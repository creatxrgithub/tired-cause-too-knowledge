

重刊人子須知資孝地理心學統宗江右山人徐善繼述同著凡例一﹑是編爲人子術﹐非爲術家設﹐故凡不傳之祕﹐一一敷陳口訣而作詩歌﹐以爲不記誦便。二﹑是編惟務通俗﹐俾易知識﹐初無意於組織文辭﹐以絢觀美。是以直敍其旨而不嫌於鄙﹐詳述其奧而不慮乎繁。卽於前後之重復﹐辧証之瑣屑﹐與夫照應不齊﹐言論膚淺﹐俱弗暇卹耳。三﹑是編所收諸名地圖﹐不過爲釋疑設耳。故於緊要相關處﹐援古證今﹐具圖詳說以發明之。其間或因論龍穴而略於於砂水﹐或因論砂水而略於龍穴﹐惟所重處特加詳焉﹐其它莫能悉及。蓋寸箋半簡間﹐摹數百十里山川﹐烏可兼備哉﹗闇者或病其不類﹐緣識見不同耳。祝觀物先生云「圖圖圖﹐模糊模糊復模糊。一人摹一樣﹐十人畫九圖。」信哉﹗善觀者當自得其妙﹐又安可按圖索驥﹖四﹑凡諸名地圖﹐皆予兄弟足目所經涉者﹐或名師扡點﹐或課驗不爽﹐或發越確應﹐必有明徵可爲法則者斯收之。否則﹐無徵不信﹐何可泛收﹖五﹑凡諸地圖﹐必著其土名山向﹐某師所卜﹐及詳所出人物官爵﹐不以瑣屑自嫌者﹐固所以徵其實迹﹐亦欲人子因此可以索微探頤﹐得意於筆舌之外﹐毋以是而反啟疑議焉。六﹑凡引用諸名師語﹐或稱姓氏﹐或稱書名﹐或稱號﹐或稱字﹐或止稱某氏某公﹐從便也。其不著者﹐闕疑耳。多吾鄕者﹐考據切實云。七﹑凡折衷諸說是非﹐亦惟據於已驗仙迹﹐及名師議論之長者取證也。八﹑凡收諸名地圖﹐旣有敍說矣﹐又間有補義釋義﹐及有傳奇傳疑者﹐或以取證﹐或以申明﹐非瑣也。九﹑凡設龍穴砂水諸圖式﹐立法有不得不然者﹐但不可執泥耳。生山不與畫山同﹐固有山水奇妙處﹐𨿽良工不能施其巧﹐在智者觸類旁推可也。十﹑凡名地﹐有遠至數百年後而方有福應者﹐有近只數年而卽有福應者﹐世俗多泥葬地後所生人方能受蔭﹐卽此太遠太近﹐豈不荒唐哉﹖予兄弟初嘗深疑﹐久而徧徵﹐灼然不爽。蓋驟發遲發﹐亦猶悟學有頓門漸門之義﹐漸發乃常理共知﹐不必辧。其驟發者﹐如陶氏之牛眠穴﹑王氏之折臂三公地﹐固已彰彰明驗於世﹐不可謂無此理也。玆於編中所收諸地﹐惟取其眞是應蔭者﹐不以年代遠近拘﹐特書諸此﹐以告觀者毋疑焉。十一﹑不佞嘗謂地學須致力三多﹐而究心地書不與焉。何謂三多﹖多參明師則傳授眞而所聞博﹐多觀古格則所見廣而是非明﹐多經窀穸則歷練精而眞見定。地書固已多覽﹐然紙上陳言又在三多之外矣。且人子安能盡此三多﹖故於是編多載名圖﹐俾人子精加紬繹﹐虛心詳究﹐三多在其中。久之﹐自有心領神會﹐豁然貫通﹐而俗師淺巫莫能誑之﹐不於愼終之者有補矣夫﹗十二﹑凡巨室﹐美地固非一穴。楊公所謂「眾墳合力卻成大」﹐又云「取眾墳參互議」﹐斯確論也。故玆所收之圖﹐有一家而二三地者﹐職此耳。十三﹑地理家諸書繁浩﹐條緒多端﹐眞贗並列﹐未易悉辯。緣督仙翁所謂「得訣歸來好看書」﹐確論矣﹗玆於編中撮其精當者﹐取以質證。或摘一二句﹐或采一二節﹐或間摭庶人之言﹐或備錄一家之說﹐或斷章而取義﹐或檃括以爲辭﹐意在發明﹐非敢務博也。編中曰右﹑曰按﹑曰已上﹑曰補議﹐皆理有未盡﹐而復申明之﹐特變其發語之辭耳。

郢中重刻人子須知序徳興徐維志﹑維事兄弟蓋孿云。少爲邑諸生。遭家難﹐棄去﹐治形家言。徳興故多堪輿家﹐見﹐以爲未慊於志﹐更走四方﹐求勝己者而師事之。所歷燕﹑齊﹑吳﹑楚﹑閩﹑粵﹐名城大都偉麗之觀﹐絕嶂幽壑猿鳥之徑﹐遺墟荒隴﹐狐兔之宮﹐皆窮躋翔覽然後已。凡三十年而業成﹐著書曰《人子須知》。學士大夫雅好之﹐造請無虛日﹐庭中羔雁爲羣矣。先通奉公居王父喪﹐取其書置幾上﹐手校讎﹐紙獘墨渝弗釋也。無何﹐先通奉不祿。諸孤藐焉懼不足以襄大事﹐則迎致維事來與計之。君故儒者﹐恂恂若不能言。比登覽﹐卽千里在指顧中。聚訟可否﹐眾莫能決﹐君徐出詞組而定﹐人人遜弗如也。間嘗請曰「述兄弟三十年功緒﹐盡在斯編矣。今又十年﹐而聞見日益。太史公幸爲我忠臣。」不佞謝不敏。會君有郢曾司空聘﹐而維志適從荊南來﹐遞出所新得﹐相資損益殆半。司空遂以付剞劂焉﹐而謂不佞與聞首事﹐屬序以遠其傳。不佞竊嘆夫術業之難工﹐而盛名不易居也。君恆言家世受《尙書》﹐學古有獲﹐多聞事。建始﹐吾求堪輿於書而不合也﹐自用則小﹐好問則裕。中﹐吾求之人而不合也﹐晚而求之古今墓宅成敗已驗之格﹐而合者十六七矣。夫兩戒山河﹐首西北而竟東南﹐其形勢利便﹐豈一端而已﹖自吾涉淮北﹐渡漢南﹐以窺中原秦蜀而驗吾格﹐與前代名家擘畫無不合者矣。胼手胝足﹐勞心焦思﹐其成之難如此。君兄弟名藉甚﹐而忌者之口亦無所不至。初以不佞招入郢﹐人或詬曰「是商顏郜首而儒衣冠者﹐英雄欺人耳﹗」市虎杯蛇﹐轉相扇惑﹐君幾無以自解。斯名爲謗囮矣。嗟夫﹗無論君所執﹐無論今之人﹐漢子雲氏作《大玄》﹐羽翼聖經﹐而舉世莫能知﹐獨桓譚奇其辭﹐謂「五百歲而後興」。老氏不云乎﹐「知我希者貴」。彼其之子﹐𨿽戶說以眇論﹐終不能化﹐復何有於不佞之言﹖君第藏之名山可矣﹗萬曆癸未歲孟春之吉﹐賜進士出身亞中大夫河南布政使司右參政前陜西按察司副使奉勅提督學校翰林院國史修撰雲杜利瓦伊禎敍

重刊人子須知序嘉靖辛酉春﹐余從京邸會星橋金太史﹐談堪輿家書不下數十百種﹐類皆繁雜﹐互相抵牾。仁人孝子一旦當大事﹐悲傷慘怛之餘﹐取其書而覽之﹐無所適從﹐往往以弗克盡心爲憾。惟徳興徐氏兄弟所著《人子須知》一書﹐會諸書而折衷之﹐足以破羣疑﹐當大事也。然余聞其言﹐未見其書。比自商於致政歸﹐訪其書於坊間﹐兩見刻本﹐深嘉二子用心之當﹐而服金太史之言非誣。惜字多訛舛﹐欲爲厭觀也。辛巳冬﹐雲杜李太史爲尊人方伯公卜地﹐乃移書中丞王公﹐爲訪二子來雲杜。時伯子已入閩越﹐迎其季子來。旣襄大事﹐余後自太史廬迎季子及髙第弟子塗子於郢中﹐亦爲卜地計。見季子儒雅蘊籍﹐迥異俗師。相與遊處幾一載﹐暇日出手錄善本示余。未幾﹐伯子亦自閩越至﹐更相是正者久之。余因念玆會不偶﹐所著述已精﹐從而校定入梓﹐使海內之仁人孝子覽之而從事﹐庶無弗克盡心之憾矣乎﹗旹萬曆十有一年癸未孟夏月望日﹐郢中陽白居士曾璠子玉甫譔

舊序江右徐維志﹑維事氏伯仲﹐著資孝堪輿書曰《人子須知》﹐因通家仰湖費大人馳請餘言。適客有在座者﹐遽矍然曰「人子之所當知者﹐豈惟是哉﹗且孝亦未易以言也。若大舜終身之慕﹐武周之繼述﹐曾參之養志﹐斯孝矣。顧屑屑於一藝一能﹐謂之曰孝﹐吾惑焉。」余解之曰「人子之於親也﹐固當無所不用其極﹐況地理尢切於送終以當大事者乎﹗《傳》曰『事死如事生』﹐茍於其親之沒也﹐置蟻泉沙礫中﹐無異委壑﹐孝安在哉﹖是故風水之說固不足信﹐而厝親之舉則當重也﹔生人之禍福不足計﹐而化者之安危則所當慮也。曾謂舜之大孝﹐武周之達孝﹐曾參之純孝﹐厥念乃不逮此與﹖誦夫子宅兆之訓﹐程子五患之戒﹐則地理固人子當知之切務﹐而非彼一藝一能者比也。謂之曰資孝亦宜矣。且觀其書﹐分條析類﹐明切該博﹐辟諸家之陋習﹐啟天下以孝誠﹐信有補於世教者﹐不可以其術而忽之也。」客唯唯而退。因書以歸之。賜進士及第光祿大夫左柱國少師兼太子太師吏部尙書建極殿大學士知制誥經筵國史總裁華亭存齋徐階撰

舊序世所論堪輿家﹐率以相地之術易視之。夫勘輿非術也。昔神禹敷土﹐隨山刊木﹐因九河之勢﹐奠厥民居﹔公劉之遷都﹐相陰陽﹐觀流泉﹔周公卜洛營周﹐居於洛邑﹐自古重之久矣。自左僊著《龍經》﹐郭景純著《葬書》﹐俚談曲說之士﹐遂各以所見售世﹐流爲藝術﹐則世之易視之也固宜。夫宇宙亦大矣﹗術家者旣不能長騖萬里﹐窮章亥之所步﹐復泥俚談曲說﹐不取正於大方家﹐如執蹄涔議絳虯﹐安可得乎﹗論法象者莫辧於《易》﹐其曰「天地定位﹐山澤通气。」夫位有定而气實通焉。絪縕磅礡﹐遊魂靈怪﹐气也。蒸爲風雨﹐應爲列星﹐流形於山川艸木﹐亦气也。气也者﹐載天地而浮之也。是故山气多勇﹐澤气多瘖﹐穀气多痺﹐險阻气多壽。郭景純曰「啟陳發新﹐朝海拱辰」。左僊以北戒山起於闐﹐左支極之於﹐南戒山自右支極五嶺。其言曰「山行有斷﹐脈不中絕」﹐山澤通气之說也。世之業堪輿者能知之乎﹖夫建都立邑﹐載諸經者﹐吾無論已。郭景純論葬法曰「葬者藏也﹐乘生气也。」世遂以气休咎論禍福﹐不揆葬義所自起。孟軻氏不云乎﹐「且比化者﹐無使土親膚。」於人心獨無恔乎﹖吾以是知葬之起也﹐蓋仁人孝子之心也。不乘生气﹐避五患﹐萬一奪烏鳶而飼螻蟻﹐其與委溝壑者何殊哉﹗夫善愛親者﹐疾必擇名醫﹐葬不敢以付庸術﹐蓋愼之也。是故乘生气﹐避五患﹐以寧吾親﹐以畢吾終天之願﹐此仁人孝子所爲心也﹐非徒以禍福論休咎也。彼堪輿者﹐倘能以其所嘗試者藏遺器於造化﹐而畢吾仁人孝子之心﹐其道亦大矣哉﹗世烏得而易視之﹖吾饒有儒生徐維志﹑維事伯仲﹐嘗輯堪輿書曰《人子須知》﹐就正於余。閱其議論該博﹐發理精詳﹐會百用於一原﹐析貳疑於百氏﹐眞足以挽俚談曲說而歸之正者﹐因書此以序之云。賜進士及第南京國子監司業前翰林院國史編修浮梁星橋金達撰。

予謝仕二十餘年﹐於六經外﹐百家之書﹐靡不探究﹐惟庖犧氏之卜筮﹐岐黃氏之醫藥﹐郭景純之葬法﹐誠可以利天下者﹐皆得謂之仁術。宜乎其河江屢變﹐浮雲芻狗﹐而三術之衍﹐於萬世者不廢也。蓋制作之美則愛﹐愛則傳﹐人情理勢其固然與。吾邑徐君﹐少峯仰峯二難。握其所譔資孝堪輿書出以示余﹐皆精神獨得之妙也。余閱而繹之﹐見其廣搜乎天下山川脈絡之源﹐旁及乎遠近名家仙迹之式﹐參之以古先鴻儒大方家之緒論﹐摹寫乎伍星變換不一之形體﹐逐節斷以己意﹐一理貫通而宜葉乎人情﹐誠有深得夫晉室明賢「乘生气」之肯綮者。要皆明切簡易﹐暢於辭華。譬之翰墨家人稱爲布帛菽粟﹐飫之而不厭者﹐覽之易入﹐習之易趨。允矣通世之寶訓﹐可愛而傳也﹗且其教人安厝以當大事﹐舉所珍重而得隆其孝﹐示所勿犯而得全其仁﹐端持身之徳本﹐衍國家之風化者﹐由此而出矣。矧二君以穎敏之資﹐有聲藝苑﹐行可大鋪張﹐而乃幡然﹐浮雲軒冕﹐放情山水﹐發其所蘊﹐以資孝道於天下後世﹐是二君𨿽遁世﹐而尢闡達者。及物之事功﹐謝上蔡所謂幾﹐枉一生之根﹐二君可免也。猗與休哉﹗一時賢士大夫﹐各出金石﹐固已有公論矣﹐又奚余之喋喋乎﹖𨿽然﹐智者作法﹐愚者咻焉。賢者更制﹐不肖者拘焉。安得天下孝子慈孫誦君之書﹐超然陳迹之外﹐通其巧於心目之間﹐不遇以書而遇以目﹐不遇以目而遇以神﹐洞其眞而契其妙﹐以廣二君仁孝教天下之本心﹖此二君未露之美意也。余固因其請而並以及之。二君生同一乳﹐宋太師忠湣公裔﹐理學秋谷先生八世孫﹐銀邑世家云。隆慶己巳﹐八十四歲叟眷張琨書於銀麓精舍。

古昔聖人握造化之樞﹐探陰陽之竅﹐仰觀俯察﹐以辟天文地理之蘊。故璣衡察而象緯之數莫爽。夫惟坤厚載物﹐山澤通气﹐沖和郁靈﹐微妙鮮測。粵自遷歧相洛﹐時其陰陽﹐而風水之說實肇其端。三代以上﹐遐哉邈矣。漢晉而下﹐哲人繼踵﹐其著名於世﹐有若郭﹑卜﹑曾﹑楊﹑吳﹑廖﹑賴傳者。稽其授受﹐有巒頭﹑天星之傳。觀其著述﹐有《靑囊》《葬經》等作。歷世漸遠﹐敷詞益繁﹐然皆逞其臆說﹐狃於偏習﹐而末能會其全也。饒郡徐君伯仲﹐少負奇穎﹐馳譽芹泮。因襄大事﹐雅志山水﹐而於堪輿諸書研究底蘊巳﹐自諗曰﹕是局聞見﹐未悉大觀。乃徧歷寰宇﹐日與薦紳諸大夫遊﹐凡名山形勝﹐世族宅兆﹐登覽摹圖﹐相爲印證﹐克然有得。由是厭諸說之汗漫﹐乃旁稽博采﹐撮要刪繁﹐闡幽彰微﹐而凡形勢﹑天星不傳之祕﹐悉皆列欵圖形﹐分條析類﹐辭義備具﹐殆邃乎聖人俯察之理﹐而發前賢未發之祕者矣。編成示予﹐爰定其名曰《心學統會》。蓋取夫發揮純粹﹐而獨得乎心悟﹔芟祛偏臆﹐而統集乎大成者耳。授吾鉛王上捨梓傳﹐善乎二君之志也﹗其錫類於天下之仁人孝子者﹐厥功深矣哉﹗厥惠溥矣哉﹗隆慶戊辰仲冬之長至日奉直大夫南京刑部廣東淸吏司員外郎鉛山東泉余鋐譔

三才一理﹐而天其宗乎﹖地匪天﹐塊然已﹐何以效厥能﹖人匪天﹐蠢然已﹐何以效厥靈﹖故地必曰理﹐有以哉﹗夫天言乎其气﹐地言乎其形。而地之所以爲地﹐則生生之气。气之所以爲气﹐則生生之理。《傳》曰「天包地外」﹐吾則曰天入地中。不特虛靈屬天﹐而盡九垓之下皆天也﹐亦徵矣。世之求地者﹐苟不從事乎天﹐則本先撥矣﹐又安足語此﹖稽諸古聖﹐未有以地言者。堯都平陽﹐舜都蒲阪﹐禹都安邑﹐湯都亳﹐天下之大地理歸焉。迨周公洛邑之營﹐夫子宅兆之訓﹐二聖人豈徒然哉。營洛爲民﹐民安而國安。宅兆爲親﹐親安而子孫安。是皆本天星﹐察地理﹐所謂仁人孝子之用心也。故人子卜宅兆﹐要當以安親爲念﹐豈惟求諸地哉﹖必求諸吾靈臺方寸之天可也。眷家徐維志﹑維事伯仲﹐少爲邑弟子。未幾以家難棄去﹐因葬親不忍委庸術﹐遂雅志山水﹐偏遊四方。歷涉歲久﹐聞見日博﹐乃出心得﹐著堪輿書﹐命曰《人子須知》。鉛邑王上捨壽梓廣其傳﹐徵言於予。首誦十戒﹐良契吾天﹐特表之﹐以爲外天言地者勸。若其論斷﹑圖形﹐觀者當自得之。二君與予際沙兄友善﹐嘗從海內諸大君子究性命學﹐此特其緒餘云。隆慶己巳端陽後三日同邑暖川南山祝眉壽譔自序擇地一事﹐人子愼終切務也。孔子有「卜宅兆」之訓﹐孟子謂「比化者無使土親膚」﹐程子有「避五患」之戒﹐朱子謂「必愼必誠﹐不使稍有他日之悔」。聖賢垂教﹐其愼如此。欽惟我皇朝以孝治天下﹐迄今二百餘年﹐聖聖相承﹐仁恩磅礡﹐大臣命婦﹐咸有卹典﹐親親之教﹐視古尢加。誠以生事死葬﹐禮之大焉。且事死如事生﹐而葬必慮夫親魂之安危。又天性有不可解者﹐豈惟拘拘於彼術家所謂禍福之說哉﹗但化者旣寧﹐則生者自昌。先正謂由根達枝﹐斯定理也。予不幸早孤﹐思得善土以奉先靈﹐不敢付諸術。讀易之暇﹐因究其理﹐求其據且確者﹐盡安厝之誠﹐以塞人子當知之分﹐與夫分內之可爲事耳。然天地大父母﹐則有生天地間者﹐皆吾同胞類也。吾不欲苟於窀穸以畢子職﹐而天下獨非盡人之子與﹖矧推親親之愛﹐大無我之公﹐尢吾儒所謂理一焉者﹐其寧恝然於斯耶﹖於是忘其僭陋﹐與弟善述日加鉆研﹐會諸說而折其衷﹐芟繁蕪而歸其要﹐合形勢方位於一家﹐以龍穴砂水爲四例﹐輯成一書﹐簡易明切﹐頗有便於愼終者之探索。目曰《人子須知》﹐蓋欲天下之爲子者各親其親﹐而吾之所知不獨爲一人之知云。昔人謂芻蕘之言﹐聖人擇焉。苟自其人心之有知與不可不知者﹐須以求之﹐則於卜宅兆﹐避五患﹐以畢夫安厝之大事者﹐斯有以得其要領﹐而不爲邪說所惑﹐庶上可以敷聖君賢相﹐澤及枯骨之仁﹐下可以盡肖子賢孫﹐厚本愼終之孝﹐亦國家孝治天下之一端﹐吾儒窮理盡性分內事也。若槪視爲術家之說﹐非予兄弟搜輯之本意矣。嘉靖甲子孟春徳興山人徐善繼書於雙芝堂

予嘗觀宋儒牧堂蔡先生家訓云「爲人子者﹐不可不知醫藥﹑地理。」惕然心動。不幸先君早逝﹐生無以爲養﹐所可圖者﹐惟宅兆一事耳。於是與季兄棄舉子業﹐治堪輿家言。所過名山大川﹐古今陵墓﹐必周覽久之而後去。更事師亦不啻數十人。如此者垂三十年﹐而後稍有端緒。夫術家妙契陰陽﹐明通觀察﹐𨿽代不乏人﹐然各私相授受﹐其流之獘﹐遂致矛盾冰炭﹐言天星者黜巒頭﹐言形勢者辟方位﹐穿鑿附會之說﹐與詆毀聚訟之談﹐紛然莫可究詰。人子欲葬其親﹐茫無所據﹐有遺憾者多矣。予竊取而權衡之﹐形勢審於未穴之先﹐先天之本體也﹔方位察於倒杖之後﹐後天之妙用也。先天之體出乎自然﹐天也﹔後天之用盡乎當然﹐人也。體用不可偏廢﹐天與人相峙並行﹐烏得執彼廢此耶﹖乃以平昔所講求經涉而有得者﹐定爲成書。先列巒頭之要﹐次附天星之法﹐形勢方位﹐各有攸當﹐天人體用﹐不相背違。俾孝子慈孫欲安其先靈者﹐不爲偏見所誤﹐命之曰《人子須知》。夫舉千古不決之疑﹐而撊然兼總其全﹐僭越之罪﹐何辭可解﹖乃私心要在於資孝云爾﹐世當有諒我者矣。嘉靖甲子孟春徳興山人徐善述書於怡怡軒

郢中重刻自序不侫曩以先人襄事﹐與季兄究心堪輿家﹐間有一得﹐筆之爲書﹐名曰《人子須知》。鉛山見溪王君﹑書林余氏𨿽嘗兩刻﹐病其未備﹐每欲再訂﹐弗暇也。辛巳夏﹐中丞王公﹑太史李公召入郢。明年春﹐又知遇司空曾公﹐客郢兩寅﹐頗多隙日。乃取前書緒正之。會季兄亦自荊南來﹐更相與討論潤色﹐刪繁補遺﹐較昔所著﹐合者十又四五。錄成﹐司空不鄙﹐校梓廣傳。第蠡測管窺﹐極知不可以爲訓。念吾兄弟﹐自少遨遊四方﹐今顚毛種種矣。三十年間﹐心力盡在此編。敝帚千金﹐不忍遽棄耳。或誚余嘗從薦紳談性命之學﹐何屑屑於此﹐迷而不返﹖余謂西山先生父子及艸廬吳公﹐皆儒者宗﹐嘗著《發微論》﹐發揮《玉髓》﹐刪定《葬書》﹐君子不以此少之。卽朱子所上《山陵議狀》﹐有味哉其言之也﹗且送終﹐人子大事﹐而付之庸師之手﹐天親之謂何﹖余爲此舉﹐凡以共子職而已。天下豈有無親之人哉﹗敬與爲人子者共之。髙明之士﹐竄定紕繆﹐出特見以相長﹐尢所願也。萬曆癸未春月吉旦山人徐善述書於郢中之陽春書屋

引用諸名家堪輿書目《靑囊經》秦之隱君子體易而作﹐陳希夷注釋稱《天機書》。按﹕世言堪輿家爲靑囊術﹐蓋祖此耳。《靑烏經》秦靑烏子著。《搜山記》漢朱桃仙著。《赤霆經》漢畱侯張子房著。《六甲配卦圖》漢京房著。《狐首經》按﹕曾葛溪謂得之沈氏萬卷樓中﹐無作者名氏。郭璞《葬書》所引之《經》卽一也。《錦囊經》卽《葬書》﹐晉參軍河東郭璞著﹐宋西山蔡文節公訂定﹐艸廬吳文正公刪定。《捉脈賦》晉太尉長沙公鄱陽陶侃著。侃將葬母﹐失牛﹐遇異人指牛眠穴﹐位至三公。今催官說始此。《小捲陰陽正要》唐司天李淳風著。《大衍歷分度》唐內供奉一行禪師著。《理气心印》唐亞父聞喜丘延翰著。《雪心賦》唐昭文館學士章貢卜則巍著。《疑龍經》《撼龍經》《畫筴圖》《筴四大穴法》《立錐賦》《撥砂圖》《胎腹經》《望龍經》《倒杖法》俱贛州楊筠松著。筠松名益﹐號救貧仙﹐南唐時人﹐曾文辿師也。《心鏡》《尋龍記》《陰陽問答》雩都曾文辿著。《一粒粟》楊筠松著﹐劉誠意伯批注。《遊氏家傳啟蒙》南唐僉判新安遊潛著。潛﹐國師何令通婿也。《金鎖祕訣》五代陳摶著。摶﹐字圖南﹐豪州人﹐受業曾文辿﹐隱居西華山。宋徵不起﹐賜號希夷先生。《黑囊經》五代範越鳳著。一云楊筠松著。《洞林祕訣》《尋龍入式歌》範越鳳著。《葬經》六卷隋肅吉著。《龍經》三卷左仙著。《太華經》太華眞人許亮著。《撥沙經》陳亞和著。《吳氏家傳口訣》五代徳興吳克誠著。誠﹐南唐國師吳法旺子﹐受業陳希夷先生。《玉髓眞經》宋國師張子微著。子微名洞玄天師﹐張道陵三十三代孫。蔡西山先生增發揮。《吳公解義》批注心印。《龍格通玄歌》《吳氏祕訣》俱宋國師景鸞著。克誠子。《泄天機》前廖瑀著。按﹕元曾葛溪《俯察要覽》云「有兩廖瑀﹐前廖樂平人﹐後廖雩都人﹐俱號金精﹐術俱神。《泄天機》本前廖著﹐因余芝孫增入後廖《地課》及《入式歌》﹐增首尾衍文﹐世遂莫知有前廖禹矣。」今考前廖著述﹐重巒頭﹔後廖著述﹐重天星。後廖乃張公道明爲虔倅時拔者﹐卒傳吳氏學。《陰契陽符》《師門心法》《金精口訣》《懷玉經》《赤人圖》後廖禹著。《司馬頭陀水法》馬仙著。荊門州馬仙觀有臺基尙存﹐卽其成道之所也。《發徵論》宋閩蔡牧堂先生著。觧注十數家﹐惟明鄱陽方伯余佑注本最善。《囊金》一名《心經》﹐上牢劉謙著﹐新安謝子期批注。《光明大照圖》司馬大士著。《催官篇》《旅寓集》宋賴文俊著。俊官建陽﹐棄職浪遊﹐號布衣子。後修眞太乙峯下﹐世傳仙去。《玄樹經》宋浙右方斗南著。《海底眼》劉白頭著。《分金斷訣》厲伯韶著。《三寶經》玨齋謝子逸著。《陰陽正源》宋徳興紫瓊張眞人著。《堪輿要約》南宋國師徳興傅伯通著。《大理歌》南宋國師鄒仲容著。容﹐名寬﹐徳興人﹐與伯通同師廖金精。《祝氏祕鉗》宋觀物先生祝祕著。《堪輿微義》元齋易巖著。《俯察元機》元學士傅文懿公立著。立﹐伯通玄孫﹐祝觀物甥﹐精皇極數﹐學通天文地理。《革象新書》元徳興趙緣督眞人友欽著。《俯察要覽大全》元曾葛溪著。《平沙玉尺經》元太師劉秉忠著﹐明誠意伯劉伯溫解釋﹐賴敬迪補注﹐爲當世所宗。《地理件目》吳折著。一名集解﹐又名眞指﹑快捷方式﹑指南。折﹐景鸞裔也。《金斗訣葬法》《一掌金》云外老人傅地著。地﹐傅伯通後裔。《金函經》《天玉經》俱未詳所著。《分金瀛海經》明徳興董徳彰注。《四神祕訣》《天卦》《靑囊》《南鍼論》《分金解》董徳彰注。《三易三元編》李玄緒著。《叢珠素書》陳彥繹著﹐遊潛湄齋注疏。《何家沙法》明丰城南塘何徳宏著。《地理摘奇》樂平洪理著。《大地圖》松江徐長谷著。《陰陽定論》泰和周視著。《陰陽決疑》蜀太守南泉羅靑霄著。《堪輿正要》泰和龍巖樵著。《堪輿管見》閩副憲雙湖謝延桂著。以下俱不詳著者姓名﹕《昏衢炬燭》《萬萬山心法》《趙緣督瑣錄》《祝氏神龍經》《水經》《張落魄口訣》《空山老人穴法》《天涯海角經注》《寸金穴法》《四十字穴法》《沙竹圖穴法》《銅人穴法》《相山骨髓》《三式全書》《地脈經》《地理指南》《堪輿指南》《山海經》。

瑣言凡十條一不可不知地理孔子曰「卜其宅兆而安厝之」。程子曰「卜其宅兆者﹐卜其地之美惡也。地之美者﹐則神靈安﹐子孫盛。若培植其根而枝葉茂。」又曰「祖父子孫同气﹐彼安則此安﹐彼危則此危。」朱子曰「葬之爲言藏也﹐所以藏其祖考之遺體也。以子孫而藏其祖考之遺體﹐則必致其謹重誠敬之心﹐以爲安固久遠之計。使其形體全而神靈得安﹐則其子孫盛而祭祀不絕。」又曰「其或擇之不精﹐地之不吉﹐則必有水泉﹑蟻螻﹑地風之屬以賊其內﹐使其形神不安﹐而子孫亦有死亡絕滅之憂﹐甚可畏也。」陸象山曰「通天地人曰儒。地理之學𨿽一藝﹐然上以盡送終之孝﹐下以爲啟後之謀﹐其爲事亦重矣。親之生﹐身體發膚皆當保愛﹐況親之歿也﹐奉親之體厝諸地﹐固乃付之庸師俗巫﹐使父母體魄不得其安﹐則孝安在哉﹗」夫觀聖賢所論如此﹐則擇地殯親之道﹐誠仁人孝子之不可忽者。若平居視地理爲末務﹐而不之問﹐一旦有大故﹐則不免倉卒苟且爲之﹐幸得吉地﹐固所願矣﹔不幸而置親體於蟻泉沙礫中﹐無異委之於壑坵﹐不孝孰甚﹖故人子須於平時講明其說﹐庶幾他日臨事不悞﹐而親魄得安於地下矣。𨿽然﹐三折臂然後稱明醫﹐地之理又非膚淺及鮮傳者所能究竟也。苟曰予旣已知之矣﹐而自用自專﹐悞凶爲吉﹐牢不可破﹐則其害奚異於庸師俗巫哉﹗噫﹐萬鎰之玉﹐必付之玉人而後可也。二不可停柩不葬司馬溫公曰「今人有喪親者﹐往往久而不葬。問之﹐曰歲月未利也。又曰未有吉地也。遊宦遠方未得歸也。貧未能辦葬具也。至有終身累世而不葬﹐遂有棄失屍柩不知其處者。嗚呼﹗可不令人深嘆湣哉﹗人所貴於身後有子孫者﹐爲能藏其形骸也。其所爲乃如是﹐曷若無子孫死於道路﹐猶有仁者見而殣之耶。且先王制禮﹐葬期遠不過七月﹐自王公以下﹐皆三月而葬。又禮﹐未葬不變服﹐食粥﹐居倚廬﹐哀親之未有所歸也。旣葬﹐然後漸有變除。今之人背禮違法﹐未葬而除喪﹐從宦四方﹐食稻衣錦﹐飲酒作樂﹐於心安乎﹖」吳艸廬曰「喪不卽舉﹐年代已遠﹐或子孫參差而人事不齊﹐或罹兵亂而水火不測﹐或貧病兼並而不能舉﹐或是非爭兢而害成﹐或官事牢獄而不可爲﹐或日怠日忘而竟成棄置﹐皆停喪久遠而變見多端也。」愚按﹕二公所言﹐極其痛切。蓋今時之俗﹐平居多不講夫地理﹐及有變故﹐則懵無所措﹐停柩以侍擇地。初心𨿽切﹐久必因循﹐遂至醉夢過時﹐不知爲天地間極大罪人。有子不能葬其父﹐有孫不能葬其祖﹐至於年代深遠﹐誠有如二公之所慮者。嗚呼﹗爲人子者可不懍懍然而知所戒懼乎﹖三不可侵葬祖冢夫地理之法𨿽繁﹐而「葬乘生气」一言﹐足以盡其肯綮。故千里來龍入首﹐惟融八尺之穴。諺云「陰地一綫」是也。祖冢旣已乘乎一綫生气﹐則其左右上下皆爲死气﹐葬之徒爲蟻穴泉窟而已。不惟新葬之柩將爲禍患﹐且又泄祖宗之生气﹐驚祖宗之體魄﹐其爲害不小也。或曰﹕中州之地﹐始葬者南面﹐後竁左右昭穆而殯﹐謂之族葬。有一穴安數十冢者﹐有一冢安十數柩者﹐似於侵葬﹐未聞其禍何也﹖予曰﹕中州之地﹐千里平洋﹐水深土厚﹐若得一穴﹐可安十數柩者有之﹐可安十數冢者有之。張子微所謂「也有一龍十數穴﹐也有一穴十數塋」者是耳。東南山叢﹐水駛土薄﹐易泉而多石﹐螻蟻生之﹐安可與中州比也﹖或又曰﹕附葬祖側﹐及父母必合葬﹐皆古禮﹐有不可議者。答曰﹕禮貴通變。附葬旣有侵祖之嫌﹐而合葬或不得已﹐亦不必拘。予兄弟嘗遊閩至考亭﹐拜文公朱夫子遺像。及徧觀其先世坵壠﹐文公之祖退翁﹐名森﹐字良材﹐墓在政和縣感化裏護國寺西。父韋齋先生﹐名松﹐謚獻靖﹐墓在崇安縣上梅裏寂歷山。母祝氏夫人﹐墓在建陽崇泰裏寒泉嶺仰天湖形。文公墓在建陽嘉禾裏九峯山下﹐風吹羅帶形。退翁以前墓皆在徽婺源﹐去考亭固已甚遠。而退公﹑韋齋﹑文公之墓﹐又各在一縣﹐去考亭皆百餘里﹐何嘗拘於附近祖冢之說﹖又﹐考文公葬父﹐亦嘗三遷﹐而最後遷處﹐與葬母同年按文公年譜﹐乾道六年正月葬母﹐八月攺葬父﹐亦未嘗拘於父母合葬。噫﹗此見我文公先生燭理之明﹐不狃於俗﹐足可爲法矣﹗按﹕《文公年譜》云﹕紹興十四年﹐葬韋齋於西塔山﹐其後攺葬於寂歷山中峯之原。及考韋公﹐《遷韋齋墓記》曰﹕初﹐府君將殆﹐欲葬崇安之五夫。卒之明年﹐遂定於靈梵院側。時熹幼未更事﹐卜地不詳。懼體魄之不安﹐乾道六年﹐遷於白水之鵝峯山下。又考文公慶元五年撰《韋齋行狀》云﹕公卒之明年﹐熹奉其柩葬於崇安縣之五夫。然公所藏﹐地勢卑濕﹐懼非久計﹐乃奉而遷武夷鄕上梅裏寂歷山中峯僧捨之北。卽此而觀﹐乃是三遷葬也。見《建寧郡誌》。四不可圖葬舊穴曾葛溪曰「圖葬舊穴﹐惑之甚也。嘗見一舊穴﹐𨿽前已發大貴﹐子孫不肖鬻之﹐凡三易主﹐葬二百餘年﹐卒無顯者。人但指而言曰﹕『此某氏祖冢﹐徙墎賣與某氏。不利﹐又轉賣某氏﹐皆不利』。卽此可知﹐舊穴無重發達之驗。又有葬後風遷水易者﹐難以殫舉﹐竟未聞葬舊穴而獲福者。況憑福恃勢﹐發他人之墳﹐誅其用心﹐已不爲天所佑﹐地何能福之哉﹖且地脈初興﹐如火之始然﹔及其旣敗﹐如灰燼已冷。欲於冷灰中求炙手熱﹐決無是理。此古人謂圖葬舊穴﹐如求嗣續於鶴髮婦人耳。」按﹕葛溪所論﹐誠皆切當。蓋人子求地葬親﹐當先修其徳。謀葬已發之穴﹐徙人之親而葬其親﹐伐人之冢而爲已冢﹐忍心害徳﹐莫此爲甚﹐縱得地理﹐天理何在﹖予嘗謂﹕人人難保百年墳﹐徙墎重扡太忍心。莫道天公無報應﹐後來還有伐墳人。求地者宜知所戒。五不可拘泥公位世俗拘泥公位之說﹐兄弟眾多﹐各懷私意﹐爭論不決﹐遂有終身不殯其親者。噫﹗爲人父母者﹐每以子多爲幸。今若此﹐則是不若少子者﹐無房分之爭﹐得歸全於土﹐而免久暴之患矣﹗是故求地惟當辧眞僞﹐不可拘泥公位。地誠眞美﹐而於公位或有不齊﹐此亦付之子孫緣﹐不可挾私而久暴其親﹐亦不可信邪師之言﹐妄有作爲而反壞其地。且欲房分之均﹐不可拘於一穴﹐宜別求一穴以補襯之﹐則得均矣。楊公云「豈可一墳分公位﹐必取眾墳參互議」是也。大抵公位之說﹐只可置之勿論。蔡文節公云「今人動爭公位之說﹐以致久不葬親﹐何所見之謬耶﹗造化者自區處﹐豈伊人力所能巧計﹖地不可不擇﹐當使亡魂安處。至於自求多福﹐乃在地理以外﹐非可以徇私爲心。才有私心﹐其計必左。世人以此誤自己﹐誤子孫者甚多。及不如意﹐從而遷徙﹐愈更愈錯﹐非地誤人﹐用心之誤也。」程子曰「不以奉親爲計﹐而專以利後爲謀﹐非孝子安厝之用心。」誠爲至論。故人子但以安親爲念可也。若曰期生人之受蔭﹐冀富貴於將來﹐但末務耳。況有葬後沙水變易﹐而公位之說亦多不驗。爲人子者﹐須知大義﹐豈可專泥於玆乎。六不可輕易攺葬孔子曰「古者不修墓。」非不修墓也﹐蓋必誠必信已。當葬時而豫爲一成不動之計﹐其愼重尙如此﹐況舉旣葬之親而欲攺遷之﹐何可以愼重不如是乎﹖今之人有輕信人言﹐或爲富貴而動其念﹐或爲禍患而惕其衷﹐往往易於攺葬﹐彼其事得已耶﹖抑不得已耶﹖如其不得已﹐而有水蟻及他患也﹐攺之無不可也。然亦有爲野師所惑﹐誤攺吉地者﹐令親體不免暴露﹐吾恐仁人孝子當不止其顙之有泚矣。《靑烏經》云「凡地有五不祥者可攺﹕一冢無故自陷﹔二冢上艸木枯死﹔三冢有淫亂風聲﹐少亡孤寡﹔四男女忤逆顚狂﹐刼害刑傷瘟火﹔五人口死絕﹐家產耗散﹐官訟不息。攺之。如見三祥瑞則勿攺﹕一見生龜蛇生气物﹔二見紫藤交結棺木﹔三有水珠玸色如乳溫暖﹐或有气如霧﹐穴中漧燥無水蟻﹐並吉。」甚哉﹐有味乎其言之也﹗予玆推廣其意﹐特立五戒﹕曰人丁蕃衍者不遷﹐年代深遠者不遷﹐無五不祥者不遷﹐不犯五患者不遷程子曰「須使他日不爲道路﹐不爲城郭﹐不爲溝池窯竈﹐不爲貴勢所奪﹐不爲耕犂所及﹐家道平康者不遷。誠欲其人之愼之也。𨿽然﹐禮有攺葬之服緦麻﹐歷頒啟攢之日﹐古人亦未嘗不遷。如不得已﹐須得明師再三商確。大抵地無全美﹐只當察其輕重緩急。如有財無人﹐須求溫暖之穴﹔有人無財﹐宜尋得水之地。審有其地果勝舊墳﹐然後議遷。如舊墳無大禍患﹐可以平穩﹐則當別求吉地接福於後﹐未爲不可﹐奚必於攺葬哉﹗是故「愼之」一字﹐攺葬者所當繹思也。七不可專意圖大求地須辧眞僞﹐不必拘大小。若龍穴眞的﹐縱力量輕﹐猶能發越。徒慕大地﹐而不能辧眞僞﹐葬於假穴之中﹐是置親體於水泉蟻穴﹐求福得禍﹐顧何益哉﹗蓋大地難識﹐且有鬼神司之﹐不可彊求。往往圖大地者﹐𨿽小地亦不得﹐而竟被假地所誤。彼蓋不知安穩小地﹐在在有之﹐易於求索。況小地旣眞﹐數穴並力﹐亦能致大。楊筠松云「大地難得小易求﹐積累不已成山邱﹐眾墳合力卻成大﹐人說小地生公侯。」又云「是眞不必問大小﹐積小成大最爲好。」又云「圖大不得且思次﹐此事當與智者議。」旨哉言乎﹗人子求地﹐且知辧眞僞﹐愼毋爲圖大所惑。八不可不觀古格夫地理之學﹐有道眼﹐有法眼。道眼生知﹐不可尙矣。所謂法眼者﹐必從師授﹐徧觀名墓﹐何爲而吉﹐何爲而凶﹐龍穴何爲而入格﹐砂水何爲而合局﹐一一檢點﹐以之爲法﹐故曰法眼。卜氏云「追尋仙迹﹐看格尢勝看書。」楊氏云「勸君且去覆舊墳﹐勝讀十卷撼龍文。」又曰「見格多時心易曉﹐見多勝耳千回聞。」又云「若不看格信人說﹐俗師不曉能惑人」是也。故將欲營宅兆﹐必須先去多觀仙迹名墓﹐以彼爲法﹐則庶幾心目有主﹐不被假地所惑﹐誠一緊要事也。爲人子者﹐當念厝親是平生第一大事﹐上爲親體安寧之謀﹐下保子孫久遠之計﹐而不可憚其登渉之勞也。九不可不擇良師曾葛溪曰「求地必先擇良師﹐師非其人﹐爲害不淺。」誠哉言也﹗蓋得地非難﹐得師爲難。得其師﹐不患不得其地。苟師非其人﹐毀瓦畫墁﹐𨿽有美地﹐而或扡失其穴﹔𨿽得美穴﹐而或葬乖其法﹐況欲其尋地乎﹖故擇師又爲求地之先務也。然地學之師亦難矣哉﹐非通儒不能窮理格物以致其知﹐非眞授受不識榘矱微妙以盡其奧。通儒術﹐得傳授﹐苟蔑其徳﹐吾恐指鹿爲馬﹐誑鳥爲鸞﹐而爲害尢甚。是故備斯三者﹐然後始爲良師。𨿽然﹐師固不可不擇﹐擇而得其人﹐又須謁誠以感之﹐故曰取人以身。十不可不修陰徳蔡文節公曰「積徳爲求地之本也。凡人欲爲子孫永遠計者﹐當以公心處世﹐方便行事。一念合理﹐百神歸向﹐擇地論穴又其次也。不然﹐吾徳之不修﹐而徒責效於祖宗父母之遺骨﹐朝移夕攺﹐愈更愈謬﹐其悖逆不孝之罪﹐適足以取誅譴於造物﹐顧何益哉﹗」吳文正公曰「嘗見人家求得吉地﹐而後不蒙其福﹐反見凶禍者﹐何哉﹖若非立穴之誤﹐便是立向之差。又有掘鑿大過﹐傷龍傷穴﹐變吉成凶。又有已得吉地﹐又得明師﹐而乃固執己見﹐移穴易向。相地者惟務承順﹐不復執術﹐遂至防誤。又或術者憸心詭行﹐不肯盡術。又有旣得吉地﹐葬之不差﹐而子孫輕信人言﹐輒遷攺﹐他姓得之﹐因以獲福。凡此未必盡皆術者之過﹐往往冥冥中有使然者﹐由不積徳之故也。不積徳而求地﹐譬之不耕而求獲﹐寧有是理哉﹗」按﹕二公所論切當。蓋欲陰地好﹐先要心地好。先大父存耕公嘗勸人不可以勢力營風水﹐因作詩云﹕踏破鐵鞋無覓處﹐得來全不費工夫﹐牛眠鶴舉獲奇遇﹐只存方寸地中求詩見《存耕稿》。鄕達松軒葉先生以之爲名言。又宋謙父詩曰﹕世人盡知穴在山﹐豈知穴在方寸間。好山好水世不欠﹐尙非其人尋不見。我見富貴人家墳﹐往往葬時皆貧賤。迨其富貴力可求﹐人事極時天理變。故得吉地﹐必有徳可以膺福﹐然後神以吉地畀之。神之俾以吉地﹐卽天之報善故也。欲求吉地﹐爲祖父宅兆﹐俾先人之體魄安而後世之榮盛不替者﹐當先積徳以端其本焉。或曰﹕求地必本於徳﹐則亦修徳而已﹐擇地之術﹐又焉用哉﹖予曰﹕擇地以藏親爲計。人子之於親也﹐固當無所不用其極。苟慮夫親魄之安危﹐則豈容不愼重而廣擇之哉﹗修徳以竢天﹐擇地以盡人﹐並行而不悖﹐仁人孝子之爲心也。

附少保都督南塘戚公《正止集》一款嘗觀琥珀系艸﹐磁石引鍼之事而怪之。夫琥珀﹑磁石無知之物也。艸旣枯死﹐而鍼經火煆煉﹐生意何在﹖一被引系﹐則舉躍動蕩如生﹐而鍼則鋒鋒相連﹐可自變量个﹐墜而復躍。卽此﹐則風水之說﹐信乎其有。枯骨無知﹐而未敢以爲盡然。然琥珀﹑磁石其山川乎﹖鍼艸﹐其遺骸乎﹖謂風水不可信者﹐蓋以世人不修厥徳﹐惟以是爲務﹐至有傾人身家﹐忍心害理﹐專謀風水﹐以昌子孫者。卻不知地理與天理相爲流通﹐玆一等人﹐又在天理處責他﹐而非地理之不驗也。曾聞一人謀人葬地﹐百計覓人訟害。其家諸禍並臻﹐思所以致之者。彼又買托卜者﹐向伊妄言曰「某葬地不佳也﹐能遷之則安矣。」旣而﹐伊家如其說遷之﹐彼卽謀其故地以葬其父。葬未踰年﹐所得禍更甚。後疑而遷之﹐發土至棺﹐有白蟻蛀木成文曰「此地若靈﹐是無天理﹔此地不靈﹐是無地理。」夫天產佳地﹐必待有徳者得之﹐世人遺天理而求地理﹐惑哉﹗按﹕戚少保所引琥珀吸艸﹑磁石引鍼之說﹐與《葬書》「木華於春﹐栗芽於室﹔銅山西崩﹐靈鐘東應」之意相符﹐皆所謂气之相感者也。祖父子孫同气﹐更復何疑﹗末引地理本於天理之證﹐尢所痛快。予兄弟又嘗聞閩人言﹕朱子之同安﹐憇於途﹐見一墳地山水甚美﹐因問其樵者曰「是墳子孫何如﹖」答曰「先是富貴﹐今葬後退敗。」公嘆曰「山有理﹐水有理﹐此地不發﹐是無地理。」樵者告公曰「此山原是某家業﹐富家某貪其地占葬之。某貧弱不能爭辧。」公又嘆曰「山有理﹐水有理﹐此地若發﹐是無天理。」一夕爲雷所震。今閩鄕猶有能道其詳者。已上所言﹐皆愼終者所當先知﹐故特揭諸首﹐仰仁孝君子加察云。

附雜說二欵論風水名義地理家以風水二字喝其名者﹐卽郭氏所謂「葬者乘生气也」。而生气何以察之﹖曰﹕气之來有水以導之﹐气之止有水以界之﹐气之聚無風以散之﹐故曰要得水﹐要藏風。又曰﹕气乃水之母﹐有气斯有水。又曰﹕噫气惟能散生气。又曰﹕外气橫形﹐內气止生。又曰﹕得水爲上﹐藏風次之。皆言風與水﹐所以察生气之來與止聚雲爾。總而言之﹐無風則气聚﹐得水則气融﹐此所以有風水之名。循名思義﹐風水之法無餘蘊矣。或曰﹕天地初分﹐混沌之始﹐只有風與水﹐兩相推蕩﹐故曰風水。又曰﹕風所以揚萬物﹐水所以滋萬物﹐故曰風水。此則皆不切於葬理。而又有水去則風來﹐水來則風去之說﹐益又舛矣。論龍脈穴砂名義地理家以山名龍﹐何也﹖山之變態千形萬狀﹐或大或小﹐或起或伏﹐或逆或順﹐或隱或顯。支壠之體段不常﹐咫尺之轉移頓異。驗之於物﹐惟龍爲然﹐故以名之﹐取其潛﹑見﹑飛﹑躍﹐變化莫測云爾。曰脈者何也﹖人身脈絡﹐气血所由運行﹐而一身之稟賦系焉。凡人之脈﹐淸者貴﹐濁者賤﹐吉者安﹐凶者危。地脈亦然。善醫者﹐察人之脈而知其安危壽夭﹔善地理者﹐審山之脈而識其吉凶美惡﹐此不易之論也。然龍與脈兩者相因﹐有龍則有脈﹐無脈則無龍。但龍兼指乎形之顯著﹐而脈又專主乎气之隱微﹐故曰山尢難於認脈。穴者蓋猶人身之穴﹐取義至精。楊公云「譬如銅人鍼灸穴﹐穴穴宛然方始當。」朱子云「定穴之法﹐譬如鍼灸﹐自有一定之穴﹐而不可有毫釐之差。」此皆善狀穴之名義也。沙者﹐古人授受﹐以沙堆撥山形﹐因名沙耳。

重刊人子須知資孝地理心學統宗卷一之上江右山人徐善繼述同著此一冊専論天下大幹龍。龍居地理四科之首﹐堪輿家莫要於論龍。論龍而不知天下大幹﹐則所見者近而不遠﹐所究者淺而不深﹐所窺者狹而不廣﹐烏乎可哉﹖故首論天下大幹龍﹐庶幾識其大者。論昆侖爲諸山之祖《性理大全》臨川吳氏曰「天下之山脈起於昆侖。」蔡牧堂《發微論》曰「凡山皆祖昆侖。」陶公《捉脈賦》云「大智察脈﹐起自昆侖。」《明山寶鑑》云「山脈之起﹐本於昆侖。」郭氏《錦囊經》云「葬者原其始﹐乘其止。」誠以地理之法﹐龍則原其始﹐穴則乘其止﹐故不可不審山之起祖處也。然觀山之所始﹐必究其水之所起﹔觀龍之所終﹐必察其水之所界。今以輿圖考之﹐天下之水皆原於西北。是可見山起於西北矣。蔡文正公曰「山水皆原於西北﹐故禹敍山敍水﹐皆自西北而東南」是也。或云昆侖在西海戌地﹐北海亥地﹐東南接積石圃﹐西北接北戶之室﹐東北臨太活之井﹐西南至城南之谷﹐亦荒遠莫稽。而楊公又云須彌山生四龍﹐昆侖山特其南肢。葛溪氏述其說曰「須彌山是天地骨﹐中鎭天心爲巨物。四肢分作四世界﹐惟有南龍入中國。南龍入自昆侖山﹐龍子龍孫皆可別。」𨿽據佛經﹐人所罕見﹐闕之可也。今但以中國山川之可考者論之﹐則昆侖誠諸山之祖﹐在中國之西北。九峯蔡氏云「中國山勢岡脊﹐大抵皆自西北而來。」蓋可見矣。《昆侖說》曰﹕昆侖之山三汲﹐下曰樊桐﹐一名板松﹔二曰玄圃﹐一名閬風﹔上曰層城﹐一名天庭。是謂大帝之居﹐去嵩髙五萬里﹐地之中也。《禹本紀》與此同。髙誘稱河出昆侖﹐伏流地中萬三千里。禹道而通之﹐出積石山。按《山海經》﹐自昆侖至積石﹐一千七百四十里﹐自積石出隴西郡至洛﹐凖地誌可五千餘里。又按《穆天子傳》﹐天子自昆侖入於宗周萬里。西土之數﹐自宗周瀍水以西﹐北至於河宗之邦。陽紆之山﹐三千有四百里。自陽紆西至河首四千里﹐合七千四百里。外國圖又云﹐從大晉國正西七萬里得昆侖之墟﹐諸仙居之。」數說不同。其髙萬一千里。《山海經》稱方八百里﹐髙萬仞。郭景純以爲自上二千五百餘里。《淮南子》稱髙萬一千一百里一十四步二尺六寸。總論中國之山朱子曰「河圖言昆侖爲地之中﹐中國至於闐音田二萬里。於闐貢使自言西去四千三百餘里卽昆侖。今中國在昆侖東南﹐而天下之山祖於昆侖﹐惟派三幹以入中國。其入夷國之山無可考﹐亦不足論。今以中國言之﹐其河北諸山﹐則自北寰武﹑嵐憲諸州﹐乘髙而來﹐山脊以西之水﹐流入龍門西河﹐脊東之水﹐流於幽冀﹐入於東海。其西一支爲湖口泰嶽。次一支包汾晉之原而南出﹐以爲析城﹑王屋﹐而又西折爲雷首。又一支爲恆山﹐又一支爲太行山。太行山一千里﹐其山髙甚。上黨在山脊﹐河東河北諸州在山支。其最長一支爲燕山﹐盡於平梁。大河以南諸山﹐則闗中之山﹐皆自蜀漢而來。一支至長安而盡。闗中一支生下函谷。以至嵩﹑少﹐東盡泰山。一支自嶓冡﹑漢水之北生下﹐盡揚州江南諸山﹐皆祖於岷江﹐出岷山。岷山夾江兩岸而行﹐那邊一支﹐去爲江北許多去處。這邊一支﹐分散爲湖南﹑閩﹑廣﹐盡於兩浙﹑建康。其一支爲衡山﹐而盡於洞庭﹑九江之西。其一支度桂嶺﹐則包湘源﹐而北經袁筠之地﹐以盡於廬阜。其一支自南而東﹐則包彭蠡之原﹐度歙黃山﹐以盡於建康。又自天目山分一支﹐盡於浙江西之山﹐皆自五嶺贛上來﹐自南而北。閩廣之山﹐自北而南。一支則又包浙江之原﹐北首以盡會稽﹐南尾以盡閩粵。此中國諸山祖宗支派之大綱也。上特舉天下山而言﹐未及水也。復輯山水總說於後云。按仁山金氏曰﹕天地常形﹐固相爲勾連貫通﹐然亦各有脈絡。自昆侖而東北言之﹐則自積石而北﹐爲涅水﹑星海﹑靑海﹐以至浩亹﹐皆河源也。入匈奴以東﹐爲陰山。又東南﹐自代北﹑云朔﹐分而南趨﹐爲北嶽﹐以至太行﹐是爲河北之脊。壼口﹑雷首﹑太嶽﹑析城﹑王屋﹐皆其羣峯。汾晉﹑涿易﹑滱漳﹑洹衛﹐則皆其諸水也。分而東趨者﹐行幽燕之北﹐爲五闗之險。以至營平而爲碣石﹐此北絡也。自昆侖以東言之﹐則自西傾而洮水出自北﹐入河。恆水出其南﹐入江。又東﹐爲朱圉﹑鳥鼠諸隴﹐則爲渭之源。以北卽夾河源而北。以東﹐若岍岐﹐若荊山諸峯﹐涇水﹑漆﹑沮諸源也。自渭以南﹐卽西傾而下諸峯亙爲絡﹐南屹爲太華﹐東北爲殽陜﹐東南爲熊耳﹑方外﹑嵩髙﹑伊﹑洛之源。又南﹐爲桐柏﹑淮源﹐以達於淮西諸山。此中絡也。又自西傾朱圉而南分﹐是爲嶓冡漢源﹐夾漢而趨者﹐北卽終南﹑華﹑熊諸隴。南則蜀東諸峯。說者謂蜀東諸山皆嶓冡﹐正謂其岡岫綿亙耳。又東南言之﹐是爲岷山江源﹐夾江而東者。北支卽西傾以南﹐嶓冡以西之脈﹐爲洹水﹐西漢水﹐如江陵諸源。其南支卽南趨爲蒙蔡諸山﹐靑衣﹑大流﹑馬湖﹑江諸源。又東包涪﹑黔﹐一盤而北﹐爲三峽。其出者包絡九江之源。中盤中爲衡山。其再盤而北﹐爲廬阜。其嶺之東出者﹐又爲袁﹑吉﹑章﹑貢﹑旺信諸江之源。至分水魚梁嶺﹐三盤而北趨﹐過新安﹐峙天目﹐盡升潤。再盤之間﹐其水聚洞庭。三盤之間﹐其水聚彭蠡。三盤以東﹐則南爲閩浙﹐北爲震澤。此南絡也。惟泰山則特起東方﹐橫亙左右﹐以障中原。此所以爲異與。又曰泰山特起東方﹐爲中國水口表鎭。禹貢道水略云「導河至同﹐爲逆河﹐入於海。導漾至東﹐爲北江﹐入於海。導江至東﹐爲中江﹐入於海。導沇水至東北﹐會於汶﹐又東入於海。導淮至東﹐會於泗﹑沂﹐東入於海。導渭至東﹐過漆﹑沮入於河。導洛至東﹐會於伊﹐又東北入於河。此中國山水大勢也。朱子曰﹕河圖言「昆侖者﹐地之中也。」《素問》曰「天不足西北﹐地不滿東南。」《水經》云「昆侖取嵩山五萬里。」看來不會如此遠。蓋中國至於闐二萬里。於闐至昆侖無緣更有三萬里。《文昌雜錄》記於闐遣使來貢獻。使者自言其地四千三百餘里卽昆侖山。今中國在昆侖之東南﹐而天竺諸國在其正南。大抵地形如饅頭然﹐其尖則昆侖也。九峯蔡氏曰﹕河北諸山﹐根本脊脈皆自代北寰武﹑嵐憲諸州乘髙而來。其脊以西之水﹐則西流以入龍門。西河之上流﹐其脊以東之水則東流而爲桑幹﹑幽冀﹐以入於海。其西一支﹐爲壼口﹑泰嶽。次一支﹐包汾晉之原而南出﹐以爲析城﹑王屋。而又西折﹐以爲雷首。又次一支﹐乃爲太行﹐又次一支﹐乃爲恆山。此大河北境之山也。其江漢南境之山﹐則岷山之脈﹐其北一支爲衡山﹐而盡於洞庭之西。其南一支度桂嶺﹐北經袁筠之地﹐至徳安之敷淺源。二支之間﹐湘水間斷﹐衡山在湘水西南﹐敷淺源在湘水東北。朱子曰﹕天下之山﹐西北最髙。自闗中一支生下函谷﹐以至嵩少﹐東盡泰山。此是一支。又自嶓冡漢水之北﹐生下一支﹐至揚州而盡。江南諸山﹐則又自岷山分一支﹐以盡於兩浙﹑閩廣。又曰﹕大凡兩水夾行﹐中間必有山﹔兩山夾行﹐中間必有水。江出岷山﹐岷山夾江兩岸而行﹐那邊一支去爲江北許多去處﹐這邊一支爲湖湘南。又一支爲建康﹐又一支爲福建二廣。又曰﹕岷山之脈﹐其一支爲衡山者﹐已盡於九江之西。其一支又南而東度桂嶺者﹐則包湘源﹐而北經袁筠之境﹐以盡於廬阜。其一支又南而東度庾嶺者﹐則包彭蠡之源﹐以北盡於建康。其一支則又東包浙江之原﹐而北其首以盡會稽﹐南其尾以盡於閩粵。《朱子語錄》云﹕佛經云﹕昆侖山頂有阿耨大池﹐水流四面出﹐東南流入中國者﹐爲黃河。其三方流者﹐爲弱水﹑黑水之類。《東坡指掌圖》云﹕西域在匈奴之西﹐烏孫之南。南北有大山﹐中央有河﹐東則接漢。所以玉門﹑陽闗西﹐則限以蔥嶺。其南山東出金城﹐與漢南山屬焉。其河有兩源﹐一出蔥嶺﹐一出於闐。於闐在南山下﹐其河北流﹐與蔥嶺河合﹐東注浦昌海。其水停居﹐冬夏不增減。世皆以爲潛行於地下﹐南出於積石山﹐爲中國河云。臨川吳氏曰﹕水發自昆侖者﹐其源爲最遠。惟中國之河爲然。漢之發源於嶓冡﹐江之發源於岷山以西﹐視他水亦可謂遠﹐而非極於山脈初起之處﹐則不得與河源並也。故天下有源之水﹐河爲第一。古人祭川﹐先河後海﹐重其源也。朱子曰﹕女眞起處有鴨緑江。傳云「天下有三處大水﹐曰黃河﹐曰長江﹐曰鴨緑江是也。蔡牧堂曰﹕凡山皆祖昆侖﹐分支分脈﹐愈繁愈細﹐此一本而萬殊也。凡水皆宗大海﹐異派同流﹐愈含愈廣﹐此萬殊而一本也。臨川吳氏曰﹕天下之山脈起於昆侖。山脈之所起﹐卽水源之所發也。《水經》云﹕江水出岷山﹐在蜀氐道縣﹐大江所出﹐東南過其縣北。岷山﹐卽瀆山也﹐水曰瀆水。又謂之文阜山﹐在徼外﹐江水所導也。《益州記》曰﹕大江泉源﹐卽今所聞始發羊膊嶺下。緑崖散漫﹐小大百數﹐殆未濫觴矣。東南下百餘里﹐至白馬嶺而歷天彭闕﹐亦謂之天谷。秦昭王以李冰爲蜀守。冰見氐道縣有天彭山﹐兩山相對﹐其形如闕﹐謂之天彭闕﹐亦曰天彭門。江水自此以上﹐至微弱﹐所謂發源濫觴者﹐淮水淮水出南陽平氐縣胎簪山東北﹐過桐栢山。《山海經》曰﹕淮出余山﹐在朝陽東久鄕西。《尙書》「導淮自桐柏。」《地理誌》曰「南陽平氐縣﹐王莽之平善也。」《風俗通》曰「南陽平氐縣﹐桐栢大復山在東南﹐淮水所出也。」淮﹐均也。《春秋說題辭》曰「淮者﹐均其勢也。」《釋名》曰「淮﹐韋也﹐韋統揚州北界﹐東至於海也」。河水《春秋說題辭》曰「河之爲言﹐荷也。」《釋名》曰「河﹐下也。隨地下處而通流也。」《考異郵》曰「河者﹐水之气﹐四瀆之精也。」《孝經援神契》曰「河者﹐水之伯﹐上應天漢。」《新論》曰「四瀆之源﹐河最髙而長。從髙注下﹐水流激浚﹐故其流忽。」徐幹《齊都賦》曰「川瀆則洪河洋洋﹐發源昆侖﹔九流分遊﹐北朝滄淵。驚波沛厲﹐望海揚奔。」《物理論》曰「河色黃者﹐眾川之流﹐蓋濁之也。百里一小曲﹐千里一曲一直矣。」漢大司馬張仲議曰「河水濁﹐淸澄一石水﹐六斗泥。而民競引河漑田。今河不通利﹐至三月桃花水至﹐則河決﹐以其噎不泄也。禁民勿復引河。」是黃河兼濁河之名矣。《述徵記》曰「盟津﹑河津恆濁﹐方河爲狹﹐此淮濟爲闊。寒則冰厚數丈。冰始合﹐車馬不敢過﹐須要狐行。云狐善聽﹐冰下無聲﹐乃過。人見狐行﹐方渡。」又《河水說》《山海經》曰「河水出渤海。」又海水西北入。禹所導積石山﹐山在隴西郡河間縣西南羌中。余考羣書﹐咸言河出昆侖源﹐潛發淪於蒲昌﹐出於海水。故《洛書》曰「河自昆侖出於重野。」謂此矣。經積石而爲中國河﹐故成公子安《大河賦》曰「覽百川之弘北﹐莫尙美於黃河。潛昆侖之峻極﹐出積石之嵯峨。」釋氏《西域傳》曰「河自蒲昌潛行地下﹐南出積石。」而經文在此似乎不同。積石宜在蒲昌海下矣。漢水漾水﹐卽漢水發源也。漾水出隴西氐道縣嶓冡山東﹐至武都沮縣爲漢水。又東南﹐至廣魏白水縣西。又東南﹐至葭萌縣東北﹐與漾水合﹐沔水卽漢水。沔出武都沮縣東狼谷中﹐沔水一名沮水。闞駰曰「以其初出沮洳然﹐故曰沮水。此縣之受名焉。導源南流﹐泉街水注之。出河池縣東南﹐流入沮縣﹐會於沔。沔水又東南﹐徑沮水成而東南流﹐注漢。而沮口所謂沔漢者也。《尙書》曰「嶓冡導漾東流爲漢。」《山海經》所謂漢出鮒賂山也。東北流﹐得獻水口。庚仲雍云﹕是水南至闗城﹐合西漢水。漢水又東﹐北合沮口﹐同爲漢水之源也。故如湻曰「此方爲漢水﹐爲沔水。」故孔安國曰「漾水東流爲沔」﹐蓋與沔合也。至漢中爲漢水﹐是互相通稱矣。濟水濟出王屋山﹐今孟州。始禹導水流而爲濟﹐截河南渡﹐東流與汶水會。又北﹐東入於海。兗州在濟河之間﹐濟發源爲名。今濟州乃發源也。濟水自王莽時入河﹐同流入海﹐濟河之地無濟水矣。論九州島山鎭川澤按《周禮職方氏》曰﹕東南曰揚州﹐其山鎭曰會稽﹐其澤藪曰具區五湖也﹐在吳南﹐其川三江﹐其浸五湖。正南曰荊州﹐其山鎭曰衡山﹐其澤藪曰云夢﹐其川江漢﹐其浸穎湛湛未聞。河南曰豫州﹐其山鎭曰華山﹐其澤藪曰莆田在中牟﹐其川熒雒﹐其浸波音播溠。正東曰靑州﹐其山鎭曰沂山蓋在沂水所出﹐其澤藪曰望諸在睢陽﹐其川淮泗﹐其浸沂沐沐出東浣。河東曰兗州﹐其山鎭曰岱山﹐其澤藪曰大野在巨野﹐其川河泲﹐其浸盧維盧維昔爲雷雍﹐《禹貢》雷夏﹑雍沮是也。雷夏在城陽。正西曰雍州﹐其山鎭曰嶽山吳嶽也﹐在沂﹐其澤藪曰弦在汧蒲﹐其川涇在涇陽﹑汭在豳地﹐其浸渭﹑洛洛出懷徳。東北曰幽州﹐其山鎭曰醫無閭在遼東﹐其澤藪曰貕養在長廣﹐其川河﹑泲﹐其浸菑出萊蕪﹑時出般陽。河內曰冀州﹐其山鎭曰霍山在彘﹐其澤藪曰陽紆所在未聞。其川漳拙長﹐其浸汾出汾陽﹑潞出歸徳。正北曰並州﹐其山鎭曰常山在上曲陽﹐其澤藪曰昭余祁在鄔﹐其川呼池出鹵城﹑嘔夷出平舒﹐其浸淶出廣昌﹑易出故安。注曰﹕此九州島川界。揚﹑荊﹑豫﹑兗﹑雍﹑冀﹐與禹貢略同。靑州則徐州之地﹐幽並則冀州之地﹐獨無梁云。論山河兩戒按﹕唐一行以天下山河之象存乎兩戒。北戒自三危﹑積石﹐負終南地絡之陰﹐東及太華﹐逾河﹐並雷首﹑底柱﹑王屋﹑太行﹐北抵常山之右﹐乃東循塞垣﹐至濊貊﹑朝鮮﹐是謂北紀﹐所以限戎狄也。南戒自岷山﹑嶓冡﹐負地絡之陽﹐東及太華﹐連商山﹑熊耳﹑外方﹑桐柏﹐自上洛南逾江﹑漢﹐攜武當﹑荊山﹐至於衡陽﹐乃東循嶺徼﹐達東甌﹑閩中﹐是謂南紀﹐所以限蠻夷也。故《星經》謂「北戒爲『胡門』﹐南戒爲『越門』。」河源自北紀之首﹐循雍州北徼﹐達華陰﹐而地絡相會﹐並行而東﹐至太行之曲﹐分而東流﹐與涇﹑渭﹑濟瀆相爲表裏﹐謂之「北河」。江源自南紀之首﹐循梁州南徼﹐達華陽﹐而與地絡相會﹐並行而東﹐及荊山之陽﹐分而東流﹐與漢水﹑淮瀆相爲表裏﹐謂之「南河」。故於天象則弘農分陜爲西河之會﹐五服諸侯在焉。自陜而西爲溱涼。北紀山河之曲爲晉﹑代﹐南紀山河之曲爲巴﹑蜀。皆負險用武之國也。自陜而東﹐三川﹑中嶽用爲成周。西距外方﹑大伾﹐北至於濟﹐南至於淮﹐東達巨野﹐爲宋﹑陳﹑鄭﹑蔡。河內及濟水之陽爲都﹑衛﹔漢東濱淮水之陰爲東隨。皆四戰用文之國也。北紀之東﹐至北河之北﹐爲邢﹑趙。南紀之東﹐至河南之南﹐爲荊﹑楚。自北河下流﹐南距岱山﹐爲三齊﹐夾右碣石爲北燕。自南河下流﹐北距岱山﹐爲鄒﹑魯。南渉江﹑淮﹐爲吳﹑越。皆負海之國﹐貨殖之所阜也。自河源循塞垣北﹐東及海﹐爲戎狄。自江源循嶺徼南﹐東及海﹐爲蠻越。觀兩河之象﹐與云漢之所終始﹐而分野可知矣。論三大幹龍朱子曰﹕天下有三處大水﹐曰黃河﹐曰長江﹐曰鴨緑江。今以輿圖考之﹐長江與南海夾南條﹐盡於東南海。黃河與長江夾中條﹐盡於東海。黃河與鴨緑江夾北條﹐盡於遼海。按﹕鴨緑江﹐近時使朝鮮諸臣至其地見之。回﹐謂其源甚短淺﹐必別有一水來送北幹。然荒溟莫之能考矣。此則自其水原極遠者言之耳。若其分幹之條猶多﹐難以盡舉。如以江淮河漢四瀆論﹐則中幹又自分三條。大扺河源極長﹐江次之﹐淮漢又次之。故有三條四列之說﹐不過槪論其大而已。論南條幹龍脈絡按廖氏金璧玄文云「大江以南之龍﹐其脈起自岷山在茂州岷山縣。遶行向西﹐自西而南﹐至雲南之境﹐又東趨夜郎﹐踰桂嶺﹐至零陵﹐爲九疑山﹐入桂連。」《撼龍經》云「五嶺分星入桂連」是也。過大庚嶺﹐出南雄山汀﹐從邵武抵信走徽﹐東行爲天目。一枝爲錢塘。《經》云「一枝分送入海門」凡稱經者﹐卽楊公三龍經。後仿此﹐又云「海門旺气連閩粵﹐南隴支龍交相纏。此是海門南脈絡﹐貨財文武交相錯」是也。一枝爲建康今南京應天府﹐盡江陰。《經》云「幹龍盡在江陰濱」是也。一枝逆長江盡鄱湖。其水源﹐自蜀岷山至於九江﹐會彭蠡﹐下而過秣陵﹐出京口﹐以入於海。論中條幹龍脈絡大河以南﹐大江以北﹐乃中條幹龍。其脈起自西傾在洮州臨艸縣﹐行隴右﹐《經》云「山來龍右尖如削﹐盡是貪狼更髙卓」是也。過鳯翔﹐《經》云「行行退卻大散關在鳯翔府寶雞縣﹐百二山河在此間。大纏大護到函谷在宏農縣﹐水遶黃河如玦環」是也。爲長安。一枝出熊耳在髙州﹐《經》云「低平漸漸出熊耳﹐萬里平洋漸如砥」是也。爲嵩嶽﹐爲汴﹐《經》云「大梁形勢亦無山﹐到此尋龍何處是﹖若無河流與淮水﹐渺渺茫茫不見山」是也。此處脈亂於河﹐《經》云「河流衝決山斷絕﹐又無石骨又無脈。君若到彼說星峯﹐一句不容三寸舌」是也。出兗爲泰嶽﹐《經》云「黃河在北大江南﹐兩水夾行勢不絕。行到魯齊忽起峯﹐兗州東嶽揷天雄。分枝擘脈鍾靈气﹐聖賢多在魯邦中」是也。一枝盡於滄棣﹐一枝盡於登萊。其水源則濟水出綘州垣曲縣﹐至孟州溫縣入河。復出河之南﹐溢而爲滎。又東北﹐至於靑州入海。自宋元以來﹐河水穿淮﹐黃河故道淤﹐而東嶽泰山今在河北矣。又一枝自嶓冡西行湄州﹑漢水之間﹐出武闗﹐由裕過唐﹐抵信陽﹐行淮水之南﹐趨廬﹐行淮水之東﹐爲揚﹐盡於通。其水源﹐漢水出嶓冡﹐至漢陽縣入江。淮水出桐柏山在唐州桐柏縣﹐至淮安入海。此中幹分而爲二﹐故曰三條四列。論北條幹龍脈絡大河以北之龍﹐其脈起自昆侖。《經》云「昆侖山腳出闐顏闐音田﹐西戎國名﹐只只都是破軍山。連綿走入瀚海北北海名﹐風俗彊悍人粗頑。生兒五歲學騎射﹐骨鯁方剛是此間」是也。至白登山名﹐在大同府白登縣﹐西一枝爲壺口在隰州吉鄕縣﹑太嶽在晉州霍邑。次一枝南出爲析城在澤州陽城縣﹑而又西折爲雷首在河中府河中縣。又次一枝爲太行在懷夢河內﹐北至幽州﹐九嶺綿亙一十二州之界﹐有八陘。又次一枝爲恆山在定州曲陽縣。又次一枝爲燕山﹐盡於平灤碣石山在平州廬縣。《經》云「若以干龍論大盡﹐太行碣石至海堧」是也。其水源則汾水﹐出管州管涔山﹐至綘州入於海。以上中國諸山﹐皆始昆侖﹐分脈四列﹐以徧九州島。北條出河北﹐入雲中﹐過雁門﹑代郡﹐復回南而太原帝邱﹐循太行﹑恆山﹐派九河。東北渡遼海以入於海﹐爲冀燕之分。中條出河南﹐自秦﹑隴﹑三輔入丰﹑沛﹑汾﹑晉﹐派伊﹑洛﹐東而淮泗﹐以入於海﹐爲雍﹑豫﹑靑﹑徐之分。南條出江南﹐自陜右分出西鄙﹐回巴蜀﹐踰荊衡﹐入黔中。東而匡阜﹐南極嶺。復東北﹐渡閩粵﹐跨三吳﹐自浙右以入於海。爲梁﹑荊﹑揚之分。此三幹之布於九州島也。三幹之龍﹐中幹爲最尊。次北幹﹐又次南幹。歷代以來﹐如漢髙祖之泗上﹐漢光武之白水村﹐宋太祖之夾馬營﹐我太祖之鍾離鄕﹐我世宗肅皇帝之龍飛承天﹐皆在中幹。而唐虞之君﹐俱爲北產。南幹至宋髙宗南渡來﹐運气方興﹐萃產朱子﹐爲萬世儒宗。而邇來人物﹐東南頗多﹐其最長者爲金陵﹐我國朝根本重地﹐太祖髙皇帝龍興之畿也。中幹之最長者盡東泰﹐翻身顧祖﹐東海外蕩﹐河江前回。萃產孔聖﹐及賢貴凝聚。宋末河徙﹐截其來脈者三﹐會通河復加截之﹐其力遂微。而中幹之旺气乃萃於四州鳯陽。我皇朝熙祖仁祖二陵在焉。按王文祿《龍興慈記》云「泗州有楊家墩﹐墩有窩。熙祖嘗臥其中﹐有二道士過﹐指臥處曰﹕『若塟此﹐出天子。』其徒曰﹕『何也﹖』曰﹕『此地气暖。試以枯枝栽之﹐十日必生葉。』告煕祖起曰﹕『汝聞吾言乎﹖』熙祖佯睡。乃以枯枝揷之去。熙祖候之十日﹐果生葉。熙祖拔去﹐另以枯枝揷之。二道士復來。其徒曰「葉何不生﹖」是時熙祖在傍﹐睨之。道士指曰﹕『此必人拔去矣。』熙祖知不能隱。道士謂之曰﹕『汝有福﹐歿後當塟此﹐出天子。』熙祖語仁祖。後果得塟﹐塟后土自壅爲墳。半載﹐陳太后孕太祖﹐皆言此墩有天子气。仁祖徙鳯陽﹐生太祖於盱眙縣鍾離靈鄕﹐方圓丈許﹐至今不生艸木。仁祖崩﹐太祖奉神柩至中途九龍崗﹐風雨大作﹐索斷﹐土自壅成墳。人言塟九龍頭上。」按松江徐長谷大地圖云「熙祖陵龍脈發自中條﹐王气攸萃。前瀦水成湖作內明堂。淮河﹑黃河合襟作外明堂。淮上九峯揷天﹐爲遠案。黃河西遶。元末﹐東開會通河復遶之﹐而聖祖生矣。」仁祖陵卽吳景鸞獻宋室者。宋不能用﹐蓋天畱以待我皇朝之厚福無疆也﹐豈偶然哉﹖北幹最長﹐爲燕京﹐今京師也。朱子曰「冀都是正天地中間﹐好个大風水。山脈從雲中發來。雲中正髙脊處﹐自脊以西之水﹐則西流入於龍門﹑西河﹔自脊以東之水﹐則東流入於海。前面黃河環遶。右畔是華山聳立﹐爲虎。自華來至中爲嵩山﹐是爲前案。遂過去爲泰山﹐聳於左﹐是爲龍。淮南諸山是第二重案﹐江南諸山及五嶺南安大庾嶺﹑桂陽騎田嶺﹑九眞都龐嶺﹑臨賀萌治嶺﹑治安越城嶺是也。又爲第三四重案。」正謂此也。吳興唐子鎭以燕京爲枝結﹐謂朱子所論冀都指作堯都﹐非也。彼蓋未考舜分冀東爲幽州﹐而幽燕古通稱冀耳。徜如所指﹐則朱子又何復曰「堯都中原﹐風水極佳﹐左河東太行諸山相繞﹐海島諸山亦皆相向」云云﹖此不待辧說而明矣。故邱文莊公《循義補》直以朱子所稱爲今京師﹐誠確見也。其以燕京爲枝結者﹐不爲妄談乎﹖夫南幹正結爲南畿﹐及我大祖髙皇帝孝陵在焉。中幹正結爲我熙祖泗州﹑仁祖鳯陽二陵。中結爲我承天獻宗皇帝顯陵。北幹正結爲今日京師曁天壽山昌平州列聖陵寢。三幹之盡﹐惟我朝獨會其全。回視唐虞以來﹐或得正幹之一﹐或得分幹之一者﹐亦能衍數百年之基﹐則我皇朝三大幹之全福力量﹐眞億萬斯年可預卜於玆也。艸茅之士﹐躬逢其盛﹐寍不爲聖朝之深慶哉。望陽按﹕由於時代之局限﹐明時對中華龍脈之了解﹐有許多不確之處。玆附上今人利用衛星圖﹐對全球龍脈之描述。全球龍脈均發源於昆侖之西﹐龍脈之祖爲帕米爾髙原﹐在中國大唐西域舊地。北龍兩條﹕一爲蔥嶺﹑薩彥嶺﹐去蒙古。一爲天山﹑陰山﹑燕山﹑興安嶺。兩龍在中國東北﹝現俄羅斯境內﹞交會﹐主龍去勘察加﹑過海去美洲﹐爲洛基山脈﹑安第斯山脈﹐渡海而連南極山脈。支龍回頭南下﹐形成朝龍﹝案山﹐卽東洋島鏈。詳見下。﹞東龍爲昆侖山脈﹐中龍經祁連﹑秦嶺後分爲兩支﹕北支爲太行山﹐南支爲桐柏山﹑大別山。南龍爲喜瑪拉雅山﹐南下印度尼西亞﹑新西蘭。一支去澳洲。西龍兩條﹕一條去烏拉爾山脈﹐形成歐亞大陸的分界綫。一條去髙加索山脈﹐去西歐分爲兩支﹕一支北上挪威芬蘭﹐一支南下非洲。昆侖又爲中龍﹐居天下之中﹐入於中國。天下之中在中國大唐西域舊地。中國爲天下之中﹐大唐中土﹐豈是虛言﹖﹗有龍脈爲證﹕從全球龍脈看﹕昆侖龍左右龍和朝山十分明顯﹕左靑龍爲北龍﹝爲中國北部蒙元舊邊疆﹞。右白虎爲南龍﹝爲中國西部﹑西南邊疆﹞。案山爲東洋島鏈﹕阿畱申﹑勘察加﹑千島﹑日本﹑琉球﹑臺灣﹑菲律賓﹑馬來亞島鏈。﹝乃中國舊藩屬邦﹞。昆侖龍脈特別眷顧中國﹐更神奇的是﹕單從中國的龍脈看﹕昆侖龍左右龍和朝山也十分明顯﹕左靑龍爲阿爾金山脈﹐去陰山交會北龍﹐東下三韓陷幽冥。右白虎爲唐古拉山脈﹐去江南之南嶺。案臺爲舟山﹑琉球﹑臺灣諸島。這是中國古代堪輿家所認爲的「大南龍」﹑「大北龍」喲。當時他們眼裏的天下只有這麼大﹐不知道還有更南的﹑更北的更大的龍脈。這要感謝全球衛星地圖了﹐連海底的龍脈都能看淸。呵呵。單從中國中原地區的龍脈看﹕昆侖龍左右龍和朝山也十分明顯﹕昆侖主脈經祁連﹑秦嶺後分爲兩支﹐北支太行山爲靑龍﹐南支桐柏山大別山爲白虎。

龍興中國——踏尋龍的足迹作者﹕孟廣順摘自2004年《報告文學》第58期中國的气﹐是沿地勢由西流向東方的。由於气的靈妙﹐气聚之地大都出現許多大人物﹐通常把這種地方稱之爲人傑地靈。而气的源頭便是昆侖山。在國家地理上﹐它西起帕米爾髙原東部﹐橫貫新疆﹑西藏﹔東延靑海境地內﹐長達2500多公里。它的西段是塔裏木盆地和藏北髙原的介山﹐西北東南走向。東段成東西走向﹐分出三支﹔北支爲祁漫塔格山﹔中支爲阿爾格山﹐東延至布爾汗布達山及阿尼馬卿山﹔南支爲可可西裏山﹐東延爲巴顏喀拉山﹐在四川邊境與氓山和鄺山﹑郟山相會合。對於昆侖這座大山﹐人們只知道它的髙大雄偉﹐實際上它是中國乃至世界龍脈的發源地和鼻祖。古時便被看作爲產生源气之所。黃河由它發祥而出﹐它是生气之源﹐物本之源。气脈從昆侖山向全世界擴展﹐所發端出的五支龍脈﹐其中三支在中國﹐兩支向歐洲方向延伸出去﹐因而成爲天下的主山。中國的三支龍脈﹐從北方開始﹐以北幹﹑中幹﹑南幹的形式﹐在中國的大地上流動﹐與黃河﹑長江等大水系有著密切的關系。自古﹐地理的基幹龍脈對三支幹龍的分法爲﹕北龍﹕沿黃河通過靑海﹑甘肅﹑山西﹑河北﹑東三省等北部地區﹐延伸至朝鮮半島而止。實際上﹐北龍不應到朝鮮便終結﹐它相接於朝鮮的白頭山。也就是朝鮮的龍脈發於白頭山﹐但並未停止﹐只是隱入了海中﹐最後連接了日本列島。北京﹑天津等城市處於北龍之上。中龍﹕通過黃河﹑長江之間的地區﹐包括四川﹑陜西﹑河北﹑湖北﹑安徽﹑山東﹐到達渤海終止﹔西安﹑洛陽﹑濟南等﹐均爲中龍气聚之所。南龍﹕沿長江通過雲南﹑貴州﹑廣西﹑湖南﹑江西﹑廣東﹑福建﹑浙江﹑江蘇等南部地區入海而停止﹐通常把香港﹑廣州﹑福州﹑南京﹑上海等城市劃爲南龍。這三條龍的幹脈生出支脈﹐支脈又生出支脈﹐猶如人體血管和經絡一樣﹐徧布於中華大地。三大幹龍中﹐北龍和中龍的分法古今大相一致﹐惟獨南龍未被取得共識。唐代的大地理家楊筠松認爲﹕江浙地區最平坦的當屬蘇州﹑松江﹑嘉興﹑湖州﹑常州五府﹔嘉興﹑松江的龍脈發自天目支脈﹐到杭州鳳凰山分出﹐沿江東北曲折而行後消失﹐到髙亭忽然聳峙﹐進入海寧﹑海鹽﹔稍微靠中行走的有崇徳﹑桐鄕﹑嘉興﹑秀水﹑嘉洋﹑平湖﹑松江﹐盡於西余等九峯﹐被太柳湖界開。稍靠外行走的﹐從上海到吳淞﹑江口爲止﹔沿海往西靠內行走的﹐有曹水﹐各城郡都是西目的分支。湖州的龍脈發於東目支派﹐成爲臨安﹑余杭﹔從安吉出發﹐經武康﹑歸安﹐終正於烏程﹐廣徳﹑宜興的離墨是正龍盡頭。長興棄山是大龍的盡頭﹐都爲南龍的分支。常州是發於京口的支脈﹐接連丹陽﹐髙原崗阜隱隱隆隆的是毗陵﹐與晉陵相連屬﹐支脈是夫椒﹑錫山﹔從晉陵沿太湖向東南行約六十里有洋山﹐方圓四十五里到天平山向東稍南斷伏﹐過金山。而金山出獅山。獅山又出索山﹐自此向東都是平原。三十里後聚爲吳都﹐丹陽與武進交於濱江﹐再分支江陰﹔沿江往東偏南﹐虞山出現﹐便有常熟。北邊是大江﹐南面是昆湖﹐中間是平凰東南是昆山﹐東邊是嘉定﹑太倉﹐也到吳淞﹑江口而止。而明代的劉伯溫考稱﹕南龍一脈﹐從峨眉山沿江東行後﹐一開始不知結局。從通州泛海勘察後﹐才發覺海鹽一帶的山脈是南龍的盡頭處。因爲天目山𨿽爲浙右鎭山﹐但山勢並未截止﹐而是蜿蜒而來﹐右挾黔浙﹐左帶苔水﹐直到海鹽長墻秦駐之間才終止。於是﹐以平松諸山爲龍﹐左抱長江﹑淮河﹑泅水﹐以慶紹諸山爲虎﹐右繞浙江曹娥之水﹐都朝拱著海鹽州。後邊的脈气乘湖東出﹐前後以朝鮮﹑日本爲岸﹐使南龍成爲最大的幹龍。應當說﹐楊筠松和劉伯溫的論斷都很有道理。但南龍並未止於上海或海鹽﹐眞正的南龍龍脈在福建繼續延伸人海﹐到達臺灣島後仍未到盡頭。山在地上行﹐气在地下走。中國地理上的三支幹龍又是怎樣由西向東行進的呢﹖——北龍之气脈發於祁漫塔格山﹐行至南山口生出雅拉達澤山和錫鐵山﹔到達甘肅生發了祁連山﹐一直向東生發出拉北山﹑合黎山﹔進人靑海形成了達阪山。達阪山生賀蘭山﹐賀蘭山生石嘴山﹐石嘴山生狼山﹐狼山生大靑山﹔到山西先生發出太行山主脈﹐太行山生出長梁山﹑呂梁山﹐長呂二山又生出五臺山﹑恆山﹐五臺山﹑恆山又生出狼牙山等各支脈﹔到北京的南口關溝﹐與燕山相接。太行山與燕山𨿽不屬同一龍脈﹐但仍爲一气。在南口燕山承接太行脈气繼續東行進人河北﹐生發出霧靈山﹔往南又生發平谷的京東大峽脈﹐大峽脈向東生發出東陵所在的昌瑞山﹐昌瑞山東行生靑龍山﹐直到秦黃島。霧靈山往北生出承徳的風山﹐風山生發棋盤山﹐棋盤山生發遼寧的虎山﹔虎山往北又生兩支﹐一支爲內蒙古的天山﹐吉林的興隆山﹐二山行到內蒙合生出大興安嶺。另一支爲長白山﹐長白山形止而气未止﹐朝鮮的脈气與此相接﹐生出了白頭山和惠山﹔二山的脈气隱於海中﹐直貫日本﹐生發出各列島才就此而止。中龍之气始於阿尼馬卿山﹐同時生發出兩支﹕北爲甘肅的西傾山﹐西傾山生鼠山﹐鼠山生武山﹔气沖陜西而生岐山﹐岐山又生秦嶺﹐與大巴山相接。南爲气人西藏先生出他念他翁山﹐他念他翁山生出沙離裏山﹐沙離裏山生出涼山﹐涼山生出大巴山﹐南北二气在大巴山又合爲一气。大巴山主脈承接秦嶺之气分生三支﹕南生發出二郎山﹐二郎山生名山﹐名山生邛山和崍山﹐邛崍二脈又生出岷山和峨眉山。岷峨二山生出樂山。中生湖北的武當山﹐武當山生河南的桐柏山﹐桐柏山气聚成大別山﹔進人安徽﹐大別山生出潛山﹑霍山﹐二山生出嘉山﹐嘉山生含山﹐含山生冶山。北生河南的伏牛山﹐伏牛山生發了崤山﹑熊耳山﹐兩山又生出嵩山﹔气人山東生發出微山和蒼山﹐二山之气生出泰山﹐泰山又生徠山﹑沂山和魯山﹐三山擴展而生北圈山﹑蘭陵和長島﹐到此臨海爲止。——南龍之气發於可可西裏山﹐後生他念他翁山﹔入雲南生出橫斷山和伯舒拉嶺﹐二气往南生出髙黎貢山﹐往北又發生二支﹕一生爲哈巴雪山和玉龍雪山﹐過涼山後生出盤於雲貴兩省的烏蒙山﹐烏蒙山又生湖南境內的巫峽﹑龍山﹑武陵山﹑雪峯山。四脈气交而生南嶽衡山。衡山之气進入江西又生武功山和羅霄山﹔兩山脈气化之成景岡山。以景岡山爲少祖又生南北二支﹕北爲九嶺山﹐九嶺山生廬山﹐廬山之气貫於安徽又生發黃山﹔過安徽到浙江派生出天目山﹑莫幹山和牛頭山。此後﹐牛頭山生煤山﹐莫幹山生金山﹐最後匯於上海吳淞口和杭州灣。橫斷山和伯舒拉嶺所生另一支﹐先是滄山﹑寧靜山﹑怒山﹑無量山﹑哀牢山。五山之气入老撾生發拾宋早再山﹔此山不但沒有南延反而回頭人廣西﹐生發十萬大山﹐十萬大山生出靈山﹐靈山生出雲開大山﹐雲開大山又生出大瑤山。大瑤山脈气入廣東而生雲霧山﹐雲霧山之气生發出佛山﹑中山和羅浮山﹐三气匯成九連山﹐再生大庾嶺﹐大庾嶺生蓮花山﹔气入福建而生武夷山﹐再生雲山﹔气入浙江則生出仙霞嶺﹑括蒼山﹐還生出南雁蕩山。南龍在歷史上認爲止於江浙。實際上﹐脈气過海到達臺灣後仍未阻斷﹐而是越過巴坦羣島﹐擴散至整个南亞地區﹐最後與發於昆侖山西南的气脈合爲一體﹐這便是昆侖山之气人藏後生發的世界屋脊喜瑪拉雅山﹔由此山入气行人印度而生發東髙止山到斯裏蘭卡。東來的气脈經菲律賓於西南之气相交﹐擴經周邊諸國至澳大利亞﹐南龍气脈才算眞正的終止。對於伸向歐洲的兩支幹龍﹐歷史上古人只認爲由昆侖山生發﹐而沒有透露過它們的气脈走向。這兩支幹龍的脈向爲西北﹑東北各一支﹕——昆侖山之气首先在北面生化了新疆境內的天山山脈。天山往西北﹐生出了慕士塔格山和公格爾山脈。二气人塔吉克斯坦生出被前蘇聯命名的共產主義峯和列寧峯﹔經阿賴山又生吉爾吉斯山﹐再生楚伊犁山。擴散到哈薩克斯坦﹑土庫曼斯坦後﹐形成大髙加索山。此山脈气入羅馬尼亞生喀爾巴阡山﹐由喀爾巴阡山生發了橫跨法國﹑瑞士﹑澳大利亞的阿爾卑斯山﹐以至气展歐洲各國﹐這支幹龍最後經英國到西班牙才停止。——天山往北偏東﹐先生北塔山和蒙古的阿爾泰山﹐由此山脈气生發出汗呼赫山﹑杭愛山﹔入蘇聯﹝或俄羅斯﹞後﹐生出唐努山和薩彥嶺。這支气脈過烏蘭巴托生雅布洛諾夫山﹐又生斯塔諾夫山﹐再生上揚斯克山和切爾斯基山。此气過白令海峽到美國生出阿拉斯加山﹐入加拿大生出海岸山和落基山﹔繼續延伸至墨西哥而生出馬徳雪山﹐最後到巴拿馬而停止。气的運行是不分國界的。地殼的運動和大陸板塊的組合都是「气」運行的結果。地核中在蘊藏了丰富礦產的同時﹐蘊藏著巨大的能量﹐這種能量就是「气」。人類有國家之分﹐而地气卻不會因國家間的分隔而斷行﹐只是像人身上的經絡各走一脈而已。五大幹龍的气源都在中國的昆侖山﹐華夏民族被稱爲中國﹐實有世界中心的涵蓋。長沙馬王堆一號墓中有一幅描繪昆侖山的圖像﹐它被龍神守護著。气隨山行。五大幹龍或爲中國的三大幹龍﹐從西向東相生的萬千山脈中﹐大幹生出小幹﹐小幹生出支幹﹔支幹生出大支﹐大支生出中支和小支﹐支又生支﹐每一處都有龍的支脈存在。但所有的龍脈都與水相隨﹐有山就有水。這是因爲「水隨山而行﹐山界水而止。水無山則气散而不附。山無水則气塞而不理。」气來有水導行﹐气止由水界定。气爲水之母﹐有气才有水。因此﹐中國的山川龍脈是以長江﹑黃河兩大水系爲界的。自昆侖山始發气脈後﹐泰山﹑華山﹑衡山﹑恆山和嵩山這五嶽以及長江﹑黃河﹑淮河﹑濟水四瀆﹐便被看作是用來節制和疏導天地之气的。

重刊人子須知資孝地理心學統宗卷一之下江右山人徐善繼述同著此一冊専論天下古今帝都及星垣所合形勢。頋艸茅之士何敢僭議及此﹖且非人子求風水者之事。但欲論地﹐必先識大幹龍。而大幹龍之所鍾﹐必天下大都會大垣局﹐亦君子所當知者﹐爰輯其大槪於左。論帝都夫地理之大﹐莫先於建都立國。稽古之先哲王﹐將營都邑﹐罔不度其可居之地以審其吉凶。如公劉將居豳也﹐其《詩》曰「於胥斯原」。太王將居岐也﹐其《詩》曰「聿來胥宇。」武王將居鎬京﹐其《詩》曰「宅是鎬京。」成王將營洛邑﹐《書》曰「召公旣相宅。」衛文公將營楚丘﹐其詩曰「升虛望楚。」見於經者如此﹐則宅都誠不可不重也。𨿽然﹐張子微有云「帝王之興也﹐以徳而不以力﹔其守也﹐以道而不以地。」堯舜聖人﹐其所建立﹐未必慮及於風水之說。但聖人之興﹐自合造化﹐聖人所作﹐動爲法則﹐風水固不拘﹐而密協於龜卜﹐卽天造地設之自然者也。故《易》曰「王公設險以守其國」﹐此理固先天地而有﹐卽風水之攸始矣。予嘗稽諸歷代建都之地﹐得正龍之所鐘而合天星之垣局者﹐則傳代多﹐歷年久﹔非其正龍而不合星垣者﹐則皆隨建隨滅﹐豈非地理之明徵乎。謹將歷代建都之所詳錄以備參考云爾。歷代帝都考伏羲都陳今河南開封府陳州﹐在位一百一十五年。神農都陳河南﹐徙曲阜今山東兗州府曲阜縣﹐在位一百四十年。黃帝都涿鹿今北直隸涿州﹐傳四世﹐共三百九十年。堯都平陽今山西平陽府﹐在位七十二年。舜都蒲阪今山西蒲州﹐在位六十一年。禹都安邑今山西安邑縣﹐傳十七世﹐共四百五十八年。湯都亳今河南歸徳府﹐傳二十八世﹐共六百四十四年。周都鎬闗中﹐東遷洛陽﹐傳三十七世﹐共八百七十三年。秦都咸陽今陜西西安府﹐傳三世﹐共稱帝一十五年。西漢都闗中今陜西西安府﹐傳十二世﹐共二百一十四年。東漢都洛陽今河南府﹐傳十二世﹐共一百九十六年。三國漢都成都四川﹐二主﹐四十三年﹔魏都鄴﹐五主﹐四十六年﹔吳都建康﹐四主﹐五十二年。西晉都洛陽今河南府﹐傳四世﹐共三十七年。東晉都建康今應天府﹐傳十一世﹐共一百四年。南朝宋﹑齊﹑梁﹑陳皆都建康﹐宋八帝﹐五十九年﹔齊五主﹐二十三年﹔梁四主﹐五十六年﹔陳五主﹐三十三年。隋都長安今陜西﹐傳三世﹐共三十八年。唐都長安﹐傳一十八世﹐共二百六十九年﹔昭宗徙洛陽﹐傳二世﹐共十八年。宋都汴今河南﹐傳九世﹐共一百六十七年﹔髙宗徙杭﹐傳九世﹐共一百五十三年。元都燕今京師順天府﹐傳九世﹐共八十八年。明太祖髙皇帝都金陵今南京應天府﹐成祖文皇帝徙燕今京師卽元故都。

論帝都必合星垣夫帝都者﹐天子之京幾﹐萬方之樞會。於以出政行令﹐蒞中國﹐撫四夷﹐宰百官﹐統萬民﹐天下至尊之地也。地理之大﹐莫先於此。必上合天星垣局﹐下鍾正龍王气﹐然後可建立焉。蓋在天爲帝座星宮﹐在地爲帝居都會﹐亦天象地形自然理耳。楊公云「大抵山形𨿽在山﹐地有精光屬星次。體魄在地光在天﹐識得星光眞精藝。」故爲地學﹐奚直俯察地理已哉﹗又須仰觀天文﹐始盡其奧。按《天文志渾象》﹕中外官星凡二百四十六名﹐千二百八十一星。微星萬一千五百二十﹐分布中外爲垣者﹐曰紫薇﹑太薇﹑天市。垣之中皆有帝座﹐凡建都處﹐山川形勢﹐須與此合。楊公云「要識垣中有帝星﹐皇都坐定甚分明。」廖氏云「帝都必要合星垣﹐紫薇在中天。其次太微與天市﹐皆有帝座位」是也。今以三垣天星地形述後。外少微垣爲士大夫權天帝文章之府。天苑﹑天園爲天子養獸植菓之所。𨿽亦有垣﹐而無帝座正位﹐地形縱合﹐亦非統一寰宇﹐享有久遠之都在。按《天文志》﹐中天北極紫薇星垣﹐天皇之宸極﹐太乙之常居也。北極五星正臨亥地﹐爲天帝之最尊﹐所以南面而治者也。三光疊運﹐極星不移。孔子所謂「北辰居其所而眾星拱之」是也。後有四輔四星居壬﹐勾陳六星居幹﹐天綱八星居戌﹐華蓋九星居北﹐閣道五星居癸﹐咸池五星居醜﹐八轂八星居艮﹐天將軍四星居寅﹐內陛六星居甲﹐司命六貴人在震﹐三師三星在乙。又有天理四星居辰﹐五諸侯五星居巽﹐內廚二星居巳﹐四貴人四星臨丙﹐帝座二星居午﹐大理二星居丁﹐天槍三星居未。天牀三星居坤。天梧五星居申﹐陽徳﹑陰徳二星居庚。內屏二星居兌。天乙﹑柱史﹑女史三星居辛。而有左衛七相﹑右衛七將以藩屏帝室。泰階﹑六符輔治北斗七政以翼垣。此紫微垣星局之懸象於天者也。《步天歌》﹕中元北極紫微宮﹐北極五星在其中。大帝之座第二珠﹐第三之星庶子居。第一號曰爲太子﹐四爲後宮五天樞。左右四星是四輔﹐天以太乙當門路。左樞右樞夾南門﹐兩面營衛一十五。上宰少尉兩相對﹐少宰上輔次少輔。上衛少衛次上丞﹐後門東邊大贊府。門西喚作一少丞﹐以次卻向前門數。陰徳門裏兩黃聚﹐尙書以次其位五。女史柱史各一戶﹐禦女四星五天柱。大理兩星陰徳邊﹐勾陳尾指北極顚﹐勾陳六星六甲前。天皇獨在勾陳裏﹐五帝內座後門是。華蓋並杠十六星﹐杠作柄象蓋傘形。蓋上連連九个星﹐名曰傳捨如連丁。垣外左右各六珠﹐右是內階左天廚。階前八星名八轂﹐廚下五个天棓宿。天牀六星左樞右﹐內廚二星右樞對。文昌斗上半月形﹐稀疏分明六个星。文昌之下曰三公﹐太尊只向三公明。天牢六星太尊邊﹐太陽之守四勢前。一个宰相太陽側﹐更有三公相西偏。卽是天戈一星圓﹐天理四星斗裏暗。輔星近著闓陽淡﹐北斗之宿七星明。第一主宰名樞精﹐第二第三璇璣星﹐四曰權星第五衡﹐闓陽搖光六七星﹐搖光左三天槍明。左紫微垣列形於地之局勢大略也。楊公云「紫微垣外前後門﹐華蓋三臺前後衛。中有過水名禦溝﹐抱城屈曲中間流。」又云「直朝射入紫垣气」。廖氏云「紫垣西藩星有七﹐東藩八星出。華蓋杠星在後門﹐天牀前面陳。中央一水直朝入﹐抱城九回屈。萬山簇擁晝朝迎﹐拱極不虛稱」是也。右南宮太微星垣﹐三光之庭﹐天帝受釐告功之室也。中有五帝座﹐正居北地。太乙﹑五尙書正居巽地。內有郎官﹑卽位﹑三公﹑謁者﹑九卿﹑五侯以輔導帝極。前有明堂三星居巳﹐靈臺三星居午﹐常陳爲耳目之官﹐西將﹑東相各四星爲藩垣。東華﹑西華爲門掖。掖左右二星爲執法。後有太陽守﹑太陰守各二星﹐爲衛。前有張﹑翼﹑軫三宿爲侍﹐此太微垣星局之懸象於天者也。《步天歌》﹕上元天庭太微宮﹐昭昭列象在蒼穹。端門只是門之中﹐左右執法門西東。門左皂衣一謁者﹐以次則是烏三公。三黑九卿公背旁﹐五黑諸侯卿後行。四个門星主後屏﹐五帝內座於中正。幸臣太子並從官﹐烏列帝後從東定。郎將虎賁居左右﹐常陳郎位屈其後。常陳七星勿相誤﹐郎位陳東一十五。兩面宮垣十星布﹐左右執法是其數。宮外明堂布政宮﹐三个靈臺候雲雨。右太微垣列形於地之局勢大略也。楊公云「方正之垣號太微」。又云「橫城水繞太微勢」。又云「東華西華門水橫﹐水外四圍列峯位。此是垣前執法星﹐卻分左右爲兵衛。」廖金精《泄天機》云「太微垣局最方正﹐左右執法並。西藩上將次將先﹐次相上相連。東藩上相及次相﹐次將與上將。兩藩九門分十星﹐一水繞城橫」是也。右東府天市星垣﹐天帝泉貨之府也。中有帝座﹐正臨艮地。有秤﹑斗﹑車﹑舟﹑府庫﹑市樓﹑市肆以貫其中﹐貫索﹑宗人﹑左右侍衛。匡衛《列國分野二十二星》曰﹕宋﹑南海﹑燕﹑東海﹑徐﹑吳越﹑齊﹑中山﹑九河﹑河間﹑晉﹑鄭﹑周﹑秦﹑巴﹑蜀﹑梁﹑楚﹑韓﹑西河等藩以列四方。貴人一星旁照庚地﹐爲捍衛庫之宮。司命一星正臨丁位﹐爲五福壽命之司。此天市垣星局之懸象於天者也。《步天歌》﹕下元一宮名天市﹐兩扇垣墻二十二。當門六个黑市樓﹐門左兩星是車肆。兩个宗正四宗人﹐宗星一雙亦依次。帛度兩星屠肆前﹐侯星還在帝座邊。帝座一星常光明﹐四个微茫宦者星。以次兩星名列肆﹐斗斛帝前依其次。斗是五星斛是四﹐垣北九个貫索星。索口橫者七公成﹐天紀恰似七公形。數著分明多兩星﹐紀北三星名女牀。此座還依織女旁﹐三元之象無相侵。二十八宿隨其陰﹐火水木土並與金﹐以次別有五行吟。右天市垣列形於地之局勢大略也。楊公云「垣有四門號天市。」又云「百源來聚天市垣。」廖公云「天市垣星二十二﹐名參國與地。國地中間有四門﹐東西南北分。眾水分流來此聚﹐大河在東注。帝座居北市樓南﹐垣局總爲祥」是也。已上三垣天星之圖則本於《天文志》﹐地形之圖則本於廖氏《金璧玄文》﹐玆特合而一之﹐庶易於考索。然亦不必深泥圖局形象﹐膠柱鼓瑟。但依經文﹐以山形水勢取之。如曰「紫微垣外前後門」﹐「華蓋三臺前後衛」﹐「方正之垣號太微」﹐「垣有四門號天市」。又曰「直城射入紫微气」﹐「橫城水繞太微勢」﹐「百源來聚天市垣」之類﹐則以山水形勢之大象言之﹐楊筠松固已說得明白。其它星宿形象﹐又不必盡泥也。論北龍所結帝都垣局北龍有燕山﹐卽今京師也。以燕然山脈盡於此﹐故曰燕山。昔昭王築黃金臺以招賢者﹐因又稱金臺。古冀州地。舜分冀東北爲幽州﹐故又謂之幽都。按邱文莊公《大學衍義補》云「虞夏之時﹐天下分爲九州島。冀州在中國之北﹐其北最廣﹐舜分冀爲幽﹑並﹑滎﹐故幽與並﹑滎皆冀境也。」楊公云「燕山最髙象天市」﹐蓋北幹之正結。其龍發昆侖之中脈以華夷共視爲中原﹐蓋鴨綠江外又有大幹爲護﹐綿亙數千里﹐至於闐﹐歷瀚海﹐之玄屈曲﹐出夷入貊。又萬餘里﹐始至燕然山﹐以入中國﹐爲燕云北京爲山前曰燕﹐大同爲山後曰云。復東行數百里﹐起天壽山﹐乃落平洋﹐方廣千餘里。遼東﹑遼西兩枝開截黃河﹐前繞鴨綠﹐後纏而陰﹑恆﹑太行諸山﹐與海中諸島相應。近則灤河﹑潮河﹑桑河﹑易河並諸無名小水﹐夾身數源﹐界限分明。以地理之法論之﹐其龍勢之長﹐垣局之美﹐幹龍大盡﹐山水大會﹐帶黃河﹐扆天壽。鴨綠纏其後﹐碣石錀其門﹐最是合風水法度。又按《衍義補》云「《朱子語錄》﹕『冀都﹐天地間好个大風水﹗脈從雲中發來﹐前面黃河環繞﹐泰山聳左爲龍﹐華山聳右爲虎﹐嵩山爲前案﹐淮南諸山爲第二重案﹐江南五嶺諸山爲第三重案。故古今建都之地﹐皆莫過於冀都。』」就朱子所謂風水之說觀之﹐謂無風以散之﹐有水以界之也。冀州之中﹐三面距河處﹐是爲平陽﹑蒲阪﹐乃堯舜建都之地。其所分東北之境﹐是爲幽州。太行自西而來﹐演迆而北﹐綿亙魏﹑晉﹑燕﹑趙之境﹐東而極於醫無閭。重開疊阜﹐鸞鳯峙而蛟龍走﹐所以擁護而圍繞之者﹐不知幾千萬里也。形勢全﹐風气密﹐堪輿家所謂藏風聚气者﹐此地有之。其東一帶﹐則汪洋大海。稍北﹐乃古碣石淪入海處。稍南則九河旣通﹐所歸宿之地﹐浴日月而浸乾坤﹐所以界之者﹐又如此其直截而廣大焉。堪輿家所謂「得水爲上」者是也。按﹕此皆以風水之美言之也。若以形勝論﹐則幽﹑燕自昔稱雄﹐左環滄海﹐右擁太行﹐南襟河濟﹐北枕居庸﹐蘇秦所謂天府百二之國﹐杜牧所謂王不得不可爲王之地。楊文敏謂西接太行﹐東臨碣石﹐巨野亙其南﹐居庸控其北﹐勢拔地以崢嶸﹐气摩空而崱屴。又云﹕燕冀內跨中原﹐外控朔漠﹐眞天下都會。桂文襄公謂形勝甲天下﹐扆山帶海﹐有金湯之固。蓋眞定以北至永平﹐闗口不下百十﹐而居庸﹑紫荊﹑山海﹑喜峯﹑古北﹑黃花鎭﹐險隘尢著。會通漕運便利﹐天津又通海運﹐誠萬世帝王之都。自昔之都燕者﹐始於召公﹐而極於金元。然召公諸侯也﹐金元乃夷狄雜气﹐皆不足以當其大。惟我皇朝﹐得國之正﹐同乎堯舜﹔拓地之廣﹐過於漢唐。功徳隆盛﹐上當天心﹐下乘地气﹐眞萬世不拔之洪基也。而議者乃謂北太近胡﹐距塞不二百里﹐無藩籬之固﹐而天子自爲守。不知今之四夷﹐北虜爲急﹐倏忽來去﹐邊備須嚴。若畿甸去遠而委守將臣﹐則非居重馭輕之道矣。故我成祖文皇帝﹐睿意建都於此﹐良謨遠猷﹐豈凡愚之所能及哉﹗然當時未必慮及風水之說﹐而默契若此﹐是蓋聖王之興﹐動與法合﹐天地造化﹐有自然相符之理。昔堯舜禹三聖之都皆北龍。今我朝畿甸亦北龍﹐而形勝與風水法度又皆邁之﹐宜其駕唐虞﹐迫二代﹐全盛如此﹐是固我列聖之茂徳神功鴻休駿烈之不可及。然地理之應亦或然也。愚何幸﹐躬逢其盛。北龍之次﹐有平陽﹑蒲阪﹑安邑﹐亦冀境﹐乃堯舜所都之地。按﹕朱子曰「河中地形極好﹐乃堯舜禹故都。今晉州河中府是也。左右多山﹐黃河繞之﹐嵩河列其前。」又曰「河東﹑河北皆繞太行山﹐堯舜禹所都﹐皆在太行山下。」又曰「上黨﹐太行山之極髙處。平陽﹑蒲阪﹐山之盡頭。」又曰「堯舜都中原﹐風水極佳。左河東﹑太行諸山相繞﹐海島諸山亦皆相向。右河南繞﹐直至泰山湊海。第二重自蜀中出湖南﹐出廬山諸山。第三重自五嶺至明﹑越。又黑水之類﹐自北纏繞﹐至南海。」此皆以其大形勢而言之也。張子微曰「河中之地﹐右則西河﹐左則東河﹐前則南河。逾河而爲壺口﹐近河而爲覃懷﹐入河而爲衡漳。三面距河﹐一面背山﹐所背恆山﹐相去甚遠﹐逶迆而下﹐其平如砥。方廣千里﹐夾水之外﹐四面皆有名山巨鎭迎送護衛。但堂局寬闊﹐非凡俗所能檢點。若兩腋無水夾截﹐卽是水不交會﹐大龍如何得住﹖故夾身之左有小東河﹐右有西恆河。南有小南河闗截於內﹐而大河經之﹐龍將焉往﹖其它橈棹手腳﹐得無名之水界夾分明者﹐又不可數計。但眼目難於檢點﹐舉其堂局﹐形勢可以周知。此則以其親近者而言之也。𨿽然﹐堯舜禹聖人﹐道化天下﹐未必系於風水。然天造地設﹐亦自然默契之理﹐有不可誣者。但今風水變遷﹐王气銷竭﹐無復可都矣。論中龍所結帝都垣局中龍有關中曰丰﹑曰鎬﹑曰咸陽﹑長安﹐皆今陜西地﹐通曰關陜﹐古雍州也。楊公云「關中原是太微垣」﹐又曰「長安落在垣宿中。」蓋中幹之尊也。其龍發於昆侖。《經》曰「黑水綿絡西河﹐橫山始起祖宗﹐轉滎﹑貊﹑澤﹐自西而東﹐盡於雍州。」張子微曰「長安之龍起於橫山﹐其山皆黃石﹐綿亙八百餘里﹐不生艸木。及至雍州之地﹐涇水出安定﹐在雍州之西﹐自西而南入渭水。而北是爲渭﹑汭。渭水出鳥鼠同穴﹐西爲雍州之西山。至涇水所屬之地則爲北。惟此依山挾水﹐號爲天府之國。」又曰「秦都咸陽﹐非長安。以宮屬渭﹐跨渭爲飛橋復道﹐以象天闕道而屬阿房。如驪山溫泉﹐又長安之枝龍也。長安之下則有岐﹑梁﹑荊諸山爲護﹐灃﹑涇﹑漆﹑沮﹑河水界限爲衛。」蔡文節公曰「咸陽之地﹐龍合之玄格﹐前後左右﹐諸山包護。」此皆謂其風水之美也。若以形勝言之﹐則婁敬所謂「被山帶河﹐四塞爲固。」張良所謂「左殽函﹐右隴蜀﹐沃野千里。南有巴蜀之饒﹐北有胡宛之利﹐阻三面而守﹐獨以一面東制諸侯﹐乃金城千里﹐天府之國」者是也。故史稱關中「阻山帶河﹐四塞之險﹐東有函關﹐西有散關﹐南有武關﹐北有蕭關。」呂成公亦謂關中是形勢之地。欲據形勢﹐須都關中。桂文襄公謂其山河四塞﹐形勢甲天下。《易》曰「天險不可升」。地險山川丘陵﹐王公設險以守其國﹐惟此爲然耳。故關陜之地﹐形勝全﹐龍局美﹐王气攸萃﹐而文武周公列聖篤生。自文王都岐徙丰﹐武王遷鎬京﹐成王實都於鎬﹐以據天下形勢。當西周全盛時﹐特往來朝諸侯於洛邑。至平王避犬戎﹐始遷都於洛陽﹐號曰東周﹐則周日微弱﹐而雍州王气爲秦得之。蓋秦先世有非子者﹐善育馬﹐爲周孝王主馬。馬大蕃息﹐分土爲附庸﹐邑居秦。歷三世﹐至秦仲始大。歷莊襄﹐犬戎弒周王﹐襄公救周有功﹐封爲諸侯﹐賜以西周畿內八百里之地。秦卽其地﹐日以彊盛﹐兼並天下﹐統一區宇。然無功徳﹐肆暴虐﹐不足以當其地王气之大。漢與﹐以婁敬﹑張良之議﹐遂因其故都而都之﹐傳十二帝﹐歷二百一十四年。其後﹐唐又都之﹐傳十八帝﹐歷二百六十九年。宋人亦嘗議欲都此﹐而以橫山未入版圖﹐故都大梁﹐以經營橫山。蓋橫山當宋時﹐諸戎所依﹐爲戎夏必爭之地﹐不得之則不可都﹐故爾。邱文荘公曰「秦地被山帶河﹐四塞以爲固。所謂金城千里﹐天府之國﹐得天下之百二者也。周人初起於邠﹐繼都丰鎬﹐天下形勢之地﹐蓋莫有過焉者也。至平王東遷而棄其地與秦﹐秦地始大。戰國之世﹐山東之國六而秦居其一。六者爲縱﹐而秦獨爲衡焉。卒能以少制眾﹐並而有之﹐非獨人力﹐亦地勢然也。自髙帝用婁敬言﹐西都關中﹐後世言形勝者必歸焉。唐起晉陽﹐亦都於斯。自宋人都汴之後﹐王气消歇者五六百年於今矣。」詳究文莊玆論﹐確有所見﹐而議者乃謂漕運不便。不知周與漢唐各數百年﹐而其儲積豈無其道﹖且《禹貢》「若雍州﹐厥田惟上上」﹐史稱沃壤千里﹐可以儲貯。而秦號富彊﹐顧所處之如何耳﹗大抵雍州非直形勢險固﹐風水融聚爲美已也。且其水深土厚﹐民性質朴﹐易於從化﹐尢爲可嘉。朱子曰「岐丰之地﹐文王用之以興﹐二南之化﹐如彼其忠且厚也。秦人用之未幾﹐而一變其俗﹐尙气槪﹐先勇力﹐忘生輕死﹐悍然有招八州﹐朝同列之气。其故何哉﹖誠以雍州土厚水深﹐其民重厚質直﹐無鄭﹑衛驕惰浮靡之習。以善道之﹐則易興起而篤於仁義﹔以猛驅之﹐則其彊毅果敢之資﹐亦足以彊兵力農而成富彊之業﹐非山東諸國所及也。後世欲爲定都立國之計﹐誠不可不監乎此。而於導民之路﹐尢不可不愼其所之。旨哉言乎﹗中龍之次有洛陽﹐卽周營洛邑之地也。前值伊闕﹐後據邙山﹐左瀍右澗﹐洛水貫其中﹐以象河漢。此紫微垣局也。張子微曰「洛邑是飛龍格勢﹐腳手本自分明﹐迎送卻從外假合。凡大地﹐迎送皆取諸外而不取諸本身。所謂本身手腳﹐一曲屈縈回輒五六十里﹐或七八十里﹐故人不見其爲手足。況遠外迎送﹐其得見乎﹖此其平夷之地﹐一望無際﹐惟審其水源而後識之也。然洛邑居天下之中﹐爲大龍之腹﹐四望平夷﹐近則熊耳居其右﹐西京在其左。取諸遠則上洛在其西﹐太華在其東﹐終南惇物在其北﹐內方則在河南。周公所以取制天下之中﹐猶腹爲人身都會之所也。以水而言﹐則洛水自西而經其前﹐瀍﹑澗界其東﹐汾﹑繞其後﹐伊水陳其面﹐最合風水法度。但以形勝論之﹐則平夷無險﹐四面受敵﹐故周營洛邑﹐特以宅中圖治﹐道裏適均之故﹐乃於此以朝諸侯﹐非建都也。按《大學衍義》﹐陳大猷曰「成王實都鎬京﹐特往來朝諸侯﹐祀淸廟於洛。故鎬京謂之宗周﹐以其爲天下所宗也。洛邑謂之成周﹐以周道成於此也。洛邑天下之至中﹐丰鎬天下之至險。成王於洛邑定鼎﹐以朝諸侯﹐所以成天地中和之气。宅中以蒞四海﹐其示天下也公。於鎬京定都以壯基本﹐所以據天下形勝﹐據上游以制六合﹐其慮天下也遠。」誠哉言也﹗後平王避犬戎﹐徙都於洛﹐則周室日衰﹐馴至不可爲矣。漢初﹐髙祖亦欲都洛﹐以婁敬﹑張良之言﹐都於關中。光武中興﹐始於洛建都﹐謂之東都洛陽。卻在周都河南﹐又隔伊水﹐有諸水在後﹐而地方之備差完﹐頗爲可取。然皆平夷﹐曠洋無蔽﹐有徳易以王﹐無徳易以亡﹐不可用也。故東周都洛而能延數百年之久者﹐誠以文武之徳﹐民不忍忘故爾。溫公《歷年圖》曰「周自平王東遷﹐日以衰微。至於戰國﹐又分而爲二。其土地人民不足以比彊國之大夫。然天下猶尊而事之﹐以爲共主﹐綿綿然久而不絕﹐其故何哉﹖文武之徳植﹐本固而發源深也。不然﹐以區區數邑﹐處七暴國之間﹐一日不可存﹐況數百年乎﹖」此確論也。中龍之又其次者﹐有汴梁。其龍自熊耳至此﹐平坦萬里。大河在其北﹐淮河在其南﹐亦天苑垣也。五代梁﹑漢﹑晉﹑周皆都於此﹐年代不永。宋都之﹐傳九帝﹐歷一百六十七年而南遷臨安。是時汴梁在河之南﹐猶差可取。今河水沖決而在於河之北﹐無復當時風水形勝矣。舊黃河在開封城北四十里。宋元以來﹐河徙穿淮。馴及我朝洪武二十四年﹐河決原武﹐東經開封城北五里﹐又南行至項城﹐經頴川以入淮。而舊河故道遂淤。正統十三年﹐又決滎陽﹐過開封城之西南﹐而城北之新河又淤。自是汴城在河之北﹐龍脈經河穿壞﹐形勝亦無﹐河繞可恃不可用也。蓋河源於昆侖星宿海﹐又入地伏流數百里﹐不見其派。禹之所導﹐始於積石﹐初未曾窮河源也。河至於此﹐其勢橫放衝溢。外則涇﹑渭﹑漆﹑沮之會於渭﹑汭﹐又有伊﹑洛﹑瀍﹑澗﹑汾﹑之會於底柱﹐所泄惟汝﹑泗二流。內則淡﹑濟內河﹐滹沱﹑恆﹑洚從而益之﹐至於九河逆河﹐勢𨿽遠而愈勝。故有河患﹐非人所能制者。自三代已然。由漢﹑唐﹑宋﹑元迄今﹐頻年衝決﹐而沿河之民悉魚鱉矣﹐況可都乎﹖論南龍所結帝都垣局南龍有金陵﹐卽今之南畿﹐我太祖髙皇帝建都之地也。戰國楚威王時﹐以其地有王气﹐埋金以鎭之﹐故稱金陵。漢攺曰秣稜。吳曰建業。晉曰建康。其形勢﹐前輩謂與洛陽同。廖氏云「建康形勢洛陽同﹐王气古云鐘。」蓋紫微垣局﹐南幹之盡也。蘇伯衡謂劉迪簡云「金陵地脈﹐自東南朔長江而西﹐數百里而止。其止也﹐蜒蜿磅礡﹐旣翕復張。中脊而下﹐降爲平衍。所謂土中於是乎在。西爲雞籠﹑覆舟諸山﹐又西爲石頭城。而鐘山峙其東﹐大江回抱﹐秦淮﹑玄武湖左右映帶﹐兩淮諸山合沓內向﹐若委玉帛而朝焉。諸葛孔明謂鐘山龍蟠﹐石城虎踞﹐眞帝王都。昔始皇見金陵有王气﹐東遊以壓之。其後三國吳都之﹐傳四世。東晉又都之﹐傳十一世﹐歷百餘年。南朝宋﹑齊﹑梁﹑陳﹑南唐皆都之﹐而年代不永﹐蓋以其𨿽合垣局﹐而垣气多泄﹐故爾。楊筠松云「長江環外有三結﹐垣前中水列。垣中已是帝王都﹐只是垣城气多泄」是也。若以形勝論之﹐則江限南北﹐古今恃爲天險。朱子曰「東南論都﹐必要都建康者﹐以建康正諸方水道所湊﹐一望則諸要會地都在面前﹐有相應處。」劉誠意謂「襟帶長江﹐勢甚險固。」桂文襄謂「金陵﹐江北則有徐﹑穎二州﹐地跨中原﹐瓜連數省﹐並稱雄鎭﹐爲藩離﹐有控扼之勢。江南則有安慶﹐當長江委流﹐西控全楚﹐爲江表門戶。」按諸君子所論形勢﹐是誠英雄用武之地﹐可以駕馭四方﹐號令天下而興王業者。我太祖髙皇帝以之定鼎﹐良有以也。但以地理家言之﹐𨿽合紫微垣局﹐柰垣气多泄﹐故成祖文皇帝再建燕京﹐爲萬世不拔之基﹐豈偶然哉﹗蓋天眷皇朝﹐故二祖動卽合法﹐而非有意於地理之說也。猗與盛哉﹗南龍之次有臨安今浙江杭州府。其龍脈自天目山入錢塘﹐而海門有龍赭二山在其中。郭景純紀云「天目山前兩乳長﹐龍飛鳳舞到錢塘。海門更點巽風起﹐五百年間出帝王。」《經》云「海門環合似天市﹐天目天池生侍衛。萬里飛來垣外挹﹐海外諸峯補垣气。」廖氏云「大江以南天目峙﹐海門似天市。」故臨安亦天市垣耳。若以形勝論之﹐則僻處一隅﹐子朱子謂「如入屋角房中﹐坐視外面﹐殊不相應。」宋髙宗南遷建都於此﹐其卜相京畿國師﹐吾邑傳公少華伯通也。有臨安行在表﹐謂其地只可駐蹕﹐不宜建都﹐不過偏安之地。且主姦相弄權﹐武臣多咎。後宋竟未能恢復﹐而姦相如秦檜﹑賈似道諸人疊出﹐皆操弄國柄﹐武臣多不善終﹐果符傅公之言。其表略曰﹕顧此三吳之會﹐實爲百粵之衝。錢氏以之開數世之基﹐郭璞占之有興王之運。天目雙峯屹立乎斗牛之上﹐海門一點橫當乎軫翼之間。臨安集秀气於軒轅﹐吳會孕祥光於樞府。會稽﹑北固﹐堂堂乎天外之山﹔京口﹑姑蘇﹐眇眇兮域中之澤。四神具足﹐八景寬容。山勢北來﹐有朝海拱辰之象﹔水流東去﹐無鬼刼淩奪之憂。鳳閣龍樓﹐正當辛地﹔捍門華表﹐恰值星河。上合東宮天市之垣﹐下接揚州禹貢之域。然而金匱淩雲﹐𨿽少府有積年之聚﹔廉貞妬主﹐必大臣多持柄之虞。昴日星虧﹐武臣多咎﹔鬼金位起﹐閹寺施權。文曲多山﹐俗尙虛浮而詐﹔少微積水﹐人多文飾而貪。𨿽云自昔稱雄﹐實乃形局兩弱。只宜爲一方之巨鎭﹐不宜作百祀之京畿。駐驆暫足偏安﹐建都難奄九有。按﹕傅公表上﹐乃升杭州爲臨安府而稱行在﹐遂寢建都之義。又數年﹐秦檜專權﹐建和議而無恢復之志。當時諸臣亦有議都建康者﹐竟如檜議﹐定都臨安。而有宋卒不能克復舊物﹐令人有餘憾。𨿽然﹐天下事莫不有數。《宋史》記徽宗夢吳越武肅錢王鏐入宮而誕生髙宗﹐則臨安之都﹐豈非數有預定者﹖吳錢王鏐﹐唐末封吳越王﹐梁篡唐﹐鏐遂據杭州。已上建都之地﹐其槪如此。唐虞之都﹐以河溢爲患。周洛邑以備守之難。大梁平夷無險。臨安僻處一隅。金陵形勝𨿽優﹐而垣气多泄。兩淮龍气大盡﹐而地勢卑下。東魯中幹𨿽尊﹐而已鍾孔聖。且今河水穿龍﹐皆非建都之宜。他如許昌﹑成都﹑南粵等處不足論矣。惟我京師爲上﹐而關中次之﹐東漢所都之洛又次之。𨿽然﹐聖帝明王﹐要必有所重也。昔魏武侯浮西河而下﹐中流顧謂吳起曰「美哉﹗山河之固﹐魏國之寶也。」起對曰「在徳不在險。昔三苗氏左洞庭﹐右彭蠡﹐禹滅之。桀之居﹐左河濟﹐右太華﹐伊關在其南﹐羊腸在其北﹐湯放之。紂之國﹐左孟門﹐右太行﹐恆山在其北﹐太河經其南﹐武王殺之。若不修徳﹐舟中之人皆敵國也。」武侯善之。愚謂君子不以人廢言。起𨿽不足道﹐若斯者誠確論哉﹗不然﹐秦﹑隋嘗都關中矣﹐金﹑元嘗都燕京矣﹐風水之美﹐形勝之固﹐何獨於彼不驗哉﹗是故風水之說在於地﹐固有國者所當擇。而禍福得喪之機存乎人﹐尢有國者所當愼也。

重刊人子須知資孝地理心學統宗卷一下之二江右山人徐善繼述同著此篇專論榦龍枝龍。夫龍之枝榦﹐形勢不一﹐茍無眞見﹐則登山汗漫﹐貿貿莫分。且辧龍枝榦﹐乃地理第一關鍵。此而不知﹐則大本已失。如宮墻外望﹐不得其門﹐何由升堂以入其室乎﹖故首論枝榦﹐蓋亦開關啟鍵意也。枝榦總論夫榦龍枝龍者﹐乃龍之有大有小﹐猶木之有榦有枝也。蓋幹爲木之身﹐而枝柯所附以立。枝爲木之衍﹐而條葉所自以蕃。論龍大小﹐取象莫辧於此。但枝榦之中﹐又各有大小之別。故有大幹龍﹑小幹龍﹐大枝龍﹑小枝龍。所謂幹中有幹﹐榦中有枝﹔枝中有榦﹐枝中有枝是也。吳國師有云「枝榦明而嫡庶分﹐嫡庶分而力量見。」故論龍不可不辧枝榦﹐論枝榦又不可不辧大小﹐以審其力量之輕重也。然審辧之法﹐以水源爲定。故大幹龍則以大江大河夾送﹐小幹龍則以大溪大澗夾送﹐枝龍則以小溪小澗夾送﹐小枝龍則惟田源溝洫夾送而已。楊公雲「水源亦自有長短﹐長作軍州短作縣」是也。故觀水源長短而枝榦之大小見矣。然此亦惟舉其大綱言之。至於節目之詳﹐卽其行度形勢﹐亦自有別。具見下文。論幹龍夫幹龍有二﹐前所云大幹小幹是也。所謂大幹龍者﹐卽幹中之幹者也。其祖皆出名山﹐跨州連郡﹐延袤幾千百里﹐乃正气所聚﹐鐘靈孕秀﹐頴異殊常﹐敻然髙廣﹐而每有雲霧發現。《經》云「先尋霧气識正龍」﹐又云「尋龍望气先尋脈﹐雲霧多生在龍脊。春夏之交與二分﹐夜望云霓生處覓」是也。蓋幹龍之祖極髙大﹐故每有雲霧生其巓。此察識幹龍祖宗之大法也。知其祖﹐又當於離祖分行﹐審其出身。聳拔雄偉﹐气勢宏大﹐規模尊重﹐如王者駕出而百職咸隨﹐如大將赴敵而三軍聽命﹐巍峨卓異﹐豈若枝龍之出身﹐惟以細嫩活動﹐逶迆磊落爲美哉﹗及其出身以來﹐則多牽連而行﹐不起星峯﹐惟兩旁枝腳﹑護衛﹑關峽等山﹐則星峯聳拔。俗眼不識幹龍形體﹐惟以星峯秀麗爲愛﹐縱有所得﹐不過枝葉小穴而已。豈知正幹龍稟气渾厚﹐不起正體星辰。《經》云「尋龍何處使人疑﹐尋得星辰卻是枝。枝葉亂來無正穴﹐眞龍到處又疑非。只緣不識兩邊護﹐卻愛飛峯到腳隨。飛峯斜落是龍腳﹐腳上生峯一邊卓。眞龍平處無星峯﹐兩邊生峯至難捉。」又云「疑龍何處最難疑﹐尋得星峯卻是枝。關峽從行並護托﹐矗矗旗槍左右隨。幹上星峯全不作﹐星峯龍法盡虛辭。」又云「凡有好山隨榦去﹐枝龍盡處有旗槍。旗槍也是星峯作﹐圓淨尖方髙更卓。就中尋穴穴卽無﹐幹去未休枝早落。」又云「問君州縣大幹龍﹐似浪橫江那有峯﹖起峯皆是兩邊腳﹐去爲小穴爲村落。」又云「兩邊起峯爲護從﹐正龍低平最貴重。」又云「幹龍身上不生峯﹐有峯皆是枝葉送」是也。故凡幹龍﹐不可以星體拘之。惟是崇山大壠﹐如白浪湧波﹐層巒疊嶂﹐牽連而行﹐或百餘里﹐或七八十里﹐或二三十里只一斷。而斷處必是驛路通衢﹐人迹絡繹不絕之處。古人以人迹往來多寡驗峽之大小﹐以峽之大小定龍之大小﹐誠爲有理。蓋幹龍脊脈﹐多爲疆域界限﹐故其過峽斷處﹐必是省郡通衢。然其斷亦有一伏或十餘里﹐或數十里平坦﹐了不知其去﹐而蹤迹詭異。或穿田渡阪﹐而有藕斷絲連﹔或石梁渡水﹐而爲崩洪過脈﹔或拋蹤閃迹﹐而有馬迹蛛絲﹔或撒落平田﹐而藏形隱迹。前去忽起髙山﹐又復牽連而行。行而又斷﹐斷而復起﹐延蔓廣袤﹐橫亙連綿﹐極其長遠﹐或千餘里﹐或數百里。《經》云「尋龍千里非迢遞﹐其次五百三百里。」子微云「大龍千里費推尋﹐一二百里作郡邑。」廖氏云「幹龍住處分遠近﹐千里爲大郡。二三百里可爲州﹐過此卽封侯。百里只堪爲縣治﹐下此爲鎭市」是也」。故幹龍之行度﹐極其長遠﹐愈長遠則力量愈大。其分去之龍﹐亦隨其正幹之大小而有差別。如正幹龍去作京師﹐則其龍身分去小幹爲省城﹐而省城龍身分去爲郡邑﹐郡邑龍身分去爲鄕村市井之類。《龍髓經》云「大龍行度自非常﹐離祖生來手腳長。橫亙鋪舒千百里﹐至微三百里中藏。一彎一觜皆開廣﹐終日循行尙未央。細葉猶爲府州縣﹐巨枝畿甸植君王」是也。且其從山及枝腳橈棹﹐皆有融結。爰是幹龍﹐气勢雄大﹐布置精巧﹐故隨從之龍﹐與本身透漏﹐皆能有穴。子微云「手腳橈棹皆有穴﹐此是大龍多餘气」是也。然此等大龍﹐亦有行至將結穴處無手足橈棹﹐撒落平陽﹐單行獨出。而一屈一曲﹐動數十里﹐隔州隔水之山﹐遠來迎接﹐在數十里外﹐自相照應。《龍髓經》云「不知大龍百十里﹐臨到作穴如蛇虺。單單灣環數十程﹐無手無腳如流水。若論纏護隔溪港﹐一望遮來數十里。若拘纏托與橈棹﹐不知此龍何者是。」故幹龍入首﹐必是外山隔水爲迎爲送﹐爲纏爲托。子微云「小地結果論迎送﹐大地迎送隔江水。」楊公云「大凡幹龍行盡處﹐外山隔水來相顧。」《發揮》云「譬之大貴人將至﹐不是自己帶來護衛﹐乃是千百里外系指揮。部屬之人﹐翕然聚集﹐刻日限時﹐罔敢不至」是也。《雪心賦》云「求吾所大欲﹐無非逆水之龍。」此特枝龍而已。幹龍兩水夾送﹐安有逆水﹖惟是將及入首﹐翻身逆水﹐數十里或數里數節結穴爲妙。所謂「順勢翻成逆勢」是也。其結穴際﹐必然山水大會﹐或山大曲﹐水大轉﹐而水口交固﹐明堂平廣﹐左右周回﹐內局團聚﹐外陽寬暢﹐水朝山拱。有此形勢﹐卽可尋穴。《經》云「凡山大曲﹐水大轉﹐必有王侯居此間。」又云「到此先看水口山﹐水口交牙內局寬。便就寬容平處覓﹐左右周回無空閒。斷然有穴在此處﹐更看朝水與朝山」是也。然幹龍正脈﹐將及結穴﹐必然連斷幾斷﹐脫卸殺气﹐方有融結。不然﹐則撒落平洋結聚爲佳。皆須依近大河耳。𨿽是依近大河﹐卻不暴頭露面﹐必居擁從之中。《龍髓經》所謂「萬卒影從成禁衛﹐千官環列是朝廷。」諺語云「好地如閨中美女」是也。亦有翻身朝祖而結穴者﹐《經》云「請君看水交纏處﹐水外有山來會聚。翻身顧母顧祖宗﹐此是回龍轉身處。宛轉回龍似掛鉤﹐未作穴時先作朝。朝山皆是宗與祖﹐不拘千里遠迢迢」是也。亦有不回轉而直受結穴者。《經》云「也有幹龍來兩水﹐更不回身直爲地。只是兩護必不同﹐定有纏關交結祕」是也。亦有橫落入首﹐借鬼安穴者。《經》云「幹龍若是有鬼山﹐橫轉一邊寛處安」是也。𨿽是數等結穴不同﹐要之﹐皆必以兩河交劍處爲盡。而其正受之穴﹐又不可以大窮盡處求索。《經》云「君如尋得幹龍窮﹐二水相交穴受風。風吹水劫卻非穴﹐君如到處是疑龍。」又云「大地皆從腰裏落﹐回轉余枝作城廓。」範越鳳云「大貴大富之地﹐必不在大窮盡處。大窮盡處多是風吹水劫」是也。故幹龍气勢雄盛﹐結穴之外﹐必有餘气之山﹐或去數十里﹐或去數里﹐皆暗拱﹐爲正穴用神﹐或作下手﹐或作托樂﹐或反繞於身爲關峽﹐或奔走於水口爲門戶之類。其間又各有小穴﹐隨其力量﹐皆有發越﹐然莫得與正結比耳。但此等幹龍正結之穴﹐天珍地祕﹐多是醜拙隱怪﹐或在髙山而結仰髙天巧﹐或落平地而結藏龜沒泥﹐或爲騎龍﹐或爲石巧﹐奇蹤異迹﹐隱晦殊常。或有沙水飛走﹐或有殺气錯雜﹐或有曜星奔竄﹐或有氈褥鋪展﹐或有元辰直長﹐故多有不利初代﹐及公位不均﹐離鄕遠去等事。惟龍眞而不可捨﹐穴的而不可移﹐乃是造化無全功﹐亦須扡葬﹐不必以小嫌而去大地。但此又當詳審精察﹐切勿被圖大所惑。蓋庸師多以龍眞穴拙之說籍口﹐亂下有龍無穴凶惡假地﹐悞人最甚。大抵幹龍眞穴﹐𨿽是隱怪﹐卻是穎異﹐如玉蘊山輝﹐珠藏淵媚﹐自然秀气迸露﹐門戶迥別。或龜蛇交結﹐或獅象盤旋﹐或日月捍門﹐或劍戟羅列﹐或羅星重疊﹐或旗鼓把截。或華表聳於雲霄﹐北辰鎭居地戶﹔或樓臺鼓角列於羅城﹐金箱玉印塞於水口﹔或石筍遊魚之忽見﹐平湖秀水之汪洋﹔或禽星獸星蹲居於水口﹐天關地軸布置於局內。自有許多貴秀證佐﹐異於尋常。識者見之﹐則知其中融結不凡。但此等正幹大龍﹐其所結作﹐力量極大﹐或爲畿甸﹐或結禁穴﹐或結省城藩鎭﹐或爲名賢墓宅。𨿽有遺穴﹐天珍地祕﹐鬼神呵護﹐以俟有徳﹐不可彊求﹐不可妄指﹐況非時師所能尋曉。楊公云「圖大不得且思次。」是故又當加意於小幹龍焉。夫小幹龍者﹐卽榦中之枝也。亦自大幹龍分來。分龍之際﹐必有大星辰﹑崇山髙壠爲祖宗。張子微云「分龍定起大星辰」是也。自此離祖而行﹐辭樓下殿﹐迢遞奔走﹐亦與夫大幹龍气勢相類﹐特長短不同。大幹龍極長﹐動踰千里﹐或數百里。小幹龍只二三百里﹐或百餘里。又其次者﹐或七八十里。而其龍身行度﹐大略皆與大幹龍無異。所分枝腳﹐亦多結鄕村市井。其水源有長短不同﹐大聚小聚亦別。《經》雲「水源亦自有長短﹐長作軍州短作縣。枝枝節節是鄕村﹐幹上時時斷復斷。分枝擘脈散亂去﹐榦中有枝枝有幹」是也。其龍稟气亦自渾厚﹐亦不可以星體拘之。必多延蔓廣袤﹐橫亙牽連﹐行五六十里﹐或二三十里﹐其次者或十餘里始一斷。而斷處亦是大關峽﹑大道路。而枝葉之山甚蕃衍﹐擁從護應峽場。此處龍气甚旺﹐枝葉間必有融結小穴。《口訣》云「峽前峽後去尋地」是也。其龍行盡處﹐必以水大會爲止﹐兩河交劍處爲盡。《經》云「百里各有小幹龍﹐兩水生來尋曲岸。曲岸隨水抱龍頭﹐抱處好尋气無散」是也。亦是兩水夾送﹐不可必其逆水。惟是結作之際﹐翻身曲轉﹐逆勢作穴﹐故有曲岸之水抱其龍頭耳。其穴亦不在大窮盡處﹐亦多隱怪。將及結作之間﹐亦必連有脫卸﹐閃跌度峽﹐或連起峯巒﹐開帳穿心﹐而其手腳橈棹亦皆融有小穴。迎送護托之山亦是隔水相衛﹐遠來聚會。水口之山亦有數十里之遠。而門戶亦須穎異﹐有華表﹑北辰﹑遊魚﹑石曜﹑龜蛇﹑獅象等沙。入局之際﹐亦必山水大會﹐朝案特達﹐左右周回明堂舒暢﹐內局緊固﹐外陽寬闊﹐羅城秀列﹐禽曜出現﹐多結郡邑市鎭﹑衝要繁劇衙門﹐及王侯極貴基址。若結爲陰地﹐則主分茅胙土﹑出將入相﹑皇親國戚﹑文武全材﹑忠臣烈士﹑淸修賢儒﹑神童狀元﹐及巨萬之富。子孫蕃衍﹐世代榮顯﹐滿門朱紫﹐與國同休﹐身後英靈﹐血食百世。又有一等幹龍﹐稟气凶惡而不淸﹐本身帶殺而可畏。𨿽經脫卸﹐不攺粗頑﹔𨿽見變剝﹐愈見雄悍。卻亦開帳穿心﹐分牙布爪﹐諸般貴格備具﹐亦有融結﹐但大福大禍﹐每每相半﹐或貴如淮陰而卒夷其族﹐或富如季倫而不善其後。其最凶者﹐或如王莽之纂位﹐或如趙髙之擅權﹐或爲割據偏方之僞主﹐或爲艸冦大盜之頭目。𨿽皆有富貴權爵﹑烜赫威名﹐一時榮耀而不得其正﹐不令其終﹐反得罪於天地間﹐遺臭無窮﹐君子不取也。此幹龍之不美者﹐尋幹龍者又須識此。上干龍𨿽有大幹龍小幹龍之不同﹐然其體勢亦多相似﹐但以水源夾送之長短而驗其大小。故除中國三大正幹外﹐其幹龍之大者猶至千餘里﹐次者數百里﹐又其次者或百餘里﹐或七八十里﹐皆以山之發祖﹐水之大會﹐原其起止也。然大龍則論大祖宗﹐小龍則論小祖宗。《玉髄經》云「祖宗勢大子亦大」是也。大龍論大纏護﹐小龍論小纏護。故曰「大龍迎送隔江水」﹐曰「外州外縣山爲伴」。又曰「護纏亦自有大小﹐大小隨龍長短來。龍長纏護亦長遠﹐龍短纏山亦近挨」是也。大龍論大水源﹐小龍論小水源。故曰「水源亦自有長短﹐長作軍州短作縣」。如中國三大幹龍﹐則論長江﹑黃河﹑鴨綠江之水以爲夾送也。大龍論大關攔﹐小龍論小關攔。故曰「大龍關攔數十里」。又曰「大地必有大關攔」。其規模愈大﹐則堂局愈闊。堂局愈闊﹐則關攔愈遠。如冀州關攔﹐乃在碣石﹔長安關攔﹐乃在荊山﹔洛邑關攔﹐乃在泰華之類是也。舉此爲論﹐其它大小﹐皆可以類而推矣。故凡幹龍入局之際﹐山水大聚﹐或結爲垣﹐或結爲局﹐大者爲京畿﹐爲禁穴﹐爲聖賢之地﹔次者爲省城﹑藩鎭﹐爲郡邑市井﹐爲王侯極貴之穴。所謂陽基則立郡建都﹐陰地則分茅胙土﹐惟幹龍爲然﹐枝龍之地﹐斷然無此力量也。然其行度之間﹐穿落傳變﹐出帳入帳﹐亦不計其重。辭樓下殿﹑聚講疊云﹑屯蜂聚蟻﹑尊極帝座﹑生龍紫微﹑天弧﹑天角﹑龍車﹑鳳輦﹑鼓角﹑樓臺﹑負扆﹑禦屏﹑霞帔﹑云錦﹑鶴駕﹑鑾輿﹑華蓋﹑寶蓋﹑冠蓋﹑芙蓉﹑罣罳﹑金花﹑飛蛾﹑三臺﹑九腦﹑冕旒﹑玉尺﹑千絲墜﹑萬石倉﹑金橋﹑仙橋﹑展誥﹑展帳﹑玉枕﹑玉屏﹑玉几﹑頓笏﹑連璧﹑禦階﹑襆頭﹑席帽﹑金鐘﹑玉磬﹑寶幢﹑降節﹑龍樓﹑寶殿﹑帝釋﹑堆甲﹑疊帳﹑穿珠﹑走馬﹑飛絲﹑捲簾﹑玉陛﹑飛帛﹑舒練﹑拋梭﹑佩珂﹑蘆花﹑蘆鞭﹑樓船出峽﹑紅船出海﹑閣門傳宣﹑推車進寶﹑天駟出廏﹑仙鶴垂喙﹑玉蟬脫殼﹑羣仙出洞﹑羣羊出棧﹑羣雁穿雲﹐諸般貴格﹐靡所不有。剝變骨節﹐過峽脫卸﹐穿田度阪﹐橫亙擺折﹐樓閣逶迆﹐珠絲馬迹﹐藕斷絲連﹐偸藏脈絡﹐奇蹤異迹﹐崩洪怪石﹐天漢天潢﹑左侍右衛﹑養蔭靈泉﹐諸般巧妙﹐無所不備。而其橈棹枝腳﹐虎踞龍翔﹐鸞飛鳳舞﹐頓旗列鼓﹑垂簾掛幙﹑文官武庫﹑天以太乙﹑列屏列幙﹑帶印帶劍﹑垂珠垂纓﹑排倉排庫﹑侍人從馬﹑金童玉女﹑旌節旗旄﹐諸般擁從﹐無所不具。分牙布爪﹐脫骨換胎﹐自尊而卑﹐自粗變細﹐千形萬狀﹐難於畢舉。蓋其行度之遠﹐故能備具諸格之奇﹔气勢之宏﹐故能發現英華之妙﹔垣局之廣﹐故可受乎眾山眾水獻奇列秀之繁華﹔纏送護從之多﹐故能盡乎重岡疊帳﹑揷戟列屏﹑交結門戶﹑開鎖羅城之完美。《葬書》所謂「貴若千乘﹐富如萬金」﹐又云「若懷萬寶而宴息﹐若具萬膳而潔齊」。卜氏所謂「三千粉黛﹐八百煙花」﹔子微所謂「萬卒影從成衛禁﹐千官擁護是朝廷」﹔範越鳳所謂「若相公之升堂﹐若大將之登營」﹐此皆幹龍結作之規模耳。故其力量宏大﹐發福悠久﹐不可限量。《經》云「凡言大地多大話﹐下士聞之心已怕﹐中士聞之心信疑﹐上士聞之心欲爲。何不觀之富貴家﹐子孫累世享榮華。蓋緣祖龍勢力大﹐食祿襲爵名世家。小地𨿽然亦小發﹐未及三世卽歇滅。到此方知小易衰﹐大地富貴世不絕。」此幹龍之所以爲貴也。論枝龍楊筠松《龍經》千言萬語﹐皆歸重於幹龍﹐蓋舉其力量之大而言之耳。然山脈分枝分派﹐幹龍最少﹐枝龍極多。故論地只可以眞僞辧﹐不可以大小拘。《經》云「大地難得小易求」﹐烏可謂枝龍地小而忽之﹖況幹龍大地﹐有鬼神所司﹐苟無陰徳﹐未可睥睨。而枝龍之地﹐在在有之﹐易於求索。故枝龍尢當究竟。然枝龍亦有大枝小枝﹐不可不辯。夫所謂大枝龍者﹐卽枝中之幹也。觀之﹐亦先其祖山。但干龍則論大祖大宗﹐枝龍則論小祖小宗。故𨿽大枝龍﹐祖山亦不是遠髙山巒﹐只小幹龍駐蹕處卽龍祖矣。於此審其離祖分派﹐以原其始。要此處起有星辰﹐合五星正體中一星﹐或水或木﹐或漲天水﹑焰天火﹐或禦屏土之類。蓋其發脈﹐中落爲上。自離祖以後﹐又連起有星辰﹐謂之應龍﹐亦曰應星。有此應星合格﹐落脈更是中出﹐卽謂之出身好﹐前去必結美地。自出身後﹐迢遞行度﹐看其穿落傳變等格何如﹐若眞是結地之龍﹐自然合格。或起或伏﹐有剝有變﹐或大頓小跌﹐或左棲右閃﹐或橫開闊帳而穿心中出﹐或之玄屈曲而擺折流行﹐或如生蛇之出洞﹐或如琢木之飛空﹐斷而復續﹐伏而再起﹐兩邊枝腳隨身擁護﹐不令風吹﹐或反借幹龍作遮護幛托。及其過峽之際﹐或穿田度脈﹐拋蹤閃迹﹐藕斷絲連。脫卸之後﹐復起星辰﹐磊磊落落﹐或飛蛾降勢﹐或華蓋中抽﹐其本身枝腳擺列均勻﹐或帶倉庫﹐或帶旗鼓﹐或帶印笏﹐或帶劍戟﹐或成天乙﹑太乙﹐或成文官武將﹐左侍右衛﹐前呼後擁。及將結作之際﹐又起髙大星辰﹐以爲少祖。自此山下﹐或二三節﹐或四五節卽作穴場﹐而穴後一節之山﹐或束气結咽﹐或細嫩委曲﹐或閃斷爲峽﹐頓起穴星﹐融結天然之穴﹐乃爲最貴。其兩邊纏送護托之山﹐欲其重疊擁從﹐或住於穴後﹐或侍立左右。而朝迎之山﹐則應聳穴前。下手之山﹐則逆水數重﹐抱轉有力﹐乃爲眞結。《經》云「枝龍身上亦可截﹐半是虛花半是開。若是虛花無朝應﹐若是結實護纏回。護纏尙要觀疊數﹐一疊回來龍身顧﹐莫便將爲眞寔觀﹐恐是護龍葉交互。三重五重抱回來﹐此就枝龍身上做」是也。枝龍結穴多在盡處﹐則要天然明白爲上﹐多是得水處結穴﹐故曰「未看山﹐先看水﹐有山無水休尋地」。多是下手之山有力﹐故曰「看地有何難﹖先觀下手山」。又曰「有地無地﹐先看下臂」是也。龍之貴者﹐則有貴應。或印浮水面﹐或龜蛇交結﹐或車馬聯駢﹐或樓臺鎭塞﹐或羅星關鎖﹐或旗鼓羅列﹐或日月對峙﹐或華表髙聳。若此𨿽云枝龍﹐結作不及幹龍悠久﹐然有此規模﹐亦非中下地也。若安揷得法﹐主翰苑尙書侍從﹐方面文武之職﹐及富冠鄕邑﹐一時榮盛﹐朱紫滿門。其次又有小枝龍﹐卽枝中之枝者也。其大龍行去尙遠﹐而於行龍身上﹐或大龍峽邊﹐分落一枝﹐自起星辰﹐峯巒磊落﹐遠者三五里﹐近者十數節。子微云「卻有枝龍但數節﹐不作穿心人易識。譬如丞參簿尉衙﹐豈似正衙門戶密。三節四節交節分﹐分得英華爲子孫。」須要成星體﹐合龍格﹐有起伏﹐有夾送﹐而龍虎﹑應案﹑堂气﹑水城﹑下關﹑門戶皆合法度﹐穴情十分明白﹐始爲眞結﹐亦主富貴。若此者𨿽是枝中之枝﹐來龍甚短﹐富貴不大﹐然發越極快﹐所謂寅葬卯發者﹐惟此爲然矣。蓋此等龍气結作力量輕﹐故多在龍大盡處成穴﹐必得水﹐必近堂﹐或臨田蘸水之穴﹐故財祿易發。惟是龍短而無大力量﹐𨿽富貴亦不久遠矣。又其次﹐有小枝中之尢小者﹐謂之旁枝。或五六節﹐或三四節﹐結爲小小形穴。若星辰秀美﹐穴情明白﹐明堂平正﹐下手有力﹐四山團聚﹐水口關攔﹐亦能發福﹐但不長久﹐亦無大富貴耳。《發揮》云「小小形穴﹐或得三四節﹐或得五六節﹐不拘穿心﹐不限腳手﹐出節便做形穴﹐仍有朝對關纏。若此者亦可安葬﹐貴可一二人﹐富可數十年﹐隨其力量﹐皆能有驗。但不廣大久遠。」蓋出於大龍分漏秀气﹐可以劫效取應﹐而不可憑恃﹐以爲子孫綿遠計。然隨材取用﹐亦不可以其龍短力輕而棄之也。上枝龍𨿽有大枝﹑小枝﹑旁枝之不同﹐然要之﹐均稟於造化而有融結者﹐則亦不可棄也。惟要星峯秀麗﹐穴情明白。其穴多在龍气盡處。其大枝亦有龍气旺盛者﹐不在盡處。而結穴之外﹐有餘气之山﹐轉爲用神﹐此其力量差勝。大抵枝龍之地﹐必要星辰聳拔﹐起伏分明﹐屈曲盤桓﹐逶迆走弄﹐枝腳橈棹均勻﹐護從纏托齊整﹐穴場藏聚﹐證佐分明﹐前有朝迎﹐後有蓋送﹐左右周密﹐明堂平正﹐水城彎抱﹐四獸有情﹐下砂有力﹐水口交鎖﹐羅城稠疊﹐乃爲吉也。如或龍無起伏﹐星峯不秀﹐穴道模糊﹐下手無力﹐堂气不聚﹐朝案無情﹐水口寬曠﹐則無融結﹐不必顧矣。已上所論榦龍枝龍詳矣。卻又有等美地﹐只數節卽結形穴﹐旣非干龍﹐又非枝比﹐謂之隨龍穴。依近省郡城市﹐卽大幹結作﹐山水大聚處結穴﹐龍气大旺﹐寸寸是玉﹐只要穴眞﹐又不必拘。𨿽來龍或只數節﹐亦結大地﹐以其與大幹龍共祖同宗﹐朝應固已貴秀﹐局面亦自繁華。猶之近帝貴人﹐故曰隨龍穴﹐不可以長短論也。但要結穴處自立門戶爲眞矣。如福建楊太師祖地﹐近城里許﹐乃隨龍穴格也﹐圖下。楊氏又有白貍窩祖地﹐尢美。但此地葬後數年﹐文敏卽發解﹐連第登宰輔﹐發越似乎太速。彼地三百年後始有應驗﹐又似太遲。此造化之妙﹐不可謂無此理也。白貍窩地見水法卷。右地在建寧府城東里許白鶴山﹐系府龍分脈﹐數節結隨龍穴。入首頓起禦屏土星。中垂正脈﹐鋪展而下。左有白鶴寺﹐右有東嶽廟﹐穴結山麓﹐臨田蘸水﹐前吐氈唇。帖身白虎橫抱過穴﹐成玉帶文星﹐逆收溪水﹐以關內气有力。內堂緊小﹐外洋寬暢﹐前朝拱揖﹐得水藏風﹐眞催官之地。葬時文敏公年十三歲﹐不數年卽發解進士﹐登宰輔三十三歲入內閣。子曰恭尙賓少卿。孫士倧﹑士偉﹐俱進士。曾孫旦進士吏部尙書﹑易進士副憲﹑亙南京戶部郎中﹐曰昉﹑曰昂﹐俱知縣。玄孫曰邁﹑宗﹑崇﹑疑﹑成﹑名﹑棐進士諸公﹐皆登科甲﹐躋膴仕封蔭奏名﹐登仕版者又數十人﹐福祉未艾。依近郡甫隨龍穴諸名地圖具下右地在蘭溪縣東二里﹐地名瑞壠。其龍自金華峯作祖而來﹐五星聚講﹐復辭樓下殿﹐開帳磊落。正龍過峽去結縣治。其左枝分落後﹐復開金水帳。中抽出一脈﹐逶迆成垂頭紫气貴格。《經》曰「垂頭紫气號文星﹐天下盡馳名。」面前大小雙峯﹐成天馬之格。斷曰「大馬趕小馬﹐富貴傳天下。」葬後出唐漁石公唐龍﹐登進士﹐官至吏部尙書。其子小漁公汝楫﹐登嘉靖庚戌狀元。至今富貴未艾。其盡結者﹐爲趙探花公志臯祖地﹐與狀元地共帳。入首大飛蛾頓起太陽金星﹐開鉗結穴。兩股直硬﹐元辰流長﹐虎沙順水尖竄﹐不利初代。將及百年﹐乃出貴先。是探花之祖﹐精堪輿學﹐自擇此地。至今人才富貴鼎盛。二妻各卜一地﹐一富一貴。傳奇探花公之祖官縣佐﹐精堪輿學﹐愛蘭溪山水秀麗﹐自衢遷蘭。二妻各卜一地﹐一貴一富。貴者乃飛鳯衝霄形﹐課云「一木衝天勢挺然﹐文章四海有名傳。𨿽然衣紫腰金貴﹐畢竟家無二頃田。」其富者乃仰天湖形﹐課云「分明一穴仰天湖﹐倉庫重重又秀孤。粟陳貫朽房房有﹐若要求官半个無。」今二房子孫貴者少富﹐富者少貴﹐果皆如其言。右地在杭州府﹐土名江頭九曜。但其龍乃自九曜逆生一脈﹐穿田過峽﹐頓起玉屏。屏中一脈﹐委迆淸巧﹐復作金土結穴。穴星兩臂橫展﹐中開一坪。坪中立穴太闊﹐似乎散漫。且右臂牽拽遠去十餘里﹐以作江頭街陽基。此則橫龍落脈﹐一節而已。俗眼觀之﹐莫識其妙。爰是龍气大旺﹐寸寸是玉處。葬後生江公玭﹐登進士﹐官大參。子文昭公瀾﹐官南京禮部尙書。孫曉會魁﹐官工部侍郎﹐贈尙書﹔暉﹐會魁﹐翰林修撰。曾孫曰圻﹐登鄕魁進士﹐官提學副憲。玄孫曰鐸﹐登進士﹐現任北部正郎﹐福祉方隆。右地在承天府東北。其龍發於大洪山﹐旺气融結爲府龍大幹。又分注到此﹐入首橫列大帳﹐帳中抽出嫩條。廖氏謂之垂頭紫气﹐淸秀穎異。大凡木星﹐不下當頭。此地左右兩穴﹐虛中﹐正合倚杖葬法。張子微謂之天鼻穴。左右龍虎回抱﹐內外明堂環聚。近有玉帶砂關收內气﹐遠有三臺峯獻秀﹐外洋北湖寬暢﹐漢水盤旋﹐四勢和平﹐三陽具足﹐龍旺穴奇﹐藏風得水﹐眞美地也。曾氏曾祖指揮公始葬其地﹐繼葬其祖知縣東莊公。今陽白公父子進士﹐通顯嗣續之蕃﹐詳見彭澤祖地第二十冊內。右地在休寧治北一里﹐地名尼姑庵。其龍與縣龍共祖﹐不悉述。分龍後開帳出脈﹐細嫩奇巧﹐爲蘆鞭﹐連起兩節太陰文星﹐淸秀均勻﹐展翅垂腳﹐俗呼雄牛趕雌牛形。正脈棲閃轉身﹐逆水結穴。穴下鋪坦余氈﹐蘸水臨田﹐穴後抱托有力﹐前朝大小雙峯秀異。但明堂水過穴返去無情﹐水口不交爲疵耳。葬後出襄毅公信﹐登進士﹐官至兵部尙書。子篁墩公敏政﹐登榜眼﹐官至禮部右侍郎﹑翰林學士﹐贈禮部尙書。按﹕是地乘縣龍旺气﹐格甚精俊。但系戌乾轉坤申作穴﹐於天星非久永之兆。篁墩不察﹐襄毅之葬又卜南山乙辰﹐竟以受害。公言談地理四書﹐極詆天星﹐旣以自誤﹐又以誤人﹐惜哉﹗左地在錢唐萬松嶺聖國寺後。其龍與杭州府龍共祖。此卽數里之外﹐分出一脈﹐出身禦屏髙聳。屏下連珠數節﹐走馬到頭﹐起仰髙太陽開口做穴。吐唇平坦﹐二十餘丈﹐地復峻陡。陡下卻是寺宇。登穴從左手一傍入﹐到穴中不見寺宇並陡峻處﹐但見四面遠峯矗矗﹐錢塘江水洋洋。對岸金馬門﹐門中貴人秀立。海門三山渺如拳。四神八將﹑三陽六秀皆相拱照。葬後出南宇公儀﹐登進士﹐入翰林﹐官至內閣大學士。今富貴未艾。

重刊人子須知資孝地理心學統宗卷一下之三江右山人徐善繼述同著此一卷專論龍分支﹑壠。蓋髙山平地﹐形勢不同﹐故支﹑壠之說不可不辯。故《葬經》云「支﹑壠之辯﹐眩目惑心﹐毫釐之差﹐禍福千里。」是故尢當致辯於支﹑壠焉。總論支壠夫支者﹐平地之龍也﹔壠者﹐髙山之龍也。其融結爲地﹐力量輕重﹐大小貴賤﹐不以支壠而分優劣﹐但其形體有山峯平地之不同﹐故察識其情性之術亦各有異耳。蓋壠龍有星峯形勢﹐脈絡分明﹐易於尋索。支龍千里平夷﹐一望無際﹐難於追求。然壠龍則以磊落起伏﹑逶迆奔走爲美﹐軟弱﹑瘦削﹑醜惡﹑崚嶒爲凶。支龍則以相牽相連﹑隱隱隆隆﹑界水明白﹑脊脈分曉爲妙﹔髙低不明﹐來勢斷截﹐分水模糊爲假。大凡壠欲峙於地上﹐支欲伏於地中﹔壠最忌於風吹﹐支尢嫌於水劫﹔壠結穴於山麓﹐支結穴於巓頂。《葬經》云「卜支如首﹐卜壠如足。」又云「支葬其巓﹐壠葬其麓。」此支﹑壠龍穴不同之大法也。其間變態不一﹐咫尺頓殊。眞支眞壠固所易辯﹐柰何有似支之壠﹐似壠之支﹐或支來而壠止﹐壠來而支止﹔或壠變爲支而復爲壠﹐支變爲壠而復爲支。亦有以支爲壇垜而行壠於上﹐以壠爲壇垜而行支於上者。又有壠內而支外﹐支內而龍外者。復有彊支弱壠﹑急支緩壠﹑髙支平壠﹑隆支隱壠﹑石支土壠﹑老枝嫩壠﹑偏支偏壠﹑半支半壠﹐及夫非支非壠﹐不可辯者。故郭氏云「支﹑壠之辯﹐眩目惑心」﹐自非明師耳提面命﹐莫能別也。學者先須察此﹐此而有得﹐尋龍之能事思過半矣。論壠龍夫壠者﹐山也。山壠之龍﹐祖宗欲其髙大﹐來勢欲其雄偉﹐星峯欲其秀麗﹐剝換欲其相生﹐過峽欲其周密﹐枝腳欲其蕃衍﹐蓋送欲其重疊﹐行度欲其活變﹐護從欲其稠密﹐穴場欲其藏聚﹐四勢欲其和平。此皆山壠尋地之要訣耳。然壠龍勢險而有也﹐故於險中求平﹐所謂髙山之窩是也。葬當避殺乘生﹐《經》曰「壠葬其麓」﹐爲正法也。卻又有等以壠爲體﹐而得支之情性者﹐則大山垂脈﹐落下平地﹐變爲支體。此陰中含陽之義也﹐時師往往粘葬山麓﹐而以前拖平地爲裀褥。殊不知龍勢未住﹐微有龜脊﹐隱隱隆隆﹐穴落平地﹐法當枕球而葬。然陰者爲彊﹐固宜避球湊檐。柰何性慢﹖以此要揷上﹐急其緩性。劉氏所謂「壠緩則入檐而湊球」是也。苟以壠法扡之﹐則敗絕立應。此髙壠之至難體認者﹐不可不察也。論支龍夫支龍者﹐平地之龍也。平地之龍﹐其祖宗父母﹑剝變過峽﹐與夫枝腳橈棹﹑纏托護從﹐大段與壠龍無異。吳公《口訣》有云「臥倒星辰豎起看」﹐故亦有開帳穿心﹐亦有華蓋﹑三臺﹑禦屏﹑玉枕等格﹐但龍行地中﹐皆平面﹐倒地多闊大﹐難於檢點﹐惟以相牽相連步其龍脈。髙一寸爲山﹐低一寸爲水﹐察其隱隱隆隆之脊﹐或直或曲﹐動輒數十里﹐或數里﹐始有水分八字之峽﹐或有石骨微露蹤迹﹐或有銀錠束气之脈。若前面遇水界截﹐則審隨龍之水﹐及諸水聚處爲明堂﹐以求穴向。其結穴處自然气聚﹐或平中有突﹐或開鉗口﹐或吐唇氈﹐或微有靨﹐如雞窠﹐如旋螺之狀﹐必有龜脊牛背﹑艸蛇灰綫之脈﹐入首束聚結穴。而此處須要髙低分明﹐有水纏繞﹐或水溶注﹐或水朝入﹐方爲的實。又須審其來歷﹐有珠絲馬迹﹑貼地梅花﹑落地金錢等格﹐決是美地。扡得穴眞﹐葬得如法﹐富貴悠久。若來歷不明﹐切勿妄下﹐平地無气﹐易於絕滅。所謂來歷不明者﹐乃來脈龍勢一坦平陽﹐無脊可據﹐髙低不分﹐全無界水﹐無過峽﹐無石骨證脈﹐無銀錠束气﹐無龜背分水﹐無艸蛇灰綫﹑藕斷絲連之脈入穴﹔或已經斷而不相牽連﹐散漫無气﹐必無融結。其父母兄弟之脈各自分飛﹐平地之上﹐𨿽或忽起墩埠﹐孤單無應﹐必作他龍之用神﹔或是龍腳所帶之秀气﹐爲印﹐爲笏﹐爲金箱﹑環佩之類﹐或是水口羅星﹑遊魚等砂。故廖氏云「走珠墩阜在平地﹐三个五个是。」若孤單一突﹐又無分水度脈來歷﹐未可便作平中之突而有融結。卜氏云「星散孤村﹐秀气全無半點」﹔又云「滚浪浮花﹐隨風落葉﹐皆是無蒂無根﹐未必有形有气。」此皆平支龍尋地之要訣耳。然支龍平坦夷曠﹐故於散中求聚﹐所謂平地之突是也。蓋當揭髙就脈。《經》曰「支葬其巓」﹐爲正法也。卻又有等以支爲體﹐而得壠之情性者﹐則直如擲槍﹐急如繃綫﹐術中謂之倒火硬木﹐此陽中含陰之義﹐法當避殺粘檐﹐架折而葬。劉氏所謂「直急則避球而湊檐」是也。但陽者爲弱﹐本合湊入﹐柰何性急﹖以此要縮下﹐緩其急性。苟以支法扡之﹐則凶禍立應。此平支之至難體認者﹐不可不知也。已上所論支﹑壠﹐大法如此。但壠之星峯易辯﹐支之脈絡難明﹐前輩謂支龍難於壠龍﹐尢當細察。玆故特集諸家平支之說附下﹐庶互有發明云。《葬書》云﹕山貴平夷﹐土貴有支。支之所起﹐气隨而止﹔支之所終﹐气隨而鍾。觀支之法﹐隱隱隆隆﹐微妙玄通﹐吉在其中。又云﹕地有吉气﹐土隨而起。支有止气﹐水隨而比。勢順形動﹐回復終始。法葬其中﹐永吉無凶。楊筠松《龍經》云﹕坪中還有水流坡﹐髙水一寸卽是阿。只爲時師眼力淺﹐到彼茫然無柰何。便云無處尋蹤迹﹐直到有山方始識。如此之人豈可言﹐有穴在坪先自失。只來山下覓龍虎﹐又要乳頭始云吉。不知山窮落平處﹐穴在坪中貴無敵。癡師誤了幾多人﹐又道藏埋畏卑濕。不知穴在水中者﹐如此難憑怕泉瀝。蓋緣水漲在中間﹐水退卽同幹地力。且如兩淮平似掌﹐也有軍州落窠瀝﹐也有英雄在彼中。豈無墳墓與宮室﹐只將水注與水流﹐兩水夾來是龍脊。又云﹕莫道山髙方有龍﹐卻來平地失其蹤。平洋龍從髙處發﹐髙起星峯低落穴。髙山旣認星峯起﹐平地兩傍觀水勢。兩水夾來是眞龍﹐枝葉周圍抱處是。莫令山返枝葉散﹐山若返兮水散漫。外山百里作羅城﹐此是平洋龍局段。星峯頓伏落平去﹐外山隔水來相護。平洋仰面似雞窠﹐隱隱微微立髙埠。便從立埠覓回窠﹐或有勾鉗或如螺。勾鉗是案螺是穴﹐水揖明堂气聚多。四傍水勢如城裹﹐水繞山回聚一窩。霜降水涸尋不見﹐春夏水髙龍皆現。此是平洋捉龍法﹐過處如絲或如綫。髙水一寸卽爲山﹐低土一寸水回還。水纏便是山纏樣﹐纏得眞龍如仰掌。窩心掌裏如乳頭﹐端然有穴明天象。水繞山纏在平坡﹐遠有山岡近有河。只愛水環抱身體﹐不愛水返去尋地。水抱方有山來抱﹐水不抱兮山不到。莫道髙山龍易識﹐行到平洋失蹤迹。藕斷絲連正好尋﹐退卸愈多愈有力。又云﹕大梁形勢亦無山﹐到此尋龍何處是﹖識得星峯是等閒﹐平地尋龍最是難。若無河流與淮水﹐渺渺茫茫不見山。河流衝決山斷絕﹐又無石骨又無脈。君若到彼說星峯﹐一句不容三寸舌。又云﹕十里半程無岡嶺﹐平洋沙漬煙塵迷。到此君須看水勢﹐水勢莫問江與溪。只要兩源相夾出﹐交鎖外結重重圍。又云﹕凡到平洋莫認蹤﹐只看水繞是眞龍。又云﹕髙山大壠峯多秀﹐不似平原一錐卓。又云﹕也曾見穴在平洋﹐四畔周圍無髙岡。又云﹕上智尋龍觀气脈﹐指望髙山散蹤迹。相連相接下鄕村﹐失迹遺蹤細尋覓。气逢水界有住期﹐如緝悠悠細消息。平洋大地無影形﹐如灰拋綫要君識。相粘相牽尋斷絕﹐盡是平洋眞口訣。過時如雁列深云﹐藏時猶似泥中鱉。平洋相並盞中酥﹐落在坪中誰辯別﹖楊公《畫筴圖》云﹕平地之脈﹐如艸中之蛇﹐灰中之綫。只看水分水聚之中﹐便是眞气融結去處。又曰﹕臨田觀穴﹐不問大小八字﹐只看上面形勢﹐分曉下面證佐。或唇或口﹐便爲眞气正穴。又曰﹕平坡之脈如掌窩﹐水聚交而不流﹐鎖斷眞气﹐便是關門立穴之處。仰看上面脈﹐必有翅翼﹐如燈影穿壁﹐輕薄而不動﹐自有髙卑。又曰﹕髙山落落平田﹐若有火嘴﹐要看尖盡處﹔若開鉗口﹐謂暗火開紅。此是火放灰中﹐似見火紅。如尖嘴不開鉗口﹐謂之死火帶殺﹐不可葬。又曰﹕龍到平洋臨田結穴者﹐上有來﹐下無出腳﹐但見田塍面前兜轉﹐似帶﹐似娥眉拱護﹐此上是穴。又曰﹕龍落平坡﹐日久年深﹐人開成田地﹐要看兩邊形勢﹐田墈一層低一層﹐如急浪下灘。細尋前面水勢回環﹐兩田如月角兜轉﹐始是眞龍作結之處﹐謂之浪花裏滚月。又曰﹕髙山行龍﹐勢落平地﹐無蹤無迹無龍虎﹐形如鋪氈展席﹐散如碧玉之紋﹑浪花滚月﹑雪裏飄梅﹐如灰中之拽綫﹐如艸裏之尋蛇﹐詳加目力﹐細辯陰陽。切要諸水聚堂﹐朝對尊嚴﹐球檐下合分明﹐气脈自然融結﹐沙水來去得位﹐門戶重重關閉﹐坐下賓主有情﹔又要明堂如鍋底﹐四圍不傾瀉﹐水口不通舟﹐可謂吉地矣。陶公《捉脈賦》云﹕支阜平夷﹐如灰拽綫﹐悠悠而縮瓜藏形﹐隱隱而無頭無面。豈知遇水爲眞﹐乘風則散。又曰﹕大地平洋回環﹐四顧得水藏風﹐時人罕遇。又曰﹕雞鳴犬吠﹐鬧市煙村﹐隆隆隱隱﹐孰探其原﹖若乃斷而復續﹐去而復畱﹐奇形異相﹐千金難求。折藕貫珠﹐眞機茫漠。臨穴坦然﹐誠難攔摸。障空補缺﹐天造地設﹐畱與至人﹐先賢難說。張子微云﹕中原平地及湖鄕﹐行龍入地至難詳。尋得龍來無穴下﹐茫茫闊遠何相當﹖此名天平只看水﹐水繞回環是穴中。若還捨水去尋穴﹐望望皆平無定蹤。龍如逢水穴方止﹐無水攔斷去不窮。諸公記此水龍訣﹐不與岡山一例同。劉氏云﹕中原﹐百里千里皆爲平地﹐𨿽有髙形可尋龍脈﹐無穴可下。蓋龍之隆隆隱伏﹐間有得見處。然到作穴﹐又無定蹤﹐只看水之曲折如何。水若環繞﹐攔截穴頭﹐固爲易見。不然﹐水亦在前或在後﹐彎曲之處相當﹐卽可定穴法。如無水處﹐𨿽有穴﹐亦必非龍脈盡處﹐不爲端的。若以山鄕之法取之﹐則失之矣。廖氏《泄天機》云﹕更有平洋局又別﹐傾廩爲君說。星辰原出在髙崗﹐撒脈下平洋。髙岡聚講與過峽﹐行龍皆一法。撒落平洋始不同﹐切莫失眞蹤。地有髙低卽山水﹐節目同一體。遠山近水兩旁纏﹐脈似藕絲連。倒身龍格隱復現﹐脈上行時見。隱隱隆隆正好尋﹐尋得值千金。又曰﹕平地龍神觀水勢﹐認取原無異。範越鳳《洞林祕訣》云﹕平原曠野﹐茫然數百里之遠﹐視水所歸﹐則知來山。左右兩阜拱接分明﹐可以藏車隱馬。有盤曲之水﹐朝向之流﹐乃第一地也。髙山平原本無二說﹐要以形勢爲本。觀其來歷綿遠﹐气象環合﹐髙山無懸崖崩破之害﹐平原無斷壠橫塹之絕﹐乃葉吉卜。故陰陽家貴於心得意解﹐不可執一。又曰﹕相平地之法﹐四顧審其土脈﹐觀其流泉﹐得水爲上也。吳公《指南》云﹕古人謂大地落平洋﹐蓋以其祖宗發脈而來﹐中間剝變過度處多﹐气脈旣全﹐便無力亦水深土厚﹐此平洋所以爲大地。然而平洋龍法﹐非俗眼所能尋識﹐多是髙山大壠﹐忽然撒下平坦﹐人但見山勢已盡﹐而不知水分八字﹐界過護從﹐送出正龍﹐一脈如絲如綫﹐在此處藏蹤閃迹﹐直拋過前面去﹐卻微微突起三五七个平低山阜出來﹐或土洲之類﹐牽連而行。又復跌斷﹐卻去前面﹐或作突中窩﹐或作窟中突﹐宛然成一天然之穴。其做穴處﹐四神八將﹐自然應副﹐堂局水城﹐自然回抱。乍看似無好處﹐細玩卻有妙理。故平洋地所以難尋而又難識也。《明山寶鑑》云﹕平洋大地﹐認水爲龍。水勢若回﹐龍亦隨住。一丈之山﹐勝彼千丈﹔一尺之山﹐勝彼千尺。《尋龍歌》云﹕平洋大地無龍虎﹐杳杳渺渺尋何處﹖東西只把水爲龍﹐下後出三公。《入式歌》云﹕茫茫四畔無龍虎﹐君欲尋龍向何處﹖地師只把水爲龍﹐交流便是龍歸路。卜則巍云﹕窮源千仞﹐不如平地一堆。又曰﹕水星多出平地﹐妙處難言。又曰﹕或隱顯於茫茫迥野。又曰﹕平中得一突爲奇。又曰﹕仿佛髙低﹐依稀繞抱。又曰﹕地卑處切忌泉流。又曰﹕平地起培塿﹐一東一西。又曰﹕平洋地當斟酌﹐不宜掘地及泉。又曰﹕平沙落雁偏宜水﹐泊岸浮簰不畏風。又曰﹕勢如波湧﹐何須卓立之峯﹖脈若帶連﹐何必髙昂之阜。《二十六脈歌》云﹕仙掌脈﹐少人知﹐平洋不怕八風吹。但尋眞脈堪埋玉﹐休管傍人說是非。水若抱龍龍抱水﹐背劍斬砍自由伊。《三十六穴歌》云﹕平洋尋取地中凸﹐覆鼎眞奇絕。頂上安墳最可求﹐迎取水來朝。曾葛溪云﹕大山撒下一龍﹐穿田過峽﹐失脈失蹤﹐不見融結。曠野茫茫﹐無可捉摸。此乃愈剝愈精﹐愈換愈嫩﹐不肯暴頭露面﹐一向藏蹤隱迹。或奔溪澗江河﹐或入人村鬧市﹐或趨湖泊田塘﹐或出曠野田州。隱藏出沒﹐如江中拖練﹔藕斷絲連﹐如蜘蛛墜樓﹐流星渡漢。拋球走珠﹐鋪氈展席﹐金盆荷葉﹐如此等象﹐只看安穴處有無皮肉頭面。如明堂藏聚﹐水路迂回﹐近應有情﹐纏護相照﹐此等之地﹐最爲綿遠。吳公《口訣》云﹕平洋之地﹐坦蕩迥野﹐蹤迹隱伏﹐散渙依稀。𨿽無峯巒之可證﹐亦有脈絡之可求﹐須要辯其來歷祖宗﹐以看出身。降勢撒落平洋﹐分毫之髙者卽爲山﹐分毫之低者卽爲水。或隆隆似有﹐或隱隱如無。及至落穴之際﹐亦必微有形勢之可指。山水趨迎﹐气脈藏聚﹐如露珠注在荷葉之中﹐乃爲眞結作也。張紫瓊《俯察》云﹕平地龍𨿽曰愈剝愈嫩﹐愈換愈精﹐也要穿田過峽處不被風吹﹐不遭水劫。出身太長﹐須要旁有金箱玉印﹑偃月七星﹑太陽太陰夾照爲吉。左右隨龍水交會入首﹐或作鋪氈土﹑棋秤土﹑倒地木﹑浮簰水﹑水泡金﹑波浪金﹑波浪水及落地梅花﹑落地金錢﹑蜘蛛結网﹑沒泥龜﹑沒泥蛇之類﹐方是融結。若平田渺渺﹐更無髙下﹐𨿽有堂气﹐亦不結地。趙緣督《穴法》曰﹕平地有突﹐气湧而生﹐絕勝萬仞。仙眼難明﹐只觀水勢﹐便見眞情。水如不繞﹐穴法無憑。謝子期云﹕迥野之脈﹐體段不一﹐有平坡渺渺茫茫﹐如鋪氈展席而來者﹔有田堘層層級級﹐若水之波而來者﹔有起峯墩﹐如星珠龜魚而來者﹔有微露毛脊﹐如浮漚鳧鳥而來者。是皆地之吉气湧起﹐故土亦隨之而起凸也。其來也﹐兩邊有水以送之﹔其止也﹐左右有砂以衛之。且明堂寬正﹐又得橫水攔之。外陽﹑遠案在於縹渺之間﹐而四圍陰沙僅髙數寸而已。此皆平洋龍之貴也。張落魄云﹕平湖之脈﹐坦夷曠蕩﹐卻是支龍行度。其體段若盞中之酥﹑雲中之雁﹑灰中之綫﹑艸裏之蛇。或沈潛﹐或無影無形﹐或藏幸而失迹遺蹤。生气行乎其間﹐微妙隱伏而難見﹐全在心之智﹐目之明。以髙一寸爲山﹐低一寸爲水﹐察其支之所起﹐辯其支之所終。起則气隨之而始﹐終則气隨之而鍾。若脈盡而水止﹐界合分明者﹐此平洋之大地也。觀物祝公泌云﹕郭景純曰「支葬其巓」﹐蓋以平支龍必須起微突處﹐謂陽來陰受﹐方是結穴。若無突﹐要開鉗口方有穴。故曰「平地不開口﹐神仙難下手。」永和周氏云﹕平洋則山不拘於髙﹐水不拘於深。但遇有尺寸髙低﹐卽可以辧。又云﹕在山者頗易看﹐在平洋者最難識。陶公所謂「頓起則時人曉會﹐牽連非達士難言」是也。蓋如灰中拽綫﹐艸裏尋蛇﹐沙裏揀金﹐泥中藏鱉﹐雲中騰雁﹐盞裏浮酥﹐隱而不露﹐斷而復續﹐並以兩邊導送之水爲驗也。廖氏穴法中有沒牛吹气穴詩云﹕沒牛吹气失來蹤﹐隱隱伏眞龍。昂頭些子如吹气﹐沒牛泅水勢。左回右抱脈微髙﹐大則公侯小富豪。又云﹕龜魚螺蚌形﹐宛如水中生。水中自有眞龍聚﹐此地傳千古。梁篛溪云﹕龍勢洋洋落大坪﹐連天接野不分明。隆隆隱隱尋蹤迹﹐曲曲彎彎斷復生。忽然有突聯三五﹐認取開鉗是穴情。定要水來環抱穴﹐砂如牛角兩邊迎。上諸家之說﹐各有攸當。大槪平洋龍法﹐以髙一寸爲山﹐低一寸爲水﹐隱隱隆隆﹐看兩邊分水﹐以認來龍之過度﹐突起支阜﹐以認穴道之融結。又須有四畔羅城秀峯﹐前應後照﹐如列屏鋪障﹐相與擁護﹐乃爲盡善。大抵以得水爲上。卜氏云「如在平洋﹐先須得水」﹐兼陰陽二宅言之矣。平支龍穴最難辯認﹐故引證諸家之說以明之﹐當詳察焉。

重刊人子須知資孝地理心學統宗卷二之上江右山人徐善繼述同著此冊專論龍身行度節目。蓋龍之節目有太祖﹑少祖﹐以及父母﹑胎息﹑孕育﹑入首諸格﹐皆觀龍之大旨。審龍者誠於此而有得﹐庶幾知其要歸云。論太祖山夫尋龍之法﹐當原其所始﹐故先察祖宗山。《經》云「尋龍須尋祖與宗﹐不辯祖宗何足語。」《賦》云「問祖尋宗﹐豈可半途而止﹗」蓋山之有祖﹐亦猶木之有根﹐水之有源。根大則枝遠﹐源深則流長﹐自然理也。是故尋龍之法﹐必先究祖宗。知其祖宗﹐則龍之遠近長短﹐气之輕重厚薄﹐力量大小﹐福澤久暫﹐皆可於此而察識之矣。《龍髓經》云「只用源流來處好﹐起家須是好公婆。」公婆卽祖山也。卜則巍曰「祖宗聳拔者﹐子孫必貴。」子孫指穴而言。皆謂有特異祖龍﹐必結富貴美地。故尋龍必先觀祖宗山。卽其遠者而名之﹐有所謂太祖山焉﹐也曰始祖﹐以其去受穴處甚遠﹐如人之有始祖遠宗也。然此太祖山﹐必須髙大迥異﹐或跨州連郡﹐延袤數百里﹐大者如名山五嶽﹐小者亦必髙大冠於一州一郡﹐又小者﹐亦須冠於一邑一方﹐乃可謂之太祖山。其形則巍然髙大﹐聳入雲霄。或如龍樓寶殿﹑千絲墜﹑萬石倉等格。其發出枝派蕃衍﹐不可悉數。如人之太祖﹐子孫眾多﹐未易歷舉者也。祖山旣髙大異常﹐其天時將陰晦﹐則有雲霧生其巓。廖氏云「祖宗髙頂名樓殿﹐常有雲气現。」楊筠松云「先尋霧气識正龍。」又云「尋龍望气先尋脈﹐雲霧多生在龍脊。春夏之交與二分﹐夜望云霓生處覓。云霓先生絕髙頂﹐此是龍樓寶殿定。」故觀雲霧之所生﹐以察山龍之太始﹐亦一訣耳。旣能認太祖山﹐以次審其出身行度﹐及父母胎息﹐以至受穴之山﹐皆於此原其始矣。論少祖山尋龍之法﹐須究祖宗。然太祖遠宗猶恐未眞﹐又當於少祖察其來歷﹐審其美惡﹐庶爲親切﹐故不可不論少祖山也。夫少祖山者﹐卽近祖次宗﹐廖氏又謂之主山。龍行旣長﹐離祖已遠﹐各分枝派。將結穴處﹐忽起髙大山巒﹐不過數節﹐卽結穴場。其髙大山巒﹐謂之少祖山也。若其山分枝尙多﹐結穴尙遠﹐猶未可爲少祖﹐乃是駐蹕山。住腳星辰猶是遠祖。若是少祖山﹐則自此山下﹐去穴不過數節。如節數太多﹐便謂離主星遠﹐力輕气弱﹐又須再起主星方好。廖氏云「若是山家結穴龍﹐定起主星峯。」言結地龍必有少祖山作主星也。又云「二三節內穴星成﹐福力實非輕。節數遠時福力少﹐再起主方妙。」言穴不宜去主山太遠也。又云「主星大小合龍格﹐造化便可測。」言少祖山須合得龍家諸格﹐方有融結造化。故凡美地﹐必起近穴少祖山。而少祖之山﹐必然奇異特達﹐秀麗光彩﹐或開大帳﹐或起華蓋寶蓋﹐或作三臺﹑玉枕﹑禦屏諸般貴格﹐或成衝天木﹑獻天金﹑漲天水﹑焰天火﹑湊天土等星辰。旣有此少祖山合星體﹐成龍格﹐必不虛生﹐定有融結。若此少祖山倚斜不正﹐孤露崚嶒﹑瘦削破碎﹑臃腫粗惡﹑巉巖帶殺﹑醜陋委靡﹑軟弱困頓﹐種種凶惡之形﹐不成星體﹐不合龍格﹐則無融結。縱有穴場﹑堂局諸般可愛﹐亦爲不吉﹐的主凶禍。或誤下之﹐行至此節﹐各以類應﹐禍不爽矣。右圖﹕此則將結穴﹐先起髙大星辰作少祖山。自少祖山下﹐數節卽結穴﹐極有力﹐爲吉地也。左一﹕此則起少祖山以下節數已多﹐離少祖遠﹐卻又再起髙大山﹐又爲少祖﹐一節卽入穴。此地力大福厚﹐極吉。左二﹕此則離太祖山以下迢迢而去﹐更無髙大星辰作少祖山﹐委靡入穴﹐力輕气弱﹐乃凶地也。右則自少祖山下﹐如生蛇擺動﹐入首結穴﹐亦爲吉地也。不必拘其大起伏﹐只要曲動﹐龍格中謂之水木蘆鞭﹐極貴。吳公《口訣》云「入首節內有蘆鞭﹐當代兒孫中狀元。」左則𨿽有少祖山﹐而醜惡不成星體﹐不合龍格。出脈又是偏落受風﹐縱有形穴﹐亦不可下﹐的主敗絕。不論後龍長短﹐只入局忽起少祖﹐髙大尊嚴﹐挺秀冠乎羣山﹐以作主星。自此山下﹐只一節或二三節卽結穴﹐而穴場正座此星﹐貼近枕靠有力者﹐其地力量大﹐發福速﹐如建寧陳副憲祖地其格也。右地在建寧府西北河西。其龍來遠不詳述。入首頓起主星﹐髙大尊嚴﹐挺秀迥異﹐護從周密。正脈從中落下平地﹐穿峽起平坡卽結穴。穴場正座主星有力﹐開鉗吐唇明白。前案低伏﹐近身如眠弓﹐抱穴有情﹐以關內气﹐逆收大溪之水。內堂水口石墩如印。左右映帶﹐前朝秀麗﹐內堂緊巧﹐外洋寬暢。葬後卽出羽泉公紀壬午年葬﹐甲申年羽泉生﹐登嘉靖丙辰進士﹐官副憲﹐封君縱遐壽康寧﹐累膺誥封。諸孫濟濟﹐福祉未艾。又徳安楊方伯母地﹑承天張進士祖地﹐皆是少祖山近穴﹐當代出貴。二圖具下﹕左地在徳安府東北六十里。其龍自槎山作祖﹐磊落奔騰二十餘里﹐乃大斷過峽﹐翻身逆盤﹐爲回龍顧祖之勢。忽起主星﹐髙大尊嚴﹐挺秀迥異﹐冠於羣山。正脈從中逶迆落下﹐平坡結穴。穴前吐出氈唇﹐左右掬抱有情。前對祖山如唐帽﹐近有文星正應﹐下關緊固﹐水城繞帶﹐明堂寬平﹐後座主星尊重﹐得水藏風。離龍﹐扡丁山癸向。葬時次泉公芷方三歲次泉丙戌生﹐戊子年葬母﹐後登嘉靖癸丑進士﹐官至江西右布政﹐福祉未艾。右地在承天府北五十里﹐土名蒿河安平衝。其龍來遠不詳述。入局磊落﹐踴躍十餘里。將到頭﹐大斷過峽﹐翻身頓起主星﹐挺然端秀﹐冠於羣峯﹐爲華蓋貴格。中抽正脈﹐逶迆而下﹐一節卽過﹐復起大突結穴。穴後正座主星﹐勢甚尊嚴。左右兩掬包顧有情。下關重疊。前朝羣峯列秀﹐三尖卓筆正朝。近案拜伏﹐羅城水口周固。系西兌庚辛龍﹐扡卯乙向﹐當代卽出明宇公時照﹑載寰公坤﹐連登科甲。嘉靖乙巳年葬地﹐戊申年張明宇生﹐庚申年載寰公生﹐癸未進士。論無少祖山凡平岡之龍﹐多隻逶迆而來。若行度擺折屈曲﹐亦不必拘其必有少祖山方爲大地。只要將入穴際﹐二三節內跌斷束气﹐結咽過脈﹐此卽同有少祖山也。蓋山之一起气固旺﹐而山之一伏气尢旺﹐故不必拘於頓起髙山爲少祖耳。但其斷處的以近穴爲貴﹐一節卽入穴尢妙。切忌受風﹐必須從山相夾護也。平地之龍亦然﹐必於穴後有束气脈爲妙。而其束處要微髙﹐有分水明白﹐則束气入穴有力﹐方爲眞切。蓋平陽气多散漫﹐貴於收斂。旣無墩阜可爲少祖﹐必當以斷處束气爲準。或成銀錠之脈﹐或有珠絲馬迹﹑艸蛇灰綫﹑藕斷絲連﹑龜脊牛背等形﹐則气束得聚也。穴場乘得气之聚處﹐乃是眞融結。否則﹐散漫無證﹐縱有坪中突窟﹐亦認脈不眞﹐不可下矣。論龍父母胎息孕育《經》曰「萬里之山﹐各起祖宗﹐而見父母胎息孕育﹐然後成形。」是以認形取穴﹐明其父之所生﹐母之所養。卜氏云「問祖尋宗﹐豈可半途而止﹖」又云「胎息孕育﹐神變化於無窮。」是皆言龍之有祖宗父母胎息孕育﹐然後始成穴也。或曰「先起髙峯謂之祖﹐次起一峯謂之宗﹐再起左右雙峯謂之父母。」誠如其說﹐則是父母置之無爲之地﹐而其所生﹐皆祖宗耳。張子微已嘗極辯其非。而洪悟齋又拘於節數﹐謂自玄武頂一節爲父母﹐二節爲少祖﹐三節爲曾祖﹐四節爲髙祖﹐亦太泥耳。若用其說﹐則自四節已上之龍又將何名﹖大抵龍之起身發脈處﹐必有髙山大巒﹐謂之太詛。自此而下﹐辭樓下殿﹐迢遞而行﹐又起髙峯﹐卽謂之宗。復行逶迆﹐奔騰磊落﹐其間小可星峯則不必論。直至將及結作﹐必要再起髙峯﹐迥然聳拔﹐超異眾山﹐謂之少祖。自此少祖山下﹐或起或伏﹐或大或小﹐或直或曲﹐但以玄武頂後一節之星名父母。父母之下落脈處爲胎﹐如稟受父母之血脈爲胎也。其下束气處爲息。如母之懷胎養息也。再起星面玄武頂爲孕﹐如胎之男女有頭面形體也。融結穴處爲育﹐如子之成﹐出胎而育也。自少祖山至此﹐最關緊要﹐須是合諸吉格﹐束气淸切﹐護衛周密﹐乃以爲吉。諸家喋喋之論﹐總不必拘﹐無非欲其尊卑有序﹐大小有倫﹐自髙落下﹐自粗變細﹐自老抽嫩﹐星辰之生克不逆﹐橈棹之長短合法﹐則得祖宗父母胎息孕育之妙。乃有生气融結而鍾靈孕秀﹐造化存焉。依法葬之﹐福應如響。其或祖宗當髙而反低﹐當大而反小﹐胎息當細而反粗﹐當嫩而反老﹐此則尊卑失序﹐大小無倫﹐凶气所集﹐不可下也。論龍入首「未論千里來龍﹐且看到頭融結。」故凡觀龍之美惡﹐及諸般龍格﹐只於入首穴後二三節﹑四五節內以至少祖山爲緊切。審其龍勢﹐若有起有伏﹐逶迆走弄﹐活動棲閃﹐而頭面端正﹐星峯秀麗﹐枝腳隨身﹐及有落﹑穿﹑傳﹑變﹑臺﹑屏﹑帳﹑蓋﹑走馬﹑珠串﹑蘆鞭﹑王字﹑个字﹑之字﹑拋梭﹑展翅﹑飛蛾種種貴格﹐而隨從之山及本身枝腳又起峯巒﹐如倉庫﹐如旗﹐如鼓﹐如天馬﹑貴人﹑笏印﹑金箱﹑寶劍﹑文官﹑武庫﹑天乙﹑太乙等形以夾送之﹐此爲眞來。此處融結﹐是我所用﹐親切無疑﹐以其在近穴數節間也。似此之地﹐結作眞﹐力量大﹐發福速。若少祖至近穴節內並無吉星﹐不合諸格﹐或懶緩怯弱﹐死硬臃腫﹐粗惡直長無枝腳﹐或枝腳拖泄﹐散亂尖利而成鬼劫﹐任是龍虎﹑明堂﹑朝案件件皆美﹐柰何坐下無龍﹐眞气不鍾﹐諸般美利﹐種種成空。切不可認少祖以上之龍特達可愛﹐而信庸師之言﹐謂「遠龍奇好﹐必後代有貴﹐但初代不吉」﹐恕近慕遠﹐希圖後代之富貴而誤下僞地﹐反消已福。不知千里來龍看到頭。若到頭近穴處龍旣不好﹐其遠處𨿽有好龍﹐不能受用﹐或別有結作。其好龍固非虛生﹐但不來此處融結。此山旣非眞龍﹐必是眞龍正穴之奴從﹐或爲纏托﹐或爲夾送﹐或作下手關攔﹐或作捍門水口之砂﹐或是正龍枝腳橈棹倉庫等件。尢須檢點﹐再去審其少祖分行之處﹐某枝委是眞龍受穴之山。若是眞龍﹐自然尊貴特異﹐宜於此山追尋正穴﹐必有眞結。故審龍之要﹐必於入首近穴數節內爲緊。譬如人之遠祖﹐𨿽爲王侯顯貴﹐已在數十代之前。至於其祖父﹐貧困無聊﹐遂爲賤役。及其身﹐益伶仃不振﹐則其遠祖之王侯顯貴﹐安能庇及數十代後之子孫哉﹗遠祖𨿽或貧困﹐至於祖父而崛起﹐爲王侯顯宦﹐則其一二代之子孫或受蔭爲官﹐或貲產巨富﹐必能藉其餘澤以享富貴﹐遠祖𨿽貧何害焉﹖此好龍所以欲其近穴﹐而遠龍𨿽美﹐不可恃也。故凡觀龍美惡及諸貴格﹐的於少祖山以下審之﹐合吉則吉﹐類凶則凶﹐禍福親切﹐不差毫末也。圖一﹕此遠龍不好﹐將入首近穴﹐剝變好龍﹐是吉地。但年代行到跌斷後龍气不好處﹐卽敗﹐宜別求吉地接福。圖二﹕此則遠龍好﹐將及入首近穴﹐變得不好﹐乃爲不吉﹐主凶不可下也。上審龍入首美惡﹐定地吉凶﹐乃緊關口訣﹐甚爲簡要。大凡美地﹐皆以入首龍吉而致福應。如浮梁戴尙書祖地﹐後龍甚弱﹐而入首爲美﹐亦出尙書。鉛山費狀元祖地﹐來龍甚遠﹐而近以入首三者爲課﹐可見尋龍固當究遠﹐而尢必以入首爲準也。二圖具下﹕右地在浮梁東鄕﹐後龍甚弱。惟到頭起三臺﹐一節結穴。左右抱衛﹐明堂平坦﹐內外應證。葬後初代出恭簡公珊﹐官至尙書。又進士數人﹐科第不替。出一神仙﹐名曰鐵仙。左地在鉛山縣二十八都﹐地名烏石山。其龍起自黃旗峯﹐迢遞百餘里﹐歷上七峯至徐源嶺﹐過峽頓起合珠山﹐重重開帳﹐不及詳述。將入首﹐穿田起玉枕落脈。左右小山夾照﹐狀如日月。正脈中起穿心﹐成三臺。兩畔均勻可愛。中落一節結穴﹐龍格甚貴。只是穴星獨髙﹐似露。上聚似峻。護山低伏﹐穴上左右﹐一望靑天﹐似寒。穴前右砂俯水﹐似攛。闊阪明堂﹐似曠。橫峯前朝﹐羣山似亂。下關大琛山甚遠﹐似寬。對面觀之﹐本身下手無情﹐諸山順奔﹐勢隨流水﹐似不團聚﹐不入俗眼。殊不知穴山獨髙眾山低者﹐髙爲尊也。穴前𨿽峻﹐「上聚星辰若開口﹐穴下不畏陡。放棺定有坦平坡﹐微乳或微窩。」正合此也。左右𨿽低﹐微窩緊夾﹐藏車隱馬﹐不畏寒也。虎沙順水﹐乃是明曜﹐而非攛也。外堂𨿽闊﹐內堂已聚﹐不爲曠也。前朝𨿽亂﹐然皆堆堆累累﹐如狀元旗﹐如筆﹐如笏﹐如貴人誥軸﹑天馬﹑席帽﹐皆合貴格。《葬書》所謂「若具萬膳而潔齊」也。下關𨿽遠﹐「幹龍纏護隔江河也」。況信河之水朝入明堂﹐而河中大腳石截有力﹐又有綣績石塞鎭﹐叫巖山與大琛山交固關鎖﹐眞至吉之地。葬後四紀﹐長房三中科第﹐連喪其二﹐議欲攺葬。丰城何巡司見而奇之曰「玉枕龍﹐日月峽﹐隱隱三峯向前插﹐狀元宰輔此中生﹐兄弟叔侄同科甲。狀元出世矣﹐何可攺也﹗」是時﹐文憲公宏已十歲餘﹐不數年果大魁天下﹐官至太保。子懋賢登進士﹐官郎中﹔懋良官太守。玄曾諸孫皆貴。文憲公弟淸湖公與侄探花懋中同科﹐九子皆貴。望湖公懋文與兄懋尹同科﹐參政公瑄與兄珣同科。禮部尙書鍾石公宷與侄懋和同科。尙書公子懋學官太守。侄懋樂官郎中。今唐衢公堯年登進士﹐躋顯宦﹐延之太僕寺丞。華﹐禮部主政。懋謙﹑懋稷諸公俱任京職。父子兄弟叔侄同朝﹐果符何氏之言云。按﹕是地也﹐來龍𨿽遠﹐至入首﹐穿田而起玉枕﹐又大斷而起三臺。中落一節結穴﹐爲至貴之格﹐狀元由此而鍾﹐宰輔由此而孕。故觀龍的以入首三節爲準也。前砂子峯獨秀﹐應文憲公戊子生。三臺系丁未龍﹐故公以成化丁未狀元也。

重刊人子須知資孝地理心學統宗卷二上之二江右山人徐善繼述同著此一卷專論龍之出身﹐及剝換﹑過峽﹑橈棹﹑護送之詳。夫觀龍之法﹐旣明其太祖﹑少宗﹑父母之節目﹐又當審其出身﹑剝換﹑度峽﹑橈棹﹑護送之玄微。蓋自祖而宗﹐自髙而下﹐迢遞奔走﹐𨿽奴從之龍﹐凶惡之山﹐其勢相類。苟無術以鑑之﹐則吉凶莫辧。故必於其出身處以原其所始﹐於剝換處以察其所變﹐於過峽處以審其所度﹐於橈棹﹑護送處以觀其貴賤美惡﹐則龍之眞僞吉凶情狀自判然矣。論龍出身龍之出身﹐乃祖山發脈離祖分行處也。蓋一祖之下﹐必分數龍﹐其間美惡吉凶﹐端倪已兆。若此出身之際特異不凡﹐前去必有穿落傳變﹐融結富貴之穴。如或此處出身不美﹐縱去結有形穴﹐亦非吉地﹐不必追尋。其出身吉者﹐或宏開闊帳而穿心出脈﹐或連起數峯而聳拔不凡﹐或辭樓下殿而磊落﹐或疊雲集蟻而繽紛﹐或五星聚講﹐或七政連班﹐正穿正出﹐中起中落﹐夾護拱照﹐气象軒昂﹐枝葉蕃衍﹐步驟活動。《玉髓經》云「祖宗生龍百龍共﹐生出來時有輕重。大龍重處在中央﹐其次龍行枝葉長。」吳白雲云「尋地須先認祖宗﹐更於離祖察行蹤。辭樓下殿峯巒秀﹐預識前途異气鍾。」董徳彰云「大凡龍脈初發處﹐若屈曲如生蛇之下嶺﹐而兩邊有蟬翼護帶者﹐前去必結大地。其出身之不吉者﹐則瘦弱萎靡﹐不起不伏﹐不活動折擺。」子微云「龍無星曜低低去﹐此是賤龍出身處。」大抵龍之出身﹐如人之出處﹐出身不正﹐必非賢良﹐縱有顯位﹐姦邪誤國﹐天下受其禍。出處之光明正大者﹐必完名全節﹐天下受其福。龍脈出身何以異此﹗然又不可拘﹐固有前出不美﹐而後復變吉者﹔亦有前出大吉﹐而後卻變凶者。如人之先𨿽凶惡﹐而後能攺過遷善﹐不害其爲君子﹔先𨿽正大﹐而後乃變節爲惡﹐終不免爲小人。凡此之類﹐尢當詳辧﹐不可忽略。此而有誤﹐則認凶爲吉﹐指吉爲凶﹐是非顚倒﹐禍福謬戾矣。」上列龍脈出身圖﹐姑以爲式﹐理難定拘﹐智者觸類而長之可也。論龍開障《發揮》云「大凡開幛穿心﹐須是旁起而肩末如弓稍﹐肩如人有肩﹐稍如弓有稍﹐橫鋪闊遠﹐始爲正穿心。」故此開幛穿心極貴﹐闊者或十數里﹐或五六里﹐狹者一二里﹐或三四里之遠。大龍布置﹐百里﹑二三百里者﹐不在此例也。凡此方爲正穿心。三五丈間不足謂之正穿心﹐不過爲中心正出之龍耳。但此開幛穿心亦不多見﹐間見三五節﹐或止一二節﹐但要其地傳變不雜﹐气脈不散漫﹐帳中而行﹐或之玄飛走﹐或拋梭裊鞭﹐或蜂腰鶴膝﹐或鸞鳳飛翔﹐或蛇回蟬蛻﹐或登梯降階﹐不一而足。只須龍眞脈的﹐不必全泥穿心﹐此皆吉地。又有一種穿心﹐稍頭又起圓峯﹐髙峻丰厚者﹐自帶倉庫隨行也﹐主大富盛。又有一種﹐開幛之後﹐絲綫穿出﹐特立秀峯者﹐幛內貴人也﹐主大尊貴。又有一種﹐開幛之後﹐兩腋特起秀峯﹐不與本身聯屬﹐兩旁髙聳端正﹐此暗庫星也﹐主其家富盛﹐愛妾寵妃﹐自收典質之狀。然此等龍極爲希罕﹐蜈蚣節已爲難遇﹐況開幛穿心乎﹖至於貴人﹑倉庫﹐尢爲少見矣。然此開幛穿心﹐故爲貴格﹐亦未可便定前是何地﹐又須看前後穿變應帶。有一種祖宗不好﹐胎息偏傷﹐中間或有開障穿心﹐或一二節气旺者。及至穿出處﹐或分枝分柯散亂﹐或爲斷絕空亡﹐終不融結。此爲假龍作假穿心也。然何以辧龍作假穿心也﹖蓋從祖宗以來﹐已覺偏斜醜陋﹐此可見一也﹔穿出之後﹐又復緩漫散亂﹐此可見二也﹔入穴之際﹐無神無气﹐臃腫昂雄﹐輕重不等﹐收拾不勻﹐堂局破碎﹐朝應無情﹐此可見三也。三者無取﹐𨿽有穿心﹐蓋遊龍遠出﹐中間偶有一二節妙合貴格﹐然前後無足觀﹐縱有開幛穿心﹐起肩結稍﹐亦何用也﹖廖氏曰「龍開幛而出者﹐最爲有力。金水腦爲上﹐水星次之。要形如幛幙而角分明﹐有帶下垂方是。中出者爲上﹐兩角出者次之。巨石在右爲天關﹐在左爲地障。形類龜蛇﹑串珠﹑印劍等格尢妙。得此護脈方可。如無﹐得障角遮護過亦可」。開帳原是龍格部﹐但此旣論出身﹐則開帳亦是相連的﹐姑言其槪。諸帳格詳見龍格部下。論龍剝換剝換者﹐變化也。龍之形體﹐自老變嫩﹐自粗變細﹐自凶變吉﹐皆造化之妙。楊公云「一剝一換大生細﹐從大剝小眞奇異。剝換如換好衣裳﹐如蠶蛻殼蛾脫筐。」廖氏云「脫卸剝換粗變細﹐凶星變吉气。」卜氏云「星以剝換爲貴」。是皆謂龍貴於有剝換也。且如金星發祖﹐剝出水星﹐水星又剝木星﹐木生火﹐火生土﹐土生金之類﹐迢迢生峯﹐節節合格﹐是爲富貴之地。若遇相克﹐貴有救星。如金星行龍﹐木星作穴﹐金克木﹐本凶﹐左右得火星以制之﹐或得水星以助之﹐亦爲吉也。以類而推﹐萬不失一。《九星變》篇云「凡觀一星便觀變﹐識得變星知近遠。遠從貪狼至破軍﹐換盡龍樓生寶殿。一剝一變形不同﹐豈可盡言顧祖宗。君如識得變星法﹐千里百里尋來龍。」然九星之變﹐只取貪﹑巨﹑武﹑輔﹑弼五者爲吉﹐謂其體勢端正﹐頭面光彩﹐尖則淸秀﹐圓則肥滿﹐方則平正﹐故吉。而文﹑廉﹑祿﹑破四者爲凶。以其體勢欹斜﹐頭面臃腫﹐崚嶒竄險﹐惡石巉巖﹐故爾。此五星九星變剝吉凶之大槪也。凡遠祖髙峯是凶星發龍﹐卻跌斷過脈﹐退皮換骨﹐變出吉星作少祖山而結穴者﹐亦爲美地。若後龍節節是吉星﹐中間一二節吉凶不明者﹐只小凶而已。若遠祖是吉星﹐而剝出凶星作少祖山結穴者﹐乃爲凶地﹐不可下也。後龍節節是凶星﹐只退換入首一二節是吉星結穴而葬者﹐亦得一代二代發福。駁到凶星﹐卽主禍敗。後龍節節是吉星﹐只入首結穴一節是凶星﹐若穴情好﹐初代𨿽見退敗﹐至二三代剝到吉處﹐卻又發福久遠矣。此以剝換星體吉凶﹐觀前後節數﹐占年代﹑驗禍福之大槪也。若其起祖迢迢﹐行至入穴﹐全無跌斷過峽﹐則是無變化﹐必不融結。《發揮》云「龍無傳變穿落﹐則無造化﹔不經退卸﹐則無秀气。」𨿽有奔走之勢﹐擺折之形﹐亦爲僞龍﹐多是奴從之山﹐不必尋穴。縱有形穴﹑龍虎﹑案對﹑明堂諸般合法﹐柰何龍無脫卸﹐無變剝﹐气不全﹐脈不眞﹐徒有殺气凶惡﹐乃花假之地。故凡尋龍﹐見無過峽剝變﹐決無融結造化﹐不必追尋矣。論龍過峽相地之法﹐固妙於觀龍。觀龍之術﹐尢切於審峽。峽者﹐龍之眞情發現處也。未有龍眞而無美峽﹐未有峽美而不結吉地。審峽之美惡﹐則龍脈之吉凶﹑融結眞僞﹐皆可預知也﹐眞地理家不刊之祕訣也。蓋龍行延長﹐必須多有跌斷過峽﹐則气脈方眞﹐脫卸方淨﹐力量方全。《經》云「一斷二斷斷了斷﹐鶴膝蜂腰眞吉地。」又云「十條九條亂了亂﹐若是眞龍斷了斷。」卜氏云「一起一伏斷了斷﹐到頭定有奇蹤。」皆謂眞龍之過峽多也。然峽亦有吉有凶﹐尢當細察。過峽之脈﹐欲其逶迆嫩巧﹑活動悠揚﹐如梭帶絲﹐如鍼引綫﹐如蜘蛛過水﹐如躍魚上灘﹐如馬迹渡河﹐如藕斷絲連﹐如艸蛇灰綫之類爲美。然須有送有迎﹐有扛有夾﹐護衛周密﹐分水明白﹐不被風吹水劫爲吉。楊氏云「一剝一換尋斷處﹐斷處兩邊生擁護。」廖氏云「蜂腰鶴膝最爲奇﹐大忌被風吹。」範越鳳云「度峽斷跌﹐切忌水劫。」祝觀物公《八段錦》云「龍過脈﹐認蹤由﹐髙低脊脈莫模糊。最要兩邊生護轉﹐卻愁一水過橫流。」《龍經》云「莫令四缺被風吹﹐切忌澑牙遭水劫」是也。蓋龍之過峽處﹐其气束聚﹐最怕風吹水劫﹐故必有護峽之山﹐八字之水﹐乃以爲眞護峽山。又喜合形像。廖氏云「兩邊遮護喜成形」是也。或如日月﹑旗鼓﹑天馬﹑貴人﹑金箱﹑玉印﹑垂纓﹑串珠﹑龜蛇﹑獅象﹑劍笏﹑戈矛等形者﹐貴格也﹐前去必結貴地。或如倉庫﹑廚櫃﹑谷堆﹑爛錢﹑辧錢﹑攤衣﹑質庫﹑銀瓶﹑盞筯﹑倒罍金罇等形者﹐富格也﹐前去必結富地。然亦不必過泥形狀﹐但以遮護周密﹑夾從有情爲吉。若是眞龍過峽度脈﹐自有兩邊護照之山遠來相應。《經》云「天弧天角龍欲度」者是也。其有峽不全美﹐而左邊不足﹐則穴之左亦有虧﹔峽之右有空缺﹐則穴之右亦不周。及有峽中定穴髙下﹑左右﹐並向首之說﹐皆天造地設﹐自然之應也。峽正出則穴亦正﹐左出則穴居左﹐右出則穴居右。又有正出而斜過者﹐則穴亦正出而斜倒﹔有側出而正過者﹐則穴亦側出而正倒﹔透頂出脈者﹐則穴居腳下﹔腳下出脈者﹐則穴居頂上。峽中左沙短﹐則穴前左沙必先到﹔峽中右沙短﹐則穴前右沙必先到。池湖過峽﹐前逢池住﹔幹墠過峽﹐逢幹墠住﹔石脈過峽﹐逢石曜住。旗鼓峽逢旗鼓住﹐龜蛇峽見龜蛇住。子午卯酉出脈﹐必作子午卯酉向﹐乾坤艮巽出脈﹐必作乾坤艮巽向﹐不離四字之中﹐餘皆以例推。且其爲格﹐有陽過﹐有陰過﹐有平地過﹐有穿田過﹐有池湖過﹐有艸坪過﹐有半嶺過﹐有髙山過﹐有正過﹑斜過﹑明過﹑偸過﹑長過﹑短過﹑硬過﹑直過﹑大過﹑小過﹑遠過﹑闊過。又有雙脈過﹑渡水石梁過﹐及張子微《峽訣》有所謂妝臺峽﹑臺星峽﹑幢節峽﹑華蓋峽﹑天池峽﹑平田穿珠峽﹑金箱玉印峽﹑雙溪峽﹑寶劍峽﹑雙龍峽﹑禁衛峽﹑圭璧峽﹑牛眠峽﹑石洞峽﹑驚蛇峽﹑亂茅峽﹑玄魚峽﹑貫魚峽﹑柳葉峽﹑重屍峽﹐凡二十格。蔡西山《峽訣》有所謂雙魚峽﹑垂珠峽﹑蓮花心峽﹑迎送峽﹑井欄峽﹑方勝峽﹑飛絲峽﹑三臺飛電峽﹑金魚佩峽﹑流星峽﹑釵股峽﹑玉帶峽﹑方城峽﹑玉池峽。除刪正外﹐凡五十九格。又有陽星九峽﹑陰星八峽﹐及三十六峽﹑七十二峽﹑陰陽臺伏之說﹐髙齊云﹑低印水等像﹐不可盡舉。大抵龍之過峽﹐惟欲其脈之中出﹐勢之飛揚﹐形之活動﹐星之秀異﹐護從周密﹐分水伶俐﹐迎送均勻﹐扛夾照應﹐髙過而不悍硬﹐低過而無傷殘﹐長過而不受風吹﹐短過而脈不粗腫﹐闊過而不懶散﹐直過而不死硬﹐遠過而有包藏﹐穿田而無水劫﹐渡水而有石梁﹐斯爲美矣。若或奇巧異常﹐有池湖﹑靈泉﹑怪石之類﹐尢貴。其或龍𨿽可觀﹐而過峽不美﹐或空缺凹風﹐懶散死直﹐偏旁過脈﹐水劫傷殘﹐太長而無鶴膝蜂腰﹐太闊而無艸蛇灰綫﹐渡水而無石梁﹐穿田而無正脈﹐過阪而無珠絲馬迹﹐及其兩旁無迎送﹐無扛夾﹐或𨿽有護而低不及脈﹐有夾而低不及峽﹐前去必無融結﹐多有僞穴﹐切不可下。又有一等凶龍﹐迢迢而來﹐更不跌斷﹐全無過峽﹐直至穴場﹐𨿽極屈曲奔走之勢﹐然無峽則無脫卸﹐殺气未除﹐不知者貪其气勢之雄﹐星峯之美﹐而誤下之﹐必主凶禍惡逆。若抽脈落下平地﹐脫盡殺气﹐變換而作穴者﹐不以此論。然平地亦有平地峽﹐與山峽無異﹐只看水分爲凖。若平洋無峽﹐亦非眞龍也。故審峽之訣﹐爲地學關鍵﹐尋龍快捷方式。知此則龍亦易辧﹐穴亦易求﹐美惡吉凶﹐胚胎在此。此而得訣﹐則相地之能事畢矣。予嘗謂﹕尋龍妙訣不難知﹐但向峽中究隱微。師若肯傳峽裏訣﹐傾囊倒篋泄天機。諸峽圖式具下﹕

此爲陽峽﹐凹中出脈﹐或凹腦坦中出脈。此爲陰峽﹐其脈自頂有脊而出﹐或起突。此爲曲峽﹐其脈屈曲活動﹐如生蛇渡水﹐至貴。小者尢佳。過峽之脈要曲﹐不宜直。直爲死脈﹐不吉。中間有泡者﹐𨿽直亦吉。此爲長峽﹐太長則易受風﹐宜遮護周密。又忌直長。若長而直﹐則爲死脈﹐不吉。

此爲短峽﹐峽短𨿽不受風﹐亦要斷跌明白﹐若模糊則非峽矣。闊峽气散不聚﹐要中間有艸蛇灰綫﹑微髙之脊則美。兩邊名氈褥﹐亦謂之霞帔峽﹐主大富貴。髙峽者﹐山大而斷處未至平地也﹐多是人行之嶺。凡髙過之峽﹐要護山周密。大龍峽亦有數十里坦過者﹐或數里塌過﹐亦曰遠峽。要兩邊迎送護應。此龍去甚遠﹐小龍無此峽。穿田峽﹐要兩邊皆低﹐中央過脈之田獨髙﹐則分水明白。廖氏謂之靑苗中過骨﹐此峽最吉。

渡水峽﹐要水中有石梁﹐謂之崩洪脈。《葬書》云「脈界水卽止」。此謂渡水何也﹖蓋水不界石脈﹐而界土脈。邵子曰「水卽人身之血﹐石卽人身之骨﹐土卽人身之肉。」故血行於肉﹐不行於骨。血以資肉﹐肉以養骨以成身。惟气則無往而不通者也。上峽圖九格﹐皆以脈言之也。而其脈又須有蜂腰鶴膝之形爲美。末一格石脈﹐則有術家所謂崩洪十格﹐俱具圖於後。蜂腰鶴膝圖

凡龍脈束聚而成蜂腰鶴膝之形﹐其處气旺﹐結穴必近﹐楊筠松云「蜂腰鶴膝龍欲成」是也。故凡見此形﹐則知龍將結作﹐可以求索穴場矣。十大崩洪脈圖

石梁散亂﹐如手摸捉﹐在於水面者是也。石梁相牽相連﹐如瓜瓠在於水中是也。石梁如馬足迹在於水中是也。石梁如螺蚌之形在水是也。石梁生來如交角之形是也。

石梁屈曲﹐如之玄字在水是也。石梁回抱如也字形是也。石梁三條如川字形是也。石梁縱橫如十字是也。石梁斷而復續是也。上十大崩洪﹐乃石梁渡脈過水﹐其形有此十格。然亦難以此盡其形﹐舉此爲式﹐觸類而長可也。蓋崩洪者﹐朋山共水之義也。廖氏云「朋山共水難尋脈﹐石上畱眞迹。喚作崩洪有十名﹐官貴此中生」是也。其說出於楊筠松。《三十六脈歌》云「崩洪之脈幾多般﹐朋山共水寔堪安。气逢水界誰能別﹐眞龍偏向此中蟠。有人會得崩洪脈﹐腰懸金印入朝端。」其本旨則謂石脈之過水耳﹐後來因「眞龍偏向此中蟠」之句﹐遂誤謂脈中有穴﹐殊爲可笑。矧此崩洪名目﹐以吾儒循名求義論之﹐亦當在擯斥之例﹐何也﹖山傾曰崩﹐水潰曰洪﹐乃惡名也。而術家乃爲龍脈之美稱﹐何其背戾之甚。故張子微謂此乃術家以此暗藏機幸﹐辟之而不道。予於此收之﹐亦姑從俗借名﹐以證龍脈之渡水雲耳。按﹕十大崩洪﹐李淳風《小捲》無十字﹑斷續二名﹐而有筋血﹑交劍﹐與楊公小異。以上所論過峽之脈﹐復有護峽之山圖具於後。護峽山格迎送凡脈離山而出﹐兩臂有護從之山﹐謂之送脈出身﹐亦曰送峽。脈起頂而上﹐兩臂有回轉之山﹐謂之迎脈過峽﹐亦曰迎峽。

此單迎單送也迎送多者曰雙。此雙迎雙送﹐愈多愈好。大龍過峽﹐迎送有至數十重者﹐故以多爲貴也。此有送無迎也。

此有迎無送也。凡有迎無送﹐有送無迎﹐若周密護得峽過﹐不受風吹﹐亦貴。此交互迎送也﹐也有吉有凶。此亦交互迎送也﹐力量差勝。上迎送峽﹐其迎龍之枝𨿽是逆轉迎峽﹐然不可認爲逆龍。蓋逆龍枝腳一一望後﹐而正身前去﹐挺然獨出﹐故曰逆龍。此則惟是枝腳逆轉一二山顧峽﹐其正龍則自向前順去﹐隨身枝腳尢多且長也。胡直云「一種逆龍是迎接﹐反手雙雙開兩脇。接取龍來好處傳﹐此是龍生好枝葉。逆龍𨿽逆亦無害﹐一種交加是護峽。此等皆爲富貴龍﹐左右均平龍在中」是也。扛夾凡脈從中過﹐兩旁客山或本山特起﹐髙卓相應者謂之扛。外山隔水遠來護峽而相夾映者﹐謂之夾。凡扛﹑夾之山﹐最喜成形﹐如前所謂太陰﹑太陽﹑金箱﹑玉印﹑龜蛇﹑旗鼓之類﹐左右俱有極吉。若左右兩峯髙聳峙立﹐又名曰天弧﹑天角﹐《經》云「天弧天角龍欲渡。」

此本山扛峽﹐吉格。此外山扛峽﹐吉格。此外山隔水遠來扛峽﹐最吉格。此不成格﹐非峽。蔡西山先生峽格雙魚峽

如此乃爲正出之峽﹐吉格。如此乃偏出脈﹐非峽。此偏出脈﹐非峽﹐亦謂之來去魚﹐主凶。

垂珠峽

如此乃爲正出之峽﹐吉。如此亦爲正出之峽﹐吉。如此乃爲偏出﹐不得爲峽﹐主凶。如此則爲偏寒﹐不吉﹐不可言峽。左右同。如此𨿽是峽﹐亦系偏斜﹐主姦險。大凡峽﹐欲其脈從中出﹐而兩畔護送停均。如脈𨿽中出﹐而兩畔護山不勻﹐或邊有邊無﹐邊長邊短﹐邊多邊少﹐皆同偏論﹐有吉有凶。蓮化心峽

如此眞蓮花心峽﹐最爲至貴。如此卽小偏﹐力量輕減。如此全是偏斜﹐不可言峽。左右同。如此乃眞峽﹐極貴格

如此亦可言峽。如此亦可言峽。如此偏出﹐不可言峽矣。如此亦不可言峽﹐無用之龍耳迎送峽

如此則眞爲有迎有送﹐至貴之峽。如此迎送尢佳﹐乃眞峽也﹐至貴。如此亦是眞峽﹐結貴地。如此卽爲偏出﹐非峽也。

如此乃爲交互迎送﹐半吉。如此全是偏出﹐大凶。如此極爲偏枯﹐大凶。

玉井欄峽

如此眞玉井欄峽格﹐吉。如此名交互玉井欄﹐亦吉。如此亦是井欄迎送正格﹐吉。如此名右旋井欄﹐亦爲正格吉。左旋同。

如此系偏斜下品。如此名方旋井欄﹐亦爲正格﹐吉。如此系偏出凶脈。如此乃迎接井欄﹐亦爲正格﹐吉。方脈峽

如此乃脈從中出﹐謂之正峽﹐吉。如此乃偏出﹐不可言峽﹐左右同。如此乃中出正峽﹐吉。如此爲偏出﹐不得言峽﹐凶。

飛絲峽

此但爲飛絲脈﹐亦是偏出﹐不吉。此偏出之脈﹐不可言峽。飛絲𨿽從中出﹐兩旁不勻﹐亦不是峽。

三臺飛電峽

此三臺飛電之峽﹐第一上格。

此偏出之脈﹐非峽也。金魚佩峽

此爲正峽﹐主一品侯王﹐極貴。此爲偏出之脈﹐不可言峽﹐大凶。此亦是脈從中出之峽﹐大凶。流星峽

此眞流星峽也﹐至貴﹐主出神童。此偏出之脈﹐不可言峽﹐大凶。此亦不謂之峽。此爲偏出之脈﹐不謂之峽。釵股峽

此乃正釵股峽格也﹐吉。

此爲偏出﹐不可言峽。玉帶峽

此爲玉帶峽正格﹐主貴。此偏尢甚﹐何可言峽﹖此偏脈﹐極凶。方城峽

此爲正峽﹐最貴。此亦正峽﹐最貴。此偏出之龍﹐不問左右﹐皆凶。玉池峽

此池當脈﹐至貴。此脈從池中過﹐兩畔皆水﹐大貴。此脈偏出﹐不可謂峽﹐凶。按﹕蔡西山曰「峽之爲格﹐其名不一﹐玆但舉其形體與正格相類﹐而脈從旁落者辧明之。大抵回環如峽﹐而脈從中出﹐則乃所謂峽也。若回環如峽﹐而脈從峽兩旁出﹐則是偏行之龍﹐不可謂之峽。今世俗之見﹐不問脈在中及在左右﹐但形體如峽﹐卽以峽名﹐何其謬耶﹗夫所謂峽者﹐謂關峽之類。峽以蔽龍﹐關以收局。今脈在旁而猶謂之峽﹐則是兩旁惟一旁有蔽﹐一畔孤露風寒﹐何以謂之峽與﹖故錄諸格以見其旨焉。」張子微《峽訣》子微《峽訣》共二十格圖

幕內美女照妝臺﹐出皇后﹑貴妃及一品夫人。出臺鼎大貴。此出神仙﹑淸髙貴人﹐吉。出大貴。此至貴

主大富貴﹐王侯地位。出內相翰苑才名。出豪貴。出將入相﹐先斬後奏。至貴。

出禁穴出王侯濁富大貴大凶出妖術賊將等﹐大凶。

出艸冦大盜﹐極凶。主貴半吉半吉大凶上張子微《峽訣》二十格﹐皆以左右護峽之形狀吉凶﹐定峽之美惡者也。以上峽圖﹐載爲式耳。山形變化﹐豈止於斯﹖智者察其情性之眞﹐觸類而長之可也。夫蔡氏之論龍脈者﹐固有偏中之正﹐正中之偏﹐有似偏而實正﹐似正而實偏。有正出而偏落﹐有偏出而正落﹐有前偏而後變於正者﹐前正而後變於偏者。有脈𨿽偏於一邊﹐而外山照應親切﹐不至風吹者。有星頂正於左邊﹐而脈則出於右畔者。有星體偏於右邊﹐而左邊枝腳反多者。有雙脈相合者﹐有三脈五脈隱怪難明者﹐有石脈奇異及閃迹偸蹤偏正難辧者﹐有微而至於無形者﹐豈圖之所能盡哉﹗其張子微之論護山者﹐則有不切之獘。如所謂玄魚﹑圭璧之吉應於兩旁﹐而或龍脈偏枯死弱﹐豈可以圭璧而謂之吉哉﹗蓋必以蔡氏爲主﹐而子微之說兼之可也。大抵山形之微妙無窮﹐龍脈之變化不一﹐可以理推﹐難以形定。固有似吉而凶﹐似凶而吉者﹐有半吉半凶及可吉可凶者﹐有先吉後凶﹐有先凶後吉者。毫釐之間﹐禍福所系﹐豈按圖索驥者可窺測哉﹗神而明之﹐存乎其人。論龍枝腳橈棹龍有貴賤美惡之不同﹐觀其枝腳橈棹而可見。蓋枝腳橈棹﹐龍之分气也﹐其形體各以類從。故龍之長遠者﹐其枝腳橈棹亦長遠﹔龍之短小者﹐其枝腳橈棹亦短小。龍之吉者﹐其發爲枝腳亦起星辰﹐帶貴气﹔龍之凶者﹐其見於枝腳亦必惡陋﹐類凶形。是蓋龍气吉凶不同﹐故迸露發泄於枝腳橈棹間﹐美惡情狀亦自不可掩耳。姑就易見者論之﹐如枝腳之山廣袤起伏﹐蕃衍擁從﹐或如倉如庫﹐如劍如印﹐如旗如鼓﹐或成天乙﹑太乙而侍立兩邊﹐或成禦屏﹑展帳而蓋樂於後﹐或帶金箱玉印﹐或帶簡笏牙刀﹐或結天關地軸﹐或如武將文官﹐或類天馬貴人﹐或類龜蛇獅象﹐或如玉帶金章﹐或如玎璫珂佩﹐或拔若文筆﹐或連如串珠﹐或圓如覆釜傾鍾﹐或方若列屏貯櫃﹐或森若排衙唱喏﹐或擁如隊仗儀從﹐或濟濟如子孫丁壯之繁﹐或簇簇如奴僕畜養之眾﹐雲從霧集﹐侍衛森嚴﹐護定我身﹐不敢他往﹐此皆吉气之發見者也。《明山寶鑑》云「天以太乙者﹐富貴之本原﹔天祿天馬者﹐富貴之任用﹔文官武庫者﹐富貴之應驗﹔左輔右弼者﹐富貴之維持﹔男倉女庫者﹐富貴之設施。」廖氏云「惟有本身枝腳重﹐隊仗眞得用。」大凡好砂﹐列於前者是客山﹐眾人所共。其在本身枝腳者﹐乃自家之物﹐一己之受用親切者也。故傅伯通云「不貴其見而貴其不見」。廖氏云「誰知不見乃爲奇﹐福應沒差移。」其或龍無枝腳橈棹者﹐謂之奴﹔𨿽有枝腳﹐不踴躍拔卓者﹐謂之弱﹔散漫委靡而無收拾者﹐謂之虛﹔反背無情而不顧本身者﹐謂之逆﹔凶惡尖利而反射本身者﹐謂之殺﹔拖拽太重而奔走東西者﹐謂之劫﹔及有枝腳不均﹐或邊有邊無﹐邊長邊短﹐邊順邊逆﹐邊美邊惡者﹐謂之病。又或兩旁垂落﹐如拋槍揷竹﹑臥屍提籮﹐如繩如刀﹐如斬指斷頭﹐如茅葉之亂﹐死蛇之靡﹐灰囊投算﹑鵝頭鴨頸﹐種種不吉之形﹐皆凶气之發見者也。似此龍神﹐縱有形穴﹐皆爲不吉。若誤下之﹐主長病癆瘵而枉死少丁﹐或瘟癀災火而莫可援救﹐或官訟連年而田產退盡﹐或淫亂風聲而敗壞人倫﹐亦各以其類而應也。故橈棹枝腳爲龍身發泄吉凶之驗﹐詎不信夫﹗具圖於後。此龍身枝腳間所帶諸貴格之略也。傅國師云「凡後龍節節枝腳垂落處﹐要起星辰﹐成形像﹐如天馬﹑倉庫﹑交牀﹑旌鼓﹑劍印﹑展帳﹑列屏﹑天乙﹑太乙﹑文官﹑武將等件﹐而順護龍身﹐前去必結大地。」《一粒粟》云「不貴其見而貴其不見」者﹐乃此謂矣。天乙﹑太乙主位居臺閣﹐日月﹑輔弼主位至公孤﹐玉佩﹑文武主王侯極品﹐男倉﹑女庫主人財富盛﹐展旗﹑頓戟主威武﹐左右侍從主尊榮﹐旗旄﹑誥軸﹑禦屏﹑錦帳﹑馬旗﹑相臺主出將入相﹐印笏主神童狀元。右龍身枝腳所帶諸凶之大略也。《快捷方式》云「凡後龍枝腳節節垂落處﹐或尖利帶殺﹐或瘦弱崚嶒﹐或臃腫醜惡﹐反背走攛﹐或拖拽太重﹐或大小無倫﹐或長硬如槍﹐或細繞如索﹐或如重屍﹐或如斷頭﹐或如煙包﹐或如投算﹐種種醜形﹐則爲凶惡﹐縱有形穴﹐亦不可下。左回龍顧祖之地﹐本身秀气呈露於前﹐作我朝對。《經》云「未作穴時先作朝」是也。前謂「不貴其見而貴其不見」﹐若此者﹐見又何害﹖大抵貴通活變﹐莫泥陳言可也。以上所論龍身枝腳吉凶大槪﹐皆以垂落之形言之﹐未及自身發出均勻﹑長短﹑有無之親切也。並述於後。右龍身枝腳對節均勻之格﹐至貴。蓋龍身枝腳﹐貴其對節生出﹐兩邊均勻﹐有無﹑長短﹑大小相同﹐正脈中出﹐乃爲上格。術家名曰梧桐枝。張子微曰「停均惟有梧桐枝﹐雙送雙迎兩平勢。對節分生作穿心﹐祖宗兒子都相類」是也。蔡西山云「龍之所以貴其枝腳對生﹐如梧桐枝爲龍中第一貴者﹐其理易見。今不問名花卉木﹐對生爲貴。凡野生艸木花卉﹐若對節間生枝發葉者﹐皆可爲醫藥﹐用以拯疾。此可見天地間凡對生者﹐皆受天地之靈气。人之手足筋骨﹐鳥獸之足翼﹐皆對生者也。其有藥中木瓜﹑荳蔻﹑縮砂﹑大黃﹑黃連﹑黃芩等﹐皆不對生﹐然卻有奇處﹐終與凡艸有異。龍之奇者亦然。故之玄屈曲﹐與特地聳拔﹐又皆不可以穿心論。此惟圓機通變﹐知識過人者可與語此。」余按﹕西山此論精當明切﹐論龍枝腳之妙思過半矣。右龍身枝腳橈棹𨿽長短不對﹐而交互停均﹐脈卻穿心﹐術家名曰芍藥枝格也。張子微云「一等名爲芍藥枝﹐左右相生亦相似。分處光圓有枝葉﹐交互亦有停均理」是矣。愚謂此龍格枝腳𨿽長短不同﹐然左股或先一節長﹐必後一節短﹔右股𨿽先一節短﹐必後一節長。兩相抵對﹐卻有停均之理。況節節正脈穿心﹐𨿽左右長短不齊﹐不害其爲貴龍也。左圖龍身枝腳𨿽不對節﹐而左右交互停均﹐術家名曰蒹葭葉。子微云「左有右無過一節﹐右有左無本非異。此名原是蒹葭樣﹐但要星辰得地位。」愚按﹕此與梧桐枝對節力量殊異﹐而與芍藥枝頗同﹐其枝葉亦是來去開枝﹐但枝末多生丫丫﹐帶力差重者也。此蒹葭葉枝末無丫﹐故力輕耳。然力量𨿽有不同﹐融結本無二理﹐烏可以其力輕而棄之﹖右龍一邊有枝腳而長﹐一邊微有枝腳之狀﹐術家名曰楊柳枝。子微﹕「又有偏生楊柳枝﹐邊有邊無極乖異。」又謂﹕「若有形穴﹐纏送山周密﹐亦可下。」愚謂此等龍﹐公位不均﹐一位富足多子﹐一位貧寒廢疾絕嗣﹐偏枯太甚﹐縱有形穴﹐亦不可下。公位𨿽不必泥﹐然若此者﹐計子孫利害之重﹐亦當審擇可也。左龍一邊有枝腳﹐一邊全無枝腳﹐乃是奴龍﹐不結地也。其有腳邊乃爲山面﹐以顧乎主﹐無腳邊乃爲山背耳。張子微謂此格合柳星亦能出貴﹐但公位偏枯。愚謂此等龍是奴僕之山﹐決無融結道理。𨿽合柳星﹐有形穴﹐亦當棄置﹐不可下也。子微𨿽或有見﹐予不敢附和耳。大抵龍之枝腳﹐貴於均勻爲美。如人手足﹐如鳥獸之翼腳﹐缺一邊則不能飛走﹐其不至於廢棄也寡矣。此理勢之必然﹐不待智者而後知也。地理之與物理﹐相爲流通者也﹐奚可以差殊觀哉﹗右龍枝腳一邊長一邊短﹐本自不均。卻是節節中出﹐其枝短一旁又有一大枝纏送到頭﹐亦爲貴格。術家謂之捲簾殿試格。張子微云「卻有偏生極貴龍﹐名爲捲簾登殿試﹐不問偏斜﹐黃甲及第」是也。右龍𨿽一邊枝腳長﹐一邊枝腳短﹐本自不均。然短邊卻傍祖山﹐貼身障護﹐又不可以長短不均論也。諺云「一祖當千山」﹐如人之奴僕﹑護從𨿽多﹐不若祖宗之庇蔭福澤所及爲大也。左龍枝腳一畔美一畔惡也。大凡龍神枝腳﹐欲其兩邊均勻爲美。若一邊好﹐一邊不好﹐或邊有邊無﹐邊長邊短﹐邊順邊逆﹐邊多邊少﹐皆爲不吉﹐縱有形穴﹐亦不可下。龍之枝腳橈棹﹐亦如人之手足﹐固宜其長而忌其短。然亦有短而吉者﹐須是節節均勻﹐從中出脈﹐兩邊護山貼身纏從方可。卽術家所謂蜈蚣節龍格也﹝如右圖﹞。張子微云「兩旁有護﹐極淸極貴。」《發揮》云「此格腳短﹐必假外山纏護周密﹐而後可以極其淸貴。」愚謂此等龍須要到頭穴星開窩開鉗﹐有龍有虎﹐不假外山護衛而穴場自暖方可。否則不吉﹐不可下也。左龍全身活動擺折﹐如生蛇出洞﹑仙帶飄空﹐卽蘆鞭裊﹑之玄龍﹑九天飛帛等格也。此等龍不論枝腳﹐但要纏從周密﹐又必起頂結穴﹐有本身龍虎﹐不藉外山而穴自暖﹐乃爲眞結。此格最貴。若出自臺屏帳蓋之下者﹐主神童狀元﹐才名冠世。以上所論龍身枝腳橈棹之美惡﹐及均勻﹑長短﹑有無等說﹐姑就淺近者言耳。至於大龍﹐又難如此拘執。蔡文節公曰「迎送﹑交互﹑手腳﹑橈棹﹐此看龍之常法也。然大龍漸近融結處﹐多是單行﹐無手腳橈棹可見。其逶迆轉折﹐平行低度﹐狀如流水。或忽然斷絕﹐無蹤可尋﹔或小如引綫﹐不認悠往。其低平之處﹐或爲平田曠野﹐橫闊多至數十里。或爲溝池田疇﹐或爲人煙園塹﹐或爲小關墟市。或迥無人居﹐彌望無際﹔或渺茫沙阜﹐不堪步履﹔或隱隱隆隆﹐忽似黿鼉﹔或堆堆累累﹐忽如古墓。前去則逢彌漫巨浸﹐江湖交會﹐然無山可依﹐無形可辧。此大龍之大盡處也。巨眼見此﹐知爲大地﹐或可爲京畿﹐或可爲藩鎭。從頭檢點﹐來龍分明﹐纏護無缺﹐之玄曲屈﹐手足擺布﹐無不具備﹐特人不識造化之廣狹耳。」愚按﹕此論大龍﹐不可以枝腳橈棹常法拘之﹐最爲切當。子微亦云「且如龍行看送迎﹐手腳交接如蟹動。」不知大龍百十里﹐或數十里﹐俗眼以常法拘之﹐豈能識此﹖是故龍身橈棹枝腳之說﹐又須辧認龍之枝榦大小﹐而後始盡其微妙。若徒以常法拘之﹐則未免坎蛙之見矣。論龍護送《黑囊經》云「龍要有蓋送﹐蓋送龍神重。」《發揮》云「貴龍全在護從多。」卜氏云「徳不孤﹐必有鄰﹐看他護從。」《龍經》云「眞龍身上多護衛﹐山水有情來拱揖。」又云「只有眞龍坐局內﹐亂山卻在外爲纏。」又云「纏多不許外山走﹐那堪長遠作水口﹖送從托山若兩全﹐富貴雙全眞罕有。」是皆言眞龍融結﹐必有護從迎送諸山以衛區之。如大貴人出入﹐必前呼後擁﹐行者辟易﹐觀者環堵。居則侍妾數百人﹐或兵卒數千輩﹐披堅執銳﹐以護衛之。張子微云「王侯簇衛須隨從﹐出入坐起多迎送。」又云「萬卒影從成禁衛﹐千官環列是朝廷。」莫非取諭眞龍有眾山之擁從耳。其單獨孤寒之龍﹐如貧賤之人﹐家徒四壁﹐室如懸磬﹐妻子且無﹐況奴僕使令者乎﹖及其出外﹐徧國中無與立談者﹐況隨從呵殿者乎﹖故單寒之龍﹐最爲無用﹐前去多作神壇社廟而已。楊公云「若是孤行無護衛﹐定作神祠佛道宮。」張子微云「孤生獨活無人伴﹐只好焚香作廟居。」然龍固貴於有護從﹐尢貴於護從多。蓋護從多則地愈大。《經》云「護從多愛到穴前﹐三重五重福綿延。一重護衛一代貴﹐護衛十重宰相地。兩重亦主典專城﹐一重只出丞簿尉。」又云「尋龍千萬看纏山﹐一重纏是一重關。關門若有十重鎖﹐定有王侯居此間。」範越鳳云「大富大貴之地﹐如大官行衙﹐前呼後擁之多。小地如小官出入﹐從者不過數人而已。」又有長短大小之分。龍大則纏護山亦大﹐龍長則纏護山亦長。短小之龍﹐纏護之山亦只短小而已。《經》云「護纏亦自有大小﹐大小隨龍長短來。龍長纏護亦長遠﹐龍短纏護亦近挨」是也。枝龍必須纏護周密﹐朝迎秀異﹐送從齊整﹐下手重疊﹐方有結作。不可以一山有情而取之。《經》云「枝龍身上亦可裁﹐半是虛花半是開。若是虛花無朝應﹐若是結實護纏回。護纏定要觀疊數﹐一疊回來龍身顧﹐莫便將爲眞實看﹐恐是護龍葉交互。三重五重抱回來﹐此就枝龍身上做。」幹龍則取遠迎遠送﹑大纏大護﹐在眼界寬闊中認之。張子微云「大地迎送隔江水。」又云「大龍行到水盡頭﹐或作州縣回迆逞。必有髙山作外纏﹐不在身旁數十里。」《龍經》云「不知幹長纏亦長﹐外州外縣山爲伴。」又云「大凡幹龍行盡處﹐外山隔水來相顧。」《玉髓經》云「大龍迎送﹑倉庫﹐皆非本身自帶。如大官出入﹐自有部封屬境﹐節次措辦供帳﹑次捨﹑倉庫﹑委積﹐以候其求﹐而貴人不過隨帶騶從而往耳。」每經過處﹐無不聚起觀瞻﹐翕集迎送。大龍之行﹐無以異此。小龍如小官出入﹐凡需用之物﹐莫不自帶。又如富人出入﹐器皿帷幙﹐莫不畢備。然皆自己之物﹐不容取於他人。但車馬齊整﹐人從偉燁﹐經過未嘗不起觀瞻﹐或有莊佃參覿也。大小龍之別如此﹐故大龍迎送﹑纏護諸山﹐各有龍脈奔來﹐與正龍隔水相會以爲用。然不可一槪取遠者爲護﹐而於空曠受風處﹐亦指遠山爲侍從。竊恐無識者睥睨大地﹐被野師所誑﹐而以單獨凶龍爲結大地﹐彊指遠山作纏護﹐執《玉髓》之說以藉其口。是又爲圖大所惑也﹐切要入穴不受風爲眞。故凡護山﹐必有近者爲侍爲從﹐而又有遠者爲纏爲迎方可。且其緊要過峽關節去處﹐必以近者爲準。譬如奴僕﹐近在身側﹐則驅使得力。若去身已遠﹐則呼喚未及﹐使令不便﹐安能得其力哉﹗又須稍髙大﹐不可太低小﹐如幼童侍衛我旁。彼幼無知﹐不能勝我驅使之任矣﹔然亦不可太髙大﹐有奴來欺主之狀。只宜相稱於大小髙低遠近之間﹐斯盡其妙。智士胸中自當有活潑之機也﹐豈筆端所能悉哉﹗

重刊人子須知資孝地理心學統宗卷二上之二江右山人徐善繼述同著此一卷專論龍有旁正﹑老嫩﹑長短﹑眞僞﹑貴賤諸體之殊。蓋行龍之形勢不同﹐至其結作之吉凶亦異。於此諸體辧別之眞﹐則涇渭以明﹐而取捨始有定也。否則﹐差之毫釐﹐謬以千里﹐而吉凶混淆矣﹐可不知所察乎﹖論龍旁正夫龍一也﹐而有旁正之分。蓋正龍者﹐稟受得正气而行﹐而其旁受諸山皆來拱衛者也。故一祖之下必有數龍﹐觀龍者須審其孰爲正龍受穴之山﹐孰爲旁龍從衛之山﹐於此分別明白﹐則取捨有正見也。夫所爲旁正之分者﹐有數說焉。《葬經》曰「重岡疊阜﹐羣壠眾支﹐當擇其特大則特小﹐特小則特大。」此則以大小特異者爲正龍也。一行禪師云「數龍並出孰爲先﹖長短髙低是妙玄。眾短要從長處覓﹐眾長須向短中扡。髙下亦當依此訣﹐石山元在土星邊。君今但指朝山看﹐朝應無情定是偏。」此則以長短﹑髙低﹑土石及朝應之特異者爲正龍也。吳公云「數龍隨出孰爲奇﹖貴賤尊卑總要知。三五七龍同發迹﹐正龍必定是中枝。更看星體還特異﹐又審穿峽有護持。若是從龍俱不應﹐便於此處別玄微。」此則以龍之居中而星辰特異﹑過峽周密者爲正龍也。要之﹐諸說各有攸當﹐而吳爲密。蓋中卽正也﹐旁卽偏也。特小特大﹑特長特短﹑特髙特低﹐亦須居中爲正。不但三枝五枝並出而居中﹐但自離祖出身﹐行度過峽﹐其脈常不離中﹐乃爲至美。或三臺九腦而中抽﹐或華蓋个字而中出﹐或玉枕禦屏而中落﹐皆謂之中。其偏龍稟气之偏﹐故凡出脈行度﹐自是偏斜﹐多爲正龍從衛。《地理集解》云「凡自祖山上發出五七枝龍者﹐須仔細辧認某枝是正龍受穴之山。」若是正龍﹐自出身離祖以來﹐自然尊重。及到過峽處﹐兩旁必有峯巒遮護﹐不令風吹水射。其行動曲折處﹐皆活動逶迆﹔其起伏頭面﹐皆端嚴秀麗﹔其手腳橈棹﹐皆光彩圓淨﹐自與眾山不同。或眾山髙大此獨低小﹐或眾山低小此獨髙大。又且兩旁山之形勢﹐皆顧定我身﹐不敢有離動別去之狀。至入穴處﹐其旁龍山若不是住在正龍穴後作送托﹑夾照之山﹐必是繞出穴前﹐堰取左右數源之水﹐聚在面前﹐爲正龍穴前聚作明堂﹐及作護關﹑案山﹐或作捍門﹑水口。故正龍自是尊重﹐而旁龍必爲正龍之用神也。大抵正龍之於旁龍﹐猶麒麟之於走獸﹐鳳凰之於飛鳥﹐自然出類拔萃﹐系山川正气所鍾﹐故融結孕育﹐多爲賢人君子﹑忠臣烈士﹑崇儒碩輔。而先天地間一切正人﹐皆正龍中出之地所能鍾孕。是亦气相感召﹐自然之理也。其有𨿽居貴顯﹐而心術不正﹐或爲姦臣﹐爲妬後﹐爲邪侫之流者﹐則是其地𨿽美﹐而非正气所鍾﹐或星辰欹側之不尊﹐或五行克戰之不美﹐或沙水奔流之不純﹐故爾。及有父子兄弟祖孫而賢愚不一﹐邪正不齊者﹐則又當於龍之節數﹑年代及砂水之方位中求之。或美中有疵﹐醇中有醨﹐未能純粹﹐故值其吉者爲吉人﹐值其凶者爲凶人。此亦天地無全功﹐造化無全能耳。至於旁龍﹐亦𨿽有穴如大貴人﹐所至之地﹐必有從行隨帶部屬﹐及卑職小官﹐然力量爲輕﹐卻多與正龍共祖宗﹐共門戶﹐共堂局﹑羅城﹑案對者﹐尢宜詳辧﹐不可以旁爲正﹐以正爲旁。然一登正穴﹐觀正龍之規模﹑態度﹐自然气象不侔。蓋旁龍自有俯伏揖讓退遜之狀﹐及奴顏婢膝顧主之形不可掩者﹐𨿽二龍並出﹐亦有尊卑之殊﹐不難見也。其旁龍之有融結者﹐必須本身亦有起伏頓跌﹐亦有橈棹枝腳﹐亦有傳變穿落﹐特正龍尊貴證得﹐旁龍不尊耳。固𨿽優劣不同﹐未可謂其全無融結造化也。若是旁龍別無護從﹐而全身是爲正龍所用﹐則無融結﹐縱有形穴不足取也。論龍老嫩夫龍一也﹐而有老嫩之殊。廖氏云「老是大山毛骨粗﹐嫩是換皮膚。」其說𨿽發於《穴星篇》內﹐然論龍老嫩﹐亦不外是。蓋粗大者爲老﹐巧小者爲嫩﹔綿亙者爲老﹐退卸者爲嫩。老龍山巒蠻蠢﹐星體渾濁﹐枝腳縮短﹐無有脫卸剝換﹐徑直而不活變﹐粗飽而不發揚﹐崚嶒醜陋而無嫵媚之態。如老婦形容枯槁﹐顏色憔悴﹐無有生育之理者﹐故不可以求穴也。嫩龍則有起有伏﹐有大有小﹐一髙一下﹐一頓一跌﹐左棲右閃﹐之東走西﹐活變百端﹐奇巧萬狀﹐斷而復起﹐起而又斷。自粗變細﹐自凶換吉﹐脫卸淸巧﹐如樹木新發枝柯﹐自然條暢﹐開花結實﹐生意不息。故此龍可以索穴也。然嫩龍亦自老龍變出﹐故曰「老龍抽出嫩枝柯﹐跌斷不嫌多。」大抵老龍如巨家老宿﹐气象厚重﹐容貌質朴﹐不事修飾。然含蓄儲峙﹐養育子孫﹐皆此人也。嫩龍如千金之子﹐嬌脆細膩﹐承師就保﹐衣服鮮明﹐容貌美好﹐享有厚福。娶名家女﹐生貴顯孫﹐乃此人也。故老龍多是未經脫卸﹐可以爲祖。而嫩龍則有穿落傳變之巧﹐而爲受穴之山也。若老龍一向不變細嫩﹐則爲老亢﹐無生成之理﹐不必尋地。俗亦謂之老椿﹐以其如老枯之木﹐而無有枝葉之發暢也。又有一等眞龍﹐結穴已完﹐猶有餘气山延袤而去者﹐亦名曰老﹐是又以脈盡气絕爲老。李淳風謂「龍有歸於老者」是也。此處亦不結穴﹐不須著眼。論龍長短夫龍一也﹐而有長短之異。楊公云「尋龍千里非迢遞﹐其次五百三百里。」張子微云「大龍千里費推尋﹐一二百里作郡邑。」顏氏云「幹龍住處分遠近﹐千里爲大郡。二三百里可爲州﹐過此則封侯。百里只堪爲縣治﹐下此爲鎭市。」是皆言龍之長者結作大﹐短者結作小﹐理固然矣。但此等長龍﹐大者卽大幹龍﹐小者卽小幹龍。或結禁穴﹐或爲郡邑市鎭﹐𨿽有遺穴﹐天珍地祕﹐鬼神呵護﹐以俟有徳﹐不可妄意睥睨。今尋龍只須得百里﹐或五七十里﹐或三四十里﹐其次或一二十里﹐又其次或二三十節﹐亦可謂之長矣。《玉髓經》云「小龍不下五十里﹐二十三十皆好地。」又云「龍行五里亦有地﹐何必千里百里蹤﹖」凡求地﹐當辧其結穴眞僞﹐不必拘其龍之長短遠近也。且眞龍融結﹐分牙布爪﹐其長者多爲纏護﹐爲下手﹐爲水口關攔。正穴藏縮居內﹐又不可一槪取長者爲貴。《經》云「龍無貴賤只論長﹐纏龍纏過前更彊。君若論長不論貴﹐纏龍有穴反爲良」者是也。況龍變化不一﹐固有望之似長而步之又短者。《發揮》云「龍望之若近﹐尋之卻遠﹐此是龍勢之玄屈折﹐逶迆擺布﹐所以若近而寔遠。此爲上等之龍。若龍𨿽遠而行易至﹐此是龍徑直而無活動擺布﹐非美龍也。」是故論龍遠近﹑長短﹐又當如此審究﹐大抵不可執一。譬如人之受气於父母﹐有頎而長者﹐有縮而短者。然賢不肖非在長短。湯九尺﹐而曹交九尺四寸。以長固無補於智愚﹐何長短之拘哉﹗但龍節長者受气多﹐福力必深遠﹔短者受气淺﹐福力易止歇。此則有之﹐其於融結則無異也。《靈臺明堂經》及《寶鑑》諸書乃謂貴龍有七十二骨節﹐釋之者又謂應七十二候﹐節數不足者非眞龍。其謬益甚。蓋龍自有骨節﹐如左仙《七星經》所謂「行度須觀骨節奇﹐入穴須教骨節稱」者是也。然亦特論其美惡耳﹐非謂拘其節數也。若必拘其七十二節﹐及三百六十節之說﹐以定龍之長短﹐決優劣﹐是執一而不通矣。子微云「若是執一去尋龍﹐行徧江湖無一地。」此類是也。論龍眞假夫龍一也﹐而有眞僞之辧。蓋地理之說無他﹐大要只在辧得眞僞明白。人子求地﹐上以安父母﹐下以保子孫﹐顧乃往往窀穸蟻泉砂礫中﹐豈其願哉﹗良由不能辧眞僞以致此耳。是故辧龍眞假﹐乃地理第一義。凡龍之眞者﹐祖宗迥異﹐出身活動。其行度間﹐或開帳穿心﹐或星峯秀麗﹐有橈棹枝腳﹐有起伏頓跌﹐有剝換轉變﹐有過峽束脈﹐有擺布攸揚﹐有屈曲奔走可愛之勢。及其入首﹐穴情明白﹐下手有力﹐明堂平正﹐前案特達﹐四獸有情﹐水城水口﹐俱合法度。皆天造地設﹐生成自然之妙﹐初無一毫勉彊。才有勉彊﹐便非眞結作。惟辧得龍眞﹐扡得穴的﹐則諸般自然皆應副矣。柰何天地間凡物有眞便有僞﹐有正卽有邪。而假僞之龍亂眞眩正者﹐亦有祖宗﹐亦有開帳﹐亦有秀麗星峯﹐亦有手腳橈棹﹐亦有起伏頓跌﹐亦有剝換轉變﹐亦有過峽束脈﹐亦有擺布攸揚﹐亦有屈曲奔走可愛之勢。入首之際﹐亦有下手﹐亦有明堂﹐亦有龍虎﹐亦有朝對﹐奇峯羅列﹐逞異獻秀﹐登局快目。昧者不察而葬之﹐往往求福得禍。起而視之﹐非螻蟻囓其棺﹐則黃泉浸其骨﹐其故何哉﹖蓋不識龍有眞僞﹐不能辧認﹐爲庸師所誤耳。《玉髓經》云「亦有龍勢﹐侵天如登﹐落地如墜﹐起星甚秀﹐行地如宛﹐而不結地」是也。噫﹗天下事正而勝者常少﹐不正而勝者常多。故紫常以奪乎朱﹐鄭聲常亂乎雅樂﹐樲棘有類乎美檟﹐而稊稗有似乎良苗。苟非胸中有一定之見以勘破之﹐鮮不以是爲非﹐以非爲是﹐以眞爲僞﹐以僞爲眞者矣。然眞眞與眞僞皆易識﹐惟似是而非﹐似眞而僞者﹐眩人心目﹐最難察識。凡物皆然﹐不特地也。但此等假僞之龍﹐縱然可觀﹐終覺勉彊。姑揭其槪而論之﹕假龍𨿽有祖宗﹐而出脈不美﹐或彊硬突露無逶迆﹐或崚嶒帶殺無秀媚﹐𨿽有開帳而脈不穿心﹐或有穿心而無迎送。𨿽有秀麗星峯而孤削無枝葉﹐或偏斜帶石無蓋從。𨿽有枝腳橈棹而兩臂不均﹐或反逆帶殺而尖利﹐或臃腫粗惡而醜陋﹐或拖拽太重而不顧本身。𨿽有起伏而過脈無綫﹐或懶緩不明。𨿽有過峽而無遮護﹐水劫風吹﹐或長腰硬直﹐或斜出偏落。𨿽有剝變而愈剝愈粗﹐或先吉而剝後反凶﹐或先彊而剝後反弱。𨿽有擺布攸揚﹐而軟弱委靡﹐𨿽有屈曲奔走可愛之勢而護從不周。及其入首之際﹐多是穴情模糊﹐或無穴可下﹐或有乳而直硬臃腫﹐或有鉗而開闊直長﹐或有窟而深曠空亡﹐或有突而孤露懶散。𨿽有星體而飽硬峻急﹐粗大雄頑﹐或欹頭破面。𨿽有下手而直懶無情﹐或凶惡髙壓﹐或低遠無力。𨿽有明堂﹐或傾側破瀉﹐或直牽捲簾。𨿽有水城﹐或牽鼻割腳﹐或反跳翻弓﹐或衝射穿箭。𨿽然有龍虎﹐或反走無情﹐或曲腰折臂。𨿽有朝山﹐頭或尖圓而可愛﹐腳則走攛而可嫌。蓋大本已失﹐龍旣不眞﹐則融結花假﹐自然件件不美。所謂一事假﹐其餘皆假﹐縱使龍虎﹑對案﹑堂局﹑砂水一一合法﹐文筆插天﹐秀水特朝﹐亦無甚益﹐況背戾者哉﹗然此假僞之龍﹐多是爲大龍作應護於數十里之外﹐或爲正龍作關峽於數里之間﹐或孕育蛟龍而有潭窟靈湫﹐或結爲巖岡而有奇怪仙宮﹐或發泄精气而有朱砂礦石﹐或迸露英華而爲湯泉醴井﹐此其形體甚美﹐而星峯甚秀者耳。其次者﹐但爲結穴眞龍作侍衛﹑朝案﹑羅城﹑水口﹑關攔﹑纏托﹑照樂及諸般用神而已。以眞龍力量大﹐故其從衛之龍亦長遠﹐逆水奔走赴局以供服役。而其行度假冒﹐似亦可觀。只是入首結穴﹐必無足取。故今辧龍眞僞要訣﹐只入首近穴數節內察之。遠龍𨿽尋常﹐入穴數節合格者﹐決爲眞﹔遠龍𨿽美﹐入穴數節內不吉者﹐決爲假。又須以穴辧之。假龍必無穴﹐眞龍必有穴。此又至緊要的切法也。蔡西山云「假龍誤人甚多﹐其擺布精神﹐起人眼目﹐與眞龍無異﹐只是到頭結果無取。故世俗之人止謂其气秀特﹐而時師又以眞龍醜穴之說文之﹐鮮有不爲所惑者。」誠確論也。論龍貴賤夫龍一也﹐而有貴賤之別。是故觀龍貴賤之法﹐當先察其祖宗父母。如人之祖考系貴人賢士﹐其子孫亦多肖其先世。《龍經》云「生子生孫巧相似。」又云「蓋由種類生出來。」卜則巍云「祖宗聳拔者﹐子孫必貴。」《玉髓經》云「貴龍胎息已非常﹐生出兒孫踵祖光。巧妙多傳愈精細﹐愈遠愈淸貴巨量。」亦此意也。故凡貴龍﹐其祖山必秀麗巍峨﹐軒昂俊偉。或寶殿龍樓﹐或禦屏負扆﹐或金鑾綺閣﹐必侵云之髙﹐延袤之廣。及其離祖出身﹐辭樓下殿﹐精神卓絕﹐气象尊嚴。行度之間﹐重重開帳。《經》云「貴龍多是穿心出。」又云「帳中過脈中央行﹐不出中央不入相。」又云「穿心中出是眞龍﹐龍不穿心力量細。」楊公云「龍不穿心﹐官不入相。」大抵貴龍𨿽千變萬化﹐若不可以一律拘之﹐然未嘗離乎中也。如行度之間﹐自出身至入首結穴處﹐或起或落﹐凡有走弄屈曲﹐過峽度脈﹐頓跌飛舞﹐之東走西﹐棲閃萬態﹐而皆不離於中。子微云「三臺出龍三公位﹐華蓋出龍並髙貴。」亦必以中出爲美。故龍格中凡玉枕﹑禦屏﹑飛蛾﹑个字﹑帳幕﹐種種貴格﹐必是脈從中出﹐方是貴龍。若或偏落旁出﹐縱有貴格﹐亦不足取。又須星辰秀媚﹐護從迎托重疊。一行禪師云「靑山一樣並頭行﹐貴賤須分兩等名。貴者星辰多秀麗﹐更看纏護別眞情。」又云「賤龍亦自有中穿﹐腳似蜈蚣不盡偏。惟乏迎送不開帳﹐縱饒有穴不端然」是也。至於龍有天池者﹐有侍衛﹑養蔭者﹐尢貴。《經》云「髙山頂上有池水﹐此是眞龍樓上气。」又云「池平兩水夾又淸﹐此處名爲天漢星。天漢天潢入閣道﹐此星入相居中庭。」且貴龍自然迥異﹐如鶴立雞羣﹐如沙中金礫。《經》云「十山九水𨿽同聚﹐貴龍居中必異常。」及至入穴之際﹐前迎後擁﹐左侍右衛。或秀水潮入明堂﹐奇峯列於天表﹔或龜蛇禽曜之發露﹐印劍旗鼓之羅列。所謂「三千粉黛﹑八百煙花」﹐莫不有之。《葬書》云「若懷萬寶而宴息﹐若具萬膳而潔齊。」其气象規模鬧熱如此﹐此貴龍出身行度結穴之大規模矣。至於賤龍﹐自出身以來﹐星峯不見﹐起伏不明﹐頭面破碎而醜惡﹐過脈偏斜而受風﹐巒頭帶石而巉巖﹐枝腳尖利而反逆。或左空右曠﹐或邊生邊死。其起者﹐或臃腫粗頑﹐或崚嶒瘦削。其伏者﹐或散漫無收﹐或長腰直硬。其過峽之際﹐出脈偏斜﹐無迎無送。或長闊散撒而不明﹐或風吹水劫而多害。其行度之間﹐無穿落傳變之諸體﹐無臺屏蓋帳之諸格。護從不隨其身﹐托送不衛其主。或如死鰍死鱔之直長﹐或如餓馬瘦牛之委靡﹐或粗雄而無脫卸﹐或分擘而成鬼劫。及至入首﹐或懶坦無收﹐或散亂無序﹐四勢不交﹐八風相射。或如灰囊﹐或如投算﹐此皆不入相之龍﹐不受穴之山也。登局之間﹐砂飛水走﹐明堂傾瀉﹐下手無力﹐水口空曠﹐決無融結﹐不足觀也。然此等之龍﹐本體旣賤﹐或爲貴龍作傳送﹐或爲貴龍作朝迎﹐或作護衛關峽﹐或作門戶水口。如奴僕隸卒﹐奔走供役於貴人而無所取裁矣。子微云「貴龍自祖宗父母而次﹐胎息渾厚。及子孫脫胎出世﹐便如貴家子弟﹐未嘗單獨出入。其出入﹐必有儀從車騎呵殿﹐先驅行者辟易﹐觀者環堵。或有時微行﹐則其侍衛必在前後觀瞻伺候﹐不敢相遠。一聞號召﹐趨奔翕合。有時過關度險﹐如孟嘗脫厄於秦關﹐狗盜雞鳴﹐爭先效力﹔髙祖解圍於白登﹐獻奇書策﹐兢爲釋憂。一旦出關﹐千駟馬騎﹐兵衛愈壯。又如見羽鴻門﹐劍盾交進﹐而沛公已在九霄之外。渡兵滹沱﹐千騎俱脫﹐蕭然僅有一騎之遺。一旦脫離患難﹐奄六合﹐統八荒﹐萬國貢珍﹐八蠻款塞﹐此貴龍之气象如此。其賤龍﹐祖宗父母﹐如寒戶老翁﹐終日兀坐﹐無人侍奉。指望兒孫逐日經紀求趁供菽米。子孫初生﹐胎養之時﹐母心憂愁﹐營衛乖戾。及胎成形﹐狀貌瘦瘠﹐骨相迷邅﹐皮膚焦粗﹐气宇愁戚﹐日出趁食﹐亂走散行﹐初無委曲詳緩之勢﹔問米求財﹐定非寬和靜定之容。如包胥乞師﹐倚墻孤泣﹐範睢脫難﹐出廁屍行。又如僕隸隨人﹐看他飲食﹐亦似吏卒從官﹐供應惟喏。此賤龍之態度如此矣。」愚按﹕子微此論貴賤龍神之祖宗﹑父母﹑行度﹑關節﹐形容殆盡﹐無復餘蘊。精詳玩索而體認之﹐斯得其妙矣。

重刊人子須知資孝地理心學統宗卷二之下江右山人徐善繼述同著此一卷專論龍有駐蹕﹑行止及分劈﹑餘气﹑背面之所當辧﹐乃堪輿中奧旨﹐故著其要以決疑云。論龍駐蹕駐蹕山者﹐乃行龍暫止﹐如王者之駐蹕也。亦謂之住腳星辰。蓋此處分龍𨿽多﹐而正龍特起髙大之山﹐暫爾停息﹐猶去未住。其分龍則以此山爲太祖耳﹐故有大駐蹕﹑小駐蹕。大者延袤數百里﹐跨州連郡。其數百源小水於此分派﹐數百枝分龍於此發軔。小者亦冠一州一郡一府﹐或數十里。又小者冠一邑一鄕﹐不過數里﹐亦必有數十源水﹑數十枝龍從此去也。然皆巍峨髙大﹐羣峯攢聚﹐萬嶺嵸巃。又爲分龍之太祖。其大小𨿽有不同﹐不可認爲少祖山也。以其大龍尙去未住﹐故曰駐蹕。以其自此分出眾龍﹐故曰太祖。如王者尊居帝位﹐而百僚咸集﹐萬姓觀瞻。其分出力量輕重﹐猶之朝廷﹐尊卑並列﹐可得其槪。所貴於觀龍者﹐見其駐蹕之山﹐看其某枝是正龍分派﹐某枝是從龍分派﹐前去結作大小﹑美惡﹐察其貴賤吉凶﹐一見了然。楊公《畫筴圖》所謂源派者是也。但人多畏其登髙陟遠﹐縱有眼力﹐每憚陟履之勞﹐只在眼前山麓間尋地﹐已失要領。縱得龍之枝腳﹐或亦有穴情﹐不過些須小地而已。豈知專龍正气﹐鍾孕融會﹐宏遠廣邈﹐動收數百里山川﹐酰雞井蛙之見﹐何足語此﹖楊公云「誰人識得大龍脊﹐山正好觀無腳力。裹費不惜力不窮﹐其家世代腰金公。」誠確論耳。論龍行止紫瓊云「山去水去隨送去﹐此是龍行猶未住。山走斜飛水不停﹐不是眞龍作穴處。」誠以龍行未止﹐不可尋穴﹐謂之行龍﹐又謂之過龍。《葬書》云「气以勢止﹐而過山不可葬也。」蓋龍原其所起﹐穴乘其所止﹐必須辧認龍止處﹐方可求穴。《靑囊奧語》云「第一議﹐要識龍身行與止。」故凡山勢奔走不停﹐水勢峻急不環﹐門戶不關﹐羅城不衛﹐水山不團聚﹐皆是龍行之處﹐未爲止息。𨿽有奇形巧穴﹐而山水無情﹐亦不足論。若乃龍之眞止者﹐則玄武頂自然尊重不動。《葬書》云「其止如屍」。下手諸山則自逆水回攔﹐左右隨從之山則自枝枝齊止﹐不敢他往。朝對迢迢遠來﹐亦並止於穴前﹐如拜如伏。訣云「止之中有大止者﹐謂諸山諸水皆無不止也。」其水必數源齊會﹐或匯爲深潭﹐或折如阿房﹐或彎如繞帶﹐或聚如鍋底﹑掌心﹐溶注不散﹐無瀉漏傾倒﹑牽拽直去之患。《葬書》云「洋洋悠悠﹐顧我欲畱」是也。見眾山咸止﹐諸水咸聚﹐是山水大會處﹐必有眞龍融結﹐宜於此處尋覓眞龍受穴之山。若大地止聚之處﹐猶必有北辰﹑華表﹑捍門﹑遊魚﹑禽曜﹑羅星等象列於水口。必內寬外窄﹐堂局廣而水口狹﹐重重關鎖﹐方是大地規模。若山水𨿽有團聚之狀﹐而門戶不關﹐或有關而低小﹐或一重遠一重﹐一山低一山﹐大象似關﹐而實則曠闊無交鎖﹐則亦無大融結。縱有小可結作﹐亦易衰敗﹐不足取也。故審山水之止聚﹐於水口卽可見之。蓋水口關鎖則內气融聚。故論龍之行止者﹐於水口亦得其大情焉。論龍分劈龍以正來气聚爲吉。其枝腳𨿽貴蕃衍﹐而自有旁正尊卑之不同。而好龍正气自專。若分枝劈脈拽拖太重﹐則分散精靈﹐力輕气弱﹐不能融結。謝子期云「龍脈擺劫散亂﹐或去或來﹐分奪不定﹐則生气爲其所耗﹐而吉穴不能成也。」分劈短而少者爲鬼﹐長而多者爲劫。《龍經》又謂之漏胎泄气。故凡鬼劫之龍﹐气弱力衰﹐不結吉穴﹐但能爲寺﹑觀﹑庵﹑廟而已。《坤鑑歌》云「劈脈分枝是鬼龍﹐直如鵝頸曲如弓。小名爲鬼大爲劫﹐只爲神廟有靈通。」若分去之龍又回轉護我﹐作我用神﹐則又不畏其分劈去也。楊公以龍之分劈﹐名曰天劫。故云「天劫便是龍分去﹐劫去不回無美利。天劫𨿽去若回來﹐回朝面前攔穴水。」又云「天劫又去作他穴﹐已去又復分腳轉﹐攔在面前看優劣。」又雲「水若迂回山若轉﹐定知天劫不爲災。」故分去之山﹐若回轉亦不妨。如不回則凶也。《經》云「分枝劈脈不回頭﹐奪我正身少全气。」吳公《快捷方式》云「若後龍分劈已去之山﹐又復回轉﹐或來前面作朝應﹐或隨龍之左右作纏護﹐或去水口作捍門﹑關鎖﹐或住穴後作樂托﹑遮帳﹐則𨿽分去﹐復來爲我用神﹐不可作分劈論。」大抵枝龍最怕分劈﹐蓋枝龍气薄﹐再有分劈﹐則气愈耗散﹐是爲鬼劫之龍﹐安能融結吉穴﹖若干龍則气旺盛﹐其發一枝一葉﹐尙去數十里﹐安能拘其無分劈﹖而其分去枝葉﹐皆有結作﹐但力量輕重不及正穴耳。是故幹龍必有分枝劈脈﹐故其融結眞穴﹐必不在大窮盡處。楊公云「大地多從腰裏落﹐余枝前去作城郭。」又云「有劫方爲福﹐無鬼不成官。」其卽此之謂歟﹖論龍背面夫背面者﹐山龍有情無情之分也。蓋開面處自然光彩齊整﹐秀媚好看﹐如人面向有情﹐此處始可尋地。背立處自然巉巖破碎﹐粗醜不美﹐如人背向無情﹐此處不必著目。故辧背面乃堪輿家一件緊關﹐於此一失﹐萬無一用。《玉髓經》云「人有背面地亦然﹐要須細認乃可扡。」吳公《指南》云「凡大小山嶺﹐與山枝腳﹐皆有背面。肥飽﹑拱突﹑峻急﹑粗惡﹑醜陋﹑無枝腳而曲瘦淩夷者爲背﹐秀麗者爲面。安墳立宅在面一壁﹐主人財興旺﹐綿綿不絕。」是言背面之當審也。但祖有祖之背面﹐護有護之背面﹐穴有穴之背面﹐山龍平地﹐莫不皆然。以祖山言之﹐大山行龍﹐出身頓起星辰﹐必有背面。《指南》雲龍樓寶殿﹐亦有背面之狀﹐不可不審。其面一壁迥然秀麗﹐離祖出身﹐迢迢行去﹐起祖發身﹐堆堆跌跌﹐隱隱隆隆﹐或三五里﹐或十數里﹐必去融結美地。其背一壁﹐則漫漫壁立﹐拱突粗惡﹐不生乳脈﹐亦無枝腳垂落。藉也有之﹐亦只懸鍼尖利﹐不離大山﹐不起主山﹐不結星辰﹐亦不出身行去。縱出身行去﹐亦不過半里﹑二三里而止﹐不能融結美地﹐但爲神壇佛宮而已。卽有形穴﹐必有坑陷不足處。所以尋地須審背面。若是山背﹐決然無地﹐不必登山索穴矣。此論主山背面也。至於從山護衛﹐眞龍勢趨一邊﹐亦有背面。故其向主一壁﹐有擁護主龍之情者爲面﹔其突兀崚嶒﹐或枝腳尖利﹐或枝腳全無﹐而本身壁立者﹐卽背也。凡此護龍背向者﹐必無結作﹔護龍面向者﹐始可尋地也。大龍行度之間﹐分牙布爪﹐踴躍馳驟﹐兩邊均勻﹐無分背面。惟將及作穴之際﹐則有背面之分。開面處本身寬平﹐枝腳交護﹐內堂平聚﹐外陽開暢﹐洋朝迂回﹐水城環抱。《經》云「若是面時寬且平﹐若是背時多陡岸。面時平坦中立穴﹐若是面時朝水緩。縈紆環抱入懷來﹐不似背邊風蕩散」是也。其背邊山水無情﹐或空缺﹐或逼窄﹐或陡峻﹐或醜陋﹐或巉巖﹐多受風吹水劫。《經》云「山回水繞𨿽似面﹐浪打風吹崖壁寒。」子微云「山水無情未是面。」故凡正龍﹐將及結作﹐必逆向一邊而入局﹐開面結穴﹐前有氈褥﹐後有蓋托﹐左右有兩山來衛﹐下手一臂有力﹐有堂气局面可證﹐山水翕集有情﹐自不同也。《龍髓經》云「龍面有山兼有水。」又云「山環水聚爲龍面。」其背邊自然無許多形狀。此論山龍背面也。至於平地之龍﹐亦有背面。《玉髓經》云「若遇穴在平田﹐四面皆山水朝應﹐不知何如分背面﹖曰﹕逼窄水割處是背﹐砂寬水緩處是面。有一種區穴﹐一畔砂繞水纏而太迫﹐俗師泥山水所在﹐遂以背爲面。不知平田曠野﹐未嘗無內明堂。須面前有天然內堂﹐然後可扡。如四面皆無明堂﹐卽是絕气之地﹐𨿽有朝應﹐不可下矣。切勿謂穴在平陽﹐只取外陽朝應爲證﹐而失背面趨向之正也。」蓋平洋穴﹐必須開口方有憑據。師云「平洋不開口﹐神仙難下手。」旣有鉗口﹐自有內堂。堂旣正﹐自有案山。無案山亦須有朝水。口訣所謂「穴證朝堂堂證穴」﹐「無山要水朝」是也。故平洋地﹐以開堂辧背面﹐極親切妙訣焉。以上論背面詳矣﹐然又不可泥執。有一等龍气極旺處﹐一起一伏﹐一屈一曲﹐皆合龍格﹐成星體﹐而過峽脫卸猶多。兩邊俱有形穴﹐𨿽其結作有正受旁受不同﹐力量大小不一﹐然此處之背面﹐則難以一律拘矣。吳公《祕訣》云「也有眞龍似瓜藤﹐一回起伏一彎轉。彎轉之中皆有穴﹐此處未容分背面。兩邊皆有穴星明﹐穴穴皆有眞應現。豈無假穴使君疑﹐到此尢宜詳細辧。」《龍經》云「縱饒已能分背面﹐面得寛平背崖岸。假如兩水夾龍來﹐屈曲翻身時大轉。一回頓伏一番身﹐一回轉換一回斷。兩邊皆有山水朝﹐兩邊皆有水打岸﹐兩邊皆有形穴眞﹐兩邊皆有山水案。兩邊朝迎皆可觀﹐兩邊明堂皆入選。兩邊纏護一般來﹐兩邊下手皆回轉。此山背面未易分﹐心下狐疑又難判。不應兩邊皆立穴﹐大小豈容無貴賤﹖」是言眞龍气旺處﹐兩邊俱有形穴。但正受旁受﹐大小貴賤﹐力量不同﹐而結作則不異也﹐未可以背面拘之。然亦未嘗無背面之分。但認背面﹐不以龍而以穴﹐故曰「眞龍無分背面﹐惟結穴處乃有背面。其外應亦各立門戶﹐而有堂局案對以証之也。」如吾邑南門外諸名墓﹐只在三四里間山水﹐而結數十穴吉地。𨿽大小不同﹐富貴有異﹐而其融結爲穴﹐則皆塜塜有格﹐且多吳﹑賴﹑傅﹑董諸仙師所下﹐有課驗證應﹐是其式也。圖具右﹕右地在吾邑治南五里﹐土名長塘。其龍與縣龍同祖少華﹐迢遞三百餘里﹐不詳述。將入局﹐至長塘鋪復開大帳﹐一脈穿田﹐頓起重帳﹐始與縣龍分脈。分後自蛟池山連起羣峯﹐爲五星聚講﹐頓伏卓拔﹐秀異敻別。復橫列闊帳﹐羣龍枝枝出自帳中﹐棲閃走弄﹐磊落繽紛﹐變態萬狀﹐節節合格。如撒珠﹐如拋梭﹐如墜絲﹐如瓜藤﹐枝枝葉葉﹐俱有結作。毎一轉換﹐一頓跌間﹐則有穴情﹐而南北東西坐向各異。爰是龍气旺甚﹐故無背面之分。所謂枝枝結果﹐節節生芽者也。其正結者爲孫尙書祖地。入首走馬文星數節﹐復起側腦太陽金星。扡挨金剪火之穴。右臂拖出曜星石印﹐圓平奇特﹐以鎭下關﹐此貴證也。系本邑郎慶和下。葬後歲寒公原貞登進士﹐官至兵部尙書。其孫淸簡公需﹐官吏部尙書二公皆戊辰生﹐以石曜在辰也。至今富貴未艾此地穴前左砂入堂順水﹐富貴皆在長房。葬時歲寒公已數歲﹐催官地也。左一穴余氏眠犬形﹐富地﹐稅糧千石﹐出一侍禦。後一穴亦余氏﹐風吹羅帶形﹐國師傅伯通下。課云「秀水東流三百步﹐子孫五世拜皇恩。」果五世出貴。右一穴朱氏地﹐出觀吾公尙賓﹐登髙科﹐躋膴仕未艾。對面地余氏﹐艸蛇吐舌形﹐賴布衣下﹐出進士數人。余氏地頂背﹐方氏掛壁燈形﹐出東岡公定﹐官僉憲。方地左一穴﹐蔣氏蓮花形﹐郎慶和下﹐亦有富有貴。又左一穴﹐祝都諫祖地﹐舒馬山大同下﹐詳穴忌捲。上一穴亦蔣氏﹐仰天螺螄形﹐郎慶和下。祝地前一穴﹐余氏蛇形地﹐趙緣督翁下﹐有富有貴。蛇形對岸一枝﹐亦余氏﹐工字龍地﹐有富有貴。廟左一穴天門徐眞州公墓﹐出二理學﹐三忠四孝﹐典州郡邑佐數十人﹐芳谷公三省提學。其左一穴﹐朱氏富地。又左一穴﹐余氏富地。內一穴孫氏地﹐出薦山公汝逹﹐官文林郎﹐未艾。余氏風吹羅帶形左一穴﹐鐘氏地﹐有富有貴未艾。田中一穴﹐吳氏銅羅形﹐董徳彰下﹐出吳公以淸知縣﹐子護太僕寺臣﹐孫浚進士州守﹐玄孫寵進士寺丞﹐今福祉未替。山麓一穴﹐朱氏﹐蜂桶形﹐張落魄公下﹐富旺未替。其右一穴亦朱氏﹐寒牛出欄形﹐郎慶和下﹐巨富旺人。其下郎慶和自卜陽基壽藏﹐出入康寧壽考﹐和議淸髙。其右一穴董氏﹐寶劍出匣形﹐董徳彰爲族人下﹐今世襲千兵。課云﹕出匣寶劍使人驚﹐世代爲將統千兵。其內一穴﹐張尙書公憲祖母徐氏夫人地﹐俗呼猛虎跳墻形﹐催貴地也。左一穴﹐余氏﹐黃龍出洞形﹐出背山公鍧﹐官太守。沿河逆上﹐一坪坡中爲煙村﹐盡爲孫氏伯淸公地﹐倒地貪狼格也穴前原是平中一窟﹐有水。因悞淹一小皃﹐今塡平而非本來面目矣。其前爲余氏﹑鐘氏﹑張氏諸地﹐不能悉。黃龍出洞右一穴﹐土星掛角﹐蔣氏地。蔣地右一穴﹐蛇形﹐爲彭氏地。彭地又右一穴﹐仙人大座形﹐余氏地。又其右﹐爲仰天湖﹐賴布衣下。余氏名地又其右﹐爲蔣氏上下二穴﹐郎慶和下。又其右﹐爲程氏二穴﹐上穴眠犬形﹐董仙下﹔下穴猛虎吐涎形﹐張落魄翁下。以上諸地﹐皆名師課驗名墓。尙有數穴﹐莫能悉圖。又有遺珍﹐以俟有徳。由其龍气盛旺﹐故融結之多如此矣。論龍賓主賓主者﹐乃受穴之山與朝迎之山相對之謂也。受穴山爲主﹐朝迎山爲賓。最要主賓形勢相稱﹐情意相孚。切忌賓山陵主﹐情性背馳。子微云「主要欺客客迎主。」蔡牧堂云「地理與人事不遠。人之情性不一﹐而向背之道可見。其向我者﹐必有周旋相與之意﹔其背我者﹐必有厭棄不顧之狀。𨿽有暫焉矯飾﹐而眞態自不可掩。凡相對如君臣﹐相戀如夫婦﹐相親相愛如兄弟骨肉﹐此皆向我之情也。凡相視如仇敵﹐相拋如路人﹐相忌相嫉如仇讎逆寇﹐此皆背我之情也。觀形貌者得其僞﹐觀情性者得其眞。向背之理明而禍福之幾見﹐此深得賓主相稱相孚之意也。」若賓主無分﹐亦不可下。《葬書》云「參形雜勢﹐主客同情不葬。」蓋地𨿽貴賓主有情﹐尢貴賓主分明。若賓主不明﹐陰陽無別﹐是之謂爭龍爭主﹐不可用也。範越鳳云「千山萬水難形狀﹐中有來龍爲主將。前峯磊落盡拱揖﹐端然一穴龍頭上。忽然破碎無定形﹐爭龍爭主休尋訪。」夫眾山相聚﹐其受穴山必獨尊貴﹐異於他山。而左右護送諸山﹐皆纏從拱揖﹐𨿽有起伏﹑頓跌﹑逶迆﹑星峯﹑枝腳﹐而奴顏婢膝﹐顧主之態自不可掩﹐其貴賤固易辧。惟朝山龍亦自遠來﹐《經》云「朝山與龍一般遠﹐共祖同宗來作伴。客山千里來作朝﹐朝在面前爲近案。」以其遠來朝拜﹐故亦有星體﹐亦有起伏頓跌﹐亦有枝腳護衛。及其止處﹐亦自尊重可愛。苟不細察﹐亦與受穴之龍無異。此最能惑人。《經》云「凡有星峯去作朝﹐此龍骨裏福全消。譬如隸兵與奴僕﹐終朝跪起庭前伏﹐那有精神自立身﹖時師只說同關局。」以其旣爲朝拜之山﹐則非眞龍﹐本身已爲他人作用神﹐豈有眞气融結﹖時師不識此理﹐或謂其同關局﹐或謂其好龍身﹐妄於作用。不知大地融會處﹐眾山眾水有情。正穴旣立﹐朝應及左右之龍皆踴躍奔騰﹐如赴君召﹐安得不有可觀處﹖《玉髓經》云「月自西升東岸白﹐雲從上起下方陰。」陸象山釋之曰「月生於西﹐而白乃從東﹐以白處爲月則非矣﹔雲起於上﹐而陰乃在下﹐以陰處爲云則非矣。」猶言穴在於西﹐而有情之應在東﹐不知者求穴於有情之應則非矣。楊公云「窗外月明窗內白﹐水邊花發水中紅。」與此義同。吳公《地理快捷方式》云「凡南北兩山相對﹐皆可作穴者﹐須當辧認主客。作穴爲主﹐作對爲客。是主山必起伏而屈曲﹐是客山則堆疊而直朝。蓋主山之龍自然特異﹐客山𨿽有似主之狀﹐細察其行度﹐自有不足處﹐必無穿變纏落諸格﹐必無過峽﹑度脈﹑脫卸。縱有之﹐亦受風吹﹐無扛夾護送。不是星峯孤露﹐則是星面峻急頑硬﹔不是全無枝腳﹐則是枝腳短少不揚﹐來勢似活而實直﹐護從似隨而實散。及至入首﹐手足斂伏﹐星辰開面﹐𨿽有假形﹐類於穴情﹐必然陡峻頑硬﹐突露臃腫﹐而無安和攸揚舒泰之情。其明堂﹑水城自然反背﹐或割腳﹐或衝心﹐或射脇﹐或當面流去朝主。吳公《快捷方式》云「只把兩邊水消詳﹐若南山是主﹐水城必抱歸南邊﹐北山是主﹐水城必抱歸北邊。」《龍經》云「問君主客皆端正﹐兩岸尖圓巧相應。主是三山品字安﹐客亦三山形一般。客山上見主山好﹐主山上見客山端。此處如何辧賓主﹖只憑水抱便爲眞。水城反處便爲客﹐多少時師誤殺人」是也。如或水只平過﹐則又審其護從之山何邊有情。客山必無從龍擁護。《經》云「凡看疑穴看堂局﹐堂局眞處抱身曲。忽然平過卻如何﹖卽以從纏分部屬。從纏護托辧眞假﹐朝山無從托其身。朝山直來身不曲﹐眞龍屈曲不朝人。」或兩邊皆有結作者﹐必不與穴相登對。吳公云「或有南北兩岸﹐二龍皆有形穴可葬者﹐亦必水城抱歸南邊﹐又復抱歸北邊方可。」《明堂經》雲「水曲朝南﹐水北穴明﹔水曲歸北﹐水南穴情。水灣所掬﹐此穴堪營。」大抵尋地大法﹐凡到一村一鄕﹐一源一局之間﹐先看水勢歸於何處。其水城弓抱﹐與水勢明堂相聚之處﹐則可尋地﹔水城反背﹐與水勢明堂傾跌之邊﹐不須著眼。前輩謂「未看山﹐先看水」﹔又云「知水之所在﹐則知穴之所在」﹐誠捷法口訣也。兩岸皆有龍穴﹐則水城先抱一家﹐又轉一局復抱一家﹐方扡兩岸之穴﹐是其式也。論龍奴從奴從者﹐卽眞龍之纏送護托﹑侍衛朝迎等山也。旣有眞龍融結﹐自有諸山擁從﹐如雲從龍﹐風從虎﹐眾星拱極﹐自然之應也。但所處之地不同﹐其名亦因之不一。在後曰送﹐曰托﹐曰樂。在前曰朝﹐曰案﹐曰應﹐曰對。遠抱過前曰纏﹐奔走相揖曰迎﹐列於左右曰侍衛﹑夾輔。廖氏云「迎龍先在穴前揖﹐送龍穴後立。纏龍纏過龍虎前﹐托龍居後邊。」楊公云「送龍之山短在後﹐托山不抱左右手。纏龍纏過龍虎前﹐三重五重福延綿。」《泄天機》云「當面推來名曰朝﹐不怕遠迢迢。送是隨龍來百里﹐見穴卻停止。迎是隨龍先出來﹐見穴卻回頭。或隨朝迎來聚集﹐遠望低頭揖。衛是護龍左右隨﹐不令曲風吹。侍在穴前分兩邊﹐端拱默無言。」又曰「遠迎近侍不可缺﹐只喜皆羅列。」又曰「夾衛輔從兩邊生﹐後送更前迎。」是皆狀諸從山之形容。而眞龍正穴吉地﹐必有此等從龍以輔相擁從﹐亦造化自然融會﹐非勉彊所能致也。郭景純曰「气以龍會﹐獨山不葬。」《寶鑑》云「眞龍之行﹐羣山朝揖﹐有隨有從﹐有迎有送﹐有關有護」是也。然從龍之山不曰從砂﹐而曰從龍﹐必其亦有星峯磊落﹐奔走棲閃﹐逶迆活弄﹐頓跌起伏﹐橈棹擺布﹐亦能眩惑人目。昧者多誤以從龍認作正龍。不知從龍旣爲正龍所用﹐則其本體不尊﹐縱別立門戶﹐爲隨帶旁受之穴﹐其力量終不及正龍專受之大且尊也。《經》云「朝迎護從亦有穴﹐形穴𨿽成有優劣。」又云「朝迎護從豈無穴﹐輕重多與貴龍別。」又有一等奴砂﹐乃從山之至賤者﹐旁落偏出﹐粗頑無星體﹐委靡不頓跌﹐醜陋斜側﹐臃腫孤露﹐水割風吹﹔或嵯峨巉巖﹐髙昂雄惡﹔或破碎懶散﹐全無枝腳。種種凶形﹐如奴隸武夫﹐供給賤役﹐無所取裁﹐決不可尋穴也。圖見上右論龍餘气凡幹龍大地﹐龍長气盛﹐結穴已完﹐山勢難止﹐必有餘气之山﹐或去數里﹐或去數十里。其去又多融結小穴﹐隨其力量﹐皆有發越。切不可認大盡處爲正結﹐以正結穴爲腰落。誤認則正受旁受無分﹐力量大小不辧﹐反以大地爲小穴不取﹐而以小穴爲大地矣。世人不識大地﹐多被餘气山所混。彼無眞見﹐必於盡處結穴﹐方爲龍盡气鍾。不知大地結作﹐不在大窮盡處﹐多在四山擁從之中﹐結了必有餘气之山。《經》云「君如尋得幹龍窮﹐二水相交穴受風。風吹水劫卻非穴﹐君尋到處是疑龍。」張子微云「龍將盡時難更去﹐分付從玆是餘气。或爲枝葉或餘波﹐要識此般總無气。」故凡尋龍﹐須識大小受穴不同。小龍須盡處求穴﹐大龍則不然。蓋緣龍長力大﹐到結穴處气甚旺盛﹐一齊收斂不盡﹐故此去猶長爾。然扡得眞穴﹐其去山𨿽遠﹐而气脈皆收轉穴內受用﹐謂之牽前扯後﹐故力量大。卻又不可誤認停驛龍歇穴作幹龍正結。停驛龍歇之穴﹐乃是斬關腰結之地﹐大龍前去﹐自有正穴。《經》所謂「譬如人行適千里﹐豈無解鞍並頓宿﹖頓宿之所𨿽未住﹐亦有從行並部曲。」然此亦是大龍旺盛處透漏餘气﹐小有結作而已。幹龍正受之穴﹐乃是融結已畢﹐而有餘剩之气﹐延袤而去﹐自不與停驛龍歇同也。楊公所謂「眞龍勢踴難頓住﹐結穴定了气遠去」是也。然其去也﹐或回爲下手﹐或轉爲托樂﹐或反遶身爲纏護﹐或奔走水口爲門戶﹐或聳於前爲案﹐或發於左右爲曜﹐或拖於後爲鬼﹐或鋪於前爲氈。要皆爲我用神﹐𨿽去不足畏﹐非分散龍气﹐爲鬼劫之比。楊公云「大地皆從腰裏落﹐回轉余枝作城郭。」吳公云「餘气不去數十里﹐決然不是王候地。」故大龍气盛者﹐方結此穴﹐小龍無之。又須詳審精察﹐不可以過龍虛僞之處而誤下也。張紫瓊云﹕不必山窮水盡方可作穴﹐大盡處多應休囚死絕﹐或風吹水割﹐反不受穴。眞龍正穴盤泊之處﹐分牙布爪﹐結穴外有三五里或十數里山勢未盡﹐皆是餘气。眞穴必居囊肚之間﹐气脈平正﹐明堂隱約﹐如封君甲第﹑大官行衙﹐必有堂階門郎﹐必有引從護衛。趙綠督云﹕尋龍須大盡爲好。太窮盡則風吹水割﹐又反無力。須結穴了有餘气方爲大地。切莫錯認大窮盡處穴。一則脈窮气散﹐二則護漸包穴不過﹐三則風吹水割﹐四則局面明堂寬廣不聚﹐五則受气不盛﹐後托無力﹐決非大地。從有地亦不過一點露華垂於艸尾而已。範越鳳云﹕大富大貴之地﹐必不在大窮盡處。大窮盡處多是風吹水劫。眞龍盤泊﹐必分牙布爪﹐結穴之外﹐有三五里或十數里餘气﹐並皆暗助。如人之巨室﹐其寢息之處﹐必在堂奧之中矣。右餘气之說﹐本是怪穴。此等名墓﹐處處有之。如婺源朱夫子祖地﹑莆田林婆墓﹑樂平洪忠宣公﹑馬碧梧丞相﹑吾邑張忠定公諸祖地﹐皆其格也﹐圖附下。右地在婺源縣二十七都﹐地名官坑嶺﹐乃朱夫子四世祖妣墓也。予兄弟曩在朱氏觀文公家譜﹐云四世祖名惟甫﹐配程氏﹐行恭二﹐名荳蔻﹐葬二十七都丹陽鄕環石裏﹐地名官坑半嶺﹐金斗形梁上穴。庚申山﹐正坎作丙向﹐嘉佑四年己亥八月吳景鸞下。課云「金斗穴居梁﹐朝案信鴉崗。溪山環九曲﹐道學世流芳。」未下之前有記云「官坑龍勢異﹐穴髙眾山聚。坎離交媾精﹐筆峯天外起。富不及陶朱﹐貴不過五府。當出一賢人﹐聰明如孔子。」按﹕此地正幹﹐迢迢甚遠﹐不能悉述。比入首﹐橫列云錦帳。帳之巓微起雙峯。峯下各出微脈﹐隱隱隆隆﹐數節走馬娥眉大星﹐貼在帳身。微茫合气﹐細察則有﹐粗看則無﹐非俗眼所能檢點。入首束气結咽﹐復頓起土星開窩之格﹐形體甚秀。窩間又有微乳﹐穴粘乳頭。坐下平坦﹐藏風聚气﹐穴情完固可愛。兩旁拱衛羅列﹐莫知爲萬仞山巓。元辰水𨿽當前傾跌三十餘步﹐得本身一掬近案橫攔﹐緊巧有力﹐不見水去﹐且迂回曲折﹐亦不爲害。但主離鄕而已。故文公遷居建陽﹐乃其驗也。近有鵝子峯作案﹐已自秀異。而外陽又有特異奇峯﹐遠在天表﹐聳入云漢。登穴視之﹐勢如熖動﹐淸奇可愛。且水星帳北﹐火星朝南﹐東木西金夾照﹐土星結穴居中﹐謂之五星守垣﹐眞至貴之地也。然以俗眼觀之﹐龍身奔去三十餘里始盡﹐而此間以橫落微茫數節之脈結穴﹐髙在山巓﹐無明堂﹐而水又流去甚遠﹐孰識爲此等大地﹖𨿽然﹐我文公朱夫子乃間气所鍾﹐固非一穴之地所能孕育。然以課記考之﹐其符應若是﹐孰謂於地理盡無與哉﹗傳疑﹕樂平洪士良同師吳景鸞至官坑嶺下。士良偶渴﹐探泉飲之。走謂師曰「此泉甚異﹐當有至貴之地。」國師亦往﹐索泉嘗之曰「是泉有翰墨香﹐豈但貴也﹐當產大賢﹗」因至山巓觀之﹐果見其穴。呀曰「秀鐘於此﹐以報朱氏。」然其地自山下至穴所約七里許﹐而送龍兩水﹐右出石檢土名﹐前水直流五店土名﹐穴髙水遠﹐不利初代。窀穸畢﹐用巨石壓而封之。後果以不利欲遷焉﹐竟得石壓而止。又云﹕初﹐獻地者謂有天子气象﹐未決。往邀其師﹐系一僧來觀﹐曰「當出夫子」。吳公晚年落髮學禪﹐故傳爲僧耳。按《吳公傳》有「髠髮自縱」是也。右地在福建興化府城內﹐土名烏石山。其龍與府龍共祖﹐來歷甚遠。至紫帽山﹐連生紫微﹑紫霄﹐名曰三紫。磅礡綿亙數百里﹐盤旋融會﹐气勢雄偉﹐千形萬狀﹐不可殫述。將入局﹐開帳重重﹐巍峨嵡嵷。復大斷過峽﹐分爲兩枝。其右出者結府治及莆田縣都閫﹑衛所﹑儒學各衙門﹔其左出者﹐自分脈後復穿田﹐連過數峽﹐頓伏棲閃﹐逶迆活弄﹐莫可測度。入首﹐起走馬三臺仙帶貴格﹐卓起巨石﹐如奇葩﹐如靈芝。穴結石下﹐僅尋丈之土﹐爲騎龍穴。穴前不數丈﹐復起巨石﹐昂然朝拱﹐取作觀音坐蓮形﹐以其羣石遶穴也。穴下龍脈撒落平陽﹐去結方﹑林﹑黃﹑陳諸族陽基。正近穴前﹐爲演武場。右水遶左﹐以接海潮。壼公山端嚴朝拱﹐以爲正案。但左邊一曠百里﹐直抵大海﹐莫有下關﹐龍勢不止。右砂攛過明堂﹐兼以巨石燐燐﹐無龍無虎﹐孰信以爲大地﹖唐時﹐林母賣餈粿。有藍縷生日逐食粿。母與之不吝。歲久﹐生謂母曰「吾受母惠﹐無以報。吾將去矣。烏石山有大地﹐母可圖爲壽藏﹐異曰富貴無窮。」林母從其言﹐果葬之﹐今稱爲餈婆墓﹐福建各林之祖。世謂「無林不開榜」﹐此地之鐘秀也。自唐宋迨今﹐科甲之多﹐海內莫與倫焉。右穴在樂平﹐地名巖前﹐宋忠宣公洪皓曾祖妣地也﹐乃公曾祖士良所下。士良嘗師吳景鸞﹐深得其旨。扡此地﹐具圖作課﹐用朱筆於出使馬處拖之記云「後世吾子孫有出使外國﹐久不遠鄕者﹐可以拖處鑿斷卽返。」後果忠宣公使金﹐久未歸家。檢此圖﹐如其語斷之﹐公遂得返。迄今鑿處迹存。忠宣公三子﹕文惠公適官樞密使﹐文安公遵官同知樞密﹐文敏公邁官端明學士﹐世稱三洪云。按﹕是地來龍極旺﹐入局爲三臺飛蛾﹐中抽一脈﹐穿田過峽卽結穴。穴甚淸巧可愛。穴下鋪平坦﹐前爲幹墠﹐復自左起微埠﹐頓二小峯爲案﹐拖腳順水﹐爲馬頭帶劍﹐主使外國耳。但穴前逼迫﹐旣無龍虎﹐又無明堂。其穴後之山又連起四峯﹐成星體﹐而去甚遠。𨿽重重衛穴﹐然以俗觀﹐則鬼劫太重﹐烏知此餘气適足以證力量之大耶﹗且拖去之曜﹐當時已知爲離鄕砂矣﹐乃不鑿天於葬之日﹐而顧俟其出使久不回也﹐使鑿之。鑿之而果回也﹐是何料事於豫如目前也哉﹗地理自有符驗處﹐要之﹐哲師之有眞傳﹐有定衡﹐有灼見﹐俱不可少也。藉令鑿於未有忠宣以前﹐則曜气被傷﹐安知果能得忠宣者起而應之﹖又不然而卽鑿於出使之初﹐吾恐出使者又禍且不測矣。噫﹗各各不爽﹐此所以稱哲師哉﹗右丞相馬廷鸞祖地﹐在樂平縣﹐地名雀兒龍。廖金精課云「先師黃老善尋龍﹐五福源頭兩發蹤。山東地名來祖四十里﹐丙午丁未山爲龍。迢迢宛轉幹亥骨﹐幹亥五里穴其中。醜癸二山爲出面﹐出面是穴爲仙宮。坐癸向丁來正案﹐案前聳出貴人峯。貴人卓入靑雲裏﹐日月捍門山更隆。秀山在案頭邊出﹐排衙列陣山重重。男女子孫分位次﹐一十二座貪狼峯。庚寅生人遇年月﹐甲科當出狀元公。午未生年爲最妙﹐髙薦及第榮祖宗。子午命﹐庚寅官。龍圖廷鸞命壬午﹐至丁未及第﹐登臺鼎位﹐果符金精之課。惜乎水短居絕位﹐富夭貧彊貴不終。按﹕是地以廉貞作祖﹐迢遞數十里﹐入局開帳頓跌﹐大小一十二峯﹐龍勢旺處﹐轉身結顧祖之穴﹐極其藏聚。穴垂乳頭﹐前吐氈褥﹐下臂抱裹﹐四勢擁從有情﹐近案圓平﹐遠朝秀異﹐𨿽穴在窮源﹐局甚逼窄﹐而山皆光彩不麄。且水出口處﹐兩岸卓立石墩﹐水從中流﹐謂之日月捍門﹐至貴之證也。餘气山去數里﹐又結方禦史祖地﹐正見气盛不已也。但坐後仰瓦﹐又無樂山﹐橫龍結穴﹐形勢不止﹐又扡粘穴﹐非明師其孰能之﹖相傳黃師所下﹐惜失其名。廖金精撰課稱曰「先師」﹐蓋亦深服之矣。右倒騎龍穴﹐地在吾邑新營水南五里﹐土名烏石源﹐遊蜂戲蝶形。宋參知政事忠定公燾祖地﹐系國師吳景鸞下。課曰「前有三峯﹐後有七星﹐水分八字﹐官顯無涯。後出一宰執﹑二候﹑進士五十餘人﹐登仕藉者百餘人。子孫甚蕃﹐稱十院張氏。今富貴未艾。按﹕是地龍自髙嶺天池峯卸下霞帔﹐垂絲落脈﹐爲岡埠﹐在平坡間磊磊落落﹐如蜂屯蟻聚者﹐相望數里。過峽重重﹐而枝葉甚蕃衍﹐護從極周密。比入局﹐卻又如拋梭﹐如撒珠﹐之玄走弄﹐棲閃萬狀﹐不可捉摸。殆未易以形容其美也。有龍如此﹐安得不結極美之穴﹖故其穴結後﹐又有許多餘气去爲陽基﹐爲陰地﹐適見正穴之力量極大耳。但餘气山𨿽去﹐爲橫帳列於穴後﹐枝枝葉葉﹐包裹穴之左右﹐並爲水口兩邊龜蛇等砂。卻登穴不見有山﹐立於墳頭﹐回視背後及左右﹐一望皆爲靑天﹐似於空曠。而結穴處最低平﹐又非髙壠俯視羣卑之比。遠著腳力﹐仔細檢點﹐始知羣山皆顧定穴場﹐未敢離也。且近案旣不端尊﹐遠朝又不秀異﹐又無龍虎﹐又無明堂﹐又不見水。面前簇簇多山﹐似於逼窄。而穴後反空﹐無一可入俗眼﹐誰信爲此等大地﹖予兄弟初嘗裹糧擔簦往觀數次﹐莫測其奧﹐駁難推求﹐竟亦無憑。後獲穴法眞傳﹐始知其妙﹐妙在穴也。故此等怪穴﹐茍非有天然之美﹐卽過龍矣。《葬書》五凶﹐此其一也。趙緣督翁云「十个騎龍九个假」﹐正恐人不識有穴無穴而誤下過龍耳。故哲師全在識穴。以上諸圖﹐皆是結穴之後﹐有餘气之山奔去數十里。其去者因皆爲我用神﹐而卻又有結作﹐但力量爲輕耳。如文公祖地結穴後﹐去數十里結方憲副祖地仙人抱龍形﹐及黃氏祖地海口董氏虎形。林婆墓結後﹐又去作諸貴族陽基。張忠定公祖地結後﹐又去作桃枝源金鵝抱卵形﹐出尙書張公憲。馬丞相祖地結後﹐又去作月形方氏祖地﹐出禦史公幹。凡此之類﹐務須詳辧﹐不可以正結之穴誤認爲停驛﹐爲斬關腰結小康之地﹐而以大盡處餘气所結小穴﹐反認爲正結大地也。

重刊人子須知資孝地理心學統宗卷二下之二江右山人徐善繼述同著此卷專論龍有山壠﹑平岡﹑平地之不同﹐初落﹑中落﹑末落之不一﹔又有生死﹑彊弱﹑順逆﹑進退﹑福病﹑劫殺之殊﹐出脈受穴﹐入首結局之異﹐皆龍家之肯綮也。論龍分三勢《經》曰「五气行乎地中﹐發而生乎萬物。其行也﹐因地之勢﹔其聚也﹐因勢之止。是故气囿於形。」而形分三勢焉﹐曰山壠之勢﹐曰平岡之勢﹐曰平地之勢也。何謂山壠之勢﹖其龍踴躍奔騰﹐起伏頓跌﹐磊落低昂﹐《葬書》所謂「若伏若連﹐其原自天。若水之波﹐若馬之馳。」又曰「勢如萬馬﹐自天而下。」吳公譬之「羣羊之出棧」者是也。李淳風名爲起伏脈。何謂平岡之勢﹖其龍逶迆奔走﹐屈曲擺折﹐之東走西﹐活動宛轉﹐《葬書》所謂「宛委自復﹐回環重復。」又曰「逶走東西﹐或爲南北。」吳公譬之「生蛇之出洞」者是也。李淳風名爲「仙帶脈」。何謂平支之勢﹖其龍坦夷曠闊﹐相牽相連﹐珠絲馬迹﹐藕斷絲牽。平中一突﹐鋪氈展席﹐《葬書》所謂「隱隱隆隆﹐微妙玄通﹐吉在其中。」又曰「地有吉气﹐土隨而起﹔支有止气﹐水隨而比。」吳公譬之「艸蛇灰綫」者是也。李淳風名爲「平受脈龍」。𨿽變態不一﹐若難以定法拘。然大都不外此三勢耳。三勢不同﹐其融結力量輕重大小﹐本無二致。然所謂山谷多起伏格﹐平岡多仙帶格﹐平陽多平受格﹐亦只舉大槪言之。要之﹐三格之龍皆起於髙山大壠﹐而分落平岡平地﹐故𨿽山谷亦有落平岡平地而結穴者。平地中亦有墩埠忽然連起而結穴者﹐此則又爲奇特。蓋山谷以起伏爲常﹐而落平田則脫卸得淸﹔平田以平受爲常﹐而起墩埠則气聚得旺。《經》曰「髙山大嶺多尖峯﹐不似平原一錐卓。」《賦》曰「窮源千仞﹐不如平地一堆。」是言平地以墩埠爲貴也。《經》曰「山來壠右尖如削﹐盡起貪狼更髙卓。此地如何不出文﹐只爲峯多反成濁。」又曰「或從髙山落平地﹐或從大山落低小。不知山窮落坪處﹐穴在坪中貴無敵。」是言山谷以落坪爲貴也。然起伏格𨿽星峯磊落﹐而平岡平地亦有星辰。惟是倒地平面﹐未易檢點。吳公《口訣》云「眠倒星辰豎起看﹐卻與髙峯同一樣。髙峯萬仞受風吹﹐不是平波龍气旺。」是故三勢之龍﹐各自有妙﹐未可以星峯髙下論優劣也。如以天下大形勢論之﹐隴﹑蜀﹑兩廣多山﹐冀﹑周﹑齊﹑魯多平洋﹐吳越多岡埠﹐而人才在在有之。可見髙山平地之融結﹐其稟有造化則一也。

左起伏格﹕一起一伏﹐大頓小跌﹐斷而復起﹐起而又斷。或髙或下﹐有低有昂。卜氏云「一起一伏斷了斷﹐到頭定有奇蹤。」宜星峯磊落﹐山勢奔騰﹐千峯聳秀﹐萬嶺巍峨﹐爲得其本體。

左仙帶格﹕屈曲擺折﹐逶迆活動﹐如生蛇﹐如飄練﹐如之玄﹐如飄帶。卜氏云「脈若帶連﹐何必髙昂之阜」是也。宜活動擺折﹐屈曲悠揚﹐爲得其本體。

左平受格﹕脈落平洋﹐一望無際﹐相牽相連﹐微有體勢﹐髙一寸爲山﹐低一寸爲水。卜氏云「勢如浪湧﹐何須卓立之峯」是也。要平中有突﹐爲得其體。論龍三落龍之落局﹐融結不一。而其大要有三﹕有初落﹐有中落﹐有末落。李淳風雲﹕「龍有旺於初者﹐有盛於中者﹐有歸於盡者。」《明山寶鑑》云「有少龍之穴﹐有中龍之穴﹐有盡龍之穴。」二說皆言初落﹑中落﹑末落之理﹐無異意也。然此三落之勢﹐特言融結力量之大者耳。其間分擘小康之穴尢多﹐固不可以小康爲正三落之正﹐亦不可拘三落之正而棄小康之地﹐貴在人之通變矣。初落龍初落龍者﹐自祖山發下﹐離祖不遠卽結頂﹐降勢過脈﹐起星結穴開局。朝山聳前﹐托山列後﹐或祖山作樂作障﹐而龍虎護衛﹐明堂融聚﹐下手重重﹐水口周密﹐四山團擁﹐骨肉一家﹐亦爲眞結。但以其離祖未遠﹐故名初落。顧氏云「初落由來近祖山﹐局勢必須完。」李氏云「龍有旺於初者」是也。中落龍中落者﹐自祖山發下﹐去祖已遠﹐迢迢而來﹐大頓小伏﹐中間忽起髙山以爲少祖。自少祖下﹐或六七節﹐或十數節﹐再起星辰結頂﹐降勢過脈﹐落局束咽融結。其大龍猶自作勢遠去﹐而分行卻在少祖之前。此處特一關局﹐未爲大盡﹐故名中落。朝迎山則拜於前﹐護從山則障於後。其分去之山﹐回作我用﹐或爲下手﹐爲水口﹐爲關攔﹐爲托樂﹐爲城郭﹐爲關鎖。楊公云「大地皆從腰裏落﹐回轉余枝作城郭。」廖氏云「中落余枝作城郭﹐吉气於斯泊。」李氏云「有盛於中」是也。末落龍末落者﹐自祖山發下﹐迢迢行度﹐一起一伏﹐奔東走西﹐離祖極遠。山勢將盡﹐前去或臨大江大河﹐或臨大溪大湖﹐或臨田阪小澗﹐山脈已盡﹐再無去處。而於將盡未盡之際﹐頓起髙山以爲少祖。自少祖而下﹐或數節卽結頂﹐降勢束气﹐結咽成穴。或據江湖﹐或據溪澗﹐或下山一臂橫攔﹐或翻身逆張大局﹐而有隔水外洋朝拱。或脫落平洋﹐藏迹隱蹤﹐如蜘蛛墜樓﹐流星度漢﹐拋球閃迹﹐鋪氈仰掌﹐金盤金盆而作平地之穴矣。隔江隔河﹐遠山朝應。凡此皆規模宏大﹐局勢廣闊﹐三陽六建﹐莫不具備。廖氏云「末落名爲大盡龍﹐气勢最豪雄。」李氏云「龍有歸於盡者」是也。然亦不必拘於據江臨河極窮盡處尋穴﹐必結穴之外有餘气﹐方是大龍末落之穴也。按﹕諸書有言初落﹑中落﹑末落者﹐有言少龍﹑中龍﹑盡龍者﹐其義皆同。惟《泄天機》復有「分落後龍擘脈去」之說﹐而淳風《小捲》有「龍有歸於老者」之說。二說另爲一例。要之﹐至理則老龍當與盡龍同科﹐分落宜與中落互論。但老者﹐大盡窮絕不可取﹔分落數節﹐短小不盡同﹐皆非龍家之美﹐在人以意會之。論龍形勢十二格《泄天機》龍格曰生﹐曰死﹐曰彊﹐曰弱﹐曰順﹐曰逆﹐曰進﹐曰退﹐凡八格。以生﹑彊﹑順﹑進爲四吉﹐死﹑弱﹑逆﹑退爲四凶﹐固爲攸當。而《明山寶鑑》又有生﹑死﹑枉﹑福﹑鬼﹑劫﹑應﹑遊﹑死﹑楫﹑病﹑絕﹐凡十二格。除生死二名相同﹐其應﹑揖﹑遊﹑絕﹑鬼﹑劫之龍﹐各亦形同名異。如應﹑揖卽順﹑進之屬﹐遊﹑枉﹑絕卽死﹑弱﹑退﹑逆之類。而福﹑病﹑劫﹑殺四格﹐猶出廖氏八格之外﹐亦不可遺。今合取之﹐共爲十二格。《大全》中復有毒龍﹑枉龍﹑傷龍﹑蛀龍等名﹐無非病龍﹑殺龍﹑逆龍之類﹐玆不重收。下此又有所謂鬥龍﹑衡龍﹑樞龍﹑機龍﹑胎息龍種種異名﹐則無理致﹐不敢取也。今將諸龍名義異同開列於下﹕枉龍﹕祖山而下﹐局促不舒﹐全無收拾﹐卽弱龍。鬼龍﹕分枝擘脈﹐卽劫龍。遊龍﹕悠然而去﹐卽弱龍。絕龍﹕孤單無力﹐水劫風吹﹐卽死龍。毒龍﹕枝腳反序﹐尖利帶殺﹐卽逆龍。枉龍﹕尊卑失序﹐大小無論﹐卽退龍。傷龍﹕傷損崩破﹐鑿斷來脈﹐卽病龍。蛀龍﹕穿鑿泄气﹐空洞巖穴﹐卽弱龍。敗龍﹕气脈枯竭﹐不生艸木﹐卽弱龍。鬥龍﹕枝腳反序﹐尖利帶殺﹐卽逆龍。衡龍﹕枝腳鋪揚﹐气勢雄偉﹐卽彊龍。樞龍﹕穴後一節髙一節﹐卽進龍。機龍﹕枝腳順序﹐卽順龍。胎息龍﹕有起有伏﹐卽生龍。踏確龍﹕穴後一節低一節﹐卽退龍。孤龍﹕全無護從﹐卽弱龍。奴龍﹕枝腳偏枯﹐卽從龍。

生龍者﹐星峯磊落﹐枝腳活弄﹐行度擺拽之謂也。《入式歌》曰「生是低昂多節目」﹐蓋其龍自出身以來﹐一起一伏﹐有低有昂﹐分牙布爪﹐左趨右閃﹐活動逶迆﹐如鸞翔鳯翥﹐如魚躍鳶飛﹐而皆有生意也。《寶鑑》云「自祖山發足而來﹐大頓小伏﹐如生蛇之渡水﹐如啄木之飛空。至降勢出身﹐左右有腳。入穴端正﹐應案分明﹐謂之生龍。此龍最吉﹐必結富貴大地﹐主人丁生旺﹐弈世富貴。死龍者﹐峯巒模糊﹐腳手仿佛﹐本體直硬之謂也。《入式歌》曰「死是無起伏」﹐蓋其龍自離祖以來﹐粗頑臃腫﹐無起伏﹐無擺折。其勢如魚失水﹐如木無枝﹐如順水隨流﹐如死鰍死鱔﹐而皆無生意也。此格最凶﹐不能融結。縱有形穴﹐必爲虛僞。若誤下之﹐主窮苦下賤﹐遂以死絕。𨿽作神壇社廟﹐亦不顯靈。彊龍者﹐星峯迥異﹐枝腳撐拏﹐體格雄健之謂也。《入式歌》云「彊是奔走勢力弘」。蓋其龍自離祖以來﹐形勢軒昂﹐力量盛大﹐擺折橫闊﹐行度自由﹐如猛虎出林﹐渴龍奔海﹐指爪攖拏﹐鱗甲堅立而彊盛也。此格最吉。如融結成穴﹐主驟富驟貴﹐威名掀揭﹐一時功業彊盛。

弱龍者﹐星峯骨瘦﹐枝腳短縮﹐本體攸緩之謂也。《入式歌》曰「弱是瘦崚嶒」。蓋其龍自離祖以來﹐飄飄散散﹐全無收拾。險峻嵯峨﹐浮筋露骨。尖小懶緩﹐隨斜無依。陷削而不充實﹐虛浮而不光彩。形如鵝頭鴨頸﹐敗柳殘花。勢如餓馬伏櫪﹐孤雁失羣﹐而怯弱欹攛也。此龍多遭風吹水劫﹐不能融結。縱有形穴﹐亦爲虛僞。若下之﹐主孤貧伶仃﹐疾苦困弱。順龍者﹐星峯順出﹐枝腳順布﹐行度團聚之謂也。《入式歌》云「順是開掙向前往」。蓋其龍自離祖以來﹐尊卑有次﹐送從趨前﹐上下照應﹐左右環抱﹐有瞻戀之情﹐有照顧之意。如星拱北﹐如水朝東﹐而眷戀不忘也。此龍最貴﹐如融結成穴﹐主富貴綿遠﹐百子千孫﹐孝順和睦﹐多福多壽。逆龍者﹐星峯側立﹐枝腳逆趨﹐行度乖戾之謂也。《入式歌》曰「逆自望後去」﹐蓋其龍自離祖以來﹐髙下不倫﹐忘前忽後﹐行度處橈棹不隨﹐入穴處龍虎不衛﹐如水之逆行﹐如鷁之退飛﹐而肆散背戾也。此穴最凶﹐縱有形穴﹐亦爲不吉﹐主凶暴忤逆﹐盜寇軍配。亦有邊順邊逆者﹐子微云「一種半逆半順行﹐多爲反戟禍不輕。長幼吉凶分左右﹐悖逆爺娘身受刑」是也。故逆龍切不可下。

進龍者﹐星辰疊次﹐枝腳均勻﹐行度有序之謂也。《入式歌》云「進是龍身節節髙」。蓋其龍自離祖以來﹐辭樓下殿﹐精神俊異﹐起伏低昂﹐倫序不紊。自粗剝細﹐由老出嫩﹐如鳳覽徳輝而下﹐如鴻戲水而飛﹐而進趨有漸也。此格最吉﹐如融結成穴﹐主文華弈世﹐富貴雙全﹐蟄蟄螽斯﹐滿門朱紫﹐發福悠長﹐進益不替。退龍者﹐星辰失次﹐枝腳不倫﹐而行度退後之謂也。《入式歌》曰「退時漸消條」。蓋其龍自離祖以來﹐本無正气﹐勉彊行度﹐始小終大﹐龍低穴髙﹐如人之踏碓﹐如船之上灘﹐而髙下失等也。此格最凶﹐縱有形穴﹐亦爲不吉﹐主一發卽退﹐無多力量。福龍者﹐祖宗貴而從衛多也。其龍自離祖以來﹐護從稠密﹐前後相應。枝腳𨿽不大揚﹐而有倉有庫﹔星峯𨿽不卓拔﹐而不惡不粗。但無大擺布爾。如有福之人﹐上得前人之蔭﹐下得奴僕之供﹐而坐享安樂也。主發福悠遠﹐富貴康寧和義。病龍者﹐本體𨿽美﹐而有瑕疵者也。其龍自離祖以來﹐稟气偏駁﹐美中不純。出身行度﹐起伏頓跌﹐變動活走﹐𨿽皆可觀﹐而枝腳邊有邊無﹐邊生邊死﹐邊美邊惡。或一畔周密﹐一畔陷缺﹔或一節活動﹐一節死硬﹔或一邊圓淨﹐一邊破碎﹔或星峯美惡不一﹔或四山送從不周。凡此之類﹐皆謂病也。𨿽有結作﹐而禍福相半﹐好中不足﹐美事不周。

又有一等病龍﹐離祖以來﹐星峯秀麗﹐過峽周密﹐枝腳橈棹﹐蓋送纏護﹐件件合法。只是龍身當緊要處﹐或經鑿斷﹐或以崩頹﹐或蛟龍衝壞﹐或取土取石﹐或開窟井﹐或當穴踏路成坑﹐破損穴相。或穴頂開造寨廟﹐傷損星頭。或前葬已多﹐而鑿損眞穴。或誤開陽基而掘墾破壞。凡此之類﹐皆傷气脈﹐故曰病龍﹐亦曰傷龍﹑蛀龍﹑殘龍。如人斷腰折頸﹐破面損頭﹐無能再續之理。縱有諸般美處﹐皆爲無益。若誤下之﹐主凶敗廢疾﹐少亡孤寡。劫龍者﹐龍身分擘多也。自離祖以來﹐無有正條﹐東牽西拽﹐左分右擘﹐嫡庻不明﹐旁正莫辧﹐眞气分散﹐龍脈不聚﹐全無收拾。《明山論》云「分枝擘脈﹐或反或走﹐或離或析﹐或欹或側﹐或尖或石﹐或髙而枯槁﹐低而薄弱﹐皆名鬼劫。」凡龍以分擘多者爲劫﹐少者爲鬼﹐在前者主官事﹐在後者主疾患是也。此格最凶﹐縱有形穴﹐必不可下。主盜賊侵劫﹐疾病官災。若劫去而復回﹐作我用者﹐不以此格拘。殺龍者﹐龍身帶殺而未經脫卸者也。自離祖以來﹐巉巖險壁﹐醜惡粗雄﹐露骨帶石﹐枝腳尖利﹐破碎欹斜﹐臃腫硬直。或全無跌斷過峽﹐或𨿽經脫卸﹐而惡形不攺﹐觀之而毛骨悚﹐步之而心神驚。凡此之類﹐皆謂殺气凶露﹐名曰殺龍﹐最爲凶惡。若誤下之﹐主凶狠彊梁﹐爲嗜殺誅夷慘滅之應。論龍出脈三格凡龍之穿落纏變﹐皆有出脈﹐其格有三﹕曰中出﹑左出﹑右出。其融結力量大小輕重﹐皆於此決之。廖氏云「穴後落脈要中出﹐中出方爲吉。左出爲輕右更輕﹐輕重此中生。」是眞僞美惡﹐禍福吉凶﹐皆胚胎於此﹐寔地學之關鍵﹐不可不察也。

以此爲例﹐凡兩畔山形均勻者皆是﹐不論起頂降勢﹐或髙或下。中出脈者﹐受穴之龍自離祖﹑出身﹑落脈及過峽﹑落穴等處﹐脈從中出﹐左右均勻﹐蟬翼仙帶﹐夾護齊整。或開帳貫中出脈﹐謂之穿心﹔或列屏臺蓋星﹐而脈從中落﹔或左右擺布均勻﹐而脈從中發﹐皆謂之中出脈。若護山周密﹐不被風吹﹐則其融結必眞﹐力量必大﹐主巨富顯貴。凡賢人君子﹐一切光明正大之士﹐皆中出脈所孕毓也。

左出脈者﹐龍之出身﹑發脈﹐及行度﹑過峽﹑入穴等處﹐脈從左畔而出。山之形勢﹐左少右多﹐兩畔不均。只是蟬翼﹑仙帶及外從皆照應周密﹐故前去亦有結作。若偏旁出脈﹐而從山不周﹐則無融結﹐不必追尋矣。

右出脈者﹐龍之出身﹑發脈﹐及行度﹑過峽﹑入穴等處﹐脈從右落。山之形勢﹐右少左多﹐兩畔不均。只是蟬翼﹑仙帶及外從皆照應周密﹐故前去亦有結作。若偏旁出脈﹐而從山不周﹐則無融結﹐不必追尋矣。

凡脈之左右微有形迹﹐護脈出身者﹐名蟬翼﹐亦曰蟬翅。而旁送脈之砂髙大而長﹐名曰仙帶﹐欲其均勻。以上出脈三格﹐中出爲上﹐左出次之﹐右出又次之﹐左右全偏則無足取。但山龍變態不常﹐固有前中出而後偏者﹐亦有前偏出而後中者﹐又有交互中偏者﹐又有似偏而寔中者﹐必須詳辧﹐庶得其情性之眞。圖具下。

此全是中出﹐至貴﹐主文章勲業榮顯﹐王侯極品。此先中出而後偏者﹐不吉。縱有形穴﹐小康而已。此先偏出而後中者﹐亦作次格﹐主小貴巨富。

此交互中出﹐亦主富貴﹐而心術不甚正矣。此交互偏出﹐一左一右﹐卻相承應﹐亦作吉格。此似偏出而實中者﹐不可誤作偏斜﹐主文章榮顯。

此格似中出而實偏﹐然節節相稱﹐而脊脈屈曲均勻﹐亦作次吉。此亦中出之格﹐最爲閃巧﹐然而亦作吉﹐主貴而不至極品。此則全偏﹐不能結地﹐只作奴僕砂。論龍受穴三等凡龍之受穴﹐初落﹑中落﹑末落之外﹐又分三等。其力量輕重﹐亦有不同。所謂三等者﹐曰正受﹐曰分受﹐曰旁受也。正受之穴﹐力量極大﹐發福悠久﹔分受次之﹐旁受爲下耳。此以力量大小品其優劣。但結作眞實﹐三者皆吉﹐不可以旁受力量之小而專一圖其正受之地。明師下地﹐如大匠用木﹐大者爲椽﹐細者爲桷﹐槫櫨椳闑居楔﹐各當其宜﹐豈可以其爲小材而棄之﹖卜氏云「大富大貴而大者受用﹐小福小吉而小者宜當」是也。大以成大﹐小以成小﹐良師豈可無善裁之術乎﹖正受穴正受者﹐龍勢迢迢﹐𨿽分牙布爪﹐萬嶺千山﹐皆爲我用﹐千里百里﹐盡鐘於此。而特結正受之穴﹐其力量最大﹐其發富最久。《至寶經》云「正龍專受﹐富貴長久。」分受穴分受穴者﹐正龍身上分出一枝﹐起星辰﹐有枝腳﹐過峽傳變﹐皆有護衛。自立門戶﹐自開堂局﹐以結形穴﹐不爲他人作用神也。但非正枝﹐乃分落之龍融結者﹐故曰分受穴。力量隨龍長短﹐亦能發福﹐但不如正受之長遠耳。《至寶經》云「掛龍分受﹐富貴難久。」旁受穴旁受者﹐多是正龍旺盛﹐或於過峽處﹐或於枝腳橈棹間﹐或於纏送護托從龍之上﹐或龍虎餘气﹑官鬼之所﹐帶有小穴。傍城借勢﹐或別立門戶﹐隨其大小﹐結爲形穴。穴情明白﹐四面登對﹐亦能發越﹐但易成易敗﹐力量全輕。子微《玉髓》云「也有一龍生數穴﹐或輕或重故有訣。」楊公云「千里來龍只一穴﹐正者爲優旁者劣。」蔡西山云「大凡一龍﹐不專一穴﹐本身隨帶﹐必有小穴。如大官宦必有從官﹐大衙府必有曹屬。第輕重大小不同耳。」此旁受穴之謂也。然此等小穴﹐發福極速。但正穴下後﹐奪其龍气﹐必敗。訣云「正龍未下旁龍發﹐下了正龍旁龍歇。」《捉脈賦》云「眞穴未葬﹐𨿽邊傍而可發﹔正穴旣下﹐盡气脈以兼收。」此之謂也。論龍入首五格龍之入首﹐其格有五﹕曰橫﹐曰直﹐曰回﹐曰飛﹐曰潛是也。廖氏云「直龍原是撞背來﹐中出貴徘徊﹔橫龍原是從側落﹐逆轉須磅礡﹔回龍原是曲翻身﹐顧祖要逡巡。飛龍原是結上聚﹐昂首眞奇異﹔潛龍原是落平洋﹐蔽脈自悠揚。」然此五格﹐特舉其入首一節言之。故直龍不必拘其後之屈曲﹐橫龍不必拘其後之不橫﹐學者毋以辭害意可也。

直龍者﹐乃撞背入首﹐頂對來脈而結穴者也。此等撞背龍結穴﹐發福極快﹐或稍逐元辰亦不爲害。以其撞背直來﹐气勢雄大﹐必有餘气爲氈爲褥耳。橫龍者﹐乃橫脈入首而結穴者也。或從右來﹐或從左來﹐須要穴後有樂有鬼。廖氏云「橫龍穴後必要鬼﹐樂星宜後峙」是也。此穴不宜元辰直長。飛龍者﹐乃上聚仰髙而結穴者也。以其勢髙而昂﹐故曰飛龍。須四應皆髙﹐立聳上聚﹐仰勢受穴﹐方爲眞結。此穴力量最大﹐貴重富輕﹐以其水多不聚故也。必交牙關鎖爲吉。

潛龍者﹐龍气撒落平地而結穴者也。卽所謂平受之脈﹐髙一寸爲山﹐低一寸爲水。須要平地有凹﹐或開鉗口﹐水勢環繞﹐方爲眞結也。

回龍者﹐乃翻身顧祖而結穴者也。《經》云「宛轉回龍似掛鉤﹐未作穴時先作朝。朝山皆是宗與祖﹐不拘十里遠迢迢」是也。然亦有大回龍﹑小回龍及盤龍穴等格﹐皆是也。以上入首五格﹐出《泄天機》﹐固爲精當。但龍有藏蹤隱迹﹐入首閃側而出於五格之外者﹐今增閃龍入首一格﹐庶極其微妙雲。閃龍入首閃龍入首者﹐龍脈棲側躲閃結穴也。山勢直去﹐而脈側偸閃於側以結穴。若泥於直步龍神﹐撞脈取穴﹐則誤矣。吳公云「只泥穿心直串去﹐不識眞龍轉身處。眞龍閃巧轉身多﹐豈惟直串爲可據。俗師不識玄微訣﹐只向直穿尋正穴。尋到山窮脈盡時﹐不論有穴並無穴。惟以撞脈頂來龍﹐下了誤人貧與絕」是也。蓋頂龍求穴﹐固是正理。但眞龍奇巧處﹐有閃脈而融結者﹐如蔡西山祖地其格也。右地在建陽麻沙﹐土名母雞嶺。過峽﹐其龍頓跌三十一峯﹐入首起木星展翅﹐中出蘆鞭正貫。盡處𨿽有明堂﹑龍虎﹑秀峯可觀﹐而眞气不到﹐不結穴。其脈閃過右邊﹐成文星﹐落平田結穴。右山橫一字文星爲案﹐外聳秀峯爲應。左山列屏赦文﹐橫截水口。但堂气傾斜故發福遲﹐大星奔攛故西山遭貶道州﹐不入俗眼。其先課云「螺螄吐肉穴居肉﹐九世九賢出。」果九代出牧堂先生發以曾孫杭貴贈少保﹑西山文節公元定以孫貴贈太傳﹑九峯先生沈以子杭貴贈太師﹐國朝進崇安伯﹐謚文正及節齋淵﹑復齊沈﹑丞相文肅公杭﹐與覺軒模﹑素軒格﹑靜軒權﹐世稱九賢﹐果應其課云。右地在吾邑﹐地名暖川香潭嶺﹐去縣東南八十里﹐俗呼羣雁度關形。其龍來勢甚遠﹐南溪﹑暖溪兩水夾送約百餘里。將至入局﹐翻身大轉﹐逆奔而上﹐頓起貪狼峯一十餘座﹐淩雲髙秀﹐迥然奇異。至將盡未盡之際﹐閃落一脈結穴﹐不見大局。左右曜气飛揚。對面觀之﹐儼若龍虎不包。顧及登穴﹐則拱衛有情。少祖山下﹐發出一山﹐拜伏於前﹐以爲近案。內局團聚﹐外陽暗拱﹐水繞靑龍而纏玄武﹐門戶交固。後樂龍樓寶殿﹐勢貼靑霄﹐眞美地也。左臂龍勢盡處﹐後串來龍。前局寬廣﹐秀峯重疊。人皆貪其砂秀﹑堂寬﹑龍盡﹐葬者皆不吉。殊不知眞龍多閃拋﹐而不在於直串之山勢﹔好局多緊夾﹐而不在於寬大之明堂﹔好砂只拜伏﹐而不在於奇峯之重疊。此造化隱妙之祕也。祝氏葬後三紀﹐南山公眉壽發解嘉靖甲子﹐彭島維敬﹑虛堂世祿諸君﹐兄弟叔侄聯登科第﹐人才疊出﹐福祉方隆。按﹕此閃龍入首之說﹐前輩已嘗論之﹐玆故特收名地三格爲式﹐庶可因類以推﹐曲盡微妙。但此等之穴﹐實多隱怪。識者取決於龍穴﹐昧者徒惑於砂水。故貪大堂局﹐愛秀峯﹐爲地理之所當順﹔而直串來龍取穴﹐亦或有誤﹐不可執一也。論龍入穴十二脈龍之結穴﹐必於入首之際﹐過脈結咽﹐束气入穴。其脈則有十二格﹐皆於穴後審之。所謂十二格者﹐曰正﹑曰偏﹑曰大﹑曰小﹑曰短﹑曰長﹑曰髙﹑曰低﹑曰曲﹑曰直﹑曰斷﹑曰續。廖氏云「欲作穴時看出脈﹐原有十二格。正偏大小與短長﹐髙低要審詳。更有曲直並斷續﹐吉凶皆在目」是也。

正卽中也。要星辰端正﹐脈從中出﹐而兩畔山之形勢均勻﹐故曰正脈。此格極吉﹐卽中出脈。或從左﹐或從右﹐偏於一畔﹐而山之形勢不均﹐故曰偏。此格力減。龍大脈宜大。大曰蠻脈﹐卽潤脈也。宜有艸蛇灰綫之脈居其中。龍大脈小者曰巧脈。此格最貴。

短則气脈易行﹐要束脈嫩細者﹐短而大則不吉。長則气脈難過﹐必中間有泡引气則吉。又宜活動。若硬直則爲死﹐不吉。大抵長脈易受風吹﹐且力弱气緩﹐不能融結。髙脈易成貫頂﹐且星辰頭面淺薄﹐惟串珠一格有之﹐亦當於三四節外﹐看有過峽出气者方可取。低從腳下過脈﹐要分水明白﹐則非斷截。如水不分八字﹐卽是斷截﹐不吉。

屈曲活動﹐最爲貴脈。然大而曲者﹐亦尋常矣。直脈不吉。若短而直﹐亦不爲害。長者忌直﹐謂之死脈。髙山跌斷謂之斷。𨿽斷﹐不宜如刀斬之齊﹐恐是鑿斷則凶。要如耦斷絲連﹐脈自相牽爲吉。續脈者﹐旣斷而復續。須要气脈連接﹐極吉。上脈形十二格﹐本於廖氏《泄天機》。其正偏二格﹐實統諸格而皆有之。卽前中出﹑左出﹑右出三格也。但彼以後龍行度出落而言﹐此專以受穴一節而言﹐尢爲緊要﹐故復詳之。論龍結穴五局龍之結穴成局﹐有五格﹐皆以水爲準。一曰朝水局﹐乃水自當面洋朝也﹔二曰橫水局﹐乃水城橫繞﹐不拘左右來去也。三曰據水局﹐乃穴前諸水融聚爲湖也﹔四曰去水局﹐乃水自穴前流去也﹔五曰無水局亦曰幹龍也﹐乃穴前全不見水也。𨿽有五局結穴不同﹐龍眞穴的﹐皆主富貴。惟去水局不利初年也。朝水局又名逆水局朝水之局﹐多是翻身逆勢結穴﹐以受當面洋朝之水。要穴星髙大﹐有餘气﹐或有低砂橫攔﹐不使水沖割爲吉。又須水流之玄屈曲﹐或平田洋朝爲善。若急流衝射﹐又反爲凶。惟天穴及仰髙穴﹐則不怕遠水特朝。若穴場卑弱﹐星辰低小﹐山不稱水則凶﹐不可一槪爲逆局而吉也。此穴又多結於水口之間﹐或下關山短縮﹐亦不爲害。但要穴場藏聚﹐水來纏繞﹐穴不受風爲眞。廖氏云「翻身逆勢去當朝﹐不怕八風搖。」乃言其龍勢﹐非言其穴也。卜氏云「莫把水爲定格﹐但求穴裏藏風」則善矣。大抵地理之法﹐得水爲上。翻身逆當朝水之局﹐陰陽交會而有融結﹐故爲貴也。橫水局橫水局者﹐龍之結穴﹐或水自左來流右去﹐或水自右來流左去。要水勢彎環﹐抱穴如繞帶爲美。又要下關山逆土攔水有力﹐及水纏玄武﹐水口緊密爲吉。此局極平穩。據水局據水局者﹐龍之結穴﹐前臨大湖﹐或深潭﹐或大池塘。此局極吉。蓋地以得水爲上﹐而水以凝靜爲佳。今穴居深水﹐則無衝割穿射之患﹐而有得水之宜也﹐何吉如之﹖龍穴眞﹐此局主大貴大富﹐綿遠榮盛。順水局亦名去水局去水局者﹐必要來龍長遠﹐力量宏大﹐四勢周密﹐水口交固。吳公雲「水𨿽去而山交回則善。」楊公云「也有幹龍來兩水﹐更不回身直爲地。只是兩護必不同﹐定有纏關交結祕。」若水去而山不交回﹐穴場見水蕩然而去﹐此等局勢﹐決無融結﹐不必著眼矣。大抵順局地﹐縱有融結﹐亦不發財﹐主初年退敗。縱龍穴吉﹐有貴﹐亦須賣盡田廬始出官﹐或離鄕始貴。如或龍穴稍有不吉﹐則立主退敗滅絕無救﹐此局多凶﹐不可輕取。無水局亦名旱龍局無水局者﹐穴結幹坡﹐山勢盤聚而不見明堂之水也。凡幹龍穴﹐多是左右山橫攔﹐遮卻明堂﹐穴不見水﹐或穴髙在半山﹐無水可見。俗人不識﹐必謂有山無水。不知山谷以藏風爲貴。只要穴場藏聚﹐乘得生气﹐發達極快﹐何必拘其有水無水﹖但此等地﹐多先貴後富﹐或多淸貴不富。若謂有砂無水不登科則非也。然亦有穴不見水而巨富者﹐要龍神帶有倉庫耳。董徳彰云「有人無財﹐須尋倉庫之龍﹔有財無人﹐莫下孤寒之穴。」確論也。論龍結局分三聚龍之結局有三聚﹕曰大聚﹑中聚﹑小聚。廖氏云「帝都山水必大聚﹐中聚爲城市。墳宅宜居小聚中﹐消息奪神功。」誠以百里來龍﹐則有百里規模﹔千里來龍﹐則千里气象。故帝都﹑省郡﹐其龍長﹐其局廣﹐宜矣。墳宅之龍﹐卽長者亦安可比省郡城市﹖故多是小聚處。山水翕集﹐四勢團近有情。而眞穴必居包裹擁從之中﹐所謂藏風聚气者也。不侫兄弟多見名地﹐內局聚固﹐外洋寬暢﹔或穴中舉無所見﹐遠秀羅列﹐皆外面暗拱。如王者深居九重﹐而聲教施及蠻貊。故曰「不貴其見而貴其不見。」昧者不知﹐徒貪廣闊堂局﹐羅列遠秀。猶之吾輩論學﹐眩於紛華外誘﹐而不知格﹑致﹑誠﹑正之用力於內也。蓋緊夾則風藏气聚﹐寬曠則風蕩气微。不察龍力大小﹑三聚之別﹐徒欲收數百里山川歸諸眼界﹐必爲花假所誤矣。其有依近省郡山水大聚處結穴者﹐謂之借局。如近臣侍從至尊﹐𨿽沽榮寵﹐而九重之森嚴﹐千官之擁護﹐與夫百辟來朝﹐萬邦納貢﹐於已何有﹖然接天顏之咫尺﹐依日月之光輝﹐宗廟之美得而瞻﹐百官之富得而與﹐比之三家村中守財主人﹐迥然不侔矣。此借局之地﹐𨿽小亦大﹐猶有取焉耳。又必結穴處自有門戶乃可﹐不然﹐亦虛花而已矣。大聚局大聚爲都會﹐數千萬里山水大會。次者爲省城﹐亦不下二三千里大會。其局以寬廣愈大愈美。中聚局中聚爲大郡﹐千里山水大會。其次爲州邑﹐五七百里﹐或二三百里大會。又其次者﹐或百里﹐或七八十里大會。其局以寬廣適中爲美。小聚局小聚爲鄕村陽宅﹐及富貴陰地。大者百里﹐或六七十里山水會集。次者三四十里﹐或一二十里。又次者十數里﹐或五七里山水團聚。其局以緊固爲佳。陰地愈固愈好。上三聚之局﹐𨿽各有大小不同﹐而都會則愈大愈好﹐省郡須寬廣適中﹐陰陽二宅以固密爲上也。其大中二聚﹐結穴處以收斂爲眞。或平中有突﹐或髙處開窩﹐必有小界水﹑小明堂﹐或貼近之砂左右交固﹐或低伏之案以關內气﹐然後外面卻有寬闊之羅城﹐廣大之局勢﹐斯爲美矣。

重刊人子須知資孝地理心學統宗卷三之上江右山人徐善繼述同著此冊専論五星。按﹕五星雲者﹐金曰太白﹐木曰歲星﹐水曰辰星﹐火曰熒惑﹐土曰鎭星。玆五者﹐卽五行也。在天成像﹐在地成形﹐精系於天﹐形著於地。盈天地間萬物萬事﹐莫不本此﹐地理之妙豈外此乎﹖《經》曰「天分星宿﹐地列山川。」良有以也。五星總論夫五星卽五行也。按邵子曰「太極分而爲陰陽﹐陰陽播而爲五行。五行散殊而萬物。」故五行精系於天﹐爲五星﹔形效於地﹐爲五材﹔气統於歲﹐爲五辰。在人則爲五臓﹐在物則爲五色﹑五音﹑五味﹐施於行則爲五常。是以人君乘五運﹐置五宮﹐分五禮﹐設五形﹐萬方以治﹐民用咸若。然後以五事察其得失﹐以觀雨﹑暘﹑燠﹑寒﹑風﹐與動植﹑災禍﹑祥靑之變。𨿽萬物紛紜﹐乾坤廣大﹐各從其類﹐則莫不由乎五行也。是以五行之變﹐而吉凶不可勝占﹔五材之變﹐而形气不可勝用﹔五辰之變﹐而逆順不可勝計。人受天地之中﹐得其秀气以生﹐視聽食息﹐未有離於五行者也。地法因之﹐而以山形分別五星﹐以驗吉凶﹐最爲攸當。故《貫珠圖》有「五星爲陰陽骨髄」之說﹐卜氏有「詳審五星變化」之言﹐皆確論也。鄱陽余氏佑注《發徵論》﹐乃謂五星似是而非﹐彼蓋未之審矣。論五星之形夫五星形體﹐古人以木之條達而取象於直﹐火之炎熖而取象於鋭﹐土之厚重而取象於方﹐金之周堅而取象於圓﹐水之流動而取象於曲。故凡山形之曲動者爲水星﹐光圓者爲金星﹐方正者爲土星﹐尖鋭者爲火星﹐直聳者爲木星。此亦自然之理﹐而非牽彊也。但五星形又有不純者﹐謂之變格。故後人又立九星之名焉。其寔九星不能外是五星耳。或曰﹕五星爲正﹐九星爲變﹐今只取五星﹐不取九星﹐是用其正不用其變。曰﹕非也。五星之變﹐不可勝形﹐九星烏足以盡其變﹖惟守約該博﹐則五星寔有以統之矣﹐奚取夫九星之異名哉﹗金星圖木星圖水星圖火星圖土星圖

金星圓。上爲金星立眠二格木星直。上爲木星立眠二格水星曲。上爲水星立眠二格火星鋭。上爲火星立眠二格土星方。上爲土星立眠二格。上五星之形﹐姑圖立眠二格正體爲式。其各星又有兼形未純者﹐皆爲變體﹐不悉圖。論五星之名金曰太白﹐木曰歲星﹐水曰辰星﹐火曰熒惑﹐土曰鎭星﹐此固五星之名也。而地理家以山形論星名﹐必寓以吉凶之辧﹐前輩於此頗相抵捂。如廖金精以金星爲文星﹑木爲將星﹐張子微以金爲武星﹑木爲文星﹐楊筠松以土爲尊星﹐而子微﹑金精又以土爲財星﹐若此之類﹐是皆以一星而拘之矣。愚竊謂五星之變化無窮﹐卽一星之用亦可爲武﹑爲文﹑爲富﹑爲貴﹑爲吉凶﹐第觀其發現何如耳。苟以一星拘之﹐理難包括﹐莫盡其蘊。今以淸﹑濁﹑凶分爲三格以例其名﹐庶幾各極其妙﹐而諸家之說相爲貫通﹐不致矛盾云。五星分淸﹑濁﹑凶三格﹕凡星辰秀麗光彩者爲淸﹐凡星辰肥厚端重者爲濁﹐凡星辰醜惡帶殺者爲凶。補義或問﹕卜氏有金淸土濁火燥水柔之說。今謂五星各有淸﹑濁﹑凶三格﹐而又不詳燥柔之論﹐何也﹖答曰﹕彼以情性論﹐而不及夫形象﹔此以形象論﹐而兼推其情性。若專論情性﹐則其說固當。然必使形象而察其情性﹐則其言未爲盡善。蓋地理家因形察气﹐不可捨形象而専情性。若以形言﹐則金之肥大粗飽者不可謂淸﹐土之骨立方正者不可謂濁﹐火之秀麗者不可純謂之燥﹐水之特達者不可純謂之柔﹐故必兼形象情性而始盡其妙﹐此五星所以必各分淸﹑濁﹑凶三格也。金星淸者曰官星﹐主文章顯達﹐忠正貞烈。濁者曰武星﹐主威名烜赫﹐秉殺气之權。凶者屬厲星﹐主殺戮﹑軍賊﹑殘傷﹑夭札﹑絕滅。釋義金﹐西方之星也﹐於時爲秋。然金明而貴﹐鏗鍧有聲﹐且爲世珍重﹐百煉不變﹐輝煌貫日﹐鋒利堅剛。猶世之貴人﹐剛直忠正﹐不屈不撓。故其星之淸者爲官星﹐官貴之象也。其主爲文章淸秀﹐功名顯達﹐剛正忠貞節烈之應。若其濁而不秀﹐如天文金星有變異﹐則主兵革。金倍明﹐芒角赤﹐主用兵。故其星之濁者爲武星﹐威武之象也。其所主爲元戎殺伐﹐威名烜赫之應。然金气粛而凋萬類﹐故秋殺斂藏。如古者﹐兵刑之用必以秋﹐以金主殺伐。故其星之凶者爲厲星﹐慘暴之象也。其所主爲軍賊﹑大盜﹑誅夷﹑慘酷﹑絕滅之應。木星淸者曰文星﹐主文章科名﹐聲譽貴顯。濁者曰才星﹐主勛業﹑才能﹑技藝。凶者曰刑星﹐主刑傷克害﹐及遭刑犯法﹐夭札殘病。釋義木﹐東方之星也﹐於時爲春。春主發生。方春之時﹐萬卉秀發﹐奇葩艷萼﹐獻異爭奇﹐此木之文也。故其星之淸者爲文星﹐文華之象也。其主爲文章淸秀﹐科名顯達之應。然木之體﹐長茂條暢﹐鳴風撼雨﹐淅瀝有聲﹐伐之則丁丁﹐僕之轟轟﹐故又主聲譽遠著﹐名姓播揚。至於爲器用車座﹐文理可觀﹐憑借適意。以爲大廈﹐則棟梁椽角﹐莫不具備﹐故其星之濁者爲才星﹐才用之象也。其主爲榮貴勛業﹐多才多藝之應。然其凶者﹐或爲枯槁摧折﹐或秀而不實﹐朽壞倒撲﹐又能壞物。以爲枷紐桎梏之屬﹐乃爲刑具。故其星之凶者爲刑星﹐刑傷之象也。其所主爲刑傷克害﹑夭折殘疾﹑官訟牢獄﹑孤寡困頓之應。水星淸者曰秀星﹐主聰明﹑文章﹑智巧﹑明潔﹑度量及女貴。濁者曰柔星﹐主昏頑﹑委靡﹑懦弱不振﹑疾苦不壽及諂諛阿邪。凶者曰蕩星﹐主淫欲﹑邪蕩﹑姦詐﹑貧窮﹑長病﹑夭折﹑客亡﹑流移﹑水溺。釋義水乃北方之星也﹐於時爲冬。其精光之懸象於天者﹐常隨乎太陽而行。故其應於人事之吉﹐亦爲近帝之貴。以其行於地者言之﹐則風行而紋生﹐且淸澈可鑑﹐變動不拘﹐可方可圓。推而行之﹐可以運舟﹐可以灌漑﹐光瑩照耀﹐精粗不遺。故其星之淸者爲秀星﹐性行明潔﹐度量汪洋之應。然水本內明而外暗﹐體柔性順﹐故其星之濁者爲柔星﹐卑弱之象也。其所主爲昏愚﹑卑陋﹑柔弱﹑委靡﹑諂諛﹑阿邪之應。然水暴漲而滔天漫野﹐蕩析民居﹐無有救遏。而溝渠之間﹐穢污混濁﹐此皆不美。故其星之凶者曰蕩星﹐流蕩之象也。其所主爲凶狠殘暴﹑流蕩忘返﹑酒色傾家﹑淫濫不潔﹑離鄕客死之應。火星淸者爲顯星﹐主文章發達﹐大貴﹑烜赫﹑勢熖。濁者曰燥星﹐主剛烈燥暴﹑作威福﹑姦險﹑夭折﹐禍福相半﹐有吉有凶﹐易興易敗之應。然火之爲物﹐其起甚微﹐其發甚盛﹐其滅甚速。與物無情﹐金入則熔﹐木入則焚﹐土入則焦﹐水入則涸。故其星之凶者爲殺星﹐絕物之象也。其所主爲殺伐﹑慘酷﹑大盜﹑誅夷絕滅之應。大抵火星欲其脫卸多﹐或撒落平洋﹐或穿田渡水﹐重疊過峽﹐然後結穴則吉。吳公云「若見火星焰動時﹐到處須尋一百里。」言其遠則脫卸淨耳。《斷法》云「五七火星連節起﹐列土王候地。脫落平洋近大江﹐結穴始相當。」亦此意也。若火星未經脫卸﹐縱龍穴入格﹐必主大福大禍﹐未有盡善。如袁州嚴閣老祖地﹐在洪山﹐五七火星連節而起﹐尖炎焰動。其陽基乃穿水而起﹐脫卸後結。其陰地則未經穿水而結穴﹐𨿽龍格甚秀﹐結作極美﹐只是火性易發易散﹐故介溪公連登科第﹐位極人臣﹐富甲天下﹐而一敗塗地。亦如火之燼則灰飛煙滅耳。洪山之下有空洞﹐按《袁州郡誌》﹐爲葛洪煉丹之所﹐舊有記云「洪山肚裏空﹐五世出三公。𨿽然居一品﹐家業盡成空。」亦奇矣哉﹗補義楊公云「大地若非廉作祖﹐爲官終不至三公。」乃以廉貞屬火﹐而火星宜作祖龍矣。蓋五行之中﹐金分則輕﹐木分則小﹐水分則淺﹐土分則微﹐惟火星愈分越盛﹐如一星之火﹐分而爲萬里之炎﹐此所以宜作祖龍耳。大抵天下名山大嶽﹐未有不是火星者﹐此亦可見造化之妙也。土星淸者曰尊星﹐主極品王候﹐分茅胙土﹐勛業崇髙﹐慶澤綿衍﹐五福全運祚永。濁者曰富星﹐主多財產丰富﹐壽算綿延﹐人丁蕃衍。凶者曰滯星﹐主昏愚懦弱﹐疾病纏綿﹐黃腫牢獄不振。釋義土爲鎭星﹐含弘鎭靜﹐徳居中央﹐功爲地載﹐位爲帝星。故其星之淸者爲尊星﹐其所主爲王侯極品之貴﹐鎭靜以安社稷﹐普惠以澤民生之應。然五星之中﹐土爲重濁﹐故鎭星之行度最遲﹐大率二十年一周天。而土之性情最緩﹐發達鈍慢﹐最能耐久。其生物甚繁﹐故其星之濁者爲富星﹐其所主爲多貲財﹐田產丰饒之應。然土無處無之﹐𨿽凶亦不爲大禍﹐故重濁之土爲滯星﹐壅塞之象也。其所主爲滯鈍﹑頑昏﹑疾病纏綿之應。補義木有華麗﹐萬紫千紅﹐香气襲人。金有光彩﹐有聲音。水有波紋﹐蕩漾飛瀉。火有光明焰動。故木爲文星﹐金爲官星﹐而火之顯爲文明之象﹐水之秀有智巧之能﹐而土不與焉。然不知土於五行爲至尊﹐於五方居中﹐爲萬物之母﹐有配天之徳﹐天下之貴孰加焉﹖惟其渾厚質朴﹐不露圭角﹐不逞華麗﹐故凡文章科第﹑威武昂軒﹑烜赫華耀﹑聰明才辧﹐則少讓於水火金木。若夫爵祿之厚﹐品位之髙﹐王侯公輔之尊﹐及延長之慶﹐嗣續之衍﹐萬全之福﹐非土星不能也。是土星力量豈不冠絕於四星乎﹗卜氏謂「土旺牛田」﹐廖氏謂「土主家多豪富」﹐非知土星之大者也。論五星分髙山平崗平地三格金星髙山之金﹐如鍾如釜﹐頭圓不欹﹐光彩肥潤﹐金之吉者也。平岡之金﹐如笠如馬﹐倒木圓挎﹐如珠走盤﹐金之吉者也。平地之金﹐圓如糖餅﹐肥滿光潔﹐有弦有稜﹐金之吉者也。木星髙山之木﹐髙聳卓筆﹐挺然峙立﹐不欹不側﹐木之吉者也。平岡之木﹐枝柯宛轉﹐回抱袤延﹐勢若之玄﹐木之吉者也。平地之木﹐軟圓平直﹐枝柯曲延﹐苞節牽連﹐木之吉者也。水星髙山之水﹐山泡曲灩﹐勢如展帳﹐橫闊擺列﹐水之吉者也。平岡之水﹐平腳平鋪﹐勢如行雲﹐逶迆曲折﹐水之吉者也。平地之水﹐展席鋪毯﹐波浪暈界﹐有低有昂﹐水之吉者也。火星髙山之火﹐秀麗尖聳﹐焰焰燒空﹐爲祖爲宗﹐火之吉者也。平岡之火﹐手足袤延﹐縱橫生焰﹐得水相連﹐火之吉者也。平地之火﹐斜飛閃閃﹐田中生曜﹐水裏石梁﹐火之吉者也。土星髙山之土﹐如倉如屏﹐重厚雄偉﹐端正方平﹐土之吉者也。平崗之土﹐如幾如圭﹐重厚濁肥﹐不傾不欹﹐土之吉者也。平地之土﹐塹傍如削﹐方厚平齊﹐有髙有低﹐土之吉者也。論五星體性金之體圓而不尖﹐金之性靜而不動。山勢定靜光圓則吉﹐流動不正則凶。山面圓肥平正則吉﹐欹斜雍腫則凶。山頂平圓肥滿則吉﹐破碎巉巖則凶。山腳圓齊肥潤則吉﹐尖斜走竄則凶。木之體直而不方﹐木之性順而條暢。山勢直硬淸秀則吉﹐欹斜散漫則凶。山面光潤淸勁則吉﹐崩石破碎則凶。山頂直削圓靜則吉﹐臃腫欹斜則凶。水之體動而不靜﹐水之性沈泥就下。山勢橫波層疊則吉﹐牽拽蕩散則凶。山面水泡磊磊則吉﹐嫩坦散漫則凶。山頂圓曲欲動則吉﹐欹斜崚嶒則凶。山腳平鋪流瀉則吉﹐蕩然不收則凶。火之體銳焰動而不圓﹐火之性炎焰縹緲而不靜。山勢硝峻焰動則吉﹐不經脫卸則凶。山面平靜下闊則吉﹐亢頭破頂則凶。山腳飛斜帶曜則吉﹐返逆醜惡則凶。土之體方凝而正﹐土之性鎭靜而遲。山勢渾厚髙雄則吉﹐欹斜傾陷則凶。山面平正聳立則吉﹐臃腫破陷則凶。山頂方平闊厚則吉﹐圓角軟怯則凶。山腳齊平端斂則吉﹐牽拖破浪則凶。論五星所忌五星不宜太肥太瘦。金太肥則飽﹐飽則凶。金太瘦則缺﹐缺則凶。木太肥則腫﹐腫則凶。木太瘦則枯﹐枯則凶。水太肥則蕩﹐蕩則凶。水太瘦則涸﹐涸則凶。火太肥則滅﹐滅則凶。火太瘦則燥﹐燥則凶。土太肥則壅﹐壅則凶。土太瘦則陷﹐陷則凶。論五星所喜金喜圓靜﹐正而不偏﹐偏則缺損﹐缺損非所喜矣。木喜聳秀﹐直而不欹﹐欹則枯槁﹐枯槁所非喜矣。水喜活潑﹐動而不傾﹐傾則漂蕩﹐漂蕩非所喜矣。火喜雄健﹐明而不燥﹐燥則燎爍﹐燎爍非所喜矣。土喜方正﹐厚而不薄﹐薄則怯弱﹐怯弱非所喜矣。論五星聚講夫五星聚講者﹐金木水火土之五星﹐團聚而起﹐森森羅立﹐如孔門諸賢相聚而講談道徳也。其山皆須秀麗尊嚴﹐方合此格。多作龍祖﹐主至貴。右五星聚講﹐或在太祖山﹐或在少祖山。在少祖福力尢緊﹐此格至貴。五星相聚﹐不論生克。如漢受命﹐則五星聚於東井﹐秦之分野也﹐滅秦受命之應。宋朝受命﹐五星聚奎﹐文明盛治之應。故宋朝眞儒輩出﹐先聖大統﹐始有所屬。國朝嘉靖甲申正月﹐五星聚室﹐爲宗室蕃昌之應。故世廟以宗室入繼大統﹐治教休明﹐爲本朝中興之盛。凡五星之聚﹐爲世大詳。地理家五星聚講之理﹐亦與天文五星相聚一同。故龍有此格者﹐前去多結大貴之地﹐及聖賢墓宅﹐位極人臣﹐王侯將相妃後之貴。論五星連珠

夫五星連珠者﹐金木水火土之五星串連而不相間也。蓋五星聚講﹐不論在前後左右﹐四畔之山生來團聚﹐皆爲聚講。且欲其相聚而不拘其相間也。連珠則牽連而去﹐不必相聚﹐惟欲其相聯屬﹐相聚爲連珠﹐聚講尢貴﹐故與聚講爲異耳。是以聚講不論生克﹐而連珠則論生克以定吉凶。補義五星聚講及連珠格﹐皆極貴。聚講有大小不同﹐連珠則無分大小﹐惟論生克。蓋大聚講星辰闊大﹐如水星﹐或平闊至二三十里﹐火星延袤至五七十里﹑十數里。金﹑木﹑土亦如之。五星共廣不下一二百里﹐此大聚講也。此等龍多爲京畿及大藩鎭﹐或帝王陵寢﹑聖賢墓宅。小聚講則只五星各起數座﹐或各只一座而已。然數座不若各止一座﹐尢淸。力量之輕重﹐𨿽不能如大聚﹐卻亦非中下地所能有也。論五星歸垣夫五星歸垣者﹐一名五气朝元﹐亦曰五星升殿﹐至貴之格也。水星帳於北﹐火星聳於南﹐木星列於東﹐金星侍於西﹐土星結穴﹐正居平中。登局觀之﹐四面相等﹐各得其位﹐乃天造地設﹐五气之精﹐萬靈所萃﹐正气所鍾﹐上應天星﹐下合方位﹐至尊至貴﹐萬不逢一。但要星辰眞正﹐不欹斜破碎﹐不帶凶殺﹐遠近相稱﹐髙低大小各得其宜﹐方爲合格。多結禁穴﹐主出聖賢。其次者亦出王侯宰輔﹐貴極人臣﹐流芳百世﹐皇親國戚﹐文武全才﹐出將入相﹐狀元神童。朱文公祖地合此格。文公祖地圖見第八冊《龍法餘气》篇下。補義或問﹕水﹑火﹑木﹑金﹑土五星﹐於理正矣。而楊氏之貪﹑巨﹑祿﹑文﹑廉﹑武﹑破﹑輔﹐與廖氏之太陽﹑太陰﹑金水﹑天財﹑紫气﹑天罡﹑孤曜﹑燥火﹑掃蕩﹐二家九星﹐皆可盡棄矣。何是編中不盡削其名﹐而往往亦稱之﹐豈非自相矛盾乎﹖答曰﹕二家九星﹐亦自五星中來﹐未可全謂無理﹐特不醇正耳。然亦各有所用。如觀幹龍及龍祖星辰﹐當用楊氏九星爲善。蓋幹龍稟气厚﹐不可以一星拘之﹐故貞廉﹑貪狼等星辰形象﹐只取其山頂而已。乃其山之气有渾厚﹐不純屬火﹐不純屬木者。特起爲頭頂山巒﹐是眞气發現﹐爲木爲火。術家因其發現之形﹐而別以九星﹐曰貪狼﹑廉貞云耳。此處若直以木星﹑火星名之﹐非爲不類其形﹐亦且不盡山之稟賦矣。此楊氏九星用之幹龍可也。廖氏九星﹐亦以五星不純合夫圓﹑直﹑曲﹑尖﹑方之五體。故其金不純金﹐而帶土者爲太陰﹐帶火者爲天罡。土不純土﹐而帶金者爲孤曜。水不純水﹐而帶金者爲金水之類。《入式歌》云「圓直曲尖方五體﹐本是五行气。直曲方尖各帶圓﹐湊作九星全」是也。此廖氏九星﹐用之以察枝龍及穴法亦可也。或又問曰﹕旣二家九星﹐一可以觀幹龍之用﹐一可以觀枝龍及穴星之用﹐則不必議其非而從之可也。何又立五星之名耶﹖答曰﹕楊氏九星﹐惡其名義欠當。如貪且狼而爲吉﹐廉且貞而爲凶﹐及歷代《天文志》中無此名目。廖氏九星﹐惡其拘於九變﹐多牽彊﹐天文亦無此星。大抵二氏九星﹐皆無所根據﹐術家多遷就﹐凶吉不明﹐人子未必通曉﹐故直取五星定名﹐以淸濁凶三格別之﹐欲人因名知義﹐乃爲切寔﹐凶吉不淆云耳。予豈敢立異哉﹗故集中多稱二氏九星之名者﹐亦以其可取處而取之。倘不疑義理﹐吾何爲盡削之﹖可取而不取﹐則是術家各立門戶之私意﹐而非公心也。矧星辰亦輕可事﹐予兄弟所見﹐往往怪穴大地﹐都是不合星辰。常人見不合星辰﹐遂不敢下手。哲師有眞見﹐不拘星辰﹐故能下之。人見其不拘星辰﹐遂以爲怪﹐而有怪穴之稱耳。觀吳仲祥﹑董徳彰﹐皆能隨山點穴﹐又何嘗拘於星辰﹖但彼皆已到地理化處﹐能如是耳。在他人﹐欲不論星辰﹐是不知有下學工夫﹐而遽欲躐等上達﹐正所謂欲以效顰﹐適增其醜。曰﹕到化處﹐如何便不拘星辰﹖曰「葬者乘生气也」﹐識得「乘生气」三字﹐則地理之能事畢矣﹐又何用五星九星之拘哉。

重刊人子須知資孝地理心學統宗卷三上之二江右山人徐善繼述同著穴法總論夫地理龍穴之說﹐乃天造地設﹐生成自然之妙﹐初無一毫勉彊。才有勉彊﹐便非眞造化。卜氏云「旣有生成之龍﹐必有生成之穴。」故凡龍穴旣皆生成﹐則砂水莫不應副﹐而龍虎﹑明堂﹑水城﹑對案﹑羅城﹑水口﹐自然件件合法。何則﹖蓋龍譬之君也﹐穴譬之臣也﹐砂水譬之天下民庶也。君明臣良﹐則萬邦莫不向化﹐四夷莫不賓服﹐如雲之從龍﹐風之從虎﹐各以其類應耳。苟龍不眞﹐則穴與砂水亦皆背戾。縱有假情﹐終是勉彊﹐有眞見者不爲其所惑。是故相地之法﹐先須察龍。《經》曰「恐君疑穴難取裁﹐好向後龍身上別。龍上生峯是根核﹐前頭形穴是花開。根核若眞穴不假﹐蓋從種類生出來。」又云「龍若眞兮穴便眞﹐龍不眞兮少眞穴。」皆謂有眞龍方有眞穴。若龍不眞﹐縱有天然可愛之穴﹐亦爲花假虛僞﹐而生气不鍾矣。然辧穴固在審龍﹐而有龍無穴﹐法亦不葬。故楊公三不葬﹐首言有龍無穴不葬。厲伯韶四不下﹐亦首言無穴不下。蔡牧堂先生亦謂一不可下者天也﹐有龍而無穴者也。夫所謂有龍無穴者﹐乃假僞之龍﹐非眞龍也。龍不眞固無融結造化﹐不能作穴﹐而無穴可下。蔡西山云「假龍誤人甚多﹐其擺布精神﹐起人眼目﹐與眞龍無異。只是到頭結果無取﹐世俗之人止謂其气秀特﹐而時師又以眞龍醜穴之說文之﹐鮮有不爲所惑者。子微云「假龍亦有穿心開帳﹐有星辰秀麗﹐有橈棹手腳﹐亦有擺布﹐但無迎送。或蜿蜒四五里﹐或縈紆數十里﹐到大盡處﹐乃無穴可下」是也。故龍之與穴﹐不可缺一。或有龍無穴﹐或有穴無龍﹐皆非眞地。今之言地理者﹐往往以有龍無穴指作龍眞穴怪﹐勉彊安扡﹐掘窩𨿽頂﹐自謂功力之巧。不知龍眞穴怪﹐乃是有穴而特醜拙奇怪﹐非若假龍之無收拾結果﹐而爲粗惡﹑臃腫﹑急峻﹑頑硬﹑散漫﹑懶坦﹑蕩闊﹑軟皮﹑巉巖﹑瘦削﹑突露﹑孤寒﹑陡瀉﹑崩陷﹑飽肚﹑繃面﹑墜足﹑貫頂諸般凶惡之形﹐無穴可下也。世之僥富貴﹐圖大地者﹐多被術家所誤﹐以龍眞穴怪爲借口﹐亂下無穴之地﹐求福得禍﹐誠爲可憫。彼蓋不知地理之法﹐𨿽重於尋龍﹐猶切於扡穴。楊公云「尋龍容易點穴難。」古歌云「望勢尋龍易﹐須知點穴𨿽。若還差一指﹐如隔萬重山。」誠以千里來龍﹐入首惟融八尺之穴。乘生气﹐注死骨﹐造化全在於此。苟穴無定準﹐可以從人作爲﹐可以上下左右﹐則察識地中生气之法﹐皆渺茫無據﹐豈不大謬矣乎﹗故不識穴法之妙者﹐皆是不得傳授﹐自作聰明﹐偏執臆見﹐其誤可勝言哉﹗地理家穴法﹐自有一定不易繩墨﹐才失毫釐﹐便有乖戾﹐變吉爲凶。子朱子《山陵義狀》所謂﹕「定穴之法﹐譬如鍼灸﹐自有一定之穴﹐而不可有毫釐之差。」誠確論也。予嘗歷覽富貴祖墳﹐有前人已下數穴﹐而差失尺寸﹐皆不發福﹐後遇明師扡點眞穴﹐而遂獲富貴者。亦有先輩已下眞穴﹐發越旣過﹐後人妄覬其福﹐侵槨附葬﹐而福竟蔑聞者。何也﹖良由一穴之間﹐數尺之內﹐眞气融聚﹐不可過髙﹐不可過低﹐不可偏左﹐不可偏右﹐不可太深﹐不可太淺。如方諸取水﹐陽燧取火﹐不爽毫髮﹐始得無中生有之妙。楊公云「裁穴要知聚水火﹐遠近髙低皆不可。聚光若能得中正﹐火卻炎炎水傾墜。鑑取於水月中精﹐鑑必凹深取月明。其光圓聚方諸上﹐一點精光似水晶。太近光時水不滴﹐太遠光時亦不濕。只要當中取正光﹐頃刻之間水盈溢。陽燧取火亦復然﹐日光聚正卻生煙。莫令太近莫太遠﹐只要當中火卽然。若曾親自取水火﹐便識髙低皆不可。日月在天幾萬里﹐陽燧方諸毫髮細。聚光回射當凹中﹐水火卽從生聚起。要識裁穴亦如斯﹐穴聚前朝由水气。來山旣聚眾气來﹐下了須臾百祥至。取水取火須自爲﹐方識陰陽論气聚。」故點穴不可有差尺寸﹐髙低﹑左右﹑深淺﹑向首俱要合法﹐一或少差﹐遂失生气﹐縱是眞龍﹐亦爲毋益。《地理指南》云「立穴髙低裁不正﹐縱饒吉地也徒然。」《經》云「穴若在低髙下了﹐穴在承漿卻下腦。穴若居髙裁處低﹐當鍼百會卻鍼臍。髙低若是差裁卻﹐恰是盲髠鍼腿腳。穴隔分寸尙無功﹐況是髙低鍼不著﹖」是言不可有髙低之失也。董徳彰云「下穴不容少偏頗﹐左右如差福成禍。」吳景鸞云「龍從左來﹐气從右注﹔龍從右來﹐气從左注。就生棄死﹐葬乘生處。左右如差﹐福應難許。」是言不可有左右之失也。《寶鑑》云「天然正穴不須移﹐案正山齊乃合宜。午向忽然差作丙﹐卽傷龍脈損根基。」又云「就中安向如差悞﹐變福爲災起禍愆。」是言立向不可有失也。《葬經》云「淺深得乘﹐風水自成。」蔡牧堂云「下地必以深淺爲凖的。當淺而深﹐則气從上過﹔當深而淺﹐則气從下過。𨿽得其地而效不應。」是言淺深不可有失也。蓋穴乃放棺的切處﹐是地理緊關玄竅﹐毫釐有差﹐禍福千里。髙一尺則犯罡鬥殺﹐傷龍﹔低一尺則犯蕩脫脈﹐傷穴。偏左一尺﹐水蟻侵左﹔偏右一尺﹐水蟻侵右。深一尺則气從上過﹐水自底生﹔淺一尺則气從下過﹐蟻自蓋入。直來直下﹐气從腦散。饒減太過﹐接气不著。諺云「陰地一綫」是也。苟有少差﹐縱見眞龍﹑奇砂﹑秀水﹑百般美處﹐種種成空。是故必有天然之穴﹐依繩墨以定髙低﹑左右﹑向首﹑淺深﹐則自無數者之失。苟無天然之穴﹐而妄以臆見察地中之生气﹐必渺茫毋據。生气旣無可據﹐定爲蟻穴﹐爲泉窟。以親體置之蟻穴泉窟之中﹐其禍必不旋踵而至矣。噫﹗穴之所系如此﹐其可忽乎﹖術家𨿽各有穴法﹐諸說略無統紀。論百物形象者失之誕﹐論九星變態者失之支﹐論天星方位者失之鑿﹐論精神動靜者失之異。而相山骨髓﹐及四十字銅人﹑空山﹑赤圖﹑寸金諸家之說﹐又皆失之漶漫隱僻﹐殊非至當歸一之論﹐訛謬相傳﹐人心愈惑﹐竊嘗病之。今以諸家之法﹐參之吳﹑董心機﹐定爲穴法標準。一曰穴形﹐非百物形象之形﹐而取夫楊筠松四象﹐窩﹑鉗﹑乳﹑突之形﹔二曰穴星﹐非九星之星﹐而取夫張子微五星﹐金﹑木﹑水﹑火﹑土之星﹔三曰穴證﹐則兼取夫前後左右﹑龍虎明堂之諸應﹔四曰穴忌﹐則致辧夫粗惡﹑急峻﹑臃腫﹑虛耗之諸凶﹐列爲四卷﹐曰形﹑星﹑證﹑忌。俾觀其星﹐究其形﹐審其證﹐察其忌﹐則出龍之性情﹐融結眞僞﹐自不能遁。而仁人孝子之欲卜宅兆以寕其親者﹐不致眩惑訛謬云。應沙道人徐善述識。此一冊專論穴形夫穴之形體﹐變態萬狀﹐不一而足。寔則不過陰陽兩字﹐曰陰來陽受﹐陽來陰受而已。其爲形則凹凸是也。陰中有陽﹐陽中有陰﹐故有太陽﹑少陽﹐有太陰﹑少陰。其爲形則窩﹑鉗﹑乳﹑突是也。各得生气﹐其形始眞。故一言以蔽之﹐曰「葬乘生气」。蓋生气者﹐太極也。凹凸者﹐兩儀也。窩﹑鉗﹑乳﹑突者﹐四象也。太極兩儀﹐兩儀四象﹐寔古今之正傳﹐穴法之定論也。夫何各立機軸﹐支離其說﹐而有三十六形﹑八十一變﹑三百六十五體﹑三百八十九像﹖種種多門﹐不勝蕃衍﹐使易簡之理﹐反爲分析隱晦。是皆欲以形盡山勢﹐而不知山勢變態不常﹐咫尺轉移頓異﹐只可以理會﹐不可以形拘。《玄機論》云「論星則胸中有主﹐喝像使眾人皆知。」是形像不過爲眾人設耳。若曰山必合某形﹐穴當安某處﹐以某物爲應案﹐乃刻舟求劍﹐膠柱鼓瑟﹐非達理之論也。余氏云「尋龍點穴﹐不過陰陽動靜﹐足以盡其微妙。間有龍穴融結﹐偶合物形﹐因以名之可也。若野俗之書﹐專以人物取像地形而較美惡﹐則失之遠矣。」誠爲確論。且物類有古方今圓﹐古長今短﹐古貴今賤﹐古有今無之不同﹐豈可以擬一定之山形哉﹗範越鳳及劉公謙皆嘗鄙誚之﹐謂如虎形﹐旣虎能傷人﹐又安可葬﹖肉堆案亦嘗食之否乎﹖其論不爲無理。況物類形像相似者﹐尢難辧別﹐又烏得無指鹿爲馬﹑認烏爲鸞者乎﹖愚故曰﹕山川只可以理會﹐不可以形拘。《葬書》謂「在天成像﹐在地成形」﹐亦只指五星之形言之﹐非言山形與百物類也。今故屏去百物形象之說﹐不使眩惑心目。惟以楊筠松穴形四格﹐窩﹑鉗﹑乳﹑突以論形﹐則庶幾守約盡博﹐而易簡之理得矣。「葬乘生气」之眞機﹐又豈有餘蘊哉﹗穴形諸圖解見下。論窩形之穴窩穴﹐卽廖氏開口穴也﹐亦曰窟穴。《葬書》云「形如燕窠﹐法葬其窩﹐胙土分茅」是也。凡曰雞窩﹑鍋底﹑掌心﹑旋螺﹑金盆﹑銅鑼等形﹐皆窩穴之異名耳。乃穴星開口生兩掬者也。平地髙山皆有之﹐而髙山爲多髙山以窟爲眞﹐平地以突爲眞﹐故髙山多。俗亦名仰天湖格。除星體另論外見穴星捲﹐而窩之爲形﹐凡四格﹕曰深窩﹐曰淺窩﹐曰狹窩﹐曰闊窩。皆以左右兩掬均勻爲正格﹐左右不同爲變格。而各有二體﹕一是左右交會﹐名曰藏口窩﹔一是左右不交會﹐名曰張口窩。四格之形﹐又各有俯仰不同。身俯則須窩中微有乳﹐穴就乳脈安扡﹔面仰則須窩中微有突﹐穴就窩心突頂安扡﹐此爲最吉。廖氏云「凡開口之穴﹐靈光合聚於中﹐餘气分行於外﹐雌雄相顧﹐血脈交通﹐所以謂之吉穴」是也。惟要弦稜伶俐﹐兩掬彎環﹐口中圓淨﹐窩內沖融﹔切忌落槽﹐最嫌偏陷。《經》曰「窠形須是曲如窩﹐左右不容少偏頗。偏頗不可名窩穴﹐倒側傾摧禍柰何」是也。又有懶坦﹑空亡﹑崩洪﹑破陷﹐謂之假窩﹑虛窩﹐務須詳辧。如誤下之﹐主淫亂少亡﹑貧窮絕嗣﹐不可不愼。若後龍眞的﹐入首明白﹐星辰合格﹐證佐分曉﹐此穴至貴。窩形四格﹕深窩﹑淺窩﹑闊窩﹑狹窩左爲深窩圖。此深窩者﹐開口中深藏也。然窩旣深藏﹐不宜太深坑陷﹐須是深得其宜。惟窩中有微乳﹑微突者﹐謂之陽中有陰﹐𨿽深不忌。若無乳突﹐切忌深陷。又須窩中圓淨﹐弦稜明白﹐兩掬弓抱﹐方爲合格。若窩太深陷﹐又無乳突﹐弦稜不圓﹐左右偏頗﹐卽是虛窩﹐不可下也。左爲淺窩圖。此淺窩者﹐開口中平淺也。不宜太淺﹐太淺則不明。須是淺得其宜﹐如金盤﹐如荷葉之類﹐而又窩中弦稜明白﹐兩掬弓抱﹐方爲合格。若窩中太淺﹐弦稜不明﹐懶坦無情﹐則非眞窩﹐不可下也。左爲闊窩圖。此窩形之闊者﹐開口中寬闊也。窩旣寬闊﹐不宜太深﹐須左右交會。要窩中有微乳﹑微突﹐就乳頭突頂安扡﹐方爲合格。不然﹐多是空亡虛冷之窩﹐气不凝聚。又須窩中圓淨﹐弦稜明白﹐兩掬彎抱﹐乃爲合法。若窩形太闊﹐又無乳突﹐弦稜不明﹐左右偏頗﹐或兩掬不交﹐則不可下也。左爲狹窩圖。此窩形之狹者﹐開口中狹小也。窩𨿽狹小﹐亦要相停﹐不可太狹。太狹則恐開口不眞。須是狹小得中﹐如燕窩﹐如雞窩之類﹐而又窩中圓淨﹐弦稜明白﹐兩掬彎抱﹐方爲合格。若窩中太狹小﹐口內不圓﹐弦稜不明﹐左右不抱﹐則非眞窩﹐不可下也。以上窩形四格之圖。其左右兩掬均勻者﹐乃爲正格﹐有五體。左右兩掬不均勻者﹐爲變格﹐有二十體。圖具下﹕正格凡五格

上圖爲正格﹐凡五體﹐乃左右兩掬均勻者也﹐下仿此。變格凡二十

以上變格﹐乃左右兩掬所轉不同﹐凡二十體﹐穴星仿此。帶曜凡八格

已上帶曜諸格﹐後皆仿此﹐圖繁﹐亦不重載。窩穴名地諸圖附後。右地在吾邑南門外﹐與縣龍分脈後﹐起五星聚講﹐開帳入局﹐又大斷過脈﹐列芙蓉大帳。帳中穿心出脈﹐垂落淸秀。入首結開口仰天窩穴。窩中圓淨﹐兩掬均勻﹐口中平坦﹐左右重重包裹﹐前朝秀麗﹐明堂融聚﹐水城繞抱﹐水口關鎖﹐系艮龍﹐扡丙向﹐俗傳仰天湖﹐賴布衣下。後余低出朝議大夫﹐數代淸貴﹐至今福祉未艾。朱國本問曰﹕余氏此地﹐分幹大龍開帳﹐穿心中落結美穴﹐明堂﹑龍虎﹑朝對﹑水城﹑水口﹐無一不貴。艮龍丙向﹐又合天星。賴公所下﹐葬法又善﹐宜其貴列三公。乃僅止此﹐何也﹖儓仙曰﹕善哉﹗問此地龍穴﹑砂水俱上格﹐葬又合法﹐而貴不窮顯者﹐有二缺焉﹕少餘气﹐無曜星矣。吳公云「餘气不去數十里﹐決然不是王侯地。」楊公云「龍眞穴眞只無曜﹐空有星峯重疊照。」故大貴須有餘气﹑曜星。此地缺此﹐《葬書》謂「十一不具﹐是爲其次。」此地是也。右地在泰寕﹐土名洪港口。其龍乃南幹正條﹐穿艸坪峽後﹐少華大旺處﹐分正脈一派﹐巍峨廣袤﹐綿亙紆盤數百里﹐皆極其髙大﹐非足力所能及。一枝一葉﹐亦甚長遠。入局起漲天水星﹐橫列十數里。帳之中垂落一脈﹐欲斷不斷﹐復頓髙金﹐貼在帳下﹐圓滿光肥。兩畔帳帶﹐如垂絲串珠者數十條﹐護從繁華。於髙金星面﹐微開小窩﹐於上聚處結穴﹐弦稜伶俐﹐兩掬彎環﹐窩間平坦圓整﹐不深不闊﹐宛然如燕窠﹐僅可藏車隱馬。龍勢雄大﹐穴情巧小﹐眞貴格也。不假外山包裹﹐穴自周密藏聚﹐天然可愛。穴前又平坦數尺﹐下注嘉泉﹐廣不盈畝﹐四時不涸不溢。此池卽內堂也。堂之前一山﹐近可攀摘﹐秀媚方平﹐不迫不欹﹐整然端拱。穴間惟見此山﹐其外洋及左右一切山水﹐俱所不見﹐恬然安靜﹐如坐密室。而後坐大帳﹐髙貼有力﹐不啻端居幃幄之中。俗傳「珍珠涼傘蓋交椅」形﹐襆頭案﹐誠切當矣。從而檢點﹐外面諸山﹐重重疊疊﹐擁護羅列﹐合沓暗拱﹐有萬卒影從之勢。混港﹐洪港兩溪夾送龍身﹐交會於五里外。水口諸山﹐皆大龍交纏。但穴結山腰﹐下鋪田畬﹐餘气甚長﹐不免頓跌﹐勢似順局爲異。然山勢髙大﹐穴𨿽髙﹐猶是山麓間。而登穴夷坦藏聚﹐不知爲髙﹐亦不知有外面傾跌之患﹐此所以爲美也。但離鄕而貴﹐亦職此故爾。然龍勢牽連﹐煞气未淨﹐髙金結穴﹐又是武星。金旺於西﹐以庚脈入首﹐作卯向﹐宜其貴皆以武功。且正幹分受﹐鍾山川正气﹐主忠貞而悠永不替焉。舊有記云﹕混港東﹐洪港西﹐裏有池塘外有溪言二水夾送眞龍﹐而結穴處裏有泉注﹐外有溪送。一如龍子去尋母老龍抽嫩枝﹐盤桓眷戀﹐又如龍母去盤兒大山包裹﹐小山結穴。遠看山斷卻不斷﹐近看子母不相離穴星貼大帳中。滿牀牙笏渾閒事﹐百萬軍聲唱若齊言貴之多皆以武也。今鄕傳爲楊筠松益避巢亂﹐過此愛之﹐求以葬母。後其孫有爲麟州刺史者﹐值時亂﹐天下分南北﹐莫能歸﹐遂居太原﹐世爲邊將云。卽楊無敵等﹐亦莫考其寔。按﹕是地山勢麄雄﹐不見脫卸﹐而煞气未除。兼以僻在萬山中﹐局甚逼窄﹐無龍虎明堂﹐不見外洋﹐不入俗眼。只是穴情一小窩可受﹐所謂璞中之玉﹐非哲師莫辧。傳疑楊無敵﹐宋初太原人。父信漢﹐麟州刺史。無敵名業﹐事劉崇﹐屢立戰功﹐時號無敵。太宗徵太原﹐業勸其主繼禮降﹐以保生眾。太宗召見﹐以業爲代州兼三交駐泊兵馬都部署﹐屢與契丹戰﹐被擒﹐不食而死。業不知書﹐忠烈武勇﹐有智謀﹐與士卒同甘苦﹐故士卒樂爲之用。子延昭﹐太宗時以崇儀使知保州﹐屢敗契丹。後爲商陽關副都部署﹐智勇善戰。契丹憚之﹐目爲楊六郎。昭子文廣﹐從狄靑南徵﹐爲廣西鈐轄﹐知宜﹑邕二州﹐英宗稱爲名將。屢遷興州防禦使﹑秦鳳副總管。後徙定州﹐遷部軍都虞候。遼人爭地界﹐文廣獻陣圖﹐並取幽﹑燕策﹐未報而卒。其後世爲邊帥。左地在丰城縣﹐土名堯坊筲箕窩﹐乃陸氏祖墓。其龍起自眞軍腦﹐衝天火星作祖而來。迢遞至堯坊﹐脫卸平崗﹐左棲右閃﹐逶迆活動。將入首﹐頓起走馬金星。數節大斷﹐起正體太陽金星﹐開口成大窩穴格。登穴視之﹐有似空曠粗大。殊不知逆水漲潮﹐妙在粗大。穴𨿽空曠﹐亦不足畏。下手廟山﹐收盡洋朝諸流之水﹐山川相等﹐四獸和平。陸氏葬後﹐人財聚發﹐時通公官侍禦。夢麟侍禦﹐夢豹主事﹔曰應川﹑曰策﹐登科甲﹐福祉未艾。右地在樂平縣南七十里﹐土名軍山。其龍來歷長遠﹐不詳述。將入局﹐平田廣野中崛起髙山﹐勢侵云漢﹐綿亙百餘里﹐雄冠一方。峯巒層疊﹐正脈中出﹐枝腳蕃衍。入首開大帳﹐帳中落脈﹐屈曲而下﹐走弄如蛇。抽出平崗﹐貼在邊帳之內。復起頂開窩結穴﹐窩中平淺如仰盤﹐弦稜圓整﹐天然可愛。兩掬彎抱有情﹐左臂一山逆抱過穴﹐爲近案﹐以收大溪之水。隔溪遠山朝拱﹐四勢尊嚴﹐內堂緊夾﹐外洋寬暢﹐誠吉地也。取作漁翁撒网形﹐卯龍﹐庚酉向。許氏樂邑右族﹐而此地又許氏諸地之首稱。廖金精嘗贊美之曰「行盡樂平路﹐無如許婆墓。」誠非虛譽。葬後﹐自宋元以來﹐許氏出科第數十人﹐登仕籍者百餘人﹐且多忠貞節義云。但穴後一水﹐春夏之交自帳上飛下﹐如瀑布百丈﹐乃白刃之象。此瀑布穴上不見﹐亦不聞聲﹐但自穴後飛下。故國初﹐許瑗以忠奮死節於太平府。太祖平定寰宇後﹐論功追封髙陽候﹐是其應也。今人丁蕃衍﹐富貴未艾。按﹕瀑布泉乃如白刃之狀﹐宅墓俱不宜見﹐卽吉地亦有兵刃之應。此水宜居水口間﹐謂之掛劍水﹐於內必有大地。如匡廬瀑布泉﹐乃西江水口也。右地在吾邑南門外五里﹐地名長塘。其龍與縣龍分脈後﹐起五星聚講﹐入局開五腦梅花帳﹐磊落數節﹐大斷穿田﹐起串珠金四座。又大斷走弄﹐三星結金星開口﹐成深窩穴格。窩旣深﹐卻中垂微乳﹐穴安乳頭﹐賴公所下﹐取曰艸蛇吐舌形。艮龍﹐扡癸山丁向。葬後﹐余氏連登科甲﹐富貴雙全﹐迄今未艾。按﹕深窩格﹐窩旣深﹐必有微乳﹐乃陽中又有陰﹐方有融結。否則﹐純陽無化气﹐不能結穴﹐謂之空窩﹐葬之主絕人丁。但此等微乳﹐非哲師莫能辧。此地若以山勢星辰取形﹐全不類蛇。賴公乃命形曰「艸蛇吐舌」﹐蓋全以穴情取之﹐其旨微矣妙矣。哲師之重穴如此﹐孰謂賴氏專於天星而不論形穴哉﹗以上開窩穴格﹐卽廖金精開口穴也。姑附此數圖﹐以見其槪。夫窩穴爲穴法第一格﹐惟要大小深淺適得其宜﹐不可太小﹐不可太大﹐不可太深﹐不可太淺。大窩﹑深窩又須窩內有微乳微突﹐方有化气。其小窩﹑淺窩﹐切有弦稜明白﹐兩掬彎抱﹐窩中平坦天然﹐此爲融結得眞。如太小淺﹐恐開窩不明﹐又非眞結。務宜細察﹐不可潦艸﹐愼之﹗愼之﹗論鉗形之穴

凡鉗中微有乳﹐宜就乳頭扡穴﹐忌乳頭峻急﹐腳下落槽。

凡鉗中微有窩﹐宜就窩中扡穴。忌漏槽﹑貫頂﹑界水淋頭。鉗穴卽廖氏開腳穴也。凡曰釵﹐曰虎口﹐曰合谷﹐曰夾穴﹐曰僊宮﹐曰單提﹑雙臂﹑單股﹑弓腳等形﹐皆鉗穴之異名耳。乃穴星開兩腳者也﹐平地髙山皆有之。除星體另論外見穴星捲﹐而鉗之爲形﹐凡八格﹐曰直鉗﹐曰曲鉗﹐曰長鉗﹐曰短鉗﹐曰雙鉗。此五者爲正格。又有邊直邊曲﹐曰仙官﹔邊長邊短﹐曰單提﹔邊單邊雙﹐曰疊指。此三者爲變格。八格各有二體﹐一是鉗中微有乳﹐乃乳穴之變來者﹐宜就乳頭插穴。要兩邊界水明白﹐頂頭圓正。切忌乳頭粗硬﹐腳下落槽﹐左右折陷﹐元辰直長。一是鉗中微有窩﹐乃窩形之變來者﹐宜就窩間扡穴。要弦稜分明﹐頂頭圓正。切忌漏槽﹑貫頂﹑界水淋頭﹐不可不審。八格之形﹐又各有俯仰不同。身俯則須微乳﹐面仰多是微窩﹐葬同前推。廖氏云「凡開腳之穴﹐靈光向內而潛藏﹐餘气貼身而護衛﹐左右或有不齊﹐上下初無二用﹐所以謂之吉穴」是也。大要頂上端圓﹐鉗中藏聚﹐弓腳必須逆水﹐單股切忌直長。最怕漏槽貫頂﹐界水淋頭﹐元辰傾瀉﹐堂水捲廉。《經》曰「鉗穴如釵掛壁隈﹐惟嫌頂上有水來。釵頭不圓多破碎﹐水傾穴內必生災。」吳公《祕訣》云「鉗穴元辰多不收﹐莫教直瀉退田牛。明堂融聚財砂遶﹐定有榮名播九州島」是也。又有橈棹之間﹑枝葉之內﹑界水之中﹐多有直鉗﹐謂之假鉗﹑虛鉗﹐務須詳辧。如誤下之﹐主退敗資財﹐多出疾病幼孤老寡﹐隨以絕滅﹐不可不愼。若後龍眞的﹐入首明白﹐星辰合格﹐證佐分曉﹐此穴最貴。鉗形八格﹕直鉗﹑曲鉗﹑短鉗﹑長鉗﹑雙鉗﹐以上五者正格也﹔邊曲邊直鉗﹑邊長邊短鉗﹑邊單邊雙鉗﹐以上三者﹐變格也。直鉗圖曲鉗圖長鉗圖短鉗圖

凡直鉗者﹐左右兩腳皆直也。兩腳旣直﹐切忌長硬﹐須是婉媚短小爲佳。若近前有案橫攔爲美。大要頂上端圓﹐鉗中藏聚﹐方爲合格。若兩腳直長﹐拖拽太重﹐而上不周正﹐下復陡瀉﹐內气旣傾﹐外無闌截﹐則非融結﹐不可下也。凡曲鉗者﹐左右兩腳彎曲抱內也。兩腳旣曲﹐最要彎如牛角﹐弓抱穴場﹐左右交牙猶妙。大要頂上端圓﹐鉗中藏聚﹐方爲合格。若兩腳𨿽曲﹐頂不端圓﹐界水淋頭﹐則非眞結﹐不可下也。凡長鉗者﹐左右兩腳皆長也。兩腳旣長﹐切忌直硬﹐亦不可太長﹐太長則元辰直瀉﹐牽動土牛。須是長得其宜﹐而婉媚爲佳。惟近有低案橫抱﹐則不忌長。大要頂上周圓﹐鉗中藏聚﹐方爲合格。若兩腳長硬﹐元辰傾瀉﹐內气不收﹐外復曠野﹐則無融結﹐不可下也。凡短鉗者﹐左右兩腳皆短也。不宜太短﹐太短則護穴不過﹐開腳不眞。須是短得其中﹐或外有抱衛﹐方爲合格。若短不護穴﹐至於漏胎。若外無包裹﹐穴必孤寒。兼以星頭峻急﹐或不周圓﹐皆非眞結。況短鉗之穴﹐最忌粗大。惟嫩巧婉媚﹐頭面光彩﹐四應有情爲美。若反此則無融結﹐不可下也。凡直鉗﹑長鉗﹐皆緊夾貼身﹐入穴抱掬有情。不似龍虎推車﹐長直無情之比﹐方爲眞格。雙鉗圖一雙鉗圖二雙鉗圖三

此兩邊齊對﹐一長一短﹐不相鬭競﹐乃爲吉。此兩宮弓抱﹐一前一後﹐穿牙護穴﹐不相尖射﹐乃爲吉。此內兩臂甚短小﹐名曰夾勢﹐忌其尖射﹐名曰夾刃﹐凶也。凡雙鉗者﹐兩腳左右皆生雙枝者也。或三或四以上皆同。但鉗多必須交牙爲美﹐否則元辰太長﹐眞气不聚。凡雙鉗之格﹐有三體。有左右皆雙到者﹐要彎曲有情﹐不成相鬭。有左右一前一後到者﹐要交牙弓抱﹐不相尖射。有內兩臂短小者﹐廖氏謂之夾勢。不可尖射﹐尖射則爲夾刃。夾勢貴﹐夾刃凶。宜用工鋤去尖利﹐作馬蹄形則吉。大抵雙鉗﹐宜左右相護交牙﹐方爲合格。若兩宮對射﹐或閒曠不交﹐皆非吉穴﹐不可謂其合雙鉗而用之也。鉗形變格邊曲邊直圖邊長邊短圖邊單邊雙

此右曲左直﹐名曰右仙官﹐亦曰右官腳。此左曲右直﹐名曰左仙宮﹐亦曰左官腳。此右長左短﹐名曰左單提。此左長右短﹐名曰左單提。此右雙左單鉗穴﹐名曰右疊指。此左雙右單鉗穴﹐名曰左疊指。此鉗之左右不均﹐邊曲邊直者。廖氏名曰弓腳﹐乃左右之腳﹐或左曲右直﹐或右曲左直。亦名仙宮。必須曲股逆水﹐乃爲合格。若曲股順水﹐加以尖利走竄﹐最爲不吉。卜氏云「東宮竄過西官﹐長房敗絕﹔右臂尖射左臂﹐幼子貧寒。」極驗﹐不可下也。此鉗之左右不均﹐邊長邊短者。廖氏名曰單股﹐乃左右之腳﹐或左長右短﹐或左短右長。亦謂之單提。必須長股逆水﹐方爲合格。若長股順水﹐則非吉穴。此鉗之左右不均﹐邊單邊雙者。廖氏名曰疊指﹐乃左右之腳﹐或左單右雙﹐或右單左雙是也。𨿽其左右單雙不均﹐卻要穴上見其均勻爲佳。又須雙邊逆水﹐外股長曲弓抱﹐方爲合格。若長枝順水﹐有飛走之勢﹐不可下也。此穴形類疊指﹐主人戲樂無度﹐愛賭博。然龍眞穴的﹐決不破家。直至龍盡气止﹐福力已竭﹐亦以賭錢而敗。主生六指之人。凡鉗穴﹐各有二體。一是鉗中微有乳﹐一是鉗中惟有窩。其鉗之曲直長短等格﹐又各有左右轉金﹑轉火﹑轉水﹑轉木﹑轉土﹐及一腳轉金﹐一腳轉木﹐一腳轉水﹐一腳轉火﹐一腳轉土﹐凡二十五格﹐及帶曜穴格﹐各與前窩穴相類。圖繁不載﹐學者例推之可也。鉗穴名地諸圖附後右地在京山縣南二十里﹐土名歐家衝。其龍來遠﹐不詳述。入局起禦屏土星﹐正脈中落﹐逶迆數節﹐到頭復束气﹐起金星﹐開鉗結穴。鉗腳掬抱﹐彎曲有情。下吐余氈平坦﹐明堂田源之水特朝。前沙天馬﹑貴人﹑旗鼓﹑排衙羅列﹐水口交固﹐而兌峯卓立特秀﹐乃催貴之地。王氏葬禦史虹塘公﹐宗茂公女配太史李公維楨﹐以茂齡膺誥封﹐是其應也。今福祉方隆。凡巽﹑離﹑兌三位之峯特秀者﹐主出女貴。此地兌峯獨秀﹐甲於羣山﹐故女貴應之。左地在承天府北四十里﹐地名老人倉。龍遠不述。入局平崗開帳過峽﹐牽連如浪湧﹐擺折活動。入首成太陰金星﹐開兩鉗結穴。頂圓而鉗腳直夾﹐細嫩嫵媚。穴下平坦如掌心﹐四勢和平。葬後第四代出端湣公﹐大節登進士﹐官至兵部左侍郎﹐贈尙書。今世宦未艾。左地在莆田城北一里。其龍分府幹旺气﹐奔騰磊落。入首起金星﹐開鉗結穴。後坐九華﹐前對壼山﹐穴甚尊貴。但兩鉗旣長﹐前鋪余土﹐壅塞內堂。葬後三代﹐偶去穴前之土﹐二泉公澄源卽登會魁﹐官至方伯。今人文濟濟﹐福祉未艾。按﹕是地龍旺穴秀﹐撞脈安棺﹐極善。去其餘土﹐亦天啟其衷耳。造化福善﹐豈偶然哉﹗右地在興化府治南三里。其龍分府龍之旺﹐磅礡綿亙﹐气勢雄偉。比入首﹐大斷穿田﹐變爲平岡。枝腳均勻合格﹐結倒地木星節包之穴。開鉗明白﹐兩掬微茫髙尺許﹐彎抱有情。穴上吐出氈唇﹐證佐分曉。明堂融聚﹐水口一墩﹐關鎖交固﹐誠美地也。葬後﹐出梅峯公珩﹐登進士﹐官方伯。子曰士賓﹐登會魁﹐官正郎。孫荊坡公九金﹐以少年登嘉靖戊辰進士﹐累任僉憲。人才疊出﹐富貴方隆。右地在臨海縣西南五里。其龍發自望海峯左枝﹐頓起大帳。中有衝天木星﹐番身轉換﹐抽出水木﹐連行數節。兩畔送從齊來。中脈跌斷過峽﹐有扛夾。再起大帳﹐落脈做穴﹐開鉗分明﹐坐辰向戌﹐乘幹气入首。前案如屏如幾﹐逆水有情。大江橫繞﹐隔江幘山挺然﹐臨江雙塔秀異。明堂平坦﹐又有小水交鎖。登穴觀之﹐諸峯逞異﹐𨿽俗眼亦知其吉地。蓋陽龍陽向﹐結成陽局﹐形勢雄勇﹐力量必大﹐此其證也﹐孰謂辰戌可棄諸﹖但要避其金气爲妙耳。四金者﹐辰戍丑未是也。辰有亢金﹐戍有婁金﹐丑有牛金﹐未有鬼金。乘气分金﹐必避此亢﹑婁﹑牛﹑鬼之度。然天度五行﹐又有微妙。四金宿間﹐復有屬土屬水者﹐尢爲吉度﹐不可一槪謂金气也。故丑未勝於辰戍。辰戍亦有大吉之度﹐必眞傳者能知之﹐能用之耳。此臺州王車溪公墓﹐出五代連登進士。石梁公官太守。曰王宗﹐會魁﹑進士﹐官知府。曰文﹐進士﹐官參政。曰冕﹐鄕魁。曰願﹐刑部員外。曰璘﹐進士。曰度﹐進士﹑知府。曰胤東﹑曰亮﹐進士。福祉未艾。右地在龍泉縣東北三里。其龍分縣龍旺气﹐開帳過峽﹐連起三節金星﹐卽結二穴﹐皆吉。而右爲正穴﹐乃禦史父地。左穴其祖也﹐曜气發揚﹐不利初年。葬後稍不吉﹐三十年後出貴﹐大旺﹐主顯貴巨富﹐今福祉方亨。按﹕是地也﹐龍分縣脈旺气﹐開帳過峽﹐數節結穴﹐穴情明白﹐曜气發揚﹐誠吉地也。左穴力差輕。右爲正穴﹐其葬未久﹐福祉猶未發越。禦史公名元啟﹐號文峯。

論乳形之穴不紐會圖

左右兩臂弓抱﹐不紐會。紐會圖

左右兩臂弓抱而紐會。乳穴卽廖氏懸乳穴也。一名垂乳﹐一名乳頭﹐乃穴星開兩臂﹐中間生乳者是也。平地髙山皆有之。除星體另論外見穴星捲﹐而乳之爲形﹐凡六格﹕曰長乳﹐曰短乳﹐曰大乳﹐曰小乳。此四者爲正格。曰雙垂乳﹐曰三垂乳。此兩者爲變格。六格各有二體﹐一是左右兩臂弓抱紐會﹐一是左右兩臂弓抱不紐會。蓋乳穴最忌缺露凹折﹐故必有兩臂衛區﹐方爲眞結作耳。六格之形﹐又各有俯仰不同。身俯則須脫煞就粘﹐面仰又宜湊球接脈﹐不可不審。若後龍眞的﹐入首明白﹐星辰合格﹐證作分曉﹐此穴極貴。廖氏云「凡懸乳之穴﹐生气凝聚而下垂﹐靈光發露而外見﹐兩宮具到﹐一乳正中﹐所以謂之吉穴」是也。大要圈中舒暢﹐乳上光圓。最忌兩臂無情﹐左空右缺﹐折陷凹虧﹐水穿風射。《經》云「乳頭之穴怕風缺﹐風缺入來人滅絕」是也。又有垂乳而斜曲者﹐謂之假乳。《經》云「凡是乳穴曲卽非﹐曲是包裹非正穴」是也。蓋正中是垂乳﹐斜曲是山腳﹐故爾。及有垂乳而粗頑﹑臃腫﹑峻急﹑崚嶒﹑突露﹑硬惡﹐皆謂凶乳。廖氏云「飽肚粗如覆箕樣﹐醜惡那堪相。」吳公云「粗雄臃腫及峻急﹐斗煞衝刑大不宜」是也。凡此之類﹐務須詳辧。如誤下之﹐主軍賊少亡﹐孤寒絕嗣﹐不可不愼。乳形六格﹕長乳﹑短乳﹑大乳﹑小乳。此四者正格也。雙垂乳﹑三垂乳。此二者變格也。長乳圖短乳圖大乳圖小乳圖

此長乳者﹐兩掬中間垂乳長也。不宜太長﹐太長則脈不活。前輩多以長乳分三停立穴﹐謂之天﹑地﹑人三才之穴﹐必須要有宛然平坦處﹐審前後左右四勢情意扡點。不可於峻急﹑直硬彊勉鑿穴。大要兩弓將抱﹐一乳正中﹐不欹不側﹐不峻不粗﹐方爲合格。若長而硬﹐粗而峻﹐如飽肚腫腳﹐如竹篙﹐如擲槍之類﹐則非眞結﹐不可下也。此短乳者﹐兩掬中間垂乳短也。不可太短﹐太短則力微气弱。須是短得其宜﹐界水明白爲佳。大要左環右抱﹐一乳正中﹐不粗不峻﹐方爲合格。若太短而急硬粗峻﹐界水不明﹐或如覆箕﹐或如頓鐘之類﹐則非眞結﹐不可下也。此大乳者﹐兩掬中間垂乳大也。大近於粗。不可太大﹐太大則必粗頑臃腫。須是大得其中﹐不粗不飽爲佳。大要左右彎環﹐抱衛有情﹐一乳正中﹐不欹不峻﹐方爲合格。若大而粗﹐硬而急﹐肚飽臃腫﹐闊大懶坦﹐則無融結﹐不可下也。此小乳者﹐兩掬中間有微乳也。不可太小﹐太小則力微气弱。又恐左右兩掬雄壓欺穴。須是小得其中﹐乳頭光圓﹐左右相稱爲美。大要兩宮環抱﹐一乳正中﹐小而不弱﹐界水分明﹐不欹不峻﹐乃爲合格。若太小而甚微﹐瘦弱尖細﹐左右欺穴﹐旁山髙壓﹐則非眞穴﹐不可下也。雙垂乳圖三垂乳圖

此乳形變格之雙垂乳者﹐兩掬中間垂下二乳也。要大小﹑長短均勻。可下雙穴﹐福力相等。須星辰尊重﹐雙乳齊垂﹐左右抱衛有情﹐方爲合格。若一長一短﹐一大一小﹐一瘦一肥﹐一斜一正則非。宜審其特異者下之。若更不周正﹐勢非自然﹐必無融結﹐不可下也。此乳形變格之三垂者﹐兩掬中間垂下三乳也。要大小﹑長短﹑肥瘦相等。可下三臺穴。須是後龍旺盛﹐气勢弘大﹐方結此穴。必要三乳同垂﹐左右回環﹐方爲合格。若是三乳不均﹐偏正美惡有異﹐宜審中乳合格者下之。如中乳又不足觀﹐則非融結﹐不可下也。乳穴﹐其乳下又各有出金﹑出木﹑出水﹑出火﹑出土五格﹐具下﹕垂金生水夾木帶火穿土

圓者爲垂金﹐當乘金向墜處立穴﹐方爲合法。曲者爲生水﹐當乘水動下平處立穴﹐方爲合法。直者爲夾木﹐當分三停立穴﹐方爲合法。尖者爲帶火﹐當壓殺剪火立穴﹐方爲合法。方者爲穿土﹐當乘圓就方﹐量中心立穴。垂乳之下平齊卽穿土。凡乳穴者﹐皆有此五等﹐及帶曜八格。圖繁﹐不及詳具。後穴星皆仿此。乳穴名地諸圖附下。右地在銀邑治南五里﹐土名桐木塢。其龍來遠不述。比入局﹐開大帳﹐帳頂起三臺﹐落脈磊落﹐如羣羊出棧奔躍﹐數峯可愛。入首復大斷過脈﹐轉身頓起星辰結穴。中垂長乳﹐旁開兩肩﹐穴安乳頭﹐不急不飽。前吐余氈﹐右拖曜气。近案一山﹐緊關內气﹐逆收大河。前朝馬上貴人﹐端拱有情。內堂緊夾﹐外洋開暢。賴布衣記曰「桐木塢中扡甲向﹐三代郡侯家富旺。」余氏葬後﹐果出三郡守﹐曰述先者﹐其一也。皆守磁州﹐富盛未艾。左地在吾邑水車宅背。塢龍入局﹐連立數峯﹐奔騰磊落。將入首﹐大斷度脈﹐轉身垂短乳結穴。前吐余氈﹐後拖鬼星。下臂逆掬有力﹐大溪環繞。前峯馬上貴人朝拱。葬後出念庭公鰲﹐登進士﹐官禦史﹐今福祉未艾。下地在臺州府治東南七十里﹐地名水家洋。其龍來自蒼山﹐歷黃巖﹐迢遞數百里。中間剝換﹐不及詳述。至將結數里之外﹐如雲從霧擁﹐頓起星峯﹐橫開大帳﹐重重過峽﹐湧起禦屏。屏中抽出一脈﹐石骨淸奇﹐尖秀特異﹐如玉筍﹐呼爲牛角尖。尖下串珠走馬﹐又過峽﹐頓起大陽。中垂大乳﹐兩肩開翅﹐亦如唐帽之勢。取仙人坦腹形﹐仙童案。其前朝之山﹐乃自數十里共祖分枝﹐遶轉二十里﹐逆水上奔至穴當前﹐以爲正應。又收明堂之水。其左山亦在十里前共祖分枝﹐星峯秀異﹐疊送至穴上手而止。頓起髙巖白樓峯﹐是爲北辰﹐鎭塞內水﹐挺然可怪﹐穴中不見。其水卽左右兩源﹐皆自十里外夾送至穴前小明堂交紐。海潮一來﹐九曲而入。其大江水大交會﹐一邊天臺﹑仙居﹑臨海三縣水會﹐一邊太平﹑黃巖二縣水會。大海門二山﹐皆在千里之外﹐至此交會﹐以作門戶。此門卽臺郡大水口﹐此地卻近門戶﹐所謂「大地多居水口間」者是也。葬後﹐出太守公龐﹐登癸丑進士。尙書公寬﹐登庚戍進士。儒官麟橋。坐庚向甲﹐貴應庚甲。尙書公甲戍生﹐太守公庚午生。但庚﹑酉﹑辛﹑甲﹑癸生人皆貴。且穴星端巖﹐昌﹑曲應位﹐宜有理學名臣﹑忠孝廉節之應。穴形乳頭大﹐而復開口平坦﹐做穴奇怪。初葬下級﹐復遷上級而得眞穴。右地在臺州府治南三里﹐土名紫紗嶴。其龍發自望海峯﹐辭樓下殿﹐大頓小伏﹐委蛇奔行﹐有剝有換。比至結穴﹐作巨門土星。中落一脈﹐成帶福金星﹐微微開口﹐卻吐出唇氈﹐平坦百丈。後枕巨門如屏。屏後望海峯插入雲中。兩畔聳起尖峯﹐天乙﹑太乙﹑四神﹑八將﹑三吉皆相拱照。靑龍本身一臂包外﹐雙塔挺然﹐應山遠在雲霄。下關逆水遶上﹐又有陰砂彎抱﹐小水纏於足下﹐交固周密﹐眞吉地也。其左畔一穴尢妙﹐蓋自帶福金星前分落﹐又復曲行數節﹐轉身做穴。界合明白﹐而內堂之水至此聚注。前有逆水下關之山以爲正案﹐近身陰砂彎如金帶。乃其始祖葬後﹐科甲蟬聯﹐乃立愛﹑立微二公祖也。右地在南康府治北﹐土名五里牌。其龍起廬山五老峯﹐廉貞火星作祖﹐開大帳﹐正脈中出﹐逶迆大斷過峽﹐起少祖山﹐又開帳連節﹐星峯頓跌棲閃﹐穿田度峽﹐起金水星﹐展翅飛蛾入首結穴。開鉗中垂小乳﹐伶俐圓淨。穴前平坦﹐氈唇左右彎環掬抱有情。其府治龍﹐自少祖山分左脈﹐逆水奔上﹐纏過穴前﹐包裹有力。當穴前塌落平田﹐以獻外秀。塌後復起髙山﹐橫遶右畔﹐關鎖緊密﹐以收內气。前小明堂低田僅十數丈。外陽洋瀾﹐左蠡大湖數十里暗朝。前面馬上貴人﹐隔湖端拱。其下白沙山﹐如褰旗﹐如橫枷﹐如叩首﹐如囚奴﹐伏列於下﹐眞美地也。葬後﹐出劍峯公陶尙徳﹐登嘉靖丙戍進士﹐官至刑部尙書。母百歲重封﹐人丁大旺。

重刊人子須知資孝地理心學統宗卷三之下江右山人徐善繼述同著論突形之穴突穴圖

山谷之穴要藏風。故山谷之突穴﹐須左回右抱﹐切忌孤露受風。卜氏云「山谷且要藏風」是也。

平洋之穴要得水。故平洋之突﹐四畔坦夷﹐亦不爲害。但要界水分明﹐水勢注聚﹐或遶抱爲佳。卜氏云「平洋先須得水」。突穴卽泡穴也。《葬書》云「形如覆金﹐其巓可富」是矣。凡曰雞心﹑魚泡﹑鵝卵﹑龍珠﹐及夫紫微旺龍等形﹐皆突穴之異名耳。乃穴星平中起突者也。廖氏云如旋螺﹐如覆杓﹔卜氏云「平中一突爲奇」﹔郭參軍曰「地有吉气﹐土隨而起」者﹔皆突穴之謂也。平地髙山皆有之﹐而平地爲多。髙山之突﹐必須左右環抱﹐兩臂周遮﹐方爲眞。切忌孤露受風﹐生气飄散。平洋之地﹐忽然起突﹐惟要界水明白﹐來脈分曉﹐左右𨿽皆平坦﹐亦不爲害。髙山求窟﹐平洋求突﹐故平洋多。俗謂蜘蛛結网﹑沒泥龜蛇等形。蓋平地風從地面而過﹐故不畏風。楊公云「平洋不怕八風吹」是也。除星體另論外見穴星捲﹐而突穴之爲形﹐凡四格﹕曰大突﹐曰小突﹐二者爲正格﹔曰雙突﹐曰三突﹐二者爲變格。四格之形﹐又各有俯仰不同。身俯則穴宜湊檐避球﹐面仰則穴宜湊球避檐﹐不可不審。若後龍眞的﹐入首明白﹐星辰合格﹐證佐分曉﹐此穴最貴。蓋起突之穴﹐靈光凝聚於中﹐餘气彌漫於外﹐所以謂之吉穴。大要突面光圓﹐形體穎異。髙山切忌風吹﹐平洋必須得水﹐乃爲至要。又有行龍引脈﹐水口羅星﹑關峽墩埠﹑山腳漏落﹑神龍倉庫及印墩之類﹐皆有突象﹐謂之假突虛突﹐務須詳辧。如誤下之﹐主貧窮孤苦﹐飄蕩伶仃﹐不可不愼。突形四格大突﹑小突﹐此二者爲正格。雙突﹑三突﹐此二者爲變格。圖具下﹕大突圖小突圖雙突圖三突圖

此大突者﹐其突髙大也。平地髙山皆不宜太髙大。若太髙大則近粗頑﹐不成突格。須是大而相停﹐不至粗腫頑懶爲佳。切要突面光圓﹐形體穎異﹐乃爲合格。大突多爲水口羅星﹐及龍身漏落倉庫﹑金箱玉印之屬﹐務宜詳辧﹐不可誤也。此小突者﹐微起小突也。平地髙山皆不宜太小。若太小﹐則起突不眞。須是小而合格﹐不至微弱無依爲佳。切要突面光肥﹐形體穎異﹐乃爲合格。如或微小﹐髙低不明﹐界水曠闊﹐或水割四畔﹐微弱無依﹐皆非眞穴。凡小突多爲引脈气泡﹐或關峽幾珠﹐或印墩之屬﹐務須詳辧﹐不可誤也。此雙突者﹐穴星並起雙突也。昔人謂之雙星﹐亦有兩畔生聊牙歧者﹐昔人謂之麒麟﹐皆可下兩穴。切要大小﹑髙低﹑肥瘦均勻﹐突面周正﹐形體穎異﹐方爲合格。若大小不等﹐肥瘦不勻﹐髙下參差﹐務須詳辧﹐擇特異者下之。若彼此似可而不正﹐狐疑難辧﹐美惡不分﹐皆非眞結﹐不可下也。此三突者﹐穴星並起三突也。昔人謂之三臺﹐可下三穴。切要大小相等﹐突面光肥﹐形體穎異﹐方爲合格。若大小不均﹐又當審其特異者下之。如彼此疑惑﹐美惡不辧﹐則非眞結﹐不可下也。凡突形有突而圓者⊙﹐突而方者﹐突而稜者﹐突而直者﹐突而橫者﹐突而曲者﹐固不能悉述。又有出金﹑出木﹑出水﹑出火﹑出土五格。

圓者爲出金﹐當乘金向墜處立穴。直者爲出木﹐當剪木安穴。曲者爲出水﹐當乘動處安穴。尖者爲出火﹐當剪火立穴。方者爲出土﹐當乘圓就方立穴。上突穴皆有此五者﹐及帶曜八格﹐圖繁﹐不及詳載。後穴星各突穴皆仿此。突穴諸仙迹具下﹕右地在石埭城縣後﹐龍與縣共﹐不述。入首﹐平地連起三珠﹐盡突結穴﹐突面圓平﹐破突扡穴。後頂來脈﹐前據唇氈﹐左右交會﹐大溪橫遶﹐名堂﹑朝對﹑水口皆吉。葬後松坡公鏘登會魁﹐累官戶部尙書﹐今福祉未艾。左地在江山縣南六十里﹐土名石門龜山。其龍發自江郎山﹐落脈下平田﹐過闊阪一里許﹐復束聚結咽﹐成蘆鞭格﹐作銀錠束脈﹐頓起大突﹐成太陰金星﹐連气結突穴。突上微開鉗口﹐俗呼龜形﹐系巽﹑巳﹑丙龍入首﹐扡亥向兼壬。葬後出方泉公鏜﹐登嘉靖丁未進士﹐入翰林﹐官至都禦史。至今人才疊出﹐福祉未艾。右地在丰城縣東南八十里﹐土名龍門。其龍來自羅山。將入首﹐橫列大帳﹐周圍圈幢。正脈從中頓起飛蛾﹐一气九星。到頭起土星禦屏﹐屏下太陽金星﹐垂脈淸奇﹐而結突穴﹐小巧圓淨可愛。穴下𨿽峻﹐而貼身龍虎彎抱交固。左右禦屏夾耳﹐外重龍虎疊交﹐水遶之玄﹐獅象龜蛇鎭塞水口﹐取作將軍大座形﹐陰囊穴。登山萬仞之髙﹐亦天巧穴也。近有貴人秀案﹐遠有掛榜列朝。葬後出朏公﹐登進士﹐官大參。曰翰﹐登進士﹐官太守。又有一父九子﹐人文鼎盛﹐富貴雙全﹐福祉未艾。右地在黃安縣西南二十里。其龍來自七个山﹐分出右枝﹐磊落奔騰十餘里。比入局﹐翻身逆轉開帳﹐爲折三臺中抽下平岡﹐又頓跌數節﹐抽脈落山麓﹐臨田蘸水﹐起一小突結穴。突面平圓﹐下開鉗口。破穴對口扡穴﹐內堂融聚﹐下關有力。左有順纏近繞﹐低伏過穴。復起墩埠﹐以關內气﹐以塞水口。而外堂田源之水十餘里特朝﹐得水藏風﹐誠美地也。但其前朝席帽貴沙失於登對﹐乘气稍乖﹐葬法未善﹐未出顯貴﹐惟巨富旺人﹐以歲薦及應例登仕版者十餘人耳。然吾友少虞君心學﹐以理學鳴時﹐爲邑儒宗﹐亦是地之鍾秀也。左地在丰城縣東半里﹐土名白沙墩。其龍結縣後﹐餘气崩洪過脈﹐復起平田﹐鋪氈展席﹐馬迹蛛絲。忽起平中一突﹐平面太陰開口﹐成天然之窩。但後龍穿鑿﹐失其本體﹐不易詧認。丁氏葬後﹐科甲疊登。曰維城﹐官禦史。維南﹐官寺丞。維陽﹐官主政。曰俊﹑曰仕﹑曰璣﹑曰璨﹑曰侃﹐俱貴。曰璐﹐官大參。曰錬﹐官少卿﹐富貴未艾。右地在袁坊﹐龍遠不述。入局開平地帳﹐坦夷無際。入首水中一埠﹐突出圓淨。突下吐唇﹐四面巨浸﹐左右湖岸遶抱有情。遠峯一點來朝。離脈﹐扡癸向。葬後科甲連登。曰潤﹐進士。芳﹐進士﹐參議。光儒﹐知州。光翰﹑城﹑應﹑旗﹑寔﹑遊﹑國﹑寕﹐俱進士。光度﹑均﹑咸﹑伯嵩﹑伯睿﹑伯鑰﹑伯雅﹑奎﹐俱鄕薦﹐世宦未艾。已上窩﹑鉗﹑乳﹑突﹐穴形妙用﹐無踰於此。但造化之機﹐隱顯不一。顯則易明﹐隱則難辧。立諸形格﹐乃其顯體﹐按圖索理﹐人猶可知。至於正體之外﹐復有異形﹐曰邊窩﹑並窩﹐曰分鉗﹑合鉗﹐曰閃乳﹑側乳﹐曰鶻突﹑並突﹐及有窩鉗而不葬窩鉗﹐有突乳而不葬突乳數者﹐又其怪體﹐隱微難辧。苟非明師傳示﹐歷審古格﹐驟而見之﹐必駭而疑。正所謂「任君聰慧過顏閔﹐不遇眞師莫彊猜」者也。此等異穴﹐形體𨿽有不同﹐力量本無二致。但至貴之龍﹐方有此穴。必得眞師傳授﹐始識此格。如或未契肯綮﹐自任聰明﹐妄指平坡死塊爲邊並之窩﹐欹斜山腳爲閃側之乳﹐界水漏槽爲分合之鉗﹐闊蕩頑硬爲鶻並之突﹐籍口怪異﹐胡作亂爲﹐是猶學步邯鄲﹐而爲害愈甚矣。愼之愼之﹗謹將異體怪形諸格口訣述後。窩之體二﹐曰邊窩﹑並窩。鉗之體二﹐曰分鉗﹑合鉗。乳之體二﹐曰閃乳﹑側乳。突之體二﹐曰鶻突﹑並突。論邊窩之格邊窩者﹐窩之弦稜欠缺一邊﹐故曰邊窩﹐乃窩體之變格。蓋星辰已止﹐而面峻闊露﹐不能融穴﹐卻於其下吐出平坡﹐如鋪氈吐唇﹐而一邊微起彎抱﹐是爲邊窩。窩中最宜淺狹平坦﹐弦稜明白﹐藏聚有情﹐四方拱夾﹐方爲合格。切忌窩中太闊﹐口內坑陷。太闊則生气不聚﹐坑陷則造化不融﹐皆不可下﹐尢宜愼之。此穴多在髙山﹐作仰髙之體﹐平地鮮有。惟吾邑宋國師伯通先生自葬父地合此格﹐卻在山麓﹐切近平地。圖具後。左地在吾邑十四都﹐地名傅家村。其山自大龍分下﹐開帳出脈﹐磊磊落落。數節走馬文星﹐開展翅。入首特起金星﹐正面峻急﹐鋪下平坡。左畔微髙五七寸﹐彎掬抱穴﹐合邊窩格。外來石山髙聳﹐其勢如淩壓。俗眼觀之﹐但見穴離星體﹐接脈不著。且下抱短縮﹐右畔髙昂﹐莫不棄之。殊不知木星峻急﹐气聚平坡。下沙𨿽縮﹐而貼穴一掬﹐彷佛髙低﹐依稀遶抱。右山𨿽髙﹐以本窩缺右﹐宜其補襯護穴。故取天馬嘶風之格。兼以前朝秀麗﹐水口闗欄﹐下後伯通奉髙宗詔﹐拜異人﹐持節卜相臨安有《臨安行在表》。其孫文懿公又號初庵﹐官至集賢大學士。學士子巖卿﹐官至集賢直學士﹐人丁大旺不替。又﹐廖金精爲吾邑張氏下白牛坦地﹐乃合此格。其地大龍前去﹐中腰一枝開帳。帳中落脈數節﹐山半忽然平坦﹐左畔微茫掬轉﹐成邊窩之格。其左掬亦僅髙數寸﹐墳頭尙露﹐惟可護棺而已。此外則山勢低下﹐一望靑天﹐甚爲空曠。面前一重案山﹐近而且髙。穴在源頭髙曠之所﹐俗眼見之﹐莫不驚駭而訾其非也。殊不知回龍之穴﹐翻身顧祖﹐自然水源不遠﹐案𨿽近髙﹐乃系本祖﹐如子孫之見祖父﹐不爲壓穴。後龍𨿽去﹐而本枝轉身結成大帳﹐帳中出脈結穴﹐其去山乃餘气耳。𨿽髙峻﹐本身一臂掬轉﹐前面陡峻﹐皆蔽而不見。登穴平坦﹐不覺其爲萬仞山巓也。左邊𨿽曠﹐而靑龍兜轉﹐依稀遶抱﹐穴不受風。此乃地理之至妙﹐而金精巧於作用者也。其山結穴之下﹐山腳四五飄然去﹐故俗喚錦帳掛銀鉤之格。葬後張氏出一文一武一神仙﹐富貴綿遠﹐至今不替。𨿽不盡系之此﹐而廖金精爲張氏作地﹐惟此最先﹐則此又張氏富貴之藪也﹐其圖於下。按﹕金精爲張氏所下地﹐諸課總爲一帖﹐題曰《鍾秀圖》。考其年月﹐此最先也。廖金精下吳園張氏白牛坦地圖。課曰﹕其山遠﹐自幹亥髙聳結頂﹐轉艮如蛇行如旙。入丁﹑酉﹑兌﹐又轉艮﹐屈曲入亥﹐作丙向﹐發元辰丙水﹐五步歸丁﹐轉卯轉巽長流﹐蟠龍玩月形。面前旗鼓文筆排列﹐天馬門中貴人朝拱。擇已酉七月十四日戊寅申時﹐開土深五尺。記曰﹕騰雲紫气欲侵天﹐左左陰陽近穴前。山水並朝廉貞現﹐爲官淸正四方傳。木金髙聳兩相看﹐一土陰陽並一段。殺气入云攢簇簇﹐鳳書來聘去爲官。仙橋帳下勢盤桓﹐登穴分明在半天。南極聳奇辛巽應﹐有文有武有神仙。熙寕二年八月廖禹記。按﹕是地登穴髙三里﹐又平坦畝餘如掌心。穴下餘气山去甚長﹐鑿井截其气﹐且以大龍帳中落脈結穴﹐穴在萬仞山巓。其妙惟在峻處有平﹐登穴不知其髙﹐是爲天巧之穴﹐非常見所識。世俗尋龍﹐但知大盡處求地。此等穴則在所棄。噫﹗非廖師之神目﹐主人之明見﹐孰能作之﹖其後果出忠定公燾﹐爲參知政事﹔甲公﹐封忠烈侯﹔仙君範——紫瓊眞人﹐卒如金精之言云紫瓊眞人詳見列仙傳。論並窩之格並窩圖

此二窩之並結者﹐要二穴俱下卽發。

此三窩之並結者﹐宜並下三穴。此並窩者﹐一星而有數窩也。有兩窩可下兩穴﹐有三窩可下三穴﹐皆有富貴。三窩中穴力量差勝﹐來龍甚貴者方結此等形穴。要窩中圓淨﹐弦稜明白﹐大小相等﹐方爲合法。浙江余姚周氏祖地合此格。左地在浙江余姚縣﹐地名聞家堰。其龍甚美﹐將入首﹐起華蓋三臺﹐撒落平地。穿湖﹐湖中頓起太陰金星﹐而結並窩之格。四面皆湖水﹐汪洋巨浸。穴左突出石印浮水﹐甚爲奇特。諸峯羅列﹐拱揖齊整。宋時姓聞者葬右穴﹐出狀元﹑進士十數人﹐發越已過。今周氏葬左窩﹐葬後五十年﹐出科第十餘人﹐至今富貴未艾。其地系泛水文星。若葬法深淺﹑分金合矩﹐則周氏宜出一甲之貴。眾星伴月形﹐亥龍入首。聞氏扡丙向﹐周氏扡巽向。中穴數家皆敗。論分鉗之格此分鉗者﹐卽鉗體中直鉗之變格也。乃星辰開口結穴﹐而兩鉗分向左右﹐故曰分鉗。要鉗中藏聚﹐弦稜明白﹐登穴不見兩邊分飛之勢。下有氈唇平坦﹐外護包裹﹐眞气融結﹐方爲合格。最忌穴中見其左右分飛﹐下無氈唇﹐外護不抱﹐穴下落槽﹐界水淋頭﹐卽非眞結﹐不可下也。此格大要前鋪余氈爲吉。如吾邑孫氏下洋地﹐其格也。左地在吾邑五都﹐土名下洋。其龍來遠不詳述。比入局﹐連聳數峯﹐磊磊落落。又頓四座貪狼﹐飛蛾降勢﹐垂脈下平坡。復起金星開口﹐成分鉗之格結穴。穴下平鋪氈唇。鉗中頂口分明﹐前有印星證應﹐流神環遶融注﹐明堂團聚﹐水口交固﹐龍旺穴暖﹐誠美地也。朝山雙峯卓秀﹐以山腳飛揚之勢﹐取作回子舞獅形。葬後出西溪公﹐官雅﹑鄭﹑泰三州州守。春公富壽康寕﹐宗武﹑宗道俱歲薦﹐登郎官﹐至今人財兩盛﹐福祉方隆。

右地在徽州府黟縣﹐地名黃阪垣。兌山發龍﹐轉亥﹐脫落平洋﹐成分鉗之穴﹐粘突就窩放棺﹐外沙包裹﹐前朝秀麗。塟後出侍郎﹐又州縣官不替。土人呼爲汪婆墓。論合鉗之格左合鉗者﹐卽鉗格之變體也。气從兩鉗而合﹐故曰合鉗。乃龍脈已盡﹐星辰已止﹐而總會處峻硬無穴﹐鉗中又無微乳微窩﹐气融在下﹐兩鉗收處﹐中間合聚成穴﹐微有突泡﹐如鉗之鉗物﹐俗亦呼作雙筯夾饅頭之形。要氈唇圓整﹐曜气證應﹐星辰仰面﹐方爲合格。最忌槽中太深﹐鉗口不收﹐唇氈不明﹐曜星不照﹐有一於此﹐則非眞結﹐不可下也。吳國師爲吳園張氏下一地合此格﹐俗呼玉筯夾饅頭形。圖具於下。右地在吾邑﹐地名金山﹐土窖穴上有槽﹐俗呼金梘銀槽﹐亦曰玉筯夾饅頭。癸山丁向﹐吳景鸞先生爲其婿張須公葬祖。下後﹐須公官虔州倅。張根﹑張朴俱入翰林。廣永丰縣亦有一穴﹐與此同。俗云亦玉筯夾饅頭形。友人鉛山任思梅爲予言之。予未見﹐不具圖。論閃乳之格右閃乳者﹐乳從偏落﹐閃在一旁﹐故爲之閃。如小皃閃躱之義﹐卽乳體之變格也。龍勢到此起頂﹐偏下作穴﹐而中出之乳粗硬斜曲﹐無穴可下﹐正气閃在一邊﹐乃以中乳爲龍虎護衛之沙﹐此穴極爲難認。龍從左來﹐閃乳在右﹔龍從右來﹐閃乳在左。亦有龍脈中起均勻﹐兩穴皆可下者。最宜乳頭光彩﹐兩掬有情﹐不粗不峻﹐方爲合格。若粗飽峻急﹐瘦弱微小﹐則非眞結﹐不可下也。董徳彰爲婺源倪氏下一地合此格。圖具下。婺源倪氏禦史祖地倪氏地正穴﹐以左山包裹﹐面前盡遮﹐外洋山水﹐一切不見。局又逼窄﹐明堂朝山俱無。只是藏風聚气﹐穴場甚暖。所以塟下當代卽出禦史﹐驟發富貴。與廖金精下明溪許學士祖地當代出貴相同﹐皆是穴間緊固﹐一切不見。噫﹗此等地﹐非哲師明主﹐則棄物耳。右地在婺源縣大白巡司東一里﹐其龍迢迢而來﹐磊落奇特。將入首﹐穿峽開帳﹐星辰尊重。結穴藏聚﹐兩畔護從重重。下關一山逆河纏遶﹐關收內堂﹐蔽障外曠。而隨龍田水平坦﹐四勢團集﹐融結固佳。而穴甚奇怪﹐董徳彰初下中乳天空﹐以貪外秀。不利﹐復扡低穴就堂﹐又不利。倪氏欲遷別所。董師乃自訟曰﹕眞龍毋虛生之理。有龍如此﹐豈可捨乎﹖必我悞也。乃私往其山﹐周帀詳審﹐因知結穴閃乳﹐前所下者皆非。蓋中乳上旣直硬﹐而下復彎曲顧內﹐故正脈鍾於閃乳﹐而中乳乃其護砂。但閃乳之穴甚醜怪﹐而一臂左砂又盡障外秀﹐不見明堂朝對﹐如坐井面墻﹐非俗眼所知﹐直指必不我信。欲立名以歆之﹐未得其當。隨入村莊﹐偶見機織﹐豁然有悟。遂喚美女擲梭之形﹐穴扡動乳。復報倪氏﹐果信之﹐遂扡葬焉。系亥﹑艮行龍﹐轉折酉﹑辛﹐戌﹑幹入首﹐扡辛山乙向。頂急乳小﹐用離杖下之。下後倪氏出進賢﹐登進士﹐官禦史。曰以孚﹐曰鼎﹐登鄕試。一時驟發。但禦史爲人﹐亦不甚正﹐亦閃斜之召耳。補義按﹕是地也﹐先葬中乳總會﹐又葬中乳盡頭。要知皆緣貪砂水﹑明堂﹑龍虎爲悞。復扡閃乳之上﹐始得其眞。吁﹗以董公之明﹐尙至三扡而得正穴﹐況其它乎﹖可見砂水之誘人﹐𨿽明師所不免。有志者尙當參酌其可否﹐毋徒見一不利而卽有所棄也。論側乳之格此側乳者﹐乳從側落﹐偏於一畔而不正之謂也。邊有邊無﹐多作金釵﹑蟠龍及掛樹蛇等形。要外山湊集﹐方爲合格。貴溪夏閣老父地合此式。右爲夏文湣公言父地。穴前一掬緊固﹐藏風聚气。但逼窄無明堂﹐不見外洋。當代出貴﹐與倪氏地同。該地在貴溪縣﹐土名流口﹐蟠龍形﹐乃側乳穴也。其龍穴皆貴﹐但堂气逼窄。前山旣近且髙﹐不見外朝。桂翁晚年無子﹐自疑地理家有「一重案外見靑天﹐後代少人煙」之說﹐乃徙遷之。開壙時﹐其下棺木如新﹐茜藤交結﹐气起如蒸。未幾﹐公卽遭禍。但此地葬時﹐公已貴矣。其禍福未必盡系於此。嘗觀其一祖墳﹐在上淸宮﹐土名桂樹洲者﹐甚美。拜相乃在於彼。是時亦大興造築﹐傷箋龍脈﹐塡塞界水。又新塟一地﹐在上饒鄭坊﹐穴前正見石人山﹐儼然一斷頭之像﹐皆能召禍。𨿽然﹐公端人也﹐以身殉國﹐乃其素志。隨讒被戳﹐未必盡系於地。但揆之術家﹐禍福之驗﹐似亦不誣。並錄於此﹐似爲輕舉者之戒云。論鶻突之格此鶻突者﹐模糊不明之謂也。穴星闊大﹐微有界水﹐粗看則無﹐細察則有﹐亦太極暈之類也﹐最爲貴穴。吳公下浮梁盧氏九癭夫人祖地﹐及丰城楊尙書祖地合此。圖具下。左地在浮梁縣東鄕﹐吳國師景鸞下也。國師與李徳鴻善。凡其鄕之山水﹐亦多指示。獨此地爲盧氏下。旣下﹐謂李曰「昨爲盧氏下一國後地。」李曰「何不指我﹖」國師曰「子美地已多﹐何其貪耶﹖」李曰「公侯將相﹐何能敵國後之尊乎﹖」國師曰「是不難﹐吾爲子圖之。」曰「令起而鬻之乎﹖」曰「不然﹐令彼貴气歸子家耳。但勿泄。」於是﹐國師詔盧曰「前所下地將軍仗劍形﹐劍上宜堆九星﹐則其應神速。」盧果堆之。國師囑李曰「子宜戒爾子孫﹐盧氏有女選妃﹐臨行而發癭﹐乃貴女也﹐宜娶之。他日產子﹐必貴。」李氏如其言以戒子孫﹐有「娶婦須娶盧氏女」之訓。其後﹐盧氏果生一女﹐應朝選﹐至期忽發九癭﹐不入選。李氏子孫如公所戒﹐果娶此女。其後生九子﹐皆貴顕﹐俱腰金。至今浮梁相傳爲九癭夫人云。右地在丰城縣東南二十里﹐土名石灘﹐俗呼笑天龍形。其龍起自聳峯山作祖﹐撒落平洋﹐順流逶迆而來。二十餘里﹐隱隱隆隆﹐鋪氈展席。將及結穴﹐翻身逆水張朝﹐大展平面飛蛾。角上出脈﹐穴臨水際。登穴視之﹐似於散亂無情。細察其穴﹐略起微泡﹐左右依稀遶抱。當面石灘髙田橫攔﹐以爲近案。案外徐山華蓋遠朝。面前東鄕之水朝穴。下手銅釘口外有遊魚鎭塞水口。山水大會﹐眞貴地也。楊氏塟後﹐出月湖公廉﹐官至尙書﹐爲國朝理學名臣﹐迄今子孫鼎盛未艾。論並突之格此並突者﹐兩突相粘聯起也﹐法當扡交界之間。蓋以兩突合气﹐融聚在中﹐故曰並。此穴極貴﹐惟大龍旺盛者方有此穴﹐至難體認﹐務須細辧﹐不可忽略。吳國師仲祥下吾邑董氏一地﹐兩虎爭肉形﹐合此式﹐圖具下。右地在吾邑八都﹐土名海口南五里。其龍甚旺﹐將入首﹐起太陰﹐落爲平坡﹐復起太陰﹐兩星相照﹐穴立平坡之中二突相並處。前朝貴人立馬案。葬後出進士數十人﹐翰林﹑理學數人。盤澗先生銖﹑深山先生鼎﹐皆朱子門人﹐此地之鍾也。兩面俱是太陰星夾穴﹐取兩虎爭肉形﹐穴居肉。左地在南昌白湖嶺南。其龍分省龍之旺气﹐透漏而結穴者也。自鶴仙岡開金水帳﹐帳中抽出。至東城門渡峽﹐復到帳幕嶺五星聚講﹐橫開仙橋大帳﹐中抽出。至西城門﹐又大斷﹐起白湖衝天木星﹐淸秀可愛。正脈渡江去結省城。此龍發自白湖側面﹐成正體三臺。中峯一綫小脈抽下﹐復起太陽金星﹐老龍抽出嫩枝結穴。但正面夷坦﹐似窩非窩﹐乃是空窩﹐無气。穴閃一邊﹐且落低平﹐結成下聚。昧者或病其龍短。不知此乃大幹旺處﹐寸寸是玉。矧三臺一節結穴﹐爲至貴之格。只是穴星有窩而不葬﹐極爲難認。蓋眞气閃於左畔﹐略成微突﹐如老蚌吐珠﹐穎異非常。左右彎抱有情﹐面前河水纏遶﹐奇峯朝揖﹐眞美地也。宣徳九年劉氏葬後﹐人財大旺﹐科甲纏聯。何野雲鉗記錄於後。宣徳十年﹐歲在乙卯﹐予道經南昌之梓溪﹐因訪劉氏季直﹐相見如故﹐朝夕不怠。與論陰陽地理之說曰「『卜其宅兆而安厝之』﹐此人子大事。矧自古以來﹐有國有家者﹐莫不擇乎山川形勢﹐以定陰陽二宅﹐爲子孫久遠之計。」季直唯唯。又旬餘﹐告予曰「某舊冬葬先室於白湖嶺﹐願師一鑑之。」予諾之。遂往觀之。見其地誠爲千載松楸之所也﹐因畱鉗爲後驗云。鉗曰﹕湖峯美地穴難扡﹐左畔仙宮汝占先。二十四神皆揖拱﹐三十八將盡朝元。搗藥杵聲猶未息﹐此龍杖住老龍眠。丑山未向坤申水﹐子息金階玉殿宣。先出文林並奉議﹐南鄕北保置莊田。稅錢三萬七千貫﹐金玉盈箱不計年。三代神童如及第﹐生成鐵樹亦生煙。若問人丁多少數﹖芝麻一石數當添。兄弟四房俱發福﹐燒些錢帋玉鑪邊。右地在華容縣東八十里﹐土名七峯山。其龍來脈甚遠﹐不詳述。比入局﹐開大帳﹐頓跌數峯﹐磊磊落落﹐龍勢雄昂﹐气甚旺盛。卻入首一節﹐抽出平緩﹐爲蘆鞭貴格結穴。穴開鉗口﹐鉗中陡峻﹐不能融結。乃就脈棄鉗而點蓋穴﹐沙水亦皆應副。此緩來急受﹐故不葬鉗而挈髙取穴﹐亦以避其鉗中之峻耳。與鉛山費狀元烏石山祖地頗相似﹐乃江右雷氏所卜。嘉靖已丑年葬﹐癸巳年生喬桂公﹐登戊辰進士﹐官翰林吉士﹐今福祉未艾。右地在吾邑治南五里﹐土名長塘。其龍來遠不述其龍法背面下。入首工字龍格﹐霞帔度脈。起土星掛角穴﹐乃脈從左來﹐穴以右受﹐有垂珠倒气﹐成太陽頭腦﹐開口腦下﹐合土星角穴正格。故不取乳﹐以中乳直硬不受穴﹐掛角聚气藏風﹐後有鬼星﹐前有氈褥﹐左右夾照﹐弦稜明白﹐證得穴眞。俗呼眠犬形﹐懷中气動穴。葬後出肯由公鍧﹐登嘉靖丙戌進士﹐官衢州府太守﹐人丁大旺﹐巨富﹐稅銀千石﹐應例登仕籍衣冠數十人﹐福祉方隆。左地在永康縣西五里。其龍與邑龍數十里外分脈﹐逆溪水上奔。復盤轉入局﹐逆田源朝北結穴。穴形奇怪有突。有突而不塟於突﹐不串龍勢﹐不對明堂﹑龍虎﹐俗眼卽爲死气之處。左砂硬奔﹐攔在面前﹐明堂傾斜。殊不知十里田源暗朝﹐遶過明堂而纏玄武﹐大溪水交會﹐眞龍盡气鐘之吉也。先一家塟﹐退敗遷去。明師劉永太復爲徐氏指塟舊所。徐氏曰「彼旣不吉﹐何爲塟舊穴﹖」劉曰「淺深不同﹐乘气有異。且此地本主先凶後吉。今彼旣已退敗一代﹐而君塟則凶气已去﹐吉气將來。」徐如其言﹐塟之﹐果出侍郎。又科第數人﹐富貴未艾。今太守公師夔﹑師臯諸貴﹐皆出此地。劉永太課云﹕一代伶倌二代貧﹐三代頗有讀書生﹐四代爲官常近帝﹐五代六代榜聯登。巳山亥向。

重刊人子須知資孝地理心學統宗卷三下之二江右山人徐善繼述同著此一卷専論穴星。凡點穴﹐須審入首之山成某星體。星體明白﹐方是眞气融結。若入首之山不成星體﹐卽是眞气不融。楊公云「觀星裁穴始爲眞﹐不論星辰是虛誑。」但諸家星體﹐立法殊途﹐故美惡吉凶﹐紛紜不一。議者或爲五星爲正﹐九星爲變。殊不知五星卽五行也。五行之變﹐不可勝形。朱子謂「五行之變﹐至於不可窮盡。」然則九星又安能盡其變哉﹗惟其融結成穴﹐𨿽有正變不同﹐而其形體未嘗離於五星。是五星誠守約賅博﹐一定不易之理。又何泥夫諸家巧立異名之謬哉﹗謹以子微五星﹐參酌廖氏模範﹐定爲穴星三格。端正者曰正體﹐偏斜者曰側腦﹐倒地者曰平面。而各貫以窩﹑鉗﹑乳﹑突四象﹐庶幾星形明白﹐免於眩惑﹐而易簡之理得矣。穴星三大格一曰正體。夫所謂正體者﹐以其星辰頭面端正﹐而規模尊重也。凡正體穴星﹐鍾五行之正气﹐融星象之正形﹐故其結作﹐若星體淸秀﹐龍合上格﹐主極品之貴。星體龐濁﹐龍非正格﹐亦主小貴巨富。二曰側腦。夫所謂側腦者﹐以其星辰頭腦偏斜﹐而形體欹側也。凡側腦穴星﹐頭顱𨿽有不同﹐融結本無異別。但其閃巧奇藏﹐故必以樂托爲準。若星體淸秀﹐龍合上格﹐主貴﹐有威權。若星體龐濁﹐龍無正格﹐主慳吝﹑詭詐﹑殷富。三曰平面。夫所謂平面者﹐以其星辰倒地﹐而形體平夷也。凡平面穴星﹐髙低𨿽有不同﹐力量本無二致。若星體淸秀﹐龍合上格﹐主富貴綿延。若星體龐濁﹐龍格不明﹐亦主富厚。穴星三格辧或問﹕諸家穴法﹐莫詳於《泄天機》。其例以九星各九變﹐曰正體﹑開口﹑懸乳﹑弓腳﹑雙臂﹑單股﹑側腦﹑沒骨﹑平面﹐皆可以下穴。今何止取正體﹑側腦﹑平面三者﹐而稱穴星三大格﹖又不卽以爲穴﹐且去其六格者﹐不與同列﹐何也﹖答曰﹕《泄天機》穴法固極精美。但拘於九變﹐而穴星與穴形二者混立穴星者﹐太陽﹑太陰﹑金水﹑天財﹑紫气﹑燥火﹑掃蕩﹑孤曜﹑天罡九星也。穴形者﹐窩﹑鉗﹑乳﹑突之形也。如曰正體﹐乃穴星之端正者也。曰側腦﹐乃穴星之偏側者也沒骨卽側腦之變。曰平面﹐乃穴星之倒於平地者也。玆三者﹐乃穴之星辰有此三格﹐而未可便以爲穴。必須於此穴星之間﹐又各有窩﹑鉗﹑乳﹑突之形﹐方是有穴。若無此形﹐而遽於正體﹑側腦﹑平面之上扡葬﹐則彌漫無下手處。惟金星一格﹐有頑金開窩之法﹐亦須微有窩坦則可。若渾頑飽面彊鑿之﹐凶禍立至﹐豈可直以正體﹑側腦﹑平面爲穴哉﹗其曰開口﹐卽窩形之穴﹔曰懸乳﹐卽乳形之穴﹔曰弓腳﹑雙臂﹑單股﹐卽鉗形之窩。玆五者乃穴形之格﹐而不可與穴星之格並列者也。若一例立之﹐則穴形之格混於穴星矣。今故特以正體﹑側腦﹑平面三者﹐列爲穴星三大格﹐而各貫以窩﹑鉗﹑乳﹑突之形﹐則廖氏之九變﹐固以包括於其內﹐而有星無穴之獘﹐庶幾可免也夫。穴星諸形金星形圓﹐有二體﹕上下俱圓者曰太陽金﹐上圓帶方者曰太陰金﹐俱有正體﹑側腦﹑平面三格。正體金星﹐形圓而端正者也﹐穴結於中﹔側腦金星﹐形圓而身側者也﹐穴結於旁﹔平面金星﹐面仰而身圓者也﹐穴結於頂。木星形直正體木星﹐頭圓身聳而端正者是也﹐穴結於中﹔側腦木星﹐頭圓身聳而欹側者是也﹐穴結於旁﹔平面木星﹐面仰而身平長硬者是也﹐穴結節苞。水星形曲正體水星﹐頭圓身曲而端正者是也﹐穴結於中﹔側腦水星﹐頭圓身曲而欹斜者是也﹐穴結於旁﹔平面水星﹐面仰身曲而倒地者是也﹐穴結於頂。火星形尖﹐故不結穴。土星形方正體土星﹐頭方身平而端正者是也﹐穴結於中﹔側腦土星﹐頭方身平而欹側者是也﹐穴結於旁﹔凹腦土星﹐頭方而中凹身平者是也﹐穴結凹下﹔平面土星﹐面仰而身方倒地者是也﹐穴結於頂。火星不結穴辧或問﹕五星皆有生物之理﹐而火星獨不結穴﹐何也﹖曰﹕火性至燥﹐金入之而鎔﹐木入之而焚﹐水入之而涸﹐土入之而焦。故火星不能結穴﹐惟作穴之曜气﹐及龍祖﹑前沙則美。郭氏《葬經》言「乘金相水﹐穴土印木。」而不及火。吳艸廬﹑蔡牧堂﹑洪天與諸公釋之﹐皆謂火不結穴﹐故不言火也。然火旣爲穴曜﹑龍祖及前沙﹐固已見生物之妙﹐又何拘於結穴而始謂之生物哉﹗且予兄弟歷觀四方名墓﹐金﹑土二穴最多﹐木次之﹐水又次之﹐而火星之穴﹐未見其一。惟浮梁縣景徳鎭陽基是落地火星﹐入首﹑落脈﹐穿田發五枝﹐爲五火落地﹐而四面皆水。水以濟火﹐故亦有融結。然其爲陶冶之場﹐數十里間﹐煙熖燭天﹐晝夜不息﹐此固火星之應矣。而人多剛燥﹐俗尙繁華﹐易於興替﹐且不免回祿時發之災。此又火星之病也。夫以火得水濟﹐其結作且不能全美如此﹐況純火之穴豈可用乎﹖或曰﹕火星至燥而不結穴﹐已聞命矣。水星至柔﹐而能結穴﹐何也﹖曰﹕純水亦不能融結﹐須兼於金﹐金水相溶﹐方有結作。故廖氏以金水名之。曰﹕廖氏旣以金水名矣﹐而今止曰水星穴者﹐何也﹖曰﹕金星已有定穴﹐此特水星兼金﹐蓋以水爲主﹐故専名也。或又問曰﹕廖氏九星之中﹐有金水﹐今専以水星名穴﹐固所以破九星之謬矣。而金星穴中﹐復以太陽﹑太陰名之﹐何也﹖曰﹕金星有髙低二體﹐而太陽﹑太陰各稱其形。且五星七政﹐理之切寔﹐非若巨﹑武﹑破﹑廉﹑天罡﹑孤曜諸說之不經﹐能眩惑於人者﹐從之可也。玆蓋惟理是適﹐初非有意立異﹐而故訾九星雲耳。金星穴金體必圓。其上下皆圓而身髙者﹐曰太陽金。上圓帶方而身低者﹐曰太陰金﹐各有正體﹑側腦﹑平面三格。三格又各有窩﹑鉗﹑乳﹑突之形﹐方爲眞結。其有頑金打開水窩裁者﹐亦必開面﹐微有窩坦。若是頑硬粗飽﹐卽是生气不融﹐不可勉彊鐫鑿﹐以亂下凶惡之地。《泄天機》穴法﹐諸正體穴正坐此獘﹐不可悞用﹐學者審之。正體金星穴格類別窩穴鉗穴乳穴突穴太陽金

太陰金

上正體金星穴﹐各有坐﹑眠﹑立三勢﹐大小﹑髙低﹑肥瘦六格﹐俯仰二體﹐及窩穴有深﹑淺﹑闊﹑狹﹐鉗穴有長短﹑雙單﹑曲直﹐乳穴有大小﹑長短﹐突穴有大小﹑雙三等格。其乳﹑突二穴之下﹐又有出金﹑出木﹑出水﹑出火﹑出土各五格。而窩﹑鉗二穴之左右兩臂﹐又有轉金﹑轉木﹑轉水﹑轉火﹑轉土﹐及一腳轉金﹐一腳轉水﹑木﹑火﹑土者﹔一腳轉水﹐一腳轉金﹑木﹑火﹑土者﹔一腳轉木﹐一腳轉金﹑水﹑火﹑土者﹔一腳轉火﹐一腳轉金﹑木﹑水﹑土者﹔一腳轉土﹐一腳轉金﹑木﹑水﹑火者。各二十體﹐爲變格也。諸體又各有帶曜者﹐圖繁﹐俱不詳載。以下側腦﹑平面穴格皆仿此論﹐不復重述。夫正體金星之穴﹐星辰尊重﹐造化完全﹐故爲最貴。但窩穴要窩中圓淨﹐弦稜明白。鉗穴要鉗中藏聚﹐凹間彎環。乳穴要圈中舒暢﹐乳上光圓。突穴要突面光圓﹐形體穎異﹐此爲穴形入相。又須證佐明白﹐流神合法﹐方爲眞結。必須仔細檢點﹐不可忽也。側腦金星穴格類別窩穴鉗穴乳穴突穴太陽金

太陰金

上爲側腦金星穴諸格﹐左右圖同﹐不必重載。又有雙側腦者﹐見下﹕雙側腦擔凹穴雙側腦扳鞍穴

頭髙頭低而中凹結穴者曰扳鞍穴。雙腦同髙而中凹結穴者﹐曰擔凹穴。

凹間彎者曰雙金扛水﹐平者曰雙金扛土﹐各有窩﹑鉗﹑乳﹑突四格﹐圖繁不載。夫側腦金星之穴﹐星體偏斜﹐勢趍一畔﹐穴不枕腦﹐借樂安扡乳﹑突二穴﹐無樂亦可。形體𨿽偏﹐力量無異。但窩穴要窩中圓淨﹐弦稜分明。鉗穴要鉗中藏聚﹐兩掬彎環。乳穴要乳上光圓﹐圈中舒暢。突穴要突面光圓﹐形體穎異﹐此爲穴形入相。又須證佐分明﹐流神合法﹐方爲眞結。必須仔細檢點﹐不可忽也。平面金星穴格類別窩穴鉗穴乳穴突穴太陽金

太陰金

夫平面金星之穴﹐或出髙山﹐或出平地﹐而平地爲多﹐至難辧認。蓋髙山有似龍格﹐平地有似羅星。但龍格未住﹐羅星孤寒﹐此爲異耳。平地髙山﹐各有四格﹐窩﹑鉗﹑乳﹑突是也。但窩穴要窩內圓淨﹐弦稜明白﹐穴宜揭髙就脈。鉗穴要鉗中藏聚﹐兩畔均勻﹐穴宜湊球避檐。乳穴要乳上光圓﹐左右曲抱﹐穴宜蘸球就脈。突穴要突面光圓﹐形體穎異﹐穴宜當突就脈。廖氏云「凡平面星辰﹐靈光自出於頂中﹐生气聚浮於面上。」故此穴最吉﹐力量極大﹐必須龍脈眞奇﹐證佐分曉﹐流神合法﹐方爲眞穴。務宜仔細檢點﹐不可忽也。已上金星諸穴﹐坐向得申﹑庚﹑酉﹑辛﹑乾﹑坤﹑艮﹐皆爲得地﹐气旺形應。安扡合法﹐主生人相貎潔白﹐心性明達。庚﹑申﹑辛﹑酉金水生人受蔭﹐已﹑酉﹑丑年福應。若星辰淸秀﹐龍合上格者﹐主翰苑淸貴﹐位極人臣。合中格者﹐主職兼文武﹐出典大藩。合下格者﹐貴爲牧守。全無貴格﹐亦主聰明才辯之士﹐名譽遠揚。若星體龐濁﹐則主武貴﹐及巨富豪爽﹐武霸鄕曲﹐剛直果斷﹐人咸畏服。及淸髙之士﹐自重自尊﹐不於寵榮﹐髙尙其志。初生肥白聲朗之人﹐气至而盛。至生瘖啞之人﹐則气盡而衰矣。木星穴木體必直﹐其未必圓。凡穴星上尖而圓﹐身直而聳者是也。端正者曰正體﹐欹側者曰側腦﹐倒地者曰平面。各有窩﹑鉗﹑乳﹑突之形﹐方爲眞結。正體木星穴格窩穴鉗穴乳穴突穴

上正體木星穴諸格﹐各有坐﹑眠﹑立三勢﹐大小﹑髙低﹑肥瘦六格﹐俯仰二體﹐及窩穴有深﹑淺﹑闊﹑狹﹐鉗穴有長短﹑雙單﹑曲直﹐乳穴有大小﹑長短﹐突穴有大小﹑雙三等格。其乳﹑突二穴之下﹐又有出金﹑出木﹑出水﹑出火﹑出土各五格。而窩﹑鉗二穴之左右兩臂﹐又有轉金﹑轉木﹑轉水﹑轉火﹑轉土﹐及一腳轉金﹐一腳轉水﹑木﹑火﹑土者﹔一腳轉水﹐一腳轉金﹑木﹑火﹑土者﹔一腳轉木﹐一腳轉金﹑水﹑火﹑土者﹔一腳轉火﹐一腳轉金﹑木﹑水﹑土者﹔一腳轉土﹐一腳轉金﹑木﹑水﹑火者。各二十體﹐爲變格也。諸體又各有帶曜者﹐圖繁﹐俱不詳載。以下側腦﹑平面穴格皆仿此論﹐不復重述。夫正體木星之穴﹐星辰尊重﹐造化完全﹐故爲最貴。但窩穴要窩中圓淨﹐弦稜明白。鉗穴要鉗中藏聚﹐兩掬彎環。乳穴要圈中舒暢﹐乳上光圓。突穴要突面光圓﹐形體穎異。此爲穴形入相。又須證佐明白﹐流神合法﹐方爲眞結。必須仔細檢點﹐不可忽也。側腦木星穴格窩穴鉗穴乳穴突穴

夫側腦木星之穴﹐星體偏斜﹐勢趍一畔﹐穴不枕腦﹐借樂安扡乳﹑突二穴﹐毋樂亦可。形體𨿽偏﹐力量極大。但窩穴要窩中圓淨﹐弦稜分明。鉗穴要鉗中藏聚﹐兩掬彎環。乳穴要乳上光圓﹐圈中舒暢。突穴要突面光圓﹐形體穎異。此爲穴形入相。又須證佐分明﹐流神合法﹐方爲眞結。必須仔細檢點﹐不可忽也。平面木星穴格類別直木橫木曲木窩穴

鉗穴

乳穴

突穴

此星身長而直﹐面平而低﹐故名曰平面木星。有三體。其木直來﹐有如卜字者﹐有如下字者﹐凡直體皆是也。不可當頭下穴﹐爲犯鬭脈煞。吳公《口訣》云「木星忌下當頭穴﹐斗煞人丁絕。或粘或倚穴爲奇﹐閃脫要君知。」故凡直木﹐須尋粘穴以脫煞﹐或倚穴以閃煞。粘有唇氈﹐倚有節苞。此要訣也。其脈橫來﹐有如工字者﹐土字﹑上字者﹐凡橫體皆是也。不可當腰下穴﹐爲犯斬脈煞。吳公《口訣》云「倒地木星長百丈﹐不論橫直皆可塟。直尋粘倚莫當頭﹐橫要中間苞節旺。」蓋橫木猶難下穴﹐要突﹑窩﹑鉗口爲憑﹐此要訣也。直木﹑橫木二者爲正格。又有其脈曲來如曲尺者﹐如之玄字者﹐於曲動處尋穴﹐此乃變格也。曰直﹑曰橫﹑曰曲三格﹐皆須要立穴處有窩﹑鉗﹑乳﹑突﹐萌蘗節苞﹐方爲眞的。直脈宜審後龍來處﹐分左右尋萌蘗﹐立倚穴。粗大則可尋粘穴粘穴要有氈唇。橫脈宜審龍來﹐左右中節﹐尋萌蘗﹐立撞穴。體亦難拘﹐但橫直不亂者便是。皆要脊上平正﹐兩弦起稜一邊起稜亦可。亦須稍闊大﹐不可狹小如帶﹐亦不可懶坦無休。懶坦則眞气不聚﹐狹小亦眞气已絕﹐皆不可不察。夫平面木星之穴﹐惟平處有之。眞龍起伏多者﹐方結此穴﹐力量極大。廖氏云「凡平面星辰﹐靈光凝聚於坦夷﹐生气流行於低下﹐精神收斂﹐造化完全﹐此所謂之吉穴是也。必須龍脈眞奇﹐證佐分曉﹐流神合法﹐方爲眞結。務宜仔細檢點﹐不可忽也。」已上木星諸穴﹐坐向得寅﹑甲﹑卯﹑乙﹑巽﹐皆爲气旺而形應。若安扡合法﹐主生人相貎淸秀﹐心性坦夷﹐行事遠大。甲﹑乙﹑寅﹑卯﹑丙﹑丁﹑巳﹑午木火生人受蔭﹐亥卯未年發達。若穴星淸秀﹐龍合上格﹐主狀元及第﹐官至極品﹔合中格﹐應舉登第﹐官至方面﹔合下格者﹐官至宰邑﹔全無貴格﹐亦主明經秀土﹐大有文名。若星辰龐濁﹐龍無正格﹐亦主富而好禮﹐身膺五福﹐子孫蕃衍。初生淸秀身長之人﹐則气至而盛﹔至生黃瘦矮小之人﹐則气盡而衰矣。水星穴水性本動﹐其質柔弱﹐賴金以成。必兼金方能結穴。金圓水曲﹐凡穴星頭圓而身曲者是也。有三大格﹕端正者曰正體﹐欹斜者曰側腦﹐倒地者曰平面。各有窩﹑鉗﹑乳﹑突之形﹐方爲眞結。正體水星穴格窩穴鉗穴乳穴突穴

上正體水星諸穴格﹐各有坐﹑眠﹑立三勢﹐大小﹑髙低﹑肥瘦六格﹐俯仰二體﹐及窩穴有深﹑淺﹑闊﹑狹﹐鉗穴有長短﹑雙單﹑曲直﹐乳穴有大小﹑長短﹐突穴有大小﹑雙三等格。其乳﹑突二穴之下﹐又有出金﹑出木﹑出水﹑出火﹑出土各五格。而窩﹑鉗二穴之左右兩臂﹐又有轉金﹑轉木﹑轉水﹑轉火﹑轉土﹐及一腳轉金﹐一腳轉水﹑木﹑火﹑土者﹔一腳轉木﹐一腳轉金﹑水﹑火﹑土者﹔一腳轉水﹐一腳轉金﹑木﹑火﹑土者。一腳轉火﹐一腳轉金﹑木﹑水﹑土者﹔一腳轉土﹐一腳轉金﹑木﹑水﹑火者﹐各二十體﹐爲變格也。諸體又各有帶曜者﹐圖繁﹐俱不詳載。以下諸穴格皆仿此論﹐不復重述。夫正體水星之穴﹐星辰尊重﹐造化完全﹐故爲最貴。但窩穴要窩中圓淨﹐弦稜明白﹔鉗穴要鉗中藏聚﹐兩掬彎環﹔乳穴要圈中舒暢﹐乳小光圓﹔突穴要突面光圓﹐形體穎異。此爲穴形入相。又須證佐明白﹐流神合法﹐方爲眞結。必須仔細檢點﹐不可忽也。側腦水星穴格窩穴鉗穴乳穴突穴

上側腦水星穴諸格﹐左右同﹐圖繁不載。夫側腦水星之穴﹐星體偏斜﹐勢趍一畔﹐穴不枕腦﹐借樂安扡乳﹑突二穴無樂亦可。形體𨿽偏﹐力量無異。但窩穴要窩中圓淨﹐弦稜分明﹔鉗穴要鉗中藏聚﹐兩掬彎環﹔乳穴要乳上光圓﹐圈中舒暢﹔突穴要突面光圓﹐形體穎異。此爲穴形入相。又須證佐分明﹐流神合法﹐方爲眞結。必須仔細檢點﹐不可忽也。平面水星穴格窩穴鉗穴乳穴突穴

此星腦圓而曲﹐面平而低﹐故名曰平面水星﹐卽廖氏平面金水穴格也。其體不一﹐或如荷葉﹐如荷花﹐如葵花﹐如梅花者﹐爲正格。如絳環﹐如梭子﹐如龜﹐如魚者﹐變格也。但要圓曲分明﹐初無定體。髙山少見﹐多在平洋﹐有似羅星﹐務宜細辧。羅星孤虛無龍﹐此體左右必有應﹑從﹑照﹑樂﹑纏護﹑拱揖﹐自是不同。或結穴於中﹐或結穴於側﹐須尋開口﹐爲窩﹐爲鉗﹐爲乳﹑爲突﹐四象立穴﹐不可有悞。若毋四象﹐便是無穴假埠﹑水口。《羅星賦》雲「水星多在平地﹐妙處難言。」誠以水曰潤下﹐故平地多有水星平面之穴﹐亦天造地設﹐自然之理也。夫平面水星之穴﹐惟平處有之。眞龍起伏多者﹐方結此穴﹐力量極大。廖氏云「凡平面星辰﹐靈光出自頂中﹐生气聚浮面上﹐精神收斂﹐造化完全﹐所以謂之吉穴是也。」但要形勢﹑來脈分明﹐水法﹑堂局周美﹐賓主有情﹐左右無缺﹐穴形入相﹐證佐分明﹐方是眞結。切忌胎息孤寒﹐流神反背。孤寒則人丁衰替﹐反背則家業消亡。務須仔細檢點﹐不可忽也。已上水星諸穴﹐坐向得亥﹑壬﹑子﹑癸﹐皆謂得地﹐气旺形應。若安扡合法﹐主生人相貎淸潔﹐心性疏通﹐行事活潑。亥﹑子﹑壬﹑癸金水命人受蔭。申子辰年發達。若穴星淸俊﹐龍合上格者﹐主狀元﹑宰相﹑尙書﹑九卿﹔合中格者﹐方面重臣﹔合下格者﹐州郡之職﹔全無貴格﹐亦主因女得貴。若穴星龐濁﹐主中富多浮財。初生淸俊之人﹐气至而旺。至出遊漡之人﹐則气盡而衰矣。土星穴土星厚重﹐其形端正。凡穴星頭方正而身平者是也。有四大格。其端正者曰正體﹐偏斜者曰側腦﹐頭方而中凹者曰凹腦﹐倒地者曰平面。各有窩﹑鉗﹑乳﹑突之形﹐方爲眞結﹐詳具下文。正體土星穴格類別窩穴鉗穴乳穴突穴中穴

角穴

上正體土星穴諸格﹐各有坐﹑眠﹑立三勢﹐大小﹑髙低﹑肥瘦六格﹐俯﹑仰二體﹐及窩穴有深﹑淺﹑闊﹑狹﹐鉗穴有長短﹑雙單﹑曲直﹐乳穴有大小﹑長短﹐突穴有大小﹑雙三等格。其乳﹑突二穴之下﹐又有出金﹑出木﹑出水﹑出火﹑出土各五格。而窩﹑鉗二穴之左右兩臂﹐又有轉金﹑轉木﹑轉水﹑轉火﹑轉土﹐及一腳轉金﹐一腳轉水﹑木﹑火﹑土者﹔一腳轉木﹐一腳轉金﹑水﹑火﹑土者﹔一腳轉水﹐一腳轉金﹑木﹑火﹑土者﹔一腳轉火﹐一腳轉金﹑木﹑水﹑土者﹔一腳轉土﹐一腳轉金﹑木﹑水﹑火者﹐各二十體﹐爲變格也。諸體又各有帶曜者﹐圖繁不載。以下諸格仿此。夫正體土星之穴﹐星辰尊重﹐造化完全﹐故爲最貴。但窩穴要窩中圓淨﹐弦稜明白﹔鉗穴要鉗中藏聚﹐兩掬彎環﹔乳穴要圈中舒暢﹐乳上光圓﹔突穴要突面光圓﹐形體穎異。此爲穴形入相。又須證佐明白﹐流神合法﹐方爲眞結。必須仔細檢點﹐不可忽也。側腦土星穴格窩穴鉗穴乳穴突穴

上側腦土星﹐左右皆同﹐圖繁不載。夫側腦土星之穴﹐星體偏斜﹐勢趍一畔﹐穴不枕腦﹐借樂安扡乳﹑突二穴無樂亦可。形體𨿽偏﹐力量無異。但窩穴要窩中圓淨﹐弦稜分明﹔鉗穴要鉗中藏聚﹐兩掬彎環﹔乳穴要乳上光圓﹐圈中舒暢﹔突穴要突面光圓﹐形體穎異。此爲穴形入相。又須證佐分明﹐流神合法﹐方爲眞結。必須仔細檢點﹐不可忽也。凹腦土星穴格窩穴鉗穴乳穴突穴

此星腦凹﹐身方面平﹐故名曰凹腦土星。有樂爲眞﹐最忌腰長。腰長則爲土星見水﹐主出黃腫。此穴多是橫龍入首﹐故必要後樂。如無樂星﹐要有孝順鬼及包裹重疊亦可。乳﹑突之穴﹐亦不拘樂。窩﹑鉗二穴﹐穴多搭脊﹐亦謂之沒骨﹐必要有樂爲眞。亦有撞背結穴者﹐無樂亦可。橫脈結穴﹐气蹙於前﹐宜後宮仰瓦。若仰瓦內又出一乳﹐則非眞結。或仰瓦而後宮無樂星﹐又無包裹﹐亦非眞結﹐皆不可下。此穴結作若眞﹐力量極大。夫凹腦土星之穴﹐中低旁髙﹐坐下凹軟﹐故又謂之沒骨星辰。有凹爲凖﹐形體怪奇﹐頗難察識。多有花假﹐不可不辧。若融結眞寔﹐最爲極貴。廖氏謂之「天財凹腦﹐最旺蠶絲﹑禾谷﹑金銀﹐大利商賈。」蓋指謂富星矣。若星體濁者﹐其言固當。如或穴星淸秀﹐龍格奇特﹐又主王侯極品之貴。予兄弟遊覽名墓﹐凡出爵位之髙者﹐莫不皆是土星結穴。但窩穴要窩中圓淨﹐弦稜明白﹔鉗穴要鉗中藏聚﹐兩掬彎環﹔乳穴要圈中舒暢﹐乳上光圓﹔突穴要突面光圓﹐形體穎異。此爲穴形入相。又須證佐明白﹐流神合法﹐方爲眞結。務須仔細檢點﹐不可忽也。平面土星穴格類別窩穴鉗穴乳穴突穴方形

稜形

此星方平﹐出於平地﹐故名曰平面土星。廖氏謂之平面天財。凡曰棋盤﹑土方﹑勝土﹑柿蒂﹑土玉﹑繭土﹑鋪裀土﹑玉琴土﹐皆其略名也。夫平面土星之穴﹐惟平處有之。眞龍起伏多者﹐方結此穴﹐力量極大。廖氏云「凡平面星辰﹐靈光凝聚於坦夷﹐生气流行於低下﹐精神收斂﹐造化完全﹐故此爲吉」是也。但窩穴要窩中圓淨﹐弦稜分明﹔鉗穴要鉗中藏聚﹐兩掬彎環﹔乳穴要圈中舒暢﹐界水分明﹔突穴要突面光圓﹐形體穎異。此爲穴形入相。又須龍脈眞奇﹐證佐分曉﹐流神合法﹐方爲眞結。務須仔細檢點﹐不可忽也。已以土星諸穴﹐坐向得丑﹑艮﹑未﹑坤﹑巳﹑午﹐皆爲气旺形應。若安扡合法﹐生人相貎肥厚﹐度量寛洪﹐行事朴寔。戊﹑己﹑辰﹑戌﹑丑﹑未金土命人受蔭﹐申子辰年發達。若穴星淸秀﹐後龍合上格者﹐官至王侯﹑宰輔﹐裂土分茅﹔合中格者﹐官至司農﹐方面巨萬之富﹔合下格者﹐官至鹽運﹑工﹑戶司財之職﹔全無貴格﹐亦主納粟奏名﹐及倉庫雜職之官。若穴星龐厚﹐主巨萬之富﹐冠於州邑﹐厚福髙壽。初生肥矮胖大之人﹐气至而盛﹔至生黃腫之人﹐則气盡而衰矣。上金﹑木﹑水﹑土諸星結穴﹐必須皆有窩﹑鉗﹑乳﹑突之形﹐方是有穴﹐眞气融結。若徒有星像﹐而無窩﹑鉗﹑乳﹑突之形﹐卽是無穴﹐眞气不結。蓋穴法推其極致﹐星亦爲輕。何也﹖山固有周正光彩﹐成好星辰而不結地者。予兄弟歷覽四方名墓﹐凡怪穴地﹐多是穴形合法﹐只醜不成星﹐而人遂以爲怪。此可見星之輕耳。然捨星則又不可﹐故必以形與星合爲凖焉。且《葬書》凡形字﹐多是指穴。如曰「千尺爲勢」﹐言龍來之遠也。「百尺爲形」﹐言穴止之近也。又云「形與勢順﹐是謂全气」言龍﹑穴皆吉也。「形與勢逆﹐是謂乖气」言龍﹑穴互有吉凶也。「勢吉形吉﹐是謂重吉」龍﹑穴皆吉則全气也。「勢凶形凶﹐是謂重凶」龍﹑穴皆凶﹐故曰重凶。「勢凶形吉﹐百福希一」言龍凶穴吉﹐百福猶能希一。「勢吉形凶﹐禍不旋日」言龍吉穴凶﹐凶禍立至。此形﹑勢二字﹐卽龍﹑穴二字也。審此數語﹐可知地理之法𨿽重於龍﹐尢重於穴。穴若有差﹐龍吉何益﹖故曰「望勢尋龍易﹐登山點穴難。若還差一指﹐如隔萬重山。」甚哉有味乎﹐其言之也﹗

重刊人子須知資孝地理心學統宗卷三下之三江右山人徐善繼述同著此一卷専論穴證。蓋眞龍結穴﹐必有證佐。證佐明白﹐穴斯的矣。所謂證佐者﹐求之於前則朝案美﹐明堂正﹐水勢聚﹔求之於後則樂山峙﹐鬼星撐﹔求之於左右﹐則龍虎有情﹐纏護俱夾﹔求之穴下﹐則唇氈正﹔求之四方﹐則十道全﹔求之界水﹐則分合明白。此數者﹐穴之證佐也。故點穴之法﹐必以此數者爲標凖。於此而精察之﹐寕有不得其要領者乎﹖論朝山證穴《撼龍經》云「眞龍藏幸穴難尋﹐惟有朝山識幸心。朝若髙時髙處下﹐朝若低時低處鍼。」《指南》云「古人一語值千金﹐髙欲齊眉低應心。」《圓機歌》云「秀應在左穴居左﹐秀應在右用右奇。」是皆朝山定穴之法也。故朝山髙﹐穴宜髙﹔朝山低﹐穴宜低。朝山近﹐恐淩壓﹐穴必上聚﹐宜尋天穴﹔朝山遠﹐則气易散﹐穴必融結於低處﹐或就堂气﹐或就下砂﹐宜尋地穴。秀應之沙在左﹐則穴宜向左﹔秀應之山在右﹐則穴宜向右。此其梗槪也。然又有遠近不同。其外洋遠朝之山𨿽秀麗﹐只要面前有﹐不必拘於登對。登對合法﹐固是全美。或徒貪外洋遠秀﹐而失坐下穴場气脈﹐則尢不可。故朝山證穴之法﹐必以近案有情爲主﹐其外洋遠應之峯﹐𨿽不甚登對﹐亦不爲礙。大抵天造地設﹐必是近案有情。所謂有情者﹐求之水城必美﹐求之向家必利﹐求之後樂必對﹐求之四圍必無缺陷。若徒貪外洋﹐則近身必有不合不利之處。蔡氏云「秀峯當面﹐固是嘉美。必不得已﹐當以近案爲據﹐不可取外洋而棄近案也。」卜氏云「外洋千重﹐不若就身一案。」又云「欲求眞的﹐遠朝不如近朝。」又云「多是貪遠尖而嫌近小﹐誰知就近是而貪遠非。」《龍髄經》云「譬如尊貴之人﹐必據案區取事宜。設或有貴人朝謁﹐曹屬稟承﹐必不敢當面相敵。」謂尊不敢對﹐此亦一說耳。然不必泥﹐必是遠近相符爲善。偶有不符者﹐又當活法裁處。大抵明堂案對﹐亦門戶外事﹐當內以穴中塟法﹑乘气爲主﹐外立門向﹐以納堂案之秀。所謂「內藏黃金斗﹐外掩時師口。四勢任君談﹐五行當自守。」如浮梁李八公壽域﹐是其證也。附元余宗益氏述李八公事寔浮梁界田李八公徳鴻﹐與樂平洪士良﹑舒南二長老同受業於吾邑國師吳公仲祥。八公擇地塟親﹐及營壽域﹐皆所自卜。予於癸未歲至其裏﹐宿其裔平甫家﹐歷觀其壽藏﹐在東鄊地名﹐眞武仗劍形﹐劍壩穴。亥山一脈直垂而下。扡二穴﹐相隔五尺﹐同向丙。一穴偏左﹐而案與明堂皆不正﹔一穴居中﹐而朝案明堂皆端正。水居庚兌。田心二墩﹐一方一圓﹐爲金箱玉印。詢其所由﹐系覓裏中人地。里人阻之。公曰「山有兩穴﹐吾出貲營造﹐任爾揀一穴﹐吾取一穴爲壽域。」里人擇明堂案山端正者。是不明受脈乘气爲急務﹐而徒以堂局案對所眩耳。咫尺之間﹐侯虜有間。李氏享數百年富貴﹐里人冺沒無聞。穴法乘气之妙﹐神乎﹗神乎﹗至人奪神功﹐攺天命﹐其機在此矣。至正壬辰﹐銀邑余宗益謹述。右地在浮梁東鄕﹐其龍來遠不詳述。入局開帳過峽﹐頓跌數節﹐起髙金。復斷﹐再起金水星﹐落平坡結穴。穴前吐出長舌﹐剪木鍬皮取倚穴﹐呼作眞武仗劍形﹐劍欛穴。明堂﹑前案﹑下關俱有情﹐水口金箱玉印交固。亥龍入首﹐扡丙向。塟後李氏出四神童﹑三學士﹑侯二﹑侍郎五﹑開國食邑者一﹐科第數十人﹐封蔭應例登仕版者百餘人。自宋迄今﹐世宦未艾。又廖金精爲樂邑劉坊劉氏卜軍山王字龍格﹐將軍大坐形﹐劉氏貪朝山﹐失塟法﹐變吉爲凶。圖具下。右地在樂平縣﹐土名軍山。其龍來脈甚遠﹐入局自平田曠野中崛起﹐髙山綿亙﹐雄冠一方。橫展大帳數十里﹐正脈穿心﹐自帳中抽出。復頓跌踴躍數節﹐變爲平岡。擺折又數里﹐成王字龍格。入首頓起髙金結穴﹐穴星尊重。中垂一乳﹐旁開兩肩﹐爲將軍大座形。龍虎有情﹐明堂融聚。前案端粛如襆頭﹐外洋羅列﹐旗鼓﹑劍印咸備。庚脈入首﹐作卯向﹐本武貴吉地。初是廖金精所卜。旣定穴﹐劉氏遂自塟之﹐不合深淺﹑饒減﹑乘气出煞﹑消納控制之宜。金精嘆曰「合法出王侯﹐不合法出賊頭。」因題於吳園曰「軍山帳中王字脈﹐武公大座勢尊雄。我做定產王侯扶聖主﹐他做艸冦彊梁不善終。」後果出漢四兄弟八人﹐雄霸一方﹐事僞漢陳友諒﹐授僞萬戶侯職﹐而不克令終矣。今劉氏之盛者﹐非此派也。按﹕是地也﹐龍眞穴眞﹐而塟乖於法﹐變吉爲凶﹐侯虜有間如此﹐可不愼哉﹗《葬經》云「穴吉葬凶﹐與棄屍同。」楊公謂「地吉葬凶禍先發﹐名曰棄屍福不來。」卜氏謂﹕「地𨿽吉而葬多凶﹐終無一發。」諸公之言﹐信不我欺矣﹗鄕傳金精爲劉氏卜將軍大座形﹐襆頭案。庚脈扡卯向﹐襆頭山不正。劉氏愛其端正﹐遂扡辰向兼乙﹐不用金精言﹐並其淺深﹑分控﹑葬法胥失。金精嘆曰「我做出將軍﹐他做出賊頭。」後果如其言。又有特拜之朝﹐開面秀媚﹐眞作證應看。如樂平戴家秦廣一公地﹐其格也。右地在樂平十六都﹐土名汪坑口。其龍來脈甚遠。入局爲平崗。忽磊落數節﹐龍勢大旺。轉身逆盤結穴。後托低遠。只是當面兩水夾送一山﹐頓起圓整﹐開面秀媚﹐拜伏尊重﹐有情可愛﹐證得穴眞。穴下平坦﹐明堂融聚﹐水口交固﹐亦自相應。初﹐魏克政樂邑名師爲廣一公卜以塟子。旣葬﹐課云「三朝小凶﹐一七大凶。凶過而發福攸遠﹐富至萬石。」果三朝而虎傷一馬﹐一七而公病。公遂命起其子而另葬﹐以此地爲己塋。未幾﹐公卒﹐遂葬之。葬後人丁大旺﹐巨富冠鄕﹐積谷數萬石。舊有偈云「獺趕鯉魚走﹐走到汪坑口。有人葬得著﹐量金須用斗。」論明堂證穴楊公云「立穴欲得明堂正」。又云「眞气聚處看明堂」。又云「凡看疑穴觀堂局﹐堂局眞處抱身曲。」《琢玉集》云「斜側偏正脈眞的﹐更向明堂覓。明堂不背水城弓﹐扡著產英雄。」《明堂經》云「斜巧正拙﹐難可優劣。有情於我﹐是爲眞穴。」是皆明堂證穴之說也。蓋尋龍之法﹐先求气脈。點穴之法﹐先定明堂。故曰「穴證明堂堂證案」。若明堂不正不聚﹐而傾瀉倒側﹐則是眞气不融﹐縱有美穴﹐亦須棄置。吳公《口訣》云「明堂傾倒﹐休誇穴好。」故眞穴必有眞堂。然亦有三說﹕曰小明堂﹐曰中明堂﹐曰大明堂。小﹑大明堂﹐又謂之內﹑外明堂。小明堂在圓暈下﹐最爲立穴緊要。見此小明堂平正﹐可容人側臥﹐則穴居此﹐不可左右上下。如悞扡﹐則爲失穴。中明堂是龍虎裏﹐立穴要使相交會﹐否則失消納。大明堂在案山內﹐立穴要向融聚處爲眞﹐否則非惟失穴﹐恐結作皆僞。故明堂定穴之法﹐不可忽也。論水勢證穴《葬經》云「得水爲上」。楊公云「未看山﹐先看水。」又云「凡有眞龍與眞穴﹐必有潮源水合聚。」又云「山隨水曲抱彎彎﹐有穴分明在此間。」廖氏云「眞龍落處眾水聚。」又云「穴若正時水便聚﹐不正迢迢去。」又云「穴居隱怪卻難扡﹐細把水來辧。」皆謂眞穴必然諸水會聚﹐或遶抱﹐或潮入。有此水勢﹐穴必在焉。故曰「不知水﹐不足以言穴。知水之所趍﹐則知穴之所止。」是以登山點穴﹐須看水勢。如水勢聚於左堂﹐或水城弓抱左邊﹐則知穴居左。若水勢聚歸右堂﹐或水城弓抱右邊﹐則知穴居右。若正中水潮﹐或正中溶注﹐或正中水城圓抱有情﹐則知穴居中。若潮源遠﹐則明堂寛﹐穴宜髙﹔或元辰長﹐局勢順﹐則穴宜低。此皆水勢定穴之大法也。圖

例

論樂山證穴夫樂山者﹐穴後應樂之山也。不拘本身山﹑客山﹑護從翼蔽之山﹐或起峯巒﹐或不起峯巒﹐或尖或圓﹐或方或長﹐或髙或大﹐或暗或顯﹐惟要有此。穴上見者爲上﹐明堂中見者次之。凡橫龍結穴者﹐必要枕樂。如沒骨﹑凹腦﹑側腦諸穴尢緊﹐無樂則穴不眞。故枕樂證穴之法﹐樂山在左則穴居左﹐樂山在右則穴居右﹐樂山居中則穴居中。左右俱枕樂山﹐則必結雙穴﹐或結一穴居中。樂山近則依近﹐短則取長﹐少則枕多。以樂而推﹐一定不易。樂在此﹐斷穴在此住﹐過則風搖。若撞背特來爲樂者﹐力尢大﹐橫來貼穴成星體者亦美。其或如屏如帳﹐如華蓋﹑三臺﹑玉枕﹑簾幕﹑覆鐘﹑頓鼓等形者﹐又樂山之至貴者也。𨿽其樂穴﹐又不可太髙雄聳峙﹐有淩轢欺壓之勢﹐嵯峨可畏之狀。如有此﹐則不可以其爲樂而依之﹐當回避立穴。如左山壓穴﹐則穴居右﹔右山壓穴﹐則穴居左﹔前山壓穴﹐穴歸後﹔後山壓穴﹐穴居前。四圍山皆均平﹐穴居中心﹐切不可取雄彊可畏者爲樂﹐犯此必凶敗。然旣謂之樂山﹐則自不欺壓﹐欺壓決非眞穴。《俯察》詩云「左髙龍气須歸右﹐右聳穴居左畔藏。莫把樂山同槪論﹐壓山凶禍寔難當。」樂穴圖

說明

此樂在左穴居左同左圖此樂在右穴居右同左圖此樂在中穴居中樂穴圖

說明同右上此樂在兩邊穴居中樂在四應穴居中此以長者爲樂此以多者爲樂鬼星證穴鬼星證穴者﹐惟橫落偏斜之穴﹐穴後必要有鬼星。其直來撞背結穴者﹐則不必論鬼。吳香山云「穴有偏斜處﹐卻有借鬼爲證者。」廖氏云「橫龍出穴必要鬼。」蓋橫落偏斜之穴﹐後宮無鬼則空缺而气不融聚。故以鬼證穴之法﹐鬼在此止﹐穴在此住﹐鬼在彼生﹐穴在彼處。鬼不抱身而散漫者﹐則不結穴。大要使穴場截得鬼住﹐以收回鬼气。若立穴稍偏﹐則鬼奪气去﹐穴不能收﹐則爲失穴﹐禍敗隨至。是故鬼髙則穴髙﹐鬼低則穴低。鬼出於左穴居左﹐鬼出於右穴居右。所謂對鬼坐穴者﹐卽鬼星證穴之法也。然鬼亦不可太長﹐太長則奪我本身眞气。又有橫龍天財穴﹐气蹙於前﹐宜後宮仰瓦者﹐則取其兩邊生來之孝順鬼矣。

此鬼星撐於穴後正中﹐故穴安中。此以鬼撐在左﹐穴居左。此以鬼撐在右﹐穴居右也。此兩旁拱抱﹐名曰孝順鬼﹐吉。此一邊逆抱托穴﹐吉。若順托﹐貼身彎抱有情﹐亦吉。此對穴護托鬼﹐吉。論龍虎證穴董徳彰《祕訣》云「觀龍虎住處﹐定穴之虛寔﹔觀龍虎先後﹐定穴之左右。龍有力則倚左﹐虎有力則倚右。龍虎低則避風﹐就明堂扡地穴﹔龍虎髙則避壓﹐捨明堂尋天穴。」範越鳳云「龍彊從龍﹐虎彊從虎。」皆龍虎定穴之大法也。誠以龍虎爲衛區親切﹐穴場取以爲證﹐亦至當不易之理。是故龍山逆水則穴依龍﹐虎山逆水則穴依虎。左單提則穴挨左﹐右單提則穴挨右。龍虎山髙則穴亦髙﹐龍虎山低則穴亦低。龍山有情穴在左﹐虎有情穴在右。龍虎山皆有情﹐不髙不低﹐則穴居中。此皆龍虎證穴之要訣也。復有龍山欺穴﹐宜避其龍而依虎﹐虎山壓塜﹐須避其虎而依龍。龍山先到則收龍﹐虎山先到則收虎﹐皆莫不以龍虎二山而取則焉。其有無龍虎者﹐則卜氏有云「無龍要水繞」。左宮無虎要水遶右畔﹐此不易之論也。穴依其有﹐不依其無。論纏護證穴纏護者﹐譬若貴人之有奴隸也。奴隸之侍衛﹐不敢遠離於貴人之側﹐亦不敢近逼於貴人之身。是故纏護證穴之法﹐護於此拱﹐穴於此立﹔纏於此遶﹐穴於此取。毋敢或離﹐毋敢或背﹐此纏護證穴之大法也。葛溪氏云「凡地有三塔兩塔者﹐當以送山定之。送短穴在內﹐送長穴在盡﹐送偏穴亦偏﹐送盡穴卽止」是也。論唇氈證穴唇氈者﹐穴下餘气之發露也。大者曰氈﹐小者曰唇。氈如氈褥之氈﹐唇謂嘴唇之唇。凡眞龍結穴﹐必有餘气吐露而爲唇氈。故氈在此鋪﹐穴在此住﹔唇於此吐﹐穴於此扡。天造地設﹐自然之應。無此卽非眞結作耳。橫龍之穴﹐尢須認此﹐不可忽也。楊公《龍經》云「貴龍落處有氈唇﹐氈唇之穴富貴局。問君氈唇如何認﹖穴下有坪如鱉裙。譬如貴人有拜席﹐又如僧道氈具伸。眞龍到穴有裀褥﹐便是枝龍也富足。」

此橫結穴﹐直者仿此。

凡穴下鋪氈﹐宜平坦圓正。大者曰氈褥﹐小者曰吐唇。有此則穴眞。左地在南昌﹐地名中洲髙田。其龍自教本寺北渡溪﹐至後城觀而起﹐挨痕溪而下。一起一伏﹐曲折寛衍。穿帳將入局﹐橫開平面水星﹐自帳中抽一脈﹐隱隱隆隆﹐微起平坡﹐散中有聚。穴甚奇巧﹐吐出一小唇以爲穴證。收斂似小檢點。大勢觀之﹐前面痕溪彎抱有情﹐不見浩蕩。溪中低田橫列﹐狀如玉帶拜伏﹐以爲正案﹐外陽遠山暗朝。若以形勢而論﹐全無旗鼓﹑屯兵﹑疊甲等沙﹐當不自武功中貴。只是庚﹑辛﹑酉來龍受气﹐入首是平面太陽金星結穴。金爲武星﹐旺於西兌。吳國師云「庚兌千步威聲顕﹐面取震東居將營。」其形狀龜﹐亦甲冑之屬﹐此所以有武貴也。大抵中洲之龍﹐仙橋作祖﹐多出異人。其下三段﹐過脈亦巧﹐故出萬祺﹐以祿命術受知英廟﹐位至尙書。段眞人朝佐﹐以方士受知世廟﹐榮寵殊渥。宜乎艸堂公亦以編氓驟立奇勛﹐秉元戎﹐位都閫矣。按﹕艸堂名顕﹐先龔姓﹐南昌人。贅於四川劉揮使﹐冒劉姓﹐以武功官至都督云。又嘗見江山王上捨兼濟祖地﹐臨穴平坦﹐無一可據。只吐出氈褥穎異﹐證得穴眞﹐是此格也﹐圖如右。右地在江山縣城外西南半里﹐分縣龍旺气融結。入首開帳落脈下平坡。脈甚模糊﹐雜以巨石燐燐。至結穴處﹐一坦平夷。左右皆低平寛闊﹐界水微茫﹐無一可入俗眼。只是穴前吐出氈褥﹐十分穎異可愛﹐證得穴眞。王氏初非擇而取之。因疫卒﹐停柩其上﹐以磚封之。數年﹐家日昌盛。議欲另葬。其外父知地理﹐見而驚曰「此美地也﹐何可另葬﹖加封土於上爲善。」婿不之信﹐開磚視之﹐果見茜藤交結於棺﹐暖气蒸騰如霧。逐加封土成墳焉。今王氏富盛冠其邑﹐應例登仕版者十餘人。按﹕地前有文星近拜﹐外有遠秀特朝﹐龍開大帳﹐穴枕祿儲﹐不但富而已矣。第不知合葬法矩度否﹖論天心十道證穴天心十道者﹐前後左右四應之山也。穴法得後有蓋山﹐前有照山﹐左右兩畔有夾耳之山﹐謂之四應登對﹐蓋照拱夾。故以此證穴﹐不可有一位空缺。凡眞穴必有之。點穴之際﹐須宜詳審﹐勿使偏脫。才有偏脫﹐卽爲失穴﹐吉地變爲凶地。故左右夾耳之山﹐不可脫前﹐不可脫後。前後蓋照之山﹐不可偏左﹐不可偏右﹐如十字登對爲美。《琢玉集》云「發露天機眞脈處﹐十字峯爲據。」

此天心十道全﹐只要立穴立向勿偏勿脫則吉。

此天心十道不應﹐不是眞地也﹐不可下。右地在順昌縣﹐土名沙口下﹐金盤形﹐珠上穴﹐乃郭子云下也。其龍開帳﹐自帳中抽下﹐大頓小伏﹐左棲右閃。將及結穴﹐撒落平田。田中復起一突﹐前後左右四金相照﹐有合天心十道﹐穴甚淸巧可愛﹐眞美地也。葬後出廖元﹐官副憲﹔廖忠﹐爲縣令。科第數人﹐迄今榮盛不替。論分合證穴《家寶經》云「大凡點穴﹐先看大八字下有小八字﹐兩邊有蝦須水送气脈下來﹐交到三叉盡處﹐必開口。然如是﹐又要辯認上分下合分曉﹐方知眞假。若上面有分﹐下面有合﹐陰陽交度﹐乃爲眞穴。或上面有分﹐下而無合﹐則是陰陽不交度﹐乃爲假穴。分合有三﹕其一乃球檐水分來下合﹐爲第一合﹔其二乃小八字水分來下合﹐爲第二合﹔其三乃大八字水分來下合﹐爲第三合。《神寶經》曰「三合三分﹐見穴土乘金之理﹔兩片兩翼﹐察相水印木之情。」按﹕此皆穴中之至祕也。有合無分﹐則其來不眞﹐內無生气可接。有分無合﹐則其止不明﹐外無界脈之可證﹐皆非眞結作也。故分合證穴﹐最爲的切﹐不可不察。但分合之說﹐須明師口傳可也。不然﹐則多有悞。蓋窩鉗之穴﹐無傳度口功﹐鮮能知之﹐故爾。已上證穴諸論﹐姑就其常理而言之。又當活潑﹐不可拘執。蓋地固有無朝應﹑明堂﹑鬼樂﹑龍虎﹑纏護﹑夾照而有結作者﹐豈可盡泥於此乎﹖噫﹗非圓機之土﹐其孰能之﹖

重刊人子須知資孝地理心學統宗卷四之上江右山人徐善繼述同著此冊専論穴之所忌。夫穴之所忌﹐亦於形而察之耳。蓋塟者乘生气也。而气囿於形﹐因形察气。故山粗惡者其气暴﹐山單寒者其气微﹐散漫則气亦散漫﹐虛耗則气亦虛耗。及夫巉巖﹑陡瀉﹑臃腫﹑凹缺﹑幽冷﹑峻急﹑頑硬等類﹐皆莫不以形而見其气之吉凶。是穴之所當忌避而不可忽者﹐輯之。粗惡粗惡者﹐山勢粗雄醜惡﹐或帶石蠻大﹐而不嫩媚細巧者也。凡結穴處﹐貴其穴星嫩媚﹑光彩﹑細巧﹐忌其粗蠻﹑醜惡。蓋相山亦似相人。人之粗惡醜陋者﹐其心亦必凶狠不良﹐卽所謂貌陋心險﹐如盧藍面而姦險者是也。故山形淸秀﹐則出人淸秀﹔山形醜惡﹐則出人醜惡。不可不愼。不但立穴欲其淸奇﹐忌其粗惡﹐凡至一縣一鄕﹐其山形醜惡﹑粗蠻﹐亦必其地多凶險之人﹐嗜殺好勇﹐民多爭闘。此亦气相召感之理耳。峻急峻急者﹐山勢峻急而不能立步也。凡立穴處﹐貴其平坦柔緩﹐忌其峻急直硬。蓋峻急本無容受﹐不融結。若於峻急處勉彊鑿穴﹐謂之斗煞﹐法主傷人及官訟﹑軍配﹐立見兵火﹐至凶﹐不可不愼。若峻急中忽有平坦﹐卻是貴穴﹐不以此論。或上峻急而下平坦﹐則穴就平坦中扡﹐用拋﹑離等法下之﹐亦吉。惟是初塟亦不免有凶﹐凶應之後方發福也。如廖金精下樂平山下朱氏祖地﹐課云「半夜夫妻八百丁」。又董徳彰爲徽州歙縣景春程氏下一虎形地﹐課與朱氏同。又休寕縣山斗程氏一虎形地﹐亦合此格﹐相傳亦是董徳彰下。三地皆峻急﹐點粘穴﹐以離杖下之而吉﹐是其格也。圖具下﹕穴星上峻急﹐不立穴。下鋪余氈平坦﹐扡粘穴﹐用離杖下之。坤龍﹐寅水朝。左地在樂平﹐土名十八都前山下﹐系廖金精下。課云「半夜夫妻八百丁」﹐俗喚猛虎出林形。穴星峻急﹐下鋪平坡﹐系幹亥行龍﹐轉子﹑酉﹑辛﹐又轉坤脈入首﹐扡寅甲向﹐寅水朝入。塟後先凶﹐出寡母持家﹐大富。二代後人丁大旺﹐果符其課云。傳疑朱氏塟後半紀﹐有仁九者﹐只一子﹐名拱。年二十而新娶。娶之夕﹐睡之半夜﹐鄰家逐虎聲喧。拱睡酣驚覺﹐以火虎音悞﹐倉皇披衣出戶﹐意謂救火。適遇其虎﹐被傷而卒。新婚僅半夜之合﹐婦卽懷孕﹐後生男﹐名遺。遺生九子﹐一十六孫﹐人丁大旺。至今鄕人咸稱爲虎咬山下朱云。又董徳彰爲徽州景春程氏下一祖地﹐山之形勢與來龍方向﹐穴形水法﹐與此大同﹐課驗亦符﹐今不錄。又董徳彰爲休寕山斗程氏下一虎形﹐在山鬥官路側﹐亦與此同﹐圖具右﹕穴星上峻急不立穴。下鋪余氈平坦﹐扡粘穴﹐用離杖下之。山向水法同前。該地在休寕縣﹐地名山斗﹐程氏祖壠也。課云「半夜夫妻八百丁」﹐俗喚猛虎跳澗形﹐又曰猛虎下山形。塟後先凶﹐出寡母持家。後大富﹐人丁蕃衍﹐果符其課云。傳疑徽州程氏名幹仁者﹐年五十﹐只一子﹐名奉。洪武七年﹐幹妻汪氏卒。董公爲扡其地﹐課云「半夜夫妻八百丁」。葬後半紀﹐幹子新婚。初娶之夜﹐有虎入其外室﹐行步有聲﹐如人履地。奉乃疑爲賊﹐越地開門捕之﹐爲虎所傷。新婚僅半夜之合﹐婦卽有孕﹐後子孫蕃盛﹐果符課語。按﹕已以三地﹐其課皆云「半夜夫妻八百丁」﹐似於怪誕﹐然皆符驗。至今二鄕土俗傳說不誣﹐亦神矣哉﹗誠以三地形勢﹑穴星﹑方位﹑水法皆同。穴上峻急帶煞﹐故先見凶禍。坤龍入首﹐稟鬼金之气﹐故出寡母。箕度水入﹐故遭虎傷。穴下皆有餘氈﹐所以旺人。夫董氏之術﹐傳自廖氏﹐而善用之斯﹐亦可見其槪也。地理家法眼之說﹐渠不信與﹗單寒單寒者﹐孤山獨壠﹐四面無從﹐或臨穴孤露而不藏聚者也。楊公云「龍怕孤單穴怕寒。」故立穴處貴其周密暖固﹐而忌其單露孤寒也。凡孤寒之穴﹐主貧窮孤寡﹐漸以絕滅﹐不但門戶衰薄而已。此最爲凶﹐不可不愼。其有大龍獨髙﹐入首結穴﹐而穴間開窩鉗﹐自能衛穴﹐不受風吹﹐所謂登穴煨聚者﹐又不以此拘。臃腫臃腫者﹐星辰粗臃肥腫﹐而不開鉗窩頭面也。凡穴﹐貴其星辰開面﹐如人眉目光彩。忌其臃腫粗飽﹐彌漫蠻醜。若悞下之﹐主禍立至﹐不可不愼。虛耗虛耗者﹐龍气虛弱﹐而蛇﹑鼠因得之以傷耗者也。蓋生气融聚之處﹐其地堅寔﹐物固無能傷耗之矣。惟其虛浮﹐故螻蟻蛇虺狐鼠之屬﹐得以穿漏出入﹐發泄地脈﹐土虛气耗而不可用也。蔡文節公曰「諸家塟書﹐莫不以蛇窩蟻穴爲戒。而時俗輙以掘地得生气之說飾其非﹐卒以取禍。」此確論也。亦有一等地脈溫暖﹐而有生气物﹐如龜﹑如蛇﹑如禽﹑如獸者﹐自是不同﹐不穿窩竇而在數尺之下耳。亦只一二枚。如多則凶。其有穿爲虛窟空竉者﹐則皆有凶無吉矣。傳疑天臺方孝儒先生未生時﹐其父將塟其祖﹐已預擇某日矣。忽夜夢一朱衣人前跪曰「聞執事要尊翁之藏於某山之原。然吾九族居此已數百年﹐子孫蕃衍﹐不知其數。望執事再緩二月﹐吾當徙而避之。願以仁恕爲心﹐俯從所請。」言訖辭去。明日起工﹐卽得一穴﹐闊六丈許﹐中有赤蛇千餘尾共一穴﹐其長數尺﹐蓋所夢之赤衣也。先生之父素不信鬼神事﹐見蛇﹐不願亦不憶夢中之言﹐積薪縱火焚之。有煙一道﹐直指先生之家。是時母方孕數月﹐先生生焉﹐其狀甚異﹐舌前餂入鼻中。幼穎悟﹐長師宋景濂﹐爲文滂沛﹐官至學士﹐盡忠於君﹐遭赤九族﹐蓋蛇气之報云。按《孤樹衰談》所記如此。𨿽其害物之報﹐寔亦山川毒气所鍾﹐故孕育多蛇。從而塟之﹐亦召奇毒之禍。錄之﹐並以爲鑑。凡開穴見有龜﹑蛇﹑虫﹑魚之物﹐切勿妄有所害。況喪生非仁者之徳也﹐愼之。穴中證應之說﹐術家假此以自神﹐其於地之吉凶﹐本無所預。偶或有物﹐不足爲奇。況渉怪誕﹐明者所鄙﹐安厝君子切不可泥。凹缺凹缺者﹐凹陷低缺也。當立穴之處﹐貴其周密遮障﹐忌其左空右缺。若適當穴處凹缺折陷﹐賊風射穴﹐最爲不吉﹐決主人丁絕滅﹐左長右幼﹐受禍親切。《賦》云「若居山谷﹐且要藏風。」蓋平洋之地﹐四面無遮﹐則索性不畏風吹。山谷之中﹐忽有凹斷﹐最爲可畏。如人在廣邈﹐處處受風﹐𨿽隆冬極寒﹐不能致病。若門隙窗罅﹐有賊風射入﹐或刺背吹頭﹐則其冷如箭﹐必中其毒。此穴場所以忌凹缺也。亦有似凹缺而非凹缺者﹐本身龍虎或低或陷﹐而外山輳集補障﹐則無所忌。蔡西山所謂「久缺不齊﹐天地之奇。」以此藏匿大地﹐使人不識。如鉛山余員外公祖地﹐及丰城湖茫李氏﹑吾邑祝黃門祖地是其格也。圖具下。右地在鉛山﹐地名新丰﹐俗呼仙人大坐形。其龍發自統王峯﹐迢迢奔驣﹐行數十里。入局頓起芙蓉大帳﹐落一脈﹐起雲中金星﹐飛蛾降勢﹐成華蓋﹑三臺﹐磊落入首﹐結太陽開鉗上聚穴。穴前平坦數丈﹐但下臂低伏﹐龍山髙起﹐右畔凹陷。且穴在山半﹐俗眼難認。及登穴﹐夷坦如在平地。而當穴處不受凹缺之風﹐穴場甚暖。前有帳下貴人﹑牙刀﹑金印﹑天馬﹑報捷﹑仙詔﹑交牀﹑旌節種種貴沙﹐重重排列。塟後二紀﹐先出一中宦﹐日近天顏。員外公鋐﹐以鄕魁任京職。其父屢膺封誥﹐壽考康寕。諸孫濟濟﹐富貴未艾。右地在縣南二里﹐地名長塘。系縣龍分結。分龍後﹐自蛟池山發脈﹐有五星聚講。乃橫開大帳成五腦﹐帳中脈磊落棲閃數節﹐大斷過峽。兩畔太陰﹑太陽夾照龍脈。復起﹐連聳四節串珠金星﹐均勻合格﹐成太陰文星結穴。只是左右兩臂俱凹缺﹐似於受風。其寔穴場有太極圓暈奇巧﹐穴下左右龜蛇捧足﹐餘气鋪氈。前有靈泉水﹐小如鏡﹐而四季不溢不涸﹐俗呼驪龍戲珠形﹐系亥龍﹐辛﹑戌入首﹐扡卯向。外堂卯水特朝﹐前向秀峯羅列。系吾邑馬山舒文同下。課云「一代伶仃﹐二代平平﹐三代四代頗有讀書生。五代六代科甲連登。七代八代田連阡陌﹐應例奏名。九代十代世沐榮恩。吾宗一女﹐亦配辰生﹐直言敢諌﹐朝野聞名。終當出一才子﹐俊偉聰明﹐能文能武﹐威鎭邊廷。」葬後果初代不利。五代生鎭公﹐發髙科。其孫約齋瀾﹐丙辰生﹐登進士﹐官都給事﹐諫武廟被撻﹐直聲振天下﹐果符直言敢諫之說。其夫人舒氏﹐馬山先生從侄女﹐果符吾宗一女配辰生之應。而介軒﹑靜庵﹑廉同及太宇諸公﹐聯登科第﹐躋顯宦﹐人丁稅糧隆盛冠邑﹐果符科甲聯登及田連阡陌之應。今富貴未艾。此穴極怪。陳靈泉當日斜時往觀﹐見日影映出穴畔太極圓暈。予與少峯兄葉理峯﹑祝際沙亦日斜往觀﹐果見其妙﹐始知此穴之貴。左地在丰城縣東四十里﹐土名湖茫棲龍山。其龍起自招云嶺﹐焰天火星作祖而來。行三十餘里﹐中間穿田渡峽﹐出帳入帳﹐不能悉述。將及結局﹐頓起星峯﹐踴躍奔騰﹐甚是雄偉。到頭直硬劍脊﹐穴上繃面﹐微開窩靨。橫放其棺﹐名曰銜柴葬法。登穴促迫﹐不入俗眼。外面檢點﹐山水聚會。又且結穴之後﹐白虎星辰頓跌奔去﹐而結楊都憲祖地。枝腳𨿽去﹐卻有回顧。左畔近穴稍空﹐外邊靑龍亦遠轉作正案。當面三臺﹐席帽重疊。又有鶴仙崗﹑白湖嶺﹑帳幕山﹐如貴人﹑天馬﹑錦帳以作遠朝﹐局勢完固﹐山水盤桓。李氏塟後﹐幼房連登科甲。次發中房。惟長房不發﹐因近穴靑龍之曠也。後遇明師﹐教之加土築小靑龍﹐呼爲折角蜈蚣形。諺曰「折角蜈蚣添一角﹐此去湖茫大發作。」湖茫乃長房也。如此之後﹐父子兄弟連登科甲。禮部尙書公璣﹑兵部尙書公遂﹐皆其長房也。傳疑異僧辜托者﹐南昌辜坊辜氏族人也。少出家﹐居丰城龍門寺。善堪輿﹐世家名墓多經品題。凡有遺穴﹐畱有讖語。時遊湖茫龍安寺﹐爲李氏卜棲籠山﹐龍勢直急﹐中有劍脊。當塟期﹐約曰「俟我返龍安寺﹐鳴鐘方可下殔。」及行至半路﹐偶龍峭寺鳴鐘。李氏不知﹐應鐘而下。時偶有雷震巨聲﹐而失僧所在。鄕人謂僧被雷所斃﹐理或然也。廖氏云「第一莫下劍脊龍﹐殺師在其中。」托固知之﹐而卒不能避矣。業是術者﹐當知所懼。夫已上三地﹐俱後龍甚美﹐只入穴凹缺﹐祝氏地左右俱凹缺﹐李氏地左缺﹐余氏地右缺。且穴場隱怪﹐似乎模糊。而皆葬後榮盛﹐誠以眞龍大地﹐乃靈气所鍾﹐造化所祕﹐鬼神所司﹐非明師莫能扡﹐非厚徳莫能得﹐非慶緣輻輳莫能信。嗟夫﹗蔡文節公云「端正之穴﹐齊整之局﹐人所易識。惟奇怪之形﹐欠缺之局﹐爲難扡而難信。」蓋天地閉藏造化﹐不以正形發見﹐卻示人以醜相﹐如頑石之中韞藏美玉﹐識者得之﹐則爲連城之璧矣。瘦削瘦削者﹐當穴處山形不肥彩而弱瘦薄削也。廖氏云「弱是瘦崚嶒」﹐誠以龍气微弱﹐如人气血衰敗﹐而形貎萎瘦耳。此等山形﹐不須尋地。緃是入格之龍﹐亦只爲神棲之地矣。突露突露者﹐當穴處不藏聚而突露受風也。突露穴多是單寒龍。蓋龍孤則生气不來﹐穴露則生气不聚。庸師無傳﹐但見一峯獨秀﹐則以爲美。殊不知星峯不出帳下﹐𨿽秀非奇﹐以其孤寒也。《坤鑑歌》云「隴脈低平只一峯﹐若無開賬號孤龍。此龍只合爲僧寺﹐學道參禪一老翁。」吳公云「龍無展帳只孤單﹐秀入雲霄也是閒。若更去爲孤露穴﹐參禪訪道坐寒山。」楊公云「貴龍重重出入帳﹐賤龍無帳空雄彊。」故好星峯必欲其在帳中﹐貴人不可孤露﹐所謂「必在簾幙內」也。諺云「好地如閨中美女﹐不肯暴頭露面。」天地造化﹐自然默合。孤寒之龍﹐前去不爲神祠佛殿﹐必爲孤露僞穴﹐必無下關。緃有下關﹐必低小不能護穴﹐謂之假關﹐最能悞人。若爲庸師所惑而下之﹐主孤寡少亡﹑僧道緇流而已﹐不可不愼。若龍成貴格﹐不幸而孤寒者﹐如有天然完美之穴﹐亦有大貴﹐但多僧道而已。廖氏云「若還格好只孤寒﹐僧道做髙官。」如黃崗陶眞人父地是此格也。其地在團風上三十里﹐土名方一渡。龍自文臺山來﹐甚遠。左源麻城﹐右源黃安。兩邑兩河夾送﹐合於大江。二百餘里﹐巍峨大壠。入局變爲平岡﹐蔓衍數十里﹐落湖濱﹐又爲平坡數里﹐如生蛇奔江之勢。復大斷踴起髙坡﹐走馬三臺﹐左閃一脈﹐平中有突。突上開口結穴。右砂順水纏過穴前﹐如眠弓彎抱﹐十分有情。貼身一水﹐隨沙纏繞﹐是爲玉帶之沙﹑玉帶之水。此外復有江水特朝。遠峯羅列﹐誠亦美地。惜其龍格單獨﹐結穴孤寒。又系牛金入首受气﹐而扡鬼金之向。塟後數年﹐眞人卻以方術受知於粛皇帝﹐膺殊寵異典﹐累官至少師﹐兼少傅﹑少保﹑禮部尙書。大眞人恭誠伯﹐謚榮康。傳疑黃岡陶仲文爲府椽﹐喪父覓地時﹐適團風有河伯所官﹐精堪輿﹐與之善。謂之曰「濱江湖岸有大地﹐可當代腰玉。但此爲漁人合旁﹐宜往圖之。陶如其言﹐買捨爲易之。及塟﹐指穴開井曰「我不識汝福何如﹐不敢擇時。爾自求兆下殔。」陶睡穴中﹐掛麻衣於竹籬。陶夢大蟒蛇盤繞其衣﹐警醒曰「是時矣﹗」遂塟﹐果爾。當代蟒袍玉帶之貴。破面破面者﹐乃當穴處穴星頭面之間掘鑿以取土石﹐使星辰頭面破碎也。立穴處欲其完固無傷﹐忌其破碎。蓋破碎气脈發泄﹐塟之則有禍無福。凡此者不問龍脈貴賤﹑眞假﹐皆不取。縱使龍脈貴秀﹐朝應情來﹐明堂水城俱美﹐不幸而庸夫野人不知所以﹐徒以土石之便﹐日夕鑿掘﹐或深入數尺﹐或長至丈餘﹐而正當穴脈﹐發泄龍气﹐則不可用矣。《明堂經》云「鑿石取土﹐撼山警神﹐斷脈泄气﹐傷寒損眞﹐法不可塟﹐損人致貧。」若小可掘傷﹐不當穴脈﹐未至已甚﹐亦可取用﹐又不如此論也。《發揮》謂「當依醫地法救之。譬如人稍有傷害皮膚﹐不致腹心之憂﹐則猶可醫療而愈。若或傷鑿已甚﹐則不復可爲矣。」晉王佑祖墓﹐相者謂有天子气。佑鑿之﹐相者復曰「猶出折臂三公。」俄而佑墜馬折臂﹐蓋其鑿處不當脈而在臂﹐故應折臂耳。又有曾經國代鑿毀龍脈﹐或掘損穴場﹐旣深且闊﹐乃已傷敗﹐不可復下。又有水源發洪﹐崩頹澑路﹐皆凶不可葬者。旣多掘鑿傷敗﹐生气耗散者﹐亦不可塟。凡遇此等﹐必是龍形虎勢﹐頗入俗眼﹐而非正龍眞的之穴。徒以前朝砂水秀麗而亂下之﹐故塟者子孫皆以衰替﹐墳墓無主﹐任人鑿犯﹐必非佳境。亦有龍脈穴場皆吉﹐而亂下傷穴﹐鑿掘已多﹐失卻本來面目﹐不復可爲。亦有一種好龍﹐其穴詭怪﹐人皆知爲好地﹐而不能定穴。塟者者禍敗﹐從而攺徙﹐出以與人﹐甲者旣非﹐乙者又未得穴。前轍旣覆﹐後車不戒﹐遞遞相承﹐愈塟愈失﹐愈傷愈敗。術者急於謀利﹐乃謂向來𨿽有理塟﹐正穴皆未下著。今若得之﹐深鑿金井﹐則旺气皆傾以蔭我。殊不知穴旣傷敗﹐地脈已散﹐譬如人之頭面﹐穿鑿刈臠﹐殆無全處。其人生乎﹖其人死乎﹖故子微乃以掘鑿亂理者﹐謂之死玄武﹐不可復用。誠以一乳頭鑿數十墳﹐或存或沒﹐破碎如此﹐𨿽果是眞龍正穴﹐柰何傷敗之餘﹐不可復用。切不可信時師深塟之說﹐以爲可以聚眾穴之气﹐傾眾穴之脈﹐而悞下深穴﹐以取敗絕也。況穴法之深淺﹐自有一定不易之理。當淺而深﹐气從上過﹐豈有過於深龍奪眾穴之气者乎﹖斷斷焉無此理也。愼之﹗又有當穴處曾經鑿基﹐欲作住場﹑神祠﹑書捨。凡此皆已傷敗﹐發泄生气﹐不可遷塟。蓋其鑿必深﹐其墳必髙。欲低下穴﹐則脈已斷﹐欲髙下穴﹐則脈已急。假饒不斷不峻急﹐亦傷破星辰頭面﹐鋤壞唇口鉗窩。廖金精云「若還打破太極暈﹐水蟻便侵棺。」張落魄云「若將唇口都鋤破﹐任是神仙也有疑。」況傷敗如此﹐縱是龍眞穴美﹐識者見之﹐不過嘆其可惜而已。若復亂下﹐必主家道亦如山之斷絕損折﹐業退祀絕矣。疙頭疙頭者﹐乃黑白沙石相間錯雜﹐不生木植。惟黃茅疏艸而闊遠芋剌﹐隨生隨死﹐如頭病疙瘡﹐短髮間出者也。在人則爲气血蠹敗﹐膚脈不活﹐故成此病。在地則爲龍神枯悴﹐气脈虛弱﹐故成此形。張子微云「遷塟爲墳气不注﹐子孫衰絕業難守。」《玉峯寶傳》云「山有石骨﹐有沙骨。」石骨之山﹐气脈完固﹐不肯發泄﹐渾渾沌沌﹐不生艸木者。非童也﹐根著不立故也。此龍若帶星辰﹐出爲土穴﹐必脆巧淸秀﹐出入必渾厚沈密﹐堅固禁耐﹐富則必盛﹐貴則必顯。子孫亦必綿遠。沙骨之山﹐本是气脈枯竭﹐不能融結。堅不爲石﹐疏不爲土﹐故散爲沙礫﹐或白或黑﹐如人無脈﹐如血無肉﹐所以艸木不生﹐惟有黃茅﹐春生夏枯﹐秋黃冬死。間有麋沙碎石﹐鳥啄爲子﹐暫生小木﹐不盈咫尺﹐終以干死。此龍定是不帶星辰﹐出爲嵯峨麄穴﹐沙礫滿前﹐泉澑石濕﹐出人必庸醜愚頑難訓。富則必險﹐貴則必微。婦人難產﹐財物耗散。若枯涸已甚﹐不能陰注枯稿﹐必至絕嗣也。按﹕《寶傳》此論沙骨之地﹐其結穴必是穴星疙頭﹐主屍幹骨枯而不可塟。子微又有玄武憔悴﹐玄武涸燥之說。要之﹐皆沙石之地﹐艸茅疏黃﹐無生意而涸枯耳。宋儒謂「擇其地之美者則神靈安。」何爲地之美﹖亦以土肉深厚﹑艸木之茂盛爲驗而已矣。散漫散漫者﹐懶坦闊蕩也。凡立穴﹐貴其收斂束聚﹐忌其散漫。若穴場懶坦闊蕩﹐而無界水﹐又無突窩﹐則無融結。於此下之﹐主黃腫貧困﹐漸以絕人﹐不可不愼。幽冷幽冷者﹐陰幽寒冷之地也。主養屍不壞﹐𨿽百年餘﹐開棺如生﹐而不攺色﹐皮膚瑩嫩。露風之後﹐始變色也。大凡養尸之地﹐乃是龍無眞脈﹐山無正穴﹐而塟處脫脈無气﹐只是四山髙障﹐不受風吹﹐此乃陰寒淒冷﹐故能養屍。子微云「四向山髙形穴壯﹐古木萬仞開髙枝。龍虎交牙內深邃﹐山無正穴勉彊爲」是也。或難予曰﹕人子求地所以安親。今乃有地養屍﹐百年不壞﹐容顏如生﹐何吉如之﹖顧乃棄此而欲易腐易朽之穴﹐俾親體之速腐﹐冀富貴於生人﹐豈孝子之心哉﹗答曰﹕非此之謂也。萬物同歸於化﹐安有不化之理﹖彼養屍不化者﹐乃至陰極寒之地﹐如北人藏冰﹐乃苦寒之地﹐故水不化。南方無苦寒﹐則水易化而不能藏也。古人殯妃﹐以水銀灌入屍中﹐亦久而不化。乃以水銀至冷養屍﹐故不化耳。今養尸之地﹐冷气侵屍﹐屍𨿽不化﹐而魂骸不寕﹐豈人子安親之心哉﹗且感召生人﹐不生子嗣﹐或生而不育﹐漸至絕嗣﹐又豈人子孝親之心哉﹗《塟書》謂枯骸得气者﹐乃地脈沖和之生气﹐非至陰之冷气也。得生气則暖﹐暖則腐肉易化﹐而骨骸久存﹐遺體亦因之以蔭﹐嗣續蕃昌﹐祭祀不替﹐大孝在是矣。尖細尖細者﹐當穴處尖鋭微細也。董氏云「鎗頭莫下﹐鼠尾休扡。「以其尖細微弱﹐生气不鍾故耳。卻有大山撒落坪坡﹐气聚尖頭者﹐要尖處起突﹐復有鉗口﹐有包裹方可。蕩軟蕩軟者﹐當穴處塌闊蕩曠﹐軟如牛皮懶坦者是也。立穴處宜束聚﹐束聚則有生气。忌其蕩軟﹐蕩軟則是死塊﹐不可扡穴。平地最忌﹐若悞下之﹐主水浸屍骨﹐家厄消耗﹐人丁乏絕﹐至爲凶惡﹐不可不愼。若平中有突﹐或平中開鉗口﹐又是散中有聚﹐不以此論。頑硬頑硬者﹐山形死直﹐不活動而粗頭急硬也。凡立穴處﹐貴其活動宛媚﹐忌其粗頑急硬。蓋此等頑硬﹐非峻直卽多倒地直急之山﹐本無融結﹐不可立穴。若不知避忌﹐而彊於頑急處鑿穴﹐凶禍立至。若果龍眞﹐宜尋其開鉗窩﹐有節泡處﹐或低平處﹐有氈有唇﹐則下倚粘之穴﹐以脫閃煞气方可。如無窩鉗節泡等形﹐則非眞結﹐不可顧也。巉巖巉巖者﹐臨穴處石出崢嶸﹐而巉巖可畏也。《塟書》云「气以土聚﹐而石山不塟。」吳公云「石爲山骨欲其藏﹐切忌粗雄與惡昂。」凡立穴處﹐宜皮面光彩﹐忌惡石巉巖。若不知避此而悞下之﹐主凶惡殺戮﹐軍配爭鬥之禍。亦有大龍气盛﹐結穴星辰有石燐燐﹐卻穴間不見其巉巖可畏之形﹐而爲石山土穴者﹐又是好地﹐不以此拘。如茅狀元地在杭州西湖者﹐進賢樊氏﹑莆田蕭氏諸地﹐是其格也。圖具下。右地在進賢﹐地名漸嶺。其龍自前嶺作祖﹐辭樓下殿﹐踴躍奔騰十餘里﹐頓起漸嶺﹐成禦屏聳立。抽出結有數穴﹐皆共一局﹐俱逆水面河而用順纏闗遶。其盡結者爲樊氏祖地﹐俗呼獅形鈴下穴﹐太陽金星開口。穴星巨石巉巖﹐可警可畏﹐正當穴上﹐不入俗眼。此乃幹龍大盡﹐傍在大河﹐正要石曜發露﹐方爲眞結。故樊氏塟後﹐連發六科﹐富貴旺盛。其首結者﹐爲齊氏祖地﹐托長老下﹐俗稱百子千孫地﹐自禦屏中落﹐垂乳結穴﹐龍虎彎抱有情﹐穴前餘气長﹐故人丁旺。出一大參﹐富貴雙全。其徐氏﹑王氏﹑李氏﹐皆爲吉地﹐悉發科第。蓋由幹龍力大﹐而依傍大河﹐龍盡气鍾故爾。左地在莆山縣東南八十里。其龍來歷甚遠。至於海濱﹐盤旋踴躍﹐千形萬態﹐活變叵測。巨石巖巖﹐可警可諤。將入首﹐遶折側落﹐偸閃結穴。穴下開鉗明白﹐左右掬抱有情。近面石峯卓立爲朝﹐挺然端拱。四勢周密﹐藏聚可愛。海濱之地﹐易於受風﹐最忌空曠。此穴如坐室中﹐斯所以爲美也。蕭氏塟後﹐出燕山公奇勛﹐登嘉靖癸丑進士﹐官南京戶部員外﹐所至有聲。其弟曰奇熊﹐見任州守。曰奇烋﹐理學雋才。人文濟濟﹐富貴隆盛。一門百口﹐和義藹然﹐六世同居﹐今上旌表之。右地在莆田城西三里。其龍分府幹旺气﹐來歷甚遠。自三紫磅礡綿亙數百里﹐盤旋融會﹐气勢雄偉﹐千形萬狀﹐不可殫述。將入局﹐開帳巍峨﹐嵡嵸層疊。正脈自帳中棲閃逶迆﹐莫可捉摸。入首結垂頭紫气穴。穴前平坦﹐左右擁從。而府龍逆抱﹐以作下關﹐收盡諸山諸水﹐十分有力。前朝雙峯秀入雲霄﹐眞美地也。但滿山巨石林立﹐不入俗眼。卻登穴不見﹐所以爲美。系辛龍入首﹐扡酉山卯向。以丁酉﹑丁卯分金。塟後出石溪公言﹐丁卯生﹐登鄕會二魁﹐官郎中。子粛庵公經邦﹐丁酉生﹐登鄕會二魁﹐入翰林﹐見任太子賓客﹑禮部侍郎﹐福祉未艾。右地在杭州月波門外﹐西湖裏面。﹝將軍大座形﹞其龍卽三天竺發出﹐頓起大帳﹐重重開肩展翅。中出骨脈淸奇﹐星辰秀異﹐有剝有換。至入首作穴﹐成帶福金星。前對南髙峯﹐到此又是五鳳樓臺作正案。但就身右沙攛入明堂﹐而左沙系下手反輕﹐故其穴下數墓皆不吉﹐惟張氏祖穴揭土作天穴﹐卽四獸和平。石巧穴乃自飛來峯出脈﹐落平地一綫﹐復起髙墩做穴﹐頂龍順局。二水交於穴前﹐九曲出口﹐注於西湖。穴中不見湖水﹐但見南北二髙峯列於左右。其後龍石骨巉巖數里﹐頓起一山﹐內皆空洞如石屋﹐四門明朗﹐入內可容百十人設坐。四邊垂四柱﹐石紋與地不相聯屬﹐故號飛來峯。舊有鉗云「天上飛來人不識﹐良珠萬斛藏頑石。有人下得肉中穴﹐生者封侯死廟食。」張氏遇明師點土墩穴﹐取螺螄吐肉形﹐以石洞山爲螺殼﹐而土墩爲螺肉﹐吐於外﹐故云「肉中穴」。塟後出元洲公澣﹐登進士﹐官至吏部尙書。濂﹐解元﹑進士﹐官至左僉都禦史。曰應祺﹐進士。曰應佑﹐鄕魁﹐封兵部主政。曰洽﹑曰洵﹑曰溥﹑曰洲﹑曰江﹑曰洙諸公﹐皆連登科第﹐人文濟濟﹐福祉方隆。

重刊人子須知資孝地理心學統宗卷四上之二江右山人徐善繼述同著

太極靜而生陰﹐故圓暈瘦陷者爲陰﹐謂有窟之形狀﹐故爲靜中之動﹐卽泡中有窩﹑突中有窟之謂也。開塋宜深﹐不宜淺。太極動而生陽﹐故圓暈肥起者爲陽﹐謂有突之形狀﹐故爲動中之靜﹐卽窩中有泡﹑窟中有突之穴也。開塋宜淺﹐不宜深。此冊專論定穴之要。夫定穴固在於主山﹕陽來陰受﹐陰來陽受﹔斜來正下﹐正來斜下﹔直者穴曲﹐曲者穴直﹔急穴其緩﹐緩穴其急﹔硬來軟下﹐軟來硬下﹔山髙昂則扡低平﹐山低平則扡髙昂。此一定不易之法。而太極﹑兩儀﹑三勢﹑四煞與夫饒減﹑向背﹑近取諸身﹑遠取諸物等訣﹐亦皆定穴之要﹐輯之以見其槪云。以太極定穴先儒曰「太極者﹐陰陽之本體。」又曰「物物有一太極」。蓋理气之原也。以太極定穴者﹐籍其隱微仿佛之狀﹐以觀穴之的焉耳。《萬萬山穴法口訣》云「隱隱微微﹐仿仿佛佛﹐粗看有形﹐細看無物。」趙緣督《穴訣》曰「遠看似有﹐近看則無﹐側看則露﹐正看模糊。」皆善狀太極之微也。故以太極定穴法﹐於穴場中回顧﹐見有圓暈在微茫隱顯之間﹐是謂太極暈。上要水分﹐暈下要水合。水是稍低處﹐髙一寸卽爲山﹐低一寸卽爲水也。水之合處曰小明堂﹐不必拘其寬闊﹐但能容人側臥便可。有圓暈則生气內聚﹐故爲眞穴。無此則非矣。見暈分明﹐便於暈心倒杖。要坐正﹐或串來脈﹐或枕樂山﹐內乘生气﹐外接堂气。前要對案山﹐下要就明堂﹐左右要分龍虎﹐十道無偏方可。卻於暈心立一標準﹐上下弦各立一標準。凡饒減進退﹐皆以此定分數。若於暈頂再見一二半暈﹐如蛾眉月樣﹐名曰天輪。有三輪﹐乃大貴之地也。上太極定穴﹐最爲親切﹐尢宜細認﹐不可潦艸。廖公云「若遠鋤破太極圈﹐水蟻便侵棺。」又云「蘭臺只在圓暈中﹐鋤出便傷龍。」《經》曰「外气橫形﹐內气止生。」外气者﹐拶道也﹔內气者﹐圓暈也。楊公以圓暈爲金﹐圓金分轉﹐左者爲陽﹐右者爲陰﹐故曰龍分而片爲「陰陽取」。拶道爲血脈﹐從左右分爲小明堂﹐故曰「水合三叉細認蹤」。所謂雌雄交度者也﹐或謂之球檐﹑合襟﹑羅紋﹑土宿﹑一點靈光﹑仰覆梅花等﹐皆異名耳。《葬書》云「乘金相水﹐穴土印木」﹐亦不過一太極之暈而已。乘金者﹐乘太極之圓暈突起處也﹔相水者﹐要兩邊夾輔圓暈之水分八字﹐來小明堂處合也﹔穴土者﹐居中不偏而淺深適宜也﹔印木者﹐要穴前有氈有唇﹐吐出尖圓之證也。不言火者﹐火則尖利帶殺﹐且火無穴耳。大凡點穴﹐務須伐木斬艸淨盡﹐上下左右立標﹐諦觀詳審﹐察此太極圓暈。取穴不可過髙過低﹐偏左偏右﹐則得穴法玄妙。切忌鋤破圓暈﹐傷壞口鼻。吾鄕唐宋名墓﹐原形具在﹐窩﹑鉗﹑乳﹑突分明﹐界水伶俐無損者﹐固賴哲師吳﹑廖諸公口授﹐不許妄有培辟﹐亦以風俗嚴於侵葬之禁﹐是以經久猶有本來面目之妙。他鄕罕及之。每見務爲觀美者﹐輙加興作。而不知美也﹐切忌妄有培辟以壞眞形﹐或傷破星辰頭面﹐或剪去餘气唇氈﹐或壅塞界脈之水﹐或戕傷太極之圈。此爲毀瓦畵墁﹐變吉爲凶。況又有廣築垣墻﹐深開月池﹐多起堂宇﹐髙豎牌坊﹐及爲崇臺望石﹐俾吉方之沙水障礙不見﹐吉位之贅疣堆累近身﹐幾何而不自取敗禍哉﹗《葬書》謂「工力之具」﹐卜氏謂﹕「山有餘﹐當辟則辟﹔土不足﹐當培則培。」蓋指沙水而言﹐非謂龍穴可以作爲也。智者審之。以兩儀定穴兩儀者﹐陰陽也。萬物莫不有陰陽。天以日月爲陰陽﹐人以男女爲陰陽﹐物以牝牡爲陰陽﹐地以山水爲陰陽。而陰陽之中又各有陰陽。故地理家龍有龍之陰陽﹐穴有穴之陰陽。所謂穴之陰陽者﹐其暈間肥起者爲陽﹐瘦陷者爲陰﹐是爲兩儀。凡就龍身作穴者﹐乃爲陰龍宜陽穴。若再起星者﹐爲陽龍﹐宜陰穴。反此﹐縱龍穴眞﹐初扡亦必有咎。《龍穴歌》云「陽龍切莫下陽穴﹐路死生離別。若扡陰穴正相宜﹐子息居官位。陰龍若是下陰穴﹐女人公事發。若扡陽穴定爲官﹐富貴足田莊。」或上截肥起﹐下截瘦陷﹔或下截肥起﹐上截瘦陷﹔或左邊肥起﹐右邊瘦陷﹔或右邊肥起﹐左邊瘦陷。皆爲二气交感﹐不問陰陽龍皆可用。凡陰陽穴﹐皆當饒減。若不饒減﹐則气直來﹐正穴必偏枯。饒減法見後。惟此交感之穴﹐則取陰陽之中﹐不用饒減﹐最爲貴格。但微茫髙下﹐仿佛瘦肥﹐亦未易體認。必須芟除艸木﹐使穴場光淨﹐然後可辧﹐庶不致悞。切勿艸率茍且。陰

陽交

感圖

此圖以黑白分陰陽﹐以諭穴之肥起瘦陷者也。不論直脈﹑橫脈﹐穴星﹑後龍﹐只看立穴之處﹐或上截肥起﹐或下截肥起﹐或左肥﹐或右肥﹐以肥者爲陽﹐其瘦者卽陰。放棺當於半肥半瘦處﹐爲二气交感也。補義《易》曰「天地氤氳﹐萬物化醇﹔男女媾精﹐萬物化生。」男女卽陰陽也。《太極圖說》曰「二气化生萬物。」故圓暈中以肥起者爲陽﹐瘦陷者爲陰。或上截肥起﹐下截瘦陷﹔或下截肥起﹐上截瘦陷﹔或左邊肥起﹐右邊瘦陷﹔或右邊肥起﹐左邊瘦陷。皆爲二气交感﹐陰陽配合﹐不拘陰來陽來之龍﹐皆吉。而立穴居於半陰半陽﹑半肥半瘦之間﹐乃陽气下降﹐陰气上升﹐地天交泰﹑水火旣濟﹑陰陽聚會之所﹐不須饒減。不論平地髙山﹐要立穴處有形影口角﹑窩突弦稜﹑化生腦﹑球檐﹑蝦須蟹眼﹑仰梅花﹑覆梅花﹐金魚界合﹐上陰下陽﹑上陽下陰﹑左陰右陽﹑右陽左陰﹑邊明邊暗﹑邊死邊生﹑邊硬邊軟﹑邊肥邊瘦﹐皆謂陰陽交媾之處﹐穴之吉也。以三勢定穴三勢者﹐乃立勢﹑坐勢﹑眠勢也。卽天﹑地﹑人三等穴法。廖公云「一个星辰有三勢﹐坐眠立各異。立是身聳气上浮﹐天穴此中求。坐是身屈气中藏﹐人穴最相當。眠是身仰气下墜﹐地穴斯爲是。」此三勢之定格也。天穴﹕仰髙穴﹑騎刑穴﹑憑髙穴。地穴﹕乳頭穴﹑脫殺穴﹑藏龜穴。人穴只有一等﹐名藏殺穴。天穴者﹐山勢如立﹐星頭如俯﹐出脈﹑結穴﹑生暈皆髙﹐朝對﹑龍虎﹑四勢相等﹐明堂﹑水城件件應副﹐穴前又有平地﹐此皆山水結聚於上﹐移下則散。其體有三﹕在山頂上者﹐名仰髙穴﹐在星頭下者﹐名憑髙穴﹐皆用蓋法﹔在山脊間者﹐名騎刑穴﹐天財搭脊者皆是也﹐用撞法。他如巓穴﹑雄穴﹑坐殺穴﹐凡上聚之穴皆是也。穴𨿽髙﹐而登穴臨局﹐如在平地﹐不覺其髙方可。況天穴如乘風而下﹐脈來宜緩﹐若脈急則非也。

穴在巓嶺仰面﹐故曰仰髙。要立穴處有平坦爲眞。

穴在龍脊上﹐故曰騎刑﹐要立穴處平坦爲眞。亦曰玄武吐舌。《吳公穴法》云「玄武嘴長髙處點﹐髙處尋平坦。」楊公謂之地劫。《經》云「地劫穴下原有嘴﹐玄武扛屍正謂此。退田筆動土牛走﹐其寔玄武長而已。𨿽長山水若橫闌﹐地劫翻然增福祉。」與壓殺穴同。

穴在星頭之下﹐故曰憑髙。要立穴處有平坦爲眞。

地穴者﹐山勢如臥﹐星頭如仰﹐出脈﹑結穴﹑生暈皆低﹐朝應﹑龍虎四勢相等﹐明堂﹑水城件件應副。此是山水結聚於下﹐移上則散。其體有三﹕在山麓者卽懸乳穴﹐在星體之下者卽脫殺穴。其在正體之下﹐忌交劍水﹐如月形藏龜﹐所謂「水邊花發水中紅」者也﹐宜用粘法。在平地之上﹐田之中者﹐卽藏龜穴﹐宜用撞法。地穴就水而下﹐脈來宜急也。此穴得水近堂﹐若明堂端正﹐水合法度﹐求富甚快。

懸乳穴在垂乳頭﹐粘山麓處結穴﹐宜用粘法﹐以綴杖下之。

脫殺穴在星體之下﹐離山脈處結穴。宜用粘法﹐以離杖下之。

藏龜穴在平地﹐有微鉗微突處結穴﹐宜用撞法下之。人穴者﹐山勢如坐﹐星頭不俯不仰﹐出脈﹑結穴﹑生暈皆不髙不低﹐朝應﹑龍虎﹑四勢相等﹐明堂﹑水城件件應副。此是山水結聚於中﹐移上移下皆散﹐惟一體﹐在山之腰﹐名藏殺穴﹐用撞法。若脈來急﹐用倚法。人穴避風而下﹐來脈宜不緩不急。人穴惟此一格﹐在山之腰。脈來緩者﹐穴居其中﹐卽撞法。脈來急者﹐穴居一邊﹐卽倚法。穴不可太髙﹐太髙則爲天罡穴﹐傷龍﹔不可太低﹐太低則爲泥水穴﹐傷穴。天穴主貴﹐地穴主富﹐人穴有富有貴﹐此大槪之言﹐不可信也。但貴地多髙明﹐富地多沈暗。髙明多是天穴﹐沈暗多是地穴。蓋貴地其龍穴沙水自然淸秀﹐天穴山水擴﹐富穴多臨田醮水﹐山不明﹐水不秀﹐而近於濁﹐亦自然之應也。凡髙穴不可拘明堂﹐但要沙關攔﹐穴上不見水出﹐或全不見水亦不妨。楊公云「髙山不論水」。張紫瓊眞人《穴法詩》云「上停之穴家豪彊﹐賓主達特龍虎昂。髙山不必問流水﹐時師休要泥明堂。」廖氏云「若是穴髙明堂遠﹐只要有城轉。莫因此樣便疑心﹐龍住乃爲眞」是也。以三停定穴按《地理集解》云「凡三停點穴之法﹐卽天﹑地﹑人三才穴法也。當點穴之際﹐須仔細取諸山相稱﹐避凶殺﹐合法度﹐點裁不可潦艸。若左右山低﹐應案又低﹐須就財祿而點地穴﹐不可貪遠山而點天穴與人穴﹐悞也。如點天穴﹑人穴﹐則左右山皆踏倒在腳下。旣踏落左右山﹑應案山在腳下﹐便是財山不上手﹐定主資財耗散。況四山旣低而穴獨髙﹐必然孤露﹐便受風﹐主子息伶仃孤寡。若左右山髙大﹐應﹑案山亦髙大﹐遮蔽前山﹐𨿽尋髙處﹐見前山分明﹐合點天穴﹐不可怕穴髙水跌。又玄武觜長﹐反點人穴﹑地穴﹐俱爲悞也。如點人穴﹐則左右山﹐應﹑案山欺壓過眼﹐主子孫頑鈍﹐福祿不旺。若點地穴﹐則左右山﹐應﹑案山壓倒穴場﹐主子孫衰絕﹐禍患頻並﹐久則人丁絕﹐財產敗盡。若左右山﹐應﹑案山不髙不低﹐則當就財祿而點人穴爲當﹐不可怕玄武長水跌而點地穴。其地穴𨿽是財祿不退﹐亦不能大興發﹐又且不耐久。況四山髙壓﹐必不旺人。亦不可貪遠秀而悞點天穴。蓋天穴髙而財祿低﹐主冷退財產﹐及離鄕敗絕。補義右三停點穴之法﹐乃《地理集解》所著如此。愚按﹕穴法如銅人鍼灸﹐按穴而治﹐毫髮不差。有生成之龍﹐必有生成之穴﹐不可髙一尺﹐不可低一尺﹐不可過於左﹐不可過於右。才有過失﹐便乘气不著﹐水蟻侵棺﹐傷龍傷穴﹐禍不可言。《集解》之說﹐似是而非。若無口訣﹐必致有誤。三停取穴之法﹐專以左右山﹐朝﹑應山之髙下而定之﹐不容不辧。《經》曰「太髙則露﹐太低則沈。」又曰「髙用藏風﹐低莫失脈。」又曰「髙則傷龍﹐低則傷穴。」又曰「髙則犯罡﹐低則犯蕩。犯罡則殺﹐犯蕩則絕。」是皆以本山之有自然的定之所﹐穴當髙則髙﹐穴當低則低﹐穴當中則中﹐不可移易。而左右之山與應案之山﹐自然相符﹐爲盡善也。故曰「髙低不用度前峯。」然亦不可拘泥天星﹐故又曰「莫把羅經移上下﹐个中原自有髙低。」豈可專泥左右與應對之山之髙低定穴﹖故三停取穴﹐𨿽古人立法之精微﹐然尢不可按圖索驥﹐但見一山垂乳而下﹐更不論其急峻頑硬﹐惟左右朝應之山髙﹐則於髙處扡穴﹐謬謂天穴﹔而左右朝應之山中平﹐便於山腰鑿穴﹐謬謂人穴﹔而四山低微﹐便於山腳鑿穴﹐而謬謂地穴以悞人也。不知古人所謂三停者﹐其受穴處自然寬平容納﹐宛然窩﹑鉗﹑乳﹑突﹐無峻急危險之勢﹐特以四山而酌量其髙下之凖的爾﹐豈可於頑硬峻急之山以鑿壁立之穴哉﹗《地理集解》乃吳國師之裔吳晳所著﹐名曰《往目》﹐後人往往更攺書名﹐一曰《直解》﹐一曰《指南》﹐一曰《快捷方式》﹐一曰《啟蒙掌心訣》﹐一曰《家傳口訣》。或作蘇氏著﹐或作張落魄著﹐或作鄧氏著﹐或作徐氏著﹐或作余氏著﹐或作遊氏著﹐皆非也。是皆愛之而攘爲已有者也。吾邑方伯舒直庵公淸嘗刻傳之。近鉛山余員外公鋐又刻於蜀之長壽﹐傳於四遠。其書醇醨相半﹐便於初學。今采其精者﹐收入諸論篇中。惟三停點穴之說甚悞﹐玆特辧正云。前篇三勢定穴之法﹐乃以穴星爲主﹐因穴星有坐﹑眠﹑立三勢﹐則其气之所聚亦因其勢而分天﹑地﹑人三等﹐此自然一定不易之理也。此篇三停取穴﹐乃以一山分三停﹐因四應之山髙低﹐而隨其應之髙低﹐以定穴之上下﹐必有自然窩坦﹐在心目之巧而審的之矣。三停圖側面三才

三停穴﹐要宛然窩坦﹐可藏車隱馬﹐乃是眞穴。若平坦在上﹐是上停穴﹔在山腰﹐是中停穴﹔在低處﹐是下停穴。正面天人地三穴﹕天穴登風而下﹐要有窩藏聚﹔人穴避風而下﹐要上不急﹐下不陡﹔地穴就水而下﹐要四山低﹐來勢猛。

側面三才﹐乃穴星側面處有窩坦。在髙曰天穴﹐在中曰人穴﹐在低曰地穴。俱要立穴處不峻﹐有窩坦爲眞。側坡天人地三穴﹕側坡亦有三格﹐與正面穴法相同﹐皆要生成窩泡方是﹐若免彊鑿穴則非也。張子微《玉髓經》云「勸君不必論三才﹐但要天然穴自在。」蔡西山《發揮》云「三才論穴﹐此乃術人遷就以玩俗人﹐要求財物。其說以爲得若干則與扡天穴﹐若干則與扡人穴﹐倘賞不到﹐則與扡地穴。世俗不惟昏愚者以爲然﹐髙明者亦或然之。不知穴法乃天造地設﹐不可遷易。𨿽或有回避惡殺﹐或有貪見前面山水爲之髙下者﹐亦是天然宜髙宜下﹐非人力所能遷就也。但有一星而止結一穴者﹐有結二穴三穴俱可下者﹐如婺源王知縣祖地﹑麻城黃副憲祖地﹐可下三穴﹐然終歸重於一穴爲正耳。二圖俱下。此地在新安﹐土名赤山﹐系蛇形。初葬下穴﹐出莆田主簿﹐敗。又一家葬中穴﹐出莆田縣丞﹐敗。王氏得之﹐葬上穴﹐出貴亦莆田知縣。天地人三穴皆官莆田﹐是分野之應也。三穴以王氏爲正穴。左地在縣西四十里萬人厓。入首木星﹐結天地人三穴﹐以中穴爲正。九曲水朝﹐秀峯特立。出副憲公捲及公﹐官州守﹔解元公海宇。福祉方隆。以龍勢﹑水法﹑朝對論之﹐眞臺座气象也。以四殺定穴四殺者﹐藏殺﹑壓殺﹑閃殺﹑脫殺也。廖公云「點穴必先分四殺﹐畱心莫亂穵。」所謂殺者﹐卽尖利與直硬之總名。故云「惡殺無過直與尖﹐眞个得人嫌。」然亦有二說﹕一是來脈入首結穴處帶殺﹐一是穴星及左右龍虎山帶殺﹐皆當以此四殺法定穴。凡來脈悠揚和緩﹐不直不急﹐不硬不峻﹐則下藏殺穴卽撞法也﹔來脈直下吐出尖利急硬之形﹐不可回避﹐又難剪除﹐則下壓殺穴卽蓋法也﹔來脈直出頭尖﹐不可粘脫﹐四勢中聚﹐則下閃殺穴卽倚法也﹔來脈急﹐山勢峻﹐四應下聚﹐則下脫殺穴卽粘法也。此以來脈之四殺定穴也。其穴星左右兩腳下﹐及近穴兩邊龍虎山皆圓淨﹐並無尖直﹐謂之神殺藏伏﹐穴宜居中﹐則下藏殺穴與撞法相似﹐但此以形言﹐彼以脈言也。穴星左右或腳下尖直﹐及兩邊龍虎之山有尖直﹐謂之神殺出現﹐穴宜髙處。董氏云「髙則羣凶降伏﹐宜下壓殺穴﹐謂之騎刑破殺與蓋法相似﹐但此以形言﹐彼以脈言也。穴星及龍虎山﹐或左或右有尖直﹐謂之神殺偏露﹐穴直挨圓淨一邊﹐謂之趨吉避凶﹐當下閃殺穴﹐閃惡脈以就吉气﹐脫凶而葬與倚法相似﹐但此以形言﹐彼以脈言也。穴星形勢峻急﹐左右低下﹐謂之神殺奔竄﹐穴穴居低﹐當下脫殺穴。有四體﹐皆以應樂爲證佐也。輳星腳爲綴穴﹐下一位爲粘穴﹐並以後山爲穴星。粘穴下一位爲接穴﹐又下一位爲拋穴﹐並以後山爲龍格﹐平坡爲穴星。而接拋二體﹐須是有酥在盞之象者方可。不然﹐則易致脫脈﹐或泥水穴﹐及鱉裙絕等穴也。又皆忌交劍水﹐用土培接﹐使流兩邊方可略與粘法相似﹐但此以形言﹐彼以脈與星言也。此穴星與龍虎帶殺﹐而以四殺法定穴也。圖具下﹕

廖公云「兩邊圓淨名全吉﹐藏殺穴第一。無饒無減穴居中﹐妙用奪神功。」穴星左右兩腳下皆圓淨﹐並無尖直﹐來脈和緩﹐結穴自然﹐故曰藏殺。

廖公云「穴下如生直尖腳﹐壓殺穴宜作。騎刑髙下自無凶﹐挨金法一同。」穴星左右或腳下尖直﹐來脈結聚於上﹐以其穴在髙處﹐故曰壓殺穴。脫殺穴有四格

廖公云「气脈直來形勢急﹐脫殺穴宜立。須知粘穴落平夷﹐休嫌穴水泥。」穴星形勢峻急﹐左右低下﹐穴居低處﹐故曰脫殺穴。閃殺穴圖

廖公云「一邊尖直來相從﹐閃殺穴宜用。從來倚脈亦如然﹐莫道穴居偏。」穴星或左或右有尖直﹐穴挨圓淨﹐躲在一邊﹐故曰閃殺。以雌雄定穴楊公云「雌雄十道與東西﹐料想時師總不知。下穴只圖盤局好﹐不知座下有��。髙低不必度前峯﹐一气沖和聚散中。識得毫釐無差謬﹐須知坐下有雌雄。」皆明雌雄穴法﹐只在聚散中定耳﹐上气散則正气必下聚結雌穴﹐下气散則正气必上聚結雄穴。所謂雌雄猶髙低也。

凡雄穴上聚者﹐多結穴髙憑。繞穴四山俱髙﹐穴坦﹐星勢立﹐上聚下散﹐卽天穴也。

凡雌穴下聚者﹐多結粘穴﹑綴穴﹑脫殺穴。四山俱低﹐而穴多氈褥﹐上散下聚﹐穴星急﹐勢臥﹐卽地穴也。以饒減定穴鐃減者﹐消長陰陽之義﹐收左右沙水顧穴也。大抵以先到者爲主﹐而以逆水下關爲是﹐多在龍虎二山消息之。故龍山先到則減龍而饒虎﹐其穴必居左﹔虎山先到則減虎而饒龍﹐其穴必居右。穴左則取左山爲關﹐須右邊水過宮鎖斷﹔穴右則取右山爲關﹐須左邊水過宮鎖斷。自上而下謂之饒﹐自下而上謂之減。又云多者爲減﹐少者爲饒。而饒減亦謂之順逆。古云「正受曰順﹐斜下曰逆。」在急緩脈上分別。當逆而順則生蟻﹐當順而逆則濕壞。脫气則木根生入﹐傷龍則骨榦壞而微赤。若直下不折﹐則骨榦淨而生白鮮。當上而下則上水淋頭﹐下水劫穴。不知避者﹐則生黑泥水之患。」又云「饒減之法﹐逆受來脈。若龍脈順﹐不曾饒減﹐謂之傷龍﹐主枉死﹑少丁﹑公事﹔若穴無脈﹐坐虛立向﹐而饒減太過﹐接脈不著﹐謂之傷穴﹐主退敗絕人。一謂气來而止﹐一謂脈直而急﹐故左山逆水轉則減龍﹐右山逆水轉則減虎﹐皆在本身脈上論順逆。此本諸《龍經》之說。然凡挨入﹐自二分至三分止。如過分數﹐則又非也。大抵倒仗旣明﹐饒減在其中矣。饒減之法﹐諸書多誤。如《地理摘奇》《地理會元》皆不曾認得明白。

右山先到虎抱龍﹐穴向右枕左﹐爲饒龍減虎。要水自左來﹐從右去﹐右山逆水。

左山先到龍抱虎﹐穴向左枕右﹐爲饒虎減龍。要水自右來﹐從左去﹐左山逆水。以聚散定穴气聚者吉﹐气散者凶。故立穴之法﹐當察其气之聚處扡之。然聚散有二﹕有大勢之聚散﹐有穴場之聚散。必先審其大勢之聚散﹐然後審穴場之聚散。所謂大勢之聚散者﹐眾山團聚﹐眾水相匯﹐羅城周密﹐風气融結﹐補缺障空﹐不陷不跌。有此大聚之勢﹐則當於此審受穴之山﹐觀其來脈止於何所。脈止之所﹐有宛然窩窟﹐或垂乳﹐或開口﹐或吐唇﹐或爲鉗﹐或爲泡﹐四山擁從﹐下手有力﹐此气之聚處也。必有界水分明﹐上有分﹐下有合﹐前有應﹐後有樂﹐是爲眞气融結。其明堂之水﹐自然來會﹐或湖潭﹐或池沼﹐或溪澗﹐或田源。若非溶注﹐定得特朝﹐是水亦從而聚矣。但眞气聚處﹐明堂決不寬曠。明堂曠﹐局勢大﹐又須穴前有內堂﹐或低田﹐或小水﹐或靈泉﹐或池湖注聚﹐方是眞融聚。故曰「明堂容萬馬﹐亦忌曠而野。」必須有陰洲橫關住內气﹐而元辰之水聚於明堂﹐外水或遠潮﹐或橫帶﹐如此則明堂𨿽曠無妨也。又有穴星之散聚﹐尢宜細審。气脈聚於上﹐則穴宜髙﹔气脈聚於下﹐則穴宜低﹔气脈聚於中﹐則穴宜居中﹔气脈聚於左﹐則穴宜歸左﹔气脈聚於右﹐則穴亦挨右。此皆聚散定穴之妙也。以向背定穴蔡牧堂云「向背者﹐山川之情性也。」夫地理之與人事不遠。人之情性不一﹐而向背之道可見。其向我者﹐必有周旋相與之意﹔其背我者﹐必有棄厭不顧之狀。故審穴之法﹐凡賓主相對有情﹐龍虎抱衛﹐無他顧外往之態﹐水城抱身無斜走﹐堂气歸聚無傾瀉﹐氈褥鋪展無陡峻﹐此皆气之融結﹐而山水之情相向也。吳公《口訣》云「但登正穴試一觀﹐呼吸四維無不至。」其不曾下得眞穴者﹐必細審無情。𨿽共山共水共明堂﹐共龍虎案對﹐只咫尺間﹐或髙或下﹐或偏左﹐或偏右﹐便非正穴﹐自然山水不相照應。大勢似有情﹐而細審是乖戾。故云「共山共水共來岡﹐磊磊排來似種姜。只有一墳能發福﹐來山去水盡合情」。又云「若遠差一指﹐如隔萬重山。」董公徳彰云「一个山頭下十墳﹐一墳富貴九墳貧﹐共山共向共流水﹐只看穴情眞不眞。」蓋正穴當髙而扡低﹐則四山髙壓﹐安得有情﹖正穴當低而扡髙﹐則擁護夾照不過﹐安得有情﹖正穴當居中而扡於左右﹐則案山堂气皆偏﹐而白虎靑龍失位﹐或攛或急﹐或下明堂﹐或壓塜﹐安得有情﹖故不可有咫尺之悞﹐務使中正無偏﹐自然山水四向有情﹐而得其穴之的也。以張山食水定穴《指南》云「凡立穴﹐若見前面山水從左畔來﹐卽於左畔立穴場﹔若山水從右畔來﹐卽於右畔立穴場﹔山水若從當面正中來﹐卽就中心立穴場。此爲張山食水尋穴。反此﹐則容納山水不著﹐主凶。」《琢玉集》云「立穴要迎財接祿。」又云「有財有祿須迎接﹐迎接來歸穴。迎接不得不相干﹐空有萬重山。或灣或曲窈蕩過﹐迎取歸向坐。」又云「千山萬水明堂秀﹐穴裏教消受。」丘公《指迷詩》云「莫令收拾不來時﹐萬水千山皆不顧。」鄒國師仲容口訣曰「就水就山取自扡﹐安得百餘年。」皆謂穴場要收拾得好山好水也。故點穴之法﹐但看眼前有好山好水﹐須用意消詳﹐立穴去收拾消受之﹐使好山好水迎接得入穴場﹐不可錯過﹐使有消受不得。若𨿽有奇山秀水﹐而穴場受用不著﹐便非眞穴﹐必不發福。其能張山食水﹐迎接得山水者﹐必易發福。此爲迎淸挹秀之法﹐卽迎官就祿之意以定穴也。然此特一說耳。正穴眞龍﹐自然默合﹐不待勉彊。若本無穴﹐勉彊貪著奇山秀水﹐以立空虛無气之穴﹐則𨿽有好山好水﹐亦不應福。所謂「坐下無龍﹐朝對成空」。又謂「貪朝失穴﹐逐使文筆變爲畫筆﹐牙刀化作殺刀」﹐亦何益哉﹗訣云「坐下若無眞气脈﹐面前空有萬重山。」其審之哉﹗謝雙湖氏論得水之說最善﹐蓋食水者﹐亦得水之義也。以枕龍耳角定穴枕龍耳角定穴之法﹐卽坐後穿樂夾耳之意也。蓋角在耳後﹐爲應樂﹐不相登對﹐是穴無樂而有風搖﹐不吉。取穴量度﹐與耳平稱﹐相登而已﹐不可妄移上下。耳與穴相停﹐角與穴相脫﹐故曰「安龍頭﹐枕龍耳﹐不三年﹐生貴子﹔安龍頭﹐枕龍角﹐不三年﹐家消爍。」所謂牝牡相應﹐以蔽地中之風者也。按﹕《地理大全》謂此是淺深之法﹐切不可妄移上下﹐要以聚散定穴﹐然後就酌穴之淺深。詩云「龍脈多從耳角逃﹐淺深穴裏定分毫。四平妙應藏珍處﹐不怕四風生怒號。」又云「深淺時師那得知﹐龍頭安枕貴精推。本根獨怕風搖動﹐一插芙蓉莫亂爲。」又「安龍頭兮枕龍耳﹐隱而不露眞可取。兩邊樂山在耳旁﹐下後自然多富貴。安龍頭兮枕龍角﹐露而不隱穴應錯。左右樂山不照穴﹐扡之定主家消索。」又皆以耳﹑角﹑枕﹑樂定穴之髙下。要之﹐深淺髙下﹐皆當以此枕﹑樂不脫爲貴也。附圖

安龍頭﹐枕龍耳﹐隱而不露。兩畔取耳樂照穴﹐或兩臂上下不拘﹐山峯肩翼厚處亦是。

安龍頭﹐枕龍角﹐露而不隱。兩畔脫角﹐樂不照穴﹐非的穴也。蓋角耳之下﹐百尺之山﹐十尺相稱﹐隨山大小而分。以趨吉避凶藏神伏煞定穴《玉髓經》云「凡面前尖曜﹐世俗每見此﹐望而畏之。𨿽有周孔之地不用﹐𨿽有曾楊之術不信矣。殊不知五星之秀﹐合兩儀之精﹐皆有曜气﹐此最爲奇﹐全在收拾如何﹐尖射奚害﹖所惡者直射﹑當面﹑橫射﹑過身﹐謂穴中所見者謂之刑殺﹐卻不可用耳。然果龍眞穴正﹐猶當以避就之法用之。避就不可﹐然後捨去。或堪施堆阜﹐植屏障﹐亦可用也。此如醫師療病﹐消癭去癅。夫豈無術﹐第須龍穴不可合者﹐用此等法。若詳觀審擇﹐地無足取﹐棄之可也。卜氏云「立向貴迎官就祿﹐作穴須趨吉避凶。」此藏神伏殺定穴訣也。《指南》云「大凡穴前明堂內有破碎之山﹐凶惡之水﹐皆是神殺。立穴之時﹐或髙或下﹐或左或右﹐或出或入﹐可避則避之﹐使眼界中淨潔爲吉。蓋好山好水在前﹐未必能爲福﹔而凶山凶水當面﹐卻恐立招禍。《入式歌》云「眾山合形一山破﹐直射明堂如仰臥。舊說名爲弔破軍﹐福祿未來先受禍。」眞龍融結﹐或有小節之疵﹐當於立穴定向處以回避之﹐謂之趨吉避凶。若可去者去之﹐可培者培之。如人有贅疣﹐當去則去﹐不害其爲吉。如不能去﹐又不能避者﹐則是劫。訣云「劫山劫水全無地﹐劫向穴前無躲避。時師切莫亂安墳﹐下後人家災禍至。」然眞龍融結﹐水秀沙明﹐諸山諸水﹐皆有顧主不敢他往之態。如臣面君﹐如奴衛主﹐端敬恭莊之不暇﹐安敢有走攛﹑飛動﹑斜傾﹑衝斗﹑尖射﹑醜惡之狀哉﹗有此則非吉地﹐非眞融結耳。但天地無全功﹐山川之所鍾﹐不能件件合法。純粹之气不能無駁雜。旣不能無駁雜﹐則妍媸醜好紛然前陳﹐亦其勢也。是故山川之融結在天﹐而山水之裁成在人。其始也﹐不過目力之巧﹐工力之具。其後也﹐奪神功﹐攺天命﹐而人與天無間。故𨿽有凶山惡水﹐在人趨避何如。且大貴之地﹐本身龍气重﹐未免毋殺气。而護從﹑朝應之山水﹐如武夫悍卒﹐披堅執銳於側﹐未免無可畏之狀。然不知皆侍衛我者﹐爲我所用﹐非侮我者也。故曰「沙如美女﹐貴賤從夫﹔水似精兵﹐退進由將。」在龍穴之貴賤﹐不在沙水之美惡。苟龍穴不眞﹐𨿽牙刀化作殺刀﹐文筆化爲畫筆﹐況凶惡可畏者乎﹖此所謂趍避者﹐乃龍眞穴眞﹐不過有凶殺照射耳。張子微云「如龍眞穴眞﹐而有凶殺照射﹐惟在收拾。能收拾﹐則縱有凶殺﹐旣爲我用﹐不相刑指。譬如達官大宦﹐黥卒賤徒皆爲我用。何者﹖權在我故也。又如嗜殺之人﹐竊發艸莽﹐貪利等輩﹐奪壞閭裏。一旦收拾﹐隨材任使﹐或可爲大將﹐或可爲謀主﹐小者亦可充將校頭目﹐但不可使之無所歸宿耳。此皆趍避裁成之意。郭景純云「趍全避缺﹐逐鬼迎神。」亦無非躲閃凶神惡殺而已。故穴法趍避之訣﹐左山壓塜穴歸右﹐右山壓塜穴歸左。或左水沖射﹐或左沙凶惡﹐或左邊明堂傾倒﹐或靑龍無情﹐或靑龍帶殺﹐或左沙飛走﹐或左山醜惡﹐或左邊水雜陰陽﹐或左有空缺﹐或左邊朝山無情﹐或左山破碎之類。凡此則宜穴依於右﹐或向扡顧右﹐以避其凶而趍其有情吉美之山水。若右宮沙水有如此者﹐則穴宜扡依左﹐或向扡顧左﹐以就左邊山水有情美好者。此趍避之道耳。或髙扡而羣雄降伏﹐或低下而四獸和平﹐或退後數尺而不見沙飛﹐或進前數尺而不見水走﹐皆趍吉避凶之法也。蔡牧堂云「山川之變態不一﹐咫尺之移轉頓殊。或低視而醜﹐髙視而好﹔或左視而妍﹐右視而媸﹔或秀气聚下而髙則否﹔或情意集右而左則虧﹔如此者不可不知所決擇。知所決擇﹐庶得趍避之道。」亦確論也。龍眞穴的﹐而偶有一沙之嫌﹐人莫敢信者﹐則思喝形以制之。蓋喝形亦可壓制諸沙。卜氏云「尖鎗本凶器﹐遇武士以爲奇﹔浮屍固不祥﹐見羣鴉而反吉」之類﹐亦有理致。故凡見砂有不淨者﹐則思喝形以控制之﹐亦一法耳。如旗山本忌當面﹐或作將軍大坐﹐或作眞武作法等形﹐則在所用﹐不爲忌也。此皆存乎人之活潑﹐觸類而長矣。如廖金精下明溪許氏祖地﹐在樂平縣陳家源者﹐其穴前之沙有斷頭山﹑牢獄山。廖知不爲害。旣下﹐有蠻師者往觀之。蠻師曰「斷頭山現。」金精曰「我斬他人頭﹗」蠻師曰「牢獄山現﹗」金精曰「赦文水朝。」後許氏果出貴﹐掌藩臬﹐專殺伐﹐而有我斬他人之應。此喝形控制之善者矣。圖具上。公課云﹕十里迢迢遠﹐龍來亥上盤。秀峯辰丁立﹐吉水澗中盤。若問前程事﹐爲官鎭大藩。後來無識者﹐休說事多端。熙寕三年八月記以近取諸身定穴近取諸身定穴者﹐卽金精以人身骨節動處諭穴之法也。金精嘗著《赤人圖》﹐與人論穴云「動處是穴。」論者頗悟。今以人身言之﹐有頂門百會穴﹑咽喉穴﹑肩井穴﹑心胸穴﹑乳穴﹑臍穴﹑丹田穴﹑膀胱穴﹑懷抱穴﹑曲池穴﹑搭膝穴﹑鼠肉穴﹑挽籃穴﹑掬搭穴﹑擺腳穴﹑垂頭穴﹑腰穴﹑獻花穴﹑腳跟穴﹑腳穴﹑指掌穴﹑叉手穴﹑左右仙官穴﹐格圖如下﹕

奶乳穴臍輪穴丹田穴膀胱穴懷抱穴曲池穴

詩曰﹕大龍雙乳穴同垂﹐兩穴同扡福力齊。單下一穴難見發﹐教君此理有玄微。詩曰﹕降勢端圓气脈雄﹐兩邊龍虎卻平胸。直須透取臍輪穴﹐髙點低扡總是空。詩曰﹕龍虎盤旋開股肱﹐丹田之穴要分明。髙犯天罡低犯絕﹐股肱登對穴相停。詩曰﹕降勢雄髙龍虎低﹐兩邊垂下又坑溪。只宜塟取膀胱穴﹐若髙一穴便凶危。詩曰﹕懷抱穴居懷抱中﹐若扡頂上便遭凶。爲緣頂穴元辰陡﹐懷抱之間水聚溶。詩曰﹕水宿多應結曲池﹐兩邊作穴少人知。天星突起方爲的﹐或如艸尾露珠垂。膝頭穴鼠肉穴節腰穴陰囊穴腳跟穴腳穴

詩曰﹕三星蓋穴認明堂﹐一山回抱一山長。大坐仙人翹足勢﹐膝頭安穴最爲良。詩曰﹕鼠肉穴居手臂間﹐穴𨿽偏處勢彎環。明堂平正爲眞的﹐切忌元辰傾瀉長。詩曰﹕得法安墳葬節腰﹐蜂腰鶴膝是龍苗。腰肢凹凸皆堪葬﹐須要山環及水朝。詩曰﹕陰囊一穴最蹊蹺﹐穴在低兮不用疑。最要前朝爲秀麗﹐定生中貴侍彤墀。詩曰﹕來勢重重气脈舒﹐中間一穴卻成虛。眞龍偏向腳跟穴﹐亦爲明堂眾未趍。詩曰﹕山水堂堂列面前﹐頭一穴自天然。𨿽然此地無龍虎﹐水繞山環气脈全。挽籃穴掬搭穴擺腳穴垂頭穴頂門百會穴咽喉穴

詩曰﹕來龍起伏結扳鞍﹐此穴憑君正處安。有應挽籃爲正穴﹐若無應樂墜扡。詩曰﹕掬搭之穴枕樂安﹐气須斜插要前寬。本身一臂如牛角﹐下後兒孫代有官。詩曰﹕擺腳之穴動處扡﹐要尋宛宛有天然。兩旁有護龍身貴﹐爲官必定到簾前。詩曰﹕垂頭玄武有眞龍﹐此穴天然不易逢。急來緩受宜離杖﹐百口兒孫祿萬鍾。詩曰﹕支葬其巓穴頂門﹐平中一凸最爲眞。若還開口鉗唇出﹐穴向鉗唇開口尋。詩曰﹕來勢粗雄穴必髙﹐四邊朝應插雲霄。參隨護送皆髙仰﹐好向咽喉用意消。

當心穴

詩曰﹕無饒無減穴當心﹐四勢端然不用尋。朝案有情堂炁聚﹐寅時下了卯除貧。

肩井穴

詩曰﹕山如人坐作人形﹐

龍虎騰騰作气迎。肩井窠中鍾正气﹐髙低取應要分明。《指南》云「凡地起頂垂乳﹐又有兩臂作龍虎者﹐便以人形取之﹐下咽喉﹑肩井等穴。若無兩臂﹐但作小坡鉗之類﹐卽以手訣取之﹐下大指根﹐及點塩指根﹐並虎口中等法﹐所謂「有臂盤環只象人﹐無臂手中分」者是也。今將指掌定穴之訣細陳於下﹕以指掌定穴陶公《捉脈賦》云「豈知掌穴爰分於左右﹐兩指則虎口爲貴﹐中尊則倒處爲奇。小指乃爲富穴﹐無名枉費心機。」卜應天《雪心賦》云「左掌右臂﹐緩急若冰炭之殊﹔食指無名﹐咫尺有云泥之異。」楊公云「仰掌要在掌中裏﹐左右挨排恐非是。」又云「也曾見穴如側掌﹐卻與仰掌無兩樣。」又云「有臂盤桓只象人﹐無臂手中分。第一點塩指根貴﹐大指根爲最。」是皆以指掌定穴者也。洪悟齋復推演十二字杖訣﹐亦以指掌申明之﹐無非欲人易知其妙﹐如指諸掌耳。今以諸圖開示於後。凡不起兩臂﹐只作小坡鉗者﹐宜下虎口穴。頂得來脈者﹐不可太低﹐犯軟肉穴者﹐主絕。看龍勢從大指邊來﹐則下大貴穴﹐從點塩指邊來﹐則下大富穴。皆須有應樂方眞。右圖爲仙宮﹐共七穴﹐四穴吉﹐三穴凶。《圓機歌》云「七个建星三个凶﹐左右仙宮一樣同」是也。球穴在大指﹑點塩指中﹐似虎口穴也﹐吉。大富穴在大指第一節

﹐吉穴也。紅旗穴在第二指一節﹐吉穴也。曲池穴在第二指二節﹐吉穴也。絕穴在大指表頭﹐主絕﹐凶。掃蕩穴上無頂而下散﹐凶穴也。燥火穴上亦無頂而下尖﹐凶穴也。

大富穴要起頂端正﹐否則近絕穴易差﹐宜詳審焉。《詩》曰「大富水迎先到山﹐東西宜有水回環。更須節气無欹側﹐切忌長流戶不關。」

曲池穴要起頂﹐有後樂﹐小明堂平正水聚。怕元辰直。若元辰不聚而無關攔者﹐不可下。《詩》曰「餘气迢迢到曲池﹐偏宜後樂障風吹。更防箭射元辰水﹐左右交流不可虧。

球穴在大指﹑點食指之間﹐似虎口穴也﹐最吉。《詩》曰「球中平穴貴周圓﹐水要灣環到面前。若也交流前直去﹐也須凶惡退牛田。」

上無頂而下尖利者﹐謂之燥火穴﹐大凶﹐誤下主瘟火。

上有頂而下凸散者﹐謂之掃蕩穴﹐誤下﹐主絕滅。

上有頂而下圓者﹐謂之紅旗穴﹐大吉﹐主富貴。《詩》曰「紅旗燥蕩卻相憐﹐下穴猶宜著眼眞。更要天心明凸起﹐若還欹側總非神。燥火穴﹑掃蕩穴﹑紅旗穴﹐三者一體而分三格﹐吉凶天淵。燥﹑蕩欹側斜倒﹐而無端正體格﹐紅旗起頂吐唇﹐端正尊重﹐迥不同耳。掌心之訣﹐乃是凹窠正中處立穴。亦有弦厚處﹐接得來脈者可點穴。則要兩邊應樂﹐及四山明堂合法。故云小指乃爲富穴﹐大指根爲貴穴。在山勢龍脈如何耳。卜公云「尊指無名﹐咫尺有云泥之異。」正謂中指倒處﹐是掌心穴。其它指倒處﹐皆偏而不正﹐不可立穴。楊公所謂「仰掌要在掌心裏﹐左右挨排恐非是。」斯言懇到﹐殆無餘蘊矣。凡仙人獻掌形﹐必須如此究竟﹐則穴不悞也。左仙宮右仙宮財山左抱右宮扡﹐气脈行來在左邊。正折明堂之字水﹐長房葬後富連天。財山右抱左宮扡﹐或在當頭或在肩。明堂端正砂環繞﹐小房富貴百餘年。

夫仙宮穴﹐乃撲手第一義﹐爲諸穴之祖。彭子宜山人云「千穴萬穴﹐只有兩穴。兩穴之中﹐只有一穴。」蓋分而言之則爲左右仙宮﹐總而言之只一仙宮穴。而千萬穴皆從此變出矣。左咬虱右咬虱凡單提穴﹑紐會穴﹑仙人咬虱穴﹑弓腳穴﹐皆仙宮之變格。此一穴名仙人咬虱穴﹐亦謂之紐會穴。

左側掌右側掌側掌之穴﹐其中堂山水不聚﹐星體側於一邊﹐或借樂﹐或不必借樂﹐但看前朝與水城登對明白﹐下手有力爲正。詩曰﹕一邊山水聚相迎﹐仙人側掌大分明。後來左右有長短﹐須要前朝案有情。

補義大凡穴前﹐未有元辰不去之理。只要有沙腳交結﹐左右攔截﹐使元辰水屈曲之玄則吉。立穴緊要﹐先須審此。若穴前有橫沙兜攔元辰﹐則結穴眞。緣督《瑣訣》云「十个單提九个眞﹐十个仙宮九个貴」《賦》云「外聳千重﹐不若眠弓一案。」皆謂穴前有橫沙攔收元辰﹐使气脈融聚﹐或穴下有平田囊注之水﹐皆能關聚生气。卜氏云「穴前忌見深坑」﹐又曰「穴下切忌漏槽」。皆謂其不能收固元辰矣。今人動言「入山尋水口」﹐殊不知水口是城門﹐眾家所共。先須要自家房屋緊固。如人住室﹐財寶俱在房奧之中﹐先須要中門緊密﹐再要一門﹑二門﹑大門﹐然後才要城門。故單提﹑仙宮之穴﹐皆切近於穴有關攔﹐如房奧之有中門緊密﹐而能藏珍寶也。以遠取諸物定穴自晉以前專論星﹐自唐以來專論形。然論星則胸中有主﹐論形使眾人皆知。雙湖謝氏云「喝形本欲教初學﹐而初學懵於五星﹑頂脈﹑龍虎﹑分合之理﹐決不能因形知穴。明於風水者﹐則自能知穴﹐又不待求之物象之粗。」誠確論矣。但形象之法﹐亦有偶合者﹐不可盡廢﹐惟不可盡拘耳。張子微一代偉人﹐所著《玉髓經》何其該博。只因論地專泥於形以點穴﹐遂不得與曾﹑楊﹑吳﹑廖分庭抗禮也。蓋形乃山之表﹐𨿽云形眞則穴眞﹐然虎與獅皃相似﹐雁與鳳皇何殊﹖苟泥於形﹐豈無認蚓爲蛇﹑指鹿爲馬者乎﹖是故山川則可以理會﹐不可以形拘﹐斯定論也。但可因穴喝形﹐不可因形泥穴。若逐形畫像﹐是又膠柱鼓瑟也﹐故特擯斥﹐不贅及之矣。以流星定穴楊公云「我觀星辰在龍上﹐預定前頭穴形象。爲鉗爲乳或爲坡﹐或險或夷或爲掌。歷觀形穴無不然﹐大小隨形無兩樣。此是流星定穴法﹐不肯向人謾空誑。」愚按﹕此是龍之與穴﹐有自然應合之理。故《經》又云「今人裁穴只論向﹐更不觀星後龍上。觀星裁穴始爲眞﹐不論星辰是虛誑。」又云「穴隨星降作鉗乳﹐形神大小隨龍宗。」所謂望龍知穴﹐見穴識龍﹐本相符合﹐非有神異。亦猶審出脈﹑過峽而知前去結穴之法﹐其理一也。大旨要在觀詧龍身星體﹐方知前面結穴之的。但眞龍千變萬化﹐態度不常﹐寧可步龍審穴﹐而不在望龍定穴之巧也。爲地師者﹐不可逞異以行怪。而求地之家﹐尢不可輕信以自惑。玆特揭其名以辧之﹐而不復贅其詳矣。以八卦定穴觀物翁曰「察來山之形勢﹐水神之曲直。若龍虎有情﹐賓主相應﹐件件合法﹐然後察脈點穴。點穴旣定﹐然後定向。方向旣定﹐然後証之以天星法度卽八卦方位之訣也。按《泄天機》云﹕」四象旣定﹐當分八卦。先於穴星分水脊上下盤鍼﹐定脈從何方來。次於暈心標下下盤鍼﹐定脈從何方去。又於明堂中下盤鍼﹐定水從何方來﹐何方去。如陽脈得陽向﹐陽水來﹐陽水去﹔陰脈得陰向﹐陰水來﹐陰水去﹐謂之陰陽純粹﹐大吉。若陽脈見陰水來去﹐或扡陰向﹔陰脈見陽水來去﹐或扡陽向﹐謂之陰陽駁雜﹐大凶。向吉水凶﹐先吉後凶﹔向凶水吉﹐先凶後吉。此八卦定穴綱領也。按﹕向與水如不合﹐而形勢﹑龍穴﹑沙水﹑堂气自吉﹐則穴內用控制之法﹐所謂「卦向穴中作」也。大抵向水駁雜者﹐𨿽是禍福相雜﹐然不害富貴。轉凶爲吉﹐全在葬法合矩耳。八卦統干支﹐所屬方位﹑陰陽見坤冊。

重刊人子須知資孝地理心學統宗卷四之下江右山人徐善繼述同著此冊續論穴忌。夫五患﹑五要﹑五不塟﹑六戒﹑十不相﹑三十六怕等訣﹐及三十六絕﹑十般無脈等凶﹐皆穴之所忌﹐不可不詧者。采而輯之﹐俾知所愼云。程子曰「擇地先須避五患。須使他日不爲道路﹐不爲城郭﹐不爲溝池﹐也不爲貴勢所奪﹐不爲耕犁所及。」又曰﹕五患者﹐溝渠﹑道路﹑避村落﹑遠井窯。按程子《語錄》云「卜其宅兆者﹐卜其地之美惡也﹐非陰陽家所謂禍福者也。地之美者﹐則神靈出﹐子孫盛。若培壅其根而枝葉茂﹐理固然也。地之惡者則反是。」然則曷謂地之美者﹖土色之光潤﹐艸木之茂盛﹐乃其驗也。父祖子孫同气﹐彼安則此安﹐彼危則此危﹐亦其理也。若不以奉先爲計﹐而專以利後爲慮﹐尢非孝子安厝之用心也。惟五患者﹐不得不謹。朱子曰「凡擇地﹐必先論其主勢之彊弱﹐風气之聚散﹐水土之淺深﹐穴道之偏正﹐力量全否。」又曰「其或擇之不精﹐地之不吉﹐則必有水泉﹑螻蟻﹑地風之屬以賊其內﹐使其形神不安。而子孫亦有死亡絕滅之憂﹐甚可畏也。其或𨿽得吉地﹐而葬之不厚﹐藏之不深﹐則兵戈亂離之際﹐無不遭罹發掘暴露之變﹐此又其所慮大者也。」又曰「穿鑿已多之處﹐地气已泄﹐𨿽有吉地﹐亦無全力。而祖瑩之側﹐數興土工﹐以致驚動﹐亦能挻災。」丘文壯公曰「風水之說﹐𨿽不可信﹐若夫乘生气以安祖考之遺體﹐蓋有合於伊川本根枝葉之論﹐先儒往往取之。文公先生與蔡季通預卜藏穴﹐門人裹糗行紼﹐六日始至﹐蓋亦愼擇也。朱子論擇地﹐謂必先論其主勢之彊弱﹐得風气之聚散﹐水土之淺深﹐穴道之偏正﹐力量之全否﹐然後可以較其地之美惡。後之擇葬地者﹐誠本朱子是說﹐而參以伊川光潤﹑茂盛之驗﹐及五患之防可也。」郭景純《葬書》雲山之不可葬者五﹕「气以生和﹐而童山不可葬也。」洪氏理曰「不生艸木﹐謂之無衣﹐曰童。程子以土色光潤﹐艸木茂盛爲地之美者。」「气因形來﹐斷山不可葬也。」洪氏曰「若崩陷鑿斷﹐气脈不續者﹐不可葬也。」《祕要》曰「一息不來身是殼。」正此謂也。卻亦與自然脫斷者不同。山行有斷﹐脈不斷則吉耳。「气因土行﹐而石山不可葬也。」洪氏曰「溫潤顏色鮮明者﹐吉也。」又有奇異地﹐隱於石間而有土穴者﹐又有鑿開頑石﹐下有土穴者﹐又皆吉地﹐不以此拘。惟焦壇﹑麻黑﹑靑板﹐錐鑿不入﹐頑硬之石﹐不可葬也。「气以勢止﹐而過山不可葬也。」洪氏曰「气因勢而止﹐穴因形而結。若其勢竟去不住﹐曰過龍。兩邊插橈棹﹐似龍虎﹐昧者誤下。又有腰結及斬關穴不同者。」楊公云「好地多從腰裏落﹐回轉余枝作城廓。」非過也。何以辧之﹖曰有穴。「气以龍會﹐而獨山不可葬也。」支龍行度﹐兄弟同宗﹐雌雄並出。及其止也﹐城郭完密﹐眾山會集﹐方成形穴。今則單山孤露無情﹐故不可葬。卻有等支龍﹐不生手足﹐一起一伏﹐金木行度﹐一路平陽﹐兩邊以水爲衛送﹐爲養蔭。及其止也﹐雌雄交會﹐大江或朝或橫﹐外陽遠案﹐在乎縹緲之間。縱有陰砂﹐僅髙數寸而已。此又不可以孤露而棄之。何也﹖蓋得水爲上﹐藏風次之﹐所以貴也。又穴有五要﹐葬有六凶。葬其所會﹐乘其所來﹐審其所廢﹐擇其所相﹐避其所害。陰陽交錯爲一凶﹐歲時之乖爲二凶﹐力小圖大爲三凶﹐憑福恃勢爲四凶﹐替上逼下爲五凶﹐變應怪見爲六凶。又穴有三吉﹕天光下臨﹐地徳上載﹐藏神合朔﹐神迎鬼避一吉也洪氏曰「天有一星﹐地有一穴。天星地形﹐上下相應。」張燕公曰﹕神謂人之神魂。合朔謂歲月日時也。謂藏神合夫吉朔也。神迎鬼避﹐亦年月得吉之義。陰陽沖和﹐五士四備﹐二吉也孤陽不生﹐獨陰不成。二五感合﹐乃能沖和。乃剛柔相濟之處﹐是爲吉穴。《中庸》曰「致中和﹐天地位焉﹐萬物育焉。」其斯之謂與﹖五土四備﹐黑不與。紅黃爲上也。目力之巧﹐工力之具﹐趍全避缺﹐增髙益下﹐三吉也目力巧而能趍全避缺﹐工力具則能增髙益下﹐是故裁成輔相在人。大凡作用之法﹐隨宜料理﹐千變萬化﹐本無定式﹐全在心目靈巧而相度之。蔡牧堂所謂「善者盡其當然﹐而不害其爲自然﹔不善者泥乎自然﹐而卒不知其所當然。」道不虛行﹐存乎人耳。楊公三不葬﹕一曰有龍無穴不葬﹐二曰有穴無人不葬無徳之人﹐三曰有人無時不葬年月未利。厲伯韶四不下﹕無穴不下﹐無徳不下﹐無福不下﹐無期不下。陳希夷先生四要﹕要龍眞﹐要穴正﹐要葬善﹐要時宜。按﹕希夷先生爲種仿扡一地葬母﹐在豹林谷。旣定穴﹐時未利﹐約以期。至期﹐先生未至﹐種遂葬。窀穸畢﹐先生至﹐嘆曰「此地當出數代宰執﹐惜葬法未善﹐但出數將而已。」果復出種世衡﹑種諤等數人﹐爲將有聲。見朱子所著《宋代名臣言行錄種仿傳》。此見葬法矩度﹐不可有失。而扡穴之妙﹐誠難矣哉﹗廖金精六戒﹕第一莫下去水地﹐立見敗家計﹔第二休尋劍脊龍﹐殺師在其中﹔第三最忌凹風穴﹐決定人丁絕﹔第四尢嫌無案山﹐衣食必艱難﹔第五生怕明堂跌﹐決是破家業﹔第六偏憎龍虎飛﹐人口主分離。靑鳥仙十不相一不相粗頑醜石。頑石粗醜﹐形類凶惡者不可相也。亦有龍身及穴星﹐左右龍虎皆粗石﹐而穴間不見﹐且穴星純土者﹐則吉。如沐國公地﹐來龍純石﹐拔聳入云。近而視之﹐巉巖峻峭可驚。及臨穴﹐左右皆石﹐只是當穴純土﹐光彩明白﹐所以吉也。福建興﹑泉諸名地﹐多有石。二不相急水爭流。急水交劍爭流﹐穴前見之極凶﹐不可相也。三不相窮源絕境。卜氏云「窮源僻塢﹐豈有眞龍﹖」誠以窮僻水尾﹐乃龍脈發身處﹐不可相也。有等大龍﹐翻身入源﹐奔至塢底而結穴者﹐不以此拘。四不相單獨龍頭。單山獨壠﹐孤寒無倚﹐不可相也。洪氏云「獨當作露﹐不露不忌。」亦有大龍獨行﹐而至結穴處﹐開窩鉗﹐有龍虎者不忌。五不相神前佛後。卜氏云「神前佛後﹐忌聞鐘鼓之聲」是也。然予兄弟多見美地﹐不以此拘。如福建建寜楊文敏公祖地在白鶴山者﹐弋陽汪尙書祖地在叫巖寺者﹐皆切近禪室。又如廖金精扡張少保壽基﹐神廟先據﹐去其廟而立穴。若此之類﹐莫能殫舉。然則神前佛後﹐似亦不足忌與﹖竊謂神廟寺觀﹐多是孤陰寡陽﹑單獨龍神﹐或水口之山﹐故在不相。偶亦有結地者﹐則龍有臺屏帳蓋﹐而非單獨之比。有陰有陽﹐擁從侍衛﹐而非水口用神之屬。特其龍甚旺﹐故山川靈气所鍾﹐未下之前﹐而有神靈依棲者﹐或餘气發泄而爲神廟寺觀者﹐若此之類﹐何神前佛後之足畏﹖諺云「天下名山僧占多」﹐其斯之謂與﹗𨿽然﹐猶不可槪以壇廟處有穴﹐而專慕於此。此等去處﹐不結穴者極多﹐結穴者乃偶有一二而已。若於不結穴處勉彊扡葬﹐尢非所宜﹐不可不愼。誠有吉穴﹐務須至誠﹐以善求之﹐不可則止﹐付之緣份。切不可恃勢彊求﹐以爲理外之事。多見因此風水且未得﹐而反賈奇禍者﹐君子可不愼之哉﹗傳疑建安楊文敏公祖達卿﹐好施與﹐以木萬株施之白鶴山僧﹐因得其地。先是﹐有望气者言此山有異气﹐欲斷之。且斷而夜復滿﹐遂止。楊氏葬後﹐文敏公榮登第﹐官太師。又科第數十人﹐至今富貴不替。按﹕是亦催官地也。葬此地時﹐文敏公十餘歲矣。公有《白鶴山房記》詳載得地之由﹐見《建寧志》﹐圖見龍法卷。又廖金精爲張潛公扡壽域於徳興鑄印墩﹐其穴爲吳王芮廟基﹐神甚顯﹐不可犯。廖曰「姑置﹐俟壬申歲﹐君家必產貴子﹐可令乳母𦇤褓中訓食爲拆。三四歲語言明白﹐可負此子入廟﹐據案上﹐令乳母以果品食之﹐彼必言拆。預名僕夫百餘人至廟間﹐候童言拆﹐羣聲應曰「領鈞旨」一時撤廟﹐然後扡穴可也。」果歲至壬申而誕張忠定公壽﹐如廖公語﹐撤廟扡穴。後忠定官至少保﹐贈潛亦少保﹐今稱少保墓。六不相墓宅休囚。墓宅休囚﹐气運衰敗﹐縱有吉穴﹐亦不發福﹐不可相也。蓋地之气運有盛有衰。當其盛時﹐則小結作亦能發福﹔當其衰敗﹐則𨿽有上結亦不發越。故古今一洛邑也﹐古今一長安也﹐昔爲富貴繁華之地﹐而今爲艸莽荊棘之場﹐非陵谷變遷﹐亦气運使之耳。地師先須識此。七不相山岡潦亂。山勢岡壠走亂﹐條條無情之處﹐龍穴不聚﹐不可相也。八不相風水悲愁。風水悲愁者﹐山粗雄而不媚﹐水峻急而有聲﹐風交吹﹐如號如泣。或湖泊之間﹐或渺茫之阪﹐或山鄕之處﹐風水悲愁﹐多爲戰鬥之場﹐每數十年﹐必有一次戰爭殺伐。或賊寇所過﹐或剿滅彊梁之類﹐此必然之應也。九不相坐下低軟。凡主山﹐欲其盛旺髙明。若坐下低軟﹐則無气脈﹐多爲軟弱蕩皮死气之類﹐不可相也。十不相龍虎尖頭。龍虎尖頭相鬥乃凶。若尖而不射不鬥﹐多是曜星發露﹐爲貴地之證﹐又未可盡以爲凶。楊公云「或斗或射尖如鍼﹐兩邊相指穴前尋。非爲子息多淸貴﹐更須積玉與堆金。」蓋此等龍虎﹐若龍穴眞﹐乃爲明曜﹐主貴尢顯。廖金精穴星八病﹕斬指折痕項下拖﹐破碎石嵯峨。斷肩有水穿膊出﹐剖腹腦長窟。折臂原來左右低﹐破面浪痕垂。陷是腳頭竄入水﹐吐舌生尖嘴。又穴面四病﹕貫頂脈從腦上抽﹐星峯不見頭。墜足脈從下去﹐靈光內所聚。繃面橫生脈數條﹐生气自潛消。飽肚粗如覆箕樣﹐醜惡那堪相。李淳風論脈有八病﹕如葫蘆則非乳﹐如魚胞則非泡。貫頂如竹不起頂﹐非節。透頂出脈﹐非硬。圓有脊﹐非塊。串不明﹐非珠。流動出脈﹐非轉皮。八病圖

又穴有七凶﹕貫頂串脈﹑露胎﹑繃面﹑死鱉背﹑斷如斬﹑受殺﹑吐殺。

泓師三十六絕穴覆月﹕太陰星下角穴﹐何以謂之覆月絕哉﹖必孤露飽硬﹐無受穴之處﹐來龍不眞。多作水口羅星之類﹐誤下則絕。牛鼻﹕獨髙而孤垂﹐無遮護﹐風交吹者是也。訣雲﹕雨打蛤蟆背﹐風吹牛鼻頭﹐有人扡此穴﹐田地不畱坵。窮源﹕源之窮盡處﹐乃龍未住﹐大山發足處耳﹐必山勢雄逼。《雪心賦》曰﹕窮源僻塢﹐豈有眞龍﹖亦有大龍翻身屈曲﹐結穴於源頭者﹐亦有似源頭寔非源頭者﹐又不以此拘。牛角﹕尖露而出不多﹐是曜气﹐不結穴﹐誤下必絕。釵股﹕硬露脈盡气絕。帶刀﹕峻硬側斜﹐無立穴處。牽城﹕水斜牽無情﹐必不融結。倒城﹕傾瀉。三箭﹕水直射峻急﹐而來去皆凶。撞城﹕水直撞射穴。斷城﹕水沖破。四弔﹕四水直去無溶注。裹城﹕水裹頭無餘气。訣云﹕裹頭城裏莫扡墳﹐劫卻東西便動瘟。蛇頭﹕气暴殺重﹐不開窩鉗﹐不可扡穴。若有氈者﹐下粘穴﹐又不拘此。或下王字穴﹐或下耳穴﹐皆要有自然窩泡﹐否則主凶。蛇尾﹕尖利而小且長﹐亦脈盡气絕之所矣。浮牌﹕闊而气散﹐不結穴。或龍眞者﹐可爲陽基。遠岡﹕是纏護之沙﹐風吹水劫﹐無枝腳﹐或縱橫路遶﹐皆凶。犁壁﹕髙峻而下尖﹐八風交吹﹐無藏蓄之態﹐主凶。交劍﹕山之交劍者﹐尖利相指射。水之交劍者﹐兩水相交會。山交劍主殺斗軍配﹐水交劍是脈大盡處﹐主絕。死蛇﹕死蛇不屈曲而軟弱無气﹐主絕。垂足﹕箕踞之狀﹐凶。天敗﹕崩陷之所﹐气敗處也。誤認爲窩而下之﹐主絕。懸鍼﹕大龍行去而垂枝腳﹐上大而下尖利如懸鍼﹐不結穴﹐主絕。鞋尖﹕微有起而孤露﹐無來脈﹐風吹水割。狼牙﹕尖露。離鄕﹕左右山飛走順水﹐無收拾。弓鞠﹕兩垂。弓弦﹕直急。鼠頭﹕尖縮。過宮﹕气去不融結。《葬書》云「气以龍止﹐而過山不可葬也。」不蓄﹕陰陽不交﹐界合不明﹐生气散漫而無收拾。謂之不蓄﹐言不聚蓄也。《葬書》云「不蓄之穴﹐腐骨之藏」是也。騰漏﹕左空右缺﹐前曠後跌﹐地中生气悉爲風所蕩散﹐不能融聚。壠之沈气升騰於上﹐支之浮气漏泄於下﹐葬之無益於存亡﹐適足以腐敗棺骨。《經》曰「騰漏之穴﹐敗棺之藏」是也。臥屍﹕壅腫直硬﹐如死屍臥地。龍之無逶迆不結穴者也。誤下主絕。釵頭﹕前言釵股﹐乃硬而露。此言釵頭﹐乃硬而尖﹐皆凶。入式十二例雜論有吉有凶一曰破﹕崩破峯壠﹐斷岡壞塹之地﹐或流水沖損﹐霹歷所驚。二曰歹﹕欹歹不正﹐在右邊則女不正破產﹐在左則出姦滑人。三曰流﹕流走不顧﹐隨水而去。或左右山不收﹐或玄武﹑朱雀尖竄。四曰射﹕山直來﹐尖射向塜宅。或如拖槍﹐或如懸刀﹐或如虯尾。五曰回﹕峯巒環合﹐入來相揖﹐龍虎宛轉回抱﹐歸向不流者是也。六曰伏﹕其山偃伏低下﹐不能髙聳﹐或如覆屍﹐或如臥蠶是也。七曰圓﹕山欲圓而不欲粗﹐欲小而不欲大。粗大則鈍濁﹐圓小則淸奇。八曰巧﹕巧者﹐秀麗如描畫﹐聳立如卓旗。或橫如玉帶﹐或突如跪鑪﹐或轉如勒馬﹐或盤如戲龍﹐或疊如垂簾﹐或簇如懸幕﹐或列如排衙﹐或據如案牀﹐或如驅羊﹐或如飛鳳﹐千狀萬類﹐不可盡載﹐智者自能明之。九曰暗﹕形狀不明﹐在陰暗之處。或模糊不淸﹐或眾山共圍一山。十曰亂﹕雜亂繁多﹐並無條理﹐如亂花﹐如投算﹐四散不可紀是也。十一曰水﹕有山無水謂之孤﹐有水無山謂之寡。水欲深而不急﹐欲平而無聲。十里之外有秀水入明堂者﹐大貴之地也。十二曰石﹕開壙見靑石者凶﹐紅粉者吉。獨石如鼓﹐醜石如崩崖﹐尖利頑塊﹐俱凶。石碎巉巖﹐與山無艸木﹐及石間有濕潤者﹐俱凶。若有五色石﹐細膩如粉﹐並五色土者﹐主大富貴之地。劉白頭十般無脈絕山凹絕城門絕覆鐘絕馬眼絕幹流絕

如居山谷﹐且要藏風。此山凹而龍虎腰缺陷﹐風吹其穴﹐主絕。廖氏云「第一莫下凹風穴﹐決定人丁絕。」眞龍正穴結作於內﹐而門戶間𨿽似星辰﹐乃不結穴﹐謂之城門絕。形如覆鐘﹐髙聳而直硬峻急﹐可尋下吐粘穴﹐要龍虎護衛其覆鍾。俗取向上穴者非是。若果有穴﹐則開窩鉗。來龍急而玄武髙昂﹐不受穴﹐孤露受風吹﹐水必不聚堂﹐一無可取﹐何必泥亥龍艮龍哉﹗橫龍有空亡窩﹐趕元辰幹流﹐而左右山皆走竄﹐龍去別處做穴﹐乃過龍也。悞下必絕人丁。犁嘴絕鵝頭絕幹窠絕初龍絕大阪絕

降勢急而尖如犁嘴﹐直硬帶殺﹐不可扡穴﹐誤下必絕。護送不包穴而皆尖利﹐本身𨿽逶迆﹐不可謂龍活﹐乃鵝頭鴨頸﹐單寒微弱﹐故主絕。過龍假結幹窠﹐橫脈不能鬥虎﹐又無唇氈證穴﹐必是花假﹐主絕。眞是初龍結穴則吉。但非初龍﹐而千龍發處﹐扡無脈無穴之地﹐山粗水短﹐無龍無穴﹐主絕。大阪之中﹐無龍脈﹐無突﹐無來歷﹐一坦平洋﹐或經斷脈水劫﹐不相聯屬﹐葬之主絕。洪梧齋二十四殺穴若星頭不明﹐不土不金﹐肢腳走閃﹐巖峻破碎﹐崩崕洪赤﹐倒旗惡石﹐肥壅腫粗﹐茅葉拖鎗﹐歹欹軟蕩﹐架柴曬网﹐破傘嵯峨﹐柔弱屈曲﹐死蛇死鱔﹐散花亂衣﹐迎送不來﹐順下斜飛﹐披頭撒掌﹐均陷客風﹐當面捲簾﹐土牛牽動等穴﹐若不避忌﹐悞人敗絕﹐宜加精辧﹐庶眞假得分也。

玄武垂下﹐頸長如繩﹐而且纖細。頭上成星﹐而入首不昂﹐兩邊殺水又劫﹐全無生气﹐不吉而凶。《雪心賦》云「穴後須防仰瓦。」蓋後宮仰瓦﹐則气不融結﹐何得有地﹖惟天財穴又喜仰瓦。不生胞乳﹐又無氈唇﹐龍必不眞﹐不須著眼。玄武吐舌﹐若龍眞而左右有情﹐亦有截法﹐所謂「玄武嘴長髙處截」是也。壅腫彎來似壅弦﹐金魚不到土牛牽。時師道是窠囊裏﹐枉費心機空費錢。如人扶起筲箕樣﹐水直金魚會不成。气脈不藏空立穴﹐子孫窮苦受伶仃。

牛軛形橫無節枝﹐兩邊水散局順飛。硬直挺然無護揖﹐誤扡枉死少年兒。如人擁膝坐寒鑪﹐健硬生來气脈粗。左右不回山水散﹐田連阡陌也如無。廖公云﹕繃面橫生脈數條﹐生气自潛消。與此稍異﹐要之皆爲凶穴﹐不可下也。廖公云﹕墜足脈從腳下出﹐此謂頭細頭粗﹐皆一理耳﹐俱不可下。《葬書》云﹕气以生和﹐而童山不可葬也。蓋童禿之山﹐艸木不能生育﹐安能有生气以蔭人哉﹗竹篙頭硬而帶殺﹐旣無節又無痕﹐誠一死硬物耳﹐安可下穴﹖

穴星不成﹐而硬直如搖拳﹐孤露受風﹐必來龍不眞﹐故有此醜穴﹐不必顧矣。反肘無情向穴﹐謂之龍虎反眥﹐主悖逆爭鬥﹐不孝不義﹐凶莫大焉。硬面天罡帶火如弩觜﹐不受穴﹐切勿輕下﹐主瘟火人命﹐枉死少丁。禾鍬面峻硬壁立﹐不受穴﹐是龍不眞﹐故成此形狀﹐不必追尋耳。玄武不垂頭者﹐謂之拒屍。故但凡穴前﹐必須要平坦﹐否則不納穴﹐皆是拒屍。白虎入明堂﹐兒孫主少亡。蓋虎山髙昂﹐謂之銜屍。又入明堂﹐謂之拭淚﹐俱大凶。若水到右﹐白虎宜彊﹐不以此拘。右二十四位殺穴﹕頸長者﹐來弱也﹔翅短者﹐無包藏也﹔貫頂者﹐無主星也﹔繃面者﹐生气殺也﹔若如死鱉者﹐陰陽不分也﹔墜足者﹐後輕前重也﹔童頭者﹐躁禿無生气也﹔竹篙﹑搖拳者﹐直殺也﹔水現﹑甕弦﹑空窩者﹐無頂乳虛窩也﹔死塊者﹐頑硬也﹔鱉裙者﹐气散也﹔突肚似冬瓜﹐與覆鐘﹑筲箕﹐皆死硬粗峻也﹔箕口﹐散也﹔仰箕﹐虛窩也﹔擁膝﹐逼迫也﹔仰瓦﹐後空也﹔吐舌﹐露胎也﹔玄武壁立﹐不納也﹔虎逼堂﹐捶胸拭淚也。大抵穴星粗頑﹐破碎﹑壁峻﹑醜惡﹑壅腫﹑尖利﹑瘦削﹑柔弱﹑脈露﹑硬直不悠揚﹐皆謂之殺穴﹐必來龍不眞﹐故作穴不美﹐而水城﹑案對﹑龍虎縱合矩度﹐亦爲虛花﹐不可貪砂水而失龍穴之根本也。紫瓊張眞人穴法三十六怕穴怕斗煞直扡。穴怕臃腫頑堅。穴怕孤露單寒。穴怕惡石巉巖。穴怕坐下低軟。穴怕卑濕瀝泉。穴怕懶坦平洋。穴怕崩破鑿傷。穴怕前髙後低。穴怕四山壓欺。穴怕左空右缺。穴怕明堂傾跌。穴怕鎗頭鼠尾。穴怕鵝頭鴨嘴。穴怕髙山峻嶺。穴怕面墻坐井。穴怕水走沙飛。穴怕燒窯築陂。穴怕捲簾水現。穴怕劫砂當面。穴怕凹風吹射。穴怕元辰直瀉。穴怕堂气不收。穴怕箭水直流。穴怕界水淋頭。穴怕牽動土牛。穴怕明堂空曠。穴怕界水塞暗。穴怕八風交吹。穴怕劍水沖摧。穴怕全無餘气。穴怕路行穿臂。穴前怕見深坑。穴前怕見反城。穴後怕是仰瓦。穴後怕是髙掛。紫淸眞人白玉蟾四諭龍𨿽好而無穴﹐謂之有若無﹔穴𨿽好而無龍﹐謂之寔若虛﹔地𨿽吉而葬不得法﹐謂之有官而無祿﹔地𨿽吉而年月失利﹐謂之有舟無楫。傳疑玉蟾仙翁爲臨川吳氏扡新畬陽基﹐在縣北百里﹐鱔魚形。吳氏舊基乏人。翁曰「扡此大旺人丁﹐但年月未利。」吳氏欲速﹐不暇筮期。仙翁曰「亥卯水流漧戌合﹐年月不利貴來遲。」吳氏果大旺人丁。自宋迄今﹐三百年後始出中江公璁﹐登嘉靖乙未進士﹐官簽憲。曰方﹑曰慧﹑曰宗漢諸君﹐連登科第方亨。辧穴眞假附﹕凡定穴﹐有天然的定之所﹐一步不可移易者﹐方爲眞穴。如人灼艾用鍼﹐自有一定之穴﹐不可差毫釐。若移左一步放棺亦似是﹐移右一步放棺亦似﹐移上亦正﹐移下亦正﹐無的然之所者﹐則非眞穴。術家謂之菩薩面﹐面面皆好﹐決非眞穴。

無蹤迹个字﹐無燕尾三叉﹐無唇氈證佐。

有个字﹐有唇氈﹐有三叉。龍分兩片穴三叉﹐證佐分明始是眞。平正尖圓隨步有﹐也應此地小榮華。傷龍傷穴說附﹕傷龍傷穴有兩說﹐一是點穴太髙爲傷龍﹐穴點太低爲傷穴﹔一是順來順下﹐气沖於腦﹐謂傷龍﹔斜插太過﹐气不貫耳﹐謂傷穴。二說俱是。以气言﹐髙則气太急﹐低則脫气﹐順來順下﹐鬥气沖腦﹐饒減太過﹐脈注不著。故云「髙低饒減咫尺間﹐得失吉凶從此定。」不可不愼。傷龍主禍速﹐傷穴主禍遲。古人謂「寧可傷穴﹐不可傷龍。」以取禍之遲速言耳。其實二者均不可傷。一說掘鑿太廣傷龍﹐開井太深傷穴﹐皆當愼之。

重刊人子須知資孝地理心學統宗卷四下之二江右山人徐善繼述同著此冊專論怪穴。夫怪穴者﹐異常之穴也。眞龍藏幸﹐穴多異常﹐人難測識﹐故曰怪穴。寔乃造化隱機﹐以俟有徳。故凡大地﹐多是怪穴。但常穴易安穩﹐怪穴多僥險﹔常穴𨿽時師猶可知﹐怪穴非法眼不可辧。若識怪不眞﹐爲害不淺。本欲置之不談﹐尙恐庸師嗜利者﹐籍口奇怪﹐黎首飲鴆。又愳自認聰明者﹐索隱好奇﹐置身險地。是以將言復輟﹐欲罷不能。謂如隱祕而不談﹐孰若直陳而破惑﹖敢將師訣﹐參以己知﹐立歌補注﹐用述其槪云。怪穴破惑歌眞龍藏幸穴奇怪﹐俗眼何曾愛﹖天珍地祕鬼神司﹐指點待明師。注藏者﹐晦而隱也。幸者﹐譎而險也。蓋眞龍融結﹐福量非常﹐故其爲穴﹐亦殊常格。潛蹤閃迹﹐韜光斂華﹐而爲詭異形穴﹐若有閉藏之狀﹐不使時俗易識﹐故曰藏幸。厲伯韶云「天機好處從來祕﹐不教俗眼識其奇。」然大地吉穴﹐人不易識。若天地之有呵護以待厚徳﹐不輕與人者。苟非明師深契奧妙﹐何以發天地之隱﹐泄鬼神之機哉﹗陳氏名策﹐號靈泉﹐銀邑人云「地出生成捉穴易﹐不須師管郭。地逢怪異穴難扡﹐遂要遇神仙」是也。但怪穴𨿽待明師而後扡﹐名師亦必積徳而可致。故積徳爲圖地之本﹐良有以也。苟使穴皆不怪﹐人皆可扡﹐則爲惡之家亦可以得吉地﹐豈造化福善禍淫之微意哉﹗明師堪破玄機訣﹐祕密不敢說。恐君緣福或輕微﹐指出反驚疑。注天造地設﹐或好地醜形﹐或好形醜病。如杜後無齒﹐侍周王則生﹔鉤弋手拳﹐遇漢武則伸。俟其人耳。明師之識怪穴﹐怪穴之待明師﹐豈偶然哉﹗但此等大地﹐明師𨿽能識之﹐柰何形穴怪異﹐隱晦殊常﹐苟非陰功重厚﹐福人慶門﹐𨿽有曾楊之能﹐周孔之地﹐獻之必不受﹐告之必不信﹐反致掩口胡盧﹐或驚駭疑怖﹐甚至訕謗詆毀而咎之。若吳國師景鸞獻中幹地﹐而反遭禁錮者﹐世豈少哉﹗何也﹐誠以此等大地﹐非淺福薄徳所宜受用。苟不度徳而妄獻輕指﹐則天地鬼神加怒﹐而地師反遭禍害。故明師𨿽遇此眞龍大地怪異之穴﹐必須珍重﹐毋得輕泄﹐以取禍愆。賴氏云「世降風移人少淳﹐大地相逢勿輕許。」廖氏云「世人將信又將疑﹐枉自泄天機。」地有奇巧有醜拙﹐總名爲怪穴。巧是穴形美且奇﹐地位使人疑。拙是穴形媸且醜﹐狐疑難下手。髙人造化蘊胸中﹐巧拙盡玄通。注眞龍之融結﹐有處於非常之地者﹐謂之巧。有結爲詭醜之形者﹐謂之拙。總名曰怪穴﹐惟髙術之士能明之。大凡怪穴有蹺蹊﹐龍要十分奇。認得龍神的的眞﹐怪穴始堪鍼。注怪奇以龍爲取捨﹐故必有十分美龍﹐方可下之。不然則多謬戾﹐禍不旋踵。《經》云「龍若眞兮穴便眞﹐龍不眞兮少眞穴。」又云「恐君疑穴難取裁﹐好向後龍身上推。龍上生峯是根核﹐前頭形穴是花開。根荄若眞穴不假﹐蓋從種類生出來」是也。巧穴巧穴何巧穴﹐仔細與君說。或然髙在萬山巓﹐天巧穴堪扡。注地有結於萬仞山巓而爲天巧之穴者﹐子微云「第一天巧最髙穴﹐常人懼怕輕棄撇。只言髙處穴難安﹐不知巧穴有眞訣。天巧山頂分龍虎﹐峻地平夷有門戶。人到穴中有半天﹐四望百里堪摘取。此地神童及狀元﹐子子孫孫皆過府。」釋之者曰「穴不在天而名曰天巧﹐以其髙出雲霄﹐如在天上﹐故曰天巧。每見龍穴湫窟﹑仙祠佛宇﹐多在崇岡疊嶺之上。登山或數十里﹐或二三十里﹐多至五六十里﹐方見窟穴宮室。所在莫不別有天地境界。觀其龍穴﹐其爲龍宮﹐其爲仙廟﹐其爲佛剎﹐各隨其宜﹐不可更革。蓋天造地設﹐逞奇顯異﹐山上出泉﹐冬夏不竭。峯巓有田﹐多至萬傾。未經開荒﹐則長林茂木﹑惡蜂﹑毒蛇﹑鬼神占護。及其緣會遇合﹐則風霆開霹﹐鬼神剪除﹐長徑屈蟠﹐廣途平坦。此造化之玄也。天巧之穴﹐無以異此。」信哉﹐言也﹗是故凡天巧之穴﹐𨿽在髙山﹐及登其所﹐豁然開闊﹐局勢寬平﹐如在平地﹐不知爲萬仞山巓。但見四面八方﹐獻奇列秀﹐如三千粉黛﹑八百煙花﹐次第羅列。城郭周完﹐朝案重疊﹐明堂團緊﹐左右環抱﹐三陽具備﹐諸吉拱護﹐水不傾瀉﹐穴不孤寒﹐乃爲眞結﹐力量極大。上格貴龍﹐乃爲禁穴﹐或出聖賢﹔中格龍亦能出將入相﹑皇妃國戚﹑神童狀元﹑滿門朱紫﹔下格龍無此融結也。予兄弟所見者﹐如漢髙祖祖地在寕都縣靈雲山牙鼓峒見朝州府郡《志》及《一統志》﹑舊名虔州府虔化縣﹐朱夫子祖地在婺源縣官坑嶺金斗形梁上穴﹐笵文正公祖地﹐在蘇州大湖格名萬笏朝天﹐及吾邑廖公下張氏白牛坦祖地出一文一武一神仙﹕張忠定公燾爲參知政事﹐文也﹔甲公忠利侯﹐武也﹔紫瓊眞人張君範﹐仙也﹐泉州曾丞相公亮祖地番天馬蹄形﹐皆其格也。大抵此等地﹐要穴場極暖﹐𨿽在髙山﹐不知其髙則善。否則﹐據髙挹秀﹐未免風寒﹐又多結爲神仙窟宅。如太和山之玄帝宮﹑九華山之地藏殿﹑匡廬天池寺﹑雁蕩羅漢巖﹐與夫武夷天遊﹑西華仙掌﹑太華三仙﹑黃梅四祖等處﹐皆天巧穴也。凡修佛﹐亦須擇取名山﹐然後以成道。蓋亦收山川之靈秀耳。人嘗謂「修仙先要選名山如許眞君煉丹洞﹐郭景純選酉山金氏宅而後成道﹐切忌孤峯四望寒。請君古來成道處﹐洞天福地不尋常古云「天下名山僧占多」不其然乎。」或然低在深山裏﹐沒泥穴可取。注地有結於平田污下之處者。廖氏曰「藏龜閃迹在田中」是也。張子微謂之天平穴。中原平洋之地﹐龍行地中而不可見﹐間露毛脊﹐爲石骨﹐爲墩阜。及結穴處﹐亦要髙下分明﹐此亦名爲沒泥龍蛇﹐藏蟄於泥﹐時有毛脊露出泥外﹐取其不見龍身﹐間露一二﹐知其爲蛇龍之蟄藏耳。此格全在觀水勢以尋穴。故楊公云「平地龍神因水勢」﹐又云「凡到平洋莫問蹤﹐只觀水遶是眞龍。」但龍平田散亂難見﹐而又雜以溝洫﹐諸水縱橫﹐未易檢點﹐必心目聰巧﹐而後可識。不然﹐亦水邊日耳。或然孤露八風吹﹐登穴自隈聚。注廖氏云「坐空轉面去當朝﹐不怕八風搖。」然亦不可穴上受風﹐登穴隈聚則善也。張子微天風穴云「八風可至之地﹐望之若寒﹐卽之則溫﹔望之似露﹐登之則藏。」《發揮》云「山峻穴髙﹐蓋於峻中求平﹔山露穴出﹐蓋以兩肩有蔽。」似於孤露受風﹐其實則藏風聚气﹐此所以吉。俗眼不識﹐嫌其露也。或然直出兩水射﹐臨穴有憑借。注楊公云「亦曾見穴直如鎗﹐兩水射脇似難當」是也。然兩水射脇之穴﹐必要當水射處﹐或有石曜衝出﹐或有山頭夾照﹐穴間不見水來﹐故曰「臨穴有憑借」。或然結在水中央﹐四畔水汪洋。注楊公云「也有穴在深潭裏。」卜氏雲「水底穴﹐必須道眼。」謝子期釋之曰「水底之穴﹐甚難尋究﹐必是來脈精奇﹐蹤迹怪異﹐自然超拔﹐與眾不同。脈迹奇異而來﹐臨於深淵大澤﹐忽然隱脈﹐必其穴生水底﹐惟道眼者知之。」張子微亦云「要知水巧在何處﹐行水中間龍脈系。或見或隱或夾流﹐尋得龍來穴無地。居然卻在水中央﹐百个山人無一喜。正緣見脈不分明﹐巧在水中難指耳。」誠如諸公所說﹐則安穴水裏。以愚庸見﹐則爲不然。嘗究廖氏《怪穴破惑歌》云「捉月𨿽雲在水中﹐還要土來封。」正恐人以水中安穴﹐而不能用土封耳﹐故指出。穴在水中﹐四畔皆水﹐乃是水中突出山阜﹐於山阜上結穴﹐而四面回環周帀﹐皆汪洋巨浸﹐卽是穴在水中﹐爲水巧之穴。不可悞作穴安水底﹐方爲水中怪穴。且天地間安有水中作穴扡葬之理﹖苟或有之﹐亦行險僥幸﹐仁人孝子豈忍以親體置之水中﹐而自取悖逆之罪﹐以希圖富貴哉﹗蔡西山亦嘗有雲「水巧之穴﹐尢其難見﹐亦且難信。宇宙之間﹐水中融結固不多見。扡於水中﹐尢屬罕聞。或者捨山而就水﹐捨髙而就低﹐理則有之﹐亦須龍穴眞的無疑方可。不然﹐反成絕穴。況扡於水中乎﹖非審詧地理精熟透徹﹐何敢以前人體魄嘗試險穴﹖」誠確論也。或然結在頑石裏﹐鑿逢土脈取。注子微云「也有石山石片漫﹐皆無寸土穴難安。不合龍眞難捨去﹐尋趂十日無足觀。此名天完混沌气﹐龍皮粗厚頭面幹。時人莫道無艸木﹐不知童山是兩般。童山土色細雜碎﹐可栽木植生長難。天完之地無縫路﹐蕩蕩光滑如削刓。卻須回環四獸地﹐自有土潤艸木山。只有相當作穴處﹐頭面漫漫皆石盤。石必有縫可鐫鑿﹐石板之下有土山。若得土時穴須淺﹐不必深鑿入其間。」是謂穴結石裏也。但頑石漫漫﹐不易測識。苟非髙術法眼相度﹐安知頑石之下﹐可以鑿縫土而安柩哉﹗故卜氏云「石間穴貴得明師。」或然有穴瞰泉竅﹐葬後泉漧燥。注眞龍气旺﹐故結穴完而其气又有餘盛﹐從而漏爲靈泉。子微所謂「龍气之旺﹐迸裂不禁者」是也。亦謂之「龍漏穴」﹐本是眞龍漏天地之祕﹐示人以自然之穴。但造物玄機﹐以泉惑人﹐故未易測。然其泉亦必甘美異常﹐又非冷泉險潰之比。西山云「泉有數種﹐惟冷漿泉不可灌漑﹐不堪盥俯﹐不入炊飲﹐滋滋浸漬﹐淸不能澄﹐濁不能混。此無用之泉也。紅泉之地﹐不可取用﹐恐有銀脈。腥泉之地﹐不宜畱意﹐恐有鐵礦。溫泉﹑醴泉則旺气已鍾於泉﹐不復成地。若泉淸﹐可椈﹐可澣﹐可灌﹐澄之愈淸﹐混之難濁﹐春夏不盈﹐秋冬不涸﹐皆泉水之美者也。穴適值此﹐則爲佳脈。瞰泉竅上弦以治穴納棺﹐此泉必縮爲生气﹐不復流注。若夫得雨則盈﹐雨霽則涸﹐望之似可揚塵﹐踐之或可沒脛﹐此不瀦之地﹐地脈疏漏﹐最爲無用。或春夏有泉﹐秋冬漧涸﹔或雨則泉迸﹐晴則泉幹﹐皆不足用。故穴逢龍漏﹐又須論泉而後論地﹐泉吉而穴吉是也。然亦不必拘於葬後泉幹﹐亦有不幹而吉者﹐但要泉美爲凖耳。或然有穴逼水邊﹐葬後水城遷。注龍眞穴正﹐不幸而逼近水涯﹐或水沖割﹐此亦造化畱心待人主耳﹐故葬後水徙而吉。卜氏雲「水有陵遷谷變」是也。《史記》﹕「晉郭璞葬母於曁陽﹐去水百步﹐人以爲言。璞曰﹕『當卽爲陸矣﹗』其後沙漲﹐皆爲桑田。」或然有穴居龍脊﹐騎龍貴無敵。注廖氏曰「騎龍須要居龍脊﹐龍住應無敵」是也。蓋騎龍穴力量最大﹐乃龍气旺盛﹐故結穴後猶有餘气之山。以其穴不居盡處﹐故曰騎龍。舊說前去山皆不結穴。予兄弟見仙迹騎龍穴結後﹐再去山多有結作﹐但力量有大小﹐受穴有正副不同耳。如吾邑吳國師爲十院張氏下一騎龍穴﹐在新營河南五里﹐土名烏石源﹐出張忠定公燾﹐爲宰執。甲公封忠利侯﹐進士五十餘人。其龍結穴後﹐復起大山﹐去土名桃芝源﹐又結董徳彰下金鵝抱卵形地﹐出尙書省齋公張憲。又如績溪縣汪五祖地﹐將軍踏弩形﹔景徳鎭劉禦史祖地﹐猛虎下山形﹔福建林見素尙書祖地﹐鳳凰銜書形等穴﹐皆是騎龍﹐結穴後復去﹐俱結富貴地﹐寔皆仙迹可證者。蓋以龍气極旺﹐故餘气透漏﹐猶有融結耳。古歌一篇﹐論騎龍穴意頗詳盡﹐坿錄於此。歌云﹕三十六座騎龍穴﹐不是神仙難辧別。水分八字兩邊流﹐且到穴前傾又跌。無龍無虎無明堂﹐水去迢迢數里長。玄武𨿽端气還過﹐庸師安敢忘評章﹖眞龍踴勢難頓住﹐結穴定了气還去。就身作起案端嚴﹐四正八方皆會聚。外陽休問有和無﹐只看藩垣與夾扶。左右護龍並護水﹐回環交鎖正龍居。或作龜背或牛肩﹐或作鶴嘴蜘蛛肚。鳳凰銜印龍吐珠﹐天馬昂頭蛇過路。前案不拘尖與圓﹐或橫或直正無偏。但尋眞气居何地﹐認取天心十道全。或在平陽或溪灣﹐或在髙峯半山上。或然山連千萬重﹐或然水去千萬丈。神仙方識此規模﹐自可一湖通百湖。巧目神機扡正穴﹐何須逐一看沙圖﹖教君細認毋怪奇﹐左右纏護不曾離。水𨿽前去三五里﹐之玄屈曲合天機。更有異穴倒騎龍﹐前後妙在看形容。千變萬化理歸一﹐盡在髙人心目中。要妙無過捉气脈﹐吉凶禍福分黑白。君如下得騎龍穴﹐百子千孫非浪說。騎龍之穴福非輕﹐世代富貴無休歇。狀元及第總堪誇﹐將相公侯盈帝闕。按﹕歌理攸當﹐但三十六穴之說則拘矣﹐學者不可泥之。或然有穴截龍脈﹐斬關古有格。注斬關穴者﹐乃斬截行龍气脈而結穴也。蓋龍之大勢已去﹐旺气暫注﹐亦成星辰﹐有形穴可下﹐故斬气截脈下之﹐非勉彊斬截龍脈而立穴也。此地發福極快﹐但不悠久。蓋爲龍盡處自有正穴﹐故爾。《經》云「假穴斬關莫道眞﹐正穴眞形都差了。京口丹徒之後山﹐常有雲气聚其間。曲阿之中有一穴﹐卻被劉翹斬一關。斬關之穴始於此﹐只得二代生龍顏」是也。曲阿在丹徒縣﹐卽劉裕父墳。或然有穴在湖濱﹐秋冬始見眞。注穴有結於湖濱者﹐春夏水漲之時﹐四望皆水。直至秋冬水退﹐而穴形始見。如認龍眞﹐亦可用之﹐不畏其卑濕也。楊公云「也曾見穴臨水際﹐俗人見穴無包藏。」又云「平中還有水流坡﹐髙水一寸卽是阿。只爲時師眼力淺﹐到彼浩然無柰何。便言無處尋蹤迹﹐直到有山方識得。如此之人豈可言﹐有穴在坪原自失。只來山上覓龍虎﹐又要乳頭始云吉。不知山窮落坪去﹐穴在坪中貴無敵。癡師悞了幾多人﹐又道葬埋畏卑濕。不知穴在水中者﹐如此難憑怕泉瀝。蓋緣水漲在中間﹐水退卻同幹地力。」此說曲盡湖濱穴法之妙。或然有穴落田疇﹐春夏水交流。注平田之地﹐髙一寸爲山﹐低一寸爲水。原自髙山撒落平洋﹐牽連鋪展﹐平坦而來﹐微有脊脈。當春夏灌漑之時﹐滿目皆水﹐俗眼見此﹐不忽其爲泥污﹐則棄其爲水瀝﹐安知其有美地存焉﹖但結穴之處﹐必須有銀錠﹐束气融聚﹐分水伶俐﹐忽起微突﹐開口明白﹐界水交織﹐方爲眞穴。𨿽水田滿目﹐不足畏也。或然穴在土皮上﹐名曰培土葬。注培土葬者﹐其地气浮於上﹐故下棺之時﹐不深穿井﹐放棺土皮之上﹐外以客土培之﹐故曰培土葬也。朱子曰「漳﹑泉間﹐棺只浮於土上﹐深者僅有一半入地﹐所以上面封土甚髙。後來見福州人舉移舊墓﹐稍深者無不有水﹐方知興化﹑漳﹑泉淺葬者﹐防水耳。」按﹕淺葬之法﹐不特漳﹑泉爲然。蓋地土有厚薄之殊﹐龍脈有浮沈之異。地土厚﹐龍脈沈﹐有葬至數丈者﹐不謂之過深﹔地土薄﹐龍脈浮﹐有安柩土皮之上﹐用客土培成塜者﹐不謂之過淺。噫﹗非圓機之士﹐其孰能之﹖或然穴在石罅中﹐有土气斯通。注此石山土穴也。《葬經》云「气因土行﹐而石山不可葬。」蓋頑石之不可掘鑿者﹐則隔斷生气﹐且多生水﹐所以不可下也。故石山必有土穴爲眞。廖氏云「漱石莫疑安石罅﹐土穴端無價」是也。楊公云「也有穴在大石間」﹐卜氏云「石間穴貴得明師」﹐皆言石間有穴﹐卻不明言﹐立穴處必須有土爲眞。張子微云「石巧之穴石盤生﹐如琢如鐫如切成。上無縫脈穿鑿計﹐且無寸土爲遮蔽。」又云「此穴依山不須鑿﹐結切安柩平處是。自然融結得山脈﹐不必鑿開泄石气。」則又直指頑石之上安柩。誠如所言﹐是又與《葬經》相背。且石山土穴﹐或石山鑿見土脈爲穴﹐予聞其語矣﹐亦見其地也。石穴不可掘鑿﹐則是頑石﹐無生气。今言安柩其上﹐以土封之﹐吾聞其語矣﹐未見其地也。𨿽云有之﹐終於我心有所不安﹐不敢取以爲法﹐寕從廖﹐不從張。也曾見穴水直流﹐下後出公侯。注眞龍大地﹐包裏重疊﹐而正穴必居眾山擁從之內﹐小水直流﹐勢所必有。陶公云「直流百步﹐弈世爲官。」必須外面大河大溪﹐逆潮橫遶﹐而山腳重重攔截。《賦》云「元辰水當心直出﹐未可言凶。外面山轉首橫攔﹐得之反吉」是也。然直流之穴﹐必須龍長气旺﹐力量極大﹐又得兩畔山腳包收﹐水𨿽去而山則回﹐穴甚周密則可。若龍短力少﹐一步去水亦不可下。廖氏云「第一莫下去水地﹐立見敗家計。」至驗至驗﹐戒之戒之﹗也曾見穴砂斜飛﹐下後著裶衣。注眞龍貴穴﹐面前或多順水之砂﹐俗眼必望而畏之﹐或指爲退田筆﹐或指爲離鄕砂﹐縱有美地﹐亦不敢信。豈知此乃曜气﹐爲極貴之應哉﹗楊公云「或如刀﹐或如劍﹐隨水順流俱冉冉。庸師只斷定離鄕﹐豈知內有眞龍占。」蓋眞龍正穴旣已融結﹐𨿽有微砂順水﹐多是秀曜﹐不可一例斷作退田筆﹑離鄕砂。何也﹖蓋砂如美女﹐貴賤從夫﹐故爾。如大貴人旣在此建府創第﹐或開藩建節﹐則軍將兵衛﹐或左或右﹐或出或入﹐皆是爲貴人奔走服役﹐故順去者亦無所畏﹐乃爲秀曜貴气之驗。然亦須要收拾之﹐不可使蕩然而去。張子微云「如龍穴眞正﹐而有凶殺照射﹐或順水走攛﹐惟在收拾。能收拾﹐則縱有凶殺﹐旣爲我用﹐不相刑射。譬如大官貴宦﹐黥卒賤徒﹐皆爲我用。何者﹖權在我故也。故大貴之地﹐本身龍气重﹐未免無殺气﹐而護從朝應之山﹐如武夫悍卒﹐披堅執銳於我側﹐未免無可畏狀。然不知皆侍衛我者﹐非悔我者也。爲我所用﹐何畏之有﹖適足爲貴證矣。也曾見穴無包藏﹐一突在平洋。注包藏者﹐穴之護衛﹐以蔽風寒﹐不可無也。訣云「立穴處最怕風吹。」又云「穴要有包裹。包裹穴無破。」甚言穴之貴於包藏也。但法貴通變。如平洋一突﹐又不必若是之泥矣。蔡文節公云「平洋之地不畏風。」楊公云「平洋不怕八風吹。」此皆直指平洋不須畏風﹐不必論其左右之有無也。蓋以平洋之地﹐一望無際﹐風行地面﹐不入地中﹐故𨿽無包藏﹐亦不爲害。譬如人在平原曠野﹐皆無障蔽﹐終日受風﹐不至爲病害。若居密室坐臥之所﹐有窗欞罅隙﹐賊漏射入之風﹐則能爲患。故山谷最怕凹風﹐而平洋之地﹐旣無凹風﹐又何必拘於周密乎﹖也曾見穴多餘气﹐山去數十里。注大龍气盛﹐一時收斂不盡﹐故結穴後有餘气之山﹐或去數十里。此地力量極大﹐俗眼觀之﹐龍气未盡﹐必懷疑惑﹐不敢下之。殊不知大福力地﹐其結穴必不在大窮盡處。《經》云「大地皆從腰裏落﹐余枝前去作城郭。」吳公云「餘气不去數十里﹐決然不是王候地」是也。範越鳳云「眞龍蟠泊﹐必分牙布爪﹐結穴之外﹐有三五里餘气﹐並皆暗拱。如人之巨室﹐寢息之處﹐必在堂奧之中。」諭亦親切。但所去之山﹐必須回環護穴﹐或去爲下手﹐或去爲後杠﹐或去爲障峽﹐或去爲水口捍門﹐𨿽去猶爲我所用則可矣。也曾見穴坐後空﹐得水不嫌風。注廖氏云「坐空轉面去當朝﹐不怕八風搖」是也。蓋來龍躍踴雄猛﹐及入首結穴之際﹐忽然翻身轉面﹐逆水當其洋潮﹐𨿽或坐空﹐必有水繞﹐不足畏也。《葬經》云「得水爲上﹐藏風次之。」此類是矣。然亦須穴場藏聚﹐如前所謂登穴煨聚則善。也曾見穴面前欺﹐顧祖不嫌低。注此回龍顧祖之穴也。張子微云「髙山落平岡之穴﹐而爲回龍顧祖之地﹐則前朝之山皆我祖宗父母﹐𨿽髙無害﹐亦不惡其逼迫。」卜氏云「回龍顧祖﹐祖不厭髙。」蓋以子孫見祖宗﹐則尊卑之禮出乎自然﹐𨿽髙逼不以爲欺﹐非客山來朝之比。若是客山髙迫﹐則有陵壓之患﹐謂之客山欺主﹐不可下也。然顧祖穴𨿽不畏前朝髙逼﹐亦須其山開面平正秀麗﹐而無粗惡欹斜﹑臃腫醜陋形狀﹐及尖射飛走﹑破碎巉巖等像則可。也有巧穴名合气﹐來脈雙龍至。注合气之穴﹐力量極大﹐或二龍﹑三龍﹐以至九龍﹐合者愈多愈勝。《經》云「更有二龍合一气﹐兩水三山共一場」是也。也有巧穴名龍脫﹐來脈水中過。注龍脫者﹐山脈斷絕﹐穿落過水﹐如人脫離而去﹐無所拂著之意。卜氏云「棄甲曳兵﹐過水重興營寨。」陶公云「馬迹過水﹐攬衣渡河。」皆謂龍脈從水中渡過﹐然後復起星辰結穴也。然气乘風則散﹐脈界水則止。今言過水﹐何也﹖蓋必有石梁之脈穿水過﹐如俗所謂「十大崩洪」石梁渡脈過水之說方是。如海中諸島﹐亦是水底石脈聯屬耳。蓋水不界石脈﹐而界土脈。邵子曰「水則人身之血﹐石則人身之骨﹐土則人身之肉。故血行於肉﹐不行於骨。血以資肉﹐肉以養骨以資身。惟气無往而不通也。」訣曰「漏脈過時看不得﹐畱心仔細看龍格。穿河渡水過其蹤﹐認他石骨爲眞脈。」此詧龍脈渡水之要訣也。此皆奇巧令人疑﹐造化隱眞機。注已上皆巧穴而怪者﹐共二十二體﹐乃造化隱機﹐必俟有徳之人而後得之耳。更有醜穴尢難識﹐福應無差忒。醜拙醜拙何醜拙﹐眞有玄微訣。君子盛徳貌如愚﹐良賈藏若虛。注眞龍藏幸而爲醜拙之穴﹐極其難識。卽其形狀﹐若爲可棄。然驗之仙蹤﹐福應無爽毫末。若此者﹐豈非其有玄微妙訣乎﹖故得其訣﹐𨿽醜拙亦爲可取。猶之大智若愚﹐大巧若拙。老子曰「良賈深藏若虛﹐君子盛徳﹐容貌若愚」是也。以穴之醜拙而棄美地﹐猶以貌取人﹐而失之子羽矣。又如女子徳淑賢﹐貌醜不須嫌。注悅色而不好徳﹐世俗之蔽。如女子貌陋而有淑徳﹐世多以丑棄之。貌美如有穢行﹐世反以美取之﹐識者必爲長太息也。西施絕色﹐適以傾人之國﹔而無鹽醜女﹐乃以興邦。信不在色﹐而在徳耳。故凡論穴﹐當以龍爲主。龍旣眞﹐則穴必的。外𨿽醜拙﹐而內含眞气融結﹐法有可取。猶女子之有淑徳﹐而特外貌不揚。君子取以自配﹐必成內助之功。若必欲拘於穴之明顯﹐而不審乎龍之是非﹐是爲悅色而不好徳也﹐寕不置美地於無用哉﹗爲君泄破天機祕﹐醜拙莫輕棄。也曾見穴乳直長﹐左右莫攔當。注長乳者﹐一乳中出獨長﹐兩邊龍虎抱衛不過。人之見此﹐莫不以脈露而棄之。殊不知正脈中出﹐气力旺盛﹐勢難頓止﹐故獨出而且長也。至結穴處﹐開窩開鉗﹐自有本身龍虎衛穴﹐外山護脈﹐𨿽後來左右爲托送之山短縮﹐纏不過穴﹐亦不爲害。楊公云「貪變廉貞梳齒樣﹐長枝有穴無人葬。人言龍虎不歸隨﹐誰知葬後生公相」是也。若乳頭不開窩鉗﹐或轉向左右﹐則是抱衛他山之砂而孤露矣﹐不可下也。也曾見穴腦偏側﹐時俗難辧識。注眞龍閃迹﹐變態不一。世俗只識端正之穴﹐豈知藏幸之龍穴﹐多在偏側處融聚。厲伯韶云「談水談山世俗多﹐用拙不能將柰何﹖誤葬每因求正面﹐不扡渾是棄偏頗。豈識眞玄奇妙處﹐仙人多是下偏坡」是也。但偏側之穴﹐後有鬼樂方爲眞的。如無鬼樂﹐不可妄下。也有穴下生尖嘴﹐楓葉三丫體。注楓葉三丫﹐星長穴下出嘴﹐騎刑坐煞扡之﹐主貴有威權﹐文官兼武。也有穴前嘴直長﹐鑿作臂回遠。注結穴已完﹐而餘气猶去不住﹐當鑿其去處爲內堂﹐作一臂逆掬爲妙。如婺源縣九都程氏一地在長慶者﹐開帳而下﹐結穴甚美。只是前去直長﹐俗皆於盡處取穴﹐不利。程氏於頂來脈成星體處扡穴﹐而截去直長之贅疣﹐鑿作逆掬一臂爲內堂﹐當代出貴﹐聯登科第。也有穴後是空槽﹐玉筋夾饅頭。注陽中陰之變也﹐卽合鉗穴。也有穴前是深溝﹐金梘與銀槽。注陰中陽之變也﹐卽正鉗同。也有醜穴如鶴爪﹐突露無人曉。注楊公云「祿存帶祿爲異穴﹐異穴生成鶴爪形。鶴爪之形兩邊短﹐一距天然撐正身。此是祿存帶祿去﹐長股之穴爲正形。起頂或成衣冠吏﹐短短低生左右臂。左臂短如揷笏形﹐右臂短如佩魚勢。時師到此多狐疑﹐卻嫌龍虎不纏衛」是也。也有丑穴似牛皮﹐懶坦使人疑。注平坡之穴﹐微有窟突﹐俗眼視之﹐如牛皮懶坦﹐無處可下。不知散中求聚﹐力量極大。楊公云「撒网之形似牛皮﹐不著緋衣多食祿」是也。也有醜穴少一臂﹐時師容易棄。注世俗論地﹐只愛左右均勻。才有欠缺﹐則所不取﹐此其常耳。卻不知有等眞龍大地﹐結作詭異之穴﹐多不齊整。或有龍無虎﹐或有虎無龍。明師見之﹐自有定訣。古歌云「有龍無虎亦爲吉﹐有虎無龍未是凶。只要外山連接應﹐分明有穴福常丰。」卜氏云「或有龍無虎﹐或有虎無龍﹐無龍要水繞左邊﹐無虎要水纏右畔。」範越鳳雲「水來自左﹐無左亦可﹔水自右來﹐無右亦裁。」張子微云「又有如釵長短股﹐無乳無穴何處取﹖此名龍縮縮處尋﹐短股頭間气脈聚。或左或右穴皆然﹐定有外山作龍虎。」楊公云「也有左長右枝短﹐也有左短右枝長﹐世俗庸師多不取﹐豈知異穴生賢良。」皆確論也。蔡氏云「欠缺不齊﹐天地之奇。」此類是矣。也有醜穴體粗頑﹐細認太極安。注粗頑之處﹐人多厭棄。不知其有微茫大極窟突之形﹐蝦須﹑蟹眼界水分合明白﹐乃爲貴穴。然此穴多能誤人﹐若體察不眞﹐不可艸艸﹐必須細察龍脈眞的﹐方可扡之。也有怪穴是擔凹﹐樂起貼身髙。注張子微所云「又有凹穴兩肩起﹐正對主峯凹入底。乳頭又更對凹生﹐作穴如何安頓是﹖此名天潛不可輕﹐凹處深藏有妙理」者是也。凡擔凹之穴﹐必要有後樂貼身蓋照。若垂乳結穴而乳頭長者﹐則是气鍾於乳﹐𨿽無樂亦不妨﹐卻要後宮包裹﹐不可空曠﹐或有孝順鬼尢妙。也有怪穴是仰瓦﹐气蹙前頭下。注凹腦之穴﹐气蹙於前﹐必要後宮仰瓦。若仰瓦內又出一乳﹐則非眞結。此穴須有後樂爲準。若垂乳者﹐穴立乳頭。後有孝順鬼﹐無樂亦好。此與擔凹穴同一格耳。也有怪穴似拖槍﹐只要護纏長。注楊公云「尖槍之山要外裹﹐外裹不牢反生禍。外山包裹穴如槍﹐左右包來尖不妨。山來雄勇勢難竭﹐是致尖形也作穴。只要前山曲抱轉﹐鍼著正形官不絕。」又云「有如破軍變貪狼﹐貪狼入穴如拖槍。拖槍之穴人嫌醜﹐只緣纏護兩山長」者是也。也有怪穴如鬭斧﹐須要鬼樂守。注鬭斧之穴﹐如穿鍼對綫﹐橫來直受﹐直來橫受。楊公云「亦有異穴如鬭斧﹐不拘左右生龍虎。橫龍卻向直中扡﹐直山卻向橫中處」是也。卻要有鬼有樂以爲證應﹐方可安穴。廖氏云「橫龍結穴必要鬼﹐樂山宜後峙。」蔡氏云「此等之穴﹐先看有鬼無鬼﹐次看前山朝水。二者相應﹐再看托樂﹐便可下手扡之。若無鬼樂﹐從有前面山水﹐不可下也。」也有怪穴無龍虎﹐何人將眼睹﹖注世俗看地﹐惟求龍虎二山弓抱而已﹐此外無復知識。楊公云「只來山上覓龍虎﹐又要圓頭始云吉」是也。殊不知龍穴眞結﹐不必有龍有虎。若龍穴不眞﹐縱是有龍有虎﹐反爲花假之地。《經》云「君如識穴不識怪﹐只愛左右包者是。此與俗人無以異﹐多是葬在虛花裏。虛花左右似有情﹐仔細辧來非正形。虛化作穴更是巧﹐仔細看來無甚好」是也。也有怪穴無案山﹐諸水聚其間。注天造地設眞龍正穴﹐有主山必有賓山。廖氏云「第一尢嫌無案山﹐衣食必艱難。」今乃有眞穴而無案對﹐俗眼見之﹐必以有主無賓棄之。豈知水潮卽是山朝﹐楊公云「也有眞形無朝山﹐只看諸水聚其間。汪汪萬頃明堂外﹐內局周回如抱環」是也。也有怪穴如反掌﹐窩靨形微坦。注楊公云「也曾見穴如反掌﹐卻與仰掌毋兩樣。」蓋反掌之地﹐形體偏反﹐但亦有窩靨之穴﹐卻與仰掌之掌心穴法不異矣。也有怪穴要鍬皮﹐苞節認玄微。注木星之穴﹐以其來勢直急﹐恐有殺气﹐故鍬皮下之。必要立穴處有苞節芽蘗﹐方爲眞穴。不可於硬峻急直之所彊勉鑿穴。故曰「苞節認玄微」。有如壁上撲飛蛾﹐細看突無多。注貼壁飛蛾﹐微有突穴﹐安突中﹐粗中細也。有如壁上掛燈盞﹐但見窩微仰。注楊公云「落在髙山掛燈樣」﹐急中緩也。急山忽然一坦平﹐穴向此間停。注急中有緩﹐多結仰髙之穴。廖金精爲吾邑張氏下一貴地﹐土名白牛坦﹐乃萬仞山半﹐忽然一塊平坦﹐穴安坦中﹐是急中緩也。緩龍到頭突忽起﹐穴向此中取。注平洋之地﹐龍勢似緩。入首忽然突起﹐謂之平中之突。《葬書》所謂「地有吉气﹐土隨而起」者是也。此穴至貴﹐但宜葬於巓﹐緩中急也。精神顯露反非祥﹐隱拙乃爲良。注卜氏云「何精神顯露者反不祥﹖何形勢隱拙者反爲吉﹖隱拙者定有奇迹異蹤﹐顯露者多是花穴假形。」良有以也。眞龍藏幸韜神機﹐奇怪使人疑。注眞龍藏幸﹐至結穴處﹐韜光斂華﹐晦其神機﹐而爲奇怪形穴﹐使人見之﹐羣疑滿腹。非有灼見﹐不敢下也。奇怪奇怪何奇怪﹐千形並萬態。能乘生气任君鍼﹐奇怪莫心疑。注山龍之變態無窮﹐奇形怪穴﹐安可悉舉﹖一言以蔽之﹐曰「葬乘生气」而已。苟能於地理中識透「葬乘生气」妙訣﹐任君所扡﹐皆能獲福﹐何奇怪之足畏哉﹗廖氏云「變化無窮聊舉例﹐作用皆如是。乘得生气任君裁﹐奇怪不須猜。」楊公云「怪形異穴人厭看﹐如何子孫世爲官﹖只恐怪穴君未識﹐識得裁穴卻無難」是也。大抵奇形並怪穴﹐只怕龍神別。認得龍眞穴便眞﹐此訣值千金。注有眞龍則有眞穴。龍旣眞的﹐穴𨿽奇怪﹐亦不足畏。楊公云「大凡諸山來此聚﹐諸水流來聚此處﹐定有眞龍此間作﹐只恐不知龍住處。住處多爲醜惡形﹐世俗庸師心裏懼。」故扡怪穴之法﹐惟在審龍。誠於龍認得眞﹐何奇怪之足畏哉﹗善夫西山之言曰「《葬書》千經萬緒﹐地理千形萬狀﹐言不能盡﹐狀不能徧。約而蔽之﹐不過龍眞朝的﹐水土交會﹐穴必在焉。𨿽神祕怪異﹐亦可測識。若外此以求善法﹐非吾之所知也。假龍無穴不堪安﹐莫作怪穴看。若將借口亂安墳﹐悞盡世間人。用怪不能當守拙﹐緘口休談說。要知官穴有眞玄﹐須遇至人傳。注大凡無穴﹐必是龍假。蔡西山云「假龍誤人甚多﹐其擺布精神﹐起人眼目﹐與眞龍無異。只是到頭結果無取﹐故世俗之人﹐正謂其有秀特。而時師又以眞龍醜穴之說文之﹐鮮有不爲所惑者。」子微云「假龍亦有穿心開帳﹐有星辰秀麗﹐有橈棹手腳﹐亦有擺布﹐但無迎送﹐或蜒蜿四五里﹐或縈迂數十里﹐至大盡處﹐乃無穴可下」是也。故眞龍怪穴﹐乃是有穴而特醜拙﹐或有穴而特奇巧﹐非若假龍之無收拾結果。至盡處﹐或有窠而虛闊空亡﹐有乳而直峻粗大﹐有鉗而漏槽破頂﹐有突而破碎懶坦﹐不可扡葬者。若不能辧龍眞假﹐而以假龍無穴之處指爲龍眞穴怪﹐彊勉鑿穴﹐以此借口而誤世人﹐其害不淺﹐不若置怪穴於不談﹐尢爲愈也。噫﹗業地學者﹐當虛心訪求明師﹐極辧而研窮之﹐不可艸率鹵莽﹐彊不知以爲知﹐苟一朝之財賄。前輩謂醫藥有誤﹐禍止一人﹔地理有誤﹐禍及一家。捧誦斯言﹐尢當悚惕﹐可不戒哉﹗可不愼哉﹗補義上巧穴二十有二﹐以其穴形完美﹐而所處之地異於常﹐故曰巧。拙穴二十有二﹐以其穴形隱拙﹐而醜異之態出於常﹐故曰拙。兼巧與拙﹐總名曰怪﹐凡四十有四。然怪穴亦不止此﹐在智者觸類而長之耳。夫所謂怪穴者﹐乃權變怪異之說也。如三出其妻者﹐似閨化之不行﹔兩棄其子者﹐似家教之不立。君臣有義也﹐而有放伐之舉﹔兄弟貴友也﹐而有破斧之詣。此皆聖賢制禮之極﹐而乃出於常理之外。地理怪穴之說﹐無以異此。故《葬書》云「過山不葬」﹐乃正論也﹐而怪穴有騎龍斬關之法﹔「石山不葬」﹐乃正論也﹐而怪穴有扡於石間之法﹔「獨山不葬」﹐乃正論也﹐而怪穴有扡於無包藏之法。《雪心賦》云「脈界水則止」﹐乃正論也﹐而怪穴有扡於龍脫之法﹔「穴後須防仰瓦」﹐乃正論也﹐而怪穴有扡於仰瓦之法﹔「可惡者泥水地旁尋穴」﹐乃正論也﹐而怪穴有扡於沒泥之法﹔《洞林訣》云「穴欲住而不欲吐」﹐乃正論也﹐而怪穴有扡於長枝中腰之法﹔《黑囊經》云「穴要有包裹﹐包裏穴無破」﹐乃正論也﹐而怪穴有扡於無龍虎之法﹔廖金精云「第一莫下去水地」﹐乃正論也﹐而怪穴有扡於直流之法﹔董徳彰云「鎗頭休下﹐鼠尾莫扡」﹐乃正論也﹐而怪穴有扡於拖槍之法。凡此之類﹐本皆出常入怪﹐捨經從權。卜氏所謂「更有異穴怪形﹐我之所取﹐人之所棄」是也。然古今怪穴名墓﹐處處有之﹐固非鑿空妄誕之說。但俗鮮其傳﹐而知之者寡。一得於驟見之間﹐固宜其心駭而疑也。惟髙術之士﹐得其眞傳﹐會山川之性情﹐識生气之聚散﹐苟穴與目遇﹐卽目與心通﹐𨿽拙而亦以爲美﹐𨿽醜而亦以爲妍﹐是常亦常﹐怪亦常﹐不知怪之爲怪矣。張子微云「平夷之地﹐俊秀之峯﹐端正之穴﹐人所易見。惟諺語云『若要發﹐險中做』者﹐須明眼髙師能之。」楊筠松云「怪形異穴人厭看﹐如何子孫世爲官﹖只恐怪形君未識﹐識得裁穴卻無難。」識怪不易﹐信怪尢難。師識而主不之信﹐傍又從而破之﹐柰之何哉﹗此皆天造地設﹐以俟有福緣者耳。故此等風水﹐易得難扡﹐易扡難信。有造物主之﹐常人以醜怪而不顧﹐故得之易。庸師以隱拙而難知﹐故扡之難。師能識之﹐不遇有緣﹐告之不信。一或因緣湊合﹐毎有無意求地之人﹐暗與穴遇﹐豈非造物使之﹖噫﹗人子求地﹐上以寧父母﹐下以保子孫﹐其爲關系非小。而明師難遇﹐美地難逢﹐若之何哉﹖亦曰積徳以俟之而已矣。巧拙萬金歌論怪穴亦頗明確﹐增坿注釋﹐並怪穴名地圖具後﹐以廣未備。龍有好惡首須知﹐穴有巧拙難整齊。好母偏生奇怪女﹐名郎不擇俊嬌妻。髙人論徳不論色﹐閥閱止問是誰兒。天機好處從來祕﹐莫教粗眼識眞機。踏來眞龍難尋穴﹐把作茅叢容易撇。欹斜缺折不須論﹐但於局面低中尋。自是蒹葭成野穗﹐本來芍藥結苞深。梧桐葉上偏生子﹐楊柳枝頭出正心。注總論美地不限常﹐惟當看所出之祖何如耳。杞子叉芽難見寔﹐要從變處識精全。注杞梓枝龍格如初生枝﹐余鬥角屈折﹐勢如人字依折﹐又有斂骨排行﹐本是偏气。然得五七節首尾如此﹐卽是龍气不雜亂﹐亦爲合格。必須審其變處﹐可結均勻之穴﹐故曰「要從變處識精全」。若一向偏而不變均勻﹐則不足取。但人字亦皆於一字中心出斜脈﹐𨿽節節斜行﹐亦不妨爲中出之龍﹐故此龍多生奇穴﹐亦頗難測識。蘆花裊水東西點﹐未必條條著地尋。注蘆花裊龍格﹐多在平地水際。花點東西不定﹐不可執一而以正條尋穴。怪穴多在邊旁﹐或曰蘆花裊龍格𨿽居平地﹐或又變起星辰﹐在山上結穴﹐故曰「未必條條著地尋」也﹐亦通。一點露花垂艸尾﹐十分香味在花心。注此論大窮盡處﹐縱有結作﹐不過露華垂於艸尾而已﹐力量幾何﹖眞龍大地﹐分牙布爪﹐吐霧興雲﹐結穴外必有餘气之山回環拱衛﹐穴在中腰﹐故曰「十分香味在花心」。岸上樓臺沈水影﹐山中木植墮田陰。龍頭必向雲中出﹐蛇影難從山上擒。注四者皆譬形穴在此﹐取應在彼﹐若於應處求穴則誤矣。此義仙人不傳授﹐髙明通曉在胸襟。注仙翁非吝於傳授﹐蓋非口舌所能言﹐筆畫所能寫﹐妙在心悟耳。固知龍祖傳來好﹐更有前砂識幸深。注來龍好必結好地﹐固其理也。前砂尢能證穴之所在。楊公云「眞龍藏幸穴難尋﹐惟有朝山識幸心。」西岸月升東岸白﹐上方雲起下方陰。注此承上文「前砂識幸」之意﹐蓋取應之砂妙耳。如東邊有秀異之朝砂﹐西邊必有眞龍之結作。若還只問好頭面﹐假穴常常眞乳見。注若不審龍﹐徒泥穴之頭面﹐則假穴多有好乳。開枝依舊有遮攔﹐過形只是無鍼綫。注此乘上假穴多有乳中垂﹐左右亦有龍虎遮攔﹐只是後龍不眞﹐全無度峽﹐來脈不明。蓋相山之法在審龍﹐而審龍之術在觀峽。未有眞龍而不度美峽﹐未有峽美而不結吉地。峽之美者﹐如梭帶絲﹐如鍼引綫﹐如藕斷絲連﹐兩旁遮護稠密﹐不令風吹水劫。峽之凶者﹐則毋此格﹐徒有遮攔﹐非眞脈矣。談水談山世俗多﹐用拙不能爭柰何﹖注談地理者不可勝計﹐能用拙穴者幾人﹖蓋識之者少也。誤葬每因求正面﹐不扡渾是棄偏頗。注假穴端正﹐起頂垂乳﹐易以惑人。眞龍棲閃﹐千變萬化﹐詭異偏斜﹐難以測識。故世之大地﹐往往有在路旁而人不著目者﹐多以偏斜棄之耳。豈識眞玄奇妙處﹐仙人多是下偏坡。注仙人墳墓﹐詭異丑拙難識者﹐每多偏側。非故好此怪異﹐廖氏云「隱顯𨿽有不同﹐力量本無二致」是也。好婦不須全俊美﹐福人何用太嘍囉。注醜婦生貴子﹐福人無機關﹐諭大地多醜拙之穴。大凡好地作醜穴﹐不與世人容易說。若教大地穴分明﹐是使天機容易泄。注龍眞穴醜﹐造化之微機也。試說楊州有一地﹐地名霜山金沙尾。十里來龍的的眞﹐到處作穴笑殺人。三家葬後盡攺去﹐一家買得復不取。一家轉買仍不用﹐再賣與人身姓董。買成幾年不敢葬﹐無人定穴不知向。一朝遇著柏葉仙﹐大喜此地意灑然。董家插後出俊子﹐連登上第躋膴仕。稅錢也及千貫錠﹐庫業十州難計量。又有徐州一穴地﹐朝秀堂寬龍虎衛﹐人爭插葬有五墳﹐發迹政功總不聞。但言扡後多敗絕﹐內有一家先發瘟。又有蔡州盧家塘﹐穿心龍出面向陽。虎長龍短乳穴側﹐賣過七主無喜色。黃家老翁有陰徳﹐遇著曾仙爲指畫。葬後一子入臺諫﹐一人執政蔭生枝。至今仕宦尙不絕﹐代代稅賦無休息。一族百家共此祖﹐个个富足少貧窶。若還不是遇神仙﹐分付時師定不然。要求大地先種徳﹐自有髙人爲爾扡。注三段證以龍眞穴醜﹐不害其爲貴地。假穴明堂寬大﹐朝對秀麗﹐龍虎抱衛﹐而坐下無龍﹐葬者敗絕﹐顧何益哉﹗末言積徳自遇明師﹐又崇本之至論也。附諸怪穴圖﹕南安傅氏祖地—金盤獻花形來龍甚遠﹐地結平岡﹐周環皆石﹐盤也。盤中小石旋轉﹐穴安中央﹐以小石爲坐爲朝爲龍虎﹐乃石巧穴。南安傅氏名墓﹐在泉州府西北七里﹐仙師黃妙應下﹐人丁科第﹐自宋至今﹐四五百年旺盛。傅公夏器登嘉靖庚戌進士﹐富貴未艾。按傅氏美地尢多﹐此仙迹也。永康王都諫祖地圖——泥水怪穴右地在永康縣東北五十里。其來龍甚遠﹐不及詳述。將入首﹐大帳﹐帳下疊出木星三四座聳立﹐仍走弄數里﹐一齊落下平坡﹐勢如層波疊浪﹐級級湧來。諸脈合气﹐數大枝合爲一脈。二水交會處﹐忽起小小石山遠抱﹐以作龍虎及近案爲證。而穴結泥水田中﹐培土成墳。登穴觀之﹐四面遠山簇簇﹐星峯拱照。二水交於穴前﹐回環屈曲。且石曜自泥田中露出﹐尢奇。乃範氏所扡。課云「六十年來出雙貴﹐誰知妙穴在泥田。」果出兄弟雙科。範氏乃丰城範麻子。永康諺云「若要死﹐去請範麻子﹔若要敗﹐去請劉永太。」蓋此二師同時﹐皆慣點奇穴之人也。亦有不利初年者﹐故時謗如此。按王氏祖墳﹐景泰癸酉年葬﹐至正徳癸酉而兩房各生子﹐一名楷﹐一名桂。嘉靖乙卯科鄕舉。楷號竹峯﹐丙辰進士﹐官都諫。果六十年出雙貴﹐今人財大旺。右地在永康﹐其龍甚遠﹐枝節繁衍﹐過峽重疊。將作穴﹐疊三峯﹐抽一偏枝﹐閃出數節﹐結穴低平﹐而開鉗於前。又吐出一脈﹐穿田前去三十里﹐作有陽宅數處。此卽騎龍穴也。且其正出之山﹐卽逆繞於旁﹐以爲纏護﹐前去不遠而止﹐亦無大結。按﹕此乃明師劉永太所下。施氏子名孟達﹐與劉仙交厚﹐一日拜劉仙求吉地安父母。劉問曰「汝要人丁千口乎﹖汝要官貴極品乎﹖」施曰「只願人丁大旺足矣。」劉乃指此騎龍之穴。葬後果生十子﹐子又各生十餘﹐諸孫共百單三人。鄕間皆稱十子百孫。至今人丁千口之繁﹐爲永康臣室旺丁口不出貴。左地在泉州府晉江縣西南二十里﹐土名烏石山。其龍發自紫帽峯﹐辭樓下殿﹐奔騰踴躍﹐頓伏三十餘里。將至作穴﹐大斷過脈﹐忽起大帳撐天﹐橫闊十餘里。自帳內頓起衝天木星﹐一連三座﹐大小相等﹐疏密停勻﹐結天然之穴。其大帳兩角掬抱過穴。穴前兩山交互﹐圈內自成一家。髙數丈餘﹐人行大路在下﹐莫知上有此奇。及登山入內﹐則迥然開暢﹐一龍中出﹐木星聳秀﹐誠如閨中之女。本身二水合襟繞抱﹐內堂交會﹐外洋寬平﹐前峯端聳如頓笏﹐當面海水九曲來朝﹐左右諸峯羅列﹐四神八將應位﹐三奇六秀咸集﹐眞美地也。葬後六十年﹐出榜眼儀庭公鳳翔。傳奇榜眼公曾祖太學上捨﹐晚年得子。子方半歲﹐上捨夫婦繼亡。歸窆皆宗族與諸戚營之。及子長而諸前輩亦謝世矣。求其父母墳墓﹐毋有識者。至晚年將沒﹐囑其子竹亭公曰「吾生未得履父母墓﹐今死不瞑目。汝勿葬我﹐須徧覓汝祖墓。倘天憐我﹐得附葬於側﹐泉下瞑目矣﹗」竹亭公乃百計訪求﹐因究心地理四十餘年。嘉靖庚申﹐忽有李﹑方二姓﹐皆以尋風水至烏石山中﹐見其奇秀﹐知爲美地﹐構訟於官。時郡守拘山鄰審之﹐卽云此山非李亦非方﹐山乃黃氏祖墳﹐今五六十年﹐不見有人祭墓﹐經管者但相沿謂黃氏業﹐亦不識爲何黃氏也。郡守思欲息三氏之訟﹐乃密令人覓有秀才姓黃者。適儀廷公從庠中來﹐役者請之﹐入見郡守﹐郡守卽批付前山。竹亭公遂往山視之﹐喜曰「此非天與我乎﹗」見故墓崩頹﹐心動。方卜日修墓﹐開土尺許﹐卽見碑石宛然﹐歷敍世代﹐乃其祖上捨公墓也。逐以父附葬。次年辛酉﹐儀翁發魁﹐戊辰及第﹐見任翰林侍講。人皆以世徳孝感所致云。右上地葬待郎之父﹐葬時侍郎在𦇤褓中。及長﹐登嘉靖庚戌進士﹐累官都憲﹑兵部侍郎﹐巡撫廣東。公號華徯﹐名應聘﹐福祉方亨。左地在績溪西八都。其龍發自黃山南龍正脈﹐分枝疊嶂﹐千峯磊落﹐萬嶺巍峨﹐屯軍驅馬﹐旗鼓旌節重疊﹐髙在云端。將近穴﹐大帳撐天﹐勢如雲擁。帳中星峯雄昂﹐自天而下﹐連疊串珠數節﹐結騎龍穴。穴前起一圓峯﹐峯外直拽﹐如鶴嘴插入水中。左右兩山﹐自少祖發出﹐拱抱向前﹐亦垂鶴嘴入水。水中一長石如舟﹐呼爲三鶴爭鰍形。外山羅列兩旁。左山麄惡峻憎﹐右山木火秀麗。舊謂左武右文。登穴觀之﹐面前渺渺無際。但龍神殺气未除﹐星辰反悖﹐文武亂班﹐流神駁雜﹐此所以非享大位﹐而爲偏方僞主耳。故霸先也不過如此而已。左地在華容﹐土名東山。其龍遠勢雄﹐星峯聳秀。到頭大飛蛾開肩展翅。中抽一脈﹐水木垂頭﹐擺轉作穴。穴扡曲動處﹐坐倚一邊﹐似偏寔正﹐乃曲乳穴也。登穴觀之﹐內水交結﹐而左右二砂紐會﹐內外明堂融聚﹐眞气沖和﹐《經》云「凡是乳穴曲卽非﹐曲是包裹非正穴。」若執以定穴﹐卽棄此大地。殊不知正脈中出﹐而水木曲動﹐正是生气所鍾。且兩肩包裹皆長﹐而此中乳獨短﹐兩臂粗而中乳細嫩爲奇﹐又不可執經文而定穴也。乃司馬頭陀所下﹐出兵部尙書東山先生劉忠宣公大夏﹐爲國朝名臣﹐至今衣冠不替。右地在臺州府治南七里﹐土名旗山。其脈發自望海峯﹐頓跌雄猛﹐起伏精俊﹐勢如天馬奔騰﹐又如羣羊出棧。將至結穴﹐過峽翻身﹐出脈隱隱﹐乃急中之緩。穴前似峻而不峻﹐左右二水交結﹐諸峯拱照。乃西兌行龍﹐朝北作向巳山亥向。對面觀之﹐儼如展旗。穴後一山樂托﹐前應雙塔﹐幘山挺然奇秀﹐乃侯氏始祖。自宋至今﹐人丁蕃盛﹐科第不替。出侯丕﹐翰林檢討﹔曰臣﹐登進士﹐左布政﹔曰潤﹐進士﹐通政司參議﹔曰濟﹑曰汾﹑曰衝﹑曰簡﹑曰聘﹑曰向﹐皆鄕薦﹔曰緘﹐進士﹐左布政﹔曰溪﹐進士﹐知府。右地在臨海縣東北二十五里﹐土名柘坑。其龍乃府龍﹐分出左枝﹐在三十里落脈。迢遞奔走﹐起大峯巒。復過峽﹐再起大帳疊疊。至結穴﹐橫脈斜穿﹐而左臂凹缺。缺而復起﹐轉作下臂﹐包成左單提穴。而前面諸峯﹐如卓筆侵云。下有方平如一字﹐以爲證應。水口一山突起﹐成捍門之格。登穴觀之﹐左邊𨿽凹﹐又得外山髙障﹐明堂四水來會﹐而中有一阜如印﹐出父子進士﹐兄弟禦史﹐一僉憲﹐一州守名汝愚﹐人丁科甲冠邑。左地在臨海治東三十里﹐地名北山下。其龍來脈甚遠﹐逆水奔行四十里。比入局﹐大斷過峽。峽之左右有墩阜夾護﹐術家謂之金彈子﹐貴證也。過峽後頓起髙峯﹐聳秀衝霄。石骨奇異﹐正脈從石頂中垂落鵝頸百餘丈﹐復起星峯﹐頓跌數節﹐直串向西﹐閃落亥脈﹐從凹頂脫煞結穴。龍气大旺﹐入首隱伏﹐橫鋪平坦﹐而無落頭之乳。兩畔彎抱重重﹐而皆長出不止﹐穴情隱拙﹐又是順水作向﹐不入俗眼。亥龍插壬山丙向﹐俗呼蝙蝠形。後山帳樂﹐前朝特異﹐羅城秀列﹐局勢盤旋﹐龍眞穴隱﹐如頑石中之美玉﹐未易詧識。但葬時狀元已數歲﹐此催官地耳。秦公鳴雷戊寅生﹐嘉靖甲辰狀元及第﹐官至禮部尙書。二子懋約﹑懋勲皆發科﹐富貴未艾。右地在華容縣東﹐土名石筍玉。其龍甚遠﹐穿田渡水﹐忽起星巒。自小兒山湧大帳﹐奔行數里﹐換骨頓異。石嶺巍峨﹐挺然天表﹐勢壓羣峯。峯生石筍﹐卓立十餘丈﹐迥然淸俊。百里望之﹐莫不駭目。但穴結太迫﹐以木火之星﹐而作金水之穴﹐前吐余曜𨿽奇﹐主星兩臂﹐分劫尙多。俗眼必爲發祖之處﹐反以兩臂余支求正穴也。《葬書》云「羣壠眾支﹐當擇其特。眾山低﹐此獨髙﹔眾山小﹐此獨大﹔眾山土﹐此獨石。」且前應文筆插天﹐星峯矗矗﹐融結不凡。出狀元黎公淳﹐官至禮部尙書。子官方伯。但劫重﹐火性燥而易滅﹐故貴止二代﹐人少產不丰耳。左地在泉州府西北四十里﹐土名八尺嶺。其龍自葵山發脈﹐迢遞奔行七八十里。比入局﹐跌斷過峽﹐頓起衝天火星﹐侵云削峻。兩肩大展﹐復遶抱向前。中垂隱隱之脈。忽於山半開平﹐連疊數級平面土星﹐乃於土气之下融結微窩之穴﹐界合分曉﹐左右彎回﹐內堂平聚。𨿽是順水作局﹐而收拾齊整。大溪至此橫遶過右前。禦屏聳立尊嚴﹐端然朝拱。但主星卓峻衝霄﹐𨿽明堂中仰望後頂﹐髙入天際﹐不見垂落之脈﹐似乎玄武拒屍。且火星剛燥﹐亦不融結。不知連疊平坡﹐則是生土。火以生土﹐急中有緩﹐矧兩肩垂落﹐重重遶抱有情﹐風气藏聚﹐龍旺穴尊﹐朝端從美﹐眞吉地也。葬後出經歷公晟﹑教諭公綬俱贈刑部尙書。其孫光升登進土﹐官至大司寇﹔曾孫喬棟﹐官太守﹐富貴未艾。右地在泉州府西北八十里。其龍發自安溪﹐迢迢奔行八十里﹐頓起極髙大之山﹐盤旋數百里﹐結天巧之局。眾山從擁﹐髙起撐天大帳。帳中一脈﹐委蛇頓跌﹐生曜生官。兩邊帳角眾山﹐一齊左回右抱。至入首﹐結仰天金水星。中生一窩﹐四圍石骨﹐而左右遠抱之山交互過前﹐成一字文星﹐以收盡內气。此外俯視下界﹐萬山矗矗﹐穴中皆不見。但數十里外海水汪洋﹐遠接天際﹐縹緲極目﹐取日出扶桑一點紅﹐特奇之應﹐俗呼番天馬蹄形﹐以穴狀名也。出太保宣靖魯國公亮﹑端明殿學士孝寬﹑戶部尙書孝廣﹐及狀元從龍諸貴。左地在績溪縣東十里橋。其龍來歷甚遠﹐不詳述。將至作穴﹐起水星大帳。帳中落脈﹐頓起衝天木星數座﹐仍跌斷過脈﹐逶迆精巧﹐連珠數節。復頓起天然木星﹐四面皆圓﹐而全身石骨。穴結山巓。其後大帳兩角皆環抱過前﹐以爲龍虎交結。而隨身二水界送至穴前交合﹐泄下大溪﹐約髙數丈。其大溪自右而來﹐橫過於前。隔溪秀應重重﹐下手石橋鎖斷地戶﹐形勢精俊﹐風气藏聚。俗呼照天蠟燭形﹐光明穴。葬後未久﹐張氏之福祉方亨。傳奇張九朝奉一日往鄕莊﹐至城外二里許﹐於路邊登廁﹐見廁屋內靑布包裝束甚密﹐自度必商人遺物。開看﹐內有衣一件﹐簿一扇﹐銀二十錠﹐又碎銀一包。遂不往莊﹐候至日宴﹐毋有尋者。乃書字於廁曰﹕張九今日辰刻在此獲靑包。失主見此可往東莊來認。次日﹐其人尋至﹐見字﹐至莊所拜告﹐願分一半。張寔對﹐悉還之﹐分毫不取。其人拜天祝君長壽富貴。張旬日忽夢其祖與之曰「汝有陰功﹐天與吉地﹐可往十里橋邊﹐必有所遇。」覺而天曉。卽日至十里橋坐候。至日西﹐有二人押一人至﹐其人到橋邊﹐抵死不去。指曰「此內我有山一片﹐願典還谷債。」其二人不受山﹐定要谷。張卽扣之曰「谷價幾何﹖」曰「二十石。」張與銀而受其山。歸﹐語於妻曰「我夜夢獲吉地﹐果應。」次日觀山﹐全身皆石﹐毋下穴處。乃徧請明師點穴﹐十餘年﹐經師百數﹐莫有能下穴者。又自訟曰「昔夢以爲陰徳之賜﹐今無穴可扡﹐是吾徳薄。」仍捨棺木﹐修造橋路。又三年﹐其妻夢神人語曰「照天蠟燭穴居巓。」後句似言富貴﹐不能記。張喜曰「山頂必有土。」卽往察之﹐果然。乃葬父於髙頂。今五十餘年﹐有三貢舉﹐鄕稱陰徳地也。按﹕此龍穴﹐後必有顯者。其穴居山巓﹐元辰泄下數丈﹐本不利初年。五十年尙未行至木星聳秀之處﹐蓋發愈遲而福愈大﹐天理地理昭昭然﹐惟待其時耳。上諸怪穴﹐乃怪之最怪者﹐皆古仙迹﹐明驗足徵﹐非誣也。但君子語常而不取怪。況此怪之最怪﹐何可爲訓﹖然此寔乃天地藏機以福善人﹐非尋常之可測耳。矧穴怪而龍必不怪﹐造化旣明泄於龍矣﹐豈復又示以穴乎﹖知者審龍自可得穴。但極大之地﹐其怪尢甚。諺有云「地有十分大﹐穴有萬分怪。」是以古仙哲師點怪穴者﹐未嘗不細用心機﹐參詳思索。或一月而得之﹐或一年而得之﹐或數年而後明﹐或十年而後定﹐不敢輕易以爲是﹐必深知其情性﹐洞究其玄微﹐劃然神悟﹐透徹眞機﹐果有定見﹐造化在乎手矣﹐豈不難哉﹗古語云「一年學得尋龍﹐十年學不得點穴。」又云「望勢尋龍易﹐登山點穴難。若還差一指﹐如隔萬重山。」大抵乘生气全在點穴﹐而點穴須在正心誠意﹐從容精詳﹐反復玩索。此系險事﹐豈可同明顯之穴而易視之﹖切不可妄逞聰明﹐魯莽苟且。仙輩如廖公看大汾潭地沐國公祖地也﹐盤桓月餘。賴公扡黃氏蛇形﹐三移其壙。董徳彰扡倪禦史祖地﹐三遷其穴。劉誠意點金華鄭氏鞭山地﹐往來二十年始得其妙。因自嘆曰「我愛鞭山二十年﹐鞭山對我默無言。今朝始悟鞭山趣﹐貴穴從來不易扡。」此見哲人愼重不苟如此。世有自作聰明﹐彊不知以爲知﹐或以自誤﹐或以悞人﹐吾不知其設心何如也。吾又怪夫世有不思安親﹐人子一生極重大事﹐而輒信匪人﹐以斷法小術﹐妄書禍福。一或偶中﹐遂以爲神﹐而不詧其誠僞﹐一切委之﹐不免致後悔者多矣。

重刊人子須知資孝地理心學統宗卷之五上徳興山人徐善繼述同著門人樂平戴道鳴南昌徐元良參錄此以下五卷専論砂法。夫砂者﹐合前朝﹑後樂﹑左右龍虎﹑羅城﹑侍衛﹑水口諸山﹐與夫官﹑鬼﹑禽﹑曜﹐皆謂之砂也。古人以砂撥山形而相授受﹐故謂之砂。廖金精云「先賢教人元有法﹐只從砂上撥。因此號作撥砂圖﹐次第以砂悟。」謝雙湖氏乃謂「髙大者爲山﹐低小者爲砂」﹐則失其旨矣。大凡眞龍融結處﹐自然諸山拱衛﹐獻奇列秀﹐《葬書》所謂「若懷萬寶而宴息﹐若具萬贍而潔齊」﹔子微所謂「萬卒影從成禁衛﹐千官擁護是朝廷」。而前後左右遠近之砂﹐自然擁從照應。楊公所謂「但登正穴試一觀﹐呼吸四維無不至」。此皆善形容砂之情狀者也。但諸家砂法﹐略無統紀。君子觀之﹐厭其鄙俚。且因山美惡定地吉凶﹐又當以龍穴爲凖﹐砂則不過取其朝應護從之用耳。卜氏云「徳不孤﹐必有鄰﹐看他侍衛﹐以證龍穴之眞僞。」是又不可盡棄者﹐輯諸砂法。

砂法總論夫砂者﹐穴之前後左右山也。吳公云「龍穴旣眞﹐前後左右之山自然相應﹔若龍穴不眞﹐𨿽有妙砂﹐亦爲無益。」故穴﹑砂如美女﹐貴賤從夫。廖公云「龍賤若還砂遇貴﹐反變爲凶具﹔砂賤若還遇貴龍﹐砂亦不爲凶。」卜氏有「文筆變畫筆﹐牙刀化殺刀」之論﹐意先龍穴而後砂也。然曾公云「先看劫砂何方起﹐劫砂照處全無地。」《玉函》云「四山反亂走東西﹐縱有好穴亦棄置。」是又先於砂矣。蓋砂固隨乎龍穴﹐而關禍福亦緊。故何野云云「但把前砂覆舊墳﹐禍福應如神。」範氏云「先觀龍穴知眞假﹐細審龍砂斷吉凶。」金精云「龍如上格砂如下﹐𨿽貴無聲價。後龍如弱好前砂﹐只蔭外甥家。」砂之所系如此﹐豈可忽諸﹗但砂法極繁﹐難於悉舉﹐而其大要不外乎方圓尖正者爲吉﹐破碎斜側者爲凶﹐開面有情﹑秀麗光彩者爲吉﹐巉巖走竄﹑醜惡無情者爲凶。然亦只近穴者爲凖﹐遠則勿泥。若以形像論之﹐則如禦屏﹑錦帳﹑禦傘﹑金鑪﹑貴人﹑天馬﹑文筆﹑誥軸﹑金箱﹑玉印﹑殿閣﹑樓臺﹑展旗﹑頓鼓﹑玉帶﹑金魚﹑曬袍﹑卓笏之類﹐砂之吉者也。如投算﹑擲鎗﹑煙包﹑破衣﹑抱肩﹑獻花﹑探頭﹑側面﹑提籮﹑覆杓﹑斷頭﹑流尸之類﹐砂之凶者也。廖氏以富﹑貴﹑賤三科定之﹐謂肥圓方正者爲富﹐淸奇秀麗者爲貴﹐欹斜破碎者爲賤﹐亦最有理。誠於此而察之﹐砂法之妙﹐思過半矣。

論靑龍白虎《葬書》曰「葬以左爲靑龍﹐右爲白虎。」《心經》云「地理家以左爲靑龍﹐右爲白虎。」夫所謂靑龍﹑白虎者﹐穴左右二臂之異名也。《曲禮注》云「朱雀﹑玄武﹑靑龍﹑白虎﹐四方宿名也。」然則地理以前山爲朱雀﹐後山爲玄武﹐左山爲靑龍﹐右山爲白虎﹐亦假借四方之宿以別四方之山﹐非謂山之形皆欲如其物也。俗乃謂左山欲象龍﹐右山欲象虎﹐謬矣﹗夫龍虎以衛穴得名﹐固不可無﹐然亦不可深泥。蓋地亦有無龍虎而吉者﹐亦有龍虎俱全而凶者。要之﹐龍眞穴的﹐初不拘此。苟龍不眞﹐穴不的﹐縱有極美之龍虎﹐終屬虛花。然又有說焉。《經》曰「噫气爲能散生气﹐龍虎所以衛區穴。」蓋以葬者乘生气也﹐而气乘風則散﹐必有龍虎二山以衛之﹐則穴場周密﹐生气融聚。但其山有自本身左右發出兩臂爲龍虎者﹔有本身獨出﹐而兩傍之山生來抱我爲龍虎者﹔又有一畔就本身發出﹐一畔是外山生來湊成龍虎者。以本身發出者爲上﹐而他山假合者次之。皆須裹抱穴場﹐勿令孤露受風爲美。其形則初無定規﹐但要護穴有情。《囊金》云「最宜回抱﹐與穴有情。」《葬書》云「靑龍欲其蜿蜒﹐白虎欲其馴俯」是也。又須左右揖讓﹐髙低相稱方吉。切忌兩相鬥競﹐及尖射﹑破碎﹑反逆﹑走竄﹑斜飛﹑直長﹑髙壓﹑低陷﹑瘦弱﹑露筋﹑斷腰﹑折臂﹑昂頭﹑擺面﹑粗惡﹑短縮﹑迫狹﹑彊硬﹑插落﹑順水﹑飛走﹑如刀﹑如鎗﹑如退田筆﹐或生巉巖之石而成凶惡之狀﹐或東西竄射﹐或虎銜屍而嫉主﹐或龍虎齊到而雄昂相鬥﹐或左右凹空而風射穴場﹐皆爲不吉﹐不可不察。又看水從左來﹐虎山宜長﹔水從右來﹐龍山宜長。又要下手一臂逆關兜貯上手﹐方爲有力。廖氏云「龍虎古稱衛區穴﹐禍福最親切。」卜氏云「龍虎尢要詳明」﹐豈可忽乎﹖故須有眞龍正穴﹐而左右龍虎二山或有不足﹐亦未可爲全吉。又須檢點﹐恐結作未眞﹐或點穴不當。如其結作眞﹐點穴當﹐而龍虎不足者﹐乃天地無全功﹐造化有虧缺不齊處﹐也須扡葬﹐但公位不均﹐付之福緣﹐君子勿泥也。

本身龍虎圖外山龍虎圖湊合龍虎圖

龍虎所主公位及年代

靑龍管長房﹐四七十房同占﹔白虎管幼房﹐三六九房同占。此泛語耳。若斷禍福﹐須分管各房﹐年代吉凶亦然。舉二圖式﹐可以類推。中房論明堂案對﹐亦有遠近﹐分管二五八房之異。大抵君子擇地﹐求安吾親﹐公位置之勿問可也。分管者﹐如長房以第一重靑龍論之﹐四房以第二重靑龍論之。若第一重好而第二重不好﹐則第一房吉﹐第四房不吉。他仿此推。其說亦多不驗﹐君子勿泥。龍虎吉類凡十格龍虎降伏龍虎比和龍虎遜讓

以上三格皆主一門和義﹐富貴平康﹐兄友弟恭﹐妻賢子孝。龍虎排衙龍虎帶印龍虎帶牙刀龍虎帶笏印龍虎帶劍

以上五格皆主貴﹐有威權﹐能文能武。龍虎交會龍虎開

上龍虎吉格﹐不能盡述﹐姑舉十者以爲式。彼龍虎之降伏者﹐低降俯伏﹐彎抱有情也。比和者﹐左右均勻﹐不彊不弱也。遜讓者﹐或前或後﹐而不相鬥競也。吳公云「龍降虎伏﹐義門和睦﹐子孝妻賢﹐身膺五福。」範越鳳云「龍虎兩純和﹐才子定登科。」卜氏云「虎讓龍﹐龍遜虎﹐只要比和。」楊公云「饒龍讓虎君臣足﹐下了令人增福祿。堂上資財似湧泉﹐積谷堆金無數目。」故此三格皆主一門和義﹐富貴平康﹐兄愛弟恭﹐妻賢子孝也。第四格龍虎排牙者﹐兩畔重疊﹐如官貴升堂﹐而役卒執杖排衙也。範氏云「龍虎兩排衙﹐富貴播京華。」亦須交互而不使元辰水直去爲吉。第五格龍虎帶印者﹐左右皆有墩埠也。吳國師云「左右雙垂金彈子﹐七歲神童通經史。不但文章四海傳﹐更有威權振人主。」第六格龍虎帶牙刀者﹐兩畔拖尖利也。範氏云「龍畔牙刀出﹐身著緋袍笏﹔虎帶牙刀形﹐爲將統千兵。」第七格龍虎帶印笏者﹐一畔圓墩﹐一畔直埠也。董氏云「印笏如生龍虎身﹐才子英雄壓萬人。」第八格龍虎仗劍者﹐直而尖也。吳國師云「龍虎仗劍劍頭尖﹐自由斬砍掌兵權。」徐國公祖地合此格﹐詳見砂法卷圖。自排衙至此五格﹐皆主貴有威權﹐能文能武也。此五格有似帶曜﹐但曜則聯屬不斷﹐此則斷而復續爲異耳。第九格龍虎交會者﹐左右繞抱過宮也。吳公云「龍虎相交抱過宮﹐貲財易發永丰隆。」故此格主易發財祿﹐而富貴悠久也。第十格龍虎開者﹐兩畔開展落肩﹐然後抱掬彎曲也。卽肱也。《禮》曰「並坐不橫肱﹐恐防左右。」相地亦似相人﹐今開﹐亦如人之橫肱﹐祇見其軒昂驕傲耳﹐故此格主貴而立威﹐傲物輕人﹐有昂昂之態也。龍格凶類凡十格龍虎相鬥龍虎相爭龍虎相射龍虎飛走龍虎推車

龍虎折臂龍虎反背龍虎短縮龍虎順水龍虎交路

右龍虎凶格﹐亦不止此﹐姑舉十者以爲式。第一格龍虎相鬥﹐《駐馬揚鞭》云「兩宮齊到﹐人皆道好﹐必主殺傷﹐卻生煩惱。」蓋齊到無相讓之情﹐有抗敵之勢﹐故主兄弟不和。若元辰水直流﹐外面無關﹐又主因不和而退敗。卜氏云「兩宮齊到﹐忌當面之傾流。」第二格龍虎相爭﹐乃當龍虎之中適有墩埠﹐而龍虎二山齊止於墩埠左右﹐有相爭之狀﹐故主兄弟爭財失義。此格吉地亦多有之﹐宜於葬法內避之﹐則無此患。否則﹐不但不義﹐亦主男女目疾﹐及抱養墮胎等患。第三格龍虎相射﹐乃左右尖利相對也﹐主遭徒刑。謝氏云「龍虎兩尖射﹐世代主徒刑。」第四格龍虎分飛﹐乃左右兩山不相彎抱﹐而各分走向外也。範氏云「龍虎兩分飛﹐父子各東西。」第五格龍虎推車﹐乃左右兩臂直長﹐如人以手推車也。何氏云「龍虎手推車﹐田地不畱些。」第六格龍虎折臂﹐乃左右斷凹﹐如人兩臂折斷也。範氏云「龍虎兩腰低﹐風吹受孤棲。」第七格龍虎反背﹐乃左右兩臂逆向後去﹐無情抱穴也。董氏云「龍虎追奔向背彎﹐忤逆兒孫要打娘。」第八格龍虎短縮﹐乃護胎不過也。卜氏云「龍虎護胎不過穴﹐謂之漏胎﹐主孤寡貧寒。」第九格龍虎順水﹐乃左右二山隨水順飛也﹐主退盡田產。範氏云「龍山隨水出﹐便是賣田筆﹔虎山隨水長﹐便是殺人鎗。」第十格龍虎交路﹐主有自縊枷鎖之患。卜氏云「臂上怕行交路」是也。已上龍虎吉凶諸格﹐皆左右之山相同者也。復有龍凶虎吉﹑虎凶龍吉﹐左右不同諸格﹐詳圖於下﹐宜細察之。

靑龍凶格凡二十有四白虎反此同推﹐不復具圖。總論朝案二山夫曰朝曰案﹐皆穴前之山﹐本自有辧﹐不可紊而爲一也。蓋其近而小者稱案﹐遠而髙者稱朝。謂之案者﹐如貴人據案處分政令之義﹔謂之朝者﹐卽賓主相對抗禮之義。故案山近小﹐而朝山髙遠也。凡地貴於近案遠朝兩備。有近案則穴前收拾周密﹐無元辰直長﹑明堂曠闊﹑气不融聚之患﹐於以知其結作之眞﹔有遠朝則有配對﹐有證應﹐開豁光明﹐勢局宏大﹐無逼窄促窒之虞﹐於以知其气象之廣。故遠朝﹑近案俱全﹐則內外堂局具備﹐三陽六建皆明﹐而爲地之至美者也。又有一等吉地﹐不見朝山﹐卻不可圖貪遠秀而失穴。吳公云「坐下若無眞气脈﹐面前空有萬重山。」又云「坐下無龍﹐朝對成空。」只要龍穴眞﹐𨿽無朝山﹐亦爲大地﹐不必盡拘。或云「一重案外見靑天﹐後代少綿延。」予見多有美地一重案者﹐福祉悠久﹐不足深泥。卻未見有無案山而結地者。卽無近案﹐亦要左右龍虎砂相交固﹐關聚內气﹐此則如同有案。若無低小近案﹐砂又不交﹐面前空曠﹐堂气不聚﹐必無融結。時師貪其寬堂遠秀﹐指爲大地﹐最能惑人。此近秀遠朝有無眞僞之當辧者也。大抵案山宜近﹐朝山宜遠。《龍子經》云「伸手摸著案﹐稅錢千萬貫。」言案之近也。張子微云「或從百里數百里﹐忽起朝迎間邑城。」言朝之遠也。近案宜低﹐遠朝宜髙。範氏云「遠朝不怕衝天﹐近案尢嫌過腦。」且近案貴於有情。卜氏云「外聳千重﹐不若眠弓一案。」又曰「多是愛遠大而嫌近小﹐誰知就近是而貪遠非。」遠朝貴於秀麗。賴氏云「遠峯列筍天涯靑﹐文與韓柳爭髙名。」蔡文節公云「天涯目斷凝蒼色﹐不以形親見醜容。」此朝案遠近髙低等訣之所當辧者﹐宜審之哉。

論案山凡穴前低小之山﹐名曰案山。如貴人據案之義。其山宜低小﹐或如玉几﹑如橫琴﹑如弓眠﹑如帶橫﹑如倒笏﹑如按劍﹑如席帽﹑如蛾眉﹑如三臺﹑如官擔﹑如天馬﹑如龜蛇﹑如旌節﹑如書臺﹑如金箱﹑如玉印﹑如筆架﹑如書筒等物﹐而橫遮外陽朝對山之腳者是也。也不必拘其合於形像﹐但以端正﹑圓巧﹑秀媚﹑光彩﹑平正﹑齊整﹑回抱有情爲吉﹔順水﹑飛走﹑或向穴尖射﹑及臃腫﹑粗大﹑破碎﹑巉巖﹑醜惡﹑走竄﹑反背無情爲凶。或是外來之山﹐或是本身之山﹐皆宜逆水﹐謂之溯水案。《經》云「吉地應有溯流案﹐有案且須生本幹。彎環曲抱向穴前﹐諸山藉此爲護捍。」然𨿽貴其有近案﹐卻不可太近﹐而有逼窒之勢﹐主出人頑冥昏濁﹐不可訓誘。楊公云「案山逼迫人凶頑。」又不可使之突兀當前﹐如窒胸塞心之狀﹑流屍停棺之形﹐及醜石巉巖可畏之象。且遠近之說﹐亦不必太拘。惟是穴前第一重低小之山﹐或平岡﹑田畬﹑髙洲﹑小埠﹐皆是砂案﹐只要有情耳。

本身案山此本身山生來﹐橫在穴前﹐收關元辰之水而爲案者﹐極吉。吳公《快捷方式》云「本身連臂一山﹐橫在面前有情﹐不遠不髙不低﹐不斜走麄惡反背﹐卻於此外又見外陽秀峯﹐或尖圓方正﹐而此山遮卻外山筋腳﹐極爲吉地。」又須逆水爲美。楊公云「吉地應有溯流案。」其或順水而遶抱過宮者亦吉。或順水而外面卻又有逆砂以攔截之﹐則尢吉。大抵無問逆順﹐只要彎抱有情﹐開面向穴者爲吉。若直奔﹑走竄﹑反面無情及形破碎﹑尖射﹑欹斜﹑臃腫﹑斷頭﹑醜惡﹑崩洪﹑帶石﹑巉巖﹑欺壓﹑雄逼等形則凶矣。

外來案山又式外案重秀圖

此外山爲案﹐低小當前﹐亦能關收內堂元辰之气﹐不使蕩然無關﹐故亦謂之吉案。其形象不必拘﹐只要有情﹐不飛走﹑醜惡﹑尖射爲美。逆水生來爲上﹐順水遠抱過穴﹐不斜走亦吉。此山之外又見外陽秀麗之山﹐獻奇列秀﹐一重髙一重﹐乃爲美也。

論朝山夫朝山者﹐朝對之山也。欲其有情於我﹐如賓之見主﹐臣之見君﹐子之奉父﹐妻之從夫。登穴而望﹐端然特立﹐異於眾山﹐天然朝拱﹐不待推擇﹐乃眞朝也。《經》云「惟有朝山眞有情﹐將相公侯立可斷。」又云「眞龍藏幸穴難尋﹐惟有朝山識幸心。」是蓋旣有生成之龍穴﹐必有自然之朝應﹐所謂「門內有君子﹐門外君子至」。劉氏云「若有龍穴﹐而無特秀之朝案﹐乃是鬼龍虛結﹐決非眞穴。縱有十分融結﹐亦福力小。」《賦》云「毋友不如己者﹐當求特異之朝山。」然朝對之山﹐亦有數格﹐不可不察。有特朝山﹐有橫朝山﹐有僞朝山。以迢遞遠來﹐兩水夾送﹐拜伏而至者﹐謂之特朝﹐此格爲上。有此朝山﹐融結必眞。廖氏云「當面推來名曰朝﹐不怕遠迢迢。」楊公云「當面推來始是眞。」又云「朝山與龍一般遠﹐共祖同宗來作伴。」又云「客山千里來作朝﹐朝到面前爲近案」是也。橫朝者﹐橫開帳幙﹐有情面穴。或兩邊如排衙唱喏之狀。楊公云「亦有橫列爲朝者﹐若是橫朝似衙喏。前山橫過腳分枝﹐枝上作朝首先下。首下作絳或尖圓﹐雙雙來朝列我前。大作排班小衙列﹐如魚駢頭蠶比肩。」吳公云「朝山本自愛特來﹐橫案爲朝亦可裁。首起應峯身拜伏﹐消詳對面有龍回。」僞朝者﹐縱有尖峯秀麗﹐卻大勢直去無情﹐而下無拜伏之山﹐上非正應之意。楊公云「朝山亦自有眞假﹐若是眞時直來也﹔若是假時山不來﹐徒愛尖圓巧如畫﹔若有眞朝水入懷﹐不必尖圓如龍馬。但要低昂起伏來﹐不愛尖傾直去者。直去名曰墜朝山﹐𨿽有尖圓也是閒。譬如貴人側面立﹐與我情意不相關。」又云「案山如玉插靑天﹐當面推來始是眞。側面成峯身直去﹐與我無情似有情。時師見此多求穴﹐下了哪知誤殺人。」是故須察朝山之眞情﹐不可遽以尖圓秀麗之峯巒﹐便爲朝山之吉。然亦有無朝山而向水者。《八段錦》云「有案不須朝水﹐水朝無案貴多。」朱桃仙云「有案須端正﹐無山要水朝。」吳公云「有山向山﹐無山向水。水有眞情﹐自當大貴。」楊公云「也有眞龍無朝山﹐只看諸水聚其間。」至於朝山形象﹐亦不必拘。大抵欲其端正秀麗﹐或尖﹑或圓﹑或方﹑或平﹐皆須光彩嫵媚﹐忌其破碎﹑巉巖﹑崚嶒﹑醜惡﹑欹斜﹑走竄﹑反背﹑凸窟﹑尖射﹑臃腫﹑麄雄﹑崩赤﹑枯瘦﹑無情。劉氏謂﹕「朝案之吉者﹐秀特在前﹐屏幛在後﹐或平帳在前﹐秀特遠拱。尖似卓筆﹐圓似頓笏﹐方如几案﹐橫似誥輔。或五星俱會﹐三臺列拱﹐懸鍾頓鼓﹐列陣排班。對面朝拱者爲吉﹐而山岡撩亂﹐惡石巉巖﹐山腳尖射﹐形體破碎﹐勢如飛奔﹐順流而去﹐勢如屍臥﹐對穴如欹者爲凶。世俗乃有拘執形象﹐先以龍穴定作某形﹐必欲朝案合得其形爲應。如金釵形用妝臺﹑粉盒爲案﹐虎形肉堆爲案之類﹐先輩已皆力議其非﹐不必深泥。予嘗謂山川自開辟以來﹐形定不能變易﹐物類大小﹑長短﹑方圓﹑貴賤﹐隨時不同。故席帽賤於唐而貴於宋﹐金魚﹑玉魚佩於前代﹐而我皇朝不用。其它百物﹐不可殫舉。要之﹐皆非定法﹐何可拘執﹖智者勿泥。其於朝山所主富貴﹐則《囊金》謂尖圓秀麗者主文章榮達﹐方正肥滿者主子孫巨富。吳國師謂方而秀者主王侯宰輔﹐位極人臣﹐尖而秀者主文章榮顯﹐圓而肥滿者主巨富小貴。固皆有理。但砂如美女﹐貴賤從夫﹐非朝應之山所可必﹐又當先察龍穴爲凖也。特朝

論平原無朝案或問曰﹕廖氏云「第一尢嫌無案山﹐衣食必艱難。」地固以有案山朝對爲吉﹐但平原曠野﹐彌望無山者﹐是無朝案﹐此地恐不可用矣。答曰﹕平原之穴﹐只取平原爲案﹐髙一寸爲山。或田中艸坪﹐或水界田岸﹐但微髙者皆是朝案。詳而觀之﹐皆有吉凶﹐又何必泥於山峯之朝案哉﹗且山谷中亦有一等貴地無朝山者﹐卻必有近案低小之山﹐以關內气。廖氏之言﹐特爲無案而發者﹐故地不可無案。觀物祝公曰「數十里外遠朝山﹐渺渺茫茫曠野間﹐近案又無堂气散﹐千重靑秀也空閒。」梁篛溪曰「左右周回似有情﹐來龍落穴亦分明。水長無案明堂曠﹐下後兒孫家計傾。」其朝山之有無﹐不甚爲輕重也﹗

論不見外陽或問﹕地有全不見外陽朝秀者﹐此地亦有大貴力量否﹖答曰﹕亦先審龍。若龍短者﹐多是山腳漏落﹐局又窒塞﹐決無大貴力量。如是大龍結穴﹐卻多有從山重疊包裹﹐故不見外陽。只要龍眞穴美﹐外陽何足論哉﹗世人誤認大地﹐正坐此獘。蓋地之大小﹐由龍之力量。若不原龍穴﹐一槪只貪砂水﹐必爲假地所誤。誠以大堂局﹐山勢羅列﹐諸峯獻秀﹐如三千粉黛﹑八百煙花﹐起人眼目﹐昧者眩焉。不知此等山水﹐多結省郡州縣陽基。廖金精所謂「帝都山水必大聚﹐中聚爲城市﹐陰穴宜居小聚中。」故陰穴多是收斂完固﹐四勢周密﹐而不在於大堂局﹑遠秀峯之爲美也。烏可以局大便爲地大﹐其不見外洋朝秀者﹐遂謂其無大貴力量乎﹖予所見名墓﹐如朱文公母地﹐在建陽寒泉嶺﹐穴前一山逼近﹐不見外洋。文公子在﹑孫鑑﹐皆官侍郎﹐曾孫浚﹐尙理宗公主。至今徽州﹑建寜兩地﹐世襲博士。近其子孫於左扡一穴﹐出一進士﹐名淩﹐號龍岡﹐官湖廣僉憲﹔右扡一穴﹐出二鄕科。又蔡西山先生自卜壽藏﹐乃大龍結穴山谷中。左山當前﹐盡幛外洋﹐一切不見。其孫文肅公杭拜相﹐後嗣蕃衍。及廖公下樂平許學士地﹐董公下婺源倪禦史祖地﹐又京山李方伯祖地﹐臺州陳會元﹑王侍郎﹐杭州胡尙書諸祖地﹐其格也﹐圖下。文公母地﹑許學士祖地﹐俱見水法卷。倪氏地見穴法卷。右地在建陽﹐地名翠嵐山。其龍起自西山﹐開幛出身﹐奔行雄偉﹐重重渡峽﹐至翁田復大斷﹐自靑苗中過脈而起﹐又開幛成捲簾殿試之格﹐復列三臺﹐正脈中落﹐逶迆細嫩﹐勢若生蛇。兩畔重疊抱衛﹐入首太陰金星結穴﹐穴掛左角。右畔拖曜。只是穴低﹐而逆關一臂太近且髙﹐當前爲案﹐無開暢明堂﹐不見外陽。外重下山又短縮﹐內水斜流﹐似傾瀉。以俗眼論﹐龍虎﹑明堂﹑朝對﹐若無一可取﹐反似窮源僻塢。不知大龍奔行數十里﹐於此融結。而溪水環繞﹐攔截包轉﹐龍將焉往﹖穴結擁從之中﹐極其周密﹐所謂藏風聚气者也。𨿽不見外洋﹐不害其貴也。噫﹗非西山先生之明見﹐孰能識此﹖右地在京山早市﹐地名班提馬口。其龍來歷甚遠﹐不詳述。姑自少祖大月山言之﹐連起星峯落平岡﹐重重開帳度峽﹐逶迆奔行數十里。比入局﹐開大帳﹐帳中抽出嫩條。又連穿田束气﹐入首﹐結平中之突﹐突面安穴。前吐氈唇﹐左右重重包裹。下關一山﹐逆水攔過穴前﹐開正面向穴﹐成一字文星貴格。內局緊固﹐外洋寬暢﹐大溪環遶﹐湖水暗朝﹐得水藏風﹐眞吉地也。系九淵公自卜。葬後﹐其孫五華公淑登進士﹐官至方伯﹐封君南臺。公壽考八十五。孫翼軒公維楨﹑會軒維極﹑介軒維朴﹑徳軒維標﹑用軒維楫諸公﹐父子兄弟連登科甲﹐入翰苑﹐司文衡﹐富貴方全。左地在臺州府城北﹐土名後嶺。其龍與府龍共祖﹐自括蒼﹑天姥﹐歷仙居﹑天臺三四百里﹐不及詳述。將近城十里之間﹐分脈右落﹐寔乃府龍之送從龍也。起髙大山峯﹐疊疊如帳。帳中抽出一脈﹐逶迆奇巧﹐走馬串珠咸偹。又自本龍右帳隨生一枝﹐一般髙大。而此龍借左邊府龍之山爲用﹐卻又是包在中間﹐頓跌牽連﹐伏落低平﹐直出數百丈。而結穴橫於腰﹐乃以府龍過峽之星爲文星正案﹐淸奇特異。本身右手不轉﹐而府龍開帳之背﹐卻自纏過右手之後有情﹐逆大江而作門戶。府前望海諸峯﹐疊在水口﹐皆爲得力。但穴前無餘气﹐又在低平之中﹐四山髙聳﹐面前迫窄﹐亦無文筆﹐不見外洋。本身下手直去﹐不入俗眼﹐呼作飛劍出匣形。葬鋪靜陳公﹐人丁大旺﹐出進士﹑會元﹑會魁﹑鄕薦﹐衣冠數十人﹐理學一人﹐卽恭湣公。迨今富貴未艾﹐鄕傳系遇鬔頭仙下。

右地在杭州府治東北二十五里﹐土名星亭山。其龍自平田頓起髙大峯巒開帳﹐帳中開脈分枝﹐迢遞數里﹐自相從聚環抱。雙龍雙虎﹐中垂一乳﹐水木之星落穴﹐倚過右邊。幹龍入首﹐作戌山辰向﹐形如風吹羅帶。內气藏聚﹐明堂內外交鎖﹐不見外洋。葬後出端湣公世寧﹐登進士﹐官至太子太保﹑兵部尙書﹐贈少保。子曰純﹐官太守。

右地在臺州治東二十里﹐地名上田。其龍來脈甚遠﹐自髙山撒落平田﹐五六里不見蹤迹。將結穴﹐忽於田中突起墩埠﹐相牽相連﹐三四轉疊﹐乃成金星融會﹐前後左右登對﹐大小遠近均停。四面太陰文星相聚﹐術家謂之四金相照﹐貴格。敬所王公父子四文魁﹐乃其應也。原取螃蟹吐沫形。夫形固不可執﹐亦有偶合奇驗者。是地穴前有流泉﹐敬翁孝誠鋪石甃砌之。工未完而泉已濁涸﹐遂傷少丁及陰人數口。或謂蟹不得吐沫之故。仍去諸石﹐不兩月﹐泉復流﹐淸如舊。此見形之肖者﹐亦有若是之不爽云。左地在莆田縣西南二十里官路上。其龍與府龍分結﹐自三紫山分脈﹐磅礡綿亙﹐頓伏雄俊。比入首﹐開大帳﹐帳中抽出正脈﹐垂頭結穴。左右彎抱﹐重重包裹。當面右臂橫攔﹐以作近案﹐關聚內气。外洋暗拱﹐溪水環遶﹐系尙書簡肅公良永勅葬之地。以俗觀之﹐右山順水﹐內堂逼狹﹐不見外洋。下手寬遠﹐造亭以補之﹐亦作法之善也。不知龍气旺處﹐局多緊固。外洋不見何害焉﹖方氏葬後﹐科甲聯登﹐人才疊出﹐富貴壽考。贍厓公攸績官山東左方伯﹐福祉綿延未艾。右地在臨海縣東北十里﹐土名雙橋。其龍自府龍分出﹐頓起衝天木星﹐一連四座﹐奇秀非常。兩邊護從﹐重重疊疊﹐逞奇列秀﹐數十里外大纏大遶。本身一脈淸俊﹐入首星辰尊貴﹐成太陽金星﹐開窩正淨﹐融結精巧。當穴前吐一唇﹐鋪下平田數十丈﹐仍突起圓山如蛾眉﹐以作正應。穴前八字水交於左邊﹐遶從右去。而右砂隱隱﹐逆抱過前。倒流百步﹐轉卯。出口處有龜蛇捍門﹐屈曲流入丁方。丁上文筆插天﹐穴中不見。出鄧公﹐登庚戌進士﹐官都諌﹐升光祿卿﹐人丁大旺﹐田連阡陌﹐一門鼎盛。論朝山暗拱或問地理書謂「明朝不如暗拱」﹐此說何如﹖答曰﹕眞龍結作﹐其力量大者﹐𨿽數百里之外﹐猶爲用神。如朱子論冀都地﹐謂江南五嶺諸山乃是第四五重案。其間相去數千里﹐安得而見﹖只是論地先要識大勢﹐然後可以語此。若小龍小穴﹐亦欲指遠外山水以爲朝拱﹐則非也。蓋必有百里來龍﹐方有百里局勢﹔千里來龍﹐方有千里照應。各隨龍穴力量何如。嘗見今人論地﹐不察龍穴力量﹐一槪貪遠秀﹐慕大局﹐凡案外水口各處﹐有奇峯秀水﹐則指爲暗拱。及見有凶山惡水﹐則又謂穴間不見無害。噫﹗何其謬耶﹗旣吉者爲暗拱﹐其凶者豈非暗殺乎﹖此不識根本﹐徒論枝葉者耳。苟龍穴眞貴﹐則其凶惡形狀𨿽列於前而見之且不足畏﹔龍穴不眞﹐𨿽奇峯插天﹐秀水特朝﹐亦爲無益。況其不見者﹖楊公云「砂如美女﹐貴賤從夫﹔水似精兵﹐進退由將。」卜氏云「本主微賤﹐文筆變爲畫筆﹔龍穴特秀﹐殺刀化作牙刀。」此不易之論也。然又貴於活變﹐圓機心悟﹐不可執一。固有穴間不見﹐奇妙暗拱於外﹐而其應亦在於外者。或女貴﹐或離鄕而貴﹐或貴在外家﹐皆是也。且如建陽書林陽基﹐四面奇峯周回羅列﹐秀入云表。及至入穴﹐則麄山迫塞拱夾而已﹐面前之奇砂皆列於外﹐斜走不止。此乃秀气發揚於外﹐而內則窒暗卑污﹐故其間亦蔑有顯者﹐𨿽多丰富﹐而俗不尙禮。然文藉乃由此出﹐遠播天下﹐是亦外秀之應也。論朝山亂雜《葬書》云「若懷萬寶而宴息﹐若具萬贍而潔齊。」又云「若寶而有也。」《黑囊經》云「前砂欲其堆了堆。」《雪心賦》有「三千粉黛」﹑「八百胭花」之說﹐是皆言前砂以重疊爲貴。誠如所論﹐不幾於太亂雜乎﹖夫前朝之砂固貴其重重疊疊﹐獻奇列秀。然峯巒太多﹐亂雜混濁﹐可以向此﹐可以向彼﹐則情意不專﹐烏得爲吉﹖《賦》云「尖峯秀出﹐只消一峯兩峯。」則確論也。吳公《口訣》云「三峯對中﹐兩峯對空。」其愼重如此。如樂平縣徐附馬祖地﹐前峙雙峯。先是﹐一明師同其徒見之曰「此地當出國婚之貴。」其徒遂爲徐氏私下之﹐不識向空﹐而偏向一峯。師復過之﹐訝曰「誤矣﹗」乃索其課﹐題曰「好對空兮卻對峯﹐他年莫地道無功。爲官必定因妻貴﹐意正濃時卻中風。」後徐氏果兩尙公主﹐驕橫不檢﹐廷臣劾之取首級。可見兩峯尙有對空之不可誤﹐況峯巒之亂雜者乎﹖故龍虎山張眞人陽基﹐前對琵琶山﹐舊名鎗刀山﹐𨿽聳拔森立﹐如鋸齒排列﹐然以太多而不得爲文筆﹐乃符筆矣。其富貴自兩漢相傳至今﹐悠久不替﹐乃其龍穴之美﹐非前砂之所能主也。𨿽然﹐卻又不可拘執。若前峯環列﹐獻奇逞秀﹐又多爲大貴龍穴之應。只要中間有一二峯特異﹐取爲正對﹐如金雞縣狀元吳伯宗公陽基在新田者﹐前朝七十二峯﹐果出七十二人科第。然七十二峯豈非多乎﹖只是中有雙峯特異﹐以爲正對吳氏兄弟俱登一甲。又蘭溪縣範氏祖地﹐前對九峯﹐有九子登科之貴﹐是其應也。故凡峯巒混雜者﹐必須中有一二峯挺然獨異﹐天然朝拱﹐不待推擇。而余山排列﹐皆面面有情﹐擁從左右﹐乃至貴之格也﹐又不可以亂雜論。惟欲其去穴稍遠爲吉。蓋眾峯羅列﹐若太近穴﹐終覺亂濁。稍遠則自然淸奇秀麗。何也﹖秀峯𨿽秀﹐近而視之亦醜﹔醜峯𨿽醜﹐遠而視之亦秀﹐故爾。大抵朝山𨿽欲其列秀獻奇﹐又不可徒貪其秀﹐致有失穴之患。故曰「坐下若無眞气脈﹐面前空有萬重山。」又曰「坐下無龍﹐朝對成空。」尢當致察於龍穴﹐而不可徒以朝秀爲愛耳。予嘗謂世人都只愛尖峯﹐不知地理重眞龍。龍若不眞穴不的﹐朝堪圖畫總成空。蓋亦崇本抑末之意。龍虎山圖見陽基捲。新田吳氏陽基圖見陽基圖。

右地在樂平縣金山鄕。其龍穴俱美﹐惜乎立向少差﹐減福如此。蓋立向旣差﹐則內之乘气分金﹐外之砂水向背皆相戾矣。所謂差之毫釐﹐謬以千里﹐豈不信夫。

左地在蘭溪縣東一里許﹐乃縣龍之分結者。分後頓起展誥土星﹐爲貼身帳。自帳中正脈抽出﹐側落一邊﹐開口成窩穴之格。內堂團聚﹐外洋開暢﹐金華府河水橫抱﹐繞帶左右。龍虎均勻奇巧﹐近案逆水彎抱有情。外面九峯﹐插天特秀。範氏葬後﹐一父生十子﹐九登科。其一未第者﹐是爲香溪先生浚﹐篤志道學﹐世稱大儒﹐故今俗傳十子九登科云。

論孤峯獨秀或問﹕朝案亂雜之說﹐固已聞命。然一山朝拱者﹐又有謂孤峯獨秀而不吉﹐何也﹖答曰﹕此說是論龍身﹐非論朝砂也。蓋龍法忌孤峯獨秀﹐恐其單寒。所謂龍怕孤單﹐而貴有蓋送護從者是也。朝砂則欲其聳秀。苟有一峯挺然獨異﹐秀入云表﹐乃極貴之格﹐砂法中謂之文筆插天。若坐下龍穴眞的﹐主理學大儒﹑神童狀元之貴﹐又何忌夫一峯之獨秀乎﹖嘗見朱文公﹑王荊公之祖地﹐羅一峯公陽宅也﹐皆是一峯特秀﹐豈可謂孤峯獨秀而不吉﹖或曰﹕誠如所論﹐則《雪心賦》內「文筆孤單」之說非與﹖曰﹕《雪心賦》後人更換本文處極多。嘗考董徳彰所注本作「文筆欹斜」﹐頗爲有理。蓋《賦》旣有文筆孤單之忌﹐又何復云「尖峯秀出﹐只消一峯兩峯」﹖豈應自相矛盾如此﹖其不足信明矣。且龍穴眞貴﹐𨿽朝峯欹斜﹐亦不爲大害﹐但稍減力而已。嘗觀寧都縣尙書董文僖公祖墳頓鍾形在縣之地名璜坊者﹐前峯欹側﹐其課云「可惜狀元峯不正﹐他年亦作探花郎。」果出文僖公越﹐登成化已丑科探花﹐官至禮部尙書。可見地之美惡在龍穴﹐而不在於前朝之峯。故𨿽欹斜亦且出貴﹐而何孤峯獨秀之足忌哉﹗

重刊人子須知資孝地理心學統宗卷五上之二徳興山人徐善繼述同著論前應後照穴前案外之山﹐謂之前應﹔穴後玄武頂背之山﹐謂之後照。亦曰前照後蓋﹐卽前朝後坐之山也。謝氏謂之前親後倚﹔陳氏謂之在後者爲寶殿﹐在前者爲龍樓﹔卜氏謂前帳後屏﹔劉氏謂特秀在前﹐屏幛在後﹔鄭氏謂「羣峯獨秀矗矗於其前﹐疊帳獻奇層層於其後。」皆指此也。周東樓謂前應卽第二重案山﹐及三重五重皆是。要尖如筆﹐卓如笏﹐方如誥軸﹐重髙一重﹐如襯錦然﹐皆端正美好者是也。後照卽福儲峯﹐乃祖山在結頂之後﹐或兩臂之外﹐尊貴髙大﹐矗矗然托護於玄武﹐如寶座﹐如禦屏﹐如幃帳﹑簾幙者是也。若回龍﹑脫龍﹑橫龍之穴﹐不得祖宗爲照山﹐亦須外山之尊貴髙大者在後托護之﹐使玄武枕以爲照﹐而不陷於空亡可也。有等怪穴﹐翻身逆勢﹐坐空以當朝水者﹐又有坐後有深潭融注﹐或水纏遶合襟者﹐皆不以此拘也。其前應之山﹐若得有近案山可關內堂﹐則外𨿽無應山﹐不害其爲吉地。卜氏云「外聳千重﹐不若眠弓一案」是也。楊公以向前空闊無朝應爲人劫。若當面有水陽朝﹐或有低近之砂橫抱﹐則不忌。故曰「人劫當從向上求﹐面前空闊要遠朝如無遠朝﹐是犯人劫。有水特來砂橫抱﹐信知人劫小爲妖。」大抵前應後照山俱全而重疊者﹐尢爲上吉。二者較之﹐後照尢緊。萬物負陰而抱陽﹐故穴後不可以無屏障以蔽背風。其坐後髙山﹐亦謂之天柱峯。卜氏云「天柱髙而壽彭祖。」亦謂之福儲峯。趙緣督云「後座重重髙照﹐百福攸集。」故有此山﹐則主福壽雙全﹐康寧百順﹐人丁蕃衍﹐富貴攸久。如承天曾司空始祖地在彭澤者﹐其前應後照重疊齊整﹐故司空喬梓﹐髙壽厚福﹐夫婦齊眉。諸孫蕃衍﹐四世同堂﹐滿門朱紫﹐百福咸集﹐是其格也。又徐國公始祖地在丰城者﹐亦以後枕帝座﹐蓋照有力﹐前應齊全而吉。二圖並具下。右地在彭澤九都﹐土名橋亭。其龍來自鳴水山﹐遠不詳述。至計家嶺﹐頓起禦屏爲少祖。棲閃數節﹐橫列大帳﹐中峯獨聳福儲。又數節入首﹐列三臺。中臺推出正體太陽金星﹐開口結穴。穴間平坦﹐左右包裹重疊﹐取作蓮花形花心穴。穴下餘气鋪氈﹐明堂融聚﹐近案順水拜伏﹐爲謝恩領誥。外洋諸峯﹐如掛榜﹐如天馬﹑文筆﹑席帽﹐種種羅列﹐前應後照齊全。水口獅象捍門﹐流神遶靑龍﹐纏玄武﹐諸吉咸備﹐眞美地也。元至正間﹐曾氏葬寶二公。公四子﹐伯永一﹐居橋亭﹔仲曰永二﹐居柳樹下﹔叔曰永三﹐居小嶺。今皆富盛。季曰永四公﹐以武功從太祖髙皇帝肅淸江漢﹐定藉安陸今承天衛官藉。再傳百戶公﹐三傳萬戶公﹐延及於今﹐世襲千戶。知縣公遜﹐歲薦。今金堂贈太保﹑尙書。贈員外公輝﹐以孫貴﹐贈太保﹑尙書。七代陽白公璠﹐登進士﹐官陜西少參。致仕﹐進階中憲大夫﹐累封太保﹑工部尙書。羅泉公秉﹐歲薦﹐授光祿署丞。八代確庵公省吾﹐登進士﹐累官太保﹑大司空﹐衣蟒束玉﹐世代皆一品恩榮。廩生速庵省吾﹑可庵宗吾﹐及九代諸孫﹐人文濟濟﹐福祉未艾云。按﹕是地也﹐龍勢雄猛﹐武星結穴﹐力量全﹐故主世襲簪纓。天柱髙﹐福儲厚﹐故主享遐齡﹐備百福。前沙順水拜伏﹐故離鄕顯貴。餘气多﹐故人丁衍﹐運祚永。右地在丰城﹐土名桐槽。其龍自羅山入臨川境﹐轉至桐槽﹐系省龍分結﹐迢遞而來。將入局﹐橫列大帳﹐左右天乙﹑太乙中聳﹐帝座秀異淸奇。正脈從帝座中逶迆而下﹐復開九腦芙蓉帳。帳中頓起大貴人﹐聳立特異﹐節節上格貴龍。復大斷﹐霞帔過脈﹐隱隱三臺掛角而下﹐撒落平坡﹐開口結穴。到頭醜怪﹐穴似散漫﹐龍虎帶劍﹐似乎分飛不顧﹐俗見無不驚駭。殊不知大龍幹地﹐曜气發露﹐貴秀全在於此﹐但不利初年耳。徐氏宋建炎四年葬後﹐果不利﹐從戌遷濠州﹐生王﹐爲我皇朝開國元勲﹐朝班廟享﹐皆居第一﹐封魏國公﹐進中山王﹐三代追封王爵。女爲文孝皇后。次子永昌﹐復以成祖推功﹐封定國公﹐南北兩京﹐世襲公爵﹐俱掌兵政。諸勲貴莫與比論。舊有記云「桐槽大地﹐獵獵塌塌。火腳金頭﹐卻似牛軛。帝座後殿﹐貴人前席。日月捍門﹐龍虎持戟。有人葬著﹐王侯兩國。百年已後﹐富貴方得。若問發迹﹐先須江北。按﹕是地也﹐龍分省城正幹﹐穴枕帝座﹐故力量大。日月捍門﹐故王侯之尊。穴怪《怪穴訣》云「金頭火腳﹐葬火消爍﹔火腳金頭﹐葬下封侯。」此火腳金頭也﹐堂气順﹐故發越遲。龍虎俱帶貴曜﹐兄弟皆掌兵權。曜飛楊﹐局逐水﹐故離鄕而貴。𨿽然﹐徐氏之貴地尢多﹐未必全在此穴。但其鉗記若是﹐其驗亦神矣哉﹗傳疑晉郭景純至丰城﹐攺扡邑治。見此水口有日月捍門二阜﹐訝曰「此內有至尊地乎﹖」隨察之﹐曰「日月反位﹐非至尊﹐不過王侯地耳。」遂私作記而去。觀其神驗如此﹐信非景純不能。論左輔右弼左輔右弼者﹐龍穴貴證也。在穴之左右特起兩山﹐夾耳對峙者﹐尢爲緊切。要夾照登對﹐不相參差爲美。又要髙低﹑大小﹑遠近相等﹐方爲合格。或圓聳如太陰太陽﹐謂之日月夾照﹔或卓立如頓筆展旗﹐謂之文武侍衛﹔或方平延褒﹐謂之列幛列屏﹔或圍遶盤旋而包裹﹐或髙峙秀拔而拱夾﹐或重重疊疊﹐如禁衛兩班﹔或濟濟森森﹐如影從萬卒。此皆左輔右弼﹐侍衛之砂之至貴者也。其在後龍之左右者﹐謂之天以太乙﹔其在過峽之左右者﹐謂之天角天弧﹔其在前朝之左右者﹐謂之金吾執法﹔其在明堂之左右者﹐謂之天關地軸﹔其在水口之左右者﹐謂之華表捍門。一皆輔弼推類之易名也。其或邊有邊無﹐邊多邊少﹐邊髙邊低﹐邊大邊小﹐則不合此格﹐貴又差輕矣。論天門地戶天門地戶﹐亦名三門五戶。在法天門欲其開闊﹐地戶欲其閉密。卜氏云「垣局𨿽貴﹐三門逼窄不須觀。形穴𨿽奇﹐五戶不關何足取。」又云「所貴者五戶閉藏﹐所忌者三門緊窄。」蓋穴之左右﹐不問靑龍白虎﹐但水來一邊謂之天門﹐水去一邊謂之地戶。趙緣督雲「水從左來流右去﹐左邊爲天門﹐右邊爲地戶﹔水從右來流左去﹐右邊爲天門﹐左邊爲地戶。不拘靑龍白虎﹐但水來一邊要開闊寬暢﹐山明水秀﹐水去一邊﹐要髙帳緊密﹐閉塞重疊﹐不見水去爲吉。合此則結作眞﹐力量大﹐發福速﹐運祚遠。若天門當開而反閉塞﹐地戶當閉而反寬曠﹐乃是山水不相交會﹐此處決無眞龍結作﹐不必尋索穴場也。」世俗有誤執白虎不宜髙昂﹐而不察水之來去者﹐是未獲眞訣﹐而以白虎爲眞虎耳。殊不知靑龍白虎﹐乃術家假借此名﹐以稱左右之砂而已。只要收水一邊山勢彊盛有力﹐收得水住﹐使气便融聚。董氏徳彰謂「下砂收盡源頭水﹐兒孫買盡世間田」是也地戶與下手及水口之砂同推。旣曰下手砂﹐又何可拘靑龍白虎﹖且極大之地﹐秉生殺權﹐爲都邑省郡者﹐右砂彊勝。如京師之西山﹐南畿之雞籠﹑石頭城﹐福建之虎頭﹐江西之西山﹐浙江之西湖諸山﹐莫不皆然。此又以右勝爲威武之權耳。第尋常小可之地﹐又不可以此爲法也。論羅城垣局羅城垣局﹐卽前朝後托相連於周圍者也。要重重疊疊﹐髙聳周回﹐層層級級﹐盤旋圍遶﹐補缺帳空﹐如城之有女墻垛者﹐故曰羅城。又如天文三垣星象﹐各有圍垣之星以衛帝座﹐故又謂之垣局。垣局者﹐卽羅城也。卜氏云「紛紛拱衛紫微垣﹐尊居帝座﹔重重包裹紅連瓣﹐穴在花心。」又曰「山外山稠疊﹐補缺幛空。」又曰「華表捍門居水口﹐樓臺鼓角列羅城。」賴氏曰「四神八將應位起」﹐楊氏曰「外山百里作羅城」﹐皆善言垣局之情狀者也。大抵欲其寬大周圓﹐不知水從何出。朱子曰「拱揖環抱無空缺處﹐宛然自一干坤。」乃羅城之上吉也。

重刊人子須知資孝地理心學統宗卷五上之三徳興山人徐善繼述同著論樂山樂﹐喜好也。橫龍之穴﹐喜有此山托帳於後。樂山者﹐穴後樂托之山﹐正應穴場而蓋托者是也。撞背來龍結穴﹐及穴星起頂者﹐皆不論樂。惟是橫龍穴﹐及凹腦﹑側腦﹑沒骨等穴﹐必要樂山貼身蓋應﹐方爲眞穴。廖氏云「橫龍結穴必要鬼﹐樂山宜後峙。」吳公云「擔凹攀鞍要樂山﹐切須貼背應穴場。」故樂山爲枕穴之砂﹐不可不審。然樂有三格﹐曰特樂﹑曰借樂﹑曰虛樂。特樂者﹐遠遠特來﹐挺然貼穴﹔借樂者﹐𨿽非特來﹐而橫帳貼穴﹐不令空曠﹔虛樂者﹐旣非特來﹐又不橫遶﹐而低陷躲閃﹐散亂遠曠﹐枕穴不著者也。特樂爲上﹐借樂爲次﹐虛樂不可用矣。其於形象﹐皆不必拘。惟以端然卓立﹐髙闊帳護﹐不令空缺爲吉。且樂星亦不拘定是本身山﹐只客山亦可。若得樂下之水流到穴前﹐最爲至貴。又穴上回頭便見樂山﹐或明堂中見者最吉。皆須貼背﹐不宜遠曠。特樂圖借樂圖虛樂圖

此遠山特來﹐挺然貼穴應樂者﹐至吉﹐主驟發富貴﹐大旺人丁﹐康寧長壽。此橫幛貼穴﹐不空缺﹐正樂應﹐亦有力﹐是吉地眞穴﹐福祉於特樂。此穴後空虛﹐無正樂﹐𨿽有小山﹐偏旁低閃﹐不枕穴場﹐是凶地假地。右地在浮梁縣北鄕﹐金探花公達葬父地也。其龍甚遠。將作穴﹐開帳中落出脈﹐連起數節文星﹐落下平坡﹐成盧鞭裊﹑落地梅花之格。兩畔小埠夾從﹐正脈中行﹐壘壘復起文星﹐跌斷結咽﹐入首結天才凹腦之穴。後樂貼背﹐撐頓有力。前面堆堆疊疊﹐奇峯朝拱。明堂湖田融注﹐下關抱衛有情﹐曜气壇褥﹐證應明白。系艮龍入首﹐扡巳丙相探花公春秋二榜﹐皆在丙科﹐是其驗也﹐卯水朝入。以攀鞍穴後樂撐貼﹐取作躍馬赴敵形﹐屯軍案﹐眞特樂有力﹐催官之格也。嘉靖辛丑年卜葬﹐後六年丙午﹐公乃發魁。又十年丙辰﹐會元及第。今富貴方隆。左地在廣昌縣西一里﹐土名桃竹坑。系縣龍分結。分後五峯中出﹐逶迆頓伏。將入穴﹐乃束气起天財土星﹐橫脈結穴。穴完又起星峯﹐踴躍以去。立穴處似過脈狀。只是後有禦屏特樂﹐撐貼有力﹐證得情眞。穴前一字文星及蛾眉爲案。案外奇峯獻秀﹐下關逆抱包裹。前鋪官星﹐大河遶帶﹐局勢完密﹐眞貴地也。吏部公文淵父以疫卒洪武丙寅﹐擡柩至此遇雨﹐遂葬﹐今鄕稱天葬地。公時方半歲﹐乙丑生﹐後登永樂戊寅進士﹐累官至吏部尙書。子喬新﹐官至刑部尙書﹐謚敏肅。玄孫曰源﹐進士﹔曰濤﹐元解﹔曰沆﹐解元。子曰孔陽﹐諸公連登科甲﹐富貴方隆。右在邑北一里﹐土名鄭衝元﹐乃縣龍分結。自分脈後﹐過分水嶺峽﹐頓起丫山﹐開大帳﹐仙橋出脈﹐走弄數十節。入局頓起飛蛾鶴騰翼格﹐中垂嫩脈﹐落平坡﹐爲太陰轉面開窩。窩間微乳﹐兩畔微鉗﹐穴情甚巧。前吐坦氈﹐左右盤纏﹐龜蛇捧抱﹐橫脈落穴。後樂一峯﹐挺然特聳﹐取作仙人跨鶴形。明堂﹑朝對﹑下關﹑水口皆美﹐董徳彰先生下﹐課云「鶴騰亥脈出仙橋﹐卯向分明艮水朝。一峯西兌撐天柱﹐兩峯辰巽貼雲霄。左右龜蛇盤足下﹐面前丹詔列功曹。人間富貴渾閒事﹐定有天書詔譽髦。」左地在丰城長安之蠏坑。其龍起孤山作祖﹐行數十里來﹐踴躍奔騰﹐磊磊落落。將入局﹐頓起九腦芙蓉大帳。帳中落脈﹐大斷過峽﹐重疊迎送。復起飛蛾﹐中出一脈﹐走弄成盧鞭三裊貴格。結咽入首﹐爲平面太陰文星開窩之穴。橫脈結作﹐借樂立穴。喜有後山髙帳﹐樂托有力﹐正應其穴﹐所以爲吉。且左右龍虎均勻﹐當面天馬雙峯正案﹐田源潮水聚堂﹐下關水口交固﹐眞可稱貴地。葬後孫氏溥發解嘉靖壬子﹐兄弟聯登科甲。惜乎來龍山上挖取煤炭﹐傷泄龍气﹐故未可云盡美也。上樂砂姑出此三格﹐辧其眞僞﹐以定取捨耳。其有左樂﹑右樂﹑中樂﹑長樂﹑髙樂﹑低樂等格﹐則詳於樂山證穴之下﹐玆不重及也。論下手砂不問西南東北﹐但去水一邊謂之下手﹐又曰下臂﹐又曰下關。訣云「有地無地﹐先看下臂。」又云「看地有何難﹐先觀下手山。」又云「未看後龍來不來﹐且看下關緊不緊﹔未看結穴穩不穩﹐且看下關回不回。」此等語𨿽淺近俗俚﹐然至理本不外是。蓋下手砂最關緊切。有下闗則結作﹐無下關則無結作。下闗重疊﹐結作愈大﹔下闗空曠﹐則不須尋地。吳公《地理件目》云「凡靑龍白虎旣渾全﹐美好布法﹐不問左右﹐定要下手一山兜乘得上手山過﹐方是吉地。假如穴前水流倒左﹐則左爲下手﹐要左臂一山逆水﹐長於右山﹐兜住右邊山水。若穴前水流歸右﹐則右爲下手﹐要右臂一山逆水﹐長過左山﹐兜住左邊山水﹔如此謂之逆闗﹐乃爲吉地﹐主發財祿。若下手短縮﹐兜上手山水不過﹐其它好處皆不得力﹐乃是假穴﹐不可下也。」按﹕《件目》此論﹐誠爲有理。且逆水下關﹐謂之財砂﹐最能發財。楊公云「惟有下手救得人﹐世代不教貧。」廖氏云「問君如何富﹐下山來相輳。問君如何貧﹐下山順水奔。」董徳彰云「下砂收盡源頭水﹐兒孫買盡世間田。」萬萬山《何知歌》云「何知人家富了富﹐下臂重重來抱顧﹔何知人家貧了貧﹐下關空曠不朝墳」是也。大抵逆水砂不虛生。凡見一山迢迢彎曲﹐逆兜上手水者﹐便宜尋索龍穴﹐決有結作。愚嘗謂「有山逆水不虛生﹐定爲眞龍作股肱。盤桓收截源頭勢﹐宜於此處覓佳城。」亦指下關言耳﹐學者審之。靑龍逆關白虎逆關白虎順關靑龍順關

此靑龍長﹐兜乘得上手山水過﹐乃是吉地。此白虎長﹐兜乘得上手水過﹐乃是吉地。此靑龍短﹐兜乘上手山水不過﹐乃是凶地。此白虎短﹐兜乘上手山水不過﹐乃是凶地。若有大河﹐不可只論小水﹐又須以大河水論順逆。大抵有一重水﹐必要一重砂收之。如小水倒左﹐大河水倒右﹐卻要近穴左山先長﹐以收小水﹐然後外重又得右山長﹐兜收大河之水﹐方爲合法。蔡牧堂云「順逆二途﹐如盲如瞽﹐似非灼然有見﹐鮮不以逆爲順﹐以順爲逆。」是故要知山川之大勢﹐黙定於數里之外﹐而後能知順逆於咫尺微芒之間。否則黑白混淆﹐以逆爲順﹐以順爲逆者多矣。

此小水倒歸右﹐大河水倒歸左。近穴虎山先長﹐以收小水。外重龍山又長﹐以收大河之水﹐爲合格﹐是美地。

此小水倒歸左﹐大河水倒歸右。近穴龍山先長﹐以收小水﹐外重虎山又長﹐以收大河之水﹐爲合格﹐是美地。凡下關砂﹐又須審其有力無力。若徒有下關而不近穴﹐或低小﹐或短縮﹐或順水不回﹐謂之無力﹐𨿽多無益。若其山髙障﹐回護顧穴有力﹐𨿽只一重﹐或只十數步﹐亦能結作。逆砂一尺可致富。又云「不要千山並萬隴﹐一山有情亦足用」是也。然此特甚言下砂逆水之不虛生者﹐其寔一山有情﹐與夫數步逆砂﹐縱有融結﹐不過裁剪小穴﹐張山食水而已。若論大地﹐須合諸山眾水觀之﹐非一山之所能結也。已上所論下手砂法﹐以逆關爲吉﹐順關爲凶﹐此乃地之常格。卻又有等大富貴地﹐多是順關順纏而吉者﹐惟要大勢是逆局則美。蓋逆局要順纏﹐順局要逆纏﹐此亦陰陽交會自然之理。予兄弟所見甚多﹐如信州於知府祖地﹐上手髙曲﹐下手短縮。泉州莊氏地﹐上砂順竄﹐下臂空曠﹐皆吉﹐乃其格也。左地在廣信﹐土名新潭。亥龍巽向﹐俗呼寒牛出欄形。其龍逆水奔上﹐將入首﹐起飛蛾落脈﹐逶迆如生蛇。頓起金水天財穴﹐後有孝順鬼。龍虎護穴﹐如牛角彎抱。肘外則直長無情﹐元辰長。而外山上首髙出﹐下手空曠爲異耳。蓋元辰𨿽長﹐前有湖水聚注﹔龍虎山內彎外直﹐卻穴間不見飛走。且肘外直長﹐乃曜气也。上山髙大﹐乃靑龍起庫。下𨿽空曠﹐乃系逆局﹐大河水遶。卜氏雲「水纏便是山纏」也。所貴者穴後樂山特特﹐襯貼有力﹐證得穴場明白。葬後卽出閬山公﹐名洪﹐登正徳辛巳進士﹐官太守﹐巨富﹐福祉未艾。左地在晉江縣南二十里。其龍甚遠不盡述。姑自少祖言之。羅裳山漲天水星﹐千絲墜格。帳中抽出一脈﹐逶迆淸巧﹐金水疊疊﹐起伏精俊﹐骨脈秀異。連斷過峽﹐有小墩埠金彈子夾脈。兩邊纏護﹐重重包送。至八石山﹐結莊氏陽基。眾山從簇﹐乃復起水星帳。帳中出脈﹐金水磊落﹐十數級間﹐精神頓異。仍起疊帳﹐偏落右邊﹐入首結穴。而左山髙聳﹐外重紫帽諸山插天。右卽大海汪洋﹐一望無際﹐惟姑山如天馬浮於海波之心。登穴見前面府城﹐東西二塔如卓筆左右﹐而淸涼三臺正照。大洋﹑小洋﹑鳳山諸秀又皆逞奇列異﹐莫不快目。但結穴偏側﹐左山太重﹐右邊風掃﹐靑龍順竄﹐不入俗眼。不知水纏便是山纏。且水之深處﹐卽山之髙處。郭氏曰「得水爲上」﹐故爲吉地。葬後﹐出琦公﹐鄕薦﹐晉陽知縣﹔壬春﹐進士﹐節推﹔一俊﹐進士﹐少參﹔用賓﹐進士﹐僉憲﹔國楨﹐進士﹐現任布政﹔壬凡﹑思寬﹑履丰俱進士﹐現在﹔望棟﹑履朋俱鄕薦。人文濟濟﹐福祉未艾。長房﹑中房皆離鄕出貴﹐今漳福興莊氏是也。惟少房守祖﹐人丁富盛。若時俗之見﹐必以右臂風掃﹐小房不利爲嫌﹐孰知水勝於山之妙哉﹗又二地﹐其一乃下手短縮﹐上手髙出。其一乃上砂順竄﹐下臂空曠﹐皆吉。又有一等翻身逆勢﹐全無下關而吉者。廖氏云「坐空轉面去當潮﹐不怕八風搖」是也。又有順水砂﹐順關門﹐又有上砂髙逼﹐下砂空曠而吉者。右地在吾邑﹐土名港口。龍旺穴尊﹐龍虎降伏﹐明堂平坦﹐而左畔一山順水拖下﹐乃是順關門。李養素下﹐課云「子午之秋步蟾宮而折丹桂﹐丑未之春登虎榜而宴瓊林。」葬後﹐果出二貴﹐嘉靖壬子﹑戊午秋榜﹐乙丑進士﹐福祉未艾。左地在浙江常山縣﹐地名三岡。龍勢甚雄﹐入局復起廉貞少祖﹐中落一脈﹐脫下平岡﹐爲眠體華蓋﹐一節結咽成金星突穴。四圍圓暈太極甚巧。但左山低小﹐右畔髙雄﹐水自右流左﹐下關反弱爲異。然龍穴旣貴﹐右山𨿽髙﹐主威武之權。左山𨿽低﹐本身一臂貼近有力。兼以穴暖﹐且大河遶抱﹐水口攔截﹐𨿽低不忌。葬後出淸簡公瑩﹐登進士﹐官至刑部尙書。已上所論順關﹐及無下手砂等地﹐皆須逆局有水特朝方可﹐切要龍眞穴的。若察龍穴不眞﹐不若守其常格﹐以下山有力爲主﹐猶爲節制之兵﹐𨿽不大勝﹐亦不大敗。若妄意圖大﹐不拘下砂﹐爲害不淺﹐戒之愼之。論水口砂水口砂者﹐水流去處兩岸之山也。切不可空缺﹐令水直出﹐必欲其山周密稠疊﹐交節關鎖﹐狹而塞﹐髙而拱﹐或兩邊相結﹐如犬牙交錯﹐如羣鵝相鉆。或峙立髙峯﹐巖崖峭立﹔或水中異石﹐挺然中立﹐如印如笏﹐如獸如禽﹐如龜如蛇﹐如魚如筍﹔或左右髙山對峙﹐如獅象﹑旗鼓﹔或排列如布陣屯兵﹔或橫幛如列倉貯囷﹔或塡塞如寶殿龍樓﹔或把截如武夫之幹城﹔或簇集如將兵之拱衛﹐或磊磊如車馬闐駢﹐或森森如劍戟豎立﹐重重疊疊﹐不計其數﹐迢遞迂回﹐至於數十里者﹐則爲水口砂之至美也。若更有捍門﹑華表﹑羅星﹑北辰﹑遊魚等砂﹐尢爲至貴。吳公《快捷方式》云「凡一鄕一村﹐必有一源水。水去處謂之水口﹐若有髙峯大山交牙關鎖﹐重疊周密﹐不見水去﹐卽其中便可尋地。若更有異石﹐帶頭帶尾﹐逆水朝入﹐其中必有大貴之地。」《撼龍經》云「到處先看水口山﹐水口交牙內局寬。便向寬容平處覓﹐左右周旋無空間。」《砂經》云「第一看山相地法﹐先看水口狹。」陶公雲「水口無關﹐漫說當年富貴﹔天外有錀﹐乃知積代公候。」《入式歌》雲「水口一山如虎臥﹐回頭不許眾山過。髙昂截斷水難流﹐此物名爲神仙座。」卜氏雲「水口則愛其緊如葫盧喉。」範越鳯雲「水口之山﹐欲髙而大﹐拱而塞。」又云「若有石山朝入於內﹐如銅魚金龜﹑懸鍾頓鼓﹐隨水生上﹐關鎖重疊﹐不知去處尢佳。」楊公云「捍門水口尖峯起﹐圓峯北辰位。坐鎭城門不見流﹐富貴保千秋。」《坤鑑歌》雲「水口不嫌關鎖密﹐千重萬疊總奇關。羅城鐵陣並華表﹐寶殿龍樓總是彊。」皆論水口砂之形勢妙旨也。又須察其情形何如。若其大情順水下奔﹐而無回頭顧內之意﹐亦不足取。欲其情意顧內﹐步步回頭﹐橫截逆轉﹐而山腳只只向內逆插﹐則其情意皆眞。劉氏云「若向面朝入﹐如相君堂署﹐大將屯兵﹐節節把守﹐無階可進。小官卑將﹐拱手而立。若是有此情意形勢﹐關鎖水口﹐斯爲至貴﹐其內必有大富大貴陰地陽基。誠以水口爲一方門戶﹐若關鎖周密﹐則此方旺气不泄﹐龍神融聚﹐故愈多愈好。《龍經》云「關門若有十重鎖﹐定有王侯居比間。」若其山不周密﹐或山勢走竄﹐或一節低一節﹐一重遠一重﹐一山小一山﹐卽是水口曠闊無關﹐此方旺气便隨流水飄散﹐而龍神與之俱往﹐豈復能結富貴之地﹖縱有龍穴﹐亦發福不久。非惟陰地不美﹐而此方居民亦必貧困消條﹐多莊佃傭奴﹐而無名門右族﹑富貴之家﹑豪傑之士矣。故曰「水口之砂最關利害」。其水口間有大橋﹑林木﹑佛祠﹑神廟﹐亦闗禍福。或水沖損橋梁﹐或伐木毀廟﹐則凶禍之來不可救助﹐尢宜愼之。若或水口羅星諸砂被水沖破﹐或忽崩裂﹐則此方凶敗立應。如疊有奇石髙洲忽然露出﹐則此方富貴驟至﹐皆應如桴鼓。智者見之﹐可以預驗休咎。廖氏云「若還水打破羅星﹐官敗舉無名。忽然水口洲灘出﹐士薦官遷秩。」水口之所系如此也。華表山華表者﹝如右圖﹞﹐水口間有奇峯挺然卓立﹐或兩山對峙﹐水從中出﹐或橫攔髙塡﹐窒塞水中者﹐皆是也。要髙聳天表﹐方稱華表之名。水口有此﹐於內必有大地。《賦》云「華表捍門居水口﹐樓臺鼓角列羅城。若非立郡遷都﹐定主爲官近帝。捍門捍門山者﹐水口之間兩山對峙﹐如門戶之護捍也。有三格。其一穴前見之﹐端居左右﹐如門戶放入﹐前砂﹑外洋﹑遠秀朝揖。其二江水陽朝﹐先開捍門﹐水由門戶中出﹐洋洋坦夷﹐來不見源﹐去不見流。其三則水口闗闌﹐開設門戶﹐水由此逝。此皆大貴格也。然捍門之砂﹐最喜成形。如日月﹑旗鼓﹑龜蛇﹑獅象等狀﹐有九重﹑十二重捍門者﹐必結禁穴。一重二重亦主王侯﹑后妃﹑宰相﹑狀元之貴。若捍門外又有羅星﹐尢爲奇特。《經》曰「捍門之外有羅星﹐便作公侯山水斷。」

北辰北辰者﹐水口間巉巖石山﹐聳身數仞﹐形狀怪異﹐當於中流﹐挺然朝入者是也。亦謂之尊星。此格極貴﹐千不逢一﹐非王侯大地﹐未易有此。楊公云「一个北辰管萬兵﹐駙馬公侯招討名。髙大崢嶸聳云漢﹐必是爭天奪國人。」又曰「北辰之星天中尊﹐上將下相列分明。此星乾坤鎭國寶﹐隱藏閉口莫胡陳。」許仙曰「卻有一樣北辰星﹐形若眞兮貴莫論。北辰髙大出萬乘﹐若然低小也朝臣。」曾公云「山家最貴北辰星﹐水口髙巖大石蹲。見此便知極貴地﹐必出爭雄逞猛人。」吳公雲「水口交羅生怪石﹐大小髙低論重輕。髙大名爲北辰位﹐必產英雄不敢聞。百丈石山髙聳起﹐此名大獸北辰星。水口若見北辰鎭﹐巨石湧起膽寒驚。此星若還關水口﹐必主皇王鎭國人。」又雲「水中石山侵上天﹐擁起嵯峨壓眾山。代代武文人過府﹐英雄猛烈萬人看。水中圓墩有石印﹐若還低陷也昌榮。大山粗昂是北辰﹐定產男兒統萬兵。」《禁星論》曰「筠松禁星禁何星﹖余星不禁禁北辰。至尊之星所當禁﹐恐君泄漏害君身。」又曰「大地龍神朝暮守﹐不許凡人亂開口。勸君遇著北辰星﹐禁口禁眼宜謹守。」蓋水口北辰極貴﹐上者多爲禁穴之應﹐不可輕談﹔中者王侯宰輔﹑皇親國戚﹐斬殺自由﹐非尋常小貴之地而能有此。《太華經》亦謂北辰星居溪中﹑水口﹐或旁應左右﹐皆爲大貴﹐若非州郡邑鎭﹐卽出英雄豪傑之士﹐驚天動地之人。故凡水口羅城之間﹐如見有此﹐其中必有大貴之地﹐宜於其內尋索龍穴。或難予曰﹕北辰者﹐卽北極天之樞星。孔子所謂「居其所而眾星拱之」者也。此星至尊至貴﹐而乃爲門戶間把守關隘之職﹐何也﹖答曰﹕此固術家取義欠當﹐然亦不過假借美名以稱特異之砂耳。如天乙﹑太乙﹑太陽﹑太陰之名﹐亦皆尊貴星辰﹐而術家乃以太乙﹑天乙侍立左右﹐太陽﹑太陰夾照峽場。日月捍門﹐考其所取﹐莫不皆爲貴地證驗。若以循名求義較之﹐則此等貴星﹐安可使爲侍衛﹐爲夾從﹐爲把守關隘之職﹖故此不過假借美名耳。其寔無有所謂日月﹑北辰﹑天乙﹑太乙以臨之也。義固弗當﹐但襲之旣久﹐不可攺稱﹐今姑從之。吳公《口訣》云「北辰是石山嵯峨﹐雄昂髙插﹐峭壁巖崖突兀奇怪﹐生耳﹐生角﹐生嘴﹐如將軍﹐如判官﹐如小鬼﹐如臥龍﹐如麒麟﹐如獅象﹐如海螺﹐如飛鳳﹐如仙鶴﹐如猛虎﹐如展旗﹐如堆甲﹐如涼傘﹐如走旗﹐如鋸齒﹐如鎗刀﹐如幡帶﹐如排符﹐如筆架﹐挺然拔聳萬仞﹐巍峨屹立﹐堆疊於水口之間。望之而神驚﹐就之而心怖﹐崚嶒峻險﹑怪異巉巖者是也。若非有諸般古怪形狀﹐則不可謂之北辰。」此星極貴﹐上格貴龍方有此應﹐亦不拘多寡﹐但得一二亦爲大貴。須居水口爲眞﹐若穴上見之反爲不吉。羅星夫羅星者﹐水口關攔之中﹐有堆埠特起﹐或石或土﹐於平中突然當於門戶之間﹐四面水遶者是也。石者爲上﹐土者次之﹐要居羅城之外爲貴。《經》云「羅星要在羅城外﹐若是羅星不在內。居內名爲抱養瘝﹐又爲患眼墮胎山。羅星若在羅城口﹐城口皆爲玉筍班。」然此𨿽居關口城外﹐又須有山抱闌﹐乃爲有力。《經》雲「水中重重生異石﹐定有羅星當水立。羅星外面有山關﹐上生下生細尋覓。」然亦有眞僞﹐尢宜詳審。《經》云「蓋緣羅星有眞假﹐眞假天然非人力。眞是羅星有首尾﹐首逆上流尾拖水。」又云「欲識羅星眞妙訣﹐一邊枕水一邊田。田中有骨脈相連﹐或爲頑石焦土堅。此是羅星有餘气﹐卓立爲星在水邊。」蓋羅星在天爲火之餘曜﹐故又稱曰火羅﹐所以有頑石焦土。然其龍神亦必多有火星。《經》云「火星龍始有羅星」。其形則以尖圓方正端扁爲美。《經》云「貪巨羅星方與尖﹐輔弼武曲圓扁眠。祿存廉貞多碎破﹐破軍尖破最堪嫌。只有尖圓方扁星﹐此是羅星得正形。忽然四面皆是水﹐兩山環合郁然靑。」看羅星之法﹐有此數訣﹐不可不識。大抵見有羅星﹐又合法度﹐其內必有大富貴地。蓋緣羅星乃是證佐﹐決不虛生矣﹗若其數多尢妙。然非極貴龍穴不能多也。訣云「一个羅星抵萬山」﹐況其多乎﹖已上所論華表﹑捍門﹑北辰﹑羅星﹐皆水口至貴之砂﹐得一亦爲富貴龍穴之應。但水口之砂﹐亦不止此。如所謂金馬門﹑遊魚洲﹑赦文星﹑牛羊墜﹑百萬倉﹑萬石囷﹑合旗﹑頓鼓﹑車馬﹑戰纛等砂﹐皆爲吉地之應﹐玆不備及。蓋貴人門下多車馬﹐富人門下多質庫。故水中之砂﹐亦各以類相從也。大抵水中之砂﹐雄彊髙峻﹑嵯峨崚嶒﹑不生手腳枝葉﹑怪石巉巖﹑望之可畏者方爲眞水口砂。如大貴人﹐必是大將帥﹐或雄悍武夫﹐披堅執銳﹐把守關隘﹐出入之人﹐必須盤詰﹐方得往來﹐豈容尋常直進直出﹖故水口砂必是醜陋凶惡星辰把截。《經》云「莫道廉祿無好處﹐大爲將相公侯門。」是言有公侯將相之地﹐必用他作門戶也。又云「祿存無祿只爲關﹐破軍不破只爲攔。關闌之山作水口﹐必有羅星在水間。」是言旣有關闌二山異於尋常﹐則必有羅星在水中﹐或落河火星爲禽爲曜﹐以爲應證。此皆天造地設﹐自然符契之理。且水口關闌﹐不特陰地陽宅而已﹐凡天下大垣局﹑京機﹑省城以及州郡﹐莫不皆有大關闌﹑大羅星﹐特形勢寬大﹐規模宏遠﹐未易察識。《經》云「大河之山有砥柱﹐四川之口生灩澦。大孤小孤彭蠡前﹐采石金山作門戶。」又云「大河碣石至海窮﹐海外諸峯補垣局。更有焦山羅剎石﹐𨿽是羅星門不固。此是大尋羅星法﹐識者便知愚未悟。」又云「請君看此州縣關﹐何處不生水口山﹖水口關闌皆破祿﹐無腳交牙如疊環。或爲橫山如臥虎﹐或作重重如瓜瓠。禹鑿龍門透大河﹐便是當時關水處。太行走出河中府﹐河北河南關兩所。大河北來曲射東﹐西山在水如眠龍。馬耳山枕大江口﹐絕無腳手爲神廟。靈壁山來截淮河﹐更無一腳如橫過。海門之山鎖兩浙﹐兩山相合如環玦。文廉生腳鎖緇流﹐橫在水中爲兩截。大關大鎖數十重﹐定有羅星橫截气。截住江河不許流﹐關內不知多少地。小羅小鎖及小關﹐一州一縣須有闌。十闌十鎖百十里﹐定有王侯居此間。鄕落羅星小關鎖﹐枕水如戈石橫臥。但看無腳是關闌﹐重數多少分將佐。君如能識水口山﹐便識天戈並祿破。」斗杓前一星名曰天戈﹐諭水口中羅星也。觀此則知水口關闌﹑羅星等砂﹐𨿽有大小不同﹐其寔皆一理耳。

重刊人子須知資孝地理心學統宗卷五下徳興山人徐善繼述同著官鬼總論此卷專論官鬼﹑禽曜。夫所謂官鬼﹑禽曜者﹐乃眞穴前後左右發出餘气之山。在前者曰官星﹐在後者曰鬼星﹐在龍虎外左右者曰曜星﹐在明堂左右及水口間曰禽星﹐亦曰明曜﹐皆爲富貴龍穴之證也。傅文懿公立《四靈歌》云「禽曜星與官鬼﹐都是好龍生秀气。穴前穴後龍虎旁﹐有此定爲公相地。」卜氏云「要識前官後鬼﹐方知結寔虛花。」又云「禽星獸星居水口﹐身處翰林。」又云「生曜主官﹐王謝之名可望。」此官鬼禽曜之所以不可無也。著其要於下。問君何者謂之官﹐朝山背後逆拖山。問君何者謂之鬼﹐穴山背後撐者是。問君何者謂之禽﹐龜魚生在水中心。問君何者謂之曜﹐龍虎肘後石尖生。

論官星官星者﹐龍虎橫抱﹐穴外背後有山拖向前去者也。子微云「試問如何是官星﹖本命山前更有山。」此乃龍旺﹐秀气融結包會不盡﹐故又發爲官星也。龍之貴气重大者﹐官星亦必重大﹔龍之貴气輕小者﹐官星亦必輕小。所謂大小﹐非論形體﹐乃气脈之力量也。名爲官星﹐有吉無凶。但恐龍穴不眞﹐縱有官星亦爲無益。子微云「大凡官星無凶惡﹐只恐似官非是官。」官星在橫山龍虎外﹐故多不見。亦有見者﹐謂之現世官﹑現面官。《經》云「官星在前多不見﹐見者名爲現世官。」若龍穴眞﹐主當代貴。大抵官星𨿽有吉無凶﹐亦必龍穴眞則吉。否則皆凶。且不必拘其形象﹐而爲繁鎖之論云。如京山王氏伯珍公地﹐官星格也﹐圖下。下地在京山﹐土名接官廳新堰彎。其龍系縣龍分幹﹐來歷甚遠﹐不及詳述。將入局﹐開帳重重﹐大斷起尖山﹐爲廉貞火星。生出土星﹐土又生出金星﹐是爲大月山。又自月山下連穿三峽過田﹐如拋球﹐如走馬﹐如梭帶綫﹐如珠牽絲﹐龍气旺盛﹐枝腳蕃衍﹐護從周密。正脈中出﹐爲太陰星﹐串脈吐出微乳結穴。穴情甚秀﹐兩掬彎抱﹐寬暢有情。內堂融聚﹐外洋平衍。而右臂復大轉包裹﹐爲玉帶砂﹐橫繞穴前。其餘气復當面抽出﹐發爲官曜﹐去三十餘里。兩畔枝腳回抱重疊﹐關顧有力﹐眞貴地也。只是官星去遠﹐此穴結於龍腰之間﹐山勢未止﹐孰識爲此等大地﹖葬後出希且公﹐登進士﹐官僉憲。曰橋﹐進士﹐官方伯﹔曰格﹐進士﹐官少卿。方伯之子宗茂﹐進士﹐官侍禦。今又池公宗載登進士﹐累官都憲﹔曰宗彥﹑宗蓁﹑宗楚﹑大本﹑大有﹐曰階諸公﹐連登科甲﹐人才疊出﹐富貴未艾。按﹕是地餘气去長﹐此圖不收餘气篇內﹐直以官星取者﹐以去山在虎砂外﹐對穴穿田而去﹐是官星格耳。但穴左山勢太短﹐似與右气不均。然旣鋪氈作王氏陽基﹐又溢爲靈泉於基前﹐則其气以泉發﹐與右等也。此造化隱微﹐須詳審精察﹐未易入俗眼耳。傳奇王氏基前有靈泉﹐每虹气現﹐則王氏有發科甲者﹐屢驗。王氏諸公號虹塘﹑虹泉﹑瑞地﹐咸取此耳。隆慶戊辰﹐虹現﹐王氏無會試者﹐人以爲不驗。旣而﹐是科翼軒李公維禎登第入翰林應之。蓋李公乃侍禦虹塘公宗茂婿也。右地在南昌﹐土名馬鞍溪。其龍起自帳幕嶺﹐正脈穿田至朱坊﹐橫開平崗大帳。帳中出脈﹐迢遞二十餘里。將入首﹐又大斷過峽﹐起三臺﹐垂乳開窩結穴。前吐余氈﹐後拖鬼撐。第靑龍直硬竄堂﹐下關低陷﹐不入俗眼。不知回龍顧祖﹐骨肉一家﹐靑龍𨿽竄﹐是爲明曜。又拖官星﹐適足爲貴證。葬後﹐諸公季淸進士﹐子肅進士﹐伯躍侍郎﹐伯秀副憲﹐廷重進士﹐廷梅副憲﹐廷悰﹑廷膏﹑廷寶﹑廷楫俱鄕科。仕賢進士﹐仕階進士﹐仕愼﹑仕松﹑仕泰俱鄕科。曰睿﹐進士﹐禦史﹔曰材﹐布政﹔曰桂﹐進士﹔曰椲﹑曰淑﹑曰場﹑一龍﹑一鵬﹑一爌俱鄕科﹐封蔭應例﹐衣冠百餘人﹐人丁大旺﹐富貴鼎盛未艾。論鬼星鬼星者﹐穴後拖撐之山﹐枕樂穴場者也。楊公云「問君如何謂之鬼﹐鬼在後頭撐者是。」蓋撞背來龍結穴則無鬼。惟是橫龍結穴﹐必須有鬼星撐在穴後﹐方證得穴之眞寔。廖氏謂「橫龍結穴必須鬼」者是也。以其在穴後分泄本身之气﹐故取義於竊﹐而名之曰鬼。吳香山云「鬼於地理中不在屈指言不在算數也﹐亦不在星辰之例。凡論地理﹐只看來龍入穴﹐左右龍虎﹐朱雀前砂﹐及山水大情交會與不交會﹐四維八峙缺折與不缺折﹐鬼置之不論可也。但穴有偏斜處﹐卻有借鬼爲證者。」此說最善。蓋鬼不必於有爲吉﹐亦不必於無爲凶﹐特以偏斜之穴﹐須用鬼證耳。如此則鬼何關於地之大小輕重耶﹖前輩亦有言「鬼者﹐詭也。奇異變幻﹐不可盡信﹐豈有專取的於鬼﹖亦有有鬼不可當穴者﹐又宜於穴法通變﹐不可盡泥於鬼。」又云「鬼者﹐詭也。詭異奇怪之穴﹐須用鬼証之。觀鬼之脈﹐知穴之情。」又曰「鬼是漏竊眞龍之气﹐大地必無鬼。」又曰「大地眞龍﹐气盛而旺﹐故有鬼山或去數里。」又曰「鬼奪我气﹐不宜髙大。」又曰「屏帳鬼星髙大﹐使相紛紜」之說不一﹐要之﹐至理必以龍穴爲主。龍穴貴秀﹐則鬼爲吉﹔龍穴假僞﹐則鬼爲凶。譬猶世有鬼祟﹐若人气盛旺﹐家道興隆﹐則鬼獻禎祥﹐反爲兆福﹔若人气萎薾﹐家道復替﹐則鬼出妖怪﹐能爲我禍。取義一同﹐全以龍气爲主﹐而後論鬼。龍穴不眞﹐生气散漫﹐則鬼爲禍賊矣。若徒以鬼星形狀決貴賤禍福﹐而不論龍穴之根本﹐則失之矣。且鬼星亦惟可以理盡﹐不可以形拘。只欲其光彩渾厚﹑秀麗尊重﹑中方中圓﹑或直或橫﹑或雙或三﹐重重彎抱﹐貼衛本身﹐不散漫奔竄﹐不醜惡可嫌﹐則得其妙﹐奚必瑣瑣論其形狀﹐至百二十之多哉﹗今以橫﹑直﹑雙﹑邊﹑髙﹑長﹑短數格具圖爲式﹐觸類而長之。右地在婺源縣﹐土名大田寺﹐乃諸汪始祖願公墓也。其龍勢甚長﹐不及詳述。入首平岡﹐結穴精巧。龍虎彎抱﹐餘气悠衍。明堂平廣﹐內气融聚﹐外洋寬暢。但結穴處龍脈未盡﹐橫受之穴。正當穴後﹐一脈穿田﹐頓起鬼星﹐橫枕抱衛有力﹐證得穴星尊貴﹐此所以爲美地也。葬後鼎盛﹐出科甲數十人﹐尙書亦數人。若中丞﹑侍禦﹑方面郡邑守佐﹐難以悉舉。至今子孫蕃衍﹐富貴齊美。𨿽汪氏諸派佳地尢多﹐此其發源﹐鍾秀爲最云。左地在吉水縣文昌鄕﹐土名夏郎﹐狀元劉文介公儼祖地也。其龍來脈甚遠﹐不詳述。入局開大帳﹐連穿數峽﹐走閃翻身﹐轉盤屈曲﹐爲蘆鞭格。入首頓起金星開鉗﹐中垂小乳﹐乳下平坦﹐穴結乳頭。兩掬彎抱有情﹐內堂緊聚﹐外洋開暢﹐前朝秀麗﹐後障髙聳。坐枕鬼星﹐直撐有力。大溪後緾﹐四從稠疊﹐水口交鎖。塟後出鼎實公﹐登進士﹐官副憲。曰庸性﹐發髙科。文介公儼﹐正統壬戌狀元﹐官至少卿﹐贈禮部左侍郎。又嘗觀其鳯形﹐亦美地也。今福祉未艾。丰城雷尙書祖地﹝有目無文與圖﹞葉氏始祖地﹝有目無文與圖﹞右地在浮梁縣南五里﹐土名毛嶺。遠龍不詳述。入首大斷開帳﹐落脈結咽﹐起金星﹐轉面結橫腰穴。龍气奔走六七里不住。只是穴後短鬼﹐撐貼甚奇﹐證得穴眞。其去勢乃餘气長﹐力量大。自方氏葬後﹐奕世科甲。

論禽星禽星者﹐水口中之石也﹐亦謂之落河火星。楊公云「問君如何謂之禽﹐龜魚生在水中心。」或如筍﹑如笏﹑如遊魚﹑龜蛇﹑飛鳧﹑金箱﹑玉印﹑蓮花﹑筆架﹐森森疊疊﹐磊磊落落﹐或髙或下﹐或長或尖﹐或圓或方﹐或散或聚﹐如此禽曜﹐極爲貴秀。若見髙昂二丈三丈﹐主爲官入朝﹐極品之貴。州省城垣水口中多有之。若小小石頭﹐依山傍水﹐浮石無根者﹐謂之稱官不見祿﹐終是假官人。必有根盤結水中﹐聳起髙昂爲美。凡入鄕村﹐水口間﹑溪河中見有此奇異之石﹐必有大貴之地﹐宜尋取龍穴﹐不可忽也。如福建甌寧李天官及泰和蜀口歐陽氏祖地﹐皆河中石曜挺然奇異而應貴穴﹐此禽星之驗也。吾邑瑤溪張氏海蝦戲珠形﹐一印石當前﹐亦其格也﹐見下。左地在建寧府南七里﹐土名裏街。其龍開帳撒落平陽﹐順水而下。入首翻身逆水﹐突起髙墩﹐成太陽金星結穴。右畔石曜浮於水中﹐貼身照穴有力﹐且以關內堂﹐塞塡外堂﹐迥然獨異﹐是爲貴應。後樂撐天髙帳二重﹐而本身一字文星橫攔穴前﹐以收內气。而外洋寬暢﹐大溪之水特朝數里﹐眞貴地也。乃翠屏名柟號翠屏﹐自擇以葬其父巖叟。葬後數年而尙書公生名默﹐號古衝﹐登正徳辛巳進士﹐官至吏部尙書。至今富貴未艾。俗呼爲上水魚形。以愚觀之﹐當作蟠龍戲珠形。右地在泰和縣西南十里﹐地名蜀口。其龍與縣龍同祖﹐至武山﹐又迢遞三十餘里﹐與縣龍分脈﹐不詳述。入局開帳過峽﹐頓起禦屏。中垂一脈結穴﹐穴情甚巧。兩畔重重包裹﹐前鋪氈褥﹐下關有力。穴當逆朝大局﹐羅城垣聚﹐遠秀拱揖﹐贛河特朝﹐與小源合會﹐遶靑龍﹐纏玄武。而河中巨石﹑禽曜關鎖水口﹐以爲貴證。左手一穴﹐俗呼水推羅磨形﹐亦美地。其陽基正坐禦屏﹐亦具此局此曜陽基得水﹐陰穴藏風﹐故歐陽氏人丁大旺﹐巨富﹑顯貴﹑髙壽﹐諸福咸集﹐皆此陰陽二地所鍾也。系孚先﹑覺先二公自卜。今兩房富貴皆均﹐玆特詳於下。

歐陽孚先以定以信琳

和仁賢淸

浚澗哲漴

鵬寧熙勉

誥讓庸

塾昱徳

銑紹慶餘慶

歐陽覺先以吾以忠

子廉子宗子詹正庸俊

洛洙湧湯涇

瑎升憲說

古鶴鶚廷臣雍

衢鐸席昆嵩云

獻乾貞乾利乾亨乾元

右地在吾邑二十九都水南。其龍來脈發自港頭松山﹐分幹甚遠﹐不詳述。奔騰百餘里﹐起歸仙火星作少祖。又磊磊落落數十里﹐開帳過峽重疊。比入局﹐展帳轉身﹐飛蛾降勢﹐結回龍顧祖之穴。龍勢躍踴﹐穴情淸巧。左右回環﹐堂局團聚﹐四勢和平﹐前朝秀異﹐一峯侵云﹐尖麗可愛。穴下石印﹐圓平當前﹐以爲貴證。艮龍入首﹐扡癸山丁向兼丑未﹐系廖金精下。取作海蝦戲珠形﹐以禽星石印爲徵也。葬後﹐出兄弟四神童澤公﹑湖公及蒙泉﹑蒙正公﹐皆以兄弟登神童科﹑一駙馬尙宋理宗公主﹐入翰林者四﹕淋公﹑顯忠公﹑仲公俱翰林修職郎﹑式公國朝檢討﹐理學二秋谷先生淸溪先生﹑進士數十人﹐封蔭奏名登仕版者又百餘人﹐世宦蟬聯。以石印當前﹐亦懷內圓墩﹐主貴人出繼﹐故秋谷公嘉善以侄繼姑﹐爲徐知州從龍公子。懷內圓墩自本身生者﹐主出繼外姓﹔自外山生者﹐主外姓入繼。此蓋本身生者耳。至今三族繁盛不替。論曜星一曜星者﹐亦是龍之貴气旺盛發泄而出者也。凡龍虎肘外﹑龍身枝腳﹑穴前左右之砂﹑明堂下開水口﹐及龍身隨帶之間﹐但有尖利巨石﹐皆爲曜星。凡地貴必有曜。楊筠松云「龍眞穴眞只無曜﹐空有星峯重疊照。縱饒積玉與堆金﹐兒孫終主登科少。」是言有曜方有貴气。又宜長大。楊公云「曜星短小只些兒﹐簿尉丞參品位卑。科第縱饒僥幸得﹐終歸夭折少年時。」故曜若長大﹐則貴亦遠大﹐曜短小則貴亦短小。又宜近穴。故云「曜星若現石尖生﹐貼身橫過面前平。伸手若還拈得著﹐少年一紀狀元名。」蓋遠則見效遲﹐近則可以催官速發矣。此皆確論。但其所謂「或如刀﹐或如劍﹐隨水順飛俱冉冉。庸師只斷定離鄕﹐不知內有眞龍占。」此則必以龍穴決其吉凶。蓋來龍是祖宗﹑父母﹐穴是主人﹐曜星乃是客﹐必先以本身龍穴爲祖﹐而後可以定其吉凶。果龍穴眞貴﹐則如大貴人﹐必有軍將兵衛﹐或左或右﹐或出或入﹐或來或去﹐皆是奔走服役﹐故順去者亦無所畏。若龍穴假賤﹐則爲離鄕退田刑殺之砂矣。張子微謂﹕「順水去曜﹐必要外面有遮攔裹截則吉。若一向蕩然無收﹐乃是離鄕之砂﹐而不可爲曜。」固爲有理﹐終不若以龍穴爲主﹐而兼之子微遮攔裹截之說﹐則盡善矣。楊公云「龍山雙管進田筆﹐進契年年吉。右邊尖射便爲凶﹐千萬莫相逢。」或疑其說﹐以爲虎山帶曜者不可用。殊不知前輩教人﹐各隨意所寓。虎尖誠有不可用者。若龍穴貴﹐則彼爲眞曜﹐又與刑殺不同。進田﹑退田二筆﹐不可全以在龍虎者爲是﹐只以上水﹑下水取之爲當。若在龍而順水帶殺﹐亦爲退筆﹔在虎而逆水有情﹐亦爲進筆。此亦姑就進退二筆言之。若推其至﹐必以龍穴爲主。苟龍穴旣眞﹐所謂「隨水順飛俱冉冉」者﹐皆貴曜矣﹐何分靑龍白虎﹖何分順水逆水哉﹗但刑殺有似於曜﹐各要分別。楊公云「或如鉆﹐或如鍼﹐兩邊相指穴前尋。非惟子息多淸貴﹐更須積玉與堆金。」又云「圓峯連堆堆又跌﹐射到穴前尖又劣。兄弟父子慶同年﹐紫綬黃麻朝玉闕。」又云「或斗射﹐或交鋒﹐尖尖有石在其中。賢良科甲渾閒事﹐三臺八座及神童。」此皆有口訣傳授。不然﹐尖尖相射相指相鬥之砂﹐皆爲刑殺﹐主兄弟相箋﹐及遭軍配﹑殺戮﹑凶禍﹐烏可爲貴﹖張子微以兩尖相射者﹐必要以遜讓回避爲吉。射到穴前者﹐以橫直別之。橫者爲吉﹐直射向穴爲凶。誠確論也。蓋此等貴曜﹐亦與凶殺頗爲同形﹐毫釐之間﹐便分吉凶。苟無眞見﹐未有不畏懼者。故楊公云「禽曜星﹐貴無價﹐生在穴前形醜怪醜怪卽下文順水之說﹐非巉巖惡陋凶形之醜怪也。尖尖順水或斜飛﹐世俗庸師見卽怕。」誠以曜星尖利﹐亦有順水﹐亦有斜飛者。自常格論之﹐爲退田筆﹑離鄕砂﹐寔有可畏。髙人見得龍穴眞貴﹐故不以爲嫌。苟龍穴不眞﹐則爲刑殺而凶矣。《玉峯寶傳》云「不遇刑殺﹐大官不發。大煞大刑﹐髙科魁名。」或疑其說﹐以爲如此則亦無所畏刑煞耶。是不然。世人以曜星爲刑煞﹐故其辭曰「若要大官髙科﹐除非世俗所謂刑煞也。」又云「刑不刑﹐煞不煞﹐秀在尖拔。」其意謂世人所謂刑﹐寔非刑﹐所謂煞﹐實非煞也﹐其秀意全在於尖拔處。除非遇此﹐然後謂之遇刑煞﹐非世人之所謂刑煞也。如浮梁李侍郎﹑丰城黃尙書﹑樂邑沐國公﹐及吾邑張尙書諸祖地﹐皆見有尖利順竄之砂。以常見論之﹐則爲不吉。只是龍眞穴的﹐乃爲明曜﹐適是貴地之證﹐是其格也。諸圖具列於下﹕左地在浮梁東鄕義倉塢﹐乃大龍翻身朝祖﹐穴在窮源。且右砂竄下明堂﹐尖利順水﹐前砂尖利向穴﹐局又迫狹﹐無一可入俗眼。國師吳景鸞爲李氏下後﹐出侯二﹑侍郎五﹑神童四﹑開國食邑者一﹑學士三。蓋其龍以火星三臺中落﹐飛揚頓伏﹐翻身起頂﹐降勢垂脈﹐成金星開窩之穴﹐皆是貴格。下關一臂有力。前面砂𨿽可畏﹐乃是明曜﹐如大貴人必有披堅執銳侍從之人爲我所用﹐何畏之有﹖其水尾源頭局面𨿽窄﹐然顧祖之穴﹐骨肉一家。況是大龍翻身入塢﹐非比小龍山腳小穴。卜氏謂﹕「窮源僻塢﹐豈有眞龍﹖」蓋恐人以山腳無龍處扡地耳。右地在丰城﹐土名浣江犬眠岡。其龍自兩髻山作祖﹐行度甚遠﹐不及詳述。比入局﹐橫列九腦芙蓉闊帳﹐正脈中落﹐重穿九腦﹐復作工字﹐復大斷過峽﹐頓起直三臺入首﹐爲天財土星﹐擔凹中結垂珠穴。穴情甚巧﹐气蹙於前﹐後宮仰瓦﹐而明堂緊巧。下手有力﹐後有帳幕撐樂﹐前有羣峯呈秀﹐近有獅象鎭塞﹐遠有日月捍門﹐眞吉地也。葬後出徽猷﹑煥章二學士名疇若得禮﹐掌銓曹紹宗﹐歷秋官彥平﹐及曰明﹑曰穎﹑曰彥輔﹑曰元之﹑曰子文﹐並列朝議﹐一時九貴﹐乃龍格九腦穿心﹐及砂法九曜之應。以有壻登臺座﹐故今傳爲十尙書云。系王點腳所下。其龍盡處﹐又結小地。以俗眼觀之﹐小地齊整可取﹐此穴龍穴不聚﹐前砂順水﹐決在所棄矣。王君果然明師也。右地在樂平治南九十里﹐土名髙橋。其龍來遠﹐不詳述。入局落平岡﹐開帳穿峽﹐起華蓋﹐中出結穴。兩掬有情﹐穴前氈褥平坦﹐明堂融注﹐前朝奇峯羅列﹐取作胡僧禮佛形﹐以羣秀當前也。只白虎巨石長出﹐如笏順水。系緣督趙仙翁爲程氏下。曰「曜星現﹐笏砂斜﹐出貴當出外甥家。」主人嘆曰「柰何﹖」翁曰「休嗟﹗休嗟﹗還是自家﹗」後果生女適藍杭黃氏。女回省母而喪子﹐因抱弟子歸黃爲已子﹐卽尙書公也。果符仙翁之言。左地在樂平縣﹐地名大汾潭又名鵝塘。其龍來歷甚遠。吳公《鉗記》只以王大山爲祖﹐蓋指切近者言之。自王大山分兩龍﹐一枝逆水而上﹐去結明溪許氏陽基﹔一枝順水而下。比入局﹐翻身逆當大河洋朝以結此穴。將入首﹐大斷出帳度峽﹐連起貪狼﹐卓拔飛揚﹐形勢雄偉。復頓玉枕土星﹐結咽束气﹐起凹腦土星﹐垂短乳﹐乳復開窩。窩之左右兩石鉗甚巧。窩中平坦天然﹐僅可容棺。穴下餘气則陡峻頑硬﹐而龍虎兩山﹐頭𨿽髙昂﹐腳卻俯伏插落﹐拱抱有情。大河水自辰巽轉午﹐當面陽朝﹐繞流腳下。河中巨石燐燐﹐如獸如禽。朝山數十里外聳入雲霄﹐如褰旗﹑展帳﹑帶甲馬﹑招軍旗﹑兜鍪﹑劍戟﹑金甲﹑金鼓﹑禦傘﹑將臺﹑屯兵﹑列陣﹐貴應重疊。右畔隔河一山﹐千里大會﹐至此卓立﹐端拱如侍臣焉﹐眞公侯之地也。惟是武曜發露﹐巨石巉巖﹐靑龍順飛﹐白虎昂雄。穴前陡峻﹐元辰水傾﹐怪異驚人﹐莫能測識吳廖讖贊。李氏葬後﹐遷定遠﹐生黔寧王英。值元末天下大亂﹐我太祖起義師﹐英累建大功﹐封西平侯﹐卒贈黔寧王﹐配享太廟﹐贈三代皆王爵。四子﹕長春襲侯﹐次晟以功封定遠王﹐次昂任都督總兵﹐次昕尙公主﹐授駙馬都尉。至今子孫襲黔國公爵﹐世鎭雲南。按﹕此地後龍𨿽美﹐至結穴處﹐山峻星粗﹐全身惡石。白虎雄昂﹐靑龍順竄﹐砂飛穴陡。橫龍入首﹐落脈模糊。其直串龍勢而去之山﹐似乎不住。況穴星而無頂﹐坐當凹處﹐後無樂山﹐元辰又傾﹐水口低遠﹐無一可入俗眼者﹐初見莫不驚駭。不知大幹龍地﹐稟气厚﹐力量大﹐山峻星粗﹐與之稱也﹔全身惡石﹐威武應也﹔白虎昂雄﹐殺伐權也﹔靑龍順竄﹐離鄕貴也﹔星無正頂﹐凹腦格也﹔龍勢不住﹐餘气旺也﹔穴陡水傾﹐先凶兆也﹔後樂無山﹐水口低遠﹐幹龍護從﹐隔州隔縣﹐不取近也。諸般醜拙﹐總爲吉用。但未葬時﹐梁公有曰「福在三十年後﹐禍在初葬之時。」苟非李公有髙出尋常萬倍之見﹐豈能葬之哉﹖蓋積善之報﹐冥冥中必有主之者耳。篤生黔寧﹐輔我皇明﹐爲開國元勛﹐世享爵祿﹐豈偶然哉﹗傳疑宋末﹐丞相馬碧梧廷鸞慕其地﹐不能識穴﹐請張眞人降﹐神筆神批云「吾是鵝塘之土地﹐丞相問吾求大地。相地之師未降生﹐得地之人未了未。」丞相喜曰「吾夫人未生﹐未了未﹐其吾夫人壽藏乎﹖」神復批云「丞相好不安分﹗此李國公葬祖母地也。」丞相乃止。大汾有李公者﹐家世積徳﹐生五子﹐好施與﹐作小舟渡人。吾邑地師梁饒與之善﹐因遠回求渡。時歲暮矣﹐且雪。李公曰「天寒如此﹐何不止宿吾家﹐待霽而行﹖」梁遂宿焉。明日﹐天又雪。又明日﹐雪甚﹐路無行人。公待之愈厚。至元旦﹐始霽。梁求行﹐公又固畱﹐因款待舟中﹐且以同日之欲渡者飲。至酣﹐梁乃乘醉大呼曰「世上何人能識我﹐今日時師後代仙。吾所下地非貴卽富。」李公因曰「願公賜我吉地﹗」梁嘆曰「此間誠有大地﹐但恐公無此福耳﹗」李公曰「據吾先世積徳﹐吾生平好善﹐除卻天子之外﹐任是將相王侯地﹐吾可當之。」梁壯其言﹐令畫字拆。公乃用舟篙於土上書一「一」字﹐曰「當報我第一等地。」梁曰「土上加一乃王字也﹗」知其福厚﹐遂報之﹐指陳先代明師鉗贊。公大喜。梁復謂曰「此地曜气發露﹐令人可畏﹐初葬未免無凶﹐人丁家產皆須有損。禍後而福始應﹐其貴又當從武功中來。」公曰「果有後福﹐先凶勿卹也。但非已業﹐乃吾宗富侄之山﹐恐未易圖。」後數年﹐樂平明師彭大雅已報其侄。侄不之信。公因以基地易之﹐以葬其妻。初果勿利﹐公尋卒以時疫。五子亡其四﹐其一子又因爭水利傷人﹐戌定遠。後於定遠生黔寧王英。元末﹐天下大亂﹐我太祖起兵黎陽。於田野中﹐前軍報稱虎睡當道上。命勿放箭﹐但鳴鼓以進。及進則非虎﹐乃一童睡耳﹐童卽英也。上喜曰「此虎將也﹗」乃育之軍中﹐賜以國姓。洪武初﹐復姓。上令姓木﹐劉伯溫曰「英鎭雲南﹐火戰之地﹐以木生火﹐當濟以水。」又賜點水﹐故令姓沐。神所以「未了未」者﹐其「木李」二字乎﹖宋國師吳景鸞鉗記云「王大山前兩條龍﹐百里隱其蹤。直奔萬歲地名過金充地名﹐方始認雌雄。神後行來龍百里﹐三度失其蹤。恰如龍虎亂縱橫﹐眞个得人驚。要知此龍爲官位﹐一一爲君指。勝光神後列其方﹐世代貴朝郎。貪狼文曲現童子﹐出雙選功曹。傳送水來雄﹐淸秀出神童。寅申相對便封侯﹐官職在梁州今雲南乃梁州分野。三座祿存髙照﹐才子文章好。不以文章達禦科﹐久遠管山河。山連天乙並太乙﹐本出侍朝職。爲逢驛馬太雄髙﹐所以管山河。雌雄欲遇要妍對﹐所以不行文。寅申巳亥有來蹤﹐所以出神童英童年統兵。此地爲官世代深﹐莫惜與千金。」自吳公記後﹐鄕人皆知爲大地﹐而不能識穴。廖金精至此﹐亦無從下手﹐盤桓月餘﹐晝夜思索﹐乃得之。喜甚﹐作贊刻石以埋於其穴中。廖禹贊曰「二龍爭顧勢如何﹖恰似江豚拜浪波。四水俱朝龍足下﹐官居上將管山河。」左地在臺州府治南五里﹐地名紫紗嶴。其龍發自望海峯﹐辭樓下殿﹐精神雄猛﹐骨脈淸奇。比入局﹐復大斷束脈﹐頓起髙巒﹐成大陽金星結穴。穴甚精巧﹐但左臂直硬﹐竄入明堂。內局偏斜﹐旣逼且窄。登穴觀之﹐不見外洋。只是龍气甚旺﹐穴星甚尊﹐藏風聚气﹐乃爲眞美。外陽一字文星暗拱﹐水口交固。葬後出七進士﹑二太守﹑一侍郎﹑四文魁﹐人丁大旺。一房離鄕﹐今居江西﹐亦出兩進士。但不利長房耳。按﹕是地乃侍郎敬所王公宗沐祖地也﹐發福悠久﹐英才疊出﹐富貴鼎盛﹐不偶然也。右地在治南二十里﹐土名桃枝源。其龍卽吳國師仲祥所下十院張氏倒騎龍穴之餘气山發來者。只此盤旋又五里﹐開帳中落。入首復大斷﹐起飛蛾束气﹐結穴尊重。但上手砂直硬順水﹐下臂短縮﹐收乘不過爲異耳。此貴地之曜也。葬後出省齋公憲﹐官禮部尙書。外一穴俗呼蛇形﹐富地耳。傳疑董公見此有內外二穴﹐內穴最貴﹐卻怪異殊常。龍山直硬順水﹐下關短縮﹐局逼窄﹐不見明堂﹐又是窮源僻塢。外穴龍虎齊整﹐明堂寛平﹐易入俗眼。公自度﹐若先點外穴﹐則內穴必棄。乃先點內穴。葬畢﹐又指外穴。人果皆以外穴爲美﹐而嫌內穴。丰城何巡宰見而奇之﹐曰「內穴𨿽醜﹐可出尙書。」後果驗。曜气亦有出於水口者﹐如臨海謝皇后祖地﹐其格也。左地在臺州府治北八十里﹐地名黃砂。其龍發自天姥﹐歷仙居﹐奔行百餘里。中間換剝﹑過脈﹑開帳﹐蓋莫能盡悉。將作穴﹐星峯精秀﹐五星﹑九星皆全。而起者衝天﹐伏者入地﹔大者橫開闊帳﹐動十餘里﹔小者如絲如綫﹐如拳如杯﹐至於無形。曲者如生蛇﹐方者如屏臺﹐尢皆奇巧。入首帳中落脈﹐垂頭作穴﹐而本身帳角兩肩包來﹐右邊微薄﹐而左砂太長﹐衝過穴前﹐順水無情爲異耳。然大勢團聚﹐眾山環繞﹐水口重重﹐華表﹑捍門﹑禽星﹑獸星迥然奇異﹐故其課雲「水口豹尾一山﹐封王駐節。」葬後﹐出一後宋理宗皇后﹐封侯王我朝謝文正公遷﹐乃其裔也。右地在臺州府治東南四十里﹐地名水家洋錢嶴。其龍自星海峯發祖﹐五十餘里﹐至黃土嶺過脈﹐疊起大帳﹐連過數峽。乃頓禦屏﹐屏中落脈﹐翻身面南﹐頓伏逶迆﹐成走馬串珠入穴。穴甚奇秀﹐亥龍入首﹐作丙相。龍身分出一枝﹐送至近穴﹐成太陰文星﹐以爲正案。登穴觀之﹐似乎太逼﹐不見外洋。其寔翻身大轉﹐穴前之水逆遶於右﹐與大江大會﹐合襟在禦屏後﹐數十里山水皆暗相擁抱。葬後﹐先出小貴﹐曾孫潮登進士﹐官至方伯。方伯公之子曰雲程﹐登進士﹐官至刑部尙書。孫椿齡﹑松齡俱貴﹐迎恩官知府。惜被庸術鑿去曜气﹐福力遂減。《紫堂祕訣》云「斬尖截曜﹐是猶剪爪截髮﹐以爲贅疣﹐而不知體膚之傷戕。」此世俗之人﹐見尖曜則畏之﹐聽時師之言﹐斬鑿除去。如人身體﹐頭有發﹐手有爪牙﹐始成人形。以爲無用而去之﹐不成人體矣﹗月禪師云「虎有爪﹐威始壯﹐龍無角焰物非神。焰角牙爪形體見﹐秀靈孕育不凡人。」爪牙焰角卽尖曜也。白雲先生《穎秀》篇云「不尖不貴﹐不圓不富。」釋者曰「尖謂秀曜也﹐圓謂倉庫也。」又云「山之秀﹐水之秀﹐山水秀行俱出曜。山之曜﹐水之曜﹐不怕尖來及飛走。湖池生角岸如鎗﹐沙嘴石牙水之寶。欲去還畱往復回﹐全家食祿堆官誥。」此言水亦有曜也。又云「曜在山﹐不如水﹐山發遲遲水快利。水中更有石尖生﹐官不出門取髙第。」此言水曜之應快於山曜也。《玉髓經》中如水火旣濟之地﹐池案缺焰﹐池心拔筍﹐皆曜也。大抵水速於山﹐以其混混長畱﹐不捨晝夜。而其來也無窮﹐而不可遏﹐所以易發。故楊公「不怕山尖與水飛」﹐水亦言曜也。水飛是水左右屈折﹐尖岸交牙﹐如鳥翼飛扇﹐非言其飛去也。白雲先生云「學術十年﹐不識龍脈。行地十年﹐不識曜訣。遷墳十年﹐不定穴法。積三十年之智而後得師﹐更十年從學﹐而後盡術。」夫以張公之明覽﹐猶至三十年後自知術未精﹐不敢謂盡。及得師而敬學焉﹐又十年而第盡術。以四十年之久﹐而僅明地理﹐不亦難乎﹖今人剽竊遺文﹐涉獵古斷﹐粗能諳曉﹐便謂盡術﹐欺世乎﹖欺天乎﹖不然﹐白雲豈復爲謙辭哉﹗一行曰「上在東宮日﹐與白雲先生張約獵於溫泉之野。禦駕疾馳﹐約二十里許﹐上偶過一山﹐見新墳。白雲與上觀諦久之﹐曰﹕『葬失其穴﹗』上曰﹕『何也﹖』對曰﹕『下龍頭﹐枕頭角﹐不三年﹐自消礫。』適遇樵人﹐問曰﹕『何人葬﹖』樵人曰﹕『山之南崔巽死而葬焉。』上欲救之﹐令樵人引導至巽門。其子斬衰迎﹐蓋不知東宮也。上曰﹕『山前新墳誤葬矣﹗』曰﹕『父遺言葬此。』上曰﹕『何言﹖』對曰﹕『安龍頭﹐枕龍耳﹐不三年﹐萬乘至。』上驚﹗約曰﹕『臣學未精。』劉氏俎談白雲先生張約斷崔氏墳﹐有龍頭龍耳之差。獵歸﹐東宮問曰﹕『龍耳﹑龍角﹐孰是孰非﹖』約曰﹕『臣之說非。』東宮曰﹕『以義言之﹐謂之消礫﹐何也﹖』約曰﹕『臣不惟失穴法﹐於曜法亦有未精。其前山曜﹐臣以爲車輪帶鬼掃﹐故謂消礫當在三年之前。今其父「萬乘」之占旣驗﹐殿下果幸其家﹐則前山之曜乃車輪帶虎尾﹐非是掃也。九原可作﹐所願學焉。」觀此﹐則白雲之說信徵云。吁﹐難矣﹗楊公云「其官也﹐其曜也﹐其生也﹐其死也﹐其去也﹐其來也。官曜生死去來訣﹐六字不離乎口說﹐有人明得六字訣﹐須是神仙親口說。」旣分定官曜﹐只謂生死去來。楊公言之而不盡之﹐此又在乎口訣機緘也。重刊人子須知資孝地理心學統宗卷五下之二徳興山人徐善繼述同著此卷專論砂圖。夫砂法甚繁﹐難以悉陳。其大要﹐必從龍穴以別貴賤﹐故曰砂如美女﹐貴賤從夫。然亦有吉凶一定不可移易者﹐如探頭﹑刺面﹑掀裙等形﹐終不可使之爲吉﹔而玉帶﹑禦屏﹑帝座等砂﹐終不可使之爲凶之類是也。今於諸家砂法中﹐撮其近理者﹐編爲一卷﹐分上﹑中﹑下三格﹐富﹑貴﹑賤三科﹐而各取的於龍之貴賤﹐以斷其吉凶之準﹐庶幾展捲則得其要歸耳。口議一﹑凡砂之形象﹐不必盡拘。廖氏云「喝砂相似便爲是﹐奉勸莫執泥。」又云「砂形變像原不一﹐觸類宜詳推﹔在人心巧與目明﹐自可立名稱。」二﹑凡砂之擬於物類﹐不可膠執。蓋山形萬古不易﹐而物類則因時更變。固有古方而今圓﹐古賤而今貴﹐亦有古有而今無者。如席帽賤於唐而貴於宋﹐玉魚﹑金魚佩於宋而國朝不用之類﹐烏可盡以執泥﹖在人活潑而決之耳。三﹑凡砂格中﹐多有禦用之物﹐如帝座﹑禦屏之屬﹐非謂有禁穴﹐乃朝臣之應也。廖氏云「格中多有帝主制﹐非謂其有位。宰相侍從近淸光﹐朝夕得翺翔。」四﹑砂格有專論其山巒之頭者﹐有專論其山巒之腳者﹐有兼頭腳而論者﹐又有兩山﹑三山相合而成一格者﹐不可拘於一律。如華蓋﹑文筆等﹐則專取其山頭﹔進田筆﹑倒笏等﹐則專取其山腳﹔謝恩﹑絳節等﹐則兼取其山之頭腳﹔馬上貴人﹑點兵報捷之類﹐則取數山相映﹐湊合而成者也﹐在人聰巧可取。亦須多見古格﹐而心有所主也。五﹑砂格中又有所謂陰砂者﹐則專看平田﹑小洲﹐及小可墩埠﹑山麓﹑石脊之類﹐及穴中不見者。此等砂形﹐或在明堂﹐或在左右﹐或在水口﹐亦關利害﹐不可不察。六﹑砂中又有刑殺﹐不可不知。廖氏云「砂中有殺人不知﹐貴賤最難醫。仔細消砂殺有八﹐射探衝破壓。更兼反斷走皆凶﹐解說要人通。射是以尖來向穴﹐徒配何須說﹖探是斜山少露頭﹐作賊不知休。破是浪痕直透頂﹐淫亂恣遊騁。衝是橫來揷穴前﹐非禍自連綿。壓是穴前砂崛起﹐奴僕常反主。反是曲身去向朝﹐離反永飄飄。斷是腦下自橫浪﹐斬首無人葬。走是斜身順水飛﹐遊蕩不思歸。若是眞龍去殺合﹐禍福終須雜。避凶趨吉最爲奇﹐穴上討便宜。」又吳國師云「砂中有殺要消詳﹐立穴先須作主張。巉巖髙壓及尖射﹐避卻方能免禍殃。」蓋近穴有醜形之砂﹐亦須回避爲美。遠則勿泥。七﹑龍眞穴的﹐而偶有一砂之嫌﹐眾人莫敢信者﹐則思喝形以制之。蓋喝形亦可壓制諸砂。卜氏云「尖鎗本凶器﹐遇武士以爲奇。浮屍固不祥﹐遇羣鴉而反吉」之類﹐亦有理。如旗鎗當面﹐或作將軍大座﹔枷鎖橫屍﹐則取貴人監斬之類。大抵要取重於龍穴也。八﹑砂形肖物類而多應﹐不特陰地﹐陽宅﹐卽如郡邑﹐亦所關系。若黃坡嚴家坡有杯筊石﹐其鄕筊卜有靈。弋陽圭峯如拍板﹐其邑多出戲子。常邑塔山如葫蘆而多名醫﹐莆田壼公山如卓笏而多朝貴朱子之同安﹐過莆田﹐望見壼公山曰「莆田多人才﹐此公作怪。。承天馬良丫髻雙峯居水口﹐而郡多雙薦。是皆砂之應驗耳。九﹑凡觀砂法﹐須審向背﹑情性。司馬頭陀曰「以端方而知其忠﹐以傾側而知其佞﹐柔亂以知淫﹐卑劣以知賊﹐粗猛以知惡﹐瘦薄以知貧。粹美知慈﹐威武知斷。」《寶鑑》云「山厚人肥﹐山瘦人饑﹐山淸人貴﹐山破人悲﹐山歸人聚﹐山走人離﹐山長人勇﹐山縮人低﹐山明人達﹐山暗人迷﹐山順人孝﹐山逆人欺。」此皆其正耳。蔡牧堂曰「觀形貌得其僞﹐觀性情得其眞。」斯確論也。

上格貴砂大貴人者﹐木星髙聳而尊嚴秀麗也。凡貴人砂﹐皆是木星。凡文筆砂﹐皆是火星。貴人不宜破碎﹑敧斜﹑醜惡。上格龍主文章貴顯﹐典大郡。中格龍有文名﹐不顯貴。賤龍主僧道孤獨無子。中格貴砂大小貴人者﹐一峯髙大﹐一峯低小也。上一格主父子同貴﹐下一格主兄弟同貴。皆要砂形秀麗。上格龍主父子兄弟叔侄同科同朝。中格龍主父子兄弟有文名﹐無顯貴。賤龍主僧道師徒有名。

上格貴砂龍樓鳳閣貴人﹐乃木星居水星之上﹐火星之下耳。蓋自下生上﹐以水木﹐木生火﹐故爲最貴。要星辰特異﹐各各合形﹐尊嚴光彩﹐方合格局。上格龍主髙科顯貴﹐功在社稷﹐澤及生民﹐恩深奕世。中格龍主翰苑聲價﹐日近天顏。賤

龍主富有聲。上格貴砂玉堂金馬貴人者﹐乃貴人之後有禦座﹐前有馬山也。要淸秀端正﹐忌破碎走竄。宜左右均勻。上格龍主文章冠世﹐髙科及第﹐玉堂貴顯。中格龍主典大藩。賤

龍主富貴多僕馬。

上格貴砂帳下貴人者﹐水星之下有木星也。要淸秀端正﹐忌破碎粗醜﹑欹斜飛走﹑迫近髙雄﹑巉巖帶右。上格龍主尙書侍從﹐錦衣玉帶。中格龍主典州郡之官。賤

龍主出僧道得官。上格貴砂蓋下貴人者﹐華蓋之下有木星也。要淸秀端正﹐忌欹側粗惡。須三蓋不同﹐其所應則無異也。三蓋者﹐華蓋﹑寶蓋﹑冠蓋。上格龍主尙書侍從臺諫。中格龍主出鎭大藩。賤

龍主出僧道。

上格貴砂殿上貴人者﹐聚气火星之下有木星﹐木星之下又有水星。要三星皆淸秀端正﹐忌破碎飛走。上格龍主宰相﹐秉國政﹐系安危。中格龍主有文章名譽﹐出典大藩。賤

龍主僧道蒙恩。上格貴砂臺閣貴人者﹐聚气火星之下有土星﹐土星之下又有木星也。要三星秀麗端正﹐忌破碎欹斜。上格龍主拜相﹐寵遇獨隆。中格龍主尙書侍從﹐一人兼數職之祿。賤

龍主僧道入朝面聖。

上格貴砂觀榜貴人者﹐水星之傍有木星也。要端正秀麗﹐忌欹斜不正。榜髙貴人低者是正格﹐或榜低貴人髙﹐亦吉。但低者不宜太低。上格龍主科第髙登﹐翰林榮貴。中格龍主郡邑之官﹐富冠鄕邑。賤

龍主僧道奴卒之屬。上格貴砂玉堂貴人者﹐聚气火星之下有木星也。火星明﹐木星秀﹐貴入玉堂。忌破碎﹑欹斜﹑飛走﹑浪痕﹑崩赤。上格龍主翰林院知制誥﹐經筵講官。中格龍主文章名譽﹐升朝之職。賤

龍主僧道得貴人扶持。

上格貴砂簾幙貴人者﹐木星在數重水星帳下﹐或在數重之中﹐皆是也。要淸麗端正爲合格﹐忌粗醜﹑破碎﹑欹斜不正。上格龍主執政公孤﹐極品之貴﹐及女貴。

中格龍主典大藩﹐方面重臣。賤

龍主爲優人﹑樂戶﹑妓者。上格貴砂臨軒貴人者﹐木星在罘罳侍從之前也。要淸秀端正爲合格﹐忌破碎醜陋﹑欹斜不尊﹑帶石點剝。上格龍主白衣上殿﹐狀元宰輔﹐承恩蔭寵。中格龍重重封誥﹐望重位尊。賤

龍主僧道面君﹐徒從眾多。

上格貴砂披髮貴人者﹐木星旁拖﹐似於斜側也。此乃木星帶火﹐不可以斜側爲嫌。但要淸秀﹐切忌醜惡。上格龍主文武全才﹐威震中外﹐斬伐自由。中格龍主布政提刑之貴。賤

龍主法師有靈顯。上格貴砂玉階貴人者﹐木星在疊級數重之外也。要端正秀麗﹐而階級重重平正爲合格也。上格龍主出朝貴﹐秉政專權。中格龍主將校有威勇。賤

龍主雜職。

上格貴砂踏節貴人﹐要看節山髙低相稱﹐大小疏密均勻﹐而貴人之山居於其下﹐端正尊嚴﹐方爲合格。上格龍主文章淸貴﹐文武全才﹐出使外國。中格龍主職掌大藩﹐威權烜赫。賤

龍主藝術巫祝。上格貴砂禦座貴人﹐要星辰尊重﹐左右相稱﹐方爲合格。玉樓﹑寶殿﹑宮妃﹑貴人﹑侍臣﹑四將軍俱備﹐貴不可言之格也。上格龍主運籌帷幄﹐爲帝王師﹐及明賢理學﹐配享追謚。中格龍升朝侍從﹐及駙馬﹑妃後儀賓﹑長吏。賤

龍神廟血食。

上格貴砂仙橋本水星而兩角又撐火木也。下有木星﹐亦帳下貴人耳。要仙橋開展﹐左右均勻﹐而貴人正當其下﹐不欹不斜﹐方爲合格。上格龍年少髙科﹐翰苑淸貴﹐神仙淸髙。中格龍淸髙賢士﹐文章藻華﹐祿位髙升。賤

龍主狷介之士﹐及髙僧。

上格貴砂仙橋之上有貴人﹐與幙外貴人相似﹐但此格差貴。要淸秀端正方爲合格。多出人好神仙﹐及出淸髙大儒。上格龍主位極人臣﹐志慕神仙。中格龍主完名全節髙壽。賤

龍主無子孫獨享髙壽。

上格貴砂侍講貴人者﹐木星山畔有土星如臺﹐若貴人侍於案之側也。要端正淸秀﹐忌斜走粗醜。上格龍侍讀侍講﹐經筳臺閣之貴﹐爲王者師。中格龍主儒官訓導之職﹐及吏員蒙師。賤

龍主侍卒奴隸。上格貴砂幙外貴人者﹐木星在水星數重山外﹐如人在簾幕外立也。要端正淸秀﹐忌欹斜粗醜﹐不合格。上格龍主升朝之貴。中格龍主孤獨﹐子孫先死﹐自享福貴。賤

龍主髙僧奴隸。

上格貴砂馬上貴人﹐要人髙馬低﹐星辰淸秀﹐方爲合格。若得旌節﹑儀從相稱﹐福力尢加。主文武全才﹐功勲掀揭。上格龍尙書侍禦﹐威振邊方﹐汗馬功勲。中格龍主典大藩﹐及富豪多才產僕馬。賤

龍主牧馬及木匠。上格貴砂執圭貴人﹐要星體淸秀﹐人髙圭正﹐不欹斜破碎﹐方爲合格。若禦座﹑臺蓋﹑旗鼓相應﹐尢爲貴格。上格龍主尙書九卿﹐立朝正大。中格龍主科甲﹐出京堂顯貴。賤

龍主僧道﹐拜禮神佛。

上格貴砂龍門貴人者﹐木星兩旁俱有華蓋峯也。要淸正端秀﹐方爲合格。忌斜側﹑不正﹑帶石則減福。上格龍少年及第﹐直言敢諫﹐朝野聞名。中格龍主皇親國戚﹐文武全才。賤

龍主屢試不第﹐拜謁侯門。上格貴砂執笏貴人要星體淸秀﹐人髙笏正﹐不欹斜破碎﹐方爲合格。若禦座﹑臺蓋﹑旗鼓相應﹐尢貴。上格龍主尙書九卿﹐立朝正大。中格龍主科甲出身﹐京堂顯貴。賤

龍主僧道﹐拜禮神佛。

上格貴砂按劍貴人者﹐貴人山下有尖利之砂倒地也。要逆水爲吉﹐順水爲凶。其劍亦忌射穴。此砂多主武。上格龍主將軍元帥﹐威振四夷。中格龍主監斬提刑之貴。賤

龍主出劊子手。上格貴砂五馬貴人者﹐貴人山居五馬山之中也。要諸峯秀麗﹐忌破碎﹑粗醜﹑飛腳亂竄。此砂主武。上格龍主尙書侍從﹐有功邊疆。中格龍主五馬專城﹐及典馬之官﹐巨富多馬。賤

龍主牧馬販馬。

上格貴砂金馬門中﹐貴人一峯居中。天馬左右要均勻端秀﹐貴人低亦不妨。廖金精下白牛坦地﹑杭州髙閣老江頭祖地﹐皆此朝山﹐俱拜相。上格龍主拜相﹐兄弟叔侄同科。中格龍主文名翰苑。賤

龍主牧馬蕃息。上格貴砂雙薦貴人者﹐雙峯仝峙也。要淸气光彩﹐雙峯相等。忌斜側巉巖﹐飛走破碎﹐或一髙一低﹐亦不合格。上格龍主兄弟聯登科甲﹐並駕齊驅。中格龍主富﹐雙妻雙子。賤

龍兄弟仝入公門。

上格貴砂此亦雙薦貴人﹐與前格同。但前乃仝峙﹐此則聯峙矣。要雙峯相平﹐淸秀嫵媚。忌側竄飛走。上格龍主兄弟聯科仝登翰廷。中格龍主雙妻雙子。賤

龍主兄弟出家。上格貴砂雙童講書者﹐兩木星中夾一土星也。要土方正﹐木直聳秀麗。忌土破碎﹐木斜側。多主雙貴。上格龍主兄弟仝入翰林﹐經筵進講。中格龍主兄弟仝科仝朝﹐巨富。賤

龍主兄弟經商。

中格貴砂左右貴人者﹐秀峯不當正面﹐或左或右也。正面砂反醜惡﹐而左右有秀峯。主偏房庶出之貴。斷曰「秀峯耳邊插﹐偏房生子登科甲。」上格龍主貴爲近侍。中格龍主藩臬重臣。賤

龍主奴僕聰明。上格貴砂文星貴人者﹐木星之下有太陰蛾眉之山也。要兩山俱秀麗﹐忌破碎﹑斜側﹑走足帶火。上格龍主文章顯達﹐職兼文武。中格龍主文名遠播﹐品位不隆﹐多女貴。賤

龍主男女滛泆﹐內醜。

上格貴砂屏下貴人者﹐土星下有木星也。要土方正﹐木端聳。忌土斜傾而不正﹐木破碎而飛走﹐有此則不吉。上格龍主師保秉政﹐侍從之臣。中格龍主方面重臣。賤

龍主雜職及名僧。上格貴砂臺下貴人者﹐三臺之下有木星也。要臺星均勻﹐木星端聳。忌臺星不均﹐木星斜側﹐不合格。上格龍主神童面聖﹐三公極品。中格龍主升朝之貴。賤

龍主出名僧﹐門徒甚眾。

上格貴砂捧誥貴人者﹐要貴人端聳﹐誥軸方平﹐及髙低相稱﹐不倚不斜﹐方爲合格。廖氏謂榮達之象﹐最吉。上格龍主天恩寵渥﹐重拜褒封。中格龍主爲侍禦﹑欽差﹑傳宣之職。賤

龍主走卒師巫。上格貴砂展誥貴人﹐乃木星聳於誥軸砂上。要淸秀﹑尊嚴﹑適當﹐不偏不倚﹐方爲合格。上格龍主受君眷寵﹐徵聘入朝﹐師保尊隆﹐及出仙子神道。中格龍主璽書褒諭﹐封贈父母。賤

龍主神廟威儀

上格貴砂蛾眉文星者﹐狀如半月﹐光媚纖巧也。要兩角均勻﹐端正淸秀。忌臃腫破碎﹐邊髙邊低﹐欹斜不正等類。上格龍主文章名譽﹐狀元神童﹐女貴爲妃。中格龍主出人淸秀﹐官位不顯﹐虛名則勝。多主女貴。賤

龍主婦女貌美﹐而篔有風聲。上格貴砂福壽文星者﹐中稍起頂﹐頗類三臺﹐故尢爲吉。要兩畔均勻﹐端正秀麗。忌臃腫破碎。上格龍主富貴雙全﹐居官極品﹐居位長久﹐福壽綿遠。中格龍主髙壽厚福﹐但無顯貴。賤

龍主僧道壽髙﹐頗有名譽。

上格貴砂淸貴文星者﹐淸瘦之山﹐嫩巧而細也。要兩畔均勻﹐忌帶石粗醜﹐邊髙邊下﹐斜側。比蛾眉﹐此格稍髙大爲異耳。上格龍主翰苑淸貴﹐名望遠播。中格龍主虛名不貴﹐廉介恬退﹐家無儲積。賤

龍主僧道聰明﹐婦人不潔。上格貴砂駁雜文星者﹐兩旁斷而復有低坪﹐不髙﹐不爲品字﹑三臺﹐中頂不起﹐不爲寶蓋﹐此所以爲文星而駁雜也。亦曰飛蛾文星。上格龍主出人博學﹐名滿天下﹐無意功名。中格龍主能文博記﹐隨波混流﹐和气同俗。賤

龍主能文多藝﹐飄蕩無成。

上格貴砂帶福文星者﹐卽一字文星而髙大帶土﹐體平正嫵媚也。要龐厚而不臃腫﹐不粗醜﹐忌帶石﹑崚嶒﹑破碎。上格龍主文武全才﹐極品祿位。中格龍主科第榮名﹐巨富壽考。賤

龍主出人伶俐﹐爲隸卒﹐長壽。上格貴砂帶曜文星者﹐乃木星兩旁生火曜也。亦頗似蛾眉文星﹐但圓平不同耳。蛾眉圓﹐此格平正﹐復於側畔出曜﹐故曰帶曜文星。忌粗惡。上格龍主文章顯達﹐名垂當世﹐後學宗師。中格龍主有文名﹐不能顯達。賤

龍主秀才善養外婦﹐不顧正妻。

上格貴砂一字文星者﹐乃倒地木星也。要淸秀﹑平正﹑端尊。忌粗醜﹑斜走﹑破碎﹑不平正﹑帶石﹑尖竄﹑順水。上格龍主神童﹑狀元﹑宰相﹑侯伯﹐一品之貴。中格龍主魁解淸貴﹐名譽著揚。賤龍主虛譽從隆﹐寔徳則病﹐空有文章。上格貴砂柱笏文星者﹐木星卓立﹐不欹不斜﹐而淸秀端正也。亦名象簡文星。要光彩嫵媚﹐忌臃腫﹑粗醜﹑斜側﹑走竄。上格龍主狀元﹑尙書﹑侍從﹑臺閣之官。中格龍主翰苑淸髙﹐貴及諫垣之職。賤龍主僧道淸修﹐篤信神佛。

上格貴砂玉圭文星﹐土之聳髙體﹐要頂平﹐身直﹐不欹不斜﹐挺然淸秀﹐方爲合格。莆田壼公山合此格。朱子之同安﹐見此山曰「莆田多人才﹐此公作怪。」上格龍主出垂紳正笏﹐立朝燮理陰陽﹐及崇儒禎傅﹐滿朝朱紫。中格龍主貴﹐有忠貞﹐文名遠播。賤龍主壽富之人及髙僧。上格貴砂金箱文星﹐土之低平者。要方正平圓﹐不欹不斜﹐方爲合格。此砂要再見貴人﹑玉印﹑文筆相助﹐方爲大貴。上格龍主科名髙顯。中格龍主腰金五馬。賤龍主小富義民。

上格貴砂玉印文星者﹐圓小山埠或石墩也。要圓平﹐忌破碎。出正面或龍虎左右是文星﹐若在水口﹐便爲羅星矣。上格龍主狀元宰輔﹐冠世文明﹐才兼文武。中格龍主巨富百萬﹐納奏官職。賤龍主出僧道﹐有權﹐及墮胎患眼。上格貴砂方印文星者﹐亦小山埠或石墩也。此格若見龍樓﹑天馬等砂相稱﹐尢貴。不宜破碎﹐若破碎則爲僞印。上格龍主才兼文武﹐出將人相。中格龍主文名遠播﹐方面重臣。賤龍主艸寇僞職﹐僧道之流﹐螟蛉異兒。

中格貴砂折腳文星﹐乃一腳拋火也。此星若面平嫩媚﹐亦作吉星﹐主文官兼武。若粗醜則不吉﹐要火腳逆水方合。上格龍主文官兼武。中格龍主小貴懼內。賤龍主跛跏殘疾。

上格貴砂圓璧文星﹐形薄而上平﹐有微起之壇﹐其圓如規乃是。若方匾﹑偏斜﹑肥缺﹐皆非也。上格龍主王侯極品。中格龍主科第文名。賤龍主出僧道。

上格貴砂輔弼文星者﹐文星中起﹐左右皆有小埠夾從﹐如左輔右弼也。要左右之墩埠均勻﹐大小相等﹐遠近相平爲合格。上格龍主狀元宰相﹐文武全才。中格龍主父子同朝。賤龍主雙妻雙子。上格貴砂輔弼二格。此與前格同﹐但此中星稍低﹐左右相夾﹐亦類三臺。若外有他秀﹐此格尢貴。要圓正而左右均勻﹐方爲合格。上格龍主男爲附馬﹐女作宮妃。中格龍主文章髙世﹐父子兄弟齊名。賤龍主淫賤風聲。

上格貴砂天葩文星者﹐木之秀發而爲葩﹐如花瓣然。要淸嫩勻均。此格極貴﹐作龍身尢佳。在沙洛要中有貝星﹐正向朝穴﹐無此則是終節凶格耳。上格龍主狀元宰相﹐文章冠世﹐後學宗師。中格龍主有文名而不顯達。賤龍主博學能文﹐而盛寔則無。中格貴砂赦文星者﹐頗帶土體。若方角骨立﹐則爲禦屏。此特角垂圓而肥飽耳。宜居水口﹐主一方永無凶禍。上格龍主出使外國。中格龍主典郡牧邑。賤龍主僧道而富。

中格貴砂大武星者﹐其形雄偉﹐體勢尊嚴﹐謂之武星。但不宜欹斜﹑破碎﹐卽雲中金﹑獻天金是也。上格龍主大將徵伐﹐威鎭華夷。中格龍主田連阡陌﹐郡邑守衛之職。賤龍主出燥烈無涵養之人。

上格貴砂特立武星者﹐眾山低小﹐此星辰獨髙﹐光彩異常﹐故曰特立武星。亦猶頓鐘金星﹐而此主貴尢重耳。上格龍主出使大藩﹐聲價英烈。中格龍主出英雄武略之人。賤龍主出軍賊﹑橫逆之人。

上格貴砂金鍾﹑玉釜皆金星。其髙大者曰金鍾﹐低小曰玉釜。二者在物而言之﹐本爲貴重之器。故陽宅陰地﹐凡見此二山﹐皆作貴砂而斷。欲其圓淨光彩﹐不走竄﹐不偏側﹐不帶火者爲吉。若欹斜﹑破碎﹑走足﹑尖利﹑帶火﹐有痕浪﹑折皺﹑崩赤者爲凶也。若有從砂夾護﹐又當兼從砂斷其吉凶﹐不可執一也。此砂亦宜居夾耳左右。上格龍主文章科第﹐敵國之富。中格龍主小富小貴。賤龍主僧道及神靈。

上格貴砂龍車者﹐以龍引車之狀也。以形言之﹐則龍頭居前向穴則吉﹐故必有拜下之山﹐斯爲可貴也已。上格龍主文章振揚﹐拜節封侯﹐秉麾軍民。中格龍主州縣小官﹐富多車馬。賤龍主吏典僕之人。上格貴砂鳳輦𨿽有尖翌而不射穴﹐及穴中不見﹐惟有尖秀之峯突兀在前﹐方爲合格。上格龍主文章名譽﹐致身通顯﹐及女貴。中格龍主科第﹐州縣之官。賤龍主累舉不第﹐貴在外家

中格貴砂金鑪者﹐多是石山﹐有似於金鑪之狀。若更有仙橋相應﹐主丹藥升仙﹐及出禦醫﹐膺聘榮顯。上格龍主富貴升朝﹐淸要之官。中格龍主豪富好仙。賤龍主出師巫﹐及神壇寺廟。上格貴砂禦屏風者﹐乃土星之特峙者也。要方正骨立﹑聳峙不欹斜﹑不走足﹐方爲合格。上格龍主文臣宰輔﹐功著鼎彜﹐澤及子孫。中格龍主出鎭大藩﹐巨富全福。賤龍主孤貧僧道。

上格貴砂禦書臺者﹐土星之低小者也。要頂方而平﹐面闊而正﹐忌斜破﹑走足﹑崩面﹑痕浪等獘。上格龍主經筵進講﹐東宮師保之貴﹐宸翰璽書之賜。中格龍主典郡。賤龍主僧道。上格貴砂皇帝座者﹐一峯聳立﹐兩肩均平者也。要中峯秀侵云漢﹐兩旁平正﹐方爲合格。忌斜欹﹑碎痕﹑破折﹐要四山擁從。上格龍主封王侯﹐子孫襲爵位﹐女后妃﹐朱紫滿門。亦出神仙。中格龍主文章名譽﹐尙書侍從。賤龍主州縣卑職﹐沾恩光。

上格貴砂禦鑪之砂﹐金土相生﹐故貴。要圓方伶俐﹐尊貴有情﹐無欹斜破碎之形﹐方爲合格。上格龍主日近天顏﹐身惹禦香。中格龍主富貴而好事鬼神。賤龍主神廟威靈及僧道巫祝。上格貴砂滿牀牙笏者﹐或尖峯﹐或石筍叢聚﹐有似於牙笏滿牀。不論大小髙低﹐但以淸秀爲吉。上格龍主三世同朝﹐滿門朱紫﹐累世富貴。中格龍主父子兄弟同科﹐文章名譽。賤龍主畫工﹑法師﹑僧道。

上格貴砂誥軸﹑展軸﹑誥軸開花。誥軸砂者﹐乃土星而兩角髙起者也。此格長闊者爲展誥﹐狹小者爲誥軸﹐皆以平正淸秀﹑無破碎者爲吉。又有軸上生花之格﹐若得貴人﹑蓋帳諸貴砂相應﹐力量愈勝。然展軸亦不專取土星﹐若水星兩角微起者﹐亦是展軸。但水星角起﹐又似仙橋。惟仙橋則角起頗髙﹐而成兩火濟水之格﹐展誥則只微髙而不成火星爲異耳。上格龍主膺帝命﹐褒封恩寵﹐駙馬皇親。中格龍主貴近天顏。賤龍主小貴而富。

中格貴砂跪鑪砂者﹐山巒一頭髙聳﹐一頭低平﹐如人跪之狀也。此砂宜髙大﹐不宜破碎及走腳﹑飛動﹑順水。宜居水口。上格龍主尙書﹑宰執﹑侍從之臣。中格龍主富而好事神佛。賤龍主僧道能禮拜神佛。中格貴砂文筆者﹐文星尖秀卓立聳拔者也。要端正淸奇﹐忌斜破走足。大凡筆砂﹐宜遠在天表。斷法云「狀元筆﹐千里雲霄出。」上格龍主文章﹑科第﹑顯貴﹐名譽遠播。中格龍主有文名﹐典州郡。賤龍主蒙師﹐畫工精巧。

上格貴砂彩鳳筆者﹐火星插天而下有從山飛揚之勢﹐如彩鳳騰霄者也。要端正秀麗﹐遠在天表﹐方爲合格。上格龍主理學崇儒﹐文章冠世﹐後學宗師﹐神童狀元﹐翰苑師保。中格龍主魁解﹑髙第﹑奕世榮顯。賤龍主畫工精巧﹐名播天下。上格貴砂宰相筆者﹐火星卓立於土星之上而不居中。訣云「宰相筆﹐案頭出。」要案正筆秀爲合格耳。上格龍主出太平宰相﹐進秉鈞權。中格龍主京堂侍從﹐及鎭掌大藩賤龍主蒙師﹐生徒眾多。

上格貴砂三公筆者﹐三峯卓立於土星之上也。要秀麗淸奇﹐中尊旁卑﹐不失其序﹐疏密相等﹐不欹不斜﹐方爲合格。上格龍主公孤極品﹐掌握朝綱﹐身系天下安危。中格龍主父子兄弟聯科﹐玉堂顯榮。賤龍主明經授徒﹐文名遠播而無顯位。下格賤砂罵天筆者﹐尖峯開兩岐也。縱秀麗亦不吉。劉白頭云「文筆開丫又帶歪﹐十遭赴舉九空回。」卽此之謂與﹖上格龍主刀筆進身﹐居官不正。中格龍主秀才不第﹐及畫工﹑訟師。賤龍主是非爭訟﹐出人缺唇。

上格貴砂狀元筆者﹐火星聳於土星之上﹐要正當其筆﹐又須土方正﹐火淸秀﹐髙而且遠﹐方爲合格。上格龍主一舉登科﹐神童及第﹐公孤仙客。中格龍主科第文名﹐職掌文衡。賤龍主文章之士﹐儒官訓教。中格貴砂筆陣者﹐數峯特立﹐有似於筆陣﹐𨿽髙卑不同﹐也宜中峯髙﹐左右峯卑方好。若顚倒錯亂﹐則吉中有咎耳。上格龍主父子兄弟叔侄同登科第﹐俱有文名。中格龍主一家大小俱有文名﹐累舉不第。賤龍主畫師﹑法師。

下格賤砂鬥訟筆者﹐穴前兩尖相對如斗射也。凡穴前遇此﹐多主爭訟之應﹐兄弟不和﹐專好唆告詞訟。上格龍主爲官不避權姦﹐直言爲奏﹐好辯招非﹐嗜殺無情。中格龍主富﹐兄弟不和﹐及好爭鬥。賤龍主教唆詞訟﹐傾家蕩產。中格貴砂法師筆者﹐尖峯之上連開數歧﹐亦如罵天筆﹐而丫岐尢多者是也。若出自臺蓋之下﹐主因法而得官。上格龍主法師顯應﹐驅神役鬼﹐因以承恩。中格龍主法師用法而富。賤龍主法師流離困苦。

下格賤砂和尙筆者﹐尖峯之旁有陀背之形也。金火相戰﹐所以賤也。更有仙橋相助﹐的主髙僧無疑。上格龍主髙僧聰慧﹐有文名而沾恩寵。中格龍主僧人有法靈驗。賤龍主出貧僧。中格貴砂醮池筆者﹐文筆倒地醮入水中也。若順水﹐多離鄕出貴﹔若逆水﹐主巨富﹐時進田產及橫財。上格龍主文章科第。中格龍主秀才有文名﹐巨富。賤龍主蒙師﹑僧道﹑水溺。

上格富砂進田筆者﹐凡龍虎之山﹐帶低小之砂﹐逆水而上者是。吳公云「進田之砂無左右﹐只要墳前有。逆來蘸水不教幹﹐買盡外州田。」然亦欲其彎抱如牛角﹐有情面穴方爲上吉。亦有不在本身龍虎山﹐而在外來逆水﹐穴上見之有情﹐不尖射者皆是。進田筆主發外來橫財﹑田產。龍穴貴﹐則催貴。大抵此砂極易發﹐若近穴蘸水﹐寅葬則卯發。予嘗謂逆砂一尺可致富﹐亦指近穴者言耳。上格龍主一舉登科﹐爲官富厚。中格龍主田連阡陌﹐時進橫財。賤龍

下格賤砂退田筆者﹐不論左右﹐但有山頭尖而順水去者﹐名退田筆。若兩水夾送流下去者﹐退敗尢甚﹐不問過穴與不曾過穴﹐但穴前尖者﹐便是退筆。凡有一田邱﹐一地角﹐隨水下去者﹐便主退賣田產。退筆多者﹐主倒盡田產﹐貧苦伶仃﹐離鄕背井﹐極爲凶惡。立向先須避此。亦主少亡﹐生子不育﹐久而絕滅。尖射穴場者﹐主殺傷人命﹐鬥毆爭訟﹐破家亡身。舊說靑龍爲進田筆﹐白虎爲退田筆者非是。上格龍主淸貴威武﹐家無儲積。中格龍主貧窮﹐退盡家產。賤龍主乞丐。

下格賤砂離鄕砂者﹐順水飛走﹐無復關闌也。凡上下臂交過者﹐須要外一重有下手回轉攔住方好。若外重無承托﹐只是過身﹐乃離鄕之應也。不過身而飛揚趨出者亦是。又有一等龍穴﹐朝應皆貴﹐而有離鄕之證者﹐此不足畏。蓋仕宦本離鄕而貴顯者﹐又多寄居他所。楊公云「官不離鄕任何所﹖」是也。亦須認龍穴端的﹐而後可用。上格龍主離鄕貴顯﹐立功異域。中格龍主離鄕發達。賤龍主遭配流移。

上格貴砂筆架者﹐或三峯﹐或五峯﹐有似於筆架之狀﹐𨿽髙低不同﹐亦宜中髙旁低。若當髙反低﹐當低反髙﹐則吉中有咎也。上格龍主父子兄弟叔侄同科同朝。中格龍主三世五世俱有文名之士。賤龍主僧道法師有聲名。中格貴砂琉璃簾者﹐平岡下髙田層疊磊落﹐水光橫列﹐如琉璃之狀。要如疊浪層均正﹐無尖破之形﹐方爲合格。上格龍主出皇后﹑貴妃﹑國戚。中格龍主侍從之臣巨富。賤龍主神廟。

中格貴砂珍珠簾者﹐大山開帳﹐中間瀑泉爲石所攔﹐滴滴如珠而下﹐故曰珍珠簾。龍賤爲孝簾。上格龍主出妃嬪公主。中格龍主神佛香火顯靈。賤龍主多喪亡﹐長有孝服。上格貴砂狀元旗者﹐木星排列而身似水體﹐至山足﹐又開面出蛾眉文星﹐所以爲貴也。要頭頂秀麗﹐有文筆﹑臺蓋相應者﹐方爲合格。上格龍主大魁天下。中格龍主魁解出身﹐官居外閫﹐及女柄男權。賤龍主文名遠播而無寔。

中格貴砂招軍旗者﹐旗形髙大﹐而眾腳飛揚﹐而有一帶纏繞﹐勢如招動者爲合格。要甲馬頓起﹐有鼓相應者爲眞。上格龍主義兵爲開國之勛﹐世享爵祿。中格龍主義勇保障。賤龍主艸寇﹑神廟﹑軍卒。中格貴砂得勝旗者﹐旗形攸揚卓立﹐大勢向內逆水﹐身頭似文旗﹐而山腳舒展﹐星峯光彩﹐所以爲吉。上格龍主輔國元勛﹐銘功鼎彜﹐世襲承寵。中格龍主職掌元戎﹐武功受寵。賤龍主軍伍得功。

中格貴砂戰旗者﹐卓立峻直﹐而有威武之象。此格如三品字者﹐若有鼓角相應﹐尢爲顯貴。上格龍主出將入相﹐節制諸軍。中格龍主小官統領兵卒。賤龍主爲卒上陣爭戰。上格貴砂令旗乃兩旗相向﹐而中開旁髙者是也。要兩旗髙低﹑大小相稱﹐足𨿽兩門飛揚﹐而身則聳立尊嚴﹐方爲合格。此砂有兩等﹐一等正當穴前﹐一等兩峙水口﹐爲門旗。此主大貴。上格龍主五府﹐出鎭撫諸將﹐節制數省。中格龍主兄弟統領兵卒。賤龍主橫逆大盜。

下格賤砂賊旗者﹐尖射破碎﹐欹斜醜惡﹐又有黑石巉巖﹐皆非吉格﹐故主凶。若出於水口﹐而穴間不見者﹐亦作吉斷。上格龍主大將專徵伐﹐不忠赤族。中格龍主常遭賊凶劫殺。賤龍主凶賊劫掠之人。下格賤砂降旗者﹐榻地破碎而飛走﹐焰動順水也。頭身大勢向內﹐而旗腳向外者﹐爲敗旗。頭身向外者﹐爲降旗。上格龍主出入領兵﹐戰敗而降於敵人。中格龍主爲大盜﹐終以降滅。賤龍主爲盜寇﹐絕嗣滅族。

下格賤砂敗旗亦榻地破碎﹐而不順水﹐差勝於降旗。蓋勝負兵家之常﹐降則辱國辱身﹐無復可爲矣。此敗旗所以逆水也。上格龍大將徵伐而敗。中格龍主將校萎靡不振。賤龍主寇盜誅夷。中格貴砂頓旗者﹐乃火星髙聳而飛揚﹐故曰頓旗。須要山峯雄偉﹐气勢軒昂﹐腳𨿽飛揚而不反亂者﹐方爲合格。上格龍主出大將軍﹐及文臣專徵伐。中格龍總制三邊﹐軍功掀揭。賤龍主死軍卒兵敗。

中格貴砂頓鼓者﹐聳體金星﹐髙大雄猛﹐有若頓鼓之狀。不宜破碎﹐要圓淨端正﹐方爲合格。上格龍主出將軍及藩臣使節。中格龍主富而好音樂。賤龍主神廟靈迹樂鼓之人。中格貴砂堆甲者﹐小山及平崗層疊重出﹐如堆甲之狀。要旗鼓二山相應﹐方爲合格。若出自禦屏﹑三臺之下﹐當作牙笏。上格龍主兵權武貴﹐汗馬功勞。中格龍主軍官威武﹐家積金玉。賤龍主疾病﹑爭兢﹑惡死。

下格賤砂缽盂者﹐圓山多寡不一﹐有似於缽盂也。若出臺蓋之下﹐又當呼作盆盌之類﹐亦看後龍何如。或只一山圓而帶腳﹐亦是缽盂。上格龍主名僧及寺觀巨富。中格龍主僧人小富。賤龍主出遊僧沿門化食。中格貴砂捷報者﹐秀峯疊起奔來﹐如出徵奏捷﹐露布馳報之狀﹐故曰報捷。要山形光彩﹐來勢向穴。上格龍主登科及第。中格龍主巡司馹丞﹐承差之人。賤龍主出爲人報捷及鋪兵。

中格貴砂點兵者﹐皆亂石在平田或平野﹐而大小不一﹐或如豬羊牛馬﹐或如鴉鳥﹐或如人立。主大將建立功名之象。黑石無害也。上格龍主大將立功名﹐當身榮顯。中格龍主富而抱他人之子爲己子。賤龍主惡疾患眼﹐病苦。中格貴砂屯軍者﹐小埠或土或石﹐雜立於外﹐平野與諸大山相間錯雜﹐有若屯軍之狀。上格龍主大將節制諸路﹐生殺自由。中龍格主武官。賤龍主淫亂混濁。

下格賤砂降節者﹐本佛家神仙之具﹐其形有似於梳﹐切忌作正案。凡陽宅與陰地有此者﹐多爲不吉。上格龍主異姓同居﹐淫亂不潔。中格龍主僧道有聲名。賤龍主神廟香火。上格貴砂踏節者﹐尖秀木星五峯以上﹐卽爲踏節。要均勻﹐大小疏密相等爲合格。忌破碎﹑浪痕﹑折皺。上格龍主監司藩鎭﹐受節銊﹐兄弟齊名。中格龍主出使外國﹐及兄弟同貴。賤龍主承差仝雜職。

上格貴砂旌節者﹐與踏節不同。星峯橫列﹐缺少一邊﹐謂之旌節。要淸秀光彩﹐忌浪痕崩破。上格龍主出鎭大藩﹐祖孫同朝。中格龍主兄弟俱有文名﹐而無顯貴。賤龍主出人有才能。中格貴砂獨節者﹐平時會藩儀從﹐有獨節杖是也。其形如杖﹐上踏鐵環﹐從卒以手持之﹐獨環便有踏響之聲﹐以警行者。上格龍主立大藩﹐權制一路。中龍格主將兵異域。賤龍主軍卒。

中格富砂裀褥二格者﹐同是平面土星﹐其形乃平鋪於下﹐如鋪氈展席。但二者形體亦各不同。裀平而方﹐褥平而長﹐冢前多有之﹐最難察識。看山不如按圖。按圖而視之﹐方圓長短燦然可見﹔登山而望之﹐則衣襭滿目﹐東西迷向﹐而胸中之方圓規矩﹑曲直準繩已冥然而無據矣。此非可以紙上語者也。上格龍主貴近天顏。中格龍主富而多子。賤龍主僧道多徒﹐亦主多疾。

中格富砂曬袍﹑堆袍二者不同﹐一山展揚﹐稍有飛動皺折者爲曬袍﹐重重疊疊﹐皺折不一者爲堆袍。皆欲其有情而向穴。若反朝向外﹐加以尖利﹐則爲不吉。以袍領向穴﹐體勢皆順﹐故主貴。袍﹐章服也﹐爲身之飾﹐而又耀之以日光﹐故主文章﹐又以爲面君之物﹐故主貴。上格龍主世代有貴而不大顯。中格龍主爲官多是非﹐黜罷不得超達。賤龍主殺傷破敗﹐投降外國之應。

上格貴砂襆頭者﹐開肩土星﹐中髙兩旁肩低﹐有似於襆頭也。其爲物旣加於人首﹐固爲貴矣。矧非人臣面君不敢戴﹐尢爲最貴重者也。穴前見有此砂﹐欲其方正端嚴﹐不欹斜﹐不破碎﹐方爲合格。又有一等土星﹐開一邊肩者﹐亦爲之襆頭。廖氏又以之爲襆頭匣。要之﹐皆襆頭耳。嘗見有此形者﹐多是大貴之地。然亦當以後龍定其貴之輕重焉。上格龍主王侯烈士﹐公孤極品﹐世享爵祿。中格龍主方面大臣﹐富貴有聲。賤龍主富盛。

中格貴砂流笏者﹐一字文星順水而流﹐或泛水﹐皆謂之流笏。但順水者多主離鄕而有富貴。上格龍主大富﹐離鄕發貴﹐及出使外國。中格龍主離鄕而富。賤龍主流落他鄕﹐及水溺。下格富砂堆肉者﹐山岡簇集﹐如堆肉之狀。重重疊疊﹐大小不等。若圓淨﹐主富﹔亦如堆甲之狀﹐又主武貴。破碎則凶。上格龍主大富﹐亦主武貴﹐以其有類堆甲。中格龍主淫亂濁富。賤龍主貧窮淫濫。

下格賤砂提籮者﹐如乞丐提籮之狀。此山穴上不宜見之﹐最爲不吉﹐砂格中之所深忌者也。上格龍主𨿽有富貴﹐不免有瘋癲之人。中格龍主僧道。賤龍主乞丐。下格賤砂幡者﹐山腳飛揚﹐奔走長遠﹐或一里﹐或數里﹐如今人立旙之狀。順水者凶﹐逆水者吉。上格龍主武職威權。中格龍主富離鄕﹐淫奔夭折。賤龍主僧道神靈﹐長病癆瘵。

下格賤砂破傘似椶櫚葉﹐一峯端正﹐分腳停勻。然前砂見之亦不吉﹐何況破碎乎﹖宜其凶也。上格龍主好殺狠惡﹐威武名揚。中格龍主富而不潔。賤龍主爭兢貧窮無賴之事。中格貴砂靴履似襆頭而非襆頭﹐上下二級停勻。靴履下級﹐靴面低長﹐與上級不稱﹐是爲靴。履雙只主貴﹐單只者主淸髙﹑孤獨﹐難爲妻子。上格龍主文臣侍從﹐碩儒執禮。中格龍主富而好禮。賤龍主螟蛉長病。

下格賤砂僧鞋﹐是同一平阜中有分開之紋﹐以袱裹鞋之象也。順水者凶﹐逆水者主出富僧。上格龍主出髙僧﹐逰徧天下﹐有名。中格龍主僧人有智慧賤龍主貧僧長病上格貴砂玉帶者﹐橫木彎抱﹐有似於帶。又有金魚以應之﹐則爲玉帶。金魚者﹐帶之旁或帶之首有墩阜﹐或石如金魚之狀者是也。上格龍主公孤之貴﹐進封侯伯﹐蟒衣玉帶。中格龍主髙科﹐典大藩。賤龍主女貴。

中格貴砂金帶﹑銀帶﹐平面水星彎抱者﹐皆謂之金帶﹑銀帶。或平坡﹐或田圳﹐皆以圓抱穴場者爲是。此砂不拘順水逆水﹐蓋帶總是抱過身者也。上格龍主典州郡﹐及因婦而貴。中格龍主縣宰之官﹐主有女貴。賤

龍主經商。上格貴砂金魚者﹐墩阜之長曲者也。此砂不宜作正案﹐宜居下關﹐宜居水口。若水口間有洲塞鎭﹐亦名遊魚洲﹐主富貴悠久。上格龍主鼎鼐之臣﹐滿門朱紫。中格龍主典州郡﹐及巨富。賤

龍主出人飄蕩﹐及出遊僧。

上格貴砂玉几﹐反復皆可。蓋玉几之後﹐必有貴人圓正﹐或尖峯巒。玉几反而抱之﹐亦如貴人禦玉几之狀﹐故反復皆貴。上格龍主大貴﹐位至三公。中格龍主方面重臣。賤

龍主僧道。中格貴砂席帽砂者﹐亦臺星之變格。要均勻淸秀﹐忌斜側﹑走竄﹑破碎。上一格有貴人者爲勝﹐二格低小雜職﹐三格大貴。上格龍主升朝侍從之臣。中格龍主郡牧邑宰。賤

龍主出僧道。

中格貴砂模糊席帽者﹐或圓頂不起﹐或尖而斜﹐或走一足﹐皆是也。上一格主爲官不正﹐無治才決斷。下一格差勝。上格龍主世代有官不替。中格龍主郡牧邑宰。賤

龍主道士。中格貴砂唐帽與席帽相似﹐但無腳者爲席帽﹐有腳者爲唐帽﹐亦曰唐襆﹐其寔皆一類也。有腳亦名垂帶。斷訣云「唐帽若垂帶﹐才子文章快。」上格龍主世代有官不替。中格龍主淸髙﹐徵召不起。賤

龍主道士軍配。

上格貴砂鐵帽與席帽相似﹐但席帽﹑唐帽皆淸秀﹐鐵帽則腫醜帶石爲異耳。其貴賤全系於龍穴。上格龍主軍官有功﹐世襲戎宦。中格龍主武臣富。賤

龍主軍配遭凶﹐貧賤。上格貴砂三峯略起﹐頭圓者爲寶蓋。要均勻﹑端正﹑淸秀﹐忌破碎﹑飛走﹑斜側﹑帶石﹑醜惡。若遠而淸者大貴。亦有二山三山相應結成者﹐亦當同斷。上格龍主升朝顯貴。中格龍主科第﹐典州郡。

賤龍主僧道。

上格貴龍三峯起﹐帶尖者爲華蓋。要均勻齊正﹐淸秀端嚴。忌破碎﹑斜側﹑飛走﹑石醜。大抵𨿽有醜形而遠者﹐則不必泥。上格龍主文章淸史﹐功著鼎彜。中格龍主科第﹐典州郡。賤

龍主僧道。

上格貴龍獨出一峯﹐似華蓋而短小者爲冠蓋。要均勻齊整﹑淸秀端巖。忌破碎﹑醜粗﹑飛走﹑斜側﹑不正。得儀仗旌節尢貴。上格龍主科第顯貴﹐車馬塡門。中格龍主富﹐僕馬丰盈。賤

龍主神廟卒從之徒。

上格貴砂三峯尖微茫出者爲馬蓋﹐要淸秀端正﹐忌破碎粗醜﹐飛走斜側﹐得儀仗﹑旌節尢貴。上格龍主出大將軍﹐威鎭華夷。中格龍主文武兼全﹐及髙壽。賤

龍主敗走無成。中格貴砂出使馬者﹐馬山之下拖尖利之砂也。馬本馳走之物﹐復見飛走之砂出於其下﹐本有遠使之象。上格龍出使外國﹐有功榮顯﹐及威鎭華夷。中格龍主多僕馬豪富﹐而奔走外鄕。賤

格主出走馬及木匠。

中格貴砂帶旗馬者﹐馬山之下拖焰動之砂﹐如旗之飛動者也。旗馬共是一山者﹐方爲合格。上格龍主出元戎摠兵﹐專節銊﹐主功勛。中格龍主將校有武功。賤

龍主出艸寇﹑大盜﹐及神廟。上格貴砂交馳馬者﹐兩兩雙峯﹐如馬之相馳驟也。要兩馬之山﹐一馬左髙右低﹐一馬右髙左低﹐方爲合格。上格龍主兄弟叔侄連登科第﹐朱紫滿門。中格龍主富冠鄕邑﹐多駿馬。賤

龍主出人走馬奴隸。

上格貴砂帶甲馬者﹐馬山身帶痕迹﹐如戰馬之披甲也。要旗鼓﹑貴人諸砂相應﹐其穴尢吉。上格龍主出大將軍﹐專徵伐﹐立功邊塞。中格龍主偏將有功。賤

龍主神壇廟宇靈顯。上格貴砂天馬者﹐峙立雙峯﹐一髙一低﹐有似於馬﹐故曰天馬。然以天名之﹐亦欲其髙聳淸秀﹐遠貼天表耳。在午未者尢貴。上格龍主出典大藩﹐方面之職。中格龍主五馬專城。賤

龍主走卒牧馬之人。

上格貴砂勒馬回頭者﹐天馬山轉腳也。要淸秀﹐忌破碎。若見旗鼓相應﹐主武職威名﹐汗馬功業。上格龍主出使邊方﹐威武烜赫。中格龍主巨富僕馬。賤

龍主牧馬販馬。下格賤砂破网者﹐披折洪破雜出。主家業破落﹐泉漏不幹。又主疽瘡﹐及冷潰骨疽膁爛之疾。又主徒杖刑罪。上格龍主武職。中格龍主家業或興或敗﹐及惡疾之人。賤

龍主徒杖刑罪﹑貧窮。

中格貴砂錦帳乃水星橫闊者﹐有數格﹐皆取得於龍。若富龍則爲帳﹐若貴龍則爲掛榜之砂耳。要長闊方齊﹐無浪痕破碎﹐無山腳飛斜﹐方爲合格。右一格山頭歪側而粗﹐更有砂碎巉巖﹐而山足飛斜散亂﹐則爲鶉衣百衲之格也。然𨿽破碎而遠﹐亦不爲害。凡醜形﹐未有不是近者。凡秀砂﹐未有不是遠者。欲辧砂形之姸媸﹐亦當審其遠近耳。上格龍主貴。中格龍主富冠鄕邑。賤

龍主淫亂。

下格賤砂棺形橫見者﹐主喪禍﹐亦客亡棄官而歸。若斜而順水者﹐主客死在外﹐靈櫬不歸。上水者﹐亦主返亡。頭髙尾低者爲棺。首尾平勻者非也。上格龍主爲官在外而死。中格龍主爲商溺水而死。賤

龍主全家瘟疫而死。中格貴砂橫琴者﹐平岡眠體木星﹐兩頭微低﹐有似平琴之狀。亦曰文星﹐要淸秀平正﹐方爲合格。忌破碎尖竄。上格龍主文章譽望﹐富貴雙全。中格龍主淸秀富足﹑尊嚴。賤

龍主人好琴而淸貧。

中格貴砂金筒玉軸﹐方而直長者爲金筒﹐方而橫長者爲玉軸。二形𨿽別﹐但以彷佛似之﹐不可拘泥也。上格龍主文章科第﹐祿及子孫。中格龍主州縣左右之官。賤

龍主僧道符法之人。中格貴砂妝臺者﹐星峯疊擁﹐有若妝臺之狀。後龍若貴﹐亦出大貴。不然﹐只主女貴而已。上格龍主嬪妃﹐而家亦因女有貴。中格龍主女貴。賤

龍主女子嬌妖淫賤。

中格貴砂鏡臺﹐以臺山之外圓峯出頭﹐如鏡之狀﹐故謂之鏡臺。要星峯圓正﹐適相登對﹐方爲合格。上格龍主女貴爲后妃﹐及榮膺一品。中格龍主女貴受誥封﹐多生女。賤

龍主女淫賤。中格貴砂杯盤者﹐小山重疊﹐有似於杯之狀。其爲噐﹐富貴貧賤之家皆有之﹐卻非貴砂也。上格龍主位至正卿﹐爲國之楨幹。中格龍主饕餮飲食之人。賤

龍主僧道。

上格貴砂五雷者﹐或髙山﹐或平岡﹐有五峯叢立﹐有五山排立﹐皆謂之五雷之格。上格龍主五馬專城﹐腰金衣紫。中格龍主兄弟同科而有威名。賤

龍主雷驚惡死。上格貴砂龍樓鳳閣﹐本王者之居﹐最爲貴重﹐必大貴之地方可當此。故《玉髓經》云「前砂見此主大貴﹐左右君王日月朝。」蓋不借他星相助﹐自能致貴。上格龍主封公侯﹐朱紫滿門﹐富貴鼎盛。中格龍主宰相﹐男尙公主。賤

龍主掌大權。

上格貴砂簾幕乃髙山連峯﹐如鋪簾圍﹐如設幙﹐不缺不折﹐不凹不斷﹐斯謂簾幙貴砂。上格龍主富貴雙全。中格龍主富盛﹐賓客滿門。賤

龍主名妓﹐多交貴人。中格貴砂禦傘者﹐星辰帶水浪痕折﹐有似於傘﹐但不宜破碎﹑欹斜﹐方爲合格。亦須髙聳特異則貴。上格龍主登第貴顯﹐出身卽爲朝官。中格龍主馹丞巡司。賤

龍主皂隸奴僕。

上格貴砂禦臺者﹐平正秀麗﹐似金非金。金則蛾眉矣。似土非土﹐土則相臺矣。似木非木﹐木則一字文星矣。此砂千不逢一。上格龍爲禁穴﹐出后妃。中格龍出宰相。賤

龍出女貴。上格貴砂禦臺前有日月者﹐尢爲至貴之應。或日月山左右夾照﹐皆爲至貴。上格龍爲禁穴﹐出后妃。中格龍出宰相﹑神童﹑狀元。賤

龍亦有小貴。

中格貴砂掣電者﹐岡阜走動如生蛇也。更有流水隨山走動﹐謂之掣電水龍﹐吉﹐乃是明曜。上格龍主神童狀元。中格龍主富貴風流。賤

龍主癆瘵之疾。上格貴砂祥雲者﹐景云也﹐亦名慶雲。天之瑞物﹐不可常有。砂形合此﹐乃至貴龍穴之應。予兄弟所見﹐惟二房自卜壽藏合此。上格龍主神仙白日飛升﹐白衣登殿﹐爲帝者師。中格龍主爲官近帝。賤

龍主淸修髙潔﹐世有文名﹐

《經》曰「神仙之地﹐勢如疊云。」四山擁從如雲也。張子房自卜壽藏﹐在徐州子房山﹐乃中條分幹﹐結騎龍穴。前有九重朝案﹐次第層疊﹐成上天梯格﹐四面環遶﹐如人坐云端。呂梁洪乃其水口山﹐有子房廟﹐亦靈感。按﹕子房受黃石公祕書﹐宜其知地之精。加以辟穀﹐自卜壽藏﹐何其智耶﹗子不疑襲畱侯﹐文帝時除爵。世傳張道陵乃其八代孫﹐兩漢迄今﹐號稱天師。國朝﹐封大眞人﹐掌天下道教事﹐世襲二品﹐今五十代﹐亦此地之鍾靈﹐與龍虎山陽基毓秀也。

上格貴砂夫三臺六星﹐太微﹑軒轅之上﹐泰階平則治道昌﹐此正三臺也。若三峯乃三公星﹐世俗爲三臺﹐不復革耳。然取應亦頗與三臺不甚相遠﹐第不如六符﹐力量尢重。故《玉髓經》云「力量又在三臺上﹐六世兒孫襲封蔭」。六世者﹐指六星所應也。大抵此等星辰﹐主重拜褒封﹐簪纓世代﹐恩榮稠疊﹐子孫蕃衍﹐朱紫盈門﹐乃極貴極吉之砂也。上格龍主公孤極品﹐功蓋天下﹐滿門朱紫。中格龍主位列九卿﹐父子同朝。賤

龍主小貴。

上格貴砂仙橋本水星﹐兩角撐火者爲上﹐撐木者次之。蓋水火有旣濟之功﹐故貴。吾邑治正面此砂﹐南唐國師吳法旺扡﹐讖云「仙橋砂現﹐間出異人。」故此邦多有神仙。如張紫瓊眞人﹑萬萬山趙緣督眞人上陽子之師﹑龍潭徐仙翁﹑三淸李仙姑﹐及祝觀物﹑吳白雲﹑傅少華﹑傅初庵﹑祝剛陽﹑徐丹臺子云外老人﹐皆異人也﹐俱產此邦。但此砂宜遠而淸秀﹐若太近不淸﹐及低小不髙﹐亦掛榜砂耳。上格龍主神仙大臣﹐屢詔不起﹐志慕神仙。中格龍主完名全節﹐髙壽神仙。賤

龍主淸髙不仕﹐及出髙僧。

上格貴砂上天梯者﹐連起星一層髙一層。要山形淸秀﹐大小相等﹐髙低有序﹐方爲合格。若見仙橋﹐主白日升天。上格龍主年少狀元﹐官近君王﹐父子兄弟同朝。中格龍主兄弟同科﹐父子同朝。賤龍主出人聰俊巧藝。上格貴砂羣仙簇隊者﹐諸峯森森簇簇﹐重重疊疊﹐如蜂屯蟻聚﹐皆秀麗淸奇者也。亦爲三千粉黛﹐八百煙花﹐富貴之象也。上格龍主公侯國戚﹐駙馬﹑女妃﹐神仙。中格龍主鎭大藩﹐巨富多僕從﹐武貴。賤龍主出人風流飄蕩。

下格賤砂奠杯之形﹐橫列者是。或有盤﹐或無盤﹐或開或合﹐皆爲奠杯。品字本吉。若列品字﹐開闊展布則吉。上格龍主富貴雙全。中格龍主小富﹐抱養他人之子。賤龍主墮胎﹑患眼﹑僧道。中格貴砂銀瓶盞筋﹐或有盞而無瓶﹐此則可假爲瓶山﹐亦自仿佛。不指爲瓶﹐則不過爲貴秀之峯也。上格龍主貴﹐上殿捧獻觴。中格龍主富盛﹐賓客滿門。賤龍主賣酒﹑僧道。

下格富砂斗者﹐方正而卑﹐或石或土﹐有似於斗者爲斗。但不可拘泥﹐多是土星。要方正﹐忌破碎。上格龍主廩膳納票之官。中格龍主小富。賤龍主出米牙之人。下格賤砂木杓者﹐以其有似於木杓﹐蓋今乞丐及化緣道人所帶﹐不過微柄﹐爲穿孔系帶之所而已。故柄短者主乞丐。上格龍主富貴﹐多墮胎淫欲。中格龍主淫亂。賤龍主淫欲﹑乞丐﹑瘟癀。

下格賤砂枷者﹐丁山兩腳重疊﹐有似於枷。此形最爲不祥﹐穴前見此﹐皆主死罪﹑囚繋﹑官災。上格龍主風憲衙門﹐號令軍民。中格龍主犯罪被枷號。賤龍主獄囚死罪。下格賤砂抱肩砂者﹐大山欹斜﹐外有小山居其旁﹐如人相抱之狀。又有後山轉腳抱前山﹐其醜尢甚。上格龍主富貴而淫泆內亂。中格龍主男淫女濫﹐醜名遠播。賤龍主娼妓。

下格賤砂刺面砂者﹐近見有石附於其山﹐望之如人刺面﹐以藥貼面之狀﹐亦如以鍼刺面﹐皆主人黥配。尖圓相值﹐又主殺傷。上格龍主軍配得官。中格龍主軍配而富。賤龍主軍配﹑殺戮﹑陣亡。下格賤砂掀裙砂者﹐一山數腳飛開﹐如人掀裙之狀﹐及有浪痕擺折﹐皆主不吉。上一格女濫﹐下一格主男女皆淫。上格龍主富貴而淫。中格龍主淫濫濁富。賤龍主婦人淫欲爲娼﹐男人飄蕩。

下格賤砂咒詛山者﹐二山相合﹐如合掌然。富貴之地﹐亦間有之﹐主出人爲事滅絕天理﹐令人咒詛。若爲庵觀寺院﹐則又迪吉。上格龍主勢焰作威福﹐多人咒詛。中格龍主凶狠而富﹐多遭凶。賤龍主優婆夷﹑優婆塞。下格賤砂破廚者﹐祿存中之破碎而凶者。穴上見之﹐事事不吉。惟挺然居於水口﹐把截門戶﹐則又爲吉星。上格龍主退官罷職。中格龍主先富而後貧。賤龍主乞丐。

中格貴砂兜鍪者﹐頂起而有傾側之勢﹐拽裙如鱉﹐亦微帶殿蓋﹐橫視之則爲殺耳。旗鼓同見者合格。上格龍主勛業世爵﹐威武好勇。中格龍主武職小官﹐武斷鄕曲。賤龍主軍卒賤役﹐凶狠賊徒。中格貴砂球杖之形不一﹐有從髙山生下﹐出腳爲杖者。若山髙峻而端嚴﹐則可指爲將軍打球。有從山脈落下閃斷﹐復於平處特爲杖者﹐頗有球仿佛相類﹐不可拘泥。上格龍主壽考榮貴。中格龍主富壽﹐異姓仝居。賤龍主貧賤﹑殘疾﹑患眼﹑墮胎。

中格富砂仰船者﹐多是土星橫疊﹐有仰船之狀。不破碎者橫直皆可﹐船頭勾上者更吉。上格龍主出徵外國﹐兼並土地﹐建立大功。中格龍主出江湖幹運﹐興家致富。賤龍主行商之人﹐及淫賤。下格富砂賭博之砂﹐若在旁出而龍神吉者﹐亦主因賭得財。但此等之砂﹐終非全吉﹐至龍气盡時﹐敗莫能救。此所以爲賤砂。上格龍主經商坐賈﹐巧藝得錢﹐作謀成家。中格龍主因賭得錢﹐出人姦險。賤龍主好賭破家﹐浮華不實。

下格富砂接錢之砂﹐乃要下砂逆水﹐方是接錢﹐主進財帛。若順水有砂﹐反爲送錢出外﹐退敗。上格龍主司財之官。中格龍主坐賈得財﹐因親發達。賤龍主多疾病﹐是非括括。下格富砂錦被堆不與諸山連接﹐或圓扁﹐或方長﹐四旁皆有裙腳﹐如撒被之狀﹐方應此形。上格龍主富貴雙全。中格龍主富冠鄕邑。賤龍主墮胎﹑惡疾。

下格富砂堆錢山﹐不必泥兩頭有辧索之狀﹐因形定名者﹐隨穴指喝﹐仿象而巳﹐豈必如圖畫摸寫過眞耶﹖上格龍主富貴雙全。中格龍主富冠鄕邑。賤龍主出走卒軍籍。中格富砂臥牛者﹐乃濁體土星﹐其形有似於牛臥也。若山無腳出﹐卽爲倉庫之砂﹐大宜出於水口間。上格龍主爲官富厚。中格龍主富而多牛馬之牸。賤龍困窮﹐多生好睡之人。

中格富砂獅主富﹐亦主貴。獅形面方頭大﹐腰狹尾闊﹐前重後輕﹐土星之濁者也。此等砂亦宜稍遠﹐或出水口爲美。上格龍主出人魁偉﹑富厚﹑方面﹐大享福壽。中格龍主巨富小貴。賤龍主出人粗率窮困。中格富砂伏虎者﹐星峯雄偉﹐有似於虎也。此土星之肥大者﹐要星辰光彩﹐頭腳圓正爲吉。上格龍主田連阡陌﹐亦有小貴武功。中格龍主婦人墮胎﹑盜竊﹐有財而濁。賤龍主被虎傷無嗣。

中格富砂駱駝者﹐星峯秀麗﹐有似馬形。以駝有峯穎異﹐尢貴於馬。此格可貴可富﹐尢看旁星相應何如耳。上格龍主富貴雙全。中格龍主小富﹐多生魁偉享福之人。賤龍主貧困而濁。下格賤砂探頭砂者﹐小山在大山之外﹐或居其上﹐或在其旁﹐如小人攢頭窺伺。斜側不正﹐賊寇之象也。上格龍主家常有失竊。中格龍主招賊入屋。賤龍主出人爲寇盜。

中格富砂櫃庫三格﹐其一爲櫃﹐其二爲庫﹐皆土星﹐主大富。若有貴峯而龍又貴者﹐主富貴兩全。龍穴小貴﹐亦主少財進身﹐買官納粟之職。第三格則以主星火土爲祿﹐土爲財﹐主大貴大富﹐不假別星爲助。更有貴格龍穴﹐當主貴極人臣。但櫃庫要首尾髙下勻停﹐而逆水肥滿﹐乃吉。若順水破碎﹐頭髙尾低﹐則爲破庫虛櫃﹐及棺槨之象﹐則爲凶砂矣。上格龍主戶部及司財稅之官。中格龍主巨富多蓄積。賤龍主衣食溫飽﹐定是居庫之人。

中格貴砂倉囷之形﹐多出於土星。亦有類金星者。故凡金星帶土體﹐及土星不方正者﹐皆謂之倉﹐小者謂之庫。凡倉庫所應﹐皆主富。龍穴貴者﹐則主公輔食邑之貴。連厫倉﹑陳積倉﹑百萬倉﹐皆能應藩鎭屯駐去處。陰陽二宅見之﹐亦主大富大貴。其它止是富砂。寄倉以其在外洋﹐故屬外郡。百萬倉有似禦屏而不方正﹐差小者亦名萬石倉。此系大星辰﹐主大富﹐亦有貴﹐卻須形穴雄偉之地﹐而後可以當此。上格龍主食邑進爵﹐世享天福﹐敵國巨富。中格龍主田連阡陌﹐納粟進職﹐糧冠郡邑。賤龍主濁富淫欲。

下格賤砂流屍砂如葫蘆形﹐主溺死。蓋葫蘆有嘴﹐如頭頸之形。如有頸﹐下加腹故也。順水尢凶。上格龍主爲官客死。中格龍主醫者傳名﹐多外死。賤龍主溺死。下格賤砂獻花砂兩腳飛開﹐中間開花﹐故曰獻花。專主女人淫濫。縱是龍穴貴﹐亦不免於風聲。上格龍主富貴而婦人淫濫﹐醜聲遠揚。中格龍主婦人淫濫。賤龍主娼妓。

下格賤砂此山欹斜尖利﹐內抱一小山﹐乃主抱養他人之子﹐或以無子而淫亂也。穴內不見則不忌。上格龍主抱養他人之子。中格龍主內亂不潔。賤龍主男女淫奔﹐及癆瘵之疾。下格賤砂墮胎砂者﹐墩阜適於兩開山腳之下也。主墮胎不育﹐及眼疾﹑過房﹑螟蛉之子。上格龍主富貴而墮胎不育﹐無嗣。中格龍主螟蛉﹑目疾﹑墮胎。賤龍主產難。

上格貴砂丹詔一名詔仙﹐卓立土星旁有小峯者是。又一格﹐以一字文星前生長峽﹐亦是。皆極貴。《經》云「才自回家復詔入﹐禦書盈閣極榮顯。」上格龍主拜相﹐名垂淸史﹐神仙。中格龍主文章科第﹐壽考延長。賤龍主淸髙康寧。上諸砂圖﹐不過載之爲式而已。若夫形之妍媸﹐品物之繁庶﹐豈第筆端所能仿佛於萬一哉﹗惟守約以該博﹐由淺以究深﹐引而伸之﹐觸類而長之﹐則存乎其人耳。

重刊人子須知資孝地理心學統宗卷六上徳興山人徐善繼述同著此以下五冊﹐專論水法。夫天一生水﹐水實萬物之祖。水在天地間爲最多﹐四海五湖﹐特其槪耳。浴日月﹐浸乾坤﹐皆水之效靈者也。故水於陰陽家﹐曰山水﹐曰風水﹐水居其半﹐可謂重矣。而地書乃以水居四科之末﹐似以水爲輕於龍穴也。殊不知龍非水送﹐則無以明其來﹔穴非水界﹐則無以明其止。蓋「外气橫形﹐內气止生」﹐是龍穴又賴水爲證應。然則﹐居四科之末者﹐特以次序言﹐非以輕重言也。故郭氏曰「得水爲上」﹐楊氏曰「未看山﹐先看水﹐有山無水休尋地」﹐廖氏曰「尋龍點穴須仔細﹐先須看水勢」﹐皆言水之當重﹐與龍穴均也。輯水法。水法總論夫水者﹐龍之血脈也。《葬書》以水爲外气﹐良有旨哉﹗西山蔡文節公云「両水之中必有山。」故水會卽龍盡﹐水交則龍止﹐水飛走卽生气散﹐水融注則內气聚。此自然之理也。嘗觀輕水所多禿與癭人﹐重水所多尰與躄人﹐甘水所多好與美人﹐辛水所多疽與痤人﹐苦水所多尩與傴人。是水能移人形體性情如此。且水深處民多富﹐水淺處民多貧﹐水聚處民多稠﹐水散處民多離。是水之關禍福又如此﹐孰謂地理之可忽夫水哉﹗《水經》謂「五行始焉﹐萬物所由生﹐元气之腠液。」《管子》曰「水者﹐地之血气﹐筋脈之流通者。」故曰水其具財也。而地理家謂山管人丁水管財﹐誠然不爽。然水有大小﹐有遠近﹐有深淺。觀其形勢﹐察其性情﹐而吉凶取捨有定見矣。然其大旨不過來者欲其屈曲﹐橫者欲其遶抱﹐去者欲其盤桓﹐而匯聚者欲其悠揚﹐囊江融瀦澄凝。登穴見之﹐不直衝﹐不斜撇﹐不峻急﹐不湍激﹐不反跳翻弓﹐不傾瀉陡跌﹐不射不牽﹐不割不穿﹐而有情顧穴﹐環繞纏抱﹐戀戀不捨。《葬書》所謂「洋洋悠悠﹐顧我欲畱。其來無源﹐其去無流。」吳公所謂「來去之玄橫遶帶」﹐卜氏所謂「交鎖織結之宜求﹐穿割箭射之宜避」。又謂「水本動﹐妙在靜中。」謝雙湖氏所謂「水之吉者﹐聚而不散﹐見其來而不見其去」﹐傳伯通所謂「囊聚之水﹐深如鍋底﹐圓如鏡面﹐方如棋盤」﹐及「諸源會合﹐九曲來朝」﹐則盡其肯綮矣。其間又有方位吉凶之辧﹐固不必盡拘﹐亦烏可盡棄﹖宜於穴法中﹐依繩墨以消納之﹐控制之﹐斯爲盡善。且古人扡建州邑﹐有取於水者﹐如吉水縣兩水交流﹐狀吉文字﹔秀水縣﹐八十餘里巽水特朝。一以形吉﹐一以方秀﹐皆以水得名。而兩邑人才萃產皆多﹐亦見古人命名之不苟也﹐學者當審思之。大抵風水之法﹐得水爲上。故京師萬水朝宗﹐金陵長江特朝﹐而爲帝都之大。三吳富甲天下﹐而有太湖﹑震澤巨浸。東魯大海外洋﹐與夫三楚江漢夾會﹐洞庭融注﹐西江彭蠡潨匯﹐而越之紹﹑寧﹑杭﹑臺﹑嘉﹑湖﹐閩之福﹑興﹑泉﹑漳﹐廣之廣﹑惠﹑潮﹑海等處﹐皆以得水而人才淵藪矣。論水發源夫發源水者﹐明堂中溯觀來源之水也。水之發源﹐欲其深長。深長則龍气旺﹐發福必悠久。若水源短﹐則龍必短﹐發福不遠大。吳公云「來短去長﹐無大力量」是也。論水到局水到局者﹐來水入堂之謂也。水之到局﹐欲其入堂﹐欲其到口爲吉。若水遠來入局﹐將及到明堂﹐卻便反挑撇去﹐謂之不到堂。水或到堂﹐而無下關收水﹐或不肯流至下砂攔截之處﹐謂之不入口﹐總爲無益。故水以到堂入口爲貴。其水之大小﹐則不必拘也。若水在逆砂之外﹐前𨿽不見﹐亦作到堂論。蓋大地面前多有橫砂﹐而外明堂水多不能見﹐此卽明朝不如暗拱之說。如朱子論冀都之地﹐前面黃河環繞。自黃河至冀都數百里﹐豈穴前所能見哉﹗但此等語﹐非井蛙之見所可識也。世俗又多執送龍兩水俱要上堂﹐此誤也。惟順局去水地﹐可以兩水到堂﹐當面合襟。若非去水地﹐則只一邊到堂。蓋兩水合襟﹐乃穴前界脈鰕須水耳﹐自龍虎外則不拘之。今以論送龍水﹐豈不大謬矣乎﹗然所謂到堂入口﹐惟富地爲然﹐貴地亦多有不如此者﹐又不必拘也。此水最速富。吾邑陳九萬祖地﹐葬下卽發財巨富﹐此格也。圖具於左。右地在吾邑五都﹐土名張村鋪官路側。其龍乃順勢翻成逆勢﹐气甚旺盛。入首大斷﹐起連气金星﹐微開鉗口。結穴臨田蘸水。穴前田源囊聚。近身一掬橫砂爲案﹐低伏如眠弓﹐繞抱有情﹐以關堂气﹐使一源之水旣到堂又入口。吳公口訣所謂「水要嗑得著﹐砂要摸得著。」卜氏云「緊夾者福不旋踵」﹐惟此地爲然。董公徳彰爲陳氏扡之﹐許以速發。果窀穸甫完﹐天尙未明﹐孝子秉燭以歸﹐路逢羣盜分贓﹐忽見火光人眾﹐驚疑捕盜者至﹐棄財走散。陳氏因以得之﹐遂致驟富。今鄕人傳謂「寅葬卯發」云。又吳書源寬爲池州府張氏下一地﹐亦是寅葬卯發﹐大略與此相同﹐玆不贅述。論水出口出口者﹐水旣到堂﹐必有去處﹐謂之出口。水之出口﹐欲其彎環屈曲﹐迂回深聚。《葬書》云「其去無流」﹐又云「顧我欲畱」爲妙。若直而急﹐淺而峻則凶矣。大抵宜羅星﹑遊魚﹑北辰﹑華表﹑捍門關闌重疊之砂﹐則其出自美也。若水直去蕩然者﹐決無眞气內聚也。論朝水朝水者﹐穴前特來之水也。此水至吉。蓋風水之法﹐得水爲上。穴旣當朝﹐則得水矣。卜氏云「求吾所大欲﹐無非逆水之龍。」予謂逆水龍固美﹐不若當朝之穴爲尢美也。爰逆水多是枝龍﹐豈如幹龍﹐兩水夾送﹐至將結作處﹐卻翻身數節﹐逆當朝水結穴﹐力量極大。此所以不貴逆水之龍﹐而貴逆水之穴矣。但水固以特來當面朝穴爲吉﹐若或直急衝射﹐湍怒有聲﹐則反爲凶。故來朝之水﹐又須屈折彎曲﹑悠揚深緩﹐方爲合法。不可槪以特朝爲吉也。《葬書》旣以得水爲上﹐而陶公又謂「當面朝入﹐子息貧寒」﹐何也﹖正謂其衝射湍激﹐反帶凶煞﹐故爾。《雪心賦》云「交鎖織結﹐四吉當求。」又云「九曲入明堂﹐當朝宰相。」此則以其屈曲有情﹐水法之至吉者也。大抵朝水一勺能救貧﹐洋洋當面朝﹐當代出官僚。若欲催官催富﹐必得朝水之地﹐可取驗也。催貴如叫巖寺三地﹐催富如樂平江氏地﹐其格也﹐圖並具下。右地在鉛山﹐地名叫巖。其龍發自靈山﹐六十餘里﹐至赭亭山﹐起禦屏土星﹐方正骨立﹐淸秀特異。正脈中出﹐度峽﹐連起星峯﹐頓伏磊落。入首分結三穴﹐皆共一局﹐俱當信河特朝。其正結者爲貴溪邱參政父地﹐入首開帳﹐爲巨石山﹐抽下一綫土脈﹐過峽甚巧﹐起連气金星。又於金星之下﹐結喉束气小巧﹐成走馬文星入穴。兩畔從山粗大﹐而本身獨小。穴前平坦﹐四勢團聚﹐眞催貴之地。參政公名旭鑑﹐初爲信椽時﹐信守金公者﹐明堪輿術。舟行叫巖山下﹐因遊寺。登眺之間﹐見而嘆曰﹔「金帶數條﹐置之閒處﹐良可惜哉﹗」邱在側﹐知其爲美地﹐乃圖以葬父。葬後﹐邱卽以吏材任通政知事﹐廷臣薦擢黃嚴令﹐有異政﹐事聞﹐璽書褒美﹐擢臺州府判。七年﹐民詣闕保升知府。又六年﹐升浙江參政。從子祺﹐官至處州太守。孫鼎﹐登進士﹐官至都憲。祺之孫九仞﹐進士。曾孫民範﹐進士﹐大參。曰鑰﹐知縣﹔曰鎬﹐同知﹔曰鈿﹐知州。民望﹐節推﹔民仰﹐鄕科﹔汝良﹐進士。諸公俱世顯榮﹐至今富貴未艾。其右結者﹐爲弋陽汪尙書祖地。入首華蓋中抽結咽﹐起金星﹐成仰髙之穴。穴上平坦﹐四旁皆石曜。穴下石巖﹐人呼如應﹐故名叫巖。巖之中有禪室﹐卽叫巖寺也。登穴平坦如常﹐不知穴下之險。前面山水拱照。右畔河中一石﹐名曰捲績﹐髙廣數十仞﹐挺然中流砥柱﹐鎖盡信河之水。隔岸大靑山髙障有力﹐眞催官之地。葬後﹐汪氏父子聯登髙第﹐兄弟同入翰苑。文荘公父鳳登進士﹐官至參政。四子﹕長僎﹐登進士﹐官太參﹔次卽文荘公俊﹐登鄕會二元﹐官禮部尙書﹐謚文莊﹔次偉﹐登進士﹐官吏部侍郎﹔幼佃﹐登進士﹐官侍讀﹑太常少卿。曰審﹑曰宛﹐皆登科甲。又嘗觀汪氏陽基﹐甚美﹐五石祖地尢貴﹐此特其催官耳。其盡處爲費氏地﹐淸湖公完夫人墓也。龍脈到頭逆轉﹐頓起穴星﹐成正體太陽﹐開鉗結穴。後復自本身抽出﹐起太陰文星之案。登穴周密﹐內气融聚﹐外陽暗拱。葬後不數年﹐唐衢公堯年卽連登科甲﹐幾半紀而腰金﹐眞催官之地也。上三地𨿽得催官之水﹐然究其實﹐自少祖赭亭山以下﹐石山雄偉﹐星峯秀麗﹐節節龍入貴格。穴星又皆淸秀﹐下關捲績一石﹐卓立河中﹐迥然特異﹐尢爲貴證。兼以秀水特朝﹐故能催貴。若徒以其水而已矣﹐則凡特朝之水﹐皆可謂之催貴乎﹖故龍穴砂水﹐不可缺一也。右地在樂平十三都﹐土名洋源。坤申龍﹐寅甲向﹐而有寅甲水特朝﹐乃催富之地也。董徳彰所下﹐課云「半夜敲門送契來。」葬後周年﹐汪氏果得絕戶田產﹐因以驟富云。傳疑汪氏有表叔者﹐富而無子﹐居相近。彼侄不孝叔。冬月值戶役自縣歸。甚夜﹐謂其侄曰「吾老矣﹐無子。田產家業皆汝所有﹐門戶應汝值之。」其侄忤之﹐因相詬。侄自謂己業倍叔﹐叔業任與人無悔。於是投汪氏。時已夜半﹐汪睡醒﹐敲其門。汪起納之。其人盡以田產家業契付汪氏﹐因而驟富﹐果符董師「半夜敲門送契來」之課云。論去水去水者﹐穴前見水之去也。此水極凶。廖氏云「第一莫下去水地﹐立見退家計」是也。然古名術亦有下去水之穴﹐未可槪以爲凶。如徽州府基﹐開化﹑崇安二縣基﹐皆順水﹐見其直去二十餘里。但山勢關截髙固﹐其民皆富盛。舉此爲諭﹐他可類求。要之﹐皆以龍眞穴的﹐砂又關闌鎖抱﹐又或小勢𨿽去﹐大勢則逆﹐非一向直去方可。若小水旣去﹐大勢又順﹐決無融結﹐的主敗絕﹐不可觀索矣。大抵去水地發富必遲﹐如蔡西山先生祖地﹐在建陽麻沙﹐九世方出賢貴。又楊文敏公祖地﹐在歐寧丰樂者﹐三百年後方出宰相﹐是其徵也。然又不可一槪謂去水地無速發者。若穴前緊夾﹐不見去水﹐亦能速發﹐如樂平明溪許學士祖地。卻亦能催貴焉。右地在歐寧縣之丰樂裏﹐地名白狐窩因異人指曰貍臥處是穴﹐今土人遂呼地名白貍窩。其龍甚遠﹐逆奔而上﹐穿峽頓起洪山髙廣。辭樓下殿﹐逶迆頓跌數十節﹐復開帳起三臺﹐正脈中落﹐磊落數節﹐結太陽金星開鉗之穴。穴後正樂洪山﹐及三臺貼帳。而本身白虎一砂遮卻明堂﹐但午上秀山朝應而已。其龍𨿽雄偉﹐而結穴奇怪﹐局勢大順﹐虎砂逼硬下堂﹐穴星粗大﹐信非仙指﹐人莫識之。蓋其入局之際﹐右邊送龍之水至此百餘里﹐前會浦城之溪﹐亦百餘里。可見山水大會。而本身之龍﹐卻逆奔至此﹐翻順作穴。大勢𨿽順﹐而白虎一臂逆收過前﹐遮卻順去之水。四面八方﹐奇峯羅列﹐錦帳﹑禦屏﹑文筆及天馬貴人等砂咸備﹐眞大貴之地也。篤生文敏﹐爲時宗臣﹐豈偶然哉﹗但此地形寛穴醜﹐局順勢緩﹐發作最遲耳。葬後三百年﹐始出文敏公榮﹐拜相。曾孫旦﹐吏部尙書﹐科甲蟬聯﹐登仕籍者數十人﹐至今榮盛未艾。按﹕《建寧郡誌》及《武夷志》云「楊萬大﹐崇安人﹐結茅武夷山。下有津渡﹐一夕﹐有道士服貌甚偉﹐不得濟渡﹐扣門投宿。自後數往來﹐萬大禮之益勤。一日﹐謂曰﹕『吾非世人﹐今當歸洞天﹐特來告別。觀汝所爲甚善﹐天必有以報之。汝老矣﹐其在後人乎﹖』命舟欲與俱去。萬大曰﹕『吾二親久未窀穸﹐豈可去﹖』道士曰﹕『待汝襄大事後去﹐未晚也。』因同至歐寧丰樂﹐指示山下曰﹕『汝於某年月日﹐奉柩葬於此﹐候有白貍眠處﹐卽葬穴也﹐貍起時卽葬時也。』萬大如言﹐謀而葬之﹐果有白貍。葬後一日﹐晝寢﹐夢前道士來曰﹕『汝今家事畢﹐盍去﹖』旣覺﹐沐浴更衣﹐端坐而逝﹐時年九十七矣。厥後果生太師文敏公﹐爲時宗臣﹐迄今子孫貴顯。」汪東麓公佃僉憲閩時﹐修《武夷山誌》﹐題《萬大傳》末云「據其墓上石刻『宋大中祥符元年葬』﹐去文敏生﹐三百餘年﹐地脈不應若是之遠始驗﹐堪輿家無此論。」按﹕東麓公此論﹐蓋未審也。地理有遠至數百年方應者﹐有近止數年卽應者﹐皆不可謂無此理。如廖公下安仁吳氏地﹐課云「七八世內錢糧滿區﹐九世十世朱紫盈門。」果四百餘年﹐出若峯公﹐登進士﹐官廉憲﹐人才疊出。又舒馬山課吾邑祝氏地云「七代八代科甲聯登。」果其代內連出都諫。又廣信婁氏祖地在茶山寺者﹐課云「七代八代富貴聲名﹐出一妃嬪﹐禍及家庭。」後果其代出婁妃﹐配寍王遭禍。又廖公下吾邑張氏仙人翹足形﹐也課云「五百年後雙產貴苗。」果五百年﹐張氏二房同出科甲。此可見數百年後應驗不誣也。其發之速者或周年﹐或半紀﹐或一紀﹐不可盡舉。嘗觀東麓公祖地在叫巖寺者﹐葬不數年﹐而公之父子兄弟聯登髙第﹐躋顯宦﹐一時驟發﹐福應甚速﹐宜乎公以三百年爲遠也。左地穴前白虎一砂橫攔﹐盡障外洋﹐一無所見﹐亦無明堂﹐亦無朝山﹐只是藏風﹐穴極暖﹐故發福速也。左地在樂平十六都江家橋﹐其龍穴結作詳見廖金精地課具下。課曰「奉命爲尋陰地一穴﹐在樂邑明溪之南﹐江家橋畔。其龍自茅山作祖起峯﹐擁下百里﹐復下平田﹐崛起山峯作穴。或磊磊落落﹐或隱隱隆隆﹐千峯叢集﹐萬象昭著。欲到未到之間﹐如驚蛇出艸﹐如走鹿出林。行而欲止﹐遺而欲收。集頓駭走﹐自辰巽山壠盤桓﹐一起一伏﹐入震入申﹐棲閃萬狀﹐落下平洋﹐遺蹤失迹。自戌入未﹐復起山峯數節﹐作正艮入首﹐爲將軍大坐之勢。扡乙山辛向﹐辛上展帳遮攔﹐若堆甲之狀。放元辰辛水﹐九步歸幹﹐歸癸﹐歸庚﹐歸坤﹐入甲﹐又歸庚﹐合大溪巽水﹐又歸庚兌長流。頓旗山在未﹐展旗山在庚﹐屯軍山在午﹐豹尾山在幹。前朝後護﹐左回右抱﹐天乙大乙﹐直符眞武﹐三陽六建﹐四神八將﹐計一十六龍朝拜﹐主二百年大旺﹐登科及第﹐文經武緯﹐世代義門﹐朱紫不絕。謹憑先賢祕文詳推﹐希畱後驗。熙寍三年庚戌正月吉日﹐金精山人廖瑀謹記。」復系以贊曰﹕萬斛千倉山勢雄﹐前朝後護從眞龍。下後莊田招百頃﹐何勞谷將起髙峯﹖正龍華蓋起重重﹐殺曜文星兩勢雄。武略文經從此出﹐紫袍牙笏掌邊戌。大塘岡上亂紛紛﹐狗趕羊來失卻蹤。小陂頭水流來急﹐兒孫興旺定光宗。軍山面前來朝拜﹐虔州鐘鼓響冬冬。他日賢郎來任彼﹐方知妙術有神功。是時許實文方數歲﹐廖曰「此子他日必爲吾虔州太守。」實文父謝曰「誠如是﹐豈敢忘所自﹗」後實文果爲虔州太守﹐有祭廖文附錄於此。古虔州卽今贛州也。祭文維大宋建炎三年﹐歲次己酉十月丙子朔越二十日乙未﹐朝請大夫直徽猷閣知桂州兼管內勸農公事充廣南西路兵馬都鈐轄兼本路安撫使主管經略司公事賜紫金魚袋許中﹐謹托武功郎謝永錫﹐以淸酌庶饈之奠﹐致祭於故金精山人伯禹廖公之墓而言曰﹕惟翁深窮靑囊之說﹐淹該陰陽地理之書。曩我外氏﹐爲倅虔州﹐喪親罷官﹐因召與俱。故番易之山川墳墓﹐過目則索隱而盡得﹔世俗之吉凶禍福﹐發占指期而不誣。時我大人﹐銜哀倚廬﹐匍匐有請。肯顧蓬居﹐卜大父之宅兆﹐期來裔之丰腴。謂言無爽﹐舉酒酹予。殆將五紀﹐應驗咸如。先訓在耳﹐其能捨諸﹖剖符來虔﹐及其裏閭﹐相望邱隴﹐金精故廬。易守八桂﹐召命登途。今欲瞻拜﹐簡書有拘。外孫謝侯﹐世資範模﹐官位通顯﹐幅金紆紫。翁死布衣亦命矣夫﹗托陳薄奠﹐旨酒嘉蔬﹐侑以鄙文﹐往弔荒隅。尙享﹗又丰城李天官祖地﹐亦是順局﹐葬後卽出貴﹐並具下。右地在丰城東鄕﹐土名文江橋。其龍起自堯山﹐廉貞作祖﹐頓伏行二十餘里。將入局﹐撒落平陽﹐渡水而來﹐逶迆活動﹐勢若生蛇。卯脈﹐扡乙山辛向﹐左右二水合流﹐屈曲而去。面前砂水依稀﹐重重交會。但局勢順水﹐不入俗眼。初非擇而取之﹐因勢所阻﹐停柩於此而遇之也。舊有記云「文江橋﹐武江口﹐小小蛇兒順水走。有人葬得著﹐金印大如斗。」李氏葬後﹐出裕公﹐登進士﹐官至吏部尙書。子官太守﹐孫貴發解﹐登癸丑進士﹐官翰林編修。吏部公從侄曰讚﹐鄕薦﹐封中憲大夫。其子曰廷觀﹐登進士﹐官副使﹔曰廷謨﹐登庚辰進士。父子兄弟繼登科甲﹐福祉未艾。右地在鎭江府城南十里﹐地名華蓋山竇氏湖。龍勢甚遠﹐入首平岡飛蛾﹐个字中出﹐數節精俊﹐爲水木到頭﹐起頂開鉗﹐於田中吐出唇氈圓正。左右掬抱有情﹐但元辰水當面平田去里許﹐外山卻橫攔回顧。系壬亥龍﹐扡戌山辰向兼乾巽。葬後出侍郎公誾﹐登成化己丑會元﹐官至少宗伯﹐一代淸貴卽不振。按﹕是地也﹐元辰水當面直去﹐登穴見之。前山𨿽攔卻遠﹐何得有力﹖所喜穴低藏﹐水田平坦耳。然龍穴𨿽美﹐只一代淸貴卽敗﹐亦以水凶也。予兩至其地﹐詢土人﹐謂低田原是湖也﹐土名猶稱竇氏湖。後攺湖爲田﹐費氏遂敗。大凡去水地﹐必須穴低伏。穴低伏則水𨿽去而平坦﹐不知其去。又須臨穴不見水爲善。若臨穴見水去者﹐不吉。如許學士及李尙書祖地﹐皆臨穴不見水﹐兩畔砂又交結﹐且龍旺穴暖﹐此所以葬後卽出顯貴也。論聚水聚水最吉。師雲「水朝不若水聚」。吳公云「一潭深水注穴前﹐不見來源與去源。巨萬資財無足羨﹐貴入朝堂代有傳。」故凡穴前水﹐最宜深聚。蓋水本動﹐妙在靜中。聚則靜矣﹐此其所以爲貴。據深凝之水﹐四季融注﹐此郭氏所謂「得水爲上」者也。不侫嘗謂湖有千年不涸之水﹐家有千年不散之財﹐此聚水之所以爲至貴也。如丹陽賀廉憲﹑南昌張司業祖地﹐其格也。聚水格地在丹陽縣南八十里﹐土名馬墓。其龍發自三茅﹐來歷甚遠﹐不及詳述。撒落平洋﹐鋪氈展席﹐隱隱隆隆﹐分牙布爪。比入局﹐開平田大帳﹐束气結咽﹐成銀錠脈﹐爲平中一突泛水文星。左右面前三湖汪洋巨浸。近有玉帶砂低伏彎抱﹐以關內气。遠有文筆峯秀貼天表﹐以爲貴證。明堂寬廣﹐四勢和平。登穴視之﹐山明水秀﹐气象宏大﹐眞美地也。系亥龍轉艮﹐作丑山未向兼丁癸。葬後出默齋公﹐富冠於郡。官兵馬﹐膺封誥。子澹蓭公邦泰﹐登進士﹐司文衡﹐官江西廉憲。諸孫連登科第﹐人才疊出﹐富貴方隆。

右地在江西省城永和門外。其龍分省幹旺气﹐分脈後脫落平洋﹐起岡阜﹐來歷甚遠﹐不詳述。比入局﹐連開帳穿峽﹐束爲平面走馬文星﹐數節結穴。穴乃平中之突﹐突間開鉗﹐兩畔掬抱﹐界水明白。余氈鋪坦﹐前峯拱揖。但明堂太寬﹐天設城墻﹐關束藏聚。而穴前融瀦之水﹐四季不涸﹐此得水爲上者也。葬後出張公元春﹐登進士﹐官太守。子曰召﹐官經歷﹔曰賀﹐官光祿署丞﹐屢歷封誥。孫曰仲﹑曰作﹐皆以鄕魁進士﹐官至腰金。洪陽公位登鄕會二魁﹐入翰林﹐官南京國子司業﹐福祉未艾。聚水亦有以人爲而吉者﹐如常山詹氏祖地﹐土名大塘者﹐其塘水之聚﹐乃築埧爲之。《葬書》所謂「工力之具」是也。左地在常山西南二十里。其龍來歷甚遠﹐不詳述。將入局﹐開大帳。帳中落脈﹐連起貪狼數峯。磊落穿田過峽卽結穴。結穴後﹐餘气山又穿田去七八里﹐而皆回轉爲下關水口諸砂。後樂髙障﹐前朝淸秀﹐羅城重疊﹐水口交固﹐羅星鎭塞﹐誠美地也。但明堂傾出﹐水不融聚﹐築壩爲大塘﹐以聚水於穴前﹐此作法之善也。葬後出範川公萊﹐進士﹐廉憲﹔寒泉﹐知縣﹔鷺山﹐經歷﹔道南﹐兵馬。今靖吾公獻策﹑浚源﹑思虞﹑洞源﹑思謙﹐僉憲子在泮﹐俱聯登科甲﹐與古愚伯仲﹐人文濟濟﹐福祉未艾。

重刊人子須知資孝地理心學統宗卷六上之二徳興山人徐善繼述同著論諸水凡二十二條海潮水海之爲水﹐四瀆之所聚也。水勢旣聚﹐則龍勢大止。故凡大幹龍﹐多止於海濱。而其融結﹐或產王侯﹐或生富貴。至於潮水之來﹐亦可驗其吉凶。潮頭髙而色白者爲吉。古歌云「海水逆潮人愛惜﹐兩浙英雄由此出﹐十五不潮人嘆息。」又云「江左秀气在潮水﹐潮白時人多富貴。」如昆山縣﹐近數十年前海潮抵其邑者三﹐狀元亦三應之。又泉州沙塞潮河﹐近年開通﹐潮水抵城﹐而人才盛冠八閩。仙遊古潮抵縣﹐故多顯貴。宋初﹐莆田因築木蘭陂﹐潮止陂下﹐而貴萃莆陽。故潮關地气盛替。且陰地得潮最吉。如余姚孫忠烈公地﹐穴前潮水交會﹐而孫氏滿門朱紫。又王陽明先生祖地﹐在縣西十里﹐穴結平洋。穴前水屈曲而去﹐海潮一起﹐湧入朝穴。舊有記云「封山一地最難求﹐穴落平洋水繞流。奇峯隱隱雲霄見﹐文魁天下武封侯。」葬後﹐陽明先生父海日公華登成化辛丑狀元﹐官至南京吏部尙書。陽明登會魁﹐正徳末官南贛都禦史﹐以平宸濠功﹐封新建伯﹐南京兵部尙書。隆慶初﹐追封新建侯﹐謚文成﹐果符「文魁天下武封侯」之驗。黃河水天下之水﹐發源之遠者﹐惟黃河爲最。故其濱河兩涯﹐多爲都會﹐如洛邑﹑安邑﹑平陽﹑蒲阪是也。但水勢急峻﹐變態不一矣。蓋黃河上通天運﹐關系甚大﹐故其水四時皆濁。若一澄淸﹐則爲明王之應。諺云「黃河淸﹐聖人生。」古歌云「黃河在北四時濁﹐急風翻浪泥沙惡。五百年來一徧淸﹐此乃南朝聖帝生」是也。皇朝﹐黃河關系陵寢﹐衝決不常﹐未爲無慮。司國計者﹐宜有以備之云。江水夫江爲四瀆之長﹐亦諸水之所注也。然其勢旣浩蕩﹐必以彎抱屈曲爲吉。故金陵襟帶長江﹐而爲天下都會﹐良有以也。湖水夫湖水乃諸水之聚注處﹐汪汪洋洋﹐萬頃一平﹐水之最吉者也。不拘大湖小湖﹐陰陽二宅﹐見之俱吉。吳越武粛錢王時﹐有異人教王壩築西湖以建府治﹐其垂祚可悠久不替。否則﹐王气不滿百年。王不聽﹐果九十年而止。溪澗水大凡大幹龍之地﹐多居江湖河海之旁﹐已前論之詳矣。然行龍之小榦小枝﹐尢多結作於溪澗之間﹐是溪澗之水不可不察也。其水必以屈曲環遶﹑聚注深緩爲佳。若直而太急﹐澑而有聲﹐峻而跌漈﹐則皆不吉。故《賦》云「曲水來朝﹐不問大澗小澗。」言屈曲之吉也。郭書云「以水爲朱雀者﹐忌夫湍激﹐謂之悲泣。」言有聲凶也。平田水平田水者﹐水散田中﹐平夷悠緩﹐不衝不射﹐不割不穿﹐不帶凶殺。凡穴得之最吉。亦以有情朝穴﹐到堂融聚爲佳。若其無情而不到堂﹐縱有諸吉﹐亦無補於用也。溝洫水溝洫水者﹐溝渠田洫之水也。結穴之處﹐亦欲其屈曲悠匯﹐而忌直急﹑擺撇﹑衝射﹑穿割﹑無情﹐皆不吉也。池塘水池塘之水﹐乃地勢污下﹐會集諸水者也。若是生成原有者﹐亦儲祿之類﹐穴前得之最吉﹐不可塡塞。如誤塡塞﹐禍災立應。若鑿池開塘﹐亦須詳審﹐不可妄開﹐傷殘龍脈﹐發泄地气﹐立招凶禍。且池塘凶者﹐謂之照盆殺﹐主少亡。斷法云「上塘連下塘﹐寡母守空房。」不可不愼。右地在浮梁縣東五里﹐土名髙園。其龍發自東鄕﹐兩溪夾送百餘里交會﹐欲盡未盡之際﹐翻身起水星大帳。帳中出脈﹐大斷過峽﹐頓起禦屏土星﹐方正淸奇。中出微乳﹐左右貼身龍虎掬抱有情﹐以結天然之穴。外龍虎自水星帳兩臂環抱交紐﹐如鋪氈搢笏﹐平伏盤固。前峯髙插云漢特朝。從沙如貴人﹑天馬﹑誥輔﹑旗鼓﹑種種羅列。穴下靈泉融注﹐內堂夾聚﹐外洋寛暢。課云「靑龍搢笏﹐白虎鋪氈﹐二紀年後﹐當爲帝王之師。」果二紀年間﹐尙書豼孫爲理宗師保。朱氏同時朱紫滿門﹐有九子十神童之稱。時外甥亦登神童科﹐故云。其後子孫不知此地貴在靈泉﹐乃平爲田﹐遂潰其秀﹐朱氏頓敗。傳疑朱氏其時榮顯甚隆﹐理宗嘗命豼孫圖祖冢來看﹐乃獻此圖。上以朱筆點前峯曰「卿爲朕師﹐乃此峯之鍾秀也﹐當封爲王師峯。」是時此山卽崩塊﹐儼如點朱﹐迄今鄕人猶以王師峯呼之。右地在南昌﹐土名池港。其龍起自漸嶺﹐撒落平洋二十餘里。到頭橫開平面金水帳﹐帳中抽出小小蘆鞭﹐復起平中一突結穴。四面皆水﹐當前大河橫遶﹐取作飛雁投湖形。艮龍轉卯﹐扡庚向兼酉。舊有偈云「上坊下池港﹐上有个字葫蘆樣。秀水流來甲向庚﹐葬著狀元生。」葬後果出吉所公棟﹐登嘉靖乙丑會元探花。後以築壩塞其流神﹐福力遂歇。下地在丰城港西﹐杜侍郎拯祖地也。其龍來自起升山﹐發出嫩枝﹐磊落數節﹐翻身逆勢結穴。星辰雄猛﹐下鋪余氈﹐俗呼睡虎形。杜氏於穴前大開一池﹐旬月間侍郎公卽遭冦刺之禍。按﹕已上三地﹐皆於穴前妄有攺作而致禍敗。杜氏之開鑿尢大﹐故其禍尢慘。廖公云「開池穿井多有忌﹐消詳莫輕易。」朱子云「祖塋之側﹐數興土功﹐以致驚動﹐亦能招災。」渠不信夫﹗爲人子孫﹐可不愼重。胡乃輒爾興作﹐自取凶咎。予所目擊﹐不能悉舉﹐姑出此三格﹐以告明者﹐當知所愼云。或謂杜氏地虎形﹐不可輕犯。今乃興工開池以驚動之﹐故取禍之速﹐在旬月間﹐其以此耳。夫形固不必泥﹐然亦往往有應驗者﹐此類是也。曩予兄弟遊閩﹐觀蔡牧堂先生自卜壽藏﹐在崇安縣﹐土名篛山。鄕人云是虎形地。當時牧堂囑曰「古人有廟祭﹐無墓祭。」乃別立享堂﹐卽祠堂也。去墓甚遠。迄今子孫守之﹐不敢設祭於墓。竊謂牧堂父子﹐嘗與道學之轍﹐其於論地﹐見之《發微》諸書﹐所謂醇正無疵者也﹐亦乃拘於形象若是乎﹖可見地有偶合其形者﹐亦當隨俗避忌。所謂事之無害於理者﹐從俗可也﹐又何必深辟哉﹗天池水天池水者﹐乃髙山頂上有池水也。以其髙在山巓云漢間﹐故曰天池。《龍經》云「髙山頂上有池水﹐兩水夾得眞龍行。問君髙頂何生水﹐此是眞龍樓上气。樓殿之上水泉生﹐水還落處兩邊迎﹐眞龍卻在泉中過。」又有平洋龍身有湖﹐亦是天池。龍行過峽斷處有池﹐亦謂之天池。是不可必拘於髙山頂上之池方號天池﹐蓋在龍身上者﹐皆謂之天池。如不在龍身﹐則爲池塘水矣﹐豈可天池名乎﹖峽上左右兩池﹐脈從中出﹐謂之左侍右衛﹐亦名養蔭水。廖氏云「龍上如生兩池水﹐養蔭斯爲美」是也。亦有一畔有池﹐一畔無池者﹐《經》云「也有單池在旁抱﹐單池終不及兩池」是也。天池一名天漢﹐一名天潢。《經》云「池平兩水夾又淸﹐此處名爲天漢星。天漢天潢入閣道﹐此星入相居天庭。」蔡文節公云「龍帶天池﹐則有貴气而綿遠。」故凡龍身有此池者﹐其所結作﹐力量甚大。但須四時水注爲美。若或忽然漧枯﹐敗禍立至。詩云「山頂天池人少知﹐周回深闊最爲奇。能盛天池蔭龍脈﹐盈竭猶能驗盛衰。」又云「平阪天池大且深﹐眞龍脈盛故凝成。四時融注極榮貴﹐一旦漧枯卽敗傾。」故天池或平淺﹐乍有乍無﹐亦不爲吉。詩云「天池之水淺而平﹐乍無乍有或欹傾﹐此湖不敢言奇異﹐富貴難憑只守成。」是以凡天池之水﹐宜深注而四時不涸爲佳耳。大抵眞是天池﹐則其水自然深聚澄凝﹐四時如一﹐罕有涸竭傾枯之患﹐知者宜詳審之。注脈水前水系龍身所有﹐此水是穴前所有。注脈水者﹐湖水注於穴前也﹐亦名仰天湖。大龍形勢甚彊﹐及到盡處﹐無穴可下﹐必於未盡之間結爲天湖之穴。𨿽在龍行之時﹐而必有注脈之水﹐四時不竭。此卽眞气融結﹐宜於此尋穴。其水注以後去者﹐或復起爲案﹐或爲官曜﹐皆貴也。朱文公葬母地合此。右地在建陽崇泰裏寒泉嶺天湖陽﹐文公母祝氏夫人墓也。龍自髙山脫脈穿田﹐起爲平岡。又逶迆數節﹐爲湖田。雙脈合而爲穴﹐穴居湖水﹐而本身前起成髙阜﹐爲太陰文星之案。外洋暗拱﹐左右映帶﹐大溪橫繞﹐眞得水藏風之美地也。文公子在﹑孫鑑皆官侍郎﹐曾孫浚尙理宗公主﹐至今徽州﹑建寧兩地﹐世習博士﹐考亭富盛﹐科第不替。𨿽然﹐文公之徳﹐宜其子孫萬世而愈盛﹐固未必專系於地。然似此山川﹐鍾靈孕秀﹐亦宜其傳世之克顯也。古云「惟嶽降神﹐生甫及申。」夫豈虛語哉﹗文公三子﹕墊﹑埜﹑在。墊居徽之婺源﹐今襲博士﹔埜居考亭﹐今富盛有科甲﹔在居建寧府城﹐今世襲博士。皆人丁大旺。源頭水源頭者﹐龍之發源處也。此處水源來短去長﹐眞龍不住。《賦》云「窮源僻塢﹐豈有眞龍﹖」吳公云「源頭地﹐水尾山﹐時師到此不須談。」嘗見亦有大龍結穴在山谷中﹐而內堂水源甚短﹐有似於源頭水尾者﹐尢須詳審﹐不可一槪論也。如浮梁李侍郎祖地圖見曜捲﹑建陽蔡文肅公祖地卽西山先生墓是耳西山墓圖見砂捲。沮洳水沮洳水者﹐非冷泉窟穴﹐而徧山徧地常濕﹐視之不見有水﹐踐之鞋底皆濕。或是石山裏﹐如死牛皮﹐不問四時﹐常有濕汗。或掘鑿坑坎﹐水卽盈滿。或春夏泉流﹐秋冬枯涸﹐卻常是污濕浸淫﹐此皆沮洳水也。張子微云「沮洳水乃是山龍气衰脈散﹐如人受病﹐气不通而血妄行。婦人則爲崩漏﹐男子則爲痔痿﹐皆原於气衰血滯﹐積年累歲不愈﹐而天年不永﹐因此害生。縱饒苟延僥幸﹐必容貌憔悴﹐肌體痿薾﹐不問男女﹐皆不生子。惟覺淹淹﹐不知死之將至云爾。此最無取。」又云「若有石曜﹐濕如牛鼻﹐愼勿用之。」皆確論也。臭穢水臭穢水者﹐或牛泓豬涔﹐或腐臭成漿﹐或濁濃稠滯﹐攪動腥穢﹐气不可聞也。陰陽二宅皆忌。有此﹐主女人崩漏﹐男子痔痿﹑痘癀﹑夭折﹑盲目﹑淫惡。仍主門戶衰落﹐產業退失。《明堂內經》云「流膿出泉﹐腐臭成漿﹐牛泓豬涔﹐污穢濁黃﹐主瘟招疫﹐家道不昌﹐癰疽痔漏﹐子孫少亡」是也。泥漿水泥漿水者﹐乃幹濕池也。得雨則盈﹐雨霽則涸。望之似可掦塵﹐踐之或至沒脛﹐滋滋浸漬﹐常有泥漿。此乃不吉之地﹐地脈疎漏﹐最爲不吉﹐主客死拋屍﹐人衰財散﹐多招痼疾。送龍水送龍水者﹐龍之發足處﹐兩水界送﹐直至龍盡而合者也。幹龍則論河水溪水﹐枝龍則或山溪田源夾送龍神。然此送龍之水﹐不可拘其兩水會堂﹐只一邊到堂﹐一邊不上堂﹐亦不爲害。若兩水俱到面前會合﹐則是去水之穴爲然﹐其它或合於左﹐或合於右﹐或合於後。此水源長則龍長﹐水源淺則龍短﹐力量大小﹐察此可知也。幹流水漧流水者﹐髙處是山﹐低處是水﹐故𨿽無流泉滴瀝﹐亦謂之水﹐曰幹流耳。雨下則亦有水淋流﹐雨止則無此水界脈束气。穴之左右貼近﹐必須有之方妙。若穴下幹流﹐切忌直長傾倒﹐亦宜平緩悠回﹐最關初年禍福﹐故爾。合襟水合襟水者﹐穴前界脈上分下合之水﹐如胸前衣襟之交合﹐故名合襟水也。蓋脈來則有分水以導之﹐脈止則有合水以界之﹐故有小分合﹑大分合。其融結有三分三合。穴前後一分合﹐起主至龍虎所交二分合﹐少祖至山水大會三分合也。小合爲小明堂﹐大合爲大明堂。合龍虎內爲內明堂﹐合龍虎外爲外明堂。以內界水分合審气脈﹐定穴之聚散﹔外界水分合審明堂﹐定局勢之聚散。內界水隱微難見﹐外界水顯明易見。內界水收得緊﹐合流不散﹐曰天聚﹐是自然雌雄會也。內界水出﹐與外界水關得住﹐合於明堂﹐曰人聚﹐是隱然雌雄會也。明堂外龍虎包﹐不見水出﹐曰地聚﹐是顯然雌雄會也。此謂三合三分﹐合襟水之合夫矩度者也。有此則近而鰕須蟹眼具備﹐遠而蟬翼﹑龍虎﹑纏護明白﹐前親後倚分曉﹐乃融結眞切矣。鄱陽余氏佑曰﹕合襟水者﹐卽股明股暗雌雄水也。鰕須蟹眼二水﹐自穴後兩旁環繞至穴前﹐如鰕須樣。二水上有分﹐下有合﹐則陰陽交濟﹐而雌雄相配。或二水上有分﹐下無合﹐則陰陽離拆﹐而雌雄不配﹐謂之失經。經﹐常也。雌雄不配﹐則失其常矣。論穴之界水﹐不過如此。而術家之言﹐曰个字﹑三叉﹑雞迹﹑蟹眼﹑蟬翼﹑魚腮﹑十字﹑球檐﹑化生腦﹑泥丸宮﹐又有所謂水裏眼﹑剪刀交﹑水裏坐﹑水裏臥﹑蝸窟﹑蛤尖﹑交金﹑界玉﹑雞胸﹑鳩尾﹑壽帶﹑孩衿﹑羅文土宿﹑生龜死鱉﹑眠幹就濕﹑割腳臨頭﹑大口出小口﹑水過山不過等說﹐又有所謂兩片牛角砂﹑一滴蟹眼水﹑舌尖堪下莫傷唇﹑齒罅可扡休近骨﹑虛檐雨過聲猶滴﹑古鼎煙銷气尙浮﹑雪水融時湖水漲﹑水邊花發水中紅等說﹐種種多端。其間所指多一事。一意而二三其說﹐固不足取。胡乃又有庸師野俗之辭云「空手把鋤頭﹐步行騎水牛。人從橋上過﹐橋流水不流。兔在茅岡走﹐鷹來水面飛。老鼠梁上過﹐貓兒總不知」等語﹐假楊公之名﹐以取信於人。楊公豈有此詭異之說哉﹗是皆術者不明正理﹐立此奇名怪語﹐欺世駭俗﹐自神其術而已。明理君子﹐置之勿談可也。按﹕余氏此論確當﹐故錄之以爲明辧云。右爲合襟水圖。上如球之圓﹐下如檐之滴斷﹐故曰球檐。後倚三龍山﹐上分送龍水﹐又名隨龍水。前親三龍水﹐下合送龍水﹐不拘合於穴前﹐多有合於左右及穴後者。合於後者名曰後合襟水。極暈水極暈水者﹐眞穴必有太極之暈。訣云「隱隱微微﹐彷彷佛佛﹐粗看有形﹐細看無物。」又曰「遠看似有﹐近看則無。側看突起﹐正看模糊。」皆善狀太極暈之妙訣也。故凡入穴﹐回頭見圓暈在微薄隱顯之間﹐是謂有太極圓暈也。水非眞有水﹐乃低處爲水耳。訣云「髙一寸爲山﹐低一寸爲水。」郭景純《葬書》「乘金相水﹐穴土印木。」廖氏「紫微太乙﹐旺龍木星」與此義同。故此太極暈﹐不特論水﹐尢切於穴。廖氏云「若還鋤破太極暈﹐水蟻便侵棺。」正此暈矣。附極暈圖。

元辰水元辰水者﹐龍虎之內﹐穴前合襟處水也﹐乃我本身親貼者。不拘幹流濕流﹐均謂之元辰水。此水切忌傾走。譬之龍身元气﹐一滴不可泄也。必須左右有砂攔截﹐使之曲折爲美。卜氏云「元辰水當心直出﹐未可言凶。」乃權辭﹐戒人勿執一耳。其實元辰之水當心直出而長﹐爲地大忌。故下文復救之曰「外面山轉首橫攔﹐得之反吉。」蓋地固有龍眞穴的﹐不幸而元辰長者﹐又須局勢緊巧乃可。若一向直去﹐局又曠闊﹐則眞气不驟﹐必無融結。亦有大龍气盛﹐結穴已完﹐而餘气吐爲氈褥﹐爲曜气﹐一齊收斂不盡﹐而有元辰水出者﹐但初代不利。必須行到砂攔水截之處﹐方發財祿。然此等地必多淸貴﹐𨿽位列顯耀﹐而家儲終不富盈耳。其亦有多富積者﹐必在數代之後也。附元辰水吉凶圖。

此元辰水直出﹐有外水橫截﹐吉﹐但主不利初代。此元辰水直出﹐有外山橫塞﹐吉﹐但主不利初代。此元辰水屈曲而出﹐初年亦發﹐至吉。此元辰直長﹐無砂水攔截﹐不結地﹐極凶。天心水天心者﹐當穴前明堂中正處謂之天心也。若有水融聚﹐謂之水聚天心﹐主巨富顯貴。卜氏雲「水聚天心﹐孰不知其富貴﹖」若此處水穿堂直過﹐謂之水破天心﹐主財不聚而人丁稀少。且水旣直穿﹐气必不聚﹐不可求穴﹐或有穴亦花假不眞。誤下之﹐主財散人微。《賦》云「爲人無子﹐只因水破天心。」故天心之水宜聚而不宜散﹐宜彎環而不宜直牽。又一說﹐界水淋墓頭亦謂之水破天心﹐主無子。二者皆凶﹐切須細察。要之﹐水淋墓頭﹐爲禍尢甚。

此水聚天心也﹐主富貴。

此水破天心也﹐主貧絕。眞應水眞應水者﹐泉注穴前﹐以應眞龍之結作者也。蓋好龍旺盛﹐旣結穴後﹐秀气不盡﹐溢發爲泉﹐應我眞穴。不拘大小﹐但要澄淸甘美﹐春夏不溢﹐秋冬不竭﹐瀦而不流﹐靜而無聲者爲是。亦名靈泉。若有此水﹐必有大貴之地﹐宜於此處求索﹐不可忽也。如湖廣夏靖公祖地﹐及廣西呂文簡公祖地﹐皆有眞應水﹐是其格也。右地在徳興治南四十里﹐土名毛橋。其龍自茅山廉貞作祖﹐寶殿龍樓﹐發下湊天土星——禦屏﹐方正骨立﹐秀貼天表。中出一脈﹐頓跌走弄﹐穿田處四金相照。復數節﹐開帳﹐閃落右出﹐下平地結穴﹐開兩掬甚巧。鉗中眞應水不涸不溢。前朝帳下貴人﹐大河繞帶﹐跪鑪髙鎭水口。穴上回頭﹐正坐禦屏可愛。只是入首右畔受風﹐故葬後一人仕元死難。左畔曜星順水不回﹐故時敏公遂居湘陰以子貴贈少保。國初﹐忠靖公原吉位至戶部尙書﹐進公孤﹐贈三代﹐及吾邑舒方伯直庵公淸爲立傳見銀邑志忠靖公子瑄﹐官太常少卿。孫崇文﹐登進士﹐官南京通政參議。左地在湖廣大冶縣西六十里﹐土名茅潭。其龍來脈甚遠﹐不詳述。比入局﹐開大帳。帳中山脈﹐連起數峯﹐狀如大小走馬訣云大馬趕小馬﹐富貴傳天下。又頓跌逶迆數里﹐穿峽作蘆鞭裊。入首起太陰髙金﹐穴結上聚。下鋪余氈悠揚﹐當前眞應水不涸不溢爲證。下關一山﹐如牛角彎抱有情。明堂湖水融注。前朝龍樓寶殿﹐貴人秀麗。但近案帶石如兜鍪﹐故葬後當代卽補戌廣西。三代璋公發科﹐官縣令﹐以子貴贈少保。縣令公子卽文簡公調陽﹐登庚戌榜眼﹐累官至少保兼太子太傳﹑吏部尙書﹑武英殿大學士。子興周﹐庚辰進士﹐與諸公連登科甲﹐至今富貴方隆。祿儲水祿儲水者﹐水之融注﹐如祿之儲積也。或穴前﹐或穴後﹐或穴之左右﹐或水口間﹐有深瀦融聚之潭﹑湖﹑池﹑沼﹑塘﹑窟皆是也﹐或儲水聚會亦是。要深大不涸竭爲美。主厚祿﹐主儲積巨富﹐悠久不替。

論諸泉凡一十四條嘉泉嘉泉者﹐其味甘﹐其色瑩﹐其气香也。亦曰甘泉。澄之愈淸﹐混之難濁﹐春夏不盈﹐秋冬不涸﹐暑涼寒暖﹐四時瑩澈。此泉至美﹐陰穴近之﹐乃龍气之旺迸裂不禁者﹐大富貴地方有此應﹐亦名眞應水。陽宅有此嘉泉﹐居民飲之﹐富貴長壽﹐一方多慶。冷漿泉冷漿泉者﹐其味淡﹐其色渾﹐其气腥也。亦曰泥水泉。不可灌漑﹐不堪盥俯﹐不宜炊飲。或滋滋浸漬﹐淸不能澄﹐濁不能混。或得雨則盈﹐雨霽則涸。或春夏溢流﹐秋冬枯竭﹐皆爲不吉。是乃龍气萎弱﹐地脈疏漏。陰穴近此最凶﹐不可誤爲眞應水而扡葬也。陽宅飲之﹐非但此方無有富貴﹐仍主瘟疫長病﹐黃腫憔悴﹐久而絕滅。醴泉醴泉者﹐味甘如醴﹐故名之也。《禮緯》云「王者刑殺當罪﹐賞錫當功﹐得禮之宜﹐則醴泉出。」《鶡冠子》曰「聖人之徳﹐上及太淸﹐下及太寧﹐中及萬靈﹐則醴泉出。」《瑞應圖》曰「王者純和﹐飲食不貢獻則醴泉出。飲之令人壽。」此蓋聖王徳感﹐神物之來﹐非偶爾也。固𨿽地龍气脈之所發泄﹐然亦不可泥爲气旺﹐而必於求地也。湯泉湯泉者﹐卽溫泉也﹐俗又謂之暖水﹐世言陽泉。是硫黃在下﹐故其水上出沸熱。或曰礬石在下。此固莫得而辧。大抵龍之旺气﹐融而爲泉。泉而沸熱﹐其气發散﹐不能結穴﹐亦不必泥爲硫黃礬石也。楊公云「凡是溫泉莫尋地﹐眞陽溫厚化爲水。滔滔汩汩日夜流﹐且是水口無關闌。」又有一等水源﹐冬溫夏涼﹐俗名暖水者﹐又多出富貴﹐與湯泉不同﹐不可一槪論也。礦泉礦泉者﹐其下有礦﹐而上有泉迸者也。其色紅﹐亦謂之紅泉。龍脈气鍾於礦﹐其山泉流﹐紅色粘滯。他時礦利發泄﹐必致掘鑿傷毀﹐縱有美穴﹐孝子亦當愼重。況气鍾於礦而爲世寶﹐豈復能結陰地﹖不特智者而後知其不可也。銅泉銅泉者﹐其水可浸鐵爲銅者也。以其色類膽汁﹐又名膽泉。是龍脈旺气皆鍾於泉﹐不能結地﹐不必求穴也。湧泉湧泉者﹐泉自地中湧出﹐起泡噴沸﹔或石巖湧出﹐乍起乍沒﹐如潮水起白泡者皆是也。有此湧泉﹐則地气發泄於泉﹐或爲勝境仙宮﹐靈神所棲之地﹐不可求穴也。濺泉濺泉者﹐出竅如射﹐冷冽殊常﹐及陰極粛殺之气所發﹐最爲凶惡﹐不可求穴也。沒泉沒泉者﹐水從下漏者也。下有虛竅﹐潛通他所﹐水澑其下﹐如沒池中﹐不見其去。此乃虛陷之地﹐气不融結﹐不必求穴也。黃泉黃泉者﹐非論其色﹐乃水入於地﹐謂之水落黃泉也。春雨乍起﹐則其水驟漲而起﹔雨才止﹐而水卽浸入地中。四時幹竭﹐乃浮沙之地﹐龍气虛耗。其鄕非惟不結陰地﹐而所居之民亦貧困無聊。或爲靈神所棲﹐或爲鬼魅所都而已。坑深水淺﹐水落深坑﹐亦謂之水落黃泉﹐不必尋地。此與方位家黃泉之說不同。漏泉漏泉者﹐點滴滲漏﹐乃龍气之弱者﹐不可求穴也。冷泉冷泉者﹐淸流冷冽﹐乃受極陰之气﹐決不能融結造化也。《玉峯寶傳》云「漏泉﹑冷泉﹑濺泉﹑紅泉﹐乳中及明堂皆不宜有。若或有之﹐痔漏病醜﹐發泄地气﹐家儲無有。」龍湫泉龍湫泉﹐孕育蛟龍之窟也。或旱歲祈禱輒應者亦是。如雁蕩山大龍湫﹑小龍湫之類。此泉多出大山亢陰之所﹐爲鬼魅之都﹐而不可求穴也。瀑布泉瀑布泉者﹐山巖流泉﹐飛奔石壁之下﹐如擲布帛之狀者也。穴前見之﹐或如孝簾﹐或如垂淚﹐或如白刃等狀﹐固爲不吉。又或有聲﹐如轟雷﹐如槌鼓﹐如哭泣﹐如悲訴﹐尢爲不祥。不待智者而後知其不宜矣。其有幽奇巖洞﹐飛瀑如珍珠簾者﹐亦只主仙釋淸髙﹐而不可以求穴也。予兄弟嘗遊龍虎山﹑武夷山﹐及天臺﹑雁蕩諸名山﹐莫不皆有水簾洞。其泉自萬仭飛瀉﹐懸崖撒落﹐而於半瀉﹐如垂簾當門﹐微風動搖﹐儼若水晶珍珠簾幙垂下搖擺之狀﹐故名水簾洞。𨿽幽奇殊甚﹐然不過緇流棲遁而已﹐終覺陰气襲人﹐亦無久居之者。已上諸泉﹐惟嘉泉爲吉﹐餘皆非宜。醴泉﹑湯泉﹑銅泉﹑龍湫泉則气鐘於泉﹐紅泉气鐘於礦﹐冷漿泉气之萎弱﹐沒泉﹑黃泉﹑漏泉气之虛陷﹐湧泉﹑濺泉气之發泄﹐冷泉气之陰殺﹐瀑布气之陽慘﹐皆無融結﹐不必追尋。醴泉﹑湯泉﹑銅泉﹑龍湫惟不結地﹐而禍應不系於泉。其冷漿泉﹐主召瘟疫﹔紅泉﹐主咯血﹑癆瘵﹑殺戮﹔湧泉﹑濺泉﹑漏泉﹑冷泉主崩漏﹑痔瘻﹑翻胃﹑風狂﹑顚癇﹑浮腫諸凶﹐馴以絕滅﹐又豈但痼疾貧困而已哉﹗

重刊人子須知資孝地理心學統宗卷六上之三徳興山人徐善繼述同著論明堂夫明堂者﹐天子之堂﹐向明而治﹐百官考績之所聚﹐天下朝獻之所歸也。地理家以穴前之地借名於此﹐亦以山聚水歸﹐其象殆相仿佛焉﹐此明堂之所由名也。然所謂明堂有二﹕曰內明堂﹐曰外明堂﹐亦曰大小明堂。二者不可一槪而論。劉氏云「凡山勢來緩﹐平平結穴﹐龍虎環抱﹐近案當前﹐則當論內明堂。內明堂不可太闊﹐太闊近乎曠蕩﹐曠蕩則不藏風﹔又不可太狹﹐太狹則气局促﹐局促則穴不貴顯。須要寬狹適中﹐方圓合格﹐不卑濕﹐不欹側﹐無流泉滴瀝﹐無圓峯內抱﹐不生惡石﹐斯爲內明堂之善也。凡山勢來急﹐垂下結穴﹐龍虎與穴相登﹐前案遠﹐則當論外明堂。外明堂必須兩邊寬展﹐不可窄狹﹐四山圍繞﹐略無空缺。又見外水曲折﹐遠遠朝來﹐斯爲外明堂之善也。愚謂大富貴地﹐必結內外明堂。內明堂欲其團聚﹐不欲其曠闊﹔外明堂欲其開暢﹐不欲其逼窄。蓋內堂寬則气不融聚﹐外堂狹則局不開明﹐故爾。《龍子經》曰「伸手摸著案﹐稅錢千萬貫。」此論明堂之宜緊也。《明堂經》云「明堂方廣﹐可容萬馬﹐王侯陵寢﹐雄霸天下。千騎簇立﹐回還翕集。將相公輔﹐封侯傳襲。其平如砥﹐或如鍋底﹐容數百人﹐公相墓址。」此論外明堂之宜寬也。不然﹐外明堂奚取於伸手探案﹖而內明堂安用萬馬之容哉﹗故《吳公祕訣》云「內外明堂分兩般﹐內宜團聚外宜寬。二堂具備三陽足﹐此地當知代有官。」誠確論矣。世人不遇明師口訣﹐不識內外明堂之辧﹐多是貪大堂局﹐惑於萬馬之說﹐一槪以寬闊爲貴﹐徒貪大勢﹐而不知內堂空曠﹐眞气不融﹐安有結作﹖故凡美穴﹐必須龍虎內有內堂團聚﹐收拾元辰。或有低小近案﹐或橫攔之砂﹐以關束內气﹐然後外面卻有寬暢明堂﹐羅列遠秀﹐乃爲全美。此內外明堂不可不辧別者。其於局勢大小﹐又當以龍論之。如百里來龍﹐結作自有百里規模﹔千里來龍﹐結作自有千里气象。小小之龍﹐結局必小﹐不可貪大局勢。廖金精曰「帝都山水必大聚﹐中聚爲城市。墳宅宜居小聚中﹐消息奪神功。」大抵寬闊處要明堂逼狹﹐逼狹處要明堂寬闊。古人立言﹐各有所指。如楊公旣云「出入短小气量狹﹐只爲明堂有案山。」吳公亦謂「明堂狹窄人愚頑。」而觀物祝公又云「數十里外遠朝山﹐渺渺茫茫曠野間﹐近案又無堂气散﹐千重淸秀也空閒。」梁篛溪又云「左右周回似有情﹐來龍落穴亦分明。水長無案明堂曠﹐下後兒孫家計傾。」諸公豈自相矛盾哉﹖殊不知各有所指﹐不可執一﹐要在變通辧察耳。至若穴低堂近而又囊聚者﹐葬後主初代便發。其或穴髙堂遠﹐縱是龍眞穴的﹐亦難發越。惟是眞結﹐亦不拘忌。廖公云「若是穴髙明堂遠﹐只要有城轉。莫因此樣便疑心﹐龍住乃爲眞。」大抵明堂欲其平正﹑開暢﹑團聚。朝抱者爲吉﹐陡瀉﹑傾側﹑破碎﹑窒塞﹑反背者爲凶。諸家形像﹐初不必拘﹐惟以有情於我者﹐乃爲貴耳。《明堂經》云「斜巧正拙﹐難可優劣。有情於我﹐是爲眞穴。」不易之論也。諸書所載不一﹐如《搜水經》明堂一百八十樣﹐《泄天機》堂气八十一變格﹐皆瑣碎支離﹐徒爲繁文。今參互考訂﹐取其切實足爲定式者﹐得吉凶各九格。苟能於此觸類而長之﹐則亦思過半矣。明堂吉格凡九式交鎖明堂周密明堂繞抱明堂

交鎖者﹐明堂中兩邊砂交鎖也。《經》云「明堂要如衣領﹐左紐右紐方爲貴。或是山腳與田隴﹐如此關闌眞可喜。」又云「眾水聚處是明堂﹐左右交牙鎖眞气。如此明堂方是眞﹐鎖結交牙誠可貴。」此堂極吉﹐主巨富顯貴。周密者﹐乃四圍拱固而無泄也。蓋堂气周密﹐則生气自聚。楊公云「明堂惜水如惜血﹐堂裏避風如避賊。莫令空缺被風吹﹐莫使澑牙遭水劫。」故明堂以周密爲貴。若有凹缺﹐則非周密矣。羅城周密亦吉。繞抱者﹐乃堂气繞抱﹐使水城全身彎曲﹐誠有可取。故曰「內堂繞﹐發越極速﹔外堂繞﹐富貴悠長。」楊公云「明堂繞曲如繩樣﹐繞向穴前彎內向。內向之水繞身曲﹐對面抱來弓帶象。」

融聚明堂平坦明堂朝進明堂

融聚者﹐明堂之水融瀦囊聚也﹐至貴。卜氏雲「水聚天心﹐孰不知其富貴﹖」楊公云「明堂如掌心﹐家富斗量金。」又云「明堂如鍋底﹐富貴人難比。」大抵皆融聚之水也。平坦者﹐乃明堂中開暢平正﹐而無雜亂髙下之礙也。此堂極吉。楊公云「眞气聚處看明堂﹐明堂裏面要平暢。」《明堂經》云「其平如砥﹐公相基址。」朝進者﹐乃特朝之水﹐汪汪萬頃朝入穴也。此堂至吉﹐主巨富冠郡﹐田連阡陌﹐位極人臣﹐滿門鼎盛。且主易發財祿﹐朝貧暮富。田源水自髙而下﹐層層級級朝入穴者尢吉。廣聚明堂寛暢明堂大會明堂

廣聚者﹐眾山眾水圍聚也。《葬書》云「若懷萬寶而宴息﹐若具萬膳而潔齊。」又云「若覽而有。」皆明堂內百物具備之意﹐此明堂之至貴也。要山明水秀﹐如朝海拱辰爲合格。寬暢者﹐明堂中開曠明暢﹐不窄狹﹐不逼塞也。此堂至貴﹐切不可以曠野空闊不周固者爲寬暢。要有低砂交結﹐或低平近案關聚內气﹐或水融聚爲眞。大會者﹐諸龍大盡﹐眾水歸堂﹐如萬邦之納貢﹐如百辟之來朝﹐故曰大會也。主貴至王侯﹐富至敵國。楊公云「四龍大會﹐有地必大。」亦須諸山自百餘里來﹐至此皆大盡方是。此與廣聚不同﹐廣聚者﹐惟山水團聚重疊而已﹐非有眾龍大盡也。上明堂吉格﹐豈止於斯﹖姑輯數者以爲式耳。大抵明堂之吉﹐舉目之間﹐形勢自然可愛﹐气象自然可觀。《葬書》所謂「天光發新﹐朝海拱辰」﹐斯爲妙矣。明堂凶格凡九式

劫殺者﹐乃明堂中有砂﹐尖嘴順水﹐或射入穴中也。凡有此皆不可用。蓋明堂乃諸水聚處﹐欲其平正。若有尖砂順水﹐則主退財﹑離鄕﹑軍死。尖而射穴﹐則主刑殺﹑陣亡﹑惡死﹐至凶。吳公云「劫殺照破全無地﹐順水斜飛無躲避。若然尖射入穴來﹐忤逆刑戮須切忌。」

反背明堂﹐悖逆之象也。當穴宜弓抱拱身﹐而反突抝反背﹐何凶如之﹖主逆妻抝子﹐悖戾之奴﹐百無一成﹐豈但門衰戶薄已哉﹗

窒塞者﹐堂中有阜窒塞而不舒暢也。主出人頑鈍。楊公云「出人矮小气量狹﹐只爲明堂有案山。」吳公云「明堂塞﹐人凶頑。」蓋穴前宜開明。若有墩阜當前逼塞﹐不但頑濁﹐又主產難﹑目疾﹑抱養﹑塡房。若兩宮齊到﹐一墩居中﹐主兄弟不義。亦有貴地﹐有墩阜前塞者﹐終覺開明舒暢。

傾倒者﹐明堂水傾﹐龍虎順隨而去也。此堂最有虧損。斷訣云「明堂傾倒﹐休誇穴好。」廖氏云「若是堂傾無落聚﹐有穴終須棄。」故傾倒明堂﹐縱有龍穴﹐亦須棄置。董氏云「明堂第一嫌傾倒﹐傾倒有砂隨水走。買盡田園走外鄕﹐更主兒孫多壽夭。」

逼窄者﹐乃案逼穴前﹐堂局促狹也。若龍穴眞﹐僅可小康。亦主出人頑濁凶狠﹐無足取也。楊公云「明堂逼窄人凶頑。」廖氏云「逼窄生人必蠢頑﹐猥鎖更貪慳。

偏側者﹐乃堂勢傾側﹐偏於一畔﹐邊髙邊下而不平正也。廖氏云「側勢斜來向一邊﹐妻子不團圓。斜是欹從穴邊過﹐歲歲長生禍。」

破碎者﹐明堂中或突或窟﹐或尖或石而不淨者是也。主百事無成﹐禍盜疊出﹐家道不寧﹐少亡孤寡之患﹐及招圖賴人命之非﹐飛來災禍﹐退敗產業。此等明堂﹐最爲不吉。

陡瀉者﹐穴前峻急而水傾瀉也。此堂極凶﹐主損人惡死及飛禍﹐不但退敗產業而已。縱是眞龍好穴﹐亦退敗後始發。鄒國師仲容云「傾瀉明堂不可安﹐穴前陡峻不彎環。縱有眞龍能發福﹐賣盡田廬始出官。」

曠野者﹐穴前一望無涯﹐蕩然寬廣﹐無復關闌之謂也。此堂極凶﹐卻能眩人﹐以其寬闊﹐多見遠秀羅列淸奇﹐而古人又有「明堂容萬馬」之說﹐是以昧者惑焉。不知明堂曠野﹐則風飄气散﹐安有融結﹖吳公口訣云「明堂容萬馬﹐亦忌曠而野。」觀物祝公泌曰「數十里外遠朝山﹐渺渺茫茫曠野間﹐近案又無堂气散﹐千重淸秀也空閒。」梁篛溪饒曰「左右周回似有情﹐來龍落穴亦分明。水長無案明堂曠﹐下後兒孫家計傾。」穴當大逆朝水之局﹐明堂𨿽曠不畏也。上明堂凶格﹐亦不止此﹐舉此爲式﹐可以類推。大要多見古格﹐自能心悟﹐吉凶禍福﹐舉目洞知﹐又不在於筆舌所悉。但明堂管初年禍福﹐關系最緊﹐務要審擇﹐不可忽也。

重刊人子須知資孝地理心學統宗卷六上之四徳興山人徐善繼述同著論水城夫水城者﹐以水爲範我之城﹐所以界限龍气﹐不使蕩然散逸者也。洪悟齋雲「水城爲龍穴之門戶」是矣。其形不一﹐難以槪陳。古人以五星配之﹐最爲精當。所謂五星者﹐曰金星城﹑木星城﹑水星城﹑火星城﹑土星城是也。凡水城﹐不問江河溪澗﹑溝渠坑洫皆是。大抵以抱身彎曲有情爲吉﹐斜側反跳無情爲凶。具圖於下﹕金城金星水城﹐彎曲抱身﹐極吉。有三格﹕曰正金﹑曰左金﹑曰右金。圖具下﹕

彎曲抱身﹐如弓圓弩滿﹐左右來去皆可。水自右來而左去﹐左畔彎環曰左金﹐要龍山兜白虎。水自左來而右去﹐右畔彎環曰右金﹐要虎山兜靑龍。詩曰﹕抱身彎曲號金城﹐圓轉渾如遶帶形。不但顯榮及富盛﹐滿門和義世康寧。木城木星水城﹐直峻無情﹐大凶。有三格﹕曰直木﹑曰橫木﹑曰斜木。

直峻衝心射面﹐不可以其爲特朝也﹐主凶。橫木城一水穿堂而過﹐旣直且急﹐全無顧穴之情﹐主凶。斜木水城﹐來去皆無情也﹐主凶。詩曰﹕峻急直流號木城﹐勢如衝射最無情。軍賊流離及少死﹐貧苦困頓受伶仃。水城水星水城﹐之玄屈曲﹐最吉。有三格﹕曰正水﹑左水﹑右水也。《賦》云「九曲入明堂﹐當朝宰相。」乃此水耳。正水左水右水

詩曰﹕屈曲之玄號水城﹐盤桓顧穴似多情。貴入朝堂官極品﹐更講奕世有聲名。火城火星水城﹐尖斜碎破﹐極凶。有兩格﹕曰雙火﹑單火。兩邊俱有者爲雙火﹐邊有邊無者爲單火﹐皆凶。單火城雙火城

詩曰﹕破碎尖斜號火城﹐或如交劍急流爭。更兼湍激聲澎湃﹐不須此處覓佳城。土城土星水城﹐橫平而方﹐半吉﹐只一格。詩曰﹕方正橫平號土城﹐有凶有吉要詳明。悠洋深瀦知爲美﹐爭流響峻禍非輕。

五星背城五星背城者﹐水皆背我而去也。地理以向背定吉凶。水旣背去﹐其凶可知。求其庶幾者﹐惟水星半吉。亦須龍眞穴正方可。其它皆大凶無救。龍穴縱美﹐亦須棄之。卜氏云「撞城者破家蕩產﹐背城者抝性彊心。」金星背城木星背城水星斜背水星背城

火星背城土星背城

詩曰﹕五星城水背皆凶﹐乃與反抝捲簾同。縱饒龍穴砂皆美﹐終主兒孫徹骨窮。水城詳議夫水城之法﹐固以金城﹑水城屈曲彎抱者爲吉﹐木城﹑土城﹑火城直衝﹑斜折﹑橫平﹑尖撇者爲凶。然其間吉凶﹐又須有辧。如金城彎曲抱身﹐或才過穴卽撇擺反去﹔水城屈曲朝入﹐或將到堂又峻急有聲。此皆不得謂之全吉。其直衝朝入﹐與斜折﹑橫平﹑尖撇者﹐或穴前有低小案山﹐遮搪不見﹐而去勢又復盤旋環遶有情﹐則亦未可遽爲全凶。故論水者﹐又當細審而詳辧之﹐不可忽也。若夫裏頭﹑割腳﹑反跳﹑翻弓﹑箭城門﹑斷城門等格﹐則皆凶不可救﹐斷然不可用矣。諸格詳議如下。

此水才彎抱過穴﹐卽反撇而去﹐不顧穴﹐半吉。卜氏雲「水若入懷而反抱﹐一發便衰。」此水屈曲遠朝﹐及近穴﹐卻撇去無情﹐或急峻有聲者﹐皆不吉。此水城橫平不彎抱﹐才過穴卽反撇而去﹐大凶。卜氏雲「水才過穴而反挑﹐一文不值。」此水斜來不朝穴﹐過穴後卻繞身有情﹐初代不利﹐後卻吉。

此水直衝﹐卻有橫掬一臂遮攔﹐不見直來﹐而復環遶有情﹐吉。此水直衝﹐至近穴有小墩阜搪抵﹐不見其來。而後去又繞身有情﹐亦作吉。此水遠𨿽直來﹐及到近穴﹐卻瀦聚成深蓄﹐亦吉。此水城尖而無情﹐有案搪抵﹐穴間不見尖砍﹐惟見外洋朝秀﹐穴後水卻遶身﹐吉。

此水反弓逆跳﹐至凶無救。此穴無龍虎﹐而水城扣腳洗割﹐𨿽遶身亦不吉﹐名曰裏頭城﹐主瘟疫貧絕﹐至凶。此穴全無餘气﹐而水城割腳﹐主貧絕大凶。若上聚穴不以此拘。此水出局﹐被外水打斷﹐水急﹐主刑煞官訟﹕左長﹐右幼﹐中中禍應﹐蓋是門戶不關故也。

重刊人子須知資孝地理心學統宗卷六之下徳興山人徐善繼述同著論水形勢夫穴前之水﹐形勢不同﹐致其所應吉凶亦異。故觀水之法﹐莫先於此。其吉者﹐有朝懷﹑聚面﹑蕩胸﹑拱背﹑入口﹐及九曲﹑腰帶﹑倉板﹑融瀦﹑回流﹑暗拱﹑鳴珂。其凶者﹐有瀑面﹑衝心﹑射脇﹑裏頭﹑牽鼻﹑穿臂﹑反身﹑割腳﹑漏腮﹑淋頭﹐及交劍﹑捲簾﹑流泥﹑斜撇﹑反挑﹑分流﹑漏槽﹑刑殺等形﹐不可不辧。謹以諸格詳陳於後。

朝懷者﹐當面對朝也。此水易發﹐主朝貧暮富。予嘗謂「逆砂一尺可致富﹐朝水一杓能救貧。」然朝水不但發財而已﹐且能致貴。楊公云「大水洋洋對面朝﹐列土更分茅。」靑烏雲﹕「大水洋朝﹐無上之貴。

衛身水者﹐龍身奇異﹐忽於湖水中突起墩阜﹐結爲形穴。穴之前後左右皆汪洋巨浸﹐如孤月沈江﹐江豚拜浪﹐蓮花出水等類﹐皆以水爲護衛。水旣澄淸﹐不溢不涸﹐以爲養蔭。比之繞流之水﹐恐有衝刑之勢﹐悲切之聲﹐無如此靜衛之最貴。左地在臺州南七里﹐地名古塘門。其龍發自望海峯﹐三臺山勢如萬馬﹐自天而下﹐星峯奇秀﹐有帳有峽﹐不及詳述。至將結未結之際﹐藏蹤隱迹﹐不見形影。平田中過骨﹐忽然頓起石山﹐雄偉髙聳﹐展開兩翅﹐如衝天之鳳。轉身中抽水木蘆鞭﹐裊如絲。復飛起騰空紫炁﹐番身做穴。而四面皆流水繞過﹐初看者竟莫知其爲何山來脈也。但海潮一起﹐各處皆漲﹐獨過脈數丈之間﹐潮不能及﹐此其龍過之所也。地書雲「水纏便是山纏」。此地旣四山周環﹐而復得水繞﹐尢爲奇特。前聳文峯秀麗。葬後出秦公文﹐解元﹑進士﹑大參﹔曰武﹐進士﹑禦史﹔曰禮﹐進士﹑僉憲﹔曰鳴春﹐員外郎﹔曰鳴夏﹐翰林。人丁大旺﹐福祉未艾。右地在晉江縣東二十里﹐地名桃花山。其龍乃郡龍之大盡﹐自鳳凰山過小嶺峽﹐相牽相連﹐頓跌西兌行龍﹐直奔二十餘里。至結穴﹐連過數峽﹐龍脈精巧﹐頓起水星大帳。帳中橫出一脈﹐丙午落頭結穴。帳身垂下纏護﹐入穴重重龍虎﹐作子癸向。面前海水﹐汪洋滿目。遠峯渺渺﹐艮上一峯獨秀﹐如卓筆。水面一洲﹐寬十數里﹐穴中見之如拳﹐卽印浮水面。出虛齋先生淸﹐登科甲﹐官至大司成﹐著書立言﹐爲理學名臣。三子皆登仕版。今其孫如川公登科第﹐富貴未艾。

聚面者﹐乃諸水融聚於穴前也。《賦》雲「水聚天心﹐孰不知其富貴﹖」蓋水本動﹐妙在靜中。聚則靜矣﹐靜則悠深融瀦﹐無來無去﹐爲水法中之上格也。蕩胸者﹐乃水勢囊聚於穴前也。其勢頗有近於聚面﹐但彼以諸水團聚而言﹐此以一水聚來﹐自小而大﹐如囊之聚物也。主極富。蕩左則長房富﹐蕩右則幼房富﹐至驗。拱背者﹐乃水纏穴後﹐卽水繞玄武。《賦》云「發福悠長﹐定是水纏玄武」是也。主富貴綿遠。蓋水能聚龍之气﹐水纏尢勝山纏﹐故爾。

入水口者﹐乃水上堂而有逆砂攔收也。蓋水勢縱美而不到堂﹐或到堂而無攔收﹐皆未盡善。故必以入口爲貴。若遇此水﹐主發福最快。但下山旣長出收水﹐而水勢至此必小反而去﹐不可作反背反挑論。九曲者﹐屈曲之玄也﹐亦名禦街水。《經》云「直號天心曲禦街。」此水極吉﹐主大富貴。卜氏云「九曲入明堂﹐當朝宰相。」「一歲九遷﹐定是水流九曲。」倉板者﹐田源之水特朝也﹐亦同禦街水﹐以其田邱坪坦﹐分級如禦街耳。主貴有資財﹐富冠鄕邦。此水最吉。董徳彰曰「不衝不割無穿射﹐惟有田朝勝海朝。」其言田朝之至美也。吾裏戴都憲祖地合此水。腰帶者﹐繞抱如束帶也。卽金城水﹐最吉。卜氏雲「水不亂變則气全。」主顯貴鼎盛。但不可誤以裏頭水爲纏腰水也裏頭水見後

上地在二都﹐地名東泉寺。來龍甚旺﹐結穴甚淸﹐前朝天馬甚秀﹐田源水朝。只是元辰稍長﹐不利初代。葬後二代﹐出鴻源公儒﹐登嘉靖丙戌進士﹐官都憲。至今富貴未艾。回流者﹐旋轉逆回也。《葬經》云「揚揚悠悠﹐顧我欲畱。」又曰「瀦而後泄」﹐皆回流水也。蓋必有深潭﹐而又有石山攔截﹐勢必逆回﹐如欲去而復回之意﹐極吉。如都昌吳孝子祖地合此格﹐圖具右。上地在湖濱。來龍入首﹐開帳結垂乳穴。兩畔包裹﹐前對三山甚秀﹐一湖之水倒入穴前。下手一石擋水﹐爲回流。葬後巨富﹐出孝子可畏﹐及諸秀士﹐福祉方隆。

暗拱者﹐穴前不見﹐而水在砂外﹐或朝﹑或抱﹑或聚﹐皆謂之暗拱也。《經》云「有眞龍﹐無朝水﹐只看朝山爲近侍。朝水案外暗循環﹐此穴亦非中下地。」諺云「明朝不如暗拱」﹐蓋明朝恐或帶殺﹐而暗拱有情﹐不害其爲吉耳。

融瀦者﹐深水注聚不流﹐而莫知其來去也。此水主巨富顯貴且悠久。若龍眞穴的﹐有此吉水﹐前砂或不靜亦無害。《賦》云「前案若亂雜﹐但求積水爲奇。」右地在則州石首﹐土名王始溪。其龍發自黃山﹐撒落平洋﹐迢遞七八十里﹐勢如浪湧﹐相牽相連﹐有擺有折﹐帶倉帶庫。將入首﹐結咽過脈﹐結穴巧異﹐成平面金水開鉗之格。四水歸堂﹐大纏大護。登穴觀之﹐風气藏聚﹐形勢丰厚﹐誠所謂隱隱隆隆﹐吉在其中。系子癸脈入首﹐作丁向兼午﹐爲王氏始祖地。其左穴卽催官之地﹐葬後卽登科甲﹐入翰林。江野公官都諫﹐建議尢多忠鯁。凜然六子﹐三登科第﹐時稱一麟三鳳。喬衡﹐州守﹔喬吳﹐通守﹔喬桂﹐翰林。富貴未艾。左地在潛江﹐土名白石港。其龍來遠不詳述。將結局﹐橫開大帳﹐均分三枝﹐一枝作靑龍﹐一枝作後托﹐中枝左棲右閃﹐逶迆活動﹐護衛重疊﹐圈帳抽出人字龍格。入首大旺﹐逆起穴星。下關包護有力﹐前據湖水融注。辛脈扡卯向﹐催官之地。郭氏葬後﹐子嵩少岡公登進士﹐官給事中﹔岱﹐官知州﹔嵓﹐官節推。孫之翰﹑之垣﹐俱官縣尹之幹。及玄孫銑﹐連登科第﹐迄今富貴未艾。

鳴珂者﹐水入田窟﹐或入石竅﹐滴瀝有聲﹐如鳴珂也。或如銅壺滴漏﹐或如磜鼓之聲﹐皆吉。卜氏云「冬冬洞洞響而亮者爲吉。」子微云「別有一般名磜鼓﹐冬冬閧閧如擂鼓」是也。此水主貴﹐但不可有悲切淒楚之聲﹐則又凶矣。瀑面者﹐穴星低小﹐而水勢雄欺也。廖氏云「欺是洋朝勢大雄﹐穴小最爲凶。」主不旺人丁﹐落水而亡。若後有髙山托樂則不忌。衝心水者﹐急流直撞入懷也。亦謂之水破天心。𨿽曰特朝﹐實則直射。陶公云「當面朝入﹐子息貧寒。」正此水耳。蓋水𨿽欲朝﹐亦必彎曲悠緩﹐不可急峻直射也。

射脇者﹐乃水射左右兩脇也。直曰射﹐橫曰穿﹐皆凶﹐主橫死﹑殺傷﹑陣亡﹑刑辟。左應長房﹐右應幼房。吳公云「但凡水貴彎環﹐最怕衝心射脇。」裹頭水者﹐卽裹頭城水也。乃龍弱孤寒﹐穴無餘气﹐故水貼腳洗割周回而裹頭也。主招瘟﹑招疫﹑貧寒﹑孤弱不振。牽鼻者﹐元辰之水斜牽而出﹐一向無攔也﹐謂之牽動土牛。葬之﹐主退田敗產﹐冷破資財﹐及主少亾﹐孤寡不振。又有龍穴貴﹐水𨿽去而前交會者﹐只初年不利﹐後有富貴者﹐不在此論。左地在晉江縣南四十餘里﹐土名畫馬。舊有鉗云「畫馬東﹐靑蛇出水拜蜈蚣。」其龍甚遠。將入首﹐星峯卓秀﹐橫開大帳。帳中抽脈﹐石骨燐燐﹐大纏大送﹐重重包裹於數十里外﹐眾山團聚。但主山將做穴處﹐出脈偏斜﹐成倒地木星。金水行龍﹐到頭奇巧﹐無本身龍虎﹐元辰直流數里。兩邊纏護隨水走出數里方回頭。故初年不利。出詹公源﹐登成化乙丑進士﹐雲南道禦史。子咫亭公仰庇﹐嘉靖乙丑進士﹐雲南道禦史。今啟東公甲戌進士﹐一門鼎盛。右地在承天府北六十里﹐地名千工壋。其龍起自焦山﹐來歷甚遠。迢遞行度﹐又數十里﹐分派一脈﹐出帳而落﹐變爲平岡﹐爲平陽﹐穿湖渡水﹐作平地水木星入首﹐結蔣氏陽基。復自基左抽出嫩脈﹐逶迆活弄﹐成倒地貪狼結穴。穴甚奇怪﹐似乎曠蕩﹐俗眼難明。仔細檢點﹐前案後樂﹐證佐分曉。水𨿽去而彎曲無嫌。系明師黎玄印所下﹐課以先富後貴。蔣氏仲泰葬後﹐果子季通﹑孫琦俱驟發財產﹐富冠其裏。曾孫大方累仕經歷﹐封贈父母。今人財兩盛﹐果符明師之言﹐福祉方隆云。

穿臂者﹐穴之左右穿洗也。坎坑路陷﹐皆主不吉。穿左謂之穿龍臂﹐禍應長房﹔穿右謂之穿虎眼﹐禍應幼房。主痼疾﹑長病﹑淫亂﹑孤寡﹑自縊﹑無賴。反身者﹐水到穴前反去也。有似於背城水﹐其凶尢甚。主傾敗產業如洗﹑流離﹑乞丐﹐以致滅絕。割腳者﹐穴無餘气﹐而水扣腳也。眞穴有氈有唇﹐安有水來割腳﹖若水扣腳洗割﹐便非眞穴﹐主貧寒孤苦﹐久而絕滅。仰髙上聚之穴﹐不以此論。

漏腮者﹐穴之兩旁開發泉竇﹐而淸泠長流也。或只一旁泉竅﹐亦是。此乃漏气之龍﹐全無融結。葬之﹐主家業退落﹐劫掠殺戮﹐男女痔漏。此與眞應水不同。蓋眞龍水融注﹐澄潔不流﹐甘美而不冷冽爲異耳。淋頭者﹐穴上無脈﹐而水淋墓頭也。夫水所以界龍之脈﹐今淋頭而下﹐則無气脈﹐徒爲界水絕穴﹐葬之不久﹐而人丁漸以不旺﹐馴致滅絕。窩鉗之穴切須辧此。交劍者﹐穴前二水相交也。凡龍大盡﹐必有交劍之水以界絕之。此處脈窮气絕﹐不可求地。《經》云「二水相交穴受風」是也。對面二水來交亦凶。

分流者﹐穴前水分八字而流也。水旣分流﹐龍則不住﹐其無結作可知。卜氏云「兒孫忤逆﹐面前八字水流」是也。惟騎龍𨿽不拘此﹐水卻重重攔截關鎖﹐不見水勢分去﹐又且四山周密夾從﹐而穴的龍眞﹐故不忌耳。漏槽水者﹐穴下深漏直傾如槽也。不拘有水無水﹐皆謂之漏槽。主傾家退產﹐少亾敗禍。亦有眞龍﹐結爲釵鉗穴﹐與漏槽相似﹐不可誤認﹐宜細審之。若果眞是融結釵鉗之穴﹐𨿽有漏槽﹐其下有唇氈可證。捲簾者﹐穴前之水傾跌而去也。卜氏云「捲簾水現﹐入舍塡房。」此水極凶﹐主倒盡家業﹐少亾孤寡﹐並主寡母坐堂﹐招人入舍﹐漸至絕人。

流泥水﹐穴前之水傾流而去﹐沙又隨水而飛也。楊公云「一水去﹐二水去﹐眾水奔出一齊去﹐山山隨水不回頭﹐失井離鄕無救助。」斜撇者﹐水不到堂﹐斜撇而去也。或逆來斜去﹐或順來斜去﹐皆是與穴無情﹐故凶。卜氏云「登穴見一水之斜流﹐退官失職」是也。反挑者﹐卽反身背城也。此水極凶﹐爲軍爲盜﹐離鄕打劫﹐生離悖逆。卜氏雲「水才過穴而反挑﹐一文不值」是也。刑殺者﹐亂水交流也。有一水必有一砂。水送砂尖﹐或當面直射﹐或順水斜飛﹐皆謂之刑殺。輕則敗產離鄕﹐重則殺戮軍配﹑陣亡惡死。

重刊人子須知資孝地理心學統宗卷六下之二徳興山人徐善繼述同著論陽基夫陽基與陰地力量不同﹐而所系尢重。故古人遷岐﹑遷鎬﹑遷楚邱﹐皆見於《經》﹐誠以邦國廬井﹐人民居室所資之用﹐𨿽大小不同﹐而吉凶之符所應無異﹐亦地理中之至要不可缺者。著其槪云。總論陽基夫陽基之與陰地﹐大段無異。其有不同者﹐則龍必欲其長﹐而穴必欲其闊﹐水必欲其大合聚﹐大彎曲﹐砂必欲其大交結﹐遠朝拱。蓋宅基力量大於陰地﹐故必山水大聚會處﹐然後可結。聚會愈多﹐則局勢愈闊﹔局勢愈闊﹐則結作愈大。上者爲畿甸﹑省城﹐次者爲郡﹐又其次者爲州邑﹐又其次者爲市井鄕村基址﹐莫不各以聚之大小以別優劣。廖氏云「建都山水必大聚﹐中聚爲城市。墳宅宜居小聚中﹐消息奪神功。」畿甸垣局﹑省鎭﹑郡邑俱不暇論﹐玆特以水聚之基﹐切於民居者論之。卻有平支﹑山谷之不同。其大要﹐平支則以得水爲美﹐山谷則以藏風爲佳。卜氏云「大山支下水交流﹐孔林最茂。」此平支之得水者也。「龍虎山中風不動﹐仙圃長春。」此山谷之藏風者也。平夷﹑山谷﹐力量不殊﹐特所結有異。此觀陽基之大法矣。論陽基龍穴砂水大槪夫陽基之龍﹐其起祖﹑出身﹑行度﹑過峽﹑枝腳橈棹﹐與夫穿落傳變﹑臺屏帳蓋諸格﹐以及入首等法﹐與陰地龍格無異。其所不同者﹐特長短遠近耳。蓋陰地𨿽數節龍亦有結作﹐陽基非大龍旺盛長遠者不能。廖氏云「幹龍住處分遠近﹐千里爲大郡。二三百里可爲州﹐過此則封侯。百里只堪爲縣治﹐下此爲市鎭。」謝雙湖云「凡結宅地﹐其龍比陰地必長數倍。故有三四百里龍﹐盡頭決然結宅地﹐爲郡﹑邑﹑市鎭。稍短者或爲大村」是也。至於穴法﹐則迥與陰地不同。陰穴𨿽千里來龍﹐入首結作﹐不過尋丈之地。陽穴大者爲省城﹐必周數十里﹔次者爲郡縣﹐亦二三十里﹔又次者亦十數里﹔再小者爲鄕村市井﹐亦不下數里。故其鋪展愈闊﹐則力量愈大。然鋪展之闊﹐非干龍長盛者﹐烏能若是﹖此陽基所以必龍力大者方能結耳。若夫砂法﹐其朝應﹑護從﹑水口等山﹐亦須放眼界寬大察之﹐不與陰地取近穴砂爲用者同也。謝雙湖云「宅地到頭﹐朝應﹑護從往往減省﹐不如葬地周密富麗。蓋宅地之用恆﹐故成其體而可以享用長久﹔葬地之用暫﹐故盛其用而可以取效一時。」此可以見體用之輕重﹐乘除之理﹐消息之機。但砂亦未嘗不周密富麗﹐特周回寬遠﹐非一舉所能盡收。其實則重疊拱朝﹐關鎖交結﹐其周密富麗﹐尢有大可觀者。大抵羅城寬大﹐又要朝對端尊﹐下關環抱有力爲上。《經》云「要知居址何爲貴﹐水抱山回必有气。忽然陡瀉朝對頭﹐破碎斜飛非吉地。下手回環朝揖正﹐衛主端嚴無反柄。縱然不大也安和﹐住得百年家業盛。」其水則以數源數溪相合會﹐而朝曲遶抱﹑大灣轉﹑大匯聚爲美。故凡郡邑﹐未有不是大河大溪遶抱﹔𨿽小邑市井﹐亦必可通舟楫﹐可見水之會處﹐方可結陽基。亦有兩水夾送﹐入首翻身逆朝一水而結穴者﹔有兩水來送交會﹐就順水而作穴者﹔有一邊大河遶抱﹐一邊小水相合而結穴者﹔有坐水後合襟而結穴者﹔有據水深聚而結穴者﹔有四面皆水者。𨿽數等不同﹐然皆以得水爲貴﹐此陽基結作與陰地龍穴砂水不同之大槪如此。然又分平支﹑山谷﹐作兩等格局而論﹐方可定其融結規模﹐盡其山川情性也。論平支陽基平支之地﹐一望無際﹐亦必以龍之來歷﹐穴之結作處髙於眾地﹐而後爲眞。如平地中一垣無髙下之分﹐或穴勢又復低沈﹐則非矣。然所謂髙者﹐亦只尺許﹐或數寸﹐皆謂之髙。但中原平陽如砥﹐其祖宗起處﹐在數百里外﹐撒於平坡﹐而變作平地曠野﹐或止髙一寸﹐亦是龍身﹐水流不過﹐便爲骨脈。俗眼望洋花眩﹐迷失東西南北﹐豈復知龍來歷﹖況溝洫縱橫﹐不可考究。或數十里﹐中間忽起突阜﹐右一一石骨﹐又復隱藏。此正所謂「龍行地中﹐毛脊微露。」前去或逢巨浸之湖﹐或臨大江﹑大河﹑大溪﹐必有隔河之龍交會﹐此處必結大墓址﹐而其水必異。常月禪師云「藏蹤隱迹﹐絕類離倫﹐穿田渡水﹐平地突起﹐旣無龍虎﹐又無護衛﹐捉摸不眞﹐其情在水。」楊氏云「凡到平洋莫問蹤﹐只看水遶是眞龍。」蓋大龍之盡處﹐必是被大河大江攔截無去處﹐方得他住。及到此田地﹐必皆是平原曠野﹐非常人所能收拾。望之無限﹐不見所際﹔據之無憑﹐不見所倚。然其百十里間﹐皆是環衛﹐無一山不顧盼﹐無一水不縈回。𨿽別處數百里外山水﹐莫不來此交會。气象堂局﹐最廣闊舒暢者爲藩鎭省城﹐次者爲大郡大州﹐又次者爲小郡﹐又次者爲大邑﹑小縣﹑鎭﹑場﹑堡﹑寨﹐愈降愈殺也。此等平夷處﹐只看水交會﹐及水遶曲環抱處爲有結作﹐而最髙處爲穴場。𨿽千言萬語﹐不能外是訣矣。《太陰經》云「州縣京畿地必平﹐水龍水衛水爲城。堂基卻在髙髙處﹐莫道窩藏是正形。」《玉髓經》云「承府﹑縣﹑鎭無山可依者﹐地愈大﹐穴愈平﹐堂局愈闊。其穴或方圓四五十里﹐小者亦二三十里﹐又小者亦不下十數里﹐最小者亦必數里。而立營殿駐節麾處﹐不過堂奧一室之正地﹐是爲的穴。」何以堂見其端的﹐實在何處﹖子微答曰「一言以蔽之﹐曰最髙處是也。」故𨿽廣邈﹐斷有一片髙處﹐卽是正穴。如今之州縣﹐其有在水鄕中建立者﹐然何嘗見官治爲水淹沒﹖縱水到衙門﹐亦不及堂奧﹐此可見當時是獨髙處之驗矣。至於陰地亦然。若在平野﹐斷要髙於眾地﹐而後可遷。不然﹐絕死瘟癀﹐皆犯禁忌。又如街坊市井﹐𨿽是依附官治﹐試到堂中仔細檢點﹐若人家住在兩髙合槽中間低泥處﹐其家必貧困﹐不旺人丁。若第宅據在髙處﹐必是富貴之家。予兄弟所歷京都郡邑﹐見稍髙處未有不是諸衙門公廨者。此可見平支之龍﹐其穴的以最髙處爲貴也。《經》曰「地有吉气﹐土隨而起。」誠確論矣﹗又有一等平支中之髙阜﹐卻是護衛照應﹐不是正气所鍾﹐𨿽髙亦不吉﹐多是梵宮神宇之地﹐以爲神廟則多感應﹐以爲宅第則不可居﹐又不可不審乎此也。論山谷陽基凡山谷陽居﹐欲其脫落平地﹐寬廣平夷﹐四面拱衛﹐無空缺凹陷﹐下手有力﹐水口交固﹐明堂開暢。據溪據河者爲上﹐其穴亦欲其開展寬闊平坦﹐𨿽在山谷亦如平洋爲善。若窄狹則不吉。《經》曰「大凡陽宅怕穴小﹐穴小只宜安墳妙。小穴若爲輸奐居﹐气脈傷殘俱鑿了。況是子孫必眾多﹐漸次分別少比和。一穴裂而爲四五﹐正偏前後豈無訛﹖」又曰「大凡陽宅安穴大﹐寬闊連綿又平快。前朝橫正面前寬﹐可爲百井於內外。如此方爲陽宅居﹐窄小難容君莫愛。」又要髙明﹐切忌四水髙壓﹐陰幽迫逼室塞﹐三陽不照。廖氏云「四山髙壓宅居凶﹐人口少興隆。陰幽窒塞號天牢﹐住宅決蕭條。三陽不照名陰極﹐妖怪多藏匿。」又忌卑下污濕﹐及水沖宅背﹐回風射脇﹐水聲潺湲。廖氏云「卑下污濕不相宜﹐人口必多疾。流水若還衝屋背﹐人散家財退。凹風射脇最爲凶﹐孤寡與貧窮。宅邊常有水潺湲﹐喪禍日連綿。」且山谷陽基﹐最要藏風﹐乘得龍气爲吉。切不可妄用穿鑿。廖氏云「若還穴小鑿教寬﹐气脈便傷殘。橫龍最忌鑿穿脈﹐家財是消歇。」或謂「陽基乘勢不論气﹐惟借坐山勢」。此說最悞人。凡陽基入首處﹐須要垂脈平鋪﹐撒落平洋﹐來歷明白。大勢則有大水合聚﹐細微則有小水界合。若居在界水內﹐無不敗絕﹐豈可乘借坐之虛勢﹐而不論脈乎﹖此陽基之至要者﹐不可忽也。其它朝對﹑托樂﹑水口﹐皆陰地相同﹐自可互論﹐玆不贅及也。左地在貴溪縣西南八十里龍虎山。其龍分南幹正脈中腰旺气巍峨萬疊﹐迂盤數百餘里。將入局﹐轉換頓跌﹐重重大帳侵云﹐枝葉蕃衍。盤石巉巖爲鬼谷﹑水簾諸洞——道家第十五洞天﹐世傳鬼穀子嘗居此。入首列撐天髙帳右轉閃落平坡結穴。後托紫霞諸山﹐復去數十里爲水口﹐與朝山盡處交結山石萬仞﹐林立兩岸﹐如龍昂虎踞﹐獅象龜蛇諸怪狀。前朝踞齒侵云大溪環遶﹐羅城周密。卜氏云「龍虎山中風不動﹐仙圃長春。」萬山中忽然開曠﹐山明水秀﹐別一干坤。道家謂之福地﹐誠然也。張氏自道陵煉丹龍虎崖﹐後飛升按《一統志》﹐道陵於蜀雲臺峯白日升天。其後四代孫曰盛﹐復辟玆址居之。迄今五十代﹐世沐國寵﹐皆此山之應也。眞人陽基﹐蔑有出其右者矣。

重刊人子須知資孝地理心學統宗卷六下之三徳興山人徐善繼述同著此一卷撮堪輿家緊要之言﹐俾便覽閱究竟﹐而無廖氏《泄天機》諸《入式歌》及《陰契陽符》者﹐特輯錄之。俯察本源歌稽古聖神察地理﹐無非山與水。山有脈絡水有源﹐續斷更牽連。五行生气潛於地﹐聚散因形勢。形勢盤桓气自凝﹐散漫气飄零。气聚人居身獲吉﹐死則宜埋骨。气散人居身有凶﹐葬則必貧窮。古人俯察有四用﹐建都是爲重。遷州立宅與安墳﹐大小聚中分。建都山水必大聚﹐中聚爲城市。墳宅宜居小聚中﹐消息奪神功。聚在平夷气浮上﹐人居必興旺。聚於髙處气沈底﹐納骨最相宜。山脈皆從西北起﹐祖宗昆侖是。四大榦龍分枝去﹐江河水源委。大河以北大江南﹐湘漢與淮參。大河以南大江北﹐濟與汾陽隔。安墳宜緊宅宜寬﹐髙著眼來看。此是古人俯察訣﹐心會口難說。我今述作泄天機﹐傳指世人迷。俯察正法歌气有聚散須俯察﹐不用漫山踏。先賢立法有憑依﹐具在《公劉》詩。「陟則在巘」登山嶺﹐後龍貴勇猛。「復降在原」觀落頭﹐結穴要溫柔。「乃陟南岡」對面望﹐覲京更端相。「觀其泉流」察水來﹐朝挹喜滎回。「逝彼百泉」觀去水﹐環抱斯爲美。「瞻彼溥原」看明堂﹐關鎖乃爲良。「相其陰陽」定向者﹐景岡美則侯。厥後衛文遷楚邱﹐宮度實相侔。「升墟望楚」卽陟巘﹐尋龍分背面。「降觀於桑」卽降原﹐望穴向平田。「揆之以日」正南北﹐景岡同一測。乃知此法古今同﹐千載所當宗。景純《葬書》最精要﹐其次《龍經》妙。推原議論本於斯﹐句句是吾師。世人貴耳不信目﹐喜新厭陳俗。托言玄女與赤松﹐無稽偏信從。邇來異說紛紜出﹐各自誇祕術。天機演派祖公劉﹐截斷在眾川。地理三科歌世傳地理有三科﹐分派至爲多。形勢難分方位次﹐此語嘗從事。姓音已見呂才非﹐國典尙遵依。景純著書兼取二﹐至當無容議。專言形勢亦爲偏﹐方位出後天。相其陰陽揆以日﹐立法最詳悉。形勢若吉方位凶﹐初下必貧窮。形勢若凶方位吉﹐決定破家室。方位形勢兩相符﹐指日見興隆。天機原祖公劉法﹐二者俱要納。惟有姓音不可憑﹐謬妄最分明。聲同音異尢無理﹐鐘宮與終徵。陰屬宮音陽屬商﹐覆姓更難詳。亦有變姓與賜姓﹐過房何所定﹖三十八將最爲先﹐縱合亦徒然。國師陵寢皆遵用﹐頒書與眾共。生今反古敢相違﹐不說恐人迷。北方取信由來久﹐平洋可無咎。南方山水有髙低﹐誤用最非宜。直言無隱遵程教﹐可與知者道。九星入式歌厥初太極分淸濁﹐淸者浮廖郭。濁者凝爲山與水﹐血脈總相關。血脈中間行五气﹐气行因體勢。圓直曲尖方五形﹐分配五星名。圓形卻又有四樣﹐湊成九形象。九星圓者號太陽﹐太陰圓帶方。圓而曲者名金水﹐木星直如矢。方是天財三腦分﹐拗腦土金身。雙腦合形本金水﹐平腦土星是。此名五吉最爲髙﹐辧別在分毫。頭圓兩腳拖尖尾﹐便是天罡體。頭圓腳直孤曜當﹐燥火尖似鎗。掃蕩一身渾是曲﹐四者爲凶局。教君盡識九星形﹐砂上撥爲淸。凡認星辰須對面﹐九星容易辧。若還艸木亂紛紛﹐莫便喝星辰。識得星辰不識用﹐萬卷徒勞誦。識星須是得眞傳﹐方是地行仙。九星正名太陽星﹕頭圓而身髙者是。太陰星﹕頭圓而身帶方者。金水星﹕頭圓而身曲者是。紫炁星﹕卽火星身聳者是。天財星﹕有三體﹐皆帶方。以上名曰五吉星也。天罡星﹕頭圓腳尖者是。孤曜星﹕頭圓帶方腳直者是。燥火星﹕體尖利者是。掃蕩星﹕凡曲者是。以上名四凶星也。九星正變龍格歌廖公自有星辰訣﹐絕勝前賢說。前賢専論北斗星﹐取象欠分明。禹今別定九星號﹐取用眞奇妙。正形詳具穴星篇﹐龍上卻敷宣。太陽一星卽左輔﹐髙圓覆鐘金。太陰本是右弼傳﹐形迹方更圓。金水原來名武曲﹐三腦如金宿。木星惟號曰貪狼﹐一尖直更長。天財誰識巨門體﹐三般頭腦異。天罡正與破軍同﹐腳下出尖峯。孤曜祿存同一類﹐枯拳最相似。燥火廉貞實一名﹐尖斜芒掃形。掃蕩屬水配文曲﹐斜拖帛一幅。此是巒頭正九星﹐體認要分明。一星又變爲九樣﹐其一名本相。連炁居二分炁三﹐第四開腳參。五爲雙爪六獨爪﹐七變翻身巧。八是側體九倒身﹐八十一形眞。形有髙低與肥瘦﹐喝名莫差謬。上中下格龍形分﹐富貴更詳論。星辰看在何方上﹐其年當气旺。更尋出脈該何方﹐年命總相關。九星正變穴星歌九个星辰有正形﹐細說與君聽。太陽端正覆鐘樣﹐太陰半月相。金水原來似鳳飛﹐紫气笏囊垂。天財雙腦頭各異﹐凹腦展誥是。雙腦貴人立馬容﹐平腦玉屏風。天罡張蓋形相並﹐孤曜如覆盤。燥火尖刀最是凶﹐掃蕩展旗同。一个星辰又變九﹐正體皆居首。開口第二懸乳三﹐太極暈中涵。四是弓腳五雙臂﹐單眼居六位。七爲側腦不須移﹐沒骨八爲奇。平面原來居第九﹐九變不離首。八砂熟記在心胸﹐開眼便相逢。全局入式歌地理由來分四用﹐皆以龍爲重。吉凶禍福此中生﹐須要察眞情。祖龍髙頂名樓殿﹐常有雲气現。聚繞名爲聚講山﹐根本在其間。講罷龍行有美惡﹐生死與彊弱。順逆進退切須知﹐八法要詳推。生是低昂多節目﹐死是無起伏。彊是奔走勢力宏﹐弱是瘦稜嶒。順是開向前往﹐逆是向後去。進是龍身節節髙﹐退是漸蕭條。生彊順進皆爲好﹐富貴兼壽考。死弱逆退最爲凶﹐夭折受貧窮。龍行過峽脈有四﹐正出左右次。回頭顧祖出尢奇﹐穴狀可前知。向首峽中能預定﹐一峽一穴正。兩邊遮護喜形成﹐最怕賊風生。若還穿帳要中出﹐角落未爲吉。兩重三重開府衙﹐一重只富家。若有貴人居帳下﹐此格眞無價。地軸天關左右遮﹐或垂帳角斜。退卸換剝麄者細﹐凶星變吉气。老龍抽出嫩枝柯﹐跌斷不嫌多。朋山共水難尋脈﹐石上畱蹤迹。喚作崩洪有十名﹐富貴此中生。龍上如生兩池水﹐養蔭斯爲美。異骨奇毛洲與塘﹐須定出何方。夾衛護從兩旁侍﹐天以太乙峙。右邊武庫左文官﹐隊仗貼身安。迎龍先在穴前揖﹐送龍穴後立。纏龍纏過龍虎前﹐托龍居背邊。欲作穴時看出脈﹐原有十二格。正偏大小與短長﹐髙低要審詳。更有曲直並斷續﹐吉凶皆在目。蜂腰鶴膝最爲奇﹐大忌被風吹。此是行龍諸法度﹐余詳龍格部。凡尋大地要搜求﹐逐一究源流。尋龍入式歌爰從重濁凝於地﹐便有髙低勢。勢來起伏是行蹤﹐前賢呼作龍。龍神髙處成樓殿﹐聚講星辰見。講罷辭樓下殿行﹐行度見精神。迢迢過峽並穿帳﹐剝換成幾樣。夾衛輔從兩旁生﹐後送更前迎。枝腳隨身無反逆﹐盤剝多奇特。此是山家作穴龍﹐定起主星峯。主星大小合龍格﹐造化便可測。二三節內穴星成﹐福力實非輕。節數遠時福力小﹐再起星方妙。龍身顯著穴隱藏﹐點穴貴精詳。平地龍神因水勢﹐認取原無二。隱隱隆隆正好尋﹐尋得值千金。凡入鄕村先見穴﹐須把後龍別。若是眼髙先見龍﹐尋得莫匆匆。此是尋龍神妙訣﹐是地便能決。試將徧去覆仙蹤﹐端的有神通。步龍認格歌觀山定把龍爲本﹐吉凶方有凖。世人論砂不論龍﹐正坐渺茫中。大抵眞龍必有格﹐穴後好尋索。便來穴後現眞形﹐應似谷中聲。穴後星辰如不出﹐脈上要尋覓。只從脈上認巒頭﹐莫向兩旁求。兩旁見格縱好看﹐終非吉凶斷。有時穴後見星辰﹐原不出龍身。名曰照星一般取﹐事業皆堪許。更有兩山映結成﹐亦可當其名。成格龍神最難遇﹐檢點須從恕。按圖索驥要求純﹐誤盡世間人。髙大星辰管一代﹐餘福猶未艾。若逢龍格小而低﹐一代便衰微。要識吉凶何代發﹐逐節從頭踏。凶龍在後一同推﹐世代總能知。凡是星辰要蓋送﹐蓋送最宜重。蓋送須要大而麄﹐尖圓卻不拘。送到左纏還右護﹐時時更回顧。若還格好卻孤寒﹐僧道做髙官。星後落脈要中出﹐中出方爲吉。左出爲輕右更輕﹐輕重此中生。好格面平方合樣﹐面飽何勞相。欹斜破碎浪痕髙﹐凶禍定難逃。此訣廖公親口授﹐句句無差謬。若將漏泄亂相傳﹐雷電取回天。落局入式歌入穴當先明四落﹐有落皆堪作。初落原來近主山﹐局勢必須完。中落余枝作城郭﹐吉气於斯泊。下落名爲大盡龍﹐气勢最英雄。分落後龍擘脈去﹐貫串還可取。四落中間分五龍﹐最要看行蹤。龍若落時生降勢﹐界截須伶俐。直龍原是撞背來﹐中出貴徘徊。橫龍原是從側落﹐逆轉須磅礡。回龍原是曲翻身﹐顧祖要逡巡。飛龍原是結上聚﹐昂首眞奇異。潛龍原是落平洋﹐撒脈自悠揚。吉凶皆用九星相﹐必須神煞旺。昔賢降勢立論多﹐未免有差訛。穴星九變宜詳辧﹐源流容易見。面前正應要分明﹐眞假細推評。龍虎古稱衛區穴﹐禍福最親切。龍要蜿蜒虎要馴﹐反此見災迍。若如瓜瓠來回抱﹐福蔭分長少。粗大瘦弱短縮形﹐破碎廹狹並。彊直尖射與插落﹐斗競低陷落。反走斜飛壓穴凶﹐昂頭擺面同。斷腰露脇疊指類﹐惡石兼樹死。敗墻古路及深坑﹐凶禍逐形生。橫龍出穴必要鬼﹐樂山宜後峙。官星本是出前山﹐曜气龍虎間。星辰蓋照前後取﹐祗把穴爲主。三陽不促六建全﹐十道要無偏。砂法水城與堂气﹐專部極詳細。捍門水口及羅城﹐關鎖要圓成。禽星獸星須穎異﹐羅星分種類。如斯全局最難逢﹐取用貴疏通。更有平洋局又別﹐傾廩爲君說。星辰原出在髙岡﹐撒脈下平洋。髙岡聚講與過峽﹐行龍皆一法。撒落平洋始不同﹐切莫失眞蹤。地有髙低卽山水﹐節目同一體。遠山近水兩旁纏﹐脈似藕絲連。倒身龍格隱復現﹐脈上行時見。隱隱隆隆正好尋﹐尋得值千金。龍若前逢水界截﹐穴向此中結。穴星平面細推求﹐切忌牽土牛。砂形亦有仰面格﹐一一要推測。其餘卦法更精玄﹐備述在終篇。穴星入式歌問君何以名爲穴﹐地理同人脈。問君何以名爲星﹐天象卽地形。龍神落處穴融結﹐須把星辰別。星辰不是妄稱呼﹐形象實相符。圓直曲尖方五體﹐本是五形气。直曲方尖各帶圓﹐湊作九星全。入式總歌已詳備﹐如斯略解義。認得星辰形體時﹐禍福自能知。第一要分眞與假﹐多有昏迷者。若是眞者山水潮﹐假則去迢迢。第二要分生與死﹐時師多昧此。藏風得水是爲生﹐死則气飄零。第三宜逆不宜順﹐莫把尋常論。逆是下山腳先回﹐順是逐水來。第四要嫩不要老﹐細看休艸艸。老是大山毛骨粗﹐嫩是換皮膚。穴星更有八般病﹐有病何勞定﹖斬指折痕項下拖﹐碎是石嵯峨。斷肩有水穿膊出﹐剖腹腦長窟。折臂元來左右低﹐破面浪痕垂。陷足腳頭竄入水﹐吐舌生尖嘴。此是成星終有虧﹐誤用禍相隨。穴面又有八般病﹐有病皆要醫。貫頂脈從腦上抽﹐星峯不見頭。墜足脈從腳下去﹐靈光內所聚。繃面橫生脈數條﹐生气自潛消。飽肚粗如覆箕樣﹐醜惡那堪相﹖莫言立穴太精詳﹐凶吉此中藏。點穴認勢歌認得星辰旣眞正﹐點穴宜相稱。星辰眞正穴爭差﹐咫尺隔天涯。一个星辰有三勢﹐立眠坐各異。立是身聳气上浮﹐天穴此中求。眠是身仰气下墜﹐地穴如斯是。坐是身屈气中藏﹐人穴最相當。一个星辰有六格﹐見穴須求索。大小髙低與肥瘦﹐穴貴得其宜。大要寬開小要狹﹐作用當依法。低怕受濕髙怕風﹐消息莫匆匆。肥宜浮上瘦沈下﹐反此皆凶也。三勢六格筆難圖﹐休道盡形無。點穴必先分四煞﹐畱心莫亂挖。惡煞無過直與尖﹐眞个得人嫌。兩邊圓淨名全吉﹐藏煞穴第一。無饒無減穴居中﹐妙用奪神功。穴下如生尖直腳﹐壓煞穴宜作。騎形髙下自無凶﹐挨金法亦同。气脈直來形勢急﹐脫煞穴宜立。須知粘穴落平夷﹐休嫌穴水泥。一邊尖直來相從﹐閃煞穴宜用。從來倚脈亦如然﹐莫道穴居偏。此是穴星篇內訣﹐開端當解說。其餘作法有專門﹐仿此不虛論。怪穴辧惑歌穴有奇怪人不識﹐造化無可測。體格何曾亂九星﹐不見得人驚。騎龍須要居龍脊﹐龍住應無敵。藏龜閃迹在田間﹐水遶是眞龍。漱石莫疑安石罅﹐土穴端無價。捉月須雲在水中﹐還要土來封。斬關已見前人下﹐細看終無假。坐穴轉面去張潮﹐不怕八風搖。走珠墩阜出平地﹐三个五个是。仰髙山頂見星辰﹐平面最爲眞。變態無窮聊舉例﹐作用皆如是。乘生得气任君裁﹐奇怪不須猜。消砂入式歌眞龍落處四山聚﹐亦自有名義。昔賢何以喚爲砂﹐於理自呼差。楊曾教人原有格﹐只從砂上撥。因此名作撥砂圖﹐次序以砂悟。大凡尋龍與點穴﹐細把前龍別。龍若住時砂有情﹐不住亂縱橫。穴若正時砂效用﹐不正自飛動。眞龍藏幸穴難尋﹐惟砂識幸心。砂有朝迎與侍衛﹐四者君須記。當面推來名曰朝﹐不怕遠迢迢。若是眞時方出現﹐假時難見面。迎是隨龍先出來﹐見穴卻回頭。或隨迎潮來聚集﹐遠望低如揖。侍在穴前分兩邊﹐端拱默無言。遮頭客山不許入﹐森森如竹立。衛是護龍左右隨﹐生怕四風吹。本身枝腳爲龍虎﹐皆在衛中數。只將四者撥前砂﹐括盡更無加。中間最是朝山緊﹐禍福尢有凖。髙低穴法取朝鍼﹐髙則齊眉低應心。其次本身枝腳重﹐隊仗眞得用。誰知不見乃爲奇﹐福應沒差移。遠迎近侍不可缺﹐只喜皆羅列。就中龍虎事如何﹐所貴在諧和。大抵砂形不須泥﹐有情便爲貴。縱繞秀麗更尖圓﹐無意亦徒然。此是撥砂眞妙訣﹐莫與時師說。時師將信又將疑﹐枉自泄天機。喝砂分格歌天機喝砂分造化﹐格列上中下。又分富貴賤三科﹐取用不差訛。肥圓端正名富局﹐堆錢如堆谷。淸奇古怪是貴砂﹐隊仗自榮華。欹斜臃腫皆爲賤﹐碎頭並破面。富砂只在三格間﹐賤是下格山。惟有貴砂爲上格﹐圖記自明白。請君著眼細推詳﹐莫把作尋常。格中多有帝王制﹐非謂眞有位。宰臣侍從近淸光﹐朝夕得翺翔。冠服元來有冕裳﹐必要隨時相。假如唐帽賤於唐﹐至宋入明堂。襆頭始自後周出﹐晉漢爲何物﹖莫因古制便非今﹐說破免疑心。喝砂須要龍爲主﹐髙下龍中取。貴龍若又遇貴砂﹐錦上更添花。龍賤若還砂遇貴﹐砂變爲凶具。砂賤若還遇貴龍﹐砂亦不爲凶。龍賤砂賤不足取﹐諸凶相繼起。砂中有殺人不知﹐貴賤最難醫。仔細消砂殺有八﹐射探衝破壓。更兼反斷走皆凶﹐解說要人通。射是一尖來向穴﹐徒配何須說﹖探是斜山少露頭﹐作賊不知休。破是浪痕直透頂﹐滛亂恣遊騁。衝是橫來插穴前﹐非禍自連綿。壓是穴前砂崛起﹐奴僕常反主。反是曲身去回朝﹐離反永飄搖。斷是腦下自橫浪﹐斬首無人葬。走是斜身順水飛﹐遊蕩不思歸。若是眞龍去殺合﹐禍福終須雜。避凶趨吉最爲奇﹐穴上討便宜。九星正變砂格歌喝砂須用九星推﹐形體自能知。太陽有如覆鐘樣﹐太陰眠弓像。金水原來似鳳眞﹐木星號貴人。天財凹腦玉案體﹐雙腦天馬是。平腦分明是玉屏﹐天罡禦傘形。孤曜寶庫爲最美﹐燥火龍樓起。掃蕩原如屏帳開﹐九變此中來。第一長身是髙聳﹐不須嫌臃腫。第二矮體本來低﹐亦須穴與齊。第三肥容要丰滿﹐初不拘長短。第四瘦貌最淸奇﹐稜角不用疑。第五聚气相連出﹐磊落爭突兀。第六合形湊集成﹐或者是連名。第七破相反是相﹐半面生微浪。第八頂頂莫嫌斜﹐砂腳要渠遮。第九變來成仰面﹐卻從平地現。八十一變有成規﹐須要觸類推。砂形傳變原不一﹐皆由九變出。在人心巧與目明﹐任意立名稱。假如圓墩墨斗樣﹐便斷爲木匠。又如平地見葫蘆﹐便作太醫呼。若有錘鉗砧木列﹐兒孫必打鐵。若逢山腳似排符﹐世代必爲巫。此皆出在砂圖外﹐請君以意會。消砂活法只如斯﹐此話是明師。砂形看在何方位﹐命合人富貴。假如子午卯酉方﹐此命最相當。太歲同年爲福應﹐發達端然定。更將龍格共推詳﹐靈驗果非常。龍格砂形本無二﹐大同並小異。辧龍必要細推求﹐貴賤在巒頭。喝砂相像便爲是﹐舉觀無執泥。按圖索驥最堪嘻﹐愈察愈生疑。前賢消砂至千百﹐造化難推測。我今傳作喝砂歌﹐好語不須多。消水入式歌眞龍落處眾水聚﹐水聚方爲是。昔賢何以水爲先﹐水住穴堪扡。入鄕先須看水口﹐畱心莫亂走。兩山對定似葫喉﹐眞龍在裏頭。尋龍點穴須仔細﹐先要看水勢。若是龍住水聚堂﹐不聚亂茫茫。穴落止時水便聚﹐不止迢迢去。穴居隱怪卻難扡﹐細把水來辧。水本原是龍血脈﹐二者須要得。若見當面去匆匆﹐便是鬼劫龍。或是隨龍來百里﹐見穴便停止。後來此處分雌雄﹐得水喜相同。若是陰陽分路明﹐下後富家興。東牽西走不灣回﹐勸君莫輕裁。偏正穴法任君下﹐兩角中心也。三叉中取更無疑﹐失一便爲非。辧水分格歌天機水分富貴賤﹐上中下格辧。富貴的在三格中﹐賤是下格逢。灣環曲折皆爲貴﹐賤是直流去。洋潮濟濟蕩胸臨﹐富盛斗量金。汪汪萬頃無涯際﹐財帛來無數。蕩流直去無關闌﹐穴吉也徒閒。面前峻急明堂遠﹐只要有城轉。莫因此樣有疑心﹐龍居始爲眞。若是堂傾無聚處﹐有穴終須棄。龍眞穴正出天然﹐切記好安扡。前面若逢捲簾水﹐定主塡房子。直去百步不回頭﹐此是退田牛。辧水須把龍爲主﹐貴賤龍中取。貴水若還遇貴龍﹐下後出三公。龍賤水貴反不吉﹐決定破家室。水賤龍貴不爲全﹐禍福兩相兼。水賤龍賤不足取﹐絕人荒基推。水中有殺最難醫﹐在人細詳推。仔細消詳煞八樣﹐刑克衝破狀。更兼穿割實爲凶﹐箭射總皆同。形是土穴得土水﹐鰥寡孤獨鬼。衝是洋潮勢太雄﹐穴小最爲凶。克是陽脈得陰水﹐初下退田地。破是眾水穿羅城﹐妻妬女兒淫。穿是一水穿堂過﹐連綿非橫禍。割是穴前扣腳流﹐欠債不知休。箭是面前來向穴﹐口舌頻頻見。射是一尖向穴衝﹐凶禍歲歲逢。眞龍若與砂水對﹐禍福緣相配。天造地設一定規﹐凶吉難再移。九星正變水形歌水形須用五星狀﹐一體分九樣。蝸螺本是太陽星﹐分形有十名。太陰原來玉帶勢﹐金水仰面是。天財凹腦是橫財﹐雙腦榮華來。重重玉帶禦街是﹐天罡文武體。孤曜星辰最爲髙﹐燥火插尖刀。銀帶眞形掃蕩樣﹐九變宜推想。第一元分聚面名﹐闊大最多情。第二本是蕩胸水﹐切要莫欺主。第三拱抱疊兩重﹐前後一般同。第四反身向外去﹐還要回頭顧。第五抱臂左右回﹐須是曲折來。第六射腦有長短﹐平正方爲上。第七原名是裹頭﹐汪汪向面朝。第八牽鼻向前去﹐尢要橫攔住。第九割腳不須疑﹐四畔無牽枝。形有闊狹有短長﹐請君仔細詳。八十一變立成形﹐要人心自明。更看水出在何位﹐此命人富貴。龍格砂形共詳論﹐應驗不差分。若遇知音傳與彼﹐對天各立誓。相傳莫與負心人﹐傳之禍及身。明堂入式歌尋得眞龍與正穴﹐須把明堂別。明堂气聚始爲奇﹐不聚卽非宜。凡是穴前坦夷處﹐便是明堂位。大抵明堂原有三﹐取用必相參。小明堂在圓暈下﹐立穴辧眞假。龍虎裏是中明堂﹐交會要消詳。大明堂在案山內﹐必須四水會。小明堂具作法篇﹐入式不重宣。中堂不必論形體﹐妙在雌雄喜。大堂水口要關闌﹐眞气聚其間。關闌若譬爲鈕鎖﹐鉤鐮亦其類。或是山腳與田壠﹐鎖結喜重重。更有橫龍來作穴﹐背後要堂塞。亦要把作三堂看﹐禍福一般般。明堂本是王者制﹐朝會皆於是。明堂光明照萬方﹐寬闊始爲良。好砂好水常聚面﹐種種皆可見。若還逼窄豈能容﹐坐井面墻同。寬闊生人亦軒豁﹐聰明更特達。逼窄生人必蠢頑﹐猥瑣更貪慳。古云堂寬容萬馬﹐亦忌曠而野。外闌若在渺茫間﹐𨿽闊也如閒。萬山取寬爲正法﹐平洋還要狹。萬山若狹平洋寬﹐此格不須看。前賢於此分公位﹐左長中居二。右邊原是第三房﹐此理最優長。水居左位長位起﹐聚中諸子富。若居右位小公興﹐經前要分明。龍眞穴正堂气聚﹐富貴原非細。龍穴明堂俱各凶﹐永世不興隆。龍穴若凶堂气好﹐二紀還溫飽。龍穴若好明堂凶﹐初下便貧窮。一紀之餘堂气邁﹐發福依還大。仙蹤如此至爲多﹐貧士卻登科。我今著此名入式﹐句句無差忒。若能熟讀悟玄微﹐後代仰明師。明堂辧水歌明堂本與水城異﹐浪說原非是。水城須在明堂中﹐形狀不相同。溪港坑溝正名水﹐喝形須用此。平洋須看落壠田﹐無則不須言。無城卻用明堂斷﹐吉凶皆可判。堂中有殺切須知﹐山水一同推。堂殺原來凡十二﹐有一非吉地。射衝崩陷與分傾﹐瀉勢相同情。更有側斜與逼狹﹐皆爲不合法。射是山腳入堂來﹐遠配不聞回。衝是橫山過堂內﹐官司常見害。崩是山摧與岸頹﹐入眼作凶災。缺是四圍有不足﹐賊風消已福。陷是堂中多窟坑﹐羅賴此中生。分是水趨左右去﹐貨財原不聚。傾是水返當面流﹐下後退田牛。瀉是一級低一級﹐衣食常不給。側是斜來向一邊﹐妻子不團圓。斜是欹從穴前過﹐歲歲長生禍。逼是前砂來塞堂﹐代代蠢兒郎。狹是左右相挨桚﹐貧窮難過活。明堂犯煞禍尢緊﹐眞同谷聲應。四平堂若如蛛网﹐最是人丁旺。髙下層層號禦街﹐惟喜入胸懷。中低旁起如鍋底﹐家中足錢米。屈曲田塍似馬蹄﹐富貴復何疑﹖略舉堂形宜觸類﹐意會無執泥。心機巧處合天機﹐此語妙玄微。堂局若吉要潔淨﹐有物皆爲病。時人多自妄安排﹐於內起亭臺。栽花砌路供遊賞﹐禍生如反掌。時師放水更求研﹐穿鑿損天然。廖公養老明堂訣﹐精詳無欠缺。相傳須是得端人﹐護持有鬼神。洞明卦例入式歌包羲仰觀並俯察﹐八卦因玆畫。古傳地音合天星﹐來歷甚分明。地形須把方位別﹐南離北坎列。震在東方兌在西﹐乾居西北維。西南爲坤東北艮﹐東南元居巽。此法由來出後天﹐對待本天然。天星易識惟北斗﹐貪狼實居首。第二巨門三祿存﹐文曲四爲尊。第五廉貞六武曲﹐七是破軍宿。第八輔星號洞明﹐以物作權柄。先聖以星占方位﹐斯名爲卦例。吉凶禍福此中生﹐隱祕多立名。天地卦爲諸卦祖﹐八變從玆數。一爲生气二天醫﹐三從絕體居。四爲遊魂五鬼是﹐福徳六中起。七名絕命八本宮﹐卦例奪神功。生气天醫專放水﹐依法斯爲美。五鬼福徳向中推﹐其餘坐穴宜。天父地母前賢用﹐效應其中有。惟有輔星最玄玄﹐用此卦爲先。勝金卦本天機術﹐開門放水吉。靑囊斗杓與開星﹐形吉用無效。宗廟五行可參作﹐專用還成錯。原骨定峽可消詳﹐察脈出何方。立字安向與占水﹐收山皆卦取。名是是法廖公傳﹐會得是神仙。形勢爲先次方位﹐偏廢皆非是。不明卦例去安墳﹐誤盡世間人。上洞明卦例﹐條緒甚繁﹐不必盡泥。惟天輔卦與天星淨陰陽相符﹐用以審脈﹑乘气﹑立向﹑放水﹐不可廢者。餘皆衍文矣。下此又有排山星卦﹑雁交鵝卦﹑天龍卦﹑鉗龍卦﹑祿馬卦﹑挨星卦等﹐皆無理致﹐不足信也。建都入式歌四用建都爲第一﹐天機原有術。帝都必要合星垣﹐紫微在中天。其次太微與天市﹐皆有帝座位。好向星垣認正形﹐仔細討分明。紫微西藩星有七﹐東藩八星出。華蓋扛星在後門﹐天牀前面陳。中央一水直朝入﹐抱城九回屈。萬山簇擁盡朝迎﹐拱極不虛稱。太微垣局最方正﹐左右執法並。西藩上將次將先﹐次相上相連。東藩上相及次相﹐上將與次將。兩藩九門分十星﹐一水遶城橫。天市垣星二十二﹐各參國與地。國地中間有四門﹐東西南北分。眾水分流來此聚﹐大河在中注。帝座居北市樓南﹐垣局總爲三。外有天苑星十六﹐天園十三宿。天苑大水還三邊﹐曲抱是天園。天市太微少全局﹐惟有紫微足。天下山川合者稀﹐過眼復昏迷。垣中多是太陽落﹐五吉相參錯。四凶布列在兩旁﹐濟濟儼朝王。略舉中華舊都邑﹐與君爲法式。要識星垣試往觀﹐便見有多般。大江以南天目峙﹐海門似天市。建康形勢洛陽同﹐王气古云鍾。大江以北爲川蜀﹐無垣休著目。更有江陵楚兩都﹐從來只霸圖。大河以南最奇特﹐自古多王國。關中原是天苑星﹐洛邑紫官形。大河以北堯都冀﹐宛然是紫气。河中河曲與燕山﹐皆在天市間。盛衰長短固大數﹐星垣必有故。當面如無朝揖山﹐混一最爲難。從來建都置宮殿﹐處處皆南面。背陰向陽理合然﹐要尋地勢扡。來龍最忌妄穿鑿﹐旺气必消鑠。垣中最忌妄增髙﹐災禍必難逃。閣門輦道莫輕易﹐依卦分方位。都城形必合天星﹐喝象要分明。城門十字木星定﹐數目與形稱。惟有砂形最喜全﹐羅列與人看。龍樓寶殿聳後起﹐鳳闕常前峙。禦屏負扆貴重重﹐華蓋正當中。寶座巍峨橫玉几﹐禦案陳玉璽。金鑪禦傘次第排﹐中心現禦街。鳳輦龍車橫左右﹐旌旗擁前後。粉黛三千出六宮﹐煙花八百同。若有時見莫輕說﹐畱與鎭皇家。此歌不與亂流傳﹐深藏向洞天。郡邑入式歌地理莫先建都國﹐已見前篇說。其次遷州立縣衙﹐有術用無差。川流山峙成界限﹐請君髙著眼。不比尋常宅與墳﹐一覽見星辰。幹龍住處分遠近﹐千里爲大郡。二三百里可爲州﹐過此卽封侯。百里只堪爲縣治﹐下此爲鎭市。龍住之時要垣夷﹐首貴向南離。朝對有情左右抱﹐流水更隨繞。官長無虞民庶安﹐境內免饑寒。要識此方多出貴﹐後龍連秀气。要識此方多出文﹐筆硯眼中陳。要識此方多出武﹐屯軍堆甲露。要識此方多出商﹐車舟現外洋。要識此方多出富﹐水口山來就。問君何以多出貧﹐龍上瘦嶙峋。問君何以多出賊﹐龍上頭欹側。問君何以多出僧﹐孤曜在前橫。問君何以招瘟火﹐燥火向離坐。問君何以見刀兵﹐天罡石崚嶒。五吉星辰來出面﹐富貴依經斷。四凶若見實難扡﹐扡後禍綿綿。曜中不怕山來射﹐射著天恩下。面前不怕水來衝﹐衝著財貨丰。忽然水口洲灘出﹐士薦官遷秩。若還水打破羅星﹐官敗舉無名。要知遷後有更革﹐龍來無遠迹。要知見禍是何年﹐砂上究精玄。築城亦要合星象﹐開門遵卦向。十字木星用最靈﹐余卦盡難憑。開池穿井多有忌﹐消詳莫輕易。建臺立塔本相宜﹐天柱鎭坤維。後龍過脈忌穿鑿﹐居民必蕭索。前砂當面忌崩傾﹐官長有分爭。其餘節目全局備﹐一理元無二。龍穴砂水與明堂﹐專部在靑囊。世傳郭璞軍州記﹐此本原來僞。更有楊公府尹鈐﹐多被後人添。曾楊一記洪吉郡﹐專遵六秀論。土壤原來有實虛﹐稱量見古書。累朝郡邑多廢置﹐此訣君須記。有時要用便推行﹐千載可傳名。立宅入式歌居民立宅最爲先﹐宅吉福綿延。古稱墳宅理無異﹐還須分气勢。安墳死骨埋土中﹐乘气子孫隆。立宅生人居地上﹐乘气財丁旺。所以橫岡亦可居﹐只要勢來趨。市井鄕都原有二﹐龍住方成市。市居必要傍街衢﹐向首理難拘。鄕居必要龍神落﹐向首隨龍作。市居地气有推遷﹐世代豈能延﹖鄕居龍脈若來遠﹐世代常平穩。大凡鄕落看來龍﹐平原總隆隆。若是髙山尋頓伏﹐升髙皆在目。撒落平洋闊最奇﹐四顧忌傾危。左右髙低勢環拱﹐前迎並後擁。朝山有意宅前橫﹐一水抱身行。出面星辰逢五吉﹐此宅爲第一。四凶入首實堪憎﹐扡後絕人丁。朝若斜飛堂陡瀉﹐立見家衰謝。若還穴小鑿教寬﹐气脈便傷殘。橫龍最忌鑿穿脈﹐家業易消歇。面前水去最難當﹐定主外州亡。過穴水返亦同忌﹐才發卽陵替。後龍倉庫兩邊排﹐富家積錢財。忽然文筆左右現﹐讀書膺舉薦。獻花露襉亂衣形﹐家內有風聲。因甚頻頻遭賊盜﹖天罡腦傾倒。因甚頻頻見火災﹖燥火勢崔嵬。因甚頻頻見瘟疫﹖孤曜帶黃赤。因甚頻頻入訟庭﹐掃蕩眼中橫。龍如上格砂如下﹐𨿽貴無聲價。後龍如弱好前砂﹐只蔭外甥家。水凶穴吉金盆格﹐𨿽壞可從革。水吉穴凶如玉盤﹐一破永無完。神前佛後最爲忌﹐廢址猶當避。更嫌古獄古戰場﹐必定有餘殃。啟墳平塜最不可﹐居人多坎坷。道路衝門亦不宜﹐常有是和非。流水若還衝屋背﹐人散家財退。宅邊常有水潺湲﹐喪禍自連綿。三陽不照名陰極﹐妖怪多藏匿。蛟潭龍窟莫相鄰﹐陰盛必孤貧。其餘全局歌中備﹐此篇言大意。龍穴砂水與明堂﹐專部好消詳。天機妙訣啟羣蒙﹐石破駕天龍。安墳入式歌安墳地內尋生气﹐此法非容易。景純有見列爲書﹐惟恐葬乘虛。气在地中何以辧﹖只相星辰面。必須得水與藏風﹐穴內气沖融。第一莫下去水地﹐立見退家計。第二休尋劍脊龍﹐殺師在其中。第三最忌凹風穴﹐鐵定人丁絕。第四尢嫌無案山﹐衣食必艱難。第五生怕明堂跌﹐決是破家業。第六偏憎龍虎飛﹐人口主分離。更有童斷石過獨﹐生凶消己福。縱繞有穴出天然﹐奉勸莫安扡。廖公尋穴有眞訣﹐擔夫皆識得。个中書語本無多﹐只消入式歌。凡入鄕都看倒落﹐後龍貴踴躍。一山出面合星辰﹐有應便爲眞。明堂气聚左右抱﹐送從一齊到。便須著眼用精神﹐點穴救人貧。平地星辰同一體﹐髙低卽山水。若能認脈葬其顚﹐最是福綿延。穴星變化宜推測﹐前賢立定格。星中太極最玄微﹐於焉生兩儀。陰陽須把肥瘦別﹐龍穴要相得。儀中饒減始堪裁﹐先到必當挨。若是動時分四象﹐脈息窟突狀。脈是有脊暈中生﹐息是再成形。窟是有窩在平面﹐突是泡形見。陽龍息突忌相逢﹐陰龍脈窟凶。脈象開井分四樣﹐蓋粘並倚撞。脈緩用蓋急用粘﹐直尙倚撞尖息象。開井有四類﹐斬絕並弔墜。息短用斬長截當﹐髙弔低墜藏窟象。開井有四訣﹐正求與架折。窟狹用正闊用球﹐深架淺折收突象。開井有四法﹐挨並與斜插。突單用挨雙並中﹐正斜偏插同。又分八卦定來脈﹐向首宜審擇。開塋只在圓暈中﹐鋤出便傷龍。尺寸請依天卦取﹐五吉斯爲美。並中須與暈相當﹐深淺玉尺量。更求五吉分尺寸﹐公位此中論。作堆形狀分五星﹐法度自分明。穴前放水用眞訣﹐取路須曲折。是名作法有專門﹐於此略敷陳。法當精詳見全局﹐請君先著目。龍格砂形與水城﹐分部極分明。時師不識星辰面﹐只把羅經轉。羅經只定向何方﹐須用卦消詳。古人得地由陰徳﹐自然非勢力。孫鍾孝感因詙瓜﹐源墓變凸窪。滕公石刻佳城句﹐陶侃牛眠處。吉地從來待吉人﹐護持有鬼神。若是惡人與善地﹐禍福皆反戾。圖埋舊穴最爲凶﹐造物豈相容﹗作法祕旨歌龍穴砂水與堂气﹐生成自天地。於中作用本由人﹐有術驗如神。第一傳與點穴法﹐仔細去看踏。前後左右要端詳﹐切記莫慌忙。第二傳與開塋訣﹐闊狹依師說。若還鋤開太極圖﹐水蟻便侵棺。第三穿墳要詳悉﹐淺深須用術。个中造化極精微﹐莫許眾人知。第四作堆各有例﹐不可左右易。五行相克便爲凶﹐災禍更重重。第五放水宜步位﹐起卦用天輔。先量坐下後朱雀﹐陰陽有凶吉。第六取路貴迂曲﹐要合水星局。莫挨白虎避黃泉﹐犯著禍連連。第七喝形須相像﹐當把九星相。只論形穴誤人多﹐星體沒偏頗。第八畫圖要法度﹐筆筆休教誤。看圖富貴便能知﹐紙上露玄機。第九課驗宜眞實﹐仙蹤從此出。莫談怪異使人疑﹐禍福去詳推。第十傳授休輕泄﹐徳人方可說。仙翁說戒鬼神知﹐後學請遵依。惟此十傳名祕旨﹐盡是廖公語。𨿽然語句不成詩﹐字字泄天機。陰契陽符陳圖南曰「易之爲書﹐廣大悉備﹐體用具周﹐龜書張其目﹐馬圖握其綱。而地理之學﹐推明理气﹐此其標準也。蓋理寓於气﹐气囿於形。形以目觀﹐气須理察。葬者返气納骨﹐以蔭所生之法也。是故龍穴體耳﹐用又主之。體用相須﹐方能乘气。原夫天星卦气之法﹐明體致用﹐以先天卦配合陰陽﹐後天卦推排爻象。內四卦爲天地日月﹐以六十卦爲陰陽節候﹐於各卦之下﹐配分花甲﹐例納五行﹐取其旺相﹐以合卦气﹐則八九之候﹐四六之節﹐起復終坤﹐卦用一周而歲功成矣。是知天地之大﹐星辰之遠﹐事物之微﹐不能外乎易道也。凡龍神行度﹐幾千萬尋﹐勢浮沈而形汗漫﹐行詭怪而气飄忽。以到頭百尺之山﹐用裁八尺之穴﹐乘生气﹐注死骨﹐豈易言哉﹗故裁穴必須先究來山起祖﹐某骨某峽﹐某宿出脈﹐某宿行度﹐某星作宗﹐某星降勢﹐某龍入穴。由穴至祖﹐節數若干﹐節侯若干﹐有無純駁。山推退運﹐水察流行。退於後者計以候﹐流於前者度以步。山運十里﹐水步千尺﹐少有瑕疵﹐悉宜控制。逾於十里﹑千尺者﹐求其折候湊合﹐然後能得其機。合吉則吉﹐合凶則凶。一吉一凶﹐美惡相半。蓋龍盡則气鐘﹐气鐘則受穴。穴者﹐用四龍之眞﹐裁五兆之妙﹐審性情之趨向﹐視緩急之形容。形急者穴以緩﹐形緩者穴以急。明支壠﹐相朝應﹐分別逆順﹐察三方﹐看十道﹐避五害﹐藏八風。龍正者穴以斜﹐龍斜者穴以正﹐泉之原委﹐朝之拱衛﹐龍其形體﹐穴其旅寓﹐裁成輔相山人。故朝流之情﹐依龍而不依穴。賓主登對﹐奇耦同情﹐則向首之干支宜審。格以土圭﹐精加訂正﹐相其陰陽﹐陽生陰成﹐成須生應﹐音坐卦向﹐歲月日時﹐五行殊異﹐皆相協合﹐斯爲美利。又況穴向分金有一百二十﹐空於旬者二十四﹐空於龜甲者二十四﹐爲鬼煞者三十六﹐其可用者僅得三十六。又須金卦全﹐故曰「得金不得卦﹐謾自虛閒話﹔得卦不得金﹐枉費用苦心。」金卦兩全﹐僅十二穴耳。然龜甲之穴﹐又當有說。若龍合上格﹐勢勇形彊﹐煞气太露﹐宜用龜甲﹐更涓四殺之日﹐此轉殺爲權之義也。然龍有勢弱而气彊者﹐穴宜從彊﹔有勢彊而气弱者﹐穴宜從弱。龍值衰弱者﹐宜用分金生旺穴﹔龍值生旺者﹐宜用分金比和穴﹔龍值休囚者﹐宜用分金旺相穴。逐穴定其分金﹐得合某卦﹐值某分野﹐得其禽肖系某度數﹐取某星值垣﹐某星蓋穴﹐某星值向﹐天分某禽某宿﹐地分某郡某州﹐某年月日時。去孤虛﹐卽生旺﹐在歸藏易某年某月﹐某气某候﹐某音某山﹐坐爲某气﹔在連山易得天元某白某門﹐在周易得某宮方﹐某卦某爻爲官星﹐某爻爲人丁﹐某爻爲田宅﹐某爻爲僕馬﹐某爻爲世﹐某爻爲應。卻以葬日支幹﹐憑六神系某獸類﹐臨於某爻﹐某爻旺相﹐某爻空亡﹐某爻休囚﹐某爻比和。稍有虧欠﹐逐爻飛伏。如年過太乙﹐月值九宮﹐日逢八門﹐時遇奇白﹐升玄劫備﹐契合山運﹐斯爲兩全。失之天時﹐則兩失矣。其折行取气﹐依左依右﹐分受入穴﹐十字定爲潢池﹐是爲堂气。內气止生﹐土龍而注﹔外气行形﹐主向而折。並從中出﹐右爲正龍﹐气聚於左﹐穴以右受。气從左發﹐左爲正龍﹐气凝於右﹐穴以左乘﹐气從右發﹐此乘气之樞要也。立穴無尺寸之移﹐受气有耳腰之異。至於行注﹐細微一寸﹐起音向爲例﹐用天星﹐如臨流行。五位水火木金土﹐逆順生克﹐金井布气﹐淺注深行﹐以乘生气﹐泄殺气﹐毫釐勿差。更推本命祿馬﹐循環相生﹐逐卦推排﹐隨音消息。對天星﹐用地卦﹐推長幼命度﹐避已主撞溝﹐計分寸吉方﹐詳將生貴命運﹐折行注之內。又推其生旺絕墓﹐控禦山川﹐消禍生福。屏明暗殺神﹐遠反吟白虎﹐避左右關煞﹐察曜星黃泉﹐審伏吟八殺。夫龍之貴者﹐取官宿秉權﹐印綬有气﹐催官明星﹐正馬建祿﹐正印不閒﹐懸金魚﹐臨禦階﹐依玉門﹐騰雲得經﹐寶曜得令﹐歲管文星﹐時值中節﹐紫微北顧﹐少微南瞻﹐此貴列三公之位。龍之富者﹐取偏官偏財﹐拱祿拱馬﹐財富有勢﹐如臨向坐﹐是爲富基。若夫中下之局﹐只取人丁得勢﹐人命合卦﹐是爲上吉。倘有分等﹐便從分數擬議。龍穴旁受﹐亦須金卦兩全也。期間主常權變﹐惟理是適。如陽宅行注折布計度﹐尺寸同乎一理﹐無二議也。地畫九宮﹐計量間架﹐所立之地﹐建標爲準。如法鑿池﹐一曲一折﹐行注受气。周流九宮﹐迎吉曜﹐避凶神。柱棟檐楹﹐趨避是謹。本音旺位﹐注而少行﹔本宮生位﹐行而勿滯。煞位則啟﹐囚位則閉。啟閉行注﹐流通水中﹐不宜外泄。屋漏之地﹐多注少行。中澑之地﹐宜行宜啟。五行順序﹐陰陽生成﹐不許繁雜﹐隨其行度﹐爲气從穴止。師云「好龍要帶貴﹐好砂要得位。好水要來去﹐好穴要行注。」《天機祕訣》云「用卦不用卦﹐卦向穴中作。時師若用卦﹐用卦還是錯。」正言此也。夫葬之用卦者﹐所以明辧吉凶﹐預陳休咎﹐定其山川合閣之機﹐察其陰陽生克之妙。內祕五行﹐外周八廓﹐審理地曜﹐推測天星﹐收禽步獸﹐逐鬼迎神﹐俾天光下臨﹐地徳上載﹐气感而應﹐鬼福及人。使神不得專其宰﹐天不能易其命。君子奪神功﹐攺天命﹐豈虛語哉﹗《經》曰「穴吉葬凶﹐與棄屍同。」且夫形勢麄迹﹐陵遷谷變﹐增髙益下﹐安知其爲本來面目哉﹗察气之理﹐乘生出煞﹐消納控制﹐精義入神。末學無師﹐何可妄議﹖故曰「形以目觀﹐气須理察。」「揆之以日﹐相其陰陽。」而土圭有神器之稱﹐不可忽也。若徒視爲繁文﹐漫不加意﹐魯莽妄作﹐誤己誤人﹐豈不爲禍罪之魁乎﹖上廖氏《泄天機》諸《入式歌》﹐並《陰契陽符》一篇﹐堪輿諸書無能出其右者﹐故特輯錄﹐俾人子精詳玩索﹐形勢﹑方位各極其趣﹐而地理之能事畢矣。若夫二家蘊奧﹐有全盡在﹐博雅君子自可考也。

重刊人子須知資孝地理心學統宗卷六下之四徳興山人徐善繼述同著曰雜著﹐所以補遺也論風水要訣吳艸廬先生謂杜待制曰「世間二事﹐同歸殊途。修養家之丹法﹐地理家之葬法﹐可以一言蔽之曰要逆。」範氏幹曰「生气周徧天地﹐浸灌一身。善攝生者﹐識生气之根﹐凝之於一身﹔善葬者﹐識生气之止聚之於一穴﹐其竊取生化之機一也。」予謂天下之事俱要順﹐惟修養家之丹法﹐與地理家之葬法要逆。蓋以二者殊事同理﹐一則煉身中之元气﹐歸根復命以延其生﹔一則乘地中之生气﹐返納於骨以蔭所生。故善養生者逆凝夫元气於一竅之中﹐猶善葬者逆乘夫生气於一穴之內耳。」但風水家順逆﹐要眼界寬方能檢點。蔡牧堂曰「論順逆者要知山川文勢﹐點定於數里之外﹐而後能辧順逆於咫尺微茫之間。否則﹐黑白混淆﹐以逆爲順﹐以順爲逆者多矣。」故曰「順逆二途﹐如盲如瞽」。自非灼然有見﹐鮮不悞也。論顚倒卽逆丹經子書云「五行顚倒﹐大地七寶﹔五行順行﹐法界火坑。」故神仙家有所謂顚倒之說﹐乃出世間法耳﹐卽所謂逆也。地理之所謂逆者﹐蓋無往而不然﹐不但逆水之龍局已也。如眾大取其小﹐眾小取其大﹔眾髙取其低﹐眾低取其髙﹔及眾長取短﹐眾短取長﹔硬來下軟﹐軟來下硬﹔直則扡曲﹐曲則扡直﹔寬處要窄﹐窄處要寬﹔橫來直受﹐直者橫受﹔石山土穴﹐土山石穴﹔雄取其雌﹐雌取其雄﹔饑取其飽﹐飽取其饑﹔斜則扡正﹐正則扡斜﹔坦中取突﹐突則取窩﹔圓取其尖﹐尖取其圓﹔緩取急處﹐急取緩處﹔彊來取弱﹐弱來取彊﹔老處求嫩﹐嫩處求老﹔山多處要水﹐水多處要山﹔舒曠處要緊夾﹐緊夾處要舒曠﹔陰來陽受﹐陽來陰受﹔有气要扡無气﹐無龍須下有龍﹔剛取其柔﹐柔取其剛﹔浮取其沈﹐沈取其浮﹔來者不宜太逼﹐去者須要回頭﹔山本靜勢求動處﹐水本動妙在靜中﹔龍從左來穴居其右﹐龍從右來穴居其左。凡此皆所謂逆也﹐卽所謂顚倒之說也。智者察之﹐思過半矣。論乘生气地理家一言以蔽之﹐則郭氏之「乘生气」三字足以盡其肯綮矣。而所以察識乘之之妙﹐又在明地之理以得之。故原龍之起﹐察生气之來也﹔審穴之止﹐知生气之聚也。生气之來﹐有水以導之﹔生气之止﹐有水以界之﹔生气之聚﹐有砂以衛之﹐無風以散之。此察識生气之來﹑止﹑聚﹑散無餘蘊矣。上古至人﹐發明龍﹑穴﹑砂﹑水四字﹐無非教人察生气而乘之﹐及气納骨以蔭所生﹐此造化生生無窮之妙﹐皆一生气之所流行而不息也。陶公云「乘生气則生生不絕」《捉脈賦》。謝氏所謂生气之生﹐非對死字而言﹐乃生生之生」是也。夫生生之气﹐如谷之種﹐粟之芽﹐在天爲好生﹐在人爲心﹐在性爲仁﹐在地中爲生气。《經》曰「君子奪神功﹐攺天命﹐禍福不旋日。」雙湖謂此爲全乘生气之理﹐故能變衰爲盛﹐易禍爲福。功在神者﹐奪之自我﹔命在天者﹐攺之自我﹐禍福自應﹐不待終日也。趙汸字常﹐號東山﹐國初休寕人。深罪此言﹐以爲欺天罔神﹐謗造化﹐誣生民。其言固正﹐第不知風水之理﹐乃造化生人物之妙用﹐必假靈於山川而後成。山川而奉天也﹐況人乎﹖至人得之﹐正贊化育之事﹐本是天地之公。趙氏認作人心之私﹐泥而反昧矣。附論乘吉凶按﹕謝氏謂生气﹐乃生生之生﹐非對死字而言﹐此至當之論也。後人不知此理﹐誤認景純生气之旨﹐遂以生字對死字看。凡地之凶者﹐輒曰此乘死气。夫死安得有气﹖所謂一息不來身是殼也。旣有气﹐又安得謂死﹖蓋地中原有此生气﹐葬者得乘此气﹐則生生不絕。其不得乘此气者﹐是謂無气死土﹐爲水泉﹐爲蟻穴﹐故無生生之理而敗絕也。但此生气妙在「乘」之一字。乘而得其法則吉﹐失其法則轉生爲殺﹐反吉爲凶矣。《葬經》云「地吉葬凶﹐與棄屍同。」楊公云「地吉葬凶禍先發﹐名曰棄屍福不來。」蓋得法則爲沖和發育﹐乖法則或太剛而暴﹐太柔而弱﹐或偏駁不正﹐則其气之所生﹐遂爲凶爲惡﹐爲小人﹐爲邪淫。凡一切剛惡柔弱凶事﹐卒其所名也。《經》曰「五气行乎地中﹐發而生乎萬物。」旣能生萬物﹐亦能殺萬物﹐非生气殺之也﹐不善乘气者自殺也。猶水能載舟﹐不善水者亦能覆舟耳。故無气之死土﹐其爲禍輕﹔而葬乖於法者﹐禍尢甚焉。不覩夫亂臣賊子渠魁大盜乎﹖其權勢富貴﹑才智勇力﹐或傾人主﹐或霸一方﹐此其祖地豈無气水泉蟻穴哉﹗卒至身遭刑戮﹐或滅族無噍類者﹐皆不善乘生气之所致耳。但生气之乘有二法焉﹐有形勢之法﹐有理气之法。形勢易知﹐理气難明﹐學者必求明師登山口訣可耳。淺深論《經》曰「淺深得乘﹐風水自成。」蔡氏云「宜淺而深則气從上過﹐宜深而淺則气從下過﹐𨿽得吉地而效不應。」蓋當深而淺﹐當淺而深﹐差之咫尺之間﹐則接脈不著﹐反吉爲凶矣。故牧堂曰「淺深者﹐言乎其凖的也。」誠以淺深爲風水第一義。諸家所論不一﹐有以界水定者﹐有以合襟定者﹐有以小明堂定者﹐有以九星分寸尺定者﹐有以八卦分陰陽定者﹐有以四應定者﹐有以朝之遠近度以玉尺而乘除定者﹐有以繩記標準於暈心暈弦定者﹐皆非至當。周氏曰「淺深本於支壠﹐支壠本於郭氏之《葬經》。」《經》曰「藏於涸燥者宜淺﹐葬於坦夷者宜深。」二謝子逸志道﹑鄭彥淵﹑洪天與﹑及顧乃徳諸人俱錯解郭氏經旨﹐謂涸燥爲壠脈浮﹐宜淺﹔坦夷爲支脈沈﹐宜深。殊不知《經》曰「支葬其巓﹐壠葬其麓。」又曰「卜支如首﹐卜壠如足。」郭氏之意﹐誠以平支卑濕而顚獨幹﹐故云涸燥﹐涸燥豈指髙壠乎﹖所謂宜淺者﹐正以平支不可深葬也。髙壠崎嶇而麓始平﹐故云坦夷﹐坦夷豈指平支乎﹖所謂宜深﹐正謂髙壠不可淺葬也。支以突爲正﹐壠以窩爲正。陰來必陽受﹐陽來必陰受也。司馬頭陀曰「近以花果譬之。抽條發葉者﹐气之行也﹔開花垂實者﹐气之止也。蕚之開花者﹐豈非气發於外乎﹖窩鉗陽可知矣。果之垂實者﹐豈非气藏於內乎﹖乳突陰可知矣。是知陽發乎外﹐淺以乘之﹔陰藏於內﹐深以取之。」達僧亦曰「何謂開﹐窩鉗是也﹔何謂合﹐乳突是也。」形開則陽發於外﹐其气浮﹐故屬陽﹔形合則陰蓄於內﹐其气沈﹐故屬陰。陽則淺以乘之﹐合以聚之﹔陰則深以取之﹐辟以通之。此支壠分陰陽﹐定淺深一定之理也。但支壠體段不一﹐窩鉗乳突﹑大小闊狹各殊。況南方土薄而多石﹐气浮宜淺﹔北方土厚而無水﹐气沈宜深。宜深者卽司馬陀頭所謂乳脈粗大﹐陽藏於深﹐必須深取﹐擴以通之﹔宜淺者卽朱子所謂興化﹑漳﹑泉間﹐棺只浮於土﹐土深者謹以一半入地﹐所以上封土甚厚。後來見福州人舉移舊墓﹐稍深者無不有水﹐方知興化﹑漳﹑泉葬淺者﹐乃防水耳。是蓋地土有厚薄之殊﹐气脈有浮沈之異。地土厚﹐气脈沈﹐有葬之數丈者﹐不謂之過深﹔地土薄﹐气脈浮﹐有安柩土皮之上﹐用客土封培成冢者﹐不謂之過淺。況六尺之軀﹐裹而葬之﹐臥於地下﹐髙不盈尺﹐而於數寸之間﹐察其生气以乘之﹐使枯骸得气﹐遺體昌榮﹐非至人哲師奚可輕議哉﹗論風水無全美好地無全美。蔡氏云「欠缺不齊﹐天地之奇。」圖謂以此﹐實福善禍淫之機﹐不使世人易識﹐大抵亦造化無全功﹐聖人無全能。故天傾西北﹐地不滿東南﹐佛家所謂缺陷世界﹐如孔孟之不得其位﹐顏回不壽﹐由﹑賜少貧。世無全福之人﹐又安得有全美之地﹖或龍眞而穴拙﹐或龍穴美而砂水有虧﹐或公位之不均﹐或先凶而後吉。徧觀名墓﹐蔑有十全﹐此所謂物之不齊﹐物之情也。若欲全美﹐則世無可葬之地矣。善夫廖公之言曰「成格龍神最難遇﹐檢點須從恕。按圖索驥要求純﹐誤盡世間人。」論土色不必拘廖氏《泄天機》有辧土色之說曰「《錦囊經》謂『土欲細而堅﹐潤而不澤不澤謂不濕也﹐截肪切玉﹐備具五色。』又曰『幹如穴粟﹐濕如刲肉﹐水泉沙礫﹐皆爲凶宅。』又曰『陰陽沖和﹐五土四備四原本作兼﹐言四者﹐黑不與也。』注云﹕『得勢與形﹐而土色不佳﹐亦不貴也。』今按﹕九州島土壤不同﹐而燥濕亦異﹐難以槪拘。多見形勢不吉﹐而土色具備﹐用之者禍不旋日﹔形勢若吉﹐而土色不備﹐用之者常臻富貴。此土色之不必拘也。水泉砂礫﹐龍眞穴正﹐自然無之﹐有則非吉地矣。」按﹕金精是論﹐確爲至當。九州島土壤不同﹐如孔林天下至美之地﹐無以加矣﹐乃是黑土﹐稱曰黑墳﹐此其證也孔氏自周迄今六十四代﹐世襲公爵﹐及令陶阜。但人子厝親﹐必求土色之美﹐此心乃安耳。論葬必擇良期《葬書》云「歲時之乖爲二凶」。卜氏云「山川有小節之疵﹐不減眞龍之厚福﹔年月有一端之失﹐反爲吉地之深殃。」又云「龍吉穴吉砂水吉﹐何以多災﹖年凶月凶日時凶﹐犯之罔覺。」又云「作當依法﹐須求年月日之良。」楊公云「好地如巨舟﹐良年如利楫。」陳圖南曰「龍眞穴正﹐又須葬善時宜。」諸公所論如此﹐可見吉地又須良期而葬之﹐斯盡善矣。誠以葬必擇期﹐如耕者之必當陽春發生之際﹐而始播百谷焉﹐則獲穰穰盈倉之效矣。苟於收藏肅殺之時而施栽施植﹐吾知其凋謝可立待也。辛力徒勞﹐竟何益哉﹗是以人子旣卜吉地﹐又卜良期以窀穸之﹐不使少有後日之悔可也。𨿽然﹐龍穴其本﹐年月爲未耳。使地非吉兆﹐無生气之可乘﹐年月盡天下之選無益也。仙翁曰「鼎內若無眞種子﹐猶將水火煮空鐺。」此徒狥年月之謂矣。論風水不可妄加築鑿卜氏云「土有餘﹐當辟則辟﹔山不足﹐當培則培。」郭氏云「目力之巧﹐工力之具﹐趨全避缺﹐增髙益下。」蔡牧堂曰「山川之融結在天﹐而山水之裁成在人。」固皆指地之有不足者﹐培之辟之﹐損髙益卑﹐使適於中﹐盡其當然﹐不害其爲自然者也。但萬金之璧﹐必玉人而可琢﹔千金之裘﹐豈拙匠所能裁﹖多見毀瓦畫墁﹐非徒無益﹐而又壞之﹐此不可不愼也。況又有務爲觀美者﹐或廣築墻垣﹐深開月池﹐髙起牌坊﹐及爲崇臺望柱﹐砌路建亭等事﹐莫知禁忌。往往有以此盡其孝敬之心﹐而反自取禍敗者﹐是又深可憫也。誠以陰陽二宅﹐居葬已久﹐切忌妄有築鑿。朱子曰「祖墓之側﹐數興土功﹐亦能挻穴。一或誤傷龍脈﹐發泄地气﹐立招凶禍。廖氏云「來龍最忌妄穿鑿﹐旺气必消鑠。」又云「後龍過脈忌穿鑿﹐居民必蕭索。」又云「開池穿井多有忌﹐消詳莫輕易。」又云「塋前切忌妄增髙﹐災禍必難逃。」又云「明堂裏面要潔淨﹐有物皆爲病。時人不識妄安排﹐於內起亭臺。栽花砌路供遊賞﹐禍生如反掌。」凡此皆所以丁寕告誡﹐欲人知所愼也。玆故特述以告﹐明者當自謹耳。論風水有夙緣得地自有緣法定數﹐不可彊求。觀衛靈公沙邱之銘﹐滕公古壙之記﹐韋齋寂歷之詩﹐季通鄕謔之讖﹐可見自有天緣也。但人子送終﹐不敢不自盡其心﹐抑安有坐待之理哉﹗求而得之﹐卽所謂緣也。惟不可彊耳。衛靈公薨﹐卜葬故墓﹐不吉。卜於沙邱而吉。掘之﹐得石槨﹐銘曰「不馮其子﹐靈公奪而埋之。」漢夏侯嬰﹐以功封滕公。及死將葬﹐未及墓﹐引車馬跪地不前。掘之﹐得石室﹐銘曰「佳城鬱鬱﹐三千年見白日。吁嗟﹗滕公居此室﹗」因以葬焉。宋韋齋先生詩有「杯酒閒談寂歷中」之句。及文公攺葬韋齋﹐屢遷不吉﹐最後得崇安之寂歷山。蔡西山嘗同友人劉文簡二人閒步四顧。鄕人善謔者嘲之曰「蔡季通﹐蔡季通﹐出門指西又指東﹐山中旣有王侯地﹐何不歸家葬祖宗﹗」季通愀然曰「山中具有王侯地﹐爭柰不在我山中。」文簡憫之曰「使我山有地﹐卽可以奉。」季通謝曰「君山誠有美地﹗」劉果以山與之。葬後﹐季通以孫貴﹐贈太傅。子文正公沈﹐以子貴﹐贈太師﹐進崇安伯。孫文肅公杭拜相﹐果符王侯之職。鄱陽余方伯佑曰「地理之驗﹐無如蔡氏者。牧堂父子壽地得地﹐賢貴疊出﹐海內莫之與倫﹐孰謂好地不獲見乎﹖彼不得者﹐貪大求全。不知大地有神所司﹐且多怪異﹐欠缺不齊。以貪髙圖大之心求全責備﹐安可得乎﹖明地學者﹐當知深省云。」

重刊人子須知資孝地理心學統宗卷七之上江右山人徐善繼述同著此一冊辧證諸家星卦之非理者﹐以祛世俗之惑。夫自公劉興豳﹐「旣景乃岡」﹔衛文遷楚﹐「景山與京」﹔周公營洛﹐「揆之以日」﹐而陰陽之旨實肇厥端。惟數聖引而不發﹐叔世之下﹐莫窺涯涘。哲人若楊﹑曾﹑吳﹑廖﹑賴﹑董輩﹐又不世出﹐管天蠡海之徒﹐遂家置鑪錘﹐人挾機軸﹐僞詞誕說﹐縱橫競起。而星卦各出多門﹐不勝謬戾。無怪乎吾儒擯爲外道而不屑究之耳。玆輯陰陽旨原﹐首以星卦﹑國音﹑宗廟等說之亂眞眩正者﹐逐款摭諸名家理論而辧明之﹐並以斷驗邪術諸獘﹐及通書神煞﹐詳述其謬。復著宗旨一篇並三昧論﹐俾人子開卷卽知陰陽正源﹐而不爲旁蹊曲徑所眩誤云。一論九星之謬九星雲者﹐貪狼﹑巨門﹑祿存﹑文曲﹑廉貞﹑武曲﹑破軍﹑左輔﹑右弼是也。立名之謬﹐則牧堂蔡氏曰「名出於《北斗經》咒文。」按《星經》﹐北斗之名﹐一曰天樞﹐二曰璇﹐三曰機﹐四曰權﹐五曰衡﹐六曰闓陽﹐七曰瑤光﹐八曰輔﹐九曰弼。無貪狼﹑巨門之說也。其法以貪爲上吉﹐武﹑巨次之﹐輔﹑弼又次之﹐祿﹑文﹑廉﹑破皆凶。立法之謬﹐蔡氏按《漢書》曰「貪狼﹐以貪如狼虎爲凶。廉貞﹐以廉而貞潔爲吉。無貪狼爲吉﹐廉貞爲凶之說也。」其爲五行﹐以貪爲一木﹐巨爲一土﹐祿爲二土﹐文爲一水﹐廉爲獨火﹐武爲一金﹐破爲二金﹐輔爲二木﹐弼爲九土。五行之謬﹐蔡氏按《星經》曰「一星主天﹐二星主地﹐三星主火﹐四星主水﹐五星主土﹐六星主水﹐七星主金。」無貪狼爲木﹐巨門爲土之說也。至於以貪狼爲生气﹐巨門爲天醫﹐祿存絕體﹐文曲爲遊魂﹐廉貞爲五鬼﹐武曲爲福徳﹐破軍爲絕命﹐輔弼爲本宮。蔡氏曰「謂生气﹑天醫﹑福徳爲三吉﹐絕體﹑遊魂﹑五鬼﹑絕命﹑本宮爲五凶﹐皆非郭氏本說也。」他如以貪爲太常六合﹐巨爲朱雀﹐祿存爲貴人﹐文爲小吉﹐廉爲勾陳螣蛇﹐武爲太陰靑龍﹐破爲白虎。又有一家以貪爲木星﹐巨爲天財﹐祿爲孤曜﹐文爲掃蕩﹐廉爲燥火﹐武爲金水﹐破爲天罡﹐輔爲太陽﹐弼爲太陰﹔又有一家以貪爲生龍﹐巨爲福龍﹐祿爲病龍﹐又爲狂龍﹐廉爲死龍﹐武爲旺龍﹐破爲敗龍﹐輔弼爲絕龍﹔又有一家以貪爲小吉傳送﹐巨爲大吉﹐祿爲太乙勝光﹐又爲從魁河魁﹐廉爲功曹太衝﹐武爲登明神後﹐破爲天罡﹔又有一家以貪爲樂褥﹐巨爲緑褥﹐祿爲白霧﹐文爲黃霧﹐廉爲黃旗﹐武爲繡褥﹐文破爲黑池﹐輔弼爲河番﹔又有一家以貪爲生龍﹐巨爲太陽﹐祿爲大禍﹐文爲暗曜﹐廉爲螣蛇﹐武爲太常﹐破爲朱雀﹐輔弼爲仗兵。凡此皆執偏見而各立門戶﹐互相爭競﹐有不勝其舛錯也。其在天星﹐以貪爲天蓬﹐巨爲天芮﹐祿爲天衡﹐文爲天輔﹐廉爲天禽﹐武爲天心﹐破爲天柱﹐輔爲天任﹐弼爲天英。其在卦例﹐以貪爲一坎﹐巨爲二坤﹐祿爲三震﹐文爲四巽﹐廉爲五中﹐武爲六幹﹐破爲七兌﹐輔爲八艮﹐弼爲九離。其在五色﹐以貪爲一白﹐巨爲二黑﹐祿爲三碧﹐文爲四祿﹐廉爲五黃﹐武爲六白﹐破爲七赤﹐輔爲八白﹐弼爲九紫。所謂三白者﹐初無他憑據﹐無乃以干﹑坎﹑艮坐後天之壯方云耳。白爲吉﹐紫次之﹐余色皆凶。夫以碧﹑緑﹑黃﹑赤凶者﹐謂其屬廉﹑祿﹑文﹑破也。紫白取貪﹑武﹑輔﹑弼以爲吉﹐碧﹑綠﹑黃﹑赤因祿﹑文﹑廉﹑破以爲凶﹐猶其術也。何二黑旣屬巨門﹐已爲吉星﹐二黑乃爲凶色﹖星吉色凶﹐自相水火。又況九星旣以文曲爲凶﹐奇門又以天輔爲吉﹔九星旣以貪狼爲吉﹐遁甲又以天蓬爲凶。是何吉凶之顚倒難憑若是乎﹖又按翻卦配星﹐以貪配生气﹐廉配五鬼﹐庶幾同矣。乃又有有移之於山水﹐以本山起破軍﹐順行三匝﹐周二十四位。又有移之於主山﹐起破軍﹐逆行九匝﹐而周七二骨節之說。則今之貪非復向之生气﹐安得猶謂之吉﹖今之廉非復向之五鬼﹐安得猶謂之凶﹖其消水法爲例亦多。大率申﹑子﹑辰﹑寅﹑午﹑戌﹑壬﹑癸﹑艮﹑甲﹑乙﹑巽﹑丁﹑坤﹑庚﹑辛﹑等一十六向﹐皆要水倒左邊。殊不知在左邊如三匝九匝之說﹐則必吉凶相參﹐未嘗不置貪﹑巨於祿﹑文之先。巳﹑酉﹑丑﹑亥﹑卯﹑未﹑丙﹑幹八方又要求倒右邊﹐殊不知其右邊如山水骨節之例﹐則亦吉凶遷居﹐未必不排輔﹑弼於武﹑破之後。何得便以切近之一字遽分左右之善惡乎﹖無怪乎蔡氏之黜之曰「九星之五行所屬不足據﹐而吉凶無凖。」斯言也﹐誠萬世不易之定論也。論卦例之謬諸家裝卦之例﹐其說甚繁。姑舉近世最宗尙者﹐如所謂《玉錀匙》云。其法取山坐某方﹐得某卦﹐以後天論穴﹐坐某方﹐得本卦之某爻﹐可變某卦﹐穴與某水之去合其律﹐去水與某水之來應本卦﹐與變卦之子母以爲循環變化之妙。又法以山峙之方爲貞卦﹐水去之方爲悔卦﹐合成六畫之卦。以水之納付取干支爲卦﹐之某爻某辭﹐卽斷其吉凶。至於廿四位陽穴放陰水﹐陰穴放陽水﹐在十二支者﹐取左旋隔八之律呂﹔在八幹者﹐取五位相得而各自合之說﹐使之以陰攝陰也。卦之子母﹐母喜其來﹐但不喜其去。如幹喜甲來﹐坤忌乙去。震﹑巽﹑庚﹑辛﹑艮﹑丙﹑兌﹑丁﹑坎﹑癸﹑離﹑壬皆仿此。卦之三合﹐愛其入而不愛其出。如震愛亥﹑未﹐坎不出申﹑辰﹐兌於己丑﹐離於寅戌﹐亦仿北。卦之子母﹐不可相破。如取天地定位﹐則幹﹑甲不可放水出坤﹑乙。取雷風相薄﹐則震﹑庚不可放水出幹﹑甲。而他卦之子母亦猶此也。先後天不可相破。如坎山不放坤水﹐坤山不放坎水﹐艮於震﹐震於離﹐巽於兌﹐離於乾﹐坤於巽﹐兌於坎﹐乾於艮﹐皆仿此。又於先天圓圖之對待﹐以橫圖乾一兌二之數﹐而合以爲九。如乾與坤相對﹐則以干之一而合坤之八﹐使成九數是也。又於後天圓圖之對待﹐以洛書坎一坤二之數而合以爲十。如乾與巽相對﹐則以干之六而合巽之四﹐使成十數是也。於是坐向放水﹐如乾放巽﹐艮方坤﹐以爲用中五之數﹐共成十有五數。殊不知大易之作﹐所以定天地之吉凶者﹐必待揲蓍而後得。其在風水日期之間﹐朱子所謂「古人之成法也﹐烏能如彼之牽合哉﹗」廖氏曰「卦爲宗者誤人多﹐無龍無穴事如何﹖任爾裝成天上卦﹐等閒家計落傾波。」劉氏曰「下地不裝諸卦例﹐登山不用使羅經。」正謂此也。其它卦例名目尢多﹐如所謂天卦﹑地卦﹑五鬼﹑壺中﹑橫天﹑紫微﹑魁星﹑斗杓﹑玉函﹑挨星﹑紅鸞﹐及單於梅花三卷﹐火星飛宮弔替之類﹐大抵與宗廟九星相伯仲﹐彼吉此凶﹐不相繁穢﹐於理無憑﹐禍福不驗﹐流毒天下﹐感世誣民﹐初學之士﹐罔知眞僞﹐一入其門﹐牢不可破。惟執其例﹐曰某來山合某卦某星﹐下某向﹐宜某水來﹐某水去。某星某卦淺若干﹐深若干。此其迷謬﹐非謂誤人﹐且以自誤﹐可慨哉﹗楊氏曰「定卦番來是夢中﹐只觀來歷有無蹤。仍將兩手鉗龍脈﹐莫把三星亂指空。」又云「天寛地寛眼亦寛﹐眞龍泊處是根源。不論五音諸卦例﹐但求主好對賓賢。」又曰「隔山裝卦泥星辰﹐下了誤人貧。」曾氏云「但登財祿君須下﹐莫用山頭卦。」又曰「四平八國與天心﹐世代時師何處尋。不識天心並十道﹐慢將卦例吐懷襟。」廖氏曰「巧目神機參造化﹐透徹玄微貴無價。古傳龍法及砂圖﹐誰見神仙專論卦﹖假如龍法不眞奇﹐豈得偏將卦例推﹖但要眞龍並正穴﹐陰陽二路自相居。」卜氏曰「水若屈曲有情﹐不合星辰亦吉。山如破碎欹斜﹐縱合卦例何爲﹖」又云「旣明倒杖之法﹐方知卦例之非。」斯皆鄙且詭異者之良劑也。論三合龍之謬俗師有傳三合龍法之術﹐以五行三合取法。必先於水口之外尋其歸於江者果何絕地。絕地云者﹐寅申巳亥也然後溯流而上﹐以入其鄕﹐卻求風水爲長生﹑帝旺﹑墓庫之向。或山雲貴而不富﹐向云富貴兩全﹐然又並須逆兼於維﹐謂之陰陽得配。否則﹐女旺於男﹐弟盛於兄。如落江之水遇艮寅字﹐則爲金絕﹐而陰陽二宅作巽﹑乙﹑庚﹑酉﹑癸﹑丑之向爲吉﹐山次之﹐巳﹑丙﹑酉﹑辛﹑丑﹑艮者又次之。所以然者﹐金絕於寅﹐故宜流去。金生於巳﹐旺於酉﹐庫於丑﹐所謂巳酉丑會成金局﹐故宜向也。木絕申而亥﹑卯﹑局﹐水絕巳而申﹑子﹑辰局﹐火絕亥而寅﹑午﹑戌局皆然。又自謂推演郭氏所謂「源於生气」﹐「朝於大旺」﹐「流於囚謝」之法。殊不知水必順流而下於江﹐初非寅﹑申﹑巳﹑亥可向。向亦自有天然朝案之情﹐非生﹑旺﹑墓﹑庫之方可泥﹐豈郭氏之本旨哉﹗胡乃又有神其術以誑人者﹐謂長生墓旺之定局﹐可預推地之某位山髙﹐某位低陷﹐某位有路﹐某位有塘﹐神廟居某位﹐流水出某方。其例云﹕長長帝旺俱髙聳﹐沐浴之方定有塘。若逢冠帶多爲路﹐臨官壇廟屬其方。病胎衰養皆低陷﹐死墓絕鄕水去長。試入鄕村墓宅按驗之﹐亦間有中。然於龍穴眞僞何補﹖適足愚弄俗輩耳。明理君子豈取重哉﹗論四龍分卦之謬四龍分卦之術﹐出於《天玉經》。大要不過分四方四龍正神零神﹐前兼後兼而已。其四方江東八卦曰寅﹑甲﹑卯﹑乙﹑辰﹑巽﹑巳﹑丙﹐江西八卦曰申﹑庚﹑酉﹑辛﹑戌﹑幹﹑亥﹑壬。南曰午﹑丁﹑未﹑坤﹐北曰子﹑癸﹑丑﹑艮是也。四龍者﹐寅﹑辰﹑丙﹑乙。一龍加子﹑幹﹐二龍申﹑午﹑坤﹐三龍加卯﹑艮﹐四龍加酉﹑巽。又爲三才六建焉。正神者十二支﹐零神者八幹四維也。前兼山者﹐如子﹑丑﹑癸﹑艮是也。後兼山者﹐如壬﹑子﹑癸﹑丑是也。夫四方之分﹐不過曰「山向流水一路行﹐富貴有聲名。龍行卦外無官職﹐不用勞心力。」蓋欲子﹑癸﹑丑﹑艮之山﹐仍以子﹑癸﹑丑﹑艮之水﹔午﹑丁﹑未﹑坤之水﹐必於午﹑丁﹑未﹑坤之山。謂之南卦關地北關天﹐江東﹑江西各不出其八卦之外也。四龍之分﹐當以一龍爲長男﹐二龍爲次男﹐三龍爲三男﹐四龍爲四男。一龍金﹐二龍木﹐三龍水﹐四龍火。其三才六建者﹐不過曰「三陽六秀二神當﹐主人入廟堂。子寅辰逢幹丙乙﹐一龍眞奇特。」蓋欲子山寅山辰山各見幹丙乙之水也。他三龍而九才十八建者﹐並仿此。正零二神﹐不過欲正神爲山﹐零神爲水。山過峽合正神爲吉﹐取以定向﹐向則以零﹐故曰無龍不作向﹐水不問來去﹐合零神則吉。其曰「山上龍神不下水﹐水裏龍神不上山」﹔「若遇正山正向裝﹐撥水入零堂」﹐其大意也。前後二兼﹐不過欲雙山雙水﹐單山單水。其曰「前兼止下前兼水﹐後兼仍取後兼裝」﹐其止歸也。今按四龍﹐不過以干﹑坤﹑艮﹑巽﹑丙﹑壬﹑庚﹑甲﹑乙﹑辛﹑丁﹑癸﹑子﹑午﹑卯﹑酉﹑寅﹑申﹑巳﹑亥﹑辰﹑戌﹑丑﹑未﹐各四析之﹐因其次序﹐類屬而成四龍。其取義粗淺甚矣。且四方不知東西何以皆多﹐南北何以皆少﹖巳﹑丙何以屬東而不爲南﹖亥﹑壬何以屬西而不爲北﹖況欲山水各不出卦﹐乃通篇之要說﹐則如子﹑午﹑寅﹑申四山﹐則右邊無幾﹐不知右邊復有何字可以放水。又如巳﹑亥﹑丑﹑未四山﹐左邊亦惟一字而已﹐不幸水從左來﹐尙可以放水使入於於懷乎﹖何其不思之甚哉﹗由此言之﹐則其所謂「亥山若見水流東﹐代代出三公」者﹐眞誣矣。其於五行﹐一龍何以愛金﹐金何以不於申﹑酉﹑庚﹑辛愛乎﹖二龍何以愛木﹐木何以不於甲﹑乙﹑寅﹑卯愛乎﹖三龍四龍之於水火﹐與其所謂本身屬土者﹐皆無義可推。且其支神與水火土亦不相關﹐而相反也。其曰「金位一龍家富貴﹐百子千孫位。二龍行來到木鄕﹐外保置田莊」等說﹐可謂誕矣。其三才六建之說﹐不知午與申﹑戌何以不納東來之水﹐酉與亥﹑未何以不納南來之朝乎﹖此三陽六秀所以爲於一龍言之﹐而二三四龍之九才十八建者﹐卒亦不必究竟也。其曰「六建分明號六龍﹐名姓達天聰」者﹐可謂妄矣。旣以丑﹑卯山放子﹑辰水爲兄克弟﹐子﹑辰山放丑﹑卯水爲弟克兄﹐午山放子水爲父克子﹐子山放午水爲子克父﹐則四龍之分﹐申﹑戌不宜在前﹐丑﹑卯不宜在後。地支旣隔一位於維﹐不宜遠近之不濟也。如廖公「艮山丁向水流癸﹐丁上尖峯對」之記﹐則正神零神之說自廢。知卜公「旣有生成之龍﹐必有生成之穴」﹐不拘作單向雙朝之賦﹐則兼後兼前之說亦荒。此則其尢下者也。蓋與宗廟等術相頡頏﹐明理君子﹐必不若是其拘且惑也。論星卦諸僞書之謬《易》曰「仰以觀於天文﹐俯以察於地理。」蓋天文易知﹐故曰觀﹔地理難明﹐故曰察。且不徒曰地﹐而必曰理﹐明其理者﹐輙以仙稱﹐此豈庸俗之所易知易能者乎﹖故地理﹐理學也。古之明於此者﹐自周召而下﹐若漢之畱侯﹑唐之亞父丘公﹑大理卿曾公﹑晉參軍郭公﹑宋處士陳圖南﹐及牧堂父子﹐國朝之劉誠意伯諸公﹐皆崇儒碩輔﹐及懷才抱徳之隱君子。本自正學中來﹐故能窮天人之理﹐探造化之源。近世儒者﹐視爲末務﹐而不暇究。傳其術者﹐類多庸俗﹐邪正是非﹐懵莫之辧﹐惟拘所授而已。得楊氏之書者爲楊﹐得曾氏之書者爲曾。至於其書之眞僞純駁﹐悉無所知。訛謬相傳﹐而淫巫瞽史徧天下﹐紫以奪朱﹐牢不可破。魏仙翁所謂「先入之言爲主﹐正道無由聞耳。」夫天下事有眞則有僞﹐有正斯有邪。使星卦果於陰陽理無所效靈﹐則升墟望楚者不必樹臬以揆日﹐而卜洛造周者﹐又何必藉土圭測景以相其陰陽乎﹖《雪心賦》旣云卦例之非矣﹐又何謂「布八方之八卦﹐審四勢之四維﹖」又曰「山分八卦」﹐又曰「八卦五行﹐必須參究。」凡此非故自相矛盾﹐要必有說耳。楊筠松之徒曾文迪﹐堪輿家宗丘也。文迪以《靑囊經》授之陳摶。摶復釋注詳明﹐稱《天機書》以授吳克誠﹐傳之景鸞以及廖瑀﹑傳伯通諸人各有著述﹐發明靑囊。時則有若賴文俊者其學亦出文迪﹐見《賴布衣本傳》﹐又著爲《催官》之篇﹐與廖氏諸書若合符節﹐故世稱廖賴﹐兒童走卒皆知其爲地理名家。今考其術﹐悉皆天星方位之說也。而顧以星卦爲謬﹐何哉﹖蓋陰陽家正學眞旨﹐術者靳祕不傳。好事者遂杜撰僞書﹐以至諸家星卦之文紛然競出而雜乎其間﹐亂眞眩正﹐不勝繁穢。宜乎君子之厭其鄙陋﹐而一切擯斥之耳。夫眾惡必察﹐理貴窮源﹐學者須以伏羲之河圖﹑堯之歷象﹑大禹之洛書﹑箕子之洪範﹑文王之後天﹑周公之土圭﹑召公之相宅﹑孔子之天地數﹐以至周子之太極圖﹐邵子之《皇極經世》﹑朱子之《風水議狀》﹑蔡氏父子之《發微旨要》﹑歷法律呂諸書﹐玩索其間﹐而各究其所以爲陰陽之說﹐俾胸中有見﹐不爲後世邪術所惑﹐然後取陰陽家之鳴世者﹐如陳摶所注之《靑囊經》﹑張子房之《赤霆經》﹑郭景純之《葬經》﹑陶士衡之《捉脈賦》﹑卜氏之《雪心賦》﹑廖金精之《泄天機》﹑賴布衣之《催官篇》等書﹐一一有以辧其眞僞﹐分其純駁﹐而復徵之以仙迹名墓﹐則陰陽眞旨﹐自灼然不待辧而明矣。鄭氏鑑曰「地理之學﹐莫不爲僞書所誤。作僞者多假先賢名字﹐托眞以信僞﹐此風水選擇渭然凡下﹐列於術數。殊不知精妙一出河洛﹑太極圖諸書之推驗﹐果可以術數目之也耶﹖」曾葛溪曰「紫陽朱子﹐崇正學﹐黜異端﹐而獨於葬宅一事﹐以爲古人不傳﹐宜從俗擇。然則地理者﹐豈非吾儒分內事乎﹖第其書之亂眞眩正﹐非得眞旨者﹐未易辧之。」我緣督翁曰「得訣歸來好看書。」有味哉其言之也﹗論宗廟水法之謬卜氏云「宗廟之水法誤人﹐五行之山運有凖。」此論確也。何則﹖蓋宗廟卽洪範五行﹐以甲寅辰巽戌坎辛申爲水﹐艮震巳爲木﹐離壬丙乙爲火﹐兌丁乾亥爲金﹐丑癸坤庚未爲土﹐乃顚倒五行之法。按吳國師仲祥進呈表﹐謂用之以審山音﹑推變運而已。故曰「五行之山運有凖」也。術家誤用以論水法則謬矣。且其謬立九星相配之法﹐以五行之墓庫起﹐一位爲破軍﹐次四位爲祿存﹐次四爲貪狼﹐次四爲文曲﹐次四爲武曲﹐次一爲左輔﹐次一爲巨門﹐次一爲右弼﹐而最後之四爲廉貞。並順左而旋﹐凡水之來﹐遇狼﹑巨﹑武﹑輔﹑弼之五者則爲吉﹐而收水亦以之﹔遇祿﹑文﹑廉﹑破之四者則爲凶﹐而放水亦以之。如甲山屬水﹐水墓在辰﹐辰卽爲破軍﹔巽巳丙午卽祿存﹐丁未坤申卽貪狼﹐庚酉辛戌卽文曲﹐幹亥壬子卽武曲﹐癸卽左輔﹐醜卽巨門﹐艮卽右弼﹐寅甲卯乙卽廉貞。而其安排九星﹐亦且變亂。蓋其序本貪狼﹑祿﹑文﹑廉﹑武﹑破﹑輔﹑弼。今乃亂之﹐而乃破﹑祿﹑貪﹑文﹑武﹑左巨﹑右廉﹐其間多寡乃復不倫﹐抑又何據耶﹖蔡西山曰「野俗之書﹐專論坐向水路之星辰。其星辰又取於北斗之九星﹐更無義理。」曾葛溪曰「驗之仙迹﹐亦多不合。大抵立言著述循理﹐而非狥人。彼升玄者﹐古稱術仙也。乃曰『合八卦﹐依八卦下﹔合破卦﹐依破卦下﹔合陰陽﹐依陰陽下﹔合宗廟﹐依宗廟下。要須通變﹐不可執泥。』是何言哉﹗誠如其說﹐則風水者不過聽其遭遇﹐本無依據耳。是亦安用卦例爲哉﹗」此其不足信也明矣。一論國音拘向之謬國音之法﹐則朱子曰「國音之說﹐自謂無用之談。」又曰「庸妄之偏說﹐以五音盡類羣姓。而謂冢宅向背﹐各有所宜﹐乃不經之甚者﹐先儒以力辧之。」夫朱子所謂「先儒力辧」者﹐疑取呂氏之序《宅經》也。其言曰「近世巫覡﹐妄分五姓。如張王爲商﹐武庾爲羽﹐似取諧韻。至於以柳爲宮﹐以趙爲角﹐又復不類。或同出一姓﹐分屬宮商﹐或復姓數字﹐莫辧徵羽。此則事不稽古﹐義理乖僻者也。今以往躅証之﹐如曾相公宣﹐字子布謚文肅。祖地在建昌南丰縣﹐幹山﹐寅甲向水去。俗師以爲曾氏火音﹐水破長生。又如黃君謨﹐遇異人指穴在嶽州平江縣﹐其向七乙三辰﹐水歸五丁﹐又交坤申。俗師亦謂水破商音﹐谷將主退財。二家富貴綿遠。蘇氏曰「五姓從來不可憑﹐因官因地賜爲稱。商音黃氏嘗爲用﹐水破坤申愈顯榮。」此其昭昭明證也。廖金精云「惟有姓音不可憑﹐謬妄最分明。聲同音異尢無理﹐鐘宮與終徵。陽屬宮音揚屬商﹐覆姓更難詳。亦有變姓與賜姓﹐過房何所定﹖三十八將最爲先﹐縱合亦徒然。」此達理之論矣。論斷驗小數之謬蔡西山先生曰「世之君子﹐尋常以地理爲鄙事而莫之問。一旦有不得已﹐則茫然不知所謂﹐而托之野師巫俗。野師巫俗者﹐類皆憸邪小輩﹐能以詭譎小數﹐多爲之巧﹐密探往事﹐兼以他術兩爲之說﹐幸中未來。君子旣不知本源﹐以爲禍福之權或出其手﹐委心而聽命焉。使之立宅則生者不得安其居﹐使之作冢則死者不得安其葬。《俯察》云「今之術士﹐善斷墳者必謬於葬﹐以斷墳下穴則穴必敗﹐以下穴斷墳則斷不驗。如浮沙斷﹑覆墳經﹑入門斷﹑透山光﹑隔山照﹑望宅斷﹑搜鬼經﹑都天斷﹑望龍斷﹑隔江斷﹐與夫鬼靈經﹑烚屋羅睺﹑開皇夾竹之類﹐皆可以一時所見談禍福﹐而於龍穴初無與焉。予少時嘗見有能地理克應者﹐𨿽奇驗如神﹐而心竊疑其妄﹐然亦未能窮其所以然之故﹐因百計求之。及得其術﹐始信其詭僞可鄙。江湖上謂之撥推行術。每觀售術之際﹐舉止態度﹐深有可笑者。望之則有矜誇之色﹐問之則爲孔竅之辭﹐或縱恣而大言﹐或禁祕而不答﹐是皆不過以禍福馳騁﹐聳動視聽而已。或用之驗舊扡新﹐立宅攺路﹐開門放水﹐則必以左道爲區處﹐言某日當進財納慶﹐某年當受祿添丁。其言似若可信﹐故世之貪富貴﹑泥禍福者﹐爭趨慕而信用之。𨿽聰明之士﹐亦不免爲其所愚弄。智者觀之﹐則其謬妄有不可掩焉者﹐益信西山所謂憸邪詭譎爲不誣也。鄭氏曰「山川美惡﹐吉凶感召﹐固然也。而區區專以禍福言者﹐則涉於術數﹐非理也。」故凡地理之學﹐但當以理爲主﹐其應驗與否﹐一聽其自然。若於理外遷就﹐以取日前克應﹐是猶詭遇獲禽﹐君子不爲也。玆故特詳其獘﹐俾世之習斯術者﹐不可不愼。而人子之求宅兆者﹐知斷驗小數之無補﹐而不爲其所惑﹐必從事乎龍穴根本﹐明理之良師云。論克應讖兆之謬克應讖兆﹐大抵皆術家假此神術而已。君子不察﹐亦往往有入其術者。甚矣﹐邪說之易惑也﹗按克應有二﹐其一謂穴中幾尺下有某物某形某色﹐如所謂龍肝﹑鳳髓﹑猩血﹑蟹膏﹑象牙﹑龍骨﹑虎珀﹑朱砂﹑絲紅﹑綠翠之類。《玉髓經》取龍形有火焰石﹐鳳形有紅黃石﹐虎形有虎威石﹐獅形有球子石﹐象形金星石﹐及將軍大座有劍﹐美女梳妝有鏡之類。崔菊坡謂世俗驟見其說﹐必致驚駭而反成執泥﹐然不可謂無此理。若執爲常法﹐則又不然﹐此亦固有見。予謂開井得紅黃光澤堅實之土﹐或脆嫩細膩之石﹐及似石非石﹑似土非土﹐《葬書》所謂「裁金切玉﹐五土四備」之說﹐理或然也。而必取某形當得某物證應﹐豈不誕哉﹗烏可執以爲法﹖又有蝦﹑蟹﹑龜﹑魚﹑蛇﹑虫活物﹐取爲生气神異等說﹐皆不足信。固嘗聞之﹐亦嘗見之﹐大抵舉不足爲地之輕重﹐縱有亦不可泄露﹐泄露則龍力減﹐反爲不吉﹐又安可取之爲應哉﹗其次又有日時克應之說﹐專取下建時讖兆凖驗﹐固嘗博訪考求。有以奇門取者﹐有以斗罡取者﹐有以气候孤虛取者﹐有以方位論卦取者。或曰某方有某色物來﹐或曰某方有某色雲起﹐或有響聲至﹐或有貴人臨。最其神者﹐曰馬騎人或有人負木馬過應﹑魚上樹或有以木魚或幹魚掛樹之類﹐固亦頗凖。第於龍穴美惡無與﹐地之吉凶何干﹖徒以此眩弄愚輩之信聽而已﹐則亦何足尙哉﹗論通書諸神煞之謬夫選擇星歷通於天文﹐本理學也。古之明於星歷者﹐自鳳鳥氏﹑鬼臾蓲與車區﹑羲和﹑叔仲諸人﹐皆弼輔重臣。及春秋﹑秦﹑漢以後﹐亦皆老師夙儒﹐如王翊﹑赤松之流﹐懷才抱徳者。迨宋﹐若邵堯夫﹑蔡季通﹐又皆崇儒﹐其所言論純正無疵。近世以來﹐流爲異術﹐詭譔神煞之名﹐務於驚駭﹐名曰《通書》﹐蔓延海內﹐家諭戶曉。𨿽有臺歷頒行﹐莫之能正。君子倉卒用之﹐亦莫能辧。間有知其妄者﹐不敢獨異﹐亦各隨俗。是故愈久而愈失其眞﹐流毒千載﹐何有止極﹖玆敢陳其最妄誕者數條﹐以爲明理君子拔茹藥病之張本﹐俟知崇正學者更詳考之。一﹑《通書》神煞皆起於郭氏《元經》。楊公云「景純𨿽說無年月」﹐則知《元經》亦非郭氏書。《通書》諸神煞又多出於《元經》之外﹐各家杜譔﹐巧立異名﹐使人畏恐。如雲李廣箭﹐則廣漢武時人。丘公煞﹐丘公唐人。楊公忌﹐楊公南唐時。是唐漢之前無其煞與﹖他如所謂閻王催尸之煞﹑催屍上馬之煞﹑血光打足﹑披頭跌蹼之煞﹑風波自起之殺﹐類皆誑世。又有以定位爲拾害﹐以開位爲拾財﹑極富之類﹐又皆愚弄世人。至於有口鶚快﹑秋天日﹑長壽不老之類﹐是皆巧立異名之尢者。然名愈巧而術愈陋矣。按甘世彥云「近世《通書》更易﹐不可盡信﹐觀其論雌雄﹑殮鬼殃殺等說﹐或出某方殺人﹐或出某方殺畜﹐或又某日回喪家再復殺人殺畜。此因一人死後而殺數人。數人死後﹐輾轉殺人之多﹐不幾於絕滅乎﹖其不足信也明矣。又觀所著啟攢五音祖墓﹐乃道神煞﹐謂正月犯辛煞八人﹐六月犯癸煞七人﹐九月犯庚煞七人。如此惑世誣民﹐見聞之際﹐莫不驚駭。屢試無凖﹐不足畏信﹐適足爲明聖者所鄙云。二﹑論年轉諸神煞。考之《通書》﹐百有二十之多。以歲幹起者曰山家困龍﹑巡山大耗﹑山家官符﹑天禁朱雀﹑坐山官符﹑穿山羅睺﹑值山血刃﹑金血刃﹑升玄燥火﹑羊刃殺﹑都天﹑太歲﹑朱雀殺﹔以歲支起者﹕坐山羅睺﹑山家血刃﹑山家刀砧﹑皇天灸退﹑支神退方﹑千斤血刃﹑白虎殺﹑陰中太歲﹑馬前六害﹑翎毛禁﹑向旁殺﹑的殺﹑鬼道﹑兵道﹑死道﹑血道﹑地道﹑火道﹑天太歲﹑地太歲﹑病符﹑死符﹑將軍﹑士皇﹑伏兵狼藉﹑遊年五鬼﹑暴敗﹑大禍﹑鐵掃帚﹑天潑﹑刀士﹑遊魂﹑黃旙﹑豹尾﹑喪門﹑弔客﹑大禁﹑歲刑﹑歲壓﹑牛皇七殺﹑蠶官﹑蠶室﹑蠶命﹑皇帝入座﹑帝車﹑帝輅﹑帝軸﹑帝捨﹑飛廉﹑怨殺﹑仇殺﹑禁殺﹑哭殺﹑碎金三殺﹑年禁殺﹑宅長殺﹑宅母殺﹑長男殺﹑中男殺﹑小口殺﹑媍人殺﹑天命殺﹑暗刀殺﹑淨欄殺﹑天官符﹑地官符﹑田土官符﹑畜官符﹑通天大殺﹑皇天大殺﹑九良星殺等。或以長生﹑沐浴取﹐或以建﹑破﹑危﹑成取﹐或以三合四正取﹐或以對宮取﹐或逆或順﹐或以五虎元遁取﹐或以五鼠元遁取。其間吉凶不一﹐如臨官﹐金精以爲旺气﹐《通書》乃謂官符﹔沐浴﹐六壬以爲生運﹐金精又爲敗气。成位旣爲陰中官符﹑飛廉大殺﹑白虎﹑鬼火之凶﹐又爲天喜﹑生气﹑進祿之吉。大槪如此﹐誠何足深泥哉﹗三﹑論月日諸神殺。夫月日之神殺﹐《通書》最繁。稽之曜仙《肘後經》所載﹐諸家神殺﹑六十花甲﹑周於一歲十二月之日辰﹐未有一日全無凶殺。若必欲拘之﹐卒無可用之日。曜仙不得已﹐乃折之曰「神殺如天地之風雲﹐無日不有。但或在東方﹐或在西方﹐智者察其所在而避之耳。」又云「擇其吉多者用之﹐如先儒論宋仁宗之朝﹐未嘗無小人﹐而不足以勝善類之气。」斯二論誠爲確當之言。如李衛公云「明人不論﹐闇者拘之。」此使貪使愚﹐兵家之術﹐又一說耳。四﹑論山家諸神殺首稱墓龍變運爲最凶。唐一行所謂「不得克山家運气」﹐爲大忌。《通書》以爲墓龍變運﹐不可輕犯半字。注云「年克山家殺宅長﹐月克山家宅母亡。日克山家殺新媍﹐時克山家小口當。」峩山謂見屢有犯之而不驗者。太和周東樓氏云「墓運之說﹐如水土山墓在辰﹐若歲遇甲己﹐墓在戊辰﹐納音屬木﹐忌金納音年月日時之類。然如水生在申﹐旺於子。今獨不思墓運旣不可克﹐而生運旺運乃可克乎﹖旣有墓運﹐又何得無生旺運乎﹖夫旺焉而克﹐或謂如子平推命法﹐身旺要煞﹐勿使旺盛無依﹐猶可言也。若乃生運則如始達之泉﹐於此乎克﹐豈不潰散元气﹐尙何抵於終窮而有墓哉﹖逆而推之﹐則胎養一運且未有生之日﹔順而推之﹐則官帶﹑臨官二運亦未及旺之時。木生未旺﹐又何使之先受克乎﹖其論如此﹐意謂墓運不足信。然其言似正﹐實則本然。蓋墓運之說﹐出自商氏《歸藏》气候孤虛之易。以《歸藏》爲義﹐故止論墓運。且墓者﹐歸止之所﹐居而不移﹐是其根本之地﹐可長可久﹐非若旺﹑官﹐只能眩耀於一時。且安有長旺常官之理﹖惟墓地五行﹐至此始具眞性﹐《易》所謂「原始要終」﹐其此謂也。但歲克墓凶之說﹐固爲傷山之元气。然亦必以天符爲主。若其年月山家得天符之旺﹐歲音𨿽傷﹐何能爲害﹖苟天符弗旺﹐墓𨿽克歲﹐安能爲福﹖此其肯綮耳。五﹑《通書》所載行年身運﹐其例不一。有以卦論行年所值吉凶者﹐有以三元白紫之例以論行年吉凶者﹐有所謂羅星﹑太陽運法者﹐有所謂通天竅﹑陰陽二命行年之法者﹐又有六壬小運行年值公曹﹑神後﹑登明﹑傳送﹑勝光爲吉者﹐又有老君三元白法﹐以行年得紫白爲吉者。又有五殺年月﹐又有瓊林血海﹐又有退神年運及金樓正運﹑豬頭身運﹑透天六壬﹑大運小運﹑走馬六壬﹑中運帝星﹑身運天元﹑身運集正﹑三元永定﹑三元盤古﹑三元破軍﹑三元女柳﹑三元總聖﹑三元老子﹑三元九星﹑大運九星﹑小運﹑通天竅白﹑與夫利田身運﹐種種不同﹐彼吉此凶﹐多相矛盾。細考其說﹐皆非有據。楊公所謂「天機妙訣值千金﹐不論行年與納音。但看山頭並命位﹐五行生旺好追尋。」是則選擇之法﹐當以本命而論祿馬貴人﹐山頭而取五行生旺﹐此正理也。何況此等本根之身運哉。矧楊公旣不用﹐則其不足信也明矣。特述以告明者。六﹑通書《地理大全》所載亡人豬頭身運等一十八條﹐大原家寶亦謂其浩瀚無據。其可通用者﹐僅有郭氏《靈轄經》所載論金木水火土五行生數﹐取亡運歸四墓﹐及四大魂星入墓之說﹐頗可從俗。其它如所謂亡人執印入墓﹐以亡命後五辰爲魂﹐前五辰爲印﹐要印遇長生﹐魂遇墓絕爲吉。又有所謂四大年頭﹐如亡人寅申巳亥生﹐則取寅申巳亥年月日時安葬爲吉。又有所謂九宮魂入墓﹐又有所謂鬼穀子十干亡運﹐胡先生《指吉六輪經》﹑白鶴仙人《枕中記》及有《靑龍枕記》《龍子經》《地甲宿經》等訣﹐皆以入墓爲言。其間有以一十起於寅者﹐有以一歲起於寅者﹐有一十起於亥者﹐有一十起於坎者﹐有以一十起於離者﹐有逢墓而起一十者﹐有逢長生而起甲子者﹐推詳吉凶﹐互有得失。觀楊公所謂亡人命運﹐有多般不合也。如閒蘇氏所云「課取山頭生气旺﹐坐宮入局合星辰﹐亡人別有推詳處﹐不用行年泥六輪」之句﹐其輕重得失見矣。七﹑《發微》通書有安山命之法﹐其例云「歲歲皆從子起正﹐逆行數至月辰停。就將其時月上起﹐順行尋卯安命眞。」其說如此﹐謂人生八字安命法﹐以卯定之﹐彼亦以時尋卯定山之命宮。愚謂山川自洪蒙判而天地分﹐兩儀形而山川定。山川之干支萬派﹐气相流通。葬者察地中之生气以旺死骨。枯骸得气﹐遺體受蔭﹐此正理也。而乃謂山可以命理八字法論之﹐而爲之安命則陋矣。設使以葬日爲亡人再生之命﹐而年月爲造命之術﹐亦不當安命於山也。八﹑通書有所謂周堂者﹐不知其始自誰何﹖行世已久﹐泥之愈深。如行嫁周堂﹐通書所言行嫁白虎﹐有睡死牀堂﹑竈廚﹑路門之例﹐以爲擇廚竈日用之。又曰值死乃白虎死﹐其日吉。值睡乃白虎睡﹐其日吉。俗則見其日死﹐遂謂凶不可犯。值睡亦不曰白虎睡﹐而於新人亦忌於睡﹐遂舉家坐以達旦。若此者何其惑之甚與﹗何其愚之甚與﹗行之已久﹐略無議者。謂周堂之說有凖不可犯與﹖則吾深求其理﹐而竟無其起例﹔謂不足信與﹖世俗信之至周且篤。噫﹗天下事莫不有理﹐其於理有未窮﹐則其知有不盡﹐無怪乎世俗之惑滋甚也。蓋常俗不知察究其理﹐而儒者又不暇窮其術﹐拘於習俗﹐泥於常見﹐拘於忌諱﹐故耳。予謂陰陽之理﹐皆本於五行﹐其所以爲禍福者﹐亦莫不以秉其生旺者爲吉﹐而當其衰敗者爲凶﹐遇其相生者爲福﹐值其相克者爲禍﹐無餘論矣。而通書之設周堂者﹐旣無五行之起例﹐則無生旺衰敗之可推﹐無相生相克之可據﹐徒執定局﹐而乃拘於大月小月某日某日吉﹐某日某日凶﹐年年不異﹐月月相同﹐不幾於膠柱而鼓瑟﹑刻舟而求劍乎﹖旣無通變之機﹐又無的然吉凶之驗﹐則其所謂周堂云者﹐禍福無憑﹐不足準信﹐削去不惑於君子亦宜矣﹗世人蹉過吉期﹐多因拘泥於此。豎造入宅﹐葬埋上官等日﹐皆有周堂之例﹐舉一隅﹐他可類推﹐又何足深辧哉﹗九﹑通書之最謬者﹐莫如三十六用。其說倡自祝文夫所譔《袖龍經》﹐詭立修方應驗﹐以爲修報催官之方﹐則能使閒居者不日起復﹔修報黃甲利方之方﹐則能使白衣者起舉登科﹔修報火星靑龍﹐則能使在官者轉官加祿﹔修作極富星月財方﹐則能使貧者驟獲橫財﹔修定位魁罡﹐能捨財獲窖﹔使鬼運錢來﹐則修鬼道之位﹔欲因妻得財﹐則修三女之方﹔欲因妻獲官者﹐則用三臺五庫﹔欲因軍得寶者﹐則用魁罡福星﹔倲兵道將軍﹐可以因軍得官﹔修順逆血刃﹐可以六畜大旺。修蠶命可旺蠶絲﹐修空亡則除冷退﹐救人長病修報天醫﹐救人喪禍修作白虎。謂修金匱可旺人丁﹐謂修天瘟可除瘟疫。又有所謂袪鼠盜﹑解官訟﹑長壽年等事例﹐皆以修方爲驗﹐其陋如此。愚謂安葬墳墓﹐其地龍眞穴的﹐融結不僞﹐眞知其爲富地﹐而用諸富星以助其富﹐眞知其爲貴地﹐而用諸貴星以催其貴﹐理或然也。而龍穴不眞﹐徒狥年月﹐則亦無益。況修方而可以致富貴﹐可以使鬼運錢財﹐可以獲古窖金銀﹐可以救病﹐可以添壽哉﹗此理之所必無者。茍如其言﹐則求名之士不必朝讀暮誦﹐講求書史﹐是但修其催官之方﹐則自能取靑紫如拾芥﹔求利之士﹐不必曉行夜算﹐坐賈行商﹐但修其極富之星﹐則自獲寶窖﹔病者不必求醫﹐修天醫而可愈﹔訟者不必訴官﹐修天赦而可解矣。天下豈有是理也哉﹖惑世誣民﹐適取一笑耳。以上通書諸說之謬﹐有一人之言而自相矛盾如竅馬之類﹐有數家之書而各相抵牾如丙丁爲獨火又謂三奇者﹐不能悉具﹐姑撮其要如此。泰和周氏所著《陰陽定論》﹐亦頗詳明﹐崇正學者﹐自當言下有悟云。堪興宗旨天自太極肇分﹐兩儀旣判﹐立天之道曰陰與陽﹐立地之道曰柔與剛﹐統言之曰气。有气則有象﹐有象則有數。天列星辰﹐地列川嶽。圖出於河﹐書出於洛﹐象數備具﹐變化乃行﹐吉凶由生﹐道其昭昭矣。乎世當洪荒﹐光嶽气完﹐神聖疊生。人皇相厥山川﹐分爲九區﹐兄弟九人各居一方﹐則相地之法其來遠矣。伏羲仰觀天文﹐俯察地理﹐以畫八卦﹐方位由定。黃帝置六相﹐以太常察地理﹐命大撓作甲子﹐造指南車﹐於霧中辧方﹐以滅蚩尢﹐則羅經之稱神器﹐信不誣也。鯀汨五行﹐帝乃震怒﹐錫禹洪範九疇。乃莫公劉興豳﹐陟則在巘﹐復降於原。旣景乃岡﹐相其陰陽﹐民繁且宣。文王造周﹐更置卦位﹐是謂後天﹐而以入用。周公卜洛﹐相宅瀍澗之間﹐爲周匹休。至於衛文﹐營室楚丘﹐樹臬揆日﹐景山與京﹐此誰爲哉﹖蓋當時列國﹐皆有史官﹐如梓愼﹑甘公﹑唐昧﹑尹皐之流﹐皆以明於陰陽﹐主司宅兆而任之官。時入戰國﹐則皆懵然。𨿽有鬼谷﹐不染世塵﹔靑鳥﹑白鶴﹑赤松﹑黃石﹐皆避世之隱君子﹐抱道巖穴﹐憫惻斯世﹐演著《靑囊》《靑囊》乃黃石正經﹐赤松增傳﹐希夷補注。圯橋孺子﹐夜半授書。赤符應運﹐《赤霆》乃著。髙隴原卑﹐前瞻後顧。相其主客﹐觀其祖宗﹐制穴尺寸﹐定法五行。八卦九變﹐九星九宮。八方噓吸﹐以占其風。穴前折水﹐折東屈西。妙斡造化﹐出入干支﹐天下之能事畢矣。功成名遂﹐鴻飛冥冥﹐托以辟穀﹐自卜壽塋在徐州房山。甫及八代﹐是生道陵﹐擇居龍虎﹐稱號天師。五十傳世﹐盛至於今。身後之謀﹐乃能如是﹐此又百代殊絕之傑也。金華石室﹐緘藏玄祕。漢尙識緯﹐義理乖僻。惟京房善易﹐以卦配六甲﹐休咎有徵。迨至東晉﹐間生景純﹐發爲《葬書》﹐曰「葬乘生气」﹐曰「山有四勢﹐气從八方」﹐曰「土圭測其方位﹐玉尺度其遠邇」。皆妙參造化﹐默奪神功。惜被兩儒刪訂迷眞。淳風《小捲》﹐詞約精義。而陶公捉脈之《賦》﹐似専言乎形局。及其結語﹐則云「更能配合天星﹐萬古通行無此妙。」卜氏《雪心》之文﹐似不論於天星。及其警策﹐則云「八卦五行﹐必須參究」﹔又云「排八方之八卦﹐審四勢之四維」。此又皆徹上徹下之論﹐非深造者莫識也。聞喜丘公﹐術本神授。扡立動星﹐占者以聞。爵以亞父﹐乃進圖經三卷十章﹐眞理气之心印﹐天機之祕訣也。唐髙宗能以金函玉櫃藏其書﹐而不知翼世卽有黃巢之亂﹐瓊林府庫﹐皆眞能守禪。一行能撰銅函僞經﹐以混其眞。而不知其間乃有曾﹑楊之賢﹐金函祕書﹐悉爲所得。曾﹑楊皆奔江南﹐求已爲節制李司空所辟﹐因鑑丘公之轍﹐刊石作記﹐本圖免禍。而不知野歌閒編﹐聞風雜出﹐流獘無窮。惟楊公傳於文辿﹐而龍穴沙水之《心鏡》始作。文辿傳於希夷﹐而靑囊經傳之注解始詳。賴布衣本楊公之儔匹﹐故《催官》《旅寓》之論皆協天星。廖金精乃張守之選拔﹐故陽符陰契之說﹐皆出景鸞。子微一代偉人﹐而《玉髓經》専於形象﹐不得與廖﹑賴分抗。牧堂道學崇儒﹐而《發微論》未嘗顯辟天心。及乎朱晦庵﹑蔡西山﹐𨿽酷好風水﹐而教外別傳﹐恐亦未究。故其不用某山向之說﹐遂起後人借口無窮之獘。不知西山嘗有分金之注﹐而文公《山陵議狀》﹐乃專辧於國音。迨夫傳伯通《堪輿要約》﹐鄒仲容《答汪伯彥書》﹐皆推明理气﹐承吳﹑廖之旨緒。劉太保《平砂玉尺》﹐誠意伯釋之而愈明。他如李玄緒之《三易三元編》﹑司馬大士之《光明大照圖》﹑陳彥繹之《業珠》﹑厲伯韶之《分金斷訣》﹑達僧記司馬頭陀之問答﹐潛齋述《素書寶鏡》之注疏﹐董徳彰著《四神祕訣》《天卦靑囊》《金斗算法》《雪心賦解》等書﹐𨿽學有淺深﹐詞有純駁﹐然皆能發揮陰陽﹐推明理气﹐而羽翼經旨﹐不可訾也。夫何謝子期者﹐定釋四書﹐執其偏見﹐辟廢天星。篁墩程公不察﹐首敍雄文﹐一倡羣和﹐流毒海宇﹐深可憫惻。因嘗慨夫此理之在天地﹐本無顯晦。但自秦漢以來﹐每數百年始得一人﹐上明天道﹐下察民故﹐依經循法﹐爲天下建邦立家﹐能使衰者振﹐僕者植﹐淹塞者達﹐響應神速﹐如呼谷中。然皆不數十年﹐其人亡則其術泯﹐書亦散逸不復見。民無所適從﹐大事皆委之時師﹐往往有遺憾焉。豈禍福予奪之柄﹐默有攸司﹖卽不然﹐何哲人之生不數﹐𨿽縉紳君子﹐尙不知有堪輿之正學﹐況其下乎﹖不侫兄弟初嘗深辟天星﹐久而罔驗﹐乃覺偏一之非。嘉靖戊申春﹐與剛陽子祝君尙用﹑丹臺子廷輔﹐及笪景明氏同參玄學﹐獲遇至人靈陽趙仙翁﹐因而質之﹐覺以出世間法。言下有悟﹐復偕君遷﹑葉兄博搜吾興諸仙遣文﹐徵其課驗名地﹐則皆脗合。於是始知教外別傳﹐豁然了悟。迄今三十餘年﹐頗亦眞切。形勢方位﹐天星巒頭﹐誠爲體用不可偏廢。方位之有東南西北﹐猶一歲之有春夏秋冬﹔山家之有二十四向﹐猶一歲之有二十四气。六十龍應六十甲子也﹐七十二龍應七十二候也﹐三百六十五度卽期之三百六旬有六日也。一歲之中﹐一月之內﹐一日之間﹐旣有時日支幹孤虛旺相之不同﹐則二十四向﹑七十二龍﹑百二十分金﹑三百六十五纏度之間﹐豈無吉凶悔吝寓期間而顧不知審耶﹖但其理極繁細﹐極縝密﹐非粗淺所易知﹐鹵莽所可測。況雜以諸家星卦之穢陋於其間﹐是以君子厭其謬妄耳。然太極圖書﹐理气之源﹔八卦五行﹐陰陽之祖﹐自有不可誣者。特述宗旨﹐俾知所察云。三味論有引地學之關鍵有三﹕曰巒頭﹑天星之說也﹐正鍼﹑縫鍼之辧也﹐諸家五行之用也。三者喋喋﹐迄無定論。蓋術家陰相付受﹐以爲祕傳﹐迥然與世間常法懸絕。茍非歷涉試驗﹐灼見眞知﹐何敢驟信﹖不侫兄弟囊因先人大事﹐輟舉子業﹐苦心究此。初嘗執以世間法曰﹕巒頭形勢﹐理也﹔天星方位﹐其謬也。子午正鍼﹐理也﹔壬子丙午縫鍼﹐其妄也。正五行﹐理也﹔洪範﹑八卦諸家五行﹐誕也。久而用之罔驗﹐疑莫適從。幸方外懶云趙師覺之曰「子不聞出世間法有顚倒五行之說乎﹖」於是復取吳﹑廖﹑傅﹑董諸書精詳之﹐徧徵其所下課驗名墓﹐果與世間法不合﹐始大省悟。夫形家也﹑正鍼也﹑正五行也﹐其言誠直捷正大﹐豈知其似是實非﹐足以惑人哉﹗善乎吳艸廬先生云「世間萬事俱要順﹐惟丹法與葬法要逆。」此所以與世間法不同耳。語曰「三折肱醫乃良」。不侫兄弟經涉磨挫﹐顚毛種種矣。管窺有得﹐各爲論敍﹐名之曰三昧﹐以闡教外別傳之意﹐請正於仁孝君子云。萬曆壬午正月﹐徳興天門山人徐善述書於楚雲杜李氏燕山艸堂。巒頭天星夫地理之傳﹐一而已矣。何學者之偏執也﹗學賴氏者主天星﹐而以形勢爲粗迹﹐往往龍勢未審﹐輙挾羅經﹐累步逐節﹐以爲方位辧。不知天星之方位﹐祇爲穴間乘气消納之矩﹐而來龍行度﹐何若是之拘乎﹖拘則動須掣肘﹐而彼活潑逶迆之龍脈﹐又安足取乎﹖讀斷龍詩者﹐又或以方位爲渺茫﹐曰「下地不須憑卦例﹐登山不用帶羅經」﹐劉氏豈欺我哉﹗以故乘气乖舛﹐而福祉翻成禍基。此皆一偏之見﹐非通學也。夫形勢誠粗迹矣﹐而不先其迹﹐則脈絡何由而驗﹖方位𨿽渺茫矣﹐而陰陽五行﹐鑪冶天地﹐其說豈妄誕而不經﹖況乎尺寸之內﹐移易之間﹐有吉有凶﹐有休有咎﹐可恁作一死局爾耶﹖故學者必知吾道之中﹐而後可與言形勢﹔亦必知吾道之和﹐而後可與言方位。蓋不偏不倚固爲中﹐亦須正行不泥﹐旁行不流﹐乃能妙於中。如望勢尋龍﹐旣欲其中矣﹐而又欲尋方位以爲中﹐不將執之爲子莫之中耶﹖迨其靈光發越之處﹐可以斟酌其意向﹐斡旋其气機﹐而又不直遂﹐不嬌揉﹐隨勢觀理﹐而無少差謬。若卜氏所謂「正穴眞形﹐自然默合」者﹐則中節之和也。中和本一理﹐而謂形勢方位有不相須者乎﹖是中也者﹐地理之大本﹔和也者﹐地理之妙用。吾未聞體用而可析之爲二者也。予兄弟早年周遊四方﹐歷覽古格﹐見賴氏主天星﹐而所爲未嘗失形勝﹔劉氏黜羅經﹐而所爲未嘗遺方向。各從其體用之妙﹐而洞悉其默合之機﹐故一以形勢得方位﹐一以方位定形勢﹐非若俗學之各一其藩籬也。不侫故發之﹐俾毋爲偏見所惑云。正鍼縫鍼地理之用﹐莫切於羅經。公劉遷豳面相陰陽﹐周公營洛而測景﹐衛文徙楚丘而揆日﹐此其矩矣。故《詩》曰「揆之以日」﹐又曰「旣景乃岡」。其法以春分之日﹐立八尺之臬﹐以測其日出之景﹐表而正乎東﹔秋分之日﹐立八尺之臬﹐以測其日入之景﹐表而正乎西。至於南北﹐折量中平﹐架以十字之繩﹐準以方矩之尺﹐則東西南北四正適均。言天地大中至正之位者﹐莫是過矣。然此須歷四時而後定。聖人以爲不便夫民用﹐於是制土圭以代之﹐卽今之羅經也。宜乎後之言羅經者﹐準之臬可也。柰何鍼所指﹐較於臬而偏丙﹐不相符合。是聖人又變而通之﹐立內外二盤﹐以鍼所指當子午之正﹐因名之曰正鍼﹔臬所測當壬子丙午兩縫之間﹐因名之曰縫鍼。此所以有內盤﹑外盤﹑正鍼﹑縫鍼之不同耳。後世不知聖人制作之原﹐擬議於測﹐而又有金盤﹑銅盤﹐三七﹑二八﹐以至天盤﹑地盤之說﹐紛然雜出而莫之適從矣。要之﹐鍼法之多門﹐寔由正﹑縫之弗辧也。今夫主正鍼者﹐以正爲正﹐而曰「何有壬子丙午之偏﹖」主縫鍼者但知縫鍼之可用﹐而卒不能屈夫正鍼之說。此二家之所以爭勝也。至爲調停之說者﹐曰用正鍼以格來龍﹐用縫鍼以扡坐向﹐用三七﹑二八以消納砂水。其詩曰「先將子午定來岡﹐次把中鍼來較量。更加三七與二八﹐莫與時師競短長。」此曲誑四鍼之巧而已﹐鍼何異用於是耶﹗外此復有所謂測天用正鍼﹐測地用縫鍼﹔格龍穴以內盤﹐定砂水以外盤之說。不知地附於天﹐而所測不能以有異。龍穴砂水俱一理﹐而方位何以有內外之殊﹖此皆牽彊﹐而非至當不易之論也。茍非究極其理﹐經涉之久﹐磨礪之多﹐而徒得於驟聞之頃﹐豈能以遽信縫鍼之爲是哉﹗蓋天之气與地之气常略參差﹐故南北之位﹐陰陽之會﹐不能恰然齊一。是以鍼之所指﹐與臬之所測﹐亦有異也。天地之气﹐陽生於子中﹐極子午。自子至丙﹐東南司陽。陰始於午中﹐極於子中。自午至壬﹐西北司陰。浮鍼所指﹐卽陰陽大分界。偏於壬丙者﹐鍼之泊於气耳。臬測以景﹐鍼以气﹐故不能符。人但拘夫正鍼之正爲正也﹐而不知以臬較之則偏也﹐非正也﹔人但泥夫縫鍼之縫爲偏也﹐而不知由臬準之則正也﹐非偏也。蓋步太虛之廣﹐推七政之纏次﹐皆準於臬。以天而測天﹐至當不易之論也。鍼泊於气﹐乃偏壬丙﹐哲人通其變﹐以便民用﹐故立縫鍼﹐合乎臬測﹐則得天地大中至正之位矣。後世不察﹐嘵嘵致辯﹐名家若廖金精者﹐求其理而不得﹐但曰「鍼﹐金也﹐畏南方正位之火﹐故不敢正指於午﹐而偏於丙。」斯言也﹐於理未當﹐何足以屈服乎諸家﹖後之人又從而議之曰「丙亦火也﹐鍼胡爲而獨指之哉﹖」蓋廖氏惟知縫鍼之可用﹐而亦莫知其所以然之理也。夫天地之气不能恰然齊。天之气在於子午之中﹐地之气在壬子丙午之中。是以候气者冬至日於壬子之中置黃鐘焉﹐夏至日於丙午之中置林鐘焉﹐足可徵矣。矧羅經古制﹐原於地支十二位﹐而加入八幹四維﹐爲二十四位﹐適壬子丙午之半爲中也。堪輿家動推董公。予去董公世未遠﹐又幸同其鄕﹐嘗得所貽之羅經而玩焉。其分於金則本《叢珠素書》。中剖戊子﹐以爲陰陽混雜之界。而右列甲子﹑丙子於壬﹐以從大雪之陰局﹔左列庚子﹑壬子於子﹐以從冬至之陽局。非邵子「冬至子之半」與﹖其分金則本於陳希夷﹐以甲子配頤而鄰壬之中﹐以丙子配中孚而正子之始﹐非卽「頤初大雪末﹐而卦气起中孚」之說與﹖其分星土﹐則以虛﹑危之間﹐正鍼之中﹐而周天列宿各止其捨﹐又不與「考中星﹐齊七政」者符契與﹖然此董氏之制﹐蓋沿襲於廖氏者矣。廖氏之說﹐詳見於《泄天機》﹐可考也。由是觀之﹐卽上古而言﹐臬之所測﹐合焉而不差。自後世而論﹐廖﹑董諸人用之而有驗。且今時之制算歷者又宗之﹐非無徵而不信﹐予何爲而獨不然哉﹗噫﹗冰不足疑也﹐而夏虫疑之。吾故願學者之毋爲夏虫焉可也。諸家五行地理竅妙﹐無出五行。五行之變不可勝窮。而要之﹐或以气言﹐或以質言﹐其槪也。故山川之形﹐有曲者﹑直者﹑銳者﹑圓者﹑方者﹐具五行之質。而楊氏曰九星。廖氏又曰「九星析之而九九異形」﹐皆此五質之變也。宋儒有言「質𨿽以气而成﹐然其體一定不易。气𨿽形乎質之內﹐而其用則循環不窮。」今必混而一之﹐則天地間不過輪一定局﹐而無變化錯綜之妙。斯造化亦小矣。是故至人識其妙而泄造化之機。又有二說焉﹕曰正五行以定其方﹐曰八卦五行以司其局﹐曰洪範五行以窮其山音。此景鸞吳公表於宋仁之朝者﹐誠地學之標準矣。然三說中惟洪範最玄﹐而管虢之注近於牽彊﹐世有斥之爲《滅蠻經》﹐而更論山音於五行者﹐此俗學之杜撰也。夫俗學無傳﹐則此三說已錯亂矣﹐而況乎甲子之五行又有三﹐曰天干五行﹑地支五行﹐與納音五行是也。其相沿於甲子之五行又有四﹕曰三合五行﹑支藏五行﹑化气五行與變運五行是也。其反復於卦气﹐比附於形局﹐而通極於天文者﹐五行又有五﹕曰河圖五行﹐渾天五行﹐雙山五行﹐玄空五行﹐與宿度五行是也。其餘支分節引﹐蓋無論數十﹐而用者又欲取其生﹐忌其克﹐則議論孰從而定哉﹗予竊謂諸說𨿽苛煩﹐而必以三說爲綱領。其見於甲子及相沿甲子者﹐皆洪範之通衢。其爲河圖﹐爲雙山﹐爲玄空者﹐皆八卦之蹊徑。而其爲渾天﹐爲宿度者﹐則又正气之開拓也。惟綱領正而諸說皆可兼舉矣。然槪而論之﹐五行不生則不壯﹐不克則不威﹐比其旋相爲濟通﹐諸气與質而不可相無者也。故金得火而益精﹐水得火而旣濟﹐土得木而疏通﹐水逢土而不蕩﹐木緣金而成器﹐非相克之明驗與﹖奚必生之而後可也﹖矧子本水鄕﹐而火寔生焉﹔午本火地﹐而水且寓焉。造化之生生又有如此其妙者﹐吾安得而泥之﹖第主賓內外之辧﹐與本末輕重之差﹐則在吾酌量之而已矣。故曰神而明之﹐存乎其人。跋三昧論通天地人曰儒。叔世罕通儒﹐而又何能堪輿也﹖自余所睹記﹐名家不少矣。大要拾前人糟粕。卽下一形勢﹐沾沾自命。此家戶所有耳﹐何以稱焉﹖晚而得徐君《三昧論》﹐犁然有當於心三者。理微眇而用最繁細﹐好奇者鑿之﹐淺中者泥之﹐各以口舌爭﹐至不可究詰。而世儒遂擯爲外道矣。徐君二難﹕於書無所不窺﹐足迹半天下。蓋晚年甫有定論。夫拘牽悠謬者﹐談何容易耶﹗君所著有《人子須知》﹐傳誦四遠。嘗語余曰「假我數年﹐當不止此。」有味哉其言之﹗楚雲杜利瓦伊楨書。

重刊人子須知資孝地理心學統宗卷七上之二江右山人徐善繼述同著此以下凡六卷﹐專論方位理气之說﹐蓋用卦之妙也。丹法非卦無以明火候之周天﹐葬法非卦無以測生气之淑慝。二者取用乎卦﹐其致一也。夫自河出圖﹐洛出書﹐聖人則之而畫卦﹐通神明之徳﹐類萬物之情﹐廣大悉備﹐妙用無窮。堪輿家推原理气﹐烏可廢此﹖但其條緒多端﹐名目不一﹐旣有陰陽之辧﹐又有天星之配﹔旣統卦气之屬﹐又有五行之別。至於分野禽奇﹐貴人祿馬﹐子父財官等說﹐𨿽門例甚繁﹐要之﹐皆一用卦而巳矣。柰何作僞亂眞﹐裝卦輪星﹐出於羲畫文演之外﹐而失古聖辧方正位﹑體國經野之旨。玆特輯《陰陽旨原》一卷﹐著太極﹑河圖﹑洛書﹐證以丘﹑吳二公之心印﹐以見五行﹑八卦﹑天心﹑地脈之源委。復輯《陰陽妙用》五卷﹐質之廖﹑賴諸君之遺文﹐以詳龍﹑穴﹑砂﹑水﹑方位吉凶之宜忌﹐俾知陰陽本原﹐而不淪一隅﹐不惑他岐云。陰陽旨原凡七卷圖一圖二圖三圖四圖五

太極圖說一圖﹕此無極而太極也。所以動而陽﹐靜而陰之本體也。非有以離乎陰陽﹐卽陰陽而指其本體﹐不雜乎陰陽而爲言耳。二圖﹕此太極之動而陽﹐靜而陰也。中太極者﹐其本體也。陽動者﹐陽之動也﹐太極之用所以行﹔陰靜者﹐陰之靜也﹐大極之體所以立也。陰中之陽者﹐陽動之根也。陽中之陰者﹐陰靜之根也。三圖﹕此陽變陰合而生水﹑火﹑木﹑金﹑土也。陽變者﹐陽之變也﹔陰合者﹐陰之合也。○水陰盛﹐故居右﹔○火陽盛﹐故左﹔○木陽穉﹐故次火﹔○金陰穉﹐故次水﹔土沖气﹐故居中。而水火之交系乎上﹐陰根陽﹐陽根陰也。水而木﹐木而火﹐火而土﹐土而金﹐金而復水﹐如環無端。五气分﹐四時行也。太極﹑動靜﹑五行一陰陽﹐五殊二實無餘欠也。陰陽一太極﹐精粗本末無彼此也。太極本無極﹐上天之載無聲臭也。五行之生各一其性﹐气殊質異﹐各一其極﹐無假借也。動靜陰陽﹐此無極二五所以妙合而無間也。乾男坤女﹐以气化者言﹐各一其性。男女一太極也﹐萬物化生以形化者言﹐各一其性﹐而萬物一太極也。唐國師亞父丘公延翰云「《易》曰﹕『易有太極﹐是生兩儀。兩儀生四象﹐四象生八卦﹐八卦定吉凶。』夫太極未分之先﹐天地人物未有也。沖漠朕兆﹐惟一气耳。一气旣分﹐輕淸爲天﹐重濁爲地。輕淸之精上而列日月星宿﹐濁气之精下疑山河艸木﹐一陰一陽﹐兩儀奠位﹐天地生成。人稟理气﹐混然中處﹐陽變陰合﹐五气以生。五气流行﹐八卦象位。八卦旣定﹐四方始正﹐而變化無窮焉。地法本乎理气之妙﹐以推山川之生成。原始返終﹐以知死生之說﹐以定吉凶之機﹐其理微矣。」宋國師吳公景鸞仲祥曰「太極者﹐理气之原也。太極陰陽﹐初無啚象名字﹐特借此以明此理气耳。太極決分﹐天地奠位。天體圓﹐圓者徑一而圍三﹐故數奇﹐因名曰陽﹔地體方﹐方者經一而圍四﹐故數偶﹐因命曰陰。陽變陰合﹐而有太陽﹑太陰﹑少陽﹑少陰之象。而金生水﹐木生火也。水數六﹐居坎而生乾﹐金數九﹐居兌而生坤。火數七﹐居離而生巽。木數八﹐居震而生艮。於是震東﹐離南﹐兌西﹐坎北﹐巽東南﹐艮東北﹐坤西南﹐幹西北﹐八卦始有定位﹐而變化無窮焉。地法因之﹐故大撓氏爲羅經﹐相其陰陽﹐爲返本還原之道。立棺槨葬埋之說﹐使气感應﹐鬼福及人﹐明生成之意無間斷也。」河圖圖說此伏羲時河中龍馬負圖之數也。《易》曰「天一地二﹐天三地四﹐天五地六﹐天七地八﹐天九地十。天數五﹐地數五﹐五位相得而各有合。天數二十有五﹐地數三十﹐凡天地之數五十有五﹐所以成變化﹐而行鬼神也。丘公曰「此伏羲時河中龍馬負圖之數也﹐伏羲因之以畫八卦。其數始於一而終於十﹐以五生數統五成數。天一與地六合於北而生水﹐地二與天七合於南而生火﹐天三與地八合於東而生木﹐地四與天九合於西而生金﹐天五與地十合於中而生土。分配陰陽﹐節排五气﹐體此道耳。」吳公曰﹕按河圖者﹐卦象之始也。數生乎全﹐故首一而終十﹐以生成自然之妙﹐明陰陽五气之流行﹐運四時循環之機﹐成寒暑發藏之迹。其數一六共宗﹐三八同道﹐二七爲朋﹐四九作友﹐五十共宅。奇耦之配合﹐而後五行之位定矣。一三五七九所謂天數二十有五也﹐二四六八十所謂地數三十也。以生成之次言之﹐則始下次上﹐次左次右﹐以復於中﹐又始乎下也。以運行之次言之﹐則始東次南﹐次中﹐次西﹐次北﹐左旋一周而又始於東也。其生之內者﹐則陽居於左﹐而陰居於右。其成之在外者﹐則陰居下左﹐而陽居上右也。一者陽也﹐陽生於子而成於巳。二者陰也﹐陰生於午而成於亥。故東南主生﹐西北主成。四時之气﹐流行運用法乎此也。地法羅經﹐以十二支八幹四維配於二十四路﹐推之以五气之生成﹐用以消息陰陽﹐測度造化﹐其用亦大矣。《葬書》所謂『乘生气』者﹐其斯之謂與﹗」洛書圖說此夏禹時洛中神龜負書之文也。《易》曰「洛出書﹐聖人則之。」其數戴九履一﹐左三右七﹐二四爲肩﹐六八爲足。丘公云「按《易》曰﹕『洛出書﹐聖人則之。』《書》曰﹕『天乃錫禹洪範九疇﹐彜倫攸敍。』在昔夏后氏遇神龜載書出洛﹐其數始於一而終於九﹐夏禹因之平定水土﹐分別九川。箕子因之以作九疇。蓋以先天八卦相爲表裏。地法因之﹐以明九宮八卦﹑門戶內外。故南朱雀﹐北玄武﹐東靑龍﹐西白虎﹐四正之方始定。是以聖人南面而立﹐向明而治﹐法乎此也。」吳公云「洛書者﹐方位之始也。其數主乎變﹐故始一而終九﹐所以定四正四隅之方。以一﹑九﹑三﹑七陽數居四正之宮﹐而以二﹑四﹑六﹑八陰數居四隅之位。以其次而言之﹐其陽數則首東﹐次南﹐次西﹐次北也。其陰數則首西﹐次南﹐次東﹐次北也。合而言之﹐則首北﹐次西南﹐次東﹐次東南﹐次中﹐次西北﹐次西﹐次東北﹐而至於南也。其運行則水克火﹐火克金﹐金克木﹐左旋一周而土復水也。此法立九宮之說﹐以一﹑六﹑八配白﹐二配黑﹐三配碧﹐四配綠﹐五配黃﹐七配赤﹐九配紫者﹐蓋法乎此。聖人因之南面而立﹐向明而治。自古帝王大都﹐其方位妙用﹐莫不合乎此者﹐蓋取乎四勢之正气﹐數乃全也。」太

極變

卦

河圖

變卦

洛書

變卦

此太極﹑河圖﹑洛書皆可畫卦之理也。蔡季通曰「天地之理一而已。時有古今先後不同﹐而其理不容有二。故伏羲但據河圖作易﹐不必預見洛書﹐而逆與之合。大禹但據洛書作範﹐亦不必追考河圖﹐而暗與之符。所以然者﹐此理之外無復他理故也。」邵子曰「未畫卦前先有易。」旨哉言乎﹗卦序

《繋辭傳》曰「有太極﹐是生兩儀﹐兩儀生四象﹐四象生八卦。」邵子曰﹕一分爲二﹑二分爲四﹑四分爲八也。《說卦傳》曰「易逆數也。」邵子曰﹕乾一﹑兌二﹑離三﹑震四﹑巽五﹑坎六﹑艮七﹑坤八﹐自乾至坤皆得未生之卦﹐若逆推四時。」乾天也﹐故稱乎父。坤地也﹐故稱乎母。震一索而得男﹐故謂之長男﹔巽一索而得女﹐故謂之長女﹔坎再索而得男﹐故謂之中男﹔離再索而得女﹐故謂之中女﹔艮三索而得男﹐故爲之少男﹔兌三索而得女﹐故謂之少女。邵子曰「八卦之象﹐不易者四﹐反易者二﹐以六卦變而成八也。重卦之象﹐不易八﹐反易二十八﹐以三十六變而成六十四也。」又曰「乾遇巽時觀月窟﹐地遇雷處見天根。天根﹑月窟閒來往﹐三十六宮都生春。」卦書古者庖羲氏之王天下也﹐仰則觀象於天﹐俯則觀法於地﹐觀鳥獸之文﹐與地之宜﹐近取諸身﹐遠取諸物﹐於是始作八卦﹐以通神明之徳﹐以類萬物之情。太極者﹝如右圖﹞﹐象數未形而其理已具之稱﹐形器已具﹐而其理無朕之目。在河圖﹑洛書﹐皆虛中之象也。周子曰「無極而太極。」邵子曰「道爲太極」﹐又曰「心爲太極」﹐此之謂也。﹝左圖﹞太極之判﹐始生一奇一偶而爲一畫者二﹐是爲兩儀。其數則陽一而陰二。在河圖﹑洛書則奇偶是也。周子所謂「太極動而生陽。動極而靜﹐靜而生陰。靜極復動﹐一動一靜﹐互爲其根。分陰分陽﹐兩儀立焉。」邵子所謂一分爲二者﹐皆謂此也。兩儀之上﹐各生一奇一偶而爲二畫者四﹐是謂四象。其位則太陽一﹑少陰二﹑少陽三﹑太陰四。其數則太陽九﹑少陰八﹑少陽七﹑太陰六。以河圖言之﹐則六者一而得於五者也﹐七者二而得於五者也﹐八者三而得於五者也﹐九者四而得於五者也。以洛書言之﹐則九者十分一之餘﹐八者十分二之餘﹐七者十分三之餘﹐六者十分四之餘。周子謂水﹑火﹑木﹑金﹐邵子謂二分爲四者﹐皆此也。四象之上﹐各生一奇一偶而爲三畫者八﹐於是三才略備﹐而有八卦之名矣。其位則乾一﹑兌二﹑離三﹑震四﹑巽五﹑坎六﹑艮七﹑坤八。在河圖則乾﹑坤﹑離﹑坎居四寔﹐兌﹑震﹑巽﹑艮分居四虛。在洛書則乾﹑坤﹑坎﹑離分居四方﹐兌﹑震﹑巽﹑艮分居四隅。《周禮》所謂「上易經卦皆八」﹐《大傳》所謂「八卦成列」﹐邵子所謂「四分爲八」者﹐皆指此而言也。八卦分奇偶八卦之上各生一奇一偶而爲四畫者十六。邵子所謂「八分爲十六」者是也。又謂兩儀之上各加八卦﹐又謂八卦之上各加兩儀。朱子曰「此非某之說﹐乃康節之說﹔非康節之說﹐乃希夷之說﹔非希夷之說﹐乃孔子之說。但當日諸儒旣失其傳﹐而方外之流陰相付受﹐以爲丹竈之術。至今希夷﹑康節乃反之於易﹐而後其說始得復明於世。然與今《周易》次第行列多不同者﹐故聞者創見而不之信﹐只據見行《周易》緣文生義﹐穿鑿破碎﹐有不勝其杜撰者。此《啟蒙》之書所爲作也。若能虛心遜志以求其通曉﹐玩之久熟﹐則天地變化之神﹐陰陽消長之妙﹐自將了然於心目之間﹐而有以識其奧矣。以上自太極﹑河圖﹑洛書﹐皆可畫卦。邵子所謂「畫有易」是也。原卦序﹑卦畫﹐皆明卦理﹐非入用者耳。八卦位邵康節曰﹕乾南﹑坤北﹑離東﹑坎西﹑震東北﹑兌東南﹑巽西南﹑艮西北。自震至乾爲順﹐自巽至坤爲逆。後六十四卦方位仿此。伏羲八卦圖說《說卦》曰「天地定位﹐山澤通气﹐雷風相薄﹐水火不相射﹐八卦相錯。數往者順﹐知來者逆。是故易逆數也。雷以動之﹐風以散之﹐雨以潤之﹐日以烜之﹐艮以止之﹐兌以說之﹐幹以君之﹐坤以藏之。」丘公云「《易》曰﹕『天地定位﹐山澤通气﹐雷風相薄﹐水火不相射﹐八卦相錯﹐數往者順﹐知來者逆。』此先天八卦方位也。乾坤縱則六子橫﹐其數乾一﹑兌二﹑離三﹑震四﹑巽五﹑坎六﹑艮七﹑坤八。其方則乾南﹑坤北﹑離東﹑坎西﹑震東北﹑巽西南﹐艮西北﹑兌東南。自震至乾爲順﹐自巽至坤爲逆。蓋震始交陰而陽生﹐巽始消陽而陰生。兌﹐陽之長者也﹔艮﹐陰之長。震﹑兌在天之陰﹐艮﹑巽在地之陽﹐故震﹑兌上陰而下陽﹐艮﹑巽上陽而下陰。乾﹑坤正上下之位﹐坎﹑離列左右之門﹐天地之所開辟﹐日月之所出入﹐春夏秋冬﹑晦朔弦望﹑晝夜寒暑﹐莫不由是而推﹐此先天之卦所以爲理气之體也。地法因之以推二十四位生殺之炁﹑二十四气運化之機。明其消息陰陽﹐論其時日干支﹑孤虛旺相﹐以致於用﹐其理極矣。吳公云「此伏羲先天八卦﹐蓋理气之體也。天地定位﹐乾對坤也﹔山澤通气﹐艮對兌也﹔雷風相搏﹐震對巽也﹔水火不相射﹐坎對離也。乾以純陽位居南﹐坤以純陰位居北﹐自乾坤交而男女生。離得坤之正性﹐故中虛﹐有日之象﹐日生於東﹐故正位乎東﹔坎得乾之正性﹐故中滿﹐有月之象﹐生於西﹐故正位乎西。四正旣定﹐然後幹一變爲巽﹐故巽居乾左﹔二變成艮﹐故艮居坎左﹔三變成坤。坤一變爲震﹐故震居坤左﹔二變成兌﹐故兌居離左﹔三變成幹。此變化之序﹐自然之理也。其法自子中至午中爲陽﹐午中至子中爲陰。以六十四卦分布爲圓象﹐以推二十四气之運用。自冬至一陽生而復﹐周流至夏至初而爲幹﹐故自子中至午中爲天地長養萬物之气﹐其數主生。故雷雨居春夏﹐盛茂生發系焉。自夏至一陰生而始﹐流行至冬至初而爲坤﹐故自午中至子中爲天地歸藏之气﹐其數主煞﹐故霜露居秋冬﹐結寔收藏系焉。地法體之﹐以推四序﹑時日﹑支幹﹑五行孤虛旺相之方﹐施之時事。羅經分配花甲﹐裝排八卦之系﹐皆得理气耳。」

文王八卦圖說邵子曰「此文王八卦﹐乃入用之位﹐後天之學也。」《說卦》曰「帝出乎震﹐齊乎巽﹐相見乎離﹐致役乎坤﹐說音悅言乎兌﹐戰乎幹﹐勞乎坎﹐成言乎艮。」「神也者﹐妙萬物而爲言者也。動萬物者莫疾乎雷﹐撓萬物者莫疾乎風﹐燥萬物者莫熯乎火﹐說萬物者莫說乎澤﹐潤萬物者莫潤乎水﹐終萬物始萬物者莫盛乎艮。故水火相逮﹐雷風不相悖﹐山澤通气﹐然後能變化﹐旣成萬物也。」丘公曰「此文王八卦﹐乃入用之位﹐後天之位也。伏羲先天八卦﹐幹生於子﹐坎終於寅﹐坤生於午﹐離終於申﹐以明天之道也。至文王重卦﹐置幹於西北﹐退坤於西南﹐長子用事﹐而長女代母。坎離得位﹐而兌艮爲偶﹐震巽爲用也﹐以應地之方也。蓋兌﹑離﹑巽得陽之多者也﹐艮﹑坎﹑震得陰之多者也﹐是以爲天地用也。幹極陽﹐坤極陰﹐是不用也。以方位言之﹐震﹑兌始交者也﹐故當朝夕之位。坎﹑離交之極者也﹐故當子午之宮。巽﹑艮不交而陰陽不雜也﹐故當中之偏也。乾﹑坤純陰純陽也﹐故爲不用之位也。此後天方位所以始震而終艮也。羅經方位由是而立。其所以推測造化﹐察地理山川以別吉凶﹐蓋有至理存焉。此聖人明體致用之法也。」吳公云「此文王後天八卦方位﹐蓋理气之用也。『帝出乎震』﹐震東方也﹐震爲雷﹐雷奮發而物生﹐春爲陽之始﹐故震居之。『說言乎兌』﹐兌正西也﹐兌爲澤﹐有儲聚之義﹐故爲陰之始﹐故兌居之。震以一陽在下﹐兌以一陰在上﹐故曰始交。『齊乎巽』﹐巽東南也。巽爲風﹐長育萬物﹐故居東南。『成乎艮』﹐艮東北也。艮爲山﹐山結止物。物作於春初﹐而止於冬末﹐萬物之所以成始成終者也﹐故艮居之。艮以一陽在上﹐巽以一陰在下﹐故云不交。『戰乎幹』﹐幹西北也。『致役乎坤』﹐坤西南也。伏羲起乾坤於上下﹐取相交變化物之義。及其成功﹐男女用事﹐有父退居之義。陽以順動﹐故幹順退居西北。坤以逆行﹐故坤逆退處西南。言戰者﹐天地至此﹐肅殺之極。言役者﹐天地至此﹐肅殺之初。幹以純陽老亢﹐坤以純陰老極﹐無生成之意﹐故曰當不用之位。『相見乎離』﹐離正南也﹐夏至陽極陰生﹐故離居之。『勞乎坎』﹐坎正北也﹐冬至陰極陽生﹐故坎居之。坎陽居中﹐故爲交之極。此先天之卦也﹐乃至文王重卦而後用以有行也。地法體之﹐以道造化所以生殺之故﹐辧方正位﹐趨吉避凶﹐良有以也。」原支幹按﹕天干出於河圖。天一生壬水﹐地六生癸水﹔天三生甲木﹐地八生乙木﹔天七生丙火﹐地二生丁火﹔天九生庚金﹐地四生辛金﹔天五生戊土﹐地十生己土。地支出於洛書。子﹑午﹑卯﹑酉得天陽之數﹐居四正。寅﹑申﹑巳﹑亥﹑辰﹑戌﹑丑﹑未得地陰之數﹐而居四隅。陽數奇﹐故各主其一﹔陰數偶﹐故各主其二。辰﹑戌﹑丑﹑未土無定位﹐寄居四隅。原配納陳希夷曰「天干始於甲﹐終於癸﹐河圖生成之數也。地支起於子﹐終於亥﹐洛書奇偶之數也。陽自復始﹐六變而幹陽備﹔陰自姤始﹐六變而坤陰成。合二六之數爲十二辰。夫甲﹑丙﹑戊﹑庚﹑壬﹐陽幹也﹐子﹑寅﹑辰﹑午﹑申﹑戌﹐陽支也﹔乙﹑丁﹑己﹑辛﹑癸﹐陰漧也﹐丑﹑卯﹑巳﹑未﹑酉﹑亥﹐陰支也。法以陽幹配陽支﹐陰漧配陰支。猶木之有榦有枝。以六甲配五子﹐自甲子爲首﹐次第推排﹐而盡於癸亥。仍以干支本數計其成數﹐總其成數干支若干﹐然後以五數除之﹐其餘數以先天河圖像數冠之﹐周其有聲者﹐納之以五行之音﹐是爲六甲納音。聖人推以入用﹐以分金六十位定布於二十四﹐以正五行爲各宮之主﹐以六甲大五行爲緯﹐察其分金之胎﹑養﹑衰﹑死之气﹐定其孤﹑虛﹑旺﹑相之卦﹐內有戊己爲龜甲空亡﹐甲乙爲補接之空﹐以是消息陰陽﹐立葬乘气﹐定命審音﹐今之大五行也。補義甲﹑己﹑子﹑午九﹐乙﹑庚﹑丑﹑未八﹐丙﹑辛﹑寅﹑申七﹐丁﹑壬﹑卯﹑酉六﹐戊﹑癸﹑辰﹑戌五﹐巳亥是四數。符其支幹﹐總成其數﹐卻以五數除之﹐不滿五者作納音。如零一納音屬火﹐零二屬土﹐零三屬水﹐零四屬金﹐零五屬水。惟火﹑水﹑土﹑木無聲﹐故其數異。此納甲取象太陰之義。法先天八卦方位而推之者也。《易》曰「天垂象﹐見吉凶﹐聖人像之。日往則月來﹐月往則日來﹐日月相推而明生焉。」又曰「天地盈虛﹐與時消息。」夫天象之可見者﹐莫如日月﹐故日月麗天而運行﹐寒暑陰陽循環不已。而盈虛消息之理﹐於是而見﹐造化變通之機﹐由是而推。日爲陽之象﹐陽中含陰﹐離二陽在外﹐而一陰居中﹐故離爲日之正體。月爲陰之象﹐陰中含陽。坎二陰在外而一陽居中﹐故坎爲月之正體。蓋日無遲速﹐而月有盈虛﹐卦有變化﹐而時有配納。月本無光﹐麗日而明。以不明之體言之﹐則純陰而象坤﹐晦朔之時也。越三日而哉生明﹐始資日之明而有光﹐因謂之朏﹐陽之初生也。昏見於庚﹐震一○之象也﹐故震納庚。越五日而資日之半明﹐因謂之上弦﹐陽之將半也。昏見於丁兌﹐二○之象也﹐故兌納丁。越十五日﹐與日對﹐資日之全明而大圓﹐因謂之望﹐言三陽具備也。昏見於甲﹐幹三○之象也﹐故幹納甲。又三日而哉生魄﹐與日之望偏而陰始生﹐因謂之魄﹐言陰復生也。晨見於辛﹐巽一●之象也﹐故巽納辛。又五日而生晦﹐半資日之明﹐因謂之下弦﹐言陰生至半也。晨見於丙﹐艮二●之象也﹐故艮納丙。又六日而與日交會﹐日之明全不相資﹐復晦而不明﹐因謂之晦。晝沒於乙﹐坤三●之象也﹐故坤納乙。此一月之消息盈虛也。地法因之﹐以推八卦之變﹐分納各幹於八卦之位﹐用以統十二支之方﹐配以五行之位﹐本乎坎也。洪悟齋理曰「支幹納卦法者﹐坎離得乾坤之中爻﹐中名土之位﹐故納戊巳。戊己者﹐天干之中。戊陽土也﹐納於坎﹐己陰土也﹐納於離﹐從其類也。幹之六位﹐三甲三壬。坤之六位﹐三乙三癸納之。此四干系於乾坤之內外。乾坤﹐諸卦之父母﹐奇偶變化﹐萬物終始皆在焉﹐故始甲乙﹐終壬癸﹐以包六卦。所納之幹﹐括始終也。地理論二十四卦無戊己者﹐除居中央五﹐天地之元根。離外陽﹐故陽外壬配之﹔坎外陰﹐故坤外癸配之。其地支之寅﹑戌﹑巳﹑丑﹑亥﹑未﹑卯﹑辰各從其類納合焉。坎正北爲水﹐申子辰三合水局也﹐故隸於坎﹔離正南爲火﹐寅午戌三合火局也﹐故隸於離﹔震正東爲木﹐亥卯未三合木局也﹐故隸於震﹔兌正西爲金﹐巳酉丑三合金局也﹐故隸於兌。離﹑坎﹑震﹑兌四正也﹐故納幹而配支。乾﹑坤﹑艮﹑巽四隅也﹐故納幹而已。此支各統於卦之義矣。」此以後天八卦輔以支幹而定其方位之次也。按《靑囊經》曰「聖人因八卦以推天時﹐用地支以配天干﹐制爲土圭﹐別理地宜﹐以立人極。」陳希夷釋之曰「八卦爲象數之始﹐天干所以附八卦﹐而地支所以佐天干也。故至人因卦以推時﹐用支以配幹﹐而定其方位之次﹐制爲土圭之器﹐以消息天地孤虛之气﹐蓋自上古伏羲命大撓氏始立八卦之方﹐而先未有支幹也。至堯命羲和考中星﹐始用十二辰位。周公作指南車﹐有其形而無方。至玄女授赤松子﹐始用卦气支幹分配而成二十四位﹐以爲神器。法以天數二十有五﹐扐一以爲體﹐而二十四气備。地數三十﹐去六以爲用﹐而二十四气全。五行生成﹐二气對待﹐北一南二﹐東三西四﹐中五沖气﹐奠居中處。明河圖五行生成之气﹐推洛書九宮推移之迹。制以水北火南﹐木東金西﹐土中生成﹐化育有定序矣。天以一生水﹐坎者水之位也﹐故子正北。癸得地六之陰﹐水之柔也﹐故癸次於子。水不止則流蕩而忘反﹐必土以止之﹐則能生物。丑者土之柔也﹐故醜次於癸。艮爲山﹐土之剛也﹐故艮次子﹑丑而居東北﹐所以代震之施化也。土合而化气﹐將以生木。寅爲稚木﹐故寅次於艮。甲得天三之陽﹐木之剛也﹐故甲次於寅。震者木之旺也﹐故卯居正東。乙得地八之陰﹐木之柔也﹐故乙次於卯。木非土無以盛﹐辰者土之正气﹐故辰次於乙木者﹐陽之穉也。木非旺不能生火﹐故巽爲旺木而次於辰。旺極必齊生﹐所生火也。巳爲火之初气﹐故巳次於巽。丙得天七之火﹐陽之剛也﹐故丙次於巳。離者火之位也﹐故午居正南。丁得地二之陰﹐火之柔也﹐故丁次於午。火旺必有止﹐將以生土也﹐故未次於丁。坤者地之體﹐土之正气也﹐故坤次於未。土旺必生金﹐申者金之初气也﹐故申次於坤。庚得天九之陽﹐金之剛也﹐故庚次於申。兌者金之位也﹐故酉居正西。辛得地四之陰﹐金之柔也﹐故辛次於酉。金非土無以成﹐戊者土之正气也﹐故戊次於辛。金者陰之稚也﹐金不盛不能化﹐故幹爲旺金而次於戊。旺極而化成﹐所以生水也。亥爲水之初气﹐故亥次於幹。壬得天乙之陽﹐水之剛也﹐故壬次於亥。於是二十四位有定方矣。戊己得大地之中﹐天五地十之气﹐故中處以爲金母。金伏天干之戊土﹐而制於地支之午火﹐藏於地支之子水﹐本居子之中也﹐故土圭之器﹐其休以木﹐其用以金﹐而化成於水火。子水丙火寄迹於土中﹐其子午之正中旣定﹐則天地之正气從可知矣。神哉﹗

重刊人子須知資孝地理心學統宗卷七之下江右山人徐善繼述同著原陰陽二十四位所屬陰陽先天卦配洛書﹐值陽數者爲淨陽﹐值陰數者爲淨陰。其支幹各統於卦。此淨陰淨陽之定位也﹐法以先天卦乾南坤北﹑離東坎西四正之卦﹐配洛書戴九履一﹐左三右七之陽數﹐而爲淨陽﹔先天艮﹑震﹑巽﹑兌四隅之卦﹐配洛書二四爲肩﹐六八爲足之陰數﹐而爲淨陰。其支幹亦各統於卦。爲陰陽﹐然不曰陰陽﹐而必曰淨陰淨陽者﹐欲其不相駁雜也。地法因之。故陽龍必須陽向﹐陽水來去則吉﹐而雜陰則凶﹔陰龍必須陰向﹐陰水來去則吉﹐而雜陽則凶﹐本乎此也。按﹕羅經方位﹐以十二位爲陽﹐以十二位爲陰。幹﹑甲﹑乙﹑坎﹑癸﹑申﹑辰﹑離﹑壬﹑寅﹑戌陽位﹐艮﹑丙﹑巽﹑辛﹑兌﹑丁﹑巳﹑丑﹑震﹑庚﹑亥﹑未陰位。蓋法先天方位﹐而配以洛書象數而推明者也。先天卦位乾﹑坤﹑坎﹑離居四正之位﹐陽位也﹔洛書象數一﹑九﹑三﹑七居四陽之位﹐奇數也。故乾﹑坎﹑坤﹑離以居陽位而爲陽﹐甲﹑乙﹑壬﹑癸以配陽卦而爲陽﹐寅﹑戌以陽支而配離從火﹐申﹑辰以陽支而配坎從水﹐故十二位爲陽也。先天卦位震﹑巽﹑兌﹑艮居四隅之位﹐陰位也。洛書象數以二﹑四﹑六﹑八居四陰之位﹐隅數也。故震﹑巽﹑兌﹑艮居陰位而爲陰﹐酉﹑丁﹑庚﹑辛以配陰卦而爲陰。亥﹑未以陰支而配震從木﹐巳﹑丑以陰支而配兌從金﹐故十二位陰也。是陰陽各有十二路﹐而地理家從陰位者﹐陰爲天地之始﹐萬物之母。陰有生生之意﹐而陽無焉﹐故貴陰而賤陽。凡行龍行水﹐將從並朝﹐各得其位而不雜﹐則陰陽和﹐造化備矣。以其位陰陽言之﹐則純陽純陰﹐似若無生意者。以卦气干支之陰陽言之﹐則陽中有陰焉﹐陰中有陽焉。何則﹖乾﹑坎以陽卦從陽﹐宜也﹐而坤﹑離爲陰﹔甲﹑壬以陽幹從陽﹐宜也﹐而乙﹑癸爲陰﹔巽﹑兌以陰卦從陰﹐宜也﹐而艮﹑震爲陽﹔丁﹑辛以陰漧從陰﹐宜也﹐而丙﹑庚爲陽。於是陰陽和而奇偶備﹐此堪興家所以本先天理气﹐而用後天方位也。原五行二十四位所屬五行按宋國師吳公景鸞云「方位五行有三﹕曰正五行﹐乃方位五行也﹔曰八卦五行﹐乃納甲八局配納五行也﹔曰洪範五行﹐乃山頭納音五行也。此三家五行﹐獨四正之宮木東﹑金西﹑火南﹑水北無變易之說﹐餘各有異屬﹐而其用亦不同。以正五行論气﹐以八卦五行論局﹐以洪範五行論音﹐各有所主﹐不可一例也。正五行訣云﹕乾金坤艮土爲宗﹐丑未辰戌土鄕同﹐亥壬子癸北方水﹐寅甲卯乙巽木東﹐巳丙午丁南位火﹐申庚酉辛西金逢。此後天方位正五行﹐本之洛書﹐以天一居北而統亥﹑壬﹑坎﹑癸爲水之正位﹐天九居南而統巳﹑丙﹑離﹑丁爲火之正位﹐天三居東而統甲﹑寅﹑乙﹑震爲木之正位﹐天七居西而統申﹑庚﹑兌﹑辛爲金之位﹔地六居西北之隅而爲幹金之位﹐地二居西南之隅而爲坤土之位﹐天五居中﹐寄旺四季﹐而於辰﹑戌﹑丑﹑未之位﹐乃後天入用之五行﹐萬古不易者也。」八卦五行訣云﹕震庚亥未巽辛木﹐乾甲兌丁巳丑金﹐坎癸申辰皆屬水﹐離壬寅戌火爲眞。坤乙艮丙向屬土﹐八卦五行細論之。此八卦五行﹐以卦配合支幹而論其所屬者也。幹屬金﹐甲納配於幹﹐故甲亦屬金﹔坤屬土﹐乙納配於坤﹐故乙亦屬土﹔艮屬土﹐丙納配於艮﹐故丙亦屬土﹔巽屬木﹐辛納配於巽﹐故辛亦屬木﹔震屬木﹐庚納配於震﹐亥未合於震﹐故庚﹑亥﹑未亦屬木。兌屬金﹐丁納配於兌﹐巳丑合於兌﹐故丁﹑巳﹑丑亦屬金﹔離屬火﹐外陽而內陰﹐幹之外三爻壬配之﹐而壬亦屬火。寅戌以合於離而屬火。坎屬水﹐外陰而內陽﹐故坤之外三爻癸配之﹐而癸亦屬水。申辰以合於坎而屬水。此八卦五行相配之理也。洪範五行又名宗廟五行又名大五行訣曰﹕甲寅辰巽大江水﹐戌坎申辛水亦同。震艮巳山原屬木﹐離壬丙乙火爲宗。兌丁乾亥金生處﹐丑癸坤庚未土中。按《洪範五行論》曰「洪範之理﹐乃以八卦通變﹐演而伸之﹐爲二十四位五行變化之情﹐蓋八卦之變者。甲本屬木﹐納於乾宮﹐與坤交﹐以坤之上下二爻交換幹之上下二爻﹐化成坎象﹐甲隨坎化﹐故屬水也。乙本屬木﹐納於坤宮﹐坤與乾交﹐以干之上下二爻交換坤之上下二爻﹐化成離象﹐乙受離化﹐故屬火也。丙本屬火﹐納於艮宮﹐艮與兌對﹐以兌之下爻交換艮之下爻﹐化成離象﹐丙隨離化﹐故屬火也。丁本屬火﹐納配兌宮﹐兌與艮對﹐以艮之上爻交換兌之上爻﹐化成乾象﹐丁受乾化﹐故屬金也。庚本屬金﹐納配於震﹐震與巽對﹐以巽之下爻交換震之下爻﹐化成坤象﹐庚受坤化﹐故屬土也。辛本屬金﹐納配於巽﹐巽與震對﹐以震之上爻交換巽之下爻﹐化成坎象﹐辛受坎化﹐故屬水也。壬本屬水﹐納配於離﹐離與坎對﹐以離之中爻交換坎之中爻﹐化成乾象﹐壬受乾化﹐本當屬金﹐納於離火﹐火焰金消﹐不能自立﹐退而附於離﹐故屬火也。癸本屬水﹐納配於坎﹐坎與離對﹐以離之中爻交換坎之中爻﹐化成坤象﹐癸受坤化﹐故屬土也。此入於納甲之變。如乾坤以上下二爻交者﹐取象於否泰之義﹐故曰天地定位﹔艮震與巽兌交者﹐取象於咸﹑恆﹑損﹑益之義﹐故曰雷風相薄﹑山澤通气是也。離以中爻交於乾坤﹐乾坤以下爻交於坎離者﹐取象於旣濟之義﹐故曰水火不相射是也。乾坤本乎金土而不變者﹐乃陰陽之宗祖﹐眾卦之父母﹐退身於休明之地﹐老亢而不變也。坎﹑離﹑震﹑兌立於四正﹐水火木金而不變者﹐以子﹑午﹑卯﹑酉正位﹐各專四旺之地﹐宣布四時之令﹐而气化行焉﹐故不變也。艮﹑巽用變者﹐艮土易位於坎震東北之界﹐處身衰丑病寅之間﹐思欲更相代立﹐自然成山而化木也。巽木易位於震離東南之界﹐處身於衰辰病巳之間﹐不能自立﹐反歸於水﹐辰爲墓地﹐並與辰皆水也。亥本屬水﹐因金以生﹐乘代金立﹐故亥變金也。寅本居木﹐因水以生﹐乘代水立﹐故寅變水也。巳本屬火﹐因木以生﹐乘代木立﹐故巳變木也。申本屬金﹐水長生地﹐金反生水﹐故申變水也。辰﹑戌﹑丑﹑未五土之神﹐分爲四季﹐作造化甄陶之至﹐爲厚載之質﹐本不可變。因土以生木﹐木附於土﹐奪土一半爲水。水動土靜﹐辰﹑戌陽之動也﹐故化爲水﹐丑﹑未陰之靜也﹐故仍爲土。此化气五行所由取耳。」蜀忠州太守南泉羅公靑霄曰﹕論天時者百十有餘家﹐各相矛盾。大槪有一二主洪範五行。唐﹑宋﹑元至我明﹐如宋魯珍歷法﹑通書是也。一主正五行﹐則洪理之《歷府》﹑池紀之《克擇通書》是也。粵稽正五行﹐乃生成對待之體﹐理之各具者也。洪範五行﹐乃變化流行之用﹐理之相隔者也。正五行祖伏羲先天之易﹐洪範五行祖文王後天之易﹐先天者造化之原﹐後天者人事之用也。陰陽家始自軒轅徵蚩尢﹐命風後作遁甲﹐命大撓作甲子﹐爲兵家三式﹐曰太乙以知天地﹐曰六壬以知人也﹐曰奇門以知地也。至堯制歷置閏﹐欽若昊天﹐敬授人時。舜在璇璣玉衡﹐以齊七政。夏﹑商﹑周正用三統﹐皆爲人事而設也。若執先天之易以斥後天之易﹐則人必以爲非聖無法矣。彼執正五行﹐斥洪範爲《滅蠻經》者﹐果何所據而生今反古也哉﹗斥洪範者﹐謂其顚例五行﹐以甲﹑寅﹑辰﹑巽﹑辛﹑申屬水﹐艮﹑巳屬木﹐壬﹑乙屬火﹐丁﹑亥屬金﹐庚﹑癸屬土。殊不知納音已先顚倒之矣。如甲﹑乙本木﹐子﹑丑本水﹐納音則以爲海中金﹐以至丙丁寅卯火﹑戊己辰巳木等。於支之納音亦莫不然。而主正五行者﹐何亦不以納音爲非乎﹖蓋洪範五行之旨本於太陰納甲﹐天象昭然可見﹐選擇忌犯陰府﹐亦以納甲化气克化气。如甲己化土﹐克艮﹑丙﹑巽﹑辛水﹔丙辛化水﹐克戊﹑坎﹑坤﹑癸火﹔戊癸化火﹐克震﹑庚﹑亥﹑未金﹔乙庚化金﹐克幹﹑甲﹑丁﹑兌木﹔丁壬化木﹐克離﹑壬﹑寅﹑戌土。以甲爲土﹐以丙辛爲水﹐戊癸爲火﹐乙爲金﹐丁壬爲木﹐離﹑丙﹑午爲土﹐謂非顚倒五行也哉﹖主正五行者﹐皆知忌陰府﹐而顧斥洪範爲非﹐何其明於此而暗於彼耶﹖且地支三合﹐凡陰陽家皆用之﹐正五行以寅爲木﹐以戌爲土﹐洪範五行以寅﹑戌爲水﹐而寅﹑午﹑戌則合成火局﹐寅午戌山皆用之。未聞以寅爲木﹐戌爲土﹐而用木局﹑土局者。正五行以申爲金﹐辰爲土﹐洪範五行以申﹑辰爲水﹐而申﹑子﹑辰則合水局﹐申﹑子﹑辰山皆用之﹐未聞以申爲金﹑辰爲土﹐而用金局﹑土局者。正五行以巳爲火﹐丑爲土而用火局土局者。正五行以亥爲水﹑未爲土。洪範五行以亥爲金﹑未爲土﹐而亥﹑卯﹑未則合成木局﹐亥﹑卯﹑未山皆用之﹐未聞以亥爲金﹐以未爲土﹐而用金局﹑土局者。辰﹑戌﹑丑﹑未大象屬土﹐若年月日時用爲土局﹐則陰陽駁雜不純。要之﹐土寄旺於四時﹐理气生物﹐莫不有土﹐隨在而融會﹐亦各從其類耳。其幹﹑甲﹑丁用亥﹑卯﹑未﹐坤﹑乙﹑壬用申﹑子﹑辰﹐艮﹑丙﹑辛用寅﹑午﹑戌﹐巽﹑庚﹑癸用巳﹑酉﹑丑﹐各年月日時又各有化合之妙﹐不可執一論也。如張氏之女嫁於李氏之男﹐而與之生子﹐則爲李之妻與母矣﹐尙可執其終爲張乎﹖李氏之男贅於張氏之女﹐而與之生子﹐則亦爲張之夫與父矣﹐尙可執其終爲李乎﹖此亦可以罕譬而諭也。蓋太極動而生陽﹐靜而生陰﹐陰變陽合而生水﹑火﹑木﹑金﹑土﹐五气布﹐四時行而生男女。萬物皆一本而萬殊也。太極𨿽有動靜﹐而動靜互爲其根﹐𨿽動靜生陰陽﹐而陰陽互藏其宅。𨿽陰陽生五行﹐而五行互相生克制化﹐斯爲神旡方﹐而易旡體也﹐可以顚倒爲非乎哉﹖大率陰陽造葬﹐以山家墓運爲用神﹐而墓運通常以洪範五行變成流行者爲主本。蓋陰以正五行爲體﹐以洪範五行爲用﹐而造葬人事﹐皆於用上從事云爾。卽以洪範五行作於唐一行﹐傳流外國以滅蠻﹐何遼﹑金﹑元之及盛而不可滅也﹖此立滅蠻之說以斥洪範五行者﹐益見其不經之甚矣﹗今觀《皇極》《範圍》等數﹐壬﹑甲從幹﹐乙﹑癸向坤等例﹐皆洪範納甲旨也。子平六壬趨艮﹑六甲趨干等例﹐皆顚倒五行旨也。易卦五行甲子等例﹐皆錯綜五行旨也。《輟耕錄》論納音﹐《百川學海》等書論洪範大五行﹐皆詳密可據。不知主正五行者曾一一究之否也﹖說洪範五行者盛於唐﹐而唐之袁﹑李﹑楊﹑曾爲陰陽數之宗﹐未聞斥其非也。《皇極》《範圍》衍於宋邵康節﹐乃理數之宗﹐未聞以納甲爲非也。宋輝山《通書》﹐我朝刋入司理監﹐通行天下。劉誠意﹑姚恭靜諸公﹐皆精於陰陽之術者﹐亦未聞斥其非也。洪﹑池二字視前輩所造所見爲何如﹐乃敢立學著書以誤天下也哉﹗顧乃徳《歷正通書》辧之甚明﹐的爲可信。但旣以洪範五行論山運﹐又以正五行論龍運﹐殆不敢明斥洪池之非﹐而遷就引入於正耳。不知山向定穴﹐近而可憑。後龍變換﹐遠而難定。年月日時﹐合山者不合龍﹐合龍者或不合山。卦例不眞﹐補泄相反﹐又非專一精確之論。不若惟主洪範五行﹐專論山運之爲直捷無獘也。予幼侍龍淵﹐先君子無聞斥正五行而主洪範。繼驗用洪範者常迪吉﹐而用正五行者多致凶。及考管﹑郭諸書﹐論洪範者歷歷可考﹐而論正五行者執滯不通。顧乃徳之《歷正》又爲兩可不經之論﹐則終無以解天下之誤矣。乃集諸說切要可用者﹐槪列於後﹐以俟有道者訂之﹐以決天下之疑﹐以定天下之吉凶﹐或於養生送死者未必無小補云。時隆慶戊辰冬十月也。又考宋中散大夫田吾公裕同﹑司天監楊維徳奏編《塋原總錄》﹐首編五行﹐云「洪範者﹐此名大五行﹐蓋五行之變體也﹐古今用之﹐極有徵驗。陰陽之妙﹐有不可詰。此殆如醫家之用五運也﹐故今遵用之。」此與《百川學海》等書之說同。有雙山五行以論山﹑玄空五行以論水﹐皆佐輔龍穴者也。原金卦下六十甲子配六十四卦﹐內除坎﹑離﹑震﹑兌四卦。蓋坎﹑離爲陰陽之樞紐﹐震﹑兌爲日月之門戶﹐寔統於六十四卦內耳。此先天之卦位﹐應周天之節候。地法因之﹐以察生气﹐審孤旺﹐明吉凶者也。重六十而爲百二十分金﹐皆本乎此。按陳希夷云﹕分金之法﹐則以甲﹑丙﹑戌﹑庚﹑壬分隸子﹑寅﹑辰﹑午﹑申﹑戌之位﹔乙﹑丁﹑己﹑辛﹑癸分隸丑﹑卯﹑巳﹑未﹑酉﹑亥之位。陪而重之﹐爲百二十金。其所以隸五行生旺休衰則同一例。其歸藏大卦所用﹐除卻坎﹑離﹑震﹑兌爲本體不用﹐每值戊﹑已位爲本卦之體﹐以次行﹐則甲子配頣﹐丙子配中孚﹐戌子配復﹐庚子得屯﹐壬子得謙﹐此子癸宮之分金卦也。乙醜得睽﹐丁醜得升﹐己醜得臨﹐辛醜得小過﹐癸醜得蒙﹐此丑艮宮之分金卦也。甲寅得益﹐丙寅得漸﹐戊寅得泰﹐庚寅得需﹐壬寅得隨﹐此甲寅宮之分金卦也。乙卯得晉﹐丁卯得解﹐己卯得大壯﹐辛卯得豫﹐癸卯訟﹐此卯乙宮分金之卦也。甲辰得蠱﹐丙辰得革﹐戊辰得夬﹐庚辰得旅﹐壬辰得師﹐此辰巽宮分金之卦也。乙巳得比﹐丁巳得小畜﹐己巳得幹﹐辛巳得大有﹐癸巳得家人﹐此巳丙宮之分金卦也。甲午得井﹐丙午得咸﹐戊午得姤﹐庚午得鼎﹐壬午得丰﹐此午丁宮之分金卦也。乙未得渙﹐丁未得復﹐己未得遁﹐辛未得恆﹐癸未得節﹐此未坤宮之分金卦也。甲申得同人﹐丙申得損﹐戊申得否﹐庚申得巽﹐壬申得萃﹐此申庚宮之分金卦也。乙酉得大畜﹐丁酉得賁﹐己酉得歸妹﹐癸酉得無妄﹐此酉辛宮之分金卦也。甲戌得明夷﹐丙戌得困﹐戊戌得剝﹐庚戌得艮﹐壬戌得旣濟﹐此戌乾宮之分金卦也。乙亥得噬嗑﹐丁亥得大過﹐己亥得未濟﹐癸亥得蹇﹐此壬亥宮之分金卦也。於是一气甲子﹐二气甲戌﹐三气甲申﹐四气甲午﹐五气甲辰﹐六气甲寅﹐隨天而左旋。一元甲子﹐二元丙子﹐三元戊子﹐四元庚子﹐五元壬子﹐隨地而轉。聖人所以別理地宜﹐以立人極﹐寔在於此。六甲渾天候卦上後天卦流行之易﹐入用之卦也。法以雷﹑風﹑火﹑地﹑澤﹑天﹑水﹑山加於八卦之上﹐而成六十四卦。內除乾﹑坤﹑坎﹑離四卦以爲主宰﹐而居無爲之天﹐寔統諸卦之气。以六十四卦配六十甲子而推排爻象﹐運於周天。地法因之以驗吉凶者﹐本乎此也。八宮皆首雷者﹐帝出乎震也。陳彥繹詩云﹕要識穿山虎﹐方行透地龍。渾天開寶鏡﹐金水月相逢。上右圖透地龍。六十龍配卦法﹐以排山九宮掌依八節三奇例﹐分二十四气﹑七十二候﹑上中下三元﹐照依奇門遁甲﹐隨冬﹑夏二至順逆起局﹐尋龍穴所落之宮住。卻看其龍穴干支屬何甲﹐旬頭原在何宮﹐其所占之宮卦名謂之符頭卦﹐卽以其卦移入八宮掌。先尋得龍穴之宮﹐亦移入八宮掌上﹐將符頭卦不拘陰陽﹐一樣順飛﹐加所尋龍穴卦位起﹐依次而加到八節所管之位。以本節所占之卦爲下卦﹐以加來之卦爲上卦﹐看湊成何卦。又看其卦世爻是何渾天持世﹐又穿定何宿﹐卻以七元伏斷演禽歌例加宿﹐要依陽順陰逆加去﹐如日虛月鬼火箕之例﹐方知金﹑水﹑日﹑月﹑三奇﹑祿馬﹑貴人﹑子﹑父﹑才﹑官方位。假如庚子山﹐系冬至節坎卦司令之宮﹐甲午符頭﹐巳亥中局管候﹐卽在排山七宮兌上起甲子﹐順遁得甲午符頭在坎﹐庚子龍穴又到兌﹐就九宮兌變作八宮掌兌。次將九宮甲午符頭坎卦加八宮掌兌﹐次加艮於乾﹐次加震於坎﹐卽住了。見得坐宮節卦。今加震到坎﹐震爲雷﹐坎爲水﹐乃湊成雷水解卦。次看解卦世爻是戊辰﹐渾天穿得七元心宿﹐乃屬月狐之禽。月禽又該加鬼宿於兌上輪起﹐依次而去﹐看爻渾天各得何宿﹐以定金水日月。又看庚子祿在何位﹐甲子在兌﹐順行見三奇逆在何位﹐依六爻渾天﹐挨子父財官亦在何位。詳考六十甲子所用六十卦﹐亦起於遁甲法。如庚子來山起冬至七宮﹐甲子順行﹐庚子在甲午旬內﹐卽從甲子起七宮﹐至甲子在坎﹐便以坎直符。順從坎宮起﹐則庚子臨飛到兌宮爲定﹐則飛坎加在兌宮﹐飛艮加在乾宮﹐飛震加在坎宮。庚子原住坎宮﹐其上有飛震加臨﹐卽成雷水解卦。餘可例推。六十甲子皆以气候起遁。气候起遁成卦﹐卽非私意杜撰而成。且八卦所管莫不均平﹐無多寡闊狹之獘﹐永合天地气候。六十透地龍四吉三奇到方定局甲子三亥七壬大雪上坎卦休一乙五丙六丁七子八父五財四官九六金水日月三。丙子正壬大雪下困卦休三乙二丙三丁四子五父七六財三官一金水日月八。戊子五壬五子大雪中師蒙休四乙八丙九丁一子二父四財七官三日月金水二。庚子正子冬至中解卦休七乙六丙五丁四子四七父無財二八官九金水日月一。壬子七子三癸冬至上解卦休七乙九丙八丁七子一七父無財二八官三金水日月四。乙丑三子七癸小寒上渙卦休二乙一丙九丁八子六九父二七財無官無金水日月三。丁丑正癸小寒下渙卦休二乙四丙三丁二子三九父一二財無官無金水日月六。己丑五癸五丑小寒下未濟謙卦休七乙四丙三丁二子六九一八父一三九財五七官無金水一日月六。辛丑正丑大寒中漸卦休七乙八丙七丁六子五父八六財無官九金水日月三。癸丑七丑三艮大寒上艮卦休一乙二丙一丁九子八父九財六官五金水日月九。丙寅三丑七艮立春上小過休六乙七丙六丁五子無父六九財二官二金水日月八。戊寅五艮立春下謙卦休九乙一丙九丁八子七父九六財無官八金水日月三。庚寅五艮五寅立春下旅卦休九乙一丙九丁八子九三父無財二七官無金水日月三。壬寅正寅雨水中旅卦休二乙五丙四丁三子四七父無財二七官無金水日月三。甲寅七寅三申雨水中艮卦休一乙五丙四丁三子二父三財九官八金水日月三。丁卯三寅七甲驚蟄上無妄卦休四乙九丙八丁七子一父一財二八官九金水日月四。己卯正甲驚蟄上頤卦休八乙九丙八丁七子無父一四財二八官一金水日月五。辛卯五甲五卯驚蟄下隨卦休九乙三丙二丁一子無父九四財二官一金水日月一。癸卯正卯春分中震卦休一乙八丙七丁六子六父九財一七官二金水日月五。乙卯七卯三乙春分中屯卦休三乙八丙七丁六子八父八財無官七金水日月五。戊辰三卯七乙淸明上噬嗑休七乙三丙二丁一子九父四財二官四金水日月四。庚辰正乙淸明上震卦休一乙三丙二丁一子一父四財二官六金水日月七。壬辰五乙五艮淸明下復大過卦休二乙六丙五丁四子七父三九財三七二八官六四金水一日月四。甲辰正辰谷雨下巽卦休一乙七丙六丁五子七父一財九六官二金水日月八。丙辰七辰三巽谷雨中升卦休七乙一丙九丁八子二父四七財三六官二金水日月四。己巳三辰七巽立夏中鼎卦休六乙九丙八丁七子二父無財一四官三金水日月六。辛巳正巽立夏上大過休二乙三丙二丁一子一父九六財二官一七金水日月一。癸巳五巽五巳立夏下巽卦休一乙六丙五丁四子六父九財二八官一金水日月七。乙巳正巳小滿下恆卦休八乙七丙六丁五子二父一財九官一金水日月三。丁巳七巳三丙小滿中蠱卦休三乙二丙九丁八子一父二四財二六官二金水日月六。庚午三巳七丙芒種中丰卦休三乙二丙一丁九子九父二財九官一四金水日月五。壬午正丙芒種上家人休八乙五丙四丁三子二父二財四官九金水日月九。甲午五丙五午芒種上離卦休一乙五丙四丁三子四七父三財六官二金水日月二。丙午正午夏至下明夷休六乙七丙八丁九子一父六財無官二八金水日月四。戊午七午三丁夏至中旣濟休三乙四丙五丁六子六父四財三官二金水日月一。辛未三午七丁小暑中革卦休七乙三丙四丁五子二父二財無官四金水日月五。癸未正丁小暑上離卦休一乙九丙一丁二子一七父二財八官九金水日月二。乙未五丁五未小暑上革否卦休七乙九丙一丁二子二六父二四財無官一八金水月一金水日五。丁未正未大暑下豫卦休四乙五丙六丁七子八父七財三九官二金水日月三。己未七未三坤大暑下晉卦休二乙五丙六一丁七子無父九三財七官八金水日月三。壬申七坤三未立秋中觀卦休三乙六丙七丁八子一父一七財二八官六九金水日月三。甲申正坤立秋中坤卦休一乙六丙七丁八子二父九財九官八金水日月八。丙申五坤五申立秋上否卦休七乙三丙四丁五子一父七財二官二六金水日月五。戊申正申處暑下萃卦休六乙八丙九丁一子二父二九財一官二金水日月七。庚申七甲三庚處暑下坤卦休一乙八丙九丁一子七父二財二官一金水日月一。癸酉三申七庚白露中兌卦休一乙四丙五丁六子七父二八財九官四金水日月八。乙酉正庚白露中歸妹休八乙四丙五丁六子無父二八財九官四六金水日月二。丁酉五庚五酉白露上中孚休四乙一丙二丁三子無父一財無官六九金水日月七己酉正酉秋分上歸妹休九乙六丙九丁一子無父六二財四官一八金水日月七辛酉七酉三辛秋分下履卦休六乙五丙六丁七子二父四一財無官三金水日月八。甲戌三酉七辛寒露下兌卦休一乙四丙五丁六子七父二八財九官四金水日月八丙戌正辛寒露中履卦休六乙一丙二丁三子一父一九財無官六金水日月五。戊戌五辛五戌寒露霜降上需卦休六乙七丙八丁九子七父六七財三九六九官三一金水日二金水月九。庚戌正戌霜降上大有休四乙六丙七丁八子二父一四財九官九金水日月九。壬戌七戌三幹霜降下需卦休七乙三丙四丁五子三父無財二官六金水日月五。乙亥三戌七幹立冬下大有休四乙四丙五丁六子三父二八財七官七金水日月七。丁亥正幹立冬中大壯休二乙一丙二丁三子七父三財九官四金水日月九。己亥五幹五亥立冬小雪中夬需卦休八乙一丙二丁三子一父無財四九官四金水日月四。辛亥正亥小雪上泰卦休三乙六丙七丁八子二父無財二九官九金水日月九。癸亥七亥三壬小雪下幹卦休一乙三丙四丁五子二父七財六官二金水日月五。右吉奇諸局﹐出《素書》﹐取三奇之方﹐四吉之位﹐子﹑父﹑財﹑官之宮﹐山水相映則吉。八卦統六十龍應七十二候坎宮﹕大雪陰﹐甲子坎卦﹑丙子困卦﹑戊子師卦前﹔冬至陽﹐戊子蒙卦後﹑庚子解卦﹑壬子解卦﹔小寒﹐乙丑渙卦﹑丁丑渙卦﹑己丑未濟卦前。艮宮﹕大寒﹐己丑遁卦後﹑辛丑漸卦﹑癸丑艮卦﹔立春﹐丙寅小過卦﹑戊寅謙卦﹑庚寅旅卦前﹔雨水﹐庚寅謙卦後﹑壬寅旅卦﹑甲寅艮卦。震宮﹕驚蟄﹐丁卯無妄卦﹑己卯頤卦﹑辛卯隨卦前﹔春分﹐辛卯噬嗑卦後﹑癸卯震卦﹑乙卯屯卦﹔淸明﹐戊辰噬嗑卦﹑庚辰震卦﹑壬辰復卦前。巽宮﹕谷雨﹐壬辰姤卦後﹑甲辰巽卦﹑丙辰升卦﹔立夏﹐己巳鼎卦﹑辛巳大過卦﹑癸巳巽卦前﹔小滿﹐癸巳巽卦後﹑乙巳恆卦﹑丁巳蠱卦。離宮﹕芒種陽﹐庚午坤卦﹑壬午家人卦﹑甲午離卦前﹔夏至陰﹐甲午離卦後﹑丙午明夷卦﹑戊午旣濟卦﹔小暑﹐辛未革卦﹑癸未離卦﹑乙未革卦前。坤宮﹕大暑﹐乙未萃卦後﹑丁未豫卦﹑己未晉卦﹔立秋﹐壬申觀卦﹑甲申坤卦﹑丙申否卦前﹔處暑﹐丙申萃卦後﹑戊申萃卦﹑庚申坤卦。兌宮﹕白露﹐癸酉兌卦﹑乙酉歸妹卦﹑丁酉中孚卦前﹔秋分﹐丁酉損卦後﹑己酉歸妹卦﹑辛酉履卦﹔寒露﹐甲戌兌卦﹑丙戌履卦﹑戊戌履卦前。乾宮﹕霜降﹐戊戌夬卦後﹑庚戌大有卦﹑壬戌需卦﹔立冬﹐乙亥大有卦﹑丁亥小畜卦﹑己亥夬卦前﹔小雪﹐己亥需卦後﹑辛酉泰卦﹑癸亥幹卦。右六十龍應候遁卦。惟戊子﹑己丑﹑庚寅﹑辛卯﹑壬辰﹑癸巳﹑甲午﹑乙未﹑丙申﹑丁酉﹑戊戌﹑己亥十二龍各有二卦。蓋此十二位正當其交界之處﹐古謂陰陽差錯之龍﹐乃一半屬前節气﹐一半屬後節气﹐必如此今截明白﹐𨿽差錯而亦未嘗不有統屬者也。禽奇金卦總要以透地龍論入首龍脈﹐遁取九宮﹐看三奇在何宮﹐四吉卽金水日月﹑六親﹑人丁卽子位﹑田宅卽父﹑奴僕卽兄弟﹑官貴卽鬼爻﹑貴人﹑祿馬諸吉落在何宮。如在一宮卽看坎山水﹑在二宮卽看坤山水﹑三宮卽看震山水﹑四宮卽看巽山水﹑五宮同二宮﹑六宮卽看幹山水﹑七宮卽看兌山水﹑八宮卽看艮方山水﹑九宮卽看離方山水。若諸吉之方又有奇峯秀水朝應﹐允爲上吉之地﹐所謂收四吉之山﹐發三奇之水﹐迎官就祿﹐趨吉避凶﹐使貴人秉柄﹐祿馬效用﹐鬼劫不侵﹐去孤虛﹐乘旺相﹐屏龜甲﹐皆金卦之玄奧﹐葬法之微機也。廖氏曰「穴向分金有一百二十。空於旬者二十四﹐空於龜甲者二十四﹐爲鬼殺者三十六﹐其可用者三十六。故曰得卦不得金﹐枉費用工心。得金不得卦﹐謾自空閒話。」金卦兩全﹐方爲上吉。然龜甲之穴又有說。若龍合上格﹐勢勇形彊﹐龍气太露﹐宜用龜甲。補注甲壬陽孤﹐乙癸陰虛﹐共二十四位。又龜甲乃戊己二位﹐亦二十四。其鬼煞卽羊刃﹑飛刃是也。靑田誠意劉先生伯溫曰「收五行精靈之气﹐歸藏於穴中﹐不犯克泄﹐以傷其和。召金水日月之英華﹐使照靈於穴上﹐天將護其外﹐三奇孕其胎﹐則神藏而不散矣。布於二十四山者爲明煞﹐隱於六十分金﹑三百六十五度之中者爲曜煞﹐見於砂水之來去爲形殺﹐藏於年月日時者爲星煞。結二十四山及六十分金﹑三百六十五度內﹐以至於砂水之中者﹐以向上消息之﹐使合法度﹐而不致傷制本气之眞。若年月日時之中有星煞無星煞﹐則以年月日時克擇之間﹐求合法度而已。生旺之气﹐行於一十二方﹐卽長生﹑帝旺之位﹐運於年月日時者﹐卽五運六气之順布﹐以向上審五气之生旺﹐以年月審气運之流行﹐俾收生气於穴中﹐斯爲作用之善也。原天星紫微垣以下四垣星圖並步天歌俱見龍法卷中天北極紫微星垣﹐天星之宸極﹐太乙之常居也﹐正臨亥地﹐爲天帝之最尊﹐所以南面而立者也。後有四輔四星居壬﹐勾陳六星居辛﹐六甲六星居幹﹐天綱八星居戌﹐華蓋九星居坎﹐閣道五星居癸﹐咸池五星居醜﹐八轂八星居艮﹐天將軍四星居寅﹐內陛六星居甲﹐司命六貴人在震﹐三師三星在乙﹐天理四星居辰﹐五諸侯居巽﹐內廚二星居巳﹐四貴人四星臨丙﹐帝座二星居午﹐大理二星居丁﹐天槍三星居未﹐女牀三星居坤﹐天棓五星居申﹐陽徳﹑陰徳二星居庚﹐內屏二星居兌﹐天乙﹑柱史﹑女史三星居辛﹐而有左衛七相﹑右衛七將以藩帝室。太階﹑六符以輔治﹐北斗七政以翼垣。其气行於地﹐實爲上吉之壤。地法以亥爲正垣﹐貴南而賤北者﹐從天極而來也。天市垣東府天市星垣﹐天帝泉貨之府司也。中有帝座﹐正臨艮地。有稱﹑斗﹑車﹑舟﹑府庫﹑市樓﹑市肆以實其中﹐貫索﹑宗人﹑左右侍衛。匡衡《列國分野二十四星》曰﹕宋﹑南海﹑燕﹑東海﹑徐﹑吳越﹑齊﹑中山﹑九河﹑河間﹑晉﹑鄭﹑周﹑秦﹑巴﹑蜀﹑梁﹑楚﹑韓﹑西河等藩列四方。貴人一星﹐旁照庚地﹐爲捍衛府庫之官。司命一星正臨丁地﹐爲五福壽命之司。其气行於地﹐實爲上吉之壤。地法以艮爲吉气﹐貴南而賤北者﹐從天星也。少微垣西掖少微星垣﹐士大夫權天帝文章之司府也﹐正居辛兌。中有帝座﹐正臨兌地。西有隨星五﹐爲宮掖。內平四星爲之禦﹐中有虎賁﹑中郎﹑祕府﹑僉史﹑三少從官。左有軒轅長垣爲之藩衛﹐右有帝師﹑帝友﹑客卿﹑博士六星爲之侍禦。後有三臺﹐前有長平。其气行於地﹐寔爲次吉之壤。地法以兌辛爲貴龍吉气﹐從天星也。太微垣南宮太微星垣﹐三光之庭﹐天帝受釐告功之室也。中有五帝座﹐正居北地。太乙﹑五尙書正居巽地。中有郎官﹑三公﹑謁者﹑九卿﹑五侯以輔導帝極。前有明堂三星居巳﹐靈臺三星居午﹐常陳爲耳目之官﹐西將﹑東相各四星爲藩垣﹐東華﹑西華以爲門掖﹐左右執法二星﹐左右掖門二星。後有太陽守﹑太陰守各二星爲衛﹐有張﹑翼﹑軫三宿爲侍。其气行於地﹐實爲次吉之壤。地法以巽﹑丙爲貴龍吉气者﹐從天星也。紫微垣以四貴人臨丙而貴﹐陰徳臨庚而武﹐五尙書臨巽而文﹐天乙臨辛而壽﹐八谷臨艮而富﹐司命臨震而饒財﹐大理臨丁而旺人。天市垣以司祿臨丁而壽﹐貴人臨庚而貴﹐貫索臨巽而富﹐宗人臨丙而旺人﹐車﹑舟﹑斗﹑秤臨辛地而饒財。少微垣以五諸侯臨丁而貴﹐三少臨艮而富﹐虎賁臨震而武﹐僉史臨丙而文﹐長平臨巽而饒財。太微垣以常陳臨艮地而貴﹐郎官臨庚地而富﹐九卿臨辛而饒財﹐三公臨丁地而壽。若此者﹐皆其向背情性也。地法凡狀裁之法﹐悉宜精審。列宿角亢氐房心尾箕﹐斗牛女虛危室壁﹐奎婁胃昴畢觜參﹐井鬼柳星張翼軫。丘公曰﹕地法以二十八宿爲經分度﹐分配八方﹐推之爲二十四路。又以二十八宿分配日月五星﹐緯星之炁分而隸之﹐就分配分野。天禽﹑地獸﹑在人各有主其所﹐以消息陰陽﹐辧其吉凶﹐論其情性﹐按其分野﹐布天星﹐立四正﹐占山川之所產﹐察人物之善惡﹐其理微矣。吳公云﹕二十八宿﹐經星也﹐非二十八宿無以正天下之分度。故春分而星鳥昏中﹐夏至而星火昏中﹐秋分而星虛昏中﹐冬至而星昴昏中。以是占侯四時﹐察詳地紀﹐深爲著明矣。今以二十八宿論之﹐上而在天則有纏度之多寡﹐下而在地有分野之盈縮﹐在人有庶類之司﹐在物有禽獸之肖﹐在星則有列位之配﹐在位則有分金之類矣。《理气心印》。角﹕二星﹐十三少。爲武權﹐爲賊將。在炁爲木﹐在肖爲蛟。步天歌兩星南北正直著﹐中有平道上天田。總是黑星兩相連﹐別有一焉名進賢﹐平道右畔獨淵然。最上三星周鼎形﹐角下天門左平星。雙雙橫於庫樓上﹐庫樓十星屈曲明。樓中五柱十五星。三三相聚如鼎形。其中四星列名衡﹐南門樓外兩星橫。補注角宿主布君之威信。平道主天子八達之衢。天田主內封建。進賢主卿相舉逸才﹐又主吏部之事。周鼎主國之神器﹐占運祚。天門主朝聘。平星廷尉之象。庫樓﹐其六大星爲庫﹐南四星爲樓﹐兵車之府﹐亦名衡﹐主陳兵。南門﹐天之外門也﹐主守兵﹐亦主夷狄。亢﹕四星﹐九度。爲賊病﹐爲蠱毒。在炁爲金﹐在肖爲龍﹐其在气也爲暗金。步天歌四星恰似彎弓狀﹐大角一星直上明。折威七子亢下橫﹐大角右左攝提星。三三相聚如鼎形﹐折威下左頓頑星﹐兩个斜安黃色精。頑西二星號陽門﹐色若頓頑直下存。補注亢宿主疾疫。大角主天王座也。折威主斬殺﹐攝提夾輔帝座也﹐主九卿。頓頑主考察囚犯情僞狀。陽門主邊塞險陰之地。氐﹕四星﹐十六度半。在气爲土﹐在肖爲貉。步天歌四星似斗側量米﹐天乳氐上黑一星﹐世人不識稱無名。一个招搖梗河上﹐梗河橫列三星狀。帝席三黑河之西﹐亢池六星近攝提。氐下眾星騎官出﹐騎官之眾二十七。三三相聚十欠一﹐陣車氐下騎官次。騎官下三車騎位﹐天輻兩星立陣旁﹐將軍陣裏震威霜。補注氐宿主天子之路寢。天乳主甘露。上黑主明兵。梗河﹐天子以備不虞﹐主兵喪。帝席主天子宴樂﹑獻壽之所。克池主舟楫迎送。騎官主天子騎土之象。陣車﹐騎官之上都車馬之將也。天輻主鸞駕﹐將軍主騎將。房﹕四星﹐五度半。在炁爲日﹐在肖爲兔。步天歌四星直下主明堂﹐鍵閉一黃斜向上。鉤鈐兩个近其旁﹐罰有三星值鍵上﹐兩咸夾罰似房狀。房下一星號爲日﹐從官兩个日下出。補注房宿主布政官也。鍵閉主閉藏。鉤鈐房之鈐鍵﹐天之管鑰。旁罰主皮金贖罪﹐兩咸各四星﹐爲房之戶﹐主防淫泆也。爲日﹐主明徳耳。心﹕三星﹐五度。爲營室﹐在炁爲月﹐在肖爲狐。步天歌三星中央色最深﹐下有積卒共十二﹐三三相聚心下是。補注心宿中星爲天子﹐前星爲太子﹐後星爲庶子。積卒主五營軍士。尾﹕九星﹐十七度。爲不和﹐爲賊盜﹐在炁爲火﹐在肖爲虎。步天歌九星如鉤蒼龍尾﹐下頭五黑號龜星。尾上天江四橫是﹐尾東一个名傅說。傅說東畔一魚子﹐龜西一星是神宮﹐所以列在后妃中。補注尾宿后妃之府﹐在官之傷也。龜星主國吉凶﹐亦主水旱。大江主水﹐亦主關道。傅說主後宮﹐傅說所嗣。魚子主水旱﹐亦主魚。神宮解衣內望。箕﹕四星﹐十度。爲口舌﹐爲公訟。在炁爲水﹐在肖爲豹。步天歌四星形狀如簸箕﹐箕下三星名木杵。箕前一黑是糠秕。補注箕宿后妃之位﹐主八風﹐並口舌蠻夷。木杵主丰歉。下糠同糠秕﹐與杵星同。斗﹕六星﹐二十四度。爲文職﹐爲科名。在炁爲木﹐在肖爲獬。步天歌六星其狀似北斗﹐魁上建星三相對。天弁建上三三九﹐斗下團圓十四星。𨿽然名鱉貫索形﹐天雞建背雙黑星。天鑰柄前八黃精﹐狗國四方雞下生。天淵十星鱉東邊﹐更有兩狗斗魁前。農家丈人鬥下眠﹐天淵十黃狗色玄。補注斗宿爲宰相﹐酌量政事之宜﹐尢主天子之事。斗卽斗南六星也。建主爲謀事。天弁市官之長。建上主列肆。鱉爲水﹐𨿽主水旱。天雞主候時。天鑰主鎖鑰關閉。狗國主鮮卑﹑烏桓﹑沃沮。天淵主海中魚鱉﹐亦主水旱。兩狗主吠守﹐防姦回也。丈人主稼穡。天淵與前同。牛﹕六星﹐七度。爲尙﹐爲僧道。在气爲金﹐在肖爲牛。其地殺也爲暗金。步天歌六星近在河岸頭﹐頭上𨿽然有兩角﹐腹下從來欠一腳。牛下九黑是天田﹐田下三三九坎連。牛上直建三河鼓﹐鼓上三星號織女。左旗右旗各九星﹐河鼓兩岸左邊明。更有四黃名天桴﹐河鼓直下如連珠。羅堰三烏牛東居﹐漸臺四星如口形。輦道東足下五丁﹐輦道漸臺在河滸﹐欲得見時近織女。補注牛宿主牛﹐天田主天子京內之田。九坎﹑河鼓﹑織女﹑天桴主定漏刻。羅堰主蓄水。漸臺主漏刻﹑律呂之事。輦道主天子嬉遊之道。女﹕四星﹐十一度半。爲巧藝﹐爲淫亂。在气爲土﹐在物爲蝠。步天歌四星如箕主嫁娶﹐十二諸侯在下陳。先從越國向西論﹐東西兩周次三秦。雍州南下雙雁門﹐代國向西一晉伸。韓魏各一皆北輪﹐楚之一國魏西屯。楚城南畔獨燕軍﹐燕西一郡是齊鄰。齊北兩邑平原君﹐欲知鄭在越下存﹐十六黃星細區分。五个離珠女上星﹐敗瓜之上瓠瓜生﹐兩个各五瓠瓜明。天津九个彈弓形﹐兩星入牛河中橫。四个奚仲天津上﹐七个仲側扶筐星。補注女宿天之府也﹐亦主媍女之位﹐亦主女工及產阨。越﹑周﹑秦﹑雙雁﹑代也。代國﹑晉﹑韓﹑魏﹑楚﹑燕﹑齊﹑趙﹑鄭有變﹐各以其國。離珠﹐須女之藏也。敗瓜主種值。瓠瓜主陰謀果食。天津主關梁﹐亦主水溪。右車正也。扶筐主蠶事。虛﹕二星﹐九度半。爲哭泣﹐爲喪狗。在炁爲日﹐在肖爲鼠。步天歌上下各一如連珠﹐命祿危非虛上呈。危虛之下哭泣星﹐哭泣雙雙下壘城。天壘團圓十三星﹐敗臼四星城下橫﹐臼西三个離瑜明。補注虛宿﹐冡宰之象﹐亦主死喪。命主行罰﹐司祿主爵祿。司危主驕佚﹐司非主愆過。哭泣主號哭。壘城主北夷﹑仃伶﹑匈奴。敗臼如哭泣﹐亦主饑兵。離瑜主媍人服飾。危﹕三星﹐十八度。爲蓋屋﹐爲離宮。在炁爲月﹐在肖爲燕。步天歌三星不直曲爲之﹐危上五黑號人星。人旁三四杵臼形﹐人上七星號車府。府上天鉤九黃晶﹐鉤上五烏子造父。危下四星號墳墓﹐墓下四星斜對虛。十个天錢梁下橫﹐墓旁兩星能蓋屋﹐身著黑衣危下宿。補注危宿義略同虛。人星主靜眾庶﹐防淫。杵主軍糧﹐亦主丰歉。舊同臼﹐此星能仰能覆。車府﹐兵車之府。天鉤主乘輦服飾法式。造父禦官也。墳墓主喪葬之事。虛梁主園陵寢廟﹐非人所處。天錢主財帛之聚。蓋屋主天子所居之室。室﹕二星﹐十七度。爲廟食﹐爲王侯。在炁爲火﹐在肖爲豬。步天歌兩星上有離宮出﹐遶室三雙有六星。下頭六个雷電形﹐壘壁陣次十二星。十二兩頭大似井﹐陣下分布羽林軍。四十五卒下爲羣﹐軍西四星多難論。仔細歷歷看區分﹐三粒黃金名鈇鉞﹐一个眞珠北落門。門東人魁九个子﹐四門一星天网是。雷旁兩黑土公吏﹐螣蛇室上二十一。補注室宿天子之宮。離宮天子之別宮。雷電主興雷動蟄﹐壘壁羽林之垣壘也。羽林﹐天軍也。鈇鉞亦誅夷。眞珠主非常以候兵。人魁主張禽獸之官。网主武帳﹐天子遊獵之會所。公吏主土工官。螣蛇主水虫。壁﹕二星﹐十度。爲文章﹐爲祕府。在炁爲水﹐在肖爲貐。步天歌兩星下頭是霹靂﹐霹靂五星橫著行。雲雨次之日四方﹐壁上天廐十圓黃﹐鈇鑕五星羽林旁。補注壁宿圖書之府。霹靂主興雷。雲雨主水旱。天廐天馬之廐﹐今驛亭也。鈇鑕主斬蒭飼牛馬。奎﹕十六星﹐十七度半。爲文藻﹐爲書府。在炁爲木﹐在肖爲狼。步天歌腰細頭尖如破鞋﹐一十六星遶鞋生。外屏七烏奎上橫﹐屏下七星天混明。司空左畔土之精﹐奎上一星軍南門。河中六个閣道行﹐附路一星道旁明。五个吐花王良星﹐王良近上一策名。天策天混與外屏﹐一十五星皆不明。補注奎宿﹐天之武庫也。外屏﹐天混之蔽也﹐主人安危。下混同天混。司空主水土之事。南門主軍出入。閣道﹐天子遊別宮之道。附路備閣道之敗復。王良﹐天子之禦官也。策士﹐天子僕禦。婁﹕三星﹐十三度。爲聚眾﹐爲代文。在炁爲金﹐在肖爲狗。其在炁也爲暗金。步天歌三星不勻適一頭﹐左更右更烏夾婁。天倉六个婁下頭﹐天庾三星天倉腳﹐婁下十一將軍侯。補注婁宿爲興兵聚眾。左更右更牧師也。天倉谷藏也。天庾積粟之所。軍侯主武兵。胃﹕三星﹐十四度半。爲倉庫﹐爲商賈。在炁爲土﹐在肖爲雉。步天歌三星鼎足河之次﹐天廩胃下敍四星。天囷十三如一形﹐河中八星名大陵。陵北九个天船名﹐陵中積屍一个星﹐積水船中一个精。補注胃宿五穀之倉。天廩主積黍稷以供祭祀。天囷主給禦糧。大陵主陵墓。天船主渡﹐亦主水旱。積屍明則人死如山。積水主候水災。昴﹕七星﹐十一度。爲白衣﹐爲儒林。在炁爲日﹐在肖爲雞。步天歌七星一聚寔不少﹐河西月東各一星。月下五黃天陰名﹐陰下六星蒭藳營。營中十六天苑形﹐河裏六星名捲舌。舌中黑點天讒星﹐礪石舌旁斜四丁。補注昴宿天之日也﹐河﹑月並主女人災福。天陰主從天子弋獵之臣﹐預陰謀也。蒭藳供羊馬之食。天苑天子之苑囿。捲舌主知讒侫。讒星主讒侫之事﹐乃讒侫臣妾。礪石主礪鋒刃。畢﹕八星﹐十六度。爲獵弋﹐爲遊田。在炁爲月﹐在肖爲烏。步天歌恰似丫叉八星出﹐附耳畢股一星光。天街兩星畢背旁﹐天節畢下八烏幢。畢上橫列六諸王﹐王下四皂天髙星。節下團圓九州島城﹐畢口斜對五車口。車有三柱任從橫﹐車中五个天潢精。潢畔咸池三黑星﹐天關一星車腳邊。參旗九个參車間﹐旗下直建九斿連﹐斿下十三烏天園﹐九斿天園參腳邊。補注畢宿天之雨師﹐亦主邊兵。附耳主聽得失。天街主國界也﹐南爲華﹐北爲夷。天節使臣所持。諸王主藩屏王室。天髙主望氛侵。州城未詳。五車﹐天子兵車捨也。天潢主河梁濟渡之處。咸池﹐魚囿也。天關主邊塞事。參旗主候變禦難。九斿主邊軍進退。天園主植菜疏之所。觜﹕三星﹐一度。爲葆旅﹐爲行商。在炁爲火﹐在肖爲猴。步天歌三星相近參差﹐嘴上坐旗直指天﹐尊卑之位九相連。司怪曲立坐旗邊﹐四烏大近井鉞前。補注觜宿主五穀軍儲。坐旗主別君臣尊卑之位。司怪與天髙同。參﹕十星﹐九度。爲斬艾。在炁爲水﹐在肖爲猴。步天歌總有十星觜相授﹐兩肩雙足三爲心。伐有三星足裏深﹐玉井四星右足陰。屏星兩扇井南襟﹐軍井四星屏上吟。左足下四天廁臨﹐廁下一物天屎沈。補注參宿爲忠良孝謹之子。伐主鮮卑﹑戎﹑狄之國。玉井﹐水象也。屏爲屏風﹐主人安危。軍井﹐行軍之井也。天廁﹐主人安危。下屎同。井﹕八星﹐三十一度。爲水患﹐爲行舟。在炁爲木﹐在肖爲犴。步天歌八星橫列河中靜﹐一星名鉞井邊安。兩河各三南北正﹐天樽三星井上頭。樽上橫列五諸侯﹐侯上北河西積水。欲覓積薪東畔是﹐鉞下四星名水府。水府東邊四星序﹐四瀆橫列南河裏。南河下頭是軍市﹐軍市團圓十三星。中有一个野雞精﹐孫子丈人市下列。各立兩星從東說﹐閼丘三个南河中。丘下一狼光逢茸﹐左邊九个彎弧弓﹐一矢擬射頑狼胸。有个老人南極中﹐春秋出來壽無窮。補注井宿主水源﹐亦諸侯帝戚王公之位。鉞﹐主伺奢淫而斬之。兩河﹐南河主火﹐北河主水。天樽主盛饘粥以給貧餒。諸侯常爲帝定疑議。積水以伺酒用。積薪以備庖用。水府主瀉溢流。四瀆﹕江﹑淮﹑河﹑濟。軍市﹐天軍貿易之市。野雞﹑孫子皆侍丈人之側﹐不見爲災。丈人主壽考之臣。閼丘﹐天子之雙闕﹐諸侯之兩觀也。狼爲野將﹐主殺掠。弧弓以備盜賊。老人﹐秋春之日見於丙﹐春分之日沒於丁。鬼﹕五星﹐三度。爲淫詞﹐爲妖孽。在炁爲金﹐在肖爲羊﹐在气爲暗金。步天歌四星形方似木櫃﹐中央白者積屍气。鬼上四星是爟位﹐天狗七星鬼下是。外廚六間柳星次﹐天社六个弧東倚﹐社東一星是天紀。補注鬼宿主死亡﹑疾病。積屍主死喪。爟主烽火。天狗以守賊也。廚﹐天子之外廚也。天社能平水土。天紀主知禽獸也。柳﹕八星﹐十四度。爲木果﹐爲器皿。在炁爲土﹐在肖爲獐。步天歌八星頭曲垂似柳﹐近上三星號爲酒﹐宴享之酺五星守。補注柳宿﹐主飲食﹑倉庫﹑酒醋之位。酒﹐主酒。星﹕七星﹐七度。爲吉事﹐爲非橫。在炁爲日﹐在肖爲馬。步天歌七星如鉤柳下生﹐星上十七軒轅明。軒轅東頭西內平﹐平下三个名天相﹐相下稷星橫五靈。補注星宿主后妃禦女之位﹐爲賢士。軒轅主雷雨之神﹐後宮之象也。內平﹐平罪之官。天相﹐丞相之象也。稷星﹐主農政也。張﹕六星﹐十九度。爲遠客﹐爲分離。在炁爲月﹐在肖爲鹿。步天歌六星似軫在星旁﹐張下只是有天廟。十四之星冊四方﹐長垣列在上頭光。補注張宿主太廟﹑明堂﹑禦史之位。太廟﹐天子之祖廟。長垣主界域﹐及胡夷。翼﹕二十二星﹐十九度。爲觴客。在炁爲火﹐在肖爲蛇。步天歌二十四星大難識﹐上五下五橫著行﹐中間六个恰似張﹐更有六星在何處﹖三三相連張畔附﹐必若不能分處所﹐更請向前看野取。五个黑星翼下頭﹐欲知名字是東甌。補注翼宿﹐主北道文藉。東甌﹐蠻夷星也。軫﹕四星﹐十八度半。爲車服﹐爲警蹕。在炁爲水﹐在肖爲蚓。步天歌四星似張翼相近﹐中間一个長沙子﹐左轄右轄附兩星﹐軍門兩黃近翼是﹐門下四个土司空﹐門東七星靑丘子。靑丘之下名器府﹐器府之星三十二。以上便爲太微宮﹐黃道向上看取是。補注軫宿主車騎。司空主土工。丘子﹑東甌同。器府﹐樂器之府也。右二十八宿並四垣懸象於天﹐其說本之《天文志》者如此。地法因之﹐以察其气之所主何如耳。二十八宿疊見南方午位﹐卽中星也正月上旬日在女﹐初昏胃見南方午位﹔中旬日在虛﹐初昏昴見南方午位﹔下旬日在危﹐初昏畢見南方午位。二月上半月日在室﹐初昏觜見南方午位﹔下半月日在壁﹐初昏參見南方午位。三月上半月日在奎﹐初昏井見南方午位﹔下半月日在婁﹐初昏鬼見南方午位。四月上旬日在胃﹐初昏柳見南方午位﹔中旬日在昴﹐初昏星見南方午位﹔下旬日在畢﹐初昏張見南方午位。五月上半月日在觜﹐初昏翼見南方午位﹔下半月日在參﹐初昏軫見南方午位。六月上半月日在井﹐初昏角見南方午位﹔下半月日在鬼﹐初昏亢見南方午位。七月上旬日在柳﹐初昏氐見南方午位﹔中旬日在星﹐初昏房見南方午位﹔下旬日在張﹐初昏心見南方午位。八月上半月日在翼﹐初昏尾見南方午位﹔下半月日在軫﹐初昏箕見南方午位。九月上半月日在角﹐初昏斗見南方午位﹔下半月日在亢﹐初昏牛見南方午位。十月上旬日在氐﹐初昏女見南方午位﹔中旬日在房﹐初昏虛見南方午位﹔下旬日在心﹐初昏危見南方午位。十一月上半月日在尾﹐初昏室見南方午位﹔下半月日在箕﹐初昏壁見南方午位。十二月上半月日在斗﹐初昏奎見南方午位﹔下半月日在牛﹐初昏婁見南方午位。二十八宿分野子自須女八度﹐至危十五度﹐凡三十度有奇﹐爲齊之分野﹐屬靑州﹐今山東登州﹑萊州﹑濟南﹑東昌之地是也。醜自南斗十二度至須女七度﹐凡三十度有奇﹐爲吳越之分野﹐屬揚州﹐今南京﹑鳯陽等十四府﹐浙江杭州等十一府﹐江西南昌等十三府﹐廣東廣州等十府﹐廣西梧州之地是也。寅自尾十度至南斗十一度﹐凡三十度有奇﹐爲燕之分野﹐屬幽州﹐今京師北直隸﹑河間﹑保定﹑永定﹑永平﹑隆慶﹑宣府﹑保安﹑遼東之地是也。卯自氐五度至尾九度﹐凡三十度有奇﹐爲宋之分野﹐屬豫州﹐今南直隸﹑丰沛之地是也。辰自軫十二度至氐四度﹐凡三十度有奇﹐爲鄭之分野﹐屬兗州﹐今河南開封﹑汝寧之地是也。巳自張十七度至軫十一度﹐凡三十度有奇﹐爲楚之分野﹐屬荊州﹐今河南南陽﹑陜西漢中﹑湖廣武昌等十府﹐均州﹑四川夔州半入﹐廣西桂﹑柳﹑寧之地是也。午自柳九度至張十六度﹐凡三十度有奇﹐爲周之分野。屬營州﹐今河一府柳﹐貴州銅仁星﹐張屬河南之南陽。未自東井十六度至柳八度﹐凡三十度有奇﹐爲秦之分野﹐屬雍州﹐今河南洛陽﹑陜西都司西平﹑鞏昌﹑延溪﹑寧夏﹐雲南鶴慶等軍民府之地是也。申自畢十二度至東井十五度﹐凡三十度有奇﹐爲晉﹑魏之分野﹐屬梁州﹐一曰益州﹐今山西太原﹑大同﹑平陽﹑澤潞﹑四川順慶﹑於藩﹑疊溪﹑雲南十五府﹑貴州銅仁八府之地是也。酉自胃七度至畢十一度﹐凡三十度有奇﹐爲趙之分野﹐屬冀州﹐今北直隸順徳﹑廣平之地是也。戌自奎五度至冑六度﹐凡三十度有奇﹐爲魯之分野﹐屬徐州﹐今山東兗州之地是也。亥自危十六度至奎四度﹐凡三十度有奇﹐爲衛之分野﹐屬並州﹐今北直隸大名﹐河南彰徳府﹑懷慶﹑衛輝之地是也。气布於地此天星下臨之妙用也。蓋星者﹐气之淸而上者也﹔地者﹐气之濁而下者也。故天分星宿﹐地列山川﹐气行於地﹐形麗乎天﹐《經》所謂「天有象﹐地有形﹐上下相須而成一體」者也。故羅經二十四位﹐各有天星主之﹐星吉則吉﹐星凶則凶。幹配天廐星﹐又曰節越﹐曰北極﹐曰亢陽。坤配天鉞星﹐又曰陰玄﹐曰玄戈﹐曰老陰。坎配天壘星﹐又曰陽光﹐曰太陰。離配天廟星﹐又曰陽權﹐曰天馬﹐曰太陽﹐曰遊魂。辰配天罡星﹐又曰亢金。戌配天魁星﹐又曰婁金﹐曰鼓盆。申配天闋星﹐又曰傳送。寅配天棓星﹐又曰功曹。甲配天苑星﹐又曰天統﹐曰陰機。乙配天官星﹐又曰官騎。壬配天輔星﹐又曰陰權。癸配天漢星﹐又曰陰光﹐曰搖光﹐曰北道。艮配天市垣陽樞星﹐亦曰天樞。巽配太乙星﹐亦曰陽旋。卯配陽衡星﹐亦曰天理﹐曰阿香﹐曰天命廉貞。酉配少微星﹐亦曰陽闓。亥配天皇星紫微垣﹐亦曰天門。巳配天屏星﹐亦曰天堂﹐曰明堂﹐曰赤蛇。未配天常星﹐又曰鬼金。丑配天廚星﹐亦曰牽牛﹐曰牛金。庚配天漢星﹐亦曰陰衡。辛配天乙星﹐亦曰陰旋。丙配天貴星﹐亦曰太微陰樞。丁配天柱星﹐亦曰南極﹐曰壽星。此四垣諸星﹐照臨四方﹐以主庶徵。地法因之﹐以明其善惡﹐察其吉凶。所謂天光下臨﹐地徳上載﹐此之謂也。原三易按陳摶曰﹕三易穴卦內祕之法﹐法以太極爲太易之統﹐陰陽爲八卦之機﹐天陰﹑天陽﹑地柔﹑地剛分爲四象﹐少陰﹑太陽﹑少陽﹑太陰﹑太剛﹑少柔﹑少剛﹑太柔列處八極。天元連山六十四卦﹐以坎﹑離﹑震﹑兌分歸四仲﹐以主二十四气﹐而周流三百六十五度四分度之一﹐以成一歲之紀。以章﹑會﹑統﹑元而歷四千六百一十七歲﹐以成一元之易者﹐此六十四卦之用也。地元歸藏六十四卦﹐以冬至﹑夏至﹑秋分﹑春分之日居於四正﹐以定十二月卦。以月卦分爲七十二候﹐以一水﹑二火﹑三木﹑四金﹑五土﹑六水﹑七火﹑八木﹑九金﹑十土﹐分隸八方。以六十四卦分定﹐以推气朔之會。此六十四卦之用也。人元周易﹐以先天﹑後天分布方圓卦象。圓布者則幹盡於午中﹐坤盡於子中﹐離盡於卯中﹐坎盡於酉中。陽生於子而極於午﹐陰生於午而極於子﹐故其陽在南﹐其陰在北﹐所以對待陰陽﹐櫜鑰天地者﹐六十四卦之用也。堪輿之所用卦者﹐不外乎此。以連山而觀天象之盈縮﹐以歸藏而推气候之孤虛﹐以周易而乘地气之吉凶。用气以應曜﹐用陽以相陰﹐用虛以制殺﹐用相以迎生。使五運不僭﹐六气無倚﹐三奇當途﹐四吉順度﹐龜甲逢生﹐空亡逢死﹐九九有气﹐六六無侵。於是六气順成﹐八卦變化﹐五行顚倒﹐大地七寶﹐其气順時應﹐機動神隨﹐無有端倪矣。原孤虛旺相按李簽云「五气孤虛旺相﹐亦從卦气而分。幹三陽也﹐以中爻爲本卦之體﹐分上下二爻於甲幹﹐是二陽也。二陽爲亢﹐故爲陽之孤气。坤三也﹐以中爻爲本卦之體﹐分上下二爻於乙幹﹐是二陰也。二陰爲極﹐故爲陰之虛气。震陽卦而陰爻﹐陽下而陰上也﹐以中爻爲本卦之體﹐分上下二爻於庚幹﹐一陰一陽交合之象也﹐故爲陽之相气。巽陰卦而陽爻﹐陽上而陰下也。以中爻爲本卦之體﹐分上下二气於辛幹﹐一陰一陽交合之象也﹐故爲陰之相气。坎陽卦而陰爻﹐陽內而陰外也。以中爻爲本卦之體﹐分上下二爻於癸幹﹐是二陰也。二陰爲極﹐故爲陰之虛气。離陰卦而陽爻﹐陰內而陽外也。以中爻爲本卦之體﹐分上下二爻於壬幹﹐是二陽也﹐二陽爲亢﹐故爲陰之孤气。艮陽卦而陰爻﹐陽上而陰下也。以中爻爲本卦之體﹐分上下二爻於丙幹﹐一陰一陽交合成像也﹐故爲陽之旺气。兌陰卦而陽爻﹐陰上而陽下也。以中爻爲本卦之體﹐分上下二爻於丁幹﹐一陰一陽交合象也﹐故爲陰之相气。是故幹納於甲甲爲陽幹之首﹐坤納於乙乙爲陰漧之首﹐震納庚﹐巽納辛﹐離納壬﹐兌納丁﹐坎納癸﹐艮納丙。陽卦從陽幹﹐陰卦從陰漧也。於是天陰﹑天陽﹐地剛﹑地柔﹐一辟一闔﹐生成有定﹐變化無窮。地法用相以制孤﹐用旺以制虛﹐避孤虛於本山﹐乘旺相於異域﹐以復﹑姤﹑臨﹑遁推天運﹐以艮﹑兌﹑震﹑巽乘地气﹐以甲﹑丙﹑戊﹑庚﹑壬爲陽﹐分配子﹑寅﹑辰﹑午﹑申﹑戌之位﹐以乙﹑丁﹑巳﹑辛﹑癸爲陰﹐分配丑﹑卯﹑巳﹑未﹑酉﹑亥之位﹐推排一百二十分金﹐驗其孤虛旺相之卦﹐以爲就趨之方。中有戊﹑己一十二位﹐爲龜甲之煞。釋義戊己二幹本無正位﹐寄旺四季﹐無可以爲生之基﹐故爲龜甲﹐猶龜甲之堅﹐气之所不行者﹐綱紀於支气而不行乎天﹐以從地故也。乃十二位地支之中也﹐有六甲補气﹐二十四位爲孤虛之空亡甲乙乾坤之天干﹐气本孤虛。又甲子之旬﹐甲戍﹑乙亥爲補气﹔甲午之旬﹐甲辰﹑乙巳爲補气﹔甲辰之旬﹐甲寅﹑乙卯爲補气﹔甲寅之旬﹐甲子﹑乙丑爲補气也﹐故曰日辰不完﹐故爲孤虛。其行地之際﹐天陽地陰﹐俱有其气﹐故有二十四位也﹐獨有胎﹑養﹑生﹑旺四气堪用水﹑土生申﹐旺子﹐胎午﹐養未。火生寅﹐旺午﹐胎子﹐養丑。木生亥﹐旺卯﹐胎酉﹐養戌。金生巳﹐旺酉﹐胎卯﹐養辰也。而一气甲子﹐厥陰生气司之﹔二气甲戌﹐太陽飛气司之﹔三气甲申﹐陽明收气司之﹔四气甲午﹐太陽化气司之﹔五气甲辰﹐少陽長气司之﹔六气甲寅﹐少陰舒气司之。所以演天運﹐行地气也。其卦則隨分金位下所屬先天大卦裝排﹐定其孤虛旺相。先天卦位﹐乾一﹑兌二﹑離三﹑震四﹑巽五﹑坎六﹑艮七﹑坤八。分爲八卦之位﹐則乾南﹑坤北﹑離東﹑坎西﹑巽西南﹑震東北﹑兌東南﹑艮西北。就以干一﹑兌二﹑離三﹑震四﹑巽五﹑坎六﹑艮七﹑坤八倍而重之﹐加於先天八卦之上﹐爲六十四卦。期間遇孤虛旺相四气消息之﹐除乾﹑坤﹑坎﹑離四卦不用﹐餘六十卦﹐分紀於六十甲子之位﹐數往者順﹐知來者逆也。期間遇震﹑巽﹑兌﹑艮成卦六爻者爲旺相﹐值乾﹑坤﹑坎﹑離成卦者爲孤虛。卽此而推﹐思過半矣。其五气之法﹐以天元六气﹑地元五行﹑人元六甲定其向首長短﹑闊狹﹑彊弱﹑布气﹑行辰﹑迎殺﹑探鬼﹑操神﹑收山﹑用水﹐以爲人利用者﹐地之宜也。夫形麗於天﹐气行於地﹐其孤虛旺相﹐亦驗於理而已。原天度黃道土圭所以測日定方﹐立向分金﹐必上合宿度之眞﹐下準山川之位﹐功用非小。此而有差﹐禍福千里。所謂知輕重必準於權衡﹐爲方圓必法於規矩。而地理之於羅經﹐亦權衡規矩者爾﹐可不深究其的焉﹖矧其最微者﹐莫切於分度。嘗考周天度數三百六十五度四分之一﹐今羅經悉以平分﹐每宮三十度﹐總得三百六十度﹐少了五度四分度之一。天行每一度計九百四十分﹐總少四千八百三十五分﹐計之在地﹐數千里矣﹐豈至當之理哉﹗然宿度以黃道爲準﹐而古今歷黃道度數隨時損益不同﹐難拘定法。羅經之度﹐亦當以今之《授時大統歷》黃道度數爲準﹐則與天度不相戾﹐而爲神器之的焉耳。諸歷周天度數黃道總覽圖星宿統天開僖會天授時大統角

十二度九十分十二度大十二度大十二度八十七分亢

九度七十四分九度大九度大九度五十六分氐

十六度三十六分十六度少十六度少十五度四十八分

房五度六十分五度大五度大六度二十七分心

六度四分六度六度七度九十五分

尾十七度九十分十八度十八度十七度九十五分箕

九度三十三分九度半九度半九度五十九分斗

二十二度半二十二度大二十三度二十三度四十七分牛

八度六分七度七度六度九十分女

十度九十五分十一度十一度十一度十二分虛

九度二十八分十五秒九度少七十九九度少七十九九度危

十六度一十一分十六度十六度十五度九十五分室

十八度四十五分十八度少十八度少十八度三十二分壁

九度八十分九度大九度大九度三十四分奎

十八度二十一分十八度十八度十七度八十七分婁

十二度七十五分十二度七十五分十二度大十二度三十六分冑

十五度三十八分十五度少十五度少十三度八十一分昴

十一度九分十一度十一度十一度畢

十六度三十分十六度半十六度半十六度半觜

四十六分半度半度二十五分參

九度半九度半九度半十度二十八分井

二十九度九十七分三十度少三十度半三十一度鬼

二度三十七分二度半二度半二度十一分柳

十三度三十五分十三度半十三度半

星六度七十五分六度大六度大六度三十一分張

十七度八十六分十七度大十七度大十七度七十九分翼

二十度三十八分二十度少二十度少二十度軫

十九度十八度大十八度大十八度大上黃道度數﹐自宋《統天歷》至《授時歷》﹐凡四變﹐而損益不同﹐蓋可見矣。然天道三十年必一小變﹐烏有定法﹖如冬至日古在牽牛﹐宋文公時在壁﹐我朝國初在箕六度﹐今冬至日在箕四度矣。古今不同﹐此亦可驗。周天度數補義周天三百六十五度四分度之一﹐考之蔡虛齋先生《易經蒙》引云「天行每一度﹐計九百四十分度之一﹐是將一度之分數分作四分之一也。以每度九百四十分分之爲四分﹐則每分該二百三十五分而得之其四分之一也。以周天總數三百六十五度四分度之一之分數計之﹐共得三十四萬三千三百三十五分﹐是天度分數之總也。一說地本靜﹐故平分三十度永定以測地。不知地附於天﹐故土圭之制﹐測日以準﹐則度數亦當準之於天。先正云「俯察地理﹐必先仰觀天文﹐然後可以操造化之柄。」未有背天時能明地理者﹐以負人和者。附南鍼說按羅經二十四位﹐子爲正北﹐壬﹑癸輔之。午爲正南﹐丙﹑丁輔之。卯爲正東﹐甲﹑乙輔之。酉爲正西﹐庚﹑辛輔之。子﹑午﹑卯﹑酉卽文王後天坎﹑離﹑震﹑兌四方至正之位也。乾﹑坤﹑艮﹑巽爲四隅﹐總以八幹十二支﹐卽東方甲﹑卯﹑乙﹑辰﹐而卯居正中﹔南方巳﹑丙﹑午﹑丁﹑未﹐而午居正中﹔西方申﹑庚﹑酉﹑辛﹑戌﹐而酉居正中﹔北方亥﹑壬﹑子﹑癸﹑丑﹐而子居正中。此大中至正之理﹐天地至極之位﹐萬古之方。但後來浮鍼之制﹐較之日影﹐南望南斗﹐北對樞星﹐其鍼頗偏於丙﹐蓋非南北之偏﹐寔浮鍼之畏正火而然也。故立縫鍼以準天地之正位﹐是以鍼合天地之位也。後人遂杜撰其說﹐附會多端﹐或以節气爲言﹐或以漏刻爲諭﹐愈辧愈支。苟以浮鍼所指爲正南北﹐則是將天地方位移轉以就其鍼矣﹐豈有是理也哉﹗詳見金精鍼說。按廖金精曰「古者辧方位﹐樹八尺之臬﹐而度其日出之影﹐以正東西。又參日中之影與極星以正南北。《周禮匠人》之制度繁難﹐智者用周公指南車之制﹐規以木盤﹐外書二十四位﹐中爲水池﹐滴水於其間﹐以磁石磨鋒浮於水面﹐則指南。然後以臬影較之﹐則不指正南﹐常偏丙位﹐故以丙午間對鍼﹐則二十四位皆得其正矣。用此以代樹臬﹐可謂簡便﹐眞萬古不滅之良法也。昧者罔知﹐嘵嘵致辯﹐何其謬哉﹗」此出《泄天機》。詳義按《周禮匠人》置臬以度日影﹐辧方正位之法。水地以垂謂先以水平也﹐四方皆平﹐乃造。營造﹐於營造處四角立四柱﹐於四柱用垂繩以正柱。柱正﹐然後以水平之法﹐遙視柱髙下。髙下定﹐則知地之髙下﹐然後平髙就下﹐則地乃平也。置臬以垂﹐視以景臬﹐柱也。於所平之地中央﹐樹八尺之木以爲表。表界其四面之中﹐及四稜﹐垂八繩以等之。繩皆附表則正。然後視表之景。表必八尺者﹐日從上向下八萬里﹐故以八尺爲法。爲規識日出之景﹐與日入之景自日出而畫其影端﹐以至日入則爲規矣。平取其隔影之端﹐中屈之以望表﹐則南北正。南北正則東西正矣﹐晝參諸日中之景候其日之影最短處以望表﹐則正南也﹐夜考之極星晝旣定南極﹐夜又定北極以參之﹐以正朝夕朝夕卽東西也。言東西可以兼南北。候日出之影﹐度其臬端﹐以知西﹔候日入之影﹐度其臬端﹐以知東。晝日參候其臬影之最短處﹐爲日中﹐以望臬﹐臬端則是正南﹔夜於臬南以望臬端﹐考之極星﹐則是正北。蓋極星居北不移﹐故取正北。上樹臬測影以定四方之法。今得西山眞先生武庫所著公劉相陰陽圖﹐謹按其式﹐具圖以備考焉。《經》云「旣景乃崗」﹐又云「相其陰陽﹐度其夕陽。」《傳》云「景﹐測日景以正四方也。相﹐視也。陰陽﹐向背﹑寒暖之宜也。山西曰夕陽。」嚴氏曰「豳在梁山西﹐公劉相此地以建豳居也。」附錄宋山陵議狀朱夫子臣熹竊惟﹕至尊壽皇聖帝﹐聖徳神功﹐覆冒寰宇﹐深仁厚澤﹐浸潤生民。厭世上賓﹐率土哀慕。宜得吉土以奉衣冠之藏﹐垂裕後昆﹐永年無極。而山陵之卜﹐累月於玆﹐議論紛紜﹐訖無定說。臣嘗竊究其所以﹐皆緣專信臺史﹐而不廣求術士﹐必取國音坐丙相壬之穴﹐而不博訪名山﹐是以粗略苟簡﹐惟欲祔於紹興諸陵之旁﹐不惟未必得其形勝之善。若其穴中水泉之害﹐地面浮淺之虞﹐偪仄傷破之餘﹐驚動諸陵之慮﹐𨿽明知亦不暇顧﹐羣臣議者﹐又多不習此術﹐所以不能堅決剖判﹐致煩明詔﹐博訪在廷﹐臣寔痛之﹐其敢無辭以對﹖蓋臣聞之﹐葬之爲言藏也﹐所以藏其祖考之遺體也。以子孫而藏其祖考之遺體﹐則必致其謹重誠敬之心﹐以爲安固久遠之計。使其形體全而神靈得安﹐則其子孫盛而祭祀不絕﹐此自然之理也。是以古人之葬﹐必擇其地而卜筮以決之。不吉﹐則更擇而再卜焉。近世以來﹐卜筮之法𨿽廢﹐而擇地之說猶存。士庶稍有財力之家﹐欲葬其先者﹐無不廣招術士﹐博訪名山﹐參互比較﹐擇其善之尢者﹐然後用之。其或擇之不精﹐地之不吉﹐則必有水泉﹑螻蟻﹑地風之屬以賊其內﹐使其形神不安﹐而子孫亦有死亡絕滅之憂﹐甚可畏也。其或𨿽得吉地﹐而葬之不厚﹐藏之不深﹐則兵戈亂離之際﹐無不遭罹發拙暴露之變﹐此又其所當慮之大者也。至於穿鑿已多之處﹐地气已泄﹐𨿽有吉地﹐亦有全力。而祖瑩之側﹐數興土工﹐以致驚動﹐亦能挻災。此維術家之說﹐然亦不爲無理。以此而論﹐則今日明詔之所詢者﹐其得失大槪已可見矣。若夫臺史之說﹐謬妄多端。以理而言﹐則記有之曰「死者北首﹐生者南面﹐皆從其朔。」又曰「葬於北方北首」﹐三代之達禮也。卽是古之葬者﹐必坐北而向南﹐蓋南陽而北陰﹐孝子之心﹐不忍死其親﹐故𨿽葬之於墓﹐猶欲其負陰而抱陽也。豈有坐南向北﹐反背陽而向陰之理乎﹖若以術言﹐則凡擇地者﹐必先論其主勢之彊弱﹐風气之聚散﹐水土之淺深﹐穴道之偏正﹐力量之全否﹐然後可以較其地之美惡。政使寔有國音之說﹐亦必先此五者以得形勝之地﹐然後其術可得而推。今乃全不論此﹐而直信其庸妄之偏說﹐但以五音盡類羣姓﹐而謂冢宅向背﹐各有所宜﹐乃不經之甚者﹐不惟先儒已力辧之﹐而近世民間亦多不用。今乃以爲宗祖以來世守此法﹐順之則吉﹐逆之則凶﹐則姑亦不問其理之如何﹐且以其事質之﹐則其謬不攻而自破矣。蓋自永安遷奉以來﹐已遵用此法﹐而九世之間﹐國統再續。靖康之變﹐宗社爲墟。髙宗中興﹐匹馬南渡。壽皇復自旁支入繼大統。至於思陵﹐亦用此法﹐而壽皇倦勤之後﹐旋卽升遐。太上違豫日久﹐以致遜位。赤山亦用此法﹐而莊之魏邸相繼薨謝。若曰吉凶由人﹐不在於地﹐不有所廢﹐其何以興也﹖則國音之說﹐自爲無用之談﹐從之未必爲福﹐不從未必爲禍矣﹐何爲信之若是其篤﹐而守之若是其嚴哉﹗若曰其法果驗﹐不可攺易﹐則洛越諸陵無不坐南而向北﹐固已合於國音矣﹐又何吉之少而凶之多耶﹖臺史之言﹐進退無據﹐類皆如此。試加詰問﹐使之置對﹐必無辭以自解矣。若以地言﹐則紹興諸陵﹐臣所未覩﹐不敢輕議。然趙彥逾固謂舊定神穴﹐土肉淺薄﹐開深五尺﹐下有水石﹐難以安建矣。而荊大聲者﹐乃謂新定東頭之穴﹐比之先定神穴髙一尺一寸五分﹐開深九尺﹐卽無水石。臣嘗詳考二人之言﹐反復計度。新穴比之舊穴﹐只髙一尺一寸五分﹐則是新穴開至六尺一寸五分﹐則與舊穴五尺之下有水石處髙低齊等﹐如何卻可開至九尺﹐而其下二尺八寸五分無水石耶﹖且大聲旣知有此無水吉穴﹐當時便當指定﹐何故卻定土肉淺薄﹐下有水石之處以爲神穴﹐直至今日﹐前說漏露﹐無地可葬﹐然後乃言之耶﹖其反復謬妄﹐小人常態﹐𨿽若不足深責﹐然其姦心﹐乃欲奉壽皇梓宮置之水中而略不顧忌﹐則其罔上迷國﹑大逆無道之罪﹐不容誅矣。脫使其言別有曲折﹐然一阪之地﹐其廣幾何﹖而昭慈聖皇﹑皇后已用之矣﹐髙宗一帝一後﹑徽宗一帝二後又用之矣﹐計其地气﹐已發泄而無餘﹐行園﹑巡路﹑下宮之屬﹐又已迫狹之甚﹐不可移減。今但就其空處﹐卽以爲穴﹐東西趲那﹐或遠或近﹐初無定論。蓋定穴之法﹐譬如鍼灸﹐自有一定之穴﹐而不可有毫釐之差。使醫者之施砭艾﹐皆如今日臺史之定宅兆﹐則攻一穴而偏身皆創矣﹐又安能得其穴道之正乎﹖若果此外別無可求﹐則亦無可柰何。而今兩浙數州﹐皆爲近甸﹐三二百里﹐豈無一處可備選擇﹐而獨遷就偪仄於此數步之間耶﹖政使必欲求得離山坐南向北之地﹐亦當先泛求壯厚髙平可葬之處﹐然後擇其合於此法者。況其謬妄不經之說﹐初不足信耶﹗臣自南來﹐經由嚴州富陽縣﹐見其江山之勝﹐雄偉非常。蓋富陽乃孫氏所起之處﹐而嚴州乃髙宗受命之邦也。說者又言臨安縣乃錢氏故鄕﹐山川形勝﹐寬平邃密﹐而臣未之見也。凡此數處﹐臣𨿽未敢斷其適然可用﹐然以臣之所已見聞者﹐逆推其未見未聞﹐安知其不更有佳處萬萬於此而灼然可用者乎﹖但今偏信臺史之言﹐固執紹興之說而不肯求耳。若欲求之﹐則臣竊見近年地理之學﹐出於江西﹑福建者爲尢盛。政使未必皆精﹐然亦豈無一人粗知梗槪大略乎﹖穩優於一二臺史者。欲望聖明深察此理﹐斥去荊大聲置之於法。卽日行下兩浙帥臣監司﹐疾速搜訪﹐量支路費。多差人兵轎馬﹐催遣赴闕﹐令於近甸廣行相視﹐得五七處﹐然後遣官按行﹐命使覆按。不拘官品﹐但取通曉地理之人﹐參互考訂﹐擇一最吉之處﹐以奉壽皇神靈萬世之安。𨿽已迫近七月之期﹐然事大禮重﹐不容苟簡。其孫逢吉所謂「稍寬日月﹐別求吉兆爲上。」此十一字者﹐寔爲至論。惟陛下采而用之﹐庶幾有以稍慰天下臣子之心﹐爲國家祈天永命之助。臣本儒生﹐不曉術數﹐非敢妄以淫巫瞽史之言眩惑聖聰﹐自速譏誚。蓋誠不忍以壽皇聖體之重﹐委之水泉沙礫之中﹐殘破浮淺之地﹐是以痛憤激切﹐一一爲陛下言之。譬如鄕鄰親舊之間﹐有以此等大事商量﹐吾乃明知其事之利害必至於此﹐而不盡情以告之﹐人必以爲不忠不信之人。而況臣子之於君父﹐又安忍有所顧忌而默默無言哉﹗惟陛下詔賜省察﹐斷然行之﹐則天下萬世不勝幸甚。謹錄奏聞﹐伏候勅旨。按﹕《宋山陵議狀》﹐朱子蓋深惡夫當時臺史偏執姓音以拘山向﹐謂宋國趙姓﹐音屬角﹐必用坐丙向壬之穴爲吉﹐遂致有宋洛﹑越諸陵無不坐南向北。又欲苟簡以祔壽皇於紹興祖靈之旁﹐並其穴中水泉之害﹑地面浮淺之虞﹑偪仄傷破之餘﹑驚動諸陵之慮﹐皆不之顧。此其迷謬已極。文公目擊其非﹐故直陳辧議﹐以救臺史之失﹐剴切如此。後世不察所言本旨﹐槪以羅經方向爲非﹐借口朱子所辟妄世葬法﹐俾洛河陰陽之源﹐理气乘生之妙﹐晦塞無傳﹐徒泥形勢粗迹一偏﹐以誤人子。玆故附錄議狀﹐俾知所察云。補義或問﹕據朱子議狀﹐則凡風水向北者卒不可用乎﹖曰﹕非此之謂也。朱子特辧拘姓音坐向之謬﹐故言此以解其惑耳。其寔風水之法﹐只要結穴眞﹐初不拘於向南向北也。余兄弟歷覽四方名地﹐向北者不可枚舉。姑就是編收圖可證者﹐如鉛山費狀元祖地﹐坐丙向壬﹔華容劉尙書祖地﹐坐丁向癸﹔永康徐侍郎祖地﹐坐巳向亥﹔徐國公始祖地﹐坐午向子。及晉江蔡虛齋﹑杭州茅狀元﹑江山趙中丞﹐及運城袁氏﹑臺州侯氏諸祖﹐皆名地而向北﹐足爲徵也。大約龍穴眞﹐𨿽向北不害其吉﹔龍穴如假﹐𨿽向南無不爲凶。若謂朱子必執向南爲拘﹐其與拘姓音者何異﹖又烏足爲朱子﹗

重刊人子須知資孝地理心學統宗卷七下之三江右山人徐善繼述同著此後陰陽妙用﹐凡五卷。二十四龍所主吉凶壬龍陰權主之﹐主驟富貴﹐一二代而止。主僧道﹑技藝﹐有浮靡﹐少溫良﹐乏人丁﹐多水厄﹐福力微﹐運祚促。子龍陽光主之﹐主富貴有武略。主賊將悍卒﹐多驕惰﹐無忠節﹐子嗣寡﹐運祚促。癸龍陰光主之﹐主驟富貴﹐一二代而止。主榮顯饒財﹐少忠貞﹐多詭詐﹐人丁寡﹐運祚促。丑龍牛金主之﹐主左道﹑財祿﹑大富大禍﹐少忠良﹐多姦詭﹐有邪淫﹐有孤寡﹐遭惡死﹐乏人丁。艮龍陽樞主之﹐主極貴﹑巨富﹑髙壽﹑文武將相﹑聰明俊雅﹑丰厚魁偉﹑美髯髭﹑忠良正直。下格亦主旺人饒財﹐小貴。寅龍天棓主之﹐主不祥。若格貴穴吉﹐葬善時宜﹐亦髮小福﹐多痼疾﹐短運祚。甲龍陰機主之﹐主不祥。若格貴穴吉﹐葬善時宜﹐主一二代富貴﹐多痼疾﹑瘋跛﹐後嗣微﹐運祚促。卯龍陽衡主之﹐主威武膽略﹐忠勇剛毅﹐主富貴將相之識。多修長魁偉之士。下格亦主豪霸﹐旺人饒財。乙龍天官主之﹐主不祥。若格貴穴吉﹐亦主一發﹐多庶子﹑螟蛉﹑贅婿。辰龍天罡主之﹐主大不祥。若格貴穴吉﹐葬善時宜﹐局完水吉﹐亦主一二代富貴﹐一敗如灰。多凶狠﹑夭亡﹑孤寡﹑惡死﹑癆瘵﹑兵火﹑軍賊﹑絕滅﹑抄拈。巽龍陽璇主之﹐主榮貴聰明﹐科甲文章。中格亦旺人饒財﹐女貴。巳龍天屏主之﹐主中富﹐小貴﹐旺人﹐多淫佚浮靡。丙龍陰樞主之﹐主貴祿榮顯﹐富貴忠良。下格亦主旺人饒財﹐多田產貲貨﹐良善文雅。午龍陽權主之﹐若格貴穴吉﹐葬善時宜﹐主文武兼備﹐大富極貴﹐易發易敗。多離鄕客死﹐有回祿橫亡﹐善浮靡﹐寡檏直﹐後祚微﹐气運促。丁龍南極主之﹐主髙壽﹐富貴榮顯﹐神仙龜鶴之姿﹐文章淸髙之士。下格亦旺人丰財。未龍鬼金主之﹐主大不祥。若格貴穴吉﹐葬善時宜﹐亦主有福有禍﹐左道榮貴﹐神佛靈顯﹐名僧符法﹐有邪侫之資﹐少忠貞之气﹐多孤寡﹑淫賤﹑惡死。坤龍天鉞主之﹐主不祥。若格貴穴吉﹐葬善時宜﹐水朝山秀﹐亦主驟發富貴﹐女柄男權﹐多柔靡﹐無忠貞﹐有孤寡﹐有邪淫。作龍湫寺院則吉。申龍天辟主之﹐局穴吉﹐僅可免禍。庚龍天潢主之﹐主威權勇猛﹐文武之資﹐專徵伐﹐多榮爵﹐延壽考。下格亦主旺人丰財﹐武斷鄕曲。酉龍陽闓主之﹐主富貴﹐文武全才﹐公相英雄﹐弘霸之資﹐貴壽淸髙之士。下格亦主旺人財。辛龍陰璇主之﹐主榮貴﹑爵祿﹑文章﹑聰明才辯﹑饒財多能。中格亦主多技藝﹑文雅﹑丰富﹑髙壽﹑旺人。戌龍天魁主之﹐主大不祥。縱局完穴吉﹐𨿽有富貴﹐亦易歇滅。多夭札﹑瘵疾﹑惡死﹑獄訟﹑孤寡。幹龍陽機主之﹐主大不祥。若格貴穴吉﹐葬善時宜﹐主暴富﹐軍伍武職﹐有膽勇﹐二代後則主歇滅﹑鰥寡﹑殘疾﹑毒虐。主人好利少義﹐有勇急燥之性﹐多乖戾之气﹐中傷﹑惡死﹑絕滅。作神壇社廟則吉邵武府福善王廟基﹐系八十里幹龍兩河夾送﹐因名大幹﹐神甚顯應。亥龍天皇主之﹐主極貴巨富﹐榮顯﹑髙壽﹑公相﹑人品極偉﹐美髭髯﹐丰厚﹑忠義﹑良善﹐五福全﹐運祚長﹐福力大。下格亦主饒財旺人。論雙脈吉凶幹亥雙行﹕左落幹多亥少凶﹐右落亥多幹少可下﹐中抽平分可作行龍﹐不可下穴。壬亥雙行﹕左落亥多壬少可下﹐右落壬多亥少凶﹐中抽平分可作行龍﹐不可下穴。醜艮雙行﹕左落醜多艮少不吉﹐右落艮多醜少主貴。寅艮雙行﹕左落艮多寅少可下﹐右落寅多艮少凶﹐中抽平分可作行龍。甲卯雙行﹕左落甲多卯少不吉﹐右落卯多甲少可下﹐平分半吉﹐皆主瘋跛痼疾。卯乙雙行﹕左落卯多乙少可下﹐右落乙多卯少不可下﹐平分半吉﹐皆主招贅過房﹐庶出﹑義子發。辰巽雙行﹕左落巽少辰多凶﹐右落巽多辰少半吉﹐平分凶﹐不可下。丙午雙行﹕左落丙多午少半吉﹐右落午多丙少凶﹐平分半吉﹐皆主回祿之災。午丁雙行﹕左落午多丁少不吉﹐右落丁多午少半吉可下﹐平分亦不吉。丁未雙行﹕左落丁多未少半吉﹐右落未多丁少凶﹐平分亦凶。申庚雙行﹕左落申多庚少凶﹐右落庚多申少半吉可下﹐平分可作行龍。辛戌雙行﹕左落辛多戌少半吉﹐右落戌多辛少凶﹐不可下。平分可作行龍。蔡西山先生詳節天表六十龍吉凶分金八卦坐向綱目坎宮名六十龍分度甲子大凶金﹐危﹐初七分壬丙子半吉火﹐虛﹐正壬戊子大凶水﹐虛﹐五分壬﹔庚子大吉金﹐女﹐正坎壬子次吉火﹐女﹐七分子乙丑半吉土﹑牛﹐七分癸丁丑大吉水﹐斗﹐三分癸己丑大凶金﹐牛﹐五分癸艮宮辛丑半吉水﹐斗﹐正醜癸丑大凶土﹐牛﹑箕﹐七分丑丙寅次吉火﹐箕﹐七分艮戌寅大吉火﹐尾﹐正艮庚寅大吉水﹐尾一﹐五分艮壬寅大凶水﹐尾﹐正寅甲寅大凶土﹐心﹐三分甲震宮丁卯半吉木﹐房﹐七分申乙卯半吉水﹐角﹐正申辛卯次吉土﹐軫﹐五分甲癸卯半吉木﹐房﹐正卯乙卯大吉金﹐氐﹐三分乙戊辰半吉水﹐氏﹐七分乙庚辰大凶土﹐氐﹐正乙壬辰大凶水﹐亢﹐五分辰巽宮甲辰大吉木﹐軫﹐正辰丙辰大凶火﹐軫﹐三分巽已巳大凶金﹐翼﹐七分巽辛乙大吉木﹐翼﹐正巽癸巳大凶土﹐翼﹑張﹐五分巳乙巳半吉火﹐張﹐正巳丁巳半吉土﹐奎﹑張﹐三分丙離宮庚午大凶水﹐張﹐七分丙壬午大吉土﹐星﹐正丙甲午大凶土﹐昴丙午大吉火﹐柳﹐正午戊午大凶水﹐柳﹐三分丁辛未大凶金﹐鬼﹐七分丁癸未半吉土﹐井﹐正丁坤宮乙未大凶水﹐井﹐五分未丁未大吉水﹐井﹐正未己未大凶金﹐井﹐三分坤壬申大吉火﹐參﹐七分坤甲申大吉火﹐參﹐正坤丙申大凶水﹐觜﹐五分申戊申大吉火﹐冑﹐正申庚申大凶水﹐畢﹐三分庚兌宮癸酉凶土﹐昴﹐七分庚乙酉半吉水﹐胃﹐昴正庚丁酉凶火﹐胃﹐五分酉己酉大吉水﹐胃﹐五分兌辛酉半吉土﹐婁﹐三分辛甲戌大吉金﹐婁三分酉﹐七分辛丙戌半吉火﹐奎﹐正辛乾宮戊戌大凶水﹐奎﹐五分辛庚戌大吉金﹐奎﹐正戌壬戌大吉火﹐奎﹐二分幹乙亥凶水﹐室﹐三分戌丁亥大吉火﹐室﹐正干己亥凶土﹐三分亥辛亥大吉水﹐正亥癸亥吉水﹐三分壬

重刊人子須知資孝地理心學統宗卷八之上徳興山人徐善繼述同著二十四龍諸吉穴壬龍凡三穴﹕子山午向﹑艮山坤向﹑辛山乙向。子龍凡一穴﹕艮山坤向。癸龍凡二穴﹕艮山坤向﹑子山午向。丑龍凡一穴﹕壬山丙向。艮龍凡八穴﹕癸山丁向﹑壬山丙向﹑甲山庚向﹑乙山辛向﹑卯山酉向﹑乾山巽向﹑亥山巳向﹑丑山未向。寅龍凡二穴﹕艮山坤向﹑寅山申向。甲龍凡二穴﹕艮山坤向﹑巽山乾向。卯龍凡四穴﹕甲山庚向﹑乙山辛向﹑癸山丁向﹑巳山亥向。乙龍凡一穴﹕艮山坤向。辰龍凡二穴﹕巽山乾向﹑艮山坤向。巽龍凡三穴﹕乙山辛向﹑巳山亥向﹑坤山艮向。巳龍凡一穴﹕巳山亥向。丙龍凡四穴﹕巳山亥向﹑甲山庚向﹑乙山辛向﹑坤山艮向。午龍凡二穴﹕丙山壬向﹑丁山癸向。丁龍凡二穴﹕坤山艮向﹑巳山亥向。未龍凡一穴﹕坤山艮向。坤龍凡一穴﹕丁山癸向。申龍凡二穴﹕丁山癸向﹑庚山甲向。庚龍凡二穴﹕酉山卯向﹑坤山艮向。酉龍凡三穴﹕坤山艮向﹑乾山巽向﹑亥山巳向。辛龍凡三穴﹕乾山巽向﹑酉山卯向﹑坤山艮向。戌龍凡一穴﹕辛山乙向。幹龍凡二凡﹕辛山乙向﹑戌山辰向。亥龍凡五穴﹕壬山丙向﹑乾山巽向﹑癸山丁向﹑丑山未向﹑酉山卯向。以上二十四龍諸穴﹐以耳受气者爲上﹐腰受气者次之﹐詳具於下﹕壬龍之穴第一宜坐子向午穴。壬龍入首右落﹐穴子向午﹐宜挨左加亥半分﹐取丙子正壬之气貫右耳﹐《催官》詩云「背一面九乘天輔﹝壬﹞﹐气從右耳爲合矩﹐穴宜挨左加天皇﹝亥﹞﹐富貴榮華振鄕土。」分金兼壬丙﹐宜庚午庚子﹔兼癸丁﹐宜丙午丙子。第二宜坐艮向坤穴。壬龍入首右落﹐穴艮向坤﹐宜挨左加亥半分﹐取主脈貫右腰。《催官詩》云「壬山迢迢穴天市﹝艮﹞﹐天輔﹝壬﹞气奔衝右腧。穴左微侵半分亥﹐富貴聲名向閭裏。」分金﹕兼丑未宜辛丑辛未﹔兼寅申宜丙寅丙申第三宜坐辛向乙穴。壬龍入首左落﹐穴辛向乙﹐宜挨右加子半分﹐取正壬脈貫左腰。《催官詩》云「天輔﹝壬﹞穴向天官﹝乙﹞星﹐气從左腧通玄靈。穴宜挨右加陽光﹝子﹞﹐亦主財富人俊英。」分金﹕兼卯宜辛酉辛卯﹔兼辰宜丙辰丙戌。坎龍之穴第一宜坐艮向坤穴。子龍入首右落﹐穴艮向坤﹐宜挨右微加壬一分﹐使正子气貫右耳。《催官詩》云「陽光﹝子﹞穴坐天市﹝艮﹞垣﹐气沖右耳乃爲玄。穴宜挨左加天輔﹝壬﹞﹐孕生六指多田園。」分金﹕兼醜宜辛丑辛未﹔兼寅宜丙寅丙申。癸龍之穴第一宜坐艮向坤穴。癸龍入首右落﹐穴艮向坤﹐宜挨左微加子﹐取丁丑正癸脈貫右耳。《催官詩》云「催官十三向玄戈﹝坤﹞﹐陰光﹝癸﹞俊美右耳過。挨左微加半分月﹝子﹞﹐富貴便見風流多。」分金﹕兼醜宜辛丑辛未﹔兼寅宜丙寅丙申。第二宜坐子向午穴。癸龍入首左落﹐穴子向午﹐宜挨右微加醜﹐取丁丑正癸之气貫左耳。《催官詩》云「陰光﹝癸﹞穴坎向炎精﹝午﹞﹐左耳乘气不爲輕。穴宜挨右微加牛﹝醜﹞﹐出人英俊資財盛。」分金﹕兼壬宜庚子庚午﹔兼癸宜丙寅丙子。丑龍之穴第一宜坐壬向丙穴。醜龍入首左落﹐穴壬向丙﹐宜挨右微加艮﹐取辛丑正脈貫左耳。《催官詩》云「牛﹝醜﹞金走向大微﹝丙﹞垣﹐气奔左耳龍脈旋。陽樞﹝艮﹞微加穴粘右﹐水朝局鎖多田園。」分金﹕兼亥宜辛亥辛巳﹔兼子宜丙子丙午。艮龍之穴第一宜坐癸向丁穴。艮龍入首左落﹐穴癸向丁﹐宜挨白虎加寅一分﹐使戊寅正艮气貫左耳。《催官詩》云「催官第二穴宜癸﹐天市﹝艮﹞正气左衝耳。穴粘西獸微加寅﹐晝錦榮華耀閭裏。」分金﹕兼子宜庚子庚午﹔兼丑宜丁丑丁未。第二宜坐壬向丙穴。艮龍入首橫落﹐左來右出﹐穴壬向丙﹐宜挨右取戊寅正艮气貫左腰。《催官詩》云「天市﹝艮﹞來龍太微﹝丙﹞向﹐气沖腰腧官資旺。陰陽相見福永禎﹐二樞﹝艮丙﹞配分相隨唱。」分金﹕兼亥宜辛亥辛巳﹔兼子宜丙子丙午。第三宜坐甲向庚穴。艮龍入首右落﹐穴甲向庚﹐宜挨靑龍加醜一分﹐取丙寅之气貫右耳。《催官詩》云「天市﹝艮﹞迢迢穴陰機﹝丑﹞﹐气沖右耳無透迆。天廚﹝醜﹞微加穴粘左﹐富貴文武官班隨。」分金﹕兼寅宜庚寅庚申﹔兼卯宜丁酉丁卯。第四宜坐乙向辛穴。艮龍入首橫落﹐右來左出﹐穴乙向辛﹐宜挨左微加丑﹐取戊寅正气貫右腰。《催官詩》云「陽樞﹝艮﹞穴坐天官星﹐右腰乘气多榮名。」分金﹕兼卯宜辛卯辛酉﹔兼辰宜丙辰丙戌。第五宜坐卯向酉穴。艮龍入首右落﹐穴卯向酉﹐宜挨靑龍加醜一分﹐取丙寅之气貫右耳。《催官詩》云「陽樞﹝艮﹞行龍向西兌﹐右耳乘气應爲最。穴宜挨左加廚星﹝醜﹞﹐閥閱榮華定無艾。」分金﹕兼甲宜辛卯辛酉﹔兼乙宜丁卯丁酉。第六宜坐乾向巽穴。艮龍入首橫落﹐左來右出﹐穴乾向巽﹐宜挨右取戊寅正艮之气貫左腰。《催官詩》云「天市﹝艮﹞行龍向陽璇﹝巽﹞﹐气沖左腧通微玄。屋潤家肥積金寶﹐但恐夭折虧天年。」分金﹕兼戌宜庚戌庚辰﹔兼亥宜丁亥丁巳。第七宜坐亥向巳穴。艮龍入首左落﹐穴亥向巳﹐宜挨右取艮正气貫左腰﹐此穴有富無貴。分金﹕兼幹宜辛亥辛巳﹔兼壬宜丁亥丁巳。第八宜坐丑向未穴。艮龍入首左落﹐穴丑向未﹐宜挨右加寅一分﹐使戊寅正艮气貫右耳。分金﹕兼癸宜辛丑辛未﹔兼亥宜丁丑丁未。寅龍之穴第一宜坐艮向坤穴。寅龍入首左落﹐穴艮向坤﹐宜挨右微加甲﹐取壬寅之气貫左耳。《催官詩》云「功曹﹝寅﹞坐艮面玄戈﹝坤﹞﹐左耳乘气無偏頗。微加甲位局周完﹐龍脈精奇發如火。」此穴發福最速。分金﹕兼醜宜辛丑辛未﹔兼寅宜丙寅丙申。第二宜坐寅向申穴。寅龍入首﹐直來直受﹐作寅山申向。穴宜挨右﹐以取甲寅正气。要龍神奇特踴躍﹐穴星甚巧﹐砂水秀麗則可﹐缺一非吉。《催官詩》云「功曹﹝寅﹞正向天關﹝申﹞星﹐龍脈穎異穴堪親。砂水不備最凶惡﹐寡母怪疾多生嗔。」分金﹕兼艮宜庚寅庚申﹔兼申宜丙寅丙申。甲龍之穴第一宜坐艮向坤穴。甲龍入首左落﹐穴艮向坤﹐宜挨右微加寅﹐取巳卯正甲脈貫左耳。《催官詩》云「陰璣﹝甲﹞起伏龍向坤﹐左耳乘气福無窮。穴宜粘右微加寅﹐龍奇局鎖方堪用。」此穴易興。分金﹕兼醜宜辛丑辛未﹔兼寅宜丙寅丙申。第二宜坐巽向乾穴。甲龍入首左落﹐穴巽向乾宜挨右﹐取巳卯正气貫右腰。《催官詩》云「陰機穴巽向機峯﹐气從右腰家興隆。左右不交龍失度﹐鰥寡瘋跛動瘟風。」分金﹕兼辰宜庚辰庚戌﹔兼巳宜丁巳丁亥。卯龍之穴第一宜坐甲向庚穴。卯龍入首左落﹐穴甲向庚﹐宜挨白虎微加乙﹐取癸卯正气貫左耳。《催官詩》云「催官第五穴宜甲﹐陽衡﹝卯﹞气從左耳發。穴挨西獸加天官﹝乙﹞﹐持節邊疆掌生殺。」分金﹕兼寅宜庚寅庚申﹔兼卯宜丁卯丁酉。第二宜坐乙向辛穴。卯龍入首右落﹐穴乙向辛﹐宜挨靑龍加甲半分﹐取癸卯正气貫右耳。《催官詩》云「阿香﹝卯﹞東來穴天官﹝乙﹞﹐气貫右耳神靈安。微加甲位穴粘左﹐先文後武榮官權。」分金﹕兼卯宜辛卯辛酉﹔兼辰宜丙辰丙戌。第三宜坐癸向丁穴。卯龍入首橫落﹐左來右出﹐穴癸向丁﹐宜挨右取癸卯之气貫左腰。此穴《催官篇》未詳載。分金﹕兼子宜庚子庚午﹔兼丑宜丁丑丁未。乙龍之穴第一宜坐艮向坤穴。乙龍入首橫落﹐左來右出﹐穴艮向坤﹐宜粘右取庚辰正乙脈貫左腰。《催官詩》云「天官﹝乙﹞坤向穴天市﹝艮﹞﹐气奔左腧乃爲利。亢金微加穴粘左﹐亦主富貴人招贅。」分金﹕兼醜宜辛丑辛未﹔兼寅宜丙寅丙申。辰龍之穴第一宜坐巽向乾穴。辰龍入首右落﹐穴巽向乾﹐宜挨左微加乙﹐取甲辰正气貫右耳。《催官詩》云「亢金﹝辰﹞穴巽向陽機﹝幹﹞﹐气從右耳爲合矩。天官﹝乙﹞微加穴粘左﹐巨富但恐無期頤。」分金﹕兼辰宜庚辰庚戌﹔兼巳宜丁巳丁亥。第二宜坐艮向坤穴。辰龍入首左落﹐穴艮向坤﹐宜挨右微加乙﹐取甲辰正气貫左腰。《催官詩》云「亢金﹝辰﹞行龍向玄戈﹝坤﹞﹐左腰乘气力比和。天官﹝乙﹞微加穴挨左﹐龍要精異局關鎖。」分金﹕兼醜宜辛丑辛未﹔兼寅宜丙寅丙申。巽龍之穴第一宜坐乙向辛。巽龍入首左落﹐穴乙向辛﹐宜挨白虎加巳一分﹐取辛巳正巽之气貫左耳。《催官詩》云「催官第四穴宜乙﹐陽璇﹝巽﹞左气沖耳入。天官﹝乙﹞借坐加靑龍﹝巳﹞﹐禁闕宸官頒夜值。」分金﹕兼卯宜辛卯辛酉﹔兼辰宜丙辰丙戌。第二宜坐巳向亥穴。巽龍入首右落﹐穴巳向亥﹐宜挨靑龍加辰半分﹐取辛巳正巽之气貫右耳。《催官詩》云「太乙﹝巽﹞行龍天屏﹝巳﹞穴﹐右耳乘气眞奇絕。亢金﹝辰﹞殺位勿加多﹐巨富小貴人英傑。」分金﹕兼巽宜辛巳辛亥﹔兼丙宜丁巳丁亥。第三宜坐坤向艮穴。巽龍入首橫落﹐右來左出﹐穴坤向艮﹐宜挨左取辛巳正巽之气貫左腰。《催官詩》云「太乙﹝巽﹞行龍向陽樞﹝艮﹞﹐右腰乘气無差殊。砂奇水秀龍精異﹐詩禮富貴多金珠。」分金﹕兼未宜辛未辛丑﹔兼申宜丙寅丙申。巳龍之穴第一宜坐巳向亥穴。巳龍入首宜挨左右﹐取巽丙之气入穴﹐坐巳向亥﹐亦主富貴。《催官詩》云「赤蛇﹝巳﹞頭向天門北﹐直來直向神功裂。巽丙受穴最爲良﹐富貴榮華人英傑。」分金﹕兼巽宜辛巳辛亥﹔兼丙宜丁巳丁亥。丙龍之穴第一宜坐巳向亥穴。丙龍入首左落﹐穴巳向亥﹐宜稍挨右﹐取正丙气貫左耳。此穴《催官》未載﹐以統在巳龍內也。分金﹕兼巽宜辛巳辛亥﹔兼丙宜丁巳丁亥。第二宜坐甲向庚穴。丙龍入首左落﹐穴甲向庚﹐宜稍挨右﹐取正丙气貫左耳。《催官》未載。分金﹕兼寅宜庚寅庚申﹔兼卯宜丁卯丁酉。第三宜坐乙向辛穴。丙龍入首左落﹐穴乙向辛﹐宜稍挨右﹐取丙气貫左腰。「催官第八丙龍乙﹐气沖左腰英才出。太微﹝丙﹞之龍穴粘巳﹐左气貫耳富而己。」分金﹕兼卯宜辛卯辛酉﹔兼辰宜丙辰丙戌。第四宜坐坤向艮穴。丙龍入首左落﹐穴坤向艮﹐稍挨左加巳﹐取正丙气貫右腰。《催官詩》云「太微﹝丙﹞行龍向陽樞﹝艮﹞﹐右腰乘炁無差殊。穴宜挨左加靑蛇﹝巳﹞﹐亦主人旺家資富。」分金﹕兼未宜辛未辛丑﹔兼申宜丙申丙寅。離龍之穴第一宜坐丙向壬穴。離龍入首左落﹐作丙山壬向﹐宜挨白虎﹐加丁半分﹐取丙午正脈貫左耳。《催官詩》云「催官第十穴天貴﹝丙﹞﹐離宮左耳气從注。微加南極﹝丁﹞局周回﹐砂水合矩公侯至。」分金﹕兼巳宜辛巳辛亥﹔兼午宜丙午丙子。第二宜坐丁向癸穴。離龍入首右落﹐穴丁向癸﹐宜挨靑龍加丙半分﹐取丙午正離脈貫右耳。《催官詩》云「離山岧嶤應日星﹐丁穴右耳乘陽精﹝午﹞﹐微加天貴﹝丙﹞毫釐位﹐立見驟富官職榮。」分金﹕兼午宜庚午庚子﹔兼未宜丁未丁丑。丁龍之穴第一宜坐坤向艮穴。丁龍入首右落﹐穴坤向艮﹐宜挨靑蛇加午一分﹐取癸未正丁之气貫右耳。《催官詩》云「催官第七穴宜坤﹐南極﹝丁﹞气從右耳奔。要使亢陰﹝坤﹞勿貫穴﹐微加天馬﹝午﹞榮家門。」分金﹕兼未宜辛未辛丑﹔兼申宜丙申丙寅。第二宜坐巳向亥穴。丁龍入首左落﹐穴巳向亥﹐宜挨白虎加未一分﹐取正丁脈癸未之气貫左耳。《催官詩》云「南極﹝丁﹞行龍天皇﹝亥﹞向﹐气沖左耳最爲上。穴粘西獸微加羊﹝未﹞﹐陽權﹝午﹞愼勿毫釐間。」分金﹕兼巽宜辛巳辛亥﹔兼丙宜丁巳丁亥。未龍之穴第一宜坐坤向艮穴。未龍入首右落﹐穴坤向艮﹐宜挨右微加丁﹐取丁未正脈貫右耳。《催官詩》云「未山起伏龍向艮﹐天宇﹝未﹞气沖右耳進。穴挨左位帶丁來﹐左道榮華貴顯盛。」分金﹕兼未宜辛未辛丑﹔兼申宜丙寅丙申。坤龍之穴第一宜坐丁向癸穴。坤龍入首左落﹐作丁穴癸向﹐宜挨白虎微加申半分﹐取甲申正坤脈貫左耳。《催官詩》云「丁穴回環局周鎖﹐玄戈﹝坤﹞耳入气沖左。穴挨西獸微加申﹐龍脈眞奇發如火。」分金﹕兼午宜庚午庚子﹔兼未宜丁未丁丑。申龍之穴第一宜坐丁向癸穴。申龍入首左落﹐穴丁向癸﹐宜挨右微加坤﹐取戊申正脈貫左耳。《催官詩》云「申山局向陽光﹝癸﹞宮﹐左耳乘气力爲重。玄戈﹝坤﹞微加穴粘右﹐龍尊穴美家資丰。」此穴主富。分金﹕兼午宜庚午庚子﹔兼未宜丁未丁丑。第二宜坐庚向甲穴。申龍入首右落﹐穴庚向甲﹐宜挨左微加坤﹐取戊申正脈貫右耳。《催官詩》云「天閣﹝庚﹞龍坐天漢宮﹐气從右耳乘正龍。微加天鉞﹝坤﹞輔龍行﹐水朝局鎖人財隆。」此穴旺人。分金﹕兼申宜庚申庚寅﹔兼酉宜丁酉丁卯。庚龍之穴第一宜坐酉向卯穴。庚龍入首右落﹐穴酉向卯﹐宜挨左加申一分﹐取乙酉正庚之气貫右耳。《催官詩》云「催官第六向東震﹐天潢﹝庚﹞气從右耳進。微加申位多榮名﹐富壓鄕邦眾欽信。」分金﹕兼庚宜辛酉辛卯﹔兼辛宜丁酉丁卯。第二宜坐坤向艮穴。庚龍入首左落﹐穴坤向艮﹐宜挨白虎加酉一分﹐取乙酉正庚之气貫左耳。《催官詩》云「天潢﹝庚﹞正向天市﹝艮﹞星﹐气奔左耳眞奇淸。微加西兌穴挨右﹐水朝局備家資盈。」分金﹕兼未宜辛未辛丑﹔兼申宜丙申丙寅。酉龍之穴第一宜坐坤向艮穴。酉龍入首左落﹐穴坤向艮﹐宜挨白虎加辛一分﹐取己酉正兌气貫左耳。「催官第九兌山艮﹐左气沖耳無多紊。略加天乙﹝辛﹞靑龍來﹐亦主文章典州郡。」分金﹕兼未宜辛未辛丑﹔兼申宜丙申丙寅。第二宜坐乾向巽穴。酉龍入首右落﹐穴乾向巽﹐宜挨靑龍加庚一分﹐取正兌脈貫右耳。《催官詩》云「气沖右耳天廏﹝幹﹞虛」﹐言不立幹穴﹐使幹虛而立亥穴耳。分金﹕兼戌宜庚戌庚辰﹔兼亥宜丁亥丁巳。第三宜坐亥向巳穴。酉龍入首右落﹐穴亥向巳﹐宜挨靑龍加庚一分﹐取正己酉脈貫右耳。《催官詩》云「金雞﹝酉﹞來泊天門﹝亥﹞啼﹐气沖右耳天廏﹝幹﹞虛。微加天潢﹝庚﹞水砂朝﹐少年一舉登科第。」分金﹕兼幹宜辛亥辛巳﹔兼壬宜丁亥丁巳。辛龍之穴第一宜坐乾向巽穴。辛龍入首右落﹐穴乾向巽﹐宜挨靑龍微加酉﹐取丙戌正辛之气貫右耳。詩云「催官第三穴天廐﹝幹﹞﹐天乙行龍右耳受。挨左立穴加少微﹝酉﹞﹐中男及第紆紫綬。」分金﹕兼戌宜庚戌庚辰﹔兼亥宜丁亥丁巳。第二宜坐酉向卯穴。辛龍入首右落﹐穴酉向卯﹐宜挨白虎加戌一分﹐取丙戌正辛之气貫左耳。詩云「陰璇﹝辛﹞天西向東震﹐陰璇﹝辛﹞气從左耳進。微侵婁﹝申﹞位勿加多﹐巡警小官亦英俊。」分金﹕兼庚宜辛酉辛卯﹔兼辛宜丁酉丁卯。第三宜坐坤向艮穴。辛龍入首橫落﹐左來右出﹐穴坤向艮﹐宜挨右取丙戌之气貫左腰。《催官詩》云「陰璇﹝辛﹞龍向天市﹝艮﹞垣﹐气從左腧推其原。玉堂金馬無分到﹐儒官俊雅多田園。」分金﹕兼未宜辛未辛丑﹔兼申宜丙申丙寅。戌龍之穴第一宜坐辛向乙穴。戌龍入首左落﹐穴辛向乙﹐宜挨右加酉﹐取庚戌正气貫左耳。《催官詩》云「戌龍迢迢穴向乙﹐鼓盆﹝戌﹞左气奔耳入。龍行起伏向洋朝﹐巨富但恐人殘疾。」分金﹕兼酉宜辛酉辛卯﹔兼戌宜丙戌丙辰。幹龍之穴第一宜坐辛向乙穴。幹龍入首左落﹐穴辛向乙﹐宜挨右微加戌﹐取丁亥正气貫左耳。《催官詩》云「陽機﹝幹﹞來龍宜向乙﹐迢迢左气從耳入。穴宜挨右微加婁﹝戌﹞﹐水朝局備家資寔。」分金﹕兼酉宜辛酉辛卯﹔兼戌宜丙戌丙辰。亥龍之穴第一宜坐壬向丙穴。亥龍入首右落﹐穴壬向丙﹐宜挨靑龍微加幹半分﹐取辛亥正气貫右耳。《催官詩》云「催官第一天輔﹝壬﹞穴﹐天皇﹝亥﹞气從右耳接。穴宜挨左微加幹﹐天皇貫穴气無泄﹐四神八將俱朝迎﹐紫綬金章在前列。」分金﹕兼亥宜辛亥辛巳﹔兼子宜丙子丙午。第二宜坐乾向巽穴。亥龍入首左落﹐穴乾向巽﹐宜挨白虎微加壬半分﹐取癸亥之气貫左耳。《催官詩》云「天皇﹝亥﹞气射天廏﹝幹﹞星﹐微挨西獸加壬行。天廐﹝幹﹞穴空始爲吉﹐左耳受气官資榮。」分金﹕兼戌宜庚戌庚辰﹔兼亥宜丁亥丁巳。第三宜坐癸向丁穴。亥龍入首右落﹐穴癸向丁﹐宜挨靑龍加幹一分﹐取辛亥正气貫右耳。《催官詩》云「天皇﹝亥﹞气沖穴北道﹐挨左立穴爲樞要。稍加乾位細推詳﹐右耳乘气毋衝腦。」分金﹕兼子宜庚子庚午﹔兼丑宜丁丑丁未。第四宜坐酉向卯穴。亥龍入首左落﹐穴酉向卯﹐宜挨白虎﹐取辛气貫左耳﹐亦主貴富旺人。此穴《催官》未載﹐以其亥气入腰故耳。今取辛气貫耳則吉。分金﹕兼甲宜辛卯辛酉﹔兼乙宜丁卯丁酉。第五宜坐丑向未穴。亥龍入首右落﹐左出橫脈作穿鍼斗斧之穴﹐宜挨靑龍﹐取辛亥正气貫右腰。《催官》不載。若龍眞穴美﹐葬善時宜﹐亦主富貴。分金﹕兼癸宜辛丑辛未﹔兼艮宜丁丑丁未。上諸穴凡稱《催官詩》者﹐卽賴氏《催官篇》也﹐其挨左挨右﹐與夫所加分數﹐取龍气貫入於耳﹐貫入於腰等訣﹐毫釐之間﹐不可有失。先輩所謂「用卦不用卦﹐卦向穴中作。」又云「乘气愼勿差毫釐﹐此而有誤﹐變吉爲凶。」可不愼哉﹗學者須明師口傳﹐不可臆度。

重刊人子須知資孝地理心學統宗卷八之二徳興山人徐善繼述同著吉砂類凡三十四格四神全乾坤艮巽曰四神﹐皆有峯巒髙嶂﹐主貴。缺一亦減福力﹐故曰四神全。八將備艮丙巽辛兌丁震庚曰八將﹐亦曰八貴﹐皆有峯巒齊起相應﹐主貴。賴氏云「四神八將應位起﹐龍眞穴的齊盧崔。」三角峙艮巽兌曰三角﹐有峯鼎峙﹐主富貴。賴氏云「奇峯列筍有三角﹐黃金白璧尙華侈。」四維列四維卽四神﹐有峯髙秀﹐主貴﹔低而重疊﹐主富。賴氏云「催官之砂維四方﹐雲霄屹立官爵彊。四維低峯疊疊起﹐千倉萬箱耀州裏。」三陽起巽丙丁曰三陽。八國周甲庚丙壬乙辛丁癸曰八國﹐皆有峯巒﹐髙嶂周密﹐極貴。要八位具全﹐缺一二位則不合格。四勢髙寅申巳亥曰四時﹐皆有髙峯主貴。日月明離爲日﹐坎爲月。故子午有峯對峙﹐名曰日月並明﹐主貴。若三火不起﹐而有子午之峯﹐亦吉。賴氏云「火星少起日月明﹐亦主其家生貴子。」或有午峯而無子峯﹐若得子水來朝﹐亦吉。賴氏云「日月不峙太陽髙﹐太陰得水還富豪。」蓋謂其有水爲得太陰之體也。祿馬聚祿馬之砂﹐其例不一。有正祿﹑飛天祿﹑食祿﹑正馬﹐又有借祿﹑借馬。若得諸般祿馬相聚﹐極貴。諸祿馬起例附此正祿子午卯酉艮宮詳﹐丙壬庚甲癸同鄕﹐乙辛丁癸陰神位﹐十二神來坤上當。寅申巳亥幹爲祿﹐坤艮巽宮山宜彊。飛天祿子午卯酉在乾宮﹐辰戌丑未巽中逢。寅申巳亥居坤上﹐若得爲官便立功。食祿巡山遊祿要君分﹐乾兌搜求坎是尊。震巽尋乾爲正路﹐坤離卻向巽宮論。要知坎艮推坤位﹐福徳排來最可珍。若見峯巒尖秀出﹐子孫車馬滿朝門。正馬幹用甲爲眞正馬﹐坤來尋乙最爲彊。艮從丙上尋其位﹐巽向辛峯是馬鄕。若得雙峯連不斷﹐兒孫兩府佩金章。驛馬申子辰山馬艮寅﹐亥卯未山巽巳尋﹐巳酉丑山幹亥上﹐寅午戌山在坤申。借祿借馬丙借巽爲祿馬場﹐壬借幹爲祿馬鄕。申借艮爲祿馬地﹐庚借坤爲祿馬方。以上各位有峯簇集﹐謂之祿馬聚﹐主貴。亦不必俱有﹐只數位亦吉。子宮旺坎艮震爲三男﹐多峯巒主旺人丁。女山髙巽離兌爲三女﹐其方髙秀主女貴。財帛丰艮爲貨財之府﹐其位山巒髙大丰厚叢簇﹐主多財帛。壽星崇丁爲南極老人星﹐其位山髙﹐主多壽考。金馬上階幹在天爲天廏﹐蓄馬之所也。午爲正馬﹐從其肖也。故幹爲金馬﹐午爲天馬。二位有馬山﹐更得兌山髙聳﹐謂之馬上金階﹐貴。赤蛇繞印巳爲赤蛇﹐有印居之﹐主貴。賴氏云「赤蛇遶印如圓平﹐腰懸斗印才縱橫。」太陽升殿房﹑虛﹑昴﹑星四日宿在子午卯酉之位﹐若此四位有太陽金星四面相照﹐謂之太陽升殿﹐主極品之貴﹐敵國之富。太陰入廟心﹑危﹑畢﹑張四月宿在甲庚丙壬之位﹐若此四位有太陰金星四面相照﹐謂之太陰入廟﹐主男爲附馬﹐女作宮妃。五气朝元火星在南﹐水星在北﹐木星居東﹐金星居西﹐土星結穴﹐坐北面南﹐謂之五气朝元﹐亦曰五星守垣﹐主極貴顯﹐崇儒廟食。朱文公祖地合此在婺源縣官坑嶺﹐圖見龍法卷。三火並秀離爲天干火﹐丙爲地祿火﹐丁爲人爵火。三位有峯並秀﹐極貴。賴氏云「太陽正火當星馬﹐丁柳丙張更無價。」蓋丙午丁三位正值南方朱雀之位﹐而星柳張三宿在焉﹐故曰「火星宜起應天宿」也。尊帝當前丙丁有峯雙峙﹐也主貴。祿馬拱後艮祿乾馬二位有山髙嶂﹐主貴。更點明巽爲更點﹐有峯叢秀﹐主貴。天鼓振卯酉艮巽爲陽鼓﹐丙丁辛爲陰鼓﹐有峯方圓﹐主貴。文筆秀巽辛二方有尖秀之峯﹐謂之眞文筆﹐主貴顯﹐科名髙。賴氏云「天以太乙眞文筆﹐秀入雲霄狀元位。」魚袋塞庚酉辛方有魚袋砂﹐謂之金魚袋﹐主貴。宜居水口﹐故曰塞。玉帶現辛巽有帶曰玉帶﹐庚兌曰金帶﹐有此砂﹐宜爲正案﹐最貴。金印浮西兌庚巳辛幹有印﹐皆名金印﹐主貴。必在水中爲眞﹐故曰浮。卜氏云「印浮水面﹐煥乎其有文章。」赦文起丙丁庚辛之位有方山﹐謂之赦文星﹐主一方永無凶禍。判筆攢庚兌辛有峯﹐或立或臥﹐曰判筆。賴氏云「判筆庚兌辛爲艮。」馬上禦街巽位有馬山﹐兼有巽水朝﹐曰馬上禦街﹐主貴近帝王。廖氏曰「馬蹄踏破禦街水﹐秀才出去狀元來。」貴參天柱乾爲天柱﹐若貴人之峯髙聳乾位﹐主極貴。賴氏云「璣入雲霄生宰輔。」又云「世登要路重璣峯」。宮國圓子山宮國在戌﹐幹丑山在亥﹐壬每開位是也﹐有圓峯主貴。谷將髙天倉起子山谷將在未﹐天倉在酉。丑山谷將在申﹐每危位是﹔天倉在戌﹐每收位是。有髙山主貴。凶砂類凡二十五格五星受制火北﹐金南﹐土東﹐木西﹐水居四墓﹐謂之受制﹐縱吉地亦無大力量也。四殺擅權辰戌丑未四位髙壓崚嶒﹐帶殺逼穴﹐主大凶惡逆﹐大盜誅夷。有赦文照者差減其凶。八門缺乾坎艮震巽離坤兌八卦之位凹陷﹐謂之八門缺。卜氏云「八門缺﹐八風吹﹐朱門餓殍。四面凹辰戌丑未曰四金﹐最忌凹陷。賴氏云「四金砂陷風一入﹐翻棺覆槨人遭殃。」三火低丙午丁三火低陷﹐主不貴。賴氏云「火星不起官不顯﹐不握重權或閒散。」四神剝乾坤艮巽之砂有石點剝﹐主凶。賴氏云「四神烏石生點剝﹐家道終須見消索。」魁罡雄辰戌兩位曰魁罡﹐忌髙壓冢宅。賴氏云「魁罡髙聳﹐冢宅出賊﹐乞丐沿街坊。」陽關陷申曰陽關﹐不宜低陷﹐主兵死。賴氏云「陽關山陷因陣亡。」子宮虛坎震艮三男之位凹缺﹐曰子宮虛﹐主不旺人丁﹐多女少男。祿位缺祿位見前。又巳午艮亥亦曰祿位﹐若無山﹐主不貴。賴氏云「祿神缺陷馬空倚﹐催官貴人山低傾。𨿽有文章不顯達﹐祿馬不起金階平。」金階平乾兌低陷﹐也主不貴。文星低巽星爲文星﹐低陷不吉。主貴而不祿。卜氏云「文星低而夭顏回。」天柱折乾爲天柱﹐若凹陷﹐謂之天柱折﹐主夭亡。有戌幹風吹穴尢緊。壽山傾丁爲壽山﹐若低缺﹐謂之壽山傾﹐主夭亡。天母虧坤爲天母﹐宜髙。若低陷﹐謂之天母虧﹐主寡母損陰人。賊旗現辰戌有旗曰賊旗﹐主出大盜。賴氏云「賊旗斜側位魁罡。」煞刀出辰戌丑未有尖山倒地﹐曰煞刀﹐主屠劊劫財。回祿來寅午戌三位有缺陷風吹穴﹐主災。謂回祿之气隨風而來也。衡星壓卯爲陽衡﹐忌髙壓﹐主利名蹭蹬。賴氏云「陽衡髙壓初年滯。」蓋卯乃太陽所出之門﹐而山髙則日晏遲滯之象﹐故難受君恩也。倉庫倒辰戌丑未四墓之山斜側破碎倒攛﹐謂之倉庫倒﹐主貧窮。財帛散艮爲財帛﹐其方砂皆散亂﹐或凹缺﹐謂之財帛散﹐主貧乏。橫屍見魚袋砂在坎癸四墓﹐曰橫屍﹐主客死。墮胎死子癸丑有墩埠﹐謂之墮胎山﹐主墮胎。馬不上街𨿽有馬山而無禦街水朝﹐謂之馬不上街﹐不貴。何氏曰「馬不上街人不貴﹐秀才空自說文章。」祿無正位寅午巳卯申酉亥子﹐此正祿之地缺陷﹐謂之祿無正位﹐不貴。蓋甲祿在寅﹐乙祿在卯﹐丙戌祿在巳﹐丁己祿居午﹐庚祿歸申﹐辛祿到酉﹐壬祿在亥﹐癸祿居子。故此八位之砂宜其端正朝拱﹐不可缺陷﹐有水流破。如丙向忌水流巳去﹐巳位無山之類。以上天星砂法﹐皆於臨穴定位爲凖。

重刊人子須知資孝地理心學統宗卷八上之三江右山人徐善繼述同著總論二十四位水法吉凶子﹐武庫水﹐主商賈得財﹐因軍賊發越。癸﹐財帛水﹐主驟發橫財﹐生六指﹑缺唇﹑腳疾﹑墮胎。丑﹐血財水﹐主旺犧牲﹐忤逆﹑孤寡﹑供佛﹑飯僧﹑禮拜香火。艮﹐質庫水﹐主財帛巨富﹐典質得橫財﹐進祿位。寅﹐白虎水﹐主虎傷手足﹐瘋跛痼疾﹐凶狠癡愚﹐火災。甲﹐人爵水﹐主小貴﹐瘋跛﹑痼疾﹑瘟火。卯﹐天爵水﹐主驟富貴﹐發橫財﹐出人長大英勇。乙﹐地爵水﹐主牝雞晨鳴﹐風聲忤逆﹐螟蛉繼贅。辰﹐黃泉水﹐主橫死夭折﹐伶仃孤寡﹐缺唇﹑癆瘵﹑惡疾﹑瘟疫。巽﹐禦街水﹐主髙科﹑文名﹑富貴﹑因親發財產﹑旺人﹑女貴。巳﹐財寶水﹐主少富﹑少亡﹑喑啞﹑孤寡﹑淫佚﹑癆瘵﹑跛足﹑蛇傷。丙﹐天貴水﹐主官貴﹑進女人財產田地。午﹐紅旗水﹐主軍伍起家﹐官貴財﹑因女發財﹑武貴﹑火災﹑離鄕﹑目疾。丁﹐人丁水﹐主旺人進財﹐富貴長壽﹐髙科名位﹐與貴聯姻。未﹐色衣水﹐主癆瘵﹑暗疾﹑賊盜﹑風聲﹑離鄕﹑孤寡﹑僧道﹑伶仃。坤﹐鬼箭水﹐主寡母坐堂﹑少亡﹑淫亂﹑僧尼。申﹐絕命水﹐主外死﹑少亡﹑忤逆﹑孤寡﹑橫暴。庚﹐武職水﹐主勇略﹑財祿。酉﹐金帶水﹐主驟發富貴﹐進女人財產。辛﹐甲科水﹐主聰明﹑發科第﹐開庫進產。戌﹐八煞水﹐主忤逆﹑不義﹑少亡﹑孤寡﹑癆瘵﹑惡死﹑顚狂﹑患腳﹑火災。幹﹐鰥寡水﹐主雙育﹑痼疾﹑孤寡﹑忤逆﹑少亡﹑絕嗣。亥﹐財祿水﹐主驟富大貴﹐累代昌盛。壬﹐離鄕水﹐主離鄕﹑黃腫﹑水災﹑墮胎。總論陰陽二局水法吉凶艮丙巽辛兌丁巳丑震庚亥未十二位屬陰。凡陰位來龍﹐宜扡陰位向首。其水宜從陰位發源﹐陰位到堂﹐陰位出口則吉。若雜於陽﹐謂之陽水破局﹐主凶。大抵無有十全者﹐宜於葬法中控制之﹐消納之也。乾甲坤乙離壬寅戌坎癸申辰十二位屬陽。凡陽位來龍﹐宜扡陽位向首。其水宜從陽位發源﹐陽位到堂﹐陽位出口則吉。若雜於陰﹐謂之謂水破陽局﹐主凶。諸吉水類凡二十八欵三陽水巽丙丁合流庚兌震艮出﹐主食邑開府膺三公。此方位家之三陽也。形勢家不以此拘。李淳風曰「流水一交處爲一陽﹐內明堂爲二陽﹐外明堂爲三陽﹐各用密結。」曾文迪以明堂爲內陽﹐案山爲中陽﹐外朝山爲外陽。六建水天建亥水﹐地建艮水﹐人建丁水﹐財建卯水﹐祿建巽水﹐馬建丙水。此方位加之六建也。形勢家不以此拘。曾文迪曰「水在左爲天建﹐主官壽﹔在右爲地建﹐主田宅﹔在前爲人建﹐主子孫。財建用本山大五行取之﹐如寅山丙水之類﹐主財帛﹔祿建亦用本山取之﹐如甲山寅水之類﹐主位望﹔馬建亦用本山取之﹐如申山寅水之類﹐主車馬。按二說皆通﹐宜互論之。六秀水艮丙巽辛兌丁。巽山忌見兌水爲曜星﹐艮山忌見震巽水爲克制﹐不以六秀論。八貴水艮丙巽辛兌丁震庚皆是配納之宜﹐故貴。五吉水丁玉門水﹑巽文筆水﹑辛學堂水﹑丙金堂水﹑卯寶倉水。赦文水丙丁。離爲君象﹐丙丁輔之爲臣象。君者出令者也﹐臣者行君之令而致之民者也。故二宮之水曰赦文﹐主赦宥。賴氏云「丙丁之水名赦文﹐永無凶禍罹家門。」長壽水艮丁丙兌。在宮﹐南極老人星司壽者也。春分時見丙﹐秋分時見丁﹐丙納於艮﹐丁納於兌﹐故此四位水皆主壽考。催官水艮山丙水﹑震山庚水﹑巽山辛水﹑兌山丁水﹐俱是納幹之水﹐與龍陰陽相見﹐故主催官進爵﹐驟富榮名。橫財水庚辛亥山卯水﹑卯山庚辛水﹑亥艮山巽水﹑庚酉辛山艮水﹑離山壬子癸水﹑壬癸山午水﹑寅甲山坤申水﹑坤申山寅甲水﹐俱是陰陽相合﹐故發越最速﹐亦須特朝爲驗。金帶水庚酉辛水繞抱﹐三位屬金也。銀帶水艮水繞抱﹐爲銀帶水。艮爲銀寶之地也。又艮字從銀。金階水庚兌辛水特朝﹐或田源平坦﹐亦以三位屬金取義也。禦街水陰局艮水巽水俱特朝爲是﹐陽局乾水坤水俱特朝者爲是。詩云「祿馬還須要上街﹐坤申寅艮好推排。更生峯秀眞爲美﹐淸節爲官時選擇。」又云「乾坤艮巽禦街水﹐須用長流百步餘。大地趨朝羅列應﹐兒孫兩府佩金魚。」陽皷水艮巽震兌水朝先到穴﹐爲陽鼓先鳴。陰鼓水丙辛丁庚水朝先到穴﹐爲陰鼓先鳴。謝獻能作《淸化胡知府祖地記》云「陽鼓未鳴陰鼓鳴﹐人口尙千丁。」乃辛水朝穴也。歸元水亥艮山丙丁巳水﹐丙丁山亥水﹐震巽山庚水﹐庚酉辛山震水﹐離山壬癸水﹐壬癸山坤水﹐絕胎二位水也。或元辰直流﹐或穴前直放﹐皆不爲害﹐但不可太長耳。又按《大全》謂金絕於庚﹐水土絕於丙﹐火絕於壬﹐故甲庚丙壬四位爲太乙歸元水﹐主貴。亦通。官曜水艮見兌﹐兌見艮﹐巽見震庚亥﹐亥見巽﹐坎見離﹐離見壬﹐皆陰陽正配﹐無相混淆﹐故主催官發財祿。花羅水亥山巳丙﹐艮丙山庚﹐巽山丁﹐兌丁山辛﹐庚山艮丙﹐震山丙﹐壬離山乙﹐坤山壬。其義未詳。吳董多用之﹐故不刪。鬼鄕水震艮水去宜流其方。宋國師吳景鸞表云「山不髙於旺气﹐水不敗於鬼鄕。」故罹靖康之禍。文秀學堂水巽辛兌。巽辛乃天乙﹑太乙之照臨﹐而辛兌乃天帝文章之府司﹐主士大夫之權也。故三位水主文名顯貴。金魚禦街水丙水入巽轉辛或丁﹐主富貴雙全。若更東震水或山髙應﹐尢貴。財寶玉階水艮丙入兌丁﹐主官祿驟貴。人丁催官水丙流丁兌出﹐人丁旺盛榮貴。金門上馬水丙水入兌轉巽流震﹐金門棹臂﹐赫赫聲名。正官文秀水巽水來長﹐主奕代文章﹐聯名科第。正官財帛水巽水流西入亥﹐得兌震山髙應﹐主資財巨萬。金馬玉堂巽水入西兌辛而出﹐主貴入朝班﹐翰苑榮顯。辛水遠轉丁﹐主淸秀奇才。金門華表水巽水流艮﹐主女爲妃。諸凶水類凡二十四欵八山曜水艮山忌見寅水﹐兌山忌見巳水﹐震山忌見申水﹐坤山忌見卯水﹐巽山忌見酉水﹐離山忌見亥水﹐坎山忌見辰水﹐幹山忌見午水。

其例起於渾天甲子所屬之五行克八卦之所屬也。如幹卦屬金﹐乾宮壬午火爻克之﹐幹山忌見午水爲曜。他仿此推﹐朝來流去皆凶﹐重則誅夷刑戮﹐輕則殺傷刑撻﹐至驗。詩曰﹕坎龍坤兔震猿猴﹐巽雞乾馬兌蛇頭﹐艮虎離豬皆曜水﹐逢之宅墓一齊消。四墓黃泉水亦名四殺又名四金水辰水﹑戌水﹑丑水﹑未水。金墓丑﹐木墓未﹐火墓戌﹐水土墓辰﹐故曰四墓。蓋墓者﹐從土而藏之義。如人之英姿俊美﹐玉之光華瑩潔﹐墓而藏之﹐其美莫見。故以墓爲黃泉者﹐卽《傳》所謂「不及黃泉毋相見」之義。如夭亡少死﹐與所葬之祖相依九泉下﹐故曰黃泉。亦名四金﹐以天宿亢﹑婁﹑鬼﹑牛所臨之地。賴氏云「四金朝流並坐向﹐痼疾寡夭人伶仃。」又名四殺。《入式歌》云「相逢何處禍偏多﹐四季宮中逢四殺」是也。故此四位水極凶﹐主夭亡﹑孤寡﹑痼疾﹑惡死﹑邪淫﹑癆瘵﹑瘟癀﹐亦須破局者爲驗。反復黃泉水來去皆凶﹐總不宜見。庚丁向忌見坤水﹐乙丙向忌見巽水﹐甲癸向忌見艮水﹐辛壬向忌見幹水。此亦墓水也。亦曰四路黃泉﹐最忌水來。按《海角經》云﹕假如丙向隸艮﹐乙向隸坤﹐艮屬土﹐土墓於辰﹐絕於巳﹐而巽居辰巳之間﹐故凶。門路亦忌之﹐犯者主禍與四墓黃泉同。坤向忌見庚丁水﹐巽向忌見乙丙水﹐艮向忌見甲癸水﹐幹向忌見辛壬水。此名八路黃泉﹐忌水去﹐主禍同上。反復黃泉詩云﹕庚丁坤上是黃泉﹐坤向庚丁不可言。巽向最嫌流丙乙﹐乙丙須防巽水先。甲癸向中憂見艮﹐艮逢甲癸禍炎炎。幹向辛壬爲不吉﹐辛壬向首怕流漧。八曜殺水又名水中八殺甲向忌水流寅去﹐乙向忌水流辰去﹐丙向忌水流午去﹐丁向忌水流未去﹐庚向忌水流申去﹐辛向忌水流戌去﹐壬向忌水流亥去﹐癸向忌水流醜去。詩云﹕甲怕流寅乙怕辰﹐丙午丁未要傷人﹐庚申辛戌宜當避﹐壬亥癸丑是凶神。又云﹕丙丁辛向忌寅流﹐壬癸逢蛇乙向牛﹐庚向逢申甲向亥﹐也教人犯配他州。亦名八向曜水﹐主凶。桃花水一名咸池水一名娥眉水卯酉乃太陰出入之門戶﹐朔後晦前﹐其光狀如娥眉﹐亦嬌嬈之象﹐故主淫欲。子午以與卯酉爲四正耳。陽局忌見卯酉二水破局﹐主淫。若壬子癸龍有午水朝﹐主驟發﹐以離壬配納﹐水制火伏而吉矣。離龍子水朝﹐𨿽發福必淫亂。蓋純卦不配﹐龍受坎制故耳。陰局子午二水破局﹐主淫。若庚辛陰龍見卯水朝﹐主大發。蓋幹卦相配﹐金制水伏故爾。震山兔水﹐縱吉必淫﹐以純卦不配﹐而龍受金制﹐故凶。坎龍離水不宜入酉﹐謂之遊魂桃花水﹐主淫。賴氏云「坎龍離水入西兌﹐淫奔定主期桑中。」風聲水破局者有驗巽巳水破陽局﹐主淫亂風聲。賴氏云「巽巳兼朝破陽局﹐那堪太乙生堆峯。深閨有女顏如玉﹐墜胎玷辱春風容。」坤水破陰局﹐主淫亂風聲。坎離陽朝入陰局﹐主淫亂風聲。卯水破陽局﹐主風聲。賴氏云「卯水特朝主驟發﹐龍輕砂碎招淫奔。」離鄕水破局者有驗離水﹑壬水﹑寅水﹑戌水。離者﹐離去之義也﹐故主離鄕遠去。壬寅戌皆隸於離﹐故亦如之。凡四宮見水來去﹐吉地則主離鄕而富貴﹐凶地則主移徙逃竄。回祿水回祿者火神之名也午水兼丙﹐寅午戌三方水﹐乙辰水破陰局。離爲陽火﹐丙爲陰火﹐二宮之水兼朝混雜﹐必主火災。若單朝則不忌。寅午戌三合火局﹐若俱有水朝入﹐或凹缺風吹﹐或水從而出﹐皆主火災。乙辰水來去破陰局﹐謂之帶殺火﹐主火災。按賴氏《催官篇》云「遊魂陰樞水並入﹐寅午戌歲燒天紅。葬法多注兌亥气﹐回祿受制應潛蹤。」蓋遊魂午也﹐陰樞丙也。二水兼入﹐名曰天地陰陽火﹐必主火災﹐其應多在寅午戌火旺年月。故葬法必於金井中用注之法以制之。須多注兌金以生亥水﹐又注亥水以控丙午之火﹐則回祿受制而不能爲災矣。今人不識注气之法﹐乃有訾議行注爲非者﹐是不知裁成輔相﹐以斡旋造法之妙也。廖金精爲吾邑張氏扡陽基於吳園﹐坐子癸向午丁﹐而有丙午水朝入﹐金精知不能免於回祿﹐乃鑿坑於其方﹐名曰滅火坑﹐而注亥注兌以制之。囑曰「自此君家永絕回祿之災。」但戒火坑不可塡塞。張氏守其戒﹐五百餘年無火災。嘉靖壬戌﹐偶塞火坑﹐未旬日而災百餘捨﹐所災之處﹐正與坑所塞者相值﹐而塞未及者﹐則截然反風滅火。符應如此﹐蓋見地理之妙﹐而控制之術亦神矣哉﹗此予目擊其事﹐謹述以告明者。鰥寡水破局者驗幹水破局﹑坤水破陰龍者是。幹爲老陽﹐坤爲老陰﹐皆亢極無生成之義﹐故主鰥寡﹐甚則絕嗣。幹水尢可畏﹐坤水稍次之。幹水破陰局﹐主出鰥夫﹑痼疾﹑橫逆。賴氏云「陽璣來去跛能履﹐鰥寡繼贅人無蹤。」坤水破陰局﹐主出寡母﹑淫風﹐家多少亡。兼未水﹐主寡母私於僧道﹐及出尼姑和尙。亦須兼砂斷之。賴氏云「玄戈洋洋入冢宅﹐髙堂紅粉悲無窮。掀裙獻花砂共位﹐媍女不潔招淫風。若有圓峯缽盂樣﹐或出尼姑並和尙。」

癆瘵水乙辰水破局﹑未坤水破局﹑幹戌水破局。凡四墓龍脈﹐及入懷尖射惡砂﹐或凹風吹穴﹐朝水破局﹐主癆瘵﹐極凶。不破局者無妨。少亡水辰水破局﹑戌幹水破局﹑坤申水破局。賴氏云「亢婁辰戌流注非吉地﹐少亡悖逆無忠貞。又云﹕坤水洋洋入冢宅﹐髙堂紅粉悲無窮。」痼疾水寅甲水破局﹐主瘋跛殘疾﹐盲目跎背。辰水破局﹐主缺唇露齒﹐喑啞耳聾。壬癸水破局﹐主腫脹落水﹐自縊血崩。戌幹水破局﹐主喑啞﹑盲聾﹑瘋跛。午水破局﹐主瞎眼。辰戌丑未四水破局﹐主痼疾橫逆。刑戮水破局者有凖坎龍見辰巽水﹐坤龍見卯水﹐震龍見坤申水﹐離龍見亥水﹐幹龍見丙午水﹐巽龍見酉水﹐艮龍見寅甲水﹐兌龍見巳水。卽八山曜水﹐主遭刑戮。凶者多致全家誅戮﹐縱吉地亦主遭刑﹐或遭盜殺﹐或戰陣而亡﹐至驗。不破局者無驗。下獄水午水破陰局﹐辰戌水破陰局。天獄星照午而貴人不臨辰戌﹐故此三水破局﹐主遭囚禁。若更有砂如獄如枷﹐或路繞如鎖﹐臨此三位﹐尢凶﹐主囹圄死。夭橫水辰水破局﹑戌水破局。辰戌爲天羅地网﹐故二水破局﹐主凶惡夭橫﹐粉身碎骨之慘。惡死水癸水破局﹐主溺﹐主藥毒。甲水破局﹐主縊﹐主木石壓。午水破局﹐主牢囚﹐主火燒。醜水破局﹐主刀兵﹐主刑戮。申水破局﹐主陣亡﹐主水渰。乙辰破局﹐主木壓﹐主水渰。幹水破局﹐主石壓﹐主誅戮。寅水破局﹐主虎咬﹐主湯火。巳水破局﹐主蛇咬﹐主自縊。軍配流移水午水寅水癸水辰水庚申水凡此數水破局者必主遠配﹐輕則徙竄。盜寇水破局者驗乙辰水辛戌水寅申水丑癸水未坤水吉地常遭盜寇﹐凶地常出盜寇。乞丐水辰水破局﹑戌水破局。二水直去﹐無砂收攔﹐穴向順去﹐主乞丐。屠宰水辰戌丑未水交流﹐此四殺水﹐縱吉亦不過屠宰而已。螟蛉水乙水﹑卯乙水﹑乙辰水﹑辛戌水﹑幹水。賴氏云「天官來去招繼贅。」又云「陽璣來去跛能履﹐鰥寡繼贅人無蹤。」悖逆水辰水破局﹑戌水破局。賴氏云「亢婁流注非吉地﹐少亡悖逆無忠貞。」妖魅水破局者驗丑水﹑未水。鬼牛不正之气﹐故主妖魅祟怪。蛇虎水巳水主蛇傷﹐寅水主虎咬﹐破局者是。此亦以其所當而應也。徽州程氏﹑樂平朱氏二地﹐皆以虎傷﹐俱有寅水來也。其課云「半夜夫妻八百丁。」圖見穴忌捲。河汨水壬子水破局﹑子癸水破局﹑庚申水破局﹑乙辰水破局﹐此以水局而應也。若破局主水厄。藥毒水癸水丑水交流並破局者是。賴氏云「陰光天廚揖冢宅﹐隨母攺嫁忘其宗。少亡毒藥因女禍﹐兄弟屠戮交相攻。」若見天醫水解之﹐不忌。瘟疫水震山戌乾水﹐艮山未坤水﹐兌山醜癸水﹐巽山戌水﹐離山艮寅水﹐坎山丙午水﹐幹山卯水﹐坤山巳水。墜胎水子癸水破陰局﹐巽巳水破陽局。雷驚水亥卯未三合同見水﹐主雷驚墓及傷人。震山見亥未二水來去﹐必主雷驚。賴氏云「未水來去龍入震﹐霹靂一聲驚西東。」左道水未水﹑丑水。二水爲僧道﹑法師﹑齋公﹐縱吉地亦主出人喜爲供佛飯僧之事。賴氏云「鬼牛來去空爲吉﹐念經寡夭常逢凶。」翻棺覆槨水戌幹凹風射水﹐乙辰凹風射水﹐癸丑凹風射水﹐未坤凹風射水。有凹缺﹐又有水沖射﹐是風送水入﹐爲禍尢緊﹐故主翻棺覆槨。賴氏云「四金砂陷風一入﹐翻棺覆槨人遭殃。」又云「四金水射風入局﹐翻棺覆槨災非輕。」樹根穿板水寅甲水﹑乙辰水﹑戌幹水。破局者驗。樹根穿板﹐亦不拘此﹐惟龍無气脈而穴不受風者﹐必有樹根穿入棺﹐貫其骸骨﹐甚爲可畏。貫目則主子孫壞目﹐納耳則聾耳﹐穿背則發背﹐穿足則跛足。黃泉浸屍水乙辰水破局﹑坤申水破局﹑壬子水破局﹑戌幹水破局﹑寅申水破局。水浸屍骨﹐亦不拘此﹐惟龍脈無气而穴場受風者﹐𨿽至髙之處﹐亦有水。水浸屍骨﹐馴以黑爛﹐主疾病黃腫﹐漸以絕人﹐不但貧賤而已。不破局者非是。蟻螻穿棺水乙辰﹑寅甲﹑甲卯﹑艮寅﹑申庚﹑辛戌﹑未坤﹑癸丑﹑辰巽﹑坤申﹑乾亥。俱以龍穴不眞者驗。蟻螻穿棺﹐亦不拘於此﹐凡斗煞必有蟻。予見徙地有蟻﹐不但穿棺﹐年深遠者﹐並骸盡囓之﹐極爲凶惡。

重刊人子須知資孝地理心學統宗卷八二之四江右山人徐善繼述同著水法定論卜氏云「穴前放水﹐依法循繩。」《狐首經》云「溝決之水﹐出於人爲﹐禍福所系﹐審擇是非。」《赤霆經》云「人力可施﹐折東屈西﹐妙斡造化﹐出入干支。」諸家所論﹐莫不皆謂水要折放。而其所以折放之法﹐在於人爲﹐以合天地自然之妙。蔡牧堂云「知者盡其所當然﹐而不害其爲自然」者是也。但陰陽二宅之水﹐諸般卦例﹐拘忌太繁。縱欲用之﹐交相矛盾﹐何從取正﹖故劉公淵云「一切置之勿論可也。」誠以龍穴眞正﹐水或不循矩度﹐亦不害爲吉地。楊公雲「水似精兵﹐進退由將。」則水亦不過龍穴之助耳。故雲「水遶之玄莫問蹤」是也。且諸家水法﹐其間是非難信者﹐有十餘說焉。一是主山不定﹐一是支幹取捨不同﹐一是生克出入吉凶所取不同﹐一是二十四位所屬陰陽不同﹐一是諸家二十四位所屬五行無定﹐一是宿度屬五行不一﹐一是生旺衰病所起不同﹐一是宜倒左宜倒右於理無據﹐一是九星五星水法不同﹐一是步數尺寸白星難一﹐一是起祿馬貴人各家不同﹐一是正鍼﹑縫鍼﹑銅盤鍼論水不同。凡此𨿽各具名術之書﹐及明師顯用﹐夫何抵牾如此﹗姑陳其槪。如主山不定之說﹐蓋有以向首論消水者﹐以坐下論納水者﹐以來龍論合水者﹐以落頭論放水者﹐此主山之不定也。有以支幹分大﹑中﹑小神﹐而謂小神宜流入中神﹐中神宜流入大神﹐而大神不宜流入中小神之支乾方者﹐有以大神﹑小神但要合祿馬貴人﹐而先用支神﹐次及幹維者﹔有三折內不用支神﹐而三折外不拘者﹔有專用幹維﹐而全不用支神者﹔有取貪﹑巨﹑武三吉﹐而不論支幹神者。此支幹取捨之不同也。有以克出爲吉﹐克入爲凶者﹔有以克入爲吉﹐克出爲凶者﹔有以生入爲吉﹐生出爲凶者。此生克出入之不同也。有以淨陽淨陰論水者﹐有以眞陰眞陽論水者﹐有以葉七陰陽論水者。此陰陽所屬之不同也。有以正五行論水者﹐有以洪範五行論水者﹐有以玄空五行論水者﹐有以八卦五行論水者。此五行取用之不同也。有以宿度論水者﹐其度數之所屬五行﹐或金或木﹐《天機素書》與《叢珠瀛海》及依梁關屬各不一﹐此宿度吉凶之不同也。有以來要生旺﹐去要休囚論水者﹐其生旺之說﹐或以三合起長生﹐或以坐山起長生﹐或以正五行起﹐或以玄空五行起。此生旺休囚之不同也。有以倒左倒右﹐宜流來宜流去論水者﹐而倒左倒右於理無根。論之先迹﹐多不相合。此左右來去之難信也。有以九星貪﹑巨﹑祿﹑文﹑廉﹑武﹑破﹑輔﹑弼論數﹐謂之三匝貪狼﹐弦起弦殺﹐中起中殺﹐而以貪﹑巨﹑武爲三吉者。有六神水法﹐以靑龍﹑白虎﹑朱雀﹑玄武﹑勾陳﹑螣蛇論水者﹐取靑龍配木﹐白虎配金之類。有以太陰﹑太陽﹑金﹑水﹑天財﹑紫炁﹑天罡﹑燥火﹑掃蕩﹑孤曜九星論水﹐而分四凶五吉者﹐此五星九星之不同也。有以步數論白星爲吉而合水法者﹐或云一步管三年﹐或云一年關三步﹐此步數白星之不同也。有以祿馬貴人論水者﹐其起祿馬貴人之法﹐或以本山起﹐或以向首起﹐或以亡命起﹐此祿馬貴人之不同也。有以子午正鍼論水者﹐有以壬子丙午縫鍼論水者﹐有以子癸午丁銅盤鍼論水者﹐此土圭羅經之不同也。復有紫微﹑單於﹑梅花﹐與夫靑囊﹑斗杓﹑魁星﹑四門朝宗﹑天父地母等法﹐種種多門﹐各持一見﹐信此則失彼﹐從甲則違乙﹐茫無定據﹐豈理也哉﹗噫﹗是皆臆度陰陽﹐絡籠禍福﹐而無眞傳灼見者也。幸吾興吳氏親授仙翁華山處士之傳﹐三傳而至廖金精﹑傅伯通。其後又有紫瓊張眞人﹑緣督趙仙翁﹐及觀物祝公﹑文懿傅公﹑易巖齊公﹐皆洞徹玄微﹐各有著述。至國初﹐而乃有董徳彰氏得其眞訣﹐作用通神。而舒馬山﹑祝仲陽﹑張落魄﹑郎慶和﹑李養素﹑胡竹心輩﹐出而相沿相襲﹐微機祕旨﹐賴有所存。今撮其要﹐復取管猇﹑司馬頭陀﹑範越鳳﹑賴文俊﹑王制仙﹑劉白頭諸家水法﹐擇其理長者取之﹐無所據而不足取信者刪之。其有未備者﹐又據所授以補之﹐庶幾水法有定歸之論﹐而人子無致眩惑云。壙前折水法按管公明指象云「金斗不決而不泄矣﹐沙城導之﹐玉井瀦之﹐然後擇方而擇利。心力之妙﹐功力之備﹐庶幾見愚而見智。又況人之智之淺近﹐天之智之遠大。明堂臨鉗﹐橫決納而不吐﹐是則飾形而致瑞。」王氏曰﹕金斗﹐壙也﹔沙城﹐壙前橫溝以砂磧塡之﹐暗引兩腋之水﹐聚於玉井﹐然後順之六替衰病死絕墓流也決之。玉井者﹐砂城導出之後﹐每一折作一井蓄之﹐然後擇方而決之也。按穴前折水之法﹐只要曲折﹐不可直放。其折步亦以淨陰陽論。陽龍宜放陽水﹐陰龍宜放陰水。又不可放支屬﹐宜折曲流於幹維﹐而以水法五行論忌流。從長生﹑臨冠﹑帝旺﹑墓﹑胎﹑養六相之方﹐宜流於衰﹑病﹑死﹑絕六替方位上去。決水如吐故納新凡水不合法﹐而龍穴眞的﹐則於穴前放水﹐用法度以全吉避凶﹐如吐故納新焉。管氏曰「如人之攝生﹐調榮燮衛﹐吐故納新﹐飽甘泄穢。」王氏曰「壙折如人之養生﹐飯食之﹐資養之﹐藥石以宣補之。」立向以消水地眞融結而水或不利﹐則斟酌向首以消納之。管氏云「龍穴眞而水或不合陰陽﹐消納由人。」決水要心機巧凡陰陽二宅之水﹐在人心目機巧﹐以曲折放之﹐使歸於吉﹐避其凶位﹐流於吉方。決水乃救助之法王氏曰「天地間無自然相得之來山﹐相符之去水。故決水者﹐乃救助之法。」《經》云「溝決之水﹐出於人爲﹐禍福所系﹐審擇是非。」蓋以天地無全功﹐聖人無全能。物之不齊﹐安得事事如法﹖故或龍眞穴的﹐而於水不合法度者﹐則當以作法控制放之﹐使歸吉避凶。蔡氏所謂「山川之融結在天﹐而山水之裁成在人。」宋末觀物祝先生泌建議開浚饒之表灣河﹐以通康山湖﹐達省甚便。先生曰「此丁方也﹐謂之玉門水﹐三甲子周當有王者。」後果百八十年間﹐淮王藩封居饒今表灣鄕稱祝機冷﹐言視公之機以開此河也。冷水小名也。格水當以水溝下格羅經訣云﹕山上格山山始正﹐水中格水水方眞。若然據定斜斜指﹐來山去水恐非神。管氏云「當中嶺格以定其分野。坐穴直指﹐徒誑以紛紜。」廖公云「凡定水﹐必須於流來中下盤鍼。若溪澗水﹐則於溪澗中下盤鍼﹐田塘之水則於田塘源處隨水勢下盤。若大江﹑大河﹑平田﹑廣阪﹐則須髙著眼力望水勢﹐可向流依低處下盤鍼。凡水一曲折則一移盤鍼﹐諺雲水中放水。水要來於六相去於六替長生﹑冠帶﹑臨官﹑帝旺﹑胎﹑養爲六相﹐衰﹑病﹑死﹑墓﹑絕﹑沐浴爲六替。管氏云「養生胎冠官旺弓表六相之瀦澤﹐衰病死墓絕浴弓宜六替之所之。」郭氏曰「朝於大旺﹐澤於將衰﹐流於囚謝﹐以返不絕。」賴氏云「臨官生旺胎養沐﹐不須更論陰陽也。」水要幹維純粹管氏云「八幹弓鐘﹐天地之淸。」王氏云「四隅四正弓﹐取八卦之變通﹔四絕四墓弓﹐寔五气之玄冥。」諺雲「水要放從天上去」﹐言從天干位去也。八幹﹕甲丙庚壬乙辛丁癸。四維﹕乾坤艮巽。水支屬則用四正震兌坎離爲四正之位﹐𨿽屬支辰﹐而得天地之四位﹐與眾支位不同﹐決之亦吉。管氏曰「坎離陰陽之正﹐震兌陰陽之門。二道流之﹐亦爲權貴。」萬萬山云「支頭地气混泉流﹐四正元從八卦推。此水亦同天上去﹐玄虛立向也相宜。」水不可以步數論吉凶水之曲折﹐要與形勢相稱卽吉。又以年代之說看步數者亦非。蓋年代只論後龍爲主。管氏曰「三年一步以何憑而推﹖一步三年以何數而見﹖」傅文懿公云「一年三步推何法﹖一步三年按甚文﹖運气如身營百脈﹐無時噓息不調均。」水法宜五行相生用正五行論本山入首一節之龍﹐其水不可克龍﹐而龍宜克水。宜山水比和﹐宜水生山﹐山生水。其或與龍不合﹐而於坐下山向合吉﹐則亦吉矣。水法宜陰陽純一不雜用淨陰淨陽論本山入首一節之龍﹐陽龍宜陽水﹐陰龍宜陰水﹐謂之陰陽不駁雜。乾甲離壬寅戌坤乙坎癸申辰十二位屬陽。凡龍脈入首一節是陽者﹐則水之出入亦宜流於陽位﹐乃得陽气之純。艮丙震庚亥未巽辛兌丁巳丑十二位屬陰。凡龍入首一節之脈是陰者﹐則水之出入亦宜流於陰位﹐乃得陰气之純。上法亦不可泥。若龍眞穴美﹐但水不合法者﹐宜臨穴控制以消納之﹐所謂「卦向穴中作也」。穴前橫過水不須分相替管氏曰「一條流水角弓形﹐攔住前頭卻不行。相替未須分彼此﹐城門方始論屯亨。」按此穴前橫遶之水﹐只可以水城形勢論吉凶﹐不可以方位相替論禍福。水口忌流生旺墓水之來宜從生旺方入﹐水之去宜從死絕地出。反此皆不吉。紫瓊眞人云「眞龍入格論純粹﹐秀水盤旋亦要良。生旺墓中如直去﹐定虧春色與傳芳。」水論相替不論星卦王氏曰「凡水之生﹑旺﹐欲其朝迎﹐官﹑養欲其顧揖﹐衰﹑病欲其所去﹐胎息欲其流通﹐敗絕﹑庫墓欲其安靜。冠帶動則榮﹐死絕來則憂。幹性淸而可任﹐支性濁而難犯。斟酌輕重﹐自有理致。古人亦不假借星名﹐虛空緣飾。」論漏道明堂大水曰漏道﹐系天造地設﹐自然而然者。管氏云「漏道之道者﹐其形勢乃天然」是也。欲其如虎口之交牙﹐金關石竇﹐如犧牲之露角﹔龜印虹輪﹐如之如玄﹐重峯疊嶂﹐則爲漏道之貴也。論息道息道者﹐穴前放水之道也﹐在人裁成。管氏云「息道之道﹐在其巧拙之能﹐橫彎曲折﹐悉由愚智。」水城要與二道相合管氏云「凡決流水﹐其歸一揆。」然水城形勢或與息道返﹐則悖焉。水吉凶從龍楊公雲「水似精兵﹐進退由將。」言水之吉凶從龍﹐而不得自專。多見吉地﹐秀水特朝﹐已發大貴。而龍博入凶節﹐則禍患突至﹐水𨿽吉亦莫能救。如宋丞相文文山公祖地﹐入局結穴皆美﹐第後龍過峽處一凹﹐醜風吹脈﹐而其年代行至此節﹐公乃遇難。𨿽然﹐公之大忠節義﹐流光萬古﹐死且不朽﹐未足爲禍。誦魏公「願爲良臣」之語﹐則不能無憾。時當陽九﹐是值天地大變﹐豈一地之所致哉﹗但其課亦神矣。課云「大田一地如煙霧﹐四邊諸水聚一條。辛水望東流﹐天下狀元頭天祥狀元。南也朝﹐北也朝﹐滿林黃葉亂飄飄。公欲封公公不見﹐公遇騎牛折斷腰。」果忠烈公丁丑以後不利。按是地以巽山辛向﹐辛水朝﹐巽納辛是正配。歸東﹐震水合吉矣。及龍入凶節﹐水亦無益﹐是水吉凶從龍也。趙緣督翁謂「龍剝入凶地﹐有識者當預遷之。」按《緣督瑣錄》云「地有入首龍穴吉﹐剝龍到凶處則爲禍﹐有識者亟遷之。如吳仲祥知其陽基將禍﹐二子四孫遷居四處﹐皆旺。馬氏﹑濮氏同居不遷而敗。廖禹爲張氏扡吳園陽基﹐鑿滅僕井﹑洗馬池﹐二姓遂敗。賈似道祖地﹐術者囑其六十年後速遷﹐否則有大禍。課云『正面諸侯半面君﹐癸酉生人受恩眷。六十年後速移遷﹐尾火虎星來出現。馬頭火熖揷天紅﹐到此令人無眼見。』似道命囑癸酉﹐居相專權﹐國破身亡﹐其應如向。一智一愚﹐從違當知所辯。」愚按﹕緣督仙翁固須有見﹐古人亦往往有爲之者。如廖金精自葬父地﹐系速福穴。僞行眞落一節﹐艮山丙水﹐朝歸乙辰。丁山髙起﹐卯山有克﹐作不二年﹐可致驟富。二紀後則敗。及金精畱吳園張氏一十九年﹐辭歸之際﹐有「先塋福澤將冺﹐亟欲西歸﹐以圖遷攺。否則﹐災害必生﹐噬臍何及﹖」之語。又鉛山費狀元陽基﹐在橫林柴家埠者﹐初扡時﹐地師謂出狀元後卽宜別圖。文憲公大魁後﹐未及遷而有周﹑吳﹑李三凶之禍﹐燒屋殺人﹐乃遷其址而吉。此固趨避吉避凶之一端。然當發福時﹐誰肯遷攺﹖誰任此責﹖但有等地﹐穴孤寒而得水能富貴﹐而終以絕嗣﹐此則不孝有三﹐無後爲大﹐君子預遷之。

重刊人子須知資孝地理心學統宗卷八之下江右山人徐善繼述同著水法詳定○主山之說﹐不問鼠肉﹑仙宮﹑轉斗﹑斗斧﹑貼脊等穴﹐橫落﹑直落等龍﹐但只取落頭一二丈爲主﹐以論陰陽五行。其餘皆不可拘泥。若發將親切﹐入路分明﹐合之尢妙。○取用陰陽五行﹐兩用不同。穴內消納用淨陰陽﹐山頭納音用大五行﹐生克出入用眞五行﹐立向納水用玄空五行。○生克出入﹐一說生穴﹑穴克者吉﹐克穴主凶。又一說以克入爲之關煞。《玉髓經》卻獨取生入爲吉。譬如人有泄气﹐隨水妄泄不禁﹐必用澀藥之義也。生出者如人之戀戀溺女色﹐克出者猶人之孳孳溺於貪財﹐此人之常情。不知返則必致於害﹐豈獨此而已。世間萬事皆然﹐得意處則易畱﹐失意處則難往﹐亦澀藥之義也。○司馬氏則取生入克入者吉﹐不分陰陽﹐惟乾坤艮巽取上吉﹐八幹次之﹐諸家議論亦多取生入克入者吉。古歌云「生入克入人丁旺﹐生出克出百口亡。下來克上官兼富﹐上來克下子孫殃。」蔡氏《發揮》云「只要自下克上﹐使合造化。」中間異同﹐何以取決﹖惟生入一說﹐未嘗不同以爲吉者。今取生入者爲上﹐克入者次之。其生克相間者尢美。不得已﹐二節外或有生出克出者﹐亦無傷也。故但以第一節

爲緊要。○諸家言三節內不用支辰﹐謂之男女命坐大凶。一說三節內先行支辰﹐次及幹者﹐不宜輕信﹐愼之。○水出長生﹑墓﹑旺之方﹐只論穴場所見者﹐是其不見者在所不問﹐其所出沒只不要在生﹑旺﹑墓方上流。且如水山頭則忌申子辰三方流出者是也。他凖此。其它卦例多端﹐難於憑信﹐勿論是也。惟輔星卦與陰陽相符﹐可以遵用。廖公云「惟有輔星最玄玄﹐用卦此爲先。」予兄弟歷觀仙迹﹐合輔星者頗多﹐然亦在人智巧作爲﹐趨吉避凶。範公曰「山之生克制化﹐水之來去出泄﹐又在臨時斟酌。」○溝口水沒一節﹐觀水之來去逆順﹐要迎折放。若水從左來﹐溝口一節則當逆向左﹔若水從右來﹐則逆向右。謂之小水逆大水。○劉氏水法或謂斗柄水﹐蓋有以見斡運循環不窮之義。然有節數太多者﹐恐無明堂深廣﹐故不得不如此也。其有明堂窄狹﹐不必依其節數﹐可去則去。不然﹐地窄反不條暢﹐徒費功力無益﹐在智者臨時斟酌而增損之﹐不可執一也。○蔡氏謂﹕「決水之法﹐要彎回宛轉。」世有言長流吉﹐短流凶。若長若斜反無情﹐凶禍亦速﹐不若屈曲折聚﹐取有情意畱戀﹐不忍遽去爲妙。每折轉處﹐必作圓斗或方斗﹐然後泄去爲良法。○山水陰陽純一﹐則不以五行相克爲忌。得水生山﹑山克水尢妙。○或問﹕四方郡邑多下離向﹐或不是坎龍﹐如何可一律論﹖答曰﹕陰陽向首﹐亦在活法。但得山水比和爲上。然亦有丙丁向者﹐豈到處皆是坎山來歷﹖𨿽幹﹑壬﹑癸﹑甲皆可離向﹐辛﹑亥﹑震﹑兌﹑艮皆可以丙﹑丁向。決水法○決水要與陰陽純一。其來山去水不相駁雜﹐則無戰爭﹑擊剝﹑淫蠱之虞。○決水要入幹維﹐或四正之位亦可。不可決入支屬﹐爲得其精气﹐去其濁凝。○決水宜流於本山衰﹑病﹑死﹑絕﹑胎﹑養方﹐不可決於長生﹑沐浴﹑冠帶﹑臨官﹑帝旺﹑庫墓之方﹐順相替之宜。○決水要合會星宿﹐勿論諸家星卦。○決水要主克賓﹐忌賓克主。欲本山克水﹐欲本水生山。不欲水來克山﹐及山生水。上決水明此五者﹐則法盡矣。切不可用俗術﹐論卦例﹑靑囊﹑斗杓﹑魁星等無理之謬﹐亦不惑於譎術﹐分公位長中幼之妄誕。○鉗口折水﹐若向面前直出﹐必是傾脫。故必要如之玄﹐如丁文鎖節﹐屈曲折去﹐則不見傾直。其長短步數﹐只隨地勢所宜﹐切不可信俗術三年一步﹑三步一年﹐與夫幾尺合某星﹐及某水利某子。此皆無根之論﹐不通理致。管氏﹑王氏之書亦嘗深惡而痛絕之。○利於向首開鉗﹐而或不利於決水﹐則內以乘气爲主﹐而外以消納爲主﹐作內外兩向爲是。管氏曰「內藏黃金斗﹐外掩眾人口。四勢任君談﹐五行當自守。」王氏曰「或有利鉗不利向﹐或有利向不利鉗﹐則當外順形勢﹐內會星宿。若鉗與向俱利﹐則內外爲一﹔若不利行水﹐又斡旋造化。故外之四勢任君談論﹐而內之乘气分金﹑五行星宿﹐當自守其心法可也。」如張宗道扡靑陽施吏部駕臣堯臣公祖地﹐蛇形﹐糞門穴﹐巳丙龍﹐扡甲山庚向﹐外作寅山申向。月池內放丁水﹐轉放巽水。又如董徳彰扡吾邑童尙書公軒祖地﹐鷂子番身形﹐內巳丙向﹐外丙午向。何野雲扡華橋項氏蜈蚣形地﹐內離向﹐外丁未向﹐鉗口丙向﹐鉅富旺人﹐亦有州縣官。○鉗口折水用鍼之法﹐當就水口中用盤鍼下格﹐折節格之﹐切不可就穴上下格﹐便指其水路爲某水﹐則宮分差訛﹐陰陽駁雜。當就溝中下格﹐庶得水路淸切﹐宮分不差。若陽基放水﹐不可在明堂中下盤鍼﹐當就屋檐滴水處下盤鍼。若放溝水﹐又當就溝中隨折﹐節節下盤鍼﹐則得水路淸切不差。鄒國師寬所謂「水中格水水難瞞」也。以上水法﹐頭緒尢多﹐恐未易洞知。今以二十四位觧定吉凶諸水﹐俾一覽無遺﹐便於趨避焉。總陰局水吉凶方位以便折放亥山入穴取屬水亥山卽亥龍﹐餘仿此。亥山吉水總開諸家水法名目於下﹐後皆仿此。丙位﹕主大富貴和義。上格龍拜相。三陽水﹑赦文水﹑長壽水﹑花羅水﹑陰皷水﹑歸元水﹑進神水﹑橫財水﹑義門水。丁位﹕主大富貴﹑髙科﹑壽考﹑孝義。上格龍出神童。三陽水﹑赦文水﹑長壽水﹑建財水﹑陰皷水﹑歸元水﹑進神水﹑橫財水﹑義門水。巽位﹕主文名﹑官爵﹑妻財。上格龍穴出狀元﹑神僊﹐男爲駙馬﹐女作宮妃。三陽水﹑禦街水﹑學堂水﹑奩財水﹑陽皷水。震﹕主武貴﹑威名﹑驟發﹑巨富。上格龍出兵部五府。催官水﹑鬼鄕水﹑陽皷水﹑納財水。庚﹕主功勛烜赫。上格龍主元戎上將。進神水﹑陽皷水﹑金帶水﹑橫財水﹑金魚水﹑鬼鄕水。辛﹕主魁解驟富。上格龍及第﹑翰苑﹑才名。進神水﹑陰皷水﹑橫財水﹑文秀水。兌﹕主富貴。上格龍出后妃。進神水﹑陽皷水﹑金帶水﹑天財水。亥山凶水艮退神又艮土克亥水辰戌丑未黃泉﹐乾坤亢極﹐甲乙孤虛﹐寅午離鄕﹐丙午雙朝回祿﹐壬午桃花﹐申混雜﹐卯未來去雷气﹐午牢獄。艮山入穴取屬土艮山吉水丁水﹕主大富貴﹑長壽。三陽水﹑赦文水﹑歸元水﹑陰皷水﹑催官水﹑進神水﹑長壽水。辛﹕主發橫財﹐得女人財產。主文章科第。建財水﹑女財水﹑金帶水﹑魚印水﹑文秀水﹑陰皷水﹑橫財水。庚﹕主武功官職﹐及得軍中財產。花羅水﹑陰皷水﹑金印水﹑金皷水﹑鬼鄕水。丙﹕主發橫財﹑長壽﹐及官職崇髙。三陽水﹑赦文水﹑配幹水﹑歸元水﹑陰皷水﹑催官水﹑長壽水﹑進神水﹑橫財水。亥﹕主發財旺人。進神水。兌﹕主科名及發財。金帶水。艮山凶水震巽退神﹑克制。若曲折則吉﹐來去無凶﹐福薄而已。子午桃花﹐辰戌丑未黃泉﹐甲乙孤虛﹑退神﹐壬坎混雜﹐寅曜水﹐申支气﹐乾坤亢極。巽山入穴取屬水巽山吉水辛﹑未﹕主得女財﹐主催貴﹐登髙科。納卦水﹑催官水﹑歸元水﹑陰皷水﹑文秀水﹑女財水﹑金魚印水。丁﹕主長壽﹑發財。花羅水﹑三陽水﹑赦文水﹑長壽水﹑陰皷水。庚﹕主武貴及得軍中財。歸元水﹑金印水﹑陰皷水﹑鬼鄕水。艮﹕主富貴。天財水﹑進神水﹑銀帶水﹑陽皷水。亥﹕主旺人發財。進神水。巽山凶水辰戌丑未黃泉﹐乾坤亢極﹐兌曜星﹑退神﹐甲乙孤虛﹐子午桃花﹐寅離鄕﹐壬子癸申混雜。兌山入穴取屬金兌山吉水丁水﹕主長壽﹑旺人。吳公云「兌逢丁水壽同彭。」予所見池州府西門外杏花村郎氏祖地﹐系兌龍丁水出﹐卽鏡鑑兄弟及姊妹皆百餘歲。又都昌萬旭百歲﹐其陽基平中一突﹐後坐犬溪﹐空曠無樂山﹐卻是兌龍丁水。三陽水﹑赦文水﹑長壽水﹑陰皷水。辛﹕主貴﹐得陰人財。金帶水﹑花羅水﹑文秀水﹑金魚印水﹑陰皷水﹑女財水。巽﹕主科名顯貴﹐得陰人財。文秀水﹑進神水﹑陽皷水﹑三陽水﹑婦財水。震﹕主發橫財﹐富貴。天財水﹑歸元水﹑陽皷水﹑金神水﹑鬼鄕水。艮﹕主大發田產﹐巨富。橫財水﹑進神水﹑陽皷水﹑銀帶水。丙﹕主文章科第。三陽水﹑赦文水﹑陰皷水。兌山凶水巳曜星﹐午桃花又退神。寅申支煞﹐辰戌丑未黃泉﹐乾坤亢極﹐甲乙孤虛。震山入穴震山吉水庚﹕主催官﹑富貴。催官水﹑卦气水﹑陰皷水﹑歸元水﹑金魚印水。辛﹕主文章富貴﹐得女財。文秀水﹑女財水﹑陰皷水﹑歸元水﹑金魚印水。丙﹕主長壽﹑旺人﹑富貴。三陽水﹑赦文水﹑長壽水﹑花羅水﹑陰皷水。丁﹕主文章﹑富貴﹑長壽。三陽水﹑赦文水﹑長壽水﹑建財水﹑陰皷水。艮﹕主發橫財。進神水﹑銀帶水﹑橫財水﹑陰皷水。亥﹕主富貴。配卦水﹑進神水。震山凶水申曜星﹐兌退神﹑蛾眉﹐乾坤亢極﹐子午桃花﹐丙午回祿﹐壬癸混雜﹐辰戌丑未黃泉。辛山入穴取屬金辛山吉水巽﹕主催官﹑髙第﹑女貴﹑得妻財﹑長壽﹑神仙。吳公云「辛逢巽秀神仙出。」言辛龍有巽峯巽水者﹐出神仙。予見金溪徐氏菖蒲塘一地﹐辛龍﹐有巽峯巽水﹐出一文一武一神仙龜形地﹐出一副憲﹐名善慶﹐癸丑進士。一指揮﹐一僊。又丰城範氏祖地在應墟﹐亥龍入辛﹐巽峯特秀﹐出一神仙曰登云﹐一土神曰小三官﹐亦甚靈感。三陽水﹑卦配水﹑進神水﹑催官水﹑女財水﹑文秀水﹑陰皷水。震﹕主武貴﹐發財﹐文官權武﹐威振邊方。進神水﹑陽皷水﹑魁鄕水。艮﹕主大發財產﹐典州郡。天財水﹑銀帶水﹑橫財水﹑陰皷水﹑進神水。丁﹑丙﹕主長壽﹑富財﹑旺人﹑貴顯。三陽水﹑赦文水﹑長壽水﹑陰皷水。辛山凶水巳剛火﹑退神﹐子午桃花﹐辰戌丑未黃泉﹐壬癸混雜﹐寅申支煞﹐乾坤亢極。庚山入穴取屬金庚山吉水震水﹕主武貴﹐發財旺人。卦气水﹑進神水﹑催官水﹑陰皷水﹑鬼鄕水。巽﹕主文章﹑髙科第。進神水﹑三陽水﹑學堂水﹑禦街水。艮﹕主大發財﹐富貴旺人。花羅水﹑銀帶水﹑陰皷水﹑禦街水﹑進神水﹑橫財水。丙﹕主長壽﹑富貴。花羅水﹑三陽水﹑赦文水﹑陰皷水﹑長壽水。丁﹕主長壽﹑富貴。建財水﹑三陽水﹑赦文水﹑陰皷水﹑長壽水。亥﹕主大旺人財。配卦水。庚山凶水巳剛火﹑退神水﹐子午桃花﹐乾坤亢極﹐辰戌丑未黃泉﹐甲乙孤虛﹐丙丁回祿﹐子癸孤虛﹑混雜﹐寅申支气。丙山入穴丙山吉水艮﹕主多田產﹐旺人。催官水﹑納卦水﹑陰皷水。震﹕主武貴﹑發財。鬼鄕水﹑陽皷水。辛﹕主科第﹑旺人﹑發財。建財水﹑金帶水﹑進神水﹑文秀水﹑陰皷水﹑女財水﹑橫財水﹑金魚水印。庚﹕主武貴﹐得軍中財。花羅水﹑金帶水﹑鬼鄕水﹑進神水﹑陽皷水。兌﹕主科第﹑大富。進神水﹑陽皷水﹑鬼鄕水﹑橫財水。亥﹕主饒財旺人。歸元水退神半吉。丙山凶水子桃花水﹐寅申支气﹐乾坤亢極﹐甲乙孤虛﹐壬癸混雜﹐辰戌丑未黃泉。丁山入穴取屬火丁山吉水艮﹕主髙壽顯貴。借配水﹑銀帶水﹑長壽水﹑陽皷水﹑六秀水。兌﹕主巨富旺人。正配水﹑金帶水﹑陽皷水﹑進神水﹑金魚印水。震﹕主武貴﹐發橫財﹐旺人。天財水﹑進神水﹑陽皷水。巽﹕主科第髙官﹐得女財。三陽水﹑女財水﹑陽皷水﹑進神水。辛﹕主科第﹐大發財產。花羅水﹑橫財水﹑進神水﹑文秀水﹑女財水﹑陰皷水﹑金帶水﹑金魚水。庚﹕主發財﹑旺人﹑巨富。建財水﹑金帶水﹑金印水﹑金魚水﹑進神水﹑陰皷水﹑橫財水﹑鬼鄕水。亥﹕主饒財旺人。歸元水退神半吉。丁山凶水子水桃花﹐壬癸孤虛﹑退神﹐乾坤亢極﹐離離鄕﹐甲乙孤虛﹐辰戌丑未黃泉。以上各陰局陰龍入首﹐編定諸家吉水方位﹐任從往來及折放通用﹐大利。其破局凶水﹐若見來去﹐穴法宜趨避控制注气﹐切忌折放。

總陽局吉凶方位離山入穴取屬火離山吉水壬水﹕主發財催貴。納幹水﹑陰皷水﹑科甲水﹑橫財水﹑催官水。癸﹕主富。借配水﹑陰皷水。甲﹕主發財。建財水﹑進神水﹑陰皷水。乙﹕主發財。花羅水﹑進神水﹑陰皷水。坤﹕主女發財。陽皷水。寅﹕主橫財。功曹水不宜合見戌水﹐主火災。申﹕主發財。傳送水﹑驛馬水。離山凶水亥曜星﹐子桃花﹑退神﹐卯酉蛾眉﹐丑未黃泉﹐庚辛艮丁丙混雜。壬山入穴取屬水壬山吉水離﹕主催官﹑巨富。進神水﹑納幹水﹑催官水﹑陰皷水﹑科甲水。甲﹕主發財。進財水﹑陰皷水。乙﹕主富。花羅水﹑陰皷水。坤﹕主女發財。陽皷水。寅﹕主得橫財。進神水﹑功曹水忌見午戌合火局﹐主災。申﹕主得藝財。傳送水。壬山凶水卯酉蛾眉﹐辰戌丑未黃泉﹐幹亢極﹐巽巳丙丁庚辛震艮混雜。坤山入穴取屬土坤山吉水癸﹕主發財催貴。建財水﹑催官水﹑陰皷水﹑納幹水。乙﹕主富。陰皷水﹑納乾水。離﹕主發財富貴。陽皷水﹑進神水﹑科甲水。壬﹕主科甲﹑巨富。花羅水﹑進神水﹑科甲水﹑陰皷水。甲﹕主小富。陰皷水。寅﹕主得軍中財。功曹水不宜見午戌水相合﹐主火災。坤山凶水卯桃花﹑曜星﹑退神﹐辰戌丑未黃泉﹐庚辛巽巳艮亥混雜﹐酉蛾眉﹐幹亢气。癸山入穴取屬水癸山吉水離﹕主發財。借配水﹑進神水﹑陽皷水。坤﹕主女發財。正配水﹑天財水﹑陽皷水。乙﹕主富。建財水﹑陰皷水。寅﹕主富。功曹水不宜合見午戌﹐主火災。甲﹕主發財。傳送水。癸山凶水卯酉蛾眉﹐幹亢气﹐辰戌丑未黃泉﹐巽巳丙丁庚辛震艮混雜。以上編定諸陽局各山吉水所宜﹐來去並折放通用﹐大利。其各山凶水所宜避之﹐行注控制﹐切忌折放。進神退神二水諸山定局生入﹑克出者謂之進神﹐生出﹑克入者謂之退神。進神水吉﹐退神水凶。艮山屬土丙丁屬火生艮土﹐爲進神﹐吉。克出亥水。亥屬水﹐艮土克之﹐亦爲進神﹐吉。生出庚﹑辛﹑兌屬金﹐艮土生之﹐爲退神。二卦借配﹐山澤通气﹐不以爲凶。震﹑巽屬木﹐克艮土入﹐爲退神﹐凶。震巽山屬木亥水生入﹐爲進神﹐吉。克出艮土﹐亦爲進神﹐吉。生出丙﹑丁﹐爲退神﹐於卦借配﹐不以爲凶。克入庚﹑辛﹐亦爲退神﹐於卦正配﹐不以爲凶。克入兌金﹐又爲巽之卦曜﹐大凶。庚兌辛山屬金艮土生入爲進神﹐吉。克出震﹑巽亦爲進神﹐吉。丁火克入爲退神﹐於卦正配﹐不以爲凶。丙亦無忌。巳﹑午爲曜﹐退神﹐大凶。亥山屬水庚﹑酉﹑辛生入爲進神﹐吉。克出丙﹑丁亦爲進神﹐吉。生出震﹑巽爲退神﹐於卦借配﹐不以爲凶。艮土克入﹐亦爲退神。丙丁山屬火震﹑巽生入爲進神﹐吉。克出庚﹑辛亦爲進神﹐吉。生出艮土爲退神。丙以艮配﹐不以爲凶。亥水克入﹐亦爲退神。離山屬火壬﹑癸水克入爲退神﹐於卦相配﹐不以爲凶。坎水克旺卦﹐非宜。亥水克入﹐卦之正曜﹐大凶。壬癸山屬水克離火爲進神﹐吉。坤﹑艮土克入爲退神。坤與癸正配無忌。艮則凶矣。坤山屬土離火生入爲進神﹐吉。克出壬﹑子﹑癸亦爲進神﹐吉。生出申﹑庚﹑酉﹑辛爲退神﹐凶。克入寅﹑卯﹑甲﹑乙亦爲退神﹐凶。甲﹑乙無忌﹐惟卯爲凶。寅山屬木壬﹑子﹑癸水生入爲進神﹐吉。克出坤土亦爲進神﹐吉。生出丙﹑丁巳火爲退神﹐凶。克入幹﹑申金正配﹐不凶。甲山屬木壬子癸水生入爲進神﹐吉。克出坤土爲進神﹐吉。生出丙丁火爲退神﹐凶。克入幹申金正配﹐不凶。乙山屬木壬﹑癸水生入﹐爲進神﹐吉。克出坤﹑辰﹑戌土﹐爲進神﹐吉。生出丙﹑丁火爲退神﹐凶。克入幹﹑申金正配﹐不凶。巳山屬火卯木生入爲進神﹐吉。克出庚﹑酉金爲進神﹐吉。生出坤﹑戌土爲退神﹐凶。克入亥水正配﹐不凶。丑未屬土丙﹑丁火生入爲進神﹐吉。生出幹﹑申金爲退神﹐凶。克入卯﹑巽水正配﹐不凶。幹申屬金艮﹑丑﹑未土生入爲進神﹐吉。克出寅﹑甲木爲進神﹐吉。生出庚﹑酉金爲退神﹐凶。克入午火曜水﹐凶。辰戌山屬土午火生入爲進神﹐吉。克出壬﹑癸爲進神﹐吉。生出庚﹑酉﹑辛金爲退神﹐凶。克入寅﹑甲木爲退神﹐正配不凶。子山屬水漧申金生入爲進神﹐吉。克出午火爲進神﹐吉。生出卯﹑巽木爲退神﹐凶。克入坤﹑辰﹑戌土爲退神﹐凶。此外又有《摘奇》載十四進神十退神﹐今辧正於後。十四進神水謂宜朝來吉﹐流去凶。丙向午水朝﹐富貴保千秋。丁向午水入﹐田地金銀積。未向坤水朝﹐大富出官僚。坤向申水至﹐亦出文章貴。申向申水來﹐富貴有梯媒。庚向申水至﹐百寶金銀聚。亥向亥水朝﹐富貴永無休。壬向子水朝﹐田地徧他州。子向子水入﹐官貴登科第。癸向亥水朝﹐也自足田牛。辰向甲水朝﹐巨富足錢財。寅向水流丙﹐百口田莊進。甲向卯水至﹐富貴更無比。乙向甲水朝﹐財谷積成堆。上十四進神水法﹐驗仙迹多不準﹐不可深信。其可信者﹐惟有六向﹕申向申水朝﹑坤向坤水朝﹑亥向亥水朝﹑壬向子水朝﹑子向子水朝﹑乙向甲水朝。其外八向進神水不吉﹐不可用。十退神水至凶至凶﹐不可信用。巳向水流丁﹐打馬去朝京。午向水流丙﹐五馬坐專成。酉向水流辛﹐富有足金銀。辛向水流丑﹐也自足田牛。戌向水流漧﹐金寶如沙積。幹向水流漧﹐富貴出雙全。醜向水流艮﹐富貴聲名遠。卯向水流乙﹐財谷自然聚。辰向水流巽﹐富貴莊田進。巽向水流巽﹐管取富無比。《摘奇》云「此十退神水﹐謂之直流水﹐宜流去吉﹐朝來凶。」愚按﹕此退神水之說至凶﹐誤人極甚。不知何爲立此言也。《葬經》云「得水爲上。」得水豈以水去爲哉﹗前輩𨿽下去水地﹐亦必龍穴眞的﹐砂鎖周密﹐烏有不論龍穴眞僞﹐而惟以方位合此退神﹐竟不畏其直去之理﹖智者勿信。按﹕仙輩雲「水乃陣上之兵﹐進退由將。」故水有進神﹐有退神﹐如兵有義兵﹐有暴兵。暴兵所至﹐必有凶年﹐烏可向邇﹖猶退神不可使進也。義兵若時雨﹐孰不引領以徯「我後之來」﹖猶進神不可使退也。然進也退也﹐豈由於水與兵哉﹗必主將尊嚴﹐指揮素定﹐則所向有功﹐而境內晏然矣。哲師之用水﹐亦素熟嫻而措之云。。

重刊人子須知資孝地理心學統宗卷八下之二江右山人徐善繼述同著太史公曰「陰陽之術甚詳而眾忌諱﹐使人拘而多所畏。」儒者遂一切置而不講﹐至觸諱犯忌﹐一有不利﹐曰此偶然耳。則又矯枉過直﹐與太史公私旨謬矣。獨怪夫業斯術者﹐務爲名髙﹐往往杜撰神煞名號。其言禍福之應如響﹐乃甲是而乙非﹐此棄而彼取﹐載在簡編﹐莫知適從。噫﹗敝也久矣﹗廖金精氏曰「神煞杳冥多潛變﹐世人有眼何曾見﹖眼旣不見耳不聞﹐焉知山向占不占。」有味哉其言之也﹗第諸書神煞之傳﹐相沿旣久﹐拘忌成習﹐不可盡革。謹編山向便覽一卷﹐以六十年太歲爲綱﹐二十四山向爲目﹐開卷則知某年某山向大利﹐某山向小利﹐某山向不利﹐庶易於檢擇﹐不以多岐亡羊﹐且以序四時之大順云。時萬曆十年壬午春王正月﹐徳興山人徐善述寓雲杜五華山房謹書。萬年圖山向通利便覽定局甲子年大利山向酉山卯﹐六﹑七月。小利山向乾山巽。不利山向壬山丙浮天空﹑向煞﹐子山午年克﹐癸山丁年克﹐丑山未年克﹐艮山坤陰府﹐寅山申年克﹐甲山庚年克﹑傍陰府﹐卯山酉炙退﹐乙山辛羅天退﹐辰山戌年克﹑地官符﹐巽山乾年克﹑陰府﹐巳山亥三殺﹐丙山壬坐殺﹑傍陰府﹐午山子三殺﹐丁山癸坐殺﹐未山丑三殺﹑年克﹐坤山艮年克﹐申山寅年克﹐庚山甲年克﹐辛山乙傍陰府﹑年克﹐戌山辰年克﹐亥山巳天官符。乙丑年大利山向巽山乾﹐正﹑四﹑八﹑九﹑十月﹔丙山壬﹐二﹑三﹑八﹑九﹑十一月﹔午山子﹐三﹑八﹑九﹑十二月。小利山向壬山丙﹑未山丑﹑坤山艮﹑亥山巳﹑戌山辰。不利山向子山午炙退﹐癸山丁浮天空﹑羅天退﹐丑山未傍陰府﹐艮山坤年克﹐寅山申三殺﹐甲山庚坐煞﹑傍陰府。卯山酉三殺﹑年克﹐乙山辛坐殺﹐巳山亥年克﹑傍陰府﹑地官符﹐辰山戌三殺﹐丁山癸傍陰府﹐申山寅天官符﹑忌修方﹐庚山甲向殺﹐酉山卯陰府﹐辛山乙向殺﹐乾山巽陰府。丙寅年大利山向寅山申﹐六﹑七﹑九﹑十﹑十一月﹑十二月﹔甲山庚﹐三﹑四﹑五﹑七﹑十一月。小利山向巽山乾﹑庚山甲﹑戌山辰﹑乾山巽。不利山向壬山丙向殺﹐子山午三殺﹑陰府﹐癸山丁向殺﹑傍陰府﹐丑山未三殺﹐艮山坤年克﹐卯山酉年克﹐乙山辛傍陰府﹐辰山戌傍陰府﹐巳山亥年克﹑天官符﹐丙山壬坐殺﹐午山子地官符﹐丁山癸坐殺﹐未山丑陰府﹐坤山艮陰府﹐申山寅傍陰府﹐酉山卯炙退﹐辛山乙浮天空亡﹑浮天退﹐亥山巳三殺。丁卯年大利山向子山午﹐三﹑四月﹔癸山丁﹐三﹑四﹑七﹑十月﹔丑山未﹐四﹑十﹑八﹑十二月﹔亥山巳﹐九﹑十一月﹔巳山亥﹐正﹑二﹑三﹑四﹑七﹑十二月﹔乾山巽﹐二﹑六﹑十月。小利山向艮山坤﹑卯山酉﹑辰山戌﹑坤山艮﹑巽山乾﹑丁山癸。不利山向壬山丙年克﹑傍陰府﹐寅山申天官符﹑傍陰府﹐甲山庚坐殺﹐乙山辛年克﹑坐殺﹐丙山壬年克﹐午山子炙退﹑年克﹑陰府﹐未山丑地官符﹐申山寅三殺﹐庚山甲浮天空﹐向煞﹐酉山卯三殺﹐辛山乙向殺﹐戌山辰三殺﹑傍陰府。戊辰年大利山向酉山卯﹐六﹑十月。小利山向艮山坤。不利山向壬山丙向殺﹐子山午年克﹐癸山丁年克﹑浮天空﹐丑山未年克﹐寅山申年克﹐甲山庚年克﹐卯山酉炙退﹑陰府﹐乙山辛羅天退﹐辰山戌年克﹐巽山乾年克﹐巳山亥三殺﹐丙山壬坐殺﹐午山子三殺﹐丁山癸坐殺﹑浮天空﹐未山丑年克﹑三殺﹑傍陰府﹐庚山甲年克﹑傍陰府﹑地官符﹐坤山艮年克﹑浮天空﹐申山寅年克﹐辛山乙年克﹐戌山辰年克﹐亥山巳傍陰府﹑天官符。己巳年大利山向午山子﹐二﹑五﹑六﹑九月﹔丁山癸﹐二﹑五﹑六﹑八月﹔未山丑﹐四﹑六﹑七﹑八﹑九﹑十一月。小利山向丑山未﹑坤山艮﹑庚山甲﹑戌山辰﹑乾山巽﹑亥山巳。不利山向壬山丙浮天空﹐子山午炙退﹐癸山丁羅天退﹐艮山坤年克﹑陰府﹐寅山申三殺﹐甲山庚坐殺﹐卯山酉年克﹑三殺﹐乙山辛坐殺﹐辰山戌三殺﹐巽山乾陰府﹐巳山亥年克﹐丙山壬傍陰府﹐申山寅天官符﹐酉山卯地官符﹐辛山乙傍陰府﹑向殺。庚午年大利山向艮山坤﹐八﹑九月﹔寅山申﹐三﹑七﹑八﹑九月﹔卯山酉﹐正﹑五﹑七月﹔乙山辛﹐三﹑四﹑七﹑十一﹑十二月﹔辰山戌﹐二﹑三﹑四﹑六﹑七﹑十一﹑十二月。小利山向未山丑﹑坤山艮﹑申山寅﹑庚山甲。不利山向壬山丙坐殺﹐子山午三殺﹐癸山丁坐殺﹐丑山未三殺﹑傍陰府﹐甲山庚傍陰府﹐巳山亥炙退﹑陰府﹑天官符﹐丙山壬向殺﹐午山子大殺﹐丁山癸年克﹑向殺﹑浮天空﹑傍陰府﹐酉山卯炙退﹑傍陰府﹑年克﹐辛山乙羅天退﹐戌山辰地官符﹐乾山巽年克﹑陰府﹐亥山巳年克﹑三殺。辛未年大利山向壬山丙﹐正﹑三﹑四﹑七﹑十月﹐宜葬忌造﹔巳山亥﹐正﹑三﹑六﹑十﹑十一月。小利山向乾山巽﹑艮山坤﹑卯山酉。不利山向子山午陰府﹑年克﹐癸山丁傍陰府﹑年克﹐丑山未年克﹐寅山申年克﹑天官符﹐甲山庚年克﹑向殺﹐乙山辛向殺﹑傍陰府﹐辰山戌年克﹑傍陰府﹐巽山乾年克﹐丙山壬浮天空利葬忌造﹐午山子炙退﹐丁山癸羅天退﹐未山丑年克﹐坤山艮年克﹑陰府﹐申山寅年克﹑三殺﹑傍陰府﹐酉山卯三殺﹐辛山乙年克﹑坐殺﹐戌山辰年克﹑三殺﹐亥山巳地官符。壬申年大利山向坤山艮﹐二﹑五﹑九﹑十﹑十一﹑十二月﹔申山寅﹐二﹑三﹑九﹑十一﹑十二月﹔庚山甲﹐正﹑二﹑四﹑七﹑十月﹐忌造宜葬﹔酉山卯﹐正﹑二﹑五﹑六﹑七﹑十月﹔辛山乙﹐正﹑二﹑四﹑七﹑八﹑十﹑十一月。小利山向丑山未﹔艮山坤﹔巽山乾﹔乾山巽﹐冬至後不利﹔亥山已﹐冬至後不利。不利山向壬山丙向殺﹑傍陰符﹐子山午地官符﹐癸山丁向殺﹐寅山申傍陰府﹐甲山庚浮天空﹐卯山酉炙退﹐乙山辛羅天退﹐辰山戌白虎﹐巳山亥傍殺﹐丙山壬坐殺﹐午山子三殺﹑陰府﹐丁山癸坐殺﹑年克﹐未山丑三殺﹐戌山辰傍陰府。癸酉年大利山向巽山乾﹐四﹑九﹑十月﹔巳山亥﹐四﹑九﹑七﹑八月﹔壬山丙﹐二﹑五﹑六﹑十一﹑十二月﹔午山子﹐正﹑二﹑五﹑六﹑八﹑十二月。小利山向壬山丙﹑艮山坤﹑坤山艮﹑戌山辰。不利山向子山午炙退﹐癸山丁羅天退﹐丑山未地官符﹐寅山申三殺﹐甲山庚坐殺﹐卯山酉三殺﹑陰府﹐乙山辛坐殺﹑浮天空﹐辰山戌三殺﹐丁山癸年克﹐未山丑傍陰府﹐申山寅天官符﹐庚山甲向殺﹑傍陰府﹐酉山卯年克﹐辛山乙向殺﹐乾山巽年克﹐亥山巳年克﹑傍陰府。甲戌年大利山向甲山庚﹐二﹑三﹑四﹑五﹑九﹑十一﹑十二月﹔卯山酉﹐二﹑五﹑十一﹑十二月﹔乙山辛﹐二﹑四﹑五﹑九﹑十一﹑十二月﹔申山寅﹐正﹑二﹑四﹑五﹑六﹑九﹑十﹑十一﹑十二月。小利山向辰山戌﹑午山子﹑未山丑﹑坤山艮﹑庚山甲﹑戌山辰。不利山向壬山丙浮天空﹑坐殺﹐子山午三殺﹐癸山丁坐殺﹐丑山未三殺﹐艮山坤陰府﹐寅山申地官符﹐巽山坤陰府﹐巳山亥天官符﹐丙山壬向殺﹑傍陰府﹐丁山癸向殺﹑年克﹐酉山卯炙退﹑年克﹐辛山乙傍陰府﹑羅天退﹐乾山巽年克﹐亥山巳三殺﹑年克。乙亥年大利山向壬山丙﹐正﹑三﹑四﹑七﹑十月﹔亥山巳﹐五﹑六﹑八﹑十一月。小利山向艮山坤﹑丙山壬。不利山向子山午年克﹐癸山丁年克﹑浮天空﹐丑山未年克﹑傍陰府﹐寅山申年克﹑天官符﹐巽山乾年克﹐甲山庚年克﹑傍陰府﹐卯山酉地官符﹐乙山辛向殺﹐辰山戌年克﹐巳山亥傍陰府﹐午山子炙退﹐丁山癸傍陰府﹑羅天退﹐未山丑年克﹐坤山艮年克﹐申山寅年克﹑三殺﹐庚山甲年克﹑坐殺﹐酉山卯三殺﹑陰府﹐辛山乙年克﹑坐殺﹐戌山辰年克﹑三殺﹐乾山巽陰府。丙子年大利山向寅山申﹐正﹑二﹑三﹑四﹑五﹑六﹑八﹑九﹑十月﹔庚山甲﹐二﹑六﹑七﹑十月﹔戌山辰﹐三﹑七﹑八月。小利山向丑山未﹑艮山坤﹑甲山庚﹑巽山乾﹑辛山乙浮天空﹐忌造﹐六七十月山吉。不利山向壬山丙向殺﹐子山午陰府﹐癸山丁向殺﹑傍陰府﹐卯山酉炙退﹐乙山辛傍陰府﹑羅天退﹐辰山戌地官符﹑傍陰府﹐巳山亥三殺﹐丙山壬坐殺﹐午山子三殺﹐丁山癸年克﹑坐殺﹐未山丑三殺﹐坤山艮陰府﹑太歲﹐申山寅傍陰府﹐酉山卯年克﹐乾山巽年克﹐亥山巳天官符﹑年克。丁丑年大利山向丙山子﹐二﹑五﹑六﹑七﹑十﹑十一月﹔丁山癸﹐二﹑四﹑五﹑六﹑十一月﹔亥山巳﹐三﹑四﹑五﹑七﹑八﹑十一月。小利山向艮山坤﹑酉山卯﹑乾山巽。不利山向壬山丙傍陰府﹐子山午炙退﹑年克﹐癸山丁年克﹑羅天退﹐丑山未向殺﹐寅山申年克﹑三殺﹑傍陰府﹐甲山庚年克﹑坐殺﹐卯山酉三殺﹐乙山辛傍陰府﹐辰山戌年克﹑三殺﹐巽山乾年克﹐巳山亥地官符﹐午山子三殺﹐未山丑年克﹐申山寅三殺﹑天官符﹐坤山艮年克﹐庚山甲年克﹑向殺﹑浮天空﹐辛山乙年克﹑向殺﹐戌山辰年克﹑傍陰府。戊寅年大利山向艮山坤﹐三﹑八﹑九﹑十二月﹔甲山庚﹐二﹑四﹑五﹑六﹑七﹑十一月﹔辰山戌﹐正﹑三﹑四﹑五﹑六﹑十月。小利山向寅山申﹑巽山乾﹑申山寅﹑戌山辰﹑乾山巽﹑坤山艮浮天空亡利。不利山向壬山丙年克﹑坐殺﹐子山午三殺﹐癸山丁浮天空﹑坐殺﹐丑山未三殺﹐卯山酉陰府﹐乙山辛年克﹐巳山亥天官符﹐丙山壬年克﹑向殺﹐午山子地官符﹑年克﹐丁山癸浮天空﹑向殺﹐未山丑傍陰府﹐庚山甲傍陰府﹐酉山卯炙退﹐辛山乙羅天退﹐亥山巳三殺﹑傍陰府。巳卯年大利山向壬山丙﹐浮天空日﹐造三﹑四﹑五﹑十月吉﹔癸山丁﹐三﹑四﹑五﹑六﹑十月﹔丑山未﹐正﹑五﹑六﹑十二月﹔巳山亥﹐正﹑二﹑七﹑十一﹑十二月。小利山向子山午﹔卯山酉﹔辰山戌﹔坤山艮﹔酉山卯﹐冬至後不利﹔乾山巽﹐冬至後不利﹔亥山巳﹐冬至後不利。不利山向艮山坤陰府﹐寅山申天官符﹐甲山庚坐殺﹐乙山辛坐殺﹐巽山乾陰府﹐丙山壬浮天空﹐午山子炙退﹐未山丑地官符﹐申山寅三殺﹐庚山甲三殺﹐辛山乙向殺﹑傍陰府﹐戌山辰三殺。庚辰年大利山向寅山申﹐二﹑三﹑五﹑六﹑七﹑九月﹔坤山艮﹐二﹑六﹑九十月﹔庚山甲﹐正﹑四﹑六﹑七月。小利山向子山午﹑辰山戌﹑巽山乾﹑辛山乙年上單符不忌﹑戌山辰。不利山向壬山丙向殺﹐癸山丁向殺﹐丑山未傍陰府﹐艮山坤年克﹐甲山庚傍陰府﹐卯山酉年克﹑炙退﹐乙山辛羅天退﹐巳山亥年克﹑傍陰府﹑三殺﹐丙山壬坐殺﹐午山子三殺﹐丁山癸浮天空﹑傍陰府﹑坐殺﹐未山丑三殺﹐甲山寅地官符﹐酉山卯陰府﹐乾山巽陰府﹐亥山巳天官符。辛巳年大利山向巽山乾﹐正﹑四﹑六﹑七﹑八﹑九月﹔巳山亥﹐正﹑四﹑六﹑九﹑十﹑十二月﹐丁山癸﹐正﹑五﹑八﹑九﹑十一﹑十二月﹔未山丑﹐六﹑七﹑八﹑九﹑十月。小利山向丑山未﹑艮山坤﹑坤山艮﹑戌山辰﹑乾山巽﹑亥山巳。不利山向壬山丙年克﹐子山午炙退﹐癸山丁羅天退﹑傍陰府﹐寅山申三殺﹐甲山庚坐殺﹐卯山酉三殺﹐乙山辛年克﹑傍陰府﹑坐殺﹐辰山戌三殺﹑傍陰府﹐丙山壬年克﹑浮天空﹐午山子年克﹐申山寅天官符﹑傍陰府﹐庚山甲向殺﹐酉山卯地官符﹐辛山乙向殺。壬午年大利山向艮山坤﹐九﹑十﹑十一月﹔卯山酉﹐三﹑四﹑五﹑六﹑十一月﹔乙山辛﹐二﹑五﹑六﹑七﹑十﹑十一月﹔申山寅﹐四﹑八﹑九﹑十一﹑十二月。小利山向辰山戌﹑巽山乾﹑未山丑﹑坤山艮﹑庚山甲。不利山向壬山丙向殺﹑傍陰府﹐子山午歲破﹑大耗﹐癸山丁向殺﹐丑山未三殺﹐寅山申傍陰府﹐甲山庚浮天空忌造葬吉﹐巳山亥天官符﹐丙山壬坐殺﹐午山子陰府﹐丁山癸年克﹑坐殺﹑三殺﹐酉山卯年克﹑炙退﹐辛山乙羅天退﹐戌山辰地官符﹑傍陰府﹐乾山巽年克﹐亥山巳年克﹑三殺。癸未年大利山向壬山丙﹐正﹑七﹑九﹑十月﹔巳山亥﹐三﹑四﹑六﹑七﹑八﹑十一﹑十二月﹔乾山巽﹐六﹑十﹑十二月。小利山向艮山坤﹑丙山壬。不利山向子山午年克﹐癸山丁年克﹐丑山未年克﹐寅山申年克﹑天官符﹐甲山庚年克﹑向殺﹐卯山酉陰府﹑地官符﹐乙山辛浮天空﹑向殺﹐辰山戌年克﹐巽山乾年克﹐午山子炙退﹐丁山癸羅天退﹐未山丑傍陰府﹑年克﹐坤山艮年克﹐申山寅三殺﹑年克﹐酉山卯三殺﹐辛山乙坐殺﹐年克﹐戌山辰年克﹑三殺﹐亥山巳傍陰府。甲申年大利山向坤山艮﹐二﹑三﹑九﹑十﹑十二月﹔申山寅﹐二﹑三﹑六﹑九﹑十﹑十一月﹔庚山甲﹐正﹑四﹑七﹑九﹑十月﹔酉山卯﹐四﹑五﹑六﹑十月。小利山向丑山未﹑寅山申﹑甲山庚﹑辰山戌﹑戌山辰﹑乾山巽。不利山向壬山丙年克﹑向殺﹑浮天空﹐子山午地官符﹐癸山丁向殺﹐艮山坤陰府﹐卯山酉炙退﹐乙山辛羅天退﹑年克﹐巽山乾陰府﹐巳山亥三殺﹐丙山壬年克﹑坐殺﹑傍陰府﹐午山子年克﹑三殺﹐丁山癸坐殺﹐未山丑三殺﹐辛山乙傍陰府﹐亥山巳天官符。乙酉年大利山向巽山乾﹐六﹑九﹑十月﹔丙山壬﹐三﹑五﹑九﹑十一﹑十二月﹔午山子﹐二﹑九﹑十一﹑十二月﹔未山丑﹐六﹑七﹑八﹑九﹑十月。小利山向壬山丙﹔坤山艮﹔丁山癸﹐冬至後不利﹔酉山卯﹐冬至後不利﹔戌山辰﹔乾山巽﹐冬至後不利﹔亥山巳﹐冬至後不利。不利山向子山午炙退﹐癸山丁浮天空﹑羅天退﹐丑山未地官符﹑傍陰府﹐寅山申三殺﹐辰山戌三殺﹐巳山亥傍陰府﹐申山寅天官符﹐庚山甲向殺﹐辛山乙向殺。丙戌年大利山向艮山坤﹔卯山酉﹐二﹑三﹑五﹑六﹑十一﹑十二月。小利山向午山子﹑乾山巽。不利山向壬山丙坐殺﹐子山午陰府﹑年克﹑三殺﹐癸山丁三殺﹑年克﹑傍陰府﹐丑山未三殺﹑年克﹐寅山申年克﹑地官符﹐甲山庚年克﹐乙山辛傍陰府﹐辰山戌年克﹑傍陰府﹑歲殺﹑大敗﹐巽山乾年克﹐巳山亥天官符﹐丙山壬向殺﹐丁山癸向殺﹐未山丑年克﹐坤山艮陰府﹑年克﹐申山寅傍陰府﹑年克﹐庚山甲年克﹐酉山卯炙退﹐辛山乙浮天空﹑年克﹑羅天退﹐戌山辰年克﹐亥山巳三殺。丁亥年大利山向子山午﹐三﹑四﹑七月﹔癸山丁﹐正﹑三﹑四﹑七﹑十月﹔丑山未﹐三﹑四﹑七﹑八﹑十二月﹔乾山巽﹐二﹑五﹑八﹑十﹑十一月﹔亥山巳﹐二﹑五﹑六﹑八﹑九﹑十﹑十一月。小利山向辰山戌﹑巽山乾﹑丙山壬﹑丁山癸﹑未山丑﹑坤山艮。不利山向壬山丙傍陰府﹐艮山坤年克﹐寅山申天官符﹑傍陰府﹐甲山庚向殺﹐卯山酉年克﹑地官符﹐乙山辛向殺﹐巳山亥年克﹐午山子陰府﹐申山寅三殺﹐庚山甲浮天空﹑坐殺﹐酉山卯三殺﹐辛山乙坐殺﹐戌山辰三殺﹑傍陰府。戊子年大利山向申山寅﹐正﹑二﹑三﹑十﹑十一﹑十二月﹔辛山乙﹐正﹑二﹑七﹑十月﹔戌山辰﹐三﹑七﹑八﹑九月。小利山向子山午﹔丑山未﹔艮山坤﹔寅山申﹔甲山庚﹔乙山辛﹔巽山乾﹔丁山癸﹐冬至後不利﹔坤山艮﹐浮天空﹐宜葬﹐正﹑三﹑十﹑十一月吉﹔酉山卯﹐冬至後不利﹔乾山巽﹐冬至後不利﹔亥山巳﹐冬至後不利。不利山向壬山丙向殺﹐卯山酉陰府﹑炙退﹐辰山戌地官符﹐巳山亥三殺﹑丙山壬坐殺﹐午山子三殺﹐未山丑三殺﹑傍陰府﹐庚山甲傍陰府。己丑年大利山向午山子﹐五﹑六﹑九月吉。小利山向壬山丙﹑癸山丁﹑丑山未﹑未山丑﹑坤山艮﹑戌山辰。不利山向子山午炙退﹐艮山坤陰府﹐寅山申三殺﹐甲山庚坐殺﹐卯山酉三殺﹐乙山辛坐殺﹐辰山戌三殺﹐巽山乾陰府﹐巳山亥地官符﹐丙山壬傍陰府﹐丁山癸年克﹐申山寅天官符﹐庚山甲向殺﹐酉山卯年克﹐辛山乙向殺﹑傍陰府﹐乾山巽年克﹑浮天空﹐亥山巳年克。庚寅年大利山向艮山坤﹐八﹑九﹑十一﹑十二月﹔寅山申﹐三﹑六﹑七﹑八﹑九月﹔卯山酉﹐三﹑五﹑七﹑九﹑十一﹑十二月﹔辰山戌﹐正﹑二﹑三﹑四﹑六﹑七﹑八﹑九﹑十月。小利山向巽山乾﹑未山丑﹑坤山艮﹑申山寅﹑庚山甲﹑辛山乙﹑戌山辰。不利山向壬山丙年克﹐子山午三殺﹐癸山丁坐殺﹐丑山未三殺﹑傍陰府﹐甲山庚傍陰府﹐乙山辛年克﹐巳山亥天官符﹑傍陰府﹐丙山壬年克﹑向殺﹔午山子年克﹑地官符﹐丁山癸向殺﹑浮天空﹑傍陰府﹐酉山卯陰府﹑炙退﹐乾山巽陰府﹐亥山巳三殺。辛卯年大利山向丑山未﹐正﹑三﹑四﹑六﹑八月﹔巳山亥﹐正﹑三﹑四﹑七﹑八﹑十二月。小利山向壬山丙﹐宜葬不宜造﹔艮山坤﹔卯山酉﹔巽山乾﹔丁山癸﹐冬至後不利﹔酉山卯﹐冬至後不利﹔乾山巽﹐冬至後不利﹔亥山巳﹐冬至後不利。不利山向子山午陰府﹐癸山丁傍陰府﹐寅山申天官符﹐甲山庚向殺﹐乙山辛向殺﹑傍陰府﹐辰山戌傍陰府﹐丙山壬浮天空﹐午山子炙退﹐未山丑地官符﹐坤山艮陰府﹐申山寅三殺﹑傍陰府﹐庚山甲坐殺﹐辛山乙坐殺﹐戌山辰三殺。壬辰年大利山向酉山卯﹐正﹑二﹑十月。小利山向艮山坤﹑乙山辛﹑乾山巽。不利山向壬山丙向殺﹑傍陰府﹔子山午年克﹐癸山丁向殺﹑年克﹔丑山未年克﹐寅山申年克﹑傍陰府﹐甲山庚年克﹑浮天空﹐卯山酉炙退﹑羅天退﹔午山子三煞﹑陰府﹔辰山戌年克﹐巽山乾年克﹐巳山亥三殺﹐丙山壬坐殺﹐丁山癸坐殺﹐未山丑三殺﹑年克﹐坤山艮年克﹐甲山寅浮天空﹑年克﹑地官符﹐庚山甲年克﹐辛山乙年克﹐戌山辰年克﹑傍陰府﹐亥山巳天官符。癸巳年大利山向巽山乾﹐二﹑四﹑九﹑十月吉﹔丙山壬﹐三﹑五﹑六﹑七﹑十一月﹑十二月﹔午山子﹐二﹑五﹑六﹑十一﹑十二月﹔丁山癸﹐二﹑五﹑六﹑十一﹑十二月。小利山向壬山丙﹔癸山丁﹔丑山未﹔坤山艮﹐炙退﹔戌山辰﹔乾山巽。不利山向艮山坤年克﹐寅山申三殺﹐甲山庚坐煞﹐卯山酉三殺﹑陰府﹑年克﹐乙山辛坐殺﹑浮天空﹐辰山戌三殺﹐巳山亥年克﹐未山丑傍陰府﹐申山寅天官符﹐庚山甲向殺﹐酉山卯地官符﹐辛山乙向殺﹐亥山巳傍陰府。甲午年大利山向卯山酉﹐十一﹑十二月﹔乙山辛﹐三﹑四﹑五﹑十﹑十一﹑十二月。小利山向午山子﹑乾山巽。不利山向壬山丙浮天空﹑坐殺﹐子山午三殺﹑年克﹐癸山丁坐殺﹑年克﹐丑山未三殺﹑年克﹐艮山坤陰府﹐寅山申年克﹐甲山庚年克﹐辰山戌年克﹐巽山乾年克﹑陰府﹐巳山亥天官符﹐丙山壬向殺﹑傍陰府﹐丁山癸向殺﹐未山丑年克﹐坤山艮年克﹐申山寅年克﹐庚山甲年克﹐酉山卯炙退﹐辛山乙傍陰府﹑年克﹐戌山辰年克﹑地官符﹐亥山巳三殺。乙未年大利山向壬山丙﹐正﹑三﹑四﹑七﹑十月﹔子山午﹐正﹑三﹑四﹑六﹑七﹑十月。小利山向辰山戌﹑巽山乾﹑丙山壬﹑未山丑﹑坤山艮。不利山向癸山丁浮天空﹐忌造宜葬﹔丑山未傍陰府﹔艮山坤年克﹔寅山申天官符﹔甲山庚向殺﹑傍陰府﹔卯山酉年克﹔乙山辛向殺﹔巳山亥年克﹑傍陰府﹔午山子炙退﹔丁山癸傍陰府﹔申山寅三殺﹔庚山甲坐殺﹔酉山卯三殺﹑陰府﹔辛山乙坐殺﹔戌山辰三殺﹔乾山巽陰府﹔亥山巳地官符。丙申年大利山向庚山甲﹐正﹑二﹑四﹑六﹑七﹑十月﹔酉山卯﹐正﹑二﹑四﹑七﹑十月﹔戌山辰﹐三﹑六﹑七﹑八﹑九月。小利山向丑山未﹔寅山申﹔甲山庚﹔巽山乾﹔辛山乙﹐浮天空﹐忌造宜葬﹔乾山巽。不利山向壬山丙向殺﹐子山午陰府﹑地官符﹐癸山丁傍陰府﹑向殺﹐艮山坤年克﹐卯山酉年克﹑炙退﹐乙山辛傍陰府﹐辰山戌傍陰府﹐巳山亥年克﹑傍陰府﹐丙山壬坐殺﹐午山子三殺﹐丁山癸坐殺﹐未山丑三殺﹐坤山艮陰府﹐申山寅傍陰府﹐亥山巳天官符。丁酉年大利山向巽山乾﹐正﹑二﹑四﹑七﹑十月﹔巳山亥﹐正﹑二﹑四﹑九﹑十月﹔丁山癸﹐二﹑四﹑六﹑十一﹑十二月﹔未山丑﹐三﹑四﹑八﹑九﹑十﹑十一月﹔亥山巳﹐四﹑五﹑八﹑十一月。小利山向癸山丁﹑艮山坤﹑坤山艮﹑酉山卯﹑乾山巽。不利山向壬山丙年克﹑傍陰府﹐子山午炙退﹐丑山未地官符﹐寅山申三殺﹑傍陰府﹐甲山庚坐煞﹐卯山酉三殺﹐乙山辛三克﹑坐殺﹐辰山戌三殺﹐丙山壬年克﹐午山子年克﹑陰府﹐申山寅天官符﹐庚山甲浮天空﹑向殺﹐辛山乙向煞﹐戌山辰傍陰府。戊戌年大利山向艮山坤﹐四﹑六﹑八﹑十一﹑十二月﹔乙山辛﹐二﹑四﹑五﹑七﹑九﹑十二月。小利山向午山子﹑乾山巽。不利山向壬山丙坐殺﹐子山午三殺﹑年克﹐癸山丁浮天空﹑年克﹑坐殺﹐丑山未三殺﹑年克﹐寅山申年克﹑地官符﹐甲山庚年克﹐卯山酉陰府﹐辰山戌年克﹐巽山乾年克﹐巳山亥天官符﹐丙山壬向殺﹐丁山癸浮天空﹑向煞﹐未山丑傍陰府﹑年克﹐坤山艮浮天空﹑年克﹐申山寅年克﹐庚山甲傍陰府﹑年克﹐酉山卯炙退﹐辛山乙年克﹐戌山辰年克﹐亥山巳傍陰府。巳亥年大利山向癸山丁﹐正﹑三﹑四﹑五﹑六﹑十﹑十一月吉﹔丑山未﹐正﹑三﹑五﹑六﹑十二月吉﹔亥山巳﹐五﹑八﹑九﹑十﹑十一月。小利山向子山午﹑辰山戌﹑丁山癸﹑未山丑﹑坤山艮﹑乾山巽。不利山向壬山丙浮天空﹐艮山坤年克﹑陰府﹐寅山申天官符﹐甲山庚向殺﹐卯山酉年克﹑地官符﹐乙山辛向殺﹐巽山乾陰府﹐巳山亥年克﹐丙山壬傍陰府﹑浮天空﹐午山子炙退﹐申山寅三殺﹐庚山甲坐殺﹐酉山卯三殺﹐辛山乙傍陰府﹑坐殺﹐戌山辰三殺。庚子年大利山向寅山申﹐正﹑三﹑五﹑六﹑九月﹔坤山艮﹐正﹑二﹑六﹑十月﹔庚山甲﹐五﹑六﹑七﹑十月﹔辛山乙﹐五﹑六﹑七﹑十月﹔戌山辰﹐六﹑七﹑八﹑十月。小利山向子山午﹑艮山坤﹑乙山辛﹑巽山乾﹑申山寅。不利山向壬山丙向殺﹐癸山丁向殺﹐丑山未傍陰府﹐甲山庚傍陰府﹐卯山酉炙退﹐辰山戌地官符﹐巳山亥三殺﹑傍陰府﹐丙山壬坐殺﹐午山子三殺﹐丁山癸年克﹑坐殺﹑陰府﹑浮天空﹐未山丑三殺﹐酉山卯年克﹑陰府﹐乾山巽年克﹑陰府﹐亥山巳年克﹑天官符。辛丑年大利山向丁山癸﹐二﹑五﹑八﹑九﹑十一月﹔亥山巳﹐二﹑五﹑八﹑十一﹑十二月。小利山向壬山丙﹑艮山坤﹑午山子﹑酉山卯﹑乾山巽。不利山向子山午炙退﹑年克﹑陰府﹐癸山丁傍陰府﹑年克﹐丑山未年克﹐寅山申三殺﹑年克﹐甲山庚年克﹑坐殺﹐卯山酉三煞﹐乙山辛坐殺﹑傍陰府﹐辰山戌三殺﹑傍陰府﹑年克﹐巽山乾年克﹐巳山亥地官符﹐丙山壬浮天空﹐未山丑年克﹐坤山艮陰府﹑年克﹐申山寅天官符﹑年克﹑傍陰府﹐庚山甲年克﹑向殺﹐辛山乙向殺﹑年克﹐戌山辰年克。壬寅年大利山向艮山坤﹐九﹑十﹑十一﹑十二月﹔卯山酉﹐二﹑三﹑四﹑五﹑六﹑十一月﹔乙山辛﹐二﹑五﹑六﹑七﹑十一﹑十二月。小利山向辰山戌﹔巽山乾﹔未山丑﹔坤山艮﹔申山寅﹔庚山甲﹔酉山卯﹐冬至後不利﹔丁山癸﹐冬至後不利﹔辛山乙﹔乾山巽﹐冬至後不利﹔亥山巳﹐冬至後不利。不利山向壬山丙坐殺﹑傍陰府﹐子山午三殺﹐癸山丁坐殺﹐丑山未三殺﹐寅山申傍陰府﹐甲山庚浮天空﹐巳山亥天官符﹐丙山壬向殺﹐午山子陰府﹑地官符﹐丁山癸傍陰府。癸卯年大利山向壬山丙﹐五﹑六﹑七﹑十月﹔子山午﹐三﹑四﹑五﹑六﹑十月﹔丑山未﹐四﹑五﹑六﹑八﹑十二月﹔巳山亥﹐正﹑二﹑三﹑四﹑七﹑八﹑十一﹑十二月。小利山向癸山丁﹑艮山坤﹑辰山戌﹑巽山乾﹑丙山壬﹑坤山艮。不利山向寅山申天官符﹐甲山庚向殺﹐卯山酉陰府﹐乙山辛浮天空﹑向殺﹐午山子炙退﹐丁山癸年克﹐未山丑地官符﹐甲山寅三殺﹐庚山甲傍陰府﹑坐殺﹐酉山卯年克﹑三殺﹐辛山乙坐煞﹐戌山辰三殺﹐乾山巽年克﹐亥山巳年克﹑傍陰府。甲辰年大利山向寅山申﹐二﹑三﹑四﹑五﹑六﹑九﹑十一﹑十二月﹔坤山艮﹐二﹑三﹑四﹑九﹑十﹑十一月﹔庚山甲﹐正﹑四﹑六﹑十月。小利山向子山午﹑丑山未﹑甲山庚﹑乙山辛﹑辰山戌﹑戌山辰。不利山向壬山丙浮天空﹑向殺﹐癸山丁向殺﹐艮山坤陰府﹐卯山酉炙退﹐巽山乾陰府﹐巳山亥三殺﹐丙山壬傍陰府﹑坐殺﹐午山子三殺﹐丁山癸年克﹑坐殺﹐未山丑三殺﹐申山寅地官符﹐酉山卯年克﹐亥山乙傍陰府﹐乾山巽年克﹐亥山巳年克﹑天官符。乙巳年大利山向丙山壬﹐二﹑八﹑九﹑十一﹑十二月﹔午山子﹐二﹑五﹑八﹑九﹑十一﹑十二月。小利山向壬山丙﹑艮山坤﹑亥山巳。不利山向子山午炙退﹑年克﹐癸山丁年克﹑浮天空﹐丑山未年克﹑傍陰府﹐寅山申年克﹑三殺﹐甲山庚年克﹑坐殺﹑傍陰府﹐卯山酉三煞﹐乙山辛坐殺﹐辰山戌年克﹑三殺﹐巽山乾年克﹐巳山亥傍陰府﹐丁山癸傍陰府﹐未山丑年克﹐坤山艮年克﹐申山寅年克﹑天官符﹐庚山甲年克﹑向殺﹐酉山卯地官符﹑陰府﹐辛山乙年克﹑向殺﹐戌山辰年克﹐乾山巽陰府。丙午年大利山向艮山坤﹐一﹑八﹑九﹑十一﹑十二月﹔寅山申﹐三﹑七﹑八﹑九﹑十月﹔甲山庚﹐三﹑四﹑五﹑六﹑七月﹔卯山酉﹐三﹑四﹑五﹑六﹑七月。小利山向巽山乾﹑午山子﹑未山丑﹑庚山甲。不利山向壬山丙坐殺﹐子山午年克﹑三殺﹐癸山丁傍陰府﹑坐殺﹐丑山未三煞﹐乙山辛傍陰府﹐辰山戌傍陰府﹐巳山亥天官符﹐丙山壬向殺﹐丁山癸年克﹑向殺﹐坤山艮陰府﹐申山寅傍陰府﹐酉山卯年克﹑炙退﹐辛山乙浮天空﹐戌山辰地官符﹐乾山巽年克﹐亥山巳年克﹑三殺。丁未年大利山向巳山亥﹐正﹑二﹑四﹑七﹑八﹑十﹑十一﹑十二月﹔乾山巽﹐二﹑六﹑八﹑十﹑十一月。小利山向艮山坤﹑卯山酉﹑丙山壬﹑丁山癸。不利山向壬山丙傍陰府﹐子山午年克﹐癸山丁年克﹐丑山未年克﹐寅山申傍陰府﹑天官符﹑年克﹐甲山庚年克﹑向殺﹐乙山辛向殺﹐辰山戌年克﹐巽山乾年克﹐午山子炙退﹑陰府﹐未山丑年克﹐坤山艮年克﹐申山寅年克﹑三殺﹐庚山甲浮天空﹑坐殺﹑年克﹐酉山卯三煞﹐辛山乙年克﹑坐煞﹐戌山辰三煞﹑年克﹐亥山巳天官符。戊申年大利山向坤山艮﹐正﹑二﹑六﹑九﹑十二月大吉﹔申山寅﹐正﹑二﹑三﹑六﹑十一﹑十二月﹔酉山卯﹐三﹑四﹑五﹑六﹑十月﹔辛山乙﹐正﹑二﹑四﹑五﹑六﹑九﹑十月吉﹔戌山辰﹐三﹑五﹑六月。小利山向丑山未﹑艮山坤﹑寅山申﹑甲山庚﹑辰山戌﹑巽山乾﹑乾山巽。不利山向壬山丙年克﹑向殺﹐子山午地官符﹐癸山丁浮天空﹑向殺﹐卯山酉陰府﹑坐殺﹐乙山辛年克﹐巳山亥三殺﹐丙山壬年克﹑坐殺﹐午山子年克﹑三殺﹐丁山癸浮天空﹑坐殺﹐未山丑傍陰府﹑三殺﹐庚山甲傍陰府﹐亥山巳天官符﹑傍陰府。己酉年大利山向坤山艮﹐二﹑三﹑六﹑九﹑十二月吉。小利山向癸山丁﹔巳山亥﹔午山子﹔丁山癸﹐冬至後不利﹔未山丑﹔酉山卯﹐冬至後不利﹔戌山辰﹔乾山巽﹐冬至後不利﹔亥山巳﹐冬至後不利。不利山向壬山丙浮天空﹐子山午炙退﹐丑山未地官符﹐艮山坤陰府﹐寅山申三殺﹐甲山庚坐殺﹐卯山酉三殺﹐乙山辛坐殺﹐辰山戌三殺﹐巽山乾陰府﹐丙山壬浮天空﹑傍陰府﹐甲山寅天官符﹐辛山乙。庚戌年大利山向乙山辛﹐二﹑三﹑十﹑十一﹑十二月﹔申山寅﹐正﹑三﹑四﹑五﹑六﹑八﹑九月﹔午山子。小利山向辰山戌﹑巽山乾﹑辛山巳﹑未山丑﹑坤山艮﹑庚山甲﹑戌山辰。不利山向壬山丙坐殺﹐子山午三殺﹐癸山丁坐殺﹐丑山未三殺﹑傍陰府﹐艮山坤年克﹐寅山申地官符﹐甲山庚傍陰府﹐卯山酉年克﹐巳山亥天官符﹑傍陰府﹑年克﹐丙山壬向殺﹐丁山癸向殺﹑傍陰府﹑浮天空﹐酉山卯炙退﹑陰府﹐乾山巽陰府﹐亥山巳三殺。辛亥年大利山向小利山向丑山未﹑艮山坤﹑巽山乾﹑巳山亥﹑丁山癸﹑未山丑﹑乾山巽﹑亥山巳。不利山向壬山丙年克﹐子山午陰府﹐癸山丁傍陰府﹐寅山申天官符﹐甲山庚向殺﹐卯山酉地官符﹐乙山辛向殺﹑傍陰府﹑年克﹐辰山戌傍陰府﹐丙山壬年克﹑浮天空﹐午山子炙退﹑年克﹐坤山艮陰府﹐申山寅傍陰府﹑三殺﹐庚山甲坐殺﹐酉山卯三殺﹐辛山乙坐殺﹐戌山辰三煞。壬子年大利山向坤山艮﹐二﹑三﹑十一﹑十二月﹔申山寅﹐二﹑三﹑十一﹑十二月。小利山向子山午﹔丑山未﹔艮山坤﹔乙山辛﹔巽山乾﹔庚山甲﹐二﹑十月忌造宜葬。不利山向壬山丙傍陰府﹑向殺﹐癸山丁向殺﹐寅山申傍陰府﹐甲山庚浮天空﹐卯山酉炙退﹐辰山戌地官符﹐巳山亥三殺﹐丙山壬坐殺﹐午山子陰府﹑三殺﹐丁山癸年克﹑坐殺﹐未山丑三殺﹐酉山卯年克﹐戌山辰傍陰府﹐乾山巽年克﹐亥山巳天官符﹑年克。癸丑年大利山向丙山壬﹐四﹑五﹑六﹑十一月﹔午山子﹐五﹑六﹑八月吉﹔丁山癸﹐三﹑五﹑六﹑八﹑十一月。小利山向壬山丙﹑艮山坤﹑酉山卯﹑乾山巽。不利山向子山午炙退﹑年克﹐癸山丁年克﹐丑山未年克﹐寅山申三殺﹑年克﹐甲山庚年克﹑坐殺﹐卯山酉三殺﹑陰府﹐乙山辛浮天空﹑坐殺﹐辰山戌三殺﹑年克﹐巽山乾年克﹐巳山亥地官符。未山丑傍陰府﹐坤山艮年克﹐申山寅天官符﹑年克﹐庚山甲傍陰府﹑向殺﹑年克﹐辛山乙年克﹑向殺﹐戌山辰年克﹐亥山巳傍陰府。甲寅年大利山向寅山申﹐三﹑六﹑九﹑十一﹑十二月﹔甲山庚﹐二﹑三﹑四﹑五﹑十一﹑十二月﹔卯山酉﹐二﹑七﹑十﹑十二月﹔辰山戌﹐正﹑二﹑三﹑四﹑六﹑十﹑十一月。小利山向未山丑﹑坤山艮﹑申山寅﹑庚山甲﹑戌山辰﹑乾山巽。不利山向壬山丙坐殺﹑浮天空﹑年殺﹐子山午三殺﹐癸山丁坐殺﹐丑山未三殺﹐艮山坤陰府﹐乙山辛年殺﹐巽山乾陰府﹐巳山亥天官符﹐丙山壬向殺﹑傍陰府﹑年克﹐午山子年克﹑地官符﹐丁山癸向殺﹐酉山卯炙退﹐辛山乙傍陰府﹐亥山巳三殺。乙卯年大利山向壬山丙﹐三﹑四﹑六﹑七﹑十月﹔子山午﹐三﹑六﹑十月。小利山向艮山坤﹔卯山酉﹔辰山戌﹔巽山乾﹔丙山壬﹔坤山艮﹔亥山巳﹐冬至後不利。不利山向癸山丁浮天空﹐丑山未傍陰府﹐寅山申天官符﹐甲山庚傍陰府﹑向殺﹐乙山辛向殺﹐巳山亥傍陰府﹐午山子炙退﹐丁山癸傍陰府﹑年克﹐未山丑地官符﹐申山寅三殺﹐庚山甲坐殺﹐酉山卯三殺﹑陰府﹑年克﹐辛山乙坐殺﹐戌山辰三殺﹐乾山巽陰府﹑年克。丙辰年大利山向酉山卯﹐二﹑六﹑七﹑十月。小利山向艮山坤﹑卯山酉﹑丁山癸﹑乾山巽。不利山向壬山丙向殺﹐子山午炙退﹑年克﹑陰府﹐癸山丁傍陰府﹑年克﹐丑山未年克﹐寅山申年克﹐甲山庚年克﹐乙山辛傍陰府﹐辰山戌年克﹑傍陰府﹐巽山乾年克﹐巳山亥三殺﹐丙山壬坐殺﹐午山子三殺﹐未山丑三殺﹑年克﹐坤山艮陰府﹑年克﹐申山寅地官符﹑傍陰府﹑年克﹐庚山甲年克﹐辛山乙浮天空﹑年克﹐戌山辰年克﹐亥山巳天官符。丁巳年大利山向巽山乾﹐正﹑二﹑四﹑九﹑十月﹔丙山壬﹐三﹑五﹑六﹑八﹑十一﹑十二月﹔丁山癸﹐二﹑五﹑六﹑八﹑十一﹑十二月﹔未山丑﹐四﹑八﹑九﹑十月。小利山向癸山丁﹑丑山未﹑坤山艮﹑乾山巽﹑亥山巳。不利山向壬山丙傍陰府﹐子山午炙退﹐艮山坤﹐寅山申三殺﹑傍陰府﹐甲山庚年克﹐卯山酉三殺﹑年克﹐乙山辛三殺﹐辰山戌三殺﹐巳山亥年克﹐午山子陰府﹐申山寅天官符﹐庚山甲浮天空﹑向殺﹐酉山卯地官符﹐辛山乙向煞﹐戌山辰傍陰府。戊午年大利山向艮山坤﹐二﹑八﹑十一﹑十二月﹔甲山庚﹐四﹑五﹑六﹑十一月﹔乙山辛﹐四﹑五﹑六﹑十一月﹔辰山戌﹐二﹑三﹑四﹑五﹑六﹑十一﹑十二月﹔申山寅﹐正﹑五﹑七﹑九﹑十﹑十二月。小利山向寅山申﹑巽山乾﹑午山子﹑辛山乙﹑乾山巽。不利山向壬山丙坐殺﹔子山午三殺﹔丁山癸向殺﹑浮天空﹔丑山未三殺﹔卯山酉陰府﹔巳山亥天官符﹔丙山壬向殺﹔丁山癸向殺﹐冬至後年克﹔未山丑傍陰府﹔坤山艮浮天空﹐忌造宜葬﹔庚山甲傍陰府﹔酉山卯炙退﹐冬至後年克﹔戌山辰地官符﹔亥山巳三殺冬至後年克。己未年大利山向癸山丁﹐正﹑三﹑四﹑六﹑十月﹔巳山亥﹐正﹑七﹑十﹑十一﹑十二月﹔小利山向壬山丙﹐浮天空﹐忌造宜葬﹐二﹑三﹑四﹑七﹑十月﹔子山午﹔丑山未﹔卯山酉﹔辰山戌﹔未山丑﹔坤山艮。不利山向艮山坤陰府﹐寅山申天官符﹐甲山庚向殺﹐乙山辛向殺﹐巽山乾陰府﹐丙山壬浮天空﹑傍陰府﹐午山子年克﹐丁山癸年克﹐申山寅三殺﹐庚山甲坐殺﹐酉山卯年克﹑三殺﹐辛山乙傍陰府﹑坐殺﹐戌山辰三殺﹐乾山巽年克﹑浮天空﹐亥山巳年克﹑地官符。庚申年大利山向坤山艮﹐正﹑二﹑六﹑十月﹔庚山甲﹐正﹑四﹑五﹑六﹑七﹑十月﹔辛山乙﹐正﹑四﹑五﹑六﹑七﹑十月﹔戌山辰﹐五﹑六﹑七月吉。小利山向艮山坤﹑寅山申﹑辰山戌﹑巽山乾﹑申山寅。不利山向壬山丙年克﹑向殺﹐子山午天官符﹐癸山丁向殺﹐丑山未傍陰府﹐甲山庚傍陰府﹐卯山酉炙退﹐乙山辛年克﹐巳山亥傍陰府﹑三殺﹐丙山壬年克﹑三殺﹐午山子年克﹑三殺﹐丁山癸坐殺﹑陰府﹑浮天空﹐未山丑三殺﹐酉山卯陰府﹐乾山巽傍陰府﹐亥山巳天官符。辛酉年大利山向巽山乾﹐正﹑六﹑九月吉﹔巳山亥﹐正﹑六﹑九﹑十月﹔未山丑﹐七﹑八﹑九﹑十月。小利山向壬山丙﹔艮山坤﹔午山子﹔丁山癸﹐冬至後年克﹔酉山卯﹐冬至後年克﹔戌山辰﹔乾山巽﹐冬至後年克﹔亥山巳﹐冬至後年克。不利山向子山午炙退﹑陰府﹐癸山丁傍陰府﹐丑山未地官符﹐寅山申三殺﹐甲山庚坐殺﹐卯山酉三殺﹐乙山辛傍陰府﹐辰山戌傍陰府﹑三殺﹐丙山壬浮天空﹐坤山艮陰府﹐申山寅傍陰府﹑天官符﹐庚山甲向殺﹐辛山乙向殺。壬戌年大利山向艮山坤﹐三﹑六﹑八﹑九﹑十二月﹔卯山酉﹐二﹑四﹑五﹑十一月﹔乙山辛﹐二﹑四﹑五﹑六﹑十二月。小利山向乾山巽。不利山向壬山丙傍陰府﹑坐殺﹐子山午三殺﹑年克﹐癸山丁坐殺﹑年克﹐丑山未三殺﹑年克﹐寅山申傍陰府﹑地官符﹑年克﹐甲山庚浮天空﹑年克﹐辰山戌年克﹑大耗﹑羅睺﹐巽山乾年克﹑破敗﹑五鬼﹐巳山亥天官符﹐丙山壬向殺﹐午山子陰府﹐丁山癸向殺﹐未山丑年克﹐坤山艮年克﹐申山寅年克﹐庚山甲年克﹐酉山卯炙退﹐辛山乙年克﹐戌山辰年克﹑陰府﹐亥山巳三煞。癸亥年大利山向壬山丙﹐正﹑四﹑五﹑六﹑七﹑十月﹔子山午﹐三﹑四﹑五﹑六月﹔癸山丁﹐正﹑三﹑四﹑五﹑六﹑七月﹔丑山未﹐三﹑四﹑五﹑六﹑九﹑十二月﹐乾山巽﹐五﹑八﹑九﹑十﹑十一月。小利山向辰山戌﹑巽山乾﹑丙山壬﹑丁山癸﹑坤山艮。不利山向艮山坤年克﹐寅山申天官符﹐甲山庚向殺﹐卯山酉陰府﹑地官符﹑年克﹐乙山辛浮天空﹑向殺﹐巳山亥年克﹐歲破﹐午山子炙退﹐未山丑傍陰府﹐申山寅三殺﹐庚山甲傍陰府﹑坐殺﹐酉山卯三殺﹐辛山乙坐殺﹐戌山辰三煞﹐亥山巳傍陰府。萬年圖山向便覽終上萬年圖﹐編定二十四山通利﹐開卷了然﹐不煩推步。但其間又云三殺﹑炙退可向不可坐﹐太歲﹑浮天空可坐不可向浮天空亡一年占一位占向不占坐﹐又陰府太歲單幹不化則不忌﹐李廣箭有弓無箭﹑有箭無弓俱不忌單犯一子不忌。又有子葬父不忌年克﹐葬母不忌月克﹐及七內乘凶卽葬﹐不忌一切山向神煞等說﹐又在圓機之士酌其所宜﹐不必盡拘泥耳。夫神煞之煩﹐以《曜仙肘後經》及劉漢卿《陽明按索》等書考之﹐其在山向之凶者﹐二百四十有七。如此其夥﹐云何趨避﹖竊嘗從俗﹐權其輕重而較量之云。其在山家之大不可犯者﹐曰三殺﹐卽劫殺﹑災殺﹑歲殺也﹐曰皇天炙退﹑坐煞﹑向煞。其在向者﹐曰太歲﹐曰浮天空亡。其在支幹及納音者﹐曰陰府太歲﹐曰李廣箭﹐曰年月日時克山家。此數者爲最凶﹐所當避忌者也。其次曰穿山羅睺卽坐山官符﹑曰破敗五鬼﹐曰流財金神﹑崩騰八座﹑病符﹑死符及諸官符天官符﹑地官符﹑畜官符﹑田官符﹑暴敗官符等煞﹐則可略也以上諸煞不犯爲大利﹐犯之爲不利。又其次曰將軍﹑蠶室﹑力士﹑兵道﹑火道﹑鬼道﹑地道﹑死道﹑帝車﹑帝捨﹑帝輅﹑帝軸﹑黃旙﹑豹尾﹑弔客﹑飛廉﹑喪門﹑白虎﹑歲厭﹑歲刑﹑大裀﹑大殺﹑天禁﹑朱雀﹑山家困龍等﹐凡七十餘位﹐謂之雜煞。諭峨山氏云「𨿽犯屢見貞吉﹐不必避忌」是也。術家又有所謂「若要發﹐做三煞﹔要發財﹐做流財﹔要富貴﹐撞太歲。」及救人冷退用空亡等說﹐以神其術者﹐大抵傳授眞僞不一﹐其亦何可盡信耶﹖又如通天竅﹑走馬六壬云是楊公所用﹐且有過馬不過竅﹐過竅不過馬之戾。甚至子午卯酉四山向﹐十二年頭並無全利。若欲拘執﹐則此四山水無利期。一人之言﹐自相抵牾如此﹐況其它乎﹖折之吾儒之理﹐一切置之勿論可也。第卜氏有「年日一端之失﹐反爲吉地深殃」之賦。陳圖南有「龍眞穴正﹐又須葬善時宜」之說。楊公有年月利楫之論。是以人子不敢不愼﹐而從俗擇之﹐蓋亦無所不用其極﹐不使少有後日之悔一端云。

