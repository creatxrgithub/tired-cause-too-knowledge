開元占經

瞿曇悉達

唐瞿曇悉達撰。《唐書﹟藝文志》載一百十卷。《玉海》引《唐志》亦同。又注云﹕《國史誌》四卷﹐《崇文目》三卷。此本一百二十卷﹐與諸書所載不符﹐當屬後人分卷之異。自一卷「天占」至一百十卷「星圖」﹐均占天象。自一百十一卷「八谷占」至一百二十卷「龍魚虫蛇占」﹐均占物異。或一百十卷以前爲悉達原書﹐故與《唐志》及《玉海》卷數相符。其後十卷﹐後人以雜占增附之歟﹖卷首標銜﹐悉達曾官太史監事。考《玉海》開元六年詔瞿曇悉達譯《九執歷》﹐則悉達之爲太史監﹐當在開元初。卷首又標奉敕撰﹐而奉敕與成書年月皆無可考﹐惟其中載歷代歷法止於唐《麟徳歷》﹐且云李淳風見行《麟徳歷》。考唐一行以開元九年奉詔創《大衍歷》﹐以開元十六年頒之﹐其時《麟徳歷》遂不行﹐此書仍云見行《麟徳歷》﹐知其成於開元十六年以前矣。所言占驗之法﹐大抵術家之異學﹐本不足存。惟其中卷一百四﹑一百五全載麟徳﹑九執二歷。《九執歷》不載於《唐志》﹐他書亦不過標撮大旨。此書所載﹐全法具著﹐爲近世推步家所不及窺。又《玉海》載《九執歷》以開元二年二月朔爲歷首。今考此書﹐明云今起明慶二年丁巳歲二月一日以爲歷首﹐亦足以訂《玉海》所傳之誤。至《麟徳歷》𨿽載《唐志》﹐而以此書較之﹐多有異同。若推入蝕限術﹑月食所在辰術﹑日月蝕分術諸類﹐《唐志》俱未之載。又此書載章歲﹑章月﹑半總﹑章閏﹑閏分歷﹑周月法﹑弦法﹑气法﹑歷法諸名﹐與《新唐書》所載全不合。其相合者﹐惟辰率﹑總法等目。蓋悉達所據當爲《麟徳歷》﹐見行本《唐志》遠出其後﹐不無傳聞異詞。又是可訂史傳之訛﹐有裨於考證不少矣。又徵引古籍﹐極爲浩博。如《隋志》所稱緯書八十一篇﹐此書尙存其七八﹐尢爲罕見。然則其術可廢﹐其書則有可采也。卷首有萬曆丁巳張熙識語﹐謂是書歷唐迄明﹐約數百年﹐始得之挹元道人。鉤沈起滯﹐非偶然已。

開元占經卷一

天地名體

天體渾宗

按後漢河間相張衡《靈憲》曰「昔在先王﹐將步天路﹐用定靈軌﹐尋考本元。先準之於渾體﹐是爲正儀﹑立度﹐而皇極有由建也﹐樞運有由稽也。乃建乃稽﹐斯經天常。聖人無心﹐因玆以生心。故《靈憲》作興。曰﹕太素之前﹐幽淸玄靜﹐寂漠冥默﹐不可爲象。厥中惟虛﹐厥外惟無﹐如是者永久焉﹐期謂溟涬﹐蓋乃道之根也。道根旣建﹐自無生有。太素始萌﹐萌而未兆﹐並气同色﹐混沌不分。故道志之言云﹕『有物混成﹐先天地生。』其气體固未可得而形﹐其遲速固未可得而紀也。如是者又永久焉﹐斯謂龐鴻﹐蓋乃道之幹也。道幹旣育﹐有物成體。於是元气剖判﹐剛柔始分﹐淸濁異位。天成於外﹐地定於內。天體於陽﹐故圓以動﹔地體於陰﹐故平以靜。動以行施﹐靜以合化﹐堙郁媾精﹐時育庶類﹐斯謂天元﹐蓋乃道之實也。在天成像﹐在地成形。天有九位﹐地有九域。天有三辰﹐地有三形。有象可效﹐有形可度。情性萬殊﹐旁通感薄﹐自然相生﹐莫之能紀。於是人之精者作聖﹐實始紀綱而經緯之。八極地維﹐徑二億三萬二千三百里﹐南北則短減千里﹐東西則廣增千里。自地至天半丁八極﹐則地之深亦如之。通而度之﹐則是渾也。將覆其數﹐用重差鉤股﹐懸天之景﹐薄地之儀﹐皆移千里而差一寸得之﹔過此而往﹐未之或知也。未之或知者﹐宇宙之謂也。宇之表無極﹐宙之端無窮。天有兩儀﹐以舞道中。其可觀樞星﹐是謂之北極。在南者不著﹐故聖人弗之名焉。其世之遂九分而減二。陽道左廻﹐故天運左行。有驗於物﹐則人气左嬴﹐形右繚也。天以陽廻﹐地以陰淳。是故天致其動﹐稟气舒光。地致其靜﹐承施候明。天以順動﹐不失其中﹐則四時順至﹔寒暑不減﹐致生有節﹐故品物用生。地以靈靜﹐作合承天﹐淸化致養﹐四時而後育﹐故品物用成。凡至大者莫如天﹐至厚者莫若地﹐至質者曰地而已。至多莫若水﹐水精爲漢﹐漢周於天而無列焉﹐思次質也。地有山嶽﹐以宣其气﹐精鐘爲星。星也者﹐體生於地﹐精成於天﹐列居錯峙﹐各有由屬。紫宮爲皇極之居﹐太微爲五帝之延。明堂之房﹐大角有席﹐天市有座。蒼龍連踡於左﹐白虎猛據於右﹐朱雀奮翼於前﹐靈龜圈首於後﹐黃神軒轅於中。六擾旣畜﹐而狼蚖魚鱉﹐罔有不具。在野象物﹐在朝象官﹐在人像事﹐於是備矣。懸象著明﹐莫大乎日月。其徑當天周七百三十六分之一﹐地廣二百四十三分之一。日者﹐陽精之宗﹐積而成鳥﹐象烏﹐有三趾﹐陽之類﹐其數奇。月者﹐陰精之宗﹐積而成獸﹐象兔﹐陰之類﹐其數偶。其後有馮焉者﹐羿請無死之藥於西王母﹐姮娥以之奔月。將往﹐枚筮之於有黃﹐有黃占之曰﹕『吉﹐翩翩歸妹﹐獨將西行﹐逢天晦芒﹐毋驚毋恐﹐後且大昌。』姮娥遂托身於月﹐是爲蟾蜍。夫日譬猶火﹐月譬猶水﹐火則外光﹐水則含景。故月光生於日之所照﹐魄生於日之所蔽﹐當日則光盈﹐就日則光盡也。眾星被耀﹐因水轉光。當日之衝﹐光常不合者﹐蔽於地也。是謂暗虛。在星星微﹐月遇則食。日之薄地﹐暗其明也。繇暗視明﹐明無所屈﹐是以望之若大。方於中天﹐天地同明。繇明視暗﹐暗還自奪﹐故望之若小。火當夜而揚光﹐在晝則不明也。月之於夜﹐與日同而差微。星則不然﹐彊弱之差也。眾星列布﹐其以神著﹐有五列焉﹐是謂三十五星。一居中央﹐謂之北斗。動變定占﹐實司王命。四布於方﹐爲二十八宿。日月運行﹐歷示吉凶﹐五緯更次﹐用告禍福﹐則天心於是見矣。中外之官﹐常明者百有二十四﹐可名者三百二十﹐爲星二千五百﹐而海人之占未存焉。微星之數﹐蓋萬一千五百二十。庶物蠢動﹐咸得系命。不然何以總而理諸。夫三光同形﹐有似珠玉﹐神守精存﹐麗其職而宣其明。及其衰﹐神歇精斁﹐於是乎有隕星。然則奔星之所墮﹐至則石矣。文耀麗乎天﹐其動者七﹐日﹑月﹑五星是也。周旋右廻。天道者﹐貴順也。近天則遲﹐遠天則速﹐行則屈﹐屈則畱廻﹐畱廻則逆﹐逆則遲﹐迫於天也。行遲者觀於東﹐觀於東屬陽﹔行速者觀於西﹐觀於西屬陰﹐日與月以配合也。攝提﹑熒惑﹑地候見晨﹐附於日也。太白﹑辰星見昏﹐附於月也。二陰三陽﹑參天兩地﹐故男女取焉。方星巡鎭﹐必因常度﹐苟或盈縮﹐不逾於次。故有列司作使﹐曰老子四星﹐周伯﹑王逢﹑絮芮各一﹐錯乎五緯之間﹐其見無期﹐其行無度﹐實妖經星之所﹐然後吉凶宣周﹐共詳可盡。」

張衡《渾儀注》曰「渾天如雞子﹐天體圓如彈丸﹐地如雞子中黃﹐孤居於內。天大而地小﹐天表裏有水。天之包地﹐猶殼之裹黃。天地各乘气而立﹐載水而浮。周天三百六十五度四分度之一﹔又中分之則一百八十二度八分之五覆地上﹐一百八十二度八分之五繞地下。故二十八宿﹐半見半隱﹐其兩端謂之南北極。北極﹐乃天之中也。在正北﹐出地上三十六度﹐然則北極上規﹐徑七十二度﹐常見不隱。南極﹐天之中也。在南﹐入地三十六度﹐南極下規七十二度﹐常伏不見。兩極相去一百八十二度半彊。天轉如車轂之運也﹐周旋無端﹐其形渾渾﹐故曰渾天也。赤道橫帶﹐天之腹﹔去南北二極﹐各九十一度十九分度之五。﹝橫帶者﹐東西圍天之中要也。然則北極小規去赤道五十五度半﹐南極小規亦去赤道五十五度半﹐並出地﹑入地之數﹐是故各九十一度半彊也。﹞

黃道斜帶﹐其腹出赤道表裏各二十四度。﹝日之所行也﹐日與五星行黃道﹐無虧盈。月行九道﹕春行東方靑道二﹐夏行南方赤道二﹐秋行西方白道二﹐冬行北方黑道二﹐四季還行黃道﹐故月行有虧盈。東西南北隨八節也。日最短﹐經黃道南﹐在赤道外二十四度﹐是其表也。日最長﹐經黃道北﹐去赤道內二十四度﹐是其裏﹐故夏至去極六十七度而彊﹐冬至去極百一十五度亦彊。日行而至斗二十一度﹐則去極一百一十五度少彊﹐是故日最短﹐夜最長﹐景極長﹐日出辰﹑入申﹐晝行地上一百四十六度彊﹐夜行地下二百一十九度少彊。夏至日在井二十五度﹐去極六十七度少彊。是故日最長﹐夜最短﹐景極短﹐日出寅﹐日入戌﹐晝行地上二百一十九度少彊﹐夜行地下一百四十六度彊。﹞

然則黃道斜截赤道者﹐卽春﹑秋分之去極也。﹝斜截赤道者﹐東西交也。然則春分日在奎十四度少彊﹐西交於奎也。秋分日在角五度弱﹐東交於角也。在黃赤二道之交中﹐去極俱九十一度少彊﹐故景居二至長短之中﹐奎十四﹑角五﹐出卯入酉﹐日晝行地上﹐夜行地下﹐俱一百八十二度半彊﹐故晝夜同也。﹞

張衡《渾儀圖注》曰「今此春分去極九十一度少彊﹐秋分去極九十一度少彊者﹐就夏曆景去極之法以爲率也。是以作小渾﹐盡赤道﹑黃道﹐乃各調賦三百六十五度四分之一﹐從冬至所在始起﹐令之相當值也。取北極及衡﹐各鍼穿之爲軸﹐取薄竹篾穿其兩端﹐令兩穿中間與渾半等以貫之﹐令察之與渾相切摩﹐乃從減半起﹐以爲八十二度八分之五﹐盡衡減之半焉。又中分其篾﹐拗去其半﹐令其半之際﹐正直與兩端減半相直﹐令篾半之際﹐從冬至起一度一移之﹐視篾之半際多少﹐黃赤道幾也。其所多少﹐則進退之數也。從北極數之﹐則去極之度也。各分赤道﹑黃道爲二十四气﹐一气相去十五度十六分之七﹐每一气者﹐黃道進退一度焉。所以然者﹐黃道直時去南北極近﹐其處地少而橫行﹐與赤道且等﹐故以篾度之﹐於赤道多也。設一气令十六日皆常率﹐四日差少半也。令一气十五日﹐不能半耳。故使中道三日之中差少半﹐三气一節﹐故四十六日而差今三度也。至乎差三之時而五日同率者一﹐其實一節之間不能四十六日也。今殘日居其策﹐故五日同率也。其率𨿽同﹐先之皆彊﹐後之皆弱﹐不可勝記耳。至於三而復有進退者﹐黃道稍斜於橫行﹐不得度故也。春分﹑秋分所以退者﹐黃道始起更斜矣﹐於橫行不得度故也。亦每气一度焉。故三气一節亦差三度也。至三气之後﹐稍遠而直﹐故橫行得度而稍進也。立春﹑立秋橫行稍退矣﹐而度猶云進者﹐以其所退減其所進﹐猶有盈餘未盡故也。立夏﹑立冬橫行稍進矣﹐而度猶云退者﹐以其所進增其所退﹐猶有不足未畢故也。以斯言之﹐日行非有進退也﹐而以赤道量度黃道使之然也。本二十八宿相去度數﹐以赤道爲彊耳﹐故黃道亦有進退也。冬至在斗二十一度少半﹐最遠時也﹐而此歷斗二十度﹐俱一百一十五度彊矣﹐冬至宜與之同率焉﹔夏至在井二十一度半彊﹐最近時也。而此歷井二十三度﹐俱六十七度彊矣﹐夏至宜與之同率焉。」

漢靈帝時議郎蔡伯喈於朔方上書曰「論天體者有三家﹕《宣夜》之學﹐絕無師法。《周髀》術數具存﹐考驗天狀﹐多所違失。惟渾天近得其情。今史官所用候臺銅儀﹐則其法也。立八尺圓體而具天地之形﹐以正黃道﹐占察發斂﹐以行日月﹐以步五緯﹐精微深妙﹐百世不易之道也。」

蔡氏《月令章句》曰「天者純陽精剛﹐轉運無窮。其體深而包地﹐地上者一百八十二度八分之五﹐地下亦如之。其上中北偏出地三十六度﹐謂之北極﹐極星是也。史官以玉衡﹐長八尺﹐孔徑一寸﹐從下端望之﹐此星常見於孔端﹐無有移動﹐是以知其爲天中也。其下中南偏﹐入地亦三十六度﹐謂之南極﹐從上端望之﹐當孔下端是也。此兩中者﹐天之輻軸所在﹐轉運所由也。天左旋出地上而西﹐入地下而東﹐其繞北極徑七十二度﹐常見不伏﹐圖內赤小規是也。繞南極徑七十二度﹐常伏不見﹐圖外赤大規是也。據天地之中﹐而察東西﹐則天半見半不見﹐圖中赤規截婁﹑角者是也。」

後漢末吳人陸公紀《渾天》曰「先生之道﹐存乎治歷明時﹐本之驗著﹐在於天儀。夫法象莫若渾天﹐渾天之設久矣。昔在顓頊﹐使南正重司天。而帝嚳亦序三辰﹐堯命羲和﹐欽若昊天﹐歷象日﹑月﹑星辰。舜之受禪﹐在璇璣玉衡﹐以齊七政。以是數者言之﹐曩時已立渾天之象明矣。周公序次六十四卦﹐兩者相承﹐反覆成像﹐以法天行﹐周而復始﹐晝夜之義﹐故《晉卦象》曰「晝日三接。」《明夷象》曰「初登於天﹐後入於地。」仲尼說之﹐曰「明出地上﹐晉進而麗乎大明﹐是以晝日三接﹐明入地中。」明夷夜也﹐先晝後夜﹐先晉後明夷﹐故曰初登於天﹐照四國也。後入於地﹐失則也。日月麗乎天﹐隨天轉運﹐出入乎地﹐以成晝夜也。渾天之義﹐蓋與此同。仲尼歿﹐大道乖﹐諸子穿鑿妄作﹐乃有蓋天之說。其以虛僞﹐較然可知﹐又曰「渾天以日出地上則晝﹐故《易》曰﹕『明出地上﹐晝日三接。』又曰﹕晉﹐晝也。日入於地則夜﹐夜則明傷。故《易》曰﹕『明夷﹐傷也。」又曰「『初登於天﹐照四國也。後入於地﹐失則也。』《尙書》﹕『寅賓出日﹐寅餞納日。』以此言之﹐知出入於地﹐審矣。若日不出於地﹐則何緣得有晝﹑夜﹑明﹑暗乎。天半覆地上﹐半周地下﹐繞地而運。故二十八宿半見半隱﹐如天半右覆地上﹐半周地下﹐二十八宿何故再見更隱乎。由此言之﹐天乃裹地而運﹐信矣。此是昏明之大術也。天之形狀﹐圓周渾然﹐運於無窮﹐故曰渾。《易》曰﹕『乾爲天﹐爲圜。』又曰﹕『先甲三日﹐後甲三日﹐終則有始。』天行也﹐此之謂矣。天大地小﹐天統地﹔半覆地﹐上半周地下﹐譬如卵白﹐白繞黃也。」

揚子云《太玄經》曰「天穹隆而周乎下﹐地旁薄而向乎上﹐故知天裹地下。周天三百六十五度四分度之一﹐一百八十二度八分度之五覆地上﹐一百八十二度八分度之五周地下﹐故二十八宿半見半隱﹐日月出入以成昏明也。北極星北方偏出於地三十六度﹐南極中偏入於地亦三十六度﹐南極﹑北極天軸所在﹐轉運所由﹐譬車之有輪﹐所以自行也。眾星皆移無常﹐惟北極守中不易﹐是以知其爲天中也。天傾﹐故極在中北。仲尼曰﹕『譬如北辰﹐居其所而眾星共之。』」又《太玄經》曰「天圓地方﹐極樞中央﹐動以歷靜﹐時乘十二﹐以建七政。』是以《堯典》曰﹕『在璇璣玉衡﹐以齊七政。』此之謂也。繞南極七十度﹐常在地下不出地。周天一百七萬一千里﹐東西南北徑三十五萬七千里﹐立徑亦然。」自外諸說﹐度次交會﹐與蔡氏﹑張衡同﹐故略云。

吳將廬江王蕃《渾天象說》曰﹕『幽平之後﹐周室遂卑﹐天子不能頒朔﹐魯歷不正﹐百有餘年﹔以建申之月爲建亥﹐而怪蟄虫不伏也。歷紀廢壞﹐道術浸亂﹐渾天之義﹐傳之者寡﹐末世之儒﹐或不聞見﹐各以私意﹐爲天作說﹔故有《周髀》《宣夜》之論。《宣夜》絕無師法。《周髀》見行於世﹐考驗天伏﹐多所違失。依劉洪《乾象歷》之法而論渾天曰﹕『前儒舊說﹐天地之體﹐狀如鳥卵﹐天包地外﹐猶殼之裹黃也。周旋無端﹐其形渾渾然﹐故曰渾天也。周天三百六十五度五百八十九分度之百四十五﹐東西南北﹐辰轉周規﹐半覆地上﹐半在地下﹐故二十八宿半見半隱﹔以赤儀準之﹐其見者常百八十二度有奇﹐是以知其半覆地上﹐半隱地下﹐其二端謂之南極﹑北極﹐天之中也。北極在正北﹐出地三十六度。南極在正南﹐入地亦三十六度。兩極相去一百八十二度半彊。眾星皆移﹐而北極不徙﹐猶車輪之有釭軸也。繞北級徑七十二度﹐常見不隱﹐謂之上規。繞南極七十二度﹐常隱不見﹐謂之下規是也。上規去南極﹐下規去北極﹐皆一百四十度半彊。以二規於渾儀。爲中規赤道帶天之紘﹐去兩極各九十一度少彊。黃道﹐日所行也。半在赤道外﹐半在赤道內﹐與赤道東交於角五弱﹐西交於奎十四少彊。其出赤道外極遠者﹐去赤道二十四度﹐斗二十一度是也。其入赤道內極遠者﹐入赤道二十四度﹐井二十五度是也。日南至斗二十一度﹐去極百一十五度少彊﹐是日最南﹐去極最遠﹐故景最長。黃道斗二十一度﹐出辰﹑入申﹐故日亦出辰﹑入申﹐晝行地上百四十六度彊﹐故日短﹔夜行地下二百一十九度少弱﹐故夜長。自南至之後﹐日去極稍近﹐故景稍短﹔日晝行地上度稍多﹐故日稍長﹔夜行地下稍少﹐故夜稍短﹔日行度稍北﹔故日出入稍北﹔以至於夏至日在井二十五度﹐去極六十七度少彊﹐是日最近北﹐去極最近﹐故景最短。黃道井二十五度出寅﹑入戌﹐故日亦出寅﹑入戌﹐日晝行地上二百一十九度少弱﹐故日長﹔夜行地下百四十六度彊﹐故夜短﹔自夏至之後﹐日去極稍遠﹐故景稍長﹔日晝行地上度稍少﹐故日稍短﹔夜行地下度稍多﹐故夜稍長﹔日所在度稍南﹐故日出入稍南﹔以至於南至﹐而復初焉。斗二十一度﹐井二十五度﹐南北相應四十八度。春分日在奎十四少彊﹐秋分日在角五少弱﹔此黃赤二道之中交也。去極俱九十一度少彊﹐南北處斗二十一﹑井二十五之中﹐故景居二至長短之中﹐奎十四﹑角五﹐出卯﹑入酉﹐故日亦出卯﹑入酉﹐日晝行地上﹐夜行地下﹐俱百八十二度半彊﹐故日見之漏五十刻﹐不見之漏五十刻﹐謂之晝夜同。夫天之晝夜﹐以日出入爲分﹔人之晝夜﹐以昏明爲限。日未出二刻半而明﹐日入後二刻半而昏。故損夜五刻﹐以增晝刻。是以春秋分之漏﹐晝五十五刻。渾天遭周秦之亂﹐師傳斷絕﹐而喪其文﹐惟渾儀尙在﹐臺是以不廢﹐故其詳可得言。至於纖微委屈﹐闕而不傳﹐周天里數﹐無聞焉爾。而《洛書軌曜度》《春秋考異郵》皆云﹕周天一百七萬一千里。至以日景驗之﹐違錯甚多﹐然其流行﹐布在眾書﹐通儒達士﹐未之考正。是以不敢背損舊術﹐獨據所見。故按其數﹐更課諸數﹐以究其意也。古歷皆云周天三百六十五度四分度之一﹐皆分一百七萬一千里數爲一度闊二千九百三十二里七十一步二尺七寸四分大彊﹔斗下分爲七百三十三里一十七步五尺一寸八分大弱。三光之行﹐不必有當﹐術家以算﹐追而求之﹔故諸家之歷﹐各有異同﹐漢靈帝之末﹐四分曆與天違錯﹐時會稽東部都尉太山劉洪﹐善於推候﹐乃考術史官自古至今歷法﹐原其進退之行﹐察其出入之驗﹐視其往來﹐度其終始。課斗下分不能四分之一﹐減以爲五百八十九分之一百四十五﹐更造《乾象歷》﹐以追日﹑月﹑五星之行。比於諸家﹐最爲精密﹐今史官所用﹐則其歷也。故所作渾象諸﹐分度節次及昏明中星﹐皆更以《乾象》法作之﹐擊天一百七萬一千里﹐以《乾象》法分之﹐得二千九百三十二里八十步三尺九寸五分弱﹐斗下分爲七百二十一里二百五十九步四尺五寸地二彊。《乾象》全度長古歷全度九步一尺二寸少弱﹐斗下分減古歷斗下分十一里五十八步六寸六分弱﹐其大數俱一百七萬一千里﹐斗下分減﹐則全度純數使其然也。又陸績云﹕『周天一百七萬一千里﹐東西南北徑三十五萬七千里﹐立徑亦然。』此蓋天黃赤道之徑數也。渾天蓋天黃赤道周天度同﹐故績取以言耳。此言周三徑一也。古曆術日率圓周三﹐中徑一﹐臣更考之徑一不翅周三率﹔周百四十二﹐而徑四十五﹐以徑率乘一百七萬一千里﹐以周率約之﹐得徑三十二萬九千四百一里一百二十二步二尺二寸一分七十一分分之十﹐東西南北及立徑皆同﹐半之得十六萬九千七百里二百一十步一尺六寸百四十二分分之八十一﹐地上去天之數也。夫周徑固前定物﹐爲蓋天者﹐尙不考驗﹐而乃論天地之外﹐日月所不照﹐陰陽所不至﹐日精所不及﹐儀術所不測﹐皆爲之說虛誕無證﹐是亦鄒子瀛海之類也。臣謹更以晷景考周天里數﹐按《周禮大司徒》之職云﹕『土圭之法﹐測土深﹐正日景﹐以求地中。日南則景短多暑﹔日北則景長多寒﹔日東則景夕多風﹔日西則景朝多陰。日到之景﹐盡有五寸﹐謂之地中。』鄭玄云﹕『土圭之長﹐尺有五寸﹐以夏至立八尺表﹐其景適與圭等﹐謂之地中﹐今潁川陽城地爲然。』鄭玄云﹕『凡日景於地﹐千里而差一寸。景尺有五寸者﹐南戴日下萬五千里也。』誠以八尺之表﹐而有尺五寸景﹐是立八十而旁十五也﹔南萬五千里而當日下﹐則日當去其下地八萬里矣。從日斜射陽城﹐則天徑之半也﹐天體圓如彈丸﹐地處天之半﹐而陽城爲中﹐則日春﹑秋﹑冬﹑夏﹑明﹑晝﹑夜﹐去陽城皆無盈縮矣﹐故知從日斜射陽城爲天徑之半也。以勾股法言之﹐旁萬五千里勾也。立八萬里﹐則股也。從日斜射陽城﹐則弦也。以勾股求弦法入之﹐得八萬一千三百九十四里三十步五尺三寸六分﹐天徑之半﹐而地上去天之數也。倍之﹐得十六萬二千七百八十八里六十一步四尺七寸二分﹐天徑之數也。以周率乘之﹐徑率約之﹐得五十一萬三千六百八十七里六十八步一尺八寸二分﹐周天之數也。減《甄曜度》《考異郵》五十五萬七千三百一十二里有奇﹐一度凡一千四百六里百二十四步六寸四分十萬七千五百六十五分分之萬九千四十九﹐減舊度千里五百二十五里二百五十六步三尺三寸二十一萬五千一百三十分分之十六萬七百三十分。夫末世之儒﹐多妄穿鑿﹐補增《河洛》﹐竊作讖緯﹐其言浮虛難悉﹐據用六官之職﹐周公所制勾股之術﹐目前定數﹐晷景之度﹐事有明驗﹐以求推之﹐近爲詳矣。黃赤道相與交錯﹐其間相去二十四度。以兩遊儀準之﹐二道俱三百六十五度有奇﹐是以知天體圓如彈丸。而陸績造渾象﹐其形如鳥卵﹔然而黃道應長於赤道矣。績云﹕『東西南北徑三十五萬七千里。』然則績亦以天形正圓也。而渾象爲鳥卵﹐則爲自相違背。月行二十七日有奇而周天﹐其行半出黃道外﹐半入黃道內﹔在內謂之陰道﹐在外謂之陽道﹐其行陰陽道極遠者不過六度。黃道無常﹐諸家各異﹐各依其歷。節气所行宿度﹐《尙書》《月令》《太初》《三統》《四分》《乾象》各不同﹐昏明亦異﹐日行蹉跌﹐不遵常之所爲也。夫三光之行﹐𨿽有盈縮﹐天地之體﹐常然不變﹐故諸家之歷﹐皆不著渾象﹐惟黃道當各隨其歷而錯之。而今臣所施黃道﹐《乾象》法也﹐審校先代諸儒﹐於春秋二分多差﹐而冬夏二至恆在﹔二分限中﹐蕃按渾象之法﹐地當在天中﹐其勢不便故﹐反觀其形。地爲外匡﹐於已解者﹐無異在內。詭狀殊體﹐而合於理﹐可謂奇巧。古舊渾象﹐以二分爲一度﹐周七尺三寸半分。漢張衡更制﹐以四分爲一度﹐凡周一丈四尺六寸一分。臣以古制局小﹐以布星辰﹐相去稠槪﹐不得了察﹔而張衡所作﹐又復傷大﹐難可轉移。前表間以三分爲一度事﹐許令臣新作周一丈九寸五分四分分之三﹐長古法三尺六寸五分四分分之一﹐減張衡亦三尺六寸五分四分分之三﹐渾象法黃道﹑赤道各廣一度有半﹐故今所作渾象﹐黃﹑赤道各廣四分半﹑相去七寸二分。渾儀中筒爲璇璣﹐外規爲玉衡。﹝吳太史令陳卓所作《渾天論》與王蕃大同。﹞

姜岌《渾天論答難》曰「渾天之說﹐天體包裹﹐地在其中。七曜躔麗﹐道有常率。天體旁倚﹐故日道南髙而北下﹔運轉之樞﹐南下而北髙。二樞爲轂﹐日道爲輪﹐周廻運移﹐終則復始。北樞謂之北極﹐出地上三十六度﹐故天北際七十二度﹐常見而不伏。南樞謂之南極﹐入地下亦三十六度﹐故天南際七十二度常伏而不見。或云﹕火﹐陽也﹐故外照。金﹑水﹐陰也﹐故內景。日爲陽精﹐故爲外照﹔月爲陰之宗﹐應內景。而月復能外照﹐何也﹖對曰﹕月光者﹐日曜之所生﹐是故外景如日照也﹔是故瑩金﹑澄水得日之照﹐照物亦有景。又曰﹕月無虧盈﹐虧盈由人也﹔日月之體﹐形如圓丸﹐各徑千里﹐月體向日﹐常有光也。月之初生﹐日曜其西﹐人處其東﹐不見其光﹐故名曰魄。魄一日之後﹐微東而南﹐故明生焉。八日正在南方﹐半之故見其弦也。望則人處日月之間﹐故見其圓也。假使月初生時﹐移人在日月之間﹐東向以視﹐則月光圓若望也。夏至之日﹐日入戌﹐月初生時﹐則西北近日有光。及出於寅﹐未閱三日﹐以視月﹐則東北近日處光滿也。研之於心﹐驗之於目﹐月體向日﹐有光而形圓矣。難者又云﹕日曜星月﹐明乃生焉。然則月望之日﹐夜半之時﹐日在地下﹐月在地上﹐其間隔地﹐日光何由得照月﹐暗虛安得常日衝﹖對曰﹕日之曜天﹐不以幽而不至﹔不以明而不及。赫烈照於四極之中﹐明光曜煥乎宇宙之內﹐循天而曜星月﹐猶火之循突而升﹐及其光曜﹐無不周矣。惟衝不照﹐名曰暗虛﹐蓋日及天體﹐猶滿面賁鼓矣。日之光炎﹐在地之上﹐礙地不得直照而散﹐故薄虧﹐而照則近﹔在地之下﹐聚而直照﹐故滿盈﹐而照而遠。以斯言之﹐則日光應曜星月﹐有何礙哉﹖《易傳》﹕『日夜食則星亡。』無日以曜之故也。難云地上不得直照而散﹐故薄虧而照近。檢先望一日﹐日未入地而月已出﹐相去三十餘萬里﹐日在地上﹐散而直照﹐不應及月﹐而使月全明者﹐何也﹖對曰﹕薄虧而照則近﹐是言礙地光難周耳。水流濕﹐火就燥﹐類相從也。月星者﹐類也。日光散照﹐𨿽不及月﹐譬之燃燭﹐一燭在上﹐一燭在下﹐滅下燭使煙相當﹐則上滅之談﹐循煙而下﹐燃下燭矣。此類相從也。難者又曰﹕日夜食則眾星亡。按月體不大於地﹐今日在地下﹐月在地上﹐地體大尙不能掩日使不照月﹐月體小於地﹐安能掩日使不照曜星也。對曰﹕上元之初﹐日月如疊璧﹐五星如連珠﹐故曰重光。重光者﹐日在上﹐月次之﹐星居下。地在宿內﹐故掩日月光﹐星月存而曜亡也。月在星宿之外﹐故掩日﹐日光不得照星也。」

梁武帝《嘗儀》云「月體不全光﹐星亦自有光﹐非受明於日。若是日曜月所以成光﹐去日遠則光全﹐去日近則光缺。五星行度亦去日有遠近﹐五星安得不盈虧﹖當知不然。太陽之精﹐自有光景﹐但異於太陽﹐不得渾赫。星月及日﹐體質皆圓﹐非如圓鏡﹐當如丸矣。」

祖暅曰「姜岌此言非也﹐星猶月﹐稟日之光﹐然後乃見。若星在日裏﹐則應盈魄﹐今旣不然﹐故知星在日表而常明也。按星體自有光曜﹐非由稟日始明﹐今星宿有時食﹐月在魄中﹐分明質見﹐則是星行亦在月裏﹐不專在表。又姜岌承二燭爲諭﹐理亦迂廻﹐非實驗也。」

晉侍中劉智《論天》曰「凡含天地之气而生者﹐人其最貴而有靈智者也。是以動作營爲﹐皆應天地之象。古先聖王﹐觀靈曜﹐造算數﹐準辰極﹐制渾儀﹐原性理﹐考徵詳。贊其幽義﹐而作曆術焉。渾儀象天之圓體﹐以含地方﹐輪轉周匝﹐中有二端﹐其可見者﹐極星是也﹐謂之北極。在南者﹐在地下不見﹐故古人不名。陰陽對合爲羣生﹐父母精象在於五星﹐其於共成天地之功也﹐則日月爲政﹐五星爲緯﹐天以七紀﹐七曜是也。北極不過爲眾星之君﹐命政指授﹐以斗建時。斗有七星﹐與曜同精﹐而布節气於下者也。晦朔分於東西﹐消息辧於南北﹐取以定四方﹐天地配合﹐方气有常﹐天以七紀﹐方修其政。故方有七宿﹐二十八星是也。天有常度﹐日月成像。眾星有宮分﹐方物有體類﹐在朝十八星是也。天有常度﹐日月成像。眾星有宮分﹐方物有體類﹐在朝象官﹐在野象物﹐在人像事﹐理自然也。眾星定位﹐七曜錯行﹐盈縮有期節﹐故歷數立焉。日﹐太陽也﹔施溫萬物生﹐施光則陰以明﹐眾所稟爲倡先者也。君﹐尊之象也。月﹐太陰也。稟照於陽﹐虧盈隨時﹐有所稟受﹐臣卑之道也。五星象五常﹐托四時﹐成五事。舊說日譬猶火也﹐月譬猶水也﹐火則施光﹐水則含景。故月光生於背日﹐當日則光盈﹐近日則明滅。然則月爲臣象可知矣。又曰﹕當其衝月食者﹐陰性毀損﹐不受光也。羣臣不等彊﹐日月不等明。陰在於上﹐不自抑損﹐陽必侵之。望在交度﹐其應必食。故《詩》云﹕『披月而食﹐則維期常。』道勢然也。侵甚﹐則旣虛之象也。日﹐尊君象也。月﹐卑臣象也。晦朔之會﹐交則同道。同道則形相蔽。天道君爲尊﹐臣由臣道﹐𨿽度相值﹐月不掩日﹐卑下尊也。不由臣道﹐月掩日體﹐卑淩尊也。是故太平之時﹐交而不食﹐尊卑道順。」或問云「顓頊氏造渾儀﹐黃帝爲蓋天﹐其遺說云蓋天象笠﹐極在其中﹐日月遠近﹐以爲晦明。渾儀以天裹地﹐地載於气﹐天以廻轉﹐而日月出入﹐以爲晦明。二說誰其得之﹖」劉智曰「蓋天之論謬矣﹐以春秋二分﹐日出卯入酉﹐若天象車蓋﹐極在其中﹐日﹑月﹑星辰﹐廻還藏明﹐二分之時﹐當晝短夜長。今以漏刻數之﹐則晝夜分等。以日入較之﹐則出卯入酉﹐此蓋天之說不通之驗也。然此二器﹐皆古之所制﹐但傳說義者﹐失其用耳。昔者﹐聖王治歷明時﹐作圓蓋﹐以圖列宿﹐極在其中。廻之以觀天象﹐未可正昏﹑明﹐分晝﹐夜﹔故作渾儀也。象天體﹐亦以極爲中﹐而朱規爲赤遊周環﹐去極九十一度有奇。考日所行﹐冬夏去極遠近不同﹐故復畫爲黃道﹔夏至去極近﹐冬至去極遠﹐二分之際﹐交於赤道﹔二道有表裏﹐以定宿度之進退﹐爲術乃密。至漢順帝時﹐南陽張衡﹐考定進退。靈帝時﹐太山劉洪﹐步月遲疾。自此之後﹐天驗愈詳。自司馬遷﹑劉向﹑劉歆﹑揚雄﹑賈逵﹑張衡﹑蔡邕﹑劉洪﹑鄭玄﹐此九君者﹐不但精於算步﹐皆博索沈綜﹐才思弘遠﹐而不合論渾蓋之用。明定日行四時之道﹐𨿽或精考﹐雅有所得﹐亦或出心裁﹐失其本旨。人之不同﹐處意各異﹔道之難盡﹐效於斯矣。」或問曰「古歷論月食﹐或云陰損﹐則不受明。或云暗虛﹐暗虛所在。值月則月食﹐值星則星亡。今子不從﹐何也﹖」劉智曰「言暗虛者﹐以爲當日之衝﹐地體之蔭﹐日光不至﹐謂之暗虛。凡光之所照﹐光體小於所蔽﹐則蔭大於本質。今日以千里之徑﹐而地體蔽之﹐則暗虛之蔭﹐將過半矣。星亡月毀﹐豈但交會之間而已哉。由此言之﹐陰不受明﹐近得之矣。」又問曰「若如所論﹐必有大蔭﹐月在日衝﹐何由有明﹖」劉智曰「夫陰含陽面明﹐不待陽光明照之也。陰陽相應﹐淸者受光﹐寒者受溫﹐無門而通﹐𨿽遠相應。是故觸石而云出者﹐水气之通也。相向而相及﹐無遠不至﹐無隔能塞者﹐至淸之質﹐承陽之光﹐以天之圓﹐面向相背﹐側正不同﹐光魄之理也。陰陽相承﹐彼隆此衰﹐是故日月有爭明﹐日微則晝見﹐若但以形光相照﹐無相引受之气﹐則當陽隆乃陰明隆﹔陽衰則陰明衰。二者之異﹐無由生矣。」

後魏太史令晁崇﹐修渾儀以觀星象。按其儀以永興四年歲次困惇創造﹐傳至後魏末﹐入齊往周﹐隨至於大唐。歷年久遠﹐儀蓋日以傾墜。太史者﹐歷正也。自景云三年奉敕重令修造﹐使銀靑光祿大夫﹑檢校將作少監楊務廉﹔與銀靑光禪大夫﹑行太史令瞿曇悉達﹔正議大夫﹑行太史令李仙宗﹔試太史令殷知易﹔荊州都督兼祕書監﹑兼右衛率薛玉﹔銀靑光祿大夫﹑檢校祕書監吳師道﹔正議大夫﹑行祕書少監閻朝隱等﹐首末共營﹐各盡其思。至先天二年﹐歲次赤備若﹐成其銘曰「周天三萬七千里﹐分寸無敗﹔成歲三百六十日﹐盈縮有期。敬之敬之﹐以授人時。」今史司見用測候。

守太子率更令何承天《論渾象體》曰「詳尋前說﹐因觀渾儀﹐研求其意。有悟天形正圓﹐而水居其半。地中髙處卑﹐水周其下。言四方者﹐東曰暘谷﹐日之所出。西日蒙汜﹐日之所入。莊子又云﹕『北溟有魚﹐化而爲鳥﹐將徒於南溟。』斯亦古之遺記﹐四方皆水證也。四方皆水﹐謂之四海。凡五行相生﹐水生於金﹔是故百川發源﹐皆自山出﹐由髙趨下﹐歸注於海。日爲陽精﹐光曜炎熾﹐一夜入水﹐所以焦竭。百川歸注﹐足以相補。故旱不爲減﹐浸不爲增。」又云「周天三百六十五度三百四分之七十五。天常西轉一日一夜過周一度。南北二極﹐相去一百一十六度三百四分度之六十五彊﹐卽天徑也。黃道斜帶赤道﹐春分交於奎七度﹐秋分交於軫十五度﹐冬至斗十四度半彊﹐夏至井十六度半弱。從北極抉天而南五十五度彊﹐則居天四維之中最髙處也﹐卽天頂也。其下卽地中也。」自外與王蕃大同。

徐爰《宋書》云「元嘉十三年有詔太史令錢樂之﹐依舊說鑄渾天銅儀。徑六尺八分﹐周一丈八尺二寸六分。地在天內﹐立黃﹑赤二道﹑南﹑北二極﹐規布列二十八宿﹑北斗﹑極星。五分爲一度﹐置日﹑月﹑五星於黃道之上。置立漏刻﹐以水轉儀﹐昏明中星﹐與天相符。到十七年﹐又被敕作小渾天。徑二尺二寸﹐周六尺六寸。二分爲一度﹐二十八宿﹑中外宮星備具﹐以白色珠及靑黃三色珠爲三家星。日﹑月﹑五星悉居黃道。」

梁奉朝請祖暅《渾天論》曰「自古論天者多矣﹐而羣氏紛紜﹐互相非毀。竊覽同異﹐稽之典經。仰觀辰極﹐傍矚四維。睹日﹑月之升降﹐察五星之見狀。校之以儀象﹐覆之以晷漏。則渾天之理﹐信而有徵。輒遺眾說附渾儀云《考靈曜》﹐先儒求得天地相去十七萬八千五百里﹐以晷景驗之﹐失之於過多。旣不顯求之術﹐而虛設其數﹐蓋誇誕之辭﹐非聖人之旨也。學者多因其說﹐而未之革﹐豈不知尋其理歟﹖抑未能求其數故也。王蕃所考校之前說﹐不啻減半。𨿽非揆格所知而求之以理﹐誠未能遙趣其實﹐蓋近密乎。輒因王蕃天髙數以求冬至﹑春分日髙﹐及南戴日下去地中數法﹔令表髙八尺與冬至景長一丈三尺各自乘並而開方除之爲法﹐天髙乘表髙爲實﹐實如法﹔得四萬二千六百五十八里有奇﹐卽冬至日髙也。以天髙乘冬至景長爲實﹐實如法﹔得六萬九千三百二十里有奇﹐卽冬至南戴日下去地中數也。求春秋分數法﹐令表髙及春秋分景長五尺三寸九分各自乘﹐並而開方除之爲法﹔因冬至日髙實而以法除之﹐得六萬七千五百二里有奇﹐卽春秋分日髙也。以天髙乘春秋分景長實﹐實如法而一﹐得四萬五千四百七十九里有奇﹐卽春秋分南戴日下去地中數也。南戴日下﹐所謂丹穴也。推北極里數法﹔夜於地中表南傳地遙望北辰細星之末﹐令與端參合﹐以人目去表數及表髙各自乘﹐並而開方除之爲法﹐天髙乘表髙數爲實﹐實如法而一﹐卽北極細星髙地數也。天髙乘人目去表爲實﹐實如法﹔卽去北辰極下之數也。北戴斗極爲空桐﹐日去赤道表裏二十四度﹐遠寒近暑而中和。二分之日﹐去天頂三十六度﹐日去地中﹐冬﹑夏﹑春﹑秋﹑晨﹑昏﹑晝﹑夜﹐皆同度也。而有寒暑者﹐地气上騰﹐天气下降故遠日下而寒﹐近日下而寒﹐非有遠近也。猶火居上﹐𨿽遠而炎﹔在旁﹐𨿽近而微。視日﹐在旁而大﹐居上而小者﹐仰矚爲難﹐平視爲易也。由視有夷險﹐非遠近之效也。今懸殊於百仞之上﹐或置之於百仞之前﹐從而觀之﹐則大小殊矣。先儒弗斯取驗取給﹐用繁翰墨﹐夷途頓轡﹐雄辭折辯﹐不亦迂哉。今大寒在冬至後二气者﹐寒積而未消也。大暑在夏至後二气者﹐暑積而未歇也。寒暑均和乃在春秋分後二气者﹐寒暑積而未平也。譬之火始下室﹐而未甚溫﹐弗事加薪﹐久而愈熾﹐旣已遷之﹐猶有餘熱也。月行有中道﹐有陰道﹐有陽道。如姜岌說《周髀》云﹕『日徑千二百五十里。』蓋天乖謬﹐已詳前識﹐無足采焉。以渾象言之﹐失於過大矣。張衡日﹑月其徑﹐當周天七百三十六分之一﹐地廣二百四十二分之一。按此而論﹐天周分數圓周率也。廣分數圓徑率也。以八約之﹐得周率九十二﹐徑率二十九﹔其率傷於周多徑少﹐衡之疏也。衡以日月之徑居一度之半﹐又言八極之維徑二億三萬二千三百里。旣非考定日月徑又不明其理﹐飾辭華說﹐不足窮﹦者也。望日月法﹐立於地中﹐以人目屬徑寸之管而望日月﹐令日月大滿管孔﹔及定管長﹐以管徑乘天髙﹐管長除之﹐卽日月徑也。月﹐陰精也。其形圓﹐其質稟日之光而見。其體日光不照則謂之魄。故月望之日﹐日月相望﹐人居其間﹐盡觀其質﹐故形圓也。二弦之日﹐日照其側﹐人觀其旁﹐故半魄半明也。晦逆之日﹐月照其表﹐人在其裏﹐故形不見。舊說日月半魄半明也。晦朔之日﹐月照其表﹐人在其裏﹐故形不見。舊說日月行九道﹐斯蓋未究月行之變﹐而假爲其說。謹按﹕著作郎張東對三道九行曰﹕『按《漢天文志》﹕日有三道﹐月有九行者﹐謂日﹑月行黃道﹐爲得其正﹐或行黃道外﹐或行黃道內﹐內﹑外及正行﹐因名三道。故曰﹕房有四表三道。日﹑月經房星南門卽爲旱﹐經房星北門卽爲水。日有三道者﹐但內外差及正行之道也。月有九行﹐謂靑道二﹐出於黃道東﹔赤道二﹐出於黃道南﹔白道二﹐出在黃道西﹔黑道二﹐出於黃道東﹔赤道二﹐出於黃道南﹔白道二﹐出在黃道西﹔黑道二﹐出在黃道北。故鄭玄注《月令》﹐立春﹑春分﹐日行靑道﹐月爲之佐﹔立夏﹑夏至﹐日行赤道﹐月爲之佐﹔立秋﹑秋分﹐日行白道﹐月爲之佐﹔立冬﹑冬至﹐日行黑道﹐月爲之佐。故月之九行﹐非爲黃道外別有九道﹐交橫綿絡﹐貫於躔捨﹐但爲日月﹐旣爲動物﹐不能不小有盈縮﹐或行黃道內外。又按﹕日﹑月以立春合宿在營室﹐卽北方之星﹐色當言黑。春分合宿在奎﹐奎爲西方之宿﹐色當言白。而鄭云﹕立春﹑春風﹐日行靑道者﹐考以歲起於春﹐春在東方﹐東方色靑﹐故起靑號。南﹑西及北﹐三方準此方﹐故日﹑月共有三道﹐實無九行。但以因八節之差﹐順四時之色﹐曲爲九名﹐故月行言九﹔直舉其實﹐故日道稱三﹔三道九行﹐其義一也。則夫日之三道﹐躔於二十八宿﹐月之九行﹐經於八節也。染武帝支﹕『自故以來﹐談天者多矣﹐皆是不識天象﹐各隨意造﹔家執所說﹐人著異見﹐非直毫釐之差﹐蓋實千里之謬。戴盆而望﹐安能見天﹐譬猶宅蝸牛之角﹐而欲論天之廣狹﹔懷蚌螺之南寧﹐而欲測海之多少﹔此可謂不知量矣。《系辭》云「易有太極﹐是生兩儀。』元气已分﹐天地設位。淸浮升乎上﹐沈濁居乎下。陰陽以之而變化﹐寒暑用此而相推。辧尊卑貴賤之道﹐正內外男女之位。在天成像﹐三辰顯曜﹔在地成形﹐五云布澤。斯昏明於晝夜﹐榮落於春秋。大聖之所經綸﹐以合三才之道﹔淸浮之气﹐升而爲天﹐天以妙气爲妙气之體﹐廣遠爲量。彌覆無所不周﹐運行來住不息。一晝一夜﹐圓轉一周。張覆之廣﹐莫能際其邊際。運行之妙﹐無有見其始終。不可以度數而知﹐不可以形象而譬。此天之大體也。沈濁之气﹐下凝爲地。地以土水爲質﹐廣厚爲體﹐邊際遠近﹐亦不可知。質常安伏﹐寂然不動。山嶽水海﹐育載萬物﹐此地之大體也。天地之間﹐別有升降之气﹐資始資生﹐以成萬物。《易》曰﹕『大哉乾元﹐萬物資始﹔大載坤元﹐萬物資生。』資始之气﹐能始萬物﹐一動一靜。或此乃天之別用﹐非卽地之形體。資生之气﹐能生萬物﹐一翕一辟﹐或此亦地之別用非卽地之形體。四大海之外﹐有金剛山﹐一名鐵圍山。金剛山北﹐又有黑山。日月循山而轉周廻四面﹐一晝一夜﹐圍繞環匝。於南則現﹐在北則隱﹐冬則陽降而下﹐夏則陽升而髙。髙則日長﹐下則日短。寒暑昏明﹐皆由此作。夏則陽升﹐故日髙而出山之道遠。冬則陽降﹐故日下而出山之道促。出山遠則日長﹐出山促則日短。二分則合髙下之中﹐故半隱半見﹐所以晝夜均等﹐無有所短。日照於南﹐故南方之气燠。日隱在北﹐故北方之气寒。南方所以常溫者﹐冬月日近南而下﹐故𨿽冬而猶溫。夏則日近北而髙﹐故𨿽夏猶不熱。北方所以以常寒者﹐日行繞黑山之南﹐日光常自不照﹐積陰所聚﹐燻气遠及﹐無冬無夏﹐所以常寒。故北風則寒﹐南風則暖。一歲之中﹐則日夏升而冬降﹔一日一夜﹐則晝見而夜隱。黑山之峯正當北極之南﹐故夏日𨿽髙﹐而不能不至寅而現﹐又至戌而隱。春秋分則居髙下中﹐朝至金剛山之外﹐𨿽與山平﹐而去山猶遠﹐故爲金剛所障﹐日未能出﹐須至卯然後乃現﹔西方亦復如是。冬則轉下。所隱亦多﹐朝至於辰則出金剛之上﹐夕至於申則入金剛之下﹐金剛四面略齊﹐黑山在北﹔當北彌峻﹐東西連峯﹐近前轉下﹐所以日在北而隱﹐在南而現。夫人目所望﹐至遠則極﹐二山𨿽有髙下﹐皆不能見。三辰之體﹐理系陰陽﹐或升或降﹐隨時而動。至於天气淸妙﹐無所不周﹐𨿽自運動無間﹐日月星辰遲疾各異﹐晷度多少不系乎天。金剛自近天之南﹐黑山則近天之北極﹐𨿽於金剛爲偏﹐而南北爲一。制旨解釋云﹕『金剛山自近天之南﹐黑山則近天之北極﹐準於金剛爲偏﹐而於南北爲一。令上林館學士虞劇穎﹐上林館倪徽仁﹑劉文道等﹐算其度數﹐開列於後。』臣履等謹奉依敕旨推按歷法表景知長短之差﹐日行南北之道﹔旁考經紀﹐近較目前﹐莫不事事符合﹐昭然可見。謹略條度數如左﹕日道圓周三百六十五度﹐分爲十二辰﹐辰三十度半。春秋分出卯入酉﹐冬至則出辰入申﹐夏至則出寅入戌﹐春秋分出卯中左右十五度﹐冬至日出卯南﹐去卯中二十四度﹐則是侵辰九度。夏至日出卯北﹐去卯中亦二十四度﹐則是侵寅九度。春分日入酉﹐左右亦各十五度。冬至日入酉南﹐去酉中二十四度﹐是侵申九度。夏至日入酉北﹐去酉中亦二十四度﹐是侵戌九度。北極璇璣玉衡﹐上當天之北五十五度﹐北去黑山頂三十六度。夏至日在天南十二度。春秋分日在天南三十六度。冬至日中﹐日在天南五十度。冬至日中﹐日去金剛南三十度。梁武說云﹕『四大海﹐外有金剛山﹐一名鐵圍山﹐山北又有黑山。虞履等又以璇璣玉衡在人之北五十五度﹐北去黑山三十六度。或曰﹕瞻星望月﹐蓋不及渾﹔度景量天﹐渾不及蓋。竊較醚之笠之﹐末盡天體之頤﹔而候之測之﹐才窮推出之妙。」

梁人朱史《定天論》﹕「日一千六百七十里﹐周天六十萬二百三十一里﹐徑率求之﹐得十九萬四千一百六十四里﹐卽天東西南北相去之數也。求之得九萬七千八百里﹐卽春﹑秋分日天去地之數也。夏至日天去地上八萬一千三百九十四里﹐冬至之日爲天去地上十萬六千二十里也。」

隋掖縣丞劉焯《渾天論》曰「璇璣玉衡﹐正天之呂。帝王欽若﹐世傳其象。漢之孝武﹐詳考律曆﹐則落下閎﹐鮮於妄人共所營定。逮於張衡﹐又尋述作。亦體制不異閎等。𨿽閎制莫存﹐而衡造有器。至吳世陸績﹑王蕃﹐並更修鑄﹐績小有異﹐蕃乃事同。宋有錢樂之﹐魏初晁崇等﹐總用銅鐵﹐小大有殊﹐規域經模﹐不異蕃造。觀蔡氏《月令章句》﹐鄭玄注《考靈曜》勢同衡法﹐迄今不攺。焯以愚管﹐畱情推測﹐見其數制﹐莫不違爽﹔失之千里﹐差在毫釐﹐大象一乖﹐余何可驗。況赤黃均度﹐月無出入﹐分至所恆﹐定气不別。衡分刻本差﹐輪﹗守故﹐其爲疏謬﹐不可復言。亦旣由理不明﹐致使眾家問出﹐蓋及宣夜﹐三說並驅﹐平昕安穹﹐四天騰沸。至當不二﹐理惟一揆﹐豈容天體七種殊說﹐又漏景去極﹐就渾可推﹐百骸共體﹐本非異物。此眞已驗﹐彼僞自彰。豈朗日未輝而爝火不息﹔理有而闕﹐詎不可悲者也。昔蔡伯喈自朔方上書曰﹕以八尺之儀﹐度知天地之象。古有器而無其書﹐常欲寢伏儀下﹐案度在數﹐而爲立說。伯喈以負罪朔方﹐書奏不許。伯喈若蒙許﹐亦必不能。伯喈才不逾張衡﹐衡本豈有遺思也。則有器無書﹐觀不能悟。焯今立術﹐攺正舊渾﹐又以二至之景﹐定去極晷漏﹐並天地髙遠。星辰運周﹐所宗有本﹐皆有其率﹐祛今賢之巨惑﹐稽往哲之羣疑。豁若云披﹐朗如霧散。爲之錯綜﹐數卷已成。待得景左﹐謹更啟送。又云﹕周官夏至日景﹐尺有五寸。張衡﹑鄭玄﹑王蕃﹑陸績先儒等﹐皆以爲景千里差一寸﹐言南戴日下﹐萬五千里。表景正同﹐天髙乃異。考之算法﹐必爲不可。寸差千里﹐亦無典據。明爲意斷﹐事不可依。今交愛之州﹐表北無景﹐計無萬里﹐南過戴日。是千里一寸﹐非其實差。焯今說渾﹐以道爲率。道裏旣定﹐得差乃審。旣大聖之年﹐升平之日﹐釐攺羣謬﹐斯正其時。請一水工﹐並解算術士﹐取河南北平地之所﹐可時數百里。南北使正﹐審時以漏﹐平地以繩。隨气至分﹐同日度景。得其差率﹐裏卽可知。則天地無所匿其形﹐辰象無所逃其數。超前顯聖﹐效象除疑﹐請勿以人廢言不用。」

按劉焯《皇極歷》云「凡日食﹐由月行黃道﹐體所映蔽大﹐較正交正如累璧﹐漸減則有差﹐在內食分多﹐在外無損﹐𨿽外全而月下﹐內損而更髙。交淺則間遙﹐交渾則相博。或由近而不掩﹐因遙而蔽多﹐所觀之地又偏﹐所食之時又別。月居外道﹐此不見虧﹐月外之人﹐反以爲食。交分正等﹐因在南方﹐冬損則多﹐夏虧乃少。假均冬夏﹐早晚又殊。處南北體則髙﹐居東西傍而下。視有邪正﹐理不可一。且古史所說﹐本有紛互﹐今故推其梗槪﹐求者知其指歸。苟地非於陽城﹐皆隨所而漸異。然月食以月行虛道﹐暗气所衝﹐日有暗气﹐天有虛道﹐正黃道常與日對﹐如鏡居日下﹐魄曜見陰﹐名曰暗虛﹐月則食。故張衡稱﹕當月月食﹐當星星亡。𨿽夜半之辰﹐子午相對﹐正隔於地﹐值虛卽虧。旣月兆日光﹐當午更曜﹐時亦隔地﹐無廢稟明。諒以天光神祕﹐應感玄通。比陸績於愚凡﹐意天彰於靈曜。正當夜半﹐何害虧稟。月由虛道﹐表裏俱食。日之與月﹐體同勢等。較其食分﹐月盡爲多。容或形差﹐微增虧數。疏而不漏﹐納要克舉。議曰﹕月隔奩匣﹐鏡不生菱﹐地隔髙天﹐月寧含景。竊稽諸典﹐比陸績於愚凡﹐意天彰於錄曜者﹐殆以虛而諭實﹐亦理所絕﹐無必求知也。凡事可依﹐必須取論無滯。或以當夜半﹐何害虧稟。日輪所照﹐日光所臨﹐何關大地。近驗應符﹐乃華言之飾辧﹐非忘私之至公。弱於徳﹐彊於辧﹐爲後人通獘﹐信乎其然矣。」

開元占經卷二

論天

夫言天體者﹐蓋非一家也。世之所覆傳有渾天﹐有蓋天。說渾天者﹐言渾然而圓﹐地在其中﹔蓋天者﹐言天形如車蓋﹐地形如覆槃。皆中髙外下﹐二曜推移﹐五星疊觀﹐見伏昏明﹐皆由遠近運移﹐麗天不入於地。日之將沒﹐去人彌遠﹐明衰光滅﹐故暗其明。及其將出﹐去人彌近﹐光明炎熾﹐故顯其照。揚雄以爲渾天得之﹐難蓋天曰「於髙山之上﹐設水平以望日﹐則日出水平下﹐若天體常髙﹐地體常卑﹐日無出下之理。」於是蓋天無以對也。渾天之說﹐天體包裹﹐地在其中﹐七曜躔離﹐道有常率﹐天體旁倚﹐故日道南髙而北下﹐運轉之樞﹐南下而北髙。二樞爲轂﹐日道爲輪﹐周廻運移﹐終則復始。北樞謂之北極﹐北極出地上三十六度﹐故天南際七十二度﹐常見而不伏。南樞謂之南極﹐南極入地下亦三十六度﹐故天北際七十二度﹐常伏而不見。《周髀》云﹕日一度二千九百三十二里有奇﹐夏至景一尺四寸﹐冬至一丈三尺五寸﹐周天百七萬一千里﹐徑三千五萬七千里﹐四表內萬五千里﹐其外亦萬五千里。故天日四遊於三萬里之中﹐冬南﹑夏北﹑秋東﹐皆薄四表而止﹐地亦升降於天之中﹐旁遊之數﹐與天遊同。日道星宿之外﹐亦萬五千里﹐圓周之徑﹐正與四表等。冬至之日﹐出辰入申﹔夏至之日﹐出寅入戌﹔進退於六十度之中焉﹐非專四遊之差﹐亦有地之升降。冬至之後﹐日轉北移﹐非專日之也﹐亦由天地遊而南﹐故物在生而不死。夏至之後﹐日轉南移﹐非專日之移﹐亦由天地遊而南﹐故物在生而不死。夏至之後﹐日轉南移﹐非專日之移也。亦由天地遊而北﹐故物有伏而不生。二分之日﹐出卯入酉﹔正與地上平﹐故半表之徑﹐得天地相去十九萬里﹐然則地處天半而下也﹐故曰出地上百八十二度八分度之五﹐謂之晝﹔入地下百八十二度八分度之五﹐謂之夜。晝則出地上而西﹐夜則入地下而東﹐周匝百刻﹐昏明五十刻分之﹐日刻數旣均﹐天度又等﹐與極應規﹐謂之中繩﹔居寒暑景之和﹐處遲疾之中。春分之後﹐日行中繩之北﹐故晝長而夜短﹐伏少而見多﹐景短而溫气甚。秋分之後﹐日行中繩之南﹐故晝短而夜長﹐伏多而見少﹐景長而寒气多。《易》說冬至之景﹐一丈三尺。夏至之景﹐一尺四寸八分。並二至之景﹐得一丈四尺四寸八分。春分之景七尺二寸四分﹐秋分之景與春分等。並二分之景﹐亦得一丈四尺四寸分八分﹐然東西南北﹐經緯均也。太平時和﹐七曜順軌﹐伏遊兩儀之中﹐不內不外。漢之《乾象》魏之《景初》﹐皆以二分之時﹐行渾儀之內﹔故南北闊而東西狹﹐冬至去極百一十五度﹐景長一丈三尺。夏去極六十七有奇﹐景長一尺五寸﹐並度得百八十二度八分度之五﹐並景得一丈四尺五寸。春分去極八十九﹐度景長五尺二寸五分。秋分去極九十度﹐景長五尺五寸。並度得百七十九度﹐並景得一丈七寸五分﹐東西少於南北三度焉。東西九千度弱﹐東西之景短於南北之景三尺七寸五分﹐爲裏三萬七千五百。東西之徑定也﹐而度與景裏則有殊。然則一度之裏﹐一寸之差﹐及四遊之說﹐殆難明矣。鄭玄以二至之景﹐一寸俱差千里。夏至之日﹐八尺之表景﹐得一尺五寸。日下之地﹐南於嵩髙一萬五千里。冬至之日﹐八尺之表景﹐得一丈三尺。日下之地﹐南於嵩髙十三萬里。夫日髙則景小﹐卑則景差多。日無上下之說﹐而天地有升降﹐安得千里同差一寸也。故東西之徑小於南北之徑﹐以度言之﹐則九千里﹔以景言之﹐則三萬七千五百里。二分之日﹐南北千里蓋當景差四寸矣。鄭氏之言﹐豈合理哉。天遊薄四面而止﹐日道與四表等﹐不升不降﹐常與四表交錯。二分之日道﹐與二極應規﹐而天地居四遊之中。春分之後﹐天地降而下游西南﹐至於夏至﹐天遊至南表而止﹐故視日北而髙。景差少髙之故自此以後﹐而北至秋分﹐還與日道應規。故分之後﹐天地升而上游﹐而北至於冬至﹐則天遊至北表而止﹐故視日插而南。景差多卑之故計其進退﹐南北不系於三萬里之內。春分之後﹐至夏之差度二十四﹐除其鉤弦之數﹐乃常南遊六萬餘里﹐此蓋升降之度﹐裏則少矣。今置渾天於地﹐以衡望日﹐地升渾上則日去極遠﹐地降下渾下則日去極近﹔遠近之驗﹐不必在於南北﹐亦由升降可知矣。然則旁遊與外降各十二度﹐與天在遊三萬里相近矣。日月麗天﹐有虧有盈﹐有交有會﹐日行日出﹐經半周天焉﹔卽月道交錯﹐半入日道之內﹐半出日道之外﹔在外謂之行陽﹐在內謂之行陰﹐當交則會﹐會則有食。蔡氏《月令章句》曰「天者﹐純陽精剛﹐轉運無窮﹐其體渾而包地。地上者一百八十二度八分之五﹐地下亦如之。其上中北偏﹐出地三十六度﹐謂之北極﹐極星是也。史官以玉衡長八寸﹐孔徑一寸﹐從下端望之﹐此星常見孔端﹐無有移動﹐是以知其爲天中也。其下中南偏﹐入地亦三十六度﹐謂之南極。從上端望之﹐當孔下端是也。此兩中者﹐天之輻軸所在﹐轉運之所由也。天左旋出地上而西﹐入地下而東。其繞北極﹐徑七十二度﹐常見不伏﹐圖內赤小規是也。繞南極﹐徑七十二度﹐常見不伏﹐圖內赤小規是也。繞南極﹐徑七十二度﹐常見不伏﹐圖外赤大規是也。據天地之中﹐而察東西﹐則天半見半不見﹐圖中赤規截婁角者是也。」岌按﹕此與張衡所說不殊﹐則云玉衡長八寸﹐則似是古儀矣。又云據天地之中所云規數﹐據蓋圖綴星是也。後漢末﹐吳人陸績﹐字公紀﹐於孫權時﹐又作《渾天儀說》。績造渾天圖﹐漸於土室居﹐令不覺晝夜。已在內推步度數﹐擊鼓節與外相應﹐而不失毫釐。陸公紀《渾天說》云﹕先王之道﹐存乎治歷明時﹐本之驗著﹐在於天儀。夫法象莫如渾天﹐渾天之設外矣。昔在顓頊﹐使南正重司天﹐而帝嚳變序三辰。堯命羲和﹐欽若昊天﹐歷象日月星辰。舜之受禪﹐在璇璣玉衡﹐以齊七政。以是數者言之﹐曩時已立渾天之象明矣。周公序次六十四卦﹐兩兩相承﹐反覆成像﹐以法天行﹐周而復始﹐晝夜之義。故《晉卦彖》曰「晝日三接。」《明夷象》曰「初登於天﹐照四國也﹔後入於地。」仲尼說之曰「明出地上﹐晉進而麗乎大明﹐是以晝日三接。」明入地中明夷﹐明夷夜也﹐先晝後夜﹐先晉後明夷﹐故曰先登於天﹐照四國也﹔後入於地﹐失則也。日月麗乎天﹐隨天轉運﹐出入乎地﹐以成晝夜也。渾天之義﹐蓋與此同。云云余已見前篇﹐至與蔡氏張衡同﹐故略云。故曰﹕言天體非一家也。吳時﹐廬江王蕃﹐字興元﹐爲中常侍﹐善數術﹐嘗造渾儀及《渾天象說》云「幽平之後﹐周室遂卑。」云云﹐至日光不得曜星也﹐與前說並同。

開元占經卷三

天占

天名主

《易》曰「天地貞觀﹐日月貞明。」《洪範傳》曰「淸明者﹐天之體也。」《易》曰「天行健﹐君子以自彊不息。」《易說卦》曰「乾爲天﹐乾健也。」《河圖葉光紀》曰「元气闓陽爲天。」《易乾鑿度》曰「淸輕者上爲天﹐重濁者下爲地。」《禮統》曰「天﹑地﹐元气之所生﹐萬物之祖也。天之爲言顚也﹐神水珍也。」《爾雅》曰「穹蒼﹐蒼天也。春爲蒼天﹐夏爲昊天﹐秋爲旻天﹐冬爲上天。」《太玄經》曰「九天﹕一爲中天﹐二爲羨天﹐三爲順天﹐四爲更天﹐五爲﹩天﹐六爲廓天﹐七爲咸天﹐八爲沈天﹐九爲成天。」《考靈曜》曰「觀玉儀之遊﹐昏明主時﹐乃命中星。中央鈞天﹐其星角﹑亢﹑氐。東方蒼天﹐其星房﹑心﹑尾。東北變天﹐其星箕﹑斗﹑牽牛。北方玄天﹐其星須女﹑虛﹑危﹑營室。西北幽天﹐其星東壁﹑奎﹑婁。西方昊天﹐其星胃﹑昴﹑畢。西南方朱天﹐其星觜﹑參﹑東井。南方炎天﹐其星輿鬼﹑柳﹑七星。東南方陽天﹐其星張﹑翼﹑軫。」《淮南子》曰「道始於虛廓﹐虛廓生宇宙﹐宇宙生气﹐淸陽者薄靡而爲天。」

天數

《洛書甄曜度》曰「周天三百六十五度四分度之一﹐一度爲二千九百三十二里﹐則天地相去十七萬八千五百里。」《廣雅》曰「天圍廣﹐南北二億三萬三千五百里七十五步﹐東西短減四步﹐周六億十萬七百里二十五步。」從地至天﹐一億一萬六千七百八十七里。下度地之厚﹐與天髙等。」《靈憲》曰「天有九位﹐自地至天﹐一億一萬六千二百五十里。懸天之景﹐薄地之儀﹐皆移千里而差一寸。」關令《內傳》曰「南午北子﹐相去九千一萬里。東卯西酉﹐亦九千一萬里。四隅空無﹐相去亦爾。天去地四十萬九千里。」徐整《三五歷紀》曰「天地渾沌如雞子﹐盤古生其中﹐一萬八千歲天地開辟﹐淸陽爲天﹐濁陰爲地﹐盤古在其中一日九變﹐神於天﹐聖於地。天日髙一丈﹐地日厚一丈﹐盤古日長一丈。如此一萬八千數﹐天數極髙﹐地數極深﹐盤古極長。後乃有三皇。數起於一﹐立於三﹐成於五﹐盛於七﹐處於九﹔故天去地九萬里。」《淮南子》曰「九野﹐九千九百九十里﹐去地一億一萬里。」《春秋內事》曰「天下十二分次﹐日月之所躔也。」《孝經援神契》曰「周天七衡﹑六間者﹐相去萬九千八百三十三里三分裏之一﹐合十一萬九千里。從內衡以至中衡﹐從中衡以至外衡。各五萬九千五百里。」

天裂

京氏《易妖占》曰「天開見光﹐流血滂滂。」《天鏡》曰「天裂見光﹐流血汪汪﹔天裂見人﹐兵起國亡。」劉向《洪範傳》曰「漢惠帝二年﹐天天東北﹐廣十餘丈﹐長二十餘丈。」《星經》亦云「或則天裂﹐或則地動﹐皆气有餘﹐陽不足也。地動陰有餘﹐天裂陽不足﹐皆下盛彊﹐將害君之變也。其後有呂氏之亂。」「景帝三年﹐天北有赤者如席﹐長十餘丈﹐或曰赤气﹐或曰天裂﹐其後有七國之兵。」「晉惠帝元康二年二月﹐天西北天裂﹐按劉向說曰﹕『天裂陽不足﹐地動陰有餘﹐是時人主昏瞀﹐妃後專制。』」「又八月庚午﹐天中裂爲二﹐有聲如雷者三﹐君道衰﹐臣下專僭之象也。是日長沙王奉帝出拒成都﹑河間二王﹐後成都﹑河間﹑東海又疊專威命。是其應也。」「穆帝升平五年八月己卯夜﹐天中裂﹐廣三四丈﹐有聲如雷﹐野雉皆鳴。是後哀帝荒疾﹐海西失徳﹐太后總萬機﹐桓溫專權﹐威振內外﹐陰气隆﹐陽道微也。」《天鏡》曰「天以冬裂﹐天下大兵。有陰謀﹐主有喪﹔春秋主君臣懷攏﹐夏冬主有大兵。」京房《妖占》曰「天分作亂之君﹐無道之臣﹐欲裂其土﹐國之主當之。」《天鏡》曰「天裂而言﹐如其言。天裂見牛﹑馬﹑豕﹐天下憂。《汲冢紀年書》曰「懿王元年﹐天再啟於鄭﹑晉﹐穆帝升平五年﹐天裂有聲﹐又有天裂見其流水﹑馬﹑人。」

天變色

《洪範傳》曰「天忽變色﹐是謂易常。天裂見人﹐兵起國亡。天鳴有聲﹐至尊憂且驚。皆亂國之所由生也。」《天鏡》曰「天忽變色﹐四夷來侵﹐不出八年有兵。」

天鳴

京房《易傳》曰「天鳴必有殺行﹐民流亡。」又曰「萬姓勞厥﹐妖天鳴。」《天鏡》曰「天鳴﹐世主失﹐不出十日。」又曰「天鳴主死﹐百姓哭。」《河圖祕微》曰「劉帝卽位百七十日﹐太陰在庚辰﹐江充構禍﹐其變天鳴。」「晉元帝大興二年八月戊戌﹐天鳴東南﹐有聲如風水相薄。京房《易妖占》曰﹕『天鳴有聲﹐人主憂』」「晉大興三年十月壬辰﹐天鳴﹐至甲午止﹐其後王惇入石頭﹐王師敗績﹐元帝屈辱﹐制於彊臣﹐卽而晏駕。」「晉安帝隆安五年閏月癸丑﹐天東南鳴﹐二年九月戊子﹐天東南又鳴﹐是後桓玄篡位﹐安帝播越﹐憂莫大焉。鳴每東南者﹐蓋中興江外﹐天隨之而鳴也。」「晉安帝義熙元年八月﹐天鳴在東南﹐京房《易傳》曰﹕『萬姓勞厥﹐妖天鳴。』是時安帝𨿽反政﹐而兵革歲動﹐眾庶勤勞也。」

天雨禽獸雨虫雨鱉雨骨

《天鏡》曰「天雨鳥獸﹐主兵喪﹐萬民流亡。」劉向《洪範傳》曰「天雨禽獸﹐是謂不祥﹔不出三年﹐其下興兵。」《洪範傳》曰「人君不親骨肉﹐親他人﹐故虫從天墮地﹐骨肉去也。不救﹐兵大起。其救也﹐立王公﹐率同姓諸侯﹐無偏黨﹐則災消。」又曰「春秋者﹐虫之災也﹐以罰暴虐而取於天下﹔貪叨無厭﹐以興動眾﹔取邑治城﹐而失眾心﹐虫爲害矣。」文公三年秋﹐雨螽於宋﹐是時宋公以暴虐刑重﹐賦斂無度應﹐是而螽也。《天鏡》曰「天雨魚鱉﹐爲兵喪﹐萬民流亡」。《洪範傳》曰「天雨魚鱉﹐國有兵喪。」又曰「天雨骨﹐是謂陽消﹔王者徳令不行﹐佞人用。不出三年﹐有內爭。」「《易飛候》曰「天雨骨﹐師將破亡。」

天雨筋雨膏雨肉雨錫雨水銀

《洪範傳》曰「天雨筋﹐國大饑。」又曰「天雨膏﹐如虫﹐輔臣多貪之應也。」《易飛候》曰「天雨膏﹐其國有急。」《洪範傳》曰「君無道暴虐﹐天雨肉。天雨肉﹐天不享其徳﹐將易其君。」《繼漢書五行志》曰「桓帝建和三年﹐北地雨肉﹐似半筋﹐大如手。時帝幼﹐太后專政。」《魏志》曰「公孫泉將亡﹐襄平北市生肉﹐長圍各數尺﹐有頭目口喙﹐無手足而動。」《喙搖占》曰「有形不成者﹐其國滅。」《洪範傳》曰「天雨膏錫﹐如甘露著樹木﹐不出三年﹐更政易主。白者名甘露﹐黃者爲爵錫。」《天鏡》曰「天雨如水銀﹐是謂刑枉﹐不出三年﹐兵喪並起﹐亡國失土。」

天雨血

京房曰「天雨血﹐玆謂不親﹐黔首怨之﹐不出三年﹐亡其宗人。」《尙書中候》曰「夏桀無道﹐天雨血。」《天鏡》曰「天雨血﹐是謂天見其妖﹐不正者不得久處其位﹐不三年兵起。」《演孔圖》曰「君過滿七九﹐則雨血。」《運斗樞》曰「偏任不移﹐雨血漂流。」京房《易傳》曰「王者不顧骨肉﹐不親九族﹐天雨血二日。」又曰「血自天墮﹐三年大兵。」《易飛候》曰「天雨血﹐流染衣﹐其國亡﹐君戮。」《太公金匱》曰「唐堯克有苗﹐問人曰﹕『吾聞有苗時﹐天雨血沾衣﹐有此妖乎﹖』人曰﹕『非妖也﹐有苗誅諫者﹐尊無功﹐退有能﹐遇人如敵﹐故亡耳。』」京房《易》曰「臨獄不解﹐玆謂進非厥咎﹐天雨血。天雨血者﹐玆謂不親宗﹐有怨恐﹐不出三年﹐亡其宗。佞人用功﹐天雨血。」《漢書五行志》曰「惠帝二年﹐雨血於宜陽﹐一頃所﹐劉向以爲近赤﹐祥也。時大臣誅滅諸呂﹐僵屍流血。」又曰「哀帝建平四年﹐山陽胡陵雨血﹐廣三尺﹐長五尺﹐大者如錢﹐小者如麻﹐後三年﹐王莽專朝﹐誅貴戚。」

天雨羽毛天雨金銀鐵錢

《天鏡》曰「天雨羽毛﹐是謂興人不常﹐棄亡﹐前後有喪﹐不出九年﹐兵馬興。」京房曰「天雨毛﹐邪人進﹐賢人逃﹐貴人走。」《易飛候》曰「天雨毛羽﹐其國大風。」又曰「天雨羽毛﹐大人出亡。」又曰「天雨羽﹐君徳不通﹐逆於天下。」《天鏡》曰「天雨金﹐爲兵喪﹐萬民流亡。」《易飛候》曰「天雨金鐵﹐大兵入。」《天鏡》曰「天雨金鐵﹐是謂刑余﹐人君殘酷﹐好殺無違﹐不出一年﹐兵交於朝。」京房曰「天雨金銀﹐兵將興﹐失道之君當之。」謹按﹕《史記》秦獻公十八年雨金。《易飛候》曰「天雨鐵錢﹐其國大饑。」

天雨石雨冰雨笠雨杵雨灰土

《天鏡》曰「天雨石﹐爲兵喪﹐萬民亡。」京房曰「天雨石﹐爲政者質信不施﹐僞詐妄作﹐國君死亡。」《易飛候》曰「天雨冰﹐其國大疾。」又曰「天雨笠﹐國大饑。」又曰「天雨杵﹐其國大饑。」皇甫士安曰「殷紂暴虐﹐天雨灰天雨灰色﹐君有歸來邑者。」墨子曰「商紂不徳﹐十日雨土於毫﹐天雨土﹐君夫封。」《易飛候》曰「天雨土﹐是大凶﹐民人負子東西﹐莫居其鄕。」又曰「天雨土﹐是謂髙土﹐百姓勞若而無妨﹐土是謂髙。社民勞苦﹐繁於土功不安﹐主外戚謀。」

天雨五穀雨﹝木柰﹞雨艸木雨梳雨釜甑

《天鏡》曰「天雨五穀﹐是謂禾不熟﹐人君賦斂重數﹐故示戒﹐不出五年﹐因乏軍糧。」墨子曰「天雨粟﹐不肖者食祿﹐與三公一位。天雨黍﹑豆﹑麥﹑粟﹑稻﹐是謂惡祥﹔不出一年﹐民負子流亡﹐莫有所向。」《易飛候》曰「天雨五穀﹐其國大饑。」「天雨黍﹐爲政者去﹐大人出死他國﹐三年有死將。」又曰「天雨木柰﹐兵起四方。」《天鏡》曰「天雨艸﹐是謂增福﹐不出三年﹐外國輸谷。」「天雨艸木﹐爲兵喪﹐萬民流亡。」「天雨木﹐多風﹐五穀傷。」墨子曰「國君失信﹐專祿去賢﹐則天雨艸。」《易飛候》曰「天雨艸﹐國有殘﹐民破亡。」又曰「君讒臣不和﹐天雨艸木﹐其歲民多兵死。」《易飛候》曰「天雨梳﹐其國有權。」又曰「天雨釜甑﹐其國大饑。」墨子曰「天雨釜甑﹐歲大穰。」

天雨絮布帛雨藥雨墨雨火

《天鏡》曰「天雨絲帛﹐天下有兵喪﹐不出六年﹐兵起且亂。」又曰「天雨布帛﹐爲兵喪﹐萬民流亡。」墨子曰「天雨絮﹐其國將喪﹐無復有兵。」《易飛候》曰「天雨藥﹐其君有咎。」《天鏡》曰「天雨墨﹐是謂陰謀﹐君臣無道讒人進用﹐不出五年﹐君亡。」墨子曰「天雨墨﹐君陰謀。」《天鏡》曰「天火燒國郭門﹐其地有謀人欲發。」又曰「天火焰宗廟﹐人君不謹敬﹐淫佚﹐又數犯冬令也。」又曰「天火焚朝廟社稷﹐主有大殃﹐國將亡。」謹按﹕後魏時﹐造作宮室過度﹐而頻有天災﹐其後累有兵亂。又曰「一條天火燒正殿﹐此必人君不聽諫﹐戮大臣﹐佞人持政。」「天火燒街﹐有大兵。」「天火燒廏﹐兵大起。」「天火燒民捨﹐兵方起。」「天火燒野五穀﹐國將亡。」「天火燒山阜﹐百姓不安。」「天火燒萬物﹐天下分裂。」「天火燒牛馬﹐兵屠裂。」「天火燒水﹐逆兵方起。」「天火焰大水﹐木鳴呼﹐是謂姦起﹐六月霜降。」「天雨火﹐爲兵喪﹐萬民流亡。」「天妄下火焚燒﹐是謂大殃﹐民負子流亡。」墨子曰「天下火燔邑城門﹐其邑被圍。」《易飛候》曰「天雨火﹐是謂大凶﹐民人賣其子東西﹐莫居其鄕。」又曰「天官見師爲禍﹐司馬必敗。」司馬謂兵師也。

天隕石天雨雜物雨戟雨人

京房《易候》曰「王者不顧骨肉﹐不親九族﹐則天隕石。」甘氏曰「無雲而雷﹐石隕隨地﹐大可一丈﹐圍形如雞子﹐兩頭銳﹐名曰天鼓﹐所下之邦﹐必有大戰﹐伏屍數萬﹐不可救。」春秋僖公十六年﹐隕石於宋五。此時宋襄之應也﹐望之是星至地爲石﹐其所無光榮之象也。」《天鏡》曰「天雨雜物﹐皆爲兵喪﹐萬民流亡。」「天雨戟﹐是謂不祥﹐不出三年﹐天下兵興。」《天鏡》曰「天雨人﹐無名字﹐妄語言﹐是謂凶殃。不出十二年﹐必易王。」

開元占經卷四

地占

地名體

《易》曰「天地貞觀﹐日月貞明。」《坤卦》曰「牝馬地類﹐行地無疆。」《象》曰「地勢坤﹐君子以厚徳載物。」《淮南子》曰「重濁者淹滯而爲地。」《說文》曰「元气初分﹐重濁爲地﹐萬物所陳列也。」《洪範五行傳》曰「地者﹐成萬物者也。」《元命包》曰「地者﹐易也。言養物懷任易變化﹐含吐應節﹐故其立字士力於一者爲地。」《聖證論》曰「孔昆云﹕『普天之下﹐華嶽列居﹐河海所流﹐丘陵墳衍﹐總謂之地。』」《素問》曰「積陰爲地﹐故地者濁陰。」《元命包》曰「地所以右轉者﹐气濁淸少﹐含陰而起遲﹐故轉右迎天。」謂陰气也。《考靈曜》曰「地有四遊﹐冬至地上北而南三萬里矣﹐恆動而不止﹐而人不知﹐譬如人在大舟行﹐而人不覺也。」《漢地理誌》曰「保章氏掌天文﹐以星土辧九州之地﹐所封之域﹐皆爲分星﹐以視吉凶。」

地數

《河圖括地象》曰「地廣東西二萬八千里﹐南北二萬六千里。有君長之八極之廣﹐東西二億三萬三千里﹐南北二億三萬一千五百里。」《詩含神霧》曰「天地東西二億三萬三千里﹐南北二億三萬一千五百里﹐天地相去億五萬里。」《廣雅》曰「神農所治四海內﹐東西九十萬里﹐南北八十一萬里。唐帝所治九州地﹐二千四百三十萬八千四十二頃。夏禹所治四海內地﹐東西二萬八千里﹐南北二萬六千里。」《命歷序》曰「神農始立制形。」《甄曜度》曰「四海東西九十萬里﹐南北八十萬里。」《山海經》曰「帝命豎亥﹐步自東極至於西極﹑五億十選﹝郭璞注曰﹕豎亥﹐健行人。選﹐萬也。﹞九千八百八步。豎亥左手把策﹐右手指靑丘。一曰﹕禹令豎亥﹔一曰﹕五億十萬九千八百步。」《紀年》曰「穆王東下天下二億二千五百里﹔西徵億有九百里﹔南徵億有七百三里﹔北徵二億七里。」《山海經》曰「天地之東西﹐二萬八千里﹐南北二萬六千里。出水者八千里﹐受水者八千里。」《博物志》曰「地祗之位﹐起形於昆侖﹐縱廣萬里﹐髙萬一千里﹐神物所生﹐聖人仙人之所集。昆侖之東北﹐地轉下三千百里﹐有八玄幽都﹐方二十萬里。地下有四柱﹐柱廣十萬里﹐有三千六百軸﹐犬牙相舉也。」《呂氏春秋》曰「凡四海之內﹐東西有五億九萬七千里﹐南北亦有五億九萬七千里。」《淮南子》曰「禹乃使大章﹐步自東極至於西極﹐二億三萬三千五百里七十五步﹐使豎亥自北極至於南極﹐二億三萬三千五百里七十五步。」《古今通論》曰「夫地者﹐厚三萬里﹐凡八極之廣﹐東西二十三萬三千里﹐南北二十三萬一千五百里。」

地動

京氏曰「地動﹐陰髙者爲下﹐下者爲陽。此人君俱進﹐君子爲小人同倫﹐任小人爲上宰﹐置君子於下位﹐此陰髙而陽卑也。故反也害及大人。」《河圖祕徵篇》曰「地之動﹐大臣逆。」《雒書雒罪級》曰「土震不言眾虐盛。」《尙書夏侯說》曰「地大臣盛﹐將有爲下不靜﹐兵數動也。」《運斗樞》曰「地之動﹐知並孳﹐君臣蹶施﹝宋均曰﹕蹶﹐動也﹔施﹐放縱之也。﹞陰喧嘩。」又曰「地震之異﹐陰倍主。」《保乾圖》曰「地動﹐下逆﹐無陽自燭﹕則退彊臣﹐誅大過﹐免近戚。」《潛潭巴》曰「地動搖﹐臣下謀上。」《運斗樞》曰「後族專權﹐地動搖宮。」《春秋公著傳》曰「臣專政﹐陰而行陽﹐故地震。」《谷梁》曰「地動﹐大臣盛﹐將動有變。」﹝變謂反也﹞夏氏曰「地動﹐民不安﹐搖擾流移。」劉向《洪範傳》曰「地動者﹐臣不臣也﹐臣下大貴也。」董仲舒《對災異》曰「地者﹐陰之類也﹔動者﹐後宮臣下專﹐主之盛陽衰﹐故致疾疫。當制後宮﹐齊禦百宮以救之。」京房《對災異》曰「地者﹐大臣之位﹐當載安萬民﹐懷藏物類﹔而動搖者﹐此不欲爲君載安萬民﹐動搖不安﹐思欲篡殺也。」京房《傳》曰「地動蹶城﹐天下亡。」《天鏡》曰「地動﹐世主失﹐不出千日。」京房曰「地動﹐蹶屋﹑室﹑人﹐天下兵行。」「地移﹐或西或東﹐不列王公﹐此謂不公其行也。」「地動﹐動牀大﹐歲大熟。」「地動﹐教令從臣下出﹐必有流身饑亡。」「地動﹐有赤水出﹐司馬戮。」「地動﹐疾驚牛馬﹐禽獸變動﹐天子失地。」「地獨動於靈廟中及朝廷﹐邑有亂臣﹐且凶。」「國無忠臣﹐動動不已。」「地比四五日動﹐人主不安。」「地數動﹐殺人﹐賊臣暴。」「地以春動﹐有音﹐歲不昌。以夏動﹐有音﹐人主有喪。以四月動﹐有音﹐五穀不熟﹐民大饑。以五月動﹐有音﹐人主有喪﹐民流亡。以六月動﹐有音﹐少老多死﹐歲惡。以秋動﹐有音﹐大兵起。以九月動﹐有音﹐殃大。以冬動﹐有音﹐人主有喪﹐兵起。以十月動﹐有音﹐其邑有功。以十一月動﹐有音﹐其邑有大兵喪及民饑亡。以十二月動﹐有音﹐其邑有兵行。」《地鏡》曰「地動三年﹐其國民流﹐東西動十日以﹐上必有兵。」「地動千里﹐是謂陰盛陽衰﹐人君犯四時﹐興土功﹐不出年﹐國有喪。」「地動﹐壞城郭宮室﹐是謂陰道失﹐四海有兵喪。」《抱朴子》曰「軍中地動﹐必大戰﹐或有謀反。」張衡上書曰「地動者﹐民擾也。」《易坤靈圖》曰「地大動﹐搖世主之宮﹐國不安。」《國語》曰「周幽王二年﹐西周三川皆震﹐伯陽父曰﹕『周將亡矣﹔夫天地之气﹐不失其序﹐若過其序﹐民之亂也。陽伏而不能出﹐陰迫而不能烝。於是在地震。今三川實震﹐陽失其所也。』」《史記》曰「周幽王二年﹐西周三川皆震﹐﹝三川﹐涇﹑渭﹑洛也。﹞伯陽甫曰﹕『周將亡矣﹐天地之气不失其序﹐若過其序﹐民亂之也。陽伏而不能出﹐陰迫而不能烝﹐於是有地震。今三川實震﹐是陽失其所而塡陰也。陽失而在陰﹐原必塞﹔原塞﹐國必亡。夫水土演而民用也﹔土無所演﹐民乏財用﹐不亡何待。昔伊﹑洛竭而夏亡﹐河竭而商亡﹔今周徳若二代之季矣﹐其川原又塞﹐塞必竭﹐川竭山必崩﹔夫國必依山川﹐山崩﹑川竭﹐亡之徵也。若國亡﹐不過十年﹐數之紀也。』」《左傳》曰「昭公二十三年八月丁酉﹐南宮極震﹐萇弘謂劉文公曰「君其勉之﹐先君之力可濟也。周之亡也﹐其本川震﹔今西王之大臣亦震﹐天棄之矣﹐東王必大克。注子朝在王城﹐故謂西王﹔敬王居狄泉﹐在王城之東﹐枚曰東王。」「漢安帝永初元年﹐郡國十八地震。地者﹐陰也。法當安靜。今乃越陰之職﹐專陽之政﹐故應以震動。」「漢獻帝初平年中﹐京師地震。董卓以問蔡伯喈﹐伯喈對曰﹕『地動陰盛﹐大臣逾制之所致也。公乘靑蓋車﹐遠近以爲非宜爲。』先是山東豪傑並起﹐卓懼﹐乃徙天子都長安﹐燔燒洛陽宮室﹐自爲太師﹐號曰尙父﹐乘靑蓋車﹐金華爪畫兩輪﹐故諫之﹐卓乃更乘金華皂蓋車。」《地鏡》曰「地動而折﹐有急令﹐近臣謀主﹐兵革興。」

地坼

《祕徵篇》曰「三公秉執﹐卦錄在心﹐則地坼。」《考異郵》曰「臣恣﹐地裂坼。」《漢含孳》曰「大夫專權﹐兵陵地坼。」《海中占》曰「主好聽讒言﹐廢置大臣﹐女子爲政﹐刑法誅殺不以以道理﹐則地坼。」京房《對災異》曰「陰倍陽﹐被地坼﹔臣叛君﹐則義廢﹔此人君不親﹐上下不厚﹐致此災也。不救﹐則骨肉相殘﹐父子分離﹐羌夷叛去。」《演孔圖》曰「地坼﹐陰畔不靜﹐陽不施﹐臣下專恣﹐故天下以謀去主。」《潛潭巴》曰「地裂﹐下分威執﹐曰臣不臣。」《漢書》曰「和帝永元七年﹐趙國易陽﹐地裂。」京房《易傳》曰「地坼裂者﹐臣下分離﹐不肯相從﹐災及王公。」張衡上書曰「土裂者﹐威分。」《月令》曰「季秋行冬令﹐則土地分裂。」《尙書說》曰「黃帝相亡﹐則地裂。」京房《易妖占》曰「陰倍陽﹐地分坼。」又曰「地分﹐下叛主。賢明者退﹐不肖者進。」又曰「地劈大者﹐此謂兵起天下。分離長一里以上﹐及成谷﹐其中有水且至。所謂地劈者﹐坼也。」又曰「地劈於邑﹐城毀廢﹔劈於邑朝﹐天下有大兵﹐其邑獨亡﹐春夏無傷﹔劈於朝廷﹐邑分離爲數鄕﹔劈於宮殿﹐室邑社稷滅亡﹔劈於社稷﹐乃大祠﹐其下邑有大殃﹔劈於兵冢﹐下民大死亡。」《抱撲子》曰「軍中地裂﹐急徙居﹐不則軍敗。」《地鏡》曰「地裂劈﹐臣下有分離﹔若在城門﹐驕臣從中起﹐邑有謀兵﹔地裂朝廷﹐分其鄕部﹔地裂社稷﹐天下有大兵﹔地裂市裏居家﹐不出三年﹐大兵起﹐國有憂﹐王道中忽坼﹔不出四年﹐王道絕﹐有分天地。居地分裂一里以上﹐或山阜破﹐丘有水﹐天下流亡。地劈有音﹐及見雜物形﹐若於朝廷﹑宗廟﹑丘社﹑道中咸爲兵亂﹑國亂﹔地坼有聲﹐天下不安﹐國分﹐包兵起。地夏裂一丈以上﹐殺五穀。秋裂﹐民流亡。冬裂﹐大凶﹔兵起﹐國主亡。」京房《易妖占》曰「地以正月劈﹐有傷歲。以二月劈﹐人主吉﹐歲樂。以三月劈﹐歲熟﹐吉。以四月劈﹐人主吉﹐歲熟﹐五穀登。以五月劈﹐五穀收。以六月劈﹐此歲定。經七月劈﹐此驚駭﹐兵起發。以八月劈﹐兵大作﹐民流亡。以九月劈﹐煞兵行﹐人主恐亡。以十月劈﹐有亡﹐邑有兵。以十一月劈﹐民不安﹐兵大作。以十二月劈﹐人主大降將凶。」《潛潭巴》曰「地鳴而坼﹐君不專政﹐臣叛作。」《易坤靈圖》曰「黃之人精﹐兵起﹐地大裂﹐土化爲人。」《易妖占》曰「地劈有狀﹐掌掌闌闌﹐此兵急。邑分有音﹐哅哅亂﹐天下不安﹐傳驛相從。」「地分坼﹐軍破將急出﹐去不可止。」漢陽嘉二年六月﹐雒陽宣徳亭地坼﹐長八十五丈﹐時李固對策﹐以爲陰類專恣﹐將有分離之象﹐上帝以戒陛下。」

地陷

《地鏡》曰「地自陷﹐天王亡地。」《書緯遠期授》曰「赤帝亡﹐五郡陷。」《祕徵篇》曰「邑之淪﹐主勢奪。」《運斗樞》曰「邑之淪﹐陰吞陽﹐下相屠。」《潛潭巴》曰「天子無深鑿地﹐深則民苦﹐邑反淪而下。」《保乾圖》曰「地淪﹐山亡之兆。亂如塗﹐禍漫漫。」《地鏡》曰「地無故自下﹐天下亂﹐兵大起。」《易妖占》曰「地自下﹐其君亡。」又曰「家無故宅自陷下﹐此必人亡其邑君矣。」《地鏡》曰「地陷沒入﹐人君爲臣下所擒。」《異苑》曰「晉武帝太康五年﹐宗廟地欻陷﹐無故梁自折﹐凡宗廟﹐所以承祖先嗣﹐承世不利﹐安居摧陷﹐是縹絕之徵也。」京房曰「山無故自下降﹐天下兵作。」「晉太康八年七月﹐大雨﹐殿前陷﹐方五尺﹐深數丈﹐中有破船。」京房《妖占》曰「地以正月自下﹐且有大事。以三月自下﹐水月火至。以五月自下﹐不吉﹐天下有兵﹐民兵離鄕。以六月自下﹐大水﹐且至多不常。以七月自下﹐天下兵大行。以八月自下﹐天下大搖﹐民多行。以九月自下﹐天下有亡主。以十月自下﹐天下有兵。以十一月自下﹐有水且行。以十二月自下﹐大水﹐且移者傷。」《地鏡》曰「春地陷﹐有大水﹐魚行人道。夏陷﹐兵起﹐國分﹐有非常水。秋陷﹐有大兵。冬陷﹐有兵﹑水。」

地燃

京房《易傳》曰「火出地﹐其國大出水﹐其君死。」《述異記》曰「姚興永和十年﹐華山東界地燃﹐廣百餘步﹐艸木煙枯﹐井谷沸竭﹐置生物皆熟﹐民殘之徵也。晉惠帝光照元年五月﹐範陽國北﹐地燃可爨。至九月而驃騎範陽王司馬虓薨。十一月﹐惠帝用食而崩。懷帝卽位﹐太傅東海王司馬越殺太宰﹐河間王司馬顒專柄朝政﹐又尋死遂沮。永嘉之亂﹐海淪殪越之亂﹐副亦皆殄滅。石勒焚越之屍﹐此其應也。」《有秦錄》曰「初秦之未亂也﹐關中大然﹐無火而煙气大起﹐月餘不滅。」慕容熙光始四年﹐遼東新郡地燃﹐五年八月﹐爲遼西太守邵顏聚徒反﹐至九月敗﹐誅熙。建始元年正月﹐華陽郡地燃﹐是歲﹐熙僭號之七年也。其年五月﹐爲尙書郎苻進謀反﹐事覺誅至﹐九月熙出逸﹐妻瘞﹐進餘黨推之賊髙和爲主﹐據城反﹐熙馳還﹐不得入﹐遂逃。不免﹐爲和所誅。後三年﹐宋髙祖平齊﹐冬﹐盡坑其眾﹐二燕並滅﹐慕容氏殲焉。此皆不祥之應也。」

地鳴

《地鏡》曰「地中哅哅有聲﹐人君好興兵相致。」《潛潭巴》曰「地鳴有聲﹐天子不知國﹐政任婦人。」「地中有聲洞洞者﹐邑亡。」京房《易候》曰「地中訩訩﹐若嗷嗷﹐爲凶祥﹐所愛子死﹐邦有殃。」

地生毛

《地鏡》曰「地忽生毛﹐天下亂﹐兵起。」《易妖占》曰「地生毛﹐百姓勞苦。」《史記》曰「趙王遷時﹐人訛言曰﹕『秦爲笑﹐趙爲號﹐以爲不信﹐視地之生毛。』後五年﹐地果生毛﹐七年而秦滅趙。」

地嘔血

《地鏡》曰「地出血﹐爲兵亂﹐國亡。」「地忽生血﹐國將虛。」《潛潭巴》曰「地嘔血﹐禍之極效也。」《地鏡》曰「地無故赤如燃﹐兵大起。」《河圖》曰「地赤如丹﹐血流泛泛。」《易妖占》曰「功臣戮厥﹐地生血。」王隱《晉書》曰「祖約爲豫州﹐府內地皆如丹﹐其後果凶。」京房曰「地生血﹐賊必來攻﹐凶急﹐去忽畱。」

地出光

《地鏡》曰「地忽生光﹐如火照﹐憂國危亡。」《潛潭巴》曰「地生光﹐女謁行。」「地忽生光﹐小人進﹐賢人滅。」﹝注云﹕近驗敬暉桓範等被逐﹐而小人用事﹐於時洛陽城東白馬寺側地光如鏡﹐行者影現。﹞京房《易候》曰「不顧骨肉﹐不親九族﹐厥徳已衰﹐地出光。」

地自出泉

《地鏡》曰「地無故自成泉﹐天下亂﹐兵起﹐大水。」《易候》曰「天不下雨而地自出泉﹐其國大水﹐亂從中生。」《地鏡》曰「湧泉忽出﹐臣爲禍害﹐或以疾﹔不過三年﹐國憂有喪。」「家中庭忽出泉者﹐當富。」

地自長

《明鏡》曰「地忽自長﹐在道中﹐天下不通﹔地長邑下﹐其治毀﹔地長市中﹐國有利﹔地長社稷﹐王者增土﹔地長洲嶼﹐上亦增土﹔地無故自長﹐如丘隴﹑室屋﹐其上或生艸木﹐皆失地﹐亡民。春長者﹐吉昌。卒長有生樹﹐天王安﹔有死樹﹐國王亡。地夏長﹐年中熟。秋長﹐殺生﹐易地。冬長﹐國不安﹐地上卒息者﹐大人將起。」

地自營宮地生雜物地生卵

《地鏡》曰「大澤中地無故自營宮﹐女患﹐位卑者暴貴。」《地鏡》曰「地無故生雜物﹐天下亂﹐兵起﹐大水。」《易傳》曰「地自生卵﹐將軍且疾。」

地生石

京房《易傳》曰「地自生石﹐軍可久居。」《地鏡》曰「石生平野﹐庶人逆謀﹐興兵﹐臣反﹐不出三月﹐齊兵起。」

地生谷

京房《易傳》曰「地自出五穀﹐將軍得大道﹐生黃色﹐將軍得土地。」

開元占經卷五

日占一

日名體

張揖《廣雅》曰「朱明﹑曜靈﹑東君﹐日也。」《兵法》曰「姓張名長生﹐字子房﹔一名子明﹐字長史﹐能者知便不畏白刃。」皇甫謐《年曆》曰「日以晝明﹐名曰曜靈。」《春秋元命苞》曰「日之爲言實也﹐節也﹐含一開度立節﹐使物咸別﹐故謂之日。言陽布散合如一﹐故其立字四合共一者﹐爲日。望之度尺﹐以千里立。」﹝實者周圓缺合一言其身者﹞《春秋元命苞》曰「天尊精爲日﹐陽以一起﹐日以發紀。尊故滿﹐滿故施﹐施故仁﹐仁故明﹐明故精﹐精故外光﹐故火日外景﹐陽精外吐。」《春秋元命苞》曰「元開陽爲天精﹐精爲日﹐散而分布爲大辰天一。陽成於三﹐故日中有三足烏。」《淮南天文問詰》曰「積陽之熱气生火﹐火气之精者爲日。日者﹐陽之主也。故陽燧見日則燃而爲火。又曰日者﹐天之使也。」《河圖》曰「在天爲日月﹐在地爲水火。」楊泉《物理論》曰「日者﹐天陽之精也。夏則陽盛﹐故晝長﹐夜短﹔冬則陰盛﹐故夜長﹐晝短﹔春秋則陰陽均﹐故晝夜等。」張衡《靈憲》曰「日者﹐陽精之宗﹐積而成鳥﹐象烏有三趾﹐陽之類﹐其數奇也。日譬猶火也﹐月譬猶水也﹐火則外光﹐水則含景﹐故宣明於晝﹐納明於夜﹐如是瑕﹐必露其匿﹐人君得﹐仰則焉。」石氏曰「日光旁照十萬二千里﹐經三十二萬四千里﹐同一百萬二千里。暉經千里﹐﹝周髀曰﹕經一千二百五十里﹞周三千里。﹝徐整長歷曰「日經千里﹐周三千里。」周三千里與石氏同也。﹞張衡《靈憲》曰「日﹑月﹐其當天七百三十分之一。」﹝徐整長歷曰﹕日下於天七千里。﹞

日行度

揚雄《方言》曰「日暈爲躔歷行也。」﹝躔﹐踐也﹞《春秋元命包》曰「日行一度以立序﹐行三百六十五度四分度之一。」《春秋元命包》曰「日月左行周天二十三萬里。」《河圖》曰「天元十一月甲子夜半﹐朔﹐日月俱起牽牛初度。推歷考宿﹐正月在營室﹔二月在奎﹔三月在胃﹔四月在畢﹔五月在東井﹔六月在柳﹔七月在翌﹔八月在角﹔九月在房﹔十月在尾﹔十一月在斗﹔十二月在牽牛。」《河圖》曰「日月五星同道﹐過牽牛﹑女﹑虛﹑危﹑室﹑璧﹑奎﹑婁﹑胃﹑昂﹐皆行其南之九尺﹔畢北七尺﹔觜參北一丈三尺﹔貫東井﹐出鬼南六尺﹐出柳北六尺﹐出七星張北一丈三尺﹐出翌軫北一丈三尺﹐貫角亢出氐南一尺﹐出房左右股間﹐出心北二尺﹐出尾北九尺﹐出箕北一尺﹐貫南斗﹐復至牛。此日﹑月﹑五星行常道也。《洛書》曰「日﹑月﹑五星行歷左角內﹐行左亢外四尺﹔行歷左氐外﹔行房兩股間﹔行心內六尺﹔行尾內十八尺﹔行箕內十二尺﹔行斗柄中一尺﹔行牛中﹔行女外四尺﹔行虛外六尺﹔行危外十三尺﹔行室外十六尺﹔行璧外十三尺﹔行奎外十三尺﹔行婁外九尺﹔行胃外十尺﹔行井中﹔行鬼外十四尺﹔行柳內九尺﹔行觜內八尺﹔行參內十八尺﹔行七星內十五尺﹔行張內十八尺﹔翌內十六尺﹔行軫內十六尺。在上者爲北﹐此日月五星之正也。」《易坤靈圖》曰「王者至徳之蔭﹐則日月若連珠璧。」﹝鄭玄曰﹕至徳之蔭﹐謂將興之時﹔連璧無朔望之異也。﹞《尙書考靈曜》曰「天地開辟﹐曜滿舒元﹐歷紀名月﹐首甲子冬至﹐日﹑月﹑五緯﹐俱起牽牛初﹐日月若懸璧﹐五星若連珠。」《淮南天文問詰》曰「太陰元始﹐建於甲寅。﹝大元﹐初有日月五星之時也﹞日月俱入營室五度。﹝日月如連璧﹐五星如貫珠﹐皆右行﹞天一以始﹐建七十六歲﹐日月復以正月入營室五度﹐無餘分﹐﹝余分﹐少餘也﹞名曰一紀。天一凡二十紀千五百二十歲大終﹐日月星辰復始甲寅之元。日月行危一度而歲有奇四分度之一﹔﹝危﹐北方宿也﹞故四歲而積千四百六十一日而復合故捨﹐八十歲而復。故曰子午卯酉爲二繩﹔丑寅﹑辰巳﹑未申﹑戌亥爲四鉤。東北爲報徳之維﹐西南爲倍陽之維﹐東南爲常羊之維﹐西北爲瞦之維。日冬至則井北中繩﹐陰气極﹐陽气萌﹐故曰冬至爲徳。日夏至則斗南中繩﹐陽气極﹐陰气萌﹔故曰夏至爲刑。陰气極則北至﹐北極下至黃泉﹐故不可以鑿地穿井﹐萬物閉藏﹐蟄虫首穴﹐故曰徳在室。陽气極則南至﹐南極上至朱天﹐故不可以夷邱上屋﹐萬物蕃息﹐五穀兆長﹐故曰徳在野。﹝夷﹐平也﹞《漢書天文志》曰「凡君行急﹐則日行疾﹔君行緩﹐則日行遲﹔日行不可指而知也。故以二至二分之星爲候。日東行﹐星西轉。冬至昏奎八度中﹔夏至氐十三度中﹔春分柳一度中﹔秋分牽牛三度七創建中﹔此其正行。七日行疾﹐則星西轉疾﹐事勢然也。故過中則疾﹐君行急之感也。不及中則遲﹐君行緩之象也。至月行則以晦朔決之﹔日冬則南﹐夏則北﹐冬至於牽牛﹐夏至於東井。日之所行爲中道﹐月﹑五星皆隨之。」《禮緯》曰「天子服中﹐禮從容中﹔則日﹑月﹑五星不敢縱橫。」京房《別對災異》﹕「日行房﹐乘三道﹐太平上道﹐癉平中道﹐霸世行下道云。」

日晷影

許愼《說文》曰「晷﹐日景也。」劉熙《釋名》曰「晷規也﹐如規畫也。」《周禮地官司徒》曰「以土圭之法﹐測土深﹐正日景﹐以求地中。日南則景短多暑﹔日北則景長多寒﹔日東則景夕多風﹔日西則景朝多陰。日至之景﹐尺有五寸﹐謂之地中﹔天地之所合也﹐四時之所交也﹐風雨之所會也﹐陰陽之所和也。」﹝按土圭者﹐非削土爲其圭象﹐訓爲度也。置圭度景﹐謂之土圭。日南則景短多暑者﹐謂夏至日躔南方井宿也。日北則景長多寒﹐謂冬至日躔北方斗宿也。日東則景夕多風者﹐謂秋分日躔東方角宿也﹐故秋分祭月也。日西則景朝多陰者﹐謂春分日躔西方婁宿也﹐故春分祭朝日也。古來天圖春秋二分並交婁角也。諒知夕者﹐秋分之異名﹐朝者﹐春分之別號。景長稱南至﹐景短稱北至﹐今日南則景短﹐日北則景長者﹐先論日躔宿也﹐後論日躔景也。﹞《周髀》曰「周髀長八尺﹐其勾之損益﹐一寸千里。」張衡《靈憲》曰「懸天之晷﹐薄地之儀﹐皆移千里差一寸。」鄭司農曰「土圭之長﹐尺有五寸﹐以夏至日立八尺表﹐其景適與圭等﹐謂之地中。今潁川陽城地爲然。」﹝按晉太康《地記》曰﹕河南陽城縣是謂土中﹐夏至景尺有五寸﹐所以爲候也。《南越志》曰﹕南景在日之南﹐五月立表望之﹐日在表北﹐景在表南﹐交州日景較北三寸﹐林邑九寸一分地。﹞鄭玄曰「凡日景於地千里差一寸﹐景尺有五寸者﹐南戴日下萬五千里也。」《洪範五行傳》曰「日月之行﹐則有冬﹑有夏﹐而爲寒暑﹔若南失節﹐晷過而長﹐則爲寒﹔退而晷短﹐則爲燠。人君急﹐則晷進疾而寒﹐舒則晷退遲而燠﹐故曰急恆燠若。一曰﹐晷長爲潦﹐晷短爲旱﹐奢者爲扶﹔扶者﹐邪臣進﹐正臣疏﹐君子不足﹐姦人有餘。」《漢書天文志》曰「冬至﹐日南極﹐晷長﹐南不極﹐則溫不害﹔夏至﹐日北極﹐晷短﹐北不極﹐則寒爲害。故《書》曰「日月之行﹐則有冬有夏也﹔故治變於下﹐日月運於矣。」《易緯》曰「日冬至﹐人主不出宮室﹐寢兵聽樂﹐日擊黃鐘之磬﹐公卿大夫列奏音侍﹐則陰陽之晷如度。故夏至之禮﹐如冬至之禮。」又曰「冬至之日﹐樹八尺之表﹐日中視晷﹐晷如度者﹐則其歲美﹐人民和順﹔晷不如度者﹐則其歲惡﹐人民多僞言﹐政令爲之不平。晷進則水﹐晷退則旱。進一尺二寸則月蝕﹐退則日蝕。月食則正王臣之行﹐日蝕則正人主之道。」又曰「冬至晷長一丈三尺。﹝按周髀曰﹕長三尺五寸。劉向曰﹕長一丈一尺四寸。何承天長一丈三尺。祖暅銅表長一丈三尺。今歷景長一丈尺七寸五分。﹞當至不至﹐則旱多溫病﹔未當至而至﹐則多病暴逆﹐心痛﹐應至夏至。」《易緯》曰「小寒晷長一丈二尺四分。﹝按周髀長一丈二尺五寸小分五。何承天長一丈二尺四寸八分。祖暅長一丈二尺四寸三分。今歷景長一丈二尺二寸八分。﹞當至不至﹐先小旱後大水﹐丈夫多病喉痺﹔未當至而至﹐多病身熱﹐來年麻不熟。」《易緯》曰「大寒晷長一丈一尺八分。﹝按周髀長一丈五寸一分小分四。何承天長一丈一尺三寸四分。祖暅長一丈一尺二寸。今歷景長一丈一尺一寸五分。﹞當至不至﹐則先大旱後大水﹐麥不成﹐病厥﹔未當至而至﹐多病﹐上气﹐﹝口蓋﹞腫。」《易緯》曰「立春晷長一丈一寸二分。﹝按周髀長一丈五寸二分小分三。何承天長九尺九寸一分。祖暅長九尺八寸。今歷景長九尺六寸二分。﹞當至不至﹐兵起﹐麥不成﹐病瘧﹑疾﹔未當至百至﹐多病熛疾。」《易緯》曰「雨水﹝是今歷啟蟄也﹞晷長九尺一寸六分。﹝按周髀長九尺五寸三分小分二。何承天長八尺二寸八分。祖暅長八尺一寸七分。今歷景長八尺七寸。﹞當至不至﹐旱麥不熟﹐多病心痛﹔未當至而至﹐多病斃。」《易緯》曰「驚蟄﹝是今歷雨水也﹞晷長八尺二寸。﹝按周髀長八尺五寸四分小分一。何承天長六尺七寸二分。祖暅長六尺六寸二分。今歷景長六尺五寸四分。﹞當至不至﹐則霧稚禾不穗﹐老人多病疾瘧﹔未當至而至﹐多病癰疽﹐脛腫。」《易緯》曰「春分晷長七尺二寸四分。﹝按周髀長七尺五寸五分。劉向長七尺二寸六分。何承天長五尺三寸九分。祖暅長五尺三寸七分。今歷景長五尺三寸三分。﹞當至不至﹐先旱後水﹐歲惡禾不熟﹐多病痺﹔未當至而至﹐多病疚﹐身癢。」《易緯》曰「淸明晷長六尺二寸八分。﹝按周髀長六尺五寸五分小分五。何承天長四尺二寸五分。祖暅長四尺二寸五分。今歷景長四尺三寸四分。﹞當至不至﹐菽豆不熟。多病疾試﹐振寒﹔未當至而至﹐多病暴死。」《易緯》曰「谷雨長晷長五尺三寸二分。﹝按周髀長五尺五寸五分小分四。何承天長三尺三寸五分。祖暅長三尺二寸六分。今歷景長三尺三寸。﹞當至不至﹐水物雜揉﹐羊不蕃﹐多病疾瘧﹐振寒﹐霍亂﹔未當至而至﹐老人多病瘟气腫。」《易緯》曰「立夏晷長四尺三寸六分。﹝按周髀長四尺五寸七分小分四。何承天長二尺五寸。祖暅長二尺五寸三。今歷景長二尺四寸九分。﹞當至不至﹐旱﹐五穀傷﹐牛畜病﹐未當至而至﹐多病頭痛﹐腫﹝口蓋﹞﹐喉痺。」《易緯》曰「小滿晷長三尺四寸。﹝按周髀長三尺三寸八分小分二。何承天長一尺九寸七分。祖暅長一尺九寸九分。今歷景長一尺六寸九分。今歷景長一尺九寸八分。﹞當至不至﹐多凶﹐言有大喪﹐先水後旱﹐多病筋急﹐痺痛﹔未當至而至﹐多病赻气﹐﹝口蓋﹞腫。」《易緯》曰「芒種晷長二尺四寸四分。﹝按周髀長二尺五寸九分小分一。何承天長一尺六寸九分。祖暅長一尺六寸九分。今歷景長一尺六寸四分。﹞當至不至﹐多凶﹐主國有枉令﹔未當至而至﹐多病厥﹐頭眩病。」《易緯》曰「夏至晷長一尺四寸八分。﹝按周髀長一尺六寸。劉向長一尺五寸八分。何承天長一尺五寸。祖暅長一尺五寸。今歷景長一尺四寸九分。﹞當至不至﹐國有大殃﹐旱﹐陰陽並傷﹐艸木夏落﹐有大寒﹔未當至而至﹐多病﹐肩腫。」《易緯》曰「小暑晷長二尺四寸。﹝按周髀長二尺五寸九分小分一。何承天長一尺六寸九分。祖暅長一尺六寸九分。今歷景長一尺六寸四分。﹞當至不至﹐先小水﹐後旱﹐有兵﹐多病泄注﹐腹病﹔未當至而至﹐多病膨脹。」《易緯》曰「大暑晷長三尺四寸。﹝按周髀長三尺五寸八分小分一。何承天長一尺九寸七分﹐祖暅長一尺九寸七分。今歷景長一尺九寸七分。﹞當至不至﹐外兵來﹐年饑﹐多病筋痺﹐胸痛﹔未當至而至﹐多病脛痛﹐惡气。」《易緯》曰「立秋晷長四尺三寸六分。﹝按周髀長四尺五寸七分三。何承天長二尺五寸。祖暅長二尺五寸五分。今歷景長二尺四寸九分。﹞當至不至﹐暴風爲災﹐來年歲不稔﹔未當至而至﹐多病疾瘧﹐上气﹐咽腫。」《易緯》曰「處暑晷長五尺三寸二分。﹝按周髀長三尺五寸六分小分四。何承天長三尺二寸五分。祖暅長三尺二寸六分。今歷景長三尺三寸。﹞當至不至﹐國多淫合﹐兵起﹐麥不熟﹔未當至而至﹐病脹﹐身熱不汗。」《易緯》曰「白露晷長六尺二寸八分。﹝按周髀長六尺五寸五分小分五。何承天長四尺二寸五分。祖暅長四尺二寸五分。今歷景長四尺。﹞當至不至﹐多病疽疸﹐泄﹔未當至而至﹐多病水腹﹐閉疝﹐瘦。」《易緯》曰「秋分晷長七尺二寸四分。﹝按周髀長七尺五寸五分。劉向長七尺二寸六分。何承天長五尺三寸九分。祖暅長五尺三寸七分。今歷景長五尺三寸三分。﹞當至不至﹐艸木復勞﹐多病溫﹐悲心痛﹔未當至而至﹐多病胸脇腹痛。」《易緯》曰「寒露晷長八尺二寸。﹝按周髀長八尺五寸四分小分一。何承天長六尺七寸二分。祖暅長六尺六寸七分。今歷景長六尺五寸四分。﹞當至不至﹐來年谷不成﹐畜鳥獸被殃﹐多端正疝瘕﹐腰痛﹔不當至而至﹐多病熱中。」《易緯》曰「霜降晷長九尺一寸六分。﹝按周髀長九尺五寸二分小分二。何承天長八尺三寸八分。祖暅長八尺一寸七分。今歷景長八尺七寸。﹞當至不至﹐百物大耗﹐來年多大風﹐人病腰痛﹔未當至而至﹐至病胸脇﹐肢瞞。」《易緯》曰「立冬晷長一丈一寸二分。﹝按周髀長一丈五寸二分小分二。何承天長九尺九寸一分。祖暅長九尺八分。今歷景長尺尺六寸三分。﹞當至不至﹐地气不藏﹐立夏寒﹐早旱晚水﹐萬物不成﹔未當至而至﹐多病擘掌痛。」《易緯》曰「小雪晷長一丈一尺八分。﹝按周髀長一丈一尺五寸一分小分四。何承天長一丈一尺三寸四分。祖暅長一丈一尺三寸。今歷景長一丈一尺一寸四分。﹞當至不至﹐來年黍麥不熟﹐多肘腑病﹔未當至而至﹐亦爲肘腑痛。」《易緯》曰「大雪晷長一丈二尺四分。﹝按周髀長一丈一尺五寸小分五。何承天長一丈二尺四寸八分。祖暅長一丈二尺四寸三分。今歷景長一丈二尺二寸八分。﹞當至不至﹐溫气泄﹐夏蝗生﹐大水。多病少气﹐五疽﹐小腫﹔未當至而至﹐多病痍疽﹐應在芒種。」

日光明

劉向《洪範傳》曰「日者﹐照明之大表﹔光景之大紀﹔羣陽之精﹐眾貴之象也。故曰﹐其气布徳﹐而主在地。日徳者﹐生之類也﹔故日出而天下光明﹔日入而天下冥晦。」

日變色

《禮斗威儀》曰「日靑中黃外﹐是爲一不可。﹝日者﹐黃中爲主﹐應行君仁﹐黃中而靑外﹐君禮﹐黃中而赤外﹐君義﹐黃中而黑外﹐君智。五色積聚﹐照明四方矣。今反靑中而黃外﹐是位次倒置﹐黃爲外奪﹐故爲一不可矣。﹞赤君喜怒無常﹐輕殺不辜無罪﹐不事天地﹐忽於鬼神﹐天則雨土﹑常熱﹐日蝕無光﹐地動﹐雷下降。﹝赤者火﹐火死爲土﹐禮失其政﹐天雨土也。南方者火﹐故常熟也。南子爲離﹐離爲日﹐故日蝕無光。火滅灰爲土﹐故地動。雷者土气所爲﹐故雷下降也﹔下者﹐雷電折擊﹐下殺人民也。﹞其時不救﹐兵從外來爲害﹐戮而不葬。日赤中黃外﹐是爲二不可。白君亂無威﹐臣獨逆理而不能誅。﹝白者變爲白﹐白系西方之色也﹐萬物衰老之處也。故爲君徳衰亂﹐亂臣專其威﹐無禮﹐君衰﹐亂於政事﹐不能誅也。﹞賢者不得爲輔﹐朝中因女而進者眾。嶐山數崩﹐時大旱﹐河海不流﹐虎狼害人﹐其民好賕﹐吏並爲姦﹐兵數十起千里之內。其時不數﹐及其年中亡﹔當誅臣逆理進者﹐以禁絕災害﹔因女進者時日以救﹐則災及其年。日白中黃外﹐是爲三不可也。黑﹐賤人爲君婦人輕賢佞陷﹐候間得親﹐將小臣所私及危其身。﹝色變爲黑者暗﹐故賤人爲君。黑﹑陰色﹐故婦人持政﹐輕誅賢。黑者水﹐流行無所不及﹐隨器方員﹐以諭佞人隨君方圓﹐故候間得親。私者﹐竊也。小人將盜竊其位及其身。﹞時則常雨不休﹐水則海潰河益﹐民多溺水死﹐乘舟者多﹐蛇入都邑﹐雞雉同宿。﹝好婦人者﹐必用其言﹐欲廢嫡立庶﹐故蛇入都邑﹐雉從約宿。蛇雉有文章在野﹐諭同政賢從﹐欲代其位。故《易蔭气樞》曰「繼體不攺﹐號令不行﹐羣下爭利﹐君弱臣彊﹐選舉失﹐暴風發屋折木爲咎﹐則有蛇入都邑﹐雉從雞宿也。」﹞婦人多重死﹐胎子不就。﹝用婦人言﹐欲專其政﹐轉相嫉害也。﹞其時不救﹐患在門內。﹝當遠婦人﹐復進賢也。﹞其日黑中黃外是爲四不可也。」《春秋潛潭巴》曰「箕主正月﹐日色如靑赤者﹐昧暝玄黃﹐亭亭奪光﹐旬望以上﹐七月朔日日蝕。近侯輔臣反﹐其正月地動搖﹐官兵大擾。」《春秋潛潭巴》曰「房主二月﹐日色如正月﹐旬望以上﹔八月二日日蝕﹐南夷北狄侵中國﹐流星數出﹐天下旱﹐三年兵來﹐二月天雨血﹐後九十日名水決﹐天下多訛臣﹐朝延女黨悖天子﹐備玩好之喜﹐且經此逢害。」《春秋潛潭巴》曰「角主三月﹐日色如正月﹐望旬以上﹔五月大霧﹐九月朔日日蝕﹐十月有兵﹐倉皇其來﹐三月彗星如房﹐後百二十日名山崩﹐熒惑守心其效也。故日者﹐天子之象﹐君父夫兄之類中國之應也。夫明主之踐位﹐羣賢履職﹐天下和平﹐黎民康寧﹐則日麗其精明﹐揚其光耀。」《黃帝占》曰「有道之國﹐日月過之卽明﹐人君吉昌﹐人民安寧。」《尙書考靈曜》曰「五政不失﹐日月光明﹔五政謂四時及季夏之政也。」《尙書考靈曜》曰「日照四極九光﹔東日日中﹐南日日永﹐西日宵中﹐北日日短﹐光照四十四萬六千里。」《禮斗威儀》曰「君乘土而王﹐其日太平﹐則日五色無主。」﹝宋均曰﹕包五行之色不主於一也。﹞《禮緯含文嘉》曰「君政尊而制命﹐日月貞明。」《春秋感精符》曰「王者之明﹐以日爲契﹔日明則道正﹐暗昧不明則道亂﹐各以其類占﹐天子常戒以自勵。」《孝經古祕》曰「日光明﹐海內樂﹐無怨心﹐陰陽調﹐年命長﹐民人以康。」《孝經內記》曰「日和五色﹐君有徳。」京房《易傳》曰「日者﹐眾陽之精﹐內明玄黃﹐五色無主﹐以象﹐人君光照無主﹐不可以色名也。」京房《易傳》曰「聖主在上﹐則日五色備。」京氏曰「日大光﹐天下和平﹐上下俱昌﹐延年益壽﹐世無極。」孫氏《應瑞圖》曰「人君不假臣下以柄權﹐則日月揚光。」又曰「王者動不失時﹐日揚光。」王充《論衡》曰「王者道至於天﹐則日揚大光。」韓楊曰「日則帝興亡微闕太子崩﹐海內失命﹐哭聲吟吟﹐天下定異﹐推在名公萌之出﹐天子格自正孝﹐度天心﹐思消之﹐天子吉。」《春秋潛潭巴》曰「軫主四月﹐日色白﹐丹如黃丹﹐靑比梅葉﹑芄蘭無色﹐旬朔以上﹔十一月朔日日蝕﹐天子誅於彊臣﹐百二十日﹐五山亡。」一日﹕「君死不葬﹐吳楚以東﹐十國稱王﹔天子繼絕﹐諸侯多亡﹐豪傑縱橫。」《春秋潛潭巴》曰「張主五角﹐日色如正月﹐旬望以上﹔十一月朔晦日日蝕﹐南夷爲亂﹐後九十日地嘔血﹐兵禍並起﹐逆爲天上﹐百二十日﹐五星從熒惑﹐聚中國﹐四夷爭起﹐妻妾哭於宮﹐天子滅於國。其五月﹐彗星五芒﹐出於頭極﹐九虹見交﹐與日交並立﹔天子亡﹐諸侯自君﹐上滅庶雄﹐制命兵雷令。」《春秋潛潭巴》曰「東井主六月﹐日色赤如醰﹐旬望以上﹔十月朔日日蝕﹐四方射主﹐武將威兵﹐後九十日國大亂。其六月天鳴地坼﹐三公九卿皆反﹐各自立爲君﹐勝者稱王﹐非天命也。」《春秋潛潭巴》曰「氐主七月﹐日色靑赤﹐若昧暝亭亭奪光﹐旬望以上﹔正月朔日日蝕﹐後七十日山冢絕崩﹐百川沸騰﹐大臣皆用﹐祿在名公。百二十日﹐髙峯爲谷﹐深谷爲陵﹐天下昏亂﹐羣小執綱﹐以方爲圓﹐以欺爲忠﹐帝人失勢﹐俯從風靡﹐天子大弱﹐可防而消。」《春秋潛潭巴》曰「昂主八月﹐日色如正月﹐旬望以上﹐三月朔日日蝕﹐妻後殺主﹐後百二十日﹐地必大動﹐天下起兵﹐害誅王。其來八月﹐殞石。五六月﹐天下謀殺﹐其王易於卿。大雨壤波流﹐翔主失﹐伍姓不亡。期百二十日﹐斗星消﹐易姓起﹐至期而無徵﹐天子繕三王之政﹐五帝之功﹐以立中興。」《春秋潛潭巴》曰「奎主九月﹐日色如正月﹐靑黑不明﹐旬望以上﹐來歲天雨蝗﹐五月殞霜﹐京師中三月晦﹐日日蝕﹐天子以色﹐后妃黨橫。其來九月﹐虎入邦﹐雉羣翔﹐巢國中﹐天子好野遊﹐主人去﹐外人昌﹐吳楚以南滅﹐兵亂以興。」《春秋潛潭巴》曰「東璧主十月﹐日色如黑﹐文綱綱然﹐四月朔日日蝕﹐後七十日﹐蛇羣入市﹐雉死廟堂之中﹐主失國﹐野鳥跦跦﹐或致鴝鵒﹐君王危﹐天下驚﹐鄰國入﹐主出臣﹐下逐上﹐其類令天子備﹐司禍爲福。」《春秋潛潭巴》曰「虛主十一月﹐日色如綠綈﹐旬望以上﹔十日天雨堵﹐﹝宋均曰「堵當作赭﹐赤色土也。﹞五色朔日日蝕﹐大臣殺主﹐七十日大霜﹐天下無所措﹐不出﹔民或藏匿﹐走入宮。主驚去國﹐天下瓦解﹐禮主消﹐爍中國﹐夷狄其來。七月出兵﹐大合屠君誅父無服之屬﹐九族之親﹐君臣易位。」《春秋潛潭巴》曰「斗主十二月﹐日色如灰﹑如塗﹑如虹﹑如合爪﹐旬望以上﹔六月朔晦二日日蝕﹐九十日﹐日魄。大臣專國﹐代其君爲王﹐天子廢斥﹐彊候執命﹐夷狄內侵中國百年﹐上無天子﹐下無方伯﹐眾狼爲政。後二百二十日﹐虎哭地陷﹐天雨沙﹐山躍石。其來六月﹐天子弱﹐大臣爲主。」《春秋感精符》曰「君營於邪﹐輔宰不納﹐奢大縱盜﹐快意所欲﹐民不聊生﹐則遊气蔽日﹐日靑黃白黑。」《春秋感精符》曰「主弱﹐則日色赤如灰﹔王淪濘﹐則日流血。」又曰「大臣擅命﹐妻專盜成黨赤﹐後大旱﹐地動搖。」又曰「日靑赤黃白黑乍連﹐於气茫茫﹐不可以類推象﹐度三十日﹐以往蝕無期此至亂﹐故比年日蝕。」又曰「夷狄並侵﹐兵將用﹐則日紫。」又曰「日色赤如灰﹐主以急見伐。」《春秋緯》曰「日黃濁布散﹐必有後黨嬖。」《孝經契》曰「日和五色﹐明照四方﹔黃白失信﹐赤靑奪明﹐黑多暴害﹐乘離﹐失信則慢。」《孝經左契》曰「日變有五色﹐蒼色見於百姓也。」京氏曰「察天不順厥異﹐日赤﹐其中有黑。」京氏曰「日變色﹐靑爲饑與憂﹐赤爲爭與兵﹐黃爲徳與善﹐白爲旱與喪﹐黑爲水﹐民半死。」又曰「日赤如赭﹐布如灰﹐不出其歲﹐有大將死於野。」又曰「日有黑光﹐不出六十日﹐有大水傷五穀﹐空屋﹔所見之國﹐糴貴十倍﹐二旬乃止。」京氏曰「《救黃經》云﹕『賢者之言﹐行之而蔽﹐其人有以其美自揚厥異﹐日色黃﹐黃者﹐中和色﹐諭美行也﹐人君內有賢臣﹐卒得其位﹐保其社稷﹐人君自知﹐非其徳行所能設﹐稱揚其人﹐則復矣。』」《赦赤經》云「人君不學道﹐無以教下﹑發號令﹑動害百姓﹐日應之而赤﹔人君聽用仁賢﹐尊之加賓客﹐避寢思道﹐則復矣。」《救黑經》云「臣不能進諫其君﹐怨下見百姓﹐故日黑。人主當憂勞求賢﹐罷左右彊臣﹐則黑除矣。」《救白經》云「人君軟弱﹐海內咸貧﹐日白六旬﹐不可復變﹔未滿六旬﹐求任賢臣﹐抗武揚威﹐誅罰爲非﹐則復矣。」《夏氏圖》曰「日暈黃濁黃﹐動搖爲風雨﹐其不動搖﹐憂病暴怨。」《荊州占》曰「日始出一竿﹐赤如血﹐有死王﹐以宿占國。」又曰「日赤如血﹐其國君死﹐赤始未赭﹐將軍戰死於野。」﹝按王隱《晉書》曰﹕東海王越自陽成帥甲士四萬﹐京邑多徙次許昌﹐以鳴崇爲兵司馬﹐越領豫州牧﹐三月四日﹐日有赤﹐散流﹐其光若血下流﹐其光之所照皆赤﹐日中有若飛'者﹐七八十﹐九日﹐越斃於項也。﹞《孝經內記》曰「主不敬天地﹐犯名山大川﹐則日色靑白黃黑。」甘氏曰「日或黑靑黃﹐師破喪候王。」京氏曰「日者﹐太陽之精﹐萌於東﹐盛於南﹔其色赤。今乃靑﹐靑東方﹐少陽色也。謂人君微弱﹐國無賢輔﹐則致此災﹔不救﹐日蝕爲災﹐其救也﹐率股肱﹐正臺輔﹐任忠直﹐報功能﹐立將軍﹐修城郭。」京房《易傳》曰「人君不聞道徳﹐其亂國背上﹐則日赤。」﹝按洪範曰﹕漢成帝河平元年正月壬寅朔﹐日月俱在營室﹐日赤﹔二月十二日癸未日朔﹐日又赤。其夜月赤﹐十三日甲申﹐日出赤如血﹐無光﹐漏上四刻半﹐乃頗有光﹐照地赤黃﹐食時後乃復﹐是時帝無道徳﹐後宮趙氏亂﹐內外宗﹐王氏擅朝﹐逐主亡國之應。﹞京房《易傳》曰「上微弱﹐無法制﹐則日白六十日﹐萬物無霜而死。」又曰「臣下無智勇﹐天下自徵伐﹐則日白體動而寒。」又曰「人君弱而能任其事﹐謂不亡﹐則日白。」又曰「人君公行衍過﹐不自攺﹐則日黑﹐大風起。」﹝天無雲而日光掩也。﹞京房曰﹕『日有靑光﹐不出二旬大風﹐糴貴﹐斗米二千。一歲五見﹐糴倍﹔十見以上﹐民多疾疫﹐不出一年。」京氏曰「日靑﹐君弱亡﹐君無知也。黃間﹐若不與也。」黑慈﹝闕﹞甘氏曰「臣逆君法﹐日赤如火﹐其國必亂。」《荊州占》曰「日色赤而三日不復﹐則霧而昏。晝昏此人君無徳故也。」又曰「日色赤黃﹐其月旱。」又曰「有黃光照下國﹐有土水若流血﹐名王死之。有白光破國﹐主憂喪。有靑色﹐國實倉。有赤光﹐流血滂滂。有黑光﹐多死兵。」﹝以上日色之變。﹞「乍赤乍白各十日﹐臣有伏兵欲謀君。」又曰「日色如紫﹐名爲日死﹐王者惡之。」

日戴光

《太公兵法》曰「日戴天下﹐大凶﹐期不出三年。」

日無光

《太公陰祕》曰「君不明﹐臣不忠﹐故日天光。月不明﹐見變不救﹐殃禍生﹐臣欲反﹐主失名。安百姓﹐用賢人﹐弱者扶則無害。」又曰「凡四時受王之日﹐日月當淸明﹐五星順度﹐潤澤有光﹐凡此君臣和同。或晝不見日﹐夜不見月﹐五星失度﹐陽蔽日光﹐亂風連日﹐此國君迷荒﹐不順時令﹐疾病虫霜﹐忠臣受誅﹐讒言者昌﹐兵火欲起﹐民人惶惶﹐盜賊滿道﹐死者不葬。」《黃帝用兵要法》曰「沈陰﹐日月俱無光﹐晝不見日﹐夜不見月﹐星皆有云障之而不雨﹐此爲君臣俱有陰謀﹐兩敵相圖謀也。若晝陰夜月出﹐君謀臣﹔夜陰晝日出﹐臣謀羣﹐下逆上。」又曰「日濛濛無光﹐士卒內亂。」《河圖帝覽嬉》曰「日月不光﹐有亡國死王﹐期不出五年。」《春秋感精符》曰「三失陽事則日無光。」《春秋感精符》曰「君行內虛﹐外有肅敬﹑布政﹑修度之名﹐苟無至誠﹐爲下犯冒﹐晚晚不驚﹐則日光冥冥﹐郁怏不淸﹐其後水數淫﹐而霧霜屢臻。」《春秋感精符》曰「日無光﹐主主勢奪﹐羣臣盜讒蔽行。」﹝按《洪範日月》曰「漢元帝永光元年四月﹐日色靑白無影﹐日中時﹐影無光﹐是夏寒。至九月乃有光﹐是時宦者弘恭﹑石顯等倚勢讒賊忠良﹐上弱﹐不明﹑不義﹑不遠之應也。﹞《春秋感精符》曰「妻黨翔﹐羣臣資橫﹐則日黃無光。﹝翔橫言﹐從盜言﹐從盜也﹐黃地色﹐妻象也。恣姦謀﹐故光見於天﹐使日黃至於無光澤也。﹞偏任權柄﹐大臣擅法﹐則日靑黑。﹝日爲君﹐月爲臣﹐月生出水﹐水色靑﹐母子助戰二气並見。﹞子黨犯命﹐權威宮國﹐則遊气蔽日﹐日赤郁怏無色。﹝日色赤﹐子生於父﹐父子同气﹔今赤气蔽日﹐子姦父之象也。﹞九十日﹐日黃﹐則日中無影﹐其時叛作﹐璚珥數出﹐黃雲入國﹐妻黨翔應﹔靑則寒霜虐雹﹐偏任气應赤﹐則日斗湛陰霧集。」﹝霧集猶霧冥也﹐子犯命應。﹞《春秋感精符》曰「日久不明﹐天子蔽塞﹔各以其類自勅﹐以消之。」《春秋孔演圖》曰「騏驎鬥兮日無光。」《春秋緯》曰「日光亡﹐諸侯叛﹔三十日不光羣禍起。」《孝經內記圖》曰「日無故過中時無光﹐人君不明﹐天下有雨﹐主兵。」甘氏曰「日出一年而無光耀﹐其月有王死﹐一旦王有憂。」《孝經內記圖》曰「王驕慢﹐日月失明。」《孝經內記圖》曰「日出東方二竿﹐亭亭無光﹐爲日病﹔未入二竿﹐亭亭無光﹐爲日死。日死君死﹔日病君病。」甘氏曰「見一日爲十日﹐見二日爲一月﹐見一月爲一歲﹐不出其年兵起。」﹝按韋昭曰﹕日下無光﹐謂惟質見耳。﹞《荊州占》曰「日始出二竿﹐未入二竿﹐其色赤而無光﹐其分主凶﹔必有兵喪﹐春則爲旱﹐災在六月。」《太公兵法》曰「日未入兩竿而無光曜﹐其月必主死。一曰主憂。」京氏曰「日未入二竿﹐亭亭無光﹐所捨國君死﹔日出三日無光﹐國乃不昌。」甘氏曰「日出旦無光﹐陽見徳也﹔日旦而無明﹐入而無光﹐此謂陽見刑也。」甘氏曰「人君宰相﹐不從四進行令﹐刑罰不明﹐大臣姦謀﹐離賢蔽能﹐則日月無光。見瑕適不攺其行﹐其國五穀不成﹐六畜不生﹐人民上下縱橫﹐賊盜並起。」甘氏曰「日出無光曜者﹐主病。一曰﹕主有負於臣﹐百姓有冤心。」甘氏曰「日失色﹐所臨之國不昌。」京房《易妖占》曰「君不明﹐日不光。」京氏曰「天下云盡﹐赤日不光三十日者﹐有大兵﹐王者亡﹔五十日者﹐兵且作﹐大饑﹐民亡﹔七十日者﹐有大殃﹐亡主﹑兵作﹑大饑﹔九十日者﹐社稷亡﹔百二十日者﹐邑墟亡。」京氏曰「日月大無光﹐國無王﹐民不安﹐天下有兵。」京氏曰「日失光明﹐主令不行﹐民饑流亡。」京氏曰「日無故久無光﹐天下不彰﹐社稷隳亡。」京氏曰「日月皆無光﹐則淵涸山崩﹐王者惡之。」董仲舒《災異占》曰「日無故白無光﹐其主不死﹐國乃不昌。靑無光﹐天下人民相食﹐主去。日赤無光﹐天下兵起﹐大旱。日黃無光﹐天下主失徳﹐名山崩﹐地動。日黑無光﹐臣下爲政。」《气經》曰「日光赤气見﹐爲賊者皆君左右大臣也。」京房《易妖占》曰「日赤無光﹐君凶也。」

開元占經卷六

日占二

日晝昏

《春秋感精符》曰「日者﹐陽之精曜﹐魄光明所以察下﹐夫以照滅晝晦﹐甚所懼也。」《春秋緯》曰「後族專權﹐謀爲國害﹐則日晝昏。」京氏曰「姦臣盛﹐日晝昏。」《春秋運斗樞》曰「日晝昏之異﹐臣爲政莫制持專權跋扈﹐陰騙舒。」《雒罪級》曰「日晝昏﹐不言擅畔。」石氏曰「日晝昏﹐行人無影﹐到暮不止﹐刑急﹐民無聊生﹐不出二年﹐大水下﹐田不收。」甘氏曰「日晝錯﹐鳥羣鳴﹐天下國家分析﹐臣持政﹐期不出五年中。」甘氏曰「日無故晝昏倒暮﹐不出一年﹐大水。」京房《別對災異》曰「國有讒佞﹐朝有殘臣﹐則日無光﹐暗冥不明。」《易》曰「日中見斗﹐日中星見﹐明其冥也﹔故貶之爲暮也。其救也﹐遠佞諂﹐近忠直﹐修經典﹐閉私道﹐則日光明。」《洪範傳》曰「日正晝而冥晦者﹐陰反爲陽﹐臣反制君也。」《孝經雌雄圖》曰「子日晝冥者﹐水溢山崩﹐水灌涼州﹐凶在武都﹑酒泉。丑日晝冥者﹐鬼山崩﹐水出灌兗州﹐凶在濟陰﹑任城。寅日晝冥者﹐虎山崩水﹐灌徐州﹐凶在下邳﹐瑯琊。卯日晝冥者﹐水山崩﹐一日風﹐山水灌靑州﹐凶在平原﹐齊國。辰日晝冥者﹐風山崩﹐水出灌揚州﹐凶在豫章﹐廬江。巳日晝冥者﹐龍山崩﹐一曰水山崩﹐水灌豫州﹐凶在淮揚﹑汝南﹑會國﹐一曰凶在淮揚﹑南昌。午日晝冥者﹐水山崩﹐一曰上山﹔水灌幽州﹐凶在日南﹐蒼梧。一曰水灌靑州﹐凶在平原﹐齊南。未日晝冥者﹐土山崩﹐一曰水山﹔水出灌荊州﹐凶在南陽。申日晝冥者﹐石山崩﹑水灌益州﹐凶在蜀郡﹑廣漢﹐酉日晝冥者﹐鐵山崩﹐水灌並州﹐凶在河內五原。戌日晝冥者﹐气山朋﹐水灌兗州﹐凶在河內﹑太原﹐一曰凶在河內﹑京兆。亥日晝冥者﹐岑山崩﹐水灌冀州﹐凶在趙國﹑淸河。一曰﹐水灌兗州人民也。」

日無雲而不見

《河圖》曰「天元云﹐日不見﹐三日爲大喪﹐必在滅國。」甘氏曰「八月朔日日不見﹐正月酉日日不見﹐主死。」《春秋漢含孳》曰「日不出﹐懦下。﹝不出謂日當出不出﹐君懦畏羣下也﹞則就陰位﹝燕自闕﹞。」《春秋緯》曰「沈日不出﹐則爲天下冥冥﹐俱溺絕。」

日中烏見

《洛書》曰「日中有烏見﹐名曰陰徳﹐不出六十日﹐兵出﹔從其所向伐之勝﹐若有國主死。﹝按《抱朴子》曰吳赤烏十三年﹐日中烏見﹐三足。然魏蜀不見﹐孫權死。﹞京氏曰「日中有烏見主失明﹐爲政者亂。」《黃帝》曰「日中三足烏﹐見者﹐其所居分野有白衣會﹐大旱﹐赤地。三足烏出﹐住日外者﹐天下大國受其災﹐戴麻森森﹐哭聲吟吟。」《太公陰祕》曰「日中烏見者﹐君咎﹔雙烏見者﹐將相逆入﹐斗者主出走﹐烏動者大饑﹐水旱不時﹐人民流在他鄕。救之法﹕實倉庫﹑舉賢士﹐遠佞邪﹑察後宮﹐任有道﹐赦不從﹐則災消矣。」《孝經內記圖》曰「日無暈而烏見﹐所宿之國亡絕。」﹝王隱《晉書惠紀》曰「元康六年六月日中若飛燕者﹐積數日﹐後有湣懷太子事。﹞《日傍气圖》曰「日中烏見﹐其國君死﹑期三年。」《荊州占》曰「常以月十四日﹐候日﹐中有气如飛鳥﹐其地無居者。」京房《災異》曰「日月薄赤﹐見日中烏﹐將軍出旌﹐舉此不詳﹐必亡。」

日中有雜雲气

《黃帝占》曰「日中有火光气見者﹐其國左右大臣欲反。」《春秋潛潭巴》曰「君徳鷹揚﹐君臣和﹐徳道慶﹐則日含王字。」﹝日中有王字者﹐君徳象﹐日光所照無不及也。﹞石氏曰「日中有立人之象﹐君愼左右急。」《荊州占》曰「日中有人行者﹐臣害主﹐而主爭客勝﹔有三人﹐天鉤主﹐人必更。」《雜雲气占》曰「靑气入﹐白如老人﹐黑帽黑衣﹐杖刀立日中﹐從日出至食時不罷﹐君失位。」又曰「靑气入日﹐狀如兩烏﹐重立日中﹐從日出至食時不罷﹐日無精光﹐夷人爲主﹐正治失痊﹐河水逆流。」京房曰「祭天不順玆謂逆﹐日中有黑子。」又曰「臣不掩君惡﹐令下見於百姓﹔百姓惡君﹐則日變。」﹝中有黑者﹐陰也。皆日出入時也。﹞《文命鉤》曰「偏任權柄﹐大臣擅法﹐則有靑黑子。」《甘氏占》曰「日靑赤掩月﹐不有戰必有亡國。」《京房占》曰「日中有黑雲﹐若赤﹑若靑﹑若黃﹐乍五﹑乍十﹑乍三十﹐天子崩。」﹝按《晉中興書》曰﹕升平三年十月丙午﹐日中有黑子﹐如卵﹐少時而孝宗崩﹔太和四年十月乙未﹐日中有黑子﹐明年海西公廢。﹞《太公陰祕》曰﹕日中有黑气﹐若一﹑若二﹑至四五者﹐此陽中伏陰﹐君害臣﹐上出者﹐臣謀君﹐旁出者﹐君謀臣﹔不出者﹐宮女有憂﹔昏見在臣﹐晨見在君。救之法﹕輕刑罰﹐赦無罪﹐節威權﹐安百姓﹐貸不足﹐則災消矣。」又曰「日中有黑气者﹐一菲二至四五者﹐教令不行﹐三公爲亂﹐爵賞不平。不救者﹐臣誅君﹐子謀父。救之法﹐任賢直﹐信道徳﹐退貪邪﹐輕刑罰﹐察奏糾﹐思刑戮﹐則無害。」又曰「日中有黑气﹐見君有過而臣不掩﹐故日不明。見變不救者﹐主有憂。救之法﹐承順天地﹐申用明堂﹐則無害矣。」《洪範五行傳》曰「人君有過﹐故不循天治﹐則日黑居側﹐大如彈丸。」《荊州占》曰「日中有黑气﹐大如桃李者﹐臣蔽主明。﹝按何法盛曰「太興四年三月癸未﹐日中有黑子﹐永昌元年十月辛卯﹐日中有黑子﹐是時中宗龐幸﹐劉隗擅作威福﹐殘傷君道。王惇因之托晉陽之舉兵﹐逼都輦﹐禍及忠賢﹐故日有瑕也。寧康元年十月巳酉﹐日中有黑子﹐如李﹐二年三月庚寅﹐日又有黑子﹐如雞卵二枚﹐十一月己巳﹐日又有黑子﹐大如雞子﹐是時帝已長﹐而康獻皇后以從嫂臨朝﹐實傷君道﹐故日有瑕。太元十三年二月庚子﹐日有黑子﹐大如李﹐十四年二月辛卯﹐日中又有黑子﹐二十年十一月辛卯﹐日中又有黑子。是時會稽王以母弟專政﹐故日有瑕。﹞京氏曰「日有白雲貫﹐天下有白徒之眾三年﹐至其黑雲﹐天下有謀不成。」京氏曰「候日無色﹐其中有赤气大如爪﹐踴躍﹔爲人君絕命。」京房《妖占》曰「赤云貫日者﹐狀如建鼓﹐此謂守威﹔有扈下此云啟之所攻也。」《荊州占》曰「赤云貫日如建鼓﹐三年不雨。」

日生牙齒足

《春秋感精符》曰「夷狄並侵﹐戰兵將用﹐則日垂牙舉足﹐其發必子輔政﹐擅威福。」郗萌曰「日有齒足﹐則其國謀反。」甘氏曰「日足白﹐有破諸侯王。」石氏曰「日有白足﹐有戰者破罷敗將軍死。」《洛書》曰「日始見赤足﹐主坐急見伐﹐名臣反﹐輔相奪。」《春秋感精符》曰「日赤足﹐主顚蹶破殺王使並相伐。」《春秋緯漢含孳》曰「日赤足﹐君赤走﹐足爲火。」又曰「有赤足數十﹐下江下地﹐則君必出走。」《春秋考異郵》曰「日赤足﹐有興兵者﹐日白足﹐殺諸王侯。」﹝按宋均注曰「足動也﹐諭臣也﹐日色赤而爲足﹐是臣下奪主勢而興兵也﹔白﹐金气﹐故殺大臣也。﹞《河圖》曰「日兩足﹐庶雄起。」

日有彗芒

《孝經雌雄圖》曰「日彗者﹐君有火徳﹐天下大丰。」髙宗曰「日上芒如烽火﹐國主失土。」《春秋緯漢含孳》曰「日垂芒﹐戰爭。」﹝謂芒角則戰也。﹞《洛書》曰「日有气而芒﹐色黃白潤澤﹐是爲陽光﹐天子有喜﹐小有徳令赦。」夏氏曰「上黃白芒﹐君福昌﹔不得正色﹐王有憂。」

日刺

《孝經雌雄圖》曰「日刺者﹐爲有气刺日中也。謂下賤度上小﹐知其是非如豫行之也。一年有殃﹐臣之犯上也。日大色黃﹐最所極甚﹐則眾陰惡气近傍﹐則賤度上心﹔爲刺在左﹐爲欲諫惡﹐在歷爲欲立王﹐在上爲欲撫主﹐在下爲欲易君。若此之變﹐君急責躬﹐自悔考過﹐執事愼其是非﹐以洽王治也。」又曰「日刺甲乙﹐父子求惡也﹔日刺丙丁﹐君臣相疑﹐攺政教也﹔日刺戊巳﹐后妃有意害君左右﹔日刺庚辛﹐將欲﹝闕××××﹞日刺壬癸﹐宦者有傷。」

日大小

《春秋漢含孳》曰「日大則﹝闕××﹞處闕消﹔日小則奪大。」日大於常則無光﹐君無羽翼也﹔日小於常則奪威勢也。」《春秋緯》曰「日大則﹝闕××××××﹞獨立勢不出﹔日小則以漸侵﹝闕××××××﹞石氏曰「日消小者﹐所當國﹝闕×××××××××××﹞京氏曰「日小主闕賞賜不當。」《春秋緯》曰「赤帝之災﹐日消小。」

日分毀

《孝經內記圖》曰「日分割﹐君失亡。」《春秋合誠圖》曰「君蔽臣專﹐則日出乃毀。」《春秋漢含孳》曰「日毀則國毀。」﹝謂日分四五分﹑則國分也。﹞京氏曰「日中分﹐不出五年﹐國亡。」《孝經雌雄圖》曰「日中分﹐天下分爲二。」京氏曰「露奪日光﹐日中破﹐軍災國。一曰﹕陰勝陽﹐臣勝君﹐兩敵相當。」《洛書》曰「賢人失位﹐讒進忠退﹐政煩民擾﹐則日分爲兩。無救﹐從王民叛。」《荊氏气占》曰「日中分爲兩﹐國主死﹔分爲兩﹐見有烏居其中﹐爭主死。」《荊州占》曰「日中分爲兩﹐所捨國亡。」﹝按《孝經內說圖》曰﹕當紂之時﹐六月壬子﹐分爲兩日﹐破爲兩巳﹐上者主盡。﹞《荊圖占》曰「日分爲兩﹐以上有從王。」《春秋感精符》曰「君臣爭﹐則日裂﹔主偏任﹐則日裂爲五。」《春秋緯》曰「日毀爲五﹐帝將煞﹐漸起偏任。」《孝經內記》曰「日毀爲五﹑此謂帝失天下﹐戮於中也。」《河圖》曰「日割國分。」《春秋緯》曰「日裂﹐主誅臣爭。」《尙書中候》曰「夏桀無道﹐殺關龍逢﹐滅皇圖﹐壞亂歷綱。殘賊天下﹐賢人逃﹐日傷。」《春秋緯》曰「日壞者﹐﹝闕×××××××××××﹞京氏曰「日地半﹐則國破亡﹐兩敵相當。」《荊州占》曰「常以正月三日盡八日﹐觀日光無環者﹐天下有兵喪。」《春秋緯》曰「日之穿﹐可貫杌。」﹝音脫。﹞

日夜出

《河圖》曰「日夜出﹐是謂陰明﹐割剖國分。」﹝按《墨子》曰﹕昔三苗大亂﹐正命殛之﹐日爲夜出。隨巢子曰﹕三苗大亂﹐妖日宵出。﹞《春秋感精符》曰「王闕﹐則日夜出。」《尙書金櫃》曰「日夜出者﹐紀綱滅﹐大臣專政﹐作威奪權﹔無救﹐大臣賊其主﹐奪其邦﹔其救也﹐親仁賢﹐退驕佞﹐塡四時﹐布恩惠﹐赦天下﹐則日夜出不爲傷也。」《易緯》曰「日夜出﹐隱謀合﹐國雄逃亡﹐從處易主。」《孝經內記圖》曰「日夜出﹐明臣賊其主﹐奪其家﹔一日兵起﹐天下饑﹐再出三年﹐君死國亡。」京氏曰「日夜出﹐是謂陰反陽﹐不出二年﹐天下見大兵﹔不出一年﹐有大水﹔在所見處之國﹐天下不安。」又曰「日暮而出﹐是謂陰重﹐天下見兵。」京氏曰「日出於夕﹐人君不詳﹐社稷亡。」郗萌曰「日夜出﹐是謂陰陽﹐在國者亡﹐兵起﹐天下饑﹐以日命其國。郗萌曰「日夜出照﹐見角宿﹐妾黨縱橫﹐四夷侵犯﹐十二諸侯攻伐敗亡﹝闕×××××××××××××﹞《荊州占》曰「日宵出﹐是謂明絕﹐﹝闕××××××××﹞內伐不昌﹐不出三年有﹝闕××××××××××××﹞《荊州占》曰「日夜出﹐北斗見﹐天下兵悉起。」《荊州占》曰「日夜出﹐不出二年﹐天下有兵﹑水﹐兵出在所見國。」﹝按韋昭《洞記》曰「漢武三年四月有物如日夜出﹐三年春﹐河水溢於平原﹐大饑﹐人相食。閩越圍東甌﹐遣嚴助救之﹐閩越走。」﹞

日當出不出當入不入

《春秋緯漢含孳》曰「日當出不出﹐懦下﹐當入不入﹝闕﹞。」

日再出再中

石氏曰「日再出﹐爲滲光﹐其國君死﹐有兵起。」《春秋漢含孳》曰「日復中﹐支庶起。」京氏曰「日再中﹐帝王窮。」﹝按《帝王郊祭志》文帝時新垣平上言曰﹕日再中居頃之日卻復中﹐乃更以十七年爲元年。﹞

日出復入日入復出

京氏曰「日出復入﹐日入復出﹐主降臣。」又曰「日出復下﹐日入復髙﹐日入復見﹐爲還﹔天下大亂﹐期三年。」《荊州占》曰「日出又還﹐不出三年﹐天下大亂。所謂反者﹐君不秉其柄﹐捨法度﹐用私意﹐不任官職﹐而好自治﹐則日反﹔日還者﹐爲日出而復下﹐下而復髙﹔無救﹐當爲大亂﹐不軌皆叛﹐不從其敕。正心固一﹐修古道﹐守法正﹐無忒業﹐則日還不爲傷也。」《春秋感精符》曰「主驚懼﹐則日入復出。」京氏曰「日暮入復出﹐天下亡。」《春秋漢含孳》曰「日曜則畏後﹐文景移位﹐支庶起。躍謂日暮當下入﹐入更躍﹐此畏後權﹔文景者﹐日反也。」《春秋緯》曰「躍如則曲從﹐天下駭擾﹐無君桀。」《孝經》曰「日已入﹐而光復照﹐兵起。」

日墜日流

《洛書》曰「日從天墜﹐有道之君正天下﹐無道之君走。」《春秋漢含孳》曰「日流則提擊﹔流謂累如赤珠數十在日下﹐此則君兵提擊東西也。」《春秋緯》曰「日流﹐則君王滅﹐以沈湎並奪。」

日出異方

京氏曰「日出於午﹐天子失國。」京氏曰「日出於巳﹐天子失明﹐令不行。」《河圖》曰「日出西方﹐以母制。」

日並出

《春秋運斗樞》曰「主弱﹐公侯狡猾﹐起莫能匡﹐則日並照。」《河圖》曰「日不照﹐月不消﹐山吐泉﹐火燒林。」又曰「兩日照天下﹐民饑。」《春秋潛潭巴》曰「兩日並出﹐地裂水不流。」《詩緯推度災》﹕「逆天地﹐絕人倫﹐則二日出相爭。」京氏曰「兩日並出﹐是謂諸侯有謀﹐自底滅亡﹐天下興兵﹐無道之臣舉兵亡。」又曰「兩日並出﹐天下爭王。」《孝經緯》﹕「夏時﹐兩日並出。讖曰﹕桀無道﹐兩日照﹐夷山亡﹐龍逢誅﹐人民散﹐郊社墟。」《博物志》曰「桀時﹐費昌之河上見二日﹔在東者焰焰將起﹐在西者沈沈將滅﹐若疾雷之聲﹐問於馮夷曰﹕『何者爲夏﹖何者爲殷﹖』夷曰「西日爲夏﹐東日爲殷﹐桀將亡乎﹖於是費昌歸﹐徙其族於東﹐歸商也。』」京氏曰「兩日並出﹐是謂並明﹔假主爭明﹐天下有兩主。」京氏曰「日並出﹐無道之臣爲君爭功徳﹔先舉兵者昌﹐後舉兵者亡。」《荊州占》曰「兩日並出以上﹐是謂亂明﹔亂明出﹐天下大亂。家有親親﹐欲同謀上﹐皆成形。不出三年﹐五穀大貴﹐一石值千錢﹐國大饑。」《荊州占》曰「兩日以上出﹐天下有災﹐夏以兩日亡。」《尙書考靈曜》曰「﹝闕﹞帝之亡﹐三日並照。」﹝《晉陽春秋》曰﹕建武元年﹐三日並出﹐觀臺令史諫章曰﹕天下其三分乎﹖﹞巫咸曰﹕三日並見於房心下﹐不出一年﹐天下治﹔有裂地爲三州者。」京氏曰「三日並出﹐大臣爭奪王政。」又曰三日並出﹐不出三旬﹐諸侯爭爲王。《孝經內記》曰「三日並出者﹐國君必亡其位。有人在前後宮中同﹐人君卽亡也。」《荊州占》曰「三日並出﹐其國有滅諸侯﹐有亡地空邑﹐河水大出﹔不則其年大兵並大喪。」《春秋緯》曰「三日並出﹐天子黜。」又曰「數日並出﹐兩主爭。」《京房占》曰「二日﹑三日﹑四日﹑五日並出﹐此謂爭明﹐天下兵作﹐亦主三﹑四﹑六主立。﹝按《國志》曰﹕建興四年二月﹐江東初聞湣帝凶﹐問羣臣並見五日﹔一日正中央﹐余在四邊﹐夏侯族曰﹕天下多天子﹐何所怪也。﹞《汲冢書》曰﹕胤甲居西河﹐天有孳﹐十日並出。」《淮南子》曰「堯之時﹐十日並出﹐焦禾稼艸木﹐民無所食﹐堯使羿射之﹐中其九﹐烏皆死﹐墜其翼。」

日重累

《孝經雌雄圖》曰「日重累﹔甲乙﹐皇太子重殃﹔丙丁﹐大臣折傷﹔戌巳﹐后妃失禦﹐爲崇是也﹔庚辛﹐將卒軍姦大行也﹔壬癸﹐君政暮露﹐而下不掩救也。變變悉悉見見者﹐亡滅之事﹐惟有賢君良臣﹐除大惡﹐革僞朝﹐定尊卑﹔如此則消卻變﹐眾害伏也。」

日斗斗而暈蝕

黃帝曰「凡日斗﹐以日中三足烏見﹐爲正日斗也﹔常以日出食時﹐候若三足烏﹐不見者不爲斗也。」京氏曰「兩日斗﹐天下爭﹔三日斗﹐法如雞斗相搏﹐當視先滅﹐以決其事。」《金櫃》曰「日斗者﹐人君內無聰明﹐邪臣爭權。日斗者無精﹐眾人見烏其中﹐無救﹔期六十六日﹐王者亡其土地。其救﹐辟四門﹐來仁賢﹐授爵分職﹐循名責躬﹐則斗不爲傷。」《海中占》曰「日斗月蝕﹐主病脹﹐偏枯口舌﹐咽喉心腹。」京氏曰「日斗﹐常以日出至食時以斗﹐斗後烏見﹐六十日王者亡地﹐若烏不見﹐不爲斗。凡日斗不及三年﹐下有拔城大戰﹐齊燕多水。」京氏曰「日赤黑比斗者﹐其國分不出三年﹐中食人﹐大小民饑亡。」京氏曰「日斗﹐黃者爲中勝﹐中國彊﹔靑者爲左勝﹐左國彊﹔白爲右勝﹐右國彊﹔赤爲前勝﹐前國彊﹔黑者爲後勝﹐後國彊﹔不勝者﹐將有殃。」京房《對災異》曰「日斗﹐或赤﹑或白﹑或蒼﹑或黃虎入邦﹐此謂守邑破亡﹐周君以此亡。」又曰「數日俱出﹐若斗﹐天下兵大戰。」石氏曰「白日與黑日斗﹐其國相攻﹐天下有兵﹐不出三年﹐大饑。」《春秋緯》曰「赤日相燙血滂滂﹔君臣無道行縱橫。」京氏曰「日斗﹑有變﹐暈﹑日蝕﹐君死﹐日皆傷﹐兵起。呂氏曰「亂國之主﹐眾莫親﹔邪气蓋積﹐則蝕斗。﹝按《尙書璇璣鈴》曰﹕桀時有日斗蝕。太公《金櫃》曰﹕三苗時有日斗也。﹞

日以十二辰斗

《孝經雌雄圖》曰「子日日斗者﹐李氏欲爲天子。」《魏氏圖》曰「子日日斗者﹐李氏﹑竇氏欲爲天子。」《孝經雌雄圖》曰「丑日日斗者﹐趙氏欲爲天子。」《魏氏圖》曰「丑日日斗者﹐趙氏欲爲天子。」《雌雄圖》曰「寅日日斗者﹐姚氏欲爲天子。」《魏氏圖》曰「寅日日斗者﹐鄧氏﹑尙氏欲爲天子。」《雄雄圖》曰「卯日日斗者﹐張氏欲爲天子。」《魏氏圖》曰「卯日日斗者﹐衛氏﹑張氏欲爲天子。」《雌雄圖》曰「辰日日斗者﹐邊氏欲爲天子。」《魏氏圖》曰「辰日日斗者﹐陶氏﹑但氏欲爲天子。」《雌雄圖》曰「巳日日斗者﹐步氏欲爲天子。」《魏氏圖》曰「巳日日斗者﹐宗氏﹑上氏欲爲天子。」《雌雄圖》曰「午日日斗者﹐劉氏欲爲天子。」《魏氏圖》曰「午日日斗者﹐馬氏郭氏欲爲天子。」《孝經雌雄圖》曰﹕未日日斗者﹐朱氏﹑霍氏欲爲天子。」《魏氏圖》曰「未日日斗者﹐﹝闕×××﹞欲爲天子。」《孝經雌雄圖》曰「申日日斗者﹐陳氏欲爲天子。」《魏氏圖》曰「申日日斗者﹐侯氏欲爲天子。」《孝經雌雄圖》曰「酉日日斗者﹐﹝闕××××﹞欲爲天子。」《魏氏圖》曰「酉日日斗者﹐周氏欲爲天子。」《孝經雌雄圖》曰「戌日日斗者﹐閻氏欲爲天子。」《魏氏圖》曰「戌日日斗者﹐孔氏﹑劉氏欲爲天子。」《孝經雌雄圖》曰「亥日日斗者﹐秦氏欲爲天子。」《魏氏圖》曰「亥日日斗者﹐秦氏﹑尹氏欲爲天子。」

日月並出

《春秋感精符》曰「后妃專則日與月並照。」《春秋考異郵》曰「日月並照﹐出數月俱行﹐或大或大﹐滿不消﹔其下必有煞君﹑滅邦﹑女主持政﹑大夫亂綱﹑夷狄內侵﹑天下咸兵。」京氏曰「日月並出﹐爲並明﹔天下有兩主立。」京氏曰「《气占》云﹕『日月並俱出﹐君臣爭明。』」京氏曰「日月並出﹐兵在內。」京氏曰「日月兩見﹐是﹝闕××××××﹞皆有兵饑。」京氏曰「日月並出﹐相去二寸﹐臣下作亂滅其主。」《魏氏圖》曰「日月並見者﹐君爲臣﹐臣爲君﹐其世亂﹐民相殘。」《孝經內記圖》曰「日月兩見﹐十日不雨﹐兵在內起及外。」《荊州占》曰「日月並出﹐是謂滅亡﹐天下有國者亡。」《洪範五行傳》曰「吳之亡也﹐日月並出﹐其後越滅吳﹐臣欺其君﹐夷狄侵中國。」《荊州占》曰「日月並見﹐是謂爭光﹐大國弱小國﹐不出三年兵起﹐歲惡﹐風雨不時。」《荊州占》曰「日月並出﹐是謂死喪﹐吏人會聚﹐以下淩上。」魏氏曰「日月並晝見者﹐君弱臣彊﹐以臣伐君﹐謀爲天子。」

日月與大星並見

《洛書》曰「日月大星並出晝見﹐是謂爭明﹔大國弱﹐小國彊﹐有立侯王者。」

日入月中月入日中

《春秋感精符》曰「君亡失陽事﹐日月相干。」石氏曰「日入月中﹐並不出﹐九十日兵大起。」《易令》曰「日入月中﹐鐵貴三位﹐二旬而止。」石氏曰「日入月中﹐女主病﹐不則將軍司馬吉。」一曰「日在月中﹐後死。」《荊州占》曰「日見月中者﹐不出三年﹐人主亡﹔月入日中亦然。」《孝經內記圖》曰「月入日中﹐臣賊其主﹐奪其家。」石氏曰「月入日中﹐光不滅﹐后妃持政。」

開元占經卷七

日占三

日冠

石氏曰「有气靑赤﹐立在日上﹐名爲冠。」王朔曰「日冠者﹐聞也﹐冠者如半暈也﹐法當在日上。」如淳曰「日气在日上﹐爲冠。」魏氏曰「冠者﹐君有私事﹐在南宮中。」《髙宗占》曰「日冠者﹐有喜气從冠外入﹐從中出有喜喜气者﹐謂王相气潤澤也。」甘氏曰「日冠﹐天子立侯王﹐不出三年。」《孝經雌雄圖》曰「日冠﹐謂臣權在君上也﹔不損至於進所愛﹐復不損害忠良﹐復不損專主威﹐復不損邪行私﹐復不損王政衰﹐復不損謀爲非。冠也﹐謂不以禮自治也﹔上不知也。」《孝經內記》曰「日上冠者﹐君與兄弟姊妹私通。」《孝經雌雄圖》曰「日冠甲乙﹐天子欲養仇。丙丁﹐君臣相反覆﹐下逆上﹐上不能止息也。戊巳﹐妻黨貴寵極也。庚辛﹐將帥僭號﹐欲爲姦賊也。壬癸﹐寒賊暴貴。」

日戴

石氏曰「气在日上﹐名爲戴。」又曰﹕戴之色靑赤。」王朔曰「日戴者﹐形如直狀﹐其上微起﹐在日上爲戴。戴者﹐徳也﹐國有喜也。」如淳曰「气在日上爲戴。」《髙宗占》曰「重戴﹐天子有喜﹐得地﹐若有所立。」

日珥

石氏曰「日兩傍有气﹐短小﹐中赤外靑﹐名爲珥。」《釋名》曰「日珥者﹐在日兩傍之名也﹔珥言似耳﹐在兩傍也。」如淳曰「气在日傍﹐直對爲珥。」王朔曰「珥﹐耳也。珥者﹐仁也﹔珥者﹐近臣也﹐珥者﹐親近之人也﹐珥者﹐當如珥也。」甘氏曰「珥﹐朝有耳﹐純白色爲喪﹔間赤爲兵﹔間靑爲疾﹔間黑爲水﹔間黃爲喜。」甘氏曰「日朝有珥﹐國有行進之事﹐其不行﹐凶能戎。」《荊氏占》曰「日夕有珥﹐赤黑白﹐有大客。」董仲舒曰「日交速而珥﹐兵大出。」《荊州占》曰「日交珥﹐象一方眾兵皆起﹐軍在外者罷。」《孝經內記》曰「日珥﹐赤兵﹑白喪﹑靑憂﹑黑死﹑黃有喜﹐不出三年。」《孝經內記》曰「日珥﹐人主有喜﹐爲拜將軍﹐苦有子孫﹔一曰有風。」郗蔭曰「日珥﹐人主有喜﹐兵在外亦有喜。」《洛書》曰「日珥而張者﹐卽人主有憂﹐欲聽﹐欲外。」《荊州占》曰「日珥北方以及三方﹐必有疾雷。」石氏曰「有軍﹔日有一珥爲喜﹐在日西﹔西軍戰勝﹐東軍戰敗。在日東﹐東軍勝﹐西軍敗。南北亦然。無軍而珥﹐爲拜將。」《孝經雌雄圖》曰「日左珥者﹐君有陰事﹐與傍妻爲姦﹔在西宮中欲立。」《摘亡辟》曰「日有赤黑珥﹐夷人起兵﹐外降附之。」《孝經雌雄圖》曰「右珥者﹐君有重宮﹐婦人陰事私發。」夏氏曰「日左右有黃白珥﹐君下赦。」京氏曰「日以春有二珥﹐人君聽事。」王朔曰「日珥等﹐兩軍相當﹐無相柰何。」《摘玉辟》曰「日有兩珥﹐無封候桀恐還自伐。」京氏曰「日兩珥﹐且有大使﹐一日兩珥﹐焰焰如光﹐爲人君有喜。」《洛書》曰「日兩耳﹐中赤外靑﹐色黃白潤澤﹐天子喜。」《洛書》曰「珥中有赤云貫日﹐有名之人死。」京氏曰「日有三珥﹐人君有女子憂。」《孝經內記圖》曰「珥有四﹐天子大喜。」石氏曰「日有四珥﹐天子拜將﹐太子立王候。」甘氏曰「日四珥﹐天子有子孫喜期不出三年。」京氏曰「日出四珥﹐將軍亡﹔日入四珥﹐有大兵。」京氏曰「日朝五珥﹐國憂﹐兵起。夕珥臨日兩傍﹐必有大客來言北方之事。」甘氏曰「日有六珥﹐命曰大提﹔六十日分有喪﹐若赤云掩日﹐下有亡國。」

日抱

如淳注《漢書》曰「气如半環﹐向日爲抱。」蔡伯喈曰「气見於日傍﹐內曲向日爲抱。」京氏曰「气靑外赤內﹐曲向日月爲抱﹔兩軍相當﹐順抱者勝。」王朔曰「气向日﹐暈狀而短﹐則爲抱。抱者﹐苞也﹔苞者﹐附也。抱者﹐近臣也﹔抱者﹐和親也。按其色占之﹐抱黃白潤澤﹐法有赦。」京氏曰「气向日月爲抱﹔抱多者﹐來親附者眾多也。」孫氏《瑞應圖》曰「君賢得土地﹐則有黃抱。」京氏曰「气抱日爲和親﹐見者其臣欲親。」石氏曰「日抱﹐鄰國臣佐來降。」石氏曰「抱气靑赤﹐在日月傍﹐爲其分﹔若王者有子孫之喜。」《孝經援神契》曰「黃气抱日﹐輔臣納忠。」《孝經內記圖》曰「日光潤澤﹐有抱國昌。」《洛書》曰「日抱﹐黃白潤澤﹐中赤外靑﹐天子有喜﹔有和親來降者﹐軍不戰敵降軍罷。色靑將喜﹐赤將兵爭﹐白將來﹐黑將死。」《髙宗占》曰「抱傍有黃气﹐如人像﹔人主有賢﹐佐匡天下。」夏氏曰「日有兩齊等以戰﹐抱先衰者敗。」《髙宗占》曰「《日傍气圖》﹕『日有兩抱﹐外欲自親者﹔人主有喜。』」夏氏曰「日傍有气抱﹐戰勝無軍﹐有欲和親者。」《髙宗日傍气圖》曰「日有三抱﹐天子喜﹐天下和平﹐色赤﹐黃﹑白皆吉﹐若有親者。」《孝經內記》曰「日四傍各有重抱﹐四方附信也。」《髙宗占日傍气圖》曰「日四抱﹐天子有喜﹐皆將相向主﹐若有來和親者。」夏氏《日暈圖》曰「日傍抱五重﹐再戰﹐順抱者勝也。」

日背

京氏曰「日中赤外靑曲向外﹐名爲背。」蔡伯喈曰「气見於日傍﹐外曲﹐曰背。」石氏曰「背气靑赤而曲﹐外向﹐爲叛象﹐其分臣反。」石氏曰「日背﹐有反臣﹔若邊將去﹐善防之。」夏氏曰「日背﹕背者﹐大夫卿欲爲主。」《孝經內記》曰「日兩背﹐有反者。」《孝經內記》曰「日四背﹐有兵兵罷﹐無兵兵起﹐以宿分占之。」《太公兵法》曰「日四背見﹐軍在外有反者。」《摘亡辟》曰「日四背﹐天下駭擾﹐大將起在中野。」《春秋感精符》曰「日四背﹐天下駭擾﹐大將起在中野。」《春秋感精符》曰「日背而﹐天下分裂﹐臣子得志﹐主上弱。」《春秋考異郵》曰「諸侯謀反﹐五背刺日。」

日璚

石氏曰「气靑赤﹐曲向外﹐中有一橫﹐狀如帶鉤﹐名爲璚。」如淳曰「日刺日曰璚。璚決傷也。」孟康曰「璚者﹐日將蝕﹐先有異气也。」王朔曰「日璚﹐璚者﹐決也﹔璚者﹐謫也﹐爲汞離也。」夏氏曰「日傍有靑璚﹐大臣有去者﹔不去﹐有徳令也。」《孝經雌雄圖》曰「日璚者﹐此變最劇﹐敗傷君者也。致滅上有之徵﹐禍從君不禁下起﹔在左右﹐禍從臣詐主﹔在上﹐禍從妃後﹔在下﹐禍從臣專政。從爲自用﹐橫爲暴多﹐有姦臣通。」《春秋考異郵》曰「臣謀反﹐璚刺日。」《孝經內記圖》曰「日傍一璚﹐萬人死其下。」夏氏曰「日四璚﹐有兵兵罷﹐無兵兵起。﹝闕××××××﹞《春秋感精符》曰「日四璚並立﹐政不一。﹝按《五行傳》曰「日傍有气﹐皆爲晉國之將亡﹐四璚刺日﹐而後三卿分晉﹐以滅其祀。﹞」《春秋感精符》曰「日九璚﹐後起之人並出。」《春秋呂氏》曰「人主自恣﹐不修古王道﹐逆天暴物﹐妖禍起﹐地曜﹐日璚﹐日反光地曜﹐璚气上刺反光﹐日景見南﹔又上光盛﹐無能見輪體﹐及至反光﹐午上體見。光微沒時﹐卻忽時暫明﹐亦如燈將盡而光忽暫明熾﹔自古以來﹐將亡之國﹐必生暴君虐主﹔其君必夭蕩其志﹐使窮極驕盈﹐而神照如來﹐故以反光深誡之也。」

日直

石氏曰「日直﹐色赤丈餘﹐正立日月之傍﹐名爲直。其分有自立者。」夏氏曰「日直﹐直者正直﹐在日上下左右﹐主直臣自立也﹔直在下﹐光色潤澤﹐有立侯王者。」夏氏曰「日有英直﹐君立臣﹔靑赤直臣自立。」夏氏《日暈圖》曰「日傍有一直﹐色黃白潤澤﹐有立候王。」《洛書》曰「有一傍直﹐一方欲自立侯王﹐有二傍直﹐二方欲自立﹔三傍直﹐三方欲自立﹔四傍直﹐四方皆欲自立侯王。」《孝經內記》曰「日傍有一直﹐蔽在一傍欲自立﹐從直所擊者勝。」《孝經內記》曰「日傍有兩直﹐其色潤澤﹐有侯王立。」夏氏《日暈圖》曰「日傍有二直﹔欲自立者﹐其色中赤外靑﹐不成。」髙宗《日傍气圖》曰「日有二重直在﹐左右謀欲自立。」《洛書》曰「日四直者﹐是謂四彊﹔色黃白潤澤﹐天子有喜﹐安足無兵﹐國金幸臣使王。色靑﹐天子有憂﹔赤﹐有兵﹔白﹐民多喪﹔黑﹐主死﹐國分。」

日交

王朔曰「日有交﹐交者﹐靑赤如暈狀﹐或如合背﹐或正直﹐交者﹐偏交者﹐兩气相交也。或相貫穿﹐或相背交﹐主內亂﹐軍中不知。」石氏曰「日交﹐人受淫勃之气。」京氏曰「偏交在日傍﹐從交在日﹐傍交所擊者勝。」甘氏曰「常以九月上景侯日﹐傍交赤云﹐其下有兵。」

日提

夏氏《日暈圖》曰「日傍有赤云﹐曲如車蓋映日﹐名曰扶提﹔不出其年﹐有自立者﹐以日宿占之。」《荊州占》曰「日傍有白雲﹐曲而向日﹐其一者居東方﹐其一者居西方﹐名曰提﹔不出其年﹐中有自立者。」《孝經內記》曰「日有赤云﹐如車輪﹐或二或四﹐按圖有二云﹐或背日或向日﹐當如車蓋﹐不應如車輪﹐字之誤也。其背向外提﹐外臣背其主﹔二提﹐期三十日至﹔四提﹐期六十日至。」《孝經內記》曰「日傍有赤云﹐如車輪﹐四曲向日﹐名曰兵提﹔不出其年﹐有自立者﹐以宿占之。」甘氏曰「日四傍有赤云﹐曲而向日﹐名曰四提。」《荊州占》﹕「提猶耳也﹐不出其年中﹐兵起王者死﹔一曰亡地﹐有自立者。」《孝經內記》﹕「日四提﹐不出二年﹐大有兵﹐大將出亡﹐五穀貴價一倍﹐三十日至﹐大雨不止。」京氏曰「四提﹐不出二年﹐有大兵﹐有大饑。」髙宗曰「日六提﹐國君當之宜防。」京氏曰「日六提﹐天子亡﹐布貴﹐天下亂﹐五十日至。」董仲舒曰「殷時﹐在云居日左右﹐曲布向日﹐名曰日提。」占曰「不出六年﹐天子不利﹐必有立者。髙宗感之修徳﹐昌祚數百年﹐可謂災消而福生也。」

日格

甘氏曰「有靑气﹐橫在日上下者﹐爲格也﹔格者﹐格鬥之象也。」

日履紐纓

《洛書》曰「日下有赤黑靑气﹐是謂履气﹐交日下將纓﹐或曰紐也﹐天子有喜﹐有臣反從外來者﹐所以然者﹔日﹐天子之象也﹐黑水之精也﹐赤臨是謂水火相薄﹐故言天子喜﹔水者陷﹐故言有臣從外來反。」

日承

夏氏曰「承者﹐气如半暈﹐在日下則名爲承。承者﹐臣承君也﹐爲君臣相承﹐有吉。」髙宗《日傍气圖》曰「日下有黃气﹐三重若抱﹐名曰承福﹔人主有吉喜﹐且得地。」

雜冠戴紐珥抱背玦直虹刺

《洪範傳》曰「日抱﹑珥重光﹐以見吉祥﹔君獲賀﹐福祿並降。」夏氏曰「日冠而珥﹐人主有喜﹐且有所立﹐期不出年中。」《洛書》曰「日平曉﹐冠有兩珥﹐色黃白潤澤﹐天子有喜﹐聽言立王﹔色靑﹐憂﹔白﹐喪﹔黑﹐死。所以然者﹐平曉至食時﹐爲王兩珥有所聽﹐黃白兩設爲有喜立。」王朔曰「日冠當有兩珥﹐甚吉。」魏氏曰「日冠右珥者﹐邦東有善人出﹐得位。」《孝經雌雄圖》曰「日冠左珥者﹐君爲婦母私相知。」《孝經內記》曰「日左珥冠者﹐君東宮私婦女之事。」石氏曰「日冠右珥者﹐邦南善人欲爲政位。」魏《洛書》曰「日兩珥﹐有直出珥中﹐中赤外靑﹐色皆黃白潤澤﹐天子有珠寶﹐喜立王侯。所以然者﹐日﹐天子之象﹐珠者﹐陰之榮也﹔直者﹐輔也﹔黃白潤澤﹐故言天子有喜寶﹐直有立侯﹐靑有憂﹐赤有兵﹐白有喪﹐黑者水也。」《孝經內記圖》曰「日出而珥戴﹐王子有徳令﹔一日有賀喜。」《孝經雌雄圖》曰「日四傍有四珥﹐珥外左右有二抱者﹐子孫昌。」司馬遷《天宮書》曰「日抱且戴喜。」《孝經援神契》曰「王者徳至於天﹐則日抱戴。」京氏曰「日抱一背爲破走﹔抱者﹐順气也﹔背者﹐逆气也﹔兩軍相當﹐順抱擊逆者勝﹐故言破走。」《洛書》曰「日抱有一珥﹐色皆白潤澤﹐中赤外靑﹐平晚至食時見﹐天子有喜﹔日中至日入﹐色蒼白潤澤﹐爲有人從外來者﹐在喜事者﹐不可信也。」髙宗曰「日抱兩珥﹐下有黃气如月﹐名曰遺徳。有﹐太子喜﹔無气﹐天子喜。」髙宗曰「日重抱在左右﹐人主有喜。」髙宗《日傍气圖》曰「日有重抱兩珥﹐人主有喜。」夏氏曰「日重抱﹐中有璚順抱擊者勝﹐軍中有欲反者。」又曰「重抱且背﹐順抱擊者勝﹐得地並有罷師。《洛書》曰「三抱重有兩珥正方﹐色皆黃白潤澤﹐天子有喜﹐是謂大和。抱者親和之象也﹔珥方者﹐兵之象也。」《春秋渾付》曰「人主修名無誠﹐言外方語內懷﹐負心驕蹇自恣﹐不謁忠稱孝﹐毀所增﹔日背﹐璚﹐靑赤不明。」《洛書》曰「日背而內﹐璚色中黑﹐故言水﹐主大臣反﹐故言天子有憂。外赤中黑﹐故言有水火相伐﹐反臣從中起﹐天子死。」京氏曰「日背﹑璚在日之南及其三方者﹐其國有反臣。」《易緯》曰「日背﹐璚重累﹐小人略地﹐大人爭時。」京氏曰「日月皆璚﹐其國有反者。」《洛罪級》曰「日背﹑璚﹐不言內乖惡。」《摘亡辟》曰「日背﹑璚並出﹐顚倒相貫屈﹐天子滅﹐下作禍。」《春秋緯》曰「桀之世﹐有後通族擅權﹐背﹑璚刺日﹐垂其耀光﹐有此﹐則亡引也。」《春秋感精符》﹕「君臣乖錯不和﹐則日背﹑璚。」髙宗《日傍气圖》曰「日傍有一直﹐赤气如鱗在上﹐近臣欲自立也。」髙宗《日傍气圖》曰「日有二背一直﹐大臣謀欲自立也。」甘氏曰「日四璚﹐是謂大役﹐軍眾在外有反者。」《孝經內記》曰「日有四背﹑璚﹐無軍在外﹐而見天下兵起﹔軍在外﹐天下兵盡罷。」《春秋感精符》曰「日四背﹑璚﹐臣射主。」《孝經內記》曰「日四背﹑璚﹐气如大車隨者四﹐人主不安﹐大國不出一年﹔大車貫二背﹐有反臣﹐三月大雨下。」《春秋緯》曰「日有四背﹑璚﹐其國內亂﹐有兵起﹐若有背叛。」魏氏曰「日傍有二直三抱﹐有自立者不成﹐順抱擊者勝﹐殺將。」魏氏曰「日纓左珥﹐後宮出位﹐喜。」《孝經雌雄圖》曰「日冠紐左珥者﹐君與舅母私相通。」《孝經雌雄圖》曰「日冠紐左右珥﹐天下有吉﹐喜﹐五逆皆除。」《日暈圖》曰「日冠纓左紈者﹐後宮有喜。」《日暈圖》曰「日冠纓右珥﹐後宮出位﹐有喜。」又曰「日暈冠纓左右紈﹐天下大喜。除刑。」《孝經雌雄圖》曰「日紐左珥者﹐爲兄弟私相知。」《孝經內記》曰「日冠紐者﹐君與靑衣私相愛﹐欲成立爲妻﹐已在宮也。」甘氏曰「日戴而珥﹐天子有賀喜。抱以爲和親﹐抱亦親多﹔抱珥見數國﹐家歡喜而和。」甘氏曰「日戴且珥﹐天子有子孫﹐昌期不出其年。」夏氏曰「日戴而珥﹐有令徳。」夏氏曰「日重抱﹐抱中外有璚而珥﹐順抱擊者勝﹐破軍軍中不和﹐不相信。」《孝經內記》曰「日傍有重抱﹐其一傍有抱﹐抱後有背戴﹐順抱者勝。」髙宗《日傍气圖》曰「日有一抱一直一珥﹐人主有喜且有所立。」呂氏曰「背﹑璚﹐四直交在中﹐臣欲爲邪﹐色靑中赤外﹐在芒刺則爲逆﹔其色赤中靑外﹐無芒刺爲謀﹔若數見﹐則國家凶。向日爲抱﹐背日爲背﹔背且抱﹐有欲爲者右勝逆﹐明勝枯﹐久勝疾﹔若有白虹﹐以攻戰從抱擊之者勝﹔芒外者﹐中人勝﹔芒內者﹐外人勝﹔皆以象類爲法。」《孝經雌雄圖》曰「日上有冠三重﹐日下有虹﹐下行正﹐直長丈﹐不出一年立﹔故貴人絕後者﹐其年小熟﹐小賤﹔歲有兵﹐一年中天下不安。」夏氏曰「日抱﹐且兩珥一虹貫抱中日﹐順虹擊者勝﹐殺將。」夏氏曰「日抱兩珥且璚﹐二虹貫抱中日﹐順虹擊者勝二將﹐有相去。」夏氏曰「日重抱﹐有三白虹貫抱中日﹐順虹擊者破軍將﹔二虹殺大將﹐一虹殺偏將。」魏氏曰「日重抱左右二紈﹐有白紅虹貫抱﹐順擊勝﹐得二將﹔有三虹得三將。髙宗《日傍气圖》曰「日一背一直﹐有赤气如捲﹐近臣欲自立﹐二背一直﹐大臣欲自立。」《孝經雌雄圖》曰「日刺﹐冠重累並出邊見者﹐是臣弒君﹐子弒父子變也﹐不可不審察也。見於東方﹐父子自爲之﹔見於南方﹐君臣爲之﹔見於西方﹐親戚﹑將卒爲之。變爲君者﹐多赤﹔變在臣者﹐多靑﹔變在邊夷者﹐多黑﹔自天生大賊﹐五色錯亂。」

開元占經卷八

日占四

日暈

石氏曰「日傍有气﹐圓而周匝﹐內赤外靑﹐名爲景。」夏氏曰「日暈者﹐運也﹐」如淳暈﹐日運也。暈者﹐屯也。暈者﹐圍也。一說暈者﹐軍營衛生也﹐營衛君也。」蔡伯喈曰「气見於日傍四周爲暈。」《方言》曰「日暈爲躔﹐躔歷行也。」《爾雅》曰「弇日爲蔽云﹐郭璞曰﹕『卽暈气五色﹐覆日者也。』」《釋名》曰「暈﹐捲也﹐气在外捲結也。」《春秋感精符》曰「一失陽事﹐則日暈。」石氏曰「日暈者﹐軍營之象﹔周環匝日﹐無厚薄﹐敵與軍勢齊等﹔若無軍在外﹐天子失禦﹐民多反叛。」班固《天文志》曰「兩軍相當﹐日暈﹔等力均也。」甘氏曰「日月皆暈﹐共戰不合﹐若兵罷。」《洛書》曰「日出而暈﹐必有取主﹐不乃有師破。」石氏曰「日以庚子暈﹐有赦令。」《河圖帝覽嬉》曰「正月日暈﹐兵春起﹐不勝。」《河圖帝覽嬉》曰「日以正月﹐若五月中有九暈以上﹐道上有熱﹐死將﹔一曰﹐多死人。」《荊州占》曰「日有朝夕之暈﹐是謂失地﹐主人必敗。」《荊州占》曰「日三暈﹐軍分爲三。」夏氏曰﹕《日暈圖》云﹕『日暈潤黃濁黑﹐搖爲風雨﹐且惡﹐不動搖﹐有憂病﹔不則有暴惡令。』」《太公陰祕》曰「日暈﹐明分中赤外靑﹐外人勝﹔中靑外赤﹐中人勝﹔中黃外靑黑﹐中人勝﹔外黃中靑黑﹐外人勝﹐外白內靑﹐外人勝﹔內白外靑﹐中人勝﹔中黃外靑﹐外人勝﹔中靑外黃﹐內人勝。」《太公陰祕》曰「日暈﹐黃白不鬥﹐兵未解﹔靑黑和解﹐分地﹔色黃﹐土功動﹐民不安﹔色黑﹐有水﹐陰國盛﹔色白﹐有喪﹔色靑﹐爲疾病﹔色赤﹐大旱﹐流血千里。」京氏曰「日暈﹐有兵在外者﹐主人不勝﹐宜客。」《太公兵法》曰「日暈始﹐起前滅後﹐匝而後成者﹐後面勝。」《太公兵法》曰「日暈周匝﹐東北偏厚﹐厚爲福﹐東軍在東北戰﹐西南戰敗。」《孝經內記》曰「日暈而明﹐天下有兵﹐兵罷無兵﹐兵起不戰。」《洛書摘亡辟》曰「日暈明﹐人主有陰伏之謀。」京氏曰「日暈﹐若井垣﹐若車輪﹐二國皆兵亡。」石氏曰「日有靑暈﹐不出旬﹐有大風﹐糴貴十倍﹐人民多疾病凶。」《河圖帝覽嬉》曰「日暈﹐中赤外靑﹐羣臣親﹔外赤中靑﹐羣臣內其身﹐外其心。」石氏曰「日有黑暈﹐災在用事臣。」髙宗《日傍气圖》曰「日暈蒼黑﹐女主有憂。」京氏曰「日有黃暈一重﹐人主有喜。」《洛書》曰「日有靑圍之﹐謂之靑暈﹐不出二旬﹐大寒。糴大貴﹐外長三錢﹔一歲五見﹐糴五倍﹔六見﹐糴六倍不止﹔不出一年﹐民相食﹐多疾﹔疫在所見之國。」《禮斗威儀》曰「君乘水而王﹐其政癉平﹐則日黃中而靑暈。」《洛書》曰「日有黑圍之候﹐不出六十日﹐有大水傷五穀﹐敗人室宅﹐所見之國﹐糴貴十倍﹐三旬止。一歲十見此者﹐四海有役﹐窮民不得守其鄕﹐死不收藏。」《禮斗威儀》曰「君乘水而王﹐其政癉平﹐則日黃中而黑暈。」《孝經內記》曰「日有白圍之候﹐一本日白暈﹐不出九十日﹐有大暴兵﹐粟大貴三倍﹐歲多暴風﹐春雪霜﹐民多病亡﹐野犬多狂﹐所見之國尢多﹐其君不安。」《禮斗威儀》曰「君承金而王﹐其政象平﹐則日黃中而白暈。」﹝宋均曰﹕象者取象於鏡見儀表端正。﹞《洛書》曰「日有赤國之候﹐不出終食﹐必有大雨﹐雷霹靂殺乎爲人民者﹔天下不同﹐獨以所見爲然﹔必有大暑﹐道無行人。圍候者﹐日與辰星俱失度﹐不出旬日﹐圍候數如此者﹐不便貴人。一歲數有圍候﹐歲十餘﹐王者不安﹐大臣坐事。不出二年中﹐天子亡﹐細布貴﹐後一年蠶不爲縑﹐絮四倍﹐萬民大寒﹐見此之戒。」《禮斗威儀》曰「君秉火而王﹐其政煩平﹐則日黃中而赤暈。」《孝經內記》曰「日有黃圍之侯﹐風雨農田治﹐一歲數見﹐且大安﹐所見之國吉﹐不出三年。」《孝經內記》曰「日暈﹐亡日﹐無雨﹐大風﹐起兵﹔若土功﹐各當其星占。」﹝凡日月傍有異气﹐抱﹐珥﹐彊﹑帶﹑虹﹑譑﹑背﹑璚﹑纓﹑紐﹑格﹑履之屬﹐三日內有大風﹐二日內有大雨﹐災解不占。﹞甘氏曰「日暈﹐七日無風雨﹐兵大作﹐不可起﹐眾大敗﹐不乃月蝕。」

日方暈連環暈

髙宗《日傍气圖》曰「日方暈﹐而上下聚二背﹐將敗﹐民散。」又曰「日暈方﹐如井幹﹐天下不知。」《荊州占》曰「日暈﹐連如環﹐爲兩軍兵起﹐君爭地。」髙宗《日傍气圖》曰「日暈﹐環而聚﹐君死。」四邊亞出也。

日暈而珥

京氏曰「日暈而珥﹐宮中多事﹐後宮分爭﹐七日不雨﹐番察中。」甘氏曰「日暈而珥﹐主有謀﹔軍在外﹐外軍有侮。」《荊州占》曰「日暈而珥﹐天下有立侯王。」《荊州占》曰「日暈而珥於暈上﹐將軍易。」甘氏曰「日暈而珥如井幹者﹐國亡以亂﹐有大兵反。」又曰「日暈而珥合在軍中﹔一珥一國﹔二珥二國﹔三珥三國﹔同攻是國也。」甘氏曰「日暈而珥聚在傍﹐貴人有罷者。」《太公兵法》曰「日暈而珥﹐主有謀﹔十日不雨﹐兵起。」石氏曰「日暈而珥合﹐國有謀反。」《日暈圖》曰「日暈左珥者﹐王候有喜﹔人君有私﹐事在後宮。」《洛書》曰「兩敵相當﹐日暈兩珥﹐平等俱起而色同﹐軍無相柰何﹐色厚潤者賀喜。」又曰「日暈兩珥﹐君有喜﹔一曰眾在外﹐有大事。」石氏曰「春暈有四珥﹐人主更令。」日暈而負夏氏曰「日負﹐負者靑赤﹐如半暈狀﹐以著暈上﹐則爲負。負者﹐位也﹔得地爲喜。」京氏曰「日暈﹐重有四負﹐殃大國亂﹔若三日大雨﹐不占。」《孝經內記圖》曰「日暈﹐負且戴﹐國有喜。戰從戴所擊者﹐勝﹔得地。」

日暈而冠戴珥抱背璚直提虹蜺雲气

《孝經內記》曰「日暈且冠戴﹐又有反照於日上﹔有戴赤靑﹐長四五尺﹐左右上下有气﹐各一丈許﹐不出九十日﹐有立侯王﹐不出百日﹐有大赦﹔糴貴十倍﹐大豆尢甚。」石氏曰「日暈﹐且冠且戴﹐天下有立侯王﹔若自立者﹐分必益土。」石氏曰「日暈且冠﹐王者有拜謁﹔若立諸侯﹐徳令四方﹐天下大赦。」《孝經內記圖》曰「日暈﹐有克﹐兩珥﹔有纓貫珥中﹐下交日下﹔天下有名之臣死﹐不出三十日有赦。」《太公兵法》曰「日暈﹐冠﹐三珥﹔天子有喜﹐或爲大赦﹐功拜大將軍。」髙宗曰「日暈﹑冠﹑珥﹑紐﹐人主有喜慶﹐且有所立﹐不出年中。京氏曰「日暈﹐戴﹑抱﹑珥﹐其色皆赤內靑外﹐淸明卽國家有吉﹑賀﹑喜。」《洛書》曰「日暈且戴﹐而暈兩有气皆如珥形﹐中赤外靑﹐是謂琪璧﹔一名霧成﹐色皆黃白潤澤﹐有獻璧玉寶瑤器者﹐天子有喜。所以然者﹐日﹐天子象也。璧玉者﹐陰之榮也。黃白潤澤﹐故言天子有喜。」夏氏曰「日暈而珥﹐外有一抱﹔所圍城者﹐在外﹐外人勝。」《孝經內記》曰「日暈﹐暈中有珥一抱﹐所謂圍城者在中﹐中人勝。」髙宗《日傍气圖》曰「日暈﹑珥﹑兩抱﹐天子且在慶﹐一抱喜。至气黃白赤﹐皆吉也。」《荊州占》曰「日暈而珥﹐背左右﹐如大車輪﹐兵起﹐其國亡城﹐兵滿野﹐而城復歸。」京氏曰「日暈有四珥﹐各四背﹑璚﹐期六十日﹐君臣有異謀者﹔有急事閉關﹐不行使﹐天下更命﹔三日雨﹐不占。四背﹐白气幹之﹐其端靑赤﹐是妃與臣下共弒其君。」夏氏曰「有軍日暈﹐有一抱﹐抱爲順﹐貫暈中﹔在日西﹐西軍大勝﹐東軍大敗﹐中赤外靑。若在日東﹐東軍大勝﹐西軍大敗﹐南北亦然。」石氏曰「日暈有抱﹐抱爲順﹐在日月之傍﹐王者有喜﹐子孫吉昌﹐政令行。」《洛書》曰「凡占兩軍相當﹐必謹審日月之暈气﹐知其所起﹑止﹑遠﹑近﹐應與不應﹐遲﹑疾﹑大﹑小﹑厚﹑薄﹑長﹑短﹑抱﹑背爲多少﹐有﹑無﹑實﹑虛﹑久﹑亟﹑密﹑疏﹑澤﹑枯﹑相應﹐日等無相﹐柰何﹖故曰﹕近勝遠﹐疾勝遲﹐大勝小﹐厚勝薄﹐長勝短﹐抱勝背﹐多勝少﹐有勝無﹐實勝虛﹐久勝亟﹐密勝疏﹐澤勝枯﹐重抱大勝無抱也。抱爲和親﹐抱多親者益多﹔背爲不和﹐分離相去﹐背於中者離於中﹐背於外者離於外也。凡分離相去之相﹐親疏赤中外靑﹐以和相去﹕靑中外赤﹐以惡相去。」《太公兵法》曰「日暈抱﹑珥﹐喜气﹔日暈黃者﹐主人有喜。」《太公陰祕》曰「日一暈﹑一抱﹑一背爲不和信者﹐更逆不信者﹐順。」夏氏曰「《日暈圖》云﹕『暈有重抱﹐後有偕戰﹐順抱者勝﹐得地。』」髙宗曰「日暈兩抱﹐天子有喜﹐天下和平﹐色赤黃白皆吉﹐有和親。」髙宗《日傍气圖》曰「日暈四抱﹐天子有喜﹐將相治﹐端皆向主者﹐來和親。」甘氏曰「日暈抱﹑珥﹐上將軍易。」京氏曰「日暈﹐背气有暈中﹐此爲不和﹐分離相去﹐其色靑外中赤﹐忠臣受命﹐主有所之兩軍相當﹔中人軍欲降叛於外也。」董仲舒曰「日暈兩背﹐君臣俱危﹐主失凶。」《太公陰祕》曰「日暈有背﹐大臣有叛者﹔或曰﹕左右欲有走。」石氏曰「日暈而背﹐兵起﹐其分失城。」石氏曰「日暈有背﹐背爲逆﹐有降叛﹐有反城。在日東﹐東有叛﹔在日西﹐西有叛﹔南北亦如之。」髙宗《日傍气圖》曰「日暈一背﹐臣弒主。」﹝按《中興書》曰「隆安元年十二月壬辰﹐日暈有背﹑璚﹐是後帝不親萬幾會稽世子元顯專﹑行威﹐罰義﹐熙六年五月丙子﹐日暈有背﹑璚﹐是時盧循逼京都﹐戰於郊也。﹞石氏曰「有軍日暈﹐有一背﹐背爲逆﹐在日西﹐東軍大勝﹐西軍大敗。若在日東﹐西軍大戰﹐東軍敗。南北亦然。」《孝經內記圖》曰「日暈﹐上下有兩背﹐無兵兵起﹐有兵兵入。」魏氏曰「日暈﹐四背在暈內﹐名曰不和﹐有內亂﹐離於中。」夏氏《日暈圖》曰「日暈﹐暈中有兩背﹐兩璚﹐又半暈臨日﹐反臣起﹐中不成。」《孝經內記圖》曰「日暈﹐外四背﹐璚﹐所謂離於外者﹐外臣有離去者。」《孝經內記》曰「日暈﹐中有四背﹐璚﹐其背端盡出暈者﹐反役內起。」京氏曰「日暈而背四﹐如大車者﹐四提沒其國﹐眾在外﹐有反臣。」髙宗《日傍气圖》曰「日暈一背﹐麗陣貫之﹐大臣欲犯其主。」《孝經內記圖》曰「日暈有﹦﹐裂地立王。」石氏曰「日暈﹐中有璚气﹐璚爲不順﹐與背同﹔人臣不忠而外其心﹐君臣乖離﹐其國兵起﹐若有逃臣。」京氏曰「日暈﹐直气貫暈中﹐白其色﹐將失﹔順其气攻﹐破軍。」髙宗曰「日暈淸明﹐一傍直﹐有立侯王。其色靑外﹐赤內﹐潤澤者﹐上所立也。」

石氏曰「日暈有直﹐气在兩傍﹐其國有自立者﹐若立諸候﹐一曰﹕王者封賞左右。」《魏氏圖》曰「日暈有二直﹐欲自立者﹐明者立﹔若黑﹐不明者死。」《魏氏圖》曰「日暈﹐有一直一背﹐欲自立﹔二直﹑二背﹐欲自立﹔有三直﹑三背﹐欲自立﹔有四直﹑四背﹐皆欲自立也。赤中靑外﹐不成。」夏氏曰「日暈﹐有直﹑珥﹐爲破軍﹐貫日中﹐爲殺將。」髙宗《日傍气圖》曰「日暈﹐兩直一背﹐有反臣。」石氏曰「日暈四提﹐必有大將出亡者。」京氏曰「日暈而且冠三重﹐日下有虹﹐行正﹐長數丈﹐不出其年﹐有反者﹔貴人絕﹐後有兵饑。﹝按司馬彪《續漢書》曰﹕光武建武七年四月丙寅日﹐而日有暈﹐虹貫暈﹐在皆八度﹐畢邊兵﹐秋隗囂反﹐侵安定。﹞《荊州占》曰「日暈而珥﹐赤虹貫直其國分者﹐受其害。」石氏曰「日暈有抱﹑背﹑珥﹑直﹐而有虹貫之者﹐順虹擊之﹐大勝﹐得地。」玄冥曰「日月暈﹑背﹐彗孛虹蜺在箕﹐兵起後宮。玄冥曰「日月暈﹐虹蜺彗孛在尾﹐兵起於宮﹐將交走﹐期百八十日。」石氏曰「日月無精光﹐靑赤暈﹐蜺﹑背﹑璚在心度中﹐是謂大湯﹐兵喪並起﹐王者以赦降外。」京氏曰「凡日出虹暈﹐主分地﹔日入虹暈﹐諸侯分地﹔黑者﹐以兵分地﹔白者﹐以喪分地也。」《荊州占》曰「日暈而白虹姦﹐而屬域之東﹐東斥地﹔域之南﹐南斥地﹔域之西﹐西斥地﹔域之北﹐北斥地﹔西方皆紆﹐自四方斥地﹔是謂人主驕溢﹐期不出五年。」夏氏曰「日暈﹐二白虹貫暈﹐有客戰勝。」《孝經內記》曰「日暈﹐有虹貫暈中﹐順虹擊者勝﹐殺將。」甘氏曰「日暈而珥﹐有云穿之者﹐天下名士死。」髙宗《日傍气圖》曰「日暈兩珥﹐而下有黃雲﹐人主有喜﹐期百二十日﹐遠年中。」甘氏曰「日暈而兩珥在外﹐有聚雲在中與外﹐不出三日﹐城圍﹐出戰。」《春秋感精符》曰「日一暈兩珥﹐有立云貫日﹐出國多妖孽。」《洛書摘亡辟》曰「日暈而兩珥﹐立云貫之﹐國有大疾。」《春秋緯》曰「日暈有兩珥﹐黃雲貫之﹐不出三月﹐貴人有死者。」《黃帝兵法》曰「日月暈﹐仰視之﹐須臾忽有雲气從傍入者﹐急隨云以攻之﹐大勝。」《太公陰祕》曰「日暈﹐有五色云﹐如杵貫日﹐從外入﹐外人歸勝﹐從內出﹐內人勝。欲知姓字﹐白者商﹐赤者徵﹐靑者角﹐黑者羽﹐黃者宮。」《太公陰祕》曰「日暈﹐有眾云在左右﹐色黃白﹐吉﹔靑白﹐兵行﹔黑白﹐內亂﹔靑赤﹐和解﹔靑黑﹐流血﹔俱明者﹐未解兵不歸﹐明者勝。」甘氏曰「日暈﹐有聚雲不去者﹐兵起。」甘氏曰「日暈﹐有聚雲外入﹐不出三日﹐國城圍。」夏氏曰「日暈﹐有雲气從暈外入者﹐兵得入﹔雲气從中出者﹐兵從中出。」《孝經內記》曰「日暈﹐有靑雲三﹐從外貫暈﹔戰﹔客勝。」夏氏曰「貫日以日宿占之。」夏氏曰「日暈﹐有靑气從中四出﹐有圍城﹐城中勝。有直交三﹐有欲自立﹐不成。」夏氏《日暈圖》曰「日暈﹐有靑雲從外四貫暈﹐有圍城﹐外勝中。」髙宗《日傍气圖》曰「日暈﹐下有靑雲如死虹﹐屬暈﹔大將死亡。」《五音候》曰「日暈合﹐气如人﹐在暈中偕日者﹐臣叛﹐不脫﹔日暈不合﹐叛者得脫。」《孝經內記圖》曰「日有白气﹐從外向內刺﹐外人勝﹔圍城城拔。」《孝經內記圖》曰「日暈﹐有白气從內向外刺﹐中人勝﹔圍城﹐城不拔。」石氏曰「日暈﹐有白雲如車蓋臨上﹐城降昨地。」髙宗曰「日暈﹐有赤气如戟臨之﹐其國兵起。」髙宗《日傍气圖》曰「日暈﹐傍有赤气﹐如節職旗狀在外﹐名曰螢尢之旗﹐兵從內起。」《孝經內記圖》曰「日暈﹐赤气貫中屬白﹐臣賊主﹔赤甚者﹐爲用兵﹔不甚者﹐爲用藥﹔陰者不發﹐人莫知之。」髙宗《日傍气圖》曰「日暈﹐有黃气承之﹐得地﹐不出年中。」夏氏《日暈圖》曰「日暈﹐有虹貫暈﹐不中日﹐戰從貫所擊之﹐勝﹔得小將。」夏氏《日暈圖》曰「日暈﹐有白虹貫﹐從虹所擊﹐戰勝﹐破軍殺將。」《魏氏圖》曰「日暈﹐有白虹七貫暈﹔以圍城﹐主人勝﹐城不拔。」《孝經內記》曰「日暈﹐有气如牛﹐入居暈﹔不出三日﹐寇入城。」京氏曰「日暈不合﹐有云如牛﹐在暈外來﹐入暈中﹔臣不服。」京氏曰「日暈﹐有气如毛羽﹐臨日不去﹐國有大兵憂。」髙宗曰「日暈﹐有四銳气﹐如峯四出﹔國君亡。」髙宗曰「日暈﹐有錦文气﹐潤色從外入者﹐有文書喜至﹔從中出者﹐王使出﹐喜事也﹔枯漧不明者﹐舉事憂。」王朔曰「日暈﹐有錦文之气在暈中﹐君欲遣使﹐文書大行﹔在錦文之气在暈外﹐外文書來。」

《五音候》曰「日暈﹐气如入﹐在暈中向日﹐中人受令﹔在暈外向日﹐外人受令﹔一曰使臣還﹐得其正色﹐有喜﹔不得﹐王气有憂。」《五音候》曰「日暈﹐气如臥人﹐在暈上﹐其下破敗。」《五音候》曰「臥人之气在暈中﹐君有憂﹐臣暴死。」又曰「日暈﹐臥人气在暈外﹐臣有憂﹐憂主死。」

日重暈

魏氏曰「日重暈﹐中赤外靑﹐有臣謀﹐邪不成。」夏氏曰「日重暈﹐攻城圍邑不拔﹔重暈﹐天下有立侯王﹐不乃拔城。」京氏曰「日重暈﹐有徳之君得天下。」石氏曰「日暈﹐再重﹐其分戰有功。」《河圖帝覽嬉》曰「日暈二重﹐其外靑﹑中濁﹐不散。」《孝經內記》曰「日有靑暈二重者﹐其災在春內﹐女親用事﹐甲乙暈者所見之國﹐雕殺艸木五穀﹐不出六十日中﹐有兵起。所見之處者用事弱亂﹐故日暈靑﹐三年乃止。」石氏曰「日有靑暈﹐再重﹐主後親戚在內爲亂﹐王者有憂。」﹝案洪範《五行傳》曰﹕周幽之敗也﹐日暈再重﹐中暈赤﹐外暈靑﹐一黑盡上下通在日中﹐是歲有幽王之敗。﹞《孝經內記》曰「日有黑暈二重﹐其災在冬月。」

開元占經卷九

日占五

候日蝕

京房《日蝕占》曰「日之將蝕也﹐五龍先見於日傍﹕靑龍見於日左﹐以春蝕﹔赤龍見於日上﹐以夏蝕﹔黃龍見於日中央﹐以六月蝕﹔白龍見於日右﹐以秋蝕﹔黑龍見於日下﹐以冬蝕。欲候此龍見日蝕﹐法當以五寅日候之﹕春以甲寅﹐夏以丙寅﹐六月下旬以戊寅﹐秋以庚寅﹐冬以壬寅﹕此所謂五寅也。置盆水庭中﹐平旦至暮視之﹐則龍見。欲如何月﹖孟月以孟﹐仲月以仲﹐季月以季。欲如何日蝕﹖龍以上旬見﹐日以朔蝕﹕龍以下旬見﹐日以晦蝕﹕龍以日出﹐見以日出蝕﹕龍以日中見﹐以日中蝕﹕龍以晡時見﹐日經晡時蝕﹕龍以日入見﹐日以日入蝕。」《春秋合誠圖》曰「日之將蝕﹐陽微陰漸﹐其城君蔽﹐臣恣﹐下壅塞﹐九引先出﹐日乃毀息。﹝陽﹐日也﹐君也﹐陰﹐月也﹐淅猶入也。君微弱﹐故陰气入日﹐是主問蔽﹐臣下壅塞﹑君恩化使不施行也﹐九引先出﹐卒蝕日也。日將蝕破滅﹐必先气引出見祥也。﹞常經以效類﹐垂萌法至尊﹑陽精魄。」﹝常經﹑垂萌﹐上十二月所祭者也。故冬至﹐夏至﹐入陽气﹐陰注布貞以精明魄﹐權成其尊也。﹞《春秋感精符》曰「日將蝕﹐必先靑黃不卒﹐至漸消也。日光沈掩﹑皆月所掩毀傷﹕雌爲政﹐伐其雄。」京氏曰「日失魄者﹐將蝕﹕月失魄者﹐水﹕所謂失者﹐日光精移處若有兩日也。」《尙書璇璣鈐》曰「北斗第一星﹐率色數赤不明﹐七日內日蝕。」《春秋感精符》曰「日紫色出﹐二十日以上則蝕旣﹐禍必合。」石氏曰「日月以二月﹑八月﹐出房南﹕過其度﹑其衝戶日月以晦蝕﹔出房北過其度﹑其衝﹐日月以朔蝕。」郗萌曰「辰星受制﹐不見輿鬼﹐乃日蝕。」郗萌曰「歲星﹑辰星﹐逆乘張左右角﹐皆爲日蝕﹐國有大變。」《荊州占》曰「諸日變皆旬望以上﹕旬十日﹑望十五日﹐其衝月﹐皆應當蝕。乃災成正月日色變﹐來七月日蝕是也。」韓楊曰「熒惑南去列星間﹐從四捨以上﹐期百二十日日蝕﹐」

候日夜蝕二

《易萌气樞》曰「日夜蝕者﹐火中無影﹐言日當夜蝕﹔建八尺竹﹐視其下無影﹐蝕不可見﹐故以表候之耳。日所以夜蝕者﹐人君諱其過﹔臣下彊﹐君不能制﹔見臣之惡﹐反以爲善﹔見臣邪僻﹐反以爲正直﹔故日夜蝕中陰過盛﹐陽道微﹐日夜蝕者﹐謀臣誅。」

日薄蝕三

《河圖帝覽嬉》曰「日月赤黃無光。命曰薄﹔破毀傷﹐命曰蝕。」孟康子曰「日月無光曰薄。」京房《易傳》曰「日月不交而蝕﹐曰薄。」韋昭曰「月气往迫之﹐爲薄。」京房《易傳》曰「蝕皆於晦朔﹔有不於晦朔者﹐名曰薄。此人君誅不以理﹐賊臣漸舉兵而起﹐𨿽非日月同宿﹐時陰气盛﹐猶掩薄日光也。」《釋名》曰「日月虧﹔日蝕稍侵﹐虧如虫食木也。」﹝按謝承《後漢書》曰「江夏黃琬七歲﹐祖瓊爲魏郡太守﹐梁太后詔問其日蝕之狀未能對。琬跪而曰﹕何不言日蝕之餘﹐如月之初。」﹞《谷梁傳》曰「日有蝕之﹐吐者外壤﹐蝕者內壤﹐闕然不見﹐其壤有食之者也。」《毛詩》曰「彼月而食﹐則惟其常此日而食﹐於何不臧。」《春秋考異郵》曰「麟龍鬥﹐則日月蝕。」﹝按﹕《淮南鴻烈》曰「麒麟斗日月蝕也。」﹞《五經通義》曰「日蝕者﹐月往蔽之﹔君臣反不以道﹐故蝕。」《春秋漢含孽》曰「臣子謀﹐日乃蝕。」﹝案檀道鸞《晉陽秋》曰「孝武太元元年﹐十月辛亥﹐日有蝕之。時有張五虎﹑路六根等謀反﹐諸葛偘誘斬之﹐滅其凶黨。﹞《春秋運斗樞》曰「人主自恣不循古﹐逆天暴物﹐禍起則日蝕。」《禮斗威儀》曰「君喜怒無常﹐輕殺不辜﹐戮無罪﹐慢天地﹐忽鬼神﹐則日蝕。」《淮南子》曰「君失其行﹐日薄蝕無光。」京房《易說》曰「下侵上﹐則日蝕。」《河圖帝覽嬉》曰「日蝕所宿﹐國主疾﹐貴人死﹔用兵者從蝕之面攻城取地。」《河圖》曰「日三蝕﹐三雄謀﹔日四蝕﹐四夷謀。」《春秋感精符》曰「再失陽事﹐則日蝕﹐謫見。」《春秋感精符》曰「日蝕有三法﹔一曰妃黨恣﹐邪臣在側﹐日黃無澤﹐則日以晦蝕﹐其發必於眩惑。二曰偏任權並﹐大臣擅法﹐則日靑黑﹐以二日蝕﹐其發必於酷毒。三曰宗黨犯命﹐威權害國﹐則日赤郁怏無光色﹐則日以朔蝕﹐其發必行嫌隙。」班固《天文志》曰「古人有言曰﹕天下太平﹐五星循度﹐無有逆行者﹔日不蝕塑﹐月不蝕望。」洪範《傳》曰「日蝕必以朔﹐非朔爲薄蝕。陰盛侵陽﹐其君凶﹐不出三年﹔日蝕皆蝕合朔﹐不理﹐臣下將起﹐則日蝕不以朔晦。」《春秋感精符》曰「日之蝕﹐國絕也。」《春秋緯》曰「君不聰聽﹐無知徳威﹐今不嚴舒﹐懦爲臣下所侵﹐則日光靑赤﹐其後久旱﹐地動搖宮﹐陰气盛﹐下臣太恣橫﹐陽精挑奪﹐日行失度﹐不得﹐則日月薄於晦﹐陽爲臣所悅﹐故以晦日蝕之﹐失後也。」﹝案洪範《天文日月度占》曰「春秋魯昭公二十四年夏五月乙未朔﹐日月有蝕之﹐周之五日建辰﹐今之三月也。魯趙分也﹐魯太師梓曰﹕將水叔孫昭子曰﹕旱也﹐夫日過春分而陽猶不勝陰﹐能無旱乎﹔是秋魯大旱。凡二至﹑二分日有蝕之﹐不爲水災﹐大旱而已也。﹞《易萌气樞》曰「昭明蔽塞﹐政在臣下﹐親戚幹朝﹐君不覺悟﹐卽雜气失以星奔﹐日蝕爲咎。」﹝案《洪範五行傳》曰「漢成帝建始三年冬十二月戊申朔日有食之﹐其夜未央殿地震﹐日在須女九度﹐占在皇后貴妾。其後皇后廢趙飛燕﹐姊妹亂官﹐皇子死﹐王氏專權。﹞《易通卦驗》曰「日蝕則害命﹐王道傾側﹔故日蝕則正人主之過。《詩推度災》曰「日蝕君傷。」﹝按檀道鸞《晉陽秋》曰﹕孝武大元二十年三月庚辰日有食之﹐二十一年九月庚申帝崩。﹞《詩含神霧》曰「日之蝕﹐帝消。」﹝案袁宏《漢紀》曰「安帝永初五年正月庚辰朔﹐日有蝕之﹐本志爲正旦﹐王者聽朝之日也﹐鄧太后攝政﹐天子守虛位﹐不得行其號令﹐蓋陽不克之象也。《晉中興書》曰「成帝咸和六年三月壬戌朔﹐日有食之﹐是時顯宗已長﹐幸司徒第﹐猶出入見王導夫人曹氏如子弟之禮。以人君而敬人臣之妻有虧君徳。九年十月乙未朔﹐日有食之﹐是時顯宗冠﹐當親萬幾﹐而委政大臣﹐君道有虧也。」﹞《春秋潛潭巴》曰「凡日蝕之敗﹐或地嘔血﹐或天雨蝗鳥旁﹐蜚龍羣斗﹐長人入宮﹐虎哭雉巢﹐列宿火﹐皆禍敗顯然之徵也。」《春秋潛潭巴》曰「日蝕之後﹐必有亡國弒君﹐奔走乖離﹐相誅專政﹐擁主滅﹐兵車天下﹐昏亂﹐邦多郵。」﹝按洪範《天文志日月變占》曰﹕春秋魯昭公十五年夏﹐六月丁巳朔﹐日有食之。晉魯分也﹐後二年晉昭公九年﹐六卿專晉﹐三家擅魯﹐魯昭公奔之應也。洪範《五行傳》曰「漢髙帝三年冬十一月癸卯晦﹐日有食之。吳齊分也﹐後二年齊韓信徙封楚王﹐三年廢爲侯而誅之應也。《晉中興書》曰「太和三年三月丁巳﹐日有食之﹐五年七月癸酉日有食之﹐皆海西被廢之應也。《宋書天文志》曰「晉元帝太興元年四月丁丑朔﹐日有食之。明帝大寧三年十一月癸巳朔﹐日有蝕之﹐在斗。斗吳分也﹐其後蘇峻作逆。安帝元興二年四月癸巳朔﹐日有食之。其冬桓玄篡位。﹞《春秋合誠圖》曰「日蝕之﹐主見賊。」《春秋保乾圖》曰「日蝕﹐主行蔽明﹐壅塞﹔攺身修政﹐乃黜不法。又曰﹕日蝕治亂。」《春秋公羊傳》曰「日蝕﹐皆臣弒君﹐子弒父﹐夷狄侵中國之異。」﹝按洪範《天文志日月變占》曰﹕『春秋魯莊公十八年春三月﹐日有食之﹐衛齊分也﹐後狄人減衛﹐齊桓公救而封之應也。二十六年冬十二月癸亥朔﹐日有食之﹐燕分也。其後山戎侵燕﹐齊桓救燕北至孤竹﹐平山戎之應也。三十年九月癸亥朔﹐日有食之﹐楚之分也﹔其後楚世子商臣殺其君父之應也。魯文公元年春二月癸亥朔﹐日有食之﹐齊分也﹔後十一年間狄三侵齊﹐十四年昭公卒﹐其弟公子商人殺其君凡子而自立﹐四年齊人殺之﹐大亂之應。十五年六月辛丑朔﹐日有食之﹐晉分也﹔此正陽純乾之月﹐陰气未起而能侵陽﹐其災最重﹔明年晉趙穿殺其君靈公﹐而周匡王崩之應也。魯襄公二十一年秋九月庚戌朔﹐日有食之﹐楚分也﹔後十二年楚公子圍殺其君兄而自立之應也。韋昭《漢紀》曰﹕『光武十七年二月日有食之﹐二十年五月朔﹐虜數犯上黨﹐銅閛右扶風。二十一年匈奴大入上谷郡之應是也。﹞《洛書》曰「日蝕復生者﹐日光復故也﹐後日蝕生地擊敵破之。」《荊州占》曰「日蝕之下﹐有破國大戰﹐將軍死﹐有賊兵。」﹝按洪範《天文日月變占》曰﹕『魯成公十六月丙寅朔﹐日有食之﹐晉分也﹔是月魯侯伐鄭﹐戰於鄢陵﹐楚師大敗﹐恭王傷目﹐將軍子反死之﹐昔侯時豫而驕﹐多殺大臣﹐明年晉大夫樂書中行偃遂殺厲公﹐大亂之應也。﹞《洛書》曰「日蝕不祥﹐善惡各爲其國。」﹝按《左氏傳》曰﹕昭公七年﹐夏四月甲辰朔﹐日有食之。晉侯問於士﹐文伯曰﹕誰將當日食﹖對曰﹕魯衛惡之﹐衛大魯小。公曰何故﹖對曰去衛地如魯地。杜注曰﹕衛地豕韋也﹐魯地降婁也﹐日食自於豕韋之末及降婁之始乃息﹐故禍在衛大﹐在魯小也。《傳》曰﹕於是有災﹐魯實受之其大咎﹐其衛君乎﹖魯將工卿注曰﹕八月衛候卒﹔十一月季孫宿卒。又洪範《天文日月變占》曰﹕『魯僖公五年秋九月戊申朔﹐日有食之﹐楚周之分也﹔其後楚莊王觀兵於周疆﹐有問鼎之應。』洪範《五行傳》曰「漢髙帝三年冬十月甲戌晦﹑日有食之﹐燕吳越分也﹐後二年燕王滅茶反﹐誅﹔復以盧綰爲燕王﹐亦反﹐誅。南越王趙佗自立稱帝之應也。﹞《洛書》﹕「日月蝕當用兵擊之﹐君安。日月蝕不可出軍﹔日蝕之歲﹐不可出軍﹔月蝕之月﹐不可出軍。」甘氏曰「無道之國﹐日月過之薄蝕。兵之所攻﹐國家亡﹔又以有喪。」甘氏曰「日﹐陽精之明耀﹐魄寶其气﹐布徳而至﹐生本在地﹐曰徳。徳者﹐生之類也﹐徳傷則亡﹐故日蝕必有國災﹐日蝕則失徳之國亡。日蝕﹐修徳。」甘氏曰「日薄﹐色赤黃﹐其月旱。」京房《妖占》曰「日蝕﹐無道之君當之。」京氏曰「外交之蝕﹐蝕旦不虧﹐虧而地猶明﹐是外謀也。」京氏曰「專政之蝕﹐日明缺至﹐陽𨿽侵﹐光猶明﹐是司馬舉兵欲起。」京氏曰「日蝕﹐諸侯相侵﹔白﹑靑﹑明﹐君弱。」京氏曰「日蝕﹐國有兵﹐大戰從西方來﹐勝。」京氏曰「日蝕﹐王爲君蝕﹐相爲臣蝕﹐囚爲罪人蝕﹐死爲夷狄蝕。休爲民﹐有兵﹔其兵從陰所來﹐日蝕後必通水﹐在陰所來﹔在於三年之內﹐又必有火燒屋。」﹝按韋昭《洞紀》曰﹕漢和帝永元二年二月日食﹐三年﹐左校尉耿夔等徵匈奴﹐戰破之。安帝元初三年日蝕﹔京師旱﹐武陵蠻夷燒官寺。桓帝永康元年日食﹐渤海水溢﹐殺人。十二月丁丑帝崩。孫盛《晉陽秋》曰﹕武帝太康七年正月甲寅朔﹐日有食之﹐乙卯又食﹔詔曰﹕邦之不滅﹐實在朕躬﹔公卿大臣﹐極言其失﹐太尉亮﹑司徒舒﹑司空馞上言曰﹕三朔之始﹐日有食之。蓋陽卽過﹐而墜冰未消﹔謹按經義曰﹕君道也﹔父道也﹔夫道也﹔君子道也﹔陽勝陰﹐陽气之常﹕今丞不消﹐陰气盛﹔陰盛者﹐臣擅主權也﹔孝道不修也﹔後宮過度﹐小人在位也。後八年正月戊申朔﹐日又食﹐太熙元年而武帝崩之應也。﹞劉向《洪範傳》曰「日之爲異﹐莫重於蝕﹔春秋日蝕則書之也。日蝕者﹐下淩上﹐臣侵君之象也。日蝕數者﹐其亂眾﹔稀者﹐亂亦稀。」《洪範傳》曰「人君失序﹐享國不明﹐臣下務亂﹐君陰蔽陽﹐則日月薄蝕﹐汶暗暗昧﹔若蝕從中起﹐背﹑﹦縱橫﹐則亂交爭﹐兵革並行。」《史記天官書》曰「諸侯作亂﹐日蝕盡時。」夏氏曰「日蝕出軍﹐軍折傷﹐後疾病。」《荊州占》曰「日蝕當其國﹐君王死。」﹝按韋昭《洞紀》曰﹕『周平王五十一年日食﹐三月平王崩。』洪範《天文志日月變占》曰﹕『髙帝九年六月乙未晦﹐日﹐日有食之﹐周秦分也﹐是時漢都長安﹐都東及洛陽爲畿內。明年四月髙帝崩。』韋昭《洞紀》曰﹕『漢文帝二年十一月晦﹐日食﹐帝引咎責躬﹐舉直言﹐省莕費﹐辟籍田﹐除誹謗妖言之罪。文帝後四年四月晦﹐日食﹐七年六月已亥帝崩。哀帝元年正月辛丑朔﹐日有食之﹐不盡如鉤﹐明年哀帝崩。』晉《中興書》曰﹕湣帝建興五年十一月先晦﹐二日丙子﹐日有食之﹐十二月湣帝崩於虜庭。咸康八月正月乙未朔﹐日有食之﹐京都大雨﹐郡國以聞﹐是謂三朝王者惡之﹐六月而顯宗崩。升平四年八月辛丑朔﹐日有食之﹐畿旣在角﹐爲天門﹐人主惡之﹐明年孝宗崩也。』﹞《洛書》曰「日蝕﹐從所蝕利擊敵也。」王朔曰「日蝕﹐兩敵相當﹐卽從蝕所擊之﹐大勝殺將。」

日蝕早晚所主四

甘氏曰「日出至早食時蝕爲齊﹔食時至籨中食爲楚﹔籨中至日中蝕爲周﹔日中至日籦蝕爲秦﹔日籦至日晡蝕爲魏﹔晡時至日夕蝕爲燕﹔日夕至日入蝕爲代﹔皆爲不出三年﹐當之者國有喪。」甘氏曰「日始出而蝕﹐是謂無明﹐齊越受兵﹔一曰亡地。」京氏曰「日始出而蝕﹐是謂棄光﹐齊楚亡。」甘氏曰「日中而蝕﹐荊魏受兵﹔一曰亡地﹐海內兵大起。」《太公兵法》曰「日中蝕﹐海內兵大起﹐王公憂。」石氏曰「日晡蝕﹐兵將罷兵不起。」甘氏曰「日將入而蝕﹐大人出兵﹐趙燕當之﹔近期三月﹐遠期三年。」《魏氏圖》曰「日入出蝕﹐是謂勝明﹐大人出兵起當之。」

日蝕從上起五

《春秋感精符》曰「日以上蝕者﹐子爲害。」甘氏曰「幾日蝕﹐則有兵﹔日蝕從上﹐失於道﹐君當之。」京氏曰「日蝕上者﹐君爲其僞﹐佞人而安用之﹐故尊卑失禮﹐責於尊者﹔故天見亡君之象。」京房《易傳》曰「凡日蝕從上﹐失臣。」郗萌曰「日蝕上﹐皆爲責在君﹔其色靑﹐則弱於任善﹐生怨患﹔赤則君無禮﹐不好學﹔黃則君欺其下﹐掩臣美﹔白則弱於誅惡﹐生仇讎﹔黑則簡宗廟﹑鬼神。」

日蝕從中起六

甘氏曰「日蝕從中央起﹐內亂﹐兵大起﹐更立太子。」京氏曰「日蝕內者﹐君卽朝臨政﹐厲心爲治﹐不疑臣下﹔臣下以邪﹐亂君政﹐故天見亡臣之象﹔故臣當之。」京氏曰「日蝕從中﹐中靑赤外黃﹐國亡﹔又曰﹕中人爲亂。」郗萌曰「日蝕中﹐皆爲內有伏謀﹔靑則謀者止﹐赤則謀其事﹐黃則謀成者受誅﹐白則事覺﹐黑則逆謀成其事。」洪範曰「日蝕貫日中央﹐上下竟而黑﹐臣弒君﹐從中成之刑也。」《荊州占》曰「凡日蝕從中者﹐人君有娶於同姓。」《荊州占》曰「日蝕從中央始﹐國君遇賊。」《荊州占》曰「日蝕從中起﹐君受兵﹔一曰所宿國有兵﹔一曰臣謀君。」《荊州占》曰「日蝕中央空﹐主死﹐期三年﹔應以善事﹐則消災。」

日蝕從下起七

甘氏曰「日蝕從下者﹐王室女淫自恣﹐此臣下當有動﹐師眾行軍﹔又曰失於事﹐將當之。」《春秋感精符》曰「日蝕從下起﹐妻害急。」京氏曰「日蝕從下起﹐失民﹐人君疑﹔於賢者爲不肖﹐不用其政教﹐故天見亡民之象也。以人君尊﹔天將亡君﹐必先喪其民﹔蝕者﹐侵削之意也。」京氏曰「日蝕從下起﹐多死﹔一曰下人爲譖。」郗萌曰「日蝕下﹐皆爲責在民﹔靑則民相譖﹐後有疾疫虫災﹔赤則眾庶上﹐僭彊乘弱﹐後有旱災﹔黃則失民﹐飭宮室﹐爭土疆﹐後有土功﹐皆奪主光﹐減年算﹔白則民相賊害﹐後有小兵﹔黑則小民多怨﹐後有水災﹐期三年也。」

日蝕後左右起周蝕四傍八

京氏曰「日蝕﹐光淸無雲﹐三日乃蝕﹔蝕已天鳴﹐蝕左右﹔此臣與君爭美屍大功。日﹐君也﹔所以有功者﹐我也﹔心生慕意﹐起之蝕也。後九年﹐臣謀君﹐六年成。」京氏曰「日蝕左爲噬嗑﹐火燒民。」京氏曰「日蝕從傍起者﹐爲兵從其方起﹐黎庶爲亂。」郗萌曰「日蝕左﹐皆爲責在臣﹔靑則臣專恩﹐赤則臣無禮於君﹐黃則臣侵君上﹐白則臣專法﹐黑則欺君﹐失臣。」京氏曰「日蝕從右傍者﹐君親作惑﹐道虎狼之行。」京氏曰「日蝕右﹐皆爲賁﹔火燒諸侯﹐必有異災起。」郗萌曰「日蝕右﹐皆爲責在臣﹔靑則佐公作惡﹐赤則佐公作福﹐黃則放其君﹐白則佐公作刑﹐黑則臣作威。」《天鏡》曰「日蝕從右傍者﹐淫女暴爲主君﹔當暴治丘冢﹐傷害人民﹐百姓怨。」甘氏曰「日蝕從傍起﹐失於令﹐相當之。」《河圖》曰「日靑黑﹐以傍蝕之﹐臣之害。」﹝按洪範《日月變占》曰「漢武元狩元年五月乙巳晦戶日有蝕之﹐從傍左﹐明年丞相公孫弘薨之應﹞《春秋感精符》曰「日蝕傍者﹐臣欲作禍之應﹔殺君亡國﹐四夷入侵﹔遠期二十七年﹐中期二十九月﹐近期九月。」郗萌曰「日月蝕﹐皆爲責在妃﹕靑則女疾﹐眾妾欺君﹐奪主榮﹐恣害爭寵﹐內患﹔赤則右夫人乘君損主﹕白則眾妾怨妒﹕黑則君內消﹐將絕嗣﹐卑妾得志﹐滅君徳﹐失夫人。」《荊州占》曰「日蝕四傍缺﹐諸侯王有死者﹐期在三年中。」

日蝕中分日蝕不盡日蝕三毀三復九

京房《易傳》曰「諸侯越職徵伐﹐與上分威。則日蝕中分。」《荊州占》曰「日蝕中分﹐五年其國亡﹔一曰二年亡。」《荊州占》曰「日蝕﹐有亡其國者﹔少半蝕﹐少半亡﹕半蝕﹐半亡。」甘氏曰「日蝕過半﹐必有亡國﹐期一年。」甘氏曰「日蝕不盡﹐有失地﹕一曰彊國有逐相。」京氏曰「日蝕不盡﹐相有出走者﹐期八十日。」董仲舒曰「諸侯不承天子命﹐自相侵伐﹐則日蝕三毀三復。」﹝此仲舒日異對也。﹞

日蝕旣十

《河圖》曰「日蝕盡者﹐王位也﹕不盡者﹐大臣位也﹔近期三月﹐遠期三年。」《春秋感精符》曰「日蝕旣﹐則破陰謀﹐黜豪傑﹐備邊輔﹐工易號戶失天下﹐外塡寇﹐內塡下。」《春秋感精符》曰﹔「君行無常﹐公輔不徳﹐夷彊狄侵﹐萬事錯﹐則日蝕旣。」《孝經內記》曰「日朔蝕旣﹐天絕﹔日摯濁旣﹐地絕﹕先晦蝕旣﹐人絕。」石氏曰「日蝕盡﹐其國大人亡﹕不盡﹐相去。」京房《易傳》曰「亡師﹐玆謂不禦厥異﹔日蝕﹐其蝕旣也。」京房《易傳》曰「君臣不通﹐玆胃亡厥﹐蝕三旣。」京房《易傳》曰「弒君獲位﹐玆謂逆厥﹐蝕旣﹐先風雨﹐折木﹐日赤。」京氏曰「日蝕﹐地坼。」董仲舒曰「前事己大﹐後事將至者又大﹐則日蝕旣。」董仲舒《災異對》曰「人君自專祿﹐不封賜功臣﹐則日蝕旣﹐而黑光反外照。」董仲舒《災異對》曰「亂臣賊子欲作逆弒君竊位﹐則日蝕旣﹐先風折樹。」董仲舒《災異對》曰「人君妒賢嫉能﹐臣下謀上﹐則日蝕旣﹕先雨雹﹐殺走獸。」《洛書》曰「日蝕盡伐者﹐謂旣也。伐者人君死﹐子代之﹔或臣篡殺。不盡者﹐日虧缺也。」﹝按洪範《天文日月變占》曰﹔『春秋魯襄公二十四年七月甲子朔﹐日有食之﹐旣﹐旣﹑盡也﹐秦晉分也﹔後十二月﹐秦景公卒﹐其弟車自晉復於秦之應也。漢惠帝七年﹐夏五月丁卯﹐先晦一日﹐日有食之﹐旣﹐旣﹑盡也﹐亦周秦分野﹐陰匿始起而犯盛﹐其年八月﹐惠帝崩。呂后七年春﹐正月已丑晦﹐日有食之﹐旣﹐旣﹑盡也﹐在營室九度﹐爲宮室﹐中呂后曰此爲我也。明年﹐呂后崩﹐應也。﹞甘氏曰「日蝕盡﹐天下大凶﹐有亡國﹕一日必更王﹐入主死﹕近期二年中不盡﹐有失地者中」京房《易傳》曰「君誅殺失理﹐臣下有叛心﹐則日蝕盡而光散。」又曰「君臣見災不攺行﹐國將亡﹐則日蝕三盡也。」京房《妖占》曰「日蝕盡﹐臣欲殺主﹕一曰歲有夷王起﹕一曰有喪。」﹝按韋昭《洞紀》曰﹕周桓王十一年七月日食旣﹐十三年壬辰陳桓公鮑卒﹐弟陀殺兄子代立也。﹞京房《災異對》曰「日蝕盡﹐天光露者﹐亡其邑。」京氏曰「日蝕盡﹐日官不見直日者﹐其國有喪。」《荊州占》曰「日蝕盡光﹐此謂帝之殃﹔三年之間﹐有國必亡。」

日蝕變色十一

京房《易傳》曰「凡日蝕﹐其質赤黃黑而漸之者﹐明臣侵君也﹔日質赤黃而黑貫其中者﹐此人君無威﹐勢不行﹐爲臣下所輕﹔故臣謀欲逐其君﹐居其劇也﹔黃﹐尙有中和之色也﹔故其咎也必覺﹐謀不行﹐君誅臣。當誅而不誅﹐則君必失其位。」京氏《易傳》曰「日蝕﹐赤質而黑漸之者﹐此人君誅眾失理﹐民持兵去之﹔其咎欲殺。」京氏《易傳》曰「日蝕﹐赤質靑黑漸之者﹐爲三公誅眾失理﹐民亦持兵去﹐順受命﹐徵無道﹝闕××××××××﹞黑而貫其中﹐臣欲殺其君﹔不攺﹐期在九年﹐必殺矣。」京房《易傳》曰「臣有伏兵﹐將欲殺其君者﹐日變白﹔咎十日而去﹐則日蝕矣。白靑者弱﹐赤者無知也﹔彊臣所緣上下必由此矣。黃赤者﹐非臣所緣爲也。」京氏曰「日蝕﹐日光明﹐先靑赤白黑而蝕﹐蝕黑貫白中﹐日明﹔此聖徳之臣﹐行兵誅伐小人左右不義之臣﹐擅誅小人﹐天子所謂無命而徵﹐與弒君同之蝕也﹔後五年殺。」京氏《易傳》曰「酒無節﹐玆謂荒厥﹔蝕乍靑﹑乍黑﹑乍赤﹑乍白。」京氏曰「日靑並蝕﹐惟命是爭﹐誅。」京氏曰「日赤並蝕﹑自殺。」京氏曰「日黃並蝕﹐其下得土。」京氏曰「日赤並蝕﹑自殺。」京氏曰「日黃並蝕﹐其下得土。」京氏曰「日黑並蝕﹑自殺。」《易傳》曰「諸侯逆叛﹐更立法度﹐則蝕﹔失光蒤蒤﹐月形見也。」

日蝕而珥有云衝之十二

京房《妖占》曰「以甲乙有二珥而蝕﹐東西南北有白雲衝之﹐天下有兵。」京氏曰「日以甲乙有四珥而蝕﹐有白雲衝出四角﹐靑雲交貫中央﹐天下有兵。」京氏《妖占》曰「日以丙丁二珥而蝕﹐有黑雲衝出東南西北﹐天下有兵。」京氏《妖占》曰「日以丙丁有四珥而蝕﹐下有黑雲衝出﹐天下有大水。」京房《妖占》曰「日以戊己有二珥而蝕﹐上有靑雲衝出東南西北﹐人主有喪。」京房《妖占》曰「日以戊己有四珥而蝕﹐有靑雲衝﹐天下兵行。」京房《妖占》曰「日以庚辛二珥而蝕從下始﹐又有赤云衝出東南西北﹐三邑兵作。」京氏《易占》曰「日以庚辛有四珥而蝕從上始﹐有赤云出西方﹐天下有亂王。」京氏《妖占》曰「日以庚辛有四珥而蝕從上始﹐有赤云出西方﹐天下有亂王。」京氏《妖占》曰「日以壬癸四珥而蝕﹐有黃雲衝出﹐天子亡。」京氏曰「日四珥﹐蝕從上而下﹐天子起兵﹔從下面上﹐天子有大喪。」京氏曰「日以春二珥而蝕從下始﹐大半邑有死主。」京房《妖占》曰「日以春三珥而蝕從上始﹐大半天下邑有小兵﹐重以喪。」京氏《妖占》曰「日以春四珥而蝕從下始﹐大半天下凶。」

日蝕而暈珥彗虹蜺十三

《河圖》曰「日蝕﹐而交暈貫日中﹔兩軍爭﹐後者勝﹐將死之。」《荊州占》曰「日蝕﹐其所從爲側﹐日蝕從中起而暈﹐其分必亡國。」京氏《妖占》曰「日以春暈﹐三珥﹐而蝕從上始﹐天下有兵。」京氏《妖占》曰「日以春暈﹐四珥﹐而蝕從下始﹐天下有大喪。」《洛書》曰「日蝕﹐下有气如彗星﹐諸侯失國﹐天子有憂﹐不攺﹐不出十二年。」甘氏曰「日蝕﹐有如虹在日上者﹐比近臣謀上﹐政不明不能見﹐不出五年。」京氏曰「日蝕﹐轉爲五色而蝕﹐白虹見日傍﹐光掩掩﹔此嫡讓庶之蝕也﹐後三年尊坐無處。」

日蝕而有雲气在日傍十四

京氏曰「日蝕﹐有云如坐人於上者﹐主安居﹑下臣安。」《洛書》曰「日蝕﹐有黃雲﹐中有伏龍﹐周室以興﹐文王受命。」《洛書》曰「日蝕﹐而傍有白虎守之﹐大臣謀死其君﹐主不出三月﹔一曰三年。」石氏曰「日蝕﹑如白虎守日者﹐人君九族有伏﹐謀亂君政以自成﹔不救﹐不出五年﹐當有謀臣。」甘氏曰「日蝕﹐有如白兔守日者﹐民當謀舉兵﹐威亂三州﹔其先見變不攺﹐不出其年﹐兵行。」京氏曰「日蝕﹐有如兔守日﹐政令不由君﹔或君不用賢﹐澤不下施﹔則髙岸爲谷﹐深谷爲陵﹔發於衝。」石氏曰「日蝕﹐有兔守之﹐民爲亂﹐臣逆者﹔不出其年分﹐兵起。」甘氏曰「日蝕﹐有如君鳥﹔《太公兵法》曰﹕『兩鳥夾日﹐名爲天雞守日﹐人君妻家謀奪君處﹐先數視君動靜﹐欲行其志﹔天先見變﹐戒之。』」《天鏡》曰「日蝕﹐有鳥夾之﹐君當司謀防之急。」

日蝕而鳴震裂十五

京房《易傳》曰「內臣外向﹐玆謂背厥蝕﹔蝕已巳且而地中鳴。」京氏曰「日蝕盛中時﹐黑乃之從內﹝闕××××××﹞地中鳴﹔此京師諸侯叛﹐羣下與外土諸侯交﹐亂法度之蝕﹔後人君亡國﹐臣伏其殃。」京氏曰「日蝕﹐先地中鳴乃蝕﹐蝕左右居雲中﹐四方無雲﹐先大風三日﹔此宰相專﹐公謀反之蝕也。後三年﹐邪人謀反。」京房《易傳》﹕「臣欲居主位﹐玆謂不和﹐厥蝕白靑﹐四方赤﹐巳蝕地震。」京房《易傳》曰「人君荒酒無節﹐則日蝕乍靑﹑乍黑﹑乍赤﹐明日大雨﹐發蒙而寒﹔地震動﹐宮中有水。」京氏曰「日蝕﹐後氛氛不解﹐地必震﹐不過旬中。」京氏曰「諸侯更制﹐玆謂叛﹔厥蝕三蝕三復﹐巳而風﹐地動。」京氏曰「專制之蝕﹐光散左右﹐寇﹐三蝕三復﹐巳而風﹐明日地必動﹐是謂諸侯傳制之變也﹔後九年﹐殺。」京氏曰「日蝕﹐地震﹔一日震裂﹐日白若中分﹐日﹝闕×××﹞然見而寒乃蝕﹔左右發四正﹐此方伯徵誅過職﹐威權上侵之蝕﹐二年殺。」

日蝕而寒風雨雹雷十六

京房《易傳》曰「同姓上侵﹐玆謂誣君厥蝕﹔四方有云﹐中央無雲﹐其日大風。」京氏曰「親伐之蝕﹐日體而寒時明﹐是不和﹐自舉兵。」京氏曰「日蝕其質黃者﹐陽覺悟也﹔寒後九十日﹐必有誅者。」京氏曰「日食巳而寒﹐饑﹐陰疾﹐多喪。」京氏曰「日大寒﹐饑病非一處﹐蝕陽下平旦﹐蝕發於﹝闕××﹞對蝕從外﹐後中國﹐大饑﹔盜賊羣君﹐夷狄動心﹐後九年諸侯亂。﹝闕×××﹞京氏曰「日蝕﹐白气先出﹐半天乃蝕﹐五色至大寒﹐黑貫日﹐有旋風﹐﹝闕××××××××××××××××××﹞京氏曰「日食先炎風三日﹐乃食﹔蝕左右四方並有云﹐濁﹐中央無雲﹐其日大寒﹐發於風﹔此同姓諸侯侵蝕也﹐後九年﹐殺。」京氏《易傳》曰「宰相大臣﹐因專權日蝕﹐先大風﹐日食時﹐日居雲中﹐四方無雲也。﹝闕××××××﹞京氏曰「日食﹐焱風雨七日﹐折木乃蝕旣﹐此臣剝其君之蝕也﹔五年﹐五穀化爲虫。」京氏曰「日蝕﹑爲亂﹑爲兵﹔巳蝕而風﹐是謂兵起﹔已蝕而雨﹐是爲分殃﹔已蝕而霧﹐羣豪聚﹔已蝕而飛烏不復其鄕。」京氏曰「君疾善下謀下﹐玆謂亂﹔厥蝕旣﹑先雨雹﹑殺走獸﹔赤質黃貫其中﹐此君不肯用賢﹐而任小人政教﹐君必逐。」京氏曰「縱欲﹐玆謂不明﹐厥蝕先大雨三日﹐雨降而寒﹐旣蝕。」京氏曰「日蝕而雷﹐國亡。」

日蝕而星墜蝕盡晦而星見十七

京氏曰「日蝕﹐星墜復上﹐此賦銂重數﹐下竭之蝕﹔九年殺。﹝闕×××××××××××﹞京房《易傳》曰「人君貪殘重賦﹐日蝕而星墜前而下也。」韋昭《洞紀》曰「周﹝闕×××﹞年日蝕盡晦﹝闕××××﹞年星又晝見﹝闕×××﹞年周貞定王崩﹐哀王時爲太子﹐立三月﹐爲弟叔殺之。叔自立爲思王﹐五月後少爲弟嵬復弒之﹐嵬立﹐是爲考王。」日與月俱蝕十八《洛書》曰「日月俱蝕﹐有亡國﹔月先卽陰國當之﹐日先卽陽國當之﹐蝕陽男主受之﹔蝕陰女主受之。」魏氏曰「日月俱蝕﹐國亡一月﹔三蝕﹐主亡。」

開元占經卷十

日占六

日四時蝕一

《春秋左氏傳》曰﹕魯昭公二十一年秋七月壬午朔﹐日有蝕之﹐公問梓愼曰「是何物也﹖禍福何也﹖」對曰「二至二分﹐日有蝕之﹐不爲災。日月之行也﹐分同道也﹐至相過也﹐其他月則爲災﹐陽不克也﹔故常爲水。」甘氏曰「日者﹐人主之象﹐故王者服道﹕不道施徳﹔不徳日爲之變。見道不明﹐徳薄日爲之無光﹐無徳日乃盡蝕」「春蝕﹐大凶﹔又曰﹕國有女喪﹔夏蝕無年﹐又曰諸候王多死者﹔秋蝕﹐有兵戰勝﹔又曰主死﹐冬蝕有喪﹔一曰相死。」甘氏曰「春丙丁﹐夏庚辛﹐秋壬癸﹐冬甲乙日蝕者﹐皆相死﹔諸蝕三日﹐有雨解之。」甘氏曰「春以庚辛﹐夏壬癸﹐秋丙丁﹐冬戊己日蝕﹐皆臣弒君也﹔一曰﹕以徳令除咎。」京氏曰「日冬蝕﹐相死﹔不卽有逐。」《荊州占》曰「日夏蝕﹐陽爲南國﹐陰爲北國﹐是爲禍國。」

日十二月蝕二

京房《易傳》曰「正月日蝕﹐大臣出走﹐不然大臣一人死。」石氏曰「正月日蝕﹐不見光﹐人多疾。」陳卓曰「正月日蝕﹐齊大凶﹐五穀貴。」京房《易傳》曰「二月日蝕﹐人主夫人死﹐不然大旱。」石氏曰「二月日蝕﹐不見光﹐人多喪。」陳卓曰「二月日蝕﹐魯大凶﹐豆貴﹑牛死。」京房《易傳》曰「三月日蝕﹐有欲反者﹔近期三月﹐遠期三年。」石氏曰「三月日蝕﹐不見光﹐水大出。」陳卓曰「三月日蝕﹐楚大凶﹐絲錦布帛貴。」京氏《易傳》曰「四月日蝕﹐人主有過﹐臣有憂。」石氏曰「四月日蝕﹐不見光﹐天下大旱。」陳卓曰「四月日蝕﹐宋大凶﹐牛食貴﹐六畜死。」京氏《易傳》曰「五月日蝕﹐諸侯多死﹐期三年。」石氏曰「五月日蝕﹐不見光﹐大旱﹐民饑。」陳卓曰「五月日蝕﹐梁大凶﹐牛死﹑畜貴。」京房《易傳》曰「六月日蝕﹐人主有謀﹐外國侵﹐土地分。」石氏曰「六月日蝕﹐不見光﹐六畜貴。」陳卓曰「六月日蝕﹐沛大凶﹐稻米谷粟貴。」京房《易傳》曰「七月日蝕﹐有反者從內起﹐期三年。」石氏曰「七月日蝕﹐不見光﹐其歲惡﹔又曰秦國惡之。」陳卓曰「七月日蝕﹐陳大凶﹐繒大貴。京房《易傳》曰「八月日蝕﹐大水敗城郭﹐天下更始﹐期三年。」石氏曰「八月日蝕﹐不見光﹐兵大起。」陳卓曰「八月日蝕﹐鄭大凶﹐兵起﹐兵革金貴。」京氏《易傳》曰「九月日蝕﹐外主欲自立﹐不成﹐期一年。」石氏曰「九月日蝕﹐不見光﹐布帛貴﹔又曰衛國大惡。」陳卓曰「九月日蝕﹐韓大凶﹐衣鹽貴。」京氏《易傳》曰「十月日蝕﹐姦臣有朝﹐二人親﹐一人遠陵君﹐君走。」石氏曰「十月日蝕﹐不見光﹐六畜貴﹔又曰魏國魚鹽貴。」陳卓曰「十月日蝕﹐秦大凶﹐魚鹽貴。」京房《易傳》曰「十一月日蝕﹐王者亡地﹐子弒父。」石氏曰「十一月日蝕﹐不見光﹐魚鹽貴﹔又曰趙國大惡。」陳卓曰「十一月日蝕﹐燕大凶﹐魚鹽貴。」京氏《易傳》曰「十二月日蝕﹐天下有兵﹐大臣欲自立﹐不成﹐夫人弒君也。」石氏曰「十二月日蝕﹐不見光﹐谷粟貴﹔又日燕國牛死。」陳卓曰「十二月日蝕﹐趙大凶﹐帛貴。」京房《易傳》曰「日以十二月﹐正月蝕﹐破爲兩以上﹐王者盡走。」

日六甲蝕三

甘氏曰「甲乙日蝕﹐東夷侵﹔丙丁日蝕﹐南夷侵。」《春秋潛潭巴》曰「甲子日蝕﹐有兵﹐狄彊起。」京氏曰「甲子日蝕﹐北夷欲殺中臣﹐有謀﹔不者大水﹐在東方。」《春秋潛潭巴》曰「乙丑日蝕﹐大旱﹐大夫執綱。」京房曰「乙丑日蝕﹐諸侯之臣欲弒其君﹐在西北﹐兵行不勝﹐後有小兵﹐五穀頗虫傷。」《春秋潛潭巴》曰「丙寅日蝕﹐虫﹐久旱多水徵。」京氏曰「丙寅日蝕﹐司待欲弒君﹐後有小旱﹐在東南。」《春秋潛潭巴》曰「丁卯日蝕﹐旱﹐有兵。」京房曰「丁卯日蝕﹐諸侯欲弒君﹐在北方﹐後有蝗虫之殃。」《春秋潛潭巴》曰「戊辰日蝕﹐地動﹐陰彊。」京房曰「戊辰日蝕﹐同姓近臣欲弒君﹐後有地動﹐變在東南。」《春秋潛潭巴》曰「己巳日蝕﹐地動﹐火災數降。」京房曰「己巳日蝕﹐婚家欲弒君﹐後有諸侯謀﹐後在西南。」《春秋潛潭巴》曰「庚午日蝕﹐後火燒後宮﹐有兵行。」京房曰「庚午日蝕。司徒欲弒其主﹐兵必行﹐後有大旱﹐在南方。」《春秋潛潭巴》曰「辛未日蝕﹐大水湯湯。」京氏曰「辛未日蝕﹐司空欲弒君﹐後有大虫﹐在東方。」《春秋潛潭巴》曰「壬申日蝕﹐水盛陽潰﹐陰欲朔。」京氏曰「壬申日蝕﹐諸候相弒﹐在東北方﹐後有小兵﹐寇盜並行。」《春秋潛潭巴》曰「癸酉日蝕﹐連陰不解﹐淫雨數出﹐有兵。」京房曰「癸酉日蝕﹐上彊﹐天下謀﹐兵不出其年﹐大兵行始於西方。」《春秋潛潭巴》曰「甲戌日蝕﹐艸木不滋﹐王令不行。」京房曰「甲戌日蝕﹐近臣欲弒君﹐反爲戮辱﹐後有小時﹐在西南。」《春秋潛潭巴》曰「乙亥日蝕﹐陽不明﹐冬無冰。」京房曰「乙亥日蝕﹐子欲弒父﹐身獲虜﹐後有陰雨﹔一曰日蝕陰﹐天下大亂。」《春秋潛潭巴》曰「丙子日蝕﹐五月大霜。」京房曰「丙子日蝕﹐諸侯欲相弒﹐兵必行﹐在東﹐後有大水。」《春秋潛潭巴》曰「相丑日蝕﹐誅三公。」京氏曰「丁丑日蝕﹐諸侯近臣欲弒其君﹐在西北方﹐後有小兵。」《春秋潛潭巴》曰「戊寅日蝕﹐天下大風﹐無園果。」京氏曰「戊寅日蝕﹐異姓近臣欲弒其君﹐後歲旱﹐土沸騰。」《春秋潛潭巴》曰「己卯日蝕﹐地賊起﹐砂石踴﹐以有壅。」京氏曰「己卯日蝕﹐東夷欲殺﹐後有大虫。」《春秋潛潭巴》曰「庚辰日蝕﹐慧星東出﹐在寇兵。」京氏曰「庚辰日蝕﹐君易賢以剛。卒以自傷﹐後有水﹐在東北。」《春秋潛潭巴》曰「辛巳日蝕﹐妃謀王子﹐用兵。」京房曰「辛巳日蝕﹐諸侯外親欲弒其君﹐兵行暴﹐至期衝﹐兵起西北。」《春秋潛潭巴》曰「壬午日蝕﹐久雨旬望。」京氏曰「壬午日蝕﹐三公與諸侯相賊﹐弱其君王﹐天應而蝕﹐三公失國﹐後旱且水。」《春秋潛潭巴》曰「癸未日蝕﹐仁義不明。」京氏曰「癸未日蝕﹐諸侯上侵﹐下臣欲弒其君﹐在東北﹐後有小虫。」《春秋潛潭巴》曰「甲申日蝕﹐虫﹐四月大霜。」京房曰「甲申日蝕﹐司馬大夫欲弒君﹐後有小水﹐在晉。」《春秋潛潭巴》曰「乙酉日蝕﹐仁義不明﹐賢人消。」京氏曰「乙酉日蝕﹐君弱臣彊﹐司馬將兵反徵其主。」《春秋潛潭巴》曰「丙戌日蝕﹐臣僧主﹐獄不理﹐多冤訟。」京氏曰「丙戌日蝕﹐同姓近臣欲弒其君﹐後有大旱﹐火從天墮。」《春秋潛潭巴》曰「丁亥日蝕﹐匿謀滿王室。」京氏曰「丁亥日蝕﹐君臣無別﹐司馬牧民﹐司徒將兵﹐後有虫在西北方。」《春秋潛潭巴》曰「戊子日蝕﹐宮室內淫﹐必惑雄。」京房曰「戊子日蝕﹐妻欲害夫﹐九族夷滅﹐後有大水﹐在東方。」《春秋潛潭巴》曰「巳丑日蝕﹐臣伐其主﹐天下皆亡。」京房曰「巳丑日蝕﹐婚家欲弒﹐後有小兵﹐在西方。」《春秋潛潭巴》曰「庚寅日蝕﹐誅相﹐大水﹐多死傷。」京房曰「庚寅日蝕﹐臣欲將兵﹐誅過職﹐身被刑殺﹐後有小旱﹐在東南方。」《春秋潛潭巴》曰「辛卯日蝕﹐臣伐其主。」京氏曰「辛卯日蝕﹐天子微弱﹐諸侯誅兵﹐欲弒其主﹐卒反得其殃﹐後有小虫﹐在東方。」《春秋潛潭巴》曰「壬辰日蝕﹐河決海溢﹐久霜連陰。」京氏曰「壬辰日蝕﹐諸侯欲弒其君﹐當誅﹐日復蝕之﹐後有大水在東方。」《春秋潛潭巴》曰「癸巳日蝕﹐在陽位者﹐權不行。」京氏曰「癸巳日蝕﹐諸侯隔絕﹐轉相伐﹐兵稍出。」《春秋潛潭巴》曰「甲午日蝕﹐大虫﹐螟蝗興﹐主貪暴﹐民流亡。」京房曰「甲午日蝕﹐南夷欲弒其君﹐後有大旱。」《春秋潛潭巴》曰「乙未日蝕﹐天下多邪气﹐鬱鬱蒼蒼。」京氏曰「乙未日蝕﹐君責眾﹐庶暴虐﹐黎民背叛﹐後有地動。」《春秋潛潭巴》曰「丙申日蝕﹐諸侯相攻。」京氏曰「丙申日蝕﹐君暴死﹐臣下橫恣﹐上下相賊﹐後有大水。」《春秋潛潭巴》曰「丁酉日蝕﹐侯侵王。」京房曰「丁酉日蝕﹐諸侯之臣﹐欲弒其主﹐身反獲傷﹐後有大兵﹐起西北。」《春秋潛潭巴》曰「戊戌日蝕﹐有殃﹐主後死﹐天下諒陰。」京氏曰「戊戌日蝕﹐婚家欲弒﹐後有旱﹐馬驂運。」《春秋潛潭巴》曰「己亥日蝕﹐小人用事。」京氏曰「己亥日蝕﹐主弱﹐小人持政﹐欲心成﹐天應日蝕﹐誡使精。」《春秋潛潭巴》曰「庚子日蝕﹐君疑其男。」京氏曰「辛丑日蝕﹐庶子欲弒嫡﹐卒不得﹐守臣徵伐﹐後有大水。」《春秋潛潭巴》曰「辛丑日蝕﹐主疑三公。」京氏曰「辛丑日蝕﹐賢者離散﹐小人盛﹐常欲弒主。」《春秋潛潭巴》曰「壬寅日蝕﹐天下若兵﹐大臣橫。」京房曰「壬寅日蝕﹐諸侯欲弒主﹐反亡其國﹐在東南﹐後有小旱﹐在東南。」《春秋潛潭巴》曰「癸卯日蝕﹐羣鳥翔﹐禽入國﹐外伐內﹐主危亡。」京氏曰「癸卯日蝕﹐諸侯非其天﹐子不順﹐司徒亡國﹐後有大虫。」《春秋潛潭巴》曰「甲辰日蝕﹐四騎脇。」京房曰「甲辰日蝕﹐王后爵命絕﹐後有水。」《春秋潛潭巴》曰「乙巳日蝕﹐東國發兵。」京氏曰「乙巳日蝕﹐諸侯上侵以自益﹐近臣盜竊以爲積﹐天子不知﹐日爲之蝕。」《春秋潛潭巴》曰「丙午日蝕者﹐民多流亡。」京房曰「丙午日蝕﹐親戚爭嗣﹐同姓欲弒其主﹐後有大旱﹐在南方。」《春秋潛潭巴》曰﹕丁未日蝕﹐王者崩。」京氏曰「丁未日蝕﹐執政欲弒﹐司徒不肖﹐後有虫﹐地震動。」《春秋潛潭巴》曰「戊申日蝕﹐地動搖宮﹐外侵兵彊。」京房曰「戊申日蝕﹐臣欲弒君﹐意在王位﹐後必有小水。」《春秋潛潭巴》曰「己酉日蝕﹐妃死子不葬﹐以內亂相怨疑。」京房曰「己酉日蝕﹐西夷欲弒君﹐後有大兵﹐必西行。」《春秋潛潭巴》曰「庚戌日蝕﹐臣相侵。」京氏曰「瘐戌日蝕﹐司觀之卿欲殺﹐有小旱。」《春秋潛潭巴》曰「辛亥日蝕﹐子爲雄。」京房曰「辛亥日蝕﹐司馬之大夫欲弒君﹐反受其殃﹐後有虫害。」《春秋潛潭巴》曰「壬子日蝕﹐女謀王。」京氏曰「壬子日蝕﹐諸侯同姓任政者﹐欲弒其君﹐大夫害。」《春秋潛潭巴》曰「癸丑日蝕﹐水湯湯。」京氏曰「癸丑日蝕﹐寇盜行﹐兵恐﹔君王目爲不明。」《春秋潛潭巴》曰「甲寅日蝕﹐雷擊殺人﹐骨肉爭功。」京氏曰「甲寅日蝕﹐同姓大臣欲弒其君﹐後有旱。」《春秋潛潭巴》曰「乙卯日蝕﹐雷不行﹐霜不行﹐殺艸長人入宮。」京氏曰「乙卯日蝕﹐必有專政欲殺﹐不出三年﹐身被其誅﹐後有大虫。」《春秋潛潭巴》曰「丙辰日蝕﹐山水淫淫。」京氏曰「丙辰日蝕﹐帝命之極﹐武王乃得。」《春秋潛潭巴》曰「丁巳日蝕﹐下有聚兵。」京房曰「丁巳日蝕﹐天乃去惡依聖人﹐後有小兵。」《春秋潛潭巴》曰「戊午日蝕﹐久旱谷不傷。」京氏曰「戊午日蝕﹐有婚家執政﹐賊由妻始﹐後有旱。」《春秋潛潭巴》曰「己未日蝕﹐失名王。」京氏曰「己未日蝕﹐臣不安居﹐君陰謀﹐欲侵﹐後地大動。」《春秋潛潭巴》曰「庚申日蝕﹐夷狄內攘。」京氏曰「庚申日蝕﹐骨肉相賊﹐後有水。」《春秋潛潭巴》曰「辛酉日蝕﹐女謁且興。」京氏曰「辛酉日蝕﹐昆弟相殺﹐更有國家﹐後有兵大行﹐三年不息。」《春秋潛潭巴》曰「壬戌日蝕﹐羣山崩。」京房曰「壬戌日蝕﹐諸侯欲殺﹐在西南。」《春秋潛潭巴》曰「癸亥日蝕﹐大人崩。」京氏曰「癸亥日蝕﹐天下命終極﹐聖人更起﹐不可救止﹐後大雨水。」

日十二辰蝕四

《春秋感精符》曰「日蝕寅卯辰﹐木域﹐招謀者太子也。日蝕申酉戌﹐金域﹐招謀者司馳。日蝕亥子丑﹐水域﹐招謀者司徒也。日蝕巳午未﹐火域﹐招謀者司空也。﹝按端謀人﹐卒難別﹐故以時類略其官位。南方﹑陽精也﹐爲君﹐君城有異﹐𨿽子屬也。﹞」《孝經雌雄圖》曰「子日日蝕者﹐燕國王死﹐期在五月﹑十一月。丑日日蝕﹐趙國王死﹐期在六月﹑十二月。寅日日蝕者﹐齊國王死﹐期在七月﹑正月。卯日日蝕者﹐魯國王死﹐期在八月﹑二月。辰日日蝕者﹐楚國王死﹐期在九月﹑三月。﹝魏氏曰越王死﹞巳日日蝕者﹐宋國王死﹐期在十月﹑四月。午日日蝕者﹐梁國王死﹐期在五月﹑十一月。未日日蝕者﹐沛國王死﹐期在六月﹑十二月。申日日蝕者﹐陳國王死﹐期在七月﹑正月。酉日日蝕者﹐鄭國王死﹐期在八月﹑二月。魏氏曰吳國王死﹐戌日日蝕者﹐韓衛王死﹐期在九月﹑三月。亥日日蝕者﹐秦魏王死﹐期在十月﹑四月。」

日在東方七宿蝕五

《黃帝占》曰「日入角而蝕﹐將吏有憂﹐國門四辟﹐其邦凶。」甘氏曰「日在角亢而蝕﹐戒之在於耕田之臣。」京氏曰「日蝕角中﹐其國不安﹔一曰貴臣有憂﹔一曰主農官憂。」《春秋感精符》曰「日蝕亢中﹑其邦君有憂。」石氏曰「日蝕亢中﹐其謀在朝廷之臣有罪者。」《黃帝占》曰「日月蝕氐中﹐天子疾崩。」石氏曰「日蝕氐中﹐卿相讒諛﹐人君滅無辜。」甘氏曰「日在氐房而蝕﹐戒之在三公﹑九卿﹑大夫﹐且有相譖誤主上﹐使過刑殺不辜者。」甘氏曰「蝕氐中﹐大官惡之﹔一曰右宮惡之﹔王者復以赦除之。」《雒書說徵示》曰「淫色信讒﹐日以蝕房﹑參。」石氏曰「日入房而蝕﹐王者憂昏亂﹐大臣專權﹐必有憂病。」郗萌曰「日在房心則蝕﹐公卿大夫有黜者。」《春秋感精符》曰「日在心而蝕﹐兵喪並起。」甘氏曰「日在心而蝕﹐王者臣下相疑﹐不相信也。」甘氏曰「日入心而蝕﹐政令失儀﹐禮度失繩﹐則爲變甚﹔一曰君臣不相信﹐有疑惑。」《海中占》曰「日蝕心度﹐兵喪並發﹐王者以赦除咎。」《春秋感精符》曰「日蝕尾箕中﹐尊後有憂。」甘氏曰「日在尾箕而蝕﹐將有疾風﹑飛車﹑發屋﹑折木﹐戒之於出入。」

日在北方七宿蝕六

《春秋感精符》曰「日蝕入斗﹐將相有憂﹐其國饑凶。一曰兵大起。」甘氏曰「日入斗度而蝕﹐其國反叛兵起。」甘氏曰「日在牛而蝕﹐戒之在右夫人侄婦﹐且在祠禮求幸於主者。」《春秋感精符》曰「日蝕須女﹐邦有女主憂﹐天下女工不爲。」甘氏曰「日在須女而蝕﹐戒之宮中﹐且有使巫祝禱祀以求貴幸者﹐戒之在於巫祝。」《黃帝占》曰「日蝕虛中﹐其邦有崩喪﹐天下攺服﹐期九十日。」甘氏曰「日在虛危蝕﹐戒之在於主市租稅及繒帛刀劍金玉之臣。」﹝如少府是也。﹞甘氏曰「日蝕危﹐必有兵喪﹐大臣薨﹐天下攺服。」《黃帝占》曰「日在營室離宮而蝕﹐出入無近妃色﹐趣任輔成功業。」《春秋感精符》曰「日蝕營室﹐王者自將兵﹐天下擾動。」甘氏曰「日在營室東壁而蝕﹐則陽消微﹐男道施而不能泄﹐陰道壞而不能化﹐故多有傷者敗。」後氏曰「日在東壁而蝕﹐王者不從師友﹐失忠孝﹐故曰虧。文章圖書不用。」

日在西方七宿蝕七

《春秋感精符》曰「日蝕奎﹐南邦不寧﹐有白衣之會。」石氏曰「日蝕奎﹐魯國凶﹐邦君不安。」甘氏曰「日在奎婁而蝕﹐愼之在主邊境廏庫之臣﹔一曰愼在邊境得意之臣。」《春秋感精符》曰「日蝕婁﹐則王者郊祠不時﹐天下不和﹐神靈不享﹐小臣不忠﹐責在大臣。」甘氏曰「日在婁而蝕﹐戒之在聚斂之臣。」《黃帝占》曰「日在胃而蝕﹐王者食大絕或亡﹐主委輸之臣﹐有黜者。」《春秋感精符》曰「日蝕胃﹐國王奉修宗廟﹐敬祀神靈﹐則害消。」石氏曰「日蝕胃﹐國有憂﹐大臣誅﹔一曰主修郊廟﹐奉皇天﹐其咎消。」甘氏曰「日在胃而蝕﹐戒之在主委輸之臣。」﹝如今大司農是也。﹞《春秋感精符》曰「日蝕昂﹐王宗謀國﹐同姓自立。」石氏曰「日蝕昂﹐臣厄囹圄者解。」石氏曰「日蝕昂﹐王者有疾。」甘氏曰「日在昂畢而蝕﹐戒之在眾主獄之臣﹐有亂天子者。」《春秋感精符》曰「日蝕畢﹐邊王死﹐邊軍自殺其將﹔若軍校尉誅﹐遠國謀亂。」石氏曰「日蝕畢﹐天下主獄之臣有當黜者。」《春秋感精符》曰「日蝕觜﹐臣殺主﹐愼之。」石氏曰「日蝕觜﹐大將謀議。」甘氏曰「日在觜參伐而蝕﹐戒之在將兵之臣。」﹝如今諸將軍校尉執金吾是也。﹞《春秋感精符》曰「日蝕參﹐大臣有憂之臣自相戮﹐以外勝內﹐遠國彊﹔王者修身﹐則日蝕不爲災。」甘氏曰「日在參伐而蝕﹐戒之在將帥之臣。」

日在南方七宿蝕八

甘氏曰「日蝕東井﹐秦邦不臣﹔蝕不盡﹐謀不成﹔天下大早﹐民流千里。」甘氏曰「日在東井﹐輿鬼蝕﹐戒之在供養之臣。」陳卓曰「日蝕東井﹐其國內亂﹐苛法。」﹝《盛懸象說》曰「晉咸和二年五月甲申朔﹐日有蝕之﹐在東井﹐女主之象﹐明年﹐皇太后以憂逼崩。﹞《春秋感精符》曰「日蝕輿鬼﹐其國君不寧﹐臣下易服﹕一曰秦君當之﹔一曰皇后貴臣。」甘氏曰「日蝕輿鬼﹐其國君不安﹕近期一年﹐遠期三年中」《春秋感精符》曰「日蝕柳﹐王者以疾﹐不安宮室。」石氏曰「日蝕柳﹐君廚官憂。」甘氏曰「日在柳七星而蝕﹐戒之在門戶道橋之臣。」﹝若今衛尉是也﹞《春秋感精符》曰「日蝕卯﹑七星﹐虧正陽﹐王者不賜衣裳﹔承天郊﹐退太常﹐放在獄﹐則無咎。」石氏曰「日蝕柳七星﹐橋門之臣有黜者。」《春秋感精符》曰「日蝕張﹐王者失禮﹐宗廟不親﹐急退太常﹐以延尉代之﹔不者不安﹐期在十二月與五月。」甘氏曰「日在注張而蝕﹐戒之在主山澤污池之臣。」﹝如今水衡也﹞《黃帝占》曰「日蝕翼﹐王者退太常﹐以法官代之﹐有徳則日蝕不爲害﹐其歲旱。」石氏曰「日蝕翼者﹐王者失禮﹐宗廟不親。」甘氏曰「日蝕翼者﹐忠臣見譖言正者亡﹐不出其年。」甘氏曰「日在翼軫而蝕﹐戒之在車駕之臣。」﹝如今太僕奉車騎馬是也﹞《河圖聖洽符》曰「日蝕軫﹐國有喪﹐以赦除其咎。」甘氏曰「日蝕軫﹐貴臣亡。一日後不安﹐期百八十日。」《海中占》曰「日蝕軫﹐王侯壽絕﹔王者以赦除咎則安﹕一曰其國有憂﹐必有喪事。」

救日蝕九

《春秋感精符》曰「救日蝕﹐天子南面﹐秉圖書﹐察九野萌生者﹔絕始正本案類﹐敕下聞異﹐郡官修政﹐招賢進士﹐獨絕其萌﹐所以防塞之者﹔故日蝕﹑大水則鼓﹐用牲於社。言社者﹐陰之主﹕朱絲縈社﹐鳴鼓脇之也。」﹝按《左氏傳》曰「莊公二十五年六月辛未朔﹐日有食之﹐鼓﹐用牲於社。非常也﹐惟正月之朔﹐日有食之﹐於是乎用幣於社﹐伐鼓於朝。秋大水﹐鼓﹐用牲於門﹐亦非常也。凡天災﹐有幣無牲。文公十五年六月辛丑朔﹐日有蝕之﹐天子不舉﹐伐鼓於社﹐諸侯用幣於社﹐伐鼓於朝﹐以昭事神訓﹐民事君示有等﹐威古之道也。﹞《春秋感精符》曰「消變之道﹐案明壇南郊﹐日之將蝕﹐漸靑黑﹐謹遣大將三公﹐如變所感之過﹐以告天曰﹕『天子臣某﹐謹承皇戍﹐退避正居﹐思行愆誤﹐陽精有幣﹐巳政類素﹐正事去非﹐釋苛禁﹐不敢直命﹐遣臣欽諭﹐巳絕國害之謫近﹐以緒盡力宣文﹐思維表道﹐願得修政﹐以奉宗祖﹐追往翼今﹐勉開嘉紀﹐縱大揚精﹐以興日寶。歸報天子﹐三日就宮遣使﹐詔諸侯問過﹔舉名士﹐察姦理冤﹐督教化。不宣者﹐審以敕身﹐務佐爲行﹐天子吉。」《春秋感精符》曰「朔﹐日蝕﹐正臣陰﹐退后妃﹐以內過省已﹕蝕二日者﹐王侯蕃黜州輔﹐以暴恣自攺﹐晦日蝕者﹐正近臣﹐退素食。」《周禮地官司徒》曰「救日蝕﹐則詔﹔王鼓。」﹝鄭玄曰﹕救日月食﹐王必親擊鼓。﹞《禮記昏義》曰「男教不侯﹐陽事不得﹐謫見於天﹐日爲之蝕。是故日蝕則天子素服﹐修六官之職﹐蕩天下陽事。」﹝鄭玄曰「謫之言責也。」﹞《谷梁傳》曰「日有食之﹐鼓﹔用牲於社。鼓﹐禮也﹐用牲﹐非禮也﹔天子救日蝕﹐置五麾﹐陳五兵﹐五鼓﹔諸侯置三麾﹐陳三兵﹐三鼓﹐大夫擊門﹕土擊杵。﹝言救日降殺多少之禮也﹐門取開合有陰陽之道﹐杵春粢盛之具﹐亦有上下陰陽之道也。﹞《星傳》曰「日者徳﹐月者刑﹐日蝕修徳﹐月蝕修刑﹤﹐」洪範《天文》曰「凡日蝕﹐攺行修徳﹐卽災消除﹕不攺﹐應在三年﹕三年不攺﹐至六年﹕六年不攺﹐至九年﹕九年而災成。」司馬彪《五行志》曰「君道有虧﹐爲陰所乘﹐故日蝕者﹐陽不克也。人君攺修徳其事﹐則咎害除。」

京氏《對災異》曰「人君驕溢﹐專明爲陰所侵﹐則有日蝕之災﹔不救之﹐必有篡臣之萌﹔其救也﹐君懷謙虛﹐下賢受諫﹐位有徳﹐祿有智﹐日蝕災消也。」京氏曰「日蝕旣﹐下謀上﹔救也﹐設七事﹐正圖書﹐修經術﹐攺惡爲化己隨賢﹐則國家安﹐社稷寧。」董仲舒《災異對》曰「日蝕者﹐陰气盛畜﹐漸奪君明﹐治道有失﹐臣專君政﹐出入爲姦﹔則治道在上徳不宣﹐下民常怨﹕當應析寵臣之勢﹐減玉食之權﹐無忽諫﹐言大惡﹐在於任賢﹔則災害不生也。」董仲舒曰「日蝕者﹐邪臣蔽主之治﹐不有反臣﹐必胡亡國﹔退臣﹑絕陰﹑止權﹑平衡﹑以徳消﹐則無害。」《荊州占》曰「日蝕﹐審所始蝕之鄕﹐及星之野﹐以名之當者之國﹐吉凶在焉﹔是故聖主見變﹐則攺身修行﹐親賢問老﹐與共憂之﹕則患可止﹐而福可致。故曰﹕有福將來﹐受之以危﹐則福爲禍﹔將受之以徳﹐則禍反爲福﹕輒禳祠之去禍致福也。」虞贄《決疑》曰﹔「凡救日蝕者﹐皆著幘以助陽﹕日將蝕﹐天子素服﹐避正殿﹐內外嚴警﹔太史靈臺﹐伺日有變﹐便伐鼓﹔聞鼓音﹐侍臣皆赤幘帶劍﹐則災異消。」

開元占經卷十一

月占一

月名體

皇甫謐《年曆》曰「月者﹐羣陰之宗﹐光內影月以宵耀﹐名曰夜光。」《易說卦》曰「坎爲月。」《河圖帝覽嬉》曰「月者﹐金之精。」《春秋感精符》曰「月者﹐陰之精﹐地之理。」《廣雅》曰「夜光謂之月。」《天宮書》曰「太陰之精﹐上爲月。月者﹐天地之陰﹐金之精也。」王子年《拾遺記》曰「瀛洲水精爲月。」《禮記》曰「月者﹐闕也。」範子《計然》曰「月者﹐水也。」《淮南子》曰「月者﹐天之使也﹔水气之精者﹐爲月。」《漢書李尋上疏》曰「月者﹐從陰之長﹐妃後﹑大臣﹑諸侯之象。」張衡《靈憲》曰「月者﹐陰精之宗﹐積而成像。兔蛤焉﹐陰之類﹐數偶也。並羿請不死之藥於西王母﹐娥竊之以奔月﹐遂托身於月﹐是謂蟾蜍。」《春秋演孔圖》曰「蟾蜍﹐月精也。」楊泉《物理論》曰「月陰之精﹐其形也圓﹐其質也淸﹐稟日之光﹐而見其體﹔日不照﹐則謂之魄。故月望之日﹐日月相望﹐人居間﹐盡睹其明﹐故形圓也﹔二弦之日﹐日照其側﹐人觀其旁﹐故半照半魄也﹔晦朔之日﹐日照其表﹐人在其裹。故不見也。」

月行度二

四十分日之七百四十三奇一﹐則遲疾之一終而復始矣。月朔而晨見東方﹐謂之側匿﹐行遲也﹔月晦而夕見西方﹐謂之朓﹐行疾也﹔遲疾相通﹐謂之平﹔行一日十三度六十七分度之二十五半﹐二十七日一千三百四十分度之七百四十三奇一而周天矣。一年月十三周天﹐有閏之年則十四周天。與日合度﹐是爲月朔。日月相與東行﹔日行遲﹐而月行疾﹔二十九日一千三百四十分日之七百一十一則月周天復還及日﹐卽二朔去之日數也。《春秋元命包》曰「日月右行﹐周天二十三萬里。」《河圖》曰「曰「日﹑月﹑五星同道﹐過牽牛﹑女﹑虛﹑危﹑室﹑壁﹑奎﹑胃﹑昴﹐皆行其南﹐去之九尺﹔畢北七尺﹐觜﹑參北一丈三尺﹔貫井﹐出鬼南六尺﹔出柳北六尺﹔出七星﹑張北一丈三尺﹔出﹑翼﹑軫北一丈三天﹔貫角﹑亢﹐出氐南二尺﹔出房左右服間﹐出心北二尺﹐屋北十尺﹔出箕北六尺﹔貫斗至牛﹐此日﹑月﹑五星行常道也。」《洛書》曰「日﹑月﹑五星﹐行歷左角內﹔行左亢外四尺﹔歷左右氐﹔外行房兩服間﹔行心內六尺﹔行尾內十八尺﹔行箕內十二尺﹔行斗柄中一尺﹔行牛中﹐行女外四尺﹔行虛外六尺﹐行危外十三尺﹔行室外十六尺﹐行壁外十三尺﹔行奎外十三尺﹔行婁外九尺﹔行胃外十一尺﹔行昴外五尺﹔歷畢左角﹔行觜內六尺﹔行參內十八尺﹔行井中﹔行鬼外十四尺﹔行柳內九天﹔行七星內十五尺﹔行張內十八尺﹔行翼內十六尺﹔行軫內十三尺。在上者爲北﹐此日﹑月﹑五星之正道也。」

月行盈縮三

石氏曰「明王在上﹐月行依道﹔若主不明﹐臣執勢﹐則月行失道。大臣用事﹐背公向私﹐兵刑失道﹐則月行乍南乍北﹔女主外威﹐擅權則或進退朓朒﹔皆君臣刑徳不正之咎也。有不如常﹐隨事占其吉凶﹔月行疾﹐則君刑緩﹔行遲﹐則君刑急。月之與日﹐遲疾勢殊﹐而事勢異也。是故人君月有變﹐則省刑以徳﹐恩從肆赦﹐故春秋有眚災友肆赦。」劉向《洪範傳》曰「晦而月見西方﹐謂之朓﹔朔而月見東方﹐謂之側匿。朓則王侯其舒言﹑政緩﹐則陽行遲﹑陰行疾也。側匿則王侯其肅言﹑政急﹐則陽行疾﹑陰行遲也。舒者﹐臣驕而執政也。肅者﹐臣下恐懼太甚也。」劉歆曰「舒者王侯殿意專政﹐臣下促急﹐故月行疾也﹔肅者﹐王侯縮訥不任事﹐臣下馳縱﹐故行遲也。」《春秋運斗樞》曰「主勢集於後族﹐羣妃之黨﹐橫僭爲害﹐則月盈。」京房《易飛候》曰「月生八日當中﹐五日六日而中﹐有兵在列﹐大戰。」《荊州占》曰「月行疾﹐天下有急事。」又曰「月行過急﹐姦邪起﹐月行不及度﹐多畱事。」又曰「入月五日﹐昏而月中﹐急兵大起﹐糴大貴。」又曰﹕大月八日昏中﹐小月七日昏中﹔過度有兵事﹐不及度有喪事。」

月行陰陽四

京氏《對災異》曰「人君好用佞邪﹐朝無忠臣﹐則月失其行。」班固《天文志》曰「月失節度而妄行﹐出陽道﹐則旱風﹔出陰道﹐則陰雨。」京房《妖占》曰「月行南爲旱﹐行北爲水﹔當道天門﹑駟之間﹐天下大安﹐五穀大得﹐人主延年益壽。」《河圖帝覽嬉》曰「月行一歲﹐不三出昴畢間﹐來年有兵。」郗萌曰「月不道東西咸﹐必有賊。」京房《易飛候》曰「月人八日﹐北向陰國﹐亡地﹔月不盡八日﹐北向陽國﹐亡地。」

月光明五

《易萌气樞》曰「臣道修﹐則月明有光。」《髙宗占》曰「月出如盛天下﹐且有主治也。」《尙書考靈曜》曰「五政不失﹐日月光明﹔五政﹐謂四時及夏季之政也。」《禮緯含文嘉》曰「君道尊而制命﹐卽日月精明。」《黃帝占》曰「有道之國﹐日月過之卽明﹐人君吉昌﹐人民安樂。」孫氏《瑞應圖》曰「人君不假臣下以權﹐則日月揚光。」甘氏曰「月經心﹐淸明烈照﹐天主內明﹐必有延慶。」

月變色六

《河圖帝覽嬉》曰「日光如張炬火﹐所宿其國﹐立王亦立上卿。」京氏《妖占》曰「月變色﹐靑爲饑與疫﹐赤爲爭與兵﹐黃爲徳與喜﹐白爲旱與喪﹐黑爲水﹐民半死。」《京房占》曰「君幼弱﹐月靑色。」京房《易飛候》曰「月生八日﹐當玄兔色﹐上旬糴貴﹐無則上旬糴賤。不盡八日﹐色﹐下旬糴貴﹐無則丰﹐而下旬賤。」《荊州占》曰「月赤如赭﹐大將死於野﹔又曰月赤如血﹐有死王。以宿占國。」《荊州占》曰「月生而色黃﹐主人受其殃﹔月二十八日﹐其色黃﹐攻地入﹐客受殃。」《河圖帝覽嬉》曰「月入而黃﹐主人受殃﹔出而黃赤﹐客受其謫﹐赤三日不復﹐主人戰有勝。」《河圖帝覽嬉》曰「月生三日﹐其中縵縵如絲布狀﹐其野虛﹔兵在內盡出﹐然外主人不勝。」

月光盛七

郗萌占曰「月初生盛﹐女主持政。」京氏《易飛候》曰「月之光如張芒﹐所宿之國立君﹔三齊所宿之國﹐立將軍﹐上卿。」《荊州占》曰「月上弦巳後盛﹐君無戕徳﹐臣執權柄﹐人背君﹐尊其臣。」

月無光八

《太公陰祕》曰「君不明﹐臣不忠﹐故月無光﹔月不明見變﹐變不救﹐殃禍生﹐臣欲反﹐主失名。其救也﹔安百姓﹐用賢人﹐弱者扶﹐無則害。」《黃帝占用兵要訣》曰「沈陰﹐日月俱無光﹐晝不見日﹐夜不見月﹐星皆有云障之而不雨。此爲君臣俱有陰謀﹐兩敵相當﹐陰相圖議也。若晝陰夜月出﹐君謀臣﹔夜陰晝日出﹐臣謀君﹐下逆上也。」甘氏曰「人君宰相﹐不從四時行令﹐刑罰不時﹐大臣姦謀﹐離賢蔽能﹐卽日月無光﹐見瑕謫﹔不救﹐其國五穀不成﹐六畜不生﹐人民上下不從﹐盜賊並起。」《河圖帝覽嬉》曰「日月無光﹐有亡國﹑死王﹐期不出五年。」《孝經內記圖》曰「主驕慢﹐日月失明。」《京氏占》曰「月大無光﹐國無王﹐民不安﹐天下有兵。」《京氏占》曰「月昏無光﹐則淵涸山崩﹐王者惡之。」《河圖帝覽嬉》曰「月大無光﹐主死士﹐戰不勝。」《髙宗占》曰「月大無光﹐城不降﹔月小無光﹐城降。」京氏《妖占》曰「月無光﹐臣不作亂﹐教令不行﹐民饑國亡。」京氏《易飛候》曰「月不光﹐貴人死。」《荊州占》曰「月生無光﹐下有死王。」京房《易飛候》曰「月生無光﹐君子徒凶。」

月兔不見九

《河圖帝覽嬉》曰「月中無兔﹑蟾蜍﹐天下無官。」《荊州占》曰「月中兔﹑蟾蜍不見﹐天下失女主﹐一曰宮女不安。」《河圖》曰「蟾蜍去月﹐天下大亂。」《黃帝占》曰「月望而月中蟾蜍不見者﹐月所宿之國﹐山崩﹐大水﹐城陷﹐民流亡﹐亦爲失主﹔宮中必不安。」

月中有離雲气十

《荊州占》曰「有云如杵﹐長七尺﹐衝月所宿國﹐主君將死。」京房《易飛候》曰「白雲如杵﹐長七尺﹐衝月所宿之國﹐人主死﹐桿柄中月﹐王后死﹔入月中﹐王后當之﹔月戴珥﹐主人來疾。」《河圖帝覽嬉》曰「月始出時﹐有云居其中﹐如禽獸狀﹐其名曰綦婁。甲乙見東方﹐受之﹔丙丁見南方﹐受之﹔戊己見中央﹐受之﹔庚辛見西方﹐受之﹔任癸見北方﹐受之﹔受者﹐受其害。」《荊州占》曰「月下有气﹐如人相隨者﹐是謂惡成。侯王有坐之者﹐有分國。」《荊州占》曰「月中有云﹐如人行者﹐臣害主﹔兩主爭﹐客勝﹔有三人﹐天維絕﹐主人必更。」《河圖帝覽嬉》曰「月旁有白雲﹐大如杵者三﹐抵月﹐期六十日﹔外有戰﹐破軍﹐死將。」《荊州占》曰「月始出﹐有黑雲貫月﹐名曰激云。不出三日﹐異雨有害人者﹐客且至。」《河圖帝覽嬉》曰「月旁多赤云﹐如人頭﹐大戰多﹔白爲風﹐黑爲雨。」《荊州占》曰「有赤云﹑黑雲交臨﹐月當其國﹐亡軍。」《河圖帝覽嬉》曰「月旁有白雲一﹐黑雲二﹐蒼云一﹐其大如厚布﹐抵貫月﹐圍城﹑拔邑。」《髙宗占》曰「靑雲挾月﹐是謂賊害﹐王受其殃﹐歲爲五穀不熟﹔赤去挾月﹐是謂仇賊﹔黃雲挾月﹐女主有戮死者﹐期不出三十日﹔白雲挾月﹐其國君遇賊﹔黑雲挾月﹐陰雨逾時。」《荊州占》曰「月中有黑气﹐大如桃若李﹐臣有蔽主明者。」京氏《易傳》曰「有黑雲﹐狀如羣羊豕﹐如飛烏﹐如鳴雞﹐在月及月旁。三日王日不雨﹐匈奴兵起。」京房《易傳》曰「赤气覆月如血光﹐大旱﹐人民饑千里。」《荊州占》曰「常以十四日夜候月﹐中有气﹐如飛烏﹔其野無居者。」《尙書金櫃》曰「視不明﹐聽不聰﹐則雲气五色﹐蔽日月之明。無救﹐則羣臣謀殺﹐關梁不通。其救﹐辟四門﹐求仁賢。」《春秋感精符》曰「諸气之出﹐皆歷日月旁﹐天子國君之害也。期如日蝕遠近之符。」《荊州占》曰「凡諸气﹐日月有變﹐不出兩日﹔大雨吉﹐大雨皆凶﹐小雨無益。」

月生牙齒爪足十一

《河圖》曰「月生齒﹐主見期。﹝闕×××××××﹞《春秋文曜鉤》曰「趙有君﹐尹吏﹐日月生齒﹐在畢宿﹔主見欺大﹐《星占》曰﹕子殺父﹐臣刺君﹐期歲二月﹐有兵患。」﹝宋均注曰「月﹐太陰之精也﹐屬水﹐水生於金﹔畢﹑金精也﹐水齒之臣子殺逆之象也。畢又爲邊兵﹐畢主八月﹐其衝則二月﹐兵患於此發也。﹞《荊州占》曰「月生齒﹐人主有賊臣﹐王者偏左右﹐﹝闕××××﹞徐廣《歷記》曰「隆安五年三月甲子﹐月生齒﹐在斗﹔占曰﹕『月生齒﹐人主有賊臣﹐羣下相賊﹝闕×××﹞《春秋感精符》曰「月生齒﹐妻妾黜﹔外垂牙﹐主威歇。」《考異郵》曰「諸侯謀叛﹐則月生爪牙。」《荊州占》曰「月生爪牙﹐國君遇賊﹐又曰月爪所指﹐四方煩若﹐有土功事。」《洛書》曰「陪臣執命﹐王公望風﹐其將叛謀公卿﹐羣下並附﹐諸侯歸心﹔則月舉足垂牙。」《河圖祕證》曰「帝淫泆﹐政不平﹐則月生足。」《春秋緯》曰「生足﹐君有過﹐後族擅權﹐月生足芒﹔有此類﹐則亡國也。」《荊州占》曰「月生牙齒﹐天子有賊臣﹐羣下自殘害。」郗萌曰「月生爪牙﹐主賞罰不行﹐偏任兵起﹔招賢明﹐奪彊國﹐兵勢則已。」《海中占》曰「月生爪牙﹐人生偏﹐左右遇賊﹐有刺客﹔各在中分。」

月生角芒刺十二

《春秋運斗樞》曰「後族擅權﹐月生芒。」《洛書摘芒辟》曰「月盈而生芒﹐後黨成輩﹐且害其主。」《春秋運斗樞》曰「月垂芒﹐國亂憂在公﹔禍大作﹐兵敗北。」夏氏曰「月上有黃芒﹐君福昌﹔一曰皇后有喜。」《荊州占》曰「月生角﹐天下兵﹐國將受殃。」《河圖帝覽嬉》曰「月生四日﹐月兩角刺如矛狀﹐其野有殺其君者﹐且廢之﹔其上角大者﹐君上勝﹔其下角大者﹐臣下勝。」《荊州占》曰「月生刺﹐在一日﹐是謂賊﹔賊生中國。月二日生刺﹐是謂隱﹐其女子卒﹐有陰疾。月三日生刺﹐是謂內傷大陽﹐是謂天芒。月四日生刺﹐是謂不明﹐是謂蔽光。月五日生刺﹐是謂音蕩﹐當有訛言者。月六日生刺﹐是謂內虛﹐是謂去邑。月七日生刺﹐是謂有剝﹐其地弱。月八日生刺﹐是謂割地在分﹐民其當者﹐名曰禽獲陽平。月九日生刺﹐其地民饑﹐民以食﹐弱其世﹐以兵行。月十日生刺﹐陰始盛﹐主女子執朝政。月十一日生刺﹐是謂憂土居﹐老幼穴處。月十二日生刺﹐其地有以陰死者。月十三日生刺﹐是謂始彊﹐得地。月十四日生刺﹐是謂不利﹐其女君傷下。月十五日生刺﹐是謂盛彊﹐其彊地多兵。月十六日生刺﹐是謂內弱﹐大臣殺其主。月十七日生刺﹐是謂威法﹐主有流兵。月十八日生刺﹐是謂君瘟﹐死。月十九日生刺﹐是謂陽衰陰治﹐女子執事。月二十日生刺﹐是謂地有土功。月二十一日生刺﹐是謂千里外聚﹐其都有土功。月二十二日生刺﹐是謂始衰。貴人多死者。月二十三日生刺﹐是謂陰盛﹐女子爲王。月二十四日生刺﹐是謂中有大謀。月二十五日生刺﹐是謂隱蔽﹐是謂佚殃。月二十六日生刺﹐是謂感﹐多憂在內謀。月二十七日生刺﹐是謂大饑。月二十八日生刺﹐是謂竟﹐城數政。月二十九日生刺﹐是謂內亂﹐是謂自伐。」

月大小十三

《荊州占》曰「月初生小﹐而形廣大者﹐月有水災。」《海中占》曰「月大而體小者﹐旱﹔有气色非常﹐皆爲皇后陰謀事。」

月分毀及墜下流十四

京氏《易妖占》曰「月毀爲三四五六﹐見天下亂。」《荊州占》曰「月分爲兩﹐國無道﹐君失天下。」《河圖占》曰「地淪月散﹐必有立王。」京氏《易妖占》曰「月自天墮﹐有道之臣亡。」京房《易妖占》曰「月出地中﹐庶民爲王公。」

月晝見十五

《易緯辧終篇》曰「月晝見﹐隱謀合﹐國雄逃。」京房曰「月晝見﹐必有亡國。」京氏《對災異》曰「月若晝明者﹐姦邪並作﹐專明擅君之朝。」京房《對災異》曰「月若晝明者﹐月爲臣﹐日爲君。臣以明續君黨﹐當在其時﹔不可與君用力﹐含穢以舒刑。今晝明者﹐姦邪並作﹐專明擅君之朝。不救﹐則失其行而毀矣。其救也﹐出退彊臣﹐斷姦佞﹐近直臣﹐親賢良﹐則月得其行﹐不可專明矣。」《洛書》曰「月與大星並出﹐晝見﹐同謂爭明﹔大國弱﹐小國彊﹐有立侯王者。」

月當盈不盈十六

石氏曰「月漢盈不盈﹐君侵臣﹐不則有旱災。」

月當朔而不朔晦不盡十七

《荊州占》曰「月當朔而不朔﹐國有大喪。月當晦而不盡﹐所宿國亡地。」

月當弦不弦不當而弦十八

《荊州占》曰「月生六日而弦﹐大臣爲政﹐不用主命。」《荊州占》曰「月生七日而弦﹐主人勝客﹔不勝﹐主人將死。」《荊州占》曰「月未當弦而弦﹐是謂兵起﹔當弦不弦﹐國有大兵。」《郗萌占》曰「不當上弦而弦﹐國兵起。」《荊州占》曰「未當下弦而弦﹐臣下多姦。」《荊州占》曰「月生八日而弦﹐天下大安﹔八日而不弦﹐攻人城者不勝。」《河圖帝覽嬉》曰「月十日不弦﹐以戰不勝﹐主將死﹔當弦弦也﹐是謂大安。」

月當望不望未當望而望十九

《荊州占》曰「月十四日而望﹐主更令﹔期一年﹔十五日而望﹐主安久長﹐天下和﹐人民歌樂以行。」《河圖帝覽嬉》曰「月未當望而望﹐是謂趣兵﹐以攻人城者大昌。當望不望﹐以攻人城者有殃﹐所宿之國﹐亡地。」《荊州占》曰「月十六日而望﹐主不昌﹐更立公王﹐期十年。」﹝此謂不依歷數而望﹐他皆仿此。﹞《易萌气樞》曰「月當滿不滿﹐君侵苫﹔當毀不毀﹐臣淩君﹐君侵臣﹐則大旱之災﹔臣湊君﹐則有兵水之難。大進月盈﹐則有人君之憂﹔縮﹐則有臣下之害。」《郗萌占》曰「月行急﹐未當中而中﹐未當望而望﹐皆爲急。兵大戰﹐軍破﹐將死﹐大臣執政﹐逼君﹐女主將有擅權﹐天下亂﹐易宗廟。」

月當毀不毀未當缺不缺二十

《春秋漢含孳》曰「妻怨成﹐無詘制之者﹐則月滿不虧﹐有女妃虐。」﹝宋均曰﹕不虧不缺也﹐虐若趙飛燕妒殺皇子。﹞《荊州占》曰「月當毀不毀﹐陰事無形。」《黃帝占》曰「月未當缺而缺﹐大臣滅﹐女主黜﹐諸侯世家絕。」

月當出不出出而復沒二十一

《京房占》曰「月當出而不出﹐有陰謀﹐有死王﹐天下亂。」《郗萌占》曰「月生七日見者﹐天下有兵﹔十日見者﹐有大兵﹔十二日至十六日而後見者﹐天下有滅國。」《海中占》曰「月出復沒﹐天下亂。」

月再中反缺二十二

京氏曰「月再中﹐帝王窮。」《荊州占》曰「月望而西缺﹐望後東缺﹐名曰反月﹔臣下不奉法﹐制度侵奪主勢﹔無救﹐爲湧水﹐兵起其衝﹔其救也﹐正刑罰﹐誅姦滑﹐任賢而稽疑﹐定謀事成﹐卽月變爲復矣。」

月失行及偃仰二十三

《郗萌占》曰「月出非其所﹐行非其路﹐皆女主失行﹐姦通內外﹐陰國兵彊﹐中國人饑﹐下欲僭權。」《海中占》曰「月生正偃﹐天下有兵合﹐無兵主人凶。」京房《易飛候》曰「正月有偃月﹐必有喜。」

月出異方二十四

黃帝曰「月始生﹐見南方而蝕者﹐糴大貴。」《荊州占》曰「月始生天中者﹐上謀下﹐其事不成。」

月並出及重累二十五

京房《易傳》曰「君弱而婦彊﹐爲陰所乘﹐則月並出。」京氏曰「月並出﹐爲並明﹐天下有兩王立。又云相去二寸﹐臣作亂﹐滅其主。」《春秋運斗樞》曰「主勢奪於後族﹐羣妃之黨橫僭爲害﹐則月盈﹐並若兩月連出﹐妃黨交萌﹐若照同力﹐排滅王公。」郗萌曰「月並出﹐相重﹐當有急兵至。」《荊州占》曰「三月並見﹐其分有立諸侯而亡女主﹐有竟兩月並出﹐天下治兵﹐異姓大臣爭朝﹐勢爲害王者﹐選能授之。月重出﹐皆爲異兵殘害﹐爲天下亂者﹐將有亡天下之象。」﹝案漢成帝建始元年八月戊午﹐辰漏未盡二刻﹐兩月重見﹐京氏《易傳》曰「君弱婦彊﹐爲陰所乘﹐則兩月並見。其後趙飛燕爲皇后﹐姊娣專寵﹐殺害皇子﹐成帝不能禁﹐後皆誅滅之應也。又按故太史令李淳風雲﹕隋大業九年正月二十七日﹐曉起東方﹐有二月見﹐相去二尺許﹐在箕鬥之間﹐眾俱見之。俄而楊玄盛於黎陽起逆﹑朱變﹑管宗義殘賊江南﹐天下因此遂兵賊相繼﹐至於滅亡﹐此尢效。」﹞《海中占》曰「月兩弦中間﹐月光盛而眾多﹐或二三﹐或四五﹐及至十月並見﹐皆爲天下分裂﹐天子失政﹐政在諸侯自立。」﹝諸月傍气象皆與日占大同。﹞《春秋潛潭巴》曰「十月並出﹐不必外﹐彊猾出。」﹝宋均曰﹕月爲大臣今如是﹐大臣必多爭﹐並爲姦稱疾也。﹞《郗萌占》曰「東方小月承大月﹐小國毀﹔大月承小月﹐大國伐之爲主﹐客在西方。小月承大月﹐小邑勝﹔大月承小月﹐大邑勝。」《春秋運斗樞》曰「小月承大月﹐羣姦在宮﹐當此之時﹐主若贅旒。」﹝宋均注曰﹕諭見制﹑在下也﹞大月承小月﹐近臣起﹐讒人橫﹐陪臣執命﹐三公望鳳。」﹝宋均曰﹐望風者﹐陪臣見而事之也。﹞

開元占經卷十二

月占二

月冠珥戴一

《黃帝占》曰「月珥而冠者﹐天子大喜﹐或大風。」《荊州占》曰「月珥且戴﹐不出百日﹐主有喜。」《帝覽嬉》曰「月珥﹐期六十日﹐兵起。」京房《易傳》曰「月珥﹐期三十日﹐兵起。」《帝覽嬉》曰「月不暈而珥﹐人主有喜﹔兵在外﹐亦有喜。」《荊州占》曰「月昏而珥者﹐兵半起﹔夜過半珥者﹐邊地恐。」《春秋運斗樞》曰「主排公侯狡猾﹐起尊能主﹐則月珥兩。」《帝覽嬉》曰「月珥﹕靑﹑憂也﹐赤﹑兵起﹐黃﹑喜也﹔黑﹑失國﹐期皆不出三年。」《髙宗占》曰「月兩珥﹐十日雨﹔三珥﹐國喜﹔四珥﹐女主喪﹔又曰﹕人主諸侯立。」《荊州占》曰「月珥﹐大水﹔又曰「月四提﹐天子無妻﹐若國有喪﹔月六提﹐天子遊天下。」﹝提猶珥也﹞《荊州占》曰「月珥且戴﹐不出百日﹐有大喜。」

月背璚二

《春秋緯感精符》曰「背璚以外圍月者﹐臣馳﹐縱叛逆﹐欲相殘賊﹐不和之气也﹔天子偏左右。」《帝覽嬉》曰「月不暈有四璚﹐臣有謀﹐不成。」京房《易傳》曰「月背璚﹐其國有反者。」劉向《鴻範傳》曰「月背璚﹐臣欲爲邪也﹐其色靑中赤外﹐有芒刺﹐爲謀﹔此數見﹐卽國凶。且背且抱爲不和﹐有欲爲忠﹐有欲爲逆者也。」

月與五星合宿同光芒相陵三

《荊州占》曰「月與歲星﹐光明相逮﹐饑三年﹐糴貴﹐民流亡。」巫咸曰「歲星與月同光﹐以其月月蝕﹐且以饑亡﹔一曰國以女樂亡。」《海中占》曰「月與歲星同光﹐卽有饑亡。」《黃帝占》曰「月陵歲星﹐年多盜賊﹐刑獄煩。」京房《易傳》曰「月與熒惑會﹐宿國王死。」《海中占》曰「月與熒惑合﹐其國太子死﹐貴人復傷﹐凶﹔不可有爲﹐若有內兵。」《荊州占》曰「月與五星熒惑合光﹐芒刺相及﹐其國有內亂﹐兵三年﹔又曰「其國太子死﹐期三年。」巫咸曰「月與熒惑同光﹐以其月月蝕﹐內有亂臣﹐且以饑亡。」《荊州占》曰「月與塡星合﹐芒刺相及﹐其國饑。」巫咸曰「月與塡星同光﹐以其月月蝕﹐且有以徭徙亡者。」京房《易傳》曰「月與太白會宿﹐太子死。」《荊州占》曰「月與太白聚合﹐宿其國﹐立太子﹐期不出一年。」《荊州占》曰「月與太白合﹐其下兵大起。」巫咸曰「太白與月同光﹐其月月蝕﹐且以兵亡。」《荊州占》曰「月與太白皆出﹐城守爲賣城﹔聖主明王急便守城。」《河圖帝覽嬉》曰「月與太白相過﹐月出其南﹐陽國受兵﹔月出其北﹐陰國受兵。」《海中占》曰「太白出月右﹐陰國有謀﹔出左陽國有謀。月挾太白﹐諸侯將相謀不軌﹐太白出月下﹐芒相耀﹐君死民饑。」《荊州占》曰「月戴太白﹐卒兵﹐期五日。」《巫咸占》曰「月不盡三日﹐候太白﹐出東方﹐在月南﹐中國勝﹔在月北﹐中國不勝。」《巫咸占》曰「月入月三日﹐太白出西方﹐在月南﹐皆海國敗﹔在北﹐皆海國勝。」《荊州占》曰「月入月三日﹐太白失行﹐而月在北﹐太白在南﹐秦戰不勝。」《荊州占》曰「秋冬﹐入月三日﹐太白出西方﹐居月北者﹐君彊﹔月南﹐君弱。」《荊州占》曰「入月三日﹐月刺太白陽﹐大邑拔﹐小邑驅掠﹔刺太白陰﹐兵在外者﹐不及入﹐在內者﹐不及出。南方爲陽﹐北方爲陰。」《巫感占》曰「辰星與月同光﹐其月月蝕﹐且以女樂亡。」《荊州占》曰「辰星與月光相逮﹐其國水。」《海中占》曰「月與辰星相遇﹐所合宿雨水﹐敗。」《帝覽嬉》曰「月與辰星合宿﹐其國亡地﹐君王死。」《荊州占》曰「月與辰星合﹐所宿之國﹐兵起。」

月與五星相犯蝕四

《巫咸占》曰「五星入月中﹐人主死﹔不出﹐臣死﹐非將卽相也。近期一年﹐遠期三年。」《帝覽嬉》曰「月犯五星﹐栗貴﹔二犯之﹐數貴。」《海中占》曰「月貫五星﹐天子坐之。」《郗萌占》曰「金火與月相近﹐其間六寸﹐天下有兵﹔間尺﹐天下憂兵﹔五尺無害。」《荊州占》曰「五星入月中﹐其野有逐君﹐大臣賊主﹔月蝕五星﹐若薄若合﹐皆其分有災。」《河圖帝覽嬉》曰「歲星入月中﹐其國有逐相。」《春秋緯文曜鉤》曰「歲星入月中﹐以妃黨之譖去。《黃帝占》曰「歲星入月中﹐不出一旬﹐天下有大災﹐入君不平﹐天星墜﹐若雨霧﹐不出一年﹐糴什長﹐八不出﹐二年﹐天下亡徙爲亂﹐若有野兵。」《海中占》曰「歲星蝕月﹐有大喪﹐女主死﹐臣殺君﹐易位。」《荊中占》曰「歲星入月中﹐大臣賊其主。」《荊州占》曰「月犯歲星﹐其國民饑死﹔一曰主死﹐期三年。」﹝按大興四年十二月丁亥﹐犯歲星﹐在房。占曰﹕其國兵饑民流亡﹔永昌元年﹐王惇率領江荊之眾來攻京都﹐六軍敗績不能有以拒戰﹐於是殺護軍﹐將軍周凱﹑尙書令刁協﹑縹騎軍戴淵﹐又鎭北將軍劉隗出奔﹐四月又殺湘州刺史譙王丞﹑鎭南將軍卓閏﹐闔十二月元帝崩。﹞《荊州占》曰「月犯歲星﹐其國疾。」《春秋緯元命包》曰「歲星逆犯月﹐法令散。」《河圖帝覽嬉》曰「月犯歲星﹐其國饑一年二年乘之﹐主死。」《荊州占》曰「月乘歲星﹐相死。」《帝覽嬉》曰「月蝕歲星﹐有流民﹐不出十二年﹐國饑亡。」司馬遷《天官書》曰「月蝕歲星﹐其宿地饑若亡。」《帝覽嬉》曰「月蝕歲星﹐其鄕大戰﹐大拔邑。」﹝按晉建﹐興三年正月乙卯﹐月掩歲星。在參﹐益州分也。六月鎭西將軍益州刺史周撫薨﹐十月梁州刺史入益州以叛﹐朱序率眾助刺史周楚討平之。﹞《荊州占》曰「月蝕歲星﹐邦主無﹐人人相食。」《荊州占》曰「月吞歲星﹐其國十二歲而敗。」《河圖帝覽嬉》曰「熒惑入月中﹐憂在宮中﹐非賊乃盜也。有亂臣死相﹐若有戮者。」﹝按﹕《洪範傳》漢宣帝地節元年正月戊午夜﹐月食熒惑左角亢﹐亢爲朝廷﹐憂在殿內﹐非其賊。有盜。有內亂﹑讒臣在傍﹐故將軍霍光妻與其子昆弟諸婿爲待中諸曹﹐九卿太守皆謀反﹐伏誅。又晉太元十二年二月戊申熒惑入月﹐占曰﹕有亂臣死相﹐若有戮者﹔一曰女親爲政。是時瑯琊王輔政﹐王妃從兄國寶經姻暱受寵。又陳郡袁悅私媚苟進﹐交通主相﹐扇揚朋黨﹐十三年殺悅﹐是時主相有隙﹐亂皆興矣。﹞《海中占》曰「熒惑入月中﹐臣以戰不勝﹐內臣死。」《荊州占》曰「火星入月中﹐臣賊其主。」《黃帝占》曰「熒惑蝕月﹐讒臣貴﹐後宮有害女主者。」《海中占》曰「熒惑入月中﹐及近月七寸之內﹐主人惡之﹔一曰讒臣在傍﹐主用邪。」巫咸曰「熒惑居河若守之﹐月數其出間﹐百日兵多移。」巫咸曰「熒惑犯月﹐戰﹐小吏死。」《帝覽嬉》曰「月犯熒惑﹐國內降貴人﹐兵死。」京氏《妖占》曰「月犯熒惑﹐天下有女主憂。」《荊州占》曰「月戰勝之國﹐大將斗而死。」《帝覽嬉》曰「熒惑貫月﹐陰國可伐﹐期不出三年﹐其國亂﹐貴人兵死﹐近期不出五年﹐其國受兵﹐遠期不出十年﹐而以兵亂亡也。」《海中占》曰「熒惑觸月﹐上角爲相﹐下角爲將﹐中央爲主。」司馬遷《天官書》曰「月蝕熒惑﹐其宿地亂。」《海中占》曰「月蝕熒惑﹐有白衣之事﹔又曰其國內敗﹐五年大兵。」《荊州占》曰「月蝕熒惑﹐有死相。」《荊州占》曰「月蝕火星﹐天下滅亡﹐期九年。《帝覽嬉》曰「月蝕熒惑﹐其國以兵起﹐饑﹐又以亂亡。月以旦﹐相及太子當﹔晦以君當之。」劉向《洪範五行傳》曰「月蝕熒惑在角﹑亢﹐憂在中宮﹐非賊而盜也﹔有內亂﹔一曰有死相﹐若戮者貴人﹐兵死讒臣在旁。」《荊州占》曰「月毀熒惑﹐急在臣下。」《黃帝占》曰「月吞火﹐賊滅國。」《荊州占》曰「月咽熒惑﹐其師破敗。」《河圖帝覽嬉》曰「塡星入月中﹐臣賊其主。」《黃帝占》曰「塡星入月中﹐不出四旬﹐有土功事﹐若貴人絕嗣﹐不出其年﹐王者當之。」《郗萌占》曰「塡星蝕月﹐女主凶﹐當黜者有喪。」《河圖帝覽嬉》曰「月犯塡星﹐爲亡地﹐期不出十年﹐其國以饑亡﹔一曰天下且有大喪。」﹝按《洪範傳》漢成帝建始元年十一月乙卯﹐月蝕塡星在輿鬼西北八九尺。其占爲饑民流千里﹐後十五年﹐民人饑﹐函谷關逐食。﹞《荊州占》曰「月犯塡星﹐其國貴人兵死﹐天下亂﹔一曰主死﹐先舉事者敗﹔若天下有大風。」巫咸曰「月犯塡星﹐女主敗。」﹝按魏靑龍二年十月乙丑月犯塡星。三年丙寅正月太后郭氏無疾乃忽崩。﹞《河圖帝覽嬉》曰「月乘塡星﹐地動﹐不乃天裂。」《河圖帝覽嬉》曰「塡星貫月﹐國內亂﹐期不出五年而亡。」《河圖帝覽嬉》曰「月蝕塡星﹐女主死﹐其國以伐亡﹐若以殺亡。」司馬遷《天官書》曰「月蝕塡星﹐女主死﹐其國以伐亡﹐若以殺亡。」司馬遷《天官書》曰「月蝕塡星﹐其宿地﹐下犯上。」班固《天文志》曰「月蝕塡星﹐民流千里。」《荊州占》曰「月蝕塡星﹐國女亂。」《巫咸占》曰「月不盡三日﹐候太白出東方﹐與月並準之﹐其間容一指﹐則八月有破軍﹐死將﹐主人不勝﹔容二指﹐期十三日﹐客軍不破主人亡地﹔容三指﹐期二十日﹐有破軍﹐死將﹐主人亡地﹔容四指﹐期八十日﹐客大敗﹔容五指﹐期三十日﹐軍起而不戰。」巫咸曰「入月三日﹐修太白與並準之﹐其間容一指﹐軍在外﹐期十日﹐有破軍﹐死將﹐客勝﹔容二指﹐期十五日﹐破軍﹐死將﹐王人勝﹔容三指﹐期十八日﹐有破軍﹐死將﹐客軍大勝﹐主人亡地﹔容四指﹐期二十五日﹐客軍入境﹐主人不勝﹔容五指﹐期三十日﹐軍陣不戰。」《荊州占》曰「太白與月交並﹐軍大戰﹐相去一寸﹐有拔城﹔二寸﹐有憂城﹔三寸﹐有憂軍。」《郗萌占》曰「太白與月相去三寸﹐天子罷相。」《巫咸占》曰「太白與月相近五寸﹐天下有憂兵﹔間五尺﹐天下無害。」《荊州占》曰「太白東方始出﹐爲低﹔在月南爲得行﹔在月北爲失行﹔其與月相過失行﹐月不盡一日﹐二日﹔二日﹐三月﹔三日﹐四月﹔四日﹐五月﹔五日﹐六月﹔六日﹐七月﹔七日﹐八月﹐八日﹐九月而起兵。」《荊州占》曰「太白在西方以始入爲低﹐在月北爲得行﹔在月南爲失行﹔其與月相過失行﹐月生一日﹐二月﹔二日﹐三月﹔三日﹐四月﹔四日﹐五月﹔五日﹐六月﹔六日﹐七月﹔七日﹐八月﹐八日﹐九月而起兵。」《荊州占》曰「太白入月中不出﹐容將死﹔出者﹐主人將死﹔無軍﹐大將當之。」《帝覽嬉》曰「太白入月中﹐將軍戮死﹔一曰臣謀主﹐不成﹔皆不出三年﹔又曰﹕必有內惡戰﹐不勝﹐亡地。」《海中占》曰「太白入月中﹐有殺﹔不及九年﹔國以兵亡。」郗萌曰「太白入月中﹐國失政﹐大人爲亂﹐期三年﹔一曰大人當之。」《荊州占》曰「太白入月中﹐無軍大將當之﹐兵死﹐期四十日﹔又軍出主人將死。」《河圖帝覽嬉》曰「月弦﹐太白入月中﹐侯多死者。」《荊州占》曰「太白入月中﹐其國有分國﹐立王。」《郗萌占》曰「西方先起軍者﹐卽太白與月相去三尺﹐有憂軍﹔相去二尺﹐有憂城﹔相去一尺﹐有拔城。」《郗萌占》曰「月犯太白﹐將有兩心﹔戴太白﹐有卒兵。」《帝覽嬉》曰「月犯太白﹐彊侯作難國﹐戰不勝﹐人君死﹐亡國。」﹝按﹕《宋書天文志》﹕靑龍二年十一月戊寅﹐月犯太白﹐占曰﹕有君死﹐爲兵。景初元年七月﹐公淵叛﹐三年正月﹐遣司懿討之﹐三年正月明帝崩。﹞《荊州占》曰「月犯太白﹐彊侯死﹔又曰大將有兩心﹔又曰太白與月相犯﹐國多寇盜。」《帝覽嬉》曰「太白與月貫﹐期不出三年﹐國大危﹐戰敗﹐亡地﹐以女亂亡﹐期不出六年。」《帝覽嬉》曰「月蝕太白﹐彊國以戰敗。」班固《天文志》曰「月蝕太白﹐其國以戰亡。」《郗萌占》曰「月蝕太白﹐其年臣殺主﹐勝臣亦死。」《荊州占》曰「月蝕太白﹐民靡散。」﹝按﹕晉興寧三年十月丙戌夜﹐月掩太白﹐在須女。占曰﹕天下民靡散。﹞郗萌曰「太白蝕月﹐易大將﹐刑死。」《海中占》曰「太白居月中無光﹐名日月蝕太白﹐臣殺其至勝﹐皆其三年。」﹝崔鴻《春秋燕錄》曰「正始三年秋八月太白入月中﹐冬十月戊辰﹐云臨東堂﹐幸臣雜班姚仁懷劍執袋而入﹐稱有所啟。劍擊云﹐云以反拒仁﹐仁進而殺。﹞《帝鑑嬉》曰「辰星入月中﹐賊臣欲殺主﹐不出三年﹐必有內惡戰﹐不勝﹐亡地。」《黃帝占》曰「辰星入月中﹐不出三旬﹐內有匿謀﹐春夏有大水﹐秋冬有大雪﹐牛馬疾疫﹐谷貴。」﹝按《晉陽秋考》曰「太元十三年十一月戊子﹐辰星八月在晉。濤水入石頭﹐春大水﹐冬大雪﹐物馬死﹐谷踴貴不出百日。﹞《荊州占》曰「辰星入月﹐刑事起。」《荊州占》曰「辰星入月中﹐復出﹐君死﹔入不出﹐君臣皆死。」《帝覽嬉》曰「月犯辰星﹐兵大起﹐上卿死﹐一曰廷尉在憂﹐期不出三年。」京房《妖占》曰「月犯辰星﹐天下大水。」《海中占》曰「辰星貫月﹐不出四年﹐有殃﹐內禍﹐匿謀。」《荊州占》曰「辰星貫月﹐國以女子內亂﹐期六年。」《巫咸占》曰「辰星與月薄﹐所捨之宿﹐其主死﹐其國亡。」《帝覽嬉》曰「月蝕辰星﹐其國以女亂亡﹐若水饑﹐期不出三年﹔又曰兵未起而饑﹐所當之國﹐其兵戰不勝。」京房《易傳》曰「月蝕辰星﹐其國女以戰。」《郗萌占》曰「辰星蝕月﹐大水。」

開元占經卷十三

月占三

月與列星相犯

郗萌曰「月宿東壁﹑營室﹑奎﹑婁胃﹐皆主水。爲此星雨者﹐則衝月雨水甚﹐則水甚雨澤﹐入地一寸。至其報月﹐立水七寸﹐其潢流﹐絕車轍﹐溪谷溢。」又占曰「月宿觜﹑參﹑井﹑鬼柳﹐皆主旱﹐以此星雨者﹐則衝月旱﹐雨甚者大旱﹐雨微者小旱。」《帝覽嬉》曰「月犯列宿﹐其國有憂。」又曰「列星貫月﹐陰國可伐也﹐期不出五年﹐其國受兵﹐不出十年中﹐國有內亂﹐大危。」甘氏曰「月蝕列宿﹐其國憂﹑星滅﹐天下有亡﹐國星復見﹐亡國復立﹐兵起大勝。」《髙宗占》曰「星入月中﹐將有大兵。」《海中占》曰「星入月中﹐其國君有憂﹔一曰不出三年﹐臣勝其主。」京房《易傳》曰「星入月中﹐大臣謀伐其主﹐主令不行。」《荊州占》曰「星入月中﹐其國有喪﹔又曰有破軍。」又占曰「月未中而星入之﹐有賊人爲攻者﹐在東方﹐文者長﹐武者亡﹔月過中而星入之﹐有賊人爲者﹐在西方﹐武者長﹐文者亡。」《帝覽嬉》曰「星出月陰﹐負海國有勝星出月下﹐芒角相歷者﹐君死入饑。」甘氏曰「月犯列星﹐其國憂﹐若受兵殃。」《荊州占》曰「月犯所宿之星﹐其國有軍將死。」京氏《妖占》曰「星與月同光﹐臣不作亂﹐則人民非上。」《荊州占》曰「月蝕列星不見者﹐其國亡﹐星還復見者﹐國復立。」又占曰「星蝕月﹐其國相死。」京氏《妖占》曰「月中有星﹐天下有賊﹐星多者﹐賊多。」《荊州占》曰「列星居月中﹐無光﹐其國以饑亡。」

月犯東方七宿

月犯角一

石氏曰「月犯左角﹐大人憂﹐期六月。一曰大臣憂喪。」《海中占》曰「月犯角﹐其國有憂。」《河圖帝覽嬉》曰「月犯左角﹐左將戰死﹐期不出三年﹔犯右角﹐右將戰死。」《荊州占》曰「月犯左角﹐大臣誅﹐天下決水﹐大獄﹔犯右角﹐兵起。」《河圖帝覽嬉》曰「月乘左角﹐法官誅﹔乘右角﹐兵起。」《海中占》曰「月出角南﹐國家多暴獄﹐治病驕恣。」《荊州占》曰「月出左角南三尺﹐多獄﹐五尺以上至丈所﹐天子明威。」又占曰「月乘右角﹐後族家及將相﹐有坐法死者。」郗萌曰「月乘左角爲旱﹐右角爲水。」又曰「犯左角﹐左將軍死之﹔一曰天下有兵。」﹝按﹕魏正始七年七月丁丑﹐月犯左角。占曰「月犯左角﹐天下有兵。左將軍死。」到嘉平元年正月甲午﹐大將軍曹爽誅﹐時太傳舞陽侯屯兵浮橋﹐積二年七月。咸熙二年閏月庚子﹐月犯左角﹐到大始四年十月﹐荊州刺史上言吳遣使持節施績領三萬人圍於鄕﹐右丞相萬彧領萬五千人圍直城﹐大將軍丁臯間﹑壽春義陽王率諸軍徇壽春兵起之應也。﹞郗萌曰「月貫左角﹐三年﹐太子死。」又占曰「月蝕角﹐大人憂﹐期三年﹔一曰有獄事﹐都尉死﹔一曰天下大凶。」《巫咸占》曰「月蝕角﹐天子憂﹐牢獄空﹐用赦當之﹐期九十日。」《荊州占》曰「月蝕角﹐三年更赦。」《河圖帝覽嬉》曰「角星貫月﹐三年﹐國君死。」《郗萌占》曰「左角角入月中﹐不出其年﹐彊國有喪﹔右角入月中﹐其君死三年。」

月犯亢二

《河圖帝覽嬉》曰「月犯亢﹐兵起﹐不出三年。」《黃帝占》曰「月犯亢﹐將軍亡其鼓﹐其國將死。」《海中占》曰「月犯亢﹐亡地﹐其國有憂。」《荊州占》曰「月犯亢﹐朝臣有事。」郗萌曰「月乘亢﹐左星﹐爲水﹐右星爲大兵。」﹝案魏正始九年正月辛亥﹐月犯亢南昌﹐占曰「兵起﹐一曰將軍死。」到嘉平元年正月﹐廢大將軍曹爽等﹐十六日誅爽時﹐太傅動兵浮橋﹐積一年﹐魏喜平三年五月甲寅﹐月犯亢距星﹐到七月太尉王淩誅。到四年三月鎭將軍諸葛恪上言﹕賊朱異蟻聚﹐卽誅﹐截死者三萬餘人﹐積十一月始應。﹞

月犯氐三

韓楊曰「月入氐﹐天下兵起。」《河圖帝覽嬉》曰「犯氐﹐其國有軍將死﹔一曰將當之。」《荊州占》曰「月犯氐﹐其國有軍﹐一曰其國有憂。」《海中占》曰「月犯氐左星﹐郎中右將誅死﹔皆期三年。」《荊州占》曰「月乘氐右星﹐天下有大兵﹐天子自將﹐兵天野。」﹝按魏嘉平三年四月戊子﹐月犯氐東北星﹐占曰「將軍死。」五年二月癸丑﹐後將軍兗州刺史黃華薨。﹞《海中占》曰「月蝕氐﹐氐星翳﹐一將死之﹐國有誅者。」

月犯房四

《帝覽嬉》曰「月行中道﹐是謂安寧﹐天下和平﹐舉兵不吉﹔欲被其刑﹐逆天之道﹐辱以無名。」又曰「月宿天廏中央﹐一軍罷歸﹐期不過三十日。」《郗萌占》曰「月當天門﹑駟之間﹐五穀大得﹐人主益壽。」《河圖帝覽嬉》曰「月行陽環﹐多少暴事﹔」又曰「月宿天廏左間﹐將軍論老弱分﹐歸期不過三十日。」又曰「月行陽﹐裹治驕恣﹔多暴獄及驚駭﹐內亂。」又曰「月行四表之南﹐陽人且錯﹐禍不可克。」又曰「冬三月﹐月出房南﹐近小旱﹐遠大旱﹐期在衝﹔去房三尺曰近﹐五尺曰近。」《郗萌占》曰「月宿房南﹐粟不美﹐稻不實。」又曰「正月十九日﹐候月出房南﹐有兵﹐女主喪。」《荊州占》曰「月出四表以南﹐人君有憂。」《河圖帝覽嬉》曰「月行大陽﹐天下亂﹐人民啼哭﹐及天下大荒﹐禍不可禁﹐天下有兩心。」又曰「月行陰間﹐多陰事﹐小起。」又曰「月宿天廏右間﹐將軍伐﹐期不過三十日。」郗萌曰「月出陽間﹐黍稷不爲﹐菽美。」《河圖帝覽嬉》曰「月行陰裏﹐權衡不得﹐後革時作﹐邊境不休。」又曰「月行四表之北﹐陰人將革﹐禍不可克。」又曰「冬三月﹐月出房北﹐近小水﹐遠大水﹐期在衝。」郗萌曰「月行四表之北﹐水旱不時﹐民皆流食。」《荊州占》曰「月行房北﹐帝有亂臣。」《河圖帝覽嬉》曰「月行太陰﹐天下兵悉起﹐及內淫﹑流食。」《荊州占》曰「月行太陰﹐民流亡。」《河圖帝覽嬉》曰﹕『月犯房星﹐四足之虫多死﹐期不出一年。」《海中占》曰「房上第一星上相﹐次星次相﹐下第一星上將﹐次星次將也。」﹝按晉成康二年正月辛亥﹐月犯房南第二星﹐占曰「將相有憂。」五年七月丞相王導﹐八月太尉郗鑑﹐六年正月徵西大將軍庚亮並薨也。﹞《荊州占》曰「月犯房﹐爲死亡﹐近之爲辱將相﹐期三年。」﹝按﹕魏景初元年二月乙酉﹐月犯房第二星﹔房四星﹔股肱臣將相位也﹔占曰「將相有憂﹐若死亡。」到十二月﹐司空陳羣薨﹐到三年七月﹐司徒陳驕薨。積一年六月。﹞《黃帝占》曰「月犯上將﹐上將誅﹔犯次將﹐次將誅﹔犯次相﹐次相誅﹔犯上相﹐上相誅。」《河圖帝覽嬉》曰「月犯房心﹐天下有殃﹐主有憂。」《郗萌占》曰「月犯房﹐有亂臣﹐期不出三年﹐臣伐其主﹐天下有亡國。」陳卓曰「月犯房﹐有兵﹔又曰天下有殃﹐主憂。」郗萌曰「月乘房﹐滅左右官﹐爲有誅﹔伏甲者陳兵在宗廟中﹐天子不可出宮﹑下堂﹐又曰多暴事。」《河圖帝覽嬉》曰「月行房心間﹐其旁有紅雲一﹐諸侯一王死。」郗萌曰「月乘鉤鈐﹐大人憂火令。」《荊州占》曰「月有中犯陵房星者﹐國君憂﹔色靑憂喪﹔赤憂積屍成山﹔黑有將相誅﹔白芒角大哭。」郗萌曰「月有中犯乘守房左驂﹐左服皆有夫人死﹐所中相誅。」又曰「月犯鉤鈐﹐大臣有誤天子﹐不尊事天者﹐致火災於宗廟﹐天子崩﹐王者不宜出宮﹑下殿﹐有謀匿於宗廟中者﹔一曰犯鉤鈐駟﹐馬﹐駕將有行。」﹝按魏正始六年十二己巳月犯鉤鈐﹐占曰﹕王者憂﹐一曰有火災。到七年二月﹐熒乘黃廏﹐署屋延燒。又魏靑龍三年十二月戊辰﹐月犯鉤鈐﹐王者憂﹐到景初二年十二月﹐明帝崩。積三年十一月。又案魏正始六年十二月己巳﹐月犯鉤鈐﹔占曰五星犯鉤鈐﹐皆主王者憂﹐一曰有火災。到七年二月﹐熒乘黃廏﹐延燒西掖門﹐到嘉平二年七月壬戌﹐皇后甄氏崩。積三年七月應。又案魏時火犯鉤鈐﹐皆爲後崩也。﹞郗萌曰「月守房﹐皆爲人君無道。」又曰「皆爲天下諸侯謀相吞﹐道不同﹔又曰皆爲胡發兵。」

月犯心五

班固《天文志》曰「月犯心﹐其國有憂﹐若有大喪。」《摘亡辟》曰「六月辛酉﹐月犯心﹐亡君之戒也。」郗萌曰「月犯明堂星﹐大人憂。」《海中占》曰「月犯心中央星﹐人主惡之﹔犯其前星﹐太子惡之﹐及失位﹐犯其後星﹐庶子惡之﹔皆應以善事。」郗萌曰「月行出心以南﹐在外大將易。一曰無兵。太子事。」陳卓曰「月行宿心而霧﹐山崩谷塞﹐一曰水深。」《石氏占》曰「月乘心﹐其國相死﹔月北出﹐其國旱﹐宗廟有焚者﹔月南出﹐其將相有起兵。」《荊州占》曰「月犯乘心﹐大人凶﹐天下大旱﹐萬民災傷﹐近期三年﹐遠九年。」《石氏占》曰「月合心星﹐其君死。」又曰「犯大星﹐主遇賊害﹐國人爲亂。」又占曰「月犯心大星﹐女執行﹔又曰太子不立。」郗萌曰「月犯心星﹐臣弒君﹔又曰滅其君﹐三年有憂賊臣。」《海中占》曰「月犯心﹐有亂臣﹐天下有亡國﹔蝕心﹐國內亂﹐有大賊。」《河圖帝覽嬉》曰「月犯心﹐亂臣在旁伐國﹐期不出三年﹐其下有亡國﹔又民伐其主﹐應之以善事﹐已殃除。」《海中占》曰「月犯心中央星﹐人主敗﹐國有賊﹐人爲亂。」﹝按魏甘露二年六月己酉﹐月犯心中央大星﹐景元元年五月﹐髙貴鄕公敗。﹞郗萌曰「月貴心﹐其國亂﹐臣弒君。」《石氏占》曰「月貴心﹐其國政亂。」《海中占》曰「月貫心﹐其國亂﹐臣弒君。」《石氏占》曰「月貴心﹐其國政亂。」《海中占》曰「月貴心﹐一年國君死﹐不則臣伐主。」《黃帝占》曰「月貫心星﹐三年國內亂。」﹝按漢孝成帝陽朔元年七月壬子﹐月犯心星。占曰「其國憂﹐若有喪。房心爲宋﹐今爲楚地﹐十月辛未﹐楚王芳薨﹐積四月應。又按王莽地皇元年正月﹐月犯心前星﹐爲太子。是歲後﹐莽殺﹐太子臨之。黃初四年十二月丙子﹐月犯心大星。占曰「犯心國憂﹐若有喪。七年五月丁巳﹐文帝崩。積二年六月。魏景初二年閏九月癸丑。月犯心大星﹐占曰﹕月犯中央星﹐其國有憂。若有大喪。到三年十二月﹐明帝崩﹐積一年四月。﹞

月犯尾六

《河圖帝覽嬉》曰「月犯尾﹐君臣不和。」郗萌曰「月犯尾﹐貴戚有誅者﹐其國有軍將死。」又曰「在尾宿有變﹐後宮不安﹐妃後爭人君﹐子孫不吉﹐在宮中矣。」

月犯箕七

石氏曰「月干犯箕度﹐君臣不和。」《含文嘉》曰「月至箕﹐則風揚。」《春秋緯考異郵》曰「月失行﹐離於箕者﹐風。」《春秋緯潛潭巴》曰「月入箕中﹐其國有憂。」《黃帝占》曰「月入箕﹐糴大貴。」郗萌曰「月入箕﹐天下大亂﹐有兵﹐國君死之﹔又曰必赦﹐月在箕﹐踵期三十日﹔在口﹐期六十日。」《河圖帝覽嬉》曰「月犯箕﹐有客讒人者。」《海中占》曰「月犯箕﹐女主有憂。」郗萌曰「月犯箕﹐其國有軍將死。」﹝按魏嘉平五年六月十二日庚辰﹐月犯箕﹐占曰「軍將死。」到正元元年正月乙丑﹐鎭東將軍母丘儉反﹐正月甲辰﹐斬儉﹐積一年九月。又按魏甘露元年八月七日辛亥﹐月犯箕東北星﹐占曰「犯箕東北星﹐軍將死。」到二年五月﹐徵東大將軍諸葛誕謀叛不就﹐後殺揚州刺史樂﹝糸休﹞﹐積十月。﹞

月犯北方七宿

月犯南斗一

郗萌曰「月宿南斗風﹐一曰雨。」又曰「月入南斗魁中﹐大人憂﹔一曰太子殃﹔又曰宮中有自賦者﹐期三十日。」《荊州占》曰「月入南斗﹐兵起﹐有憂﹐不出三年。」京氏曰「月以子丑申入南斗﹐後百八十二日赦﹐無餘囚。」陳卓曰「月犯入南斗魁﹐天下大赦﹔一曰兵起。」﹝按晉成帝咸和六年正月丙辰﹐月入南斗﹐占曰「有兵﹐一曰有大赦。」是月石勒殺掠婁武進二縣﹐於是遣戌中州﹔明年湖賊又掠南沙海虞民﹐是年正月大赦﹐伐淮南討襄陽﹐平之。又咸和八年三日己巳。月入南斗﹑與六年占同。其年七月﹐石勒死﹐彭彪以譙石生﹑以長安郭權﹑以泰州並歸順﹐於是遣督護喬球率眾救彪﹔彪敗球退。又石季龍﹑石斌功滅生權﹐咸康元年正月大赦。﹞《黃帝占》曰「月以十月至四月南斗中﹐天下大赦﹐近期六十日﹐中期六月﹐遠期一年。」郗萌曰「月一歲三入南斗口者﹐其歲有赦。」《河圖帝覽嬉》曰「月犯南斗﹐大臣及將去。」《郗萌占》曰「月犯南培魁﹐女主當之﹐不出三年。」《荊州占》曰「月犯南斗﹐將軍死。」陳卓曰「月犯南斗風﹐雨不時﹐大臣誅﹐不出三年。」郗萌曰「月乘南斗﹐色惡蒼蒼﹐丞相死。」又占曰「月變於南斗﹐亂臣有更天子之法令者。」《荊州占》曰「月變於南斗﹐易相﹐近臣死。」

月犯牽牛二

《河圖帝覽嬉》曰「月犯牽牛﹐將軍奔﹐天下牛多死。」郗萌曰「月犯牽牛﹐其國有憂﹐將軍亡其鼓﹔一曰有軍將死。」陳卓曰「月犯牽牛星﹐道路不通﹐牛馬暴貴﹐天下有大誅﹐邦谷大貴﹐又曰月犯牽牛﹐軍亡﹔犯河鼓﹐戰。」郗萌曰「月乘牽牛﹐天下有大水起。」又占曰「月變於牽牛﹐犧牲事也﹔又曰四足之虫疾。」《荊州占》曰「月行犯若暈牽牛﹐天下馬多疾死。」

月犯女三

《河圖帝覽嬉》曰「月犯須女﹐天下多女患。」陳卓曰「月犯須女﹐將軍死﹐其國有憂。」《郗萌占》曰「月變於須女﹐有兵不戰而降﹔又曰有嫁女娶女之事。」陳卓曰「月宿須女﹐霧﹐大人死﹔一曰蟄虫死。」

月犯虛四

《河圖帝覽嬉》曰「月犯虛﹐空邑復起。」郗萌曰「月犯虛﹐天下亂政﹐天下大虛﹐其國有憂﹐軍將死﹐有哭泣之事﹔又占曰﹕月變於虛﹐有土功事﹔又曰在外軍大饑。」

月犯危五

郗萌曰「月行若犯危﹐有哭泣之事。」《河圖帝覽嬉》曰「月犯危﹐治樓室屋者多。」《海中占》曰「月犯危其國有憂。」郗萌曰「月犯危﹐有軍將死。」陳卓曰「月行所宿危而霧﹐兵起﹐士卒多死。」《荊州占》曰「月有入危者﹐大亂。」﹝天下大亂也。﹞

月犯室六

《河圖帝覽嬉》曰「月犯營室﹐以亂﹔若亡地及宗廟毀﹐若起室者。」《海中占》曰「月犯營室﹐其國有憂。」郗萌曰「月犯營室﹐有宰相死。」《荊州占》曰「月犯營室﹐兵起。」郗萌曰「月變於營室﹐大臣爲亂﹐兵在外﹐軍人見棄﹐敗。」

月犯壁七

郗萌曰「月宿東壁﹐不雨則風。」《河圖帝覽嬉》曰「月犯東壁﹐大亂﹐人民多死。」《海中占》曰「月犯東壁﹐其國有憂。郗萌曰「月犯東壁﹐兵在外﹐軍將死﹔一曰﹕有土功事。」郗萌曰「月變於東壁﹐兵在外﹐軍人大驚﹐近臣去。」《海中占》曰「月蝕東壁﹐其國有閉門事。」《石氏占》曰「月蝕東壁﹐大臣戮亡﹐有文章者被執。」

月犯西方七宿

月犯奎一

郗萌曰「月入天庫﹐天下有兵起。」《河圖帝覽嬉》曰「月犯奎﹐大亂﹐人多死者。」郗萌曰「月犯奎﹐邊兵不安。」又曰「有大水﹐敵人多死。」又占曰「月犯若暈奎﹐其國大人有憂。」又占曰「月蝕奎星﹐大將戰死﹐軍乏食。」《海中占》曰「月蝕奎星﹐必有大戰﹐軍乏食。」郗萌曰「月變於奎﹐有溝瀆事﹔一曰﹕女子事。」陳卓曰「月宿奎而霧﹐有妖星見﹔或曰妖死﹔一曰﹕十日妖見君車。」

月犯婁二

《河圖帝覽嬉》曰「月犯婁﹐多淫獵。」《海中占》曰「月犯婁﹐國有憂。」《郗萌占》曰「月犯婁﹐軍將死﹐民多移徙﹔又曰獄多冤死。」陳卓曰「月犯乘婁﹐國君好愛婦女﹐遊獵無度。」黃帝曰「月變於婁﹐有兵在外﹐不戰而和。」陳卓曰「月行宿婁而霧多﹔有人死復生者。」《海中占》曰「月蝕婁星﹐軍不戰﹐在外罷。」

月犯胃三

《河圖帝覽嬉》曰「月犯胃﹐倉庫散﹐若有令﹔一曰其國有變。」《荊州占》曰「月犯胃﹑倉粟散。」《海中占》曰「月犯胃﹐其國有憂。」郗萌曰「月犯胃﹐鄰國有暴兵伐中國﹔一曰有軍將死﹔又曰以夷爲憂﹐天下國無實。」《海中占》曰「月犯乘胃﹐小國起兵﹐倉庫虛﹔一曰軍不戰﹐民多病傷有令。」《陳卓占》曰「月宿胃而霧﹐死於孕﹐孝婦謀死。」

月犯昴四

石氏曰「月入昴中﹐胡王死。」《河圖帝覽嬉》曰「月犯昴﹐天子破匈奴﹐不出五年﹐中若有白衣會。」《荊州占》曰「月犯昂﹐以粟米爲賤。」《河圖帝覽嬉》曰「月行犯昴﹐北有赤白雲緣月﹐兵入匈奴﹐地有得﹔赤白雲不緣月﹐兵入無得﹐期不出三年。」《黃帝占》曰「月乘昴﹐貴人有憂。」郗萌曰「月乘昴﹐天下用法峻﹐一曰水滿野﹐五穀不收。」又占曰「月合昴﹐有赦。」又占曰「月行觸昂﹐匈奴擾擾。」又曰「月生於昂﹐天下有赦。」《黃帝占》曰「月變於昂﹐兵在外食絕。」郗萌曰「月變於昂﹐國有喪。」《石氏占》曰「月蝕昴﹐貴臣誅﹐貴女失勢。」《海中占》曰「月蝕昂諸候黜﹐門戶臣有事﹐天下饑。」石氏曰「月出昴北﹐天下有福﹐一曰胡王死。」郗萌曰「月犯昴﹐其國有憂﹐將軍死﹔一曰胡不安。」﹝按魏正始元年四月二十七日戊午﹐月犯昴水頭第一星﹐其年十月庚寅﹑月犯昴北第四星。占曰「月犯昴﹐胡不安﹐將軍死。」到二年六月﹐徵西將軍趙﹝亻敢﹞上言﹐鮮卑大人阿炒兒等殺掠惇煌太守王延等。將兵斬首千一百級。冬十月﹐又討斬阿炒兒﹐唐首千級。三年正月﹐又斬鮮卑大師首六百級。討鮮卑斬首千餘級﹐八月丁巳﹐輕車將軍特進王忠薨﹐積三年四月應。﹞

月犯畢五

《詩》曰「月離於畢﹐俾滂沱矣﹐謂大雨也。」《春秋緯考異郵》曰「月失行﹐離於畢﹐則雨。」蔡氏《月令章句》曰「月離者﹐所歷也。」班固《天文志》曰「月入皆﹐則多雨。」郗萌曰「月入畢﹐其國君大憂﹔又曰兵起﹐期一年﹐先起兵者有破亡﹔又曰與兩股齊﹐近期二十日﹐遠期六十日﹐有將死。」劉向《洪範傳》曰「月入畢中﹐將若相有一家事坐罪革起﹔一曰有女喪﹔一曰女主當之。」﹝按魏太和四年二月丁未﹐月加午在畢大星三月蜀劉升爲丞相。諸葛亮將五萬人入天水﹐攻將軍賈魏副車騎將軍舒等三萬餘人﹐討之﹐斬首三萬餘人﹐投降者萬餘人。七月乙酉﹐大赦﹐六年正月甲戌﹐皇女暴薨﹐上及羣臣皆爲之服。五月甲戌﹐皇太子殿下薨。十一月壬寅﹐吳越賊將周賀於東萊牟平之內恣殺掠﹐與靑州刺史程喜戰﹐射殺周賀﹐斬首四千餘級﹐又生擒八千餘人。靑龍元年八月已未﹐大赦。二年三月庚寅﹐故漢帝山陽公崩﹐以天子禮葬之﹐謚曰獻帝。積三年六月應也。﹞郗萌曰「月入畢﹐有拘主﹐近期百日﹐中期十月﹐遠期一年﹔又曰小人自立﹔一曰小人罔上﹔一曰將相驚﹔又曰大赦﹐期三月﹔一曰在畢口﹐期六十日﹐赦﹐在踵﹐期三十日﹔又曰有土功﹔又曰有以弋獵事惑其君者。」石氏曰「月居畢中﹐不出其年﹐女君死。」《河圖帝覽嬉》曰「月犯畢﹐天子用法以誅罰急﹐貴人有死者。」京氏《妖占》曰「月犯畢﹐天下有變令。」《黃帝占》曰「月犯畢﹐出其北﹐陰國有憂。」《海中占》曰「月犯畢﹐南陽國有憂﹐一曰賊臣誅﹐不然邊有兵。」郗萌曰「月行犯畢赤星﹐臣弒主﹔一曰乘畢赤星﹐將死。」又占曰「月犯蝕畢﹐有小疾。」又曰「合畢﹐天有下赦﹐合其陰﹐水﹔合其陽﹐風﹔又曰﹕月變於畢﹐邊境有事。」《黃帝占》曰「月蝕畢﹐使邊者凶。」《郗萌占》曰「月蝕畢﹐諸侯相謀。」又曰「月入畢中而暈﹐人主生﹔一曰人主伐。」又占曰「月入畢而聖人生﹔一曰人主伐。」《荊州占》曰「月蝕畢中﹐星居月中﹐不出其年﹐女主當之。」《石氏占》曰「月蝕畢星﹐星居月中﹐不出其年﹐女主當之。」《石氏占》曰「月蝕畢星﹐星居月中﹐不出其年﹐女主當之。」《石氏占》曰「月蝕畢星﹐中有土功事﹐一曰﹕女主有憂。大臣系囚者﹔一曰天下兵起﹐是謂小人國。」陳卓曰「月行宿濁而霧﹐君使有道死於諸侯曰﹔一曰諸侯之使有道死者。」﹝濁者畢也。﹞《陳卓占》曰「月犯附耳﹐兵起﹐若將相有喪憂﹐不卽免退。」

月犯觜六

《河圖帝覽嬉》曰「月犯觜觿﹐小將有死者。」《海中占》曰「月犯觜觿﹐小戰﹔又曰小將吏多死。」郗萌曰「月犯觜觿﹐下將畢叛。」《荊州占》曰「月犯觜觿﹐道多死人。」

月犯參七

郗萌曰「月宿參﹐若宿伐﹐皆爲風雨。」《河圖帝覽嬉》曰「月犯參伐﹐有兵事﹐競城堡。」《海中占》曰「月犯參﹐其國有憂﹔又曰國有兵事。」郗萌曰「月犯參﹐有軍將死。」《海中占》曰「月犯參右肩﹐右將戰死﹔犯左肩﹐左將戰死。」郗萌曰「月犯右股﹐大將戰死﹔犯赤星﹐將誅。」石氏曰「月犯乘參右股﹐五中占曰「月蝕參伐﹐兵大起。」

月犯南方七宿

月犯井一

《郗萌占》曰「月宿東井﹐雨﹔不雨則風。」《河圖帝覽嬉》曰「月入東井﹐諸侯貴人多死。」《荊州占》曰「月入東井﹐有兵。」《河圖帝覽嬉》曰「月犯入東井中﹐其國君有憂。」《黃帝占》曰「月犯東井﹐有水事﹐若水令。」《郗萌占》曰「月犯東井﹐軍將死。」﹝按魏靑龍三年十一月己丑﹐月犯東井轅西第一星。占曰「月犯東井﹐將死﹔一曰﹕國內有憂﹔一曰﹕有水令。」到十二月己卯﹐右將軍朱益薨。四年十二月癸巳﹐司空穎陰侯羣薨。又景初元年九月壬申﹐詔曰「今年雨過差﹐翼兗徐豫四州特劇。遇水溺沒死者﹐所在開倉救濟。」瘐辰﹐皇后毛氏崩。積二年十一月應。正始五年十一月壬申﹐月犯東井距星。六月癸酉﹐月犯東井南轅西頭第二星。占曰「月犯東井﹐將死。」到七年十一月庚子﹐鎭北將軍呂昭薨。積二年﹐魏嘉平三年四月戌寅﹐月犯東井南轅西頭第二星﹐占曰「月犯東北井﹐將死﹐一曰﹕有憂。」到七月壬戌﹐甄皇后崩﹐太尉王陵誅﹐積四年。﹞《黃帝占》曰「月蝕東井﹐大臣有謀﹐皇后不安﹐五穀不登。」《陳卓》曰「月行宿東井而霧﹐有水患。」《河圖帝覽嬉》曰「月犯鉞﹐大臣誅。」郗萌曰「月中犯乘鉞﹐兵起﹐斧鉞用。」又曰「月中犯乘鉞﹐若蝕鉞﹐爲內亂。」﹝按魏正始四年十月七日十一月十四日﹐月犯乘守鉞﹐兵起。一曰斧鉞用﹐是月太傅舞陽侯上言﹕吳將諸葛恪屯據。遣眾軍討恪﹐恪棄城奔走。投水死者萬計。到五年三月己卯﹐大將曹爽率眾軍徵蜀﹐積六月應。又按魏嘉平五年﹐月暈犯鉞﹐兵起﹐一曰光祿夫夫張緝皆誅﹐九月車騎將軍郭準上言﹐姜維等攻隴西﹐斬首萬餘人﹐積十月應。﹞

月犯鬼二

《郗萌占》曰「月犯輿鬼﹐有軍將死。」陳卓曰「月行宿輿鬼而霧﹐軍戰﹐主人敗。」又占曰「月犯乘天屍﹐亂臣在內。」郗萌曰「月有入輿鬼者﹐皆爲財寶出。」《河圖帝覽嬉》曰「月犯鬼﹐大臣有誅﹔一曰國有憂。」陳卓曰「月犯鬼天屍﹐國君有憂﹐大亂﹐大臣誅。」又曰「月入輿鬼乘質者﹐君貴人憂﹐金玉用﹐人民多病﹔從南入爲男﹐從北入爲女﹐從西入爲老﹐棺木倍貴。」﹝按魏靑龍二年二月辛卯﹐月犯輿鬼中央星﹐其年十二月甲子﹐復犯﹐輿鬼爲天鑕﹐主斬殺。占曰「民多病﹐大臣憂﹐又曰﹕國有憂。」三年正月辛巳﹐自冬涉春﹐節气不和﹐因下詔曰「連年疫疾﹐雕傷人民。」二月丁巳﹐文徳皇后崩。四年五月乙卯﹐司徒樂平侯董昭薨。三年三月應。魏正始二年九月癸酉﹐月犯鬼西北星﹐主金玉。三年二月丁未﹐月犯鬼西南星﹐主布帛。占曰「大臣憂﹐一曰﹕有錢金到。」八月丁巳﹐輕車將特進王忠薨。至四年甲子﹐上加服元﹐賜諸侯王公公卿校將軍以下錢各有差﹐一年五月應。又魏嘉平二年十月丙申﹐月犯鬼距星。五年三月一日﹐月犯鬼距星﹐如占。六年七月甄皇后崩﹐太尉王淩楚王彪有謀﹐妻子五歲以下皆誅﹐積十月應。﹞陳卓曰「月蝕輿鬼﹐貴臣皇后有憂﹐天下不安﹐近期一年﹐遠期三年。」

月犯柳三

郗萌曰「月入天庫﹐天下有起土。」《河圖帝覽嬉》曰「月犯柳﹐有木功事。」又占曰「月犯柳﹐其國有憂﹔又曰有軍將死。」石氏曰「月犯乘柳﹐工匠興。」陳卓曰「月行宿柳而霧﹐民多陰內之病﹔又鳥多死。」《石氏占》曰「月蝕柳﹐王者以病﹐不安宮室。」《黃帝占》曰「月蝕柳﹐大臣憂。」

月犯七星四

《河圖帝覽嬉》曰「月犯七星﹐兵在外戰。」《海中占》曰「月犯七星﹐輕車戰。」《郗萌占》曰「月犯七星﹐掌食臣有誅者﹐國有憂﹐將軍死。」《黃帝占》曰「月行宿七星而霧﹐民分。」《郗萌占》曰「月犯七星﹐臣爲亂。」《石氏占》曰「月蝕七星﹐君後大臣在暴憂﹐國大饑。」《海中占》曰「月蝕七星﹐國相更政。」

月犯張五

《河圖帝覽嬉》曰「月犯張﹐有飧客。」郗萌曰「月犯張﹐將相死﹐其國有憂。」《黃帝占》曰「月蝕張﹐貴臣失勢﹐皇后有憂﹐期七十日。」陳卓曰「月宿張而霧﹐天子惡之。」

月犯翼六

《河圖帝覽嬉》曰「月犯翼﹐飛虫多死。」《海中占》曰「月犯翼﹐其國有憂﹔一曰相傳令﹔一曰外夷有兵。」郗萌曰「月犯翼﹐有軍將死﹔若北夷有兵。」又曰「月犯翼﹐女主惡之。」《黃帝占》曰「月蝕翼﹐忠臣見﹐譖言正事者亡﹐不出其年。」陳卓曰「月行宿翼而霧﹐後惡之。」

月犯軫七

《海中占》曰「月犯軫﹐兵車用﹐近期二年﹐遠期三年。」《郗萌占》曰「月宿軫﹐風﹔又曰﹕月犯軫﹐其國有憂﹔一曰兵車出﹐近期一年﹐遠三年中。」班固《天文志》曰「月入軫﹐則多風。」《黃帝占》曰「月蝕軫﹐貴人亡﹐皇后不安﹐期有八十日者。」

開元占經卷十四

月占四

月犯石氏中宮一

《海中占》曰「月入攝提﹐聖人受制。一曰謀臣有側。」《郗萌占》曰「月犯蝕大角﹐彊國亡﹐戰不勝。一曰大人憂之﹐期三年﹔一曰大角貫月﹐天子惡之。」陳卓曰「月犯大角﹐天下疾﹔又曰有水災﹔一曰月蝕大角﹐天子死﹐期十三年中。」郗萌曰「月犯天牢﹐以獄不平。」貫索之別名郗萌曰「月犯織女﹐女主有誅﹐一曰人主有誅死。」石氏曰「月犯守東西咸﹐女主因淫至禍﹐有陰謀﹔不通或咸﹐必有賊。」﹝按晉孝武帝大元二十一年四月﹐月犯東咸﹐吳郡內史欽發人戒嚴﹐吳興諸郡響應爲賊也。﹞石氏曰「月入天市中﹐大將死﹐或易政。」《黃帝占》曰「月入天市﹐有更幣之令。」《海中占》曰「月入天市中﹐近臣有抵罪者。」《帝覽嬉》曰「月行入天市﹐及有變畱其中﹐女王憂﹐將若相有戮死於市者。郗萌曰「月犯乘天市﹐粟貴。」石氏曰「月犯候星﹐有憂。」石氏曰「月犯帝座﹑宗星﹐人主有憂。」石氏曰「月犯宦者﹐侍人誅。」石氏曰「月犯天江﹐大水關梁塞。」陳卓曰「月犯建星﹐有臣相譖。」﹝按《宋書天文志》曰「魏陳畱王景元元年二月﹐月犯建星﹐後鐘會鄧艾破蜀﹐會譖艾﹐遂皆夷滅。」﹞郗萌曰「月變於建星﹐有亂臣更天子之法令者﹔一曰易將相﹐近臣多死。」﹝按晉咸康三年九月戊子﹐月犯建星。占曰﹕易相﹐一曰大將死。五年丞相王導薨。庚戌代輔﹐以太尉郗鑑徵西大將軍庚亮並死也。﹞《黃帝占》曰「月犯天弁﹐粟貴﹔一犯一貴﹐數犯數貴。」《黃帝占》曰「月犯河鼓﹔左星﹐左將死﹔右星﹐右將死﹔一曰所中者誅﹔一曰有軍敗﹐亡其大將﹐有兵起。」《河圖占》曰「月乘大陵﹐天下盡喪﹔星從﹐兵革起﹐死人如丘山﹐星希則無。」石氏曰「月乘捲舌﹐天下多喪。」《黃帝占》曰「月入五車﹑天庫﹐兵起﹐道不通。」﹝按《宋書天文志》曰「宋武大明七年十二月﹐月犯五年﹐後二年帝後崩﹐大臣將相誅滅﹐皇子被害﹐皇后崩﹐四方兵起﹐遣諸軍鋒外討之。﹞石氏曰「月犯五車﹐兵起移駕。」《帝覽嬉》曰「月行天淵中﹐臣逾主。」《黃帝占》曰「月行天淵中﹐若犯之貴人死。」《黃帝占》曰「月犯天關﹐有亂臣更天子之法﹐主關津者有罪﹐王者憂。」《黃帝占》曰「月出天門中道﹐百姓安寧﹐歲美無兵。」《帝覽嬉》曰「月乘天髙﹐將死﹐外臣有誅者。」石氏曰「月出天門中道之南﹐君惡之﹐大臣不附。」郗萌曰「月犯南河戌﹐爲中邦凶。」石氏曰「月行南河戌中﹐四方兵起﹐有喪﹐若大旱﹐百姓數病。」《帝覽嬉》曰「月行南河之南﹐兵旱並起﹐男子喪乃始。」劉向《洪範傳》曰「月入南河戌﹐門民疾疫。」《黃帝占》曰「月出天門中道之北﹐胡主死﹐天下多死。」石氏曰「月行北河戌之間﹐冠帶國兵盡起﹐道不通。」《帝覽嬉》曰「月行北河之北﹐兵水並起﹐女子喪乃始。」郗萌曰「月經南戌之南﹐刑法峻暴﹐誅伐不當﹐經北戌之北﹐以女﹑金錢﹑奢侈﹑貪色失治道﹐皆近期三年﹐中期六年﹐遠期九年而災至。」石氏曰「月犯五諸侯﹐諸侯誅。」﹝按《宋書天文志》曰﹕宋孝武大明三年四月﹐月犯五諸侯﹐時竟陵王誕反﹐遣沈慶之領羽林兵戰屬城。﹞《帝覽嬉》曰「月入軒轅﹐有亂臣﹐期不出三年。」《帝覽嬉》曰「月行軒轅中﹐女主失勢﹐其所中以官名名之﹐一曰王官有不治者。」《海中占》曰「月犯軒轅大星﹐女主當之。」﹝按晉安帝元興三年四月甲午﹐月押掩軒轅第二星﹐明年七月﹐永安皇后崩。又按晉孝武大元五年七月庚子月犯軒轅大星﹐九月癸未﹐皇后王氏崩。﹞《帝覽嬉》曰「月犯軒轅左右角﹐臣有誅者。」《帝覽嬉》曰「月犯女禦星﹐女禦有憂。」郗萌曰「月犯禦星﹐禦僕死。」石氏曰「月中犯乘軒轅大星﹐民大饑大流﹐太后宗有誅者﹐若有罪﹔中犯乘少星﹐民小饑小流﹐皇后宗有誅者﹐若有罪。」郗萌曰「月乘軒轅端﹐臣子反﹐其事成。」《荊州占》曰「月乘軒轅端﹐女主有散死亡去者。」郗萌曰「月蝕軒轅﹐女主有憂﹐以官名名之。」石氏曰「月入軒轅中﹐犯乘守之﹐有逆賊﹐有火災。」《巫咸占》曰「月犯少微﹐處士有憂。」﹝按《續晉陽秋》曰「會稽謝數﹑李慶緒隱若耶山﹐初﹐月犯少微﹐時戴達名著於敷﹐時人憂之﹐俄而敷死﹐會稽嘲曰「吳中髙士﹐便是求死不得也。﹞《黃帝占》曰「月入中﹐犯乘少微﹐女主憂﹔一曰宰相易。」《荊州占》曰「月犯少微南第一星﹐諸處士憂﹔犯第二星﹐諸儀士憂﹔犯第三星﹐諸博士憂﹔犯第四星﹐諸大夫憂﹔易史官黜。」石氏曰「月入中﹐犯乘守少微﹐皆爲五官亂﹐宰相憂。」《荊州占》曰「道太微﹐爲宮中逆亂﹐政不行﹐又曰月行太微中﹐貴者失勢﹐必奪權勞所中﹐成刑以官命之。」《黃帝占》曰「月行入太微中﹐皆爲大臣有憂﹔一曰大臣死。」郗萌曰「月入太微中﹐君弱臣彊﹐四夷兵不制﹐有姦人來聽伺主之庭者﹔又曰有喪。」《荊州占》曰「月入太微庭中﹐東出﹐大臣出令如主﹔入中華西門﹐出右掖門﹐必有反臣。」《荊州占》曰「月犯太微庭﹐臣弒其主。」《海中占》曰「月犯南門左右扉﹐將相有免墮者﹐期不出三年﹔左右扉者﹐執法也。」石氏曰「月入太微庭﹐所中犯乘守者﹐皆爲天子所誅﹐若有罪者。」《帝覽嬉》曰「月入太微庭﹐所中犯乘守者﹐各以其官名之。」《春秋緯合誠圖》曰「入華闕門者﹐臣不臣。」石氏曰「月入太微中﹐乘東西門若左右掖門﹐而南出端門者﹐皆爲臣弒君之候也。」《荊州占》曰「月入天子宮者﹐爲大臣者死。」《帝覽嬉》曰「月入太微而出端門者﹐臣不臣。」石氏曰「日入太微中﹐乘東西門若左右掖門﹐而南出端門者﹐皆爲必有反臣﹔又曰入西門出東門﹐皆爲人君不安﹐欲求賢佐﹔入中華西門﹐出中華東門﹐皆爲臣出令﹔入太陰西門﹐出太陰東門﹐皆爲天下大亂﹔有喪﹐若大水。」郗萌曰「月入古門而折出右掖門﹐皆爲大臣假言之威而不從主命﹔月入西門﹐犯天庭﹐出端門﹐皆爲大臣代主。」﹝按《宋志》晉恭帝元熙元年正月丙午﹐三月壬寅﹐五月丙申﹐七月己卯﹐皆月犯太微﹐二年六月三日﹐帝遜位於宋。」﹞《黃帝占》曰「月行入及畱太微中﹐爲大臣有憂。」石氏曰「月出東掖門﹐爲將受命東南﹔出西掖門﹐爲將受命西南。」《荊州占》曰「東南爲徳事﹐西南爲刑事﹐期以春夏。」《荊州占》曰「月中犯乘守四輔﹐爲臣失禮﹐輔臣有誅者。」《帝覽嬉》曰「月行犯左右執法﹐皆爲大臣有憂。」《春秋緯文曜鉤》曰「月入太微軌道者﹐司出門守皆爲天子所誅。」《帝覽嬉》曰「月出黃帝座之北﹐禍之大﹔出其南﹐禍之小﹔若近之大臣謀亂﹐禍不成。」石氏曰「月犯黃帝座﹐大人憂其中﹐黃帝座﹐大人易﹐天下亂。」《帝覽嬉》曰「月犯黃帝座﹐天下大亂﹐存亡半。」《海中占》曰「月犯黃帝座﹐有亂臣﹐人主惡之。」郗萌曰「月犯黃帝座﹐臣子反弒其主﹐事成。」郗萌曰「月抵黃帝座﹐有土功事。」《黃帝占》曰「月犯四帝座﹐天下有喪。」石氏曰「月犯四帝座﹐若乘之﹐君憂。」《荊州占》曰「月犯四帝座﹐諸侯凶。」甘氏曰「月中犯乘守四帝座﹐天下亡。」石亡曰「月中犯乘守屏星者﹐爲君臣失禮﹐而輔臣有誅者﹐若免罷去。」《孝經內記》曰「月入三臺中﹐君有大憂患﹐敗在臣下。」《黃帝占》曰「月入三臺﹐大臣爲天子﹐公族共弒君。」

月犯石氏外官二

郗萌曰「月入庫樓﹐天下有兵起。」郗萌曰「月宿羽林中﹐兵大起。」石氏曰「月犯乘若中北落﹐皆爲天下兵大起。」石氏曰「月入天倉﹐主財寶出﹐憂臣在內﹐天下有兵。」石氏曰「月犯天倉﹐有移五穀。」石氏曰「月入天倉﹐市兵起。」《郗萌占》曰「月行弧宿﹐臣逾主。」《郗萌占》曰「月變於狼﹐陣兵不戰﹐一曰不起﹐如小戰﹔一曰有水事。」

月犯甘氏中官三

石氏曰「月在天理﹐臣當坐﹐欲反者而入獄﹔一曰君有大憂。」《帝覽嬉》曰「月乘天髙﹐將死﹐外臣有誅者。」《黃帝占》曰「月入五潢中者﹐皆爲兵起﹐軍道不通﹐天下大亂﹐易政﹐一曰貴人死。」《黃帝占》曰「月中犯乘守五潢﹐皆期二十日﹐兵起。」郗萌曰「月入咸池﹐暴兵起﹐期四十日。」郗萌曰「月入咸池﹐有迷惑人主者。」《荊州者》曰「月入咸池﹐天下大亂﹐人君死﹐易政﹐以入日占國。」郗萌曰「月有不從天街者﹐皆爲政令不行﹐不出其年﹐有兵﹔又曰行天街中﹐天下寧﹐百姓順﹔一曰行天街外﹐百姓凶。」

月犯甘氏外官四

《郗萌占》曰「月行折威中﹐天子亡。」《甘氏占》曰「月人哭星﹐女主崩。」《黃帝占》曰「月入天積﹐卽芻葉也財寶出﹐主憂臣在內。」

月犯巫咸中外官五

《郗萌占》曰「月乘鍵閉星﹐大人憂。」《郗萌占》曰「月犯乘鍵閉星﹐大臣大誤﹐天子不尊事天神﹐致火災於宗廟﹐天子崩﹔一曰王者不宜出宮﹑下殿﹐有偃兵於宗廟者。」《黃帝占》曰「月行天淵中﹐若犯之﹐貴人死﹔一曰臣逾主。」石氏曰「月犯鈇鑕﹐有戮臣。」《黃帝占》曰「月犯鈇鑕者﹐爲大臣誅。」《郗萌占》曰「月中犯乘守鈇鑕者﹐爲鈇鑕用﹔一曰兵將有憂。」《石氏占》曰「月行天廏﹐星天爲兵歸﹔月行天廏﹐上不安。」

開元占經卷十五

月占五

月暈一

《石氏占》曰「月傍有气﹐圓而周匝黃白﹐名爲暈。」巫咸曰「月之暈者﹐臣專權之象。」《石氏占》曰「月暈受衡﹐所在之國安。」甘氏曰「月暈﹐戰兵不合﹐若軍罷。」《甘氏占》曰「日月皆暈﹐戰兵不合。」﹝謂晝有日暈﹐夜有月暈也。﹞京房《易傳》曰「凡月暈七日﹐無雨大風﹐兵作土功起。」《髙宗占》曰「月暈﹐明王自將兵。」《荊州占》曰「月暈﹐赤有光﹔主起兵﹐城降。」《帝覽嬉》曰「月暈﹐兵春起﹐不勝。」《荊州占》曰「月終歲不暈﹐天下和親。」《荊州占》曰「四孟月之七日﹐四仲月之八日﹐四季月之九日﹐皆當月暈。暈不以其日﹐不出三日有暴風甚雨。」石氏曰「月以正月一日﹑二日暈﹐必有土功。」《荊州占》曰「月春二暈者﹐其民好鬥﹐不有從民﹐歲必大惡﹐不出一年糧貴。」《石氏占》曰「正月上旬一暈﹐樹木虫﹔二暈﹐禾谷虫﹐三暈震雷。」《荊州占》曰「月暈四仲月之八日﹐四季月之九日﹐三日不雨﹐皆爲月蝕。」《河圖帝覽嬉》曰「同暈中赤外靑﹐羣臣親內﹔外赤中靑﹐羣臣內其身﹐外其心。」《荊州占》曰「月暈四仲之八日﹐四季月之九日﹐三日下雨﹐皆爲月蝕。」《河圖帝覽嬉》曰「月暈中赤外靑﹐羣臣親內﹔外赤中靑﹐羣臣內其身﹐外其心。」《荊州占》曰「一月五六七八九暈﹐天下有亡地者﹔十一暈﹐天下更政。」《帝覽嬉》曰「五月中九暈以上者﹐道上有熱死者。」《荊州占》曰「正月九日﹑十六日夜月暈者﹐其五月有令﹔十日暈者﹐三月有令﹔十一日暈者﹐其月大旱﹔十二日﹑十五日暈者﹐飛虫多死﹔二十三日﹑二十四日暈者﹐五穀不成﹔二十五日﹑二十六日暈者﹐飛虫多死﹔二十三日﹑二十四日暈者﹐五穀不成﹔二十五日﹑二十六日暈者﹐女枲貴。」《荊州占》曰「月以庚戌暈﹐有救﹔以遲疾爲期。」﹝謂暈疾亦疾﹐暈遲亦遲。﹞《荊州占》曰「月正月甲乙日暈者﹐木貴﹐民人多病﹔丙丁日月暈者﹐旱﹐金錢輕﹔戊己日月暈者﹐歲美﹐小旱﹐田宅貴﹔庚辛日暈﹐赦﹔壬癸日暈者﹐多水。」髙宗《八節月暈占》曰「月以立春四十六日內暈者﹐亦有兵﹔黑多水﹐虫爲災﹐逆賊生﹐民生子多怪。月以春分四十六日內暈者﹐赤爲兵﹔黃白憂多虫。月以立夏四十六日內暈者﹐赤少水﹔白旱﹐萬物不出者死﹐人民流亡﹔月以夏至四十六日內暈者﹐赤小水﹔黃白萬物化爲白耳。月以立秋四十六內暈者﹐赤小白﹐明日甚雨﹐出黃羽異身﹐傷害五穀之心。謂螟螣之類也月以秋分四十六日內暈者﹐赤少黃白﹐大雷發﹐折木﹑殺人。月以立冬四十六日內暈者﹐赤重如蓋狀﹐明日甚霧﹔黑多冰霜﹐春多風。月以冬至四十六日內暈﹐赤大白﹐春多風﹐殺人。」京房《易傳》曰「正月三暈﹐所宿國小饑﹐五暈﹐大饑。」

月重暈二

《石氏占》曰「月以十二月八日暈再重﹐大有風﹐兵起﹔三重﹐天下兵大亂。《石氏占》曰「月暈再重﹐天下大風起。」《帝覽嬉》曰「月暈三重﹐其外靑﹐中濁不散﹐軍會聚。」《荊州占》曰「月暈四重﹐以有亡國﹐死王者﹔五重﹐其國女主死﹔七重﹐天下易主﹔八重﹐天下有亡國。」﹝漢髙祖七年月暈﹐圓參昴七重﹐占曰﹕畢昴間天街也﹐街北胡﹐街南中國。昴爲匈奴﹐參爲趙畢﹐爲邊兵﹔是歲﹐髙祖爲冒頓單於所圍。﹞《荊州占》曰「月暈三重﹐赤云貫之﹐其國破喪。」巫咸曰「月五月中暈﹐有九重以上﹐道路大有熱死者。」《髙宗占》曰「月暈十重﹐天下更王。」京房《易傳》曰「月暈十二重﹐天下半亡。」《帝覽嬉》曰「月暈再重﹐倍在外私成於外﹐倍在內私成於內。」

月交暈三

《帝覽嬉》曰「月色黃白交暈﹐一黃一赤所守之國受兵。」《髙宗占》曰「月交暈﹐赤有光﹐其國不出二年遇兵。」《石氏占》曰「月交暈貫月﹐有事從貫擊者勝﹐殺將﹔有珥﹐有喜。」

月連環暈四

《荊州占》曰「月暈連如環﹐爲兩軍兵起﹐君爭地。」《石氏占》曰「月暈一重﹐下缺不合﹐上有冠戴﹐傍有兩珥﹐白暈連環﹐貫珥接北斗﹐國有大兵﹐大戰流血﹐其地紛紜﹐不出一年憂。」《石氏占》曰「月暈如連環﹐重暈北斗魁前第一第二星﹐大臣下獄﹐流移一千里﹔又曰暈輔星﹐大臣下獄。」《荊州占》曰「月暈如連環﹐有白虹幹暈不及月﹐女貴人有陰謀亂。」

月暈五星五

歲星

《甘氏占》曰「月暈歲星﹐色不明﹐主人勝客﹐明﹑客勝主人。」巫咸曰「月暈歲星﹐其國主死。」《荊州占》曰「月暈歲星﹐糴貴﹐石千文﹐民相食。」《海中占》曰「月暈歲星﹐其主病﹔重暈﹐囚死或大水﹔五暈﹐人主有病喪。」《髙宗占》曰「月暈歲星﹐三復之﹐相出走﹐戰不勝﹐所宿國饑。」《荊州占》曰「月暈歲星﹐三復之﹐人相擊﹐客不勝﹐所擊主人勝﹔五復之﹐國女主死。」《帝覽嬉》曰「月暈四重華﹐五復之﹐所宿其國﹐主死﹔三復之﹐黜相﹔一曰客畔之﹐不合所攻﹐主人勝。」《帝覽嬉》曰「月暈﹐回畱歲星所守之國﹐歲大熟。石氏曰「歲星與月合﹐在氐而暈﹐不出四十日﹐有徳令。」

熒惑

《巫咸占》曰「月暈熒惑星﹐女主有憂﹐若有死亡。」《巫咸占》曰「月暈熒惑星﹐其國主亡。」《荊州占》曰「月暈熒惑﹐有兵在野﹐大戰歸﹐其國亡。」《荊州占》曰「月暈赤者熒惑﹐三月兵起。」《海中占》曰「月暈熒惑﹐三復之﹐國貴人相死。」《海中占》曰「月暈熒惑﹐五復之﹐主出走。」《荊州占》曰「月暈熒惑﹐五復之﹐主死。」《帝覽嬉》曰「月暈回熒惑﹐所守之國亡﹕又客兵入境﹐爲寇掠。」《帝覽嬉》曰「月暈回熒惑﹐其色惡不明﹐客敗﹐其色明如角﹐則客勝。」郗萌曰「月暈胃熒惑﹐在其中天﹐下有兵發於魏國﹐不出一年﹐大赦。」

塡星

《甘氏占》曰「月暈塡星﹐色不明﹐主人勝客﹔明﹐客勝主人。」《巫咸占》曰﹔「月暈塡星﹐其國主死﹐一曰旱。」《髙宗占》曰「月暈塡星﹐所在之國兵起﹐戰不勝。」《海中占》曰「月暈塡星﹐相死﹐若皇后死﹐不則亡地。」《荊州占》曰「月暈塡星﹐五合五解﹐所宿國主當之。」《帝覽嬉》曰「月暈回塡星﹐所宿之國有徳。」《帝覽嬉》曰「月暈回塡星﹐三復之﹐相死﹐天下土盡動﹐大起邑﹐屋大壞﹐女主有憂﹕五復之﹐主死。」

太白

《甘氏占》曰「月暈太白﹐色不明﹐主人勝客﹐明﹐客勝主人。」《巫咸占》曰「月暈太白﹐其國主死。」《荊州占》日﹕「月暈太白﹐與月合﹐其主死境外。」《荊州占》曰「月暈太白﹐入暈其色惡﹐不明﹐則客敗﹐其色明而有角﹐客勝﹕其色如暈﹐與月合﹐人主憂從中宮起。」《海中占》曰﹔「月暈太白﹐五復之﹐主死。」《荊州占》曰「月暈太白﹐五復之﹐其國女主死。」《帝覽嬉》曰「月暈太白﹐當其野者﹐國受兵﹐戰不勝﹔又曰所守之國﹐兵起。」《帝覽嬉》曰「月暈太白﹐三復之﹐所宿國將若相死之﹔一曰客攻不合所攻﹐主客。」

辰星

《甘氏占》日﹕「月暈辰星﹐色不明﹐主人勝客﹕明﹐客勝主人。」巫咸曰「月暈辰星﹐再合再解﹐其國敗﹐不出其年。」巫咸曰「月暈辰星﹐其國主死。」《荊州占》曰「月暈辰星﹐其國以水亡﹕又曰秋兵起。」《海中占》曰「月暈辰星﹐在春﹐大旱﹕在夏﹐主死﹐在秋﹐大水﹕在冬﹐大喪。」《荊州占》曰﹔「月暈辰星﹐再合再解﹐所宿之國饑敗﹐期一年。」《髙宗占》曰「月暈辰星﹐三復之﹐國以水亡。」《荊州占》曰「月暈辰星﹐五復之﹐其國女主死。」《帝覽嬉》曰「月暈圍辰星﹐所守之國有大水。」《帝覽嬉》曰「月暈回辰星﹐春夏民疾寒熱﹐秋兵起及水﹐冬主死﹐若有水憂。」《荊州占》曰﹔「月暈辰星﹑角﹑亢﹐回二重﹐如連環﹐不出三年﹐大臣大謀若誅。」

日暈列宿同占六

郗萌曰「月以正月﹑十二月暈角亢氐房心五星者﹐大赦﹔暈四星者﹐小赦。」《巫咸占》曰「月暈角亢氐﹐虫多死﹐天下土卒死。」陳卓曰「月暈角亢﹐大將軍有憂。」《帝覽嬉》曰「月暈回角亢﹐虫多死。」石氏曰「月暈氐房心﹐有徳令。」郗萌日﹕「月暈氐房心﹐其地有役﹐」石氏曰「月暈房心﹐帝國有兵﹐廟堂句氐宿﹐大赦﹕句三宿﹐小赦﹐五百里以下﹕句二宿﹐赦百里內。」石氏曰﹔「月暈房箕﹐風地動。」石氏曰「月暈心尾亢﹐骨虫爲害﹔一曰四足虫﹔一曰不出其年﹐易政山崩﹐出五十里外。」石氏曰「月以十一月暈心尾﹐麥有價。」《荊州占》曰「月暈尾箕﹐分有疾凶。」石氏曰「月暈箕斗﹐兵從東方北方來者勝﹐從南方來者不勝。」《帝覽嬉》曰「正月月暈回箕﹐五穀不成。」巫咸曰「月暈圍斗﹐五穀不成﹐大將易。」《帝覽嬉》曰「月暈牽牛﹑須女﹐女子功絲﹐皆貴﹔一曰牛多暴死。」郗萌曰「月暈虛危﹐有兵﹐謀不成﹐風起﹔又曰有喪。」石氏曰「月暈虛危﹐兵革離﹐動宗廟。」《荊州占》曰「月暈營室東壁﹐其地有謀不成﹔一曰風起﹔一曰大水且至﹔又曰寡婦嬰兒多死。」《帝覽嬉》曰「月暈營室東壁﹐有大土功。」郗萌曰「月暈奎婁﹐其地大病﹔一曰水虫多死。」《帝覽嬉》曰「月暈胃昂﹐民多腹之疾。」郗萌曰「月暈昴及畢﹐有慶上賜下者﹔一曰有徳令﹐無令則有兵起。郗萌曰「月暈昴及畢﹐比有反者。」郗萌曰「月暈昴畢參﹐赦者有善令﹐期六十日﹔又曰不出三年﹐人主憂﹐若有賜令。」郗萌曰「月以太歲所在辰暈畢與五車及一星﹐小赦﹔二星﹐次赦﹔三星及五星﹐大赦。」郗萌曰「月以十一月暈﹐五車及昴參其星皆入暈中﹐有大赦﹔其不盡入﹐有小赦﹐期在來年五月中。」石氏曰「以正月上旬月暈昴畢參伐﹐有赦令。」《帝覽嬉》曰「月暈回畢參觿﹐矢弓弩貴。」石氏曰「月暈參井﹐水霜數至。」巫咸曰「月暈圍井鬼。其年不和﹔一曰旱。」京房《易傳》曰「月暈翼軫﹐軍在外戰﹐亡其偏將。」郗萌曰「月暈軫角﹐先起兵者不勝﹔重開吉﹐重發兵者﹐兵死。」巫咸曰「月暈軫角﹐赦期百二十日﹔一曰以四孟月暈軫角﹐皆爲赦。」

月暈東方七宿

月暈角一

《石氏占》曰「月暈左角﹐有軍﹐軍道不能。」石氏曰「月暈右角﹐大將軍有病﹐歲偏民饑﹐角鱗虫多死。」《黃帝占》曰「月暈圍兩角﹐大水﹐期一年。」《石氏占》曰「月角中而暈﹐王者喜。」石氏曰「日暈左右角﹐大赦﹔暈一角﹐小赦﹔早乙爲春﹐丙丁爲夏﹐庚辛爲秋﹐壬癸爲冬。」巫咸曰「月暈角亢﹐有角虫多死﹐天下士卒死﹔及角中央﹐王自將兵﹐不行百里﹐士遁亡﹐軍道不通﹔及右角﹐害大尉﹔及左角﹐獄大亂。」﹝後魏書曰﹕天興五年十月戊申﹐暈左角﹐時帝討姚興弟﹐平於乾辟﹐克之太史令姚崇奏﹔角虫野死﹐上慮牛疾﹐乃命減諸輜玄。甲戊車駕北引﹐牛大疾﹐死者十八﹐自宮車所馭釐轄數百﹐同日斃於路側﹐尾相屬亦多死之徵也。﹞《海中占》曰「月暈角亢歲﹐民饑。」陳卓曰「月暈角﹐大將有殃。」郗萌曰「月暈角﹐有兵﹐百日罷﹐無兵﹐後百日起﹔又曰先起兵者﹐不勝﹔又曰暈右角﹐右將軍有殃﹔暈左角﹐左將軍有殃﹔又曰暈右角﹐臣倍主﹔暈左角﹐大臣謀﹐期三年。暈天門﹐十月﹑十二月諸侯有不通者﹔又曰乘若暈角﹐爲水﹔又曰多風雨。」《荊州占》曰「月暈圍左右角﹐天下有大兵﹐天子爲軍自守﹐左右動搖非常﹐人主憂﹐臣弒君。」《荊州占》曰「月以正月暈角﹐公子死﹔一曰將軍死﹐歲饑﹔又曰以正月十七日﹐月暈於角﹐天下赦﹔正月戊己﹐暈左角﹐有喪。」《河圖帝覽嬉》曰「月行天門﹐暈三重﹐天淸淨﹐關梁不通﹐應之以善事。」﹝晉咸和三年﹐月暈左角﹐有赤白珥﹐禮約以問戴洋﹐洋曰﹕壹門當大戰﹐有賊亂。洋字國流﹐吳國人﹐頗識天文陰陽之數﹐約爲豫州﹐洋爲督護﹐約本胡後﹐洋徧遊公侯之門﹐莫不說重其所占候﹐並多神驗﹐事見晉史也。﹞甘氏曰「月入角而暈﹐大赦﹔不則日蝕﹐所蝕之宿﹐其邦不安。」《帝覽嬉》曰「月暈左角﹐天子爲軍自守﹔暈兩角﹐有軍﹐軍道不通﹐大龍見。」

月暈亢二

石氏曰「月暈圍亢﹐君有兵革之事﹐期三十日﹐遠三月。石氏曰「月以秋一日三暈亢﹐大臣有死者﹐兵大戰水中﹐期三十八日﹔再暈﹐大雨雪水。」郗萌曰「月暈亢﹐八十日罷﹔無兵﹐後八十日兵起﹔秋三月再暈亢﹐民移千里﹔三暈亢﹐有赦令﹔秋一月再暈亢﹐必冬雷而水﹔三暈亢﹐大臣有死者﹔一曰大戰三﹔冬暈亢﹐年有所不安﹐以赦解之。」《荊州占》曰「月暈圍亢﹐王者自將﹐兵不過百里﹐期一月﹐遠三月。」《帝覽嬉》曰「月暈亢﹐主自將兵﹐不行百里。」《海中占》曰「月暈角亢﹐歲凶民饑。」《石氏占》曰「月暈亢者﹐角虫多死。」

月暈氐三

《郗萌占》曰「日暈氐﹐人多疾﹐以十一月﹑十二月暈左﹐天子有不安﹐以赦解之。」郗萌曰「月暈圍氐﹐不出四十日﹐有治道之事。」《河圖帝覽嬉》曰「月暈氐﹐大將誅﹐若水虫多死。」

月暈房四

《河圖帝覽嬉》曰「月暈房﹐行三軍而戰。」郗萌曰「月暈房﹐太子座之﹐若財寶出﹐若谷貴﹔又曰月以三冬暈房﹐天子有所不安﹐以赦解之。」《荊州占》曰「月暈﹐圍房四方﹐兵起野﹐有露骨不葬。」《荊州占》曰「月暈﹐圍房心﹐其地大疫﹐水虫多死。」《易緯是類謀》曰「月珥指房﹐四方煩﹐若以土之功。」

月暈心五

石氏曰「月暈心﹐大戰﹑山崩﹑谷塞﹑水出五十里﹔一曰火。」《海中占》曰「月暈圍心﹐人主有殃﹔又曰大旱。」《荊州占》曰「日暈心﹐主憂﹔一曰將死﹔又曰軍進﹔又曰有兵﹐三十日罷﹐無兵﹐三十日兵起﹔又曰月以正月暈心﹐蠶不爲繭﹔圍心將易﹐有主死﹔又曰赤地千地。」石氏曰「月暈心﹐谷大貴。」《帝覽嬉》曰「月暈心﹐不出其年﹐大失火。」郗萌曰「月暈心﹐三日不陰不雨﹐不出三日﹐有大喪﹔又曰三日不風雨﹐不出三十日﹐有奇令。」石氏曰「月一歲再暈﹐圍心﹔有大旱及大火﹐其將舉兵起﹔若國易相﹐期三年。」郗萌曰「月暈心五重﹐其國女主死﹔再重﹐爲有大喜。」《海中占》曰「月暈圍心﹐中有赤云﹐若白雲﹐大如杵﹐而貫月﹐大人當之﹐不然兵起。」郗萌曰「月暈心三重﹐赤云貫之﹐此謂之守﹐國破﹐喪戮侯王。」

月暈尾六

《東觀占》曰「月暈尾﹐有益地者百里以上﹔又曰民多病寒熱﹔又曰風大至﹐若水。」石氏曰「月暈尾﹐益地。」郗萌曰「月暈天司空﹐其歲不登﹐有大水﹐在東方﹔又曰不出其年﹐有赦。」《荊州占》曰「月暈圍尾﹐有益地者﹐百里以上﹔又曰民病寒熱﹐又曰大風至。」

月暈箕七

石氏曰「月暈箕﹐五穀以風傷。」郗萌曰「月暈司空﹐不出百里﹐必有守倉求食者﹐以千數。」《荊州占》曰「月暈箕﹐大風發屋。有坐口舌死者。非夷谷貴﹐燕趙大饑。」《荊州占》曰「月暈箕﹐歲星在其中﹐王者娉皇后﹑貴妾﹐不出百八十日。」

月暈北方七宿八

月暈斗一

郗萌曰「月暈南斗﹐大將死﹐民流千里﹐馬牛大病。」陳卓曰「月暈南斗﹐大臣免﹐大將爲亂﹐五穀不成。」《河圖帝覽嬉》曰「月暈南斗﹐大將出。」

月暈牛二

郗萌曰「月暈乘牽牛﹐五穀不成。」《黃帝占》曰「月暈牛﹐有軍曝血﹐將死。」《黃帝占》曰「月暈牛﹐小兒多死﹐牛疫死﹔一曰馬多疫死。」《荊州占》曰「月暈牛﹐牛羊貴。」

月暈女三

《河圖帝覽嬉》曰「月暈須女﹐必有軍曝血﹐將死。」郗萌曰「月暈須女﹐寡婦多疾。有兵謀﹐謀不成。風起。」石氏曰「月暈圍須女﹐兵進而不鬥﹔一曰兵不戰而降﹐寡婦多死﹐有兵謀謀不成﹐風起。」《荊州占》曰「月暈須女﹐布帛倍價。」《河圖帝覽嬉》曰「月暈須女﹐兵起不鬥﹔一曰民多去室宅﹔一曰絲貴。」

月暈虛四

《黃帝占》曰「月暈虛﹐兵起﹐大戰。」《郗萌占》曰「月暈虛﹐民饑﹐有哭泣﹐蟄虫死﹔一曰飛虫多死﹔又曰兵起﹐月土功事。」《荊州占》曰「月暈虛﹐有白衣聚﹐遠期百八十日﹔又曰宗廟動兵。」《帝覽嬉》曰「月暈虛﹐民多去室宅者。」

月暈危五

《黃帝占》曰「月暈危﹐有兵﹔一曰軍敗。」郗萌曰「月暈危﹐其國主死﹐民多疾死﹐有兵謀﹐不成。」《荊州占》曰「日暈危﹐有亂﹐謀天下﹐擾民﹐無所措。」《帝覽嬉》曰「月暈危﹐軍所止﹐民多去宅者。」郗萌曰「月正月暈危﹐民去室宅。」

月暈室六

《海中占》曰「月暈室﹐大城圍屠。」郗萌曰「月暈營室﹐爲宮敗﹔又曰有蠻夷來。」《荊州占》曰「月常以四月﹑七月﹑十月侯月﹐月暈玄宮﹐不出六十日﹐必有妄言驚聚百姓者﹔不然﹐不出九十日﹐天下有急事。」《帝覽嬉》曰「月暈室﹐有喪。」

日暈壁七

《海中占》曰「月暈東壁﹐有大土功事。」《黃帝占》曰「月暈於東壁﹐軍人敗。」郗萌曰「月暈壁﹐民流亡﹔一曰見大龍﹔一曰婦兒多死者。」《荊州占》曰「月暈壁﹐大亂﹐又曰月暈壁三重﹐國動兵大戰﹐不出一年。」《帝覽嬉》曰「月暈壁﹐見龍﹐大敗。」

月暈西方七宿九

月暈奎一

郗萌曰「月暈奎﹐妖星出﹐大將戰死。」巫咸曰「月暈奎。米貴。」《荊州占》曰「月暈奎﹐兵大敗﹐土卒亡﹐魯國亡。」石氏曰「月暈奎﹐兵大敗﹔一曰有兵令﹔一曰不出十日﹐妖星見。」《荊州占》曰「月暈奎婁﹐絮大貴。」

月暈婁二

郗萌曰「月暈婁﹐大人憂﹔一曰大人死﹔一曰蠶多死﹔糴苦﹐絮貴。四孟之月﹐暈﹐赦。」《荊州占》曰「月暈婁﹐五日之內不雨﹐宰相疑﹐默事解。」郗萌曰「月暈婁﹐盡圍三星﹐赦﹔若歲星過婁﹐在暈中大赦﹔期九十日。」《河圖帝覽嬉》曰「月暈回婁﹐君和解。」

月暈胃三

郗萌曰「月暈胃﹐其國主死﹐天多陰雨﹐妊婦多死﹔一曰山崩﹔又曰盡圍三星﹐赦。」《荊州占》曰「月暈圍胃﹐兵起﹐其國戰不勝﹐有破軍﹔一曰不戰山崩﹐若軍大歸﹐谷大貴。」郗萌曰「月以四孟之月﹐三﹑四暈胃﹐赦。」《荊州占》曰「月暈圍胃﹐兵大戰﹔一曰妊女多死。」《河圖帝覽嬉》曰「月暈回胃﹐兵不戰。」

月暈昴四

《荊州占》曰「月暈昴﹐其國主死﹔一曰貴人多死﹔一曰有兵﹐若暴令﹐近期三十日﹐遠百里坐流言者﹔又曰不出其年﹐天下有變﹔又曰水﹐無收﹐糴貴﹐民離其鄕﹔又曰有腹病﹐畜產多死。」《荊州占》曰「月暈昴﹐開下饑。」京氏曰「月以九月﹑十二月﹑十三日暈昴及五年﹐天下赦。」郗萌曰「月暈昴﹐以甲午乙未及戊巳﹐必大赦﹐期三日﹔戊巳期六十日。」郗萌曰「月暈昴﹐盡得七星﹐三月小赦。」石氏曰「月暈昴﹐天下饑﹔一曰貴人多死﹔一曰糴貴。」郗萌曰「月暈昴三重﹐不出五十日﹐赦。」巫咸曰「月暈昴﹐食不絕﹔一曰兔多死。」石氏曰「月一歲三圍昴﹐來年天下大赦﹐若弓絮貴。」《郗萌占》曰「月暈昴﹐民憂疾﹔又曰一歲一暈﹐小赦﹔再暈﹐中赦﹔三暈﹐大赦﹔期並不出其年。」

月暈畢五

郗萌曰「月暈畢﹐無徳令則民憂兵﹔又曰五穀大賤。」《荊州占》曰「月暈畢﹐大赦﹔期三十日。」《郗萌占》曰「月入畢中而暈﹐人主坐之﹐一曰人主代。」京房《對災異占》曰「月三暈畢﹐天下中外俱赦。」《郗萌占》曰「月暈﹐從畢兩角前圍之﹐不及本一星﹐主四月赦。」

月暈觜六

《荊州占》曰「月以正月暈觜觿﹐大赦。」郗萌曰「月暈觜觿﹐有徳令﹐女子多疾。」《荊州占》曰「月暈觜觿﹐大赦﹔期三十日。」《河圖帝覽嬉》曰「月回觜觿﹐道多死人﹐大將死﹔一曰弓弩貴。」

月暈參七

郗萌曰「月暈參﹐不出歲中﹐天下亂﹐其國戰﹐兵弱﹐地裂﹐人主有殃。」《荊州占》曰「月暈參﹐其國客軍大恐﹐戰不勝。」郗萌曰「月暈參頭﹐赦﹐期二十日﹔一曰暈二星﹐小赦﹔暈三星﹐大赦﹔衝爲期。」石氏曰「月暈伐﹐將軍死﹐貴人有誅者。」京房《易飛候》曰「月暈參﹐其有兵則戰﹔無師﹐是年三操土功事。」郗萌曰「月暈伐﹐大人多死。」石氏曰「月暈參﹐軍不勝﹐暈匝有云潰暈﹐兵大起﹐在外大戰。」《荊州占》曰「月暈伐﹐二百一十日有兵﹔若赦﹐有善令﹐不出五日雨。」郗萌曰「月以正月﹑十一月﹑十二月暈參﹐其歲惡﹐虎狼羣出﹐害人民。」《甘氏占》曰「月以正月暈伐﹐二夜不出﹐三旬兵起。」

月暈南方七宿

月暈井一

《海中占》曰「月暈東井﹐胡兵起。」郗萌曰「月暈東井﹐天下有兵。」郗萌曰「月暈東井﹐王者出遊﹐來年大旱﹔又曰後六月丙辰﹐大赦。」《荊州占》曰「月暈東井﹐陰陽不和﹔又曰月暈圍東井﹐四夷求和。」郗萌曰「月以十二月壬癸晏東井﹐大赦。」《巫咸占》曰「三月暈東井﹐大水流。」

月暈鬼二

石氏曰「月暈鬼﹐黍貴三倍。」甘氏曰「月夏三暈鬼﹐大雨﹐五穀不成。」郗萌曰「月以正月上旬暈鬼﹐赦﹔期三十日。」《海中占》曰「月暈鬼﹐大旱。」《荊州占》曰「月暈鬼﹐陣不戰。」郗萌曰「月以一月再暈鬼﹐多死人。」郗萌曰「月以夏三月暈鬼﹐一曰大霧﹔一曰大雹﹑大霜﹔一曰大雪﹔一曰大雨水﹔一曰大虫﹔一曰大火。又曰二暈小水﹔一暈爲寒。」郗萌曰「月以夏一月一暈鬼﹐爲寒﹔再暈小水﹔三暈大水。」郗萌曰「月以四月﹑七月﹑十月暈輿鬼中﹐出气東行者﹐皆爲老公多死﹔南行者﹐皆爲丁壯多死﹔西行者﹐皆爲老嫗多死﹔非行者﹐皆爲少年多死﹔皆朝九十日。」

月暈柳三

石氏曰「月暈柳﹐秋木郁﹐若有兵戰。」《巫咸占》曰「月暈柳﹐三日有赦﹐大臣有死者﹔兵不戰﹐有水﹐民移。」郗萌曰「月暈柳﹐有獄事﹔若其地旱﹐民多疾死﹔又曰月暈注﹐其地有禍﹐其歲中人多死者﹐老小哭泣道路﹔若飛虫多死﹔又曰谷貴﹐人相食﹔又曰圍注不出三十日﹐有野兵圍城。」注卽柳之別名。《巫咸占》曰「月暈柳﹐有野兵。」郗萌曰「月以正月﹑十月暈柳頭﹐赦﹔期三十日。」

月暈星四

郗萌曰「月暈七星﹐有獄事﹐其在有禍﹐若旱﹔一曰輕車戰。」《河圖帝覽嬉》曰「月暈七星﹐輕兵戰﹔若飛虫多死。」《石氏占》曰「月以七月暈七星﹔月暈七星﹐民多夭傷﹐物再榮。」

月暈張五

《黃帝占》曰「月暈張﹐天下大水。」《黃帝占》曰「月暈張﹐飛鳥死﹔一曰海鳥亡。」郗萌曰「月暈張﹐其地旱﹐若大人憂﹔一曰人相食。」《荊州占》曰「月暈張﹐大水﹐魚行人道。」陳卓曰「月暈張﹐五穀貴﹐若鹽貴。」《帝覽嬉》曰「月圍張﹐飛虫多死﹔一曰獄罪﹐人民不定。」

月暈翼六

郗萌曰「月暈犯翼﹐女主惡。」《黃帝占》曰「月暈翼﹐士卒多遁走﹔一曰卒大聚。」陳卓曰「月暈翼﹐士卒大盜﹔一曰卒勝大盜﹔一曰士卒勝﹔一曰春赦﹔一曰亡其將。」郗萌曰「月暈翼﹐春有赦﹔又曰旱﹐若大風傷。」《荊州占》曰「月暈翼﹐兵起天下﹐庫兵出﹔一曰有軍﹐軍罷。」《巫咸占》曰「月暈翼﹐大戰﹐民去室宅。」郗萌曰「月以二月暈翼﹐至五月﹐赦﹔又曰月暈翼﹐有車馳﹑人走之事﹐貴人多反者。」

月暈軫七

《春秋緯考異郵》曰「月暈軫﹐諸侯滅兵。」《黃帝占》曰「月暈軫﹐大將軍戰死﹐一曰亡其將﹔一曰罷軍﹐無軍。」郗萌曰「月暈軫﹐兵起﹔先起兵者不勝。若大風傷歲。」陳卓曰「月暈軫﹐歲小旱。」《荊州占》曰「月一月而三暈軫﹐天下無懸車系馬暈軫﹐有徳令﹔以十二月暈軫﹐庫無懸車﹐廏無系馬﹔一曰有軍則罷。」

開元占經卷十六

月占六

月暈石氏中官之一

郗萌曰「月暈攝提﹐大角在暈中﹐天下兵橫行不禁﹐諸侯分政﹐天下大亂。內興兵與上爭立者﹐以其時赦。」《黃帝占》曰「月暈大角﹐人君侯王親戚憂服。」郗萌曰「月暈大角﹐國家亡地。」郗萌曰「月以正月三暈天平﹐大赦﹔一曰天下大敗﹐多盜。」﹝貫索別名。﹞《石氏占》曰「月暈織女﹐兵滿天下。」《郗萌占》曰「月暈天市﹐有兵。」郗萌曰「月暈津星﹐大將死﹐五穀不成﹐民流千里﹐牛馬大疫。」《荊州占》曰「月暈津星﹐蛟龍見。」郗萌曰「月暈津星之口﹐不出二旬﹐天下大赦。」郗萌曰「月暈津星﹐有亂臣更天子之法令者。」《荊州占》曰「月暈津星﹐天下大亂﹐亡。」陳卓曰「月暈河鼓﹐大將出﹐將失計。」《荊州占》曰「月暈﹐圍大陵前足﹐赦死罪﹔圍後足﹐赦小罪。」郗萌曰「月暈五車﹐其國女主惡之。」石氏曰「月暈五車﹐圍一星﹐赦小罪﹔圍二星﹑三星﹑四星﹐赦次罪﹔圍五星﹐赦死罪。並暈畢﹑昴﹑大陵﹐必大赦。」《巫咸占》曰「月暈五車﹐一柱﹐兵少出圍﹔二柱﹐兵半出圍﹔三柱﹐兵盡出。兵在外﹐暈一柱﹐兵少罷﹔二柱﹐兵半罷﹔三柱﹐兵盡罷。」郗萌曰「月暈五車﹐不及獄星﹐無赦﹕又曰月以正月暈五車﹐圍五星﹐有徳令﹔以四月﹑七月﹑十月暈五車﹐有水﹐陰雨五十日﹕以十﹦月暈五車﹐五穀貴﹕又曰以十二月暈五車﹐期四月﹐有徳令。」郗萌曰「月一歲三暈天關﹐其年赦﹔又曰月暈無關﹐不出六月﹐有大喪﹐以其日占國﹔暈天關﹐民多疾。」﹝南北河之別名。﹞《荊州占》曰「月行宿天門﹐暈三重﹐气靑﹐關梁不通。」《帝覽嬉》曰「月暈南北河戍﹐有云貫之﹐起兵者勝。」郗萌曰「月暈南北河戍﹐有土功。」《黃帝占》曰「月暈軒轅﹐有女喪。」《荊州占》曰「月暈軒轅﹐不出其月﹐有客來。」京房曰「庚子夜﹐月暈軒轅﹐後甲子有大赦。」郗萌曰「月暈圍軒轅﹐不出五十日﹐天下小赦。」《荊州占》曰「月暈天庭﹐天子以兵自衛。」《巫咸占》曰「月暈太微庭﹐天子發軍自衛﹐不入將軍之軍﹔又曰一二三軍庭﹐人主自衛。」郗萌曰「月三暈紫微赦。」石氏曰「月暈太微宮﹐天子以兵自守﹕三暈之﹐天子自臨兵行。」甘氏曰「月一月三暈圍太微庭﹐天子座發軍﹐謀在軍中﹔一曰天子亡也﹐以大赦解之。」《京房占》曰「月以庚子夜暈太微﹐至後甲子﹐有赦令。」郗萌曰「月暈黃帝座﹐有赦令。」郗萌曰「月暈文昌﹐赦。」《荊州占》曰「月以正月三暈天牢﹐大赦。」《巫咸占》曰「月暈連環及北斗﹐天下大亂﹐國喪﹐民徙千里﹕不則有流亡﹑拔城﹐反地者﹐不出二年。」《黃帝占》曰「月暈北斗﹐有喪﹐流民千里﹐糴貴﹐兵聚。甲乙期百二十日﹐丙丁期八十日﹕戊己期六十日﹔庚辛期四十日﹔壬癸期二十日皆行矣。一日兵大起﹐有益地者﹕一曰天下火﹐兵大起。」《郗萌占》曰「月暈北斗﹐再重如連環狀﹐不出三年﹐大臣有誅者﹔又曰暈北斗﹐有大喪﹐赦天下。」﹝按魏黃初四年十一月十七日有此﹐到七年五月﹐文帝崩﹐明帝卽位﹐大赦天下。﹞陳卓曰「月暈北斗﹑太微﹑大角﹐各得一星﹐兵大動﹐天下亂。不然﹐卽水入城﹐傷人民﹐期三十日。」夏氏曰「暈如連環﹐重暈北斗魁前第一星﹑第二星﹐大臣下獄﹐流移二千里﹔又曰暈輔星﹐大臣下獄。」石氏曰「月暈一重﹐下缺不合﹐上有冠戴﹐旁有兩珥﹐白暈連環﹐貫珥﹐接北斗﹐國有大兵﹐大戰流血﹐其分亡地﹐不出一年。」

月暈石氏外官二

石氏曰「月暈平星凶。」又曰「月暈魚星﹐凶奪」石氏曰「月暈九次﹐凶。」郗萌曰「月以四月﹑七月﹑十月暈弧﹐兵起。」《荊州占》曰「月暈狼星﹐狗多暴死。」

月暈甘氏﹑中官三

《荊州占》曰「月宿天門﹐暈三重﹐气靑﹐關梁不通。」郗萌曰「月暈天髙﹐不出六月﹐必有大喪﹐以其日占邦。」石氏曰「月暈月星﹐不出四年﹐有殃﹐內禍匿謀。」郗萌曰「月暈天街﹐關梁不通。」

月暈而珥冠戴抱背玦直虹蜺雲气四

《帝覽嬉》曰「月暈而珥﹐歲爲平安。」《帝覽嬉》曰「暈而兩珥﹐先起兵者有喜。」《帝覽嬉》曰﹔「月有云﹐暈不合﹐外有四倍璚﹐外有謀不成。」甘氏曰「月暈有虹﹑背﹑蜺﹑亂起﹐期百八十日。」《帝覽嬉》曰「月暈﹐蜺雲乘之﹐以戰從蜺所住者﹐大勝。」石氏曰「月暈﹐無精光﹐靑赤暈﹑虹﹑蜺﹑背﹑璚﹐是謂大蕩﹐兵喪並起﹐王者以赦除。」《髙宗占》曰「月暈﹐有云加之﹐兵入境﹐所宿國主有喪。」《帝覽嬉》曰「月暈﹐有云貫暈﹐左右吏死。」京房《易傳》曰「月暈﹐有云貫暈﹐不期年﹐所值國有喪。」《荊州占》曰﹔「月暈﹐有雲橫貫之﹐起兵者勝。」《帝覽嬉》曰「月暈﹐有云大如厚布﹐四貫暈﹐通月﹔不出其年﹐主人憂。」《帝覽嬉》曰「月暈﹐有云如厚布﹐若三若四﹐貫暈抵月﹐以戰勿當﹐當者破。」《帝覽嬉》曰「月暈﹐赤云大如杵﹐有軍在外﹐萬人死其下。」《荊州占》曰「月暈﹐有白雲出其中﹐東西竟天﹐萬氏受賜。」《帝覽嬉》曰「月有白雲貫暈﹐其云大如杵﹐一端抵月﹐月之所直者﹐不出年中﹐國主女喪。」《髙宗占》曰「月暈﹐多白气從外入﹐攻城城拔﹐得大將﹔多白气從中出﹐主人勝。」《帝覽嬉》曰「月暈﹐有白气﹐廣可二三尺﹐而抵月﹐在東方﹐名嬰兒﹕攻人地者﹐亡其師。」卓氏曰「月暈﹐有云貫暈﹐約月﹐不出其年﹐所直國有喪。」《荊州占》曰「月暈﹐有白雲一﹐黑雲二﹐如布抵暈﹐有國城拔﹐邑將死。」《帝覽嬉》曰「月暈﹐有靑雲刺月﹐是謂賊害﹐主受其殃﹐爲歲五穀不熟。有赤云刺月﹐是謂仇賊﹔有黃雲圍月﹐有女主戮死者﹔期不出四十日。有白雲刺月﹐其國君遇賊﹔有黑雲貫月。乍一乍二乍三﹐其名曰衡﹐云所宿國﹐主死﹐若將軍死。」

月暈有流星出入月暈中五

《荊州占》曰「月暈﹐有流星出其中﹐其國貴人有出走者﹔流星入其中﹐有大使入者。」《帝覽嬉》曰「月暈﹐有流星橫貫月﹐度暈中者﹐諸侯皇后有亡失國者﹔又曰流星貫暈﹐不中月﹐出月右﹐如建鼓﹐右吏死﹕出月左﹐左吏死。」《帝覽嬉》曰﹔「天下無雲﹐有流星過月下﹐若月上﹐其國有喜﹕一日兵出。」《荊州占》曰「月暈﹐有流星從中出﹐其包蒼﹐其國憂﹔若赤﹐拔城﹕黃﹐益地﹕白﹐來年谷熟﹐黑﹐軍敗。」《帝覽嬉》曰「月暈﹐有星出中國﹐貴人有出走者﹔有星從外入暈中﹐其國有大夫入者。」

月暈客星六

《帝覽嬉》曰「月暈﹐客星所宿主國憂。」《石氏占》曰「月暈客星﹐星有月北﹐北國勝﹔星在月南﹐南國勝。」﹝他方準此﹞

開元占經卷十七

月占七

候月蝕一

京氏曰「月生三日﹐無光魄﹐其必蝕。」京房《易飛候》曰「孟月六日而暈﹐月蝕﹔仲月七日暈﹐月蝕﹔季月八日暈﹐其月蝕。」《易緯萌气樞》曰「候月盡蝕﹐視水中不見影者﹐月盡蝕。」

月薄蝕二

《帝覽嬉》曰「月赤黃無光﹐曰薄﹔毀傷﹐曰蝕﹐皆不祥﹐善惡各有爲其國。」京房《易傳》曰「日月不交而蝕﹐曰薄。」孟康曰「日月無光﹐曰薄。」《易丰卦》曰「月盈則食。」《釋名》曰「日月虧曰蝕﹔稍侵﹐虧如虫食艸木葉也。」《詩》曰「彼月而食﹐則惟其常﹔此日而食﹐於何不藏。」班固《天文志》曰﹕古人有言曰「天下太平﹐五星循度﹐無有逆行者﹐日不蝕朔﹐月不蝕望。」王充《論衡》曰「王者﹐有至徳之萌﹔日月無朔望之異。」﹝異謂蝕之﹞《京氏占》曰「月與日相衝﹐分天下之半﹐循於黃道﹐鳥兔相衝﹐光盛威重﹐數盈理極﹐危亡之災﹐一時頓盡﹐遂使太陽﹐奪其光華﹐暗虛虧其體質﹔小潛則小虧﹐大驕則大滅﹐此理數之常數也。」《洛書》曰「日月當用兵擊之。若安居﹐日月蝕不可出軍。日蝕之歲﹐不可出軍﹔月蝕之月﹐不可出軍。」甘氏曰「無道之國﹐日月過之薄蝕﹐兵之所攻﹐國家壞亡﹐又以有喪。」《洪範傳》曰「人君失序﹐國不明﹐臣不瞀亂﹐羣陰蔽陽﹐則日月薄蝕﹔暗昧無光﹐四方蹐起﹐背璚縱橫﹐賊亂交爭﹐兵革並行。」《春秋緯考異郵》曰「麟龍鬥﹐日月蝕。」﹝按《淮南鴻烈》曰﹕麒麟斗﹐則日月蝕之。﹞《河圖帝覽嬉》曰「月薄所宿﹐國主疾。」《春秋緯感精符》曰「臣下大恣橫﹐則日月薄於晦。」《石氏曰》曰「日蝕﹐其鄕有拔邑大戰。」《石氏占》曰「師出門而月蝕﹐當其國之野﹐大敗﹔一曰軍死而後生。」《石氏占》曰「月蝕三日﹐有雨事解﹐不占﹔一云七日。」﹝其雨用戶雪必須普霈﹐如微不解。﹞《雒書雒罪級》曰「月蝕旣﹐不吉﹐刑法失命。」《荊州占》曰「謀臣以直死﹐月爲之數蝕。」《帝覽嬉》曰「月蝕所宿國﹐貴人死。用兵者從月蝕之面攻城﹐取地。日亦然。」《荊州占》曰「日月蝕﹐當其國﹐君王死。又﹐攻戰從蝕所擊之者﹐勝。」《尙書緯刑徳放》曰「當赦而不赦﹐月爲之蝕。」董仲舒《對災異》曰「臣行刑罰﹐執法不得其中﹔怨气盛﹐並濫及良善﹐則月蝕。」《河圖帝覽嬉》曰「月蝕所宿國﹐貴人死﹔又曰其鄕有拔邑大戰。」《易緯通卦驗》曰「月蝕曰「月蝕者﹐人君行適時時專受所致也。不救﹐則致水害﹐壞城。」《荊州占》曰「月蝕﹐則失刑之國當之。」京房《易房》曰「月蝕﹐失刑﹔所宿之國當之。」《帝覽嬉》曰「兵常在內而月蝕﹐其國受殃﹔又曰兵未起而月蝕﹐所當之國起兵﹐戰不勝。」京房《易飛候》曰「月當交而蝕﹐君子道長﹐小人道消。」夏氏曰「月蝕出軍﹐軍折傷後有失。」《帝覽嬉》曰「月滿而蝕﹐兩軍相當必戰﹐無軍兵必出﹐將死於野。」

月蝕早晚三

《帝覽嬉》曰「月蝕以晨﹐相及太子當之﹔以夕﹐君當之。」

月蝕所起方四

《荊州占》曰「月蝕起南方﹐男子惡之﹔起北方﹐女子惡之﹔起東方﹐少者惡之﹔起西方﹐老者惡之。」《帝覽嬉》曰「月未望而蝕﹐從上始而盡無光﹐天子坐之。」《帝覽嬉》曰「月蝕東方﹐其月中有惡風﹔月蝕西方﹐主人爲客。」《帝覽嬉》曰「月蝕從上始﹐謂之失道﹐國君當之﹐從下始﹐謂之失法﹐將軍當之﹔從傍始﹐謂之失令﹐相當之﹔又曰從上始爲君親﹐從下始爲赤子蝕﹐其陰爲女蝕。」

月蝕旣及中分五

《帝覽嬉》曰「月蝕盡﹐女主當之。」《荊州占》曰「月盡蝕﹐當其下者﹐君死﹔一曰有死相。」《河圖帝覽嬉》曰「有軍在外而月蝕盡者﹐軍罷帥。」《荊州占》曰「月蝕盡﹐有大戰﹐軍破﹑將死﹑拔邑﹑亡地﹔蝕不盡﹐軍破﹑將不死。」京房《妖占》曰「以十五日蝕而盡﹐此謂毀亡﹐其君有喪﹐若水。」京房《易飛候》曰「月蝕盡﹐則有亡國﹔不盡﹐有失地。」《荊州占》曰「月蝕盡﹐大人憂﹐月曰糴貴﹐又曰豪族滅勢﹐家絕。」石氏曰「月蝕不盡﹐光耀散﹐臣之象。」石氏曰「月蝕盡﹐光耀亡﹐君之殃。」《刑徳放》曰「五刑當輕﹐反重虐酷﹐忽月蝕消旣﹐行失繩墨﹐大水淫枯旱﹔其救之也﹐惟敬五刑﹐以成三徳。」石氏曰「月蝕中分﹐不出五分﹐國有憂﹐兵敗﹑軍亡。」

月蝕變色六

《荊州占》曰「月蝕靑色﹐人民多死者﹐五穀有傷﹐糴且大貴﹐望之下賤﹐皆不出一年﹐各爲其國災﹔月蝕赤色者﹐君爲客﹐不出其年﹔蝕黃色者﹐不出其年﹐有立諸侯爲國者﹔月蝕白色﹐其國失地﹐若有喪。」《荊州占》曰「月蝕盡者﹐糴貴﹐各爲國。月已蝕而靑者﹐爲憂﹔月已蝕而赤者﹐爲兵﹔月已蝕而黃者﹐爲財﹔月已蝕而白者﹐爲喪﹔月已蝕而黑者﹐爲水。」﹝蕭子顯《齊書》曰「永泰元年正月乙亥﹐月蝕﹐色赤如血﹐二日而大司馬王敬則舉兵反。﹞

月蝕而暈斗月並蝕七

京房《易飛候》曰「月暈蝕殃祥﹔得其日者吉﹐得其時者凶。」石氏曰「月蝕而暈﹐其國君主惡之。」《荊州占》曰「月暈而蝕﹐人相食。」石氏曰「月斗薄而蝕﹐有軍必戰﹐無兵兵起。」石氏曰「兩月並蝕﹐天下大亂。」

月蝕雲气入月中又有風雨八

《荊州占》曰「月蝕﹐有气從外來﹐入月中﹐主人凶﹐气從中出﹐客凶﹐气南行﹐南軍凶﹔北東西者亦然。」

月一月再蝕九

《帝覽嬉》曰「軍在外﹐一月而再蝕﹐將還兵其國﹐戰不勝。」月未望而蝕十石氏曰「月生三日而蝕盡﹐是謂大殃﹐國有喪。」甘氏曰「月生十日至十四日而蝕﹐天下兵起。」﹝如望在十四﹐依垣占。﹞石氏曰「十五日出而蝕﹐國破滅亡。」﹝如望在十五亦然。﹞

月四時蝕十一

京氏曰「月春蝕﹐歲惡﹐將軍死﹐一曰有憂﹔夏蝕﹐旱﹐憂殺﹔秋蝕﹐羌兵起﹔冬蝕﹐其國饑﹐有女喪。」京房《易候》曰「月春蝕﹐有憂﹔夏蝕﹐有兵起﹐民無有一月糧﹐糴貴。《荊州占》曰「孟春月蝕﹐賤人當之﹔仲春蝕﹐貴人當之﹔季春蝕﹐人主當之。」《帝覽嬉》曰「月春蝕東方﹐王死之﹔夏蝕南方﹐王死之﹔季夏蝕中央﹐王死之﹔秋蝕西方﹐王死之﹔冬蝕北方﹐王死之﹐國以謀亡。」《荊州占》曰「月夏蝕南方﹐歲饑﹔秋蝕西方﹐兵起。」

月十二月蝕十二

《荊州占》曰「正月蝕﹐有災異虫。一曰燕受災﹐期在七月之後。」《帝覽嬉》曰「正月月蝕﹐賤人病﹐糴石二千﹔二月月蝕﹐貴人病﹐糴石二千﹔三月月蝕﹐人主當之﹐糴石四千﹔四月月蝕﹐人主當之﹔五月月蝕﹐年饑﹔六月月蝕﹐赤地千里﹔七月月蝕﹐有兵﹔八月月蝕﹐兵罷﹔九月月蝕﹐年饑﹔一曰有戰﹔十月月蝕﹐藏谷﹐一曰起軍﹔十一月月蝕﹐有喪﹐兵圍城夏﹐軍殺將﹔十二月月蝕﹐不盡﹐是謂當其數﹐不占。」《荊州占》曰「正月月蝕﹐歲災。上旬蝕﹔旱﹐中旬蝕﹐虫﹔下旬蝕﹐賤人死。」《荊州占》曰「十二月月蝕﹐吳國受災﹐期六月﹔一曰有流民﹐盡乃以日辰占其野。」《荊州占》曰「十二月月蝕﹐來年國有大事﹐小兵起。」

月十干蝕十三

《洛書》曰「月以甲乙日蝕﹐年多魚﹔丙丁日蝕﹐年饑﹔一曰年谷收。戊己日蝕﹐無耕下田﹔庚辛日蝕﹐髙田不入﹐凶﹔壬癸蝕﹐其歲和美。司馬遷《天官書》曰「月蝕甲乙﹐四海之外﹐不占﹔丙丁﹐淮海﹐岱也﹐戊己﹑中州﹐河濟也﹔庚辛﹑華山以南﹔壬癸﹐恆山以北﹔月蝕皆將軍當之。」

南方蝕十四

《荊州占》曰「蝕辰巳地﹐來年麥傷﹐春虫﹔蝕千未地﹐禾稼少實﹐麥夏傷。」

月行五星暈而蝕十五

甘氏曰「月行宿歲星而蝕﹐民相食﹐粟石千文﹐司農憂。」《荊州占》曰「月暈歲星而蝕﹐天下大戰。」甘氏曰「月行宿熒惑而蝕﹐天下破亡﹐有憂﹔期不出三年。」《荊州占》曰「月犯熒惑﹐暈而蝕﹐天下破亡﹐失地﹐大將有憂﹐期不出三年。」《帝覽嬉》曰「月犯熒惑﹐暈而蝕﹐天下破亡地﹐大將有憂﹔蝕盡者﹐王位也﹔不盡者﹐大臣位也﹔近期三月﹐遠期三年。」甘氏曰「月行宿塡星而蝕﹐其國以伐﹐饑亡。」《巫咸占》曰「月當塡星而蝕﹐其國有土功之事。」甘氏曰「月行宿太白而蝕﹐彊國戰﹐不勝亡城﹐大將有兩心﹔不出三年。」《荊州占》曰「月宿太白﹐暈而蝕﹐其國有彊兵﹐若戰而亡。」甘氏曰「月行宿辰星而蝕﹐其國有女亂而亡國﹔期三年﹐若五年。」

月在東方七宿而蝕十六

石氏曰「月蝕在角﹑亢﹐刑法之臣有當黜者。」《黃帝占》曰「月入角而蝕﹐將使有憂﹐國門四閉﹐其邦凶。」陳卓曰「月蝕於角﹐其君死。」甘氏曰「月在亢中蝕﹐其君邦有憂。」《黃帝占》曰「蝕在氐中﹐天子憂疾﹔一曰妃後憂疾。」石氏曰「月在氐中蝕﹐大臣死﹐後惡之﹔一曰後宮惡之﹔王者復禮﹐以赦除之。」《荊州占》曰「在氐﹑房蝕﹐主治耕之臣當有黜者。」石氏曰「月在房而蝕﹐公卿大夫在憂﹐當有黜者。」石氏曰「月在房蝕﹐王者有憂﹐皆亂大臣專政﹐必有憂病。」京氏《妖占》曰「月蝕於房﹐天子有喪。」郗萌曰「月蝕房心間﹐人主有兵害。」石氏曰「月在心蝕﹐人主惡之﹐太子庶子有憂﹐三公有死者。」郗萌曰「月蝕﹐臣伐主﹐內亂。」《荊州占》曰「月在心蝕﹐三公諸候有當黜者。」甘氏曰「月蝕尾﹑箕﹐後族有刑罪﹐若妾有坐者﹐後有憂。」石氏曰「月在尾﹑箕而蝕﹐主禦者及樂人有當黜者。」郗曰「月蝕於箕﹐爲風﹔一曰車騎發。」陳卓曰「月宿箕而蝕﹐人相食。」

月在北方七宿而蝕十七

甘氏曰「月在南斗而蝕﹐將相有憂﹐饑﹑凶。」甘氏曰「月入牽牛度而蝕﹐其國叛兵起。」甘氏曰「月在須女而蝕﹐邦有女主憂﹐天下女功廢。」郗萌曰「月在須女而蝕﹐宮中有巫咒詛禱祝以求﹐幸有當黜者。」《黃帝占》曰「月蝕在虛而蝕﹐邦有崩喪﹐天下攺服﹐期九十日。郗萌曰「月蝕虛﹑危﹐民多去其室﹔一曰大戰。」郗萌曰「月在虛﹑危而蝕﹐主刀﹐主刀劍衣履金玉之臣有當黜者。」甘氏曰「月蝕危﹐不有崩喪﹐必有大臣薨﹐天下攺服。」石氏曰「月在危而蝕﹐刀劍之官憂﹔一曰月在虛﹑危而蝕﹐戒在衣履金玉之臣有黜者﹔一曰必有驚恐之事。」石氏曰「月蝕危﹐不有病主﹐必有大喪﹐天下攺服。」甘氏曰「月在營室而蝕﹐爲軍族士眾之潰。」石氏曰「月蝕營室﹐大軍絕糧。」郗萌占曰「月在營室而蝕﹐陰道毀﹐不能化生﹐有黜削之罪。」《玄冥占》曰「月在東壁而蝕﹐大臣有戮﹐文章者執。」

月在西方七宿而蝕十八

石氏曰「月在奎而蝕﹐有大臣憂﹐削凶﹔期九十日。」石氏曰「月奎度中﹐魯國凶﹐一曰邦君不安﹐白衣之會。」《郗萌占》曰「月在奎而蝕﹐主邊兵之臣有當黜者。」《海中占》曰「月蝕於奎﹐大將軍有謀。」石氏曰「月在奎﹑婁而蝕﹐主聚斂之臣有黜者。」甘氏曰「月蝕婁﹐皇后犯危﹐大臣受誅。」《海中占》曰「月蝕婁﹐其國有王事。」郗萌曰「月宿婁而蝕﹐人相食。」《黃帝占》曰「月在骨而蝕﹐王者相吞食﹐大邑亡主﹐大將亡軍﹔一曰委轄之臣有罪。」甘氏曰「月在昴而蝕﹐皇后有憂﹔一曰虐吏憂。」郗萌曰「月在昴而蝕﹐人相食。」石氏曰「月在昴而蝕﹐大臣貴﹐女失職。」郗萌曰「月在昴而蝕﹐人相食。」郗萌曰「月在昴﹑畢而蝕﹐天下聚﹔又曰主獄之臣有黜者。」甘氏曰「月蝕在畢﹐有邊使者凶﹐若邊國有臣誅﹐不出一年。」京房《妖占》曰「月蝕在畢﹐天下有小兵。」郗萌曰「月宿畢而蝕﹐人相食。」郗萌曰「月在觜﹑參而蝕﹐主兵之臣當黜之。」甘氏曰「月在觜蝕﹐主殺臣。」石氏曰「月在參而蝕﹐旱﹐赤地千里﹐人民饑。」甘氏曰「月在參而蝕﹐貴臣誅﹐大饑﹐人相食﹔一曰貴臣謀。」《海中占》曰「月蝕於參﹐兵在外﹐大將死﹐其國有憂﹐天下更令。」

月在南方七宿而蝕十九

石氏曰「月在井﹑鬼而蝕﹐主人主五祠之官憂。」甘氏曰「月在東井而蝕﹐大臣誅﹐一曰大臣謀﹐皇后不安﹐五穀不登。」陳卓曰「月在東井而蝕﹐其國內亂。」甘氏曰「月在輿鬼而蝕﹐廢貴臣﹐後有憂﹐天下不安﹔期一年﹐遠三年。」石氏曰「月在柳而蝕﹐大臣有黜者。」甘氏曰「月在柳而燭﹐主虞水官有當黜者。」郗萌曰「月宿注而蝕﹐人相食。」注者柳之別名。」甘氏曰「月在七星而蝕﹐正陽虧太陰星﹐大臣有暴誅﹐國大饑﹔又曰主詞事者憂黜。」郗萌曰「月有七星而蝕﹐主道橋門戶之臣有當黜者。」甘氏曰「月在張而蝕﹐貴人失勢﹐皇后有憂﹐期七十日。」郗萌曰「月在張而蝕﹐人相食。」甘氏曰「月在張而蝕﹐水衡虞人當有黜者。」甘氏曰「月在翼而蝕﹐忠臣見譖言﹐淸正者亡﹐不出其年。」郗萌曰「月在翼而蝕﹐主車駕之臣有黜者。」甘氏曰「月在軫而蝕﹐貴臣亡﹔一曰後不安﹐期百八十日。」郗萌曰「月在軫而蝕﹐車騎發。」

月犯石氏中官而蝕二十

《荊州占》曰「月在建而蝕﹐后妃癙娣有當黜者。」石氏曰「月在太微而蝕﹐有破國易王。」

月在石氏外官而蝕二十一

石氏曰「月在弧﹑狼而蝕﹐主供養之官當黜者﹔一曰食者亡。」

救月蝕二十二

《海中占》曰「月蝕﹐王者以救﹐除咎則安﹔又曰﹕月蝕﹐淸刑明罰﹐敕法。」《周禮地官司徒》曰「救月蝕﹐則詔王鼓。鄭玄曰﹕救日月食﹐王者必親擊鼓。《禮記婚義》曰「婦教不修﹐陰事不得﹐謫見於天﹐月爲之食。是故月蝕則後素服而修六宮之職﹐蕩天下之陰事。」《星傳》曰「月者﹑刑也﹐月蝕修刑。」﹝鄭玄曰﹕救月蝕﹐王必親擊鼓也。﹞

開元占經卷十八

五星占一

五星所主一

《春秋緯》曰「天有五帝﹐五星爲之使。」《荊州占》曰「五星者﹐五行之精也﹔五帝之子﹐天使者﹐行於列捨﹐以司無道之國王者﹔施恩布徳﹐正直淸虛﹐則五星順度﹐出入應時﹐天下安寧﹐禍亂不生﹔人君無徳﹐信姦佞﹑退忠良﹑遠君子﹑近小人﹐則五星逆行﹑變色﹑出入不時﹑揚芒角﹑怒變爲妖星﹑彗﹑孛﹑茀﹑掃﹑天狗﹑枉矢﹑天槍﹑天掊﹑攙云﹑格澤﹐山崩地振﹐川竭雨血﹐眾妖所出﹐天下大亂﹐主死國滅﹐不可救也﹐餘殃不盡﹐爲饑旱疾疫。」甘氏曰「五星主兵﹐太白爲主﹔五星主谷﹐歲星爲主﹔五星主旱﹐煢惑爲主﹔五星主土﹐塡星爲主﹔五星主水﹐辰星爲主。五星木土以逆行爲凶﹔火以鉤巳爲凶﹔金以出入不時爲凶﹔水以不效爲凶﹔五凶並見﹐其年必惡。」巫咸曰「五星者﹐五勝也。十二辰﹑二十八宿舍於刑徳﹔日爲朱鳥﹐月爲玄武﹐房心爲靑龍﹐參爲白虎﹔常每向北斗﹑太一﹐審能知此﹐萬事盡畢。五星﹑二十八捨以王時﹐則王者之事也﹔以相時﹐則卿相之事﹔以囚時﹐則囚徒之事也﹔以廢時﹐則萬民之事也。五星各受制﹐而司無道之國﹔故審五星逆﹑順﹑變色﹑畱守﹐觀其喜﹑怒﹑變色所加宿之左右﹑前後﹑遠近﹑疏數﹑害克﹑陰陽﹐及見五气相賊王者﹐而救之轉禍爲福﹐宗廟可得而保﹐社稷可得而有。」石氏《五星贊》曰「五星更出司不祥﹐應節守道不爲殃﹐月滿不入其事興﹐過時不出陰謀行﹔以星所守占其方﹑芒角變動非其常﹔審察五色別靑黃﹐各以事類知其殃。」

五星行度盈度失行二

石氏曰「五星不失行﹐則年谷丰昌。」《黃帝占》曰「有道之國﹐五星過之不失其行﹐則人君吉昌﹐萬民安寧。」又曰「出中道﹐天下太平﹔出陰道﹐旱﹔出陰道﹐多雨水。」《動聲儀》曰「五音和﹐則五星如度。陳卓曰「五星出陰道﹐多陰謀。」石氏曰「五星分天之中﹐積於東方﹐中國大利﹔積於西方﹐負海之國﹐用兵者利。」《春秋緯》曰「五星早出爲盈﹐盈者爲客﹔晚出爲縮﹐縮者爲主人﹐禍發其衝。」《考靈耀》曰「天失日月﹐遺其珠囊。」﹝珠五星也﹐遺囊者﹐盈縮失度也。﹞《黃帝占》曰「五星不出兩河間﹐必有不道之臣﹔一曰必有道不通。」《春秋緯》曰「君臣有謀﹐心憤未言﹐精象動於物﹐五星錯於官。」郗萌曰「五星不行天門﹑天闕間﹐皆爲有喪。五星不道東西咸﹐皆爲必有賊。五星行往天闕﹐不出其年﹐有兵。五星皆逆行﹐主且乘法臣且謀其主。」石氏曰「五星行二十八舍裏七寸內者﹐及宿者﹐其國君死。五星捨二十八宿﹐王者誅﹐除其國。五星犯合宿中間星﹐其坐者在國中﹔犯南爲男﹐犯北爲女﹐東爲少﹐西爲老。五星逆行﹐去宿𨿽非七寸內而守之者﹐其國君被誅刑死﹐順而畱下﹐疾病死。」郗萌曰「五星並出﹐皆逆行﹐不出其年﹐天下遣五將﹐期五十日。」巫咸曰「五星受制而出﹐司無道之國﹐變色而逆行﹐犯度列宿及中官﹐畱守二十日以上﹐皆臣殺﹔滿六十日以上﹐王者殺﹔則彗﹑﹣出所過之鄕﹐其下有亂兵。故世亂感﹐則天文變﹔下侵上﹐則五星逆。五星逆守列宿﹐若已去之還復﹐居之繞環成勾己﹐乍大乍小﹐乍明乍晦﹐是謂絕紀﹐其禍愈甚。」《海中占》曰「五星不當歷列宿﹐絕列星﹔有分國貴人有獄﹐抵列捨其國有喪﹔以五色占其吉凶﹔黃爲喜﹐赤爲兵﹐白爲喪﹐蒼爲憂﹐黑爲水。」董仲舒曰「五星失行度者﹐臣非其人﹐賢不肖並立﹐臣亂於下﹐則星錯於上﹐進賢﹐退不肖﹐以救亡。」《黃帝占》曰「五星逆行變色﹐出入不時﹐則王者宜變俗更行﹐起毀宗廟﹐立無後﹐賑貧窮﹐卹孤寡﹐寬刑罰﹐賞有功﹐舉名士﹐禮賢者﹐順天道﹔四時發藏財物﹐虛府庫﹐薄賦斂﹐則日月五星﹐妖孽虹彗﹐不爲禍害矣。」郗萌曰「五星有逆行及變色﹐若非其常﹐則以聞於上﹔各以其事修其政。」

五星喜怒芒角變色冠珥三

甘氏曰「凡五星同色﹐天下偃兵﹐百姓安寧﹐歌舞以行﹐不見疾病﹐五穀大昌。」巫咸曰「五星起怒﹐犯淩畱守列捨﹐察其守犯﹐審其始畱之日﹐觀其時气有與五星相賊者﹐以決其事﹔視其色變﹐以知吉凶之情﹔又別其光芒所指﹐以知兵起所加之鄕﹔芒多而短者﹐謀而未成﹔芒少而長者﹐其謀已成﹔其气專而上行﹐芒從一至四﹐是謂道極。芒或指西﹐或指東﹐或指其南﹐或指其北﹔四芒己具﹐其下必有亡國之主﹐芒過四以上﹐未可救也。凡五星之起怒﹐芒角四達﹐其形未變﹐是謂誡兵﹔其星形變﹐而銳上﹐向下﹐大小狀如拔劍﹐是謂成形﹐不可救復﹔急堅甲勵兵﹐以待不祥。」《海中占》曰「五星有三角者﹐兵息﹔有五角者﹐則兵行﹔以角多戰也。」甘氏曰「五星反羽﹐其下之國﹐不可久處﹔反羽者﹐光芒上大﹑下小﹐狀如反羽也。」郗萌曰「五星之常﹐行刑卽乘芒﹐上銳下大﹐色如其常﹔及其逆行﹐而反芒上向﹐狀如反羽。」《黃帝占》曰「無道之國﹐五星過之卽斗﹐狀如故炭﹐爭流而去﹔熒惑﹐太白﹐還而不離﹔妖星數見﹐徘徊不去﹔如此者﹐兵之所攻﹐國家滅亡﹐又以有喪。」《考靈耀》曰「五政俱失五星色﹐明年谷不登。」石氏曰「熒惑色黑﹐塡星爭靑﹐太白色赤﹐辰星色黃﹐歲星色白者﹐必敗﹔熒惑爲水災﹐塡星爲土功﹑太白爲兵災﹐辰星爲大水。」甘氏曰「五星日月爭光﹐臣有無道﹐與其主爭者。」巫咸曰「吉凶憂患﹐各比色變言之﹔將有兵﹐金星變﹔將有水﹐水星變﹔明主聖王﹐候而司之﹐轉禍爲福﹐使災不來。」巫咸曰「五星變色﹐進退﹑逆順﹑喜怒﹐皆與時气相應。至其象也﹐審明金不可以怒火之鄕﹐木不可以怒金之鄕﹐水不可以怒土之鄕﹐火不可以怒水之鄕﹐土不可以怒木之鄕。逆順進退﹐左右前後﹐五星皆同法。」《天官書》曰「五星色﹕白圓﹐爲喪﹑旱﹔赤圓﹐則中不平﹐爲兵﹔靑圓﹐爲憂﹐水﹔黑圓﹐爲疾﹐多死﹔黃圓﹐則吉。五星色﹕赤角犯我城﹐黃角地之爭﹐白角哭泣之聲﹐靑角有兵憂﹐黑角則水。」巫咸曰「二十八捨各有國分﹐水旱之災皆相應﹔故旱之歲﹐其國火星赤﹐水星黑。五星守二十八宿﹐各以其色占以其害爲禍敗﹔歲星守木星﹐其色白必敗﹔熒惑守火星﹐其色黑必敗﹔塡星守土星﹐其色靑必敗﹔太白守金星﹐其色赤必敗﹔辰星守水星﹐其色黃必敗。」郗萌曰「五星變色者﹐太史公以關於上﹐上乃以修其身﹐平政決獄﹐寬刑罰﹐薄賦斂﹐去關市之稅﹐廢關津之禁﹐以利宣天地之气﹐則以次行。」《孝經右祕》曰「五星冠珥﹐臣下遂。」

五星所守列宿中外官四

甘氏曰「五星犯列宿﹐若入其國﹐官有殃。」巫咸曰「五星守木星﹐有木異﹔守火星﹐有火異﹔守土星﹐有土異﹔守金星﹐有金異﹐屠城﹔守水星﹐有水異。二十八宿中外官者﹐各有金木水火土气﹐五星守之﹐禍敗皆不相賊害爲吉凶﹐以官名其事。歲星守木星﹐熒惑守火星﹐塡星守土星﹐太白守金星﹐辰星守水星﹐是爲五重守﹔並气之象也﹔法曰並气者﹐是謂重施過世﹐則民多疾疫﹐五穀不成﹐災害並生﹔一曰天下旱﹐萬物不成。歲星守火﹐熒惑守土﹐塡星守金﹐太白守水﹐辰星守木﹐是謂五星守其子﹔陽不施之象。陽气不足﹐故多水災﹐五穀不成。歲星守土﹐熒惑守金﹐塡星守水﹐太白守木﹐辰星守火﹐是謂守所勝﹐下之象也。法曰賦斂眾多﹐徭役繁數﹐下民屈竭﹐莫之能供﹐故下皆惡其上﹔則彊淩弱﹐眾暴寡﹐故盜賊眾多﹐兵革並起﹔一曰人民相惡。」歲星守金﹐熒惑守水﹐塡星守木﹐太白守火﹐辰星過土﹐是謂守所不勝﹐上之象也。法曰民臣隆盛﹐侵淩其上﹐君弱臣彊﹐故姦臣賊子﹐謀殺其主。歲星守水﹐熒惑守木﹐塡星守火﹐太白守土﹐辰星守金﹐是謂五星守其母﹐陰气不成之象。法曰气不足﹐故旱﹔多火災﹐五穀不成﹔一曰萬物不成。」

開元占經卷十九

五星占二

五星相犯一

《易坤靈圖》曰「王者有至徳之萌﹐則五星若連珠。」﹝鄭玄曰「謂聚一捨﹐以徳得天下之象也。」﹞郗萌曰「五星俱見﹐兵布野﹐期不出三年。」《春秋緯》曰「帝有過失﹐旣已命絕於天﹐則五星聚攝提﹐反衡亂不禁。五星聚﹐天子窮。」《荊州占》曰「五星並聚﹐篡弒成。」《含神霧》曰「五緯合﹐王更紀。」《海中占》曰「五星若合﹐是謂易行﹐有徳受慶﹐攺立天子﹐乃奄有四方﹐子孫藩昌﹔無徳受罰﹐離其國家﹐減其宗廟﹐百姓離去滿四方。五星皆大﹐其事亦大﹔五星皆小﹐其事亦小。」﹝周將代殷﹐五星聚於房﹔齊桓將霸﹐五星聚於箕﹔漢髙祖入秦﹐五星聚東井﹐齊則永終。侯伯本無更紀之事﹐是五星之聚﹐有不易行者矣。﹞《洛書雒罪級》曰「五星一合﹐不言聖起合有謨。」《考異郵》曰「五星聚於一宿﹐天下兵起。」《荊州占》曰「五星合於一捨﹐其國主應縮﹐有徳者昌﹐無徳者亡﹐受其凶殃。五星畢聚於一捨﹐塡星在其中﹐天下興兵。」《詩緯》曰「五緯聚房﹐爲義者受福﹐行惡者亡。」﹝《帝王世紀》曰﹕文王在丰﹐九州諸候咸至﹐五星聚於房。﹞《海中占》曰「五星合亢﹐爲五穀頻不成。」郗萌曰「五星聚於虛﹐天下之君﹐必有盟者﹔二星﹐則二國君﹔五星﹐則五國君﹔皆相見。」《考靈曜》曰「帝起受終﹐五緯合軫。」《河圖》曰「歲星帥五緯聚房﹐靑帝起。」石氏曰「歲星所在﹐五星皆從而聚於一捨﹐其下之國﹐可以義致天下。」《荊州占》曰「歲星與火土金水五合同捨﹐相去三尺以外﹐七尺以內﹐相守十日以上﹐至四十日﹔天下兩主爭國﹐大帝易迹﹐近期三年﹐遠七年。」《運斗樞》曰「歲星帥五精聚於東方七宿﹐蒼帝以仁良溫讓起﹐皆以所捨占國。」《春秋緯》曰「五精入牛﹐從歲星聚﹔用兵遏亂﹐以義得天下。」﹝班固《天文志》曰﹕漢髙元年﹐有五星聚於東井﹐歷推之﹐從歲星也。此髙皇帝受命之符﹐故客謂張耳曰﹕東井秦地﹐漢王入秦﹐五星從歲星聚﹐當以義取天下。秦王子嬰降於軹道﹐漢王以屬吏﹐曰寶器﹑婦女﹐任所取﹐閉宮封門﹐還軍將次於灞上﹐以候諸侯﹐與人民約法三章﹐人無不歸心者﹐可謂能行義矣。李奇注曰﹕歲星得其正度﹐其四星隨此常正行﹐故曰從也。孟康注曰﹕歲星先至﹐先至爲主也。洪範《天文星辰變占》曰﹕客有齊人甘文卿者﹐善天文﹐後五年﹐髙帝遂定天下。﹞石氏曰「熒惑所在﹐五星皆從而聚於一捨﹐其下之國﹐可以禮致天下。」《運斗樞》曰「熒惑帥五精聚於南方七宿﹐赤帝以寬明多智略起。」黃帝曰「塡星與五星俱聚一捨﹐而塡星亡焉﹐所捨國亡﹔塡星在焉﹐大如狼星而黃﹐天下之兵𨿽合﹐其國不亡。」《運斗樞》曰「塡星帥五精聚於中央﹐黃帝以重厚賢聖起。」石氏曰「塡星所在﹐五星皆從而聚於一捨﹐其下之國﹐可以兵致天下﹔太白所在﹐五星皆從而聚於一捨﹐其下之國﹐可以重徳致天下﹔太白所在﹐五星皆從而聚於一捨﹐其下之國﹐可以兵致天下。」《天官書》曰「太白與五星相犯﹐大戰﹔出其南﹐南國敗﹔北其北﹐北國敗﹔行疾﹐武﹔不行﹐文。」《運斗樞》曰「太白帥五精聚於西方七宿﹐白帝以勇武誠信﹐多節義起。」《河圖》曰「太白帥五緯聚參﹐白帝起。辰精帥五精聚於北方七宿﹐黑帝以淸平﹑靜潔﹑通明起。」《春秋緯》曰「五星從辰星﹐聚北方七宿﹐黑帝起﹐以宿占國。」《河圖》曰「辰星帥五緯聚營室﹐黑帝起。」石氏曰「辰星所在﹐五星皆從而聚於一捨﹐其下之國﹐可以法致天下。」《考異郵》曰「四表戒﹐五星薄﹐天下分爭﹐甲兵作。」郗萌曰「五星一相抵觸﹐軍半破﹔再相抵觸﹐軍大破。五精星相薄﹐天下大戰﹐相去二三尺﹐破軍殺將﹐流血滂滂﹐天下饑荒。」《春秋緯》曰「五星錯斗﹐臣挾兵﹐上下相持。」《合誠圖》曰「五星斗﹐天子去﹔一曰國昏亂﹐憂在公侯。」甘氏曰「歲星﹑熒惑﹑塡﹑太白四星與辰星斗﹐皆爲戰﹔兵不在外﹔皆爲在內。」郗萌曰「五星斗﹐相貫抵觸﹐光耀相及﹐有兵大戰﹐覆軍殺將。」《荊州占》曰「五星合斗﹐人走馬馳﹐九州鼎沸﹐棄其妻兒﹐五郡無主﹐夷狄爲君﹔五星相與合鬥﹐及列宿乘淩抵觸﹐磨靡及入貫﹐刺犯守勾巳環繞﹐所在之國﹐皆爲兵喪﹐滅國之殃。」石氏曰「五星主司人君諸侯大臣之過﹐五星合斗者﹐皆爲謀反大臣當有誅者。」

四星相犯二

《漢天文志》曰「四星若合﹐是爲大湯。﹝晉灼曰﹐湯猶蕩滌也。﹞其君兵喪並起﹐君子憂﹐小人流。」﹝按《宋書》曰﹕始興九年﹐歲塡災惑﹑太白聚東井﹐後歷五年至晉義熙十三年﹐相國劉裕入關﹐擒姚泓於長安﹐而秦亡。﹞《荊州占》曰「四星若合於一捨﹐其國當王有徳者繁昌﹐保有宗廟﹐無徳者喪。」﹝按《宋書天文志》曰﹕晉孝懷帝永嘉六年七月﹐熒惑﹑歲星﹑塡星﹑太白聚牛女之間﹐徘徊進退﹐是後兩郡傾覆﹐而元帝中興﹑揚土是其應也。安帝義熙三年二月癸亥﹑熒惑﹑塡星﹑太白﹑辰星聚於奎婁﹐從塡星也。奎婁魯分﹐是時慕容超僭號於齊﹐侵掠徐兗﹐連歲寇掠﹐至於淮泗﹐姚興譙縱﹐僭號秦蜀﹐盧循及魏﹐南北交侵。五年﹐髙祖北殄鮮卑﹐九年又聚東井﹐秦分﹐十三年﹐髙宗定關中﹐縱修羣凶之徒﹐皆已剪滅﹐於是天人歸望﹐建國。舊條元熙二年受終納禪﹐皆其徵也。漢平帝元始四年星聚柳﹑張﹐各五日﹐柳﹑張﹐三河分﹐後有王莽赤眉之亂﹐而光武興﹐復於洛。晉懷帝永嘉六年四星聚牛﹑女﹐後劉聰石勒之亂﹐而遠帝興復楊土。漢獻帝初平元年﹐四星聚心﹐聚箕尾心﹐豫州分﹐後有董卓﹑李霍暴亂﹐黃中赤眉之憂﹐而魏武迎帝都﹐許遂以兗豫定京建安﹐二十二年﹐四星又聚﹔二十五年﹐而魏文受禪﹐此爲四星二聚而易行矣。檀道鸞《晉陽秋》曰﹕孝武太元十九年十月癸酉﹐太白﹑塡星﹑熒惑﹑辰星合於氐﹐二十一年九月庚申﹐帝崩。﹞《荊州占》曰「四星合斗﹐閉其關梁﹐女子運倉﹐天下半亡。」《文耀鉤》曰「歲星與三星斗﹐九州謀王。」郗萌曰「歲星﹑熒惑﹐陽也﹔太白﹑辰星﹐陰也﹔陽主中邦﹐陰主外邦﹐陽與陰合﹐中外邦相連以兵﹔陽與陽合﹐兵謀在國﹔陰與陽合﹐兵謀在外邦。熒惑在未申間﹐太白亦出酉﹔其出也﹐必有令。四星俱出﹐令大﹔二星俱出﹐令小﹔不然者﹐必有賞賜之事。」《荊州占》曰「歲星與太白﹑熒惑﹑辰星同合﹐相去三尺以外﹐畱守七日以上﹐至二十日﹐天下兵起﹐國主絕嗣。天下三主鼎足﹐俱用兵﹐必有滅國﹐親戚內﹐自相賊﹔九州謀殺作兵﹐社稷危亡﹐宗廟毀滅﹐期百八十日﹐殘戮九年﹐乃更始。其守七寸以內﹐芒角七日以上﹐至四十日﹐天下滅亡。人民殄盡﹐行將易紀﹐宮殿飛流﹐期一年﹐災十年。」﹝火起爲飛﹐水湧爲流。﹞石氏曰「熒惑與歲星﹑塡星﹑太白會成勾巳﹐光不相及﹐主以攻者不救亂﹐三王九僑﹐二十一名﹐臣爭爲主﹐更相殘賊。」

三星相犯三

《海中占》曰「三星合其國﹐外有兵喪﹐人民數攺立侯王。」﹝按班固《天文志》曰﹕孝文後六年四月乙巳﹐水﹑木﹑火三合於東井﹐是歲誅反者周殷長安市。其七年六月﹐文帝崩。孝景元年七月乙丑﹐金﹑木﹑水三合於張﹐其二年三月立皇子爲王準陽﹑汝南﹑河間﹑臨江﹑長江﹑廣川也。﹞班固《天文志》曰「三星若合﹐是謂驚位﹐是謂絕行。﹝宋均曰﹕有兵喪故曰驚位﹐攺立故曰絕行。﹞外有兵與喪﹐立王。」﹝按成帝河平二年十月下旬﹐塡星在東井﹑軒轅南端大星尺餘﹐歲星在其西北尺所﹐熒惑在其西北二尺所﹐皆從西方來﹔塡星貫輿鬼﹐先到﹔歲星次﹐熒惑亦貫輿鬼。十一月上旬﹐歲星﹑熒惑西去﹐塡星皆西北逆行﹐其年十一月丁巳夜﹐郎王歆大逆不道﹐牂牁太守立捕殺歆。三年九月甲戌﹐東郡莊平男子俠丹辟﹐兄弟五人﹐羣黨爲盜﹐攻燔宮寺﹐綺縣長吏﹐盜取印綬﹐自稱將軍。三月辛卯﹐左將軍千秋卒﹐右將軍史丹爲左將軍。四年四月戊申﹐梁王賀薨。﹞司馬彪《天文志》曰「考獻建安十八年秋﹐歲星﹑塡星﹑熒惑俱入太微﹐逆行﹐皆守帝座百餘日﹐占曰﹕三星入太微﹐人主攺政。二十五年正月﹐魏文帝受禪。」《荊州占》曰「三星合於一捨﹐其國可復修徳者彊﹐無徳者受殃﹐三星合斗﹐天下動。」《海中占》曰「熒惑﹑塡星﹑辰星近角合斗﹐女子爲天下害﹐大臣殺主。」郗萌曰「歲星與熒惑﹑太白斗﹐殺大將﹔近環之﹐貫之﹐殺邊將﹔又歲與熒惑﹑塡星相合﹐與參會一合﹐君子過也。有亂相爲水﹐爲旱﹑爲饑﹑火土功。熒惑與歲星若與辰星捨尾﹐皆爲用事者當之﹐天下開牢﹑大赦。太白與木星﹑塡星合其國﹐謀兵起﹐不戰。」《荊州占》曰「歲星與太白﹑塡星同捨﹐相去三尺以外﹐國有女喪﹐有白衣會﹐用兵不戰﹔相去七寸以內﹐名曰交芒﹔將軍與皇后爲姦﹐謀殺其君﹔相守七日以至四十日﹐必成刑﹐期百八十日﹐國主應以善令﹐則無咎。歲星與熒惑﹑塡星同間﹐相去三尺以外﹐各畱七日以上至二十日﹐天下兵起﹐五穀大貴﹐人民相食﹐國分土地﹔其相去七寸以內﹐名曰交芒﹔天下大叛﹐弒君父﹐妻去其夫﹐期百八十日。太白與歲星﹑塡星色赤爲兵﹔黃爲旱﹔蒼爲春多死亡。歲星﹑熒惑﹑太白三星合於一捨﹐其國大亂﹐若相去一尺至三尺﹐守之七日以上至二十日﹐天下皆兵。塡星與太白俱入熒惑中﹐天下且有大謀兵。木﹑金﹐火三星合斗﹐其分國絕嗣﹐三王鼎足而居﹐必有亡國﹐內親相賊﹐九州作亂﹐社稷滅亡﹐期百八十日﹐遠一年。太白與熒惑﹑辰星春斗﹐其歲旱﹔夏斗﹐不出三年﹐主易﹔秋斗﹐不畱其年﹐兵起﹔冬斗﹐不出三年﹐有女喪。」司馬彪《天文志》曰「塡星與太白辰星合宿﹐爲國亡地﹐戰不勝。火﹑金﹑水俱在斗﹐有戮將﹐若死相。熒惑﹑太白﹑辰星俱在東井﹐內外有兵。木﹑金﹑火三量合軫﹐爲白衣會也。」

二星相犯四

《天文志》曰「二星合﹐有小兵﹐小人愁﹐人君憂。」《海中占》曰「二星相近者﹐其殃大﹐相遠者﹐其殃小﹐無傷。」《荊州占》曰「二星若合﹐其國有兵﹐攺立侯王﹐有徳者興﹐無徳者亡。」

開元占經卷二十

五星占三

歲星與熒惑相犯一

郗萌曰「歲星﹑熒惑﹐陽也﹔太白﹑辰星﹐陰也。陰主外邦﹐陽主中邦﹔陽與陰合﹐中外邦相連以兵﹔陽與陽合﹐兵謀在國﹔陰與陰合﹐兵謀在外邦。」甘氏曰「歲星幹熒惑﹐爲地動﹔熒惑幹木星﹐蟄虫冬出動﹐雷旱行﹐禾不成。」《荊州占》曰「熒惑犯歲星﹐爲戰。」﹝按《宋書天文志》曰「晉大安三年正月熒惑犯歲星﹐七月衛將軍除賒率兵﹐奉帝伐成都﹐六軍敗績﹐賒擅兵逼乘輿。九月壬戌﹐又攻成都於鄴﹐鄴潰﹐成都由是衰亡﹔帝遷洛﹐張方又脇如長安也。﹞《荊州占》曰「熒惑犯歲星﹐冬雷鳴﹐蟄虫行﹐人民驚恐﹔又曰﹕熒惑當出不出﹐謂之潛行﹔見而近歲星出其北﹐天下有急﹐出其南﹐有謀在中。」又曰「歲星與熒惑接芒於西方﹐諸侯君臣有憂﹐其明年春害農時﹔與歲星會於東方﹐日爲之食﹐不出二年﹐宰相亂人主之計﹔不定﹑乍退﹐乍進﹔不出三年大兵起。歲星與熒惑同捨﹐相去三尺以內﹐相守七日以上至四十日﹐其國有反臣﹐五穀傷﹐百姓不安﹐期一年。」《天官書》曰「木火合﹐爲旱﹐爲饑﹔戰﹐北軍困。歲星與熒惑合柳﹐歲星色赤﹐兵起﹔黃﹑白﹐五穀傷﹔黑﹐爲憂﹔靑而角赤﹐有兵起﹐期三十日﹐遠期六十日。歲星與熒惑合相﹐守國君大憂﹐近期二年﹐遠期三年而發。歲星與熒惑合於宿之陽﹐母子同鄕﹐其國寧﹔合於宿之陰﹐有兵起。歲星與熒惑合相﹐守其國﹐凶消﹔十日以上﹐大人作亂﹐期三年。木與火合﹐大臣匿謀﹐有反者﹐若主亡地﹐其國水。」司馬彪《天文志》曰「歲星與熒惑合於虛﹐爲喪。」石氏曰「熒惑與攝提再合宿﹐相不死﹐出走。」《海中占》曰「熒惑與木星合﹐爲內亂﹐大臣謀主。」《荊州占》曰「熒惑與歲星合﹐大臣匿謀﹐行﹐疾兵從之﹐戰不勝。熒惑與歲星合﹑同相守其分﹐走期三年。熒惑與攝提再合﹐有走主﹐謂東行合﹑西行又合﹐不出二年。」司馬彪《天文志》曰「熒惑犯歲星爲姦﹔臣謀﹐大將戮。」石氏曰「熒惑與歲星合﹐其國若水。熒惑與歲星聚於一捨﹐熒惑在歲星之上﹐名曰子母同光﹐其國以大彊﹐畱百日﹐其國且重徳致天下﹔在下亦然。」《海中占》曰「熒惑木星斗﹐有夷狄之害﹐有弒大將。」《天官書》曰「歲星與火合斗者﹐大臣弒其君﹑子弒其父。」《荊州占》曰「熒惑與歲星斗﹐其名曰讒星﹐不出其年﹐彊國有易相﹔又曰爲內亂。」《文耀鉤》曰「熒惑與木鬥﹐夷狄肆害。」《荊州占》曰「熒惑歲星合鬥於夏﹐兵饑並起﹐其分相凶﹐不可舉兵﹐殃大將﹐一曰有病君。歲星食熒惑﹐不出三年而國亡。」《海中占》曰「熒惑貫歲星﹐弒小將。」石氏曰「熒惑與歲星相拂﹐天下有爭言。漢《天文志》曰「熒惑與木鬥﹐有病君﹐民饑歲惡。」《荊州占》曰「熒惑守歲星﹐大赦。」

歲星與塡星相犯二

石氏曰「地侯雌雄﹐所出之宿國﹐亡地﹔所入之宿國﹐得地。地侯爲雌﹐歲星爲雄。郗萌曰「塡星幹木星﹐野有兵相攻。塡星所在﹐歲星從之﹐伐者利。」《荊州占》曰「歲星所在﹐塡星從之﹐伐者不利﹔又曰歲星土星﹐皆出東方﹐夕入西方﹐百九十日皆正中者﹐兵發東方國勝﹐當入不入﹐反東行九十日正中者﹐當發兵主死﹐人民流亡。」《文曜鉤》曰「塡星與木星合﹐則變謀更事﹐主且失勢。」石氏曰「地侯與攝提所合之宿﹐大戰不勝亡地主死。」甘氏曰「歲星土星合﹐則爲內亂。」﹝按《宋書天文志》曰「惡光熙元年九月塡星犯歲星﹐是時司馬越專權﹐終以無禮晉簡文帝。咸安二年正月己酉﹐歲星犯塡星在須女﹐七月帝疾甚﹐詔桓溫曰﹕少子可輔則輔之﹐不可輔君自取之。顏侍中王坦之毀手詔﹐攺使爲王導輔政﹐故事溫聞之﹐大怒將誅坦之等﹐內亂之應也。安帝義熙七年丁卯﹐歲星犯塡星﹐在參邊﹐時朱齡石克蜀﹐蜀民人尋反﹐又討滅之。﹞郗萌曰「歲星塡星合於張者﹐則太陽晝﹔太陽晝者﹐天必有變﹐不傷爲政者﹐則害於民。又曰井泉髙則平原出云﹐歲不調和﹐貴人多內亂﹐有大水。又曰天下易令﹐民流千里﹐魚鱉死於陸﹐道民憂盜賊。又曰歲星與土星合﹐不過十日離﹔十日不離﹐天禍且降﹐不義者乃合之﹐其禍甚久。」《天官書》曰「歲星與木合﹐亂饑生﹐勿用戰﹐必敗。」《荊州占》曰「歲星與塡星同捨﹐相去三尺以內﹐相守二十日以上至百九十二日﹐其國更主﹐立王。天下大爭﹐大臣相殘﹐王者易統﹐天下存亡半其守﹔夕逆行而復相守﹐以所近之宿位當之﹐相守一年﹐期三年。歲星塡星合﹐以合日占其國﹔色蒼爲水﹐赤爲兵﹐黃爲旱﹐白爲喪。歲星與塡星合﹐其國熟﹐若主吏死。塡星與歲星合﹐相犯爲內亂﹐不可舉用兵﹐土在木下﹐利爲主人﹐土爲木上﹐利爲客。六十日不下﹐其國凶﹐失地。塡星與歲星合一捨﹐歲星在下﹐塡星在上﹐名曰雌雄間﹐客軍大破主人勝﹐在下六十日﹐不下﹐必有空邦徙主﹔塡星爲雌﹐歲星爲雄。塡星爲歲星合﹐爲饑﹑爲旱﹑爲兵﹐塡星與歲星合﹐有軍在外﹐戰不勝﹐失地。」巫咸曰「塡星與歲星斗﹐不出其年﹐王者亡地﹐將軍死之。」《荊州占》曰「歲星與塡星斗﹐此謂離徳﹐不出三月﹐必有亡國。歲星逢塡星﹐曰鬥﹔先作事者敗﹐兵起必受其殃。歲星塡星數合斗﹐使客接道﹐冠蓋相望﹐其下國哭泣﹐期不出六十日。歲星塡星斗﹐其色靑爲喪﹔赤爲兵。白爲旱﹔黑爲水潦。塡星與歲星合斗﹐有軍必戰﹐無軍起兵﹐土木交行﹐必有破傷。」

歲星與太白相犯三

巫咸曰「太白犯木星﹐爲饑。期三年。」﹝按《宋書天文志》曰﹕晉孝武太元十年十二月己丑﹐太白犯歲星﹐是時河朔禾一連。兵在外﹐冬大饑之應。﹞《荊州占》曰「太白犯歲星﹐爲旱﹐爲兵﹐若環繞與之並光﹐有兵戰﹐破軍﹐殺將。」石氏曰「太白與歲星相犯而有滅者﹐諸侯相滅所宿之國受之。」甘氏曰「歲星幹金星﹐軍再死再生﹐殺大將。」《荊州占》曰「太白入木星次中﹐君賊死。」《海中占》曰「太白出歲星北﹐客利﹔歲星出太白北﹐主人利。」《荊州占》曰「太白環繞歲星﹐有亡主。」甘氏曰「太白與歲星並﹐太白在南﹐歲星在北﹐名曰牝牡相承﹐五穀成熟﹔太白在北﹐歲星在南﹐年或有或無﹐歲不熟﹐饑。」﹝晉灼曰﹕歲星陽﹐太白陰﹐故曰牝牡﹔又曰太白在歲星南﹐以兵饑﹐在歲星北﹐以水饑﹐一曰有亡國。﹞又曰「歲星太白相去尺﹐若不能天下有兵﹐不出四旬中﹐戰。色靑﹐則東方勝﹔赤﹐則南方勝﹔黃﹐卽中央勝﹔白﹐則西方勝。黑﹐則北方勝。歲星所在﹐太白從之﹐伐者利﹐有功﹔太白所在﹐歲星從之﹐伐者不利﹐無功。歲星與太白相遇﹐有兵兵罷。太白與歲星過﹐木金也﹐命曰伐其野戰。入太白中﹐次中大將必死。太白歲星俱出東方﹐若並入西方﹐王者亡地。」《洪範傳》曰「金木捨於觜﹐爲白衣之會。」《黃帝占》曰「歲星與太白合﹐爲饑﹑爲疾﹑爲內兵。」《文耀鉤》曰「太白與木合光﹐大戰不勝﹐兵𨿽起﹐不成。」《天宮書》曰「不鬥﹐合相毀﹐野有破城。」《荊州占》曰「歲星太白合光﹐所合之野﹑謀兵﹐其相環也﹐乍居西﹐乍居東﹐有逐相﹐兵起不戰。又曰歲星犯太白﹐爲訴死﹐外將軍愼之﹔無將軍不出四十日拜將軍﹐期九十日。歲星與太白同光﹐殺大將﹐相去一尺﹐天下治兵﹐不出四十日。」石氏曰「太白與歲星合於一宿﹐西方凶﹔歲星出左有年﹐出右無年﹔合之日以知五穀之有無。」﹝陳卓曰﹕甲乙爲麥﹐丙丁爲黍﹐戌己爲粟﹐庚辛爲稻﹐壬癸爲豆。﹞巫咸曰「太白與木星合﹐有白衣之會﹐爲水。」《荊州占》曰「歲星與太白合﹐爲喪﹔歲星與太白同捨﹐相去三尺以內﹐七寸以外﹐金木不當同捨﹐七日以上﹐王者誅將軍﹐其歲星往犯太白﹐爲誅死﹐國有將軍愼之﹐乘犯於外官之中﹐則外將軍愼之﹐乘犯於內官之中﹐內將軍愼之﹔其國無將軍而犯太白﹐不出四十日﹐拜將﹐期九十日。歲星與太合於西方﹐木在金位﹐命曰伐﹐其國凶﹐爲白依之會﹔木在金北﹐年不熟。歲星與太白合﹐其分兵起。」﹝按《宋書天文志》曰﹕魏明帝太和四年十一月壬戌﹐太白犯歲星﹐五年三月﹐諸葛亮以大眾寇天水﹐遣大將軍司馬懿拒﹐退之。惡元帝大興元年八月乙未﹐太白又犯歲星﹐三年六月丙辰﹐太白與歲星合。永昌元年三月﹐王惇率江荊之眾來次京都﹐大軍拒戰敗績﹐於是殺護將軍周凱﹐尙書令刁歷縹騎將軍戴淵又鎭北將軍劉隗出奔﹐四月又殺湘州刺史譙王承鎭南將軍甘卓。《晉陽秋》曰﹕孝武寧康二年二月丙申﹐太白犯歲星﹐太元元年九月﹐元帥符堅屠諒州﹐擄刺史西平侯張天錫。冬十月﹐車騎桓伊遣軍泛舟淮泗﹐以救諒州﹐又發二州員吏﹐移積流民﹐患置淮南。太元五年辛卯﹐歲星與太白相犯於東井﹐十二月元帥符堅圍襄陽。﹞《荊州占》曰「太白居歲星南﹐南國敗﹔居歲星北﹐北國敗。歲星出﹐隨太白於西方﹐相遠﹐天下無兵。太白與歲星合﹐未至﹐太白從歲星疾﹐主人急憂﹐失城﹔歲星從太白疾﹐客急。太白與歲星合﹐其國有謀兵﹔一曰金木合於一捨﹐其分有蝗﹔太白與木星會相去五尺﹐戰﹔三尺﹐有破軍﹔二尺﹐拔國﹔光芒相及﹐大亂﹔其分民饑﹐兵起。」司馬彪《天文志》曰「歲星與太白斗﹐其野有破軍﹐國有內亂。」《荊州占》曰「歲星與太白斗西方﹐八日兵起﹐不則八歲兵起﹐有流血其下。」《黃帝占》曰「太白與歲星斗﹐彊國易相。」石氏曰「太白與歲星斗所在之國﹐有內亂。」《文耀鉤》曰「太白與歲星斗﹐將軍殺﹔若軍在外﹐破軍﹑殺將﹔有夷狄害。」巫咸曰「太白與歲星斗﹐名雄﹐無戈兵。太白與木星合斗﹐兵在外爲亂。」《荊州占》曰「太白與歲星斗﹐相亂﹐有滅諸侯﹐人民離其鄕﹔一曰民多死者。歲星逢太白﹐曰鬥﹐有土功﹐歲旱﹐天下大饑﹔先舉兵不勝﹐必受其殃。太白與歲星合鬥於東方﹐有兵於外﹐必有戰鬥。於西方﹐必有亡國﹐死王﹐白衣之會。」

歲星與辰星相犯四

司馬彪《天文志》曰「辰星犯歲星﹐爲兵。」《荊州占》曰「辰星與歲星合而犯之﹐爲隕霜﹔若合而斗﹐其國亂。歲星與辰星合﹐相去七寸﹐則交芒相接﹐七日以上至二十日﹐天下民流水﹐泉湧出﹐期三年﹔一曰有女喪。」郗萌曰「歲星幹辰星﹐冬泄疾。」《荊州占》曰「歲星掩辰星﹐客將死﹐期不出其年。」《黃帝占》曰「歲星與辰星合﹐則爲變謀而更事﹐國多水﹐民饑。」《荊州占》曰「歲星與辰星合捨﹐相去三尺﹐相守七日以上﹐其國君臣俱和﹐道徳相生﹔期百八十日﹐有衣榮。歲星與辰星合﹐先起兵者凶﹐後起兵者吉。辰星與歲星合﹐其分有水﹐兵饑並起。」甘氏曰「歲星與辰星合﹑斗﹐軍在外則有戰兵﹐兵不在外爲內亂。」郗萌曰「歲星辰星斗﹐滅之﹐殺大將﹔薄之﹑貫之﹐殺偏將。」《荊州占》曰「歲星與免星斗﹐將軍死﹐期一年。」

開元占經卷二十一

五星占四

熒惑與塡星相犯一

巫咸曰「熒惑犯塡星﹐兵大起。﹝按《宋書天文志》曰「晉穆帝升平二年八月戊午﹐熒惑犯塡星﹐三年十月﹐諸葛攸舟軍入河﹐敗績。」﹞《荊州占》曰「熒惑與塡星合而犯﹐大將軍爲亂﹔若守之﹐女主凶﹐期三年。」司馬彪《天文志》曰「熒惑犯塡星﹐大人忌。」《春秋緯》曰「熒惑幹塡星﹐大旱。」《荊州占》曰「熒惑入塡星中﹐將軍爲亂。」《文耀鉤》曰「主喜不失政﹐則熒惑與塡星相扶。」《荊州占》曰「熒惑去塡星而復歸環繞之﹐不出六年﹐中國亡主﹔又曰爲獄事。」石氏曰「熒惑與塡星會﹐主走出。」巫咸曰「熒惑與土合﹐是謂內亂。」班固《天文志》曰「土與水合爲壅沮﹐﹝晉灼曰﹕水性壅而溺土﹐故曰壅沮﹐一曰壅塡也。﹞不可舉事用兵﹔又曰國亡地。」郗萌曰「熒惑與塡星合﹐其國爭者坐之﹔又曰熒惑與塡星環繞之﹐不出三年﹐天子失位﹔又曰熒惑與塡星合﹐女子坐之。」《文耀鉤》曰「塡星與火合﹐則大旱﹐陽行害﹔又曰火與土合﹐憂﹐主孽祥。」石氏曰「塡星與火合﹐大人惡之。」《海中占》曰「塡星與熒惑合﹐女子爲天下害。」郗萌曰「塡星與熒惑合﹐爲禍喪﹐其國不可舉事﹐用兵必受其殃。」﹝按司馬彪《天文志》曰﹕孝順帝漢安二年六月乙丑﹐熒惑光芒犯塡星。明年八月﹐孝順帝崩﹐孝衝卽位。明年正月﹐又崩。﹞《荊州占》曰「塡星與熒惑合﹐土在火上﹐他兵加之必有克﹔土在火下﹐各不動者﹐名曰子母同光﹐其國得地﹐猛彊﹔若同上下﹐民有逆心﹐其分兵起﹐更王。」石氏曰「地侯與熒惑所合宿﹐戰不勝﹐國饑。」﹝按《宋書天文志》曰﹕宋武大明五年正月﹐火土同在須女﹐占曰﹕女主惡之﹔三月孝穆皇后崩﹐此其應也。﹞石氏曰「熒惑從塡星﹐聚於一捨﹐名曰大陽﹐其下國且有重徳致天下﹐期在十年。」《文耀鉤》曰「熒惑與土鬥﹐則子弟亂。」巫咸曰「塡星與熒惑斗﹐不出其年﹐有亡國。」郗萌曰「熒惑與土合斗﹐兵起﹐近期十五日﹐中期三十日﹐遠期六十日。」《荊州占》曰「塡星與熒惑合斗﹐必有叛臣爲亂﹐有兵起﹐期不出二年﹔又曰熒惑與塡星斗﹐不出三年﹐有亡國。又曰熒惑與塡星斗﹐王者亡地﹐將軍死之。又曰塡星與熒惑合﹐相守﹐主以孽爲憂﹐其下國失地﹐若有圍邑。又曰熒惑與塡星相守﹐爲憂喪。」石氏曰「熒惑守塡星﹐旱﹔一曰兵大起。」

熒惑與太白相犯二

《荊州占》曰「熒惑與太白相犯﹐大戰﹔太白在熒惑南﹐南國敗﹔在熒惑北﹐北國敗。」《文耀鉤》曰「熒惑從太白﹐軍憂﹔離之軍卻出太白之陰﹐有分軍出其陽﹐有偏將之戰當其行﹐太白逮之﹐破軍殺將。」《荊州占》曰「熒惑太白相犯﹐爲兵喪﹐爲逆謀。」甘氏曰「熒惑幹太白﹐艸木傷華妨政。」石氏曰「熒惑與太白會﹐爲鑠。」《荊州占》曰「太白熒惑合﹐去之一尺﹐曰鑠﹔其下之國﹐不可舉事﹐用兵必受其殃。」《荊州占》曰「熒惑入太白﹐將軍戮。」《海中占》曰「與熒惑合﹐金從火﹐有兵罷﹔火從金﹐兵大起。」﹝按張璠《漢紀》曰﹕初王師敗於河陽﹐欲浮河東﹐下太史令王立曰﹕春太白犯塡星於斗﹐過天津熒惑又逆行﹐守北河﹐不犯也。由是遂渡北河﹐將自幟關東出﹐立又謂宋開鄧艾曰﹕太白守天關﹐與熒惑會﹐金火交﹐金革之象也﹐漢祚終矣﹐晉魏必有興者。後立數言於帝曰﹐天命有去就﹐五行不常恆﹐代火者土也﹐承漢者魏也﹐能安天下者曹姓﹐惟委任曹氏而已。公聞之語立曰﹕知公忠於朝延﹐然天道深遠﹐幸勿多言。﹞《荊州占》曰「太白與熒惑遇﹐謂金入火﹐有兵兵罷﹐國安無禍。」《海中占》曰「熒惑太白合﹐野有破軍﹐將死。」按班固《天文志》曰「孝景後元年五月壬午﹐火金會合於輿鬼之東北﹐不至柳﹐出輿鬼北可五寸。丙戌地大動﹐鈴鈴然﹐民大疫死﹐棺貴至秋止。」司馬彪《天文志》曰「孝殤延平元年正月丁酉﹐金火在婁﹐金火合﹐大人憂。是歲八月辛亥﹐孝殤帝崩。《荊州占》曰﹕熒惑與太白合﹐主人兵不勝﹔又曰所合國﹐野有殃﹔二旬四五日﹐兵過其野﹔三旬四五日﹐兵宿其野﹔三月不去﹐其國亡。」又曰「熒惑與太白合同捨﹐其分有兵戰﹐相離則軍離。」﹝按檀道鸞《晉陽秋》曰「孝武寧康二年十一月癸酉﹐太白掩熒惑﹐在營室。時桓石虔破氐賊姚萇於江。﹞又曰「熒惑秋與太白合﹐其國不可以舉兵﹐反受其殃。」《黃帝占》曰「熒惑太白俱入斗﹐不出其年﹐國亂有憂﹔又曰熒惑入東井﹐太白隨之﹐兵喪並起。」郗萌曰「熒惑入東井﹐太白隨之﹐將若相死﹔一曰君死﹐又曰糴貴。」《荊州占》曰「熒惑入東井﹐太白隨之﹐道上多死人。」陳卓曰「熒惑入東井﹐太白隨之﹐百川皆溢。」韓楊曰「熒惑太白接﹐皆赤而芒﹐三十日捨天津﹐關河不渡﹐諸侯不通﹐其君死之。」石氏曰「熒惑與太白相隨西行﹐熒惑捨天門西﹐太白捨天門中﹔一曰捨天津﹐人主無出國。」《荊州占》曰「太白從熒惑聚於一捨﹐熒惑在上﹐名曰乘太白﹐其歲多兵不用﹐其國將以武致天下﹐逆行兵起。」石氏曰「熒惑太白所守之宿在東方﹐女勝男。」《海中占》曰「熒惑太白中上出﹐破軍殺將﹐客勝。」《荊州占》曰「熒惑入太白中﹐五十日﹐將死。又曰熒惑與太白相入﹐入而不出﹐其國亂﹐有憂。又曰熒惑出太白之左﹐小戰﹔出太白右﹐去之三尺﹐軍小敗。」《黃帝兵法》曰「熒惑出太白之陰﹐若不有分軍﹐必有他急﹐分大軍也。」《荊州占》曰「熒惑所在﹐太白從之﹐伐不利﹐無功﹔太白所在﹐熒惑從之﹐伐者利﹐有功。」石氏曰「熒惑往從太白﹐聚於一捨﹐太白爲失明﹐熒惑赤色而光﹐環繞太白所守之國﹐大兵起。」《荊州占》曰「太白與熒惑遇﹐是謂金入火﹐有兵罷﹐無徭投﹐又曰太白在熒惑之上﹐所聚之國﹐且以義致天下﹔若在左右﹐名曰秋兵﹐其國必大敗。又曰熒惑在太白前後左右﹐成戰﹐客勝。又曰太白出熒惑之東﹐不出三月兵起﹔又曰太白居熒惑之後而相及﹐破軍殺將。又曰太白上居熒惑上﹐復下成熒惑下﹐有反者。」《宋武兵法》曰「太白熒惑﹐一南一北﹐爲死喪。」郗萌曰「太白乘熒惑﹐軍敗﹔隨熒惑﹐軍憂。又曰熒惑太白合﹐而太白起角芒﹐而光居熒惑之上﹐其國且有用兵﹐三十日不去﹐天下三年兵起﹐六十日不去﹐下有空國﹐死主。」《荊州占》曰「太白與熒惑相畱﹐十日如去﹐有兵大戰﹔其不滿十日﹐有兵而不戰﹐期不出一年中。又曰熒惑環太白﹐大將死。」《文耀鉤》曰「熒惑方行﹐太白環之﹐破軍殺將。」石氏曰「熒惑薄太白﹐亡偏將。」《荊州占》曰「熒惑從太白下﹐上抵太白﹐不主﹐軍急不戰﹔又曰熒惑正抵太白﹐不去﹐客將死。又曰熒惑摩太白下﹐破軍﹐主將死。又曰熒惑摩太白﹐有數萬人戰﹐軍敗﹐人主死。又曰太白貫熒惑﹐亡偏將。」《春秋緯》曰「熒惑與太白相逢而斗﹐勝太白﹐破軍殺將﹐熒惑破﹐人主弱﹐名聞海內。」《文耀鉤》曰「熒惑與金鬥﹐陰不制﹐又曰有戰兵﹐兵不在外﹐爲在內。」﹝按《宋書天文志》曰﹕晉患帝永寧二年十月﹐熒惑太白鬥於虛危﹐十二月﹐熒惑就太白於營室﹐初齊王礒定京教﹐因畱輔政﹐遂專傲無君﹐是月﹐成都河間長沙王討之﹐礒又交戰攻焚宮闕。礒兵敗﹐夷滅又殺其兄上將軍實以下二十餘人也。﹞巫咸曰「太白與熒惑斗﹐不出其年﹐兵起。又曰太白與熒惑春斗﹐歲旱﹐夏斗﹐不出其年﹐易相﹔科斗﹐不出其年兵起﹔冬斗﹐不出二年﹐有喪。」《荊州占》曰「熒惑與太白相過而斗﹐不勝﹐有憂。又曰太白與熒惑斗﹐大將戰死。又曰熒惑與太白斗﹐諸侯王有喪﹐若離國﹐若多口舌﹐有內疾﹐人民尙伐﹐好戰﹐殺大將﹐歲大饑。又曰熒惑與太白斗﹐不出三年﹐易相。又曰春太白與熒惑斗﹐亡君之戒也。夏斗﹐不出三年﹐名山破﹔冬斗﹐不出其年﹐有大喪﹔一曰女喪。」郗萌曰「熒惑守太白北﹐太子終若皇子終﹔守其南﹐劈人死若季子死﹔居東西﹐亦然﹐若相死﹐皆期三月。」《荊州占》曰「太白與熒惑相守﹐其間容斧﹐血滿其野﹔其間容矛﹐有血流﹐久相守﹐血盈滿。」

熒惑與辰星相犯三

劉向《洪範傳》曰「火水合於斗﹐不可舉事﹐用兵必受其殃。」﹝按《洪範天文星辰變占》曰﹕漢景帝初元年十一月﹐熒惑與辰星合於斗﹐後三年﹐吳王濞變﹐七國同舉兵反漢﹐太尉周亞夫敗之。﹞《荊州占》曰「熒惑與辰星秋合﹐有兵﹔冬合﹐有喪。又曰熒惑與免星合東方﹐免星白而火﹐兵在外﹐削地爲和﹔又曰熒惑與辰星合﹐大水交行﹐其國不可以先起兵﹔合於東方﹐臣謀其主﹔合於西方﹐不出九十日﹐其國宮中有事。又曰熒惑與辰星合於尾﹑箕﹐其國大臣凶﹔春復爲兵﹐秋冬爲喪﹐凶。」郗萌曰「熒惑與辰星在尾﹑箕相近﹐天下將大赦。又曰熒惑與辰星處虛北﹐冬雷雨水流﹐忌甲子。」石氏曰「熒惑與辰星合﹐爲水﹐必饑﹐舉事用兵有內亂。又曰熒惑與辰星相去三尺﹐大人當之﹔一曰天下大赦。又曰免星與熒惑會﹐冬爲刑﹔他時爲淬。﹝晉灼曰火入水故曰淬也。﹞其下之國﹐不可舉事﹐用兵必受其殃。」﹝《天官書》曰﹕爲喪。﹞甘氏曰「免星幹火星﹐雨雹﹔上卽妨太子嬖人﹐下卽妨太尉司馬。」《荊州占》曰「辰星與熒惑合而相守﹐水火亂行﹐國有兵喪﹔若不﹐有兵﹐疾疫流行。」﹝按班固《天文志》曰﹕孝景五年四月乙巳﹐水火合於參﹐其年四月﹐梁孝王死。﹞《荊州占》曰「免星與熒惑合﹐其國大旱﹐赤地千里﹔又爲饑﹐將行舉事大敗﹐有覆軍殺將。」陳卓曰「免星與熒惑合﹐其國主出走。又曰熒惑所在﹐辰星從之﹐伐者利﹐有功﹔辰星所在﹐熒惑從之﹐伐者不利。又曰熒惑與辰星相過﹐是謂不祥﹐不可用兵﹐命曰自伐。一曰野有兵﹐不戰﹔兵在外﹐亦罷。」《文耀鉤》曰「辰星抵觸熒惑﹐展轉復離而合﹐河漂山﹐天雨蛤﹐國主哭於宮。」《荊州占》曰「熒惑薄辰星﹐抵之﹑貫之﹐殺偏將。」《文耀鉤》曰「熒惑與水鬥﹐則以暴敗。」班固《天文志》曰「火與水合﹐爲北軍角。」《荊州占》曰「火與水合斗﹐女子爲天下害。又曰熒惑與辰星斗﹐相毀敗也﹐則有外後﹐不卽內亂其國﹐斗東方﹐臣伐王﹔斗西方﹐期九十日﹐彊國﹔宮中有亂。又曰熒惑與辰星斗﹔辰星滅﹐將死﹔又曰熒惑與辰星合斗﹐其國內亂﹐有兵起﹐其分凶。」

開元占經卷二十二

五星占五

塡星與太白相犯一

石氏曰「太白幹塡星﹐敗殃五穀不熟﹐惟饑之亡。」《文耀鉤》曰「塡星與金合﹐則爲白衣會。」《春秋緯》曰「塡星與金合﹐爲水。」石氏曰「地侯與太白合﹐所合之宿﹐國亡地。」《荊州占》曰「塡星與太白合﹐太白在塡星南﹐名曰牝牡﹐年谷熟﹔在塡星北﹐歲偏無饑。」又曰「塡星與太白合一捨﹐太白在上﹐塡星在下﹐名曰並光﹐逆也﹐不出三年﹐有兵民流。」又曰「塡星與太白合﹐在金北﹐去之七寸﹐母子同光﹐義讓而年﹐年谷登﹐人主壽。」又曰「塡星太白合﹐相守﹐爲兵饑﹐疾疫﹐不出三年﹐有流民。」石氏曰「塡星與太白﹐俱入營室中﹐天下且有謀兵。」郗萌曰「塡星與太白合斗﹐光芒相接﹐相爲亂。」甘氏曰「太白與塡星合﹐爲疾﹐爲內兵。」﹝案《宋書天文志》曰﹕晉惠帝光熙元年十二月癸未﹐太白犯塡星﹐是後河間王爲東海王越所殺﹐明年正月﹐東海王越殺諸葛玖等﹐五月汲桑馮嵩﹐殺東燕王﹐八月苟﹦大破汲桑。穆帝永和十二年七月丁卯﹐太白犯塡星﹐在柳七度﹐其年八月﹐桓溫破姚襄於伊水定周之地。﹞《荊州占》曰「太白與塡星合﹐塡星色蒼﹐爲眷多死﹐亦爲兵﹐黃爲旱。」又曰「太白在塡星北一尺﹐女主不用事﹔在塡星南一尺﹐女主死。」又曰「太白環繞塡星﹐將治兵﹐必增土。」焦延壽曰「塡星與太白俱出﹐國得地。」《荊州占》曰「塡星﹑太白相近﹐數十日間不相去﹐有姦太后者。」《文耀鉤》曰「主任恣﹐則太白觸塡星。」《荊州占》曰「塡星幹太白﹐水艸木死。」《文耀鉤》曰「太白觸塡星﹐發大兵﹐相殘賊。」巫咸曰「太白與塡星斗﹐期九十日﹐其君憂﹐王者亡地﹐若有兵與喪﹐更立王公。」《荊州占》曰「塡星與太白合斗﹐臣謀主﹐有兵起﹐其國失地。」

塡星與辰星相犯二

《荊州占》曰「塡星幹辰星﹐冬虹﹑雷行﹑夏寒﹑雨雹﹑隕霜。」甘氏曰「水漧土﹐夏寒而雨雪﹐妨女主。」《荊州占》曰「辰星犯塡星﹐夏多寒霜﹐秋多淫雨﹐女主見放﹔一曰女主有憂。」石氏曰「地侯與免星合於東方﹐免星色白而大﹐天下有兵於外﹐裂地相賂爲和。」《五行傳》曰「漢文帝後七年十一月戊戌﹐塡星﹑辰星合於危﹐齊分﹔占曰﹕爲壅沮﹐若得水﹐爲懷所當之﹐國不可舉事﹐用兵必受其殃﹐將有覆軍。後三年﹐齊王舉兵應吳楚﹐吳楚敗而自殺之應也。」《天官書》曰「土與水合﹐爲壅斗﹐有覆軍﹐其國不可舉事﹔出亡地﹐入得地。」﹝謂所出宿所入宿也。﹞又曰「土與水合﹐則變謀而更事。」《文耀鉤》曰「免星與塡星合﹐內亂饑﹐勿用戰。」石氏曰「浼星與塡星合﹐爲壅沮﹐所當之國﹐不可舉事﹐用兵必受其殃。」甘氏曰「免星志塡星合﹐有敗軍﹐死將。」《海中占》曰「辰星與塡星合﹐在虛中﹐秋水出。」﹝案檀道鸞《晉陽秋》曰﹕孝武太元五年七月丙子﹐辰星犯塡星﹐冬十月﹐丹陽﹑平陵﹑義興水災﹐六年六月﹐揚﹑荊州﹐江大水。﹞郗萌曰「曰「辰星與塡星合﹐有陰謀者。」又曰「辰星與塡星合虛中﹐齊國地動。」《荊州占》曰「辰星出而與塡星會﹐主令不行。」石氏曰「辰星塡星會者﹐國有土功田役﹐非法姦臣所爲﹐誅之吉。」郗萌曰「塡星所在﹐辰星從之﹐伐者不利。」《荊州占》曰「辰星所在﹐塡星從之﹐伐者利﹐有功。」又曰「塡星與辰星爲雌雄﹐俱入之宿﹐其國得地﹔俱出之宿﹐其國失地。」《黃帝占》曰「塡星與浼星﹔斗東方﹐臣代君斗西方﹐期九十日﹐彊國﹐宮中有亂事。」《荊州占》曰「塡星與辰星合斗﹐軍在外﹐必戰﹔無軍﹐爲內亂。」又曰「辰星與塡星合斗﹐其國有兵﹐水土相從﹐關梁不通﹐其分亂。」

太白與辰星相犯三

石氏曰「太白幹辰星西方﹐有人﹔東方﹐大虛有殃﹐及匹夫。」甘氏曰「辰星幹太白﹐魚不爲化。」《荊州占》曰「太白出東方﹐辰星出其下﹐謂在太白東方﹔太白出西方﹐辰星出其後﹐謂在太白西方﹔太白﹑辰星﹐以初出爲先後。」又曰「太白出東方﹐辰星亦出東方﹐太白先出﹐辰星後出﹐辰星上過太白而去﹐臣倍其主者﹐不出其年。」又曰「太白﹑辰星﹐同日出於東方﹐東方有兵﹐同日出於西方﹐西方有兵。」《天官書》曰「辰星不出﹐太白爲客﹐其出﹐太白爲主人。」《荊州占》曰「太白﹑辰星﹐更疊出入﹐以爲主﹑客﹐太白出而辰星不出﹐太白爲客﹐辰星出而太白不出﹐辰星爲客﹔而金水俱不出﹐熒惑爲客﹔無主人有兵﹐𨿽盛不合戰。」《黃帝兵法》曰「太白與辰星俱出東方﹐西方國大敗﹔俱出西方﹐東方國大敗。若客﹑主人俱了﹐軍在東方﹐東方軍敗﹔在西方﹐西方軍敗﹔言其表面軍也﹐在表者﹐不善不獲﹐已軍堅守可也。」石氏曰「辰星與太白俱出東方﹐皆赤而角﹑倍﹐海國大敗﹐中國大勝﹔其與太白俱出西方﹐皆赤而角﹐中國大敗﹐倍海國大勝。﹝倍海國﹐夷秋也。﹞一曰皆黑色﹐水國利。」《荊州占》曰「太白﹑辰星俱郵東方﹐俱出西方﹐客主相見﹐有軍必戰﹐無軍起軍。」又曰「太白出﹐辰星右走居太白前﹐主人小利﹐逐入之主大利﹔太白出﹐辰星左走居太白前﹐客小利﹐逐入之客大利﹔畱有兵﹐兵罷。」又曰「太白出辰星北﹐客利﹔辰星出太白北﹐主大利﹔並出東方利﹐以西伐﹔並出西方利﹐以東伐。」又曰「太白出﹐辰星居其後﹐二十日兵起﹔辰星居其前﹐十五日兵罷﹔居其右﹐去之三尺﹐有軍必戰﹐客將死﹔居其左﹐兵闕一人吏死。」又曰「辰星居太白前﹐則兵罷﹔居後﹐則兵起﹔居陽﹐則利客﹐居陰﹐則利主人。」石氏曰「辰星居太白前﹐旬三日﹐軍罷﹔出太白後﹐兵起。」《荊州占》曰「太白與辰星遇﹐太白避之﹐主人畏客﹔又曰天下有兵。太白在東方﹐辰星居其前而不去﹐十五日﹐若二十日而入﹐陰兵滅﹔不﹐大戰﹔辰星去﹐兵罷。又曰天下有兵。辰星在西方﹐居太白之前﹐十五日若二十日而入﹐陽兵滅﹐客去。」又曰「天下無兵﹐辰星太白俱出西方﹐辰星居太白之前﹐相近﹐間可含劍﹐﹝蘇林曰﹕含音函﹐函容也﹐其間可容一劍也。﹞在酉北﹐陰國有兵謀﹔在酉南﹐陽國有兵謀﹔其不相近﹐兵官有滅者。」郗萌曰「太白辰星在酉北﹐北國之事也﹔在酉南﹐南國之事也﹔正在酉﹐則中國之事也﹔正在卯﹐則陽國之事也。」《荊州占》曰「有軍﹐太白辰星俱出一方﹐同面異宿﹐客主人來會﹐敵軍𨿽近﹐勢未戰﹐宿乃逐﹐不同合﹐各自罷。」又曰「有軍﹐太白出東方﹐辰星出西方﹔若太白出西方﹐辰星出東方﹐格野𨿽有兵﹐軍不戰。」石氏曰「辰星出而與太白不相從﹐𨿽有軍﹐不戰。」《海中占》曰「辰星與太早合東方﹐天下兵大起﹐盛而不戰﹐裂地相賂爲利。」甘氏曰「辰星與太白合﹐爲變謀﹐爲兵憂。」﹝班固《天文志》曰﹕孝景元年正月癸酉﹐金水合於婺女﹐其三年﹐吳楚﹑膠西﹑膠東﹑藺川﹑濟南﹑趙七國反﹐軍敗散走。又《宋書天文志》曰﹕孝武大明三年四月﹐金水合於西方﹐時竟陵王謀反﹐遣羽林軍攻戰﹐其應也。﹞《荊州占》曰「太白與辰星相去二尺若一尺﹐破軍殺將﹔其從前﹐大病﹔從旁﹐小病﹔與太白相薄﹐戰其先起兵﹐凶。」又曰「辰星與太白不相近﹐三四尺於東方﹐辰星二十日不入﹐至三十日﹐東南國有兵﹐不戰﹔期至春﹑夏﹐有兵。」又曰「辰星與太白不相近於西方﹐二十日至三十日﹐辰星不及﹐入西方﹐北國有兵。」又曰「辰星與太白相近﹐三尺四尺於西方﹐二十日至三十日﹐軍戰﹔辰星相遠﹐不戰。」郗萌曰「辰星隨太白於西方﹐天下無兵兵起﹐期六月﹐天下有兵﹐客利﹔相去間可四尺﹐客兵愈相遠﹐不戰﹔兵軍未解﹐辰星退而罷。」郗萌曰「太白與辰星合﹐邊有兵。」﹝司馬彪《天文志》曰﹕孝殤元興元年﹐閏七月辛亥﹐水金二星合於一捨﹐其年遼東貊人反抄六縣發上谷漁陽右北平遼西馬桓討之。﹞石氏曰「太白辰星聚於一捨﹐天下小旱﹐其下之國﹐必以重徳致天下﹐守之三十日﹐不去﹐其艸木皆傷﹐五穀滅亡。」陳卓曰「太白與辰星捨箕﹐用事者坐之。」《洪範傳》曰「金水合婺女﹐有變謀﹐爲兵憂。」《二十八宿山經注》曰「太白辰星同守昴﹐不出百日﹐趙君爲人所囚﹐大臣相戮。」《荊州占》曰「太白與辰星合﹐太白爲主人﹐辰星爲客﹐則有兵戰﹐客勝﹔若辰星環繞太白﹐大戰﹐主人偏將死﹐抵太月﹐主人大將死。」又曰「太白出﹐辰星從之﹐急﹐相去一尺﹐兵起大戰﹐光芒相及﹐若摩之其下有數萬人戰﹐客勝﹐主人軍敗。」又曰「辰星隨太白於西方﹐環繞居抵﹐太白居酉北﹐則陰國起兵﹔居酉南﹐則陽國起兵﹔期六月﹐兵在外則戰﹐客利。」石氏曰「辰星來﹐抵太白不去﹐將死﹐正旗所出﹐破軍﹐殺將﹐客勝。﹝《天官書》曰﹕不出﹐客亡地也。﹞視旗所指﹐以命破軍。」又曰「辰星摩太白左﹐大戰﹐主人與吏死﹔摩太白右﹐萬人戰﹐主人勝。」《文耀鉤》曰「辰星摩太白﹐入相傾。」﹝宗伯曰﹕摩﹐謂光相及也﹔傾﹐壞敗也。﹞巫咸曰「太白與浼星斗﹐不出其年。國臣反。」《天官書》曰「太白與辰星斗﹐必有大戰﹐客勝﹐主人與吏死。」《荊州占》曰「太白與辰星合斗﹐有軍在外﹐大戰流血﹔兵在外﹐則有內亂。」《春秋緯》曰「辰星圍太白﹐若與鬥﹐大戰﹔過太白﹐間可容劍﹐小戰﹔出太白﹐右軍急﹔靑角﹐兵憂﹔黑角﹐水流。」甘氏曰「辰星與太白合斗﹐亢旱。」《荊州占》曰「辰星與太白相逢而斗﹐辰星不勝﹐燕﹑趙﹑代有憂。」又曰「辰星與太白斗﹐其分有反臣﹐期不出三年。」又曰「辰星與太白斗﹐太白分散﹐客軍勝﹔秦國有憂。若辰星分散﹐主人軍勝﹐燕﹑代有憂。」又曰「太白環繞辰星﹐若與太白抵觸﹐一尺容劍﹐破軍殺將﹐主人勝。」石氏曰「免星入太白中﹐五日而出﹐反入而上出﹐破軍殺將﹐客勝﹔下出﹐客亡地三百里。」《荊州占》曰「辰星入太白中復出﹐有君死。」又曰「太白守辰星﹐其國君死。」又曰「辰星從太白﹐相守﹐其間可含劍﹐有數萬人戰其下。」

開元占經卷二十三

歲星占一

歲星名主一

石氏曰「歲星﹐他名曰攝提﹔一名重華﹔一名應星﹔一名經星。」《天官書》曰「歲星一名紀星﹔又曰歲星﹔廟也。」《春秋緯》曰「春精靈威仰神爲歲星體﹐東方靑龍之宿。」石氏曰「歲星﹐木之精也﹐位在東方﹐靑帝之子﹐歲行一次﹐十二年一周天﹐與太歲相應﹐故曰歲星。人主之象﹐主仁﹐主義﹐主徳﹐主大司農﹐主次相﹐其國吳﹑齊﹐齊春日﹐甲乙其辰﹐寅卯所在之邦﹐有福。」石氏曰「歲星主顏貌怒﹑喜﹐意所欲施行。」《合誠圖》曰「歲星主含徳。」《洪範五行傳》曰「歲星者﹐於五常爲仁﹑恩﹑徳﹑孝﹑慈﹐於五事爲貌﹑威﹑儀﹑舉﹑動﹐仁虧貌失﹐逆春令﹐則歲星爲災。﹝案班固《天文志》曰﹕逆春令傷木气﹐則罰見歲星。﹞𨿽主福徳﹐見惡逆則怒﹐爲殃更重。」《淮南子》曰「東方木也﹐木入地而生也。其神太皞﹐﹝天神五帝﹐太皞主東方。﹞其佐勾芒﹐執規而治春﹐﹝規者﹐圓也﹞其神爲歲星﹐其獸爲靑龍﹐其音角﹐其日甲乙。」《荊州占》曰「歲星主春﹐農官也﹔其神上爲歲星﹐主東維。」又曰「主歲五穀。」又曰「歲星主司天下諸侯人君之過。」《天鏡》曰「歲星主春﹐蒼帝之子﹐爲天布徳。」石氏曰「歲星所在之國﹐不可伐﹐可以伐人。」甘氏曰「邦將有福﹐歲星畱居之。」《淮南子》曰「歲星之所居﹐五穀丰昌﹔其對爲衝﹐歲乃有殃。」《荊州占》曰「曰「歲星所居之宿﹐其國樂﹐所去宿﹐其國饑﹔又曰所從野﹐有慶﹔所去﹐起兵。又曰﹕歲星居交順常﹐其國不可以加兵﹐可以伐無道之國﹐伐之必克。又曰歲星所畱之舍﹐其國五穀成熟。」石氏曰「歲星﹐君之象也。」《石氏占》曰「歲星象主﹐色欲明潤。」

歲星行度二

《洪範五行傳》曰「歲星以上元甲子歲﹐十一甲子朔旦冬至夜半甲子時﹐與日月五星俱起於牛前五度﹐順二十八宿右行﹐十二歲而一周天。」﹝案歷法歲星一見﹐三百六十三日而伏﹐三十五日一千三百三十分日之一千一百六十二奇四十五復見如初﹐一終三百九十八日一千三百四十分日之一千一百六十二奇四十五﹐眾家之說皆云十二年而一周天﹐惟此微爲疏矣。﹞《河圖洛書》曰「歲星日行十二分度之一﹐十二歲而周天﹐出東方以晨﹐入西方以昏。」甘氏曰「歲星凡十二歲而周﹐皆三百七十日而夕入於西方﹐三十日復晨出於東方﹐視其進退左右﹐以占其妖祥。」甘氏曰「歲星所居處﹐安靜中度﹐吉。」《天官書》曰「歲星出﹐東行十二度百日而止﹐反逆行八度﹐百日復東行。」巫咸曰「歲星受制﹐則行柔惠﹔進羣賢﹑封有功﹑出財貨﹑行賑貸﹑禁開闔﹑通障塞﹑無伐木。」《尙書緯》曰「時五紀﹔气在於春紀﹐可以觀農桑﹐禁斬伐﹐以安國家﹔如是﹐則歲星得度﹐五穀滋矣。政失於春﹐星不居其常。」《樂動聲儀》曰「角度和調﹐則歲星常應太歲﹔月建以見﹐則發明至﹐爲兵備。」﹝發明﹐金精烏也﹐金旣克木﹐又兵象也。﹞《荊州占》曰「歲星居捨﹐進退如度﹐其國有福﹔王者吉﹐姦邪息。」又曰「人君治急﹐歲星行疾﹔緩者﹐行遲﹔刻者﹐行陰道﹔寬者﹐行陽道﹔和者﹐行中道。行陽道者﹐旱﹔行陰道者﹐水﹔行中道者﹐陰陽調和。又曰﹕歲星行正﹐則王者心正﹔行邪﹔則人主心邪。行正者﹐行黃道也﹔行邪者﹐失黃道也。又曰﹕君行寬﹐則歲星行陽道﹐多旱﹐王者外其心﹐憂在邊臣﹐封寵無功之人。」甘氏曰「凡歲星所在﹐不可伐﹐假令歲星在寅﹐則其歲不可東北徵﹐利西南﹔西南無年有亂民﹐是爲歲星之衝﹐常受其凶也。十二歲皆放此。」《荊州占》曰「歲星歲行一次﹐居二十八宿﹐與太歲應﹐十二歲而周天。太陰居維辰﹐歲星居維宿二﹐太陰居仲辰﹐歲星居仲宿三。」《淮南子》曰「太陰在四仲﹐則歲星守三宿﹔﹝太陰謂太歲也﹐四仲子午卯酉也﹐假令歲陰在卯﹐星守須女﹑虛﹑危﹐故曰三宿也。﹞太陰在四鉤﹐歲星行二宿﹔﹝四鉤﹐謂丑寅爲一鉤﹐辰巳爲一鉤﹐未申爲一鉤﹐戍亥爲一鉤。假令歲陰在寅﹐歲星在斗﹑牛﹐故曰二宿也。案惡灼曰﹕太陰在四孟﹑四季﹐則歲行二宿也。﹞二八十六﹐三四十二﹔故十二歲而行二十八宿﹐日行十二分度之一﹐歲行三十度十六分度之七﹐十二歲而周。」《春秋緯》曰「太陰在亥﹐歲星居角﹑亢﹔太陰在子﹐歲星居氐﹑房﹑心﹔太陰在醜﹐歲星居尾﹑箕﹔太陰在寅﹐歲星居斗﹑牽牛﹔太陰在卯﹐歲星居須女﹑虛﹑危﹐太陰在辰﹐歲星居營室﹑東壁﹔太陰在已﹐歲星居奎﹑婁﹔太陰在午﹐歲星居胃﹑昴﹑畢﹔太陰在未﹐歲星居觜﹑參﹑伐﹔太陰在申﹐歲星居東井﹑輿鬼﹔太陰在西﹐歲星居柳﹑九星﹑張﹔太陰在戍﹐歲星居翼﹑軫﹔運之常也。」甘氏曰「歲星處一國﹐是司歲十二名攝提格之歲。﹝案李巡曰「言萬物承陽而起﹐故曰攝格﹐格起也。孫炎曰﹕陽攝﹐特提攜萬物﹐使上至。﹞攝提格在寅﹐歲星在丑﹐以正月與建﹑斗﹑牽牛﹑婺女﹐﹝案《天官書》與鬥﹑牽牛。石氏曰﹕在斗﹑牛﹐太初歷曰﹕在營室﹑東壁﹐《淮南鴻烈解》曰﹕太陽在寅﹐見效中攝提格﹐其雄爲星﹑捨斗﹑牽牛。許愼注曰﹕太陰在天爲雄﹑歲星﹔在地爲太陰。﹞晨出於東方爲日﹔十二月﹝宋《準南鴻烈解》曰﹕以十二月與之晨出東方﹐東井﹑輿鬼爲對。許愼注曰﹕東井﹑輿鬼在未﹐斗﹑牽牛﹐在醜﹐故爲對也。﹞夕入於西方﹐其名曰監徳﹔其狀蒼蒼﹐若有光﹔其國有徳﹐乃熱泰稷﹔其國無徳﹐甲兵惻惻﹔其失次﹔將有天應﹐見於輿鬼﹐﹝《天官書》曰﹕應見杓。﹞其歲早水﹐而晚旱。﹝案《淮南鴻烈解》曰﹕攝提格之歲﹐早水晚旱﹐稻疾蠶不登﹐菽麥昌﹐民食四升。﹞甘氏曰「單閼之歲﹐﹝案李巡曰﹕日在卯﹐言陽气推萬物而起﹐故曰單閼﹐單盡也﹐閼止也﹐孫炎曰﹕本單作殫﹐釋曰﹕殫猶中也﹐閼雍之拘﹐於此盡申也。﹞攝提格在卯﹐歲星在子﹐與虛危﹐﹝《天官書》曰﹕與婺女﹑虛﹑危。《漢書天文志》曰﹕太初歷在奎﹐婁。﹞晨出夕入﹐﹝《淮南子》曰﹕『歲星捨婺女﹑虛﹑危﹐以十二月輿之晨出東方﹐柳﹑七星張翼對也。﹞其狀甚大﹐有光﹐若有小赤星附於其側﹐是謂同盟。兩國或昌或亡﹐死者不在其鄕﹐其失次﹐見於張﹐其名曰降入﹐周王受其殃﹐國斯反服﹐甲兵惻惻﹐其歲大水。﹝《淮南子》曰﹕單閼之歲﹐歲和﹐菽惡﹐蠶昌﹐民食五升。﹞甘氏曰「執徐之歲﹐﹝案李巡曰﹕『言蟄之物﹐皆敷舒而出﹐故曰執徐﹐執﹑蟄也﹐徐﹑舒也。』孫炎曰﹕『勾者﹐畢達蟄伏之物﹐盡敷舒也。』﹞攝提在辰﹐歲星在亥﹐與營室﹑東壁﹐﹝《天官書》曰﹕以三月與營室東壁。《天文志》曰﹕太初歷在胃昂。﹞晨出﹑夕入﹐﹝《淮南子》﹕『歲星合營室﹐東壁﹐以正月與之晨出東方﹐翼﹑軫爲對。﹞其名爲搏谷。﹝《天官書》曰﹕『靑章﹑甚韋也。』﹞其國有徳﹐必數其狀﹔其失次﹑見於軫﹐﹝石氏曰失次杓。﹞其名曰靑章﹑其國不利﹐治兵將有大喪﹐其歲早旱而晚水。」﹝《淮南子》曰﹕『執徐之歲﹐早旱晚水﹐小饑﹐蠶開﹐麥熟﹐民食三升。﹞甘氏曰「大荒落之歲﹐﹝李巡曰﹕『言萬物皆熾茂﹐而大出﹐霍然落落﹐故曰荒落。』孫炎曰﹕『物長大荒無落莫者也。』﹞攝提在巳﹐歲星在戍﹐與奎﹑婁﹑胃﹝《天官書》曰﹕以四月與奎﹑婁﹑胃。《漢天文志》曰﹕太初歷在伐也。﹞晨出夕伏﹐﹝《淮南子》曰﹕『歲星捨奎﹐婁﹐以二月之晨﹐出東方﹐角﹑亢爲對也。﹞其名曰路嶂﹐﹝《天官書》謂之跰踵。﹞其狀熊﹐色有光﹐其國兵﹐其君增地﹐其失次﹐見於亢﹐其名曰淸明﹔其下出賊﹑死主﹐是歲不可西北徵﹐利東西﹔東南無軍﹐有亂民﹐將有兵作於其旁﹐執殺其主。」﹝《淮南子》曰﹕『大荒落之歲﹐有小兵﹐蠶登﹐麥昌﹑菽疾﹐民食二升也。﹞甘氏曰「惇牂之歲﹐﹝太陰在午﹐歲名攙抑。郭璞曰﹕郭牂。《淮南子注》曰﹕『則郎切。』升巡曰﹕『言萬物皆茂狀﹐猗移其枝﹐故曰惇牂﹔惇茂也﹐牂狀也。』孫炎曰﹕萬物茂狀也。﹞攝提在午﹐歲星在酉﹐與畢﹑昴﹝《天官書》曰﹕『以五月與胃﹑昴﹑畢。《天文志》曰﹕『太初歷在井﹐輿鬼也。』﹞晨出夕入﹐﹝《淮南子》曰「歲星捨胃﹑昴﹐以三月輿之晨出東方﹐氐﹑房心﹐爲對。』﹞其名曰啟明﹔﹝《天官書》曰﹕『開明﹐一曰天津。』石氏曰﹕『名聲明。』﹞其狀熊熊﹐若有光﹐天下偃兵﹐惟利二立王﹐不利治兵﹐其失次見於房。﹝石氏曰﹕失次杓。﹞其名曰不祥﹐孽及殷王﹐禍及四鄕﹔其歲早旱﹑晚水。」﹝《淮南子》曰﹕『攙搶之歲﹐歲大旱﹐蠶登稻疾﹐菽麥昌﹐禾爲民食二升。』﹞甘氏曰「協洽之歲﹐﹝李巡曰﹕『在未言陰陽﹐欲合﹐萬物和合﹔故曰協洽﹐和也。』孫炎曰﹕物生和洽﹐含英秀也。﹞攝提在未﹐歲星在申﹐與觜觿﹑參伐﹐﹝《天官書》曰﹕『以六月與觜﹑觿參。」天文志曰﹕『在張七星。』﹞晨出夕入﹐﹝《淮南子》曰﹕歲星捨觜觿﹑參﹐以四月與之晨出東方﹑尾﹑箕爲對。﹞其名曰張列﹐﹝《天官書》曰﹕『長列。』﹞其狀昭昭﹐若有光﹐其色若赤﹐無有他祥﹐惟利行兵﹐徵於四方﹐仇人不敢治﹐民其失次﹐見於箕﹔其名曰不疑﹐小民有子﹐持頭相期。」﹝《淮南子》曰﹕『協洽之歲﹐有小兵﹐蠶登﹐稻昌﹐菽麥不爲民食﹐三升。』﹞甘氏曰「涒灘之歲﹐﹝郭璞曰﹕涒音湯昆切﹐灘音湯幹切﹐李巡曰﹕言萬物皆修其精气﹐故曰涒灘﹐孫炎曰﹕涒灘物吐秀﹐傾垂之貌也。﹞攝提在申﹐歲星在未﹐與東井﹑與輿﹐﹝《天官書》曰﹕『以七月與東井﹐輿鬼﹔』《漢天文志》曰﹕『太初歷在翼﹑軫也。』﹞晨出夕入﹐﹝《淮南子》曰﹕『歲星捨東井﹑輿鬼﹐以五月與之晨出東方﹐斗﹑牽牛爲對。』﹞其名曰大晉﹐其狀昭昭﹐白色有光﹐有國其亡﹐亦不在其鄕﹐其失次見於牽牛﹐其名曰小章﹐不利治兵﹐其國有誅﹐必害其王﹔歲小水雨。」﹝《淮南子》曰﹕『涒灘之歲﹐歲和小雨行﹐蠶登菽麥昌﹐民食三升。』﹞甘氏曰「作愕之歲﹐﹝《淮南子》曰﹕『作愕或作噩。』孫炎曰﹕『愕音咢。」李巡曰﹕『在西﹐言萬物墜落﹐故曰作愕。作索也﹐愕茂也。』孫炎曰﹕『作愕者﹐物落而枝起之貌。』﹞攝提在西﹐歲星在午﹐與柳﹑七星﹑張﹐﹝《淮南子》曰﹕『歲星在柳﹐七星張。』《天官書》曰﹕『以八月﹐與柳﹑七星﹑張。」《漢天文志》曰﹕『太初歷在亢。』﹞晨出夕入﹐﹝以六月與之晨出東方﹐須女﹑虛﹑危爲對也。﹞其名爲長王﹐其狀作有芒﹐有國其昌﹐書有四方﹐享獻之祥﹔其失次見於虛﹐﹝《天官書》曰﹕『應見危。』石氏曰﹕『失次杓。」﹞其名曰大章﹔有旱而昌﹐或爲之殃﹐必有其鄕﹐其歲有火﹐有女喪﹑民疾。」﹝《淮南子》曰﹕『作愕之歲﹐有大兵﹐民疾﹐蠶不登﹐菽麥無穗﹐民食五升也。』﹞甘氏曰「閹茂之歲﹐﹝李巡曰﹕『言萬物皆蔽昌﹐故曰閹茂﹐閹﹐蔽也﹔茂﹐冒也。」孫炎曰﹕『霜閹茂物﹐使俱落也。』﹞攝提在戍﹐歲星在巳﹐在翼﹑軫。﹝《天官書》曰﹕『以九月與翼﹑軫﹑《漢天文志》曰﹕『太初歷在氐﹑房﹑心也。』﹞晨出夕入﹐﹝《淮南子》曰﹕『歲星捨翼﹑軫﹑以九月與之晨出東方﹐營室﹑壁爲對。』其名爲天睢﹐其狀白色﹐大明﹐其色若靑﹐國有大疾﹔其失次見於東壁﹐﹝石氏曰﹕『失次杓。』﹞其國士卿相謫﹐民人各直刺﹐無有仇謫﹐鬼神書壁﹔其名曰天侈﹐其歲有小水﹐有女喪。」﹝《淮南子》曰﹕『閹茂之歲﹐小熟有兵﹐蠶不登﹐麥不爲﹐菽昌﹐民食七知。』﹞甘氏曰「大淵獻之歲﹐』﹝李巡曰﹕『言萬物落於亥﹐大小深藏屈近陽﹐故曰淵獻。淵藏也﹐獻近也。』孫炎曰﹕『獻萬物於大深﹐謂蓋藏也。』﹞攝提在亥﹐歲星在辰﹐與軫﹑角﹑亢。﹝《天官書》曰﹕『以十月與角亢。』《漢天文志》曰﹕『太初歷在尾﹑箕。』﹞晨出夕入﹐﹝《淮南子》曰﹕『歲星捨角﹑亢以十月與之晨出東方﹐奎﹑婁爲對也。』﹞其名爲大皇﹐﹝《天官書》曰﹕『大章。』﹞其狀色玄靑﹐天下不寧﹐有歸爲政﹔星若耀而陰出﹐是謂正平﹐利起軍旅﹐其帥必武﹐有徳將﹐四國海內盡服﹔其失次見於婁﹐其名屏營﹐天下盡驚。」﹝《淮南子》曰﹕『大淵獻之歲﹐有大兵﹐大熟蠶﹑蕃﹑菽﹑麥﹐不蟊賊﹐民食三升。』﹞甘氏曰「困惇之歲﹐﹝郭璞曰﹕『惇音頓。」李巡曰﹕『太子言陽气皆混﹐萬物芽孽﹐故曰困惇。』孫炎曰﹕『困惇混沌也﹐萬物初萌﹐混沌於黃泉之下。』﹞攝提在子﹐歲星在卯﹑與氐﹑房﹝《天官書》曰「以十一月與氐﹑房﹑心。」《漢天文志》﹐曰﹕『太初歷有建星﹑牽牛。』﹞晨出夕入﹐﹝《淮南子》曰﹕『歲星捨氐﹐房﹑心﹐以九月與之晨出東方﹑胃﹑昴﹑畢爲對也。』﹞其名爲天泉﹐其狀玄色﹐甚明﹔江池其昌﹐不利起兵﹐其失次見於昴﹐其名曰赤章﹐其國有喪﹐不在其王﹐在水而昌。」﹝《淮南子》曰﹕『困惇之歲﹐大霧起﹐大水出﹐蠶登﹐稻疾﹐菽麥昌﹐民食三升也。』﹞甘氏曰「赤奮若之歲﹐﹝李巡曰﹕『言陽气奮迅﹐萬物而起﹐不若其性﹐故曰赤奮﹐若陽也﹐奮迅也﹐若順也。』孫炎曰﹕『物萌﹐色赤﹐奮動﹐順其性﹐而气始芽也。』﹞攝提在醜﹐歲星在寅﹐與心﹑尾﹑箕﹐﹝《天官書》曰﹕『以十二月與尾﹐箕。』《漢天文志》曰﹕『太初歷在婺女﹑虛﹑危﹐又曰﹕甘氏﹑太初歷所以不同者﹐以星盈縮﹐在前後所見也﹐其四星亦各如此者也。』﹞晨出夕入﹐﹝《淮南子》曰﹕『歲星捨尾﹑箕﹐以十月與之晨出東方﹐觜觿﹑參爲對。』﹞其名爲天昊﹐黯然黑色﹑甚明侯王有慶﹐其失次見於參﹐其名洋﹔有國其虛﹐其歲早水。」﹝《淮南子》曰﹕『赤奮若之歲﹐有小兵﹑早水﹐蠶不出﹐稻小疾﹐菽不爲﹐麥昌﹐民食三升。」﹞

歲星相王休囚死三

石氏曰「歲星之相也﹐從立冬﹐冬至盡﹔其色精明﹐無芒角。」甘氏曰「歲星之王也戶立春至春之盡﹐其色比左角大而蒼﹐有精光﹐而內實﹔仲春時有芒角。歲星之休也﹐從立夏至仲夏﹐無興明而赤黃。歲星之囚也﹐從仲夏至夏之盡﹐及四季王時﹐其包當靑黑﹐止而不行。歲星之死也﹐從立秋。至秋之盡﹐其色黑而細小不明﹐此歲星之常也﹐天下大昌。當其相也而有王色﹐主弱臣彊﹕有休色﹐相免﹐有囚色﹐相囚﹐有死色﹐相死。所畱之舍﹐其國大彊﹐行中度﹐天下和﹔其休﹐相有逆謀﹐不成。當其王而有相色﹐主弱臣彊﹕有休色﹐人主有疾病之憂﹔有囚色﹐大赦﹔有死色﹐有大喪。其進捨也﹐有徳令﹕其退舍也﹐有還令﹔其所守之舍﹐其下有逆徳。當其休也而有王色﹐所居之舍﹐其國受兵﹔有相色﹐其國大臣誅傷﹔有囚色﹐艸木傷﹔有死色﹐禾豆不入﹐稻芋半傷。當其囚也而有王色﹐政令不行﹐下反其上﹐主聽不聰﹔有相色﹐臣下專政﹐六月有霜﹔有休色﹐所謀不成﹕有死色﹐誅故貴公卿﹕所居之舍﹐其國有禍喪。當其死也而有王色﹐則秋榮華﹐有相色﹐枯木復生﹔有休色﹐有土功﹕有囚色﹐有大喪。」《荊州占》曰「歲星王時﹐當有芒角﹕若無芒角者﹐王者無成﹐勢在臣下。」

歲星變色芒角四

甘氏曰﹔「候歲星以春﹑甲﹑乙﹐此王气當如其常色﹐變則失所也。」甘氏曰「歲星如左角之狀﹐其色蒼﹐十二芒﹔蒼比伐左肩﹐赤比心﹐黃比﹝闕﹞大角﹐黑比奎大星。」巫咸曰「歲星色靑白如灰﹐主有憂﹔期五月﹐兵獄大起﹐靑多爲獄﹐白多爲兵﹐靑白等﹐兵獄並起。」《海中占》曰「歲星色黃﹐得地。」《焦貢》曰「歲星主歲﹐色黃澤﹐有年﹔赤而黑﹐無年。」《天官書》曰「歲星色黃赤而沈﹐所居野大穰。」《荊州占》曰「君有徳﹐則歲星潤澤﹐光明﹔君無徳﹐則歲星細小﹐不明。歲星黃赤潤澤﹐立竿見影﹐大熟﹔人主有喜。歲星始﹐正月受歲﹐色赤黃潤﹐所居之野﹐大穰﹔其色黃白﹐有爵祿之賞也﹔色正白﹐人主死﹐艸野素服﹐諸侯皆戒﹐當有兵謀﹐不成﹔色白而圓﹐瘁而不光﹐期三十日﹐有喪。歲星色靑白﹐是其常色﹐赤則主有憂﹔色黃﹐有喜﹔色白﹐爲旱喪﹔色黑﹐多疾病﹐一曰有水災﹔歲星色靑黑﹐期六十日﹐有喪。歲星色黃白﹐歲穰。歲星色靑﹐圓﹐爲憂﹔赤﹐圓﹐黑﹐圓﹐病﹐不出三十五日﹐大喪﹐攺服。歲星在春﹐其色當蒼黃而潤澤﹐其變而白﹐秋有喪﹔變而赤者﹐夏有兵。歲星赤黃而動﹐期九十日﹐兵﹐若喪﹕色赤黑﹐侯王憂。歲星失色而黃﹐女後持政﹐期百八十日。失色而靑黑﹐不出百八十日﹐有大喪。」《黃帝占》曰「歲星在東方之宿﹐色當靑色﹔白而角﹐有怒﹔色赤﹐有兵﹕色黑﹐有喪﹕色黃白﹐歲大熟。歲星在北方之宿﹐色當黑白﹕白而角﹐有兵﹔色靑﹐有憂﹔色白﹐有怒﹔色黃白﹐歲大熟。歲星在西方之宿﹐色當白﹐色赤而角﹐皆爲有兵﹔靑爲憂﹐黑爲喪﹐赤有怒﹐色黃白﹐歲大熟。歲星在南方之宿﹐﹐色當赤﹔色白而有角﹐兵﹕靑有憂﹐若怒﹕色黑有喜﹐色黃白﹐歲大熟。」《文曜鉤》曰「歲星色赤﹐有角﹕所居之國昌﹐人主以武彊戰﹐無芒角﹐不勝。色赤黃﹐以反徳﹐丰穰﹔君臣和合。色靑白而赤耀﹐其國有乖離之謀﹐大臣發計﹐主有憂懼。」《鉤命決》曰「天子失和﹐則黃龍不見﹐歲星五角。」巫咸曰「歲星赤黃角﹐國有喜。」《海中占》曰「歲星色蒼黃﹐吉﹕赤芒澤﹐有子孫﹐喜﹐立王﹔黃得地﹔白﹐有兵﹔黑﹐有徳令。」《荊州占》曰「歲星東行﹐前芒短者﹐欲畱之象﹔不出七日﹐畱。正見南方﹐芒指卯﹑酉﹑子﹑午者﹐此王者正也﹔指西維者﹐不正也。歲星西行﹐前芒短者﹐欲畱﹔不出三日﹐畱。歲星失色﹐白耀耀圓而揚赤芒﹐王者誅大臣﹐期九十日。歲星色靑而角﹐有水功事。歲星色赤﹐角﹐則犯我城。歲星角﹐人主有怒。歲星一角﹐七寸﹐外射者﹔大使﹑大臣出﹐期九十日﹔三角﹐兵誅﹐期六十日。歲星三角﹑芒﹔傷近臣﹐誅內將相﹐期百八十日。歲星五角﹐王者自出將﹐兵期百八十日。歲星畱﹐不行而芒角有長者﹐是星欲行﹐候隨﹔芒角所指﹐如是從之﹔其芒南者﹐星入外宿﹐王者欲遣大使之邊國﹐期九十日﹔芒北入中宿者﹐是王者在外﹐欲還也﹔不出四十日﹔芒在東者﹐欲順行也﹐不出七日﹔行﹐是天子欲出﹐不過五十日﹐則王者出宮﹔其芒在西者﹐欲逆行也﹔不出七十日﹐逆行﹔不出四十日﹐王者誅大臣。歲星芒邪﹑角不正﹔則王者心不正﹐外邪以應外臣﹔內邪以應後夫人。歲星有芒﹑無角﹔則王者心平﹐天下安寧﹐期百八十日。歲星變色﹐人主有怒﹔若有芒﹐角黑﹐有水﹔靑角﹐有兵﹔白角﹐死喪﹔若無芒角﹐有軍戰﹐不勝。歲星七角又芒者﹐王者與四方戰﹐期不出一年。歲星九角又芒者﹐殺賢人﹐誅邊將﹐期一年。」石氏曰「歲星色白角﹐哭泣之聲。歲星木用事王東方﹑無芒角﹐是王者內弱﹐威不使臣也。五寸以內曰芒﹐五寸以上至九寸﹐曰角。」《天官書》曰「歲星角﹐迎角而戰者﹐不勝。」

歲星盈縮失行五

《五行傳》曰「歲星超捨而前﹐爲盈﹔退舍而後﹐爲縮﹔盈其國有兵﹔縮其國有憂。」《荊州占》曰「歲星超捨而前﹐過其所當捨﹐而宿以上一捨﹑兩捨﹑三捨﹐謂之羸﹔侯王不寧﹐不乃天裂﹔不乃地動。歲星退舍﹐而後以一捨﹑二捨﹑三捨﹐謂之縮﹔侯王有戚﹐其所去﹐宿國有憂﹐三年﹔有兵﹐若山崩﹐地動。」《雒書雒罪極》曰「歲星當居不居﹐未當去而去﹐不言﹐主酷暴。」《詩緯》曰「歲星無光﹐進退無常﹐此仁道失類之應。」《文曜鉤》曰「歲星所居久﹐其國有徳厚﹐人主有福﹐不可加以兵。」石氏曰「歲星主仁﹐仁失者﹐罰出變見於歲星﹐歲星盈縮﹐故曰罰出﹐此失政也﹔言歲星所以盈縮之宿﹐乃以仁失﹐逆春气之所致也。以其宿﹐命其國﹐聖人觀歲星的盈縮之宿﹐以知仁失之國也。」石氏曰「其國失義﹐失春政﹐則歲星羸縮﹐羸則其下之國有兵﹐不居﹔復縮﹐則其下之國有憂﹐其將死﹐國傾敗。又曰歲星當居不居﹐未當去而去﹐若居之﹔又南北東西翔之﹐搖動不畱﹐名曰六排﹐皆陰驚其陽﹐臣下勝其主﹐人主有大憂﹐三公之禍﹐相以所之宿名其官﹐不捨者懦﹐彊邦去之者﹐嬖妃﹔雄動搖者﹐勢不亡﹐期在衡。﹝案《左傳》曰﹕『魯襄公二十八年﹐梓愼曰﹕『今玆宋鄭其饑乎。』杜預注曰﹕『梓愼魯大夫也﹐』傳曰﹕『歲在星紀﹐而淫於玄枵。』注曰﹕『歲﹐歲星也。星紀在丑﹑斗牛之次﹐玄枵在於﹐虛危之次﹐明年當在玄枵﹐今已在玄枵﹐淫行失次也。』傳曰﹕『蛇乘龍﹐』注曰﹕『蛇﹐玄武之宿﹐虛危之星﹐龍﹐歲星木也﹐木爲靑龍﹐大次出虛危下﹐爲蛇所乘也。』傳曰﹕『龍﹐宋鄭之星也。』注曰﹕『歲星本位在東方﹐東方房心爲宋﹐角亢爲鄭﹐故以龍爲宋鄭之星﹐』傳曰﹕『宋鄭必饑﹐玄枵﹐虛中也。』注曰﹕『玄枵三宿﹐虛星在其中也。』傳曰﹕『玄枵﹐耗名也﹐土虛而民耗﹐不饑何爲。鄭裨竈曰﹕今玆王及楚子皆將死﹐歲星棄其次﹐而旅於明年之次﹐以害鳥帑﹐周楚惡之。』注曰﹕『旅﹐客處也﹐歲星棄星紀之次﹐客在玄枵﹐歲星所在﹐其圖有福﹐失次於此﹐禍衝在南﹐南爲朱鳥﹐鳥尾曰帑。鶉火鶉尾﹐周楚之分﹐故周王楚子受其咎。』經曰﹕『十有二月﹐甲寅﹑天王崩﹐乙未﹑楚子昭卒﹐往年﹐宋鄭皆饑﹐則梓愼之占﹐各有其驗也。』﹞又曰「歲星去其捨﹐之他捨﹔所去失地﹐所之得地。歲星所居﹐而徙搖前後左右﹐人主不安。歲星不得其宿﹐其國必亡君。」又曰「歲星修仁﹐順則喜﹐逆則怒。」甘氏曰「歲星所處而不處﹐其國乃亡﹔旣已處之﹐又東西去之﹐其國凶﹐不可舉事﹐用兵。歲星出入﹐不當其次﹐有天妖見其衝﹔所去國凶﹐所之國昌。」《荊州占》曰「歲星當出不出﹐而去﹔其次凶。」《淮南子》曰「歲星當居而不居﹐越而之他處﹐主死﹐國亡。」京氏曰「樂不興﹐則歲失行。人君不行仁恩﹔破胎傷孕。春殺無辜﹐則星失度﹔不救﹐則弟殺兄﹐臣弒君。」班固曰「政緩則歲不行﹐急則過分﹐逆則占。」郗萌曰「歲星當移而不移﹐民有憂﹔諸侯四流﹐行不用其道﹐則凶。」《荊州占》曰「歲星當居不居﹐其國失地﹔未當居而居﹐其國得地﹐期九十日。歲星當居其國之宿﹐而終宿不居其野﹐亡。歲星未當居而居之﹐當去而不去﹐旣已去復還居之﹐皆爲有福。歲星行不至所當捨之宿﹐其國凶。」又曰「不行其宿﹐其國必亡君。歲星行不至所當捨之宿﹐其國凶。」又曰「不行其宿﹐其國必亡君。歲星居之安國﹐安居之﹔不安國不安。歲星一東一西﹐害侯王﹐人主不安﹔一南一北﹐害於泰稷﹐侯王憂﹔移而北﹐旱﹔移而南﹐大水。」又曰「南北爲貴賤﹐東西爲妖祥。」《鴻範傳》曰「佃獵不當﹐飲食不享﹐出入不時﹐及有姦謀﹔則歲星逆行﹐變色。」《春秋緯》曰「好害盛徳﹐則歲星逆行。春政亂者﹐奪民時﹐獵野獸﹐則歲星逆行。」石氏曰「歲星順行列宿者﹐天徳喜也﹔所守犯中外官皆吉。有暴貴者﹐星逆行﹐不欲犯列宿中外官者﹐皆誅。歲星逆行﹐其國不可以興兵﹔星順﹐兵宜進﹔星逆﹐兵宜退。」《巫咸占》曰「歲星亂行﹐五穀不實﹐艸木秋英。」《天鏡》曰「歲星逆行﹐不軌﹔爲殃賊。」焦氏曰「歲星逆三月﹐二月有害﹔乃行三舍以上﹐則爲害。」郗萌曰「歲星之行﹐當遲而疾﹐失一次以上至二次﹐則人主驚走﹐社稷危亡﹐天下兵起﹐民去其土﹐死者如兵陵。」《荊州占》曰「歲星犯守錯逆﹐其國殃咎﹔若守之滿六十日﹐災必應。歲星變色﹑亂行﹐主無福。」﹝案《宋書天文志》曰「晉簡文咸安二年五月﹐歲星表色如太白﹐占曰﹕進退如度﹐姦邪息﹐變色亂行﹐主無福。歲星自於仲夏﹐當細小而明﹐此其失常也。又爲臣彊﹐七月帝疾甚﹐詔桓溫曰﹕少子可輔者﹐輔之﹐如不可輔﹐君自取之。賴侍中王坦之毀手詔﹐使如王尊輔政事﹐溫聞之大怒﹐將誅坦之等﹐是月帝崩。﹞王者不行春令﹐興土功﹐作宮室﹐築城隍﹐治溝瀆﹐而奪民時﹔百姓怨嗟﹐則歲星盈當縮﹐順而逆﹔水旱不時﹐當出不出﹐變爲妖慧﹐所見之邦﹐大兵起﹐國破主亡。王者行義﹐起宗廟﹐立無後﹐賑貧窮﹐存孤寡﹐省刑獄﹐賞有功﹐舉隱伏﹐禮賢良﹐發庫藏﹐罷徭役﹐寬賦斂﹐則星順度﹐無咎矣。人君宰相之治也﹐春不勸農民耕種﹐通溝渠﹐治城郭﹐而奪民時﹐百姓怨謗﹐則歲星盈縮﹐逆行變色﹔而天雨不時﹐有大旱與水﹔其無救﹐卽天掊出﹐出則殃起﹐主農官及用事者憂。君行急﹐則歲星行陰道﹐行陰道﹐多水潦﹐王者內其心﹐恩在親威﹐功臣不錄。歲星行疾而遲﹐不及其次至二次﹐人主暗昏﹐國絕嗣﹐女後持政﹐大夫不服﹐民賊不禁。歲星逆行﹐變色﹐其國逐功臣﹐殺太子﹐人主以妾爲妻﹐內亂親戚。歲星逆行﹐不可以戰﹐色其所去國﹐五穀皆貴。君治逆﹐則歲星逆﹐逆行入陰道者﹐內事逆﹐逆行入陽道者﹐外事逆﹔君治逆不止﹐則星逆行不止。」《海中占》曰「主好陰謀﹐侵淩諸侯﹐急兵革﹔則歲星逆行。」

歲星晝見六

甘氏曰「歲星晝見﹐臣謀其主﹐國相有憂及死﹐有白衣事。」﹝《宋書天文志》曰「晉惠帝永寧二年四月癸酉﹐歲星晝見。占曰﹕爲臣彊。初齊王冏定京都﹐因畱輔政﹐遂專傲無君。十二月﹐成都﹑河間﹑長沙王乂討之﹐交戰及焚宮闕﹐國兵敗﹐夷滅之﹐殺其兄上軍將軍萛以下二十餘人。﹞《晉陽秋》曰「孝武太元十一年六月甲午﹐歲星晝見﹐在胃。占曰﹕『魯有兵﹐臣彊。』十二月﹐慕容釗寇河東﹐崔遼使子寇﹑陳穎﹑朱序遣討之﹐釗走渡河。」

歲星變異大小七

《龍魚河圖》曰「夫歲星主徳慶﹐其神下爲大乙之神。」巫咸曰「歲星下爲壯男﹐止於田野。」《漢武故事》曰「西王母遣使謂上曰「求仙而先殺戮﹐吾與帝絕矣﹔又致三桃﹐食此可得極壽﹔使至之日﹐東方朔死。上疑之﹐問﹔使者曰﹕『朔是木帝精﹐爲歲星下遊人中﹐以觀天下﹐非陛下臣也。』上厚葬之。一本云﹕朔死﹐乘雲飛去﹐仰望大霧﹐望之不知所在。朔在漢朝﹐天上無歲星。」《二十八宿山經注》曰「歲星爲四慧﹐出於奎﹑婁﹐則邦丰熟﹐和平。」《考靈耀》曰「政失於春﹐負星滿偃﹐不居春常。」石氏曰「歲星徳也﹐人主之象﹔其角反動﹐乍小乍大﹐若色數變﹐人主有怒。」又《天官書》曰「人主有憂。」巫咸曰「歲星大其常﹐且賦斂不常﹐民饑。歲星小﹐民且多疾﹐牛馬疫死。」《天官書》曰「歲星大﹐卽爲嘉。」《荊州占》曰「歲星始出大﹐而日愈小者﹐所居之國耗。歲星始出小﹐而日愈大者﹐所居之國利。歲星行宿﹐大而明﹐內實﹐天下安寧﹔小而內虛﹐其國不安﹐主有憂。」

歲星流與列星畫入

甘氏曰「歲星流﹐主死﹐失地。」巫咸曰「歲星沈浮﹐國亡﹐有土功爭﹔又曰有憂﹐沈﹐數日不見﹐國亡﹔乍見乍不見﹐國憂喪。」《天官書》曰「歲星出﹐如浮而沈﹐其國有土功﹔如沈而浮﹐其野亡﹔浮者見之﹐沈者伏之。」《荊州占》曰﹕歲星變色﹐逆行﹐相淩而斗﹔捨合畱﹔捨環守﹔其國無道。」

歲星穰气自暈九

《黃帝占》曰「歲星生气而爲靑穰者﹐明日大寒小雨﹔見此者﹐賁魚鹽貴﹐不出三旬。」《孝經內記》曰「歲星生气爲靑穰者﹐明日大寒小雨﹔見此者魚鹽大貴﹐不出三旬﹐皆可再倍﹔貴不過二十日止﹐所見之國﹐傷苗少實。天下有一歲十饑見者﹐不出其年﹐富民從其故鄕﹐王者不安﹐大臣坐事﹐不出二年﹐天下無布﹐練貴縑絮四倍﹐萬民大寒。」郗萌曰「歲星出﹐穰長三尺﹔三日雨﹐若不雨﹐大霧。」甘氏曰「歲星自暈﹐有喪。」

開元占經卷二十四

歲星占二

歲星犯東方七宿

歲星犯角一

石氏曰「歲星犯左角﹐天下之道皆不通﹔犯右角﹐天下王使絕滅。」《荊州占》曰「歲星犯角﹐天下有兵﹐將相有憂﹔犯右角﹐右將憂。」石氏曰「歲星入角﹐天下有兵﹔其行疾﹐六十日﹔行遲﹐百二十日﹐遠百八十日。」《黃帝占》曰「歲星出中道﹐天下太平﹔出陽道﹐旱﹔出陰道﹐多雨。」陳卓曰「歲星出陰道﹐多陰謀。」甘氏曰「歲星逆行入角﹐人主出入不時﹐若有急事﹐千里之行﹔一曰女子多死。」《孝經右祕》曰「歲星在角﹐天下大病。」石氏曰「歲星乘左角﹐法官誅﹔乘右角﹐大將軍死。」郗萌曰「歲星乘左角﹐爲旱﹔乘右角﹐爲水﹐爲兵。」《荊州占》曰「歲星乘右角﹐爲後族家﹐若將相有坐法死者。」郗萌曰「歲星居角﹐歲大熟。」又占曰「歲星守角﹐爲中兵﹔畱兩角間﹐關梁不通﹐軍有興國﹐延邊城﹐境不通。」石氏曰「歲星出入﹐畱捨角﹐角爲天田﹐歲星來入守之﹐其國五穀大熟﹐絲綿爲平民大樂﹔守之百日不下﹐國有兵。」又占曰「歲星守角中﹐五穀成熟﹐歲平安樂﹔守之百日﹐兵起。」又占曰「歲星守右角十六日﹐君命眾子。」又占曰「歲星守左角七日﹐朝去國有憂﹔去一尺七寸﹐天下同心。」甘氏曰「歲星守角﹐王者大赦﹐忠臣用。」《海中占》曰「歲星守左右角﹐其色黃白﹐小旱﹔民小厲。其逆行﹐卽旱﹔其還﹐立雨﹔糴如故。又占曰﹕歲星犯左右角﹐逆行爲旱﹐五穀不收。又占曰﹕歲星守角﹐一南一北﹐宜黍與稷。」郗萌曰「歲星守左右角﹐赦。一曰過十餘日﹐有赦不盡。又占曰﹕歲星守角處﹐其北五穀不收。又占曰「歲星守角﹐政事急﹐有千里之行。又占曰﹕歲星守角爲兵﹐傷大臣。」《荊州占》曰「歲星守右角﹐有大徳令﹐期八十日。又占曰﹕歲星守右角處﹐其北五穀半收﹔守左角處﹐其南及守天田﹐有大水﹐五穀不成﹐大饑﹐人相食。」石氏曰「歲星犯乘守左角﹐七日以上﹐天下大赦﹔守右角﹐賢士用﹐期七十日。」郗萌曰「歲星逆乘陵左右角﹐其爲日蝕﹐國有憂。又占曰﹕歲星犯天庭﹐臣爲亂。又占曰﹕歲星守犯陵右角﹐爲禍咎。又占曰﹕歲星捨﹐若食角﹐女子多死。」

歲星犯亢二

石氏曰「歲星犯亢﹐天子之座則敗於君。又曰﹕歲星數入亢﹐其國疾疫。」巫咸曰「歲星入亢歲有旱﹐絲綿貴﹔若守之三十日以上﹐有兵起﹐其年饑﹐人相食。」郗萌曰「歲星入亢﹐行疾﹐國君受弔﹔有大飛虫﹐驚動人心﹐期在百五十日。其行遲﹐至難期二百五十日中。又占曰﹕歲星逆行亢﹐其君不親政事﹐朝延多非其人。」石氏曰「歲星經亢朝鄭﹐國有兵。」《春秋圖》曰「歲星之亢﹐其年大熟﹐絲絮大貴。」郗萌曰「歲星入亢﹐或東或西﹐去亢一尺若三尺﹐地大動﹐期戊己食時。」陳卓曰「歲星乘亢右星﹐穀物滅左星﹐天下有奇令。又占曰﹕歲星捨亢﹐爲歲小有水。」《黃帝占》曰「歲星捨亢﹐南地動。」郗萌曰「歲星出入畱捨亢六十日﹐不下十月﹐有兵進來﹐守之﹐兵不用﹔國有名者死﹐退而守之﹐有客上來者﹐期十月。又占曰﹕歲星有畱延中﹐爲天下憂。」石氏曰「歲星守亢﹐年大熟﹐天下有大令﹐國有忠臣﹔若守之去一尺七寸﹐星隕。又占曰﹕歲星守亢下﹐田丰魚十倍。又占曰﹕歲星過亢處﹐其南﹐其歲地動﹔處其東﹐狗生妖﹔處其北﹐米大貴﹐有多徙﹔處其西﹐馬生妖﹔守東﹐羊生妖若狗生妖也。又占曰﹕歲星守亢﹐有小兵。」《海中占》曰「歲星守亢﹐爲地動。又占曰﹕歲星守亢﹐王者有徳令﹐禾稼熟。又曰封侯有小話﹐國君受弔﹐飛虫六畜﹐生非其類﹐爲妖﹔有小賊﹐民多流亡﹐期百五十日﹐若一年。又曰居亢﹐歲旱。」郗萌曰「歲星守亢﹐天子大令﹐國用忠臣﹐其守七日以上至四十日﹐國徵大賢﹐王者更政號﹐期百五十日﹔一曰大赦﹐使行九州。」陳卓曰「歲星犯天府﹐邊臣爲亂。」郗萌曰「歲星守亢左星﹐爲瞧旱不生﹔一曰多虫蝗﹔守右星﹐五穀以水傷敗﹔一曰大兵﹐百二十日。」又曰「歲星守亢十日而去﹐國大丰﹐穰庫倉余。」《黃帝占》曰「歲星逆行﹐守亢﹐爲中兵。」甘氏曰「歲星犯守亢﹐逆行﹐失兵明色﹐王不用事。」

歲星犯氐三

石氏曰「歲星犯氐﹐國無儲。」《荊州占》曰「歲星犯氐左星﹐左中郎將誅死﹔犯右星﹐右中郎將誅死﹐皆期三年。」郗萌曰「歲星入氐﹐不出其年﹐有赦。又占曰﹕歲星逆行氐﹐其君治宮室過制度。」《黃帝占》曰「歲星之氐﹐其歲熟﹐賤人有病。」郗萌曰「歲星乘氐之右星﹐天下有大水﹐大兵﹔乘氏之左星﹐天子有自將兵於野。」《海中占》曰「歲星居氐﹐五穀以旱傷。」郗萌曰「歲星處氐西﹐歲多饑傷﹔北﹐有小賊﹐貴人多徙﹐牛多死﹐其肉殺人﹐南﹐觀多死﹐民多寒熱疾。」石氏曰「歲星出入畱捨氐者﹐天庫之星也﹔其國有急令﹐其歲則太平﹔還而守之﹐其國以兵致天下。又占曰「歲星守氐﹐孽妾有喜者﹔或與月合在氐﹐而暈不出﹐四十日有千令。又占曰﹕歲星守氐﹐王者立後﹐期八十日。」甘氏曰「歲星守氐﹐君有喜﹐若拜後﹐不出九十日﹔又曰皇后喜。」巫咸曰「歲星守氐﹐國大饑﹐人民流亡。又占曰﹕歲星守氐﹐爲民多疾病。」郗萌曰「歲星守氐南﹐其年地動。又占曰﹕歲星守氐﹐逆行﹔其君不居其宮。」《荊州占》曰「歲星守氐﹐諸侯人君有來入宮者﹐其行疾﹐期六十日﹔其行遲﹐百二十二日。」﹝案《宋書天文志》曰﹕宋後廢帝元徽三年十月丙戍﹐歲星入氐﹐五年七月﹐廢帝隕﹑安成王入纂皇統﹐後三年﹐齊受禪。﹞又占曰「歲星守氐﹐爲後夫人憂﹔謂東行反還﹐去兩星二尺﹐期一百二十日﹔去兩星一尺﹐期六十日﹔與兩星齊﹐期二十日﹔以赦解之。」陳卓曰「歲星守氐﹐五穀虫蝗﹐萬物不成。」《海中占》曰「歲星守犯氐﹐成鉤已環繞之﹐其國饑﹐人君失時﹐政令不行。」。

歲星犯房四

石氏曰「歲星犯房﹐太子之身﹐居其所避之﹐九十日。」郗萌曰「歲星入房三道﹐爲天子有子。又占曰﹕歲星入房﹐十日成鉤已者﹐爲天子惡之﹐以赦解之﹔又曰爲後夫人喪﹐過房東行﹐復還反也。又占曰﹕歲星入房﹐更令﹔期百二十日。」《荊州占》曰「歲星入房﹐五穀丰﹐治太平﹐民無疾殃﹐有徳令﹐期四月。」郗萌曰「歲星居房南﹐歲多旱﹐五穀以旱傷﹔居房北﹐多水﹐五穀以水傷﹔又曰在房北﹐爲大水﹐其國舟楫相望。又占曰﹕歲星處房南﹐民多寒熱病﹐處房北﹐牛多死﹐其肉殺人﹔東﹐馬多死﹔西﹐饑傷。」《黃帝占》曰「歲星捨房﹐玄色不明﹐有喪﹔又曰大水。」郗萌曰「歲星與房合﹐兵戰滿野﹔又曰有白衣之會。」《荊州占》曰「歲星中犯陵房﹐國君憂﹐色靑﹑憂喪﹔色赤﹑憂兵﹐積屍成山﹔色黑﹑有將相朱﹔色白﹐有芒角﹐大哭。」《黃帝占》曰「歲星守房﹐七日不出﹐有崩王﹔十五日不出﹐兵大起。」石氏曰「歲星守房﹐有白衣會﹐發男也。」又占曰「歲星守房﹐其國多禍殃﹐吏民相傷﹐大臣將滿道而行。」又占曰「歲星守房﹐爲大人憂﹐以赦解之。」又占曰「歲星守房﹐在南﹐牛馬無馯縻。又占曰﹕歲星守房﹐五穀丰熟。」甘氏曰「歲星守房﹐天下和平。」《海中占》曰「歲星守房﹐他國有獻馬者﹐魚鹽十倍。」郗萌曰「歲星守房﹐天倉﹐倉虛空。」又占曰「歲星守房﹐爲人主﹐無下堂。」又占曰「歲星守房﹐爲天下諸侯相謀﹐慮道不通。」又占曰「歲星守房﹐爲邊兵發。」又占曰「歲星守房﹐爲大饑﹐人相食﹐死者不葬。」又占曰「歲星守房﹐大赦。」﹝案《宋書天文志》曰﹕魏景元四年十月﹐歲星守房﹐占曰﹕將相有憂。明年正月﹐大尉鄧艾﹐司徒鐘會並誅滅。特赦益士﹐咸熙二年秋﹐又大赦。﹞《荊州占》曰「歲星守房﹐王者心平﹐百姓得情。」《荊州占》曰「歲星守房﹐有反臣﹐大人喪﹐天下易王。」《黃帝占》曰「歲星行房南﹐若犯守之﹐爲大旱﹔行房北﹐犯守之﹐爲大水。」《東官候》曰「歲星守房﹐去復還﹐色不明﹐成鉤已﹐國有喪﹐白衣之會。」郗萌曰「歲星中犯乘守房右驂﹐若右服﹐其大人﹐死所中﹐將相誅。」﹝案司馬彪《天文志》曰﹕孝明永平十六年正月丁丑﹐歲星犯房右驂﹐北第一星不見﹐辛巳乃見﹐房右驂爲貴臣﹐歲星犯之﹐見誅。是後司徒邵穆與阜陵王延交通逆謀﹐自殺。﹞郗萌曰「歲星逆畱犯守乘陵房左右驂﹐主崩﹐臣有陰謀﹐逆行乘陵中道﹐天子失位而亡﹐順行乘陵中道﹐天下平和。」又占曰「歲星不入房中正道﹐其君不居明堂﹔一曰不敬明堂。」韓陽曰「歲星犯房﹑鉤鈐﹐王者憂。」郗萌曰「歲星犯乘鉤鈐﹐大臣有誤﹐天子不尊事天者﹐致火災於宗廟中﹐王者不宜出宮下殿﹐有謀匿於宗廟中者。」《海中占》曰「歲星守鉤鈐﹐天下饑三年。」《荊州占》曰「歲星守鉤鈐﹐去之三寸﹐王者失政﹐宮門不開﹐近臣起亂。」

歲星犯心五

石氏曰「歲星近心﹐七寸以內﹐有暴貴者﹔不出百八十日。」《仰觀占》曰「歲星犯心﹐所當之國﹐戰不勝﹔一曰將軍鬥死。」《海中占》曰「歲星犯心天子星﹐王者絕嗣﹔犯太子﹐太子不利﹐犯庶子﹐庶子不利。」石氏曰「歲星經心﹐淸明烈照﹐天下內奉明王﹐帝必延年。」《黃帝占》曰「歲星至心﹐正不失道﹐天下和平﹐軌道失綱﹐災變生。」《東宮候》曰「歲犯﹐犯庶子星﹐庶子有憂﹐不出百八十日。」郗萌曰「歲星不入明堂正道﹐其君不敬明堂﹔一曰不居明堂。」郗萌曰「歲星入心﹐天下諸侯有慶賞之事﹐期九十日。」《荊州占》曰「歲星入角﹑守氐之心﹐滿二十日以上﹐期不出一年之中﹐且有立王﹔其所行者﹐無不利也﹔行疾﹐則治肅﹔行遲﹐則失職。」石氏曰「歲星乘心北﹐其國旱﹐室廟有焚者﹔南出﹐行疾﹐有兵起。」石氏曰「歲星乘心北﹐其國旱﹐室廟有焚者﹔南出﹐行疾﹐有兵起。」石氏曰「歲星乘心﹐其國相死。」《海中占》曰「歲星居心﹐多旱﹐五穀以旱傷。」又占曰「歲星合心﹐玄色不明﹐有喪。」《齊伯五星占》曰「歲星出入畱捨心之上﹐春夏糴貴﹔秋冬平價﹐二十日不下﹔冬兵大起﹐負海大敗﹐六十日不下﹐天下有急令。」《春秋緯》曰「歲星守心﹐天子有慶賜。」《援神契》曰「歲星守心﹐年谷丰。」石氏曰「歲星守心﹐王者得天心﹔陰陽和﹐天下大丰﹐五穀成熟﹐有慶賜﹐賢士用﹐皆有令徳。」巫咸曰「歲量守心﹐有火異。又占曰﹕歲星守心﹐萬物五穀不成﹐吳楚其齊倍。」郗萌曰「歲星守天司空﹐貴人多病死。又占曰﹕歲星守天司空﹐土功起。又占曰﹕歲星守心東﹐馬多死﹐其肉殺人﹔守心西﹐萬物不成﹐多饑傷﹔守心南﹐多寒熱病﹔守心北﹐牛多死﹐其肉殺人。」《荊州占》曰「歲星守心﹐七日以上至七十二日﹐名曰母覆其子﹔陰陽和平﹐王者得天心﹐忠士皆用﹐四夷服﹐天下安。」《黃帝占》曰「歲星逆行守心﹐環繞成鉤已﹐爲大人忌之﹐期六月﹐故赦以解之。」甘氏曰「歲星犯守心﹐內禮臣欲謀主﹐若旱﹐有土功﹔春夏糴貴﹐秋冬糴賤﹐若守之六十日不下﹐有急令。」石氏曰「歲星犯乘守心﹐大凶。」郗萌曰「歲星犯乘守心明堂﹐爲大人憂﹐近期十月﹐遠期三年。」又占曰「歲星犯乘守心明堂﹐爲內亂﹐臣欲殺主﹐有亡國﹐近期一年﹑二年﹑三年﹐遠期二十八年。」又占曰「歲星犯乘守太子星者﹐太子憂﹐不死則去。」又占曰「歲星犯乘守太子星﹐女主勢行。」石氏曰「歲星中犯乘太子位﹐太子憂﹔犯少子位﹐少子憂。」又占曰「歲星中犯乘守心明堂﹐在陽爲燕﹐在陰爲外。」巫咸曰「歲星中犯乘守心明堂﹐爲大戰﹐不勝﹐將軍鬥死。」郗萌曰「歲星中犯乘守心明堂﹐爲萬民備火﹐近期一年﹐中期三年﹐遠期九年﹔一曰天下旱。」又占曰「歲星犯乘心明堂﹐大臣當之。」《海中占》曰「歲星畱逆犯守乘陵心者﹐王宮內賊亂﹐臣下有謀易主者﹔天子權在宗家﹐得勢大臣。」

歲星犯尾六

石氏曰「歲星入尾﹐天下諸侯有慶賀之事﹐期九十日。」巫咸曰「歲星入尾﹐王者賜後宮﹐立太子﹔若後族有升顯者﹐不出百八十日。」《東官侯》曰「歲星入尾﹐妄爲嫡臣﹐專政賣權﹐災爲起。」郗萌曰「歲星逆行而宿尾﹐天子淫佚。」又占曰「歲星處尾旁﹐旱﹑水。」又占曰「歲星捨尾處﹐其東冬龍馬多死﹔處其北﹐牛多死﹐肉殺人﹔處其西﹐傷谷﹐處其南﹐民多寒熱﹐政急。」《海中占》曰「歲星出入畱捨尾﹐五十日不下﹐天下一國有大臣亡者。」《齊伯五星占》曰「歲星出入畱捨尾﹐尾者﹐燕之星也﹔其國則以義致天下﹐三十日不下﹐大亂。」《河圖》曰「歲星守尾三十日﹐有反逆殺上者﹐兵起車馳。」甘氏曰「歲星守尾﹐人民爲變﹐大臣作亂﹐有反逆﹐從大將家起﹔若中有讒諛臣﹐期二十日﹐若卿當之。」又占曰「歲星守尾﹐谷大貴﹐人民歸食。」又占曰「歲星守尾三十日﹐王者立貴後夫人﹐若生太子﹐欲封寵後族。」郗萌曰「歲星守尾﹐爲用事者當之﹐天下牢開﹐大赦。」巫咸曰「歲星守尾﹐旱。」郗萌曰「歲星守尾﹐成鉤已﹐夫人女君死亡。」《玄冥占》曰「歲星守尾﹐王者賜後宮﹐立太子。」甘氏曰「歲星入尾而守之﹐人主以嬪爲後﹐政在臣下﹐期四十日。」郗萌曰「歲星犯守尾﹐爲女主﹐夫人﹑妃後惡之。」又占曰「歲星畱逆犯守乘陵尾﹐皇后有珠玉簪珥惑天子者﹐誣讒大起﹔後相貴臣誅﹐宮人出走﹐兵起宮門。」

歲星犯箕七

《春秋緯》曰「歲星犯箕中﹐天下大亂﹐兵大起。」郗萌曰「歲星犯箕﹐女主宮人有憂。」郗萌曰「歲星犯箕﹐爲天下大赦。」石氏曰「歲星入箕﹐天下大成﹐其中有一星﹐民莫處其室養者﹐星在箕南﹐旱﹔在北﹐有水﹔箕踵者﹐歲熟。」巫咸曰「歲星入箕中﹐伺其出日而數之﹐皆如期二十日﹐兵發﹐伺始入處數之﹐率一日﹐期十日﹐軍罷。」郗萌曰「歲星入箕﹐糴價三倍。」又占曰「歲星入箕﹐中行病﹐宮中有口舌相讒事﹐期五十日﹐若百二十日。」《荊州占》曰「歲星入箕﹐盜大起﹐多鬥死者﹐歲不熟。」石氏曰「歲星出箕﹐谷大貴﹐天下大旱﹐饑死過半。」郗萌曰「歲星逆行﹐入箕中﹐其君淫佚。」《春秋圖》曰「歲星之箕﹐年多風。」郗萌曰「歲星出入畱捨箕﹐箕者﹐燕之星也﹐歲星守之﹐其國以武致天下﹔六十日不下﹐其燕且有爲致天下也。又曰﹕歲星居箕﹐多旱。」《春秋緯》曰「歲星守天司空﹐歲水。」甘氏曰「歲星守箕﹐多惡風﹐有旱災﹐其國大饑﹐人相食。」郗萌曰「歲星守箕東﹐歲熟﹔南﹐小穰熟﹔北﹐大穰﹔西﹐饑。」郗萌曰「歲星守箕﹐貴人多死病。」又占曰「歲星守箕﹐爲其歲水。」又占曰「歲星守箕﹐則多土功。」又占曰「歲星守司空﹐大臣衛守。」《東官候》曰「負星畱守箕七日以上﹐去之七尺以內﹐貴女有尊進者。」

開元占經卷二十五

歲星占三

歲星犯北方七宿

歲星犯南斗一

石氏曰「歲星犯南斗﹐爲赦。」《北官候》曰「歲星逆行﹐犯南斗﹐其君賞賜非其人。」《海中占》曰「歲星入南斗中﹐死者甚眾。」郗萌曰「歲星入志南斗﹐天下受爵祿﹐近期六十日﹐遠期百二十日。」《荊州占》曰「歲星入南斗中﹐水不可當。」陳卓曰「歲星入南斗魁中﹐有殃。一曰歲旱﹐一曰鬥爲宰相﹐歲星入斗二十日以上﹐卿相有憂﹐太后惡之。又曰﹕逆行入斗中﹐必有亡國死王。」《北官候》曰「歲入南斗﹐必有受祿增爵者。」石氏曰「歲星經南斗﹐吳國稻梁大熟。」《春秋緯》曰「歲星入南斗﹐五穀絲麻價平。」《海中占》曰「歲星居南斗﹐五穀以旱傷。」郗萌曰「歲星居南斗﹐河戍間道不通。又曰﹕歲星處南斗北﹐不利兒子﹔處斗西﹐歲多饑傷﹐民多死﹔處斗南﹐多病寒熱。又曰﹕歲星處南斗北﹐歲早水﹑晚旱。」《北官候》曰「歲星處南斗西﹐虎狼入國﹔一曰民多死﹔處南斗南﹐多亡狗。」郗萌曰「歲星年南斗﹐旗不用﹐眾有天下。」《荊州占》曰「曰「歲星入南斗二十日以上﹐至二百四十日﹐主者用徳﹐忠臣升位。」郗萌曰「歲星捨南斗﹐處其北﹐牛多死﹐其肉殺人﹔處其東﹐馬多死。又曰﹕歲星出入畱捨南斗﹐六十日不下﹐天下大流亡﹔退而守之﹐其國有兵﹐客大破。」《考異郵》曰「歲星守南斗﹐君臣乖倍。」石氏曰「歲星守南斗魁﹐失道者死。又曰﹕歲星守南斗﹐天下大饑﹐人相食。」《荊州占》曰「歲星守財斗﹐君臣俱明﹐天下更年﹐五禮更興。」《感精符》曰「歲星逆行入南斗﹐守魁中﹐大臣國相逆﹐天下叛離﹐不同心﹐君臣不和﹔順行而守南斗﹐旣去而復還﹐居之不久﹐易其色﹐常光明﹐天下同心﹐君臣和義。」《北官候》曰「歲星逆行﹐守南斗﹐其國且有兵﹔一曰有軍來者﹔一曰客軍大敗。」郗萌曰「歲星捨木﹐退而守南斗﹐其國且有兵﹐客軍大敗。」﹝牽牛爲木星也。﹞巫咸曰「歲星入南斗者﹐畱守斗所守之國﹐當誅。」《春秋圖》曰「歲星犯南斗而守之﹐大臣逆謀﹐其國有兵﹐年大饑﹐人相食﹐歲大惡。」郗萌曰「歲星犯南斗﹐百日兵用﹐大臣死。」陳卓曰「歲星犯守南斗﹐有赦。」

歲星犯牽牛二

郗萌曰「歲星入牽牛﹐爲天下牛車有行。」又曰「歲星入牽牛﹐諸侯有失期者。」《荊州占》曰「歲星入牽牛﹐歲多水﹐虎狼害人﹐民人凍死﹐臣謀其主﹐民饑﹔貴人多死﹐小兒多死。」石氏曰「歲星行牽牛﹐越貢獻金銀。」郗萌曰「歲星逆行牽牛﹐其君不愛親戚。」《春秋圖》曰「歲星之牽牛﹑筋﹑皮﹐革大貴。」《玉曆》曰「歲星之牽牛﹐歲水﹐民饑﹐有自賣者。」郗萌曰「歲星乘牽牛﹐爲天下有大水。」郗萌曰「歲星乘牽牛﹐爲人相棄於道。」又占曰「歲星居牽牛﹐多旱﹔一曰居牽牛南三尺﹐旱。」《海中占》曰「歲星捨牽牛﹐殺虎﹑狼入國﹐一曰守牛西﹐虎狼多入邑中者。」郗萌曰「歲星出入畱捨牽牛﹐三十日不下﹐天下大臣且有死者﹐致天斧鉞之中﹔九十日不下﹐大將出﹐客兵來﹐期不出三年。」《孝經章句》曰「歲星守天關﹐在其北﹐民流死﹔在西﹐民以風災死﹐若虎狼入國﹔在其南﹐狗多狂﹑亡﹔在其東﹐不利嬰兒。」石氏曰「歲星守牽牛﹐三十日至九十日﹐天下和平﹐道徳明﹐四夷朝中國。」又曰「歲星守牽牛﹐農人死於野﹐陰陽不和。」巫咸曰「歲星守牽牛﹐馬﹑五穀多傷。」《海中占》曰「歲星守牽牛﹐臣謀君﹐糴貴﹐三月乃復。」郗萌曰「歲量守牽牛﹐爲谷貴。」又曰「歲星守牽牛東﹐春牛大癘﹔一曰居南﹐夏牛大癘。」陳卓曰「歲星守牽牛南﹐五穀以水傷﹔守牛東﹐萬物不成﹐饑民流亡﹐六畜若牛多死病﹐大臣有謀事﹔守牛北﹐民寒凍死﹔守牛西﹐地气發泄﹐歲多水。」《文曜鉤》曰「歲星犯守牽牛﹐大臣謀其主﹐大人有戮死者﹐火犯眾火宮﹐火大起﹐道路不通。」甘氏曰「歲星犯牽牛﹐畱守之﹐爲破軍殺將。」陳卓曰「歲星犯牽牛﹐貴人多喪﹐諸侯失明。」

歲星犯須女三

甘氏曰「歲星入須女﹐有進美女者﹐大人有慶﹔若有女喜﹐立後﹐拜太子﹐期三十日﹔若九十日﹐宮人有受賜者。」《北官候》曰「歲星入須女﹐諸侯有賀天子以美女﹐期三十日﹐若九十日。」石氏曰「歲星須女﹐越貢獻金銀。」郗萌曰「歲星居須女﹐宮中有水災﹐一日五穀有水傷。」《玄冥占》曰「歲星居須女﹐歲多水。」《荊州占》曰「歲星畱須女二十日﹐布帛大貴﹐期四十日。」巫咸曰「歲星宿須女而逆行﹐其君不務農桑令。」《黃帝占》曰「歲星出入畱捨須女﹐而守犯至三十日不下﹐小有有慶﹔五十日不下﹐更立侯王﹔六十日不下﹐兵起於野﹐冬入在春也。」郗萌曰「歲星出入畱捨須女﹐不出二年﹐天下用兵。」《黃帝占》曰「歲星守須女﹐糴石三百﹐民有自賣者。」《春秋圖》曰「歲星守須女﹐絲麻大貴。」石氏曰「歲星守須女﹐國邑饑﹔一曰有喪﹐一曰大水﹐且主有女喪。」郗萌曰「歲星捨須女東﹐不利兒子﹔捨其南﹐多亡狗﹐狗多嗥﹔捨其西﹐虎狼入邑﹐民多風雷死﹔捨其北﹐多寒凍死﹔一曰多鼠。」巫咸曰「歲星守須女﹐三日以上至二十日﹐去之一尺﹝《荊州占》曰「去之三尺。」﹞以外﹐王者欲發財寶﹔若發女工伎﹐不出七十日。」巫咸曰「歲星守須女﹐爲萬物不成。又曰﹕歲星守須女﹐寡婦多死﹔一曰大人有慶。」《海中占》曰「歲星守須女﹐有嫁娶布帛之事。」郗萌曰「歲星守須女﹐爲後夫人有變﹔一曰妾爲主。」又曰「歲星守須女﹐谷不成熟。」《玄冥占》曰「歲星守須女﹐國大饑。」陳卓曰「歲星逆行﹐畱犯守陵女﹐天子及大臣有疾﹐女有奇政令。」

歲星犯虛四

甘氏曰「歲星入虛﹐天下大虛。」巫咸曰「歲星入虛中﹐伺其出日而數之﹐二十日皆爲兵發﹐伺始入處之率﹐一曰期十日﹐軍罷。」郗萌曰「歲星入虛﹐爲天下大亂﹐政急﹐大人憂﹐有徳令。」《荊州占》曰「歲星入虛﹐百二十日以上﹐有功臣封立侯國﹐邑其犯乘﹐守其東西南北﹐宰相有重誅者﹐必有徳令。」郗萌曰「歲星逆行虛﹐其君簡祭祀。」石氏曰「歲星經虛﹐齊國多美女。」《春秋圖》曰「歲星之虛﹐五穀大熟。」郗萌曰「歲星居虛﹐歲多水﹐五穀以水傷。又曰﹕歲星出入舍虛﹐一歲乃下﹐更元年。」《齊伯五星占》曰「歲星出入畱捨虛﹐十日不下天下苦。」《孝經章句》曰「歲星守虛﹐在東﹐民多暴死﹔守其北﹐不占﹔在其西﹐其歲少雨﹔在其南﹐王者宮中有憂﹔宰相之家坐﹐棄市。」石氏曰「歲星守虛﹐七日以上﹐盡三十日﹐王者起宗廟﹐修陵﹐家有白衣之會﹐不出九十日。」甘氏曰「歲星失色守虛﹐天子攺服﹐不出六十日。」郗萌曰「歲星守虛﹐天下兵大起。又曰﹕歲星守虛﹐君將離散﹐其卒多死亡。」又曰「歲星守虛﹐食貴﹐民自賣。」又曰「歲星守虛﹐三月以上﹐有裂土受爵者。」巫咸曰「歲星入虛﹐畱守之二十日不下﹐有立諸侯﹔六十日不下﹐國有死亡﹔百日不下﹐攺年號﹐大臣戮死﹐期二年。」《海中占》曰「歲星犯虛而守之﹐王者以凶攺服﹐有白衣之會﹐不出六十日﹐天下饑﹔又民流千里﹐君臣離散。」﹝《宋書天文志》曰﹕惡惠帝永寧元年七月﹐歲星守虛﹑危﹐二年十二月﹐成都河間長沙王乂討齊王冏﹐交戰攻焚宮闕﹐冏兵敗夷滅﹐乂殺其兄上將軍蹇以下二十餘人﹐大安二年﹐成都攺長沙﹐於是公私饑困﹐百姓力屈。﹞

歲星犯危五

郗萌曰「歲星入危﹐政在臣下﹐期在四十日中。」《荊州占》曰「歲星入危﹐三月以上﹐有受爵土者。又曰﹕歲星入危﹐天下大亂﹐若賊臣起。」《春秋圖》曰「歲星之危﹐民不寧處。」石氏曰「歲星捨色南﹐雨血膏王室。」郗萌曰「歲星出入畱捨危﹐六十日不下﹐國君死之。」石氏曰「歲星守危﹐三月﹔若二十日﹐諸侯兵起。」甘氏曰「歲星守危﹐立諸侯﹐天子更宮室﹐民多土功﹐若有哭泣事。」又曰「歲星守危﹐民不寧。」巫咸曰「歲星守危﹐徭役煩﹐賦斂眾﹐下屈竭﹐莫能俱不﹐惡其上﹐彊淩弱﹐兵起。」又曰「歲星守危﹐爲多盜賊﹐人民相惡。」《海中占》曰「歲星守危﹐國有兵憂﹔一曰兵並起。」郗萌曰「歲星守危﹐多雨﹐爲來歲損。」又曰「歲星守危﹐爲大人蓋屋事。」郗萌曰「歲星守危﹐處其東﹐民多饑死。」《玉曆》曰「歲星守危﹐七日以上﹐去之四尺外﹐財王者治宗廟﹐髙宮闕﹐不出四十日。」郗萌曰「歲星守危﹐其君簡祭祀。」《玄冥占》曰「歲星入危﹐守之百日不下﹐谷貴。」《玄冥占》曰「歲星入危﹐守之三十日不下﹐諸侯兵起﹔六十日不下﹐其國亡﹔百日不下﹐谷貴﹐客軍將死。」郗萌曰「歲星守墳墓﹐爲人主有哭泣之聲。」

歲星犯營室六

石氏曰「歲星犯營室﹔犯陽﹑爲陽有急﹔犯陰﹑爲陰有急。」郗萌曰「歲星犯營室﹐有土功之事。」《黃帝占》曰「歲星入營室﹐過而去﹐人主有慶賜之事﹐天下當有受爵祿者。」郗萌曰「歲星逆行營室﹐其君用兵不時﹔一曰其君不還。」《春秋圖》曰「歲星之營室﹐田宅大賤。」郗萌曰「歲星處營室東壁﹐半赦﹔其去陽之陰﹐天下喜﹐牢中虛。」又曰「歲星處營室東壁北﹐入月不移﹐有兵七十日罷。」又曰「歲星處營室東﹐食貴﹔處南﹐春食賤﹔處西南﹐馬牛賤。」《海中占》曰「歲星宿營室東﹐民多徙去﹔處其北﹐民有憂。」《北官候》曰「歲星捨營室﹐不順正道﹐其君吏不選者。」郗萌曰「歲星出入畱捨營室﹐八十日不下﹐其地半動﹔九十日不下﹐有急令﹔一曰大將出。」《齊伯五星占》曰「歲星出入畱捨營室﹐主危。又曰﹕歲星守之﹐其國有急令。」《春秋緯》曰「歲星守營室﹐天下皆以饑爲憂。」《春秋緯》曰「歲星守營室﹐其國有急令。」《孝經內記》曰「歲星守營室﹐在其東﹐有喜事﹐期四十日應﹔在其北﹐民憂﹐期三十日﹔在其西﹐期四月﹑五月﹐糴貴﹐及黍貴十倍﹐有銅獘之事﹔在其南﹐不占。」石氏曰「歲星守營室﹐人君施﹐不加親戚﹔宮中有火災﹐人君不安。」巫咸曰「歲星守營室﹐爲民多病疾。」《海中占》曰「歲星守營室﹐三日以上﹐王者去正殿﹐居省室﹐布恩徳﹐赦有罪﹐則無咎。」郗萌曰「歲星守營室﹐爲土功事﹐糴貴。」又曰「歲星守營室南﹐有遷王﹔一曰立後。」又曰「歲星守營室﹐爲大人忌﹐以赦令解之。又曰﹕歲星守營室﹐爲宮中女有夭死者。」又曰「歲星守營室中﹐爲後夫人憂。」《玄冥占》曰「歲星守營室﹐其年國有得地。」《帝覽嬉》曰「歲星近守營室﹐三日以上﹐王者避正殿﹐入省室﹔二十日以上至七十日﹐王者自整三軍﹐禦賊﹔天下兵車行。」石氏曰「歲星犯守營室﹐君有徳者得地歸﹐與民爵。」郗萌曰「歲星犯守營室﹐宮中有夭死﹐大人皆有土功之事。」《荊州占》曰「歲星犯守營室﹐爲女有宗廟事﹐以赦解之。」

歲星犯東壁七

《北官候》曰「歲星入東壁三月﹐天下男子有慶賀﹐君受爵祿。」郗萌曰「歲星逆行東壁﹐其君決獄不以時﹐赦令不明。」石氏曰「歲星居東壁﹐五穀以水傷。」《春秋圖》曰「歲星捨東壁﹐人心不寧。」郗萌曰「歲星捨東壁北﹐民憂﹐期二十五日。」又曰「歲星出入畱捨東壁﹐五十日不下﹐大人當之﹔九十日不下﹐土功大起﹔百日不下﹐國空有徙王。」又曰「歲星出入畱捨東壁﹐人民流亡﹐不歸其鄕﹔三十日不下﹐五穀貴。」甘氏曰「歲星守東壁﹐王者有堯舜之治﹐四海同心。」郗萌曰「歲星守東壁﹐人君施不加親戚﹐宮中有火災﹐人君不安。」又曰「歲星守東壁﹐諸侯相謀。」又曰「歲星守東壁﹐爲大人衛守。」又曰「歲星守東壁﹐爲天下兵起﹔一曰秋兵起。」又曰「歲星守東壁﹐爲有土功事。」又曰「歲星守東壁﹐爲歲多晚水。」《荊州占》曰「歲星守東壁﹐去之九寸﹐守四十日至百四十日﹐王者好文章﹐天下舉用文士﹐不出百八十日。」陳卓曰「歲星守東壁﹐天下大赦。」《玄冥占》曰「歲星守東壁﹐天下大興﹐有聖主朝延﹐君臣天下同心。」《河圖》曰「歲星逆行守東壁﹐若成勾已﹐其君教令不明﹐人心不寧﹐木能害土故也。」

開元占經卷二十六

歲星占四

歲星犯西方七宿

歲星犯奎一

郗萌曰「歲星入奎﹐其年五穀以虫爲害。居其南﹐春糴賤﹐牛馬繒帛皆賤﹔居其西﹐糴貴﹐凡物皆貴。民不安。」《海中占》曰「歲星潤澤﹐出奎﹐有善令﹐變色入奎﹐有僞令來者﹔若出奎﹐有僞令﹐出使者。」《帝覽嬉》曰「歲星之奎﹐有喜慶之事﹐若有赦令。」石氏曰「歲星居奎﹐五穀以水傷﹔處奎中﹐有土功之事。」郗萌曰「歲星處奎中﹐有白衣之會。」《海中占》曰「歲星處奎中﹐小赦。」《帝覽嬉》曰「歲星捨奎南﹐牛馬繒布帛賤﹔捨其北﹐八月兵起﹐七十二日罷﹐或至三歲乃罷。」《海中占》曰「歲星捨奎處其南﹐春食賤﹔處其東﹐糴乍賤乍貴﹐民移徙﹐不安﹔處其西﹐四月﹑五月食貴﹔處其北﹐民憂。」《齊伯五星占》曰「歲星出入畱捨奎﹐有小旱晚多水雨﹐居左右者不占﹐其中者﹐外客軍且來矣。」《黃帝占》曰「歲星守奎北﹐夷來降。」《洛書》曰「歲石氏曰「歲星守奎﹐大饑。」甘氏曰「歲星守奎﹐其國道興﹐王者至仁行﹐忠臣並進﹐天下三年而平。」《海中占》曰「歲星守奎﹐執法吏多死。」《海中占》曰「歲星守奎﹐逆行﹐旱﹐五穀耗﹔其順行﹐色潤澤﹐卽星守天庫﹐多獄貴人。」又曰「歲星守天庫﹐以饑起兵﹐若有客軍。」又曰「歲星守奎﹐爲有溝瀆事﹔一曰有水事。」《荊州占》曰「歲星守奎﹐王者憂之﹔一曰大人當之。」又曰「歲星逆行守奎﹐女子多死。」《河圖》曰「歲星入奎中而守之﹐國有匿謀﹐有兵起﹐人主有憂﹔若大臣當之。」甘氏曰「歲星逆行入奎而守之﹐其君好攻戰﹐兵甲不息﹐人民流亡﹐不安其居。」

歲星犯婁二

《荊州占》曰「歲星入婁﹐國有聚人﹐若有喪﹐期一年。」《海中占》曰「歲星入居婁中﹐小赦。」《春秋圖》曰「歲星之婁﹐牛馬大賤。」郗萌曰「歲星居婁﹐五穀以水傷﹐歲多水。」《海中占》曰「歲星處婁南﹐春食賤﹐牛馬繒帛賤﹔處其北﹐八月兵起﹐七十二日罷﹐遠期三年。」郗萌曰「歲星處婁北﹐有奪地之君﹔處東﹐金器貴。」《海中占》曰「歲星捨婁﹑胃﹐去婁﹑捨奎﹐有赦。」《河圖聖治符》曰「歲星守婁﹐天下赦。」石氏曰「歲星守婁﹐三十日不下﹐天下平﹔九十日不下﹐國有兵﹐谷貴。」甘氏曰「歲星守婁﹐王者承天得度﹐天下安平。」巫咸曰「歲星守婁﹐王者承天位﹐天下安寧﹐有慶賀﹐有兵罷。」司馬彪曰「歲星守婁﹐爲兵爲匿謀。」《海中占》曰「歲星守婁中﹐又暈之﹐大赦﹔期九十日。」巫咸曰「歲星守婁﹐民多疾疫。」郗萌曰﹕歲星守婁﹐有土功之事﹔一曰大熱。」又曰「歲星守婁﹐歲多獄貴人。」又曰「歲星守婁﹐有死君﹐歲大饑。」又曰「歲星守婁﹐有白衣之會。」《荊州占》曰「歲星守婁東﹐有徙民﹔守其北﹐有兵﹔守其西﹐不占﹔守其陰﹐牢空﹐天下有慶賀。」又曰「歲星守婁﹐有徳令﹐牛馬多死﹐苑囿空虛。」《玄冥占》曰「歲星守婁﹐去之五尺以外﹐守之十五日以上﹐至三十日﹐王者出祀四海﹑山川﹑百神﹐不出九十日。」《西官候》曰「歲星守婁南﹐春糴賤﹐牛馬又賤﹐皆在歲月中﹔守其東﹐一貴一賤﹔守其中﹐有白衣之會﹐又有小赦。」《玄冥占》曰「歲星守婁﹐六畜大貴﹐其國尢甚。」《海中占》曰「歲星逆行守婁﹔甚其君牢吏﹐獄斷不以時﹐人多怨訟﹐若有赦令。」《感精符》曰「歲星入婁﹐犯守之﹐有白衣眾聚﹔三十日不下﹐其國有兵﹔九十日不下﹐必有大喪﹐期三年。」

歲星犯胃三

郗萌曰「歲星犯胃﹐爲天下谷不實﹔以食爲憂。」石氏曰「歲星經胃﹑昴﹑畢﹐趙水澇﹐魚行人道。」《春秋圖》曰「歲星之胃﹐其年早霜。又曰﹕歲星處胃北﹐八月兵起﹐七十二日罷﹐遠三年。」郗萌曰「歲星處胃中﹐有白衣之會﹔處其南﹐男子疾﹐一曰牛馬賤﹔處其東﹐民移徙不定﹐若食貴。又曰﹕歲星捨胃﹐是謂去陽之陰﹔有喜﹐牢空。」《荊州占》曰「歲星宿之逆行胃﹐其君不愛五穀。」《齊伯五星占》曰「歲星入畱守胃﹐國家卽妄動土功﹐事不祥﹐小人且亡絲綿布帛﹐有急令。」郗萌曰「歲星出入畱捨胃﹐兵起﹐不用﹔一曰大人有憂﹔一曰十月小旱。」《巫咸占》曰「歲星守胃﹐爲兵災﹐萬物不成。」《黃帝占》曰「歲星守胃﹐國以無義失幣﹔有水旱事。」甘氏曰「歲星守胃﹐王者順天徳﹐中畿國昌。」《海中占》曰「歲星守胃﹐歲大熱﹔一曰五穀大熟。」郗萌曰「歲星守胃﹐趙兵伐中國。」《荊州占》曰「歲星守胃﹐三尺以外﹐守入二十日﹐王者開倉廩﹐大賦天下﹐轉運不出百八十日。」《甄曜度》曰「歲星入胃﹐犯守之國﹐有更令﹐大人有憂﹔若有禍殃﹐必有土功。」郗萌曰「歲星犯守胃﹐鄰國有暴兵伐中國者。」《荊州占》曰「歲星犯胃國﹐有變更之令﹐期四月﹔又曰天下獄空。」陳卓曰「歲星犯守胃﹐天下無人。」

歲星犯昴四

《甄曜度》曰「歲星入昴﹐胡兵入國﹐有土功﹐若有赦令。」郗萌曰「歲量入昴﹐天下有白衣之會﹐期六十日﹔遠百二十日。」郗萌曰「歲星入昴中﹐小赦。」《西官候》曰「歲星入昴﹐爲金寶貴。」《春秋圖》曰「歲星之昴﹐棺木大貴。」郗萌曰「歲星乘昴﹐若出北者﹐爲陰國憂﹔若外﹐王死。」郗萌曰「歲星居昴﹑畢間﹐赤色﹐大旱﹔一曰其國有大殃。」又曰「歲星處昴南﹐男子病﹐歲旱早﹐水晚﹔處昴北﹐多暴雨﹔處昴東﹐徙民。」又曰「歲星畱之逆行昴﹐其君殺不辜。」《荊州占》曰「歲量捨昴處南﹐有土功﹐民多口舌。」郗萌曰「歲星入畱捨昴﹐五十日不下﹐必有死君﹐期三歲﹔若有死將﹐期四月。」又曰「歲星出入畱捨昴﹐其年早霜。」《齊伯五星占》曰「歲星出入畱捨昴﹐胡人以出﹐其國無兵﹐禾豆耗﹐布帛貴。」《黃帝占》曰「歲星守昴東﹐糴大貴﹐三月復﹔守北﹐其國有徳令。」《孝經章句》曰「歲星守昴在其南﹐糴一貴一賤﹐其月土功﹐有死君﹐變其政﹔在其東﹐金器刀劍貴﹔在其北﹐有別離之國﹐奪地之君﹐若死﹔在其西﹐不占。」甘氏曰「歲星守昴﹐王者有徳令。昴者﹐天之囚室﹐歲星近之﹐下獄之臣皆有解者﹐不出四十日。」巫咸曰「歲星守昴﹐大饑﹔爲萬物不成。又曰﹕歲星守昴﹐大旱﹔多火災﹐若有兵。」《海中占》曰「歲星守昴﹐天倉實。」郗萌曰「歲星守昴﹐夷狄勝中國。又曰﹕歲星守昴北﹐多暴雨。」又曰「歲星守昴東﹐行至天天髙復反﹐至五車邊﹐兵發﹔一曰爲赦令。」石氏曰「歲星入﹐若守天獄﹐天下獄虛。」《河圖》曰「歲星犯守昴﹐大臣有坐法死者﹐津關吏憂﹐人民饑多﹐食艸實。」郗萌曰「歲星中犯乘守昴﹐爲兵﹐北徵於狄﹔一曰近臣爲亂﹔一曰白衣之會。」甘氏曰「歲星守昴﹐王者失禮﹐陷於刑﹔大赦除咎。」郗萌曰「歲星中犯乘守昴﹐天下有福﹔一曰近臣爲亂。」

歲星犯畢五

《黃帝占》曰「歲星犯畢﹐出其北﹐爲陰國有憂﹔出其南﹐爲陽國有憂。」《聖洽符》曰「歲星入畢口﹐將相憂﹐大人當之﹔期不出百八十日。」石氏曰「歲星入畢中﹐邊有兵。」巫咸曰「歲星入畢中﹐各伺其出日而數之﹐期二十日爲兵發。伺始入處之率﹐一日期十日﹐爲軍罷。」郗萌曰「歲星入畢﹐爲其國易主。」又曰「歲星入畢中﹐邊有憂兵。」《西官候》曰「歲星入畢中﹐八十日若有百四十日﹐人君謀兵﹐大起。」石氏曰「歲星出畢陽﹐則旱﹔出華陰﹐則水﹔爲政令不行。」郗萌曰「歲星逆行畢﹐其君畋獵不時﹐若徙倚不明﹐其君不敬祠。」《春秋圖》曰「歲星之畢﹐有徳令。」郗萌曰「歲星居畢﹑昴間﹐色赤﹐大旱﹐國有大殃在王﹔一曰在民。」又曰「歲星處畢北﹐其歲有赦令﹔有別離之國﹐奪地之君﹔一曰歲星處畢南﹐有土功﹐男子多疾﹔早旱﹐晚水﹔處畢東﹐多暴雨﹐金器刀劍貴。」又曰「歲星出入畱捨畢二十日﹐其國有以武致天下﹔絲絮布帛大貴﹐雨百斤千。」《荊州占》曰「歲星出入畱捨畢﹐三十日不下﹐人民流亡﹐不反故鄕。」《春秋圖》曰「歲星守畢﹐王者出遊獵﹔不出四十日﹐兵車行。」石氏曰「歲星守畢中﹐國大赦﹐王賜夷狄﹐若有徳令﹔一曰糴大貴。」巫咸曰「歲星守畢﹐爲大旱﹐多水災。」郗萌曰「歲星守畢﹐萬物不成﹐國以饑亡。」《玉曆》曰「歲星入畢﹐畱守之三十日不下﹐人君有謀﹐大兵起﹐有攻戰﹐客軍敗﹐人民流亡﹐不反其鄕﹐期一年。」陳卓曰「歲星犯守畢﹐年谷小丰。」《西官候》曰「歲星犯守畢﹐軍亂國﹐有赦令﹐王者有賜夷狄﹐若有謀兵﹐期八十日﹐若二百四十日。」陳卓曰「歲星犯畢﹑附耳﹐兵起﹐若將相有喪﹐憂也﹔若不﹐卽免退。」

歲星犯觜觽六

石氏曰「歲星犯觜觽﹐萬物不成。」石氏曰「歲星犯觜觽﹐其國兵起﹐天下動移。」郗萌曰「歲星入觜觽中﹐伺其出日而數之﹐期二十日﹐兵發﹔伺始入處之率﹐一日期十日﹐軍罷。」郗萌曰「歲星入觜觽﹐五穀更貴更賤﹐歲一旱一水﹐天气不和調﹔一曰有兵。」郗萌曰「歲星入觜觽﹐多盜賊。」又曰「歲星逆行觜觽﹐其國君誅罰不當。」《春秋圖》曰「歲星之觜觽﹐兵器大貴。」《洪範傳》曰「歲星捨觜觽﹐爲白衣之會。」郗萌曰「歲星入畱觜觽﹐六十日不下﹐禾豆半傷﹐九十日不下﹐侯王見功。」又曰「歲星出入畱捨觜觽﹐二百日不下﹐客軍大敗﹐主人大勝﹔一曰山林空。」石氏曰「歲星守觜觽﹐三日以上﹐王者大將軍出兵在道。」石氏曰「歲星守觜觽﹐國有反者﹐民疫﹐天下大饑。又曰﹕歲星守觜觽西方﹐客動侵地﹐欲爲君主﹐崇禮以制義﹐則國安。」又曰「歲星守觜觽﹐君臣和同。」《荊州占》曰「歲星守觜觽﹐妖怪起﹐丁壯多暴死。」《玄冥占》曰「歲星守觜觽﹐大臣且亡。」﹝魏時木守觜觽﹐後諸葛公亡。﹞《齊伯五星占》曰「歲星守觜觽﹐六十日﹐五穀傷﹔九十日兵起。」石氏曰「歲星犯守觜觽﹐不出一旬﹐民病瘧。」《海中占》曰「歲星犯守觜觽﹐不出一旬﹐必有偵候之事﹔農夫不耕﹐天子皇后俱崩﹐期甲辰日。」《玉曆》曰「歲星犯守觜觽三十日﹐五穀傷﹐其國大饑﹐民多餓﹐天下大疫﹐農夫不耕﹐婦女不績。」

歲星犯參七

石氏曰「歲星犯參﹐水旱不時。」《聖洽符》曰「歲星入參﹐天子更布政﹐宰相不安﹐期六月。」郗萌曰「歲星逆行參﹐其君誅罰不當。」又曰「歲星逆行﹐若畱上衡中﹐爲兵革起。」《黃帝占》曰「歲星處參東﹐若處伐東﹐多走民﹐多暴雨﹔處參西﹐若處伐西﹐多流民﹐從東方來﹐處參北﹐若伐北﹐衡水。」郗萌曰「歲星處參南﹐若處伐南﹐爲易君﹔一曰大人多寒熱之疾﹔處參北﹐國有易相﹔處參東﹐若伐東﹐晚稼不成﹔處參西﹐若伐西﹐產子者多死﹔一曰老人多死。」《荊州占》曰「歲星處參﹐所近者﹐是王者欲封爲遠國君也﹐期一年。」郗萌曰「歲星宿參﹐若宿伐者﹐爲有反臣中兵也。」《荊州占》曰「歲星入參﹐七日以上至七十日﹐王者欲出之他國﹐不出百八十日。」石氏曰「歲星守參﹐國有反者﹐五穀更貴。」又曰「歲星守參﹐天下農夫不耕。」又曰「歲星守參﹐有赤星出參中﹐邊有兵。」甘氏曰「歲星守參﹐其歲大疫﹐五者恐疫﹐木入金﹐其君危。」《荊州占》曰「歲星守參﹐多雨歲惡。」巫咸曰「歲星守參﹐萬物不成﹐民大饑。」《海中占》曰「歲星守參﹐多盜賊﹐髙田貴﹐下田賤﹐其年樹木多爛。」郗萌曰「歲星守參﹐晚稼不成。」《春秋圖》曰「歲星入參﹐犯守之﹐其國以兵致天下﹔退而守之﹐士卒有驚﹐若離散﹐五穀貴﹔一曰水火爲敗。」郗萌曰「歲星入參﹑守伐﹐天下有兵驚﹐不足傷民﹐天下受兵事。」

開元占經卷二十七

歲星占五

歲星犯南方七宿

歲星犯東井一

《黃帝占》曰「歲星入東井﹐軍在外﹐歲星進﹐兵退﹔歲星退﹐兵進。」郗萌曰「歲星犯東井﹐一南一北﹐侯王憂﹔又曰害於黍稷。」《黃帝占》曰「歲星犯東井﹐畱二十日以上﹐易正朔。」又曰「天下有土功﹐川瀆之事﹐期十月﹐若十一月。」又曰「居其東﹐五穀不成﹔居其南﹐國君病﹐諸侯多死﹔居其西者﹐及兒子多死﹔居其北﹐有攺令。」《黃帝占》曰「歲星出入畱捨東井﹐三十日﹐天下一國有水者。」陳卓曰「歲星在東井﹐兵起﹐近期一年﹐遠五年。」《黃帝占》曰「歲星中犯東井﹐人君有戮者。」陳卓曰「歲星犯守東井﹐王者法令急﹐多獄事﹐其年大水﹐民饑﹐天下攺令。」郗萌曰「歲星中犯乘東井﹐其國內外有兵起。」﹝案孝武帝政和二年四月乙卯﹐歲星在東井﹐占曰﹕『兵起﹐近期一年﹐遠五年。』到三年正月﹐匈奴入五原﹑酒泉﹐殺兩都尉。三月遣將軍廣利七萬人出五原﹐禦史大夫髙成將兵三萬人出河西﹐重合保馬通將四萬騎出酒泉﹐與虜賊﹐多斬首﹐廣利敗匈奴﹐積三年。又案魏甘露三年三月庚子﹐歲星順行﹐犯東井距星﹐占曰﹕『兵起』。到景元元年己丑﹐太后令曰﹕『昔日立東海王子齔﹐悖逆不道﹐自陷大禍﹐以民禮葬之。』京師嚴兵﹐積二年三月。﹞《荊州占》曰「歲星去東井七寸﹐七日以上至一百五十日﹐則王者用法﹐大臣修度﹐天下和平。」石氏曰「歲星守東井﹐河溢。」甘氏曰「歲星守東井﹐法令急﹐多獄事﹐其年大赦。」《黃帝占》曰「歲星守東井﹐歲大饑﹐人民疾病。」《黃帝占》曰「歲星守東井南﹐男子多寒熱病。」郗萌曰「歲星守東井﹐大人多病﹐若有喪﹔守其北﹐多暴雨。又曰﹕歲星守東井﹐若將相死﹔一曰君死﹔又曰糴貴。」石氏曰「歲星守東井﹐旱。」《荊州占》曰「歲星守東井﹐道上多死人。」《黃帝占》曰「歲星守東井﹐水。」郗萌曰「歲星守東井﹐百物五穀不成﹔久守之﹐金錢易。」陳卓曰「歲星守東井﹐百川皆溢。」郗萌曰「歲星入﹐若守東井﹐有士功事。又曰﹕歲星入犯乘守東井﹐畱三日以上﹐其歲諸侯當之。」《感精符》曰「五精入東井﹐從歲星聚﹐殺白而發黃﹐神奉絕﹐用兵卒亂﹐以義得天下。」石氏曰「歲星逆行東井﹐有兵﹔一曰歲星守東井﹐有兵。」﹝案《宋書天文志》曰「晉永興二年九月﹐歲星守東井﹐占曰﹕有兵﹐井又秦分也。是年荀睎破公師蕃﹐張方破範陽王虓﹐關西諸將攻河間﹐王顒顒奔走﹐東海王迎殺之。」﹞郗萌曰「歲星逆行東井﹐其君出入不時。」陳卓曰「歲星逆行東井﹐山川壅寒。」又曰「歲星中犯乘守東井若鉞﹐人君有戮死者。」又曰「歲星環繞鉞﹐諸侯誅﹔一曰赦。」﹝案魏武帝甘露二年八月壬年﹐歲星犯鉞﹐其年九月庚寅﹐歲星逆行井鉞﹐到三年﹐徵東將軍諸葛誕誅﹐積六月應。﹞《黃帝占》曰「歲星入鉞﹐大臣誅﹐一曰歲星入鉞﹐賢相死。」郗萌曰「歲星幹鉞者﹐爲斧鉞用。」又曰「歲星中犯乘守鉞﹐其國內亂﹐兵起。」

歲星犯輿鬼二

郗萌曰「歲星入輿鬼﹐相誅。」巫咸曰「歲星入輿鬼﹐爲十日以上﹐金錢大散於諸侯﹔期六十日﹐若十月。」石氏曰「木入輿鬼﹐大臣誅﹔一曰亂臣在內。」﹝案漢孝武帝後元二年十月戊午﹐歲星在輿鬼中﹐占曰﹕大臣有誅者﹔一曰有金錢之賜令﹐近期一年﹐遠五年。到昭帝始元二年二月﹐賜諸侯王﹐列侯進宗宣﹐金錢各有差。七月賜天下民牛酒﹐到四年六月﹐復賜丞相以下至郎吏﹐錢帛各有差。延尉李種有罪﹐棄市。在期內如占說。又案漢宣帝元康二年六月﹐歲星入輿鬼﹐到四年三月乃出﹐占曰﹕歲星入輿鬼﹐滿數十日﹐金錢帛之施諸侯﹔一曰大臣誅﹔一曰歲樂糴石三四十錢﹐一曰有大喪﹐近期一年﹐遠五年。其月詔賜天下將吏二千石﹐諸宗室髙年錢帛﹐男子爵女子牛酒﹐是比年丰谷石五錢﹐大司馬衛將軍張安世薨﹐到神爵蓋寬饒有罪自殺。又案魏甘露四年四月甲申﹐木犯輿鬼東南星﹐東南星主兵﹐占曰﹕木入輿鬼﹐大臣有誅者﹐金錢之令﹐到景元元年五月﹐尙書王經伏誅﹐到六月﹐當逆鄕公卽位﹐賜天下民爵﹐積一年二月也。﹞石氏曰「木犯守鬼﹑積屍﹐邦有兵﹔犯南星﹐王有疾﹐崩﹐若戮死者﹔近布帛發布帛﹐近金錢發金錢﹐近馬發馬﹐近兵發兵﹔七寸以內爲近。其守之三日以上﹐所發明審也。」又曰「歲星逆行﹐出鬼陽﹐男坐之﹔陰﹐女坐之﹔出鬼左﹐貴女坐之﹔右﹐爲貴人坐之﹔抵其中央﹐君坐之。」郗萌曰「歲星去五諸侯﹐入輿鬼﹐諸侯世子有疾死者﹔期六十日。去天髙﹐入輿鬼﹐不出百二十日﹐大人惡之。」石氏曰「歲星出入畱捨輿鬼﹐五十日不下﹐有大喪﹔六十日不下﹐國相不明﹔百日不下﹐民半死。」郗萌曰「歲星捨輿鬼東北﹐麻豆成﹐稻不成﹔捨東南﹐豆麥熟﹐有渴死人﹔捨西南﹐萬民多喪﹔捨西北﹐黍稷成﹐麥不成﹐早蠶不熟﹐晚蠶熟﹔捨中﹐歲樂﹐石三四錢。」《黃帝占》曰「歲星處輿鬼南﹐有易君﹔處其北﹐國易相﹔處其西﹐殺老人﹔一曰殺妊子者。」甘氏曰「歲星犯輿鬼﹐人君必有所戮。」巫咸曰「歲量守輿鬼﹐天子賜諸侯金錢。」郗萌曰「歲星守輿鬼﹐五穀多傷﹐民以饑死者無數﹔又曰多狂病死者。」《海中占》曰「歲星守輿鬼﹐角動﹐有殺主者﹔色黑﹐誅死不成。」石氏曰「歲星犯天屍﹐國有兵﹐王者病疾﹔一曰人君有戮死者。」《海中占》曰「木守鬼﹐出其北﹐旱﹔出其南﹐雨﹑水﹐五穀熟。」郗萌曰「歲星逆行輿鬼﹐其君不聰明﹐用財奢浮過度﹐治衰。」《荊州占》曰「歲星逆行輿鬼﹐其君不聰於事。」《荊州占》曰「歲星入輿鬼﹐財寶出。」《荊州占》曰「歲星入輿鬼﹐亂臣在內﹐有屠城。」郗萌曰「歲星乘質﹐斧鉞用。」《荊州占》曰「歲星乘質﹐君貴人憂﹐金玉用﹐人民多疾﹔從南入﹐爲男﹔從北入﹐爲女﹔從西入﹐爲老人﹔從東入﹐爲丁壯﹔若棺木倍價。」司馬彪《天文志》曰「歲星入輿鬼﹐爲死喪。」《荊州占》曰「歲星干犯守輿鬼者﹐皆爲天下有大喪﹔陽爲後﹐左爲天子﹔右爲貴臣﹐又隨所守主物﹔王者發之﹐不出七十日。」石氏曰「歲星守輿鬼﹐爲大人有祭祀事。」郗萌曰「歲星守輿鬼﹐大人以命終。又曰﹕歲星守輿鬼西南﹐皆爲秦漢有反臣﹐以赦解之。」

歲星犯柳三

郗萌曰「歲星入天庫﹐以饑起兵﹔一曰五穀收入。」石氏曰「歲星入柳﹐諸侯有慶賀﹐天下安寧﹐五穀丰熟﹐不出其年﹐民人歌舞而行。」又曰「歲星處柳東﹐晚稚不成﹔處其南﹐有易君﹔處其西﹐殺老人﹔一曰殺妊子﹔一曰民族﹐處其北﹐貴人徙﹔一曰國易相。」又曰「歲星處柳南﹐地必動﹔處其西﹐民疾﹐歲大水﹔一曰大人坐。」甘氏曰「歲星守柳﹐貴臣得地﹐有徳令﹐不出九十日。」石氏曰「歲星守柳﹐人饑。」巫咸曰「歲星守柳﹐多水災﹐萬物五穀不成。」郗萌曰「歲星守柳﹐多獄﹔不然﹐獄空。又曰﹕守天相﹐政事急﹐民有千里之行。」陳卓曰「歲星逆行柳陰﹐女主坐之﹔逆行柳中﹐其君坐之﹔若逆行柳陽﹐男坐之﹔若逆行柳左右﹐坐貴親。」郗萌曰「歲星與柳合﹐同光﹐其國將大彊。」《荊州占》曰「歲星與熒惑合柳﹐歲星色赤﹐兵起﹐黃﹑白﹐五穀傷﹔黑爲憂﹔靑而角赤﹐兵起﹔近期三十日﹐遠六十日。」郗萌曰「歲星守柳﹐有反臣中兵也。」《海中占》曰「歲星居柳﹐歲和熟。」又曰「歲星出入畱捨柳﹐九十日不下﹐將軍出。」又曰「歲星行柳﹐其君不敬祭祀。」

歲星犯七星四

《荊州占》曰「歲星入七星﹐五穀多傷﹐天下盜賊起。期一年。」陳卓曰「歲星出入畱捨七星﹐其國有以義致天下。」郗萌曰「歲星居七星﹐歲和同。又曰﹕歲星處七星﹐民疾﹔處其西﹐歲水。」陳卓曰「歲星犯七星﹐天子憂兵﹐功臣受封。」甘氏曰「歲星守七星﹐皇天以﹪王者﹐其邦獲五福﹐九十年。」陳卓曰「歲星與七星同光者﹐以粟當錢。」巫咸曰「歲星守七星﹐旱﹐多火災﹐萬物五穀不成﹐有兵饑。」《海中占》曰「木犯七星﹐使者滿道﹐子弒父﹐臣弒主。」《荊州占》曰「曰「歲星犯七星﹐王者敬天﹐宗廟有禮﹐天下和平。」郗萌曰「歲星逆行七星﹐其君衣服不法。」《荊州占》曰「歲星逆行七星﹐處其南﹐地伏動﹔處其西﹐大人坐之﹔處其北﹐貴人徙。」《黃帝占》曰「木犯七星﹐逆臣爲亂。」郗萌曰「歲星逆行七星﹐地動。」《黃帝占》曰「木守七星﹐爲反臣也﹔一曰夏物不成。」石氏曰「木守七星﹐有兵。」郗萌曰「歲星守七星﹐反臣中兵也。」甘氏曰「歲星入七星﹐有君置太子者。」郗萌曰「歲星畱守七星﹐天下大憂﹐憂中央。」

歲星犯張五

石氏曰「歲星入張﹐天子有慶賀之事﹐天下大樂﹐谷大丰。」《荊州占》曰「歲星入張﹐不出一年﹐天子有慶賀之事﹐天下大樂。」巫咸曰「歲星入張星﹐多火災﹐萬物五穀不成。」郗萌曰「歲星出入畱張捨﹐三十日不下﹐有兵﹔六十日不下﹐更立侯王。」石氏曰「歲星守張﹐民人病疫﹔一曰其歲民多心腹疾。」郗萌曰「歲星民張﹐歲和熟。」甘氏曰「歲星守張﹐其國大丰﹐守之一年﹔七年升平﹐君臣同心。」又曰「歲星處張南﹐地必動﹐若六畜貴﹔處張西﹐其歲水。」《荊州占》曰「歲星守張﹐四十日至百二十日﹐陰陽和﹐羣臣忠良﹐王者吉。」郗萌曰「歲星守張﹐政事急﹐民有千里之行﹔一曰貴人死。」《荊州占》曰「歲星逆行張﹐其君衣服不法。」郗萌曰「歲星逆行張﹐其君用樂淫佚。」又曰「歲星守張﹐有反臣中兵也。」《荊州占》曰「歲星與墳星合於張﹐歲不和﹐貴人多內喪﹔一曰大水﹐六年。」郗萌曰「歲星與墳星合於張﹐天下有變﹐不傷爲政者﹐則害於民﹔一曰民憂盜賊﹐若功臣受封。」又曰「後且大旱。」《荊州占》曰「歲星與墳合守張﹐天下易令﹐民流千里。」

歲星犯翼六

石氏曰「歲星入翼﹐五穀風傷。期一年。」郗萌曰「歲星出入畱捨翼﹐六十日不下﹐地亡六十里。」石氏曰「歲星出入畱捨翼﹐且有急事徵召。」郗萌曰「歲星居翼﹐歲和熟。」石氏曰「歲星守翼﹐有兵若大水﹔一曰川枯不通。」甘氏曰「歲星守翼﹐聖臣代主。」《荊州占》曰「歲星守民辦﹐王道大興﹐王者得天心﹐將相忠良﹐不出九十日﹐文術大用。」郗萌曰「歲星守翼南﹐六畜貴。」《海中占》曰「歲星守翼﹐處其東﹐魚監瓦器貴﹔處其南﹐車貴﹔處其西﹐不占﹔處其北﹐五穀不成。」郗萌曰「歲星逆行翼﹐其君用樂淫泆﹐若失火。」甘氏曰「歲星入翼﹐有海客。」郗萌曰「歲星入翼﹐四海有急﹐國憂。」石氏曰「歲星守翼﹐萬物不成。」石氏曰「歲星守翼﹐人民流亡。」歲星犯軫七郗萌曰「歲星入軫﹐天下多喪。」《荊州占》曰「歲星入軫﹐邦有將死。期六年。」陳卓曰「歲星入軫兵﹐大起。」《荊州占》曰「歲星在軫﹐王者憂疾﹐不出九十日。」巫咸曰「歲星入軫中﹐伺其出而數之﹐期二十日爲兵發﹔伺始入處之率﹐一日期十日﹐軍罷。」郗萌曰「歲星捨軫﹐七日不移﹐赦。」《黃帝占》曰「歲星處軫東﹐耀貴﹔處軫西﹐有女喪﹐有水。」《海中占》曰「歲星犯守軫﹐天子養孤老﹑不平﹐大臣背叛﹐師旅起﹐車騎盡發。」《荊州占》曰「歲星干犯過軫﹐大臣戮死。」甘氏曰「歲星守胃﹐國主疾﹐王者修宗廟﹐赦三百里內﹐則災消。」巫咸曰「歲星守軫﹐民多疾病。」《海中占》曰「歲星守軫﹐主庫者有罪。」郗萌曰「歲星守軫﹐有土功事﹐若旱﹔萬物不成﹐民饑。」《黃帝占》曰「歲星守軫南﹐六畜皆貴。」郗萌曰「歲星守軫背﹐五穀不成。」《荊州占》曰「歲星逆行軫﹐失火。」郗萌曰「歲星逆行軫﹐其君持喪服﹐不謹﹔若貴親生之。」又曰「木守軫﹐川楫不通也。」

開元占經卷二十八

歲星占六

歲星犯石氏中官

歲星犯攝提一

《海中占》曰「歲星犯攝提﹐臣謀其君﹐若主出走﹐有兵起。期一年。」

歲星犯大角二

《海中占》曰「歲星守大角﹐臣謀主者﹐有兵起﹐人主憂﹐王者戒愼左右﹐期不出百八十日﹐遠一年。」

歲星犯梗河三

巫咸曰「歲星守梗河﹐國有謀兵﹐四夷兵起﹐來侵中國﹐邊境有憂。」

歲星犯招搖四

《聖洽符》曰「歲星犯招搖﹐邊兵大起﹐敵人爲寇﹔若守之﹐敵人敗﹐敵人死﹕期不出二年。」《荊州占》曰「歲星入招搖﹐兵起﹐馬多死。」

歲星犯玄戈五

《聖洽符》曰「歲星守犯玄戈﹐邊兵大起﹐突厥爲寇﹔若守之﹐突厥敗﹐若其主死﹐期不出三年。」

歲星犯天槍六

巫咸曰「歲星犯天槍﹐邊夷兵起﹐機槍大用﹐防戍有憂﹔若誅邊臣﹐期不出年。」

歲星犯天棓七

巫咸曰「歲星守天棓﹐邊夷兵起﹐機槍大用﹐防戌有憂﹔若誅邊臣﹐期不出年。」

歲星犯女牀八

《荊州占》曰「歲星犯女牀﹐凶。」甘氏曰「歲星守女牀﹐兵起﹐宮中若妃後暴誅者﹐期百八十日﹐遠一年。」

歲星犯七公九

《黃帝占》曰「歲星守七公﹐爲民饑﹐君不安。」石氏曰「歲星犯守七公﹐輔臣有謀﹐議臣相疑﹐若有誅者﹐主人有憂。」

歲星犯貫索十

巫咸曰「歲星犯守貫索﹐天下亂﹐兵大起﹐有獄事﹐貴人有死者。」石氏曰「歲星入天平中犯乘守者﹐以獄爲亂﹐多不平。」

歲星犯天紀十一

《文曜鉤》曰「歲星犯守天紀﹐幸臣執權﹐有兵起﹐王者有憂。」

歲星犯天織十二

《黃帝占》曰「歲星守織女﹐天下有女憂﹐有兵起﹐不出其年。」

歲星犯天市十三

郗萌曰「歲星入天市中﹐五官有憂﹔一日赦。」巫咸日﹕「歲星入天市﹐諸侯有戮者﹐將相凶﹐期百八十日﹐若一年。」郗萌曰「歲星入天市﹐諸侯有戮者﹔一日獘易。」《海中占》曰「歲星入天市﹐五官有憂﹐若市驚﹔一日易市。」石氏曰「歲星守天市﹐諸侯相謀﹐若國有兵憂。」郗萌曰「歲星守天市﹐五穀大貴。」

歲星犯帝座十四

石氏曰「歲星犯帝座。﹐爲臣謀主﹐有逆亂事。」《玄冥》曰「歲星犯帝座﹐爲臣謀主﹐天下亂﹐兵大起﹐不出年。」

歲星犯候星十五

《海中占》曰「歲星犯守候星﹐陰陽不和﹐五穀傷﹐人大饑﹐有兵起。」

歲星犯宦者十六

甘氏曰「歲星犯宦者﹐左右輔臣誅﹐若戮死﹐期不出年。」

歲星犯宗正十七

石氏日﹕「歲星犯守宗正﹐左右羣臣多死﹐若更政令﹐人主有憂。」

歲星犯宗人十八

石氏日產歲星犯守宗人﹐親族貴人有憂﹐若有死者﹔一日人主親宗有離絕者。」

歲星犯宗星十九

甘氏曰「歲星犯守宗星﹐宗室之臣﹐有分離者。」

歲星犯東西咸二十

石氏曰「歲星犯守東西咸﹐爲有臣不從令﹑有陰謀。」

歲星犯天江二十一

巫咸曰「歲星犯守天江﹐下有水﹔若入之﹐大水齊城郭﹐人民饑亡﹐左其鄕。」

歲星犯建星二十二

陳卓曰「歲星入建星﹐臣相譖。」石氏曰「歲星入建星﹐諸侯有謀入關者﹐期六十日﹐若百五十日。」《文曜鉤》曰「歲星守建星﹐關梁不通﹐天下大饑﹐人相食﹐期二年。」石氏曰「歲星守建星﹐糴貴﹐人相食。」《海中占》曰「歲星守建星﹐旱﹐死者甚眾﹐民大耗。」郗萌曰「歲星守建星﹐天下多暴貴﹔一曰牛貴。」郗萌曰「歲星守建星﹐天下之人﹐有相食者以百數﹔一歲不發﹔三年乃發﹐三年不發﹐六年乃發﹔六年不發﹐九年乃發﹔郡國有坐之。」又占曰「歲星守建星﹐爲臣謀其主。」又占曰「歲星守建星﹐地气泄﹐貴人多死。」又占曰「歲星守建星﹐歲水﹐民饑﹐有自賣者。」

歲星犯天弁二十三

甘氏曰「歲星犯天弁﹐若守之﹐則囚徒兵起﹔一日不谷不成﹐糴大貴﹐人民饑。」

歲星犯河鼓二十四

《齊伯五星占》曰「歲星犯河鼓大將﹐若左右將有誅者﹐若守之﹐將有罪﹔以五色占之。」石氏曰「歲星入守河鼓﹐諸侯之將出﹐大兵起﹐旗鼓用﹐人主憂﹐期一年。」

歲星犯離珠二十五

石氏曰「歲星犯離珠﹐宮中有事﹐若有亂宮者﹔若宮中人有罪黜者。」

歲星犯匏瓜二十六

《聖洽符》曰「歲星守犯匏瓜﹐天下有憂﹐若有遊兵﹐各果責﹔一曰魚鹽貴﹐價十倍﹐不出其年。」

歲星犯天津二十七

《海中占》曰「歲星犯天津關﹐道絕不通﹐有兵起﹔若關吏有憂。」郗萌曰「歲星守天津者﹐皆革也。」

歲星犯螣蛇二十八

甘氏曰「歲星守螣蛇﹐天子前驅凶﹔若姦臣有誅﹐前驅爲害。」

歲星犯王良二十九

石氏曰「歲星守王良﹐爲有兵。」《齊伯五星占》曰「歲星犯守王良﹐天下有兵﹐諸侯放彊臣謀主﹐期不出年。」

歲星犯閣道三十

石氏曰「歲星犯閣道絕漢者﹐爲九州異政﹐各主其王﹐天下有兵﹐期二年。」

歲星犯附路三十一

石氏曰「歲星守附路﹐大僕乃罪﹐若有誅﹔一曰馬多死﹐道無乘馬者。」

歲星犯天大將軍三十二

郗萌曰「歲星入天將軍者﹐吉。」石氏曰「歲星守犯天將軍﹐爲大將死﹐若誅。」

歲星犯大陵三十三

石氏曰「歲星入大陵﹐國有大喪﹐大臣有誅﹐若戮死﹕人民死者大半﹐皆不出其年。」《荊州占》曰﹔「歲星乘大陵﹐天下盡喪﹐死人如嶽。」

歲星犯天船三十四

郗萌曰「歲星守天船﹐皆革也。」《聖洽符》曰「歲星入守天船﹐兵大起﹐舟船用﹐有亡國﹐期不出年。」

歲星犯捲舌三十五

石氏曰「歲星乘捲舌﹐天下多喪。」又占曰「歲星入守捲舌﹐有佞臣謀其君﹐以口舌爲害﹐人主有憂。」

歲星犯五車三十六

石氏曰「歲星犯五車﹐大早﹐若有喪﹔一曰犯庫星﹐兵起北方﹐若西方﹐犯倉星﹐谷貴﹐若有水。」《海中占》曰「歲星入五車﹐兵大起﹐車騎行﹐五穀不成﹐天下民饑﹕若軍絕糧。」郗萌曰「歲星入五車﹐向其傍﹐糴石三百﹔當其門﹐糴石五百﹔入其中﹐糴千錢。」《荊州占》曰「歲星入五車庫﹐天下兵起﹕一曰若有水。」《孝經右祕》曰「歲星入五車﹐王義絕﹐亂帝家。」石氏曰「歲星中犯乘五車﹐若入天庫﹐以饑起兵。」《荊州占》曰「歲星入五車中﹐犯乘守天庫星﹐水饑兵起。」

歲星犯天闋三十七

石氏曰「歲星守天闋﹐臣謀主﹐若大臣有不道者﹔有兵起﹐期二年。」郗萌曰「星守天闋﹐爲貴人多死。」《海中占》曰「歲星守犯天闋﹐道絕﹐天下相疑﹐有闋梁之令。」﹝案《宋書﹐天文志》曰﹕晉康帝建元元年﹐歲星犯天闋﹐安西將軍庾翼與兄水書曰﹕歲星犯天闋﹐占云﹔闋梁當混塞﹐比來江東無他﹐故江道亦不艱﹐而石唐頻年閉關﹐夫關閉不通信使﹐此復是天公憒憒﹐無皂白之徵。﹞石氏曰「歲星守天闋﹐歲水﹐民饑﹐有自賣者。」郗萌曰「歲星行不從天闋﹐不出其年﹐有兵。」

歲星犯南河北河戍三十八

石氏曰「歲星行南河戍中﹐爲四方兵起﹐百姓疾病。」《黃帝占》曰「歲星乘南河戍﹐若出南河南﹐爲中。」石氏曰﹔「歲星守南河﹐蠻夷兵起﹐邊戍有憂﹔若有旱災﹐人民饑。」郗萌曰「歲星守天髙﹐天下赦。歲星逆行天髙﹐其君齋戒不謹。」《黃帝占》曰「歲星若畱止守南河戍﹐爲百姓疾病﹔一曰爲旱。歲星行南河戍中﹐若畱止南河戍﹐皆爲喪。歲星出北河﹐若乘北河戍﹐爲女喪。」《黃帝占》曰「歲星乘北河戍﹐若出北河戍北﹐外國王死。」《玄冥占》曰「歲星守北河﹐朔方兵動﹕若守之三十日不下﹐北兵敗﹕若北主死﹐天下大水﹐人民饑﹐期不出二年。」巫咸曰﹔「歲星守北河﹐大臣有憂﹐若邊臣有罪﹐若有戮死者。」郗萌曰「歲星經南河之南﹐刑法復暴﹐誅伐不當﹕經北戍之北﹐以女子﹑金錢﹑貪色﹑奢侈﹑失治道﹔近期三年﹐中期六年﹐遠期九年﹐而災至。」《黃帝占》曰「歲星出北河戍間﹐若畱守北﹐若居南戍間﹐若守兩間﹐爲天下有難﹐起道不通。」《荊州占》曰「歲星守兩河間﹐天下乖離﹐道路不通。」郗萌曰「歲星有不行入天闋間﹐爲喪。」

歲星犯五諸侯三十九

石氏曰「歲星犯五諸侯﹐若守之﹐兵大將﹐將七出﹐諸侯有憂﹐若有死者﹐」巫咸日﹕「歲星入五諸侯﹐伺其出日而數之﹐若二十日﹐兵發﹔伺始入處之率﹐一日期十日﹐軍罷。」《玄冥占》曰「歲星守北諸侯﹐臣有謀主者﹔若議臣不忠﹐若有罪黜。﹐期一年。」石氏日﹕「歲星中犯乘守五諸侯﹐兵死﹐期三年。」郗萌曰「歲星中犯乘守五諸侯﹐爲所中乘守者誅﹐若有殃﹐期三年﹐兵發。」

歲星犯積水四十

巫咸曰「歲星犯守積水﹐其國有水災﹐物不成﹐魚鹽貴﹕一曰以水爲敗﹐糴大貴﹐人民饑﹐期二年。」

歲星犯積薪四十一

甘氏曰「歲星守積薪﹐天下大旱﹐五穀不登﹐人民饑亡。」

歲星犯水位四十二

郗萌曰「歲星犯水位﹐大水﹕一曰出其南﹐大旱。」石氏曰「歲星犯守水位﹐天下以水爲害﹐津關不通﹔一曰大水入城郭﹐傷人民﹐皆不出其年。」

歲星犯軒轅四十三

郗萌曰「歲星出東陵﹐有靑龍出左右﹐若宮中者。」石氏曰「歲星在軒轅中﹐有以女子請人君者。」《黃帝占》曰「歲星行軒轅中﹐犯女主﹐女主失勢﹐﹝失勢者﹐憂喪也。﹞列大夫有放逐者﹐五官有不治者﹐色悴爲憂﹐爲疾﹐其所中犯乘守者﹐誅﹕若有罪。歲星中犯女主者﹐皆爲女主當之﹐其守犯女主﹐女主有憂。」﹝案《宋書天文志》曰﹕宋元嘉十四年七月辛卯﹐歲星入軒轅﹐其後皇后袁氏崩。﹞《荊州占》曰「歲星守軒轅﹐女後有以子諍者。」巫咸曰「歲星行犯守軒轅﹐女主失政﹐若失勢﹕一日大臣當之﹐若有黜者﹐期二年。」《玉曆》曰「歲星犯守軒轅﹐女主有憂﹐其君失政﹐威令不行﹐後宮不安﹐期一年。」﹝司馬彪《天文志》曰﹕考桓延熹七年八月庚申。歲星犯軒轅大星﹐八年二月癸亥﹐皇后鄧氏坐執左道﹐廢﹐遷於祠宮﹐死。﹞石氏曰「歲星入軒轅中﹐犯乘守之﹐有逆賊﹐有火災。歲星犯乘守軒轅太民星﹐大饑﹐大流﹐太后宗有誅者﹐若有罪﹔中犯乘守少民星﹐小饑﹐小流﹐皇后宗有誅者﹐若有罪。」《荊州占》曰「歲星中犯乘守軒轅左右角﹐皆爲大臣當之。」

歲星犯少微四十四

石氏曰「歲星入少微﹐君當求賢佐﹕不求賢佐﹐則失威奪勢矣。歲星犯守少微﹐名士有憂﹐王者任用小人﹐忠臣被害﹐有死者。」《黃帝占》曰「歲星入犯乘守少微﹐宰相易。歲星入中犯乘守少微﹐女主憂。」石氏曰﹔「歲星入中犯乘守少微﹐五官亂﹐宰相有憂。」

歲星犯太微四十五

《帝覽嬉》曰「歲星行犯太微左右執法﹐爲大臣有憂。」郗萌曰「歲星犯左右執法﹐執法者誅﹐若有罪。」﹝班固《天文志》曰﹕袁帝元壽元年十一月﹐歲星入太微﹐逆行幹右執法﹐二年十月戊寅﹐髙安侯董賢免大司馬位﹐歸第自殺。司馬彪《天文志》曰「考桓延熹九年十月癸酉﹐歲星犯左執法﹐十一月戊午﹐歲星入犯左執法﹐其九年十一月﹐荊州刺史李隗等皆棄市﹐至永康元十二月﹐太傅陳蕃﹐大將軍寶武等皆枉死也。﹞《荊州占》曰﹔「歲星道從太微西蕃北南方星間入﹐致南蕃東方星間南出道中﹐西蕃直坐入者﹐非道也。歲星以壬子日愼入太微天廷中﹐天子所使也﹕不以壬子日入﹐非天子使。」郗萌曰「歲星當太微門﹐爲受制﹔當左執法﹐爲受事左執法﹔當右執法﹐受事右執法﹔守太微門﹐三日以下爲受制﹔三日以上爲兵﹐爲賊﹐爲亂﹐爲饑。」《荊州占》曰「歲星出東掖門爲相﹐受命東南﹐出徳事也﹔出西掖門爲將﹐受命西南﹐出刑事也﹔期以春夏。」《齊伯占》曰「歲星入太微﹐執道而出﹐王者有福﹐諸侯有受賜爵封者。」《黃帝占》曰「歲星入天廷﹐色白潤澤﹐爲期百八十日﹐有谷﹕歲星東行入太微廷中﹐出東門﹐天下有急兵﹔若守﹐將相禦史大臣有死者﹕若入端門守廷﹐大禍至﹕入南門出東門﹐國大旱﹕若入南門逆行出西門﹐有大水﹔逆入東門出西門﹐大國破亡﹕若順入西蕃而畱不去﹐楚國凶殃。」《合誠圖》曰「歲星入華闕門者﹐爲臣殺之﹑候之。」石氏曰「歲星入太微中華東西門﹐若左右掖門﹐而南出端門者﹐必有反臣。歲星入太微西門出東門﹐爲人君不安﹐欲求賢佐﹕有入中華西門出中華東門﹐爲臣出令﹕有入太陰西門出太陰東門﹐爲天下大亂﹐有喪﹐若大水。」郗萌曰「歲星入太微西門﹐犯天廷﹐出端門﹐皆爲大臣伐主﹔入西門而初出右掖門﹐皆爲大臣假主之威而不從主命。歲星入西華門出端門﹐爲臣詐稱詔。」《荊州占》曰「歲星入太陰西門若端門出東門﹔貴者奪威勢。歲星與五星俱會太微宮中﹐成勾己而光不相及者﹐三王九侯亡﹕一曰名臣爭爲主﹐更相殘賊。歲月入太微天廷出端門﹐臣不臣。歲星入太微宮﹐爲天下大驚﹕一曰有兵。歲星入天廷﹐國不安其宮。」司馬彪《天文志》曰「歲星入太微﹐人主攺政。」巫咸曰「歲星逆行入太微天廷中﹐爲大臣有誅﹔若諸侯戮死﹐期二年。」石氏曰「歲星逆行太微之中﹐及出入左右掖門﹐爲有逆謀﹐天子有命﹐將徵伐之事﹕一曰大赦可以解其患。歲星逆行入太陽東門﹐若入中華門﹐入主攺政﹐非次﹐天下不安。」郗萌日﹕「歲星逆行入左掖門﹐爲臣劫其主﹔有入東華門﹐至黃帝座﹐出西門﹐爲臣欲謀主﹔不成。」《玉曆》曰「歲星逆行入太微﹐彊臣淩主﹐諸侯兵起。」《荊州占》曰「歲星主東方﹐南逆行入太微東南隅星之北﹐爲南方﹐入二星之北﹐爲東方。」《黃帝占》曰「歲星畱於太微﹐守三十日以上﹐爲必有兵革﹐天下大赦。」《荊州占》曰「歲星入太微從右﹐二十日以上﹐人主大不安﹐有大憂。」﹝案《宋書天文志》曰﹕魏貴初五年﹐歲星入太微﹐逆行積百四十幾日乃出﹐至—匕年五月﹐文帝崩﹐明帝卽位﹐大赦天下。﹞《荊州占》曰「歲星入太微﹐從右入七日以上﹐爲人主憂。」﹝司馬彪《天文志》曰﹕考桓延熹九年正月壬辰﹐歲星入太微中﹐五十八日出端門﹐永康元年十二月丁丑﹐桓帝崩。﹞歲星道南蕃入畱止南門﹐爲大臣有憂。歲星畱太微廷中﹐爲天下大憂﹔中央畱十日以上﹐皆爲天下有亡徒爲兵者。」陳卓曰「歲星入太微﹐犯左﹐左執法將相執法者有憂﹐若死亡﹔近期一年﹐遠五年。」《荊州占》曰「歲星入太微天廷﹐所中犯乘守者﹐殺﹔若有罪﹐各以守官名之。歲星食太微東西蕃﹐四輔臣有誅者﹐若君臣失禮。」

歲星犯黃帝座四十六

石氏曰「歲星犯黃帝座﹐攺正易王﹐天下亂﹐存亡半。」又占曰「歲星逆來犯黃帝座﹐王者惡之﹐禍成矣﹐期三年。」郗萌曰「歲星干犯黃帝座﹐非其主立﹐天下不安。」《荊州占》曰﹔「歲星入黃帝座﹐其色白者﹐爲有赦。」又占曰「歲星逆行入太微天廷中﹐爲諸侯將有戮上者。至黃帝座而成﹐不至黃帝座而還﹐有謀不成﹐以其入日占國。」又占曰「歲星中黃帝座﹐爲大人易﹐天下大亂。」又占曰「歲星觸黃帝座﹐主賊﹐」《黃帝占》曰「守黃帝座﹐大人憂。」

歲星犯四帝四十七

石氏曰「歲星犯守四帝﹐臣謀主﹕去之一尺﹐事不成。」《玉曆》曰「歲星入太微﹐犯四帝﹐辟憂君也。」甘氏曰「歲星中犯乘守四帝座﹐天下亡。」

歲星犯屏星四十八

甘氏曰「歲星犯守屏星﹐君臣失禮﹐下而謀上﹕一曰大臣有戮死者。」石氏曰「歲星中犯乘守屏星﹐爲君臣失禮﹐而輔臣有誅者﹐若免罷去。」

歲星犯郎位四十九

甘氏曰﹔「歲星犯守郎位﹐輔臣有謀﹐左右宿衛者爲亂﹐王者宜備之。」

歲星犯郎將五十

巫咸曰「歲星犯守郎將﹐命曰陵﹔陵則將有誅﹐若將憂﹔一曰大臣爲亂﹐誠愼左右。」《荊州占》曰「歲星犯乘守郎將﹐具有以符節爲姦者。」又占曰「歲星中犯乘守郎﹐將必有不還之使﹐」

歲星犯常陳五十一

甘氏曰「歲星犯守常陳﹐守衛有謀﹐兵起宮中﹐天子自出行﹐誅﹕期百八十日﹐遠一年。」

歲星犯三臺五十二

《玉曆》曰「歲星入犯上臺司命﹐近臣有罪﹐若有誅﹕一曰近臣有逃走者﹐以五色占﹕色黃﹐當日無故﹕靑黑﹐憂死喪﹐期一年。」郗萌曰「歲星犯守上臺﹐攺年易紀﹐太尉死﹐不則天子惡之﹔中臺﹐司徒病﹔下臺﹐司空。期百日﹐若七十日﹐丙子日。」《文曜鉤》曰「歲星犯守中臺﹐司中姦臣有謀﹐若誅者﹐中公當之。」巫咸曰「歲星犯守下臺﹐司祿近臣有罪﹐若出走﹐黑死者。

歲星犯相星五十三

石氏曰「歲星犯相星﹐輔臣凶。」

歲星犯太陽守五十四

甘氏曰「歲星犯守太陽守﹐大臣戮死﹕若有誅﹐謀不出年。」

歲星犯天牢五十五

《海中占》曰「歲星犯守天牢﹐王者以獄爲獘﹐貴人多系者。」

歲星犯文昌五十六

石氏曰「歲星入文昌﹐天下兵起﹐其君不安﹐若有走主。」

歲星犯北斗五十七

《聖洽符》曰「歲星入北斗口中﹐天下大亂﹐攺政易王﹐國有大喪﹐期三年。」巫咸曰「歲星入北斗﹐若守之﹐貴臣受殃。」郗萌曰「歲星入守北斗﹐貴人有系。」《荊州占》曰「歲星守北斗﹐天子惡之。」《荊州占》曰「歲星守北斗﹐不出一年﹐其歲大水﹔一曰大赦。」

歲星犯紫微宮五十八

《海中占》曰「歲星入長垣﹐天子以兵自衛﹐彊臣淩主﹔一曰叛臣被誅﹐若戮死﹔期不出百八十日。」《玄冥占》曰「歲星入紫微宮﹐姦臣有謀﹐兵起宮中﹐天下亂﹐人主憂﹐期二年。」巫咸曰「歲星守紫微宮﹐民莫處其室宅﹐流移去其鄕。」

歲星犯北極鉤陳五十九

石氏曰「歲星犯守北極﹐主星必有大喪﹐若有反臣。」《玉曆》曰「歲星犯守太子星﹐太子憂﹐若有罪﹔犯守庶子﹐庶子憂﹐若有罪。」《荊州占》曰﹔「歲星中犯乘守北極主星﹐爲大人憂。」《黃帝占》曰「歲星犯守鉤陳﹐後宮亂﹐兵起宮中﹐幸臣謀﹐主者憂。」

歲星犯天一六十

石氏曰「歲星犯守天一﹐幸臣有謀﹐人主憂。」

歲星犯太一六十一

石氏曰「歲是生犯守太一﹐幸臣有謀﹐有兵起﹐人主憂。」

開元占經卷二十九

歲星占七

歲星犯石氏外官一

歲星犯庫樓一

《黃帝占》曰「歲星犯庫樓﹐兵出﹔一曰﹕民饑﹑舉兵。」巫咸曰「歲星入庫樓﹐其國以饑起兵﹔若有旱災﹐期不出年。」

歲星犯南門二

《荊州占》曰「歲星守南門﹐王者出畋獵﹐不出三十日。」石氏曰「歲星犯守南門﹐夷兵起﹔若路不通。」

歲星犯平星三

石氏曰「歲星犯平星﹑凶。」甘氏曰「歲星守平星﹐執政臣憂﹔若有罪誅者﹐期一年。」

歲星犯騎官四

甘氏曰「歲星犯守騎官﹐有兵起﹐馬多發﹐若多死。」

歲星犯積卒五

石氏曰「歲星入積卒﹐若守之﹐兵大起﹐士卒大行﹐若多死﹐期二年。」

歲星犯龜星六

《海中占》曰「歲星犯龜星﹐天下有水旱之災﹔守陽則旱﹐守陰則水。」

歲星犯守傅說七

石氏曰「歲星犯守傅說﹐王者簡宗廟﹐廢五祀﹐後宮凶﹔一曰有絕嗣﹐期不出三年。」

歲星犯魚星八

甘氏曰「歲星犯守魚星之陽﹐爲大旱﹐魚行人道﹔犯守魚星之陰﹐爲大水﹐魚鹽貴。」

歲星犯杵星九

《海中占》曰「歲星入杵星﹐若守之﹐天下有急發米之事﹐不出其年。」

歲星犯鱉星十

《黃帝占》曰「歲星守鱉星﹐爲有白衣之會。」石氏曰「歲星守鱉星﹐有白衣若聚眾﹐若大水。」巫咸曰「歲星守鱉星﹐國有水旱之災﹐守陽則旱﹐守陰則水。」

歲星犯九坎十一

石氏曰「歲星守九坎﹐天下旱﹐名水不水﹐五穀不登﹐人民大饑﹔一曰﹕之陰大水﹐之陽大旱。」

歲星犯敗臼十二

石氏曰「歲星守敗臼﹐民不安﹐其室憂﹐失其釜甑﹔若流移﹐去其鄕。」

歲星犯羽林十三

《海中占》曰「歲星入守羽林﹐有兵起﹐若有逆行﹐變色成鉤已﹐天下大兵﹐關梁不通﹐不出其年。」郗萌曰「歲星入守羽林﹐有反臣中兵起也。」《玄冥占》曰「歲星入守羽林﹐諸侯悉發兵﹐彊臣謀主﹐王者憂﹐期二年。」﹝案《宋天文志》曰﹕晉安帝義熙五年五月戊戍﹐歲星入羽林﹐是年四月﹐髙祖討鮮卑﹐西虜攻安定﹐姚略自以大眾救之﹐六年二月﹐鮮卑滅。﹞石氏曰「歲星入天軍﹐諸侯悉發甲兵﹔一曰興兵者吉。」郗萌曰「歲星犯守天軍爲兵起﹐有破軍死將。」

歲星犯北落十四

石氏曰「歲星與北落相貫﹐抵觸﹐光芒相及﹐有兵大戰﹐破軍殺將﹐伏屍流血﹐不可當也。期百八十日﹐若一年﹔又守北落﹐亦爲兵起。」

歲星犯土司空十五

《海中占》曰「歲星守土司空﹐其國以土起兵﹔若有土功之事﹐天下旱。」郗萌曰「歲星守土司空﹐多土功事。」

歲星犯天倉十六

《黃帝占》曰「歲星入天倉中﹐主財寶出﹐主憂﹐亂臣在內﹐天下有兵﹐而倉庫之戶俱開﹐主人勝客﹐客事不成﹐期二十日中而發。」巫咸曰「歲星入天倉﹐若守之﹐天下有轉粟之事﹐歲惡民饑。」《齊伯占》曰「歲星守天倉﹐諸侯有發粟之事﹐兵起﹔星若當戶守之﹐將受命﹐不爲主用。」

歲星犯天囷十七

石氏曰「歲星入天囷﹐天下兵起﹐囷倉儲積之物皆發用﹔一曰﹕禦物多有出者﹐庫藏空虛﹐期二年。」

歲星犯天廩十八

石氏曰「歲星犯守天廩﹐天下亂﹐大饑﹐粟散出。」甘氏曰「歲星入守天廩﹐天下有兵﹐歲大饑﹐倉粟散出﹐不出其年。」

歲星犯天苑十九

甘氏曰「歲星入守天苑﹐牛羊禽獸多疾疫﹐若守之﹐二十日兵起﹐馬多死﹐其國憂。」

歲星犯參旗二十

《海中占》曰「歲星守參旗﹐兵大起﹐弓弩用﹐士將出行﹔一曰弓弩貴。」

歲星犯玉井二十一

《黃帝占》曰「歲星入玉井﹐爲彊國失地﹔其出之彊國得地。」巫咸曰「歲星入玉井﹐國有水憂﹔若以爲水敗水﹐物不成﹐期不出年。」

歲星犯天屏二十二

甘氏曰「歲星入守天屏星﹐諸侯有謀﹐若大臣有戮死者。」

歲星犯天廁二十三

《黃帝占》曰「歲星入守天廁﹐爲大臣有戮者。」《甄耀度》曰「歲星入守天廁星﹐天下大饑﹐人相食﹐死者大半﹐期二年。」

歲星犯軍市二十四

石氏曰「歲星入守軍市﹐兵大起﹐大將出﹔若以饑兵起。」

歲星犯野雞二十五

甘氏曰「歲星入犯守野雞﹐其國凶﹐必有死將﹐軍營敗﹐兵士散走。」

歲星犯狼星二十六

郗萌曰「歲星守犯狼星﹐大人免。」石氏曰「歲星入守犯狼星﹐野獸死。」《荊州占》曰「歲星守犯狼星﹐大將出行﹐其國有兵﹔一曰有死將。」《玉曆》曰「歲星犯守狼星﹐大將出﹐天下多兵﹐盜賊起﹐人主憂。」

歲星犯天弧星二十七

《荊州占》曰「歲星守弧﹐貴人多死﹐若將當貴人伐。」《荊州占》曰「歲星守弧﹐大將有千里之行﹐國驚。」

歲星犯天稷二十八

《海中占》曰「歲星犯守天稷﹐有旱災﹐五穀不登﹐歲大饑﹔一曰五穀出。」

歲星犯甘氏外官二

歲星犯四輔一

《荊州占》曰「歲星中犯乘守四輔星﹐君臣失禮﹐輔臣有誅者。」

歲星犯日星二

《荊州占》曰「歲星守日星﹐王者得忠臣﹐陰陽平﹔守之二十日至四十日不去﹐王者與天同心﹐四夷和平﹐五穀大丰。」

歲星犯天田三

《荊州占》曰「歲星守天田﹐五穀丰﹐不出年中。」

歲星犯平道四

甘氏曰「歲星守平道﹐天下治﹐隱士外不出一年。」

歲星犯酒旗五

《荊州占》曰「歲星守酒旗﹐天下大酺﹐有酒肉財物賜﹐若爵宗室。」

歲星犯天髙六

《黃帝占》曰「歲星逆行天髙﹐其君齋戒不謹﹔一曰守天髙﹐赦。」

歲星守天潢七

《黃帝占》曰「歲星入天潢﹐爲天下大亂﹐易政﹔一曰貴人死。」《黃帝占》曰「歲星入天潢﹐爲運道不通﹐兵起。」郗萌曰「歲星失度入天潢中﹐爲人主以水爲害﹔若以井爲害﹔以見入之日占其及與其官。」《黃帝占》曰「歲星中犯乘守天潢﹐期二十日﹐兵起。」

歲星犯咸池八

甘氏曰「歲星入咸池﹐有兵喪﹐天子且以火敗﹐失忠臣﹐若旱﹔一曰大水﹐道不通﹐貴人死﹐以入日占國。」郗萌曰「歲星入咸池﹐爲有以迷惑人主者﹔一曰大旱﹐歲饑。」郗萌曰「歲星入咸池北﹐大水﹔出咸池南﹐旱。」《荊州占》曰「歲星入咸池﹐天下大亂﹐人君死﹐易政﹔以入日占其國。」

歲星犯天街九

郗萌曰「歲星當天街﹐爲諸侯自立爲王﹔一曰大水。」郗萌曰「歲星畱止逆行天街中﹐爲兵革起。」石氏曰「歲星犯守天街﹐及徘徊亂行﹐主弱臣彊﹐道隔絕﹐天下不通。」郗萌曰「歲星不從天街﹐爲政令不行﹐不出其年﹐有兵。」

歲星犯甘氏外官三

歲星犯哭泣一

甘氏曰「歲星犯哭泣﹐有大喪。」﹝案《宋天文志》曰﹕孝武太元二年一年六月辛已﹐歲星犯哭泣星﹐占曰﹕有哭泣事﹐是年九月﹐孝武帝崩。﹞

歲星犯鈇鑕二

《荊州占》曰「歲星犯天鈇鑕﹐五日以上﹐臣有謀。又曰「歲星犯鈇鑕﹐誅國相。」郗萌曰「歲星中犯乘守鈇鑕﹐爲鈇鑕用﹔一曰兵將有憂。」

歲星犯芻槁三

《黃帝占》曰「歲入主天積中﹐主財寶出﹐憂臣在內。」﹝天積芻槁也。﹞

歲星犯軍井四

《荊州占》曰「歲星入軍井﹐三日以上﹐其歲大水。」

歲星犯天狗五

《荊州占》曰「歲星入天狗北﹐夷大饑來歸﹐鄰國多土功。」

歲星犯天廟六

《黃帝占》曰「歲星入天廟﹐若守皆爲廟事﹔一曰爲凶﹐憂。」《荊州占》曰「歲星入天廟﹐有廟殘之事﹐吏不去﹐死。」

歲星犯巫咸外官四

歲星犯土司空一

《荊州占》曰「歲星守入土司空﹐有土徭之事。」

歲星犯鍵閉二

《荊州占》曰「歲星犯守乘鍵閉星﹐大臣有誤天子尊事天者﹐天子不宜出宮下殿﹐有匿兵於宗廟中者。」《荊州占》曰「歲星守健閉﹐王者出國﹐不出七十日。」

歲星犯天淵三

郗萌曰「歲星守天淵﹐海水出﹐江河決溢﹐若海魚出。」

歲星犯天廏五

《荊州占》曰「歲星入天廏中﹐十日以上﹐馬有食變。」《黃帝占》曰「歲星守天廏﹐爲災之事﹐人主以馬爲憂﹐不則馬死。」

開元占經卷三十

熒惑占一

熒惑名主一

《黃帝占》曰「熒惑一曰赤星。」《廣雅釋天篇》曰「熒惑一日罰星﹐或曰執法。」《荊州占》曰「熒惑居東﹐爲懸息﹔西方﹐爲天理﹔南方﹐爲熒惑﹔其行無常﹐司無道之國。」吳龔《天官書》曰「熒惑﹐火之精﹐其位在南方﹐赤帝之子﹐方伯之象也。爲天候﹐主歲成敗﹐司察妖孽﹐東西南北﹐無有常﹐出則有兵﹐入則兵散﹐周旋止息﹐乃爲死喪。」《詩緯含神霧》曰「熒惑司實。」《春秋緯》曰「熒惑主候守。」《春秋緯》曰「熒惑主禮成﹐天意﹔禮失﹐則妾爲妻﹐支爲嗣﹐精感類應﹐則熒惑逆見﹐變怪。」石氏曰「熒惑主憂﹐主南維﹐主於火日﹐主丙丁﹐主禮﹐禮失者﹐罰出熒惑之逆行是也﹐此失夏政也。以其所守之舍﹐命其國。」石氏曰「熒惑者﹐天子之禮也﹐東西南北無有常﹐五月而出。」石氏曰「熒惑主大鴻臚﹐主死喪。」巫咸曰「熒惑者﹐太白之雄也﹐五星之伯也﹐其色赤﹐勝太白。」巫咸曰「熒惑主憂患﹐過﹑惡﹑禍﹑福﹐所由坐也。」《洪範五行傳》曰「熒惑於五常爲禮﹐辧上下之節於五事﹐爲視明察善惡之事也﹔禮虧視失逆夏令﹐則熒惑爲旱災﹑爲饑﹑爲疾﹑爲亂﹑爲死喪﹑爲賊﹑爲妖言大怪也。」班固《天文志》曰「逆夏令﹐傷火气﹐罰見熒惑。」《淮南天文間詁鴻烈》曰「南方火也﹐其帝祝融﹑其佐朱明﹐執衡而治夏﹔衡平地其神爲熒惑﹐其獸爲朱雀﹐其音徵﹐其日丙丁。又曰「出入無常﹐辧其變﹐其色時見﹑時匿。」班固《天文志》曰「熒惑天子理也。故曰﹕𨿽有明天子﹐必視熒惑所在。」郗萌曰「熒惑爲司馬。」《荊州占》曰「熒惑火之精﹐其神上爲熒惑﹐其國荊楚。又曰「主吳越以南。」《荊州占》曰「熒惑﹐天一候者﹐司萬物之變。」《荊州占》曰「熒惑上承天一﹐下主司天下人臣之過﹐司驕﹑司奢﹑司禍﹑司賊﹑司饑﹑司荒﹑司死﹑司喪﹑司正﹑司直﹑司兵﹑司亂﹑司惑﹐災殃無不主之。」《荊州占》曰「王者禮義﹐熒惑不畱其國﹔凶殃﹐熒惑罰之。」韓楊曰「熒惑之爲言﹔熒惑以像讒賊﹐進退無常﹐不可爲極。」韓楊曰「熒惑﹐火行之星﹐其理也﹐主諸侯。」韓楊曰「熒惑爲天一候﹐犯﹑逆﹑畱﹐隱其雷鳴﹐臣子主社稷﹑傾五精﹑並聚弒成刑﹑出西反﹐明主不﹐熒受命興起﹐天下平﹐變色失行﹐所畱者亡﹐所抵有兵。韓楊曰「熒惑修禮﹐順則喜﹐逆則怒。」石氏曰「熒惑躁急﹑促疾﹐主南方﹐從巳至未﹐南方夏气所治位也﹔盛陽在上﹐微陰在下﹐尊卑承養物禮也﹔言失夏政﹐封錫逆天﹐則熒惑有變。」韓楊曰「熒惑入列宿﹐其國有殃。」韓楊曰「熒惑所止﹐爲其國君死。」《海中占》曰「熒惑法使行無常。」

熒惑行度二

《洪範五行傳》曰「熒惑以上元甲子歲﹐十一月甲子朔旦﹐冬至夜半甲子時﹐與五星俱起於牛前五度﹐順行二十八宿右旋二歲一周天也。」﹝案《歷法》﹕熒惑一終七百七十九日一千三百四十分日之一千二百二十奇六十二歲彊一周天﹞《樂動聲儀》曰「徵音和調﹐則熒惑日行四十二分度之一﹐伏五月得其度﹐不反明從海﹐則動應致焦明﹐至則有雨﹐備以樂和之。」《春秋文耀鉤》曰「熒惑東行急﹑一日行一度半﹐其行東西南北疾﹐兵各聚其下﹐主以煩穢﹐若自恣招禍﹐謀用戰﹐順之勝﹐逆之敗。」石氏曰「熒惑行率變百五十六日﹐而行八十三度。」﹝舊《四分》及《景初》象家準法皆同。﹞甘氏曰「熒惑之東行也。急則一日一夜行七寸半﹐其益此則行疾﹐疾則兵聚於東方﹔熒惑之西行疾﹐則兵聚於西方﹔其南﹑其北﹐爲有死喪﹔其南﹐丈夫之喪﹔其北﹐女子之喪。」甘氏曰「熒惑法東方﹐修緯及常﹐十六捨而止﹔逆行西﹐運動以成章﹐捨一捨半。」巫咸曰「熒惑休入常不得過五月而出﹐遠八月而出﹐受制則舉賢良﹐賞有功﹐主封侯﹐出財貨﹐行賑貸。」《荊州占》曰「熒惑日行一尺以上﹐期五月至十五月而廢﹔五寸以上﹐期十五月至二十五月而廢﹔三寸以上﹐期二十五月至三十月而廢﹔一寸以上﹐期三十月至五十月廢﹔諸廢期月或皆爲日。」《荊州占》曰「熒惑順行而其國有道。」又曰「熒惑出東方﹐行順﹐卽其國吉。」《尙書緯》曰「气在初夏﹐其紀熒惑﹐是謂發气之陽﹐可以毀消金銅﹐與气同光﹐使民備火﹐皆淸室堂﹐是謂敬天之明﹐必勿行武﹐與季夏相輔﹑初是夏之時﹑衣赤﹑與季夏同期﹔如是則熒惑順利﹑甘雨時矣。」

熒惑王相休囚死三

甘氏曰「熒惑之相也﹐從立春至春之盡﹐其色則當精明﹐無角芒。」《甘氏占》曰「熒惑之王也﹐從立夏以至夏之盡﹐其色如赤﹐則當比心大星而精明﹔仲夏之時﹐有芒角。」甘氏曰「熒惑之休也﹐從仲夏以至夏之盡﹐及四季王時﹐其色則當無精明﹐黑﹑黃。」甘氏曰「熒惑之囚也﹐從立秋以至秋之盡﹐其色則當靑﹑白﹐止不行。」甘氏曰「熒惑之死也﹐從立冬以至冬之盡﹐其色則當細小﹑黃﹑黑﹐而不明﹐此熒惑色之常也﹔其色和﹐經天下﹐和平。」甘氏曰「當其相也﹐而有王色﹐所居之國受殃﹔有休色﹐讒臣誅國﹐相免﹔有囚色﹐國有捕囚﹐及於將相﹔有死色﹐大臣誅傷﹔其畱守也﹐其國兵起﹔其進捨也﹐有虫蝗﹐五穀傷﹔其退守也﹐赤地千里。」甘氏曰「當其王也﹐而有相色﹐蔽主聰﹔有休色﹐政令不行﹔有囚色﹐讒臣用事﹐王路不通﹐有死色﹐則有大喪﹔其畱守也﹐不可舉事﹑用兵﹔其進捨也﹐其國不祥﹔其退舍也﹐有旱殃。」甘氏曰「當有休色﹐而有王色﹔所居之舍﹐其國受禍﹔有相色﹐國亂﹐百官不從﹔有囚色﹐有小兵﹔有死色﹐盜賊橫行﹐訛言﹐廟堂有火災﹐所居之舍﹐其國受殃﹔其進捨也﹐災傷﹔其退舍也﹐利舌危。」甘氏曰「當其囚也﹐而有王色﹐大臣逃亡﹔有相色﹐臣下毀傷﹔有休色﹐使者冠蓋相望﹔有死色﹐白衣成行﹐丁男從﹐獨有老公﹐所守之舍﹐道路不通﹔其進捨也﹐兵殃﹔其退舍也﹐談言訩訩。」甘氏曰「當其死色而有王也﹐宗廟不享﹔有相色﹐大臣攝行﹔有休色﹐是謂不詳﹐宗廟失火﹐邊有侵地﹔有囚色﹐丁壯多死﹐以兵所畱﹔捨其國﹐君遂亡﹔開其府庫﹐出其甲兵﹐四十餘日破亡﹔其進捨也﹐數多微風﹔其退舍也﹐流水蕩蕩。」

熒惑光色芒角四

甘氏曰「候熒惑以夏﹐丙丁﹐此王气﹐當如其常色﹐變則失所也。」郗萌曰「熒惑色變﹐一見一伏﹐求之所﹐不可得﹐奎之目﹐辰之心﹐參之右肩﹐龍之左角﹐畢之右股﹐此五星也﹐類此色﹐卽熒惑也。」《荊州占》曰「熒惑色以畢右星爲正﹔一曰比心中央星。」《推度災》曰「熒惑黑圓﹐爲水喪。」《春秋緯》曰「主亂虛而侵殺﹐則熒惑光益大。」甘氏曰「熒惑色赤黃也﹑發疾﹔黑靑﹑發難﹔黃若赤﹐一歲內發白色﹐期二年﹔靑色﹑期三年﹔黑色﹑期四年至五年﹔以星行尺寸深淺﹐爲廣大小期應。」《荊州占》曰「熒惑一赤一黃﹐王公有禍﹐士女降﹔候星若無光﹐先起兵者必敗。」巫咸曰「熒惑如炬火﹐亡人怒﹐君子洙洙﹐小人搶搶﹐不有亂臣﹐則有大喪﹔亡期其使﹐吏欺其主﹔使之不殺﹐哀孤卹寡﹐則止。」《海中占》曰「熒惑色赤﹐國有憂﹔厚白﹑則國有憂﹔薄蒼﹐卽天下多喪﹐其國尢甚。」郗萌曰「熒惑之常色赤而黃﹐有喪期六十日。」又曰「熒惑色赤光而澤也﹐期不出二年﹐兵喪並起。」郗萌曰「熒惑出色黃﹐所居宿有土功事。」郗萌曰「熒惑夏三月出南方﹐色赤而逆行﹐乃有害萌﹐火光之妖且見﹔觀之有徳﹐而降之以福﹔觀之逆徳﹐而降之以禍﹔幾降禍﹐流水湯湯﹐乃爲之祠於祝融及南海之神。春見﹐爲之修徳﹐賞有功﹐論有勞﹐遷有善﹐任有能﹔夏見﹐爲之寬政令﹐薄賦斂﹐賜爵祿﹐行賞罰﹐視以佐陽徳﹔大暑乃至﹐時雨乃行﹐百姓乃丰﹐五穀乃登﹐甘雨和風乃至﹐艸木以明零落﹐民不夭疾﹐帝乃延壽﹐是謂徳。秋見﹐爲之修吉初﹐逐有罪﹐誅有過﹔冬見﹐爲之開閉﹐大赦。此四者﹐所以應天之明神也。」《荊州占》曰「熒惑出﹐色赤怒﹐逆行爲兵﹐成鉤以戰﹐凶有圍軍。」《荊州占》曰「熒惑色大而盛﹐先起者亡﹐後起者晶。」《荊州占》曰「勞惑色赤﹐爲大兵﹐旱﹐秋有火災。」《荊州占》曰「熒惑色變爲黃﹐有徳。」《荊州占》曰「熒惑秋出﹐色黃﹐兵而和。」《荊州占》曰「熒惑色黃白﹐不出﹐其年喪起。」《荊州占》曰「熒惑色黑圜﹐爲疾﹑爲喪。」《荊州占》曰「熒惑色白﹐爲饑﹑爲兵。」《荊州占》曰「熒惑春色赤﹐百姓有憂﹔冬色白﹐大臣多辱。」《荊州占》曰「熒惑白圜而光﹐其野病旱。」《荊州占》曰「熒惑色變正白者﹐冬有喪﹔色變而赤者﹐秋有兵。」《荊州占》曰「熒惑失色﹐有兵從之﹐人主憂。」《荊州占》曰「熒惑黃而不明﹐卽變其色﹐時不昌﹐春不生﹐夏不榮﹐秋不實﹐冬不藏﹔四時皆變其色﹐不出其年﹐君主有以女樂亡者。」《荊州占》曰「熒惑如炬火﹐有亂臣亡﹐期使吏欺其主﹐少勝長﹐下勝上﹐婦勝姑﹐子勝父﹐君令不行。」《荊州占》曰「熒惑色靑圓﹐爲水﹐爲憂﹐爲饑﹔一曰色靑者多雨。」《荊州占》曰「熒惑色蒼黑﹐蒼多黑少有喪﹐蒼少黑多有水﹐蒼黑喪水並起﹐皆期六十日﹐或三年。」《荊州占》曰「熒惑出而色正黑﹐所守國有水殃﹐期六十日。」《詩緯》曰「賢者退﹐小人進而讒言侈﹐陰賊行而天下昏﹐熒惑數出﹐幹主位﹐赤而芒爲火兵﹐黑而圓爲水喪﹐止捨爲其邦﹐疾則事急﹐畱則殃重。」《春秋緯》曰「熒惑主怒﹐則角擾動及繞圜之﹐若芒前後左右﹐主令無常﹐各以其類﹐亂虛而侵﹐殺則光爲火。」甘氏曰「熒惑色赤而芒角﹐其怒也﹔昭昭然明大﹐則軍戰﹐其國亦戰。」甘氏曰「熒惑芒﹐名正旗﹔旗所指﹐破軍殺將﹐正旗而伐之﹐大勝。」郗萌曰「熒惑環繞宿﹐其長戮﹐其同光死﹐其光若外附不同光﹐主出走。赤芒﹐南方國利之﹔白芒﹐西方國利之﹔黑芒﹐北方國利之﹔靑芒﹐東方國利之﹔黃芒﹐中國利之。」又占曰「熒惑色正黑﹑多芒﹐所居之野有妖惑者。」司馬遷《天官書》曰「熒惑白色﹐有哭泣之聲。」《荊州占》曰「熒惑色正白﹐無芒﹐所居多有女喪﹔色正白而多芒﹐所居宿有男喪。」《荊州占》曰「熒惑始出﹐蒼﹐多芒﹐所居宿其國有妖而饑。」又占曰「熒惑始出﹐色赤而芒﹐軍在外大戰﹐無軍起。」又占曰「熒惑出色﹐黃多芒﹐所居宿﹐其國有憂主﹐期百二十日。」又占曰「熒惑生芒﹐爲主憂。」又占曰「角則兵起。」又占曰「熒惑成鉤已繞環﹐有芒角﹐如鋒刃﹐人主無出宮下殿﹐有伏兵。」又占曰「熒惑角﹐則主怒。」又占曰「熒惑出而有角﹐行疾用武﹐行遲用文。」又占曰「熒惑色靑而角﹐來年之春﹐艸木五穀肅﹔一曰色靑而角﹐有兵憂。」

熒惑盈縮失行五

韓楊曰「熒惑出列宿之南﹐爲孽﹔出列宿之北﹐復入﹐爲盈﹔逆﹐爲縮﹔如是者﹐其下必有伏屍腐肉。」甘氏曰「熒惑﹐政緩則不出﹐急則不入﹐違道則占。」《尙書緯》曰「政失於夏﹐則熒惑逆行。」《什圖徵》曰「聖王正律曆﹔不正﹐則熒惑出入無常﹐占爲大凶。」《春秋緯》曰「熒惑主有謀气﹐事未施行﹐則見怡其妖祥﹐反道二捨以上﹐居之三月﹐有淫佚﹔五月﹐受夷狄之兵﹐王以讒言致非﹔祥七月半﹐亡地﹔九月大半﹐亡地﹔因與宿俱入﹑俱出﹐國絕祀。」《文耀鉤》曰「熒惑畱其宿陰﹐四旬﹐太子死﹔三旬﹐重臣消。」《鉤命決》曰「天子失義不徳﹐則白虎不出﹐熒惑逆行。」石氏曰「其國失禮﹐失夏政﹐則熒惑逆行。熒惑所畱久也﹐三年而發﹐亡五百里﹔其中也﹐三百里﹔其殺也﹐四百里。居其陰﹐萬家邑﹐拔﹔千家邑﹐驅掠。居其陽﹐成家邑﹐驅掠﹔千家邑﹐拔。遠去而復還居之﹐甚憂﹐隘其從陰之陽﹐亡地三百里﹔﹝《荊州占》二百里。﹞從陽之陰﹐亡地二百里﹔﹝《荊州占》百里三百里。﹞從前之後﹐亡地二百里﹔從後之前﹐凶地三百里畱。其前六日不從﹐主首子死﹔畱其陰旬二日﹐嬖人死﹔畱其前一月﹐季子死﹔﹝《荊州占》太子死。﹞畱其後二月﹐﹝《荊州占》二日。﹞不從﹐王后死﹐﹝《荊州占》季子死。﹞畱其後﹐二旬﹐相死﹔畱其陰五月﹐﹝《荊州占》一日。﹞上卿死﹐﹝《荊州占》王后死。﹞其前二旬﹐﹝《荊州占》一日。﹞太子死。」巫咸曰「熒惑出東方若西方﹐畱遲者﹐天崇也﹔彊國之王死之。」又曰「畱一月以上﹐爲憂﹑爲喪﹑爲饑﹑爲兵。熒惑之行東西南北﹐名曰失行﹐主用事者必且失其位﹐使之不然﹐殺不孝者以當失行﹐如此則止。熒惑東行疾﹐名曰狡﹔狡者止﹐相且死。西行疾﹐名曰猶﹔猶者起﹐且有死將。南行疾﹐名曰讒﹔﹝《荊州占》曰﹕變其常﹐南行客三捨﹐名曰讒。﹞讒且有男喪。北行疾﹐名曰賊﹔賊且有女喪。熒惑靜居﹐不行﹐名曰營﹔且有殃。熒惑南去列宿間﹐客三捨﹐期百二十日﹔倍之﹐君不治﹐政在臣下使之然﹐不然﹐遷﹔不治復冤﹐冤止姦詐﹐如此則止。」京房《妖占》曰「君多虛飾﹐則熒惑失道。」郗萌曰「主行重賦斂﹐奪民時﹐大宮室﹐髙臺榭事﹔則熒惑逆行﹐霜露肅殺五穀﹐民多病溫疫﹐擾軫。熒惑從北往南﹐是謂持水入於火﹐不出三年﹐國有大喪亂﹐兵起南方﹔熒惑妄行﹐一東﹑一西﹑一南﹑一北﹐主有吉凶﹔赤爲兵﹐白爲喪﹐黃爲喜﹐靑爲憂﹐黑爲水。」《元命包》曰「妾爲妻﹐支爲嗣﹐精感類應﹐則熒惑逆行變怪。」郗萌曰「熒惑逆行變色﹐人主簡宗廟﹐去禱祠﹐廢祭祀﹐逆天時﹐變妾爲妻。熒惑逆行變色﹐爲棄法律﹐殺太子﹐逐功臣。熒惑出而逆行變色﹐以內淫亂﹐犯親戚。熒惑而逆畱守宿者﹐所主貨物皆貴。熒惑以庚辛日畱﹐天下有大喪﹐有兵。」班固《天文志》曰「熒惑所守﹐爲亂﹑賊﹑喪﹑兵﹐守之久﹐其國絕嗣。」《荊州占》曰「王者不順禮遺徳﹐不求賢舉隱﹐驕慢自恣﹐不順五常﹐耽於女色﹐妻妾爲政﹐邪臣在位﹐殺戮無辜﹐陵弱暴彊﹐星則爲之逆行﹔出不以時﹐變爲妖彗﹐蚩尢之旗﹐格澤之气﹐起兵大戰﹐主死將亡﹐伏屍流血﹔王者行禮﹐起宗廟﹐禮山川﹐存孤卹寡﹐薄賦輕徭﹐星順度﹔可以除咎。」《荊州占》曰「熒惑變色﹑失行﹐所畱者亡﹐所抵者兵。熒惑逆行變色﹐人君宰相之治﹐推擇不以徳賢﹐聖隱蔽﹐而不肖者進﹔遠忠臣而近讒諛﹔一曰人君宰相之治﹐驕恣不從五行﹐妻不政﹐賢者伏匿﹐讒臣亂治﹐逐功臣﹐誅不辜﹐卽熒惑逆行變色。熒惑變其常﹐東行客三捨﹐名曰縮星﹐縮星出﹐有死相。熒惑交其常﹐東行客三捨﹐名曰馳星﹐馳星出﹐有死將。﹝韓楊曰﹕東行疾﹐名曰馳星﹐有死將。﹞熒惑變其常﹐南行客三捨﹐名曰賊星﹐賊星出賊﹐將起﹔又爲旱。熒惑逆行﹐色赤而怒﹐有兵。熒惑逆行﹐環繞屈曲﹐成鉤已﹐至三捨﹔名山崩﹑大川竭﹐若守之三日不下﹐其分國凶﹐有大喪。熒惑逆行至五捨﹐大臣謀反諸侯王也。熒惑逆行﹐必有破軍死將﹐國君若寄生﹔又曰夷將爲王﹐敢誅者昌﹐不敢誅者亡﹔當此之時﹐趣立九候﹐置三王﹐取與必當﹐無逆天殃。熒惑當出不出﹐天下有兵﹐民流亡﹔當入不入﹐所在其國有殃。熒惑往來疾者﹐期不過九十日﹔遲者﹐不過三年﹔熒惑畱二十日乃占﹔熒惑不動﹐兵不戰﹐有誅將。熒惑逆行二舍半﹐有火災﹔一曰有女喪﹔一曰爲大水。熒惑﹑太白﹐東西南北行之﹐而復居其處﹐天下爲四國謀者﹐其行也﹐同時馳。熒惑出東方﹐其行順﹔則其國不凶﹐其逆行一舍﹐其國有兵﹐戰破﹐亡地﹐其色悴小﹐其國君有憂。熒惑行失度﹐而妄出宿間﹐天下作兵﹔熒惑東﹐則兵東﹔西﹐則兵西﹔南﹐則兵南﹔北則兵北。熒惑東西害侯王﹑一南一北爲死喪。熒惑失行西北﹐是謂水﹐利於火﹐有兵兵罷﹐天下大旱﹔存孤老﹐廩鰥寡﹐天下並並附﹐則熒惑順度。熒惑春夏而失道南行﹐疾﹔爲旱﹑爲兵﹐在陽國﹔秋冬而失道北行﹐疾﹔爲火入水﹐必有破軍殺將。」甘氏曰「熒惑出入﹑進﹑退以戰﹔背之大勝﹐迎之大敗。」《荊州占》曰「熒惑順宿南行疾﹐有男喪。」又曰「讒人將起。因宿北行疾﹐有女喪﹐賊將起。熒惑正乘列捨﹐守之十日以上﹐其分內亂﹔二十日以上﹐相走﹔六十日主死﹔九十日殃及子孫。熒惑止畱﹐三日以上﹐國則憂﹐相不死出走﹔十日以上﹐主大憂﹔一月至三月﹐三月至六月﹐殃及子孫。去之丈﹑傷五穀﹔去之七尺﹐傷人民﹔去之四五尺﹐傷吏﹔去之二三尺﹐傷卿相﹔去之一尺﹔傷主。熒惑出西方若東方﹐甚疾﹐至宿畱二十日以上﹐及爲畱卽去之﹔若復反其所畱之宿﹐其君當之。」﹝《海中占》曰﹕國君死。﹞之所宿者﹐天子惡之﹔四孟之月﹐侯王受之﹔四仲之月﹐大臣受之﹔四季之月﹐小臣受之。熒惑順行﹐畱守宿二十日以上﹐與逆行不滿十日等﹔順行畱守三十日以上﹐與逆行畱守宿十五日等﹔順行畱守宿四十日﹐與逆行畱守宿二十日等﹐順行畱守百日﹐與逆行五十日等﹔熒惑所守﹐其國宰相死。熒惑與宿星捨守之﹐其國大人死﹐守之久五年而發者﹐亡地五百里﹔期二年而發者﹐亡地二百里﹔期一年而發者﹐亡地百里。熒惑所守之分﹐其國凶﹔守之速﹐殃小﹔守之久﹐殃大﹔去而復還守之﹐或前﹑或後﹑或左﹑或右﹐殃殊重﹐不可救﹔國破﹐主死﹐流血城市。熒惑逆行守星者﹐爲饑﹔﹝卽其年早饑也。﹞復還順行﹐黃色而至﹐糴爲反賤。」韓楊曰「熒惑東西南北疾﹐謀用戰﹐順之勝﹐逆之敗。」《漢天文志》曰「熒惑順宿東行疾﹐則兵聚於東方﹔西行疾﹐則兵聚於西方。」韓楊曰「熒惑乍東乍西﹐受者國大憂﹔居之久者﹐三歲﹔中﹑二歲﹔近﹑一歲﹐殃至。熒惑逆而西行﹐則不殺﹔爲王敢誅者昌﹔不敢誅者亡。當此之時﹐趣立九侯﹐置三王﹐取與必當﹐無逆天殃。熒惑出於北方﹐不出其年﹐起兵﹔熒惑還北方﹐其兵不還﹐有憂。熒惑春出南方﹐有喪﹔不然﹐當小旱饑。熒惑春出於南方﹐羣君不憂。熒惑凡行二十八宿﹐已去復還反﹐其國君死之﹔熒惑正乘其國之宿﹐星畱三日﹐以戰﹐大將死﹔畱五日﹐君破亡地﹔畱十日﹐其君死﹐國無兵。而熒惑正乘其宿﹐星畱十日﹐內亂起﹐絕宿﹔星從南之北﹐從北之南﹐其國貧﹔一曰所居久者﹐其野有兵。」《荊州占》曰「熒惑所居久者﹐其野有兵﹔入其星三日﹐其野有憂﹔過三日﹐其憂大。」韓楊曰「熒惑常行﹐其畱不行從宿居﹐入宿又守之﹐其國當舉兵戰鬥﹐殺將亂事﹐家室破殘﹐父子相扶於流亡﹔又曰熒惑行絕道﹐正乘宿﹐畱二十日以上至五十日﹐破軍殺將。熒惑之行無常﹐東行守宿十日爲畱﹐其環所久宿者﹐殃其國﹐宰相死。熒惑東行四十日﹐行三舍以上﹐謹守其反日﹔不行日﹔數之百八十日﹐女孽出。」班固《天文志》曰「熒惑逆行一舍﹑二捨﹔爲不祥。」韓楊曰「熒惑西行﹐行三舍以上﹐謹守其反日﹐數之百八十日﹐兵起﹐不然天妖出。」韓楊曰「熒惑逆行而畱﹐其國逆凶﹔順行而畱﹐其國順凶。」石氏曰「熒惑逆行﹐還復故道﹐名曰燒迹﹐其災重。」

熒惑書見反明六

甘氏曰「熒惑書見﹐臣謀主。」韓楊曰「熒惑出西方而逆行﹐是爲反明﹐天下更王﹐國憂﹐受者亡﹔其南若北﹐爲死喪﹔南爲丈夫﹐北爲女子。」《洛書》曰「熒惑反明﹐邦命更王。熒惑反明﹐相掠所滅。熒惑反明﹐不言紀更。」《尙書緯》曰「熒惑反明﹐白帝亡。」《春秋緯》曰「赤帝之世﹐有過則熒惑出﹐冠守﹑見萌以淫亂﹐失時則反明﹔有此類﹐則亡引也。」《文耀鉤》曰「熒惑反明﹐主以悖更殘物之過亡﹐天下更紀﹐易其主。」﹝《元命包》曰「殷紂無道﹐熒惑反明。」宋均注曰﹕反出西方也。﹞《天官書》曰「熒惑反明﹐主命惡之。」《荊州占》曰「熒惑反明﹐怒气結。」韓楊曰「熒惑所止捨而數之七舍﹐而數爲日七月﹐而入於西方﹔伏行五舍﹐爲日五日﹐而得出於東方﹐其反出西方﹐是謂反明﹔天下更政﹐所宿其國伐。熒惑入西方﹐反出爲反明﹔天下更王。熒惑有三反明﹐三吐舌﹔以威咎殺太子﹐以妾爲妻。」京氏曰「禮經不用﹐熒惑反明。」

熒惑變異吐舌七

《龍魚河圖》曰「夫熒惑主司非﹐其精下爲風伯之神。」巫咸曰「熒惑下爲童男﹐止於都市。」﹝《搜神紀》曰「吳地艸創之﹐信不堅固﹐邊屯守將質其兩女子﹐名曰保質。童子少年以類相與嬉遊者﹐日有十數。鳳皇三年三月﹑有一異兒﹑長四尺餘﹐年可六七歲﹐衣靑﹐未從羣嬉﹐諸兒莫之哀也﹔皆問『爾誰家兒﹐今日忽來﹖』答曰﹕『見爾羣嬉樂﹐故來耳。』詳而視之﹐眼有光芒﹐焰焰若火﹐諸兒畏之﹐重問其故﹐兒乃答曰﹕『爾惡我乎﹐我乃熒惑星也﹐將有一言告爾﹐天下歸司馬氏。』諸兒大驚﹐或走告大人﹐馳往觀之﹕兒曰﹕『爾捨去乎。』竦身而躍﹐卽已化矣。仰而視之﹐若引匹練以登天﹐大人來有備及見馬﹐飄飄漸髙﹔有頃而沒。時吳政峻急﹐莫敢害也。後五年而蜀亡﹐六年而晉興﹐至是而吳滅於司馬氏矣。」一書云「熒惑卒不見﹐下地爲人﹑衣韋衣﹑若白衣﹐乃使民多妖言。」﹞京房《對災異》曰「熒惑作變﹐爲華州人君之禍也。弟於東﹐骨肉欲﹐暮近北﹐邊國謀入﹔於西﹐則兵大起﹐蠻貊戰﹔入斗﹐則大臣叛﹔住東西﹐萬民病﹐不救之﹐則致日食﹐旣下謀上﹔其救也﹐設七政﹑爭正圖書﹔修經術﹐攺惡爲善﹔則安矣。」《運斗樞》曰「人君政亂﹐朝多讒臣﹐則熒惑吐舌。」京氏曰「人君無禮法﹐輕薄房室﹐外行慢易遇下﹐不理賦斂﹐奪民時﹔則熒惑失度﹐吐舌爲度﹐逆度作怪﹐以誡人君﹔不救則大旱﹐中火燔宮殿﹔其救也﹐追功﹑祿爵﹐位賢徳﹐養幼孤﹐廩鰥寡﹔則熒惑還度﹐天心得矣。」韓楊曰「熒惑吐舌﹐狀如星也﹔其舌上﹐則主憂﹐下則民愁。」《運斗樞》曰「陽越度﹐陰失符﹐則熒惑生足。」﹝宋均曰﹕陽﹑君也﹑陰﹑臣也。﹞石氏曰「熒惑生足﹐故主殃﹔新主易。」巫咸曰「熒惑大而赤﹐東西南北行﹐非常也﹔一曰有謀﹐兵起。熒惑失其常﹐吏且棄其法﹐諸侯亂其政。」《荊州占》曰「熒惑始出大﹐而日愈小者﹐其國不利﹔始出小﹐而日愈大者﹐其國利。熒惑赤角﹐卒多不出﹐秋兵起。」又曰「熒惑赤大﹐昭然而芒﹐其野有兵。熒惑大而赤角﹐有兵﹐兵出有功﹐戰客利﹔背之者大勝﹔逆之者大敗。勞惑色赤﹐大而角﹐軍大驚。」巫咸曰「熒惑小名曰進賊﹔萬物相暴﹐從爲賊﹔不有死王﹐必有滅國﹔使之不然﹐哀老弱﹐憐孤寡。」郗萌曰「熒惑出東方﹐反行以西﹐有小星﹐擊之卽去﹔所宿之國受兵。」《荊州占》曰「兩敵相當﹐熒惑當其日而大﹐以其大之日利﹔當其日而小﹐以其小之日不利。上旬爲陽國﹐中旬爲中國﹐下旬爲陰國。星大赤﹐則兵出有功﹔小赤﹐則無功﹔皆以其日占國。熒惑貫小星﹐殺小將。熒惑之陰﹐有小星﹐去四寸以內﹐諸侯陰謀。熒惑之陽﹐有小星﹐去四寸以內﹑諸侯有小兵。熒惑之傍﹐有小星兩﹐其一在南﹐一在北﹐皆四寸以內﹑諸侯從。熒惑之傍﹐有小星兩﹐其一在東﹐一在西﹐皆四寸以內﹐諸侯橫。熒惑小而赤角﹐兵出無功。」

熒惑躍而沈浮與列星斗八

《荊州占》曰「熒惑躍而沈浮﹐主用心悼憤。熒惑守列捨﹐浮跳不安﹔人主心邪﹐無剛政。」韓楊曰「熒惑有宿星斗﹐不出三年﹐臣背其主﹐熒惑變色﹐逆行相淩而斗會捨還﹐其國無道。若與宿同光﹐國君出走。」

熒惑穰气暈彗九

《黃帝占》曰「熒惑生气﹐如爲赤穰者﹐明日大暑﹐至夕時而大雨。熒惑出穰气﹐長一丈﹐有百日旱。」《孝經內記》曰「熒惑黑赤﹐气爲赤穰者﹐不出五月﹐有賊﹔三十日﹐有兵﹔五十日﹐旱﹐魚鹽貴﹐二倍自止。」甘氏曰「兩軍相當﹐而云掩熒惑﹐必有覆軍﹐若將死﹔其出入進退以戰﹐背之大勝﹐迎之大敗。」郗萌曰「兩軍相當﹐云厚掩熒惑﹐必有逐軍。」巫咸曰「熒惑白暈﹐大臣背其主﹔其角也﹐兵﹔气赤色也﹐國有憂。」郗萌曰「熒惑出彗東南維﹐其下受亡地﹐不出三年。」

開元占經卷三十一

熒惑占二

熒惑犯東方七宿

熒惑犯角一

《荊州占》曰「熒惑犯左角﹐都尉死之。」《陳卓占》曰「熒惑犯角﹐赦期一月。」石氏曰「熒惑犯左右角﹐大人憂﹔一曰有兵﹐大臣爲亂。」甘氏曰「熒惑入左角﹐有大赦﹔入右角﹐兵大起。」《黃帝占》曰「熒惑出角﹐中道﹐天下太平﹔出陽道﹐旱﹔陰道﹐多雨。」陳卓曰「熒惑出角陰道﹐多陰道。」郗萌曰「熒惑出入天門間﹐宮門移。」又占曰「熒惑逆行角﹐失火。」《荊州占》曰「熒惑逆行角中﹐成勾已﹐若環繞之﹐人主憂﹐有兵喪﹐若關梁不通﹐期六月。」郗萌曰「熒惑起角﹐刺如鋒刃﹐經角間﹔三十日而三畱之﹐人主無下殿出宮﹐廓廟間有伏陣兵。」又曰「熒惑赤色﹑光芒﹐居天門中﹐三十日﹐天下有大徵發﹐男年十五至耄老﹐三年乃止﹔或曰三月。」郗萌曰「熒惑起芒角﹐赤色而光﹐守天門中﹐二十日饑﹔一曰小旱。又曰﹕熒惑過兩角﹐多雨。」《荊州占》曰「熒惑成鉤已﹐環繞角﹐有芒如鋒刃﹐天子失位。」郗萌曰「熒惑乘左角﹐爲旱﹔乘右角﹐爲兵﹐爲水。」又曰「乘陵左右角者﹐爲日蝕﹐國有大變。」石氏曰「熒惑乘右角﹐後族家若將相有坐法死者。」又占曰「熒惑與角合﹐韓相出走。」《河圖》曰「熒惑居角陽﹐其國有喜﹔居陰﹐有憂。」郗萌曰「熒惑居角亢間及太微宮﹐臣有請兵於天子者﹔若去復還﹐居角亢之間﹐天子聽之﹐兵且起。」又占曰「熒惑大反行﹐畱角﹐國受殃及加兵。」又曰「色黑爲疾﹑爲死﹐靑爲水﹑爲饑。」又占曰「熒惑反行﹐畱角三十日﹐萬家邑拔﹐千家邑虜﹔旣居之﹐南北去之﹐其邑不可用兵﹔進爲兵﹐退爲喪。」《荊州占》曰「熒惑行廷中﹐不止﹔有大獄。」巫咸曰「熒惑捨天門﹐人主絕祀。」郗萌曰「熒惑捨天門中﹐大赦﹔又曰﹕入天門﹐出復反之﹐天下大亂﹔守﹐反者﹐事大。」《春秋文曜鉤》曰「奪民時﹐熒惑守左角。」《海中占》曰「熒惑守左角﹐有喪﹔色白﹐爲兵﹐黃爲土功﹔赤爲旱﹔靑﹑憂﹐黑死。」郗萌曰「熒惑守左角﹐臣謀其主。」《荊州占》曰「熒惑守左角﹐兵起﹐將軍死之﹐期六十日﹐若六月。」又曰「縑繒倍價。」《黃帝占》曰「熒惑守右角﹐有兵起﹐期三月﹐將死。」又占曰「熒惑守左右角﹐左右校尉都尉若相當之﹐或戮死。」又占曰「熒惑守兩角間﹐若軫道絕﹐出其陰﹐陰伐利﹐戰勝﹐取其將。」又占曰「熒惑守角﹐三十日其後憂。」又占曰「熒惑守角﹐出其南﹐多病﹔出其北﹐多死﹔行右﹐中國有殃﹔行左﹐負海國有殃。」又占曰「熒惑貫若守左右角﹐大戰。」《洛書》曰「熒惑守角﹐下土逆謀﹐兵乃出。」《春秋緯》曰「熒惑守角﹐若反行﹐畱角二十日﹐相死。」石氏曰「熒惑守天門中﹐二十日﹐國有大喪﹐若大臣受謀。期一年。」又占曰「熒惑守左角﹐左將軍憂﹔守右角﹐右將軍憂﹐去復還﹐守之二十日﹐將軍戮死。」又占曰「熒惑居守角三月﹐有殃﹔五月﹐受兵﹔七月﹐其野亡。」又占曰「熒惑守角﹐霸者爭土﹐農者爭犁﹐聖人出﹐二十日大貴。」又占曰「熒惑入天門﹐已去復反﹐守天門﹐關梁不通﹐進以善事﹐則亡。」甘氏曰「熒惑守角﹐忠臣誅﹐國政危。」又占曰「熒惑守左角﹐延尉有憂﹔守右角﹐太尉有憂。」《海中占》曰「熒惑守左右角﹐其色黃白﹐小旱﹐民小厲。」又占曰「熒惑守左右角﹐逆行爲旱﹔還立雨﹐爲五穀不收。」又占曰「熒惑守角﹐貴人子有系者﹔去獄之天牢﹐貴人子赦。」又占曰「熒惑起芒角﹐赤色而光﹐久守天門﹐王者絕嗣﹔各以占其國。」郗萌曰「熒惑守左角﹐若右角﹐去復還之﹐天子行誅伐﹐期年中。」又占曰「熒惑守左角﹐左將軍﹔右角﹐右將軍﹔守角前﹐前將軍﹔守角後﹐後將軍﹔一周五將軍發。」又占曰「熒惑守角﹐讒臣欲進﹐政事急﹐有千里之行。」又曰「將軍有亂﹐有兵兵罷。又曰大旱。」又曰「熒惑守角﹐爲中兵大臣﹔畱兩角間﹐將興國﹐廷開梁﹐邊境不通。」又占曰「熒惑守東關﹐赦期一月。」《荊州占》曰「熒惑守天陳﹐大饑﹐太后族人有受誅者。」又曰「以夏三月中守角﹐若出角入角﹐中外不通。」《二十八宿山經注》曰「熒惑守角亢﹐其色赤﹐不出三年﹐則韓國王死。」《黃帝占》曰「熒惑守角﹐西爲父母﹐後爲妻﹐前爲子﹐東爲身﹔如此者﹐臣弒君﹔近一年﹐中二年﹐運五年。」石氏曰「熒惑守犯淩左角﹐爲禍咎。」

熒惑犯亢二

《黃帝占》曰「熒惑入亢﹐有芒角﹐犯淩之﹐當有白衣之會﹐糴大貴。」郗萌曰「熒惑入亢﹐天子廷有兵﹐有水。」《東官候》曰「熒惑入右亢﹐謂北星也天下有白衣之期﹐五穀不熟。」石氏曰「熒惑數入亢﹐其國疾病疫。」郗萌曰「熒惑入亢﹐成鉤已﹐環繞之﹐有亡國﹐必有臣謀主。」﹝案《宋書天文志》曰﹕魏喜平三年十月癸未﹐熒惑犯亢南星﹐正元三年二月﹐李丰等謀亂﹐誅。﹞石氏曰「熒惑十二月入龍宿﹐成鉤已﹐若環繞之﹐天子朱廷。」《荊州占》曰「熒惑逆行亢﹐主成咸﹐非其人。」陳卓曰「熒惑乘亢右星﹐爲大兵﹐爲水﹐爲谷貴。」郗萌曰「熒惑乘滅亢左星﹐爲大人憂﹔乘右星﹐爲天下奇令。」《春秋緯》曰「熒惑與亢合﹑主命凶。」《河圖》曰「熒惑居亢陽﹐其國有喜﹔居陰﹑有憂。」《荊州占》曰「熒惑畱亢﹐天子惡之。」郗萌曰「熒惑畱廷中﹐爲天下大憂﹐或曰爲焦旱﹐物不生﹐多虫蝗起。」又占曰「熒惑捨亢﹐爲歲有小水。」《黃帝占》曰「熒惑以八月守亢﹐兩將相當﹐在東南﹐期一歲。」﹝石氏曰﹕期歲中。﹞又曰「平地出水﹐橋梁不通﹐河內將相憂。」甘氏曰「熒惑守亢﹐天下大樂﹐民得封爵﹐期不出年。」甘氏曰「熒惑守亢東﹐天下州占﹔守西﹐木果不實。」又占曰「熒惑守亢﹐五穀不熟﹐民死之。」又曰「守疏廟﹐有土事﹔又守天門﹐有憂。」巫咸曰「熒惑守亢﹐小臣爲亂﹐臣疾疫。」又曰「兵大起﹐天下旱﹐萬物不成。」《海中占》曰「熒惑守亢﹐天下有白衣之會﹐天子易政﹐道路不通。」《海中占》曰「熒惑地亢﹐成鉤已而環繞之﹐三十日﹐天子自將兵﹐國易主。」郗萌曰「熒惑守亢﹐環繞之成鉤已﹐天子惡之﹐期六月若十月。」又占曰「熒惑守亢﹐大將有喜﹐守亢左左﹐將軍有喜。」又占曰「熒惑守亢﹐五穀以水傷敗。」又占曰「熒惑守亢﹐爲天下大旱﹐多火災﹔逆行爲失火。」《黃帝占》曰「熒惑守亢﹐西爲父母﹐後爲妻﹐前爲子﹐東爲身﹔如此者﹐臣弒主﹐近一年﹐中二年﹐遠五年。」郗萌曰「熒惑守亢﹐貴人病亡﹔一曰畱十日﹐後忌。」又占曰「熒惑守亢﹐天子有祠廟之事﹔又曰天下病頭。」《荊州占》曰「熒惑色黑守亢旬日﹐水萬里不測﹔二旬﹐有沒王﹔三旬﹐澤海﹔又曰赦。」《東官候》曰「熒惑守亢﹐國糴貴﹐芒角犯淩﹐有白衣之眾暴聚﹐麻麥載倍價。」又占曰「熒惑守亢﹐大人憂之﹐若水船急﹐若民憂﹐非一國也﹐政危﹔守之三十日﹐民多疾。」又占曰「熒惑入守亢﹐天子有所治宗廟之事﹐赦解之。」《黃帝占》曰「熒惑逆行﹐守亢﹐爲中兵。」郗萌曰「熒惑犯守亢﹐逆行不順﹐失其明色﹐大政不用。」郗萌曰「熒惑犯守亢﹐天下病斗。」《東官候》曰「熒惑犯守亢﹐二十日而去﹐五穀不登﹐大人憂﹐亂臣在朝﹐忠臣不進。」

熒惑犯氐三

《荊州占》曰「熒惑犯氐左星﹐左中郎將誅死﹔右星﹐右中郎將誅死﹔皆期三年。」甘氏曰「熒惑入天子宮﹐天子失其宮。郗萌曰「熒惑守亢﹐還入氐中﹐三十日﹐大人當之﹐其遠氐者﹐將大病﹔在氐南行﹐國有小喪﹔在其陽者﹐男﹔在其陽者﹐女。」甘氏曰「熒惑入氐﹐畱守二十日﹐不下﹐當有賊臣有內﹔下﹐有反者。﹝案班固《天文志》曰﹕孝宣地節元年正月辛酉﹐熒惑入氐﹐其四年將軍霍禹﹑範明友及奉車霍山諸昆弟嬪婚爲侍中﹐諸曹九卿郡守皆謀反伏誅﹐其應也。﹞三十日不下﹐其國兵起﹐人主當之﹐氐爲天子之宮﹐罰星入之﹐不祥之徵﹐所守之國﹐其君死之。」石氏曰「熒惑入氐﹐畱二十日﹐有一國君系饑死﹐若毒死者。」郗萌曰「熒惑入天門﹐至氐前時退﹐人主無出廓廟間﹐無出國﹐無之遠宮﹐其間有伏陣之兵。」《荊州占》曰「熒惑入氐宿﹐畱之二十日﹐在發卒戰﹔近期三十日﹐中期六十日﹐遠期百日。」又占曰「熒惑以戊辰歲﹐鉤已入氐﹐犯西南東北星﹐光合者﹐到巳己歲﹐大將軍誅﹐大赦天下。」又占曰「熒惑出東方﹐若西方﹐畱氐者﹐天子軍也﹔去復還居之﹐天子坐之。」巫咸曰「熒惑逆行氐﹐失火﹔一曰守氐﹐多火災。」《荊州占》曰「熒惑逆行氐﹐地動。」郗萌曰「熒惑乘氐之左星﹐天子自將兵於野﹐一曰天下有大水﹑大兵。」又占曰「熒惑出入畱捨氐﹐五十日不下﹐天下大疾﹔一曰二十日不下﹐五月有病。」《荊州占》曰「熒惑出入畱捨氐十日﹐其君當之。」《黃帝占》曰「熒惑守氐﹐成鉤己者﹐大人憂。」﹝甘氏曰﹕赦﹐期六日。﹞石氏曰「熒惑守氐﹐大人憂﹐若彊國當之﹔若主有系者﹐餓而死﹔若近臣憂﹐非一國也﹐政不安﹔一曰天下有兵﹐一曰大國憂。」《春秋緯文曜鉤》曰「熒惑與氐星合﹐失地一百里。」石氏曰「熒惑守氏﹐去一旬復還﹐有大兵起﹐二月有亡地。」又占曰「熒惑逆行守氐﹐大臣謀反﹐其事成。」甘氏曰「熒惑守氐﹐大臣相譖﹐主大戰。」巫咸曰「熒惑守氐﹐君有疾﹐有兵起﹐所守國其君惡之。」﹝案《案書天文志》曰﹕武帝永初二年六月乙酉﹐熒惑犯氐﹐景平元年廬陵王義眞廢﹐王領豫州也。﹞《海中占》曰「熒惑守氐﹐國亂﹐有反臣﹐近臣有憂﹔有兵﹐期六月﹐不出六十日﹐赦﹐不徧天下﹔歲春旱﹐晚水﹔不出其年﹐人相食。」《黃帝占》曰「熒惑出氐﹐復還守之﹐彊國之君惡之。」郗萌曰「熒惑守氐﹐地震動﹔又曰有土功事﹔又曰守二十日﹐相死﹐親近戮死者﹔西北之夷來。又曰﹕守氐色黑﹐國家有小喪。」《荊州占》曰「熒惑守氐﹐天子惡之。」﹝案《宋書天文志》曰﹕武帝永初二年六月乙酉﹐熒惑犯氐﹐三年五月﹐宮車晏駕。﹞郗萌曰「熒惑守氐﹐西爲父母﹐後爲妻﹐前爲子﹐東爲身﹔如此者﹐臣弒君﹔近期一年﹐中二年﹐遠五年。」《荊州占》曰「熒惑守氐﹐成鉤已者﹐彊國之君死之﹔王者憂﹐貴人有饑死囚系者﹔謂東行反之﹐還去兩星二尺﹐期百二十日﹔去兩星齊﹐期二十日﹐以赦解之。又占曰﹕熒惑守氐﹐去復反﹑守之﹐其色黃白﹐與兩星齊﹐期十日﹔去兩星尺﹐期六十日﹐有赦。又占曰﹕熒惑色赤若黃﹐以九月守氐﹐六十日有奪地死王﹔期一年。」

熒惑犯房四

《洛書》曰「熒惑犯房﹐亡君之夷。」《文曜鉤》曰「熒惑犯房宿﹐將軍爲亂﹐王者惡之。」《荊州占》曰「熒惑守犯淩房﹐國君憂﹔色靑﹐憂喪﹔赤﹑憂兵﹐積屍成山﹔黑﹑右將相誅﹔白﹑芒角﹐大哭。」﹝司馬彪《天文志》曰﹕孝和永元五年九月﹐火犯房北第一星﹐爲相﹐六年正月﹐司徒丁鴻薨。《宋書天文志》曰﹕魏明帝太和五年五月﹐熒惑犯房﹐占曰﹕房四星﹐股肱將相位也﹐五月星犯守之﹐將相有憂。七月﹐車騎將軍張郃追諸葛亮﹐爲亮所言﹐十二月﹐太尉華歆死。晉成帝咸康八年六月熒惑犯房上第二星﹐占曰﹕次相憂。建元二年﹐車騎將軍江州刺史庚冰薨﹐是時驃騎將軍何充居內﹐冰爲次相也。﹞郗萌曰「熒惑入房﹐天子之宮﹐大臣有反者﹐天子之宮﹐大臣有反者﹐天子憂﹐期六月。」又曰「有白衣之會。」又占曰「熒惑入房﹐天下有喪。」又占曰「熒惑入房三道﹐爲天子有子。」石氏曰「熒惑入房﹐馬貴﹔出房﹐馬賤。」郗萌曰「熒惑出房北﹐主也﹔出其南﹐諸臣也﹔處之﹐憂甚﹔行﹐除憂﹐無故。」《海中占》曰「熒惑行房南﹐旱﹔若守之﹐爲喪﹔行房北﹐爲水﹔若守之﹐爲兵。」郗萌曰「熒惑逆行房﹐失火﹔若地動。」《春秋演孔圖》曰「堯恆視熒惑所在﹐在房﹔則攺法蠲令。」﹝宋均曰﹕房爲天子明堂﹐政教有門﹐故攺法蠲令也。﹞又占曰「熒惑磨心環房﹐不畱正捨﹐往來彷徉﹐人主無下殿﹐遠宮闕﹐有伏兵。」《洛書》曰「熒惑鉤已房﹐主命凶。」《玉曆》曰「熒惑逆行房﹐成鉤已﹐大人憂﹐臣弒其君﹐凶﹔﹝郗萌曰﹕期不出六十日也。﹞下有反者﹐大兵起。」《文曜鉤》曰「熒惑與房合﹐車馳人走。」﹝宋均曰﹕熒惑與房合﹐爲諸侯所逐也。﹞郗萌曰「熒惑與太白合房﹐哭泣者多﹐堂空。」甘氏曰「熒惑貫房中央﹐天下無兵﹔出房南﹐爲男憂﹔出其北﹐女憂。」郗萌曰「熒惑入房﹐畱二十日﹐主出走﹔畱十五日﹐主戰﹔近期三十日﹐遠三月。」石氏曰「熒惑出中道﹐畱也﹐天下有夷﹔期三月﹑四月﹔天下大赦。」《荊州占》曰「熒惑出入房中道﹐良馬用﹐天下兵滿野﹐將相爲盜﹐大臣有憂。」《黃帝占》曰「熒惑守房﹐十日不去﹐山崩。」又占曰「熒惑守房﹐大臣爲亂﹐王圍於野﹐天下作兵﹐五年而止。」石氏曰「熒惑守房﹐天下更政。」《黃帝占》曰「熒惑守房﹐有兵與喪﹔居之三月﹐其邦有殃﹔五月﹑受兵﹔十月﹑其野亡。」又占曰「熒惑守房﹐貴人疾。又占曰「熒惑守房三日﹑五日﹐天子車駕有驚。」又占曰「熒惑行房南﹐犯守之﹐爲大旱﹔行北﹐犯守﹐爲大水﹐在宋地。」又占曰「熒惑守房﹐入之成鉤已﹐天子失宮﹐期六十日。」《春秋緯說題辭》曰「房心木位﹐熒惑守之﹐燒弒﹔陽類相滅﹐子代位。」石氏曰「熒惑守房﹐火近於木﹐子火滅其母﹐十日不去﹐國有喪﹔﹝郗萌曰有崩主。﹞十五日不去﹐兵大起﹔二十日不去﹐臣弒君﹐子殺父﹐﹝郗萌曰臣叛其君﹐子去其父也。﹞民去邦邑﹐陰陽相克﹐天下大動﹔期不出一年。」石氏曰「熒惑守房﹐爲大饑﹐人相食﹐死者不葬。」又占曰「熒惑守房﹐爲良馬出廏。」又占曰「熒惑守房左﹐絲絮貴﹔其守陰間星﹐將有喜。」郗萌曰「熒惑逆而西行﹐守房十日﹐成鉤已﹐大臣弒其主﹐期不出六十日。」石氏曰「熒惑行不出房中央﹐其年有氐守房﹐王者惡之﹐天下更政﹑易王﹐若將反逆者﹐從近君起﹔以赦令解之。」甘氏曰「熒惑守房﹐去復還﹐成鉤已﹐若環繞之﹐國有崩喪﹐戴麻天下﹐將大亂。諸侯起霸﹐天子失其宮﹐期六月。」巫咸曰「熒惑守房﹐多水災。」《海中占》曰「熒惑守房三日﹐鬼火夜行﹐人民大恐﹐多死喪。」郗萌曰「熒惑以九月守房﹐車騎蓋野﹔斯後﹐年﹔父子盡給軍事﹐無得畱家者。」又占曰「熒惑守房﹐土功興﹔畱三十日﹐地大動﹐大兵起。」又占曰「熒惑守房﹑心﹐赦成﹔鉤已者﹐水成﹔已者火。」又占曰「熒惑守房間﹐直心而畱守房﹐天下大亂﹔東方大得﹔西方大失。」又占曰「熒惑守房北﹐燕趙負殃﹔守中央﹐魯衛負殃。」又占曰「熒惑守房﹐爲胡兵發。」《荊州占》曰「熒惑守房﹐期一年﹐大臣盜國寶﹐大兵起於後宗﹐其芒角犯淩畱三十日以上﹐大臣凶﹔一曰秦燕趙大凶。」《二十八宿山經注》曰「房心星宿暗黑﹐熒惑守之﹐二百日止﹐則音聲﹐萬民相聲﹐大水﹑魚﹑鹽﹑五穀貴﹐百姓愁若。」郗萌曰「熒惑犯中﹐乘守房左驂左服﹐爲君死﹐所中將誅﹔有中犯乘守房右驂右服﹐爲夫人死﹐所中相誅。」又占曰「熒惑畱逆犯守乘淩房左右驂﹐主崩﹐臣有陰謀﹔逆往乘淩中道﹐天子失位而亡﹔順行乘淩中道﹐天下和平。」韓楊曰「熒惑犯房﹑鉤鈐﹐王者憂。」﹝案《宋書天文志》曰﹕晉穆帝升平三年三月乙酉﹐熒惑逆行﹐犯鉤鈐﹐五年穆帝廟。禮道驚《晉陽秋》曰﹕孝武大元十九年十一月甲申﹐熒惑犯鉤鈐﹐二十一年九月庚申﹐帝崩。《宋書天文志》曰﹕宋武大明二年十一月庚戍﹐熒惑犯房及鉤鈐﹐壬子又犯鉤鈐﹐占曰﹕有兵。其年索虜寇歷下﹐遣羽林軍討破之。﹞郗萌曰「熒惑犯乘鉤鈐﹐大臣有誤天子﹐不尊事天者﹐致火災於宗廟﹔王者不宜出宮﹑下殿﹔有謀匿於宗廟中者。」石氏曰「熒惑逆行至鉤鈐﹐天子侍臣俱亡。《春秋緯》曰「出行不節﹐則熒惑守房﹑鉤鈐。劉向《洪範》曰「鉤鈐﹐天子禦也﹐熒惑守之﹐不大僕則奉車﹔不黜﹐則死。」﹝《洪範》曰﹕漢宣帝本始元年﹐熒惑守房﹐其後六年﹐奉東都尉霍山舉家謀反﹐誅滅。﹞郗萌曰「熒惑過鉤鈐﹐大赦﹔若有徳令。」

熒惑犯心五

《黃帝占》曰「熒惑犯心﹐戰不勝國﹐大將鬥死﹔一曰主亡。」《海中占》曰「熒惑犯心﹐天子王者絕嗣﹔犯太子﹐太子不得代﹔犯庶子﹐庶子不利。」又占曰「熒惑犯心﹐必有饑餓死者。」郗萌曰「熒惑犯心﹐有謀臣﹔不卽有死王。」《文曜鉤》曰「熒惑入心前後星﹐相戮中野。」郗萌曰「熒惑入心﹐大臣有反者﹐天子憂之﹐期六月。」《黃帝占》曰「熒惑經心﹐淸明烈照﹐天下內奉﹐王帝必延年。」郗萌曰「熒惑入角﹐道逆行﹐進退﹐欲畱氐亢﹐因復少進﹐繞心與房﹐不畱止捨﹐往來紡徉﹐可三十日。」又曰「因以東西有憂﹔南北有喪。」《春秋演孔圖》曰「熒惑在心﹐則縞素麻衣。」﹝宋均曰﹕熒惑在心﹐海內之殃﹐海內亡主﹐故素縞麻衣。﹞郗萌曰「熒惑廻心﹐若去之﹐復還反之﹐二日﹐大赦。」石氏曰「熒惑乘心﹐其國相死。」又占曰「熒惑犯蝕乘心右星﹐太子有憂﹐若不立﹔一曰不死卽去。」《洛書》曰「熒惑居心陽﹐其國有喜﹔居陰﹐有憂。」郗萌曰「熒惑入心﹐畱二十日﹐主病﹔三十日﹐疾困羣臣﹐亦然。」陳卓曰「熒惑畱心﹐近臣爲亂。」石氏曰「熒惑捨心﹐貴人振旅﹐天下大兵﹔若色玄不明﹐喪。」司馬彪《天文志》曰「金火俱在心﹐爲大朝。」《黃帝占》曰「熒惑宿心﹐色靑﹑有喪﹔然赤﹑有兵﹔宿心東﹐爲齊越﹔西﹑爲秦鄭﹔﹝甘氏曰﹕泰觀爲中。﹞南﹑荊宋﹔北﹑衛趙﹔﹝甘氏曰﹕燕趙。﹞中爲魏魯。」《文曜鉤》曰「熒惑與心合﹐主死﹔不死出走﹔又曰易帝。」郗萌曰「熒惑起角芒﹐如劍刃﹐經兩角間﹐進退不畱止﹐磨心以行﹐有伏陣兵。」甘氏曰「熒惑貫心﹐天下民饑。」郗萌曰「熒惑與心鬥﹐天下暴喪﹐期三年。」《洛書》曰「熒惑守心﹐成鉤己﹐不言王命﹔凶。」《春秋緯》曰「熒惑守心﹐海內哭。」﹝案班固《天文志》曰﹕漢髙帝十二年春﹐熒惑守心﹐四月宮車晏駕。韋昭曰﹕凡初崩爲晏駕者﹐臣子之心﹐猶謂宮車當駕而出也。《宋書天文志》曰﹕晉武帝太康八年三月﹐熒惑守心﹐永熙元年四月乙酉﹐武帝薨。光熙元年九月丁末﹐熒惑守心﹐十一月﹐惠帝崩。﹞石氏曰「熒惑守心﹐大人易政﹐主動其宮。」﹝案《史記》曰﹕宋景公時﹐熒惑守心﹐子韋曰﹕禍當君﹐𨿽然可移於宰相。公曰﹕相﹑吾之股肱﹐所與治國家。曰﹕可移於民。公曰﹕民死﹐寡人將誰爲君。子韋曰﹕可移於歲饑。公曰﹕歲饑﹐民困﹐民誰以我爲君。子韋曰﹕天居髙而聽卑﹐君有至徳之言﹐天必三賞。君熒惑果徙三捨﹐行七星﹐星當一年﹐君壽延二十一年。﹞《海中占》曰「火守心﹐色赤﹐有兵﹐臣謀其主﹔黑﹑主死﹔白﹐謀臣有賜爵者﹔靑﹐大人有憂。」石氏曰「熒惑守心﹐天子走﹐失位﹔入心﹐必見血﹔其國庫兵出﹐天下士半死﹐五月大旱﹐二十日不下﹐天子有令﹐有憂﹔布大貴。」《雒書雒罪級》曰「熒惑守心﹐有必有逆臣起。」石氏曰「熒惑守心時﹐王將軍爲亂。」甘氏曰「熒惑守心﹐大臣爲變﹐謀其主﹐諸侯皆起。」又占曰「熒惑守心﹐成鉤已及環繞之﹐天子失其宮﹐期六月。」巫咸曰「熒惑守心﹐萬物不成﹐土功興﹔一曰歲水。」《海中占》曰「熒惑守心﹐天下大吟﹐居之三月﹐有殃﹔五月﹐受兵﹔十月﹐其野亡。」石氏曰「熒惑守心﹐成鉤已﹐期三月﹐大臣反﹔攻戰不將軍死。」《海中占》曰「熒惑守心﹐南爲水﹐北爲旱。」又占曰「熒惑守心﹐民流亡。」郗萌曰「熒惑守心﹐南有小男喪﹔守北﹐有小女喪。」又曰「以十月守心北﹐不出其歲﹐國有大喪﹔以十月守心﹐期六十日﹐有辱主﹔一曰皆起兵。」又占曰「熒惑守心﹐爲侵陽﹔守心上下星﹐名幸臣﹔驂乘者有事。」《黃帝占》曰「熒惑守心﹐大人惡之。」郗萌曰「熒惑守心﹐有反者﹐從太子起﹔一曰九卿爲害。」又曰「大國兵四起﹐天子軍破。」又曰「二十日﹐相死。」又曰「守心﹐畱十日﹐後死。」又曰「守心三十日﹐有女喪。」郗萌曰﹔「熒惑守心房間﹐三十日地動。」又占曰「熒惑守心﹐有反者﹐從宗家。」﹝案《宋書天文志》曰﹕晉元康九年六月﹐熒惑守心﹐八月入羽林﹐後二年﹐趙王廢惠帝﹐爲太上皇﹐俄而三王起兵﹐討趙王倫﹐倫悉起中軍﹐兵相拒﹐累月也。﹞《荊州占》曰「熒惑守心﹐色黑﹐有兵必敗。」陳卓曰「熒惑守心﹐期三十日﹐彗星出王都﹐西南指。」《玄冥占》曰「熒惑守心﹐爲饑。」﹝案袁宏《漢紀》曰﹕安帝永初元年五月戊寅﹐熒惑逆行﹐守心﹐三年三月﹐京都饑﹐人相食。﹞《春秋緯說題辭》曰「熒惑守心﹐主死﹐天下大潰。」《黃帝占》曰「熒惑逆行而西﹐守心二十日﹐大臣爲亂。」﹝袁宏《漢紀》曰﹕安帝永初元年五月戊寅﹐熒惑逆行﹐守心﹐司空周章謀﹐誅鄧騭兄弟﹐廢太后﹐及上立平原王爲帝﹐事發覺﹐自殺。﹞石氏曰「熒惑逆行守心﹐哭泣涔涔﹐主命惡之﹐國有大喪與兵﹐﹝案司馬彪《天文志》曰﹕孝靈中平三年四月﹐熒惑逆行守心﹐後三年﹐而靈帝崩。﹞國易政。」郗萌曰「熒惑逆行守心﹐旱﹐失火。」陳卓曰「熒惑逆而行心﹐地震。」《黃帝占》曰「熒惑逆行守心﹐環繞成鉤己﹐皆爲大人忌﹐期六月﹐以赦解之。」石氏曰「熒惑逆行守心中央大星﹐有白衣之會。」巫咸曰「熒惑犯乘守心明堂﹐大臣當之﹔在陽爲燕﹐在陰爲胡﹐一曰有火異。」郗萌曰「熒惑中犯乘守心明常﹐爲萬民備火﹐近期一年﹐中期三年﹐遠期九年﹔一曰旱。」又占曰「熒惑中犯乘守庶子﹐女主勢行。」又占曰「熒惑中犯乘守蝕心右星﹐爲庶子有憂﹐若死。」又占曰「熒惑中犯乘守太子星﹐天心明堂星﹐有大喪。」又曰「中國有小憂﹔一曰宋憂。」又曰「中犯乘守太子星﹐天天大赦。」又占曰「熒惑中犯乘守心明堂﹐成鉤已﹐爲大人憂﹐近期十月﹐遠期三年﹐以赦令解之。」《海中占》曰「熒惑畱逆犯守乘淩心星﹐王者宮中亂﹐臣下有謀易立天子者﹐權在宗家得勢大臣。」

熒惑犯尾六

《文曜鉤》曰「熒惑入尾三月﹐客兵聚。」郗萌曰「熒惑入尾﹐宮中有讒諛之臣。」又占曰「熒惑入尾箕﹐九州當之﹔甲乙日入﹐東方有咎﹐丙丁日入﹐南方有咎﹔戊已日入﹐中央有咎﹔庚辛日入﹐西方有咎﹔壬癸日入﹐北方有咎。」《荊州占》曰「熒惑入尾﹐縑帛貴﹐將相人民﹐離其城郭。」《東官侯》曰「熒惑入尾﹐後宮不憂﹐後惡之﹔一曰幸臣亂宮。」郗萌曰「熒惑逆行尾者﹐失火﹔一曰大水。」《荊州占》曰「熒惑逆行尾﹐其君淫溢。」郗萌曰「熒惑在尾﹐與辰星相近﹐天下牢開﹐大赦。」《文曜鉤》曰「熒惑繞尾踟躕﹐則以妾爲妻。」《荊州占》曰「熒惑入尾犯乘之﹐天有有戰兵。」《河圖》曰「熒惑居尾陽﹐其國有喜﹔居陰﹐有憂。」《黃帝占》曰「熒惑畱尾箕﹐臣下淫亂。」郗萌曰「熒惑捨司空三日﹐馬多死﹔一曰牛多死﹔一曰芻大貴。」齊伯曰「熒惑出入畱捨尾﹐其國且無人﹐兵𨿽起﹐不用﹔吉。其國繕城郭。」石氏曰「熒惑守尾﹐歲多妖祥。」甘氏曰「熒惑守尾﹐皇后恐。」又曰「人民爲變國﹑易政﹐兵始動。」巫咸曰「熒惑守尾﹐天下大饑﹐人相食﹔一曰畱十日﹐後忌。」巫咸曰「熒惑守尾﹐下淩上﹐君弱臣彊﹐姦臣賊子謀弒其主﹐人民多死喪。」又曰「後宮干政。」又曰「以十月守尾中央﹐六十日天下發兵﹐車騎行﹐守端三十日﹐發士卒。」又占曰「熒惑守尾﹐人君爲憂﹐大臣作亂者﹐反逆從大將家起﹐期二十日。」郗萌曰「熒惑守尾﹐天下稱兵。」又占曰「熒惑守尾﹐二十日﹐宮中匿謀﹐嬪妾有讒後者﹔一曰滿二日﹐光明相及﹐爲女主。」《荊州占》曰「熒惑守九江﹐赤地千里﹐人民浪亡﹐谷貴三倍﹐藥艸再倍﹐布貴。臣有毒弒其君﹐大臣反守尾﹐宮中匿謀﹐後妾相妒﹐三公九卿姦﹐大將有反。」《玄冥占》曰「熒惑守尾﹐後宮有相害者﹐期百二十日。」又曰「熒惑守尾﹐舟船相望。」郗萌曰「熒惑守尾﹑箕﹐九卿當之﹐期二十日。」《春秋緯》曰「熒惑逆行守尾﹐久者有兵起﹐車騎聚於道﹐大臣宮人爲亂。國易政。」郗萌曰「熒惑犯守尾﹐爲女主夫人妃後惡之。」又占曰「熒惑畱逆犯守乘淩尾﹐皇后有以珠玉簪珥惑天子者﹐誣讒大起﹐後相貴臣誅﹐宮人出走﹐兵起宮門。」

熒惑犯箕七

《春秋緯》曰「熒惑犯箕﹐女主﹑宮人有憂。」郗萌曰「熒惑惑犯箕﹐天下國相擊﹐男不得耕﹐女不得織﹐牛馬大死。」《春秋緯》曰「熒惑入箕﹐主失位。」又曰「天下大亂﹐兵起。」﹝案《宋書天文志》曰﹕晉永康元年八月﹐熒惑入箕﹐明年趙王纂位﹐攺元年﹐尋爲大兵所滅。﹞石氏曰「熒惑入箕﹐箕中一星﹐民莫處其室﹔養者﹐星在箕南﹔旱在箕北﹔有年在箕踵者﹐歲熟。」巫咸曰「熒惑入箕中﹐伺其出日而數之﹔期二十日﹐兵發﹔伺始入處之率﹐一日期十日﹐軍罷。」《荊州占》曰「熒惑入箕﹐盜大起﹐多鬥死者﹐歲不熟。」又占曰「熒惑入箕﹐後族有口舌事﹐期六月﹔入箕中﹐倉粟出。」石氏曰「熒惑出箕﹐谷大貴﹐天下大旱﹐饑死。」郗萌曰「熒惑出天梁﹐守箕﹐大赦。」又占曰「熒惑逆行箕﹐失火﹐諸侯相謀。」《春秋圖》曰「熒惑之箕﹐有小赦。」郗萌曰「熒惑捨箕﹐用事者坐之。」又占曰「熒惑捨司空﹐三十日﹐牛車大出﹐馬牛大死﹐芻大貴﹔又曰畱守箕﹐後宮干政﹐若有憂﹔又曰臣下淫亂。」又占曰「熒惑出入畱捨箕﹐天下有兵事﹐君臣屬騎相速﹐吏民相攻﹐其國失地二百里﹔又曰禾豆不成。」《黃帝占》曰「熒惑守箕左﹐歲惡﹐天下勞。」又占曰「熒惑守箕﹐燕王有疾﹔一曰內變。」《文曜鉤》曰「熒惑守箕﹐主恐﹔又曰人民饑糟糠﹔又曰其國更市。」又占曰「熒惑守箕﹐天下分離﹐臣子謀﹐咎在人主自恣。」《孝經緯》曰「熒惑守箕﹐多土功事﹐小旱﹔雨澤霜露不時﹐歲爲中。」《荊州占》曰「熒惑十月守箕﹐天下大赦﹔守箕前﹐其國惡﹔守後﹐糴貴三倍。」石氏曰「熒惑守箕主惡。」《海中占》曰「熒惑守箕﹐大旱。」《海中占》曰「熒惑以十月守箕﹐名曰火入水﹐萬民饑死﹐谷價五倍﹐天下大赦。」郗萌曰「熒惑守箕﹐貴臣亂其國﹐主有淫事﹔一曰攻急。」又占曰「熒惑守箕﹐貴人多病死﹔一曰主恐﹔又曰地動﹔守三月﹐彗星出。」又占曰「熒惑守箕﹐歲水。」又占曰「熒惑守箕﹑若畱止箕口中﹐兵起﹐有兵罷。」《荊州占》曰「熒惑守箕﹐有大淫事﹐九卿當之﹐若狐狢有憂。」《黃帝占》曰﹕熒惑守箕中守之﹐天下兵起﹐吏民相攻﹐士卒半死﹐人民流亡﹐不居其鄕﹐其國失地。」巫咸曰「熒惑守箕﹐去復還守之﹐貴臣有誅亂主者。國有土功之急﹐貴人多死﹐大水萬里﹐澤爲海﹐橋梁不通。」郗萌曰「熒惑入箕中﹐若守箕﹐宮中口舌之事﹔倉谷出﹐三月﹑六月。」又占曰「熒惑守箕﹐去復還守之﹐天下饑﹐期不出三年中。」《荊州占》曰「熒惑入箕守之﹐若犯乘箕﹐牛馬多疾﹐北夷來降。」

開元占經卷三十二

熒惑占三

熒惑犯北方七宿

熒惑犯南斗一

石氏曰「熒惑犯南斗﹐爲赦﹔又曰破軍殺將。」《海中占》曰「熒惑犯南斗﹐且有反臣﹐道路不通﹐丞相有事。」﹝案司馬彪《天文志》曰﹕孝順永和二年八月庚子﹐熒惑犯南斗﹐明年五月﹐吳郡太守羊珍等起兵反﹐殺吏民﹐燒宮室﹐太守王衡拒殺珍等﹐又江賊蔡伯流等數百人﹐攻廬陵﹑九江﹑燒滅城郭﹐殺都尉。﹞《聖洽符》曰「熒惑入南斗口﹐將相有謀反者。」石氏曰「熒惑入南斗﹐三月﹐吳王死﹔二月﹐王后死﹔一月﹐相死。不死出走﹔又曰大國之臣﹐外內謀大亂。」﹝案《宋書天文志》曰﹕吳王赤鳥十三年五月﹐熒惑北至﹐逆行入南斗﹐犯魁第二星而東﹐大元二年月權薨﹐是時王陵謀立楚王彪。晉太安二年正月﹐熒惑入南斗﹐七月右衛將軍陳纁率眾奉帝伐成都王﹐大軍敗績﹐兵逼乘輿。九月王又攻成都王於鄴﹐鄴兵潰﹐成都由是衰亡﹐帝還洛﹐張方又脇如長安﹐時天下盜賊羣起﹐張昌尢甚。﹞甘氏曰「熒惑入南斗中﹐國大亂﹐兵大起。」﹝司馬彪《天文志》曰﹕孝順嘉平元年十月﹐熒惑入南斗中﹐其十一月﹐會稽賊詐昭聚眾﹐自稱大將軍﹐昭父坐爲越王﹐攻破郡縣也。﹞熒惑入南斗口中﹐大臣反被誅者﹐若將相出走。」郗萌曰「熒惑入南斗﹐國饑﹔熒惑入南斗口中﹐立太子﹔期不出百二十日。熒惑入南斗﹐天下受爵祿﹐期六十日﹔若九十日熒惑逆行﹐三芒﹐入斗口中﹐必有亡國﹐死主。」《玉曆》曰「逆行﹐角﹐入斗口中﹐必有大喪。」郗萌曰「熒惑行南斗﹐有土功事。」《海中占》曰「熒惑逆行南斗﹐怒動大明﹐天下大驚。」郗萌曰「熒惑過南斗﹐出斗上﹐行疾﹐天子憂﹐出斗下﹐行疾﹐臣有憂。」《春秋緯》曰「熒惑入南斗﹐先潦﹑後大旱。」郗萌曰「熒惑畱南斗﹐無功者賞。」甘氏曰「熒惑捨南斗之西﹐木果不實。」《海中占》曰「熒惑捨南斗﹐環繞成鉤已﹐大尉﹑上卿﹑宰相死。」郗萌曰「熒惑捨南斗之東﹐天下大戰﹐一曰守三十日﹐若君憂。」《玉曆》曰「熒惑出﹑入﹑畱﹑捨斗魁之中﹐五日不下﹐天下有兵將﹔軍國易政﹐攺元﹔不出一年﹐有兵事。」《黃帝占》曰「熒惑守南斗百日﹐五穀出﹐婦女轉漕﹐若有諸侯客來見天子者。熒惑守南斗﹐糴貴﹔又曰七日以上﹐太子疾﹔十二日以上﹐庶子當之﹔又曰去復還守之﹐吳越有憂﹐期不出三年。」《河圖》曰「熒惑守南斗﹐宰相坐之﹐有兵罷。熒惑逆行﹐守南斗﹐山崩﹔又曰兵車合﹐國君爲帥。」石氏曰「熒惑守南斗﹐百二日﹐大赦。」巫咸曰「熒惑入南斗﹐若畱守﹐所守之國當誅。」《五行傳》曰「熒惑與鬥﹐晨出東方﹐因畱守斗﹐其國絕嗣。」﹝《漢書》景帝元年七月丙戍﹑熒惑在斗﹐晨出東方﹐畱守斗。後三年﹐吳王濞率七國舉反﹑漢太尉周亞夫敗之﹐滅國之應。﹞熒惑守南斗﹐爲亂﹑爲賊﹑爲喪﹑爲兵﹐守之久﹐其國絕嗣。」﹝漢武帝元鼎中﹐熒惑守南斗﹐是時南越王趙嬰齊﹑將入朝漢﹐其相呂嘉不願內屬﹐乃殺其王及王太后﹐舉兵反漢﹐遣六將軍將兵誅之﹐遂滅其國﹐置交州爲七郡也。﹞《海中占》曰「熒惑守南斗﹑旱﹑多火災。」郗萌曰「熒惑守南斗﹐畱二十日﹐大人憂﹔守三十日﹐有徳令。」郗萌曰「熒惑以十月守南斗三十日﹐民介冑不出﹐一百日﹐其國有亡兵。熒惑守南斗﹐有內變﹐期一年。熒惑守南斗﹐地動﹔嬰兒多疾死﹐關梁不通﹔畱二十日以上出復﹔大人憂﹐期五月。」陳卓曰「熒惑守南斗﹐五穀不成﹐期百二十日﹔又曰熒惑守南斗﹐且有廢臣﹐天下大亂﹐道路不通﹔一曰上官吏死。」

熒惑犯牽牛二

郗萌曰「熒惑犯牽牛﹐其國之君﹐必有外其大臣。」陳卓曰「熒惑犯牽牛﹐臣謀主。」石氏曰「熒惑入牽牛中四月﹐越主死。」巫咸曰「熒惑入牽牛﹐糴大貴。」《二十八宿山經注》曰「熒惑入畱牽牛﹐三日不出﹐越王爲彊兵所逐。」陳卓曰「熒惑入牽牛三月﹐若四月﹐齊王死﹔一曰晉王當之。」郗萌曰「熒惑乘牽牛﹐爲天下有大水起﹐谷貴﹐人相棄於道。」《挺輔占》曰「牽牛爲令天下者﹐熒惑居陽﹐則喜﹔居陰﹐則憂。」《海中占》曰「熒惑出入畱捨牽牛﹐春旱﹑秋水﹔一曰關梁不通。」齊伯曰「熒惑出入畱捨牽牛﹐三十日不下﹐薪蒿有急﹐牛且大貴﹔進行十度以上﹐至三十度﹔不出百六十日﹐客兵來。」《黃帝占》曰「熒惑守牽牛﹐民爲亂﹐貴人多死。」石氏曰「熒惑守牽牛﹐民餓﹐有自賣者。」巫咸曰「熒惑守牽牛﹐爲多火災﹔又曰牛大疫﹐多有死者﹐災非一國﹐牛貴十倍﹝石氏曰三倍﹞﹐道無行牛﹔一曰當有稅牛之役。」《海中占》曰「熒惑守牽牛﹐爲旱。熒惑守牽牛﹐有急行﹔又曰歲多雨露。」郗萌曰「熒惑十月守牽牛﹐不十日﹐兵大起。熒惑守牽牛﹐若有殺畜產事。熒惑守牽牛﹐有犧牲之事﹔有反逆者從中起﹐有走軍死將﹔期一年。」﹝案《宋書天文志》曰﹕晉成親咸康元年六月乙亥火犯牽牛中央星﹐建元二年﹐徵西將軍庚亮薨。﹞《荊州占》曰「熒惑入守牽牛三十日以上﹐人相食。」《北官候》曰「熒惑守牽牛二十日以上﹐有反逆者﹐牛車用﹔期四十日﹐若七十日。」《聖洽符》曰「熒惑入守牽牛﹐歲大水﹐津河不通﹐五穀大傷﹐其歲不中。」郗萌曰「熒惑入牽牛中﹐出守牽牛之南﹐有大赦﹐期二十日。」《荊州占》曰「熒惑以春二月﹑三月畱牽牛相守者﹐芻蒿貴﹐至八月止。」又占曰「熒惑犯守牛大星﹐臣謀主﹐諸侯將兵﹐大人憂之﹐其國亂﹐人民饑。」甘氏曰「熒惑犯牽牛﹐畱守之﹐有破軍殺將。」《海中占》曰「熒惑犯守牽牛﹐諸侯多疾。」

熒惑犯須女三

《帝覽嬉》曰「熒惑犯須女﹐若守之三十日不下﹐女主有病者﹐若府藏中有甲兵﹔十日不下﹐主後有死者﹐期百八十日。」石氏曰「熒惑入須女中﹐旬﹐主後死。」郗萌曰「熒惑入須女﹐畱二十日﹐爲天子受女之慶﹔近期三十日﹐遠期四月。熒惑入須女﹐糴貴﹐石三百﹐人有自賣﹐不出縣邑﹐有死者。熒惑入守﹐妃貴人女子多死者。」《荊州占》曰「熒惑入須女﹐有帛貴﹐天子內美女﹔不然甲兵起。」郗萌曰「熒惑出須女中﹐主也﹔出段女兩傍﹐諸臣也﹔畱爲憂。」《春秋緯》曰「熒惑之須女﹐不求女。」郗萌曰「熒惑在須女﹐逆行至牛﹐復還女﹐倏去倏還﹐爲千里無稼墻。」《河圖》曰「熒惑居須女陽﹐有吉﹔居陰﹐有憂。」郗萌曰「熒惑捨須女﹐蠶不得。熒惑出入畱捨須女﹐五十日不下﹐天下有民大恐﹐其國開庫﹑出兵﹐加於吳越城。」熒惑畱須女﹐有反逆者﹐徒女者諸夫人家起。」齊伯曰「熒惑出入畱須女﹐十日不下﹐刀劍大貴。」《黃帝占》曰「熒惑以十二月守須女之西南﹐姦人入邑。守其北百日﹐有諸侯稼女絕國者。」《黃帝占》曰「熒惑守須女﹐皇后疾﹐宮中有火災。」《文曜鉤》曰「熒惑守須女﹐人主以媵爲後﹐以妾爲妻﹐若有獻女者。」氏氏曰「熒惑守須女﹐王者發布帛﹔守二十日﹑絲綿布帛大貴。」陳卓曰「熒惑守須女﹐大人不安﹐五穀不登﹐民多病疾。」甘氏曰「熒惑守須女﹐國饑﹑糴貴﹐民有自賣者。」巫咸曰「熒惑守須女﹐邦有女子喪﹐主後也﹔又曰宮女有憂﹐牛角大貴。」郗萌曰「熒惑守須女﹐後﹑夫人有憂﹐大人不安。熒惑守須女﹐女子爲天下政﹔一曰女子爲亂﹐法令更行﹔疾﹑無憂﹔國有稼女娶婦事﹐臣下衣服奢侈﹔守三十日﹐其君憂。熒惑守須女北﹐國大水﹐人民處木上。」《荊州占》曰「熒惑守須女﹐色靑﹐有女喪﹐宮女有憂﹔黑﹐女多死﹔黃白﹐吉。」《海中占》曰「熒惑犯守須女﹐多妖祥﹐大臣當之。」《荊州占》曰「熒惑守犯乘須女二十日﹐大人婦女有反逆者﹐從女起﹐若有女喪﹔其年糴三倍﹐人民多死。」陳卓曰「熒惑畱逆犯守乘淩須女﹐天子及大臣有變﹐必有奇令。」

熒惑犯虛四

《黃帝占》曰「熒惑入虛東﹔一曰居其左右﹐君恐失火。」《荊州占》曰「君有大事。」《文曜鉤》曰「熒惑入虛﹐咎中毀傷。」石氏曰「熒惑入虛中三月﹐齊王死﹔入旬﹑相死﹔不死出走。」巫咸曰「熒惑入虛中﹐伺其出日而數之﹐期三十日﹐爲兵發﹐伺始入處之變﹐一曰期十日﹐軍罷。」郗萌曰「熒惑入虛﹐逐功臣﹐一曰牛車貴。」《荊州占》曰「熒惑入虛﹐天下有變﹐諸侯有死者﹐有罷軍破將﹐天下更政令﹐期一年。」陳卓曰「熒惑在虛東﹐東藩旱﹔在虛南﹐楚地旱﹔在虛西﹐廬江旱﹔在虛北﹐遼東﹑遼西旱。」郗萌曰「熒惑入虛成鉤已﹔天下大亂﹐政急﹐大人憂﹐以戰不勝﹔一曰有徳令。」《春秋緯》曰「熒惑畱虛﹐有以喪徭。」郗萌曰「熒惑畱虛﹐羣臣不尊敬祭祀﹐女主不謹。熒惑畱虛三十日﹐其君臣憂。熒惑捨天﹐天府﹐天下喜﹐賜諸侯王。」又曰「捨天府門中央﹐天下赦。」齊伯曰「熒惑出入畱捨虛之間﹐憂在齊﹐其國治城郭﹐兵來期不出十年中﹐敗。」《黃帝占》曰「熒惑守虛﹐赤地千里﹐人相食。熒惑守虛﹐大臣爲亂﹐百姓多疾。」《聖洽符》曰「熒惑守虛﹐百二十日以上﹐諸侯增土地﹐將有慶賜爵封者。」《春秋圖》曰「熒惑守虛﹐五穀大貴﹐吏民死解。」石氏曰「熒惑守虛﹐將軍及兵發起﹐天下更令。」﹝《晏子春秋》曰﹕熒惑守虛﹐期年不去﹐公問晏子曰﹕孰當之﹖晏子曰﹕齊當之﹐公不悅曰﹕天下大國十二﹐齊何以獨當之﹖晏子曰﹕廬齊分野﹐且天下之殃﹐固於富彊﹐爲善不用﹐出政不行﹐賢人使遠﹐讒人反昌﹑百姓疾怨﹐是以列捨無次﹐熒惑逆行。公曰可去乎﹖對曰﹕出冤聚之獄﹐使反田張﹔散百官之財﹐施之民矣﹔巖孤寡而敬老人﹐若能是者﹐惡可去﹐何獨孽乎﹐公曰﹕善。行之三日﹐而熒惑遷。﹞郗萌曰﹕熒惑守虛﹑危﹐有土功事﹔九十日﹐天下亂﹐歲大饑。」甘氏曰「熒惑守危﹐以人民爲變﹐天下大水。」郗萌曰「熒惑守危﹐以民流多死﹔一曰女子多死。」《玉曆》曰「熒惑守危﹐以水火入﹐多疾疫﹐若有土功﹐修治陵廟﹐期不出年。」《黃帝占》曰「熒惑入虛而犯守之﹐天子自將兵﹐流血滿野﹐必有死國﹐死王﹐期三年。」郗萌曰「熒惑犯守虛﹐有土功之事﹔一曰合於虛﹐土功當舉。」石氏曰「熒惑犯守虛﹐天下有變更令者﹔百姓多疾﹐歲旱﹐不熟﹐赤地千里﹐谷糴踴貴﹐菽粟三倍。」﹝《荊州占》曰﹕十倍。﹞

熒惑犯危五

《荊州占》曰「熒惑犯危﹐天下大亂。」《黃帝占》曰「熒惑入危﹐大赦天下。」石氏曰「熒惑入危﹐賊臣起。熒惑入危中三月﹐齊王死﹔不死出走。」郗萌曰「熒惑入危中﹐天下有變更之令﹔又曰入天府﹐天子臨府事。」《黃帝占》曰「熒惑入危﹐越會亡。」郗萌曰「熒惑逆行危﹐其君簡祭祀。熒惑入危﹐畱之﹔以過復還﹐畱之﹔大人當之。熒惑畱危﹐羣臣不敬宗祀。熒惑捨天府﹐天子賜諸候王﹔捨門中﹐天下赦。熒惑出入舍危﹐其國繕城郭﹐而起兵。」巫咸曰「熒惑出入畱捨危﹐國中大亂﹐吏民相攻。熒惑守危﹐大國有憂﹐人民爲變國易政﹐不出其年﹔天下大疾﹐死者不葬。熒惑守危﹐國爲政者。」《黃帝占》曰「熒惑守危﹐大臣爲亂。」《文曜鉤》曰「熒惑守危﹐民多疾疫﹐歲旱不熟﹐天下大饑﹐兵起。」《海中占》曰「熒惑守危﹐春旱﹐秋多水災。」郗萌曰「熒惑守危﹐大人變常。熒惑守危﹐賓客有事﹐死。熒惑守危﹐宮地震裂。熒惑守危﹐爲大人蓋屋事。」《荊州占》曰「熒惑守危﹐南方有兵﹔諸侯有死者﹐庫室有繕者。」陳卓曰「熒惑守危﹐宮多火災。」《北官候》曰「熒惑守危﹐有土功﹐饑兵起。諸候相謀。」石氏曰「熒惑守危﹐守之三十日不下﹐有立宮廟哭泣之事﹔六十日不下﹐國易政。」《荊州占》曰「熒惑入危﹐乘守二十日﹐若九十日﹔東方兵起﹐國有死者﹐歲旱不熟﹐糴十倍﹐民食艸木﹐嫁妻賣子﹐牛羊倍價。熒惑乘危﹐天下大亂。」《北官候》曰「熒惑入危﹐畱守三十日﹐若九十日﹔天下易政﹐咎以入日占。」《黃帝占》曰「熒惑入危﹐諸侯王謀﹐大兵起﹐天下易變﹔若有土功﹔守上星﹐爲人民死﹔守中星﹑諸侯死﹔守下星﹐大臣死﹔期百八十日。」郗萌曰「熒惑守墳墓﹐爲人主有哭泣聲。」

熒惑犯營室六

郗萌曰「熒惑犯營室者﹐犯陽﹐爲陽有急犯陰﹐爲陰有急。」石氏曰「熒惑犯營室﹐以賤人爲役。熒惑入營室中﹐入三月﹐衛君死﹔入五月﹐相死﹔不死出走。」《荊州占》曰「熒惑犯乘營室﹐諸侯相攻﹐大戰﹐糴倍。」甘氏曰「熒惑入營室﹐大臣匿謀。」巫咸曰「熒惑入營室﹐臣伐主﹐一曰有兵﹐兵罷。」郗萌曰「熒惑入營室壁中﹐有惡謀。熒惑入營室中﹐賊臣起﹐非盜乃客﹐期六十日。」《荊州占》曰「熒惑入營室﹐齊國有兵﹐諸侯若民多死﹐歲不收﹐期十月。」《聖洽符》曰「熒惑入營室﹐齊國有兵﹐諸侯若民多死﹐歲不收﹐期十月。」《聖洽符》曰「熒惑逆行營室﹐成鉤己﹐天子失宮殿﹐大臣爲亂﹐兵大起。」石氏曰「熒惑逆行營室﹐環繞之﹐三十日有破國﹔六十日不下﹐有崩王﹐吳太子死﹔期一年﹐中二年﹐遠三年。」石氏曰「熒惑逆行﹐以犯營室﹐臣謀兵起。」《河圖》曰「熒惑居營室﹐兩軍相據當相和﹔不相合﹐有殃罰。」《荊州占》曰「熒惑經營室中﹐諸候兵相謀。」《洛書》曰「熒惑入營室﹐畱守之﹐大人有憂﹐臣有陰欲殺主者﹔後宮有大變﹐期不出年。」《黃帝占》曰「熒惑入營室中﹐天子宮也﹔畱二十日已上﹐天子惡之。」郗萌曰「天子失位也。期不出十月中﹐其經之大臣伐主。」《海中占》曰「熒惑入營室﹐畱二十日﹐天子死﹐守其南﹐赤色怒﹐赤而環之成鉤己﹐乃有咎﹐不然﹐無咎﹐必察喜怒﹐以決吉凶。」《元命包》曰「熒惑守營室﹐羣妃斗。」《文曜鉤》曰「熒惑守營室﹐專於妻妃。」石氏曰「熒惑守營室﹐天子爲軍﹐自守王者﹐有水災﹐糴貴。」又曰「守三月﹐王者崩﹐及立王。」甘氏曰「熒惑守營室﹐客燒主人﹔將軍凶﹐不有誅﹐必有逆兵﹔主將去之﹐有禍﹔又曰人民爲變﹔守之三十日以上﹐天子死。」巫咸曰「熒惑守營室﹐旱﹐五穀不成﹐多火災。」《海中占》曰「熒惑守營室﹐人民疾疫﹐多死亡。」郗萌曰「熒惑守營室﹐人君攻宮室﹐爲土功事﹔又曰以正月守營室﹐三月﹔若五月﹐有大旱之災﹐天下大饑。」石氏曰「熒惑入﹐若守天宮四十日﹐諸候轉粟千里﹐各虛。」《文曜鉤》曰「熒惑入守犯營室﹐以內淫近色﹐及天殃﹐皆不以命終﹐王者惡之。」郗萌曰「熒惑犯守營室中﹐皆有土功事。」《黃帝占》曰「熒惑守離宮正東﹐爲父﹐守正西﹐爲母﹔守正北﹐爲妻﹐守正南﹐爲子﹔守舍星﹐爲身﹔其焰赫赫﹐其國離易﹔期三年﹑遠五年﹐兵起。」

熒惑犯東壁七

《春秋圖》曰「熒惑入東壁﹐百九十日﹐且服勞。」《文曜鉤》曰「熒惑入東壁﹐大臣爲謀﹐人主自將兵﹐賊臣內起﹐天子以兵自守。」石氏曰「熒惑入東壁中三月﹐衛君死﹔入五月﹐相死﹔不死出走。」甘氏曰「熒惑入東壁﹐有匿謀。」郗萌曰「熒惑入東壁﹐九州當之。甲乙日入東方﹐有咎﹐丙丁日入南﹐有咎﹔戊已日入中央﹐有咎﹔庚辛日入西方﹐有咎﹐壬癸日入並方﹐有咎。熒惑入東壁﹐民疾。」《荊州占》曰「熒惑入東壁﹐大臣有謀殺者。」《北官候》曰「熒惑入東壁﹐天下以食爲憂。」《海中占》曰「赤星入營室﹑東壁﹐大臣淩主。」《河圖》曰「熒惑入東壁﹐兩軍相據﹐當相和﹔不相和﹐有殃罰。」郗萌曰「熒惑出入畱捨東壁﹐三十日不下﹐五穀貴﹐民流亡﹐不居其鄕﹔六十日不下﹐兵至其國。」《黃帝占》曰「熒惑守東壁﹐言政事者誅﹐術士不相隱藏﹐內外相譖以相勝﹐正三軍﹐亦大起兵。」巫咸曰「熒惑入東壁﹐歲不熟﹐萬物不成。」《海中占》曰「熒惑守室壁﹐宮失火﹐一曰旱﹐五穀不成﹔一曰兵民多死。」郗萌曰「熒惑守東壁﹐爲天下兵起﹐一曰伏兵起﹔又曰大人衛守﹐又爲多水﹐若歲晚水﹐或西方有憂。熒惑守東壁三十日﹐其君憂﹔二十日﹐大赦。熒惑守東壁﹐爲有土功事。熒惑守東壁﹐其光潤澤﹐大吉﹐熒惑守東壁三十日不下﹐三年兵起。」《荊州占》曰「熒惑守東壁﹐人主自將兵﹐糴石至千﹔又曰文章者傷。」郗萌曰「熒惑守東壁﹐諸侯相謀。」陳卓曰「熒惑守東壁﹐王者大災。」《北官候》曰「熒惑守東壁﹐守其南﹐主後死﹔過其西﹐天子死﹔守其北﹐諸侯死﹔守其東﹐大人自將兵。熒惑守東壁﹐臣下不明。」巫咸曰「熒惑入東壁﹐畱守之﹐有土功。」郗萌曰「熒惑畱守東壁﹐臣下弄法﹔二十日以上﹐賊臣起﹐期十月。」《荊州占》曰「熒惑逆行﹐守乘壁﹐女王自恐﹔一曰民多疾。」齊伯曰「熒惑逆行﹐守東壁﹐成鉤己﹐有大兵加於衛﹐其國無以待之﹔若三月不下﹐衛王死﹐不則出走。」

開元占經卷三十三

熒惑占四

熒惑犯西方七宿

熒惑犯奎一

《黃帝占》曰「熒惑入奎中﹐民多疾。又曰「亂臣弒其主。」《文曜鉤》曰「熒惑入奎﹐主偏阿誅﹐不決。」石氏曰「熒惑入奎中﹐三月﹐魯主死及國相死﹔不死出走。」《北官候》曰「熒惑入奎﹐成勾巳及環繞之﹐天子災宮殿﹐期六月。」《海中占》曰「熒惑潤澤出奎﹐有喜令﹔其變色入奎﹐有僞令﹔來者若出奎﹐有僞令﹐出使者。」巫咸曰「熒惑從婁逆行至奎﹐有兵起。」甘氏曰「熒惑入奎﹐環繞之﹐三十日﹐相死﹔三月不行﹐其國王死﹔不死﹐出走﹐期三年。」石氏曰「熒惑入奎﹐畱二十日以上﹐大臣有匿謀﹐若國有伏賊﹐期八十日﹐若九月。」郗萌曰「熒惑畱奎﹐臣不專權﹔一曰霸者爭言。」《孝經章句》曰「熒惑捨奎﹐有兵起﹐其民有自賣於縣邑者﹐歲爲下。」齊伯曰「熒惑出入畱捨奎﹐天下且爭言者﹐不且有伏士出者﹐其國兵至﹐加於魯之城﹐其國無以得之。」《黃帝占》曰「熒惑守奎﹐農夫不得耕。」《春秋圖》曰「熒惑守奎﹐天下有叛者。」《感精符》曰「熒惑守奎﹐庫兵當起﹐車騎用﹐國有死君﹐歲多獄事。」石氏曰「熒惑守奎﹐兵起﹐北夷侵邊﹔一曰粟有補於民。」甘氏曰「熒惑至奎﹐其國相譖﹐天下懷憂﹐父子不相信﹐君隔臣蔽﹔又曰民多疾。熒惑守奎﹐搖動﹑進退﹐爲赦﹔又曰天下有水﹐民多死。」巫咸曰「熒惑守奎﹐天下大水。」《海中占》曰「熒惑守奎﹐其國坐之﹐三十日不下﹐其君憂。」郗萌曰「熒惑守奎﹐多獄﹕關梁不通﹔又曰女淫。熒惑以二月守奎﹐百日多出盜﹔又曰女子多乳死者。熒惑守奎﹐爲溝瀆事﹔一曰有水事。」《荊州占》曰「熒惑守奎﹐爲王者憂﹔一曰大人當之。熒惑守奎﹐兵起﹐車騎滿野﹐貴人多病﹐若有死者﹐菽粟貴﹔一曰歲大熟。」《西官候》曰「熒惑守奎﹐二十日以上﹐大臣有謀﹔國有兵﹐若有死王﹐兵加於魯國之地﹐期一年。熒惑守奎﹐其國諸貴爲孽﹐國有大賊﹐謀在近臣﹔近期三月﹐遠期九月。熒惑守奎﹐兵官當之﹐期百二十日。」又曰「熒惑以二月守奎﹐多盜賊﹐來二千石﹐多調役之事。」石氏曰「熒惑守奎﹐色正明﹑畱二十日以上﹐下有兵。」《荊州占》曰「熒惑逆行﹐守奎﹐女子多暴死。」

熒惑犯婁二

石氏曰「熒惑入婁中三月﹐魯主死﹔入旬﹐相死﹐不死出走。熒惑入婁而守之﹐天下有聚眾﹐兵大起﹐車騎用﹐必有死君﹑走相﹐天下不熟﹐饑非一國﹔若山林有大盜﹐路不通﹔期一年﹐遠二年。」甘氏曰「熒惑入婁﹐國有兵﹐人民多死。」《荊州占》曰「熒惑入婁﹐天下有聚眾﹐晚期四十日﹐遠期二百四十日﹐兵大起﹐車騎用。」《西官候》曰「熒惑起芒角而入婁﹐國且有焚燒倉庫之災。」石氏曰「熒惑逆行入婁﹐成勾巳﹐國有焚燒倉廩庫之災﹔若逆行至奎﹐大兵起﹐臣謀者﹐將軍爲成﹐期不出年。」《荊州占》曰「熒惑畱婁﹐獄多姦。」郗萌曰「熒惑出入畱捨婁中守之﹐色赤而光明﹐胡人爲凶。」《齊伯五星占》曰「熒惑出入畱捨婁﹐其國必有名者死。」石氏曰「熒惑守婁﹐卽庫兵動﹐民多死。熒惑守婁﹐爲有白衣之會。」甘氏曰「熒惑守婁﹐有大臣不當其位﹐損常制亂政者﹔又日有水殃民﹐多疾。」巫咸曰「熒惑守婁中﹐民病﹐民病﹐大水﹐金銀貴。熒惑守婁﹐旱﹐爲多火災﹐五穀貴。」郗萌曰「熒惑守婁﹐有兵﹐北夷侵邊﹐道不通﹔又曰關梁不通﹐霸者爭立﹔又曰大赦天下﹔又曰北主死﹔又曰牛多死﹐牛大貴。熒惑以二月守婁百日﹐多山盜﹔一曰女多乳死。熒惑守婁之南﹐大赦。」《荊州占》曰「熒惑守婁﹐歲大饑﹐若收財物。」陳卓曰「熒惑守婁﹐二十日以上﹐宮中大臣死﹐期八十日。」《玉曆》曰「熒惑守奎﹑婁﹐有名人死﹐民多疾。」《百二十占》曰「熒惑守婁﹐車騎發﹐有死軍﹔一日貴人當獄事。」《海中占》曰「熒惑入若守婁﹐天子受賀﹐期三十日﹐遠八月。」郗萌曰「熒惑入守婁﹐其國坐之﹐一曰守三十日﹐其君憂。」

熒惑犯胃三

郗萌曰「熒惑犯胃﹐爲天下谷無實﹐以食爲憂。熒惑犯胃﹐爲國有暴兵伐中國者。」石氏曰「熒惑入胃﹐主死﹔入三旬﹐王后死。」甘氏後﹕「熒惑入胃﹐二十日﹐天下有兵亂﹐倉粟出。」郗萌曰「熒惑入天府﹐法令更。」《荊州占》曰「熒惑入胃﹐國有匿謀﹐其事不行。熒惑以三月入胃﹐進退犯淩百日以上﹐天下倉廩不實﹐國有大兵﹐流血千里。」《二十八宿山經》曰「熒惑黃黑繞環胃﹑昴﹑畢﹐憂多疾死。」《春秋圖》曰「熒惑之胃﹐賤人當有封者。」石氏曰「熒惑捨於胃﹐天下大饑﹐有轉粟之令。」《黃帝占》曰「熒惑守胃﹐糴大貴。」《河圖》曰「熒惑守胃﹐其年旱﹐饑民多疫疾﹐倉粟不出。」《文曜鉤》曰「熒惑守胃﹐其國貴人戮死﹐賤人當貴﹔一曰大人有入牢獄者。」石氏曰「熒惑守胃﹐其年旱饑﹐民多疾﹐王者行仁﹐則大吉。﹝甘氏曰﹕王者行仁﹐則熒惑去也。﹞以火克金﹐以仁教義﹐天下無咎。熒惑守胃﹐天下藏府有火災。」甘氏曰「熒惑守胃﹐有水殃。」《海中占》曰「熒惑守胃﹐三十日﹐其君憂。」郗萌曰「熒惑守胃﹐大臣不愛百﹐一曰牢獄空。」《荊州占》曰「熒惑守胃﹐銅貴。」《西官候》曰「熒惑守胃﹐若其中星眾者﹐則粟聚﹔星少﹐粟散。」石氏曰「熒惑入胃而守之﹐三十日不下﹐趙地大急﹐人民半死﹐大兵起﹐客軍敗﹐主人勝﹐期不出一年。」巫咸曰「熒惑入﹐若守胃﹐東出﹑民擾。」郗萌曰「熒惑入﹐若守胃﹐牛疾。熒惑入﹐或守胃﹐若天倉﹐四十日旱。」陳卓曰「熒惑入犯守胃﹐貴人有死者﹔若貴人子系獄。」《聖洽符》曰「熒惑逆行守胃﹐天下有急兵﹐人民饑﹐倉廩用﹐有賦斂之憂﹐若有火災。」

熒惑犯昴四

巫咸曰「熒惑犯昴﹐若入之﹐中國有邊警﹔匈奴大出﹐四夷兵起﹐國有憂。」﹝案《晉書天文志》曰﹕晉成帝咸和六年十一月﹐熒惑守胃﹑昴﹐八年七月﹐石勒死﹐石虎自立﹐多所殘滅﹐是時𨿽勒﹑虎僭號﹐而其彊帝占昴﹐不關太微﹐紫微宮。﹞《文曜鉤》曰「充法律﹐熒惑入昴﹐天子有急令。」郗萌曰「熒惑入昴﹐天下大安﹐無兵﹐有兵亦罷﹔四月﹑五月大赦﹐近期十五日﹐遠期三十日﹐赦﹔又曰不可爲害﹔一日貴人多戮死。」巫咸曰「熒惑入昴﹑畢中﹐一入一出﹐卽有大兵﹐可立而待。」郗萌曰「熒惑逆行入昴﹐成勾巳﹐天下大赦﹐期八十日。」《洛書》曰「熒惑入昴﹐二十日不下﹐國有大眾﹐甲兵大起﹐將軍有出者﹔﹝巫咸曰﹕期六十日﹐遠六月。﹞歲大﹐人饑。」《海中占》曰「熒惑入昴﹐畱二十日以上﹐牛馬多疾。」郗萌曰「熒惑畱昴﹐典吏多爲姦者。」甘氏曰「熒惑捨昴﹐天下多大賊。」郗萌曰「熒惑捨昴﹐天下多賦斂。」巫咸曰「熒惑出入畱昴﹐赤色而光﹐因犯以行﹐邊地多警﹐不出三月﹐軍起﹐在其西北八百里。」《齊伯占》曰「熒惑出入畱捨犯昴﹐多有立屋室﹐且有兵。」《黃帝占》曰「熒惑以春三月守昴﹐夏旱﹔夏守﹐秋旱﹔秋守﹐冬旱﹔冬守﹑春旱。熒惑守天獄﹐赦。」《河圖》曰「君苛政擾﹐民苦其誅﹐愁气布﹐則熒惑守昴﹐六月大怪。」《孝經章句》曰「熒惑守昴﹐天下多獄﹐其政煩﹐雨澤不時﹐歲爲中。」巫咸曰「火犯守昴﹐四夷兵起。」甘氏曰「熒惑守昴﹐無罪者誅。」﹝案《石虎列傳》曰﹕十一年冬﹐熒惑守昴五十餘日﹐不移﹐太史令趙攬奏﹕昴﹑趙分也﹐熒惑捨畱分﹐其王惡之﹐宜以朝寵貴大臣姓王者當之﹐虎於是假以他罪誅中書王浚﹐欲以消咎﹐於是議者進以宋景三吐仁君之言﹐熒惑退舍﹐夫修短分定﹐命不可延﹐而殺人求福﹐不亦悖乎。﹞巫咸曰「熒惑守昴﹐天下多火災﹐萬物不成﹐人民疾﹐多死。」《海中占》曰「熒惑守昴﹐邊境不寧。熒惑守昴﹐憂在大人。」郗萌曰「熒惑守昴﹐大人爲亂﹐天下謀主﹐大將出反﹐國政不安﹔一曰多獄事﹐大將有囚者﹔又曰地裂山崩﹔又曰守一二日﹐相死﹔火以夏三月守昂﹐至秋糴貴。熒惑守昴﹐男子有急﹔一曰女子有急。熒惑守昴﹐當有津河發事。熒惑以二月守昴百日﹐其國有流民。」《荊州占》曰「熒惑守昴東﹐齊越負兵﹔守其南﹐荊宋負兵﹔守其西﹐秦鄭負兵﹔守其北﹐燕趙負兵。熒惑守昴星﹐色大而黃﹐馬牛貴。」《西官候》曰「熒惑守昴﹐兔多死﹐春三月旱﹐牛馬皆死。熒惑守昴﹐大將有外出者﹐若憂﹐旱﹔野有流血﹐大將死﹐士卒病。」《百二十占》曰「熒惑守昴﹐且有急令﹐諸侯謀﹐道不通﹐陽爲中國﹐陰爲四夷﹐若陰圖有憂。」石氏曰「熒惑若以三月守昴﹐皆百二十日﹐其國有白衣之聚。」巫咸曰「熒惑守昴﹐以去後反守之﹐有臣爲天子破匈奴者﹐期三年。」《荊州占》曰「熒惑若守昴北﹐主突厥王死。」﹝《宋書天文志》曰﹕晉成帝咸和八年七月﹐火入昴﹐是月石勒死。﹞《春秋圖》曰「熒惑經昴畢之間﹐而守之三十日不出﹐卽馬踴其足﹐羣凶相續﹐婦兒哀哭﹐無所止屬﹐民食不足﹐人相食。」《西官候》曰「熒惑犯守昴中﹐民疾病﹔一日赦獄﹐訟疑出囚。」郗萌曰「熒惑中犯乘守昴﹐兵北徵匈奴﹔又曰爲天下有禍﹔一曰逆臣爲亂。」

熒惑犯畢五

《黃帝占》曰「熒惑犯畢右角﹐大戰﹔犯畢左角﹐小戰。熒惑犯畢出其北﹐爲陰國有憂﹔出其南﹐陽國有憂。」《海中占》曰「熒惑犯畢﹐國有畋獵之事。」《黃帝占》曰「熒惑入畢中﹐國君有衛守。」《文曜鉤》曰「熒惑入畢而出之﹐有赦令﹔一曰有徳令﹐爵祿之事﹐期一百八十日。」巫咸曰「熒惑入畢﹐將相憂﹔一曰國相亂。熒惑入畢中﹐各伺其出日而數之﹐二日期二十日﹐爲兵發﹔伺如入處之率﹐一日期十日﹐軍罷。」郗萌曰「熒惑入畢中﹐有女主喪。熒惑入畢中﹐有大赦令﹐期十五日﹐若三十日將若相憂﹐若其國有白衣之聚﹐期不出一年。熒惑入畢﹐爲憂兵﹐其國易主。」《玉曆》曰「熒惑入畢﹐將相有咎。」郗萌曰「熒惑出畢中央﹐主也﹔出旁﹐臣也﹔其行徐﹐憂﹔其行疾﹐無故。」石氏曰「熒惑出畢陽﹑則旱﹔出陰﹐則水﹔爲政令不行。」《五行傳》曰「熒惑行畢至昴﹐爲死喪。」﹝案漢文帝七年﹐熒惑東行﹐行畢陽﹐還畢東北﹑西而逆行至昴南﹐而東行。後四年﹐趙王與七國謀反﹐北連匈奴﹐誅死之應。﹞《河圖》曰「熒惑在畢﹐畢天空也﹐不可爲人客﹐爲人客者殃罰。」《春秋緯》曰「熒惑在畢﹐有徳令。」郗萌曰「熒惑與畢合﹐並光﹐主必亡。熒惑畱畢昴間﹐天下道路塞﹐關梁不通。熒惑入畢中﹐畱二十日以上﹐兵起﹐期四十日﹐若三月。」《西官候》曰「熒惑畱畢﹐臣獵不當。」甘氏曰「熒惑捨畢﹐其國多枉刑。」郗萌曰「熒惑捨畢口六十日﹐貴人誅死﹔一日貴臣有夷族者﹔一曰貴臣有餓死者。熒惑捨畢之口﹐其國滅無後。熒惑捨畢﹐輔太子﹐奉蕃國。熒惑入舍畢﹐邊有兵。熒惑出入舍畱畢左右﹐明年小旱﹔又曰明年天下有失地之君。」齊伯曰「熒惑出畱捨畢中﹐軍起三年﹔若居其左右﹐兵起其野﹐禾豆不入﹐歲小旱﹐必有失土之君。」《春秋緯》曰「熒惑守畢口﹐卽馬馳人走﹐天下有急兵﹐國有敗傷﹐人民流亡。」《文曜鉤》曰「畋獵不時﹐熒惑逆守畢。」《甄曜度》曰「熒惑守畢﹐將相有憂白衣之會。」﹝郗萌曰「期在歲中。」案《宋書天文志》曰﹕熒惑守畢﹐占曰﹕萬民饑﹐後大官多喪﹐公主薨亡﹑天子舉哀﹐相繼歲大旱﹐民饑。﹞石氏曰「熒惑守畢﹐天子虐﹐國多枉刑。」甘氏曰「熒惑守畢﹐邊兵大驚﹐侵淩中國﹐倉谷出﹐又曰敵兵起。」郗萌曰「熒惑守畢﹐不出二十日﹐若三十日大赦﹔一曰成勾已﹐赦﹔一曰環繞之﹐赦。熒惑守畢﹐有亡國﹔又曰天下多盜﹔一曰大帥將兵﹐期二十日﹐邑驅掠。熒惑守畢﹐太歲子午卯酉有兵。熒惑守畢﹐三十日﹐其君憂﹔若以四月守畢踵﹐大人憂之。」石氏曰「熒惑守畢﹐有大兵﹐大師爲亂。」郗萌曰「熒惑以四月守畢百日﹐匈奴有降王﹔三十日﹐男子有賫爵命﹐若有赦令。熒惑入畢﹐已去復還守之﹐諸侯女子貴臣有誅者﹐期不出三年。」《荊州占》曰「熒惑守畢﹐有走君。熒惑守畢踵﹐人民駭走﹐去家千里﹐兒婦啼哭﹐無所觸抵﹔畱一月﹐大兵連薄﹐畱二月﹐二年戰﹔畱三月﹐三年戰﹔三月以上﹐易政。熒惑入畢﹐去復還守之﹐有吏臣爲天子破匈奴者﹐期三年。熒惑逆守畢﹐兵大起﹐馬頓蹄﹐牛運其角﹐婦兒碌碌﹑無所止屬﹔萬民去其處﹐饑於菽粟﹐人相食﹐若其國下不安。其畱二十日以上﹐貴人當有掠者﹐期七十日﹐越地凶。」《河圖》曰「熒惑入畢﹐畱守之六十日不下﹐有女主之喪﹐大臣諸侯相謀﹐邊兵起﹐若有戰﹐期一年。」陳卓曰「熒惑犯附耳﹐爲兵起﹐若將相有喪憂﹐不卽免退。」

熒惑犯觜觽六

石氏曰「熒惑犯觜觽﹐其國兵起﹐天下動移。」甘氏曰「熒惑入觜中﹐天下有善政。」郗萌曰「熒惑入觜觽﹐伺其出日而數之﹐期二十日﹐兵發﹐伺始入處之率﹐一日期十日﹐軍罷。」甘氏曰「熒惑出觜觽間﹐天下亂﹔西方大得﹐東方大失。」﹝《西官候》曰﹕東方吉﹐西方凶。﹞《春秋圖》曰「熒惑之觜觽﹐大臣且有憂。」石氏曰「熒惑以觜觽合趙﹐相死。」郗萌曰「熒惑以觜觽合﹔無光﹐主必亡。」《荊州占》曰「熒惑守觜觽﹐誅罷不行。熒惑出入畱捨觜觽﹐君臣將兵。」《黃帝占》曰「熒惑守觜觽﹐將軍反﹐天子之軍破﹐牛馬有急行。」《黃帝占》曰「熒惑守觜觽﹑參﹑國有喪﹐期六十日﹐若糴貴。」《文曜鉤》曰「逐功臣﹔熒惑守觜﹑參。」石氏曰「熒惑守觜觽﹑西方客動﹐侵地欲爲﹔君王崇禮以制義﹐則國安﹔一曰西羌兵起。熒惑守觜觽﹐君臣和同。」甘氏曰「熒惑守觜觽﹐萬物不生﹐天下愁悲。」巫咸曰「熒惑守觜觽﹐旱﹐多大災﹐五穀不成﹐天子不可動兵。「巫咸曰「熒惑守觜觽﹐有石墮其野者﹐一曰有怪石﹐以入日占何國。熒惑守觜觽﹐谷貴﹔入之﹐石二百﹔不入﹐石一百。」《海中占》曰「熒惑守觜觽﹐其國有憂。」郗萌曰「熒惑守觜觽﹑參﹐棄法律﹔又曰小民多傷。熒惑犯守觜觽﹐不出三十日﹐有兵。熒惑守觜觽﹐國易政﹐天下多不孝子﹐父子相鬥﹐鐵器貴﹐一曰禾貴。」《西官候》曰「熒惑守虎首﹐一日爲十日以上﹐天下兵起﹐斧鉞用。」齊伯曰「熒惑守觜觽﹐害國之君﹐將兵入於秦之域矣﹐六畜大疫﹐山谷盡空。」《春秋圖》曰「熒惑守觜觽﹐有兵起﹐將爲亂﹑若有急令﹐天下斧鉞在用﹐不出百八十日。」《黃帝占》曰「熒惑守觜觽﹐野多反者﹐斧鉞用。」郗萌曰「熒惑守觜觽而守之﹐六十日﹐其國有喪﹐大臣有誅﹐被逐者﹔萬物不生﹐天下饑﹐谷大貴。」

熒惑犯參七

《黃帝占》曰「熒惑犯參﹐有大將反者﹔兵大連精﹐四方相射﹐王者不安﹐轉徙宮室。」石氏曰「熒惑犯參左肩﹐大戰﹔星角明大﹐天下之兵卒起而彊﹔微細﹐天下兵弱。」《說題辭》曰「熒惑入參﹐主威下﹐國廢。」《文曜鉤》曰「熒惑入伐﹐有兵戰﹐守之五日以上﹐大將死。」郗萌曰「熒惑入參若伐﹐天子憂市﹔一曰君失市。」《春秋緯》曰「熒惑逆入參﹐成勾巳﹐天下大亂﹐天子失度﹐大人憂﹔若環繞之﹐王命惡﹐若有大喪﹐期一年﹐遠三年。」《荊州占》曰「熒惑逆入參﹐必有一國之君餓﹐若戮死者。」《春秋圖》曰「熒惑入參﹐將有憂。」郗萌曰「熒惑南至參﹐將必有下獄者。」甘氏曰「熒惑捨伐﹐不出三旬﹐大赦。」郗萌曰「熒惑宿參若伐﹐直橫者爲有反臣中兵。熒惑入參一月﹐相死﹔二月﹐後死﹐三月﹐君死。」《西官候》曰「熒惑入參﹐畱二十日以上﹐兵戰出﹔期七十二日﹐若十月﹐若有喪﹐小兒多傷。」郗萌曰「熒惑逆行﹐若畱止衡中﹐爲兵軍起。熒惑出入畱捨參中﹐天子宮中兵起。」《黃帝占》曰「熒惑守參多霜雹。」《河圖》曰「熒惑以四月守參﹐其國兵起﹐兵起宮中﹐戰有功﹐若封侯者﹔五月守之﹐在人有憂下獄者。」《孝經章句》曰「熒惑守參﹐兵大殺﹐千里之行﹐淮主亦驚﹐牛馬多死﹐雨澤不時﹐歲爲下。」石氏曰「熒惑守參﹐大將軍反﹐天子之軍破﹐牛馬急行﹐麥大貴﹐人相食。」甘氏曰「熒惑守參﹐王者不安﹐徒宮室。」巫咸曰「熒惑守參﹐有怪石墮其野﹐以入內占。熒惑守參﹐旱﹐多火災﹐萬物五穀不成﹐其國有憂。」《海中占》曰「熒惑守伐五日﹐人主死。」郗萌曰「熒惑守參足下五日﹐糴暴賤﹔二十日以上﹐糴大賤﹔三十日﹐有赦﹐一曰四月守參﹐三十日﹐赦。熒惑守參﹐爲大人當之。」《荊州占》曰「熒惑以四月守參﹐天下金貴。」郗萌曰「熒惑守伐﹐百二十日成勾巳。若環繞之﹐大人惡之﹐若有憂﹐期六月。」《荊州占》曰「熒惑守參﹐白虎兵起﹐鐵鉞用。」陳卓曰「火守伐﹐天下更正朔。」《西官候》曰「火守伐﹐燕王當死﹔其畱二十日以上﹐大人惡之﹐期六十日﹐若秦地凶。」甘氏曰「熒惑守參﹐有赤星出參中﹐邊有兵。」石氏曰「熒惑以四月守參﹐火入舍﹐金錢發。熒惑入參﹐守之二十日以上﹐兵起於野﹐將軍出戰﹐有死將﹐石隕其野﹐多反者。熒惑與龍星並見參中﹐天子更政﹐有戮死臣。熒惑與彗星若妖星見參伐﹐天子更政﹔妖星一名望能。」郤萌曰「熒惑經參﹐能見參伐﹐大國君爲臣所謀。熒惑與彗星見參﹐大國君不吉。」

開元占經卷三十四

熒惑占五

熒惑犯南方七宿

熒惑犯東井一

《黃帝占》曰「熒惑犯東井﹐小有兵。」﹝案《宋書天文志》曰﹕安帝義熙九年二月丙午﹐熒惑塡星皆犯東井﹐十三年三月﹐索頭大眾緣河爲寇﹐髙祖討之。奔退﹐其別帥跋嵩交戰﹐大破之﹐嵩殲馬﹐復攻關中﹐八月擒宏也。﹞陳卓曰「熒惑犯東井﹐羣臣有以家事坐罪者。」﹝案《宋書天文志》曰﹕魏髙貴鄕公正元二年十二月戊午。熒惑犯東井北轅西頭第一星﹐甘露元年。諸葛誕族滅。宋孝武大明二年三月辛未﹐熒惑入東井﹐其年四月﹐海陵王休茂爲雍州刺史﹐五年﹐休茂反誅。﹞《黃帝占》曰「熒惑以春入東井﹑有赦。」《文曜鉤》曰「熒惑東井﹐失道行陽﹐天下大旱﹐有火災﹐若內亂﹐期不出三。」石氏曰「熒惑入東井﹐兵起﹐若旱﹐其國亂﹐有兵兵止﹐無兵兵起﹐大臣當之。﹝案《宋書天文志曰》晉成帝咸康元年八月戊戍﹐熒惑入東井﹐是年夏﹐發眾列戍﹐加王﹐遵司馬﹐以備胡賊也。﹞熒惑入東井﹐必先軍起役有令。熒惑角气﹐行疾﹐入東井﹐十日相死﹔三十日主終﹐後命惡之。」《黃帝占》曰「熒惑入東井﹐牛大疫﹐兵器鉞大貴。」石氏曰「熒惑入東井中﹐海水出﹐水暴下。」甘氏曰「熒惑入東井﹐有逃主﹔又曰四百人貴一人。」巫咸曰「熒惑入東井中﹐國有遁主。熒惑入東進﹐貴人不安其位﹐一國大旱。」郗萌曰「熒惑入東井﹐國失火。﹝案《宋書天文志》曰﹕景帝四年七月癸未﹐火入東井﹐行陰﹐後二年﹐有栗氏事﹐後未央東關火災﹐《洪範天文星辰復占》曰﹕未央門火災。﹞熒惑入東井﹐太白隨之﹐糴貴﹐道上多死人。熒惑入東井﹐先起兵者﹐大將戮死﹐期六十日。熒惑逆行東井﹐貴人死傷﹐若失火。」《海中占》曰「熒惑入東井﹐角動﹐赤黑色﹐大人當之﹐以水起兵﹐其環繞之﹐事必成﹔其畱二十日﹐色赤黃﹐大人增地﹔黑﹑憂﹐奪地。」司馬彪《天文志》曰「熒惑入東井中口﹐大臣有誅者。」石氏曰「熒惑正過東井中﹐南出者﹐天下有易王業者。」《海中占》曰「熒惑過東井上二丈者﹐軍將必當去其兵﹐歸必有病事。」《黃帝曰》曰「熒惑去北戍至東井﹐幹一星﹐將軍有野死不葬者﹔幹二星﹐中幸臣有市死者﹔北戍者﹐北河也。」《春秋圖》曰「熒惑之東井﹐有從白衣之封爲侯者。」《海中占》曰「熒惑舉東進北戌﹐去戌三丈﹐當復發千人以上﹔去戌二丈﹐復發萬人﹔去戌一丈﹐門開﹐道無行人﹐若其畱戍下六十日﹐天下大赦。」晉灼曰「熒惑畱東井中三十日﹐天下大水﹐人主以身游水。熒惑西方守東井﹑輿鬼﹐去復還反之﹐彊國君忌之。」《海中占》曰「熒惑入東井﹐畱三十日以上﹐旣去復還﹐居之若環繞成勾巳者﹐國君有憂﹐若重有喪﹔期九十日﹐若一年。」郗萌曰「熒惑出入畱捨東井﹐三十日不下﹐必有破國死王。」《河圖》曰「熒惑在西方若東方﹐守東井﹐有男喪。」石氏曰「熒惑以十二月守東井﹐且憂火。熒惑守東井﹐名水有絕者﹐大魚死﹐國大旱。熒惑守東井﹐如炬火﹐兵起。」甘氏曰「熒惑守東井﹐貴相戮。熒惑以五月守東井六十日﹐東海決溢﹐水出。」巫咸曰「熒惑守東井間﹐有逐王。」郗萌曰「熒惑守東井﹐爲萬物不成﹐久守之﹐金錢易。熒惑守東井南﹐主後死﹐守其西﹐太子死﹔守其北﹐諸侯有死者。熒惑守日月之門﹐國內亂﹐以其日占國。熒惑守東井﹐大人憂。」﹝案《宋書天文志》曰﹕晉元帝大興三年十月乙亥﹐熒惑在東井﹐永熙元年十二月﹐元帝崩。﹞陳卓曰「熒惑守東井﹐天下不安。」郗萌曰「熒惑守東井﹐天子爲軍自守。熒惑守東井﹐百川溢。」《黃帝占》曰「熒惑入東井﹐畱守井中﹐天子有火災。」《感精符》曰「熒惑逆行守東井﹐成勾巳﹐天子坐之﹐天下兵起﹐守之二十日以上﹐相惡之﹐四十日以上﹐人主當之﹔先起殃﹐後起昌。」《甄曜度》曰「熒惑入東井而守之﹐二十日以上﹐其國有大兵起﹐有大喪﹔三十日不下﹐有逃走相﹐破軍殺將﹐其國失地﹐不出期年﹐遠二年。」石氏曰「熒惑入若守東井﹐河決﹐有水令。熒惑入﹐若守東井﹐二十日以上﹐宮中以火爲敗﹐若內亂﹐臣當之。」郗萌曰「熒惑入﹐若守東井。爲土功事。熒惑犯乘守入東井中﹐以日占﹐臨其時者﹐辱也﹔畱三日以上﹐占其大臣當之﹐期三月﹐若一年﹑三年﹑三年﹑遠五年。《洛書》曰「熒惑守鉞﹐兵大起﹐臣謀主﹐斧鉞用﹐將相有戮死者。」﹝案《宋書天文志》曰﹕魏髙貴鄕公甘露元年七月乙卯﹑熒惑犯井鉞﹐三年﹐諸葛誕夷滅。《晉陽秋》曰﹕安帝隆安元年八月乙巳﹐熒惑守井鉞﹐二年八月﹐以譙王尙之弟充之爲振威將軍﹐守蕪湖﹐以備庚楷等﹐由是內外騷動﹐王恭慮禍難﹐復密要殷仲堪桓玄同會京師﹐玄等皆響﹐遣石顯鐘堪在蕪湖﹑朝廷震駭。﹞石氏曰「熒惑犯守鉞﹐大臣有誅﹐斧鉞用﹐有兵起﹐一曰執法者誅﹐不出其年。」郗萌曰「熒惑中犯乘守鉞﹐斧鉞用﹐爲其國內亂﹐兵起﹔一曰執法者誅。」

熒惑犯輿鬼二

《黃帝占》曰「熒惑犯輿鬼﹐皇后憂失勢。」《帝覽嬉》曰「熒惑犯輿鬼﹐爲國有憂﹐大臣誅。﹝案司馬彪《天文志》曰﹕孝明永平十三年閏月丁亥﹐火犯輿鬼其十二月﹐楚王英與顏忠等造作妖書謀反﹐英自殺﹐忠等皆伏誅。﹞甘氏曰「熒惑犯輿鬼﹐執法者戮。」﹝司馬《天文志》曰﹕延禧七年八月庚戍﹐熒惑犯鬼質星﹐八月二月﹐太僕南鄕侯左勝﹐以罪賜死﹐弟中常侍上蔡侯綰等自殺﹐宗親侍中比陽侯鄧康﹐河南尹鄧萬等皆系﹐萬等死﹐康等免官﹐桂陽太守任胤等背散走皆棄市﹐九年七月乙未﹐熒惑行鬼中﹐犯質星﹐十一月﹐太原太守劉瓚﹐南陽太守成瑨﹐皆坐殺無罪﹐尙書郎孟璫坐受金漏言﹐皆棄市﹐永康元年十二月﹐桓帝崩。﹞《荊州占》曰「熒惑犯輿鬼﹐忠臣戮死﹐皆不出一年中。」甘氏曰「熒惑入輿鬼﹐犯積屍﹐天下兵大起﹐戰流血﹐有沒軍死將。﹝《宋書天文志》曰﹕晉安帝義熙十四年七月甲辰﹐熒惑犯輿鬼﹐占曰﹕秦有兵﹐十五年﹐西虜寇長安﹐雍州刺史朱齡石諸軍陷沒。﹞三十日不下﹐國有大喪﹐人民流亡﹐死者大半﹐期三年。」《黃帝占》曰「熒惑入輿鬼﹐有兵喪﹐金玉用﹐有大赦﹔及畱守之﹐物貴﹐天下大疾疫﹔其畱二十日以上﹐兵大起﹐多戰死者﹐爲宗廟神明事﹐若民多屙疾﹐若有女喪﹐期十月。」﹝司馬《天文志》曰﹕孝桓建和元年八月壬寅﹐熒惑犯輿鬼﹐質和平元年十二月甲寅﹐梁太后崩。《宋書天文志》曰﹕晉成帝咸和九年三月巳酉﹐熒惑入輿鬼﹐占曰﹕兵在西北﹐有沒軍死將﹐四月鎭西將軍郭權始以秦州婦從﹐尋爲石斌所滅﹐徒其眾於靑徐。﹞《春秋緯》曰「熒惑入輿鬼﹐主以內亂﹐淫泆。」《孝經章句》曰「熒惑入輿鬼﹐主坐之。」﹝司馬《天文志》曰﹕孝質本初元年三月癸丑﹐熒惑入輿鬼﹐閏月一日﹐孝質帝爲梁冀鳩﹐而崩。﹞石氏曰「熒惑入輿鬼中﹐旬主後死﹔七日﹐相死﹐四月﹑主死。熒惑入輿鬼﹐斧鑕用﹐其星視動頡頡然﹐是謂王府國家不安。故則物不欲聚也﹔皆以入日命其國。」巫咸曰「熒惑入輿鬼﹐將相有誅者。」﹝《宋書天文志》曰﹕晉成帝咸和九年三月已亥﹐熒惑入輿鬼﹐犯積屍﹐四月鎭西將軍雍州刺史郭權始以秦州歸從﹐守爲石虎所滅﹐從其眾於靑徐也。﹞劉向《洪範》曰「熒惑入輿鬼﹐大賊在大人之側。」﹝《宋書天文志》曰﹕晉安帝元興元年七月戍寅﹑熒惑在東井﹐又犯輿鬼積屍﹐二年﹐桓玄篡位﹐遷帝於潯陽。﹞《海中占》曰「熒惑入輿鬼中央星﹐可四五日﹐大人當之。」郗萌曰「熒惑入輿鬼﹐爲大人卒事﹐以命終也。熒惑守柳﹐入輿鬼﹐人相食。」《荊州占》曰「熒惑入輿鬼﹐爲亂臣在內﹐有屠城。」陳卓曰「熒惑入輿鬼﹐有金錢令。」﹝《宋書天文志》曰﹕明帝泰始三年六月﹐熒惑犯輿鬼﹐九月﹐以皇后六宮衣服金釵雜物則北徵將士也﹐有火災。﹞齊伯曰「熒惑入鬼中﹐大臣有誅﹐兵大起﹐白骨滿野。」﹝《五行傳》曰﹕漢宣帝本始四年﹐熒惑入輿鬼﹐天質﹐後三年霍氏謀反之應也。﹞郗萌曰「熒惑畱輿鬼﹐臣下不明。」《南官候》曰「熒惑畱輿鬼﹐君臣疾病﹐逆行﹐失火﹔女主用財大奢﹐過度。」郗萌曰「熒惑捨輿鬼中十餘日﹐出輿鬼又捨南河二十日﹑三十日﹐因南行﹐國有的小男喪﹐正月初見者﹐七月吉凶發﹔正月﹑七月孟﹐長男坐之﹔九月初見者﹐三月吉凶發﹔九月﹑三月季﹐少男坐之。熒惑捨輿鬼中央﹐十餘日出輿鬼﹐又捨北河二十日﹑三十日﹐北行﹔邦有小女喪﹔十月初見者﹐四月吉凶發﹔十月﹑四月孟﹑長女坐之﹔十二月初見者﹐六月吉凶發﹔六月﹑十二月季﹐少女坐之。熒惑捨輿鬼中三十日至五十日﹐天下有大喪﹔十一月見﹐五月應之﹔他放此。熒惑捨輿鬼中央﹐多霜露﹐風雨不時。熒惑捨輿鬼西北﹐婦人多妊子而死者。捨中央﹐小兒多死﹔一曰萬民多病頭﹐目痛﹔捨東北﹐長年多死﹔一曰必有流水。捨東南﹐老人多死。」齊伯曰「熒惑出入畱捨輿鬼﹐五十日不去﹐國傷水﹐邑空。」《黃帝占》曰「熒惑守輿鬼﹐女主病﹔畱十日不去﹐國傷水﹐邑空。」《黃帝占》曰「熒惑守輿鬼﹐女主病﹔畱十日﹐諸侯王夫人當之﹔畱二十日﹐太子夫人當之﹔東去﹐病在孔竅不利﹔南去﹐在頭﹔西去﹐平凡在手足﹔北去﹐病在陰。熒惑守輿鬼東南七日﹐少年病﹔守十日﹐老人病。熒惑守輿鬼中央﹐大人憂。」石氏曰「熒惑守輿鬼﹐貴相戮。熒惑守輿鬼﹐大人有祭祀之事。」巫咸曰「熒惑守輿鬼﹐有兵兵罷﹐多水災﹐萬物五穀不成。熒惑守輿鬼﹐人君貴人憂﹐鈇鉞用。」郗萌曰「熒惑守輿鬼﹐去復還居之﹐大國君不吉。」《海中占》曰「熒惑守輿鬼﹐出其南﹐水﹔其北﹑旱。」﹝巫咸曰﹕守北水﹐守南旱。﹞郗萌曰「熒惑守輿鬼﹐執法吏有過罪者﹔一曰主死﹐民多疾喪﹐棺木麻布貴﹔一曰牛馬貴。熒惑守輿鬼東北﹐男子兵相殺﹔守東南﹐萬民多死﹔守西北﹐以赦令解之。熒惑守輿鬼﹐在南﹐有男喪﹕在北﹐有女喪。熒惑守輿鬼﹐有土功事﹐若有徳令。熒惑守輿鬼北七十日﹐好病﹔守南七十日﹐男子疾﹔熒惑經歷輿鬼中﹐東行還守西北角﹐有逐王來降﹔其後匈奴大敗北地。」﹝班固《天文志》曰﹕熒惑守輿鬼﹐爲火變有喪﹐漢孝武六年﹐熒惑守輿鬼﹐其歲髙園有火災﹐賓太后崩。﹞《荊州占》曰「熒惑守輿鬼東北星﹐棺木貴﹔守東南星﹐五穀貴﹔守西南星﹐金錢貴﹐守西北星﹐鐵器﹑魚鹽皆百倍。」《玉曆》曰「熒惑守輿鬼﹐秦有疾病﹐金玉貴。」石氏曰「熒惑守輿鬼﹐必大赦﹐期六十日﹔入鬼巳去﹐復還守之﹐大赦。熒惑出西方﹐若東方﹐出入輿鬼﹐守成勾巳﹐尊者失宗廟﹐期六十日﹐若百八十日。」《春秋緯》曰「熒惑逆行﹐守輿鬼﹐成輿鬼﹐成勾巳﹐王者惡之﹐兵起﹐財帛金錢散﹐將軍有戰死者﹔若有火災﹐期不出年。」郗萌曰「熒惑入輿鬼﹐去復還守之﹐期不出三年中。熒惑入若守輿鬼﹐爲多憂﹐財空出﹐亂﹐臣在內﹐若大臣謀﹐有幹鉞乘質者﹐君人憂﹐金玉用﹐民多疾﹐從南入﹐爲男﹔北人﹐爲女﹔西入﹐爲老﹔東入﹐爲丁壯。」《河圖》曰「熒惑入輿鬼﹐犯守之﹐天下白徒聚﹐土功興。」《荊州占》曰「熒惑干犯守輿鬼﹐隨所守物﹐王者發之﹐不出七十日﹔天下有大喪﹐陽爲人君﹔陰爲皇后﹐左爲太子﹔右爲貴臣。」《荊州占》曰「熒惑經輿鬼中﹐犯乘積屍者﹐兵在西北﹐有沒軍死將﹔久畱守之﹐天子有喪﹔其以十二月主守之﹐下賤多死﹐有土功事﹐有徳令。」

熒惑犯柳三

《河圖》曰「熒惑犯柳﹐當有謀﹔臣不從王命。」石氏曰「熒惑犯柳﹐有木功事﹔若名木見伐者。」郗萌曰「熒惑犯注﹐色赤﹐三芒﹐天下有亡王﹔若死將。」《黃帝占》曰「熒惑入注﹐大人禦守。」《甄曜度》曰「熒惑入注而去之﹐天下安﹐大歸其鄕﹐有兵兵止﹐萬民安樂﹐貴人吉﹐安其社稷﹐以六月守注百二十日﹐其國人饑﹐旱。」巫咸曰「熒惑入柳﹐諸侯有慶賀之事﹐天下大樂。」郗萌曰「熒惑入柳﹐國有觴客之事﹐一日﹑五日﹐宮中觴。」《南官侯》﹕「熒惑入柳﹐麻貴﹐在後年﹐又曰﹕入注﹐天下安。」郗萌曰「熒惑行柳﹐失火。」《春秋圖》曰「熒惑之柳﹐天下憂四夷。」郗萌曰「熒惑入注﹐畱二十日以上﹐有負海之客。」《荊州占》曰「熒惑畱柳﹐供養者非其人。」郗萌曰「熒惑以三月捨注下﹐芒赤色﹐怒左右﹐倚兩傍﹔冬地大動﹐民大恐﹔兵大起﹐三年乃止。」《春秋圖》曰「熒惑出入畱捨柳﹐三十日不下﹐天下有急令﹔天子大憂﹐將有誅者﹐其國之中﹐必有敗﹐土功事大起。」郗萌曰「熒惑出入畱捨柳﹐將有訛言者﹐其國必敗。」《黃帝占》曰「熒惑守柳﹐侯王不寧。」《文曜鉤》曰「熒惑六月守柳﹐其國失地﹐人民以饑流亡。」石氏曰「熒惑守柳﹐有兵﹐逆臣在側。」石氏曰「熒惑守柳﹐爲反臣中外兵﹐以赦令解之。熒惑守柳﹐天下旱﹐多火災﹐萬物五穀不成﹐糴大貴。」巫咸曰「熒惑守柳﹐天下大旱﹐羊貴。」郗萌曰「熒惑守注三十日以上﹐萬家邑拔﹐千家邑擄﹔退居之﹐南北去之﹐其邑不可舉事﹐用兵反受其殃。」郗萌曰「熒惑守注﹐官有治官之事﹐民多疾疫﹔一曰宮有大火。熒惑守柳南﹐聖人在南國。」《荊州占》曰「熒惑熒迫守柳﹐宮門閉。」陳卓曰「熒惑守注三十日﹐其君憂。」《百二十占》曰「熒惑守柳﹐讒臣亂﹐若有兵。」《黃帝占》曰「熒惑犯守柳﹐有導主爲非﹐亂其國事者﹔若天子以飲食爲害﹐不安社稷。」

熒惑犯七星四

郗萌曰「熒惑犯七星﹐臣爲亂。」《南宮侯》曰「熒惑犯近七星三日以上﹐所近犯者誅。」《文曜鉤》曰「並味沈湎﹐熒惑入注﹐侯星。」﹝宋均曰﹕注侯七星也。﹞甘氏曰「熒惑入七星﹐必有君置太子者。」巫咸曰「熒惑入七星﹐必有觴客事。」郗萌曰「熒惑畱七星﹐爲天下大憂﹐憂中央。」《聖洽符》曰「熒惑捨七星﹐人民趣捨﹐安桑蠶﹐寧其土。」郗萌曰「熒惑出入畱捨七星﹐國失地﹐天下大亂﹔若臣下衣服失度。」齊伯曰「熒惑出入畱捨七星周﹐國多男女喪﹐失城﹐有水﹐天下決江﹐歲多土功﹐大亂﹐更爲元年。」郗萌曰「熒惑逆行七星﹐地動﹐若失火。」石氏曰「熒惑與七星合﹐國君惡之。」郗萌曰「熒惑與七星合光﹐大人必有疾者。」《黃帝占》曰「熒惑守七星﹐有兵﹐若獵車騎﹔又曰﹕社稷傾亡﹐宮中生荊棘﹐又曰﹕治宮室之事。」《黃帝占》曰「熒惑守七星四十日﹐其君憂。」《河圖》曰「熒惑守七星﹐二陽同居﹐其歲枯旱﹐五穀不成﹔若守之百日﹐三年不雨﹐王者退火官伐之﹐則災消。」郗萌曰「熒惑守七星﹐爲反臣中兵也。」《甄曜度》曰「熒惑守七星﹐民有憂﹐萬物不成﹐天下有水。」石氏曰「熒惑守七星﹐地動。」巫咸曰「熒惑守七星﹐白魚貴。」《海中占》曰「熒惑守七星﹐人主有憂﹐津橋不通。」郗萌曰「熒惑守七星三旬以上﹐大凶﹐天下有憂﹐期一年。熒惑守七星﹐曝巫於市﹐金鼓不行﹐百鬼不響。熒惑守七星﹐爲臣中外兵﹐以徳令解﹐謂赦令也﹐熒惑守七星﹐爲國有大徭﹐民苦。」《南官侯》曰「熒惑守天都﹐民有憂﹐大水爲災。」《感精符》曰「熒惑入七星﹐若犯守之﹐人主有憂﹐大臣有誅﹐必有大客﹐貴人有系者﹔若守五十日﹐民多死﹐不出其年﹐人主行急令。」郗萌曰「熒惑入若守七星﹐有觴客之事。」《南官候》曰「熒惑入﹐若守七星﹐大人有疾者﹐若國有徭。」

熒惑犯張五

石氏曰「熒惑入張﹐大亂兵起﹐六月幹之國空。」巫咸曰「熒惑入張﹐國有觴客之事。」郗萌曰「熒惑入張﹐貴人安其社稷﹐其歲男子小憂。熒惑出張中﹐旱。」陳卓曰「熒惑出張﹐種大貴。」郗萌曰「熒惑逆行張﹐地動若失火。」陳卓曰「熒惑逆行張﹐功臣當之。」石氏曰「熒惑逆行乘張﹐大亂兵起。」《春秋圖》曰「熒惑之張﹐天下霜。」巫咸曰「熒惑之張﹐三十日不下﹐其君憂﹐有兵起。」石氏曰「熒惑與張星會﹐所在之國﹐不可舉事﹐用兵必受其殃。」《河圖》曰「熒惑居張﹐絕糧道。」郗萌曰「熒惑畱張﹐臣下衣服失度。」《黃帝占》曰「熒惑守張﹐大將有千里驚﹐大水﹐五穀貴﹔一曰土功作役不時﹐百姓怨謗。」《春秋緯》曰「殘陰﹐則熒惑守張。」《考異郵》曰「熒惑守張﹐諸侯謀反。」《孝經章句》曰「熒惑守張﹐政不平﹐民多訴訟﹐黃葭貴﹐雨澤不時﹐谷水不通﹐歲爲下。」石氏曰「熒惑守張﹐天下必有歸兵﹔一曰鳳凰下﹐以其守日占之知何國﹐火主禮故也。熒惑守張﹐五穀貴﹐大人不卹﹐政事危急﹐民饑﹐有千里行者。」郗萌曰「熒惑守張者﹐爲有臣中兵也。」石氏曰「熒惑守張﹐兵起﹐女主用事﹐宮中生荊棘。熒惑守張﹐天下大饑﹐國倉空。」巫咸曰「守張﹐國必有大客遠來者。」甘氏曰「熒惑非其次守張﹐當去不去﹐其色大赤﹐其國舉兵﹔從畱得其次﹐不爲災殃。」《海中占》曰「熒惑守張﹐功臣當有封者。」郗萌曰「熒惑守張﹐天子有兵事。熒惑以六月守張六十日﹐歲穰熟﹐其歲民有慶賜事。熒惑守張﹐國治宗廟﹐期二十日。熒惑守張﹐爲反臣中外兵﹐以徳令解﹐謂赦令也。」《南官侯》曰「熒惑入張而守之﹐天下大亂﹐大人憂﹐兵大起﹐若有急﹐弓甲聚其地﹐其將亡。」《海中占》曰「熒惑犯張若守之﹐天下有兵﹐宮門當閉﹐男子有急﹐女子不安﹐五穀不成﹐民大饑﹔一曰火居張﹐人絕糧。」《荊州占》曰「熒惑犯若守張﹐宮門當閉﹐大將被甲兵。」

熒惑犯翼六

《荊州占》曰「熒惑犯入翼﹐車騎無極﹐四海大兵﹐民當何所息﹐萬民饑愁﹐當何所食。」石氏曰「熒惑入翼四月﹐楚主死﹐旬相死﹔不死﹐出走。」郗萌曰「熒惑入翼﹐四海有急﹐國憂。」陳卓曰「熒惑翼中﹐將軍爲亂。」《南官候》曰「熒惑入翼﹐魚鹽貴﹐水虫倍價。」郗萌曰「熒惑逆行翼﹐不出其年﹐大軍起﹐天下大憂。」《荊州占》曰「熒惑逆行翼﹐邪臣亂朝延﹐忠臣不可以進。熒惑逆行翼﹐失火。」郗萌曰「熒惑入翼﹐畱二十日以上﹐大人有病﹐一曰守三十日﹐其君憂。熒惑入翼﹐畱二十日以上﹐國有白服之朝﹐期百三十日中﹐若人有病﹐若國大徭﹐民若以勞。」《南官侯》曰﹔「熒惑畱翼﹐臣下淫佚﹔逆行色赤﹐失火﹔一曰大亂﹐臣亂朝延。」郗萌曰「熒惑出入畱捨翼﹐使者有急事﹐兵起﹐不用於外地﹔逆行之﹐不出九年﹐必有軍起﹐天下亡矣。」《甄曜度》曰「熒惑守翼﹐王者微弱﹐臣不順命﹔若大人有病﹐天下有憂。」《孝經章句》曰「熒惑守翼﹐先水後旱﹐布縷大貴﹐人病頭首﹐雨澤不時。」石氏曰「熒惑守翼﹐若大旱﹐魚鹽五穀貴﹐萬物不成。熒惑守翼﹐天下修兵。」甘氏曰「熒惑守翼﹐王者軟弱﹐臣不從令﹔忠心奉天﹐則熒惑退。」郗萌曰「熒惑守翼﹐爲反臣中外兵﹔以徳令解﹐謂赦令也。」陳卓曰「熒惑守翼﹐川谷不通﹐多資賊﹐人民相惡。」《玉曆》曰「熒惑守翼﹐有急事﹐若大風。」《南官侯》曰「熒惑守翼﹐歲饑﹐民流千里﹐有亡國﹔谷貴﹐蛇龍見。熒惑守翼﹐佞臣亂政﹐其歲多風雨﹐車騎聚﹐天下大饑。熒惑以十月守翼五十日﹐甲兵卒車騎軍屯輕將行五十日而罷﹔卒有功而錫金者。」《百二十占》曰「熒惑守翼﹐大旱﹐色赤﹐亂且至﹐人民流﹔一曰有海國客獻神鳥也。」《感精符》曰「熒惑逆行守翼﹐邪臣爲亂﹐忠臣不立﹐不出其年﹐兵大起﹐王者憂也。」《文曜鉤》曰「熒惑犯翼﹐若守之﹐天下大亂﹐車騎無極﹐大兵起﹐四海匈匈﹐然於無命。」

熒惑犯軫七

《春秋緯》曰「熒惑入軫中﹐兵大起。」石氏曰「熒惑入軫中四月﹐楚主死﹐入旬﹐相死﹔不死﹐出走。」甘氏曰「熒惑入軫﹐有負海客。」巫咸曰「熒惑入軫中﹐伺其出日而數之﹐期二十日﹐皆爲兵發﹐伺始入處之率﹔一日期十日軍罷。」郗萌曰「熒惑入軫﹐大水﹐田宅貴﹔若車貴。」陳卓曰「熒惑入軫﹐國有大喪﹔若將軍死。」《南官侯》曰「熒惑入軫﹑兵益﹔水旱爲害﹐人民擾動﹐妖言無實﹐國政數攺﹐士卒勞苦。」石氏曰「熒惑出軫南﹐民多病﹔出其北﹐民多死。」郗萌曰「熒惑出軫陰﹐兵出軫陽﹔乍西乍東﹐遠去之遊﹐其國小憂﹔去而復還﹐其國大憂﹐近期一年﹐中期二年﹐遠期三年﹐熒惑行軫左﹐負海有殃﹔行軫右﹐中國有殃。」石氏曰「熒惑逆行軫﹐失火。」《文曜鉤》曰「熒惑逆行至軫﹐名曰逕天﹐其下之國﹐當有敗者﹐大將有憂﹐士卒擾動﹐人民苦役﹐多有死者。」郗萌曰「熒惑守角間若至軫﹐道絕不通﹔出其南﹐多病﹔出北﹐多死﹔出其陰﹐陰伐利﹐戰勝取將﹔出其陽﹐陽伐利﹐戰勝取將。」《河圖》曰「熒惑在軫﹐不可爲人客﹔爲人客者有殃﹐罰當死。」石氏曰「熒惑與軫合而並光﹐主必亡。」巫咸曰「熒惑守軫﹐旱﹔川枯不通﹐國多火災﹐萬物五穀不成。」郗萌曰「熒惑與軫鬥﹐諸侯當有奪地者。」《黃帝占》曰「熒惑以十月軫三十日﹐車騎發﹐其居軫中也﹔天下盡給軍事﹐無得居家者。」《春秋圖》曰「熒惑守軫﹐繞環及已去復還﹐守之成勾巳﹐天下兵潰﹐主起命惡之﹔大臣欲謀其君﹐大人有憂﹐不出年。」石氏曰「熒惑守軫﹐靑絳帛枲﹐其物皆貴﹐其國有兵之災。」石氏曰「熒惑守軫﹐有兵﹐天子車駕凶﹔若有病﹐若大臣戮死。」郗萌曰「熒惑守軫﹐兵戰將有功﹔期不出三年。熒惑守軫﹐爲反臣中外兵﹐以徳令解﹐謂赦令也﹔一曰水。」《荊州占》曰「熒惑守軫﹐將軍大敗。」《河圖》曰「熒惑入軫﹐若守之﹐其國有喪﹐將軍爲亂﹐兵艸大起﹐人主惡之﹐必有亡國﹐期不出二年﹔王者以赦除占﹐則災消。」《南官侯》曰「熒惑干犯軫﹐大臣戮死。」

開元占經卷三十五

熒惑占六

熒惑犯石氏中官上

熒惑犯攝提一

《洛書》曰「熒惑入攝提﹐鉤巳﹐帝必亡。」《百二十占》曰「熒惑入攝提﹐兵聚一國﹔若大臣有誅﹐人主憂﹔期百八十日。」巫咸曰「熒惑入﹐若犯攝提﹐坐大臣﹐成刑。」石氏曰「熒惑出﹐若入攝提﹐大臣誅﹐兵滿野。」《黃帝占》曰「熒惑與攝提合﹐相走去。」郗萌曰「熒惑守左攝提﹐左校兵作﹔右攝提﹐右校兵作。」

熒惑犯大角二

郗萌曰「熒惑捨大角東﹑西﹐必有立侯。」《海中占》曰「熒惑守大角﹐臣謀主者有兵起急﹐人主憂﹔王者誡愼左右﹐期不出百八十日﹐遠一年。」郗萌曰「熒惑守大角﹐有亡國﹔一曰守三日﹐天下大哭。」《玄冥》曰「熒惑犯守大角﹐臣謀君﹐子謀父﹐天下兵起﹐王者惡之﹐若有大喪﹐近期一年﹐中二年﹐遠三年。」

熒惑犯梗河三

巫咸曰「熒惑犯守梗河﹑國有謀兵﹐四夷兵起﹐來侵中國﹐邊境有憂。」

熒惑犯招搖四

《聖洽符》曰「熒惑犯招搖﹐邊兵大起﹐敵人爲寇﹔若守之﹐敵人敗﹐若敵主死﹐不出二年。」《荊州占》曰「熒惑入犯招搖﹐回紇兵起﹐侵犯中國﹐若防守之﹐兵自退﹐主其國有憂﹐期三年。」又占曰「熒惑入若守招搖﹐旗幟起。」又占曰「熒惑守歷招搖星者﹐遠夷有內相殺者﹐若邊將有不請於上﹐而誅夷狄者。」

熒惑犯玄戈五

《春秋緯》曰「熒惑守戈之陽﹐以左右占其方﹔合則主居媵客﹐天下有議﹐女令橫行。」石氏曰「熒惑守玄戈﹐亂於邑。」《春秋緯》曰「熒惑逆行守玄戈﹐以妾爲妻。」《聖洽符》曰「熒惑犯守玄戈﹐邊兵大起﹐敵人爲患﹔若守之﹐敵人敗﹐若敵王死﹐期不出二年。」

熒惑犯天槍六

巫咸曰「熒惑守天槍﹐邊夷兵起﹑機槍大用﹐防戍有憂﹐若誅邊臣﹐期不出年。」《荊州占》曰「熒惑守天槍﹐多梟民﹔一曰鈇大鉞用。」

熒惑犯天棓七

《黃帝占》曰「熒惑犯天棓﹐兵四起。」巫咸曰「熒惑犯天棓﹐邊夷兵起﹐機槍大用﹑防戍有憂﹑若誅邊臣﹐期不出年。」

熒惑犯女牀八

《荊州占》曰「熒惑犯牀﹐凶。又曰﹕熒惑守女牀﹑後宮姦謀。」甘氏曰「熒惑犯守女牀﹐兵起宮中﹔若妃後有暴誅者﹐期百八十日﹐遠一年。」

熒惑犯七公九

石氏曰「熒惑犯七公﹐羣臣有疑議。」《黃帝占》曰「熒惑守七公﹐爲民饑﹐君子安。」石氏曰「熒惑守七公﹐有亂疾之事。」石氏曰「熒惑犯七公﹐輔臣有議﹐臣相疑﹔若有誅者﹐人主有憂。」《玄冥占》曰「熒惑犯守七公﹐天下亂﹐有兵起﹐大臣當﹐國有憂。」

熒惑犯貫索十

石氏曰「熒惑入天牢中﹐犯乘守者﹐以獄爲亂﹐多不平。」《荊州占》曰「熒惑入天牢﹐天下有賊。又占曰﹕熒惑入天牢﹐大水﹑期一年﹔一曰旱﹑期一年﹔一曰歲饑﹑人相食。」《黃帝占》曰「熒惑入天牢﹐赦﹔其守天牢二十日﹐赦﹔以丑未日侯之。」《荊州占》曰「熒惑捨貫索﹐有國滅﹐無後。又占曰﹕熒惑幹貫索﹐天下赦﹔守二十日﹐小赦﹔三十日﹐大赦。」《洛書》曰「熒惑守天牢﹐獄冤囚多。」《荊州占》曰「熒惑守天牢﹐名水有絕者﹐若大魚死。又占曰﹕熒惑守天牢十月﹐大赦﹐遠期八十日。」巫咸曰「熒惑守貫索﹐天下亂﹐兵大起﹐多有獄事﹐人有死者。」

熒惑犯天紀十一

石氏曰「熒惑犯天紀﹐天下國相攻。」郗萌曰「熒惑捨天紀星西﹐人相食﹔東﹑五穀不實﹔北﹑木果實﹔南﹑天下州戰。」巫咸曰「熒惑守天紀﹐天下國相系。」石氏曰「熒惑守天紀﹐君不安﹐有饑民。」《文曜鉤》曰「熒惑守天紀﹐幸臣執權﹐有兵起﹐王者有憂。」甘氏曰「熒惑犯守天紀﹐天下亂﹐山崩地動﹐人主不安﹐人亡國﹐期二年。」

熒惑犯織女十二

《黃帝占》曰「熒惑入織女﹐兵起﹐十年乃解北方。又占曰﹕熒惑入織女﹐人主政一家族之﹔一曰政一國族之。」郗萌曰「熒惑入東橋﹐二十日兵起。」《玉曆》曰「熒惑入織女﹐天下有女喪﹐產乳多死﹔一曰絲綿布帛大貴。」《黃帝占》曰「熒惑犯守織女﹐天下有女憂﹐有兵起急﹐不出其年。」《海中占》曰「熒惑入犯守織女﹐有大兵起﹐十年乃罷﹐若貴女有憂。」

熒惑犯天市垣十三

《黃帝占》曰「熒惑入天市﹐成鉤巳﹐反環繞之﹐天下惡﹐期十月。」石氏曰「熒惑入天市﹐都邑有兵。」甘氏曰「熒惑入天市﹐幣亂﹐人民憂﹔一曰錢幣亂。」《海中占》曰「熒惑入天市﹐天子失廷﹐期六月。」郗萌曰「熒惑入天市﹐名曰受谷﹐糴大貴。」又占曰「熒惑入天市中﹐爲將凶﹔一曰五官有憂﹔一曰赦。」《荊州占》曰「熒惑入天市之中﹐大饑。」《玉曆》曰「熒惑入天市中﹐爲將相凶﹐人民有憂。」郗萌曰「熒惑當天市門而止﹐糴貴再倍﹔若入市門中﹐糴五倍﹔更入廷則守之﹐糴貴十倍﹔人民大饑。」又占曰「熒惑居天市﹐民訟。」石氏曰「熒惑起﹐角芒長﹐色如雞血﹐三十日捨天市﹐臣謀其主。」《黃帝占》曰「熒惑守天市﹐天下兵起。」劉向《洪範傳》曰「熒惑守天市﹑必戮臣不忠者。」郗萌曰「熒惑守天市垣﹐若入之﹐皆爲辟亂﹔若天下名市移及失火﹔若有暴買立市﹔皆大臣坐之。」《玄冥占》曰「熒惑守天市垣﹐若入之﹐皆爲天下亂﹐名人受誅﹐人主憂﹐期一年。」郗萌曰「熒惑入若守天市﹐必有大臣戮。」郗萌曰「熒惑入若守天市﹐皆爲更幣﹔一曰幣易。」

熒惑犯帝座十四

石氏曰「熒惑犯帝座﹐有逆亂事。」《玄冥占》曰「熒惑犯帝座﹐爲臣謀主﹐天下亂﹐兵大起急﹐不出年。」石氏曰「熒惑犯天廷﹐兵大起﹐有自立主者﹔若有徒王﹐期百八十日﹐若一年。」

熒惑犯候星十五

《聖洽符》曰「熒惑守候星﹐天下饑﹐兵艸起﹐國有憂﹐期二年。」《海中占》曰「熒惑犯守候星﹐陰陽不和﹐五穀傷﹐人大饑﹐有兵起。」

熒惑犯宦者十六

甘氏曰「熒惑犯守宦者﹐左右輔臣有誅﹐若戮死﹐期不出年。」

熒惑犯斗星十七

郗萌曰「熒惑守市斗﹐糴石五百﹐守斗中﹐糴石千。石氏曰「熒惑守斗﹐斗斛之事﹐倉吏不平。」

熒惑犯宗正十八

石氏曰「熒惑犯守宗正﹐左右羣臣多死﹔若更政令﹐人主有憂。」

熒惑犯宗人十九

石氏曰「熒惑犯宗人﹐親族貴人有憂﹐若有死者﹔一曰人親宗有離絕者。」

熒惑犯宗星二十

甘氏曰「熒惑犯宗星﹐宗室之臣有分離者。」《玄冥占》曰「熒惑觸抵宗星﹐宗中幸臣有誅者﹐期二年。」

熒惑犯東西咸二十一

陳卓曰「熒惑犯東西咸﹐當去不去﹐賊臣有謀﹐不出一年。」石氏曰「熒惑守東西咸﹐先樂後憂。」又占曰「熒惑守咸星﹐女主憂誅﹐若貴女有戮死﹐期二年。」郗萌曰「熒惑守東西咸﹐大戰。」《荊州占》曰「熒惑守東西咸﹐憂兵。」石氏曰「熒惑犯東西咸者﹐爲有臣不從令﹐有陰謀。」

熒惑犯天江二十二

石氏曰「熒惑守天江﹐必有立王﹔一曰賊起水中。」﹝案韋昭《洞記》曰﹕漢靈帝中平三年﹐熒惑守天江﹐江夏兵遇南陽﹐反殺太守﹐岑頡太尉張廷克也。﹞巫咸曰「熒惑犯守天江﹐天下有水﹐若入之﹐大水齊城郭﹐人民饑亡﹐去其鄕。」﹝案《宋書天文志》曰﹕晉穆帝升平三年七月乙酉﹐熒惑犯天江﹐四年五月﹐天下大水。﹞

熒惑犯建星二十三

《聖洽符》曰「熒惑犯建星﹐臣謀其主﹐若大臣不親其君﹐上下相疑﹐有兵起﹐王者有憂。」郗萌曰「熒惑犯建星﹐嬰兒多死﹐大臣相諧。」《黃帝占》曰「熒惑入建星﹐人臣有走者。」甘氏曰「熒惑入建星﹐津河水大﹐若出﹐關梁不通。」郗萌曰「熒惑入建星﹐人主謀﹐兵罷﹔出建星﹐軍乃戰。」石氏曰「熒惑入建星﹐畱二十日巳上﹐諸侯謀反﹐期百十二日。」甘氏曰「熒惑捨建星﹐有置主。」郗萌曰「熒惑捨建星﹐馬大貴。」《荊州占》曰「熒惑捨星建星﹐人民起蠶桑以作婦﹐各安其土﹐天下大樂。」《黃帝占》曰「熒惑色靑﹐守建星北﹐天下有辱王﹐西去﹐天下有女主治者。」又占曰「熒惑守建星三十日﹐天下有水。」石氏曰「熒惑守建星三十日﹐色赤﹐大旱﹐赤地千里﹐民流滿道﹔星色靑黑﹐則有女君憂。」郗萌曰「熒惑守建星﹐宰相坐之。」又占曰「熒惑守旗﹐附三十日﹐兵起。」又占曰「熒惑守建星﹐地气泄﹐貴人多死。」《荊州占》曰「熒惑守建星﹐歲水﹐民饑﹐有自賣者。」《玄冥占》曰「熒惑守建星﹐諸侯有謀﹐若大臣有戮死者﹐期百八十日。」

熒惑犯天弁二十四

甘氏曰「熒惑犯天弁﹐若守之﹐則囚徒起兵﹔一曰五穀不成﹐糴大貴﹐人民饑。」

熒惑犯河鼓二十五

巫咸曰「熒惑犯河鼓﹐大將死﹔犯左右將﹐左右將死。」《黃帝占》曰「熒惑守河鼓﹐軍食絕。」《文曜鉤》曰「熒惑守河鼓三十日﹐大將出必有戰﹐守左將﹑左將憂﹔守右將﹑右將憂﹔去疾﹔軍罷疾﹔去遲﹐軍罷遲﹔期不出年。」郗萌曰「熒惑居河鼓中﹐若守之日﹐因數出入其間百日﹐兵大起。」

熒惑犯離珠二十六

石氏曰「熒惑犯離珠﹐宮中有事﹐若亂宮者﹔若宮人有罪黜者。」《海中占》曰「熒惑犯離珠宮﹐人有憂﹔若兵起宮中﹐若有誅﹐期二年。」《黃帝占》曰「熒惑守離珠﹐有憂﹔行徐﹐憂甚﹐行疾﹐無故。」

熒惑犯匏瓜二十七

郗萌曰「熒惑入匏瓜中﹐主人攻﹐一邑殘之﹔星出匏瓜﹐天下有遊兵﹐不戰。」甘氏曰「熒惑犯守匏瓜二十日﹐狗羣嘩﹐雞夜鳴﹐天下盡驚﹐若有兵﹐期百八十日﹐若一年。」《聖洽符》曰「熒惑犯守匏瓜﹐天下有憂﹐若有遊兵﹐名果貴﹔一曰魚鹽貴﹐價十倍﹐不出期年。」

熒惑犯天津二十八

《海中占》曰「熒惑犯天津﹐關道絕﹐不通﹔有兵起﹐若關吏有憂。」郗萌曰「熒惑犯天津五日﹐國相出走。」又占曰「熒惑入漢中﹐大亂﹐大旱﹐大殘﹔以其所近捨四方﹐中央死而不葬﹐易世立王。」郗萌曰「熒惑入漢中﹐爲將相貴人有渡江事﹐一曰貴人溺死。」又占曰「熒惑色靑﹐若蒼﹐二十日﹐捨天津中﹐必有亡海﹑失江﹔天下備道路﹐修橋梁。」又占曰「熒惑赤芒而守天津三十日﹐關梁不通﹐不可以渡﹐人主有憂﹔若諸侯兵起﹐有亡國﹐期一年﹐遲二年。」石氏曰「熒惑守天津﹐兵船大貴。」《聖洽符》曰「熒惑入天津﹐去復還守之﹐津道不通﹐諸侯起兵﹐天下亂﹐期三年。」

熒惑犯螣蛇二十九

石氏曰「熒惑犯螣蛇﹐魚鹽貴。」甘氏曰「熒惑守螣蛇﹐天子前驅凶﹐若姦臣有謀﹐前驅爲害。」《海中占》曰「熒惑入守螣蛇﹐天子憂前驅爲害﹔若因水爲敗﹐期不出年。」

熒惑犯王良三十

巫咸曰「熒惑入王良﹐人主墮墜﹐以車爲敗﹐馬多死﹐關道不通。」郗萌曰「熒惑入王良﹐車騎貴。又占曰﹕熒惑入天橋﹐赦。」又占曰「熒惑捨王良﹐地動。」石氏曰「熒惑三十日捨王良﹐將亡﹐一曰將士皆亡﹐車騎行。」《文曜鉤》曰「熒惑守王良﹐津橋不可渡﹐並諸侯不通﹔守之三十日﹐大兵起﹐車騎行﹐期二年。」《春秋緯》曰「熒惑守王良﹐兵馬起。」郗萌曰「熒惑守王良﹐天下大水﹐道不通。」郗萌曰「熒惑守天馬﹐天子馬多死者。」《齊伯占》曰「熒惑守王良﹐天下有兵﹐諸侯相攻﹐彊臣謀主﹐期不出年。」

熒惑犯閣道三十一

巫咸曰「熒惑守閣道﹐閣道中有伏兵﹐臣有謀主者﹔若宮中兵起﹐期百八十日﹐若一年。」《荊州占》曰「熒惑守閣道﹐中有伏兵﹐人主當藏房中﹐或備女兵。」石氏曰「熒惑犯守閣道而絕漢者﹐爲九州異政﹐各主其王﹐天下有兵﹐期二年。」

熒惑犯附路三十二

石氏曰「熒惑守附路﹐太僕有罪﹐若有誅﹐一曰馬多死﹐道無乘馬者。」

熒惑犯天將軍三十三

郗萌曰「熒惑入天大將軍﹐興軍者吉。」《荊州占》曰「熒惑捨天大將軍﹐有陰謀。」石氏曰「熒惑守天大將軍﹐軍吏不安﹐饑爲敗。」巫咸曰「熒惑守天大將軍三十日﹐天下有兵﹐大將出行﹐期一年。」《荊州占》曰「熒惑守天大將軍﹐兵大起﹐將軍行。」石氏曰「熒惑守犯天大將軍﹐爲大將軍死﹐若誅。」

熒惑犯大陵三十四

石氏曰「熒惑入大陵﹐國有大喪﹐大臣誅﹐若戮死者大半﹔皆不出年。」《荊州占》曰「熒惑入大陵﹐女主宗室有誅者。」又占曰「熒惑入大陵﹐天下盡喪﹐死人如丘山。」《玉曆》曰「熒惑入守大陵﹐天子崩﹔若幸臣有死者﹐大人當﹔之期二年。」

熒惑犯天船三十五

巫咸曰「熒惑入天船﹐諸侯有自立者﹐有兵起﹐若關津不通﹐人主憂。」郗萌曰「熒惑守天船﹐不出三年﹐樓船大作﹐五穀大貴。」《玄冥占》曰「熒惑守天船﹐天下有兵﹐若有喪﹐守之三十日﹐有亡國。」《聖洽符》曰「熒惑入守天船﹐兵大起﹐舟楫用﹐有亡國﹐期不出年。」

熒惑犯捲舌三十六

郗萌曰「熒惑入捲舌﹐國有佞臣謀其君﹐以口舌爲害﹐人主有憂。」石氏曰「熒惑乘捲舌﹐天下多喪。」《春秋緯》曰「熒惑守捲舌﹐天下多亂﹐謀國君﹐以口舌之害﹐起寇。」石氏曰「熒守捲舌﹐有讒言亂主明口﹐口舌作。」《文曜鉤》曰「熒惑入捲舌﹐若守之﹐天下大旱﹐有兵起﹔讒臣亂主﹐其國有憂﹐期不出年。」

熒惑犯五車三十七

石氏曰「熒惑犯五車﹐大旱﹐若有喪﹔一曰犯庫星﹐兵起西北方﹐若西方﹔犯倉星﹐谷貴﹐若有水。」《黃帝占》曰「熒惑入五車﹑大旱﹔一曰畱不去﹐大旱。」《海中占》曰「熒惑入五車﹐兵大起﹐車騎行﹐五穀不成﹐天下民饑﹐若軍絕糧。」巫咸曰「熒惑入五車﹐天下亂﹐大兵起﹐其國大旱﹐人民饑亡﹔若有赦﹐期百八十日。」郗萌曰「熒惑入五車﹐大旱﹔以所近﹐占四方﹑中央。」又占曰「熒惑入五車﹐赦﹐必先軍起﹐後有令。」又占曰「熒惑以春入五車﹐赦。」韓楊曰「熒惑出入五車﹐貴人溺死。」郗萌曰「熒惑至五車﹐兵在外者有功﹐得地五百里。」《黃帝占》曰「熒惑過畢口﹐直五車一月﹐兵連戰一歲﹔畱二月﹐兵連戰二歲﹔畱三月﹐兵連戰三歲﹔若其畱土車﹐兵在外有小功﹐得地百五十日﹐畱水車﹐當以水爲難。」郗萌曰「熒惑出五車東﹐東西畱二十日以上﹐卿死之﹔去之復還﹐其國君死之﹔有大赦。」又占曰「熒惑捨五車西南﹐萬民多死。」《黃帝占》曰「熒惑守五車星﹐五穀大貴﹐人相食。」郗萌曰「熒惑守五車﹐必易帝王﹔天下有以車之名官者﹐大敗﹔有車器之怪。」又占曰「熒惑守五車﹐格﹑休畱十日﹐有大喪。」又占曰「熒惑守五車二十日﹐有喪﹔以入日占何國。」又占曰「熒惑守五車﹐格﹑休﹑右軍大發﹔一曰大赦。」《黃帝占》曰「熒惑入五車中﹐犯乘守天倉星﹐下轉﹐菽粟大貴。」又占曰「熒惑入五車中﹐犯乘守天倉星﹐以食起兵。」《荊州占》曰「熒惑入五車中﹐犯乘守天庫星﹐兵起﹐亂十年。」

熒惑犯天關三十八

《海中占》曰「熒惑入入天關﹐左右必有置立關塞之事﹔一曰必有逆兵不順者。」石氏曰「熒惑守天關﹐道路不通﹐多盜賊﹐弟攻兄﹐子攻父﹐臣攻君。」郗萌曰「熒惑守天關﹐大臣有不道者。」又占曰「熒惑守天關二十日﹐若四十日﹐天下大赦。」又占曰「熒惑守天關﹐必有一國之王不朝者﹐車有急行。」《荊州占》曰「熒惑守天關﹐爲有兵﹔關梁不通。」《玄冥占》曰「熒惑守天關﹐若以七月﹑十月守之﹐二十日﹑若三十日﹐必有大赦﹐期不出年。」《帝覽嬉》曰「熒惑逆行﹐守天關﹐車騎有急行﹐兵大起﹐士卒滿野﹐期九十日。」《雒書摘亡辟》曰「熒惑逆行﹐守天關﹐東方兵起。」《荊州占》曰「熒惑入天關畱止守焉﹐不出百日﹐天下兵悉起﹐州州戰。」《海中占》曰「熒惑守犯天關﹐道絕﹔天下相疑﹐有關梁之令。」郗萌曰「熒惑行﹐不從天關﹐不出其年﹐有兵。」

熒惑犯南北河戍三十九

《黃帝占》曰「熒惑行南河戍中﹐若畱止守南河戍爲旱。」石氏曰「熒惑行南河戍中﹐若畱止者﹐爲四方兵起﹐百姓疾病。」郗萌曰「熒惑行南河戍中﹐若畱止守南河戍﹐皆爲兵。」又占曰「熒惑經南河戍之南﹐行法峻暴﹐誅罰不當﹔經北河戍之北﹐以女子金錢﹑貪色﹑奢侈﹑失治道﹔近期三年﹐中期六年﹐遠期九年而災至。」《荊州占》曰「熒惑中犯乘守南河戍﹐天下兵盡起。」《黃帝占》曰「熒惑乘南河戍﹐若出南河﹐爲中國兵。」又占曰「熒惑捨南河戍二十日﹐若三十日﹐國有男喪。」《海中占》曰「熒惑捨南闕下﹐饑。」《黃帝占》曰「熒惑蝕南河戍西星﹐有兵﹔蝕南河戍東星﹐天下州戰。」巫咸曰「熒惑過南河戍之西星﹐木果不實。」郗萌曰「熒惑守南河戍間﹐大國君重不吉﹐子代。」又占曰「熒惑守南河戍﹐女主憂﹐若多旱災。」石氏曰「熒惑守南河﹐蠻夷兵起邊戍﹐有憂﹔若有旱災﹐人民饑。」《玉曆》曰「熒惑守南河戊﹐以火爲害﹔一曰邊寇入境。」《文曜鉤》曰「熒惑逆行﹐犯守南河﹐有男主之喪﹔若犯乘守南戍﹐天下兵盡起﹔一曰家相擊﹔一曰州戰﹔一曰饑。」郗萌曰「熒惑入北河戍﹐從西入六十日﹐有喪﹔從東入五十日﹐有兵。」《荊州占》曰「熒惑入北河﹐守戍西﹐畱上焉﹐不出﹐卽天下兵悉起。」《荊州占》曰「熒惑入北河戍﹐大臣有盜賊者。」郗萌曰「熒惑北至北戍﹐去北戍三丈﹐當復發千人以上﹔去北戍二丈﹐復萬人以上﹔去北戍一丈﹐城閉﹐道無人行。」又占曰「熒惑守北河戍﹐環繞之﹐主突厥主死。」《黃帝占》曰「熒惑入若捨河戍﹐天下有覆獄移擊﹔二曰大臣誅。」郗萌曰「熒惑捨北河戍三十日﹐有女喪。」《文曜鉤》曰「熒惑守北河邊﹐兵大起﹐來侵境﹔若守之二十日﹐其國有憂。」郗萌曰「熒惑守北戍間﹐大國女主重不吉。」又占曰「熒惑失度﹐守陰門若陰陽﹐皆爲諸侯姦。」《荊州占》曰「熒惑守北河戍﹐有兵兵罷﹐無兵兵起﹔一曰水。」《玄冥占》曰「熒惑守北河三十日不下﹐天下大水﹐人民饑﹐期不出年﹐若二年。」郗萌曰「熒惑出北河戍北﹐若守北河戍﹐環繞之﹐邊境將帥有不請於上﹐而伐夷狄之君者﹐勝之。」巫咸曰「熒惑守若捨北河戍之西者﹐人相食﹔蝕北戍之東星﹐五穀無實。」《黃帝占》曰「熒惑畱止守北河戍﹐不出百日﹐天下兵悉起。」又占曰「熒惑守若蝕北戍之東星﹐有兵。」郗萌曰「熒惑守輿鬼﹐逆行守北河﹐有女子喪。」又占曰「熒惑捨兩河中﹐畱二十日﹐關河不渡﹐諸侯不通。」《黃帝占》曰「熒惑守南北河三十日﹐諸川皆溢。」《文曜鉤》曰「熒惑守兩河﹐兵起﹐天下因悲。」司馬遷《天官書》曰「熒惑守南北河﹐谷不登。」郗萌曰「熒惑守兩河戍間百日﹐天下中隔不通。」《荊州占》曰「熒惑守兩河間﹐天下乖離﹐道路不通。」石氏曰「熒惑久守天闕門﹐主絕祀﹐以入日占國。」郗萌曰「熒惑守天闕門中三十日﹐有大喪。」又占曰「熒惑守日月之門﹐國內亂﹐以其日占國。」又占曰「熒惑入天髙﹐先軍起﹐後有赦。」又占曰「熒惑守衡星﹐大國女主有憂。」《黃帝占》曰「熒惑入天髙中﹐畱二十日﹐小赦﹔三十日﹐大赦。」郗萌曰「熒惑不行天門﹐天闕門爲有喪。」又占曰「熒惑逆行天髙中﹐必在破軍死將﹐亡國去王。」

熒惑犯五諸侯四十

巫咸曰「熒惑入五諸侯﹐伺其出日而數之﹐皆二十日﹐兵發﹔伺始入處之率﹐一日期十日﹐軍罷。」《文曜鉤》曰「主軟弱﹐憒愚﹐則熒惑守五諸侯。」郗萌曰「熒惑守五諸侯﹐諸侯有奪地﹑斬死者。」石氏曰「熒惑犯五諸侯﹐諸侯有奪地﹑斬死者。」石氏曰「熒惑犯五諸侯﹐若守之﹐兵大起﹐將士出﹐諸侯有憂﹐若有兵死者﹐期三年。」﹝案《宋書天文志》曰﹕晉太興三年十二月巳亥﹐熒惑居五諸侯南﹐踟躕畱止三十日。永昌元年三月﹐王惇攻京師﹐六軍敗績於是殺周頭刁協戴淵等。﹞《海中占》曰「熒惑犯五侯﹐其國有兵﹐車騎出行﹔若貴臣有殃﹐若有死者。」《玉曆》曰「熒惑逆行﹐犯守五諸侯﹐秦國不以興兵﹐先起亡﹐後起昌。」郗萌曰「熒惑中犯乘守五諸侯﹐爲所中犯乘守者誅﹐若有殃期﹐三年兵發。」

開元占經卷三十六

熒惑占七

熒惑犯石氏中宮下

熒惑犯積水四十一

巫咸曰「熒惑入積水﹐大臣誅。熒惑守積水﹐有大名水出﹐出入定有水兵。」甘氏曰「熒惑守積水﹐兵起﹐國有水災。」《荊州占》曰「熒惑入積水﹐若守之﹐大小兵起。」巫咸曰「犯守積水﹐水物不成﹐魚鹽貴。一曰以水爲敗﹐糴大貴﹔民饑﹐期二年。」

熒惑犯積薪四十二

巫咸曰「熒惑守積薪﹐大旱﹐江河易道﹐若火事。」石氏曰「熒惑守積薪﹐大旱﹐爲火事﹔庖官以火爲憂。」郗萌曰「熒惑守積薪﹐多火災﹐若火事﹐旱﹐兵起。」甘氏曰「熒惑犯守積薪﹐天下大旱﹐五穀不登﹐民饑亡。」

熒惑犯火位四十三

《荊州占》曰「熒惑守水位﹐下田不治。」石氏曰「熒惑犯守水位﹐天下以水爲害﹐津關不通﹔一曰大水入城郭傷人民﹐皆不出二年。」

熒惑犯軒轅四十四

《荊州占》曰「熒惑犯軒轅﹑女禦﹐天子僕死。熒惑犯軒轅﹐所中以官名名之﹐皆成刑。」﹝《黃帝占》曰「成刑者憂喪。」﹞《文曜鉤》曰「熒惑入軒轅﹐主以後妃黨之過亡﹔一曰用事女當惑之﹔又曰﹕曰有白衣兵﹐期在百三十日。」《荊州占》曰「熒惑入軒轅﹐中其端門中而東﹐大臣出令。」《雒書》曰「熒惑犯若勾巳軒轅﹐妃後內亂。」《文曜鉤》曰「熒惑展轉軒轅中﹐遠後愛媵。」《春秋緯》曰「專於妻妃﹐則熒惑展轉軒轅中。」《黃帝占》曰「熒惑行軒轅中﹐犯女主﹔女主失勢﹐﹝失勢者﹐憂喪也。﹞列大夫有放逐者﹔五官有不法者﹔色悴﹐爲憂﹐爲疾﹐其所中犯乘守者誅﹐若有罪。」《黃帝占》曰「熒惑中女禦﹐爲女主當之。」石氏曰「熒惑在軒轅中﹐有女子謀人君者。」郗萌曰「熒惑畱軒轅﹐率畱一日爲十日久以率推之﹐其在軒轅四方﹐中央各爲其方。」《黃帝占》曰「熒惑守軒轅﹐期五月﹐兵起。」《元命包》曰「熒惑守軒轅﹐貴妾爭。」《春秋緯》曰「熒惑守貴房側﹐主亂於色。」石氏曰「熒惑守軒轅﹐宮中有放者﹐期百二十日內赦。」《海中占》曰「熒惑守軒轅﹐十五日以上﹐大兵起﹐宮人不安﹐天下亂﹐國易政﹐期三年。」郗萌曰「熒惑守軒轅﹐女主惡之。﹝《宋天文志》曰﹕前廢帝永光元年九月丁西﹐熒惑入軒轅在女主大星北﹑明年昭太后崩也。﹞熒惑守軒轅﹐天下有慶賀事。赦類也。」﹝《晉陽秋》曰「孝武寧康元年七月乙未﹐火犯軒轅﹐大星﹐二年正月癸未﹐大赦天下。﹞《荊州占》曰「熒惑守犯軒轅﹐地動﹐又曰禦女有誅者。」石氏曰「熒惑守軒轅﹐守衛有誅者。」《河圖》曰「熒惑入軒轅中﹐復還守﹐應以善事則已。」《文曜鉤》曰「熒惑逆行﹐守軒轅大星﹐環繞之若成勾巳﹐天下大亂﹐后妃當誅﹐宮破主亡﹐易其王﹐期百八十日﹐遠一年。」巫咸曰「熒惑行﹐犯守軒轅﹐女主失政﹐若失勢﹔一曰大臣當之﹐若有黜者﹔期二年。」《荊州占》曰「熒惑犯乘﹐守軒轅﹐主命惡之。」石氏曰「熒惑入軒轅中乘守之﹐有逆賊﹐若水災。熒惑中犯乘守軒轅太民星﹐大饑﹐大流﹐皇太后族有誅者﹐若有罪﹔中犯乘守少民星﹐小饑﹑小流﹐皇后之族有誅者﹐若有罪。」

熒惑犯少微四十五

郗萌曰「熒惑犯少微﹐賢士有讓善者。」石氏曰「熒惑入少微﹐君當求賢佐﹐不求賢佐﹐則失威嚴﹐奪勢矣。」石氏曰「熒惑犯守少微﹐名士有憂﹐五者任用小人﹐忠臣被害﹐有死者。」《黃帝占》曰「熒惑入犯乘守少微﹐宰相易。熒惑中犯乘守少微﹐女主憂。」石氏曰「熒惑入中犯乘守少微﹐五官亂﹐宰相有憂。」

熒惑犯太微四十六

郗萌曰「熒惑犯太微﹐天下不安。」﹝《宋書天文志》曰﹕明帝泰始二年四月壬午﹐熒惑入太微。犯右執法﹐其年四方反叛﹐內兵大出﹐六師親戎﹐昭太后後崩﹐撫軍將軍殷孝祖爲南賊所殺。尙書右僕射蔡興宗以熒惑犯右執法自解﹐不許﹐後失淮北四州地。彭城﹑兗州並爲虜所沒。﹞《帝覽嬉》曰「熒惑行犯太微左右執法﹐大臣有憂。」﹝《宋書天文志》曰﹕晉成帝咸康四年五年戊戌﹐熒惑犯右執法﹐五年七月庚申﹐丞相王導薨。武帝永初三年九月癸卯﹐熒惑經太微犯右執法﹐已未犯左執法。元嘉三年徐羨之及傳亮謝晦悉誅﹐十六年九月熒惑犯右執法﹐明年大將軍義康出﹐徒豫章。誅其黨。《晉陽秋》曰﹕太元十二年五月丙午﹐熒惑出端門﹐犯左執法。十三年正月丙午﹐左將軍謝玄薨戊辰﹐冠軍將軍桓石虎薨。﹞巫咸曰「熒惑犯太微門右﹐大將死﹐門左﹐小將死。」﹝《晉陽秋》曰﹕孝武寧康元年九月癸巳﹐火入太微﹑掩西蕃上將﹐二年正月巳酉﹐北中郎將徐兗二州刺史刁彜薨﹐《宋書天文志》曰﹕晉成帝咸康六年三月甲寅﹐熒惑順行﹐犯上將星﹐四月丁丑﹐又犯右執法﹐是時何充爲執法。有遣﹐命避其咎。明年求爲中書令﹐建元二年。庚水死﹑皆大將執政之應也。是歲正月﹑徵西將軍庚亮薨。穆帝升平四年八月丙辰﹐熒惑犯太微西上將星﹑五年正月北中部郎將郗曇薨。宋前廢帝永興元年熒惑入太微﹐犯西上將星﹐其年太宰江夏王義恭尙書令﹐柳元景僕﹑射顏師伯等並誅﹐太尉沈慶之薨﹐廬陵王敬先﹑南平王敬猷﹐南康侯敬淵並賜死。司馬彪《天文志》曰﹕孝桓延熹八年五月壬午﹐熒惑入太微﹐犯右執法﹐九年九月辛亥﹐熒惑入太微西門﹐積五十八日九年十一月﹐太原守劉瓚荊州刺史李隗等皆棄市。永康元年十二月﹐太傅陳蕃﹑大將軍竇武﹑尙書令尹勛﹐黃門令山水等皆枉死。﹞郗萌曰「熒惑犯左右執法﹐左右執法者﹐誅若有罪。」陳卓曰「熒惑犯太微東南陬星﹐天下大饑﹐近期一年﹐遠期五年。」《荊州占》曰「熒惑道﹐從太微西蕃北南方星間入﹐到南蕃東方星間出道﹔中西蕃直出入者﹐非道也。」甘氏曰「熒惑常以十月﹑十一月入太微天庭受制﹐而出行列宿﹐司天道之國﹐罰無道之君﹐失禮之臣﹐若犯左相﹐左相誅﹔犯右相﹐右相誅﹐守宮三旬﹐必有赦﹐期六十日。」《玄冥占》曰「熒惑常以十月丙子入太微宮七日﹐受制而出﹐行列宿﹐司無道之國﹐七日以上成災﹐如占。」《文曜鉤》曰「熒惑以戊子日順入太微庭中﹐受使於天子﹐不爲咎﹐非其日﹐災殃如占。」郗萌曰「熒惑當太微門﹐爲受制﹔當左執法﹐爲受事左執法﹔當右執法﹐爲受事右執法﹔守太微門三日以下爲受制﹔三日以上爲兵﹑爲賊﹑爲亂﹑饑。」《荊州占》曰「熒惑出東掖門﹐爲相受命東南出﹐徳事也﹐出西掖門﹐爲將受命西南出﹐刑事也﹐期以春夏。」《黃帝占》曰「熒惑入天庭﹐色白潤澤﹐爲期百八十日﹐有赦。」《帝覽嬉》曰「熒惑入太微﹐而出端門者﹐臣不臣。」﹝司馬彪《天文志》曰「孝桓就壽元年八月已己﹐熒惑入守太微二十一日﹐出端門﹐爲亂臣。是時梁氏專政。﹞《聖洽符》曰「熒惑入太微庭中央﹐帝族相攻伐﹐天子憂﹔若守端門﹐臣謀弒君﹔若畱止門外﹐大臣戮死。熒惑入太微庭中﹐天倉閉﹐婦女不得食﹐天下饑荒。」郗萌曰「熒惑入天庭﹐在屏南出門﹐扉左﹐左將死﹔出門扉左﹐右將死﹔直出無爲。」《合誠圖》曰「熒惑入華闕門﹐臣殺之候也。熒惑入庭中﹐臣多逆﹐不軌。」﹝司馬彪《天文志》曰﹕孝靈光和五年四月﹐熒惑在太微中守屏﹐占曰﹕熒惑入太微﹐爲亂臣﹐是時中常侍趙忠﹑張讓﹑郭勝﹐孫璋等並姦亂也。﹞石氏曰「熒惑入太微中華東西門﹐若左右掖門﹐而南出端門者﹐爲必有反臣。熒惑入太微西門﹐出東門﹐臣謀其主﹐人君不安﹐欲求賢佐﹐有入中華西門﹐出中華東門﹐爲臣出令﹔有入太陰西門﹐出太陰東門﹐爲天下大亂﹔有喪﹐若水大。熒惑若入中華西門﹐天子憂之﹔若出中華東門﹐天下大亂﹐兵大起﹐期不出二年。」甘氏曰「熒惑出太微天庭中﹐有立王﹔若徙王。」郗萌曰「熒惑出天庭中﹐當道而爲勾巳天庭﹐天下更紀。」﹝《宋天文志》曰「晉安帝義熙十四年十月癸已熒惑入太微﹐犯西蕃上將﹐仍順行至左掖門。畱二十日﹐乃逆行﹐元熙元年三月五日﹐出西蕃上將西三尺許。又陡還入太微時塡星在太微﹐繞塡星成勾巳。其年四月二十七日丙戍。從端門出﹐占曰﹕熒惑塡星勾巳天庭﹐天下更紀。二年六月﹐晉帝遜位。髙祖入宮也。﹞郗萌曰「熒惑入太微西門﹐犯天庭﹑出端門﹐爲臣伐主﹐入西門﹐而折出右掖門﹐爲大臣假主之威﹐而不從主命。熒惑入西華門﹐出端門﹐爲臣詐稱詔。熒惑入太微端門﹐出東門﹐爲貴者奪威勢。」《荊州占》曰「熒惑出門微南門﹐執法用大事﹔出械掖門﹐大臣誅。」﹝司馬彪《天文志》曰﹕孝安延光二年八月巳亥﹐熒惑出太微端門﹐是時大將軍耿寶中常侍江京等譖太子乳母王男﹐廚監邴吉等﹐殺之﹐徙其父母妻子日南也﹐九月丁酉﹐廢太子爲濟陰王。﹞《荊州占》曰「熒惑入太微宮﹐爲天下驚﹐一曰有兵。熒惑入天庭﹐國不安其宮。熒惑入太微庭中﹐主命無期。熒惑入天庭﹐君子惡之﹐又曰大臣死。熒惑入太微﹐色白無芒﹐天下大亂﹐一曰天下大饑。」《黃帝占》曰「熒惑東行入太微庭﹐出東門﹐天下有爭兵﹐﹝《宋書天文志》曰﹕安帝義熙十年五月癸卯﹐熒惑順行入太微﹐十一月林邑寇交州刺史杜慧度距戰於九眞﹐大敗之。﹞若守將相丞禦史大臣有死者﹔若入端門﹐守天庭﹐大禍至﹐入南門﹐出東門﹐國大旱﹔若入南逆行﹐出西南門﹐有大水﹐逆行入東門﹐出西門﹐大國破亡﹐若順入西蕃﹐而畱不去﹐楚國凶殃。」巫咸曰「熒惑逆行入太微天庭中﹐爲大臣有誅﹐若諸侯戮死﹐期二年。」石氏曰「熒惑逆行太微之中﹐及出左右掖門者﹐有逆謀﹐天子有命將徵伐之事﹐一曰大赦可以解其患。」郗萌曰「熒惑逆行﹐入左掖門﹐爲臣劫其主。」﹝《宋書天文志》曰﹕晉安帝元興三年正月戊戍﹐熒惑逆行犯太微西垣﹐占曰﹕天子戰於野﹐上相死﹐是年二月丙辰﹐殺桓玄等﹐桓循劫帝如江陵。﹞《荊州占》曰「熒惑逆行入太微天庭中﹐爲諸侯將有殺上者﹔至黃座而成﹐不至黃座而還﹐有謀不成﹐以其日入占國。熒惑逆行天庭中不止﹐有大獄。」郗萌曰「熒惑入太微宮中﹐至屏而畱﹐有兵在中。」郗萌曰「熒惑入天庭中﹐畱十日以上﹐赦。」《荊州占》曰「熒惑道南蕃﹐入畱止南門﹐爲大臣有憂。﹝司馬彪《天文志》曰﹕光武中元﹐二年八月丁巳﹐火犯太微西南角星﹐相去二寸﹐太微西南星﹐爲將相﹑後太尉趙熹﹐李訴等免官。﹞熒惑入太微﹐若從右入﹐七日以上﹐爲人主有憂。﹝司馬彪《天文志》曰﹕孝桓永康元年正月庚寅﹐熒惑逆行入太微東門﹐畱百日﹐出端門﹐其年十二月丁丑。桓帝崩。《宋書天文志》曰﹕晉簡文咸安元年十二月辛卯﹐熒惑逆行入大太微二年三月不退。是時帝憂桓玄之逼﹐常懷憂慘﹐十二月帝崩也。﹞熒惑入天庭中二十日以上﹐延尉坐之﹐期六月。熒惑畱太微庭中﹐爲天下大憂﹔中央畱十日以上﹐爲天下有亡徒爲兵者。」《黃帝占》曰「熒惑守太微垣門外之左﹐延尉有事﹔守門外之右﹐丞相禦史有事。熒惑守端門中二十日﹐臣謀反﹐主出走﹐期不出百二十日。」﹝《宋書天文志》曰「晉海西公太和六年﹐閏月﹐熒惑守端門十一月﹐桓玄廢帝。﹞甘氏曰「熒惑守角亢﹐反守太微﹐臣有謀兵天子者。」《春秋緯》曰「熒惑守太微﹐王者惡之。」郗萌曰「熒惑守太微﹐諸侯及三公謀其上﹐鈇鑕用﹐必有斬臣﹔又曰女主不吉。」﹝《宋書天文志》曰﹕晉元康三年四月﹐熒惑守太微六十日後﹐賈後陷殺太子﹐而趙王廢後﹐又殺之﹐斬張華﹐裴顯遂纂位﹐廢帝爲大上皇﹐天下從此構亂連禍也。﹞《玄冥占》曰「熒惑入太微﹐無所犯守﹐順度而行﹐出左右掖門﹐所之野﹐天子謀之。」《黃帝占》曰「熒惑幹太微﹐畱守三日以上﹐爲必有兵革﹐天下赦。」《合誠圖》曰「熒惑入太微﹐陵犯畱止﹐後三年﹐必有喪。」《荊州占》曰「熒惑入太微天庭﹐所犯乘守者﹐若有罪﹐各以守官名之。熒惑食太微東西蕃﹐四輔輔臣有誅者。」

熒惑犯黃帝座四十七

石氏曰「熒惑犯黃帝座﹐攺政易王﹐天下亂﹐存亡半。」甘氏曰「熒惑入中華門﹐犯帝座﹐天下亂﹐賊臣害主﹐破宮﹔期九十日。」《荊州占》曰「熒惑犯黃帝座﹐大臣戮死。」《玉曆》曰「熒惑入太陰西門﹐犯黃帝座﹐天子宮破國滅絕嗣﹐不出二年。」甘氏曰「熒惑中黃帝座﹐臣殺其主。」《雒罪級》曰「熒惑入黃帝座﹐不吉﹔彊臣弒主。」甘氏曰「熒惑入黃帝座﹐大人戮死﹐朝廷有哭。」郗萌曰「熒惑入天庭直出﹐期十日﹐入蕃期二十日﹐去出尺﹐期十日﹐用赦。」《荊州占》曰「熒惑入帝座﹐其色白者﹐爲有赦。熒惑入天庭﹐至黃帝座﹐有赦。」《荊州占》曰「熒惑近黃帝座北﹐諸侯徙﹐天子辱﹔若中黃帝座﹐爲大人傷。」甘氏曰「熒惑近黃帝座﹐大臣謀﹐爲亂不成。熒惑觸黃帝座﹐主亡。」《黃帝占》曰「熒惑守黃帝座﹐爲大人憂。」

熒惑犯四帝四十八

《玉曆》曰「熒惑入太微﹐犯四帝﹐臣有謀﹐若被誅。」石氏曰「熒惑犯守四帝﹐臣謀主﹐去之一尺﹐事不成。」石氏曰「熒惑犯乘守四帝坐﹐辟憂。」﹝辟君也。﹞甘氏曰「熒惑中犯乘守四帝坐﹐天下亡。」

熒惑犯屏星四十九

郗萌曰「熒惑入太微宮中﹐至屏而畱﹐爲有兵在中。」﹝《宋書天文志》曰﹕宋明帝泰始二年正月甲午﹐熒惑逆行﹐在屏而南﹐其年四方及叛﹐內兵大出﹐六卿親戎。﹞甘氏曰「熒惑犯守屏星﹐君臣失禮﹐下謀上﹐一曰大臣有戮死者。」石氏曰「熒惑中犯乘守屏星﹐爲君臣失禮﹐而輔臣有誅者﹐若免罷去。」

熒惑犯郎位五十

甘氏曰「熒惑犯守郎位﹐輔臣有誅﹐左右宿衛者爲亂﹐王者宜備之。」

熒惑犯郎將五十一

巫咸曰「熒惑守郎將﹐曰淩﹐淩則將有誅﹐若將有憂﹔一曰大臣爲亂﹐戒愼左右。」《荊州占》曰「熒惑犯乘守郎將﹐且有以符節爲姦者。熒惑中犯乘守郎將﹐必有不還之使。」

熒惑犯常陳五十二

甘氏曰「熒惑犯守常陳﹐守衛有謀﹐兵起宮中﹐天子自出行﹐誅﹐期百八十日﹐遠一年。」

熒惑犯三臺五十三

《玉曆》曰「熒惑入犯上臺司命﹐近臣有罪﹐若有誅﹐一曰近臣有逃去者﹐以五色占﹕黃白﹑無故﹔靑黑﹐憂死喪﹔期一年。」郗萌曰「熒惑犯守上臺﹐宮中禁門燔﹐太尉病﹐天子惡之﹐犯守中臺﹐司徒﹑公族﹑皇后忌﹔犯守下臺﹐司空爲庶人﹔皆期百七十二日。」《文曜鉤》曰「熒惑犯守中臺﹐司中姦臣有謀﹐若有誅者﹐中公當之。」巫咸曰「熒惑犯守下臺﹐司祿近臣有罪﹐若出走﹔色黑者死。」《黃帝占》曰「熒惑守三臺三十日﹐天下大亂﹐兵起宮中﹐大臣戮死﹔若守三臺間﹐尢甚急﹐期百八十日。」郗萌曰「熒惑守三臺三日以上﹐三公有戮死者。熒惑守三能之中央百二十日﹐三公皆謀﹐害國。熒惑入天柱﹐天下有慶賀之事。熒惑居天柱﹐兵起﹐三年乃止。熒惑畱系天柱﹐地大動﹐兵大起。」《春秋緯》曰「天下奮擊﹐臣子相譖﹐三公專恣﹔則熒惑流而觸能。」

熒惑犯相星五十四

石氏曰「熒惑犯相星﹐輔臣凶。熒惑守相星三十日﹐大臣爲亂﹐天下兵起﹐人主有憂。」

熒惑犯太陽守五十五

石氏曰「熒惑犯守太陽守﹐執禦臣憂﹐內將軍有死者﹐期九十日。」甘氏曰「熒惑犯守太陽守﹐大臣戮死﹐若有誅﹐期不出年。」

熒惑犯天牢五十六

《荊州占》曰「熒惑入天獄﹐貴人多枉死者。」石氏曰「熒惑入天牢﹐若守之二十日。名人有系者﹔一曰若有赦﹐期不出百八十日。《海中占》曰「熒惑犯守天牢﹐王者以獄爲蔽﹐一曰貴臣多下獄﹐若有叛臣篡獄殺君﹐不出二年。」

熒惑犯文昌宮五十七

《黃帝占》曰「熒惑入文昌宮﹐庭中有兵﹐天下有耗﹐土空民饑。」《春秋緯》曰「熒惑入文昌庭﹐守二十日以上﹐必有兵﹐君不康。」石氏曰「熒惑入文昌﹐天下大亂﹐王者憂﹐亡期一年。」《荊州占》曰「熒惑守文昌﹐天下大亂﹐不出其年。」郗萌曰「熒惑入司命﹐近臣有抵罪者。熒惑三十日捨司祿﹐民大疾﹐捨司命﹐小童疾。」

熒惑犯北斗五十八

郗萌曰「熒惑入北斗魁﹐天下多獄﹐廷尉坐之。熒惑入守北斗﹐貴人有系者。」甘氏曰「熒惑守北斗﹐天下大亂﹐諸侯皆起兵﹐王者有憂。」郗萌曰「熒惑守北斗﹐有移徙民﹐宮宅賤。」《玉曆》曰「熒惑守衡星﹐有女喪﹐若貴女有殃﹔有兵兵罷﹐無兵兵起。」《雄圖三光占》曰「熒惑入北斗魁中而守之十日﹐天下大亂﹐易其王﹐天子死﹐五都亡﹐期二年﹐遠三年。」《春秋緯》曰「熒惑入北斗杓頭﹐爲政令猶豫。」《海中占》曰「熒惑抵北斗杓頭星﹐女主政令猶豫﹐若女主用事﹐期一年。」齊伯曰「熒惑捨北斗西﹐人相食﹔捨其東﹐五穀無實﹔捨其南﹐果無實﹐捨其北而之東﹐天下大兵戰。」郗萌曰「熒惑系輔星﹐有死相﹐若夷之。」巫咸曰「熒惑與北鬥斗﹐有徙王﹑移都邑﹐宮室破壞﹐人民去其鄕﹐不出年。」

熒惑犯紫微宮五十九

石氏曰「熒惑入紫微宮中﹐大臣有謀﹐兵宮中﹐天下大亂﹐人民傍徨﹐背棄其鄕﹐逃走四方﹐期不出二年﹐遠三年。」《荊州占》曰「熒惑入紫微宮﹐天下邑裂﹐大夫多死者﹐一爲天下有亡國﹐天下無人﹐一曰帝有亂臣﹔一曰天下大亂﹔又曰從陰入有死王。」《帝覽嬉》曰「熒惑守紫微宮中﹐天下諸侯伐其主﹐主以驕暴失帝位。」巫咸曰「熒惑守紫微宮﹐民莫處其家宅﹐流移去其鄕。」《荊州占》曰「內亂。」﹝《宋書天文志》曰「晉孝懷永嘉三年正月庚子﹐熒惑犯紫微﹐占曰﹕當有野死之王﹐又爲火燒宮。是時太吏令髙堂衝奏﹔乘輿宜遷幸﹐不然必無洛陽。後帝崩於平陽。﹞

熒惑犯北極鉤陳六十

《黃帝占》曰「熒惑入紫宮﹐犯北極中央大星﹐爲不道﹐臣殺其君﹐子害其父﹐賊臣破國﹐天下大亂﹐期不出九十日。」《春秋緯》曰「熒惑犯北極左星﹐支爲嗣。」郗萌曰「熒惑犯北極中央大星﹐帝有亂臣﹐應以善事巳。」巫咸曰「火入北極﹐天下亂﹐兵大起﹐聚於一國﹔若出之疾﹐兵還罷。」《荊州占》曰「火入天樞﹐國家有變﹐一爲天下之兵聚一國。」《雄圖三光占》曰「火入北極﹐天子憂﹔若犯抵之﹐天子死﹐後宮亂﹐不出三年。」《黃帝占》曰「火出天樞﹐兵盛於四野。」《荊州占》曰「火捨天樞下三月﹐芒赤色怒﹐地大動﹐民大恐﹐兵起不已﹐三年乃止。」甘氏曰「火犯北極﹐若守之﹐大臣謀主﹐若耀刺北極﹐爲殺太子﹐期百二十日。」《荊州占》曰「火守天樞﹐大人憂﹔一曰天子女多死。」郗萌曰「火犯太子星﹐太子憂死﹐犯庶子星﹐庶子憂死﹔一曰中犯北極星﹐主有大憂﹔一爲有大喪﹔一爲有反相。」《荊州占》曰「火守鉤陳﹐人主憂。」黃帝曰「火犯鉤陳﹐後宮亂﹐兵起宮中﹐幸臣謀主﹐王者有憂。」

熒惑犯天一六十一

石氏曰「火犯天一﹐幸臣有謀﹐有兵起﹐人主憂。」齊伯曰「火守天一﹐臣弒其主。餘殃爲水災。」

熒惑犯太一六十二

石氏曰「火犯守太一﹐幸臣有謀﹐有兵起﹐人主憂。」

開元占經卷三十七

熒惑占八

熒惑犯石氏外官一

熒惑犯庫樓一

《黃帝占》曰「熒惑犯天庫﹐兵車出庫﹐所指兵往也。」石氏曰「熒惑入天庫﹐有兵﹔火守庫﹐兵起﹐亂十年。」郗萌曰「熒惑入天庫﹐騎官兵起﹐期三年中﹐一曰天下有驚﹐若歲旱。」又占曰「熒惑赤色﹐角三芒﹐三十日捨天庫﹐國有急﹐五諸侯悉發甲兵。」《玄冥》曰「熒惑守庫樓﹐兵車大出﹐守之一月﹐兵亂十年乃罷。」《海中占》曰「熒惑逆行守天庫﹐兵起﹐未罷﹔若順行﹐乃罷。以其遠近﹑東西南北﹐其日占之。」

熒惑犯南門二

郗萌曰「熒惑﹐天候也﹐主發兵﹐常捨於南門﹔其出﹐色赤白而大﹐東西南北非其常﹐謀國兵起﹐其入則兵入﹐其所行而畱止﹐兵隨而攻之。」又占曰「熒惑居處無常﹐入時不得﹐求之南門中。」石氏曰「熒惑若守南門﹐兵車大起。」又占曰「熒惑入守南門﹐天下戰其北也。」又占曰「熒惑犯南門﹐邊夷兵起﹐若道路不通。」

熒惑犯平星三

石氏曰「熒惑守平星﹐兵起﹐且以亂亡。」又占曰「熒惑犯平星﹐凶。」甘氏曰「熒惑守平星﹐執政臣憂﹐若有罪誅者﹐期一年。」又占曰「熒惑守平星﹐有獄出疑囚。」

熒惑犯騎官四

石氏曰「熒惑入騎官﹐若守之﹐兵大起﹐車騎用﹐將軍出﹐若騎士憂。」郗萌曰「熒惑守騎官﹐不出二十日﹐赦天下。」甘氏曰「熒惑守騎官﹐有兵馬多發﹐若多死。」

熒惑犯積卒五

石氏曰「熒惑入積卒﹐若守之﹐兵大起﹐士卒大行﹐若多死﹐期二年。」《玄冥占》曰「熒惑犯守積卒﹐主失位﹐天下亂﹐兵大起﹐期百二十日。」石氏曰「熒惑犯守積卒﹐主失位﹐天下凶。」

熒惑犯龜星六

甘氏曰「熒惑守龜星﹐天下大水﹔去之疾﹐則旱﹐萬物不成﹐人民饑。」石氏曰「熒惑守龜星﹐兵起﹐兵在外﹐再守龜﹐兵罷。」又占曰「熒惑守龜星﹐有白衣聚﹐以入日占何國。」《海中占》曰「熒惑犯守龜星﹐天下有水旱之災﹔守陽則旱﹐守陰則水。」

熒惑犯傳說七

石氏曰「熒惑犯守傳說﹐王者簡守廟﹐廢五祀﹐後宮凶﹔一曰有絕嗣君﹐期不出二年。」

熒惑犯魚星八

石氏曰「熒惑守魚星﹐在其陽旱﹐在其陰水。」巫咸曰「熒惑守魚星﹐火暴出﹐天下旱﹐五穀不成﹐人民大饑﹐期不出年。」甘氏曰「熒惑犯守魚星之陽﹐爲大旱﹐魚行人道﹔之陰﹐爲大水﹐魚鹽貴。」

熒惑犯杵星九

《玉曆》曰「熒惑守杵星﹐國有急兵﹐有賦米之事﹔若有軍糧之急。」《海中占》曰「熒惑入杵星﹐若守之﹐天下有急發米之事﹐不出其年。」

熒惑犯龜星十

郗萌曰「熒惑入龜星﹐天下大水﹔去﹐則旱。」《黃帝占》曰「熒惑守龜星﹐爲有白衣之會。」巫咸曰「熒惑守龜星﹐國有水旱之災﹔守陽則旱﹐守陰則水。」《玄冥占》曰「熒惑入守龜星﹐王者有易水﹐若大旱﹐魚行人道。」

熒惑犯九坎十一

石氏曰「熒惑守九坎﹐天下旱﹐名水不流﹐五穀不成﹐人民大饑﹔一曰之陽﹐大旱﹔之陰﹐有水。」甘氏曰「熒惑守九坎﹐其國大旱﹐若大火之變﹐期百八十日。」石氏曰「熒惑犯守九坎﹐凶。」

熒惑犯敗臼十二

石氏曰「熒惑守敗臼﹐民不安其室﹐憂失其釜甑﹔若流移﹐去其鄕。」又占曰﹕熒惑守敗臼﹐饑喪。」

熒惑犯羽林十三

《荊州占》曰「熒惑入羽林之宮二十日﹐天子當之。」郗萌曰「熒惑經過羽林中﹐天子爲軍自守。」《荊州占》曰「熒惑捨羽林之宮﹐兵大起。」《黃帝占》曰「熒惑守羽林﹐大赦。」石氏曰「熒惑守羽林﹐馬有行﹐期三十日。」又占曰「熒惑芒角赤色﹐守天軍三十日﹐大國有急﹐諸侯悉發兵甲﹔一曰興兵者亡。」又占曰「熒惑守羽林﹐兵起﹐期六十日﹔火經羽林﹐臣欲弒主。」﹝《宋書天文志》曰﹕晉孝武太元元年九月﹐熒惑犯哭泣星。入羽林﹐占曰﹕中軍兵起﹐三年六月﹐熒惑又守羽林。占曰﹕禁兵起﹐四年六月﹐兗州刺史謝安﹐謝玄擊氏賊﹐大破之﹐餘皆走﹐十四年十二月﹐熒惑入羽林﹐十五年﹐翟遼據司兗﹐眾軍屢討弗克﹐鮮卑又跨略並冀。安帝義熙四年十月戍子﹐熒惑入羽林﹐五年髙祖討鮮卑﹐是後南北軍旅運轉不息。宋文帝元嘉十三年十二月戊子﹐熒惑入羽林﹐後三年﹐廢大將軍彭城王義康及其黨與犯﹐所收掩皆羽林兵出也。﹞《聖洽符》曰「熒惑入羽林守之二十日以上﹐臣欲弒主﹐大人當之﹐期九十日。」﹝案《荊州占》曰「漢二年熒惑入羽林﹐起角三芒守之三十日﹐國有負兵﹐秦以之亡也入。﹞《海中占》曰「熒惑入守羽林﹐入有兵起﹔若逆行變色成勾已﹐天下大兵﹐關梁不通﹐急不出其年。」郗萌曰「熒惑入守羽林﹐有叛臣中兵也。」《元命苞》曰「熒惑守羽林﹐若壘城﹐謀在司馬將軍爲亂。」《荊州占》曰「熒惑入天軍﹐凶。」又占曰「熒惑入天軍﹐兵敗不可用﹐國更殘也。」郗萌曰「熒惑犯守天陣﹐爲兵起﹐有破軍死將。」甘氏曰「熒惑入壘壁陣﹐在司馬﹐內將軍爲亂﹐宮中兵起。」郗萌曰「熒惑入壘城﹐有兵起。」

熒惑犯北落師門十四

石氏曰「熒惑守北落師門﹐爲兵大起﹔捨軍門﹐兵起。」《玄冥占》曰「熒惑入守北落師門﹑兵大起﹐將軍出境﹐士卒大行。」石氏曰「熒惑與北落師門相貫﹐抵觸光芒相及﹐有兵大戰﹔破軍殺將﹐伏屍流血﹐不可當也﹔期百八十日﹐若一年。」

熒惑犯土司空十五

《海中占》曰「熒惑守土司空﹐其國以土起兵﹐若有土功之事﹐天下旱。」郗萌曰「熒惑守土司空﹐備大臣。」

熒惑犯天倉十六

《黃帝占》曰「熒惑入天倉中﹐主財寶出﹐主憂﹐臣在內﹐天下有兵﹐而倉庫之戶開﹔主人勝客﹐客事不成﹐期二十日中而發。」石氏曰「熒惑出入天倉﹐天下谷聚一邦。」郗萌曰「熒惑近天倉﹐天下大旱﹐天下轉粟﹐期其年中﹔一曰期三年﹔一曰千倉敗﹐天下饑。」《春秋圖》曰「熒惑經天倉﹐去而不守﹐其歲惡﹐糴大貴﹐倉大出。」石氏曰「熒惑守天倉三十日﹐有轉粟之事。」《黃帝占》曰「熒惑守天倉﹐天下轉粟千里﹐糴貴。」《海中占》曰「熒惑守天倉﹐天下有兵﹐若有出粟。」郗萌曰「熒惑守天倉﹐已去復反﹐天大饑﹐人相食﹐不出五年。」《玄冥占》曰「熒惑逆行守天倉﹐天下大饑﹐人相食﹐期二年﹐遠三年。」

熒惑犯天囷十七

石氏曰「熒惑入天囷﹐天下兵起﹐國倉儲積之物皆發出﹕一曰禦物多有出者﹐庫藏空虛﹐期二年。」郗萌曰「熒惑守天囷二十日﹐粟出布於民﹐歲大饑。」﹝案《宋書天文志》曰﹕晉孝武太元二十年六月熒惑入天囷。隆安九年王恭舉兵﹐朝廷殺之。及王國寶王緒﹐是後連歲大旱﹐人民大饑也。﹞《玉曆》曰「熒惑守天囷﹐兵起﹐王者財寶皆出用﹐庫藏中虛耗﹐人主不安﹐其國有憂﹐期百八十日﹐遠一年。」

熒惑犯天廩十八

《黃帝占》曰「熒惑守天廩﹐有兵起﹐天下粟聚於一國﹐若有運粟之事。」甘氏曰「熒惑入守天廩﹐天下有兵﹐歲大饑﹐倉粟散出﹐不出其年。」石氏曰「熒惑犯守天廩﹐天下亂粟散出。」

熒惑犯天苑十九

巫咸曰「熒惑入天苑﹐天下以馬起兵﹔若守之﹐牛馬禽獸多死。」石氏曰「熒惑入守天苑﹐牛馬羊禽獸多疾疫﹐若守之二十日﹐天下兵起﹐馬多死﹐其國憂。」

熒惑犯參旗二十

石氏曰「熒惑入參旗﹐邊縣兵起。」石氏曰「熒惑守天弓﹐天下亂﹐兵大起﹐人民驚恐﹐其國憂﹐若三十日守之﹐必有國亡。」陳卓曰「熒惑守參旗﹐下謀上。」郤萌曰「熒惑守參旗﹐兵大起﹐弓弩用﹐士將出行﹔一曰弓矢貴。」

熒惑犯玉井二十一

《黃帝占》曰「熒惑入玉井﹐爲彊國失地﹔其出之﹐彊國得地。」巫咸曰「熒惑入玉井﹐國有水憂﹐若以水爲敗﹐水物不成﹐期不出年。」《荊州占》曰「熒惑守玉井﹐多大水﹐有溺死者。」《齊伯五星占》曰「熒惑守玉井﹐天下大水﹐溝瀆溢流﹐殺人民﹐期百八十日。」

熒惑犯屏星二十二

郗萌曰「熒惑畱捨屏星三日﹐民疾疫。」石氏曰「熒惑守屏星二十日﹐臣謀主﹔若貴臣有誅﹔若戳死﹐期一年。」甘氏曰「熒惑守天屏二十日﹐國移。」又占曰「熒惑入守屏星﹐諸侯有謀﹐若大臣戮死者。」

熒惑犯天廁二十三

《黃帝占》曰「熒惑守天廁﹐國移﹐若易名。」石氏曰「熒惑守廁中﹐有賊兵。」郗萌曰「熒惑守天廁﹐糴貴。」又占曰「熒惑守廁矢﹐矢圊之間有伏﹐謀反﹐貴人驚於圊廁。」《甄曜度》曰「熒惑入守廁星﹐天下大饑﹐人相食﹐死者大半﹐期二年。」甘氏曰「熒惑入守廁星﹐有謀臣在廁中﹐王者警備之。」

熒惑犯天矢二十四

《海中占》曰「熒惑守矢星﹐天下旱﹐五穀不成﹐人民大饑﹐多疾死﹐期不出年。」《荊州占》曰「熒惑守矢星﹐貴人有疾。」

熒惑犯軍市二十五

《荊州占》曰「熒惑入守軍市﹐兵大起﹐將軍出﹐若以饑兵起。」《雄圖三光》曰「熒惑入軍市﹐若守之﹐軍大饑﹐將離散﹐士卒亡﹐期不出年。」

熒惑犯野雞二十六

甘氏曰「熒惑入犯守野雞﹐其國凶﹐必有死將﹐軍營敗﹐兵士散走。」

熒惑犯狼星二十七

《春秋緯》曰「熒惑守狼弧﹐諸侯相攻。」《海中占》曰「熒惑守狼星﹐四夷兵﹐來侵中國﹐弓矢大貴﹐王者有憂﹔一曰夷將有死者。」郗萌曰「熒惑守狼弧﹐小有憂﹔其成鉤已若環繞之﹐大人憂﹔期六月。」又占曰「熒惑守狼弧﹐狄自反其主。」郗萌曰「熒惑守狼﹐有小令﹐出大水。」《荊州占》曰「熒惑守狼﹐天下發兵﹔一曰其國有兵。」又占曰「熒惑守狼星﹐狗大貴﹐不卽多死﹐狼﹐天狗也。」石氏曰「熒惑入守狼﹐野獸死。」甘氏曰「熒惑犯守狼星﹐將軍出﹐有千里之行﹐天下皆兵﹐盜賊縱橫﹐若有死將﹐期二年。」

熒惑犯弧星二十八

巫咸曰「熒惑守弧星﹐兵大起﹐將軍出行﹐弓弩大貴﹐國多盜賊﹐民不安﹐期百八十日﹐遠一年。」郗萌曰「熒惑守弧星﹐人民饑﹐食茹粟﹐谷大貴。」又占曰「熒惑以五月守弧星六十日﹐其邦有兵戰。」《荊州占》曰「熒惑守弧星﹐貴人多死﹐若將當代貴人。」又占曰「熒惑守弧星﹐大將有千里之行﹐國政驚﹔一曰車騎兵出。」

熒惑犯天稷二十九

《海中占》曰「熒惑犯守天稷﹐有旱災﹐五穀不登﹐歲大饑饉﹔一曰五穀散出。」

熒惑犯甘氏中官二

熒惑犯四輔一

《荊州占》曰「熒惑犯四輔星﹐君臣失禮﹐輔臣有誅。」

熒惑犯五帝內座二

《荊州占》曰「熒惑入紫微宮中﹐犯五帝內座﹐大臣弒主。」

熒惑犯造父三

郗萌曰「熒惑入造父中﹐車馬貴。」又占曰「熒惑捨造父﹐水大出。」《黃帝占》曰「熒惑守造父﹐材官騎士出﹐馬動兵起。」

熒惑犯杵臼四

郗萌曰「熒惑守杵臼星﹐國有舂米軍旅之事。」又占曰「熒惑守天杵﹐卽大溝瀆多水。」

熒惑犯司命五

郗萌曰「熒惑守司命﹐多暴死者﹔司命主百鬼﹐與輿鬼同候。」

熒惑犯天雞六

郗萌曰「熒惑捨天雞三十日﹐旱﹔又曰雞夜鳴﹐天下盡驚。」

熒惑犯市樓七

郗萌曰「熒惑犯市樓﹐天下易獘。」又占曰「熒惑乘市樓﹐天下有所發﹐期不出三年。」

熒惑犯日星八

郗萌曰「熒惑犯日星﹐爲大戰。」

熒惑犯亢池九

郗萌曰「熒惑犯亢池﹐海大魚死。」

熒惑犯天田十

郗萌曰「熒惑守天田﹐五穀不成﹐黍貴。」《荊州占》曰「熒惑守天田﹐旱。」又占曰「熒惑守天田﹐人主犯禮﹐有災。」

熒惑犯天門十一

《荊州占》曰「熒惑入天門﹐去復還﹐關梁不通。」又占曰「熒惑捨天門﹐進退前後﹐凶﹐兵大起﹔熒惑守天門﹐國絕祀﹔各以其日占。」

熒惑犯平道十二

甘氏曰「熒惑入守平道﹐天下兵亂。」

熒惑犯進賢十三

《宋書天文志》曰「宋孝武孝建元年十月乙丑﹐熒惑犯進賢星﹐時吏部尙書謝莊表解職。」

熒惑犯酒旗十四

《春秋文曜鉤》曰「飲食失度﹐熒惑徘徊酒旗。」《荊州占》曰「熒惑守酒旗﹐天下大酺﹐有酒肉財物賜﹐若爵宗室。」

熒惑犯諸王十五

《春秋緯》曰「熒惑入諸王星﹐主以妃黨縱恣﹐爲天下所謀。」又占曰「熒惑入諸王星﹐下不信上﹐王者微。」

熒惑犯天髙十六

郗萌曰「熒惑入天髙﹐先軍起﹐後有赦。」《荊州占》曰「熒惑入天髙﹐有奇令﹔又曰入天髙中十日﹐成鉤已﹐有贖罪之令。」《荊州占》曰「熒惑入天髙﹐畱二十日﹐小赦﹔三十日十赦。」郗萌曰「熒惑逆行天髙中﹐必有破軍死將﹑亡國去王。」《蓬萊占》曰「熒惑守左髙﹐反者不勝﹔守右髙﹐反者勝。」

熒惑犯礪石十七

郗萌曰「熒惑入礪石﹐邊卒兵起。」《黃帝占》曰「熒惑捨礪石二十日﹐諸侯開庫﹐發兵。」

熒惑犯積屍十八

甘氏曰「熒惑守積屍﹐大人當之。」

熒惑犯五潢十九

《黃帝占》﹕「熒惑入五潢﹐爲天下大亂﹐易政﹔一曰貴人死。」郗萌曰「熒惑捨五潢﹐有兵﹐車騎行。」《黃帝占》曰「熒惑入五潢﹐爲運道不通﹐兵起。」郗萌曰「熒惑捨五潢﹐牛馬多疾死﹐腐爛道傍。」巫咸曰「熒惑入五潢中﹐大亂﹐大旱﹐大殘﹐以其近占四方殃﹐死而不葬﹐易世立王。」陳卓曰「熒惑守五潢﹐賊起水中﹔一曰有淫雨。」《黃帝占》曰「熒惑中犯乘守五潢﹐期二十日﹐兵起。」

熒惑犯咸池二十

《黃帝占》曰「熒惑入咸池中﹐天下大旱。」甘氏曰「熒惑入咸池﹐因行其中不止﹐是謂致兵﹐諸侯兵起﹐天不亂。」甘氏曰「熒惑入咸池﹐有兵喪﹐天子且以大敗﹐失忠臣﹐若旱﹔一曰大水﹐道通﹐貴人死﹔以入日占國。」郗萌曰「熒惑入咸池﹐爲有以迷惑人主者﹔一曰地動出搖。」

熒惑犯天街二十一

郗萌曰「熒惑捨天街中央﹐大赦﹔一曰當天街﹐爲諸侯自立爲王﹔一曰大水。熒惑畱止﹐若逆行天街中﹐爲兵艸起。熒惑不從天街者﹐爲政令不行﹐不出其年﹐有兵。」《文曜鉤》曰「熒惑守天街﹐政塞姦出﹐上下相疑﹐四方隔絕。無通時。」郗萌曰「熒惑犯天街﹐國絕祀﹐以入日占國。」石氏曰「熒惑犯守天街﹐及徘徊亂行﹐主弱臣彊﹐道路隔絕﹐天下不通。」

熒惑犯甘氏外官三

熒惑犯狗星一

郗萌曰「熒惑捨狗星三十日﹐旱。又曰狗羣嗅﹐天下人盡驚。」

熒惑犯狗國二

《荊州占》曰「熒惑守狗國﹐外夷爲變。」

熒惑犯哭星三

《晉陽秋》曰「孝武太元年九月癸亥﹐熒惑犯哭星﹐二年八月﹐徵西大將軍桓豁薨﹐十月尙書令王彪之薨。」

熒惑入八魁四

《荊州占》曰「熒惑守八魁﹐兵大起。」

熒惑犯鈇鑕五

《荊州占》曰「熒惑犯鈇鑕五月以上﹐臣有謀者。」石氏曰「熒惑入鈇鑕﹐若其星動搖﹐鈇鑕用。」郗萌曰「熒惑乘守鈇鑕﹐爲鈇鑕用﹐將有憂。」

熒惑犯天庚六

郗萌曰「熒入天庚中﹐大旱﹐粟貴﹐發用。」

熒惑犯芻槁七

《黃帝占》曰「黃惑入芻槁中﹐主敗寶出﹐亂臣在內。」

熒惑犯九州殊口八

《荊州占》曰「熒惑守九州殊口﹐九州兵起。」

熒惑犯天節九

《荊州占》曰「熒惑守天節﹐持節臣有姦謀﹐若使臣死。」

熒惑犯九遊十

石氏曰「熒惑守九遊﹐日食星墜﹐天下大亂﹔若入九遊﹐兵起。」

熒惑犯軍井十一

《荊州占》曰「熒惑入軍井三日以上﹐其歲大水。」

熒惑犯水府十二

《荊州占》曰「熒惑入水府﹐有謀臣﹔一曰逆行水府﹐天下大水。」郗萌曰「熒惑守水府﹐天下洪水。」

熒惑犯天狗十三

《荊州占》曰「熒惑入天狗﹐兵謀﹐北夷大饑﹐來歸。鄰國多土功﹔若守之﹐爲兵謀。」

熒惑犯天廟十四

《黃帝占》曰「熒惑入天廟﹐若守﹐爲廟有事﹔一曰爲凶﹐憂。」《荊州占》曰「熒惑入天廟﹐有廟殘之事﹔吏不去﹐則死。」

熒惑犯巫咸中外官四

熒惑犯長垣一

郗萌曰「熒惑入長垣﹐敵人入中國﹔出長垣﹐則出。」《玉曆》曰「熒惑入長垣﹐若守之﹐匈奴入漢國。敵人四夷若皆出﹐期一年。」

熒惑犯土司空二

《荊州占》曰「熒惑守土司空﹐有兵﹔又曰守入土司空﹐有土徭之事。」

熒惑犯鍵閉三

郗萌曰「熒惑犯乘鍵閉星﹐大臣有謀﹐天子不尊事天者﹐致火災於宗廟﹐王者不宜出宮下殿﹐有匿兵於宗廟中者。」﹝《宋書》云「晉穆帝升平三年正月壬辰﹐熒惑犯鍵閉﹐占曰﹕人主憂﹐五年正月﹐穆帝崩。」﹞

熒惑犯天柱四

《荊州占》曰「熒惑守天柱﹐兵鼓起。」

熒惑犯天淵五

《荊州占》曰「熒惑入天淵﹐大旱﹐出焦枯﹔若守之﹐海水出﹐江河決溢﹐若海魚出。」

熒惑犯鈇鑕六

《黃帝占》曰「熒惑入鈇鑕﹐爲大臣誅。」《推度覽》曰「大臣戮亡﹐熒惑環鈇鑕。」《荊州占》曰「火犯鈇鑕﹐兵起。」

熒惑犯天廏七

《荊州占》曰「熒惑入天廏十日以上﹐廏馬有食變。」石氏曰「熒惑出入天廏﹐天下廏有憂﹐長吏敗﹔若干天廏﹐兵起。」《黃帝占》曰「守天廏﹐爲廏災之事﹔人主以馬爲憂﹐不卽馬疾。」郗萌曰「熒惑守天廏災三十日﹐騎馬出。」

開元占經卷三十八

塡星占一

塡星名主一

石氏曰「塡星﹐其神雷公﹐決星名曰卿魄。」《荊州占》曰「塡星﹐常晨出東方﹐夕伏西方﹔其行﹐歲塡一宿﹐故名塡星。」石氏曰「塡星﹐主季夏﹑主中央﹑主土﹔於日主戊巳﹐是謂黃帝之子﹐主徳。女主之象﹐定受而不受者爲失﹐塡﹐其下之國可伐也﹐徳者不可伐也﹔其一名地侯。」﹝案《服食經》曰﹕雄黃﹐塡星之精也。﹞《淮南子》曰「中央土也﹐其帝黃帝﹐其佐后土﹐執繩而制四方﹐繩直也﹔其神爲塡星﹐其獸黃龍﹐其音宮﹐其日戊巳。」《春秋緯》曰「塡星主徳﹔徳失﹐則宮室髙﹐臺榭繁﹔故塡星縮﹑火燒門﹔動﹐則水決江河破﹑凶。」《文曜鉤》曰「塡星主徳以正常﹐徳失則罰出塡星﹐二十四徽﹐以效存亡。」《合誠圖》曰「塡星﹐主正紀綱。」甘氏曰「塡星﹔主太常﹐主周梁﹐﹝《海中占》曰﹕周梁﹑中國也。﹞邦有徳﹐塡星當也。」巫咸曰「塡星之徳厚﹐安危存亡之機。塡星所宿者﹐其國安﹐大人有喜﹐增土。」《五行傳》曰「塡星於五常爲信﹐言行不二﹔於五事爲思﹐心寬容受諫﹔若五常﹑五事皆失﹐塡星爲變動﹑爲土功﹑爲女主﹑爲山崩﹑爲地動。」吳龔《天官星占》曰「塡星所居國有徳﹐不可以兵加也。」班固《天文志》曰「塡星者﹐信也﹐思也﹔仁義禮智以信爲主﹐貌言視聽以心爲正﹔故四星皆失﹐塡星乃爲之動。」郗萌曰「塡星﹐主祭祀鬼神宮及太常。」《荊州占》曰「塡星﹐土之精﹐主四季。塡星﹐主司天下女主之過﹔女主邪﹐塡星邪﹔女主正﹐塡星正。」石氏曰「塡星正﹐女主正紀綱。」

塡星行度二

《五行傳》曰「塡星以上元甲子歲﹐十一月朔旦冬至夜半甲子時﹐與日月五星俱起於牛前五度﹐順行二十八宿﹐右旋﹐歲一宿﹐二十八宿而周天。」﹝案《歷法》﹕塡星一年平行十二度十一萬六千四百三十二分度之四萬六千二百七十一﹐二十九而百六十八日千九百七十六分日之十一百三十七而周天﹐是三百八十三年而十三周天。﹞《淮南子》曰「塡星以甲寅元始建斗﹐﹝甲寅元始﹐歷起之年也﹔建斗﹐塡星起於斗也。﹞日行二十八分度之一﹐歲行十二度百一十二分度之五﹐二十八歲而周天。」《春秋緯》曰「塡星出﹐百二十日﹐反逆﹔西行百二十日﹐東行﹔見三百三十日而入﹐入三十日復出東方﹐運之常也﹔守度持節爲紀綱﹐順之吉﹐逆之凶。」《荊州占》曰「塡星出東方三百三十日﹐而夕伏西方三十日﹐而復晨見東方。」《尙書緯》曰「气在於季夏﹐其紀塡星﹐是謂大靜﹔無立兵﹐立兵命曰犯命﹔奪人一畝﹐償以千里﹔殺人不當﹐償以長子﹔不可起土功﹐是謂犯天之常﹐滅徳之光。可以居正殿安處﹐舉有道之人﹐與之慮國﹔人以順式時利﹐以布大徳﹐修禮義﹔不可以行武事﹐可以赦罪﹔人與徳相應﹐其禮衣黃﹐是謂順陰陽﹐奉天之常也。如是則塡星得度﹐其地無災。」《動聲儀》曰「宮音和調﹐塡星如度不逆﹐則鳳凰至。」巫咸曰「塡星受制﹐則養老﹑存鰥寡﹑行饘粥﹐施思澤﹐事賓客。」郗萌曰「塡星用事﹐務招錄賢聖﹐擇廉平﹐勸民耕農﹐實倉庫﹐治城郭﹐通溝渠﹐奉天祠﹐修治社稷﹐數問牢獄﹐察勉失職﹐務安百姓﹔如是﹐則塡星不盈縮﹐不逆行變色。」《荊州占》曰「塡星順行而明﹐其國有厚徳。塡星行中道﹐陰陽和調。」皇甫謐《年曆》曰「甘石﹑太初歷所民記星出不同者﹐以星盈縮在前﹐各錄後所見也﹔塡星之精﹐凡六十三變。」

塡星相王休囚死三

《荊州占》曰「塡星之相也﹐從立夏至仲夏時﹐其色大如精明﹐無芒角。塡星﹐土也﹐位在中央﹐王於四季﹐其星從孟夏至仲夏時﹐色當赤而微小﹔及季夏王時﹐其色比北極中央大星﹐赤黃而光明﹐有芒角。塡星之囚也﹐從立冬至仲冬比奎大星﹐黃白而光明有芒。塡星其囚也﹐從立冬至仲冬﹐其色靑而細小。赤黑﹐止而不行﹔﹝甘氏云﹕如小不明也。﹞至季冬王時﹐色當比左角靑黃而光明有芒。塡星之死也﹐從立春至仲春﹐其色白而細小不明﹐至季春時﹐色當比參左肩﹔而黃白光明有芒。」甘氏曰「當其相也﹐而有王色﹔主弱﹑女主用事﹔有休色﹐有土功﹔有囚色﹑女主不昌﹔有死色﹐貴人多喪。所畱守舍﹐其國有女徵﹐其進捨也及退舍﹐皆爲土功憂事。當其王也﹐而有相色﹐則女主宗彊﹔有休色﹐政在公卿﹔有囚色﹐女主不昌﹔有死色﹑女主族不祥。其所畱之舍﹐有徳厚﹐其進捨也﹐其國得土﹐其退舍也﹐則失土。當其休也﹐而有王色﹐臣下縱橫﹔有相色﹑女主請謁行﹐有囚色﹐女主宗族有誅傷﹔死色重﹐有女喪。所畱之舍﹐其國民流亡﹔其進捨也及退舍﹐其國受殃。當其囚也﹐而有王色﹐有政令﹐四時不和﹐多風雨災﹐五穀不成﹐盜賊起﹐野多囚人﹔有相色﹐臣下爲謀﹐謀及司空﹔有休色﹐女主與妾訟﹔有死色﹐國有土功。所畱之舍﹐其國是當﹐其進捨也﹐絕嗣復興﹔其退舍也﹐有哭音。當其死也﹐而有王色﹐下勝上﹐枯木復生﹐臣專政﹔有相色﹑地泄﹐其藏從地中﹔出有休色﹐五穀暴貴﹐人臣散亡﹔有囚色﹑必有霜雹﹔所畱之舍﹐尢凶﹔其進捨也﹑地動﹐若有蛇怪﹔其守舍也﹐有移徙澤。」

塡星光色芒角四

甘氏曰「候塡星﹐以季夏戊己﹔此王气﹐色當如其常﹔色變﹐則失所也。」郗萌曰「塡星色有常﹐黃比參右肩。」《荊州占》曰「塡星常色﹐如北極明星﹔赤比角星﹔黑比奎明星。」《黃帝占》曰「塡星色白多爲獄﹔一曰有素服﹐天下不安。塡星色黃而光輝﹐輝大﹐更宮室﹐有土功事。塡星色黃﹐大無光﹐女主得意﹔一曰女主年中有忿爭。」《禮斗威儀》曰「君乘土而王﹐其政太平﹐則塡星黃而暉多。」《詩緯》曰「塡星華﹐此奢侈不節﹐王政之失。」《海中占》曰「塡星光明﹐歲熟﹔其所守國安﹐大人有喜﹐增地。」郗萌曰「塡星赤華也﹐期九十日﹐兵起。塡星春色蒼﹐歲善﹐大熟。塡星色靑黃﹐其國有憂。塡星赤色﹐光而澤也﹐不出其年﹐兵起。塡星色赤﹐饑期三年﹔色靑黃﹐有憂﹔色靑白﹑期不出五月﹐兵若獄大起﹐靑多爲兵﹐白多爲獄﹐靑白等兵獄並起﹔色靑黑﹐六十六日有喪﹐皆所在之宿名其國。」《天官書》曰「塡星色靑圓﹐憂病﹔一曰憂水﹔靑角有兵憂。塡星色白圓﹐有喪﹔若星赤圓﹐有兵﹔黃圓﹐則吉。」《荊州占》曰「塡星居之分久而光明﹐人主吉昌。塡星色﹐春靑﹑夏赤﹑秋白﹑冬黑﹐色順四時﹐其國彊﹐女主昌。塡星色黑圓﹐多疾若水﹔黑而小﹐國有死王﹔赤爲兵﹔白爲喪﹔黃則吉。塡星色黑黃圓﹐女主吉﹐有喜﹔赤圓﹐女主凶。塡星色以黃潤澤﹐卽國有慶。」《海中占》曰「塡星色白﹑芒澤﹐有子孫喜﹐立王。」郗萌曰「塡星赤﹐有芒﹐其野謀兵。」《荊州占》曰「塡星芒﹐邪乳失色﹐女主心不正。塡星色赤芒﹐有兵若火。塡星三黃芒﹐發主盛﹐其國彊﹔三黑芒﹐其國亡。」《天官書》曰「塡星兩黑角﹐水﹔靑角﹐憂有兵﹔白角﹐哭泣之聲﹐赤角﹐犯我城﹔黃角﹐地之爭。」《荊州占》曰「塡星七角﹐又有芒﹐女主專政﹐妄誅。塡星出其角﹐爲旱。塡星在四方宿﹐當如其方色﹐吉﹔失色而角﹐表爲憂﹔赤爲旱﹔白爲兵﹔黑有死喪。塡星失色﹐五角﹑卽有戰﹔若色黃而有九芒﹐有大水﹐不乃天裂地動。塡星黑角﹐則水﹔赤角﹑有兵﹐若旱﹔黃角﹐有土功事。」

塡星盈縮失行五

甘氏曰「塡星失次﹐而上二捨三捨﹐是謂大盈﹔有王命不成﹐不乃大水。失次而下二捨﹐是謂縮﹔女後有威﹐其歲不復﹐不乃天裂﹐若地動。」甘氏曰「塡星緩﹐則不逮﹔急﹐當過捨﹔逆則占。」班固《天文志》曰「塡星盈﹐爲主不寧﹔縮有軍不復。」《荊州占》曰「塡星退舍爲縮﹐所次之國凶。」《黃帝占》曰「塡星見東方﹐一歲行二舍﹐吏民相將縮﹐所次之國凶。」《黃帝占》曰「塡星見東方﹐一歲行二舍﹐吏民相將至退地﹐諸侯有失邑者。塡星西行一舍以上﹐吏棄法令﹐民棄其君﹐子去其父離其鄕裏﹐渡於河海﹐動地而起矣。塡星逆行﹐天下更王。」《洛書》曰「塡星盈縮﹐下士逆謀﹐兵乃生。塡星盈縮﹐地動搖宮﹔有此類﹐則亡引也。塡星盈縮﹐九州騷動﹐四方相賊。」《漢含孳》曰「陽弱臣逆﹐則塡星盈縮﹐﹝陽者﹐君也﹞王者禮﹑義﹑徳﹑殺﹑刑盡失﹐塡星乃動而盈﹔王者以貪擾不寧﹐大水出。」《文耀鉤》曰「塡星南西行﹐爲畋獵恣﹔南西者﹐南多西少也。」《論語識》曰「塡星盈動。國門闔。」石氏曰「塡星失次﹐進則亡地﹔退則有喪。塡星所居久者﹐其國有徳厚﹐不可以軍﹔如所居易者﹝徐廣曰﹕易猶輕速也﹞國﹐其徳薄﹐可侵以土地。塡星所居之國吉﹐未當居而居之﹐已去而復還居之﹐其國得地﹐不乃得女﹔當居不居﹐旣已居之﹐又東西去之﹐國失土﹐不乃失女﹔不可舉事用兵﹐不有土事﹐若女子之憂﹐其國可伐﹔居之久﹐福祿厚﹔居之易﹐福祿薄。」巫咸曰「塡星﹐盈﹑失次﹑退地﹔白有喪﹔角爲爭﹔大爲得地﹔小爲失地。塡星之居宿國﹐五歲若六歲﹑四歲﹐其君彊固﹐安其所﹔去者﹐其君憂也。塡星亂行﹐人主且失地﹐使之不然﹔無淫亂於樂﹐無見諸侯客﹐無出遊﹐如是則止。」《海中占》曰「塡星去宿﹐天子不立後﹔去宿南數十尺﹐女主不用事﹐若大水﹔去其宿北數十尺﹐女主當之﹐若大旱﹔主好畋獵﹐走狗馳馬﹐出入不時﹐賜與不當﹐則塡星失宿﹔民多病﹐歲多大風﹐黍稷無實。」京房曰「人君內無仁義﹐外多華飾﹐則塡星失度﹐東西叛逆﹔不救﹐必憂霜雪﹔其救也﹐治社稷明常﹐近方直﹐親厚重之人﹐災消矣。」﹝《荊州占》曰﹕不救﹐有雷雹﹑山崩﹑地坼之災也。﹞郗萌曰「人君宰相﹐簡鬼神﹐廢禱祀﹐毀宗朝﹑社稷﹐卽塡星逆行﹐色變﹐地動。塡星逆行﹐有白衣之會﹔逆行一舍﹐爲水。塡星超捨而前﹐東行一歲二捨﹐諸侯有歸國者。塡星逆行二舍﹐有兵﹐六十日大赦。塡星逆行三舍﹐有兵﹐六十日大赦﹐塡星逆行三舍﹐爲政者死。以季夏戊子日侯塡星﹐其色變﹐行不如常﹐行失也。」《淮南子》曰「塡星一宿﹐當居而不居﹐其國亡地﹔未當居而居之﹐其國增地﹐歲熟。」《荊州占》曰「人君﹑宰相﹑大臣﹐治宮室﹐爲臺榭﹐內淫溢﹐夫婦無別﹐淫女用事﹐褻羣神而簡宗廟﹔則塡星逆行﹐變色﹐殃至地動﹔無救﹐則枉矢出﹐民疫饑。女主淫溢者﹐塡星逆行入陰﹔外淫溢者﹐逆行入陽﹔逆行入陰﹐旱﹔入陽﹑水﹔逆行十五度以上﹐女主坐亡之。塡星逆行不執﹐爲殃﹑爲賊。塡星盈出﹐其色蒼白﹐喪。王者徳重﹐塡星居之﹔女主徳薄﹐塡星離宿﹔一曰當居不居﹐其國以水亡。塡星應居之而去﹐其分饑荒﹐流滿四方﹔若居之而不安﹐不可興土功﹐不可舉大眾。塡星亂行﹐王者無徳﹐女主不仁﹐淫放外遊﹐出入無度﹔此惡之所致﹐人君修徳以禳之﹐則可無咎。塡星行舍﹐居其南﹑居其北﹔若去之疾﹐其分不可用兵﹐必受殃﹔若居之而去﹐更反守之﹐分增地。塡星離宿一丈﹐之陽﹐女主不用事﹔去宿一丈﹐之陰﹐女主死。塡星行順道﹐陰陽和﹔若不順道﹐去捨南北若一丈﹐女主不治﹔一曰王者不立後。塡星失次﹐上次二捨﹐大水出﹔上三捨﹐則天裂﹑地陷﹔逆一捨巳上﹐吏出﹐人民棄妻子﹐去其邑﹔星東行二舍﹐分失地﹔星若亂行﹐人主失土﹔無淫放﹐無出遊﹐無興宮室﹐則可以免。塡星行失次﹐逆一捨至二捨﹐其國饑荒﹐人民流亡﹐去其鄕。塡星主土﹐以塡四方﹐其行於列客所幹﹐年不入。塡星出北方﹐宿中舉兵者不利﹔出東方﹐利用兵國彊﹔出南方﹐宿下有兵者亡地﹔出西方﹐宿兵起。塡星逆行入陰﹐內事逆﹔行入陽﹐外事逆。」

塡星晝見經天六

甘氏曰「塡星晝見﹐臣謀君﹐女主憂﹐上相死。塡星經天而逆行﹐天下更政﹐地大動。」巫咸曰「塡星不經天﹐經天更封。」《荊州占》曰「塡星起左角﹐逆行至軫﹐是經天﹔其下國當者亡地﹐戰不勝。」

塡星變異生足大小傍有小星七

《龍魚河圖》曰「夫塡星主得土之慶﹐其星下爲虛星之神。」巫咸曰「塡星下爲杜嫗﹐止於空城。」﹝黃石公《三略》曰﹕初張良遇神老於路﹐則脫履﹐命良取之﹐良跪而進之﹐老曰﹕年少可教。與良三期﹐而後付三略焉﹐良受書﹐老告之曰﹕後谷城見有黃石﹐乃是吾也﹐遂號曰黃石焉﹐然則黃石塡星之精﹐黃者塡之色也﹐石者星之質也﹐塡爲土徳﹐漢爲火行﹐子以王事告其母也﹐神老杜嫗同﹐故備其說。﹞《荊州占》曰「塡星失色生足﹐女主退﹐若被罪。」《黃帝占》曰「塡星大如狼星而黃﹐天下之兵𨿽會﹐其國不亡。塡星始出大﹐而日愈小﹐所在國不利﹔始出小﹐而日愈大﹐所在國利。」巫咸曰「塡星大﹐人主將昌﹑地廣﹐民人惶惶﹔系心而行﹐不憂其家﹐乃憂其王。」《易緯》曰「土令廢﹐塡消食於戊己以春月。」巫咸曰「塡星小﹐人主有憂﹔使之不然﹐無聽鼓鐘之音﹐民人有罪者釋之﹔如是﹐則止﹔不者﹐民多死﹐有土功﹐失地。」《荊州占》曰「塡星細微﹐女主失勢。」《黃帝占》曰「塡星旁有小星守塡星﹐臣欲弒主﹐小星入塡星中﹐事立決﹔小星去﹐臣利﹔塡星往復小星﹐主得臣﹔見東方﹐東方有之﹔見西方﹐西方有之﹔見南方﹐南主有之﹔見北方﹐北方有之﹔皆以所在之宿名其國。」

塡星流動與列星斗八

《離書》曰「塡星動溢﹐地侯之災﹔山崩裂。塡星動盛﹐不吉﹐天下亂畔。」《元命包》曰「塡星動﹐則水決江﹐海破山﹐命曰﹕地侯躍天﹐雨絲絲﹔僞言咄咀﹐民作船﹔主急去﹐地吐泉﹐魚禦勉。﹝宋均曰﹕一作龜﹑《晉陽秋》曰﹕孝武大元三年七月乙亥﹐塡星搖﹐三年六月﹐大水。﹞《春秋緯》曰「黃星動﹐海水浮﹐三公及左右謀。」《鉤命決》曰「天水失信﹐則玄龜不見﹐塡星大動。」石氏曰「禮﹑徳﹑義﹑刑﹑殺盡失﹐則塡星爲之動。塡星動搖﹑離捨﹐使者交接道路。」《荊州占》曰「塡星動﹐女主有怒﹐若有怨。」郗萌曰「塡星變色逆行﹐相淩而斗﹐會客環守﹐其國無道。」《荊州占》曰「塡星與列捨斗﹐不出其年﹐分亡地﹑死將。」

塡星穰气暈彗九

《洛書》曰「黃帝起﹐塡星珥魚。」﹝气如魚形﹐在塡星旁。﹞《黃帝占》曰「塡星旁有云如狗狀﹐有土功﹐期一月。」《孝經內記》曰「塡星生气而爲黃穰者﹐明日大溫﹐旦霧夕雨﹐見此者﹐不出五日﹐五穀賤﹐所見之國尢甚﹔不出三旬﹐中民多疾病﹐亦死。」《荊州占》曰「塡星出穰气﹐長四丈。」﹝一曰雨土。﹞巫咸曰「塡星自暈﹐有土功﹐有喪。」郗萌曰「塡星出彗﹐所居下國﹐受兵亡地﹐不出一年。」

開元占經卷三十九

塡星占二

塡星犯東方七宿

塡星犯角一

《黃帝占》曰「塡星犯左角﹐大戰。一曰軍死。」郗萌曰「塡星入角亢﹐去左角三尺若一尺﹐與角並出左角一寸﹐期丙丁日中﹐地動。」《春秋圖》曰「塡星逆行角中﹐王后有異喜。」郗萌曰「塡星逆行角﹐女主出入不時。」石氏曰「塡星在左角﹐失行至房﹐侯王皇帝﹐出入不時﹐王者有所誅。」《春秋圖》曰「塡星之角﹐天下有徙家﹐爲二千石者。」《荊州占》曰「塡星起右角﹐之左角﹐尉理受執﹔塡星乘右角﹐後族家若將相有坐法死者。」郗萌曰「塡星乘右角﹐爲旱﹔乘左角﹐爲水﹐爲兵。塡星畱西角間﹐軍與國廷間邊境不通。塡星逆乘淩左右角﹐其爲日食﹐國有大變。塡星出入天門中﹐兵在外罷。塡星宿角不明者﹐女主少子。」《孝經緯》曰「帝誠孝﹐塡角並。」《黃帝占》曰「塡星出中道﹐天下太平﹔出陽道﹐旱﹔陰道﹑多雨。」陳卓曰「塡星出陰道﹐多陰謀。」《荊州占》曰「塡星出入畱捨角﹐六十日不下﹐天下多暴獄﹔七十日不下﹐天下有急令﹔八十日不下﹐一國有急事。」石氏曰「塡星守角﹐萬物不成。塡星守左角﹐天門﹐多直人。塡星守右角﹐天子好遊獵﹐國亡。塡星守天門中﹐國弱﹐四夷侵。」甘氏曰「塡星守角星﹐後有喜。」巫咸曰「塡星守角﹐爲水﹐爲兵。」《海中占》曰「塡星守角﹐五穀多傷﹐人民流亡。塡星守左角﹑右角﹐其色潤澤﹐卽歲大熟﹔其逆行﹐從一宿得二宿﹐谷貴一倍﹔從二宿得三宿﹐三倍﹔其還立賤。塡星左右角﹐其色黃﹐小旱﹐民小厲﹔其逆行﹐卽旱﹔其退﹐立雨。」郗萌曰「塡星守角﹐將有憂﹔一曰有土功之事。塡星守左角﹐更政令﹔塡星守角﹐爲中兵大臣也。」《玉曆》曰「塡星守角﹐天子微弱﹐賢人爲輔臣。」郗萌曰「塡星出角若守角﹐兵起西方。」甘氏曰「塡星犯守角﹐彊臣不伏﹐若更政令。」郗萌曰「塡星守犯淩右角﹐爲有禍咎。」

塡星犯亢二

郗萌曰「塡星犯亢﹐廷臣爲亂﹐諸侯當有失國者。」石氏曰「塡星數入亢﹐其國疾疫。」甘氏曰「塡星逆行亢﹐女主治政﹔一曰徙倚亢前後﹐女主非其人﹐若賤人女暴貴。」郗萌曰「塡星逆行亢﹐女主榦朝事。」《荊州占》曰「塡星倚亢前後﹐春夏爲水﹐秋冬爲水。」《春秋圖》曰「塡星之亢﹐天下有大喪。」郗萌曰「塡星合亢﹐爲歲小有水。塡星乘滅亢右星﹐爲大人憂。爲天下有奇令。塡星出入畱捨亢﹐其國以歲致天下﹐一曰有失地之君﹐天下憂。」齊伯曰「塡星出入畱捨亢﹐其國有兵起﹐果實大賤﹐賤人之女暴貴。」《春秋圖》曰「塡星守亢﹐去一尺若七尺﹐四夷附中國。」石氏曰「塡星守亢﹐五穀傷﹐民流亡。塡星守亢﹐四海且安居﹐貴禮義。塡星守亢﹐色靑有兵﹐黃有土功﹐白義﹐黑客事。」甘氏曰「塡星守亢﹐旱﹐有土功﹐天下必有得地之君﹐其國以歲致天下。」巫咸曰「塡星守亢﹐爲土功﹔又曰旱﹐傷在南方﹐萬物不成﹐多火災﹐民疾疫﹐有中兵。」《海中占》曰「塡星守亢北﹐水在北方。」郗萌曰「塡星守亢﹐人民田宅賤﹔一曰人民大亡﹐五穀以水傷敗。塡星守亢﹐爲焦﹐旱不生艸﹔一曰多虫蝗。」《黃帝占》曰「塡星逆行守亢﹐爲中兵。」《聖洽符》曰「塡星入守亢﹐爲民多疫﹐物不成﹐五穀傷﹐民流亡。」郗萌曰「塡星乘亢右星﹐爲水﹔乘左星﹐爲大兵﹐谷貴。塡星乘若守亢右星﹐爲水﹐若糴大貴﹔乘左星﹐爲兵。」《海中占》曰「塡星守若捨亢﹐爲五穀頗不成。」甘氏曰「塡星犯守亢﹐逆行不順﹐失明﹐其邑大政不用。」

塡星犯氐三

《荊州占》曰「塡星犯氐左星﹐左中郎將誅死﹐犯右星﹐右中郎將誅死﹐期三年。」陳卓曰「塡星入氐中﹐期三十日﹐彗星出王邑﹐西南指。」郗萌曰「塡星逆行氐﹐女主不居宮。」《春秋圖》曰「塡星入氐﹐果實大賤﹐賤人女暴貴。」郗萌曰「塡星徙倚前後於氐﹐女主非其人。塡星乘氐之右星﹐天下有大水﹔乘氐之左星﹐天子自將兵於野。塡星出入畱捨氐﹐天下用兵﹐期不出四年﹐更立侯王。塡星出入畱捨氐﹐必有亡地者。」《黃帝占》曰「塡星守氐﹐皇后有拜賀太子﹔一曰賤人女有暴貴者﹐若有土功之事。黃星守氐﹐有赦令。」石氏曰「塡星守氐﹐有徳令。塡星守氐﹐卽歲安﹔色赤﹐有分土裂地之君﹐四夷不服﹐天下大疫。塡星守氐﹐國有大賢。塡星守氐﹐有土功之事。塡星守氐﹐田宅大貴﹔一曰有赦。」甘氏曰「塡星守大星﹐皇后有賀。」郗萌曰「塡星守氐﹐太子有智慧﹐九州淸。塡星守氐﹐天下必有亡國﹐死王。」《荊州占》曰「塡星守氐﹐爲後夫人憂﹐謂東行反還﹐去氐兩星二尺﹐期百二十日﹔去兩星尺﹐期六十日﹔與兩星齊﹐期二十日﹔以赦解之。」《荊州占》曰「塡星守氐﹐姦臣有謀。」《二十八宿山經注》曰「塡星色靑﹐守氐四十日﹐鄭國王死﹐更立人君。」《海中占》曰「塡星入守氐﹐必有亡城者﹔天下用兵﹐期不出三年﹐更立侯王﹔八十日不下﹐野有萬人之眾。」

塡星犯房四

石氏曰「塡星犯房﹐天下相誅。」《荊州占》曰「塡星犯房右服﹐爲秦魏﹔左服﹐爲楚﹔右驂﹐爲齊﹔左參﹐爲趙。」郗萌曰「塡星犯房﹐成勾已﹐爲後夫人喪。塡星入房三道﹐爲天子有子。塡星入房十日﹐成勾已者﹐天子惡之﹐以赦解之。」《聖洽符》曰「塡星逆行房﹐成勾已﹐女主自恣若淫泆。」石氏曰「塡星到房心﹐皆正不失儀﹐失儀則爲變。塡星在右角﹐失行至房﹐侯王﹑皇帝﹐出入不時﹐王者有所誅。」《春秋圖》曰「塡星之房﹐倉谷丰。」《援神契》曰「塡星捨房﹐符命道興。」石氏曰「塡星捨房﹐更起土功﹐宮室數移﹐多殃禍。塡星守房左﹐二國交易﹔守房右﹐世多鰥寡人。守房左右﹐去復還﹐庶子乘國。應去而守房﹐其國有殃。」甘氏曰「塡星守房﹐國有女主喜。」巫咸曰「塡星守房﹐有獻馬者﹔若有土功事﹐起宮室者。塡星守房﹐貴人多死者。塡星守房﹐地動﹐多旱﹐民疾疫﹔一曰民多疾。」《海中占》曰「塡星守房﹐爲土功。」郗萌曰「塡星守房﹐大赦﹐其國有兵﹔一曰主無下堂﹔又爲天下諸侯相謀慮﹐道不通﹔又爲敵兵發﹐一雲南爲旱﹐北爲水﹐並在宋地。」塡星守房﹐爲大饑﹐人相食﹐死者不葬。」《荊州占》曰「塡星守房﹐有反逆﹐臣大人喪﹐天下易主。」﹝《宋書天文志》曰﹕晉光熙元年九月巳亥﹑塡星守房﹐心﹐占曰﹕土守房﹐多禍喪﹐守心﹐國內亂﹐天下赦﹐是時司馬越專權﹐十一月﹐惠帝崩﹑懷帝卽位﹐大赦天下。﹞《黃帝占》曰「塡星行房南﹐若守之﹐爲大旱﹔行房北﹐犯守之﹐爲大水。」郗萌曰「塡星逆行守房﹐女主出入自恣﹔一曰女主干政。」《荊州占》曰「塡星入房﹐畱居之﹐有失國君﹔進而守之﹐其國有兵﹔退而守之﹐其國有慶。塡星中犯淩房﹐國君憂﹔色靑﹐憂喪﹔色赤﹐憂兵﹐積屍成山﹔色黑﹐有將相誅﹔色白﹐有芒角﹐大哭。」《海中占》曰「塡星入房﹐若犯之﹐有失地君﹐其國有兵﹐若女主憂。」郗萌曰「塡星中犯乘守房左驂﹐若左服﹐皆爲其君死﹐所中將誅。塡星中犯乘守右驂﹐若右服﹐皆爲大人死﹔所中相誅。」陳卓曰「塡星中犯乘守房南二星﹐君死﹔北二星﹐大人死。」郗萌曰「塡星畱逆犯守乘房左右驂﹐主崩﹐臣有陰謀﹐逆行﹐乘淩中道﹐太子失位而亡﹔順行﹐乘淩中道﹐天下和平。」韓楊曰「塡星犯鉤鈐﹐王者憂。」郗萌曰「塡星犯乘鉤鈐﹐大臣有謀﹐天子不尊事天者﹐致火災於宗廟﹔王者不宜出宮下殿﹐有謀匿於廟中者。」《黃帝占》曰「塡星守鉤鈐﹐王者失天下。」

塡星犯心五

《海中占》曰「塡星犯天王﹐王者絕嗣﹔犯太子﹐太子不得代﹔犯庶子﹐庶子不利。」郗萌曰「塡星入心﹐大臣有喜。塡星逆行心﹐女主怨望﹔一曰女主干政。」《黃帝占》曰「塡星至房心﹐皆正不失其道﹐天下和平﹔軌道失繩﹐災變。塡星經心﹐淸明列照﹐天下內奉明王﹐帝必延年。塡星之心﹐主贊明﹐其國安泰﹐人主有增地﹐天下太平﹐太子有慶。」郗萌曰「塡星在心﹐多雨澤﹐歲熟。」巫咸曰「塡星在心﹐主人親賢。」石氏曰「塡星乘心﹐其國相死。」《黃帝占》曰「塡星居心﹐人主任賢。」《聖洽符》曰「塡星犯乘淩心﹐爲內亂﹐臣欲弒主﹐有失地君﹔近期十月﹐中期一年﹐遠期二年。」《荊州占》曰「塡星犯乘心﹐大人凶﹔近期三年﹐遠期九年。」郗萌曰「塡星中犯乘淩心﹐天下大赦。」石氏曰「塡星中犯乘淩太子位﹐太子憂﹔少子位﹐少子憂。塡星犯食心左星﹐爲天子因後有憂。」《海中占》曰「塡星出入畱捨心﹐二十日不下﹐且有急令﹔三十日不下﹐有名人死者﹔四十日不下﹐其國大空﹐民亡﹐去其室堂。」《感精符》曰「塡星守心﹐爲旱﹐若有火災。」石氏曰「塡星守心﹐萬物不成﹔一曰義士多烈節﹑庸夫立義。塡星守心﹐色黃無故﹐靑黑旱饑死。」甘氏曰「塡星守心﹐聖主天下太平﹐若天子有慶。」巫咸曰「塡星守心﹐其國內亂﹐若有土功事﹔一曰民多疾病﹔又云有火。」郗萌曰「塡星守心﹐國安﹔大人有喜﹐增地﹔一云太子反。」陳卓曰「塡星守心﹐太子﹑庶子凶﹔色光明﹐黃吉﹐有廢賜之事。」甘氏曰「塡星逆行守心﹐成勾巳﹐若環繞之﹐其國內亂﹐天子惡之﹔赦解之﹐期六月。」郗萌曰「塡星犯乘守心﹐明堂﹐爲內亂﹔臣欲弒主﹐有亡國﹔近期十月﹐中期一年﹐遠期三年﹔又曰大臣當之。塡星犯乘太子者﹐太子憂﹐不死則去﹔犯乘守明堂﹐大人憂﹐近期十月﹐遠三年。」郗萌曰「塡星犯乘守心右星﹐爲庶子憂。」《東官候》曰「塡星犯乘心﹑明堂﹐萬民備火。」巫咸曰「塡星中犯乘守心﹐明堂﹐爲戰不勝﹐將軍鬥死。」郗萌曰「塡星中犯乘守明堂﹐爲旱﹐若備火。」石氏曰「塡星中犯守明堂﹐大臣當之﹔在陽爲燕﹐在陰爲越。」《海中占》曰「塡星畱逆犯守乘淩心﹐王者宮內戰亂﹐臣下有謀易立天子﹐權在宗家得勢大臣。」

塡星犯尾六

《黃帝占》曰「塡星逆行入尾﹑箕﹐妾爲女主﹔若星色黃﹐後宮有喜﹐若立後。」《渾儀》曰「塡星出入尾﹐必有大將出徵﹐魚鹽大貴。塡星與火入尾﹐縑布大貴﹐則將相人民去其城郭。塡星宿尾﹐逆行而變色﹐女多進者。」郗萌曰「塡星出入畱捨尾﹐魚鹽貴至六倍。」齊伯曰「塡星出入畱捨尾﹐必有大將出者﹔而加於齊矣﹐其國無以持之。」石氏曰「塡星守尾﹐禽獸多暴百姓。塡星守尾﹐若角動﹐更姓易政﹐天下不安其處。」巫咸曰「塡星守尾﹐兵起。」《海中占》曰「塡星守尾﹐髙田不得食﹔下田荒﹐人民饑。」郗萌曰「塡星守尾﹐大臣誅。」《玄冥占》曰「塡星守尾﹐後貴人有喜﹐若立後。」石氏曰「塡星犯尾﹐有兵起﹐國多盜賊﹔一曰天下旱﹐人民饑。」郗萌曰「塡星犯守尾﹐爲夫人﹑女主﹑后妃惡之。塡星畱逆犯守乘陵尾﹐皇后有以珠玉簪珥惑天子者﹔巫讒大起﹐後相貴臣誅﹐宮人出走﹐兵起宮門。」

塡星犯箕七

《春秋緯》曰「塡星犯箕﹐若入宮中﹐天下大亂﹐兵大起。」郗萌曰「塡星犯箕﹐女主有憂﹔一曰爲天下大赦﹔又曰大亂。」巫咸曰「塡星入箕中﹐伺其出而數之﹐如期二十日﹐兵發﹐伺始入而處之率﹐一日期十日﹐軍罷。」《荊州占》曰「塡星入箕﹐盜大起﹐多鬥死者﹔歲不熟。」石氏曰「塡星入箕﹐天下大亂﹔其中有一星﹐民莫處其室養者﹔星在箕南﹐旱﹔在箕北﹐有風﹔在箕踵﹐歲熟﹐不者﹐不熟。」《百二十占》曰「塡星之箕﹐丘陵且發。」郗萌曰「塡星合箕﹐用事坐之。」石氏曰「塡星出箕﹐谷大貴﹐天下旱﹐饑死過半。」郗萌曰「塡星出入流捨箕﹐年多虫蝗。」石氏曰「塡星守箕﹐若角動﹑色黑﹐有土功﹔其色靑﹐有兩軍相當﹐先起兵者敗﹐中起兵者昌﹐後起兵者亡。」巫咸曰「塡星守箕﹐有火災﹐兵起﹐五穀萬物不成。」《海中占》曰「塡星守箕﹐有大喪﹐有土功事。」郗萌曰「塡星守箕﹐人主有謀﹐二十日不下﹐兵大起﹐若有火災。」《東官候》曰﹔「塡星出入箕﹐畱守之﹐九十日﹐民入流亡﹐兵大起﹐期一年﹔多雨虫﹐必有空國﹑死王﹔谷水至﹐小人專政矣。」《海中占》曰「塡星出入舍守箕﹐兵大起。」

開元占經卷四十

塡星占三

塡星犯北方七宿

塡星犯南斗一

石氏曰「塡星犯南斗﹐爲大赦。」郗萌曰「塡星犯行入南斗﹐且失地﹔使之不然﹐無淫於樂﹐無見諸侯客﹐無出遊﹐如此卽止。」又曰「入庫以喪﹐起兵國中。塡星入南斗﹐天下受爵祿﹐期六十日﹐若九十日。」陳卓曰「塡星出南斗﹐兵起四方﹐若西南。」郗萌曰「塡星逆行南斗﹐地動。﹝《宋書天文志》曰﹕晉孝懷永喜三年﹐塡星久南斗﹐其年地動。﹞塡星逆行南斗﹐女主賞賜不當。」《黃帝占》曰「塡星守南斗﹐先水﹑後旱﹐若守之一旬﹐名水有溢者﹔不然﹐則有暴水出。」郗萌曰「塡星居南斗﹐河戍間道不通。」《北官候》曰「塡星處南斗﹐不用眾﹐有天下。塡星與太白捨南斗﹐抵斗﹑若兩大宰相爲亂。」郗萌曰「塡星出入畱捨南斗之間﹐二十日不下﹐有大喪。」齊伯曰「塡星出入畱捨南斗﹐二十日不下﹐有喜﹔三十日不下﹐民人無事﹔五十日不下﹐彗星出﹔六十日不下﹐民人憂﹔九十日不下﹐天下用兵。」《春秋緯》曰「塡星守斗﹐王者封賞諸侯﹔若上官吏有受賜者。」石氏曰「塡星守斗﹐國多義士。」郗萌曰「塡星守南斗﹐地裂﹔一曰山崩﹐天子失制﹐天下大赦。」《荊州占》曰「塡星守斗﹐大臣逆姦民﹐賊子欲殺其主﹔又曰﹕在陽﹐田宅賤﹔在陰﹐田宅貴。」石氏曰「塡星逆行守斗﹐女主賞淫泆﹔一曰姦臣賊子欲謀君。」巫咸曰「塡星失次守斗﹐所守之國當誅。」《聖洽符》曰「塡星入斗口而守之﹐人民有背主者﹐天下壅蔽。在陽﹐爲天子﹔在陰﹐爲諸侯﹔期不出一年。」郗萌曰「塡星不入南斗道﹐女主嫡子不代。」

塡星犯牽牛二

郗萌曰「塡星入牽牛﹐爲天下牛車有行﹔一曰有盜賊。」陳卓曰「塡星逆行牽牛﹐女主爲姦﹑爲賊。」《春秋圖》曰「塡星之牛﹐天下求皮革筋角。」郗萌曰「塡星乘牽牛﹐爲天下有大水起﹔又爲人相乘於道。塡星出入畱捨牽牛﹐有失地之君。」《春秋圖》曰「塡星守牛﹐二十日不下﹐大人有疾﹐牛馬多疫疾而死。」石氏曰「塡星守牽牛﹐諸侯多忠烈﹔一曰大赦﹐天下有急。守牛南﹐爲天子﹔牛北﹐爲吳。」郗萌曰「塡星守牽牛﹐貴人憂。」《海中占》曰「塡星守牽牛﹐爲牛多疾﹔一曰兵起凶﹐關東尢﹐雨雪﹐大人疾﹐民人疫。」郗萌曰「塡星守牽牛﹐爲谷貴﹔又曰﹕山崩﹑地裂﹑冬雷﹐疾病﹔姦臣賊子謀弒其主﹐有急令﹔一曰湧水出。」陳卓曰「塡星守牛﹐鹽貴。」石氏曰「塡星犯守牛﹐有土功事。」甘氏曰「塡星犯牛﹐畱守之﹐爲破軍殺將。」

塡星犯須女三

《荊州占》曰「塡星入須女﹐天子有大喜。」陳卓曰「塡星逆行須女﹐主不親事。」《荊州占》曰「塡星犯乘須女﹐人民相惡﹐有女喪。」《荊州占》曰「塡星守須女﹐逆行色不明﹐女主不親桑。」齊伯曰「塡星出入畱捨須女﹐其國得以彊﹐且以武致天下﹔三十日不下﹐國有失地之君﹔五十日不下﹐且有亡王﹐走王﹔民人歸其故鄕。」《春秋緯》曰「塡星守須女﹐後宮有喜﹐賤女暴貴﹔若後官專政﹐女謁橫行。」石氏曰「塡星守須女﹐多姣女﹐朝臣幸。」巫咸曰「塡星守須女﹐世多姣好﹔一曰貴女與賤人交。」《海中占》曰「塡星守須女﹐陰山水出﹐廬宅壞﹐天下多土功事。」郗萌曰「塡星守須女﹐爲大水且至。」陳卓曰「塡星逆行﹐畱犯守淩須女﹐天子及大臣有變﹐必有奇政令。」

塡星犯虛四

巫咸曰「塡星入虛中﹐伺其出日而數之﹐期二十日﹐爲兵發﹔伺始入處率﹐一日軍罷。」郗萌曰「塡星入虛﹐有徳令﹐大人憂﹐天下大虛﹐天下亂﹐政急。塡星逆行虛﹑危﹐其時天下宗廟及諸侯血食有官者盡罷。」《荊州占》曰「塡星逆行虛﹐君臣不尊敬祭祀﹐女主不謹。」《春秋圖》曰「塡星之虛﹐有大憂。」郗萌曰「塡星捨天府門中央﹐赦。」「塡星出入畱捨虛中﹐且有急令行﹔木當至而至﹐有客兵﹐不過五日而去﹔當至不至﹐其國且用兵。」《文曜鉤》曰「塡星守虛﹐土壅水﹐有土功事﹔若宮女有死亡之憂。」石氏曰「塡星守虛之中﹐水且爲急進而守之﹐有客兵﹐斧鑕將用﹔一曰世俗遊讒﹐髙談雅論。」巫咸曰「塡星守虛﹐宮人多有病虐死者﹔若水雨不時﹐天下大旱﹐多風﹐粟貴﹔一曰有兵災﹐爲水災﹐萬物不成﹐谷敗。」《海中占》曰「塡星守虛﹐人民不安﹐多妖言。」郗萌曰「塡星守虛﹐大臣有欲危宗廟者。塡星守天府﹐必有亡國﹑死主﹔又曰天下賜喜。」石氏曰「塡星逆行守虛﹐其君簡祭祠。」《海中占》曰「塡星入虛﹐犯守之﹐當有急令﹔星行疾而入﹐必有客兵﹐斧鑕用﹐不出其年。」

塡星犯危五

《荊州占》曰「塡星入危﹐天下大亂﹐若賊臣死。」郗萌曰「塡星逆行危﹐女主事先有不謹﹔一曰齋戒不謹。」《春秋圖》曰「塡星之危﹐黍大熟﹐民有憂。」「塡星出入畱捨危﹐其國破亡矣﹔必有流血﹐國空虛﹐有死王﹐期二年﹔一曰中外有急﹔未當至而至﹐國有客兵﹐不出五日而去﹔當去而不去﹐其國且用兵。」《河圖》曰「塡星守危﹐去之一尺﹐皇后有憂﹔若貴女有死者。」《文曜鉤》曰「塡星守危﹐人民有憂。」石氏曰「塡星守犯﹐若角動﹐色黃黑﹐以與功構架屋事﹔一曰天下弋獵﹐事在天子。」《海中占》曰「塡星守犯﹐兵起南方﹔一曰野物入國庫﹐人君戮﹐有土功﹐爲旱﹐五穀不實﹐民人不安寧﹐民流亡﹐且有疾。」郗萌曰「塡星守危﹐爲大人蓋屋事﹔一曰民多兵。」《荊州占》曰「塡星守危﹐民多病癱疽者﹐小有兵。」郗萌曰「塡星逆行守危﹐其君簡祭祀。」甘氏曰「塡星犯守危﹐皇后憂疾﹐兵喪並發﹐國且有大戰﹔工匠大用。」《海中占》曰「塡星入危﹐畱守之﹐其國破亡﹐有流血﹐將軍戰死﹐亡地五百里﹐必有徙王﹐期三年。」郗萌曰「塡星守墳墓﹐爲人主有哭泣之聲。」

塡星犯營室六

石氏曰「塡星犯營室﹔犯陽﹐爲陽不急﹔犯陰﹐爲陰有急。」《荊州占》曰「塡星犯營室﹐宮中有變﹐土功事興。」《春秋圖》曰「塡星之室﹐田宅大貴。」巫咸曰「塡星居營室﹐關梁不通﹐出入操持符節﹐貴人多死。」郗萌曰「塡星宿室而逆行﹐則女子自恣。」《北官候》曰「塡星出入畱捨營室中﹐六十日不下﹐土功事大起。」《河圖》曰「塡星守營室﹐邦君有喜﹐賜其贊祿﹐有封土者。」石氏曰「塡星守營室﹐東壁﹐天下不安﹐百姓易處﹐人主徙宮﹐有工匠之事﹔一曰守室。色黃白﹐宮女有分離賜邑而去者。」甘氏曰「塡星守營室﹐國有軍﹔若有爵封增國。」《海中占》曰「塡星守營室南﹐則主賜金錢。」郗萌曰「塡星守營室﹐爲大人忌﹐以赦令解之﹔一曰後夫人憂。」齊伯曰「塡星守營室﹐三十日不下﹐土功大起﹐王者作宮室。」郗萌曰「塡星犯守營室﹐宮中有夭死﹐大人皆在土功之事。」《荊州占》曰「塡星犯守室﹐爲女有宗廟事﹐以赦解之。」《春秋圖》曰「塡星逆行﹐畱守室﹐天下不寧﹐貴族不相信﹐親戚離﹐公侯不相敬﹐下欲謀上。」

塡星犯東壁七

郗萌曰「塡星逆行東壁﹐女主榦治。」《春秋圖》曰「塡星東壁﹐民大煩。」郗萌曰「塡星出入畱捨東壁﹐九十日不下﹐帝王且有起﹔一曰有徙王﹔一曰有喪兵。」石氏曰「塡星守東壁﹐遠國獻珍寶。」巫咸曰「民多疾。」郗萌曰「塡星守東壁﹐爲大人衛守﹔又有土功之事﹐又爲天下兵起﹔一曰狄兵起﹔又爲多水﹔一曰歲晚水﹐一曰圖書與文章進﹐士用人主之廷﹐天下大丰﹐人民順。」《百二十占》曰「塡星守壁﹐且有易市。」《聖洽符》曰「塡星入壁而守之﹐歲大旱﹐民多病﹐萬物不成。」甘氏曰「塡星逆行守東壁﹐成勾已﹐其國必有大兵政之事﹔六十日不下﹐有立王。」郗萌曰「塡星逆行﹐守東壁﹐旱﹑民多病﹐萬物不成﹔一曰女主自恣。」

開元占經卷四十一

塡星占四

塡星犯西方七宿

塡星犯奎宿一

郗萌曰「塡星入奎﹐以喪起兵。一曰國有水事。」《海中占》曰「塡星潤澤出奎﹐有善令﹔其變色入奎﹐有僞令來者﹔若出奎﹐有僞令﹐出使者。」郗萌曰「塡星逆行奎﹐女主爲賊﹔若捨奎﹐四夷皆服﹐來朝中國。」《荊州占》曰「塡星捨奎國﹐有徳令。」石氏曰「塡星出入畱捨奎﹐大水﹐不通行。」《黃帝占》曰「塡星出奎﹐女主攝政﹐國有女喜﹐若有女貴。」郗萌曰「塡星出奎﹐兵起東方。」《荊州占》曰「塡星出入畱捨奎﹐其國大亂﹐更爲元年。」《黃帝占》曰「塡星守奎﹐有名者死。」石氏曰「塡星守奎﹐天子戒在邊境﹐不可遠將兵﹐凶。」郗萌曰「塡星宿奎﹐地動。」石氏曰「塡星守奎﹐色黃黑﹐有土功之事。」巫咸曰「塡星守奎﹐有兵災﹐萬物不成。」《荊州占》曰「塡星守奎﹐王者憂之﹔一曰大人當之。」

塡星犯婁二

《海中占》曰「塡星之婁﹐五穀丰熟﹐人民息﹐天下安。塡星出入畱捨婁﹐天下且起兵﹔一曰外國兵來﹐入邊。」陳卓曰「塡星守婁﹐有亡國者。」石氏曰「塡星守婁﹐天下國土同心﹐天子優賞賢士。」郗萌曰「塡星守婁者﹐皆爲有白衣之會﹔一曰天子或在邊境﹐不可遠將兵﹐凶。」《荊州占》曰「塡星守婁﹐逆不去﹐有姦臣謀主。」巫咸曰「塡星逆行守婁﹐三十日不下﹐女主出入不時﹐女主竭行﹔若守之久﹐九十日不下﹐有姦臣謀主。」《荊州占》曰「塡星出入守婁﹐六十日不下﹐用兵三年﹔至十月小旱﹔秋有兵﹐禾稼不成﹐歲有小霜。」

塡星犯胃三

石氏曰「塡星犯胃﹑臣爲亂。」郗萌曰「塡星在胃陽﹐女主不用事﹔居其陰﹐女主死。」又曰「犯胃﹐爲天下谷無實﹐以食爲憂。」石氏曰「塡星之胃﹐天下有徳令﹐當有封爵者。」郗萌曰「塡星出入畱捨胃﹐九十日不下﹐客軍大敗﹐天下小憂﹐兵不用。塡星捨胃﹐開倉廩﹐賜貧窮。」石氏曰「塡星守胃﹐白帝﹔金人將來獻騶虞﹔一曰歲谷大貴。動搖﹐有兵。塡星守胃﹐赤黃﹐天子自將兵甲而出﹐其國以亡。」「塡星守胃﹐天子無蓄積﹔一曰有徳令。」巫咸曰「塡星守胃﹐多水災﹔又爲兵災﹐萬物不成。」《玉曆》曰「塡星逆行守胃﹐若成勾已﹐天下有兵﹔六十日不下﹐士卒大饑﹐軍大敗﹔九十日不下﹐鄰國有暴兵﹐來伐中國﹐期不出年。」巫咸曰「塡星犯守胃﹐天下倉有繕者當有殃罰。」

塡星犯昴四

《聖洽符》曰「塡星入昴﹐敵人爲亂﹔若其王死﹐將軍出﹐兵當有流血﹐兵起東北﹐不出其年。」郗萌曰「土星入昴中﹐地動﹑水溢﹑宗廟壞。塡星逆行昴﹐女主飲食過度。」石氏曰「塡星守昴﹐天下人民貧不得飽﹔又爲民多疾﹔一曰多火災﹐爲旱。」甘氏曰「皇后憂失勢﹐王者以赦除咎。」石氏曰「守昴﹑有土功。」巫咸曰「塡星守昴﹐萬物五穀不成。」石氏曰「塡星出入守昴﹐外人多爲亂。一歲不下﹐大將出兵﹐三年乃止﹔守西北方﹐百里流血。」《玉曆》曰「塡星犯守昴﹐居其南﹐男子多死﹔居其北﹐有女喪﹔居其東﹐六畜死﹔居其西﹐兵起﹐國有憂。」郗萌曰「塡星中犯守昴﹐天下有福﹔一曰土星居北﹐爲國家憂﹐若北主死﹔又曰兵北徵於狄﹔一曰爲白衣之會。」

塡星犯畢五

《黃帝占》曰「塡星犯畢﹐出其北﹐陰國有憂。」郗萌曰「塡星犯畢﹐有兵謀﹐期八十日﹐若八月。」巫咸曰「塡星入畢中﹐伺其入日而數之﹐期二十日﹐爲兵發﹔伺始入處之率﹐一日期十日﹐爲兵罷。」郗萌曰「塡星入畢者﹐爲其國易王﹐其入畢口中﹐大人當之﹔又曰地大動﹐水溢。又曰入畢中爲憂有兵﹔若出奎入畢﹐大亂﹔若捨畢口﹐諸侯夷滅﹐一曰大人當之﹐兵起﹔一曰不戰﹔塡星出入畱捨畢中﹐八十日不下﹐兵起﹔居野而不用﹐客軍死之﹔若守畢口﹐君禦守。」石氏曰「塡星守畢﹐人君爲下所制﹐赦令不行。」甘氏曰「塡星守畢﹐邊有軍者降﹐王侯受賀﹔若有大戰。」﹝《宋書天文志》曰﹕晉安義熙六年九月丁丑﹐塡星犯畢﹐九年三月﹐林邑王範明達將萬餘人入冠﹐九眞太守杜慧度拒破之﹐朱齡石滅蜀。﹞巫咸曰「塡星守畢﹐徭役賦斂煩眾﹐卑者竭﹐尊者盈﹐下惡其上﹐彊淩弱﹐兵並起。」郗萌曰「土星逆行畢﹐女主數遊﹐弋獵不當。」陳卓曰「塡星守附耳﹐兵起﹔若將相有憂﹐若喪﹐不卽免退。」

塡星犯觜觽六

石氏曰「塡星犯觜觽﹐其國兵起﹐天下動移。」郗萌曰「土星守觜觽﹐民人數亡。」《黃帝占》曰「塡星入觜觽中﹐有兵。」郗萌曰「塡星入觜中﹐伺其出日而數之﹐期二十日﹐兵發﹔伺始入處之率﹐一日期十日﹐兵罷。」石氏曰「塡星守觜﹐國有叛者。」巫咸曰「有兵災﹐爲水﹐萬物五穀不成。」石氏曰「民流不安﹐去其國宅﹐一曰君和同﹔又曰西方客動﹐侵地﹔君王崇禮以制義﹐則國安。」《黃帝占》曰「土星犯守觜﹐國有土功事。」甘氏曰「土守觜﹐天下安寧。」巫咸曰「有兵災﹐爲水﹔一曰爲萬物不成﹐五穀不盈。」郗萌曰「女主喜怒不常﹐土星逆行觜﹑參。」《荊州占》曰「塡星守觜觽﹐所出之宿﹐其國亡地﹔所入之宿﹐其國得地。」

塡星犯參七

石氏曰「塡星犯參﹐國有叛者。」郗萌曰「塡星逆行﹐若畱止衡中者﹐爲兵革起。」《西官候》曰「塡星捨參﹐國有行﹐城郭兵備。」郗萌曰「土宿參伐﹐髙田賤﹐下田貴。」石氏曰「塡星守參﹐天下有大喪。塡星犯守參﹐大臣有出國使者。」又曰「守參有赤星出參中﹐邊有兵。」甘氏曰「塡星守參﹐大人出使﹐天下治城﹐姦臣謀主﹐有外兵。」《海中占》曰「土星守參﹐軍破國亡。」郗萌曰「塡星守參﹐若角動﹐赤黑色﹐觸破參中央星﹐臣子弒其君父﹐塡星守參﹐爲後﹐夫人當之。」

開元占經卷四十二

塡星占五

塡星犯南方七宿

塡星犯東井一

郗萌曰「塡星出東井﹐兵起東北。」《黃帝占》曰「塡星入東井﹐有賜爵祿事。」石氏曰「塡星入東井﹐大人憂。」﹝《宋書天文志》曰﹕靑龍三年七月己丑﹐塡星犯東井距星﹐四年三月癸卯﹐在參﹐又還犯之﹐景元初年九月﹐皇后毛氏崩﹐三年正月﹐明帝崩。﹞《荊州占》曰「塡星入東井﹐天下無主。」《五行傳》曰「塡星當在觜﹑參﹐而去東井﹐亡地。」﹝《漢天文志》曰「景帝中元元年﹐土星當在觜﹑參﹐而居東井﹐觜﹑參﹐梁分也。後四年梁孝王死。景帝以其子爲王也。」﹞甘氏曰「塡星守東井﹐其歲五穀不登。」石氏曰「塡星宿東井﹐逆行﹐女主齋戒不謹敬﹔若出入畱余東井﹐三十日不下水﹐且大出﹐流殺人。」郗萌曰「塡星守東井﹐民多疾。」《黃帝占》曰「塡星宿東井﹐爲萬物不成﹔久守之﹐金錢易。」《黃帝占》曰「塡星守東井﹐爲水災。或犯守在東井﹔守其陽﹐旱﹔守其陰﹐水。若國君受誅﹐以其畱守日占國。」石氏曰「塡星守東井﹐爲旱﹐赤地千里﹐不出九十日﹐有赦。」郗萌曰「塡星守東井﹐爲土功事。」甘氏曰「塡星守東井﹐大壅水。」石氏曰「塡星出入畱捨東井﹐六十日不下﹐兵起﹐必有破國﹐死王。塡星守井鉞﹐大臣有誅﹐斧鉞用﹐若兵起﹔」﹝《宋書天文志》曰﹕魏明帝靑龍三年六月丁未﹐塡星犯井鉞﹐四年閏月乙巳﹐復犯井鉞﹐景初元年﹐公孫淵叛﹐司馬懿討滅之。晉穆帝永和十年正月癸酉﹐塡星掩鉞星﹐十二年十一月﹐齊城陷﹐執段龕﹐殺三千餘人。安帝義熙八年十二月癸卯﹐塡星犯井﹑鉞。九年三月﹐誅諸葛長民﹐西虜正橫安定﹐咸克之。﹞《黃帝占》曰「塡星入井﹑鉞﹐王者惡之﹔一曰大臣誅。」郗萌曰「塡星犯鉞﹐人君人戮死者。」

塡星犯輿鬼二

甘氏曰「塡星犯輿鬼﹐人君必有所戮。」《黃帝占》曰「塡星犯鬼鑕﹐人君有戮死者。」甘氏曰「塡星犯天屍﹐皇后憂失勢。」《黃帝占》曰「塡星入輿鬼﹐有兵。」石氏曰「塡星入輿鬼﹐大臣有誅者。」郗萌曰「塡星入輿鬼中央﹐天下有疫﹔守西南星﹐西南病﹔守東南星﹐東南病﹔守東北星﹐東北病﹔守西北星﹐西北病。塡星入鐵鑕﹐王者惡之。」《荊州占》曰「塡星入輿鬼﹐國有戮死者﹐一曰戮王。」《南官候》曰「塡星入鬼﹐王者戮大臣﹔若將相若九親臣當之。」司馬彪《天文志》曰「塡星入鬼﹐國有大喪。」《南官候》曰「塡星入輿鬼﹐君謀其臣。」《黃帝占》曰「塡星逆行﹐犯輿鬼﹐女主用財奢淫過度﹔若女主貴親有憂。」郗萌曰「塡星捨輿鬼中央﹐赦。」《南官候》曰「塡星出入畱捨與鬼﹐五十日不下﹐必有大疾﹐大旱﹐棺木貴﹐絲綿布亦貴。」《海中占》曰「塡星守輿鬼﹔出其東﹐水﹔出其北﹐旱。」石氏曰「塡星守輿鬼﹐大人憂﹐宗廟攺﹔一曰主死﹔又爲大人有祭祀之事。」巫咸曰「塡星守輿鬼﹐後宮有憂﹔若旱﹐萬物不成﹐有土功事。」郗萌曰「塡星守輿鬼﹐天下賜喜。」石氏曰「塡星守輿鬼﹐色黃潤﹐大人增地﹔不則太子當之。」郗萌曰「塡星守輿鬼西南﹐爲秦漢有叛臣﹐以赦令解之。」《百二十占》曰「塡星守輿鬼﹐大人當之。﹝《宋書天文志》曰﹕晉安帝義熙十年七月庚辰﹐塡星犯輿鬼﹐遂守之﹐九月又犯鬼﹐十四年髙祖還彭城﹐受宋公﹐明年﹐安帝崩﹐母弟瑯邪王踐祚﹐是曰恭帝也。﹞塡星入﹐若守輿鬼﹐爲主憂財寶出﹐亂臣在內﹔若大臣誅﹐有幹鉞乘鑕者﹐君貴人憂﹔金玉用﹐民多疾﹔南入﹑爲男﹔北入﹑爲女﹔西入﹑爲老人﹔東入﹑爲丁壯﹔棺木倍價。」《荊州占》曰「塡星守天屍﹐隨所守﹐王者廢之﹐不出七十日﹐其天下國有大喪﹔陽﹑爲人君﹔陰﹑爲皇后﹔左﹔爲太子﹔右﹑爲貴臣。」

塡星犯柳三

甘氏曰「塡星犯柳﹐若不以正道而入之﹐其國有旱﹐不則有大災﹔若逆行入之﹐地大動﹐名山崩。」《荊州占》曰「塡星入注﹐貴人有喜。」石氏曰「塡星犯柳﹐有木功事﹔若名木見伐者﹔若宿柳﹐不旱卽水。」郗萌曰「塡星出入畱捨柳﹐有急令﹐丹靑貴。」石氏曰「塡星守柳﹐天子戒飲食﹐食官欲殺主。」甘氏曰「塡星守柳﹐君臣和同﹐天下道與。」郗萌曰「塡星守柳﹐萬物五穀不成﹐大饑﹐民多疾疫﹔一曰爲叛臣中兵也﹔以徳令解之。」《海中占》曰「塡星守柳﹐宮中大亂以相驚﹔若有土國事。」郗曰「塡星守柳﹐女主不祭祀﹔一曰多水災。」

塡星犯七星四

甘氏曰「塡星入七星﹐爲人君有事﹐置太子。塡星出入畱捨七星﹐其國五穀大貴﹔守五十日不下﹐有兵起﹐倍海國大敗。」郗萌曰「塡星畱七星者天下大憂﹔憂中央。塡星宿七星﹐不入其道﹐水﹔一曰旱。」《黃帝占》曰「塡星守七星﹐王道與﹐天下治﹔又曰大人有喜。」郗萌曰「塡星守七星人主出不還﹔一曰有徳令。」石氏曰「塡星守七星有遷王﹔一曰有立後。」郗萌曰「塡星守七星﹐爲叛臣中兵也﹔以徳令解之。塡星守七星﹐人主出﹐必不還﹔必有立後﹐從王﹔一曰有赦﹐若逆行七星﹐女主衣服不法。」

塡星犯張五

《黃帝占》曰「塡星入張﹐天下大通去關梁﹐宗室煌煌。」郗萌曰「塡星出張東﹐捨二尺以上﹐國失地。塡星出張﹐兵起北方。」巫咸曰「塡星在張﹐天下安﹐關梁通。」石氏曰「塡星畱捨張﹐陰陽不和﹐民流千里﹐魚鱉死陸道﹐民憂疾賊。」郗萌曰「塡星出入畱捨張﹐兵甲盡出﹐其秋冬仲月﹐土功事大起。」甘氏曰「塡星守張﹐天下大通去關梁﹔一曰天下和平﹐宮女有大喜。」郗萌曰「塡星守張﹐有叛臣中兵。」巫咸曰「塡星守張三日﹐其事微﹔守之三十日﹐其事巨﹔大國諸侯謀慮﹐大臣伏法死。塡星守張﹐多盜賊﹐人民相惡﹐兵並起。」《南官候》曰「塡星守張﹐兵大起﹔一曰有土功。」石氏曰「逆行張﹐女主亂朝。」郗萌曰「女主飲食過度。」

塡星犯翼六

《黃帝占》曰「塡星逆行翼﹐女主亂朝。塡星在翼﹐大臣誅。」石氏曰「塡星守翼﹐有叛臣中兵也﹐若有土功事﹔一曰萬物不成。」郗萌曰「塡星守翼﹐有兵。」甘氏曰「塡星守翼﹐王者承徳﹐君臣賢明﹐六合同風﹐天下和平﹐禮樂大與﹔若守一年﹐丰﹔一曰女主有喜者。」巫咸曰「塡星守翼﹐多水災﹐五穀不成。」《南官候》曰「塡星守翼﹐後夫人有喜。」

塡星犯軫七

巫咸曰「塡星入軫中﹐伺其出日而數之﹐期二十日﹐爲兵發﹔伺始入處之率﹐一曰期十日﹐軍罷。」郗萌曰「塡星逆行軫﹐女主持喪不謹。塡星出入畱捨軫﹐六十日不下﹐必有大旱六月﹔一日不出年﹐河海盡空﹔一曰不出三年﹐必有大喪。」石氏曰「塡星守軫中﹐兵大起。」甘氏曰「塡星守軫﹐土功大起﹐國有白衣之會﹐必有亡地﹐不出其年。」《荊州占》曰「塡星守軫﹐後有憂。」齊伯曰「塡星入軫﹐若守之﹐兵大起﹐有憂國﹔河當竭﹐天下大旱﹐禾稼死傷﹐人民大饑﹐期二年。」石氏曰「塡星逆行軫﹐女主貴親坐之。」郗萌曰「塡星起左角﹐逆行至軫﹐其下國﹐戰不勝。」

開元占經卷四十三

塡星占六

塡星犯石氏中官

塡星犯大角一

《海中占》曰「塡星犯守大角﹐臣謀主者有兵起﹐人主憂﹔王者戒愼左右﹐期不出百八十日﹐遠一年。」

塡星犯梗河二

巫咸曰「塡星犯守梗河﹐國有謀心﹐四夷兵起﹐來侵中國﹐邊境有憂。」

塡星犯招搖三

《聖洽符》曰「塡星犯招搖﹐兵大起﹐敵人爲寇﹔若守之﹐敵人敗﹔若其王死﹐期不出二年。」《荊州占》曰「塡星守招搖﹐旗幟廢不用。」

塡星犯玄戈四

《聖洽符》曰「塡星犯守玄戈﹐邊兵大起﹐敵人爲寇﹔若守之﹐敵人敗﹔若其王死﹐期不出二年。」

塡星犯天槍五

巫咸曰「塡星守天槍﹐邊夷兵起﹐機槍大用﹐防戍有憂﹔若誅邊臣﹐期不出年。」

塡星犯天棓六

巫咸曰「塡星犯守天棓﹐邊夷兵機槍大用﹐防戍憂﹔若誅邊臣﹐期不出年。」

塡星犯女牀七

《荊州占》曰「塡星犯女牀﹐凶。」甘氏曰「塡星犯守女牀﹐兵起宮中﹔若后妃有暴誅者﹐期百八十日﹐遠一年。」

塡星犯七公八

石氏曰「塡星犯七公﹐羣公有疑議。」《黃帝占》曰「塡星守七公﹐爲饑民﹐君不安。」石氏曰「塡星守七公﹐輔臣相疑﹔若有誅者﹐人主有憂。」

塡星犯貫索九

石氏曰「塡星入貫索中犯乘守者﹐以獄爲亂﹐多不平。」巫咸曰「塡星守犯貫索﹐天下亂﹐兵大起﹐多獄事﹐貴人有死者。」

塡星犯天紀十

《文曜鉤》曰「塡星犯守天紀﹐幸臣執權﹐有兵起﹐王者有憂。」

塡星犯織女十一

《黃帝占》曰「塡星犯守織女﹐天下有女憂﹐有兵起﹐不出其年。」

塡星犯天市十二

石氏曰「塡星入天市﹐將相凶﹐糴大貴﹔若女主有憂﹔又曰塡星入天市中﹐相不死﹐使於皇道。」郗萌曰「塡星入﹐若守天市﹐糴大賤﹔一曰大貴。」又占曰「塡星入天市中﹐王宮有憂﹔一曰赦。」石氏曰「塡星守天市﹐有訟事入市﹐必有戮主﹔畱百日﹐失大將。」又占曰「塡星逆行﹐入天市﹐驚﹔一曰將相凶。」

塡星犯帝座十三

《玄冥占》曰「塡星犯帝座﹐爲臣謀主﹐天下亂﹐兵大起﹐不出年。」

塡星犯候星十四

《海中占》曰「塡星守候星﹐陰陽不和﹐五穀傷﹐人大饑﹐有兵起。」

塡星犯宦者十五

甘氏曰「塡星犯守宦者﹐左右輔臣有誅戮者﹐期不出年。」

塡星犯宗正十六

石氏曰「塡星犯守宗正﹐左右羣臣多死﹐若更政令﹐人主有憂。」

塡星犯宗人十七

石氏曰「塡星犯宗人﹐親族貴人有憂﹐若有死者﹔一曰人主宗親有離絕者。」

塡星犯宗星十八

甘氏曰「塡星犯守宗星﹐宗室之臣有分離者。」

塡星犯東西咸十九

石氏曰「塡星守犯東西咸﹐爲臣不從令﹐有陰謀。」

塡星犯天江二十

巫咸曰「塡星守犯天江﹐天下有水﹔若入之﹐大水齊﹐城郭損﹐民饑亡﹐去其鄕。」

塡星犯建星二十一

《陳卓占》曰「塡星犯建星﹐大臣相譖。」甘氏曰「塡星守建星﹐女主有謀﹐兵起宮中﹔女主有黜者﹐期不出年中。」《海中占》曰「塡星守建星﹐田宅大貴﹔一曰在陽﹐賤﹔在陰﹐貴。」

塡星犯天弁二十二

甘氏曰「塡星犯天弁﹐若守之﹐則囚徒起兵﹔一曰五穀不成﹐粟大貴﹐民饑。」

塡星犯河鼓二十三

《海中占》曰「塡星入河鼓﹐大將有受賜地者﹐期百八十日﹐遠一年。」《黃帝占》曰「塡星中犯河鼓大將﹐若左右將﹐有誅﹔其犯守之﹐爲誅﹔若有罪﹐以五色占之。」

塡星犯離珠二十四

石氏曰「塡星犯離珠﹐宮中有事﹔若有亂宮者﹔若宮人有罪黜者。」

塡星犯匏瓜二十五

《聖洽符》曰「塡星犯守匏瓜﹐天下有憂﹔若有遊兵﹐名果貴﹔一曰魚鹽貴﹐價十倍﹐不出其年。」

塡星犯天津二十六

郗萌曰「塡星犯天津﹐關道絕不通﹐有兵起﹔若關吏有憂﹔若守有兵革。」《黃帝占》曰「塡星出天津中﹐天下大水有溢者﹔若天下有急。」

塡星犯螣蛇二十七

甘氏曰「塡星守螣蛇﹐天子前驅凶﹔若姦臣有謀﹐前驅爲害。」

塡星犯王良二十八

石氏曰「塡星守王良﹐爲有兵。」齊伯曰「塡星守犯王良﹐天下有兵﹐諸侯相攻﹐彊臣謀主﹐期不出年。」

塡星犯閣道二十九

石氏曰「塡星犯守閣道而絕漢者﹐爲九州異政﹐各主其土﹐天下兵﹐期二年。」

塡星犯附路三十

石氏曰「塡星守附路﹐大僕有罪﹐若誅﹔一曰馬多死﹐道無乘馬者。」

塡星犯天大將軍三十一

郗萌曰「塡星入天大將軍﹐與軍者吉。」石氏曰「塡星犯守天大將軍﹐爲大將困﹔若有死者。」

塡星犯大陵三十二

石氏曰「塡星入大陵﹐國有喪﹐大臣有誅﹐若戮死﹔人民死者半﹐皆不出其年。」

塡星犯捲舌三十四

石氏曰「塡星乘捲舌﹐天下可喪。」又占曰「塡星入守捲舌﹐國有佞臣謀其君﹐以口捲舌﹐爲人主有憂。」

塡星犯五車三十五

石氏曰「塡星犯五車﹐大旱﹐若有喪﹔一曰犯庫星﹐兵起北方﹐若西方﹔犯倉星﹐谷貴﹐若有水。」《海中占》曰「塡星入五車﹐兵大起﹐車騎行﹐五穀不成﹐天下民饑﹐若軍絕糧。」郗萌曰「塡星守天庫﹐以喪起兵國中。」又占曰「塡星捨五車中央﹐大旱﹔又多虫﹐在燕﹑伐。」又占曰「塡星捨五車東北﹑六畜蕃息﹐繒帛大賤﹔一曰天下多凶﹔捨東南﹐髙田收﹐下田不收﹔又萬民多疾﹐無死者﹐民反壽﹔捨西南﹐布若棺槨並貴﹔捨西北﹐天下安寧。」又占曰「塡星守昴﹐東行至天髙﹐復反五車﹔爲邊兵發﹐有赦令。」

塡星守天關三十六

石氏曰「塡星行天關中﹐每至柳楊﹐當去不去﹐徘徊亂行﹐光色盛怒﹐見其妖祥﹐中國隔絕﹐道路不通。」郗萌曰「塡星守天關﹐貴人多死。」巫咸曰「塡星守天關﹐王者壅蔽﹐信使不達﹐若關梁不通。」郗萌曰「塡星行不從天關﹐不出其年﹐有兵。」

塡星犯南北河三十七

《黃帝占》曰「塡星乘南河戍﹐若出南河南﹐爲中國。」石氏曰「塡星守南河﹐蠻夷兵起﹐邊城有憂﹔若旱災﹐人民饑。」《黃帝占》曰「塡星行南河戍中﹐若畱止守之﹐爲有喪。」《黃帝占》曰「塡星行南河戍中﹐若畱止守之﹐爲旱﹔一曰爲有疾在民。」郗萌曰「塡星行南河戍中﹐若畱止守之﹐爲有喪。」《黃帝占》曰「塡星出北河戍北﹐若乘之﹐爲王死。」郗萌曰「塡星出河戍北﹐若乘之﹐爲有女喪。」又占曰「塡星守北河戍西﹐五穀無實。」又占曰「塡星失度﹐守陰門若陽門﹐皆爲諸侯姦。」《玄冥占》曰「北主死﹐天下大水﹐人民饑﹐期不出二年之內。」郗萌曰「塡星經南河戍之南﹐刑法峻暴﹐誅伐不當﹔經北河戍之北﹐以女子﹑金錢﹑貪色﹑奢侈﹐失治道﹐期三年。」又占曰「塡星守南北河戍﹐賜爵祿﹐不出六十日﹐有赦﹔一曰有土功事。」《黃帝占》曰「塡星出北河戍間﹐若畱守北戍﹔若居南河戍間﹐若守南戍﹔爲天下有難起﹐道路不通。」

塡星犯五諸侯三十八

石氏曰「塡星犯五諸侯﹐若守之﹐兵大起﹐將士出﹐諸侯有死者。」巫咸曰「塡星入五諸侯﹐伺其出日而數之﹐二十日﹐兵發﹔伺其入處之率﹐一日期十日﹐軍罷。」石氏曰「塡星中犯乘守五諸侯﹐兵死﹐期三年。」郗萌曰「塡星中犯乘守五諸侯﹐爲所中乘守者﹐諸侯有殃﹔期三年﹐兵發。」

塡星犯積水三十九

巫咸曰「塡星犯守積水﹐其國有水災﹐萬物不成﹐魚鹽貴﹐一曰以水爲敗﹐糴大貴﹐人民饑﹐期二年。」

塡星犯積薪四十

甘氏曰「塡星守積薪﹐天下旱﹐五穀不登﹐人民饑亡。」

塡星犯水位四十一

石氏曰「塡星守犯水位﹐天下水爲害﹐津關不通﹔一曰大水入城郭﹐傷人民﹐不出二年。」

塡星犯軒轅四十二

《黃帝占》曰「塡星行軒轅中﹐犯女主﹐女主失勢﹔﹝失勢者﹐憂喪也。﹞列大夫有放逐者﹔五官有治者。色悴﹐爲憂﹐爲疾﹔其所中犯乘守者誅﹔若有罪。」石氏曰「塡星在軒轅中﹐有以女子謀人君者。」又占曰「塡星守軒轅﹐天下大赦。」甘氏曰「塡星守軒轅﹐天下大亂﹐後宮破散﹐攺政易王﹔人主以赦除咎﹐期三年。」《黃帝占》曰「塡星守犯女主﹐女主當之﹔中犯女﹐主女主憂。」巫咸曰「塡星行犯守軒轅﹐女主失政﹐若失賊﹔一曰大臣當之﹐若出黜者﹐期二年。」﹝《宋書天文志》曰﹕晉穆帝升平二年十二月辛卯﹐塡星犯軒轅大星﹐三年十月﹐豫州刺史謝萬入朝﹐眾潰而歸﹐除名爲民﹐十一月﹐司徒會稽王以二鎭敗﹐求自貶三等也。﹞石氏曰「塡星中犯乘守軒轅大民星﹐大饑大流﹐太后宗有誅者﹐若有罪﹔中犯乘守少民星﹐小饑小流﹐皇后宗有誅者﹐若有罪。」石氏曰「塡星入軒轅中﹐犯乘守之﹐有逆賊﹐若火災。」

塡星犯少微四十三

石氏曰「塡星入少微﹐君當求賢佐﹔不求賢佐﹐則失威奪勢矣。」石氏曰「塡星犯守少微﹐名士有憂﹔王者任用小人﹐忠臣被害﹐有死者。」《黃帝占》曰「塡星入中犯乘守少微﹐爲宰相易﹔又曰爲女主有憂。」石氏曰「塡星入中犯乘守少微﹐爲五官亂﹐宰相有憂。」

塡星犯太微四十四

陳卓曰「塡星犯太微﹐女主持政﹐大夫執綱。」《荊州占》曰「塡星入太軌道﹐吉﹔輕道者﹐入西門﹐出東門﹔若左右掖門﹐行不畱也﹔不執道者﹐謂有所犯守也。」石氏曰「塡星出東掖門﹐爲相受命﹐東南出徳事也﹔出西掖門﹐爲將受命﹐西南出刑事也。期以春夏。」《荊州占》曰「塡星入太微宮﹐皆爲天子大驚﹔一曰有兵﹔又曰入天庭﹐不安。」《黃帝占》曰「塡星入天庭﹐色白潤澤﹐爲期百八十日﹐有赦。」《荊州占》曰「塡星道西番﹐入畱止南門者﹐皆爲大臣有憂。」石氏曰「塡星入太微中華東西門﹐若左右掖門﹐而南出端門者﹐爲有大臣叛。」郗萌曰「塡星入太微﹐有徳令。」石氏曰「塡星入西門﹐出東門﹐皆爲人君不安﹐欲求賢佐﹔入中華西門﹐出中華門間﹐爲臣出令﹔入太陰西門﹐出太陰東門﹐皆爲天下大亂﹔有喪﹐若大水。」《春秋緯合誠圖》曰「塡星入中華闕門者﹐爲臣殺主之候。」《黃帝占》曰「塡星東行入太微廷﹐出東門﹐天下有兵﹐急﹔若守將﹑相丞﹑禦史﹑大臣有死者﹔若入端門守廷﹐大禍至﹔入南門﹐出東門﹐國大旱﹔若入南門﹐南行出西門﹐國有大水﹔逆行入東門﹐出西門﹐大國破亡﹔若順入西蕃﹐而畱不去﹐楚國凶殃。」郗萌曰「塡星入西門﹐犯天庭﹐出端門﹐皆爲大臣伐主﹔入西門﹐西折出右掖門﹐皆爲大臣假主之威﹐而不從主命。」石氏曰「塡星逆行太微之中﹐及出門左右掖門者﹐有逆謀﹔天子有命將徵伐之事﹔一曰大赦可以解其患也。」郗萌曰「塡星當左右執法﹐爲受事﹔守太微門三日以下﹐爲受制﹔三日以上﹐爲兵﹑爲賊﹑爲亂﹑爲饑。」《荊州占》曰「塡星中犯左右執法﹐執法者誅﹐若有罪。」《荊州占》曰「塡星入太微﹐從右入七日以上﹐皆爲人主憂。」巫咸曰「塡星逆行﹐入太微天庭中﹐爲大臣有誅﹔若諸侯戮死﹔期二年。」石氏曰「塡星入太微廷﹐所中犯乘守者﹐皆爲天子所誅﹐若有罪。」石氏曰「塡星守太微宮﹐必有破國﹑易世﹑攺王。」﹝案《宋書天文志》曰﹕晉安帝義熙十四年八月癸酉﹐塡星太微中。犯右執法﹐因畱太微﹐積二百餘日乃去﹐是年髙祖受宋公﹐恭帝元年七月﹐受宋王二年三月庚午。塡星犯太微﹐六月晉帝遜位﹐髙祖入宮。﹞《荊州占》曰「塡星有畱太微廷中﹐皆爲天下大憂﹔中央畱十日以上﹐皆爲天下有亡徒爲兵者。」《黃帝占》曰「塡星幹太微﹐畱守三十日以上﹐必爲有革﹐天下大赦。」郗萌曰「塡星逆行﹐入左掖門﹐皆爲臣劫其主﹔又入東門﹐至黃帝座﹐出西門﹐皆爲臣欲弒主﹐不成。」陳卓曰「塡星逆行執法四輔﹐若還繞守之﹐所守者有憂﹔若死亡﹐近期一年﹐遠期五年。」

塡星犯黃帝四十五

石氏曰「塡星犯黃帝座﹐攺政易王﹐天下亂﹐存亡半﹔期三年。」石氏曰「塡星入太微﹐漧黃帝座﹐其女主執政﹐用威勢。」《荊州占》曰「塡星入黃帝座﹐其色白者﹐爲有赦。」又占曰「塡星觸黃帝座星﹐賊死。」《黃帝占》曰「塡星守黃帝座﹐爲人主憂。」《荊州占》曰「塡星逆行入太微天廷中者﹐爲諸侯將有弒主者﹐至黃帝座而成﹔不至黃帝座而還﹐有謀不成﹔以其入日占國。」《洛書摘亡辟》曰「塡星逆行黃帝座﹐亡君之戒。」

塡星犯四帝座四十六

石氏曰「塡星犯守四帝座﹐臣謀主﹔去之一尺﹐事不成。又占曰﹕塡星中犯乘守四帝座﹐辟憂。」甘氏曰「塡星中犯乘守四帝座﹐天下亡。」

塡星犯屏星四十七

甘氏曰「塡星犯守屏星﹐君臣失禮﹐謀上﹔一曰大臣有戮死者。」石氏曰「塡星中犯乘守屏星﹐爲君臣失禮﹐而輔臣有誅者﹔若免罷去。」

塡星犯郎位四十八

甘氏曰「塡星犯守郎位﹐輔臣有謀﹐左右宿衛者爲亂﹐王者宜備之。」

塡星犯郎將四十九

巫咸曰「塡星犯守郎將者﹐命曰淩﹐淩則將有誅﹐若將憂﹔一曰大臣爲亂﹐戒愼左右。」《荊州占》曰「塡星中犯乘守卽將﹐必有不還之使。」

塡星犯常陳五十

甘氏曰「塡星犯守常陳﹐守衛有謀﹔近起宮中﹐天子自出行﹐誅﹐期百八十日﹐遠一年。」

塡星犯三臺五十一

《玉曆》曰「塡星入犯上臺﹐司命近臣有罪﹐若有誅﹔一曰近臣有逃走者。以五色﹕黃﹑白﹐無咎﹔靑﹑黑﹐憂﹑死喪﹐期一年。」巫咸曰「塡星犯守下臺﹐司祿近臣有罪﹐若出走﹔色黑者死。」

塡星犯相星五十二

石氏曰「塡星犯相星﹐輔臣凶。」

塡星犯太陽守五十三

甘氏曰「塡星守犯太陽守﹐大臣戮死﹔若有誅﹐期不出年。」

塡星犯天牢五十四

《海中占》曰「塡星犯天牢﹐王者以獄爲獘﹔貴人多有擊者。」

塡星犯文昌五十五

石氏曰「塡星入文昌﹐天下兵起﹐其臣不安﹐若有走主。」《荊州占》曰「塡星入文昌﹐國安。」

塡星犯北斗五十六

郗萌曰「塡星入守北斗中﹐貴人擊。」

塡星犯紫宮五十七

巫咸曰「塡星守紫宮﹐民莫處其室宅﹐流移亡其鄕。」又占曰「塡星入紫宮﹐王者益地﹐一天下有喜﹔一曰主敬妃後。」又占曰「塡星入紫宮中﹐若守之﹐女主用事﹐誅大臣﹔期六十日﹐有赦。」

塡星犯北極五十八

《甄曜度》﹕「塡星乘守中犯北極主星﹐有大喪﹔若犯妃後星﹐女主有殃﹔一曰大人當之。」《黃帝占》曰「塡星犯守鉤陳﹐後宮亂﹐兵起宮中﹐幸臣王者憂。」

塡星犯天一五十九

石氏曰「塡星犯天一﹐幸臣有謀﹔有兵起﹐人主憂。」

塡星犯太一六十

石氏曰「塡星守太一﹐幸臣有謀﹔兵起﹐人主憂。」

開元占經卷四十四

塡星占七

塡星犯石氏外官一

塡星犯庫樓一

郗萌曰「塡星入庫樓﹐兵出。」又占曰「塡星入天庫﹐以舉兵﹐大吉。」

塡星犯南門二

石氏曰「塡星犯守南門﹐邊兵起﹔若道路不通。」

塡星犯平星三

石氏曰「塡星犯平星﹐凶。」甘氏曰「塡星犯平星﹐執政臣憂﹔若有罪﹐誅者期一年。」

塡星犯騎官四

甘氏曰「塡星犯守騎官﹐有兵起﹐馬多發﹔若多死。」

犯積卒五

石氏曰「塡星入積卒﹐若守之﹐兵大起﹐士卒大行﹔若多死﹐期二年。」

塡星犯龜星六

《海中占》曰「塡星犯守龜星﹐天下有水旱之災﹔守陽﹐則旱﹔守陰﹐則水。」

塡星犯傅說七

石氏曰「塡星犯守傅說﹐王者宗廟廢五祀﹐後宮凶﹔一曰有絕嗣君﹐期不出二年。」

塡星犯魚星八

石氏曰「塡星犯守魚星﹐凶。」甘氏曰「塡星守魚星之陽﹐爲人旱﹐魚行人道﹔守陰﹐爲大水﹐魚鹽貴。」

塡星犯杵星九

《荊州占》曰「塡星入杵星﹐若守之﹐天下有急發米之事﹐不出其年。」

塡星犯鱉星十

《黃帝占》曰「塡星守鱉星﹐爲有白衣之會。」巫咸曰「塡星守鱉星﹐國有水旱之災﹔守陽﹐則旱﹔守陰﹐則水。」

塡星犯九坎十一

石氏曰「塡星守九坎﹐天下旱﹐河水不流﹐五穀不登﹐人民大饑﹔一曰之陽大旱﹐之陰有水。」

塡星犯敗臼十二

郗萌曰「塡星守敗臼﹐民不安其室﹐憂失其釜甑﹔若流移去其鄕。」

塡星犯羽林十三

郗萌曰「塡星入羽林﹐爲叛臣中兵也。」《海中占》曰「塡星入守羽林﹐有兵起﹔若逆行變色﹐成勾巳﹐天下大兵﹐關梁不通﹐不出其年。」石氏曰「塡星人天軍﹐以喪兵起。」郗萌曰「塡星犯守天軍﹐爲兵起﹐有破軍死將。」

塡星犯北落師門十四

石氏曰「塡星守北落師門﹐爲兵起。」又占曰「塡星與北落師門相貫抵觸﹐光芒相及﹐有兵大戰﹐破軍殺將﹐伏屍流血﹐不可當也﹔期百八十日﹐若一年。」

塡星犯土司空十五

《海中占》曰「塡星守土司空﹐其國以土起兵﹔若有土功之事﹐天下旱。」

塡星犯天倉十六

《黃帝占》﹕「塡星入天倉戶中﹐主財寶出﹔君憂臣在內﹔天下有兵﹐而倉庫之戶俱開﹔主人勝﹐客事不成﹔期二十日中而發。」《荊州占》曰「塡星守天倉﹐天下饑粟出。」

塡星犯天囷十七

石氏曰「塡星入天囷﹐天下兵起﹐囷倉儲積之物皆發用﹔一曰禦物多有出者﹐庫倉空﹔期二年。」

塡星犯天廩十八

石氏曰「塡星守天廩﹐天下大亂。」又占曰「塡星入守天廩﹐天下有兵﹐歲大饑﹐倉粟散﹔不出其年。」又占曰「塡星犯守天廩﹐天下亂﹐粟散﹐不出年。」

塡星犯天苑十九

石氏曰「塡星入守天苑﹐牛羊禽獸多疾疫﹔若守之二十日﹐天下兵起﹐馬多死﹐其國憂。」

塡星犯參旗二十

《海中占》曰「塡星守參旗﹐兵大起﹐弓弩用﹐士將出行﹔一曰弓矢貴。」

塡星犯玉井二十一

《黃帝占》曰「塡星入玉井﹐彊國失地﹐其出之﹐彊國得地。」巫咸曰「塡星入玉井﹐國有水憂﹔若以水爲敗﹐水物不成﹐期不出年。」

塡星犯屏星二十二

甘氏曰「塡星入屏﹐諸侯有謀﹐若大臣有戰死者﹔一爲疫。」

塡星犯廁星二十三

《黃帝占》曰「塡星守天廁﹐爲大臣有戮。」

塡星犯軍市二十四

石氏曰「塡星入守軍市﹐兵大起﹐將軍出﹔若以饑兵起。」

塡星犯野雞二十五

甘氏曰「塡星入軍市﹐犯守野雞﹐其國凶﹔必有死將﹐軍營敗﹐兵士散走。」

塡星犯狼星二十六

石氏曰「塡星守狼星﹐野獸死。」《荊州占》曰「塡星守犯狼星﹐大將出行﹐其國有兵﹔一曰有死將。」

塡星犯甘氏中官二

塡星犯四輔一

《荊州占》曰「塡星犯乘守四輔星﹔君臣失禮﹐輔臣有誅者。」

塡星犯酒旗二

《荊州占》曰「塡星守酒族﹐天下大酺﹐有酒肉財物賜若爵宗室。」

塡星犯天髙三

《荊州占》曰「塡星守天髙﹐有大赦。」

塡星犯天潢四

《黃帝占》曰「塡星入天潢﹐兵起﹔運道不能。」《黃帝占》曰「塡星入天潢﹐爲天下大亂﹔一曰貴人死。」巫咸曰「塡星出入天潢中﹐大亂﹑大旱﹐民死不葬﹐攺世易主﹔以所入占四方中央。」郗萌曰「塡星失度﹐畱潢中﹐爲人主以水爲害﹐若以井爲害﹐以入日占其國。」《黃帝占》曰「塡星中犯乘守天潢﹐期二十日﹐兵起。」

塡星犯咸池五

甘氏曰「塡星入咸池﹐有兵喪﹐天子且以火爲敗﹐失忠臣﹐若旱﹔一曰大水﹐道不通﹐貴人死﹔以入日占國。」郗萌曰「塡星入咸池﹐女子爲亂若迷惑人主者。」

塡星犯天街六

郗萌曰「塡星當天街﹐爲諸侯自立爲王﹔一曰大水。」石氏曰「塡星犯天街﹐徘徊亂行﹐主弱臣彊﹐道路隔﹐令不行﹐不出其年﹐有兵。」又占曰「塡星畱止﹐若逆行天街中者﹐皆爲兵革起。」

塡星犯甘氏外官三

塡星犯鈇鑕一

《荊州占》曰「塡星犯鈇鑕五日以上﹐臣有謀者。」郗萌曰「塡星乘守鈇鑕﹐爲鈇鑕用﹔一曰將有憂。」

塡星犯芻槁二

《黃帝占》曰「塡星入芻槁中﹐主財寶出﹐憂巨在內。」

塡星犯軍井三

郗萌曰「塡星入軍井三日以上﹐其歲大水﹐國多土功。」

塡星犯水府四

郗萌曰「塡星守水府﹐天下洪水。」

塡星犯天廟五

《黃帝占》曰「塡星入天廟﹐若守﹐爲廟人事﹔一曰爲凶憂。」《荊州占》曰「塡星入天廟﹐若守﹐有廟殘之事﹐不去則死。」

塡星犯巫咸中外官四

塡星犯土司空一

《荊州占》曰「塡星守入土司空﹐有土徭之事。」

塡星犯鍵閉二

郗萌曰「塡星犯守鍵閉星﹐大臣有誤天子不尊事天者﹔天子不宜出宮下殿﹐有匿兵於宗廟中者。」﹝案《宋書天文志》曰﹕魏齊王正始九年七月癸丑﹐塡星犯鍵閉﹐明年年駕謁陵司馬懿奏誅曹輿等﹐天子野宿﹐是其失勢之驗也。﹞

塡星犯天淵三

《荊州占》曰「塡星塡星守天淵﹐海水出﹐江海決溢﹔若海魚出。」

塡星犯鈇鑕四

《荊州占》曰「塡星犯鈇鑕﹐誅諸侯。」《黃帝占》曰「塡星入鈇鑕﹐爲大臣誅。」《荊州占》曰「塡星犯守鈇鑕﹐兵起。」

塡星犯天廏五

《荊州占》曰「塡星入天廏十日以上﹐廏馬有食變。」《黃帝占》曰「塡星守天廏﹐爲有災事﹐天子以馬爲憂﹔不卽馬疾。」

開元占經卷四十五

太白占一

太白名主一

石氏曰「太白者﹐大而能白﹐故曰太白。一曰殷星﹔一曰大正﹔一曰營星﹔一曰明星﹔一曰觀星﹔一曰太衣﹔一曰大威﹔一曰太皞﹔一曰終星﹔一曰大相﹔一曰大囂﹔一曰爽星﹔一曰大皓﹔一曰序星。上公神出東方﹐爲明星。」《荊州占》曰「出東方﹐爲啟明。」郭璞曰「太白晨見東方﹐爲啟明。」《爾雅》曰「明星﹐謂之啟明。」《詩》曰「東有啟明﹐西有長庚。」鄭玄曰「日旣入﹐謂明星爲長庚。」《荊州占》曰「太白出東北﹐爲觀星﹔出東方若東南﹐爲明星﹔出西方﹐爲太白也。」吳龔《天官星占》曰「太一位在西方﹐白帝之子﹐大將之象﹐一名天相﹔一名大臣﹔一名太皓。」石氏曰「太白主秋﹐主西維﹐主金﹐主兵﹔於日庚辛﹔主殺﹐殺失者﹐罰出太白﹔太白之失行﹐是失秋政者也﹔以其捨命國。」甘氏曰「太白主大將﹐主秦鄭。」巫咸曰「太白主兵革誅伐﹐正刑法。」《五行傳》曰「太白者﹐西方金精也。於五常爲義﹐舉動得宜﹔於五事爲言﹐號令民從﹔義虧言失﹐逆秋令﹐則太白爲變動﹑爲兵﹑爲殺。」班固《天文志》曰「逆秋令﹑傷金气﹐罰見太白。」石氏曰「太白司兵喪姦凶﹐不禁不祥﹐或出東方﹐或出西方。」《荊州占》曰「太白出東方﹐色黃而明﹐旱﹔黃而不明﹐此常色也。太白出西方﹐其髙而色正白﹐旱﹔若色靑白﹐此其正色也﹔卽變其常﹐以五色占。」

太白行度二

《洪範傳》曰「太白以上元甲子歲﹐十一月甲子朔旦冬至夜半甲子時﹐與日月五星俱起於牛前五度﹐順行二十八宿﹐右遊一歲而周天。」﹝案歷法﹐太白一終﹐凡五百八十三日一千三百四十分日之一千二百二十九奇﹐九星行過一周天﹐二百一十八度一千二百一十九奇﹐是二百六十七年而百六十七終也﹐星平行日行﹐一度一周天也。﹞石氏曰「太白出東方﹐髙三捨﹐命曰明星柔﹔上又髙三捨﹐命曰大囂剛。其出東方也﹐行星九捨﹐爲百二十三日而反﹔反又百二十日﹐行星九捨﹐入﹔又伏行百二十三日﹐行星十二捨﹐昏出西方也﹐髙三捨﹐命曰太白柔﹔上又三捨﹐命曰大囂剛。其出西方也﹐行星九捨﹐爲百二十三日而反﹔反又百二十日﹐行星九捨而入﹔入又伏行星二捨﹐爲日十五日﹐晨東方﹐出營室﹐入角﹔出角入畢﹔出畢﹐入箕﹔出箕﹐入柳﹔出柳﹐入營室。其出西方也﹐出營室﹐入角﹔盡如出東方之數。」甘氏曰「太白以攝提格之歲﹔正月與營室晨出於東方亢﹑氏﹔出東方爲日八歲二百二十二日﹐而復與營室晨出於東方。太白之居左也﹐其恆二百三十日﹔其遲也﹐二百四十日。其居右也﹐順行二百四十日﹕其速二百三十日﹐從左過右也﹔其又百三十日﹑其速九十日而見﹐從右過左也﹔其又三十日﹑其速十日而見﹐從右適左﹔其又三十日﹑其速十日而見。」《荊州占》曰「太白凡見東方二百三十日﹐而伏不見四十六日﹐名少罰。太白與歲星爲雄﹑雌﹔出於東方﹑四方髙三捨﹐爲太白柔﹔又髙三捨﹐爲太白剛﹔用兵象也。剛則入地深﹐吉﹔淺﹐凶﹔柔則入地淺﹑吉﹔深﹑凶。」石氏曰「太白出百二十日乃極﹐乃極﹐退也﹐未滿此日便至極﹐疾也。東方以辰巳爲極﹔西方以申未爲極。太白出以辰戌﹐入以丑未﹐出入必以風﹔太白當期而出﹐其國昌。」《荊州占》曰「太白出入如度﹐天下昌。」石氏曰「太白出則出兵﹐入則入兵﹐戰則有勝﹔用兵象太白﹐吉﹔反之﹐凶。」《荊州占》曰「太白已入而未出﹐先起兵者﹐國破亡﹐禍及一世。」石氏曰「太白兵象也﹐行疾﹐用兵疾﹐吉﹔遲﹐凶。行遲﹐用兵遲﹐吉﹔疾﹐凶。太白行疾﹐前用兵者善﹔行遲﹐後用兵者善﹔太白所居久﹐其鄕利﹔所居易﹐其鄕凶。太白出髙﹐用兵﹐深吉淺凶﹔出卑﹐淺吉深凶。」《荊州占》曰「太白之出西方也﹐在酉南﹑則爲楚﹔在酉北﹐則爲秦﹑齊﹑燕。」石氏曰「太白出西方﹐出酉﹐秦勝楚﹔出申﹐楚勝秦。」《荊州占》曰「太白出入西方﹐其國伐﹔宋勝韓﹐韓勝趙﹐趙勝魏。」石氏曰「太白伏﹐外有軍﹐則罷﹔將起兵﹐則止﹔國勿攻戰。太白進退﹐主候兵。」《荊州占》曰「太白所抵之國﹐凶。」石氏曰「太白不見﹐不宜出軍﹔若有客來挑﹐軍可應﹔先動﹐破軍殺將﹐必有積屍。太白出所直之辰﹐從其色而角﹐勝﹔其色害者﹐敗。太白所直之辰﹐其直之者﹐國爲得位﹐得位者﹐戰勝。太白出東方也﹐爲徳﹐舉事﹐左之近之﹐吉﹔右之背之﹐凶。太白出西方也﹐爲刑﹐舉事﹐右之背之﹐吉﹔左之近之﹐凶。太白入東方﹐未出西方﹐其六十五日爲陽﹔其六十五日爲陰﹔以此時出兵﹐𨿽勝有殃﹐得地必復歸之﹔陽爲中國﹐陰爲負海國。」巫咸曰「太白受制﹐則修城郭﹐繕藩垣﹑審羣禁﹐節兵甲﹐敬百官﹐誅不法。太白入西方﹐未出東方﹐其十五日爲陽﹔其十五日爲陰﹔名曰行天命。以此時出兵﹐其國亡。」《荊州占》曰「太白出西方﹐常出申酉之間﹐失行而北走﹐是謂反坐﹔有破軍﹐有屠城﹐在北方。」《天官書》曰「太白出卯南﹐南方勝北方﹔出卯北﹐北方勝南方﹔正在卯﹐東國勝﹔出酉北﹐北方勝南方﹔出酉南﹐南方勝北方﹔正在酉﹐西國勝。」《荊州占》曰「太白遠日爲兵深﹐其將彊﹔近日爲兵淺﹐其將弱。太白伏也﹐出兵有殃。」《魏武帝兵法》曰「太白巳出髙﹐賊深入人境﹐可擊﹐必勝﹔去勿追﹐𨿽見其利﹐必有後害。」《荊州占》曰「太白以仲冬出東方﹐若西方﹐以伐利。太白始出東南維﹐在日月之陽﹐陽國之將傷﹐在其陰利﹔始出東北維﹐在日月之陰﹐陰國凶﹔在陽吉。出西南維﹐在日月之陽﹐陽國凶﹔在其陰吉。出西北維﹐在日月之陰﹐陰國之將傷﹐在其陽利。」又曰「出日北維﹐匈奴有兵相攻。」《荊州占》曰「太白出西方﹐上行不至未而反﹐陰國彊﹐陽國敗﹐戰不勝。太白出﹐見西方﹐上至未﹐將橫行﹐大彊﹔備四方。又曰﹕出西方﹐上至未﹐有霸﹔一曰陰國霸。太白出西方﹐上不得過申﹐至之地﹐大臣有憂﹔一曰將奪君位。南至未丁之地﹐大將有憂﹐羣臣獄﹔人主治獄。太白始出東方﹐西方之國不可以舉兵。始出西方﹐東方之國不可以舉兵﹐破軍殺將﹐其國大破敗。辰星不出﹐太白獨出東方﹐有徳令﹔獨出西方﹐正在酉﹐西方兵起﹐不戰﹔獨出戌﹐敵兵起﹐不戰。太白入東方﹐未出西方﹐西方北方以舉兵﹐身死國亡。太白入西方﹐未出東方﹐東方南方以舉兵﹐身死國亡。太白入西方﹐未東方﹐東方南方以舉兵﹐𨿽勝﹐得地復歸之﹐主不血食﹐殃及三世﹐將死。凡出軍在外﹐必視太白﹔太白西﹐與之西﹔東﹐與之東﹔短﹐與之短﹔長﹐與之長﹔陰﹐與之陰﹔陽﹐與之陽﹔翕﹐與之翕﹔張﹐與之張﹔善馴其道﹐以戰大勝﹔當前戰者﹐軍破將死。太白在陽﹐陽國利﹐其以陽時﹐出於陽重利﹐在行不失﹐中國勝。太白在陰﹐陽國利﹐其以閒時﹐出於陰重利。」

太白王相休囚死三

《荊州占》曰「太白之相也﹐從季夏至夏盡﹐及四季王時﹐其色黃白﹐精明無芒。太白之王也﹐從立秋至秋之盡﹐其色比狼星而光明﹔仲秋之時﹐有芒角。太白之休也﹐從立冬以至冬之盡﹐其色不精﹐明而無光。太白之囚也﹐從立春以至春之盡﹐其色靑黃﹐而無光明。太白之死也﹐從立夏以至夏之盡﹐其色赤黑﹐細小而不明。」甘氏曰「當其相也而有王色﹐主弱將彊﹔有休色﹐將不兵﹔有囚色﹐將誅﹐不成﹔有死色﹐將誅傷﹔所畱之舍﹐其國兵﹐其進捨也﹐是趣兵﹔其退舍也﹐兵出不成。當其王也﹐而有相色﹐主弱﹔將權勢縱橫天下﹐有謀專行君事﹔有囚色﹐所囚者有罷徒之令﹔有死色﹐大將死﹐不葬﹔所畱之舍﹐其國兵起﹔其進捨也﹐其下之國﹐兵歸之﹔其退舍也﹐兵弱不用。當其休也﹐而有王色﹐野多賊兵﹔有相色﹐野多兵﹔入人民﹐亂未央﹔有囚色﹐攻牢墓﹐囚人勢橫﹔有死色﹐從軍死﹐不葬﹔其所守之舍﹐有逐將﹐死王﹔其進捨也﹐武吏縱橫﹐文吏爲虎狼﹐天下大赦。當其囚也﹐而有王色﹐大將反成﹔有相色。下犯其上﹔有休色﹐野多暴兵﹐盜賊並起﹔有死色﹐妖言多﹐不祥﹔所畱之舍﹐不可舉事用兵﹔其進捨也﹐歲多雹霜﹐萬物不成﹔其退舍也﹐秋冬無霜雪。當其死也﹐而有王色﹐流水湯湯﹔有相色﹐野火煌煌﹔有休色﹐金幣不行﹔有囚色﹐國多虎狼﹔其畱守也﹐野獸食人﹔其進捨也﹐白刃鏘鏘﹔其退舍也﹐兵不成行。」

太白光色芒角四

《荊州占》曰「秋三月﹐太白出西方﹐當白而不白﹐逆行﹔必有金石之妖﹐且見隕星墜爲石﹐石之所下﹐寇至其野﹐凶﹔山崩地裂﹐出水無火﹐而金自燔﹔天雨血﹐髙臺自壓﹔見此二者﹐國有大喪﹐及爲祠蓐收西海之神命﹐及爲役﹐命兵﹐令勤事﹐試車馬﹐警邊境﹐修邊地。」甘氏曰「候太白以秋庚辛﹐此王气﹐色當如其常﹐色變則失所也。」石氏曰「太白赤比心﹐黃比參右肩﹐蒼比參左肩﹑黑比天豕之右目。」《荊州占》曰「太白赤比心﹐白比狼星﹑織女星﹐黃比左角。」班固《天文志》曰「黃比參左肩﹐靑比參右肩﹐黑比右角。」《天官書》曰「黑奎大星也﹐此太白之常色也﹔一書云靑比左角也。」石氏曰「太白色猛赤﹐次白而蒼﹐若悴而不光﹐是謂失色﹔𨿽得地位﹐擊之必克﹔其大而圓﹐黃而澤﹐可以爲好事﹔其圓大怒而赤﹐天下兵降而不戰。太白色白圓﹑明潤﹐吉﹔黃圓和﹐黑圓憂﹐靑圓小憂。」《荊州占》曰「太白靑圓﹐爲水。」巫咸曰「太白赤﹐東西南北行﹐非常色﹔此有謀國﹐兵起。太白失色﹐國失兵﹐將亡。太白光明﹐見影﹐歲熟﹐戰勝。」《海中占》曰「太白光明﹐見影﹔戰當太白者﹐將軍增爵﹐主增壽。」郗萌曰「太白當效而出﹑色黃爲土﹐中央利﹐有土功事﹐有軍﹔一曰有徳令﹐其國利。太白光如張蓋﹐所在之國有立王﹔揚光見影﹑歲大熟。太白色圓而悴﹐期不出六十日﹐有大喪。太白色黃黑﹐軍在外者罷﹔有謀者﹐以雨厭之。」《荊州占》曰「太白始出﹐色黃﹐其國吉﹔赤﹐有兵而不傷其國﹔色白﹐歲熟﹔色黑﹐有水。太白始生﹐未可擊﹔色隆﹐未可擊﹔色衰﹐未可擊﹔色死﹐急擊勿置﹔不急擊﹐客將爲主人。太白其狀﹐炎然而上﹐則有兵大起﹐下則有天狗﹐所下其野流血﹔出無時﹐則易其政﹔太白色正蒼﹐有兵﹔靑﹐有憂﹔太白色蒼黑﹐期不出六十日﹐中有喪﹐若憂﹔黑多﹐爲水﹔蒼黑等﹐水兵並起。太白蒼白而靜﹐天下厭兵。太白色蒼白﹐期不出六十日﹐中有喪﹐若憂。太白始出﹐色白﹑其國歲熟﹔又曰秦利。太白色黑﹐芒澤﹐有子孫﹐喜立王。太色白赤白而潤﹐有喜。太白始出﹐色黃﹐其國吉﹔黃白﹐和同﹔色赤﹐來年有兵﹐戰勝﹔又曰楚利﹔又曰始出色赤﹐而淳得地。」巫咸曰「太白色黑﹐秋水尙可春破師。」《海中占》曰「太白色赤﹐淳得食﹔白﹑淳有喜﹔蒼﹐憂﹔蒼黑﹐爲死。」《荊州占》曰「太白色白而無角﹐將不勝。」巫咸曰「太白色黃﹐有角﹐其國疫﹔又色白﹐旱。」《荊州占》曰「太白色黑﹐燕利。」《甘氏占》曰「太白色白﹐五芒出﹐早爲月食﹐晚爲彗星及天矢﹔將發於無道之國。」郗萌曰「太白常形﹐行則垂芒﹐上銳下大﹔色如常﹐止。」《荊州占》曰「太白蒼芒﹐有喪憂。」甘氏曰「太白獨行﹐赤則武也﹐可以戰﹔白而芒﹐則文也﹐不可以戰﹔若行疾者﹐武也﹔不行者﹐文也。」《海中占》曰「太白十二芒鉤﹐不可以戰。」京氏曰「尙書微﹐則太白垂芒。」《荊州占》曰「太白見一芒﹐兵起不用﹔見二芒﹐戰攻﹔見三芒﹐天下皆兵起﹔見四芒﹐諸侯死境﹔見五芒﹐天下更制王國﹔一曰立邦。太白十芒﹐皆鉤﹐不戰而受地。太白所在之鄕﹐視芒而日增長﹐如行過維﹐此大人之气也﹐不可不備。」石氏曰「太白靑角﹐有木事﹔黑角﹐有水事﹔白角﹐有喪﹔赤角﹐有戰。」石氏曰「太白赤角﹐用兵敢戰﹐吉﹔不敢戰﹐凶﹔順角所指擊之﹐吉﹔逆之﹐凶。」《荊州占》曰「太白大﹐王光有角﹐將暴虐﹐爲民賊﹔所往者﹐民苦之﹔所去者﹐民不治。」巫咸曰「太白赤而有角﹐將勝﹔赤而無角﹐將不勝。」《荊州占》曰「太白四角者﹐赦。」《海中占》曰「太白有五角﹐立將帥﹔六角﹐有取國地﹔七角﹐伐王。」《荊州占》曰「太白過宿﹐有角長﹐取地長﹔角短﹐取地短。太白過宿﹐有角外指﹐其國得地﹔內指﹐其國失地﹔期一年。太白居實﹐有徳﹔居虛﹐無徳﹔行勝色﹐﹝晉灼曰﹕太白行得度﹐勝有色也。﹞色勝位﹐有位勝無位﹔有色勝無色﹔行得﹐盡勝之。﹝晉灼曰﹕行應天度﹐𨿽有色﹐得位﹐行盡勝之﹔行重而色位輕﹐星經得字作徳。﹞出於辰之南﹐鄭得位﹔行不失﹐勝﹔行失﹐敗﹔色黃而赤﹐大而角﹐勝﹔蒼﹑小﹐敗。出於辰卯間﹐宋得位﹔行不失﹐勝﹔行失﹐敗﹔色黃而赤﹐大而角﹐勝﹔黑小﹐敗。出於寅卯間﹐衛得位﹔行不失﹐勝﹔行失﹐敗﹔色黃﹐大而角﹐勝﹔蒼小﹑敗。出於寅之北﹐趙得位﹔行不失﹐勝﹔行失﹐敗﹔色黃而華﹐大而角﹐勝﹔蒼小﹐敗。出於午未間﹐吳越得位﹔行不失﹐勝﹔行不失﹐敗﹔色蒼廉﹐赤大而角﹐勝﹔黃小﹐不勝﹐廉亦敗。出於申之南﹐楚得位﹔行不失﹐勝﹔行失﹐敗﹔色赤﹑大而角﹐勝﹔赤小﹑敗。出於申酉間﹐漢得位﹔行不失﹐勝﹔行失﹐敗﹔色大而角﹐勝﹔赤小﹐敗。出於酉戍間﹐齊得位﹔行失﹐勝﹔行失﹐敗﹔色蒼大而角﹐勝﹔白小﹐敗。出於戍之北﹐燕得位﹔行不失﹐勝﹔行失﹐敗﹔色黑大而角﹐勝﹔黃小﹐敗。」班固《天文志》曰「太白所直之辰﹐其國爲得位﹔得位者﹐戰勝﹔所有之辰﹐順其色﹐白角者勝﹔其色害者﹐敗。」﹝晉灼曰﹕鄭色黃而赤﹐蒼小敗﹐宋色黃而赤﹐黑小敗﹐楚色赤﹐黑小敗﹔燕色黑﹐黃小敗﹔皆大角勝。﹞《荊州占》曰「太白之色赤也﹐將者勝﹔其白無角﹐不勝﹔其剛也﹐破軍殺將﹔其柔也﹐勝不殺將﹔太白赤而角者﹐武也﹐戰﹐不戰凶。太白之色赤﹐澤而有角﹐命曰大旗﹔旗長﹐取地長﹔旗短﹐取地短。」《文曜鉤》曰「太白靑角﹐棺槨貴。」《荊州占》曰「太白黃而角﹐有土功﹔色白而角﹐文﹐不可以戰﹐一曰哭泣之聲﹔色黑而角﹐大水有兵﹐在外戰﹐吉﹔不戰﹐凶。」《元命包》曰「太白髙下進退應兵﹐名舒疾﹔左右角曜﹐兵官驚愼﹐武將斥武臣。」

開元占經卷四十六

太白占二

太白盈縮失行一

石氏曰「日方南﹐太白居其南﹔日方北﹐太白居其北﹐曰盈﹔侯王不寧﹐用兵進﹐吉﹔退﹐凶。日方南﹐太白居其北﹔日方北﹐太白居其南﹐曰縮﹔侯王憂﹐用兵退﹐吉﹔進﹐凶﹔遲﹐吉﹔疾﹐凶。」﹝日方南謂夏至後也﹐日方北謂冬至後也。﹞《元命包》曰「太白贏﹐則將相謀﹔太白縮﹐則後族患﹔圓而不行﹐我侍爲君。」《荊州占》曰「太白出於巳﹐殺大將﹔出於未﹐陽國傷。」《春秋緯文耀鉤》曰「太白躍﹐沈浮﹐主代提﹐天下更紀﹐世有名師。」﹝宋均曰﹕主徳不一﹐則攝提代移﹐更紀﹐授有令名﹐能天下師表者也。﹞《荊州占》曰「太白見東方﹐上至巳﹐皆更政﹔出西方﹐順行過巳﹐不及午﹐有霸國﹔及午﹐陰國令天下。」﹝案班固《天文志》曰﹕三年秋﹐太白出西方﹐有光﹐幾中乍北乍南﹐過期乃入﹐是時項羽爲楚王﹐而漢已定三秦﹐與相距滎陽﹐幾中是秦地戰將勝而漢國將興也。晉灼注曰﹕幾中近踰未地也。﹞郗萌曰「太白出戌入未﹐是謂犯地行刑﹐絕天維﹐國大小暴﹐兵將多傷。」《荊州占》曰「太白行小失道﹐其將爲姦﹔行大失道﹐其將爲大姦﹐其國將坐之﹐逆行尢甚。」石氏曰「其國失殺秋政﹐則太白失行。」巫咸曰「太白出西方﹐失道有過﹐八月不盡九月至﹐一日期三月。」又占曰「太白失行而南﹐是謂金入火﹐有兵兵罷﹔不出三年﹐國有男喪﹐若有兵。」﹝《魏武帝兵法》曰﹕不有破軍﹐必有屠城﹐北國當之。﹞《荊州占》曰「太白失行而北﹐金入水﹐災大兵起。」﹝案《宋書天文志》曰「晉惠帝光熙元年四月﹐太白失行﹐自翼入尾箕﹐占曰﹕太白失行而北﹐是謂反生﹐不有破軍﹐必有屠城。五月汲桑攻鄴﹐魏郡太守馬嵩出戰﹐大敗桑﹐遂害東燕王騰﹐殺萬餘人﹐焚燒﹐魏時宮室皆盡也。﹞《荊州占》曰「太白出﹐至其國之日而獨不見﹐其兵弱﹔若有此﹐可擊﹐必能得其將。」《荊州占》曰「太白出東方﹐失行而北﹐中國敗﹔失行而南﹐倍海國敗。」石氏曰「太白出西方﹐失行﹐倍海之國敗﹔﹝《天文志》曰﹕夷狄敗﹞其出東方﹐失行﹐中國敗。」《荊州占》曰「太白有不見三日﹐有亡國敗師。」又占曰「太白一南一北﹑九侯皆伏。」又占曰「太白一東一西﹐害於侯王。」﹝謂有免侯王也。﹞又占曰「太白在東方﹐以始出爲位﹐在月南爲得行﹐在月北爲失行﹔不有破軍﹐必有屠城﹔與月相過失行﹐月不盡﹐一日﹔二月﹐二日﹔三月﹐三日﹔四月﹐四日﹔五月﹐五日﹔六月﹐六日﹔七月﹐七日﹔八月﹐八日﹔九月﹐九日﹐而兵起。」《荊州占》曰「太白出西方﹐下行一舍﹐如下北﹔兵將當有戮者。」郗萌曰「太白出東方﹐若西方﹐過營室﹐彊國君有興者﹔不及營室﹐而反還入﹐彊國有敗者。」《海中占》曰「主好聽讒﹐廢直大臣﹐女子爲政﹐刑法誅殺﹐不以道理﹔則太白逆行﹐天鳴地坼﹐歲多暴風﹐大水﹐庶民負子而逃﹐孕多死﹐麥豆不收。」劉向《洪範》曰「好戰功﹐輕百姓﹐飾城郭﹐侵邊境﹐是謂不艾﹔厥極憂﹐時生蟊﹐則太白變色﹐逆行。」郗萌曰「太白逆行﹐變色﹔簡宗廟﹐廢禱祀﹐去祭祀﹐逆天行。」《荊州占》曰「太白逆行﹐失常﹐有兵革。」又占曰「王者失於秋政﹐則太白逆行﹐變色﹐揚芒﹐與他星含斗﹐環繞犯乘﹐變爲妖星﹐彗掃其害庭﹐國破主死﹐天下皆兵﹐王者修徳赦罪﹐存孤卹寡﹐薄賦省徭﹐可得無咎。」《荊州占》曰「太白始出﹐逆行﹔不可以逆戰﹐大凶﹐敗亡。」《荊州占》曰「太白出東方﹐逆行﹐不至巳而返﹐陽國彊﹑陰國敗﹐戰不勝﹔一曰陽國有興者。」《荊州占》曰「太白東方逆行﹐過巳不至午﹐有霸國﹔及午﹐陽國令天下﹔一曰陽國霸。」石氏曰「太白出西方﹐逆行至四正﹐西方之國吉﹔出東方﹐逆行至四正﹐東方之國吉。」《文曜鉤》曰「太白當出不出﹐陰匿畱﹐主沈湎﹐大臣有謀。」石氏曰「太白當出不出﹐當入不入﹐是謂失舍﹔不有破軍﹐必有死王亡國。」﹝案《天官書》曰﹕必有國君之墓。又《宋書天文志》曰﹕晉武帝咸寧四年九月﹐太白當見不見﹐是時羊祜表請伐吳﹐上許之﹐五年十一月兵出﹐太白始夕見西方﹐太康元年三月大破吳軍﹐孫皓面縛請死﹐吳國遂亡﹐應之。﹞《荊州占》曰「太白未當入而入﹐天下聚糧。」石氏曰「太白當出而不出﹐當入而不入﹐天下偃兵﹐兵在外而入。」﹝《荊州占》曰﹕有軍則罷。﹞《文曜鉤》曰「太白不當出而出﹐主躁臣熾﹐軍破主死﹐兵馬滋。」《荊州占》曰「太白當出而出﹐外有急兵﹔出南方﹐南方急﹔出北方﹐北方急。」石氏曰「太白出東方﹐爲東方入爲東方﹔出西方﹐爲西方入爲南方。又曰﹕所居久﹐其國利。」《荊州占》曰「居宿如度﹐其鄕利﹔易﹐其鄕凶。」﹝蘇林注《漢書天文志》曰﹕疾﹐過也﹔一說易鄕爾出入。晉灼曰﹕上言易而出易﹐言疾過是。﹞甘氏曰「太白政緩﹐則不出﹔急﹐則不入﹔逆﹐則凶。」又占曰「太白未及其時而出﹐不及其時而入﹐天下舉兵﹐所當國亡﹔以時出而不出﹐時未入而入﹐天下偃兵﹐野有兵者﹐所當之國大凶。」巫咸曰「太白可出不出﹐國且有謀﹔可入不入﹐國有置兵﹔當入不入﹐過二十日﹐天下有兵事。」又占曰「太白可入不入﹐國且置侯﹐未可入而入﹐野有寇。」又占曰「太白出西方﹐黃昏而出﹐陰國之兵彊。」《天官書》曰「太白暮食而出﹐小弱﹔夜半而出﹐中弱﹔雞鳴而出﹐大弱﹔是陰陷於陽。」巫咸曰「太白在東方﹐平旦而出﹐東方南方以舉兵﹐天下不能當﹔平明而出﹐東方陽國之兵彊﹔雞嗚而出﹐其國大弱﹔黃昏而出﹐中弱﹐是謂陽陷於陰。」石氏曰「太白未當出而出﹐當入而不入﹐天下起兵﹐有破國。」巫咸曰「太白未當出東方而出東方﹐色黃白﹐曰重華﹔吏民讙嘩﹐事擾不治﹐民不得耕織﹐或騷動不得食﹐使之無然﹐聽訟得其理﹐則止。非重華色而重華﹐人民作爲不祥。」巫咸曰「太白未可下而下東方﹐色黃而不明﹐名曰少歲﹔少歲亂行﹐人民驚惶於野﹐若牧牛羊﹔使之不然﹐斷執死罪以下釋之﹐如此則止。非少歲色而少歲﹐其歲饑﹐百鬼不喜。」巫咸曰「太白未可出西方而出西方﹐色白者名曰太白﹔有聚卒﹔使之不然﹐止工作﹐無聚眾﹐縱市三旬﹐以當有卒聚﹐如此則止。非太白色而太白﹐有兵。」巫咸曰「太白未可出而出﹐國且有謀﹐過二十日﹐天下有兵事。」巫咸曰「太白未可下而下西方﹐色靑白﹐名曰白肖﹔白肖亂行﹐且有甲兵搶攘﹐民惶惶﹐徭役以行﹐百神不享﹔使之無然﹐死人於市者勿葬﹐吏民三月﹐帶劍佩刀操兵﹐以當有兵﹐如此則止。非白肖色而白肖﹐有喪。」《海中占》曰「太白出﹐不上不下﹐畱桑楡門﹐﹝晉灼曰﹕行遲而下也。﹞病其下國。」﹝巫咸曰﹕兵其下國。﹞班固《天文志》曰「太白上而疾﹐未盡期﹐日過參天﹐﹝晉灼曰﹕參天者三分天過其一﹐此戍酉之間也﹞病其封國。」《荊州占》曰「太白出王羸﹐百六十日﹐而上過參天﹐主尊﹐令行﹐民治﹐無盜賊﹐少徭賦。」《荊州占》曰「太白出﹐上百六十日﹐不能參天﹔主卑﹑令不行﹐民亂﹐多盜賊﹐倍徭賦。」又占曰「太白未滿日參天﹐其國亡。」又占曰「太白以其時出陽﹐四十日不動﹐先起兵者﹐不利。」甘氏曰「邦將亂謀﹐太白往守之。」《荊州占》曰「太白夕出西方﹐其旦昏當午﹐道無行人﹐其下之國﹐兵起不利﹐期六月。」《荊州占》曰「太白夕出西方﹐其昏正月而還﹐有失地之君﹐期九十日。」石氏曰「太白已出三日而復微入﹐三日乃復盛出﹐是謂懦而伏﹐其下之國﹐有軍﹐其眾敗﹐其將死。」石氏曰「太白入三日而復微出﹐三日乃復盛入﹐其下國有憂﹐其師有糧遺人食﹐有兵艸遣人用之﹔士卒𨿽眾﹐將軍爲人所虜。」﹝班固《天文志》云﹕其下之國憂師﹐師𨿽眾﹐敵人食其糧﹐用其兵﹐虜其師。﹞《文曜鉤》曰「太白已入﹐三日復出﹐師憂將慮﹐主大遇。」﹝宋均曰﹕大遇﹐如衛卜追敵師﹐有夫出徵而喪其雄﹐遇獲敵將也。遇或爲愚。﹞《荊州占》曰「太白巳出三日而復入﹐﹝《天文志》曰﹕復微也。﹞入三日而復出﹐﹝《天文志》曰﹕復盛也。﹞是謂逆伏﹐其下之國﹐有敗軍死將﹐不出其年﹔今日入﹐明日出﹐其君死之。」《荊州占》曰「太白出西方﹐三日而反入﹐其將軍虜。」石氏曰「太白入七日復出﹐相死﹔入十日復出﹐將軍戰死﹔入又復出﹐人君死。」《荊州占》曰「太白不滿其日數入﹐入而復出﹐入一日﹐十日而兵死﹔入五日﹐五十日而兵死﹔入十日﹐百日而兵死﹔當其日﹐以命其國。」《荊州占》曰「太白已出﹐髙二三丈﹐乍入乍見﹔如此三日﹑四日﹔不過五日﹐必有大戰。」《兵勢要祕術》曰「太白出三日而復入﹐入三日乃出﹐其國有軍﹐軍敗﹐所謂出國﹔若是已國﹐戒勿動﹐有挑戰﹐勿應之﹔惟戒勿動﹔密嚴可也﹔軍出乃爲動耳。」《文曜鉤》曰「陰卑俯軍﹐相圖先戰﹐敗將見誅﹔又曰﹕上復下﹐下復上﹐將反﹐天下駭擾。」《荊州占》曰「太白不出一年﹐彊國之君當之﹔不出二年﹐彊國之君死之。」

太白經天晝見三

石氏曰「凡太白不經天﹐若經天﹐天下革政﹐民更主﹐是謂亂紀﹐人民流亡。」﹝孟康曰﹕謂出東入西﹐出西入東也﹐太白陰星﹐出東當伏東﹐出西當伏西﹐過午爲經天。晉灼曰﹕日陽也﹐日出則星亡﹔晝上午上爲經天也。﹞石氏曰「太白經天﹐見午上﹐秦國王﹐天下大亂。」《荊州占》曰「太白晝見於午﹐名曰經天﹐是謂亂紀﹔天下亂﹐攺政易王﹐人民流亡﹐棄其子﹐去其鄕裏。」﹝案《宋書天文志》曰﹕宋後廢帝元微五年五月戊申﹐太白晝見午上﹐光明異常﹐宋順帝升明元年九月丁亥﹐太白在翼﹐晝見﹐經天﹐占曰﹕吏姓﹐後一年齊受禪之驗。﹞《荊州占》曰「太白夕見﹐過午亦曰經天﹐有連頭斬死人﹐陰國兵彊﹐王天下﹔女主用事﹐陽國不利。」《春秋元命包》曰「殺失則攻戰刑﹔故太白逆經天﹐屠君父﹐外夷徵。」《京房對災異》曰「人君薄恩無義﹐懦弱不勝任﹐則太白失度﹐經天則變﹔不救﹐則四邊大動﹐蠻貊侵也。」《春秋文曜鉤》曰「太白經天﹐主失樞。」《春秋緯》曰「彗守角﹐太白經天﹔金精之國虛﹐謀殺作兵。」《春秋漢含孳》曰「陽弱臣逆﹐則太白經天。」﹝陽弱﹐君宗弱﹔不堪爲主也。﹞《孝經鉤命訣》曰「天子失兵﹐則太白經天。」《洛書洛罪級》曰「太白經天﹐不日桀侯代政。」巫咸曰「太白晝見﹐而經天爭明﹔而兵起﹐天下驚﹐彊國弱﹐女主有名。」《天官書》曰「太白晝見經天﹐彊國弱﹐弱國彊﹐女主昌也。」巫咸曰「太白當戶﹐其百八十日蚩尢出﹐兵且起﹐大將在野。」巫咸曰「太白上中﹐天下有一主之命。」又占曰「太白不發中而中﹔孟月見之﹐侯王當之﹔仲月見之﹐大將軍當之﹔季月見之﹐小民當之。」又占曰「太白不當過中﹐是謂絕綱﹐四國兵起。」《春秋緯運斗樞》曰「太白赤芒﹐世有過﹐爲大臣三公所乘﹐則太白經天﹐有此類﹐則亡引也。」《荊州占》曰「太白經天﹐海內悲泣﹔九州搖動﹐奮兵負糧。」《春秋緯考異郵》曰「陪臣行毒﹐諸謁向尊﹐則太白經天﹐主命凶。」《荊州占》曰「太白再經天﹐一入中宮﹐天下更王﹐國破主絕﹐期不出三年。」﹝案班固《天文志》曰﹕秦二世卽位﹐太白再經天﹐因以張楚並興﹐兵相跆藉﹐秦遂以亡。蘇林曰﹕跆音臺﹐登躡也﹐或作蹈。﹞《荊州占》曰「太白晨出東方﹐過食時而明﹐有兵﹐期四十日﹔若至日中而明﹐兵起將行﹐期三月。」《荊州占》曰「太白晨出東方而中乃明﹐亡地之君在東方﹔若東北方﹐期六十日。」又占曰「太白見東方﹐上至午﹐將奪君。」又曰「陽國王當位者受之。」又占曰「太白見東方﹐至丙巳之間﹐小將死﹔過午﹐有起霸者。」《荊州占》曰「太白出﹐髙至巳午之間﹔士卒勞﹐有不利軍者﹐難以得功也。」又占曰「太白出西方﹐上至未﹐陰國有霸者﹔若過未及午﹐陰國王令天下﹔一曰至午者﹐陰國王者﹐當其位者受之。」陳卓曰「太白從西方﹐若東方﹐上至午﹐皆爲有兵。」《荊州占》曰「太白上至午未間﹐天下易王﹐陽國兵彊﹐當其位者受之。」又占曰「太白始出辰巳間﹐爲荊楚﹐正巳殺大將﹔出午﹐天下有亡國﹔出午未間﹐天下亡王者昌。」《荊州占》曰「太白晝見﹐與日爭光﹐是謂經天﹐大亂十年﹐人民流亡﹐去其鄕﹔女主昌﹐執政﹔近日國﹐必有喪﹔日中而見﹐事必然。」司馬彪《天文志》曰「太白晝見經天﹐爲兵喪﹐在大人。」﹝案檀道鸞《晉陽秋》曰﹕孝武太元三年九月﹐太白晝見在角﹐五年九月癸未﹐皇后王氏崩﹐十二年六月癸卯﹐太白晝見經天在柳﹐十月庚午﹐太白晝見在斗﹐十三年正月﹑內左將軍康樂公謝玄薨﹐十四年妖賊鄧黎稱號皇丘﹐劉牢之滅之。﹞甘氏曰「太白晝見﹐天子有喪﹐天下更王﹐大亂﹐是謂經天﹐有亡國﹐百姓皆流亡。」﹝案司馬彪《天文志》曰﹕孝安永初元年六月辛丑﹐太白晝見﹐經天﹐延光元年三月癸巳﹑鄧太后崩﹐孝順永和五年四月戊午﹐太白晝見﹐其六年﹐大將軍梁商薨。九江丹陽賊周生馬勉等起兵﹐攻沒郡縣﹐梁氏又專權於漢廷﹐孝順漢安二年正月巳亥﹐太白晝見﹐七月甲申太白晝見﹐明年順帝崩﹐孝衝卽位﹐明年正月又崩﹐韋昭《洞紀》曰﹕桓帝元嘉元年二月﹐太白晝見﹐永興元年二月﹐太白晝見﹐其年夏月﹐河水溫﹐漂殺人﹐百姓饑窮﹐流移道路﹐數十萬戶。《宋書天文志》曰﹕魏黃初四年六月甲申﹐太白晝見﹐五年十月乙卯。太白又晝見﹐時孫權受魏爵號﹐而稱兵拒守﹐七年五月﹐文帝崩﹐八月﹐吳國江夏﹐冠襄陽﹐魏江夏太守﹐文聘固守得全﹐將軍司馬懿救襄陽﹐斬吳將張霸。晉惠永康元年三月﹐太白晝見﹐占曰﹕爲不臣。晉孝武太元七年十一月﹐太白晝見在斗中﹐八年四月甲子﹐太白又晝見在參﹐九年六月﹐皇太后褚氏崩也。﹞《荊州占》曰「太白晝見﹐名曰昭明﹐彊國弱﹐弱國霸﹐兵大起﹐期不出年。」﹝案《宋書天文志》曰﹕晉孝武太元七年十一月﹐太白晝見在斗﹐八年四月甲子太白又晝見在參﹐是月﹐桓沖徵沔漠﹐楊亮伐蜀﹐並拔城略地﹐八月苻堅自將兵﹐號百萬﹐九月攻沒壽陽﹐十月劉牢之破堅將梁成﹐斬之﹐殺獲萬餘人﹐謝玄等又破堅於肥水﹐斬其弟融﹐堅大眾奔潰﹐九年八月﹐謝玄出屯彭城﹐經略中州﹐十年八月﹐苻堅爲其將姚萇所殺﹐十一年二月戊申﹐太白又晝見在東井﹐十二年慕容垂冠東阿﹐翟遼冠河上﹐姚萇假號安定﹐苻登自立隴上﹐呂光竊據涼﹐十二年十月庚午﹐太白晝見﹐又在斗﹐自是慕容垂﹐翟遼﹐姚萇﹐苻登﹐慕容永並阻兵爭彊﹐十四年正月﹐彭城妖賊又稱號於皇丘﹐劉牢之攻破﹐滅之﹐三月張道破合鄕﹐圍太山﹐向欽之擊走之﹐是年翟遼又攻榮陽﹑侵略陳項﹐於時政事多獘﹑治道陵遲也。﹞巫咸曰「太白晝見﹐是謂陰明﹐來年彊國有喪。」﹝宋孝武太元二十年七月﹐太白連晝見在太微﹐二十一年三月﹐太白連晝見在羽林﹐二十一年七月武帝崩。﹞司馬彪《天文志》曰「太白晝見﹐爲彊臣爭。」﹝《宋書天文志》曰﹕魏明帝靑龍三年十月壬申﹐太白晝見在尾﹐歷二百餘日﹐恆見﹐占曰﹕尾爲燕﹐燕臣彊﹐有兵。四年三月巳巳﹐太白與月俱在丙晝見﹐積二百八十餘日﹐是時公孫淵自立爲燕王﹐署置百官發兵距﹐司馬懿討滅之。韋昭《洞記》曰﹕漢安帝永初二年正月﹐太白晝見﹐漢陵河陽失殺﹐三千五百七十人﹐五月旱﹐三年京師人相食。司馬彪《天文志》曰﹕孝順永和三年三月壬子﹐太白晝見﹐六月丙午﹐太白晝見﹐八月乙卯﹐太白晝見﹐閏月乙卯﹐太白晝見。太白﹐將軍之官﹐又爲西州晝見﹐陰盛與君爭明﹐此時將軍梁商父子秉勢﹐故太白常晝見。﹞

太白變異大小傍有小星四

巫咸曰「太白下﹐爲壯公止於山林。」﹝案《風俗通》云﹕東立朔者﹐太白星精﹐黃帝時爲風後﹐堯時爲務成子﹐周時爲老聃﹐在越爲範蠡﹐在齊爲鴟夷﹐言其神聖﹐能興王霸之業﹐變化無常。《列仙傳》及《漢武故事》並云﹕朔是歲星精。應劭云﹕是太白精。﹞《荊州占》曰「太白赤圓﹐大而光﹐期不出九十日﹐大兵起。」石氏曰「太白圓大﹐怒而赤﹐天下有兵﹐盛而不戰。」巫咸曰「太白出而大﹐兵革將興﹐旌旗相望﹐兩敵相當﹐大將行。」甘氏曰「太白獨行赤﹐則十五日戰﹐從芒之所指而擊者勝。」《荊州占》曰「太白大而芒角﹐色靑白﹐若芙蓉﹐置竿有影﹐歲大熟﹐主壽﹐將益祿﹐以戰勝守固。」《荊州占》曰「太白當效而出﹐色白﹐西方利。」《荊州占》曰「太白當效而出﹐色黑﹐北方利。」又占曰「太白當效而出﹐色赤﹐爲兵不足傷。」《荊州占》曰「太白色白﹐又曰白甚﹐春有喪。」又占曰「太白始出﹐赤而大﹐其年有兵。」又占曰「太白色赤﹐有憂﹔又曰其色赤﹐國失兵﹐將死。」甘氏曰「太白始出大而後小﹐其國兵弱﹔始出小而後大﹐其國兵彊。」《荊州占》曰「太白出小而後大﹐大兵起﹔東方爲陽國﹐西方爲陰國﹔又曰始出微細不明﹐後大而光者﹐戰兵初弱﹑後勝。」《荊州占》曰「太白始出大而後小﹐出東方﹐爲陽國﹔出西方﹐爲陰國﹔又曰始出大而生光﹐後小不明﹐戰﹐兵初勝後亡。」巫咸曰「太白出小﹐有城其將不能守﹐有兵而不戰。」又占曰「太白微小不明﹐天下盜賊多﹐不明亮者﹐所居之國尢甚。」《荊州占》曰「太白小﹐色黑﹑角短﹑歲熟﹔一曰饑旱﹔主卑﹐將軍辱﹐戰不勝。」石氏曰「太白小﹐以角動﹐兵起。」郗萌曰「太白小﹐以角動﹐不出三年﹐中央兵起。」巫咸曰「太白出西方﹐小而圓﹐﹝《荊州占》曰「或小而髙。」﹞敢戰﹐吉﹔不敢戰﹐凶。西方北方以舉兵﹐天下不能當﹔黃昏出﹐陰國之兵彊。」巫咸曰「太白傍有小星﹐數寸若尺﹐期八日﹐邊城有功。」《荊州占》曰「太白色赤小以動﹔天下出兵﹐大將失地﹐以歸之﹐兵起。」巫咸曰「太白夕出西方﹐以八月四日侯之﹐傍有小星附之﹐若去之尺餘至二尺﹐客軍大敗﹐有死將﹔軍在外傍有小星﹐去之尺﹐軍罷。」

太白流動與列星斗五

郗萌曰「太白流﹐國有兵將死。」石氏曰「太白動搖﹐進退左右﹐用兵吉﹐靜凶。太白圍﹐以靜用兵﹐靜吉﹔躁凶。」《荊州占》曰「太白大而角﹐搖居不安﹐東西南北﹐乍上乍下﹐如欲驚者﹐其年有喪﹐大小必至。」郗萌曰「太白與宿星斗﹐不出一年﹐有失國之君﹔將失位。」《荊州占》曰「太白與列星斗﹐兵弱﹐爲客有利。」

太白穰气暈彗六

《黃帝占》曰「太白生爲气而白穰﹐明日大風﹐發屋折木﹐道上無厭﹐不出五日﹐粟大貴五倍﹐不出年中﹐有兵﹔歲多大霧﹐傷五穀﹐婦人多災傷其子者﹐不過十月而止。」《黃帝占》曰「太白生穰﹐气長三丈﹔若六丈﹐大風雨﹐兵起﹐所指處﹐天下民主俱驚。」﹝丈或作尺。﹞《孝經右祕》曰「太白垂冠﹐天下亂﹐臣下叛。」甘氏曰「太白之爲云﹐如林﹑如杖﹑如杵﹐皆兵喪俱起﹐期二月。」巫咸曰「太白白暈﹐天下赦﹐有喪﹐有喜﹔不出二十日﹐且失國﹐失兵。」郗萌曰「太白出彗西南維﹐中國民受兵﹑亡地﹐不出二年。」石氏曰「太白出帚西北維﹐胡狄受兵﹐不出一年﹐亡地。」石氏曰「太白出帚西南維﹐候中國民﹐爲多受兵﹑亡地﹐不過一年。」

開元占經卷四十七

太白占三

太白犯東方七宿

太白犯角宿一

《黃帝占》曰「太白犯左角﹐大戰不勝﹐將軍死。」《海中占》曰「太白犯右角﹐將軍有憂﹐若兵起﹔一曰有旱災。」石氏曰「太白入左角﹐天子憂﹐諸侯用事。太白逆行左角間﹐有刺客﹐天子明愼之。」《黃帝占》曰「太白乘左角﹐羣臣有謀不成﹐其以家坐罪。」﹝案《宋書天文志》曰﹕魏嘉平五年六月戊午﹐太白犯角。正元元年﹐李丰等謀亂﹐悉誅之。﹞郗萌曰「太白乘左角﹐爲水﹑兵。」石氏曰「太白乘左角﹐天子遊獵﹐冬吉。太白俠左角﹐大臣退﹐國亡。」郗萌曰「太白犯守角﹐道路不通。」《黃帝占》曰「太白守右角﹐五穀不成﹐歲大水。」石氏曰「守左角上﹐臣陵其主﹔守左角下﹐奴婢大賤。太白守左角上一尺﹐邊境不寧﹔二尺﹐憂﹐百姓亡其俗﹔一曰七寸﹐國危亡也。太白守左角下﹐芒成﹐民不民﹐主不主。太白守左角﹐芒不成﹐兵不用﹔芒成﹐所向無前。太白守左角﹐去復還﹐臣欲爲亂。太白守左角﹐爲塡星所幹﹐國有忠將。」又曰「太白守左角﹐爲歲星所幹﹐福徳。」又曰「太白守左角﹐爲辰星所幹﹐龍下淵池。」又曰「太白守左角﹐爲天狗所幹﹐六畜蕃息。」石氏曰「太白守左角﹐爲枉矢所幹﹐四夷有弓矢事。」石氏曰「太白守左角﹐爲孛星所幹﹐皇后有子。」又曰「太白守左角﹐爲彗星所幹﹐皇后有知臣心。」又曰「太白守左角﹐爲流星所幹﹐國少好妻。」又曰「太白守左角﹐爲鉤陳所幹﹐大廚賜食﹔皆謂太白守左角也。太白守右角一尺﹐十六日﹐太子驕溢。太白守右角﹐厥多佞臣﹐國君親小人。」巫咸曰「太白守角﹐國都圍﹔一曰大人自將兵於野﹐民多疾疫。」《海中占》曰「太白守左角﹑右角﹐其色黃白﹐小旱﹐民小厲﹔其逆行﹐卽旱﹔其還﹐立雨﹔糴如敵。」郗萌曰「太白守角三十日﹐大赦。」《海中占》曰「太白守角﹐爲兵﹐西北行﹐其色黃﹐大臣增地﹔赤也﹐臣欲反其主。太白犯守左角﹐大人自將兵於野﹐臣有謀主者。」巫咸曰「太白犯守左右角﹐居熒惑之後﹐及而共犯之﹐有大戰﹐破軍殺將﹔若犯守左右角﹐熒惑從之﹐所犯不成。」郗萌曰「太白入角﹑亢間﹐有貴客來。」

太白犯亢二

《黃帝占》曰「太白入亢﹐中國有兵﹔若行疾犯陵而有芒角﹐朝廷貴世有戮者﹐期百日﹐遠八月。」石氏曰「太白數入亢﹐其國疾病。」《海中占》曰「太白入亢﹑有喪。」陳卓曰「太白犯天府﹐廷臣爲亂。」郗萌曰「太白出入畱捨亢﹐鄭國多亡民﹐更爲無年﹐五穀不成﹔一曰五穀多霜死。」《黃帝占》曰「太白守亢﹐爲兵﹐大人自將兵於野。」石氏曰「太白守亢﹑收斂國兵﹐以備北方。」﹝案《宋書天文志》曰﹕宋明帝泰始五年十月丙申﹑太白犯亢﹐時淮北地常緣淮立重戍﹐以備防北虜也。﹞郗萌曰「太白乘亢左星﹐爲水﹔右星﹐爲火﹑爲兵﹑有奇令﹑有收族者。」巫咸曰「太白守亢﹐國君有憂﹐其下有水。」《荊州占》曰「太白守亢﹐有姦吏﹐有兵﹐牛馬用行﹐宿北兵﹐期六十日。」郗萌曰「太白守亢﹐爲焦旱不生﹔一曰多虫蝗﹔一曰大旱﹐牛馬用。太白守亢﹐有亡國﹐天下不通﹐人君憂水﹔又曰五穀以水傷。」《東官候》曰「太白守亢﹐兵行疾﹔有芒角犯陵﹐期百日﹔行遲﹐期八月。」《黃帝》曰「太白逆行守亢﹐爲兵。」甘氏曰「太白守犯亢﹐逆行不順﹐失其明色﹐大政不用。」

太白犯氐三

《荊州占》曰「太白犯氐左星﹐左中郎將誅死﹔犯右星﹐右中郎將誅﹔皆期三年。」石氏曰「太白入氐﹐天下大役﹔一曰有兵。」《荊州占》曰「太白入氐﹐芒角犯陵﹐王者亡地﹐有大兵﹐期四月。」郗萌曰「太白乘氐之左星﹐天子有子﹐兵將於野﹔乘氐之右星﹐天下大水﹑大兵。」石氏曰「太白臨氐﹐霜雨不時。」《黃帝占》曰「太白守氐﹐國君有憂變﹐北君失邑。」石氏曰「太白守氐﹐天下大役﹐無兵兵起﹐有兵兵罷。」《荊州占》曰「太白守氐﹐國有喪﹐君大哭。」甘氏曰「太白守氐﹐與兩星齊﹐將軍受賀﹐大臣受拜﹐遠人蒙恩﹔又曰﹕期十日而赦。」巫咸曰「太白守氐﹐國有大憂﹐王者失地。」《海中占》曰「太白守氐﹐有兵不行在西南。」石氏曰「太白入氐﹐守之﹐兵加其國。」郗萌曰「太白入氐﹑守之﹔春糴大貴。」﹝案《宋書天文志》曰﹕明帝泰始二年十月辛巳﹐太白入氐﹐其年春﹐彭城谷貴﹐民饑。﹞石氏曰「太白入氐﹐犯守之﹐其國大亂﹐大人有憂﹐君失地﹐糴大貴。」《荊州占》曰「太白守氐﹐房大饑﹐六畜多死。」

太白犯房四

《援神契》曰「太白合表﹐四夷合從﹔合表爲行中道也。」郗萌曰「太白入房﹐天子以微誅。」郗萌曰「太白逆行﹐犯房﹐成勾巳﹐爲大人憂﹔以赦解之。」石氏曰「太白到房心﹐皆正不失儀﹐失則爲變。」《荊州占》曰「太白守犯陵房﹐國君有憂﹔色靑憂喪﹔色赤憂兵﹐積屍成山﹔色黑﹐有將相誅﹔色赤﹐有芒角﹐大喪。」《黃帝占》曰「太白守房﹐國有大喪﹐大臣有戰死者。」﹝案《宋書天文志》曰﹕宋孝武大明八年十月﹐太白守房﹐丹陽尹顏師伯﹑豫章王子尙並誅﹐明年昭太后崩。﹞又曰「太白守房南﹐天子有良友輔﹐亦爲旱﹔守房北﹑天子有良友﹐亦爲水。」石氏曰「太白守房﹐爲良馬出廏﹔太白守房﹐左去還復﹐太子去復還其國﹐多廢立天子﹔守房﹐右去復還﹐﹝闕﹞」又曰「太白守房﹐臣盜君命。」甘氏曰「太白守房﹐臣脇君。」又曰「太白守房﹐兵車滿野﹐中國有殃﹐貴女用事﹐王者失位﹐期二年。」巫咸曰「太白守房﹐國有變令﹐兵四起﹐大臣當之﹐國相爲亂﹔又曰﹕旱﹐多火災﹐萬物五穀不成。」郗萌曰「太白守房﹐爲人主無下堂﹔又曰有姦謀。」《荊州占》曰「太白守房﹐國易政﹔又曰守天馬﹐天子馬多死。」又曰「太白守房﹐天下易王﹐大人有憂﹐反逆臣。」﹝案《宋書天文志》曰﹕晉安帝元興二年八月癸丑﹐太白犯房北第二星﹐十二月桓玄篡位﹐遷帝於當陽。又宋後廢帝元微三年八月巳巳﹐太白犯房北頭第二星﹐四年七月﹑建平王擄京口﹐反時廢主﹐凶暴無廢﹐五年七月殞。﹞郗萌曰「太白﹑辰星守房﹐土功大起﹐布枲大貴﹐將相失位。」《荊州占》曰「太白守房﹐六畜多死。」﹝《宋書天文志》曰﹕宋明帝泰始二年十一月癸巳﹑太白犯房﹐明年牛多死者﹐詔大官停宰牛。﹞《考異郵》曰「太白犯房﹐王失徳。」韓揚曰「太白犯房﹐大臣當之。」﹝晉成帝咸康四年九月﹐太白犯房上相﹐五年七月庚申﹐相王遵薨。﹞石氏曰「太白逆行﹐守房﹐羣臣戴麻鏘鏘。」《黃帝占》曰「太白行房南﹐若犯守之﹐爲大旱﹔行房北﹐犯守之﹐爲大水。」郗萌曰「太白出入房﹐霜雨不時﹐人饑於食﹐牛馬多死。」石氏曰「太白犯守房﹐爲天下相誅。」《海中占》曰「太白入鉤鈐。王室大亂。」《文曜鉤》曰「太白入鉤鈐﹐主徳移。」石氏曰「太白犯房﹑鉤鈐﹐王者憂。」

太白犯心五

《海中占》曰「太白入心﹐有白衣之眾﹐又爲喪。」甘氏曰「太白犯心﹐三寸以內﹐帝怯於兵﹐將軍亡﹐劍戟上殿﹐羣臣巡走。」《海中占》曰「太白犯心﹐天子立後絕嗣﹔犯太子﹐在子不得代﹔犯庶子﹐庶子不利。」石氏曰「太白經心﹐淸明烈照﹐天下內奉明王﹐帝必延年。」郗萌曰「太白犯食心左星﹐爲太子有憂若立。」《荊州占》曰「太子不死則去﹔一曰女主失勢。」《荊州占》曰「太白犯守心﹐君後走藏。」郗萌曰「太白犯心﹑糴貴。」石氏曰「太白捨心﹐玄色不明﹐有喪。太白中犯乘陵守心﹔太子位﹐太子憂﹔小子位﹐小子憂。」《摘亡辟》曰「太白守心﹐大山崩﹔後九年﹐大饑。」《黃帝占》曰「太白守心﹐天下有大怪﹐國有大喪﹔一曰天下有大虫。」巫咸曰「太白守心﹐君弱臣彊﹔姦臣賊子﹐謀殺其主。」石氏曰「太白守心﹐兵騎滿野﹐爲中國殃﹔有軍在外﹐客軍大敗﹐其年饑﹐蝗虫敗殺﹔一曰哭聲吟吟﹐戴麻鏘鏘。」《海中占》曰「太白守心﹐不出一年﹐有大兵﹐多禍殃﹐在貴人傍。」巫咸曰「太白守心﹐有火異。」郗萌曰「太白守心﹐國王有死者﹔又曰﹕有姦謀﹔又曰﹕天子亡﹐敗物。」《黃帝占》曰「太白逆行守心﹑哭者吟吟﹑戴麻鏘鏘﹐有大喪﹔若大臣當之﹐近期一年﹐中二年﹐遠三年。」《黃帝占》曰「太白逆行守心﹐環繞成勾巳﹐爲大人忌﹔故赦以解之﹐期六月。」郗萌曰「太白退守心﹐客軍大饑。」巫咸曰「太白中犯乘守心﹐爲戰不勝﹐將軍鬥死。」郗萌曰「太白中犯乘守心明堂﹐爲萬民備火﹐近期一年﹐中期三年﹐遠明九年﹔一曰﹐爲旱﹔又曰﹕兵戈四起﹐國相爲亂﹔一曰﹕大臣當之。」﹝案後漢孝靈帝中平六年八月丙寅﹐太白犯心前星﹐戊辰﹐犯心中大星﹐其日未暝四刻﹐大將軍何進於省中爲諸黃門所殺﹐己巳﹐車騎將軍何苗爲進部曲吳匡所殺。﹞又曰「太白出入畱捨心﹐三十日不下﹐國兵大起﹐在八月﹑九月。」

太白犯尾六

石氏曰「太白犯尾﹐人民爲變﹐國易政。」甘氏曰「太白守尾﹐宮人有罪者。」巫咸曰「太白守尾﹐有亂﹐多火災﹐五穀不成。」郗萌曰「太白守尾﹐天下大虫﹐軍無糧﹐大將鏘鏘﹐滿道不行。」又曰「守尾近﹐女主去﹔遠﹐女主廢。」巫咸曰「太白守尾﹐人民爲變﹐國易主﹐不然皇后去﹐若太后去﹔一曰宮人死之。」郗萌曰「太白抵司空﹐出入﹐君惡之。」《東官候》曰「太白守若入尾﹐兵大起﹐民多妖言﹐期三年。」巫咸曰「太白出入畱捨尾﹑兵起於野﹐將士滿道﹐不行。」﹝所謂不行﹐國乏糧。﹞郗萌曰「太白出入畱捨尾﹐春糴貴﹔一曰更爲無年。太白畱逆犯守乘淩尾﹐皇后有珠玉簪珥惑天子者﹐誣讒大起﹐後相貴人誅﹐宮人出走﹐兵起宮門。」

太白犯箕七

石氏曰「太白犯箕﹐天下大饑。」郗萌曰「太白犯箕﹐女民莫處其室養者﹔星在箕南﹐旱﹔在箕北﹐有軍。」巫咸曰「太白入箕中﹐伺其出日而數之﹐皆期二十日﹐兵發﹔伺始入處之率﹐一日軍罷。」《荊州占》曰「太白入箕中﹐人主自備﹐下有兵。」郗萌曰「太白在箕中﹐天下州戰﹔若入箕中﹐有赦。」甘氏曰「太白出入畱捨箕﹐五日不下﹐天下大恐﹐其時多虫﹐五穀不熟﹐燕國且以義致天下﹐若有赦。」《黃帝占》曰「太白守箕﹐大人衛守。」巫咸曰「太白守箕﹐多土功事﹔一曰民疾疫。」《海中占》曰「太白守箕﹐天下有兵﹔若角動﹐天下無所定。」郗萌曰「太白守箕﹐歲水﹐萬物不成﹐糴貴﹐徳令不行。」又曰「守箕口﹐執政者爲亂。」《東官候》曰「太白守箕﹐兵起﹔一歲﹐國增地﹐必得國。」石氏曰「太白逆行﹐守箕﹐成勾巳﹐兵起﹐大臣爲亂﹐天下有憂﹐王當之﹐期一年。」郗萌曰「提箕出入﹐人君惡之﹐一曰更政。太白與熒惑相隨而變﹐熒惑捨天門﹐凶﹔太白捨天津中﹐人主無出門﹐若之遠宮。」

開元占經卷四十八

太白占四

太白犯北方七宿

太白犯南斗一

石氏曰「太白犯南斗﹐爲赦。」﹝案《宋書天文志》曰﹕晉康帝建元二年閏月乙酉﹐太白犯南斗﹐九月康帝崩﹐太子立﹐大赦。《晉陽秋》曰﹕孝武帝寧康二年九月甲子﹐太白犯斗第五星﹐三月丁未﹐大赦天下也。﹞石氏曰「太白去南斗七寸﹐陰乘陽﹐小人在位。」巫咸曰「太白入南斗中﹐國更政令。」石氏曰「太白入斗﹐大人禦守﹐有兵兵罷﹐將軍爲亂﹔守魁二十日﹐大赦。」甘氏曰「太白入南斗﹑將軍戮死﹐國易政﹐期三年。」﹝司馬彪《天文志》曰﹕永元五年五月九日﹐金入南斗魁中﹐爲大將軍死﹐至六年十二月﹐車騎將軍鄧鴻坐追虜失利﹐下獄死。﹞《海中占》曰「太白入南斗﹐將相有黜者﹔一曰有被殺者。」﹝司馬彪《天文志》曰「孝安延光四年九月甲子﹐太白入南斗口中﹐侍中黃門孫程等合謀﹐追尉衛顯等立太子保爲天子﹐是爲孝順帝。﹞郗萌曰「太白入南斗﹐不出三十日﹐有大兵﹐丞相死﹔又曰入斗﹐外國使見主﹔出斗﹐主遣使至外國﹔皆期三十日。太白入南斗﹐畱捨斗中﹐十日不下﹐匈奴入於所守之國﹔進者必有兵﹐退者家久長。太白入南斗﹐天下來爵祿﹐期六十日﹐若九十日。」﹝《宋書天文志》曰「晉穆帝升平四年九月壬午﹐太白入南斗口﹐犯第四星﹐五年五月﹐哀帝立﹐大赦﹐賜爵祿。﹞《荊州占》曰「太白星入南斗中﹐將軍戮辱﹐不出三十日﹐有赦﹔去復還﹐將死之。」《文曜鉤》曰「太白守南斗﹐威爍。」陳卓曰「太白入南斗﹐有喪﹔一曰君死﹐不則病。」﹝《宋書天文志》曰﹕晉穆帝升平四年九月壬午﹐太白入南斗﹐犯第四星﹐五年五月﹐穆帝崩。﹞郗萌曰「太白居南斗河戍間﹐道不通。」《黃帝占》曰「太白守斗﹐大人當之﹐國易政。」甘氏曰「太白失次守斗﹐所守者誅。」巫咸曰「太白守南斗﹐執政爲變﹔太白畱守斗﹐所以之國當誅﹔太白犯守南斗﹐國有兵事﹐大臣有反者﹐有名之人誅。」﹝《宋書天文志》曰﹕吳太平元年九月壬辰﹐太白犯南斗﹐其明年﹐諸葛誕反﹐又明年孫綝廢亮。晉元帝大興元年七月﹐太白犯南斗﹐三年九月﹐太白又犯南斗﹐永昌元年三月﹐王惇率江荊之眾﹐來攻京都﹐六軍拒戰﹐敗績。於是殺護軍將軍周凱﹐尙書令刁協﹐驃騎將軍戴淵等。﹞石氏曰「太白犯斗﹐畱守之﹐破軍殺將。」

太白犯牽牛二

《海中占》曰「太白入牽牛﹐爲天下牛車有急行。」郗萌曰「太白入牽牛﹐畱守之﹐大臣爲亂。」陳卓曰「太白入牽牛﹐畱守之﹐大人死﹐將軍失其眾﹐關梁不通﹐民饑﹔有自賣者。」石氏曰「太白去牽牛一尺﹐六畜貴。」《海中占》曰「太白提牽牛出入﹐萬物死。太白出入畱捨牽牛﹐三十日不下﹐牛大貴。」《荊州占》曰「太白出入畱捨牽牛﹐五十日不下﹐軍出﹐至越城下。」《黃帝占》曰「太白守牽牛﹐吳越兵起﹐牛多死﹔十日不下﹐牛大貴。」﹝《宋書天文志》曰﹕宋前廢帝永光元年正月丁酉﹐太白掩牽牛﹐明年廣州刺史袁墨遠等反。﹞《海中占》曰「太白犯守牽牛﹐諸侯不通。」陳卓曰「太白犯守牽牛﹐將軍凶。」石氏曰「太白守天鼓﹐有急令。」《海中占》曰「太白守天閒﹐二十日﹐大赦。」石氏曰「太白守牛北﹐人民流死﹔在其西﹐虎狼入邑﹔在其南﹐多亡狗﹔在其東﹐小兒多死。」巫咸曰「太白守牽牛﹐爲五穀不成。」《海中占》曰「太白守牽牛﹐其國兵起﹐期六十日﹔又曰妖言無巳。」《荊州占》曰「太白守牽牛﹐有兵謀﹐萬人多死。」《海中占》曰「太白守牽牛﹐爲犧牛疾疫。」甘氏曰「太白犯守牽牛﹐國有大兵﹐將軍爲亂﹔大人憂﹐國易政。太白犯牽牛﹐畱守之﹐爲有破軍殺將。」

太白犯須女三

陳卓曰「太白犯須女﹐布帛貴﹐軍起。」《玉曆》曰「太白去須女一尺而守之﹔一夫十婦﹐天下女多男少。」齊伯曰「太白出入畱捨須女﹐其國棺貴﹔三十日不下﹐國有兵。」石氏曰「太白守須女﹐王者發布帛絲﹐庫藏珍寶出。」石氏曰「太白守若入女中﹐幸臣與女亂﹐妃黨謀王﹔太白守須女﹐爲有女喪。」巫咸曰「太白守須女﹐爲萬物不成。」《海中占》曰「太白守須女﹐兵起鏘鏘﹐東北行﹐有嫁女娶婦之事。」郗萌曰「太白守須女﹐爲後夫人有變﹔一曰妾爲主。」《百二十占》曰「太白守須女﹐妃謀主﹐兵發於內。」《荊州占》曰「太白守須女﹐天下多寡女。」《北官候》曰「太白入須女﹐畱守﹐有女喪﹐大臣謀主。」東卓曰「太白逆行﹐畱守犯陵須女。天子及大臣有疾女﹐有奇政令。」

太白犯虛四

《文曜鉤》曰「太白入虛﹐天子以微誅。」巫咸曰「太白入虛中﹐伺其出日而數之﹐期二十日﹐爲兵發﹔伺始入處。」《海中占》曰「太白入虛不出﹐九十日﹐有大赦﹐徧天下﹐天下欲從。太白提虛出入﹐大臣謀主﹐政急。」郗萌曰「太白提虛出入﹐大臣多就詔獄者﹔又曰多土功﹐民流亡。」石氏曰「太白去虛一尺﹐稻梁貴十倍。」郗萌曰「太白出入畱捨虛﹐五十日不下﹐其國若有疾事。」石氏曰「太白守虛﹐國多孤寡。」甘氏曰「太白守虛﹐母覆其子﹐太子承號之眾當封賞拜賜者。」巫咸曰「太白守虛﹐爲民多疾疫﹔一曰天下大亂﹐一曰萬物不成﹐又曰太白守虛﹐有兵兵罷﹔又曰太白守虛﹐天子將兵﹐流血滿野﹐農人荷戟﹔一曰有兵災。」《荊州占》曰「太白芒角守虛﹐大臣謀君。」《海中占》曰「太白守虛﹐兵起東北﹐敵人出﹔楚吳亦然。」郗萌曰「太白在虛中爲彗﹐如劍形﹐虛國發兵。」

太白犯危五

《北官候》曰「太白入危﹐有兵兵罷﹐無兵兵起﹐多火災﹔一曰旱﹐五穀不成。」郗萌曰「太白提天府出入﹐大臣謀主﹐政急。」石氏曰「太白守危﹐去之一尺﹐諸侯無忠者﹐以讒言相謗﹐若有黜者。」郗萌曰「太白守危﹐賓客有以事死。」甘氏曰「太白守危﹐將軍凶﹐去公門﹐災消﹔國有憂。」《荊州占》曰「太白守危﹐民多瘡疽之病。」《百二十占》曰「太白犯守危﹐大臣爲亂﹐天下有兵。」《玄冥占》曰「太白入危﹐犯守之﹐天下有急事﹐兵大起﹐國有憂﹐有兵加於齊國之城。」郗萌曰「太白與危鬥﹐不出其年﹐國有反臣。太白守墳墓﹐爲人主有哭泣之聲。」

太白犯營室六

郗萌曰「太白犯營室陽﹐陽有急﹔犯陰﹐陰有急。太白晨出東方﹐上至營室而反遠﹐復入東方﹔其出西方﹐若出東方﹐過營室﹐彊國君有興者﹔不及營室而反﹐彊國有敗者。」石氏曰「太白去營室一尺﹐威令不行。」甘氏曰「太白入營室﹐犯之﹐天下兵滿野﹐人主威令不行﹐六十日不下﹐將軍死之。」齊伯曰「太白出入畱捨營室﹐五十日不下﹐衛國將困﹔一歲不去﹐將軍死之。」石氏曰「太白守營室﹐太子及妃後與臣謀﹐兵起於內。」郗萌曰「太白守營室﹐君有殃。」石氏曰「太白守營室﹐有兵罷﹐國士安。」郗萌曰「太白守營室壁中﹐期六十日﹐天下金賤。」甘氏曰「太白守營室﹐天下軍起﹐兵甲滿野﹐大兵乘水﹐欲攻王侯之國﹐不出四十日。」《荊州占》曰「太白守營室﹐爲大人忌﹐以赦令解之。」《北官候》曰「太白入營室而守之﹐太子及妃後退俱謀﹐兵起於宮中﹐期百八十日。」

太白犯東壁七

郗萌曰「太白出入畱捨東壁﹐五十日不下﹐大人當之。」石氏曰「太白去東壁一尺﹐諸侯用命。」《黃帝占》曰「太白守東壁﹐文武並行﹐術士用兵﹐大人當之﹐其國亡。」石氏曰「太白守東壁﹐爲有兵災。」甘氏曰「太白守壁﹐天下有軍不戰。」巫咸曰「太白守東壁﹐旱﹑多火災。」郗萌曰「太白守東壁﹐爲天下兵起﹔一曰狄兵起。」《百二十占》曰「太白守犯東壁﹐且有兵喪。」石氏曰「太白犯守東壁﹐天下有兵不戰。」石氏曰「太白守東壁﹐兵發於內﹐太子及妃後與人民謀。」

開元占經卷四十九

太白占五

太白犯西方七宿

太白犯奎一

《荊州占》曰「太白入奎中﹐大水橫流﹐不出百八十日。」郗萌曰「太白入天庫﹐兵起西方。」《海中占》曰「太白出奎﹐起兵於國外。太白潤澤出奎﹐有善令﹔變色入奎﹐有僞令來者﹔若出奎﹐有僞令﹐出使者。」石氏曰「太白守奎﹐外夷入。」《海中占》曰「太白守奎﹐出復入﹐糴貴﹐人流﹐食貴。」石氏曰「太白守奎﹐五十日不下﹐大水。有兵且戰﹔一歲不下﹐三歲有兵。」甘氏曰「太白守奎﹐大霜。」《海中占》曰「太白守奎﹐以水起兵國中。」巫咸曰「太白守奎﹐萬物不成﹐民疾病。」《海中占》曰「太白守奎﹐兵起﹐凶﹔一曰聖人出﹔一曰徭大起。」郗萌曰「太白守奎﹐有匿謀﹐不過歲中﹔又曰大將軍戰死﹔若戮死﹐期九十日﹐國有流民﹔又曰赦。」《荊州占》曰「太白守奎﹐爲王者憂﹔一曰大人當之。」《玉曆》曰「太白入奎﹐若守之﹐水泉湧出﹔五十日不下﹐秦且開庫﹐發兵加魯城﹔有兵戰﹐國多流民。」石氏曰「太白守奎﹐外國兵來入﹐有軍不戰﹔一曰水潦爲害﹐傷五穀。」甘氏曰「太白犯守奎﹐外兵來入國﹔若去奎一尺。四夷共治中國﹐期二年。」《文曜鉤》曰「太白垂芒守奎﹐天下柝擊。」

太白犯婁二

郗萌曰「太白犯婁﹐有眾聚發事。」《玉曆》曰「太白順行之婁﹐子離其母﹐其政和平﹐國有喜。」石氏曰「太白經婁﹐四夷遠去。太白去婁一尺﹐爵祿貴。太白出入畱捨婁﹐外國兵來入。」齊伯曰「太白出入畱捨婁﹐天下大兵起﹐秦國以發兵﹐必有兵加於魯之城。」《黃帝占》曰「太白守婁﹐小旱﹐萬物不成。」郗萌曰「太白守婁﹐有兵﹐期四十日﹔又曰有大令。」石氏曰「太白守婁﹐赦。」甘氏曰「太白守婁﹐子守其母﹐天子至孝﹐將有徳。」《荊州占》曰「太白守婁﹐爲聚眾兵起﹐三軍行﹔天下多饑﹐豕大貴。」石氏曰「太白守犯婁﹐其鄕吉﹔天下和平﹐將軍有喜。」

太白犯胃三

甘氏曰「太白犯胃﹐色赤﹐五十日不下﹐其國大敗﹐有亡主﹐期不出年。」《海中占》曰「太白入胃中﹐守之﹐有喪。」《黃帝占》曰「太白守胃﹐二十日﹐兵大起﹐流血。」石氏曰「太白守胃﹐五十日﹐兵大起﹐其鄕有轉谷百里﹐百姓饑﹐國大亂。」甘氏曰「太白守胃﹐大臣執忠﹐天子奉其祀﹐四海安寧。」巫咸曰「太白守胃﹐民疾病﹐若流亡﹔一曰民小流。」又曰「太白守胃﹐爲有兵災﹐萬物不成。」郗萌曰「太白出入畱捨胃﹐五十日不下﹐天下大亂﹐百姓饑﹐其國必敗。」《海中占》曰「太白守胃﹐有徳令﹐兵革不用﹐有兵兵不用。」陳卓曰「太白犯守胃﹐將爲亂﹔國以無義亡。」《太公決事》曰「太白守胃﹐五十日不下﹐兵見﹐百里流血﹐後月赦。」郗萌曰「太白守胃﹐有仁令﹔一曰天下大赦。」《西官候》曰「太白守胃﹐色赤如火﹐兵起見血流﹔一曰靑黃有徳令。」《文曜鉤》曰「太白貫胃﹐倉廩虛﹐邊兵結﹐四夷侵﹐禍謀成。」《黃帝占》曰「太白逆行守胃﹐成勾已﹔其國君死﹐大臣有誅﹔若去之一尺﹐燕趙大饑﹐人相食﹐期百八十日。」《孝經右祕》曰「歲將大惡﹐金加胃。」

太白犯昴四

《文曜鉤》曰「太白入昴﹐天子以歲誅。」陳卓曰「太白犯昴﹐旱﹐大暑。」﹝《宋書天文志》曰﹕晉成帝咸康元年二月巳亥﹐太白犯昴﹐六月旱。﹞陳卓曰「太白犯昴﹐兵起﹔近期一年﹐遠期五年。」﹝《宋書天文志》曰﹕晉成帝咸康元年二月己亥﹐太白犯昴﹐四月﹐石虎偵騎至歷陽﹐朝廷慮其哨眾復至﹐加司徒王導大司馬治兵動眾﹐又遣慈湖牛渚鹿湖三戍﹐五月乃罷﹐是時湖賊又圍襄陽﹐庾亮拒而退之。﹞石氏曰「太白入昴﹐天下亂﹐兵大起﹐期五十日。」﹝《宋書天文志》曰﹕晉惠帝大安二年﹐太白入昴﹐是年冬﹐成都河間攻洛陽﹐二年正月﹐東海王越執長沙王乂﹑張方及。晉康帝建元二年正月壬午﹐太白又入昴﹐是年石虎殺其太子邃及其妻子徒屬二百餘人﹐又遣將劉寧﹐寇沒狄道﹐又使將張舉將萬屯荊東﹐以備慕容皇光。﹞郗萌曰「太白入昴中﹐大赦﹐近期十五日﹐遠期三十日﹔太白行疾﹐期近﹔行遲﹐期遠。」又占曰「太白入昴中﹐大赦﹐期九十日。」《玉曆》曰「太白入昴中﹐大擾﹐國易政﹐有流血千里﹔主命惡之﹐不出其年。」石氏曰「太白去昴一尺﹐賤人貴。」郗萌曰「太白奔昴﹐若出北者﹐爲陰國有憂。」《黃帝占》曰「太白犯昴﹐若捨昴﹔畱四五日不去﹐卽大臣有死者。」又占曰「太白出入畱捨在昴北﹐有女喪﹔在昴南。有男喪。」又占曰「太白守昴﹐四夷有兵事。」﹝司馬彪《天文志》曰﹕孝章帝建初元年正月丁巳﹐太白在昴西一尺﹐昴爲邊兵﹐是時蠻夷陳縱等叛漢。﹞《春秋元命苞》曰「太白守昴﹐政絕。」石氏曰「太白守昴﹐兵從門闖入﹐人主出走﹔一曰胡兵入﹐且亡國﹐若有謀主之變﹔居其北﹐則四夷有毒霜早降﹐歲有疾癘﹔一曰胡不安﹐期六十日﹐當有自來王。」甘氏曰「太白守昴﹐將軍下獄。」《海中占》曰「太白守昴﹐將軍有聚眾。」石氏曰「太白守昴﹐有更令﹐若有大赦﹐期百八十日。」巫咸曰「太白守昴﹐國易政﹐大人當之。」巫咸曰「太白逆行守昴﹐擾﹐有兵起﹐民多有恨獄者﹔一曰大臣有獄死。」又占曰「太白入昴﹐若居昴北﹐若犯乘守﹐北主死。」郗萌曰「太白與昴鬥﹐不出其年﹐有反臣。」又占曰「太白中犯乘守昴﹐爲兵﹐北徵於邊。」《荊州占》曰「太白犯乘守昴﹐有角﹐兵大起﹐天下流血千里﹐民多疾。」

太白犯畢五

《黃帝占》曰「太白犯畢﹐出北﹐陽國有憂。」石氏曰「太白犯畢左角﹐大戰不勝﹐將軍死。」《太公決事占》曰「太白犯畢口﹐大兵起﹐一歲罷。」《西官侯》曰「太白犯畢右角。敵兵大戰。」﹝按司馬彪《天文志》曰﹕孝明永平十六年四月癸未﹐太白犯畢﹐畢爲邊兵。後北匈奴入雲中﹐至咸陽﹐使者髙弘發三郡兵追討﹐無所得﹐太僕蔡彤坐不進﹐下獄。﹞石氏曰「太白入畢口﹐爲大人當之﹐國危。」石氏曰「太白入畢口。有女喪。」《西官候》曰「期百二十日﹐遠期十月﹔一曰將相當之﹐若有憂﹐大人惡之。」﹝《天文志》曰﹕孝安永初三年五月丙寅﹐太白入畢口中﹐延光元年三月癸巳﹐鄧太后崩﹐五月庚辰﹐太后兄車騎將軍鄧鯫等七侯皆免官自殺之驗也。﹞石氏曰「太白入昴﹐近陽星﹐大將出徵﹐立功﹐有光榮。」石氏曰「太白入畢口﹐與兩股齊﹐期四十日﹐兵起﹔入直一星﹐期十日﹐兵起﹔守之五日﹐期三日﹐兵起﹔若有人以獵惑人君者也。」郗萌曰「太白出入畱捨畢不下﹐一國有憂﹐兵起北方﹔出入畱捨六十日不下﹐天下有立王﹔百日不下﹐不越四年中﹐王侯有大喪。」巫咸曰「太白入畢中。各伺其出日而數之﹐期二十日﹐爲兵發﹔伺始入處之率﹐一日期十日﹐爲軍罷。」郗萌曰「太白入畢口不出﹐民人走﹐有狄奪國﹔又曰大赦﹐近期十五日﹐遠期三十日﹔太白行疾﹐期近﹔行遲﹐期遠。」《西官候》曰「太白入畢﹐人主守衛將相有亂者﹐人主當之﹔犯左角﹐大兵戰﹐左右將死﹔乘陵其上﹐邊將軍死。」《太公決事占》曰「太白出東方﹐入畢口﹐車馬貴﹐易政。」石氏曰「太白出畢陽﹐則旱﹔出畢陰﹐則爲政令不行。」石氏曰「太白出畢一尺﹐國丰。」《西官侯》曰「太白抵天﹐都尉出入天下﹔有兵驚民離﹐主亦驚。」《文曜鉤》曰「太白貫畢﹐倉廩虛﹐邊後繕﹐四夷侵﹐禍謀成。」《石氏占》曰「太白守畢傍﹐有兵。」石氏曰「太白守畢﹐天子虛﹐國多枉刑。」甘氏曰「太白守畢﹐大將有功﹐大臣使出。」巫咸曰「太白守畢﹐諸侯兵起﹐一歲罷﹔又曰爲水﹐萬物五穀不成。」《西官侯》曰「太白守畢柄﹐有兵﹐邑益彊﹔一曰大臣出使。」又曰「太白入畢﹐守之﹐將軍謀反﹐大將出從﹐竟立功名﹐國易政﹐期不出二年。」《玄冥占》曰「太白入畢而守之﹐將軍爲亂﹐國君守衛﹐大臣當之﹐攺朔易令。」郗萌曰「太白犯守畢﹐有大兵﹐民多死。」郗萌曰「太白犯守畢﹐有急令﹔一曰相死﹐邊境不安。」《黃帝占》曰「太白犯守畢左股﹐邊夷兵起﹐左將軍戰死﹔若犯守右股﹐右將軍戰死﹐不出其年。」《海中占》曰「太白犯守附耳﹐國有讒亂之臣在主側﹐以畋獵惑主者﹐若相有喜。」陳卓曰「太白犯附耳﹐兵將相憂喪也﹔若不卽免退。」

太白犯觜觽六

石氏曰「太白犯觜觽﹐萬物不成。」石氏曰「太白犯觜觽﹐其國兵起﹐天下移動。」甘氏曰「太白犯觜觽﹐大臣爲亂﹐大臣當之﹐國易政﹐兵起﹐觽鉞用﹐期九十日。」郗萌曰「太白入觜觽中﹐有兵。」郗萌曰「太白出入畱守觜觽﹐地數裂﹐兵且起﹐大人當之。」《黃帝占》曰「太白守觜觽﹐時節不調﹐當溫反寒﹐當寒反溫﹔當雨反晴﹐當晴反雨。」石氏曰「太白守觜觽﹐不出三十日﹐有將軍叛﹔天子之軍破﹐牛馬有急行。」石氏曰「太白守觜觽﹐西方客動﹐侵地﹐欲爲君王﹔崇禮以制義﹐則國安。」《荊州占》曰「太白守觜觽﹐天下兵。」石氏曰「太白守觜觽﹐君臣和同。」甘氏曰「太白守觜觽﹐四夷和合﹐天下咸寧。」巫咸曰「太白守觜觽﹐爲萬物不成﹔一曰民多疫﹐大臣有變。」《西官侯》曰「太白犯守觜觽﹐天下兵起﹐人民相謀。」

太白犯參七

《太公決事占》曰「太白犯參左股﹐戰大勝。」郗萌曰「太白犯參右股﹐戰不勝﹐將軍死。」《海中占》曰「犯參﹐有大兵﹐將行。」《西官侯》曰「太白犯參右肩﹐有戰﹐右將憂﹔犯守左肩﹐亦有戰﹐左將憂﹐若大臣當之﹐將軍有死者。」《荊州占》曰「太白抵參﹐出入﹐天下驚﹔抵天都尉﹐出入﹐天下發兵。」石氏曰「太白逆行﹐若畱止衡中﹐兵革起。」《荊州占》曰「太白宿參若宿伐﹐爲反臣中兵也。」齊伯曰「太白出入畱捨參﹐名將死﹐天下大亂﹐兵起而不用﹐人民流亡﹐不居其鄕﹔不出年﹐山谷亦空。」石氏曰「太白守參﹐有兵﹔天子之軍破﹐牛馬有急行。」巫咸曰「太白守參﹐大臣爲變。」石氏曰「太白守參﹐有赤星出中﹐邊有兵。」郗萌曰「太白守參﹐天下不安﹔國大危﹐大憂﹐若糴貴。」甘氏曰「太白守參﹐將軍出外降邊﹐兵大戰。」巫咸曰「太白守參﹐國有反臣。」《海中占》曰「太白守參﹐若大水﹐在西邊。」石氏曰「太白守犯參伐﹐大臣爲亂﹐車騎人皆急﹐兵起。」郗萌曰「太白守伐衛尉﹐若國將當之﹐期五月。」

開元占經卷五十

太白占六

太白犯南方七宿

太白犯東井一

《海中占》曰「太白犯東井﹐人主浮船。」石氏曰「太白犯東井﹐將軍惡之。」﹝宋檀道鸞《晉陽秋》曰﹕孝武太元五年五月丁酉﹐太白犯東井﹑八月己巳﹐領軍將軍新除太常韓伯卒﹐安帝元年三月丙辰﹑太白犯東井﹑後將軍王國寶於獄賜死﹑又左將軍王緒斬於市也。﹞石氏曰「太白入東井中﹐大人衛守﹐國君失政﹐大臣爲亂﹐兵大起。」﹝案《晉書天文志》曰﹕晉永康二年二月﹐太白出西方﹐逆行入東井﹐是時齊王冏起兵討趙王倫﹐倫滅冏﹐擁兵不朝﹐專權淫侈﹐明年誅死。車頻《秦書》曰﹕符生壽光三年二月﹑太白犯東井﹑太史奏曰﹕必有暴兵﹐生日星入井者﹐必將渴耳﹐何怪也。時長安謠曰﹕百里望空城﹐蔚蔚一何靑﹐瞎兒不知法﹐仰目不見星。其年符法殺生﹐而堅代立﹐是其應也。﹞郗萌曰「太白入東井中﹐先起兵者大敗﹐天下大水。」﹝《宋書天文志》曰﹕晉穆帝升平三年六月﹐太白犯東井﹐四年五月﹐天下大水之驗也。﹞郗萌曰「太白出東方﹐入咸池﹐東下行入東井﹐下不忠﹐有謀上者。」《荊州占》曰「太白入東井﹐將軍有戮死者。」《玉曆》曰「太白入東井﹐失道行陽﹐先起者亡﹐後發者昌。」郗萌曰「太白入東井﹐出入諸侯﹔兵驚﹑政急﹑民流。」《南官侯》曰「太白入東井﹐畱二十日以上﹐天下更政﹐若六畜疾。又曰兵大起﹐天下易正朔。」﹝謂畱井中﹞《黃帝占》曰「太白入東井﹐爲水。」石氏曰「太白守東井﹐爲旱。」石氏曰「太白守東井﹐十日不下﹐大臣坐之﹔三十日不下﹐神水出﹐歲多土功。」郗萌曰「太白守東井﹑一東一西﹑一南一北﹐男子不得耕﹐女子不得織。」巫咸曰「太白守東井﹐邑君失政﹐大人當之﹐大臣爲盜﹐有誅者。」又占曰「太白守東井﹐爲萬物不成﹐若失火。」郗萌曰「太白守東井﹐兵起東南。」石氏曰「太白入若守東井中﹐大臣爲盜。」郗萌曰「太白犯乘守井﹑鉞﹐爲其國內亂兵起。」《黃帝占》曰「太白入犯井﹑鉞﹐爲臣誅。」郗萌曰「太白入若犯鉞﹐將誅。」石曰「太白犯守鉞﹐有兵起﹐不出其年。」

太白犯輿鬼二

甘氏曰「太白犯輿鬼﹑質﹐將戮。」﹝司馬彪《天文志》曰「孝安永初三年六月癸酉﹑太白入輿鬼﹐爲將凶﹑後中郎將任尙坐賊侵﹐其年檻車徵棄市也。﹞《荊州占》曰「太白入輿鬼﹐將誅。」陳卓曰「太白入輿鬼﹐兵革起。」石氏曰「太白犯天屍﹐將軍有憂﹐其主廢。」齊伯曰「太白犯入輿鬼﹐以罪斬大臣﹐﹝案司馬彪《天文志》曰﹕孝桓延熹八年五月癸酉﹐六月壬戌﹐太白行入輿鬼﹐九年十一月﹐太原郡守劉瓚等坐殺無辜﹐荊州刺史李隗爲賊所拘﹐皆葉市。永康元年十二月﹑大將軍寶武﹑尙書令尹勛﹐黃門令山冰等皆枉死也。﹞若五十日不下﹐且有大喪。」石氏曰「太白入輿鬼西北﹐婦人多兵死。」郗萌曰「太白入輿鬼﹐爲大人卒﹐事以命終。」﹝案司馬彪《天文志》曰「孝質本初元年四月辛巳﹐太白入輿鬼﹑閏月一日﹑孝質帝爲梁冀所鴆之驗。﹞《郗萌占》曰「太白入輿鬼﹐歲惡﹐婦人多懷子而死者。」《荊州占》曰「太白入輿鬼﹐亂臣在內﹐有屠城。」﹝案檀道鸞《晉陽秋》曰﹕孝武太元二年四月戊戌﹐太白入輿鬼﹐四年二月﹐襄陽城陷﹐四月﹐魏興城崩﹐五月﹐彭超攻陷盱眙城。﹞《南官候》曰「太白入輿鬼﹑犯積屍﹐國有大喪﹔大兵起﹐將軍有戰﹐人多死﹐白骨滿野﹐無有葬者﹔期二年。」郗萌曰「太白捨輿鬼東北﹐天下多梟死者﹔一曰有兵。」郗萌曰「太白捨輿鬼中央﹐左右羣臣有伏劍﹐若吞藥而死者。」郗萌曰「太白出入畱捨輿鬼﹐五十日不下﹐民大疾﹐死而不收。」﹝案《宋書天文志》曰﹕孝武孝建三年四月戊戌﹐太白犯輿鬼﹐明年夏﹐京邑疾疫。明帝泰始四年六月壬寅﹑太白又犯輿鬼﹑其年普天下大半疾疫也。﹞《南官候》曰「太白出入畱捨輿鬼﹐五十日不下﹐國兵起﹐開庫發卒。」石氏曰「太白守輿鬼﹐有兵災﹔若旱﹐多火災﹐萬物五穀不成。」郗萌曰「太白守輿鬼傍﹐萬民當之。」石氏曰「太白守輿鬼﹐大人有祭祀之事。」《海中占》曰「太白守輿鬼﹐出其南﹐水﹔出其北﹐旱。」《南官候》曰「太白久守輿鬼﹐病在女主﹔其畱二十日以上﹐有喪﹔期八月。」《玉曆》曰「太白行守輿鬼﹐成勾巳﹐若環繞之﹐國有死王﹐大臣有戮者﹔五十日不下﹐人民死者大半。」《郗萌占》曰「太白入若守輿鬼﹐爲主憂﹐財寶出﹐亂臣在內﹐若大臣謀﹐有幹鉞棄質者﹐君貴人憂﹐金玉用﹐民多疾﹔南入爲男﹐北入爲女﹐西入爲老人﹐東入爲丁壯﹔棺木倍貴。」《荊州占》曰「太白干犯守輿鬼﹐隨所守﹐王者發之﹐不出七十日﹐其下國有大喪﹔陽爲人君﹔陰爲皇后﹔左爲太子﹔右爲貴臣。」郗萌曰「太白輿鬼斗﹐不出其年﹐有反臣。」

太白犯柳三

《南官候》曰「太白犯柳﹐有木功事﹔若名木見伐者。」郗萌曰「太白入柳﹑天庫﹐兵起西北方﹔又曰大人守禦。」《南官候》曰「太白入注﹐兵大起﹐有益地者。」《海中占》曰「太白逆行入柳﹐成鉤巳﹐下刑上﹐臣謀主﹐民有怨仇﹐多暴死。」《春秋文曜鉤》曰「殘百姓﹐誅名臣﹐則太白入柳。」石氏曰「太白去柳一尺﹐國有專臣﹐專命無忌。」《荊州占》曰「太白提天相出入﹐有陰謀。」《南官候》曰「太白逆乘注﹐下刑上﹐民多怨仇暴死者。」又占曰「太白抵柳﹐出入﹐陰謀其主﹐諸侯應其急。」甘氏曰「太白守柳﹐將軍受賀﹐王者封臣。」石氏曰「太白守柳﹐戰大勝﹐大得地。」《海中占》曰「太白守柳﹐兵大起﹐一歲罷﹐若小旱﹐傷五穀。」《南官候》曰「太白守柳﹐爲反臣中外兵﹐以徳令解之。」《南官候》曰「太白守柳﹐兵起﹐一歲大益也。」郗萌曰「太白守柳﹐敵不安。」齊伯曰「太白守柳﹐秦兵且至﹐無王者。」巫咸曰「太白犯守注﹐有急兵﹔若有變更之令﹐下陵上﹐君弱臣彊﹐姦臣賊子謀殺其主。」郗萌曰「太白守柳﹐人民多狂。」《荊州占》曰「太白迫守柳﹑大將軍出。」

太白犯七星四

郗萌曰「太白犯七星﹐臣爲亂。」甘氏曰「太白入七星﹐有君置太子者。」郗萌曰「太白出七星﹐太子且立。」石氏曰「太白去七星一尺﹐國致七十二人。」郗萌曰「太白提天都﹐出入﹐歲旱惡。」《荊州占》曰「太白經七星﹐民非吾民﹔一曰當有詐爲王者。」郗萌曰「太白犯守七星﹐兵大起﹐曝巫移市。」又占曰「太白畱七星中央﹐爲天下大憂。」齊伯曰「太白出入畱捨七星﹐三十日不下﹐兵且起﹔六十日不下﹐必有破國﹑亡王﹑死將﹔八十日不下﹐三年兵起﹐期在春﹔一曰有急令﹑期不出年。」《黃帝占》曰「太白守七星﹐不出二十日﹐有兵。」又占曰「太白守七星﹐二十日以上﹐有急兵。」石氏曰「太白守七星﹐兵渡津橋者﹐大凶。」甘氏曰「太白守七星﹐將軍納忠﹐國君有徳。」巫咸曰「太白守七星﹐兵大起﹔又爲水﹐萬物五穀不成。」郗萌曰「太白守七星﹐國失政﹐大人當之。」郗萌曰「太白守七星﹐戰大勝﹐天子益地。」《荊州占》曰「太白守七星﹐七日以上﹐至三十日﹐大將軍出。」又占曰「太白守七星﹐車騎滿野﹔又曰行天都﹐王者憂。」《南官候》曰「太白守七星﹐爲反臣中外兵﹐以徳令解之。」

太白犯張五

《春秋文曜鉤》曰「太白入張﹐天子以微誅。」巫咸曰「太白乘犯張﹐三日以上至七日﹐將軍內反﹐賊臣在側。」郗萌曰「太白提張出入﹐相自擅﹐陰謀其主。」《荊州占》曰「太白提張出入﹐諸侯應其急。」石氏曰「太白守張﹐春旱。」郗萌曰「太白出入畱捨張﹐兵起於其國。」甘氏曰「太白守張﹐其國有兵﹐謀不成﹐天下以空發兵﹔一曰後起﹐不行。」巫咸曰「太白守張﹐必有大水﹐多水災﹐萬物五穀不成﹐民憂食。」《南官候》曰「太白守張﹐爲反臣中外兵﹐以徳令解之。」《百二十占》曰「太白守張﹐先旱後水。」石氏曰「太白犯守張﹐兵革滿四野﹔必有亡國﹐天下易政。」巫咸曰「太白守張﹐下淩上﹐君弱臣彊﹐姦臣賊子﹐謀殺其主。」郗萌曰「太白犯守張﹐人民多狂。」

太白犯翼六

《荊州占》曰「太白入翼﹐天下兵塞。」郗萌曰「太白出入畱捨翼﹐大風將至﹔一曰其國不平﹐若大水出。」《海中占》曰「太白去翼一尺﹐﹝翼﹐陽也﹔太白﹐金﹐陰也﹞陰來附陽﹐秦朝楚。」郗萌曰「太白捨翼﹐有客﹔一曰捨左翼﹐旱。」《黃帝占》曰「太白捨右翼﹐兵起。」郗萌曰「太白犯守翼﹐其國失地。」石氏曰「太白守翼﹐爲萬物不成﹐人民流亡。」石氏曰「太白守翼三日以上﹐大臣不臣﹔一曰大臣爲亂。」巫咸曰「太白守翼﹐有反臣中兵也。」郗萌曰「太白守翼﹐四夷兵大起﹐五穀傷風﹐民多疫。」《玉曆》曰「太白守翼﹐有急事﹐若有大風。」齊伯曰「太白守翼﹐臣不承令﹐人主有憂。」《百二十占》曰「太白守翼﹐有兵在西方。」《黃帝占》曰「太白守翼﹐易代﹐臣行主命。」

太白犯軫七

石氏曰「太白守軫﹐其國兵起﹐得地。」《海中占》曰「太白犯軫﹑將軍爲亂﹐其國兵起﹐臣欲謀君﹐賊人謀貴人﹐後死﹔一曰去之一尺﹐天下大饑﹐期不出百八十日。」巫咸曰「太白入軫中﹐伺其出日而數之﹐期二十日﹐爲兵發﹔伺始入處之率﹐一日期十日﹐軍罷。」《黃帝占》曰「太白犯守軫﹐兵起西方。」郗萌曰「太白出入畱捨軫﹔﹝軫分﹐爲楚府廷﹔太白﹐秦國之星也﹞主金行軫﹐客兵來過楚矣﹐必有死主。」《黃帝占》曰「太白守軫﹐將軍爲亂﹐車騎出。」甘氏曰「太白守軫﹐將軍有憂。」《海中占》曰「太白守軫﹐兵車﹐四夷兵大起。」《南官候》曰「太白守軫﹐兵大起﹐有亡地千里﹐恐有大喪。」又占曰「太白守軫﹐兵謀欲起﹐人有代上之符﹔入軫中﹐兵起﹐國易政﹐及有自來侯王﹐受命於王者﹔男子有功﹐封爵之慶﹔士卒有遠徵之役﹐諸侯應之﹔魏以位禪晉﹐時太白入軫中﹐及畱度進過於午之間﹐二十餘日﹐晉代吳之二年﹐太白入軫。」《荊州占》曰「太白守軫﹐將軍有疾。」《玄冥占》曰「太白入守軫中央﹐兵起﹐國易政﹐亡地千里﹔若有大喪﹐士卒有遠徵之役﹐吳楚當受其兵﹐期二年。」郗萌曰「太白起左角﹐逆行至軫﹐國亡地。」

開元占經卷五十一

太白占七

太白犯石氏中官

太白犯攝提一

《聖洽符》曰「太白入犯攝提﹐兵起滿野﹐彊臣謀主。若守衛臣有謀﹐期二年。」

太白犯大角二

郗萌曰「太白守大角﹐兵大用﹐有國亡。」《荊州占》曰「太白守大角﹐兵大動。」《文曜鉤》曰「太白守犯大角﹐天下亂﹐大兵起﹐彊臣謀主﹐若貴人被戮﹐期一年。」《海中占》曰「太白犯守大角﹐臣謀主﹐有兵起﹐人主憂﹐王者戒愼左右﹔期不出百八十日﹐遠一年。」

太白犯埂河三

巫咸曰「太白犯守梗河﹐國有謀兵﹐四夷兵起﹐來侵中國﹐邊境有憂。」

太白犯招搖四

《聖洽符》曰「太白犯招搖﹐邊兵大起﹐敵人爲寇﹔若守之﹐敵兵敗﹐若其王死﹐期不出三年。」《荊州占》曰「太白守招搖﹐旗幟起。」甘氏曰「太白入守招搖。天下兵大起﹐非一國﹐遠夷爲亂﹐欲侵中國﹐人主有憂﹐期一年。」

太白犯玄戈五

《聖洽符》曰「太白犯守玄戈﹐爲邊兵大起﹐敵人爲寇﹔若守之﹐敵人敗﹔若其王死﹐期不出二年。」

太白犯天槍六

巫咸曰「太白犯守天槍﹐邊兵起﹐槍大用﹐防戍有憂﹔若誅邊臣﹐期不出年。」

太白犯天棓七

巫咸曰「太白犯守天棓﹐邊夷起﹐機棓大用﹐防戍有憂﹔若誅邊臣﹐期不出年。」

太白犯女牀八

《荊州占》曰「太白犯女牀﹐凶﹔若守女牀﹐宮有變害﹔若被誅。」甘氏曰「太白守犯女牀﹐兵起宮中﹐若後有誅﹐期百八十日﹐遠一年。」

太白犯七公九

石氏曰「太白犯七公﹐羣臣有誅。」《黃帝占》曰「太白守七公﹐爲饑﹔君不安。」石氏曰「太白犯守七公﹐輔臣有誅﹐議臣相疑﹔若有誅者﹐人主有憂。」甘氏曰「太白犯守七公﹐兵革大起﹐大臣有誅﹔若有戮死者﹐期不出年。」

太白犯貫索十

巫咸曰「太白犯守貴索﹐天下亂﹐兵起﹐多有獄事﹐貴人有死者。」石氏曰「太白入貫索中﹐犯乘守﹐以獄爲亂。」《玄冥占》曰「太白犯守天牢﹐以獄起兵﹐大人憂。」

太白犯天紀十一

《荊州占》曰「太白守天紀﹐有兵亂。」石氏曰「太白守天紀﹐幸臣執權﹐有兵起﹐王者有憂﹔若犯守﹐大臣爲亂﹐兵起宮中﹔若有大旱之災﹐人民大饑。」

太白犯織女十二

巫咸曰「太白守織女﹐後有誅者。」《黃帝占》曰「太白犯守織女﹐天下有女憂﹐有兵起﹐不出其年。」

太白犯天市垣十三

《海中占》曰「太白入天市﹐國有謀兵﹐將相有戮死者﹐期百八十日。」郗萌曰「太白入天市中﹐五官有憂﹔一曰將有憂﹔一曰大臣戮﹐若糴貴。」《文曜鉤》曰「太白入居守天市中﹐驚國﹐有謀兵﹐鐵鉞用﹐後大起﹐期不出三年。」巫咸曰「太白入天市而守之﹐相坐之﹐有兵起﹐貴人有憂﹔若誅﹐期二年。」郗萌曰「太白入﹐若守天市﹐諸侯貴人﹐必有戮者﹔一曰更幣。」

太白犯帝座十四

《海中占》曰「太白犯帝座﹐大臣爲亂﹐彊臣謀主﹐有兵﹔期不出年。」石氏曰「太白犯帝座﹐有逆亂事。」

太白犯候星十五

石氏曰「太白犯守候星﹐諸侯起兵﹐有千里之行﹐政令急﹐民多苦。」《海中占》曰「太白犯守候星﹐陰陽不和﹐五穀傷﹐人民大饑﹐有兵起。」

太白犯宦者十六

石氏曰「太白守宦者﹐凶。」甘氏曰「太白犯宦者﹐左右輔臣有謀﹐若戮死﹐期不出年。」

太白犯斗星十七

石氏曰「太白守斗星者﹐凶。」

太白犯宗正十八

石氏曰「太白守宗正﹐左右羣臣多死者﹔若更政令﹐人主有憂。」

太白犯宗人十九

石氏曰「太白犯宗人﹐親族貴人憂﹐若有死者﹔一曰主親有離絕。」

太白犯宗星二十

甘氏曰「太白犯守宗星﹐宗室之臣﹐有分離者。」《玄冥占》曰「太白觸抵宗星﹐幸臣有誅者﹐期二年。」

太白犯東西咸二十一

石氏曰「太白守東西咸﹐女主憂誅﹐若貴女有戮死﹐期二年。」《荊州占》曰「太白守東西咸﹐憂兵起。」石氏曰「太白守犯東西咸者﹐爲臣不從令﹐有陰私。」

太白犯天江二十二

陳卓曰「太白守天江﹐暴水爲害﹐不出其年。」巫氏曰「太白犯守天江﹐天下有水﹔若入之﹐水齊城郭﹐人饑亡﹐去其鄕。」﹝《宋書天文志》﹕晉穆帝永和十一年八月巳未﹐太白犯天江﹐占曰﹕河津不通﹐升平元年﹐慕容遂臨漳有幽並靑冀之地﹐緣河諸將漸奔散﹐津河隔絕矣。﹞

太白犯建星二十三

陳卓曰「太白犯建星﹐大臣相譖。」郗萌曰「太白入建星﹐外國使來見主﹔出建星﹐主遣使至國﹐期皆三十日。」《黃帝占》曰「太白守建星﹐滿二十日﹐必大赦。」巫咸曰「太白入建星﹐若守之﹐兵起﹐關道不通﹔若有外國使來者﹐期一年。」

太白犯天弁二十四

甘氏曰「太白犯天弁﹐若守之﹐則囚徒兵起﹔一曰五穀不成﹐糴大貴﹐人民饑。」

太白犯河鼓二十五

《黃帝占》曰「太白犯河鼓﹐大將若左右將有誅者﹐若有罪﹐以五色占之。」石氏曰「太白入河鼓﹐兵大起﹐大將出﹔若守之﹐所犯之將誅﹐期二年。」郗萌曰「太白守河鼓﹐兵起﹐期六十日。」

太白犯離珠二十六

石氏曰「太白犯離珠﹐宮中有事﹔若有亂宮者﹐宮人有罪黜者。」巫咸曰「太白犯離珠。有兵起﹐後宮凶﹐女主有憂。」

太白犯匏瓜二十七

《玄冥占》曰「太白守匏瓜﹐人主誅邑族﹔若有兵﹔一曰王者以果賜諸侯。」《聖洽符》曰「太白犯守匏瓜﹐天下有憂﹔若有遊兵﹐名果貴﹔一曰魚鹽貴﹐價十倍﹐不出其年。」

太白犯天津二十八

《海中占》曰「太白犯天津﹐關道絕不通﹐有兵起﹔若關吏憂。」《文曜鉤》曰「太白入天津﹐兵起大亂﹐以其所近﹐四方中央﹐死而葬﹐易政立王。」齊伯曰「太白守天津﹐兵起﹐有亡國﹐期一年﹐遠二年。」石氏曰「太白有赤芒﹐而守天津三十日﹐關道不度﹐人主有憂﹐若諸侯。」

太白犯螣蛇二十九

甘氏曰「太白守螣蛇﹐天子前螣凶﹐姦臣有謀﹐前螣爲害。」《玄冥占》曰「太白守螣蛇﹐諸侯若先螣者﹔一曰以水爲災﹐水物不成。」

太白犯王良三十

《帝覽嬉》﹕「太白入王良﹐人主以車爲獘﹐馬多死﹐關津不通﹐國有憂。」石氏曰「太白守王良﹐爲兵。」《海中占》曰「太白守王良﹐三十日﹐大將亡﹔一曰主將皆大亡﹐兵起﹐車騎行﹐期百八十日﹐遠一年。」郗萌曰「太白守天馬﹐天子馬多死者。」齊伯曰「太白犯守王良﹐天下有兵﹐諸侯相恐﹐彊臣謀主﹐期不出年。」

太白犯積水四十一

巫咸曰「太白犯守積水﹐其國有水災﹐水物不成﹐魚鹽貴﹔一曰以水爲敗﹐糴大貴﹐人民饑﹐期二年。」

太白犯積薪四十二

甘氏曰「太白犯守積薪﹐天下大旱﹐五穀不登﹐人民饑亡。」

太白犯水位四十三

甘氏曰「太白犯守水位﹐天下以水爲害﹐津關不通﹔一曰大水入城郭﹐傷人民﹐期不出二年。」

太白犯軒轅四十四

《荊州占》曰「太白犯軒轅﹐女禦﹔天子僕死。」《文曜鉤》曰「太白入軒轅﹐四猾起。」石氏曰「太白入軒轅中﹐犯乘之﹐有逆賊﹐若火災。」《黃帝占》曰「太白出東陵﹐必有白龍出左右宮﹔若行軒轅中﹐犯女主﹐女主失勢﹐憂喪也﹔列大夫有放逐者﹐五官有不治者﹔色悴爲憂﹐爲疾﹐其所中犯乘守者誅﹐若有罪。」《荊州占》曰「太白行軒轅端﹐貫出其中而東﹐大臣出令。」石氏曰「太白在軒轅中﹐有以女請人君者。」《黃帝占》曰「太白中女主﹐女主當之﹔其守犯女主﹐女主有憂。」﹝《宋書天又志》曰﹕魏靑龍四年七月七日甲寅﹐太白犯軒轅大星﹐景初元年﹐皇后毛氏崩﹐晉成帝咸康六年六月七日﹐太白犯軒轅大星﹐七年三月皇后杜氏崩。安帝義熙六年八月壬午﹐太白犯軒轅大星﹐七年八月﹐皇后王氏崩。宋文帝元嘉十六年八月朔﹐日犯軒轅﹐明年皇后袁氏崩。﹞《聖洽符》曰「太白守軒轅﹐兵大起﹐憂宮中﹔若有女喪﹐各以其所犯占之﹐期一年。」《帝覽嬉》曰「太白守軒轅大星﹐若環繞之﹐皇后有急﹐若憂誅﹔一曰天下易王﹐女主有殃。」《荊州占》曰「太白守軒轅﹑女禦有誅者。」巫咸曰「太白行犯守軒轅﹐女主失政﹐若失勢﹔一曰大臣當之﹐若有黜者﹐期二年。」﹝司馬彪《天文志》曰﹕光武建武九年七月乙卯﹐金星犯軒轅大星﹐十月己丑﹐又犯之。軒轅者﹐後宮之官﹐大星者﹐後宮之皇后﹐金犯之﹐爲失勢。是時郭后已失勢見疏﹐後廢爲中山太后。孝和元年四月乙酉﹐金星犯軒轅東北二尺﹐四年﹐寶氏被誅﹐太后失勢。孝垣永壽二年八月戊午﹐太白犯軒轅大星﹐爲皇后﹐後二年四月﹐懿獻後以憂死。﹞《荊州占》曰「太白中犯﹐守軒轅左角﹐爲大臣當之。」

太白犯少微四十五

石氏曰「太白入少微﹐君當求賢佐﹔不求賢佐﹐則失奪勢。太白犯守少微﹐名士有憂﹔王者任用小人﹐忠臣被害﹐有死者。」《黃帝占》曰「太白入中犯乘少微﹐爲宰相易﹐女主有憂。」石氏曰「太白入中犯乘守少微﹐爲五官亂﹐宰相憂。」

太白犯太微四十六

《春秋緯》﹕「太白犯太微﹐主受期命奪號﹐滅衝爲期。」﹝《宋書天文志》曰﹕晉熙帝建武元年六月丁卯﹐太白犯太微﹐占曰﹕王者惡之。七月熙帝崩於寇廷也。﹞《帝賢嬉》曰﹕太白行犯太微左右執法。爲大臣有憂。」﹝司馬彪《天文志》曰﹕孝安元初元年閏月已未﹐太白犯太微左執法﹐建光元年五月﹐太后兄車騎將軍隲等七侯皆免官自殺。《宋書天文志》曰﹕晉成帝咸康四年九月﹐太白犯左執法。五年七月庚申﹐丞相王導薨。安帝義熙六年九月甲寅﹐太白犯左執法。八年九月﹐兗州刺史劉蕃﹐尙書僕射琨夥誅也。﹞石氏曰「太白入太微庭﹐所中犯乘守者﹐爲天子所誅﹔若有罪﹐太白犯左右執法﹐左右執法者誅﹔若有罪。」郗萌曰「太白犯天府﹐庭臣爲亂。」《荊州占》曰「太白道﹐從太微西蕃北南方星間入﹐到南蕃東方星間南出﹐道也﹔中西蕃直坐入者﹐非道也。太白以庚子日順入太微天庭中﹐天子所使也﹔不以庚子日﹐非天子使。太白入太微軌道﹐吉﹔軌道者﹐入西門﹐出東門﹐若左右掖門﹐行不畱也﹔不軌道者﹐謂有所犯守也。」郗萌曰「太白當太微門﹐爲受制﹔當在左執法﹐受事左右執法﹔守太微門三日以下﹐爲受制﹔三日以上﹐爲兵﹑爲賊﹑爲亂﹑爲饑。」石氏曰「太白出東掖門﹐爲相受命﹔東南出﹐徳事也﹔出西掖門﹐爲將受命﹔西南出﹐刑事也﹔期以春夏。太白入太微﹐出左掖門﹐大將軍出﹐東南伐﹔出右掖門﹐大將軍出﹐西南伐﹔皆不出其年。」《黃帝占》曰「太白入天庭﹐色白潤澤﹐爲期百八十日﹐有赦。」《帝覽嬉》曰「太白入太微﹐而出端門﹔臣不臣。」《洛書》曰「太白入左右掖門﹐出太陽東門﹐彊臣暴誅﹔若入端門﹐庭守十日﹐臣欲害君﹐期不十日。」《春秋圖》曰「太白入西華門﹐出東華門﹐大臣作亂﹐謀其主﹔若諸侯不從王命﹐期百八十日﹐若一年。」石氏曰「太白入太微庭﹐中華東西門﹐若左掖門﹐而南出端門者﹐爲必有反臣。太白入西出東門﹐皆爲人君不安﹐欲求賢佐﹔有入中西華門﹐出中華東門﹐爲臣有不令﹔有入太陰西門﹐出太陰東門﹐皆爲天下大亂﹐有喪﹐若大水。」甘氏曰「太白入太陰西門﹐出東門﹐天下大亂﹐主死﹐破宮﹔若有大水﹐期一年。」﹝司馬彪《天文志》曰﹕王莽地皇四年秋﹐太白在太微中﹐燭地如月光﹐太白爲兵﹐太微爲天庭﹐太白贏而北入太微﹐是兵將天子庭也。是時王莽遣二公之兵至昆陽﹐已爲光武所破﹐莽又拜九人爲將軍﹐至華陰﹐皆爲漢將劉畢李崧所破﹐進攻京師﹐十月戊申﹐漢兵自宣平城門入﹐二月己酉﹐城中少年子弟數千人起兵攻莽﹐商人杜昊殺莽漸臺之上﹐校尉公寶斬莽首﹐大兵蹈公庭之中﹐仍以更始入長安﹐居前殿﹐皆以火入宮庭者。﹞郗萌曰「太白入太微西門﹐犯天庭﹐出端門﹐爲大臣伐主﹔入西門﹐而折出右掖門﹐爲大臣假主之威﹐而不從主命﹔太白入西華門﹐出端門東門﹐詐稱詔。太白入太微西門﹐若入端門﹐出東門﹐爲貴者奪勢。太白入太微中﹐臣相殺﹐國有憂。」《荊州占》曰「太白主西方北方﹐入太微西南陽星之南﹐爲西方﹔入二星之北﹐爲北方﹔皆臣殺主之候也。犯帝座星﹐臣勝﹔不犯﹑不勝﹔視其所止畱之宿國﹐以知其所誅。」《荊州占》曰「太白入太微西蕃第一星﹐行至東蕃第一星﹐東下去﹔太微者﹐天子庭也﹔太白行其中﹐宮門當閉﹐大將軍被甲﹐守兵大臣伏誅﹐左右有罪者。」﹝司馬彪《天文志》曰﹕孝靈帝建寧元年六月﹐太白在西方入太微﹐犯西蕃南頭星﹐其年八月﹐太傅陳蕃﹐大將軍寶武謀﹐欲盡誅諸宦者﹐其年九月辛亥﹐中常侍曹節﹐長樂五官吏朱瑀覺之﹐先矯制殺蕃等﹐家屬徒日南。﹞《荊州占》曰「太白入太微宮﹐爲天下驚﹔一曰有兵。太白入天庭﹐國不安其宮。太白入太微中﹐近臣起兵﹔入庭中﹐丞相﹑禦史誅。」《北官候》曰「太白入太微天庭﹐天子自將兵﹐大臣謀立﹐若有誅者。」《黃帝占》曰「太白東行入太微庭中﹐出東門﹐天下有急兵﹐若守將﹑相﹑丞相﹑禦史﹐大臣有死者﹔若入端門守庭﹐大禍至﹔入南門﹐出東門﹐國大旱﹔入南門﹐逆行出西門﹐國有大水﹔逆入東門﹐出西門﹐大國破亡﹔若順入西蕃﹐而畱不去﹐楚國凶殃。」巫咸曰「太白逆行入太陽東門﹐出西門﹐有反臣欲伐其主﹐期九十日。太白逆行入太微天庭中﹐爲大臣有誅﹔若諸侯戮死﹐期二年。」石氏曰「太白逆行入左掖門﹐爲大臣劫其主。太白逆行於太微之中﹐及出左右掖門﹐爲有逆謀﹐天子有命將徵伐之事﹔一曰大赦可以解其患。」《荊州占》曰「太白逆行入太微天庭中﹐爲諸侯將有殺者﹔若至黃帝座而謀成﹐不至黃帝座而遠﹐有謀不成﹔以其入日占國。」《玉曆》曰「太白逆行入太微﹐彊臣淩主﹐天下大亂﹐諸侯皆兵起。太白畱太微庭中﹐天下大憂﹔中央畱十日以上﹐爲天下亡徒爲兵者。太白道南蕃入﹐畱止南門﹐爲大臣有憂。」﹝司馬彪《天文志》曰﹕太白贏而北入太微﹐大兵將入天子之庭﹐出太微﹐宮中有兵。﹞《荊州占》曰「太白從右入七日以上﹐爲主有憂。」《感精符》曰「太白入端門而守之﹐大臣謀叛﹐將軍伐主﹐外臣陵內﹐天下大亂﹐期二年。」《黃帝占》曰「太白幹太微﹐畱守二十日以上﹐爲必有兵革﹐天下大赦。」《春秋緯》曰「太白入太微庭﹐其陵犯畱焉三十日﹐必有喪。」《荊州占》曰「太白入太微天庭中﹐犯乘守者殺﹐若有罪﹐各以守宦名名之。﹝《宋書天文志》曰﹕晉慧帝大安二年秋﹐太白守太微﹐成都河間攻洛陽﹐三年正月﹐東海王越執長沙王乂﹐張方又殺之。﹞太白食﹐若中犯秉守太微東西蕃﹑四輔﹐爲君失禮﹐輔臣有誅者。」

太白犯土司空十一

《聖洽符》曰「太白守土司空﹐邦君有死者。」《海中占》曰「太白守土司空﹐其國以土起兵﹔若有土功之事﹐天下旱。」石氏曰「太白守土司空﹐有兵喪﹔天下憂水。」

太白犯天倉十二

《黃帝占》曰「太白入天倉中﹐主財寶出﹐主憂臣在內﹐天下有兵而倉庫之戶俱開﹔主人勝﹐客事不成﹐期二十日而發。」《荊州占》曰「太白守天倉﹐天下饑﹐粟出。」齊伯曰「太白守天倉﹐諸侯有發粟之事﹐有兵起﹔星若當戶守之﹐將受命﹐不爲主用。」石氏曰「太白入守天倉﹐有兵起﹐食粟散出﹔一曰年谷不登﹐人民饑。」郗萌曰「太白中犯乘守天倉﹐四夷人相食﹐期三歲﹐兵起西方﹐若北方。」

太白犯天囷十三

石氏曰「太白入天囷﹐天下兵起﹐囷倉儲積之物發用﹔一曰禦物多有出者﹐庫藏空虛﹐期二年。」《海中占》曰「太白入天囷﹐天下兵起﹐儲侯謀﹐囷倉庫藏有破者。」﹝《宋書天文志》曰﹕晉孝武大元二年四月壬申﹐太白入天。﹐占曰﹕爲饑﹐陸安元年﹐王恭舉兵﹐協朝遷﹐內外戒嚴﹐出國寶以謝之﹐又水旱﹐民饑。﹞

太白犯天廩十四

石氏曰「太白守天廩﹐天下大饑。」甘氏曰「太白入守天廩﹐天下有兵﹐歲大饑﹐倉粟散﹐不出其年。」《玉曆》曰「太白入守天廩﹐兵起滿野﹐天下粟出﹐給軍糧﹔一曰糴貴。」石氏曰「太白犯守天廩﹐天下亂﹐粟散出。」

太白犯天苑十五

《荊州占》曰「太白入天苑﹐出兵犯外夷。」《荊州占》曰「太白守天苑﹐兵起馬死。」石氏曰「太白入守天苑﹐牛羊禽獸多疾疫﹔若守之二十日﹐天下兵起﹐馬多死﹐其國憂。」﹝漢班固《天文志》曰「漢孝武元鼎五年﹐太白入天苑﹐占曰﹕將以馬超兵也﹐一曰馬將以軍而死耗﹐其年以天馬﹐故誅大宛馬大死天軍。﹞《玄冥占》曰「太白守天苑﹐邊境兵起﹐王者出兵﹐徵外夷﹐天下馬發。」

太白犯參旗十六

《文曜鉤》曰「太白守參旗﹐九州騷動﹐天下皆兵﹐弓不下弦﹐矢不捨筈﹐其國不寧﹐王者有憂。」《海中占》曰「太白守參族﹐兵大起﹐弓弩﹐將士出行﹔一曰弓矢貴。」

太白犯玉井十七

《黃帝占》曰「太白入玉井﹐爲彊國失地﹔其出之﹐彊國得地。」巫咸曰「太白入玉井﹐國有水憂﹔若以水爲敗﹐水物不成﹐期不出年。」《感精符》曰「太白入守玉井﹐水兵大起﹐若以水爲變﹐魚鹽十倍。」

太白犯屏星十八

甘氏曰「太白入屏星﹐爲大臣戮﹔若疾。」《玄冥占》曰「太白入守屏星﹐諸侯有謀﹔若有大臣有戮死者。」

太白犯天廁十九

《黃帝占》曰「太白犯天廁﹐爲大臣戮者。」郗萌曰「太白守廁星﹐國多疾疫﹐兵饑並起﹐人主有憂。」《甄曜度》曰「太白入守天廁。天下大饑﹐人相食﹐死者大半﹐期二年。」

太白犯天矢二十

《帝覽嬉》曰「太白守天矢﹐貴人多有疾而病死者﹔一曰民多以饑死。」

太白犯軍市二十一

《荊州占》曰「太白守軍市﹐以饑兵起。」石氏曰「太白入守軍市﹐兵大起﹐大將軍出﹐若以饑兵起﹔一曰天下亂﹐四夷兵起﹐道路不通﹔一曰大軍饑﹐絕其糧﹐兵士逃亡﹐期二年。」

太白犯野雞二十二

甘氏曰「太白入軍市﹐犯守野雞﹐其國凶﹐有死將﹐軍營敗﹐兵士散。」

太白犯狼星二十三

《感精符》曰「太白守狼星﹐車騎出滿野﹔守二十二日﹐將相有死者。」石氏曰「守白守狼星﹐野獸死。」郗萌曰「太白提狼星﹐而出入守之﹐車騎兵出﹐大將有千里之行。」《荊州占》曰「太白守狼﹐敵兵起。太白犯守狼星﹐大將出行﹐其國有兵﹔一曰有兵﹐將死。」齊伯曰「太白犯守狼星﹐兵大起﹐士卒行﹐天下凶﹐諸侯相攻﹐多賊盜。」﹝《宋書天文志》曰﹕晉惠帝永興二年四月丙子﹐太白犯狼星﹐是年苟破公師﹐藩張方破莊陽王號﹐關西諸將攻河間﹐王﹠﹠奔走東海﹐王遂而殺之也。﹞

太白犯弧星二十四

《荊州占》曰「太白守弧星﹐弓弩矢貴﹐大將軍有千里之行﹐民多死者。」《玄冥占》曰「太白守弧星﹐臣有謀主者﹐庫兵盡用﹐關梁四塞﹐津道不通﹐期二年。」

太白犯稷星二十五

《海中占》曰「太白犯天稷﹐有旱災﹐五穀不登﹐歲大饑﹐五穀散出。」

太白犯甘氏中官二

太白犯四輔一

《荊州占》曰「太白犯乘守輔星﹐君臣失禮﹐輔臣有誅者。」

太白犯天廚二

《荊州占》曰「太白犯天廚﹐大官事誅。」石氏曰「太白守天廚﹐大官吏死。」

太白犯鼓旗三

石氏曰「太白守鼓旗﹐兵革起。」

太白犯天田四

《文曜鉤》曰「發大兵相殘賊﹐則太白入天田。」《荊州占》曰「太白守天田﹐五穀傷。」

太白犯天門五

《荊州占》曰「太白捨天門中﹐人主無出邦門之遠廊廣門﹐大有伏兵。」

太白犯平道六

甘氏曰「太白入守平道﹐天下兵亂。」

太白犯酒旗七

《文曜鉤》曰「太白犯酒旗﹐三公九鄕謀。」《荊州占》曰「太白守酒旗﹐天下大酺﹐有酒肉財物﹔若爵宗室。」

太白犯天髙八

《黃帝》曰「太白以四月從東方來入天髙﹐畱三十日﹐民受賜﹔畱五十日﹐兵起宮中。」郗萌曰「太白入天髙﹐成勾已﹐天下有憂。太白捨天髙中﹐有奇令。」

太白犯礪石九

《荊州占》曰「太白守礪石﹐兵起﹐以入日占國。」

太白犯積屍十

石氏曰「太白守積屍﹐大人當之。」

太白犯天潢十一

《黃帝》曰「太白入天潢中﹐天下大亂﹐易政﹔一曰貴人死﹔又曰兵起﹐軍起﹐道不通。」郗萌曰「太白失度﹐畱天潢﹐爲人主憂﹐以水爲害﹔若以井爲害﹐以入日占其國。」

太白犯咸池十二

《黃帝》曰「太白入咸池中犯乘守之﹐在喪。」《春秋緯》曰「太白入咸池﹐天下亂﹐易政﹐人君惡之。」石氏曰「君死﹐皆以入日占其國。」甘氏曰「太白入咸池﹐有兵喪﹐天子且以大敗失忠臣﹔若旱﹔一曰大水﹐道不通﹔貴人死﹐以入日占國。」石氏曰「太白入天井﹐大臣爲亂﹐國家易政令。」郗萌曰「太白入咸池中﹐犯乘守之﹐若糴貴﹔一曰爲有迷惑人主者。」《荊州占》曰「太白中犯乘守咸池﹐大兵起﹐百萬人以上。」

太白犯天街十三

郗萌曰「太白當天街﹐爲諸侯自立爲主﹔一曰大水﹐若畱止逆行其中﹐爲兵革起。」《荊州占》曰「太白守天街﹐兵塞道。」《文曜鉤》曰「太白犯守天街﹐徘徊亂行﹐主弱臣彊﹐道路絕﹐天下不通。」《荊州占》曰「太白不行天街﹐爲政令不行﹐不出其年﹐有兵。」

太白犯甘氏外官三

太白犯狗星一

石氏曰「太白守狗星﹐守衛之臣作亂。」

太白犯狗國二

《荊州占》曰「太白順行守狗國﹐出兵討鮮卑﹐烏丸﹔逆守之﹐其國爲亂。」

太白犯天田三

郗萌曰「太白提天田。出入大水﹔一曰五穀霜死。」

太白犯哭泣四

《宋書天文志》曰「晉孝武太元四年十一月﹐太白犯哭星﹐占曰﹕天子有哭泣事。九月癸未﹐皇后王氏崩。孝武大明三年十月﹐太白犯哭泣﹐後六宮多喪﹐公主薨﹐天子舉哀﹔歲大旱﹐民饑。」

太白犯八魁五

《荊州占》曰「太白守八魁﹐兵大起。」

太白犯鈇鑕六

《荊州占》曰「太白犯鈇鑕五日以上﹐臣有謀主者。太白犯鈇鑕﹐誅執法之官。」郗萌曰「太白犯乘鈇鑕﹐爲鈇鑕用﹔一曰將有憂。」

太白犯芻槁七

《黃帝》曰「太白入芻槁中﹐主寶出﹔憂臣在內。」

太白犯九州殊口八

《荊州占》曰「太白守九州殊口﹐九州兵起。」

太白犯天節九

《荊州占》曰「太白守天節﹐大將以兵出。」

太白犯軍井十

《荊州占》曰「太白入軍井三日以上﹐其歲大小。」

太白犯天狗十一

《荊州占》曰「太白入天狗﹐北夷大饑﹐來歸﹔鄰國多土功。」

太白犯天紀十二

《荊州占》曰「太白守天紀﹐天下兵悉。」

太白犯天廟十三

《黃帝》曰「太白入一廟﹐若守之﹐爲廟有事﹔一曰爲凶﹐憂。」又曰「太白入守天廟﹐有廟殘之事﹔吏不去死。」

太白犯巫咸外官四

太白犯長垣一

《感精符》曰「太白入長垣﹐三公九卿主﹐兵大起﹐天下亂﹐王者有憂。」

太白犯土司空二

《荊州占》曰「太白入土司空﹐有大徭之事。」

太白犯鍵閉三

郗萌曰「太白犯乘鍵閉星﹐大臣有悞天子不尊事天者﹐致大災於宗廟﹐天子崩﹔一曰王者不宜出宮下殿﹐有匿兵於宗廟中者。」

太白犯天桴四

《荊州占》曰「太白守天桴﹐兵鼓起。」

太白犯天淵五

《荊州占》曰「太白守天淵﹐海水出﹐江河決﹔若海魚出。」

太白犯斧鑕六

郗萌曰「太白中犯乘守斧鑕﹐爲斧鑕用﹔一曰兵將有憂。」《黃帝》曰「太白入斧鑕﹐爲大臣用。」《荊州占》曰「太白犯守斧鑕﹐兵起。」郗萌曰「太白入斧鑕﹐大將誅。」《荊州占》曰「太白犯斧鑕﹐誅執法之臣。」

太白犯天廏七

《荊州占》曰「太白入天廏﹐十日以上﹐廏馬有食變。太白守天廏﹐爲廏災之事﹐人主以馬爲憂﹔不則馬疾。」郗萌曰「太白守天廏三十日﹐騎馬出。」

開元占經卷五十二

太白占八

太白犯石氏外官一

太白犯庫樓一

郗萌曰「太白入庫樓三日﹐兵起尢甚。一曰兵起西北方。若捨之三十日﹐諸侯兵悉發﹐大將出。」《玉曆》曰「太白守庫樓﹐兵起將軍出﹐車騎偏野。」

太白犯南門二

石氏曰「太白犯守南門﹐邊夷兵起﹐若道路不通。」

太白犯平星三

石氏曰「太白犯平星﹐凶。」《文曜鉤》曰「太白歷平星﹐主命傾。」甘氏曰「太白守平星﹐執政臣憂﹐若有罪﹐誅期一年。」

太白犯騎官四

甘氏曰「太白犯守騎官﹐有兵起﹐馬多發﹐若多死。」石氏曰「太白入騎官﹐若守之﹐兵大起﹐車騎用﹐將軍出﹔若騎士憂。」郗萌曰「太白入守騎官﹐不出二十日﹐赦天下。」

太白犯積卒五

石氏曰「太白入積卒﹐若守之﹐兵大起﹐士卒大行﹔若多死﹐期二年。」《玄冥占》曰「太白犯守積卒﹐主失位﹐天下亂﹐兵大起﹐期百二十日。」

太白犯鱉星六

《黃帝占》曰「太白守鱉星﹐爲有白衣之會。」巫咸曰「太白犯守鱉星﹐天下有水旱之災﹔守陽則旱﹐守陰則水。」

太白犯九坎七

石氏曰「太白守九坎﹐天下旱﹐名水不流﹐五穀不登﹐人民大饑﹔一曰之陽﹐大旱﹔之陰﹐有水﹔又曰犯守九坎﹐凶。」

太白犯敗臼八

石氏曰「太白守敗臼﹐民不安其室﹐失其釜甑﹔若流移去其鄕。」

太白犯羽林九

郗萌曰「太白入羽林﹐有反臣中兵也﹔﹝《宋書天文志》曰﹕宋明帝泰始元年十二月已已﹐太白入羽林﹐占曰﹕兵動。明年羽林兵出﹐誅太宰江夏王義恭﹐尙書令柳元景﹐僕射顏師伯等。明年會稽太守尋陽王子房﹐廣州刺史袁靈遠。雍州刺史袁頭﹐靑州刺史沈文秀並反。﹞太白經過羽林中﹐天子爲軍自守。」《黃帝占》曰「太白守羽林﹐兵起﹐期六十日。」石氏曰「太白守羽林﹐爲有馬行﹐期三十日。」《甄曜度》曰「太白入守羽林﹐兵大起﹐大將軍出行﹐臣謀其主﹐若有喪﹐期二年。」《海中占》曰「太白入守羽林﹐兵起﹐若逆行變色﹐成勾已﹐天下大兵﹐關梁不通﹐不出其年。」《荊州占》曰「太白入天軍﹐大將軍在外。」石氏曰「太白入天軍中﹐爲兵起﹔一曰入天軍畱守﹐若變色逆行﹐成勾已﹐爲兵起急。」《郗萌占》曰「太白犯天軍﹐爲兵起﹐有破軍死將。太白入天壘﹐天下有兵﹐期二十日﹐若百二十日。」石氏曰「太白入守壘壁陣﹐天下兵起﹐左右倖臣爲亂﹐期四十日﹐若百二十日。」

太白犯北落十

石氏曰「太白入守北落﹐亦爲兵大合軍門。」《海中占》曰「太白守北落﹐天下有兵﹐夷狄入塞﹐來侵中國﹐將士出。」石氏曰「太白與北落相貫﹐抵觸﹐有光芒相及﹐爲兵戰﹐覆軍殺將﹐伏屍流血﹐不可當也﹔期百八十日﹐若一年。」

太白犯土司空十一

《聖洽符》曰「太白守土司空﹐邦君有死者。」《海中占》曰「太白守土司空﹐其國以土起兵﹔若有土功之事﹐天下旱。」石氏曰「太白守土司空﹐有兵喪﹔天下憂水。」

太白犯天倉十二

《黃帝占》曰「太白入天倉中﹐主財寶出﹐主憂臣在內﹐天下有兵而倉庫之戶俱開﹔主人勝﹐客事不成﹐期二十日而發。」《荊州占》曰「太白守天倉﹐天下饑﹐粟出。」齊伯曰「太白守天倉﹐諸侯有發粟之事﹐有兵起﹔星若當戶守之﹐將受命﹐不爲主用。」石氏曰「太白入守天倉﹐有兵起﹐食粟散出﹔一曰年谷不登﹐人民饑。」郗萌曰「太白中犯乘守天倉﹐四夷人相食﹐期三歲﹐兵起西方﹐若北方。」

太白犯天囷十三

石氏曰「太白入天囷﹐天下兵起﹐囷倉儲積之物發用﹔一曰禦物多有出者﹐庫藏空虛﹐期二年。」《海中占》曰「太白入天囷﹐天下兵起﹐儲侯謀﹐囷倉庫藏有破者。」﹝《宋書天文志》曰﹕晉孝武大元二年四月壬申﹐太白入天。﹐占曰﹕爲饑﹐陸安元年﹐王恭舉兵﹐協朝遷﹐內外戒嚴﹐出國寶以謝之﹐又水旱﹐民饑。﹞

太白犯天廩十四

石氏曰「太白守天廩﹐天下大饑。」甘氏曰「太白入守天廩﹐天下有兵﹐歲大饑﹐倉粟散﹐不出其年。」《玉曆》曰「太白入守天廩﹐兵起滿野﹐天下粟出﹐給軍糧﹔一曰糴貴。」石氏曰「太白犯守天廩﹐天下亂﹐粟散出。」

太白犯天苑十五

《荊州占》曰「太白入天苑﹐出兵犯外夷。」《荊州占》曰「太白守天苑﹐兵起馬死。」石氏曰「太白入守天苑﹐牛羊禽獸多疾疫﹔若守之二十日﹐天下兵起﹐馬多死﹐其國憂。」﹝漢班固《天文志》曰「漢孝武元鼎五年﹐太白入天苑﹐占曰﹕將以馬超兵也﹐一曰馬將以軍而死耗﹐其年以天馬﹐故誅大宛馬大死天軍。﹞《玄冥占》曰「太白守天苑﹐邊境兵起﹐王者出兵﹐徵外夷﹐天下馬發。」

太白犯參旗十六

《文曜鉤》曰「太白守參旗﹐九州騷動﹐天下皆兵﹐弓不下弦﹐矢不捨筈﹐其國不寧﹐王者有憂。」《海中占》曰「太白守參族﹐兵大起﹐弓弩﹐將士出行﹔一曰弓矢貴。」

太白犯玉井十七

《黃帝占》曰「太白入玉井﹐爲彊國失地﹔其出之﹐彊國得地。」巫咸曰「太白入玉井﹐國有水憂﹔若以水爲敗﹐水物不成﹐期不出年。」《感精符》曰「太白入守玉井﹐水兵大起﹐若以水爲變﹐魚鹽十倍。」

太白犯屏星十八

甘氏曰「太白入屏星﹐爲大臣戮﹔若疾。」《玄冥占》曰「太白入守屏星﹐諸侯有謀﹔若有大臣有戮死者。」

太白犯天廁十九

《黃帝占》曰「太白犯天廁﹐爲大臣戮者。」郗萌曰「太白守廁星﹐國多疾疫﹐兵饑並起﹐人主有憂。」《甄曜度》曰「太白入守天廁。天下大饑﹐人相食﹐死者大半﹐期二年。」

太白犯天矢二十

《帝覽嬉》曰「太白守天矢﹐貴人多有疾而病死者﹔一曰民多以饑死。」

太白犯軍市二十一

《荊州占》曰「太白守軍市﹐以饑兵起。」石氏曰「太白入守軍市﹐兵大起﹐大將軍出﹐若以饑兵起﹔一曰天下亂﹐四夷兵起﹐道路不通﹔一曰大軍饑﹐絕其糧﹐兵士逃亡﹐期二年。」

太白犯野雞二十二

甘氏曰「太白入軍市﹐犯守野雞﹐其國凶﹐有死將﹐軍營敗﹐兵士散。」

太白犯狼星二十三

《感精符》曰「太白守狼星﹐車騎出滿野﹔守二十二日﹐將相有死者。」石氏曰「守白守狼星﹐野獸死。」郗萌曰「太白提狼星﹐而出入守之﹐車騎兵出﹐大將有千里之行。」《荊州占》曰「太白守狼﹐敵兵起。太白犯守狼星﹐大將出行﹐其國有兵﹔一曰有兵﹐將死。」齊伯曰「太白犯守狼星﹐兵大起﹐士卒行﹐天下凶﹐諸侯相攻﹐多賊盜。」﹝《宋書天文志》曰﹕晉惠帝永興二年四月丙子﹐太白犯狼星﹐是年苟破公師﹐藩張方破莊陽王號﹐關西諸將攻河間﹐王﹠﹠奔走東海﹐王遂而殺之也。﹞

太白犯弧星二十四

《荊州占》曰「太白守弧星﹐弓弩矢貴﹐大將軍有千里之行﹐民多死者。」《玄冥占》曰「太白守弧星﹐臣有謀主者﹐庫兵盡用﹐關梁四塞﹐津道不通﹐期二年。」

太白犯稷星二十五

《海中占》曰「太白犯天稷﹐有旱災﹐五穀不登﹐歲大饑﹐五穀散出。」

太白犯甘氏中官二

太白犯四輔一

《荊州占》曰「太白犯乘守輔星﹐君臣失禮﹐輔臣有誅者。」

太白犯天廚二

《荊州占》曰「太白犯天廚﹐大官事誅。」石氏曰「太白守天廚﹐大官吏死。」

太白犯鼓旗三

石氏曰「太白守鼓旗﹐兵革起。」

太白犯天田四

《文曜鉤》曰「發大兵相殘賊﹐則太白入天田。」《荊州占》曰「太白守天田﹐五穀傷。」

太白犯天門五

《荊州占》曰「太白捨天門中﹐人主無出邦門之遠廊廣門﹐大有伏兵。」

太白犯平道六

甘氏曰「太白入守平道﹐天下兵亂。」

太白犯酒旗七

《文曜鉤》曰「太白犯酒旗﹐三公九鄕謀。」《荊州占》曰「太白守酒旗﹐天下大酺﹐有酒肉財物﹔若爵宗室。」

太白犯天髙八

《黃帝》曰「太白以四月從東方來入天髙﹐畱三十日﹐民受賜﹔畱五十日﹐兵起宮中。」郗萌曰「太白入天髙﹐成勾已﹐天下有憂。太白捨天髙中﹐有奇令。」

太白犯礪石九

《荊州占》曰「太白守礪石﹐兵起﹐以入日占國。」

太白犯積屍十

石氏曰「太白守積屍﹐大人當之。」

太白犯天潢十一

《黃帝》曰「太白入天潢中﹐天下大亂﹐易政﹔一曰貴人死﹔又曰兵起﹐軍起﹐道不通。」郗萌曰「太白失度﹐畱天潢﹐爲人主憂﹐以水爲害﹔若以井爲害﹐以入日占其國。」

太白犯咸池十二

《黃帝》曰「太白入咸池中犯乘守之﹐在喪。」《春秋緯》曰「太白入咸池﹐天下亂﹐易政﹐人君惡之。」石氏曰「君死﹐皆以入日占其國。」甘氏曰「太白入咸池﹐有兵喪﹐天子且以大敗失忠臣﹔若旱﹔一曰大水﹐道不通﹔貴人死﹐以入日占國。」石氏曰「太白入天井﹐大臣爲亂﹐國家易政令。」郗萌曰「太白入咸池中﹐犯乘守之﹐若糴貴﹔一曰爲有迷惑人主者。」《荊州占》曰「太白中犯乘守咸池﹐大兵起﹐百萬人以上。」

太白犯天街十三

郗萌曰「太白當天街﹐爲諸侯自立爲主﹔一曰大水﹐若畱止逆行其中﹐爲兵革起。」《荊州占》曰「太白守天街﹐兵塞道。」《文曜鉤》曰「太白犯守天街﹐徘徊亂行﹐主弱臣彊﹐道路絕﹐天下不通。」《荊州占》曰「太白不行天街﹐爲政令不行﹐不出其年﹐有兵。」

太白犯甘氏外官三

太白犯狗星一

石氏曰「太白守狗星﹐守衛之臣作亂。」

太白犯狗國二

《荊州占》曰「太白順行守狗國﹐出兵討鮮卑﹐烏丸﹔逆守之﹐其國爲亂。」

太白犯天田三

郗萌曰「太白提天田。出入大水﹔一曰五穀霜死。」

太白犯哭泣四

《宋書天文志》曰「晉孝武太元四年十一月﹐太白犯哭星﹐占曰﹕天子有哭泣事。九月癸未﹐皇后王氏崩。孝武大明三年十月﹐太白犯哭泣﹐後六宮多喪﹐公主薨﹐天子舉哀﹔歲大旱﹐民饑。」

太白犯八魁五

《荊州占》曰「太白守八魁﹐兵大起。」

太白犯鈇鑕六

《荊州占》曰「太白犯鈇鑕五日以上﹐臣有謀主者。太白犯鈇鑕﹐誅執法之官。」郗萌曰「太白犯乘鈇鑕﹐爲鈇鑕用﹔一曰將有憂。」

太白犯芻槁七

《黃帝》曰「太白入芻槁中﹐主寶出﹔憂臣在內。」

太白犯九州殊口八

《荊州占》曰「太白守九州殊口﹐九州兵起。」

太白犯天節九

《荊州占》曰「太白守天節﹐大將以兵出。」

太白犯軍井十

《荊州占》曰「太白入軍井三日以上﹐其歲大小。」

太白犯天狗十一

《荊州占》曰「太白入天狗﹐北夷大饑﹐來歸﹔鄰國多土功。」

太白犯天紀十二

《荊州占》曰「太白守天紀﹐天下兵悉。」

太白犯天廟十三

《黃帝》曰「太白入一廟﹐若守之﹐爲廟有事﹔一曰爲凶﹐憂。」又曰「太白入守天廟﹐有廟殘之事﹔吏不去死。」

太白犯巫咸外官四

太白犯長垣一

《感精符》曰「太白入長垣﹐三公九卿主﹐兵大起﹐天下亂﹐王者有憂。」

太白犯土司空二

《荊州占》曰「太白入土司空﹐有大徭之事。」

太白犯鍵閉三

郗萌曰「太白犯乘鍵閉星﹐大臣有悞天子不尊事天者﹐致大災於宗廟﹐天子崩﹔一曰王者不宜出宮下殿﹐有匿兵於宗廟中者。」

太白犯天桴四

《荊州占》曰「太白守天桴﹐兵鼓起。」

太白犯天淵五

《荊州占》曰「太白守天淵﹐海水出﹐江河決﹔若海魚出。」

太白犯斧鑕六

郗萌曰「太白中犯乘守斧鑕﹐爲斧鑕用﹔一曰兵將有憂。」《黃帝》曰「太白入斧鑕﹐爲大臣用。」《荊州占》曰「太白犯守斧鑕﹐兵起。」郗萌曰「太白入斧鑕﹐大將誅。」《荊州占》曰「太白犯斧鑕﹐誅執法之臣。」

太白犯天廏七

《荊州占》曰「太白入天廏﹐十日以上﹐廏馬有食變。太白守天廏﹐爲廏災之事﹐人主以馬爲憂﹔不則馬疾。」郗萌曰「太白守天廏三十日﹐騎馬出。」

辰星占一

辰星名主一

郗萌曰「辰星七名﹕小﹑武星﹑天兔﹑安周﹑細爽星﹑能星﹑鉤星。」《荊州占》曰「辰星一曰句星﹔一曰鼎星﹔一曰小霜﹔一曰音黃﹔一曰歲咸﹐吳龍。」《天官星占》曰「辰星﹑北方之位﹐黑帝之子﹐宰相之象。一名安調﹔一名細極﹔一名能星﹔一名鉤星﹐一名伺星。辰主徳﹐常行四種。」張楫《廣雅釋天篇》曰「謂之爨星。」《鴻範五行傳》曰「辰星者﹐北方水精也﹔於五常爲智﹐揚攉貪道﹔於五事爲聽﹐不惑是非﹐智虧﹑聽失﹐逆冬令﹐則辰星爲變怪﹐爲水災﹐爲四時不和。」﹝班固《天文志》曰﹕逆冬令﹐傷水气﹐則罰見辰星。﹞《淮南子》曰「北方水也﹐其帝顓頊﹐其佐玄冥﹐執權而治冬﹐其神爲辰星﹐其獸玄武﹐其音羽﹐其日壬癸。」《荊州占》曰「辰星者﹐太陰之精﹐黑帝之子﹐立冬主北維﹐其國燕趙﹔於日壬癸﹔其位卿相。」又曰「人君之象﹔天子執政﹐主刑﹔刑失者﹐罰出辰星之易是也。」《合誠圖》曰「星主正常。」巫咸曰「辰星主調和陰陽﹐節四時﹐效其萬物。辰星修﹐順之則喜﹐逆之則怒。」班固《天文志》曰「辰星殺伐之气﹐斗之象也。」《五行志》曰「辰星爲蠻夷。」《荊州占》曰「辰星主內謀﹐天下有急﹐一時憂出。辰星主刑罰﹐王者殺無辜﹐好暴逆﹐簡宗廟﹐重徭役﹐逆天時﹐則辰星伏而不效。主恩寬﹐赦有罪﹐輕徭役﹑賦斂﹔賑貧窮﹐調陰陽﹐和四時﹐則星效於四仲﹐天下和平﹐災害不生。」《荊州占》曰「辰星主刑獄﹔法官及廷尉人君宰相之治﹐重刑罰﹐惰法令﹐殺無罪﹐戮不辜﹐棄正法﹐貨賂上流﹔則辰星不效度﹐不時節﹐法官憂。」《荊州占》曰「有軍於野﹐辰星爲偏將之象﹔無軍於野﹐辰星爲刑事之象。辰星主徳﹐燕趙代以北﹐宰相之象。」石氏贊曰「辰星效四時﹐和陰陽。」

辰星行度二

《洪範五行傳》曰「辰星以上元甲子歲﹐十一月甲子朔旦﹐冬至夜半甲子時﹐與日月五星俱起牽牛前五度﹐右行﹐迅疾﹐常與日月相隨﹐見於四仲﹐以正四時﹐歲一周天。﹝案《歷法》﹕辰星夕見西方﹐三十日而伏﹐二十二日而晨見東方﹐而伏﹐伏入三十三日﹐一千五百四十分日之一千一百六十八奇六十六﹐復夕見西方﹐如初﹔一終凡一百一十五日一千一百七十八奇六十六﹐星行度數亦如之﹐是七十七年而二百四十九終也﹐星平行日一度﹐一年周天﹐舊說皆云辰星效四仲﹐以爲謬矣。﹞丞相之象﹐一歲一周﹐出以四仲﹐天下和平﹔不出四仲﹑災變生﹔人民大饑﹐谷不榮﹔陰陽錯亂﹐國家傾﹔冬溫夏寒﹐害傷人。」《洛書》曰「春分二日﹐辰星在奎﹐晨見東方﹐十八日而晨入東方﹔夏至二日﹐辰星在井﹐晨見東方﹐十八日而晨入東方﹔秋分二日﹐辰星在氐﹐昏出西方﹐十九日而昏入西方﹔冬至二日﹐辰星在女﹐昏出西方﹐十九日而昏入西方。」《春秋緯》曰「辰星出四仲﹐爲初紀春分﹐夕出﹔夏至﹐夕出﹔秋分﹐夕出﹔冬至﹐晨出﹔其出常自辰戌入丑未。」《淮南子》曰「辰星正四時﹐常以二月春分效奎﹑婁﹔﹝效﹐見也﹞以五月夏至﹐效東井﹑輿鬼﹔以八月秋分﹐效角﹑亢﹔以十一月冬至﹐效斗﹑牛﹔出以辰戌﹐入以丑未﹔出二旬﹐而復入﹔晨候之東方﹐夕候之西方。」石氏曰「辰星仲春春分﹐暮出奎﹑胃東五捨﹐爲齊﹔仲夏夏至﹐暮出東井﹑輿鬼﹑柳東七捨﹐爲楚﹔仲秋秋分﹐暮出角﹑亢﹑氐﹑房東四捨﹐爲漢中﹔仲冬冬至﹐晨出東方﹐與尾﹑箕﹑斗﹑牛俱出西方﹐爲中國。」甘氏曰「辰星是正四時﹔春分效婁﹔夏至效輿鬼﹔秋分效亢﹔冬至效牽牛。其出東方也﹐行星四捨﹐爲日四十八日﹐其數二十日﹐而反入於西方。」皇甫謐《年曆》曰「辰星春分立卯之月﹐夕效於奎﹑婁﹔﹝宋均曰﹕常以二月春分見婁﹞夏至立午之月﹐夕效於東井﹔秋分立酉之月﹐夕效於角﹑亢﹔﹝宋均曰﹕見角亢﹞冬至立子之月﹐晨效於鬥牛﹔出以辰戌﹐入以丑未。﹝宋均曰﹕二旬入﹐晨候之東﹐夕候之西。﹞其星將出﹐必先陰風﹐辰之情也。」巫咸曰「辰星出四仲﹐以正四時﹔出孟﹐天下大亂﹐更王。﹝班固《天文志》曰﹕漢髙之時﹐辰星出四孟﹐後二年﹐漢滅楚也。﹞出四季﹐彗星出﹐有敗國﹔一曰諸侯不反命。」《尙書緯》曰「文政失於冬﹐辰星不效其節。」《孝經援神契》曰「辰星出仲﹐徳和柔。」巫咸曰「辰星出﹐常不見﹐山海且有聚卒﹐辰星受制﹐則閉門閤﹐無通客﹐斷罰殺當罪﹐節關梁﹐禁流徙。」郗萌曰「太白不出﹐辰星獨出西方﹐兵起不戰﹐辰星入﹐兵罷。」《荊州占》曰「太白不出﹐辰星獨出東方﹐天下有兵﹐罷﹔無兵﹐有徳令。」

辰星相王休囚死三

《荊州占》曰「辰星之相也﹐從立秋以至秋之盡﹐其色卽當精明﹐無芒角﹐不搖光。辰星之王也﹐從立冬以至冬之盡﹐其色則當比奎大星﹐而靑白有精光﹐冬至之時有芒角。辰星之休也﹐從立春以至春之盡﹐其色則當無精光﹐微小而蒼黃。辰星之囚也﹐從立夏以至夏之盡﹐其色卽當赤黑而不明。辰星之死也﹐從仲夏以至夏之盡﹐及四季﹐其色則當赤﹐細小﹐微不明﹔又辰星之死也﹐從仲夏以至夏之盡﹐及四季﹐不行﹐有囚色﹔秋不下霜﹐有死色﹔禾稼不成﹐雷電不藏﹔其畱守也﹐其國破亡﹔其進捨也﹐與五星捨﹐其下有殃﹔其退舍也﹐五星及之﹐不可舉事用兵。」甘氏曰「當其王也﹐而有相色﹐大臣專政﹐令不行﹔有休色﹐冬不水﹔有囚色﹐冬無霜雪﹔有死色﹐冬有霧﹐日不明﹐雷電行﹔其畱守也﹐其國不詳﹔其進捨也﹐與五星合﹐天下有謀﹔其退舍也﹐五星及之﹐不可舉事﹐用兵。當其休也﹐而有王色﹐是謂不祥﹐人主獘﹐臣下縱橫﹔有相色﹐將相君臣不和﹔有囚色﹐夏不雨﹐天旱﹔有死色﹐六月大疫﹐傷貴人﹐有土功﹔其畱守也﹐其國多小兒喪﹔其進捨也﹐五星合﹐其下有水災﹔其退舍也﹐五星及之﹐不可舉事﹐用兵。當其囚也﹐而有王色﹐則夏雨雪霜﹐蟄虫生﹐雷電行﹔有相色﹐秋有暴兵﹔有休色﹐流水湯湯﹔有死色﹐有暴獄﹐大臣受殃﹔其進捨也﹐與五星合﹐有徳令﹔其退舍也﹐五星及之﹐其下之國﹐不可舉事﹐用兵。當其死也﹐而有王色﹐貴人疾疫﹔有相色﹐臣下疾疫﹔有休色﹐庶人疫﹔有囚色﹐大旱﹔其進捨也﹐與五星合﹐其年不登﹐政令重﹐使者相望﹔其退舍也﹐五星及之﹐其下之國﹐有兵不成。」

五星光色芒角四

甘氏曰「候辰星以冬壬癸﹐此王气色﹐當如其常﹐色變則失所也。」《荊州占》曰「辰星色比織女大星﹐爲正色﹔靑比左角﹐赤比參右肩﹐黑比亢﹐此辰星之常色也。」《禮斗威儀》曰「居水而王﹐辰星揚光。」《春秋緯》曰「辰星之效也﹐其色春靑黃﹔夏赤白若赤黃﹔秋靑白﹐國有徳令﹔冬黃而不明﹐皆無傷也。則變厥也﹐其時不昌﹔辰星當效而出﹐色白爲旱﹔黃爲福﹐又爲五穀熟﹔赤爲兵﹔黑爲水﹔靑爲疫。」石氏曰「其國失刑﹐失冬政﹐則辰星易色。辰星在東方﹐其色赤﹐中國勝﹔其出西方而赤﹐倍海國勝﹔天下無兵於外而赤﹐則兵起。辰星其色黃而小﹐出而易處﹐天下之災變而不義美矣。辰星之制也﹐仲夏五月而出﹐則當赤黑色﹔今反靑黑﹐其時多水﹔晚出爲帚星﹐必有空國。」巫咸曰「辰星四時皆變其色﹐不出其年﹐君以女憂亡﹔一曰以女樂亡。」《荊州占》曰「辰星正旗而出﹐破軍殺將﹐視旗所指﹐順而擊之﹐大勝。」石氏曰「辰星芒角爲毀﹐則君蔽﹐期九年﹐姦與三九二十七年﹐亂不禁。」

辰星盈縮失行五

《春秋緯》曰「辰星其時宜效而不效﹐爲失律﹐天下有兵不出﹐兵在外不戰。辰星三時不出﹐兵甲大起﹔四時不出﹐天下更政。」《元命包》曰「刑失﹐則簡宗廟﹐廢祭祀﹐故辰星不以時出﹐當寒反溫﹐四時錯政。」《春秋緯》曰「辰星失其時而出﹐當寒反溫﹐當溫反寒﹐政反淸濁﹑同倫也。」《考靈曜》曰「政失於冬﹐辰星不效其鄕。」《孝經鉤命》曰「失信則辰星縮﹐天下大水﹐歲不丰熟。」石氏曰「辰星當出而不出﹐謂之擊﹔卒伏而待﹐兵大起﹐豪傑發。」甘氏曰「辰星政緩則不出﹐急則不入﹐非時則占。邦將大饑﹐辰星出不以時。」巫咸曰「辰星一時不出﹐其時不和﹐兵起﹔二時不出﹐二時不和﹐一曰名水大出﹔三時不出﹐三時不和﹐兵甲大起﹔四時不出﹐天下大饑﹐有決水流﹐殺人民﹔一曰有孛星出於東方。辰星春不見﹐期百八十日﹐大風發屋折木﹐秋不實﹐不見婁﹐長稼傷﹐乃見彗星。辰星夏不見﹐期百六十日﹐旱﹔冬則不藏﹐不見輿鬼﹐中稼傷﹐乃見月食。辰星秋不見﹐期百八十日﹐有兵不見亢﹐稚稼傷。辰星冬不見﹐期百八十日﹐陰雨六十日﹐有流民﹐夏則不長﹐不見牽牛﹐民大流﹔辰星上出四孟﹐天下亂﹔一曰天下更王。」《洪範五行傳》曰「辰星出孟﹐易王之表也﹔漢髙三年﹐辰星出四孟﹔後二年﹐漢滅楚也。」「辰星一時而再見﹐兵起﹔其行右﹐兵右行﹐行左﹐兵左行﹔有兵兵罷﹔一曰辰星一時再出﹐色赤而角。不出其年中而兵起。辰星亂行﹐流水湯湯﹐兵革搶搶﹔使之不殺﹐治溝渠﹐通水道﹔如此則止。辰星出天南﹐大潦﹔出北﹐大旱。」《海中占》曰「辰星出四孟﹐爲月食﹔出四季﹐彗星。主好破壞名山﹐雍塞大川﹐通谷﹐名水﹐則辰星不出﹔歲大旱﹐艸木不長﹐禽獸牛馬不蕃﹐五穀不滋﹐民多病﹐體癰疽。辰星逆行一舍﹐以其時水出。」《京房對災異》曰「人君內無仁義﹐外多華飾﹐則辰星失度﹐不救﹐必有逆主之謀﹔其救也﹐明刑﹑愼罰﹑審法﹐心中無縱﹐功治城郭﹔可以聘士來賢﹐廣恩行惠﹐則災消矣。」《荊州占》曰「辰星出﹐不待其時﹔當水反旱﹐當旱反水。辰星不以時效者﹐用刑罰不中﹐辰星一時不效﹐其時不和﹔二時不效﹐風雨不適﹔三時不效﹐水旱不調﹔四時不效﹐王者憂綱紀﹐天下饑荒﹐人民流亡﹐去其鄕。辰星不效四仲﹐則春多苦雨﹐夏多淒風﹔當溫反寒﹐當寒反溫﹔陰陽不和﹐五穀不成。辰星出四季﹐有破軍。」巫咸曰「辰星出四季﹐敗國。」《荊州占》曰「辰星春不見﹐期百日﹐必有暴風疾雨﹐而傷苗稼﹔夏不見﹐爲旱﹑饑﹐期九十日﹐有流民﹔秋不見﹐期六十日﹐大水﹔冬不見﹐五穀不藏﹐人民流亡﹔四時俱不見﹐河海決波。仲女爲妖彗﹐見於二十八宿﹔各以其捨﹐命其國。辰星縮﹐天子失卒﹐臣害作。辰星亂行﹐甲兵鏘鏘﹐上見四孟﹐攺政易王﹔見於四仲﹐陰陽和﹐五穀成﹔下見四季﹐寇賊相望﹐政失綱。辰星變色而逆﹐其國殃﹔畱守環繞不去﹐其國大凶﹐無道。水星一南一北﹐寒於禾稷﹐侯王有憂。辰星行諸列宿﹐失道﹔乘陽爲水﹐乘陰爲旱。」石氏曰「辰星出孟月﹐天子尊師習兵﹐有殺謀。」郗萌曰「辰星出西丁未間﹐天下大旱﹐赤地千里。」

辰星晝見經天六

石氏曰「辰星晝見﹐其國不亡則大亂。」《荊州占》曰「辰星經天﹐凶。」

辰星變異生足大七

《龍魚河圖》曰「天辰之气﹐主司災﹔其精下爲先農之神。」巫咸曰「辰星下爲女子﹐止於都津。」石氏曰「辰星之爲云﹐如曲流水﹐災期四月。」《春秋緯》曰「辰星生足﹐故主走﹐新主入。」石氏曰「辰星始出東方而大﹐天下有兵。」巫咸曰「辰星失其常﹐賊入且昌﹐社稷傾﹐亡事行﹐修鼓革﹐男女更﹐治事不治。」《荊州占》曰「辰星出東方﹐白而大﹐有兵於外解﹔色黃﹐國有福﹐五穀熟﹔色赤﹐旱﹐爲兵﹔色黑﹐爲水﹔靑﹐爲憂﹔白﹐喪。」巫咸曰「辰星小而失常﹐主近無益之臣妾﹐內亂﹐兵起。」《天官書》曰「辰星黃而小﹐出而易處﹐天下之文﹐變而不善矣。」巫咸曰「辰星小而動。兵小起﹔大動﹐兵大起。」《文曜鉤》曰「辰星小而色黃﹐地大動。」《荊州占》曰「辰星始出東方﹐小而不明﹐天子有無益事。辰星小而色黃﹐當雨反旱﹐當旱反雨。」

辰星流與列宿合斗八

巫咸曰「辰星流﹐君臣倍﹐有反事﹔一曰流若明﹐明信有事。」石氏曰「辰星流出﹐天下有大水﹐太子﹑禦史﹐諸官多死。」《荊州占》曰「辰星與宿合東方﹐臣伐主。」巫咸曰「辰星與宿合﹐若關西方﹐期六月﹐彊國宮中有事。」班固《天文志》曰「辰星與他星過而斗﹐﹝晉灼曰﹕妖星﹐彗﹑孛之屬也。﹞一曰五星﹔天下大亂﹐出於房心間﹐地動。」

辰星禳气暈彗九

《黃帝占》曰「辰星生气而爲黑穰﹐明日大霧﹐暮時大雨﹔不出六十日﹐所在宿獨大水。」《孝經內記》曰「辰星生气而爲黑穰者﹐不出六十日﹐牛馬羊皆貴三倍。」《荊州占》曰「辰星出穰气一丈﹐大水。」《孝經右祕》曰「辰星冠珥﹐帝不明﹔三月之中﹐正陽滅弱﹔下力彊﹐陰制政﹐反蔽陽﹔佞人出﹐世有兵。辰星冠珥﹐王失土。」巫咸曰「辰星白暈﹐邊有兵﹔其失色﹐兵﹐其國凶。辰星白暈﹐邊有水﹑兵﹐患三年乃止。」郗萌曰「辰星出彗東北﹐不出三月﹐兵聚其下。」﹝司馬彪《天文志》曰﹕光武建帝三十年閏月甲午﹐水在東井二十度﹐生白气﹐東南指﹐焰長五尺﹐爲彗﹐東北行至紫宮西潘工﹐白气爲喪﹐有焰作彗﹐彗﹐所以除積﹐紫宮天子之宮﹐彗加其蕃﹐除宮之象﹐後三年﹐光武崩。﹞

開元占經卷五十四

辰星占二

辰星犯東方七宿

辰星犯角一

《黃帝占》曰「辰星出中道﹐天下太平﹔出陽道﹐旱﹔出陰道﹐多雨﹐多陰謀﹔乘左角爲旱﹔乘右角爲水﹑兵﹐小戰。乘右角﹐將相﹐若後家族有坐法死者。近角合斗﹐女子爲天下害﹐大臣殺主。畱兩角間﹐關梁不通﹐軍有寡﹐國庭邊境不通。守角﹐王者刑罰急﹐國有帝者﹐天下大亂﹔又爲水災﹐一曰多水災﹔一曰五穀不成﹔又曰大水滂滂﹐民往來舟船相望。守左右角﹐黑爲水﹔赤爲旱﹔靑爲憂﹔白爲喪。守角中央﹐爲大臣憂。」

辰星犯亢二

辰星捨亢﹐歲小水﹐焦旱不至。辰星數入亢﹐其國疫病。乘亢左星﹐萬物不成﹐五穀貴。乘右星﹐爲大兵﹐有奇令。乘若守亢左星﹐爲水﹔乘右星﹐爲大兵﹐爲有擊者﹔逆乘滅右星﹐爲大人憂。守亢﹐多盜﹐賊﹑兵並起﹐人民相惡。逆行守亢﹐爲中央。入亢而犯守之﹐名曰陰閉三光﹐大水滂滂﹐無有立墻。

辰星犯氐三

辰星入氐犯守﹐貴臣暴憂﹐法官有獄事。乘氐右星﹐天下有大水﹐大兵﹔天子有自將兵於野。守氐﹐其下七日有水﹐守十八日﹐有兵大起﹐遠九十日。守氐﹐多惡風﹐天下大旱﹐谷不成﹔天下大疫﹐國易政。守氐﹐多爲水災。

辰星犯房四

郗萌曰「辰星入房三道﹐爲天子有子。入房十日﹐成勾已﹐爲天子忌之﹐以赦解之。守房﹐人民多暴死者﹔又爲良馬出廏﹔或有暴誅﹐大臣相害﹐乘天下﹐道不通﹔一曰天下水起﹐不則有兵。守鉤鈴﹐地裂﹔若山崩。辰星犯守房﹐馬大貴﹐若大赦。入守房心間﹐地動。守房﹐爲人主無下堂﹔又曰東去而復遠﹐成勾已﹐爲後夫人有喪﹔一曰爲大饑﹐人相食﹐死者不葬﹔又曰守南﹐以水起兵。守房﹐爲天下諸侯相謀﹐慮道不通﹔一曰天下易王﹐大人喪﹐有反逆臣。逆行守房心﹐天子被藥酒死﹔一曰宮人食糟糠。犯房﹐谷大貴﹐大饑﹔犯若守房﹐有白衣之會﹔一曰爲天下相誅﹔若犯左右驂﹐大人中相誅。犯房﹐姦臣有謀。辰星畱逆犯守乘陵房左右驂﹐若左右服﹐皆爲主崩﹔臣有謀﹐陰所中將謀﹔逆行乘陵中道﹐天子失位而亡﹔順行乘陵中道﹐天下和平。辰星犯乘鉤鈐﹐大臣有悞天子不尊事天者﹐致大災於宗廟﹔王者不宜出宮下殿﹐有謀匿於宮廟中者。犯鉤鈐﹐王者憂。中犯乘陵房星者﹐國君憂﹔色靑﹐憂喪﹔赤﹑憂積屍成山﹔黑﹐有將相誅﹔白芒角﹐大哭。」

辰星犯心五

辰星犯天子﹐王者絕嗣﹔犯太子﹐不得代﹔犯庶子﹐庶子不利。辰星經心﹐淸明烈照﹐天下內奉明王﹐帝心延年。合心﹐玄色不明﹐有喪。守心﹐以水滅火﹐三日不去﹐主服女藥﹐大臣相戮﹐山川大潰﹐水溢滂滂﹔一曰大人以外兵死﹔色黃﹐增地﹔色白﹐有義於天下﹔一曰陰侵於陽﹐臣謀其主﹔又曰天下大敗﹐易王﹔一曰大臣弒主。逆行守房心﹐天子被藥酒死﹔一曰官人食糟糠﹐辰星中犯乘守心﹐明堂﹐大人憂﹐大臣當之﹔在陽﹑爲燕﹔在陰﹐爲胡﹔期十月﹑遠三年。逆行犯心﹑明堂﹑環繞成勾已﹐爲大人憂﹔期六月﹐若遠三年﹐赦以解之。辰星中犯乘守心﹑明堂﹐皆爲內亂﹐臣欲殺主﹐有亡國﹔近期十月﹐中期一年﹐遠期二十八年﹔又曰大臣當之。畱逆犯守乘陵心星者﹐宮內賊亂﹐臣下有謀易王﹔權在宗家及得勢大臣。

辰星犯尾六

辰星入尾﹐天下大水﹐江河決溢﹐魚鹽貴三倍。辰星入九江﹐天下多水。守尾者﹐爲大人女君惡之。辰星守尾﹐大饑﹐人相食﹐民異其國﹔君子賣衣﹐小人賣子﹐妃後亂。守尾﹐執政得事﹔又曰以水起兵﹐其年必成﹔一曰疾病。守尾﹑箕﹐後宮有省者﹔一曰後宮有罪廢者。守尾﹐爲用事者當之﹐天下牢開﹐大赦﹔一曰天下大水﹐萬物不成﹐民多疾疫。畱逆犯守乘陵尾﹐皇后以珠王簪珥惑天子者﹔誣讒大起﹐後相貴臣誅﹐宮人出走﹐兵起宮門。

辰星犯箕七

辰星犯箕﹐河水大溢﹔若入箕中﹐伺其出日而數之﹐皆期三十日﹐兵發﹔伺始入處之率﹐一日期十日﹐軍罷。若入箕﹐天下大赦﹔一曰牢開﹔一曰大人當之。守箕﹐皆爲其歲水﹔一曰皆爲女主憂﹔合箕﹐用事者坐之。出箕﹐谷大貴﹐天下大旱饑﹐死過半。守箕﹐中國有大兵﹐執政者當之﹔若守之七日以內﹐禍災起﹐若有疾風解之。守箕﹐若角動﹐色黑﹐貴者有棄損﹐自戮死﹐守箕﹐歲大旱﹐大災﹐萬物不成。

開元占經卷五十五

辰星占三

辰星犯北方七宿

辰星犯南斗一

石氏曰「辰星犯南斗﹐爲赦。」巫咸曰「辰星入南斗口中﹐大臣誅﹔一曰不用眾而有天下。」郗萌曰「辰星入南斗﹐天下受爵祿﹔期六十日﹐若九十日。」《文曜鉤》曰「辰星之南斗﹐天下大水﹐五穀傷﹐人民饑。辰星居南斗河戍間﹐道不通。」《黃帝占》曰「辰星守斗﹐有兵﹔赤而角﹐天下敗﹔白而大﹐裂地﹐相賂爲和﹔黑而小﹐其國亡。」石氏曰「辰星守南斗﹐在北﹐民凍死﹔在西﹐虎狼多入邑﹔在南﹐狗多死﹔在東﹐女子多死。」劉向《洪範傳》曰「辰星守南斗﹐不可舉事﹔用兵必受其殃。」甘氏曰「辰星守南斗﹐若角動﹐色靑黑﹐萬民大死﹐橋梁不通﹐天下水起。辰星失次守南斗﹐所守者誅。」郗萌曰「守南斗﹐有兵﹔易正朔。」陳卓曰「辰星守南斗﹐萬物不成﹐五穀傷。」石氏曰「辰星犯南斗﹐畱守之﹐破軍殺將。」司馬彪《天文志》曰「辰星犯南斗﹐有戮將﹔若有死相。」

辰星犯牽牛二

郗萌曰「辰星乘牽牛﹐爲人相棄於道。」陳卓曰「辰星乘牽牛﹐谷貴﹔天下大水。」巫咸曰「辰星守牽牛﹐爲五穀不成。」《感精符》曰「辰星守牽牛﹐國以水爲敗﹐犧牲疫﹐牛多死。」《春秋緯》曰「辰星守牽牛﹐牛先賤﹐後貴。」石氏曰「辰星守牽牛﹐水湧爲敗﹐大牛多死。辰星守牽牛﹐民有自賣者﹔歲多水災﹐萬物不成﹐五穀傷﹔一曰地气泄﹐貴人多死。」甘氏曰「辰星守牽牛﹐有犧牲之事﹔若使人以四足虫爲虎來者﹔色靑﹑有病﹔色黑﹑有死喪。」《海中占》曰「辰星守牽牛﹐歲多水﹔民歸兵陵﹐齊燕尢甚。」郗萌曰「辰星守牽牛﹐民人死喪﹔一曰谷貴﹐民多流亡。」《荊州占》曰「辰星守牽牛﹐關梁不通。」陳卓曰「辰星守牽牛﹐臣謀其主。」甘氏曰「辰星犯牽牛﹐畱守之﹐爲有破軍殺將。」陳卓曰「辰星犯牽牛﹐湧水出。」《北官候》曰「辰常以冬朝牽牛﹐當朝不朝﹐名曰失律﹔二時不朝﹐名曰失政﹔三時不期﹐五穀不登。」郗萌曰「辰星急過牽牛一度﹐過水一動﹔二度﹐過水二動﹔二度﹐過水三動﹔四度﹐過水四動﹔五度﹐過水小出﹔六度﹐過水大出﹐地爲之動。」

辰星犯須女三

《黃帝占》曰「辰星守須女﹐其國當有娶婦﹑嫁女之事﹐若他國來貢女者﹔一曰兵起﹐大臣當之。」石氏曰「辰星守須女﹐爲有女喪。」巫咸曰「辰星守須女﹐爲萬物不成。」《海中占》曰「天下水雨﹐無濟者﹐至關東盡然。」郗萌曰「爲後夫人有變妾爲主﹔一曰爲大水且至﹐若守須女南﹐其地數被火﹔守其北﹐數被水。」石氏曰「辰星犯守須女﹐女主禦世﹐天下大赦﹐其國驚水﹐國大亂。」《荊州占》曰「天下多寡女﹔若子死﹐繒帛貴。」陳卓曰「天下有雨災﹐萬物不成﹐國饑﹐民多疾。」陳卓曰「辰星逆行畱犯守陵須女﹐天子及大臣有變﹐必有奇政令。」

辰星犯虛四

《洛書》曰「辰星犯虛﹐大臣爲謀主﹐有兵起﹐其國必敗。」甘氏曰「辰星犯虛﹐其邦多水災。」《洛書》曰「辰星躍入虛﹐有兵起。」《文曜鉤》曰「辰星躍入虛﹐得所欲。」巫咸曰「辰星入虛中﹐伺其出日而數之﹐期二十日﹐爲兵發﹔伺始入處之率﹐一日期十日﹐軍罷。」郗萌曰「辰星入虛﹐爲有徳。」《春秋緯》曰「辰星之虛﹐兵起﹔大水出。」郗萌曰「辰星在虛東﹐春水﹔虛南﹐夏水﹔虛西﹐秋水﹐虛北﹐冬雷﹑雨水。」《黃帝占》曰「辰星守虛﹐雨水常降﹐流溢滂﹔其國失綱﹐人民流亡。」石氏曰「辰星守虛﹐國內亂﹔一曰政急﹐天下大亂﹔天下虛﹐大人憂。」甘氏曰「辰星守虛﹐若角動﹐靑色﹐臣有欺君者﹔有兵﹐有喪於國內。」《海中占》曰「辰星守虛﹐有兵災﹔丁壯行徭﹐妻子獨居﹐萬室虛﹔一曰春旱秋水﹐五穀不成。」郗萌曰「辰星守虛﹐有武臣誅﹐國必亡﹔一曰中山水出﹐人民無所居﹐從山而處﹐災生日並見。」《荊州占》曰「辰星犯乘虛﹐若冬守其陽﹐色赤黃﹐旱﹔萬物不成﹐亂兵起。」

辰星犯危五

《荊州占》曰「辰星犯入危﹐姦臣謀主﹔一曰天下大亂﹐若賊臣起。」巫咸曰「辰星之危﹐霖雨百日﹐其國大水﹐五穀不成﹐人民饑。」石氏曰「辰星守危﹐糴大貴﹔天下起兵﹐兵大發。」甘氏曰「辰星守危﹐大臣有戮刑﹐法官有憂﹔一曰皇后憂病﹐兵喪並起。」《海中占》曰「辰星守危﹐天下兵大發。」郗萌曰「其國破危﹔一曰爲大人蓋屋事﹔若逆行守危﹐其君簡祭祀。」陳卓曰「辰星犯守危﹐國多水災。」郗萌曰「辰星守墳墓﹐爲人主有哭泣之事。」

辰星犯營室六

郗萌曰「辰星犯營室﹐爲土功事﹔犯陽﹑陽有急﹔犯陰﹐陰有急。」《黃帝占》曰「辰星入營室﹐天下兵乘水欲攻王侯之國﹐不出百二十日。」《春秋圖》曰「辰星之營室﹐天下徭役﹐民不寧其處。」甘氏曰「辰星守營室﹐其色靑﹐宮中女多有死者﹐大人憂﹔一旬﹐三月相近﹔三旬﹐五月國君死。」巫咸曰「辰星守營室﹐多水災﹐五穀不成。」郗萌曰「徭役起﹔一曰後夫人憂﹐有大喪﹔一曰守營室東壁北﹐關梁不通﹔又曰守營室﹐爲大人忌﹐以赦令解之。」《玄冥》曰「辰星守營室﹐大兵乘船﹔大水欲入侯王之國﹐不出四十日。」《百二十占》曰「天下諸侯發動於西北。」《聖洽符》曰「犯守營室中﹐女有夭死者﹐大人有土功之事。」

辰星犯東壁七

陳卓曰「辰星犯東壁﹐王者刑急法深﹐朝廷憂愁﹐國有蓋藏保守之事。」《春秋圖》曰「辰星之東壁﹐天下和平。」石氏曰「守東壁﹐國有大喪﹔一曰大水﹔又曰兵革起。」郗萌曰「辰星守東壁﹐爲大人衛守﹔一曰爲天下兵起﹔又曰秋兵起﹐亦云有土功事﹔又曰爲多水﹔一曰歲晚水。」《春秋圖》曰「辰星入東壁而守之﹐姦臣有謀。」《玉曆》曰「逆行守東壁﹐大水出﹐橋梁不通﹐舟船用﹐民大饑。」

開元占經卷五十六

辰星占四

辰星犯西方七宿

辰星犯奎一

石氏曰「辰星入奎﹐有決漏之事﹐名水有絕。」《海中占》曰「辰星潤澤出奎﹔有差令﹔變色入奎﹐有爲令來者﹔出奎﹐有爲令出使者。」《春秋圖》曰「辰星之奎﹐天下賤人出貴女。」《黃帝占》曰「辰星守奎﹐姦臣賊子謀弒其主。」《河圖》曰「有大水之災﹔又曰大臣下獄。」《聖洽符》曰「有溝瀆之事於國外。」石氏曰「外國之王﹐入禦中國﹔一雲天下多愁﹔一曰山水潰出。」巫咸曰「多火災﹐爲旱﹐萬物不成﹐有兵災。」郗萌曰「有水事。」《荊州占》曰「王者憂之﹐大人當之。」

辰星犯婁二

《聖洽符》曰「辰星之婁﹐其國任能﹐賢人當用﹐良才得達。」甘氏曰「辰星守婁﹐若角動﹐赤黑色﹐臣有爭祿而起兵者。」巫咸曰「多火災。」郗萌曰「爲白衣之會﹔又曰外國之主﹐入禦中國。」《天文志》曰「辰星守婁﹐爲兵﹔爲匿謀。」郗萌曰「有兵兵罷﹐無兵兵起。」《荊州占》曰「有兵﹐犧牲多死。」陳卓曰「多水災﹐萬物五穀不成。」《百二十占》曰「且有水出。」陳卓曰「犯守婁﹐刑罰劇急。」《洽書》曰「逆行守婁﹐歲有水﹔若有蝗虫﹐犧牲多死﹐萬物不成。」甘氏曰「辰星入婁﹐犯守之﹐王者刑法急﹐大臣當誅﹐必有下獄者。」

辰星犯胃三

郗萌曰「辰星犯胃﹐天下谷無實﹐以饑爲憂﹔一曰爲亂。」《春秋圖》曰「辰星之胃﹐布帛賤。」《黃帝》曰「辰星守胃﹐且有兵令﹔一曰國主當之。」《黃帝》曰「有兵國以無義失獘﹔又曰大饑﹑失政﹔一曰有陰兵﹐夷狄勝中國。」甘氏曰「辰星守胃﹐若角動﹐色赤白﹐以水兵起﹐無名而窮﹔又有立侯王﹐若旱﹐五穀不成。」巫咸曰「辰星守胃﹐多火災﹐爲旱﹔萬物不成﹐有兵。」《海中占》曰「民人大饑﹐亂。」《荊州占》曰「逆行守胃﹐天下有兵﹐倉穀空虛。」《雌雄圖三光占》云「辰星犯胃﹐母子同死﹔國立後王﹐且有急令﹐國主當之。」陳卓曰「若犯守胃﹐國主不寧。」《荊州占》曰「辰星守胃﹐谷貴﹔傷火災。」

辰星犯昴四

石氏曰「辰星犯乘昴﹐且有亡國﹐有謀主之變﹔若行其北﹐西夷有毒霜早降﹐歲有疾癘。」《荊州占》曰「辰星犯乘昴﹐夷狄之兵起﹐爲民害。」郗萌曰「辰星乘昴﹐若出北者﹔爲陰國有憂﹐若北主死。」郗萌曰「入昴中﹐有三丈之水﹐五穀不成﹐大饑。」《春秋圖》曰「辰星之昴﹐民且從之陵。」石氏曰「辰星畱二十日﹐若六十日守昴﹐中國開門﹐有大客﹔國政大危﹐易政令﹔若自來之王。」《黃帝占》曰「辰星守昴﹐兵起﹐破散﹐民流亡。」《洛書》曰「大水決溢﹐爲民害﹐傷五穀。」石氏曰「夷狄勝中國﹐若五穀不成﹐民大饑。」甘氏曰「守昴﹐若角動﹐其謀者在北方﹐大將之家﹐外戚之親﹐以星入日占期。」甘氏曰「辰星守昴﹐執法臣誅。」郗萌曰「天下失綱﹐有兵﹔一曰起中野﹔又曰多水災﹔又曰守畢昴。東行至天髙﹐復反至五車﹐爲近兵發﹐有赦。」《感精符》曰「逆行守昴﹐有兵﹐大臣有坐法死者﹔一曰冤獄﹐失理。」《荊州占》曰「逆行守昴環繞﹐兵起。」郗萌曰「犯若守昴﹐爲白衣之會。」《雌雄圖三光占》曰「犯守昴﹐夷狄之兵起﹐國失政﹔一曰有陰兵。」郗萌曰「中犯乘守昴﹐爲兵北徵。」

辰星犯畢五

《黃帝占》曰「辰星犯畢﹐出其北﹐爲陰國有憂﹔出其南﹐陽國有憂。」郗萌曰「辰星犯畢﹐若入之﹐兵起於外﹐狄可憂。」《荊州占》曰「犯乘畢﹐邊兵起。」巫咸曰「入畢中﹐各伺其出日而數之﹐期二十日爲兵發﹔伺始入處之率﹐一日期十日﹐爲軍罷。」《海中占》﹕「入畢中﹐有兵﹔一曰歲熟。」郗萌曰「有憂﹔一曰其國易主。」石氏曰「出畢陽﹐則旱﹔出畢陰﹐則水﹔爲政令不行。」《春秋圖》曰「辰星之畢﹐有大赦。」《黃帝占》曰「辰星守畢﹐山崩民流。」《聖洽符》曰「川河大盛﹐民多死亡。」《春秋圖》曰「子歸母﹐天下安寧﹐若有赦。」巫咸曰「辰星守畢﹐邊有以水起兵者。」石氏曰「山水潰﹐河大溢﹐潦大至。」甘氏曰「辰星守畢﹐民多疾病﹐死亡。」巫咸曰「有水災﹐萬物不成。」郗萌曰「野人爲亂。」陳卓曰「犯附耳﹐爲兵起﹔若將相有喪憂也﹐不則免退。」郗萌曰「守畢﹐急謀兵﹐期八十日﹔若八月。」

辰星犯觜觽六

石氏曰「辰星犯觜﹐其國兵起﹐天下動移。」《荊州占》曰「犯乘觜﹐憂水兵之災。」郗萌曰「入觜中﹐伺其出日而數之﹐期二十日﹐兵發﹔伺始入處之率﹐一日期十日﹐軍罷。」石氏曰「守觜﹐西方客動﹐侵地﹐欲爲君王﹔崇禮以制義﹐則國安。」甘氏曰「守觜﹐子歸母﹐君臣和同。」巫咸曰「爲萬物不成﹔一曰旱﹐五穀不成﹐大人憂﹔又曰不出百日﹐天下大饑。」巫咸曰「多火災。」《海中占》曰「守觜中﹐有兵。」郗萌曰「守觜﹐萬物五穀不成﹔一曰天子不可動眾行兵﹔又曰有反臣﹐不出百日﹐天下水﹐趙國尢其。」

辰星犯參七

甘氏曰「辰星犯乘參﹐貴臣黜。」《荊州占》曰「國有水﹑兵。」《春秋圖》曰「之參﹐兵大起。」巫咸曰「畱止衡﹐兵革起﹔守參﹐貴臣黜。」郗萌曰「逆行若畱止衡中﹐爲兵革起。」《黃帝占》曰「辰星守伐﹐星移南﹐敵入塞﹔星移北﹐敵出塞。」石氏曰「守參﹐且有水﹑兵﹔一曰有反者﹐國有憂。」班固《天文志》曰「辰星與參出南方﹐爲旱﹔若大臣誅。」石氏曰「守參﹐天子不可以將兵動眾﹐國有反臣﹔一曰有赦﹐若出參中﹐邊有兵。」巫咸曰「水災﹐萬物不成。」《海中占》曰「守伐﹐衛尉當之。」郗萌曰「守參﹐若守伐﹐爲有反臣中兵﹐一曰爲後夫人當之﹔一曰內亂。」《春秋圖》曰「逆行守參﹐邊將有憂﹔一曰外夷動。」《聖洽符》曰「入參犯守之﹐不出其年﹐有兵起﹐若拔邑﹔先起兵者破亡﹐後起兵者昌。」

開元占經卷五十七

辰星占五

辰星犯南方七宿

辰星犯東井一

《文曜鉤》曰「辰星入東井﹐蠻夷君憂﹐有死者﹔若邊兵起﹐期不出年。」郗萌曰「辰星入東井﹐軍在外﹔星進兵退﹔星退兵進。」《河圖》曰「辰星出入東井﹐有暴兵﹔馬當貴。」《荊州占》曰「辰星出入東井﹐有亂臣。」《黃帝》曰「辰星守東井﹐爲水。」﹝《天文志》曰﹕光武建武三十年閏月甲午﹐水在東井二十度﹐生白气﹐東南指﹐焰長五尺﹐爲彗﹐東北行至紫宮西藩工﹐五月甲子不見﹐凡見三十一日﹐水常以夏至後效東井﹐閏月在四月﹐尙未當見而見﹐是躁而進也﹐東井爲水衡﹐水出之爲大水﹐是歲五月及明年﹐郡國大水﹐壞城郭﹐傷禾稼﹐殺人民也。﹞《感精符》曰「辰星守東井﹐去之七寸﹐七日已上至十五日﹐王者誅大臣﹔期不出百八十日。」石氏曰「守東井﹐其年早旱﹐晚水﹔一曰天下大水﹔又曰法臣相戮﹔一曰入其中﹐王者易﹐更政。」甘氏曰「守東井若角動﹐色赤黑﹐以水起兵。色黃潤澤﹐天子有善令﹔若色變﹐大人憂﹐天下有名水絕﹔所謂絕者﹐逆行而入之。」郗萌曰「辰星久守東井﹐爲金錢易﹐萬物五穀不成﹔一曰守東井﹐胡兵起﹐五穀霜死﹐其國尢甚﹐歲大惡。辰星入犯秉守東井三日以上﹐蠻夷君當之﹐死期三月﹐若一年﹑二年﹑三年。」石氏曰「犯東井﹐守錢大臣誅﹐鈇鋮用﹐有兵起。」《荊州占》曰「守東井﹐道上多死人。」陳卓曰「守東井﹐百川皆溢。」

辰星犯輿鬼二

《河圖》曰「辰星犯輿鬼﹐爲國有憂﹐大臣誅。」石氏曰「有兵﹔一曰犯天質﹐兵起。」郗萌曰「犯輿鬼﹐亂臣在內。」《黃帝》曰「犯輿鬼﹑質﹐執法者誅。」《南官侯》曰「犯天屍﹐貴臣有罪﹔犯四星﹐天子發之。」郗萌曰「入犯輿鬼﹐執法者有戮死﹐若兵起﹐將軍有憂﹐人多死。」《甄曜度》曰「入輿鬼﹐犯積屍﹐大臣有誅﹑斧鑕用﹐貴人有犯罪者﹐若戮死。」郗萌曰「辰星入輿鬼﹐爲大人卒﹐事以命終。」《荊州占》曰「亂臣在內﹐有屠滅。」《天文志》曰「爲死喪﹐一曰大臣有死。」陳卓曰「蠻夷之君有誅。」《春秋圖》曰「辰之鬼﹐天下有疫病。」郗萌曰「守輿鬼﹐月食﹔若五穀不成。」《春秋圖》曰「守犯輿鬼﹐金錢發用﹐民多痛耳目。」石氏曰「守輿鬼﹐有兵死者﹔一曰王者崩﹔一曰大人有祭祀之事。」《海中占》曰「守輿鬼﹐出其南﹑水﹐出其北﹑旱。」郗萌曰「守輿鬼三月﹐後夫人疾﹔二十日﹐太子夫人疾﹔十日﹐諸國王夫人病。守輿鬼﹐西南爲秦漢﹑有反臣兵事﹔以赦令解之。守輿鬼﹑質星﹐鈇鉞用。守輿鬼﹐有喪﹔右爲主人﹐左爲客﹔一云五月大水﹐蝗虫。」《海中占》曰「守入鬼﹐大人憂。」郗萌曰「入若守輿鬼﹐爲主憂﹑財寶出﹔若大臣有謀。秉賢者﹐君貴人憂﹐金玉用﹐民疾﹔南入﹑爲男﹔北入﹑爲女﹔西入﹑爲老﹔東入﹐爲壯﹔棺木貴。」《荊州占》曰「千犯守輿鬼﹐隨所守﹐王者發之﹔不出七十日﹐天下有喪﹔陽﹐爲人君﹔陰﹐爲皇后﹔左﹑爲太子﹔右﹑爲貴臣。﹝《天文志》曰「孝順漢安二年七月甲申﹑辰星犯輿鬼﹐明年八月﹐順帝崩﹐孝衝卽位﹐明年正月崩。﹞

辰星犯柳三

石氏曰「辰星犯柳﹐有木功事﹔若名木見伐者。」《海中占》曰「入天庫﹐以水起。」《荊州占》曰「入注﹐下刑上﹐子訟父﹐民多仇﹔粟貴﹑大旱﹑馬貴。」《春秋圖》曰「辰星之柳﹐天下米貴﹐馬貴﹔先潦後旱。」《黃帝占》曰「歲不收。」甘氏曰「王者賜客﹐若國有貴客。」郗萌曰「爲反臣中外兵﹐以徳令解之﹔一曰舟船相望﹐在於北方﹔若處其陽﹐大旱﹐又死喪﹔處其陰﹐大水﹐爲災傷。」《玄冥占》曰「貴臣得地﹐後有徳令﹔不出九十日。」郗萌曰「辰星守柳注﹐藥在酒食中﹐忌﹐不可食之。」

辰星犯七星四

郗萌曰「辰星犯七星﹐臣爲亂。」甘氏曰「入七星﹐有君置太子者。」《春秋圖》曰「辰星之七星﹐天下勞﹐多流亡。」郗萌曰「畱七星﹐爲天下大憂。」﹝憂中兵也﹞石氏曰「守七星﹐民多疾﹔一曰民流千里﹔又曰兵內起﹔若守二十日以上﹐有水。」甘氏曰「守七星﹐若角動﹐天下有兵﹐三年乃解﹔又曰萬物不成。」《海中占》曰「大臣凶﹐貴人有罪﹐若法官有憂。」郗萌曰「爲反臣中外兵﹐以徳令解之﹔一曰大水爲災。」﹝此《荊州占》也﹞巫咸曰「犯七星三日以上﹐賊臣在側﹔若有叛臣﹐皆九十日﹔應之以善令﹐則無咎。」

辰星犯張五

《春秋圖》曰「辰星之張﹐有賢人在下﹐當爲卿相。」石氏曰「守張﹐天下大水﹐兵起﹔若守而角動﹐有臣傷其君﹔色赤﹐有兵出﹐其君傷﹐諸侯之臣﹐起於宮中﹐從庖廚奉牢之間是也﹔其色黑﹐食中有藥﹐不可食﹔大人有憂。」甘氏曰「守張﹐貴臣專國﹐天下不寧。」巫咸曰「萬物五穀不成。」郗萌曰「爲反臣中外兵﹐以徳令解之。謂赦令也。又曰夏麥不收﹐大饑﹔一曰民多喪﹑病﹐又多鬥訟。」《南官候》曰「天下大饑。」《百二十占》曰「且有更令。」郗萌曰「入張﹐若守之﹐水入火﹐爲逆理犯上﹐天下不安﹔下謀上﹐多鬥訟﹐若多疾。」

辰星犯翼六

《玉曆》曰「辰星入翼中﹐兵大起。」《春秋圖》曰「辰星之翼﹐有賢在民間﹐當用。」石氏曰「守翼﹐水入火﹐逆理﹔貴臣有憂﹐若大臣有戮﹐又曰水旱之災﹔星入其度﹐當位者退之﹐以消天怒﹐王者以赦除咎﹔又曰守翼﹐爲萬物不成﹔一曰爲人民流亡﹔又曰監鐵大貴四倍﹐牛馬行。」甘氏曰「守翼﹐大水﹐兵起﹔色白﹑京師起﹔色黃﹐事成﹔色靑黑﹐死事。」巫咸曰「爲旱。」《海中占》曰「有兵災﹐若大水在北方﹐五穀不成。」郗萌曰「多火災﹔一曰火在北方﹔又曰爲反臣中外兵﹐以徳解之。」《荊州占》曰「近臣﹐爲有亡國﹐饑歲﹐民流千里﹔若地龍見。」陳卓曰「王者有疾﹐期不出年中。」《二十八宿山經注》曰「辰星一年不出﹐出於翼軫﹐主死。」《玄冥占》曰「守翼﹐若有誅者。」《玉曆》曰「有急事﹐若有大風。」陳卓曰「犯守翼﹐天下大荒。」班固《天文志》曰「辰星與翼見西方﹐大臣誅。」

辰星犯軫七

石氏曰「辰星入軫中﹐爲大兵起。」巫咸曰「伺其出日而數之﹐期二十日﹐爲兵發﹔伺始入處之率﹐一日期十日﹐軍罷。」《黃帝占》曰「守軫﹐天下大疾﹐貴者多死﹔一曰國有喪。」《天文志》曰「守犯軫﹐爲白衣之會。」石氏曰「守軫﹐萬物五穀不成。」郗萌曰「守軫﹐爲反臣中外兵﹐以徳令解之﹐又執法貴臣凶﹐車騎用。」《玉曆》曰﹕』天下疾疫﹐人多死﹔其死﹐災多在北方。」《南官候》曰「戚臣凶。」《甄曜度》曰「入軫及守犯之﹐有兵必大戰﹐有破軍殺將於其野﹐人心驚駭﹔守過二十日以上﹐光明色大﹐有數十萬人戰﹐流血積屍殃﹔不則大水﹐有山河崩決﹐百姓流波之災﹔五穀傷敗﹐人民饑死﹔期二年。」

開元占經卷五十八

辰星占六

辰星犯石氏中官

辰星犯大角一

《海中占》曰「辰星守大角﹐臣謀主﹔有兵起﹐人主憂﹐王者戒愼左右﹔期不出百八十日﹐遠一年。」

辰星犯梗河二

巫咸曰「辰星守梗河﹐國有謀兵﹐四夷兵起﹐來侵中國﹐邊境有憂。」

辰星犯招搖三

《聖洽符》曰「辰星犯招搖﹐邊兵大起﹐四夷爲寇﹔若守之﹐夷人敗﹐若夷主死﹔期不出二年。」

辰星犯玄戈四

《聖洽符》曰「辰星犯玄戈﹐邊兵大起﹐侵掠爲寇﹔若守之﹐夷主死﹔期不出二年。」

辰星犯天槍五

辰星犯天槍﹐夷兵起﹐機槍大用﹐防戌有憂﹔若誅邊臣﹐期不出年。

辰星犯天棓六

巫咸曰「辰星犯天棓﹐夷兵起﹐機槍大用﹐防戌有憂﹔若誅邊臣﹐期不出年。」

辰星犯女牀七

《荊州占》曰「辰星犯女牀﹐凶。」甘氏曰「犯守女牀﹐兵起宮中﹐若后妃有暴誅者﹐期百八十日﹐遠一年。」

辰星犯七公八

《黃帝占》曰「辰星守七公﹐爲饑﹔民居不安。」石氏曰「犯守七公﹐輔臣有謀議﹐臣相疑﹐若人主有憂。」

辰星犯貫索九

《荊州占》曰「辰星入天牢﹐天下有賊﹔又曰水﹐期一年﹔一曰旱﹐期一年﹔又曰歲饑﹐人相食﹔一曰大赦﹐期百二十日。」巫咸曰「犯守貫索﹐天下兵大起﹐多有獄事﹐貴人有死者。」石氏曰「入天牢中﹐犯乘守者﹐以獄多爲亂﹐不出年。」

辰星犯天紀十

《文曜鉤》曰「辰星犯守天紀﹐幸臣執權﹐有兵﹐王者有憂。」

辰星犯織女十一

《黃帝占》曰「辰星犯守織女﹐天下有女憂﹐兵起﹐不出其年。」

辰星犯天市垣十二

石氏曰「辰星入天市﹐大臣有誅。」郗萌曰「辰星入天市中﹐皆爲將相凶﹔一曰五官有憂﹔一曰赦﹔又曰辰星入若守天市﹐蠻夷之君戮﹔又曰爲驚﹔一曰更市。」

辰星犯帝座十三

石氏曰「辰星犯帝座﹐爲臣謀主﹐有逆亂事。」《玄冥占》曰「爲臣謀主﹐天下亂兵大起﹐不出年。」

辰星犯候星十四

《海中占》曰「辰星犯守候星﹐陰陽不和﹐五穀傷﹐人民大饑﹐有兵起。」

辰星犯宦者十五

甘氏曰「辰星犯宦者﹐輔臣有誅﹔若戮死﹐期不出年。」

辰星犯宗正十六

石氏曰「辰星犯守宗正﹐左右羣臣多死﹔若更政令﹐人主有憂。」

辰星犯宗人十七

石氏曰「辰星犯宗人﹐親族貴人有憂﹐若有死者﹔一曰人主親宗有離絕者。」

辰星犯宗星十八

甘氏曰「辰星犯宗星﹐宗室之人﹐有分離者。」

辰星犯東西咸十九

石氏曰「辰星犯東西咸﹐爲臣不從令﹐有陰謀。」

辰星犯天江二十

《黃帝占》曰「辰星入天江﹐大水決城郭。」陳卓曰「暴水爲害﹐不出其年。」巫咸曰「犯守天江﹐天下有水﹔若入之﹐大水齊城郭﹐人民饑﹐去其鄕。」

辰星犯建星二十一

陳卓曰「辰星犯建星﹐大臣相譖。」《百十二占》曰「辰星出建星﹐中國有水旱﹐五穀不成﹐人民饑﹐不出年。」郗萌曰「守建星﹐地气泄﹐貴人多死﹔一曰臣謀其主。」《荊州占》曰「犯建星﹐歲水﹐人饑﹐有自賣者。」

辰星犯天弁二十二

甘氏曰「辰星犯天弁﹐若守之﹐則囚徒起兵﹔一曰五穀不成﹐糴大貴﹐人民饑。」

辰星犯河鼓二十三

齊伯曰「辰星犯河鼓﹐大將若左右將﹐將有誅﹔若守之﹐將有罪﹐以五色占之。」甘氏曰「辰星入河鼓﹐大將出用兵。」

辰星犯離珠二十四

石氏曰「辰星犯離珠﹐宮中有事﹐若有亂宮者﹔若宮人有罪黜者。」

辰星犯匏瓜二十五

辰星犯匏瓜三十日﹐狗夜嗥﹐雞鳴﹔天下盡驚。」《聖洽符》曰「犯守匏瓜﹐天下有憂﹐若有遊兵﹐名果貴﹔一曰魚鹽貴十倍﹐不出其年。」

辰星犯天津二十六

《海中占》曰「辰星犯天津﹐關道不通﹐有兵起﹐若關吏有憂。」郗萌曰「守天津﹐兵革起。」

辰星犯螣蛇二十七

甘氏曰「辰星守螣蛇﹐天子前驅凶﹔若姦臣有謀﹐前驅爲害。」

辰星犯王良二十八

石氏曰「辰星守王良﹐爲有兵。」齊伯曰「辰星犯守王良﹐天下有兵﹐諸侯相攻﹐彊臣謀主﹐期不出年。」

辰星犯閣道二十九

石氏曰「辰星犯閣道﹐絕漢者﹐爲九州異政﹐各主其主﹐天下有兵﹐期二年。」

辰星犯附路三十

石氏曰「辰星守附路﹐太僕有罪﹐若有誅﹔一曰馬多死﹐道無乘者。」

辰星犯天將軍三十一

郗萌曰「辰星入天將軍﹐興軍者吉。」石氏曰「守天將軍﹐爲大將死﹐若誅。」

辰星犯大陵三十二

石氏曰「辰星入大陵﹐國有大喪﹐大臣有誅﹐若戮死﹔人民死者大半﹐不出其年。」《荊州占》曰「辰星入大陵﹑積屍﹐天下盡喪﹐死人如丘山﹔星眾﹐兵起﹔星稀﹑無兵。」

辰星犯天船三十三

郗萌曰「辰星守天船﹐革也。」《聖洽符》曰「入天船或守之﹐兵大起﹐舟船用﹐有亡國﹐期不出年。」

辰星犯捲舌三十四

石氏曰「辰星乘捲舌﹐天下多喪﹔又曰守捲舌﹐國有佞臣謀其君﹐以口舌爲害﹐人主有憂。」

辰星犯五車三十五

石氏曰「辰星犯五車﹐大旱﹐若有喪﹔一曰犯庫星﹐兵起北方﹐若西方﹔犯倉星﹐谷貴﹔若有水。」《元命包》曰「入五車﹐則水開。」﹝班固《天文志》曰﹕大水。﹞《海中占》曰「兵大起﹐車騎行﹐五穀不成﹐天下民饑﹐若軍絕糧。」《黃帝占》曰「入五車中犯乘守天庫﹐以水潦起兵。」

辰星犯天關三十六

石氏曰「辰星行天關中﹐每至抑揚﹐當去不去﹐徘徊亂行﹐光色隆怒﹐見其妖祥﹐中國隔絕﹐道路不通。」《文曜鉤》曰「守天關﹐天下大水﹐津梁不通﹐人民饑﹐有自賣﹐期一年。」石氏曰「行天關﹐爲臣謀主。」郗萌曰「辰星守天關者﹐皆爲貴人多死。」《海中占》曰「辰星守犯天關﹐道絕﹐天下相疑關梁之令。」

辰星犯南北河三十七

《黃帝占》曰「辰星乘南河戍﹐若出南﹐皆爲中國。」石氏曰「守南河﹐蠻夷兵起﹐邊戍有憂﹔若有旱滅﹐人民饑﹔又曰畱守南戍﹐中方兵起。」《黃帝占》曰「辰星出北河戍間﹐若畱守北戍﹔若居南戍間﹔若守兩戍間﹔爲天下有難起﹐道不通。」《荊州占》曰「守兩河戍間﹐天下乖離。」郗萌曰「失度守陰門﹑若陽門﹐爲諸侯姦﹔又曰不行天門天關間﹐爲喪。」

辰星犯五諸侯三十八

石氏曰「辰星犯五諸侯﹐若守之﹐兵大起﹐將士出﹐諸侯有憂﹐若有死者。」巫咸曰「辰星入五諸侯﹐伺其出之日而數之﹐二十日兵起發﹔伺始入處之率﹐一日軍罷。」石氏曰「守犯乘守五諸侯﹐諸侯兵死﹐期三年。」

辰星犯積水三十九

石氏曰「辰星守積水﹐旱。」巫咸曰「犯守積水﹐其國有水災﹐水物不成﹐魚鹽貴﹐一曰以水爲敗﹐糴大貴﹐人民饑﹐期二年。」

辰星犯積薪四十

甘氏曰「辰星犯守積薪﹐天下大旱﹐五穀不登﹐人民饑亡。」

辰星犯水位四十一

石氏曰「辰星犯守水位﹐天下以水爲害﹐津關不通﹔一曰大水入城郭﹐浸傷人民﹐皆不出二年。」

辰星犯軒轅四十二

《黃帝占》曰「辰星行軒轅﹐中犯女主﹐女主失勢﹐憂喪也。﹝《宋書天文志》曰﹕晉穆帝升平四年六月辛亥﹐辰星犯軒轅﹐五年五月﹐帝崩﹑哀帝立﹐褚後失勢。孝武太元五年﹐七月丙子﹐辰星犯軒轅﹐占曰﹕女主當之﹐九月癸未﹐皇后王氏崩。安帝隆安三年五月辛未﹐辰星犯軒轅大星﹐四年七月﹐太皇后李氏崩也。﹞列大夫有放逐者﹐五官不治﹐色悴﹐爲憂﹐爲疾﹔其所中犯乘守者﹐若有罪。」石氏曰「辰星在軒轅中﹐有以女子請人君者。」巫咸曰「辰星行犯守軒轅﹐女主失勢﹔一曰大人當之﹐若有黜者﹔期二年。」石氏曰「入軒轅中犯乘守之﹐有逆賊﹔若火災。」又曰「犯守軒轅太民星﹐大流﹐太后宗有誅者﹐若有罪﹔中犯乘守小民星﹐小饑小流﹔皇后宗有誅者﹐若有罪。」

辰星犯少微四十三

石氏曰「辰星入少微﹐君當求賢佐﹐不求賢佐﹐則失威奪勢者矣。」又曰「犯守少微﹐名士有憂﹐王者任用小人﹐忠臣被害﹐有死﹔又曰五官亂﹐宰相易﹐有兵憂矣。」石氏曰「辰星入﹐中犯乘守少微﹐宰相易﹔一曰女主憂﹐不出其年。」《帝覽嬉》曰「行犯左右執法﹐爲大臣有憂。」郗萌曰「犯左右執法﹐執法者誅﹐若有罪﹔又曰犯天庭﹐臣爲亂。」

辰星犯太微四十四

《荊州占》曰「辰星道﹔從太微西藩北南方星間入﹐到南方東方星間南出道﹔中西藩直坐入者﹐非道也。」《春秋圖》曰「辰星若以立秋後七十二日得壬子﹐入太微朝見﹐當此之時﹐陰气隆盛﹐陽气潛藏﹐不欲穿池﹐決溝渠﹐犯之冬雷。」《荊州占》曰「辰星以壬子日順入太微﹐天子所使也﹔不以壬子日﹐非天子使也。」郗萌曰「辰星當太微門﹐爲受制﹔當左執法﹐爲受事左執法﹔當右執法﹐爲受事右執法守﹔太微門三日以下爲受制﹐三日以上﹐爲兵﹑爲賊﹑爲亂﹑爲饑。」《荊州占》曰「辰星出東掖門﹐爲相受命﹔東南出徳事也。出西掖門爲將受事﹐西南出刑事也﹔期以春秋。」《黃帝占》曰「辰星入天庭﹐色白潤澤﹐爲期百八十日﹐有赦。」巫咸曰「辰星入太陰門西﹐出太陰門東﹐後宮破﹐右有大水﹐期百二十日。」《合誠圖》曰「辰星入華闕門﹐爲臣弒之候也。」石氏曰「辰星入太微中華東西門﹔若左右掖門﹐而南出端門﹐必有反臣﹔若入西門出東﹐爲人君不安﹐欲求賢佐﹔有入中華西門﹐出中華東門﹐爲臣出令﹔入太陽西﹐出太陰東門﹐爲天下大亂﹐有喪﹐若大水。」郗萌曰「入太微西門﹐犯天庭﹐出端門﹐爲大臣伐主﹔入西門﹐折出右掖門﹐爲大臣假主之威而不從主命﹔入西華門﹐南出端門﹐爲臣詐稱詔﹔入太微﹐若入端門出東門﹐貴者奪勢。」《荊州占》曰「辰星入太微宮﹐天下有聖女子出燕代﹔若有大水﹐傷人民﹐期三十日。」﹝《天文志》曰「孝桓永壽元年七月巳未﹐辰星入太微中﹐八十日去﹐出左掖門﹐是歲洛水溢至津門﹐南陽大水。﹞《荊州占》曰「辰星入太微天庭﹐出端門﹐臣不臣﹔入太微宮﹐爲天下大驚﹔一曰有兵﹔又曰入天庭﹐國不安其宮﹔又曰辰星見太微﹐天子當之。」陳卓曰「辰星入太微﹐天子之宮﹐羣臣相殺。」﹝《宋書天文志》曰「晉永寧元年七月﹐辰星入太微﹐初齊王冏定京都﹐因畱輔政﹐遂專權無君﹐是月成都王穎﹐河間王顯﹐長沙王乂討之﹐冏乂交戰﹐攻焚宮關﹐冏兵敗﹐夷滅乂殺其兄﹐上將軍寔以下二十餘人﹐大安二年成都攻長沙﹐於是公私饑困﹐百姓力屈也。﹞齊伯曰「辰星入左右掖門而東出﹐天下有憂﹐若入端門而守天庭﹐彊臣奪主位。」《黃帝占》曰「辰星東行﹐入太微庭﹐出東門﹐天下有急兵﹔若守﹐將相丞相禦史大臣有死者﹔若入端門﹑守庭﹐大禍至﹔入南門出東門﹐國大旱﹔若入南門逆行出西門﹐國大亂﹔逆行入東門﹐出西門﹐大國破亡﹔若順入西藩而不畱去﹔楚國凶殃。」巫咸曰「辰星逆行﹐入太微天庭中﹐爲大臣有誅﹐若諸侯戮死﹐期二年。」石氏曰「辰星逆行於太微中﹐及出左右掖門者﹐有逆謀﹐天子有命將徵伐之事﹔一曰大赦可以解其患也。」

辰星犯黃帝座四十五

石氏曰「辰星犯黃帝座﹐攺政易王﹐天下亂﹐存亡半。」

辰星犯四帝四十六

甘氏曰「辰星犯乘守四帝座﹐天下亡﹔又曰臣謀主﹐去之一尺﹐事不成。」

辰星犯屏星四十七

甘氏曰「辰星犯守屏星﹐君臣失禮﹐下謀上。」

辰星犯郎位四十八

甘氏曰「辰星犯守郎位﹐輔臣有謀﹐左右宿衛者爲亂﹐王者宜備之。」

開元占經卷五十九

辰星占七

辰星犯石氏外官一

辰星犯庫樓一

郗萌曰「辰星入庫樓﹐以水起兵﹐亦大水。」《荊州占》曰「入天庫﹐鈇鉞用﹐大臣誅。」

辰星犯南門二

石氏曰「辰星犯守南門﹐邊夷兵起﹐若道路不通。」

辰星犯平星三

石氏曰「辰星犯平星﹐凶。」甘氏曰「犯守平星﹐執政臣憂﹐若有罪誅者﹐期一年。」

辰星犯騎官四

甘氏曰「辰星犯守騎官﹐有兵起﹐馬多發﹐若多死。」

辰星犯積卒五

石氏曰「辰星入積卒﹐若守之﹐兵大起﹐士卒大行﹐若多死﹐期二年。」《玄冥占》曰「犯積卒﹐主失位﹐天下亂﹐兵大起﹐期百八十日。」

辰星犯龜星六

《海中占》曰「辰星犯守龜星﹐天下有水旱之災﹔守陽﹐卽旱﹔守陰﹐卽水。」

辰星犯傅說七

石氏曰「辰星犯守傅說﹐王者簡宗廟﹐廢五祀﹐後宮凶﹔一曰有絕嗣君﹐期不出二年。」

辰星犯魚星八

石氏曰「辰星犯守魚星﹐凶。」甘氏曰「犯過魚星之陽﹐爲大旱﹐魚行人道﹔之陰﹐爲大水﹐魚鹽貴。」

辰星犯杵星九

《海中占》曰「辰星入杵星﹐若守之﹐天下有急發之事﹐不出其年。」

辰星犯鱉星十

《黃帝占》曰「辰星守鱉星﹐有白衣之會。」巫咸曰「國有水旱之災﹔守陽﹐則旱﹔守陰﹑則水。」

辰星犯九坎十一

石氏曰「辰星守九坎﹐天下旱﹐名水不流﹐五穀不登﹐人民大饑﹔一曰之陽﹐大旱﹔之陰﹐大水。」石氏曰「犯守九坎﹐凶。」

辰星犯敗臼十二

石氏曰「辰星守敗臼﹐民不安其室﹐憂失其釜甑﹐若流移﹐去其鄕。」

辰星犯羽林十三

郗萌曰「辰星入羽林﹐有反臣中兵。」巫咸曰「入羽林﹐天下兵起﹐四夷入國﹐人主憂﹔一曰其國以水爲憂。」《荊州占》曰「熒惑與辰星俱入天庫﹐軍凶﹔若有水災。」郗萌曰「犯守天陣﹐爲兵起﹐有破軍死將。」《海中占》曰「入犯守羽林﹐有兵起﹔若逆行變色﹐成勾已﹐天下大兵﹐關梁不通﹐不出其年。」

辰星犯北落十四

石氏曰「辰星守北落﹐亦爲兵大合﹐女子兵起﹔若與北落相貫﹐抵觸﹐光相及﹐有兵大戰﹐破軍殺將﹐伏屍流血﹐不可當也﹔期百八十日﹐若一年。」甘氏曰「守北落﹐斧鑕用﹐大臣有誅﹑期不出年。」

辰星犯土司空十五

《海中占》曰「辰星守土司空﹐其國以土起兵﹔若有土功之事﹐天下旱。」

辰星犯天倉十六

齊伯曰「辰星守天色﹐諸侯有發粟之事﹐有兵起﹔星若當戶守之﹐將受命﹐不爲主用。」《荊州占》曰「辰星入天倉中﹐主財寶出﹐主憂亂臣在內﹐天下有兵﹐而倉庫之戶俱開﹔主人勝﹐客事不成﹔期二十日中而發。」郗萌曰「入若天倉﹐爲粟發用。」《黃帝》曰「守天倉﹐大水。」《荊州占》曰「守天倉﹐天下饑﹐粟出。」

辰星犯天囷十七

石氏曰「辰星入天囷﹐天下兵起﹐囷倉儲積之物皆發用﹔一曰禦物多有出者﹐庫藏空虛﹐期二年。」

辰星犯天廩十八

石氏曰「辰星犯天廩﹐天下亂﹐粟散出。一曰天下大饑。」

辰星犯天苑十九

石氏曰「辰星入天苑﹐牛羊禽獸多疾疫。若守之二十日﹐天下兵起﹐馬多死﹐其國憂。」

辰星犯參旗二十

《海中占》曰「辰星守參旗﹐兵大起﹐弓弩用﹐士將出行。一曰弓矢貴。」

辰星犯玉井二十一

《黃帝占》曰「辰星入玉井﹐爲彊國失地﹔其出之﹐彊國得地。」巫咸曰「辰星入玉井﹐國有大水﹐憂﹔若以水爲敗﹐水物不成﹐期不出年。」

辰星犯屏星二十二

甘氏曰「辰星入守屏星﹐諸使有謀﹔若大臣有戮死者。」甘氏曰「入天屏﹐爲大臣戮﹔若疫。」

辰星犯廁星二十三

《黃帝占》曰「辰星犯廁﹐爲大臣有戮者。」《甄曜度》曰「入守廁星﹐天下大饑﹐人民相食﹐死者大半﹐期二年。」

辰星犯軍市二十四

石氏曰「辰星入守軍市﹐兵大起﹐大將軍出﹔若以饑兵起。」

辰星犯野雞二十五

甘氏曰「辰星入犯守野雞﹐其國凶﹐必有死將﹔軍營敗﹐兵士散走。」

辰星犯狼星二十六

石氏曰「辰星入守狼星﹐野獸死。」《聖洽符》曰「辰星犯守狼星﹐天下多姦盜﹐有兵起﹐其國以水爲憂。」《荊州占》曰「守狼星﹐大將出﹐其國有兵﹔一曰死將。」

辰星犯弧星二十七

《荊州占》曰「辰星守弧星﹐大將有千里之行﹐國政驚。」

辰星犯稷星二十八

《海中占》曰「辰星守天稷﹐有旱災﹐五穀不登﹐歲大饑﹔一曰五穀散出。」

辰星犯甘氏中官二

辰星犯四輔一

《荊州占》曰「辰星中犯乘守四輔星﹐君臣失禮﹐輔臣有誅者。」

辰星犯平道二

甘氏曰「辰星入守平道﹐天下兵亂。」

辰星犯酒旗三

《荊州占》曰「辰星守酒旗﹐天下大酺﹐有肉財物賜﹔若爵宗室。」

辰星犯天髙四

郗萌曰「辰星捨入天髙﹐有奇令。」

辰星犯積屍五

石氏曰「辰星守積屍﹐大人當之。」

辰星犯天潢六

《黃帝占》曰「辰星入天潢中者﹐爲起軍道不通﹐天下大亂﹐國易政﹔一曰貴人死﹐若中犯乘守之﹐皆期二十日﹐兵起。」郗萌曰「辰星失度﹐畱天潢中﹐爲人主以水爲害﹔若以井爲害﹐以日入占其國﹔若出乘天潢﹐赦﹔期百二十日內。」

辰星犯咸池七

郗萌曰「辰星入咸池﹐爲有迷惑人主者。」《荊州占》曰「若入咸池﹐天下大亂﹐人君死﹐易政﹔以入日占國。」甘氏曰「有兵喪﹐天子且以大敗﹐失忠臣﹐若旱﹔一曰大水﹐道不通﹐貴人死﹔以入日占國。」《文曜鉤》曰「大水。」郗萌曰「大人憂﹐若出乘之﹐赦﹔期百二十日內。」

辰星犯天街八

郗萌曰「辰星不從天街者﹐爲政令不行﹐不出其年﹐有兵﹔當天街者﹐爲諸侯自立爲王﹔一曰大水﹔若畱止逆行天街中﹐爲兵革起。」石氏曰「犯守天街﹐徘徊亂行﹐主弱臣彊﹐道路隔絕﹐天下不通。」

辰星犯甘氏外官三

辰星犯八魁一

《荊州占》曰「辰星犯守八魁﹐兵大起。」

辰星犯鈇鉞二

《荊州占》曰「辰星犯守鈇鉞﹐兵起。」《黃帝》曰「入鈇鉞﹐爲大臣誅。」

辰星犯芻槁三

《黃帝占》曰「辰星入芻槁中﹐主財寶出﹐憂臣在內。」

辰星犯九州殊口四

《荊州占》曰「守九州殊口﹑九州兵起。」

辰星犯軍井五

《荊州占》曰「辰星入軍井三日以上﹐其歲大水。」

辰星犯水府六

《荊州占》曰「辰星守水府﹐臣謀主﹐入之﹐水流入邑。」

辰星犯天狗七

《荊州占》曰「入天狗﹐北夷大饑﹐來鄰國﹐多士功﹔若守之﹐爲兵謀。」

辰星犯天廟八

《黃帝占》曰「入若守﹐爲廟有事﹔一曰爲凶﹑憂。」《荊州占》曰「爲有廟殘之事﹐吏不去則死。」

辰星犯巫咸中外官四

辰星犯土司空一

《荊州占》曰「守入土司空﹐有土徭之事﹔一曰守之﹐有兵。」

辰星犯鍵閉二

郗萌曰「犯乘大臣﹐有謀天子不尊事﹔王者不宜出宮下殿﹐有匿兵於宗廟中者。」

辰星犯天泉三

《荊州占》曰「守之﹐海水出﹐江河決溢﹐若海魚出。」

辰星犯鈇鑕四

《荊州占》曰「犯之五日以上﹐臣有謀者。」郗萌曰「犯守﹐爲鈇鑕用﹔一曰兵將有憂。」

辰星犯天廏五

《荊州占》曰「入之十日以上﹐廏馬有食變。」郗萌曰「守之三十日﹐騎馬出。」《黃帝占》曰「守之﹐爲災廏之事﹐人主以馬爲憂﹐不卽爲疾。」

開元占經卷六十

東方七宿占一

角一

《春秋緯》曰「列宿二十八﹐是日月五星之所由﹐吉凶之所由兆也。故石氏薄贊皆始於角﹐而終於軫﹐今如舊次。東方七神之宿﹐爲少陽﹐攝提建節﹐靑華葉流﹐蒼帝靈威仰﹐協助所因乘也。角二星﹐天關也﹔其間﹐天門也﹔其內﹐天庭也。故黃道經其中﹐日月五星之所行也。角主兵﹔一曰維首﹔一曰天陳﹔一曰天相。左角爲天田﹐爲獄﹑爲理﹐主刑﹔南三度曰太陽道。右角爲尉﹑爲將﹐主兵﹔北三度曰太陰道。右角蓋天之三門﹐獨房之四表也﹔萬理之所由﹐禍福之源始也﹔故三光軌道﹐從之則吉﹐幹僻抵觸則凶也。」石氏曰「角二星﹐十二度。」﹝劉向《洪範傳》曰﹕與古度同。﹞度距左角先﹐去極九十一度﹐在黃道外度﹐金星也﹔﹝《巫咸占》同﹞春夏爲木﹐秋冬爲金。兩角之間是中道。鄭之分野﹐角﹐一名天田﹔一名天根。右角爲尉﹐左角爲獄。角者﹐天之府庭者也﹐天門者﹐左右角之間﹐天道之所治也﹔陽气之所升也﹔臣之象也。」郗萌曰「右角爲天庭﹐左角爲天田。又曰角亢秋獄﹐角爲龍角。」《二十八宿山經》曰「角山與亢山相連﹑在韓金門山中﹔山中有憂變﹐則星應於上﹔星若有變﹐則山應於下﹔角亢星神﹐常居其上。」﹝君臣和同﹐山星無異﹐麒麟﹑鳳凰﹑芝艸﹑醴泉﹐四時降矣。﹞《黃帝占》曰「視兩角星明﹐王道大治﹔其星微小﹐不明﹐王道失政﹑輔臣不言。角星左蒼﹑右黃正色也﹐吉﹔其色白也﹐凶﹔王者大行﹐百八十日﹐災應﹐遠不出一年﹑二年。角星明而潤澤﹐朝臣有次第﹔兩角微小而不明﹐天下有兵﹐徳令不行﹔亂﹐角垂芒。角星明大﹐王道太平。角爲天將之官﹐兩角之間﹐三光之道也﹔南三度﹐太陽道﹔北三度﹐太陰道﹔日月五星﹐出入中道﹐天下太平。出陽﹐多旱﹔多陰﹐多雨﹔有陰謀。乘左角﹐法官謀﹔南三尺﹐獄理多冤。兩角不明﹐天下有兵﹔右角赤明﹐天下有兵﹔左角赤明﹐天下平。日月五星﹐天之三明也﹐皆從角所行﹔行陽道﹐道其陽﹔不從其行﹐歲大水﹐有兵﹔二十八宿皆同。角星明大潤澤﹐賢者在朝廷﹐蒼帝徳行﹐天門爲開。角主爲兵﹔動內五寸﹐國中兵起﹔動外五寸﹐邊兵起﹐左右動搖﹐非其常﹔人主憂﹐臣弒君﹐各以日占。」

亢二

石氏曰「亢四星﹐九度﹐﹝在黃道內五度半﹞春夏爲火﹐秋冬爲水﹔﹝《五星占》曰﹕亢火也。﹞亢北四尺是中道。」﹝鄭之分野。﹞石氏曰「亢者﹐廟也﹔亢者﹐天帝廟宮﹐亢爲天府。」《海中占》曰「亢﹐三光也﹔三公之事。下者﹐地也﹔中央者﹐丞相也﹔主享祠。一曰亢爲疏廟﹔一名天庭﹐主火與疾﹔故亢龍多疾。亢星齊明﹐宗廟有敬﹐朝廷有序﹔星不明﹐則輔臣失次﹐君令不行。亢星不明﹐王者內亂﹔星明大﹐輔臣納忠﹐天下平安。」郗萌曰「亢星明大﹐民無疾疫。」石氏曰「亢星垂芒﹐爲亂錯。亢星離落位﹐有天子動旗﹐而卒戰於野﹔亢爲疾﹐國有疾﹐占在亢。秋分﹐視亢不見﹐五穀盡傷﹐糴將二倍。」石氏曰「亢爲朝廷﹐總領四海﹐故置平星以統理。」《海中占》曰「亢爲朝廷布政宮。」

氐宿三

石氏曰「氐四星﹐十五度。﹝古十七度﹞距西南星先至﹐去極九十四度。﹝在黃道內一度﹞春夏爲金﹐秋冬爲水。﹝《五星入宿占》﹕氐﹐木也。﹞氐南二尺是中道。﹝宋之分野﹞氐﹐天子行宮也﹐一名天廟﹔一名天府。前二大星﹐嫡﹔後二星﹐妾﹔前星﹐皇后貴族府﹔其星欲明﹐臣奉法度﹐邦君安寧﹔當大而小﹐其位臣失勢﹔其星動﹐其臣出。」《海圖》曰「氐﹐宿宮﹐後女之貴府﹐出入路寢之宿。氐星發﹐卽在土功事﹔氐爲天庭﹐氐主疫。」《二十八宿山經》曰「氐山在鄭白馬山東﹐氐星神﹐常居其上。氐星明大﹐則民無出門之徭﹐馬無汗勞。氐主徭役﹐氐動者﹐徭役起。氐爲宿﹐路寢所止﹐故置庫樓﹐以捍咎﹐氐爲宿宮﹐休解之房。」

房宿四

石氏曰「房四星﹐鉤鈐二星﹐五度。﹝古七度﹞距房西南第二星﹐去極一百八度。﹝在黃道外一度弱﹞春夏爲水﹐秋冬爲火。﹝又曰﹕房﹐土星也。﹞房兩服之間是中道。﹝宋分野﹞房爲天府﹔一曰天馬﹔或曰天駟﹔一名天旗﹔一名天廏﹔一名天市﹔一名天街﹔一名天燕﹔一名天倉﹔一名天表﹔一名天龍。房爲天子明堂﹐王者歲始布政之堂﹔房爲天馬﹐主車驚﹔房爲四表﹐表者桀也。」石氏曰「天道﹐四表之間﹐三光之正路﹐人天之定位也。」﹝天廟者﹐房也﹕房者﹐關也﹐日月之行﹐常出其中﹐不出其中﹐爲不道﹔不道者﹐政令不行。石氏曰﹕房主宿﹐街南二星﹐君位也﹔北二星﹐夫人之位也﹔房主財寶﹔房動外﹐財寶出﹔動內﹐財寶入。﹞《二十八宿山經》曰「房山在宋地﹐與心山相連﹔房心星神﹐常居其上﹔房心二宿動搖。則房心之山崩﹔國有走主。塡星色黑﹐出入七十日以上﹐房心山崩﹐下伐上也﹔其星不明﹐則山有音聲﹐人民擾擾﹐五穀貴。房心星暗黑﹐火星守之二百日﹐房心山則音聲﹐萬民相驚﹐大水﹐魚鹽五穀貴﹐百姓愁﹔若星色赤﹐赤地千里﹔房心不見﹐帝無教﹔房星欲明﹐羣臣奉忠﹐天下道興。鉤鈐﹐天子禦也。鉤鈐相去疏者﹐天下且赦﹐相去數者﹐天子急﹐多暴令關閉。鉤鈐去房﹐不驚﹔鉤鈐離房﹐法令。王者至孝﹐則鉤鈐明。昆弟有親親之思﹐則鉤鈐不離房﹔鉤鈐去房﹐欲其近也﹔近則天下同心﹐遠則天下不和﹔房主開閉﹐以其蓄藏之所由也。」

心宿五

石氏曰「心三星﹐五度。﹝古十二度﹞距前第二星﹐去極一百八度半。在黃道外三度半。春夏爲木﹐秋冬爲水。」﹝又曰﹕心星﹐火也。﹞北四尺是中道。﹝宋之分野﹞心爲天相﹔一名大辰﹔一名大火﹔一名天司空。心者﹐宣气也﹔心爲大丞相。」石氏曰「心三星﹐帝座﹔大星者﹐天子也。心者﹐木中火﹔故其色赤﹐爲天關梁。心三星﹐星當曲﹐天下安﹔直南昌﹐天子失計。心爲明堂﹐中大星天王位﹐前後小星﹐子屬﹔以開徳發陽。不欲直﹐直王失勢﹐期九十日﹐地動﹐主客﹐天子以弱亡。」《爾雅》曰「大火﹐謂之大辰﹔房心尾也。主天下之賞罰﹔主天下之急﹔故天下變動﹐則心星見不詳。明堂旁多小星﹐天子憂弱子未處﹐天子威令不出閣﹐天下乖爭無君﹐伯八九。心星直﹐心星變﹐色黑﹐大人有憂﹐民血流。心星滅﹐則主泣血﹐後奔逃﹐彊國起。心星消﹐江河爲害﹔期九年﹐天子滅。心星動﹐國有急﹐心星動搖﹐若角芒者﹐天下大兵。心星離移﹐有流民﹔心前後星皆光明赤黃者﹐太子﹑庶子﹐各有賜賀之事。心三星明大﹐則天下同慶﹐鄕風被澤。」太史公曰「心三星﹐上星太子星﹐星不明﹐太子不得代﹔下星庶子星﹐星明﹐庶子代後﹐心動者﹐國有憂。」

尾宿六

石氏曰「尾九星﹐十八度。﹝古九度﹞距東第二星先至﹐去極百三十四度。﹝在黃道外十五度少﹞春夏爲火﹐秋冬爲水。﹝又曰水星﹞尾北十尺是中道。﹝燕之分野﹞尾一名後族﹔一名天廁﹔一名天狗﹔一名天司空﹔一名天雞。尾者﹐後宮之場也﹔妃後之府也﹔上第一星﹐後也﹔第三星旁一星﹐相去一寸﹐名神宮﹔解衣之內室﹐說虞之堂﹔一曰天矢﹐一曰天九江。尾者﹐邊臣也﹐又曰通澑宮﹐尾市也﹐天復船也。尾第一星﹐嫡妃也﹔第三星﹐夫人也﹔次五星﹐嬪妾星﹔欲均明﹐大小相承﹐則後宮有序﹐多子孫。」《二十八宿山經》曰「尾山與箕山相連﹐在燕九都山西﹐尾箕星神﹐常居其上。尾主水﹐又主君臣﹐尾動者﹐君臣不和﹐心有事。尾﹐天子之九子也。騰躍坼絕﹐不居其所﹐天下大亂﹐君臣不和。尾星明大﹐皇后有喜﹔不明微細﹐皇后有憂﹐及疫﹔尾星疏遠﹐皇后失勢﹔尾星明﹐五穀大熟﹐則民不煩擾﹔其星不明﹐五穀大傷﹔尾星離徙而直﹐皇后失勢﹔其星就聚﹐有大水。君臣不和﹐則占於尾。」

箕宿七

石氏曰「箕四星。十一度。﹝古十度又十一度四分之一﹞度距西北星先至﹐去極百一十八度。﹝在黃道外五度少﹞春夏爲金﹐秋冬爲土。﹝人曰﹕金星也。﹞箕北六尺﹐是中道也。﹝燕之分野﹞箕星一名風星﹔月宿之﹐必大風。﹝箕星爲風﹐東北之星也。﹞一名天陣﹐一名狐星﹐主狐貉﹐一名風口﹔一名天后也。爲天貉府廷﹐天雞也﹐主時﹐金星也。箕斗﹐天子之冠服也﹐並後宮別府也﹐二十七世婦﹐八十一禦女妾﹔別宮四者﹐女相也﹔故尾﹑箕主百二十妃﹔尾者﹐蒼龍之末也﹐直寅﹐主八風之始。箕後星動﹐幾揚箕﹐王致客。箕庫也﹔一曰天司空﹐箕爲寄客。」《爾雅》曰「析木謂之津﹐箕﹑斗之間﹐漢津也﹔一曰天市﹐主八風。箕爲風﹐又箕主蠻夷﹔箕動者﹐蠻夷有使來﹔箕舌一星﹐芒動則大風﹐不出三日。箕舌動﹐如致風揚沙。箕星居河邊﹐歲大惡﹔若中河而居﹐天下食人。」《易緯是類謀》曰「太山失金雞﹐西嶽亡玉羊﹐箕星明大﹐卽國無讒賊﹔箕中少星﹐則糴貴。箕者﹐人之精也﹐故天下安樂卽星眾。不安﹑卽星少。箕星離徙﹐天下大不安﹐民移徙其處﹐星不明﹐天下五穀傷﹔其星明﹐谷大熟﹔其就聚細微﹐天下憂食﹐箕中欲其多星。」石氏曰「尾箕主後宮妃後府﹐故置傅說﹐衍子孫。」

開元占經卷六十一

北方七宿占二

南斗占一

石氏曰「南斗六星﹑二十六度四分度之一﹐﹝甘氏同。《洪範傳》古二十二度。《淮南子》無四分之一。﹞度距魁第四星先至﹐去北極百一十六度。﹝在黃道外十二度半﹐舊曆有四分度之一﹐在斗度中﹐後推校知度少爲多﹐今歷不三百四分度之一七五在營室一度之末。﹞春夏爲水﹐秋冬爲金。﹝《巫咸釋五星入宿言凶占》曰﹕諸斗﹐木星也。﹞日月五星常貫之爲中道。」﹝吳之分野﹞《黃帝占》曰「南斗﹔一名鈇鉞。」《春秋佐助期》曰「南斗主爵祿﹐神名帙瞻﹐姓拒終。」石氏曰「南斗魁第一星﹑主吳﹔第二星﹑主會稽﹔第三星﹐主丹陽﹔第四星﹑主豫章﹔第五星﹑主廬江﹔第六星﹑主九江。」郗萌曰「南斗六星﹐一名天庫﹔知之使人不妄。」《北官候》曰「南斗﹔一名天府﹑天關﹔一名天機﹔一名天同﹔天子旗也。斗北二星﹐天府廷﹐中央二星﹐相也。南二星﹐天庫樓也﹐天梁也。斗西大星﹐天關也﹐天子正旗也﹐士官也﹔六星欲均明﹐天下安寧。」韓揚曰「南斗第一星﹐上將﹔第二星﹐相﹔第三星﹐妃﹔第四星﹐太子﹔第五星﹐第六星﹐天子。」《荊州占》曰「南斗﹐太宰位也。」《聖洽符》曰「南斗者﹐天子之廟﹐主紀天子壽命之期。」甘氏曰「南斗﹐天子壽命之期也﹔故曰﹕將有天下之事﹐占於南斗也。」《二十八宿山經》曰「斗山在吳陽羨山南﹐斗星之神﹐常居其上。」甘氏曰「南斗主兵﹐斗動者﹐兵起。南斗星明大﹐爵祿行﹐天下安寧﹐將相同心﹐其星不明﹐大小失次﹐芒角動搖﹐則王者失政﹐天下多憂。」郗萌曰「南斗星明﹐五穀大熟﹐其臣得勢而親近﹐治道和平﹐風雨順時﹔斗星不明﹐五穀不收﹐移徙位直其臣逐﹐風雨不節天下病。」《石氏贊》曰「斗主爵祿﹐褒賢達士﹐故曰直﹔建星以成輔﹐又曰鬥﹔主爵祿功徳祥歲﹐周受分﹐和陰陽。」

牽牛占二

石氏曰「牽牛六星﹐八度。﹝古九度﹞度距中央大星光至﹐去極百一十度。﹝在黃道內四度﹞春夏爲木﹐秋冬爲火。﹝巫咸曰﹕木星也。﹞日月五星常貫牽牛中道也。﹝吳之分野﹞《佐助期》曰「牽牛主關梁﹐神名略緒熾﹐姓蠲除。」《北官候》曰「牽牛一名天鼓﹔一名天關﹔牛第一兩星如連李﹐名卽路﹐一名聚火。」石氏曰「牽牛六星﹐天府也﹔日月七政所王者﹐卽察政﹔視牛星明大﹐次第相承﹐王道大昌﹐天下安寧。牛星不明其常色﹐其歲五穀不成﹐牛多災凶。」甘氏曰「牽牛上二星﹐主道路﹐次南星﹐主關梁﹔次南三星﹐主南越﹔故動搖變色﹐從而占之。」郗萌曰「天鼓星怒者﹐馬貴。」《天官書》曰「牽牛爲犧牲。」宋均曰「牽牛爲牛角。」《月食占》曰「牽牛爲冬獄。」《二十八宿山經》曰「牛山與女山相連﹐各法其星形﹔牽牛須女星神﹐常居其上。」《黃帝占》曰「牽牛大星亡﹐大牛死﹔小星亡﹐小牛死疫﹔中央大星不明而黃者﹔天下芻大貴十倍﹔牽牛星直﹐糴平﹔曲﹐糴貴﹐牛中央大星左右出﹐不明﹐大將心不正﹐牛大貴﹔後星前近中央大星者﹐牛貴﹐遠牛賤﹔前星左右者﹐前將心不正﹔後星左右出者﹐後將心不正。所謂前者﹐星南星也﹔後者﹐星北星也。牽牛不與織女星直者﹐天下陰陽不和。」《黃帝》曰「牽牛遠漢者﹐天下牛大貴﹔其入漢中者﹐天下牛多死。」甘氏曰「牽牛動﹐牛災﹐四方皆然。」郗萌曰「牽牛明大﹐關梁通利。牽牛主大豆﹐始出色黃﹐豆賤也﹔赤﹐豆虫也﹔色靑﹐豆貴。」《荊州占》曰「牽牛後星前近中央星者﹐諸侯以四足爲獘。色靑﹔道病﹔色黑﹔死不至。牽牛星明﹐牛貴﹔細微不明﹐牛賤。」石氏曰「牽牛生於列澤之邑﹐以主越國﹐爲府廷。」《百二十占》曰「將有犧牲之事﹐占於牽牛。」《石氏贊》曰「牽牛主關梁﹑七政﹔故置九坎﹐通水道﹔又曰牽牛險陰﹐主關梁﹔中星髙﹐下牛多殃。」

須女占三

石氏曰「須女四星﹐十二度。﹝古十度﹞距西度距西南第一星先至﹐去極百六度。﹝在黃道內八度﹞春夏爲水﹐秋冬爲火。﹝《巫咸占》曰﹕須女﹐水星也。﹞須女南九尺﹐是中道。」﹝越之分野﹞《佐助期》曰「須女星布帛﹐名色舒﹐姓終梨時。」《北官候》曰「須女﹐一名天少府﹔一名天女﹔一名務女﹔一名臨官女。」《聖洽符》曰「須女者﹐主娶婦嫁女也。」巫咸曰「須女﹐天女也﹔天府天市斗也。」郗萌曰「須女﹑主麻﹔其色白者﹐麻爲色﹔黃﹐不爲色﹔靑﹐麻虫。」《黃帝》曰「須女星欲明﹐明則士女有緒﹐國富民殷。」郗萌曰「須女星明大﹐則女工昌﹔不明﹐則法令易﹐詩書滅絕。」《玄冥》曰「須女星明﹐天下大丰﹐女工有儲﹐國充富﹔星不明﹐天下虛﹐藏不足。」甘氏曰「須女動﹐則嫁娶﹔將有嫁娶﹐占於須女。」《石氏贊》曰「須女主布帛﹐裁置之﹔故置雜珠爲藏府。又曰﹕須女﹐珍物寶所藏﹐故主布帛﹐奉給主。」

虛宿占四

石氏曰「虛二星﹐十度﹐﹝古十四度﹞度距南星先至﹐去極一百四度。﹝在黃道內八度﹞春夏爲水﹐秋冬爲金。﹝巫咸曰﹕虛﹐金星也。﹞虛南九尺﹐是中道。」﹝齊之分野﹞《佐助期》曰「虛危爲禮堂﹐虛神名開陽。」《聖洽符》曰「虛﹑危﹐天益也。」《孝經內記》曰「虛﹐府廷也。」《北官候》曰「虛主哭泣諒喑之事﹐一名天軍市﹔一名臨宮﹔一名天府﹔一名鄕中﹐黃鐘宮也﹕一名兌宮﹔一名申宮。」郗萌曰「虛者生於牛山之中﹐以爲齊國府廷。」《爾雅》曰「北陸﹐虛也。﹝注曰﹕北陸﹐虛星名也。﹞一名天府﹐主邑居﹔主廟堂﹔主祭祀﹔主祀禱之事。」《黃帝》曰「虛二星﹐主墳墓冢宰之官。十一月﹐萬物盡﹐於虛星主之﹐故虛星死喪。」甘氏曰「虛主喪事﹐動則有喪。」郗萌曰「虛危並爲一體﹐主觴客之事﹔中有六星不欲明見也﹐明見﹐則神龜用事。將有哭泣之事﹐則占於虛。」《二十八宿山經》曰「虛山﹑危山相連﹐在齊臣首山中坐﹐虛危星神﹐常居其上。」郗萌曰「虛星動搖﹐有井田之法﹔虛星不明﹐天下大旱。」《荊州占》曰「虛危中﹐有六星不欲明見﹐明見則有大喪﹔近期一年﹐中期二年﹐遠期三年。」

危宿占五

石氏曰「危三星﹐墳墓四星﹐十七度。﹝古九度﹞度距西南星先至﹐去極九十九度。﹝在黃道內九度太﹞春夏爲水﹐秋冬爲火。﹝巫咸曰﹕危﹐土星也。﹞危南九尺﹐是中道。﹝齊之分野﹞《佐助期》曰「虛﹑危﹐爲禮堂﹐神名推長﹐姓呂賈王。」《北官候》曰「危﹐一名天府﹔一名天市。」巫咸曰「危爲百姓市﹐又爲架構。」《黃帝占》曰「危主廟堂﹔上視危星﹐以主室。危星主柱﹐主蓋屋﹐以成帝宮﹐以教天下﹔其星明﹐則天下安寧。」甘氏曰「危主架屋﹐星動﹐則有架屋之事。」郗萌曰「危星動搖﹐移徙天下﹐謀作不解﹔其星不明﹐客有誅者。」《玄冥占》曰「危動搖不明﹐天子作宮殿﹐民有土功事。」石氏曰「虛危主廟堂﹐祀考妣﹐故置墳墓﹐識先祖塋域。虛﹑危五星﹐爲祠堂﹔墳墓四星﹐祠祀享。」郗萌曰「危爲發屋之事﹐爲蓋屋﹔將有蓋屋之事﹐則占於危。」《石氏贊》曰「墳墓四星﹐主悲涼也。」

營室占六

石氏曰「營室二星﹐離宮六星﹐十六度。﹝古二十度﹞度距南星先至﹐去極八十五度。﹝在黃道內十八度半﹞春夏爲水﹐秋冬爲土。﹝巫咸曰﹕營室﹐木星也。﹞室南九尺﹐是中道。﹝衛之分野﹞《佐助期》曰「營室主軍市之糧﹐神名玄耀登﹐姓婁方。」皇甫謐《年曆》﹕「營室﹔一名休官。」《地軸占》曰「營室﹔一名鮧﹝魚兪﹞。」《北官候》曰「營室﹕一名玄冥﹔一名天官﹔大人之宮。」郗萌曰「營室﹐西壁也。」《爾雅》曰「營室﹐謂之定。」﹝郭璞曰﹕定﹐正也。﹞巫咸曰「營室﹐爲天庫。」宋均曰「營室﹐爲舌兪角。」《天官書》曰「營室﹐爲淸廟。」《廣雅》曰「營室﹐曰豕。」《聖洽符》曰「營室二星﹐天子廟﹔又曰攝提宮﹔府廷也。」《二十八宿山經》曰「營室山在城山東南﹐與東壁山相連﹐室壁星神﹐常居其上。」《黃帝》曰「營室二星﹐主軍糧﹔離宮六星﹐主隱藏﹔營室﹐三軍所立﹐外有羽林以衛帝﹔其星欲明﹐明則國昌﹐動搖則兵出。」甘氏曰「營室動﹐有土功事。」郗萌曰「離宮一星不具﹐憂子。」郗萌曰「營室﹐一星小不明﹐禱祀不實﹐鬼神不享﹔一曰國家多疫。」郗萌曰「將有土功之事﹐則占於營室。營室二星亡﹐則輔臣病死。營室東壁四星﹐四輔也。欲其正﹐中有二星﹐二捨也﹔欲其實正猶方﹐實其旁多小星也。」又《荊州占》曰「四輔不正﹐則輔臣不忠﹐越職賣權﹔二捨不實﹐則宮女淫﹐出入不常﹐適螣相踰﹐君不悉禦﹐後宮女怨曠去心。」《荊州占》曰「離宮者﹐天子之別宮也﹔主隱藏止息之所也。」《石氏贊》曰「營室主軍糧﹐以廩士﹔故置羽林省道理﹐又曰營室二星﹐主軍糧。」

東壁占七

石氏曰「東壁二星﹐九度。﹝古十五度﹞度距南星先至﹐去極八十六度。﹝在黃道內十二度半﹞春夏爲金﹐秋冬爲水。﹝巫咸曰﹕東壁﹐土星也。﹞東壁南九尺﹐爲中道。﹝衛之分野﹞《佐助期》曰「東壁主文章﹐神名瞻工﹐姓刑孫王。」《北官候》曰「東壁﹐一名天池﹔一名天術。」巫咸曰「東壁爲天梁。」《孝經章句》曰「東壁﹐市也﹔又曰天市。」《聖洽符》曰「東壁﹐主土功之事。」《黃帝占》曰「東壁失色﹐大小不同﹐則王者好武﹐經士不用﹐圖書隱藏﹐天下咸愚。」《甘氏占》曰「東壁主土﹔星動﹐則土功事興。東壁星明大﹐王者明道﹐術學大興﹐國有君子。」郗萌曰「東壁﹐離徙作治田就聚﹐以田宅爲憂﹔一曰將有土功之事﹐占於東壁。」石氏曰「東壁主文章圖書府﹐故置壘壁﹐以衛后。」《石氏贊》曰「東壁﹐主文章萬物﹐犯壁﹐本鄕。」《洪範傳》曰「北方七宿﹐九十九度﹔今九十八度四分度之一。」

開元占經卷六十二

西方七宿占三

奎宿一

石氏曰「奎十六星﹐十六度﹐﹝古十二度﹞度距西南大星先至﹐去極七十度﹐﹝在黃道內十四度少﹞春夏爲金﹐秋冬爲水。」﹝巫咸曰﹕奎﹐金星也。﹞奎南九尺﹐是中道。」﹝魯之分野﹞《佐助期》曰「奎主武庫兵﹐神名列常﹐姓均劉方。」《西官候》曰「奎﹐一名天庫﹔一名天邊偏將軍﹔武庫﹐軍庫也。奎者﹐天之玄冥也﹐溝瀆陂池﹐江河漢也﹐其木楡也﹐其物牛筋革﹐奎金星也。」《矢官書》曰「奎曰封豕﹐一名天豕。」《詩緯》曰「奎爲女令。」《聖洽符》曰「奎者﹐溝瀆也。」《孝經章句》曰「奎﹐府廷也。」巫咸曰「奎爲天庫﹔又曰奎婁﹐春獄。」郗萌曰「將有溝瀆之事﹐則占於奎﹔其西南大星﹐所謂天豕目者也﹔亦曰大將﹐故欲其明也。」《玄冥占》曰「奎大星﹐大將軍﹔其欲明﹐而行列兩頭免近河﹐以候水兵。芒角動搖進退﹐國必用兵﹔或曰有赦令。」《二十八宿山經》曰「奎山﹑婁山相連﹐奎婁星神﹐常居其上。」《黃帝》曰「奎星芒角動搖﹐國必有兵﹐不出年中。」《河圖》曰「帝淫溢﹐政不平﹐則奎有兵。」《文曜鉤》曰「奎星直朝九年﹐主弒﹐天下無文法﹐兵官營壘不寧。」甘氏曰「奎星動﹐有溝瀆之事。」」郗萌曰「奎頭大星﹐色黃﹐忽然不明者﹐將軍叛王也﹐非其舊﹐故黃也。」《荊州占》曰「奎中星明者﹐水大出。」《石氏贊》曰「奎主軍﹔兵禁不明﹐故置軍以領之﹔又曰﹕奎主庫兵﹐秉統制政功以成。」

婁宿占二

石氏曰「婁三星﹐十二度。﹝古十五度﹞度距中央星先至﹐去極八十度。﹝在黃道內十二度﹞春夏爲水﹐秋冬爲火。﹝巫咸曰﹕婁﹐水星也。﹞婁南九尺﹐是中道。﹝魯之分野﹞《佐助期》曰「婁主苑牧﹐神名及方﹐姓臺衛。」《黃帝》曰「婁主宗廟五祀﹔一名天府﹐郊太牢也。」《西官候》曰「婁﹐一名密官﹔一名國市﹔一名天廟。庫婁者﹐天獨祿車也﹐主爲聚眾之事。其木﹐柱也﹔其物﹐鉛﹑錫﹑銀﹑黃金﹑石。」《聖洽符》曰「婁者﹐聚眾也。」《孝經章句》曰「婁﹐市也。」巫咸曰「婁爲天獄。」郗萌曰「有聚眾之事﹐則占於婁。」《海中占》曰「天子孝﹐則婁星明大﹐天下太平。」郗萌曰「婁星直﹐有執主之命者就聚﹐國大不安﹔一曰星明大﹐則賦斂時。」《玄冥占》曰「婁星明﹐則王者郊祀﹐天享之﹔天子明﹐臣子多忠孝﹐王者多子孫﹐天下和平﹔婁不明大﹐小失色﹐不修五祀。」《石氏贊》曰「婁主苑牧﹐給享祀﹐故置天倉以養之。婁主苑牧﹐有掩斂蓋藏﹐以春營。」

胃宿占三

石氏曰「胃三星﹐十四度。﹝古十一度﹞度距西南星先至﹐去極八十二度。在黃道內十二度。春夏爲木﹐秋冬爲水﹐﹝巫咸曰﹕胃﹐金星也。﹞胃南九尺﹐是中道。」﹝趙之分野﹐《淮南子》《洪範傳》曰﹕魏分。﹞《佐助期》曰「胃主稟倉﹐神名稽覽﹐姓研骨白。」《西官候》曰「胃﹐一名天中府﹔一名密官﹐爲兵﹐爲喪。」﹝金星也﹞《聖洽符》曰「胃者﹐倉稟也。」《孝經章句》曰「胃者﹐庫也。」《天官書》曰「胃者﹐天庫。」《百二十占》曰「胃爲天府﹐藏也。」郗萌曰「將有倉囷之事﹐占於胃。」《二十八宿山經》曰「胃山﹑昴山﹐東與畢山相連﹐在趙常山中央﹐其山最髙大﹐胃﹑昴﹑畢之神﹐常居其上。」甘氏曰「胃動﹐有輸運之事﹔胃星明者﹐王者郊天得福﹐天下和平﹔星不明﹐大小失位。」《海中占》曰「胃星明大﹐王者須祀﹐則壽命長﹐子孫昌。」郗萌曰「胃星明大﹐倉稟實﹔胃星離徙﹐倉谷不出﹔其星就聚﹐谷大貴﹐民流於道。」《荊州占》曰「胃中星眾者﹐谷聚﹔星少﹐谷散。」《石氏贊》曰「胃主倉稟五穀基﹐故置天囷以盛之。」又曰「胃宿三星﹐主倉稟﹐陰收積聚﹐﹝一云萬物積聚﹞知入藏。」

昴宿占四

石氏曰「昴七星﹐十一度。﹝古十五度﹞度距西南第一星先﹐去極七十四度。﹝在黃道內四度少﹞春夏爲火﹐秋冬爲金。﹝巫咸曰﹕昴﹐火星也。﹞昴南九尺﹐是中道。」﹝趙之分野。《淮南子》曰﹕魏分。﹞《佐助期》曰「昴主獄事﹐神名敖﹐姓金﹐宋趙勝。」《西官候》曰「昴﹐一名武﹐一名天廚﹐一名天路﹔胡星。主兵﹑主喪﹔其一星亡﹐邦有兵﹐水星也。」甘氏曰「昴﹐茅也。」郗萌曰「昴有一星大﹐名黃星﹔其星明者﹐天下安﹐不明者﹐天下大凶。」巫咸曰「昴井﹐天耳目。」《黃帝》曰「昴星﹐天牢獄也﹔王者承天﹐以利獄事﹐以檢淫奢﹔其星不欲明﹐明則天下多獄者。」《春秋緯》曰「昴爲旄頭﹐房衡位﹐主胡星﹐陰之象。」《聖洽符》曰「昴者﹐白衣。﹝巫咸曰﹕昴爲白衣聚。﹞又曰﹕胡聚。」《孝經章句》曰「昴﹐市府廷也。」郗萌曰「將有白衣之會﹐則占於昴。」《爾雅》曰「西陸﹐昴也﹔一曰天獄。」石氏曰「天街者﹐昴﹑畢之間﹐陰陽之所分﹐中國之境界。」﹝《天官書》曰﹕陰﹑陰國﹐陽﹑陽國﹐孟康曰﹕陰﹑西南維﹐河山以北國也﹔陽﹑河山以南國也。﹞《元命包》曰「帝位明﹐卽昴星光大。」甘氏曰「昴星明﹐天下多犯獄﹔昴星動搖﹐必有大臣下獄﹔又曰﹕有白衣之會﹔又曰﹕昴星大而數動﹐盡跳者﹐胡兵大起﹐不出年中﹔又曰昴一大星跳躍﹐餘皆不動者﹐胡欲侵犯邊境﹔期年中﹐或三年。」郗萌曰「昴星明大﹐則牢獄平﹔昴星皆明﹐與奎星等者﹐水滿天下。昴七星﹐黃道起。昴有一星亡者﹐多兵爲喪。」《五官書》曰「白帝行徳﹐畢﹑昴爲之圍﹔圍三暮﹐徳乃成﹔不暮及圍不合﹐徳不成。」《石氏贊》曰「昴主獄事﹐典治囚﹐故置捲舌﹐以愼疑。昴主獄事﹐系淩淫化﹐伐所犯﹐謀是當。」

畢宿占五

石氏曰「畢八星﹐附耳一星﹐﹝附耳﹐主聽察也﹞十七度。﹝古十五度﹞度距左股第一星先至﹐去極七十八度。﹝在黃道外六度太﹞春夏爲金﹐秋冬爲水。﹝巫咸曰﹕畢﹐火星﹔附耳﹐水星也。﹞畢北七尺﹐是中道。」﹝趙之分野﹐王者執畢前驅﹐卽其象也。一曰囚車﹐今掩免者曰﹕畢亦其義也。故主弋鼠。其大星曰天髙。一曰邊將邦外候也。《淮南子》曰﹕魏分野。﹞《佐助期》曰「畢主邊兵﹐神名扶骨﹐姓傳兒候。」皇甫謐曰「一名天耳﹐一名天目﹔一名風口。」《西官候》曰「畢﹐一名濁﹔一名天罡﹔一名天都尉﹔主制候四方。」《聖洽符》曰「畢者揚兵﹔一曰淸池宮。」《河圖》曰「畢爲天罡也。」《孝經章句》曰「畢府廷也。」巫咸曰「畢爲天獄。」郗萌曰「畢主山河以南中國也﹔中國於四海內﹐則在東南爲陽﹐陽則曰歲星﹑熒惑﹑塡星﹔占於街南。」《春秋緯》曰「畢罕車﹐爲邊兵﹐主弋獵﹐陽微掇﹐故置附耳在大星旁﹐司天下搖動﹐讒臣亂主。」《春秋緯》曰「畢爲邊界天街﹐主守備外國﹔故立附耳﹐以聞不祥。」郗萌曰「將有田獵之事﹐則占於畢。」《黃帝》曰「畢左股大星﹐邊將也﹔主邊邦胡狄﹐候五帝三王壘外域﹐其國倍叛﹐其星耀芒﹔其星欲明﹐明則遠夷來貢﹔失其色﹐大小不如其故﹐則邊境還自亂﹐中國不寧﹔天以畢罪掃姦雄﹐平通外域。」《西官候》曰「畢大星﹐邊將軍也﹔星動﹐有芒角﹐邊將有急。」《百二十占》曰「畢主弋獵﹐爲陽國﹔昴爲陰國﹐日月五星出陽國﹐卽有水﹔入陰國﹐卽旱﹐上教不行。」《黃帝》曰「其國背叛﹐畢星耀芒。」《元命包》曰「畢星光大﹐色度和同﹐天下太平﹐國號未央。」郗萌曰「畢星動搖﹐有讒臣﹐畢一星亡﹐爲喪﹔一曰爲兵﹐畢中星出﹐國內亂﹔一曰國無主﹔畢星明大﹐則邊無近遠﹐夷貢來王廷中﹔畢離移﹐天下獄大亂﹔其星就聚﹐法令大酷﹔其明﹐太平﹔不明﹐天下謀爲亂。」《列宿說》曰「畢星動者﹐邊城有兵起。」石氏曰「附耳著畢﹐司街候邪。」巫咸曰「附耳﹐火官也。」《黃帝》曰「附耳搖動﹐有田之事。」《洛書》曰「附耳角動﹐讒賊將起。」《春秋緯》曰「附耳明﹐賊動。﹝宋均曰﹕賊盛也。﹞中國微﹐邊兵驚﹐外國交斗連年﹐大將虜﹐主敗失﹐附耳搖動﹐非其處﹐有亂臣在側者﹔一曰主憂愁。」《論語讖》曰「附耳明﹐盜賊令。」郗萌曰「附耳入畢口﹐直一星﹐期四十日﹔直二星﹐期三十日﹔直三星﹐期二十日﹔直四星﹐期十日﹔直五星﹐期七日﹔直六星﹐期三日﹐兵起。附耳入畢中﹐爲兵革﹔入深大﹐附耳縮結﹐王命興﹐輔佐出。附耳動﹐兵大起﹐邊兵尢甚。」《石氏贊》曰「畢主邊兵﹐備夷謀﹐故置天弓以射之。畢爲天街﹐主邊兵﹐守備境界﹐知暴橫。附耳移動﹐讒邪行。」

觜觽占六

石氏曰「觜觽三星﹐一度。﹝古六度﹞度距西南星先至﹐去極八十四度。﹝直黃道外十二度太﹞春夏爲水﹐秋冬爲土。﹝巫咸曰﹕觜﹐金星也。﹞觜北三尺﹐是中道。﹝晉魏之分野﹐《淮南子》曰﹕趙分。﹞《西官候》曰「觜觽主斬刈﹐左足一名白虎將﹔一名天將﹐斧鉞﹔白虎首主外軍﹐其外梁也﹔其內魏也﹔其木楊﹐其物錢金器﹑礬石﹐金星也。」《聖洽符》曰「觜觽﹑參伐﹐天市梁也。」石氏曰「觜觴者﹐內主梁﹐外主巴漢﹔一曰觜觽者﹐三軍之候也。」巫咸曰「觜爲寶貨﹐又爲天貨。」《天官書》﹕「小三星隅置﹐曰觜觽﹐爲白虎首﹐主葆旅之事。」﹝如淳曰﹕關中俗謂﹕桑楡藥生曰葆﹐晉灼曰﹕葆﹐菜也﹐野生謂之旅。﹞《列宿說》曰「觜觽動﹐葆旅起﹐將有葆旅之事﹐則占於觜。」《二十八宿山經》曰「觜觽山與參山相連﹐在魏天山西南﹐觜參星神﹐常居其上。」甘氏曰「觜觽三星﹐行軍府藏也﹔其星欲明﹐明則國盈﹐軍有儲﹔其星不明﹐不以出軍行將﹐天下軍士無食﹐王者將出﹐必察其星。」《百二十占》曰「觜大鳧﹐其星明﹐則盜賊眾。」石氏曰「觜星動明﹐寇戎發﹐盜羣行。」郗萌曰「觜星近參左股﹐臣有謀其君者﹐若主之命﹐奪主之藏﹔近右股﹐大臣謀伐其主﹐若有大命。觜星明﹐大將得勢。」《石氏贊》曰「觜參主葆旅﹐收斂﹔故置參伐以相助。」

參宿占七

石氏曰「參十星﹐十度。﹝古度同﹞度距中央西星先至﹐去極九十四度半少。﹝在黃道外二十三度半﹞春夏爲水﹐秋冬爲土。﹝巫咸曰﹕參﹐金星也。﹞參北十三尺﹐是中道。」﹝晉魏之分野﹐《左氏傳》子產曰﹕昔髙辛氏有二子﹐伯曰閼伯﹐季曰實沈﹐不相能﹐尋干戈以相徵伐。注曰﹕尋﹐用也﹐傳曰﹕後帝不藏﹐注曰﹕後帝﹐克也﹐傳曰﹕遷閼伯於商丘﹐主辰﹐注曰﹕商丘宋地﹐主祀辰星大火也。傳曰﹕商人是因﹐辰爲商星﹐遷實沈於大夏﹐主參。《淮南鴻烈》曰﹕趙分。﹞《佐助期》曰「參伐主斬刈﹐神名虛圖﹐姓祖及。」《黃帝》曰「參應七將也﹐中央三小星﹐曰伐﹐天之都尉也﹐主胡﹑鮮卑﹑戎﹑狄之國﹐故不欲其明也。」《孝經章句》曰「參伐﹐市府廷也﹔又爲天尉。」巫咸曰「參爲衡。」石氏曰「參伐﹐一名鐘龍。」《天官書》曰「參爲白虎﹐三星直也﹐爲衡﹔右下有三星﹐銳曰罰。」﹝晉灼曰﹕星邪列爲銳。﹞爲斬刈事﹐其外四星﹐左右扇股也。參一名伐﹐一曰大辰﹐一曰天市﹐一曰鈇鉞﹐又爲天獄。」《彗星要占》曰「參者﹐天之市也﹔伐者﹐天之都尉也﹔天之車騎也﹔與狼狐同精﹐天之候蜀也﹔主南夷戎之國﹐一曰晉地。」《玉曆》曰「參中央星﹐主命﹔左星﹐主左司馬﹔右星﹐主右司馬﹔左臂﹐主天門﹔右臂﹐主天獄。」《西官候》曰「參左大星﹐左將軍也﹔右大星﹐右將軍也﹔中央三星﹐三將軍﹔又三小星﹐小將軍也﹔主胡﹑鮮卑﹑越野諸君王也﹐其星動搖﹐兵起。」《聖洽符》曰「參者﹐白虎宿也﹔足入井中﹐名曰滔足﹐虎不得動﹐天下無兵﹔足出井外﹐虎得放逸﹐縱暴爲害﹐天下兵起。」《命元苞》曰「參主斬刈﹐所以行罰也﹔又主權衡﹐所以平理也﹔又主邊城九驛﹐故不欲其動也﹔參﹐白虎之體也﹔其星三列﹐三將也﹔東北星曰左肩﹐主左將軍﹔西北星曰右肩﹐主右將軍﹔東南星曰左足﹐主後將軍﹔西南星曰右足﹐主偏將軍。」《黃帝占》曰「參星﹐天右將軍也﹔天市石武﹐金性剛彊﹐斬刈平時﹐參應七將﹔其中三星﹐列三將也﹔右肩右足﹐右將也﹐左肩左足﹐左將也﹔白虎性有怒﹐左足下有井星﹐動而陷之﹐以節其勢﹔凡七將明大﹐天下之兵精﹐衛帝有方﹐茂明﹑芒角又張﹐赤耀橫射﹐三軍駭動﹐帝自躬甲。」郗萌曰「參爲橫衡﹐不正﹐天下傾。」《百二十占》曰「參爲將軍﹐常以夏三月視參﹐兩足進前﹐兵起﹔若退卻﹐兵罷國寧﹔又視參兩星動搖﹐則兵起﹐子有憂﹔一曰虫苗。」《易緯》曰「參無頭﹐國分兵疆。」《聖洽符》曰「參伐者﹐衣冠衡石﹐天子之師也。」《春秋緯》曰「參伐滅絕﹐臣弒君﹐子弒父。」石氏曰「參左足不入井中﹐兵大起﹐參星不欲動﹐動則兵起﹔其星不具﹐其軍亡地﹔星失其色﹐其軍散敗﹔蹉跌不常﹐王臣不忠﹐外其心。參中央星差南﹐胡人入塞﹔復正﹐胡人出。」郗萌曰「參星移﹐名曰失天﹐客伐主人﹔明動者﹐兵軍大起﹔參兩肩外向而大者﹐兵外疆﹔其內向而大者﹐兵內疆。參左股亡﹐則東方﹑南方不可舉兵﹔右股亡﹐則西方﹑北方不可舉兵。參左足入玉井中﹐兵大起﹐天下大水﹔若其有喪﹐山石爲怪。參爲天刑﹐主伐﹔星大﹐則兵起﹔進退迫居﹐及客番息﹐皆爲刑急。參星明者﹐大將執勢﹐奪去威權﹐天下變易。參星不明﹐大將疾。參星離處﹐大將逐﹔就聚﹐大將誅戮。參中央星差北﹐胡人北。」《荊州占》曰「參星芒角動搖﹐邊候有急﹐天下兵起。參肩細微﹐天下兵弱。」石氏曰「參四足﹐有進者﹐將出﹔有退者﹐無功失勢﹔進者﹐謂移北也﹔退者﹐謂南也。」《春秋緯》曰「伐有角﹐黃芒﹐天子滅。」《春秋緯》曰「數世絕﹐則伐生角。」《合誠圖》曰「伐有角﹐諸侯之寢排門閣。」甘氏曰「參伐動者﹐有斬伐之事。」巫咸曰「伐﹐水宮也。」郗萌曰「參伐星明大﹐則斬刈行。伐三星去﹐疏則法令緩﹐數則法令急。伐三星不欲明﹐明與參等者﹐天下大臣皆謀去﹐其君是謂不理。伐星大﹐則兵起。」《百二十占》曰「伐星移南﹐胡山塞﹔移北﹐胡山塞。」《石氏贊》曰「參伐斬刈﹐陰气孳﹐故置玉井﹐以給廚。參伐主斬刈﹐摧傷九州﹐合謀自敗失。」劉向《洪範傳》曰「西方八十三度﹐今八十度。」

開元占經卷六十三

南方七宿占四

東井占一

石氏曰「東井八星﹐鉞一星﹐三十三度。﹝古二十九度﹞度距北南轅西頭第一星先至﹐去極七十度。﹝在黃道外二度半﹞春夏爲火﹐秋冬爲水。﹝巫咸曰﹕東井﹐水星也。﹞日月五星行貫井﹐是中道﹔秦之分野。」《黃帝占》曰「東井﹐天府法令也﹐天讒也﹐一名東陵﹐一名天井﹐一名東井﹐一名天關﹐一名天闕﹐一曰天之南門﹐三光之正道。行不出其中﹐爲天下無道﹔三光行經其中﹐不得畱守。東井主水﹐用法淸平如水﹐王者心正﹐得天理﹔則井星正行位﹐主法制著明﹔左垣四星﹐四輔也﹔右垣四星﹐以輔赤帝﹔井中六星﹐主水衡﹔其星明大﹐水橫流。」《孝經章句》曰「東井爲天渠。」巫咸曰「東井爲天亭﹑天候﹔又曰井鬼夏獄。」《廣雅》曰「東井曰鶉首。」《玉曆》曰「東井曰天齊。」齊伯曰「東井﹑天渠也﹔主於員山﹐又爲其國市。」何法盛《懸象說》曰「井﹐女主之象也。」《百二十占》曰「東井爲天池。」《二十八宿山經》曰「東井﹑輿鬼山﹐在秦火山南﹔井鬼星神﹐常居其上。」《聖洽符》曰「井﹑鉞星大而明﹐斧鉞且用﹐兵起。」《易緯》曰「鉞星明﹐主自逋﹐諸侯亂。」石氏曰「東井墮﹐天下湧水。井﹑鉞去﹐則水滿。」甘氏曰「用法平﹐王者心正﹐則井星明﹐行位直。鉞星明﹐則臣多犯罪者。」《海中占》曰「井鉞一星﹐司淫奢﹔其星不欲明﹐明則斧鉞用﹐以斬伏誅之臣。」焦延壽曰「天鉞星不與井齊﹐則大臣有斬者﹐以欲然也。」郗萌曰「斧鑕用﹐王命興﹐輔佐出。」《石氏贊》曰「東井﹐主水衡﹐以平時故﹔置鉞星﹐斬淫奢。東井八星﹐主水衡﹔井者像法﹐水法水平定﹐執性不淫﹐故主衡。」

輿鬼占二

石氏曰「輿鬼五星﹐四度。﹝古五度﹞度距西南先至﹐去極六十八度。﹝在黃道內太﹞春夏爲火﹐秋冬爲水。﹝巫咸曰﹕鬼﹐土星。﹞輿鬼南六尺﹐是中道。秦之分野。」郗萌曰「弧射狼﹐誤中參左肩﹐輿屍於鬼﹔鬼之言歸也。」《南官候》曰「輿鬼﹐一名天鈇鑕﹔一名天訟﹔主察姦﹐天目也。」《孝經章句》曰「輿鬼爲夏獄﹔又曰天金玉府也﹔又名天匱﹑天壙﹔其星明﹐則兵起而戰﹐不用節﹔無兵﹐兵𨿽在外﹐不戰。」《黃帝占》曰「輿鬼南星﹐﹝石氏曰﹕南二尺一星。﹞積布帛﹔西星﹐﹝石氏曰﹕西二尺一星。﹞積金玉﹔北星﹐﹝石氏曰﹕北二尺一星。﹞積銖錢﹔東星﹐﹝石氏曰﹕東二尺一星。﹞積馬﹔中央星﹐積屍。」石氏曰「鬼東北一星﹐主積馬﹔東西一星﹐主積兵﹔西南一星﹐主積布帛﹔西北一星﹐主積金玉﹔此四星有變﹐則占其所主也﹔中央色白﹑如粉絮者﹐所謂積屍气也﹔一曰天屍﹐故主死喪﹐主祠事也﹔一曰鈇鑕﹐故主法﹐主誅斬。」郗萌曰「輿鬼中者﹐爲鑕﹔鬼星章明﹐人民更相請召﹐五穀熟成。」《玉曆》曰「輿鬼爲天屍﹐朱雀頸﹔中星如粉絮﹐鬼爲疫害。」《南官候》曰「輿鬼者﹐天廟﹔主神祭祀之事。其國﹐秦也﹔其木﹐楊也﹔其物﹐馬牛羊虎也。」郗萌曰「輿鬼星明大﹐歲熟﹔不明﹐民大散﹔其星移徙﹐民大愁﹐政令急。輿鬼星皆動﹐其色瞳瞳﹐望之若有光﹐上賦斂重數﹐徭役繁多﹐萬民悲怨﹐不出五年﹐身死家亡﹐又曰見此災後﹐連年大水﹐秦國尢甚。輿鬼﹑質星﹐欲其忽忽不明﹔不明則安﹐明則兵起﹐斧鉞且用。」《石氏贊》曰「輿鬼視明﹐察姦謀﹔故置五諸侯﹐以刺之。輿鬼五星﹐主視明﹔從陰視陽﹐不失精。」

柳占三

石氏曰「柳八星﹐十五度。﹝古十八度﹞度距西頭第三星先至﹐去極七十七度。﹝在黃道外十二度﹞春夏爲水﹐秋冬爲火。﹝巫咸曰「柳﹐土星。﹞柳北六尺﹐是中道。」﹝周之分野﹞《南官候》曰「柳﹐天府也﹐一名天相﹔一名天大將軍﹐天少府也﹔其國﹑狄也﹔其木﹑桑也﹔其物﹑羊豕也。」《爾雅》曰「咮﹐謂之柳﹔柳﹑鶉火也﹔一曰注﹐音相近也。」《聖洽符》曰「注者﹐木功也。」《孝經章句》曰「柳﹐天庫也。」巫咸曰「柳爲木官﹐主工匠﹔又曰﹕柳爲天庫。」《天官書》曰「柳爲鳥注﹐主艸木。」齊伯曰「柳者﹐生於道澤之山。爲其國府庭也。」郗萌曰「將有木功﹐則占於柳。」《二十八宿山經》曰「柳山﹑七星山﹑張山﹔皆相連﹐在周嵩髙山東北﹔柳﹑七星﹑張星神﹐常居其上。」《黃帝占》曰「柳者﹐朱雀頸也﹔主卿相大臣之廚。凡八星﹐以防詐僞﹔其星欲明﹐明則大臣重鎭﹔以防不虞﹔其不明﹐王者失令﹐宮室不安。」《春秋緯》曰「參﹑注滅絕﹐臣弒君﹐子弒父。」郗萌曰「柳星位直﹐天下謀伐主﹔其星就聚﹐兵滿國﹔其星不明﹐徳獘離﹔其星明﹐國安昌。注星明﹐廚養具。注舉首﹐王命興﹐輔佐良。」《石氏贊》曰「柳主上食﹐和味滋﹔故置天稷﹐以祭祀。柳主上食﹐長養形仁以行恩﹐成其名。」

七星占四

石氏曰「七星七度。﹝古十三度﹞度距中央大星先至﹐去極九十度。﹝在黃道外二十一度少﹞春夏爲火﹐秋冬爲水。﹝巫咸曰﹕七星﹐水星也﹞七星北十三度﹐是中道。」﹝周之分野﹞《黃帝占》曰「七星﹐赤帝也﹔一名天庫﹐一名天禦府。於午火隆﹐入中宮﹐徳於上星﹔主衣裳﹑帝冠﹑被服﹑繡之屬。」皇甫謐曰「七星﹑一名延頸。」《南官候》曰「七星﹐一名天員﹐天府也﹔主保葆旅之事。」《玉曆》曰「七星﹐一名天河。」《百二十占》曰「七星﹐爲員官﹔一名津橋。」宋均曰「注﹐候七星也。」《聖洽符》曰「七星者﹐倍海也。」巫咸曰「七星﹐爲賜貨﹔又天廷。」《天官書》曰「七星頸爲天員官﹐主急事。」郗萌曰「七星﹐爲天帝守諸羣盜賊。」《列宿占》曰「七星﹐主兵。」《黃帝占》曰「七星正﹐主陽﹐朱雀心也﹔星主衣裳﹐鳥之翅也﹐以覆鳥身﹐以主衣裳也﹔其星欲明﹐明則王道大昌﹐君子家不穩﹐賢人不逃藏﹔其星不明﹐中輔逃亡﹐賢良不處﹐天下虛空﹔王者開四門﹐則七星光澤﹐天援綱紀。」甘氏曰「七星動者﹐兵起。」郗萌曰「七星大﹐則麻熟成。七星明﹐執政者平﹔不明﹐天子疾。七星離﹐天下易政﹐家殊計。」《石氏贊》曰「七星主衣裳﹐蓋身軀﹔故置軒轅裁制之。又曰徳歸好﹐性信有成﹐故以衣裳屬七星。」

張宿占五

石氏曰「張六星﹐十八度。﹝古十三度﹞度距應前第一星先至﹐去極九十七度。﹝在黃道外二十六度半﹞春夏爲木﹐秋冬爲水。﹝巫咸曰﹕張﹐水星也。﹞張北十三尺﹐是中道。」﹝周之分野﹞《南官候》曰「張爲天府也﹐一名禦府﹐寶文王神之藏也﹐一名天王﹐被服也﹐一名天倡﹐其星明﹐卽天子昌。」齊伯曰「張者﹐生於江水之山﹐爲天庫﹔一曰生於道釋之山﹐爲周庫﹔又爲都官。」《黃帝占》曰「張﹐天府也﹐朱雀嗉也﹔主帝之珠玉寶﹐宗廟所用﹐天王內官衣服﹔其輔帝中宮內﹐張外翼以衛帝宮。」《聖洽符》曰「張者﹐主酒食。」《孝經章句》曰「張爲天相﹐王者珍寶物﹐宗廟所用﹔其西四星﹐四輔也﹔帝宮內翼﹑外張﹔以匡帝宮。」《天官書》曰「張嗉爲廚﹐主觴客。」《南官候》曰「張者爲廚﹐主觴客之事﹔其木﹐梧桐﹔其物﹐粟﹐雞﹑狗﹑羊皮﹔其國﹐周也。」《列宿說》曰「張主賞與﹔星動者﹐有賞與之事。」《黃帝占》曰「張星明大﹐則王者行五禮﹐得天下之中﹔其不明﹐修禮退金官﹐以木官代之﹐則星光明。」《海中占》曰「張星不明﹐王者少子孫。」郗萌曰「張星明大﹐則廚養具﹔若張星不明﹐多病者﹑移徙者﹔天下有逆民就聚者﹔有兵。」《石氏贊》曰「張主賜客﹔賓主嬉﹐故近﹝一本云故置之﹞少微﹐禮義時。張主長養﹐位盛陽﹔人君向治﹐統綱紀。」

翼宿占六

石氏曰「翼二十二星﹐十八度。﹝古十三度﹞度距中央西星先至﹐去極九十九度。﹝在黃道外二十度半﹞春夏爲金﹐秋冬爲土。﹝巫咸曰﹕翼﹐金星也﹞翼北十二尺﹐是中道。」﹝楚之分野﹞《南官候》曰「翼主天昌﹐五樂八佾也﹔一名化宮﹔一名天都市﹔一名天徐﹐以和五音。」石氏曰「翼﹐天樂府也﹐主輔﹔翼以衛太微宮。法九州之位。入爲將士相﹐繩直有例﹔內外小星四十六﹐官各隨其度﹐小臣之象也。」《聖洽符》曰「翼者﹐賓客也。」《孝經章句》曰「翼者﹐市也。」《百二十占》曰「翼爲天倡﹐倍海也﹐天旗天都也﹐其國﹐楚﹔其木﹐茱萸也﹔其物轅幹也﹐奴婢﹑毛羽﹑節器也。」《黃帝占》曰「翼和五音﹐調笙律﹔五輔﹐以衛太微宮﹐九州之位﹔入爲宰相﹐其星明﹐則帝徳明﹔王者納賢徵聖﹐有進言之慶﹔禮樂大興﹐天下和平﹔其星不明﹐天子有憂﹐將有負海之客﹐禮樂不和﹐律呂不調。」巫咸曰「翼﹐天羽翼﹐又爲負海。」《天官書》曰「翼爲羽翮﹐主遠客。」《二十八宿山經》曰「翼山﹑軫山相連﹐在楚門山中央最髙﹐翼﹑軫星神﹐常居其上。」郗萌曰「將有負海之事﹐則占於翼也。」《列宿說》曰「翼主蠻夷﹐其星動﹐則蠻夷來見天子者。」《黃帝占》曰「翼星光芒明﹐帝臣羣聖﹐三王淸徹﹐聖賢有期﹐集會之慶﹐禮樂大興﹐天下和平。」郗萌曰「翼明大﹐則四夷賓服﹐翼星從天子﹔舉兵徵伐﹐其星就聚﹐天下相伐﹔其星明﹐旗用﹐其星不明﹐天下無憂。」《石氏贊》曰「翼主天倡﹔以戲娛﹐故近太微﹐並尊嬉。翼二十二星﹐主天倡﹐建旗秉節﹐物滿張。」

軫宿占七

石氏曰「軫四星﹐長沙一星﹐轄二星﹐十七度。﹝古十六度﹞度距西北星先至﹐去極九十九度。﹝在黃道外十五度少﹞春夏爲木﹐秋冬爲土。﹝巫咸曰﹕軫﹐金星也。﹞軫北十三尺﹐是中道。」﹝楚之分野﹞《南官候》曰「軫﹐一名天志﹐主風﹑死喪﹔東小星﹐轄﹔西小星﹐轄膏﹔軫同合﹐邊兵起﹔膏去軫二尺﹐所進近軫﹐名爲天膏﹔轄者﹐車騎發﹐膏轄反﹔故車騎罷﹐遠兵息。」《聖洽符》曰「軫者﹐車事也。」《孝經章句》曰「軫﹑府廷也﹔車也。」巫咸曰「軫﹐天庫﹔楚國星也﹔會稽也﹔軫﹐天子政朝也。」《南官候》曰「軫者﹐天員府也﹔其國楚也﹔漢江荊湘衡也﹔其木﹑松柏弓﹔其物﹑靑枲帛也。」齊伯曰「軫者﹐生於蒙山﹐長爲楚之國﹐爲府廷。」《黃帝占》曰「軫﹐主察凶災﹐冢宰之臣﹔四輔也。」《天官書》曰「軫主風。」《黃帝》曰「軫者﹐以候王者壽命﹐故置長沙一星﹐主延期﹔轄二星﹐主侯王﹔左轄爲同姓﹔右轄爲異姓﹔長沙﹑轄星欲明﹐明則壽命長﹐天下不亡也﹔細微﹐亡﹔不見七日﹐其位王侯當之。」《天官書》曰「長沙星不欲明﹐明與四星等若五星﹐入軫中﹔兵大起。」郗萌曰「軫北小星﹐去軫數寸者﹐轄也﹔轄明﹐與四星等﹐若轄進退﹐兵大起﹐軫南小星﹐去軫二尺者﹐膏也﹔轄進膏博軫﹐是謂天亡﹐膏三日﹐車騎發﹔轄膏各反其處﹐車騎罷﹔有兵而轄遠軫者﹐兵罷。」《百二十占》曰「軫爲天車﹐車失轄﹐則傾。」郗萌曰「軫星明大﹐則車駕備。軫星及長沙星明﹐天子內佐親彊。軫星移徙﹐天子憂謀兵﹔其星就聚﹐兵大起。軫星流﹐不正﹐又無一星﹐如車無轄﹐國主憂。將有軍出入﹐則占於軫。軫轄舉﹐南蠻侵。」《列宿說》曰「轄星動﹐車騎用。」石氏曰「轄二星﹐不欲明﹐明則轁﹔車行罔﹐轄欲進﹐相去七寸﹔相去一尺以外皆凶。」郗萌曰「軫星明﹐兵大起。」《百二十占》曰「轄星動搖三月﹐車馬大凶。」《黃帝占》曰「長沙明﹐則主壽長。」《洛書》曰「長沙明﹐下大臣逆謀﹐兵乃生。」《春秋緯》曰「長沙左轄中星﹐不欲明﹔明與四星等﹐兵大起。」石氏曰「長沙星明﹐王者保慶﹐子孫昌。」巫咸曰「長沙明﹐天子壽丰。」石氏曰「軫﹐主死喪﹐知凶災﹔故設長沙﹐以延期。」石氏曰「軫四星﹐主死喪﹐建時立節﹐威嚴莊﹐春王小終﹐季夏殃。」巫咸曰「長沙﹐木官也。長沙一星﹐主囚亡。」《洪範傳》曰「南方一百七度。今一百十二度。」

開元占經卷六十四

分野略例

宿次分野一

角﹑亢﹐鄭之分野﹐自軫十二度至氐四度﹐於辰在辰﹐爲壽星。三月之時﹐萬物始達於地﹐春气布養萬物﹐各盡於其天性﹐不罹天天﹐故曰壽星。﹝《爾雅》曰「壽星﹐角亢也。鄭玄《注月令》曰「仲秋者﹐日月會於壽星﹐一名庫營。」皇甫謐曰「壽星﹐一名天庫﹐一名天翼﹐一名天正。」《天官書》曰「角亢氐兗州。」《淮南子》曰「角亢﹐鄭也。」費直《周易分野》曰「自軫七度至氐十一度﹐爲壽星。」蔡伯喈《月令章句》曰「自軫六度至亢八度﹐謂之壽星之次﹐鄭之分野﹐曰鄭星﹐得角亢也。」﹞穎川之文城﹑定陵﹑襄城﹑隸陽﹑穎陰﹑長社﹑陽曜﹑郟﹐﹝八縣﹐穎川郡﹐秦置。﹞東接汝南﹐西接弘農﹐特得新安﹑宜陽﹐﹝二縣屬弘農郡﹐漢武帝置。﹞皆韓之分野。﹝《韓世家》曰﹕韓氏﹐姬之苗裔也﹐韓武子事晉﹐得封於韓也。﹞《詩風》陳鄭之國﹐與韓同星分也。﹝《陳世家》曰﹕陳本太昊之虛也﹐周武王克殷﹐求舜後﹐得嬀滿封之於陳﹐以奉舜祀﹐爲胡公﹐淮陽國之陳縣﹐則其地也。﹞鄭國﹐今河南之新鄭是也﹐﹝新鄭縣也﹐河南郡﹐秦三川郡也﹐漢髙帝攺名焉。﹞本髙辛氏之火正﹐祝融之虛﹐﹝重黎爲帝營髙辛氏居太正﹐甚有功﹐能光融天下﹐帝營命曰祝融﹐祝大也﹐融明也。﹞及成臯﹑滎陽﹐﹝二縣也﹐屬河南郡戶也。﹞穎川之嵩陽城﹐﹝二縣也﹞皆鄭之分也。﹝《鄭世家》曰﹕周宣王封庶弟友於鄭﹐是爲桓公也。﹞屬兗州。﹝《尙書禹貢》曰﹕齊河惟兗州﹐《周官》曰﹕河東曰兗州﹐《未央分野》曰﹕鄭治穎川﹐從滎陽南至梁山﹐東至龍山﹐今爲穎川。﹞

氐﹑房﹑心﹐宋之分野﹔自氐五度至尾九度﹔於辰在卯﹐爲大火﹔東方爲木﹐心星在卯﹐火出木心﹐故曰大火。﹝《爾雅》曰﹕大辰﹐房心尾也﹐大火謂之辰也。《語》曰﹕參辰﹐亦曰參商﹐謂參星與心星也﹐已釋於魏次注中。鄭玄注《禮記月令》曰﹕季秋者﹐曰月會於大火﹐斗建戍之辰也。《周禮》曰﹕大火一名味﹔一名天馬。皇甫謐曰﹕大火一名天相﹔一名天府。《天官書》曰﹕房心豫州。《淮南子》曰﹕氐房心﹐宋也。費直曰﹕自氐十一度至尾八度﹐爲大火。蔡氏曰﹕自亢八度至尾四度謂之大火之次。《未央分野》曰﹕家星得房心﹐今爲梁也。﹞梁﹝泰碭郡﹐漢髙帝攺爲梁國也。﹞楚﹝漢髙帝置楚周﹐宣帝以爲彭城郡也。﹞山陽郡﹝漢景帝分梁國置。﹞東平﹝漢景帝分梁國置濟東國﹐宣帝攺爲東平國也。﹞濟陰﹝漢景帝分梁國爲濟陰國。﹞東郡之須昌﹑壽張﹐﹝二縣也﹐壽張本名壽良﹐漢光武避叔諱﹐攺爲壽張也。﹞皆宋之分野。周分微子於宋﹐今之睢陽是也。﹝睢陽縣屬梁國﹐周成王封紂庶兄微子於宋﹐以奉殷祀。﹞本陶唐火正閼伯之虛也。﹝閼伯﹑髙辛氏之長子也﹐居商丘也。﹞濟陰定陶﹝定陶縣也﹐屬濟陰國。﹞《詩風》曹國是也。﹝周武王封弟叔振鐸於曹﹐定陶縣是也。﹞屬豫州。﹝《尙書禹貢》荊河惟豫州﹐《周官》河南曰豫州﹐《未央分野》曰﹕宋治下蔡﹑淮陽﹑從南恆至濟﹑漢水﹑沛郡﹑濟陽﹑太行﹑東海﹐今爲梁也。﹞

尾﹑箕﹐燕之分野﹔自尾十度至南斗十一度﹐於辰在寅﹐爲析木。尾東方木宿之末﹔斗﹑北方水宿之初﹔次在其間﹐隔別水木﹐故曰析木。﹝《爾雅》曰﹕析木謂之津﹑箕斗之間﹑漢津也。鄭玄注《月令》曰﹕孟冬者﹐日月會於析木﹐而斗建﹐亥之辰也。《周禮》曰﹕析木之津﹐一名天昭﹐一名漢津。皇甫謐曰﹕析木﹐一名天丞相﹔一名天司空﹐一名天家子﹔一名天津。《天宮書》曰﹕尾箕﹐幽州。《淮南子》曰﹕尾箕﹐燕也。費直曰﹕自尾九度至南斗九度﹐爲析木之津。蔡氏曰﹕自尾四度至南斗六度﹐謂之析木之次。《未央》曰﹕燕星得尾箕也。﹞周武王定殷﹐封召公於燕﹔其後三十六世﹐與六國並稱王。﹝王易王也﹞東有漁陽﹐右北平﹐遼東﹐遼西﹔西有上谷﹐代郡﹐﹝六郡﹑並秦置。﹞雁門﹐﹝郡﹐秦置。﹞南得涿郡之易﹑容城﹐範陽﹑北新城﹐故涿縣良鄕﹑新昌。﹝八縣也﹐涿郡秦置。﹞勃海之安次﹐﹝安次﹐縣也﹐勃海漢髙帝置。﹞皆燕之分也﹐屬幽州。﹝周分翼州﹑置幽州。《周官》曰﹕東北曰幽州。《爾雅》曰﹕燕﹐幽州﹐《未央》曰﹕幽州治薊﹐南至積石﹐東至恆山﹐今爲上谷﹐漁陽﹐右北平﹐遼東﹑遼西﹐涿郡也。﹞

南斗牽牛﹐吳越之分野﹔自南斗十二度至須女七度﹐於辰在世﹐爲星紀﹔星紀者﹐言其統紀萬物﹐十二月之位﹐萬物之所終始﹐故曰星紀也。﹝《爾雅》曰﹕星紀﹐斗﹑牽牛也。鄭玄注《月令》曰﹕仲冬者﹐日月會於星紀﹐建子之辰也。皇甫謐《年曆》曰﹕星紀﹐一名天津﹔一名天府﹔一名天苟﹔一名天雞。《天官書》曰﹕斗﹐江湖﹐牽牛﹐婺女﹐柳州。《淮南子》曰﹕斗﹐吳越也﹐髙誘注《呂氏春秋》曰﹕斗﹑吳也﹐牛﹑越也。費直曰﹕自南斗十度﹑至須女五度﹐爲星紀。蔡氏《月令章句》曰﹕自南斗六度至須女二度﹐謂之星紀之次。《未央》曰﹕吳越星﹑得牛斗。﹞今之會稽﹑九江﹑﹝二郡﹐秦置。﹞丹陽﹑﹝秦爲漳郡﹑漢武攺爲丹陽。﹞豫章﹑﹝漢髙帝置﹞廬江﹑﹝漢文帝分淮南置﹞廣陵﹑六安﹑﹝漢武帝攺江都國爲廣陵國﹐分衡山﹐立六安國也。﹞臨淮﹑﹝郡﹑漢武帝置也。﹞皆吳之分也。﹝《史記﹑吳世家》曰﹕吳太伯﹑周太王之長子也。與弟仲雍讓國於季﹐乃奔荊蠻之地﹐斷髮文身﹐荊蠻義而歸之﹐自號句吳國﹐武王克殷﹐求太伯仲雍之後﹐得仲雍曾孫周章﹐封之於吳也。﹞今之蒼梧﹑郁林﹑合浦﹐交趾﹑九眞﹑日南﹑南海﹐皆越之分也。﹝《越世家》曰﹕越之先﹐夏少康之庶子﹐封會稽﹐曰無餘﹐以奉禹祀﹐十有餘世﹐微弱爲民﹐禹祀中絕﹐千有餘載﹐後有子﹐生而能言﹐我無餘之苗裔也﹐越人尊以爲君﹑號曰無餘王也﹐至孫允常﹐越復興焉。﹞並屬揚州。﹝《禹貢》曰﹕淮海惟揚州﹐《周官》曰﹕東南曰揚州﹐《未央》曰﹕吳越北至大江﹐南至山﹐東至海﹐西至洞庭。﹞

須女﹑虛﹐齊之分野﹔自須女八度至危十五度﹐於辰在子﹐爲玄枵也﹔玄者黑﹐北方之色﹔枵者﹐耗也﹔十一月之時﹐陽气在下﹐陰气在上﹑萬物幽死﹐未有生者﹐天地空虛﹐故曰玄枵也。﹝鄭玄注《月令》曰﹕季冬者﹐日月會於玄枵﹐斗建世之辰也。《周禮》曰﹕玄枵﹑一名天一﹐顓頊之虛。皇甫謐曰﹕玄枵﹐一名婺女﹔一名少府﹔一名河鼓﹔一名天機。《天官書》曰﹕虛﹑危﹐靑州。《淮南子》曰﹕虛危﹐齊也。費直曰﹕自須女六度至危十三度﹐爲玄枵。蔡氏曰﹐自須女二度至危十度﹐謂之玄枵之次。《未央》曰﹕齊星得虛危。﹞東有菑川﹑﹝漢文帝分齊國爲藩川國﹞東萊﹑﹝郡﹐漢髙帝置。﹞瑯邪﹑﹝郡﹐秦置。﹞髙密﹑﹝漢宣帝攺膠西國爲髙密國﹞膠東﹑﹝漢髙帝分齊爲膠東國﹞南有太山﹑﹝郡﹐漢髙帝置。﹞城陽﹑﹝漢文帝分齊國立城陽國﹞北有千乘﹑﹝漢髙帝立爲國﹞得淸河以南﹐勃海之髙樂﹑髙城﹑重合﹑陽信﹑西有濟南﹐﹝漢文帝分濟國立濟南國﹞平原﹑﹝漢髙帝置﹞皆齊之分也﹔﹝《齊世家》曰﹕齊太公望﹐佐周武王﹑而王乃封太公於齊﹐武王崩﹐成王命齊國東至於海﹐西至於河﹐南至於穆陵﹐北至於無棣﹐而都營丘也。﹞屬靑州。﹝《禹貢》海岱惟靑州﹐《周官》曰﹕東曰靑州﹑《爾雅》曰﹕齊曰營州﹑則靑州也﹐《未央》曰﹕齊治營﹐依於營丘﹑北至燕﹑西至九河﹑南至藺水﹐東至海。﹞

危﹑室﹑壁﹐衛之分野﹐自危十六度至奎四度﹑於辰在亥﹐爲諏訾﹐諏訾嘆息也。十月之時﹐陰气始盛﹐陽气伏藏﹐萬物失歲養育之气﹑故哀愁而歡﹑悲嫌無陽﹐故曰諏訾。﹝諏訾者﹐古諸侯也﹐帝嚳娶諏訾氏女﹐生摯﹐堯兄也。《爾雅》曰﹕諏訾曰營室東壁也﹐一曰豕韋﹐夏氏之禦龍氏國也﹐《左傳》曰﹕萇弘對周景王曰﹕蔡侯弒其君之歲﹐歲在豕韋也。鄭玄注《月令》曰﹕孟春者﹐日月會於諏訾﹐而斗建寅之辰也。《周禮》曰﹕諏訾﹕一名豕韋﹐一名顓頊﹐一名諏訾﹐一名天府﹐一名北陵﹐一名卿中。《天官書》曰﹕營室﹑東壁﹐並州。《淮南子》曰﹕營室﹐東壁也。費直曰﹕自危十四度至奎一度﹐爲諏訾。蔡氏曰﹕自危十度至東壁八度﹐謂之豕韋之次。《未央》曰﹕衛星得營室東壁也。﹞今東郡﹑﹝秦置﹞魏郡﹑﹝漢髙帝置之﹞黎陽河內郡﹝漢髙帝置﹐本殷之舊都﹐周旣克殷﹐分其畿內爲三國﹐《詩風》鄘鄰﹐衛國是也。﹞野王朝歌﹑皆衛之分也。衛爲翟人所滅﹐文公徙封楚丘﹐後三十年﹐子成公遷於帝丘﹐今濮陽是也﹐屬並州。﹝周分冀州﹑置並州﹐《周官》曰﹕正北曰並州﹐今分野無並州所部郡縣﹐並州凡九郡﹐悉在燕趙秦次中﹐未詳也。《未央》曰﹕衛置濮陽﹐其地從王水以東至沛﹐今爲東郡也。﹞

奎﹑婁﹐魯之分野﹐自奎五度至胃六度﹐於辰在戌﹐爲降婁﹐降下婁曲也。陰生於午﹐與陽俱行至八月﹐陽遂下﹔九月陽微﹐剝卦用事﹐陽淨剝盡﹔陽在上﹐萬物枯落﹐捲縮而死﹐故曰降婁。﹝《爾雅》曰﹕降婁﹐奎婁也。鄭玄注《月令》曰﹕仲春者﹐日月會於降婁﹐而斗建卯之辰也﹐《周禮》曰﹕降婁一名淸明。皇甫謐曰﹕降婁一名天官。《天官書》曰﹕降婁﹐魯徐州。《淮南子》曰﹕奎﹑婁﹐魯地。費直曰﹕自奎二度至胃三度﹐謂之降婁之次。《未央》曰﹕魯星得奎婁。﹞東至東海﹑﹝郡﹐漢髙置﹞南有泗水﹑﹝泗水國﹐漢武帝分東海郡立也﹞至淮﹑得臨淮之下﹐相睢﹑陵僮﹑取慮﹐皆魯之分也。周成王以少昊之虛曲阜﹐封周公子伯禽爲魯侯﹐以爲周公主也﹔﹝《魯世家》曰﹕周武王克殷﹐封弟周公旦於少吳之虛﹐周公佐武王﹐不就封﹐武王崩﹐成王命周公子伯禽代居國﹐是爲魯公也。﹞屬徐州。﹝《禹貢》曰﹕海岱及淮﹑惟徐州﹐《爾雅》曰﹕齊東曰徐州﹐而周罷徐合靑﹐漢武復置徐州。《未央》曰﹕東至溫水﹐西至滎陽﹐北至代﹐南至江。﹞胃﹑昴﹐趙之分野﹐自胃七度至畢十一度﹐於辰在酉﹐爲大梁﹔梁彊也﹐八月之時﹐白露始降﹐萬物於是堅成而彊﹐故曰大梁。﹝《爾雅》曰﹕大梁﹐昴也。鄭玄注《月令》曰﹕季春日月會於大梁﹐斗建辰之辰也。《注同禮》曰﹕大梁一名太陽﹐一名西陵。皇甫謐曰﹕大梁一名耕田﹐一名天倉﹐一名天獄﹐一名大軍﹐一名偏將軍。《天官書》曰﹕昴畢﹐冀州。《淮南子》曰﹕昴畢﹐魏也。費直曰﹕自胃四度至畢八度﹐爲大梁。蔡氏曰﹕自胃一度至畢二度﹐爲大梁之次。《未央》曰﹕趙星得參伐他。﹞趙本晉地﹐分晉得趙國﹔﹝漢髙帝以邯鄲郡爲趙國﹞北有信都﹑﹝漢髙帝立﹞眞定﹑﹝國﹐漢武帝立﹞常山﹑﹝郡﹑漢髙帝置。本因山爲名恆山郡﹐漢文帝諱恆﹐故攺曰常山也。﹞又得涿郡之髙陽﹑鄭州鄕﹐﹝二縣也。涿郡﹐漢髙帝立。﹞東有廣平﹑﹝國﹐漢武帝立。﹞鉅鹿﹑﹝郡﹐漢髙帝置。﹞淸河﹐﹝國﹐漢文帝分趙國立。﹞又得勃海之東平﹑舒中﹑武邑﹑文安﹑東州﹑城平﹑童武﹐﹝六縣也﹐漢置河以北也﹞南至浮水﹐﹝水名﹐一作漳水。﹞繁陽﹑內黃﹑斥丘﹐﹝三縣﹐屬魏郡﹐髙帝置。﹞西有太原﹑﹝郡﹐秦置。﹞定襄﹑﹝郡﹐漢髙置。﹞雲中﹑﹝秦置﹞五原﹑﹝秦九原郡﹐漢武帝攺。﹞朔方﹑﹝漢武帝開置﹞上黨﹑﹝秦置﹞本韓之別郡﹐元韓近趙﹐後卒降趙﹐皆得之自趙﹐夙後九世﹐稱侯四世﹐敬侯徙都邯鄲﹐後三世有武靈王﹐五世爲秦所滅。﹝《趙世家》曰﹕趙氏之先﹐帝顓頊之苗裔﹐伯益之後也﹐又虞舜妻子﹐姚姓之女賜姓贏氏﹐歷夏殷﹐世爲諸侯﹐後造父爲周穆王禦﹐而西巡狩﹐而偃王反繆王﹐日馳千里﹐還攻徐﹐破之﹐乃賜造父趙城﹐由此爲趙氏。﹞屬冀州。﹝《禹貢》曰﹕冀州旣載壺口﹐治梁及歧《周官》曰﹕河內曰冀州﹐《未央》曰﹕趙治邯鄲﹐北至常山﹐代郡。﹞

畢﹑觜﹑參﹐魏之分野﹐自畢十二度至東井十五度﹐於辰在申﹐爲實沈﹔言七月之時﹐萬物極茂﹐陰气沈重﹐降實﹐萬物故曰實沈。﹝髙卒氏有二子﹐伯曰閼伯﹐季曰實沈﹐而不相能﹐後帝不藏﹐遷閼伯於商丘﹐主辰﹐商人是因﹐故爲商星﹔遷實沈於大夏﹐主參﹐唐人是因﹐故參爲唐星﹐至周武王感靈夢﹐而生叔虞﹐成王時唐有亂﹐周公滅唐﹐成王因戲而封虞於唐河﹐汾之東方百里﹐太原郡之晉陽縣是也﹐實沈參之辰也﹐因名次焉。鄭玄注《禮記月令》曰﹕孟夏者﹐日月會於實沈﹐斗建已之辰。《周禮》曰﹕實沈一名不疑﹐皇甫謐曰﹕實沈一名大唐﹐一名中尉﹐一名天路﹐一名天溝﹐一名天京﹐一名旄頭。《天官書》曰﹕觜觴﹐參﹑益州。《淮南子》曰﹕觜觴﹑參﹐趙也。鄭玄注《周禮保章氏》曰﹕實沈﹐晉也。費直曰﹕自畢九度至東井十一度﹐爲實沈。蔡氏曰﹕自畢六度至東井十度爲實沈之次。《未央》曰﹕魏星得胃﹐昴﹑畢也。﹞自髙陵﹝縣也﹐屬益州。﹞以東﹐盡河東﹑﹝郡﹐秦置。﹞河內﹑﹝漢髙帝置﹞南有陳畱﹑﹝郡﹐漢武帝置。﹞汝南﹑之邵陵﹑隱彊﹑新汲﹐﹝秦置﹞及西華﹑長平﹑穎川﹑之舞陽﹑郾許﹑鄢陵﹑河南之開封﹑中牟﹑陽武﹑酸棗﹐﹝酸棗﹑縣﹐屬陳畱﹐縣﹐則爲重見也。﹞皆魏之分也。﹝《魏世家》曰﹕畢公髙之兵也﹐與周同姓﹐髙佐同武王﹐得封於畢﹐更爲畢氏﹐後封其苗裔曰畢萬﹐事晉獻公從伐霍耿﹐魏滅之﹐獻公以魏封萬魏﹐河東郡之永安縣是也﹐武子子悼子﹐徙治霍﹐霍平陽郡之永安縣是也﹐悼子子昭子﹐徙安邑河東之安邑縣﹐是昭子孫獻子與趙鞅共謀﹐祁羊舌氏﹐分其地﹑獻子曾孫恆子與趙韓滅智伯桓子﹐孫文侯﹐時﹐魏爲彊大﹐周烈王賜命爲諸侯﹐文侯子武侯﹐與趙韓滅晉﹐分其地﹐故參爲魏之分野也。﹞屬益州﹐﹝漢武帝攺梁州﹐爲益州﹐非魏地﹐益州地盡在秦楚次中﹐爲甚略﹐未詳其旨﹐《未央》曰﹕晉治太原﹐從魏以西至襄治之﹐今爲河東﹑河內﹑上黨﹑雲中。﹞

東井﹑輿鬼﹑秦之分野﹐自東井十六度至柳八度﹐於辰在未﹐爲鶉首﹐南方七宿﹐其形象鳥﹐以井爲冠﹐以柳爲口﹔鶉鳥也﹐首﹐頭也﹐故曰鶉首。﹝《爾雅》曰﹕咮謂之柳﹐鄭玄注《禮記月令》曰﹕仲夏者日月會於鶉首﹐斗建午之辰也﹐《周禮》曰﹕鶉首一名小章﹐皇甫謐曰﹕鶉首一名天祿﹐一名天子市﹐一名白虎將﹐一名斧鉞﹐《天官書》曰﹕東井輿鬼﹐雍州﹐《淮南子》曰﹕東井﹑輿鬼﹐秦也﹐費直曰﹕自東井十二度﹐至柳四度﹐爲鶉首﹐蔡氏曰﹕自東井十度﹐至柳四度﹐謂之鶉首﹐《未央》曰﹕秦星得東井輿鬼也。﹞自弘農故關以西﹐﹝故關﹑古函谷關也弘家郡﹑漢武帝置。﹞京兆﹑扶風﹑馮翊﹑﹝並秦內史﹐漢武帝分爲三輔。﹞北地﹑上郡﹑﹝二郡﹐秦置。﹞西河﹑安定﹑天水﹑﹝三郡﹐漢武帝置。﹞隴西﹑﹝秦置﹞南有巴郡﹑蜀郡﹑﹝二郡﹐秦置。﹞廣漢﹑﹝漢置﹞犍爲﹑﹝漢武帝置﹞武都﹐西北有金城﹑﹝漢置﹞武威﹑﹝本休屠王地也﹞張掖﹑﹝本昆耶王地﹞酒泉﹑惇煌﹑﹝惇煌本屬酒泉﹐漢武帝置。﹞又西有牂牁﹑越巂﹑益州﹐皆秦也。﹝三郡﹐並漢武帝開置。﹞秦之分也﹐﹝《秦世家》曰﹕秦之先曰非子﹐與趙同姓﹐伯益之十六世孫也﹐爲周孝王養馬﹐甚息﹐孝王封爲附庸﹐邑之於秦﹐號曰秦贏﹐天水之隴縣﹐則其地也﹐秦贏曾孫曰秦仲﹑周宣王使伐西戎﹐爲戎所殺﹐宣王復命仲子莊公與四弟伐戎﹐破之﹐賜仲大駱之地﹐於是居大丘﹐扶風之槐裏縣是也。﹞屬雍州。﹝《禹貢》曰黑水西河惟雍州﹐《周官》曰﹕正西曰雍州﹐漢武帝攺爲涼州﹐《未央》曰﹕秦治機陽﹐又治咸陽﹐今爲長安﹐北地從華山﹐西至隨神流沙﹐今爲三輔﹐巴蜀﹑漢中﹑隴西﹐北地﹐上郡也。﹞

柳﹑七星﹑張﹐周之分野﹐自柳九度至張十七度﹐於辰在午﹐爲鶉火﹐南方爲火﹐言五月之時﹐陽气始隆﹐火星昏中﹐在七星朱鳥之處﹐故曰鶉火。﹝《爾雅》曰﹕柳﹑鶉火也﹐柳﹑七星﹑張﹐南方之中宿也﹐故曰火。《周禮》曰﹕鳥與七遊﹐象以鶉大也。鄭玄注《禮記月令》曰﹕季夏者﹑日月會於鶉火﹐斗建未之辰也。《周禮》曰﹕天井一名致方。注《天官書》曰﹕七星﹑張﹑三河。《淮南子》曰﹕七星﹑張﹐周也。費直曰﹕自柳五度至張十二度﹐爲鶉火。蔡氏曰﹕自柳三度至張二十度﹐謂之鶉火之次。《未央》曰﹕周星得注張。﹞今之河南雒陽﹑谷城﹑平陽﹑偃師﹑鞏維氏﹝北七縣﹐屬河南郡。﹞並周分也。﹝《周世家》曰﹕周之先曰棄﹑秦生有神怪﹐長好稼穡﹐爲舜播植百谷﹐舜封之於邰﹐扶風是也﹐號曰後﹐稷姓﹐爲姬氏﹐曾孫公劉﹑國於分扶風是也﹐十世孫曰太王﹐爲狄所侵﹐遷於歧挾風之美陽是也﹐大王孫﹐文王有聖徳﹐周室方隆﹐從都於酆﹑酆在京兆之杜縣﹑文王子武王﹐滅商﹐徙都於鎬﹐鎬在京兆之長安縣﹐武王子成王營雒邑都河南郡之河南縣是也﹐或云成王居雒邑﹐六世孫懿王﹐遷大丘也。﹞屬三河。﹝河南﹑河內﹑河東三郡是也﹐案周之將亡﹐惟河南一郡﹐故以爲周分野﹐其河內河東﹐乃在魏次中﹐未詳周分野稱三河之謂矣﹐《未央》曰﹕周治洛陽﹐西至華山。東至榮澤﹐少室﹐北至河南。至濮水﹐今爲河東﹑陳畱。﹞

翼﹑軫﹐楚分野﹐自張十八度至軫十一度﹐於辰在已﹐爲鶉尾﹔南方朱雀七宿﹐以軫爲尾﹐故曰鶉尾。﹝鄭玄注《禮記月令》曰﹕孟秋者﹐日月會於鶉尾﹐斗建申之辰。《周禮》曰﹕鶉尾一名鳥帑。皇甫謐曰﹕鶉尾一名鳥注﹐一名天根﹐一名旄﹐一名柳。《天官書》曰﹕翼軫到。《淮南子》曰﹕翼楚也。費直曰﹕自張十三度至軫六度爲鶉尾。蔡氏曰﹕自翼十二度﹐至軫六度﹐爲鶉尾之次。《未央》曰﹕楚星得翼軫也。﹞今之南郡﹑﹝秦置﹞江陵﹑﹝江陵卽南郡﹐所部縣﹐卽重見矣﹞江夏﹑﹝漢髙帝置﹞零陵﹑﹝郡﹐漢武帝置。﹞桂陽﹑武陵﹑﹝二郡﹐漢髙帝置。﹞長沙﹐﹝郡﹐秦爲郡﹐漢髙帝攺爲國。﹞及江中﹑﹝秦置﹞汝南﹐﹝漢髙帝置﹞皆楚之分也。周成王先師鬻熊之曾孫。熊繹﹐於荊蠻爲楚子﹐居丹陽﹐後十餘世﹐至熊通﹐號武王﹑浸以彊大﹐後五世﹐有莊王﹐並有江漢之間﹐吞陳蔡縣﹐申息服隨唐﹐後十世頃﹐王徙於東焉。﹝《楚世家》曰﹕鬻熊﹐祝融之苗裔也﹐姓芊氏﹐丹陽﹐今南郡之枝江縣是也﹐武子文王﹐都於郢﹐江陵是也﹐莊王曾孫昭王﹑爲吳所破﹐吳兵入郢﹐昭王奔隨﹐楚大夫申句胥求救於秦﹐秦乃救楚﹐大敗吳師﹐闔廬弟夫梁王反﹐自立爲王﹑闔廬班師﹐昭王乃得反國﹐更都於郡南郡﹐鄭縣是也。﹞屬荊州。﹝《禹貢》曰﹕荊及衡陽惟荊州﹐《周官》曰﹕正南曰荊州﹐《未央》曰﹕楚治﹐南至九江﹑北至淮水﹐東至海﹑西至魚腹山﹐今爲淮陽﹑汝陽﹑廬江﹑長沙﹑南海﹐故楚治南郢也。﹞

月所主國二

《荊州占》曰「正月﹐周﹔二月﹐徐﹔三月﹐荊﹔四月﹐鄭﹔五月﹐晉﹔六月﹐衛﹔七月﹐秦﹔八月﹐宋﹔九月﹐齊﹔十月﹐魯﹔十一月﹐吳越﹔十二月﹐燕趙。」

日辰占邦三

石氏曰「甲﹑爲齊﹔乙﹑爲東海﹔﹝司馬遷﹑班固並以甲乙日月不占﹔晉灼注曰﹕海外遠甲乙日﹑時﹐故不占之。﹞丙﹑爲楚﹔丁﹑爲南蠻﹔﹝司馬遷﹑班固並以丙丁爲江淮海岱﹞戊﹑爲魏﹔﹝一云戊爲韓。司馬遷﹑班固並以戊已爲中州﹐河濟也。﹞已﹑爲韓﹔﹝一云已爲魏﹞庚﹑爲秦﹔辛﹑爲西夷﹔﹝司馬遷﹑班固。並以庚辛爲華以西﹞壬﹑爲燕﹔﹝司馬遷﹑班固﹑並以壬爲趙。《淮南子》﹔壬爲衛。﹞癸﹑爲北夷。﹝司馬遷﹑班固並以壬癸爲常山北。《淮南子》癸爲趙。﹞石氏曰「子﹐爲周﹔醜﹐爲翟﹔﹝一云醜魏翟梁﹞寅﹐爲趙﹔﹝《淮南子》荊州並以寅爲楚﹞卯﹐爲鄭﹔辰﹐爲晉﹔﹝班固﹑劉表﹑韓揚並以辰爲邯鄲﹐一云辰爲趙也。﹞已﹐爲衛﹔午﹐爲秦﹔未﹐爲中山﹔﹝一云宋﹞申﹐爲齊﹔﹝一云申爲晉魏。《荊州占》申爲晉。﹞酉﹐爲魯﹔戌﹐爲趙﹔﹝班固云﹕戌爲趙。《荊州》云﹕戌爲吳。﹞亥﹑爲燕。」

災變期應四

巫咸曰「五星之合﹐金星以金日﹐木星以木日﹐水星以水日﹐火星以火日﹐土星以土日。月期十二辰﹐候其災之變﹐以其殺時﹔甲乙日﹐應在金﹔丙丁日﹐應在水﹔戊已日﹑應在木﹔庚辛日﹑應在火﹔壬癸日﹑應在土﹔五星皆同法也。歲星主木也﹐日以甲乙﹔熒惑火也﹐日以丙丁﹔塡星土也﹐日以戊已﹔太白金也﹐日以庚辛﹔辰星水也﹐日以壬癸。二十八捨以十二子﹐故金應在火﹐木應在金﹐水應在土﹐火應在水﹐土應在木﹔故木期十二日﹑十二月﹑十二歲﹔火期四十三日﹑四十三月﹑四十三歲﹔土期二十八日﹑二十八月﹑二十八歲﹔金期八日﹑八月﹑八歲﹔水期十日﹑十月﹑十歲﹔又曰﹕五星守二十八捨﹐左爲春應﹐右爲秋應﹔前爲夏應﹔後爲秋應﹔其法隨气所制前後。」石氏曰「凡五星行犯列合﹐前爲春應﹔後爲秋應﹔左爲冬應﹔右爲夏應﹔假令春以東爲前﹐西爲後﹐北爲左﹐南爲右﹔夏以南爲前﹐北爲後﹐東爲左﹐西爲右﹔秋以西爲前﹐東爲後﹐南爲左﹐北爲右﹔冬以北爲前﹐南爲後﹐西爲左﹐東爲右。」

宋均曰「災祥見在正月則應在七月﹔災祥見在二月﹐則應在八月﹔災祥見在三月﹐則應在九月﹔災祥見在四月﹐則應在十月﹔災祥見在五月﹐則應在十一月﹔災祥見在六月﹐則應在來年四月﹐災祥見在十一月﹐則應在來年五月﹔災祥見在十二月﹐則應在十二月﹔災祥見在七月﹐則應在來年正月﹔災祥見在八月﹐則就在來年二月﹔災祥見在九月﹐則應在來年三月﹔災祥見在十月﹐則應在來年四月﹔災樣見十一月﹐則應在來年五月﹔災祥見在十二月。則應在來年六月。」《荊州占》曰「甲乙日有變﹐期百二十日﹔丙丁日有變﹐期八十日﹔戊已日有變﹐期六十日﹐庚辛日有變﹐期四十日﹔壬癸日有變﹐期二十日。」

順逆略例五

巫咸曰「五星之行﹐東行爲順﹐西行爲逆。」韓公賓注《靈憲》曰「當東反西﹐則逆。」石氏曰「日行五寸﹑一尺﹐爲平行﹔日行一寸﹑二寸﹐爲遲。」甘氏曰「逆日﹐遲。」韓公賓注《靈憲》曰「五星之行﹐近日則遲。」石氏曰「日行一度﹐爲疾。」韓公賓曰「五星之行﹐遠日則速。」石氏曰「未應去而去﹐爲出﹔未當來而來﹐爲入。」甘氏曰「同形爲入。日月五星與宿星同捨﹐爲合。」石氏曰「芒角相及﹐同光﹐爲合。」巫咸曰「諸捨精相沓﹐爲合。」《荊州占》曰「相去一尺內﹐爲合。」孟康曰「合﹐同捨也。」石氏曰「星光曜相逮﹐爲合。」郗萌曰「畱三日﹐爲合。」孟康曰「合宿也﹐入宿度﹐爲捨。」甘氏曰「共行在一宿﹐爲捨。」石氏曰「行度所居﹐爲捨。」甘氏曰「闕爲宿。」石氏曰「畱二十日以上﹐爲宿﹔宿猶守也。」甘氏曰「行所當至﹐過二十一日﹐色潤澤﹐爲居。」石氏曰「以度至而不去﹐爲居。」石氏曰「不東不西﹐爲畱。」郗萌曰「住不移﹐爲畱。」石氏曰「居之不去﹐爲守。」甘氏曰「徘徊不去其度﹐爲守。」《文耀鉤》曰「畱不去﹐爲守。」郗萌曰「二十日以上﹐爲守﹔東西正當﹐爲中。」甘氏曰「在上而下﹐爲乘。」石氏曰「五星入度﹐經過宿星﹐光耀犯之﹐爲犯。」郗萌曰「五星所犯﹐木火土水同度﹐去之七寸﹐爲犯﹔太白一尺以內﹐爲犯。」韋昭曰「自下往觸之﹐爲犯。」甘氏曰「未當入度﹐經入爲侵。」甘氏曰「在下犯上﹐爲陵。」石氏曰「在上犯下﹐爲陵。」郗萌曰「星圍宿﹐周廻一匝﹐爲環。不周﹐曰繞。」石氏曰「東西爲勾。」甘氏曰「去而復還﹐爲勾。」郗萌曰「星行如勾﹐爲勾。」石氏曰「南北爲已。」甘氏曰「再勾﹑爲已。」郗萌曰「星行如已字﹐爲已。」石氏曰「西入東出﹐爲貫。」甘氏曰「在下相侵﹐爲貫。在傍﹐爲刺。」郗萌曰「直至爲抵。星相觸而止﹐爲觸。」甘氏曰「相切爲磨。」石氏曰「相至爲磨。」甘氏曰「去之寸﹐爲靡。星相滅﹐爲抵。」巫咸曰「兩體相著﹐爲薄。」甘氏曰「不於晦朔者﹐爲薄。」﹝𨿽非日月同宿﹐陰气隆奄者爲薄日光也。﹞石氏曰「不交而食﹐曰薄。」《帝鑑嬉》曰「赤黃無光﹐爲薄。」孟康曰「日月無光﹐曰薄。」京房曰「日月赤黃爲薄。」韋昭曰「气往迫之﹐爲薄。」石氏曰「相陵﹐爲斗。」甘氏曰「倚視﹐離而復合﹐合復離﹔爲斗。」韋昭曰「星相擊﹐爲斗。」郗萌曰「邊侵﹐爲食。」京氏曰「相侵之食﹐日體三毀三復﹐行異處﹐是爲相侵食也﹔三分日取一也。」韋昭曰「虧毀曰食。」石氏曰「光五寸以內﹐爲芒。」巫咸曰「光一尺以內﹐爲角﹔歲星七寸以上﹐謂之角。」郗萌曰「色非其常﹐爲變。光耀搖艷﹐爲動。」甘氏曰「潤澤和順﹐爲喜。」石氏曰「五星光芒隆﹐謂之怒。」郗萌曰「壯大色彊﹐爲怒。」石氏曰「超捨而前﹐謂之贏。」《七曜》曰「超捨而前﹐過其所當捨之宿﹐以上一捨﹑二捨﹑三捨﹔謂之贏。」《易萌气樞》曰「大進曰贏。」班固曰「出爲贏。」石氏曰「退舍而復﹐爲縮。」《七曜》曰「退舍﹐以下一捨﹑二捨﹑三捨﹔謂之縮。」《易萌气樞》曰「大退﹐曰縮。」班固曰「晚出爲縮。」甘氏曰「相近﹐爲就聚。」甘氏曰「相遠﹐爲離徒。」石氏曰「星月相近﹐俱隆明﹐爲同光。」巫咸曰「凡五星入月中﹐星不見﹐爲月食星﹔星見﹐爲星食月。」

開元占經卷六十五

石氏中官占上一

攝提占一

石氏曰「攝提六星﹐夾大角﹔﹝入角八度少﹐去北極五十九度半﹐在黃帝道內三十二度太。﹞一名環樞﹐一名天樞﹐一名闕丘﹐一名致法﹐一名三老﹐一名天鈇﹐一名天獄﹐一名天楯﹔一名天武﹔一名天兵。星東西三三而居﹐形似鼎足﹐常東向﹐天子吉昌。若北向﹐卽大人失位﹐聖人更制﹐天下有事﹐期三十日﹐兵出﹐復三十日﹐兵罷。若攝提北向﹐向格而治﹐十日而令出﹐其反故位﹐十日而兵罷。」《天官書》曰「攝提者﹐直斗杓所指﹐以建時﹐故曰攝提格。」巫咸曰「攝提三星﹐如鼎足﹐左右角﹐西南向﹐主易姓。」《樂緯葉圖徵》曰「攝提爲楯﹐以其夾捧帝席也。」《合誠圖》曰「攝提主九卿。」《洛書》﹕「攝提移﹐政更權。」《帝覽嬉》曰「仁道不行﹐攝提失衡。」《含文嘉》曰「王者敬師長﹐有尊﹐則攝提如列﹔無則反折。」﹝宋均注曰﹕師者所以教人爲君也﹐長者所以教納人爲長也﹐大角爲帝席﹐攝提六星攜紀綱﹐以輔大角﹐師長象也﹐如列者﹐如鼎足﹐俱東向。﹞《春秋緯》曰「攝提﹐斗攜角﹐以接下化﹐而東向﹐令乖行﹐則天下更紀﹐王者滅。」《文曜鉤》曰「代提天下更紀﹐世有名師。」﹝宋均曰﹕主徳不一﹐則攝提代移更紀﹐授有令名爲天下師表者也。﹞《援神契》曰「攝提遠度﹐主接靈。」石氏曰「攝提色欲黃而潤澤﹐溫溫不明﹐天下安﹔明大者﹐三公恣﹐天子弱﹐鈇鉞用。」《元命包》曰「攝提反衡﹐天下大亂﹐易姓與。」﹝宋均曰﹕反衡﹐謂不東向也。﹞《春秋緯》曰「攝提移向北﹐王者以過見滅﹔攝提疏潤﹐大夫僣差。」焦延壽曰「攝提星近大角﹐若不居其故﹐近戚有謀賊王者。」《石氏贊》曰「攝提六星攜紀綱﹔建時立節伺機祥。」

大角占二

石氏曰「大角一星﹐在攝提間﹔﹝入亢二度半﹐去極五十八度﹐在黃道內三十四度少。﹞一名格﹔一名漢星。」《詩緯》曰「大角﹐一曰帝筵﹐成統理。」《紀歷樞》曰「大角爲天棟﹐以正紀綱﹔一曰大角爲火﹐以其赤明也。」《春秋緯》曰「大角爲坐候﹔一曰大角爲帝席﹐以布神厚徳。」又曰「大角者﹐天王帝筵也。」甘氏曰「大角者﹐棟星也﹔其星光澤明大﹐揚芒奮角﹐彊臣伏誅﹐天下安寧﹔芒之所指﹐兵所從往者﹐吉。」石氏曰「大角﹐天棟也﹔明則天子威行。」《雒罪級》曰「棟星亡﹐不吉﹐王失號。」《尙書緯》曰「棟星亡﹐罪深重﹐誅。」《春秋緯》曰「大角不見﹐蒼帝失勢。」《含文嘉》曰「王者敬諸父有差﹐則大角光明以揚。」﹝宋均曰﹕諸父﹐伯仲叔季也﹔角堅剛而居帝前﹐帝敬諸父﹐感天﹐故應之也。﹞《鉤命決》曰「赤滅亂﹐棟星去。」《論識》曰「棟星亡﹐主曠之。」石氏曰「大角﹐貴人像也﹐主帝座﹔光潤明大﹐則吉﹔光不明者﹐若有他色﹔靑憂﹐赤兵﹐黑疾﹐白喪。大角不明﹐王者失天心﹐彊臣淩主﹐天下有憂﹔秦之亡也﹐攝提不動﹐而大角亡去。」焦延壽曰「大角星﹐角起揚光﹐若近天帝﹔左右有以席薦害主者。」郗萌曰「大角變色﹐有芒角﹐大動﹔不出三月﹐兵大起。大角數動﹐人主好遊﹐不居其宮﹐馳騁天下。﹝《晉陽秋》曰﹕孝武太元二年七月乙亥﹐大角搖。三年二月乙巳﹐作新宮﹐帝及二年移會稽。﹞大角不明﹐則天子耗衰。棟星明大﹐天子輔彊。」《荊州占》曰「棟星亡﹐王者死。」韓楊曰「大角動搖﹐主不安﹐臣下有惡事劫主者。」﹝《宋天文志》曰﹕安帝隆安五年七月癸亥﹐大角星散搖﹐五色﹐元興二年﹐桓玄纂位﹐遷帝潯陽。﹞《石氏贊》曰「大角帝席﹐色欲明﹐光隆潤澤﹐徳合同。」

梗河占三

石氏曰「梗河三星﹐大角北。」﹝西星入亢八度﹐去極三十八度﹐在黃道內四十九度。﹞郗萌曰「天矛者﹐天子之兵也。」《黃帝占》曰「梗河三星﹐天鋒﹔天之劍戟﹐主於罰戮﹔其星如常明而不動﹐邊寇寧﹐天下安﹔星若明大﹐芒角動搖﹐邊夷兵起﹐胡人爲亂﹐王者有憂。」《荊州占》曰「梗河﹐天楯﹔﹝晉灼曰名天蠶﹞玄戈﹐天矛也。相近相向﹐大安。」石氏曰「梗河三星﹐天矛也﹔梗者遞也﹐河者擔也﹔士卒更遞﹐擔持天矛﹐以行也﹔在斗杓頭﹐主殺﹐所向無前也﹔主胡兵﹐芒角大﹐則四裔不淸﹐邊兵大起。」《黃帝》曰「梗河主喪﹐陰十日不見﹐國有喪﹔以初不見日﹐占之男女。梗河末男﹐本女﹔天不陰﹐梗河亡不見﹐視二十八宿星嬴縮﹔若在北斗傍﹐所見之宿﹐其國若諸侯有喪。」石氏曰「梗河亡三日不見﹐國有謀兵﹐若諸侯有死者﹔七日不見﹐國有大喪﹔以其初不見之日﹐以占其國。梗河﹐天矛也﹔亡不見﹐卽有所藏﹔所藏之國﹐宿有謀兵﹐不然有喪﹐求於二十八宿﹐若斗﹔則是以見之日知其期。」《荊州占》曰「天矛星不欲明大﹐明大兵起。」石氏曰「梗河三星﹐天矛鋒。」

招搖占四

石氏曰「招搖一星﹐梗河北。」﹝入氐二度半﹑去極四十度太﹐在黃道內五十七度彊。﹞《黃帝》曰「招搖﹐尙羊也﹔﹝吳龔《天官星占》曰﹕常陽﹞尙羊者﹐懸以匡也﹔一名矛楯﹐胡星也﹔與梗河﹑玄戈﹐列從北斗柄端﹐抵大角﹔近北斗者玄戈﹐次曰招搖﹔星明大﹐赤角而動﹐胡兵大起﹐四夷主昌﹐中國亡。又曰﹕其俱明﹐胡利。」《黃帝占》曰「招搖爲矛﹐攝提大楯。相當﹐兵大起﹐大戰。」《春秋緯》曰「斗端有兩星﹐一內爲招搖﹐一外爲楯﹐天鋒主兵用﹐若動﹐兵大行。」《荊州占》曰「招搖﹐南夷也。」巫咸曰「矛﹑楯﹐兵星﹐金官也。」《黃帝占》曰「招搖欲與梗河星相直﹐則胡常來受命﹐貢獻於中國﹔不相直﹐則胡人叛戾。招搖明而不正﹐胡不來受命﹔斗末之星﹐招搖之間﹐名爲天庫﹔招搖離其處﹐名曰開庫﹐開庫兵發。招搖星欲明而微小﹐則王者威令行四夷。」《春秋緯》曰「矛楯動﹐兵四行﹐臣子謀﹐妄姦通﹐弒君弒父﹐九州振。」《春秋緯》曰「楯動搖﹐若角﹐大兵起﹐天下弒主﹐害於中發﹐四方並興﹐王者行徳﹑納賢﹑正度。」又曰「臣主爭伐相誅﹐則矛楯角躍相扡。」焦延壽曰「招搖亡去﹐國兵起﹐主遇賊。」《天官書》曰「招搖星赤角﹐胡兵大起﹐不來受命﹔星大亦然。」《荊州占》曰「招搖奮﹐光明動﹐天子彊。招搖色靑﹐有憂﹔赤白而明者﹐天子有怒﹔黃白光澤﹐天下安靜﹔小而黑﹐軍破國亡﹔又曰﹕色黑爲弱。」《荊州占》曰「矛楯動﹐近臣恣﹐庶雄謀。」《石氏贊》曰「招搖﹑玄戈﹐主胡兵﹔芒角變動﹐兵革行。」

玄戈占五

石氏曰「玄戈一星﹐在招搖北。」﹝入氐一度﹐去極三十二度半﹐在黃道內五十三度半。﹞《黃帝占》曰「玄戈﹐主北夷﹔玄戈﹐招搖雌也﹐星欲小微﹔小微﹐則王者吉﹐天下安寧﹔其星明而大﹐則胡夷單於動﹐兵大起。」甘氏曰「玄戈主胡兵﹐星若小動﹐兵小動﹔大動﹐兵大起﹐胡人入境。」《樂緯》曰「玄戈﹐宮也。戊子候之﹐宮亂則荒﹐其君驕﹐不聽諫﹐佞在側﹔宮和﹐利致鳳凰﹐頌聲作。」《荊州占》曰「玄戈﹐小數動﹐後而大動﹐則兵大起。」石氏曰「玄戈星赤﹐天下有兵。」

天槍占六

石氏曰「天槍三星﹐在北斗杓東。」﹝西星入氐太﹐去極二十八度太﹐在黃道內七十一度。﹞《黃帝占》曰「天槍﹐一名天鉞﹐三星鼎足形﹐在北斗柄端。其狀忽然不明﹐明大則斧鉞用﹔一曰有兵﹐小不明﹐則兵罷。」石氏曰「天槍三星﹐主帝伏兵﹐槍者﹐今之槍也﹐以竹爲之﹐銳其頭﹐以捶地﹐鋒外向﹐以槍人﹔星溫溫而不明﹐則吉﹔若光明﹐則伏兵行。」巫咸曰「槍﹐金官也。」《黃帝》曰「槍三星﹐備非常﹐若今之機槍也﹔其星溫而不明﹐則王者吉﹔其星明大﹐則兵起斧鑕用。」石氏曰「左槍﹑右棓﹐天之武備也﹔攻城襲邑﹐當視槍星﹔大而明﹐若有叛而自歸者﹐其國不可出兵﹐星小而明﹐兵可出﹐城可襲。」《荊州占》曰「天槍﹐一星不具所見而兵起。」《黃帝》曰「天槍星動搖﹐若角﹐大兵起﹐天下弒主﹐害以中發。」《荊州占》曰「天槍揚光﹐天降喪亂。」《石氏贊》曰「槍棓八星﹐備非常。」

天棓占七

石氏曰「天棓﹝蘇林曰﹕打棓之棓。﹞五星﹐在女牀東北。」﹝柄星入箕八度半﹐去極三十二度﹐在黃道內七十一度。﹞郗萌曰「天棓者﹐先驅也。」石氏曰「天棓五星﹐天之武備也﹔棓者﹐大杖﹔所以打賊也﹔皆所以禁暴橫﹐備不虞也。」《黃帝占》曰「天棓五星﹐天之武備也﹔以防不虞。其星不明而靜﹐則天下無兵﹔其星明大﹐動搖﹐則兵大起﹐五仗用。」石氏曰「天棓﹐一星不見﹐其國兵起。」郗萌曰「天棓星﹐微細則吉﹔變明則凶﹐有憂。」《荊州占》曰「天棓﹐一星不見﹐天下有大兵。」

女牀占八

石氏曰「女牀三星﹐在天紀北。﹝西星入箕三度﹐去極五十度﹐在黃道內五十六度。﹞女牀﹐後宮禦也﹐眾妾所居宮也﹔侍皇后﹐隨從以時禦見者。」《黃帝》曰「女牀星﹐後宮禦也﹐嬪妾所居宮也﹔其星欲明﹐大小相承﹐如其故﹔則后妃安﹐宮人吉﹔星若微小不明﹐非其常處﹐嬪妾不安﹐其宮有憂。」郗萌曰「女牀者﹐主女藏。」石氏曰「女牀星不明﹐則吉﹔明﹐則宮女恣。女牀星動﹐不吉。」焦延壽曰「女牀星舒﹐妾代女主﹐不乃死。」《荊州占》曰「女牀星無故不見﹐女子多疾。」韓揚曰「女牀非其故﹐則後宮有憂。」石氏曰「女牀主女事﹐行列微靖﹐吉﹔亂明動﹐不吉。」《石氏贊》曰「女牀三星﹐待後宮。」

七公占九

石氏曰「七公七星﹐招搖東。」﹝西星入氐四度半﹐去極三十九度少﹐在黃道內五十九度半彊。﹞《黃帝》曰「七公﹐一名天紀。七公主議疑﹐天之輔助﹐七政之象﹐評議之臣﹔其星大而齊明﹐議人有忠﹐王者安﹔其星大小有差﹐微而不明﹐議者不同﹐決事不從﹐人主有憂。」石氏曰「七公﹐天之相也﹐三公廷尉之象也﹔上星﹑上公也﹔次星﹑中公也﹔明則七輔彊。」《海中占》曰「七公﹐七輔也﹔上星﹑上公﹔次星﹑次公﹔下星﹑下公﹔各以其次第齊明﹐輔臣居其常職﹔其星不明者﹐各以其次﹐輔臣有黜﹐若有罪﹐期不出年。」郗萌曰「七公﹐主七政﹐別善惡。」石氏曰「七公主議疑﹐天之相理﹐謂三公﹐左輔右弼﹐前疑後丞之官﹐平議疑獄﹐斷折刑法﹐欲詳審也﹔星大小不明﹐議事者不從也。」《石氏贊》曰「七公七星﹐議欲詳。」

貫索占十

石氏曰「貫索九星﹐﹝《天官書》曰「勾圜一十五星﹐屬杓﹐曰賊人之牢。案﹕貫索爲賊人之牢﹐止有九星﹐未詳遷所云十五星所以在七公前。上右星入尾半度﹐去極五十九度少﹐在黃道內三十七度。﹞在七公前。」《黃帝占》曰「天牢者﹐賊人之牢也﹐天下獄律也﹔一名連索﹔一名天受﹔一名天圍。」《論讖》曰「貫索﹐主天牢。」郗萌曰「貫索﹐而逮獄之法律也﹔天牢﹐主天子之疾病憂患。」《春秋緯》﹕「貫索﹐賊人之牢﹔中星實﹐則囚多﹔虛﹑則開出。」石氏曰「貫索北開﹐名曰牢戶﹔其星間闊﹐則戶開﹐必有赦﹔若星狹而不開﹐牢中有憂﹐貴人當之。」《黃帝占》曰「常以四時候天牢﹐其口星開披﹐天下赦﹔不赦﹐逆人﹐主憂﹐開市不利。」《黃帝占》曰「天牢中央大星﹐牢監也﹔左右徙倚﹐不居其處﹐若不見﹐大赦﹐期十八日。天牢中常有系星三﹐以甲子﹑丙子﹑戊子﹑庚子﹑壬子暮視之﹔其一星去﹐有善事﹔其二星去﹐有賜令爵祿之事﹔三星盡去﹐人主徳﹐令赦天下。甲子﹐期八十一日﹔丙子﹐期七十二日﹔戊子﹐期六十日﹔庚子﹐期八十日﹔壬子﹐期六十二日而赦。」《黃帝》曰「天牢中星﹐不欲眾﹐眾則囚多﹔其中星稀﹐則囚少﹔其中無星﹐天下無罪人﹐其國安。連索直而抵織女﹐天下有急布帛之徵。」石氏曰「貫索入漢中﹐人相食﹐兵起。天牢口所向開門者﹐兵所往﹐期六月。」焦延壽曰「貫索星戶開﹐左右星入牢中﹐有貴人自索﹐守者不復﹐必凶﹑兵﹑死。」郗萌曰「天牢直若角﹐赦﹐以午未候之。天牢旁有此星﹐以至開閉﹔天牢已開﹐天下大赦。此星閉而赦﹔此星以開﹐不赦﹐爲不愼﹔順﹐天牢空﹐更立元年﹔不行徳令﹐天雨沙石﹐期三年。」《天官書》曰「赦帝行徳﹐天牢爲之空。」《荊州占》曰「天牢中多星﹐則多系囚﹔九星﹐天下獄煩﹔八星﹐姦人入﹔七星﹐小赦﹔六星﹑五星﹐大赦。天牢斧鑕動搖﹐非其故﹐斧鑕用。」《石氏贊》曰「貫索九星﹐禁暴橫。」

天紀占十一

石氏曰「天紀九星﹐在貫索東。」﹝西星入尾五度﹐去極五十一度半﹐在黃道內五十六度太。﹞《黃帝》曰「天紀﹐天緯也﹐主正理冤訟。星齊明﹐王法正直﹐無有偏黨﹐天下綱紀。」《論讖》曰「天紀星﹐以表九州定圖位。天紀星﹐主歷﹑音律。」《黃帝》曰「天紀星敗絕﹐山崩易政﹐有饑民﹐君不安。」石氏曰「天紀絕﹐天下大亂﹐主凶。天紀星明﹐天下多詞訟者﹔亡﹐則政理壞。」焦延壽曰「天紀星與女牀合﹐王者妻姑姨以淫亡﹔若以女謁失位。」郗萌曰「紀星入漢中﹐人相食。」班固《天文志》曰「紀星散者﹐山崩﹔不則有喪。」《荊州占》曰「紀星散絕﹐不山崩﹐則主死﹔又曰紀星馳散﹐則國綱紀亂。」《石氏贊》曰「天紀九星﹐理怨訟。」

織女占十二

石氏曰「織女三星﹐在天紀東端。」﹝大星入斗十一度﹐去極五十二度﹐在黃道內六十三度太。﹞郗萌曰「織女一名東橋。」《荊州占》曰「織女一名天女﹐天子之女也﹔在牽牛西北﹐鼎足居﹐星足常向牽牛﹑扶筐﹐牽牛﹑扶筐星亦常向織女之足﹐不如其故﹐布帛倍其價﹐若有喪。」﹝班固《天文志》曰﹕織女。杜預曰﹕星占之織女﹐處女也﹐天孫女也。案﹕織女七夕有渡河之期﹐似非處女之稱。﹞石氏曰「織女主經緯絲制之事﹐大聖皇聖之母﹐二小星者﹐太子﹑庶子位也﹔三星俱明﹐天下和平。」《詩紀歷樞》曰「織女內正紀綱。」《合誠》曰「織女﹐天女也﹔主瓜果﹑收藏﹑珍寶﹐以保神明﹐成衣立紀﹐故齊制成文繡﹐應天道。」巫咸曰「織女﹐天水官也。」郗萌曰「織女大長秋也。」《黃帝》曰「織女主絲帛五彩之府﹐大星後兩小星﹐太子之位﹐三星齊明﹐天下和平﹐絲綿采帛賤﹔星若不明﹐主後有憂﹐絲綿繒帛貴。織女大星怒而角者﹐布帛貴。」《黃帝》曰「織女﹐一星亡﹐兵起﹐女子爲侈﹔織女不居其處﹐若更天下﹐以女爲憂。」石氏曰「織女之道與貫索相直﹐布帛賤﹐不相直﹐天下有急﹐布帛貴。織女主絲帛之事﹐與扶筐爲妃﹐其足常向扶筐﹐卽吉﹔不則絲帛有變﹐其一足亡也﹐女病﹔或曰兵起。」焦延壽曰「織女星入漢﹐婦人皆水行﹐後亦然。」郗萌曰「織女晨見東方﹐赤精明﹐女工善﹔不精明﹐女工惡﹔常以十月朔﹐六七日視之。」郗萌曰「織女星非故﹐山搖地動﹐若牛疾。」陳卓曰「王者至孝﹐神祗咸喜﹐則織女三星俱明﹐天下和平。」《石氏贊》曰「織女三星保神明﹐收藏珍寶以奉王。」

天市垣占十三

石氏曰「天市垣﹐二十二星。﹝張衡《渾儀》曰﹕天市二十二星帝座前有一耳。﹞在房心東北。﹝門右星入尾太﹐去極九十四度少﹐在黃道內一度少。﹞郗萌曰「天市垣星﹐一名天府﹔一名長城。」巫咸曰「天市﹐五帝之治水官也。」郗萌曰「天市者﹐天子之市也。」《詩緯》曰「天市﹐主聚眾。」《春秋緯》曰「天市﹐主權衡。」《荊州占》曰﹕』天市西北大星﹐南方相去三尺所﹐名曰天曹。」石氏曰「市者﹐四方所樂﹐帝都之邦﹐主王之坐﹔故帝座在市中﹐聖主之明候也。」郗萌曰「天市之垣﹐天之旗幟也﹔欲其大明﹐明則糴賤。」

石氏曰「天市垣二十二星﹐主西方邊國﹔門左星﹐宋也﹔次星﹐衛﹔次星﹐燕﹔次星﹐東海﹔次星﹐徐﹔次星﹐太山﹔次星﹐齊﹔次星﹐河中﹔次星﹐九河﹔次星﹐趙﹔次星﹐魏﹔次星﹐中山﹔次星﹐河間﹔市門右一星﹐韓﹔次星﹐楚﹔次星﹐梁﹐次星﹐巴﹔次星﹐蜀﹔次星﹐秦﹔次星﹐周﹔次星﹐鄭﹔次星﹐晉也。其星光芒﹐卽其國有謀也﹔若星色微小﹐其國邑弱﹐王者修徳以扶之。」

《黃帝》曰「天市垣星不明﹐市中星簡﹐其歲虛﹑五穀傷﹑糴大貴﹐人民饑。天市中﹐星次其明潤澤﹐眾蕃可以積貯﹔市中星不明﹐市少﹐可以發出貯積。」《含文嘉》曰「王者於族人有次序﹐則天市正明。﹝宋均注曰﹕王者於親疏有次序﹐族者非一人也﹐天市之應明﹐所感多。﹞石氏曰「天市星明﹐則市吏急﹐商人無利﹔星微小﹐則吏弱﹐商人多利。天市中星眾明﹐則歲實﹔星稀﹐則歲不實﹐虛也。」郗萌曰「天市星明大﹐則糴賤﹔不明﹐則糴貴。天市中多小星﹐民富足。」《石氏贊》曰「天市二十二星﹐爲外臣。」

帝座占十四

石氏曰「帝座一星﹐在市中﹐侯星西。」﹝入尾十五度半﹐去極七十一度少﹐在黃道內三十九度。﹞《黃帝占》曰「帝座﹑天廷也﹔人主象也。」石氏曰「帝座﹐天位也﹔帝座﹐天之貴神也﹔執陰陽之銳﹐秉殺生之府﹐總萬化之原﹐保存亡之機﹐和陰陽之气﹐應四時之分。帝座星色欲明光而潤澤﹐則天子吉﹐威令行﹔微小﹐則凶﹔星亡﹐則王者有憂﹐大人當之﹐天下亂﹐有兵起﹐期二年。」《石氏贊》曰「帝座一星﹐尊時行。」

候星占十五

石氏曰「侯一星﹐帝座東。」﹝入箕二度半﹐去極七十三度太﹐在黃道內三十八度少。﹞巫咸曰「候星﹐土官也。」石氏曰「候星以候陰陽﹐伺遠國夷狄﹐以知謀徵。候星主時變﹐貨財安靜﹐吉﹔候星明﹐萬國同風﹐王道通利﹐輔臣彊也﹔微小不明﹐則王道不通﹐輔臣弱﹔星移﹐主不安﹔期不出年。若星亡﹐主失位﹐期不出年。」《荊州占》曰「候星明大﹐則四夷開﹔候星微細﹐則國安。」《石氏贊》曰「候星在東﹐司陰陽。」

宦者占十六

石氏曰「宦者四星﹐在帝座西。﹝南星入尾十二度﹐去極七十二度半﹐在黃道內三十八度。﹞宦者星﹐常侍黃門左右﹐小臣侍從之官﹐常侍市中帝座也。宦者﹐刑餘人﹐在座西﹔微﹐吉﹔明﹐凶。」郗萌曰「宦者星﹐非其常﹐宦者官有憂﹔宦者﹐刑人也﹐有刑人於市。」《石氏贊》曰「宦者在西﹐侍主傍。」

斗星占十七

石氏曰「斗五星﹐在宦者西南。」﹝第一星入尾十度少﹐去極七十二度﹐在黃道內二十五度。﹞郗萌曰「斗者﹐主也﹐署物散也﹐其星明﹐吉﹔不明﹐凶﹔若其星亡﹐歲饑﹐或其星仰出﹐天下升斛不平﹔覆﹐則歲稂。又斗星不明﹐谷不成﹐歲大饑﹐人相食。」《石氏贊》曰「南有斗星﹐主平量。」

宗正星占十八

石氏曰「宗正二星﹐在帝座東南。﹝南星入箕二度﹐去極八十四度﹐在黃道內二十七度半。﹞宗正﹐主宗人﹐小宗之象也。」《黃帝》曰「宗正﹐帝宗也﹐主萬物之名﹐品類於市﹔其星非其故處﹐帝宗後族多有黜者﹐若多死。」石氏曰「宗者﹐主也﹔正者﹐政也﹔主政萬物之名於市中﹔星非其故﹐吏不去則死﹐及更號令。宗星失色﹐宗正有事。宗正星明大﹐帝宗彊大﹔星不明﹐帝宗弱也。」《石氏贊》曰「宗正二星﹐宗大夫。」

宗人星占十九

石氏曰「宗人四星﹐在宗正東。」﹝南星入箕七度半﹐去極八十五度﹐在黃道內二十八度。﹞《元命包》曰「宗人﹐主先人﹔以時祠享。」石氏曰「宗人主恩享﹐大宗之象﹐惇穆親親。」《含文嘉》曰「族人有序﹐則宗人倚文正明。」《黃帝》曰「宗人星明﹐如其故﹔宗室有序﹐人主吉昌﹔若動搖﹐不如其常﹐則宗人不和﹐王者親屬有變﹔若宗族貴人多死者。」石氏曰「宗人星離絕﹐有大怪鳥見。」《石氏贊》曰「宗人四星﹐錄親疏。」

宗星占二十

石氏曰「宗星二星﹐在宗人北。」﹝南星入箕九度﹐去極七十九度﹐在黃道內二十三度太。﹞《元命包》曰「宗星主先人祠享。」石氏曰「宗星﹐主別親疏﹐宗室之象也﹐皆帝輔血脈之臣也。」《黃帝占》曰「宗星明而相近﹐帝相親﹐後族有序﹔其星不明﹐而相遠﹐則帝親後族相簡﹐若有謀者﹐王者有憂。」《石氏贊》曰「宗星二星﹐恩不殊。」

東西咸占二十一

石氏曰「東咸四星﹐在房東北﹔﹝南星入心二度﹐去極一百三度﹐在黃道內二度少。﹞西咸四星﹐在房北。」《黃帝》曰「東西咸﹐一名大明﹐在房東西﹐各四星而列﹐熒惑道也﹐不道輒還之。」石氏曰「東咸西咸八星者﹐房戶之扇﹐常爲帝之前屏﹐以表障後宮﹐以防姦私也。」郗萌曰「東西咸﹐日月之道也﹔日月五星不以道﹐必有賊。」《荊州占》曰「東西咸者﹐房戶也﹔星明如列表間﹐天子吉﹐子孫蕃滋。」石氏曰「東西咸四星﹐在房東北﹐主日行﹔色明﹑吉﹔不明﹑凶。」《海中占》曰「東咸﹑西咸﹐星明而行列﹐王者威令﹐行﹐妃後守其宮﹔其星微小﹐而不行列﹐若亡不見﹐人主威弱﹐女主自恣﹐奢淫無度﹐防守者憂﹔若宮人有罪﹐一曰貴女有黜者。」焦延壽曰「東咸星﹐上近鉤鈐十日﹐則有讒賊臣入害主者﹔西咸星前近﹐上若有角搖起﹐明動十日﹐有人以知天數入爲害者。」《石氏贊》曰「東咸西咸防泆淫。」

天江星占二十二

石氏曰「天江四星﹐在尾北。」﹝南星入尾六度少﹐去極一百一十一度﹐在黃道外二度半。﹞《黃帝》曰「天江星如常﹐微小﹐則陰陽和﹐水旱調﹔其星明大﹐天下大水﹐江海溢流﹐五穀不熟﹐民人以水饑﹐若其星微﹐若參差不齊﹐馬貴﹔一曰馬多死。」石氏曰「天江星中河而動﹐則兵起﹐如流沙﹐死人若亂麻﹐以人渡河﹔如其星不見﹐則津梁不通﹔又曰其星不欲明﹐動搖﹐則大水出﹐沒城邑﹐大道不通。」郗萌曰「天江星不欲明河中﹐而居河中者﹐大兵起﹐車騎滿野﹐道不通。」石氏曰「天江四星﹐主太陰﹐其星明﹐大水不禁。」

建星占二十三

石氏曰「建星在南斗北。」﹝西星入斗七度少﹐去極一百一十三度少﹐在黃道內一度。﹞黃帝曰「建星者﹐一名天旗﹔一名天關。」巫咸曰「建星﹐土官也。」郗萌曰「建星﹐天之都關也﹐爲謀事﹐爲天鼓﹐爲天馬。南二星﹐天庫也﹔中央二星﹐市也﹐鈇鑕也﹔上二星﹐旗也﹐天府庭也﹔斗建之間﹐三光道也。」《海中占》曰「斗建者﹐陰陽始終之門﹐大政升平之所﹐起律曆之本原也。」郗萌曰「箕星與建星之間﹐日月五星之下道也。」《詩雅度覽》曰「建星動﹐勞未央。」焦延壽曰「建星﹐一星不具﹐若與鬥合一月﹐辟亡﹔二星合十日﹐亡﹔三星合三日﹐亡﹐病也。」《荊州占》曰「建星欲其相對列﹐則天下安﹔若下相類﹐天下亂﹐人主憂。」石氏曰「建星明大﹐則大臣忠孝﹐帝承天心﹔不明大﹐小不齊﹐則王者失道﹐忠臣不用。」《石氏贊》曰「建星六星﹐爲斗承﹐主國日月行失繩。」

天弁星占二十四

石氏曰「天弁九星﹐在建星北。」﹝西星入斗六度太﹐去極九十度太﹐在黃道內一十七度太。﹞石氏曰「天弁九星﹐在天市垣外﹐天下市官之長也﹐主市中列肆諸價入在市籍者﹐商稅還﹐方持物來﹐皆當貴其租稅。其星明大﹐由市物盛興﹔其星不明﹐則萬物衰耗。」《黃帝》曰「天弁星欲明大﹐則天下安寧﹐萬物興隆﹐珠玉珍物賤﹔其星不明﹐天下空虛﹐萬物衰惡﹐五穀不成﹐珍物貴。」《樂緯》曰「弁星﹐羽也﹐壬子候之﹐羽亂惻危﹐其財匱﹐百姓枯渴﹐爲旱。」石氏曰「天弁星主恭儉﹐明吉﹔不明凶。」焦延壽曰「天弁星近建星﹐若明大動搖﹐天下有女樂見﹐人主爲害者。」《石氏贊》曰「天弁九星知市珍﹐其星明大萬物興。」

河鼓星占二十五

石氏曰「河鼓三星﹐旗九星﹐在牽牛北。」﹝大星入南斗二十二度太﹐碼極八十五度﹐在黃道內二十八度太。﹞《黃帝》曰「河鼓﹐一名天鼓﹐一名三武﹔一名三將軍也﹔中央星﹐大將也﹔左星﹐左將軍﹔右星﹐右將軍﹔皆天子將也。」郗萌曰「河鼓﹐一名提鼓﹐一名天董﹔一名天廏。」巫咸曰「河鼓﹐金官也。」《天官書》曰「河鼓大星﹐上將也。」《合誠圖》曰「河鼓備﹐主軍鼓﹐主斧鉞﹐主外關州﹐又主軍喜怒。」《赫連圖》曰「河鼓怒黑﹐命成矣。」石氏曰「河鼓旗揚而舒者﹐大將出﹐不可逆﹐當隨旗之指而擊之﹐大勝。」石氏曰「河鼓旗星明者﹐則旗幟出﹐以日占其國﹔其星若戾﹐將軍政亂﹐士卒彊﹐將相淩﹔若旗星不正﹐有兵。」《黃帝》曰「河鼓星曲﹐失計奪勢。」石氏曰「河鼓不正﹐若變色﹐皆爲兵憂將免﹔其星動若怒﹐皆爲兵馬或將出﹔又河鼓欲正直而明大﹐黃潤澤﹐則無兵﹐大將吉。」又曰「三武易次﹐兵起。」郗萌曰「天鼓之星怒者﹐馬貴﹔一名元鼓。」《石氏贊》曰「河鼓鼓旗建音聲﹐設守險陰知謀徵﹐旗星差戾亂相淩。」

離珠星占二十六

石氏曰「離珠五星﹐在須女北。」﹝北星入須女初﹐去極九十四度﹐在黃道內二十度。﹞郗萌曰「離珠﹑女子之星也。」石氏曰「離珠星者﹐禦後宮離袿衣也﹔環珮玉珠﹐後夫人之盛飾也﹔主進王后之衣服也。」《黃帝》曰「離珠星明﹐如其常﹐則宮人妃後安身﹔其星不明﹐易其故﹐則宮人不安。」石氏曰「離珠非其故﹐後宮亂﹔從危之陽﹐天旱﹔危之陰﹐大水﹐五穀不登﹔離珠明大﹐則後宮昌﹔失色不明﹐則後勢任子不顯﹐所近不正。」《石氏贊》曰「離五星﹑禦後宮。」

匏瓜星二十七

石氏﹕「匏瓜星五星﹐在離珠北。」﹝西星入須女少﹐去極七十一度半﹐在黃道內三十三度。﹞《黃帝》曰「匏瓜﹐一名天鳥﹐一名天雞﹐其四星﹐劍鐔之形﹔其星明大﹐如其故﹐則果物皆實﹐歲熟﹔星若不明﹐非其常﹐果物皆惡﹐歲不登﹔有大水﹐川道不通。」石氏曰「匏瓜者﹐一名天匏﹐一名天雞﹔匏瓜大﹐則歲熟﹔星微﹐則歲惡。」《黃帝占》曰「匏瓜星﹐主後宮﹔匏瓜﹐天雞也﹐主司中﹔所以和五味。」《元命包》曰「匏瓜﹐主陰謀。」郗萌曰「天子果園﹐爲獻食者。」《星官訓》曰「匏瓜﹐大瓜也﹔性內﹑文明而有子﹐美盡在內。」《黃帝》曰「匏瓜星明﹐則野瓜甘露生﹔庖廚後宮官多子孫﹔星不明﹐後失勢﹔又其星非其故﹐則山搖。」石氏曰「匏瓜非其故﹐則山谷多水﹐天下不通。」焦延壽曰「匏瓜星不見﹐若不正﹑動搖﹐皆爲有賊人主者﹔若以果實爲敗。」《石氏贊》曰「匏瓜五星﹐司謀忠。」

天津星占二十八

石氏曰「天津九星﹐在須女北河中。」﹝西北星入斗二度﹐去極四十九度﹐在黃道內四十九度少。﹞《黃帝占》曰「天津者﹐一名天潢﹐一名潢中﹐一名巨潢﹐一名江星﹐一名水王柱﹐一名格星﹐一名潢星﹐一名天津﹔天津有潢四星﹐在危之北﹐居漢。」郗萌曰「天潢者﹐天津也﹐一名天漢。」《元命包》曰「天潢﹐主河梁﹐所以度神﹐通四方也。」又曰「天潢一星﹐天子都船也。」《黃帝占》曰「天津有變﹐水賊稱王﹐水道不通。」石氏曰「天津處﹐河溢﹔天津覆水﹐水滔天﹔天津亡﹐河水爲害﹐天下不通。」石氏曰「天津亡﹐津道不通﹔天津張﹐天下安。」郗萌曰「天潢星不具﹐天下津河關道絕不通。」《石氏贊》曰「天津九星﹐通厄窮。」

螣蛇星占二十九

石氏曰「螣蛇二十二星﹐在營室北。﹝螣星入營室一度半﹐去極五十一度﹐在黃道內五十三度少。﹞螣蛇﹑天蛇也﹐主水虫﹔又螣蛇﹐蛇之牡也﹐與龜鱉交﹐水虫之長也﹔水中之虫﹐皆屬螣蛇。」《黃帝》曰「螣蛇星明﹐水虫茂﹐魚鹽賤﹔星不明﹐則水虫衰耗﹐魚鹽貴。」石氏曰「螣蛇星移南﹐則軍兵起﹔移北﹐大水﹔若星明﹐不安﹔微﹐則安。」《石氏贊》曰「螣蛇之星﹐主水虫。」

王良星占三十

石氏曰「王良五星﹐在奎北。」﹝居河中﹐西星入壁半度﹐去極四十二度半﹐在黃道內五十七度。﹞郗萌曰「王良﹑一名天津﹔一名王濟。」﹝案《荊州占》云﹕王良﹐或占車騎﹐或占津梁﹐且古安通用故二字﹐並依舊本。﹞《元命包》曰「天騎四星﹐在漢中﹔一名天駟﹐傍一名﹐王良﹔主天馬。」郗萌曰「王良﹐一名天馬。」《黃帝占》曰「王良﹐主禦風雨﹐水道﹐主河梁。」《河圖》曰「王良爲天橋。」巫咸曰「王良﹐天子道橋之度水之官。」郗萌曰「王良者﹐天子奉車。」郗萌曰「王良策馬﹐前與馬等﹐後與馬等。」《荊州占》曰「王良爲西橋﹐故或占車騎﹔或占津梁。」《黃帝》曰「駟馬參差﹐不行列﹐天下安﹔若駟馬齊行﹐王良舉策﹐天子自臨兵﹐國不安。」《黃帝》曰「王良發者﹐河水出。」《河圖》曰「王良策馬﹐此皆諸侯聖雄並起﹐期不出九年﹐天下之兵擾。」《考靈曜》曰「王良策馬﹐狼弧張﹐咄咀害﹐出血將將。」﹝王良傍一星﹐名策﹐策馬謂有光芒也。張猶明也﹐咄咀大星名也﹐血將將﹐兵起死傷以眾也。﹞《含文嘉》曰「天子乘舟﹐得其所﹐貴賤不相逾僭﹐則王良附路星明﹐常在河中﹐天子壽昌﹐萬民無疫癘之殃。」《論讖》曰「王良策馬﹐野骨曝。」石氏曰「王良星移﹐則有兵﹐以東西南北處所在﹐王良星不具﹔津河道不道。王良策馬﹐車騎滿野﹐天下大亂﹐兵大起﹐明君出﹔期不出三年。」《海中占》曰「駟馬不動﹐天子安營。」焦延壽曰「天駟星前與閣道相近﹐有江河之變。」郗萌曰「王良正﹐馬疾病。王良與馬齊﹐天子有疾馬。」《荊州占》曰「王良與馬齊﹐天下有急。」郗萌曰「王良向造父﹐馬賤。」《赫連圖》曰「王良策馬﹐北夷制號。」﹝宋均曰﹕策星在王良傍﹐若移在王良前﹐居馬后﹐是謂策馬。﹞石氏曰「王良星常在漢中﹐則吉﹔不可移動﹐移動則有兵。王良駟馬動搖﹐天子欲出﹔小動﹑小出﹔大動﹑大出﹔千里駟馬。有芒角﹐天子兵期二年﹔王者必有所在﹐惟意有所想﹐未發顏色﹐王良星。」《石氏贊》曰「王良五星﹐知王莊。」

開元占經卷六十六

石氏中官

閣道星占三十一

石氏曰「閣道六星﹐﹝司馬遷《天官書》云﹕後六星﹐絕漢抵營室﹐曰閣道。案圖薄﹐營室北有螣蛇二十二星﹐其閣道止六星﹐恐由子長之謬矣。﹞在王良東北。」﹝南星入奎五度﹐去極四十三度少。在黃道內五十八度少。﹞巫咸曰「閣道﹐水官也。」石氏曰「閣道形如飛閣之狀﹐從紫微北門出﹐至河上﹐天子法駕乘其行﹐神乘也。」石氏曰「閣道﹐王良旗也﹔一名紫宮旗﹔在王良傍﹐而抵紫宮垣﹐旗動搖﹐不如其故﹐旗所指者﹐兵所起。」《春秋緯》曰「閣道﹐所以捍衝﹐難滅諸咎。」《黃帝占》曰「閣道﹐天子禦道也﹔絕漢﹐直紫宮﹐後名曰閣道。其星明﹐行列正直﹐人主吉﹐天下安﹔其星動搖﹐不如其故﹔若星不具﹐則天子津道不通﹐有謀臣﹔閣道星﹐主道星﹐天子私出入。王者別宮以候﹐近出星明大﹐則王者聖明﹐四方大通﹔若星不具﹐天子道津不通。」焦延壽曰「閣道星與紫宮藩星同行﹐辟溺河梁﹔若王者宮闕道有害者。」《石氏贊》曰「閣道六星﹐神所乘。」

附路星占三十二

石氏曰「附路一星﹐在閣道兩傍。」﹝入奎三度﹐去極四十三度﹐在黃道內五十七度。﹞郗萌曰「附路﹐一名王濟之太僕﹔一名伯樂﹔一名就父。」《論讖》曰「附路﹐主掃除。」郗萌曰「附路﹐主禦風雨。」石氏曰「附路以通道﹐若閣道﹔道壞當從附路﹐道備﹐豫不虞﹐以候災害﹔故曰備路。」《禮緯》曰「附路明﹐天子壽昌﹐萬民無疫病之殃。」《論識》曰「附路亡﹐道塗塞。」石氏曰「附路星芒﹐則車騎滿野。」郗萌曰「附路正﹐馬車騎滿野﹐天下大亂﹐期十月。王良﹐駟馬也﹔正馬﹐謂移在駟馬之前。」《石氏贊》曰「附路一星﹐備敗傷。」

天將軍占三十三

石氏曰「天將十一星﹐在婁北。」﹝大星入奎十五度半﹐去極六十度少彊﹐在黃道內二十九度少。﹞巫咸曰「天將軍﹐金官也。」郗萌曰「天將軍者﹐天所以將﹐率忠正之羣士而自衛者。」石氏曰「天將軍者﹐天之大將軍也﹔中大星﹐大將也﹔外衛﹐小吏士也﹔大將星動搖﹐兵起﹐大將出。」《黃帝占》曰「天將軍小星動搖﹐不具﹐兵發。」又占曰「天將軍星欲明﹐安靜﹐天下無兵﹐大將安寧﹔其星不明﹐搖動﹐天下大兵﹐大將出行。」《海中占》曰「天將軍星動搖﹐天子自將兵出。」郗萌曰「天將軍旗陳直揚者﹐所指者勝﹐所背者負﹔旗者﹐左右星也。」《石氏贊》曰「天將軍十一星﹐主武兵。」

大陵星占三十四

石氏曰「大陵八里﹐在胃北。」﹝北星入婁六度少﹐去極四十三度少﹐在黃道內四十度少。﹞石氏曰「大陵﹐一名積京﹔其星明﹐藩國多有大喪﹐民多疾病﹐諸侯有喪。」石氏曰「大陵中有積屍星﹐明則有大喪﹐死人如丘山。」甘氏曰「大陵喪墓﹐積屍隨居。」郗萌曰「積京者﹐大陵也﹔捲舌之口也﹔大陵曲而北向﹐捲舌曲而南向﹐相爲牝牡。」郗萌曰「積京中星眾﹐則粟聚﹐星少﹐則粟散。」《石氏贊》曰「大陵八星﹐主崩喪。」

天船星占三十五

石氏曰「天船九星﹐在大陵北河中。」﹝北星入婁九度﹐去極四十三度半﹐在黃道內四十三度少。﹞郗萌曰「天船九星﹐一名王船﹔中有四星﹐常欲均明﹐卽天下大安﹔不明﹐移處﹐消小不見﹐天下有兵﹐若有喪。」石氏曰「天船主水旱之事﹐一名天更。」《黃帝占》曰「天船主帝王濟渡之官﹐常居漢中。」郗萌曰「天船﹐天將軍兵船也。」石氏曰「天船常在漢中﹔不明﹐天下兵起﹐津河不通﹐川水大出﹐舟船用。」焦延壽曰「舟星頭四星﹐常在漢中﹐將以水戰不成﹔若有沒國﹐水大出。」《石氏贊》曰「船九星﹐濟不通。」

捲舌占三十六

石氏曰「捲舌六星﹐在昴北。」﹝北星入胃十度少﹐去極五十六度﹐在黃道內四十一度太。﹞《黃帝占》曰「捲星﹐一名勝舌﹔一名左舌﹔一名積京﹔一名積薪。」《春秋合誠圖》曰「捲舌﹐主口語。」石氏曰「捲舌主利口﹐明大﹐則利口用事。」石氏曰「捲舌星欲微小不明﹔明大﹐多讒言﹐下多讒﹐口舌作也。」石氏曰「捲舌星曲如舌﹐卽吉﹔舌直﹐天下多口舌之害。」《聖洽符》曰「捲舌動﹐其中星眾﹐兵大起﹐多口舌﹔捲舌安靜﹐其中星希﹐則國寧﹐無兵。」郗萌曰「捲舌星藩盛﹐天下多口舌﹐民多疾死﹔一日兵起﹐人死如丘山。」郗萌曰「捲舌星動﹐兵大起﹐多口舌﹔星希﹐則無兵。」郗萌曰「捲舌星出守﹐不居漢中﹐天下盡爲口舌妄言。」《石氏贊》曰「捲舌六星﹐知讒謗。」

五車星占三十七

石氏曰「五車五星﹐三柱九星﹔凡十四星﹐在畢東北。」﹝西星入畢三度﹐去極六十三度﹐在黃道內十度太。﹞石氏曰「五車﹐一名天庫﹔一名天倉﹔凡五星﹐在畢昴北﹐大陵東﹔其西北端一大星﹐曰天庫﹐天庫將﹐畢也﹐秦也﹐太白也﹐其神名曰令尉﹔次東北星﹐名曰獄﹐燕趙也﹐辰星也﹔其神名曰風伯﹔次東星﹐名曰天倉﹐天倉﹐衛魯也﹐其神名曰雨師﹔次東南星﹐名曰司空﹐楚也﹐鎭星也﹐其神名曰雷公﹔次西南星﹐名曰鄕﹐鄕﹐韓﹑魏也﹐熒惑也﹐其神名曰丰隆。」石氏曰「五車中﹐有三柱﹔﹝晉灼曰﹕柱解音注﹞三星鼎足居﹔柱一名休格﹔一名旗。」郗萌曰「五車一名咸池﹔一名爲五潢﹔一名爲重華﹔居丰隆也。」《天文志》曰「三淵者﹐五車柱也。」《黃帝占》曰「五車者﹐五帝之座。」巫咸曰「五車﹐天子五兵﹐水官。」郗革曰「五車﹐天子大澤也﹐主輕車。」石氏曰「五車﹐西北大星﹐大豆﹔東北星﹑稻也﹔東南星﹐麻也﹔正南星﹐粟也﹔西北﹑麥也。」甘氏曰「五車星﹐五穀各有所主分野﹐其星動搖變色﹐其國有後﹐五穀大貴﹐人民饑亡﹐隨﹝闕﹞決吉凶。」郗萌曰「五車主五穀﹔一車主蕡﹐蕡麻也﹔一車主麥﹔一車主赤黑豆﹔一車主黍﹔一車主稻米。」《黃帝占》曰「五車三柱﹐星動﹐期三十日﹐車騎發。」《禮緯含文嘉》曰「天子觀天文﹐察地理﹐和陰陽﹐揆星度﹐原神明之變﹐獲福於無方﹐得靈臺之視﹐則五車三柱均明﹐不離其常﹐川原陸澤﹐年丰穰。」﹝宋均注曰﹕天子考察天气﹐若祥塡見﹐赤星之薐者也﹐所以獲福穰災﹑五車主五穀﹑爲民穰災得民福﹐民無饑寒之困﹐故五車星均明﹐以應之也。﹞《春秋元命包》曰「五車三柱﹐象天下之車﹔一柱不見﹐三分一車行﹔二柱不見﹐三分二車行﹔三柱不見﹐天子自將兵。」《文曜鉤》曰「咸池中三柱不具﹐兵革起。」石氏曰「五車中﹐一柱出若不見﹐兵少半出﹔二柱出若不見﹐兵大半出﹔三柱盡出若不見﹐兵盡出﹔柱入而兵入。柱外出﹐不與天庫相近者﹐軍出﹐谷貴﹐轉谷千里﹔柱外出一月﹐谷貴﹐期一歲﹔出二月﹐谷貴六倍﹐期二歲﹔出三月﹐谷貴九倍﹐期三歲﹔出三月不入﹐谷貴十倍。」石氏曰「五車柱外出﹐不居兩星之間者﹐天下大水﹐木大貴﹔柱倒立者﹐就車行﹐土大貴﹔轉土千里。」石氏曰「五車星欲其均明﹐闊狹有常﹐五車天庫星﹐中河而不見﹐天下有積屍﹐人不可度河﹐河不通﹐卽有軍。」石氏曰「五車明大﹐若星繁眾﹐兵革大起。」石氏曰「五車休出庫者﹐甲兵彊﹐輕車騎出﹔休出倉者﹐大車出﹐婦女挽糧﹔休格所指者﹐車從之。」石氏曰「五車倉星不見﹐其所臨之軍﹐必絕食﹐大窮而亡。」郗萌曰「五車旗不見﹐天下大風﹐發屋折木。」又占曰「五車休﹐旗動﹐四夷畔。」又占曰「五軍休﹐格反﹐抵大星﹐兵起天下﹐先兵者勝。」《荊州占》曰「五車柱倒立﹐占軍行。」石氏曰「五車星俱明﹐五穀丰﹔一星不明﹐則其谷不升。」又占曰「五車星失色﹐赤地三千里﹐不生。」石氏曰「五車星有不見﹐其國饑﹐有兵憂。」《石氏贊》曰「五車三柱欲均明﹐主谷丰耗知敗傷。」

天關星占三十八

石氏曰「天關星在五車南﹐參西北。」﹝入觜初度﹐去極七十三度半﹐在黃道外二度太。﹞郗萌曰「天關﹐天門也﹔在黃道中﹐日月不出其中行﹐必有一國之主不朝者﹔一曰柱不道者﹐五星不出其中﹐臣必有不道者。」《黃帝占》曰「日月五星不出天關中者﹐必有叛臣﹐不從君命﹐若主不道﹐臣謀君﹐有兵起。」石氏曰「天關星芒角﹐有兵。」焦延壽曰「天關星不在﹐若與五車星捨﹐大將披甲﹐國門閉。」《天官書》曰「黑帝行徳﹐天關爲之動。」石氏曰「天關星欲大明﹐明大﹐則王道平通。」《石氏贊》曰「天關一星﹐道所從。」

南北河戍占三十九

石氏曰「南河北河﹐六星﹔夾東井。」﹝東河中央﹐入井十七度少﹐去極八十度﹐在黃道外十四度。﹞《春秋緯》曰「井鉞北﹐曰北河﹔南﹐曰南河﹔兩河天關門﹐爲關梁也。」《黃帝占》曰「南河戍﹐名曰南紀﹐陽門﹐南宮﹐南髙﹐南關﹐越門。」《黃帝占》曰「南北河戍﹐一名天髙﹔一名天亭﹔兩河戍間爲天道。」郗萌曰「南河戍﹐一名南藏﹔北河戍﹐一名北藏﹔一名天門。」《黃帝占》曰「北河戍名曰北橫﹔陰門﹐北宮﹐北髙﹐北關﹐胡門。」《黃帝占》曰「南河戍爲權﹐北河戌爲衡﹔權不正則天傾﹐所謂不正者﹐南河戍南五尺。」《黃帝占》曰「南北河戍爲天街﹐天街流相抵﹐天下大亂﹐親離也。」巫咸曰「南北戍﹐北門﹐水官也。」石氏曰「天關者﹐河戍也。主中國之難﹐此皆天之度﹐以昭示人也。」郗萌曰「兩河戍﹐與戍俱爲帝關。」又占曰「兩戍間爲天門﹔日月五星常出其門中﹐經行吉﹔不得久畱守馬﹐日月五星不出其中者﹐爲王失道﹐行其南﹐以刑法舉錯﹐不當失道﹔行其北﹐以女及財物金錢失道﹔近期三年﹐中期六年﹐遠期九年。」韓揚曰「南北戍者﹐天門也﹔兩戍間﹐爲天道﹔日月五星常出南北戍間。出北﹐旱。」《黃帝占》曰「兩河星欲明﹐大小如其故﹐則天下安寧﹐四夷來朝﹔其星不明﹐若動搖不於其常﹐則邊兵大動﹐交侵中國﹐人主有憂。」郗萌曰「北河戍下多小星﹐有民不治﹐將不明﹐多失職。」《黃帝占》曰「日月五星行不出天道間﹐必有不道之臣﹔一曰必有道不通。」石氏曰「南戍主夷狄﹐北戍主中國﹔兩戍之間﹐天關門。」石氏曰「南北河星不具﹐道不通﹐一曰大水。」《石氏贊》曰「兩河六星﹐知逆邪。」

五諸侯占四十

石氏曰「五諸侯五星﹐在東井北﹐近北河。」﹝西星入井二度﹐去極五十七度﹐在黃道內二度少。﹞《黃帝占》曰「五諸侯﹐主帝心﹔一曰帝師﹐二曰帝友﹐三曰三公﹐四曰博士﹐五曰太史﹔此五者﹐爲帝定疑也。」巫咸曰「五諸侯﹐士官。」石氏曰「五諸侯五星﹐在北戍之南﹐東西列﹐東端第一星﹐齊也﹔西端一星﹐秦也﹔其餘星﹐皆爲諸國。」《春秋緯元命包》曰「五諸侯主刺舉﹐戒不虞。」《援神契》曰「五諸侯主危傾﹐此皆諸侯之職也。」石氏曰「王諸侯者﹐使發摘姦謀﹐司察陰私伏匿之事。」《春秋緯》曰「五諸侯﹐理陰陽﹐舉外害﹐察得失﹐九州之外使。五星之變逆出﹐名罰﹐第一曲歲﹐其次如位﹔故以上天﹐禍從中起。」《禮緯含文嘉》曰「五禮修備﹐則五諸侯星正行﹐光明﹐不相淩侵﹔五禾五水﹐應以大丰。」《黃帝占》曰「五諸侯星﹐欲均大小齊明﹐則王吉昌﹐天下太平﹐其臣皆忠﹔星若差戾﹐搖動不明﹐則輔臣不忠﹐王者不安﹐天下有憂。」《春秋緯元命包》曰「五諸侯生角﹐禍在中。」《春秋緯元命包》曰「五諸侯星流四去﹐外牧傷﹐天子避宮﹐公卿逃。」石氏曰「五諸侯星﹐明大潤澤﹐大小齊同者﹐吉﹔諸侯忠良﹐王道大興﹔細微者﹐凶。」郗萌曰「五諸侯星當明﹐卽天下大治﹐安昌﹔不明﹐若不見者﹐天下之貴人有謀其主者﹐不出三年而發。」韓揚曰「五諸侯糾戒﹐見亂相屠。」《石氏贊》曰「五諸侯星﹐主議疑。」

積水星占四十一

石氏曰「積水一星﹐在北河西星北。」﹝入井十三度﹐去極五十五度﹐在黃道內十二度太。﹞石氏曰「積水一星﹐一名聚水﹔積聚美水﹐以給酒官之旗。」巫咸曰「積水之官。」《黃帝占》曰「積水一星﹐給酒旗積水者﹐甘泉也﹔擬於醪釀﹐以待賓客﹔其星欲明﹐天下安﹐養宴之禮行﹔其星不明﹐人主不安﹐五穀不登﹐養宴禮廢﹐徭役殷煩﹐人民憂。」石氏曰「積水星明大﹐動搖﹐天下水河海溢流﹐津道不通。」《石氏贊》曰「積水星﹐給酒旗。」

積薪星占四十二

石氏曰「積薪一星﹐在積水東南。」﹝入井二十一度半﹐去極六十一度半﹐在黃道內十度太。﹞石氏曰「積薪﹐聚薪也﹔聚薪以給享祀。」《黃帝占》曰「積薪所以給庖廚﹐以燎熟飲食﹔其星欲明﹐明則王者安﹐五穀熟﹔其星不明﹐則庖廚空虛﹐天下旱﹐歲不登﹐人民饑﹐王者有憂。」石氏曰「積薪與積水﹐相去五尺以內﹐天下太平﹐五穀成﹔若相去一丈以外﹐天下饑荒﹐人民流亡﹐去其鄕。」石氏曰「積薪明大﹐則人君增庖廚。」石氏曰「積薪星明大﹐禘嘗察﹔星不明﹐君臣不和﹐百祀不享。」《石氏贊》曰「積薪一星﹐主給庖。」

水位星占四十三

石氏曰「水位四星﹐在東井東﹐南北列。」﹝南星入井十九度半﹐去極七十二度半﹐在黃道外三度太。﹞《黃帝占》曰「水位﹐主水官也﹔其星微小﹐如其故﹐則陰陽和﹐雨澤以時﹐天下安﹔其星明大﹐大水橫流﹐溝渠溢滿﹐五穀死傷﹐民以水饑。」石氏曰「水位星﹐主水衡﹐衡平象水﹐澤平而後流﹐澤不壅塞也﹔星明大﹐則兵水興。」焦延壽曰「水位星上近北戍﹐國沒爲河﹐不乃有滔天之水﹐以日占國。」《石氏贊》曰「水位四星﹐瀉溢流。」

軒轅星占四十四

石氏曰「軒轅十七星﹐在七星北。」﹝大星入張太﹐去極七十一度﹐在黃道內一度少。﹞《詩推度災》曰「黃龍在內﹐正土職也﹔一曰陳陵﹐二曰權星﹐主雷雨之神。」石氏曰「軒轅一名昏昌宮﹐而龍蛇形﹔凡十七星﹐南端明者﹐女主也﹐母也﹔女主北六尺﹐一星﹐夫人也﹐屏也﹐上將也﹔北六尺﹑一星﹐次夫人也﹐妃也﹐次將也﹔北六尺一星﹐次妃也﹔其次﹐皆次妃也﹔女主南三尺﹐星不明者﹐女禦也﹔禦西南丈所一星﹐大明也﹐太后宗也﹔禦東南丈所一星﹐少明也﹐皇后宗也。」郗萌曰「軒轅﹐女主之廷也﹐一名天柱。」《荊州占》曰「軒轅前大星明﹐一曰天關﹐主陰關。」《淮南鴻烈》曰「軒轅﹐帝妃之舍也。」巫咸曰「軒轅﹐天子后妃之庭﹐主土官也。」《黃帝占》曰「軒轅十七星﹐主后妃黃龍之體﹐以應主﹔南第一星﹐皇后也﹔次北一星﹐三夫人﹔又北一星﹐九嬪也﹔次北一星﹐二十七世婦﹔其次北一星﹐八十一禦女﹔西南六尺﹐一星﹐太后宗也﹔東星六尺﹐一星﹐皇后宗也﹔后妃星南一尺﹐一星小者﹐皇子也﹔次南二尺﹐一星﹐女史也﹔其星主雷雨風霜霧露﹐虹霓背瓊抱珥﹐此軒轅之變气﹐皆應主之祥。」石氏曰「軒轅星﹐王后以下所居宮也﹐一曰帝南宮﹐中央土神﹐女主之象也﹔女主之位﹐黃帝之舍也。」《禮緯含文嘉》曰「諸舅有儀﹐則軒轅東西角大張。」《孝經﹝闕﹞契》曰「軒轅列明﹐後女爭譽。」石氏曰「軒轅屏星去﹐無君臣之義。」

石氏曰「軒轅星如其故﹐色黃而潤澤﹐則天下和﹐年大丰。」石氏曰「軒轅移外﹐民流亡﹐從胡人﹔移其內﹐民人大饑﹐胡人來。」焦延壽曰「軒轅星動有搖﹐若相就﹔皆爲後夫人之宗﹐有死喪﹐若卑伐尊者。」又占曰「女禦星去後星遠﹐有賤星迫近之﹐有賞賜事﹔其東西至大民﹑少民﹔王者娶﹐不以次﹔淫佚不用道理﹐以下賤爲正也。」郗萌曰「軒轅角振﹐後族敗﹐振動也。」《荊州占》曰「軒轅欲小﹐小黃明也﹔消小不見﹐皇貴妃不安﹔黑色﹐大凶。」石氏曰「軒轅星合﹐爲百二十妃大小相次﹐後宮多子孫﹔不明﹐有暴憂。」《石氏贊》曰「軒轅龍體﹐主后妃。」

少微星占四十五

石氏曰「少微四星﹐在太微西﹐南北列。」﹝南星入張十度半﹐去極七十度半﹐在黃道內三度半弱。﹞韓楊曰「天官圖簿﹐少微四星﹐謂第一處士﹔第二博士﹔第三義士﹔第四大夫也。」﹝別書云﹕有五星﹐南端一星主眞人﹐老子﹑許由也﹔第二星處士﹐孔子也﹔第三星工士﹑奚仲﹑魯班也﹔第四星術士﹐定鐘律﹐師曠也﹔第五星能士﹐力舉九千鈞也。又《天官書》曰﹕廷蕃西有墮星五。案圖簿﹐止有四星。且韓楊又云異聞﹐今故兼錄也。﹞《文曜鉤》曰「少微﹐士大夫位也﹔一名處士。」巫咸曰「處士﹐水官也。」石氏曰「少微﹐伏戲之廷。」巫咸曰「少微﹐天子副主﹔或曰博士官﹔一曰主衛掖門。」《黃帝占》曰「少微﹐主藝能之士﹔若聞如孔子﹐巧如魯班﹐道術之士﹐悉皆主之。」《黃帝占》曰「少微星明而行列﹐王者任賢良﹐舉隱逸才用﹐天下安﹔其不明﹐微而不見﹐賢良不出﹐術士潛藏﹐人主不安。」《春秋緯》曰「大夫專權﹐則兵陵地坼﹔少微纖昧。」石氏曰「少微星明大而黃潤澤﹐則賢士舉﹐而忠臣用。」石氏曰「少微星微小﹐則賢士退﹐而忠臣廢。」巫咸曰「少微星非其故﹐女主有憂。」巫咸曰「處士明﹐王命興﹐輔佐出。」焦延壽曰「少微星近太微﹐若一星獨前﹐入太微西門﹐胡主有謀﹐賊辟。」《石氏贊》曰「少微四星﹐逸士位。」

太微星占四十六

石氏曰「太微十星﹐﹝案司馬遷《天官書》﹐班固《天文志》並匡星﹐未詳其占。﹞在翼軫北。」門右星入翼九度﹐去極七十六度半﹐在黃道內二度太也。吳龔《天官星占》曰「太微者﹐天關也﹔南門關千里﹐分爲左右掖。」郗萌曰「太微之宮﹐天子之廷﹐上帝之治﹐五帝之座也﹔﹝案張衡《靈憲》曰「太微爲五帝之庭。﹞名曰保捨﹐十二諸侯之府也﹔其外蕃﹐九卿也﹔軒轅爲權﹐太微爲衡。」﹝案《續晉陽秋》曰﹕桓溫入蜀﹐聞有善星者﹐後有大志﹐遂致之﹐夜獨執其手﹐於星下問國社之修短﹐星人曰﹕太微﹑紫微﹑文昌三宮﹐气候如此﹐決無憂虞﹐五十年外不論耳﹐溫不悅﹐遺絹一疋﹐錢五千﹐星人詣習鑿齒﹐曰﹕受旨自裁﹐乞命爲標揭棺木。鑿齒問其故﹐星人曰﹕賜絹令我自縊﹐乞錢買棺﹐故知之耳。鑿齒曰﹕君幾誤死﹐君亦知星宿有不覆之義乎﹐絹以戲君﹐綫供資糧﹐是聽君去耳﹐星人喜﹐以此言詣溫﹐溫嘆曰﹕君三十年看儒書﹐不如一詣習主簿。﹞《淮南鴻烈》曰「微者﹐主朱鳥也。」﹝許愼曰「大風之鄕﹐朱鳥。﹞《孝經緯》曰「太微﹐天廷﹐帝以紀錄出圖﹔五星並設﹐神錄集謀﹐故置將相﹐輔佐執法﹐郎位﹐少微以議疑。」巫咸曰「太微﹐天子常侍﹐土官也。」《黃帝占》曰「太微﹐天子之宮。西蕃四星﹐南北列﹐南端第一星﹐爲上將﹔北間﹐爲太陽西門﹔門北一星﹐爲次將﹔北間﹐爲中華西門﹔門北一星﹐爲次相﹔北間﹐爲太陰西門﹔門北一星﹐爲次相﹔北間﹐爲中華東門﹔門北一星﹐爲次將﹔北間﹐爲太陰東門﹔北端一星﹐爲上相。東藩四星﹐南北列﹐南端第一星﹐爲上相﹔北間﹐爲太陽東門﹔北端一星﹐爲上將。南蕃兩星﹐東西列﹐其西星﹐爲右執法﹔其東星﹐爲左執法﹐廷尉尙書之象﹐兩執法之間﹐太微天廷端門也﹔右執法西間﹐爲右掖門﹔左執法之東﹐爲左掖門。帝有四部將軍相﹐有十﹐帝之所尊貴者﹐爲上將相﹐不以廷尉﹑尙書爲例。」《洛書》曰「太微西蕃將﹐執威誅不順﹔東蕃相﹐執美拒侯王。」《春秋元命包》曰「太微﹐權政所在。」又曰「太微爲天廷﹐理法平辭﹐監升授徳﹐列宿受符﹐諸神考節﹐舒情稽疑也﹔南蕃二星﹐東星曰左執法﹐廷尉之象也﹔西星曰右執法﹐禦史大夫之象也﹔執法﹐所以舉刺凶姦者也﹔兩星之間﹐南端門也﹔左執法之東﹐左掖門也﹔右執法之西﹐右掖門也﹔東蕃四星﹐南第一星﹐曰上相﹐上相之北﹐東門也﹔第二星﹐曰次相﹐次相之北﹐中華門也﹔第三星﹐曰次將﹐次將之北﹐太陰門也﹔第四星﹑曰上將﹔所謂四輔也。西蕃四星﹐南第一星﹐曰上將﹔上將之北﹐西門也﹔第二星﹐曰次將﹔次將之北﹐中華門也﹔第三星﹐曰次相﹐次相之北﹐太陰門也﹔第四星﹑曰上相﹔亦爲四輔也。」《春秋緯》曰「天廷微﹐序五統三﹐立法式﹐成章匡。衛星爲蕃臣﹐西星將位﹐東星爲相位﹐中執法﹐南兩星端門。旁左右掖門﹐五諸侯王。」

開元占經卷六十七

石氏中官

三臺占五十三

石氏曰「三臺六星﹐兩兩而居。起文昌﹐列抵太徵。」﹝兩臺北星入井三十度太﹐去極三十度少﹐在黃道內二十八度少也。﹞《黃帝占》曰「三能﹝蘇氏曰﹕能音臺。﹞者﹐三公之位也﹔諸侯﹐農人也﹔一名天柱﹐太一之舍道也﹔文昌之庭也﹔在下名曰天奇。」《黃帝占》曰「三能﹐近文昌宮者﹐曰太尉﹐司命﹐爲孟﹔次星曰司徒﹐司中﹐爲仲﹔次星爲司空﹐司祿﹑爲季。」《黃帝占》曰「泰階﹐天之三階也﹔上階上星﹐爲天子﹔下星﹐爲女主﹔中階上星﹐爲諸侯﹑三公﹔下星爲卿大夫﹔下階上星﹐爲士﹐爲庶民﹐所以和陰陽而理萬物。」又占曰「三臺大間中﹐相去十六度﹐爲平過﹐爲太滅﹐爲損。小間中相去太半度﹐爲平過﹐爲奢減﹐爲迫。」又占曰「知三能者﹐使人不病癘﹔夫妻俱視三能﹐使人離﹔三能𨿽尊﹔臣之位也。」又占曰「司祿﹐主人君之爵祿。」《禮含文嘉》曰「三臺爲天階﹐太一躡以上下﹔一曰天階。」《春秋緯》曰「三能在前﹐參稽正緒。」《春秋緯元命包》曰「魁下六星﹐兩兩而北﹐曰三能﹐主徳﹐聞徳宣符之﹔西近文昌二星﹐曰上臺﹐爲司命﹐主壽﹔次二星﹐中臺﹐爲司中﹐主宗室﹔東二星﹐曰下臺﹐爲司祿﹐主兵。」《論讖》曰「上臺上星﹐主兗豫﹔下星﹑主荊揚﹔中臺上星﹐主梁雍﹔下星﹐主冀州﹔下臺上星﹐主靑州﹔下星﹐主徐州﹔星非其故﹐以占其邦。」巫咸曰「三能﹐天子六階﹔六階﹐土官也。」郗萌曰「三能主爵﹐爲天倉。」司馬遷《天官書》曰「三能﹑三衡者﹐天庭也。」《荊州占》曰「司命主兵﹐間六尺有兵。」又占曰「司命﹑司中﹑祿星﹐天子定見安危之府也﹔萬民壽之主也。」《黃帝占》曰「司命﹑司中﹑司祿﹐星色靑黑﹐天下多憂。」又占曰「司中主宗室﹐間六尺﹐主亂政急﹐骨肉親疏遠﹐宗室不和附﹐人君不安﹐兵起。」《黃帝占》曰「公侯背叛﹐率部動兵﹐則中階上星其色赤﹔夷狄侵邊﹐境內騷運﹐則中階下星疏而橫﹐其色白﹕卿大夫廢正向邪﹐作姦營私﹐則下星垂而疏﹐其色赤﹔避尊比下﹐興眾同位﹐則星迫而下﹐色白。」《黃帝占》曰「士庶民不從法令﹐犯刑爲賊﹐則下階上星其色赤﹔星去本就末﹐淫侈相起﹐則閽人橫﹐其色白﹔令行法勝﹐委命聽從﹐則星迫而下﹐其色白。」又占曰「上能不具﹐春不得耕﹔中能不具﹐夏不得蕓﹔下能不具﹐秋不得獲。」又占曰「三階平﹐則陰陽和﹐風雨時﹐五穀丰﹐禎祥應﹐天下太平﹔三階不平﹐則陰陽不和﹐風雨不時﹐百靈不享﹐災異並生﹐百姓不寧。」《黃帝占》曰「天子剛猛好兵﹐滅後殺嗣﹐則上階上星其色赤﹔循宮廣囿﹐肆其聲色﹐則上階奢而橫﹔溫懦柔弱﹐誅罰不行﹐則上階迫﹐其色白﹔朋黨比周﹐度逾適易﹐則上階下星其色白﹔妃嬪尊榮﹐讒言進用﹐則上階下星奢而橫﹐其色白﹔恃寵肆欲﹐懷邪作亂﹐則星髙而仰﹐其色赤。」《黃帝占》曰「人主有綱﹐臣下有紀﹐賦斂惟省﹐刑罰用輕﹐則上階爲之蹙﹔諸侯納貢﹐朝聘有禮﹐三公盡忠﹐卿大夫無私﹐則中階爲之比﹔庶民奉化﹐閨門和穆﹐予給以時﹐徭役有序﹐下階爲之密蹙﹔比密者相近也。」《黃帝占》曰「人主徭役肆意縱欲﹐崇飭臺榭﹐數奪農時﹐上階爲之奢﹔諸侯盛﹐車服上僭﹐三公專權﹐卿大夫貪誇﹐則中階爲之疏﹔﹝案王隱《晉書》曰﹕張華少子建曉仰占云﹕中臺坼﹑內懼﹔遂勸華遜位﹐華言今惟修徳以應之耳﹐檀道鸞《晉陽秋》曰﹕張華死後﹐中臺遂坼。大元中﹐還陰斂正﹐中國以謝太傳祖徳之所致也。《宋書天文志》云﹕晉惠永康元年三月﹐中臺星坼﹐是日賈後殺太子﹐趙王倫尋廢殺後﹐及張華又廢帝自立﹐於是三王並起﹐操據天權也。﹞士庶民去本趨末﹐不務農桑﹐豪侈相淩﹐竟爲狡猾﹔則下階爲之闊奢﹔疏闊者﹐階相遠也。」《洛書》曰「三能橫通﹐天下嘿嘿﹐後十二年﹐山大崩﹐亡主之符也。」《尙書中侯》曰「中能垂﹐公輔謀。」《尙書中侯》曰「天能有變﹐厥爲災﹐土淪山崩﹐谷澑滿﹐川枯。」《禮含文嘉》曰「王者得禮之制﹐不傷財﹐不害民﹐君臣和集﹐艸木昆虫﹐各蒙正則﹐則三臺爲齊明﹐不闊不狹﹐如其度。」﹝宋均注曰﹕君臣制度﹑宮室車旗多少﹐各有科品﹐則應之也。﹞《禮緯含文嘉》曰「殯喪之禮﹐各以其時﹐變制革禮之差﹐各制之宜﹐三臺平正﹐有徳星出入其間矣。」《春秋緯》曰「三公擅恣﹐非其人﹐則山崩﹐三臺移﹐鼎折足。」《春秋緯》曰「三能色齊﹐君臣和﹔不齊﹐大乖。」《春秋緯》曰「三能色亂﹐天子不賢。」甘氏曰「三臺以明﹐行列齊﹐等相類﹐則君臣和﹐吉而治臻。」甘氏曰「三臺色黃﹐天下謀徳﹔色赤﹐謀兵﹔色黑﹐在憂﹔色白﹐爲喪﹔色白﹐爲疾﹔三臺不直﹐天下失謀。」甘氏曰「三能流相抵者﹐諸侯爲亂﹐天子不見﹐有亡主﹔以其日占其國。」甘氏曰「司中星坼搖若合﹐赦。」甘氏曰「司祿星其坼者﹐凶﹐主者當之。」焦延壽曰「三能星搖動﹐皆爲有謀。」郗萌曰「三能之上星疏者﹐變從上家起﹔中星疏者﹐變從中家起﹔下星疏者﹐變從下家起﹔所謂變起者﹐反逆之事。」又占曰「司命﹑司中﹑司祿星﹐欲其赤黃﹐萬民奮壯﹐所爲數利。」《荊州占》曰「三能一疏一數﹐宗廟咎責﹐亡孝悌仁義也﹔五府不順﹐此三公之過也。」又占曰「三能不齊等﹐三公不相信。」又占曰「三能色不齊﹐君臣奪走。黑爲喪。」《荊州占》曰「三能一星去﹐天下危﹔二星去﹐天下亂﹔三星去﹐天下不治。」《荊州占》曰「三能色黃澤﹐赦。」又占曰「三能黃澤有光﹐民安壽。」又占曰「司命﹑司中﹑司祿﹐欲其大﹐淳而澤﹐天子多推恩。」《石氏贊》曰「三臺六星三公位﹐其色齊明徳洋溢。」

相星占五十四

石氏曰「相一星﹐在北斗南。」﹝入翼五度﹐去極三十一度半﹐在黃道內三十七度也。﹞《黃帝占》曰「相星﹐天丞相也﹔大臣象也﹐主衣服之章。」《黃帝占》曰「相星明大﹐則天子明﹐忠臣興﹔相星亡﹔則輔臣黜﹐若有誅。」石氏曰「相星明﹐吉﹔不明﹐凶。」焦延壽曰「相星亡﹐相死﹔不死﹐出走。」《石氏贊》曰「相在斗南﹐集眾事。」

太陽守星占五十五

石氏曰「太陽一星﹐在相西南。」﹝入張十三度少﹐去極三十五度半﹐在黃道內三十九度也。﹞《黃帝占》曰「太陽守﹐輔臣象也﹔所以守衛天主之宮﹐備守諸門﹔其星明﹐則主人威伏四方﹐天下安﹐王者致符瑞。」石氏曰「太陽守星明﹐吉﹔不明﹐不吉。」焦延壽曰「太陽守星北近斗﹐居七星行間﹐以入日辟煞亡。」陳卓曰「太陽守星非其常﹐天下兵起﹐中國不安﹐大臣誅。」《石氏贊》曰「太陽守在西﹐設武備。」

天牢星占五十六

石氏曰「天牢六星﹐在北斗魁下。」﹝東星入張一度少﹐去極二十六度半﹐在黃道內四十四度太也。﹞《黃帝占》曰「天牢﹑貴人之牢也﹐在北斗魁下﹐所以禁暴橫。」《春秋合誠圖》曰「天牢主守將。」郗萌曰「天牢﹐天子疾病之憂患。」《黃帝占》曰「天牢中星眾﹐貴人多下獄﹔星希﹐天下安﹐無罪人。」石氏曰「天牢中無星﹐天下安寧﹔有星﹔賢主傷。」焦延壽曰「天牢星明大動搖﹐辟拘系﹔一星明﹐主侯有系者。」司馬遷《天官書》曰「赤帝行徳﹐天牢爲之空。」石氏曰「天牢與貫索通占。」《石氏贊》曰「天牢六星﹐禁暴去惡。」

文昌星占五十七

石氏曰「文昌六星。」﹝一本七星﹐案陸績《渾天圖》曰「文昌中有一星在司祿內﹐名爲主祿﹐統名爲七星。西星入井十五度太﹐去極二十五度太﹐在黃道內四十三度半也。﹞司馬遷《天官書》曰「斗魁戴匡六星﹐曰文昌宮。」﹝晉灼曰﹕似戴﹐故曰戴匡也。﹞《黃帝占》曰「文昌﹐六府之宮也﹔在斗魁前﹐經緯天下﹐文徳之宮﹔六府﹐謂金木水火土谷﹐從斗魁﹔第一星﹐爲上將﹐建威武﹔第二星﹐爲次將﹐臨左右﹔第三星﹐爲貴相﹐主文理﹔第四星﹐爲司命﹐主賞功進賢﹔第五星﹐爲司中。﹝班固《天文志》云﹕司祿。﹞主司過詰咎﹔第六星﹐司祿﹑佐理寶。」﹝《天文志》曰﹕司命。﹞《洛書》曰「文昌﹐主六府寇。」《春秋緯元命包》曰「文昌主集計禍福也。天道﹐文者﹐精所聚﹔昌者﹐揚天紀﹔輔弼並居﹐成天象。」《春秋緯》曰「文昌宮爲六府﹐以布升度﹐明天道﹔上將招威﹐次將輔主﹐貴相宣徳﹐司命進官﹐司中滅咎﹐司祿賞善﹐佐理揚寶﹐六名執權﹐守隸四海之府﹐土官也。」巫咸曰「文昌﹐天子司祿之府﹐土官。」陳卓曰「文昌﹐一星上將﹐大將軍也﹔二曰次將﹐尙書也﹔三曰貴相﹐太常也﹔四曰司中﹐司隸也﹔五曰司怪﹐太史也﹔六曰大理﹐廷尉也。」《黃帝占》曰「文昌宮者﹐天府離宮也﹔文昌宮﹐三能屬軒轅﹐相與爲體。星明大齊同﹐則王者致太平﹔星不明﹐道術隱藏。王者求賢﹐則星明。」《黃帝占》曰「文昌星黃潤澤光﹐萬民安﹐靑黑微﹐多所害。」又占曰「司命主滅不祥﹐其星黃澤有光﹐萬民安﹔蒼﹐爲天下多有憂。」焦延壽曰「文昌星動搖﹐不如故﹐三公誅﹐不乃後死。」陳卓曰「文昌星明﹐大小齊等﹐天瑞臻。」《石氏贊》曰「文昌在西﹐則六府治。」

北斗星占五十八

石氏曰「北斗七星﹐輔一星﹐在太微北。﹝第五星入井十三度﹐去極十一度太﹐極星入張初﹐去極十八度少﹐在黃道內九十八度也。﹞《黃帝占》曰「北斗爲帝車﹐運於中央﹐臨制四方﹐﹝《漢書天文志》曰﹕四海。吳龔《天文星占》曰﹕四卿也。﹞分別陰陽﹐建於四時﹐均立五行﹐移應節度﹐定諸紀綱﹐太一之事也﹔配於二十八宿﹐天所以發其時﹐地所以成萬物﹐諸侯屬焉。」《春秋緯元命包》曰「斗爲帝令﹐出號布政﹐授度四方﹐故置輔星﹐以佐功爲﹔斗爲人君之象﹐而號令之主也。」《兵法》曰「北斗﹐名長史﹐小字大方﹐能知者﹐便不畏白刃。」巫咸曰「北斗﹐天子受命之使﹐士官也。」《河圖》曰「北斗魁第一星﹐開樞﹑受樞﹔受樞至四星﹐屬魁﹐爲璇璣﹔第二星﹐提執序﹔第三星﹐璣耀緒﹔第四星﹐權拾取﹐第五星﹐玉衡拒﹔第六星﹐開陽紀﹐輔星紀﹔第七星﹐搖光吐﹔搖光主玉衡﹐屬杓﹐爲玉衡。﹝案《春秋緯元命包》曰﹕玉衡北繩。注曰﹕直杓﹑故曰玉繩也。《舜典》曰﹕璇璣玉衡﹐以齊七政。巫咸曰﹕七政者﹐日月木火土金水星是也。﹞《洛書》曰「北斗﹐魁第一﹐曰天樞﹔第二﹑璇星﹔第三﹑璣星﹐第四﹑權星﹔第五﹑玉衡﹔第六﹑開陽﹔第七﹑搖光。第一至第四爲魁﹐第五至第七爲杓﹐合爲斗。杓陰布陽﹐故稱北斗。開陽重寶﹐故置輔。」《易斗中》曰「北斗第一曰破軍﹐第二曰武曲﹐第三曰廉﹐第四曰文曲﹐第五曰祿存﹔第六曰巨門﹐第七曰貪狼。」石氏曰「北斗第一星曰正星﹐主陽﹐主徳﹐天子之相也﹔第二曰法星﹐主陰﹐主刑﹐女主之位也﹔第三曰令星﹐主福﹔第四曰伐星﹐主天理﹐伐無道﹔第五曰殺星﹐主中央﹐助四旁﹐殺有罪﹔第六星危星﹐主天倉五穀﹔第七曰部星﹐一曰應星﹐主兵。」《淮南鴻烈間詁》曰「斗杓爲小歲。﹝歲之言越歷十二辰而行。﹞正月建寅﹐月後左行﹐行十二辰﹐咸池爲太歲﹔二月建卯﹐月徙右行四仲﹐終而復始。太歲﹐迎者辱﹐順者彊﹐左者喪﹐右者昌﹔小歲﹐東南卽生﹐西北卽煞﹐不可迎也﹐而可順也﹐不可左也﹐而可右也﹐其此之謂也。」又曰「北斗之神﹐有雌雄﹐十一月建於子﹐月後一辰﹐雄左行﹐雌右行﹐五月合午﹐謀刑﹔﹝刑爲煞﹐故薺麥死也。﹞十一月合子﹐謀徳。﹝徳爲生﹐問射於振末。﹞」《詩含神霧》曰「七政天斗﹐上一星﹐天位﹐二主地﹐三主火﹐四主水﹐五主土﹐六主木﹐七主金。」《春秋緯》曰「正星﹐主營室﹑東壁﹑奎﹑婁﹔法星﹐主胃﹑昴﹑畢﹑觜觽﹔令星﹑主參﹑東井﹑輿鬼﹐主柳﹔伐星﹐主七星﹑張﹑翼﹑軫﹔煞星﹐主角﹑亢﹑氐﹑房﹔危星﹐主心﹑尾﹑箕﹑南斗﹔部星﹐主牽牛﹑須女﹑虛﹑危。」石氏曰「北斗第一星﹐主日﹔第二星﹐主月﹔第三星﹑主熒惑﹔第四星﹑主辰星﹔第五星﹑主塡星﹔第六星﹐主歲星﹔第七星﹐主太白。」《黃帝占》曰「北斗第一星﹐主秦﹔第二星﹑主楚﹔第三星﹐主梁﹔第四星﹐主吳﹔第五星﹐主趙﹔第六星﹐主燕﹔第七星﹐主齊。」《春秋緯》曰「北斗﹐杓攜龍角﹐﹝孟康注《天文志》﹕攜﹐連也。﹞衡殷南斗﹐魁枕參首。用昏建者杓﹐華山以西南﹔﹝孟康傳曰﹕第七星法太白﹐杓斗之尾﹐爲孤陰位﹐在西方﹐故主西南也。﹞夜半建者衡﹐以殷中州河濟之間﹔平旦建者魁﹐海岱以東北也。」﹝孟康傳曰﹕斗魁第一星﹐法於日﹐主齊﹐魁斗之首陽也﹐又用其在明陽與明徳﹐在東房﹐故主東北齊也。﹞《春秋緯文曜鉤》曰「華岐以北﹐龍門積石﹐西至三危之野﹐雍州屬魁星﹔太行以東至碣石﹑王屋﹐砥桂﹑冀州﹐屬璇星﹔三河﹑雷澤﹑東至海岱以北﹐兗靑之州﹐屬璣星﹔蒙山以東﹐至羽山南﹐至江﹑會稽﹐震澤﹐徐揚之州﹐屬權星﹔大別以東﹐至云澤﹑九江﹑衡山﹐荊州﹐屬衡星﹔荊山西南﹐至岷山﹐北距鳥鼠﹐梁州﹐屬陽星﹔外方熊耳以東﹐至泗水﹑陪尾﹐豫州﹐屬杓星。」陸績《渾圖》曰「魁星﹐第一星﹐主徐州﹔第二星﹐主益州﹔第三星﹐主冀州﹔第四星﹐主荊州﹔第五星﹐主兗州﹔第六星﹐主揚州﹔第七星﹐主豫州。」皇甫謐《年曆》曰「斗者﹐天樞也﹔天有七紀﹐故斗有七星﹔星間相去七度百二十分﹐曜各百里﹐周七千里﹔分得日月五星﹐九州之地﹔自一至四曰魁﹐自五至七曰杓﹔一曰樞星﹐太白主之﹐雍州屬焉﹔二曰璇星﹐塡星主之﹐冀州屬焉﹔三曰璣星﹐熒惑主之﹐靑兗州屬焉﹔四曰權星﹐辰星主之﹐徐揚州屬焉﹔五曰玉衡﹐歲星主之﹐荊州屬焉﹔六曰闓陽﹐日主之﹐梁州屬焉﹔七曰搖光﹐月主之﹐豫州屬焉。搖光﹐一名杓﹐或曰招搖﹔以昏候之﹐左旋於天﹐月建一辰﹐晝夜一周﹐日月會焉﹔故孟春建寅﹐日月會於豕韋﹔仲春建卯﹐會於降婁﹔季春建辰﹐會於大梁﹔孟夏建巳﹐會於實沈﹐仲夏建午﹐會於鶉首﹔季夏建未﹑會於鶉火﹔孟秋建申﹐會於鶉尾﹔仲秋建酉﹐會於壽星﹔季秋建戌﹐會於大火﹔孟冬建亥﹐會於析木﹔仲冬建子﹐會於星紀﹔季冬建丑﹐會於玄枵。」《黃帝占》曰「北斗七星﹐名曰七神﹔神各主四宿﹐而衛太一之宮。其星欲明大﹐潤澤﹐相類﹐七政齊明﹔則天子吉﹐大臣昌﹔其星不明﹐王者弱﹐大臣有殃﹔星搖動﹐不出百八十日﹐天下盡兵﹐多有死者。」又占曰「北斗魁第一星﹐爲天道﹔六甲主五子﹐甲子﹑丙子﹑戊子﹑庚子﹑壬子﹐五子者﹐气之始也。魁星建除主建萬物。甲子木﹐春始王﹐所以通達根莖﹔丙子火﹐夏始王﹐所以通成花葉﹔戊子土﹐季夏始王﹐主萬物肌膚﹔庚子金﹐秋始王﹐煞萬物﹔壬子水﹐冬始王﹐主捨凍定根。故魁星爲歲星﹐其位甲子﹔故天子不尊鬼神﹐幼稚多弱﹐則魁星不明﹔不明﹐則歲星不光﹔不光﹐則萬物少稚不昌﹐天潤不盈﹐魁星不澤﹐列地封虛財而不賞﹐王道所後及﹐皆思其下紀也。」《黃帝占》曰「北斗第二星﹐爲地道﹔六甲主乙丑﹑乙亥﹑丁丑﹑丁亥﹑己丑﹑己亥﹑辛丑﹑辛亥﹑癸丑﹑癸亥﹐建除主除閉。物無不除﹔除陳發新﹐地道自虐﹔故天使萬物﹐皆得盛合寧﹔故第二星爲太白﹐其位後主諸侯﹐故天子教令顯﹐數發﹐土功發﹐壞沒山林﹐不受藏﹐則第二星不明﹐則太白無光﹐無光則名術士不昌﹐藩臣不忠﹐地澤不藏﹐藩臣多疾。」《黃帝占》曰「北斗第三星﹐爲人道﹔六甲主丙寅﹑甲戌﹑戊寅﹑丙戌﹑庚寅﹑戊戌﹑壬寅﹑庚戌﹑甲寅﹑壬戌﹐建除主滿開。天下能承天理物﹐設上定下﹐夫婦升進﹐而定家道﹐故第三星主熒惑﹐百姓不進爲退﹐過則第三星不明﹐不明則卽熒惑無光﹐無光則百姓罷死役﹐士多避過亡匿﹐智士退﹐賢人避。」《黃帝占》曰「北斗第四星﹐爲四時﹔六甲主丁卯﹑癸酉﹑己卯﹑乙酉﹑辛卯﹑丁酉﹑癸卯﹑己酉﹑乙卯﹑辛酉﹐建除主平四時。四時﹐萬物之節度數也﹐故第四星爲辰星﹐其位爲司徙。故天子出令﹐教化不順四時﹐春行秋政﹐夏行冬政﹐秋行春政﹐冬行夏政﹐四時不和﹐不明則辰星無光﹐無光則歲雕殺﹐五穀不盛﹐萬物不昌﹐百姓夭喪﹐上下不相親﹐司徙非其人。」《黃帝占》曰「北斗第五星﹐爲首徳﹐六甲主戊辰﹑壬申﹑庚辰﹑甲申﹑壬辰﹑丙申﹑甲辰﹑戊申﹑丙辰﹑庚申﹐建除主定成。音者﹐五气之和﹐五宮之政﹐制樂之節﹐皆在於是﹔故第五星爲塡星﹐其爲天子中宮﹔故天數更日曆﹐損宗廟﹐歷衣服﹐遠親離疏﹐戮辱父兄﹐蕃臣以兵﹐上下相欺。」《黃帝占》曰「北斗第六星﹐爲法星﹔六甲主己巳﹑辛未﹑辛巳﹑癸未﹑癸巳﹑乙未﹑乙巳﹑丁未﹑丁巳﹑己未﹐建除主執危。法律者﹐所以善善而惡惡也﹔故死者不可生﹐刑者不可息﹔故第六星爲月﹐其位主天理﹔天子出令﹐法苛刻﹐誅不正﹐威煞用刑﹐則第六星不明﹐不明則月不光﹐不光則執政不察﹐盜賊並起。」《黃帝占》曰「北斗第七星﹐爲部星﹔六甲庚午﹑壬午﹑丙午﹑戊午﹑甲午﹐建除主破收﹐主兵﹐主天四瀆。瀆者﹐江河淮濟之水﹐故第七星主日﹐其位主司馬﹐不敬諸神江河淮濟﹐則第七星不明﹔不明則日無光﹐則海水出﹐流煞百姓﹐則其年有兵﹐司馬將軍而行﹐萬民不昌﹐司馬與士卒俱凶。」《河圖》曰「璣四星﹐紀日蝕微﹔玉衡三星﹐紀天倫山崩。」《洛書》曰「開樞受微﹐逆天失度﹐提旋序微﹐地道失理﹐機耀渚微﹐人民冤結﹐政乖失常﹐權拾取微﹐江河涸竭﹐水失道﹐玉衡樞微﹐音節災紀﹔開陽紀微﹐律曆鐘呂﹐昧失理﹐搖光吐微﹐星辰政度失序。」《詩含神霧》曰「七政星不明﹐各爲其政不行。」《尙書璇璣鈐》曰「北斗第一星變色﹐微赤不明﹐六日而日蝕。」《禮記斗威儀》曰「君乘土而王﹐其政太平﹔則宮室黃大﹐其餘六星﹐暉光四起。」﹝宮﹐北斗魁星也。﹞《春秋演孔圖》曰「八政不中部﹐則王綱紀起﹐失常。」《春秋元命包》曰「衡之拔起﹐三公后妃恣﹐君如贅旒。」《春秋緯文曜鉤》曰「王者失執偏任﹐臣下擅任﹔則衡撥起﹐柳失制﹐拔者﹐陽星戾﹐戾則日蝕﹐心消﹐江河爲害﹐期九年﹔天子無威﹐王者舒濡﹐臣並爲政﹐則衡匡移側﹐不停匡者﹐陰星進﹐進則山谷滿﹐極星亡﹐日不見﹐期八年﹔中國無君主﹐天大下亂﹐王者貪恣﹐開利門﹐賈百姓﹐朝以貨財爲榮﹐無仁義之廉﹐則璣星低﹐低者﹐樞璣星下移﹐移則山躍參差﹐天投石﹐蝗虫爲害﹐奎星息﹐期九年﹔主試天下﹐無文法﹐兵官榮﹐王者不用仁義爲政﹐則佞臣熾﹐哲人消﹐羣姦之害﹐以圓爲方﹐以欺爲忠﹐朝廷閉塞﹐天下蔽壅﹐則杓仰﹐仰者﹐杓星上句﹐移而髙﹐則山崩﹐龍羣吟﹐飛火﹐泉踴﹐彗入斗﹐辰守房﹐天庫虛﹐狼狐張﹐期八年﹔五伯起﹐帝王亡﹐後黨嬉﹐﹝宋均曰﹕嬉﹐盛也。﹞讒賊興﹐羣官之政﹐以私害公﹐則魁星反而擾衡。」《春秋運斗樞》曰「王者承度﹑行義﹑郊天﹑事神不敬﹐廢禮﹐文不從經圖﹐則樞星不明﹐主病目舌若喉﹐此類見﹔主以逆天自恣﹐爲三公名侯所謀﹐舉土功﹐立州侯﹐失徳逆時﹐害謀顯惡﹐問仰左官﹐隨意已虜符﹐則璇星不明﹐主鮮落﹐若偏枯﹐近臣恣﹐將相謀﹔主以逆陰失符﹐徳義少殘﹐百姓家獄慘毒﹐吏巧邪暴﹐設變害舒﹐失民命﹐懷冤抑﹐則璣星不明﹐主病心腹若眩疽﹐太尉謀﹔主以逆人倫﹐誅符命﹐到禁切﹐愚喜怒﹐動失時﹐則橫星不明﹔若主庳蹶逆﹐以無禁誅﹐遠雅頌﹐若倡優奢﹐政僞度﹐毀讒則嬉﹐則玉衡不明﹔主若痿蹙﹐以迷或誅﹐徳獘任過﹐官多屍祿﹐爵賞逆符﹐不修斗度﹐房表之樞﹐法令數更﹐以苛相杓﹐則開陽星不明﹔主若鬲疽﹐以不聰明誅﹐廢江淮﹐不省山瀆之祠﹐州士之位﹐不應天符﹐斬伐無度﹐壞山絕渠﹐威徳四弱﹐外國遠州﹐搖光不明。主若腫痂痔痛﹐備失樞。」《孝經援神契》曰「王者徳至於天﹐則斗極明。」《援神契》曰「天子不事祠名山﹐不敬鬼神﹐則斗第一星不明﹔數起土功﹐壞決山陵﹐逆地理﹐不從諫﹐則第二星不明﹔天子不愛百姓﹐則第三星明﹔發號施令﹐不從四時﹐則第四星不明﹔用樂聲淫泆﹐則第五星不明﹔用文法深刻﹐則第六星不明﹔不省江河淮濟之祠﹐則第七星不明。」《孝經內記》曰「兩北斗夜見者﹐天子易後當起。」石氏曰「北斗第四星﹐名照明﹐大動﹐天子兵彊國安﹐其微小﹐色若靑黑﹐軍破國亡。」石氏曰「七政星明者﹐其國昌﹔不明者﹐其國有殃。」石氏曰「北斗七星﹐欲其明大﹐潤澤相類﹔不相類者﹐治亂。」又占曰「北斗一星亡﹐天下必有大事﹐若有大變。」又占曰「正星有變﹑其宮有憂若死﹔法星有變﹐女主當之若死﹔令星有變﹑火官有憂若死﹔伐星有變﹐水官有憂若死﹔煞星有變﹐土官有憂若死﹔危星有變﹐木官有憂若死﹔部星有變﹐金官有憂﹐若死。」甘氏曰「衡星分明﹐則法令從﹔微細﹐則法令不行﹔衡星相疏﹐法令緩﹔相去數﹐法令急。」又占曰「北斗自暈﹐破軍﹐北斗消﹐天下君臣相背。」巫咸曰「北斗明星﹐王者治。」郗萌曰「北斗杓爲北髙﹐主急事﹐馳馬兵驚﹔常以春三月候北斗魁第一星者﹐曰應星﹐色赤﹐大赦﹔色白﹐有喜。」郗萌曰「北斗旁多星﹐則國家安。」又占曰「北斗前移﹐外胡人北移﹐內胡人南。」巫咸曰「王者逆道﹐則北斗不明。」《瑞應圖》曰「王者孝行溢﹐則斗涢精者﹐精光不隕也。」《荊州占》曰「北斗星盛動搖者﹐不出百日中﹐天下盡以兵革死。」《荊州占》曰「北斗中多小星者﹐民怨上﹐天下多訟法者﹕無星﹐二十日有赦。」又占曰「北斗亡﹐不相反害﹐必有伐主。」《荊州占》曰「北斗第一星不明﹐禦史大夫非其人也﹔第二星不明﹐大司農非其人也﹔第三星不明﹐少府非其人也﹔第四星不明﹐光祿非其人也﹔第五星不明﹐鴻臚非其人也﹔第六星不明﹐廷尉非其人也﹔第七星不明﹐執金吾非其人也。」《荊州占》曰「北斗魁第一星﹐主陽﹐主徳﹐天子之象也﹐萬國之始也﹔卽有變﹐日應之﹐使其官有憂﹐若有死亡﹔正星色赤﹐有兵﹐不出月中﹔色白﹐爲水﹐若揚光。色赤﹐無利﹐春至夏﹐馬牛金石物貴﹔夏至秋﹐黍麥貴﹔秋至冬﹐粟黍麥魚鹽貴﹔冬至春﹐薪菜貴﹐而糴賤。」《荊州占》曰「北斗第二星﹐主陰﹐主刑﹐而生萬物﹐女主位也﹔卽有變﹐月應之﹐無救﹐大人一子爲憂﹐女主官當之者死﹔法星色赤﹐有兵無救﹐期一歲﹐若二歲﹐兵罷﹔色靑﹐三日有兵﹐期三月﹐若四月﹔色靑不復﹐有暴疾之君﹔色靑白﹐有白衣之會﹐期三月﹔色黃黑﹐更獘﹔色黑﹐有大水﹐期三年中﹐其有﹐期三月中﹔色黑白﹐郭壞之﹐有暴水﹐若大風﹐期六月中。」《荊州占》曰「北斗第三星﹐變色靑黑﹐變更法令﹐天下不安﹐赤黃有兵﹔其變白﹐爲一月﹐而兵罷。」又占曰「北斗第四星﹐色靑若赤﹐大臣有憂﹔黃﹐君有喜。」又占曰「北斗第五星﹐色靑﹐米粟貴﹔赤﹐菽貴﹔赤黑﹐麥貴﹔白﹐禾黍貴﹔黑﹐糴賤。」《荊州占》曰「北斗第六星﹐色靑﹐有離國﹔赤﹐有兵。」又占曰「北斗第七星﹐一名應星﹐主兵﹔卽有憂﹐太白應之﹐金官有憂若死﹔色赤﹐死﹐有兵﹐期一歲﹐其春也﹐有喜﹔色靑﹐有移徙民﹔色黃﹐有君益地﹔色白﹐有憂﹔色黑﹐有水。」《文曜鉤》曰「輔星匡危。」﹝孟康曰﹕在北斗第六星旁。﹞《春秋合誠圖》曰「輔星主旋明。」《援神契》曰「輔星正﹐矯不平。」《荊州占》曰「輔星﹐丞相之象也。」《雒罪級》曰「輔星微﹐公宰弱﹐無良羽。」《春秋緯》曰「輔星小﹐天子佐消﹐七政毀﹐輔乃亡。」《春秋緯》曰「輔星明近﹐則輔臣親厚﹔疏小﹐則輔臣微弱﹐無道。」郗萌曰「輔星明﹐則王者夾輔佐出。」郗萌曰「輔星遠斗星五六寸﹐相不死﹐出走。」《荊州占》曰「輔星近斗﹐一寸﹑二寸﹐臣欲迫脇主。」又占曰「輔星不見﹐相死。」又占曰「輔星北﹐則黃瑞降﹐子孫蕃昌。」又占曰「斗星明﹐輔星不明﹐主彊臣弱。」又占曰「輔星明﹐斗星不明﹐臣彊主弱。」又占曰「輔星大而明﹐主奪攻。」又占曰「輔星不明﹐相不死﹐則免。」又占曰「輔星欲小明﹐小明﹐則相明。」又占曰「輔星合斗星﹐十日﹐兵起。」又占曰「輔星明大﹐與鬥星合﹐兵起﹐臣彊主弱。」又占曰﹕斗輔星去﹐丞相去。」《孝經右祕》曰「大夫不信﹐斗輔亡。」郗萌曰「輔星入斗中﹐相系。」《荊州占》﹕「輔星入斗中﹐輔臣有誅者。」《荊州占》曰「輔星生翌﹐天子驚﹐大將謀。」《春秋緯》曰「輔星生翌﹐不出三年﹐主誅臣爲王。」又占曰「邪臣挾私﹐擅國符﹐輔生翌。」又占曰「九卿阿黨﹐排擠正直﹐驕奢侈害﹐則江河潰決﹐斗輔生角﹐輔遠陽﹐大臣無徳﹐邦必立王。」《石氏贊》曰「北斗七星﹐廩授輔相﹐﹝一本云﹕輔養。一本云﹕輔爭。﹞近臣見微意。」

紫微垣星占五十九

石氏曰「紫微垣十五星。西蕃七﹐東蕃八。在北斗北。」﹝右星入軫十度﹐去極九十度半﹐在黃道內五十六度太。﹞《荊州占》曰「紫微宮﹐紫北也﹔宮﹐中也﹔一名天營﹐一名長垣﹐又曰日旗。」《樂什圖》曰「天宮﹐紫微宮也。」《春秋合誠圖》曰「紫宮者﹐太一之常座。」﹝郗萌曰﹕太一之常捨也。﹞巫咸曰「紫宮者﹐天子之常居﹐土官也。」張衡《靈憲》曰「紫宮爲皇極之居。」《春秋元命苞》曰「紫宮﹐吐陽合陰。」《淮南天文閒詁》曰「紫宮﹐執斗而佐還﹐日行一度﹐以周於天﹔日冬至駿狼之山﹔駿狼之山﹐冬至所止也﹔日移一度﹐行百八十二度八分度之五而夏至牛首之維﹔牛首之維﹐夏至之所至﹔反覆三百六十五度四分度之一﹐而成一歲。」《詩含神霧》曰「紫宮主出度。」《聖洽符》曰「紫宮以戊子日侯之﹐宮亂則荒﹐其君驕奢﹐不聽諫﹐姦佞在側﹔紫宮和而正﹐則致鳳凰﹐頌聲作。」石氏曰「紫宮之星﹐均皆明﹐大小有常。」郗萌曰「紫宮星不盛﹐卽士耗﹐亡妻子。」又占曰「紫宮旗直者﹐天子出﹐自將兵﹔紫宮開﹐兵起。」《荊州占》曰「紫宮星盛﹐卽吉昌﹐內輔彊。」《石氏贊》曰「紫微宮中十五星﹐備蕃臣。」

北極鉤陳占六十

石氏曰「北極五星﹐鉤陳六星﹐皆在紫微宮中。」﹝鉤陳六星﹐入東壁八度太﹐去極十一度半﹐在黃道內八十四度。﹞《黃帝占》曰「北極者﹐一名天極﹔一名北辰。﹝《論語》曰﹕譬如北辰﹐眾星拱。共謂北極也。﹞紫宮﹐天聖主也﹐三公也﹔在北斗前。」﹝北極紐星﹐天之樞也﹐天運無輟﹐而旋星不移也。﹞《黃帝占》曰「天樞﹐天一坐也。」吳龔《天官星占》曰「北辰者﹐一名天一﹐名西秋。」《春秋緯》曰「北極星﹐其一明大者﹐太一之光﹐含元气﹐以斗布賞開﹐命元節序神明﹐流精生一﹐以立黃帝。」《春秋緯》曰「道起於元一爲貴﹐故太一爲北極天帝位。」司馬遷《天官書》曰「天極星﹐其一星﹐太一常居也﹐旁三星﹐三公﹐或曰子屬。」《廣雅》曰「北辰回曜魄。」《黃帝占》曰「北極﹐太一之座也﹔第一星﹐主月﹐太子也﹔謂第一星者﹐最赤明者也。」《黃帝占》曰「極星盛﹐人君吉昌﹔不明﹐人君耗。」《禮緯》曰「天子正珪瑁﹐則北辰列齊。」《春秋緯》曰「北極﹐主出度。」又占曰「極星亡﹐期八年﹐中國無君王﹐天下大亂。」《春秋緯運斗樞》曰「王者承度﹑行義﹑郊天﹑事神不敬﹐廢禮﹐文不從經圖﹐則樞星不明。」《孝經緯》曰「徳至天﹐則斗星極明﹐甘露下。」石氏曰「北極星明大﹐數動搖﹐主好出遊﹔色靑﹐微滅﹐皆凶。」《荊州占》曰「北極出斗﹐去地三丈﹐大星獨居﹐無位出﹐天下大亂﹐易姓﹐人相食。」又占曰「北極中央星不明﹐去疏﹐主不用事﹔左星不明﹐太子有憂﹔右星不明﹐庶子有憂。」《荊州占》曰「天樞﹐大端指心﹐小端指參。故用兵者順行偕天樞﹔則左靑龍﹑右白虎﹑前朱雀﹑後玄武。蒼龍﹐白虎﹐朱雀七星﹐玄武虛危。」

《春秋緯》曰「上精爲鉤陳者﹐鉤陳也﹐害土﹐立萬物度數﹔以﹝闕﹞陳。」《樂什圖》曰「鉤陳﹐後宮也。」《合誠圖》曰「鉤陳﹐大帝之正妃也﹔大帝之常居也。」巫咸曰「鉤陳﹐天子護陳將軍﹐水宮也。」郗萌曰「鉤陳者﹐後宮也。」司馬遷《天官書》曰「後勾四星﹔末大星﹐正妃﹔餘三星﹐後宮之屬。」《荊州占》曰「鉤陳﹐天子大司馬。」又占曰「鉤陳者﹐黃龍之位也。」《荊州占》曰「鉤陳四守﹐太一之所妃也。」《黃帝占》曰「鉤陳四守﹐星盛﹐人君吉昌﹔不明盛﹐人君耗。」石氏曰「鉤陳星﹐欲其光明耀美﹐天子左右彊﹔若細色黑﹐左右弱。」郗萌曰「鉤陳星盛﹐天子之輔彊﹔小微﹐卽輔弱。又占曰「鉤陳星去﹐不見﹐女主惡之。」《荊州占》曰「主不用諫﹐佞人在位﹐則鉤陳星不明。」《石氏占》曰「北極五星最爲尊﹐鉤陳大星配輔臣。」

天一星占六十一

石氏曰「天一星﹐在紫宮門外右星南﹐與紫宮門右星同度。」﹝南星入軫十度﹐去極十度半﹐在黃道內七十四度半。﹞韓楊曰「天一星﹐名曰北斗主。其星明﹐則王者治﹔不明者﹐王道逆﹐則斗主不明﹐七政之星﹐應而變色。」《黃帝占》曰「天一星﹐地道也﹔欲其小有光﹐則陰陽和﹐萬物成﹔天一星大而明盛﹐水旱不調﹐五穀不成﹐天下大饑﹐人民流亡﹐去其鄕。」《黃帝占》曰「天一星﹐明澤光潤﹐則天子吉。」石氏曰「天一星﹐欲明而有光﹐則陰陽和﹐萬物成。」又占曰「天一星亡﹐則天下亂﹐大人去。」《荊州占》曰「天一之星盛﹐人君吉昌。」《石氏贊》曰「天一太一﹐主承神也。」

太一星占六十二

石氏曰「太一一星﹐在天一星南﹐相近。」﹝入軫十度﹐去極十度﹐在黃道內七十四度半也。﹞《祖暅占》曰「太一﹐赤﹐天帝神也﹔主使十六神﹐知風雨﹑水旱﹑兵革﹑饑饉﹑疾疫﹐災害所在之國。」石氏曰「天一星明﹐吉﹔不明﹐不吉。」《合誠圖》曰「太一離其位而乘斗﹐後九十日﹐兵必起。」《荊州占》曰「太一星失其位﹐則天子有所之未反。」又占曰「太一之居﹐左文而右武﹐後極而前行﹐四帝方旁﹐眾神爲輔﹔文武不明﹐輔乃不彊。」

開元占經卷六十八

石氏外官

庫樓占一

石氏曰「庫樓十星﹐五柱十五星﹐衡四星﹐凡二十九星﹐左角南。」﹝西北星入軫少﹐去極百四十度﹐在黃道外二十一度太﹐庫樓一曰天庫﹐兵車之府也﹐其大六星﹐庫也﹔西四星﹐樓也﹔旁十五星﹐三三而聚者﹐柱也﹔中央小星﹐衡也。﹞巫咸曰「天庫﹐金官也。」《春秋元命苞》曰「天庫﹐主陳兵。」《黃帝占》曰「五車外庫者﹐芒角明大﹐星多蕃眾﹐則兵大起﹐車騎多用﹔庫樓所指者兵﹐所指者兵所往﹐人能知﹔庫樓者﹐使人不忘。」《洛書》曰「庫樓兵動﹐害及胡﹔一曰戎馬驚。」《洛書》曰「庫無星﹐下土臣逆﹐謀兵乃生。」《春秋緯》曰「天庫虛﹐諸侯謀反﹔一曰中州謀兵四合。」《春秋考異郵》曰「王者謀伐四夷﹐則庫兵動。」又占曰「庫樓五柱皆動﹐五將盡行﹔五柱生角若芒﹐多公及具無處車馬。」石氏曰「庫樓及五柱皆不見﹐兵車盡出﹐天子自將兵。」焦延壽曰「天樓星上近柱﹐王者樓殿有飛不如其處﹐若有天火燒之者。」郗萌曰「天庫主遠兵﹐星搖者﹐其將行﹔星皆動﹐將盡行。」郗萌曰「天庫星眾﹐則藏善散﹐若皆去﹔則兵起。」《石氏贊》曰「庫樓之官兵所藏﹐其中欲實﹐惡虛空。」

南門星占二

石氏曰「南門二星﹐在庫樓南。」﹝右星入軫十四度﹐去極百三十度﹐在黃道外二十一度太。﹞《春秋緯》曰「角南兩大星﹐曰南門。」﹝南門﹐天之外門也。﹞《黃帝占》曰「南門星欲明﹐執法吉﹐人主昌﹔吉星若不明﹐非其故﹐則臣不忠﹐若有兵起﹐王者憂。」石氏曰「南門中有小星三芒者﹐則兵車出。」《石氏贊》曰「南門二星﹐主守兵。」

平星占三

石氏曰「平星二星﹐在庫樓北。」﹝西星入軫十四度﹐去極百度﹐在黃道外十一度太也。﹞《春秋合誠圖》曰「平星﹐主廷平。」《論讖》曰「平星﹐主法。」《黃帝占》曰「平星﹐欲其明而正直﹐大小齊同而明﹐君臣和﹐政令行﹔其星不明﹐差戾不正﹐君臣不和﹐政法荒亂。」石氏曰「平星欲齊等﹐廣狹有常﹐髙下不差﹐則天下治﹐萬物成。」《石氏贊》曰「平星執法正紀綱﹐其星差戾政亂荒。」郗萌曰「平星主天下之獄事﹐若今廷尉之象。」

騎官星占四

石氏曰「騎官二十七星﹐在垣南。」﹝西行北星入﹐亢四度太﹐去極百一十五度半﹐在黃道外十九半也。﹞石氏曰「騎官﹐一名輕能﹔星眾﹐天下安﹔星少﹐騎士畔。」﹝騎官者﹐今虎賁也。﹞石氏曰「房南眾星曰騎官將軍﹔騎官主宿衛﹔一曰騎官﹐金官也。」《黃帝占》曰「騎官者﹐宿衛帝宮﹐以防不虞﹔其星常眾而明﹐王者後宮吉﹐天下安﹔其星微少﹐若芒不見﹐守衛憂兵大起﹐騎乘出。」《荊州占》曰「騎官星眾﹐則騎出﹔一曰星無故皆去﹐則騎官東守衛王。」

積卒星占五

石氏曰「積卒十二星﹐在房心南。」﹝西星入氐十三度太﹐去極百二十四度少﹐在黃道外二十一度少也。﹞石氏曰「積卒一名衛士﹐芒角動﹐聚兵事﹔一曰積卒﹐兵官﹐金官也。」郗萌曰「積卒者﹐士也﹐積士也者﹐所以衛卒暴。」巫咸曰「積卒﹐兵官﹐金官也。」《黃帝占》曰「積卒主守衛明堂﹐其星欲微小而明﹐則天子吉﹐其國安昌﹔若明大動搖﹐則君臣不寧﹐朝廷有兵﹔一曰積卒主守衛。」《春秋合誠圖》曰「積卒主衛尉。」石氏曰「積卒一星亡﹐兵少半﹔出二星﹐亡兵大半﹔出三星﹐亡兵盡出。」《海中占》曰「積卒不如其故﹐兵其微細﹐若不見﹐兵車盡出﹐士卒滿野。」《石氏贊》曰「積卒十二星掃明堂。」

龜星占六

石氏曰「龜五星﹐在尾南。」﹝頭尾入尾十二度﹐去極百三十一度﹐在黃道外二十一度。﹞《黃帝占》曰「龜星﹐一名連珠﹐贊神明﹔其星明﹐則君臣和好﹐奉祀神明嶽瀆﹔其星不明﹐則上下乖離﹐臣逆於君﹐不事鬼神﹐其國不安﹐主有憂。」《黃帝占》曰「龜星不居漢中﹐川有易者。」石氏曰「龜星常居漢中﹐吉﹔星明﹐君臣和﹔不明﹐卽乖。」又占曰「龜星常居漢中﹐則陰陽和﹐雨澤時﹔星若不居漢中﹐有易水﹔一曰天下水﹐早物不成。」《石氏贊》曰「龜星在東﹐贊神明。」

傅說星占七

石氏曰「傅說一星﹐在尾後。」﹝入尾十二度太﹐去極百二十度半﹐在黃道外十三度太。﹞《黃帝占》曰「傅說星﹐主後宮﹐祈神明﹐保子孫﹔文章祝說﹐以求福慶﹔其星明﹐則後宮吉﹐子孫昌﹔其星不明﹐或若不見﹔則後宮人多疾﹐子孫凶﹐多有死者。」《春秋元命苞》曰「傅說主祝章﹐巫官也﹔章﹐請號之聲也。傅說﹐蓋女巫也﹐主王后之內祭祀﹐以祈子孫﹐廣司胤嗣。」石氏曰「傅說星亡﹐社稷無主。」石氏曰「傅說星明大﹐則吉﹔不明者﹐天一多禱祠。」焦延壽曰「傅說星入尾﹐天下有祝詛人主者﹐若有巫醫之害﹔以入日占國。」郗萌曰「傅說星光明﹐王命興﹐輔佐出。」《荊州占》曰「傅說星明大﹐王者多子孫﹔一曰傅說主祝章。」

魚星占八

石氏曰「魚一星﹐在尾後河中。」﹝入尾十四度﹐去極百二十二度在黃道外十二度也。﹞《黃帝占》曰「魚星﹐一名據星﹔一名蒙星﹔忽然不明而在﹐則魚多﹔星亡﹐則魚少。」《黃帝占》曰「魚星﹐主云旗﹐其星忽然不明﹐如雲常居漢中﹐微而不明﹐則陰陽和﹐風雨時﹔其星明而動搖﹐則陰陽不調﹐雨澤不時﹐有大水。」《春秋元命苞》曰「魚星主云旗﹐統陰事﹐調和雲雨之期。」《黃帝占》曰「魚星常居河旁﹔中河而處﹐則兵起﹐期七月﹔常在河東﹐近箕。」石氏曰「魚星大而明﹐則陰陽和。」又曰「魚星動搖﹐則水暴出。」又曰「魚星出河﹐大魚死﹔一曰旱。」《海中占》曰「魚星中河而居﹐而明大﹐天下大水﹐津道塞﹔若微小﹐出河﹐中外天下大旱﹐五穀不成。」焦延壽曰「魚星明﹐則河海水皆出。」班固《五行志》曰「魚星中河而處﹐車騎滿野。」《石氏贊》曰「漢中魚星知云行。」

杵星占九

石氏曰「杵三星﹐在箕南。」﹝北星入箕一度太﹐去極百三十二度半﹐在黃道外二十一度太。﹞巫咸曰「杵臼﹐土官也。」《黃帝占》曰「杵星明而動﹐天下有兵﹐杵臼用事﹐軍糧急﹔其星微小﹐天下安寧而無兵。」石氏曰「天杵臼動﹐則民失其釜甑﹐大去其鄕﹔杵縱則民足食﹐橫則民饑。」石氏曰「天杵臼星不具﹐民賣釜甑。」甘氏曰「杵臼星明﹐則天下安﹐五穀成﹐杵臼用﹐其年丰﹔星若不明﹐歲大惡﹐五穀不成﹐杵臼不用﹔一曰杵在箕南﹐給庖舂。」

鱉星占十

石氏曰「鱉十四星﹐在南斗。」﹝右星入南斗一度﹐去極百二十九度半﹐在黃道外十四度也。﹞《黃帝占》曰「鱉星常居漢中﹐微而不明﹐則天下和﹐雨澤時﹔其星若不居漢中﹐則陰陽不和﹐天下旱。」石氏曰「鱉一星去﹐有白衣之會﹔二星去﹐有大喪﹔以去日占國。」班固《天文志》曰「鱉星不居漢中﹐有易川者。」《石氏贊》曰「鱉星爲水虫﹐太陰也。」

九坎星占十一

石氏曰「九坎九星﹐在牽牛南。」﹝西南星入斗十四度半﹐去極百三十六度﹐在黃道外十九度太。﹞巫咸曰「九坎﹐水官也。」《荊州占》曰「九坎九星﹐主水旱之事。」《黃帝占》曰「九坎﹐主通水泉。星明﹐則陰陽調和﹐百川通流﹐皆注於海﹔星若不明﹐百泉不通﹐河海枯竭﹐天下大旱﹐人民饑饉﹐國有憂。」石氏曰「微﹐吉﹔明﹐不吉。」《石氏贊》曰「九坎九星水泉通。」

敗臼星占十二

石氏曰「敗臼四星﹐在虛危南。」﹝西南星入須女十度﹐去極百三十一度少﹐在黃道十九度。﹞《荊州占》曰「敗臼四星﹐主正治之事。」《黃帝占》曰「敗臼﹐主殃凶。其星微而不明﹐溫溫然﹐則主者吉﹐人民安﹔星明而動搖者﹐人主有憂﹐疾多災凶﹐人民愁苦﹐天下不安﹐多死喪。」石氏曰「敗臼一星不具﹐民賣釜甑﹐去其處﹔一曰敗臼四星﹐主凶災。」

羽林星占十三

石氏曰「羽林四十五星﹔壘壁陣十二星﹔凡五十七星﹐在營室南。」﹝四星入危四度太﹐去極百二十度太﹐在黃道外十三度太也。﹞郗萌曰「羽林一名材官﹔一名天南庫﹔一名單於軍﹔又主翌王。」《春秋合誠圖》曰「危南有眾星﹐曰﹕羽林﹐爲天軍﹔又羽林軍﹐水官也。」《元命苞》曰「羽林主軍騎。」《黃帝占》曰「羽林星﹐三三而居﹐行列相隨﹐守衛之官也。其星實而眾明﹐王者吉﹐其國安﹔星希而不明﹐若動﹐兵士出﹔星若亡不見﹔天下兵盡出。」郗萌曰「羽林星不欲動﹐動卽有兵﹐不出六十日﹐兵車發﹐有所之而起。又曰﹕不出三十日有兵。」又曰「羽林中無星﹐天下兵盡出﹔一曰大將軍發﹐若大赦。」《春秋元命苞》曰「壘城在軍位。」郗萌曰「壘城鉞﹐主斬矛。」又曰「陣星備武﹐急非其故﹐兵起﹐有破軍殺將。」《石氏贊》曰「羽林眾星主翼王。」《石氏贊》曰「壘壁陣十二星﹐爲營壅。」

北落星占十四

石氏曰「北落一星﹐在羽林西南。」﹝入危九度﹐去極百三十度太﹐在黃道外二十三度半。﹞郗萌曰「羽林西南有大赤星﹐狀如大角﹐天軍之門也﹐名曰北落﹐一名師門。」﹝北者﹐宿在北也﹔落者﹐天軍之北落也﹐師者﹐眾也﹔門者﹐軍門也。﹞《春秋合誠圖》曰「北落主非常。」《黃帝占》曰「北落師門﹐星明大﹐士卒昌﹐大將軍彊﹔星微小﹐若亡不見﹐天下兵﹐大將出行﹐其國不寧﹐主有憂。」《春秋元命苞》曰「北落角者﹐兵起。」《文曜鉤》曰「北落亡角﹐有軍。」《石氏贊》曰「北落師門一星﹐主候兵。」

土司空星占十五

石氏曰「土司空一星﹐在奎南。」﹝入壁七度太﹐去極百二十度少﹐在黃道外二十四度也。﹞《春秋合誠圖》曰「司空主土城。」石氏曰「土司空星大﹐天下安﹐又曰色黃明則吉﹔一曰知禍殃。」《黃帝占》曰「土司空星明而黃潤﹐則天下安吉﹐王者吉﹔其星不明﹐若亡不見﹐其國有喪﹐若土功之事﹐若有旱災。」

天倉星占十六

石氏曰「天倉六星﹐在婁南。」﹝南星入奎四度太﹐去極百二十度﹐在黃道外十八度。﹞郗萌曰「天倉者﹐天司農也。」《黃帝占》曰「天倉﹐主倉府之藏也﹔天倉中星眾﹐谷粟聚其中﹐積儲實﹔其中星希少﹐倉中虛耗﹐無儲積﹐粟散出。」石氏曰「天倉戶開﹐則歲大熟﹐粟聚倉﹔戶閉﹐歲谷不登﹐天下民饑。」《黃帝占》曰「天下有兵﹐而倉庫之戶俱開﹐主人勝客﹐客事不成﹐期二十日發。」石氏曰「天倉中星小眾盛﹐則粟聚﹐歲實﹔星希﹐歲耗﹔谷散倉﹐則天下亂﹐若大饑。」郗萌曰「天倉星不具﹐道不通。」《黃帝占》曰「天倉不見﹐其所臨軍分絕倉﹐大窮而亡。」《石氏贊》曰「天倉六星。」

天囷星占十七

石氏曰「天囷十三星﹐在胃南。」﹝東北入胃六度少﹐去極九十六度半﹐在黃道外十四度少。﹞《黃帝占》曰「天囷主禦糧﹐百庫之藏也。在野曰囷﹐在邑曰倉﹔一曰﹕圓曰囷﹐方曰倉。囷星欲明﹐其中星眾﹐百庫之藏實滿﹔其星不明﹐囷中星簡﹐庫藏空虛﹔若多散出﹐天下不安﹐其國有憂。」石氏曰「天囷星明﹐則吉﹔微﹐則凶。」郗萌曰「天囷見﹐卽天下囷倉實﹔不見﹐卽皆虛。」石氏曰「天囷十三星﹐給禦糧者也。」

天廩星占十八

石氏曰「天廩四星﹐在昂南。」﹝南星入胃十一度少﹐去極九十度﹐在黃道外九度太。﹞《春秋合誠圖》曰「天廩﹐主廩倉。」巫咸曰「天廩﹐一名天廥﹐主廩藏會計之事﹐其星齊明﹐則年丰國繞﹐人民安﹐王者吉﹔其星小而不明﹐歲惡﹐藏虛﹔人民饑﹔一曰臣受君祿。」《黃帝占》曰「天廩星欲其明而盈實﹐則歲熟多粟﹔星黑而希﹐則歲敗腐矣。」

天苑星占十九

石氏曰「天苑十六星﹐在昴畢南。」﹝東北星入畢二度太﹐去極百一十四度﹐在黃道外四十八度少。﹞巫咸曰「天苑﹐金官也。」郗萌曰「天苑﹐天子之苑也。」石氏﹕「天苑﹐天囷也﹐主馬牛羊非其故。若星不具﹐有斬死吏。」《黃帝占》曰「天苑﹐主苑牧犧牲﹐牛羊之屬。其星行列齊明﹐苑中星眾﹐則畜牲蕃息﹐多饒野獸﹔其星微小﹐不明﹐若不見﹔苑中星希﹐則畜牧﹐不孳牛羊﹐野多死。」郗萌曰「天苑星非其故﹐若不具﹐有斬刈之事。」《石氏贊》曰「天苑十六星﹐主牛羊。」

參旗星占二十

石氏曰「參旗九星﹐在參西﹔一名天弓。」﹝南星入畢九度半﹐去極九十三度﹐在黃道外十三度半也。﹞郗萌曰「天弓九星不具﹐天下大赦﹐爲兵赦﹐非無故自赦也﹔一名參旗﹔一曰天府。」《春秋緯》曰「參旗在參西﹐勾曲九星。三處﹕一曰天旗﹔二曰天苑﹔三曰九遊﹐以宣威﹐明開緒。」巫咸曰「天弓﹐金官也。」《春秋緯》曰「天旗﹐司五星之變﹔日月過之﹐熒惑守﹐日蝕星﹐天下亂。」郗萌曰「天弓主司兵弩之事﹐其星動搖﹐有以迷惑主者。」《黃帝占》曰「參旗星不欲明﹐微小而直﹐王者安﹐天下無兵﹔明而曲狀﹐如張弓﹐天下不寧﹐兵大起﹐人民憂。」《禮含文嘉》曰「王者制度有科﹐物應以宜﹐則參旗弓行。」﹝宋均注曰﹕弓行者﹐參旗星行列紆曲﹐似弓也。﹞《易緯》曰「旗星明振﹐主自消﹐諸侯亂。」《禮緯》曰「天子至卿士﹐旗旒中禮﹐制度有科﹐則參旗弓行﹐正齊均平。」石氏曰「參旗不明﹐吉﹔明﹐有白衣會﹔一曰邊寇動﹐兵起﹔弓弩射﹐士發。」石氏曰「參旗九星﹐不欲張。」

玉井星占二十一

石氏曰「玉井四星﹐在參左足下。」﹝西南星入畢十二度少﹐去極百二十度太﹐在黃道外五十度少也。﹞巫咸曰「玉井﹐水官。」《春秋緯》曰「玉井﹐主軍敵。」《論讖》曰「玉井﹑主粥廚。」《黃帝占》曰「玉井星微小﹐如其故﹐則陰陽和﹐雨澤時﹐五穀成﹐天下安﹔其星明而動搖﹔有大水﹐五穀不成﹐人民大饑﹐國不寧。」郗萌曰「玉井動搖﹐有水﹐不出二年。」《石氏贊》曰「玉井四星﹐主水漿。」

屏星占二十二

石氏曰「屏星在玉井南。」﹝北星入觜太﹐去極百一十八度﹐在黃道外四十六度太。﹞《春秋緯》曰「天屏主上疾。」石氏曰「天屏星不具﹐人多疾。」《石氏贊》曰「屏星在南﹐爲屏風。」

廁星占二十三

石氏曰「廁四星﹐在屏東。」﹝西北星入參三度少﹐去極一百一十五度﹐在黃道外四十四度半。﹞郗萌曰「廁星主觀天下疾病。」《黃帝占》曰「天廁星欲黃赤﹐黃赤而明﹐吉﹔蒼黑﹐凶。」石氏曰「廁星不具﹐貴人多病﹐一曰夭﹐一曰陷廁。」石氏曰「廁星靑黑﹐主有腰下之疾﹔黃吉﹐白凶﹐黑死﹐皆爲貴人。」又曰「黃澤者﹐歲熟。」《玉曆》曰「廁星欲溫溫然明潤澤﹐則王者無疾病﹔出入不時﹐星若微小不見﹐人主帶病﹐腹腸之疾﹐若人民多疫。」《石氏贊》曰「廁星在車﹐名自彰。」

天矢星占二十四

石氏曰「天矢一星﹐在廁南。」﹝入參七度﹐去極百二十三度﹐在黃道外五十三度也。﹞石氏曰「天矢星﹐主候吉凶﹐色黃卽吉﹐靑白﹐黑凶。」《黃帝占》曰「天矢星明﹐萬物有命。」《黃帝占》曰「天矢星微﹐萬物流﹔星不具﹐多疾病﹔星亡﹐萬民大瘠。」又占曰「常以春秋分候矢星﹐明黃而潤澤﹐則天下人民無疾病﹐王者安﹔其星不明﹐色靑黑﹐天下人民有腰腸之病﹐其國饑﹐人民餓死。」《黃帝占》曰「天矢色黃﹐爲貴人吉﹔靑白﹐願貴人疾﹔黑﹐貴人死﹔期三年。」石氏曰「秋分候天矢﹐星亡﹐萬民大亂。」《荊州占》曰「天矢星亡﹐萬民多死。」《石氏贊》曰「天矢星在南﹐色欲黃。」

軍市星占二十五

石氏曰「軍市星﹐在參東南。」﹝西星入井三度少﹐去極百十度﹐在黃道外三十一度。﹞石氏曰「軍市十三星﹐水官也。」石氏曰「軍市星眾﹐則軍有餘糧﹔星少﹐卽軍饑。」巫咸曰「軍市﹐水官也。」

野雞星占二十六

石氏曰「野雞一星﹐在軍市中。」﹝入井八度﹐去極百一十一度﹐在黃道外四十二度太。﹞《黃帝占》曰「野雞﹐大將也﹔主屯營軍之號令﹐警急設備﹔其星明大﹐則主將猛﹐士卒彊﹔其不明﹐主將弱﹐兵士離散。」石氏曰「野雞安靜﹐吉﹔芒角﹐凶。」《荊州占》曰「野雞﹐野將也﹔主兵。」又占曰「野雞出市﹐天下有兵﹐諸侯相攻。」《石氏贊》曰「野雞一星﹐主野邦。」

狼星占二十七

石氏曰「狼一星﹐在參東南。」﹝入井十三度﹐去極百六度﹐太。在黃道外四十二度少也。﹞《黃帝占》曰「狼星﹐一名夷將﹔其星色欲黃白﹐無光芒﹐不動搖﹐天下寧﹐兵不起﹔其星色赤而大﹐光芒四張﹐動搖變色﹐天下亂﹐大兵起﹐盜賊起於道路﹐人主不安﹐百姓憂苦。」《荊州占》曰「狼星﹐秦﹑南夷也﹔名曰候﹐一名天紀﹐一曰天陵。狼者﹐賊盜﹔弧者﹐天弓﹐備盜賊也。故弧射狼﹐矢端直者﹐狼不敢動搖﹐則無盜賊而兵不起﹔動搖明大﹐多芒變色﹐不如常﹐胡兵大討。」《紀歷樞》曰「狼星﹐爲野將。」宋均曰「狼星﹐爲羊角。」﹝鄭玄曰﹕狼星主羊。狼在於未﹐未爲羊也。﹞巫咸曰「狼星盛﹐兵弩貴﹔小﹐兵弩賤。金官也。」《黃帝占》曰「狼星盛﹐兵弩貴﹔小﹐兵弩賤。」《元命苞》曰「狼星變色﹐盜賊萌。」石氏曰「狼星色赤而光明﹐芒角長大﹐天下兵起﹐將軍有死者﹐期二年。」巫咸曰「狼星易其處﹐不如其故﹐天下饑﹐兵士滿野﹐其國凶荒﹐期不出年。」郗萌曰「狼星白芒﹐百徒聚天下。」又占曰「狼星躁走﹐爲人主不靜﹐不居其宮﹐馳騁天下。」《荊州占》曰「狼星芒角多﹐多盜賊﹔芒角少﹐少盜賊。」《荊州占》曰「狼星非其故﹐人相食。」《石氏贊》曰「狼星在參東南﹐有常﹔芒角變動﹐爲憂兵。」

弧星占二十八

石氏曰「弧九星﹐在狼東南。」﹝西星入井十六度﹐去極百二十二度少﹐在黃道外五十二度半也。﹞石氏曰「弧星者﹐天弓也﹐以備賊盜﹐狼星爲姦寇﹐弧星爲司其非﹐其矢常欲直﹐狼則不敢動﹐天下安寧﹐無兵起﹐若矢不直﹐弧其不張﹐天下多盜賊﹐兵大起﹐國不寧。」《黃帝占》占﹕「弧星﹐主弓矢之府﹐以備非常﹔其星大而齊明﹐其色黃潤﹐則四方安靜﹐天下無兵﹔其生色變﹐不如其常﹐天下皆兵﹐弓矢大貴﹐人主不安。」《荊州占》曰「弧星主武官﹐弧張﹐迎戰者不勝﹔弧動﹐先用兵吉﹐後者凶。」《黃帝占》曰「狼旗七星屈曲者﹐夷狄弱可攻。」《洛書》曰「狼弧張﹐害及胡。」《尙書緯》曰「黑帝亡也﹐狼弧張。」《春秋緯》曰「狼弧張﹐四年之後﹐天下永亂。」《焦延壽傳》曰「天弓張﹐天下盡兵﹐主與臣相謀。」郗萌曰「有兵﹐若弧星張﹐先起兵者利﹐後起兵者不利。」《荊州占》曰「弧星靑黑﹐有大憂。」《荊州占》曰「弧矢動搖﹐明大多芒﹐變色﹐不如常者﹔多盜賊﹐胡兵起。」《石氏贊》曰「弧在東南﹐陰謀張也。」

老人星占二十九

石氏曰「老人星﹐在弧南。」﹝入井十九度。去極百三十三度半﹐在黃道外七十五度太。﹞《黃帝占》曰「老人星。一名壽星﹔色黃明大而見﹐則主壽昌﹐老者康﹐天下安寧﹔其星微小﹐若不見﹐主不康﹐老者不彊﹐有兵起。」郗萌曰「老人﹐南極星也﹐立秋二十五日﹐晨見丙午之間。」﹝以秋分見南方﹐春分而沒﹐出於丙﹐入於丁。﹞巫咸曰「老人星﹐木官也。」《春秋元命苞》曰「直弧比地﹝晉灼注《天官書》曰﹕比地﹐近地也。﹞有一大星﹐曰南極老人﹐見則主安﹐不見則兵革起﹐常以秋分候之南郊﹐以慶主令天下。」《春秋緯》曰「老人星見﹐則治平﹐主壽﹔老人星亡﹐則君危﹐若世夭。」《春秋文耀鉤》曰「王者安靜﹐則老人星見。」《春秋運斗樞》曰「王政和平﹐則老人星臨其國﹐萬民壽。」石氏曰「老人星明﹐主壽昌﹐天下多賢士。」又占曰「老人星色欲黃潤﹐王者﹑老人吉﹔其色靑﹐主有憂﹐老人疾﹔色若黑白﹐主有﹐老人多死。各以五色占吉凶。」《孫氏瑞應圖》曰「王者承天﹐則老人星臨其國。」

稷星占三十

石氏曰「稷五星﹐在七星南。」﹝西星入柳十四度少﹐去極百四十八度﹐在黃道外六十八度少也。﹞祖暅曰「上稷﹐農正也﹔稷者﹐稷也﹔取乎百谷之長﹐以爲長也。」《黃帝占》曰「稷星﹐主五穀丰耗﹐其星溫溫而明﹐歲大熟﹐五穀成﹔其星不明﹐若亡不見﹐歲不熟﹐天下饑荒﹐人民流亡﹐去其鄕。」石氏曰「稷星不見﹐歲饑也。」《石氏贊》曰「稷在張南時報功。」

開元占經卷六十九

甘氏中官占五

天皇大帝占一

甘氏曰「天皇大帝一星﹐在鉤陳口中。」《黃帝占》曰「天皇大帝﹐名耀魄寶﹐主天女象﹐下出命符。」《河圖洛書》曰「以授天子﹐立五禮。」《春秋緯》曰「大帝紫宮﹐不言不動搖﹐以斗運度推精﹐使五帝修名號。」《元命苞》曰「帝位明達﹐羽翮秀良﹐則光大﹐色度和同﹐天下太平﹐國號中央。」﹝宋均曰「帝﹐大帝之精也﹔皇﹐大帝之星。﹞《甘氏贊》曰「天皇大帝﹐秉萬神圖。」

四輔星占二

甘氏曰「輔四星﹐抱北極樞。」郗萌曰「四輔去﹐君臣失禮﹐輔臣有誅者。」《甘氏贊》曰「四輔機權﹐北權樞也。」

華蓋星占三

甘氏曰「華蓋七星﹔杠九星﹔凡十六度﹐在大帝上。」《荊州占》曰「正上柱蓋得﹐名曰杠星﹔次蓋大星者﹐母也﹔其中央者﹐身也﹔母星下二寸者﹐妻子也﹔若此星有變﹐各有所主災也﹔母星下有二寸﹐有小星﹐不當見﹐見卽有急﹐太子不得代立﹐若有異姓欲立﹐近期一年﹐中期二年﹐遠期三年而起﹐天下煩亂﹐五穀大貴﹐田宅無價。」《甘氏贊》曰「華蓋張光﹐掩翳帝舡﹔玄橑周杠﹐捶植距跌。」

五帝內座占四

甘氏曰「五帝內座五星﹐在華蓋下。」《甘氏贊》曰「內座設席。」

六甲星占五

甘氏曰「六甲六星﹐在華蓋杠傍。」《春秋緯》曰「六甲中爲輔﹐包羅物類﹐爲神戶。」﹝六甲所以紀陽﹐陽而紀時﹐故在杠旁﹐以布政授民。﹞《甘氏贊》曰「六甲中候﹐出入有須。」

天柱星占六

甘氏曰「天柱五星﹐在紫微宮中﹐近東垣。」《甘氏贊》曰「天柱立政﹐朔望懸書。」﹝天柱立政教﹐懸圖法之所也﹐常以朔望施禁令於柱﹐以示百僚。﹞

柱下史占七

甘氏曰「柱下史一星﹐在北極東北。」《甘氏贊》曰「柱下史記過﹐密移東廚。」﹝廚﹐書藏也。﹞

女史星占八

甘氏曰「女史一星﹐在柱下史北。」﹝女史﹐婦人微者也﹐主傳漏也。﹞《甘氏贊》曰「女史傳漏﹐動記時。」

尙書星占九

甘氏曰「尙書五星﹐在紫微宮門內﹐東南維。」《甘氏贊》曰「尙書納言﹐夙夜咨謀。」

陰徳占十

甘氏曰「陰徳二星﹐在尙書西。」《文耀鉤》曰「紫微宮前﹐列直斗口三星﹐隨北端銳﹐若見若不見﹐曰陰徳﹐爲天一剛。」﹝《天官書》《天文志》並云﹕三星武曰天一﹐案《圖薄志》二星。﹞《運斗樞》曰「陰徳主正經。」《春秋緯》曰「陰徳功﹐臣主爭伐相謀。」《運斗樞》曰「陰徳浮﹐近臣恣﹐庶雄謀﹐天子咸﹐並相謀。」﹝宋均曰﹕浮猶見也﹐陰徳星﹐常微﹐令著明也。﹞焦延壽曰「陰徳星明﹐太子伐主﹐若有女主治天下者。」《赫連圖》曰「陰徳滅﹐聖人卽紀。」《甘氏贊》曰「陰徳惟惠﹐周民賑撫。」

天牀占十一

甘氏曰「天牀六星﹐在紫微宮門外。」《甘氏贊》曰「天牀寢捨﹐﹝一本云寢室﹞解息燕休。」

天理星占十二

甘氏曰「天理四星﹐在北斗魁口中。」《樂緯》曰「天理﹐貴人之牢也。」《合誠圖》曰「天理﹐主司三公。」巫咸曰「北斗魁中﹐天理﹐主貴者﹐水官也。」《援神契》曰「天理敕修﹐糾中情。」《甘氏贊》曰「天理執平﹐首鞫魁頭。」

內廚星占十三

甘氏曰「內廚二星﹐在紫微宮西南角外﹐大宮之內﹐飲食廚也。」《甘氏贊》曰「內廚優宴﹐房誦說虞。」

內階星占十四

甘氏曰「內階六星﹐在文昌北。」《合誠圖》曰「內階星﹐主明堂。」﹝宋均曰﹕階星﹐內階也。﹞《甘氏贊》曰「內階朱戶﹐顯寵念慮。」

天廚星占十五

甘氏曰「天廚六星﹐在紫微宮東北維外。」《甘氏贊》曰「天廚咸饌﹐百宰若疏。」

策星占十六

甘氏曰「第一星﹐在王良前。」巫咸曰「策星﹐天子兵馬﹐金官。」﹝案豫章《烈士傳》曰﹕周勝字叔達﹐南昌人﹐爲侍禦史﹐桓帝當南郊﹐平明應出。勝仰觀曰﹕主禦者策星﹐令宮車出﹐必策馬。星悉不動﹐明必不出﹐至四更﹐皇子卒﹐遂止也。﹞郗萌曰「策星﹐主天子之僕禦。」《甘氏贊》曰「策執禦右﹐螣蛇先驅。」

傳捨星占十七

甘氏曰「傳捨九星﹐在華蓋上﹐近河傍﹐捨賓客之館捨也。」巫咸曰「傳捨﹐水官也。」焦延壽曰「傳捨星入紫微宮垣間﹐胡人來入漢宮害上﹐若胡兵大起。」《甘氏贊》曰「傳捨止客。」

造父星占十八

甘氏曰「造父五星﹐在傳捨南河中。」郗萌曰「造父﹐一名西橋﹐一名司馬星﹐禦道僕。」《黃帝占》曰「造父星移處﹐兵起﹐車騎滿野﹐馬禦。又曰﹕造父亡﹐馬大貴。」《甘氏贊》曰「造父洗馬﹐轡勒禦鑣。」

車府星占十九

甘氏曰「車府七星﹐在天津東﹑近河傍。」﹝車府﹐主車官也。﹞《甘氏贊》曰「車府撰禦。」

人星占二十

甘氏曰「人星五星﹐在車府東南。」﹝一曰臥星﹐主治萬民。﹞《元命苞》曰「臥星主夜行﹐一度齊記以防淫。」巫咸曰「人星﹐土官也。」焦延壽曰「人星不具﹐王者有子﹐不成而死﹐星盡不見﹔有人傳相驚以詔事﹐若有詐僞詔者﹐又曰﹕婦人大亂﹐後大兵起。」又曰「臥星立﹐則天子明﹐死民。」《甘氏贊》曰「人星優遊﹐乃爾寧諸。」

內杵星占二十一

甘氏曰「內杵三星﹐在人星傍。」

臼星占二十二

甘氏曰「臼四星﹐近人星東南。」《論語讖》曰「杵臼七星﹐主給庖。」郗萌曰「杵臼﹐主軍糧食。」《黃帝占》曰「天杵臼星不具﹐民賣其釜甑﹐去其處。」郗萌曰「天臼之星眾﹐則歲樂﹔星疏﹐則歲饑。」又曰「杵臼離﹐黎民饑。」陳卓曰「杵臼星不具﹐民失杵臼。」《甘氏贊》曰「杵臼充舂﹐主給養廚。」

扶筐星占二十三

甘氏曰「扶筐七星﹐在天津北。」《元命苞》曰「扶筐主藏﹐蓋量入知息耗。」郗萌曰「扶筐主將作事。」焦延壽曰「扶筐近織女﹐若不正﹐皆爲天下府藏空開。」《甘氏贊》曰「扶筐采葉﹐翊養玄羞。」

司命星占二十四

甘氏曰「司命二星﹐在虛北。」《詩緯》曰「司命執刑﹐行罰。」《元命苞》曰「司命舉過﹐滅除不詳。」甘氏曰「司命繼嗣﹐移正朔。」郗萌曰「司命﹐主百鬼。」又曰「司命與輿鬼司候。」

司祿星占二十五

甘氏曰「司祿二星﹐在司命北。」又曰「司祿﹐增年延徳。」

司危星占二十六

甘氏曰「司危二星﹐在司祿北。」又曰「危﹐驕逸亡下。」

司非星占二十七

甘氏曰「司非二星﹐在司危北。」又曰「司非﹐以祛多私。」《甘氏贊》曰「四司續功﹐桑麻襄陸。」

敗瓜星占二十八

甘氏曰「敗瓜五星﹐在匏瓜傍。」《甘氏贊》曰「敗瓜熟爛﹐遺種畜葅。」

河鼓左旗星占二十九

甘氏曰「河鼓左旗九星﹐在河鼓傍。」《甘氏贊》曰「左旗幽谷﹐阻險隱逃。」

天雞星占三十

甘氏曰「天雞二星﹐在狗國北。」《合誠圖》曰「天雞主候時。」《荊州占》曰「天雞非其故﹐多大水﹐不通。」《甘氏贊》曰「雞鳴司旦﹐審夜察時。」﹝一本云省時﹞

羅堰星占三十一

甘氏曰「羅堰三星﹐在牽牛東。」郗萌曰「羅堰﹐主起居。」《甘氏贊》曰「羅堰紫壅﹐激內注渠。」

市樓星占三十二

甘氏曰「市樓六星﹐在市中﹐臨箕上。」又曰「樓星﹐臨市計﹐食嗇夫。」《合誠圖》曰「天樓主市賈。」郗萌曰「市樓﹐天子市府也。」《授神契》曰「市樓星動﹐卽賈殊。」甘氏曰「市樓星不見﹐政亂。」焦延壽曰「市樓星不見﹐兵作於市﹔若胡人來入漢市﹐以兵相害。」郗萌曰「市樓星﹐陽爲金錢﹔陰爲珠玉﹔星有不備者﹐天子幣大亂。」又曰「市樓星﹐天珠玉﹐金錢府也﹔欲其忽然不明﹐明則賦斂眾。」石氏曰「市樓亡﹐天下易政。」《甘氏贊》曰「律度制令﹐徧市樓。」

斛星占三十三

甘氏曰「斛四星﹐在市中﹐斗南。」《論語讖》曰「天斛星﹐主量則。」《甘氏贊》曰「斗斛稱量﹐尺寸分銖。」

日星占三十四

甘氏曰「日一星﹐在房中道前。」《甘氏贊》曰「日詔徳令﹐耀生飛鳥也。」

天乳星占三十五

甘氏曰「天乳一星﹐在氐北。」《甘氏贊》曰「天乳甘露﹐醴酪充飴。」

亢池星占三十六

甘氏曰「亢池六星﹐在亢池北。亢﹐舟船也﹔池﹐水也﹔亢池﹐猶度水也。」《黃帝占》曰「亢池﹑一名代津﹔一名亢星。亢星﹐巨星之兩端也。亢池敗﹐天下不通。」焦延壽曰「亢池不居亢度中﹔則廟有大怪﹐以主司日見則主命終。」郗萌曰「亢池﹐主水道﹐其星微細則凶﹐其壞敗宗廟。」《甘氏贊》曰「亢池不居移徙之家。」

漸臺星占三十七

甘氏曰「漸臺四星﹐屬織女東足。」﹝四方髙曰臺﹐下有水曰漸﹐主晷律呂之事。﹞《甘氏贊》曰「漸臺守漏晷吹滅。」

輦道星占三十八

甘氏曰「輦道五星﹐屬織女西足。」《甘氏贊》曰「輦道逍遙﹐優遊私行。」

三公星占三十九

甘氏曰「三公三星﹑在北斗柄南。」﹝三公若今之太尉﹑司徒﹑司空也。﹞石氏曰「三公星﹐天子輔臣也﹐其星欲大明﹐黃潤澤﹐有徳令﹔其星赤﹐皆有兵﹔蒼白黑﹐有急喪。」《黃帝占》曰「三公一星去﹐天下危﹔二星去﹐天下亂﹔三星去﹐天下不治。」《甘氏贊》曰「三公宣徳﹐奉均匡衡。」

周鼎星占四十

甘氏曰「周鼎三星﹐在攝提西。」《春秋緯》曰「天鼎﹐主流亡。」﹝宋均曰﹕天鼎﹐周鼎也。﹞《甘氏贊》曰「周鼎酒尊﹐二簋缶壺。」

帝席星占四十一

甘氏曰「帝席三星﹐在大角北。」石氏曰「帝席不欲明﹐明則大臣外其心﹐期三年。」《甘氏贊》曰「帝席設座﹐宴旅酢酬。」

天田星占四十二

甘氏曰「天田二星﹐在右角北。」《甘氏贊》曰「天田外界﹐縣邑正邪。」

天門星占四十三

甘氏曰「天門二星﹐在左角南。」《甘氏贊》曰「天門待客﹐應對無疑。」

平道星占四十四

甘氏曰「平道二星﹐在左右角間。」﹝平道﹐主治道之官也。﹞《甘氏贊》曰「平道﹐除道塗轍宣輸。」

進賢星占四十五

甘氏曰「進賢一星﹐在平道西。」甘氏曰「進賢﹐卿相舉逸命才。」《甘氏贊》曰「進賢﹐鄕裏庠序選。」

謁者星占四十六

甘氏曰「謁者一星﹐在左執法北﹐主贊謁之官也。」

三公內座星占四十七

甘氏曰「三公內座三星﹐在謁者東北﹐朝會宴私之所也。」

九卿內座星占四十八

甘氏曰「九卿內座三星﹐在三公北。」《甘氏贊》曰「三公九卿﹐贊謁者﹑諸侯。」

內五諸侯星四十九

甘氏曰「內五諸侯五星﹐在九卿西。」又曰「五諸侯衛國﹐故列在帝庭。」《河圖》曰「五諸侯﹐主刺姦。」《禮緯》曰「辟雍之禮得穆穆皇皇和服﹐則太微諸侯明也。」

太子星占五十

甘氏曰「太子一星﹐在帝座北。」

從官星占五十一

甘氏賢﹕「從官一星﹐在太子西北﹐從官﹐侍衛之臣也。」《甘氏贊》曰「從官常陳﹐五署列居。」

幸臣占五十二

甘氏曰「幸臣一星﹐在帝座東北。」《甘氏贊》曰「太子幸臣﹐侍座後聚。」

明堂星占五十三

甘氏曰「明堂三星﹐在太微西南角外。」《甘氏贊》曰「明堂顯化﹐常盡孝慈。」

靈臺星占五十四

甘氏曰「靈臺三星﹐在明堂西﹐觀候之所也。」《甘氏贊》曰「靈臺考符﹐居南密微。」

勢星占五十五

甘氏曰「勢四星﹐在太陽守北。」《甘氏贊》曰「勢不專事﹐相命禦之。」﹝勢者﹐官也﹐謂刑余之人才﹐不可專事﹐助宣王命而已。﹞

內平星占五十六

甘氏曰「內平四星﹐在中臺南。」《甘氏贊》曰「內平近決﹐讞請禮書。」﹝內平近執法之官﹐有疑則準案禮律。﹞

爟星占五十七

甘氏曰「爟四星﹐在軒轅尾南﹑柳北。」巫咸曰「爟﹐土官也。」《甘氏贊》曰「爟舉烽表﹐遠期沈浮。」﹝爟﹐烽火﹐驚急以火相告﹐日行萬里。﹞

酒旗星占五十八

甘氏曰「酒旗三星﹐在軒轅右角。」﹝酒﹐酒官也。旗﹐旗官也。﹞《元命苞》曰「酒旗﹐主上尊大帝﹐運樞陰陽﹐滿陳列宿﹐成徳五星﹐布恩神明﹐和合四節﹐並宣歷紀﹐齊得諸靈合歡﹐故設酒旗以人侑神。」焦延壽曰「酒旗不具﹐天下有燕﹐大喪﹐以酒亡。」《甘氏贊》曰「酒旗燕會﹐情意歡娛。」

天尊星占五十九

甘氏曰「天尊三星﹐在東井北。」《甘氏贊》曰「天尊湣民﹐憐育幼弧。」﹝天尊﹐主盛餤粥﹐以給貧病也。﹞

諸王星占六十

甘氏曰「諸王六星﹐在五車南。」《元命苞》曰「諸王星﹐主存亡。」郗萌曰「諸王﹐主朝會。」《元命苞》曰「王星明﹐則下附從。﹝宋均曰﹕不明﹐下倍畔也。﹞《甘氏贊》曰「王星督察﹐諸侯存亡。」

司怪星占六十一

甘氏曰「司怪四星﹐在鉞前。」﹝司怪﹐主占候災祥者也。﹞《洛書》曰「司怪集得失。」又曰「司怪﹐主人揆靈出微。」焦延壽曰「司怪星不行宮中﹐有大怪﹐若天下多怪物。」《甘氏贊》曰「司怪誥咎﹐國無災殃。」

座旗星占六十二

甘氏曰「座旗九星﹐在司怪東北。」《甘氏贊》曰「座旗﹐旗表別異﹐殊居以旗。」﹝表﹐則君世之安立也。﹞

天髙星占六十三

甘氏曰「天髙四星﹐在參旗西﹐近畢。」《合誠圖》曰「天髙﹐主齊戒之門。」焦延壽曰「天髙星﹐近井鉞﹐大臣斬﹐不乃髙爲下﹐下爲髙。」《甘氏贊》曰「天髙闕遠﹐九層望樓。」

礪星占六十四

甘氏曰「礪石四星﹐在五車西。」《甘氏贊》曰「礪石砥刃﹐百工卒治。」

八谷星占六十五

甘氏曰「谷擊八星﹐在五車北。」﹝八谷﹕謂稻﹑黍﹑稷﹑大麥﹑小麥﹑大豆﹑小豆﹑麻子也。﹞巫咸曰「八谷星﹐主土官也。」郗萌曰「八谷﹐主候歲。」石氏曰「八谷﹐一星不具﹐則一谷不成﹔三星已上不具﹐以食爲害。」《甘氏贊》曰「八谷平衡﹐聚集王都。」﹝謂谷粟皆歸集於王都也。﹞

天讒星占六十六

甘氏曰「天讒一星﹐在捲舌中。」石氏曰「天讒星明大﹐則讒佞害﹐民善﹐天下二心﹐諸侯專權誣欺。」《甘氏贊》曰「捲舌唾水﹐讒主天醫。」

積水星占六十七

甘氏曰「積水一星﹐在天船中。」石氏曰「積水星明﹐則水大出﹐船行人道﹐必有淪邑者﹔星動搖﹐而行上舟﹐船摩天。」《甘氏贊》曰「天船布罔﹐積水候災。」

積屍星占六十八

甘氏曰「積屍一星﹐在大陵中。」石氏曰「大陵中有朽骨﹐故大陵中有積屍。若其星明大者﹐有大喪﹐死人如丘山。」《甘氏贊》曰「大陵表墓﹔積屍隨居。」

左更星占六十九

甘氏曰「左更五星﹐在婁東。」﹝左更﹐山虞之官﹐主川澤﹑林藪﹑竹林﹑菜蔬之屬也。﹞郗萌曰「左更﹐主仁之道。」《黃帝》曰「左更星不具﹐天下道不通。」焦延壽曰「左更星不動搖﹐王者以出﹐必道亡﹔其動者﹐以出吉。」《甘氏贊》曰「左更采薪﹐菟圓采茹。」

右更星占七十

甘氏曰「右更五星﹐在婁西。」﹝右更﹐主牧養牛馬之官也。﹞郗萌曰「右更﹐主禮義。」《黃帝占》曰「右更星不具﹐天下道不通。」焦延壽曰「左更不動﹐右更獨動﹐王者私出﹔左右具動﹐王者千萬官出。」《甘氏贊》曰「右更僕畜孕重犢駒也。」

軍南門星占七十一

甘氏曰「軍南門一星﹐在天將軍西南﹐大將軍之南門也。」《甘氏贊》曰「軍門營壘﹐禁攻禦暴。」

天潢星占七十二

甘氏曰「天潢五星﹐在五車中。」《合誠圖》曰「天潢主河梁﹐所以渡神人﹐通四方。」《禮緯》曰「潢星明﹐天子壽昌﹐萬民無疾疫災殃。」《甘氏贊》曰「天潢濟渡﹐漸池濯髙。」

咸池星占七十三

甘氏曰「咸池三星﹐在天潢西北。」《黃帝》曰「咸池﹐一名黃龍﹔一名五潢。」﹝注云﹕《天官書》曰﹕咸池星曰天五潢。一名天津﹔一名潢池﹔一名天井﹔一名天淵﹔丰際太陰﹐陰者﹐蒼龍之舍也﹐五帝之車也。﹞《樂葉圖》曰「咸池﹐五車天關也。」﹝宋均曰﹕五車﹐咸池別名也。﹞《春秋緯》曰「咸池天潢﹐五帝車捨。」《淮南子》曰「咸池者﹐水魚之囿也。」郗萌曰「咸池者﹐天子名池也。」《合誠圖》曰「咸池﹐主五穀。」焦延壽曰「咸池星明大﹐則有龍墮死者﹐不乃虎狼爲人害﹐若大兵起。」郗萌曰「咸池者﹐五車中星也﹐非其故﹐國旱。」郗萌曰「咸池不足﹐津河道不通。」又曰「五潢﹐欲其黃澤明也。」《甘氏贊》曰「咸池陂澤﹐鵾雞雁鳥。」

月星占七十四

甘氏曰「月一星﹐在昴東﹐主女主﹐大臣之象也。」《甘氏贊》曰「月明刑度﹐光生蟾蜍。」

天街星占七十五

甘氏曰「天街二星﹐在昴畢間﹐近月東。」巫咸曰「天街﹐水官也。」《春秋圖》曰「天街﹐主伺候。」石氏曰「天街﹐陰陽之所分﹐中國之境界。昴以西﹐屬外國﹔畢以東﹐屬中國也。」石氏曰「天街者﹐日月五星﹐出入之道也。」《甘氏贊》曰「天街保塞﹐孔塗道衢。」

天阿星占七十六

甘氏曰「天阿一星﹐在昴西﹐偏髙曰阿﹔亦曜候之處﹐以察山林之妖也。」《甘氏贊》曰「天阿察近﹐岑尉西隅。」

開元占經卷七十

甘氏外官

靑丘星占一

甘氏曰「靑丘七星﹐在軫東南。」﹝靑丘﹐南方蠻夷之國號也。﹞《荊州占》曰「靑丘星非常﹐動搖﹔大官有事。」《甘氏贊》曰「南夷蠻貊﹐大赫靑丘。」

折威占二

甘氏曰「折威七星﹐在亢南。」﹝折威者﹐獄卒也。﹞石氏曰「折威者﹐天子執法之徒也。」郗萌曰「折威星不居積卒間﹐胡兵大興﹐中國大傷﹐邊將死。」《甘氏贊》曰「將威斷獄﹐棄諸市都。」

陣車占三

《甘氏贊》曰「陣車三星﹐在氐南。」﹝陣車﹐猶革車也。﹞

騎陣將軍占四

甘氏曰「騎陣將軍一星﹐在騎官中﹐東端。」﹝騎陣將軍﹐將軍騎將之行陣也。﹞

車騎星占五

甘氏曰「車騎三星﹐在騎官南。」巫咸曰「車騎﹐金官也。」《甘氏贊》曰「陣車騎部行。」

糠星占六

甘氏曰「糠一星﹐在箕舌前。」《甘氏贊》曰「箕主簸揚﹐糠給大豬。」

農丈人星占七

甘氏曰「農丈人一星﹐在南斗西南。」﹝農丈人﹐老農也。﹞郗萌曰「農丈人﹐主歲丰耗﹐在箕東﹐歲大熟﹔在箕西﹐饑﹔在箕南﹐小旱﹐穰﹔在箕北﹐大穰。」《甘氏贊》曰「先農丈人﹐執斗與箕。」

狗星占八

甘氏曰「狗二星﹐在南斗魁前。」《荊州占》曰「狗星不如常﹐戒禦之臣當之。」《甘氏贊》曰「狗主守內﹐夾門伏跗。」

狗國星占九

《荊州》曰「狗國四星﹐在建星東南。」《黃帝》曰「狗國星不具﹐天下有大盜。」《甘氏贊》曰「狗國﹐鮮卑烏丸沃沮。」

天田星占十

甘氏曰「天田九星﹐在牽牛南。」郗萌曰「天田如井幹狀﹐在營室南。」《甘氏贊》曰「天田本農﹐耕器犁鉏。」

哭星占十一

甘氏曰「哭二星﹐在虛南。」

泣星占十二

甘氏曰「泣二星﹐在哭星東。」《甘氏贊》曰「哭泣悲涼﹐墳墓倚廬。」

蓋室星占十三

甘氏曰「蓋室二星﹐在危南。」﹝主蓋治之官也﹞《甘氏贊》曰「危蓋屋室﹐柱梁侏儒。」

八魁星占十四

甘氏曰「八魁九星﹐在北落東南。」《甘氏贊》曰「八魁陷阱﹐棧門揭翹。」﹝八魁﹑主張捕陷阱設機也﹐棧覆阱也﹐揭翅爲毒熾﹐使人無踐也。﹞

雷電星占十五

甘氏曰「雷電六星﹐在營室西南。」《甘氏贊》曰「雷電震音﹐殷殷動搖。」

雲雨星占十六

甘氏曰「雲雨四星﹐在霹靂南。」《甘氏贊》曰「雲雨興和﹐休祁茂孳。」﹝興﹐發也﹔和﹐善也﹔休﹐亦善也。祁雨盛貌孳﹑艸木蕃茂也。﹞

霹靂星占十七

甘氏曰「霹靂五星﹐在土公西南。」《甘氏贊》曰「霹靂舊塹捽。」﹝拽拖投也﹞

土公星占十八

甘氏曰「土公二星﹐在東壁南。」《論語讖》曰「土公﹐主豫儲。」

土公吏星占十九

郗萌曰「土公吏﹐主司過度。」甘氏曰「土公吏二星﹐在營室西南﹐一曰土公﹐司屏郎設儲。」

鈇鑕星占二十

甘氏曰「鈇鑕五星﹐在天倉西南。」《甘氏贊》曰「鈇鑕銼鉤後有饒。」﹝鈇﹐斧也﹔鑕﹐椹也。主斬槁﹐以飴牛馬。四石爲鈞﹐言斬銼丰饒﹐盈鈞石也。﹞

天混星占二十一

甘氏曰「天混七星﹐在屏南。」《甘氏贊》曰「天混作﹐杼廁糞丘。」﹝天混﹐廁也。﹞

外屏星占二十二

甘氏曰「外屏七星﹐在奎西。」﹝外屏﹐所以障天混也。﹞《甘氏贊》曰「屏蔽擁幢﹐安混莫睹。」

天庚星占二十三

甘氏曰「天庚三星﹐在天倉東南。」﹝屋積曰倉﹐露積曰庚。﹞《甘氏贊》曰「天庚積谷﹐艸茂身拊。」

芻槁星占二十四

甘氏曰「芻槁六星﹐在天苑西。」郗萌曰「芻槁﹐一曰天積﹔天積﹐天子之藏府也。」《黃帝占》曰「天積中星盛﹐則百庫之藏存﹔中星無﹐百庫之藏散出。」郗萌曰「芻槁星見﹐芻臺賤﹐不卽芻槁貴。」又曰「天積中星繁﹐則歲丰穰﹐民乃安寧﹔星希﹐則貨財散出。」《甘氏贊》曰「芻槁甸服﹐納輊總輸。」﹝生艸曰芻﹐禾稗曰槁﹐故《禹貢》曰﹕百里賦納總二百里納輊。刈槁曰總﹐刈穗曰輊﹐謂甸服入之﹐以供牛馬之食也。﹞

天園星占二十五

甘氏曰「天園十三星﹐在天苑南。」郗萌曰「天園中小勾曲星明﹐果熟﹐苑馬牛物羊皆善。」又曰「天苑南﹐牛馬櫪也﹔其中小星﹐櫪槽也﹔不見者﹐牛馬羊多死傷者。」《甘氏贊》曰「天園艸實﹐菜茹畜儲。」﹝生曰菜﹐熟曰蓄﹐茹儲果薪也。﹞

九州殊口星占二十六

甘氏曰「九州殊口九星﹐在天節下。」《黃帝占》曰「九州殊口﹐一名勾風﹔凡九星﹐在參間﹐常以十月﹑十一月候﹔若一星不具﹐其國凶﹔三星已上不具﹐兵起﹐天下亂。」巫咸曰「九州﹐外官也。」郗萌曰「九州殊口﹐主聚議。」《甘氏贊》曰「九州殊口重譯辭。」﹝九州殊口﹐能曉方言之官﹐九州言語不同﹐要荒蠻夷﹐重譯乃通也。﹞

天節星占二十七

石氏曰「天節八星﹐在畢﹑附耳南。」甘氏曰「天節小而明﹐節使忠直﹔其不明﹐若不見﹐奉使無威敬。」《甘氏贊》曰「天節奉使﹐專對無疑。」﹝天節以給使命﹐靈威徳於四海。﹞

九遊星占二十八

甘氏曰「九遊九星﹐在玉井西南。」郗萌曰「九遊﹐一名苑遊﹐在參西﹐九星。」石氏曰「九遊﹐一名司曲﹔一名天旗﹔主司五星之過。」《元命苞》曰「九遊﹐統九州﹐別邦。」石氏曰「九遊光芒盛﹐兵起。」《元命包》曰「九遊星明大﹐則其位多大人﹔微﹐則小人臨州。」《甘氏贊》曰「九遊威旗﹐色盛兵興。」

軍井星占二十九

甘氏曰「軍井四星﹐在屏東南。」《荊州占》曰「天井如輪曲﹐與狼星俱主水旱。」《甘氏贊》曰「軍井給水﹐師用不竭。」

水府星占三十

甘氏曰「水府四星﹐在東井南。」巫咸曰「水府﹐水官也。」《甘氏贊》曰「水府堤防﹐開道激滿。」

四瀆星占三十一

甘氏曰「四瀆四星﹐在東井南﹐轅東。」﹝四瀆者﹐江河淮濟之精也。﹞《甘氏贊》曰「四瀆受輸﹐滌源注海。」

闕丘星占三十二

甘氏曰「闕丘二星﹐在南河南。」《元命苞》曰「闕丘﹐主滅除之官﹔毀疏明恩﹐以帝五常。」﹝宋均曰﹕闕丘﹐主闕墜丘之官也﹐毀疏過於王﹐歷則遷之於禮﹐更立近﹐明恩情。所在諸星也。﹞《甘氏贊》曰「闕丘雙塾﹐外屏罘謒。」﹝闕立門外﹐象魏也﹐天子謂之闕﹐諸侯謂之兩觀﹐丘髙也﹐塾門西髙堂也。天子外屏﹐罘罳在宮門外﹐諸侯內屏﹐罘罳在宮門內﹐所以別尊卑也。﹞

天狗星占三十三

甘氏曰「天狗七星﹐在狼東北。」《元命苞》曰「天狗主守賊。」郗萌曰「天狗非其故﹐天下有大盜。」《甘氏贊》曰「野狗向吠﹐雌雄咸嗥。」

丈人星占三十四

石氏曰「丈人二星﹐在軍市西南。」

子星占三十五

石氏曰「子二星﹐在丈人東。」

孫星占三十六

甘氏曰「孫二星﹐在子星東。」《甘氏贊》曰「丈人杖行﹐子孫扶持。」

天社星占三十七

甘氏曰「天社六星﹐在弧南。」﹝昔共工子曰勾龍﹐能平水土﹐其精爲星﹐故祀以爲社也。﹞郗萌曰「天公社者﹐小人天公祠祀﹐非私所事也﹔所祠者﹐公社主也。」《甘氏贊》曰「老人天社﹐理落禱祀。」

天紀星占三十八

甘氏曰「天紀一星﹐在外廚南。」﹝天紀﹐主知禽獸年齒﹐凡所烹宰﹐不殺孕﹐不夭幼﹐以致繁盛﹐故處外廚之門也。﹞《甘氏贊》曰「紀別少齒﹐胎夭不屠。」

外廚星占三十九

甘氏曰「外廚六星﹐在柳南。」《甘氏贊》曰「外廚烹淪﹐雞羊犬豬。」

天廟星占四十

甘氏曰「天廟十四星﹐在張南。」﹝天子之祖廟也﹞《黃帝占》曰「天廟星均明﹐則吉﹔微細﹐則凶。」又曰「星非其故﹐有凶憂﹐若白衣之會。」又曰「有兵﹐軍食不通。」郗萌曰「天廟星大﹐色黃潤﹐則吉﹔蒼白爲憂﹔靑黑﹐憂在宮中。」《荊州占》曰「天廟星非其故﹐有廟殘之事﹐吏不去則死。」《甘氏贊》曰「天廟祭祀﹐示民不怠。」

東甌星占四十一

甘氏曰「東甌五星﹐在翼南。」﹝東甌﹐東越也﹐今永嘉之永寧縣是也。謂東甌星﹐無主此地也。﹞《甘氏贊》曰「康居穿骨﹐越裳東甌。」

器府星占四十二

甘氏曰「器府三十二星﹐在軫南。」﹝器府﹐樂器之府。﹞《甘氏贊》曰「器府掌故﹐管弦絲竹。」

巫咸中外官

太尊星占一

巫咸曰「太尊一星﹐在中臺北。」《巫咸贊》曰「太尊一星﹐職比聖人。」

三公星占二

巫咸曰「三公在北斗魁第一星西。」《黃帝占》曰「三公一星去﹐天下危﹔一星去﹔天下亂﹐三星去﹐天下不治。」《巫咸贊》曰「三公星﹐七政齊同﹔三公﹐猶今三公也﹔和陰陽﹐齊七政也。」

大理星占三

巫咸曰「大理二星﹐在紫宮門左星內﹔大理者﹐平獄之官也。」《巫咸贊》曰「大理奏事﹐南門左陬。」

女禦星占四

巫咸曰「女禦四星﹐在鉤陣星後北﹐女禦﹐爲八十一禦妻之象也。」《巫咸贊》曰「女禦禮儀﹐威容步趨。」

天相星占五

巫咸曰「天相三星﹐在七星大星北。」石氏曰「天相者﹐天丞相也﹐主服彩色文章。」《巫咸贊》曰「天相爵服﹐彩色顯光。」

長垣星占六

巫咸曰「長坦四星﹐在少微西﹐南北列。」郗萌曰「長垣在七星北﹐南星亦在太微西六七尺。」《合誠圖》曰「長垣主界域。」《巫咸贊》曰「長垣四星﹐在城邑相包。」

虎賁星占七

巫咸曰「虎賁一星﹐在下臺南。」﹝虎賁士﹐以虎皮爲冠﹐示威猛也。﹞《巫咸贊》曰「虎賁四騎﹐室旄頭。」

軍門星占八

巫咸曰「軍門二星﹐在靑丘西﹔天子六軍之門也。」《荊州占》曰「軍門非其故﹐軍道不通。」《巫咸贊》曰「軍門營候﹐虎尾威旗。」

土司空星占九

巫咸曰「土司空四星﹐在軍門南。」《合誠圖》曰「土司空﹐主土城。」石氏曰「土司空四星﹐近靑丘﹔司空﹐水土司察者﹔星黃潤﹐則吉。」《巫咸贊》曰「土司空﹐主界域﹐族神﹐土糞。」

陽門星占十

巫咸曰「陽門二星﹐在庫樓東北。」《巫咸贊》曰「陽門戍遠﹐劍戟楯矛。」

頓頑星占十一

巫咸曰「頓頑二星﹐在折威東南﹔頓頑﹐亦獄官也﹔所以與折威相近。」《巫咸贊》曰「頓頑捕制﹐察伺獄囚。」

從官星占十二

巫咸曰「從官二星﹐在房星南。」《巫咸贊》曰「從官二星﹐主疾病醫。」

天輻星占十三

巫咸曰「天輻二星﹐在房﹐距西星﹔天輻﹐宰乘興之官也。」《元命苞》曰「天輻﹐主言祠事﹐气有離合﹐設禱謝。」﹝宋均曰﹕離星相遠也﹔合星相近。﹞焦延壽曰「天輻近尾﹐吉﹔遠尾﹐天下有爲害者。」《巫咸贊》曰「天輻陳駕﹐被軒鸞旗。」

鍵閉星占十四

巫咸曰「鍵閉一星﹐在房東北﹔鍵閉主鑰﹐關門之官。」﹝《天官書》﹕鈐北一星﹐牽前。《天文志》曰﹕常也。﹞《荊州占》曰「鍵閉星明﹐則道大昌﹔不明﹐則暗亂﹐宮門不禁﹐津梁隔絕。」《巫咸贊》曰「鍵閉司察﹐心腹口喉。」

罰星占十五

巫咸曰「罰三星﹐在東咸西﹐南北列。」《巫咸贊》曰「罰星受金﹐罰贖市租。」

列肆星占十六

巫咸曰「列肆二星﹐在天市中斛西北﹔列肆﹐列店也。販鬻金玉珠珍﹐故在市南。」《巫咸贊》曰「列肆貨販﹐金玉璣珠。」

車肆星占十七

巫咸曰「車肆二星﹐在天市門左星內。」《巫咸贊》曰「車肆二星﹐百賈肆區﹔車肆者﹐列車服之賈﹐百品隨類區別也。」

帛度星占十八

帛度二星﹐在宗星東北。《巫咸贊》曰「帛度賣習﹐與平者俱。」

屠肆星占十九

巫咸曰「屠肆二星﹐在帛度北。」《巫咸贊》曰「屠肆烹煞盛饌﹐賓娛樓星﹐監市斗﹐食毒夫。」﹝屠宰之肆﹐以供侍賓客相娛樂。﹞

奚仲星占二十

巫咸曰「奚仲四星﹐如衡狀﹐在天津北。」《巫咸贊》曰「奚仲彌輪﹐路軨優絝。」﹝奚仲﹐車正也﹐軨在軾前﹐優絝﹐覆軨者也。﹞

鉤星占二十一

巫咸曰「鉤九星﹐如鉤狀﹐在造父北。」《禮含文嘉》曰「王者賜命﹐諸侯皆如其徳﹐則陰陽和﹐風雨時﹐其九爲鉤曲直。」﹝宋均曰﹕天之九星﹐主珍異﹐今賜諸侯﹐亦所以顯異之也﹔應於主珍之星﹐故爲之曲﹐有直者也。﹞《荊州占》曰「鉤星非其故﹐地動。」《巫咸贊》曰「鉤星戒道﹐傳路宣與。」

天桴星占二十二

巫咸曰「天桴四星﹐在河鼓左旗端﹐南北列。」《黃帝占》曰「天桴者﹐一名奚仲﹔星在河鼓東﹐天桴前近﹐河鼓則鼓用。」又曰「天桴動﹐桴鼓用。」巫咸曰「天桴星明﹐軍鼓鳴。」《荊州占》曰「天桴星不明﹐度數攺﹐漏刻失時。」《巫咸贊》曰「天桴應度﹐節漏省時﹔﹝天桴﹐鼓槌也。﹞謂應漏刻時節也。」

天鑰星占二十三

巫咸曰「天鑰八星﹐在南斗南杓第二星西。」﹝天鑰﹐琯鑰也。﹞《巫咸贊》曰「天鑰祀記﹐稽問莫疑。」

天淵星占二十四

巫咸曰「天淵十星﹐在鱉東南﹐九坎間﹔一名天淵﹐一名天海﹐主灌漑之官。」《廣雅》曰「天淵﹐轅路寢。」《巫咸贊》曰「天淵灌漑﹐盈滿淵區。」

齊星占二十五

齊一星﹐在九坎東。

趙星占二十六

趙二星﹐在齊西北。

鄭星占二十七

鄭一星﹐在趙東北。

越星占二十八

越一星﹐在鄭西北。

周星占二十九

周二星﹐在越東北。

秦星占三十

秦二星﹐在周東南。

代星占三十一

代二星﹐在秦東南。

晉星占三十二

晉一星﹐在代西南。

韓星占三十三

韓一星﹐在晉北。

魏星占三十四

魏一星﹐在韓﹐近秦星。

楚星占三十五

楚一星﹐在魏西南﹐近鄭星。

燕星占三十六

燕一星﹐在楚東南﹐近晉星。巫咸曰「齊趙諸國﹐應天列宿﹐土地九州﹔其星有變﹐各爲其國。」

離瑜星占三十七

巫咸曰「離瑜三星﹐在代東﹐南北列。」﹝離﹐鵟衣也。瑜﹐玉飾﹐此婦人服也。﹞《巫咸贊》曰「離瑜玩飾﹐並見舅姑。」

天壘城星占三十八

巫咸曰「天壘城十三星﹐如貫索狀﹐在哭泣南。」《巫咸贊》曰「天壘主北夷﹐丁零匈奴。」

虛梁星占三十九

巫咸曰「虛梁四星﹐在危南。」﹝虛梁﹐園陵也﹐非人所處﹐故曰虛梁也。﹞《巫咸贊》曰「虛梁宮室﹐屋室謹禱。」

天錢星占四十

巫咸曰「天錢十星﹐在北落西北。」《巫咸贊》曰「天錢藏府﹐聚眾談誇。」

天綱星占四十一

巫咸曰「天綱一星﹐在北落西南。」﹝天綱﹐大絙索也﹔以張帳幔﹐天子遊犒﹐野次所須。﹞《巫咸贊》曰「天綱武帳﹐宮府置衛。」

鈇鑕星占四十二

巫咸曰「鈇鑕三星﹐在八魁西北﹔一曰鈇鉞。」《元命苞》曰「鈇鑕﹐主亂行斬﹐誅枉詐。」郗萌曰「星欲不明﹐明若動﹐皆爲鈇鑕用。」又曰「鈇鑕非其故﹐兵起﹐鈇鉞用。」《荊州占》曰「星非其故﹐兵將有憂。」《巫咸贊》曰「鈇鑕拒難﹐斬伐姦謀。」

天廏星占四十三

巫咸曰「天廏十星﹐在東壁北﹐近王良。」《合誠圖》曰「天廏官﹐主傳捨。」巫咸曰「天廏星非其故﹐有廟戒之事﹐人主以馬爲憂﹔否則馬疾。」《巫咸贊》曰「天廏置驛﹐逐漏馳鶩。天廏主馬﹐如今驛馬其行﹐急疾與晷漏競也。」

天陰星占四十四

巫鹹曰「天陰五星﹐在畢柄西。」《巫咸贊》曰「天陰羽獵﹐附耳密謀。」

開元占經卷七十一

流星占一

流星名狀一

《河圖》曰「諸流星﹐皆鉤陳之精﹐天一之禦也。流星大如缶若甕﹐行絕迹﹐名曰飛星。其迹著天﹐名曰流星。」孟康曰「流星﹐光相連也﹐大如瓜桃﹐名曰使星﹑飛星﹐主謀事。流星主兵事﹐使星主行事﹐以所出入宿占之。」﹝自上而降曰流﹐自下而升曰飛。﹞《爾雅》曰「奔星﹐謂之彴﹝便窕切﹞約。」﹝流星大時疾﹐曰奔。﹞郭璞曰「彴而約﹐流星別名也。」石氏曰「流星如缶甕﹐初直後白﹐其前分爲兩﹐是爲使星﹔所之國﹐受福。」《帝覽嬉》曰「流星夜見光﹐望之有尾﹐離離如貫珠﹐名曰天狗﹔從所下﹐兵大起﹐王者徙都邑﹐期三年。」巫咸曰「流星有光﹐見面墜地﹐若不至地﹐望之有足﹐名曰天狗﹔所往之鄕﹐有戰流血﹐其君失地﹐期不出三年﹐災應。」又曰「大流星﹐墮破如金﹐散而有音聲﹐野雉盡呴﹐名曰天狗﹔其所之地﹐必有戰流血。」班固《天文志》曰「流星有聲﹐止地類狗﹐墮望如火﹐光炎炎中天。」《天官書》曰「衝天其下﹐圓照數頃處﹐上銳﹐有黃色﹐名曰天狗﹔見則兵起千里﹑破軍殺將﹔一曰狀如大鏡。」《玄冥占》曰「流星夜見﹐頭足如奮火﹐名曰天狗﹔其所下﹐有兵起﹐必有戰﹐期二年。」《黃帝占》曰「流星大如甕﹐頭大尾小﹐長可三四尺﹐其後形迹皎皎然﹐赤白色﹑名曰天棓﹔見則其國兵起﹐流血﹐有死將﹐期一年﹐遠三年。」《雒書》曰「飛星大如缶甕﹐而行絕迹﹐色如煙火﹐墮﹐名曰天保﹔此星所往者﹐其分受福﹐有利﹔若有吉事﹐期不出年。」《文耀鉤》曰「流星有光﹐夜見墻垣﹐而有聲音﹐野雞盡呴﹔名天保﹐所止之野﹐大兵起。」《荊州占》曰「流星有光黃白﹐從天墮有音﹔如炬煙火下地﹐雞盡鳴﹐名天保也﹐所墜國安﹐有喜﹐若水。」石氏曰「流星如缶甕﹐其後縵縵﹐白亙天﹔王者吏均封疆。」《荊州占》曰「將軍均封疆。」《海中占》曰「流星有聲如雷﹐其音止地﹐野雞盡呴﹐名曰天鼓﹔其所止國﹐兵大起﹐必有戰﹐僵屍滿野﹐期三年。」巫咸曰「流星有光靑赤﹐其長二三丈﹐名曰天雁﹐將軍之精也﹐其國起兵﹐將軍當從星所之。」《荊州占》曰「流星﹐其色靑﹐名曰地雁﹔其所墜者﹐起兵。」《聖洽符》曰「流星大如甕﹐其光赤黑﹐有喙者﹐名曰頓頑﹐見則其國有兵﹐有失地君﹐期二年。」《荊州占》曰「飛星大如缶若甕﹐後皎然白﹐前卑後髙﹐此爲頓頑﹐其所從者﹐多死亡﹐削邑而不戰。」《聖洽符》曰「飛星如甕。﹝《荊州占》曰﹕大而赤﹐若甕。﹞後皎然白﹐長可一丈。﹝《荊州占》云﹔長數丈﹞其星滅化爲云﹐周流天下﹐名曰浩滑。﹝《荊州占》曰﹕名曰大滑。《海中占》曰﹕名曰否顚。﹞見則其國必有大戰﹐流血積骨﹐期一年﹐遠二年。」齊伯曰「飛星如甕。﹝《荊州占》曰﹕如缶若甕。﹞其後皎然白﹐前卑後髙﹐名曰浩亢。﹝《荊州占》曰﹕名曰降石。﹞搖頭﹐乍上﹑乍下﹔大饑﹐人相食。﹝《荊州占》曰﹕人食不足。﹞期三年。」《荊州占》曰「飛星大如缶﹐若甕﹔後皎然白﹔星滅後白者曲環如車輪﹐此謂解銜﹔其國人相斬﹐爲爵祿﹔此謂自相齧食。」《荊州占》曰「流星大如缶﹐其光赤黑﹐有喙者﹔名曰梁星﹐其所墜之鄕﹐有兵﹐君失地。」《太公陰祕》曰「凡出軍擊賊﹐見大流星所指向者﹐將之用兵﹐順之行則勝。」又曰「流星下入軍﹐營必空﹐主將無功﹐避之則吉。」《推度災》曰「奔星所墜﹐其下有兵。」《文耀鉤》曰「流星前如缶盆﹐後皎然白﹐其欲入時施﹐施如金散﹐此謂使星﹔其所入宿受福﹐期一年﹐遠二年。」《春秋緯》曰「大奔星有聲﹐望之如火光﹐見則破軍﹐四方相射。」﹝案《續漢書》曰﹕靈帝中平二年﹐邊章韓遂將數萬騎﹐寇三輔﹐五月夜﹐有流星如火光﹐長十餘丈﹐照章遂營中﹐驢馬盡鳴﹐賊以爲不祥﹐欲走﹐董卓聞之喜﹐明日並兵俱攻﹐大破之﹐斬首數千級﹐章遂敗走。《魏志》曰﹕司馬宣王圍公孫文懿﹐夜有大流星﹐長數十丈﹐從首山東北墜襄平城東南﹐及文懿走當流星處﹐斬之。又近驗前代邊將敗績﹐多有奔星墜其營中。﹞石氏曰「流星落落﹐如遺大光﹐其下有戰傷。」又曰「赤流星﹐其後圓如輪﹐所之國有兵﹐其將有他意。」甘氏曰「流星色黃﹐其後如一疋帛練﹐所之國﹐增地﹐有喜﹐期一百八十日。」班固《天文志》曰「漢孝昭始﹐兀中流星下燕萬載宮極東去﹔﹝李奇曰﹕極屋梁也﹐三輔間名爲極﹐或曰極楝也﹐尋楝東去也﹐延篤謂之堂前欄楯也。﹞法曰﹕國恐﹐有誅。其後左將軍與長公主燕刺王﹐謀作亂﹐咸伏其罪。」《荊州占》曰「大流星赤光照地﹐流而東﹐吳越部兵﹔﹝一書云﹕齊地部兵。﹞流而南﹐楚宋部兵﹔流而西﹐秦鄭部兵﹔流而北﹐燕趙部兵。」﹝案《宋天文志》曰﹕晉孝懷永嘉元年九月辛卯﹐有大流星自西南流於東北﹐小者如斗﹐相隨﹐天盡赤﹐聲如雷﹐是年五月﹐汲桑殺東燕王勝﹐遂據河北。十一月始遣和郁爲徵北將軍﹐鎭鄴西田甄等。大破汲桑﹐斬於樂淩﹐於是以甄爲汲郡太守﹐弟蘭鉅鹿太守﹐小星相隨﹐小將副帥之象也。司馬越忿魏郡以東平原以南皆黨於桑﹐悉以賞甄等﹐於是侵掠桑地﹐有聲如雷﹐忿怒之象也。﹞《荊州占》曰「流星耀然有光﹐色白﹐長竟天者﹐人主之星也﹔星之所往﹐人主從之﹐人主不從﹐卽將軍﹐若相從之﹔星如甕者﹐爲發謀起事﹔大如桃者﹐爲使事也。」《荊州占》曰「流星之尾﹐長二三丈﹐耀然有光競天﹐其色白者﹐主使也﹔其色赤者﹐將軍使也。」

流星晝行三

《黃帝占》曰「流星名曰營頭﹔營頭所之下﹐流血滂沱﹐赤地三千里﹔若過四關﹐天下道不通﹐期不出三年。」司馬《天文志》曰「王莽地皇四年六月﹐莽使司徙王尋﹑司空王邑將兵﹔號百萬眾。驅犀象虎狼放之道路﹐晝有雲气如壞山﹐墜其軍上﹐人皆似壓﹐所爲營頭之星也﹔是時﹐光武將數千人﹐赴昆陽﹐奔擊二公兵﹐並力猋發﹐號呼聲動天地﹐虎狼豹驚怪散﹐會天大風﹐飛屋瓦﹐雨如注水﹔二公兵敵敗﹐自相賊殺者數萬人﹐競赴滍水﹐死者委積﹐滍水爲之不流。殺司徙王尋﹐軍人皆散走﹐歸本郡﹔王邑還長安﹐莽敗﹐俱訴死。晉大安二年十一月辛已﹐有星晝隕中天﹐北下﹐有聲如雷﹔明年劉淵﹑石勒攻掠並州﹐多所殘滅﹐王浚起燕代﹐百姓塗地。」《洛書摘亡辟》曰「流星晝行﹐亡君之誡。」甘氏曰「星晝行﹐名曰營首﹔營首所在﹐有流血滂沱﹐則天下不通﹔一曰大旱﹐赤地千里﹔所謂晝行者﹐日未入也。」巫咸曰「流星晝行﹐名曰爭明﹐其分有兵﹐國破君亡﹔期一年﹐遠三年。」京房曰「星晝行﹐惟百姓不安。」《荊州占》曰「暮若晝﹐有流星甚大而長﹐兵從之其後﹐散﹐無功。」又曰「流星晝見﹐墜邑都中﹐有王來入都邑者。」《玉曆》曰「流星晝行﹐下都邑中。赤﹔不出二年﹐外國相有來者﹔色白﹐臣謀主﹐不成﹐戮死。」班固《天文志》曰「成帝元延元年﹐四月丁酉日﹐晡時﹔天淸晏﹐殷殷如雷電﹐有流星﹐頭大如缶﹐長十餘丈﹐皎然赤白色﹐從日下東南去﹔四面或如大盆﹐或如雞子﹐耀耀如雨下﹐至昏止﹔郡國皆言星隕。《春秋》星隕如雨﹐王者失勢﹐諸侯起霸之異也。其後﹐王莽遂專國政﹐王氏之興﹐萌於是也。是時﹐已有星隕之變﹐後王莽遂篡國。」

流星犯日四

《荊州占》曰「奔星入日中﹐有臣欲謀其主﹐凡流星貫日不中者﹐臣謀主﹐事不成而戮死也。」

流星犯月五

《河圖》曰「天無雲﹐有流星過月下﹐若月上﹐其國有喜。」《洛書》曰「流星入月中﹐不出三年﹐有主憂。」《海中占》曰「流星入月中﹐星無光﹐不出其年﹐亡國﹔星出﹐亡國復立。」《海中占》曰「使星入月中﹐女主疾。」《荊州占》曰「流星入月中﹐無光﹐四夷侵中國﹐不出十月。」又﹕「奔星入月中﹐有臣謀其君。又使星入月中﹐有君失地者。」又曰「使星入月中﹐無光﹐將軍戮﹐期十年。」

流星犯五星六

郗萌曰「流星抵歲星﹐大臣弒主﹔一曰相戮死。」又云「流星抵歲星﹐歲星沒不見﹐流星反爲歲星﹐人主死﹐相出走。」《荊州占》曰「使星入歲星﹐色蒼黑﹐則大農﹑相國死﹔赤﹐歲大病﹐天下饑﹔黃白﹐饑﹔靑﹐足食。」又﹕「流星抵熒惑﹐天子將大將﹐國旱饑。」又﹕「使星入熒惑﹐國多讒臣﹐天子備火。」《黃帝》曰「流星抵塡星﹐後忌之。」郗萌曰「流星抵太白﹐有喜令。」《天官書》曰「流星抵太白﹐太白沒不見﹐流星反爲太白﹐更國政令﹐將戮死﹐有內兵。」又云「流星抵辰星﹐辰星沒不見﹔流星反爲辰星﹐國大亂。」

開元占經卷七十二

流星占二

流星犯東方七宿一

流星犯角一

石氏曰「流星入在角﹐兵吏有見者。色赤﹐以兵系﹔色黃﹐以土功系﹔色白﹐以義系﹔色黑﹐凶死﹔色靑﹐以憂黜。」《黃帝》曰「流星入角﹐宮中有事﹐貴人多死﹕一曰臣謀主而戮死﹐不出一年。」郗萌曰「流星色赤﹐如缶﹐入兩角間而止﹐有來言兵事者﹔星前赤後黑﹐軍敗將死﹔以四方知所從來者。」又曰「流星色黃﹐若白﹔入角亢間﹐有貴客來見君廟者。」《荊州占》曰「流星色白﹐入兩角間﹐有諸侯客來者﹐諸侯有口令。」石氏曰「流星從他宿入角﹐有鄰邦之使者。」又曰「流星入角間﹐關梁不通﹔有軍﹐邊境不通。」甘氏曰「流星出兩角間﹐天子大使出。」郗萌曰「流星色黃﹐出右角而東﹐極望人主有出遊者也。」又曰「使星出入天門間﹐宮移疾。」《荊州占》曰「流星色靑﹐出左角而東﹐軍憂而兵敗績﹔黑而光﹐出在角﹐邦多疾病﹔若死亡。」石氏曰「臣欲弒其主﹐而戮死。」郗萌曰「流星抵角﹐角不動而散﹐散而復合﹔不出其年﹐其國宮中有大事﹐貴人多死者。」又曰「流星比於右角﹐流而東﹐軍無戰功﹐二國終相和也。」

流星犯亢二

石氏曰「流星入亢﹐主宗廟事﹐有使者受命天廟﹔色赤﹐言兵﹔黃﹑言土﹔白﹑義﹔靑﹑言憂﹔黑﹑言死。」《海中占》曰「流星入亢中﹐幸臣有自殺者﹐期一者。」郗萌曰「流星色黃﹐若白﹔入角亢間﹐有貴客來見君廟者。」又曰「流星色黑﹐出亢﹔憂臣以口舌中事自殺﹐期一月﹐若一年。」石氏曰「流星出亢﹐使臣出﹔以五色占之﹐國多兵也。」

流星犯氐三

《黃帝》曰「流星入氐﹐兵起﹔若國有大水。」石氏曰「流星入氐﹐國相疾。流星出亢入氐中﹐人相食﹐有病從帶以下。」甘氏曰「流星入氐﹐主有疾﹔一曰國亡。」石氏曰「流星抵氐﹐國多淫女。」

流星犯房四

石氏曰「流星入房﹐不出其年﹐主國有大喪。」甘氏曰「流星蛇曲入房﹐臣殺主代王﹐輔臣亡﹔王者以赦除災﹐年中銷。」郗萌曰「流星入房﹐王者忠臣輔弼者亡﹐人主以赦除咎﹐期二年。流星出左服﹐若右服﹐君使之諸侯﹐以馬爲幣。」石氏曰「流星在房﹐國貴人多死。流星抵房﹐遠鄕貢異獸班頭馬﹐其國君亡。」《海中占》曰「流星絕鉤鈐﹐主有奔馬則敗。」

流星犯心五

石氏曰「流星犯心﹐大人憂﹐臣欲伐主﹐兵大起宮中﹐不出一年﹐遠二年。」郗萌曰「流星犯乘明堂星﹐皆爲大人憂﹐爲內亂﹐欲伐君﹐近期十月﹐遠期三年﹔犯乘守太子星﹐太子憂﹔犯乘守庶子星﹐庶子有憂。」《荊州占》曰「流星犯乘明堂﹐若不死﹐則去。」《黃帝》曰「流星入心﹐不出其年﹐國有大喪﹐一曰弒主﹐期不出三年。」又曰「使星出房﹐大如雞﹐色赤如血﹐入心﹐人主遇賊﹐其出心也﹐行道遠人主﹐賊人於千里之外。」郗萌曰「流星入心﹐不出其年﹐臣弒其主﹐不成﹐戮死。」又﹕「流星入心﹐不出其年﹐大臣相賊。」巫咸曰「流星入心﹐有使來者﹔赤色﹐言兵﹔黃﹑言土﹔白﹐言義﹔靑﹐言憂﹔黑﹐言凶。出心﹐大臣出使﹐以五色占之。」石氏曰「流星出入心﹐遠國使來﹔星大﹐大國使﹔星小﹐小國使。」又﹕「流星起心南行﹐越君死。」郗萌曰「流星起心﹐至北斗﹐趙君死。流星抵心﹐不出一年﹐國有大喪。使星入天子宮﹐畱十月﹐有來聘。」

流星犯尾六

《聖洽符》曰「流星入尾﹐妃後有憂﹐若有黜者﹕一曰賊人女當有暴貴者。」又﹕「流星入尾﹐前靑而後白﹐人主死﹔從酉至黃昏﹐期六十日﹔將軍行﹐從夕至人定﹐期九十日﹐將軍行。」石氏曰「流星入尾﹐色靑黑﹐故臣有敗身者﹔流星出尾﹐色靑黑﹐臣有逃者。」

流星犯箕七

巫咸曰「流星入箕﹐宮人有來者﹐及有獻女者。」﹝甘伯曰﹕期一年。﹞《百二十占》曰「流星入箕﹐客有來者。」巫咸曰「流星出箕﹐宮人有出者。」﹝甘伯曰﹕期一年。﹞《百二十占》曰「流星出箕﹐大臣有棄捐者。」

流星犯北方七宿二

流星犯南斗一

《感精符》曰「流星入南斗﹐有使來入國者﹔色赤﹐兵﹔黃﹐土﹔白﹐義﹔靑﹐憂﹔黑﹐死。」《海中占》曰「流星入南斗﹐當有鄰國使來﹐不出百八十日。」《二十八宿山經》云「有流星入斗散絕﹔谷貴﹐四年之中﹐異姓爲主﹐人民勞。」石氏曰「流星出南斗﹐大臣有出使者﹐以五色占之。」郗萌曰「流星從南斗走北斗﹐其國有赦令﹔期在正月﹑二月中。」

流星犯牽牛二

《荊州占》曰「流星幹牽牛﹐大將出﹐期八十日。」《文曜鉤》曰「流星入牽牛﹐當有鄰國使者來﹐不出百八十日。」郗萌曰「流星入牽牛﹐客有四足虫爲幣來者﹔色靑﹐道病﹔色黑﹐道死﹐不至。」《荊州占》曰「流星色赤﹐入天鼓﹐將受命於主﹔出天鼓﹐將出﹔如星所之﹐以占四方。」《百二十占》曰「流星出牽牛﹐遠使出也﹔期百八十日﹐遠一年。」《宋天文志》曰「晉安帝隆安五年二月甲寅﹐流星色赤﹐眾多西行﹐經牽牛﹑虛﹑危﹑天津﹑閣道﹐貫太微﹑紫宮﹔占曰﹕『星者﹐庶民類﹐眾多西行﹐民將西流之象。經行天子廷﹐主弱臣彊﹐諸侯兵不制。』五年三月﹐孫恩攻髙雅之。五月﹐侵吳郡﹔內史袁嵩出戰﹐爲賊所殺。六月﹐孫恩至京口﹐髙雅之擊破之﹐恩進軍蒲州﹐於是內外戒嚴﹐營陣七守﹐柵斷淮口。十月﹐司馬元顯大治水軍﹐將以伐桓玄。元興元年﹐孫恩在臨海﹐人眾餓死散亡﹐恩亦投水死﹐吳郡吳興﹐戶口減半﹐又流奔而西者﹐不可計。十月﹐桓玄遣將擊劉軌﹐破走之﹐二年﹐玄纂位﹐遷帝尋陽。」

流星犯須女三

石氏曰「流星入須女﹐天子有納美女者﹔若出須女﹐女禦有使者﹔幹須女﹐貴女下獄﹔期百八二日。」《文曜鉤》曰「流星抵須女﹐女主有逆謀於君﹐有戮死者﹐期不出一年﹐遠二年。」

流星犯虛四

《文曜鉤》曰「流星入虛﹐人主大憂﹐臣下相賊﹐拔邑若國亡﹐期三年。」石氏曰「流星入虛﹔色靑﹐哭泣事﹔色黃白﹐有來受賜者。」郗萌曰「奔星以乙丑日流入須女﹑虛﹑危之間﹐爲民流。」占曰「流星色赤﹔若蒼黑﹐入虛危﹐有拔邑。又流星數從虛危中出者﹐貴人往求醫藥。」石氏曰「流星出虛﹐臣有出使者。」

流星犯危五

石氏曰「流星入危﹐小人乘君子位。」甘氏曰「流星入危﹐天下不安﹐期一年。」巫咸曰「流星入危﹐天下不安﹐其國有憂﹐下欲謀上﹔期百八十日﹐遠一年。」《百二十占》曰「流星入危﹐蓋房之事﹐出危﹐發屋之事﹔色赤﹐火發﹔色黑﹐水發﹔色靑﹐憂發﹐色黃﹐以好發。」石氏曰「流星入危中﹐若從危出﹔不出一年﹐大水﹐萬民饑﹐賣畜生財物﹐不能自食。」郗萌曰「流星入危﹐色赤﹐以人爲幣﹔之危右﹐以兵爲幣﹔之危左﹐色靑﹐以圭爲幣﹐白﹐以四足虫爲幣﹔黃﹐以貝爲幣。」石氏曰「流星抵危﹐色赤﹐爲兵﹐期一年﹔黃﹐土功﹔白﹐喪﹐期一年﹔黑﹐死﹔有分國。」又云「流星成對﹐抵危﹐中國與北狄交兵。」

流星犯營室六

《帝覽嬉》曰「流星入營室﹐其君淫泆﹐宮中有憂﹔若有變事。」郗萌曰「奔星以冬至前後三日入營室中﹐國有急事。」石氏曰「流星入營室﹐有使者來。赤﹑言兵﹔黃﹐土﹔白﹐義﹔靑﹐客凶﹔黑﹑客死。」《黃帝占》曰「流星﹐一曰奔星﹐出營室﹐人主去其國﹔若有內亂﹐兵起宮中﹐王者有憂。」郗萌曰「流星出營室﹐有使﹐以五色占之。」石氏曰「流星同上。」《北官候》曰「大奔星﹐色赤﹐流抵營室﹐有凶﹔其國貴人有死者。上旬見﹐爲老年﹔來月上旬死﹔中旬見﹐爲中年﹐來月中旬死﹔下旬見﹐爲盛壯﹐來月下旬死。」

流星犯東壁七

石氏曰「流星幹東壁﹐大國分兵。」《荊州占》曰「流星犯東壁﹐能文章者死。」石氏曰「流星出入東壁﹐主文章者有憂。」又曰「入之﹐有祭廟之事。」郗萌曰「使星從西壁出﹐入東壁﹔人主用故臣。」﹝營室一名西壁﹞石氏曰「流星抵東壁﹐有大臣往使四夷。」

流星犯西方七宿三

流星犯奎一

郗萌曰「流星入奎﹐有破軍死將。」《甄曜度》曰「流星入奎﹐有溝瀆之事﹐若有使來之國者﹔使出之他國﹐不出百八十日﹐當以衝日爲期。」劉壘曰「流星流入奎﹐有溝瀆之事於國內﹔出奎﹐有溝瀆之事於國外。」《宋書天文志》曰「晉成帝咸康三年六月辛未﹐有流星大如二斗魁﹐色靑赤﹐耀地﹐出奎中沒婁北﹔占曰﹕『爲民饑﹐五穀不藏。』是月﹐大旱。」又﹕「宋文帝元嘉七年十二月丙戍﹐有流星頭如甕﹐尾長二十餘丈﹐大如數十斛船﹐色赤﹐有光耀人面﹐從天船西行﹐比奎北大星﹐南過至東壁止。其年索虜寇靑州﹐殺刺史﹐掠居民。遣徵南大將軍檀道濟討伐﹐經宿乃敗。」

流星犯婁二

石氏曰「流星入婁﹐有聚眾之事於國內﹔一曰白衣之會﹐大人爲亂﹐期三年。」《百二十占》曰「流星入婁﹐有聚眾之事。」《流星占》曰「流星抵婁﹐貴賤相謀。」

流星犯胃三

《聖洽符》曰「流星入胃﹐有谷粟之稅入﹔若出之﹐則有出粟。」石氏曰「流星入胃﹐保倉之事入於其國內﹔流星出胃﹐保倉之事出於其國外。」

流星犯昴四

《文曜鉤》曰「流星入昴﹐四夷交兵﹐白衣之會﹔若貴人有急下獄﹐期三年﹔若出昴﹐士眾滿野﹔若他國有使至﹔期百八十日﹐遠一年。」石氏曰「流星入昴﹐貴人有系囚者。」《論語讖》曰「堯率舜等遊於首山﹐觀於河﹐有五老遊於河渚﹐五老曰﹕『《河圖》將來﹐告帝期』﹔二老曰﹕『《河圖》將來﹐告帝謀』﹔五老曰﹕『《河圖》將來﹐告帝書』﹔龍銜玉苞﹐金泥玉檢﹐封盛書﹔五老飛爲流星﹐上入昴。」《甄曜度》曰「流星出昴﹐胡兵起﹐士眾滿野﹔若邊國有死王﹐期一年﹐遠二年。」韓楊曰「流星成對抵昴﹐中國與四夷交兵。」

流星犯畢五

《荊州占》曰「流星干犯畢﹐邊兵大戰。」《黃帝》曰「流星入畢中而復不出﹔其星小﹐小赦﹔其星大﹐大赦。」《海中占》曰「流星入畢﹐其君有大憂﹐先起兵者﹐兵破亡﹐若有逐相﹐以其入日占﹐期百八十日﹐遠一年。」郗萌曰「奔星以己巳日流而之參濁﹐其國有流民。」﹝濁謂畢也﹞《西官候》曰「流星入畢﹐貴人有囚系者。」《百二十占》曰「流星入畢﹐有兵革之謀﹔出畢﹐有畋獵之事。」石氏曰「流星出畢。邊軍大戰﹐貴人多有系囚者。」

流星犯觜六

《荊州占》曰「流星干犯觜﹐其國兵起﹐破亡。」石氏曰「流星入觜﹐太子使也﹐外宿中來﹐則外也﹔四十丈至一百丈﹐將軍使﹔十丈至三十丈﹐小使者﹔皆不出一年。流星入觜中﹐有師旅之事於國內。」《荊州占》曰「流星入觜中﹐大臣有倍其主者。」《玄冥占》曰「流星入觜中﹐大臣叛主﹐大兵聚﹐車馬將急行﹐人主有憂﹔期百八十日﹐若一年。」《百二十占》曰「流星出觜﹐有師旅之事於國外﹔一曰兵罷也。」

流星犯參七

《流星占》曰「使星色赤﹐若蒼黑﹐於參傍行﹔人死於中央﹐縣令死。」《黃帝占》曰「流星入參﹐不出其年﹐兵起﹐先起者破﹐一曰客軍破。」﹝案《績漢書天文志》曰﹕孝和永元年正月辛亥﹐有流星起參﹐長四丈﹐有光﹐色黃白。二月﹐流星起天棓﹐東北行三丈所滅﹐色靑白。壬申夜﹐有流星起太微東蕃﹐長三丈。三月丙辰﹐流星起天津。壬戍﹐有流星起天將軍﹐東北行。參爲邊兵﹐天棓爲兵﹐太微天廷﹐天津爲水﹐天將軍爲兵﹐流星起之皆爲兵。其年六月﹐遣車騎將軍竇憲等出朔方﹐日逐王等八十一部降﹐凡三十餘萬人﹐追單於至四海﹐是歲七月﹐又雨水﹐漂人民﹐是其應也。﹞《聖洽符》曰「流星入參中﹐不出其年﹐國有破軍。」《文耀鉤》曰「流星入參﹐有兵起﹐客軍破﹔若出參﹐中國之米粟大賤﹐一曰先起兵者亡﹐後起兵者昌﹐期二年。」石氏曰「流星入參﹐國內均衡石之事﹔色靑黑﹐不出其年﹐兵起。」郗萌曰「流星赤﹐之參正星﹐若之伐正星﹔出右﹐以兵爲幣﹔之左﹐以人爲幣﹐之右﹔以金帛爲幣﹔一曰兵﹐一曰幣。」《文耀鉤》曰「流星出參﹐象弓矢﹐兵大起。」郗萌曰「流星色赤﹐從東方來﹐至伐而止﹐此來兵大敗吾軍也。奔星以己巳日流而之參濁之間﹐其國有流民。流星出南門﹐以刺參﹐不出十六年﹐有一國王兼有天下﹔南門﹐東井也。流星出參﹐國粟米賤。」石氏曰「流星出參﹐有均衡石之事於國外。」《黃帝占》曰「使星守參右﹐谷貴﹔參左﹐五穀賤。」

流星犯南方七宿四

流星犯東井一

《荊州占》曰「流星干犯東井﹐大臣謀其國﹐有兵﹐期百八十日也。」石氏曰「流星入東井﹐其國君死。」甘氏曰「流星入東井﹐有水令﹔從來者﹐其分國亡。」巫咸曰「流星入東井﹐其國若以水亡﹔其分民饑﹐期三年。」郗萌曰「流星入東井﹐水與城等。」《百二十占》曰「流星入東井﹐有水事於國中。」《黃帝占》曰「流星出柳入東井﹐人主浮舟。」郗萌曰「流星出入東井﹐所之國大水。」《百二十占》曰「流星出東井﹐有水事於國外﹔一曰水有絕者。」

流星犯輿鬼二

《感精符》曰「流星犯輿鬼﹐中國與南蠻通﹐四夷來貢﹔一曰有宗廟祠祀事。」《百二十占》曰「流星入輿鬼﹐有祠事於國內。」《五星總占》曰「流星交抵輿鬼﹐中國與南蠻交兵。」郗萌曰「奔流星抵輿鬼﹐貴人有戮死。」又曰「奔星有光如火散﹐且行輿鬼﹐上大臣得賜﹐期六月。」

流星犯柳三

《荊州占》曰「流星干犯柳﹐周國當之﹐期九十日。」《聖洽符》曰「流星入柳﹐名木有來者﹔若出﹐名木有出者。」《百二十占》曰「流星抵柳﹐名山林有國受伐者。」

流星犯七星四

郗萌曰「流星幹七星﹐國有兵﹐不出百八十日。」《黃帝占》曰「流星入七星﹐客有以急使來者﹔若出之﹐王者有吉事出使﹔期百八二日﹐若一年。」《宋書天文志》曰「流星大如斗﹐出柳北行﹐尾十餘丈﹐入紫宮沒﹐尾後餘光良久乃滅﹔占曰﹕『天下凶﹐有兵喪﹐天子惡之。』武帝﹑文穆後﹐相繼崩。」

流星犯張五

石氏曰「流星入張﹐有使來納幣者﹔又云﹕諸侯有謀者﹐若有人君使人於諸侯﹔一曰天下有遷徙之民﹐期三年。」郗萌曰「流星入張﹐諸侯有來賜吾君近臣者﹔出張﹐君賜諸侯臣。」石氏曰「流星出張﹐諸侯有受賜者。」

流星犯翼六

《荊州占》曰「流星干犯翼﹐國君大臣有憂﹐遠期百八十日。」《黃帝占》曰「流星入翼﹐貴人有系者。」石氏曰「流星入翼﹐倍海國有來使者﹐以神鳥爲貢﹔色黃﹐無故﹔靑﹐道病死﹔黑﹐死不至。」《海中占》曰「流星入翼﹐其國用兵﹐大臣有憂﹔若抵翼﹐天下尊諸侯﹐期百八十日。」﹝《玉曆》曰﹕一年。﹞石氏曰「流星出翼﹐倍海國受賜。流星抵左翼﹐天下尊諸侯。」《宋書天文志》曰「晉孝武太元六年十月乙卯﹐有奔星東南經翼軫﹐聲如雷。《星說》曰﹕『光遊相連曰流﹐絕迹而去曰奔。』占﹕『楚地有兵﹐軍破民流。』十二月﹐苻堅﹐荊州刺吏梁成﹐襄陽太守閻震﹐率眾伐竟陵﹐桓右虜擊﹐大破之﹐生擒震﹐斬首七千﹐生獲萬人。聲如雷﹐將帥怒之象也。七年九月﹐朱綽擊襄陽﹐拔將六百餘家而還。」

流星犯軫七

《黃帝占》曰「流星入軫﹐兵喪並起﹐國以車爲幣﹐王者能以善令﹐則無咎﹐期三年。」石氏曰「流星入軫﹐有來使者﹐一曰爲貴人多系者﹔流星出軫﹐臣有出使者﹐以車爲幣。」郗萌曰「流星入長沙﹐天下逃亡無處者。」

開元占經卷七十三

流星占三

流星犯攝提一

《黃帝占》曰「流星入攝提﹐外國當以兵爲使來者﹐若有急﹔流星出之﹐王者以兵出使﹐各以五色占。」

流星犯大角二

《黃帝占》曰「流星抵破大角﹐兵大起﹐四塞有急﹐若刺大角過﹐王者失位﹔期三年。」石氏曰「流星抵大角﹐有兵起﹐大將出﹐人主憂﹔期百八十日。流星觸破大角﹐四兵合﹐有急。刺大角﹐主失位﹐裂之﹐尢甚。流星發大角﹐盛光明耀﹐大將出﹔破大角﹐亡﹔不吉。」

流星犯梗河三

陳卓曰「流星入梗河﹐王者誅夷國﹐不出三年。」《玉曆》曰「流星入犯梗河﹐王者誅四夷﹐若邊兵起﹐一曰蠻王死﹐期一年﹐遠二年。」

流星犯招搖四

《黃帝占》曰「流星起招搖﹐其所向者﹐兵在焉﹔又曰賊寇大敗。」石氏曰「流星入抵招搖﹐四夷兵來﹐邊兵大敗﹔若王敗﹐敵有憂﹐期一年。」

流星犯玄戈五

《聖洽符》曰「流星入抵玄戈﹐夷欲入中國﹐戰大敗﹐流星所抵﹐兵徙來﹐期不出二年。」

流星犯天槍六

齊伯曰「流星入天槍﹐外夷來侵﹐防戍有急者﹔邊境憂。」

流星犯天棓七

《甄曜度》曰「流星入天棓﹐兵大起﹐五丈長﹐國有兵﹐王者憂﹐期二年。」陳卓曰「流星入天棓﹐諸侯多訟地者﹐部分不均平也。出﹐四夷安。」

流星犯女牀八

《海中占》曰「流星入女牀﹐後宮有憂﹐貴女當有暴誅者﹔期百八十日。」

流星犯七公九

《玄冥》曰「流星入七公﹐人主信讒佞﹐誅忠直諫者﹐凶人起兵﹐義人入獄﹐期一年。」石氏曰「流星經七公﹐當有兵將出。」《文曜鉤》曰「流星入抵七公﹐有兵起﹐大將出﹐一曰輔臣有誅﹐不出二年。」

流星犯貫索十

巫咸曰「流星入貫索﹐天下有獄事﹐多有死者﹐一曰臣有入獄者﹐期一年。」﹝案《異苑》曰﹕田鎭之夜﹐傍階墀走﹐忽值流星入貫索天獄也﹐舊傳若見此者﹐必致死兵﹐要應﹐拔頭仰瞻須星﹐出則無禍矣﹔鎭懼﹐潛語其婦﹐散發屋上﹐兄霄起﹐見上有物﹐謂是怪鳥﹐引弓射之﹐應弦而墜﹐乃其弟也。﹞陳卓曰「流星入貫索中﹐女主死﹐若有兵。」又曰「使星入天牢﹐有赦。」﹝案檀道鸞《晉陽秋》曰﹕孝武大元三年三月庚辰﹐夜流星大如三斗器﹐尾長三丈﹐從七公西行至招搖﹐須臾轉還﹐東行至貫索而沒﹐六月﹐苻堅遣其子丕等十萬餘人﹐五道寇襄陽﹐四年正月辛酉﹐大赦天下。﹞《春秋緯》曰「大流星赤黃﹐出貫索中者﹐怪獲死者﹐女子也。」石氏曰「大奔星赤黃﹐出貫索中﹐其國貴女有死者。」《荊州占》曰「流星絕連貫索﹐國城屠。」

流星犯天紀十一

《黃帝占》曰「流星入天紀﹐大臣爲亂﹐兵起宮中﹐妃後有出者﹐期二年。」

流星犯織女十二

石氏曰「流星入織女﹐貴女有憂﹐若有白衣女來者﹔一曰後族當有出者﹐期不出百八十日﹐遠則一年。」司馬彪《天文志》曰「孝明永平七年正月戊子﹐流星大如杯﹐從織女西行﹐照地﹔織女﹐天之貴女﹐流星出之﹐女王憂﹔其月癸卯﹐光烈皇后崩。」巫咸曰「流星入織女﹐有使從諸侯所來者﹔出織女﹐有使之諸侯。」韓楊曰「流星入織女﹐有白衣女子會﹔其出也﹐賊將出。」石氏曰「流星入織女﹐有大水。」《黃帝占》曰「流星出織女﹐有白衣會﹐爲賊兵吏凶﹐淫內。」《宋書天文志》曰「穆帝永和十年四月癸未﹐流星大如斗﹐色赤黃。出織女﹐沒造父﹐有聲如雷。占曰﹕『燕齊有兵﹐民流。』升平元年﹐慕容雋遂據臨潼﹐盡有幽並靑冀之地﹐綠河諸將﹐漸奔散﹐河津隔絕矣。」

流星犯天市十三

石氏曰「流星入天市﹐色蒼白﹐萬物貴﹔赤﹐必大災﹐民多疾。」又云「大臣有罪﹐戮於市者﹔若市吏有憂者。」巫咸曰「流星入天市﹐亂度量﹐不平﹐執命者死。」郗萌曰「流星入天市而出﹐死罪復生。」《玉曆》曰「流星入天市﹐若有死罪﹐當戮入市而得免者﹔不出二年。」司馬彪《天文志》曰「孝明永平元年四月丁酉﹐流星大如斗﹐起天市樓﹐西南行﹐光照地﹐流星爲使天市﹐爲外兵西南行﹐爲西南夷﹔是時益州發兵擊姑復﹐蠻夷大牟替陵斬首﹐傳諸雒陽。」

流星犯帝座十四

甘氏曰「流星抵帝座﹐諸侯兵起﹐臣謀主﹔若貴人變更政﹐期年。」

流星犯候十五

《聖洽符》曰「流星抵候星﹐有兵起﹐近臣相攻﹔夷狄內侵﹔王者有憂。」

流星犯宦者十六

齊伯曰「流星入宦者﹐左右臣不寧﹐若有憂﹔一曰當有被黜者﹐期一年。」

流星犯斗星十七

郗萌曰「流星抵斗星﹐權量不平﹐市吏有憂﹔一曰五穀貴﹐斗不用事。」

流星犯宗正十八

《海中占》曰「流星入宗正﹐左右貴臣多死﹐若帝宗後族有黜者﹐期百八十日﹐遠一年。」

流星犯宗人十九

《甄曜度》曰「流星入宗人﹐親戚臣爲亂﹐若宗中有變事﹐親戚離別﹐期不出年。」

流星犯宗星二十

《玄冥》曰「流星抵宗星﹐王者宗族不相親﹐宗室相疑﹐以親爲疏。」

流星犯東咸二十一

《黃帝占》曰「流星入抵東咸﹐後出入不得時﹐淫泆自恣﹔一曰女主亂宮﹐王者憂﹔期一年﹐遠二年。」

流星犯天江二十二

石氏曰「流星入天江﹐有大水﹐河海溢﹐人民饑。」

流星犯建星二十三

《玉曆》曰「流星入建星﹐關道不通﹐若有使來者﹔一曰兵起﹐四塞民多盜賊﹐不出三年。」陳卓曰「流星入建星﹐天下謀亂﹐赤者昌。」

流星犯天弁二十四

甘氏曰「流星入天弁﹐糴大貴﹐人民饑﹔若抵犯之﹐有兵起﹐將士行﹐期二年。」

流星犯河鼓二十五

《海中占》曰「流星入河鼓﹐有兵起﹐大將出﹔若抵之﹐有死將﹐隨其所犯將當之﹐期一年﹐遠二年﹔大星﹐爲大將﹔小星﹐爲小將。」郗萌曰「使星入河鼓﹐大將亡其旗鼓。」石氏曰「流星出河鼓﹐兵出﹔入河鼓﹐兵入。」又曰「流星入河鼓﹐所入將驚死﹔出河鼓﹐所出將廢。」《宋書天文志》曰「宋明帝太始二年六月巳卯﹐竟夜有流星百餘﹐西南行﹐有一大如甌﹐尾大餘黑色﹐從河鼓出﹐南行至尾沒﹐占曰﹕天下鼓出﹐其年四方反叛﹐內兵出﹐大帥親戎。」

流星犯離珠二十六

《聖洽符》曰「流星入離珠﹐兵宮中起﹐其宮人有罪及誅者。」

流星犯匏瓜二十七

齊伯曰「流星入匏瓜﹐天下有憂﹐若有獻果者﹔中有藥﹐不可食﹐防備之﹐期百八十日。」《甄曜度》曰「流星出匏瓜﹐食官有憂﹔一曰魚鹽價千倍。」

流星犯天津二十八

《帝覽嬉》曰「流星入漢中而不出﹐士卒不可以涉﹔星若絕漢﹐卽可涉﹔三日內雨則不吉。」石氏曰「流星入天津﹐必有大使﹐隨星所之﹐期一年。」《海中占》曰「流星入天津﹐水道不通﹐梁塞若津渡有憂。」石氏曰「流星出北斗﹐人主使於諸侯。」郗萌曰「流星入漢中不出﹐軍不可渡水﹐先渡者不還。」又曰「使星入河津﹐有大眾行者。」《荊州占》曰「流星入漢中﹐貴人有戮死者﹐若溺死。」

流星犯螣蛇二十九

《玄冥》曰「流星入螣蛇﹐雨水爲害﹐魚鹽貴﹐水物不成﹐期不出年。」

流星犯王良三十

《文曜鉤》曰「流星入王良﹐天下有急﹐關津不通﹔有兵起﹐及牛馬多死。」陳卓曰「流星入王良﹐天下兵盡起。」

流星犯閣道三十一

巫咸曰「流星入閣道﹐王者有憂﹐左右有謀﹐道中有伏兵﹐若道不通﹐期百十日﹐遠一年。」

流星犯附路三十二

《帝覽嬉》曰「流星抵附路﹐太僕有憂﹐若馬多死﹐若馬大出﹐期二年。」

流星犯天將軍三十三

《黃帝占》曰「流星入天將軍﹐大將出﹐士卒用﹔若抵犯之﹐將有憂﹔星所之﹐兵所來﹐期三年。」石氏曰「流星入天將軍﹐大將驚出。」﹝案司馬彪《天文志》曰﹕孝和永元元年正月辛卯﹐有流星起參﹐長四丈﹐有光﹐色黃白。二月﹐流星起天棓﹐東北行﹐三丈﹐所滅色靑白。壬申夜﹐有流星起太微東蕃﹐長三丈。三月丙辰﹐流星起天津。壬戍﹐有流星起天將軍﹐東北行。參爲邊兵﹐天棓爲兵﹐太微爲天庭﹐天津爲水﹐天將軍爲兵﹐流星起之爲兵。其六月﹐漢車騎將軍竇憲執金吾﹐耿康度遼﹐將軍鄧陟出朔方﹐並進﹐兵臨私渠北鞮海﹐斬虜首萬餘級﹐獲生口牛馬羊百萬差別﹐日逐王至西海﹐是歲七月﹐又雨水﹐漂人民也。﹞

流星犯大陵三十四

石氏曰「流星入大陵﹐有土功﹐事墳陵之役﹐若抵之﹐國有大喪﹐大人當之﹐期不出三年。」

流星犯天船三十五

《玉曆》曰「流星入天船﹐天下大水﹐舟船用﹐若津道不通﹐有急事。」

流星犯捲舌三十六

甘氏曰「流星入捲舌﹐有讒言亂主者﹔若有口舌於君﹐幸臣有憂。」

流星犯五車三十七

《黃帝占》曰「流星入五車﹐天下兵﹐車騎發﹐先起者昌﹔若抵之﹐其所主五穀貴﹔期二年﹐遠三年。」郗萌曰「流星入五車﹔以甲子日中粟車﹐期三十日﹐粟貴﹔丙午日中麥車﹔期二十日﹐麥貴﹔戊寅日中豆車﹔期二十七日﹐豆貴﹔庚申日中蕢車﹔期二十日﹐蕢貴﹔壬戍日中黍車﹔期十日﹐黍貴﹔以月所見流星之處﹐則縣邑之市爲貴矣。」石氏曰「流星出五車﹐色白﹐諸侯以兵憂﹔色黃﹐受賀﹔色赤﹐寇兵車騎滿野﹔靑黑﹐多死者﹐各以其日占。」

流星犯天關三十八

石氏曰「流星入抵天關﹐天下有急兵﹐關道不通﹐若多盜賊﹐人民憂﹐期百八十日﹐遠一年。」

流星犯南河三十九

巫咸曰「流星犯南河﹐蠻兵起﹐防戍有憂﹔一曰流星入南河﹐爲旱﹐邊兵。」《宋天文志》曰「宋武大明八年四月﹐有流星大如五斗甌﹔赤色有光照面﹐尾長一丈餘﹐從參北出﹐東行﹐直下經東進﹐過南河沒。占曰﹕『民饑﹐吳越有兵。』明年﹐四方賊起﹐王師水陸位伐義興吳陵﹐大戰﹐殺傷千計。」

流星犯北河四十

巫咸曰「流星入北河﹐胡兵起﹐來入中國﹐若關梁不通﹔一曰流星入北河﹐爲水﹔爲饑﹔皆期二年。」《黃帝》曰「流星絕兩河間﹐天下大難﹐路不通。」石氏曰「南河北河﹐有流星絕兩河戍間﹐有客抵之﹐天下大亂﹐親戚不卹。」

流星犯五諸侯四十一

石氏曰「流星出五諸侯﹐有大喪﹐以星所入日占其國。」《玉曆》曰「流星入五諸侯﹐輔臣有憂﹐若有黜者﹔一曰諸侯兵有謀主﹐期不出年。」石氏曰「赤流星出﹐諸侯有叛者﹔其中星散絕﹐諸侯坐其殃咎。」

流星犯積水四十二

甘氏曰「流星入抵積水﹐有大水﹐舟船用﹐民大饑。」

流星犯積薪四十三

《聖洽符》曰「流星抵積薪﹐天下以薪蒿爲憂﹐若廚官有罪者。」

流星犯水位四十四

齊伯曰﹔「流星入水位﹐天下有水﹐河海溢流﹐五穀不成﹐流民大饑﹐期三年。」

流星犯軒轅四十五

《甄曜度》曰「流星入軒轅﹐后妃有亂﹐女主有逆謀﹐天子宜防之﹐期三年。」郗萌曰「流星散入軒轅間﹐女主宮多讒亂。」《荊州占》曰「流星大如瓷﹐出東陵西下﹐必有積血。」

流星犯少微四十六

郗萌曰「流星入抵少微﹐賢良集﹐道術出﹔一曰能人多來者。」

開元占經卷七十四

流星占四

流星犯石氏中官

流星犯太微一

《黃帝占》曰「奔星入太微中﹐其國有亂。」《海中占》曰「流星入太微﹐有兵起﹐外國當以兵至﹐及有使來者﹐不出其年。」郗萌曰「使星入天官﹐畱十日﹐有叛者。」《荊州占》曰「奔星入太微宮內﹐有亂近西相也﹐近東將也。」石氏曰「奔星入太微天庭﹐避之﹐吉﹔不避者﹐危死﹔所謂避者﹐從左來﹐避之右﹔右來﹐避之左。」《黃帝》曰「流星出太微東門﹐大兵起﹐大臣爲亂﹐貴人多死者﹔若有謀﹐近期一年﹐中二年﹐遠三年。流星出太微﹐大臣有外事﹐以所之野命其方。」石氏曰「奔星出太微中﹐有立王﹐若從王。流星出太微南門﹐其眾貴臣有死者。」《海中占》曰「流星出太微端門﹐天子之使出﹔各以所之野命其國﹐期不出年。」《荊州占》曰「流星出太微天庭之門者﹐天子使也﹔以所之野命其東西南北﹔星來者﹐使復命。奔星出太微﹐中國失君。」《玉曆》曰「流星出太微天庭﹐天下兵起﹐將士大出﹐王者有憂﹔期三年﹐災必應。」石氏曰「流星出太微天庭﹐大將出。」《荊州占》曰「流星大而赤﹐數出入天宮庭﹐如浮船伏﹐有賊臣在傍﹐人主備﹐不可出遊。」《荊州占》曰「流星縱橫經行太微中﹐主弱臣彊﹐四夷不制﹐期三月。」石氏曰「流星犯抵左右執法﹐東相西將﹐各以所犯﹐皆當誅﹔以其入日命其國﹐皆不出三年。」

流星犯黃帝座二

石氏曰「流星入太微﹐犯黃帝座﹐大人易﹐其東西犯者皆死亡。」《黃帝》曰「流星入太微﹐抵於帝座﹐天下亂﹐臣弒主﹐國易政﹐期不出三年。」

流星犯四帝座三

巫咸曰「流星入太微﹐犯四帝座﹐輔臣有誅﹐執法者憂﹐貴人多死﹐期二年。」

流星犯屏星四

《玄冥占》曰「流星抵屏星﹐尙書有憂﹐若有死者﹐期百八十日﹐遠一年。」

流星犯郎位五

巫咸曰「流星入抵郎位﹐守衛之臣有誅﹔若左右爲亂﹐若戮有死者﹐期一年﹐遠二年。」

流星犯郎將六

齊伯曰「流星抵郎將﹐則將有誅﹔若大臣爲亂﹐王者戒愼左右﹐不出其年。」

流星犯常陳七

《甄曜度》曰「流星入守常陳﹐衛人有罪者誅﹐人主憂﹐期百八十日﹐遠一年。」

流星犯三臺八

《海中占》曰「流星入上臺﹐司命大臣有罪﹐若有死﹔流星出之﹐近臣有出者﹐期二年。」《玄冥占》曰「流星入中臺﹐司中姦臣來近主者﹔流星出中臺﹐姦臣有出者。」甘氏曰「流星入下臺﹐司祿大臣有賜爵封者﹔流星出之﹐臣有罪出走﹐色黑死﹔皆期二年。」《黃帝》曰「流星走三臺者﹐大將出。」《辯終備》曰「奔星入三能﹐天下感﹐兵禍聚隅﹐感動也。」

流星犯相星九

《文曜鉤》曰「流星抵相星﹐大兵起﹐大將出﹐輔相有變。」

流星犯太陽守十

巫咸曰「流星抵太陽守﹐有兵起﹐將軍出﹐期三年。」

流星犯天牢十一

《黃帝占》曰「流星入天牢﹐貴人有系者﹐其多下獄﹔人民多有罪﹐期不出年。」《黃帝》曰「常以丑未日﹐候流星入天牢者﹐有赦。」《荊州占》曰「流星出紫宮﹐奔走入天牢﹐天子以赦解之。」《黃帝》曰「天牢中有一使星出者﹐小赦﹔二星出﹐赦在關內﹔三星出﹐赦天下。」《荊州占》曰「流星入貴人之天牢﹐太僕名臣有系者﹔其色黃白﹐無故﹔靑憂﹔黑凶﹔赤以金煞之日出赦﹐獄中系者出。」

流星犯文昌十二

《黃帝占》曰「流星若奔星入文昌宮﹐其國有亂。」石氏曰「流星入文昌﹐其國失政﹐宮庭有兵﹔若內亂﹐期二年。奔星出文昌﹐宮內亂。」《荊州占》曰「奔星出文昌宮﹐國去其君﹔一曰國失君。」班固《天文志》曰「孝成帝建始元年九月戊子﹐有流星出文昌﹐白色﹐光燭地﹐長可四丈﹐大一圍﹐動搖如龍蛇形﹐有頃﹐長可五六丈﹐四圍﹐所屈折委曲﹐貫索宮西北﹑斗西北﹑子亥間﹐後屈如環﹐北方不合﹐畱一刻所。占曰﹕文昌爲上將﹑貴相。是時﹐帝舅王鳳爲大將軍﹐其後宣帝舅子王商爲丞相﹐皆貴臣任政﹐鳳妒商譖而罷之﹐商自殺﹐屬親皆廢黜。」司馬彪《天文志》曰「孝靈二年四月﹐有流星﹐出文昌﹐入紫宮﹐蛇行﹐有尾無目﹐赤色有光﹐炤垣墻﹔占曰﹕文昌主上將﹑貴相。後六年﹐司徒劉邵爲中常侍曹節所譖﹐下獄死。」

流星犯北斗十三

《黃帝占》曰「大流星入北斗﹐天下亂﹐大發兵﹐將軍出﹔期六月﹐若一年。」﹝案司馬彪《天文志》曰﹕光武建武十年三月癸卯﹐流星如月﹐從太微出﹐入北斗魁第六星﹐色白﹐傍有小星射者千餘枚﹐滅則有聲如雷﹐食頃止。是時﹐光武帝使吳漢發卒三萬人擊蜀。成帝公孫述十二年二一月﹐護軍髙午刺述洞胸﹐死。屠蜀城﹐滅述妻子宗族。孝靈光和元年四月癸丑﹐流星犯軒轅第二星﹐東北行入北斗魁中﹐至中平元年黃巾賊起﹐上遣中郎將皇甫蒿等徵之﹐斬首千餘萬級。﹞石氏曰「流星入北斗魁中﹐失名人。流星夜有光﹐入北斗﹐大臣有系者﹐以五色占之。」郗萌曰「大流星色靑﹐入北斗魁中﹐大臣有系者﹐有憂也。大流星入北斗魁中失明者﹔系者斬死。」﹝案班固《天文志》曰﹕成帝綏和元年正月辛未﹐有流星從東南入北斗﹐長數十丈﹐二刻所止。其年十一月庚子﹐定陵侯淳於長坐執左遒下獄死。郗萌曰「奔星入北斗中﹐中國使匈奴。」案班固《天文志》曰「成帝陽朔四年閏月庚午﹐飛星大如缶﹐西南入北斗下。明年﹐鴻嘉元年正月﹐匈奴單於離陶莫畢死﹐五月甲午﹐遣中郎將楊興使弔。﹞《荊州占》曰「大流星入北斗魁中﹐大臣背叛﹐流星使星入北斗魁中﹐臣有系者﹔星出﹐系者出。大流星入北斗魁中﹐貴人囚﹔靑黑﹑憂﹔赤黑﹑死﹔赤﹑兵死。」郗萌曰「流星入應星中﹐天下有赦。」石氏曰「流星出北斗﹐人主使人與諸侯﹔色黃白﹐有賀事﹔靑黑﹑有憂事﹔赤﹐有兵﹔期二年。」石氏曰「流星出北斗魁中﹐人主左右有系死者﹔流星出北斗魁中﹐若東西不出﹐期年兵起﹔流星出北斗魁中﹐大將軍出﹔以星日占知所之。」郗萌曰「大流星出北斗後﹐尾長數丈﹐將出。流星黃白﹐出北斗魁中﹐有赦令。」《荊州占》曰「大流星出北斗魁中﹐不出其年﹐兵起﹐占星所之者﹐使星出北斗東行﹐齊趙負兵﹔﹝《玉曆》云﹕齊﹑魯﹑鄭。﹞出北斗南行﹐荊魏負兵﹔﹝《玉曆》云﹕爲荊州﹑楚﹑韓。﹞出北斗西行﹐秦鄭負兵﹔﹝《玉曆》云﹕秦﹑晉﹑魏。﹞出北斗北行﹐楚趙負兵。」﹝《玉曆》云﹕燕﹑趙﹑皆不出三年。﹞《玄冥》曰「流星出部星﹐天子伐諸侯﹐天下將太平﹐期二年。」京房曰「流星於北斗傍﹐明如炬火﹐長六七丈﹐﹝一本云﹕六七尺。﹞如繒布﹐賊臣專制天下﹐期三年。」郗萌曰「流星從南斗至北斗者﹐赦令﹔期正月﹑二月。」《荊州占》曰「使星守北斗﹐天下亂。」郗萌曰「大流星拂北斗廡﹐不出其年﹐有戮死臣﹐期三年。奔星以冬至前後十日之內系北斗柄﹐天下當之﹐期六十日。」郗萌曰「大流星抵北斗柄﹐破之﹐大臣有憂﹐期六月。流星抵北斗﹐天下大發兵。使星抵北斗﹐東行﹔不出其年﹐臣有戮死者。」《荊州占》曰「流星不入北斗魁中﹐居其傍﹐貴人有避宮者。」《黃帝》曰「流星抵正星﹐大人遇賊憂﹔流星出正星﹐執政者易﹐期一年。」甘氏曰「大流星抵法星左右﹐其有光者﹐男君疾﹔無光者﹐女主疾﹔若出法星﹐兵起﹐若有變事﹐期一年﹐遠二年。」《荊州占》曰「流星抵法星﹐法星色靑﹐三日有兵﹐期不出四月﹔色靑白﹐九月有兵﹔期不出十月﹔而起期以春也﹐不出月﹐大變﹐變易國名。」《聖洽符》曰「流星抵令星﹐有兵起﹐天下不安﹔若出令星﹐王者使諸侯﹐行令四方。」齊伯曰「流星抵伐星﹐蠻夷以水兵來入國﹔若出伐星﹐天子出使於蠻夷﹐蠻夷和﹔若抵破伐星﹐人多死﹐期一年﹐遠二年。」石氏曰「流星抵殺星﹐無光五日﹐君疾﹔有光十日﹐女主死。」甘氏曰「流星抵危星﹐五穀不成﹐人君有憂﹔若出危星﹐天子出行令。」《荊州占》曰「流星多抵危星﹐其色赤﹐有兵﹐期一歲﹔黃有土功事﹔白﹐有喪﹐期一歲﹔黑﹐有分國。危星不明﹐流星數抵之﹐五穀不成﹔國相去﹐君有憂。」郗萌曰「大流星數抵部星﹐王者忌之。」《荊州占》曰「流星抵部星﹐色赤﹐有大憂﹔有士封爵﹐列侯有令﹐若兵器有怪﹐黃有喜。」石氏曰「流星入輔星﹐相官不洽﹐天子制之﹐星出輔星﹔相免﹐若死。」

流星犯紫宮十四

《黃帝占》曰「流星入紫宮﹐有大喪﹐大兵起﹐將軍有戮死者﹐期三年。」﹝案司馬彪《天文志》曰﹕孝章建初二年九月甲寅﹐流星過紫宮﹐長數丈﹐散爲三﹐滅。後四年六月癸丑﹐明徳皇后崩。孝和永元七年下月丁未﹐有流星起天津入紫宮中﹐滅﹐色靑黃﹐有光。十二月巳卯﹐流星起文昌入紫宮﹐後竇太后﹐崩﹐隴西羌反。《宋天文志》曰﹕宋前廢帝永光元年六月壬午﹐有流星前赤後白﹐入紫宮﹐明年會稽太守﹐尋陽王子房﹑廣州刺吏袁墨遠﹑雍州刺史袁顗﹑靑州刺史沈文秀並叛﹐昭太后崩。明年﹐太始二年三月甲寅﹐流星從五車出。至紫宮西藩沒﹐其年四方反叛。內兵大出﹐六師親戎。昭太后崩﹐大將殷孝祖爲南賊所殺也。﹞石氏曰「流星入紫宮﹐主憂﹔天下多死者﹐臣犯主﹔又曰﹕入紫宮﹐使者憂﹔又曰﹕入紫宮﹐使者復命﹐名曰使星﹐諸侯有來使者。」班固《天文志》曰「孝昭元平元年三月丙戍﹐流星出翼軫東北﹐幹太微紫宮﹐始出小﹐旦入大﹐有光入﹐有聲如雷﹐三鳴止﹔占曰﹕流星入紫宮﹐天下大凶。其年四月癸未﹐宮車晏駕。」《荊州占》曰「流星入紫宮﹐水旱不調。」﹝案韋昭《洞記》曰﹕當靈帝嘉平二年﹐有流星出文昌﹐入紫宮。六月﹐北海水溢﹐司空楊賜免也。﹞《荊州占》曰「奔星入紫宮中﹐大亂﹔一曰爲其國有亂﹔其出也﹐國去其君。」﹝案《中興書》曰﹕安帝隆安五年三月甲寅﹐有流星赤色﹐眾多西行﹐歷牽牛﹑虛﹑危﹑天津﹑閣道﹑貫索﹑太微﹑紫宮﹐桓玄篡位之應。﹞《荊州占》曰「使星入紫宮﹐匈奴起兵。」陳卓曰「奔星入紫宮﹐天下大亂﹔若有奇令。」石氏曰「流星出紫宮﹐天子之急使也﹔靑﹐憂﹔赤﹐有兵﹔黃﹐有土功﹔白﹐有喪﹔一曰義﹔黑﹐有水事﹔皆以所之分野命其國﹔星復入者﹐使復命也﹐不出其年。」《海中占》曰「流星出紫宮﹐人主宮殿空﹐若有徙王﹐不則出走﹐期三年。」《荊州占》曰「流星出紫宮中﹐奔入天牢中﹐天子以赦應之。」《宋書天文志》曰「宋文帝元嘉二十年二月二十四日乙未﹐流星大如桃﹐出天津﹐入紫宮﹔須臾有細流星﹐或五或三相續﹐又有一大流星從紫宮出﹐入北斗魁﹔須臾又有一大流星出貫索中﹐經天市﹐諸流星並向西北行﹐至曉不可稱數。流星占並云﹕天子之使﹔又曰庶民惟星﹐星流民散之象。至二十七年﹐索虜破靑﹑翼﹑徐﹑兗﹑豫六州﹐民死大半。」《荊州占》曰「使星出入紫宮﹐有空國﹐王徙。」

流星犯北極十五

《黃帝占》曰「使星色白﹐入北極﹐天下兵聚﹔一曰國有大變﹐若有稱兵。」石氏曰「流星入北辰﹐天下道塞﹔出北辰﹐天下安。」焦延壽曰「流星入北辰﹐兵大起。」《黃帝占》曰「流星出北辰﹐地動。」石氏曰「使星出北極﹐兵不在外者罷﹐若兵聚境外﹐期不出年。」《荊州占》曰「使星色赤﹐出北極﹐兵罷於外。」石氏曰「當以戊日占有流星出北極﹐天子徳令安天下。」《黃帝》曰「流星抵北極﹐國有大喪﹐天下兵起非一國﹐將軍戰死﹔若大臣破戮﹐期不出三年。」石氏曰「流星抵北極而止﹐色前赤後白﹐有來言兵事者﹐成﹔前白後黃﹐人主立太子﹐有裂地者﹔色赤而前黃銳﹐有來吾國而死者﹔色白而前後皆銳﹐有來言開關而和者﹔若兵罷﹐四方皆然。」甘氏曰「流星入鉤陳﹐必有迫劫主者﹔其臣謀其主﹔若兵起宮中﹐期二年。」

流星犯天一太一十六

《聖洽符》曰「流星犯抵天一太一者﹐五穀成熟﹐人民安樂﹐天下太平﹐鄰國寧。」

開元占經卷七十五

流星占五

流星犯石氏外官一

流星犯庫樓一

《黃帝占》曰「流星入庫樓﹐庫兵發用事﹔車騎出﹐流星出之﹐兵大起﹐隨星所之﹐兵所從往﹔期三年。」郗萌曰「流星出天庫﹐所之邑﹐受兵。使星出入天庫樓﹐天下空虛﹐兵盡出。」

流星犯南門二

石氏曰「流星入南門﹐西夷兵起﹐關道不通﹐國有憂。」《荊州占》曰「流星南門甚眾﹐大臣有外事。」

流星犯平星三

《玉曆》曰「流星入平星﹐執令臣有憂﹔若有罪﹐星若出之﹐臣有黜者﹔期百八十日。」

流星犯騎官四

甘氏曰「流星入騎官﹐有兵起﹐騎士將出﹐有憂﹔若馬多死﹐期一年﹐遠二年。」石氏曰「流星抵騎官﹐兵起﹔星所止﹐知之。」

流星犯積卒五

《聖洽符》曰「流星入積卒﹐兵士大行﹐若將死﹔一曰近臣有誅者﹐期不出二年。」﹝案《晉陽秋》曰﹕大元元年三月丁巳﹐流星大如斗椀﹐赤色﹐尾長二丈﹐起心星南五丈﹐經積卒。九月﹐秦王符堅屠涼州﹐虜刺史張天錫﹐車騎桓沖﹐屯軍淮泗。﹞

流星犯龜星六

齊伯曰「流星入龜星﹐天下有水﹐珠玉貴﹔流星出之﹐天下大旱﹐五穀貴﹐期不出年。」郗萌曰「流星出龜星﹐色靑黑﹐所之國大水﹔赤黃﹐所之國大旱。」

流星犯傅說七

《甄曜度》曰「流星抵傅說﹐王者有子孫之憂﹔若出之﹐宮中有子孫之喜﹔期不出百八十日。」

流星犯魚星八

《海中占》曰「流星抵魚星﹐天下水﹐魚鹽貴﹔星若出之﹐天下旱﹐魚行人道。」

流星犯杵星九

《玄冥》曰「流星入杵星﹐五穀大貴﹐其歲杵不用事。」

流星犯鱉星十

《文曜鉤》曰「流生入鱉星﹐國有大水﹔色赤﹐出鱉﹐其國大旱。」郗萌曰「大流星出鱉星﹐色靑黑﹐爲大水﹔赤黃﹐爲大旱﹔視其所之﹐以命邑。」

流星犯九坎十一

巫咸曰「流星入九坎﹐有水旱之變﹔從南入﹐則大旱﹔從北入﹐則大水。」

流星犯敗臼十二

《帝覽嬉》曰「流星入敗臼﹐天下有急發米粟之事﹐杵臼用﹐期一年。」

流星犯羽林十三

《黃帝占》曰「流星入羽林﹐兵大起﹐士卒發用﹐將軍有出者﹔期三年。」石氏曰「流星色赤﹐入大牢東﹐君起兵﹔入其西﹐太子起兵﹔入其北﹐諸侯起兵﹔出大牢﹐兵隨所之。流星色赤﹐入天軍之南﹐天子死﹔入其西﹐太子死﹔入其北﹐諸侯多死。流星色黃白﹐入天軍之西﹐天子立太子﹔入其中﹐天子立侯王﹐不則受賜。流星色白﹐入天軍之南﹐後憂疾﹔入其北﹐諸侯憂疾。」《春秋緯》曰「使星出入羽林﹐兵起。」

流星犯北落十四

石氏曰「流星抵北落﹐天下有兵﹐北夷寇虜入塞﹐大將出﹐鈇鑕用﹐期百八十日﹐遠一年﹐若二年。」

流星犯土司空十五

《玉曆》曰「流星抵土司空﹐其國有兵﹐土功起﹔若抵破司空﹐國有喪﹐期三年。」

流星犯天倉十六

石氏曰「流星色赤﹐入天倉中﹐兵內起﹐其犯破﹐天倉旱﹐若火起﹐出天倉粟﹐以兵出。流星色黃白﹐入天倉中﹐歲饑﹔出入天倉﹐歲大饑﹐出谷。」甘氏曰「流星入天倉﹐天下饑﹐谷散出﹐若發粟於民﹐有轉谷之事。」

流星犯天囷十七

《聖洽符》曰「流星入天囷﹐有兵起﹐谷當出﹐有軍糧之急﹔期百八二日﹐若一年。」

流星犯天廩十八

齊伯曰「流星入天廩﹐其國大饑﹐五穀不成﹐人民饑死﹐米粟當有出廩者﹐期不出二年。」

流星犯天苑十九

《甄曜度》曰「流星入天苑﹐有兵起﹐馬出行﹐若多死﹔一曰禽獸多死。」石氏曰「流星色赤﹐入天苑中﹐牛馬多傷﹔出天苑中﹐牛馬多以兵事出者。流星色黃﹐入天苑中﹐牛馬野禽獸蕃息。流星色蒼白﹑黑﹐入天苑中﹐牛馬野禽獸多死﹔出天苑﹑牛馬以全出者。流星入天苑﹐馬之事出﹐天苑名馬出﹐幣入四足獸﹐有幣者。流星入天苑﹐名馬有入者﹔出天苑﹐名馬有出者。」

流星犯參旗二十

《海中占》曰「流星入參旗﹐兵大起﹐弓弩用﹔流星出之﹐將軍出﹐兵士行﹐期二年。」郗萌曰﹕』使星出入天弓﹐匈奴兵起。」

流星犯玉井二十一

《黃帝占》曰「流星入玉井中﹐皆爲彊國失地﹔出玉井﹐彊國得地。」郗萌曰「有大流星循伐以下入玉井中﹐不出其年﹐水與城等﹐以星小大退疾占之。」《玄冥》曰「流星入玉井﹐國以水爲憂﹔若疾﹐國失地﹔若出之﹐大水溢流﹐有溺死者﹐期不出二年。」《荊州占》曰「流星出玉井﹐將出。」

流星犯屏星二十二

《文曜鉤》曰「流星入屏星﹐執法臣有戮死者﹐人民多疾﹔若有死﹐不出其年。」

流星犯廁星二十三

巫咸曰「流星入廁星﹐天下大饑﹐人相食﹔一曰若大水﹐陷廁中﹐有謀兵。」

流星犯天矢二十四

石氏曰「流星抵天矢﹐人民多疾﹐若多死﹐天下饑。流星色黃﹐吉﹔靑白﹐多疾﹔黑﹐多饑。」

流星犯軍市二十五

《玉曆》曰「流星入軍市﹐兵大起﹐大將出﹐軍饑﹐絕糧﹐市散﹐期二年。」

流星犯野雞二十六

甘氏曰「流星入軍市﹐抵野雞﹐將離散﹐士卒死亡﹐先起兵者殃﹐期三年。」

流星犯狼星二十七

《黃帝占》曰「流星抵破狼星﹐秦國有殃﹐先起兵者亡﹐期一年﹐遠二年。」石氏曰「流星抵狼星﹐其國兵大起﹐大將有千里之行﹐將軍有死者。」

流星犯弧星二十七

齊伯曰「流星入弧星﹐天下兵起﹐諸侯相攻﹐弓弩用﹐車騎出﹔一曰弓矢貴﹐秦負兵﹐期不出百八十日﹐遠一年。」司馬彪《天文志》曰「光武建武十一年十二月已亥﹐大流星如缶﹐出柳西南行﹐入弧且滅﹐分爲千餘﹐如遺火狀﹔須臾﹐有聲隱隱如雷。柳爲周﹐弧爲秦﹑蜀﹐大流星出柳入弧者﹐是大使從周入蜀。時光武使大司馬吳漢發南陽﹐三萬人乘船溯江而上﹐擊蜀成帝公孫述﹐又命將軍成等平武都邑郡。十二年二月﹐吳漢又擊述﹐大司馬謝丰斬首五千餘級﹐十一月丁丑﹑漢護軍髙午刺述洞胸﹐其夜死﹔明日﹐漢入屠蜀城﹐誅述大將公孫晃等﹐所殺數萬人﹐滅述妻子﹑宗族萬餘人。」

流星犯老人星二十九

《荊州占》曰「使星出入老人星﹐老人有疾憂。」《海中占》曰「流星抵老人﹐天下多病﹐老人不安﹔一曰大兵起﹐老者行。」

流星犯天稷三十

《玄冥》曰「流星入天稷﹐五穀散出﹐谷不熟﹐天下饑﹐人民流亡﹐去其鄕。」

流星犯甘氏中官二

流星犯天理一

《荊州占》曰「流星入天理貴人之牢﹐太僕名臣有系者也。靑憂﹔赤﹐以金殺之﹔黃白﹐無故﹔黑﹐凶。流星出魁中﹐赦系獄者﹐天理也。」

流星犯咸池二

《黃帝占》曰「流星出咸池中﹐星所之者﹐兵起。」石氏曰「流星入咸池﹐大水。」郗萌曰「使星捨咸池﹐有喪。」

流星犯甘氏外官三

流星犯哭星一

《黃帝占》曰「出入哭星﹐有哭泣事。」

流星犯水符二

郗萌曰「有大流星﹐赤黃色﹐出水府﹐所之邑大旱。」郗萌曰「有大流星﹐靑色﹐出水府﹐所之邑大水。」

流星犯巫咸中外官四

流星犯長垣一

《帝覽嬉》曰「流星入長垣中﹐匈奴兵起﹐來侵中國﹐人主有憂。」《荊州占》曰「使星入長垣﹐匈奴起兵。」

流星犯天淵二

郗萌曰「大流星色靑黑﹐出天淵﹐所之邑大水。大流星色赤黃﹐出天淵﹐所之邑大旱。」

流星犯廏三

陳卓曰「使星出入天廏﹐天下有驚。」

開元占經卷七十六

雜星占

星晝見一

甘氏曰「星與日並出﹐名曰女嫁星。與日爭光﹐武且弱﹐文且彊﹐女子爲主而昌。在邑爲喪﹐野爲兵。」《辧終備》曰「星晝見﹐虹不藏﹐臣人生﹐海失常﹐主淫於色酒湎沈﹐愼失職﹐出遊遨。」甘氏曰「明星奪日光﹐天下有立王。」《呂氏春秋》曰「武王勝殷﹐將二虜而問焉曰﹕『若國有妖乎﹖』二虜對曰﹕『國有妖﹐星晝見。』」甘氏曰「星無故常晝見者﹐名女王﹐不出三年﹐大水浩洋﹐若有女王立。」京氏曰「晝星見﹐人臣有姦心﹐上不明﹐臣下縱橫修撰。」《孝經雌雄圖》曰「一星晝見者﹐君子失國﹐亡道﹔入邊爲虜。」《魏氏圖》曰「一星晝見者﹐君子失國﹐亡世﹐當敗必死。」《雌雄圖》曰「二星晝見者﹐皇后失勢﹐以刑死﹔一曰公亡刑﹐則失度﹐爲羌狄所賊。又曰﹕有白衣間詐在宮中。」《魏氏圖》曰「三星晝見者﹐君有亡邦﹐有羌人入界﹐欲爲天子﹔一曰﹕臣有憂﹐其世絕。」又曰「參其與辰俱見﹐天下有兵﹐二邦相攻﹐血流。」《孝經內記》曰「三星在日上下者﹐外人欲殺﹐姦在後宮。」又曰「三星在左右者﹐臣欲殺君﹐與將軍共爲一心。」《雌雄圖》曰「三星晝見者﹐臣有大憂﹔公卿爲夷狄賊所害。」又曰「四星及五星晝見者﹐王侯爲外界人所殺﹔一日君弟有死憂。」《內記》曰「四星在日上下者﹐王侯欲伐﹐國政之憂。」《魏氏圖》曰「北斗晝見者﹐君死亡﹐絕後嗣也。」

恆星不見二

楊泉《物理論》曰「凡無名之星﹐一見一不見﹐惟二十八宿﹐度數有常﹐故曰恆星。」《左氏傳》曰「魯莊公七年四月辛卯夜﹐恆星不見。」﹝恆﹐常也﹐謂常見之星也。辛卯﹐四月五日夜﹐月光尙微﹐蓋時無雲﹐日光不以昏沒也。夜中星隕如雨。如﹐而也。夜半乃有云﹐星落而且如雨﹐其數多也﹐皆記異也﹔日光不匿﹐恆星不見﹐云夜中者﹐以水漏也。﹞《傳》曰「恆星不見﹐夜明也﹐星隕如雨﹐與雨偕也。偕﹐俱也。」《谷梁傳》曰「常星者﹐在位人君之類﹐不見者﹐無君之象也。」《公羊傳》曰「恆星布列四方﹐助天爲光明﹐諸侯之象。不見者﹐象諸侯之背叛﹐不佐王者奉順法度。」《春秋緯》曰「恆星不見﹐言周制絕滅﹐眾耀隕亂。」《運斗樞》曰「蒼帝行失則列星滅。」《洛罪級》曰「恆星不見﹐主嚴法度消。」《助佐期》曰「列星不見﹐精無耀﹐天子失敗﹐諸侯橫暴。」董仲舒曰「常星﹐二十八捨﹐人君之象也﹐眾星者﹐萬民之類也﹐列宿不見﹐象諸侯微也。」許愼曰「眾星者﹐庶民之象也﹐與列宿俱亡﹐中國微滅也。」鄭玄曰「恆星﹐謂列捨﹐特天子之正也﹔不見者﹐諸侯乘天子禮義法度﹔又﹐夜明象諸侯﹐槪然將彊大也。」《河圖捨占篇》曰「將失政不法﹐則星亡。」《尙書中侯準讖哲》曰「煌煌之滅﹐﹝闕﹞失權流頓斬﹐恆星滅。」

星斗占三

《呂氏春秋》曰「至亂之化﹐有星斗。」班固《天文志》曰「辰星與他星相遇而斗﹐天下大亂。」

眾星搖動四

《洪範天文星變占》曰「漢武元光中﹐天星盡搖﹐上問侯星﹔對曰﹕星搖﹐民勞也。後徵伐四夷﹐百姓勞於兵革也。」

開元占經卷七十七

客星占一

瑞星

宋均曰「景星大而中空。」孟康曰「景星者﹐有赤方气與靑方气相連﹐赤方气中有兩黃星﹐靑方中一黃星﹐凡三星合﹐爲景也。」﹝案《蜀志》曰﹕後主景耀元年﹐史官言星見﹐於是大赦﹐攺年爲景耀也。﹞《天官書》曰「天晴而見景星﹐景星者﹐徳星也﹔其狀無常﹐常出有道之國。」《瑞應圖》曰「景星者﹐大星也﹔狀如半月﹐生於晦朔﹐助月爲明﹔王者不私人﹐則見。又曰﹕徳及幽隱﹐則出。」又曰「景星者﹐星之精也﹐光從月出﹐出於西方﹐王者不私人以官﹐使賢者在位﹐則景星出見﹐佐月爲明。」班固《天文志》曰「天晴而見景星。」﹝占六十日晴﹐精明亡。﹞《河圖》曰「黃帝治﹐景星見於北斗也。」《尙書中侯握河紀》曰「堯卽位去年﹐景星出翼﹐鳳凰止庭。」鄭玄注曰「景﹐大也﹐明也﹔翼﹐朱鳥宿也。」又曰「帝執徳恭﹐聰明密微﹐思心淸靜﹐在庭從宜﹐仁推度符﹐移序精和﹐天地休通﹐五行相化﹐景星出攝提。」《含文嘉》曰「王者序長幼﹐各得其正﹐則房心有徳﹐星應之。」《合誠圖》曰「天子精耀﹐心墳務徳﹐則景星窺。」﹝宋均曰﹕墳﹐盛也﹐窺猶見也。﹞《禮稽命徵》曰「王者制禮作樂﹐得天心﹐則景星見。」《感精符》曰「王者徳上感皇天﹐則景星也。」《孔演圖》曰「天子以賢舉﹐則景星效於天。」《春秋緯》曰「《周圖變書》云﹕赤雀所銜﹐蜀﹐下授文王於丰殿之﹝闕﹞剽天子精耀﹐招神任理﹝闕﹞有響心順務徳﹐則景星見﹐鸞鳳下。」《元命包》曰「仁義茂盛﹐賢俊彰明﹐神符感出﹐景星守參。」《感精符》曰「堯時﹐气充盛﹐上感皇天﹐故景星見。」《孝經內事》曰「天子行孝徳﹐則景星出。」《援神契》曰「王者徳至天﹐則景星見。」《白虎通》曰「景星者﹐大星也﹐月或不見﹐景星恆見﹐可以夜作﹐有補於人。」《帝王世紀》曰「舜時﹐景星見於房。」《坤靈圖》曰「至徳之萌﹐黃景索於北斗﹐必以戊己日﹐其光無芒﹐行久無武﹐動軍﹐莫之敢拒。」

《含文嘉》曰「宮室之禮得﹐則虛﹑危有徳星應。」又曰「居喪以禮﹐則徳星應在虛﹑危。」《稽命徵》曰「禮得其宜﹐則虛﹑危有徳星見。」《含文嘉》曰「宮室之禮得﹐營室有徳星應。」又曰「居喪以禮﹐則徳星應輿鬼。」又曰「天子穆穆﹐諸侯皇皇﹐則少微有徳星。」又曰「殯喪之禮以其時﹐則三階平正﹐有徳星出入其間。」又曰「天子祫禘﹐巡狩有度﹐考功責實﹐外內之制﹐各得其宜﹐四方之事﹐無蓄滯﹐上下交通﹐則山澤出靈龜﹑寶石﹔麒麟至苑囿﹐六畜繁多﹐天苑有徳星應。」﹝案申穎《秦書》﹕苻堅建元六年四月﹐天苑有大星﹐色甚白﹐占者以爲太平之祥﹐乃立望气臺於宮左﹐冬十一月﹐平燕國﹐擒慕容。﹞《含文嘉》曰「天子行鄕射飲酒之禮﹐得其宜﹐則曰大徳﹔天苑﹐左右角﹐皆有大徳星應。」《海中占》曰「徳星守建星﹐君臣俱明﹐天下更平﹐五穀更興。」

宋均曰「含譽瑞星﹐光耀侶慧。」《援神契》曰「喜則含譽射。」

客星名狀二

《黃帝占》曰「客星者﹐周伯﹑老子﹑王蓬絮﹑國皇﹑溫星﹐凡五星﹐皆客星也﹐行諸列捨﹐十二國分野﹔各在其所臨之邦﹐所守之宿﹐以占吉凶。」又曰「客星大而色黃煌煌然﹐名曰周伯﹐見其國兵起﹐若有喪﹐天下大饑﹐人民流亡﹐去其鄕。」又曰「客星明大白淳然﹐名曰老子﹐所出之國﹐爲饑﹐爲凶﹐爲善﹐爲惡﹐爲喜﹐爲怒﹐常出見﹐則兵大起﹐人主有憂﹐王者以赦除咎﹐則災消。」又曰「客星狀如粉絮﹐拂拂然﹐名曰王蓬絮﹐見則其國兵起﹐若有喪﹐白衣會﹐其邦饑亡。」《荊州占》曰「王蓬絮星﹐色靑而熒熒然﹐所見之國﹐風雨不如節﹐焦旱﹐物不生﹐五穀不登﹐多蝗虫。」《黃帝》曰「客星出而大﹐其色黃白﹐望之上有芒角﹐名曰國皇﹔見則兵大起﹐國多變﹐若有水饑﹐人主惡之﹐人多疾。」又曰「客星色白而大﹐狀如風動搖﹐名曰溫星﹐常出四隅﹔出東南﹐天下有兵﹐將軍出於野﹔出東北﹐有千里暴兵﹔出西北﹐亦如之﹔出西南﹐其國兵喪並起﹐若大水﹐人饑。」石氏曰「溫星出東南﹐爲大將軍服屈﹐不能發者﹐出於東北﹐暴骸三千里﹔出西亦然。」《黃帝》曰「客星見其分﹐若畱止﹐卽以其色占吉凶﹔星大事大﹐星小事小﹔星色黃﹐得地﹔色白﹐有喪﹔色靑﹐有憂﹔色黑﹐有死﹔色赤﹐有兵﹔各以五色占之﹐皆不出三年。」巫咸曰「客星入列宿中外官者﹐各以其所部捨官名﹐爲其事﹔所之者﹐爲其謀﹔其下之國﹐皆受其禍﹔以所守之舍﹐爲其期﹔以五气相賊者﹐爲其使。」

客星犯月三

《河圖》曰「日月與大星晝並見﹐是謂爭明﹔大國弱﹐小國彊。」《河圖》曰「大客星流入月中無光﹐當有與君俱並兵死者。」又曰「客星入月中﹐有破觸月﹐臣弒主﹐有內亂。」《洛書》曰「客星入月中﹐有破軍。」又曰「大星入月中﹐臣弒主。」又曰「大星入月﹐月無光﹐其國再伐而亡﹔一曰其國當者滅亡﹐四夷來侵。」又曰「居月﹐見﹐不出三年﹐人主死﹐不死﹐國有殃。」又曰「星見月中﹐不出其年﹐主憂。」又曰「月未中。而日星入之﹐有賊人爲政者在東方﹐文者長﹐武者亡﹔月過中而星入之﹐有賊人爲政者在西方﹐武者長﹐文者亡。」又曰「他星入月中﹐兵將起﹐他國有來降者。」《髙宗》曰「星入月中﹐將有大兵。」《海中占》曰「星入月中﹐其國戎﹐有憂﹐一曰不出三年﹐臣勝其主。」京氏曰「星入月中﹐臣賊其主﹐奪其家。」又曰「月中有星﹐天下有賊﹐星多者﹐賊多。」又曰「星入月中﹐大臣謀伐其主﹐主令不行。」《荊州占》曰「星入月﹐其國有喪。」又曰「星入月中﹐有破軍殺將。」又曰「大客星入月中﹐月無光﹐其國滅亡﹐四夷來侵﹔期五月﹐若十月。」又云「客星貫月﹐其國內亂﹐大臣死。」《洛書》曰「星在月右角者﹐秦氏﹑丁氏爲姦﹐在西宮中。」又曰「星在月右角﹐竇氏﹐宋氏爲姦﹐在東宮中。星在月上者﹐鄧氏﹐司馬氏爲姦﹐在南宮中。星在月下者﹐趙氏﹐李氏爲姦﹐在後宮中。星在月兩角﹐劉氏爲姦﹐敗。」《孝經內記》曰「月在星角者﹐臣與黃門僮女人陰姦爲賊﹐兩星在月角者﹐臣與人君作姦﹔一星在月中﹐臣與君婦女共作姦謀﹔一星在月下者﹐後宮列女要臣爲姦也。」《河圖》曰「星在月陰﹐負海國有勝﹔星出月下﹐芒相爍也﹐君死﹐人饑。」京氏曰「星與月同光﹐臣下作亂﹐人民非上﹐令不行。」甘氏曰「星食月﹐其國相死。」《洛書》曰「星毀月﹐下司上。」

客星犯歲星四

《荊州占》曰「歲星與他星合﹐人主不安。」又曰「歲星與他星薄之﹐主有謀。又曰﹕有賊。」又曰「客星與歲星斗﹐不出其年﹐彊國易相。」巫咸曰「他星守歲星﹐越有憂﹔一云城邑有憂。」甘氏曰「有星守歲星﹐人主有憂。」《春秋緯》曰「歲星與他星會而斗﹐因破他星﹐人主不寧﹔他星薄破之﹐主有謀賊害。」

客星犯熒惑五

石氏曰「熒惑與他星會而斗者﹐皆爲禍。」《荊州占》曰「熒惑與他星會而斗﹐天下兵起﹔他星破熒惑﹐爲禍﹔熒惑破他星﹐會事﹐𨿽有不能爲禍。」又曰「熒惑與他星合﹐相陵而斗﹐二星相近者﹐其殃大﹔相遠﹐其殃小。」

客星犯太白六

甘氏曰「有星入太白中﹐彊國以戰亡。」又曰「有星入金星﹐天子伐諸侯﹐武士大將死。」郗萌曰「縣亂﹐星出也﹔常出太白之旁﹐相去三四寸所﹔星出﹐天下大亂。又星從他所來之太白旁﹐居與往來﹐亦爲使﹐其事急﹔又太白與他星過於四方﹐必有大敗。又太白與他星遇﹐太白避他星﹐兵畏﹔他星避太白﹐兵成。」

客星犯辰星七

巫咸曰「有星入水星﹐天下大水﹐大理﹑禦史官多死。」班固《天文志》曰「辰星與他星遇﹐而天下亂。」石氏曰「辰星與他星會﹐光相薄﹐用爲害﹔不相及﹐𨿽同會﹐不爲害。」《荊州占》曰「辰星與他星會﹐破之﹐刑事行﹔他星不破﹐刑事不害。」石氏曰「辰星出﹐與他星遇而斗﹐天下大亂。」

開元占經卷七十八

客星占二

犯東方七宿

客星犯角一

甘氏曰「客星干犯兩角間﹐白者﹐軍起不戰﹐邦有大喪﹔其色赤﹐戰﹐所指必有破軍侵城﹐期七十日﹐或三年。」石氏曰「他星入左角﹐兵吏有來擊者。色赤﹐皆以兵擊﹔黃﹐皆以土訟﹕白﹐皆以義﹔黑﹐皆以死﹔靑﹐皆以憂。」巫咸曰「客星入左角﹐獄多死囚。」《荊州占》曰「黃星若白星入左角﹐裏有受咎者﹐又曰獄官吉﹔入右角﹐尉有喜。」《荊州占》曰「赤星入左角﹐兵吏有攻者也﹔黃﹐訟土事﹔白﹐以好訟﹔靑﹐以憂訟﹔黑﹐以死訟。」石氏曰「白星入右角﹐兵吏有易者﹔靑﹐以憂去﹔黃﹐以好去﹔白﹐以義去﹔黑﹐以死去。」《海中占》曰「赤星入右角﹐兵吏有置兵軍受命者。」夏氏曰「客星入角﹐五穀傷﹐蝗虫生。」郗萌曰「黑星入右角﹐兵吏有以喪置兵者﹔色黃若白﹐以好置兵﹔靑﹐以憂置兵。」又曰「客星入角﹐將相後族家有收戮者。」石氏曰「赤星從兩角間過﹐不入亢中﹐有兵﹔色白﹑有過客﹔色黑﹐有過喪。」郗萌曰「有星出亢﹐入兩角間﹐君有使諸侯﹐有口令﹔色赤﹐言兵﹐黃﹑言土﹔白﹑言義﹔靑﹑言憂﹔黑﹑言凶。」石氏曰「他星出左角﹐獄吏易者﹔色赤﹐以兵﹔色黃﹐以好去﹔色白﹐以義去﹔色黑﹐以死﹔色靑﹐爲憂。」郗萌曰「有星出左星﹐與星相迫﹐大如缸﹐赤如血﹐其名爲禍星﹐三日三夜不入﹐命曰動兵﹐三年而國亡﹐以其日占之。」又曰「黃白星出左角﹐獄嗇夫受梃﹔色靑﹐有大憂﹔色黑﹐有死者。」石氏曰「有星出右角﹐有驚將﹔色赤﹐將不勝﹔靑﹐憂﹔黃﹐將去﹔白﹐不戰﹔黑﹐將死。」《海中占》曰「大赤星出右角﹐國門有出兵﹔左角﹐國入兵。」郗萌曰「黃星出右角﹐國有驚﹐﹝一云兵驚﹞不戰受地﹔星白者﹐不戰而進﹔色黑靑者﹐戰不勝﹐凶。」《荊州占》曰「赤星出右角﹐﹝郗萌曰﹕出右角﹐入左角也。﹞將有攻吏者﹐國有驚﹔其星不搖散﹐不統絕﹐戰勝。」巫咸曰「客星出角﹐臣謀其主﹐賊從外來﹐天下大亂﹐將相將有誅者。」《海中占》曰「赤星出角亢間﹐國邑有圍者。」郗萌曰「大赤星若白星﹐出角亢﹐國有大盜﹐黃星出北﹐止天門中﹐天下兵﹐在外者罷﹐客星出角﹐兵大起﹐期不出二年。」《荊州占》曰「赤星出兩角間﹐國有恐﹐人民驚﹔又曰﹕經兩角間﹐軍道塞。」《二十八宿山經注》曰「有客星如半席﹐出於角亢﹐則其年韓土有死兵﹐公使大臣謀﹐死﹐多災殃。」郗萌曰「赤星經兩角間﹐國門閉﹐可以觀邑門之閉開也﹔星白﹐軍在外﹐道塞。赤星從兩角間過﹐不入亢中﹐有過兵。黃白星數就右角﹐若左角﹔兵使﹐有受地者。赤星大如鋒矢﹐赤如雞血﹐數就右角﹐若左角﹐兵使遇賊。」《黃帝占》曰「大黃星之兩角間﹐有貴客來見﹐君廟將有事。」《海中占》曰「黃星起右角﹐之左角﹐尉理受執。」《黃帝》曰「赤星止兩角間﹐國門閉﹐其食道絕。」陳卓曰「客星捨角﹐天下有陷地。」郗萌曰「客星入舍右角﹐小人有兵﹐多恐﹐兵起不用。」石氏曰「客星守左角﹐色赤﹐天下大旱﹐五穀不成。」郗萌曰「客星守左角﹐獄吏多冤。」石氏曰「客星守右角﹐有大水。」巫咸曰「客星守右角﹐﹝一曰色赤﹞多暴虐事。」郗萌曰「客星守南角間﹐赦﹐﹝一云黃星守兩角間﹞不盡出﹐期不出四十日。」班固《天文志》云「客星守南角間﹐姦人在宮庭。」《黃帝占》曰「大祝星守角﹐白﹐天下中隔不通。」石氏曰「客星守角﹐彊臣寵取國勢﹔他星守角﹐獄多訟。」巫咸曰「客星守角﹐五穀不登﹐大旱﹐不生艸木。」郗萌曰「守角﹐臣謀其主﹐一曰賊臣從外人。」又﹕「客星守角﹐大旱﹐五穀不成﹐焦旱不生﹔一曰﹕色赤﹐守角有兵。」又﹕「客星守角﹐天庭大臣有亂者﹐凶。一曰﹕入天庭十日﹐天下大亂。」又﹕「客星逆行守左角﹐谷貴。」《荊州占》曰「客星犯守角﹐大旱﹐五穀不登﹐富人貧。」又﹕「赤星畱守兩角間﹐有兵﹐國閉﹔靑﹐有大獄事﹐白﹑有義來者﹔黃﹐有土功﹐黑﹐有凶﹐人主有殃。」

客星犯亢二

甘氏曰「客星干犯亢中﹐國不安﹐兵起﹐政亂﹐期一年。」石氏曰「有星出入角間入亢﹔色赤﹐有過兵﹔白﹐有過客﹔黑﹐有過喪。」《海中占》曰「客星數入亢﹐國疾疫﹔出亢﹐疾已。」夏氏曰「客星入亢﹐人流亡。」郗萌曰「客星入亢天庭十日﹐天下大亂。又客星入亢﹐有小旱﹐期三十日。又曰﹕旱。又曰﹕有小水﹐八谷水傷。又曰﹕五穀不登﹐爲後年。」﹝一書云﹕五穀丰﹐人有禮讓。﹞又曰「客星入亢﹐兵戰﹐士卒行﹐不出九年。又曰﹕天下大亂。」《荊州占》曰「客星入亢中﹐天下有徳令﹔色白﹐期秋﹔赤﹐期夏﹐黃﹐期六十日﹔黑﹐期百二十日。」又﹕「有星出氐﹐入亢中而散﹐人主有病﹐從蒂而上。」《東官候》曰「赤星入亢﹐有宗廟事﹐色黑﹐廟中有喪﹔色靑﹐見血﹔白﹐有兵﹐女主有喪。」《百二十占》曰「他星入亢﹐有來使者﹐受命於廟﹔色赤﹔言兵﹔黃﹐言土﹔白﹐言義﹔靑﹐言憂﹔黑﹐言憂客。」石氏曰「有星出亢﹐有出者使﹐以色占﹔赤﹐言兵﹔黃﹐言土﹐白﹐言義﹔靑﹐使者憂﹔黑﹐使者凶﹔一曰﹕多兵。」郗萌曰「有星暴出亢﹐愛臣以口舌事自殺﹐期一月﹐若一年。」又﹕「黃星白星出廟以北﹐中人有受賜者。」又﹕「黑星出廟北﹐而南入廟﹐女主有客事者﹔有廟之事。」又﹕「客星出入亢﹐五穀不登﹐爲後年。」石氏曰「有星經兩角間入亢﹐諸侯客有來者﹐廟將有事﹐有口令。」《海中占》曰「大赤星從角就亢﹐人主遇賊。」郗萌曰「客星與亢合﹐相爲亂﹐國易政。」《黃帝》曰「赤星集亢氐間﹐廊廟間有陳兵。」《海中占》曰「客星出亢﹐若守之﹔其國大旱﹐五穀傷﹐貴人去其鄕﹐人民流亡﹔若芒角變色﹐地動爲害﹐期三年。」《黃帝》曰「客星守亢﹐國臣不詳。」巫咸曰「客星守亢﹐有徳令。」郗萌曰「客星守亢﹐天下通﹐臣有謀其主者﹐軍敗不成﹐多虫蝗﹐糴貴﹐絲貴﹐有奇令。又客星守亢﹐下田傷。」《東官侯》曰「客星守亢﹐則五穀頻不成﹐糴貴。」《荊州占》曰「客星畱守亢﹐色赤﹑旱﹔靑黃﹐人去其鄕﹔黃﹐無他害﹔黑﹐人民流徙﹐貴人憂﹔芒角變色﹐地動搖宮。」《海中占》曰「客星犯守﹐國多妖祥。」

客星犯氐三

甘氏曰「客星幹入氐中﹐後宮有亂﹐暴兵動﹔期百八十日﹐遠三年。」《黃帝占》曰「有客星入氐﹐色白﹐卽將嗇夫受賜﹐色黃﹐遷﹔色靑黑﹐不死則凶。」又﹕「客星入氐﹐日食﹑地震﹐糴貴﹐石百五十﹐有奇令。」﹝一云﹕糴石千五百﹐谷爲玉。﹞石氏曰「客星入氐﹐棺槨貴。」甘氏曰「客星入氐﹐﹝《文曜鉤》云﹕守氐。﹞邊邦有獻女者。」《海中占》曰「大赤星入氐﹐卒大出。」郗萌曰「客星數入氐﹐有疾﹔﹝一云﹕沒巴﹞數出﹐疾已。」陳卓曰「客星入氐﹐兵從邊起﹔若後宮亂﹐暴兵動﹐五穀不成。」《荊州占》曰「客星入氐﹐麥麻羊貴。」《黃帝》曰「客星出氐﹐﹝一云﹕入氐。﹞色黃白﹐與兩星齊﹐期十日而赦﹔去兩星二尺﹐期百日有赦。」《黃帝》曰「有星在氐﹐若有疾於國外。」《文曜鉤》曰「客星出氐﹐人主憂病﹔一曰有徳令﹐若邊國有獻女者。」郗萌曰「有星入氐中而散﹐人主有疾﹐從帶下則上。」《荊州占》曰「有星入氐中﹐人主有疾﹐從帶而下。」石氏曰「客星起氐中﹐天子不安宮﹐移徙﹐女失坐。」郗萌曰「客星乘氐下星﹐馬牛大貴。」《黃帝》曰「客星逆行入貫氐中央﹐日月薄食。」郗萌曰「客星逆入貫氐中﹐大人奪執失威﹐大臣乘國之權。」又﹕「客星逆乘滅氐﹐有土功事。」《黃帝》曰「有星守氐﹔色黑﹐大水﹐其國有復王﹔白﹐廊廟有憂﹔黃﹐有喜﹔赤﹐有兵﹐在廟中﹐近臣謀弒貴人。」《文曜鉤》曰「客星守氐﹐人主憂﹐帶下病。」石氏曰「客星守氏﹐有謀臣欲危其主。」巫咸曰「客星守氐﹐兵起國亡﹐天下受圖而俱起﹐亡軍。」《海中占》曰「客星守氐﹐有徳令。」郗萌曰「客星守氐﹐天下中外不通﹐馬不急行﹐國易政。」﹝案《後魏志武紀》曰﹕桓帝時有黃星﹐見於楚宋之分﹐遼東殷善天文﹐言後五十歲當有眞人起丰沛間﹐其鋒不可當﹐至五十年﹐而太祖破袁紹﹐天下莫敵。﹞《荊州占》曰「客星守氐﹐木器布帛倍價。」郗萌曰「客星逆守乘滅氐﹐諸侯王坐法者誅絕﹐無後。」

客星犯房四

《河圖》曰「客星幹房﹐失春政﹐不法。」甘氏曰「客星干犯房﹐王國空﹐兵起人饑﹐骨肉相殘。」《黃帝》曰「客星入房﹐糴石千錢﹐人多餓死﹐相食﹐多移去其田宅﹔皆期後年。」石氏曰「客星入房﹐輸食有入者﹔出房﹐輸食有出者。赤星入房﹐國名寶用﹐龍馬貴﹔客星入房﹐諸侯有獻馬者﹔糴貴。」郗萌曰「赤星就房﹐國圍。」又曰「入房馬貴﹔出房﹐名寶有出者。客星入左服﹐若右服﹐其有來獻馬者﹔出左右服﹐人君使諸侯﹐以馬爲幣。客星入房﹐有大臣弒其君者。」又曰「入天府﹐天下有變更之令﹐若有急令。客星入天廏之中﹐滿三日而去﹐有赦。」《荊州占》曰「白星入房下﹐北門有攻戰排門者﹐在於近臣﹔期百二十日。客星入天府﹐有徳令﹔一曰﹕有賊人﹔一曰﹕有兵發﹔一曰﹕天下且有大喪。」韓揚曰「白星入房﹐赦。」《黃帝》曰「客星出﹐﹝《玉曆》云﹕出若守之。﹞在陽﹐爲旱﹑爲喪﹑爲饑﹔在陰﹐爲兵﹑爲水﹑亦爲饑。」班固《天文志》曰「漢孝武元光元年六月﹐客星見於房。二年十一月﹐單於將十萬騎入武州﹐漢遣兵三十萬以待之。」郗萌曰「客星出房﹐近臣謀主﹐若暴死﹐期一年。」又﹕「有星出房左﹐爲父﹐次爲太子﹔出房右﹐爲母﹐次爲長女。」《荊州占》曰「靑星出右驂﹐若左驂而散﹔人主爲牛奔敗。」郗萌曰「客星在表之北﹐多水﹐去下田﹐耕髙田﹔在表之南﹐多旱﹐去髙田﹐耕下田。客星在中道﹐天下太和﹐馬貴﹐一曰牛貴。客星捨房左右﹐羣臣有奪地者。又曰﹕吞藥死者。」石氏曰「客星守房左驂﹐馬貴。客星守房﹐宮有謀臣﹐臣欲無其主。」巫咸曰「客星守房﹐糴貴。」郗萌曰「客房﹐天下有急令且恐﹐治馳道﹔又曰馬疾﹔一曰﹕人主以馬爲憂。」《海中占》曰「客星犯鉤鈐﹐主有奔馬之敗。」石氏曰「客星犯鉤鈐﹐王宮大亂﹐不出三年。」

客星犯心五

石氏曰「有星入心﹐諸侯有來使者﹔星出心﹐君使人於諸侯﹔色赤﹐言兵也﹔色黃﹐言土功﹔色白﹐言義﹔色靑﹐言使者憂﹔色黑﹐言客凶。」甘氏曰「赤星入心﹐畱回之﹐天子不有喪﹐當兵死。」夏氏曰「客星入心﹐有徳令。」郗萌曰「客星入天子之宮十日﹐成勾己﹐天下有大赦。客星入太子宮﹐太子益官。﹝一本云﹕太子不得代。﹞黑星出房而入心﹐近臣謀主﹔若暴死﹐期一月中。客星入心﹐丞相憂疾﹔又曰﹕大赦﹐期三月。赤星入心右星﹐太子有兵﹔入心左星﹐庶子有兵。靑黑星入心右星﹐玉子有憂﹐若有罪﹔入左星﹐庶子有憂﹐若有罪。黃白星入心右星﹐太子受賜﹔入左星﹐庶子受賜。」甘氏曰「客星出心﹐天下大旱﹐兵起滿野﹐車騎用﹐國易政﹐期三年。」郗萌曰「客星出心中央星以南﹐若左右有抵罪而走者﹔黃白﹐無故﹔靑﹐憂﹔黑﹐死﹔赤﹐以兵隨之。」又曰「心上有一星﹐去心一尺所﹐有中謀﹔下有星﹐去心一尺所﹐有外謀﹔星多謀多﹐星少謀少﹔謀多者﹐謂人多也﹔上下俱星﹐中外俱有謀﹔星遠人遠﹐星近人近﹔近期百日﹐中期在衝月﹐遠期在一年中。」《荊州占》曰「以四月﹑五月在心尾間﹐至七月八月﹐大虫從東南來。」《黃帝》曰「有星大如疋布﹐貫尾判心下星﹐諸侯有來附兵於君者。」郗萌曰「客星捨心﹐兵起。客星逆乘滅心﹐有謀易君者﹐宮內有亂謀﹐權在宗家﹐得執大臣。」《黃帝》曰「客星守心﹐不過三旬﹐有善令。赤星大如鋒矢﹐赤如雞血﹐入守心﹐人主遇賊﹐其出心也﹔行道甚遠﹐人主戮於千里之外。」《聖洽符》曰「客星守心﹐五十日不去﹐兵大起﹐國有喪﹔人民饑亡﹐糴貴十倍﹔期不出百八十日﹐遠一年。」巫咸曰「客星守心﹐糴貴人饑﹔兵臣謀﹐有姦臣﹐成鉤己﹐有徳令﹔期三月﹑十月﹐稷﹑布大貴。」郗萌曰「客星守心﹐有大土功﹐有大喪﹔大人當之﹔又曰人疾。客星守心中央星﹐大人憂﹔守太子﹐太子得立﹔守庶子﹐庶子誅。客星守心﹐赤爲亡兵﹔靑黑﹑爲憂。客星守心二十日﹐谷大貴。」《荊州占》曰「赤星守心﹐大軍兵滿野﹐車騎用﹐布帛貴﹐娟女運谷。三年易攺。」《雜候集》曰「他星守心﹐其國亡邑﹐有善令。」《天旬占》曰「客星守心﹐蜚蝗大起﹐糴大貴十倍﹐萬人饑﹐流亡在道﹐下有謀反逆者。」石氏曰「客星犯守心﹐宮鐘大鳴﹐劍戟大橫﹐大臣相疑﹐天下兵起﹐心變期急﹐近期七日﹐中期七十日﹐遠期百八十日。」《荊州占》曰「客星犯乘守心者﹐大旱﹐天下備火﹐近期十日﹐遠期三年。」

客星犯尾六

《黃帝占》曰「客星入尾﹐歲饑﹐人相食﹐多死者。」《聖洽符》曰「客星入尾﹐大水﹔其入之﹐順行﹐有徳﹔逆行﹐凶。」石氏曰「客星入尾﹐北夷大饑﹐來降。客星入尾﹐人多移徙。」又曰「入天司空﹐多土功事﹐有尾之禽大貴﹐天下大水﹔黑星若蒼星入尾﹐故臣有來使者。白星入尾﹑箕﹐邊城將侯﹐司空死之。客星入尾﹐皇后有以珠玉簪珥惑天子者。客星入尾﹐多風﹔一曰﹕水祥﹔一曰﹕雨降。客星入尾﹐宮人惡之。」《荊州占》曰「客星入尾﹐天下大振﹔一東一西﹑一南一北﹐男不得耕﹐女不得織。」

客星犯箕七

《黃帝占》曰「客星守箕﹐多土功事﹔又曰﹕守箕北﹐小熟﹔守箕東﹐大熟﹔守箕南﹐小饑﹔守箕西﹐大饑。」石氏曰「客星守箕﹐天下饑﹔色赤﹐則爲兵。」郗萌曰「客星入箕﹐民流亡﹔若出箕﹐宮人出。」《荊州占》曰「客星入箕﹐多風暴雨﹐宮女不安﹔或外國有使來﹔一曰﹕官木用。」武密曰「客星入箕﹐則有風雨。」《天文總論》曰「客星入箕﹐有土功事﹔守箕﹐則秋冬水災。」《天文錄》曰「客星出於箕﹐民饑﹐大臣有見棄者﹔入箕﹐北夷饑。」

開元占經卷七十九

客星占三

犯北方七宿

客星犯南斗一

甘氏曰「客星干犯南斗度﹐其國必亂﹔兵大起﹐期一年。」陳卓曰「客星干犯南斗﹐王者疾病﹐臣謀其君﹐子謀其父﹐弟謀其兄﹐是謂無理﹐諸侯不通﹐天下易政﹐期百八十日﹐遠不出一年。」《黃帝占》曰「客星入南斗中三尺﹐三日不去﹐城郭閉道不通﹐貴人坐之。」又曰「入鐵鉞﹐外兵擒﹐士卒殺傷其將﹐外國來降。」﹝《北官候》曰﹕國來而不降。﹞《河圖》曰「有星入南斗﹐有君來見吾君者。」《聖洽符》曰「小赤星气交入南斗建中﹐此揚見精者﹐宮人子方生﹐非其子也。」石氏曰「有星入南斗﹐諸侯客有來見天子者﹔出斗﹐天子使人之諸侯﹔色靑﹐皆言憂﹔赤﹐皆言兵﹔黃﹐皆言土﹔白﹐皆言義﹔黑﹐皆言凶。客星入南斗中三日三夜﹐天下有赦﹐期三月。」巫咸曰「客星入南斗﹐諸侯不通天子﹐且有舉兵伐父者﹐弟攻其兄。」夏氏曰「客星入南斗﹐諸侯相攻伐。」郗萌曰「客星入南斗﹐多盜賊﹔以十一月﹑四月入斗中﹐天下赦﹐無餘囚﹔期六十日﹐遠期六月。」陳卓曰「客星入南斗中﹐谷不登﹐人相攻。」石氏曰「客星出南斗﹐兵革大起﹐有大水﹐天下饑﹐人相食﹔一曰關梁不通﹐期二年。」《宋書天文志》曰「晉孝武太元二年三月﹐客星在南斗﹐至六月乃沒﹔占曰﹕有兵﹔一曰有赦。是後雍兗冀常有兵役﹐十二月﹑正月大赦﹔八月又赦。」郗萌曰「赤白星暴出南斗魁前﹐宮室兵起﹐中魁﹐神將軍坐之﹐戮死。」《帝覽嬉》曰「客星居南斗﹐道不通。」《黃帝占》曰「客星守南斗﹐五穀登﹐賤﹐貴於後冬。」《文耀鉤》曰「客星守南斗五十日﹐大臣有謀﹐兵大起﹐國易政﹐王者有憂﹐期三年。」《黃帝》曰「客星守南斗﹐其君不親信其臣﹐有兵興。」石氏曰「客星守南斗﹐天下有喜福﹐五穀熟。」郗萌曰「客星守南斗﹐諸侯謀﹐王者役軍﹐人皆走﹔又曰﹕大旱﹐宮廟有火之憂﹐人多疾疫。」又曰「客星守南斗﹐天下易政﹔一曰﹕兵官憂﹔一曰以水饑。」班固《天文志》曰「元帝初元元年四月﹐客星大如瓜﹐色靑白﹐在南斗第二星東﹐可四尺﹔其五月﹐渤海水大溢。」《荊州占》曰「客星守天庫﹐兵革起。」

客星犯牽牛二

陳卓曰「客星犯牽牛﹐有犧牲之事。」石氏曰「客星中犯牽牛﹐吳越兵自立﹐三年而滅﹔期不出一年﹐遠三年中。」《彗要占》曰「客星干犯牽牛﹐中國起兵。」《黃帝占》曰「客星入牽牛﹐諸侯有兵。」又曰「入天鼓﹐外國來降。」郗萌曰「客星入牽牛﹐大臣外交諸侯﹔赤黃白﹐成﹔靑黑﹐敗。」又曰「有星入牽牛﹐諸侯客有來﹐以四足虫爲幣者﹔出牽牛﹐君使之諸侯﹐以四足虫爲幣﹔色靑﹐皆道疾﹔黑﹐死不至。」《荊州占》曰「客星入牽牛﹐有兵發而行。」甘氏曰「客星出牽牛﹐有兵起﹐大將出﹔若關梁不通﹐若地大動﹐馬牛貴三倍﹐期二年。」巫咸曰「客星出牽牛﹐其國兵起﹐大將出﹔若關梁不通﹐多死﹐期不出一年。」陳卓曰「客星出牽牛﹐兵北行。」郗萌曰「客星捨牽牛﹐臣謀其主﹐五穀不登。」《續漢書天文志》曰「孝明永平九年正月戊申客星出牽牛﹐長八尺﹐歷建星至房南滅﹐見五十日。牽牛主吳越﹐房心爲宋﹐後廣陵王荊與沈涼楚王英顏忠﹐各謀逆事覺﹐皆自殺。廣陵屬吳彭城﹐古宋地。」石氏曰「守牽牛﹐越有善象﹐獻中國。」石氏曰「赤星守牽牛﹐人民爲亂。」郗萌曰「客星守牽牛﹐王者外其大臣。」又曰「客星守若入牽牛﹐盜賊在江海﹐歲多水。」﹝案司馬彪《天文志》曰﹕孝順永建六年十二月壬申﹐客星芒气長二尺餘。西南指﹐色蒼白﹐在牽牛六度。後一年﹐會稽海賊部曾於等﹐殺長吏﹐拘奪吏民。楊州六郡逆賊章河等﹐犯四十九縣﹐大攻吏人也。﹞《地軸占》曰「客星守牽牛﹐地大動。」《海中占》曰「客星出入守牽牛﹐馬貴﹐價三倍。」

客星犯須女三

陳卓曰「客星干犯須女﹐鄰國有以奇女來進侍者﹔妾近爲後。」石氏曰「客星入須女﹐諸侯有進女侍者。」陳卓曰「客星入須女﹐麻貴﹔諸侯有兵﹐江淮道路不通。」郗萌曰「客星入須女﹐畱不去﹐天下諸侯王有不通者﹔一曰﹕父子不通。」《荊州占》曰「客星入須女﹐有嫁女娶婦事多﹔絲帛絮貴。」《帝覽嬉》曰「客星出須女﹐宮人有謀﹐女王憂﹐兵起宮門﹔若貴人有死﹐期一年﹐遠二年。」石氏曰「客星出須女﹐有嫁女事﹔黃白﹐吉﹔靑黑﹐凶﹔赤﹐憂。」郗萌曰「客星暴出須女﹐女主戮罪﹔期一年。」又﹕「客星捨須女﹐畱不去﹐有奇令。」《百二十占》云「他星出須女﹐禦女有出者。」《黃帝》曰「赤星守須女﹐女子之喪。」《孝經內記》曰「客星守須女﹐有奇女降﹐絲絮布帛貴。」甘氏曰「赤星守須女﹐人民爲亂。」甘氏曰「客星守須女南﹐有獻女﹔賤女暴貴。」郗萌曰「客星守須女﹐女子亂其國﹐亡其政。赤星守須女﹐有急兵﹐食貴﹐人自賣者﹔一云女妾爲妻。」陳卓曰「客星守須女﹐糴貴。」《北官侯》曰「靑星入須女﹐多以兵事死者。」《百二十占》云「他星入須女﹐守之﹐天下有內美女者。」《荊州占》曰「有黑星出須女﹐有喪。」

客星犯虛四

郗萌曰「客星干犯虛中﹐哭泣之事﹔有井田之法﹐攺制之事。」《黃帝占》曰「客星入虛﹐有軍在外大饑﹐將離散﹐卒死亡﹐天下有大令。」石氏曰「客星虛中﹐主出將﹔有二客星﹐天下無處主。客星入虛中﹐色赤﹐有遊客入國﹔色黃白﹐吉﹔色靑黑﹐有凶事。」郗萌曰「客星入虛﹐種貴﹐糴大貴﹔又曰天府有徳令﹐期十一月。客星入虛中﹐三日環之﹐有赦﹔期七十日。客星入虛﹐大人當之。客星入虛﹑危﹔色赤﹐有贄客來者﹔色白﹐有無幣客來者﹔赤星入虛﹐糴貴﹐人有自賣者。」《荊州占》曰「客星入虛﹐天下大亂﹐政急﹐大人憂﹐其國饑。」《百二十占》曰「他星入虛﹑危﹔靑若黑﹐有以喪事使者。」石氏曰「有星入虛﹑危﹐色靑黑﹐有哭泣之事。客星出虛﹐大臣爲亂﹐兵大起﹐國有喪﹐天下有哭泣之事﹐期三年。」﹝案司馬彪《天文志》曰﹕孝安末初三年十一月甲午﹐客星見西方﹐色蒼白﹐在虛危南至胃昴﹐至建光元年三月癸己﹐鄧太后崩。﹞郗萌曰「客星入虛﹐君使人之諸侯。赤﹐無幣﹐靑黑﹐有告喪者。客星出入虛﹐天子自將兵於野。客星捨天府﹐天下有急行﹐期十月。」石氏曰「夏三月﹐視虛中﹐有奇星一在虛﹐邦不居其處﹔有奇星二﹐將死﹔有奇星三﹐相死﹔有奇星四﹐將軍敗﹔有奇星五﹐大凶。」司馬彪《天文志》曰「客星在虛危﹐爲喪。」《孝經章句》曰「客星守虛﹐臣亂其上而不知﹔又曰﹕國君死﹐或有徳令。」甘氏曰「客星守﹐其國兵。」《玉曆》曰「客星守虛﹐三十日不去﹐其國君死﹔若大臣有戮﹐兵喪並起﹐期百八十日﹐遠一年。」《百二十占》曰「他星守虛﹐有謀。」石氏曰「客星出虛而守之﹐其國君死﹔若大臣有戮﹐期百八十日﹐遠一年。」巫咸曰「客星犯守虛﹐近一年﹐遠二年﹔當有哭泣之事。」郗萌曰「國有哭臨之事。」陳卓曰「客星犯守虛﹐天下有謀。」

客星犯危五

郗萌曰「客星犯危﹐國有哭泣之事。」﹝案《宋書天文志》曰﹕魏明帝景初二年十月癸己。客星見危。逆行在離宮北﹐捲蛇南﹐三年正月﹐明帝崩。﹞一曰﹕多雨水﹐五穀不收﹐人相食於道。」《荊州占》曰「客星入危﹐有土功﹐王者築宮室﹔不出一年﹐大水﹔不出三年﹐大饑﹐萬人無食。」《百二十占》曰「他星入危﹐有蓋屋之事﹔色赤﹐大變﹔靑﹐憂。」甘氏曰「客星出危﹐大臣被刑﹐法官有憂﹐國多水災﹐有土功﹐王者築宮室﹔期不出年。」甘氏曰「赤星出危﹐以火廢國。」郗萌曰「客星出危中﹐大水﹐一曰大饑。」甘氏曰「客星出危﹐王者遷都﹐其國更立侯王。」郗萌曰「客星守危﹐天下必有易政更令。客星守危﹐人主失勢奪土﹐彊臣專國﹐命在臺族﹔又曰﹕具有大風﹐有所危敗﹔又曰﹕不出三年﹐王者蓋屋治宮﹐天下匠工起﹐多土功﹔又曰﹕人流亡。」郗萌曰「客星守危﹐國政危。」巫咸曰「客星入守危﹐糴大貴﹐不出三年。」《荊州占》曰「客星守危﹐若彗星幹之﹐王侯有死者﹔王攺服﹐不出百八十日。」﹝《黃帝占》曰﹕以日入命其國。﹞《黃帝占》曰「客星入守危﹔若出危﹐大饑﹐人食貴﹐爲後年。」郗萌曰「客星守墳墓﹐人主有哭泣之聲。」

客星犯營室六

郗萌曰「客星犯營室﹐國且有宗廟哭泣事。」《黃帝占》曰「奇星入營室中者﹐天子有憂。」《河圖》曰「客星入營室﹔順行﹐有徳﹔逆行﹐凶。」《聖洽符》曰「黑星起廟南﹐入廟北﹐女主有死者﹔死者﹐廢廟之事。若出廟以北行中﹐人有鳩死者﹔或曰廟祭之事。黑星出月入廟﹐人主有藥死﹐不然有藥人主者。」巫咸曰「客星入營室﹐天下有兵﹔又曰﹕人民流食千里。」《海中占》曰「客星入營室﹐有軍﹐軍中大饑﹐將離散﹐士卒死亡。」郗萌曰「客星入營室﹐外夷兵起﹐貸倉﹐多饑死者。客星入營室﹐邊外起兵﹐此爲外夷之事。客星入營室﹐國亂﹐去其主。奇星入營室﹐不盜卽賊﹐大亂。又曰﹕無兵兵起﹐有兵兵罷﹔星大﹐軍皆大﹔星小﹐軍皆小。黑星起廟北﹔而南入﹔女主惡之。客星從東壁入西壁﹐廟若城郭有起者。赤星入廟﹐人臣謀主。」《荊州占》曰「他星入營室﹐諸侯有來使者﹔出營室﹐君使人之諸侯﹔色赤﹐皆言兵﹔白﹐皆言義﹔黃﹐皆言土﹔靑﹐皆有憂﹔黑﹐皆凶。」又﹕「奇星入營室﹐有陰雨﹐垣墻無立者。」又﹕「黑星出入廟﹐廟上有死者﹐不死者見血。起廟北而南入﹐女主有死者﹐有廟廢之事。」《聖洽符》曰「白星出廟正南﹐廷有兵﹔或曰赤亦然。客星出營室﹐國有土功﹐人大饑﹐大臣爲亂﹐兵大起﹐士卒亡。」﹝齊伯曰﹕期一年﹐不二年。﹞《春秋緯》曰「星赤黃﹐出營室中﹐名曰怪獲﹔主奇去其國﹐貴人有死者﹔上旬見﹐其年發半白﹐來月上旬死﹔中旬見﹐其年鬢白﹐來月中旬死﹐偏任後﹐雄烈之毒也﹔下旬見﹐其年盛壯﹐來月下旬死﹐將用事﹐毒害流。」郗萌曰「客星出西壁﹐若東壁﹔城郭有壞者。赤星出廟上﹐正南抵庭﹐有兵作﹐廟上有兵。白星出廟以北﹐中人有受賜者。」《黃帝》曰「赤星從東壁之西壁﹐臣有戮其主。」《聖洽符》曰「赤星在營室﹐有死者﹔不死者見血。」郗萌曰「客星捨營室﹐其國且作宗廟﹐多土功事﹔畱不去﹐匈奴有兵來。」石氏曰「客星守離宮﹐兵起﹐人君有憂﹔一曰有急。」甘氏曰「客星守營室﹔有軍者﹐客降﹐主得人地。」郗萌曰「客星守營室﹐亂出其城郭之事﹐有奇星守東壁﹐天子爲軍自守﹔一曰﹕天下搖動﹐在西方。」《黃帝》曰「客星入若守東壁﹐諸侯相謀。」郗萌曰「客星入若守東壁﹐天下且有大喪﹐白衣滿野。」

開元占經卷八十

客星占四

犯西方七宿

客星犯奎一

石氏曰「客星犯奎﹐國有溝瀆之事。」《黃帝占》曰「客星犯入奎﹐破軍殺將。」《甄曜度》曰「客星亂芒而角﹐入奎﹔有破軍殺將﹐王者有憂﹐人主當之﹐期三年。」石氏曰「客皇入奎﹐外夷起兵﹐麻貴。」甘氏曰「客星入奎﹐彊國奪地﹐變爭兵起﹐白衣自立﹐擾中國。」郗萌曰「客星入奎﹐刀劍布帛貴。赤星入奎﹐兵起﹐期十年﹔一曰﹐出奎﹐國兵出﹔一曰數入奎﹐國兵聚。客星入奎西﹐夷有兵來﹐到而還。客星入奎﹐諸山水澮。」荊州曰「客星入奎﹑邊兵大動﹐土功大起。」陳卓曰「客星入奎﹐武庫之臣且有罪。」《西官候》曰「客星入奎﹔赤﹐邊兵大動﹔黑﹐天下溝渠之事﹔黃﹐土功大起。」石氏曰「有星入奎﹐有無所受命而來使者。」《荊州占》曰「有星入奎﹐有陂瀆之事於國中﹔出奎﹐有劍瀆之事於國外。黃星入奎﹐宮有土功事﹐宮中有變。」《西官候》曰「赤星入奎﹐兵聚﹐有敗軍。」巫咸曰「客星出奎﹐邊兵大起﹐白衣立爲王﹐刀劍大出。出奎﹐國兵出﹔入奎﹐國兵聚。」《荊州》曰「星赤黑﹐出奎﹐有敗軍。」《西官候》曰「赤星出奎﹐外夷動兵。」石氏曰「有星出奎﹐有無受命﹐矯使者。」巫咸曰「赤星逆行﹐從婁至奎﹐有兵。」郗萌曰「客星捨奎﹐畱不去﹐饑﹔一曰﹕繒帛貴。」《黃帝占》曰「赤星守奎﹐糴賤。」郗萌曰「客星守奎﹐糴賤﹐賊臣在側﹐其事敗﹔又曰﹕謀臣有巧僞惑天子者﹕一曰﹕國以佞亡。」又﹕「客星守奎﹐天下修兵﹐臣有國者。客星守奎﹐有殺霜不時下者﹔一曰﹕牛疾疫﹔一曰六畜貴。」《荊州占》曰「客星守奎﹐王者憂﹐大人當之﹔又曰﹕魯國起兵。」《玄冥占》曰「客星守奎﹐彊國爭起兵﹐有白衣自立動國。」

客星犯婁二

石氏曰「客星干犯婁﹐國有大兵﹐四時紀祠﹔婁主苑牧﹐給享祠天﹔以奉宗考﹐王者以承天﹐諸占遠不出三年。」《黃帝占》曰「客星入婁﹐糴大貴﹐在後年。」石氏曰「客星入婁﹐外夷兵起﹐有聚眾之事。」郗萌曰「客星入婁中﹐三日環之﹐天下有赦﹐贖作﹐期七十日。赤星入婁﹐兵起﹐期十年。」《荊州》曰「客星入婁﹐旱千里﹐有火災﹐其國燔燒﹐金銀用﹐倉庫虛﹐天下人民多疾病。」《百二十占》﹕「他星入婁﹐有聚眾於國內。」石氏曰「客星出於婁﹐邊城和。」《荊州占》曰「客星出婁﹐有罷眾之令。」《西官候》曰「有星出婁﹐有白服眾事。」《百二十占》曰「他星出婁﹐有罷眾於國外。」石氏曰「客星守婁﹐人民亂﹔一曰﹕有聚眾之事。」郗萌曰「客星守婁﹐天下大虛﹐臣有惑天子﹐奪主之權者﹔歲多獄訟﹐布帛貴﹔又曰﹕有縱諸侯來附其君﹐不成﹕一曰﹕多獄訟。又曰﹕客星入﹐若守婁﹐其國且燔燒囷倉。」《海中占》﹕「客星出婁而守之﹐天下欲有分奪國者﹔一曰﹕欲奪王國邊境侵地﹐期一年﹐遠二年。」郗萌曰「客星守犯婁﹐天下欲分社稷者﹔白衣自立者﹐牛馬貴﹔一曰﹕有白衣之聚。」

客星犯胃三

石氏曰「客星干犯胃﹐五穀不成﹐倉庫空虛。」《海中占》﹕「客星犯胃﹐有軍發之事。」陳卓曰「客星犯胃﹐倉粟用。」石氏曰「有星入胃﹐有葆食之事入﹔出胃﹐葆食之事出者﹔又曰﹕客星入胃﹐王者有倉之事﹔其有出胃﹐中有出谷粟事。」郗萌曰「客星入胃中﹐三日一環之﹐期七十日﹐赦。又曰﹕五穀大貴﹐天下無聚物。」《荊州》曰「有星入胃﹐王者有廩倉之事。」《百二十占》曰「客星入胃﹐飲食之事入﹔出之﹐飲食之事出。」《黃帝》曰「客星出胃入廂﹐人主食藥死。一曰﹕有藥人主者。」《荊州》曰「客星出胃﹐有出谷粟事。」《玄冥占》曰「客星出胃﹐王者備四夷﹔彊臣陵國﹐有大兵﹐天下發粟金銅之事﹐期百八十日﹐遠年。」《孝經章句》﹕「赤星守胃﹐國無事。」甘氏曰「客星守胃﹐彊臣陵國。」郗萌曰「客星守胃﹐畱不去﹐天下饑。」《荊州》曰「客星守胃﹐天下有發粟事﹐金銅貴。」郗萌曰「有星入﹐若守胃﹐有奇令。」又曰「客星垂滅若守胃﹐國官之倉有兵﹐焚燒其倉。」

客星犯昴四

《黃帝占》曰「客星入天獄中二月﹐天下有赦﹐期五月。」石氏曰「客星入昴﹐有白衣之會於國內。又曰﹕貴人有系囚者﹔昴濁之間﹐天街也﹔若客星守之﹐天下有謀慮。」郗萌曰「客星入昴﹐天下且有大喪﹔又曰﹕眾獄﹐且妄殺不辜﹐以誤主上。客星入昴畢間﹐諸侯有謀上者﹔又曰﹕畱三日﹐赦﹔不畱﹐有憂。客星從昴陽入﹐有客。」《荊州》曰「客星入天獄中﹐有徳令﹔水帛出﹐民去本土﹐就丘邑。」《西官候》曰「客星暴﹐出胃入昴﹐中國大人暴死﹐期一年。」《百二十占》曰「他星入昴﹐貴人有徳令﹔若出昴﹔兵眾滿野。」司馬彪《天文志》曰「孝明永平十四年正月戊子﹐客星出昴六十日﹔昴主邊兵﹐後漢遣奉車都尉顯親侯竇固等﹐將兵三千餘人擊匈奴。」石氏曰「有星出昴﹐兵眾滿野﹐非喪則會也。」郗萌曰「客星從昴陰出﹐有走主。客星居昴北﹐有別離之國﹐奪地死者。客星入若畱昴﹐王者絕嗣﹐同姓有起入爲主者。客星捨昴不去﹐天下囚多﹐則盜賊並起﹔若畱十餘日不去﹐回紇內相賊﹐國家兵起﹐回紇來降。有星入舍昴南﹐糴一貴一賤。」《聖洽符》曰「他星守昴﹐漁獵起。」石氏曰「客星守昴﹐萬民亂。」甘氏曰「客星守昴﹐有詐稱王命者﹐不出百八十日。」郗萌曰「客星守昴﹐讒臣有蔽主徳者﹔又曰﹕有謀以藥害上者﹔又曰﹕囚徙有聚兵弩攻獄者。」《西官候》曰「客星守昴﹐執法臣誅。」《客星占》曰「客星守昴﹐朔地殃﹐天下多亂獄。」《百二十占》曰「他星守昴﹐萬民憂。」《文曜鉤》﹕「客星出昴﹐若犯守之﹐當有詐稱王令﹐詭命中國﹐若有妾言讒諛者﹐必有自敗。」郗萌曰「有星入守昴﹐金器刀劍貴。」《荊州》曰「客星犯守昴﹐讒諛賊臣在內﹐諸侯謀上﹔一曰﹕有白衣徙聚謀慮。」

客星犯畢五

《黃帝占》曰「有星入畢中而復出﹐其星小﹐小赦﹔星大﹐大赦。」《聖洽符》曰「客星入畢﹐順行﹐有徳﹔逆行﹐凶。」石氏曰「客星入畢﹐人主獵﹔一曰「有以獵惑人主者﹔一曰﹕兵起﹐邊兵大動﹔一曰﹕羊貴。」又曰「大赤星入畢口﹐天下大赦﹔期十五日﹐若三十日﹐六十日﹐將相有大憂。」郗萌曰「客星入畢﹐多獄事﹐一曰﹕貴人有系囚者。黃星入畢﹐三夜常見﹐相死﹔九十日﹐後死﹔百二十日﹐大人當之。客星入畢中二月﹐天下有赦除責﹐期五月。客星入畢口﹐與兩股齊者﹐有走主﹔又曰期四十日﹐兵發﹔率一日八十日﹐兵罷﹔其去也﹐視其東南西北所往﹐及其所近宿﹐或受兵。客星入畢中﹐與兩股齊﹐期四十日﹐兵發直一星﹐期二十日兵發﹔居期十日﹐兵發。」《荊州占》曰「客星入畢﹐四夷兵起﹐並爲盜。」《西官候》曰「客星入畢中﹐率一日爲十日﹐諸侯﹑女主當之﹐君有憂﹔先起兵者凶。」《百二十占》﹕「他星入畢﹐有兵革謀。」《春秋緯》曰「赤星出濁﹐大卒出。」《孝經章句》曰「客星出濁﹐中國人爲亂﹐有走君﹔在濁傍﹐有讒臣在傍者﹔入濁﹐兵起。」巫咸曰「客星出畢﹐邊兵爲亂﹐四裔兵起﹐疆宇靡寧﹐天下饑﹐必有亡國﹐近一年﹐遠二年。」郗萌曰「客星出畢﹐邊有兵﹐車馬有急行。」《荊州占》曰「客星出畢﹐人主好畋獵。」郗萌曰「客星從畢﹐赤黑﹐陰出﹐有走主。」《西官候》曰「客星居畢中﹐不時出﹐主喪。」郗萌曰「客星入畢中﹐畱不去﹐馬貴﹔一曰牛貴。」《黃帝占》曰「客星守畢﹐歲大饑。」石氏曰「客星守畢﹐大臣有謀者﹐邊有謀臣﹔一曰讒臣蔽主之徳。」甘氏曰「客星守畢﹐外國稱王﹐詐來不可信﹐外臣謀叛﹐與近臣通奸。」郗萌曰「客星守畢﹐大臣憂﹐多陰謀﹐其事不成﹔一曰﹕有土功﹐風雨不時﹐谷貴﹔又曰﹕有走主。客星飛守畢﹐有徳令。客星守畢﹐天子絕嗣無後。」﹝案《宋書天文志》曰﹕晉惠帝永興元年五月﹑客星守畢﹐光熙元年惠帝崩﹑終無繼嗣也。﹞又曰「星守畢﹐後族可收者﹔一曰﹕霜天下﹔一曰﹕諸侯有謀慮﹐一曰﹕溝水大出。」《荊州占》曰「客星守畢﹐王者大將出。」《黃帝占》曰「客星入若守畢﹐有福﹐有徳令。」陳卓曰「客星犯守畢﹐大臣有誅者﹐無兵兵罷。」石氏曰「視其東西﹐知其往國受兵。河海盈溢﹐人民多流亡。」郗萌曰「客星守附耳﹐兵﹔一曰﹕邊兵尢甚。」

客星犯觜觽六

《荊州占》曰「客星干犯觜觽﹐其國破亡。」《黃帝占》曰「客星入觜觽﹐車馬有急﹐期四月﹑五月。」郗萌曰「客星入觜觽﹐有大喪。」《荊州占》曰「有星入觜觽﹐色靑﹐凶﹔赤﹐有喪﹔黃若白﹐吉喜﹔黑﹐死﹔若有水災﹐谷糴百倍。」《黃帝占》曰「赤白星入觜觽﹐若暴出觜中﹐臣與外臣謀殺其王﹔星遊行﹐先覺不得成﹐不行﹑不明﹐不覺﹐期一月。」石氏曰「星明﹐期三月。」《百二十占》曰「他星入觜觽﹐有葆旅之事於國內﹐星出觜﹐有葆旅之事於國外﹔一曰﹕兵罷。」巫咸曰「客星出觜觽﹐國有大喪﹐若有侵王欲爲君王者﹔若有水災﹐谷貴﹐糴百倍﹐人多餓死﹔期不出三年。」陳卓曰「客星食觜觽﹐食太貴。」石氏曰「客星守觜觽﹐魏有良臣輔國土﹐在西南二千里。」甘氏曰「客星守觜觽﹐西戎動﹐侵土欲爲君王者﹔崇禮以制義﹐則國安。」郗萌曰「客星入守觜觽﹐牛馬有急行。」郗萌曰「客星犯若守觜觽﹐若國破亡﹔一曰﹕食貴﹔一曰﹕有大喪。」

客星犯參七

《黃帝占》曰「有星入參中央﹔星色白﹐縣令有賜﹐若伐﹔色靑黑﹐縣令有罪。」夏氏曰「客星入參﹐五穀貴。」《百二十占》﹕「他星入參﹐有衡石之事於國內﹔星出﹐有衡石之事於都外﹔色靑黑﹐不出一年﹐兵大起﹐國之邊境壞。」石氏曰「客星入參中﹐邊有暴兵起﹐邊地圍而壞。」郗萌曰「客星入伐﹐有兵不足以傷﹔又曰﹕入天尉中十日﹐宮中有自殺者﹔入其陽﹐爲男﹔入其陰﹐爲女﹔皆期三十日。」郗萌曰「有星入伐﹐有斬刈之事於國內﹔若出伐﹐有斬刈之事於國外﹔色赤。以兵斬刈﹐色白﹐白衣斬刈。」石氏曰「赤星出參中央星﹐邊有兵﹐縣令自將兵。客星出參邊﹐有暴兵起﹐邊城有圍﹐客軍入國﹐若有戰﹐期不出二年。」郗萌曰「有星出參中者﹐大臣有憂﹔一星出﹐則一人有憂﹔二星出﹐則二人有憂﹐三星出﹐則三人憂。客星出參斧鉞﹐兵出﹔入斧鉞﹐兵入。」《荊州》曰「客星出參而環繞之﹐邊城兵起。」石氏曰「赤星出參﹐武卒用﹔若守之天尉中﹐媵嫡相距。客星在伐﹔色黑﹐爲水。」郗萌曰「客星在伐﹐色黃﹐爲土功﹔色白﹐爲喪。」甘氏曰「客星守參﹐亡地。」郗萌曰「客星守參﹐有小兵﹐大臣有執主之命者﹔若讒臣有女子惑天子者﹐一曰老人多死﹐馬貴。又曰﹕更易君﹔色白﹐爲死﹔赤﹐爲兵﹔黃﹐爲易位﹔黑﹐爲憂﹔蒼﹐爲小喜﹔又曰﹕旱﹐糴貴。」石氏曰「客星守參﹐魏多君子。」巫咸曰「客星入守參﹐諸侯國當之。」郗萌曰「客星守伐﹐誅大臣。」

開元占經卷八十一

客星占五

犯南方七宿

客星犯東井一

郤萌曰「客星犯東井﹐國有土功事﹐小兒妖言。客星犯乘守東井﹐此日國亂兵起。」《荊州》曰「客星干犯東井﹐其國用兵﹐大臣誅﹐期八十日。」黃帝曰「客星入東井﹐五穀不收﹐糴大貴。客星出北斗﹐入東井﹐有邑將治陂堤及水事。」《孝經章句》曰「客星入天渠﹐道塗不通﹐以水爲敗。」司馬彪《天文志》曰「孝安永初元年八月戊申﹐客星在東井﹑弧星西南﹐是時羌反﹐斷隴道﹐遣帥將左右羽林北軍五校及諸郡兵徵之。是歲﹐郡國四十一郡﹐三百一十五所﹐雨水四瀆溢﹐傷秋稼﹐壞城郭﹐殺人之甚也。」石氏曰「有星入東井﹐有客以水令來者。」郤萌曰「客星出柳入井﹐主浮船。又曰﹕入東井﹐君失政﹐臣爲亂﹐大人當之。一曰﹕宮中有大憂。」《荊州》曰「客星入東井﹐貴人死﹐若有奇令﹐多失火﹐火神從天下﹐妖祥自地出。」《西官候》曰「客星入東井﹐貴人有疾者。」《百二十占》﹕「他星入東井﹐有水事於國內。」黃帝曰「客星出東井﹐宮中火起﹐大人爲亂﹐

兵大起﹐將軍有憂﹐若白衣有自立者﹐其國必破﹐期三年。」《百二十占》曰「他星出東井﹐有水事於邦外。」郤萌曰「客星出東井﹐水潦且至。」《荊州》曰「客星經絕東井﹐名水有絕者。」黃帝曰「客星入東井中﹐畱十日而成勾己﹐有贖罪之令﹐期十月﹔客星守東井﹐水。」石氏曰「客星守東井﹐有旱虫﹐人多疾﹔一曰﹕貴人死﹐以其國占之。」甘氏曰「客星守東井﹐有白衣自立者﹐其國破﹐不出年中。」巫咸曰「客星畱守東井四十日已上﹐貴人女有懷子而化爲水者。」郤萌曰「客星守東井﹐多失火者﹔一曰﹕大臣爲亂﹔一曰﹕三十日已上﹐貴人女有懷子而死者﹔一曰﹕百川皆溢﹔又曰﹕天子以酒爲憂。貴人有族者﹐男子不得耕﹐女子不得織。」《荊州》曰「客星守東井﹐貴人有疾者。」《玉曆》曰「客星守東井左右﹐秦以饑﹐相有罪咎﹐齊以聞﹐梁有火災。」《西官候》曰「客星守東井﹐色赤﹐宮中憂﹐畱二十日﹐貴人女有死不得子者﹔色黑﹐爲大水﹑舟船事﹐有水令。」《巫咸》曰「客星出東井而守之﹐宮中火起﹐大人爲亂﹐王者以舟船爲急﹐河海溢﹐土功並起﹐人無食﹐白衣有自立者﹐其國破﹐期三年。」焦延壽曰「客星入越﹐大臣多斬者。」

客星犯輿鬼二

甘氏曰「客星犯輿鬼﹐國有非次自立者﹐必敗亡。」石氏曰「有星入輿鬼﹐有詛盟鬼神祠祀之事於國內。」﹝《南官候》曰﹕於國外。﹞夏氏曰「客星入天屍﹐帝王亡﹐天下多病。」郤萌曰「客星入天屍﹐民多死﹔一曰﹕有大喪。客星入輿鬼﹐人相食。他星入輿鬼﹐鈇鑕用﹐大臣誅。客星入天屍﹐金玉府中﹐三日一環之﹐有赦。」陳卓曰「有星入輿鬼﹐有軍﹐若大人憂。」《百二十占》曰「他星入輿鬼﹐有祀事於國內﹔出鬼﹐有祀事於國外。」巫咸曰「客星出輿鬼﹐其國有喪﹔出南﹐爲人君﹔出北﹐爲女主﹔左﹐爲太子﹔右﹐爲庶子﹔若守四星﹐隨其所犯發之﹐期不出三年。」《荊州》曰「客星入輿鬼﹐畱三十日以上﹐天下金玉用易錢。」黃帝曰「客星守輿鬼﹐人君有大憂﹔一曰﹕貴人有大憂。」《孝經章句》曰「客星守輿鬼﹐在其中央﹐主喪亡﹐棺木貴﹐倍其價。」石氏曰「客星守輿鬼﹐秦有姦臣欲危其主。」甘氏曰「客星守輿鬼﹐五十日不去﹐國有大喪﹐兵大起﹐將軍戰於野﹐多有死者﹐期不出一年。」巫咸曰「客星守輿鬼。南﹐男子多死﹔守北﹐女子多死﹔守西﹐長老貴人多死﹔守東北一星﹐棺木貴﹐鐵器﹑魚鹽大貴﹐皆三倍。」郤萌曰「客星守輿鬼﹐馬貴﹔一曰牛貴﹔又曰多土功事。皆變易更政。男子不得耕。女子不得織。」《荊州》曰「客星守輿鬼東北星﹐棺木貴﹔守東南星﹐五穀貴﹔守西南星﹐金錢貴﹔守西北星﹐鐵器﹑魚鹽百倍。」《玉曆》曰「客星守輿鬼﹐秦有疾。」《南官候》曰「客星守輿鬼﹐入鈇鑕﹐有兵罷﹔客星守輿鬼﹐陣兵不戰。」黃帝曰「客星出若守輿鬼西﹐若從西入輿鬼﹐老人死﹔出﹐若守東﹐若從東入﹐丁少年死。」黃帝曰「客星出若守輿鬼南﹐若從南入輿鬼﹐男子死﹔出﹐若守北﹐若從北入﹐女子死。」荊州曰「客星干犯守輿鬼﹐天下有大喪﹐陽爲君﹐陰爲後﹐左爲太子﹐右爲貴臣﹔又隨所守主闕﹐王者發之﹐不出七十日。」

客星犯柳三

荊州曰「客星干犯柳﹐周國當之﹐期九十日。」黃帝曰「客星入柳﹐道路不通。」郤萌曰「客星入柳﹐兵從澤起。又曰﹕大師有喪﹐色黃有喜。」《荊州》曰「客星入柳﹐兵大起﹐人大恐﹐布帛綿絮貴。」《南官候》曰「客星入柳﹐有兵發行﹔色赤﹐怒﹐左右。地大動。」《百二十占》曰「他星入柳。名木有來入者。」《孝經章句》曰「蒼星出柳﹐諸侯有死者。」郤萌曰「赤星出柳﹐執法者遇賊﹔蒼星出柳﹐殺邊諸侯。」《荊州》曰「客星出柳﹐兵大起﹐諸侯有死者﹐其國當之﹔一曰有大水﹐人主游船﹐天下大饑﹐人民流亡﹐不出年﹐遠二年。」《百二十占》曰「他星出柳﹐名木有出者。」郤萌曰「客星出入柳﹐人多移徙﹔又曰﹕出入天相﹐天子變更其令。柳中有奇星﹐臣蔽主明﹐有北軍之恥。客星捨柳﹐天下有大兵﹐期二月﹐若五月。」《荊州》曰「客星經柳﹐山林有不伐者。」黃帝曰「客星守柳﹐庫兵大發﹐天下人爲王者治道。」《孝經章句》曰「客星守柳﹐庫兵發﹐諸侯有死者。」郤萌曰「客星守柳﹐南宮有變﹔一曰牛貴﹐又曰羌夷起﹐變天下﹐弓弩聚。」《荊州》曰「客星守柳。天下絲麻羊貴。」《百二十占》曰「客星守柳﹐大人棄其糧。」郤萌曰「客星捨柳﹐先得地﹐後失之﹔又曰﹕犯守柳﹐王者賜邊客。」

客星犯七星四

《荊州》曰「客星干犯七星﹐其國有大兵﹐不出百八十日。」石氏曰「有星入七星﹐有客以急事來使者﹔出七星﹐君使人以急事出者﹔星色靑﹐言憂色﹔赤﹐言兵﹔黃﹐言土﹔白﹐言義﹔黑﹐皆使者凶。」郤萌曰「客星入七星﹐有立太子者﹐若有奇令。又曰﹕色靑爲疾﹐白爲喪。」《玉曆》曰「客星守七星﹐布帛麻臬貴﹐津梁絕。」《南官候》曰「客星守天都﹐山水會﹐河水決﹐水且至﹐人流亡﹐去其鄕。」《百二十占》曰「他星守柳﹐天下變更。」郤萌曰「客星出入天都﹐人多流亡。一曰﹕止水溢。又曰﹕黑星結﹐若就七星﹐大人憂。」司馬彪《天文志》曰「客星居七星﹐爲死喪。」郤萌曰「客星捨七星﹐畱不去﹐左右宮中以火爲憂。」﹝一本云﹕國家喜﹐天雨五穀在宮中。﹞郤萌曰「客星捨天都﹐五穀不成。」黃帝曰「客星守七星三十日﹐天下變更﹐水大出﹐道路不通。」石氏曰「客星守七星﹐周有大賢。」郤萌曰「客星守七星三十日﹐天子憂﹐廷中有賊﹐必易政。一曰﹕有徳令。又曰﹕其國顯。一曰﹕必有客事﹐有土功﹐菽麻不收﹐若小豆貴。一曰﹕馬貴。一曰﹕鹽貴。客星守七星﹐天子必易政。一曰﹕兵大起。又曰﹕道路多水潦。又曰﹕溝渠道路不通。一曰﹕水大出。」《荊州》曰「客星守七星三十日﹐河水決﹐人去其鄕。」石氏曰「客星出七星而守之﹐﹝甘氏曰﹕守三十日。﹞族欲自立王者﹐不親其子。客星若不時去﹐人主有憂﹐大臣有誅﹐期不出年。」

客星犯張五

《孝經章句》曰「黃星出張中﹐君且獵﹔黑星就之﹐君死。」石氏曰「有星入張﹐有賜客之事﹔出張﹐軍使賜諸侯。又曰﹕入張﹐國治宗廟﹐期二十日﹐國有憂﹐男子有急。」巫咸曰「客星入張﹐人遷徙﹐天下變﹐更令﹐糴貴。」郤萌曰「客星入張﹐諸侯有來賜吾君近臣者﹔出張﹐賜諸臣。」《荊州》曰「客星入張﹐政急﹐人民苦﹐死邊。」《春秋圖》曰「客星出張﹐白衣同姓有自立者﹐天下更令﹐有徙人﹐若使人於諸侯。」郤萌曰「客星出入張﹐兵起﹐期百八十日。一曰﹕天子攺政令。客星捨張﹐畱不去﹐前將軍謀﹐有陰兵起。」黃帝曰「客星守張﹐天下人遠去。一曰﹕人有千里之行。」《孝經章句》曰「客星守張﹐在其中﹐糴石三百﹐遊在其旁﹐石百﹐有急令。」石氏曰「客星守張﹐楚周有隱士。」《海中占》﹕「客星守張不去﹐滿三十日﹐有亡國﹐死亡﹐臣殺其主﹐小人謀貴﹐禍及嗣子﹐期三年。」郤萌曰「客星守張﹐小人有欺君者﹐禍及嗣子。又曰﹕先起兵者利﹐後起兵者不利。一曰﹕食中有毒﹐鄰國有來獻食物者﹐天子酒大出﹐天子以爲憂敗。一曰﹕客有憂。又曰﹕弓大貴。一曰﹕糴大貴。一曰﹕粟貴。一曰﹕人憂食﹐國大饑。」《玉曆》曰「客星守張﹐邑多變在外。」《南官候》曰「客星守張﹐五穀貴﹐有賜之事。」甘氏曰「客星出張﹐若守之﹐白衣同姓自立者。」郤萌曰「客星入若守張﹐有亡國﹐死王。又曰﹕相憂。一曰﹕相大疾。」陳卓曰「客星犯守張﹐天子以酒爲憂。」

客星犯翼六

《荊州占》曰「客星干犯翼﹐國有用兵﹐大臣有憂﹐遠百八十日。」《孝經章句》曰「蒼星出翼﹐五穀風雕。」石氏曰「有星出翼﹐使人於負海之國﹔有星入翼﹐負海客有來使者﹐皆以鳥爲幣。色黃白﹐無故﹔靑﹐道病﹔黑﹐死不至。」巫咸曰「客星出翼﹐將軍謀反﹐兵大起﹐必有戰﹐邊有大急﹐同姓諸侯有自立者﹐若大水﹐五穀傷﹐人民饑﹐去其鄕﹐期三年。」《百二十占》曰「他星出翼﹐倍海國有受賜者。」郤萌曰「客星出入翼﹐多風雨﹐河決﹐水且至﹐道路不通。一曰﹕五穀不成﹐人多流亡。」《孝經章句》曰「客星守翼﹐人多流亡﹐水且至﹐道塗不通﹐兵大起。」石氏曰「客星守翼﹐君弱臣彊﹐四夷王。」郤萌曰「客星守翼﹐將軍謀反﹐兵大起。一曰﹕國更其服。又曰﹕有大令﹐若邊有大急。一曰﹕有一國之戰。一曰﹕名山有崩者。一曰﹕五穀雨傷。一曰﹕歲大風大水。一曰﹕有大令。」《荊州》曰「客星守翼﹐歲大饑。」《南官候》曰「客星守翼﹐有自立者﹐同姓王侯必有權臣。客星明大守翼﹐大水﹐江河決溢﹐道路不通﹐魚龍遊於陸道。客星守翼﹐羽毛旗幟貴。」

客星犯軫七

《海中占》﹕「客星干犯軫﹐近期百八十日﹐遠期一年。」黃帝曰「赤星入軫﹐輕車入﹔出軫﹐輕車出。」石氏曰「有星入軫﹐諸侯有來使者﹐以車爲幣﹔出軫﹐君使人之諸侯﹐皆車爲幣。」郤萌曰「客星入軫﹐有土功﹐若五穀大貴。」《百二十占》曰「他星入軫﹐有使者以車爲幣﹐貴人多系者。一曰﹕無處車系馬。或曰﹕野無車馬。」《文耀鉤》曰「客星出軫﹐若有白衣自立者﹐大國多害﹐若有喪﹐兵革起天下﹐有逃主﹐近期不出一年﹐遠三年。」《荊州》曰「赤星出軫﹐軍出。」《百二十占》曰「他星出軫﹐有使者以車馬爲幣﹐以冬三月視軫中。」黃帝曰「赤星守軫﹐車馬有急行。客星守軫﹐車馬貴。」石氏曰「客星守軫﹐川谷不通而車貴。一曰﹕守軫轄若長沙﹐車官使有憂。」甘氏曰「客星守軫﹐國有自立者﹐大國多害。」郤萌曰「有星守軫﹐爲車事。客星守軫﹐兵大起﹐邊境尢甚。一曰﹕名山有崩者。一曰﹕若白黃﹐有外憂﹔蒼﹐爲臣。一曰﹕赤黃﹐外憂﹔黑蒼﹐讒臣。一曰﹕有土功之事。一曰﹕五穀大貴。」石氏曰「客星犯守軫﹐天下有山崩﹐若水溢﹐出之地中。」郤萌曰「客星入長沙﹐天下無處士。一曰﹕天下有逃王。一曰﹕兵盡散出之。」

開元占經卷八十二

客星占六

客星犯石氏中官上

客星犯攝提一

郤萌曰「客星入攝提座﹐謀臣在側﹐聖人受制。」郤萌曰「客星當攝提口﹐將受主俸﹐不爲主用。」郤萌曰「客星捨攝提角﹐不去﹐國家有喜。一曰﹕天下必有開倉者。」《河圖聖洽符》曰「客星出攝提﹐若守之﹐天下大亂﹐人君自將兵﹐君臣謀﹐兵起宮中﹐不出其年。」

客星犯大角二

甘氏曰「客星出大角﹐大兵起﹐天下亂﹐若守之二十日以上﹐王者惡之﹐國易政﹐期三年。」《海中占》曰「客星出入大角﹐天下亂﹐兵大起﹐臣謀其主﹐不則天下出水﹐入城郭﹐煞人民﹐期百日。」﹝郤萌曰﹕期三十日。﹞郤萌曰「客星入中大角﹐天角﹐天子之席﹐有奇令。」郤萌曰「客星捨抵大角﹐畱不去﹐國家有大責。」石氏曰「他星守大角﹐諸侯有謀上者。」郤萌曰「客星守大角﹐天下有憂。」郤萌曰「客星守大角﹐太子耗衰。」郤萌曰「客星入座﹐謀臣在側﹐聖人受制。」

客星犯梗河三

《海中占》曰「客星干犯梗河﹐天子愼邊﹐四裔不靖。」《荊州占》曰「有星入天矛﹐天下兵起。」陳卓曰「客星入梗河﹐天下兵起。」石氏曰「黃白星出天矛﹐天子用兵。」《玉曆》曰「客星出梗河﹐北兵爲亂﹐侵陵中國﹐人主有憂﹐期二年。」﹝按司馬《天文志》曰﹕孝明帝永平四年八月辛酉﹐客星出梗河西北﹐指貫索﹐七十日去梗河﹐爲北兵至。五年十一月北匈奴七千騎﹐入五原塞﹐又入雲中﹐至原陽也。﹞石氏曰「黃白星走天矛﹐正中之﹐有軍﹐兵罷﹔無軍﹐天子有獻兵者﹔星赤﹐兵內起﹐大將爲亂﹔蒼白﹐將有疾﹔黑﹐將死﹔三夜不去﹐天子多戮者。」石氏曰「客星捨梗河﹐主在東之君﹐人民相師長﹐彊者爲虎狼﹐小民爲魚肉。」《海中占》曰「客星捨梗河﹐陰陽不和﹐天下大風﹐樹木皆倒。」《天官書》曰「客星守天矛﹐若出之﹐北兵大動﹐有喪。」石氏曰「客星出入﹐若守梗河﹐朔兵大起。」

客星犯招搖四

石氏曰「客星干犯招搖﹐朔兵大來﹐不出一年。」韓楊曰「客星入招搖﹐南夷王且操奇物來降國者。」《黃帝占》曰「客星出招搖﹐朔兵來。一曰﹕夷狄勝﹐若旱多風。」石氏曰「客星出招搖﹐兵革大起﹐朔兵爲亂﹐若單於死﹐期一年。」黃帝曰「客星當天庫﹐天下兵革。」石氏曰「客星當天庫﹐將受主命﹐不爲主用。」石氏曰「客星走招搖﹐北兵來。」黃帝曰「客星居招搖間﹐北兵起。」郤萌曰「客星捨匈奴星﹐﹝按招搖無匈奴之名﹐郤萌曰此﹐當以招搖主北兵﹐以入招搖占中國﹐兼錄之也。﹞人面龍身﹐畱十餘日不去﹐占主內相賊﹐國家兵起﹐敵人來降。」石氏曰「客星守招搖﹐北主死﹐其民亂。」石氏曰「客星守招搖﹐蠻夷君死民亂。」班固《天文志》曰「客星守招搖﹐蠻夷有亂。」

客星犯玄戈五

陳卓曰「客星干犯玄戈﹐占單於大敗﹐期二年。」《黃帝占》曰「客星出玄戈﹐敵兵大敗﹐若有死王﹐期二年。」《荊州占》曰「客星守玄戈﹐天子死。」石氏曰「客星守玄戈﹐北兵來。」

客星犯天槍六

郤萌曰「客星入天槍﹐天下有饑兵。」《荊州占》曰「客星入天槍﹐有大戰。」石氏曰「客星出天槍﹐邊外有急﹐機槍用﹐有兵起﹐大將出﹐期一年。」

客星犯天棓七

石氏曰「客星干犯天棓﹐兵大起﹐期二年。」焦延壽曰「有星入天棓﹐大兵當起。」《玉曆》曰「客星出天棓﹐兵大起﹐下謀上﹐大人有戮者﹐期二年。」

客星犯女牀八

石氏曰「客星干犯女牀﹐貴人暴誅﹐期百八十日。」郤萌曰「有星入女牀﹐有異女來誤我王。」《荊州占》曰「客星入女牀﹐若動搖﹐女有大行﹐若天下女子有憂。」甘氏曰「客星出女牀﹐若守之﹐彊臣執政﹐貴人有暴誅者﹐期百八十日。」《荊州占》曰「客星守女牀﹐後宮女凶。」

客星犯七公九

《河圖聖洽符》曰「客星出七公﹐及守之﹐將相有憂﹐禦臣受戮﹐若議人有罪﹐直言者凶。」《黃帝占》曰「客星守七公﹐爲饑民﹐君不安。」

客星犯貫索十

石氏曰「客星干犯貫索﹐不有大赦﹐必有大獄﹐民叛﹐篡弒君﹐不過三年。」石氏曰「客星入貫索﹐天下多死人。」石氏曰「他星入貫索二日﹐有喪。」《荊州占》曰「黃星入貫索﹐諸侯有以地坐法者。」《黃帝占》曰「有星出貫索中﹐有救。星大﹐大赦﹔星小﹐小赦。」《荊州占》曰「客星出貫索﹐其國亡土邑。」齊伯曰「客星入貫索﹐大臣有謀﹐下有反者﹐貴人多下獄﹐一日守之﹐十日有大赦﹐期一年。」﹝按司馬彪《天文志》曰﹕孝明皇帝永平四年八月辛酉﹐客星出梗河西北﹐指貫索﹐七十日去。貫索﹐貴人之牢。陵鄕侯梁松怨望﹐懸飛書誹謗朝廷﹐下獄死﹐妻子家屬徙九眞也。﹞

客星犯天紀十一

《黃帝占》曰「客星入天紀﹐有拘主。」《黃帝占》曰「客星入天紀﹐諸侯舉兵﹐國政亂。」《甄耀度》曰「客星出天紀﹐大臣執權﹐兵宮中﹐人主有憂﹐若彊臣相戮﹐期不出二年。」郤萌曰「客星行紀星﹐有饑民﹐君不安。」石氏曰「他星守紀星﹐君不安﹐有饑民。」

客星犯織女十二

石氏曰「客星犯織女﹐天子女誅死。」陳卓曰「客星干犯織女﹐後族爲亂﹐貴女有誅者﹐期三年。」郤萌曰「客星入織女﹐爲旱。」郤萌曰「客星入織女﹑貫索﹑須女者﹐皆等。須女主帛絮﹐貫索主麻縷﹐織女主布帛及五彩﹐皆貴﹐各守其價﹐十日一倍﹐二十日再倍﹐三十日三倍﹐皆以四時相執。守南﹐南方貴﹔守北﹐北方貴﹔守西﹐西方貴﹔守東﹐東方貴﹔守中﹐中貴。所守﹐其國皆貴。其餘星皆仿此。」《荊州占》曰「奇星入織女﹐有兵﹐十年乃解。一曰﹕人主攻一家﹑一國﹐若族之。」石氏曰「赤星入織女﹐主攻一國﹐殘之。又曰﹕接客來﹐黃星入﹐女子受地者﹔黑星入﹐淫婦憂﹔靑星入﹐以憂來者。」石氏曰「客星入織女﹐有女使者﹐若中守棄犯之﹐女君誅﹐若有婦女之事。」石氏曰「黑星出織女﹐女子多懷子死。」《海中占》曰「客星出織女﹐若入之﹐後族爲亂﹐若誅臣﹔一曰貴女有誅者﹐各以五色占。白爲喪﹐赤爲兵﹐黑爲水﹐黃爲旱﹐靑爲饑。」《荊州占》曰「客星出織女﹐宮人逃。」﹝一書曰﹕靑星。﹞《黃帝占》曰「客星出入織女﹐絲絮布帛貴﹐在後年。」石氏曰「客星出入﹝郤萌曰﹕守﹞織女﹐有誅臣降王。」郤萌曰「客星在織女下﹐兵起﹐必戰﹐不出十日。」郤萌曰「客星捨織女﹐後宮有以梁死者。」石氏曰「他星守織女﹐女有憂﹐若有嫁娶之事。」石氏曰「他星守織女﹐乍出乍入﹐前後左右﹐回惑其色﹐色靑爲饑﹐赤爲兵﹐黃爲旱﹐白爲喪﹐黑爲水。」郤萌曰「客星守織女﹐山搖地動﹐若牛疾。」《荊州占》曰「客星守織女﹐有女子使來者。色靑﹐憂以來﹔赤﹐有奇客來﹔黃白﹐宮女有喜。」

客星犯天市垣十三

《文曜鉤》曰「客星入天市垣﹐兵大起﹐斧鉞用﹐大臣當有斬者﹐近期一年﹐遠期三年。」石氏曰「客星入天市垣﹐色黑﹐市使死。」石氏曰「客星入天市﹐黃白﹐市使憂﹔黑﹐死﹔以日占何國。」石氏曰「客星入天市﹐聚者皆起﹐或不得耕食﹐大兵橫流﹐期三年。」石氏曰「客星入天市﹐大臣誅﹐有戮卿﹔一曰﹕有戮王﹐皆期一年﹐遠三年。」﹝按班固《天文志》曰﹕孝宣地節元年七月癸酉﹐客星入天市﹐芒炎東南指﹐其色白﹐是時楚王延壽謀逆自殺。地節二年﹐故將軍翟告夫人顯﹐將軍霍禹﹑範明友﹑奉車霍山及諸昆弟嬪婚爲侍中﹐諸曹﹑九卿﹑郡守皆謀反﹐夷族﹐伏其辜也。﹞郤萌曰「客星入市中﹐兵犯外城。」郤萌曰「客星入天市中﹐糴石三百﹐居市門者石五百五十﹐亦曰遊市旁者石百。」郤萌曰「赤星入天市﹐棄市滿天下。」郤萌曰「黃白星入天市。嗇夫不遷卽賜。」郤萌曰「客星遁﹐或若塡星所發﹐入市中而出外﹐死罪復生。」郤萌曰「赤星長尋﹐集天市中﹐有兵。」郤萌曰「靑黑星出天市﹐嗇夫不死卽免。」司馬彪《天文志》曰「孝靈中平五年六月丁卯。客星如三升梡﹐出貫索西南﹐南行入天市﹐至尾。占曰﹕爲貴人喪。明年四月﹐宮車晏駕。」謝承《後漢書》曰「吳郡周敞師事京房﹐房爲石顯所諧﹐系獄﹐謂敞曰﹕吾死後三十日﹐客星必出天市﹐卽吾無辜也。後果如言﹐敞上書陳其枉。」《荊州占》曰「客星出入天市﹐旗兵大起﹐大將斬。」《玄冥》曰「客星出天市﹐執令者死﹐大臣誅﹐有貴人多市死者﹐期二年。」郤萌曰「客星入若守天市﹐執令者死。」郤萌曰「太白星入若守天市﹐天下亂。」郤萌曰「太白星入若守天市﹐度量不平﹐市亂。」

客星犯帝座十四

石氏曰「客星干犯帝座﹐人民大亂﹐官朝徙大臣﹐期三年。」《荊州占》曰「客星入帝座﹐畱不去﹐則有貴人變更令。」《荊州占》曰「赤星入帝座﹐朝廷有兵。」《河圖帝覽嬉》曰「客星出帝座﹐若守之不去﹐則有貴人變更法令﹐大臣爲亂﹐人主不安。」

客星犯天候十五

《荊州占》曰「客星入天候星﹐士卒罷﹐人有急行。」石氏曰「客星出候星﹐天下亂﹐人民相攻﹐士卒出﹐有急行。」石氏曰「客星守候星﹐候者憂。」石氏曰「客星守候星﹐外客欲爲主也。」《荊州占》曰「客星守候星﹐天下大亂。」

客星犯宦者十六

石氏曰「客星干犯宦者﹐宦者滅亡。」郤萌曰「客星捨宦者星﹐左右貴人有不長者。」《玉曆》曰「客星出守宦者星﹐左右貴人有不廢者﹐不能守其貴﹔一曰﹕有讓位者。」

客星犯宗人十七

《河圖聖洽符》曰「客星出宗人﹐帝族親多死者﹔一曰﹕王者不親宗族。」郤萌曰「客星捨宗人﹐畱不去﹐有貴人死者。」

客星犯宗正十八

《荊州占》曰「客星守宗正﹐更號令。」甘氏曰「客星出宗正﹐守之不去﹐左右宗族幸臣多死﹐不出其年。」

客星犯宗星十九

《聖洽符》曰「客星出宗星﹐帝族親多死者﹔一曰﹕王者不親宗族。」石氏曰「客星守宗星﹐宗人不和。」

客星犯東西咸二十

齊伯曰「客星出東西咸﹐女主自恣﹐若淫泆﹔一曰﹕貴人女有憂﹐若有黜者﹐不出其年。」《荊州占》曰「客星守東西咸﹐人主淫泆失道。」

客星犯天江二十一

《黃帝占》曰「客星入天江﹐河津關絕道不通﹔一曰﹕河津吏有憂。」《甄曜度》曰「客星出天江﹐有大水﹐河海溢﹐津關塞﹐民多饑。」陳卓曰「客星幹歷天江﹐大兵攻王國﹐王者以赦除之﹐則國丰年。」《黃帝占》曰「客星守天江星一日﹐津河吏有憂。」

客星犯建星二十二

陳卓曰「客星干犯建星﹐王失道﹐忠言者誅﹐賢士逃亡。」《海中占》曰「客星入建星﹐﹝郤萌曰﹕守﹞有熹福﹐谷大熟。」郤萌曰「客星入建星﹐君不親其大臣。」郤萌曰「赤星入建星﹐人主謀兵﹐兵罷﹔出建星﹐軍乃戰。」郤萌曰「赤星入建星﹐津河水大出﹐橋梁不通。」《海中占》曰「客星出建星﹐君不親其大臣﹐上下相疑﹐主令不行。」郤萌曰「客星捨建星﹐畱不去﹐卽有大兵﹐馬大貴。」郤萌曰「客星守建星﹐人民安。」郤萌曰「客星入守建星﹐人臣自臨府事。」《玄冥》曰「客星中而守之﹐天下道塞﹐多有盜賊﹐關梁不通﹐期二年。」

客星犯天弁二十三

《文曜鉤》曰「客星出天弁﹐若守之﹐有囚徒兵起﹔一曰﹕五穀傷﹐大貴。」

客星犯河鼓二十四

《黃帝占》曰「客星入河鼓﹐色赤有兵﹐黃則天下安﹐蒼則不用。」郤萌曰「有星入河鼓﹐有兵﹐三軍出之野。」郤萌曰「大星入河鼓﹐有兵﹐三將軍出。」郤萌曰「火星入河鼓﹐天下鼓出。」郤萌曰「大赤星入河鼓星﹐大將驚﹐蒼黑﹐憂﹔黃﹐更地﹔黑﹐入之死。」《荊州占》曰「客星入河鼓﹐兵吏驚。」《黃帝占》曰「客星出河鼓﹐兵出﹔入河鼓﹐兵入。」巫咸曰「客星出河鼓﹐旗鼓大用﹐有兵起﹐將軍立旗幟﹔一曰﹕谷貴﹐軍絕糧﹐不出其年。」石氏曰「大赤星若出河鼓﹐所守之國將驚﹐若受令出。」郤萌曰「客星捨河鼓﹐中國有鐘鼓之音﹐若立旗幟。」石氏曰「客星守河鼓﹐三將軍食絕。」郤萌曰「客星守河鼓﹐將軍戰亡﹐有奪鼓者。」《荊州占》曰「客星守河鼓﹐兵革起﹐旗鼓用。」《黃帝占》曰「客星中犯乘守河鼓﹐所中犯者誅﹐若有罪。」

客星犯離珠二十五

《荊州占》曰「客星犯離珠﹐後宮凶。」《玉曆》曰「客星出離珠﹐若守之﹐後宮凶﹐若宮人有罪誅者﹐期二年。」

客星犯匏瓜二十六

石氏曰「客星干犯匏瓜﹐政亂﹐近臣相譖﹐宮有戮死者﹐以赦除咎。」《黃帝占》曰「客星入匏瓜﹐有大憂﹐若魚鹽價十倍。」石氏曰「客星色靑﹐入匏瓜﹐諸侯有來獻果者﹐中有藥﹐不可食。」石氏曰「客星色赤﹐入匏瓜﹐人主攻一邑﹐族之。」石氏曰「客星色白﹐入匏瓜﹐有喪。」石氏曰「有星色黑﹐入匏瓜中若外﹐皆爲魚鹽貴﹔出匏瓜﹐君使人賜諸侯果。」《黃帝占》曰「客星色赤﹐出匏瓜﹐天下有遊兵而不戰。」《黃帝占》曰「客星白﹐﹝一本曰﹕色靑也。﹞出匏瓜﹐君使人遺諸侯果。」甘氏曰「客星出匏瓜﹐人主憂﹐備毒藥﹐若諸侯獻果﹐中有藥﹐不可食﹐防備之﹐若食憂﹐期三年。」《黃帝占》曰「有星出入匏瓜﹐若在其下﹐皆爲食官有憂。」《黃帝占》曰「客星守匏瓜﹐山搖。」《黃帝占》曰「有星守匏瓜﹐有食有憂。」石氏曰「客星守匏瓜﹐山谷多水。」《黃帝占》曰「客星入若守匏瓜﹐備姦人獻食物﹐有毒藥也。」

客星犯天津二十七

石氏曰「客星干犯天津﹐賊斷王道。」《黃帝占》曰「客星入天津中﹐若守之﹐津河道不通。」《聖洽符》曰「客星出天津﹐天下關絕﹐不通﹐若津吏有憂罪者。」郤萌曰「客星入天津﹐諸侯不通﹐天下備道﹐修橋梁。」郤萌曰「客星入河中﹐貴人有溺死者。」郤萌曰「客星守天津﹐水道不通﹐若船貴﹔一曰﹕津河吏有憂。」《荊州占》曰「客星守天津﹐津不可渡。」石氏曰「他星守犯天津﹐津河爲敗。」

客星犯螣蛇二十八

《荊州占》曰「客星守螣蛇﹐水雨爲災。」石氏曰「他星守犯螣蛇﹐水物不成﹐水虫爲敗。」

客星犯王良二十九

郤萌曰「客星入王良﹐將士皆亡。」《甄曜度》曰「客星出王良﹐天下有急﹐關津不通﹐兵起﹐若馬多死﹐期二年。」石氏曰「客星守王良﹐津河不通。」郤萌曰「客星守王良﹐天下有急﹐馬大動﹔一曰﹕疾病。」郤萌曰「赤星守王良﹐兵起﹔一曰﹕守王良﹐天下大水﹐橋梁不通。」《海中占》曰「客星入王良而守之﹐天下兵起﹐車騎行﹐人主憂﹐將軍有死者﹐期三年。」

客星犯閣道三十

陳卓曰「客星干犯閣道﹐王者居正殿﹐不私行﹐則災自消。」《玄冥》曰「客星出閣道﹐有驚戒之事﹐若道中有伏兵﹐人主備左右﹐愼女兵。」

客星犯附路三十一

陳卓曰「客星干犯附路﹐道不通﹐天下半隔﹐期一年。」焦延壽曰「有星入附路﹐兵大起。」郤萌曰「有星入附路﹐馬賤。」巫咸曰「客星出附路﹐若守之﹐太僕有憂﹐若以馬罪﹔一曰﹕馬當賤﹐期不出一年。」

客星犯天將軍三十二

《河圖帝覽嬉》曰「客星出將軍﹐將軍有憂﹐若黜者﹐若軍吏不忠﹐有過罪者。」石氏曰「有星守天將軍﹐大將軍有憂﹔一曰﹕軍吏不安﹐以饑爲敗。」

客星犯大陵三十三

《荊州占》曰「客星入大陵﹐若守之﹐君有大陵功之令。」《黃帝占》曰「客星出大陵﹐有土功墳陵之事﹐若犯積屍﹐國有大喪﹐人主當之﹐期三年。」石氏曰「他星若入守大陵﹐有土功事。」

客星犯天船三十四

郤萌曰「客星入天船﹐水大至。」石氏曰「客星出天船﹐天下大水﹐舟船用﹐若有船事﹐期不出年。」郤萌曰「客星守天船﹐有兵﹔一曰﹕王船有事﹐不出一年。」

客星犯捲舌三十五

《玉曆》曰「客星出卷舌﹐若守之﹐天下有妄言惑其君者﹐君信讒臣﹐罪無辜者。」﹝按班固《天文志》曰﹕元帝二年五月﹐客星見昴分﹐居捲舌東﹐可五尺﹐靑白色﹐炎長三寸﹐其年十二月﹐鉅鹿都尉謝君男詐爲神人﹐論死﹐父免官。孟康注曰﹕姓謝﹐名君。男﹐兒也﹐不紀其名﹐直言男者也。」

客星犯五車三十六

石氏曰「客星干犯五車﹐兵滿野﹐天下半傾﹐百姓徙居﹐去其土﹐期三年。」《黃帝占》曰「客星入五車﹐色黃﹐人主受賀﹔色白﹐言義﹔色赤﹐言兵﹔色靑﹐言愛﹔色黑﹐大人當之。」《海中占》曰「客星入五車﹐所守土谷貴。」郤萌曰「客星入五車﹐糴倍價﹔一曰﹕車倍價﹐皆爲後年。」郤萌曰「客星入五車﹐爲赦。」《荊州占》曰「客星入五車﹐人相食﹐若大水﹐溝瀆溢。」《黃帝占》曰「有星出五車﹐色白﹐君使人諸侯﹐以車爲戒﹔色黃﹐受賀﹔赤﹐言兵﹐車騎滿路﹔色黑﹐多死者﹔以其日占期。」郤萌曰「客星出五車﹐兵出﹔入五車﹐兵入。」《玄冥》曰「客星出五車﹐天下兵起﹐車騎滿野﹐將相有憂﹐五穀大貴﹐人民饑﹐期百八十日﹐中一年﹐遠三年。」郤萌曰「客星出入五車﹐以守五車﹐可取者。客星出入蕡車﹐取蕡﹔出入麥車﹐取麥﹔出入豆車﹐取豆﹔出入黍粟車﹐取黍粟﹔出入稻米車﹐取稻米﹔出以其行﹐爲粟﹐其出入中行﹐石二百﹔出入外行﹐石百錢。」《黃帝占》曰「客星守五格休左者﹐軍大發﹔守休右﹐畱十日﹐天下有喪﹐大亂。」郤萌曰「客星守五車。兵革起。」《海中占》曰「客星入五車﹐犯守之﹐大人有憂﹐車騎發用﹐將軍出令﹐國易政﹐期三年。」

客星犯天關三十七

《黃帝占》曰「客星入天關﹐諸侯不通﹐民多相攻﹐且有兵﹐子伐父﹐弟伐兄﹐是謂不理﹐各去其鄕。」郤萌曰「客星入天關﹐民多疾病。」郤萌曰「有星入天關﹐天下有急﹔一曰﹕關市不通。」《荊州占》曰「客星入天關﹐多盜賊﹐道路不通。」石氏曰「他星入天關﹐兵戰不勝。」石氏曰「客星出天關門﹐天下起兵不戰。」《孝經章句》曰「客星守天關﹐羊馬牛大貴﹐不出三年﹐有徳令。」《荊州占》曰「客星守天關﹐諸侯不通﹐期十二日。又曰﹕民饑。又﹕有自責者。」

客星犯南河界三十八

石氏曰「客星出南河界﹐有男喪事於外﹔入南河界﹐有男喪事於內。」石氏曰「客星出南河﹐有喪事於外﹐皆爲男喪﹔暈三重﹐必有降城﹔一曰﹕客星干犯兩界間﹐天子出走﹐大臣執威﹐王者以赦除咎。羣臣尊負﹐天子以寡。」《黃帝占》曰「客星守南河界﹐有水。」《荊州占》曰「客星守南河界﹐民多溫病。」齊伯曰「客星出南河﹐若守之﹐蠻夷兵道不通﹔一曰﹕入南河界﹐爲旱災﹐天下大饑﹐期二年。」郤萌曰「客星行南河界中﹐若守之﹐皆爲旱。」郤萌曰「客星入北河界。從東入﹐九十日有兵﹔從西入﹐六十日有喪。」郤萌曰「客星他所來﹐入北河界間﹐諸侯有姦。」《甄曜度》曰「客星出北河﹐朔兵動﹐關道塞﹐其國有憂﹔一曰﹕入北河﹐爲水﹑饑﹐期一年。」《黃帝占》曰「北河界多客星﹐朔兵起。」郤萌曰「北河界下多小星者﹐民不治﹐將不明﹐多有失職。」郤萌曰「客星若赤星﹐守北河界﹐臣賊主﹔一曰﹕大臣誅。」《荊州占》曰「客星守北河界﹐後有乳疾。」郤萌曰「客星見南北河界間﹐姦人在中。」《帝覽嬉》曰「大客星居兩界間﹐天下有難﹐道在天門中﹐邦家不通。」

客星犯五諸侯三十九

石氏曰「客星干犯五諸侯﹐王室大亂﹐兵起﹐天子宗廟不祀。」《海中占》曰「客星出五諸侯﹐大臣有憂﹐若執法者有罪﹔一曰﹕議臣有黜者。」郤萌曰「客星守五諸侯﹐天下大亂。」郤萌曰「客星守五諸侯﹐天子親屬失位﹐大水行﹐五穀大貴﹐天下民多死於道旁者﹐秦國尢甚。」《荊州占》曰「客星守五諸侯﹐諸侯亡地﹔一曰﹕諸侯有憂﹐秦國受重殃。」

客星犯積水四十

石氏曰「客星干犯積水﹐兵起宮門﹐宗廟毀絕﹐大臣有憂。」巫咸曰「客星出積水﹐天下大水﹐溝渠溢﹐有攻堤防之事﹐期不出年。」

客星犯積薪四十一

石氏曰「客星干犯積薪﹐有亂臣在宗廟。」石氏曰「客星出積薪﹐有憂﹐若以薪蒿之事而致罪者。」

客星犯水位四十二

石氏曰「客星干犯水位﹐水道不通﹐伏兵在水中﹐以水爲害。」《荊州占》曰「客星守水位而川流溢。」《玉曆》曰「客星出水位﹐天下以水爲令﹐法官有憂﹐若臣下有謀﹐兵起﹐期三年。」

開元占經卷八十三

客星占七

客星犯石氏中官下

客星犯軒轅四十三

石氏曰「客星干犯軒轅﹐近者誅滅宗族﹐王者以赦除咎。」﹝按司馬彪《天文志》曰﹕孝明帝永平十四年正月戊子﹐客星出昴﹐六十日﹐在軒轅右角稍滅。軒轅右角爲貴相﹐昴爲獄事﹐客星守之﹐爲大獄。是時考楚事未竟﹐司徒虞延與楚王英黨與交﹐皆伏誅也。﹞郤萌曰「有星入軒轅﹐有遠來者。」郤萌曰「有星入東陵﹐有夷從外來降者。」郤萌曰「客星入軒轅﹐有女子惑天子者。」《荊州占》曰「客星入軒轅﹐美人有經死者。」焦延壽曰「靑黑星出入軒轅﹐皆爲諸夫人有子不成。」司馬彪《天文志》曰「客星出軒轅﹐後宮失勢。」郤萌曰「客星捨軒轅之旁﹐美人有懸死者。」《荊州占》曰「客星守軒轅﹐獄中有女子飲藥死者。」郤萌曰「客星守軒轅﹐女主不安﹔一曰﹕有憂。」《洛書甄曜度》曰「客星出軒轅﹐若守之﹐各隨其所守后妃嬪夫人近者當之﹔一曰﹕守之三日﹐美人有經者。」﹝按司馬彪《天文志》曰﹕孝和永元十三年十一月乙丑﹐軒轅第四星間出客星﹐色靑黃。軒轅爲後宮﹐星出之爲失勢。其十四年六月辛卯﹐陰皇后廢。﹞石氏曰「客星出軒轅﹐若犯守之﹐發五將之兵。」石氏曰「他星守軒轅﹐所起者有憂。」齊伯曰「客星犯守軒轅大星。女主逆天子﹐若女主與傍人通﹐宜防之。」

客星犯少微四十四

石氏曰「客星干犯少微﹐白衣聚者凶﹐術士不顯﹐智者逃亡﹐期三年。」郤萌曰「有星入少微﹐姦臣亂。」石氏曰「客星出少微﹐道術士用﹐用功者隨其能﹐王者用之。」郤萌曰「客星守少微﹐處士憂。」《黃帝占》曰「客星入中犯乘守少微﹐宰相易。又曰﹕女主有憂。」石氏曰「客星入中犯乘守少微﹐五官亂﹐宰相有憂。」

客星犯太微四十五

郤萌曰「客星中犯左右執法﹐左右執法誅﹐若有罪。」《黃帝占》曰「客星入端門﹐出西門﹐天下大水﹐民人饑。」石氏曰「客星入端門﹐其國有臣謀。」石氏曰「客星入端門﹐出東門﹐天下大旱﹐五穀不成。」甘氏曰「客星入端門﹐仍出端門﹐其國有大患﹐天下大亂﹐易主﹐以色占﹔出左掖門﹐其國有憂﹔出東門﹐其國旱﹔出左掖門﹐其國大亂﹔出西門﹐其國大水。」郤萌曰「有星入端門﹐賊鈔主﹐稱王命。」石氏曰「客星入左掖門﹐出右掖門﹐其國有喪。」石氏曰「客星入右掖門﹐其國有客。」石氏曰「客星入左右門。出東西門。國有大喪。貴臣有死者。」甘氏曰「客星入太微右掖門。出端門。小國亡﹔出左掖門。其國有小事﹔出東門﹐其國大亡﹔仍出右掖門﹐其國有客爲刑事﹔出西門﹐大國以微亡。」《荊州占》曰「客星入左掖門﹐出端門﹐其國滅亡﹔仍出左掖門﹐其國大傷﹔出東門﹐其國大喪﹔出右掖門﹐其國大逆無道﹔出西門﹐其國流血百里。」石氏曰「客星入東西門﹐出左右掖門﹐其國有兵﹐軍有出者﹐幸臣有憂﹐皆不出一年。」甘氏曰「客星入東門﹐出端門﹐其國有憂﹔出左掖門﹐其國所作不成﹔仍出東門﹐其國有臣結謀﹔出右掖門﹐其國大亡﹔出西門﹐其國有殃。」《荊州占》曰「客星入東門﹐出東門﹐其國有大喪。」《黃帝占》曰「客星入西門﹐出東門﹐其邦兵起﹐臣謀主﹔入東門﹐出西門﹐大國微亡﹔守之不去﹐楚國凶殃。」甘氏曰「客星入西門﹐出端門﹐其國大亂﹔出左掖門﹐其國不爲用﹔出東門﹐其國不祥﹔出右掖門﹐其國大敗﹔仍出西門﹐其國有兵。」郤萌曰「客星入西門﹐出端門﹐﹝一書云﹕出左掖門。﹞其國大不熟。」郤萌曰「客星入太微西門﹐出東門﹐有憂喪。」郤萌曰「他星入太陰門﹐後宮有賊。」《荊州占》曰「客星入太陰西門﹐出太陰東門﹐其國大水﹐天下大亂。」《荊州占》曰「他星入太陰門﹐兵起動天下。」《荊州占》曰「客星入西門﹐出西門﹐其國有兵謀。」陳卓曰「客星入幹太微﹐帝宗後族爲亂﹐亡社稷。」《河圖帝覽嬉》曰「客星入太微廷中﹐出端門﹐天下大亂﹐王者憂﹐國易政﹐期三年。」﹝按何法盛《中興書》曰﹕晉安帝元興元年十月﹐有客星也白如粉絮﹐出太微垣西﹐至十二月﹐入太微﹐占曰﹕兵入天子庭。二年十二月﹐桓玄肆逆﹐放帝後於尋陽。﹞石氏曰「他星入太微﹐色白而澤者﹐赦。」石氏曰「客星入太微宮﹐二旬若三旬﹐有小赦﹐期六月。」石氏曰「他星入四輔﹐臣爲亂。」《海中占》曰「客星入太微中﹐火大起﹐有客賊來入國﹐守之十日不去﹐其災成。在陽爲男主﹐在陰爲女主﹐不出四十日。」郤萌曰「赤黃星狀如帚入太微﹐婦女喜﹔出太微﹐天子賜諸侯美女。」郤萌曰「客星入天子宮﹐丞相憂疾。」郤萌曰「客星入天子宮十日﹐而成鉤已﹐天下有大赦﹐奴婢下賤人妻妾長庸﹐期三月﹐若六月。」《荊州占》曰「客星入太微宮中一旬﹐宮中有自煞者﹐期四十日。在陽爲男﹐在陰爲女。陽﹐黃座南也﹔陰﹐黃座北也。入二旬﹐有救﹐期六月。」《荊州占》曰「靑星入太微﹐有客來。」《荊州占》曰「星正赤﹐入太微中﹐兵起。」陳卓曰「星正赤﹐入太微中﹐廟有兵。」《荊州占》曰「赤黃星潤澤入太微中﹐天子有喜﹐以其所抵率言抵座星也﹐如劍者﹐男子喜。」《荊州占》曰「客星入太微庭中﹐有一星﹐天子出將兵﹔有二星﹐天下無處主﹔有三星﹐天下散亡。」《荊州占》曰「客星入太微﹐所中乘守者有殃。」《玄冥占》曰「客星入太微庭中﹐帝宗後族爲亂﹐欲謀殺主﹐宮門有伏兵﹐期三月。」《天官書》曰「客星出天庭﹐有奇令。」《荊州占》曰「赤星出庭中﹐有立王﹐若徙王﹔又曰﹕火起。」《荊州占》曰「赤黃星出太微中﹐天子用金錢賜諸侯王。」《荊州占》曰「星黃如獸﹐出太微中﹐天子用畜賜諸侯王﹔一曰﹕气類獸及蜚﹐皆客喜也。」《荊州占》曰「有星如拳正圓﹐出太微中﹐天子用壁玉賜諸侯王。」陳卓曰「客星出太微﹐有兵喪。」﹝按《宋書天文志》曰﹕魏文帝黃初三年九月甲辰﹐客星見太微左掖門內﹐十月﹐孫權叛命﹐帝自南徵﹐前驅臨江﹐破其將呂範等﹐是後累有徵。後七年五月﹐文帝崩。甘露四年十月丁丑﹐客星又見太微中﹐轉東南行﹐歷軫宿﹐積七日滅﹐景元元年﹐髙貴被害。﹞《黃帝占》曰「凡客星出入太微﹐各以其日﹐占知州國﹐所出皆不出百日﹐中一年﹐遠三年﹐災必應。」《黃帝占》曰「客星出入太微﹐人主有憂﹐大臣爲謀﹐有反者﹐兵起宮中﹔一曰﹕執政臣有戮者﹐期一年。」《海中占》曰「客星入太微﹐天下大亂﹐兵大起﹐臣謀其主﹐不則天下大水﹐入城郭﹐煞人民。」﹝郤萌曰﹕期三十日。﹞《荊州占》曰「客星出入太微﹐大水入城﹐傷人民﹐期三十日。」《荊州占》曰「客星捨太微宮﹐天下有聖女子﹐在燕代。」《荊州占》曰「客星捨太微南蕃﹐畱不去﹐魯有謀者﹔捨西蕃﹐畱不去﹐王者泄妖言在楚國。」郤萌曰「客星中太微宮者﹐不出三十日﹐﹝一本云﹕三日也。﹞必有大赦。」《黃帝占》曰「客星守太微東蕃﹐若西蕃將相星者﹐皆爲人君有憂。」石氏曰「客星守太微宮﹐臣煞主。」《玉曆》曰「客星出太微﹐犯守將相﹐左右執法﹐隨其所守犯﹐皆有誅﹐期二年。」甘氏曰「太微中有一客星﹐天子自將兵﹔有二客星﹐天下亂﹐民散走﹔有三客星﹐天下大亂﹐守之三十日﹐君死國亡﹐期三年﹐遠五年。」

客星犯黃帝座四十六

《文曜鉤》曰「客星入太微﹐犯黃帝座﹐天子有憂﹐臣謀主﹔至座而還﹐謀不成﹐反受其殃﹔守犯三十日已上﹐臣謀成﹐期不出一年。」《荊州占》曰「客星捨五帝座﹐有聖人與君並治﹐在蜀秦。」石氏曰「蒼白星抵座﹐天子有喪憂﹔抵座旁﹐臣有反之者。」﹝按《幽明錄》曰﹕漢武帝微行﹐過主人家﹐家有婢﹐國色﹐帝悅焉﹐仍畱宿夜﹐與婢臥。有書生亦家宿﹐善天文﹐忽見客星移掩帝座﹐甚逼﹐書生大驚懼﹐連呼咄咄﹐不覺聲髙。仍見一男子操刀將欲入戶﹐聞書生聲急﹐謂爲已故﹐遂縮走﹐客星應時卽退。帝聞其聲異而召問之﹐書生具說所見﹐乃悟曰﹕此人是婢婿﹐將欲肆其凶於朕。乃召羽林﹐語主人曰﹕朕﹐天子也。於是擒奴﹐而伏誅﹐厚賜書生。《後漢書》曰﹕嚴遵﹐字子陵﹐會稽余姚人。世祖爲書生時﹐與遵遊學﹐及卽位﹐見遵﹐遵長揖不拜﹐上畱遵俱寢﹐遵以足加世祖﹐其夜客星犯天子宿﹐明晨﹐太史奏其異﹐詔曰﹕朕友人嚴遵與朕具臥之耳。﹞石氏曰「有赤星﹐銳如劍﹐抵座星﹐天子以兵驚﹔一曰災驚。」《荊州占》曰「黑星抵座左右﹐旁大臣有死者。」《荊州占》曰「黃白星大如拳正圓﹐抵座旁者﹐臣有獻美人者。」郤萌曰「黑星抵畱座星者﹐曰天子惡之。」

客星犯四帝四十七

巫咸曰「客星犯四帝﹐輔臣有亂﹐若有反﹔一曰﹕若左右輔臣有謀﹐期百八十日。」

客星犯屏星四十八

石氏曰「客星有中犯乘守屏星者﹐爲君臣失禮而輔臣有誅者﹐若免罷去。」

客星犯郎位四十九

陳卓曰「客星干犯郎位﹐大臣失勢。」《黃帝占》曰「客星入郎位﹐大臣爲亂。」石氏曰「客星入郎位﹐多死者。」《荊州占》曰「赤星入郎位﹐兵起﹐若大憂﹔出郎位﹐多用兵遠出者。」《荊州占》曰「黑星入郎位﹐多有罪者。」《荊州占》曰「蒼白星入郎位﹐有亂者。」《荊州占》曰「蒼白黑星出郎位﹐多死者。」《玉曆》曰「客星出郎位﹐守衛臣有謀者﹐人主有憂﹐將相有誅者﹔一曰﹕外夷有反者﹐期二年。「《荊州占》曰「客星入中郎位﹐大臣爲亂﹐戒左右。」《黃帝占》曰「客星守郎位﹐元士有憂﹔又曰﹕名官位﹐不死必去。」《荊州占》曰「客星守郎位﹐其將憂也。」

客星犯郎將五十

《黃帝占》曰「有星入郎將﹐色靑黑﹐嗇夫不死則免﹔黃則遷﹐白則受賜。」《荊州占》曰「有星入郎將﹐大臣亂﹐政不行。」石氏曰「客星守郎將﹐大臣爲亂。」甘氏曰「客星出郎將﹐輔臣有誅﹐將相有罪﹐若有黜者﹐期一年。」甘氏曰「客星入犯守郎將﹐將誅。」

客星犯常陳五十一

石氏曰「他星犯常陳﹐王者誅之﹐近期百八十日﹐遠期三年。」《聖洽符》曰「客星出常陳﹐守衛者有誅﹐若左右兵起﹐王者有憂﹐期不出年。」

客星犯三臺五十二

石氏曰「黃白星入三能﹐貴人有賜爵者﹔蒼星出三能﹐貴人奪爵。」﹝按司馬彪《天文志》曰﹕孝安永安四年六月甲子﹐客星大如李﹐蒼白芒﹐气長二尺﹐西南指上階﹐星降﹐太尉張瑀﹑司空張敏﹐皆免官也。﹞郤萌曰「有星出三能﹐爵令行。」郤萌曰「客星捨三能﹐左右羣臣有不正者﹐露當降也。」郤萌曰「客星捨三能﹐畱十餘日不去﹐王侯有不通者﹐深渠﹐當修城郭﹐決此﹐三臺之過也。」《黃帝占》曰「客星入三臺﹐若守之﹐大臣多戮﹐若貴人多病瘧死者。」《帝覽嬉》曰「客星出三臺﹐若守之﹐主誅大臣﹐貴人有死者﹐不出百八十日。」郤萌曰「客星守天柱﹐大人戒左右﹐趣治兵弩。」郤萌曰「他星犯守三臺﹐有兵喪﹔一曰﹕水爲災害。」石氏曰「有星入司命﹐色蒼﹐民憂喪事﹔白潤澤﹐婦女多傷﹔黑﹐嬰兒死。」甘氏曰「有星入司命﹐近臣抵罪者。色靑﹐有憂﹔黃白﹐無故﹔黑﹐死。」石氏曰「蒼星出司命﹐王者病死。」甘氏曰「靑若黑星入司命中﹐姦人有出者。」石氏曰「有星入司祿﹐大臣爭榮。」甘氏曰「有星入司祿﹐色黃若白﹐近臣有易爵者﹔出司祿﹐色靑﹐近臣有抵罪而走者﹔黑﹐則死。」

客星犯相星五十三

陳卓曰「客星干犯相星﹐輔相憂﹐不出一年﹐天下變更其令﹐民多移徙。」

客星犯天牢五十四

《黃帝占》曰「有星入天牢﹐斧鑕用﹐諸侯有獻地者﹔出天牢﹐王賜諸侯地﹔色靑﹐皆以兵﹔黃白﹐皆以好﹔一曰﹕星出南﹐爲獻地。」《海中占》曰「客星入天獄﹐有徳令。」郤萌曰「有大星入天牢﹐有赦﹐期二十日。」郤萌曰「客星入天牢﹐必有戮卿。」《荊州占》曰「客星入天牢﹐貴人有系者﹐有戮君。」《荊州占》曰「客星入天牢﹐其國得邑土﹔出天牢﹐爲亡邑土也。」石氏曰「有奇星守天牢二十日已上﹐天下大赦。」石氏曰「客星守天牢﹐一年﹐大魚死﹔一曰﹕人相食。」《荊州占》曰「客星守天牢﹐鈇鑕用﹐以其初守日占國。」巫咸曰「客星出天牢﹐若守之﹐有貴臣多下獄者﹐期不出一年。」郤萌曰「常以五子日候天牢﹐中有變星﹐期不出十日﹐赦。」

客星犯文昌五十五

石氏曰「客星干犯文昌﹐則附臣受殃﹐近期三年﹐遠期六年。」韓楊曰「客星入文昌﹐有女子惑天子者。」《文曜鉤》曰「客星出文昌﹐其國失政﹐人主有憂﹐臣受其殃。」石氏曰「客星出文昌﹐其國失君政。」石氏曰「客星守文昌﹐有兵﹐君不安。」《黃帝占》曰「有星入將星﹐色蒼﹐將有憂﹔一曰﹕故臣有抵罪。」《黃帝占》曰「黃星入將星﹐受封﹔黑﹐將死。」《黃帝占》曰「大赤星入將星﹐提鼓之將驚。」《黃帝占》曰「有星入相星﹐色黃若白﹐皆爲故臣有賜爵者。」《荊州占》曰「有星入司命中﹐色蒼﹐廷臣有憂﹔黃﹐故臣有賜爵者﹔白﹐近臣有抵罪者﹔黑﹐近臣死。出司命﹐色赤﹐王者疾困。」《黃帝占》曰「客星出司命﹑司中﹑司祿﹐近臣抵罪走者。色黃白﹐無故﹔靑﹐憂﹔黑﹐死。」郤萌曰「客星出司命﹐有加命於羣生﹔一曰﹕有下命者。」石氏曰「有星入司命中﹐爲內亂。」《黃帝占》曰「有星入司命中﹐色蒼﹐近臣有憂﹔一曰﹕近臣有棄捐者。」《荊州占》曰「有星入司中﹐色蒼者有賊。」郤萌曰「靑黑星若入司中﹐姦人有入者﹔出司中﹐姦人有出者。」石氏曰「有星入司祿中﹐色黃若白﹐近臣有易爵者。」郤萌曰「客星入司祿﹐色靑黑﹐近臣有奪爵者。」郤萌曰「客星出司祿﹐有下賞者。」

客星犯北斗五十六

郤萌曰「客星入北斗魁上若下﹐色靑黑﹐人主大憂﹔赤﹐有大客﹐境外與中國爭兵﹔黃白﹐人主有賀﹐期皆六十日﹐若百二十日﹐人主避舍東方﹐十日而賜功﹐應之。」郤萌曰「有星入北斗魁中﹐大人有系者﹐一曰﹕人主左右有囚者﹔色黃白﹐無故﹔色靑黑﹐有憂﹐死﹐不出﹔色赤﹐斬。」《荊州占》曰「有星出庭﹐入北斗魁中﹐二千石有系者﹔色靑﹐憂﹔黑﹐死﹔赤﹐有斬事。」《荊州占》曰「大星入北斗﹐貴臣誅﹐若系者。」《黃帝占》曰「客星出北斗魁中﹐天子自將兵﹐國憂傾危﹐社稷不安﹐民多苦﹐期一年。」石氏曰「有星集北斗旁﹐不入北斗中﹐名貴人有憂﹐以五色占之。」郤萌曰「有星出北斗魁﹐天下赦。星大﹐赦大﹔星小﹐赦小﹐期九十日﹐當至。」齊伯曰「客星出北斗旗間﹐兵大起﹐東騎行﹐若貴臣有誅﹐人主憂。旗者﹐紫宮北斗兩間。」《海中占》曰「客星出入北斗﹐天下大亂﹐兵大起﹐臣謀主﹐不則天下大水﹐入城郭﹐煞人民﹐期百日。」﹝郤萌曰﹕期三十日也。﹞郤萌曰「有星離北斗柄中央﹐色靑﹐相有憂﹔赤者﹐兵事﹔黃白﹐有赦﹐若相遇賊﹔黑者﹐死。」甘氏曰「客星見北斗魁中﹐色赤﹐楚當之﹔靑﹐齊當之﹔黃﹐衛當之﹔黑﹐燕當之﹔白﹐秦當之﹔各以五色﹐知其分野吉凶。」《荊州占》曰「有星見北斗魁中﹐有死者﹔色赤﹐楚君當之。」《荊州占》曰「變星見北斗魁中﹐天子當之。」石氏曰「大星去北斗中﹐如赤鳥﹐其頭黑﹐天下有兵。」《甄曜度》﹕「客星居北斗旁﹐帝王有憂﹔若有不出者﹐兵大起﹐士卒用﹐各以五色占之﹔去北斗一尺﹐期一年﹔二尺﹐期二年。」郤萌曰「客星守北斗﹐天下必有大事﹐若大變﹔守斗後﹐道不通﹐水。」郤萌曰﹔「客星守北斗七星﹐人君大變。」﹝一書云﹕有憂。﹞《荊州占》曰「有星入正星﹐大人遇賊﹔出正星﹐爲政者易。」《荊州占》曰「有星抵正星﹐有客。色靑﹐以禽獸爲幣﹔黃﹐以綾羅爲幣﹔赤﹐以錢爲幣﹔白﹐以人若兵劫爲幣﹔黑﹐以金爲幣﹔色白蒼﹐以羊爲幣﹔正星上左右﹐以馬牛魚鹽爲幣﹔色黑左右﹐以五穀爲幣。」《荊州占》曰「有星出法星﹐若入法星﹐主當之。」郤萌曰「有星入令星﹐執法者死﹔出令星﹐執法者逐於諸侯。」《荊州占》曰「有星入伐者﹐蠻夷以水兵至﹔出伐星﹐天予與蠻夷和。」《荊州占》曰「有星抵伐星而捨之者﹐人多死。」《荊州占》曰「有星抵伐星﹐有光﹐女主疾﹔有光而環伐星﹐君疾。」郤萌曰「有星入煞星﹐大臣主馬者死﹐期一旬﹔出煞星﹐大臣走。」《荊州占》曰「有星入危星﹐易政﹔出危星﹐天子出令不行。」《荊州占》曰「有星入部星﹐諸侯兵起﹐子攻父﹐弟攻兄。」郤萌曰「客星入輔星﹐有善令。」《荊州占》曰「有星入輔星﹐色靑﹐相有罪﹐若免﹔色赤﹐相受兵﹐若將兵﹔黃白﹐相有賜﹐若有喜﹔黑﹐相死﹐若免。」

客星犯紫微宮五十七

《玉曆》曰「客星犯紫微宮﹐有大喪﹐若守之十日已上﹐災必應﹐期百二十日。」﹝按《洪範天文星辰變占》曰﹕漢昭元鳳四年九月﹐客星在紫微宮中樞極間﹐後三年﹐昭帝崩也。﹞石氏曰「客星入紫微宮﹐天子有急兵起宮中﹐必有死王﹐若有逃走之主﹐期不出百八十日。」﹝按班固《天文志》曰﹕宣帝黃龍元年三月﹐客星居王良東﹐廣可九尺﹐長丈餘﹐西指﹐出閣道間﹐至紫宮。其十二月﹐宮車晏駕。司馬彪《天文志》曰﹕孝章元和元年四月丁巳﹐客星晨出東方﹐在胃八度﹐長三尺﹐歷閣道﹐入紫宮﹐畱四十日﹐滅閣道。紫宮﹐天子之宮也。客星犯﹐謂之大喪。後四年﹐章帝崩。《宋書天文志》曰﹕晉太康元年四月﹐客星在紫宮﹐太康末﹐武帝耽晏遊﹐多疾病﹐是月乙酉﹐帝崩。永平元年﹐賈後誅楊駿及其黨與﹐皆夷三族。楊太后亦見煞﹐是年又誅汝南王亮﹑太保衛瓘﹑楚王偉海西。太和四年二月﹐客星見紫微宮西垣﹐至七月乃滅。六年﹐桓溫廢帝也。﹞《荊州占》曰「客星入紫微宮﹐國有大變﹔一曰﹕爲兵起﹐得地。」﹝按班固《天文志》曰﹕孝昭元鳳四年九月﹐客星去紫微宮中樞極間。其五年六月﹐發三輔郡國少年濟北軍也。﹞《荊州占》曰「赤星入紫宮﹐天下亂﹔一曰﹕爲天下無人﹐其中列大夫多死罪者﹔入其旁﹐有亂臣。」《荊州占》曰「黃星入紫宮﹐人主益地﹐天下有喜﹐期十日。」《荊州占》曰「有赤星若黑星入紫宮﹐從其陽入﹐有客兵﹐期六十日﹐至﹔從其陰入﹐有走王。」《黃帝占》曰「客星出紫宮﹐天下大亂﹐臣煞其主﹐王者有憂﹐國有大變﹐期不出年。」石氏曰「有星如拳正圓﹐及如獸狀﹐出紫宮﹐天子用壁玉賜諸侯王。」石氏曰「客星守紫宮﹐臣煞主。」《荊州占》曰「客星在旗間﹐車騎起。」

客星犯北極勾陳五十八

石氏曰「客星入北極﹐天下道塞。」《黃帝占》曰「客星出北辰﹐天子出徳令﹐安天下。」《黃帝占》曰「赤星出天樞﹐天下兵盈野﹐罷。」郤萌曰「客星出北極﹐而所之國大敗﹐四方皆然。」石氏曰「他星見北極﹐帝王驚﹐宗室亂﹐王者修郊祀﹐奉宗廟﹐大赦天下﹐則災消。」《荊州占》曰「客星捨極﹐四夷若胡王有喪。」《荊州占》曰「客星守極﹐大臣誅。」《荊州占》曰「客星﹝一本云﹕赤星﹞守天樞極﹐兵聚一國﹐有更君﹑易幣。」石氏曰「客星守天樞﹐國有大憂。」石氏曰「客星出北辰﹐犯守大星﹐天下道塞﹐兵大起﹐臣欲謀主﹐兵聚一國﹐人主有變﹐期不出年。」《黃帝占》曰「客星犯乘守北辰主星﹐大人當之﹔一曰﹕有大喪﹔一曰﹕有反者。」《荊州占》曰「客星犯乘守太子星﹐太子有罪若死。」《荊州占》曰「客星中犯乘守庶子星﹐庶子有罪若死。」石氏曰「赤星入勾陳﹐兵內亂﹐大司馬戮死﹔出勾陳﹐大戰有功。」石氏曰「黑星入勾陳﹐大司馬溺軍中。」石氏曰「黃白星入勾陳﹐將不戰﹐兵去外﹐罷。」石氏曰「蒼白星入勾陳﹐大司馬有喪﹔出勾陳﹐軍破﹐將有憂。」《荊州占》曰「赤星入勾陳﹐必有迫劫主者。」《荊州占》曰「客星入正妃﹐國有大憂。」陳卓曰「客星入正妃﹐有大喪。」《荊州占》曰「客星入黃龍之位﹐有黜妃﹐臣煞主。」齊伯曰「客星出勾陳﹐國有大變﹐后妃有憂﹐若女主有黜者﹐不出一年。」石氏曰「客星入勾陳﹐若犯之﹐宮中有變臣殺其主﹐王者有憂。」

客星犯天一太一五十九

《荊州占》曰「客星入天一座﹐五穀大貴。」《甄曜度》曰「客星出天一太一﹐五穀貴﹐人民饑﹔一曰﹕若有旱災。」《黃帝占》曰「他星歷天一﹐則宮門閉﹐王者內不安﹐近臣亂﹐不出三年。」

開元占經卷八十四

客星占八

客星犯石氏外官

客星犯天庫樓一

《黃帝占》曰「客星入天庫﹐以饑兵起。」石氏曰「客星入天庫﹐糴大貴﹐爲後年。」《天官書》曰「客星入天庫﹐邊郡之兵起﹐此爲外夷之事。」郤萌曰「客星犯天庫﹐五穀大貴﹐入庫中﹐糴石百﹔處其旁﹐石五十。」郤萌曰「客星入天庫﹐牛馬有行。」郤萌曰「客星入天庫﹐兵起﹐十年亂。」《荊州占》曰「客星入天庫﹐有兵發行。」《黃帝占》曰「客星出庫樓﹐兵車用﹐若守之﹐邊兵大起﹐庫兵出﹐車騎行﹐期二年﹐遠三年。」《荊州占》曰「客星入若守之天庫﹐外夷兵起﹔一曰﹕官兵憂。」《黃帝占》曰「客星入若乘守天庫﹐兵車出用。」

客星犯南門二

石氏曰「客星出南門﹐若守之﹐關梁塞﹐道路不通﹐人民憂。」石氏曰「南門中有小星三芒者﹐則兵車出。」司馬彪《天文志》曰「孝靈中平二年十月癸亥﹐客星出南門中﹐大如半筵﹐五色喜怒稍小。至後年六月﹐乃消。占曰﹕爲兵。至六年﹐司隸校尉袁紹誅滅中官大將軍部曲將吳匡﹐攻煞車騎將軍何苗﹐死者合數千人。」

客星犯平星三

石氏曰「客星出平星﹐賦斂之臣憂而有退罪者﹐若庫吏不忠﹐當有廢出﹐期不出一年。」

客星犯騎官四

石氏曰「他星入騎官﹐有喜。」《玉曆》曰「客星出騎官星﹐若守之﹐有兵起﹐將軍有出者。」石氏曰「客星守騎官﹐將出有憂。」《荊州占》曰「客星守騎官﹐士卒發用。」

客星犯積卒五

石氏曰「他星守積卒﹐主兵臣誅。」石氏曰「客星出守積卒﹐兵士爲亂﹐近臣有誅﹐士卒多死。」

客星犯龜星六

郤萌曰「客星入龜星﹐小憂﹐無傷也﹔又曰﹕天下大倉發。」甘氏曰「客星出龜星﹐珠玉貴﹐寶物不入﹔若守之﹐君臣不和﹐上下乖離。」

客星犯傅說七

聖洽符曰「客星守傅說﹐王者後宮少子孫﹐若有絕後者。」

客星犯魚星八

齊伯曰「客星出魚星﹐鹽魚貴再倍﹔若守之﹐搖動﹐大貴五倍﹔一曰﹕有大水﹐期不出一年。」

客星犯杵星九

《甄曜度》曰「客星出杵星而守之﹐天下兵起﹐有稅米粟之事。」

客星犯鱉星十

《黃帝占》曰「客星守鱉星﹐有白衣之會。」石氏曰「有星入鱉星﹐有水令。」《海中占》曰「客星出守鱉星﹐有白衣之眾聚﹐若天下有水﹐水物不成﹐期百八十日﹐遠一年。」

客星犯九坎十一

郤萌曰「有星入九坎﹐天下有憂。」《玄冥》曰「客星出九坎﹐有水旱之災。出陽則旱﹐出陰則水。」

客星犯敗臼十二

《文曜鉤》曰「客星守敗臼﹐天下兵起﹐有軍糧之急﹐米粟之憂﹐期二年。」石氏曰「他星守敗臼﹐以饑兵起。」

客星犯羽林十三

郤萌曰「客星守羽林﹐若天陣﹐兵大起。」郤萌曰「客星守天陣﹐將兵吏憂。」郤萌曰「赤星守羽林二十日﹐臣弒主。」郤萌曰「客星入壘壁﹐有兵。」石氏曰「黃白星入天軍南﹐天子立後。」巫咸曰「客星出羽林﹐兵大起﹐有亡國﹐若守之久﹐將軍有謀主者﹐有憂﹐期不出三年。」

客星犯北落十四

石氏曰「黃白星入北落﹐天子有喜。」石氏曰「黃星出北落﹐天子使出。」石氏曰「赤星出北落﹐中兵起。」石氏曰「客星出北落﹐邊夷虜兵起﹐來入關塞﹐若關吏有憂。」郤萌曰「客星中犯乘守若北落星﹐斗﹐光芒相及者﹐爲兵覆軍﹐煞大將。」

客星犯土司空十五

《荊州占》曰「客星入土司空﹐多土功﹐男不得耕﹐女不得織﹐天下大疾。」韓楊曰「客星入土司空﹐有土徭之事。」《玉曆》曰「客星出土司空﹐外臣有憂﹐夷狄兵起﹐若土功之事﹐人民饑苦﹑多病。」郤萌曰「客星守土司空﹐宮有土功﹐若哭泣之事。」石氏曰「客星入守土司空﹐旱。」

客星犯天倉十六

《黃帝占》曰「客星入天倉﹐糴石一千五百﹐谷如玉。」郤萌曰「客星入天倉﹐糴石千﹐歲大饑﹐五穀如金玉﹐能有谷﹐爲君卿。」郤萌曰「客星入天倉﹐匈奴王且操奇物來進中國。」郤萌曰「周伯星流入天倉﹐糴賤。以春入﹐夏賤﹔以夏﹐入秋賤﹔秋入﹐冬賤﹔冬入﹐春賤。」郤萌曰「老人星流入天倉﹐糴大貴。春入﹐夏貴﹔夏入﹐秋貴﹔秋入﹐冬貴﹔冬入﹐春貴。」石氏曰「客星入天倉﹐粟發﹐出兵滿野﹐期三年。」《黃帝占》曰「客星出入天倉﹐有發粟之事﹔出之﹐有出粟﹔入之﹐有入粟﹔不出其年﹐必有兵。」郤萌曰「客星在天倉﹐天下貧﹐倉粟出。」《黃帝占》曰「客星當天倉戶﹐將吏受主俸﹐不爲主用。」石氏曰「客星守天倉﹐馬大貴。」郤萌曰「客星入若守天倉﹐有兵﹐道不通。」

客星犯天囷十七

郤萌曰「客星入天囷﹐匈奴且操奇物來進中國。」齊伯曰「客星出天囷﹐若守之﹐天下大旱﹐民饑﹐人相食﹐若有粟令﹐期二年。」

客星犯天廩十八

石氏曰「有星入天廩中﹐色靑﹐天下多憂﹔赤﹐大旱﹐有火﹔黃白﹐歲熟。」甘氏曰「客星出天廩﹐天下粟貴﹐民以饑流亡﹐去其鄕﹐粟當出廩﹐期一年﹐遠二年。」石氏曰「客星守天廩﹐馬大貴。」石氏曰﹔「他星犯天廩﹐天下亂。」郤萌曰「客星守天廩﹐粟發用。」

客星犯天苑十九

郤萌曰「客星入天苑﹐畜多傷。」《荊州占》曰「客星入天苑﹐禽獸多死。」《玉曆》曰「客星守天苑﹐畜物不孳﹐禽獸多死﹐以馬起兵﹐邊賊入境﹔一曰﹕牧馬多死﹐期三年。「石氏曰﹕」他星犯守天苑﹐兵起﹐馬死。「﹝按司馬彪《天文志》曰﹕孝順陽嘉元年閏月戊子﹐客星气白﹐廣二尺﹐長五尺﹐起天苑西南﹐東北指﹐歷天苑﹐抵參伐。天苑主馬牛﹐爲外軍﹔色白爲兵。是時惇煌大守徐由使疏勒王磐等二萬人入於關界﹐虜獲斬首三百餘級﹐烏桓校尉耿畢使烏桓親僕都尉戎朱魔等出寨﹐抄鮮卑﹐斬首﹐獲生口﹑財物﹐鮮卑怨恨﹐抄遼東代郡﹐殺傷吏民。是後西戎北狄爲寇害﹐以馬牛起兵﹐馬牛亦死傷於兵中﹐十餘年乃息也。﹞

客星犯參旗二十

郤萌曰「客星入天宮﹐天下有變﹐弓弩皆張。」《黃帝占》曰「星出入天弓﹐必有削主。」《河圖聖洽符》曰「客星出守參旗﹐天下兵起﹐大將軍行出﹐弓弩用﹐人主憂﹐期百八十日﹐遠期一年。」石氏曰「客星守參﹐負海不安﹐兵起。」

客星犯玉井二十一

《黃帝占》曰「客星入玉井中者﹐皆爲彊國失地﹔出玉井﹐彊國得地。」郤萌曰「客星入玉井﹐天下有喪。」《荊州占》曰「客星出玉井﹐將出。」齊伯曰「客星出玉井﹐其軍已出﹐爲憂﹐若有水敗﹔若入守之三日﹐其歲大水。」

客星犯屏星二十二

石氏曰「客星入天屏﹐四足大疾。」《海中占》曰「客星出天屏﹐輔臣有憂﹐若人民多疾病﹐四足畜多死。」石氏曰「客星出入天屏﹐大人疾﹐主污辱。」郤萌曰「客星出入天屏﹐人民疾疫。」

客星犯天廁二十三

《黃帝占》曰「客星入天廁﹐天下大饑﹐人相食﹐民移去國﹐君子賣衣﹐小人賣妻妾﹔一曰﹕賣子而食。」《黃帝占》曰「客星入天廁﹐主病帶下。」石氏曰「黃白星入天廁﹐天子有喜﹐奇物見。」石氏曰「蒼白星入天廁﹐天子有陰病。」石氏曰「有星入天廁﹐色靑﹐有憂﹔赤﹐有兵﹔白﹐爲旱﹔黑﹐爲凶。」石氏曰「赤星入天廁﹐有內兵起。」石氏曰「黑星入天廁﹐天子當之。」郤萌曰「周伯星流入天廁﹐歲糴大賤﹐民有餘食。以春入﹐夏賤﹔夏入﹐秋賤﹔秋入﹐冬賤﹔冬入﹐春賤﹔終歲同焉﹐糴無處也。」郤萌曰「老人星流入天廁﹐爲饑。以春入﹐夏饑﹔夏入﹐秋饑﹔秋入﹐冬饑﹔冬入﹐春饑。」郤萌曰「客星入天廁﹐若有流水﹐水大出。」《玄冥》曰「客星出有天廁﹐王者有憂﹐廁中有謀兵﹐若大人陷廁﹐宜防備之。」

客星犯天矢二十四

石氏曰「客星出天矢而守之﹐天下民多病﹐若多死﹐以五色占之﹔色黃﹐吉﹔靑白﹐疾﹔黑﹐死。」

客星犯軍市二十五

郤萌曰「客星入軍市﹐大饑﹐將離散﹐士卒死亡。」《荊州占》曰「他星守軍市﹐兵起。」《玉曆》曰「客星出軍市﹐若入守之﹐軍市中人饑﹐將離散﹐士卒死亡﹐期一年。」

客星犯狼星二十六

石氏曰「客星守狼弧﹐夷狄將來降。」郤萌曰「客星守狼弧﹐邦失大臣﹐色赤者得﹐靑黑者亡也。」《荊州占》曰「客星守狼星﹐狗大貴。」《荊州占》曰「客星守狼星﹐色黃潤﹐有大喜﹔黑﹐有大憂。」《荊州占》曰「客星守狼星﹐有圍城之急﹐以入日占何國。」甘氏曰「客星出狼星﹐若守之﹐天下起兵﹐多盜賊﹐將相多死﹐若有千里之行﹐期一年﹐中二年﹐遠三年。」

客星犯弧星二十七

郤萌曰「客星入弧星﹐將有南夷來降中國者﹐亦爲蜀。」石氏曰「他星守弧﹐野將死。」石氏曰「客星守弧﹐主將弱。」郤萌曰「客星守弧﹐外夷大饑。」又曰「有兵若弧星張﹐先起兵者利﹐後起兵者不利。」郤萌曰「客星出弧﹐兵出﹔入弧兵﹐入。」郤萌曰「客星捨弧﹐秋雨﹐五穀不成。」又曰「捨弧左右﹐羣臣有伺其君者。」巫咸曰「客星出弧﹐若入之﹐其國有兵﹐大人驚﹐貴人多死﹐士卒出行﹐不出其年。」

客星犯老人星二十八

石氏曰「他星犯老人星﹐天下老者憂﹐兵起。」郤萌曰「有星入老人﹐爲政不和。」《黃帝占》曰「客星出老人星﹐有兵起﹐老人不安﹐若老人者行﹔若守之久﹐命曰扶老人﹐其國安﹐老人昌。」石氏曰「客星入若守老人星﹐天下民疾﹔一曰﹕兵起﹐老人行。」

客星犯天稷二十九

石氏曰「有星入天稷﹐有祀事於國內﹔出天稷﹐有祀事於國外。」《海中占》曰「客星守天稷﹐五穀散出﹐其歲憂﹐人民饑﹔一曰﹕守之久﹐社稷不安。」

客星犯甘氏中官二

客星犯五帝內座一

郤萌曰「客星犯紫宮中帝座﹐大臣犯主。」

客星犯天理二

《荊州占》曰「客星犯天理﹐天下多獄﹐廷尉亦坐之。」郤萌曰「有星入天理﹐禁不明。」《荊州占》曰「有星入天理﹐大臣有誅者。」

客星犯內階三

《黃帝占》曰「客星犯守內階﹐姦臣在左右。」

客星犯天廚四

《荊州占》曰「客星守天廚﹐天下大饑﹐人相食﹐若流亡﹐去其國﹐君子賣衣﹐小人賣妻﹔又曰﹕食官有食變。」

客星犯策星五

陳卓曰「客星近策星﹐王者不出宮﹐下有謀亂﹐不過七十日。」

客星犯傳捨六

《黃帝占》曰「客星守傳捨﹐備姦使。」《洛書摘亡辟》曰「客星守傳捨﹐邦有憂﹐大使轉粟相食﹐天下苦﹐若自河之東受劍戟之客。」

客星犯造父七

郤萌曰「有星入造父﹐材官騎士出。」郤萌曰「赤星入造父中﹐車馬貴。」《黃帝占》曰「客星守造父﹐兵起。」郤萌曰「客星守司馬﹐地大動。」

客星犯人星八

焦延壽曰「有星入人星﹐天下有詔符傳相驚。」

客星犯杵臼九

石氏曰「客星守杵臼﹐歲饑﹐民費其財。」《黃帝占》曰「客星守杵臼﹐天下會聚米粟﹔一曰﹕民失杵臼。」石氏曰「有星入杵臼﹐天下有急。」郤萌曰「有星入守杵臼﹐兵起﹐人聚。」

客星犯天雞十

《天官書》曰「客星入天雞﹐西北之夷且來下降。」郤萌曰「客星守天雞﹐雞夜鳴﹐天下盡有驚。」《荊州占》曰「客星守天雞﹐山摧﹐若大水。」

客星犯亢池十一

郤萌曰「客星守亢池﹐有盜宗廟者。」

客星犯天田十二

郤萌曰「客星入天田﹐天焦旱﹐五穀不登﹐多虫蝗。」

客星犯天門十三

郤萌曰「客星入天門﹐諸相有謀慮。」

客星犯平道十四

郤萌曰「客星守平道﹐諸侯不朝﹐姦人橫行。」

客星犯酒旗十五

《春秋緯》曰「客星守酒旗﹐飲食失度。」《荊州占》曰「客星守酒旗﹐天下大酺﹐有酒﹐害財物﹐若賜爵宗室。」

客星犯天髙十六

《荊州占》曰「客星入天髙﹐有奇令。又曰﹕入天髙中十日﹐成勾己﹐有贖罪之令。」郤萌曰「客星從天髙陰出﹐有兵﹔一曰﹕有走主﹑亡臣﹔從陽入﹐有賜害之殃﹔一曰﹕有客兵入者。」郤萌曰「客星守天髙﹐宮中有火憂﹐有火神從天下﹐若妖祥自地出。」

客星犯礪石十七

《荊州占》曰「客星守礪石﹐兵動﹐百工用。」

客星犯八谷十八

石氏曰「客星入八谷﹐天下谷大貴﹐以饑戰﹐主失位。」

客星犯五潢十九

《黃帝占》曰「客星入五潢﹐兵起﹐車道不通﹐天下大亂﹐易政﹔一曰﹕貴人死。」郤萌曰「有星入五潢﹐兵大起。」郤萌曰「客星畱天潢中﹐人主以水爲害﹐若井爲害﹐以入日占國。」

客星犯咸池二十

《黃帝占》曰「客星入咸池﹐大人憂。」《荊州占》曰「客星入咸池﹐人君死﹐天下水。」

客星犯天街二十一

郤萌曰「客星入天街﹐內有賊人。」

客星犯甘氏外官三

客星犯靑丘一

《荊州占》曰「客星守靑丘﹐土官有事。」

客星犯車騎二

《天官書》曰「客星入車騎星﹐西羌且來降。」

客星犯狗國三

韓楊曰「客星入狗國﹐其王且操奇物來下中國。」郤萌曰「客星犯守狗國﹐皆爲天下有大道。」

客星犯天田四

郤萌曰「有星入天田﹐天下有變。」

客星犯哭泣五

郤萌曰「守星守哭泣星﹐人主有哭泣之聲。」

客星犯八魁六

郤萌曰「有星入八魁﹐天下多盜賊。」

客星犯天混七

郤萌曰「有星入天混﹐上溺下蒙。」

客星犯九州殊口八

郤萌曰「有星入九州殊口﹐九州之民憂水事。」《黃帝占》曰「客星守九州口﹐負海國不安﹐兵起。」郤萌曰「客星守九州口﹐天下凶。」

客星犯天節九

郤萌曰「客星入天節﹐奚契丹有憂。」《荊州占》曰「客星守天節﹐臣有憂。」

客星犯九遊十

《荊州占》曰「客星守九遊﹐憂諸侯之兵﹐若禽獸多疾。」

客星犯軍井十一

《荊州占》曰「客星守軍井﹐軍以水爲憂。」《黃帝占》曰「客星入守天井﹐大水。」

客星犯水府十二

《荊州占》曰「客星守水府﹐江河決溢。」郤萌曰「有星入水府﹐天下洪水。」

客星犯天狗十三

《黃帝占》曰「客星入天狗中﹐國多大暴風雨。又曰﹕北夷人饑﹐來降。」《荊州占》曰「客星入天狗﹐多土功﹐北夷大饑。」《荊州占》曰「客星守天狗﹐守禦之臣作亂。」

客星犯丈人十四

郤萌曰「有星入丈人﹐明臣不得通。」

客星犯天社十五

《黃帝占》曰「有星入天社﹐有祠事於國內﹔出天社﹐有祠事於國外。」

客星犯天紀十六

《荊州占》曰「客星守天紀﹐國政亂。」

客星犯天廟十七

甘氏曰「客星犯守天廟﹐軍道不通﹔一曰﹕有兵﹔又曰﹕馬多死。」甘氏曰「客星中犯乘守天廟﹐有白衣之會。」《荊州占》曰「客星中犯乘守天廟﹐祠官有憂。」

客星犯東甌十八

甘氏曰「客星入東甌﹐其王且操金玉來下中國。」

客星犯巫咸中外官四

客星犯天相一

郤萌曰「客星出入天相﹐天子變更其令。」

客星犯長垣二

郤萌曰「赤星入長垣﹐胡人大凶。」

客星犯軍門三

《荊州占》曰「客星犯軍門﹐軍道大通。」

客星犯陽門四

郤萌曰「有星入陽門﹐五兵藏。」

客星犯鉤星五

《荊州占》曰「客星守鉤星﹐地動。」

客星犯天桴六

《荊州占》曰「客星守天桴﹐度數攺﹐漏刻失時。」

客星犯天淵七

《荊州占》曰「客星守天淵﹐天下水出﹐地動﹐若海魚出﹔一曰﹕守三淵﹐水與城等。」

客星犯天壘城八

郤萌曰「客星入天壘城﹐北夷王且操奇馬進中國。」

客星犯鈇鑕九

《黃帝占》曰「客星入鈇鑕﹐外兵擒殺其將﹐士卒亂傷﹐外國來降。」郤萌曰「有星入鈇鑕﹐諸侯有來獻地者﹔出鈇鑕﹐則獻地諸侯。色靑﹐皆以憂﹔赤﹐皆以兵﹔黃﹐皆以好。」郤萌曰「客星入鈇鑕星﹐鈇鑕用﹐以日占其國。」郤萌曰「客星中犯棄鈇鑕﹐皆爲兵將憂。」

客星犯天廏十

《黃帝占》曰「有大星入天廏﹐馬有驚。」郤萌曰「客星入天廏﹐不滿三日﹐馬爲之賤。」郤萌曰「有星入天廏﹐廏車出行。」郤萌曰「客星入天廏之中﹐滿三日而去﹐有救。」《黃帝占》曰「客星出﹐若守天廏﹐有驚戒之事。」

開元占經卷八十五

妖星占上

妖星所主一

《黃帝占》曰「妖星者﹐五行之气﹐五星之變。如見﹐其方以爲災殃﹐各以其日五色占知何國﹐吉凶決矣。以見無道國﹑失禮邦﹐爲兵﹑爲饑﹑水﹑旱﹑死亡之徵也。」《黃帝占》曰「凡妖星所出﹐形狀不同﹐爲殃如一。其出﹐不過一年﹐若三年﹐必有破國﹑屠城﹐其君死亡﹐天下大亂﹐兵士行﹐戰死於野﹐積屍縱橫﹐餘殃盡爲水﹑旱﹑兵﹑饑﹑疾﹑疫之殃。」石氏曰「妖星之狀不相類﹐其殃一也。其出﹐不過三月﹐必有破國亂君﹐伏死其辜﹐殃之不盡﹐當有旱﹑饑﹑暴﹑疾﹑疫矣。」甘氏曰「凡妖星出見﹐長大﹐災深期遠﹔短小﹐災淺期近。三尺至五尺﹐期百日﹔五尺至一丈﹐期一年﹔一丈至三丈﹐期三年﹔三丈至五丈﹐期五年﹔五丈至十丈﹐期七年﹔十丈以上﹐期九年。審以察之﹐其災必應。」

天棓占二

《河圖》曰「歲星之精﹐流爲天棓。」甘氏曰「天棓﹐一名覺星。」甘氏曰「天棓﹐本類星﹐末銳﹐長四丈。」班固《天文志》曰「歲星贏而東南。」盂康曰「歲星見東方﹐行疾則不見﹐不見則變爲妖星也。」石氏曰「見彗星。」甘氏曰「不出三月﹐乃生彗﹐本類星﹐末類彗﹐長二丈﹐盈而東北。」石氏曰「見覺星。」甘氏曰「不出三月﹐乃生天棓﹐本類星﹐末銳﹐長四丈也。」《春秋緯》曰「天棓主滅兵。」《春秋潛潭巴》曰「天棓主奮爭。」﹝《河圖》曰﹕分爭。﹞甘氏曰「天棓出﹐其國凶﹐不可舉事﹑用兵。又曰﹕期三月﹐必有破軍﹑拔城。」《潛潭巴》曰「棓槍出仲孟﹐芒交﹐若相棓﹐宰將伐主﹐天下大亂。」甘氏曰「天棓出﹐期三月﹐必有破軍﹑拔城﹐人君伏﹐死其罪。」甘氏曰「客天棓見﹐女主用事﹐其本者﹐爲主人。」

天槍三

《河圖》曰「歲星之精﹐流爲天槍。」《春秋合誠圖》曰「天槍主捕制。」《春秋緯》曰「歲星退而西南﹐三月生天槍﹐陽沈變萌﹐戰亂兵行﹐諸侯大橫﹐所見國無用兵。」班固《天文志》曰「歲星縮而西南。」孟康曰「歲星當伏西方﹐行遲早沒﹐變爲妖星也。」石氏曰「見攙云如牛。」甘氏曰「不出三月﹐乃生天槍﹐左右銳長數丈﹐縮西北。」石氏曰「見槍云如馬。」甘氏曰「不出三月﹐乃生天槍﹐本類星﹐末銳﹐長丈。」《河圖》曰「天槍主攺修。」甘氏曰「天槍在西北﹐本類星﹐末銳﹐一丈。」甘氏曰「天槍見﹐則女主有用事者﹐其本爲主人。」巫咸曰「天槍出﹐國有功。」班固《天文志》曰「孝文後二年正月壬寅﹐天槍夕出西南。占曰﹕爲兵﹑喪﹑亂。其六年十一月﹐匈奴入上郡雲中﹐漢起三軍﹐以衛京師。」﹝按劉向《洪範》曰﹕文帝崩﹐吳楚七國反者也。﹞郤萌曰「歲星與日月同宿﹐八十日﹝闕﹞天槍出婺女﹐至胃﹐爲天槍。」

天猾四

《河圖》曰「歲星之精﹐流爲天猾。」《河圖》曰「」《春秋緯》曰「天猾主招亂者。」《春秋緯》曰「人主自恣﹐不備古王﹐逆天暴物﹐則天猾起﹐如眾馬﹐鬥於邦﹐地躍瓊﹐曰反光。」

天衝五

《河圖》曰「天衝﹐歲星之精﹐流爲之。」劉向《洪範》曰「天衝﹐其狀如人﹐蒼衣赤首﹐不動﹐其名曰天衝。」《春秋潛潭巴》曰「天衝主滅位。」《春秋運斗樞》曰「衝星出﹐臣謀主﹐武卒廢﹐天子亡。」《運斗樞》曰「天衝抱極泣帝前﹐血濁霧下天下憲。」﹝宋均曰﹕抱﹐猶向也﹔極﹐北辰也﹔泣﹐言有淚眾也﹔帝﹐大帝﹐卽北辰也。血濁如霧﹐霧濁如血。﹞

國皇六

《河圖》曰「歲星之精﹐流爲國皇。」《春秋運斗樞》曰「機星散爲國皇。」巫咸曰「國皇之星﹐大而赤﹐類南極老人星也。」《春秋緯》曰「國皇主滅姦。」《春秋合誠圖》曰「國皇主內冠﹐一曰主內難。」《春秋考異郵》曰「國皇星見則兵起﹐天下急。」司馬彪《天文志》曰「孝靈光和中﹐國皇星見東南角﹐去地一二丈﹐如炬火狀﹐十餘日﹐不見。占曰﹕國皇爲內亂﹐外內有兵喪。其後黃巾賊張角燒州郡﹐朝廷遣將討平﹐斬首十餘萬級。中平年﹐宮車晏駕﹐大將軍何進令司隸校尉袁紹私募兵千餘人﹐陰射洛陽城外﹐竊呼並州牧董卓﹐使將兵至京都﹐共誅中官﹐對戰南北﹐宮及闕下﹐死者數千人﹐燔燒宮室﹐遷都西京。及司徒王允與將軍呂布誅卓﹐卓部曲將郭汜﹑李催提兵攻長安﹐公卿百官吏民戰死者亦且萬人﹐天下之亂﹐皆自內發。」巫咸曰「國皇星所指﹐其下起兵﹐兵彊﹔或曰﹕其衝不利。」石氏曰「國皇星入天庫﹐兵起亡地。」《荊州占》曰「國皇入紫宮﹐國有大變﹐兵起。又曰﹕人主有憂。」《荊州占》曰「國皇星入紫宮﹐兵起﹐得地。」

反登七

《河圖》曰「歲星之精﹐流爲反登。」《春秋緯》曰「反登主夷分。」《春秋緯》曰「皆少陽之精﹐司徒之類﹐靑龍七宿之域﹐有謀反﹐若恣虐爲害﹐主失春政者﹐以出時衝爲期﹐皆主君徵也。」

析旦八

《河圖》曰「熒惑之精﹐流爲析旦。」﹝或曰﹕招旦。﹞《春秋緯》曰「析旦主弱符。」《春秋緯》曰「析旦橫出﹐濁百尺﹐爲相誅滅。」

蚩尢旗九

《河圖》曰「熒惑之精﹐流爲蚩尢旗。」﹝按《皇覽塚墓記》曰﹕蚩尢塚在東郡壽張縣闕鄕城中﹐髙七丈。民常十月祠之﹐有赤气出﹐如絳帛﹐民名爲蚩尢旗。《述徵記》曰﹕須昌縣闕鄕有蚩尢冢﹐或云﹕上代民以十月旦祠之﹐輒有赤气﹐如一疋絳﹐謂蚩尢旗也。《漢書》﹕武帝建元六年﹑元狩四年﹐並有長星見。班固《五行志》曰﹕爲蚩尢之旗也。﹞《春秋運斗樞》曰「旋星散爲蚩尢旗。」《說苑》曰「蚩尢旗﹐五星盈縮之所生也。」巫咸曰「蚩尢之旗﹐類彗而後曲象旗。」夏氏曰「四望無雲﹐獨見赤云﹐蚩尢旗也。」《荊州占》曰「蚩尢星如箕﹐可長二丈﹐末有星。」《呂氏春秋》曰「亂國之主﹐象邪並積﹐有云若桓藿﹐以長﹐黃上白下﹐其名曰蚩尢旗。」《春秋緯》曰「蚩尢旗﹐誅逆國。」《春秋緯合誠圖》曰「蚩尢之旗出﹐平四野。」《河圖提》曰「帝將怒﹐則蚩尢旗出。」《論語摘輔象》曰「虐王反度﹐則蚩尢旗出。」《洛書》曰「旗刺旋﹐主備臣邊﹐雄侯之賢﹐主過出﹐兵馬驚。」《黃帝占》曰「蚩尢旗﹐本類星而後委曲﹐其象旗幡﹐長可二三丈﹐見則王者鼓旗﹐大行徵伐﹐四方兵大起﹐不然國有大喪﹐王者亡﹐期三年﹐中五年﹐遠七年。」﹝按《洪範五行傳》曰﹕武帝建元六年八月﹐長星出東方﹐長竟天。占曰﹕是蚩尢旗﹐見則王者徵伐四方。自是之後﹐兵討四夷﹐連二十年。元狩四年四月﹐長星復出西北﹐是時擊胡狄。司馬彪《天文志》曰﹕孝獻初平三年九月﹐蚩尢旗長十餘丈﹐色白﹐出角亢之南﹐其後丞相曹公徵伐天下且三十年。《魏志》曰﹕髙貴卿公正元元年十一月﹐有白气出南斗側﹐廣數丈﹐長竟天。景王問王肅﹐肅對曰﹕蚩尢之旗也﹐東南其有亂乎。二年正月﹐毋丘儉等據淮南以叛﹐大將軍司馬師討平之﹐自後徵淮南﹐西平巴蜀。是歲吳主孫亮五鳳元年﹐太平三年﹐孫琳盛兵圍宮﹐廢亮爲會稽王﹐孫琳主淮南﹑江東﹐同揚州地。故於時變見吳楚之分﹐則魏之淮南多與吳同災﹐是以毋丘儉以爲已應﹐遂起兵而敗。三年﹐卽魏甘露二年﹐諸葛誕又反淮南﹐吳遣朱異救之﹐及城陷﹐誕眾誅滅。《魏氏春秋》曰﹕正始元年十一月﹐蚩尢旗見於箕﹐東吳兵死沒各數萬人﹐車騎將軍黃權死之兆也。﹞《黃帝占》曰「蚩尢旗出北斗﹐長二三丈﹐本有星﹐其上委曲﹐見則天下亂﹐大兵起﹐天子自將兵﹐旗鼓用﹐不然國有大喪﹐期百八十日﹐中一年﹐遠三年。」《春秋緯》曰「蚩尢之旗見﹐則山崩。」《春秋緯》曰「蚩尢之旗﹐五精離芒﹐天運大兵﹐垂其彗﹐後曲而前長﹐四方並亂﹐天下滅兵﹐羣猾動﹐帝坐於堂。見則五寇行﹐主不正暴﹐必有反兵﹐期五年﹐天子憂﹐不以亡﹐則九年凶。加於斗宿﹐天子囂囂﹐出於列位﹐勉正四方。」《春秋緯》曰「蚩尢伐矜﹑誅逆﹑滅患。蚩尢起﹐天下之兵﹐合禍紛紛。」《春秋緯潛潭巴》曰「蚩尢之旗﹐主伐叛。又曰﹕主惑亂。」《春秋運斗樞》曰「蚩尢之旗見﹐則山崩﹐後族擅權。」《春秋運斗樞》曰「蚩尢旗幹太微﹐法式滅﹐帝死於野。」《春秋緯考異郵》曰「蚩尢旗見﹐則王者伐枉逆。」《鉤命決》曰「旗刺滯﹐咄咀出﹐匿謀合。」﹝旗﹐蚩尢旗也。﹞夏氏曰「蚩尢旗﹐所見之方﹐其下有兵﹐四方盡有﹐天下有兵。」郤萌曰「蚩尢旗守軫﹐赤﹐哭禮。」《荊州占》曰「蚩尢旗見﹐則兵大起﹐不然有喪。」

昭明十

《河圖》曰「熒惑之精﹐流爲昭明。」﹝《荊州占》曰﹕塡星之變﹐爲昭明也。﹞《黃帝占》曰「昭明者﹐五星之變﹐出於西方﹐名曰昭明﹐金之气也。」《春秋合誠圖》曰「赤彗分爲昭明。昭明﹐滅光也。﹝宋均曰﹕滅主之光明也。﹞象如太白吐芒﹐故以爲起霸之徵﹐期七年。」《春秋運斗樞》曰「機星散爲昭明。」《黃帝占》曰「西方有星﹐望之﹐去地可丈﹐而白有光﹐其類太白﹐數動﹐察之﹐中赤﹐是謂西方之野星﹐名曰昭明﹐出兵大起﹐其出也﹐下有喪﹔出南﹐則西方邦失地。」《黃帝占》曰「昭明星出入畢中﹐有屠國。」《河圖》曰「昭明茀心﹐天子三公﹐殺主必成。」《洛書兵鈐勢》曰「昭明見﹐霸者生。」《春秋運斗樞》曰「昭明有角﹐亡徵也。」《春秋緯》曰「昭明攺徳。」《春秋緯合誠圖》曰「昭明所起﹐期七年﹐天子奪於﹐州牧去﹐所出下發。」《春秋緯考異郵》曰「昭明星見﹐則國滅﹐賢主立。」《春秋緯考異郵》曰「昭明如太白﹐不行。」《春秋緯潛潭巴》曰「昭明起有徳。」巫咸曰「昭明所起﹐國起兵﹐多變。」巫咸曰「西方有星﹐大而白﹐有角目下視﹐名曰昭明﹐金之精﹐出則兵大起﹔若守房星﹐國有大喪﹐必有屠城﹔昭明下﹐則爲天狗﹐所下者大戰流血﹔星出非其方﹐有兵﹐衝則不利﹐期不出三年。」郤萌曰「昭明星見﹐大人凶。」郤萌曰「昭明出﹐兵大起。」郤萌曰「昭明星守心﹐大有喪。」郤萌曰「昭明星見虛中﹐天下無兵兵起﹐有兵兵罷﹐大臣爲謀。」《天官書》曰「昭明大而白﹐無角﹐乍上乍下﹐﹝孟康曰﹕形如三足幾﹐上有九彗上向也。﹞所出國起兵﹐多變。」《荊州占》曰「昭明星出營室中﹐大臣爲亂﹐無兵兵起﹐有兵兵罷。」

司危十一

《河圖》曰「熒惑之精﹐流爲司危。」《春秋合誠圖》曰「白彗之气﹐分爲司危。司危﹐平非也﹐以爲乖事之徵。」《春秋運斗樞》曰「機星散爲司危。」孟康曰「司危星﹐大而有毛﹐兩角。」《荊州占》曰「司危類太白﹐數動﹐察之﹐赤。」《洛書》曰「司危出﹐彊國盈。」《春秋緯潛潭巴》曰「司危﹐主擊彊侯兵也。」《合誡圖》曰「司危如太白有目﹐以爲乖事之徵﹐見則主失法﹐期八年﹐豪傑起﹐天子以不義失國﹐有聲之臣行主徳也。」﹝宋均曰﹕聲﹐名稱也。﹞《春秋緯考異郵》曰「司危見﹐則其下國殘賊。」《天官書》曰「司危星﹐出正西方之野﹐星去地可六七丈﹐而白類太白﹔一曰﹕見﹐兵起﹐彊。」《天官書》曰「司危出非其方﹐下有兵﹐衝不利。」《荊州占》曰「司危出﹐則兵起﹐其下爲喪。」

天攙十二

《河圖》曰「熒惑之精﹐流爲天攙。」《春秋緯》曰「歲星退如西北﹐三月生天挽。」郤萌曰「星出﹐其狀白小數動﹐是謂攙星﹐一名斬星。」孫炎曰「攙槍﹐妖星別名也。」﹝尸子曰﹕彗星爲攙槍也。﹞《春秋緯潛潭巴》曰「天攙主煞時。」甘氏曰「天攙見﹐女主用事者﹐其本爲主人。」甘氏曰「天攙出西南﹐長數丈﹐左右銳﹐出而易處。」巫咸曰「天攙出﹐其國內亂。」京房曰「天攙出﹐其下相攙﹐爲亂﹑爲兵﹐赤地千里﹐枯骨藉藉。」﹝按班固《天文志》曰﹕孝文後二年正月壬寅﹐天攙夕出西南﹐後匈奴入上郡雲中﹐漢其軍以衛京師也。﹞郤萌曰「攙星出﹐卽出﹐兵起﹐出於東方﹐國益﹐鄕皆然。」班固《天文志》曰「天攙出﹐爲兵喪。」《河圖》曰「太陽之精﹐赤鳥七宿之域﹐有謀反﹐若悖心﹐爲虐害﹐主失政者﹐期如占﹐皆以類名之也。」

五殘十三

《河圖》曰「五殘﹐主奔亡。」《河圖》曰「塡星之精﹐流爲五殘。」《春秋運斗樞》曰「旋星散爲五殘。」《春秋合誠圖》曰「蒼彗散爲五殘﹐如辰星出角﹐陽失徳﹐故生角。五殘者﹐五分也﹐故爲殘毀敗之徵。」﹝宋均曰﹕五殘五分﹐彗一本而五枝也。﹞期九年﹐姦興﹐三九二十七﹐亂大不可禁。」《黃帝占》曰「五殘者﹐五行之變﹐出於東方﹐名曰五殘﹐木之气也。」宋均曰「五殘﹐一曰五鋒。」巫咸曰「五殘星﹐出正東方之野﹐星狀類辰星﹐可去地六七丈﹐大而白。」《春秋合誠圖》曰「五殘主乖亡。」郤萌曰「五殘﹐兵星也。」《黃帝占》曰「東方有星﹐望之﹐去地可六丈﹐大而赤﹐察之﹐中靑。﹝孟康曰﹕星表靑气如有暈也。﹞其類歲星﹐是謂東方之野星﹐名曰五殘﹐出則兵大起﹐其出也﹐下有喪﹔北出﹐則東方邦失地。」《河圖》曰「五殘出﹐則宰司馬之輩萌。」《河圖》曰「五殘出﹐四蕃虐﹐天子有急兵。」《洛書洛罪級》曰「五殘六賊出﹐禍合天下﹐逆侵關樞。」《洛書兵鈐勢》曰「五殘起﹐野亂成。」《洛書》曰「五鋒星出翌﹐白帝亡也。」《尙書緯運期授》曰「白帝亡也﹐五殘出。」《春秋緯考異郵》曰「五殘備急。」《考異郵》曰「五殘見﹐則主誅政﹑去伯。」郤萌曰「五殘見﹐則國殘﹐起奔系亡。」《天官書》曰「五殘所出非其方﹐爲其下有兵﹐衝不利。」《荊州占》曰「五殘大而赤﹐數動﹐察之而靑。」《荊州占》曰「五殘出則兵起﹐其下爲喪。」

六賊十四

《黃帝占》曰「六賊者﹐五行之气﹐出於南方﹐名曰六賊﹐火之气也。」孟康曰「六賊星﹐形如彗。」《黃帝占》曰「南方有星﹐望之﹐去地六丈﹐赤而數動﹐察之有光﹐其類熒惑﹐是謂南方之野星﹐名曰六賊﹐出則兵起﹐其國亂。其出也﹐下有喪﹔出東方﹐則南方邦失地。」巫咸曰「六賊星見﹐出正南方之野﹐星去地可六丈﹐大而赤﹐數動有光。」《天官書》曰「六賊星所出非其方﹐爲其下有兵﹐衝不利。」

獄漢十五

《河圖》曰「塡星之精﹐散爲獄漢。」《春秋運斗樞》曰「權星散爲獄漢。」《黃帝占》曰「咸漢者﹐五行之气﹐出於北方﹐名曰咸漢﹐水之气也。」班固《天文志》曰「獄漢﹐一名曰咸漢。」《天官書》曰「獄漢星﹐出正北方之野﹐星去地可六丈﹐大而赤﹐數動﹐察之中靑。」孟康曰「獄漢﹐靑中赤表﹐下有三彗縱橫。」《春秋合誠圖》曰「獄漢主逐王。」《春秋潛潭巴》曰「獄漢主刺王。」《黃帝占》曰「北方有星﹐望之﹐可去地六丈﹐大而赤﹐數動﹐察之﹐中靑黑﹐其類辰星﹐謂北方之野星﹐名曰咸漢﹐出則兵起﹐其出也﹐下有喪﹔出西﹐則北方之邦失地。」《洛書兵鈐勢》曰「獄漢動﹐諸侯驚。」《春秋運斗樞》曰「獄漢出﹐陰精橫。」《天官書》曰「獄漢所出非其方﹐爲其下有兵﹐衝不利。」《荊州占》曰「獄漢出則兵起﹐其下爲喪。」

大賁十六

《河圖》曰「塡星之精﹐散爲大賁。」《河圖》曰「大賁出﹐主暴衝也。」

炤星十七

《河圖》曰「塡星之精﹐散爲炤星。」《河圖》曰「炤星主滅邦。」又曰「炤星見﹐主滅亡。」

絀流十八

《河圖》曰「塡星之精﹐散爲絀流。」《春秋緯》曰「絀流主伏逃。」《河圖》曰「絀流動﹐天下嗷﹐主自理﹐無所逃。」

茀星十九

甘氏曰「茀星出東南﹐本有星﹐末類茀﹐所當之國﹐是受其殃。」京房曰「茀星三角﹐三年消﹔五角﹐五年消﹔七角﹐七年消﹔九角﹐九年消。」

開元占經卷八十六

妖星占中

旬始占二十

《河圖》曰「塡星之精﹐散爲旬始。」《春秋運斗樞》曰「樞星散爲旬始。」《說苑》曰「旬始五星﹐盈縮之所生也。」《廣雅》曰「旬始﹐妖气也。」﹝徐廣曰﹕旬始﹐蚩尢也。﹞巫咸曰「旬始出於北斗傍﹐伏如雄鷄﹐其怒靑黑﹐象伏鰲。」﹝李奇曰﹕怒當爲孥。晉灼曰﹕孥﹐雌也﹔或曰怒則靑色。按司馬長卿《大人賦》曰﹕垂旬始以爲慘兮﹐槥彗星以爲髯。謂此星也。﹞《春秋合誠圖》曰「黃彗分爲旬始。旬始者﹐令起也﹐狀如雄鷄﹐土含陽以文﹐白接精象雞﹐故以爲立主之題﹐十年﹐聖人起伏。」﹝宋均注曰﹕接﹐理也﹔題﹐識也。土含文來﹐故其气理爲雞﹐取其知時﹐土數十也﹐起作也。﹞《春秋合誠圖》曰「旬始主爭兵。」《春秋考異郵》曰「旬始主亂。」《春秋潛潭巴》曰「旬始主招橫。」《春秋考異郵》曰「旬始其下﹐必有滅亡﹐五姦爭治﹐暴骨積骸﹐以子續食。見則臣亂﹑兵作﹑諸侯爲虐。」《黃帝占》曰「常以戊戌﹝巫咸曰﹕戊己﹞視五車中﹐有奇怪曰旬始﹐狀如鳥有喙而見者﹐明則兵大起。攻戰當其首者﹐破死﹐欲爲之﹐左右勿逆。」《黃帝占》曰「旬始見天庫中﹐所向兵弗能當。」《黃帝占》曰「旬始出見北斗﹐聖人受命﹐天子壽﹐主者有福。」《文曜鉤》曰「旬始見﹐行起北斗傍﹐期六十日﹐兵大起﹐上將軍出﹐帝自臨兵﹐期不出年。」《春秋緯》曰「聚變並集﹐旬始昭﹐天下有滅主﹐五姦爭治。」《春秋緯運斗樞》曰「辟之失樞﹐旬始出於五諸侯。」《孝經章句》曰「有妖星在東井陰﹐名曰旬始﹐旬始出﹐主失國﹐入井則霜。」郗萌曰「旬始出建星﹐水災並行﹐邊境起兵者﹐備水﹑盜賊。」班固《天文志》曰「旬始如鱉﹐見﹐羣猾橫盜。」《玄冥占》曰﹔「有星﹐狀如雄雉﹐其色赤黃﹐名曰旬始﹐見則天下有兵﹐其國不寧﹐期三年。」石氏曰「常以戊戌日﹐﹝一曰戊己﹞視天軍中﹐有旬始星﹐狀如烏﹐見者兵大起﹐攻戰向其首者破﹐爲之左旋乃戰﹐常勿逆也。」

擊咎二十一

《河圖》曰「塡星之精﹐散爲擊咎。」《河圖》曰「擊咎出﹐臣弄主﹔一曰臣禁主。」《河圖》曰「擊咎主大兵。」《文曜鉤》曰「擊咎守軫﹐耀百尺﹐爲相誅滅。」《河圖》曰「土精斗七星之域﹐以長四方﹐八卦之內﹐司空之位﹐有謀反若盜虐者﹐期如上占。」

天杵二十二

《河圖》曰「太白之精﹐散爲天杵。」石氏曰「天杵主牂羊。」

天拊二十三

《河圖》曰「太白之精﹐散爲天拊。」《河圖》曰「天拊主擊殃。」

伏靈二十四

《河圖》曰「太白之精﹐散爲伏靈。」《河圖》曰「伏靈主領讒。」郗萌曰「伏靈出﹐天下亂復治。」

大敗二十五

《河圖》曰「太白之精﹐散爲大敗。」《河圖》曰「大敗主開街。」韓楊曰「大敗出﹐擊咎謀。」

司姦二十六

《河圖》曰「太白之精﹐散爲司姦。」《河圖》曰「司姦主見妖。」

天狗二十七

《河圖》曰「太白之精﹐散爲天狗。」《黃帝占》曰「天狗者﹐五星气合﹐變出西南﹐金火气合﹐名曰天狗。」孟康曰「天狗星有毛﹐旁有短彗﹐下有如狗刑者。」﹝按《三秦記》曰﹕驪山西有白鹿原﹐周平王時白鹿出是原﹐原上有狗枷保秦﹐襄公時﹐有天狗枷來下﹐長保其上﹐有賊﹐天狗則吠而護之﹐故一保無患也。﹞抱朴子曰「有黑气如牛馬入其軍者﹐名天狗下食血﹐其軍必敗。」﹝《廣雅》曰﹕天狗﹐妖气也。﹞《河圖》曰「天狗主候兵。」《春秋緯》曰「天狗主討賊。」《春秋緯》曰「天狗流﹐五將開。」石氏曰「西北有星﹐長三丈而出﹐水金气交﹐名曰天狗。」﹝《荊州占》曰﹕西北三星﹐大而白﹐名曰天狗﹐見則大兵起﹐天下饑﹐人相食。按《辛氏秦州記》﹕乞伏韓歸獵於康狼州﹐見天上如有十丈餘絳﹐直下山川﹐艸木皆赤﹐相气者云﹕天狗下。後遂破呂保是也。﹞石氏曰「天狗所下之處﹐必有大戰﹐破軍殺將﹐伏屍流血﹐天狗食之﹐皆期一年﹐中二年﹐遠三年﹐各以其所下之國﹐以占吉凶。」郗萌曰「西北有三大星﹐出如日狀﹐名曰天狗。天狗出入相食﹔一曰昭明下﹐則爲天狗﹐天狗所下﹐兵大起﹐流血。」郗萌曰「星出﹐其狀赤白有光﹐下卽爲天狗﹐其下小﹐小有足﹐所下之地﹐必流血﹐國易政。」﹝按《山海經》曰「金門之山﹐有赤犬﹐名曰天犬﹐其所下有兵。」郭璞注曰「《周書》云﹕天狗所止地盡傾﹐餘光飛天爲流星﹐長數十丈﹐其疾如風﹐聲如雷﹐走如電。吳楚七國反時過梁野。」《洪範五行傳》曰「七國之兵戰於梁地﹐故狗先降梁壘﹐以見其象也。狗者﹐守圍之類也。天狗所降﹐以戒守圍。」班固《天文志》曰「孝文帝後二年八月﹐天狗下梁野﹐是歲誅反者周殷長安市﹐吳楚攻梁﹐梁王堅守﹐遂伏屍流血其下。七年六月﹐文帝崩。」﹞班固《天文志》曰「哀帝定平元年正月丁未﹐日出時﹐有著天白气﹐廣如一疋布﹐長十餘丈﹐西南行﹐讙如雷﹐西行一刻而止﹐名曰天狗。傳曰﹕言不從﹐則有狗禍。到其四年正月﹑二月﹑三月﹐民相驚動﹐讙嘩奔走﹐傳行詔禱祠西王母。」《兵書》曰「兩敵相望﹐其雲气如牛馬狀﹐頭低尾仰﹐名曰天狗﹐勿與戰。」《荊州占》曰「天狗犯弧星﹐大將有千里之行﹐若貴人多死。」

天殘二十八

《河圖》曰「太白之精﹐散爲天殘。」《春秋緯》曰「天殘主貪殘。」

卒起二十九

《河圖》曰「太白之精﹐散爲卒起。」《河圖》曰「卒起見﹐禍無時﹐諸變有萌者﹐臣運柄。」《河圖》曰「卒起主虐亡﹐河少陰之精﹐大司馬之類﹐白虎七宿之域﹐有謀反﹐若戾虐爲害﹐主失秋政者﹐期如上占﹐禍應之。」

枉矢三十

《河圖稽耀鉤》曰「辰星之精﹐散爲枉矢。」《荊州占》曰「塡星之精﹐變爲枉矢。」《春秋運斗樞》曰「幾星散爲枉矢。」《說苑》曰「枉矢之星﹐盈縮之所生也。」《鴻範五行傳》曰「枉矢者﹐弓弩之象也。枉矢之所觸﹐天下之所伐﹐滅亡之象也。」巫咸曰「枉矢﹐類大流星﹐色蒼黑﹐蛇行﹐望之﹐如有毛目﹐長數丈著天。」《春秋合誠圖》曰「枉矢主反萌﹐黑彗分﹐爲枉矢。枉矢者﹐射星也﹐水流蛇行﹔含明﹐故有毛目﹔陰合於四﹐故長四﹔又水生木﹐其怒靑黑﹐水滅火﹐其精沈﹐故以爲謀反之徵﹔在所流﹐受者滅﹐皆爲天子之祥﹔陰道於六﹐期六年﹐萌二十四年﹐天子以兵亡﹐所已議見起。」《春秋緯》曰「枉矢主射愚﹔又曰﹕枉矢流﹐射所謀。」《河圖》曰「枉矢東流天下恐。」《洛書》曰「枉矢出﹐夏桀滅。」《尙書中候》曰「夏桀無道枉矢射。」《河圖眞紀鉤》曰「人君邪暴專已﹐則枉矢動。」《洛書說徵示》曰「枉矢射心﹐山崩火燔宮。」《洛書洛罪級》曰「枉矢射﹐主以兵去。」《易緯辧終備》曰「枉矢流﹐隱謀合﹐國雄逃。」《詩緯》曰「枉矢流﹐天降喪亂。」《詩緯含神霧》曰「白之亡﹐枉矢流。」《尙書運期授》曰「白之亡也﹐枉矢射參。」《尙書緯》曰「枉矢流﹐天射王。」《春秋緯》曰「黃之亡﹐有枉矢下流到地上﹐屬天下以兵亡﹐天子凶。」《春秋緯》曰「枉矢芒﹐臣不忠。民不良。」《春秋緯》曰「枉矢或東或西﹐五穀不升﹐民流亡。」《春秋潛潭巴》曰「枉矢或南或北﹐無聚眾伐敵國。」《春秋潛潭巴》曰「枉矢守虛﹐卑國以實﹐尊國虛。」《春秋潛潭巴》曰「枉矢守塡星﹐民多事﹐其大芒也黃﹐徳昌。」《春秋潛潭巴》曰「枉矢黑﹐軍士不勇﹐疾流腫。」《春秋緯運斗樞》曰「枉矢出﹐射所誅。」《春秋運斗樞》曰「黃帝行失﹐則枉矢出﹐射所謀﹐謀易失樞之主﹐故以枉矢射之。」《春秋考異郵》曰「枉矢見﹐則謀反之兵合。」《考異郵》曰「枉矢而流射伐﹐秦以亡。」《春秋漢含孳》曰「枉矢流﹐主見射。」《春秋佐助期》曰「枉矢流射﹐黜滅不祥。」《孝經鉤命決》曰「亂蔣蔣﹐枉矢出。」《孝經援神契》曰「枉矢射﹐匿謀彊。」《論語摘輔像》曰「虛王反度﹐則枉矢合。」《海中占》曰「枉矢類流星﹐望之有毛目﹐長可一疋布﹐皎皎著天﹐見則大兵起﹐大將出﹐弓弩用﹐期三年。」石氏曰「枉矢射心﹐地陷備虛狼。」郗萌曰「枉矢出東井﹐邊境起兵﹐火災並行﹐受者備火﹑盜賊。」《說苑》曰「秦二世立﹐枉矢夜光。」郗萌曰「枉矢射參﹐秦以亡。一曰帝亡。」班固《天文志》曰「枉矢所觸﹐天下之所伐射﹐滅亡之象也。」﹝按《宋書天文志》曰晉元帝大典三年四月壬辰﹐枉出虛危﹐沒翼軫。永昌元年三月﹐王惇率江荊之眾來攻京都﹐六軍距戰﹐敗績﹐於是殺護軍將軍周頡﹑尙書令刁協﹑驃騎將軍戴弼﹐又鎭北將軍劉隗出奔。四月﹐又殺湘州刺史譙土承﹐鎭南將軍甘卓。閏十一月﹐元帝崩。間一年﹐惇亦梟﹐枉矢之應。﹞班固《天文志》曰「枉矢流﹐以亂伐亂。」﹝按《宋書天文志》曰﹕晉元康六年六月丙午﹐夜有枉矢在斗魁﹐東南行﹐是後趙王殺張華﹐廢賈後﹐以理太子之冤﹐遂自篡﹐以至屠城。光熙元年五月﹐枉矢西南流﹐是時司馬越西破河間﹐奉迎大駕﹐尋收繆胤和緩等﹐肆其無君之心﹐天下惡之﹐及死﹐而石勒焚其屍柩也。﹞班固《天文志》曰「項羽救鉅鹿﹐枉矢西流。占曰﹕枉矢所觸﹐天下之所伐射﹐滅亡象也。物莫直於矢﹐今蛇行﹐不能直矢而枉者﹐執矢者亦不正﹐以象項羽執政亂也。羽遂合從﹐坑秦人﹐屠咸陽。」司馬彪《天文志》曰「孝靈中平中夏﹐流星赤如火﹐長三四尺﹐起河鼓﹐入天市﹐抵觸宦者﹐星色白﹐長二三尺﹐後尾再屈﹐食頃乃滅﹐狀似枉矢。占曰﹕枉矢流發﹐其官射。所謂矢﹐當直﹐而枉者﹐操矢者邪枉人也。中平六年﹐大將軍何進謀盡誅中宦﹐中宦覺﹐於省中殺進﹐俱兩破滅﹐天下由此遂大壞亂。」

破女三十一

《河圖》曰「辰星之精﹐散爲破女。」《河圖》曰「破女見﹐羣臣皆誅。」《河圖》曰「破女主勝之符。」

拂樞三十二

《河圖》曰「辰星之精﹐散爲拂樞。」《河圖》曰「拂樞動﹐亂駭擾﹐無調時。」《河圖》曰「拂樞主制時。」

滅寶三十三

《河圖》曰「辰星之精﹐散爲滅寶。」《河圖》曰「滅寶起﹐相得之。」《河圖》曰「滅寶主伐之。」

繞綎三十四

《河圖》曰「辰星之精﹐散爲繞綎。」《春秋緯》曰「繞綎主亂孳。」

驚悝三十五

《河圖》曰「辰星之精﹐散爲驚悝。」《河圖》曰「驚悝主相署。」

大奮祀三十六

《河圖》曰「辰星之精﹐散爲大奮祀。」《河圖》曰「大奮祀主招邪。」韓楊曰「大奮祀出﹐主安之。」《河圖》曰「太陰之精﹐玄武七宿之域﹐有謀反﹐若恣虐爲害﹐主失冬政者﹐期如上占﹐禍應之。」《春秋緯》曰「五精潛潭﹐皆以類逆所犯﹐行失時﹐指下﹐臣承類者乘而害之﹐皆滅亡之徵也﹐入天子宿﹐主滅諸侯﹐五伯謀。」

天鋒三十七

宋均曰「天鋒彗﹐象矛鋒者也。」《春秋合誠圖》曰「天鋒主從橫。」宋均曰「天下橫從﹐則天鋒星見。」《洪範五行傳》曰「漢昭帝始元元年﹐鋒星出西方﹐出天市東門﹐行過河鼓﹐入營室中。占曰﹕有亂臣戮死。後左將軍上官桀子驃騎將軍安與燕王謀反﹐誅死。」

燭星三十八

石氏曰「燭星狀如太白﹐其出也不行﹐則見不久而滅。」孟康曰「燭星上有三彗﹐上出。」石氏曰「燭星所出邑反。」甘氏曰「燭星出東方﹐其所出者﹐兵不勝﹔出南方﹐有兵﹐王者亡地﹔出西方﹐其國有喪﹐兵勝﹔出北方﹐其所出者﹐兵勝。」《天官書》曰「燭星所燭者﹐城邑亂。」《荊州占》曰「燭星所出﹐有大盜不成。」《荊州占》曰「燭星靑﹐有憂事﹐不吉﹔赤﹐有華事﹔黃﹐蓋地﹔白﹐有歡事。」班固《天文志》曰「孝昭五年四月﹐燭星見奎婁間。占曰﹕有土功﹐胡人死﹐邊城和。六年﹐築遼東玄菟郡﹐二月﹐度遼將軍範明友擊烏丸還。」

蓬星三十九

《荊州占》曰「蓬星﹐一名王星﹐狀如夜火之光﹐多卽至四五﹐少卽一二﹔一曰﹕蓬星在西南﹐修數丈﹐左右銳﹐出而易處。」《聖洽符》曰「有星﹐其色黃白﹐方不過三尺﹐名曰蓬星﹐見則天下道術士當有出者﹐布衣之士貴﹐天下太平﹐五穀成﹐人民寧﹐期一年﹐遠二年。」甘氏曰「蓬星出北斗﹐諸侯有奪地﹐以地亡﹐有兵起星所房者﹐期不出三年。」郗萌曰「蓬星出太微中﹐天子立王﹐期不出三年。」班固《天文志》曰「漢昭帝始元中﹐漢宦者梁成恢及燕王候星者吳莫如﹐見蓬星出西方天市東門﹐行過河鼓﹐入營室中。恢曰﹕蓬星出﹐六十日﹐不出三年﹐下有亂臣﹐戮死於市。」班固《天文志》曰「孝景中三年六月壬戌﹐蓬星在房南﹐去房可二丈﹐大如二斗器﹐色白﹔癸亥﹐在心東北﹐可長丈所﹔甲子﹐在尾北﹐可六丈﹔丁卯﹐在箕北﹐近漢﹐稍小且去時大如桃﹔壬申﹐去﹐凡十日。占曰﹕蓬星出﹐必有亂臣﹐房心間﹐天子宮也。是時梁王欲爲漢嗣﹐使人殺漢諍臣袁盎﹐漢誅梁大臣﹐斧鉞用﹐梁王恐懼﹐布車入關﹐伏斧鉞謝罪﹐然後得免。」《荊州占》曰「蓬星出北斗魁中﹐王者坐賊死﹐若大臣諸侯有受誅者。」《荊州占》曰「蓬星出﹐見於東方﹑東南﹑東北﹐不大旱則大水﹐五穀不收﹐糴貴十倍﹐人相食。」《荊州占》曰「蓬星出司命﹐王者疾死。」何法盛《中興書》曰「晉孝武太元二十年九月﹐有蓬星如粉絮﹐東南行﹐歷女虛危﹐至哭星。明年而烈宗崩。」韓楊曰「蓬星出北斗中﹐大臣諸侯有受兵者。」

長庚四十

司馬遷《天官書》曰「長庚﹐如一疋布著天。」﹝此長庚非《詩》所謂西有長庚者。﹞《天官書》曰「長庚見則兵起。」

四塡四十一

巫咸曰「四塡星﹐出陽﹐去地六丈餘。」司馬遷《天官書》曰「四塡出地可四丈。」《荊州占》曰「四塡星﹐大而赤﹐去地二丈﹐當以夜半子時出。」《荊州占》曰「四塡星見﹐十月而兵起。」又曰「四塡星見﹐四隅皆爲兵起其下。」

地維藏光四十二

《黃帝占》曰「地維藏光者﹐五行之气﹐出於四季﹐土之气也。」《荊州占》曰「有星出﹐大而赤﹐去地二三丈﹐如月始出﹐是謂地維藏光。」《黃帝占》曰「四隅有星﹐望之﹐可去地四丈﹐而赤黃搖動﹐其類塡星﹐是謂中央之野星﹐出於四隅﹐名曰地維藏光。出東北隅﹐天下大水﹔出東南隅﹐天下大旱﹔出西南隅﹐則有兵起﹔出西北隅﹐則天下亂﹐兵大起。」《天官書》曰「地維藏光見﹐下有亂者亡﹐有徳者昌。」

女帛四十三

《黃帝占》曰「女帛者﹐五星气合之變﹐出東北﹐木水气合也。」石氏曰「東北有星﹐長三丈而出﹐水水气交﹐名曰女帛﹐見則天下兵起﹐若有大喪。」《荊州占》曰「東北有三丈星出﹐名曰女帛﹐女帛出﹐天下有大喪。」

盜星四十四

《黃帝占》曰「盜星﹐五星气合之變﹐出東南﹐木火气合也。」石氏曰「東南有星﹐長三丈而出﹐木火气交﹐名曰盜星。」《荊州占》曰「東南有三星出﹐名曰盜星﹐見則天下有大盜﹐多寇賊。」

積陵四十五

《黃帝占》曰「積陵者﹐五星气合之變﹐出西北﹐金水气合也。」石氏曰「西南有星﹐長三丈而出﹐﹝《荊州占》曰﹕有三星乃大星出。﹞金水气合﹐名曰積陵﹐見則其下隕霜﹐兵水並起﹐五穀不成﹐人民饑。」﹝《荊州占》曰﹕天下谷十倍。﹞

瑞星四十六

《黃帝占》曰「瑞星者﹐五星气合之變﹐出與金木水火合﹐於四隅也。」石氏曰「四隅有星﹐大而赤﹐察之﹐中黃﹐數動﹐長可四丈﹐此土之气﹐效於四季﹐名曰四隅瑞星﹐所出兵大起﹐有土功。正月出﹐十月起兵﹔二月出﹐十一月起兵﹔三月出﹐七月起兵﹔四月出﹐九月起兵﹔皆期三年﹐中五年﹐遠七年。」

昏昌四十七

《黃帝占》曰「有星出西北﹐气靑赤﹐以環之﹐中赤外靑﹐名曰昏昌﹐見則天下兵起﹐國易政﹐先起者昌﹐後起者亡。髙十丈﹐亂一年﹔髙二十丈﹐亂二年﹔髙三十丈﹐亂三年。」

華星四十八

甘氏曰「有星出西北﹐狀如有環﹐名之曰華星﹐華星見西南﹐諸侯有失地西北國。」

白星四十九

郗萌曰「有如星非星﹐狀如削瓜﹐有勝兵﹐名曰白星﹐白星出﹐爲男喪。」

菟昌星五十

石氏曰「西北菟昌之星﹐其有靑赤環之有殃﹔靑爲水﹐此星見﹐天下易。」

格澤五十一

《黃帝占》曰「格澤者﹐炎火之狀﹐﹝《天官書》曰﹕格澤﹐星也。﹞上黃下白﹐從地而上﹐下大上銳﹐見則不種而獲﹐﹝《天官書》曰﹕不有土功﹐必有大客至。﹞必有大客﹐鄰國來者﹐期一年﹐遠二年。」《廣雅》曰「格澤﹐妖气也。」《玉曆》曰「格澤﹐气赤如火﹐炎炎中天﹐上下同色﹐東西絙天﹐若於南北﹐長可四五里﹐此熒惑之變見﹐兵起其下﹐伏屍流血﹐期三年。」《史記天官書》曰「格澤星者﹐如炎火之狀﹐黃白起地﹐而下大上銳。其見也﹐不種而獲﹐不有土功﹐必有大客。」

歸邪五十二

巫咸曰「如星非星﹐如雲非云﹐名曰歸邪。」﹝李奇曰﹕邪音蛇。孟康曰﹕有兩赤彗﹐上向﹐上有蓋﹐狀如气﹐下連星。﹞司馬遷《天官書》曰「歸蛇見﹐必有歸國者。」

蒙星五十三

蕭子顯《晉書》曰「明帝大明三年十二月﹐夜有赤气如牙旗﹐長短四面﹐西南最多﹐﹝按《天文占》﹐此爲蒙星﹐一曰刀星﹐亂之象。﹞大興末及此再見﹐王惇﹑蘇峻之禍﹐其應切矣。」《宋書天文志》曰「宋孝武大明三年正月﹐夜通天薄雲﹐四方生赤黃气﹐長三尺﹐乍沒乍見﹐尋皆消滅。占曰﹕名蒙星﹐一曰刀星﹐天下有兵﹐戰鬥流血。時南兗州刺史竟陵王誕尋據廣陵反﹐遣車騎大將軍沈慶之領羽林勁兵及豫州刺史宗谷﹑徐州刺史劉道降象軍﹐攻戰及屠城﹐城內男女道降﹐梟斬靡遺。七年正月﹐夜又通天薄雲﹐四方合﹐有八气﹐蒼白色﹐長二三尺﹐乍見乍沒﹐亦名曰蒙星﹐一名刀星。占曰﹕天下有兵。後二年﹐帝崩﹐大臣將相誅滅﹐皇子被害﹐昭太后崩﹐四方兵起﹐公遣諸軍﹐推鋒外討。」

開元占經卷八十七

妖星占下

《孝經雌雄圖》三十五妖星

天垣一

天垣星﹝在角宿中﹞出月左方﹐日在甲寅﹐歲星將出而不出﹐其與日合二十日﹐其未出二日﹐必有災云﹐蒼赤黑色三物﹐厭日之光﹐靑色之星﹐有兩靑方﹐在其旁出﹐而生天垣之星﹐所指之國﹐國消主死﹐政星變色而靑﹐期三年。

天樓二

天樓星﹝在亢宿中﹞出月左方﹐日在甲寅﹐歲星將出而不出﹐其與日合三十日﹐其未出三日﹐必有災云﹐蒼赤黑色三物﹐厭日之光﹐靑色之星﹐有兩靑方﹐在其旁出﹐而生天樓之星﹐長八十尺﹐﹝一本﹕八丈﹞所指之國﹐谷糴大貴﹐法星變色而靑﹐期三年。

天榬三

天榬星﹝在氐宿中﹞出月左方﹐日在甲寅﹐歲星將出而不出﹐其與日合四十日﹐其未出四日﹐必有災云﹐蒼赤黑色三物﹐厭日之光﹐靑色之星﹐有兩靑方﹐在其旁出﹐而生天榬星﹐﹝一本﹕長十丈﹞所宿之國﹐有立王﹐﹝一本云﹕地﹞令星變色而靑﹐期三年。

首若四

首若﹝一本﹕眞若﹞星﹝在房宿中﹞出月左方﹐日在甲寅﹐歲星將出而不出﹐其與日合五十日﹐其未出五日﹐必有災云﹐蒼赤黑色三物﹐厭日之光﹐靑色之星﹐有兩靑方﹐在其旁出﹐而生首若之星﹐六七尺﹐﹝一本﹕六丈﹞所指之國﹐亡地﹐煞星變色而靑﹐期二年﹐或三年。

天荊五

天荊星﹝在心宿中﹞出月左方﹐日在甲寅﹐歲星將出而不出﹐與日合六十日﹐其未出六日﹐必有災云﹐蒼赤黑色三物﹐厭日之光﹐靑色之星﹐有兩靑方﹐在其旁出﹐而生天荊之星﹐所指之國亡﹐戰不勝﹐主死﹐伐星變色而靑﹐期三年。

天根六

天根星﹝在尾宿中﹞出月左方﹐日在甲寅﹐歲星將出而不出﹐其與日合七十日﹐其未出七日﹐必有災云﹐蒼赤黑色三物﹐厭日之光﹐靑色之星﹐有兩靑方﹐在其旁出﹐而生天根之星﹐所指之國﹐大亡地﹐戰﹐敗星變色而靑﹐期三年。

天槍星七

天槍星﹝在箕宿中﹞出月左方﹐日在甲寅﹐歲星將出而不出﹐其與日合八十日﹐其未出八日﹐必有災云﹐蒼赤黑色三物﹐厭日之光﹐靑色之星﹐有兩靑方﹐在其旁出﹐而生天槍之星﹐長數丈﹐所指之國﹐有兵﹑大軍破﹐應星變色而靑﹐期一年。

端下八

端下星﹝在斗宿中﹞出月左方﹐日在壬寅﹐辰星將出而不出﹐其與日合二十日﹐其未出二日﹐必有災云﹐黑黃靑色三物﹐厭日之光﹐黑色之星﹐有兩黑方﹐在其旁出﹐而生端下之星﹐所指之國﹐大破﹑將死﹐政星變色而黑﹐期六月。﹝一本云﹕或十二月﹑一月﹞

商若九

商若﹝一本云﹕天蒿﹞星﹝在牛宿中﹞出月左方﹐日在壬寅﹐辰星將出而不出﹐其與日合二十五日﹐其未出二日﹐必有災云﹐黑黃靑色三物﹐厭日之光﹐黑色之星﹐有兩黑方﹐在其旁出﹐而生商若之星﹐長三四尺﹐所指之國﹐大水敗﹑兵起﹐法星變色而黑﹐期一年。

天杵十

天杵﹝一本云﹕天林﹞星﹝在女宿中﹞出月左方﹐日在壬寅﹐辰星之變而不出﹐其與日合三十六日﹐其未出三日﹐必有災云﹐黑黃靑色三物﹐厭日之光﹐黑色之星﹐有兩黑方﹐在其旁出﹐而生天杵之星﹐長七八尺﹐所指之國﹐軍破﹑將死﹐令星變色而黑﹐期一年。

天麻十一

天麻星﹝在虛宿中﹞出月左方﹐日在壬寅﹐辰星將出而不出﹐其與日合三十五日﹐其未出五日﹐必有災云﹐黑黃靑色三物﹐厭日之光﹐黑色之星﹐有兩黑方﹐在其旁出﹐而生天麻之星﹐長七八尺﹐﹝一本云﹕四五尺﹞所指之國﹐破亡﹐煞星之變色而黑﹐期六月。

天杖十二

天杖﹝一本﹕天社﹞星﹝在危宿中﹞出月左方﹐日在壬寅﹐辰星將出而不出﹐其與日合四十日﹐其未出四日﹐必有災云﹐黑黃靑色三物﹐厭日之光﹐黑色之星﹐有兩黑方﹐在其旁出﹐而生天杖之星﹐長十餘丈﹐勾曲﹐所指之國﹐兵﹑主死﹐伐星變色而黑﹐期二年。

天攙星十三

天攙星﹝在室宿中﹞出月左方﹐日在壬寅﹐辰星將出而不出﹐其與日合四十五日﹐其未出四日﹐必有災云﹐黑黃靑色三物﹐厭日之光﹐黑色之星﹐有兩黑方﹐在其旁出﹐而生天攙之星﹐長五六尺﹐所指之國﹐破亡﹐危星之變色而黑﹐期三年。

天英十四

天英星﹝在壁宿中﹞出月左方﹐日在壬寅﹐辰星將出而不出﹐其與日合五十日﹐其未出五日﹐必有災云﹐黑黃靑色三物﹐厭日之光﹐黑色之星﹐有兩黑方﹐在其旁出﹐而生天英之星﹐長一十丈﹐所指之國﹐軍破亡地﹐應星變色而黑﹐期三年。

白舊十五

白舊星﹝在奎宿中﹞出月左方﹐日在庚寅﹐太白將出而不出﹐其與日合十日﹐其未出一日﹐必有災云﹐白赤黑色三物﹐厭日之光﹐白色之星﹐有兩白方﹐在其旁出﹐而生白舊之星﹐所指之國﹐亡地主死﹐政星變色而白﹐期一年。

星十六

星﹝在婁宿中﹞出月左方﹐日在庚寅﹐太白將出而不出﹐其與日合二十日﹐其未出二日﹐必有災云﹐白赤黑色三物﹐厭日之光﹐白色之星﹐有兩白方﹐在其旁出﹐而生星﹐所指之國﹐亡﹐必有大喪﹐有水災﹐法星變色而白﹐期一年。

糞星十七

糞﹝一本﹕墻星﹞星﹝在胃宿中﹞出月左方﹐日在庚寅﹐太白將出而不出﹐其與日合三十日﹐其未出三日﹐必有災云﹐白赤黑色三物﹐厭日之光﹐白色之星﹐有兩白方﹐在其旁出﹐而生糞星﹐長十餘丈﹐﹝一本﹕丈餘﹞所指之國﹐內亂﹐令星變色而白﹐期一年。

林若十八

林若﹝一本作彗﹞星﹝在昴宿中﹞出月左方﹐日在庚寅﹐太白將出而不出﹐其與日合四十日﹐其未出四日﹐必有災云﹐白赤黑色三物﹐厭日之光﹐白色之星﹐有兩白方﹐在其旁出﹐而生林若之星﹐長十餘丈﹐﹝一本﹕七尺﹞所指之國﹐破亡死喪﹐煞星變色而白﹐期一年。

若彗十九

若彗星﹝在畢宿中﹞出月左方﹐日在庚寅﹐太白將出而不出﹐其與日合五十日﹐其未出五日﹐必有災云﹐白赤黑色三物﹐厭日之光﹐白色之星﹐有兩白方﹐在其旁出﹐而生若彗之星﹐長七八尺﹐所指之國﹐內亂亡地﹐伐星變色而白﹐期三年。

帚星二十

帚星﹝在觜宿中﹞出月左方﹐日在庚寅﹐太白將出而不出﹐其與日合六十日﹐其未出六日﹐必有災云﹐白赤黑色三物﹐厭日之光﹐白色之星﹐有兩白方﹐在其旁出﹐而生帚星﹐長四尺﹐所指之國﹐內亂亡地﹐危星變色而白﹐期六月。﹝一本﹕六年﹞

若星二十一

若星﹝在參宿中﹞出月左方﹐日在庚寅﹐太白將出而不出﹐其與日合七十日﹐其未出七日﹐必有災云﹐白赤黑色三物﹐厭日之光﹐白色之星﹐有兩白方﹐在其旁出﹐而生若星﹐所指之國﹐大敗﹑戰不勝﹐應星變色而白﹐期二年。

蚩尢二十二

蚩尢星﹝在井宿中﹞出月左方﹐日在丙寅﹐熒惑將出而不出﹐其與日合三十日﹐其未出三日﹐必有災云﹐赤靑黃色三物﹐厭日之光﹐赤色之星﹐有兩赤方﹐在其旁出﹐而生蚩尢之星﹐長十七丈﹐﹝一本﹕丈餘﹞其下有大戰﹐政星變色而赤﹐期二年。

赤若二十三

赤若﹝在鬼宿中﹞出月左方﹐日在丙寅﹐熒惑將出而不出﹐其與日合四十日﹐其未出四日﹐必有災云﹐赤靑黃色三物﹐厭日之光﹐赤色之星﹐有兩赤方﹐在其旁出﹐而生赤若之星﹐其下有死亡﹑流血﹑戰敗﹐法星變色而赤﹐期二年。

天雀二十四

天雀﹝一本﹕赤雀。在柳宿中﹞出月左方﹐日在丙寅﹐熒惑將出而不出﹐其與日合五十日﹐其未出五日﹐必有災云﹐赤靑黃色三物﹐厭日之光﹐赤色之星﹐有兩赤方﹐在其旁出﹐而生天雀之星﹐所指之國﹐敗亡﹐令星變色而赤﹐期三年。

天惑二十五

天惑﹝在星宿中﹞出月左方﹐日在丙寅﹐熒惑將出而不出﹐其與日合六十日﹐其未出六日﹐必有災云﹐赤靑黃色三物﹐厭日之光﹐赤色之星﹐有兩赤方﹐在其旁出﹐而生天惑之星﹐三角﹐﹝一本云﹕四角﹞長三尺﹐下旱﹐有兵起﹐所指之國亡﹐煞星變色而赤﹐期一年﹐遠二年。

官張二十六

官張星﹝在張宿中﹞出月左方﹐日在丙寅﹐熒惑將出而不出﹐其與日合七十日﹐其未出七日﹐必有災云﹐赤靑黃色三物﹐厭日之光﹐赤色之星﹐有兩赤方﹐在其旁出﹐而生官張之星﹐三角而勾﹐所指之國﹐主死﹐伐星變色而赤﹐期一年。

晉若二十七

晉若之星﹝在翼宿中﹞出月左方﹐日在丙寅﹐熒惑將出而不出﹐其與日合八十日﹐其未出八日﹐必有災云﹐赤靑黃色三物﹐厭日之光﹐赤色之星﹐有兩赤方﹐在其旁出﹐而生晉若之星﹐所指之國﹐破亡﹐危星變色而赤﹐期三年﹐若四年。

天陰二十八

天陰星﹝在軫宿中﹞出月左方﹐日在丙寅﹐熒惑將出而不出﹐其與日合九十日﹐未出九日﹐必有災云﹐赤靑黃色三物﹐厭日之光﹐赤色之星﹐有兩赤方﹐在其旁出﹐而生天陰之星﹐所指之國亡﹐應星變色而赤﹐期三年。

折若二十九

折若﹝一本云﹕彗﹞出月左方﹐日在戊寅﹐塡星將出而不出﹐其與日合四十日﹐其未出四日﹐必有災云﹐黃赤靑色三物﹐厭日之光﹐黃色之星﹐有兩黃方﹐在其旁出﹐而生折若之星﹐長五尺﹐所指之國亡﹐政星變色而黃﹐期六年﹐遠九年。

天拂三十

天拂星出月左方﹐日在戊寅﹐塡星將出而不出﹐其與日合五十日﹐其未出五日﹐必有災云﹐黃赤靑色三物﹐厭日之光﹐黃色之星﹐有兩黃方﹐在其旁出﹐而生天拂之星﹐所指之國兵﹐法星變色而黃﹐期三年。

天翟三十一

天翟星出月左方﹐日在戊寅﹐塡星將出而不出﹐其與日合六十日﹐其未出六日﹐必有災云﹐黃赤靑色三物﹐厭日之光﹐黃色之星﹐有兩黃方﹐在其旁出﹐而生天翟之星﹐四角而勾﹐中央有星﹐長四尺﹑五尺﹐所指之國﹐小敗﹐令星變色而黃﹐期二年﹐或三年。

天樞三十二

天樞星出月左方﹐日在戊寅﹐塡星將出而不出﹐其與日合七十日﹐其未出七日﹐必有災云﹐黃赤靑色三物﹐厭日之光﹐黃色之星﹐有兩黃方﹐在其旁出﹐而生天樞之星﹐三角而勾﹐所指之國﹐戰敗﹐煞星變色而黃﹐期一年﹐或二年。

天從三十三

天從星出月左方﹐日在戊寅﹐塡星將出而不出﹐其與日合八十日﹐其未出八十日﹐必有災云﹐黃赤靑色三物﹐厭日之光﹐黃色之星﹐有兩黃方﹐在其旁出﹐而生天從之星﹐長六七尺﹐﹝一本云﹕七八尺﹞所指之國亡﹐伐星變色而黃﹐期二年﹐或三年。

天罰三十四

天罰﹝或作伐﹞星出月左方﹐日在戊寅﹐塡星將出而不出﹐其與日合九十日﹐其未出九日﹐必有災云﹐黃赤靑色三物﹐厭日之光﹐黃色之星﹐有兩黃方﹐在其旁出﹐而生天罰之星﹐所指之國中見大敗﹐危星變色而黃﹐期二年﹐或五年。

天社三十五

天社﹝一本﹕天上﹞星出月左方﹐日在戊寅﹐塡星將出而不出﹐其與日合一百日﹐其未出十日﹐必有災云﹐黃赤靑色三物﹐厭日之光﹐黃色之星﹐有兩黃方﹐在其旁出﹐而生天社之星﹐天下大亂﹐所指之國亡﹐應星變色而黃﹐期一年。

開元占經卷八十八

彗星占上

候彗孛法一

《黃帝占》曰「候彗星之法﹐當以五寅之日﹐視甕水中﹐見兩方气在日旁﹐則彗將出矣。其與北鬥之星各有所主﹐乃視气之五色相象而定之。其彗星之出﹐以寅日見日旁﹐有靑方气在日旁﹐此歲星之精將欲爲彗﹔以寅日見赤方气在日旁﹐此熒惑之精將爲彗﹔各以五色气候之﹐是則五星將欲爲彗之變﹐先見其气﹐後見其彗﹐彗星見而長﹐天子死﹐五都亡﹐賤人昌﹐無道之君受其殃﹐期不出三年。」石氏曰「候彗災應之法﹐各以十二辰所出之地﹐各屬相連﹐衝破之下﹐當有兵誅﹐假令彗星出室﹑壁而依戌地﹐奎本魯分﹐室﹑壁衝分﹐衝於寅尾﹐箕燕分﹐破於辰﹐角亢鄭分﹐明魯有兵﹐誅於此國﹐他皆仿此。」巫咸曰「歲星行東﹑行南﹐六十日不還﹐以初去日﹐六月﹐彗星出﹔東北﹐六十日不還﹐以初去日﹐六月﹐棓星出﹔西北﹐六十日不還﹐以初出日﹐六月﹐攙星出﹔西南﹐六十日不還﹐以初去日﹐六月﹐槍星出﹔乍東乍西﹐乍南乍北﹐天狗出﹐必有兵革。」巫咸曰「辰星出四季﹐彗星出。」郗萌曰「太白與日共合同捨﹐七十日生彗星。」郗萌曰「熒惑守箕﹐三月彗星出。」《荊州占》曰「歲星逆行過度宿者﹐則生彗星。一日﹐天棓﹔二日﹐天槍﹔三日﹐天攙﹔四日﹐茀星﹔此四者皆爲彗。」《陳卓占》曰「熒惑守心﹐期三十日﹐彗星出。」陳卓曰「塡星守熒惑﹐期三十日﹐彗星出。」齊伯曰「塡星出入以捨斗﹐五十日不下﹐彗星出。」

彗孛名狀占二

《春秋文耀鉤》曰「辰星散爲茀。」《說苑》曰「攙﹑槍﹑彗﹑棓﹐皆五星盈縮之所生。」《荊州占》曰「彗星者﹐君臣失政﹐濁亂三光﹐五逆錯變﹐气之所生也。」《呂氏通紀》曰「彗星者﹐天地之之旗也。」《淮南鴻烈》曰「彗星者﹐天之忌也。」《春秋演孔圖》曰「海精死﹐彗星出。」《春秋考異郵》曰「鯨魚死﹐彗星合。」﹝《淮南子》曰﹕彗星出。宋均曰﹕是將有兵相煞之祥也。﹞《春秋考異郵》曰「臣之恣﹐地動﹐星孛。」京房曰「君爲禍﹐則彗星出。」鄭玄曰「彗星主掃除。」石氏曰「凡彗星有四名﹕一名孛星﹐二名拂星﹐三名掃星﹐四名彗星﹐其狀不同﹐爲殃如一。其出﹐不過三月﹐必有破國﹑亂君﹐伏死其辜﹐餘殃不盡﹐當爲饑﹑旱﹑疾﹑疫之災。其星日行一尺﹐二十日而入﹐此彗星之行也。」文穎注《漢書》曰「孛﹑彗﹑長三星﹐其占略同﹐然其形象小異。孛﹐芒短﹐其光四出﹐蓬蓬孛孛也﹔彗﹐其光芒長﹐參參如掃彗﹔長星﹐其光芒有一直指﹐或竟天﹐或十丈﹐或一二丈﹐無常也。大法﹐孛彗星多爲除舊布新﹐攺易君上﹐亦爲火災﹐長星多爲兵革。」﹝《史記淮南王傳》曰﹕建元六年﹐彗星見﹐淮南王安心怪之﹐或說王曰﹕先吳軍起時﹐彗星長數尺然﹐尙流血千里﹐今彗星長竟天﹐天下兵當大起。王心以爲上無子﹐天下有變﹐諸侯並爭﹐愈益治攻戰具﹐遂謀反。﹞《黃帝占》曰「彗星出見﹐本類星﹐長可二三尺﹐其炎如气﹐黃白孛孛然﹐名孛星﹐見則天下兵起﹐臣謀其主﹐必有亡國﹐期不出三年。」《黃帝占》曰「彗星出見﹐本類星﹐長可一丈﹐其炎頭散下垂﹐狀如毛拂﹐名曰拂星﹐見則天下亂﹐兵大起﹐彊臣有謀﹐有走主﹐其君失地﹐近一年﹐中三年﹐遠五年。」《黃帝占》曰「彗星出見﹐可二丈﹐至三丈﹐形如竹木枝條﹐名曰掃星﹐三丈已上至十丈﹐名曰彗星﹐彗掃同形﹐長短有差﹐殃災如一﹐見則掃除凶穢﹐必有滅國﹐臣弒其君﹐大兵起﹐國易政﹐無道之君當之﹐期三年﹐中五年﹐遠九年。」石氏曰「掃星者﹐逆气之所致也﹐枝條長短如彗星之形﹐出居二十八宿及中外官三日﹑七日﹐或三十日﹐或五十日﹐常不滅﹐彗孛出而卽滅﹐掃除凶穢﹐除故布新﹐故言掃星。」董仲舒曰「孛星者﹐彗星之屬也﹐偏指曰彗﹐芒气四出曰孛﹐孛者﹐孛孛然也﹐謂之孛者﹐言其暗昧不明之貌也。一說云﹕孛卽彗也﹐彗星所敝爲孛。春秋言﹕星孛者。皆彗敝也。」﹝按《史記》曰﹕齊景公三十二年﹐彗星見﹐景公坐柏寢﹐嘆曰「堂堂﹐誰有此乎。」羣臣皆泣﹐晏子笑﹐公怒﹐晏子曰「臣笑羣臣諛甚。」景公曰「彗星出東北﹐當齊分野﹐寡人以憂。」晏子曰「君髙臺深池﹐賦斂如弗得﹐刑罰恐弗勝﹐孛星將出﹐彗星何懼。」平公曰「可禳否﹖」晏子曰「使神可祝而來﹐亦可禳而去也。百姓苦怨以萬數﹐而君令一人讓之﹐安能勝眾口乎﹖」推此言則孛之爲災﹐踰於此也。﹞劉向《鴻範傳》曰「孛星者﹐非孛星﹐惡气之所生也﹐內不有大亂﹐則外有大兵。其所以孛孛曖曖者﹐亂之象也﹐不明之表﹐又參然孛焉﹐兵之類也﹐故聖人名曰孛﹐孛者﹐猶有所妨蔽﹐有所傷害也。」《荊州占》曰「彗星﹐其象如竹彗樹木﹐枝條長短無常。」《黃帝占》曰「彗星出行犯守外舍﹐當先知逆順﹐入宿深淺﹐去之遠近﹑久速﹐觀其五色﹐察其動靜﹐及以喜﹑怒﹑揚﹑變色﹐皆爲殃咎。守之﹐去速﹐災輕﹔守之久﹐災重﹔各隨所在之宿命其國﹐以占吉凶。」《黃帝占》曰「彗孛所幹﹐歷百日以上﹐期三年﹔百五十日以上﹐期五年﹔二百日以上﹐期七年。」《黃帝占》曰「彗星出見﹐其國大人亡。見一旬﹐期三月十日﹔見三十日﹐將當之﹐期三年﹔見五十日﹐相當之﹐期五年﹔見七十日﹐人主當之﹐期七年﹐若九年﹐災必應。」《春秋緯》曰「諸彗內官﹐皆爲內謀﹐曝骨將將﹐死屍滿溪﹐血流千里﹐出外宿﹐不加內官﹐禍小起。」《巫咸占》曰「彗星入列宿中外者﹐各以其所部捨官名﹐爲其事所之者﹐爲其謀﹐其下之國﹐皆受其禍﹐以所守之舍爲其期﹐以五气相賊者爲其決。」《海中占》曰「彗長五尺﹐以至一丈﹐期三月﹐若十月﹔一丈以至三丈﹐期三年﹔三丈以至五丈﹐期五年﹔五丈以至十丈﹐期七年﹔十丈以上﹐期九年。」《荊州占》曰「彗星見久﹐災深大﹔其短淺﹐爲災小。」《黃帝占》曰「彗星者﹐所以除舊布新﹐掃滅凶穢。其象若竹彗樹木﹐枝條長大而見﹐則災深期遠﹔短小而見﹐則災淺期近﹔皆爲兵﹑饑﹑水﹑喪﹐亡國之殃。」﹝按班固《天文志》﹕始皇之時﹐十五年間彗星四見﹐久者八十日﹐長或竟天﹐後秦遂以兵內兼六國﹐外攘四夷﹐死人如亂麻。﹞韋昭《洞紀》曰﹕《洛書兵鈐勢》曰「彗星出﹐野骨捐。」《春秋演孔圖》曰「彗星出則國樞蹶。」《演孔圖》曰「彗星東出﹐長八丈﹐天下更政。」《春秋文曜鉤》曰「彗星孛﹐塡街塞路﹐九州粉擊。庶人爲主。」《春秋運斗樞》曰「彗星見﹐後曲象旗﹐則王者伐枉逆。」《春秋運斗樞》曰「星之孛﹐臣威孳﹐兵粉擊﹐滅國謀。」《春秋保乾圖》曰「星孛﹐備彊國黜臣所欲。又曰﹕星孛﹐兵變。「石氏曰﹕」彗星出而長﹐名曰白旗﹐喪气也﹐當視旗之所指﹑所掃﹐衝破之下﹐必有兵喪﹐其國滅亡﹐大人受殃﹐各以衝互爲期。前互爲近期﹐衝破爲中期﹐後互爲遠期﹐皆不過五七九﹐災必應。「石氏曰﹕」掃出﹐狀如上有烏﹐赤色﹐此謂有憂﹔黑者﹐羣臣有賊。掃所在之下﹐主亡國。」石氏曰「掃出﹐狀如小木﹐長三丈﹐其本有黑﹐二三丈﹐其本有赤﹐見居四維﹐此謂爲謀﹐其歲兵發。」石氏曰「掃出﹐狀如直竹﹐長二三丈﹐其尾銳﹐白色﹐此謂天下喪﹐天子死亡﹐國朝不慶﹐諸侯亡。」石氏曰「掃出﹐狀如直竹﹐長二三丈﹐赤色尾銳﹐此謂出急令﹐兵戰﹐以見諸侯不徳。」石氏曰「掃出﹐諸侯誅﹐皆在其國受殃﹐指亦然。」石氏曰「蓬掃出見者﹐饑﹐有兵﹐亡地。四方蓬掃出﹐其狀如太白﹐蓬長三丈﹐指樂掃見﹐兵起大亂﹔渠掃見者﹐禾稼就﹔蒲掃見﹐兵起於境上﹐軍戰不勝﹔杵掃出﹐大將起﹐反﹐人主凶﹔竹掃見﹐爲兵。」甘氏曰「彗茀見﹐則女主有用事者﹐其本爲主人。」甘氏曰「彗掃﹐水之精﹐出則不過一年﹐天下水及有饑。星所在宿﹐其邦尢甚。」甘氏曰「彗星春夏出爲饑﹑水﹔秋冬出爲人主自將兵﹐若大喪。又曰﹕冬春見爲小凶﹐夏秋爲大凶。」甘氏曰「彗星﹐其枝條長﹐爲兵﹑爲喪﹔短﹐爲水﹑爲饑。其見一旬﹐期三月。」京房曰「彗星出﹐爲饑﹑兵﹐臣下失中和﹐故出彗掃除之。」﹝按韋昭《洞記》曰﹕漢安帝四年三月﹐彗星見。四年﹐渤海鮮卑磨懷反﹐掠遼東三縣地。平原賊起﹐攻宮寺長吏﹐西羌匈奴侵邊﹐又旱也。﹞劉向《鴻範傳》曰「彗星者﹐天所以去無道而建有徳也。」﹝按《春秋左氏傳》曰﹕昭公二十六年﹐齊有彗星﹐齊侯使禳之﹐晏子曰﹕無益也﹐只取誣焉。天道不諂﹐不貳其命﹐若之何禳之﹖且天之彗也﹐以除穢也﹐君無穢徳﹐又何禳焉﹖若徳之穢﹐禳之何損﹖乃止。﹞郗萌曰「彗星短﹐爲饑﹐爲兵﹔向下﹐爲土功﹐所見之邦當之。」《荊州占》曰「彗星昏見﹐其國受兵。一曰﹕必亡國滅軍﹐不然必有死主。」﹝按《晏子春秋》曰﹕景公謂晏子曰﹕寡人聞彗星出﹐其所向之國當之。今彗星向吾國﹐我是以悲。晏子曰﹕君穿池欲深廣﹐爲臺欲髙大﹐誅戮如仇讐﹐又將出彗星﹐寧可拒乎。公乃塡陂池﹐滅臺樹﹐薄賦斂﹐緩刑罰﹐三十七日﹐彗星亡矣。韋昭《洞紀》曰﹕周貞定王七年﹐彗星見。八年﹐貞定王崩。周元王二年﹐彗星見﹐其年魯哀公卒。《幽明錄》曰﹕晉太元末﹐長星見﹐孝武心惡之﹐夜在華林園中飲酒﹐因舉杯屬星曰﹕長星﹐勸爾一杯酒﹐自古又何時有萬歲天子耶﹖帝亦尋崩也。﹞《荊州占》曰「彗星出﹐必有反者﹐兵大起﹐其國亂亡。一曰﹕不出一歲﹐天下大水﹐其邦尢甚。」《荊州占》曰「彗星見﹐則敵國兵起﹐得人者勝。」﹝按《尉繚子》曰﹕昔楚將軍城父﹑公子心與齊人未合戰。其日﹐夜彗星出﹐柄在齊﹐柄之所在勝﹐不可擊。子心曰﹕彗星何知﹖以彗斗者固倒而勝焉。而列之﹐明日與齊人戰﹐大破之。﹞《玉曆》曰「彗星出見﹐是謂天地相靡﹐其分受兵﹐必有亡國﹐若有死主﹐期不出三年。」﹝按韋昭《洞記》曰﹕周赧王十年﹑十二年﹑十九年﹐彗星見﹐後秦取周之地﹐彗星之應也。﹞《巫咸占》曰「彗星有出者﹐皆是五星之象﹐以其所出宿﹐以命五行所屬之象。出於木宿﹐歲星之象﹔出於火宿﹐熒惑之象﹔出於土宿﹐塡星之象﹔出於金星﹐太白之象﹔出於水宿﹐辰星之象﹔見於二十八宿中外官﹐變色﹑揚芒﹑怒而與五星合斗﹐此皆大兵之衝﹐破國之殃﹐臣淩其君﹐下不伏上﹐天下不順﹐故致此災﹐審以五色察之﹐決知存亡之事。」《海中占》曰「凡彗有色﹐白黑爲男主﹐赤黃爲女主﹐皆爲人君﹑女主死之之殃。」《河圖》曰「蒼彗﹐主滅不義﹐少陽之精﹐司徒之類﹐蒼龍七宿之域﹐有謀反﹐若恣虐爲害﹐主失春政者﹐以出時衝爲期﹐皆主君之敗也﹐大人滅。」《春秋緯》曰「蒼彗木精﹐出見而生芒﹐主逆陽﹐失天常﹐則日蝕明消﹐此星出﹐期三年﹐五侯破天子﹐若兵。」《春秋緯合誠圖》曰「蒼彗破神明。」《河圖》曰「黑彗﹐主涿州﹐太陰之精﹐玄武七宿之域﹐有謀反﹐若恣虐爲害﹐主失冬政者﹐期如上占﹐禍應之。入天子之宿﹐主滅諸侯位﹐五伯謀。」《春秋緯》曰「彗水精﹐賊起則水決江河﹐期二年。其出赤﹐世以水害亡。水害者﹐以類發難也﹐近四﹐遠八﹐以其禍行。」《河圖》曰「白彗﹐主斬彊﹐少陰之精﹐大司馬之類﹐白如上占﹐禍應之。」《春秋緯》曰「白彗金精﹐如鋒刃﹐長四丈﹐見則將軍逆﹐期二年﹐兵作。」

《春秋合誠圖》曰「白彗主臣權﹐一曰﹕專權。」《河圖》曰「赤彗﹐主滅五卿﹐太陽之精也﹐朱鳥七宿之域﹐有謀反﹐若恣虐爲害﹐主失夏政者﹐期如上占﹐皆類名之。」《河圖》曰「赤彗火精﹐如火耀﹐長七尺﹐賊起彊﹐圖恣虐。期三年。」《春秋合誠圖》曰「赤彗滅五卿。」《河圖》曰「黃彗﹐主女亂﹐皆土精﹐斗七星之域﹐以張四方﹐八卦之內﹐司空之類﹐有謀反﹐若恣虐爲害者﹐期如上占。」《春秋緯》曰「黃彗如正見﹐﹝一本云﹕如重云﹞則主女害妃嬪﹐有以色擢上﹐奪於后妃﹐期一年﹐彗星孛見於四方。」《黃帝占》曰「彗星出東方﹐諸侯有起霸者﹐若有兵﹑饑。」﹝按韋昭《洞記》曰﹕漢武元狩三年春﹐有星孛於東方﹐匈奴入右北平﹑定襄﹐煞掠數千人。後元二年七月﹐有星孛於東方﹐冬﹐匈奴入朔方﹐煞掠人民。《吳志》曰﹕嘉禾五年十月﹐彗星見東方﹐都陽賊彭旦等爲亂。《晉朝雜事》曰﹕武帝太康二年九月﹐彗星見東方﹐十一月﹐鮮卑磨懷反﹐掠遼東三縣地。﹞《河圖》曰「彗星出東方﹐河逆決﹐將相代主﹐有與天子並治者。」﹝按《古洪範天文星辰變占》﹕魯哀公十三年冬十一月﹐有星孛於東方﹐其後楚滅陳國﹐田氏篡齊﹐六卿分晉也。﹞《易坤靈圖》曰「彗星自東方出﹐蒼萌﹐動功。」《春秋緯》曰「彗星出東方﹐爭明光﹐見全代蒼﹐北﹐皆天子之異﹐大小之類﹐各應其邦。」《春秋感精符》曰「星孛於東方﹐言陰爭陽﹐臣代主﹐以兵相滅﹐以勢相乘﹐天下變易﹐帝位久空﹐人人僥幸﹐布衣縱橫﹐禍未定息﹐主滅亂起﹐陰動爭明之異也。」﹝按韋昭《洞記》曰﹕漢武建元六年八月﹐有星霎孛於東方﹐長竟天門﹐後越王邪攻南越﹐趙王恢擊之﹐未至越﹐人殺邪。﹞《春秋運期授》曰「蒼帝亡也﹐大﹝闕﹞亂﹐彗東出。」《春秋保乾圖》曰「彗星出東﹐君臣爭明。」《春秋緯》曰「星茀於東方﹐將軍謀主﹐主兵去﹐代主治﹐行天子之權。」巫成曰「彗星出東方﹐其下發兵﹐與天子爭﹐人主亡。」京房曰「星孛於東﹐則骨肉欲篡﹔近北﹐邊國入﹔於西﹐則兵大起﹐蠻貊戰﹔經東﹐西方民病﹐不救之﹐則致日蝕﹐旣不謀。」《荊州占》曰「彗星出東方﹐將軍有謀人主者。」《黃帝占》曰「彗星出北方﹐將軍有謀﹐欲代其主﹐若臣行不順而致。」﹝《洪範天文星辰變占》曰﹕漢武建元六年六月﹐有星孛於北方﹐及淮南王安反﹐服誅。﹞《易坤靈圖》曰「彗星自北方出﹐色黑﹐動功。」《春秋緯》曰「彗掃星出北方﹐諸侯起霸。」郗萌曰「彗星出北方﹐長八九丈﹐名勉功﹔勉功出﹐天下更致。」石氏曰「掃在北﹐狀如雞﹐聖人受兵﹐彊國發兵﹐諸侯爭權﹐人主凶。」《黃帝占》曰「彗掃茀出西方﹐天下有兵﹐夷狄大勝﹐中國大敗。」﹝按《宋書天文志》曰﹕晉成帝咸和四年七月﹐星孛於西北﹐二十散日滅﹐十二月﹐郭默殺江州刺史劉胤﹐荊州刺史陶侃討默﹐明年斬之﹐石勒又始僭號。﹞《易坤靈圖》曰「彗星自西方出﹐白萌﹐動功。」《春秋運斗樞》曰「彗星出西方﹐如鉤﹐長可四丈﹐名曰天攙。」《晉書》曰「彗星出西方﹐長可二三丈﹐名曰天槍﹐受之者﹐其國方有土功。」《洪範天文星辰變占》曰「漢宣帝地節元年正月﹐有星孛於西方﹐去太白二丈所。占曰﹕太白爲大將軍﹐彗孛加之﹐掃滅象也。明年﹐大將軍霍光薨﹐後二年﹐光家夷滅。」《荊州占》曰「彗星出西方﹐命曰天棓。」《黃帝占》曰「彗掃星出南方﹐天下大亂﹐無有君上﹐兵饑並起。」《易坤靈圖》曰「彗星自南方出﹐赤萌﹐動功。」石氏曰「彗星出東南﹐其本類星﹐末類彗﹐長可二三丈﹐至一丈﹐名曰天槍﹐受之者﹐其國內亂﹐兵起宮中﹐王者憂之。」甘氏曰「彗星出東南方﹐狀茀﹐長一丈﹐所受之者﹐其國有喪﹑內亂。」甘氏曰「彗掃東﹐東南國大人死﹐七十日﹐主當之﹔五十日﹐相當之﹔四十日﹐將當之。」《荊州占》曰「彗星出東南﹐長二丈以上﹐爲其國內亂。」《春秋運斗樞》曰「彗星出東北﹐名曰天棓。」石氏曰「彗星出東北﹐其本類星﹐末類彗﹐長可四五尺﹐若一丈﹐名曰天攙﹐受之者﹐其國有戮死者﹐大臣貴人當之。」甘氏曰「掃星見東北﹐名曰天棓﹐受之者﹐其國君有戮。」石氏曰「彗星出西北﹐本類星﹐末類彗﹐長可四五尺﹐至一丈﹐名曰天棓﹐受之者大亂﹐兵大起﹐若女主有憂﹐有大水﹐其年民饑。」巫咸曰「彗星出西北﹐如鉤﹐長可四五丈﹐名曰天攙﹐受之者﹐國內亂。」《荊州占》曰「彗掃出西北﹐其本類星﹐末類帚﹐長三丈以上﹐其內亂。」﹝按《魏志》曰﹕毋丘儉爲鎭東都督﹐日與揚州刺史文欽善﹐正元二年正月﹐有彗星數十丈﹐西北竟天﹐起於吳楚之分﹐儉欽喜以爲己祥﹐遂矯太后詔﹐罪狀大將罕司馬景王移諸郡國﹐降兵大反。﹞石氏曰「彗星出西南﹐本類星﹐末類彗﹐長可二三丈﹐名曰掃星﹐受之者﹐其國兵大起﹐將相有死者﹐邦易政﹐人主有憂。」﹝按韋昭《洞記》曰﹕漢景二年﹐有星孛於西南﹐四月壬午﹐太后薄氏崩也。﹞石氏曰「掃出西南﹐有本類星﹐末類彗﹐長三丈以上﹐其國有土功。」《春秋緯》曰「彗星出中央﹐正在人上﹐﹝一本﹕長四丈﹞命曰天罰﹐受者國有喪。」石氏曰「彗星出中央﹐正在人上﹐其本類星﹐末類彗﹐星長可五六尺﹐至一丈﹐名曰天戈﹐天下兵也﹐人主亡﹐受者其國有大喪﹐人民饑亡﹐凡五彗出見﹐皆期三年﹐中五年﹐遠七年﹑九年。」《荊州占》曰「彗星見中央﹐正出人上﹐長三四丈以上﹐其國內喪。」《魏氏圖》曰「帚星東去﹐西南指﹐海中兵起﹐欲敗中國也﹔西去而東指﹐羌胡入界﹐煞人災也﹔南去而北指者﹐天下人死半邦也﹔北去而南指﹐天下水沒城郭﹐地陷崩也。」《魏氏圖》曰「東行西指﹐越兵大起﹐得所出國﹐民排患也。」《魏氏圖》曰「南行西北指者﹐其國大丰。」《孝經內紀》曰「彗星東北行﹐西南指者﹐所出國中﹐大要爲亂也。」《魏氏圖》曰「西行東指者﹐國塞﹐外兵入國﹐爲大起兵。」《魏氏圖》曰「北行南指者﹐其國中禍大起也。」《魏氏圖》曰「西行東南指者﹐國中大惡爲亂。」《孝經雌雄圖》曰「彗星四出﹐﹝按圖丈橫如十字﹐而四尾並散也。﹞滿天下﹐有知之士﹐就髙而居之也﹔無知之士﹐流爲糞土﹐耕於山脇。」《彗星圖》曰「蒺藜星出﹐天下大旱﹐赤地五百里﹐無生艸也﹐兩彗俱見﹐彗有芒角五。」《孝經雌雄圖》曰「兩彗俱見者﹐天子歲再赦。」﹝一曰﹕北向指者﹐一歲再赦也。﹞《孝經內記》曰「二彗星起﹐南指者﹐所出國大血流道。」《洛書摘亡辟》曰「三彗俱起﹐海內少男子。」《春秋元命包》曰「彗星四出﹐滅六王。」《洛書摘亡辟》曰「彗星四出﹐滅六王。」《荊州占》曰「彗星四出竟天﹐人主亡徵也。」《洛書》曰「五彗並出﹐太白入午﹐白虹貫能﹐主省﹐尙可治。」《春秋緯》曰「五彗俱出﹐聖君起則獲麟﹐執授紀。」巫咸曰「五彗俱出﹐侯稱王﹐天下大亂﹐兵起四方﹐諸侯同謀﹐人主亡﹐除舊布新﹐掃去凶殃﹐更立明君﹐天下大昌﹐期百八十日﹐遠一年。」又曰「五彗出東方﹐人主坐之﹐聖人起亦然。」《荊州占》曰「五彗俱出﹐天下兵起﹐人主亡。」《春秋緯》曰「彗星五芒﹐禍之極效之徵也。」《春秋考異郵》曰「彗星之芒臨京都﹐主以賞罰不行﹐偏任見犯。」

開元占經卷八十九

彗星占中

彗星晝見一

彗星圖曰彗星晝見所臨國下當爲河天地合矣

按孫

盛晉陽秋曰惠帝大安元年夏四月彗星晝見不行其占也

彗星犯日二

孝經雌雄圖曰彗在日傍子欲殺父

又曰四彗在

日中君有徳天下歡以大丰盛也石氏曰

彗星守日候精星

也天下大亂兵革大起君臣並謀天子亡期不出三年

玉曆

曰

彗星貫日臣殺君子謀父貫日過事必然期百日遠一

年

彗星犯月三

河圖聖洽符曰彗星入月中必有破車死將兵大起

其國以火災此三年大饑

洛書曰

彗星入月中必有亡軍

亡將起以北國

海中占曰

彗星入月中兵大起有臣欲弒

其君者十二年大饑

海中占曰

彗星入月中星無光不

出其年亡國星出亡國復立

河圖曰

彗星角襲月臣弒

其主

按戰國策曰唐睢謂秦王曰專諸判王僚彗星襲月也甘氏曰彗

星在月首必有大兵起者將軍死有失地君不出二年

文曜鉤

曰

彗星之行掩月五星拂而遏兵大起必有戰有死將臣專

政逐其主王者憂期三年

孝經雌雄圖曰彗星在月中

臣當坐君子死憂

齊伯曰彗星貫月天下有大兵臣殺主

若女主當之期一年遠二年

彗星犯五星四

黃帝占曰彗星出入太白長可五六丈金火之兵大用

大戰流血天下更政期三年遠五年石氏曰掃星出守五星

候稱皇天下起兵諸侯並謀天子亡

彗星犯東方七宿五

角彗孛犯角

甘氏曰彗孛干犯兩角間白者軍起不戰邦有大喪其色

赤戰芒所指必有破軍侵城期七十日或三年按宋書天文

志曰魏甘露二年十一月彗星見角色白景元元年髙貴卿公帥左右兵襲晉文王未

及戰爲成濟所害哀帝興寧元年八月有星孛於角亢入天市三年正月皇后王氏崩

二月哀帝崩三月慕容攻洛陽沈勁等戰死石氏曰

彗星出角天下大

亂更政易王暴兵起必有戰期三年中五年遠九年

陳卓

曰

彗星出角天子起兵王廷谷大貴大疾疫韓楊曰

彗星

出角後黨恣外連禍郗萌曰彗星出入角長可七八尺天下

更政金火之兵大用

亢彗孛犯亢

黃帝占曰彗孛星干犯亢國有昏亂釋舊布新易帝王

近期百八十日遠一年甘氏曰彗茀干犯亢中國不安兵起政

亂期一年巫咸曰彗星出亢天下大饑其國有兵人民多疫

人相食期不出三年

按檀道鸞晉陽秋曰孝武帝寧康二年三月丙戌彗星

出氐亢移及角軫翼張長十丈東北指十一月天門逆賊攻郡殺吏民威遠

將軍桓石虔破羌賊姚萇於墊江三年正月丁未八月大赦天下太元二年九月符堅屠涼

州虜刺史張天錫車騎衝發三州吏民移諸流民悉居淮南也

荊州占曰彗

星出亢天子失徳天下大饑有水兵疫

按宋書天文志曰

魏景元三年十一月壬寅慧星見亢色白長五丈積四十五日滅鐘會鄧艾伐蜀克之

會艾反亂陳卓曰彗星出亢爲兵喪五穀不成

氐彗孛犯氐

黃帝占曰彗孛干犯氐大臣殺其主兵大起更政近

期百六十日遠期一年陳卓曰彗孛干犯氐大赦天子失徳

糴大貴

甘氏曰彗茀幹入氐中後宮有亂暴兵不出百八十日

遠三年

黃帝占曰彗星入氐房間綺綺索索如冬木無葉

從風而倚此星出爲兵戎此歲星之變見不過一年石氏曰

彗星出氐天子不安有大赦中宮有亂暴兵起不出百八十日

石氏曰

彗星出氐中天下大赦其滅民大疾惡糴大貴有兵

事石氏曰彗星起氐中天子不安宮移徙必失座

按宋書天

文志曰宋少帝景初元年十月戊午有星孛於氐北尾長三四丈西北指貫攝提向大

角東行日長六七尺十餘日滅明年五月徐羨之等廢帝

房彗孛犯房

甘氏曰彗茀干犯房王國有兵起民饑骨肉相殘也石氏

曰

茀從房出天子絀行爲無道諸侯舉兵守國

甘氏曰彗

星出房大兵起水旱不調人多饑死去其宅田一曰人相食

期不出二年郗萌曰

彗星出房中國大饑有兵擅興在道旁矛

戟在野戰鬥不止蜚虫橫下陳卓曰彗星出房山崩

尙書中

候曰

星孛房四邦災

按春秋魯昭公十年冬有星孛於大辰魯大

夫申須曰諸侯其有火災乎明年五月宋衛陳鄭四國同日火

考異郵曰

彗孛貫房王室大亂

荊州占曰

彗孛星於房赤帝之後受

命人主凶有亡國郗萌曰彗星如房後百二十日火

甄曜

度曰彗星守房天下有喪戴麻鏘鏘天子亡不出其年

春

秋緯演孔圖曰彗星守房心天下有喪一曰天子亡一曰

大人憂

詩緯含神霧曰蒼之亡彗出房石氏曰

彗孛

干犯鉤鈐王宮大亂不出三年

心彗孛犯心

堯圖變書曰大辰有孛主謀見煞必有立王相射伐

春秋緯曰

星茀幹大辰國分爲二大夫制君

春秋緯潛

潭巴曰

有星茀幹大辰受命之君大振兵旅爭於野

春秋緯演

孔圖曰

彗星賊起入大辰天帝謀易王

春秋感精符曰

孛星賊起光入大辰者將有陰謀以邪犯正與天子爭勢居位者

大臣謀主兩王並立周分之異也

易緯曰

彗星守大辰東

方之疫天子亡

春秋緯曰

彗星守大辰天子哭

按宋書天

文志曰魏靑龍四年十月甲申有孛星於大辰長三丈景初元年皇后毛氏崩

黃

帝占曰彗星出心兵起宮中劍戟交鋒大臣相疑有戮死者

近七日中七十日遠八十日

春秋運斗樞曰

孛星守心

主位分大臣謀上天子凶

玄冥曰

彗星出心若守之天

子有喪徳令不出蝗虫大起民大饑流亡去其鄕期一年遠二

年

司馬彪天文志曰孝桓延禧四年五月辛酉客去營室稍順行生芒長五尺

所至心一轉爲彗爲大喪後年鄧後以憂死也

宋書天文志曰安帝義

熙十一年五月甲申彗星出天市掃帝位在房心北房心宋之分

野占曰得彗柄者興除舊布新宋興之象也

玄冥曰

彗

星出心若守之大水五穀不成石氏曰

彗孛犯守心宮鐘大

鳴劍戟交橫大臣相疑天下兵起心變期急近期七日中期七

十日遠期百八十日

尾彗孛犯尾

合誠圖曰掃出尾箕間狀如蓬首掃臣專權

陳卓曰

彗星出尾宿兵革罷獘天下大饑君子賣衣小人賣妻歲多大

風大雨

海中占曰

彗星出入尾後相貴臣誅兵起宮門

宮人走出國易政期一年中二年遠三年

按洪範天文志星辰變

占曰漢文後七年九月星孛於西方其本直尾箕末指虛危長丈餘及天漢十六日

不見後三年吳楚七國同時皆反也石氏曰

彗星孛干犯守尾後有以珠

玉簪珥惑天子者諸讒大起後相貴臣誅宮人出走兵起宮門多

土功近期百八十日遠一年

箕彗孛犯箕

石氏曰「彗星出箕﹐夷狄爲亂﹐大兵起﹐天下大旱﹐糴貴十倍﹐人多餓死﹐死者大半﹐期二年。」《海中占》曰「彗星出箕﹐天下大饑﹐大臣有見棄捐者。」《河圖聖洽符》曰「彗星出入箕﹐天下大旱﹐谷貴﹐人民饑死﹐十有五死。」《聖洽符》曰「彗星守箕﹐東夷下濕與水軍將爲亂。」

彗孛犯北方七宿六

斗彗孛犯南斗

甘氏曰「彗孛干犯南斗度﹐其國必亂﹐兵大起﹐期一年。」陳卓曰「彗茀長干犯南斗﹐王者病疾﹐臣謀其君﹐子謀其父﹐弟謀其兄﹐是謂無理﹐諸侯不通﹐天下易政﹐大亂兵起﹐期百八十日﹐遠不出一年。」﹝按《宋書天文志》曰﹕晉武帝太康八年九月﹐星孛干犯南斗﹐長數十丈﹐十餘日滅。太康末﹐武帝耽晏遊﹐多病疾﹐是月乙酉﹐帝崩。永平元年﹐賈後誅楊駿及其黨與﹐皆夷三族。楊太后亦殺﹐是年又誅汝南王亮﹐太保衛瓘﹐楚王偉﹐王室兵喪之應也。﹞《春秋緯》曰「彗星出南斗﹐天下有勢皆謀。」《孝經雌雄圖》曰「彗星出南斗中﹐宮中失火﹐燒寶。」甘氏曰「彗星出南斗﹐大臣謀反﹐兵水並起﹐天下亂﹐將軍有戰﹐若流血﹔星若滅斗﹐其國主亡﹔若星明﹐反臣受殃﹐近三年﹐中五年﹐遠七年。」《荊州占》曰「彗星出南斗﹐天下皆謀上。」石氏曰「彗星茀於斗﹑房﹐赤帝之後受令﹐人主凶﹐有亡國。」

牛彗孛犯牛

甘氏曰「彗茀干犯牽牛﹐吳越兵自立﹐三年而滅。」﹝陳卓云﹕期一年﹐遠三年。﹞《彗要占》曰「彗茀干犯牽牛﹐中國起兵。」《荊州占》曰「彗入天鼓﹐有兵。」《荊州占》曰「彗星幹牽牛﹑須女之間﹐狀如彗﹐其本有四星壘然﹐此星出﹐爲兵﹐此辰星變見﹐不過一年﹐兵大起﹐國饑。」《海中占》曰「彗星出牽牛﹐四夷兵起﹐邊境爲亂﹐來侵中國﹐人主有憂﹐期一年﹐中二年﹐遠三年。」﹝司馬彪《天文志》曰﹕孝章建初元年八月庚寅﹐彗星出天市﹐長二尺﹐所行稍入牽牛三度﹐積四十日稍滅。彗出天市﹐爲外軍。牽牛爲異越。是時﹐蠻夷陳縱等反﹐安夷長宋延爲西羌所殺﹐校尉馬防行車騎將軍徵西羌﹐又阜陵王延子男魴謀反﹐大逆天道﹐得不誅﹐廢爲侯。﹞陳卓曰「彗星牽牛﹐攺元易號之象也。」﹝按班固《天文志》曰﹕哀帝建平二年﹐彗出牽牛七十餘日﹐《傳》曰﹕彗﹐所以掃舊布新也。牽牛﹐日月五星所從起﹐歷數之元﹐三正之始。彗而出之﹐政吏之象也。而出久者﹐其事大也。其六月甲子﹐夏賀良等建言﹐當攺元﹑易號﹐增漏刻﹐詔書攺建平二年爲大初元徳元年﹐號曰陳聖劉太平皇帝﹐漏刻以百二十爲度﹐八月丁巳﹐悉復蠲除之﹐賀良及黨與皆伏誅﹑流放﹐其後年﹐有王莽篡國之禍。《宋書天文志》曰﹕晉惠帝永康元年十二月﹐彗出牽牛之西﹐指天市﹐明年﹐趙王篡位攺元﹐尋爲大兵所滅也。﹞又曰「多兵﹐糴貴﹐牛大死。」《春秋聖洽符》曰「彗星牽牛﹐北夷驕奢﹐治將爲亂。」

須女彗孛犯須女

石氏曰「彗弟干犯須女﹐鄰國有以奇女來侍省。」石氏曰「彗孛干犯須女﹐其邦兵起﹐女爲亂﹐若妾遷爲後﹐王者無信﹐大亂﹐期不出三年﹐退女所親﹐天下安寧矣。」《感精符》曰「彗星出須女﹐其國大兵起﹐女主爲亂﹐王者惡之﹐將軍戮死﹐若以戰亡﹐期不出三年。」﹝按檀道鸞《晉陽秋》曰﹕孝武寧康二年正月丁巳﹐有星孛於女﹑虛﹐芒長四尺﹐西南指。太元二年五月﹐苻堅遺僞帥毛當符﹐寇逼西涼州﹐虜刺史西平公張天錫﹐送於堅所。冬十月﹐車騎桓沖遣咨議參軍淮南太守劉波沈舟淮泗﹐乘虛設計﹐以送涼州﹐又發三州官吏﹐移救流民﹐悉置淮南也。﹞巫咸曰「彗星出須女之間﹐辰星之變也。」陳卓曰「彗星出須女﹐帝以女亡﹐有水災﹐糴大貴﹐鹽貴。」

虛彗星孛犯虛

郗萌曰「彗星干犯虛中﹐有哭泣之事﹐墻垣無立者﹐有井田之法﹐攺制之事。」《荊州占》曰「彗星干犯虛﹐宗廟起兵。」陳卓曰「彗星孛犯幹虛﹐其國野戰流血﹐星芒角所指﹐兵所積也。」甘氏曰「彗星孛於虛﹐其國亡。」《帝覽嬉》曰「彗星出虛﹐兵大起﹐天子自將兵於野﹐大戰流血﹐其芒炎所指﹐國必亡﹐期三年﹐遠五年。」《春秋緯運斗樞》曰「彗孛出虛﹑危間﹐大司空行誅。」郗萌曰「彗星出虛﹑危間﹐天下亂。」《荊州占》曰「彗星出虛﹑危間﹐司空行謀。」陳卓曰「彗星出虛﹐大水﹐期三年。」《玉曆》曰「彗星出虛﹑危之間﹐其國有叛臣﹐兵大起﹐將軍出行﹐國易政﹐期三年。」﹝按《宋書天文志》曰﹕晉惠帝永康二年四月﹐彗星見齊分﹐是時﹐齊王向起兵討趙王倫﹐倫滅向﹐擁兵不朝﹐專權淫奢﹐明年誅死。宋武永初三年二月辛已﹐有星孛於虛﹑危﹐繞河津﹐掃河鼓。占曰﹕爲兵喪。五月宮車晏駕﹐明年﹐遣軍救靑司﹐二月﹐太后蕭氏崩。﹞

危彗孛犯危

石氏曰「彗孛干犯危﹐其國有叛者﹐兵起﹐大將軍出。」甘氏曰「彗星出危﹐天下亂﹐司空行誅﹐有土功之事﹐兵大起﹐期二年。」《玄冥》曰「彗星出危﹐其國有叛臣﹐兵大起﹐將軍出﹐國易政﹐若大水﹐民饑﹐期三年。」陳卓曰「彗星出孛於危﹐帝必易﹐有大水﹐糴大貴。」

營室彗犯室

甘氏曰「彗孛干犯營室﹐先起兵者弱﹐不可以戰﹐戰必亡地﹐主將必亡去之﹐近期百八十日﹐遠二年。」《聖洽符》曰「彗星出營室﹐有大水。」﹝按韋昭《洞記》曰﹕漢成建始元年正月﹐有星孛於營室﹐三年秋﹐關內大水也。﹞《聖洽符》曰「彗星出營室﹐天下兵大起。」齊伯曰「彗星出室﹑壁間﹐兵大起﹐若有大喪﹐有亡國死王﹐期不出三年。」﹝按司馬《天文志》曰﹕孝順帝永和六年二月丁巳﹐彗星見東方﹐長六七尺﹐色靑白﹐西南指營室及墳墓星﹐後四年﹐孝順帝崩。《宋天文志》曰﹕宋武永初三年十一月戊午﹐有星孛於室壁﹐少帝景平元年正月乙卯﹐有星孛於東壁。白色﹐二丈餘﹐拂天苑﹐二十日滅﹐是年兵救靑司﹐二月﹐太后蕭氏崩。﹞《黃帝占》曰「彗星出營室﹐天下亂﹐易政。」﹝按《宋書天文志》曰﹕魏嘉平三年十一月癸亥﹐有星孛於營室﹐積九十日﹐正元二年二月﹐李丰﹑丰弟兗州刺吏翼後父﹑光祿大夫張緝等謀亂﹐皆伏誅﹐皇后亦廢﹐其九月﹐帝廢爲齊王﹐髙貴鄕公代立也。﹞郗萌曰「以五色占其吉凶。」《黃帝占》曰「孛見營室中﹐後宮且有亂﹔一曰﹕有徳令。」﹝按《洪範天文志星辰變占》曰﹕漢成建始元年正月﹐有星孛於營室﹐靑白色﹐長六七丈﹐廣尺餘。占曰﹕營室爲後宮﹐懷妊之官﹐彗星加之﹐將害人性。其後許皇后坐祝詛廢﹐趙飛鶯爲皇后﹐弟爲昭儀﹐害兩皇子﹐卒皆徙伏辜﹐家屬於遼西也。﹞郗萌曰「諸孛气在營室﹐民人疾疫﹑死亡。」《河圖》曰「彗起芒﹐臨營室﹐以告咎。」《荊州占》曰「彗星幹守營室﹐則五校三車動﹐兵不戰﹐牛馬驚不出﹐七十日。」石氏曰「彗星犯守營室﹐先起兵者不可以戰﹐必亡地﹐期三年﹐遠六年。」

壁彗星孛犯東壁

石氏曰「彗茀干犯東壁﹐其國起兵﹐火災廟堂﹐四門流血﹐天下隔。」《荊州占》曰「彗孛干犯東壁﹐文章者死。」郗萌曰「諸孛气入東壁﹐人民疾疫﹐多死亡。」巫咸曰「彗星出東壁﹐王者起兵﹐毀壞宗廟﹐四門伏兵﹐流血滂滂﹐人民惶惶﹐莫知其殃﹐近期一年﹐中期三年﹐遠五年。」《荊州占》曰「彗星出東壁﹐大水﹐民流於道。」

彗孛犯西方七宿七

奎彗孛犯奎

甘氏曰「彗星干犯奎度﹐其國君出戰﹐大饑﹐人相食﹐國無繼嗣﹐近期一年﹐遠三年。」石氏曰「彗星出西北﹐舉兵伐中國﹐其下食石千錢﹐天下大水。」《海中占》曰「彗星出奎﹐有大兵起﹐四夷來伐中國﹐郡君出戰﹐天下大饑﹐有水災﹐期三年﹐遠五年。」《河圖》曰「杵彗出貫奎﹐庫兵悉出﹐禍在彊侯﹐外夷相應﹐首謀期三年﹐遠九年。」﹝按《宋書天文志》曰﹕晉惠帝元康五年四月﹐有星孛於奎﹐到軒轅﹑太微﹐經三臺﹑大陵。占曰﹕奎爲魯﹐又爲庫兵﹐軒轅爲後宮﹐太微天子廷﹐三臺爲三公﹐大陵有積屍﹑死喪之事。明年﹐武庫火﹐西羌反﹔後五年﹐司空張華遇禍﹐賈後廢死﹐魯公賈謐誅﹔又明年﹐趙王倫篡位﹐於是三公興兵討倫﹐士民戰死十餘萬人也。﹞《荊州占》曰「彗星守奎﹐魯國兵起。」《宋書天文志》曰「晉成帝成康二年正月辛巳﹐彗星夕見西方﹐在奎﹐占曰﹕爲兵喪﹐奎又邊兵。四年﹐石虎伐慕容晃﹐不克﹐旣退﹐晃追擊之﹐又破﹐麻秋時﹐晃稱藩﹐邊兵之應也。」

婁彗孛犯婁

石氏曰「彗孛干犯婁﹐國有大兵﹐四時絕祠﹐遠不出三年。」陳卓曰「彗孛干犯婁﹐臣奪君位﹐近期一年﹐遠三年。」《海中占》曰「彗星出婁﹐國有大兵﹐四時絕祠﹐有亡國﹐先旱後水﹐人民饑﹑死﹐五穀大貴﹐糴無價﹐期一年﹐遠二年。」陳卓曰「彗星出婁﹐六畜疫。」

胃彗孛犯胃

石氏曰「彗茀干犯胃﹐五穀不成﹐倉庫空虛。」甘氏曰「彗干犯胃﹐其國兵起﹐不出三年。」《黃帝占》曰「彗星出胃﹑昴之間﹐狀如竹竿而細﹐此星出﹐爲兵戎﹐此太白之變見﹐不過一年﹐其國兵起﹐若有喪。」巫咸曰「彗星出胃﹐大臣爲亂﹐天下兵起﹐五穀不升﹐人民饑餓﹐京都國倉﹐悉皆空虛﹐期三年﹐中五年﹐遠七年。」郗萌曰「彗星出胃﹑昴之間﹐狀如竹彗﹐爲兵災﹐若火。」《荊州占》曰「彗星出胃﹑昴之間﹐大國起兵。」

昴彗孛犯昴

甘氏曰「彗星孛干犯昴度﹐大臣亂國﹐兵大驚﹐期一年。」《春秋運斗樞》曰「彗星孛出昴﹑畢間﹐大邦起王。」甘氏曰「彗星出見昴﹐有喪。」巫咸曰「彗星出昴﹐大臣爲亂﹐君弱臣彊﹐邊兵大起﹐天子憂之﹐人民驚恐﹐國有憂主﹐期一年﹐中二年﹐遠三年。」﹝按司馬彪《天文志》曰﹕光武建武十五年正月丁未﹐彗星見昴﹐稍西北﹐行入營室﹐犯離宮﹐三月乙未﹐至東壁滅﹐見四十九日。彗星爲兵﹐又除穢﹔昴爲胡兵。至十一月﹐定襄都尉陰承反﹐太守隨誅之﹐盧芳從匈奴入﹐居髙柳。至十六年十月﹐芳降﹐上璽綬。一曰﹕昴爲獄事。是時大司徒歐陽歙以事系獄﹐踰歲死。離宮﹐妃後之所居﹐彗星犯之﹐是除宮也。是時﹐郭后已疏﹐至十七年十月﹐遂廢爲中山太后也。﹞郗萌曰「彗星出昴﹐色赤﹐邊有大兵謀反﹐天子有憂。」郗萌曰「彗星出昴﹐赦。」

畢彗孛犯畢

《荊州占》曰「彗孛犯畢﹐必有死丈夫數萬人。」甘氏曰「彗孛干犯畢﹐邊兵寇﹐中國亡﹐近期一年﹐遠期五年。」《荊州占》曰「彗星干犯畢﹐邊軍大戰。」陳卓曰「彗孛干犯畢﹐中原流血。」《黃帝占》曰「彗星畢﹑觜之間﹐小而長﹐狀如直竿﹐上有星壘壘然﹐此星出﹐爲兵戎﹐此鎭星之變見﹐不過一年﹐兵起宮中﹐女主有殃。」石氏曰「彗星出畢﹐大兵起﹐馬貴。其星內指﹐邊兵勝﹔其星落地﹐兵破。」巫咸曰「彗星出畢﹐突厥爲寇﹐亂中國﹐邊兵戰﹐有流血﹐若有亡主﹑死將﹐期三年﹐遠五年。」《黃帝占》曰「彗孛守畢柄﹐侯邑益土﹐守畢口中﹐邦相爲亂﹐邑易政﹐邑君﹑大臣當之。」《黃帝占》曰「彗星出附耳﹐庶雄起﹐陪臣反。」司馬彪《天文志》曰「孝獻建安五年十月辛亥﹐有星孛於大梁﹐冀州分也﹐時袁紹在冀州﹐其年十一月﹐紹軍爲曹公所破﹐七年夏﹐紹死﹐後公遂取冀州。」

觜彗星孛犯觜

石氏曰「彗星干犯觜觽﹐國兵起﹐天下動擾﹐期一年﹐遠三年。」《荊州占》曰「彗星干犯觜觽﹐其國兵起﹐破亡。」甘氏曰「彗星出觜觽﹐其國兵起﹐有失地﹑死王﹐天下民流﹐大臣出戰﹐下有亡國﹐期三年﹐遠五年。」石氏曰「彗星出觜觽﹐谷大貴﹐大臣出戰﹐期七月。」劉向《洪範傳》曰「彗星見觜觽﹐必有破國﹑亂君﹐伏死其辜者。」﹝按《漢書天文志》曰﹕景帝中二年三月丁酉﹐彗星夜見西北﹐色白﹐長丈﹐在觜觽﹐旦去﹐益小﹐十五日不見。觜觽﹐梁也。是時﹐梁王恐懼﹐伏斧鉞謝罪﹐然後得免也。﹞

參彗孛犯參

石氏曰「彗孛干犯參﹐其國邊兵大敗﹐其君亡﹐近期一年﹐遠期三年。」《黃帝占》曰「彗星出參伐﹐天子更政。」甘氏曰「彗星出參﹐大兵蔽地﹐大臣謀反﹐後有憂﹐天子躬甲斧鉞大用﹐兵馬馳道﹐弓弩恆張﹐期三年﹐遠五年。」﹝《漢書五行志》曰﹕元延三年﹐星孛及攝提﹑大角﹐從參至辰﹐並亡世嗣﹐王莽篡也。﹞《荊州占》曰「彗出於參﹑東井之間﹐上柱煞﹐伐長吏。」《黃帝占》曰「彗星與熒惑並見於參﹐天子更政﹔一曰﹕天子受政。」石氏曰「彗星見參伐﹐大國君不吉。」郗萌曰「彗茀星流入參﹐若出參﹐其年兵起。」﹝按班固《天文志》曰﹕元帝初元五年四月﹐彗星出西北﹐赤黃白色﹐長八尺﹐所後數日﹐長丈餘﹐東北指參分﹐後二年餘﹐西羌反﹐左將軍奉世擊平之。﹞

彗孛犯南方七宿

東井彗孛犯東井

《黃帝占》曰「彗孛干犯東井﹐大使出﹐野有兩軍相當﹐不出三年。」甘氏曰「彗星干犯東井﹐其國兵起。」﹝按車類《秦書》曰﹕符堅九年四月﹐有客星出尾﹑箕﹐長十餘丈﹐狀如彗而未曲﹐或名蚩尢旗﹐拂於東井﹐自夏及冬不滅。太史令張益﹑孟光奏彗起尾﹑箕﹐尾箕﹐燕分﹐而拂東井﹐東井﹐秦分。燕首兆﹐亂於秦﹐東胡鮮卑﹐歷世稱燕﹐今慕容煒父子兄弟亡處而不報﹐聖朝職爵﹐鱗次執權﹐乘勢馳輪躍馬﹐貴榮莫與爲二﹐宜少抑退﹐除其渠帥﹐夫蝮蛇螫手﹐壯夫解腕﹐玄象告兆﹐事應無差﹐堅不納﹐後慕容氏遂稱王於燕地。﹞《荊州占》曰「彗星干犯東井﹐則大臣謀﹐其國用兵﹐期百八十日。」石氏曰「彗星出東井﹐其國兵大起﹐車騎滿野﹐有軍大戰﹐將軍有死者﹐若大臣有誅﹐期三年﹐中六年﹐遠九年。」郗萌占曰「掃出東井﹐上莖煞漸漸長﹐上白下赤﹐狀如矛刃﹐此爲兵災﹐乃太白之變。」陳卓曰「彗星出東井﹐民人讒言﹐國政崩壞﹐天下大水。」陳卓曰「彗在東井﹐大人死﹔見三十日﹐兵將當之﹔見五十日﹐相當之﹔時見七十日﹐主當之。」

鬼彗孛犯輿鬼

石氏曰「彗孛干犯輿鬼﹐大兵橫行﹐近期一年﹐遠三年﹔天子小赦除咎。」石氏曰「彗星出輿鬼﹐國有大兵﹐戰死於野﹐骸骨滿坑﹐人民疾病﹐死者縱橫﹐期不出三年﹔王者以赦除咎﹐則災消矣。」石氏曰「彗星出輿鬼﹐名曰喪樓﹐皆以赦解﹐應之。」《荊州占》曰「彗星出輿鬼﹐有喪。」陳卓曰「彗星出輿鬼﹐人民疾病﹐死者半﹐棺木貴。」

柳彗孛犯柳

甘氏曰「彗孛干犯柳﹐國誅大臣﹐兵喪並發﹐外臣淩主﹐天下傾危﹐期三年。」﹝按班固《天文志》曰﹕孝武建元三年三月﹐有星孛於注﹑張﹐歷太微﹐幹紫宮﹐至於天潢。其後﹐濟東膠西江都王皆坐法﹐削黜﹐自殺﹐淮南衡山謀反而誅之。﹞《荊州占》曰「彗星干犯柳﹐周國當之﹐期九十日。」《黃帝占》曰「彗星出張﹑注之間﹐狀如吹之火且燃﹐此星出﹐有兵災﹐此熒惑之變見﹐一過一年﹐兵起國亡。」巫咸曰「彗星出柳﹐國誅大臣﹐兵喪並起﹐彊臣淩主﹐天下傾危﹐其國大旱﹐民以饑死﹐期三年﹐遠五年。」陳卓曰「彗星出柳﹐有兵﹐臣淩主﹐大旱﹐谷貴。」《詩緯含神霧》曰「彗星守咮﹐南夷將爲亂。」﹝按司馬彪《天文志》曰﹕孝明永平八年六月壬午﹐長星出柳﹑張三十七度﹐犯軒轅﹐刺天船﹑大陵﹐微气至上階﹐凡五十六日去。柳﹐周也。是歲﹐受雨水郡十四﹐傷稼。﹞

七星彗星犯七星

甘氏曰「彗星干犯七星﹐邦有亂臣﹐國主不定﹐兵起宮殿﹐貴臣戮﹐大臣相疑﹐近期七十日﹐遠期百八十日。」《荊州占》曰「彗星干犯七星﹐其國有大兵﹐不出百八十日。」《河圖》曰「彗孛出七星﹐天子與聖葉﹐期三年﹐聖人出。」甘氏曰「彗星出七星﹐國有叛臣﹐人主不安﹐兵起宮中﹐大臣戮死﹐貴人當誅﹐若有水災﹐民饑﹐期不出三年﹐遠三年。」﹝按《宋書天文志》曰﹕魏齊王正始六年八月戊午﹐彗星見七星﹐長二丈﹐色白﹐進至張﹐積二十三日滅。七年十月癸亥﹐又見軫﹐長一丈﹐積一百五十六日滅。九年二月﹐又見昴﹐長六尺﹐色靑白﹐芒西南指﹐七月又見翼﹐長三尺﹐進至軫﹐積四十二日滅。嘉平元年﹐司馬懿誅曹爽兄弟及其黨與﹐皆夷三族﹐京師嚴兵﹐實始剪魏。三年﹐誅楚王彪﹐又襲王陵於淮南。淮南﹐東楚也。幽魏諸王於鄴。﹞郗萌曰「掃星出七星﹑張之間﹐狀如布﹐從風如靡﹐此星爲兵戎﹐熒惑之變也。」郗萌曰「彗星出七星﹑張之間﹐狀如欻之火且燃﹐爲兵﹐熒惑之變也。」

張彗孛犯張

甘氏曰「彗孛干犯張﹐其國外內用兵﹐王徙宮﹐天下半亡。」石氏曰「彗星出張﹐天下大亂﹐有兵﹐王者徙宮殿﹐天下半亡﹐人民惶惶﹐無有聊生﹔見五十日﹐期三年﹔七十日﹐期五年﹔百日﹐期七年﹔百五十日﹐期九年﹔必發。」﹝按司馬彪《天文志》曰﹕王莽地皇三年十一月﹐有星孛於張﹐東南行﹐五日不見。後一年正月﹐光武起兵春陵﹐會下鄕﹐新市賊張卬﹑王常及更始兵亦至﹐俱攻破南陽﹐斬莽前隊大夫甄阜﹑屬正梁丘賜等﹐煞其士眾數萬人﹐更始立爲天子﹐至河南都洛陽﹐西入長安﹐敗死﹐光武興於河北﹐復都洛陽。﹞陳卓曰「彗星出張﹐大旱﹐谷石三千﹐粟尢甚。」《宋天文志》曰「魏明帝景初二年八月﹐彗孛星見張﹐長三尺﹐逆西行﹐三十一日滅。占曰﹕爲兵喪。張﹐周分野﹐洛邑惡之。其十月﹐斬公孫淵。明年正月﹐明帝崩。晉武帝太康二年八月﹐有星又孛於張﹐四年三月戊申﹐孛於西南﹐四年三月癸壬﹐齊王攸薨﹐四月戊寅﹐任城王陵薨﹐五月己亥﹐瑯琊王佃薨﹐十一月戊午﹐新都王該薨。」

翼彗孛犯翼

《黃帝占》曰「彗星幹翼﹐國用兵﹐大臣有憂﹐遠期百八十日。」甘氏曰「彗孛干犯翼﹐其國有大兵﹐芒所指降伏﹐近期三年﹐遠期七年。」《孝經鉤命決》曰「天子失禮﹐則孛於翼。」《黃帝占》曰「彗星出翼﹑軫之間﹐天下皆謀上﹐國有大喪﹐人主死亡﹐必有大兵﹐期不出三年。」《春秋運斗樞》曰「孛掃出翼﹑軫之間﹐天下有勢皆謀。」石氏曰「彗星出翼﹐其國有喪﹐以水爲饑﹐民多流亡﹐視芒所指﹐必有降伏﹐期三年﹐遠六年。」﹝按《宋書天文志》曰﹕魏明帝太和六年十一月丙寅﹐有星孛於翼﹐近太微上將星。明年﹐孫權有遼東之敗﹐權又自向合肥新城﹐遣全琮攻六安﹐皆不克而去。又明年﹐諸葛亮入秦川﹐據渭南﹐司馬懿距之﹐孫權遣步陳諸葛瑾等臨江夏江口﹐孫韶張承等向廣陵淮陰﹐權以大眾圍新城﹐以應亮﹐於是帝自東徵﹐權及諸將乃退。太和六年十二月﹐陳王桓薨﹐靑龍元年夏﹐北海王甦薨﹐三年正月﹐太后郭氏崩也。﹞郗萌曰「彗茀出翼﹑軫之間﹐狀如布﹐從風而靡﹐爲兵災﹐熒惑之變也。」石氏曰「彗星守翼﹐大臣謀反﹐五穀貴。」

軫彗孛犯軫

甘氏曰「彗孛干犯軫﹐兵喪並起﹐期百八十日﹐遠一年。」﹝按《宋書天文志》曰﹕晉武帝太始四年正月丙戌﹐彗星見軫﹐靑白色﹐二月﹐皇大後王氏崩﹐十月﹐吳將施續寇江夏﹐或寇襄陽﹐後將軍田章﹑荊州刺史胡烈等破卻之。司馬彪《天文志》曰「孝獻建安十二年十月辛矛﹐有星孛於鶉首﹐荊州分野﹐時荊州牧劉表專據荊州﹐益州從事周羣以爲荊州牧將死而失主。明年秋﹐表卒﹐子琮自代﹐曹公將攻荊州﹐琮懼﹐舉軍詣公降也。﹞

巫咸曰「彗星出軫﹐天子崩﹐兵喪並起﹐滿宮門﹐車馬無主﹐民無定君﹐期三年﹐中五年﹐遠九年﹐王者以赦除咎﹐則消矣。」

開元占經卷九十

彗星占下

彗孛犯石氏中官一

彗孛犯攝提一

石氏曰「彗星出攝提﹐天下亂﹐帝自將兵於野﹐兵起宮中﹐王者有憂﹐期不出二年。」郗萌曰「彗星出攝提﹐主迷惑﹐羣下爭起。」

彗孛犯大角二

齊伯曰「彗孛出大角傍﹐可六七丈﹐天下大亂﹐兵大起﹐國易政﹐期三年﹐中五年﹐遠七年。」﹝按《洪範五行傳》曰﹕秦始皇帝三十七年五月﹐彗星出於大角﹐其長七尺﹐以東北入於女禦﹐有一大星與星鬥於宮中。三月五月﹐彗星盡﹐大星乃亡﹐始皇以六月乙壬死於沙丘﹐及西南行至咸陽﹐乃禍諸子女﹐官及九卿皆死以兵﹐天下大亂﹐起而攻﹐秦遂亡。又曰﹕五月﹐彗星出於鶉首﹐十五餘日﹐漢三年十月﹐有彗星出於大角﹐旬餘乃入﹐是時項籍爲楚王霸主﹐諸侯天下歸心於漢﹐楚將滅﹐故彗除位也。﹞郗萌曰「彗星出入角﹐可七八丈﹐天下更政。」《鉤命決》曰「天子失仁﹐則彗守大角。」黃帝曰「彗星犯守大角﹐大兵起﹐國不安﹐天子失禦﹐有亡國﹐更政令。」《洛書說微示》曰「彗星貫﹐坐亂起。」荊州曰「彗星孛大角﹐人主亡。」

彗孛犯梗河三

《海中占》曰「彗孛干犯梗河﹐天子愼邊防亂中國。」陳卓曰「彗孛干犯梗河﹐北兵爲敗。」巫咸曰「彗星出梗河﹐四夷兵爲敗﹐中國有邊患﹐若守之﹐王者誅四夷﹐期三年。」

彗孛犯招搖四

陳卓曰「彗孛干犯招搖﹐邊兵大動﹐期一年。」石氏曰「彗星出招搖﹐突厥入寇﹐守之勝。」黃帝曰「攻胡﹐星孛招搖。」﹝《天官書》曰﹕漢兵伐大宛﹐星孛招搖也。﹞石氏曰「彗星守招搖﹐犯北主﹐期出三年。」班固《天文志》曰「漢孝武太初中﹐星孛於招搖﹐其後漢兵擊大宛﹐斬其王。」

彗孛犯玄戈五

陳卓曰「彗孛干犯玄戈﹐主戰﹐單於大敗﹐期二年。」《玉曆》曰「彗星出玄戈﹐北方兵起﹐單於大敗﹐其國破亡﹐期一年﹐遠三年。」

彗星犯天槍六

甘氏曰「彗星出天槍﹐王者備四夷﹐防捍邊境﹐若有驚恐﹐人民憂。」陳卓曰「彗星守天槍﹐鈇鉞大用﹐誅殺不當﹐多梟首之民。」

彗孛犯天棓七

《聖洽符》曰「彗星出天棓﹐兵大起﹐五仗用﹐國有憂﹐期二年。」陳卓曰「彗星守天棓﹐兵四起。」

彗孛犯女牀八

石氏曰「彗孛干犯女牀﹐貴人暴誅﹐期百八十日。」齊伯曰「彗星犯女牀﹐貴人有憂﹐若有暴誅者﹔一曰﹕貴女有罪者﹐期百八十日﹐遠一年。」

彗星犯七公九

《甄曜度》曰「彗星出七公﹐忠言者凶﹐議人下獄﹐政令不行﹐王者信讒﹐邪臣在側﹐其國憂敗。」

彗孛犯貫索十

《春秋緯》曰「彗星出貫索﹐大臣憂有反者。」《海中占》曰「彗星出貫索﹐必有反臣殺君﹐若有大赦﹐期百日﹐遠一年。」《孝經內記》曰「彗星在天獄﹐諸侯作禍。」

彗星占下

彗孛犯石氏中官一

彗孛犯攝提一

石氏曰「彗星出攝提﹐天下亂﹐帝自將兵於野﹐兵起宮中﹐王者有憂﹐期不出二年。」郗萌曰「彗星出攝提﹐主迷惑﹐羣下爭起。」

彗孛犯大角二

齊伯曰「彗孛出大角傍﹐可六七丈﹐天下大亂﹐兵大起﹐國易政﹐期三年﹐中五年﹐遠七年。」﹝按《洪範五行傳》曰﹕秦始皇帝三十七年五月﹐彗星出於大角﹐其長七尺﹐以東北入於女禦﹐有一大星與星鬥於宮中。三月五月﹐彗星盡﹐大星乃亡﹐始皇以六月乙壬死於沙丘﹐及西南行至咸陽﹐乃禍諸子女﹐官及九卿皆死以兵﹐天下大亂﹐起而攻﹐秦遂亡。又曰﹕五月﹐彗星出於鶉首﹐十五餘日﹐漢三年十月﹐有彗星出於大角﹐旬餘乃入﹐是時項籍爲楚王霸主﹐諸侯天下歸心於漢﹐楚將滅﹐故彗除位也。﹞郗萌曰「彗星出入角﹐可七八丈﹐天下更政。」《鉤命決》曰「天子失仁﹐則彗守大角。」黃帝曰「彗星犯守大角﹐大兵起﹐國不安﹐天子失禦﹐有亡國﹐更政令。」《洛書說微示》曰「彗星貫﹐坐亂起。」荊州曰「彗星孛大角﹐人主亡。」

彗孛犯梗河三

《海中占》曰「彗孛干犯梗河﹐天子愼邊防亂中國。」陳卓曰「彗孛干犯梗河﹐北兵爲敗。」巫咸曰「彗星出梗河﹐四夷兵爲敗﹐中國有邊患﹐若守之﹐王者誅四夷﹐期三年。」

彗孛犯招搖四

陳卓曰「彗孛干犯招搖﹐邊兵大動﹐期一年。」石氏曰「彗星出招搖﹐突厥入寇﹐守之勝。」黃帝曰「攻胡﹐星孛招搖。」﹝《天官書》曰﹕漢兵伐大宛﹐星孛招搖也。﹞石氏曰「彗星守招搖﹐犯北主﹐期出三年。」班固《天文志》曰「漢孝武太初中﹐星孛於招搖﹐其後漢兵擊大宛﹐斬其王。」

彗孛犯玄戈五

陳卓曰「彗孛干犯玄戈﹐主戰﹐單於大敗﹐期二年。」《玉曆》曰「彗星出玄戈﹐北方兵起﹐單於大敗﹐其國破亡﹐期一年﹐遠三年。」

彗星犯天槍六

甘氏曰「彗星出天槍﹐王者備四夷﹐防捍邊境﹐若有驚恐﹐人民憂。」陳卓曰「彗星守天槍﹐鈇鉞大用﹐誅殺不當﹐多梟首之民。」

彗孛犯天棓七

《聖洽符》曰「彗星出天棓﹐兵大起﹐五仗用﹐國有憂﹐期二年。」陳卓曰「彗星守天棓﹐兵四起。」

彗孛犯女牀八

石氏曰「彗孛干犯女牀﹐貴人暴誅﹐期百八十日。」齊伯曰「彗星犯女牀﹐貴人有憂﹐若有暴誅者﹔一曰﹕貴女有罪者﹐期百八十日﹐遠一年。」

彗星犯七公九

《甄曜度》曰「彗星出七公﹐忠言者凶﹐議人下獄﹐政令不行﹐王者信讒﹐邪臣在側﹐其國憂敗。」

彗孛犯貫索十

《春秋緯》曰「彗星出貫索﹐大臣憂有反者。」《海中占》曰「彗星出貫索﹐必有反臣殺君﹐若有大赦﹐期百日﹐遠一年。」《孝經內記》曰「彗星在天獄﹐諸侯作禍。」

彗孛犯東西咸二十一

《文曜鉤》曰「彗星出東咸﹐女主淫溢自恣﹐宮門不禁﹐若貴女有憂。」

彗孛犯天江二十二

巫咸曰「彗星出天江﹐天下大水﹐舟船用﹐五穀不登﹐其歲人相食﹐期三年。」陳卓曰「彗孛幹歷天江﹐大兵攻王國﹐王者以赦除之﹐則國丰平。」

彗孛犯建星二十三

陳卓曰「彗孛干犯建星﹐王失道﹐忠言者誅﹐賢士逃亡。」黃帝曰「彗星出建星﹐道路不通﹐多盜賊﹐子攻父﹐弟攻兄﹐守之則有大兵﹐將軍出行﹐期一年﹐遠三年。」

彗孛犯天弁二十四

《帝覽嬉》曰「彗孛出天弁﹐寶玉大貴﹐若糴貴五倍﹐萬物不興﹐其國饑。」郗萌曰「彗星入若守天弁者﹐皆爲囚徒起兵。」

彗孛犯河鼓二十五

郗萌曰「彗星入河鼓﹐且有兵。」黃帝曰「彗星出河鼓﹐天下兵起﹐大將出謀﹐旗鼓立﹐若守之﹐有死將﹔守中星﹐大將死﹔守旁兩星﹐小將死﹔期一年﹐中三年﹐遠五年。」《春秋緯》曰「彗星出河鼓﹐鼓鳴﹐武士發﹐天子賦。」

彗孛犯離珠二十六

石氏曰「彗孛犯離珠﹐後宮爲亂﹐若宮人有誅﹔守之陽﹐爲大旱﹔陰﹐爲大水﹐五穀不登﹐人民饑。」

彗孛犯匏瓜二十七

石氏曰「彗星干犯匏瓜﹐政亂﹐近臣相譖﹐宮有戮死者﹐王者以赦除咎。」《玉曆》曰「彗星出匏瓜﹐人主因食瓜而亡﹐若果中有藥害其君﹐若食官憂。」《玉曆》曰「彗星守匏瓜﹐魚鹽貴十倍﹐果物不成。」

彗孛犯天津二十八

石氏曰「彗星犯天津﹐賊斷王道。」郗萌曰「彗星干犯入漢中﹐有亡國﹐當其野者變之。」甘氏曰「彗星出天津﹐關津不通﹐若關吏有憂﹐若守之﹐天下大亂﹐津河隔塞﹐有旱災﹐期三年。」《洛書摘亡辟》曰「彗星見漢中﹐亡君之戒。」何法盛《中興書》曰「安帝隆安四年十一月﹐星孛於貫索﹐及天市﹐中天津。其時元顯輔政﹐刑署不中﹐故掃貫索﹔發徭無度﹐故掃天市﹔建士失節﹐故掃天津﹔天津﹐合通萬川﹐利闊梁也﹔天市﹐貨財帛﹐周百姓也﹔貫索﹐平察刑獄﹐無枉濫也﹔而元顯皆反之﹐天若曰掃除穢惡﹐令攺革也﹐顯不悛﹐遂致覆滅。」

彗孛犯王良二十九

《運斗樞》曰「彗星出王良﹐好遊馳﹐奉車反。」齊伯曰「彗星出王良﹐兵馬大動﹐車騎行天下﹐有急馬多死﹔一曰﹕水道不通﹐津開塞﹐期二年﹐遠三年。」《宋書天文志》曰「魏陳畱王咸熙二年五月﹐彗星見王良﹐丈餘﹐色白﹐東南指﹐積十二日滅。占曰﹕王良﹐天子禦駟﹐彗星掃之﹐禪伐之表﹐除舊布新之象﹐白色爲喪﹐王良﹐東壁宿﹐又並州之分野。八月﹐晉王薨﹐十二月﹐帝遜位於晉。」

彗孛犯螣蛇三十

陳卓曰「彗孛干犯螣蛇﹐水道不通﹐天下隔﹐期二年。」《聖洽符》曰「彗星出螣蛇﹐以水雨爲害﹐大水出﹐萬物不成﹐民人饑﹔一曰﹕水虫爲敗。」

彗孛犯閣道三十一

陳卓曰「彗星干犯閣道﹐王者居正殿﹐不私行﹐則災自消。」《甄曜度》曰「彗星出閣道﹐天下津不通﹐兵大起﹐禦道有伏兵﹐欲謀其主﹐王者宜備之。」

彗孛犯附路三十二

陳卓曰「彗孛干犯附路﹐道不通﹐天下半隔﹐期一年。」《海中占》曰「彗孛出附路﹐天下大饑﹐車騎滿野﹐道中縱橫﹐人主臨兵﹐期三年。」

彗孛犯天將軍三十三

《玄冥占》曰「彗星出天將軍﹐兵大起﹐將軍出﹐旗陳立﹐若守之﹐大將死﹐若有誅﹐期不出二年。」

彗孛犯大陵三十四

《文曜鉤》曰「彗星出大陵﹐國有大喪﹐有土功﹑墳陵之事﹐若守之﹐天子崩﹐明審﹐期不出三年﹐遠五年。」《春秋緯》曰「彗星出大陵﹐天子以不慈見犯﹐復出之﹐將反。」

彗孛犯天船三十五

《春秋緯》曰「彗星出舟星﹐外夷侵。」巫咸曰「彗星出天船﹐天下大水﹐舟船用事﹐若外夷來侵﹐水兵起﹐期一年。」﹝按司馬彪《天文志》曰﹕漢孝明帝永平三年六月丁卯﹐彗星出天船北﹐長二尺﹐所稍北行﹐至亢南﹐百三十五日去﹐是歲﹐伊洛水溢﹐到津城門﹐壞伊橋﹐郡七﹑縣三十二﹐皆大水。《宋書天文志》曰﹕晉穆帝升平二年五月丁亥﹐彗星出天船﹐在胃宿中。四年五月﹐天下皆大水。﹞

彗孛犯五車三十六

石氏曰「彗孛干犯五車﹐兵滿野﹐天下半傾﹐百姓徙居﹐去其土﹐期三年。「黃帝曰﹕」彗星出五車﹐兵大起﹐車騎行﹐有攻戰﹐糴大貴﹐人民饑。彗若守之﹐先起兵者昌﹐後起兵者亡﹐期三年。「《春秋緯》曰﹕」彗星出五車﹐谷霜﹐兵起﹐主賣位﹐天下賢名起。「

彗孛犯捲舌三十七

《帝覽嬉》曰「彗孛出卷舌﹐人主用讒言﹐誅忠臣﹐貴人有戮死者﹔一曰﹕民多言訟﹐不出年。」《春秋緯》曰「彗星出卷舌﹐主以聽讒之﹐主遇殺﹐大臣反。」﹝按《宋書天文志》曰﹕宋文帝元嘉二十八年五月﹐彗星見捲舌﹐入太微﹐過帝座﹐犯上相﹐拂屏﹐出端門﹐滅翼軫。三十年﹐天子巫蠱咒咀事覺﹐遂以殺逆害朝臣。孝建元年﹐荊江二州反﹐皆夷滅。捲舌咒咀之象﹐彗之所起﹐是其應也。﹞

彗孛犯天關三十八

石氏曰「彗星出天關﹐兵大起﹐道路不通﹐民多盜賊﹐必有關塞之事﹐人主有憂。」《玄冥占》曰「彗星出天關而守之﹐天下道絕﹐國多盜賊﹐關梁不通﹐人主有憂﹐期一年﹐遠二年。」

彗孛犯南北河戍三十九

《海中占》曰「彗星出南河﹐蠻越兵起﹐邊域有憂﹐若關吏有罪者。」郗萌曰「彗星出天髙﹐廟臣反﹐名侯王起。」《海中占》曰「彗星守南河﹐爲大旱﹔出北河﹐夷爲亂﹐來侵中國﹐若守﹐胡軍敗。又曰﹕守北河﹐爲大水﹐期不出三年。」石氏曰「朝鮮之伐﹐星拂河戍。」﹝按班固《天文志》曰﹕漢武帝元封中﹐星孛幹河戍﹐其後漢兵擊拔朝鮮北﹐爲樂浪﹑玄菟郡。「石氏曰﹕」彗孛幹兩戍間﹐天子出走﹐大臣親盛亡王者以赦咎。」

彗孛犯五諸侯四十

石氏曰「彗孛干犯五諸侯﹐王室大亂﹐兵起﹐天子宮廟不祀。」《春秋緯》曰「彗星出五諸侯﹐州牧反﹐九州合謀。」《玉曆》曰「彗星出五諸侯﹐執政臣有謀﹐若有被戮者﹐貴人當之﹐人主有憂﹐期一年﹐遠二年。」﹝司馬彪《天文志》曰﹕孝獻建安十七年十二月﹐有星孛於五諸侯﹐時周羣以爲西方專據土地者皆將失亡﹐是時益州劉璋據益州﹐漢中太守張魯別據漢中﹐韓遂據涼州﹐宋建別據抱罕。明年冬﹐曹公之偏將擊涼州﹐十九年獲宋建﹐韓遂逃於羌中﹐病死﹐其年秋璋失益州﹐二十年秋﹐公攻漢中﹐魯降也。﹞

彗孛犯積水四十一

石氏曰「彗星干犯積水﹐兵起宮門﹐宗廟毀絕﹐大臣有憂。」

彗孛犯積薪四十二

石氏曰「彗孛干犯積薪﹐有亂臣在宗廟。」

彗孛犯水位四十三

石氏曰「彗孛干犯水位﹐水道不通﹐伏兵在水中﹐以水爲害。」甘氏曰「彗孛出水位﹐天下以水爲憂﹐有兵起﹐五穀不成﹐人民饑。」

彗孛犯軒轅四十四

石氏曰「彗孛干犯軒轅﹐近臣誅﹐滅宗族﹐王者以赦除咎。」黃帝曰「彗孛出軒轅﹐皇后有憂﹐若失勢﹐宮人不安﹐人主有憂。」《春秋緯》曰「彗星入軒轅﹐後族亂。」《運斗樞》曰「彗孛出軒轅﹐女妃爲寇。」石氏曰「彗星犯軒轅﹐天下大亂﹐易王﹐以五色占期。」《黃帝占》曰「彗星入軒轅﹐若守之﹐天下大亂﹐易王﹐宮門當閉﹐若女主死﹐期三年﹐遠五年。」

彗孛犯少微四十五

石氏曰「彗孛干犯少微﹐白衣聚者凶﹐術士不顯﹐智者逃亡﹐期三年。」巫咸曰「彗星出少微﹐多能臣有死者﹐若上臣有罪﹔一曰﹕法令臣有誅者。」石氏曰「彗星出少微﹐士夫起。」《宋書天文志》曰「魏黃初六年十月乙未﹐有星孛於少微﹐歷軒轅。占曰﹕孛彗爲喪﹐除舊布新之象﹐是時帝軍廣陵﹐辛壬﹐親禦甲冑﹐跨馬觀兵﹐明年五月﹐文帝崩。」

彗孛犯太微四十六

《春秋緯》曰「彗星茀幹太微﹐天子亂。」陳卓曰「彗孛幹入太微﹐帝宗後族爲亂﹐亡社稷﹔一曰﹕所犯者亡。」《聖洽符》曰「彗星入太微庭中﹐臣謀主﹐有兵起﹐王者災社稷﹐其國憂﹐期百八十日﹐遠一年。」郗萌曰「赤黃星﹐狀如帚﹐入太微﹐婦女喜心﹔出太微﹐天於賜諸侯美女。」《春秋緯》曰「彗若出犯執法﹐禦史反。」《運斗樞》曰「彗孛出若干太微﹐法式滅﹐帝死於野。」《春秋緯》曰「彗星出而茀太微﹐天下亂﹐不過三五﹐必易政﹐以色占期。」﹝按司馬彪《天文志》曰﹕孝靈光和五年七月﹐彗星出下臺﹐東南行入太微﹐至太子﹑幸臣﹐二十餘日而消。彗入太微﹐天下易主。至中平六年﹐宮車晏駕。孝獻建安二十三年三月﹐彗孛晨見東方﹐二十餘日﹐夕出西方﹐犯歷五車﹑東井﹑五諸侯﹑文昌﹑軒轅﹑后妃﹑太微﹐鋒炎指帝座。二十五年正月﹐魏文帝受禪。﹞《玉曆》曰「彗星出太微﹐帝宗後族爲亂﹐大臣弒主﹐謀在親戚禦臣﹐王者有憂﹐期三年。」石氏曰「彗星出太微中﹐宮火大起﹐殺人。」甘氏曰「彗星出太微天庭中﹐有立王﹐若徙王。」《孝經雌雄圖》曰「彗在太微﹐君害臣。」《玉曆》曰「彗星犯太微﹐天子妃後去﹐宮人不安﹐女主有憂。」

彗孛犯黃帝座四十七

石氏曰「彗孛如粉絮﹐入太微﹐犯守帝座﹐國有崩喪﹐大臣立主。﹝石氏曰﹕王者以赦除咎。﹞天下大亂﹐兵起﹔若犯守四帝﹐輔臣有誅﹐執政者亡﹐期三年。」石氏曰「彗星如粉絮﹐犯座星﹐兵喪並起。」又﹕「大彗茀干犯座星﹐王者亡﹐子孫不昌﹐王者循孝於天﹐奉宗廟郊祠﹐則災除。」《洛書說徵示》曰「彗指帝座四旁﹐中大亂。」《荊州占》曰「星銳如劍﹐正赤﹐直抵座星﹐天子驚兵﹔一曰﹕驚火。」又云「星如苴帚﹐抵座星旁﹐左右諸臣兵起﹐內亂。」陳卓曰「星狀如帚﹐正赤﹐抵聖座星﹐婦女兵。」

彗孛犯屏星四十八

《玉曆》曰「彗星出屏星﹐守衛臣有謀﹐若有罪﹐執法者當之。」

彗孛犯郎位四十九

陳卓曰「彗孛干犯郎位﹐臣失勢。」《運斗樞》曰「彗出郎位﹐郎官謀反﹐天子因官郎位所主之官也。」《玉曆》曰「彗星出郎位﹐左右守衛爲亂﹐若有謀者﹐人主驚﹐備之。」

彗孛犯郎將五十

《玉曆》曰「彗星出郎將﹐大將有誅﹐若有罪﹔一曰﹕大臣爲亂﹐有兵起。」

彗孛犯常陳五十一

甘氏曰「彗星出常陳﹐若守之﹐王者出﹐誅左右守衛之臣﹔一曰﹕若防守者有死﹐期三年。」

彗孛犯三臺五十二

黃帝曰「彗星出上臺司命﹐有兵起﹐大臣三公有自出者﹐若守之﹐貴臣有誅﹐上公有憂﹐期百八十日﹐遠一年。」黃帝曰「彗星出中臺司中﹐軒臣有謀﹐兵大起﹐貴人當出。彗若守之﹐中公有罪﹐若憂﹐誅。」黃帝曰「彗出下臺司祿﹐近臣有罪﹐若憂死。若守之﹐貴人多死﹐下公當之﹐將憂﹐皆不出三年。」《運斗樞》曰「彗星出三臺西﹐相反﹔出其中﹐太尉反﹔出其東﹐大司馬反。」﹝按韋昭《洞紀》曰﹕漢靈帝光和五年﹐彗星出下臺﹐十月﹐太尉許盛免。﹞《孝經內記》曰「彗在三臺﹐臣害君者也。」《宋書天文志》曰「晉惠帝大安二年三月﹐彗見東方﹐指三公。占曰﹕兵喪之象﹐三臺爲三公。是年冬﹐成都﹑河間攻洛陽﹐三年正月﹐東海王越﹑長沙王反﹐張方討之。」《雌雄圖》曰「彗星出三臺﹐有陰謀﹑姦軌起﹔一曰﹕宮中火起﹔一曰﹕臣害君﹐禍大起。」

彗孛犯相星五十三

陳卓曰「彗孛干犯相星﹐輔相憂﹐不出一年﹐天下變更其令﹐民多移徙。」

彗孛犯天牢五十四

《雌雄圖》曰「彗星出天牢﹐諸侯作禍相賊害。」《荊州占》曰「彗星出天牢﹐豪傑中外俱起。」齊伯曰「彗星出天牢﹐貴人多下獄者﹐若大臣有戮﹐其國亡﹐期百八十日﹐遠一年。」

彗孛犯文昌五十五

石氏曰「彗孛干犯文昌﹐則輔臣受殃﹐近期三年﹐遠期六年。」《運斗樞》曰「彗星出文昌上將星﹐大將軍反﹔出次將﹐左右將軍反﹔出貴相﹐大司徒反﹔出司祿﹐得勢大臣反﹔出司命﹐天下有權者俱反﹐亂尢甚。」《合誠圖》曰「彗星出而茀文昌﹐天下大亂政﹐以色占。」甘氏曰「彗星出文昌﹐若守之﹐天下大亂﹐大臣受殃﹐國易政﹐各以五色占之﹐近期一年﹐中二年﹐遠三年。」

彗孛犯北斗五十六

《春秋緯》曰「星茀於北斗中﹐有雄聖人受命天子。」《潛潭巴》曰「星孛於北斗﹐璇璣更授﹐天子起走。」《感精符》曰「孛賊入北斗中者﹐大國結謀﹐伐天子﹐運樞行之主號﹐諸侯爭權﹐天下皆叛﹐兵合禍﹐構逆亂之變也。」《辧終備》曰「彗入北斗﹐帝宮空。」﹝按韋昭《洞紀》曰﹕頃王六年﹐彗星入北斗﹐晉趙有率諸侯平周亂﹐立王子班﹐是爲匡王。﹞《宋書天文志》曰「義熙十四年五月壬子﹐孛於北斗魁中﹐癸亥﹐彗星出太微﹐西柄起上相星﹐下芒衡﹐長至十餘丈﹐進掃北斗紫微中。占曰﹕彗出太微﹐社稷亡﹐天下易王﹔入北斗紫微﹐帝宮空﹔一曰﹕得聖主。是年﹐宋髙祖受宋公。恭帝元熙元午七月﹐晉帝遜位﹐髙祖入宮也。」《感精符》曰「星孛入北斗﹐兵大起﹐將有以外制權﹑以兵爲政者。」《坤靈圖》曰「至徳之萌﹐黃星孛於北斗﹐必以戊己日﹐其光無芒﹐文行﹐無武功事﹐莫之敢拒者。」《漢含孳》曰「彗星入北斗﹐彊國亂。」《鉤命決》曰「周襄王不能事其母﹐孛入北斗。」甘氏曰「彗茀流入北斗魁中﹐得名人﹔其不入北斗魁﹐失名人。」劉向《鴻範傳》曰「孛入於北斗﹐邪亂之臣將弒其君。」京房曰「星孛入北斗﹐則大臣叛。」郗萌曰「赤星入北斗﹐中國使匈奴。」《荊州占》曰「彗星流入北斗﹐諸侯戮。春夏﹐期三月﹔秋冬﹐期一年。」黃帝曰「彗星出北斗。長可八九尺。天下更政﹑易王。暴兵卒起﹐期百八十日﹐若一年。」《春秋緯》曰「彗星出北斗九星中﹐九卿反﹐如星所主﹐其政毀﹐其人亂。」《潛潭巴》曰「彗星芒出於斗樞﹐天子亡﹐諸侯息。」《雌雄圖》曰「彗星出北斗中﹐宮中火起。」石氏曰「彗星出北斗﹐長可七八尺﹐天下大亂﹐國易政﹐有兵起﹐若大戰﹐先起者亡﹐中起者殃﹐後起者昌﹐期三年﹐中五年﹐遠九年。」《海中占》曰「彗星出北斗﹐大臣謀反﹐兵大起。」﹝按《洪範天文星象變占》曰﹕漢武建元三年三月﹐有星孛於王良﹐芒自太微﹐經斗內﹐至天漢﹐其後濟東王﹑膠東王﹑江都王皆坐法削黜自殺﹐衡山王反﹐誅之也。﹞又曰「若入斗魁﹐大臣誅死﹐若被誅﹐三日乃占。春夏期三年﹐秋冬期一年。」《魏氏圖》曰「帚星出於斗中者﹐宮中失火燒寶。」郗萌曰「彗星出北斗﹐長可八九丈﹐名曰勉功﹐勉功出﹐天下更政。」《荊州占》曰「彗星出北斗之中﹐反而入北斗後﹐將得大臣﹔其出北斗﹐亡大臣﹔其一西一東﹐害於侯公﹔一南一北﹐戒在金革﹔一入一贏﹐天下不寧。」《荊州占》曰「彗星出北斗中﹐聖人受命。」《玄冥》曰「彗星出北斗﹐必有大戰流血﹔若入斗中﹐得名將﹔不入斗中﹐失名將﹔各以其日占知其國﹐不出其年。」石氏曰「孛星出北斗中。大臣諸侯有受地。」巫咸曰「彗星見於北斗﹐天下更政。」《洪範傳》曰「孛星見北斗中。大臣諸侯有受誅者。一曰﹕受兵。」《甄曜度》曰「彗孛貫北斗﹐下有傑王﹐五軍合。」《演孔圖》曰「彗星守北斗﹐天帝謀易王。」《春秋緯》曰「彗星守北斗﹐彊國發﹐諸侯爭天下。」《海中占》曰「彗孛守北斗﹐彊國發兵﹐大臣爭權﹐大人有憂﹐國易其主﹐天下不寧﹐守之三日以上﹐大臣當誅﹐期三年﹐遠五年。」﹝按《左氏傳》﹕魯文公十四年七月﹐星孛於北斗﹐周內史叔服曰﹕不出七年﹐宋﹑齊﹑晉之君皆將死亂。後十六年﹐宋襄夫人使昭公田孟諸而弒之﹐十八年﹐齊閻職反﹐邴歜弒懿公於申池﹐宣公二年﹐晉趙穿弒靈公於桃園。杜預曰﹕史服但言事﹐不論其占。服虔曰﹕晉趙盾弒靈公也。﹞《春秋緯》曰「彗星出輔星﹐庶雄起﹐陪臣反。」

彗孛犯紫宮五十七

《感精符》曰「星孛於紫宮﹐將有陰謀反者。」陳卓曰「星孛於紫宮﹐有大變﹐拔兵上殿﹔一曰﹕入紫微宮﹐有奇令。」《春秋緯》曰「彗星入紫微宮﹐其國謀反。」黃帝曰「彗星出而抵紫宮﹐天下大亂。」荊州曰「彗星出長垣﹐邊反。」又曰「彗星而抵紫宮﹐天下易政。」﹝按司馬彪《天文志》曰﹕孝靈中平五年二月﹐彗星出奎﹐逆行入紫微宮﹐復出﹐六十餘日乃消。占曰﹕天下易主。明年﹐宮車晏駕。韋昭《洞紀》曰﹕漢黃龍元年三月﹐有星孛於王良﹑閣道﹐入紫宮﹐十二月﹐宣帝崩。﹞《黃帝占》曰「彗星出紫宮﹐入守之﹐宮中有兵﹐天下大亂﹐有亡主﹐國易政﹐以五色占其國﹐期百八十日﹐中一年﹐遠三年。」﹝按司馬彪《天文志》曰﹕孝獻建安九年十月﹐有星孛於東井﹑輿鬼﹐入軒轅太微。十一年正月﹐有星孛北斗﹐首入斗中﹐尾貫紫宮及北辰。占曰﹕彗掃太微紫宮﹐人主易位。其後魏文帝受禪。司馬彪《天文志》曰﹕孝章建初元年十二月戊寅﹐彗星出婁二度﹐長八九尺﹐稍入紫微宮中﹐百六十日消滅﹐大人忌。後四年六月癸壬﹐明徳皇后崩。﹞《荊州》曰「彗星守天子宮﹐有亂天子之政者。」

彗孛犯北極鉤陳五十八

《春秋緯》曰「彗星入樞﹐名人起相誅﹐天下亂。」《玄冥》曰「彗星出北辰﹐臣謀弒主﹐有自立王﹔彗耀刺下﹐爲寇害﹐期一年。」《春秋緯》曰「彗星入樞﹐期八年﹐五霸起﹐帝主亡。」《荊州》曰「彗星刾天樞﹐五精之類謀。」黃帝曰「彗星入守北辰﹐除舊布新﹐三王立﹐五旗生﹐有端命之應﹐名人起兵﹐天下大亂﹐君臣相誅﹐期不出百八十日﹐中一年﹐遠三年。」石氏曰「彗星出鉤陳﹐臣弒其主﹔若入守鉤陳﹐幸臣亂宮﹐若有誅者﹐期不出一年﹐遠三年。」

彗孛犯天一太一五十九

黃帝曰「彗孛幹歷天一﹐則宮門不閉﹐王者內不安﹐近臣亂﹐不出三年。」

彗星犯石氏外官二

彗孛犯天庫樓一

《春秋緯》曰「彗孛出天庫樓﹐兵動驚﹐主泣血﹐下不聽。」石氏曰「彗星出庫樓﹐天下兵起﹐車騎滿野﹐庫兵用﹔一曰﹕民以饑﹐兵起﹐期三年。」

彗孛犯南門二

《玉曆》曰「彗星出南門﹐有兵起﹐兵器用﹐若道路不通。」

彗孛犯平星三

齊伯曰「彗星出平星﹐執法臣憂﹐政令不行﹐國失綱紀。」石氏曰「彗星平星﹐主以峻法爲過﹐海內亂。」

彗孛犯騎官四

《春秋緯》曰「彗星出騎官﹐英雄起﹐天子憂。」甘氏曰「彗星出騎官﹐士卒發用﹐兵騎出﹐若守之﹐將軍若有死者﹐期三年。」

彗孛犯積卒五

《甄曜度》曰「彗星出積卒﹐爲謀﹔星去疾﹐謀不成﹔若守之﹐主將有憂。」《春秋緯》曰「彗星出積卒﹐衛士並爲亂禍不成。」

彗孛犯龜星六

《文曜鉤》曰「彗星出龜星﹐珠玉有出者﹐寶物大貴﹔若守之﹐君臣不和﹐上下乖離。」

彗孛犯傅說七

《春秋緯》曰「彗星出傅說﹐主以祠非其神﹐失禮﹐爲內外所謀﹐巫祝起﹐天下匿﹐讒在宮中。」石氏曰「彗星出傅說﹐王者後宮少子孫﹔若守之﹐有絕祀之君。」

彗孛犯魚星八

《春秋緯》曰「彗星出魚星﹐後黨反。」《玉曆》曰「彗星出魚星﹐天下大水﹐海魚出﹐名水溢﹔若守之﹐天下大旱﹐魚行人道﹐不出其年。」

彗孛犯杵星九

甘氏曰「彗星出杵星﹐歲大饑﹐有兵起﹐民以米粟爲憂﹐若絕軍糧。」

彗孛犯鱉星十

《聖洽符》曰「彗星出鱉星﹐有大水﹐白衣之會﹐若有水令﹐若守之﹐其國大旱。」

彗孛犯九坎十一

齊伯曰「彗星出九坎﹐有水旱之災﹔出南﹐則大旱﹔出北﹐則大水。」

彗孛犯敗臼十二

《甄曜度》曰「彗星出敗臼﹐天下有急兵﹐當於米粟之事﹐國有憂﹐期二年。」

彗孛犯羽林十三

《春秋緯》曰「彗星出羽林﹐軍人謀反。」《海中占》曰「彗孛出羽林﹐兵起宮中﹐臣弒其主﹐大人被甲﹐有亡國﹔若守之三十日﹐國破主亡﹐期三年。」《春秋緯》曰「彗星出壘城﹐校尉以反軍成。」

彗孛犯北落十四

《玄冥占》曰「彗星出北落﹐若守之﹐兵起大戰﹐若殺大將﹐人主自將兵於外﹐四夷作亂﹐期三年﹐遠五年。」

彗孛犯土司空十五

《文曜鉤》曰「彗星出土司空﹐兵大起﹐有土功事﹐若營室﹔一曰﹕大將憂﹐期一年。」

彗孛犯天倉十六

巫咸曰「彗星出天倉﹐兵革大起﹐粟大出﹐天下民饑﹐以粟爲憂﹐若有轉輸之事。」《海中占》曰「彗星出天倉﹐天下粟出﹐若守之久﹐國無儲糧﹐人民饑﹐期三年。」

彗孛犯天囷十七

巫咸曰「彗星出天囷﹐倉庫虛空﹐無儲積﹐有出粟﹐天下大饑﹐人民流移﹐期二年。」

彗孛犯天廩十八

《帝覽嬉》曰「彗星出天廩﹐其國大饑﹐倉粟出廩﹐人饑死﹐其分兵起﹐期不出三年。」

彗孛犯天苑十九

《春秋緯》曰「彗星入天苑﹐都護反。」黃帝曰「彗星出天苑﹐兵大起﹐馬多發﹐牧畜不蕃﹐多有死者﹔一曰﹕禽獸獐鹿多死。」﹝按司馬彪《天文志》曰﹕孝安永初三年十二月乙亥﹐彗起天苑南﹐東北指﹐長六七丈﹐色蒼。天苑爲外兵起。是後羌兵討賊杜季貢﹐又使烏丸擊鮮卑﹐又使中郎將任尙護羌校尉馬賢擊虜﹐皆降之。﹞

彗孛犯參旗二十

《春秋緯》曰「彗星出天弓﹐暴骨將死﹐死屍滿溪﹐流血千里。」石氏曰「彗星出參旗﹐天下大亂﹐兵起﹐弓弩用﹐大將出﹐有變﹔一曰﹕弓弩大貴﹐期三年。」

彗孛犯玉井二十一

《玉曆》曰「彗星出玉井﹐兵大起﹐彊國失地﹔一曰﹕彗守玉井﹐天下大水﹐河海溢流﹐民多沒死。」

彗孛犯屏星二十二

甘氏曰「彗星出屏星﹐大臣有戮﹐國有憂﹔一曰﹕彗守屏﹐人民疾疫﹐有移國。」

彗孛犯廁星二十三

《聖洽符》曰「彗孛出廁﹐大人有憂﹐若廁有謀兵欲害主﹔一曰﹕彗星入廁﹐天下饑﹐人相食﹐期二年。」

彗孛犯矢星二十四

齊伯曰「彗星出矢星﹐若守之﹐貴人多患腹而死﹐若人民多死﹐以五色占﹔黃則吉﹐靑白疾﹐黑死。」

彗孛犯軍市二十五

《甄曜度》曰「彗孛出軍市﹐大兵起﹐軍糧絕﹐天下大饑﹐將士離散﹐兵多死亡﹐期二年。」

彗孛犯野雞二十六

《海中占》曰「彗星守野雞﹐大將死﹐軍市破﹐諸侯相攻﹐有亡國﹐期三年。」

彗孛犯狼星二十七

黃帝曰「彗星出狼星﹐國有急兵﹐名將出行﹐將軍有憂﹐若守之﹐必有千里之行﹐大戰流血﹐死者大半﹐期三年﹐中五年﹐遠七年。」《運斗樞》曰「彗星出狼弧﹐主恣侵爲過﹐外夷反。」

彗孛犯弧星二十八

石氏曰「彗星出弧星﹐弓矢大用﹐大兵起﹐其國亂驚﹐人民不寧﹐多盜賊。」﹝按司馬彪《天文志》曰﹕孝靈光和三年冬﹐彗星出狼弧﹐東行至於張﹐反去。後四年﹐京都發兵﹐擊黃巾賊。﹞

彗孛犯老人星二十九

巫咸曰「彗星出老人﹐其色黃﹐王者昌﹐若守之﹐赤彗三芒﹐人主受殃﹐老者不康。」

彗孛犯天稷三十

《海中占》曰「彗星出天稷﹐歲大饑﹐五穀不成﹐人民流亡﹐社稷不安。」

彗星犯甘氏中官三

彗星犯天理一

《春秋緯》曰「彗星出天理﹐大司空斬﹐將逐天子。」

彗孛犯策星二

彗孛星近策星﹐王者不宜出宮﹐下有謀亂﹐不過七十日。

彗星犯造父三

陳卓曰「彗星入造父﹐若守之﹐僕禦謀弒主﹐有斬死者﹐兵盡起。」

彗孛犯臥星四

《春秋緯》曰「彗星出臥星﹐尙書反。人星﹐一名臥星也。」

彗孛犯扶筐五

陳卓曰「彗星出扶筐﹐將作反。」

彗星犯酒旗六

《春秋緯》曰「彗星出酒旗﹐主以酒過﹐爲相所害。」

彗孛犯諸王七

《春秋緯》曰「彗星出諸王星﹐諸侯稱王皇﹐以南吳楚﹐北燕趙﹐東齊宋﹐西秦晉。」

彗孛犯司怪八

《春秋緯》曰「彗星出司怪﹐主多妖祥﹐僻僞起﹐大臣侯王代主位。」

彗星犯天髙九

《春秋緯》曰「彗星出天髙﹐廟臣反﹐名王起﹐攺號。」

彗孛犯天演十

《春秋緯》曰「彗星出天演﹐但聞之將反。」

彗孛犯天街十一

《運斗樞》曰「彗星出天街﹐五侯並起﹐天子自理。」《海中占》曰「彗星出天街﹐內有賊人。」

彗孛犯甘氏外官四

彗孛犯鈇鑕一

《春秋緯》曰「彗星出斧﹐淫兵多﹐主以妄誅﹐將鑕之臣反。」

彗孛犯闕丘二

《春秋緯》曰「彗星出闕丘﹐帝滅。」

彗孛犯巫咸中外官五

彗孛犯長垣一

甘氏曰「彗星出長垣﹐大臣謀反﹐兵起宮中﹐天下有亂﹐亡國﹐人主有憂﹐期不出二年。」《春秋緯》曰「彗星出長垣﹐邊反。」

彗孛犯天廏二

陳卓曰「彗星出天廏﹐守之﹐天下名廏有失火者﹐若移徙﹔一曰﹕天下廏車馬有怪。」《春秋緯》曰「彗星出廏官﹐法令違﹐法度數起變﹐臣執主勢。」

開元占經卷九十一

風占

候風法

凡候風﹐必於髙平暢達之地﹐立五丈竿﹐以雞羽八兩爲葆﹐屬竿上﹐候風吹羽葆平直則占。亦可竿首作盤﹐作三足烏於盤上﹐兩足連上而外立﹐一足系下而內轉﹐風來則烏轉﹐廻首向之﹐鳥口街花﹐花旋則占之。羽必用雞﹐取其屬巽而能知時﹔羽重八兩﹐以相八風﹔竿長五丈﹐以法五音﹔烏者﹐日中之精﹐巢居知風鳥﹐爲其首也。今按古書云﹕立三丈五尺竿﹐以雞羽五兩系其端﹐羽平則占。然則長短輕重﹐惟其適宜﹐不在過泥﹐但須出眾中不被隱蔽﹐有風卽動﹐直而不激﹐便可占候。羽毛必須五兩以上﹐八兩以下﹐蓋羽重則難舉﹐輕則易平﹐時常占候﹐必須用鳥﹐行車權設﹐取便用羽。作葆之法﹐取雞羽﹐中破之﹐取其毛多處﹐以細繩緊縛﹐內中灸之﹐長三四尺許﹐屬竿上﹐其觸鹿扶搖﹐四轉五復之風﹐各以形狀占之。

風名狀

《爾雅》曰「風而雨土曰霾﹐陰而風曰噎﹐日出而風爲暴﹐回風爲飄﹐焚輪謂之頹﹐扶搖謂之焱。」

李淳風曰「按占風之家﹐多雲發石﹑折木﹑揚沙﹑走石等語﹐若每占中俱著此語﹐其文至繁﹐今輒以一家例之。古云發屋﹑折木﹑揚沙﹑走石﹐今謂之怒風﹐多爲不吉之象。一日之內三轉移方﹐古云四轉五復﹐今謂之亂風﹐亂風者﹐狂亂不定之象。無雲睛爽﹐忽起大風﹐不經刻而止絕﹐絕復忽起﹐古云暴風卒起﹐乍有乍無﹐今謂之暴風﹐暴風主有卒暴事。鳴條擺樹﹐蕭蕭有聲﹐今謂之飄風﹐善惡依經旨。迅風觸塵蓬勃﹐古云觸塵蓬勃﹐今謂之勃風。回旋羊角﹐古云扶搖羊角﹐今謂之回風﹐回風者﹐旋風也﹐回風卒起而圓轉扶搖﹐有如羊角﹐向上轉輪﹐有自上而下者﹐有自下而上者﹐或平條長﹐或磨地而起﹐總謂之回風﹐亦專有占。古云淸涼溫和﹐塵埃不起﹐今謂之和風。古云暗冥昏濁寒克者﹐今謂之霾噎。

凡風﹐和暢淸悅﹐溫涼適時﹐埃塵不起﹐人情恬淡﹐是謂祥風﹔天色晦暝﹐雲气昏濁﹐風聲寒慘﹐埃壒蓬勃﹐是謂災風﹔風勢紛雜﹐交亂乍起乍止﹐深藏莫測﹐其聲聒耳﹐是謂小人魅惑風﹔風勢暴起﹐南北不定﹐離合氛埃﹐是謂上下不寧風﹔風勢冥冥﹐白日陰慘﹐黃霧四合﹐是謂政化未明風﹔風勢戚戚﹐南北雜亂﹐髙下蓬勃﹐是謂大兵將至風﹔風勢凜烈﹐人懷戰悚﹐是謂刑罰怪刻風﹔風聲啾喞惶切﹐令人悲慘﹐爲大喪風﹔風聲欻欻﹐如火奔馳﹐乍起乍息﹐爲旱火風﹔連風冥晦﹐四日五日﹐人皆悲傷﹐爲大水殺人風。

凡吉祥之風﹐日色淸明﹐風勢和緩﹐從歲月日時徳上來﹐或乘王相而來﹐去地稍髙﹐不揚塵沙﹐人心喜悅﹐是謂祥風﹐人君徳令下施之應。

凡凶災之風﹐日色白濁﹐天气昏寒﹐風聲叫怒﹐飛沙捲塵﹐乘刑殺而至﹐當詳五音﹐定八方﹐觀其起止﹐占之。

今略諸家寒克白濁爲例﹕諸稱寒克白濁﹐今謂之災气﹔諸稱淸明溫和﹐謂之和風﹔諸稱大風寒冥冥﹐日無光﹐沈沒霧气﹐今云昏气。

諸例

《黃帝占》曰「凡風之動﹐皆不安之象也。若在山川﹑海濱﹑空穴之間﹐風所出處﹐皆不可占之﹐以爲常式﹔若在宮宅﹑城營之內﹑戰陣之所﹐風勢異常﹐楊沙走石﹐日光昏濁﹐則必占之。凡人君理順四時﹐則春無淒風﹐夏無苦雨。先王之治﹐以天下爲家﹐兆民爲子﹐風起異常﹐用意察之﹐若紛錯﹑交橫﹑離合﹐氛埃相注﹐此風之應﹐必在人主。」

李淳風曰「巽爲風﹐風占災異最驗。凡候風﹐須築髙二十四尺﹐於上設竿﹐令其四達無隱﹐則遠近皆知﹐斯剋不爽矣。凡鳴條以上﹐怒風起止﹐皆詳其五音﹐與歲月日時﹐刑徳﹑合衝﹑墓殺﹐五刑生克﹐王相囚死﹐以言吉凶﹐仍以六情推之﹐萬不失一。凡年月日時﹐四殺五墓﹐風從上來﹐白濁昏寒﹐皆爲凶風﹐其日三刑最急﹐坐不及起﹐有賊來﹐暴至若行﹐卽防伏兵﹐平時無兵﹐防人謀害﹔凡年月日時﹐刑殺五墓﹐風起﹐日色白濁﹐日气昏寒﹐興兵動栗﹐逢之急整武備。凡兩軍相當﹐以分主客﹐以日辰所得納音爲客﹐以時下十二時辰與風所來方爲主。若日辰納音能克時辰及方﹐爲客勝﹔時下支神及風來方能克納音﹐則客敗﹐主人勝。尋常家居﹐亦以此分內外。凡惡風﹑黑風﹑三刑﹑衝破﹑墓殺風﹐當日有大雨及三日內有大雨﹐其災皆散。一曰﹕宮日風﹐當日雨﹔徵風﹐三日雨﹔羽風﹐五日雨﹔商風﹐七日雨﹔角風﹐九日雨﹔但依日數得雨﹐皆解。凡風自衝來﹐爲殃﹑爲喪﹑爲火﹑爲兵﹑爲大人死﹐以占何國﹐若當時有大雨﹐卽不占。凡風滚雨及風後降雨﹐皆雨气也﹐不占。凡風從太歲上來﹐鳴條擺樹而天色淸爽﹐日光明盛﹐著體淸涼溫和者﹐祥風也﹐天子有徳﹐令法不私﹐大臣畏愼﹐國昌民安之象﹔若風勢蓬勃﹐揚塵蔽天﹐著人寒慘﹐日白無光﹐兼刑帶殺﹐則爲國有暴令﹐月建爲大臣﹐日爲令長﹐時來爲民﹔凡風濕熱﹐逼人著地﹐走石吹沙﹐鳴條落葉﹐爲囚風﹐以日辰占﹐何國饑荒人不安﹔風勢和緩﹐不揚塵土﹐气色淸溫﹐日光皎潔﹐以日辰占﹐何國歲美人安﹔凡風起歲月日時徳上﹐鳴條落葉﹐及宮日﹑宮時﹑天門﹑乾上發風﹐皆吉風﹔五音之日﹐風起歲月日時刑上﹐黑色勃勃然﹐經刻冥冥﹐不見人形﹐是謂妖風﹐宮日爲君﹐以下四日﹐爲大臣死其分﹐下不熟﹐民災﹐以日占國。

幹徳

甲丙戌庚壬爲陽﹐陽徳自處﹔甲徳在甲﹐丙徳在丙﹐戌徳在戍﹐壬徳在壬﹐此謂自處。

乙丁己辛癸爲陰﹐陰徳在陽﹔乙徳在庚﹐丁徳在壬﹐己徳在甲﹐辛徳在丙﹐癸徳在戊﹐此謂在陽﹐取合爲徳也。

支徳

歲月日時在巳﹐徳在子﹔在壬﹐徳在午﹔在寅﹐徳在未﹔在卯﹐徳在甲﹔在辰﹐徳在酉﹔在巳﹐徳在戌﹔在午﹐徳在亥﹔在未﹐徳在子﹔在申﹐徳在壬﹔在酉﹐徳在寅﹔在戌﹐徳在卯﹔在亥﹐徳在辰﹔以次順行前五辰是也。

月幹徳

寅午戌﹐月徳在丙﹔亥卯未﹐月徳在甲﹔申子辰﹐月徳在壬﹔巳酉丑﹐月徳在庚。

三合

申子辰﹐亥卯未﹐寅午戌﹐巳酉丑。

六合

寅亥﹐子丑﹐卯戌﹐辰酉﹐巳申﹐午未。

徳幹合

甲己﹐乙庚﹐丙辛﹐丁壬﹐戊癸。

歲月日時殺

寅午戌﹐殺在丑﹔巳酉壬﹐殺在辰﹔申子辰﹐殺在未﹔亥卯未﹐殺在戌。

吟呻殺

四孟月﹐在酉﹔四仲月﹐在巳﹔四季月﹐在丑。

歲月日時刑

子刑卯﹐卯爲刑下﹐子爲刑上﹔丑刑戌﹐戌爲刑下﹐未爲刑上﹔寅刑巳﹐巳爲刑下﹐申爲刑上﹔卯刑子﹐子爲刑下﹐卯爲刑上﹔辰刑辰﹐巳刑申﹐申爲刑下﹐寅爲刑上﹔午刑午﹐未刑壬﹐壬爲刑下﹐戌爲刑上﹔申刑寅﹐寅爲刑下﹐巳爲刑上﹔酉刑酉﹐戌刑未﹐未爲刑下﹐醜爲刑上﹔亥刑亥。凡刑下來者﹐禍淺﹔刑上來者﹐災深﹔自刑者﹐兼刑上刑下﹐其災尢深。謂之三刑者﹐刑上﹑刑下﹑自刑也。

五墓

亥卯未﹐木墓在未﹔寅午戌﹐火墓在戌﹔申子辰﹐水墓在亥﹔巳酉丑﹐金墓在丑﹔土墓在辰。

幹刑

甲刑戊﹐乙刑己﹐丙刑庚﹐丁刑辛﹐戊刑壬﹐己刑癸﹐庚刑甲﹐辛刑乙﹐壬刑丙﹐癸刑丁。

衝破

十二支衝﹕子衝午﹐午衝子﹐丑衝未﹐未衝丑﹐寅衝申﹐申衝寅﹐卯衝酉﹐酉衝卯﹐辰衝戌﹐戌衝辰﹐巳衝亥﹐亥衝巳。

五音六屬法

五音﹕一言宮﹐三言徵﹐五言羽﹐七言商﹐九言角。

六屬﹕庚屬震﹐辛屬巽﹐戊屬坎﹐己屬離﹐丙屬艮﹐丁屬兌。子午屬庚﹐壬未屬辛﹐寅申屬戊﹐卯酉屬己﹐辰戌屬丙﹐巳亥屬丁。

乾主甲子﹑壬午。甲爲陽日之始﹐壬爲陽日之終﹐子爲陽辰之始﹐午爲陽辰之終。乾初在子﹐則四在午。乾主陽﹐內子外午﹐內爲始﹐外爲終也。

坤主乙未﹑癸壬。乙爲陰日之始﹐癸爲陰日之終﹐壬爲陰辰之始﹐未爲陰辰之終。坤爲初在未﹐四在丑。坤主陰﹐故內主未﹐外主壬。

震主庚子﹑庚午。震爲長男﹐乾初九主甲﹐對於庚﹐故震主庚﹐以父授子﹐故主子午﹐與父同也。

巽主辛丑﹑辛未。箕爲長女﹐坤初主乙﹐乙與辛對﹐故巽主辛﹐以母授女﹐故主壬未﹐與母同也。

坎主戊寅﹑戊甲。坎主中男。故主中幹﹑中辰。

離主巳卯﹑巳酉。離爲中女﹐亦主中幹﹑中辰。

艮主丙辰﹑丙戊。艮爲少男﹐乾上主壬﹐對丙﹐故主丙辰﹑丙戌﹐是第五配

兌主丁巳﹑丁亥。兌爲少女﹐坤上主癸﹐對丁﹐故主丁巳﹑丁亥﹐是第六配。

以地十二辰合十干﹐以十干所屬者命之﹐以其言數納其音﹐以主一日﹐日辰相配﹐共得一音﹐此納音之法也。

納音

甲子﹑壬申﹑甲午﹑庚辰﹑壬寅﹑庚戌爲陽商。

乙壬﹑癸酉﹑辛亥﹑乙未﹑辛巳﹑癸卯爲陰商。

丙寅﹑戊子﹑甲辰﹑甲戌﹑丙申﹑戊午爲陽徵。

丁卯﹑己丑﹑乙巳﹑乙亥﹑丁酉﹑己未爲陰徵。

戊辰﹑庚寅﹑壬午﹑壬子﹑戊戌﹑庚辰爲陽角。

己巳﹑辛卯﹑癸未﹑癸丑﹑己亥﹑辛酉爲陰角。

庚午﹑丙戌﹑戊申﹑戊寅﹑庚子﹑丙辰爲陽宮。

辛未﹑丁亥﹑己酉﹑己卯﹑辛丑﹑丁巳爲陰宮。

甲申﹑壬辰﹑丙午﹑甲寅﹑丙子﹑壬戌爲陽羽。

乙酉﹑癸巳﹑丁未﹑丁丑﹑乙卯﹑癸亥爲陰羽。

凡言宮﹑商﹑角﹑徵﹑羽日﹐皆依此。

地十二辰五音法

子主陽宮土﹐主帝王﹔醜爲陽徵火﹐主旱﹑主火災﹑主宮寺﹑主口舌﹔寅爲陽徵火﹐主旱﹑主火﹑主烽燧﹔卯爲陽羽水﹐主雨霖﹑主水﹑主霧﹔辰爲陽商金﹐主大將軍﹑主吏士﹔巳爲陽角木﹐主疾病﹑主憂患﹔午爲陽宮土﹐主后妃﹔未爲陰徵火﹐主庶人﹑主土功﹑主蜚虫﹑主詔誥﹑主書檄﹑主旱﹔申爲陰徵火﹐主郵驛﹑尉侯﹑主旱﹑火﹔酉爲陰羽水﹐主霜雪﹑主雷電﹑主沈陰﹑主雹﹔戌爲陰商金﹐主小將﹑主兵刃﹔亥爲陰角木﹐主死喪﹑哭泣。

李先生曰「自午至巳﹐皆爲陰律所生﹐故爲陽﹔自午至亥﹐皆爲陽律所生﹐故爲陰。」

五音相動風占

宮日﹐風從子午宮來﹐爲宮動宮﹐主人君出行﹐急風暴起急出﹐有急令﹔慢風慢出﹐有喜令﹔以干占﹐知遠近。宮日﹐風從陽宮來﹐山陵崩壞﹐人君出行﹐地動﹑旱﹑有土功﹔風從陰宮來﹐地震裂﹐若後出行﹐又爲旱。又曰﹕陽宮之日﹐風從子午宮來﹐君出行﹔陰宮之日﹐風從子午宮來﹐後出行。宮日﹐風從子午宮來﹐時加子午﹐爲重宮﹐君欲行﹐大臣走﹐又爲風雨不調。

宮日﹐風從丑﹑未寅申徵來﹐爲宮動徵﹐有火燭﹐有土功﹐寶物出﹐有兵。時加徵﹐爲重徵﹐有義兵行﹐有土功﹐有詔令﹐謂之義風。

宮日﹐風從卯酉來﹐爲宮動羽﹐且有大雨﹐不則大臣出走﹐若復爲旱﹐宮君羽臣﹐君怒臣走﹐宮土羽水﹐土盛水衰﹐水衰則火起﹐故復爲旱也。時加羽﹐爲重羽﹐卽有雨﹐五穀成。

宮日﹐風從辰戌商來﹐爲宮動商﹐有兵行﹐且有客兵來。時加辰戌﹐爲重商﹐有兵殃。

宮日﹐風從巳亥角來﹐爲宮動角﹐有兵戰﹐人主憂﹐客兵傷﹐有喪。從陽商來﹐邊兵戰﹐有大喪。宮爲土﹑爲君﹐角爲木﹐土動木﹐不勝﹐故君凶﹔木主哭泣﹐故主喪。時加巳亥﹐爲重角﹐君不昌﹐有大喪。

宮日﹐大風從乾來﹐有暴雨﹑湧水﹐若風不揚塵﹐气色和暢﹐日光明盛﹐不寒慘者﹐國有善令﹔艮來﹐山陵崩壞﹐人君出行﹐水湧地裂﹔巽來﹐蝗虫生﹐害五穀﹔坤來﹐有土功﹐走獸爲害。

己上﹐時加宮則占。徵日﹐風從陽宮來﹐土功起﹐大旱﹐火災頓起宮寺﹔風從陰宮來﹐太子有疾。時加徵﹐爲重徵﹐有土功﹐火災起。

徵日﹐風從壬寅陽徵來﹐有火災﹐君有恐﹐走獸爲人害﹐宮寺多焚﹔從王相來﹐歲太旱﹐又多火災。風從未申陰徵來﹐人君憂﹐走獸爲火災﹐一曰﹕六畜多死。時加丑寅未申﹐爲重徵﹐國四門閉﹐爲火事。

徵日﹐風從陽商來﹐有急兵﹐人主出﹐以兵自守﹐期七日﹐若七十日﹔從陰商來﹐有急兵戰﹔一曰﹕風從陽商來﹐輔臣彊﹐大臣死﹐民有殃﹐以日占國。

徵日﹐風從陽羽來﹐四鄰有事﹐寶物出﹐陰盛於陽﹐且有雷電﹑霜雹﹐諸侯大臣多失﹐多火﹐四夷有兵﹔從陰羽來﹐寶物出﹐多震雷﹐四夷有事。

徵日﹐風從陽角來﹐有兵﹐邊有急﹐金克木﹐木子火﹐反克金﹐故有兵﹐亦爲有喪﹔從陰角來﹐邊有驚火﹐一曰﹕邊兵大起﹐春有喪。

羽日﹐風從陽宮來﹐人持財物聚﹐君有吏令﹐遠兵起﹐土功興﹐將受命﹐有集會﹐有寒雪雹﹔風從陰宮來﹐暴寒傷物﹐有水﹐有土功﹐兵集。

羽日﹐風從陽宮來﹐國有兵﹐有急令﹐臣有憂﹐關梁塞﹐道路不通﹔從陰徵來﹐邊兵憂。

羽日﹐風從羽來﹐有白衣聚﹐有大喪﹑大寒﹑雪雹﹐期五日﹐若五十日﹐且有大雨﹔雨從南方來﹐國有憂﹐人多病﹔雨從北方來﹐賊聚水中﹐且有雪雹﹐陽羽﹐日應﹔陰羽﹐夜應。

羽日﹐風從商來﹐有兵圍城不戰﹐邊有急﹐關梁不通﹐大雨﹐客兵不利。金水﹐子母和﹐故不戰﹔羽爲角﹐除害﹐象臣爲君討賊﹐故動必大雨﹐不出戰故也。

羽日﹐風從角來﹐邊有兵﹐圍城﹐城破。一曰﹕兵不解。時加己亥﹐爲重角﹐有圍城﹐有大喪。

商日﹐風從陽宮來﹐戒太子忌怒人臣﹐有急兵。宮土﹐商金﹐母憂其子﹐故爲太子﹐亦爲人主有疾。從陰宮來﹐庶子有憂﹐有急變﹐兵起北方。

商日﹐風從徵來﹐國邑受令﹐兵行﹐將在外﹐兵還﹐不戰﹐臣受兵令而行。徵爲號令﹐商爲兵﹐商受徵克﹐故兵退﹔一曰﹕小旱。時加徵﹐爲重徵﹐有火﹐有大旱。

商日﹐風從羽來﹐大雨水﹐歲大荒﹐國憂亂﹐有兵起東方。羽水從金生﹐故有大兵﹑大水之事。

商日﹐風從陽商來﹐有白衣聚眾﹐且有大水﹐關梁不通﹐大將出﹐忌外兵﹐邑有小寇﹐人主憂﹐國門四閉﹐兵在西方﹔從陰商來﹐國有大殃﹐粟貴﹐國有兵﹐風怒﹐期七日﹐七十日﹐有急令﹐兵大起。商爲金﹐二金並行﹐故有大喪﹔一曰﹕商日﹐風從商來﹐大臣死。

商日﹐風從陽角上來﹐有猝兵﹐有急令﹔從陰角上來﹐有喪﹐土功作。

角日﹐風從陽宮上來﹐兵從中起﹐君憂﹐國門四閉﹔從陰宮來﹐有大喪﹐貴人多疾病﹐有土功。宮爲君﹐角主喪無﹐故有大喪。

角日﹐風從徵上來﹐大臣災﹐亦防火﹐虫生﹐粟貴﹔一曰﹕吏拾人財﹐有兵﹐倉粟﹑寶物出。

角日﹐風從羽上來﹐有大雨﹐土功興﹐邊有兵﹐卿大夫多口舌疾病﹐亦爲夷人相爭。

角日﹐風從商來﹐有急兵﹔一曰﹕臣不忠。

角日﹐風從陽角來﹐邊兵起﹐人主憂﹐有賊至﹐戰不勝﹐多死﹔從陰角來﹐有兵﹐有大喪﹔一曰﹕遠喪至。時加角﹐有喪﹐有邊兵戰﹐盜賊起﹐粟貴﹐民饑﹐野多死人。角主死喪﹐重角尢甚也。

開元占經卷九十二

雨占

雨者﹐陰陽和而天地气交之所爲也。太淸之世﹐十日一雨﹐雨不破塊。京房曰「太平之時﹐一歲三十六雨﹐是爲休徵﹐時若之應﹐凡雨三日以上﹐爲霖﹐久雨謂霪。」

雜占

天無雲而雨﹐謂之天泣﹐其占爲國易政﹐若出軍逢之﹐其軍必不還。《河圖》曰「主急恚怒﹐則無雲而雨。」《抱朴子》曰「無雲而雨﹐是謂雨血﹐將軍當揚兵﹑講武﹐以應之。雨大﹐軍中尢甚者﹐將軍敗死。」京房曰「人君進無徳樹爲功﹐則無雲而雨。」

正月

一日有風雨﹐三月谷貴﹔一曰﹕正月一日風雨﹐其年大惡﹔微風小雨﹐年小惡﹔風悲鳴﹐疾作災起﹔又曰﹕正月一日風雨﹐米貴﹐蠶傷﹔風雨從四方來﹐兵起﹔正月一日無風而雨﹐歲中﹐下田麥成﹐禾黍小貴﹔正月上旬雨卯﹐谷貴一倍﹔中旬雨卯﹐谷貴十倍﹔正月晦日雨風兼至﹐糴貴禾惡。

二月

一日風雨﹐谷貴禾惡﹔二日﹑七日﹑八日﹑九日﹐當雨不雨﹐道中有餓死人﹔九日至十五日﹐當雨不雨﹐兵起﹔十七﹑十八日﹐當雨不雨﹐虫冬不蟄﹔十九﹑二十日﹐當雨不雨﹐三月大旱﹔二十六日至二十八日﹐當雨不雨﹐有逆風從東來﹐損物。二月晦日風雨﹐多疾病﹑死亡。

三月

一日雨﹐井泉空﹔二日雨﹐澤無餘﹔三日雨﹐水旱不時﹔四日雨﹐變易治﹔五日雨﹐溝瀆滂﹔六日雨﹐壞垣墻﹔七日雨﹐決堤防﹔八日雨﹐乘船行﹔九日雨﹐難可期。三月一日風雨﹐民疾病﹐百虫生﹐其日雷雨﹐有旱。三月一日至三日﹐當雨不雨﹐秋多大霧﹐道有餓死人﹔七日﹐當雨不雨﹐谷貴﹔九日至十五日﹐不雨﹐兵在外者罷﹔十八日至二十日﹐當雨不雨﹐角虫死﹐天下民有恐﹔二十三日至二十七日﹐當雨不雨﹐冬虫不蟄﹐民病。三月辰日雨﹐百虫生﹔未日雨﹐百虫死﹔三月三日小雨﹐蠶善﹐大雨﹐蠶惡﹔三月十六日雨﹐桑柘賤。

春甲寅乙卯日﹐雨入地五寸﹐谷小貴﹐若不貴﹐至夏大貴﹔春甲申至己壬日雨﹐庚寅至癸巳日雨﹐皆爲谷大貴﹔春甲申雨﹐其年五穀熟﹔春甲乙日俱不雨﹐民不耕。

四月

一日風雨﹐米貴﹐麥惡﹐赤地千里﹔四月二日﹑三日有雨﹐其年五穀熟﹔四月四日至七日﹐當雨不雨﹐蟄虫冬出﹐民自恣﹐不安其處﹔十一日至十四日﹐當雨不雨﹐歲惡﹔十八日﹐當雨不雨﹐大旱﹐冬溫﹔二十一日﹐當雨不雨﹐兵起東北千里﹔三十日﹐當雨不雨﹐有大風傷屋。四月四日雨﹐五穀貴﹔五日六日雨﹐宜旱麥﹔四日至七日風﹐大豆熟。四月晦日雨﹐至五月朔大饑﹐其年大水﹐麥惡﹐蝗生。

五月

一日風雨﹐米大貴﹐人食艸木﹔一曰牛貴。五月四日至七日。當雨不雨。大旱﹐虫生﹔十一日至十七日﹐當雨不雨﹐西方千里外﹐人疫病﹔二十日﹐當雨不雨﹐艸木枯死﹔二十三日﹐當雨不雨﹐乳母多病﹔二十六日﹐當雨不雨﹐大旱﹐風﹐至秋九月多雨﹔二十九日三十日﹐當雨不雨﹐大暑熱。五月上辰日有雨﹐蝗虫發﹔一曰﹕虫隨雨下﹐食禾﹔巳日雨﹐同。五月晦日風雨﹐米貴﹐不則在其衝。

六月

一日有風雨﹐米貴﹔六月三日﹑四日﹑六日﹐當雨不雨﹐角虫多死﹔四日至二十日﹐當雨不雨﹐牛貴﹔二十日至二十二日﹐當雨不雨﹐下田水﹐人少食﹔二十三日至二十四日﹐當雨不雨﹐合凍﹔二十七日﹐當雨不雨﹐下田水﹐人饑。六月晦日風雨﹐來年春﹐谷貴。

夏甲乙丙丁日俱無雨﹐人不耕﹔甲申至己壬日雨﹐麥貴﹔夏甲申日雨﹐米大貴﹔夏丙寅﹑丁卯日雨﹐秋谷貴一倍﹔夏三月內辰日雨﹐百虫生﹔未日雨﹐虫死﹔夏甲子﹑庚辰﹑辛巳日雨﹐虫死﹐有雷亦然。

七月

一日大風雨﹐米貴﹐人多疾疽者﹔一曰﹕來春谷貴﹔七月七日大雨﹐糴倍貴﹐小雨﹐糴大賤﹔七月二十二日﹐當雨不雨﹐有大水﹔二十三日﹑二十四日﹐當雨不雨﹐大風害物﹔二十五日﹐當雨不雨﹐兵起外國。七月晦日風雨﹐谷貴。

八月

一日風雨﹐谷貴﹔其日陰雨﹐宜麥﹐布貴﹐麻子大貴﹐占至三日而止﹔其日睛無雲﹐麥不實。八月一日﹐當雨不雨﹐有大雷風﹔二日至五日﹐當雨不雨﹐秋大霜﹐民病﹔八日至十五日﹐當雨不雨﹐多大寒﹔十九日﹐當雨不雨﹐民多妖言﹔二十一日﹐當雨不雨﹐牛貴二倍﹔二十六日﹐當雨不雨﹐冬多大雷﹔八月九日﹐有雨﹐牛貴一倍。八月晦日風雨﹐來年有水﹑有旱。京房曰「八月晦日昏而雨﹐繒帛貴﹔人定時雨﹐貴人賤﹐賤人貴﹔夜半雨﹐米貴﹐嬰兒多損﹔雞鳴雨﹐兵起﹔一曰﹕夜半雨﹐雨所建﹐寇賊起﹔雞鳴雨﹐兵事急﹐民徙其鄕。」

九月

一日雨﹐麻子貴十倍﹔二日雨﹐貴五倍﹔一曰﹕九月一日風雨﹐來年春旱﹑夏水。九月一日﹐當雨不雨﹐霜早降﹐殺物﹐人棄妻子﹔十二日﹐當雨不雨﹐民多死﹔二十日﹐當雨不雨﹐天下有恐。九月晦日有風雨﹐有水﹐歲惡。

十月

一日有風雨﹐年內旱﹐來年夏多水﹐麻子貴﹔一曰﹕其歲惡﹔一曰﹕十月一日大雨﹐米大貴﹐小雨﹐小貴﹔十月二日雨﹐麻子貴五倍﹔十月三日﹐當雨不雨﹐兵起西北方﹔七日至十日﹐當雨不雨﹐江河決﹐水逆流﹔十三日至十五日﹐當雨不雨﹐多大風﹐寒﹔十九日﹐當雨不雨﹐小兒病﹔二十五日﹐當雨不雨﹐冬溫無水﹐連年疾病。十月晦日風雨﹐谷貴五倍﹐人多死。

十一月

一日風雨﹐人多死﹔十一月四日﹐當雨不雨﹐大旱﹔八日至十一日﹐當雨不雨﹐乳母多死﹔十六日﹐當雨不雨﹐民多死亡﹐貧者富﹐富者貧。十一月晦日風雨﹐春旱﹐谷貴五倍。京房曰「十一月雨﹐水橫流﹐天下饑。」又曰﹕」冬大雨水﹐君死國亡。」

十二月

一日風雨﹐來年春旱﹐夏多雨﹐谷貴﹔二日﹑四日至六日﹐當雨不雨﹐大旱﹔九日至十三日﹐當雨不雨﹐多大霧﹔二十日﹐當雨不雨﹐有角虫爲賊﹔二十七日﹐當雨不雨﹐有大風雷。十二月晦日風雨﹐春旱。

冬壬寅﹑癸卯日雨﹐春谷大貴﹔甲申至己丑日雨﹐米大貴﹔庚寅至癸巳日風雨﹐米賤﹐收谷者折閱。

干支占雨

春雨甲子﹐六十日旱﹔夏雨甲子﹐四十日旱﹔秋雨甲子﹐四十日澇﹔冬雨甲子﹐二十七日寒雪。

春雨甲申﹐五穀熟﹔夏雨甲申﹐五禾大美﹔秋雨甲申﹐六畜死﹔冬雨甲申﹐人多死。

春雨乙卯﹐夏糴貴﹔夏雨丁卯﹐秋糴貴﹔秋雨辛卯﹐冬糴貴﹔冬雨癸卯﹐來春糴貴。

《黃帝占》曰「春不欲雨乙卯﹐夏不欲雨丁卯﹐秋不欲雨辛卯﹐冬不欲雨癸卯﹐以此四日﹐占民安否﹐若其日雨﹐則疾疫起。凡四時卯日雨﹐皆主谷價﹔雨一卯﹐斛百文﹔雨二卯﹐斛二百文﹔雨三卯﹐斛三百﹔雨四卯。斛金一斤。正五﹑九月﹐殺在丑﹔二﹑六﹑十月﹐殺在戌﹔三﹑七﹑十一月﹐殺在未﹔四﹑八﹑十二月﹐殺在辰﹐以此日雨﹐雨所建﹐賊犯之﹐期六十日。凡壬戌癸亥日雨﹐以乘甲子﹐旬乃止﹐賤人伐貴者。」

《京房占》曰「諸寅卯日﹐有小雨﹐小急﹔大雨﹐大急﹔丙午日雨﹐有圍城﹔戊午日雨﹐霖三日止﹐其下大戰﹔乙卯日雨﹐旱﹐有兵起東方﹔丁卯雨﹐旱﹐有兵起南方﹔己卯雨﹐旱﹐有兵起中央﹔辛卯雨﹐旱﹐有兵起西方﹔癸卯雨﹐旱﹐有兵起北方。立春雨﹐復五穀﹔立秋雨﹐害五穀。」

天鏡占

天雨三日以上不絕﹐陰謀興。《漢五行志》﹕「文帝後三年﹐大雨﹐晝夜不絕﹐四十五日以上不絕﹐其後新垣平謀反。」

凡雨作﹐於四時旺相之日﹐艸木得之﹐莫不榮茂﹔其死囚休廢之日﹐𨿽有雨﹐不能生物也。

凡泰和之世﹐雷雨必作於巳午陰生之後﹐至夜而止者﹐吉﹔若作於子丑寅卯﹐至丙而晴者﹐爲亂﹐爲兵﹐亡民失國。

凡先風後雨﹐爲順﹔先雨後風﹐爲逆﹔雨止而風雷不止﹐雲霧不散者﹐國亂人災。凡先雷後雨﹐其雨必小﹔先雨後雷﹐雨必大也。

易候﹕凡占雨﹐以晦﹑朔﹑弦﹑望﹐雲气四塞者﹐皆雨﹔東風﹐則當日雨﹔黑气如牛彘者﹐有暴雨﹔黑气如水牛﹐不出三日﹐大雨﹔黑气如羣羊﹐奔如飛鳥﹐五日必雨﹔黑雲气如浮船﹐雨﹔蒼黑雲如櫛綿﹐蔽日月﹐五日內雨﹔雲如兩人提鼓﹑持桴﹐有暴雨﹔四望見靑白雲﹐名曰天塞之﹐雲雨之徵也。

《尙書大傳》曰「五嶽之云﹐觸石而出﹐皆不崇朝而雨。」

京房曰「諸六甲日﹐無雲﹐一旬少雨﹔月離畢之陰﹐則雨﹔離畢之陽﹐無雨﹔日傍有赤云如冠珥﹐不有大風﹐必有大雨。」

東方朔占

子日東風﹐卯日雨﹔壬日東風﹐辰日雨﹔寅日東風﹐巳日雨。卯日東風﹐午日雨﹔辰日東風﹐未日雨﹔巳日東風﹐申日雨。午日東風﹐卽日雨﹔未日東風﹐申日雨﹔申日東風﹐子日雨。酉日東風﹐壬日雨﹔戌日東風﹐寅日雨﹔亥日東風﹐辰日雨。

又曰﹕甲子日雨﹐丙寅止﹔乙丑雨﹐丁卯止﹔丙寅雨﹐卽日止﹔丁卯雨﹐夕止﹔戊辰雨﹐夜半止﹔己巳雨﹐立止﹔庚午日雨﹐辛未止﹔辛未日雨﹐戊寅止﹔壬寅日雨﹐卽日止﹔癸酉日雨﹐甲戌止﹔甲戌日雨﹐卽時止﹔己卯日雨﹐立止﹔庚辰日雨﹐卽止﹔辛巳日雨﹐癸未止﹔壬午日雨﹐卽日止﹔癸未日雨﹐甲申止﹔甲申日雨﹐卽止﹔乙酉日雨﹐丙戌止﹔丙戍日雨﹐夕止﹔丁亥日雨﹐卽時止﹔戊子日雨﹐庚寅止﹔己丑日雨﹐壬辰止﹔庚寅日雨﹐卽時止﹔辛卯日雨﹐止﹔壬辰日雨﹐辛壬止﹔癸巳日雨﹐夕止﹔甲午日雨﹐卽時止﹔乙未日雨﹐丁酉止﹔丙申日雨﹐夕止﹔丁酉日﹐己亥止﹔戊戌日﹐辛壬止﹔己亥日﹐卽止﹔庚子日﹐壬辰止﹔辛丑日﹐壬寅止﹔壬寅日﹐卽止﹔癸卯日﹐卽時止﹔

甲辰日﹐卽止﹔乙巳日﹐丙午止﹔丙午日﹐卽止﹔丁未日﹐卽時止﹔戊申日﹐庚戊止﹔己酉日﹐辛亥止﹔庚戌日﹐卽止﹔辛亥日﹐癸壬止﹔壬子日﹐癸丑止﹔癸壬日﹐卽時止﹔甲寅日﹐卽止﹔乙卯日﹐丙辰止﹔丙辰雨﹐丁巳止﹔丁巳雨﹐卽時止﹔戊午日﹐卽止﹔己未日﹐卽止﹔庚申日﹐卽止﹔辛酉日﹐卽時止﹔壬戌日﹐卽止﹔癸亥日﹐卽時止﹔子日雨﹐立止﹐不止﹐寅日止﹔丑日雨﹐寅日止﹐不止﹐至卯止﹔寅日雨﹐卽止﹐不止﹐卯止﹔卯日﹐卽止﹐不止﹐巳止﹔辰日雨﹐巳止﹔巳日雨﹐未止﹐不止﹐申止﹔午日雨﹐立止﹐不止﹐至十日陰﹔未日雨﹐申止﹐不止﹐戌止﹔申日雨﹐夕止﹐見日﹐不見日﹐久陰﹔酉日雨﹐立止﹐不止﹐久陰﹔戌日雨﹐立止﹐不止﹐久陰﹔亥日雨﹐立止﹐不止﹐大陰﹔此其大槪也。

開元占經卷九十三

候星善惡雲气占

元日祥瑞

《漢魏鮮正月朔旦八風占》云「風南來﹐大旱﹔西南來﹐小旱﹔西來﹐有兵﹔西北來﹐有胡兵﹐胡豆成﹔北方來﹐爲中歲﹔東北來﹐爲上歲﹔東來﹐大水﹔東南來﹐人病﹐歲惡。八風各與其衝對課﹐多勝少﹐疾勝徐。自旦至食時﹐爲麥﹔食時至日昳﹐爲稷﹔昳至晡時﹐爲黍﹔晡時至下晡﹐爲菽﹔下晡至日沒﹐爲麻。風從北來﹐宜客﹔南來﹐爲主吉﹔西來﹐宜客﹔東來﹐宜主﹔西北來﹐宜客﹔東南來﹐宜主﹔西南來﹐有謀不成﹔東北來﹐主客俱不利。若風熱冷異常﹐或暴急昏濁﹐又當以八卦暴風占之。」

《京房占》﹕「正月朔日候八風﹕從乾來﹐有憂兵﹔坎來﹐有大水﹔艮來﹐人疾疫﹐歲內有虫蝗﹔震來﹐陽气幹﹐歲大旱﹐有喪﹔巽來﹐年內多風﹐傷五穀﹔離來﹐歲旱﹐大熱﹐多火災﹔坤來﹐有疾疫﹐道上多死人﹔兌來﹐有兵事。」

八節日气候

立春正月節﹐其日睛明少云﹐歲熟﹔陰則旱﹐虫傷禾豆。風從乾來﹐暴霜殺物﹐谷猝貴﹔坎來﹐冬大寒﹐胡兵內擾﹔艮來﹐五穀熟﹔震來﹐气泄﹐物不成﹔巽來﹐多風﹑虫﹔離來﹐旱傷物﹔坤來﹐春寒﹐六月水﹐人多愁土功﹔兌來﹐旱﹑霜﹐兵起。

春分二月中﹐其日東方有靑雲﹐歲熟﹔晴明﹐物不成。風從乾來﹐歲多寒﹐金鐵倍貴﹔坎來﹐豆菽不成﹐民饑病﹔艮來﹐夏不熱﹐米貴一倍﹔震來﹐五穀成﹐亦無盜賊﹔巽來﹐虫生﹐四月多暴寒﹔離來﹐五月先水﹑後旱﹔坤來﹐小水﹐人多瘧疾﹔兌來﹐春寒﹐八月國有憂﹐有兵。

立夏日﹐南方有赤云﹐歲丰﹔淸明﹐則旱。風從乾來﹐其年凶﹑饑﹐夏霜﹐麥不刈﹔坎來﹐多雨水﹐魚行人道﹔艮來﹐山崩地動﹐人疫﹔震來﹐雷不時﹐擊物﹔巽來﹐其年大熟﹔離來﹐夏旱﹐禾焦﹔坤來﹐萬物夭傷﹔兌來﹐蝗虫大作。

夏至日﹐南方有赤气﹐則熟﹔晴明﹐則旱。風從乾來﹐寒傷萬物﹔坎來﹐寒署不時﹐夏日多寒﹔艮來﹐山水暴出﹔震來﹐八月人多疾﹔巽來﹐九月風﹐落艸木﹔離來﹐五穀熟﹔坤來﹐六月雨水橫流﹔兌來﹐秋多雨霜。

立秋日﹐有白雲及小雨﹐則吉﹔晴明﹐物不成。風從乾來。甚寒。多雨﹔坎來。冬多雪。多陰寒﹔艮來﹐秋气不和﹔震來﹐秋多雨雹﹐人不和﹐艸木再榮﹔巽來﹐內兵猝起﹔離來﹐兵戎不利﹐多旱﹔坤來﹐五穀熟﹔兌來﹐兵起﹐將行。

秋分日﹐西方有白雲﹐則善﹔晴明﹐物不成。風從乾來﹐人多相掠﹔坎來﹐多寒﹔艮來﹐十二月多陰寒﹔震來﹐人疫﹐再花﹐不實﹔巽來﹐十月多風﹔離來﹐兵動國南七百里﹔坤來﹐土功興﹔兌來﹐五穀大收。

立冬日﹐晴明﹐小寒﹐人君吉﹐天下喜。風從乾來﹐君令行﹐天下安﹔坎來﹐冬雪殺走獸﹔艮來﹐地气淺﹐人多病﹔震來﹐人不安居﹐多寒﹔巽來﹐冬溫﹐明年夏旱﹔離來﹐明年五月大疫﹔坤來﹐水泛溢﹐魚鹽倍多﹔兌來﹐妖言爲幻﹐兵在山澤。

冬至日﹐有云﹐雪寒﹐明年大丰﹔晴明﹐物不成。風從乾來﹐彊國有憂﹐多寒﹔坎來﹐歲美﹐人安﹔艮來﹐正月多陰﹔震來﹐雷不發﹐大雨並﹔巽來﹐百虫害物﹔離來﹐冬溫﹐乳母多死﹐水旱不時﹐人疫﹔坤來﹐虫傷苗﹐多水﹔兌來﹐明年秋雨﹐兵起。

立夏﹐巽卦﹐王風從乾來﹐爲一逆﹐小凶。

立春﹐艮卦﹐王風從坤來﹐爲二逆﹐兵起。

立秋﹐坤卦﹐王風從艮來﹐爲三逆﹐谷無實。

立冬﹐乾卦﹐王風從巽來﹐爲四逆﹐人去其鄕。

秋分﹐兌卦﹐王風從震來﹐爲五逆﹐帶刀入市。

冬至﹐坎卦﹐王風從離來﹐爲六逆﹐人民潰散。

夏至﹐離卦﹐王風從坎來﹐爲七逆﹐臣子爲亂。

春分﹐震卦﹐王風從兌來﹐爲八逆﹐殿上有刺客。

七十二候當候不候

正月

是月也﹐東風解凍﹐蟄虫始振﹐魚陟負冰﹐獺祭魚﹐候雁北﹐艸木萌動。孟春行夏令﹐則雨水不時﹐艸木早落﹐國時有恐﹔行秋令﹐則其民大疫﹐焱風暴雨總至﹐藜莠蓬蒿並興﹔行冬令﹐則水潦爲敗﹐雪霜大摯﹐首種不入。

二月

桃始華﹐倉庚鳴﹐鷹化爲鳩﹐玄鳥至﹐雷乃發聲。始電。仲春行秋令﹐則其國大水﹐寒气總至﹐寇戎來徵﹔行冬令﹐則陽气不勝﹐麥乃不熟﹐民多相掠﹔行夏令﹐則國乃大旱﹐暖气早來﹐虫螟爲害。

三月

桐始華﹐田鼠化爲鴽﹐虹始見﹐萍始生﹐鳴鳩拂其羽﹐戴勝降於桑。季春行冬令﹐則寒气時發﹐艸木皆肅﹐國有大恐﹔行夏令﹐則民多疾疫﹐時雨不降﹐山陵不收﹔行秋令﹐則天多沈陰﹐淫雨早降﹐兵革並起。

四月

螻蟈鳴﹐蚯蚓出﹐王瓜生﹐苦菜秀﹐靡艸死﹐麥秋至。盂夏行秋令﹐則苦雨數來﹐五穀不滋﹐四鄙入保﹔行冬令﹐則艸木早枯﹐後乃大水﹐敗其城郭﹔行春令﹐則蝗虫爲敗﹐暴風來格﹐秀艸不實。

五月

螳螂生﹐鳩始鳴﹐反舌無聲﹐鹿角解﹐蜩始鳴﹐半夏生。仲夏行冬令﹐則雹凍傷谷﹐道路不通﹐暴兵來至﹔行春令﹐則五穀晚熟﹐百螣時起﹐其國乃饑﹔行秋令﹐則艸木零落﹐果實早成﹐民殃於疫。

六月

溫風至﹐蟋蟀居壁﹐鷹始摯﹐腐艸爲螢﹐土潤溽暑﹐大雨時行。季夏行春令﹐則谷實鮮落﹐國多風欬﹐民乃遷徙﹔行秋令﹐則丘隰水潦﹐禾稼不熟﹐乃多女災﹔行冬令﹐則風寒不時﹐鷹隼早鷙﹐四鄙入保。

七月

涼風至﹐白露降﹐寒蟬鳴﹐鷹乃祭鳥﹐天地始肅﹐禾乃登。孟秋行冬令﹐則陰气大勝﹐介虫敗谷﹐戎兵乃來﹔行春令﹐則其國乃旱﹐陽气復還﹐五穀不實﹔行夏令﹐則其國火災﹐寒熱不節﹐民多瘧疾。

八月

鴻雁來﹐玄鳥歸﹐羣鳥養羞﹐雷始收聲﹐蟄虫壞戶﹐水始涸。仲秋行春令﹐則秋雨不降﹐艸木生榮﹐國乃大恐﹔行夏令﹐則其國乃旱﹐蟄虫不藏﹐五穀復生﹔行冬令﹐則風災數起﹐收雷先行﹐艸木早死。

九月

鴻雁來賓﹐雀入大水爲蛤﹐菊有黃華﹐豺乃祭獸﹐艸木黃落﹐蟄虫咸俯﹐季秋行夏令﹐則其國大水﹐冬藏殃散﹐民多鼽嚏﹔行冬令﹐則國多盜賊﹐邊境不寧﹐土地分裂﹔行春令﹐則暖風來至﹐民气解惰﹐師興不居。

十月

水始冰﹐地始凍﹐雉入大水爲蜃﹐虹藏不見﹐天气上升﹐地气下降﹐閉塞而成冬。盂冬行春令﹐則凍閉不密﹐地气上泄﹐民多流亡﹔行夏令﹐則國多暴風﹐方冬不寒﹐蟄虫復出﹔行秋令﹐則霜雪不時﹐小兵時起﹐土地侵削。

十一月

鶡鴠不鳴﹐虎始交﹐荔挺出﹐蚯蚓結﹐麈角解﹐水泉動。仲冬行夏令﹐則其國乃旱﹐氛霧賓賓﹐雷乃發聲﹔行秋令﹐則天時雨汁﹐瓜瓠不成﹐國有大兵﹔行春令﹐則虫螟爲敗﹐水泉咸竭﹐民多疾癘。

十二月

雁北鄕﹐鵲始巢﹐雉雊﹐雞乳﹐徵鳥厲疾﹐水澤腹堅。季冬行秋令﹐則白露蚤降﹐介虫爲妖﹐四鄰入保﹔行春令﹐則胎夭多傷﹐國多痼疾﹐命之曰逆﹔行夏令﹐則水潦敗國﹐時雪不降﹐冰凍消釋。

開元占經卷九十四

雲气雜占

帝王气

天子气﹐內赤外黃﹐正四方﹐鬱鬱蔥蔥﹐所發之處﹐當有王者﹔若天子欲有遊﹐往其地﹐亦先發此气﹐遠近數里﹐如法計之﹐吉凶以日辰生克﹐決期以支幹數法。又曰﹕天子气﹐如城門﹐隱隱在气霧中﹐又多在晨昏見。又曰﹕天子气﹐如千石倉﹐在气霧中。又曰﹕天子气﹐五色如山鎭。又曰﹕天子气﹐如髙樓﹐在霧中。又曰﹕气象靑衣人垂手﹐在日西﹐天子气也。又曰﹕敵上气如龍馬﹐雜色鬱鬱衝天者﹐帝王之气﹐不可擊﹔若在吾軍﹐必得天助。又曰﹕气如龜如鳳﹐五色﹐隨王時發者﹐天子气也。

範增曰「吾使人望沛公﹐其气沖天﹐五色相摻﹐皆爲龍虎﹐此非人臣气也。」

《洛書》曰「蒼帝起﹐靑雲扶日﹔赤帝起﹐赤云扶日﹔黃帝起﹐黃雲扶日﹔白帝起﹐白雲扶日﹔黑帝起﹐黑雲扶日。一曰﹕蒼帝气如人向日﹐拳手而倪首﹐一手在後﹔赤帝气如象火光﹐如覆薁狀﹐立在日下﹔黃帝气如馬﹐在日下﹔白帝气如虎﹐在日下﹔黑帝气如船﹐在日下。靑紫气自地屬﹐天其地有貴女。凡帝王气發﹐常以四時王相時日相生之日﹐相生之日﹐其國大昌。」

賢人气

賢人气﹐視四方﹐常有大云﹐五色具者﹐其下賢人隱也。靑雲潤澤蔽日﹐在日西北﹐爲舉賢良。

將軍气

將軍之气﹐如龍如虎﹐在殺气中﹐兩軍相當﹐若發軍上﹐則其將猛銳欲動也﹐吉凶以日辰決之﹔若無軍在外﹐亦當有暴兵起。

城營上气如火煙﹐或如山林﹑竹木﹐或白色而有赤气繞之﹐或紫黑如門樓﹐或上黑下赤如旌旗﹐或如張弓弩﹐或如塵埃﹐本大而髙﹐首銳而卑﹐或如囷倉﹐正白﹐見日益明﹐或白如粉沸﹐或如夜火光照人﹐此皆猛將气也。

軍上气﹐黃白而轉澤者﹐將有盛徳﹐不可擊﹔軍上气發﹐漸漸如雲﹐變作山形者﹐將有深謀﹐不可擊﹐若在吾﹐速戰﹐大勝。軍上气黑下﹐赤气在前者﹐將精悍不可當﹔軍上气如交蛇向人﹐此猛將气也﹐不可當﹐若在吾軍﹐戰必大勝﹔赤气上與天連﹐軍中必有良將﹔軍上气﹐靑白而髙者﹐將勇﹐大戰﹔前白後靑而髙者﹐將弱而士勇﹔前大後小﹐將怯不明﹔軍上气靑而疏散者﹐其將怯弱﹐可擊。

兵气

勝兵气﹐上與天連﹐或如火光﹐或如山堤上有林木﹐或如埃塵粉沸﹐其色黃白﹐或如旌旗﹐無風而揚﹐揮勢指敵﹐或白气粉沸如樓﹐緣以赤气﹐或如人持斧向敵﹐或如蛇舉頭向敵﹐或如埃塵﹐前卑後髙﹐或如牛馬﹐頭低尾昂﹐或如旌旗﹐如鋒刃向人﹐或有人如牽牛﹐或如乳虎﹐或如疋帛﹐或如覆舟﹐或气似堤覆﹐前後皆白﹐此皆雄兵猛士之气﹐不可擊﹐若在我軍上﹐急戰﹐大勝。

軍上气﹐黃白色潤澤重厚者勝﹔軍上發黃气﹐將士精勇﹐不可擊﹐若在吾軍﹐可戰﹔軍營上有赤黃气上達於天者﹐不可擊﹔軍上有五色气上與天連﹐此天應之軍﹐不可擊﹔軍上气﹐上小下大﹐其軍士日增益﹐不可擊﹔軍上气﹐遙望如鬥鷄﹐赤白相隨﹐在雲中﹐得天助﹐不可擊﹔軍上气﹐上銳﹐其色黃白圓而澤者﹐其將勇猛﹐士卒能彊戰﹐不可擊。

云如日月﹐而有赤气繞之﹐似日月暈﹐或有光者﹐所見之城邑﹐不可攻﹔雲气如伏虎居上﹐或如華蓋﹐或如杵形向外﹐或如赤馬﹐或如山嶽﹐皆不可攻﹔敵上有气或云﹐如中天至而及我軍﹐常有此而不變者﹐不可攻﹔軍上常有气者﹐難攻﹔有云狀如鳥飛去者﹐其國戰勝﹔兩軍相當﹐敵上有气如飛烏徘徊﹐或來而髙者﹐兵精﹐難擊﹔夜視彼軍﹐上有黑气出﹐上有赤气﹐臨我軍上﹐彼彊我弱﹐弱能破彊﹐小能擊大﹐大戰大勝﹐小戰小勝。望四方﹐有赤气如鳥在黑气中﹐或如黑人在赤气中﹐或如赤杵在烏气中﹐或如人十十五五有行列﹐或狀如旌旗在烏气中﹐有赤雲气在前者﹐其兵精銳﹐不可當﹔雲气三匹帛﹐前橫後大﹐在軍上者﹐戰勝。

敗兵气﹐囚廢枯散﹐如馬肝色﹐或如死灰﹐或如偃魚﹐或如偃蓋﹐或乍見乍聚乍散﹐如霧始起﹐或如羣羊﹑如羣豬在气霧中﹐皆衰亂也。

軍上气﹐如死蛇﹐如擊牛﹐如雙蛇垂頭﹐如蜚鳥四散﹐如決堤垣﹐如壞屋﹐如人無頭﹐如人相指﹐如驚鹿相逐﹐如兩雞相向﹐或如人頭﹐如揚灰﹐如捲席﹐如縣衣﹐如匹布亂攘﹐如人相隨﹐或如粉如塵﹐勃勃如煙﹐或五色雜亂﹐東西南北不定﹐或如羣鳥亂飛﹐或紛紛如轉蓬﹐或如敗船﹐或如臥人無手足﹐或如覆車雜亂不起者﹐皆敗軍之气﹐擊之必克。

軍上气﹐上大下小者﹐士卒日減﹔軍上十日無气發者﹐其軍必敗﹔十日無气﹐而忽有赤白气乍出卽滅者﹐外聲欲戰而實欲退散﹔黑雲气如壞山﹐墮軍上﹐名曰營頭之气﹐其軍必敗散﹔軍上气﹐如火光夜照人者﹐軍士散亂﹔軍上气出而半絕者﹐欲敗﹔漸盡者﹐走﹔一絕一敗﹐再絕再敗﹐三絕三敗﹔在東發白气者﹐災深﹔軍上有气﹐如雙蛇守日﹐急往擊之﹐大勝﹐勿疑﹔軍上有赤气炎降於天﹐士卒聚亂﹐將死﹔赤气如火光從天流下入軍﹐軍亂﹐將死﹔軍上气蒼蒼﹐須臾散﹐擊之必勝﹐若在我軍﹐宜嚴備固守﹔軍上气﹐前髙後卑者﹐敗﹔軍上有黑气如牛形﹐或如馬形﹐從气霧中漸漸入軍﹐名曰天狗食血﹐其軍敗散﹔軍上气﹐蒼黑亂者﹐士卒饑﹔兩軍相當﹐十里之內﹐三里之外﹐望彼軍上气髙﹐而前後白靑散者﹐敗气也﹐急擊之﹔雲气如人頭﹐臨軍上﹐戰大敗﹐流血滿谷﹔云如雞如兔﹐臨營上者﹐軍敗走﹔雲气蓋道﹐蔽蒙晝晦者﹐飯不暇食﹐炊不暇熟﹐宜急去之﹐不然必敗﹔軍上气黑而卑﹐如樓狀﹐軍不移﹐必敗﹔軍上气﹐先靑而漸變黑者﹐其將欲死散﹔軍之气﹐如燔生蘋之煙﹐前𨿽銳而後必退﹐得便擊之﹐勝﹔黑气臨營﹐或聚或散﹐如烏將宿者﹐必有云如鳥﹐其出如虻﹐其國戰不勝﹔敵上有雲气﹐如丹蛇者﹐擊之勝﹔有雲气如尾﹐在气霧中﹐臨軍上者﹐中人與外人通﹔軍行﹐有白气如豬﹐來臨者﹐軍大驚﹐宜備之﹔日暈﹐有气如死蛇屬暈者﹐將死﹐兩軍相當﹐不利先舉﹔日暈﹐旁有赤云﹐如縣鐘﹐其下將死﹔日月暈﹐有背气﹐所臨者敗﹔軍上有白虹﹐及曲霓者﹐敗﹔白虹及霓入營者﹐敗﹔日暈﹐气薄惡﹐及後至先去﹐其下軍敗﹔日暈﹐有四缺﹐在外軍悉敗散﹔凡日月暈與气﹐以先有者爲發﹐先去者爲散﹔軍上有日旁虹霓﹐不可逆之﹐若得其逆﹐宜徙去之。

降气﹐如人十十五五﹐皆低叉手﹐或如人叉手相向﹐或气如黑山﹐以黃爲綠者﹐皆降伏之气也。白气如鳥﹐趣入屯營﹐連絡不絕﹐而須臾下者﹐當有他國來降。

暴兵气﹐白如瓜蔓連結﹐部隊相逐﹐須臾罷而復出﹐或至八九﹐而來不斷者﹐有急賊猝至﹐宜防之﹔白气如仙人衣﹐千萬連結﹐部隊相逐﹐罷而復興﹐如是者﹐當有千里兵來﹐宜備之﹔黑气從彼來之我軍者﹐欲襲我也﹐敵人吉﹐宜備不宜戰﹐敵還﹐從而擊之﹐必得小勝。天色蒼茫﹐而有此气﹐依支幹日數﹐內無風雨﹐則所發之方﹐時則凶時克日﹐則自消散﹐此气所發之方﹐當有使告急﹐一人來﹐則气一條﹐依數計之﹐若散滿一方﹐則有眾來﹐依日支幹數﹐內有風雨﹐則伏。

闕气﹐如人持刀盾﹐或有云如坐人赤色﹐所臨城邑有猝兵至﹐驚怖﹐須臾去﹔赤气如人持節﹐兵來未息﹔云如方虹﹐或如赤虹﹐其下有暴兵﹔雲气如旌旗﹐其下兵暴起﹔雲气如虎躍﹐如人行﹐色白而悴者﹐暴兵起﹔云如人行止而不崩﹐有暴兵﹔白气如帶道竟天﹐有暴兵。

候敵气﹐上有云﹐下亦有云者﹐兵必至﹔白虹所出﹐必有暴兵流血﹔赤云如火﹐所向兵至﹔雲气如匹布著天﹐經丑未者﹐天下多兵﹐赤者尢甚﹔有云如胡人列陳﹐天下兵起﹔白气廣五六丈﹐東西竟天﹐天下兵起﹔有云如豹﹐四五枚﹐相聚﹐其國兵大起﹔云如狗﹐四五以上相聚﹐兵起四方﹔淸明無雲﹐獨有赤云赫然者﹐所見之地﹐兵起﹔四望無雲﹐獨有黑雲極天﹐名曰天溝﹐天下兵起﹐云半天則兵半﹐起三日內有雨﹐則災解﹔壬子日﹐候四方無雲﹐獨有云如旌旗﹐其下兵起﹐若徧四方﹐則天下盡有兵﹔雲气一道﹐上白下黃﹐或白色如疋布﹐長數丈﹐或上黃下白如旗狀﹐長二三丈﹐或長气純赤而委曲一道如布帛﹐皆謂之蚩尢旗﹐見則兵大起。

風雲气

風雨气﹐如魚龍行﹐其色蒼潤﹐或黃气蔽日昏慘﹐或如積土﹐或如累盆﹐黃色潤厚﹐朝東夕西﹐壓日﹐或奄之﹐皆風雨之气也。朝視日上﹐有黑雲气﹐如霧壓日﹐日光旁射﹐其色慘淡黃白者﹐其日有風雨﹔晚日欲入有之﹐則其夜有風雨﹔雲气如亂穰﹐大風將至﹐視所從來避之﹔云甚厚而潤大﹐雨必暴至﹔四始之日﹐有黑雲气如陣﹐厚重而潤者﹐多雨﹔日始出﹐有暈气如車蓋﹐在日上者﹐其日雨﹔日上下有黑雲气﹐如蛟龍者﹐必有風雨﹔雲气如黑蛇衝日﹐其下有大雨水﹔月初生﹐色黃者多晴﹐色靑多雨﹐色潤白者大雨﹔蒼雲气入北斗﹐多大風﹔黃雲气蔽北斗﹐明日雨﹔白气掩北鬥﹐不過三日﹐雨﹔靑雲气掩北斗﹐五日內雨﹔天無雲而白﹐斗上下獨有云﹐五日內大雨﹔日入﹐後有白光如气﹐自地至天﹐直入北斗﹐所歷星皆失色﹐其夜必有大風﹔太白出﹐气長數丈﹐多風雨﹐所指處﹐兵大起﹔辰星出﹐气長一丈﹐大雨水。

九土異气

海旁蜃气象樓臺﹐廣野气成宮闕。

自華以南﹐气上黑下赤﹔嵩髙三河﹐气正赤﹔恆山之北﹐气靑﹔渤海之間﹐气正黑﹔江淮之間﹐气皆白。

東海﹐气如篔簦﹔河水﹐气如引布﹔江漢﹐气勁如杼﹔濟水﹐气如黑純﹔渭水﹐气如狼白尾﹔淮南﹐气如白羊﹐一曰如帛﹔少室﹐气如白兔靑尾﹔恆山﹐气如黑牛靑尾﹔東夷﹐气如樹﹔西夷﹐气如室屋﹔南夷﹐气如闍臺﹐或如舟船﹑幡旗﹔北夷﹐气如羣羊﹐如穹廬。

韓云如布﹐周云如車輪﹐秦云如行人﹐衛云如犬﹐魏云如鼠﹐齊云如絳衣﹐越云如龍﹐蜀云如囷﹐宋云如車﹐吳云如日。當其地而見者﹐不占。

開元占經卷九十五

角宿雲气干犯占

雲气如刀劍﹐出兩角間﹐有陰謀﹐天子無出殿廷﹐期不出三十日﹔靑气入角﹐天子有疾﹐出之禍除。赤气入左角﹐兵起﹔右角﹐國兵驚﹐戰不利﹔赤气入角而波揚者﹐有火災﹐如行者將奔命﹔赤气從兩角過﹐入亢﹐有過兵﹔赤气從北斗直過兩角間﹐回﹐有過兵﹔白气出入兩角﹐戰不勝﹔白气從兩角過﹐入亢者﹐有過客﹔蒼气入左角﹐有兵﹐兵敗﹔蒼雲气出右角﹐兵在外者戰有憂﹔蒼白雲气出入兩角﹐兵有大敗﹔黑雲气出入兩角﹐用兵﹐偏將敗﹐有水災﹔黑气從兩角過﹐入亢﹐有過兵﹔黃气入兩角間﹐天子有祠祀事﹔黃白气潤澤入角﹐王者得地。

亢宿雲气干犯占

雲气靑色入亢﹐人疫﹔出氐入亢﹐人君有疾﹔黑雲气入亢﹐有水災﹐一曰有使出外言水事﹔﹝《荊州占》曰﹕人多瘧疾﹞黑气出氐入亢﹐君有疾﹐死﹔赤雲气入亢﹐廊廟間有陳兵﹐赤而揚波﹐大人憂﹐大疫﹔黃白雲气入亢﹐有治事﹔白雲气入亢﹐有土功﹐人疾病。

氐宿雲气干犯占

雲气入氐﹐黃白色﹐有土功﹔黑色﹐大水﹔赤﹐有內兵﹔蒼白色﹐疫疹大行﹔白色﹐天下疫久不散﹐宮中有女喪﹔黑气入氐﹑房間﹐天子遣使於諸侯﹐有口令。

房宿雲气干犯占

雲气入房﹐赤黃潤澤﹐名寶入﹔出房﹐國寶有出者﹔黃雲气入房﹐外國入貢﹔黑雲气出房﹐宮中有憂﹔黑气入房﹐諸侯有使來言口令之事﹐且有大水﹔赤雲气入房﹐宮中內亂﹐大兵起﹔赤云狀如人﹐入房﹐後有娠﹐不然姦事起﹔赤雲气如波揚入房﹐宮中火災﹐兵起廟廷﹐人主杌揑不安﹔紅雲气入房﹐諸侯王有死者﹐期三年﹔蒼白雲气入房﹐將相憂﹔白气如大道﹐入房﹐委蛇入漢﹐國有大水﹐兵起宮中﹐人民流亡﹐饑死路旁﹐屍骸不收﹐不過二年﹐帝王崩﹐婦女傭客不還﹔雲气如帶﹐經兩角間﹐入房﹐關門閉﹐再經之﹐兵起﹐三經之﹐天下不通。

心宿雲气干犯占

雲气出心﹐靑色﹐天子使人於諸侯﹔赤色﹐有兵將出﹔赤黃气出心﹐王就國﹔黑雲气入心﹐天子憂﹔入左星﹐庶子憂﹔入右星﹐太子憂﹔一曰﹕黑气入心右星﹐庶子受賜祿﹔白气入心﹐天子左右臣作亂兵起﹔白气入心左星﹐太子受賜﹔赤气入心﹐有立王﹔赤气出心﹐南行﹐天子左右有亡去者﹔赤雲气鋒銳正刺心﹐天子憂﹔蒼白气入心中星﹐天子憂﹔黃气入心﹐天子有子孫喜﹔入右星﹐太子喜﹔黃白雲气潤澤如匹布﹐正抵心下﹐外國有來歸者﹔雲气狀如彗帚﹐色赤如血﹐入心﹐天子遇賊﹔出心﹐天子有殺伐﹔若出遠則谷貴﹐殺伐人於千里之外。

尾宿雲气干犯占

靑雲气入尾﹐故臣有來歸者﹔出尾﹐臣有死者﹔白气入尾﹐故臣有謀來歸而受誅者﹔黑气入尾﹐故臣有來歸骸骨者﹔赤黃气入尾﹐有使來言兵事﹔黑气出尾﹐人民流亡﹔靑气出尾﹐臣作亂﹔赤黃气出尾﹐君遣使於諸侯﹐言兵事。

箕宿雲气干犯占

黃白雲气入箕﹐蠻夷有使來﹔黃雲气入箕﹐有獻美女者﹔變而色黑﹐道死不至﹔色蒼﹐道上爲風所覆﹔蒼白雲气入箕﹐其國有災﹔出之﹐災除﹔黃白雲气出箕﹐天子使者出﹔一曰﹕宮中美人有出者﹔赤雲气出箕﹐兵出﹔入之。兵入。

斗宿雲气干犯占

蒼白雲气入南斗﹐多大風﹔赤雲气入斗﹐兵起如波揚﹐大旱﹐多大災﹔黃白雲气入斗﹐諸侯來見天子﹐不則有使者來貢﹔黑气入斗﹐宗廟中有大憂﹔赤气入南斗﹐外兵入﹔出斗﹐內兵出﹔黃白气出斗﹐天子使人於諸侯﹔赤气入北斗﹐還向南斗﹐不出一年﹐其下有流血﹐將死﹐營空﹐客勝主人。

牛宿雲气干犯占

蒼白雲气入牛﹐牛多死﹔出之﹐則災消﹔蒼白雲气橫貫牛宿﹐有兵喪﹐除舊布新﹔黃白雲气入牛﹐牛蕃息﹔一曰﹕諸侯有以四足虫入貢者﹔黑雲气入牛﹐天下牛多死﹔赤雲气入牛﹐牛馬多以漕挽死者﹔出之﹐則兵出﹔赤雲气如波揚入牛﹐有兵﹐大戰﹐牛馬大損﹔白气入牛﹐有兵喪。

虹出牽牛之度﹐有崩城﹐期二年。

女宿雲气干犯占

雲气黃白色﹐入女﹐國有嫁娶事﹔蒼白雲气入女﹐天下女子多疾病﹔出之﹐則災消﹔赤雲气入女﹐婦人多產死者﹔一曰﹕多兵死﹔白气入女﹐女子多疾疫﹔黑气入女﹐天下多女子之喪﹔黃雲气出入須女﹐天下女子多喜事。

虛宿雲气干犯占

雲气入虛﹐蒼白色﹐有哭泣﹔出之﹐禍除﹔黃雲气入虛﹐天子以喜﹐起廟祀祠﹔黃白雲气入虛﹐亨气也﹐天子敬祀宗廟﹔赤雲气入虛﹐有火災﹔一曰﹕有兵在廟中﹔出虛﹐有兵廟外﹔白气入虛﹐有無幣之客來﹔出虛﹐有使出外﹔黑气入虛﹐有水災﹔一曰﹕廟圯﹔雲气如立虹出虛﹐天下大虛﹐多火災。

危宿雲气干犯占

蒼白雲气入危﹐天子大造宮室﹔靑气入危﹐國憂﹐有損屋﹔赤雲气入危﹐有土功﹐蓋屋之事大作﹔一曰﹕宮中有兵憂﹔赤气出危﹐以火發屋﹔一曰﹕有火災﹔黑气出危﹐北鄕大水﹐人流亡東鄕﹐其國君死﹐百艸不實﹐西鄕人主憂﹑死﹑喪﹐南鄕有疾疫﹐期不出其年﹐遠明年﹔黑气入危﹐自北來﹐大水﹔西來﹐死君﹔東來﹐稻粟不實﹔南來﹐有兵﹔皆不出一年﹔白气出入危﹐其國有兵﹔黃雲气出入危﹐皆爲土功興﹔一曰﹕黃气出危﹐國有喜﹔白气及黑气入危者﹐皆有死喪﹑哭泣事﹔靑黑气出入危﹐皆有水災。

室宿雲气干犯占

黃雲气入室﹐有土功事﹔蒼白雲气入室﹐大人憂﹑喪﹔黃白雲气潤澤入室﹐諸侯有使來﹔若出室﹐天子有使出外﹐皆言宗廟之事﹔赤气入室﹐有兵﹔赤雲气如大道﹐來室上下﹐人主不可出宮﹐有逆臣﹐有疾病﹐不出三年﹐其土大饑﹐有軍在外﹐則有大戰﹑流血﹑暴屍﹔赤气如波揚入室﹐兵入宮﹐有亡國﹔黑气入室﹐大人有死喪﹔靑气入室﹐其國憂﹔雜气入室﹐人多暴死﹔有气明潤光澤﹐如日月之彩﹐出入室中﹐男子之祥﹔黃气光明潤澤﹐出入室﹐國有喜。

壁宿雲气干犯占

蒼白雲气入壁﹐大人憂死喪﹔出之﹐禍除﹔赤雲气入壁﹐有兵﹔赤雲气入壁﹐如波揚﹐兵火並起﹐大臣有燒死者﹔赤气從西壁入東壁﹐兵气也﹐天子手殺其臣﹔黑气入壁﹐有破國﹑亡主﹔一曰﹕有大水﹔黃雲气入壁﹐天子裂土建侯。﹝陳卓曰﹕烈士出。﹞靑雲气入壁﹐有兵起﹔黃白雲气入壁﹐外國入貢﹔一曰﹕天子立廟﹐期一年。

奎宿雲气干犯占

蒼白雲气出奎﹐有兵﹔入奎﹐天下婦人多災﹔赤雲气入奎﹐有兵入﹔出之﹐兵出﹔一曰﹕有疾病﹔赤气入奎﹐有僞使﹔一曰﹕有無所受命而來者﹔赤气出奎﹐有詐出使者﹔黃雲气入奎中﹐有貢珠玉珍寶者﹔一曰﹕天子納後夫人﹔黃气出奎﹐璽寶有出者﹔一曰有出宮人﹐不則后妃有黜者﹔赤气入奎﹐天下婦人多血疾﹔黑气入奎﹐有疾疫﹐三日夜不出﹐大人憂之﹐出則禍除。

婁宿雲气干犯占

靑黑雲气入婁﹐有兵疫﹔出之﹐則禍除﹔白气入婁﹐人民受賜﹔黃气入婁﹐貴人受賜﹔黑气入婁﹐有水﹐有白衣之會﹔黑气出婁﹐紛紛如轉蓬始至﹐大人食中毒﹔一曰﹕大水且至﹔赤雲气如劍鋒入婁﹐宗廟苑牧中兵起﹔靑气入婁﹐有兵憂。

胃宿雲气干犯占

蒼白雲气入胃﹐國以喪糴粟﹔靑黑气出胃﹐兵起﹔赤雲气出胃﹐以兵出粟﹔黑气入胃﹐倉粟敗腐﹔蒼白气出胃﹐以喪出粟﹔黑气如轉蓬出胃﹐大人食中毒死﹐且有大水﹔黃白雲气明澤入胃﹐大人入國﹐倉庫充實﹔出之﹐有出粟賑民之事﹔赤雲气入胃﹐以兵糴粟。

昴宿雲气干犯占

蒼白雲气入昴﹐人疾疫﹐多死﹐妖言大起﹔出﹐則禍除﹔黑气入昴﹐北地災﹔蒼赤雲气入昴﹐人疾疫﹐多妖言﹐不則龍見﹔赤雲气入昴﹐有軍令﹐白衣將兵﹔一曰﹕天子自將﹐民眾鼓下﹔赤气出昴﹐軍在野處﹔靑黑气出昴﹐有兵﹐且有大水﹔黃白气潤澤入昴﹐天子白衣會﹔出昴﹐白衣會罷。昴黑有珥﹐兵息。

畢宿雲气干犯占

蒼白雲气入畢﹐歲不收﹔出﹐則禍除﹔赤雲气入畢﹐兵起﹔赤气如波揚﹐大旱﹐有火災﹔黃白气入畢﹐其歲美﹔出畢﹐則授民田﹔一曰﹕黃气帶白入畢﹐天子有太子喜﹐兵在外者解﹔一曰﹕其歲有大人生﹔黃白气出畢﹐有拜將﹔赤气出畢﹐將軍兵出﹔黑气入畢﹐相亂政﹐將死﹔白气入畢﹐相死﹔出﹐則禍除﹔赤气入附耳﹐兵起﹔出之﹐將軍兵出﹔蒼白气入附耳﹐將軍死﹔黃白气入附耳﹐天下無兵﹐安﹔黃白气出附耳﹐有拜將﹔黑气入附耳﹐將死。

觜宿雲气干犯占

蒼白雲气入觜﹐天子有葆旅之事﹔出之﹐則禍除﹔赤雲气入觜﹐兵起﹔赤气如揚波入觜中﹐兵入國﹐火隨之﹔出觜﹐則兵隨之出﹔黃白气潤澤入觜﹐有神寶入﹔一曰﹕有負寶玉來獻天子者﹔白气入觜﹐民食葆旅﹔白气出觜﹐有葆旅之事於國外﹔黑气入觜﹐大人憂﹐遠將戮﹐趙地有災﹔出之﹐禍除﹔黃雲气出觜﹐國兵隨之出﹔入觜﹐國兵入。

參宿雲气干犯占

蒼白雲气入參﹐臣爲亂﹔蒼白气出參伐而環繞﹐天子自將兵巡邊﹔蒼白雲气入伐﹐大將憂﹐有斬刈之事﹔蒼白气出伐﹐以白衣行斬刈事﹔蒼气入參﹐邊境有憂﹔赤雲气入參﹐內兵起﹐將軍爲亂﹐誅﹔赤雲气如波揚入參﹐邊城倉庫焚﹔赤气出參中央﹐邊有大兵﹔赤气入伐﹐有斬刈﹐將軍憂﹔黑气入參﹐大水﹐將軍死﹐气銳如鋒﹐大人當之﹔黑气出參﹐有兵﹐有水災﹐將軍憂﹔黑气出伐﹐以水伐國﹔白气入參﹐天下用兵﹐一曰天子有陰病﹔黃白气入參﹐大將受賜﹔黃气出伐﹐將軍戰勝。

井宿雲气干犯占

靑雲气出井﹐大如井口﹐上拂參而行入河中﹐大水沒城郭﹐期二十日﹐遠三十日﹔蒼白气出井﹐有水令﹔入井﹐民大疫﹔黑气入井﹐民疾病﹐多死喪﹐天下大水﹐道無行車﹔黃白雲气入井﹐有客來言水澤事﹔赤雲气入井﹐大水﹐不則疾疫﹐亦爲旱﹔蒼白雲气入井﹐有喪﹐女主惡之﹔白气入井﹐大雨水﹔赤气入井﹐有兵﹐一曰﹕水賊起﹔赤气入井﹐天子以水行兵﹔黃气出井﹐天子以澤泉之利養民﹔恆以正月朔夜﹐候東井中﹐或上下有雲气潤澤﹐則其歲多潦。

鬼宿雲气干犯占

黑气入鬼﹐大人﹑皇后皆有憂﹔白气入鬼﹐人疾病﹔赤雲气入鬼﹐大旱﹐有火災﹔黃气入鬼﹐有土功。

柳宿雲气干犯占

赤雲气入柳﹐有火災﹔出柳﹐大旱﹔黃雲气入柳﹐期五十日﹐有赦﹐一曰﹕黃气入柳﹐天子造宮室﹐土木大興﹔黃气出﹐有赦﹔黑气入柳﹐天子宮廟木腐敗﹔黑气如鋒刀刺柳﹐三夜不散﹐大人憂﹔白气出柳﹐國有憂兵出﹔白气入柳﹐天子造宮室﹔蒼白气入柳﹐有憂﹔黃白气出柳﹐天子出美木作室﹔入柳﹐得美木。

星宿雲气干犯占

蒼白雲气入七星﹐大人憂﹔蒼白雲气出七星﹐天子有急使出﹔其气回曲而不正﹐有亡臣﹔赤雲气入七星中﹐兵气也﹐若有客來﹐必有兵隨之﹔赤雲气如波揚入七星中﹐火气也﹐宮中有火災﹐四曲﹑五曲﹐后妃惡之﹔赤气出七星﹐天子使出﹐亦有兵隨之出﹔黃气彷佛入七星﹐外有貢獻﹔黃气出七星﹐天子有賜於諸侯﹔气見而大風隨之者﹐有赦﹔黃白气潤澤入七星﹐遠人來貢﹔黑气入七星。賢人多死﹔出之﹐禍除﹔白气入七星﹐國有死喪﹔云如蜚鳥啄七星﹐大人有憂。

張宿雲气干犯占

蒼白雲气入張﹐庭中觴客有憂﹔變出之﹐禍除﹔赤雲气出入張﹐天子用兵賜物﹔白气入張﹐大客有憂﹔黃气潤澤入張﹐天子因喜賜客﹔黃白气出張﹐天子命使賜諸侯﹔赤黃气入張﹐有憂﹔出張﹐天子用兵﹔黑气入張﹐徘徊而散﹐其分有水災﹔黑气入張而轉繞之﹐或如刀劍刺之﹐天子防客﹔赤雲气如揚波入張﹐天子宮中大哭。

翼宿雲气干犯占

赤雲气入翼﹐有暴客入國境﹔赤气出翼﹐其國兵出﹐隨气所之﹔蒼白气入翼﹐太常之官憂之﹔黃气潤澤入翼﹐諸侯來貢物﹔黃气出翼﹐天子遣使於諸侯﹔黃白气入翼﹐外國入貢﹔一曰﹕白气若黑气入翼﹐正抵其星﹐三夜不去﹐宗廟有憂﹐大人恐﹐兵大起。

軫宿雲气干犯占

蒼白雲气入軫﹐王者不可行幸宮觀﹔出之﹐其禍除﹔蒼云圍軫﹐亡國之戒﹔黃白雲气潤澤入軫﹐諸侯入貢﹐以車爲幣﹔出軫﹐天子以車賜諸侯﹔赤雲气入軫﹐兵從中起﹔赤雲气如波揚入軫﹐車庫火災﹐兵且起﹐有大喪﹔赤气出軫﹐將出﹐兵行﹔白气入軫﹐有大喪﹔黑气入軫﹐大人憂﹔黑气如鼠入軫中﹐天子有墜車﹑墮馬﹑落牀之厄﹔黑气四散入軫﹐及回繞之﹐天下大水﹐車不用。

開元占經卷九十六

雲气犯列宿占

大角

黑气奄大角﹐久而不散﹐主命者惡之﹔蒼白气入﹐國有大喪﹔黃白气如月近大角﹐乍明乍暗﹔靑雲一道﹐如千尋槍竿﹐衝大角而過﹐天子棟梁拆。

進賢

蒼白气入進賢﹐相黜﹐野逸憂﹔白气入﹐賢士喪﹔黑气入﹐賢士憂﹔黃气入﹐賢士有恩賜。

庫樓

赤气直如千尋槍竿﹐衝庫樓﹐天子自將兵﹐兵大動﹐中外震驚﹐武庫官憂﹐天下不安。

拆威

蒼白气入拆威中﹐大臣爲亂﹐兵起﹐天子失威﹔出之﹐則禍除。赤气入拆威中﹐大臣反天子﹔出﹐將兵。黃白气入拆威﹐外國有來求和親者﹔出拆威﹐天子有徳令。黑气入﹐天子惡之﹐出﹐則禍除。

陽門

赤气入陽門﹐邊兵起﹐有戰。

騎官

蒼白气入騎宮﹐騎將死﹔赤气出﹐騎兵大出﹔赤气入﹐騎士憂﹔黑气入﹐軍中有疾病。

從官

黃气入﹐巫醫受爵。

天江

赤气出天江﹐將軍出野﹔靑气入天江﹐大水﹔黃白气入天江﹐天子用兵﹔出之﹐兵罷。

傅說

赤气入傅說﹐巫祝之官受戮。

魚星

赤气入魚星﹐車騎滿﹐軍大動﹐將軍憂﹔黃气出魚星﹐天子用事﹐起兵﹔入之﹐兵罷。

龜星

赤气入龜星﹐巫卜之官有誅。

鱉星

赤黑气入鱉星﹐有白衣會﹐天下易政。

九坎

赤雲气入九坎﹐天下大旱﹔黑气入﹐大水。

河鼓

蒼白气入河鼓﹐將有憂﹐軍在外則天子之軍敗﹐將死﹔出之﹐則禍除。赤气入河鼓﹐兵起﹐客軍入﹔赤气出河鼓﹐軍出﹐將軍戰不勝。黃白气入﹐有以眾來降者﹔出之﹐將有喜。黑气入﹐將死﹔靑气入﹐將憂。

織女

蒼白雲气入織女﹐女主憂病﹐一曰﹕人主憂﹔出﹐則禍除。赤气入﹐有以女子故而家受誅者﹔赤气入﹐女子多死﹐外兵﹔黑气入﹐王者爲女所害﹐一曰﹔女子多病死﹔白气入﹐女有喪﹔黃白气入﹐天子以女幸一家﹔出之﹐天子外得美女。

天津

蒼白气入天津中﹐君有水憂﹔赤气入﹐大旱﹔黃气入﹐天子有徳令﹔赤气出﹐兵起﹔黑气入﹐大水﹔天津漢中有黑气獨居﹐大若席﹐名曰云漢﹐不滿三日﹐遲不出五日﹐大雨﹔黑气狀如舡﹐若一匹布﹐維河津間﹐不出十日﹐大雨。

敗臼

赤气入敗臼﹐人主凶﹔黑气入﹐天下人災。

瓠瓜

蒼白气入瓠瓜﹐瓜果不可食﹔出瓠瓜﹐其禍除。赤气入﹐天子攻一邑﹐殘之﹔黃白气出﹐天子以果賜諸侯﹔黑气入﹐天子食果致害。

天壘城

赤气奄入壘城﹐北夷驚﹐有疾疫。

羽林軍

蒼白气入羽林軍﹐有憂﹔入其南﹐若入羽林﹐直南出﹐皆爲後有憂﹔入其北﹐諸侯憂﹔出之﹐則禍除。赤气出羽林﹐兵隨之﹐凶﹔赤气入﹐兵起﹔入其東﹐後起兵﹔入其西﹐太子起兵﹔入其北﹐諸侯起兵﹔黃气入﹐天子入軍中﹔黃白气出羽軍南﹐後有所獻﹔出其北﹐太子有獻﹔黑气入﹐兵起大戰﹔入其南﹐天子忌之﹔入其西﹐太子忌之﹔入其北﹐諸侯憂。

北落師門

蒼白气入北落﹐有疾疫﹔赤气出﹐兵出﹔赤气入﹐外兵入﹔黃气入﹐中使至﹐軍有喜﹔黑气入﹐將死。

螣蛇

黑气出入天蛇﹐天下大水。

天廏

蒼白气入天廏﹐馬有驚。

王良

蒼白气入王良﹐天子憂墜車馬﹐奉車憂﹔出之﹐禍除。赤气入王良﹐太僕奉車誅﹔赤气中駟馬﹐內亂兵起﹔赤气出﹐車騎滿野﹔黃气入﹐奉車拜賜﹐天子有喜﹐諸侯有獻馬者﹐一曰﹕有神馬見﹔黃气出﹐奉車受命﹐行徳令﹐一曰﹕天子出車馬賜諸侯王﹔黑气入﹐奉車太僕死。

附路

蒼白气入附路﹐太僕憂之﹔出附路﹐禍除。赤气入﹐太僕有鈇鉞之誅﹔赤气出﹐兵起﹔黃白气入﹐太僕拜賜﹔出之﹐有徳令﹔黑气入﹐太僕死。

閣道

白气入閣道﹐有急事在內﹔白气出﹐人主有疾病﹔黃气入﹐天子有喜。

天大將軍

蒼白气入天將軍﹐軍中有疾疫﹐兵多將死﹔赤气出﹐兵多出﹔赤气入﹐兵將皆有凶﹐軍在外﹐防客兵來。

土司空

黃雲气入土司空﹐土工大作﹐有建國﹑徙都之事。

天倉

蒼白气入天倉﹐歲不熟﹔出之﹐禍除。赤气入﹐兵內起﹐有火災﹔赤气出﹐以兵出粟﹔赤气如波揚入之﹐大旱﹐火大起﹔黃白气入﹐天下大熟﹔蒼黑气入﹐天下不熟。

天廩

赤气入天廩﹐大旱﹐有火災﹔黑气入廩﹐粟腐敗﹔黃白气入﹐歲丰﹔黃白气出﹐天子出粟賑民﹔黑气出﹐大水傷谷﹔蒼白气入﹐虫大生﹔出之﹐則禍除。赤气出﹐天子以用兵出粟。

大陵

蒼白气入大陵﹐天下多死喪﹔赤气入﹐天下兵起﹐多以兵死﹔黑气入﹐大疫。

積屍

黑气入積屍﹐天下人大疫死。

天舡

赤气入天舡﹐不出一年﹐有自立者﹐一曰﹕不出九十日﹐水中兵戰﹔赤气出﹐水兵起﹔蒼白气入﹐有殃﹐天子不可乘舡﹔出之﹐禍除﹔赤黑气入﹐天子戒乘舡﹔黃白气入﹐天子幸舡有喜﹐必有神﹐狀若光景﹐處舡上者﹔靑气或黑气﹐舟師勿行。

芻槁

赤雲气入天積﹐積中火起﹔赤气入﹐天子用火﹔出﹐散貨﹔黃白气入﹐天子自喜﹐多出貨財﹔出之﹐天子有喜﹐出貨財。

天苑

蒼白气入天苑﹐牛馬畜獸疫﹔出之﹐則禍除﹔赤气入﹐牛馬多死傷﹔赤气出﹐牛馬以兵事出﹔黃白气入﹐牛馬禽獸蕃息﹔黑气入﹐牛馬死﹔出之﹐禍除。

五車

蒼白气入五車﹐兵大起﹐民流亡﹔赤气入﹐兵起﹐大戰﹔赤气出﹐兵車大出。

天潢

蒼白黑气入天潢﹐有死喪憂﹔出之﹐則禍除﹔赤气入﹐兵內起﹔赤气出﹐兵出戰﹔赤气出入如揚波者﹐兵庫焚﹔黃气入﹐若出之﹐天子有喜﹐有兵則兵罷。

咸池

蒼白气入鹹池﹐水虫多死﹐一曰﹕池中魚多飛亡﹔黑气入﹐大水﹔赤气出﹐旱﹔黃白气入﹐天子有喜﹔出﹐則有神魚見。

天關

黃气入天關﹐四方來貢玉帛。

天髙

白气出天髙﹐早霜傷稼。

參旗

赤气出參旗﹐不出一年﹐西戎來﹐欲盜中國﹐若侵地﹐不出三年﹐天下煩擾﹐百姓多憂﹔靑气出入﹐同上。

天園

白气出天園﹐兵起。

玉井

靑气從參下入玉井中﹐不出三年﹐人不飲食井﹔黃气入﹐三日不去﹐軍在外絕水﹔白气入﹐兵起﹔赤黃气潤澤入之﹐有軍來降。

屏星

黑气入屏星﹐大疫。

天廁

蒼白气入天廁﹐天子有陰病﹔靑气入﹐內兵起﹔黑气入﹐天子憂﹔白气入﹐天子有陰病﹔赤气入﹐有兵﹔赤雲气出天廁﹐禍除﹔黃白气出入﹐皆爲有喜。

南北兩河

蒼白气入兩河戍間﹐兵大起﹐道不通﹔出河戍﹐則禍除﹔入北河﹐則邊兵動﹐又爲疾疫﹐夷主死﹔赤气出兩河間﹐天子用兵於諸侯﹔黃白气入河戍間﹐隨河行﹐天子出徳令﹐天下有難﹐道路不通。

五諸侯

蒼白气入五諸侯﹐諸侯有黜死者。

積水

蒼白气入積水﹐天下水災。

積薪

赤气入積薪﹐火焚積聚。

水位

黑气入水位﹐大水﹔赤气入﹐大旱。

軍市

赤气入軍市﹐軍中大驚。

闕丘

赤气入闕丘﹐宮中火災﹐天子不安其居。

狼星

赤气入天狼﹐胡兵入塞﹐民大恐憂。

弧矢

赤气入弧矢﹐天下驚恐﹐一曰﹕邊陲有警﹔黑气入弧﹐胡中疫作。

老人

白气奄入老人﹐王者國絕。

天紀

黑气奄入天紀﹐禽獸大疫﹐六畜死耗。

爟星

赤气入之﹐天下烽火舉動。

酒旗

赤气入酒旗﹐天子以酒喪身。

軒轅

蒼白气入軒轅﹐後宮憂﹐有疾疫﹔赤气入﹐宮憂火。

天相

黃气入天相﹐相臣有喜﹔黑气入天相﹐相臣死﹐不則有疾病﹔蒼白气入﹐相臣憂﹔赤气入﹐相臣憂﹔赤气出﹐相出師。

器府

赤气入器府﹐天下樂廢。

石氏中外宮占

大理

黃雲气入大理﹐刑法官有遷。﹝巫咸曰﹕有赦。﹞黑气入大理﹐決獄不平﹐刑﹐受誅。

六甲

黃雲气入六甲﹐術士用﹔黃白气入﹐太史受爵賜﹔黑气入﹐太史憂。

內廚

黑气入內廚﹐飲食防毒。

北斗

雲气五采入北斗﹐天子立太子﹐近期百日﹐遠二年。

輔星

黃白雲气集輔星﹐相有喜﹔赤气入輔星﹐相受斧鉞之誅﹔蒼白气入輔星﹐相有憂﹔白气入輔星﹐相黜﹔黑气入輔星﹐相死。

天理

赤雲气入天理﹐兵大起﹐相出師。

相星

黃白气入天相﹐將相有喜﹔黑气入﹐將相憂死。

勢星

黃气入勢﹐中官受賜﹔赤气出入﹐中官反﹔黑气入﹐中官憂。

三臺

黃气入﹐將相喜﹔赤气入﹐多敗傷﹔黑气入﹐三公憂﹐將相死。

天棓

黃气入﹐天子先驅有拜賜者﹔赤气入﹐大人憂。

天槍

赤气入天槍﹐天子驚恐﹐一曰失位﹔蒼白气入﹐兵起。

玄戈

黑气入戈﹐胡兵退﹔蒼白雲气入﹐胡人大疫死﹔赤气出﹐胡兵大起。

招搖

赤气入招搖正中﹐有兵內起﹐大將爲亂﹔赤气出於招搖﹐兵起﹐大戰﹔黃白气出﹐天子以喜用師。

梗河

黑气出梗河﹐兵起﹐大戰﹔赤气出梗河﹐國兵大出﹔入梗河﹐大戰﹔蒼白气入﹐將死。

貫索

蒼白气入貫索中﹐天子憂﹐亡地﹔出﹐則禍除﹔赤气入﹐有內亂﹐兵起﹔赤气出﹐內兵出﹔黃白气入﹐天子有喜﹔黑气入﹐大人惡之﹔赤白气入﹐獄多枉死者。

女牀

黃气出入女牀﹐後宮有子﹐喜﹔白气入﹐後宮有喪﹔黑气入﹐有死者﹔靑气入﹐有病﹔赤气入﹐宮中兵起。

宦者

黃气入宦者﹐受賜﹔赤气入宦者﹐誅﹔黑气入宦者﹐死﹔赤气出宦者﹐作姦蔽主。

郎位

蒼白气入郎位﹐中兵起﹐一曰﹕中郎有內亂﹔出﹐則禍除﹔赤气入﹐兵起﹔出郎位﹐多用兵遠出行﹔黃白气入﹐中郎受賜。

靈臺

靑黑气入﹐有大風雨﹐期三日﹐遠七日﹔黃气入﹐太史喜﹔赤白气入﹐太史有憂。

少微

蒼白气入少微﹐賢士憂﹐一曰﹕大臣黜﹔赤气入﹐宰臣謀叛。

長垣

蒼白气入長垣﹐胡兵起﹔赤气入﹐胡兵入﹐有火災﹔赤气出﹐邊兵起。

攝提

靑雲气入攝提﹐九卿有憂﹔黃气入﹐九卿有賞﹔赤气入﹐戈盾用事﹔黑气入﹐大臣誅。

開元占經卷九十七

猛將軍陣勝負雲气占

太公曰﹕凡興軍動眾陳兵﹐天必見其雲气﹐示之以安危﹐故勝則可逆知也。其軍中有知曉時气者﹐厚寵之﹐常令淸朝﹐若日午﹐察彼軍及我軍上气色﹐皆須記之﹐若軍上气不盛﹐加警備守﹐輒勿輕戰﹐戰則不足﹐守則有餘。察气者﹐軍之大要﹐常令三五人﹐參馬登髙若臨下察之﹐進退以气爲候。

賢將气

凡興兵動眾﹐忌大風雷而陰不見日。

凡气初出如甑﹐上气勃勃﹐上積爲霧﹐霧爲陰險﹐气爲虹霓﹐若暈珥之屬﹐如不積不結﹐散漫一方﹐不能爲災﹐必和雜殺气﹐森森然疾起﹐乃可論占。常以平旦﹑下晡﹑日出沒時候之﹐期內有風雨﹐災不成﹔或有黑气如幢﹐出於營中﹐上黑下黃﹐敵欲來求戰﹐無誠實言﹐及九日內必覺﹐備之吉﹔或日月陰沈無光﹐不雨﹐或十日晝夜無光﹐不見日月﹐名曰蒙﹐日久陰不雨﹐下謀上也。

凡敵軍上气黃白潤澤者﹐將有威徳﹔或軍上气發﹐漸漸如雲﹐變作山形﹐將有深謀﹔或敵上气黑中﹐赤在前者﹐將精悍﹔皆不得擊。凡气上與天連﹐軍中將賢良也。

猛將气

凡气﹐如龍如虎﹐或如火煙之形﹐或如火光之狀﹐或如山林﹐或如塵埃﹐頭尖而卑﹐或气黑如門上樓﹐皆猛將气也。

凡敵上气靑而疏散者﹐將怯弱﹔若前大後小者﹐將怯不明。凡軍上气﹐渾渾圓長﹐赤气在其中﹐或有气如赤杵在黑雲中﹐皆有伏兵﹔或兩軍相當﹐赤气在前後左右者﹐有伏兵﹐隨气所在防之﹔或有云﹐絞絞綿綿﹐此以車騎爲伏兵﹔或有云﹐如布席之狀﹐此以步卒爲伏兵﹔或有云﹐如山嶽﹐在外有伏兵﹐不可不審也。

降城气

凡降城之气如人﹐十十五五﹐皆叉手低頭﹐降之象﹔或有气﹐上黃下白﹐名曰喜气﹐所臨之軍﹐欲求和退﹔若風不蓬勃﹐旌旗暈暈﹐順風而揚舉﹐或向敵終日﹐軍行有功﹐勝候也。

勝軍气

凡敵軍上气如山堤上林木﹐不可與戰﹐在吾軍﹐大勝﹔或如火光﹐亦大勝﹔或敵上白气坌沸如樓﹐綠以赤气者﹐兵勁不可擊﹐在吾軍﹐必大勝。

或敵上气黃白厚潤而重者﹐勿與戰﹔或遙視軍上云如鬥鷄﹐赤白相隨在气中﹐得天助﹐不可擊。

兩軍相當﹐上有气如蛇舉頭向敵者﹐戰必勝。

軍營气

凡軍營上有五色气﹐上與天連﹐此應天之軍﹐不可擊﹔有赤黃气於天﹐亦不可攻﹔或有云如日月﹐而赤气繞之﹐如日暈狀有光者﹐所見之地大勝﹐不可攻也﹔敵上气如虎狀﹐其軍亦不可攻也。

若逆風來應﹐气旁勃﹐牙旗陰折﹐不見日﹐旌旗激揚﹐敗候也﹔若雲气從敵所來﹐終日不止﹐吾軍不可出﹐出則不利﹔若風雲俱來﹐此爲敗候﹐在急也。

凡敵上气﹐色如馬肝﹐如死灰﹐或類偃蓋﹐敗徵﹔或黑气如壞山墮軍上者﹐軍必敗﹔或軍上气昏發﹐連夜照人﹐則軍士散亂﹔或軍上气﹐有五色雜亂﹐東西南北不定者﹐其軍必敗﹔或軍上有赤气﹐炎炎降天﹐將死﹐眾亂﹔或軍上有黑气﹐如牛馬形﹐從气霧中下﹐漸漸入軍﹐名曰天狗下食血﹐敗軍也﹔或有雲气蓋道﹐蒙蔽盡山﹐此敗候也。

城中气

凡城中有白气如旗者﹐不可攻﹔或有黃雲臨城﹐有大喜慶﹔或有靑色如牛頭觸人者﹐其城不可攻屠﹔或城中气出東方﹐其色黃﹐此天鉞也﹐不可伐﹐伐者死﹔或城上气如火煙﹐主人欲出戰﹐其气無極者﹐不可攻﹔或气如杵﹐從城中向外者﹐內兵突出﹐主人勝﹐不可攻﹔或城上有云﹐分爲兩彗狀者﹐攻不可得。

圍城气

凡攻城圍邑﹐過旬日不雷雨者﹐城有輔助﹐疾去之﹐勿攻也﹐此皆勝气﹐

凡攻城圍邑﹐赤气在城上﹐黃气四面繞之﹐城中有大將死﹐城降﹔城上有赤气如飛鳥﹐擊之可破矣﹔或有气出入者﹐人欲逃﹔或有气如灰﹐气出如覆其車上者﹐士多病﹐城屠﹔或城上無雲气﹐士卒散﹔或城營上有赤云﹐狀如聚人頭﹐下多死喪﹑流血﹐

凡攻城﹐有白气繞城而入者﹐急攻﹐可得﹔若有曲蛇從城外入城者﹐三日內﹐城屠﹐此皆敗气。

凡敵上有云﹐如車蓋﹐不可擊﹔若有云如雙靑蛇﹐云去﹐可擊﹐大勝。

伏兵气

伏兵气如幢節﹐在黑雲中﹐轉髙銳﹐不可擊﹔城營上見有云﹐如雄鷄﹐城必降﹔邊城云如蛟龍﹐所見處軍將失魄。

敵上有云﹐長如引素﹐如陣前銳﹐或白黑色﹐有謀﹔靑色﹐有兵﹔赤色﹐有反﹔黃色﹐急去。

敵上有气如牽牛﹐未可擊﹔有云如坐人﹐赤色﹐所臨必有卒兵來至驚恐﹐須臾而去。

軍气

凡占軍气﹐與敵相對﹐將當訪軍中善相气者﹐厚籠之﹐畱令淸朝若日中時﹐察彼軍及我軍上气﹐皆紙筆錄記﹐上將軍﹐將軍察之﹐若我軍上气不善﹐但警備鎭守﹐勿接戰。

敵在東﹑在南﹑在西﹑在北﹐每庚子日﹐及辰戌午未﹐登五丈髙臺﹐去一里﹐占百人以上﹐便有气。气如塵埃﹐前卑後髙者﹐將士精銳﹐不可擊﹔气如堤阪﹐前後摩地﹐避之勿擊﹔見彼軍上气﹐如塵埃粉沸﹐其色黃白﹐如旗幡暉暉然﹐無風而動﹐將士勇猛﹐不可擊﹔我軍如此﹐亦不用戰。

凡對敵﹐或有气來甚卑﹐不蔭覆人﹐上下掩構蓋道者﹐大賊必至﹐食不及飽﹐嚴備之。

軍勝气

凡雲起﹐王相者吉﹐凶死者凶﹐有勝無﹐實勝虛﹐髙勝下﹐澤勝枯﹐長勝短﹐厚勝薄。我軍在西﹐賊軍在東﹐西髙東下﹐西厚東薄﹐西澤東枯﹐西長東短﹐則我軍勝也。

兩軍气

兩軍相對﹐遙見軍上有气﹐紛紛勃勃﹐如煙如塵﹐賊凶敗﹔軍上下日無气者﹐其軍必敗﹔若我軍無气﹐將修徳撫士眾﹐存問寒暑﹐警誡固守﹔有赤色气如火﹐從天下﹐入軍﹐軍亂將死﹔有黑气如牛豬者﹐瓦解之气﹐軍必敗﹔有白气如瓜蔓連結部隊相隨﹐須臾罷而復出﹐及至八九而不斷者﹐賊必至﹐嚴守之﹔若雨气蒙蒙圍城﹐有入處者﹐外兵當敗﹔入若有出者﹐內兵當突出。

凡气安﹐則軍安也﹔气動搖﹐則軍不安﹔气四散去﹐軍破且敗。其气如羣羊﹐擊之必大克。

兩軍相當﹐有气如飛鳥徘徊﹐在我城上﹐或來而髙者﹐兵銳﹐不可擊﹔兩軍相去十里內﹐三里外﹐軍上無气﹐是死兵﹐擊之必大勝也﹔兩車欲戰﹐視彼軍气﹐氛氳如焚﹐生軍之煙者﹐初必精銳不可當﹐待其气散﹐擊之必勝﹔其气黑﹐出如山﹐帶黃﹐是謝气﹐敵人自降。

敗軍气

軍敗之气﹐如羣鳥亂飛﹐疾伐之﹐必大勝﹔气乍明乍暗﹐皆有詐謀﹔气過旬不散﹐城有大輔﹐疾去之﹐勿攻﹔凡敵上气﹐如雙蛇﹑飛鳥﹑如缺垣﹑如壞屋﹑如人無頭﹑如驚獐﹑如走鹿相逐﹑如雞相向﹐皆爲敗軍殺將之气﹔敵上气如困倉正白﹐見日益明者﹐將士猛銳﹐不可擊之﹔敵上气黑﹐中有赤气在前﹐精悍不可當﹔敵上气如轉蓬者﹐擊之立破。

遊兵气

遊兵气﹐如彗云掃除﹐或數百丈﹐萬萬無根本﹐敗軍之气﹔如破車﹑如人無足無臂﹐若下﹐輕其將﹐妖怪並作﹐眾口相惑﹐當修徳審令﹐繕礪鋒甲﹐勒誠誓士﹐以避天怒﹐然後復擇吉日﹐祭牙旗﹐具太牢之饌﹐震鼓鐸之音﹐誠心啟請﹐以備天問﹐觀其祥應矣。若人馬喜躍﹐旌旗皆前指﹐金鐸之聲揚以淸﹐鞞鼓之音宛以鳴﹐此得神明之助持﹐以安眾心。乃可用矣。

開元占經卷九十九

山崩

《尙書中候》曰「山崩水潰﹐納小人。」《運斗樞》曰「山崩者﹐大夫排主﹐陽毀失基。」《考異郵》曰「山者﹐君之位也﹐崩毀者﹐陽失制度﹐爲臣所犯毀。」《春秋緯保乾圖》曰「山崩﹐道散。」又曰「山崩﹐修北斗七政之事﹐輔豪傑除惡之毒。」董仲舒《對災異》曰「山者﹐陰類﹐崩者﹐忠貞離﹐叛臣蔽主之善﹐使恩澤不流﹐怒恚壅隔﹐民人乖散之象也。任賢良﹐使忠貞﹐以救之。」《地鏡》曰「山崩﹐人君位消﹑政暴﹐不出三年﹐有兵奪之。」京房《易傳》曰「山崩﹐陰棄陽﹐弱勝彊﹐天壁亡。」又曰「國山崩﹐君爭政﹐女戚五年敗。」又曰「邑山崩﹐邑有戰﹐主亡﹐或大水。」京房《對災異》曰「山者﹐三公之位﹐臺輔之徳也。乃興雲出雨﹐漫漑萬物﹐助天成功。今崩去者﹐此謂大臣懷叛不忠也。」《地鏡》曰「山春崩﹐國有伐城﹔夏崩﹐天下有水﹐國主亡﹔秋崩﹐有大兵﹔冬崩﹐年中大饑。」京房《易妖占》曰「山以春崩﹐亡邑﹐有拔城﹔以秋崩﹐人主惡之﹔以夏崩﹐人主有亡﹐天下大水﹔以冬崩﹐多饑﹐兵興。」又曰「山崩絕﹐輔臣去。」又曰「山以二月崩﹐其邑戰﹔以八月崩﹐有兵﹔以十一月崩﹐此降民從而行。」《河圖祕徵篇》曰「侯恣權則邑土崩。」《春秋經》﹕「魯僖公十四年﹐沙麓崩﹐卜偃曰﹕將有大咎。幾亡國。」《谷梁傳》曰「林屬於山﹐曰麓。沙﹐其名也。」《公羊傳》曰「沙麓﹐河上邑也。」班固《天文志》曰「沙麓者﹐地沙山名也。震而麓崩﹐不書震﹐舉重者也。」杜預曰「沙麓﹐山名也。陽平元城縣東有沙麓山。」劉向《洪範傳》曰「崩者﹐陷而下也。麓在山下﹐平地臣象﹐陰位也。崩者﹐散落﹐皆叛不事上之類也。夫山者﹐君之表也﹔麓者﹐臣之象也。故沙麓崩﹐臣將叛也。沙麓卑地﹐無崩頹而崩﹐其異甚矣。」《春秋》﹕「魯成公五年﹐梁山崩。」《谷梁傳》曰「壅河﹐三日不流﹐晉君率羣臣素服而哭之﹐河乃流。」《左傳》曰「晉侯以傳召伯宗﹐伯宗辟重曰﹕『辟傳。』重人曰﹕『待我﹐不如捷之速也。』問其所﹐曰﹕『絳人也。』問絳事焉﹐曰﹕『梁山崩﹐將召伯宗謀之。』問將若之何﹐曰﹕『山有朽壞而崩﹐可若何﹖國主山川﹐故山崩川竭﹐君爲之不舉﹐降服﹑乘縵﹑撤樂﹑出次﹑祝幣﹐史辭以禮焉﹐其如此而已。𨿽伯宗若之何﹖」伯宗請見之﹐不可﹐遂以告而從之。」《洪範傳》曰「山者﹐陽之位﹐君之象也﹔水者﹐陰之表也﹐民之類也﹔崩者﹐壞沮也﹔壅者﹐不得其所也。天若語曰﹕人君權威重﹐將崩壞不治﹐百姓將不得其所也。至於以喪禮泣之﹐縞素哭泣﹐然後流﹐喪亡之象也。」劉歆曰「梁山﹐晉望也。古者三代命祀﹐祭不越望﹐吉凶禍福不是過也。國主山川﹐山崩川竭﹐亡之徵也。」「漢文帝元年﹐齊楚之山二十九﹐同日俱大發水大潰。」《洪範傳》曰「山者﹐君之象﹐一曰﹕諸侯位也﹔水者﹐陰之類。言眾盛彊﹐沮潰敗君之效也﹔一曰﹕諸侯沮﹐俱自壞敗也。」《東方朔別傳》載﹕「漢孝武帝時﹐未央宮前殿鐘無故自鳴﹐三日三夜不止﹐於是帝召太史待詔方朔問之﹐曰﹕『恐有兵气。』帝更問於東方朔曰﹕『夫銅者﹐土之子﹔土者﹐銅之母。以陰陽气類言之﹐子母相感動﹐山恐有崩墮者﹐是以鐘先爲之鳴。故《易》曰﹕鳴鶴在陰﹐其子和之。精之至也。』帝曰﹕『應在幾日﹖』朔曰﹕『在後五日內。』居三日﹐南郡太守上書言山崩﹐丞相以聞﹐帝曰﹕『善。』賜朔帛三十匹。」《考異郵》曰「山之亡﹐主沈溺。」

山移動山亡山鳴山出光山石生血

《地鏡》曰「山徙﹐是謂徳重﹐直臣去﹐佞人用﹐政在女主﹐不出五年﹐有走王。」又曰「山無故自徙﹐天下兵﹐社稷亡。」又曰「山徙﹐是謂非分﹐不出三年﹐四方兵起。」又曰「山石忽自動﹐及相拘累﹐及大小移轉﹐或濕或血﹐爲天下兵亂。」《地鏡》曰「山無故亡﹐人君失位。」《地鏡》曰「山無故晝夜有聲如哭﹐天下兵喪。」《春秋潛潭巴》曰「山有長光﹐臣下不良。」《地鏡》曰「山有長光﹐臣不祥。」《地鏡》曰「石忽生赤如血﹐諸侯不助時﹐父子絕。」

山石變化石生水中

《地鏡》曰「山中見異類物﹐非人所常見者﹐各有形名音聲﹐皆爲其邑大水﹐或饑﹐兵革行﹐邑亡。」又曰「山忽化爲人形﹐及六畜飛鳥形﹐皆天下虛。」又曰「石化爲人﹐君絕祠。」又曰「石如人形﹐庶雄持政﹔如禽形﹐諸侯興兵誅行﹔形如飛鳥﹐外戚女主近臣謀反。」又曰「山忽生於石上﹐邑出主﹔石生正方﹐三公外謀﹐不出三年﹐逆兵起。」又曰「石生重累﹐不出五年﹐相謀逆且成。」

又曰「石生﹐往往如聚﹐不出五年﹐兵謀行。」地鏡曰「石生水中﹐上見者﹐近相謀逆﹐與女主連﹐不出八年﹐兵行。」

石生廟邑冢自聲音冢自移並陷與冢樹自死

《地鏡》曰「石生於都邑﹐人君去故就新﹐不出三年﹐易政。」又曰「石生於宗廟中﹐人君不行先王法度﹐不出三年﹐易主。」又曰「石生而隕墜﹐雄烈敗。」《地鏡》曰「冢自音聲﹐天下大兵起。」《地鏡》曰「冢自動﹐天下分破。」又曰「冢自陷﹐天下移。」又曰「冢樹自死﹐天下易主。」

光

《河圖》曰「聖人起﹐昌光見。」《漢書郊祀志》曰「武帝封禪﹐夜有光﹐晝有白雲﹐起封中。」《元命苞》曰「有瑤光貫月﹐感女樞﹐生顓頊。女樞見此而意感也。」《河圖》曰「瑤光如虹貫月﹐正白﹐感女樞﹐出房之宮﹐生帝顓頊。」《漢武帝禪儀》曰「天封之禪﹐晝有白气﹐夜有赤光。」《漢書郊祀志》曰「武帝幸汾陰﹐汾陰男子公孫傍洋等見汾陰傍有光如繹﹐上遂立后土祠於汾陰。」又﹕「郊太一祠﹐上有光。封禪太山﹐其夜有光。」又曰「宣帝祀世宗廟﹐神光興於殿旁﹐神光又興於房中﹐如燭狀。廣川國世宗廟殿上有鐘音﹐房大開﹐夜有光﹐殿上晝明。」《東觀漢記》曰「安帝私在郡第﹐數有神光照耀室內。」又曰「李軼等語讖曰﹕言劉氏當復起﹐李氏爲輔。遂市兵弩﹑絳衣﹑赤幘﹐歸舊廬﹐望見廬南有若火光﹐以爲人持火﹐呼之﹐光遂熾﹐曈曈赫然﹐上屬天﹐有頃不見﹐異之。」張勃《吳錄》曰「武烈皇帝﹐姓孫氏﹐名堅﹐字文臺﹐吳郡富春人。漢季世﹐墓上數有光云五色﹐上燭天。」《天源記》曰「武王呂光子世明王﹐以石氏建武四年夜﹐有光曜舉捨﹐異之﹐名曰光。」《異苑》曰「孫堅喪父﹐行葬地﹐忽有一人曰﹕『君欲爲百世諸侯﹐欲爲四世帝乎﹖』曰﹕『欲爲帝。』此人因揭一處而沒﹐旣葵﹐冢上常有怪。」《抱朴子》曰「有赤光如火從天來下入﹐軍亂﹐將死。」郗萌曰「有光如日月見虛﹐爲男子之祥。」又曰「有光如蛟龍見宮室﹐爲女子之祥。」《後秦記》曰「姚襄將與符廣眉戰﹐謂將軍王欽盧曰﹕『吾數行﹐常有異光引吾前﹐狀如導驅﹐數日﹐忽復不見﹐意惡之﹐此何祥也﹖』欽盧不對﹐卽與眉戰﹐死於陳。」

開元占經卷一百

醴泉河出

《瑞應圖》曰「醴泉者﹐水之精也。王者得地理則出﹐有仙人以爵酌之。」《運斗樞》曰「旋星得則醴泉出。」《地鏡》曰「河徙﹐是謂陰反﹐不出五年﹐有叛臣﹐兵行﹐民流亡。河徙一里至三里﹐是謂失政﹐且有謀臣﹔河徙至五里﹑十里﹐女主執政﹐外戚有背叛﹔河徙十里已上﹐人君失道﹐政在下臣。流水忽易道﹐君易賢。」

水湧溢及竭

《地鏡》曰「河盈溢﹐不出三年﹐國有憂﹔水忽自盈起﹐君凶﹐且大水。」《運斗樞》曰「帝壯而奪勢﹐水決壞山。」注云「壯年健時見奪勢﹐故水決壞山﹐言陰姦行﹐君危也。」《漢書》曰「武帝建始二年﹐北宮井水溢出﹐王莽之徵也。水流庭﹐霍氏遂亂。」王隱《晉書》曰「大興元年﹐河水竭斷百餘步﹐兩頭深淺如故﹐中絕不流。」《後魏書》曰「前廢帝普大元年﹐司徒府﹑大倉前井並溢﹐占曰﹕民遷流之象。永熙三年十月﹐都遷於鄴地。」《地鏡》曰「井水流出地﹐若理絕者﹐臣驕猾﹐兵方起。」京房《易候》曰「湧水無處﹐必流殺人七日﹐七年聖人滅。」《晉中興徵書祥說》曰「咸安九年﹐濤水入石頭﹐殺人﹐俄而海西公廢。大元十三年十二月戊子﹐濤水入石頭﹐毀大船﹐沈殺人﹐己亥﹐江水湧起建康﹑秣陵﹐江淹﹐沒殺人﹐陰旺之應也。」崔鴻《十六國春秋北燕錄》曰「龍城東溝竭涸積年﹐夏四月﹐溝中墳起﹐有聲﹐俄而泉湧出﹐閩尙曰﹕溝中墳起﹐所謂深谷爲陵﹐泉湧出所謂百川沸騰﹐陰旺之所致也﹐國及家井自沸溢﹐君將亡覆之﹐期三十日﹐水忽自竭﹐邑虛﹐不吉。都邑中水無故自絕及易處者﹐邑人徙亡。」

河壅

《地鏡》曰「河大壅﹐下臣執政﹐或主大水色變﹐不出六年﹐易王﹐女主亡。」《漢書五行志》曰「水﹐北方﹐終藏萬物者也﹐其於人道﹐命終而形藏﹐精神放越﹐聖人爲宗廟﹐以收魂气﹐春秋祭祀﹐以終孝道。若不敬鬼神﹐政令逆﹐則水失其性﹐百川逆溢﹐壞縣鄕邑﹐溺人民﹐及淫雨傷稼﹐是水不潤下。」《尙書大傳》曰「簡宗廟﹐不禱祠﹐廢祭祀﹐逆天時﹐則水不潤下。」《潛潭巴》曰「河水逆流﹐怨气甚。」《地鏡》曰「水逆流﹐是謂道逆﹐不出二年﹐兵從女主起。」《國語》曰「靈王二十年﹐谷﹑洛二水斗﹐毀王宮。」又曰「水忽不流﹐婦人惑﹐政亂令廢﹐不出五年﹐亡國﹔水一年不流﹐有反臣。」《漢五行志》曰「谷﹑洛斗﹐劉向以謂近火﹑沴水﹐以《傳》推之﹐四瀆比諸侯﹐洛其次﹐卿大夫象﹐卿大夫將分爭﹐以危王室也。」《地鏡》曰「流水忽停﹐天下饑﹔停水流﹐天下兵。」《續漢書》曰「桓帝永興二年﹐彭城泗水增長逆流﹐永壽元年六月﹐洛水溢至津﹐城門流物﹐是時皇后兄冀秉政﹐疾忠直﹐後遂誅滅。」

水赤

京房《易候》曰「宮水化爲血﹐七月﹐七年﹐聖人滅。」《古今注》曰「安帝延平六年﹐河東水化爲血。」《異苑》曰「勃勃虜都長安﹐端門外井人常宿汲停水壅﹐中夜砰磕有聲﹐視水如血﹐中有丹魚﹐長三尺而有赤光﹐國尋滅。」京房《易候》曰「水自赤﹐光如血﹐其國有流血。」《地鏡》曰「水赤如血﹐邑有流血。」《晉朝雜事》曰「元康六年﹐彭城泗水赤如血。」京氏《對災異》曰「河水赤者﹐獄有冤恨﹐誅殺不當﹐則致河水赤也。其救也﹐正獄刑﹐解疑罪。」京房《易傳》曰「君湎於酒﹐淫於色﹐賢人潛﹐國家危﹐厥異流水赤。」《漢五行志》曰「秦武王三年﹐渭水赤。」《漢書》曰「廣陵王胥宮中池水變﹐魚死﹐王爲事誅。」《後魏書》曰「太祖登國中﹐河南有虎七﹐臥於河側﹐三日及去﹐後一年﹐蚍蜉白鹿盡渡河北﹐後一年﹐河水赤如血﹐此衛辰滅亡之應﹐及誅其族類﹐悉投之河﹐其地遂空。」《地鏡》曰「井水赤﹐邑虛﹐相攻﹐主亡。」

水黃濁水淸水無魚水自臭

《地鏡》曰「君井若黃濁﹐政令不明﹔淸水忽自濁﹐天下將死﹔國及家井濁﹐皆君主將亡覆之﹐期三十日。」《易乾鑿度》曰「孔子曰﹕天之將降喜﹐應河水淸三日。淸變白﹐白變赤﹐赤變黑﹐黑變黃﹐各三日﹐河水安﹐天下乃淸。」《續漢書》曰「延熹九年﹐濟陰東郡﹑濟北平原﹐河水淸﹐襄揩上言﹕河者﹐諸侯之象﹔淸者﹐陽明之徵。豈諸侯有窺京都計邪﹖其明年﹐桓帝晏駕﹐徵解漬亭侯爲漢嗣﹐是爲孝靈皇帝。」《地鏡曰》﹕「澤泉水無魚﹐天王無居。」《地鏡》曰「國及家井臭﹐君將亡覆之﹐期三十日。」《吳志》曰「諸葛恪將誅﹐盥漱﹐聞水鮏臭﹐侍者授衣﹐衣服亦自夭。恪怪其故﹐易衣﹐易水﹐其臭如初。」

水出髙山水出朝市水沸

《禮記威儀》曰「君乘土而王﹐其政太平﹐則蒙水出於山。」京房《易候》曰「水無故髙山上出﹐邑亡﹐起兵。」《地鏡》曰「山石崖有水出﹐主有謀不成﹔水忽自出山上﹐兵且作。」《地鏡》曰「水忽出於朝市﹐兵且作。」京房《易候》曰「水無故市中出﹐邑兵大作。」《地鏡》曰「君井湧沸﹐宗廟失墮。」單子曰「夏桀徳衰﹐岱山泉沸。」京房《易候》曰「泉水沸﹐此謂賤人將貴﹐王者不顧骨肉﹐不親九族﹐厥徳已﹐泉湧沸。」京房《對災異》曰「江河沸者﹐有聲無實﹐此爲執政者懷姦不公﹐眾邪並聚﹐則致此災。不救﹐必有叛君謀其政也。令百官舉公直﹐選有徳﹐置於政。井水沸者﹐謂人君好用讒邪所致也。」《崖頭易林》曰「井水沸﹐不可安居。」

水中火出水鳴水出異物井自出井中气出澤枯火不炎上

京房《對災異》曰「水中火出﹐何﹖所謂陰气溢﹐亡陽施也。女妃無陽﹐則敵气溢﹐至水中火出。不救﹐有天殃﹐陰害陽。其救也﹐正妃妾﹐率後宮﹐施命令﹐誥四方﹐嫁貞女﹐賜鰥寡﹐此災卽消。」《地鏡》曰「澤水忽自鳴﹐百姓哀﹔若作金聲﹐土地分裂﹔國及家井有音聲﹐皆君主將亡覆之﹐期三十日。」《地鏡》曰「凡水中忽見異物﹐皆爲大旱。」《瑞應圖》曰「井不鑿自成﹐王者淸淨﹐則出流﹐有仙人至之徵。」《地鏡》曰「井中气直上叩天﹐而王走民間﹐國大衰損﹐兵起。」京房曰「澤枯歲貧﹐國易臣﹐不出三年﹐客辭。」《尙書大傳》曰「棄法律﹐逐功臣﹐殺冢子﹐妾爲妻﹐則火不炎上。」﹝君上行此四者﹐爲天南宮之政官﹐於地﹐爲火無故燔熾爲害﹐是不上。﹞《漢五行志》曰「讒夫昌﹐邪勝正﹐則火失其性﹐宗廟宮館災﹐是火不炎上也。」

火無煙

《南燕錄》曰「慕容超大正五年﹐南郊柴燎焰起而煙不出﹐靈臺張光令私於中書侍郎王景暉曰﹕煙者﹐國之種﹐今火旺煙滅﹐國其亡乎。」

開元占經卷一百零一

霜占

《元命包》曰「陰陽凝爲霜。」《易坤卦》曰「初六﹐履霜堅水至。象曰﹕履霜堅水﹐陰始凝也。馴致其道﹐至堅水也。」《禮記月令》曰「季秋之月﹐霜始降﹐百工休。孟冬行秋令﹐則雪霜不時。」《考異郵》曰「霜者陰精﹐冬令也。四時相代﹐以霜收殺﹐霜之爲言亡也﹐物以終也。」曾子曰「陰气勝﹐凝爲霜。」《地鏡》曰「視屋上瓦﹐獨無霜者﹐其下有寶藏。」《援神契》曰「霜挫物。」京房曰「凡候霜下早晚﹐若正月一日雷﹐知七月一日霜下﹔若二月一日雷﹐卽知八月一日霜下。」又曰「霜者﹐刑罰行也。霜者﹐所以成萬物也。刑罰者﹐所以誅惡人者也。刑一以懲十﹐殺一以全萬。非聖君居位﹐則刑罰妄行﹐誅殺不當﹐故天應以殞霜﹐於春於夏。臣依公結私﹐誅殺無罪﹐霜下在土﹔卻忠臣﹐依公結私﹐以緩有罪﹐霜附木﹔殺罰不由上﹐霜見風而飛﹔此皆刑罰不法之應。」又曰「霜下﹐或未見日而欲曦者﹐此人君以喜怒行刑罰也﹔霜或見日而不曦﹐此人君執法堅不可犯也﹔霜或天陰不見星而有霜者﹐此臣下擅行誅罰也。興兵妄誅﹐厥災其霜殺五穀﹔誅不原情﹐玆謂不仁﹐冬先雨乃殞霜﹔有芒角﹐賢聖遭害﹐其霜附木﹐不下地。」《考異郵》曰「穆公卽位﹐仲夏霜殺艸﹐日不消。僖公卽位﹐殞霜不殺艸﹐梅李實。不殺艸者﹐臣威彊﹔梅李大樹﹐此果爲實﹐是君不能伐也。定公卽位﹐殞霜殺菽﹔菽者﹐稼最彊﹐季氏之萌也。」《天鏡》曰「霜非時而殺艸﹐是時而不殺﹐並爲虫蝗﹐是謂大饑﹔春隕霜殺艸木﹐是謂陰隆﹐臣彊君弱﹐下不事上。」京房曰「春下霜七日﹐七年聖人滅。」《春秋命歷序》曰「桀無道﹐夏隕霜。」《師曠占》曰「春夏一日﹐有霜云者﹐君父治政﹐大嚴大苦大殺﹐天以示之。何以言之﹐霜威殺萬艸﹐坐大殺也﹐見變如此﹐宜損威殺﹐重人命。」京氏曰「夏霜﹐君死國亡﹔霜下或無芒者﹐此人君行刑罰﹐而哀恕其人也﹔霜下或無芒者﹐此人君觀過﹐刺不深也﹔芒或旁指者﹐此人君旁言而刑人也﹔霜下或芒嚴者﹐此人君刺過深克者﹔芒或向下者﹐或如露微者﹐此人君盡欲加法一姓服屬也﹔霜下﹐或同類之物或不死﹐此人君知人有罰同﹐獨有所緩不誅﹐有以平法誅者﹔霜下或翩翩狀如雪者﹐此人君知人有罪﹐不以爲意也﹐亦不出於狴牢也﹔霜或止於樹頭而不下地者﹐此下請決罪而上不下也﹔霜下﹐或有澤於物者﹐此人君欲殺直而下卻之也﹔霜下﹐晝夜不明而隕霜者﹐皆君臣誅﹐或心疑而徑行之﹐霜亦隨之於春﹔霜下﹐或重其日溫者﹐此行誅或依法深淺﹐故其日溫也﹔霜不下而物自以寒死者﹐此邪臣執法周密﹐眾人不知﹐物不得霜而死也﹔夜雨雪且爲霜﹐爲人君率臣重以爲嚴也。」

雪

《元命包》曰「陰陽凝爲雪。」《氾勝書》曰「雪者﹐五穀之精。」曾子曰﹔「陰气勝﹐則凝爲雪。」《穆天子傳》曰「雪盈數尺﹐年丰。」《八節占》曰「冬有積雪﹐歲美人和。」又曰「冬祁寒﹐降雪盈尺﹐年丰歲稔之候。」董仲舒曰「太平之世﹐雪不封條﹐淩彌毒害而已。」《考異郵》曰「庚辰﹐大雪深七尺﹐並者丈四尺。」京房曰「雪附木者﹐此人君聽言殺忠臣也﹔雪未至地而復上﹐久而復下﹐此人君欲寬死罪﹔雪而溫者﹐此人君脫有罪。凡雪者﹐陰气盛也﹐小人系公結私﹐以脇其主而專其權﹐二月﹑九月而不已﹐此執法權正引邪以成賊理﹐故雪厚﹐爲旱﹔薄﹐則爲水﹔皆一百九十二日。」《天鏡》曰「春雨雪不消﹐妻黨專政﹐擅持君威﹐天下饑﹐民死亡。」《易通卦驗》曰「乾得坎之寒﹐則夏雨雪。」《天鏡》曰「夏雨雪﹐必有大喪﹐天下兵起。」《詩推度災》曰「違天地﹐絕人倫﹐則夏雨雪。」《晉朝雜事》曰「太康七年﹐河陰雨赤雪二頃。」京房《易候》曰「夏雨雪﹐國殃﹐必有喪﹐司馬爲亂。」又曰「君死國亡。」《天鏡》曰「秋雨雪﹐百姓多死﹐艸木零落﹐天下大喪。雪下﹐厚三尺以上﹐大兵方起。」

雹

《考異郵》曰「陰陽專精﹐凝合生雹。雹之言合也。」董仲舒曰「雹者﹐陰气脇陽也。」京房曰「凡雹過大﹐人君惡聞其過也﹐抑賢不與共位﹐小人取利﹐布幣私施﹐所愛人專﹐施不普﹐當雨不雨﹐天反下雹﹐人有釁則嚴威集﹐人欲惑其君﹐故雹傷生。雹或殺飛鳥者﹐此人君信讒佞之言﹐行謫罰於廢人。」《月令》曰「仲夏行冬令﹐則雹凍傷谷。」《感精符》曰「大臣擅法﹐則雨雹。」京房曰「雹下﹐或毀瓦﹐碎破車﹐殺馬牛者﹐此人君任小人﹐伐其人﹔雹下盡剝樹木之枝﹐又害五穀者﹐此人君賦斂酷﹐民有殺者﹔雹下﹐或多狀如積雪者﹐此臣欲弒君也﹔雹下﹐或盡敗人禾稼者﹐此人君因春夏庶人有罪﹐執殺之﹔雹下﹐或霜俱降者﹐此人君私邪人從後退而誅之﹔雹下﹐極地而曎者﹐此人君私施邪人而下成之﹔雹下﹐或狀如積水者﹐此臣欲殺人君﹔雹下﹐或多芒﹐狀如雪者﹐此人君欲害人而甚者﹔雹下﹐或如梨實者﹐此人君大亂庶人而惡甚者﹔雹下﹐或與風俱降者﹐此人君施大亂其寒過度罰深﹔雹下﹐或狀如珠者﹐此人君欲害人而甚也。」《漢書五行志》曰「大雨雹﹐常寒之罰。武帝元封三年十二月﹐雨雹﹐大如馬頭﹔宣帝地節四年﹐山陽﹑濟陰雨雹﹐如雞子﹐深二尺五寸﹐殺二十餘人﹐皆霍氏誅徵也。」《續漢書五行志》曰「孝安永初三年﹐雨雹﹐大如雁子﹐傷稼。是時﹐鄧太后專陽政。」《晉中興書》曰「太和三年四月﹐雨雹﹐是時海西昏亂﹐相龍朱實等淫逆。太元二十一年四月﹐雨雹﹐是時王道子輔政﹐姦佞競進﹐烈宗不能禁絕﹐王室大亂。」《天鏡》曰「夏雨雹﹐民饑。」

冰

《地鏡》曰「冰以春冰﹐有兵﹐其歲不成﹔冰夏冰﹐胡兵將起﹐人民無病而死﹐大饑﹐民流﹔秋冰﹐下臣憂﹐大兵起。」《左傳》﹕「成公十六年春正月﹐雨木冰﹐寒過節﹐冰著樹也。」《谷粱傳》曰「陰陽失度﹐時寒過節﹐雨而木冰﹐誌異也﹐根枝折。」《墨子》曰「三苗大亂﹐天命殛之﹐夏冰。」京房曰「夏水冰凍者﹐國君有疾病﹐民流亡﹐五穀不成﹐人民饑。」《說苑》曰「秦始皇卽位﹐夏凍。」《地鏡》曰「水三月至八月忽有冰者﹐大兵喪。」《漢書五行志》曰「劉歆云﹕陽彊不下通﹐陰弛不上達﹐故雨而木爲冰。木﹐曲直也。劉向以爲﹕水﹐陰之隆﹔木﹐少陽﹐貴臣象。此人將有害﹐則陰气脇木。叔孫喬如出奔﹐公子偃誅死﹐公見執辱之異也。」或曰「長老名木﹐水爲木介﹐介甲兵象也。」《晉中興書》曰「大興三年二月﹐雨木冰﹐其後有王惇之難。」京房《易候》曰「夏而凍﹐其鄕有流亡。」《地鏡》曰「水冬不冰﹐易王﹐或饑兵。」

寒

京房曰「有徳遭險﹐玆謂逆命﹐厥異寒。」《洪範五行傳》曰「聽之不聰﹐是謂不謀﹐厥罰恆寒。」《晉中興書》曰「大興四年冬﹐大寒﹐民凍死。是時﹐王惇肆亂而天子不能禁﹐任意﹐專殺戮﹐及忠良。」京房《易候》曰「夏有遺冬﹐人民行訴﹔夏而欠寒﹐其國有急﹔冬而不凍澤﹐其鄕有疾疫﹔冬至後十日不凍者﹐人君不行﹐刑不嚴﹔一曰﹕緩死罪﹐不誅。」

霧

《元命包》曰「陰陽亂爲霧。」《莊子》曰「騰水上溢﹐故爲霧。」《爾雅》曰「地气發﹐天不應﹐曰霧。」董仲舒曰「太平之世﹐霧不塞望。」東方朔曰「凡霧气﹐不順四時﹐逆相交錯﹐微風小雨﹐爲陰陽气亂之象﹐從寅至辰巳上﹐周而復始﹐爲逆者不成﹐積日不解﹐晝夜昏暗﹐天下欲分離。」《京房易候》曰「甲乙有霧﹐疾疫﹔丙丁有霧﹐旱﹔戊己有霧﹐鄰國有城拔﹐無軍﹐有土功事﹔庚辛有霧﹐兵﹔壬癸有霧﹐爲水。冬霧及其門﹐日懸而霧﹐馬馳人起﹐不雨霧曰兵所走。」《帝王世紀》曰「黃帝五十年秋七月庚申﹐天大霧三日三夜﹐霧除﹐帝遊洛水之上﹐見大魚負圖書﹐今《河圖帝視萌》篇是也。」《河圖》曰「山﹐冬大霧十日以上不除者﹐山崩之候也。山﹐水脈也。」郗萌曰「凡霧四合﹐有虹各見其方﹐隨四時凶气﹐靑黃更相掩。」《運斗樞》曰「四獨霧下﹐天下寬。」《晉書天文志》曰「晝霧夜明﹐臣志得伸。」《孝經洞寶冊》曰「世無道﹐皇不用孝﹐法去兵經﹐五霧並起﹐蒼蒼鬱鬱淫淫﹐蔽四方。」《天鏡》曰「天雨霧如黃土﹐百姓勞苦﹑奔亡﹑不安﹐名曰黃霧。」《漢書元後傳》曰「成帝時﹐王大弟封侯﹐其夏﹐黃霧四塞終日。」《晉中興書》曰「大寧元年﹐黃霧四塞﹐王惇之應。成和元年﹐大霧﹐步武不相見﹐會稽王道子專政之應也。」《陸機別傳》曰「機被誅日﹐大風折木﹐天地霧合。」《兵書》曰「白霧四面圍城﹐必有兵到城下﹐不出其日。」《史記》曰「上至平城﹐匈奴圍王﹐七日大霧﹐漢使人來往﹐胡不覺。」《抱朴子》曰「白霧四面圍城﹐不出百日﹐大兵至城下。」《黃帝》曰「霧者﹐百邪之气﹐陰來昌陽﹐姦臣擅君權立威。」《荊州占》曰「晝霧夜明﹐臣志得伸﹔夜霧晝明﹐臣志不伸﹔霧終日終時﹐君有憂色﹔黃﹐小雨。」郗萌曰「霧從夜半至日中不解﹐遂上爲霧﹐君不悟﹐行邪政於百姓﹐過日中而似雨﹐彊气所避。」《河圖》曰「霧乍散﹐臣欲謀君﹐爲逆者不成﹐自亡。」《荊州占》曰「凡霧气四方俱起﹐百步不見人﹐名曰昏﹐不有破國﹐必有滅門。」甘氏曰「霧﹐秋以庚申﹑辛酉日﹐气色白﹐東行爲利客﹐先舉兵者勝﹐後舉兵者敗。」巫咸曰「霧﹐夏以丙丁﹑巳午日﹐赤黃气﹐西行爲利客﹐主人凶。」《海中占》曰「霧﹐冬以壬癸﹑亥子日﹐气靑黑色﹐南行﹐興軍動眾。」

露

《元命包》曰「陰陽散爲露。」曾子曰「陽勝則散爲露。」蔡氏《月令》曰「露者﹐陰液也﹐曎爲露。」《論衡》曰「露﹐秋气所生也。」《易通卦驗》曰「立秋﹐白露下。」《元命包》曰「露以潤艸。」《運斗樞》曰「天樞得則甘露濁。」《五經通義》曰「和气津凝﹐爲露從地出。」《禮運》曰「聖王所以爲而弗悖也﹐天降甘露﹐地出醴泉。」《命歷序》曰「桀紂無道﹐露冬下。」《呂氏春秋》﹕「伊尹說湯曰﹕水之美者﹐三危之露﹔和之美者﹐雩揭之露﹐其色紫。」《地鏡》曰「圖視山川﹐多露無霜者﹐其下有美玉。」《瑞應圖》云「耆老得敬﹐則柘受甘露﹔尊賢愛老﹐不失細微﹐則竹葦受甘露。」

霾噎﹝噎﹐於計切﹐陰而風也。﹞

《爾雅》曰「風而雨土﹐爲霾。」郝萌曰「凡天地四方﹐昏蒙若下塵﹐十五日以上﹐或一月﹐或一時﹐雨不沾衣而有土﹐名曰霾。故曰﹕天地霾﹐君臣乖﹐若不大旱﹐外人來。」《爾雅》曰「陰而風爲噎。」《說文》曰「噎﹐天地陰沈也。」《紀年》曰「帝辛受時﹐周大噎。周昭王十九年﹐天大噎﹐雉兔皆震。惠成王元年﹐晝晦。十六年﹐邯鄲四噎﹐室多壞﹐民多死。」

霰

《說文》曰「霰﹐稷雪也。從雨﹐散聲。」《釋名》曰「霰﹐星也。水雪相搏﹐如星而霰。」曾子曰「陰之專气爲霰。」《爾雅》曰「霰爲消雪。」郭璞注云「霰水雪雜下﹐故爲消雪也。」《毛詩》曰「如彼雨雪﹐先集維霰。」注云「霰﹐暴雪也。或云﹕雪上遇溫气而搏之﹐霰也。」

霽

《說文》曰「霽者﹐雨止也﹐云罷貌。」《晉中興徵祥說》曰「咸和四年﹐陰霖五十餘日﹐蘇峻滅後﹐乃霽。」《魏略五行志》曰「延康元年﹐大霖雨五十餘日﹐魏有天下乃霽﹐將受大祚之應也。」

蒙

《釋名》曰「蒙﹐日不明﹐蒙﹐蒙蒙然也。」京房曰「臣私祿及親﹐玆謂罔辟﹐厥異蒙行。善不請於上﹐玆謂祚福﹐蒙一日五起五解﹐辟不謀臣﹐臣辟異道﹐上蒙下霧﹔立嗣子疑﹐玆謂動欲﹐蒙赤﹐日不明﹔利邪以食﹐玆謂閉上﹐蒙大起﹐日不見﹐若雨不雨﹐十二日解﹔祿生於下﹐玆謂誣君﹐蒙微而小雨﹐已乃大雨﹔下相攘善﹐玆謂盜明﹐蒙黃濁﹔下陳功於上﹐玆謂不知﹐蒙微而赤﹐風鳴條﹐夜復蒙﹐不解。」《春秋潛潭巴》曰「大蒙三十日﹐羣猾起。」《抱朴子》曰「若蒙气圍城﹐或入於城﹐則外兵得入﹔若蒙气從內出﹐主人出戰。」《尙書中候》曰「桀無道﹐地吐黃﹐黃是蒙也。」《禮記月令》曰「仲冬行夏令﹐气蒙冥冥。」《演孔圖》曰「猾待期﹐則赤蒙沾冠。」《黃帝占》曰「凡連陰十日﹐晝不見日﹐夜不見月﹐亂風四起﹐欲雨而無雨﹐名曰蒙﹐臣謀君。故曰﹕久陰不雨﹐臣謀主。」郗萌曰「蒙霧者﹐邪气也﹐陰來衝陽﹐姦臣謀君﹐在天爲蒙﹐在人爲霧。日月不見﹐爲蒙﹔前後人不相見﹐爲霧。」《荊州占》曰「夜蒙晝明﹐臣謀政﹔晝霧夜明﹐臣得伸志。」

開元占經卷一百零二

雷

《易說卦》曰「震爲雷﹐動萬物者﹐莫疾乎雷。」《河圖始開圖》曰「陰陽相薄爲雷。」《河圖帝通紀》曰「雷﹐天地之鼓也。」《洪範五行傳》曰「雷者﹐諸侯之象也。」《河圖》曰「黃帝以雷精起。」《尙書中候》曰「秦穆公出狩﹐天震大雷﹐下有火﹐化爲白雀﹐銜丹書﹐集公車。」《史記》曰「髙祖母劉媼﹐嘗息大澤之陂﹐夢與神遇﹐時雷霆冥晦﹐見蛟龍於其上﹐已而有娠﹐遂產髙祖。」《元命包》曰「陰陽爲雷。」京房曰「凡雷者﹐陰陽合和﹐震動萬物﹐使各戴其元而起﹐故雷以動﹐聞百里﹐或聞七十里﹐或聞五十里﹐或聞二十里﹐各應其徳而起﹐以應人君行之動靜。或雨且雷﹐和气令雷﹐聲或殷殷轢轢﹐風雨微﹐皆陰陽和﹐利稼之雨﹐象君臣百姓和合也。」《論衡》曰「圖畫之士﹐圖雷之狀﹐累累如連鼓形﹐又圖一人若力士之容﹐謂之雷公。」京房曰「雷者﹐月當有效於消息﹐以爲主聲聞於人﹐雷之爲政﹐大壯始﹐君臣彊﹐從解起。」《風俗通》曰「雷已發聲﹐作醬﹐令人腸中雷鳴﹐故雷不作醬也。」京房曰「雷起乾宮﹐人民多疾病﹔雷起坎宮﹐國邑多雨﹔雷起艮宮﹐禾好枲長﹐五穀賤﹔雷起震宮﹐五穀暴貴﹐多傷﹔雷起箕宮﹐雨霜傷五穀﹔雷起離宮﹐夏少水﹐旱﹐蝗虫﹔雷起坤宮﹐蝗虫害五穀﹔雷起兌官﹐兵起﹐銅鐵貴﹔雷起水門﹐流潦滂沱﹔雷起天門﹐人不安﹔雷起石門﹐蝗虫食﹐大凶﹔雷起木門﹐棺木貴﹐歲大熟﹔雷起風門﹐霜禾傷﹔雷起金門﹐銅鐵貴﹔雷起火門﹐夏旱﹐蝗虫食﹔雷起土門﹐五穀賤﹐魚不長﹔雷起鬼門﹐人民常暴死。春始雷東方﹐東方五穀盡熟﹐人民蕃殖﹐以夜雷﹐歲半熟﹔雷始南方﹐歲小旱﹐夜雷﹐大旱﹐糴倍﹐種不成﹔雷始西方﹐谷小熟﹐有虫﹐夜雷﹐六畜病﹔雷始西方﹐五穀不熟﹐有曝骨其野﹐馬牛大病﹐夜雷﹐赤地千里﹐糴貴﹔雷始北方﹐海水出﹐百川皆流溢﹐五穀不成﹐夜雷﹐百川皆溢。春不雷而霜﹐樹木以風落﹐皆爲人疾病。春三月﹐甲子﹑己壬﹑戊寅﹑辛卯﹑戊午﹐有雷霹靂石﹐其下有兵﹔春夏甲子﹑丙寅﹑戊子﹐有雷殺人﹐有將軍在外大戰﹐期不出三十日﹔夏三月﹐雷電不聞﹐多疾病﹐害五穀﹔夏三月甲子﹑己壬﹑戊寅﹑辛卯﹐疾風雷﹐其在城壞軍﹐在外大戰。戊子雷﹐云露變﹐土易民﹐以其雷入月深淺﹐日當一月﹐或當一歲﹐不出其月﹐必有亡國﹑死王﹔庚子雷﹐必有惡令﹐期不出三十日﹐或日有令﹔庚午日雷﹐不出其月﹐兵起﹔甲子雷﹐亦兵矣。春己壬﹑丁壬﹐夏甲午﹑壬戌﹑己亥﹑丁未﹐冬甲寅。又曰﹕春戊寅﹐夏戊申﹐冬戊子﹐不雨而雷﹐雷之所建有所將流血。戊子雷﹐雨三日止﹐其下大戰﹐不雨而雷﹐外兵必歸﹐不雨而雷﹐兵起必阻。王者動事不時﹐正月大雷﹔動事不明﹐但雷而不電。當雷不雷﹐太陽弱﹐此君弱臣彊﹐臣奪君政﹐故春分之後﹐雷不發聲﹐君當揚威武﹐退彊臣﹐正治道﹐當發聲矣。人神徳隆﹐雷鳴盛春。秋分雷﹐春分不雷﹔秋分不雷﹐春分雷。春過一日﹐秋亦過一日。春雷不發﹐秋雷不藏﹐君死國亡。冬雷上朔﹐皆爲所當之鄕﹐骸骨盈野﹐夜雷亦然。冬雷者﹐陽气之盛應之﹐各以雷之日﹐知何方鳴。東方各以其辰爲方。冬三月﹐有大雷聞千里者﹐人君絕令﹔霹霹者﹐以兵去﹔溫者﹐以弱去矣。天冬雷﹐地必震﹐教令撓﹐則冬雷﹐民饑。冬雷不蟄﹐玆謂自藏﹐萬物化不成。」《天官書》云「無雲而雷﹐是謂天狗﹐所當之國﹐必有甲兵﹐王國偏虛。冬雷而星下﹐胡蠻之王死中野﹔不雷而星下﹐其國兵起。又曰﹕冬雷而星不下﹐當日之國王死其所﹔冬雷屈折﹐不及三年﹐有兵喪﹐有更政﹔天無雲而雷者﹐此君無恩澤於百姓﹐國將易君﹐萬人不靜﹐小人失命﹐雷聲掩掩﹐狀如欲息﹐雨疏無風﹐此人君深念憂百姓。又曰﹕雷或一聲而止﹐此人君出令重也。雷而不雨﹐此人君欲動﹐其事無補於百姓﹐有風﹐令行﹔無風﹐令不行。雷風雨霹靂丘陵者﹐逆先人之令﹔雷或霹靂﹐大風甚雨﹐發屋折木﹐此皆小人處位﹐賢士隱﹔雷雨大風霹靂﹐此皆人君用讒言﹐刑殺正人。上下不和﹐歲少雷。雷不雨者﹐有聲無實也﹐士走。霹靂﹐破害也。賢人興道﹐雷止其處﹐不然夜半雷﹐一聞其聲﹐若電無雷﹐皆爲人君絕令﹐一名枉矢。雷或霆﹐此人君動令﹐下不蔽欺明君。雷﹐蛟龍出﹐國有賢士﹐止言不詘者﹐陰中陰也。雷之發聲﹐於坎多水﹐於艮山崩﹐於震多風﹐於箕必大風起﹐於離大旱﹐於坤土功﹐於兌兵起﹐於乾天象。雷聲或格格﹐雨下籍籍﹐此人君施﹐百姓侮之。雷聲深轢轢﹐狀如欲伏﹐雨疏無風者﹐此人君深憂念百姓。入震卦﹐雷一聞聲後不復聞﹐若有電無雷﹐皆爲人君絕令﹐亦名枉矢。雷如聚火而徙﹐此人君且絕之象。雷電皆生火﹐有所擊﹐極陰生陽也。雷或霹靂無風雨者﹐此皆剛柔不均﹐激气並作﹐此君臣相忿爭﹐惡令暴出。雷或霹靂甚大風雨俱至者﹐此皆亂令大作﹐以動百姓。雷聲或在南﹐或在北﹐或在西﹐或在東﹐此人君爲政不知所去就也。先雷後雨﹐不濕土﹔先雨後雷﹐屋舍崩潰。」《師曠占》曰「春雷始起﹐其音柏柏格格霹靂者﹐謂雄雷﹐旱气也。其鳴依依音音不大霹露者﹐謂雌雷﹐水气也。春不雨﹐有雷音在地中﹐其所有兵起其下。」《禮記月令》曰「春日夜分﹐雷乃發聲﹐有不戒其客止者﹐生子不備必有凶災。」《天鏡》曰「冬震﹐兵饑。」《晉中興書》曰「升平二年十一月﹐雷﹐是時皇太后臨朝﹐政舒緩。」《洪範五行傳》曰「秦二世元年﹐無雲而雷。雷﹐陽也﹔云﹐陰也。有云然後有雷﹐有臣然後有君也。無雲而雷﹐示君獨處﹐無人民也。」《河圖》曰「臣僭大者不犯主﹐則雷電擊朝。」京氏《五星占》曰「人君承用節度﹐卽雷風以節﹔暴行威福﹐則雷霆擊人。其救也﹐議獄緩死﹐則災消矣。」京氏《對災異》曰「雷鳴﹐連而不絕者﹐此謂人君政事﹐民不恐懼。」又曰「雷電俱出﹐或先鳴而後電者﹐此謂執法貪苛。」

霹靂占

《春秋繁露》曰「霹靂者﹐金气也﹐其音商﹐故應以霹靂。」《說文》曰「震﹐霹靂振物也。」《釋名》曰「霹靂﹐折也。所歷皆破折﹔震﹐戰也﹐所擊輒破﹐若攻戰也。」《範子計然》曰「天者變化﹐行精气者也。令者﹐謂暴風雨霹靂也。」《晉朝雜事》曰「元康七年﹐霹震破城南髙媒石。髙媒﹐中宮求子像也。賈後妒忌﹐將殺懷湣﹐天怒﹐霹靂之﹐賈後將誅應也。」《搜神記》曰「扶風楊道和﹐夏於田中﹐值天雷雨﹐止桑樹下﹐霹震擊之﹐道和以鋤格﹐折其左股﹐遂落地不得去﹐赤如丹﹐目如鏡﹐手如牛﹐角長三尺餘﹐狀如六畜﹐頭似彌猴。」《續搜神記》曰「吳興人章狗者﹐五月中於田中耕﹐以飯蘿置菇裏﹐晚饑求食而飯已盡﹐如此非一。後日於菇中伺之﹐見一大蛇偸食其飯﹐狗卽以鑊刈之﹐蛇便走去﹐狗乘船逐之﹐至一阪﹐有穴﹐蛇便入穴﹐但聞啼哭人云﹕斫某甲。或云﹕當何如﹖或言﹕符雷公﹐命霹靂殺奴。須臾雲雨四合﹐震電傷狗﹐狗於是跳梁大罵云﹕天公﹐我貧窮展力耕墾﹐蛇來偸食我飯﹐罪應在蛇﹐反更來霹靂﹐許是無知﹐雷公若來﹐今當以鑊斫汝腹破﹗須臾﹐雲雨輒開﹐乃更還霹靂向穴﹐諸蛇死者數十。」《天鏡》曰「雷霆擊宮庭中﹐大夫欲逆﹐不出五年﹐交兵流血。」《合誠圖》曰「霹靂擊於殿﹐女宮急。」《潛潭巴》曰「霹靂擊宮室﹐君情泄﹐下有謀起。」《天鏡》曰「雷霆擊宗廟﹐是謂天戒人君暴云﹐不出八年﹐削地奪國。」《春秋繁露》曰「王言﹐下不從革﹐而秋多霹靂。」《天鏡》曰「雷電擊貴人﹑從官﹑車騎﹐此乃人君惑於佞人﹐失眾和。」《漢獻帝紀》曰「初平二年﹐無雲而霹靂殺人。」《天鏡》曰「雷霆擊貴人正殿﹐此謂重陽之戒﹐此佞人持政﹐不出六年﹐地削君亡。」《晉中興書》曰「元興三年秋﹐永安王皇后自巴陵將設威儀入宮﹐天大雷震﹐人馬一時俱悚。」《續晉陽秋》曰「大元年﹐震含章殿四柱﹐殺內侍二人。」

電

《河圖》曰「激陽爲電。」《易稽覽圖》曰「陰陽和合﹐其電耀耀也﹐其光長。」《元命包》曰「陰陽激爲電。」《河圖》曰「大電繞樞星﹐炤郊野﹐感符寶而生黃帝。」《天官書》曰「電者﹐陰陽之動也。」《莊子》曰「陰气伏於黃泉﹐陽气上通於天﹐陰陽交爭﹐故爲電。」《釋名》曰「電﹐殄也﹐乍見則殄威也。」京房曰「電生火﹐有所擊﹐極陰生陽之象。」董仲舒曰「太平世﹐電不眗目﹐霣示光耀而已。」

霆

京房曰「凡霆者﹐金餘气也﹐金者﹐內鏡而外冥﹐人君卽位﹐乃先敬讓﹐而內尙賊心﹐陰行眾物﹐舉事發微﹐自以爲明﹐虛言妄據﹐深依以考﹐凡事亦自以爲能矣。故無雲而霆﹐霆或爲火者﹐此人君以暴罰也﹔霆或聚火者﹐光起而從﹐此人君將聚之象也﹔霆或中天而見﹐此人君自以爲明也﹔霆或將如交蛇﹐光明之而一正者﹐此人君行明行直﹔霆或正赤﹐下至地而復上者﹐此人君聽讒言也﹔霆或東西南北﹐皆有霆者﹐此人君行役﹐不避四時也﹔霆或正直而長﹐光明者﹐此人君行微﹐人不知曲直﹔霆或正黃澤者﹐此人君行明﹐𨿽得事實﹐取其中也﹔或霧而霆者﹐此人君默行﹐不得事實﹐而亂不息﹐下將不制﹔霆瞬瞬暉暉者﹐此人君質﹐不知自明也﹔霆或奕奕明之而復息者﹐此人君譏問內直言之事﹔霆或無雲而以昏數見者﹐此人君誠以微言而以害人也﹐一云﹕默言﹔霆或將如蝶蛇﹐明久而微正者﹐此人君行不明﹐莫有非也﹔天陰不雨﹐但爲霆者﹐此人君陰行﹐欲以來事實也。」

開元占經卷一百零三

歷法

上元甲子﹐距今麟徳元年甲子﹐歲積二十六萬九千八百八十﹐算外。上元甲子﹐距今大唐開元二年甲寅﹐歲積二十六萬九千九百三十﹐算外。章歲﹐三萬九千五百七十一。總法﹐一千三百四十。章月﹐四十八萬九千四百二十八。半總﹐六百七十。章閏﹐一萬四千五百七十六。辰率﹐三百三十五。閏分﹐一千二百一十四。﹝奇八﹞奇率﹐一十二。歷周﹐四十四萬三千七十七。旬周﹐六十。月法﹐二十九日﹐餘七百一十一。弦法﹐七日﹐餘五百一十二。﹝奇九﹞气法﹐一十五日﹐餘二百九十二。﹝奇十﹞歷法﹐二十七日﹐餘七百四十三。﹝奇一﹞

推朔端術﹕置上元甲子距今所求年﹐算以章月乘爲歲分﹐章歲除爲積月﹐余爲閏餘。以閏餘減歲分爲朔分﹐總除爲積日﹐余爲小餘。﹝以天正小餘滅朔分﹐余爲總實。﹞求次朔﹐以月法加﹔求閏餘﹐以閏餘加﹔求弦﹐以弦法各加其朔﹔得上弦﹐以次轉加望﹐下弦﹐及來月朔。

推入曆術﹐以歷周去總實﹐余以變奇率乘之﹐滿變小餘。加其餘﹐總法除爲日﹐不盡爲余命日﹐算外。卽所求年天正恆朔入歷日及余。

求次朔及弦望準前術﹐﹝滿歷日及余奇則去之﹞求夜半入歷﹐各以其恆小餘減。

推中气術﹐各以閏餘加其恆朔小餘﹐卽其气節﹐以气法加。

推加時術﹐各以六乘其小餘﹐辰率除﹐殘以五乘四百二﹐除爲辰殘。又以六乘﹐如前除爲刻分。命時起子半算﹐卽加時所在辰及刻分。

求定气術﹐冬夏二至﹐卽以恆气爲定﹐自外各以气下消息數﹐息減﹑消﹐加其恆气小﹐﹝滿若不足﹐進退其日。﹞各得所求。﹝加者爲盈气﹐減者爲縮气。定其盈縮所在﹐故曰定气。﹞

推日中影及消息盈縮定數術﹐各置其所入气後气數﹐互相減﹐余以乘所入﹐如算十五﹐以各減其數爲定。﹝前少加之﹐前多減之﹐其求入歷﹐定遲速及星者仿此﹐入气十五﹐算者如十六。﹞

推朔弦望盈縮經辰所入術﹐各以其日所入盈縮﹐定積。盈加縮減其恆經辰所入﹐余卽各所求。

推朔弦望定遲速術﹐置所入日遲速數﹐分後日數﹐互相減﹐余以入歷日﹐余乘以總法﹐除得以加減遲速數爲定。

推定朔弦望術﹐各以其日遲速盈縮定數﹐歷速減遲加﹐气盈如縮﹐減恆小餘﹐滿若不足﹐進退其日﹐命以甲子﹐算外﹐卽各所求。

推定月大小術﹐其定朔日名﹐十干與來月同者﹐大﹔不同者﹐小﹔月無中气者﹐爲閏。﹝若正月交﹐有時正見者﹐消息前後各一兩月﹐以定月以之大小﹐今虧在晦二﹐其弦望亦隨事消息﹐月朔大小若過類三者﹐觀定小餘﹐近夜半者﹐量定其弦望﹐以五乘定小餘﹐秒法除爲刻﹐卽各其辰所入刻數﹐皆減其晨刻﹐不盡爲辰後刻﹐不滿前刻者﹐從前日注於嗣後。﹞

推土王術﹐置四季之節﹐加大餘十二﹐小餘二百三十五﹐卽各其气后土王日。

推沒日術﹐气小餘一千四百七巳上﹐以九十乘之﹔又以十五乘小分﹐從以減沒分十二萬二千三百五十七。余﹐以沒法一千七百五十七﹐除爲日﹐不盡爲余﹐以日數加气大餘﹐卽各气內沒日。

推每定气初日夜半日所在定度術﹐各以其定小餘﹐減其气日度分﹐命以宿次﹐卽其夜半日度及分。求次日﹐日加一度﹐又各以其日躔差率﹐進加退減度分數。

推朔望加時所在度術﹐各以定小餘﹐加其日夜半日度分﹐卽加時所在。

推朔望加時月所在度術﹐朔加時日所在﹐爲合朔。日月同度﹐加其望日﹐加時度一百八十二分百三十四四十二。

推朔定日夜半月所在度術﹐各以其定小餘﹐乘所入歷日離程總法而一﹐爲夜半後分﹐以六十七除﹐爲度。余﹐爲度分。以減其日加時所在夜及分﹐命以宿度。求次日各以離程加。﹝若至其朔﹐卽別起其端﹐端不得團前而加之。﹞

推定气日晝夜漏及日出沒時﹐倍其气晨前刻及分﹐分漏法從刻爲日不見漏﹐以減百刻爲日見漏﹐加日見漏五刻﹐爲晝漏刻﹐以晝漏刻減百刻﹐余爲夜時刻。四刻十二分加晨前漏刻﹐命起於刻算外﹐卽日出晨刻﹐以日見漏加日出辰刻﹐以次如前﹐卽日沒所在晨刻。﹝以二十五日除夜漏﹐得每更一算之數﹐以二刻三十六分加日沒晨刻﹐卽甲夜﹐卽卯晨。又以更籌數加之﹐得甲夜一籌數﹐以次累滿﹐晨去之﹐卽五更籌所當晨刻及分也﹐以配二十一前夜漏漏法。﹞

推昏明去中星度術﹐每日求其晝夜漏刻數﹐以乘歲實二百﹐乘總法而除之﹐得昏去其中星度。以減周天度﹐余爲晨去中星度。以昏明去中星度﹐加其晨所在﹐卽各其日中星度數。﹝其梗槪粗舉者﹐加其夜半日度﹐亦各其中中星宿度。﹞因求次日者﹐各置其日刻差七十三乘之﹐二百八十八而一﹐爲度差﹐滿十爲度。冬至後加﹐夏至後減﹐隨日加減﹐各得每日去中度。晨昏所距﹐日在黃道﹐中星準度以赤道。

歷日離程速數歷日離程遲數

一日九百八十五增一百四十四速初一十五日百一十增一百一十八遲二十九

二日九百七十四增一百一十七速一百三十四十六日八百一十九增一百一十五遲一百五十七

三日九百六十二增九十九速二百五十一十七日八百三十三增九十五遲二百七十二

四日九百四十八增七十八速三百五十十八日八百四十六增七十四遲三百六十七

五日九百三十三增五十六速四百二十八十九日八百六十一增五十二遲四百四十一

六日九百一十八增四十三速四百八十四二十日八百七十七增二十八遲四百九十三

七日九百二增九速五百一十七二十一日八百九十三增四遲五百二十一

八日八百八十六減一十四速五百二十六二十二日九百九減二十遲五百二十五

九日八百七十減三十八速五百十二二十三日九百二十五減四十四遲五百五

十日八百五十四減六十二速四百七十四二十四日九百四十一減六十八遲四百六十一

十一日八百三十九減八十五速四百一十二二十五日九百五十減八十九遲三百九十三

十二日八百二十六減百四速三百二十七二十六日九百六十八減百八遲三百四

十三日八百一十五減百二十一速二百二十三二十七日九百七十九減百二十五遲百九十六

十四日八百八初減一百二

末減二十九速一百二二十八日九百八十五減百三十四

初減七十一遲七十一

二十日气中影消息數﹐盈縮數﹐晨前刻﹐﹝及分﹞昏去中度﹐定日度﹐及寄冬十一月﹐一丈二尺七寸五分﹐息初先盈﹐末三十刻八十二度二分﹐斗十二度。

赤道度

斗二十六牛八女十四虛十危十七室十六壁九北方九十八度

斗分三百二十八

奎十六婁十三胃十四昴十一畢十六觜二參九西方八十度

井三十三鬼四柳十四星七張十八翼十八軫十八南方一百一十二度

角十二亢九氐十五房五心五尾十八箕十一東方七十五度

黃道度

斗二十四

及分牛七女十一虛十危十六室十八壁十北方九十六度

奎十七婁十三胃十五昴十一畢十六觜三參十西方八十三度

井三十三鬼四柳十四星七張十七翼十九軫十八南方一百九度

角十二亢十氐十六房五心五尾十八箕十東方七十七度

終率﹕一千九十三萬九千三百一十三。奇率﹕三百。

約終﹕三萬六千四百六十四。奇﹕一百一十三。

交中﹕一萬八千二百三十二。奇﹕五十六半。

虧朔﹕三千一百六。奇﹕一百八十六。

望實﹕一萬九个七百八十五。奇﹕一百五十。

後準﹕一千五百五十三。奇﹕九十三半。

前準﹕一萬六千六百七十八。奇﹕二百六十三。

推泛交分術﹐置總實﹐以終率去之﹐不足去者﹐奇率乘之﹐滿﹐終率又去之﹐奇率約之﹐爲天正恆朔夜半入交分。不盡爲奇。﹝以天正恆朔小餘﹐朔泛交分﹐交加分﹐卽天正恆。﹞

求望泛交分﹐以望實加之﹐求以朔者﹐以虧朔加之﹐滿﹐約終去之。

推朔望定交分術﹐以六十一乘定遲速數七十﹐七十七除之﹐所得爲限數及入气盈縮﹐加減泛交分﹐爲定交分。

推入蝕限術﹐入交定分﹐如交中已下爲月在外道﹐交中已上﹐以交中減之﹐余爲月在內道。內外分如後準巳上﹐前準已上者﹐爲入蝕限﹐望則月蝕朔入限。月在裏者﹐蝕入限如後準已下﹐爲交後分﹐前準已上﹐反減交中﹐余爲交前分。置前後分﹐以一百一十二約之﹐爲去交時數。

推日月蝕所在辰術﹐如求律气﹐應加時法﹐得加時所去辰。月在衝辰蝕。昔非正見者﹐於日出及日沒前十二刻半內其初末﹐以候之。

求月在表朔蝕﹐準夏至初去交前後二百四十八分爲初準已下﹐加則午正前後七刻內者蝕。又夏至前後﹐每一日損初準二分﹐畢於前後九十四日﹐各爲每日變準。若變已下加時如前者蝕﹐又以末準六十﹐減初準及變準﹐余以十八約之﹐爲刻準﹐以算。午正前後七刻數﹐百時準加時去時準內去交﹐如末準已下﹐前蝕。又置末準﹐每一刻加十八﹐爲差準。加時刻去午正前後﹐如差準刻已下去交分﹐如差準已下者﹐甚蝕。秋分至春分﹐去交如末準已下﹐加時南方三辰者﹐二蝕。

求月在裏朔不蝕﹐準夏至日﹐去交一千三百七十三初爲準﹐初準已上﹐加時午正前後十八刻﹐內或不蝕。又夏至後﹐每一日益初準一

分半﹐畢前後九十四日﹐各爲每日變準。以初準減變準﹐余﹐十而一爲刻準﹐以減午正前後十八刻﹐余爲時準。去交在變準已上﹐加時準﹐內或不蝕。

推月蝕分術﹐置去交前後定分﹐冬交前皆去二百二十四﹔春交後去一百﹐交前去二百﹔夏不問前後去五十﹔秋交後去二百﹐交前去一百﹐不足去﹐蝕旣。有蝕者﹐以減後準一百四而一﹐余﹐半已下爲半弱﹐半已上爲半彊﹐命以十五滿限﹐得月蝕之大分。

月在內道蝕﹐﹝初起東南﹐蝕甚西南。﹞月在外道蝕。﹝初起東北﹐食甚西北。十三分巳上正東起﹐皆據正南而言之。﹞

推日食分術﹐月在內道﹐冬至畢雨水﹐秋分畢大雪﹐以五百五十八爲差。﹝日入春分巳後﹐日損六分﹐畢芒種。﹞日夏至初日無差。﹝自後日益六分﹐畢白露。﹞

置去交前後定分﹐皆以差減﹐不足減﹐反減差爲不蝕余。小滿畢小暑﹐加時午正前後七刻外﹐去不蝕余﹐一時三刻內卽加一時。大寒畢立春﹐交前五時外。大暑畢立秋立後五時外﹐皆去不蝕余﹐一時五時內﹐卽加一時。月在外道﹐冬至初日無差﹐自後日益六分﹐爲畢雨水。自入春畢白露﹐皆以五百二十二爲差。﹝自入秋分巳後﹐日損六分﹐畢大雪﹐所損爲差。﹞

以差加去交定分﹐爲蝕分﹐以減後準﹐余﹐爲不食分。各置差十五約之﹐以減一百四﹐余﹐爲定法﹐以除不余分﹐得爲分余﹐半法已上爲半彊﹐已下爲半弱﹐以減十五﹐余。爲蝕之大分。

月在內道日蝕。﹝初起西南﹐蝕甚東北。﹞月在外道日蝕。﹝初起西南﹐食甚東南。十三分已上正西起﹐亦據正南方而言之也。﹞

推日月蝕虧初及復末時刻術﹐置朔望蝕大分爲率﹐五已下增二﹐已上增三﹐十已上增四﹐十三分已上增五﹐爲蝕用刻。以四乘﹐十除﹐得減蝕甚刻爲虧初。又六乘﹐十而一﹐以加蝕甚刻﹐爲復末辰刻。﹝其日蝕甚初末更籌﹐因其日月所入辰刻及分﹐依前定气所遇夜刻更籌術﹐求其初末及其時更籌。﹞

歲星﹕率﹐五十三萬四千四百八十二。奇﹐四十五。

伏分﹐二萬四千三十一。奇﹐二十二半。

熒惑﹕率﹐一百四萬五千八十。奇﹐六十。

伏分﹐九萬七千九十。奇﹐六十。

塡星﹕率﹐五十萬六千六百二十三。奇﹐二十九。

伏分﹐二萬四千八百四十一。奇﹐六十四半。

太白﹕率﹐七十八萬二千四百四十九。奇﹐九。

伏分﹐五萬六千二百二十四。奇﹐五十四半。

辰星﹕率﹐一十五萬五千二百七十八。奇﹐六十六。

伏分﹐二萬六百九十九。奇﹐三十三。

木終日﹕三百九十八。余﹐一千一百六十二。奇﹐四十五。

火終日﹕七百七十八。余﹐一千二百二十。奇﹐六十。

土終日﹕三百七十八。余﹐一百三。奇﹐二十九。

金終日﹕五百八十三。余﹐一千二百二十九。奇﹐九。

夕見﹕伏二百五十六日。晨見﹕伏三百二十七日。

余﹑奇﹑同終分奇。

水終日﹕百一十五。余﹐一千一百七十八日。奇﹐六十六。

夕見﹕伏五十二日。晨見﹕伏六十三日。

余﹑奇﹑同終分奇。

推五星平見術﹐各以伏分減總實﹐余以其星率去之。余反減率余總法﹐約爲日。不盡﹐爲余奇﹐卽所求年天正恆朔夜半後晨夕見﹐見日算及余奇。﹝天正定朔進退日者﹐進減加一日爲定朔半夜後星平見日及余奇﹐其金水二星﹐知得夕平見﹐其滿晨見伏日及余奇者去之﹐余爲晨平見之。﹞命起天正定月大小﹐去之﹐不滿月﹐命日﹐算外﹐卽各所求。

推五星定見術﹐各置其星平見所入气﹐計日損益﹐滿半總爲日﹔不滿爲分﹐以損益所加減。訖﹐余以加減平見日及分﹐爲半其日消息定數﹔息減消加之﹐卽其定見分。

歲星﹕﹝初見﹐去日起十四度﹞見入冬至﹐﹝旱小寒﹞減六日。﹝已後日損十七分﹞春分初日﹐平。﹝已後日加八十五分﹞立夏畢小滿﹐加六日。﹝已後日損八十九分﹞夏至畢立秋﹐加四日。﹝已後日損百七十八分﹞自白露初日﹐平。﹝已後日減五十三分﹞小雪畢大雪﹐減六日。

熒惑﹕﹝初見﹐去日十七度。﹞見入冬至初日﹐減二十七日。﹝已後日損六十三分﹞大寒初日﹐平。﹝自後日加四十二分﹞雨水畢谷雨﹐加二十七日。﹝自入立夏已後﹐日損一百九十八分。﹞立秋﹐平。﹝自入處暑已後﹐減百九十八分。﹞小雪畢大雪﹐減二十七日。

塡星﹕﹝初見﹐去日十七度。﹞見入冬至﹐﹝初日﹞減四日。﹝自後日益八十九分﹞大寒畢春分﹐減八日。﹝自入淸明已後﹐日損五十九分。﹞小暑初﹐依平。﹝自後日加八十九分﹞白露初日﹐加八日。﹝自後日損七十分﹞秋分﹐加四日。﹝自後寒露已後﹐日損五十九分。﹞小雪初日﹐依平。﹝自後日減八十七份﹞

太白﹕初見﹐﹝加八日﹐自後日損﹐去日十一度。﹞夕見﹐入冬至初日﹐依平。﹝自後日減一十分﹞驚蟄畢春分﹐減九日。﹝自入淸明已後﹐日損一十分。﹞芒種﹐依平。﹝自入夏至後﹐日加一百分。﹞處暑畢秋分﹐減九日。﹝自入寒露已後﹐日損一百分。﹞大雪﹐依平。﹝自入大寒已後﹐日加六十七分。﹞立春畢立夏﹐加三日。﹝自入小滿已後﹐日損六十七分。﹞晨見﹐入冬至﹐依平。﹝自入大寒已後﹐日加六十七分。﹞大雪﹐依平。晨見﹐入冬至﹐依平。﹝自入大寒已後﹐日加六十七分。﹞立春畢立夏﹐加三日。﹝自入小滿已後﹐日減六十七分。﹞夏至﹐依平。﹝自入小暑已後﹐日減六十七分。﹞立秋畢立冬﹐減三日。﹝自入小雪已後﹐日損六十七分。﹞

辰星﹕﹝初見﹐去日十七度。﹞夕見﹐冬至畢淸明﹐依平。谷雨畢芒種﹐減二日。夏至畢大暑﹐依平。立秋畢霜降﹐應見不見﹐其在立秋及霜降二气之內﹐夕去日十八度外﹐三十六度內﹐有木火土金星已上者夕見﹐立冬畢大雪﹐依平。晨見﹐入冬至﹐減四日。小寒畢大寒﹐依平。立春畢啟蟄﹐減三日。﹝其在啟蟄气內﹐去日度如前﹐晨無木火土金一星已上者﹐不見。﹞雨水畢立夏﹐應見不見。﹝其在立夏气內﹐去日度如前﹐有木火金一星已上者﹐亦見。﹞小滿畢寒露﹐依平。霜降畢立冬﹐加一日。小雪畢大雪﹐依平。

推星見所在度術﹐置星定見日夜半日所在宿度﹐算及分﹐以定見余﹐加其夜半度分﹐乃以其星初見去日度數﹐晨減﹐夕加之﹐卽星初見辰所在宿度。轉求次日夜半星行所至﹐各以一日所行度及分﹐順行逆減之﹐有小分以日率爲母﹐小分滿母﹐去從行分一﹐行分滿半﹐總去﹐從度一﹐其行有益疾益遲者﹐副置一日行分﹐各以其差疾益遲﹐損乃加之。畱者因前﹐逆則依減﹐得每日所至。﹝其五星後順流退所終日度﹐各依伏求其去日遠近消息日度之率﹐以定伏日所在﹐若注歷﹐其日月及金水等﹐皆棄其分。﹞

推平行度分﹐置定度﹐率以半總乘﹐有分者從之﹐以日率除﹐所得爲一日行分。

求差行初日行度分術﹐置定日﹐率減一﹐以所差分乘﹔半之﹐爲差率﹐益疾﹐以差率減﹔益遲﹐以差率加﹐平行分﹐卽初日行分。

歲星﹕初順﹐差行﹝先疾日益遲一分﹞一百一十四日。行一十八度。﹝五百九十四分﹞前畱二十六日。旋退﹐差行﹝先遲益疾二分﹞四十二日。退六度十二分﹐又退﹝先疾益遲二分﹞四十二日﹐退六度。﹝十二分﹞後畱二十五日。後順﹐差行﹝先遲日益疾一分﹞一百一十四日。行一十八度。﹝五百九十四分﹐日盡而夕伏。﹞

熒惑﹕﹝前日加加減度率﹐加疾率行限﹐減率。﹞前遲日率﹐度率﹐退﹐﹝率度率﹞後畱﹐﹝日率﹞後疾。﹝日率行限﹞

冬至﹝二百四十三依平﹞百六十五六十二十五六十三二十二十三﹝二百一十平行﹞一百三十二

小寒﹝二百二十二依平平行﹞一百五十五同前同前同前二十六十五﹝一百九十五正行﹞一百四十一十七

大寒﹝二百二十五依平行一百四十七加四﹞五十五二十同前

二十二二十五﹝一百八十八日平行一百二九十四﹞

立春﹝二百一十八減二一百四十同前﹞六十二十五同前十八同前﹝一百六十八平行﹞九十

雨水﹝二百三減七差行二百一十五平﹞同前八百六十七同前同前

驚蟄﹝二百一十五差行一百三十二同前﹞同前同前同前十九﹝一百六十五平行﹞同前八十三

春分﹝一百九十五差行一百一十七平﹞同前同前同前﹝四百六十三﹞同前﹝十七﹞十八﹝百六十七差行﹞八十八

淸明﹝一百八十八日前差行一百一十加二﹞同前同前同前同前二十三﹝一百七十二差行﹞九十三

谷雨﹝一百八十四百一十八同前差行﹞同前二十四同前同前同前﹝一百七十六一百七十七九十八九十八﹞

立夏﹝同前同前差行同前加四十﹞同前二十三同前同前同前﹝一百八十九度行六十六日﹞一百一十一

小滿﹝九日同前差行同前同前﹞同前同前同前同前同前﹝一百四同前﹞一百二十六

芒種﹝一百七十三平差九十五同前﹞二十四同前同前同前同前﹝二百一十九十四日同前二百四十一一百五十五﹞

夏至﹝一百七十一六日同前平差行九十三同前﹞同前二十五同前同前同前﹝十日同前同前﹞同前

小暑﹝一百七十四平差行九十六平﹞同前同前六十十四同前﹝五日二百五十三半度行五十日﹞一百七十五

大暑﹝一百七十九平差行一百加四﹞同前同前五十六十二同前﹝一百六十三同前﹞一百八十五

立秋﹝一百八十四平平行一百六平﹞同前同前五十七十一同前﹝同前行半度二十日﹞同前

處暑﹝九十九半度行加五十六日一百一十一平﹞同前同前同前同前﹝同前平行﹞同前

白露﹝二百一十四加十半度行四十四日一百一十六平﹞同前同前﹝同前十二日六十三﹞十七同前﹝同前平行﹞同前

秋分﹝二百三十三半度行同前同前﹞百五十四半同前﹝同前二十﹞同前﹝五十一日二百五十五平行﹞一百七十七

寒露﹝二百四十七同前平行一百六十五同前平行﹞七十五三十﹝同前九日六十六同前二十﹞四

﹝二百五十五平行﹞一百六十七

霜降﹝二百五十六八百二十五十九平差行二百五十六二百一百二十九一百七十八一百八十一加四﹞六十二十五﹝同前同前六日一百三七十二百二十五平行﹞一百五十七

立冬﹝十三日同前平平行同前同前同前﹞十七﹝同前十二日六十七同前二十一二百二十五平行﹞一百四十七

小雪﹝二百五十八平平行同前同前﹞同前同前﹝同前八日六十三同前十七﹞同前﹝二百一十五平行﹞一百三十七

大雪﹝二百五十平平行一百七十二平﹞同前二十同前同前同前﹝二百五平行﹞一百二十七

前畱﹐十三﹝前疾減日率者﹐以其數分益﹐比畱及後遲日益。前疾加日率者﹐以其數分減﹐比畱及後遲日益。﹞後順﹐遲差行﹝先遲日益疾二分﹞六十日。行二十五度。﹝前疾加度者﹐此遲依數減之﹐爲定疾無加度者﹐此遲入秋分至立冬﹐減三度﹐入立冬減五度﹐後畱﹐定日縮十三日者﹐以所縮日數﹐加此遲日率之。﹞

推熒惑平率及變率術﹐各以其所入气數﹐與後气數互減﹐余計日以加減本率﹐皆爲平率。﹝其後疾變率﹐與前遲盈縮﹐六十日﹐行二十五度﹐退行六十三日十五度者﹐以所盈縮日度﹐盈減﹐縮加之﹐惟退行度﹐卽盈加縮減其差行者﹐前疾先疾﹐後疾先遲﹐各日益遲疾﹐分余﹐皆平行﹐後疾分﹐日盡而夕伏。﹞

塡星﹕初順﹐差行﹝先疾﹐日益遲半分。﹞八十三日﹐行七度。﹝二百九十分﹞前畱三十六日。旋退﹐差行﹝先遲﹐日益疾退半分。﹞五十一日。退三度。﹝三十分﹞又退﹝先疾﹐日益遲退半分。﹞五十一日。退三度。﹝三十分﹞後畱三十六日。後順﹐差行﹝先遲﹐日益疾半分。﹞八十三日。行七度。﹝二百九十分日盡而夕伏﹞

太白﹕夕見﹐疾順﹝入冬至畢立夏﹐入立秋畢大雪。﹞一百七十二日。行二百六度。﹝自入小滿後十日益一度﹐爲定度﹐初入白露畢春分﹐差行先疾﹐自益遲二分﹐自余平行。﹞夏至畢小暑﹐一百七十二日﹐行二百九度。﹝自入大暑已後﹐五日損一度半﹐气盡。﹞啟蟄畢芒種﹐七日行七度。﹝自入夏至後五日﹐益一﹐畢於小暑。﹞寒露初日﹐二十三日行二十三度。﹝自後六日損一﹐畢於小暑。﹞順遲﹐差行﹝先疾日益遲八分﹐前疾加度﹐過二百六度者﹐惟數損此度。﹞四十二日行十十度。夕畱七日﹐夕退﹐西行十日﹐退五度。﹝日盡而夕伏﹞晨見﹐﹝初退﹞西行十日。退五度。﹝日退半度﹞晨畱七。順遲﹐差行﹝冬至畢立夏大雪畢气盡﹞四十二日。行三十度。﹝先遲﹐日益疾八分﹐自入小滿已後﹐率十日損一度﹐畢芒種。﹞夏至畢寒露﹐四十二日行二十七度。﹝差行依前﹐自入霜降已後﹐气數益一度﹐畢於小雪。﹞平行。﹝冬至畢气盡﹐立夏畢气盡。﹞十三日﹐行十三度。﹝自行一度﹐自入小寒已後六日﹐益日及度各一﹐畢於啟蟄﹐入小滿﹐後七日損日及度各一﹐畢立秋。﹞雨水初日﹐二十三日行二十三度。﹝各後六日損度各一﹐畢於谷雨。﹞處暑畢寒露﹐無此平行。﹝自霜降後五日﹐益日及度各一﹐畢大雪。﹞度行一百七十二日行二百六。﹝前遲行﹐損不滿三十度者﹐此疾依數益之﹐處暑寒露差行先遲﹐日益疾一分﹐盡余平行﹐日盡而晨伏。﹞

辰星﹕夕見﹐順行﹐十二日行二十一度六分。﹝日行一度﹐五百三分。﹞大暑畢處暑﹐十二日行一十七度一十分。﹝日行一度﹐二百八十分。﹞平行七日﹐行七度。﹝自入暑後二日﹐損日及度各一﹐入立秋無此平行。﹞順遲﹐行六日﹐行七度。﹝四月行二百二十四分﹐疾行分一十七度者﹐無此遲行。﹞夕畱五日。﹝日盡而夕伏﹞晨見﹐畱五日﹐行二度。﹝四日行二百四分﹐自入大寒畢行於啟蟄﹐無遲行。﹞順遲行六日﹐平行七日﹐行七度。﹝日行一度﹐入大寒已後二日﹐損日及度各一﹐入立春無平行。﹞順﹐疾行十二日﹐行二十一度。﹝六日一行度﹐五百三分。﹞前無遲行者﹐十二日﹐行一十七度一十分。﹝日行一度﹐二百八十分﹐各日盡而夕伏。﹞

開元占經卷一百零四

算法

臣等謹案﹐《九執歷》法﹐梵天所造﹐五通仙人承習傳授﹐肇自上古﹐百博義二月春分朔﹐於時曜躔婁宿﹐道歷景止﹐日中气和﹐庶物漸榮﹐一切漸長﹐動植歡喜﹐神祗交泰﹐棹玆令節﹐命爲歷元。

竊稽開設法數﹐建立章率﹐述而不作﹐信而好古﹐竊簡易之智陳﹐得希夷之妙術﹐河帶山礪﹐久而逾新﹐藏往知來﹐挹而靡竭。嘗試言之﹐蓋以其國人多好道﹐苟非其气﹐𨿽曰子弟﹐終不傳也。臣等謹憑天旨﹐專精鉆仰﹐凡在隱祕﹐咸得解通﹐今削除繁冗﹐開明法要﹐修仍舊貫﹐緝綴新經﹐備列算術﹐目標如左﹐自作口訣﹐亦題目﹐附本章。

算字法﹕樣﹝一字﹑二字﹑三字﹑四字﹑五字﹑六字﹑七字﹑八字﹑九字﹞點﹐右天竺算法﹐用上件九个字﹐乘除其字﹐皆一舉禮而成。凡數至十﹐進入前位﹐每空位處﹐恆安一點﹐有間咸記﹐無由輒錯﹐運算便眼﹐趁須先及歷度。

右天竺度法﹐三百六十。權符管律﹐更無奇剩。﹝中國勝五度四分度一﹐今斗﹝闕﹞家術源天竺﹐則棄沒日﹐不入歷度。中國則收沒日﹐推日曆度。由是度數不合﹐彼此有異。又凡稱沒者﹐虛數之謂也。所以二十四气﹐遇沒十六日移節﹐在漏刻﹐遇沒﹐十日移然。天地所產﹐人最靈焉﹐骸骨之數﹐有法象乎﹐玩同管律﹐理亦詳矣。﹞

推積日及小餘章﹕﹝閏及甲子算﹑七曜直等﹐在術中。﹞上古積年﹐數太繁廣﹐每因章首﹐遂便刪除﹐務從簡易﹐用捨隨時。今起明慶二年丁巳歲二月一日﹐以爲歷首﹐至開元二年甲寅歲﹐置積年五十七算。﹝甲子五十算﹞術曰﹕置積年。﹝假令推開元二年甲寅歲﹐事置五十七算爲積年﹔若推向前一年癸丑歲﹐事卽減一算﹔若推向其年三月五日事﹐旣歷後一年﹐乙卯歲事﹐卽加一算﹐他皆仿此。﹞以十二乘之﹐加自入年已來所積月。﹝假令推其年三月五日事﹐卽歷起二月一日爲首﹐於二乘訖數上﹐更加一算﹐卽是加入年所經一个月了。﹞加訖﹐重張位下﹐以七乘之﹔恆加一百三十二﹐以二百二十八除之﹐得閏月。﹝不盡﹐爲閏餘﹐旣未滿閏﹐棄之。﹞以閏月加上位﹐爲積月﹐以三十乘之﹐加自入月已來所經日﹔﹝假令推三月五日事﹐卽於三十乘訖數上﹐更五算﹐卽是加入月所經五日了。﹞重張位下位﹐十一乘之﹐恆加差四百二十九﹐一百六十九以七百三除之﹐得自入歷已來所經小月。﹝其小月﹐梵云欠夜。﹞不盡爲小餘。﹝其小﹐梵云小月餘。﹞以小月減上位﹐爲積月。其小餘及積日﹐各列爲位﹐又置積日﹐以六十除﹐棄之餘。從庚申算上命之﹐得甲子之次﹐又置積日﹐以七除﹐棄之餘﹐從熒惑月﹐命得之七曜直日次。﹝一算爲熒惑﹐二算爲辰星﹐三算爲歲星﹐四算爲太白﹐五算爲塡星﹐算定爲日。﹞其七曜直用事法﹐別具本占。

推中日章﹕凡在梵歷﹐大例分積滿六十﹐成一度﹔其度積滿三十﹐成一相﹔其相積滿十二﹐乘棄之﹐他皆仿此。﹝其相﹐梵音呼爲星施﹐是聚義也。承前或譯爲次﹐或譯爲辰﹐今從相也﹔其度﹐梵音呼爲薄伽﹐承前譯爲大分﹐今從度也﹔其分﹐梵音呼爲立多﹐承前譯爲小分﹐今從分也。﹞術曰﹕置積日重張位﹐下位以十二乘﹐以九百除之﹐得沒度。﹝其沒度﹐中國在歷法爲沒日者是也。﹞不盡十五﹐除之﹐得沒分。恆加差三十分﹐﹝其分薄六十成一度﹞以沒度減上積日﹐又每退積日一﹐置爲六十分﹐以沒分減之﹔減余列爲中日分位﹐其減訖積日﹐以三百六十除之﹐得自入歷已來所經年﹔棄之﹝假令置積年五十七算﹐還只除得五十七。﹞余﹐以三十除之﹐得相﹐不盡爲度。其相及度﹐與前所列中日分並之﹐置爲日中位。﹝置位皆三重﹐從戴而列之﹐其下位列分﹐其中位列度﹐其上位列相﹐他皆仿此。﹞

推中月章﹕術曰﹕置小餘重張位﹐下位二十五餘之﹐得者加上位﹔加訖﹐以六十除之﹐得度﹔不盡爲分﹐其度分列爲位﹔又置自入月已來所經日﹐﹝假令前推積日﹐加自入月五算﹐推此亦須準前數置止算。﹞以十二除之﹐以三十除之﹐得相﹐不盡爲度。以其相及度﹐與前所列度及分並之﹐又與中日並之﹐置爲中月位。

推髙月章﹕術曰﹕置積日﹐以九除之﹐得度﹔余以六十乘之﹐依前除之﹐謂亦九除也﹐得分﹔其度以三百六十除﹐棄之餘以三十除之﹐得相﹐不盡爲度﹐其相及度兼分列爲位。又置積日﹐以六十除之﹐得分﹐﹝其分滿六十﹐成一度。﹞以其分並前所列分位﹐恆加差十八相二十六度四十一分﹐一相十三度四十五分﹐置爲髙月位。

推月藏章﹕﹝承前或譯爲月損益率﹞術曰﹕置中月﹐以髙月減之﹐﹝如不是減於月中相位﹐上更加十二相藏之。﹞減訖﹐置爲月藏位。

推日藏章﹕﹝承前或譯爲日損益率﹞術曰﹕置中日﹐減二相二十度﹐﹝如不足減﹐於中月相位上更加十二相減之也﹐他皆仿此。﹞減訖﹐置爲日藏位。

推定日章﹕日段六﹕第一段﹐﹝三十五﹞第二段﹐﹝三十二﹞第三段﹐﹝二十七﹞第四段﹐﹝二十二﹞第五段﹐﹝十三﹞第六段﹐﹝五﹞右一段﹐每管十五度﹐兩段管一相﹐凡在六段﹐用管三相。術曰﹕置日藏﹐若相及度位俱定﹐惟有分者﹔置分﹐以第一段三十五乘之﹐以九百除之﹐得分。﹝凡此分滿六十成一度﹞恆視日藏位﹐﹝相定及一二三四五相者﹐命曰羖首﹔六七八九十及十一相者﹐命曰秤首。又﹐凡在梵歷﹐相定是一相法一相﹐是二相法二相﹐是法﹐他皆仿此。﹞得羖首﹐卽以此度分損中日位﹔得秤首﹐卽以此分益中日位。﹝以度損益度以損益分﹞如是損益訖﹐置爲定日位。

推定月章﹕﹝承前爲月或﹞月段六﹕第一段﹐﹝七十七﹞第二段﹐﹝七十一﹞第三段﹐﹝六十一﹞第四段﹐﹝四十七﹞第五段﹐﹝三十﹞第六段﹐﹝十﹞右一段﹐每管十五度﹐兩段管一相﹐凡在六段﹐用管三相。術曰﹔置月藏﹐若相及度位俱定﹐惟有分者﹔置其分﹐以第一段七十七乘之﹐以九百除之﹐得分。﹝凡此分滿六十成一度﹞恆視月藏位﹐﹝相定段一二三四五相者﹐命曰羖首﹔六七八九十及十一相者﹐命曰秤首。﹞得羖首﹐卽以此度分損中月位﹔得秤首﹐卽以此度分益中月位﹔如是損益訖﹐置爲定月位。

敍三相已下藏例﹕﹝日與月並同此法﹞置藏位﹐﹝若相定位﹐其度不滿十五兼有入者﹐而置其度﹐以六十乘之內分﹐在梵歷﹐是名通作分也﹐亦以第一段乘之﹐以九百除之﹐得分﹔其分命用﹐並亦準前。﹞置藏位﹐﹝若有十五度已上者﹐直將除棄十五度訖﹐十乘度內分也﹐他皆仿此。以次第二段乘之﹐準前除也﹐他皆仿此。以此第二段乘之﹐準前除之。凡言準前者﹐用舊術也﹔今亦用九百除之﹐他皆仿此。得分﹐其分加上位﹐不滿六十成一度﹐其度及分命用﹐並已準前。﹞置藏位﹐﹝若有一相十五度已下者﹐直除去一相訖﹐卽並到第一段﹐第二段爲上位余﹐通分﹐內子以次段乘之﹐自余命用﹐並亦準前。﹞置藏位﹐﹝若有一相十五度已上者﹐直除訖﹐一相兼十五訖﹐卽並第一段﹐訖至第三段﹐爲之位﹐旬餘命用﹐並亦準前。﹞置藏位﹐﹝若有二相十五度已下者﹐除訖﹐二相訖﹐而開列第一段﹐迄至第四段﹐爲上位﹐自余命用﹐並亦準前。﹞置藏位﹐﹝若有二相十五度已下者﹐有除訖二相兼十五度訖﹐卽列第一段迄至第五段爲上位﹐自余命用﹐並亦準前。﹞置藏位﹐﹝若有三相更無餘度分者﹐直棄三相訖﹐卽並列第一段迄至第六段爲上位﹐自余命用﹐並亦準前。﹞

敍三相已上藏例﹕﹝日與月並用此法﹐凡在梵歷﹐﹝闕﹞皆仿此。﹞置藏位﹐﹝若有三四五相者﹐別置六相﹐以減之﹐減余相度分至於排段命用﹐並亦準前。此承前﹝闕﹞云﹕傍五六相﹐以本減傍﹐去上張下﹐命用者是也。﹞置藏位﹐﹝如有六七八相者﹐直棄六相﹐余相度分至於排段﹐命用﹐並亦準前。﹞置藏位﹐﹝如有九十及十一相者﹐別置十二相減之﹐減余相度分至於排段﹐命用﹐並亦準前。﹞

推晝刻及夜刻章﹕﹝梵歷晝夜刻﹐共有六十刻﹐凡一刻卽六十分。﹞刻段三﹕第一段﹐﹝一百六十﹞第二段﹐﹝一百三十二﹞第三段﹐﹝五十四﹞右一段﹐每管一相﹐凡在三段﹐用管三相。﹝至於排段別位﹐受及乘除﹐敍例命用﹐亦同前定日法。﹞術曰﹕置定日﹐若相空﹐卽置其度﹐通作分﹔以第一段一百六十乘之﹐以一千八百除之﹐得分。﹝其分滿六十成一刻﹞其分一﹐六十除之﹐得刻﹐不盡爲分﹐恆加三十刻﹐置爲夜刻分位。又恆別置六十刻﹐以所置刻及減之﹐減余刻及分﹐置爲短刻分位。﹝凡春分後﹐晝漸長﹐夜漸短﹐其長刻晝也﹐短刻夜也﹐春分羖首也﹔秋分後﹐夜漸長﹐晝漸短﹐其長刻夜也﹐其短刻晝也﹐秋分秤首也。﹞其長刻及其短刻及分﹐合置爲全晝全夜刻位。其全晝全夜刻及分﹐並各半之置爲半晝半夜位。﹝置定日﹐若有一相﹐直棄一相﹐卽列第一段﹐一百六十爲上位﹐余通作分﹐以第二段一百二十乘﹐以一千八百除﹐自余命用﹐並亦準前。置定日﹐若有二相﹐亦直棄二相﹐並列第一段﹐第二段二百九十爲上位﹐余通作分﹐以第三段五十四乘之﹐以一千八百除之﹐自余命用﹐並亦準前。﹞

推月域章﹕﹝承前或譯爲明量﹐確據梵音﹐呼爲勃夜﹐其義雲月食限也。謂每經一晝一夜﹐月行吞得度數之量也。譯爲域者﹐亦得劑域之限也。此月域內兼日行﹐分合在其中。﹞術曰﹕置今日定月﹐以昨日定月減之﹐余通作分﹐凡置爲月域位。﹝又法置七百九十爲本位﹐又取通﹐乘月段以九乘之訖﹐直棄一位﹐餘者恆視月藏三四五六七八相者﹐命曰蟹首﹔九十十一兼相位﹐定及一二相﹐命曰龜首。﹞蟹首益本位﹐龜首損本位﹐卽是月域。

推日域章﹕﹝承前譯爲日法﹐明量其義﹐日以減卻日行分﹐故標日爲前也。﹞日行分法﹐﹝相位定及一相﹑二相﹑三相﹐行分五十七﹔四相﹐行分五十八﹔五相﹐行分五十九﹔六相﹐行分六十﹔七相﹑八相﹑九相﹐行分六十一﹔十相﹐行分六十﹔十一相﹐行分五十九。﹞術曰﹕恆視定月相位﹐以前行分﹐於月域數內﹝假令相位空﹐卽於月域數內減卻行分五十七﹐他皆仿此。﹞減訖﹐置爲日域位。

推宿刻章﹕﹝宿法﹐於此術中﹐凡是宿﹐平等爲八百分﹐天竺每以月臨宿﹐占其日一﹐卽休咎仍取其宿用事﹐又惟用二十七宿﹐命婁爲始﹐失牛﹐終奎。其牛宿﹐恆著吉祥之時﹐不拘諸宿之例﹐別有占算法。﹞術曰﹕置定月﹐通作分﹐﹝謂三十乘內度﹐六十乘度內分﹐他皆仿此。﹞以八百除之﹐得已通宿次﹐餘者是用宿。﹝假令除得爲婁二百﹐胃三百﹐卽是已過宿次﹐餘者是所臨畢宿用事也﹐他皆仿此。﹞以六十乘之﹐以月域除之﹐得宿刻。又乘﹐又除﹐﹝謂亦以六十乘﹐亦以月域除﹐他皆仿此。﹞得分﹐置其刻及分﹐爲宿刻位。

推宿斷章﹕術曰﹕置半﹝闕﹞刻及分﹐兼全晝刻及分﹐以宿刻及分減之﹔先減夜刻﹐﹝謂從夜半子時﹐向亥申至於戌酉而減之。﹞如夜刻盡﹐余以減晝刻﹐﹝亦謂從酉向申未等而有減之也。﹞如減夜不盡﹐卽直只減夜﹐不減晝也。知夜晝俱盡﹐入以減往夜刻。﹝謂從卯向寅丑等而減之也﹞如減往夜全刻亦盡﹐余以減往晝刻。﹝謂從酉向申等而減之也﹞凡減晝夜刻﹐至所止處﹐是正著兩宿界中央刻時﹐﹝謂已遇宿位未所臨宿之初也﹞以此時名宿斷時﹐置其刻及分﹐爲宿斷位。

推節刻章﹕﹝或譯爲著蝕時﹐或譯爲日節﹐中國名爲加時﹐梵云卽初﹐詳意義如竹以節隔其間。今日一晝一夜﹝闕﹞其昨日一晝一夜相分﹐每刻之處﹐亦如竹節﹐由是名焉。﹞術曰﹕置定月﹐以定日減之﹐﹝如不足減﹐於定月相位上更加十二相減之。﹞減余通作分﹐以七百二十除棄之﹐﹝其棄者﹐是加自入月已來日﹐若少於本數﹐名未來節數﹐若多於本數﹐名過去節數。﹞餘者名爲節除﹐以六十乘﹐以日域除之﹐得節刻﹐不盡﹐又乘﹐又除﹐﹝凡言又乘又除﹐皆是依前數乘之﹐依前數除之。今此以六十乘﹐以日域除﹐他皆仿此。﹞得分﹐置其刻及分﹐爲節刻位。

推節斷章﹕﹝謂正著蝕時也﹐亦是往日今日每兩界中央分判檢劑節斷之處也。﹞術曰﹕置半夜刻及分﹐兼全晝刻及分﹐以節刻及分﹐一如取宿斷法﹐減之﹐至所止刻﹐爲節斷刻時。﹝謂正著蝕時也﹞置其刻及分﹐爲節斷位。

推均分章﹕﹝承前或譯爲月度分法﹐在梵歷﹐此術九妙﹐朔下日月相及度分算三位﹐並均﹔望卽度及分二位﹐均﹔弦卽準只分一位﹐均﹔推得朔望均分路日月交蝕。﹞根法﹐﹝置定月以日定﹐減之﹐減余有六相者﹐棄有有相﹐余通作分﹐名爲過去根法﹐如減余﹐通五相者﹐別置六相減之﹐減余作分﹐名爲未來根法。﹞術曰﹕置根法以六十乘之﹐以日減除之﹔如是過去﹐以除得數損之日分﹔如是未來﹐以除得數益定日分。又以除得數加根法﹐以六十除之﹐得度不盡﹐爲分﹔如是過去﹐損定月度分﹔如是未來﹐益定月度分。日月度分均平齊等﹐卽並列之﹐置爲均分位。又法﹕置節刻位﹐通作分﹐列爲根法。術曰﹕置根法﹐以定日行分﹐﹝謂日域術中﹐相法之下﹐所標五十七等是也。﹞乘之﹐以三千六百除之﹐得分﹔其餘損益﹐定日分。﹝其損益法﹐損之而得均者﹐卽便損之﹔益之而得均者﹐卽便益之。﹞又置根法﹐以日域乘之﹐以三千六百除之﹐得分﹔其分又以六十除之﹐得度﹐不盡爲分﹔以其度及分損益﹐定月度分。﹝日若益之﹐月亦益之﹔日若損之﹐月亦損之。﹞如是損益訖﹐置爲均分法。﹝俱損俱益﹐是均分也﹔一損一益﹐非均分也。﹞

推阿修章﹕﹝承前或譯爲風﹐或譯爲蝕神﹐梵之日呼爲羅睺。《釋典》所云「羅睺﹐阿修王﹐卽此臣靈也。」又《河圖》云「暗虛值月﹐則月蝕﹔值星﹐則星亡﹔亦謂此怪靈也。」又諸曜則巡宿順行﹐其阿修則巡宿逆轉﹐掩蔽日月﹐以亦交蝕。﹞術曰﹕置積日﹐以六千七百九十四除之﹐得爲已過徧數﹐棄之﹐余以十二乘之﹐準前除之。﹝謂亦以六千九百九十四除之也﹞得相﹔余以十三乘之﹐準前除之﹐得度﹔余以六十乘之﹐準前除之﹐得分﹔列爲前位。又別置五相二十四度四十分﹐以其前位減之﹐﹝若不足減﹐於五相位上﹐更加十二相﹐減之。﹞減訖﹐余相度分﹐置爲阿修位。

敍日月蝕法﹕凡算蝕者﹐先置均分及阿修位﹐從前蝕之後﹐鬥至六个月白博義﹐﹝天竺每月二博義﹐從月初至十五日﹐爲白博義﹐從十六日至月盡﹐爲黑博義。其博義﹐譯云翅也。﹞十五日﹐月當交蝕之限﹐從前蝕後﹐鬥至六个月黑博義﹐﹝月盡日也﹞日當交蝕之限﹐月或个月白博義蝕﹐或五个月白博義蝕﹐或十四日蝕﹐或十六日蝕。日或七个月蝕﹐或五个月蝕﹐或十六日蝕﹐日或七个月蝕﹐或五个月蝕。又﹐日蝕初虧﹐皆在西方﹐月蝕初虧﹐皆在東方﹐蝕旣者﹐𨿽亦帶隅﹐正方之數俱多也。﹝其正方﹐謂東西方也。﹞蝕鮮者﹐𨿽亦帶隅﹐正方之數小也。又蝕所從方﹐進而虧黑﹐還於其方﹐退而放明也。又蝕色初至如煙﹐於時亦如煙﹐又蝕不盡﹐缺處黑﹔如盡﹐外赤色﹐中赤黑色。

推間量府章﹕﹝日月有蝕﹐無蝕﹐及起虧方隅﹐並在此術中。﹞置均分﹐以阿修減之﹐﹝如不足減﹐加十二相於均分相位上減之。﹞記減﹐得羖首﹐爲北行﹔﹝若得北行﹐其有日蝕﹐初起西北﹔其有月蝕﹐初起東南。﹞得秤首﹐爲南行。﹝若得南行﹐其有日蝕﹐初起西南﹔其有月蝕﹐初起東北。﹞餘者﹐置爲間量府。﹝凡有蝕法減阿修訖﹐餘者卽是間量府也。如十二度已下﹐月卽有蝕﹔十二度已上﹐無蝕。凡日蝕法減阿修訖﹐餘者卽是間量府也。兼有日成間量訖﹐有十二度已上﹐日卽有蝕﹔十二度已下﹐無蝕。﹞如其加十二相﹐減阿修者還﹐卻置十二相減訖蝕者﹐置爲間量府﹔如其減阿修有六相已上者﹐置棄六相﹐餘者置爲間量府﹔如其減阿修訖﹐有五相已上者﹐別置六相減之﹐減訖﹐餘者置爲間量府。

推月間量命段法﹕﹝凡一段﹐管三度四十五分﹐每八段管一相﹐總有二十四段﹐用管三相。其段下側注者﹐是積段﹐並成三數。﹞第一段﹐﹝二百二十五﹞第二段﹐﹝二百二十四﹐並四百四十九。﹞第一相﹔第三段﹐﹝二百二十二﹐六百七十一。﹞第四段﹐﹝一百一十九﹐並八百九十。﹞第五段﹐﹝二百一十五﹐一千一百五。﹞第六段﹐﹝二百一十﹐並一千三百一十五。﹞第七段﹐﹝二百五﹐並一千五百二十﹞第八段﹐﹝一百九十九﹐並一千七百一十九。﹞第九段﹐﹝一百九十一﹐並一千九百一。﹞第十段﹐﹝一百八十三﹐並二千九十三。﹞第二相﹔第十一段﹐﹝一百七十四﹐並二千二百六十七。﹞第十二段﹐﹝一百六十四﹐並二千四百三十一。﹞第十三段﹐﹝一百五十四﹐並二千五百八十五。﹞第十四段﹐﹝一百四十三﹐並二千七百二十八。﹞第十五段﹐﹝一百三十一﹐並二千八百五十九。﹞第十六段﹐﹝一百一十九﹐並二千九百七十八。﹞第十七段﹐﹝一百六﹐並三千八十四。﹞第十八段﹐﹝九十三﹐並三千一百七十七。﹞第三相﹔第十九段﹐﹝七十九﹐並三千二百五十六。﹞第二十段﹐﹝六十五﹐並三千三百二十一。﹞第二十一段﹐﹝五十一﹐並三千三百七十二。﹞第二十二段﹐﹝三十七﹐並三千四百九。﹞第二十三段﹐﹝二十二﹐並三千四百三十一。﹞第二十四段。﹝七﹐並三千四百三十八。﹞術曰﹕置間量府﹐通作分﹐以二百二十五除之﹐得者爲段。以其段下並數列爲上位﹐﹝假令除得一﹐其第一段下無並﹐卽直列二百二十五爲上位﹔如其除得二﹐卽例側注並數四百四十九爲上位﹔如其除得三﹐例側注並數六百七十一爲上位。他皆仿此。﹞余﹐以次段乘之。﹝假令除得三﹐例側注並數爲上位訖﹐卽以第四段二百一十九乘之﹐他皆仿此。﹞以二百二十五除之﹐得者並上位﹐置爲間量命。﹝非月蝕用之﹞

推月間量法﹕術曰﹕置間量命﹐以四乘之﹐置爲初位﹔又列置四萬三千四十一﹐以月域除之﹐得者﹝假令除得五十一﹐卽以五十一除初位。﹞以除初位﹐得度﹐不盡﹐六十乘之﹐依前除之﹐得分﹐置爲月間量位。﹝如推日蝕例算日間星法﹞

推月量法﹕術曰﹕置月域﹐以二乘之﹐以四十九除之﹐得度﹐不盡﹐以六十乘之﹐依前除之﹐得分﹐置是月量位。

推阿修量法﹕術曰﹕置月域﹐以五乘之﹐以四十八除之﹐得度﹐不盡﹐以六十乘之﹐依前除之﹐得分﹐置爲阿修量位。

推阿修及月全位半位法﹕置阿修量與月量﹐並之爲全位﹔又半之﹐爲半位﹔其全位﹑其半位﹐各列爲位。

推蝕經刻法﹕﹝謂初虧至復滿所經刻數也﹞術曰﹕置量﹐自相乘﹐﹝先以度自相乘﹐列爲上位﹐又以分自相乘﹐以三上除之﹐加上位﹐凡三十分從度者﹐謂收半已上也。﹞又置半位﹐亦自相乘﹐﹝亦如收分法爲之﹞置半位相乘訖數減之﹐減余以開方除之﹐﹝其開方﹐梵音云根法也。﹞得者﹐以六十乘之﹐又以日域除之﹐得刻﹔不盡﹐又乘又除﹐得分﹔其刻及分﹐二乘之﹐﹝謂位分也﹞置爲虧滿刻法。﹝又以其數加節斷刻上﹐節斷是﹐若初虧得此刻﹐通至復滿時。﹞

推月規法﹕﹝此術中﹐備載日月虧缺多少﹐及蝕旣深淺等事。﹞術曰﹕置月量半﹐準其數﹐或用綎﹐或用木﹐爲規限﹐繞作光明壇。又置間量﹐準其數﹐或以綎﹐或以木﹐從光明壇正中心向蝕方引出至末際﹐置爲位。又起末際位﹐據爲正中心﹐置阿修量半﹐準其數﹐或用綎﹐或用木﹐爲規限﹐繞作黑暗壇﹐據黑暗壇掩著處﹐以定虧缺多少﹐蝕旣深淺﹐一如其事。﹝若推日蝕掩規﹐置月量半﹐爲光明壇﹐以日成間量府﹐得作間量者﹐爲間量。以月量半﹐爲黑暗壇﹐自余算術﹐並同月規法。﹞

推蝕甚法﹕﹝謂蝕後更停﹐經一刻﹐或二刻﹐或半刻﹐方始退蝕放明也。﹞術曰﹕置阿修量半﹐以月量半減之﹐余又以月間量減之﹐﹝如其減間量盡﹐爲蝕盡﹔如其減不盡﹐爲蝕不盡。若盡卽有蝕甚法﹐若不盡則無蝕甚法。﹞減余﹐以六十乘之﹐以日域除之﹐得刻﹐不盡﹐又乘又除﹐得分﹐其刻及分﹐二乘之﹐﹝謂倍也﹞置爲蝕甚刻位。

推蝕刻位﹕﹝謂左右用行數推步﹐蝕隅畔劑並圖如左。﹞術曰﹕置間量﹐以九十乘之﹐以半位除之﹐得度﹐置爲蝕行法。

蝕行法﹕

度二十分州

度二十分州

右先爲八方﹐訖東西正中加一晝﹐各中通﹐以成十方。諸方各置四十五度﹐其東西二分頭加一中晝﹐便是各半其方﹐卽東西各四半方也。各置二十二度三十分﹐言觸從北虧者﹐是從中道北入也﹔言從南虧者﹐是從中道南入也者。

度四十五

西

度四十五

南度四十五

度四十五北

度四十五

東

度四十五

度二十分州

度二十分州

若從東北隅入﹐月蝕卽從東中道北行﹐以蝕行減方數盡﹐則蝕初之分。﹝南入法準此﹞若從西北隅入﹐日蝕卽從西中道北行﹐以蝕行減方數盡﹐卽蝕初之分。﹝南入法準此﹞

推日量法﹕術曰﹕置日行分﹐﹝謂日減術先所標五十七等數﹞以六十乘之﹐以十一除之﹐得度﹐余以六十乘之﹐依前除﹐得分﹐置爲日量法。

推日蝕法﹕﹝凡云日蝕﹐太白從月﹐星伐阿修星﹔又並日月二爲半位﹐其所用間量之﹐並以日間爲之﹐日蝕術算﹐亦同月蝕也。﹞術曰﹕置節斷刻位﹐通作分﹐謂六十乘刻內分也﹐別置之﹐爲刻分位。

推日上星駟法﹕術曰﹕置定日﹐以半夜刻及全晝刻並之﹐並訖﹐所行刻以減定日分行﹐減訖﹐置爲日蝕出位。又別置三十度﹐以日出位度及分減分﹐﹝其減分法﹐退一度﹐破爲六十分而減之。﹞減余﹐通作分﹐置爲上虛駟。

段法﹕第一段﹐﹝一百九十八﹞第二段﹐﹝二百三十二﹞第三段﹐﹝二百九十﹞第四段﹐﹝三百五十一﹞第五段﹐﹝二百六十﹞第六段﹐﹝三百五十八﹞右六段﹐從上向下﹐爲羖首次﹔從下向上﹐爲秤首﹔及置上虛駟﹐恆視日出相﹐得羖首﹑秤首次第﹔﹝假令日出相定﹐卽得羖首也﹐謂卽須用羖首第一段乘也﹐他皆仿此。﹞其段乘之﹐以一千八百除之﹐所得者﹐謂所得數也。以減刻分位﹐成減爲一相﹐卽以一相加日出相位。﹝日出位中度及分並棄之﹞卽以次段減段﹐令用羖首第段棄上虛駟訖﹐卽第刻分位乘三十﹐段二百三十二減之﹐又以一相準前加日出相位﹐又以其次段減刻分位﹐成減﹐又以一相加日出相位﹐視刻分位數﹐堪更減之﹐他皆仿此。至不成減止﹐余刻分位不成減﹐云余也。以三十乘﹐以所至段除﹐能止﹐從羖首加三相於星相位訖﹐卽取決四段除之﹐他皆仿此。得此度不盡﹐以六十乘﹐依前除﹐得分﹐以所得度及分﹐並加日出位﹐加訖﹐卽是節斷。恆減三相﹐減訖﹐﹝羖首爲北行﹐秤首爲南行。﹞日間如是量府三相已上﹐準減相例爲如之﹐爲其相定及三相已下﹐總通作分﹐謂三十乘內度﹐六十乘度也。一如前推月間量命法爲之﹐置爲月間量命﹐以一百四十六數除之﹐所得爲度﹐余以六十乘之﹐依前除之﹐所得爲分﹐置爲位。恆觀月間量府﹐若羖首減﹐謂隨方眼法。隨方眼法﹕﹝其隨方眼﹐中國用三十五分也。﹞若秤首以加隨方眼法之置以位﹐爲中命﹐置中命又一如前命法爲之﹐置爲後命﹐月域乘之﹐以五萬一千五百六除之﹐所得爲度﹐余以六十乘之﹐依前除之﹐所得分。所得度及分﹐恆視間量府﹐﹝謂均分﹐減阿修訖﹐間量府也。﹞得羖首減之﹐﹝亦爲均分﹐減阿修訖﹐間量府也。﹞得秤首加之﹐﹝亦謂如均分﹐間量府也。﹞減阿修訖﹐置爲日間量﹔﹝如十一度已下﹐有蝕﹔十一度已上﹐無蝕。﹞又並日月二量爲全位﹐復半之﹐爲半位﹐置半位自相至﹐又置日間量﹐亦自相乘訖﹐卽以半位數內減卻日成數﹐成減有蝕﹐不成減無蝕﹐余並一如蝕中敍。﹝凡在歷大側﹐如其分不足減﹐退度一﹐置爲六十分而減之﹔如其度不足﹐退相一﹐置爲三十度而減之﹔如其相不足減﹐加十二相而減之。﹞置上虛駟﹐恆日出相﹐依羖首﹑秤首次第﹐﹝假令日出相定﹐卽得羖首也﹐謂卽用羖首第二段乘也﹐他皆仿此。﹞以其段乘之﹐以一千八百除之﹐所得者﹐﹝謂所除得數也﹞以減刻分位﹐成減﹐爲一相﹐卽以一相加日出相位﹐﹝其日出位所有度及分並棄之﹞又卽以次段減刻分位﹐﹝假令用羖首第一段乘上虛駟訖﹐卽用以第二段二百三十二減之﹐他皆仿此。﹞成減﹐又以一相加日出相位﹐又以次段分減刻位﹐成減﹐又以一相加日出相位﹔每視刻分位數﹐堪更減段者﹐恆教此法﹐減而加之﹐至不成減止﹐余以三千乘﹐以所至段除之﹐日得度﹐不盡﹐六十乘﹐依前除之﹐得分﹐以此度及分並加日出位﹐﹝其日出位度分先並棄之﹐令以此度加及分﹐置之。﹞加訖﹐卽是節斷著也。其節斷著恆減三相﹐減訖﹐﹝得羖首﹐爲北行﹔得秤首﹐爲南行。﹞置爲日間量府。如其有三相已上﹐﹝謂日間量府有三相已上也﹞準減相例﹝其例在定日術後者是也﹞爲之﹔如其三相已下﹐總通作分﹐﹝謂三十乘相內度﹐六十乘度內分也。﹞如推月間量命法爲之﹐置爲日間量命﹐以一百四十六除之﹐得度﹔余以六十乘之﹐依前除之﹐得分﹔恆視日間量府﹐若得羖首﹐卽以此度分數內減卻隨方﹔﹝其隨方眼﹐中國用三十五分。﹞若得秤首﹐卽以此度分數內更並隨方眼﹐置爲中命﹔置中命﹐又再更一如前命法爲之﹐置爲後命﹔置後命﹐以月城乘之﹐以五萬一千五百六十六除之﹐得度﹐余以六十乘﹐依前除之﹐得分﹔恆視間量府﹐﹝得均分﹐減阿修訖﹐間量府也。﹞得羖首﹐以此度分損之﹔﹝謂損其減阿修訖﹐間量府也。﹞得秤首﹐以此度分益之﹔﹝謂其減益阿修訖﹐間量府也。﹞如此損益訖﹐置爲日間量位。其間量數﹐有十一度已下﹐日卽占蝕﹔十一度已上﹐又並日月二量爲全位﹐又半之﹐占無蝕﹔爲半位﹐置半位自相乘﹐又置日間量亦自相乘﹐卽以半位數﹐謂有相乘訖數也。內減卻日間量數﹐謂自相訖數也。成減﹐有蝕﹔不成減﹐無蝕。自余術理咸悉﹐一如月蝕中術。

開元占經卷一百零五

古今歷積年及章率﹕古今歷上元已來﹐至今開元二年甲寅歲積。

《黃帝歷》上元辛卯﹐至今二百七十六萬八百六十三算外。章歲十九﹐章閏七﹐章月二百三十五﹐蔀歲七十九﹐蔀月九百四十﹐蔀日二萬七千七百五十九﹐元法四千五百六十﹐紀法一千五百二十﹐蝕月一百三十五﹐蝕法二十三﹐蝕歲五百一十三﹐蝕數一千八十一。

《顓頊歷》上元乙卯﹐至今二百七十六萬一千一十九算外。章歲十九﹐章閏七。

《夏曆》上元乙丑﹐至今二百七十六萬五百八十九算外。章歲十九﹐章閏七。

《殷曆》上元甲寅﹐至今二百七十六萬一千八十算外。章歲十九﹐章閏七。

《周曆》上元丁巳﹐至今二百七十六萬一千一百三十算外。章歲十九﹐章閏七。

《魯歷》上元庚子﹐至今二百七十六萬一千三百三十四算外。章歲十九﹐章閏七。

前漢劉歆《三統歷》上元庚戌﹐至今一十四萬三千九百三十四算外。章歲十九﹐章閏七﹐日法八十一﹐統法一千五百三十九﹐朔望會一百三十五﹐元法四千六百一十七。冬至牛初﹐歲星一百四十四年起一次﹐歲數一百四十四﹐周數一百四十五。

後漢《四分曆》上元庚辰﹐至今九千九百九十五算外。元法四千五百六十﹐紀法一千五百二十﹐紀月一萬八千八百﹐蔀法七十六﹐蔀月九百四十﹐章法十九﹐章月二百四十五﹐周天一千四百六十一﹐日法四﹐蔀日二萬七千七百五十九﹐沒數二十一﹐通法四百八十七﹐沒法七﹐﹝亦爲章閏﹞日餘一百六十八﹐中法三十三﹐大周三十四萬三千三百三十五﹐月周一千一十六。

吳劉洪《乾象歷》上元己丑﹐至今七千八百八十五算外。乾法一千一百七十八歲﹐會通七千一百七十一﹐紀法五百八十九﹐周天二十一萬五千一百三十﹐通法四萬三千二十六﹐通數三十一﹐日法一千四百五十七﹐歲中十二﹐餘數三千九十﹐章歲十九﹐沒法一百三﹐章閏七﹐會數四十七﹐會歲八百九十三﹐章月二百三十五﹐會率一千八百八十三﹐朔望合數九百四十一﹐會月一萬四千四十五﹐紀月七千二百八十五﹐元月一萬四千五百七十﹐月周七千八百七十四﹐小周二百五十四。

魏韓詡《黃初歷》上元壬午﹐至今三萬二千七十二算外。章歲一十九﹐章閏七﹐紀法二千八百八十三﹐斗分一千二百五﹐周天一百七十八萬三千五百﹐日法一萬二千七十九﹐經六千四百九﹐月法三十五萬六千七百。

魏楊偉《景初曆》上元壬辰﹐至今四千五百二十三算上。元法一萬一千五十八﹐紀法一千八百四十三﹐紀月二萬二千七百九十五﹐章歲十九﹐章月二百三十五﹐章閏七﹐通數一十三萬四千六百三十﹐日法四千五百五十九﹐餘數九千六百七十﹐周天六十七萬三千一百五十紀日﹐歲中一十二﹐气法一十二﹐沒分六萬七千三百一十五﹐沒法九百六十七﹐月周二萬四千六百三十八﹐通法四十七﹐會通七十九萬一百一十﹐朔望合數六萬七千三百一十五﹐入交限數七十二萬二千七百九十五﹐通周一十二萬五千六百二十一﹐周日日餘二千五百二十八﹐周虛二千三十一﹐斗分四百五十五。

晉劉智《正歷》上元甲子﹐至今九萬七千八百五十算外。章歲十九﹐章閏七﹐紀日一百四萬九百五十三﹐交會通六百一十萬九千一百七十四﹐紀歲二千八百五十﹐冬至斗二十一﹐紀月三萬五千二百五十﹐餘一萬八千七百三。

《姜岌歷》上元甲子﹐至今八萬四千一百七十算外。章歲十九﹐章閏七﹐紀二千四百五十一﹐斗分六百五﹐日法六千六十三﹐經餘三千二百一十七﹐歷餘三千三百六十二﹐冬至在斗十七。

《梁趙歷》上元甲寅﹐至今六萬一千七百四十算上。元法四十三萬二千﹐紀法七萬二千﹐蔀法七千二百﹐章歲六百﹐章月七千四百二十一﹐﹝亦曰時法﹞章閏二百二十二﹐周天二百六十二萬九千七百五十九﹐﹝亦曰通數﹞餘數三萬七千七百五十九﹐斗分一千七百五十九﹐日法八萬九千五十二﹐﹝亦曰蔀日﹞月周九萬六千二百五十二﹐小周八千二十二﹐會數一百七十三﹐度餘二萬七千七百一十九﹐會虛六萬一千三百三十三﹐交會差一百四十七﹐度餘三千三百一十一﹐遲疾差六百餘四千五百三十﹐周日二十七日﹐餘四萬九千三百八十﹐周虛三萬九千六百七十二。

宋何承天《元嘉歷》上元庚辰﹐至今五千九百七十四算外。章歲十九﹐章閏七﹐紀法六百八﹐日法九百五十二﹐歷餘四百一十七﹐經歷三百九十九﹐度法三百四﹐度分七十五﹐會月九百三十九﹐會數一百六十﹐雨水室二度。

宋祖衝之《大明歷》上元甲子﹐至今五萬二千一百九十算外。元法五十九萬二千三百六十五﹐紀法三萬九千四百九十一﹐章歲三百九十一﹐章月四千八百三十六﹐小周五千二百二十七﹐章閏一百四十四﹐閏法十二﹐月周五十二萬七千九百二十七﹐日餘十六萬九千七百七十五﹐月法十一萬六千三百二十一﹐日法三千九百三十九﹐歲分一千四百四十二萬三千八百四﹐歲餘九千五百八十九﹐餘數二十萬七千四十四﹐沒分三百六十萬五千九百五十一﹐沒法五萬一千七百六十一﹐周天一千四百四十二萬四千六百六十四﹐度分一萬四百四十九﹐差八百六十﹐行分法二十三﹐小分法一千七百一十七﹐通周七十二萬六千八百一十﹐會周七十一萬七千七百七十七﹐通法二萬六千三百七十七。

梁武《大同歷》上元甲子﹐至今一百二萬五千八百七十算外。章歲六百一十九﹐日法一千五百三十六﹐紀法三萬九千六百一十六。

後魏張龍祥《正光歷》上元壬子﹐至今一十六萬七千九百四十二算外。章歲五百五﹐章閏一百八十六﹐章月六千二百四十六﹐蔀法六千六十﹐斗分一千四百七十七﹐紀法六萬六百﹐統法十二萬一千二百﹐元法三十六萬三千六百﹐日法七萬四千九百五十二﹐周天分二百二十一萬三千三百七十七﹐气法二十四﹐經月大餘二十九﹐﹝小餘三萬九千七百六十九﹞會數一百七十三餘二萬三千二百八﹐含通一千二百九十八萬九千九百四﹐周日二十七﹐餘四萬一千五百六十二﹐通周二百六萬五千二百六十六﹐小周六千七百五十一﹐月周八萬一千一十二。

東魏《興和歷》上元甲子﹐至今二十九萬四千一百七十算外。章歲五百六十二﹐度法一萬六千八百八十﹐章閏二百七﹐斗分四千一百一十七﹐日法二十萬八千五百三十﹐餘十一萬六百四十七﹐周天六百一十五萬八千一十七﹐歷餘一十萬五千六百三十一﹐會數一百七十三﹐日餘六萬七千一百一十七﹐木終餘一萬五千六百八﹐火終餘一萬五千一百四十三﹐土終餘九百八十一﹐金終餘一萬四千五百二﹐水終餘一萬四千八百一十八﹐冬至斗。

《劉孝孫歷》上元甲子﹐至今四十三萬五千二百三十算外。章歲六百一十九﹐元法一十六萬九百四十﹐紀法九千四十七﹐日法一千一百四十四﹐歲餘一千九百六十六﹐虛分六千四百七﹐差分五百九﹐度法二萬四千一百四十一﹐行分三十九﹐會月二千一十三﹐會率三百四十一﹐周法三萬四千三百二十﹐歷朔差分六萬七千四百四十二﹐冬至命度﹐起危前五度。

齊宋景《天保歷》上元甲子﹐至今一十一萬六百九十算外。元法一百四十一萬九千六百﹐紀法二千三萬六千六百﹐蔀法三萬三千六百六十﹐﹝亦名日度法﹞章歲六百七十六﹐﹝亦名日度法﹞章閏二百四十九﹐﹝亦名閏法﹞章中八千一百一十二﹐章月八个三百六十一﹐日法二十九萬二十六百三十五﹐周天八百六十四萬一千六百八十五﹐﹝亦名通數﹐亦名蔀法﹐亦名沒分。﹞餘數一十二萬四千八十七﹐﹝亦名沒分﹞斗名五千七百八十七﹐歲中十二﹐气法二十四﹐會數一百七十三﹐餘九萬一千五十八﹐會通五千七十一萬六千九百一十三﹐會虛二十七萬一千五百七十七﹐周日二十七﹐餘一十六萬二千二百六十一﹐通周八百六萬三千四百六﹐周虛一十三萬三百七十四﹐小周九千三十七﹐月周三十一萬六千二百九十五﹐望十四﹐餘二十二萬三千九百五十三半﹐交限數一百五十八﹐餘一十五萬九千七百三十九半﹐經月二十九﹐餘一十五萬五千二百七十二﹐虛分十三萬七千三百六十三。

周甄鸞《天和歷》上元甲寅﹐至今八十七萬五千九百四十算外。章歲三百九十一﹐章閏一百四十四﹐蔀法三萬三千四百六十﹐日法二十九萬一百六十﹐朔餘一十九萬三千九百九十一﹐斗分五千七百三十一﹐會餘九萬三千五百一十六﹐歷餘一十六萬八百三十﹐冬至日在斗十五度。

周馬顯《景寅元歷》上元景寅﹐至今四萬一千六百八十八算外。章歲四百四十八﹐章閏一百六十五﹐斗分三千一百六十七﹐蔀法一萬三千九百九十二﹐日法五萬三千五百六十三﹐﹝亦曰蔀會法﹞歷餘二萬九千六百九十三﹐會日一百七十三﹐會餘一萬六千六百一十九﹐冬至日在斗十二度。

隋《張賓歷》上元甲子﹐至今四百一十二萬九千一百三十算外。元法六百一十七萬七千六百﹐紀法一百二萬九千六百﹐蔀法十萬二千九百六十﹐﹝亦名度法﹞章歲四百二十九﹐章閏一百五十八﹐章月五千三百六﹐通月五百三十七萬二千二百九﹐日法十八萬一千一百二十﹐﹝亦曰周法﹞虛分八萬五千三百九十一﹐朔時法一萬五千六百一十﹐周天分三千七百六十萬五千四百六十三﹐﹝亦曰沒分﹞餘數五十三萬九千八百六十三﹐﹝亦曰沒法﹞歲中十二﹐斗分三萬五千六十三﹐气法二十四﹐气時法八千五百八十﹐會月一千二百九十七﹐會率二百二十二﹐合數一百一十半﹐會分一十一億八千七百二十五萬八千一百八十九﹐會通六十九億六千七百七十五萬五千七十三﹐﹝亦曰交數﹞會日法四千二十萬四千三百二十﹐會日一百七十三﹐餘五萬六千一百四十三﹐小分一百一十﹐會虛一十二萬五千七百七十六﹐小分一百一十一﹐會日限一百五十八﹐會九萬八千八百三十八﹐小分二百二十半﹐朔望合日數十四﹐餘一十三萬九千二百二十四﹐小分一百一十半﹐交法五億一千二百一十萬四千八百三﹐分法二千八百一十五﹐陰陽曆一十三﹐餘三萬二百六十三﹐小分二千三百二十八﹐歷合二十七﹐餘三萬八个六百七﹐小分一千八百四十一﹐朔差二﹐餘五萬七千九百二十二﹐小分九百七十四﹐望差一﹐餘二萬八千九百六十一﹐小分一千八百九十四半﹐蝕限十二﹐餘八萬一千三百三﹐小分四百三十三半﹐定差四萬四千五百四十八﹐通周五百一萬二千六百九十九﹐余歲一萬三千八百九十七﹐限三千入百一十三﹐周日二十七﹐餘十萬八百五十九﹐﹝亦名小大法﹞周虛八萬一千六十一﹐通率七﹐差虛十三萬七千三百七十二﹐轉率二百四十﹐分率七百五十八﹐日周一百三十七萬六千四百﹐小周五千七百三十五﹐朔望合數十四﹐度餘一十三萬九千二百二十四半。

《張曹玄歷》上元甲子﹐至今一百四十二萬七千七百五十算外。章歲四百一十﹐章閏一百五十一﹐日法一千一百四十四﹐度法四萬二千六百四十﹐朔餘六百﹐斗分一萬八千八百六十六﹐歲差五百三﹐周法二千五百四十八﹐餘一千四百一十三﹐冬至命度虛﹐﹝初五﹐後七。﹞交會通一千六十四萬六千七百二十九﹐﹝比古會日﹞朔差九十萬七千五十七。﹝比古會數﹞

劉焯《皇極歷》上元甲子﹐至今一百萬八千九百五十算外。章歲六百七十六﹐度法九萬三千二百八十八﹐日法一千二百四十二﹐餘六百五十九﹐歲餘二萬二千八百一十三﹐歲差一千四百二十三﹐會月二千七百二十九﹐會率四百六十五﹐周法二千二百六十三﹐餘一千二百五十五。

傅仁均《戊寅曆》上元戊寅﹐至今一十六萬四千四百三十六算外。章歲六百七十六﹐﹝亦名行分法﹞章閏二百四十九﹐章月八千六百六十一﹐月法三十八萬四千七十五﹐日法一萬三千六﹐時法六千五百三﹐度法九千四百六十四﹐﹝亦名气法﹞气時法一千一百八十三﹐歲分三百四十五萬六千六百七十五﹐歲餘二千三百一十五﹐周天分三百四十五萬六千八百四十五﹐斗分二千四百八十五半﹐沒分七萬六千八百一十五﹐沒法一千一百三﹐歷日二十七﹐歷日餘一萬六千六十四﹐歷周七十九萬八千二百﹐歷法二萬八千九百六十八﹐餘數四萬九千六百三十五。

《神龍歷》上元乙巳﹐至今四十一萬四千三百七十算外。母法一百﹐旬周六十﹐辰法八刻三十三分二十半。期周三百六十五日﹐餘二十四﹐奇四十八。气法十五日﹐餘二十一﹐奇八十五少半。月法二十九日﹐餘五十三﹐奇六。候法五日﹐餘七﹐奇二十八。遊分四﹐望法十四日﹐餘七十六﹐奇五十三。弦法七日﹐餘三十八﹐奇二十六半。閏差十日﹐餘八十七﹐奇七十六。沒數九十一﹐餘三十一﹐奇十二。沒法一﹐餘三十一﹐奇十二。日周法二十七日﹐餘五十五﹐奇四十五﹐小分五十九。日差法一百﹐餘九十七﹐奇六十﹐小分四十一。天周三百六十五﹐度餘二十五﹐奇七十一﹐小分七十一。交周法二十七日﹐餘二十一﹐奇二十二﹐小分十六七分。交差法二日﹐餘二十一﹐奇八十三﹐小分八十三三分。交中十三日﹐餘六十﹐奇六十一﹐小分八三分半。陽前限十二日﹐餘四十四﹐奇六十九﹐小分十六七分。陽後限一日﹐餘十五﹐奇九十一﹐小分九十一六分半。陰前限二十六日﹐餘十五﹐奇三十﹐小分二十五分半。歲星合法三百九十三日﹐餘八十六﹐奇七十九﹐小分八十。熒惑合法七百七十九日﹐餘九十一﹐奇五十五﹐小分四十五。鎭星合法三千七十九日﹐餘八﹐奇四﹐小分八十。太白合法五百八十三日﹐餘九十一﹐奇七十七﹐小分七十。中合法二百九十日﹐餘九十五﹐奇八十八﹐小分八十五。辰星合法一百一十五日﹐餘八十七﹐奇九十五﹐小分七十。中合法五十七日﹐餘九十三﹐奇九十七﹐小分八十五。

李淳風見行《麟徳歷》上元甲子﹐至今二十六萬九千九百三十算外。章歲三萬九千五百七十一﹐總法一千三百四十﹐章月三十八萬九千四百二十八﹐半總六百七十﹐章閏一萬四千五百七十六﹐辰率三百三十五﹐閏分一千二百一十四奇八﹐奇率一十二。歷周四十四萬三千七十七﹐旬周六十。月法二十九日﹐餘七百一十一。弦法七日﹐餘五百一十二﹐奇九。气法十五日﹐餘二百九十二﹐奇十。歷法二十七日﹐餘七百四十三﹐奇。

開元占經卷一百零六

星圖

二十八宿星座古今同異

東方靑龍七宿一

角二星﹐十二度﹐夾左角星﹐去極九十一度﹐鄭分。舊南星在赤道內一度﹐今測其南星正押赤道。

亢四星﹐距西第二星﹐去極八十度﹐鄭分。舊南第二星在赤道外﹐今測在赤道內二度。

氐四星﹐十五度﹐距西南星﹐去極九十四度﹐宋分。古今同。

房四星﹐鉤鈐二星﹐五度﹐距西南第二星﹐去極一百八度﹐宋分。古今同。

心三星﹐古今同﹐五度﹐距前第一星﹐去極一百八度半﹐宋分。

尾九星﹐神宮一星﹐十八度﹐距本第二星﹐去極一百二十四度﹐燕分。舊去極一百二十度﹐又三星入河﹐今去極一百二十四度﹐有六星入河﹐又距星傍有一星﹐舊不載﹐按古《經贊》云「神宮一星﹐在尾第二星傍﹐主解衣之內室。「旣有古贊﹐今附入其天河﹐審視天河曲邪﹑中絕﹐與舊不同﹐並依天攺正。

箕四星﹐十一度﹐距西北星﹐去極一百二十四度﹐燕分。舊四星﹐並在河內﹐審視天南二星出河﹐其天河與舊不同﹐今並依天攺正。

北方玄武七宿二

南斗六星﹐二十六度四分度之一﹐距魁南第四星﹐去極一百一十六度﹐吳分。舊柄第二星在黃道內﹐又魁二星出河﹐今測在黃道外﹐魁四星出河。

牽牛六星﹐八度﹐距中央大星﹐去極一百一十度﹐吳分。舊南二星入南斗度﹐一星在奉牛度﹐今視天三星並在牽牛度﹐元不入斗。又舊去極一百六度﹐今測一百一十度。

須女四星﹐十二度﹐古今同﹐去極一百六度﹐趙分。

虛二星﹐十度﹐古今同﹐距南星﹐去極一百四度﹐齊分。

危三星﹐墳墓四星﹐古今同﹐十七度﹐距西南星﹐去極九十九度﹐齊分。

營室二星﹐離宮六星﹐十六度﹐距南星﹐去極八十五度﹐衛分。古今同。

東壁二星﹐九度﹐距南星﹐去極八十六度﹐衛分。古今同。

西方白虎七宿三

奎十六星﹐距西南大星﹐去極七十度﹐魯分。舊去極七十七度﹐今測七十度﹐又舊星並均﹐今視天卽有疏有密﹐大小不等。

婁宿﹐古今同﹐三星﹐十二度﹐距中央大星﹐去極八十度﹐魯分。

昴﹐古今同﹐七星﹐十一度﹐距西南第一星﹐去極七十四度﹐趙分。

畢﹐古今同﹐八星﹐附耳一星﹐十六度﹐距左股第一星﹐去極七十八度﹐趙分。

觜﹐古今同﹐三星﹐二度﹐距西南星﹐去極八十四度﹐晉魏分。

參﹐古今同﹐十星﹐九度﹐距中央西星﹐去極九十四度﹐晉魏分。

南方朱雀七宿四

東井八星﹐鉞一星﹐三十三度﹐距南轅西頭﹐去極七十度﹐秦分。《星經》云「去極七十度。」其距星﹐舊在黃道內一度﹐又八星並在河﹐今以儀測﹐在黃道外一度﹐又北轅二星出河。

輿鬼四星﹐四度﹐距西南﹐去極六十八度﹐秦分。舊積屍﹑積兵帛﹑積金玉等四星正指四方﹐今積屍等並全出黃道內﹐又外四星斜指四隅。

柳八星﹐十五度﹐距西頭第三星﹐去極七十七度﹐周分。舊西南口頭欠一星﹐東頭尾後加一星﹐添滿八星。今視天尾後無星﹐其星本在口邊﹐今攺正。

星七星﹐七度﹐距中央大星﹐去極九十一度﹐周分。舊去極九十七度﹐距星合在赤道外六度﹐舊在赤道內一度﹐今測去極九十度﹐星正押赤道。

張宿﹐古今同﹐六星﹐十八度﹐距前第一星﹐去極九十七度﹐周分。

翼二十二星﹐十八度﹐距中央西星﹐去極九十九度﹐楚分。舊距前第一星﹐按《經》今距中央西星﹐今測正距中央西星﹔又星有遠近﹑斜曲﹐小異。

軫四星﹐長沙一星﹐轄二星﹐十七度﹐距西北星﹐去極九十八度﹐楚分。舊距西南星﹐卽與《經》旨乖舛﹐今測取西北星卽得確傳度數﹐如中央距星﹐並合赤道外。

開元占經卷一百零七

星圖二

石氏中官星座古今同異

攝提﹐古今同﹐六星﹐夾大角。

大角﹐同﹐一星。

梗河﹐三星﹐大角北﹐西星曲向南﹐今視西星亦端直。

招搖﹐古今同﹐一星﹐梗河北。

玄戈﹐古今同﹐一星﹐招搖北。

天槍﹐古今同﹐三星﹐北斗柄東。

天棓﹐古今同﹐五星﹐女牀東北。

女牀﹐古今同﹐三星﹐天紀星北。

七公﹐古今同﹐七星招搖東。

貫索﹐古今同﹐九星﹐七公前。

天紀﹐九星﹐貫索東。舊在尾箕度﹐今測東三星入南斗度﹐近織女。

織女﹐古今同﹐三星﹐天紀星東端。

天市垣﹐二十二星﹐房心東北端。舊東垣從南門第一星至第五星並在赤道外﹐今測從門頭星至第三星在赤道外﹐余星在赤道內﹔又東垣第二星﹑第六星在河裏﹐舊圖並不入市﹐又審視天河﹐一差入市。

帝座﹐古今同﹐一星﹐在市中。

候﹐古今同﹐一星﹐帝座東南。

宦者﹐古今同﹐四星﹐帝座西。

斗﹐五星﹐在宦者西南。舊斗星口仰兼背斛﹐今視天﹐斗口向下覆斛。

宗正﹐古今同﹐二星﹐帝座東南。

宗人﹐舊在河外﹐今在河內﹐四星﹐宗正東。

宗星﹐舊兩星相去遠﹐今測兩星相去近﹐二星﹐宗人北。

東咸﹐古今四星﹐房東北。

西咸﹐舊四星﹐並在房星西赤道外北一度﹐今測在房星西北﹐三星在赤道內房度﹐一星在赤道外氐一度。四星﹐房西北。

天江﹐古今同﹐四星﹐在尾北。

建星﹐舊五星﹐在黃道內﹐兼一星﹐又一星在黃道外﹐今測六星並在黃道內﹐元不入河。六星﹐在南斗北。

天弁﹐舊大小遠近並均﹐又偃勢覆向下﹐今測有疏密﹐大小不均﹐其偃勢仰向上﹐又視天河﹐與舊不同。九星﹐在建星北。

河鼓﹐舊三星﹐並旗六星﹐並入河。又旗南四星在赤道外。今測河鼓惟北一星及旗三星入河﹐又旗南惟三星在赤道外﹐視天河正當河差。河鼓並旗﹐十二星﹐在牽牛北。

離珠﹐舊在須女﹐又在須女北橫列﹐今測在牽牛度﹐又在須女西北豎立。五星﹐在須女西北。

匏瓜﹐舊並在河中﹐又近天津。今測在河外﹐又去津遠﹐又視天河﹐與舊不同。五星﹐在離珠北。

天津﹐舊並在虛度﹐仍豎﹐惟二星出河。今測向西北﹐東南斜指﹐入牽牛女虛等度﹐及有六星出河﹐又視天河﹐有斷絕委曲不同。九星﹐在虛北﹐河中。

螣蛇﹐舊八星出河﹐今視惟尾末二星出河。二十二星﹐在奎北﹐河中。閣道﹐舊北四星出河﹐今測北二星出河﹐六星﹐在王良北。

附路﹐古今同﹐一星﹐閣道傍。

天大將軍﹐舊星並均圓﹐曲向上。今測星有出入不均。十一星﹐在婁北。

大陵﹐古今同﹐八星﹐在胃北。

天舡﹐舊四星﹐出河﹐今在河內。九星﹐在大陵北﹐河中。

捲舌﹐舊北二星入河﹐今並在河外。六星﹐在昴北。

五車﹐舊東北及西北星入河﹐今出河。又西北柱﹐舊雙星向上﹐今測向下﹐又車北柱﹐舊雙星在東北﹐今向西北。五車三柱﹐十四星。在畢東北端。

天關﹐古今同﹐一星﹐五車南﹐參西北。

南河﹑北河﹐南河舊在河內﹐西二星入前實沈次﹐今測不入河亦不入前次﹐復在河外﹐又在後鶉首次。北河舊在鶉首次﹐今測二星入前實沈次。六星﹐夾東井。

五諸侯﹐舊東頭第一星在黃道外﹐今測在黃道內四度。又舊東頭第二星曲向南﹐今乃曲向北﹐又與第三星相近。五星﹐在東井北﹐近北河。

積水﹑積薪﹐二星﹐舊在鶉首次﹐今並在前實沈次。積水﹐一星﹐北河西北。積薪﹐一星﹐積水東南。

水位﹐舊南二星入河﹐今四星並在河外。四星﹐東井東﹐南北列。

軒轅﹐舊尾漸斜向上﹐其右角在黃道內﹐今測其尾勢迆邐向西﹐其左角出黃道外半度﹐不在內。十七星﹐在七星大星北。

少微﹐同﹐四星﹐太微西﹐南北列。

太微﹐古今同﹐十星﹐在翼﹑軫北。

黃帝座﹐舊四星﹐去黃帝座近遠並相侶﹐今有近有遠不等。黃帝座﹐一星﹐在太微中。四帝﹐四星﹐夾黃帝座。

內屏﹐古今同﹐四星﹐在黃帝座南。

郎位﹐舊取端正均配行列﹐今有偏﹐並不均。十五星﹐在帝座東北。

郎將﹐古今同﹐一星﹐郎位東北。

常陳﹐古今同﹐七星﹐如畢狀﹐帝座北。

三臺﹐古今同﹐六星﹐兩兩而居﹐起文昌列﹐抵太微。

相星﹑太陽守二座﹐舊重四相當﹐今太陽守在相星西南。相﹐一星﹐北斗南。太陽守﹐一星﹐相星西南。

天牢﹐舊均圓﹐近中臺﹐今其星北斗魁下兼有疏有密。

文昌﹐古今同﹐六星﹐北斗魁前。

北斗﹐古今同﹐七星輔一星﹐在太微北。

紫微宮垣兩蕃﹐舊在婁﹑昴﹑畢﹑井﹑柳﹑張﹑軫等度﹐今測在胃﹑畢﹑井﹑鬼﹑七星﹑張﹑軫等度。十五星﹐東蕃八﹐西蕃七﹐北斗北。

北極﹐古今同﹐五星。

鉤陳﹐六星﹐皆在紫微宮中。

天一﹑太一﹐舊並在軫度﹐今俱在翼度。天一﹐一星﹐紫微宮門外右星南。太一﹐一星﹐天一星南﹐相近。

開元占經卷一百零八

星圖三

石氏中官星座古今同異

庫樓﹐古今同﹐十星。五柱﹐十五星﹐衝四星﹐凡二十九星﹐在角南。

北落師門﹐古今同﹐一星﹐羽林西南。

土司空﹐舊在奎度﹐天混東南﹐視天在東壁度。一星﹐奎南。

土司空﹐新《圖》混西南。

南門﹐古今同﹐二星﹐庫樓南。

平星﹐古今同﹐二星﹐庫樓北。

天倉﹐舊二星在奎度﹐三星在婁度。今五星在奎度﹐一星在婁度。六星﹐在婁南。

騎官﹐舊三三又列並均﹐今其星有疏密﹐有橫堅﹐亦有斜不均。二十七星﹐在氐南。

天囷﹐古今同﹐十三星﹐在胃南。

天廩﹐舊四星並在赤道內﹐西北東南列。今三星在赤道外﹐又西南東北列。四星﹐在昴南。

積卒﹐古今同﹐十二星﹐房心南。

龜星﹐舊四星入河﹐一星出河。審視天﹐惟一星入河﹐四星出河﹐又天河曲直﹐與舊不同。五星﹐在尾南。

天苑﹐古今同﹐十六星﹐昴畢南。

傅說﹐古今同﹐一星﹐在尾後。

魚星﹐舊在傅說東南﹐今測在傅說東北﹐其天河斷絕曲斜﹐與舊不同。一星﹐在尾﹐河中。

杵星﹐古今同﹐三星﹐在箕南。

參旗﹐古今同﹐九星﹐在參西。一名天弓。

玉井﹐古今同﹐玉井﹐四星﹐在參左足下。

天屏﹐古今同﹐二星﹐玉井南。

鱉星﹐舊在南斗度﹐又在斗魁東南。今測在箕度﹐又在斗魁西﹐惟東一星入南斗度。十四星﹐南斗南。

廁星﹐古今同﹐四星﹐在屏東。

天矢﹐古今同﹐一星﹐在廁南。

軍市﹐舊在廁正東﹐又星並均圖。今測在東北﹐其星有相近﹐亦有疏闊。十三星﹐參東南。

九坎﹐舊在斗牛女度﹐今在鬥牛度﹐不至女宿。九星﹐牽牛南。

狼星﹐古今同﹐一星﹐參東南。

敗臼﹐舊在須女危度﹐今測惟在虛度。四星﹐虛危南。

弧星﹐舊全座並在河外﹐今測東頭一星入河﹐並疏密﹑大小不依象。九星﹐東南。

壘壁陳﹐東頭第一星入東壁度﹐又西頭五星入危度。今測不入東壁度﹐又西頭六星入危度。其羽林﹐舊八星﹐絡東壁距道﹐入壁度。三三又對﹐南北分爲五行﹐西一星入危度。審視﹐不絡東壁度﹐西九星入危度﹐南北只有四行﹐亦有不相入者。羽林四十五星﹐壘壁十二星﹐凡五十七星﹐室壁南。

老人﹐古今同﹐一星﹐在弧南。

稷星﹐古今同﹐五星﹐七星南。

開元占經卷一百零九

星圖四

甘氏中官古今同異

天皇大帝﹐古今同﹐一星﹐鉤陳口中。

四輔﹐古今同﹐四星﹐抱北極樞。

華蓋﹐古今同﹐七星﹐杠九星﹐凡十六星﹐大帝上。

周鼎﹐古今同﹐三星﹐攝提西。

帝席﹐古今同﹐三星﹐在角南。

平道﹐古今同﹐二星﹐左右角間。

五帝內座﹐古今同﹐五星﹐華蓋上。

六甲﹐古今同﹐六星﹐華蓋傍。

天柱﹐古今同﹐五星﹐紫微宮中﹐近東垣。

進賢﹐古今同﹐一星﹐平道西。

謁者﹐古今同﹐一星﹐左執法東北。

三公內座﹐古今同﹐三星﹐謁者東北。

九卿內座﹐古今同﹐三星﹐三公北。

柱下史﹐舊《經》云在北極東南斗度﹐審視在北極東北牽牛度。一星﹐北極東北。

女史﹐舊《圖》在南斗度﹐今測在須女度﹐當柱下史北﹐與紫宮東垣南第六星相近。一星﹐柱下史北﹐近紫微東垣第六星內。

五諸侯﹐古今同﹐五星﹐九卿西。

太子﹐古今同﹐一星﹐黃帝座東北。

從官﹐古今同﹐一星﹐太子西北。

幸臣﹐古今同﹐一星﹐太子東北。

尙書﹐古今同﹐五星﹐紫微宮門內。

東維﹑陰徳﹐古今同﹐二星﹐尙書西。

天牀﹐舊《圖》普闊促均齊﹐視天﹐乃狹長﹐兼有明暗。六星﹐紫宮門外。

天理﹐古今同﹐四星﹐北斗魁中。

內廚﹐古今同﹐二星﹐紫微宮西南角外。

明堂﹐古今同﹐三星﹐太微西南角外。

靈臺﹐古今同﹐三星﹐明堂西。

勢星﹐古今同﹐四星﹐太陽守西北。

內平﹐舊云在中臺南﹐舊《圖》在軒轅腹﹐又在柳七星度﹐今測在中臺南﹐張七度﹐復與《星經》同。四星﹐中臺南。

耀星﹐舊《圖》在軒轅腹內﹐今測在軒轅尾南﹐近柳北四星。

內階﹐《經》云在文昌北﹐舊《圖》安星在八谷北﹐畢﹑觜﹑東井等度﹐其星又闊促。今測在文昌北﹐東井柳度﹐又狹長﹐兩相近﹐亦與《星經》本文同。六星﹐文昌北。

天廚﹐舊在虛危度﹐並闊促均齊。今測在南斗﹑牽牛﹑須女﹑虛等度﹐又狹長﹐明暗不等。

酒旗﹐古今同﹐三星﹐軒轅右角南。

天尊﹐古今同﹐三星﹐東井北。

諸王﹐古今同﹐六星﹐五車南。

司怪﹐舊《圖》端列﹐南第一星出河﹐審視天﹐並在河內﹐又向西曲。四星﹐在鉞星前。

座旗﹐舊《經》在司怪西北﹐舊《圖》及視天並司怪東北。九星。

天髙﹐古今同﹐四星﹐參旗西﹐近畢。

策星﹐舊《圖》在河外﹐今在河內。一星﹐王良前。

傳捨﹐舊《圖》在奎﹑婁度﹐今測在東壁﹑奎﹑婁﹑胃等度﹐九星。華蓋上﹐近河傍。

造父﹐古今同﹐五星﹐鉤星南﹐河中。

礪石﹐古今同﹐四星﹐五車南。

八谷﹐古今同﹐八星﹐五車北。

天讒﹐古今同﹐一星﹐捲舌中。

積水﹐古今同﹐一星﹐天船中。

積屍﹐古今同﹐一星﹐大陵中。

車府﹐古今同﹐七星﹐天津東﹐近河傍。

人星﹐古今同﹐五星﹐車府東南。

臼杵﹐古今同﹐三星﹐人星傍。

臼星﹐古今同﹐四星﹐人星東南。

左更﹐古今同﹐五星﹐在婁東。

右更﹐古今同﹐五星﹐在婁西。

軍南門﹐舊在天將大軍西﹐近奎北。以儀測﹐在天將軍南﹐如奎正東。一星﹐天將軍西南。

天潢﹐舊四星東西列﹐一星在北。審視天﹐四星南北列﹐一星在西﹐五星在五車中。

扶匡﹐舊在須女度﹐東北西南行列﹐又在子規外。審視天﹐在南斗度﹐東南北行列﹐又在子規內﹐惟一星在規外。

司命﹐古今同﹐二星﹐在虛北。

司祿﹐古今同﹐二星﹐司命北。

司危﹐古今同﹐二星﹐司祿北。

司非﹐古今同﹐二星﹐司危北。

敗瓜﹐舊四星入河﹐一星出河﹐又橫。審視天﹐並在河外﹐又豎。五星﹐匏瓜傍。

咸池﹐舊《圖》在五車中﹐近東﹐今測近西﹐附金柱。三星﹐天潢西北。

月星﹐古今同﹐一星﹐在昴東。

天衝﹐舊《圖》絡黃道﹐今在黃道北。二星﹐昴﹑畢間﹐近月星東。

天河﹐古今同﹐一星﹐在昴西。

河鼓左旗﹐舊九星並入河﹐今測三星出河。九星﹐河鼓左傍。

天雞﹐古今同﹐二星﹐狗國北。

羅堰﹐古今同﹐三星﹐牽牛東。

市樓﹐舊在赤道外﹐今測在赤道內。六星﹐在市中﹐臨箕上。

斛星﹐古今同﹐四星﹐在市中﹐斗南。

日星﹐古今同﹐一星﹐房中道前。

天乳﹐古今同﹐一星﹐在氐北。

亢池﹐古今同﹐六星﹐在亢北。

漸臺﹐古今同﹐四星﹐屬織女東足。

輦道﹐舊星並均﹐南斗度﹐又在河外。今其星有遠有近﹐南二星入牽牛度﹐又入河。五星﹐屬織女西足。

三公﹐古今同﹐三星﹐在北斗西南。

開元占經卷一百一

星圖

二十八宿

甘氏外官一

靑丘﹐古今同﹐七星﹐在軫東南。

折威﹐古今同﹐七星﹐在亢南。

陣車﹐古今同﹐三星﹐在氐南。

騎陣將軍﹐古今同﹐一星﹐騎官中東端。

糠星﹐古今同﹐一星﹐箕舌前。

車騎﹐古今同﹐三星﹐騎官南。

農丈人﹐舊在狗星西南﹐今在狗星西。一星﹐南斗西南。

狗星﹐古今同﹐二星﹐南斗魁前。

狗國﹐古今同﹐四星﹐建星東南。

天田﹐古今同﹐九星﹐牽牛南。

哭星﹐古今同﹐三星﹐在虛南。

泣星﹐古今同﹐二星﹐在哭東。

蓋屋﹐二星﹐在危南。

八魁﹐舊三星在營室度﹐六星在危度﹐今並在營室度。九星。北落東南。

雷電﹐古今同﹐營室西南。

雲雨﹐古今同﹐四星﹐霹靂西南。

霹靂﹐古今同﹐五星﹐土公西南。

土公﹐古今同﹐二星﹐東壁南。

土公吏﹐古今同﹐二星﹐營室西南。

鈇鑕﹐古今同﹐五星﹐天蒼西南。

天混﹐古今同﹐七星﹐外屏南。

外屏﹐古今同﹐七星﹐在奎南。

天庾﹐古今同﹐三星﹐天倉東南。

芻槁﹐古今同﹐六星﹐天苑西。

天園﹐古今同﹐十三星﹐天苑南。

九州殊口﹐古今同﹐九星﹐天節下。

天節﹐古今同﹐八星﹐畢﹑附耳下星南。

九遊﹐古今同﹐玉井西南。

軍井﹐《經》云玉井東南﹐舊在屏南﹐今在屏東。四星。

水府﹐舊在東井南河外﹐今在河內。四星﹐東井南。

四瀆﹐一星入河﹐三星出河﹐今三星入河﹐一星出河。四星﹐東井南轅東。

闕丘﹐舊在南河東南赤道外﹐今在南河南赤道內。二星﹐南河南。

天狗﹐古今同﹐七星﹐狼東北。

三坐﹐舊並在西北斜列﹐今並在東北斜列。

丈人﹐二星﹐軍井西南。

子﹐二星﹐丈人東。

孫﹐二星﹐在子東。

天社﹐古今同﹐六星﹐在弧南。

天記﹐古今同﹐一星﹐外廚南。

外廚﹐舊近河﹐又東西俠﹐今去河遠﹐臨赤道﹐又東西潤。六星﹐柳南。

天廟﹐舊並引行正直﹐今有曲直。十四星﹐在張南。

東甌﹐古今同﹐五星﹐在翼南。

巫咸中官二

大尊﹐舊在中臺西﹐子規外。今在中臺北﹐子規內。一星﹐中臺北。

三師﹐古今同﹐三星﹐北斗魁第一星西。

大理﹐古今同﹐二星﹐紫微宮門老星內。

禦女﹐古今同﹐四星﹐鉤陳后北。

天相﹐古今同﹐三星﹐七星大星北。

長垣﹐舊在黃道外有二星﹐今並在黃道內。四星﹐少微西﹐南北列。

虎賁﹐古今同﹐一星﹐下臺南。

軍門﹑土司空二座﹐舊並在軫星南﹐今在軫星西南﹐近翼。軍門二星﹐靑邱西。土司空四星﹐軍門南。

陽門﹐古今同﹐二星﹐庫樓東北。

頓頑﹐古今同﹐二星﹐折威東南。

從官﹐古今同﹐二星﹐房星南。

天輻﹐古今同﹐二星﹐房距星西。

鍵閉﹐古今同﹐一星﹐房東北。

罰星﹐古今同﹐三星﹐東咸北列。

列肆﹐古今同﹐二星﹐天市中﹐斛西北。

車肆﹐古今同﹐二星﹐天市門左星內。

帛度﹐古今同﹐二星﹐宗星東北。

屠肆﹐古今同﹐二星﹐帛度北。

奚仲﹐舊三星在虛度﹐一星入女度﹐其星在子規外豎立。今三星在牽牛度﹐一星在南斗度﹐泊子規﹐東南﹑西北斜列。四星如衡狀﹐天津北。

鉤星﹐古今同﹐九星如鉤狀﹐造父北。

天桴﹐舊在赤道外﹐今在赤道內﹐四星﹐河鼓左旗端﹐南北列。

天鑰﹐古今同﹐八星﹐南斗柄第二星西。

天淵﹐古今同﹐十星﹐在鱉東南﹐九坎間。一名三泉。

齊﹐一星﹐九坎東﹐衝星東北。

趙﹐二星﹐在齊西北。

鄭﹐一星﹐在趙東北。

越﹐一星﹐在鄭西北。

周﹐二星﹐在趙東北。

秦﹐二星﹐在周東。

代﹐二星﹐在周東南。

晉﹐一星﹐在周西南。

韓﹐一星﹐在晉北。

魏﹐一星﹐在韓北﹐近秦星。

楚﹐一星﹐在魏西南﹐近鄭星。

燕﹐一星﹐在楚東南﹐近晉星。

秦趙等十二星座﹐舊《圖》並須女度﹐今齊﹑鄭﹑趙﹑越﹑周等五座在須女度﹐又列位不同。

璃瑜﹐古今同﹐三星﹐在代東南北外。

天壘城﹐古今同﹐十三星﹐如貫索狀﹐哭泣西。

虛梁﹐古今同﹐四星﹐在危南。

天錢﹐古今同﹐十星﹐在北落東北。

天网﹐古今同﹐一星﹐在北落西南。

斧鉞﹐古今同﹐三星﹐在八魁西北。

東廏﹐舊絡東壁距道﹐又在河外﹐今測絡奎距道仍北﹐三星入河﹐不絡東壁距道。十星﹐東壁北﹐近王良。

天陰﹐舊騎赤道﹐今測近黃道﹐五車﹑畢柄西。

開元占經卷一百一十一

八谷占

八谷生長

《神農》曰﹕禾生於棗﹐出於上黨羊頭之山右谷中﹐生七十日秀﹐六十日熟﹐凡一百三十日成﹐忌於寅卯﹔黍生於楡出於大梁之山左谷中﹐生六十日秀﹐四十日熟﹐凡一百日成﹐忌於丑﹔大豆生於槐﹐出於沮石之山谷中﹐九十日華﹐六十日熟﹐凡一百五十日成﹐忌於卯。小豆生於李﹐出於農石之山谷中﹐生六十日華﹐五十日熟﹐凡一百一十日成﹐忌於卯﹔秫生於楊﹐出於農石之山谷中﹐七十日秀﹐六十日熟﹐凡一百三十日成﹐忌於午﹔蕎麥生於杏﹐出於長石之山谷中﹐生二十四日秀﹐五十日熟﹐凡七十五日成﹐忌於子﹔麻生於荊﹐出於農石之山谷中﹐生七十日秀﹐六十日熟﹐凡一百三十日成﹐忌於未﹑午﹑辰﹑亥日﹔小麥生於桃﹐出於須石之山谷中﹐生三百日秀﹐三十日熟﹐凡三百三十日成﹐忌於子﹔稻生於柳﹐出於農石之山谷中﹐生八十日秀﹐七十日熟﹐凡百五十日成﹐忌於亥。

五穀﹐生長日種者多實﹔以老死日種者無實﹐又難生﹔以忌日種之﹐一人不食。禾生於已﹐疾於酉﹐長於子﹐老於戌﹐惡於丙丁﹐忌於寅卯﹔黍生於寅﹐疾於午﹐長於丙丁﹐老於戌﹐死於申﹐惡於壬﹐忌於丑﹔豆生於申﹐疾於子﹐長於壬﹐老於醜﹐惡於甲乙﹐忌於丙丁﹔麥生於酉﹐疾於卯﹐長於辰﹐老於午﹐死於已﹐惡於戌﹐忌於子。

太歲在四季﹐葶藶子熟時﹐可種禾豆﹔夏至時﹐可種黍麻﹔夏至後百五十日﹐地气上時﹐可種麥。﹝丑辰未戌是也﹞

太歲在四仲﹐椹熟時﹐可種禾豆﹔夏至﹐可種黍糜﹔夏至後九十日﹐地气上﹐可麥。﹝子午卯酉是也﹞

太歲在四孟﹐以蠶臥起時﹐可種禾豆﹔夏至前五十日﹐可種稻黍糜﹔夏至後八十日﹐地气上﹐可種麥。﹝寅申巳亥是也﹞

八谷陰陽相衝

《黃帝占》曰「谷有陰陽﹐衝位相當﹐王相廢休﹐名在其鄕。」《黃帝要經》曰「春夏爲陽﹐秋冬爲陰﹐陰當合賤﹐陽當合貴﹐春夏賤爲順﹐秋冬貴爲逆。」《黃帝占》曰「稻與小麥爲陰陽﹐稻賤時﹐小麥貴﹐十五日反之﹐亦等﹔黍與小豆爲陰陽﹐黍賤時﹐小豆貴﹔麻與大麥爲陰陽﹐麻賤時﹐大麥貴﹐大麥賤時﹐麻貴﹔粟與大豆爲陰陽﹐粟賤﹐大豆貴﹐大豆賤﹐粟貴。

候八谷貴賤及歲雜物蠶善惡

《黃帝占》曰「粟常以建戌之月下旬二十五日下價爲本﹐以建亥之月上旬上價爲末﹐乘本貴之一錢以五﹐並本價﹐以爲來年春夏極貴定﹐卽亥月與戌月平者﹐更以建子之月乘亥月價﹐見一貴之﹐一貴之以三﹐皆並本價﹐以爲來年春夏極貴﹐各在其衝月﹐卽冬三月皆不貴﹐各平﹐平者來年春不復貴矣。黍常以建酉之月下旬二十五日下價爲本﹐以建戌之月上價上旬爲末﹐本一錢貴之以五﹐並本價﹐以爲來年春夏極價定﹐卽冬三月平﹐平者春夏不復貴。麻常以建戌之月下旬二十五日價爲本﹐以建亥之月上旬價爲末﹐末乘其本一錢貴之以五﹐並本價﹐以爲來年春夏價定﹐卽冬三月皆平﹐平者春夏不復貴。大豆常以建亥之月下旬二十五日下價爲本﹐以建子之月上旬上價爲末﹐末乘其本一錢貴之以五﹐並本價﹐以爲來年春夏極價定矣﹐卽冬三月皆平﹐平者春夏不復貴。麥常以建午之月下旬二十五日下價爲本﹐以建未之月上旬上價爲末﹐末乘本一錢貴之五﹐並本價﹐以爲來冬春價極責定矣﹐夏秋三月平﹐平者冬不復貴。」《師曠占》曰「常以正月一日迄十二日﹐以占十二月﹐以日易月。每歲黃气﹐其气爲差歲﹐風從西來﹐西南來﹐皆爲谷貴﹔從東﹐卽穀賤。」《黃帝占》曰「正月上卯日候風﹐其有寒風者﹐谷小貴﹔若至衝﹐必貴矣。其卯日不風寒而溫者﹐卽中平也。春雨甲申﹐五穀熟﹔夏雨甲申﹐五穀大好。」《神農占》曰「正月上朔有風雨﹐三月谷貴﹐石五百錢。」《黃帝占》曰「春雨甲寅﹑乙卯﹐入地五寸﹐糴小貴﹐若不貴﹐夏谷貴。正月丙丁爲朔﹐穄黍貴﹔戊己爲朔﹐粟貴﹔庚辛爲朔﹐麻稻貴﹔甲乙爲朔﹐大小麥貴﹔壬癸爲朔﹐大小豆貴。正月三日﹐當風不風﹐則莫不同者﹐謂無黍。」《東方朔占》曰「正月朔日雨﹐歲中﹐下田麥成﹐禾黍小貴。」《沛公占》曰「常以正月﹐甲辰先至﹐大麥貴﹔丙辰先至﹐黍貴﹔戊辰先至﹐粟貴﹔庚辰先至﹐大豆貴﹔壬辰先至﹐小豆貴。正月一日得寅﹐貴﹐盡十二日﹐以占十二月。」《黃帝占》曰「正月晦﹐二月朔﹐有風雨﹐稻惡﹐糴貴﹔二月晦﹐三月朔﹐有風雨﹐其年大水﹐麥惡﹔十二月晦﹐正月朔﹐風雨﹐春旱﹔三月晦﹐四月朔﹐有風雨﹐春糴貴﹔四月晦﹐五月朔﹐有風雨﹐其年大水﹐麥惡﹔五月晦﹐六月朔﹐有風雨﹐春旱﹔六月晦﹐七月朔﹐有風雨﹐春糴貴﹔七月晦﹐八月朔﹐有風雨﹐歲糴貴。」《東方朔占》曰「三月得己朔﹐大麥熟﹔庚朔﹐禾熟﹐兵賊起﹔辛朔﹐下田不收﹔壬朔﹐赤地千里﹐米谷貴﹔癸朔﹐熟。三月有三卯﹐大豆好﹐無三卯﹐旱﹐種禾。四月丙午﹐夏苗長﹐四月無三卯﹐旱﹐種麻。」《京房占》曰「五月無三卯﹐旱﹐種大豆﹔六月無三卯﹐穄不好。」《神農占》曰「八月有三卯﹐麥大善﹐無三卯﹐麥不善。」《京房占》曰「八月無三卯﹐旱﹐種麥。」《黃帝占》曰「四月朔日﹐風起﹐東來﹐雞鳴至日出﹐禾黍畝三斛﹔至日中﹐畝二十斛﹔至夜半﹐畝三十斛﹐以中田準之。」《黃帝占》曰「夏至﹐以五月朔日至者﹐其國大驚﹐谷小貴﹔四月五日﹑六日至

者﹐谷大貴﹔十日﹑十二日至者﹐五穀大貴﹔二十七日﹑二十九日至者﹐國王大驚﹔以晦日至者﹐國有大喪﹔六月朔至者﹐人民相食﹐及五年事﹐四月至上。」又云「夏至在天門﹐土國大驚﹔在地戶﹐谷雨五穀大貴﹔在人門﹐爲三公羣臣大夫。谷貴﹐必察之二日之中。」又﹕「五六月晦朔日夏至者﹐賣田宅﹐谷貴十倍﹐人民相食﹐其歲惡﹐田宅𨿽賤﹐愼勿取之。立夏戊子﹐大風自北來﹐糴石三百倍貴。」《黃帝要經》曰「春雨乙卯﹐夏糴貴﹔夏雨丁卯﹐秋糴貴﹔秋雨辛卯﹐冬糴貴﹔冬雨癸卯﹐春糴貴。倍﹐雨一卯﹐斛百文﹔雨二卯﹐斛二百﹔雨三卯﹐斛三百﹔雨四卯﹐斛一斤金。」《沛公占》曰「三月一日乙卯﹐荊楚賤﹔得丁卯﹐周秦貴﹔得己卯﹐燕趙貴﹔得辛卯﹐韓魏貴﹔得癸卯﹐梁魯貴。」《神農占》曰「凡虫食李﹐則黍貴﹔食棗﹐粟貴﹔食杏﹐麥貴﹔食荊﹐麻貴﹔食桑﹐絲貴。正月上朔日﹐風從東來﹐植米善﹔風從南來﹐植黍善﹔風從北來﹐稚禾善。四月四日﹐風從東來﹐植豆善﹔西來﹐四日至七日﹐中善﹔七日至十日﹐稚禾善﹔十四日無風﹐不可種豆。從冬至日到來年滿六十日﹐有大風雨﹐折樹木﹐麥大善。從平朔至食時﹐植麥善﹔至日中﹐中麥善﹔至日入﹐稚麥善﹔常以夏至後九十日﹐可種。四月朔日﹐風從東來﹐從平明至辰時﹐植黍善﹔至日中﹐中黍善﹔至日入﹐稚黍善。正月朔日﹐日淸明﹐蠶善。」《京房占》曰「正月一日候風﹐平明和調不風﹐植稼蠶善﹔日中和調﹐中稼稚蠶善﹔至暮無風﹐五穀桑蠶滋茂﹐人民六畜無病。」《沛公占》曰「正月一日﹐平明溫不風﹐早蠶善﹔日中不風﹐中蠶善﹔日入不風﹐稚蠶善﹔終日不風﹐植稚皆善。」《東方朔》曰「正月朔日﹐當溫更風雨者﹐米大貴﹐蠶傷﹔風起西方﹐來年兵革貴。」《京房》曰「太歲在寅﹐歲中三十日大陰﹐蠶不登﹐菽麥昌﹐人民食四升﹔太歲在卯﹐中調和﹐豆麥昌﹐人民食五升﹐旱四十日﹐在六月﹔太歲在辰﹐歲中旱三十日﹐六月大風﹐旱六十日﹐歲人病﹐豆成﹔太歲在巳﹐小兵起﹐大麥登﹐四十日旱﹐在六月﹐百物賤﹐不宜早蠶﹐晚者成﹐五穀熟﹔太歲在午﹐五百日旱﹐蠶登﹐百谷不爲﹐晚蠶傷﹐兵革起﹐六畜﹑小兒死﹔太歲在未﹐十月小兵﹐豆登﹐麥惡﹐旱﹐蠶不成﹐晚者好﹐旱六十日﹐在二月﹔太歲在申﹐蠶登﹐麥熟﹐五穀﹐旱五十日﹐人多病﹐兵革起﹐早蠶不成﹐晚者好﹔太歲在酉﹐兵起﹐人病﹐早蠶不登﹐晚者好﹐六畜傷﹐六月﹑七月旱﹔太歲在戌﹐兵起﹐蠶不登﹐肉賤﹐牛馬貴﹐髙山旱﹐人饑﹐米斗七十文﹔太歲在亥﹐兵起﹐人饑﹐人多病憂﹐在四十日﹐在州﹐旱七十日﹐豆麥好﹐五穀成﹐蠶子如星﹔太歲在子﹐水旱不時﹐五穀不成﹐旱三十三日﹐在六月﹐西方米麥暴貴﹔太歲在醜﹐有兵起﹐早蠶不成﹐晚者好﹐人民不安。」《黃帝占》曰「太歲在亥﹐名曰天空﹐糴法當貴﹔太歲在醜﹐名曰陰盡陽起﹐可取陽谷﹐陽谷者﹐粟也﹔太歲在巳﹐名曰地空﹐糴法當貴﹔太歲在未﹐名曰陽盡陰起﹐可取陰谷﹐陰谷者﹐黍也﹔太陰乘寅﹐旱水晚旱﹐蠶禾菽麥昌﹐人食四升﹔太陰乘卯﹐禾稻菽麥黍昌﹐人食二升﹔太陰乘辰﹐早旱﹐晚水﹐人饑﹐豆昌﹐麥熟﹐民食二升﹔太歲乘巳﹐小兵動﹐蠶麥昌﹐二升﹔太陰乘午﹐大旱﹐蠶成﹐稻菽麥昌﹐禾不爲﹐二升﹔太歲乘未﹐小兵起﹐蠶稻昌菽麥不爲﹐三升﹔太陰乘酉﹐大兵﹐民疫﹐蠶菽麥皆不成﹐民食七升﹐大耗﹔太陰乘亥﹐有兵﹐麥禾善﹐五升﹔太陰乘子﹐天大霧﹐歲水大出﹐稻麥蠶禾昌﹐民食三升﹔大陰乘醜﹐歲小兵﹐早蠶不登﹐稻疾菽不成﹐麥昌﹐民食三升。」《黃帝占》曰「正月一日﹑二日雨﹐民食二升﹔三日﹑四日雨﹐民食四升﹔五日﹑六日雨﹐民食六升﹔七日﹑八日雨﹐民食一升﹔十日雨﹐不占。」《師曠占》曰「正月七日﹐風從西北來﹐起荊地﹐弱來﹐人民霖變訟﹐六畜貴﹐谷亦貴﹐過度﹐歲不善。」《京房占》曰「正月初一日爲雞﹐二日爲狗﹐三日爲羊﹐四日爲豬﹐五日爲牛﹐六日爲馬﹐七日爲人﹐八日爲谷﹐和調不風寒﹐卽人不病﹐六畜不死亡。」郗萌曰「常以正月朔日暮﹐候東井﹐上有云﹐歲水潦﹐務耕山田﹑髙處。」《東方朔》曰「常以正月一日夜半子時﹐候東方﹐有黃色云者﹐春大赦﹔南方有黃雲者﹐夏有赦﹔西方有黃雲者﹐秋有赦﹔北方有黃雲者﹐冬有赦﹔雜者﹐皇太子有赦﹔有黑雲雜者﹐必有皇后若女子之赦。」《京房易占》曰「正月一日﹐雲气五色備且精神﹐十二律气各具﹐歲則天下太平。風雨從西北起﹐糴貴。」《神農》曰「正月有甲子﹐糴初貴後賤。」《沛公》曰「正月﹐甲寅先至﹐棺木貴﹔丙寅先至﹐絲帛貴﹔壬寅先至﹐魚鹽貴﹔各三倍。正月朔日﹐大風發屋﹑折木﹑揚沙﹑動石﹐其歲惡﹔風從東方來﹐人民多疾病﹔風從南方來﹐大旱﹔風從西方來﹐六畜死亡傷﹔風從北方來﹐下田不收﹐髙田好。常從冬至後卻數﹐到來年正月上午﹐滿五十日﹐食足﹔不滿﹐一日之月﹐過一日﹐長一月。」《神農》曰「正月上辛﹐溫者善﹐風寒者不好。」《黃帝占》曰「常以正月﹑八月夜﹐候月在昴東﹐年中大喜﹔月在昴西﹐歲多雨﹔月在昴北﹐其年大惡﹔月在昴南﹐其年大旱。」《京房》曰「正月﹑八月候月在參東﹐大善﹔在參西﹐多水虫﹔在參北﹐大惡。」《黃帝占》曰「春不欲雨乙卯﹐夏不欲雨丁卯﹐秋不欲雨辛卯﹐冬不欲雨癸卯﹐以此四卯日雨者﹐人民多病。」《黃帝占》曰「常以正月一日﹐夜半子時至明﹐視北方﹐有黑雲﹐七月水四丈七尺﹔靑雲﹐必有疾病流行﹐燕趙當之﹔赤黃雲﹐人民大饑﹐國多刑獄﹔白雲﹐素服之變﹔赤云﹐國有喜﹐母子同光﹐女有昌。視南﹐有赤云﹐當大旱﹐赤地千里﹐五月炎旱﹐六月有風雨﹐發屋折木﹔有白雲﹐國有大喪﹐天子失喪坐﹔有黑雲﹐大水﹐不出其年五月﹔有靑雲者﹐大吉﹐婦女謀內。視西方﹐有白雲﹐秋有兵﹐內相走﹐宮鐘不鳴﹐劍戟交鋒﹔有靑雲﹐大凶﹐君克臣必死﹐物在市﹐不出其年九月﹔黑雲者﹐大吉﹐利。秋雨甲申﹐六畜多死﹔冬雨甲申﹐人民疾病。九月晦﹐十月朔﹐有風雨﹐其歲惡﹐有小水﹔十月晦﹐十一月朔﹐有風雨﹐人民多死。四月一日﹑二日得酉﹐人民大樂﹔三日﹑四日得酉﹐人民悅和﹔五日﹑六日得酉﹐人民多疾病﹔七日﹑八日得酉﹐人民多病﹔九日﹑十日得酉﹐人民多流﹔十一日﹑十二日得酉﹐人民自相食﹐大凶。」京房曰「五月朔日﹐當熱而風雨者﹐米貴﹐人食艸木。風從北方來﹐禾大敗﹐人民相食。」《黃帝占》曰「立夏後五日﹐虹始出者﹐萬物皆實。冬至後一日﹑二日得酉﹐其歲半熟﹔三日﹑四日得酉﹐人民大樂﹔五日﹑六日得酉﹐田禾大熟﹔七日﹑八日得酉﹐大惡﹔九日得酉﹐五穀大貴﹔十日﹑十一二日得酉﹐五穀大成﹐傷害六畜﹐寇賊多興﹔十三日得酉﹐人民相戰﹐大凶災﹐八方俱沸沸。酉者金﹐兵之本﹐收成之元首。」京房曰「冬至後一日有壬﹐無雨﹔二日有壬﹐稚再生﹔三日﹑四日有壬﹐上下皆熟﹔五日﹑六日有壬﹐溝渠溢﹐苗易治﹔七日﹑八日有壬﹐水橫流﹔九日﹑十日有壬﹐無立墻﹔過十日有壬﹐還一等﹐至後三日﹑七日有壬﹐苗難治。」《黃帝占》曰「靑車木位﹐甲寅之精﹐不周風至﹐一曰賊風至﹐棺木貴﹐葦席賤﹔廣莫風至﹐材木貴﹐葵韭賤﹔條風至﹐蔥薤賤﹐芻槁貴﹔明庶風至﹐梏朽賤﹐蒲席貴﹔淸明風至﹐棺木賤﹐葦席貴﹔景風至﹐材木賤﹐葵韮貴﹔涼風至﹐芻槁賤﹐蔥薤貴﹔閶闔風至﹐蒲席賤﹐梏朽貴。火車﹐丙寅之精﹐不周風至﹐枲麻絡賤﹐黃白綠貴﹔廣莫風至﹐纑縷賤﹐錦繡貴﹔條風至﹐布縷賤﹐繒帛貴﹔明庶風至﹐綿皮革賤﹐絓絮貴﹔淸明風至﹐黃白綠賤﹐枲麻絡貴﹔景風至﹐錦繡絓賤﹐纑貴﹔涼風至﹐繒席賤﹐布縷貴﹔閶闔風至﹐絓絮賤﹐綿皮革貴。土車﹐戊寅之精﹐不周風至﹐稻賤﹐秫術麥貴﹔廣莫風至﹐小豆賤﹐黍貴﹔條風至﹐大豆賤﹐粟貴﹔明庶風至﹐大麥賤﹐麻縑貴﹔淸明風至﹐秫與小麥賤﹐稻貴﹔景風至﹐黍賤﹐小豆貴﹔涼風至﹐粟賤﹐大豆貴﹔閶闔風至﹐麻縑賤﹐大麥貴﹔金車﹐庚寅之精﹐不周風至﹐鐵器賤﹐鉛錫貴﹔廣莫風至﹐膠漆賤﹐黃金貴﹔條風至﹐珠璣賤﹐銅器貴﹔明庶風至﹐玉器賤﹐田宅貴﹔淸明風至﹐鉛錫賤﹐鐵器貴﹔景風至﹐黃金賤﹐膠漆貴﹔涼風至﹐銅器賤﹐珠璣貴﹔閶闔風至﹐田宅賤﹐玉器貴﹔水車﹐壬寅之精﹐不周風發﹐鹽豉賤﹐海錯貴﹔廣莫風至﹐雞犬賤﹐鯉魚貴﹔條風發﹐豬豚賤﹐生魚貴﹔明庶風發﹐牛馬賤﹐羊羔貴﹔淸明風發﹐海魚賤﹐鹽豉貴﹔景風發﹐鯉魚賤﹐雞犬貴﹔涼風發﹐生魚賤﹐豬豚貴﹔閶闔風至﹐羊羔賤﹐牛馬貴。凡五寅之風﹐所從吹本鄕來之處賤﹐風往所衝之處爲貴。一日分出時﹐終日﹐貴在六十日﹔從日入至夜半﹐貴在二旬中﹔從夜半至雞鳴平明﹐貴在一時。常以庚寅之日﹐候五車﹐金星動﹐故有耗﹐其物金鐵貴﹔動而不明﹐卽貴﹔有大風寒﹐折木發屋﹐卽大貴﹔大風寒大貴﹐小風寒小貴﹐其溫卽賤﹐不風寒自如。常以壬寅之日﹐候五車﹐水星主船筏﹑六畜﹑水中自行者﹐故水車星動﹐微黑﹐卽貴水物﹔有大風寒﹐折木發屋者﹐大貴﹔大風寒大貴﹐小風寒小貴﹐不風寒自如。常以甲寅之日﹐候五車﹐木星立柱材﹑木苗﹑蘆薪﹑苛茅﹐故木車星動﹐微靑﹐卽貴﹔有風寒﹐折木發屋﹐大風寒大貴﹐小風寒小貴﹐其溫卽賤﹐不風寒自如。常以丙寅之日﹐候五車﹐火星主虫采﹑繒帛﹑皮革﹐色赤﹐動﹐卽貴﹔有大風﹐發屋折木﹐大風寒大貴﹐小風寒小貴﹐其溫卽賤﹐不風寒自如。常以戊寅之日﹐候五車﹐土星主土公﹑田宅﹑五穀﹐其星赤黃﹐有柱動﹐卽谷貴﹔有大風寒﹐發屋折木﹐大風寒大貴﹐小風寒小貴﹐溫卽賤﹐不風寒自如。

開元占經卷一百一十二

竹木艸藥占

艸木休徵

朱艸

《孫氏瑞應圖》曰「朱艸者﹐艸之精也。聖人之徳﹐無所不至﹐則生。」《鶡冠子》曰「惟聖人能正其音﹐調其聲﹐故徳上及泰淸﹐下及泰寧﹐中及萬靈﹐朱艸生。」《尙書大傳》曰「徳先地序﹐則朱艸生。」《淮南子》曰「太淸之世﹐流黃出﹐朱艸生。」《春秋運斗樞》曰「璇星得則朱艸生。」《尙書侯》曰「文命得成﹐俊乂在官﹐朱艸生郊。」《魏略》曰「文帝欲禪﹐朱艸生於文昌殿側。」《大戴禮》曰「朱艸生﹐日生一葉﹐至十五日止﹐十六日﹐落一葉。」

嘉禾

《春秋感精符》曰「徳淪於地﹐則嘉禾生。」《春秋運斗樞》曰「璇星得則嘉禾液。」

福艸

《禮斗威儀》曰「君乘木而王﹐福艸生於廟中。」《瑞應圖》曰「福艸者﹐宗廟齋敬﹐則生宗廟中。」

芝艸

《運斗樞》曰「瑤光得則陵出芝艸。」《瑞應》曰「芝艸者﹐親近耆老養有道﹐則生。」《地鏡》曰「敬事耆老﹐不失舊故﹐則芝艸生。」

禾連理

《地鏡》曰「不失民心﹐則木連理生。」

木同本異枝

京房曰「有木同本而異枝﹐是華光﹐國有吉昌﹐五穀登﹐他民歸國。」《京房傳》曰「樹同本異末﹐君有度﹐諸侯朝。」

木卒長

《地鏡》曰「國治﹐樹木卒長自大﹐其君方有嘉。」京房《易傳》曰「木成﹐員圍以上﹐一夜長數丈﹐當有臣彊於君。」

木生君屋上及朝廷

《地鏡》曰「木卒生人屋室上﹐其地出聖人。」京房《易傳》曰「木生於君屋上及朝廷﹐其君有聖子。」

木生木及木垂枝

《地鏡》曰「木生木﹐國益土。」又曰「木生枝盡向下者﹐大吉。」

木偃自起及木生有實

京房曰「有偃木而起﹐歲有大吉。木生有實﹐其邑有慶。」

竹木咎徵

竹木自死疾疫非時枯落

《地鏡》曰「竹柏枝徧一百里﹐是謂陰消﹐陽國必亡。」又曰「竹柏夏枯﹐王侯失位。」又曰「樹木非其時而枯﹐是謂金克伐﹐不出一年﹐暴兵外國來。」又曰「凡樹忽生死﹐主易﹐兵將至。」又曰「社樹自死﹐世主國君亡。」京房曰「有木夏落葉﹐有兵喪。」京房《易侯》曰「秋葉落七十步﹐人民移徙﹐大飛揚﹐人民離鄕。」《地鏡》曰「木葉非時落﹐去本七十步﹐國有兵﹐民棄故鄕。」

木生復死

京房《易侯》曰「枯楊生荑﹐斷枯復生﹐天辟當之。」《地鏡》曰「竹葦樹木﹐枯死忽復生﹐輔臣執政﹐流其令。」又曰「枯木冬生﹐《易》謂陰陽易位﹐不出二年﹐國有喪﹐小人近﹐君子亡。」又曰「木實當死者反生﹐世主凶。」京房《易傳》曰「木枯而生﹐不及二年﹐國有大喪﹐上貪色﹐以寵人爲主。」又曰「枯楊生花﹐國後當之。」

木冬榮

《地鏡》曰「木冬生﹐有兵﹐民流。一曰﹕君失政。又曰﹕木冬華﹐當生﹐反死。」京房曰「木冬生﹐王者不平﹐有卿相出走。」又曰「有木冬榮﹐黍不成。」又曰「木冬生﹐國後當之。」

木再榮

《地鏡》曰「木一歲再花實﹐有兵﹐民流。」又曰「木再榮﹐世主墮子﹐姬女致兵之象。」又曰「桃再花﹐夏有霜﹔杏再花﹐夏有電﹔李再花﹐春有霜﹔楡再莢﹐有寬令﹐當死反生。」又曰「木春冬再作實﹐世主凶﹔秋夏再花實﹐鄰國逼之。」京房曰「木歲再花﹐國後當之。」又曰「木一歲再實﹐鄰國來其國。」又曰「木再榮於夏﹐後亡﹐國有喪﹐若五穀不熟﹐百姓罷作。」

桑谷自生朝廷及木生不入土

《地鏡》曰「桑谷俱生於廟廷﹐世主廢賢﹐用不肖。」又曰「木生﹐不入土而獨立﹐天下危。」

木卒生道中及木卒枝

《地鏡》曰「木卒生道中﹐君失治﹐九宮廢。」又曰「木無故一夜十枝聚生﹐邑將虛。」

木傷葉及木自鳴

《地鏡》曰「木生一枝﹐偏無葉﹐歲惡﹐民饑。」又曰「木忽自鳴﹐主死﹔自鳴﹐作金聲者﹐主地方分裂。」

木哭泣及出血並生齒

《地鏡》曰「樹木泣﹐天下有兵。」《京房飛候》曰「樹哭﹐實邑虛﹐虛邑實。」《地鏡》曰「木無故血出﹐及汁流出地﹐邑敗﹐有兵。」京房曰「伐木有血﹐侯王有憂。」又曰「林木生齒﹐有兵起。」

楡莢不落

京房曰「楡莢不落﹐國受大咎。」

竹實反枝

《地鏡》曰「竹實﹐眾鳥羣行﹐不出二年﹐大饑。」又曰「竹忽實而枯﹐主易﹐民饑。」又曰「國中竹皆盡枯﹐地失。」

黍穄生疣

《京房易傳》曰「黍生疣﹐大君有憂﹐相去亡﹔穄生疣﹐大君憂﹐大臣死。」

蓬葉生

《京房易傳》曰「蓬葉繁興﹐歲不熟。」

開元占經卷一百一十三

人及神鬼占

人名體

《春秋說題辭》曰「人者﹐仁也。以心合也。﹝宋均曰﹕與他相偶合也。﹞《易》曰﹕立人之道﹐曰仁與義。」《春秋繁露》曰「人有三百六十六節。耳目之明﹐日月之象﹔外有四支﹐副時數也﹔乍視乍暝﹐副晝夜也﹔乍哀乍樂﹐副陰陽也。。」《白虎通》曰「人有五藏六府﹐所應五行六合也。」《大戴禮》曰「天地人﹐一二三﹐三三九﹐九九八十一﹐主日﹐日數十﹐故人十月而生﹐人生期晬﹐然後行﹐三年﹐頭然後合焉。」《孝經援神契》曰「頭圓法天﹐足方象地﹐五藏象五行﹐四支法四時﹐九竅法九州﹐兩目法日月﹐肝仁﹑肺義﹑脾信﹑心禮﹑膽斷﹑腎智﹑旁光﹐須髮象星辰﹐節象月歲﹐腸法經緯。」

人瑞

眞人

《禮斗威儀》曰「君乘土而王﹐其政太平﹐黃眞人遊於後池。」﹝宋均注曰﹕黃﹐土色﹔遊於後宮之池﹐則黃帝問道於玄女素女是也。﹞孫氏《瑞應圖》曰「眞人者﹐黃帝時遊於池﹐王者著徳不貪貨利﹐則金人乘金船﹐遊王后池。」又曰「王者徳至﹐則金人遊於池。」

玉女

《禮含文嘉》曰「禹卑宮室﹐盡力溝洫﹐百谷用成﹐玉女敬降養。」﹝宋均注云﹕玉女﹐有人如玉色也﹐天降精﹐生玉女﹐使能養人﹐美女玉色﹐養以延壽也。﹞

賢聖進

《春秋繁露》曰「君恩及倮虫﹐城郭充實﹐則賢聖皆進。」鄭玄注《論語》云「周公相成王﹐致太平時﹐四乳而生八子﹐皆有賢行﹐和气之所致也。」

長人見

《魏志》曰「咸熙二年﹐晉太子昭封襄武縣﹐言有大人見﹐長三丈﹐余迹長三尺二寸﹐白巾﹐著黃單衣﹐黃巾﹐柱杖﹐或云今當太平。」

人怪

長人入國

京房曰「君暴亂﹐疾有道﹐厥妖長狄入國。」《左傳》﹕「文公十一年﹐敗狄於咸。」《谷粱》《公羊傳》曰「長狄也﹐兄弟三人﹐一者之魯﹐一者之齊﹐一者之晉﹐煞之﹐身橫九畝﹐﹝五丈四尺﹞斷其首而載之﹐眉見於軾。何以書﹖記異也。劉向以爲﹐時周室衰微﹐三國爲大﹐可責者也。天戒若曰﹕不行禮義﹐大爲夷狄之行﹐將致危亡。其後三國皆有篡逆之禍﹐近下人伐上之屙也。」《史記》﹕「秦始皇帝二十六年﹐有大人長五丈﹐足迹六尺﹐皆夷狄服﹐凡十二人﹐見於臨洮。天戒若曰﹕大爲夷狄之行﹐將受其禍。是歲秦始皇初並六國﹐反患以爲瑞﹐銷天下兵器﹐作金人十二像之﹐自言賢聖﹐燔《詩》《書》﹐坑儒士﹐奢媱暴虐﹐務欲廣地﹐南戍五嶺﹐北築長城﹐以備胡越﹐塹山塡谷﹐西自臨洮﹐東至大連﹐東西徑數千里﹐故大人見於臨洮﹐明禍亂之起也﹐後十四年而秦亡。」

人走入宮室

《春秋潛潭巴》曰「有人入宮之禍﹐極效之驗也。」又曰「有人走入宮﹐不知其名﹐大水爲災﹐國驚﹐羣猾並謀。」《漢書五行志》曰「成帝建始三年七月丁未﹐渭上女子陳持弓﹐年九歲﹐言大水至﹐走入城﹐入未央宮尙方掖門﹐殿門門內諸衛戶者莫見﹐至鉤盾省乃見﹐民驚走上城﹐此下將篡國﹐因女寵有宮室之象也。後王氏兄弟父子﹐五侯秉權﹐至莽卒篡天下。」又曰「成帝綏和二年八月庚申﹐鄭通裏男子王褒﹐衣絳衣小冠﹐帶鉤﹐入北司馬殿東門﹐上前殿﹐入非常室﹐解帷組結佩之﹐曰﹕天帝令我居此署。長業等收縛考問﹐褒故公車大誰卒。﹝應劭曰﹕在司馬殿門掌權呵也。﹞病狂易﹐不自知入宮。後王莽篡之象。」《續漢書》云「靈帝光和中﹐洛陽男子以弓箭射闕北﹐吏收考問﹐辭居貧負責﹐無所聊生﹐因買弓箭以射闕﹐近射妖也。其後車騎將軍何苗與兄大將軍進﹐部曲相疑﹐對相攻擊﹐戰於闕下﹐苗死敗﹐殺數千人﹐洛陽宮室因火延燒盡。」《風俗通》曰「靈帝光和元年﹐南宮中黃門寺﹐有一男子長九尺﹐白衣﹐中黃門吏呵問﹕汝何等人﹖白衣妄入宮曰﹕我梁伯夏﹐天使我爲天子。吏欲收取﹐忽不見。董卓之應也。」王陵《晉書惠帝紀》曰「齊王同爲大司馬﹐十二月﹐有白頭老公入司馬府﹐大呼﹕有大兵起﹐不出甲子旬。卽收都衛考﹐竟殉於內﹐外演。」《晉漢春秋》曰「齊王同輔政大安元年﹐有一婦詣大司馬門﹐求寄產﹐吏乃詰之﹐婦曰﹕待我截臍便去。言訖不見﹐有位者聞而惡焉﹐至二年而同被誅。」

訛言

《漢書王莽傳》曰「建國元年﹐長安狂女子碧﹐呼道中﹕髙皇帝大怒﹐趣歸我國﹐不者九月殺汝。莽收捕殺之。」《幽州錄》曰「吳郡張茂度在益州時﹐忽有人道朝廷誅徐羨之﹑傅亮﹑謝晦三人﹐遂傳紛紜﹐張推問造言之主﹐問何由言此﹐答曰﹕實無所承﹐恍惚不知言之耳。張鞭之﹐傳者遂息﹐後乃驗﹐日月正與符同。」沈約《宋書》曰「大明二年﹐民築治廣陵城﹐劉誕出巡行﹐有人楊聲大罵﹐曰﹕大兵尋至﹐何以辛苦百姓﹖使執之﹐問其本末﹐答曰﹕夷姓名孫﹐家在海陵﹐天公與佛道共議﹐欲燒此間人民﹐道佛苦諫﹐彊得至今﹐大禍將至﹐何不立六愼門﹖誕問﹕六愼云何﹖答曰﹕古言﹐禍不過六愼門。誕以其言狂悖﹐殺之。又五軍士忽狂﹐見鬼驚怖啼哭﹐曰﹕外軍圍城﹐城上張白布帆。執錄二十餘日乃散﹐築城之日﹐雲霧晦暝﹐白虹臨門﹐連蜀城內。」

童謠

《漢書五行志》曰「言之不從﹐是謂不義﹐時則有詩妖﹐君亢陽而虐﹐臣畏刑而箝口﹐則怨謗之气﹐發於歌謠﹐故有詩妖。」《鴻範五行傳》曰「下旣非君上之刑﹐畏嚴刑而不敢正言﹐則先發於歌。歌﹐口事也。气逆則惡言至﹐或有怪謠﹐以此占之﹐故曰詩妖。古者人君必視人民﹐聽其歌謠﹐以省國政。」《左傳》曰「僖公五年﹐晉侯伐虢﹐八月甲午﹐圍上陽﹐問卜偃曰﹕吾其濟乎﹖對曰﹕克之。公曰﹕何時﹖對曰﹕童謠有云﹐丙之晨﹐龍尾伏辰﹐﹝龍尾﹐尾星也。日月之會曰辰﹐日在尾﹐故尾星伏而不見也。﹞均服振振﹐取虢之旗﹐﹝戎事上下同服。振振﹐盛貌﹔旗﹐軍之旌旗也。﹞鶉之賁賁﹐天策焞焞﹐火中成軍﹐虢公其奔。﹝鶉﹐鶉火星也﹔賁賁﹐鳥星之體也﹔天策﹐傅說星﹔時近日﹐星微﹔焞焞﹐無光耀也。言丙子平旦﹐鶉火中﹐軍事有成功也。此已上皆童謠言也﹐童子未有念慮之惑﹐而會成嬉戲之言﹐似有所憑者﹐其言或中或否﹐博覽之士﹐能懼思之人﹐兼而志之﹐以爲炯戒﹐以爲將來之驗﹐有益於世救。﹞其九月﹑十月之交﹖﹝以星驗之﹐知九月﹑十月之交﹐謂夏之九月﹑十月也。交﹐晦朔交會。﹞丙子旦﹐日在尾﹐月在策﹐﹝是夜日月合朔於尾﹐月行疾﹐故至且過﹐在策。﹞鶉火中﹐必是時也。冬十二月丙子朔﹐晉滅虢﹐虢公醜奔京師。」﹝周之十二月﹐夏之十月也。﹞《左傳》曰「文成之世﹐童謠曰﹕『鸜之鵒之﹐公出辱之。鸜鴒之羽﹐公在外野﹐往饋之馬。鸛鵒跦跦﹐公在乾侯﹐徵褰與襦。鸜鵒之巢﹐迄哉搖搖﹐稠父喪勞﹐宋父以驕。鸜鵒鸜鵒﹐往歌來哭。』至昭公時﹐鸜鵒來巢﹐公攻李氏﹐敗﹐出奔在外野﹐次乾侯。八年﹐薨於外﹐歸葬。魯昭公名稠﹐公子宋立﹐是爲定公。」《異苑》曰「秦世有童謠云﹕『秦始皇﹐奄僵僵﹐開吾戶﹐擄吾牀﹐飲吾酒﹐唾吾漿﹐食飲以爲糧﹐張弓射東墻﹐前至沙丘當滅亡。』始皇旣坑儒焚典﹐乃發孔子墓﹐欲取經傳﹐壙旣啟﹐悉如謠者之言。又言謠文藏在冢壁﹐始皇甚惡之﹐反問之﹐還沙丘而修別路﹐見羣小兒輦沙爲阜﹐問之﹐云﹕『沙丘也。』從此得疾而殂。」《漢書五行志》曰「元帝時童謠云﹕『井水溢﹐滅竈煙。灌玉堂。流金門。』至成帝建始二年三月戊子﹐北宮中井泉水溢出南流﹐象春秋時有鸛鵒之謠﹐而後有來巢之驗。井水﹐陰也﹔竈煙﹐陽也﹔玉堂﹑金門﹐至尊之居﹐象陰盛而滅陽﹐竊有宮室之應也。王莽生於元帝初元﹐四年成帝封爲三公輔政﹐因以篡位。」又曰「成帝時童謠曰﹕『燕燕尾涎涎﹐張公子﹐時相見。木門倉瑯根﹐燕飛來﹐啄皇孫。皇孫死﹐燕啄矢。』其後帝爲微行出遊﹐常與富平侯張放俱稱富平侯家人﹐過河陽公主作樂﹐見舞者趙飛燕而幸之﹐故曰﹕燕燕尾涎涎﹐美好貌也﹔張公子﹐謂富平侯也﹔木門倉瑯根﹐謂宮門銅鍰﹐﹝服虔曰﹕門銅樞也。應劭曰﹕門銅鋪首環也。蘇林曰﹕鍰音環。﹞言將尊貴也﹔後遂立爲皇后。弟昭儀賊害後宮﹐皇子卒﹐皆伏辜﹐所謂『燕飛來﹐啄皇孫﹐皇孫死﹐燕啄矢。』者也。」又曰「成帝時﹐童謠曰﹕『邪徑敗良田﹐讒言亂善人。桂樹花不實﹐黃爵巢其巓。昔爲人所羨﹐今爲人所憐。』桂樹赤色﹐漢家象﹔花不實﹐無繼嗣也。王莽自謂黃象﹐黃爵巢其巓﹐象也。」《續漢書》曰「更始時﹐南陽有童謠﹐曰﹕『諧不諧﹐在赤眉﹔得不得﹐在河北。』是時更始在長安﹐世祖爲大司馬﹐平定河北﹐更始大臣並見煞﹐是更始之不諧﹐在赤眉也﹐世祖由河北興。」又曰「世祖建武中﹐蜀童謠曰﹕『黃牛白腹﹐五銖當復。』是時公孫述僭號於蜀﹐時人竊言﹕『莽稱黃﹐述欲繼之。故稱白腹﹔五銖﹐漢家貨﹐明當復也。』述遂誅滅。」又曰「順帝之末﹐京都童謠曰﹕『直如弦﹐死道邊﹔曲如鉤﹐反封侯。『案順帝卽世﹐孝質短祚﹐大將軍梁冀貪﹐樹疏幼李固﹐以爲淸河﹐雅性聰明﹐惇詩悅禮﹐加以屬親﹐立長則順﹐置善則固﹐而冀私白太后﹐策免固﹐因徵蠡吾侯﹐遂卽至尊﹐固由是結怨﹐幽斃於獄﹐暴屍道路﹐而太尉胡廣封安樂鄕侯﹐司徒趙戒廚亭侯﹐司空袁陽安國亭侯。」又曰「桓帝之時﹐京都童謠曰﹕『城上烏﹐尾畢逋。父爲吏﹐子爲徒。一徒死﹐百乘車。車班班﹐入河間。河間奼女工數錢﹐以錢爲室金爲堂﹐石上慊慊舂黃梁﹐梁下有懸鼓﹐我欲擊之丞卿怒。』案此謠皆謂爲政貪也。『城上烏﹐尾畢逋』者﹐處髙利獨﹐食不與下共﹐謂人主多聚斂也﹔『父爲吏﹐子爲徒』者﹐言蠻夷將叛逆﹐父旣爲軍吏﹐其子又爲卒徒﹐往擊之也﹔『一徒死﹐百乘車』者﹐言前一人往討廣旣死矣後﹐又遣百乘車往也﹔『車班班﹐入河間』者﹐言桓帝將崩﹐鑾輿班班﹐入河間迎靈帝也﹔『河間奼女工數錢﹐以錢爲室金爲堂』者﹐言靈帝旣立﹐其母永樂太后﹐好聚金錢以爲堂室也﹔『石上慊慊舂黃梁』者﹐永樂𨿽積金錢﹐猶慊慊常若不足﹐使人舂黃粱而食之也﹔『梁下有懸鼓﹐我欲擊之丞卿怒』者﹐永樂教靈帝﹐使賣官受錢﹐所祿非其人﹐天下忠篤之士怨望﹐欲擊懸鼓以求見丞卿﹔主鼓者亦復諂順﹐怒而止我也。」又曰「獻帝踐祚之初﹐京都童謠曰﹕『千里艸﹐何靑靑﹔十日卜﹐不得生。』案千里艸﹐爲董﹔十日卜﹐爲卓﹔靑靑﹐暴彊之貌﹔不得生者﹐亦旋破亡也。」《魏略》曰「令狐愚字公冶﹐太原人。爲兗州刺史﹐愚見吳未平而齊王芳年少﹐又聞楚王有智勇﹐初東郡有謠云﹕『白馬出河﹐妖馬夜過﹐官權矧鳴呼﹐粟馬皆應。』明日見迹﹐大如斛﹐行數里﹐還入河中。又有謠言﹕『白馬素羈西南馳﹐其誰乘者來虎騎。』愚旣聞此謠﹐又聞大司馬楚王小字來虎﹐故遂與其舅王陵陰謀立楚王﹐愚病死後﹐發覺﹐刀割愚棺而戮屍焉。」《吳志》曰「初興年中﹐吳中童謠曰﹕『黃金車斑斕﹐昌門出天子。』昌門﹐吳西郭門也﹐夫差所作也﹐其後孫氏興焉。」《異苑》曰「義熙中﹐童謠云﹕『長作掃帚樞作把﹐掃除洛中迎瑯琊。』及十一年﹐晉大軍至洛﹐修復園陵時﹐封瑯邪王也。」《中興徵祥說》曰「大和中﹐童謠曰﹕『靑靑禦路楊﹐白馬紫縷韁﹐汝非皇太子﹐那得甘露漿。』又曰﹕『鳳凰生一雛﹐天下莫不喜。本言是馬駒﹐何悟成龍子。』是時海西公寵愛殿中常侍相龍等﹐因共爲亂﹐生子男三人﹐海西以爲己子﹐將欲立之﹐旣而被廢﹐以馬韁殺三子。三子死之明日﹐南方獻甘露焉。」《中興徵祥說》曰「隆和中﹐謠曰﹕『升平不滿斗﹐隆和那得久。』哀皇聞而惡之﹐攺爲興寧。又謠曰﹕『𨿽復攺興寧﹐只自無聊生。』尋哀帝中藥﹐不識萬幾。」《異苑》曰「石勒末年﹐謠曰﹕『一杯水﹐食者吉。石勒死﹐人不知。不信我語視鹽池﹐三月忽變而生壘。』七月而勒死﹐池還如先。」又曰「符堅城中謠曰﹕『河水濁復淸。符詔死新城。『又謠曰﹕』肩不過項。』及其南侵﹐其相王猛諫曰﹕『童謠有云肩不過項﹐此不宜遠行之徵也。』不從﹐果敗於壽春之項城。」

人生角及自出地

京房曰「權臣專政﹐厥妖人生角。」《漢書五行志》曰「景帝二年九月﹐膠東人年七十餘生角﹐角有毛。角﹐兵象﹔老人﹐吳王象也﹔年七十七﹐國象也。時膠西﹑濟南﹑臨淄﹑膠東四王謀反﹐連楚趙﹐凡七國。」《華陽國誌》云「李勢未亡之前﹐涪陵有民頭生角﹐長三寸﹐凡三截之。」《京房易傳》曰「人自地出﹐君有憂﹐民散流﹐國亡地。」

男化爲女

《春秋潛潭巴》曰「小人聚﹐天子弱﹐則丈夫化爲女子。」京房曰「丈夫化爲婦人﹐玆謂柔勝彊﹐陰勝陽﹐邦必亡。」又曰「男化爲女﹐有異姓來其國。」《蜀王本紀》曰「武都丈夫化爲女子﹐顏色美好﹐蓋山精也。蜀王取爲後﹐後死﹐蜀王於武都擔土﹐於成都葬之﹐故地號曰武擔。以石鏡一﹐表其墓。」《漢書五行志》曰「哀帝建平三年﹐豫章有男子化爲女子﹐嫁爲人婦﹐生子。長安陳鳳言﹕陽變爲陰﹐將無繼嗣﹐自相生之象﹐生一子﹐將復一世絕也。」

女化爲男

《春秋潛潭巴》曰「賢人去位﹐天子獨居﹐則女化爲丈夫。」京房曰「女子化爲男子﹐玆謂陰昌﹐賤人爲政﹐其邦必亡。」又曰「君將絕嗣﹐則君妻化爲男。」《紀年》曰「晉定公二十五年﹐西山女子化爲丈夫﹐與之妻﹐能生子。其年﹐鄭一女生四十人﹐二十人死。」《史記》曰「魏襄王三年﹐魏有女子化丈夫。」《續漢書五行志》曰「獻帝建安七年﹐越嶲有女子化爲男子﹐時周羣上言﹕『哀帝時亦有此﹐將有代易之事。』至二十五年﹐帝封山陽公。」

人生而能言

《京房易傳》曰「言之不知﹐則人生而能言﹐天使代其言也。」又曰「人生而能言﹐言善則善﹐言惡則惡﹐此國之徵。」《地鏡》曰「多有讒賊﹐人生而言。」

人生而能行

京房曰「人生而行﹐其國大昌﹐其君有憂。又曰﹕自受其殃﹐黔首散亡。」《地鏡》曰「王事急﹐民欲流亡﹐國有兵﹐則人生而能行。」

人相食

《續漢書五行志》曰「靈帝建寧三年﹐河內婦食夫﹐河南夫食婦。」《異苑》曰「後漢桓帝元嘉元年﹐任城民婦生兒卽自取食之﹐又謂姑曰天使如此﹐我亦行死屍僵者。門閭安欹者失﹐半覆則盡滅。言畢而匍匐﹐復產一兒而兩頭。五人楊難自王仇池﹐分國之應也。」

人生子異形

《天鏡》曰「婦女一時生三男﹐不出三年﹐外國來﹔生三女﹐國有陰私。」《春秋潛潭巴》曰「人生五首﹐猾大起。」京房曰「人生子﹐首在背﹐天下易鄕。」《天鏡》曰「人生兩首﹐不出三年﹐上帝命王徵四方﹐布令天下。」又曰「人生四頭兩目﹐世主大哀﹔人生多頭﹐君王有咎﹐民顚沛流亡。」《地鏡》曰「天下憂﹐主凶﹐民流亡﹐則人生有四目。」《天鏡》曰「人生三目﹐橫兵並起爲害。」京房曰「人生子﹐有一目﹐其國不寧。」《春秋演孔圖》曰「崇髙將亡﹐陰不承陽﹐怨望生﹐則十口之人出。」京房曰「人生有二口以上﹐國主見驚以兵。」《天鏡》曰「人生兩口﹐五穀不登﹐百姓喪亡。」京房曰「人生子﹐舌長﹐天下有兵﹔人生子﹐有一耳﹐是謂不聰﹔人生有三耳以上﹐是謂多方﹐其國無王。又曰﹕是謂多聰﹐國事無定﹔人生子﹐有一手﹐是謂不壽﹐其國有咎﹔人生有三臂﹐有反臣﹔人生有三手以上﹐臣謀主﹔人生三足﹐是謂非常﹐天下有兵。」《天鏡》曰「人生多足﹐是謂大役﹐其國東西移走﹔人生有三足﹐不出二年﹐國有兵喪。」京房曰「人生子﹐有一足﹐是謂不行﹐國主亡﹔人生子﹐有三十指﹐民流亡﹔人生子﹐有二鼻﹐有民謀其主﹔人生有二背﹐臣反主亡。」《天鏡》曰「人生兩身﹐世主被殃﹐民人散亡﹔人生兩腹﹐不出三年﹐歲大熟﹐民食足。」京房曰「人生子﹐有三腹﹐其國分﹔人生有二腹﹐是謂惡祥﹐國主以仇亡﹔人生子目在首上及後﹐天子亡。」《天鏡》曰「人生目著腹﹐五穀丰﹐橫兵起。」京房曰「人生子﹐目在項背﹐天子不安﹔人生子﹐目在臂及手﹐天下有大事﹔人生子﹐目在腋下﹐天下不相見﹔人生子﹐目在陰﹐天子亡位﹔人生子﹐目在踵及足﹐是謂下視﹐天下大兵﹔人生子﹐口在首上﹐及在後﹐國主亡。」《天鏡》曰「人生子﹐兩口在背﹐國無兵﹐人民行﹐五穀昌。」京房曰「人生子﹐口在肢﹐臣主亡﹔人生子﹐口在腹旁﹐天下有兵﹐一曰爲天徳﹐五穀丰熟﹔人生子﹐口在節﹐天下民大饑流亡﹔人生子﹐鼻在背及項﹐天下不寧﹔人生子﹐鼻在首前﹐太子有殃﹔人生子﹐鼻在腹﹐天下大荒﹔人生子﹐鼻在四肢節﹐天子亡﹔人生子﹐鼻在陰﹐是謂不恆﹐天子降﹔人生子﹐耳在首上及前後﹐天下有兵﹐民流亡﹐國君喪﹔人生子﹐耳在腹﹐天下兵﹔人生子﹐耳在背及肩項﹐天下有憂﹔人生子﹐耳在四肢及手足﹐有反主者﹔人生子﹐腹在背﹐天下饑﹔人生子﹐腹在手上前後﹐天下民饑﹐兵作﹔人生子﹐腹在四肢足﹐天下有大兵﹐又曰天子易﹔人生子﹐四肢在背﹐天下亂於兵﹔人生子﹐陰在首﹐天下大亂﹔在背﹐天子無後﹔人生子﹐陰在腹﹐天下有大事。」《京房易候》曰「人生子﹐足小﹐此謂下約﹐不出三年﹐邦消亡。」《漢書五行志》曰「平帝元始六年六月﹐長安女子生兒﹐兩頭異頸﹐面相向﹐四臂共胸﹐尻上有目﹐長二寸所﹐若六畜首目在下﹐玆謂亡上﹐政將變更。凡妖之作﹐以譴失正﹐各象其類。二首﹐下不一也﹔手多﹐所任邪也﹔足少﹐下不勝任也。」《風俗通》曰「靈帝光和二年﹐洛陽上西門外女子生兒﹐兩頭異肩﹐四臂共胸﹐俱前向﹐以爲不祥﹐隨地棄去﹐朝廷變亂﹐上下無別﹐二頭之象也。」《春秋運斗樞》曰「人主不省山川之祠﹑州土之位。不應天府﹐斬伐無度﹐懷山絕渠﹐則人生大頭。」《天鏡》曰「人生子﹐頭如囊者﹐主有咎凶。」又曰「人生頭大﹐不出三年﹐將有大師來伐其國。」又曰「人生無頭﹐世主方凶。」京房曰「人生子﹐無目﹐其國主暴死﹔人生子﹐無口﹐其國主見賊﹐又曰多疾。」《春秋運斗樞》曰「上獘下塞﹐則人無唇。」京房曰「人生子﹐無唇﹐是謂不祥﹐國主死亡﹔人生子﹐無耳﹐天子不聰。」《天鏡》曰「人生而無口鼻耳﹐世主凶﹐其國年熟﹔人生子﹐無鼻﹐其國主疾病﹔人生子﹐無足﹐歲大饑﹔人生子﹐無手﹐主有客兵至﹔人生子﹐無手掌﹐世主大憂疾病﹔人生無足﹐世有喪徵也﹔人生無足﹐不出三年﹐其國空。」京房曰「人生子﹐無指﹐天子有更令﹔人生子﹐無腹﹐其國年大熟﹔人生子﹐無四肢﹐其國主君臣有反者﹔人生子﹐無陰﹐其國主無後﹔人生子﹐無尻﹐國主以仇亡。」《天鏡》曰「人生子﹐無頭﹐不出三年﹐有大師來伐其國﹔人生子﹐無骨﹐其國主昌。」《魏志》﹕「公孫述時﹐襄平北市有人生肉﹐長圍﹐各數尺﹐有頭目口喙﹐無手足﹐而動搖﹐此赤眚也。占曰﹕有形不成﹐有體無聲﹐其滅亡必也。」

人生六畜

京房曰「人生六畜﹐是謂更有王﹐天下易主﹔人生馬﹐百姓勞苦﹔人生彘犬﹐人君失道﹔人生彘﹐貴人牽義﹐民不義﹔人生六畜形人面者﹐天子不聰﹔人生六畜﹐口在手之上及腹﹐天下有大兵﹔人生六畜﹐口在腹背胸﹐天下有反者﹔人生子﹐人形六畜面﹐更天子﹔人生六畜﹐口在陰﹐天下有惡天子﹔人生六畜﹐耳在手上﹐天下有憂﹐又云有反者﹔人生六畜﹐耳在四肢﹐天下有兵﹐一曰天下大荒﹔人生六畜﹐耳在腹及胸﹐天下有反臣﹔人生六畜﹐耳在陰﹐羣臣常謀天下﹔人生六畜﹐四肢在腹及首﹐天下大亂﹔人生六畜﹐有三首以上﹐天下樂昌﹔人生六畜﹐有兩身﹐天下有重兵﹔人生六畜﹐有三目以上﹐天下有亂臣﹔人生六畜﹐有一目﹐國令不行﹔人生六畜﹐有兩口以上﹐天下有兵﹔人生六畜﹐有三耳以上﹐天下有大事﹔人生六畜﹐有一耳﹐國主不聰﹔人生六畜﹐有兩鼻以上﹐有謀反者﹔人生六畜﹐有一足﹐天下無主﹔人生六畜﹐有二足﹐天下有大憂﹔人生六畜﹐陰在首上﹐天子失位﹔人生六畜﹐有二陰以上﹐國主多子﹔人生六畜﹐有四肢無節﹐天下有不善者﹔人生六畜﹐有二尾以上﹐國有大事﹔人生六畜﹐有毛無羽﹐天子失位﹔人生六畜﹐有羽無毛﹐天子無朝之者﹔人生六畜﹐身半有毛﹐半無毛﹐國有大事﹔人生六畜﹐無面﹐天下兵作﹔人生六畜﹐無首﹐天下無主﹐天子失位﹔人生六畜﹐無目﹐社稷亡﹔人生六畜﹐無口﹐天下大饑﹐重有大兵﹔人生六畜﹐無鼻﹐天下有災﹔人生六畜﹐無耳﹐天子無令臣﹔人生六畜﹐無腹﹐天下大饑﹐重以大兵﹔人生六畜﹐無四肢﹐天子無忠臣﹔人生六畜﹐無陰﹐天子無後﹔人生六畜﹐無骨筋肉﹐天下昌﹔人生六畜﹐無尾﹐是謂無後﹐近臣反殺主﹔人生六畜﹐無毛﹐天下貧﹐民饑。」《地鏡》曰「兵起則人生牛馬。」

人生野獸飛鳥

《天鏡》曰「人生野獸﹐國君兄弟分別﹐不出一年﹐夷狄內侵。」京房曰「人生野獸﹐天下不通﹔人生野獸﹐有他變形﹐天下大兵﹐凶亡。」《京房易候》曰「人生飛鳥﹐玆謂不祥﹐司馬將兵﹐上卿亡﹔人生子﹐形如飛鳥面者﹐非常兵行﹔人生子﹐人面飛鳥形者﹐大水行﹐兵戰﹔人生飛鳥﹐有人形體者﹐天下分。」《天鏡》曰「人生飛鳥﹐君憂﹐小民散流。」

人生五穀艸木雜物

京房曰「人生子﹐盡爲五穀﹐國民昌﹔人生子﹐盡爲艸木﹐國主死﹔人生子﹐盡爲石﹐兵彊﹔人生他物﹐非人所見聞者﹐皆爲天下有兵。」

人生龍蛇虫魚

《地鏡》曰「國君見伐則人生龍。」京房曰「人生龍﹐有異姓來相﹐其國君將亡﹔人生子﹐人面而龍蛇形者﹐天下有兵。」《紀年》曰「今王四年﹐碧陽君之諸禦產二龍。人生子﹐人形而龍蛇面者﹐天下饑﹐其兵合﹔人生蛇﹑蜂﹑蠆﹐天下有並民﹔人生蛇﹑蜥蜴﹐國破﹐有喪﹐君走﹔人生子﹐魚爲首者﹐有大水。」

人死而更生

《天鏡》曰「人死復生﹐國有大病﹐五穀死﹐兵起。」京房曰「子不三年﹐攺父之道﹐則爲私﹐厥妖人死更生。」《左傳》曰「晉殺秦諜於繹﹐七日復生。」《續漢書五行志》曰「獻帝初平中﹐長沙人姓桓死﹐棺斂月餘﹐其母聞棺中有聲﹐發之﹐遂生。至陰爲陽﹐下人爲上﹐其後曹公由匹庶起也。」又曰「獻帝建安四年﹐武陵宛縣女子李娥年六十餘﹐死於城外﹐已四十年﹐行人聞冢中有聲﹐發出﹐遂活。」《京房易傳》曰「死人復行﹐五穀不登﹐兵革大起。」

女生赤毛

《京房易傳》曰「人君尊卑無別﹐則女生赤毛。」

神瑞

西王母

《帝王世紀》曰「舜時﹐羣瑞畢臻﹐昆侖之北﹐玉山之神﹐人身虎首豹尾﹐蓬頭戴勝﹐執幾杖皓然﹐白石城金室而居﹐南有靑鳥﹐常爲取食﹐名曰西王母﹐慕舜之徳﹐來獻白環及貢益地圖。」《瑞應圖》曰「王者承先王法度﹐無遺失﹐則來。黃帝時﹐西王母使使乘白鹿來獻白環。」《大戴禮》曰「舜以天徳嗣堯﹐布恩散徳﹐日月出入﹐莫不率俾﹐西王母來獻玉琯。」﹝《異苑》云﹕零陵文學奚景﹐於舜廟下得玉琯﹐卽舜時西王母所獻玉琯也。《漢律曆志》注云﹕西王母獻舜白玉管﹐以玉爲管也。﹞

四海神

《金匱》曰「武王伐紂﹐都洛邑﹐陰寒雨雪一十餘日﹐深丈餘。甲子朔旦﹐有五丈夫乘馬車﹐從兩騎﹐至王門外﹐欲謁武王。武王將出見之﹐太公曰﹕『不可﹐雪深丈餘﹐五丈夫車騎無迹﹐恐是聖人。』太公乃持一器粥﹐出門而進五車兩騎曰﹕『王方未出﹐天寒﹐故進熱粥以禦寒﹐而不知長幼從何來。』兩騎曰﹕『先進南海君﹐次進東海君﹐次北海君﹐次西海君﹐次河伯﹑雨師﹑風伯。』粥旣畢﹐使者告太公﹐太公謂武王曰﹕『此四海之神﹐王可見之。南海神曰祝融﹐東海神曰勾芒﹐北海神曰玄冥﹐西海神曰蓐收﹐河伯名爲憑﹐雨師名詠﹐風伯名飛廉﹐請以名前。』五神皆驚﹐相視而嘆﹐祝融等皆拜焉。武王曰﹕『天陰遠來﹐何以教之﹖』四海曰﹕『天代立周﹐謹來受命﹐請勅風伯等﹐各奉其職。」《墨子》曰「鄭繆公晝處廟﹐有神入門而左﹐鳥身素服三純﹐面狀正方﹐繆公乃懼﹐神曰﹕『無奔﹐帝享汝明徳﹐使錫壽十年﹐使君昌。』公問神名﹐神曰﹕『勾芒。』」《國語》﹕「夏之興也﹐融降於崇山。」﹝融﹐祝融也﹔崇髙﹐山也﹔夏居陽城﹐髙山所近也。﹞

登山神

《管子》曰「桓公北徵孤竹﹐未至卑耳溪十里﹐援弓將射﹐未敢發﹐見人長尺而人物具﹐冠﹐右祛衣﹐走馬前﹐疾。管仲曰﹕『臣聞登山之神﹐有兪兒者﹐長尺﹐人物具焉﹐伯王之君興則見。且走馬前﹐導也﹔右祛﹐示從右涉。』至溪﹐如所言﹐公拜馬前曰﹕『仲父之聖若此。』對曰﹕『夷吾聞聖人先知無形﹐非有形而後知﹐臣非聖人﹐臣承教者也。』」

神女

《瑞應圖》曰「美女者﹐蓋神女也。君徳被遠則至﹐周穆王時持酒來酌之。」

神怪

神吟嘯

《淮南子》曰「夏桀亂四時之政﹐黃神吟嘯﹐鬼神失其常。」

神降莘

《左傳》﹕「莊公三十二年﹐有神降於莘。﹝有神聲以接人莘虢地﹞惠王問內史過曰﹕『是何故﹖』對曰﹕『周之將興﹐明神降之﹐鑑其徳也﹔將亡﹐神又降之﹐觀其惡也。故有得神以興﹐亦有以亡﹐虞夏商周皆有之。』王曰﹕『若之何﹖』對曰﹕『以其物享焉﹐其至之日﹐亦其物也。』﹝享﹐祭也﹐若以甲乙日至﹐祭先脾﹐玉用蒼﹐服尙靑﹐以此而祭也。﹞王從之﹐內史通往聞虢請命﹐﹝聞虢請於神求賜土田之命﹞反曰﹕『虢必亡矣。虐而聽於神。』神居莘六月﹐虢公使祝應﹑宗區﹑史嚚享焉﹐神賜之土田。﹝祝﹐大祝也﹔宗﹐宗人也﹔史﹐大史也﹔應﹑區﹑嚚﹐人名也。﹞史囂曰﹕『虢其亡乎。吾聞之﹐國將興﹐聽於民﹔﹝政順民心﹞將亡﹐聽於神。﹝求福於神﹞神﹐聰明正直而一者也。依人而行﹐﹝惟徳是興﹞虢多涼徳﹐其何土之能得。』」﹝涼﹐薄也﹔謂晉二年滅虢也。﹞

回祿神蓐權神

《國語》曰「夏之亡也﹐回祿信於耹隧。」﹝回祿﹐火神﹔再宿爲信﹔耹隧﹐地名也。﹞又曰「虢公夢在廟﹝虢公﹐王季之子﹐文王之弟。虢﹐虢公醜也﹔廟﹐室廟也。﹞有神﹐人面﹑白毛﹑虎爪﹑執鉞﹐於西阿﹐﹝西榮也﹞公懼而走﹐神曰﹕『無走﹐帝命曰﹕使晉襲於爾門。』﹝帝﹐天也﹔襲﹐入也。﹞公拜稽首﹐覺﹐召史囂占之﹐對曰﹕『如君之言﹐則蓐權也﹐天之刑神﹐﹝刑殺神也﹞天事官成。」﹝官成禍福﹐各以官象成也。﹞公使囚之﹐且使國人賀夢。﹝欲轉吉﹐故使賀也。﹞舟之僑﹝大夫也﹞告其諸族曰﹕『眾謂虢不久﹐吾乃今知之。」﹝以其賀夢﹞其適晉﹐六年虢亡。」

神致璧

《史記》﹕「秦始皇三十六年秋﹐使者從關東夜過華陰平舒道﹐有人持璧遮使者曰﹕『爲吾遺鎬池君﹐﹝服虔曰﹕水神也。張晏曰﹕武王居鎬﹐鎬池君則武王也。武王伐商﹐故神云始皇荒淫若紂矣﹐今亦可伐也。孟康曰﹕長安西南有鎬池也。﹞言曰﹕今年祖龍死。』﹝蘇林曰﹕祖﹐始也﹔龍﹐人君之象﹐謂始皇也。﹞使者問其故﹐因忽不見﹐置其璧去。使者奉璧﹐具以聞﹐始皇默然良久﹐曰﹕『山鬼固不過知一歲事也。』退言曰﹕『祖龍者﹐人之先也。』使禦府視璧﹐乃二十八年行度江所沈璧也﹐三十七年﹐始皇崩於沙丘。」

神降不見形

《吳志孫權傳》曰「太元元年五月﹐臨海羅陽縣有神自稱王表﹐周旋民間﹐語言飲食與人無異﹐然不見形﹐又有一婢名紡績。是月遣中書郎李崇﹐賫輔國將軍羅陽王印綬﹐迎王表。李崇旣至﹐與崇及所在郡守令長談論﹐崇等無以易﹐所過山川﹐遣婢與其神相聞。秋七月﹐崇與表至﹐權於蒼龍門外爲立第捨﹐表說水旱小事﹐往往有驗。十一月﹐權祭郊還﹐寢疾。二年二月﹐表亡﹐至四月﹐權薨。」

池神見

《幽明錄》曰「晉武帝於殿上窗下﹐淸曙忽見一人﹐著白幃黃絹單衣﹐舉身沾濕﹐自稱是華林園中池水神﹐名曰淋泠君也﹐若善見待﹐有福佑。時帝飲已醉﹐取常佩刀空擲之﹐刀空過無礙﹐神忽曰﹕『不以往事垂接﹐當令知所過。』居少時而暴崩。」

鬼怪

鬼見

《天鏡》曰「鬼見官府及私宅內﹐失土地之象。」《國語》曰「周之衰也﹐杜伯射王於鄗。」﹝注云﹕常昭曰﹕鄗﹐鄗京也﹔杜國﹐伯爵﹐陶唐氏之後也。﹞《春秋》曰「宣王殺杜伯而不辜﹐後三年﹐宣王會諸侯﹐田於囿﹐日中﹐杜伯起於道右﹐朱衣﹐冠﹐操朱弓矢﹐射宣王﹐中心折脊而死也。」《左傳》曰「莊公八年十二月﹐齊侯遊於姑棼﹐遂田於貝丘﹐﹝姑棼﹑貝丘﹐皆齊地﹔田﹐獵也。﹞見大豕﹐從者曰﹕『公子彭生也。』﹝公見大豕而從者見彭生﹐皆妖鬼也。﹞公怒曰﹕『彭生敢見﹗』射之﹐豕人立而啼﹐公懼﹐墜於車﹐傷足﹐喪屨。」《漢書五行志》曰「髙後八年三月﹐自灞工還枳道﹐見物如蒼狗﹐撠髙後腋﹐怒﹐見趙王如意爲祟﹐遂病腋﹐傷而崩。先是﹐後殺如意。」

鬼擲人屋

《天鏡》曰「鬼擲人屋﹐扣門戶﹐如賊盜劫人﹐不出一年﹐民人疾病。」

鬼呼

《墨子》曰「夏桀之時﹐鬼呼於國。」《天鏡》曰「鬼呼﹐大人當之﹐是謂喪亡﹐不出一年﹐天下爭地﹐一曰哭祖﹐民分散。」《述異記》曰「呂光永康二年﹐有鬼叫於都衛曰﹕『兄弟相滅﹐百姓斃﹐兩口絕祀。』吏尋聲視之﹐則靡所見。是年﹐光死﹐嬌子紹立﹐五日﹐紹庶兄纂篡紹自立﹔明年﹐纂弟車騎大將軍常山公徵伐屢有戰功﹐疑纂不已﹐帥聚攻纂﹐所殺無窮﹐常酗﹐遊走無度﹔明年﹐因醉爲從弟超所殺﹐超推兄隆爲主﹐姚興因臖遣叔父徵西將軍隴西公碩徳伐之﹐隆師徒撓敗﹐乃稱蕃於姚氏﹐三年﹐遂爲姚氏所滅。」

鬼吟哭

《墨子》曰「夏桀之時﹐鬼叫於國﹔商紂之亡﹐有鬼宵吟。」董仲舒《五行逆順》曰「人君簡宗廟﹐不禱祝﹐咎及於外﹐則鬼夜哭。」京房曰「國虛空﹐人君有屍祿﹐則鬼夜哭。」《晉陽秋》曰「符堅未敗﹐常安市鬼夜哭一月乃止。」京房曰「鬼夜哭﹐國將亡。」

開元占經卷一百一十四

器服休咎城邑宮殿怪異占

器用休徵

瑯玕白玉白玉赤文

《孝經援神契》曰「神靈孳液﹐百寶爲用﹐則瑯玕景。」﹝宋均曰﹕事神明得理﹐則瑯玉有光景也。﹞《禮稽命徵》曰「王者得理制﹐則澤谷之中有白玉出。」《禮稽命徵》曰「王者制禮作樂﹐攺損祭器﹐得鬼神之助﹐則有白玉赤文﹐像其威儀之狀。」

玉英玉斝玉典

《瑞應圖》曰「王者五常並循﹐則玉英見。」又云「王者服飾不侈﹐則出。」又﹕「自正飾服﹐不瑜祭服﹐乃出。」《孝經援神契》曰「玉英石華﹐王者尊卑不失其服﹐則見。」又曰「神靈孳液﹐則有玉英。」﹝宋均曰﹕玉有英華也。﹞《瑞應圖》曰「玉斝者﹐師曠時來至﹐雜紫綬。」又云「王者慈仁﹐則玉典見。」

玉璜

《尙書大傳》曰「周文至磻溪﹐見呂尙釣魚﹐文王拜﹐尙云﹕『望釣得玉璜﹐剜曰﹕姬受命﹐佐撿徳﹐合於令﹐昌來提。」﹝鄭玄云﹕釣得魚﹐魚中得玉璜也。佐撿﹐猶助﹔提者﹐取也。半璧曰璜。﹞《瑞應圖》曰「王者循五常﹐則出。」

玉璧玉甕

《瑞應圖》曰「王者賢良美徳﹐則白玉出。」《中興徵祥說》曰「王者不隱其過﹐則玉壁見。湣帝建武元年﹐江寧民虞迪墾地得白玉麒麟璽一枚﹐文曰﹕長壽萬年。安帝義熙十二年﹐左衝兵陳陽於淮水中得玉璽一枚。」《瑞應圖》曰「玉甕者﹐聖人應也。不汲自盈﹐王者飲食不流離下賤﹐則出。」

玄珪

《尙書璇璣鈐》曰「玄珪則出﹐刻曰延喜。」﹝禹功旣成﹐天配以玄珪也。﹞《瑞應圖》曰「王者勤苦﹐以憂天下﹐厚人薄己﹐卑宮室而盡力乎溝洫﹐則玄珪出。禹時天以賜禹。」又云「四海會同﹐則玄珪出。」

金車金勝銀甕

《瑞應圖》云「王孝至孝﹐仁徳廣施﹐則金車出。舜時見於帝廷。」《孝經援神契》曰「金勝者﹐象人所鏤勝而金色﹐四夷來卽出。」《瑞應圖》曰「世無盜賊凶人﹐則金勝出。」又曰「浸潤不行﹐姦盜靜謐﹐綈繡不用﹐則見。」《晉中興徵祥說》曰「金勝者﹐仁寶也。不斷自成﹐光若水月﹐四夷賓服﹐則出。穆帝永和元年﹐陽谷民得金勝一枚﹐長五寸﹐狀如織勝﹐後桓溫平蜀路﹐此四方來服之應也。」《瑞應圖》曰「王者宴不及醉﹐則銀甕出。」

明珠明月珠珠英珠鏡地珠

《禮記威儀》曰「君棄金而王﹐其政象平﹐則海出明珠。」《援神契》曰「王者徳至淵泉﹐則海出明珠。」﹝珠可照間也﹞《瑞應圖》曰「明月珠者﹐介鱗之物﹐魚鹽之稅﹐通乎什一﹐則海出明珠﹐以給王者。」《禮記威儀》曰「君棄土而王﹐其政太平﹐遠方神獻其珠英。」﹝有神聖﹐故以其地所生來獻。舜時西王母獻益地圖﹑玉琯者是也。﹞《援神契》曰「神靈孳液﹐百寶爲用﹐則珠鏡見。」﹝事神明得理﹐則火珠有光耀﹐可爲鏡。﹞《瑞應圖》曰「王者以才爲寶﹐則地珠出。」

大貝琉璃碧

《禮記威儀》曰「君棄金而王﹐其政蕩平﹐則海出大貝。」《援神契》曰「徳至淵泉﹐則江出大貝。」《運斗樞》云「先徳則江吐大貝。」《瑞應圖》云「王者不貪財寶﹐則海出大貝﹐大可盈車。」又曰「王者不匱﹐則出。」《援神契》云「王者行政﹐神明得理﹐則琉璃碧見。」《瑞應圖》曰「王者不多取妻妾﹐則碧琉璃見。」

蘇胡鉤珊瑚鉤

《援神契》曰「王者要誓信﹐則蘇胡鉤出。」《瑞應圖》曰「王者棄玩好之物﹐則蘇胡成其鉤而出。」《瑞應圖》曰「王者敬信﹐則珊瑚鉤見。」

神鼎

《瑞應圖》曰「神鼎者﹐質文之精也。知凶知吉﹐知存知亡﹐能重能輕﹐能不炊而沸﹐不汲而滿﹐中五味。黃帝作三鼎﹐象三辰﹔大禹治水﹐收天下美銅﹐以爲九鼎﹐象九州也。王者興則出﹐衰則去。」《說苑》曰「漢孝武帝時﹐汾陰得寶鼎而獻甘泉宮﹐羣臣上壽賀﹐皆曰得周鼎﹐侍中吾丘壽王曰﹕『周徳始於后稷﹐長於公劉﹐大於太王﹐成於武王﹐顯於周公﹐徳澤上暢於天﹐下漏於泉﹐上天報應﹐鼎爲周出。今漢自髙祖以繼周﹐昭徳顯行﹐六合和同﹐至陛下而愈盛﹐天照有徳而寶鼎自至﹐所以遺漢﹐此漢鼎﹐非周鼎也。』上曰﹕『善。』羣臣皆稱萬歲﹐賜壽王黃金十斤。」《晉中興徵祥說》云「王徳盛則神鼎見。神鼎者﹐仁器也。不炊而沸﹐不汲而滿﹐煙熅之气﹐自然而生﹐世亂則藏於深山﹐文明則應運而至﹐故禹鑄寶鼎以擬之。成帝咸康八年﹐陽谷民劉珪夜見光﹐取﹐得鼎一枚﹐外圍四寸﹐此文明之應也。」

丹甑瓶甕

《援神契》曰「丹甑者﹐不炊而自熱﹐五穀丰穰則見。」《瑞應圖》云「王者棄淫污之物﹐則丹甑出。」又曰「化行年丰﹐卽出。」《瑞應圖》云「瓶甕﹐不汲自滿﹐王者淸廉則出。」又曰「接於末賤則出。」

白裘

《瑞應圖》曰「王者以身率先人﹐惡衣服而致美乎黻冕﹐則獻白裘。禹時﹐渠搜民乘白馬來獻。」﹝《禹貢》渠搜﹐山名﹐西夷衣皮﹐見禹功成﹐皆來服也。﹞又云「王者政本五行﹐教民種植﹐以事其先﹐則獻白裘。」又云「王者徳茂﹐不恥惡衣﹐則四夷來獻白裘。黃帝時﹐南夷乘白鹿來獻白裘。」

器服咎徵

鐘自移鐘自鳴鐘不鳴

《天鏡》曰「鐘自鳴﹑移處﹐君不安﹐不出年。」《春秋潛潭巴》曰「天子鐘自鳴﹐下土動兵。」《兵書》曰「鐘無音﹐士卒怒﹐欲攻戰。」

鼓自鳴鼓不鳴

《潛潭巴》曰「庫兵動﹐鼓自鳴。」《天鏡》曰「鼓忽夜鳴﹐有敵人來。」《兵書》曰「金鼓無故自鳴軍中﹐當罷且有功名。」《兵書》曰「金鼓無故忽無音響者﹐邑且降。」《漢書五行志》云「李陵擊匈奴﹐夜擊鼓起士﹐不鳴。陵曰﹕『吾士气少衰而鼓不起﹐何耶﹖軍中是有女子乎﹖』搜軍中﹐得卒妻﹐皆斬之。」

角自鳴角不鳴巾箱中有鼓角聲

《天鏡》曰「國君角自鳴﹐有伐者。」《天鏡》曰「角吹而不鳴﹐不宜徵伐。」《異苑》曰「晉孝武大元末﹐每聞巾箱中有鼓吹鼙角之聲。」又曰「護軍府軍鎧甲錚錚有聲﹐遭王惇之變。」

刀劍自拔自鳴

京房曰「君刀劍無故自拔﹐與其室相去﹐君且殺。」《地鏡》曰「刀劍無故自拔出﹐及光有聲者﹐憂兵傷﹐若有血汗。」京房云「君刀劍無故自鳴﹐他人無聞者﹐而君獨聞之﹐妻妾且殺其君。」《兵書》曰「將軍劍無故自鳴﹐他人不聞﹐己獨聞之﹐此名婦爲人殺之象。」

忘豹尾

《晉中興書》曰「海西公初卽位﹐忘設豹尾。聖人所以豹變也﹐而海西豹變之日﹐非所忘之時。天戒若曰﹐怠其豹尾﹐亦不能終也。」

車奔鼎淪鼎震

《天鏡》曰「國君車奔﹐不出三年﹐有喪事。」《墨子》曰「桀無道﹐九鼎淪。」《洪範五行傳》曰「周烈王二十三年﹐鼎震﹐金失也。金震﹐木動之也。鼎者﹐宗廟之器。鼎震﹐木沴金失之象。」

冶鐵飛

《漢書五行志》曰「武帝徵和二年春﹐涿郡鐵官銷鐵皆飛去。其三月﹐涿郡太守劉屈氂爲丞相。後月﹐巫蠱事忽興﹐帝女陽石公主與太僕公孫敬聲下獄死。掘蠱太子宮﹐太子與母皇后議﹐恐不能自明﹐乃殺江充﹐舉兵與丞相屈氂戰﹐死者數萬人﹐太子敗走﹐至湖自殺。明年﹐屈氂復坐祝詛﹐腰斬﹐妻梟首。成帝河平二年正月﹐沛郡鐵官鑄鐵不下﹐隆如雷聲﹐又如鼓音﹐工十三人驚走﹐竟還視地﹐地陷數尺﹐鑪分十二﹐鑪中銷鐵散如流星。時王鳳爲大司馬大將軍秉政﹐丞相王商與鳳有隙﹐鳳譖之﹐免官自殺。」

竈釜鳴

《地鏡》曰「宮中竈及釜甑鳴響者﹐不出一年﹐有大喪。」郭璞《洞林》曰「捲令施安上家﹐釜九鳴﹐旬月之中﹐尋有九喪。」

臼中水出

《京房易傳妖占》曰「臼水出﹐大臣咎。」《地鏡》曰「水忽出臼中﹐臣爲咎﹐且將大水。」《帝王世紀》曰「初力牧之後曰摯﹐其母曰始朵﹐居伊水之濱﹐夢神告己曰﹕『臼出水而遠走﹐無顧。』及明﹐視臼中有水﹐卽告鄰而走﹐東十里乃顧﹐其地盡爲水矣。」《伏侯古今注》曰「成帝建始二年﹐太原祁安縣民石臼中水出如流﹐狀稍益﹐至滿臼﹐民夜謠曰﹕『水大出﹐走上城。』後三年﹐女子陳持弓聞謠言﹐大水至﹐走入掖門﹐至省中﹐官吏大驚﹐上城。」

秤斗攺小飲食自亡

《天鏡》曰「人君攺小秤﹑衡﹑斗﹑桶﹐是謂裂徳﹐五穀不入倉﹐民流亡﹐大饑。」《京房傳》曰「君飲食無故自亡﹐君且失位﹐凶。」

牀自動牀自亡帳幕自動

《京房傳》曰「君牀無故自動﹐君且移居。」《兵書》曰「將軍坐牀無故自動﹐臣下欲殺之。」又曰「君牀無故自亡去﹐君且去。」《兵書》曰「將軍帳幕無故自動﹐人散走﹐各歸其鄕。」

羽扇

《晉中興書》曰「舊爲羽扇柄者﹐剜木以象骨﹐用十毛﹐取全數也。中興初﹐王惇始攺用長柄﹐使下出可提﹐減其羽﹐用八。識者以爲柄使可執用﹐是惇執國柄之象也﹔毛減用八者﹐是羽翮損少之應也。」

幓頭

《晉中興徵祥說》曰「太元中﹐人不復著幓頭﹐亦服妖也﹐象人君獨立無親戚也。」《天鏡》曰「人君及民﹐無故違國制﹐服上古之服﹐是謂悖徳﹐君臣有反政。」又曰「好作大衣﹐下臣悅。」又曰「無故小其衣服﹐不出三年﹐邊有急兵﹐若外國來降服﹐後大凶。」又曰「好小衣﹐臣自用。」又曰「人君好爲短小之衣﹐兵革﹐不出六年﹐邊城有相犯﹐君弱臣彊。」又曰「好著黃者﹐太平﹔好著白﹐兵﹔好著靑﹐年中熟。」京氏云「民人皆好素服者﹐民多喪﹐期三年。眾人好學諸侯之服﹐而髙其衣服﹐不出五年﹐失民。」

假髻

《左傳》曰「鄭子臧好聚鷸冠﹐﹝張晏曰﹕鷸鳥﹐赤足黃文﹐以其毛飾冠。韋昭曰﹕鷸禽﹐翠鳥也。﹞鄭文公惡之﹐使賊殺之。劉向以爲近服妖者也。一曰﹕非獨爲子臧之身﹐亦文公戒也。初﹐文公不禮晉文﹐又犯周天子命而伐滑﹐不尊敬上﹐其後晉文伐鄭﹐幾亡國。」

冠墜

《漢書五行志》曰「昭帝時﹐昌邑王賀遣中大夫之長安﹐多治仄注冠﹝應劭曰﹕今法冠是也。李奇曰﹕一云髙山冠﹐本齊冠也﹐謁者服之也。﹞賜大臣﹐後又以冠奴。劉向以爲近服妖也﹐時王賀狂悖﹐聞天子不豫﹐弋獵馳騁如故﹐與騶奴﹑宰人遊居娛戲﹐驕慢不敬。冠者﹐尊服﹔奴者﹐賤人。賀無故好作非常之冠﹐暴尊象也﹐以冠奴者﹐當自至尊墜至賤也。」

冠衣攺變

《續漢書》曰「靈帝光和四年﹐作列肆於宮﹐彩女爲商販﹐更盜竊帝著尙服﹐飲食宴觀以爲樂﹐又於西園與狗著進賢冠﹐帶綬﹐又駕四驢車﹐帝躬自操轡馳騁。此服妖也﹐後天下亂。」《搜神記》曰「晉中興﹐著幘者以帶縛項﹐下逼上﹐上無地也。」《續漢書五行志》曰「獻帝建安中﹐男子之衣好爲長身而下甚短﹐女子好爲長裙而上甚短﹐時益州從事黃嗣以爲服妖﹐是陽無下而陰無上﹐天下未欲平也﹐後遂大亂。」《搜神記》曰「吳景帝以後﹐衣服之制﹐長上短下﹐又積領五六而裳居二一﹐故歸命放情於上﹐百姓惻於下之象也。晉興後﹐服上儉下丰﹐又爲長裳以張之﹐蓋上衰弱﹐下放縱也。」

衣服汗血衣服自亡衣服有光衣自出匣

《兵書》曰「將軍衣無故自汗血﹐臣下欲殺之。」京房曰「君朝服無故自亡﹐君有事﹐臣大凶。」《兵書》曰「衣無故自亡﹐將且死﹐人家亦然。」《異苑》曰「晉惠帝羊皇后將入宮﹐衣中忽有光若火﹐後藩王構兵﹐四廢四立﹐及洛陽失禦﹐復爲劉曜所嬪。」《漢書》曰「平帝元始元年二月乙未﹐義陵寢衣在匣中﹐忽出在牀上。」又曰《王莽傳》﹕「杜陵便殿乘輿﹐宮府衣在藏中﹐忽自倒去外堂上﹐良久委地﹐莽惡之。」

綬帶有光履攺變

《天鏡》曰「印綬有光者﹐免官﹔帶有光﹐賀事。」《搜神記》曰「昔初作履者﹐婦人員頭﹐男子方頭。員者順之義﹐蓋作者之意﹐所以別男女也。履者﹐所履踐而行者也。太康初﹐婦人皆方頭履﹐言去其從﹐與男女無別。」

履自著足履自亡

京氏曰「君履無故自著於君足﹐有遠行。」京氏曰「君履無故自亡﹐君且不復﹐遠行。」《天鏡》曰「人君履無故夜亡﹐其處近臣爲踐。」

敗屩自聚

《搜神記》曰「元康之末﹐以至於太安之間﹐江淮之域有敗屩自聚於道﹐多者至四五十量﹐余嘗視之﹐時人散而去之﹐明日悉復﹐或見貍銜而聚之﹐說者曰﹕『屩﹐人之賤服﹐處於下﹐當勞辱下民之象﹔敗者﹐疲斃之象﹔道者﹐地理四方所以交通﹐王命所由。敗屩聚道﹐民罷病﹐將構聚爲亂。』後張昌逆亂。」

城邑宮殿怪

邑壅成山邑沒爲池

《地鏡》曰「邑無故壅成山﹐是謂陽反爲陰﹐君淫﹐爲婦人所謀﹐不出一年﹐兵起。」又曰「邑沒爲池﹐是謂侵陽﹐人主徵發無道﹐不出一年﹐兵馬興。」

門崩壞

京氏曰「上下咸悖﹐厥妖城門壞。」《天鏡》曰「君門傾﹐君不安上。」《洪範五行傳》曰「秦世﹐都門無故崩。都門者﹐秦東郭門﹐通山東者也﹐亦崩者﹐象趙髙殺二世時﹐外降﹐政內敗。一曰﹕西郭莫崩﹐而東獨然又先崩者﹐象山東兵至﹐滅壞出二世不踰﹐楚漢之兵皆自都門而入﹐此皆內不平﹐外不敬之所致。」《漢書五行志》曰「景帝三年十二月﹐吳二城門傾﹐大船自覆。劉向以爲近金沴木﹐木動也。先是吳王濞以太子死於漢﹐稱疾不朝﹐陰與楚王戊謀爲逆亂。城猶國也﹐其一門名曰楚門﹐一門名曰魚門﹐吳地以船爲家﹐以魚爲食﹐天戒若曰與楚所謀﹐傾國覆家。吳地以王不悟﹐正月與楚俱舉兵﹐身死國亡。」又曰「宣帝時﹐大司馬霍禹所居第門自壞﹐時禹內不順﹐外不敬﹐見戒不攺﹐卒受滅亡之誅。」又曰「哀帝時﹐大司馬董賢第門自壞﹐時賢以私愛居大位﹐賞賜無度﹐驕慢不敬﹐大失臣道﹐見戒不攺﹐後賢夫妻自殺﹐家徙合浦。」《續漢書》曰「桓帝延熹五年﹐太學門無故自壞﹐裴楷以爲﹐太學者教化所居﹐其門自壞﹐文徳將衰﹐教化廢也。是後﹐天下遂至大亂。」《魏志》曰「黃初二年春﹐文帝幸許昌城﹐南門無故自崩﹐帝心惡之﹐遂不入﹐還洛陽。五月﹐帝崩。」《晉中興徵祥說》曰「元興二年﹐大桁門層屋自壞。桁門者﹐蓋古之雞門﹐都城之門也﹐王者所由出入。是孝安靜默﹐警蹕之響﹐未嘗至於雞門。而桓玄之篡﹐乘間也。」

門關折門鑰自亡

《地鏡》曰「城門關無故自折﹐將有賊至﹐爲人所開﹐邑敗。」京氏曰「君門戶自亡﹐其君且殺。」《漢書五行志》曰「咸帝元延元年﹐長安章城門牡自亡﹐函谷關決﹐門牡自亡。﹝晉灼曰﹕牡出龠也。孟康曰﹕決門﹐聚落門也。﹞谷永對曰﹕『章城通路寢之路﹐函谷關阻山東之險﹐城門關守國之固﹐固將去焉﹐故牡飛。』」

門自開閉

《天鏡》曰「晝夜門自開閉﹐方有大兵至﹐大憂。」《京房傳》曰「君門戶無故自闔﹐臣殺其君。」又曰「國門無故夜自開﹐且有晝閉之憂。」《天鏡》曰「殿閣門夜自開﹐其下方有大兵。」《地鏡》曰「人家門戶無故自開自閉﹐有力兵事。」《京房傳》曰「城門無故不可開﹐邑有憂。」又曰「君門無故不可開者﹐君凶﹐人家亦然。」《地鏡》曰「凡門無故不可開﹐是謂戒過﹐不出三年﹐必有兵從近城郭起。」《洪範五行傳》曰「燕王明光宮臥內﹐三戶閉不可開﹐王使二十餘人疏戶﹐終不開﹐久甚。王意以爲內有人﹐使奴踞屋視內﹐中無人。小臣者趙聖推戶﹐戶開﹐視其戶不開。夫戶﹐以出入屋室者也。無故不開﹐且不居也。」

屋室自壞

《幹寶晉紀》曰「武帝大熙元年﹐太廟梁折。四月﹐世祖崩。」《晉中興徵祥說》曰「大興二年﹐吳郡米廡無故壞。米廡﹐貨糴之屋﹔無故自壞﹐天戒若曰五穀踴貴﹐無所糴買﹐不復須屋。是歲﹐人大饑﹐餓死者十二三萬。」又云「王惇在武昌架屋﹐五間已構五木﹐一宿梁墜地﹐栿在柱上﹐甚危﹐無幾作亂﹐惇滅。」

殿名妖異

《晉中興徵祥說》曰「烈宗起淸暑殿﹐識者非之﹕『淸暑﹐楚聲。今起殿以楚之聲爲號﹐非吉祥。』後桓楚篡。」《續陽秋》曰「桓玄在姑熟起齋﹐畫爲龍﹐名曰盤龍齋﹐及敗﹐劉毅居之﹐毅小字盤龍。」

城郭宮闕有聲崩側

《天鏡》曰「城郭宮闕廷棟梁頭鳴﹐不出二年二月﹐國亡削地。」京氏曰「邑城門無故夜鳴﹐邑有大喪﹐人家亦然。」《地鏡》曰「邑城門忽夜鳴者﹐將有兵喪。」《王莽傳》曰「天鳳二年﹐朱鳥門鳴﹐晝夜不絕也。﹝云云﹞」王隱《晉書》曰「城有聲﹐若牛出許昌城﹐此應主爲湣懷太子。」《潛潭巴》曰「宮柱自鳴﹐下土諸侯號有聲。」《天鏡》曰「宮殿廷門自鳴﹐動搖有聲音﹐不出三年﹐有流血交兵﹐從近臣親戚起。」《京房傳》曰「邑君屋無故自動﹐動而大聲者﹐邑且虛。」《天鏡》曰「君府門閣自鳴﹐彊兵方至。」京氏曰「君室中無故有人聲﹐且有大姦。」又曰「君室殿無故有哭聲﹐國家大凶。」又曰「賤人將貴﹐則城復於隍。」

社鳴及自移

《潛潭巴》曰「里社鳴﹐此裏有聖人﹐其響百姓歸之﹐天子走。」

﹝鳴則教令行善﹐湯放桀也。響鳴之怒。﹞京房曰「社鳴﹐實邑虛﹐虛邑實。」又曰「里社鳴﹐聖人出。」又曰「社樹自移﹐君有大行﹐有凶﹐移來﹐國昌。」

市驚及出泉

《天鏡》曰「民人市驚﹐大兵至﹐失政之象也。」京房曰「市人無故自驚者﹐春驚﹐期一年﹔夏驚﹐期二年﹔秋驚﹐期三年﹔冬驚﹐期四年。案《握鏡》曰﹕叛兵起﹐失政之象也。」又曰「天不雨﹐糴肆自出泉﹐百姓亂。」又曰「糴肆無故自出泉﹐民人相食﹔君肆無故自出泉﹐將軍與相爲亂。一曰﹕國內亂﹐期三年。」

城廟宮殿濡濕

京房曰「天不雨﹐廟自濡者﹐其國大饑﹐人主當之。」《天鏡》曰「人君宮殿門墻潤濡﹐不出一年﹐獄失囚。」又曰「宮殿及垣墻無故汁出﹐如水濯之狀﹐不出八十日﹐亡國。」《述異記》曰「宋臨王子項在荊州﹐永光元年﹐所住庭柘折﹐棟裂﹐並自濡﹐濕汁滴地。明年﹐被誅。」京房曰「天不雨而城自濡者﹐其國大潰亂﹐相當之。」

宮殿自動

《天鏡》曰「人君宮闕宮廷門戶無故自動﹐不出期年﹐有流民﹐且交兵。」京房曰「君宮室無故自動者﹐且爲兵墟。」

宮殿臭宮室柱生芝

《天鏡》曰「宮殿中及宮府間﹐聞腐臭﹐不出一年﹐有暴喪﹐若婦人暴死。」又曰「宮殿聞血腥腐臭﹐是謂﹝闕﹞﹐不出一年﹐有大水﹐流血。」又曰「宮殿中聞焦臭﹐是謂移妖﹐不出一年﹐以火爲災。」又曰「宮殿聞臭﹐是謂陽動﹐不出一年﹐宗廟社稷移徙。」《握鏡》曰「宮室屋木無故生芝者﹐白爲喪﹐赤爲血及火﹐靑爲獄﹐黑爲賊﹐黃爲吉。」

宮殿生點宮殿瓦自墮宮殿柱自鳴

《地鏡》曰「宮室中壁﹐無故生點者﹐白爲喪﹐赤爲血及火﹐靑爲獄﹐玄爲虛耗亡遺﹐黃爲吉。」《潛潭巴》曰「宮瓦自墮﹐諸侯彊淩﹐主身不祥。」又曰「宮室柱自鳴﹐下土諸侯號有聲。」

開元占經卷一百一十五

鳥休徵

鳳凰鸞

《尙書考靈曜》曰「通天文者明﹐審地理者昌﹐鳳凰下之。」《地鏡》曰「鳳凰﹐赤精。顓頊徳。」《尙書中候》曰「堯卽政﹐鳳凰巢阿閣。」《禮斗威儀》曰「君乘土徳而王﹐其政太平﹐鳳凰集於苑林。」京房曰「鳳凰來儀﹐翩翩其羽﹐玆謂休徳。」《抱朴子》曰「古者太平之世﹐鳳凰常居其國而生光。」《淮南子》曰「鳳凰之翔﹐至徳也。」《禮稽命徵》曰「父子﹑君臣﹑夫婦﹐尊卑有別﹐鳳凰至﹐飛翔﹐盛於明堂。」《京房易候》曰「鸞見於國﹐天下大安。」《中候》曰「周公歸政於成王﹐鸞凰見。」

白烏白燕

《地鏡》曰「條庶感﹐則白烏來。」《瑞應圖》曰「白烏者﹐宗廟肅則至。」《京房易妖占》曰「山見白燕﹐其君且得貴女。」《地鏡》曰「妾媵有制﹐白燕來巢。」

朱雀黃雀

《地鏡》曰「赤雀銜書﹐文王徳。」《瑞應圖》曰「赤雀者﹐王者動應於天時﹐則銜書來。」《禮稽命徵》曰「祭五嶽四瀆得其宜﹐則黃雀集。」

白鳩玉鵝比翼鳥三足烏鷃巢園樹

《瑞應圖》曰「白鳩﹐王者養耆老﹐尊道徳﹐不以新失舊﹐則至。」又云「玉雞者﹐王者徳令神明則出。」《地鏡》曰「王者徳綦髙遠﹐則比翼鳥來至。」又曰「王者徳不任卜筮﹐則三足鳥來。」京房曰「鷃巢園樹﹐歲安熟。」

鳥咎徵

鸞三指鵲巢宮闕及巢軍鶴巢樹

《地鏡》曰「鸞三指﹐其下不以徳﹐所下之國﹐有易王。」又曰「鵲巢門殿上﹐賢據代之﹐世主衰失之象。」京氏曰「鵲巢軍旗鼓上﹐將軍死。」又曰「鶴巢樹﹐此謂失教﹐邑亡﹐歲苦﹐人多死。」

燕羣及市朝樹燕銜土燕雀斗

京房曰「燕羣斗﹐外內饑於寇﹐國兵起。」《地鏡》曰「玄鳥羣見﹐水大興﹐女主持政﹐兵革且起﹐不出四年﹐王道絕。」京房曰「燕自經市朝之樹﹐爲政者凶。」京房曰「燕銜土出之﹐國益土。」又曰「燕銜土出置之﹐邑中虛。」《地鏡》曰「雀與燕共斗﹐內寇亂﹐此國兵起。」京房曰「燕與雀鬥﹐賤人爲寇。」

雞非時鳴

《易通卦驗》曰「萬民聞雞鳴﹐皆翹首﹑結帶﹑正衣裳。」京房曰「雞無故夜鳴﹐必有急令。」又曰「雞據棲而鳴﹐邑令不遷乃免也。」《地鏡》曰「雞昏鳴者﹐世主任女人爲政方亂。」又曰「雞夜鳴﹐天子適有急令﹐戎馬興。」京房曰「雞夜半中鳴﹐有軍軍罷﹐若有驚亡﹐將軍妻死。」又曰「雞晨昏鳴﹐人民有事。人定鳴﹐且戰﹔夜半鳴﹐流血滂沱。」又曰「雞不以時鳴﹐國當之。」《地鏡》曰「雞飛及走且鳴﹐天子退聲。」又曰「雌雞作雄鷄鳴。女主亂政。家則妻妾姦謀。女人憂。」京房曰「雌雞非時而雄鳴者﹐家大傷。」

雞不上棲及不下棲雌雞冠距生

《地鏡》曰「雞不肯上棲﹐上樹者凶。」又曰「雞日中不下棲﹐女主亂政﹐家則妻妾姦謀﹐女人憂。」《京房易候》曰「雞逐日不下樹﹐其邑必有水憂。」《地鏡》曰「雌雞摔腹生冠距﹐女主亂政﹐家則妻妾姦謀﹐女人憂。」《河圖》曰「雞有六指﹐殺人。」

雞與野鳥斗戲

京房曰「雞與野鳥飛走﹐入人堂而斗若戲﹐其君不復居﹐人主亡。」又曰「雞與野鳥斗﹐其邑亂臣弒君﹐大臣相戮﹐流血滂沱。」又曰「雞鳥相鬥﹐其國殺大臣﹐有喪邑﹐流血。」《地鏡》曰「雞與野鳥斗﹐君殺﹐國亂。」

雞不鼓翼及窺井雞自飛翔及五色

《京房易候》曰「雞不鼓翼﹐國受大咎。」《地鏡》曰「雞窺井﹐牢獄事。」《地鏡》曰「雞無故自飛翔去家﹐有蠱。」《河圖》曰「雞有五色﹐殺人。」又曰「玄雞頭﹐食病人。」

雞自來及自死鵲與烏鳥淫

《地鏡》曰「他雞無故飛來不去﹐家者暴死。」又曰「雞無故自死﹐家虛耗。」又曰「雞與烏鳥淫﹐世主內亂﹐外臣有謀﹐橫兵方起。」

雞生子異形

京房曰「雞生子不完﹐其邑憂。」又曰「雞不卵﹐生子無羽而獸形﹐邑虛。」又曰「雞不卵而生子非雞形者﹐邑有大水。」又曰「雞不卵而生子﹐爲六畜﹐邑有兵作。」又曰「雞不卵而生子爲鼠者﹐邑有大害。」又曰「雞不卵而生子爲野獸形者﹐邑有大憂。」又曰「雞不卵而生子﹐有六畜﹐邑有憂。」又曰「雞卵中盡爲虫﹑蛇﹑蜂﹑蠅﹐國邑虛。」《地鏡》曰「雞生子雜異形﹐皆爲兵水憂。」

開元占經卷一百一十六

雉立宮門上及入宮止君室上

京房曰「雉無故立宮闕門上﹐其主且去宮殿。」又曰「雉無故巢邑君屋上﹐且大事﹐宮虛。」京房曰「雉止君屋上﹐爲虛不可居﹐君當之。」《地鏡》曰「雉入宮室﹐其主去宮。」京房云「雉無故入人室庭﹐家虛。」

雉相戲及巢木上並自死宮中

《地鏡》曰「雉無故相戲﹐其主且去宮﹔雉自死宮中﹐其主去宮。」京房曰「雉無故巢木上﹐水大至。」

雀巢木及穴地雀不見及客雀來

《京房易候》曰「雀巢於木﹐玆謂傷祿﹐必有棄職。」《地鏡》曰「雀皆巢木上﹐大兵起。」京房曰「雀無故巢木﹐歲大水﹐兵起。」又曰「雀無故穴其地﹐邑有兵。」京房曰「雀不見﹐歲饑。」《地鏡》曰「客雀從他所來﹐歲中谷貴﹐民移徙。」又曰「陽雀大﹐眾多﹐先水後旱﹐冬有兵﹐君無恩。」又曰「水雀銜魚置宮寺室上﹐不出三年﹐水出壞邑。」又曰「水雀下竹﹐女主執政﹐憂﹐有水出。」又曰「水雀下楊柘﹐君行陰道﹐不出三年﹐軍行。」《遁甲至哉鈐》曰「赤雀不見則無賢﹐白雀不降則無後嗣。」

鳩移巢鵲集鳴城室及木上

京房曰「邑鳩巢去樹木之地﹐若室上﹐謂去常居﹐亡地且兵。」《地鏡》曰「鵲集城上及室上﹐鳴而泣﹐皆爲兵且起﹐邑將虛。」

鵲夜鳴及羣飲井鵲羣下集地及巢軍

京房曰「鵲夜鳴﹐且必有甲兵。」《地鏡》曰「鵲夜飛鳴﹐兵且起﹐邑將虛。」又曰「鵲羣飲井中﹐兵且起﹐邑將虛。」又曰「鵲羣下集地﹐兵起﹐邑將虛。」京房曰「鵲巢軍起資﹐屋空虛。」

鵲相鬥及自死

《地鏡》曰「鵲相鬥死﹐爲兵起﹐邑將虛。」又曰「鵲自死宮中﹐兵起﹐邑虛。」京房曰「鵲無故自死宮中﹐主死。」又曰「鵲無故自死君宮室門上﹐有喜﹔及屋上﹐亦然。」

伯勞鳥鳴聚鳥巢集軍

《地鏡》曰「博勞斗屋上及呼不止﹐不出六十日﹐禍起。」京房曰「伯勞鳥鳴﹐爲怪﹐君室凶。」又曰「伯勞鳥聚軍中﹐歲大水。」又曰「伯勞鳥聚軍中﹐大水且至。」京房曰「鳥巢軍旗鼓上﹐將軍死。」又曰「烏集聚軍中﹐將軍出令增秩應之。」

鴝鵒巢宮室鸛鵲鳴巢宮室上

《地鏡》曰「鴝鵒巢宮室﹐不出三年﹐夷狄內侵。」又曰「鸛鵲鳴人君屋上及巢屋﹐大水且至﹐民流散﹐國將亡。」又曰「鸛鵲巢門殿上﹐賢據代之﹐世主衰失之象。」

鳥巢宮闕上

《地鏡》曰「野鳥巢宮室﹐不出三年﹐夷狄內侵。」又曰「鳥巢城上及其下﹐不出一年﹐憂﹐被圍。」京房曰「鳥無故巢於門上及殿下﹐宮邑且虛﹔其屋巢者﹐爲不終歲﹐無兵者兵作。」

眾鳥鳴泣城邑門闕眾鳥夜鳴

《地鏡》曰「鳥鳴君門上﹐作人聲﹐君亡。」又曰「眾鳥集木上﹐鳴而泣﹐兵且起﹐邑將虛。」京房曰「眾鳥皆無故自立城﹐泣人家室上者﹐國且圍﹐家亦然。」又曰「飛鳥無故泣而立於野及木上﹐鳴而相應﹐邑有大兵。」又曰「眾鳥無故立城﹐泣邑門上﹐其邑且虛。」又曰「鳥鳴門闕上﹐如人音﹐邑且亡。」又曰「眾鳥羣鳴城上﹐聲習習﹐實邑。」又曰「眾鳥鳴回﹐軍中必暴戰﹐不出三四日中。」京房曰「眾鳥夜鳴﹐且必有甲兵。」《地鏡》曰「眾鳥夜鳴﹐爲兵且起﹐邑將虛。」

鳥止入宿宮闕城邑

京房曰「鳥無故羣立君門上者﹐其君死。」又曰「眾鳥集止城上﹐內向則邑見圍﹐外向邑大兵行。」又曰「眾鳥棲城上﹐內向則凶﹐外向破於兵。」又曰「日有非常之鳥來宿於邑﹐此謂斂吏﹐邑有兵。」又曰「飛鳥皆無故自入宿邑中及附木身﹐不大凶卽邑虛。」又曰「野鳥飛入君室﹐其邑虛﹐亡之他方。」又曰「鳥無故羣宿邑中﹐其邑虛。」《地鏡》曰「非常鳥來宿邑中﹐此名斂殃﹐流血滂沱。」﹝鳥或黃身黑翼白頭股赤啄足也﹞《地鏡》曰「野鳥飛入宮﹐其君方去。」

鳥死宮中及集宮殿城邑

京房曰「眾鳥無故自死宮中﹐其君死。」《地鏡》曰「眾鳥自死宮中﹐兵起﹐邑虛。」又曰「飛鳥羣聚宮殿中﹐主失國﹐無從主。」又曰「眾鳥集城及室上﹐鳴而泣﹐皆爲兵且起﹐國將虛。」

鳥翔宮邑上

《地鏡》曰「鴻鳥之屬翔府國宮府上﹐兩時以上或至三日﹐羣謀將起﹐大兵將至。」又曰「野鳥羣翔邑上﹐邑且虛﹔市上﹐亦然。」又曰「飛鳥俱翔障日﹐臣下有謀﹐宜警之。邑中終歲無鳥﹐兵起。」

鳥飛舞於市及飲井鳥巢井中及集地

京房曰「飛烏無故飛舞於市﹐邑且有兵。」《地鏡》曰「眾鳥羣下飲井中﹐兵且起﹐邑將虛。」《地鏡》曰「大鳥巢井中﹐賊弒君。」又曰「眾鳥羣下集地﹐兵且起﹐邑將虛。」

鳥鬥死及與獸鬥鳥異形

《地鏡》曰「眾鳥相鬥死﹐爲兵且起﹐邑將虛。」又曰「飛鳥與四足斗﹐橫兵方起。」京房曰「飛鳥與野獸斗﹐國有殃。」京房曰「眾飛鳥有人形﹐爲兵。」又曰「眾飛鳥爲獸形﹐見卽大人憂。」又曰「眾飛鳥爲六畜形﹐見則有兵。」

鳥集故墟及冬卵野鳥入邑及卻飛

京房曰「故墟無人﹐眾鳥集之﹐必復居。」《地鏡》曰「眾鳥冬生於此﹐不祥﹐君有禍。」京房曰「有白文鳥居野﹐不及三年﹐有死君﹐此旱祥也。」《地鏡》曰「野禽鳥入人家﹐勿煞之﹐有殃。」又曰「鳥卻飛﹐世主失國。」《黃帝占》曰「天下有鳥﹐毛羽五色者﹐雄名曰最﹐雌名曰極﹐此鳥見﹐天下大凶。」﹝小見可﹐若普見﹐天下大災。﹞

鳥巢軍資及集軍中

京房曰「鳥巢軍資﹐屋空虛。」又曰「鳥集聚軍中﹐將出令增秩應之。」又曰「鳥集軍中﹐人皆不知其名﹐此爲勞軍﹐必敗。」又曰「野鳥羣入軍室﹐必滅。」又曰「眾鳥羣飛軍上。太多﹐戰必敗﹐兵且罷。」又曰「軍中入飛鳥止軍上﹐萬數止其上﹐將軍應死。」

獸占

獸休徵

麒麟

《京房易傳》曰「麒麟﹐鹿身﹐牛尾﹐馬蹄﹐有五彩﹐腹下黃﹐髙丈二尺﹐毛長。」《瑞應圖》曰「麟者﹐仁獸也。牡曰麒﹐牝曰麟。羊頭﹐鹿身﹐牛尾﹐馬蹄﹐黃色圓頂﹐頂有一角﹐角瑞戴。含仁戴義﹐音中鐘呂﹐牡鳴曰遊聖﹐牝鳴曰歸和﹐春鳴曰﹝闕﹞﹐夏鳴曰﹝闕﹞﹐秋鳴曰﹝闕﹞﹐冬鳴曰﹝闕﹞。五色主靑﹐五音主玉﹐食義禾之實﹐飲珠之精﹐步中規﹐行中矩﹐遊必擇土﹐翔而後處﹐不踐生虫﹐不折生艸﹐不羣居﹐不侶行﹐不食不義﹐不飲污池﹐不入陷穿﹐不經羅网﹐斌斌乎文章﹐申申乎其樂。王者徳及幽隱﹐不肖斥退﹐賢者在位﹐則至。」又曰「明王動則有儀﹐靜則有容﹐則見。」《晉中興徵祥說》曰「麟者﹐應也﹐蓋與聖爲期應也。角上有肉﹐示不傷也。」魯子曰「麟﹐毛虫之精﹐陽气所生。」《鶡冠子》云「麟﹐陰之精。」《抱朴子》云「麟﹐獸之聖也﹐壽二千歲焉。」《說文》云「麟者﹐仁獸也。麇身﹐牛尾﹐狼蹄﹐肉角﹐一角﹐角端有肉。王者至仁則出。今並州有麟﹐大小如鹿﹐非﹝角耑﹞也。」《禮記》曰「王者之嘉。」又曰「聖王用水火金木﹐飲食必時﹐頒爵位必當﹐年徳無昆虫之災﹐凶饑妖孽之疾﹐則天不愛道﹐地不愛寶﹐人不憂情﹐則麒麟在近郊。」《春秋感精符》曰「麒一角者﹐明海內共一主也。王者不刳胎﹐不剖卵﹐則出於郊。」又曰「王者徳旁流四表﹐則麒麟至。」《春秋考異郵》曰「王者功平則麟至。」《禮記威儀》曰「君乘金而王﹐其政象平﹐則麒麟在郊。麟﹐木精也。」﹝文子曰﹕主有積徳者﹐天興之﹐地助之﹐鬼神輔佑之﹐則麒麟在郊。﹞何休注《公羊傳》曰「麟角戴肉﹐設武備而不爲害﹐所以爲仁也。上有聖帝明王﹐天下太平﹐乃至。」孫卿子曰「王者好生惡殺﹐則麒在郊野。」《春秋繁露》曰「恩及羽虫﹐則麒麟至。」蔡氏《月令章句》云「視聽孔修﹐則麒麟至。」《尙書中候》曰「黃帝時﹐麒麟在圃。」﹝麒似馬無角﹐麟似麋而一角。﹞《漢書》曰「武帝元狩元年﹐幸雍祠五畤﹐獲白麟﹐作《白麟之歌》。」應劭注云「武帝獲白麟﹐爲瑞﹐乃鑄黃金爲麟趾﹐以協嘉社焉。」﹝案﹕晉武帝時﹐白麟再見。﹞

白澤飛黃騊駼駃騠

《瑞應圖》曰「黃帝巡於東海﹐白澤出﹐能言語﹐達知萬物之精﹐以戒於民﹐爲除災害﹐賢君徳及幽遐則出。」﹝《抱朴子》云﹕黃帝窮神知姦者﹐出於白澤之辭也。﹞《淮南子》曰「黃帝治天下物﹐無分爭之心﹐日月星辰不失行﹐風雨時﹐五穀熟﹐於是飛黃伏皂。」又曰「天下有道﹐飛黃服皂。」注云「飛黃出西方﹐狀如狐﹐背上有角﹐乘之壽三千歲﹐伏皂歷而食焉。」郭璞注《山海經》云「乘黃卽飛黃也。《周書》﹕『乘黃似狐﹐背有兩肉角也。』」《瑞應圖》云「王者輿服有度﹐秣馬不過所乘﹐則地出乘黃。」《瑞應圖》曰「騊駼者﹐幽獸也。明王在位則來﹐爲時除災害。」又曰「徳盛則至。」《山海經》曰「有獸﹐異狀如馬﹐名曰騊駼。」又曰「駃騠者﹐后土之獸也﹐自能言語﹐王者仁孝於民﹐則出。禹治水有功而來。」

周市角端

《瑞應圖》曰「周市者﹐神獸名也﹐星宿之變而見﹐王者徳盛則至。」又曰「角端﹐日行萬八千里﹐能言﹐曉四夷之語。明君聖主在位﹐明達方外幽隱之事﹐則角端奉書而來。」

獬豸兕

《說文》曰「獬豸﹐似牛一角。古者決訟﹐命觸不直者。」《瑞應圖》曰「獬豸﹐王者獄訟平則出。」《神異經》曰「獬豸毛靑似熊﹐性忠直﹐見人鬥則觸不直者﹐聞人論則咋不正者。」《論衡》曰「獬豸者﹐一角之羊也﹐性知有義。臯陶治獄﹐其罪疑者﹐令羊觸之﹐有罪則觸之﹐無罪則不觸﹐斯蓋天生一角聖獸﹐助獄爲驗﹐故臯陶跪座事之﹐則神奇瑞應也。」《瑞應圖》曰「兕知曲直﹐王者獄訟無偏﹐則出。」郭璞注《山海經》云「兕似靑牛色﹐一角﹐重三十斤。」

犀角戴通

《援神契》曰「神靈孳液﹐百寶爲用﹐則犀角戴通。」注曰「案《交州記》云﹕『犀毛如豕﹐蹄有三甲﹐頭如馬﹐有二角﹐鼻上角長﹐額上角短﹐浮著肉﹐不連骨也。』《南州異物志》云﹕『犀如象大﹐色正烏﹐似亳豬神者﹐角有光耀﹐白日視之凡犀﹐暗夜視之﹐皆烽光從甲中出﹐望如炬火﹐以角冒地﹐飛鳥走獸皆驚﹐或一角﹑兩角﹑三角。」《抱朴子》曰「通天犀﹐角有一白理﹐如綎者﹐以盛米置羣雞中﹐雞輒驚﹐故名曰駭雞犀。得其通天﹐以刻爲魚﹐銜以入水﹐當爲開方三尺﹐所得气息。」《淮南子》云「犀置狐穴﹐狐不敢復居。」郭璞注《山海經》云「犀角似象﹐食棘﹐口中常流血。案平帝﹑章帝時﹐黃支國獻犀牛。章帝時﹐日南獻白犀也。」

白象

《援神契》曰「神靈孳液﹐百寶爲用﹐則白象素。象色白如素也。」《瑞應圖》曰「王者政教得於四方﹐則白象至。」﹝得字當作行﹞又曰「王者自養有道﹐則白象負不死藥來。」

騶虞白虎

毛萇注《詩》曰「騶虞﹐義獸也。白虎玄文﹐不食生物﹐有至信之徳﹐則應之。」《援神契》曰「王者徳至鳥獸﹐則白虎動。」《晉中興徵祥說》曰「王者仁而不害﹐則白虎見。白虎者﹐仁獸也。虎而白色﹐縞身如雪﹐無雜毛﹐嘯則風興。昔召公化行陜西之國﹐騶虞應焉。」《宋書符瑞志》云「王者不暴虐﹐則白虎而不害。」《感精符》云「將興﹐白虎戲朝。」﹝戲湯朝也﹞《括地象》曰「聖王感期而興﹐則有玉虎晨鳴﹐雷聲於四野。」

白麞五色鹿白鹿

《瑞應圖》曰「王者徳茂﹐則白麞見。」注云「案宋文帝時﹐華林園白麞生二子皆白﹐又元帝時﹐白鹿再見。宋文帝﹑孝武帝並獲白鹿。何法盛﹑沈約皆以白鹿附白麞焉。」又云「天鹿﹐純靈之獸﹐五色光耀﹐王者孝道備﹐則至。」《禮記威儀》曰「君乘水而王﹐其政和平﹐則北海輸白鹿。」《援神契》曰「王者徳至鳥獸﹐則白鹿見。」《晉中興徵祥說》曰「白鹿者﹐仁獸也。王者明惠及下﹐則見。色若霜雪白﹐牝牡不與紫鹿爲羣。」注云「案周平王時﹐白鹿見。漢章帝西巡日﹐白鹿見於臨平觀。」《天鏡》曰「王者仁明則白鹿至。」又曰「愛民人﹐白鹿見。」

赤熊赤羆

《瑞應圖》曰「王者姦宄息﹐則赤熊入國。」注云「案宋文帝時﹐白熊見。」沈約《符瑞志》曰「附赤熊。」《瑞應圖》曰「王者遠佞人﹐除姦猾﹐則赤羆見。」《天鏡》曰「王者武功遏亂﹐則赤羆出。」

白狼白狐玄狐

《瑞應圖》曰「王者仁徳明哲﹐則白狼見。」又曰「王者進退依法度﹐則至。周宣王得之而犬戎服。」《尙書璇璣鈐》曰「白狼銜鉤入殿朝。」﹝注云﹕鉤﹐縛束之要。案《帝王世紀》曰﹕湯得天下要地﹐有神麞白狼銜鉤入殿朝。﹞《瑞應圖》曰「王者仁智明﹐則白狐出。」又曰「王者仁智動惟法度﹐則見。」《天鏡》云「王者徳和﹐則白狐來。」又曰「成王時太平﹐則玄狐見。」

文狐九尾狐

《禮斗威儀》曰「君乘火而王﹐其政訟平﹐則南海輸文狐。」《瑞應圖》曰「王者徳及禽獸﹐則南海輸文狐。」《援神契》曰「徳至鳥獸﹐則狐九尾。」宋均注云「王燕嘉賓﹐則狐九尾也。」《淮南子》曰「狐九尾者﹐九配得其所﹐子孫繁息﹐明後當旺也。」《瑞應圖》曰「六合一統﹐則九尾狐見。一云﹕王者不傾於色﹐則至。文王得之﹐東夷服。」《呂氏春秋》曰「禹年三十未娶﹐行於塗山﹐思時晚慕失制﹐乃曰﹕『吾之娶必有應焉。』乃見白狐九尾而造於禹﹐禹曰﹕『白者﹐服也﹔九尾﹐其徵矣。塗山人歌曰﹕綏綏白狐﹐九尾厖厖﹐成家成室﹐我都彼昌。』禹因娶塗山氏女。」陳思王《上九尾狐表》曰「黃初元年十一月二十三日﹐於甄城縣北﹐見眾狐數十首在後﹐大狐在中央﹐長七八尺﹐赤紫色﹐舉頭樹尾﹐尾甚長大﹐林叢有之﹐甚多﹐然後知九尾狐。斯誠聖王徳正﹐和气所應也。」

赤兔白兔

《瑞應圖》曰「王者徳茂﹐則赤兔見。」《晉中興徵祥說》曰「白兔﹐仁獸也。王者尊敬耆老﹐則見。」《天鏡》曰「人君好務貧﹐則白兔見。」《瑞應圖》曰「王者敬事耆老﹐則白兔見。」又云「王者應事疾﹐則見。」注云「《春秋元命包》曰﹕兔者﹐月明之精也。《玉策記》曰﹕兔百歲則色白也。」

一角獸三角獸比肩獸六足獸

《瑞應圖》曰「天下太平﹐則一角獸至。」又云「六合同歸﹐則一角獸至。」又云「王者法度修明﹐三統得所﹐則三角獸至。」《天鏡》曰「王者承先法度﹐無所造次﹐則三角獸至。」《瑞應圖》曰「王者徳及幽隱﹐鰥寡得所﹐則比肩獸至。」又云「王者謀及眾庶﹐則六足獸至。」

獸咎徵

麒麟執

《春秋合誠圖》曰「蒼帝將亡﹐則麒麟見紲。」《公羊傳》曰「襄公十有四年春﹐西狩獲麟。麟者﹐仁獸﹐有王者則至﹐無王者則不至﹐有以告者﹐有麕而角者。孔子曰﹕『孰爲來哉﹖』反袂拭面﹐涕沾袍﹐曰﹕『吾道窮矣。』」《五經異義公羊說》﹕「孔子獲麟﹐天命絕周﹐天下叛去爲賊。」

貍力猾褢朱厭犰狳朱儒蜚

《山海經》曰「岠山有獸﹐其狀如豚有距﹐其音如狗吠﹐其名曰貍力﹐見則其縣多土功。」又云「堯光之山﹐有獸如人而彘鬣﹐其名曰猾褢。﹝滑懷兩音﹐或曰署衮﹞其音如斫木。﹝如人斫木聲﹞見則其縣有大繇。﹝謂作役也﹐或曰其縣亂。﹞」又云「小次之山﹐有獸焉﹐其狀如猿而白首赤足﹐名曰朱厭﹐見則爲兵。」又云「余我之山﹐有獸﹐狀如兔﹐鳥喙鴟目蛇尾﹐見人則眠﹐名曰犰狳。﹝仇余兩音﹞其鳴自叫﹐見則螽蝗爲敗。」又云「耿山有獸﹐狀如狐而魚翼﹐其名朱儒﹐自呼﹐見國有恐。」又云「太山有獸焉﹐其名蜚﹐行水則竭﹐行艸則死﹐見則大疫。」

象

《運斗樞》曰「變江淮之祠﹐斬伐無度﹐則瑤光不明﹐象負車奔。象八足﹐陰敖翔。」注云「象﹐太陰之物。八足﹐是欲行之八方之遠。臣如此﹐自恣之甚也。」《東觀漢記》曰「桓帝延熹五年﹐有驚馬逸象入宮殿﹐國災。」

白虎執虎斷道入國虎食人虎銜魚虎相食

《合誠圖》曰「白帝亡﹐則白虎執。」京房曰「虎斷道﹐邊國謀。」又曰「白虎入國邑﹐野人爲政﹐危其宗人。」《地鏡》曰「虎入國﹐國將空荒。」《京房易傳》曰「君行無道﹐將害民庶﹐虎食人。」《運斗樞》曰「君失恩於小民﹐則虎銜魚。」《地鏡》曰「虎相食﹐不出三年﹐國荒。」

虎牛尾無口目虎兩口虎兩足

《河圖說徵示》曰「主無徳﹐則虎牛尾無口目﹐名曰亂朝。」《潛潭巴》曰「有虎兩口﹐君出走﹐諸侯絀。」注云「虎可畏﹐今復兩口﹐象大臣欲有所咀嚼也。」《地鏡》曰「世主方起﹐大臣遘罪﹐則虎有兩口。」《晉雜事記》曰「太康六年﹐南陽獻兩足虎。」注云「幹寶曰﹕虎﹐金精﹔南陽﹐火也。金入火刑﹐王室亂妖也。」王隱《晉書》曰「中宗詔問王隱曰﹕『荊州送兩足虎﹐其徵何爲也﹖』隱曰﹕『謹案先臣銓傳﹐太康時兩足虎﹐因作詩以諷﹐銓意以晉金行也﹐金在西方﹐其獸爲虎﹐虎有四足﹐猶國有四方﹐無半勢而又見獲﹐將有湣懷之禍也。」

麈入宮麋入國

《晉中興徵祥說》曰「興寧元年十月﹐麈入於東海王宮。麈﹐主也﹐將爲天下主之徵。後哀帝崩﹐東海王卽位。」《京房易候》曰「麋入都而國虛。」又曰「麋見於邑﹐有臣戮。」又曰「糜入市﹐邑有憂。」《地鏡》曰「麋入國﹐國方見屠。」《洪範五行傳》曰「莊公十七年冬﹐多麋。牝獸之淫﹐莫大於麇。麇﹐迷也。莊公悅鄭詹之言﹐取齊淫女。劉歆以爲毛虫之孽﹐劉向以爲麋色靑﹐近靑祥。」

候鹿解角鹿入宮熊入宮

《易通卦驗》曰「鹿者﹐獸中陽也。獸者﹐陰﹐貴臣之象。鹿應陰。解角者﹐夏至太陽始屈﹐陰陽相向﹐君臣之象﹐今失節不解﹐陰不變陽﹐臣不承君之象﹐故爲貴臣作姦。」《京房易候》曰「鹿入宮都而國虛。」《論衡》曰「漢中王築宮樓未成﹐鹿走上階﹐其後果薨。」《漢書》曰「昌邑王賀﹐聞人聲曰熊﹐視而見大熊﹐左右莫見﹐王以問郎中令龔遂﹐遂曰﹕『熊﹐山野之獸﹐而來入宮室﹐王獨見之﹐此天戒大王﹐恐宮將空虛之象也。』賀不攺悟﹐後卒失國。」

狼入國繞軍狼食人

《呂氏春秋》曰「亂國之妖﹐有狼入國。」《京房易候占》曰「君失春政則蒼狼入於邑﹐君失秋政則白狼入於邑﹐君失冬政則黑狼見於邑。」又曰「狼逐家人犬者﹐夷狄且來入君邑中。」又曰「狼鳴於邑中﹐邑且空﹔狼伏邑中﹐有兵。」又曰「赤狼見於國﹐不出三年﹐必有大禍﹐野人爲政。」《抱朴子》曰「有狼狐繞軍而鳴者﹐軍敗。」又曰「君無道則狼食人。」

狐一頭兩身五狐入室上屋貍三頭獺不祭魚

《災異圖》曰「王公不祗上命﹐刻暴百姓﹐人民吁嗟﹐則一頭兩身狐見。」京房曰「狐逐家人犬者﹐夷狄且來入君邑中。」又曰「狐入室﹐必有大喪﹐將出室不居。」《地鏡》曰「狐入室﹐有暴喪﹐上屋亦然﹐以淫危主。」《河圖說徵示》曰「貍三頭﹐名曰孽孽﹐見則女害。」《通卦驗》曰「獺不祭魚﹐國多盜賊。」

兔兩頭兔生雉兔入宮兔止宮城

《運斗樞》曰「女兩舌則兔兩頭。」《呂氏春秋》曰「亂國之妖。有兔生雉。」《握鏡》曰「兔上城及入宮中﹐不出一年﹐主死。」京房曰「兔入於王宮﹐其君亡。」京房曰「兔無故入宮﹐宮潰其宮矣﹐家亦然。」又曰「兔止城上﹐邑必虛﹔入宮殿生子﹐其宮且空﹐生艸木矣。」又曰「兔無故入宮殿生子者﹐宮有憂。」又曰「兔無故宿及守之﹐其邑君死﹐兵小行。」王隱《晉書》曰「王后在薊時﹐有謠曰﹕『出城門﹐以望戶﹐中有伏屍王彭祖。』有野狐踞後府門﹐後爲石勒所殺。」

鼠羣行鼠卻行

京房曰「鼠羣行﹐有水﹐期一年。」又曰「鼠無故羣﹐不居穴﹐眾聚﹐居殿中者﹐其君死。」《地鏡》曰「鼠無故羣行﹐不畏人﹐晝爲饑﹐夜爲兵。」又曰「鼠羣行入廷﹐豪侵弱。」又曰「或道中有兵喪。」京房曰「鼠無故卻退而前尾者﹐邑有憂。」

鼠鳴朝市鼠舞朝市

京房曰「鼠無故羣相隨﹐朝夕鳴﹐邑且爲湖澤﹐期一年至。」又曰「鼠無故朝時及暮時當朝邑門而泣﹐邑且空虛。」又曰「鼠相鬥﹐其君死。」《地鏡》曰「鼠無故自向城若市朝而大鳴﹐皆爲兵喪。」又曰「鼠聚朝廷市衢中而鳴﹐地方屠裂。」又曰「鼠泣唶唶﹐爲兵喪﹐在家人凶。」京房曰「鼠無故舞於朝市﹐其邑有大喪。」又曰「鼠無故舞邑門外﹐厥君亡於廷中道上﹐其邑有大兵。」《地鏡》曰「鼠無故舞戲﹐遊走大道﹐君當之﹐若家主當之。」

鼠積土鼠巢木上鼠食木實五穀

京房曰「鼠無故皆自積土﹐大水且至﹐水去﹐邑饑。」《兵書》曰「鼠藪軍中﹐將有謀反意。」又曰「野鼠在此中者﹐軍必敗。」京房曰「鼠無故巢木上﹐邑且大水。」《漢書》﹕「成帝建始四年﹐長安城南﹐有鼠銜黃蒿棲柏葉﹐上民家柏及楡樹爲巢﹐時議臣以爲恐有水災﹐穴而登木﹐象賤人將爲顯貴之位。」《潛潭巴》曰「鼠食木果﹐眾臣不任﹐害賢人也。」《對災異》曰「人君斥賢任佞﹐眾讒在朝﹐而鼠羣行﹐食五穀。」《地鏡》曰「鼠食木實﹐上樹﹐邪臣害賢﹐俗敗也。」又曰「人君用刑深刻﹐吏爲陰賊﹐上下無徳﹐則羣鼠害禾谷。」

鼠逐貍鼠斗及生子殺子

京房曰「眾鼠逐貍﹐玆謂有傷﹐臣代其王﹐思爲亂天辟亡。」又曰「鼠無故逐貍狗﹐是謂反祥﹐臣且殺其君。」又曰「眾鼠逐貍﹐殺其君﹐大臣亡。或曰﹕諸侯以婦女誅異姓﹐來相國者也。」《地鏡》曰「鼠斗宮殿上﹐爲兵喪﹔自殺其子﹐亦然。」京房曰「鼠無故皆自相殺﹐斬其首道中者﹐兵作。」又曰「鼠斗殿上﹐其君死。」又曰「鼠生子宮中而不穴﹐宮且空。」又曰「鼠無故殺其子﹐若自出穴﹐其子死於穴中﹐其邑且虛。」

鼠穴殿冠帶履

京房曰「鼠無故穴殿上宮中﹐其君死。」地鏡曰「鼠無故常穴人履冠帶﹐其身危。」

鼠嚙殿上地穿門戶宿褥席上鼠交殿上

京房曰「鼠無故嚙殿上及寢廟中地﹐其君死。」又曰「鼠無故穿殿上及室中﹐邑捨空。」又曰「鼠穿門戶﹐外內通明﹐大喜。」又曰「鼠穿門戶﹐下徹外﹐有遷者。」又曰「鼠無故自常宿褥席中﹐身死。」又曰「鼠交殿上﹐其君死。」

鼠嚙雜物

京房曰「鼠嚙人杖﹐主被傷。」又曰「鼠嚙馬蹄﹐行破亡﹔鼠嚙履頭﹐家有喪﹐急去之。」又曰「鼠嚙牛角及蹄﹐不行。」又曰「鼠嚙冠﹐卽其身死﹐若有喪。」又曰「鼠嚙人帶﹐有利吏被選斷之獄辭連。」又曰「鼠嚙刀劍﹐奴妾不祥﹐後有殃。」又曰「鼠嚙宮府文書﹐曳尾﹐官府有赦。」又曰「鼠嚙衣背上﹐惟有喪。」又曰「鼠嚙上袵﹐有利囊得財。」又曰「鼠嚙人鼻﹐且有喪﹔嚙人頭﹐男子傷﹐洗浴吉﹔鼠嚙人者﹐有謀賊人﹔鼠嚙人足﹐有行事﹐去而吉﹔鼠嚙人頰﹐必被辱若喪﹔嚙人手指﹐奴婢死﹔鼠嚙人耳目﹐有欲爲賊者﹔鼠嚙人發﹐是謂禦者女子大賊﹔鼠嚙人織布帛傷衣﹐喪﹔鼠嚙祭物﹐家喪﹔鼠嚙宮中樹木枝葉﹐家有賊﹔鼠嚙牀席中央﹐夫婦雜敍。鼠爲怪凶者﹐傷丈夫﹐爲之燒鐵門戶﹐無咎。」《地鏡》曰「鼠嚙人衣﹐有鬥爭事。」

五股翼九足蝟生冠獸從地出

《運斗樞》曰「廢江淮山瀆之祠﹐則瑤光不明﹐股翼九足。」又曰「女舌﹐蝟生冠。」《握鏡》曰「凡四足獸從土中出﹐殃至﹔六足獸上無齒﹐主增地。」

野獸入宮邑

《京房易候》曰「野獸入居室﹐玆謂不轉徳﹐室不居。」京房曰「野獸大小入邑中及王朝廷﹐若大道上﹐邑有大害﹐君亡地﹐有流血﹔野獸無故入邑﹐居朝廷門及宮府中及邑﹐廷且虛﹐家無人﹔野獸羣鳴﹐邑中且空虛﹔野獸自經於市中﹐邑且大歲凶﹔野獸入軍中﹐將軍大戰﹐必敗﹐急祭祀鬼神以救之﹔野獸鳴軍中﹐大邦小﹐小邦大﹔野獸生子邑中者﹐其邑大虛。」《地鏡》曰「野獸入宮門及寺門﹐用事者罷﹔野獸入城郭﹐臣下迷惑﹐有兵﹔野獸上城入宮中﹐不出一年﹐主死。」

野獸死邑中野獸卻行

《京房易妖占》曰「野獸無故自死邑中門者﹐國且空。」《天鏡》曰「野獸自死在市道側﹑邑中﹐兵方大起。」《握鏡》曰「野獸卻行﹐君當爲臣。」

野獸與六畜飛鳥交及斗

《地鏡》曰「野獸與飛鳥斗﹐兵作﹔野獸與家畜來鬥﹐他國來伐國。」《握鏡》曰「野獸來與家六畜交﹐此人君淫於外國婦女﹐以淫爲行﹐且失國﹔野獸與馬交﹐國淫亂。」京房曰「有四足與飛鳥斗﹐有兵作﹐大臣去。」又曰「野獸來與家畜斗﹐有鄰國來伐﹐國將亡。」

野獸生子異形

京房曰「野獸生子﹐有人形者﹐且易其主﹔野獸生子﹐爲螽虫﹐如蜂形﹐天下且更令﹔野獸生子﹐爲彘﹐走入君室﹐邑且亡﹐社稷爲人所攻﹔野獸生子﹐爲蛇者﹐其邑有大事﹔野獸生子﹐其足多者﹐邑有憂﹔野獸生子﹐足少者﹐邑有喪﹔野獸生子﹐其口多者﹐邑有兵﹔野獸生子﹐其目多者﹐邑君憂﹔野獸生子﹐其目少者﹐邑有急兵﹔野獸生子﹐無目者﹐其邑有憂﹔野獸生子﹐無耳鼻﹐其邑有兵﹔野獸生子﹐耳鼻多者﹐其邑有行兵﹔野獸生子﹐耳鼻少者﹐邑有大兵起﹔野獸生子﹐無尾者﹐邑無後﹔野獸生子﹐其形不居其處者﹐皆爲兵事。」

開元占經卷一百一十七

牛休徵

金牛

《瑞應圖》云「王者土地開辟﹐則金牛見。」注云「案《交州記》曰﹕九眞羣居風山﹐有金牛時時見﹐光照數十里。又武昌郡﹐有金牛岡﹐岡邊石上有牛迹焉。又《羅浮山記》云﹕增城縣有牛潭﹐潭側有圓石﹐金牛出時﹐盤此石上﹐有周靈潛往掩擊﹐得金繅三尺許。牛出水時﹐有五色光。又吳與巴及淮南﹐並有金牛﹐皆帶金繅也。」

牛有上齒

《地鏡》曰「世主治而增地﹐則牛有上齒。」

牛咎徵

牛舞牛悲鳴

《握鏡》曰「牛忽舞戲軍中﹐軍罷﹐還鄕。」《天鏡》曰「牛如舞﹐其國將亡。」《潛潭巴》曰「宮殿中有牛悲鳴﹐政教衰﹐諸侯並。牛者﹐兵之符也。」注云「牛有角﹐兵象也。鳴﹐諭教令也。」京房曰「牛無故夜皆鳴﹐且有暴兵﹔牝牛善牡鳴﹐及於大道上﹐邑有大兵。」《運斗樞》曰「主憂下愁﹐陰類逆﹐則牛哭於田。」

牛能言

《呂氏春秋》曰「亂國之妖﹐牛能人言。」京房曰「牛能言﹐如其言﹐占吉凶。」《搜神記》曰「晉太安中﹐江夏郡功曹張駃乘牛忽言曰﹕『天下方亂﹐吾甚疾焉﹐乘我何之﹖』駃懼﹐中道而反﹐犬又曰﹕『歸何早也﹖』安陸縣有善卜者﹐駃從人占之﹐曰﹕『大凶﹐非惟一家之禍﹐亦天下將有兵亂也。』後一郡皆破亡。駃還﹐牛又人立行﹐百姓聚觀者眾﹐其秋﹐張昌亂一郡﹐殘傷者大半﹐駃家族滅。」

牛從地中出牡牛生子

《天鏡》曰「牛從土中出者﹐不出千日﹐有兵﹐民流亡。」京房曰「牛自地中出﹐邑中有兵﹐小民破亡﹐君有喪﹐不出三年。」《天鏡》曰「牛從地中出﹐不出二年﹐有大殃。」京房曰「牡牛有子﹐其君無後。」

牛生子異形

《運斗樞》曰「人君七政錯壅﹐下懵暗﹐上不明﹐則牛五頭﹐不能行。﹝宋均注云﹕五頭﹐諭五方不肯趁上命也。﹞」京房曰「牛生子一首二身﹐其邑分﹔牛生子二頭﹐天下分﹐胡氏之象也。」《天鏡》曰「牛兩頭﹐軍分爲兩。」《搜神記》曰「元帝大興中﹐割晉陵郡封少子以嗣太傅東海王﹐俄而世子母石婕好疾病﹐使郭璞筮之﹐遇明夷之旣濟﹐曰﹕『世子不宜裂土分國﹐以致患悔﹐母子並貴之咎也。法﹐所封內當有牛生一子兩頭者﹐見此物則疾瘳矣。』其七月﹐曲河縣陳門﹐牛生子兩頭﹐郡縣圖其形而上之﹐元帝以示石氏﹐石氏見而有間﹐或問其故﹕『晉陵土﹐上所以受命之邦也。凡物莫能兩大﹐使世子並其方﹐其气莫以取之﹐故致兩頭之妖﹐以爲警也。』」《河圖說徵示》曰「人主失國無民﹐見牛四角二足。」京房曰「牛生八足﹐上有三首﹐邑增地﹔君任邪佞﹐則牛兩頭八足二尾。」又曰「牛生子三角﹐其邑且有兵﹔牛生三目以上﹐邑有賊臣﹔臣多口﹐則牛四目在背﹔牛生子三鼻﹐其邑有兵﹔牛生子﹐鼻一孔﹐邑作事不成﹔君臣不聽事﹐則牛一耳﹔牛生子三耳以上﹐邑大亂﹔人君眾惡同志﹐至徳潛隱﹐興徭役﹐奪民時﹐則牛生五蹄﹔民人徭三月﹐邑有賊臣﹐則牛二尾﹔牛生子﹐三陰已上﹐君多子﹔牛生子﹐目在腹下及旁﹐邑且有事﹔牛生子﹐口在腹下及在頭上﹐邑有大事﹔牛生子﹐口在四肢﹐邑君亡﹔牛生子﹐口在背﹐其邑臣口舌﹔牛生子﹐耳在腹下﹐民大饑﹔牛生子﹐耳鼻在腹及背﹐其君相謀傷﹔牛生子﹐鼻在四肢上﹐邑有大賊﹔牛生子﹐足在腹﹐邑徙﹔牛生子﹐尾在腹﹐邑大徭﹔牛生子﹐尾在四肢﹐邑君易﹔牛生子﹐無首﹐邑無令﹐君不吉﹔牛生子無鼻﹐民太息﹔牛生子﹐無尾﹐民貧士弱﹔牛生子﹐無毛有羽﹐邑君亡﹔牛生子無陰﹐其君無子﹔君無子﹐則牛無陰﹔牛生子無足﹐其邑谷不成﹔牛生子﹐足在背﹐邑且有大兵﹔兵行徭役﹐奪民時﹐厥妖牛生五足﹔牛生子三足﹐其邑君有久疾。」《災異圖》曰「王﹑公侯﹑刺史不祗上命﹐克暴百姓﹐則牛八足。」《漢書五行志》曰「秦文公五年﹐遊朐衍﹐有獻五足牛者﹐劉向以爲近牛禍也。先是文惠王初都咸陽﹐廣大宮室。足者﹐止也﹐戒秦建﹐止奢泰也。」又曰「景帝中元六年﹐梁孝王田北山﹐有獻牛﹐足生背上者﹐劉向以爲近牛禍。先是孝王驕奢﹐起苑方三百里﹐宮館閣道相連﹐欲求爲漢嗣。足出於背﹐下姦上之象也。」《異苑》曰「晉永嘉中﹐曲阿陳文家牛生兩頭犢。建武中﹐曲阿牛生犢﹐一軀兩頭。永昌元年﹐江北郭洗牛生兩頭八足。咸和元年﹐護軍營牛生兩頭六足。太元中﹐蜀人獻動角牛﹐奮頭則角耳搖。石虎時﹐牸牛水道在腹下。宋元嘉中﹐倉谷王石丰家﹐牛生尾在額上。元嘉十四年十月﹐東陽畱元子家﹐牛生兩頭﹐犢墮地﹐便剿健善走﹐元子射之﹐乃死﹐以呈郡守﹐荀伯子余親睹焉。」《廣漢戴道》﹕「周元嘉中﹐牛生犢有腳而無脊骨也。」

牛生人

京房曰「牛生人﹐民流亡﹔牛生人﹐一身二首﹐其邑昌﹔牛生人﹐一身三首﹐其邑有兵﹔牛生人﹐一身二首﹐無口三鼻﹐一鼻在項﹐一鼻在頰﹐其邑有兵不遠﹔牛生人﹐一身一首﹐無目一耳﹐相臣有兵﹔牛生人﹐一身二首﹐無目三耳﹐一耳在項﹐一耳在頰﹐其邑有兵﹔牛生人﹐一身三首﹐一鼻在項﹐一鼻在頰﹐女人治其政﹔牛生人﹐一身二首﹐無耳三口﹐一口在頰﹐民饑﹔牛生人﹐一身二首﹐無耳﹐三口以上﹐一口居頂﹐一口居頰﹐人民饑﹔牛生人﹐一身三首﹐二口無耳﹐一口在頂﹐民驚兵﹐君亂亡﹔牛生人﹐一身二首﹐無耳三口﹐一口在頰﹐一口在股上﹐民且大驚﹐其邑有亂﹐亡﹔牛生人﹐一身三首﹐三耳無目﹐一耳居頂﹐一耳居頰﹐其邑有兵﹐民多流亡﹔牛生人﹐三頭三面﹐有軍行﹔牛生人﹐一首四面﹐其君亡地﹔牛生人﹐一首二口﹐其邑大饑﹔牛生人﹐一首一鼻﹐邑民貧﹔牛生人﹐一首﹐三目以上﹐天下有爭者﹔牛生人﹐一首﹐三耳以上﹐邑治且亂﹔牛生人﹐一首一面﹐天下有爭者﹔牛生人﹐一身﹐項以上無﹐其邑有兵﹔牛生人﹐二首以上﹐其臣有反者﹐又云﹕邑有大疾。牛生人﹐三足以上﹐民多相讒﹔牛生人﹐三臂以上﹐其邑兵行﹔牛生人﹐三陰以上﹐其國有謀臣﹔牛生人﹐目在腋下﹐其君且凶﹔牛生人﹐目在腹﹐天下諸侯雜居﹔目在背﹐其邑有大臣反﹔牛生人﹐目在足下﹐此謂不親﹐其邑有大謀﹔牛生人﹐鼻在腋下﹐主令不行﹔牛生人﹐鼻在足﹐民哭﹔牛生人﹐鼻在腹﹐其邑谷不成﹔牛生人﹐鼻在背﹐其民多﹔牛生人﹐口在腹下﹐邑有火﹔牛生人﹐口在背﹐邑得利﹐臣有凶事﹔牛生人﹐腹在脛﹐邑有饑﹔牛生人﹐陰在背腹﹐其君有大事﹔牛生人﹐無鼻﹐邑有喪﹔牛生人﹐無耳﹐有鬼驚人者﹐相主走﹔牛生人﹐無足﹐其邑不種﹔牛生人﹐無臂﹐其邑疾﹔牛生人﹐無體﹐其邑有事﹔牛生人﹐無腹﹐其邑饑﹔牛生人﹐人身而六畜面者﹐此則不吉﹐臣下不受命﹔牛生人﹐人身而鳥頭面者﹐邑有兵﹔牛生人﹐人面而六畜身者﹐此謂不祥﹐其邑有兵﹔牛生人﹐人面而犬身﹐其邑苦﹔牛生人﹐人面而野獸身者﹐邑有亡地﹔牛生人﹐人面魚身﹐邑有水﹔牛生人﹐人身而虫蛇面者﹐其邑亡地﹔牛生人﹐人面而虫蛇身者﹐此邑皆空。」

牛生六畜

《天鏡》曰「牛生六畜﹐兵且作﹐其君不安。」京房曰「邑更主﹐則牛生六畜﹔牛生六畜﹐其邑女子爲主﹔君不安宅﹐則牛生馬﹔牛生馬﹐兵將作﹐人零落﹐不安宅﹔牛生六畜人形者﹐其邑更主﹔牛生六畜﹐一身一首﹐其君亡﹔牛生六畜﹐二鼻以上﹐其君有兵﹔牛生六畜﹐二口以上﹐邑有兵﹔牛生六畜﹐三耳三口以上﹐邑亡地﹔牛生六畜﹐無目﹐其邑令不行﹔牛生六畜﹐無四肢﹐主不治。」

牛生野獸飛鳥牛生魚

牛生野獸﹐天下不通﹔牛生野獸似人形﹐其邑有兵﹔兵大作﹐則牛生鼠﹔國有兵﹑水﹐則牛生飛鳥﹔牛生飛鳥鳴者﹐有他變﹐且爲兵﹑水。京房曰「天下虛﹐則牛生魚。」

牛生五穀屎金鐵石木艸土布帛牛疫

京房曰「牛生五穀﹐其邑昌﹐且大穰﹔牛生土及屎土﹐邑地大昌﹔牛生金鐵﹐其邑有兵﹔兵彊主武﹐則牛生石﹔牛屎生艸木﹐其君死﹔牛屎布帛﹐其君有令。」《握鏡》曰「牛大疫﹐觔革動﹐主用兵雜城郭﹐不出三年﹐有大殃。」

開元占經卷一百一十八

馬休徵

神馬

《援神契》曰「王者徳至山陵﹐則澤出神馬。」﹝宋均注云﹕神馬巡守四方。《典略》曰﹕神馬者﹐河之精也。﹞《晉中興書徵祥說》曰「孝武帝大元十四年六月﹐寧朔州刺史賈統上言﹕晉寧須池縣﹐此月辛亥﹐有馬二匹出於河上﹐一白一烏﹐盤戲相逐河水上﹐從卯至巳﹐乃沒。」

龍馬

《尙書中候》曰「堯勵徳匪懈﹐萬民和欣﹐龍馬銜甲﹐赤文綠色﹐龜背袤廣九尺﹐五色﹐頦下有赤文似字。」注云「龍形象馬﹐赤熛怒之使﹐甲所以藏圖﹐王者有仁徳﹐則龍馬見也。其文赤色而綠地也。」《瑞應圖》曰「龍馬者﹐仁馬也﹐河水之精。髙八尺﹐長頭﹐身有鱗甲﹐骼上有翼﹐旁有垂毛﹐鳴聲嚘咿﹐蹈水不沒﹐有明王則見。」又曰「王者不儲秣馬﹐則龍馬﹑乘黃﹑澤馬﹑白馬朱髦並集矣。」

騰黃飛兔腰褭澤馬玉馬駮馬

《瑞應圖》曰「騰黃者﹐神馬也﹐其色黃﹐王者徳被四方﹐則至。一名吉光﹐乘之壽三千歲﹐以馬無死時。」又曰「飛兔者﹐馬名也﹐日行三萬里。禹治水有功﹐勤勞歷年﹐救民之害﹐天眷其徳而至。」又曰「腰褭者﹐神馬也﹐與赤兔同應。」應劭注《漢書》云「腰褭﹐古駮馬﹐赤喙玄身﹐日行一萬五千里。」又曰「王者愛人而賤馬﹐則澤馬來。」又曰「王者勞﹐來百姓﹐則至。」隨巢子曰「夏后之興﹐方澤出馬。」《瑞應圖》曰「王者精明尊賢﹐則玉馬至。」又曰「師曠時﹐玉馬出。」又曰「世治則西王母獻岱駮馬。」《禮斗威儀》曰「君乘火而王﹐其政和平﹐則南河輸駮馬。」﹝注曰﹕駮馬者﹐黃赤色馬也。﹞《天鏡》曰「王者不傷禽獸。則駮馬見。」

白馬朱鬣靑馬白鬣

《瑞應圖》曰「明王在上﹐則白馬朱鬣至。」又曰「王者乘服有度﹐則白馬朱鬣。」又曰「白馬朱鬣者﹐任用賢良則出。」《禮記威儀》曰「周王白馬朱鬣。」《天鏡》曰「王者資服有制﹐則靑馬白鬣來。」

馬咎徵

馬化爲牛狐及出地中

京房曰「馬化爲牛﹐君且無彊兵也。」《紀年》曰「周宣王三十三年﹐有馬化爲狐。」《京房易傳》曰「馬出地中﹐國有兵﹐民散亡。又曰﹕軍喪﹐不出三年。」

馬變毛

京房曰「馬一夜攺毛﹐易政。」又曰「馬一夜變毛﹐名曰易衣﹐君且小憂﹐有馬之家家長死。」又曰「馬一夜變易毛色﹐南鄕更爲北鄕﹐東鄕更爲西鄕﹐政且有變。」《握鏡》曰「馬忽易色﹐君憂。一曰馬忽變易赤色﹐主有大喪。」

馬悲鳴馬能言

《潛潭巴》曰「天子馬行而鳴﹐天號無聲﹐故馬應之而鳴。」《天鏡》曰「馬鳴﹐踏地不食﹐必遠行千里﹐若國君所乘馬﹐主伐他國﹔主乘馬夜悲鳴﹐國有外賊。」京房曰「馬無故一夜皆鳴﹐且有大兵來者。」又曰「馬能言﹐如其言吉﹐則吉﹔言凶﹐則凶。」《呂氏春秋》曰「亂國之妖﹐馬乃言。」

馬入宮殿

《潛潭巴》曰「有馬入宮﹐大臣不從行不忠﹐其有聲也﹐臣名於天下﹐主令不行﹐輕見虜。」注云「馬﹐地精﹐陰也。從人﹐無所不之。今忽入宮﹐臣欲奪主位﹐居其宮之祥也。有聲﹐是日而鳴聲者﹐欲行主教令也。」京房曰「馬走入君宮﹐有兵事﹐大憂。」《異苑》曰「後趙建武十四年﹐有妖馬一匹﹐色靑﹐尾燋燎﹐自中陽走闕下﹐是歲﹐虎死﹐國亂。」《晉陽秋》曰「咸康八年﹐有馬色赤如血﹐自宣陽門直入殿前﹐走出不知所之。」《二石僞事》曰「石混說建武十四年時﹐忽有斕馬一匹﹐有四目﹐系著殿中﹐十餘日﹐突去﹐不知所在。」

馬生角

《地鏡》曰「馬忽生角﹐其君以兵攻國﹐破亡。」《呂氏春秋》曰「亂國之妖﹐馬乃生角。」京房曰「下不順政﹐厥妖馬生角﹐玆謂賢士不足。」又曰「天子親伐﹐馬生角。」《洪範五行傳》曰「文帝十二年﹐有馬生角於吳﹐在耳前﹐上向﹐右角長三寸﹐左角長二寸﹐皆大二寸。劉向以爲﹐馬不當生角﹐猶吳主不當舉兵向上也。」又曰「咸帝綏和二年二月﹐大廏馬生角左右耳前﹐圍長各一寸。是時王莽爲大司馬﹐害上之萌﹐自此始矣。」《晉紀》曰「隆安四年﹐梁州刺史郭詮﹐送馬生角﹐桓玄之應也。」《趙書》曰「前趙臨涇縣﹐馬生角在耳﹐長七寸﹐搖之則動。」

牡馬生駒

京房曰「方伯分威﹐厥妖牡馬生駒。」《史記》﹕「秦昭王二十年﹐牡馬生駒而死﹐非類妄生而死﹐猶秦恃力彊得天下而還自滅之象也。」《漢書五行志》曰「哀帝建平二年﹐定襄牡馬生駒三足﹐隨羣飲食﹐太守以聞。馬﹐國之武用﹔三足﹐不任用之象。後侍中董賢年二十二爲大司馬﹐居上公之位﹐天下不宗。哀帝暴崩﹐成帝母王太后召弟子新都侯王莽入﹐收賢印綬﹐賢自殺﹐莽因代之。」

馬生子異形

京房曰「馬生子﹐一目﹐其君弱﹔馬生子﹐三目以上﹐臣制主令﹔馬生子﹐二口以上者﹐其令多亂﹔馬生子﹐三鼻以上﹐民流亡﹔馬生子﹐三耳以上﹐其民人多死者﹔馬生子﹐二匹以上﹐民流亡﹔馬生子﹐三足﹐其邑主且有不祥﹔馬生子﹐二陰以上﹐有兵﹔馬生子﹐目在腹下及在旁﹐其邑有兵﹔馬生子﹐目在四支﹐其邑俘囚﹔馬生子﹐目在陰﹐其邑大弱﹐主亡﹔馬生子﹐目在背﹐民流亡﹐不從令﹔馬生子﹐口在背﹐邑民大去其君﹔馬生子﹐口在腹﹐邑饑﹐五穀大貴﹔馬生子﹐耳鼻在四支者﹐兵作﹔馬生子﹐耳鼻在腹及背﹐臣謀叛上﹐敗績﹔馬生子﹐足在首﹐失邑君﹔馬生子﹐足在背﹐人主有行﹔馬生子﹐及在腹﹐主勞民饑﹔馬生子﹐尾在首足﹐谷不成﹔馬生子﹐尾在背﹐其君搖﹔馬生子﹐尾在腹﹐臣謀反﹔馬生子﹐無目﹐其邑君久疾﹔馬生子﹐無口鼻﹐其邑君無子﹔馬生子﹐無耳﹐主失位﹔馬生子﹐無足﹐主失位。」《古今注》曰「漢哀帝大初四年中﹐張幼卿有馬生子﹐一身三頭九口﹐各有言﹐民皆書之戶上。」《華陽國誌》曰「蜀李特將亡﹐馬生駒﹐一頭二身﹐著六牙﹐一牡。」《異苑》曰「李勢時﹐有馬生駒﹐一頭二身六腳﹐身中有牝牡。」

馬生人

京房曰「上無天子﹐諸侯相伐﹐民流﹐百姓勞﹐厥妖馬生人。馬生人﹐一身有兩頭以上﹐邑有反者﹐兵大作﹔馬生人﹐一首三顙以上﹐邑相撓亂﹔馬生人﹐一首兩顙以上﹐邑有大兵﹔馬生人﹐一身而兩首無目﹐一耳居顙以上﹐且有兵﹔馬生人﹐一身三首以上﹐三耳以上﹐無目﹐一耳居顙上﹐是謂不祥﹐天下有兵﹐民流亡﹔馬生人﹐一身兩首九口﹐鼻居項﹐天下大饑﹐民流亡﹔馬生人﹐一身兩首以上﹐無耳無口﹐二鼻以上﹐一鼻著項﹐一鼻著顙﹐天下有兵喪﹔馬生人﹐一身兩首﹐邑無主﹔馬生人﹐一身而兩面以上﹐其邑大不祥﹔馬生人﹐三首以上﹐邑爭凶﹔馬生人﹐一身三耳以上﹐其邑亂﹔馬生人﹐一首兩鼻以上﹐邑民貧﹔馬生人﹐有臂無首足﹐邑有兵﹐不勝﹐凶﹔馬生人﹐三臂以上﹐邑君有惡疾﹔馬生人﹐三足以上﹐其邑勞﹔馬生人﹐三腹以上﹐無足﹐邑有大喪﹔馬生人﹐三陰以上﹐臣謀其主﹔馬生人﹐首在腋下﹐主賊殺其臣﹔馬生人﹐首在足下﹐邑君私﹐社稷亡﹔馬生人﹐首在背﹐民大勞苦﹔馬生人﹐首在陰﹐其君亡地﹔馬生人﹐目在腋下﹐其君喪﹔馬生人﹐目在背﹐邑有大兵﹐流亡﹔馬生人﹐目在腹﹐若喉顙﹐人主有亡地﹔馬生人﹐目在足下﹐此謂下視﹐欲謀其上﹔馬生人﹐口在腹﹐邑有兵﹐民且饑﹔馬生人﹐口在背﹐邑有大事﹐民絕食﹔馬生人﹐鼻在腹下﹐主令不行﹔馬生人﹐鼻在足下﹐民相從哭﹔馬生人﹐鼻在腹下﹐其邑谷不成﹔馬生人﹐鼻在背﹐邑民勞﹔馬生人﹐鼻在陰﹐邑君鬼神不享﹔馬生人﹐耳在背﹐民不相從﹐邑有兵﹔馬生人﹐耳在腹﹐其邑弱主治不行﹔馬生人﹐耳在陰﹐賢者不上通﹔馬生人﹐腹在跨﹐其邑大饑﹐君亡地﹔馬生人﹐陰在上﹐其君無子﹔馬生人﹐陰在背腹﹐民饑﹐臣下大謀其主﹔馬生人﹐四支在首及項﹐其君失位﹔馬生人﹐無首﹐其君大疾﹔馬生人﹐無目﹐其國失令亡﹔馬生人﹐無口﹐天下大饑﹔馬生人﹐無鼻﹐其邑有喪﹔馬生人﹐無耳﹐其邑有鬼驚人主﹔馬生人﹐無手足﹐其邑不谷﹔馬生人﹐無臂﹐邑有兵﹐兵敗﹔馬生人﹐無腹﹐邑亡﹐有兵﹐民饑﹔馬生人﹐人身而畜面者﹐民饑﹐主易﹔馬生人﹐人面而六畜身者﹐是不祥﹐邑有兵﹔馬生人﹐人面野獸身者﹐邑有大客及兵﹔馬生人﹐人身而野獸面﹐天下有亡邑﹔馬生人﹐人面鳥身﹐是謂不祥﹐邑有兵﹔馬生人﹐人身而虫蛇面者﹐邑且亡﹔馬生人﹐人面而虫蛇身者﹐謂邑虛及有兵﹔馬生人﹐人身而蛇龍面﹐其邑有弱主不治﹔馬生人﹐人面而龍蛇身者﹐民流亡。」《洪範五行傳》曰「秦孝公二十一年﹐有馬生人。占曰﹕『畜生非其類﹐子孫必有非其姓者。』後始皇蓋呂不韋子也。」《史記》曰「秦孝公有馬生人﹐劉向以爲皆馬禍也。孝公始用商君攻守之法﹐東侵諸侯﹐其象將以兵革抗極成功而還自害也。」

馬生六畜

京房曰「馬生六畜﹐君有大事。馬生羊﹐邑安。」又曰「國無憂﹐民大安﹐馬生牛﹐人安﹐五穀蕃。馬生六畜﹐一首兩身﹐其君且逐﹔馬生六畜﹐二口以上﹐天下有作兵者﹔馬生六畜﹐二鼻以上﹐民大饑﹔馬生六畜﹐三耳三目以上﹐君失社稷亡﹔馬生六畜﹐無首﹐人君失位﹔馬生六畜﹐無四支﹐其君不安﹔馬生六畜﹐無目﹐臣塞君之善﹐上令不行﹔馬生六畜﹐無鼻口﹐天下有兵﹔馬生六畜﹐無耳﹐天子失忠臣﹔馬生六畜﹐無陰者﹐女主治。」

馬生野獸飛鳥馬生魚虫

京房曰「馬生野獸﹐有他變﹐民盡爲兵﹔馬生野獸﹐天下不通﹔馬生飛鳥﹐民不安﹐有反臣﹔馬生飛鳥﹐有他變形者﹐皆爲兵喪。」又曰「馬生魚﹐邑主憂。又云﹕大水至﹐谷不成。馬生虫蛇及蜂蚊者﹐其邑流亡。」

馬生五穀金錢鐵石土艸木

京房曰「馬生五穀﹐歲樂昌﹔馬生金錢﹐其邑臣有欲賊主者﹔馬生石﹐其邑彊﹔馬生土﹐其邑增地﹔馬生艸木﹐其君疾﹔馬生布帛者﹐政令且更。」

開元占經卷一百一十九

羊犬豕占

羊休徵

玉羊見

《瑞應圖》曰「鐘律調﹐五音當節﹐則玉羊見。師曠時。」

羊疫夷羊羊兩口羊六頭羊多角

《漢書五行志》曰「視之不明﹐是謂不哲﹐時則有羊禍﹐多疫死﹐及爲怪。」《國語》曰「商之亡也﹐夷羊在牧。」﹝賈逵注曰﹕夷羊﹐神獸也。《貨食傳》曰﹕羊﹐揚也。許愼注《淮南子》曰﹕大羊也。牧﹐商牧野。﹞《天鏡》曰「羊一頭兩口﹐其年不熟﹐民饑亡。」《災異圖》曰「王侯二千石不祗上命﹐克暴﹐百姓吁嗟﹐則一羊六頭。」《異苑》曰「石虎建武初﹐秦州南安虞大柳摩獻六角及四角羊各十。山羌中有三角﹑五角羊﹐又旄牛有一角﹐皆其類也。江陵黃丘村有羊兩頭﹐一頭下﹐不能鳴。」

羊四耳羊無足羊生犬馬

《河圖》曰「黑羊四耳﹐目在腋下﹐名孽﹐見卽有起王。」《天鏡》曰「羊無後足﹐前吉後凶。」又曰「羊無前足﹐先憂後悅。」《晉中興徵祥說》曰「咸和元年﹐司徒府羊產無後足﹐其後蘇峻作逆。」《天鏡》曰「羊生犬﹐國被外賊。」又曰「羊生馬﹐天下將兵起。」

犬咎徵

犬狂疾

《洪範五行傳》曰「犬禍者﹐西方也﹐以口守言之類也﹐言气毀則犬傷疾矣﹐故曰犬傷禍也。旱歲﹐犬多狂死﹐或言气亂則犬爲怪﹐以期占之。」京房曰「佞臣在側﹐則犬妖生﹐歲多蝗虫。任佞則羣物盡傷﹐犬妖則軍兵將至。」又曰「犬能言﹐吉凶如其言。」又曰「犬呼其主﹐主且亡。」《天鏡》曰「犬作人音聲﹐世主移。」

犬羣嗥犬自食子犬反哺犬負子犬不嚙鼠

《淮南子》曰「夏桀在位﹐亂四時之政而萬物失所﹐犬羣嗥﹐起淵。」《運斗樞》曰「七政亂﹐主見禁﹐則天下犬嗥。」《天鏡》曰「犬嗥街巷中﹐不出其年﹐有賊在邑﹔犬羣嗥街巷中﹐不出其年﹐外內戒嚴﹐君臣交兵﹐從朝廷起﹔二犬嗥﹐眾犬和﹐兵必起﹔犬羣嗥城池﹐不出三年三月﹐國內虛空﹔犬嗥屋上﹐國有喪﹔犬嗥門巷中﹐其邑不寧。」京房曰「犬晨夜嗥堂室上﹐家且有喪﹐邑亦然。」《天鏡》曰「犬羣嗥﹐暮嗥室中﹐男若女必喜﹔朝嗥室中﹐長女死。」《墨子》曰「三苗大亂﹐天命傾覆﹐則犬嗥於市中。」《天鏡》曰「犬逆吠﹐其主必遠行﹐若國君遠徵﹐傷將亦傷兵。」《京房易傳》云「犬羣嗥﹐國將亡。」《天鏡》曰「犬自食子﹐國無盜賊。」又曰「犬子初生﹐反哺其母﹐國有義。」又曰「犬負其子走﹐來入城池中﹐其國不徵伐﹐鄰國歸﹔犬負其子入巷﹐民去其鄕。」京房曰「犬無故皆見鼠不動﹐邑且有賊臣﹐公不禁下。」

犬聚宮門犬浴水中犬從地中出

京氏曰「犬死﹐無故當邑門及宮門﹐聚如屍﹐皆大凶。」又曰「犬無故相從浴水中﹐兵大作。」又曰「犬自地中出﹐邑大水﹐君且貧。」《晉書徵祥說》曰「興平二年﹐吳郡府捨地中得犬子二頭﹐一雄一雌﹐太守張懋聞齋內牀下犬子聲﹐地自坼﹐見有二犬﹐取而養之﹐皆成。尋而懋爲洗克所害。」﹝注云﹕《夏鼎志》曰﹕掘地而得狗﹐名曰假。《尸子》曰﹕地中有犬﹐名地狼也。﹞又曰「晉孝武帝大元中﹐廬江灊縣何旭家忽聞地中有犬子聲﹐卽於聲處掘之﹐見一狗母﹐狀甚贏瘦﹐走入菇中﹐不知所在。視其處﹐有犬子二頭﹐一雄一雌﹐取而養之﹐雌死雄活。及長﹐爲犬善噬野獸。其後﹐地裏中爲蠻所沒。安帝隆安中﹐輔國將軍孫無終家旣陽中﹐地中聞犬子聲﹐尋穴地有坼﹐犬子皆白色﹐一雄一雌﹐取而養之﹐皆死。後無終爲桓玄所誅。」

犬戴冠

京房曰「君不正﹐臣欲篡﹐厥妖狗冠出朝門。」《漢書五行志》曰「昌邑王賀爲王時﹐見白犬冠方出﹐冠而無尾﹐此服妖﹐示犬禍。龔遂曰﹕『天戒在君也。』賀旣廢死﹐不得置後﹐犬無尾徵也。」《續漢書五行志》曰「熹平中﹐省內冠狗帶綬﹐以爲娛樂﹐有一狗突出﹐走入司徒府門﹐或見之者﹐莫不驚怪。靈帝寵用便嬖西園賣官﹐實狗而冠也。」

犬生角犬兩首犬入宮室淫連犬豕交

《天鏡》曰「犬生角﹐世主增地。」京房曰「犬生角﹐必人主失政﹐小人進用。」《漢書五行志》曰「文帝後元五年﹐齊城門外有狗生角﹐齊悼惠王亡後﹐帝分齊地﹐立其庶子七人皆爲王﹐兄弟並彊﹐有亢陽心﹐故犬禍見。犬﹐守衛﹔角﹐兵家﹔在前﹐向上也。犬不當生角﹐猶諸侯不當舉兵向京師也。」《運斗樞》曰「狗兩首﹐人行銜刀。」宋均注云「狗爲人吠守﹐而設兩頭﹐且主行銜刀兵﹐是宿衛之臣欲判自作主而妖也。」《地鏡》曰「犬入室中淫連﹐君亡之象。」《呂氏春秋》曰「亂國之妖﹐犬彘乃連。」注云「案《漢書五行志》曰﹕景帝三年﹐邯鄲狗與彘交﹐悖亂之气﹐近犬豕禍也。比時趙王遂悖亂﹐與吳楚謀爲逆﹐遣使匈奴求助﹐卒伏誅。」京房曰「人君夫婦不嚴﹐厥妖狗與豕交﹐玆謂反徳﹐國有兵革。」

犬生子異形

京氏曰「犬生子﹐三耳以上﹐邑且有亂臣﹔犬子生﹐一目﹐邑有臣事二主者﹔犬生子﹐三目以上﹐邑有大臣謀主﹔犬生子﹐有二口﹐邑有憂﹔犬生子﹐鼻一孔﹐邑有兵﹔犬生子﹐有二鼻﹐邑且有兵﹔犬生子﹐三足以上﹐其邑主有公侯﹔犬生子﹐有五足以上﹐其邑且大卒行﹔犬生子﹐有二陰﹐君多子﹔犬生子﹐有二尾以上﹐邑有徙亡﹔犬生子﹐口在背﹐邑有反臣﹔犬生子﹐口在陰﹐邑臣彊﹐主命弱﹐令不行﹔犬生子﹐口在四足﹐臣殺其君﹔犬生子﹐口在腹下及腹旁﹐邑大憂﹔犬生子﹐口在腹﹐民大饑﹔犬生子﹐口在四支﹐其邑君亡﹔犬生子﹐有鼻在四支﹐邑有兵﹔犬生子﹐足在腹﹐邑有徙亡﹔犬生子﹐足在背﹐邑有大咎﹔犬生子﹐足在首﹐邑君且有大仇﹔犬生子﹐尾在腹﹐邑有大臣殺君﹔犬生子﹐尾在背四支﹐邑有三主爭者﹔犬生子﹐無尾﹐邑大臣殺君﹔犬生子﹐無目﹐邑主病﹔犬生子﹐無口鼻﹐民饑﹔犬生子﹐無足﹐谷不成﹔犬生子﹐無尾﹐邑民貧。」

犬生人

京氏曰「犬生人﹐其邑君失位﹐兵行﹔犬生子﹐人形不具﹐其邑有兵﹔犬生子﹐人之形而物各不居其所者﹐主亡﹔犬生人之形而六畜身﹐主亡﹐大有咎﹔犬生人之形而飛鳥身﹐邑大水﹔犬生人之形而野獸身﹐此有亡主﹔犬生人之形而魚身者﹐邑大水﹔犬生人之形而鼠形者﹐其邑虛。」

犬生六畜犬生鼠生魚犬生野獸犬生飛鳥蜂蛇

京氏曰「犬生六畜﹐其邑易命﹐有大事﹔犬生六畜﹐一首二身﹐邑有廢﹔犬生六畜﹐兩身﹐邑且二君流﹔犬生六畜﹐兩口以上﹐邑大臣亂﹔犬生六畜﹐三鼻﹐其邑有亂臣﹔犬生六畜﹐有人形者﹐邑易主﹔犬生六畜﹐無首﹐其邑有大事﹔犬生六畜﹐無耳﹐邑不用事﹔犬生六畜﹐無目﹐其邑兵行﹔犬生六畜﹐無口鼻﹐民流亡﹐作兵﹔犬生六畜﹐無四支﹐邑不治﹐有兵﹔犬生六畜﹐無陰﹐主且暴死﹔犬生豕﹐歲大熟﹐民樂。」《天鏡》曰「狗生豕﹐吉﹐不出三年﹐國安樂。」京氏曰「犬生子爲鼠﹐歲虛﹐民流亡﹔犬生子爲魚﹐邑有大水。」《地鏡》曰「犬生野獸﹐大夫有外謀﹐不出三年﹐君且亡國。」京氏曰「犬生野獸﹐邑有大咎﹔犬生野獸人形者﹐邑有大兵。」京房曰「犬生飛鳥﹐𨿽有人形及不具﹐皆爲大兵及大水﹔犬生子爲蜂﹐天下更令﹔犬生子爲蜂蛇﹐其邑民人流。」

犬矢溺宮室道路犬矢金石雜物

京氏曰「犬矢宮室中殿堂上﹐三日以上﹐邑空虛﹔犬矢王門中﹐其主有喜﹔犬矢王門外﹐邑主有憂﹔犬矢邑社﹐不及大神﹐五日以上﹐邑亡﹔犬皆羣溺於邑門外及內﹐兵作﹐人家亦然﹔犬無故大道矢而行﹐邑大凶﹔羣犬無故皆矢大道中﹐兵行﹔犬矢人民牀席上﹐其殃大﹔犬矢井中﹐家虛﹐邑亦然﹔犬無故溺人﹐其人不出三歲﹐亡。」又曰「犬矢石﹐其邑臣彊君弱﹔犬矢金鐵﹐邑兵大作﹔犬矢土﹐邑愈墜﹔﹝墜地也﹞犬矢五穀﹐邑昌﹐歲成﹔犬矢布帛﹐邑有暴政﹔犬矢艸木﹐邑人有喪。」

豕咎徵

豕能言豕自食子豕自食尾

京氏曰「豕能言﹐吉凶如其言。豕晝同時俱鳴﹐此謂哭主﹐歲不成。」又曰「豕自食其子﹐家破。」又曰「豕反自食其尾﹐家富﹐歲且凶。」

豕登屋入宮

京氏曰「豕之屋上﹐其邑得賢士﹔豕入君室中﹐其社稷邑君且亡。」《漢書五行志》曰「昭帝元鳳元年﹐燕王宮永巷中豕出圈﹐壞都竈﹐銜鬴六七枚置殿前。劉向以爲﹐竈者﹐生養之本﹐豕陳鬴於庭﹐竈將不用﹐宮室廢矣。燕王不攺﹐卒伏誅。」《地鏡》曰「野豬入宮室中﹐其軍將圍﹐小人失宅。」京氏曰「豕無故入君室屋﹐且有女憂﹐爲亂。」又曰「赤彘見於國﹐不出三年﹐必有大禍﹐野人爲政。」

豕生子異形

《災異圖》曰「王侯﹑刺史﹑二千石令長不祗上命﹐則豕一頭兩身六腳。」《古今注》曰「哀帝大初三年﹐長安彘生兩頭三目﹐一目在項中。」京氏曰「豕生子﹐有角﹐其邑有福祿﹔豕生子﹐有二口以上﹐其邑且安﹔豕生子﹐鼻一穴﹐郡有九侯﹔豕生子﹐三足﹐其歲不熟﹔豕生子﹐五足以上﹐其邑有大咎﹐兵﹔豕生子﹐一陰﹐其邑分﹐無後﹔豕生子﹐目在四支﹐其邑兵行﹐得地﹔豕生子﹐目在腹下及旁﹐邑有大咎﹔豕生子﹐口在背﹐邑主弱﹐羣臣奪﹐王令不行﹔豕生子﹐口在腹﹐其邑饑﹔豕生子﹐口在四肢﹐民饑﹐兵作﹐邑亡﹔豕生子﹐口在陰﹐邑有大謀﹔豕生子﹐耳鼻在腹及背﹐臣謀其主﹔豕生子﹐耳鼻在四肢及在首上﹐兵作邑中﹔豕生子﹐足在首上﹐亡社稷﹔豕生子﹐足在其腹﹐邑有大事﹔豕生子﹐足在背﹐其民勞於兵﹔豕生子﹐尾在腹及首﹐邑有大事﹔豕生子﹐無口﹐其邑亂﹔豕生子﹐無目﹐其邑臣奪主令﹔豕生子﹐無尾﹐其邑兵弱﹔豕生子﹐無尾有羽﹐邑亡。」

豕生人

京氏曰「豕生人之形﹐卽純行﹐聖人且行兵﹔不純行﹐其邑失社稷﹔豕生人而有六畜形者﹐此邑亂亡﹔豕生人形而有飛鳥者﹐其邑大水﹔豕生人形而有野獸形者﹐其邑兵﹔豕生人形﹐如物各有不居其位﹐邑失地。」

豕生六畜

京氏曰「豕生六畜﹐其邑易主。」《呂氏春秋》曰「亂國之妖﹐有豕生狗。」《天鏡》曰「豕生狗﹐不出三年﹐國王走於野中死。」京氏曰「豕生犬﹐其君走﹐謀於野中﹔豕犬形不具﹐邑有兵﹐諸兵數起﹔豕生六畜﹐有人形﹐邑且更令﹔豕生六畜﹐一首二身﹐邑分﹔豕生六畜﹐二鼻以上﹐邑有兵行﹔豕生六畜﹐二口以上﹐其邑亡地﹐臣亂﹔豕生六畜﹐三鼻三目以上﹐其邑大恐﹔豕生六畜﹐無首﹐其邑不安﹔豕生六畜﹐無目﹐邑令不行﹔豕生六畜﹐無耳﹐其邑君且不聽政﹔豕生六畜﹐無口鼻﹐其邑民流亡﹔豕生六畜﹐無陰﹐其邑無嗣子﹔豕生六畜﹐無四肢﹐其君不治。」

豕生野獸虫魚飛鳥蜂蛇

《運斗樞》曰「人主以不孝仁之名侵犯大道﹐則豕生鹿。」﹝大道者﹐君政也。﹞京氏曰「豕生野獸﹐其邑民饑﹐有兵﹔豕生飛鳥﹐其邑水﹔豕生魚﹐其邑大水災﹔豕生虫蠅﹐其邑流亡。」

豕矢金石艸木

京氏曰「豕矢金鐵﹐邑兵大作﹔豕矢土﹐邑增土﹔豕矢石﹐邑大兵彊﹐勝四方也﹔豕矢五穀﹐歲成熟﹔豕矢艸木﹐其邑有喪。」

開元占經卷一百二

龍魚虫蛇占

龍龜魚虫瑞

龍

《瑞應圖》曰「王者承天命﹐而天道四通﹐而悉達無益之術藏﹐而世無浮言﹐言吉則河出龍圖。」《援神契》曰「天子孝﹐則大龍負圖也。」《禮記》曰「聖王用水火金木必時﹐頒爵位必當﹐年得無水旱之災﹐妖孽之疾﹐則龍在宮沼。」《天鏡》曰「凡龍春見﹐無殃咎。」《瑞應圖》曰「靑龍﹐水之精也﹐乘雲而上下﹐不處淵泉。王者有仁﹐則出。」又曰「君子在位﹐不有斥退﹐則見。」《禮稽命徵》曰「王者得禮之制﹐則山澤谷之中有赤龍。」《瑞應圖》曰「黃龍者﹐五龍之長也。不混池魚﹐徳及淵泉﹐則黃龍應和气而遊池沼。」蔡氏《月令章句》曰「智聽政事﹐則黃龍見。」《瑞應圖》曰「王者精察賢徳﹐則白龍見。」《河圖》曰「黃龍負鱗甲成字﹐以授黃帝。帝令侍臣寫之﹐以示天下。」注﹕「《魏文帝雜事》曰﹕黃帝錄圖﹐五龍舞河﹐此應聖賢之符也。」《尙書中候》曰「河出龍圖﹐赤文像字﹐以授軒轅。」《元命包》曰「唐帝遊河渚﹐赤龍負圖以出﹐圖赤色﹐如錦牀﹐赤玉爲匣﹐白玉爲檢﹐黃珠爲泥﹐玄玉爲鑑﹐章曰﹕天皇大帝﹐合神制署﹐天上帝孫﹐伊堯龍潤﹐涓圖在唐典。右尉舜等百二十臣﹐發視之﹐藏之大麓。」《運斗樞》曰「舜爲天子﹐東巡至寽中月﹐臨觀﹐﹝注云﹕臨河觀望月或爲丹字也﹞五采負圖﹐出置舜前。圖黃﹐爲匣如櫃﹐長三尺﹐廣八寸﹐厚一寸四分﹐而連有石﹐白玉爲檢﹐黃金爲匣﹐黃芝爲泥﹐封兩端﹐章曰﹕天皇帝符璽。五字廣長各三寸﹐深四分﹐鳥文。舜與三公﹑大司空禹等三十人發視﹐玄色而綈狀﹐可捲舒﹐長四十二尺﹐廣九尺﹐中有七十二帝地形之制﹐天文分度之差。」﹝注云﹕黃帝含樞紐之使也﹐故龍匣皆黃﹐四合者有道相入也。有戶﹐言可開闔也。﹞《尙書中候》云「舜沈璧﹐黃龍負捲舒圖﹐出水壇畔﹐赤文綠字也。」《大戴禮》曰「顓頊端拱以有謀﹐疏通以知事﹐養財以任地﹐履時以象天﹐依鬼神以制義﹐治气以教民﹐潔誠以祭祀﹐乘龍而至四海﹐動靜之物﹐大小之神﹐日月所照﹐莫不祗屬。」又曰「帝嚳妙日月而送迎之﹐明鬼神而教事之﹐春夏乘龍﹐秋冬乘馬。」《括地圖》曰「禹平天下﹐二龍降之﹐禹禦龍行域﹐旣周而還。」注﹕「《神虛記》曰﹕禹乘二龍﹐郭裏而爲禦。」《尙書中候》曰「周公攝命七年﹐歸政成王﹐沈璧於河﹐榮光幕河﹐靑雲浮至﹐靑龍禦玄甲﹐臨壇吐圖而去。」注云「周公攝政﹐歸美成王﹐制禮作樂﹐天下治和﹐榮光五色﹐從河水出﹐幕覆其上﹐浮雲從榮光中來。靑龍者﹐蒼帝靈威仰之使也﹔玄甲﹐所以裏圖也。」

蛟

《山海經》曰「禱過之山﹐虎蛟﹐魚身蛇尾﹐音鴛鴦。」注云「似蛇四腳﹐龍之屬也。」《說文》曰﹔「魚滿千頭﹐蛟來爲之長﹐率魚而飛﹐置苛韭水﹐卽蛟去。」《淮南子》曰「蛟龍寢於淵﹐而卵乳於陵。」注云「許愼曰﹕蛟鱉屬乳﹐謂卵自乳者也。」《文子》曰「王有道徳者﹐天與之﹐地助之﹐鬼神輔之﹐則蛟龍宿其沼。」注云「《山海經》言﹕蛟龍﹐蛇而四腳﹐小頭細頸﹐頸有白嬰﹐大者十數圍也。」

玉龜龜負圖玄龜負書

《瑞應圖》曰「玉龜者﹐爲聖國出﹐師曠時至﹐以錄讖書。」《禮稽命徵》曰「制禮作樂﹐攺損祭器﹐有鬼神之助﹐則龜負圖。」又曰「刑殺當其罪﹐賞錫其功﹐立事得禮之宜﹐則龜負象戴。」《白虎通》曰「徳至淵泉﹐洛出龜書。」《禮含文嘉》曰「伏羲徳洽上下﹐故地應以龜書﹐伏羲乃象以作卦。」《尙書中候》曰「黃帝東巡至洛﹐龜書咸赤文綠字﹐以授軒轅。」注云「虛龜負書所出﹐黃帝咸則也。」《尙書中候》曰「唐帝沈璧於洛水﹐龜負書出﹐背甲赤文成字﹐止壇也。」又曰「湯沈璧於河﹐黑龜出﹐赤文題。」又曰「周公沈璧﹐玄龜靑純。」注云「何休解﹕純﹐綠也﹐謂綠純千歲龜也﹐含光刻背甲書﹐止洛於壇﹐赤文似字﹐周公視﹐周王乃視﹐龜畱不去。周公援筆以世文而寫之﹐書成﹐文消﹐龜去。」《宋書符瑞志》曰「玄龜洛書者﹐天符也。王者徳至淵泉﹐則出。」

虛龜五色龜在宮沼

《瑞應圖》曰「虛龜者﹐玄文五色﹐神虛之精也。上隆法天﹐下平象地﹐能見存亡﹐明於吉凶﹐不偏不黨﹐惟義是從﹐其惟龜乎﹐書龜從此謂也。虛者﹐徳之精也﹔龜者﹐久也﹐能明於久遠事。王者不偏不黨﹐尊耆老﹐不失舊故﹐則神龜出。」又曰「虛龜似鱉而長﹐合五行之精﹐三百歲遊於藕葉之上﹐千歲遊於蒲上﹐進一尺二寸。王者奉順后土承天﹐則見。」《宋書符瑞志》曰「王者徳澤湛淸﹐畋獵順時﹐則出。五色鮮明﹐龜三百歲遊於蓮葉上﹐三千歲常遊於捲耳之上。禹卑宮室﹐虛龜見。」《春秋禮演圖》曰「文命將興﹐龜穴蓮。」《禮記》曰「聖王用民必順﹐頌爵當時﹐無水旱之災﹐妖孽之疫﹐則龜在宮池。」

毛龜四眼六眼八眼龜

《宋書符瑞志》曰「宋文帝三獲白龜﹐孝武帝獲毛龜﹐明帝獲四眼龜﹑六眼龜﹑八眼龜﹐前書不載﹐當時並以爲嘉祥﹐今附於龜瑞之末﹐並戴﹝戴當作載﹞其形﹐以示將來也。」

比目魚黃魚躍出白魚入舟神魚舞河

《瑞應》曰「王者明照出遠﹐則比目魚見。」注云「《爾雅》曰﹕狀如牛脾﹐細鮮﹐紫色﹐兩片相合﹐乃行。」《尙書中候》曰「湯沈璧於洛水﹐黃魚雙躍﹐出濟千潭﹐玄鳥隨魚出﹐示止﹐化爲玄玉。赤勒日﹐玄精太乙﹐受神命伐﹐天下服。」注云「黃﹐土色﹐明土歸湯﹔玄鳥﹐葉光紀之使﹔天乙﹐湯名。天命之伐桀也。」《尙書中候》曰「周武王渡於孟津﹐中流﹐白魚躍入於王舟﹐王俯取魚﹐魚長三尺﹐赤文﹐有字題目下頰右﹐曰﹕姬發遵昌﹐王燔以告。天有火自天﹐流爲赤烏。」注云「孟津﹐南河津名也﹔右助﹐天告以伐紂之意﹔姬﹐周姓﹐遵循也﹔昌﹐文王名﹐言武王之業也。宋均注《元命包》曰﹕燔魚祭天﹐煙火光化爲赤烏。烏﹐日中陽物﹐有光明而能照也。」《漢書》曰「宣帝詔云﹕朕飭躬齊精﹐所爲百姓﹐未濟大河﹐天气淸淨﹐神魚舞河﹐朕之徳懼不能任。」

赤蛇大螾大螻

《禮稽命徵》曰「王者得禮之制﹐則澤谷必有赤蛇。」《東觀漢記》云「安帝生﹐赤蛇盤於妝席之間。」《呂氏春秋》曰「黃帝時﹐天見大螾﹐黃帝曰﹕土气勝。故其色尙黃﹐其事則王。」注曰「螾﹐蚯蚓也。」《帝王世紀》曰「黃帝得螾如虹。」應劭云「神螾﹐大五六圍﹐長十餘丈也。」《呂氏春秋》曰「黃帝時﹐天見大螻﹐黃帝曰﹕土气勝。故其色尙黃﹐其事則王。」

野蠶成蛹

《後漢書》曰「光武建武元年六月己未﹐卽皇帝位﹐大赦天下﹐野蠶生﹐麻尢盛﹐野蠶成蛹﹐被於山阜﹐民獲其利非一。」《吳志》曰「孫權黃龍三年﹐夏有野蠶蛹﹐大如卵﹐由捲野稻自生﹐攺爲禾興縣。」

龍龜魚虫怪

無雲而龍出黃龍墜龍五色

《天鏡》曰「大兵將至﹐大水爲害﹐則無雲龍出。」《春秋合誠圖》曰「黃帝將亡﹐則黃龍墜。」《握鏡》曰「君失木行﹐則春靑龍見﹐國被兵﹐其鄕散亡﹐靑狼﹑豕亦然﹔失火行﹐則夏赤﹔失金則秋白失﹔失水則冬黑﹔失土則四季黃。皆如上占。」又曰「蒼龍見﹐國有凶﹔黃龍見﹐國有喪﹔白龍見﹐有兵﹔黑龍見﹐有憂凶。」

龍見邑社廷廟

京房曰「山見龍﹐過於邑﹐邑遷﹔赤龍見於國﹐不出三年﹐必有大禍﹐野人爲政。」《天鏡》曰「龍見於社稷﹐必有大戰流血﹔龍從宮中出﹐讒人聚﹐其國亡。」《地鏡》曰「龍下朝廷﹐人君不順四時﹐行出不時﹐龍以冬出當道﹐或斗邑中﹐或乳國中﹐或見上腹下背﹐有大戰﹐主憂。」﹝春夏秋出﹐不占。﹞《墨子》曰「昔三苗大亂﹐天命殛之﹐龍生於太廟。」《異苑》曰「會稽有獨姥﹐常織蘆布爲業﹐以義熙初﹐曬綪於庭﹐忽疾風雷雨山陰﹐縣東魏家堂屋上有一蒼龍﹐長數丈﹐須臾而散成綪﹐從風飄亂。姥先以大甕著階下﹐有頃﹐天雨蘆綪滿甕﹐視之﹐悉是蘆綪。爾日﹐郭中有曝曬者﹐莫不失之﹐後有盧龍之難﹐尋自散走﹐咸謂是其應矣。」

龍見井中

《潛潭巴》曰「龍從井中出﹐下爲猾﹐謀慮大兵﹐不本而出。」注云「龍從井出﹐聖人在下位﹐今而見勢稍大﹐欲猾亂時主祥也。」京房曰「井出龍若馬﹐君不守宗廟。」又曰「有徳遭害﹐厥妖龍見井中。」又曰「君行暴惡﹐黑龍從井中出。」《漢書五行志》曰「惠帝二年正月癸酉旦﹐有兩龍見於蘭陵廷東裏溫陵井中﹐至乙亥夜去。劉向以爲﹐龍貴象而困於庶人井中﹐象諸侯將有幽執之禍。其後呂太后幽殺趙王﹐諸呂亦終誅滅。」《魏志》曰「髙貴鄕公正元元年冬十月戊戌﹐黃龍見於鄴井中。甘露元年正月辛丑﹐靑龍見軹縣井中。二年二月﹐靑龍見溫縣井中。三年﹐黃龍仍見頓丘冠軍陽夏縣界井中。四年正月﹐黃龍二見寧陵縣界井中。」注﹕「《漢晉春秋》曰﹕是非龍﹐人乃咸以爲吉祥。帝曰﹕『龍者﹐君徳也﹐上不在天﹐下不在地﹐掩而數居於井﹐非嘉兆也。』乃作《潛龍詩》以自諷焉。司馬文王見而惡之﹐五年五月己丑﹐髙貴鄕公卒。時年二十。」又曰「帝見威權日去﹐不勝其忿﹐遂帥僮僕數百﹐摻鼓而出。文王弟十七騎校尉伸入﹐遇帝於東門﹐左右訶之﹐伸眾奔走。中護賈充入逆帝﹐戰南闕下﹐帝自用劍﹐眾欲退﹐太子舍人成濟前刺帝﹐刃出於背。陳畱王景元元年十二月甲申﹐黃龍見華縣井中。三年二月﹐靑龍見軹井。咸熙二年十一月壬戌﹐詔羣公卿士﹐奉皇帝璽綬策﹐禪位於晉嗣王。」《晉陽秋》曰「太原五年﹐龍見武庫井中。帝觀﹐有喜色﹐百官將賀﹐劉毅以爲不祥。孫楚上事曰﹕『頃聞武庫井中有二龍﹐羣官或謂之禎祥而稱賀﹐或有謂之非祥無所賀﹐可謂楚旣失之﹐而齊亦未爲得也。而龍守鱗翼﹐潛於重淵﹐或仰攀云漢﹐遊於蒼昊。而今蟠於坎井﹐同雄於蛙蝦﹐豈獨管庫之士﹐或有隱伏期役之賢﹐沒於行伍﹐故龍見光景﹐有所感悟耶﹖』」《異苑》曰「謝晦家室各宅﹐南路上有古井﹐以元嘉二年﹐汲者忽見二龍﹐甚分明﹐行道住觀者莫不嗟異。有人入井看﹐乃是磚﹐隱起龍形﹐泉從邊出﹐澆灌殊駛。後晦等皆伏法﹐《淮南》所謂井見而貴臣拘者也。」

龍逐人

《洪範五行傳》曰「秦文公大獵﹐有龍出逐文公﹐公射得之。龍逐人﹐非所當也﹔射而得之﹐非所當射得也﹔射爲射妖﹐龍爲龍孽﹐皆瞀亂之君所致也。龍者﹐天之象﹐陽之表﹐超乎眾也﹔射﹐兵革之禍也。龍傷獲﹐爲擒滅之患﹐是國且有兵﹐將擒獲也。文公感悟﹐攺行自新﹐因居汧之陰﹐子孫繁昌。」

龍鬥龍死

《考異郵》曰「龍鬥則主將易。」宋均曰「龍﹐君象﹔斗則將爭也。」《潛潭巴》曰「日月食之﹐則蛟龍羣斗。」京房曰「龍鬥邑中﹐歷數日不止﹐人主且分比兵爲憂。」《漢書五行志》曰「《左傳》昭公十九年﹐龍鬥於鄭時門之外洧淵。劉向以爲近龍孽也﹐鄭小國﹐攝乎晉楚之間﹐重以彊吳﹐鄭當其衝﹐不純修徳﹐將斗三國﹐以自危亡。是時子產任政﹐內惠於民﹐外善辭令﹐以交三國﹐鄭卒亡患。此純以徳消變之效也。」﹝按《春秋經》卽鄭定公也﹞《續漢書五行志》曰「桓帝延熹元年﹐河內野王山有死龍﹐長可數十丈﹐襄楷以爲龍者帝王瑞。天鳳中﹐黃山宮有死龍﹐漢兵誅王莽﹐此易代之徵﹐後魏代漢。」

靈龜執龜無文穿井得龜

《合誠圖》曰「玄帝將亡﹐則靈龜執。」《堯錄書》曰「玄帝之將終也﹐水不流下﹐則龜無文。」《世語》曰「晉長沙王從封長沙至國﹐穿井入地四丈﹐得大石﹐其中有靈龜﹐而長二尺餘﹐長沙王誅之象也。」《車頻奏書》曰「苻堅建元十三年﹐髙陸縣民穿井得龜﹐其大三尺六寸﹐背文負八卦古字。堅藏之太卜﹐因而養之。十六年而堅死﹐今取其骨﹐稽問吉凶﹐名曰客龜。太卜佐齊魯﹐夢客龜言﹕我歸江南﹐不過﹐死於秦魯。自解曰﹕龜三萬六千歲而終之﹐必有災國之徵。」

巨魚見丹魚見

京房曰「海數見巨魚﹐邪人進﹐賢者疏。」《漢書五行志》曰「靈帝熹平二年﹐東萊海出大魚二﹐長八九丈﹐髙二丈餘。明年﹐中山王暢﹑任城王博並薨。」《異苑》曰「勃勃虜都長安端門外﹐甕水有聲﹐視水如沸﹐有丹魚長三尺﹐有赤光﹐國尋滅。」

河魚逆上及生人魚偃行

京房曰「眾逆同志﹐厥妖河魚逆上。」《洪範五行傳》曰「秦始皇八年﹐河魚逆水上﹐劉向以爲魚孽。魚﹐陰類﹐民象也﹔逆水上﹐民將不從君令﹐爲逆行也。」《京房易候》曰「下無臣﹐大人不實﹐則魚生人。」《運斗樞》曰「天下將亂﹐則魚偃﹐無足行。」宋均曰「魚潛伏﹐今見且偃行﹐是弱而降﹐自恣無所畏也。」

魚飛魚見屋上

京氏曰「魚飛者﹐治國無禮義﹐則魚飛。水有淵奧﹐卽魚居焉﹔國無禮義﹐民去焉﹔故魚飛﹐不救﹐有虛邑。其救也﹐安民治業﹐定禮興樂。」又曰「魚入師中﹐司馬將戰勝﹔魚飛集於司馬鼓上﹐司馬當之。」《地鏡》曰「魚飛入路中﹐兵作。」又曰「魚飛去水﹐國有暴兵。」《漢書五行傳》曰「聽之不聰﹐是謂不謀﹐君嚴寒气動﹐故有魚孽﹔魚去水而飛﹐極陰之孽也。」《京房易傳》曰「靑魚去水﹐飛入道﹐兵將起。」《握鏡》曰「魚忽出屋上﹐死道中﹐皆有兵奔敗。」《魏志》曰「齊王正始中﹐有二魚長尺﹐集於武庫之屋﹐有司以爲吉祥。王肅曰﹕『魚生於淵﹐而居於屋﹐介鱗之物﹐失其所也。邊將其殆有棄甲之變。』而後﹐果有東闕之敗。」

五色蛇蛇有翼足

《淮南萬畢術》曰「君失春政﹐則倉蛇見於邑﹐卽歲多禍﹔君失夏政﹐則赤蛇見﹔君失秋政﹐則白蛇見﹔君失冬政﹐則黑蛇見。」京房曰「玄蛇冬出﹐則君凶。」《河圖》曰「蛇四足四翼﹐各羣立見﹐則兵作。」《合誠圖》曰「白帝將亡﹐則蛇有足﹐伏如人。」《京氏易傳》曰「靑蛇見足﹐軍中將罷。」

蛇入都邑宮廟

《禮記威儀》曰「賤人爲君﹐則蛇入都。」《潛潭巴》曰「朝有大蛇﹐親屬無道﹐將何爲﹖」宋均注曰「蛇。陰物而性蠶燕﹐今而在朝﹐是親屬或欲爲無道﹔何爲﹐言不成也。」《呂氏春秋》曰「妖孽生﹐國有遊蛇﹐蛇一西一東。」《漢書五行志》曰「皇之不極﹐是謂失徳﹐則有蛇孽。」《災異圖》曰「外鎭王侯不祗上命﹐克暴百姓﹐則龍蛇見。」京氏曰「蛇羣聚大道上﹐邑有急兵﹔蛇聚於國﹐必有圍城﹔黃蛇見於邑﹐旱﹔長蛇見﹐大水。」《淮南萬畢術》曰「君室無故見蛇﹐君且去﹔蛇無故在牀上﹐君非其子。」《漢書五行志》曰「《左傳》文公十六年﹐有蛇自泉宮出入於國﹐如先君之數。劉向以爲﹐泉宮﹐在囿中﹐公母姜氏嘗居之﹔蛇從之出﹐象宮將不居也﹔又蛇入國﹐將有女憂也﹔如先君之數者﹐公母將薨之象。公惡之﹐乃毀泉臺。後二年薨﹐公子遂殺文公之二子惡﹑視﹐而主宣公﹐文夫人歸於齊。」《搜神記》曰「魯定公元年﹐秋有九蛇繞柱﹐占曰﹕以爲九世廟不祀。乃立煬宮。」《會稽典錄》曰「淳於翼﹐字叔通﹐除洛陽市。長桓帝卽位﹐有大蛇見徳陽殿上﹐翼占曰﹕以蛇有鱗甲﹐兵之應也。」《晉徵祥說》曰「大寧中﹐武昌有大蛇居神寺神樹上﹐出頭從人受食。」﹝案《京房易妖占》曰﹕大蛇見神寺﹐不出三年﹐有大兵﹐國有大憂。時王惇作逆。﹞《晉惠帝起居注》曰「齊有大蛇﹐長三百餘步﹐又負二蛇﹐長十餘步﹐過市﹐市人悉逐觀之﹐繇齊城北門﹐入漢景祠﹐須臾不復見。」《京房易傳》曰「蛇見將軍營中﹐師罷﹔出﹐則中軍將軍得志﹐或曰得士。」

蛇鳴君室蛇交市廷﹐蛇衝腹蛇斗

《淮南萬畢術》曰「爲死事則蛇鳴君室。」京房曰「蛇鳴君室﹐凶。」《地鏡》曰「蛇交於市及廷中者﹐不出三年﹐必有亡主﹐各以其國君應之。」《運斗樞》曰「君失政﹐臣挾私﹐期﹝期字當作則﹞蛇衝巴。」﹝巴﹐腹虫也。﹞《河圖》曰「大蛇朝市路羣斗﹐又去不去﹐霸者當路。」《淮南萬畢術》曰「蛇無故鬥於君室﹐後必爭立。小死﹐小不勝﹔大死﹐大不勝﹔小大皆死﹐皆不立也。」《漢書五行志》曰「《左傳》鄭厲公時﹐有內蛇與外蛇斗鄭南門中﹐內蛇死。劉向以爲﹐先是鄭厲公劫相祭仲﹐而逐昭公代立﹐後厲公奔出。公復入﹐弟子儀代立。厲公自外劫大夫傅瑕﹐使戮子儀﹐此外蛇殺內蛇之象。」《趙書》曰「前趙時﹐安定太守邵琨上言﹐蛇與鼠鬥於郡門而蛇自死。」

蛙聚蛙與蝦蟆斗

《易辧終備》曰「蛙聚﹐大盜出。」《運斗樞》曰「妃色惑主﹐蛙累入邦門。」《漢書》曰「武帝元鼎五年秋﹐蛙與蝦蟆羣斗﹐是歲四將軍眾十萬徵南越。」

候蚯蚓出蜈蚣入邑蟻聚土候螳蜋生候蜩鳴

《周書時訓》曰「立夏後五日﹐蚯蚓出﹐不出則臣奪後令﹔冬至之日﹐蚯蚓結﹐不結則君政不行。」京房曰「見山蝍蛆入於邑﹐內殺。」﹝《廣雅》曰﹕蜈蚣也。﹞又曰「蟻無故當道﹐若門戶﹐城聚土﹐水且傷人。」《易通卦驗》曰「螳蜋﹐搏蟬之虫﹐乘虛而殺物﹐自隱蔽而有所害﹐捕搏之象也﹔姦人性陰邪﹐行令失節﹐所生武官﹐不務詰姦﹐故爲姦猾事發。」《月令》云「小暑至﹐螳螂生。」《周書》曰「夏至後五日﹐蜩始鳴﹐不鳴則貴臣放逸﹔立秋之日﹐寒蜩不鳴。」《通卦驗》曰「遁上九候﹐蟬始鳴﹐蟬不鳴﹐人臣力爭﹐國多妖言。」

螻蛄集朝廷蚯蚓螻蛄見軍中螻蛄大如牛

《京房易飛候》曰「螻蛄集朝廷﹐厥咎黜。」又曰「蚯蚓螻蛄見﹐軍中尢多﹐師將罷﹐有謀者不久﹔地生諸虫﹐將軍急去﹐大凶。」《抱朴子》曰「螻蛄見﹐軍尢生多﹐有軍罷﹐又宜備叛。」京氏曰「螻蛄大如牛﹐長一丈﹐見﹐邑且有賤人貴。」

蜂食苗蜂生國蜂入軍中蛾飛蔽日

《五行傳》曰「秦昭王委事太后弟穰侯爲丞相﹐弟謙蕩君皆用事私門﹐權傾公朝。三十八年﹐上郡大饑﹐山東盡死﹐民無所食﹐蜂食民苗。蜂食民苗者﹐赤祥之災也。能飛揚之類﹐赤挾毒火之色也。不當食苗﹐象不當位也﹐故見災以蜚之蜂﹐見挾毒物之害也。天意若曰﹕君不明臣﹐下若蜂蔓而奪民﹐將爲國家害也。」《天鏡》曰「蜂生國﹐捨內空﹐亡象。」《兵書》曰「軍行﹐蜂羣飛﹐蜂及蜜蜂尢多者﹐必大戰道路﹐防之。」又曰「軍中有蜂鳴移﹐主將敗﹐士卒亡矣。」《漢書元帝紀》曰「建昭元年春三月﹐上幸雍祠五畤﹐秋八月﹐有白蛾飛蔽日﹐從東都至軹道。﹝注﹕「如淳曰﹕《三輔黃圖》﹕長安城東北次門號曰宣平城門﹐其外郭曰東都門也。」﹞冬﹐河間王元有罪廢遷房陵。」

蝗生

《五行傳》曰「介虫者﹐小虫有甲能蜚揚之類﹐陽气所生﹐於《春秋》爲象虫﹐今謂之蝗﹐皆其類也﹐曰介虫之孽也。」《說文》曰「蝗﹐螽也。旱气動象﹐至使乞貸﹐則生螣。舊說螟﹑螣﹑蟊﹑賊﹐一種虫也。如言寇﹑盜﹑姦﹑宄﹐內外言之耳﹐故捷爲文學曰﹕此四種﹐皆蝗也。」《禮月令》曰「孟夏行春令﹐則蝗虫爲災。」《春秋緯》曰「愁精所感﹐擾气所生﹐螽冬生﹐天不能滅﹐地不能藏。」《潛潭巴》曰「生蝗虫﹐兵大起﹐行千里。」《五行傳》曰「君行暴虐﹐而賦稅貪叨無厭﹐以師動眾﹐取邑治城而失眾心﹐則虫爲害。」《爾雅》曰「蝗虫食苗心曰螟﹐食苗葉曰蟘﹐食苗根曰蟊﹐食苗節曰賊。」董仲舒《對災異》曰「佞臣居位﹐貪叨之徵﹐邪人在位﹐則蝗虫食菜﹔君用臣才不任職﹐則虫食莖﹔君用佞人在朝﹐則虫食節﹔君用姦賊在位﹐則虫食根。」《禮月令》﹕「仲春行夏令﹐虫蝗爲害。」《說文》曰「螟虫食穀心﹐從冥聲﹐吏冥冥犯法﹐卽生螟。」《呂氏春秋》曰「亂國之妖﹐有螟集其國﹐其年凶。」《淮南子》曰「政惡生孽﹐虫食心。」京房曰「吏爲貪狼﹐多螟螣﹔宮室奢﹐虫食菜。」《漢書五行志》曰「《春秋》魯哀公十二年十二月﹐螟。十三年九月﹐螟。十二月﹐螟。劉向以爲﹐春用田賦﹐冬而螟。此三螟皆虐取民之效。」《春秋漢含孳》曰「魯室履畝而稅﹐貪恣太過﹐則蝝生。」《漢書五行志》曰「劉歆以爲﹐蝝﹐媲蠢之有翼﹐﹝音蚍蜉﹞食穀爲災。黑﹐靑也。董仲舒以爲﹐蝝﹐螟始生也。是時初稅畝﹐亂先王制﹐故應是而蟓生。」《詩推度災》曰「在下不臣﹐虫食葉。貸者﹐伐也。小臣爲政事﹐變其法﹐故立字貸﹐與伐同其變﹐臣欲殺也。」京房曰「得無節﹐虫食葉。」《說文》曰「野虫食艸根者也。吏抵﹐冒取民﹐則生﹝虫弟﹞。」京房曰「臣安祿﹐厥災虫食根﹔不絀無徳﹐虫食本﹔害忠孝﹐虫食根。」《握鏡》曰「螟虫食根﹐咎在女主社稷。」《毛詩義禮》曰「蟊長而細﹐或說云﹕蟊﹐螻蛄也。螻蛄食苗根﹐爲人患。」《詩推度災》曰「傷苗食之賊也。」京房曰「與公侯爭﹐虫食蛬﹐傷忠臣﹐虫食蛬。」《史記》﹕「秦始皇四年十月﹐螟虫從東方來﹐蔽天﹐如嚴雪。是歲天下失苽瓠。」《漢書五行志》曰「景帝中元三年秋﹐蝗﹐匈奴寇邊。武帝元光五年秋﹐蝗﹐五將眾三十萬伏馬邑﹐又四將徵匈奴。元鼎五年秋﹐蝗﹐四將徵南越。元封六年秋﹐蝗﹐兩將徵朝鮮。太初元年夏﹐蝗從東方飛至惇煌。三年秋﹐復蝗﹐其年貳師徵大宛﹐天下奉其役連年。徵和三年秋﹐蝗﹐四年﹐夏蝗﹐先是一年﹐三將連眾十餘萬徵匈奴﹐貳師七萬人沒不還。平帝元始二年秋﹐蝗偏天下﹐是時王莽秉政。」《漢書》﹕「王莽地皇三年夏﹐蝗從東方來﹐蔽天﹐至長安﹐入未央宮緣殿。四年﹐漢兵斬莽。」《續漢書五行志》曰「安帝永初四年夏﹐蝗﹐是時西羌寇亂﹐軍眾徵﹐距之連年。五年夏﹐九州蝗。六年三月﹐去年蝗處復蝗子生。七年二月﹐郡國蝗。順帝永建五年﹐郡國十二蝗﹐是時鮮卑寇朔方﹐用眾徵之。永和元年秋七月﹐偃師蝗。去年年冬﹐烏桓寇沙南﹐用眾徵之。」《續漢書五行志》曰「桓帝永興元年七月﹐郡國三十二﹐大蝗﹐是時梁冀秉政。」《東觀漢記》曰「馬稜伯威爲廣陵太守﹐連年有蝗﹐谷貴﹐稜奏罷彊官﹐薄賦稅﹐蝗虫飛入海中﹐化爲魚蝦。」《晉中興徵祥說》曰「元帝大興二年﹐徐州及揚州之西江郡蝗。三年﹐冀州蝗。皆胡肆暴之徵。武帝太元十六年五月﹐棠邑界有蝗﹐廣千里﹐長三十里許﹐從南來﹐其飛蔽天﹐害苗稼﹐是時官以賄成﹐皆入私庫﹐貪私苟得之徵也。」《趙書》曰「石勒十四年五月﹐飛蝗穿地而生﹐二十日化如蠶﹐七八日而臥﹐四日蛻則飛﹐周徧河朔﹐百艸無遺﹐惟不食三豆及麻。」

蜮生蠅蔽蚊虻興虻大如牛﹐蠛蠓滿野

《春秋漢含孳》曰「妃黨縱橫﹐佞人潛世﹐則蜮生。」《春秋》﹕「魯莊公十八年秋﹐有蜮。」注云「蜮﹐短狐也﹐蓋以含沙射人爲災也。」《漢書五行志》曰「莊公十八年有蜮﹐劉向以爲蜮生南越之地﹐多淫婦人﹐男女同川﹐淫女爲主﹐亂气所生﹐故宣武名之蜮。﹝蜮由惑也﹐謂之短弧。﹞是時莊公將取齊之淫女﹐故蜮至。」《五行傳》曰「《詩》云﹕『爲鬼爲蜮﹐則不可得。』蓋气精也。」《詩義禮》曰「一名射景﹐如鱉三足。」《紀年》﹕「晉獻公二年春﹐周惠王居於鄭﹐鄭人入王府﹐多取玉﹐玉化爲蜮射人。」《古今注》曰「成帝建始元年六月﹐蒼蠅萬數﹐集白虎門朝坐處﹐蔽地。」《漢書》﹕「昌邑王賀夢靑蠅矢﹐積西階東河﹐五六石﹐以屋瓦覆﹐發視之﹐靑蠅矢也。以問龔遂﹐遂曰﹕『階下左側讒人眾多﹐願皆放之。』賀不用其言﹐卒至於廢。」《詩推度災》曰「逆天地﹐絕人倫﹐則蚊虻興。」《兵書》曰「軍行逢虻尢多者﹐必大戰道路﹐防之。」《考異郵》曰「陳涉卽亡﹐景駒爲主﹐項羽誅嬰﹐都制九塞﹐自稱楚王﹐地生神虻﹐大如牛。」《淮南子》﹕「衰世﹐飛蛩滿野。」許愼曰「蛩﹐蠛蒙也。」

蟄虫不藏虫兩足飛虫反墜虫生宗廟

《春秋繁露》曰「木幹水﹐冬蟄虫不藏﹔土幹水﹐蟄虫冬出。」《潛潭巴》曰「虫兩足赤口﹐諸侯彊。」《五經異義公羊說》﹕「後夫人之家﹐專權擅勢﹐秉持國政﹐蠶食百姓﹐則虫飛反墜。」《握鏡》曰「甲虫無故生宗廟中﹐不出三年﹐臣背叛﹐兵興﹐國憂﹐亡天下﹔虫無故自死﹐用刑暴﹐戕害過。」京房曰「軍行道﹐逢虫蛇怒﹐必大戰﹐吏兵與馬﹐賊將死﹐以君大就﹐五校亂錯﹐故致以怪。」

