《五行精紀》

序一

天錫丸疇﹐一曰五行。凡天﹑地﹑人有形則有數﹐有數則囿於五行。是以善卜筮者﹐預能測知﹐人居其間﹐又顯顯可推者﹐傳不云乎﹐死生有命﹐富貴在天﹐豈術者之臆說哉。春秋戰國前﹐善相者多﹐若推祿命﹐則盛於漢﹐賈誼譏司馬季主曰﹕﹝髙人祿命﹐以悅人心﹐矯言禍福﹐以規人財﹐後世又可知已。﹞今士大夫至田夫野老﹐人人喜談命﹐故其﹐考驗得失﹐校量深淺﹐成精紀三卷﹐攜以示予﹐予謂五行所寓﹐有常焉﹔有變焉﹔常易推也﹑迹也﹔變難推也﹑理也。

自非心通意悟﹐不足以盡此﹗古稱善其事者﹐莫如李虛中﹐萬端千緒﹐錯參重出﹐學者就傳其法。初若可取﹐卒然失之﹐玆豈易哉。廖君歸矣﹐苟因書悟理﹐則將知由基之射﹐百發而百中﹐不然讀齊侯之糟魄其中﹐不可知也。

序二

自術家者流興﹐而其書蔓﹐又天下充棟汗牛﹐𨿽以畫墁專其門者﹐猶不能竟其說﹐世皆謂祿命始於漢﹐予固未暇考信﹐獨竊怪夫三代而上﹐官人以世﹐科目不立﹐以閭族黨之繁﹐殷俊秀選造之升矣﹐夫豈無一人焉。有庚丁戌己之同﹐甲辰癸丑之合﹐均得所養矣。祿固不可以輕重別﹐仕不出境矣。馬固不可以澄淸期軍制於卿列﹐而將置閒士﹑止於奉璋﹐而天乙廢。不寧惟是﹐大撓作甲子﹐固今所謂納音之辧﹐笄儷用則釵釧何有﹐巢穴處而屋壁何居。夫漢之夾是術者﹐師說相承﹐要必有所祖﹐進則接於三代矣。而其說皆不見之用﹐是孰從而信之哉。

唐呂才之言曰﹕長平坑卒。要非並犯三刑﹐南陽近親﹐何必皆當六合﹐所值旣眾﹐理無俱同﹐然而其書行且千有餘年﹐通人知士﹐指掌接鄰﹐未嘗不以之占往察來﹐揣摩牽附﹐而其命中者﹐類皆據出乎機緘推測之表﹐而吻合乎造化運行之巧﹐是殆不容以常情言也。蓋倚而璣陳﹐蓬吹而輪兆﹐一理之具﹐萬殊以萌﹐裏積昆侖﹐度分圖極﹐世孰有窮發而縱遊﹐梯云而推步者哉。

有是理則有是象﹐有是象則有是滋﹐數之所由生﹐而禍福吉凶之所由以占也。俄度俄測﹐彼猶可以歷意演自然之理﹐考方來之朕﹐獨以無所祖而寡疑焉可乎予少也好學﹐恥一物之未知﹐探窮通曉形气﹐每患乎五家章句之旣泯﹐而浮靈下俚之制作﹐類乎其間﹐後得廖君書﹐而文忠周公宴敍其篇﹐慨然撫捲而嘆曰﹕前輩宗工於小道﹐可視之用不慶﹐蓋如此。廖君儒者也﹐刊蕪翦謬﹐欲托以傳﹐夫豈無說﹐而文忠之序﹐惟取其占驗之一偏意者﹐約而歸之﹐正廖君之望﹐猶若有不止乎是者。

後三十有一年﹐予終而贊之曰﹕噫﹗嘻﹗余曾聞我夫子之言富貴矣﹐始於欲而終於道﹐昌黎韓愈尊孔道者也﹐一推其不可幸致者﹐則曰是有命焉。夫肖貌賦形。均於初厚生至成﹐夫豈二本世之馳鶩者﹐不得不厭爲慮﹐孰知夫畏影疾走者﹐彼蓋不知其本於日也﹐有人焉﹐指示而告之﹐則息乎大木之陰﹐而影念矣。廖君之爲此書﹐其不足以警遠遊之還﹐而助於世教者乎固附所疑﹐以告視者。

南宋紹定元年戊子淸明日

鄂國嶽珂序

目錄﹕

序一

序二

第一卷

論六十甲子上

論六甲納音法

第二卷

論六十甲子下

第三卷

論幹神一

第四卷

論幹神二

第五卷

論幹神三

論甲乙

論丙丁

論戊己

論庚辛

論壬癸

第六卷

論支神

並論幹神

第七卷

論五行一

第八卷

論五行二

第九卷

論五行三

第十卷

論年月日時胎

釋日時貴格

第十一卷

釋日時凶中凶格

釋日時犯月中惡殺

第十二卷

論十二月節气

第十三卷

論釋吉貴神例

第十四卷

論天乙貴神

第十五卷

論祿

第十六卷

論馬

第十七卷

並論祿馬

論官神

第十八卷

論印綬

論食神

論三奇

論合神

第十九卷

論進神

論正印

論庫墓

論財

第二○卷論華蓋

論金輿

論學堂文章

論科名

論蔭補

論武職

第廿一卷論貴局上

第廿二卷論貴局下

第廿三卷釋凶神例

第廿四卷論劫殺

論亡神

第廿五卷論三刑

論六害

論空亡

第廿六卷論衝破

論金殺

第廿七卷論凶殺

第廿八卷雜釋諸例

釋小兒例

第廿九卷釋男命例

釋女命例

並釋男女命例

論父母位

第三○卷論子息位

論僧道

論九流

論吏卒

論形貌性情

論人身形

第卅一卷論疾病

論壽夭

第卅二卷雜論

第卅三卷論大運

論小運

第卅四卷論二運

論太歲

論歲運

五行精紀宋廖中

第一卷

論六十甲子上甲子乙丑海中金丙寅丁卯鑪中火戊辰已巳大林木庚午辛未路旁土壬申癸酉劍鋒金甲戌乙亥山頭火丙子丁丑澗下水戊寅已卯城頭土庚辰辛巳白臘金壬午癸未楊柳木甲申乙酉泉中水丙戌丁亥屋上土戊子已丑霹靂火庚寅辛卯松柏木壬辰癸巳長流水甲午乙未砂中金丙申丁酉山下火戊戌已亥平地木庚子辛丑壁上土壬寅癸卯金萡金甲辰乙巳覆燈火丙午丁未天河水戊申已酉大驛土庚戌辛亥釵釧金壬子癸丑桑拓木甲寅乙卯大溪水丙辰丁巳沙中土戊午已未天上火庚申辛酉石橊木壬戌癸亥大海水夫六十甲子者﹐起於軒轅﹐作於大撓。大撓者﹐軒轅之史官也。考天書三式﹐以十干十二支衍而成之﹐爲六十甲子﹐三式者﹐卽軒轅感玄女所授之書﹝燭神經﹞論六甲納音法《六微指論》云﹕天气始於甲﹐地气始於子﹐子甲相合﹐命曰歲﹐以十干配十二支﹐周而復始﹐則六甲成矣。凡欲知納音者﹐謂子午數至庚﹐丑未數至辛﹐寅申數至戊﹐卯酉數至己﹐辰戌數至丙﹐巳亥數至丁﹐得七者﹐西方素皇之气﹐納音屬金也﹔得三者﹐南方丹天之气﹐納音屬火也﹔得九者﹐東方陽九之气﹐納音屬木也﹔得一者﹐中央總統之气﹐納音屬土也﹔得五者﹐北方玄極之气﹐納音屬水也。故頌曰「七金三是火﹐九木一中央﹐得五皆爲水﹐納音宜審詳。」假如甲子甲午﹐從甲至庚﹐乙丑乙未﹐從乙至辛﹐其數皆七﹐所以納音俱屬金也。丙寅丙申﹐從丙至戊﹐丁卯丁酉﹐從丁至己﹐其數皆三﹐所以納音屬火也。戊辰戊戌﹐從戊至丙﹐己巳己亥﹐從己至丁﹐其數皆九﹐所以納音屬木也。庚子庚午辛未辛丑﹐其數皆一﹐所以納音屬土也。丙子丙午﹐從丙至庚﹐丁未丁丑﹐從丁至辛﹐其數皆五﹐所以納音屬水也。餘皆彷此。以上只數其幹﹐不數其支﹐假令從丙至庚﹐卽丙丁戊己庚﹐是其數五也。又如從甲至庚﹐卽甲乙丙丁戊己庚﹐是其數七也。﹝三歷會同﹞甲子從革之金﹐其气散﹐得戊申土﹐癸巳水相之﹐則吉。戊申乃金臨官之地﹐土者更旺於子﹐必能生成﹐癸巳系金﹐生於巳﹐水旺於子﹐納音各有所歸﹐又爲朝元祿﹐忌丁卯丁酉戊午之火。閻東叟云﹕甲子金爲進神﹐稟沈潛靈中之徳﹐四時皆吉﹐入貴格﹐承旺气﹐則術業精微﹐主魁奪之榮。乙丑自庫之金﹐火不能克﹐蓋退藏之金﹐苟無刑害衝破﹐未有不顯榮者﹐獨忌己丑戊午己未之火。閻東叟云﹕乙丑金爲正印﹐具大福徳﹐秋冬富貴壽考﹐春夏吉中有凶﹐入格則建功享福﹐帶煞類爲凶會﹐玉霄寶鑑云﹕甲子乙丑未成器金﹐見火則成﹐多見則吉。丙寅赫犧之火﹐無水制之﹐則爲燔灼炎烈之患﹐水不可遇﹐獨愛甲寅之水﹐就位濟之﹐又名朝元祿。五行要論云﹕丙寅火食靈明衝粹之气﹐四時生生之徳﹐入貴格﹐則文彩發應﹐主科甲之貴。丁卯伏明之火﹐气弱宜木生之﹐遇水則凶﹐乙卯乙酉水最毒。五行要論云﹕丁卯沐浴之火﹐含雷動風作之气﹐水濟之則達﹐土載之則基厚﹐以木資之爲文彩﹐以金橐之﹐更逢夏令則凶暴。珞琭子云﹕丙寅丁卯秋天宜以保持。瑩和尙注云﹕丙寅丁卯舉火之類﹐秋天保持者﹐言水生於秋也。鬼谷遺文云﹕丙寅丁卯秋冬宜以保持。注云﹕木不南奔﹐火無西旺﹐火至秋冬﹐勢恐不久。戊辰兩土下木﹐眾金不能克﹐蓋生金﹐有母子之道﹐得土生之爲佳。五行要論云﹕戊辰庚寅癸丑三辰﹐挺木徳淸健之數﹐生於春夏﹐能轉立獨奮﹐隨變成功﹐更成旺气﹐則有淩霄聳壑之志﹐惟忌秋生﹐𨿽懷志節﹐屈而不伸。己巳爲近火之木﹐金自此生﹐於我無傷﹐忌見生旺之火。閻東叟云﹕己巳在巽爲風動之木﹐根危易拔﹐和之以金土﹐運歸東南方成材用。𨿽外陽內陰﹐別無輔助﹐則其气靈散﹐更爲生鬼所克﹐乃不材之本也。珞琭子云﹕己巳戊辰度乾宮而脫厄。瑩和尙注云﹕己巳戊辰舉木之數﹐西方金鬼旺鄕﹐納音之木﹐至此絕矣﹐斯謂厄會。若度乾亥之宮﹐木得水以生長﹐故脫厄。庚午辛未始生之土﹐木不能克﹐惟忌水多﹐反傷其气﹐木多卻有歸﹐蓋歸未也。閻東叟云﹕庚午辛未戊申丁巳﹐皆厚徳之土﹐含容鎭靜﹐和气融怡﹐福祿優裕﹐入格則多歷方嶽之任﹐有普惠博愛之功。壬申臨官之金﹐利見水土﹐若丙申丙寅戊午之火﹐則爲災害。閻東叟云﹕壬申金﹐持天將之威﹐資臨官之气﹐秋冬掌生殺之權﹐春夏吉少凶多﹐入格以功名自奮﹐帶殺之刻剝爲能。癸酉堅成之金﹐火死於酉﹐見火何傷﹐惟忌丁酉火﹐就位克之。閻東叟云﹕癸酉自旺之金﹐稟純粹之气﹐春夏爲性英明﹐秋冬尢貴。入格則功業節槪﹐挺轉出倫﹔帶殺則少年剛勁﹐四十之後﹐漸成純徳。玉霄寶鑑云﹕壬申癸酉﹐金旺之位﹐不可復旺﹐旺則傷物﹔不可見火﹐見火則自傷。甲戌自庫之火﹐不嫌眾水﹐惟忌壬戌﹐所謂墓中受克﹐其患難逃。五行要論云﹕甲戌火爲邱爲庫。含至陽藏密之气﹐貴格逢之富貴光大﹐惟忌夏生﹐防吉中有凶。乙亥伏明之火﹐其气湮欎而不發﹐借己亥辛卯己巳壬午癸未木生之﹐則精神旺相。癸巳癸亥丙午水﹐有之則不吉。閻東叟云﹕乙亥火自絕﹐含明敏自靜之气﹐葆光晦路﹐寂然無形﹐稟之得數者﹐爲妙道髙人﹐吉徳君子。丙子流衍之水﹐不忌眾土﹐惟嫌庚子﹐乃旺中逢鬼﹐不祥莫大焉。五行要論云﹕丙子自旺之水﹐陽上陰下﹐精神俱全﹐稟之者天資曠達﹐識量淵深﹐春夏爲濟物之气﹐多建利澤之功。

丁丑福聚之水﹐最愛金生﹐忌辛未丙辰丙戌相刑破也。五行要論云﹕丁丑乙酉在數爲溪弱之水﹐陰盛陽弱﹐稟之者器識淸明﹐多慧少福﹐橐以水木旺气。則陰陽均協﹐爲貴達崇顯之土。戊寅受傷之土﹐最爲無力﹐要生旺火﹐以資其气﹐忌己亥庚寅辛卯諸色木剋之﹐主短夭之凶。五行要論云﹕戊寅丙戌﹐此二位乘土徳厚气﹐一含生火﹐一含宿火﹐是謂陽靈襲中﹐福慶之辰﹐貴格得之﹐道徳蓋世﹐貴極人臣。惟親王貴公子多於此日生﹐常格得之﹐亦主福壽遐遠﹐始終安逸。己卯自死之土﹐抑有甚焉﹐貴得丁卯甲戌乙亥己未之火﹐由合而來﹐以致其福。五行要論云﹕己卯自死土﹐建於震位﹐風行雷動﹐散爲和气﹐徳自沖虛﹐稟之者類有道行﹐隨變而適﹐有養生自在之福壽﹐惟不利死絕﹐則爲久假不歸之徒。三命纂局云﹕戊寅己卯受傷之土﹐不可有木所損﹐其土無力也。玉霄寶鑑云﹕戊寅己卯土﹐不宜見水﹐見水不爲財﹐不畏木﹐見木愈堅﹐戊寅承土徳旺气﹐而含生火﹐得之主福壽綿遠﹐貴人多於此日生﹐己卯不宜再見死絕見則凶。庚辰气聚之金﹐不用火制﹐其器自成﹐火盛反喪其器﹐病絕火無害﹐若甲辰乙巳火﹐惡不可言﹐亦不能剋眾木﹐益我气亦繁耳。閻東叟云﹕庚辰之金﹐具剛健沈厚之徳﹐稟聰明顯通之性﹐春夏禍福倚伏﹐秋冬秀穎充實﹐入格則益資文武﹐帶殺則好弄兵權。辛巳自生之金﹐精神具足﹐體气完備﹐炎烈熾火而不忌﹐忌丙寅乙巳戊午之火﹐蓋金生於巳而不能生﹐敗於午﹐絕於寅而气散﹐復見生旺之火﹐焉可當之。五行要論云﹕辛巳金爲自生學堂﹐具英明瑰奇之徳﹐秋冬得力十全﹐春夏七凶三吉﹐入貴格則主學行英偉﹐致身淸貴﹐常懷濟物之心。玉霄寶鑑云﹕庚辰辛巳未成器金﹐宜見火﹐蓋辛巳是自生﹐巳爲火﹐得之者﹐光輝日新。壬午柔和之木﹐枝榦微弱﹐木能生火﹐卻忌見火多﹐多則燼矣。𨿽生旺之金﹐亦不能傷﹐蓋金就我敗﹐得金反貴﹐水土盛者亦貴﹐惟忌甲午金傷之。五行要論云﹕壬午自死之木﹐木死絕則魂遊﹐而神气靈秀。稟之者挺靜明之徳﹐抱仁者之勇建以主爲功行也。可謂靜而有勇﹐延年益壽。癸未自庫之木﹐生旺尢佳﹐𨿽乙丑金不能衝破﹐各歸其根﹐而不相犯﹐忌庚戌乙未金。五行要論云﹕癸未木爲正印﹐挺文明吉會之徳﹐稟之者﹐類抱間世之才﹐享淸華之福。玉霄寶鑑云﹕壬午癸未謂之楊柳木者﹐蓋木至午而死﹐至未而墓﹐故盛夏葉稠﹐得其時則富壽﹐非其時則貧夭。甲申者自生之水﹐其气流衍﹐宜有所貴﹐亦藉金生﹐不忌眾土﹐特嫌戊申庚子之土。五行要論云﹕甲申水自生﹐含天眞學堂﹐得之入局﹐主智識聰慧﹐妙用無窮。乙酉自敗之水﹐假眾金以相之﹐蓋我气旣弱﹐藉母以育﹐忌己酉乙卯戊申庚子辛丑之土﹐則夭折窮賤。丙戌福壯祿厚之土﹐木不能剋﹐忌見生旺之金﹐若遇火盛﹐則貴不可言。丁亥臨官之土﹐木不能剋﹐嫌金多﹐須得火生救之乃吉﹐忌己亥辛卯之木。五行要論云﹕丁亥庚子二土﹐中含全數﹐內剛外和﹐稟之者得有定力﹐上下濟之以水火旺气﹐能建功立事﹐敢爲威果之行。戊子己丑水中之火﹐又曰神龍之火﹐遇水方貴﹐爲六气之君可也。五行要論云﹕戊子含精神輝光全實之气﹐作四時保生之福﹐入貴格則爲大人君子﹐器宇含弘﹐富貴終吉。己丑爲天將之火﹐又爲天乙本家﹐含威福光厚之气﹐發越峻猛﹐貴極乘之﹐爲將徳﹐爲魁名﹐而建功。燭神經云﹕巳丑胎養之火﹐其气漸隆﹐若遇丙寅戊午之火助之﹐可成濟物之功。庚寅辛卯歲寒之木﹐雪霜無以攺其操﹐況金能剋之乎﹖上有庚辛﹐不假制治﹐自然成材。閻東叟云﹕辛卯木自旺﹐春夏則气節挺拔﹐建功立事﹔生於秋﹐則狂狷折挫﹐勁气不伸。壬辰自庫之水﹐若池沼水積之地﹐忌金來決破﹐若再見壬辰﹐是謂自刑﹐別辰無咎﹐遇多水土皆喜﹐惟畏壬戌癸亥丙子之水﹐生旺太過﹐汗漫無歸。五行要論云﹕壬辰水爲正印﹐含淸明潤沃之徳﹐稟之者﹐含容弘大﹐心識如鏡﹐春夏得之﹐作大福慧﹐如秋冬得之﹐類姦詐薄徳。癸巳爲自絕之水﹐名曰涸流﹐若丙戌丁亥庚子壯厚之土﹐其涸可待﹔若得三合生旺之金生之﹐則源泉混混﹐盈科而進也。五行要論云﹕癸巳乙卯自絕自死之水﹐乃至陰退藏眞精﹐嗇養凝成貴气﹐貴局秉之﹐類是妙道君子﹐夙體常徳﹐有功及物。甲午自敗之金﹐亦曰彊悍之金﹐遇火生旺﹐其器乃成﹐忌丁卯﹑丁酉﹑戊子之火﹐凶。五行要論云﹕甲午金爲進神魁气﹐具剛明之徳﹐秋冬則吉﹐春夏或凶﹐入貴格﹐主魁場屬建統眾之功﹐非時帶殺則暴戾﹐剋忍寡恩少義。燭神經云﹕甲午金傷彊悍﹐或抑之乃沈潛。注云﹕沙石金剛曠喜殺抑之者﹐火革之也。鬼谷遺文云﹕甲午愛官鬼。李虛中云﹕甲午金傷彊悍﹐壬子木失之柔﹐或壬子得甲午或甲午得壬子﹐陰陽專位﹐卻爲炳靈。乙未偏庫之金﹐亦欲火制﹐而土生之﹐則福壯气聚﹐忌己未﹑丙申﹑丁酉之火。五行要論云﹕乙未金在數爲木庫﹐又爲天將﹐具純仁厚義之徳﹐無往不吉﹐貴格得之﹐是不世之英傑﹐魁鎭士倫。常格得之﹐帶殺衝犯﹐亦作小人中之君子﹐眉壽人也。丙申自病之火﹐丁酉自死之火﹐其气極微﹐假木相助﹐其气方生﹐忌甲申乙酉甲寅乙卯之水。閻東叟云﹕丙申病火﹐以木爲文明之徳﹐以水爲曠達之性﹐以土爲福慧之基﹐惟金爲暴虐﹐縱有吉神﹐革爲不和之气。五行要論云﹐丁酉火自死﹐含韜晦寂靜之气﹐外和內剛﹐貴格秉之﹐類爲有道君子﹐非自然之徳行。戊戌土中之木﹐忌重見土﹐若納音土多﹐一生迍蹇﹐金不能剋﹐蓋金气至戌而散﹐遇金乃能致福﹐利見多水木盛而爲貴格。閻東叟云﹕戊戌之木﹐孤根獨立﹐和之以水火旺气﹐則有英明秀實之徳﹐入格則文章進達﹐福祿始終﹐然乘天將之气﹐主備歷艱險﹐節操不移﹐方見晚福。己亥自生之木﹐根本繁盛﹐不忌眾金﹐惟嫌辛亥辛巳癸酉之金﹐若見己卯丁未水﹑癸未木﹐未有不大貴。五行要論云﹕己亥木自生﹐挺英才秀拔之徳﹐得之於轉達處﹐類皆淸貴少達。閻東叟云﹕己亥之木﹐得時則淸貴﹐非時則辛苦。庚子厚徳之土﹐能剋眾水﹐不忌他木﹐蓋木至子無气﹐若遇壬申之金﹐謂之明位祿﹐其貴必矣。辛丑福聚之土﹐眾木不能剋﹐蓋醜爲金庫﹐丑中有金﹐見木何傷。玉霄寶鑑云﹕庚子辛丑土﹐愛木而惡水﹐見木爲官﹐見水不相宜。閻東叟云﹕辛丑己酉之土﹐中含金數﹐徳厚性剛﹐和而不同﹐上下濟以水火旺气﹐則威名功烈﹐見於敢爲。壬寅自絕之金﹐癸卯气散之金﹐若見眾火則喪气﹐惟水土朝之則吉。五行要論云﹕壬寅癸卯爲虛薄之金﹐具仁柔義剛之徳﹐秋冬則健無凶﹐凶爲吉兆。春夏則內凶外吉﹐吉乃先凶﹐入貴格則志節英明﹐帶殺則凶暴不令終也。三命纂局云﹕癸卯自胎之金﹐若逢丙寅丁卯鑪中之火不爲鬼﹐以胎金鑪中成器﹐必有髙達。甲辰偏庫之火﹐多火助之吉﹐所謂同气相救﹐以資其不足﹐若見戊辰戊戌木生之爲貴格﹐忌壬辰壬戌丙午丁未水最毒。五行要論云﹕甲辰爲天將之火﹐含敏速峻烈之气﹐入貴格則爲特達﹐爲文魁﹐利秋冬不利於夏。乙巳臨官之火﹐水不能剋﹐蓋水絕於巳﹐得水濟之﹐則爲純粹﹐若得二三火助之亦佳。五行要論云﹕乙巳火含純陽巽發之气﹐光輝充實﹐春冬向吉﹐夏秋向凶。丙午丁未銀漢之水﹐土不能剋﹐天上之水地金不能生也。生旺太過﹐反傷於萬物﹐死絕太多﹐又不能生萬物也。五行要論云﹕丙午至崇之水﹐體南方溫厚之气﹐稟之者﹐類有道气靈變﹐穎異有爲﹐魁眾出倫。丁未具足三才全數﹐得沖和之气﹐稟之者主精神气全﹐性根髙妙﹐盡變之道。戊申重阜之土﹐木絕於申不能剋﹐若見金水多助﹐則富貴尊榮之格也。己酉自敗之土﹐其气不足﹐藉火以相助之。見丁卯丁酉火則吉﹐切忌死絕﹐畏辛卯辛酉木﹐災蹇夭折。庚戌辛亥堅成之金﹐不可見火﹐恐有所傷﹐若得水土相之爲貴。閻東叟云﹕庚戌火墓之金﹐有剛烈自恃之暴﹐秋冬庶幾沈厚﹐春夏動生悔咎﹐君子執兵刑之權﹐小人恣獷悍之性。辛亥金稟乾健純明中正之气﹐春秋冬三時吉﹐夏七吉三凶﹐貴格乘之﹐體仁守義﹐若帶刑殺﹐肆暴貪功。壬子專位之木﹐癸丑偏庫之木﹐遇死絕則富貴﹐生旺則貧賤﹐水多則夭折﹐金多土盛爲佳。五行要論云﹕壬子幽陰之木﹐陽弱陰盛﹐柔而無立﹐類從水徳用事﹐惟對於丙午水﹐則爲水木衝粹之徳﹐類入神仙異士標格﹐非常流也。燭神經云﹕壬子之木失於優柔﹐其或揚之仁而髙明。注云﹕壬子木在水旺之鄕﹐假子中得微陽之气而生﹐柔脆易折﹐自敗木也。揚之者欲得火土之气﹐益之使敷榮﹐則仁勇而髙明。玉霄寶鑑云﹕謂桑拓木取之以時蠶衰之月桑拓受生气也。甲寅自病之水﹐已卯自死之水﹐𨿽然死病﹐土不能剋﹐蓋干支二木﹐可以制土﹐若見壬寅癸卯之金則爲優裕。五行要論云﹕甲寅壬戌二水﹐爲伏逆之气﹐陰勝於陽﹐主姦邪害物﹐惟濟之以火土﹐損益之﹐方成大器。丙辰自庫之土厚且壯﹐喜甲辰惡戊辰﹐此土木不能傷﹐蓋丙火也。辰爲火偏庫﹐土已成器﹐惟嫌戊戌己亥辛卯戊辰之木。五行要論云﹕丙辰土爲正印﹐建五福吉會之徳﹐稟之者﹐類皆享大有爲﹐不貴卽富﹐惟犯衝者多爲僧道。丁巳自絕之土﹐又不爲絕﹐蓋一土居二火之下﹐在父母之邦﹐乘天屬之恩﹐故不爲絕﹐木不能剋﹐火多益佳。玉霄寶鑑云﹕丁巳含東南火徳﹐旺數得之者﹐含容福壽。戊午自旺之火﹐己未偏庫之火﹐居離明之方﹐旺相之地﹐其气極盛﹐他水無傷﹐忌丙午丁未天上之水。閻東叟云﹕戊午自旺火﹐含離明炎上之气﹐無情治物﹐動違於眾﹐秋冬得之﹐濟以水土旺气﹐則豁達髙明﹐福力堅壯﹐春夏乘之以金木﹐𨿽騰光迅速﹐命非久長。五行要論云﹕己未衰火﹐含餘光藏實之气﹐春冬之月﹐運入沈潛之鄕﹐則明達峻敏﹐福慶深遠﹐夏得之非和气也。秋則先吉後凶。庚申辛酉二金居木上﹐因金以成器﹐忌再見金﹐致毀其器﹐若見甲申乙酉水則入格也。玉霄寶鑑云﹕庚申辛酉屬木以相剋﹐取之木性辛者爲石橊木﹐故配之以石橊者﹐取其性也。他木至午則死﹐惟石橊木至午而旺﹐蓋得其性故也。庚申自絕木﹐爲魂遊神變之气﹐此生類非凡器﹐常格主賦性穎異﹐豪放不羈﹐入貴格則是英傑之才﹐立不世之功。辛酉失位之木﹐木因金鄕乘之者﹐涉世多艱﹐惟對以癸卯金﹐則剛柔相濟﹐挺拔出羣﹐決取巍科。燭神經云﹕魂貴天遊﹐故庚申之木﹐不嫌於死絕獨坐而守庚申是也。注云﹕庚申自絕木也﹐木於髒屬肝﹐肝藏魂﹐木體絕﹐則魂遊於天﹐故庚申之木不嫌死絕﹐所以貴於天遊。鬼古遺文云﹕辛酉期生旺。注云﹕辛酉气絕之木﹐欲生旺以爲榮也。壬戌偏庫之水﹐癸亥臨官之水﹐名曰大海水﹐蓋干支納音皆水﹐忌見眾水﹐𨿽壬辰水庫﹐亦不能當﹐不忌他土﹐死絕則吉﹐生旺則氾濫而無所歸也。玉霄寶鑑云﹕亥子水之正位﹐壬戌气伏而不順﹐惟以火土損益之﹐乃成大器﹐癸亥具純陰之數﹐內體至仁﹐稟之者天資夷曠﹐志气浩然﹐發爲功業利澤﹐日時帶殺則凶狡之流。第二卷

論六十甲子下【釋六十甲子性質】甲子金爲寶物喜金木旺地乙丑金爲頑礦喜火及南方月時丙寅火爲鑪炭喜冬及木丁卯火爲鑪煙喜巽地及秋冬戊辰木山林山野處不材之木喜水己巳木山頭花艸喜春及秋庚午土路旁乾塊喜水及春辛未土含萬實待秋成喜春及秋壬申金戈戟大釗喜子午卯酉癸酉金金之椎鑿喜木及寅卯甲戌火火所宿處喜春及夏乙亥火火之熱气喜土及夏丙子水江湖喜木及土丁丑水水之不流淸澈處喜金及夏戊寅土堤阜城郭喜水及火己卯土破城敗堤喜申酉及火庚辰金錫臘喜秋及微木辛巳金金之生者雜沙石喜火及秋壬午木楊柳幹節喜春夏癸未木楊柳根喜冬及水亦宜春甲申水甘泉喜春及夏乙酉水陰壑水喜東方及南丙戌土堆阜喜春夏及水丁亥土平原喜火及木戊子火雷也喜水及春夏﹑得土而神己丑火電也喜水及春夏﹑得土而晦庚寅木松柏幹節喜秋冬辛卯木松柏之根喜水土及宜春壬辰水龍水喜雷電及春夏癸巳水水之息流入海喜亥子乃變化甲午金百煉精金夏水木土乙未金鑪炭餘金喜大火及土丙申火白茅野燒喜秋冬及木丁酉火鬼神之靈鄕﹑火之無形者喜辰戌丑未戊戌木蒿艾之枯者喜火及春夏己亥木蒿艾之茅喜水及春夏庚子土土之中空者屋宇喜木及金土辛丑土墳墓喜木及火與春壬寅金金之華飾者喜木及微火癸卯金錄鈕鈴鐸喜盛火及秋甲辰火燈也喜夜及水﹑惡晝乙巳火燈光也同上﹐尢喜申酉及秋丙午水月輪喜夜及金水旺也丁未水月光也同上戊申土秋間田土喜申酉及火己酉土秋間禾稼喜申酉及冬庚戌金刀劍之餘喜微火及木辛亥金鐘鼎寶物喜木及大土壬子木傷水多之木喜火土及夏癸丑木傷水少之木喜金水及春甲寅水雨也喜夏及火乙卯水霧也喜水及火丙辰土堤岸喜金及木丁巳土土之沮如喜火及西北戊午火日輪﹑夏則人畏﹔冬則人愛忌戊子﹑己丑﹑甲寅﹑乙卯己未火月光忌夜亦畏四時庚辰木橊花喜夏不宜秋冬辛酉木橊子喜秋及夏壬戌水海也喜春夏及木癸亥水百川喜金土火右件六十甲子﹐盛大者﹐忌變爲小弱﹔小弱者欲變爲盛大﹐譬如先貧賤而後富貴則榮華﹐先富貴而後貧賤則卑辱﹐不可以其先貧賤而不論其富貴﹐亦不可以其先則不論其貧賤也。且年屬木﹐假令是庚寅辛卯﹐則木之盛大可知﹐若日月時胎﹐不見他木﹐則以松柏論﹐萬一月日時胎上見楊柳木或石橊木﹐則當捨大就小﹐不以松柏論也。是壬午癸未生人﹐則木之小弱可知﹐若月日時胎﹐不見他木﹐則以楊柳論﹐萬一月日時胎上見松柏木或大林木﹐則棄小論大﹐不可以楊柳木論也﹐以至天上火﹑劍鋒金﹑大海水﹑大驛土生人﹐月日時胎﹐別見他位納音同而小弱者﹐又如覆燈火﹑金萡金﹑井泉水﹑沙中土生人﹐月日時胎別見他位納音同而盛大者﹐或引凡而入聖﹐或先重而後輕﹐皆當從其變者而論之﹐不可拘於一端也。﹝廣錄﹞

【釋六十甲子吉凶例】甲子進神﹑喜神﹑福星平頭﹑懸鍼﹑破字乙丑福星﹑華蓋﹑正印曲腳﹑闕字丙寅福星﹑祿刑平頭﹑聾啞丁卯平頭﹑截路懸鍼戊辰祿庫﹑華蓋﹑水祿﹑馬庫﹑捧禍﹑伏神﹑平頭己巳祿庫﹑八專闕字﹑曲腳庚午福星官貴﹑截路捧禍﹑懸鍼辛未華蓋﹑懸鍼破字壬申平頭﹑大敗﹑妨害聾啞﹑破字﹑懸鍼癸酉伏神﹑破字聾啞甲戌正印﹑華蓋﹑平頭懸鍼﹑破字﹑捧杖乙亥天徳曲腳丙子福星﹑官貴﹑平頭聾啞﹑交神﹑飛刃丁丑華蓋﹑退神﹑平頭飛刃﹑闕字戊寅伏神﹑捧杖聾啞己卯進神﹑短夭﹑九醜闕字﹑曲腳﹑懸鍼庚辰華蓋﹑大敗捧杖﹑平頭辛巳天徳﹑福星﹑官貴﹑截路大敗﹑懸鍼﹑曲腳壬午官貴﹑九醜﹑飛刃平頭﹑聾啞﹑懸鍼癸未正印﹑華蓋﹑短夭伏神﹑飛刃﹑破字甲申破祿馬﹑截路﹑平頭破字﹑懸鍼乙酉破祿﹑短夭﹑九醜曲腳﹑破字﹑聾啞丙戌天徳﹑華蓋﹑平頭聾啞﹑捧杖丁亥天乙﹑福星﹑官貴徳合﹑平頭戊子伏神﹑短夭﹑九醜杖刑﹑飛刃己丑華蓋﹑大敗﹑飛刃曲腳﹑闕字庚寅破祿馬﹑相刑杖刑﹑聾啞辛卯破祿﹑交神九醜﹑懸鍼壬辰正印﹑天徳﹑水祿馬庫退神﹑平頭﹑聾啞癸巳天乙﹑官貴﹑徳合伏馬﹑破字﹑曲腳甲午進神﹑徳合﹑平頭破字﹑懸鍼乙未華蓋﹑截路曲腳﹑破字丙申平頭﹑聾啞﹑大敗破字﹑懸鍼丁酉天乙﹑喜神﹑平頭破字﹑聾啞﹑大敗戊戌華蓋﹑大敗﹑八專杖刑﹑截路己亥闕字曲腳庚子徳合杖刑辛丑華蓋﹑懸鍼闕字壬寅截路﹑平頭聾啞癸卯貴人﹑破字懸鍼甲辰華蓋﹑大敗﹑平頭破字﹑懸鍼乙巳正祿馬﹑大敗曲腳﹑闕字丙午喜神﹑羊刃﹐交神平頭﹑聾啞﹑懸鍼丁未華蓋﹑羊刃﹑退神八專﹑平頭﹑破字戊申福星﹑伏馬﹑杖刑破字﹑懸鍼己酉進神﹑截路﹑九醜﹑闕字曲腳﹑破字庚戌華蓋杖刑辛亥正祿馬懸鍼壬子羊刃﹑九醜平頭癸丑華蓋﹑福星﹑八專破字﹑闕字﹑羊刃甲寅正祿馬﹑福星﹑八專﹑平頭破字﹑懸鍼﹑聾啞乙卯建祿﹑喜神﹑八專九醜﹑曲腳﹑懸鍼丙辰祿庫﹑正印﹑華蓋截路﹑平頭﹑聾啞丁巳祿庫﹑平頭闕字﹑曲腳戊午伏神﹑羊刃﹑九醜捧杖﹑懸鍼已未福星﹑華蓋﹑羊刃闕字﹑曲腳﹑破字庚申建祿馬﹑八專﹑杖刑破字﹑懸鍼辛酉建祿﹑交神﹑九醜﹑八專懸鍼﹐破字﹑聾啞壬戌華蓋﹑退神﹑平頭聾啞﹑杖刑癸亥伏馬﹑大敗﹑破字﹑截路並金書命決丙戌之土﹐爲福隆厚﹐火鍾於此故也。己未庚辰戊辰丁丑﹐與此同義。己未火也﹐未中有墓木。庚辰金也﹐辰中有墓土。戊辰木也﹐辰中有墓水。丁丑水也﹐丑中有墓金。皆父母之气﹐各有所養也。三命纂局云﹕此五者福壯祿厚﹐何也﹖辰水庫木借成气﹐四者仿此。以上有鬼所傷﹐不爲害﹐气盛故也。李虛中云﹕丙戌尢異﹐以戌又爲土之本位而尢旺盛也。乙巳戊午乃盛炎之火也﹐秋冬作徳吉﹐春夏作刑凶﹐若仲夏暴炎一發﹐旋卽歸燥﹐竟焚火而爲咎。乙巳臨官之火﹐上有一木生之﹐其气炎盛﹐戊午自旺之火﹐若生秋冬﹐爲溫燠之气﹐爲濟物之徳﹐若生春夏﹐旺火復徳﹐陽位則作凶﹐生仲夏爲暴戾剋刃﹐凶夭之流也。乙卯癸巳丁酉乙亥﹐水火𨿽絕﹐卻淸明而妙佳。火死絕而內明外晦﹐返照回光﹔水死絕而湛然淸澈﹐可燭鬚眉﹐故卻淸明而妙佳。李虛中云﹕四位水火𨿽絕﹐卻淸明妙佳﹐觀天乙貴人自可見矣。壬寅之金﹐事君不逆﹐庚申之木﹐爲臣不彊。五行屬五音宮土者君也。商金者臣也。角木者民也。商太過則臣彊﹐角太過則君弱。故五音之中﹐常用四淸宮以殺商角庚申者﹐角木自絕也。壬寅者商金自絕也。皆使得忠順之道﹐故事君不逆﹐爲臣不彊﹐所以自紫微鸞臺鳳閣以上官﹐切忌金木生旺之命﹐如是必不爲之﹐爲之必不能久﹐獨臺諫則可﹐若金木生旺而剋破則不然。﹝燭神經﹞庚申木﹐乙巳火﹐土金生而還不生﹐丙午水癸卯金﹐木水死而還不死。土生於申﹐而不生庚申﹔水生申﹐而不生於戊申﹔火生寅﹐而不生於甲寅﹔金生巳﹐而不生於乙巳﹔木生亥﹐而不生於辛亥﹐蓋生處而反受制故也。得之者夭壽。水死卯﹐而不死於癸卯﹔土死卯﹐而不死於丁卯﹔木死午﹐而不死於丙午﹔金死子﹐而不死於庚子﹐火死酉﹐而不死於辛酉﹔蓋死處反得生也。得之則長壽。戊子之火﹐非神龍則無﹐丙午之水﹐惟天河則有。戊子支幹旺於北方﹐乃水之位﹐納音屬火﹐乃水中之火﹐非神龍不能有之﹐丙午支幹旺於南方﹐乃火之位﹐納音屬水﹐乃火中之水﹐非天河不能有之。戊子人得丙午﹐或丙午人得戊子﹐無不貴。蓋火中出水﹐水中藏火﹐水火旣全﹐精神運動必靈﹐異於人矣。﹝壺中子﹞李虛中云﹕丙午天上之水﹐銀漢有之﹐卽十二辰之天后也﹐得之者﹐髙朋豁達﹐穎異不凡。戊子水中之火﹐神龍有之﹐卽六气之君火也﹐得之者自神而明﹐沈幾先物﹐二气兼得尢妙絕﹐其餘諸气準此詳之。辛丑之土﹐不嫌於木﹔戊戌之木﹐不怕於金﹐何以辧之﹖丑中金庫木不爲鬼﹐戌中有火﹐金反受其殃﹐若戊戌之木﹐二土在上﹐一木在下﹐埋在二土之下﹐尙未萌芽﹐不見其形﹐是土盛木弱﹐餘皆彷此。庚寅木﹐丁巳土﹐不嫌金木之鬼﹐金至寅宮𨿽爲鬼﹐而金絕在寅﹐故不爲鬼。木至巳宮﹐而巳有生气克木﹐故不爲鬼。若庚寅逢壬申﹐金相衝受克也。餘皆彷此。庚午之土﹐乘南方旺火以養其行﹐戊申之土自生﹐庚子土自盈﹐不忌鬼﹐蓋木至午死申絕子敗﹐又自彊之土何傷﹐餘皆彷此。壬申癸酉庚戌辛亥四金气壯而不嫌於鬼﹐戊子之火﹐不畏其鬼﹐水中霹靂之火﹐神龍有之﹐蓋有誰則雷方鳴﹐若逢丙午丁未天上之水﹐則有所忌﹐有相戰之功﹐大凡本命支幹受傷﹐則主六根不足﹐有始無終﹐如丁巳見癸亥﹐壬子見戊午﹐余彷此﹝《三命纂局》﹞戊午庚申彼我得之超異。庚申石橊木﹐夏旺﹐故喜戊午﹐蓋天官旺而石橊木性得時﹐戊午乃旺極之火﹐喜於申見天馬相資也。其神頭祿者﹝卽十干專位祿﹞乃陰陽專位﹐天地神會也。列八卦之眞源﹐演五行之成敗﹐剛柔相推﹐有無合化﹐故壬子之水﹐應北方之坎﹐丙午之火﹐實南宮之離﹐所以丙午得壬子不爲破﹐丁巳得癸亥不爲衝﹐是水火相濟之源﹐有夫婦配合之理。坎離爲男女精神之用也﹐壬子得丙午﹐癸亥得丁巳﹐則先水後火﹐有未濟之象﹐不如丁巳見壬子﹐丙午得癸亥也。庚申辛酉之金﹐應西方之兌﹐甲寅乙卯之木﹐象東方之震﹐所以甲寅得庚申不爲刑﹐乙卯得辛酉不爲鬼﹐是木女金夫之正體﹐明左右之神化也。木主魂﹐金主魄﹐二者左右相間不合﹐若能全合﹐則神之化生以無間也。若庚申得乙卯﹐辛酉得甲寅﹐不爲元辰﹐變通之用也。戊辰戊戌之土爲魁罡相會﹐乾坤厚徳﹐覆載含生﹐不得以爲返吟也。戊辰戊戌不爲衝﹐土得正位﹐幹守元會也。己丑己未是貴神受位忠貞﹐此四維眞土﹐有萬物始終之道﹐非大人君子孰能備此徳﹐況神頭祿各有神以主之﹐左右運動於六合之中﹐盈縮於吉凶之變也。己丑土爲天乙貴人﹝玉霄寶鑑云﹕天乙貴人處紫薇垣而家在己丑﹞﹐己未土爲太常福神﹐解百殺之凶﹐若得之﹐當用爲摸財之喜﹐戊辰爲勾陳﹐戊戌爲天空﹐土之神多遽攻﹐居帥外藩﹐出鎭邊防﹐有不常矣。丁巳爲螣蛇之神﹐凶以凶用﹐吉以吉承﹐多熒惑之憂﹐用滑稽之性。丙午爲朱雀之神﹐應陽明之體﹐文詞藻麗。甲寅爲靑龍之神﹐博施濟眾﹐得四方之利。乙卯爲六合之神﹐主發生榮華﹐和弱順黨。壬子爲天后之神﹐主陰騭天徳﹐容美多權。癸亥爲玄武之神﹐乃陰陽終極﹐有潛伏之气﹐從下如流﹐𨿽有大智﹐非軒昂超達之士﹐順則安平﹐逆則姦宄。庚申爲白虎之神﹐利於武而不利於文﹐有抱道孤羈之性﹐善中嚴外﹐色厲內荏﹐有仁義好幽僻。辛酉爲太陰之神﹐懷肅殺之气﹐有淸白之僉﹐爲文章利口不世之才。然更加以親疏休旺﹐定遇者之情性禍福。﹝《鬼谷遺文》﹞

第三卷

論幹神一【十干例】甲乙木丙丁火戊己土庚辛金壬癸水【十干不雜】甲乙人在寅卯丙丁人在巳午庚辛人在申酉壬癸人在亥子經云﹕五音不雜無淫亂之性﹐合居祿位也。【榮神格】春甲乙日時夏丙丁日時秋庚辛日時冬壬癸日時四季戊己日時主人心明﹐日時金見者足壽﹐富貴多權。﹝神白經﹞【幹神一字格】如葉邵壬辰年﹑壬子月﹑壬寅日﹑癸卯胎﹐此幹神一字也。然壬寅自絕是爲雜﹐故止於正印。【幹神二字相遇】如甲人見乙﹐丙人見丁之類。【幹頭相類】﹝爲官卑﹞甲與乙﹑丙與丁﹑戊與己﹑庚與辛﹑壬與癸﹐皆幹頭相類也﹐是甲人得乙﹐乙人得甲﹐位之偏祿﹐偏祿者多無科名﹐𨿽富而官卑。﹝壺中子﹞【幹神二字連格】如甲乙或丙丁兩字分四柱也﹐然須五行不雜﹐乃貴。﹝鬼谷遺文﹞【五行純陰陽格】謂純得五形陰陽﹐天元之气不雜斷者﹐更有福神生旺之气助之﹐則至貴之命﹐甲丙戊庚壬爲純陽﹐乙丁己辛癸爲純陰。【喜神】蓋取十干遇生己之位也﹐謂甲遇壬見癸之類﹐水能生木﹐余準此﹐若人遇之﹐主有大福祿也。﹝三命鈴﹞【三五連合格】三五連合者﹐自上至下﹐陰陽相和也。兩比干在上﹐一干在下﹐謂之順挑連合﹔一干在上﹐兩比干在下﹐謂之倒垂連合。順挑者甲乙丙﹑丙丁戊﹑戊己庚﹑庚辛壬﹑壬癸甲是也。倒垂者癸甲乙﹑乙丙丁﹑丁戊己﹑己庚辛﹑辛壬癸是也。倒垂相連﹐順數爲上﹐雜數次之﹐不犯他幹﹐生旺相承﹐福祿相助﹐尢勝五行連珠格。﹝閻東叟書﹞幹神順足亦非常﹐論此非常不可當﹐生旺相兼臨貴格﹐定知君側理陰陽。【神藏殺沒格】甲庚﹑丙壬﹑乙辛﹑丁癸﹐最爲貴格﹐名曰神藏殺沒。蓋上天淸气之盛者﹐如年月日時胎五位中合成﹐更有福神相助﹐無死絕衝破空亡﹐須貴極一品。若有衝破空亡而有福神相助﹐亦可爲兩制兩省。如日時上不犯空亡﹐他處犯之﹐亦可爲兩府﹐然活不久。如不犯空亡﹐只犯死絕﹐可作卿監﹐仍多難而有好差遣﹐若無福神爲助﹐不過一多難員正郎而已。不犯死絕﹐而犯衝破空亡﹐無福神助之者﹐亦可作館職之格﹐或死絕空亡﹐更無福神爲之助﹐卽碌碌不出州縣耳。更有三刑六害﹐只作有名舉人﹐或淸髙僧道﹐與富足百姓而已。﹝林開五命﹞閻東叟云﹕四時天地之气﹐八荒陰陽之數﹐甲庚丙壬爲陽幹之吉會﹐乙辛丁癸爲陰漧之福源﹐六凶神至此而藏﹐﹤按三曆會同云﹕螣蛇﹑朱雀﹑勾陳﹑天空﹑白虎﹑玄武﹐爲六凶神﹥四惡殺相遇而沒﹐﹤按命書四殺或以爲四劫殺﹐或以爲辰戌丑未﹥年月日時四位四幹分明﹐不論刑害衝破﹐皆爲吉气﹐更加祿馬貴印﹐加倍福力。而凶神惡殺﹐自然藏沒也。三命鈐云﹕凡將相貴人﹐多生於甲庚丙壬者﹐以此四幹有天徳月徳並也。若人遇之﹐更逢五晉旺相﹑及三命有气﹐必居臺輔也。玉霄寶鑑云﹕如甲庚丙壬全﹐必生居孟月者﹐方爲入格。乙辛丁癸﹐必生居季月者﹐方爲入格。不然非也。此類皆爲吉徳君子﹐若居官秉政﹐亦寬厚也。鬼谷要訣云﹕甲庚丙壬相逐來﹐支神次第又相該﹔更兼祿馬居生旺﹐爲官必是到三臺。又云﹕乙辛丁癸順挑連﹐五行生旺祿兼全﹐更秉旺气臨官上﹐宰相公侯在此遷。又鬼谷遺文云﹕罡中是乙﹐魁裏伏辛﹐鬼神得癸﹐小吉隱丁。﹤注云﹕辰中是乙﹐戊中是辛﹐丑爲貴神﹐未爲小吉﹐丑中有貴﹐未中有丁。﹥四端迎中央之福﹐謂陽幹甲庚丙壬全﹐陰漧乙辛丁癸全﹐陽幹胎月得癸而迎戊﹐陰漧胎月得甲而迎己﹐中央二土﹐迎在歲運上﹐則陽能兆陰﹐陰能兆陽也。﹝閻東叟書﹞【連珠粹美格】甲丙辛己甲丙戊庚甲己辛癸甲辛庚丙甲辛癸丙乙庚壬甲乙庚丁己乙癸丁壬乙庚丁辛乙戊甲癸﹤一癸作庚﹥丙戊癸辛丙辛癸乙丙戊庚壬丙癸壬戊丙乙丁辛丁己辛壬丁癸壬己丁己癸乙丁乙己戊丁壬己辛戊癸丁乙戊庚壬甲戊庚乙癸己辛甲癸己甲丙戊己甲丁壬己甲丁辛己辛癸乙庚乙丁己庚壬甲丙庚丁丙壬辛癸乙丙辛丙庚戊辛壬丙甲辛癸乙丁辛丙丁癸壬甲丙戊壬己戊甲壬丁己辛癸戊庚壬癸乙丁己癸戊己乙﹤己作丙﹥以上年月日時﹐一句喚就者爲貴﹐更有吉殺﹐定爲卿相。﹝廣信集﹞【官卿】甲隨丙戊官卿泰﹐乙見丁己祿還生﹐丙會戊庚年稱遂﹐丁到己辛事皆成﹐戊入庚壬門有慶﹐己逢辛癸職遷榮﹐庚遷壬甲財丰足﹐辛逢癸乙命先升﹐壬逢甲丙無不喜﹐癸入乙丁命髙亨﹐若遇行年生處有﹐此爲有福運相迎。﹝八字金書﹞【福會】福會者﹐取十干所生及所剋是也﹐謂如甲木生丙火﹐剋之戊土之類﹐如甲壬見丙戊是也。﹤他準此並與官卿同﹥若人胎月日時遇之﹐主衣食丰足﹐官爵崇髙﹐大小運行年至此﹐亦有遷官進財之喜。﹝三命指掌﹞【祿庫】甲乙庫未丙丁戌﹐戊己壬癸辰中立﹔庚辛若向丑中行﹐一生衣食終須吉。凡人生值此庫﹐若年月日時皆有者﹐主兩府臺輔之貴﹐或落空亡亦吉。﹝八字金書﹞【祿庫空虛﹐囊貧職重】歲幹之墓謂之祿庫﹐祿庫中又帶地財或納音爲財者﹐乃祿庫中有財﹐不惟貴﹐而又主富﹐設祿庫之內無財﹐則職𨿽顯而家貧矣。﹝壺中子﹞【正官正祿偏官偏祿】如甲人用己爲正祿﹐卽有科名﹐戊爲偏祿﹐以辛爲正官﹐庚爲偏官﹐於仿此。若得正官全者﹐並爲正官祿﹐有科名﹐其偏官無出身。﹝金書名訣﹞三命提要云﹕偏官亦主大福﹐若到晚年福謝祿衰﹐卻爲災﹐若見二鬼剋祿幹﹐𨿽有官蹇滯﹐亦須有停降之災。指迷賦云﹕偏官出於雜流。胎生旺庫爲四貴﹐死絕病敗爲四忌﹐余爲四平﹐以太歲幹爲主配於五行﹐取四貴﹑四平﹑四忌之位﹐而分貴賤﹐遇貴多則貴﹐不遇則賤。四貴主貴﹐亦有上下生旺﹐庫爲上﹐胎爲次。四忌主賤﹐亦有輕重﹐死敗絕爲重﹐病爲輕﹐若胎月日時遇三貴上﹐皆有輔者﹐﹤祿有四輔正財正官正印含神福也﹥三公之命也。若三貴上帶正天乙﹤如丑未生人月日時得甲戊庚之類是也﹥﹑本家祿﹤如寅生人﹐月日時帶甲之類是也。詩云﹕甲遇寅爲常﹐寅遇甲爲彊﹐餘仿此﹥﹑福會或天乙貴神合四三重者﹐亦三公之命也﹐三貴上帶上下合﹐或一官一印﹐卽一正天乙或一位本家祿﹐三兩位天乙貴人合者﹐宰輔之命也。或日時上遇兩貴﹐而帶上件者﹐亦然。以上若一位上遇災殺亡神劫殺地殺羊刃者﹐兼主兵權﹐樞府節鉞之貴﹐若胎月生月與日時上遇兩貴或只時上遇胎庫一貴﹐卻帶正天乙上下合﹐天乙貴神合﹐本家祿正官正印本祿餘位﹐但有气﹐或貴人上亦帶前件祿幹者﹐亦宰輔兩府之命也。若月在忌神﹐而日遇貴﹐或日在忌神而時遇貴﹐不害﹐爲淸華侍從之格﹐若月日俱在貴而時遇忌神者﹐皆常調選人也。﹝三命提要﹞凡命年月日時有甲與己﹐乙與庚﹐丙與辛﹐丁與壬﹐戊與癸﹐十干合者爲上﹐遇甲庚丙壬乙辛丁癸爲奇幹﹐甲乙丙﹐丙丁戊﹐戊己庚﹐庚辛壬﹐壬癸甲﹐謂以順連合﹐癸甲乙﹐乙丙丁﹐丁戊己﹐己庚辛﹐辛壬癸﹐謂之逆連合。上合者淸貴﹐奇幹次之﹐順逆合又次之。此之謂入局。凡一命而兼此三者﹐更得五行相順﹐其貴不待言也。若五行不相順﹐乃爲僧道術士淸閒之人﹐余輕重皆仿此。﹝林開五命﹞【十干發用定數】不拘十干爲頭﹐﹤但是十干皆爲一數﹥二損三食四雜求﹐﹤二損气﹐三食神﹐四雜神﹥見五便爲財神用﹐六合吉慶有來由﹤六幹合﹥遇七鬼名多厄滯﹐八呼官印六陰收﹐﹤陽幹八位官印﹐陰官八位官印﹥見九倒食無嘉會﹐十爲生气福千秋﹤陰漧第八﹐陽幹第十﹥。【論發用】凡看命﹐先詳月幹好弱﹐旣有好幹﹐卽令日幹貢助﹐旣日幹好﹐卽令時幹貢助﹐更不出此發用﹐若月幹不好﹐急令日幹剋去﹐月幹者爲上﹐蓋吉者要升﹐凶者要除﹐詩曰﹕月爲第一气神行﹐吉數還教吉數生﹐吉气莫令凶气戰﹐不離兩子有遷升。假令辛酉﹑丙申﹑乙未﹑己卯﹑己助乙勢﹐乙生丙旺﹐丙與辛合爲貴﹐如丁巳見癸丑﹐不用癸丑﹐使己日幹剋去癸水爲妙﹐如辛酉甲午癸亥壬午﹐𨿽天干連珠﹐壬癸生甲﹐雜神貧困之命。又如丁巳戊申乙卯己卯﹐戊爲損神﹐被乙助戊﹐己助乙﹐從下喜至戊﹐旣戊得勢﹐轉損丁之力不好﹐余準此推之。【五行晝夜气象】六甲日生木﹐夜生化土﹐故六戊人得甲﹐取日生爲鬼﹐夜生爲官。用六乙日生使金﹐夜生使木﹐故六己人見之﹐日生爲官﹐夜生爲鬼。六丙人日生使火﹐夜生使水﹐故六庚人見日生爲鬼﹐夜生爲官。六丁人日生木﹐夜生火﹐故六辛人得之﹐日生爲官﹐夜生爲鬼。六戊人日生爲土﹐夜生爲火﹐故六壬人見之﹐日生爲鬼﹐夜生爲官。六己人六庚人不變。六辛人日生爲水﹐夜生爲金﹐故六乙人得之﹐日生爲官﹐夜生爲鬼。六壬日生使水﹐夜生爲木﹐六丙人得之﹐日生爲鬼﹐夜生爲官。六癸向晝火盛﹐夜生水盛﹐故六丁人得之﹐晝生不使鬼﹐只用火气。又云﹕六般陽命﹐男犯祿鬼﹑倒食﹐須取夜生﹐反凶作吉﹐呼鬼爲官﹐倒食爲喜神﹐女人反此。六般陰命﹐男犯祿鬼倒食﹐須取日生反凶作吉﹐余並同前。六陽命﹐男無祿鬼倒食﹐只當取日生者爲順﹔六陰命﹐男無祿鬼倒食﹐只當取夜生者爲順﹐女人皆反此求之﹐此晝夜气象是陰陽配合剛柔體用也。﹝天元變化書﹞且以甲言之﹐則辛爲官印﹐己爲天財﹐丁爲破官﹐庚爲畏神﹐若不消息五行﹐推究剋制﹐則神殺錯雜﹐尊卑混殽﹐善惡不分﹐災福必不驗矣。﹝閻東叟書﹞凡命君須子細推﹐天元先去測天機﹐助生淸秀榮應辧﹐吞竊傷殘賤可知。且祿之元或先傷殘吞啗﹐𨿽逢吉殺﹐豈可便以吉言之﹐或先多滋助﹐𨿽犯凶神豈可便以凶論之。﹝沈芝源髓﹞不仁不義庚辛與甲乙交差﹔或是或非﹐壬癸與丙丁相畏。王氏注云﹕甲乙爲東方之木﹐庚辛爲西方之金﹐彼其自有仁義之理存焉。丙丁爲南方之火﹐壬癸爲北方之水﹐彼其自有是非之義存焉﹐凡陽庚合乎陰乙﹐陰辛合於陽甲﹐則木榮金生﹐仁義兼濟﹐剛柔相乘﹐陰陽沖和。庚辛甲乙木不能相交差也﹐甲見庚﹐乙見辛﹐木辱金化﹐純陽不生﹐純陽不長﹐陰陽不和﹐甲乙木不能保仁﹐庚辛金不能崇義﹐所謂不仁不義﹐庚辛與甲乙交差也。或是或非者﹐陽丙是畏於陽壬﹐而非畏於陰癸﹐陰丁是畏於陰癸﹐而非畏於陽壬﹐丙見壬﹐丁見癸﹐謂之祿鬼﹐是相畏及﹐丙見癸﹐丁見壬﹐謂之祿官﹐非相畏也。蓋陰見陰﹐二女同居﹐其志不同﹐陽見陽﹐兩男並處﹐其性不和﹐故謂之相畏也。及男女同居﹐其志通也﹐又何畏之有﹐故有是畏非畏之說。﹝珞琭子﹞丙丁然惡於壬癸﹐壬癸多旺而秋生﹐甲乙𨿽喜於庚庚辛﹐庚辛春囚而多辱。丙丁火也﹐壬癸水也﹐丙丁惡壬癸者﹐壬癸爲丙丁之鬼﹐生於秋多﹐則壬癸旺相之時丙丁胞絕之時﹐號爲鬼旺身衰﹐其阻障得尢切﹐若生於春夏﹐則壬癸胞絕﹐丙丁旺相﹐號爲身旺鬼衰﹐其阻障不得。甲乙木也﹐庚辛金也﹐甲乙喜庚辛者﹐庚辛爲甲乙之官﹐生於春多﹐則庚辛胞絕﹐號爲身衰官旺﹐其主爵祿增崇﹐或曰丙丁見壬癸﹐甲乙庚辛﹐皆爲官鬼﹐人格﹐貴命從官論﹐不入格﹐俗命從鬼論。﹝壺中子﹞金傷木祿﹐丙丁先見無危﹔火傷於金﹐遇壬癸不能損貴。戊己愁逢甲乙﹐幹頭須用庚辛﹔壬癸惡土以相傷﹐甲乙見之無畏。壬來克丙﹐惟怕戊以當頭﹐癸去傷丁﹐切忌己以相對。﹝陷迷賦﹞【伏凶格】如丁巳人不畏癸水爲鬼﹐緣巳上有暗戊﹐合卻癸化﹐眞火發用﹐名曰伏凶﹐一重癸水﹐化一重眞火﹐更自是丁巳祿旺﹐切宜眞水旣淸﹐得之者最貴﹐旣用癸水爲秀气﹐則不可復【壞】去癸﹐譬如丁巳年癸丑月壬辰日辛亥時﹐辛生壬﹐壬助癸﹐作丁之發用﹐又身受水印﹐亥上臨官有气﹐如丁巳見癸丑己卯﹐被己土克去癸水用神﹐縱得好時﹐亦無厚福也。如癸巳不畏辛倒食﹐爲巳間有丙合辛﹐變爲眞水﹐爲喜神發用﹐李待制癸巳年辛酉月庚寅日辛巳時﹐兩辛爲喜神﹐又就壬子胎﹐人庚辛壬癸﹐名幹神連珠﹐故貴﹐余準此推之。﹝天元變化書﹞【幹神相克】丙人怕二壬﹐壬人怕二戊﹐乙人怕二辛﹐余彷此。歌曰﹕乙木生人怕二辛﹐不遭鞭配也遭刑﹐若能免得諸刑害﹐兩目盲盲不見人。﹝三命【纂】局﹞【鬼合格】甲人見庚乙乙人見辛丙丙人見壬丁丁人見癸戊戊人見甲己己人見乙庚庚人見丙辛辛人見丁壬壬人見戊癸癸人見己甲以上官鬼相傷﹐公立庶幾。﹝廣信集﹞鬼嘯分明禍更加﹐設使以前逢富貴﹐定知日後厭年華。如甲人逢庚金克木﹐又值丙火克庚金﹐乃貧賤惡死之命﹐遇合干尢可﹐如丙見辛是也。若支神納音好﹐己前須主富貴﹐向後定不吉﹐更加刑殺鬼克﹐主惡死。如王相公﹐己未年乙亥月﹐丙寅日﹐辛卯時﹐逢三合生﹐更遇寅卯爲己人官鄕﹐丙與辛合大貴﹐柰犯鬼嘯格﹐己陰土逢乙陰木作鬼﹐又遇辛陰金作陰木鬼﹐變寅卯之官作己土鬼﹐在亥卯未三合位﹐又是鬼克﹐故主惡死也。三吞三耦未爲惡﹐重耦傷怕逢著﹐若非夭壽父母凶﹐戶力𨿽髙亦衰落。三吞者﹐如甲人逢三壬﹐三耦者﹐如甲人逢三己也。未爲賤賤命﹐重耦者。如甲人逢兩己曰重耦。重傷者﹐如甲人逢兩庚曰重傷﹐乃夭壽退家之命。﹝沈芝源髓﹞

第四卷

論幹神二【十干合】甲己化土乙庚化金丙辛化水丁壬化木戊癸化火天元變化書云﹕天干合﹐陽得陰合福慢﹐因得陽合福緊﹐故甲得己合爲財﹐己得甲合爲官﹐十干仿此。三命提要云﹕如陽幹遇陰漧合﹐只得幹合之福﹐陰漧遇陽幹合﹐又得正官之輔﹐爲兩重福。十干者﹐五行之精紀﹐甲陽木﹐乙陰木也﹐位旺東方﹐以比者爲兄弟﹐則乙者甲之妹也。丙陽火﹐丁陰火也﹐位旺南方﹐丁者丙之妹也。戊陽土﹐己陰土也﹐位旺中央﹐己者戊之妹也。庚陽金﹐辛陰金也﹐位旺西方﹐辛者庚之妹也。壬陽水﹐癸陰水也﹐位旺北方﹐癸者壬之妹也。以我剋者爲妻財﹐庚金以乙木爲妻﹐故乙與庚合﹐壬以丁火爲妻﹐故丁與壬合﹐丙火以辛金爲妻﹐故丙與辛合﹐戊土以癸水爲妻﹐故戊與癸合﹐甲木以己土爲妻﹐故甲與己合。合者﹐常貴乎得中而不偏﹐否則亂。常貴乎得中﹐是各有所合﹐乃爲得中﹐如兩戊得兩癸﹐是謂得中﹐偏者如一丁合三壬﹐或兩甲合一己是也。陽者夫也﹐陰者婦也﹐婦多夫少﹐夫多婦少﹐皆亂之道也。﹝燭神經﹞【論隔六合】十干必隔六位一合﹐合也﹖希尹云﹕天地之數﹐各不過五﹐然上五位爲生數﹐下五位爲成數﹐生數與成數相遇然後合。天一生壬﹐地二生丁﹐天三生甲﹐地四生辛﹐天五生戊﹐地六成癸﹐天七成丙﹐地八成乙﹐天九成庚﹐地十成己﹐天一數﹐地見二數﹐然後合﹐所以必隔六也。故易曰﹕天數五﹐地數五﹐五位相得而各有合。玉門關集云﹕壬癸北方亥子﹐生數一﹐成數六﹐丙丁南方巳午﹐生數二﹐成數七﹐甲乙東方寅卯﹐生數三﹐成數八﹐庚辛西方申酉﹐生數四﹐成數九﹐戊己居中辰戌丑未﹐生數五﹐成數十。五行要論云﹕天一生水﹐其於物爲精﹐精者一所生也﹐第二生火﹐其於物爲魂﹐魂從神者也。地四生金﹐其於物爲體﹐體者精神魂魄具而後有者也。自天一至天五﹐五行之生數﹐自地六至地十﹐五行之成數﹐以奇生者成而耦﹐以耦生者成而奇﹐其成之者皆五﹐五天數之中﹐所以成於物也。道立於一﹐成於三﹐變於五﹐而天地之數具矣。其於十也偏之而已。【論合神化气】何故甲與己合化土﹐乙與庚合化金﹐丙與辛合化水﹐丁與壬合化木﹐戊與癸合化火﹖希尹曰﹕此五行循環相生也。甲與己旣爲夫婦﹐得土之气矣﹐土生金﹐故乙庚次之﹐金生水﹐故丙辛次之﹐水生木﹐故丁壬次之﹐木生火﹐故戊癸次之﹐火復生土﹐故曰循環相生也。【眞五行例】甲於五行屬木﹐若於四幹中見己﹐則化爲土﹐𨿽不見己﹐而見午亦同﹐蓋己祿在午故也。又不見午而見未與寅戌﹐亦有五分之力﹐六合三合﹐得有己之气故也。全不見己與午未寅戌﹐而見甲辰甲戌﹐便以甲爲土斷之。蓋甲辰土位﹐木化而爲土也。餘皆爲木。乙於五行屬木﹐若於四幹中見庚則化爲金﹐𨿽不見庚﹐而見申﹐亦同﹐庚祿在申故也。又不見申而見巳與子辰﹐亦有五分之力﹐六合三合得有庚之气故也。若全不見庚與申巳子辰﹐而見乙巳﹑乙酉﹑乙丑﹐便以以爲金斷之﹐蓋乙居金位﹐木化而爲金也。餘皆爲木。他幹皆如此取﹐爲辛壬癸三幹﹐不得如甲以甲辰﹑甲戌﹐乙以乙巳﹑乙酉﹑乙丑取用﹐但辛見辛亥﹐則斷爲水﹐壬見壬寅則斷爲木﹐癸見癸巳則斷爲火﹐蓋各居臨官之地而化也。若己自是土﹐庚自是金﹐更不必言也。﹝玉霄寶鑑﹞【眞气交互格】辛亥金人得丁巳土﹐有丁壬合﹐眞木往來﹐有丙辛合﹐眞水往來。丁巳土人得癸亥水﹐有戊癸合﹐眞火往來﹐有丁壬合﹐眞木往來﹐如戊戌年﹐癸亥月﹐丁巳日﹐辛亥時﹐交互眞气全﹐宰相命。戊午火見壬子木﹐中有丁壬眞木﹐戊癸眞火﹐丙申見乙酉﹐中有丙辛眞水﹐乙庚眞金﹐庚寅得己卯﹐中有甲己眞土﹐乙庚眞金﹐如庚寅年﹐己卯月﹐庚寅日﹐己卯時﹐交互全﹐兩府命。【坐下有化】壬午丁祿在午壬與丁合丁亥壬祿在亥丁與壬合戊子癸祿在子戊與癸合甲午己祿在午甲與己合辛巳丙祿在巳辛與丙合癸巳戊祿在巳癸與戊合以上壬午丁亥最爲福深幽﹐戊子聰明﹐辛巳權謀﹐甲午在寅午戌月得地﹐癸巳貴中有酒色之疾﹐損壽﹐甲午亦主有小亨。甲己化土﹐非辰戌丑未月不化﹐其次十月亦化。四柱有甲己﹐其間有乙字者不化﹐名曰妒合﹐隨水爲受气臨官。又云己亥是也。若論四季之月﹐各旺十八日﹐及谷雨大暑﹐霜降大寒前五日﹐至四節前三日﹐並可用甲己正化﹐余不然。乙庚化金﹐非巳酉丑月不化﹐其次七月亦化﹐四柱有乙庚﹐其間帶丙字者不化﹐名曰妒合。凡巳酉丑命人﹐四柱中有庚申﹐名曰受气臨官﹐晚年不佳﹐有官奪官﹐有財乏財。丙辛化水在申子辰月方化﹐其次十月亦化﹐四柱有丙辛﹐其間有丁字者不化﹐名曰妒合。凡申子辰生人﹐四柱有癸亥者爲受气臨官﹐主晚年不佳﹐有官奪官﹐有財乏財。丁壬化木﹐非亥卯未月不化﹐其次正月亦化﹐凡四柱有丁壬﹐其間有戊字者不化﹐名曰妒合。凡亥卯未生人﹐四柱有甲寅者﹐爲受气臨官﹐主晚年不佳﹐有官奪官﹐有財乏財。戊癸化火﹐非寅午戌月不化﹐其次四月亦化﹐凡四柱有戊癸﹐其間有己字者不化﹐名曰妒合。凡寅午戌生人﹐四柱有丁巳者爲受气臨官﹐主晚年不佳﹐有官奪官﹐有財乏財﹝廣信集﹞神白經有受气臨官訣云﹕受气臨官莫同穴﹐一時兩犯禍難說﹐官人到此應無祿﹐富澤殘年必貧缺﹐縱然橫得些名利﹐鋒刃之中化爲血。後學消詳莫順情﹐此說陰陽幽微別。假令乙亥年乙酉月乙酉日戊寅時﹐時上有年臨官﹐月日上有年受气﹐餘同﹐二气在日時中亦然﹐𨿽犯諸吉象﹐富貴須有﹐只恐失多﹐不然死疾也。又論臨官云﹕四卦臨官官人不知﹐帶其類幹日兼時﹐重重相犯還有剋﹐退卽生兮進卽危﹐亥卯未人甲寅﹐巳酉丑入庚申﹐寅午戌人丁巳﹐申子辰人癸亥。甲己化土﹐生在季月中﹐其土成像﹐不可見火﹐若見火則虛﹐逢火煉不生物是﹐季月有甲己日怕丙丁時是。﹝甲己日皆爲丙寅丁卯時﹞孫子才云﹕甲己喜丙火大妙﹐怕木气剋壞死絕﹐又木爲官﹐寅亥卯爲妙。乙庚爲金﹐生在申酉月中﹐其金成像。此月有乙庚日怕子寅時﹐以示哀樂無寧之象也。﹝乙庚日皆丙子戊寅時﹞孫子才云﹕乙庚喜戊土相生甲己爲福﹐不喜死敗。丙辛爲水﹐生在亥子月中﹐其水成像﹐此月有丙辛日怕卯巳時﹐多哀蹇時。﹝丙辛日皆辛卯癸巳時﹞孫子才云﹕丙辛愛庚子相生之气﹐乙庚爲福﹐怕壞气。丁壬爲木﹐生在寅卯月中﹐其木成像﹐此月有丁壬日怕午申時﹐木爲灰化之時也。﹝丁壬日皆丙午戊申時﹞孫子才云﹕丁壬喜丙辛爲福。戊癸爲火﹐生在巳午月中﹐其火成像﹐致用日時犯戊己土之土﹐是大火見土﹐及暗伏之際也。﹝神白經﹞孫子才云﹕戊癸愛甲字相生﹐不喜卯酉無終始﹐丁壬爲福。甲己切要木爲官﹐故得寅卯亥丑爲上﹐戊癸气爲福也。乙庚金切要火爲官﹐故喜寅辰巳午也﹐甲己气爲福。丙辛水切要土爲官﹐故喜子丑未申戌亥﹐甲己爲官﹐乙庚爲福。丁壬切要庚辛爲官﹐申酉亦同﹐丙辛爲福。戊癸火喜申亥子旺水爲官﹐丁壬爲福﹐於臨時消息。﹝天元變化書﹞鬼古遺文﹐丁壬喜遇丙辛﹐乙庚愛乎甲己﹐乃相生也。【五行眞旺】甲己旺申子乙庚旺巳酉丙辛旺申子丁壬旺亥卯戊癸旺寅午若人逢此旺地生者﹐十有九貴也。﹝廣信集﹞【福徳格】春丁壬夏戊癸秋乙庚冬丙辛四季甲己眞五行各旺其時也﹐若帶祿馬貴食之神﹐乃有福徳人﹐無貴殺虛祿人也﹝鬼谷命格﹞【正化】丙寅辛卯﹑丙辰辛卯庚申乙酉﹑庚戌乙酉己亥甲子﹑己丑甲子癸巳戊午﹑癸未戊午戊子癸丑﹑戊寅癸丑己酉甲戌﹑己亥甲戌乙巳庚辰﹑乙卯庚辰壬午丁未﹑壬申丁未以上正化﹐更合月令。【轉角進化】﹤幹合中見支辰相順連﹥甲辰己巳丙寅辛卯戊戌癸亥庚申乙酉丁丑壬寅癸巳戊午己亥甲子辛未丙申以上須得日時遇之﹐成立功名﹐不至艱難﹐更合月令尢妙。假令丁巳年癸丑月戊戌日癸亥時﹐早年及第﹐官至太卿監﹐壽至八十九﹐尙康裕王徽獻倌命。【轉角退化】﹤幹合中見支辰相返連﹥甲午己巳乙巳庚辰丁卯壬寅戊子癸亥壬申丁未辛酉丙申己亥甲戌戊寅癸丑以上須得日時遇之﹐主功名差晚到﹐好處有退減﹐歲運逢之﹐亦歇滅﹐月令得地﹐亦作貴人﹝此處缺字﹞﹐假令丙子年﹑戊戌月﹑辛酉日﹑丙申時﹐五十二歲作殿科﹐五十九歲入參政﹐董徳元命。﹝廣信集﹞【天元喜納音爲財】甲己喜水乙庚喜木丙辛喜火丁壬喜土戊癸喜金【天元喜納音四時正旺】甲己喜土四季生乙庚喜金秋生丙辛喜水冬生丁壬喜木春生戊癸喜火夏生﹝神白經﹞【類破殺】甲己人見乙乙庚人見丙丙辛人見丁丁壬人見戊戊癸人見己以上又名妬合殺﹐謂合中見剋也﹐主好事被人破害。﹝廣信集﹞【眞鬼刑疾】甲己人忌見丁壬日時乙庚人忌見戊癸日時丙辛人忌見甲己日時﹝官鬼有气得地者富﹞丁壬人忌見乙庚日時戊癸人忌見丙辛日時﹤十分福失地無气災也﹥﹝神白經﹞玉霄寶鑑云﹕假令甲己人不見丁壬全﹐而見壬寅或丁亥﹑丁卯﹑丁未者﹐亦是眞鬼﹐若於福繁之地及貴人祿馬上見者﹐謂之變鬼爲官﹐反爲福﹐主凶中有吉。【甲坤黃數五】﹤火生土﹥甲人戊癸本非殊﹐或加從革應相呼﹐四位土支逢一二﹐祿厚權淸出帝都。用眞火生其土﹐有戊無癸﹐以子代之﹐有癸無戊﹐以己代之﹐子巳乃土成實之地﹐巳酉丑福元旺水生焉﹐辰戌丑未四土﹐若逢一二位﹐爲成實之格﹐子巳代戊癸﹐甲人有戊癸合戊子﹑癸巳﹑辰戌﹑丑未最貴也。【云漢秀气】﹝火中見水暗金官神﹞甲人見火多孤獨﹐水若相逢卻至淸﹐若見丙來加子午﹐定向初年達縉紳。木見火傷金﹐得水制也﹐丙子丙午乃水中有火﹐火中有水﹐木人得之﹐﹐乃五行至精之气﹐木得火多﹐則馳騁聰明﹐好學勤禮﹐立身孤獨﹐如得旺水主財薄淸貴也。論曰﹐甲人以金爲福﹐火盛則傷金﹐見水則火殄﹐五行要有所制抑﹐則轉禍爲福﹐又甲會丙子丙午﹐旺水中合起辛未辛丑本家眞官﹐天乙貴人﹐無中設像﹐乃五行淸華之气也。福祿歸根﹝火土生官忌木反元﹞甲己相逢土最精﹐不逢木屬足珍珠﹐辰戌兩位如逢火﹐少步淸云日益新。土能生金爲木之官﹐無木傷土綠﹐自然渾厚﹐辰戌之位﹐卽其中逢火﹐能生無窮之士﹐土旣渾厚﹐金自然壯﹐乃無中之有也。論曰﹕辰戌乃魁罡之地﹐土旣鐘毓﹐更得幹音火神滋養﹐則气數明爽﹐子子孫孫相爲羽翼﹐福祿厚矣。【蔭助淸奇】﹝敗金逢旺土官神益壯﹞丁蛇己酉金偏慕﹐縱逢火盛不爲凶﹐若見甲來加子午﹐雲路崢嶸早歲通。金生在巳﹐卻逢丁巳﹐金旺在酉﹐卻逢己酉﹐正胎中逢父母﹐轉見生旺﹐𨿽有火﹐卒未能柰何﹐蓋本源深厚也。以丁巳己酉二位土神﹐能化藏其毒﹐不傷於金也。然甲子甲午二金﹐帶一路死敗之气﹐旣有丁巳己酉﹐壯其本源﹐故陰陽得中﹐金神之气挺轉可知﹐又何死敗之有。

【天地有餘】﹝木加火盛官神消爍﹞甲辰甲戌皆炎火﹐木作幹神本自全﹐重遇未神駢輔翼﹐虛名𨿽有不升遷。甲屬木﹐加辰戌上納音火﹐是幹分帶木﹐卽本位自能發揚﹐天地有餘之气﹐不得外加木﹐若木多﹐則又傷辰戌之土﹐不能爲福﹐五行中如此理﹐尢用消詳。【破散離業】﹝木生火旺﹞甲戌本是火潛藏﹐木發其神轉更忙﹐又值木臨寅午戌﹐蕩除家業遠離鄕。甲戌本是伏藏﹐要安靜﹐卻以木發起何益﹐五行當生則生﹐當伏卽伏﹐反此爲禍﹐況火到戌亥﹐以四時推之﹐自不可發露﹐所以破敗。論曰﹕甲戌乃墓中宿火﹐見木則火熾﹐更若臨寅午戌宮﹐得火局則焚傷飛馳﹐不得歸元﹐所以流移鄕井﹐事多歇滅。【橫天無依】﹝祿位逢火﹞甲人寅重莫逢火﹐見火平生多坎坷﹐不然祿位不陞遷﹐又恐天年多﹝土摩﹞﹝土羅﹞。寅爲火生之地﹐寅旣重若又見火﹐火更有气﹐庚辛受制﹐所以觸事迍邅﹐人皆言甲祿在寅﹐不知一火便能爲害。【乙四眞金太陰化气】﹝祿位逢火﹞六乙之人遇丙辛﹐從魁大吉要知名﹐傳送更加逢太乙﹐便是中書爕理人。乙陰金﹐故生其水﹐母生子爲親﹐若遇巳酉丑生其子﹐有丙會辛﹐以酉代之﹐有辛無丙﹐以巳代之﹐爲秀實之气﹐故貴。論曰﹕三位乃子母俱旺﹐福會之慶﹐己酉以攝丙辛﹐乙遇丙辛合﹐丙辛巳酉丑爲貴也。【流蔭返元】六乙生人正月丙﹐蛇巢逢土少年榮﹐若見剛金臨殺位﹐必主兵權定塞塵。乙人正月﹐以戊寅髙阜之土﹐乙庚之气﹐絕處逢父母﹐故喜見之。丁巳乃蛇巢之土﹐金神生處逢父母﹐又乙人見庚辰﹐乃羊刃殺﹐然而五行壯旺﹐更加此殺﹐須領兵職之職。鬼作截福六乙怕逢丙丁盛﹐如無救助定成凶﹐若值五行多水數﹐陽土相臨主太隆。丙丁若盛﹐金神不能發生﹐乙人所以不喜見之﹐若四柱中見水可以制火﹐並得一位陽神之土扶持﹐如戊寅﹑戊申之類﹐五行又卻還元。珞琭子云「當憂不憂﹐賴五行之救助」﹐良有以也。【丙水漧龍之數一】六丙生人本見丙﹐己來同甲最奇淸﹐大吉若加並太乙﹐名標金榜世傳名。水之數﹐火屬之﹐得木而生焉﹐甲己土合﹐壯其丙火﹐土旺金生﹐有甲無己﹐以未代之﹐有己無甲﹐以寅代之﹐此爲反陰玆陽之理﹐水加木而淸﹐醜爲大吉﹐巳爲太乙﹐巳丑乃金神生墓之地﹐故生丙水爲秀實也。寅未代甲己﹐丙人有甲未己寅卯巳丑貴也。【福祿還藏】丙人從革大爲良﹐又乘巳位旺淸揚﹐更得炎宮於木火﹐定知早運佐朝堂。丙人喜見巳丑金位﹐如無巳酉丑日時﹐中有金神亦得用﹐得巳乃爲眞官之貴﹐巳午二位幹逢木爲丙人之福﹐火人得從革局乃爲剋財生官之象﹐若得己巳之類﹐則火人祿气純全﹐更若寅午戌三位幹頭得丙甲二字﹐其气愈見彊壯﹐陰陽書謂「火人得地﹐無水而仕祿優遊」﹐抑有自也﹐有水則損之。【祿旺興元】六丙生人火數多﹐更加一本最相和﹐剛明淸健多榮祿﹐金神更壯早巍峨。丙本自旺盛﹐一本族矣﹐多反過﹐𨿽是一木﹐若得地尢其絕﹐所以五行之神﹐貴在顯煥淸越﹐不可過也。丙人得木助﹐其銳可知﹐須要乙位金來翊其气﹐則生火人官祿基﹐如此豈不可早年亨快。【中央奪福】﹝亥水見水被土所破﹞丙人見子休逢土﹐福破中央奪將去﹐又加火向辰戌中﹐決定殘傷中敗露。見子則官神得位﹐逢土則水不能勝﹐終被所奪也。論曰﹕魁罡之地﹐土所鐘毓﹐更若火盛﹐如甲辰甲戌之類﹐土气彊壯﹐水气消竭﹐危害甚矣。【截根無蔭】﹝生處逢鬼﹞丙寅爲祿火長生﹐甲寅相遇不光榮﹐憂妻害子無兄弟﹐到老孤貧謾逞能。逢鬼於受气處﹐被抑塞終爲害也﹐此爲生地見鬼﹐鬼卽壯彊﹐丙火不得舒爽﹐五行獨立﹐宜於順生﹐最嫌逆制﹐終當孤竭矣。【煙滅灰飛】火木臨巳午會水救助丙丁巳午皆逢木﹐炎上威風勢猛彊﹐更若五行無水制﹐才逢稱意必傾亡。丙丁巳午皆火之地﹐若逢木則益炎盛﹐須得水則旣相比和﹐又有官神﹐方是有應﹐若一味炎盛﹐豈能久長。【食神爲鬼】午音火土多丙人見戊加申子﹐時人皆謂食神重﹐若是火神有生位﹐一生孤蹇祿難逢。丙人見戊﹐又逢火旺土壯﹐克丙人之官﹐所以無官﹐土生於申﹐旺於子﹐幹頭帶戊﹐丙人會之﹐爲食神名譽之兆﹐土气成實﹐不必更見火﹐火旺則土彊﹐丙人之官蔑然﹐𨿽少年見祿﹐終不爲長久之計。【丁火父木成數三】六丁戊癸本來髙﹐如加巳亥勢雄豪﹐申子辰官金水旺﹐位到公侯佩玉袍。丁生戊癸爲子﹐如萌芽﹐有癸無戊﹐以巳代之﹐有戊無癸﹐以子代之﹐皆爲秀實之气﹐造化之功所爲貴。巳乃戊癸之源﹐亥乃木成實之地﹐爲貴﹐子巳代戊癸﹐丁生人有戊癸戊子癸巳﹐申子辰金水淸貴﹐土火獨爲禍也。【飛活淸秀】水盛己土丁人愛遇北方水﹐忽見金神再續來﹐局內不逢於土數﹐木神加護至三臺。丁人見水﹐官神得地﹐又遇金來生官﹐自然顯赫﹐北方乃亥子正位﹐壬癸旺鄕﹐更逢金生育不絕﹐甲子辛亥之類是也。若無土損﹐其气淸﹐又得木神護祿﹐所以基本牢壯。【祿基成實】子午逢金怕土金加子午多凶暴﹐若是丁人又喜逢﹐更看五行無土數﹐定扶明主掌陶鎔。金加子午帶死敗﹐故凶。甲子甲午之類是也。然丁人午上見金﹐則變爲財﹐子上見金則凶﹐爲官若無土犯分﹐則气淸祿厚。又云﹕在午見金﹐則祿旺﹐在子見金﹐又生出丁官﹐見土則傷水。【祿气差遲】壬多不如亥子丁見壬多無是奇﹐亥子相逢正得時﹐忽被土能爭旺位﹐謾有聲華亦差遲。壬不得地﹐遇如不遇﹐𨿽無壬而水正位﹐官神旺處﹐自然壯也。火水混雜﹐終是土勝。【破相孤獨】六丁忌見土長生﹐損妻害子彊爭能﹐縱有虛名難了達﹐亦憂田宅之興營。六丁人以水爲福﹐土長生則奪卻水之位﹐有呼無應﹐其格卑下﹐若見克傷﹐則觸事虧損。六丁人以土爲官鬼﹐水土皆生於申﹐就位爲土所損﹐壬癸無以全生﹐天元被害﹐可見貧賤矣。

第五卷

論幹神三【戊火數三】六戊生人逢曲直﹐丁壬相合主淸才﹐從革位中兼一二﹐決須名譽少年魁。眞火要亥卯未壯﹐有丁無壬﹐以亥代﹐有壬無丁﹐以未代﹐本壯元則爲福遠﹐戊癸丁壬合貴也。眞火愛寅午戌土壯火炎﹐官有力﹐天數乘三﹐子生其父﹐巳酉丑多逢﹐則貴也。【淵源滋養】金生水神滋木之官六戊生人見水源﹐更逢甲子旺生金﹐須知名譽當騰達﹐少主淸華入禁林。命已有水生官﹐更得金在申子水旺之鄕﹐則金又生水﹐甲乙自然有气﹐五行要不斷﹐若有金無水﹐又能害木﹐水深則木彊故貴。【相爲慶會】土壯合水生木官顯寅申本是戊人彊﹐癸亥當頭貴顯揚﹐但得五行金不入﹐名淸望重佐朝堂。戊寅火生處逢土﹐戊申土生﹐故彊﹐癸亥水生甲乙﹐故奇﹐有金則傷矣。寅申土成體﹐地本源旣壯﹐又須借木神疏爽之﹐更得癸亥就位﹐滋養其神明之徳﹐淸健非常﹐若無金神反制﹐五行恬然無害﹐爲福厚矣。【金火相持】戊人不貴南方火﹐見火須還帶旺金﹐有金無火終成咎﹐有火無金亦不新。戊人不貴南方火者﹐戒其太過盛﹐若無火則金得勢來侵木﹐無金有火﹐亦無用也。【幹鬼爲殃】甲傷戊元有金可救戊人有甲終無益﹐帶水拖泥不似初﹐若得庚金並水局﹐尢能財祿必微余。逢甲不如見乙﹐爲陰陽和順﹐甲能傷戊﹐若加水﹐甲益壯﹐終有害也。若庚金制之猶庶幾。甲陽木之神﹐戊人得之﹐陰錯陽差﹐若得庚金﹐又復制甲﹐旣又得水﹐則爲戊人材稟之神﹐五行互有得失故也。【己五數眞土】六甲相逢己用功﹐乙庚相會祿髙封﹐炎上火神加一二﹐符壓兵權靜塞衝。己乃火生旺之地﹐己人遇寅午戌﹐爲造化之功﹐乙庚爲土之子﹐生於己爲秀實﹐有乙無庚﹐以申代之﹐有庚無乙﹐以卯代之﹐得此方爲貴格﹐如寅午戌三官﹐二位爲貴﹐申卯代乙庚﹐庚卯乙申﹐用己炎土火﹐而淸貴顯達也。【包成合祿】寅午戌貴旺水損元己人正月爲食魁﹐更於寅午戌相陪﹐局內不逢眞水數﹐定知文武助功來。丙辛爲眞水數﹐己人見丙寅爲食神之魁﹐蓋火生土﹐又得寅午戌炎上之火气接濟﹐若無水損祿﹐天元有滋養﹐榮名厚利﹐何患無矣。【秀轉逢生】金生水旺滋木金暗六己相加巳是功﹐申子辰位甲須丰﹐更得金神同水化﹐定知名譽至三公。申子辰水之位﹐就中見甲﹐則木乘水之旺气﹐爲基甚厚﹐金同水地﹐則水益壯旺﹐甲自然發生﹐此五行陰陽消息﹐不必見其形﹐而默會之可也。若只見金而無水﹐金無所歸﹐便傷甲乙之木﹐惟在水地﹐則自生出水﹐不必見水﹐深宜詳之。論曰﹕若見水加亥卯未上﹐祿元有所養爲福無窮矣。【庚四金陽之數】見戊癸丑未火土爲貴六庚眞數少人知﹐戊癸相逢遇者稀﹐大小吉神逢一二﹐名播中原福祿輝。夫眞白虎數用﹐有子生焉﹐戊癸乃火之眞數﹐爲庚金之眞﹐有戊無癸﹐以子代之﹐有癸無戊﹐以巳代之﹐乃至爲秀實之气。戊癸化火﹐能生二吉﹐丑未爲大小二吉﹐二吉旣壯能造庚金﹐乃爲至貴﹐子巳代戊癸﹐庚金生巳﹐戊癸之火發用﹐丑未貴矣。【聲譽遠弛】庚人巳午逢庚木﹐學問過人世所稀﹐但無金神並水屬﹐少馳聲譽掌樞機。火正南方﹐官神得地﹐更逢剛木﹐滋養無窮﹐所謂本源深而气壯﹐若見金神並見水﹐水又生起﹐便制其火﹐𨿽得正位﹐終被消爍﹐此有木無金水﹐然後爲貴。論曰﹕火加巳午﹐官星得地﹐若更幹音帶得木來﹐火聚南方﹐髙明豁達﹐所憚者水耳﹗稍無犯分﹐則挺轉出羣。【相參成慶】見土木火祿元有助庚人愛得土來親﹐火數相乘位顯倫﹐春夏季中生月屬﹐又加木屬主光榮。金得土扶﹐祿元有籍﹐更加火臨辰未兩月中﹐其福愈壯﹐蓋火生三月﹐木墓六月﹐所謂源遠相參發福﹐有自其爲气也。妙在適其用耳。【祿害孤害】六庚祿向甲申中﹐水數才多不可逢﹐更值金神重疊見﹐到頭辛苦祿難崇。庚人以火爲福﹐卻遇甲申﹐更有別祿見金神﹐則生出水來﹐有汗漫不絕之狀。丙丁如此﹐無以發生﹐又何祿之有﹐終難顯達。珞琭子云﹕遇如不遇﹐祿馬之說﹐要在窮究﹐曲盡其理﹐方知祿馬歸著。【六辛天水之數】天數當先號六辛﹐喜逢親子系丁壬﹐天魁合會功曹盛﹐名達朝堂職位淸。辛數乾天之子﹐天一生水﹐木數合之﹐乃陰從母生其子﹐有丁無壬﹐以亥代之﹐有壬無丁﹐以未代之﹐故爲秀實之气﹐天魁戌﹐功曹寅也﹐亥未代丁壬﹐有丁壬亥未﹐用寅午戌之勢﹐爲貴盛也。【威髙志遠】六辛要得火相親﹐帶水須憑見木神﹐文中卻做武中虎﹐武祿還須靜塞塵。水能生木﹐木生火﹐輾轉相生﹐無有窮盡﹐辛金得火﹐祿气相親﹐若見水則有損﹐五行若又見木﹐水卻隨木化﹐不傷於火﹐辛人如此﹐豈不快哉。【先凶後吉】辛人卯酉值非善﹐又逢水屬主遲矇﹐若見火神當勝位﹐定知煊赫眾難同。辛以丙爲官﹐以火爲福﹐卯酉乃火死敗之地﹐更加水損﹐何由得福。五行若得火神位﹐寅午戌卽還元﹐如此則轉禍爲福也。【祿气退休】辛人火居西北地﹐無木相扶士祿難﹐縱得少年膺爵命﹐亦須衰蹇見官休。火居西北﹐無气之鄕﹐又無木來助﹐豈免迍剝﹖火在水鄕﹐終難顯達﹐得木衛護﹐猶且庶幾稍弱﹐闕此終當偃蹇。【壬爲眞水數三】六壬逢火自然光﹐丙辛交會勢堂堂﹐大衛卯酉登明會﹐必是金門紫綬章。壬陽木數﹐當三用周天﹐火數當其二數﹐二三合五﹐乃受气之數﹐爲壬之官﹐水數生木﹐乃母生其子﹐有丙無辛﹐以巳代之﹐爲秀實之气﹐大衛爲卯酉﹐登明爲亥﹐乃木乘旺之气爲醞籍﹐巳酉代丙辛﹐壬人有丙辛﹐丙酉辛巳﹐以火用於木气﹐爲眞數入格。【相呼集福】六壬己亥不爲官﹐勿逢水數祿須還﹐更值五行多火局﹐定期髙煥達金鑾。己亥爲生成之木﹐下殘切上﹐幹頭己土﹐所以不爲壬人之官﹐若五行帶得火數多﹐己亥之木﹐又隨火化藏﹐己官之土﹐卻得還元﹐不必更見水﹐蓋水能生木﹐木能克土﹐卽爲壞官故也。【大奇績貴】六壬丑未兼申子﹐四位如逢火數奇﹐更值五行多土局﹐少年名位擁旌旗。丑未土成實之气﹐申子乃土生旺之鄕﹐幹音帶得火來﹐五行中更加土多﹐壬人福祿自然顯著﹐豈不早年亨快。【反凶成慶】六壬若遇繁剛木﹐須得幹音帶火來﹐若是寅宮並午位﹐必做朝中將相才。甲辰甲戌皆幹音火木﹐更又庚寅壬午俱來資助﹐水旺則土盛﹐气數純全﹐福基自壯矣。【天鬼相交】六壬最忌土頭戊﹐或加辰戌主相殘﹐不見甲來爲救應﹐定主身中帶不安。壬人見戊爲幹鬼﹐若加魁罡之地﹐則禍患之端﹐五行若有甲幹陽木﹐又能克戊土﹐卽有所救﹐不然﹐鬼气太重﹐壬人所懼。【癸眞火數二】六癸生逢曲直加﹐如臨甲己最爲佳﹐更加傳送遂爲祿﹐譴仕千鐘福壽遐。曲直﹐亥卯未之气也。癸音火﹐須逢木而生﹐甲己者土﹐合火之子數陰﹐從母生其子爲成﹐有甲無己﹐以未代之﹐有己無甲﹐以寅代之﹐乃爲貴气。傳送者乃甲己生處﹐甲己未寅﹐爲秀實之气﹐癸人有甲己﹐旺中帶木气爲淸貴之格。【互相福應】六癸生人多亥子﹐不逢土數自光榮﹐若得土加寅巳上﹐不須亥子卽爲淸。亥子乃水會之地﹐癸人得之﹐聚成一气﹐不必見土﹐見土則水爭彊﹐反而不好﹐若寅巳上卻見土神﹐癸人之官﹐又不必見亥子﹐見之則土爭雄﹐反爲交雜。【天鬼爲滯】六癸人逢己是殃﹐不逢甲數盡乖張﹐莫教丑未乘於火﹐定知貧賤永無疆。癸人以戊爲官﹐見己爲陰陽失序﹐反爲鬼﹐五行中若得甲木之气解救﹐尙可免迍駁﹐若見己丑己未之類夾攻之﹐癸人福气滅然。論甲乙【滋陰福元】木逢癸亥正長生﹐蔭益根元必大亨﹐更有金臨西北位﹐定主淸華祿自存。木生在亥﹐就其位得癸亥之水滋養﹐生中逢生﹐最爲喜會﹐更得西北﹐帶金生出水來轉旺﹐健源深遠﹐福祿崇峻。【變鬼爲官】木人最怕遇壬申﹐若逢癸酉福增新﹐但得水臨西北地﹐返作淸華顯赫人。壬申癸酉乃劍鋒金﹐乘臨官旺地剋木﹐甲乙最怕之﹐若亥子上見水神化藏金毒﹐金𨿽承天將之利﹐終不能害木﹐大抵福欲乘之﹐鬼欲制之﹐然後可觀。【破禍成福】木逢辛亥不長生﹐不逢火制祿難存﹐火神與木俱繁盛﹐何慮功名事不成。木生在亥﹐卻於生處逢金﹐謂之生地見鬼﹐得火救之﹐金不敢用事﹐木乃出焉。此謂通變﹐自有輕重﹐五行須明勝負﹐不可一途取軌﹐火木繁盛﹐金自銷爍﹐𨿽是辛亥作禍﹐得火與木繁盛﹐始有生殺﹐若非辛亥見火木繁多俱壯﹐又不便也。【鬼气臨官】木人怕見火神興﹐無水相臨主禍迎﹐更被金來加局內﹐一生艱險不安寧。木人火盛則灰飛煙滅﹐得水可制火﹐苟不見水﹐又加從革金局﹐其神銳利﹐甲乙之木﹐窘气可知。論丙丁【根源渾厚】火人日月時遭水﹐須逢曲直乙爲幹﹐若得炎宮納音金﹐定知食祿至淸官。火人月﹑日﹑時帶水神﹐則火無發露﹐若亥卯未上干頭帶陰木﹐水卻又來生木﹐木又生火﹐火生不絕﹐火神得地﹐更若寅午戌上納音見金﹐又卻來剋木﹐木神受制﹐生出火官﹐五行脫體還元﹐乃髙上之福。【兌官生鬼】火神敗地莫逢金﹐見水加來愈不禁﹐不見傷殘幷夭折﹐定須受病肺連心。敗地本自衰微﹐逢水則金不能爲財﹐而與水爲鬼﹐論曰﹕火至敗地﹐見金則生出水來﹐火力旣不能勝﹐安得不傷殘也。【屯蹇多災】眾火須防水在寅﹐平生迍坎謾勞神﹐資財必定難充溢﹐盛徳髙風處處新。火神稍眾於生地﹐卻見水﹐如甲寅之類﹐何以堪然。火神旣多﹐須得少木資之﹐則有不窮之眾稍多﹐於此終爲害也。論戊己【气數淳厚】土人土重火炎陽﹐職位淸華祿益彊﹐火加己午逢諸土﹐盛徳髙風處處新。土數旣重﹐必藉父扶持﹐爲生生不窮之貌﹐若更見火加巳午﹐火旺之地﹐土又彊壯﹐設或見水﹐終不能勝火土﹐則爲財廩之气矣。【五木成煙】土人藉木爲文曲﹐四位之中帶火來﹐重見木神臨巽地﹐髙甲陞名福慶來。土無木不能通爽其气﹐木無土不能安立其根﹐二者相須皆不可闕﹐五行中若帶火來﹐又於巳上見木﹐輾轉生育﹐聚成一體﹐气數壯實﹐火神有所蘊藉矣。【救助咸福】土人獨位逢諸火﹐更加火旺增災禍﹐就中若見水神被﹐縱免災殃還坎坷。火數旣旺﹐且多並來生一土﹐其气大煆燥﹐忽見水返來制火﹐五行𨿽有救解﹐終不爲吉兆。【基本衰弱】土人若重嫌己酉﹐區區終是謾勞生﹐水近土傍尢見禍﹐賣盡田園沒地耕。己酉乃土水敗地﹐重重見之﹐則困苦相陵﹐終不見福﹐蓋水能勝於火矣。司馬季主曰﹕水逢沐浴如逢土﹐土到衰鄕水不如﹐土到酉宮眞敗地﹐卻逢癸酉祿盈餘﹐二气各有勝負耳。論庚辛【滋陰成官】金多逢火不爲災﹐切忌金神帶水來﹐木逐火神生旺土﹐發榮名位足資財。只怕身旺被鬼所制﹐金多又自帶旺火﹐不爲害﹐自己寡弱﹐則克我者始得志也。【天益離鄕】金加乙巳太乖張﹐木數來逢主夭亡﹐便自水多難抑制﹐定殘骨肉遠離鄕。金生處見乙巳火﹐被火截住﹐加以木來扶火之勢益壯﹐金自銷爍。論壬癸【源遠流淸】水人見木爲本利﹐得火相逢凶害至﹐更無火木見金神﹐決主少年登顯秩。金爲水本源﹐木得水滋﹐深爲利用﹐見木卻生火﹐火旺則反傷於金﹐五行中若無木火﹐但得金气發露﹐則生出水祿自然。【無救成凶】水人切忌戊申寅﹐截斷根源主禍頻﹐局內不逢金髮露﹐平生波劫受艱辛。戊申戊寅乃土成實之地﹐水人生處受制﹐病處見鬼﹐故曰﹐截斷根源﹐五行中若見魁罡﹐則鬼气無以化藏﹐水神如此﹐可謂困矣。【長鬼爲殃】水人大怕火炎揚﹐寅午相逢轉更忙﹐若見丙加辰戍位﹐定知夭折見悲傷。寅午乃火生旺之地﹐火熾可知﹐水神如此則竭矣﹐五行若見魁罡﹐如丙戍之類﹐水神之福轉衰矣。﹝並太乙統記﹞

第六卷

論支神【十二支例】亥子﹝水﹞寅卯﹝木﹞巳午﹝火﹞申酉﹝金﹞辰戍丑未﹝土﹞【十二支合】子丑寅亥卯戍辰酉午未巳申天元變化書云﹕子合丑﹐福輕﹐丑合子﹐福盛。寅合亥﹐福淸﹐亥合寅﹐福慢﹐戍合卯﹐福虛﹐卯合戍﹐福厚﹐辰合酉﹐福弱﹐酉合辰﹐大利。午合未﹐福慢﹐未合午﹐大利﹐巳合申﹐福慢﹐申合巳﹐官气盛。如甲午﹐辛未﹐乙未﹐只是身旺﹐卻命祿弱合衰气多也﹐如乙未﹐壬午﹐𨿽祿弱艱得。【三合】寅午戍﹝火﹞巳酉丑﹝金﹞申子辰﹝水﹞亥卯未﹝木﹞﹝三合纂局﹞【陰陽】子爲一陽醜二寅三卯四辰五巳爲六陽極。午爲一陰未二申三酉四戍五亥爲六陰極。【支神一字格】福神多﹐可作兩府﹐凶殺多﹐則窮夭﹐如曾布乙亥年﹐丁亥月﹐辛亥日﹐已亥時﹐戊寅胎﹐乙亥火𨿽自死﹐得已亥木自生﹐四亥與寅胎合﹐故作兩府﹐如蕭注癸丑年﹐乙丑月﹐乙丑日﹐丁丑時﹐丙辰胎﹐以四柱帶殺多﹐故換武官﹐止於兩制而無壽。玉霄寶鑑云﹕有芝蘭並秀格﹐支神一字而幹神別者是也﹐仍須幹神和會﹐而福聚於支神上者爲應格。【六合雙鴛格】六合雙鴛坐槐庭而布政﹐假如戊辰年癸亥月戊寅日甲寅時﹐一亥合兩寅馬也。﹝鬼谷命格﹞【沖合格】大凡命前六辰貴气沖和也﹐假令丁亥土人得甲辰丙辰是也﹐更天干納音稍有和气﹐富貴極盛﹐爲陰陽六辰﹐自然淸貴﹐變天乙貴神之意。﹝天元變化書﹞【支神往來有五行之气】寅午往來﹐有甲己土气﹐子巳往來﹐有戊癸火气﹐巳酉往來﹐有丙辛水气﹐卯申往來﹐有乙庚金气﹐亥午往來﹐有丁壬木气﹐皆在祿上也。又子巳午亥﹐謂之隔六合﹐蓋一陽至六陽﹐一陰至六陰也。﹝廣錄﹞天元變化書云﹕此系支辰之論﹐更得天干納音有交涉者大利﹐福厚堅固。五行本位者﹐寅午戌火之位﹐丙丁人遇之貴﹝寅又爲雜木位甲祿之所建也﹞﹐亥卯未木之位﹐甲乙人遇之貴﹝亥又爲雜水位壬祿之所建也﹞﹐巳酉丑金之位﹐庚辛人遇之貴﹝巳又爲雜火位丙祿之所建也﹞﹐申子辰水土之位﹐戊己壬癸人遇之貴﹝申又爲雜金位庚祿之所建也﹞﹐五行各三位與四貴三位同﹐惟闕﹝缺﹖﹞胎貴一位﹐其主貴之福﹐亦與四貴同﹐陽祿貴在臨官﹐陰祿貴在旺﹐若陽祿遇旺﹐陰祿遇臨官﹐𨿽爲本位﹐其福差減於建處也。有遇一兩貴位﹐卻爲凶殺刑害破得深重無祿者也。﹝三命提要﹞【大吉生逢小吉﹐反壽長年﹐天罡運至天魁﹐實生續壽。】王氏注云﹕醜爲大吉﹐乃金之墓﹐未屬小吉﹐乃木之庫﹐以丑中金气來克未中之木气﹐上克下曰冶金﹐未變化﹐仁義相濟則反壽長年﹐或未人得丑﹐則尊辱卑榮﹐不爲壽而爲夭矣。天罡是辰﹐辰之中有水气之所重也。天魁是戌﹐戌之中有火气之所重也。辰中之水﹐克戌中之火﹐爲精爲神﹐水火旣濟﹐則寄生續壽。或戌人得辰﹐則陰陽不正﹐爲返吟之破命矣。瑩和尙注云﹕以上四節﹐並用眞印﹐始得其詳﹐乙丑金印﹐癸未木印﹐壬辰水印﹐甲戌火印﹐丙辰土印﹐丑中有乙木﹐未有癸水﹐癸水生其乙木﹐櫓生﹝此二字不確定﹞祿元﹐故反壽長年﹐戌中有甲﹐辰中有丙壬﹐壬水生其甲木﹐甲木續其丙火﹐故寄生續壽。命書論受气血脈﹐謂丑中有金气﹐未中有木气﹐辰中有水气﹐戌中有火气﹐故未畏醜﹐丑不畏未﹐戌畏辰﹐辰不畏戌﹐此說最妙。【從魁抵蒼龍之宿﹐財自天來﹐太衝臨昴冑之鄕﹐人元有害】瑩和尙注云﹕酉爲昴冑之鄕﹐從魁是也。卯曰﹝不確定﹐應是曰﹞蒼龍之宿﹐太衝是也。以支元納音取財﹐今言天來何也﹖緣酉上有辛﹐卯上有乙﹐辛金制其乙木﹐故云財自天來﹐卯見酉而爲害﹐以金克其卯木﹐故臨昴冑而人元受害也。若酉人遇卯則吉。﹝珞琭子﹞【朝北面南﹐希見子來拱午】子午卯酉四方之正位﹐五行之帝座也﹐凡帝座惟可朝而拱對之﹐不可位其位﹐欲別其有君臣之分也。然而相對卯酉者﹐不及相對子午﹐蓋子午乃明堂端門﹐聖人南面以聽天下﹐諸侯北面以朝至尊﹐故云﹕希見子來拱午。八字金書云﹕子爲端門﹐午爲離門﹐皆以拱虛﹝字模糊不是很淸楚﹞爲上﹐正見者次之﹐若福气重厚﹐可入侍從﹐凡虛﹝字模糊不是很淸楚﹞拱二門貴人最爲上。又云﹕子午爲明堂﹐端門可以虛﹝同上﹞拱﹐不可居位﹐若子來朝午者君臣勢順也。紫虛局有拱端門格﹐如陳宗丞乙丑年甲戌月己亥日丁卯時﹐陸徽猷丁未年己酉月乙巳日丁巳時﹐是也。【四極全備﹐鄧禹作綠鬢將軍】寅申巳亥﹐子午卯酉﹐辰戌丑未﹐皆謂之四極﹐蓋言多也﹐得之全者﹐爲人性剛勇﹐宜從右選﹐以求功名﹐有子午卯酉者﹐爲其專位於四正﹐主有方面之權﹐又須貴早﹐所以諭鄧禹十八爲將也。﹝壺中子﹞寅申巳亥四孟﹐子午卯酉四仲﹐辰戌丑未四季﹐不可以得是格者﹐便爲妙用。四孟名爲四進之气﹐前行可達﹐故馬坐是地﹐又名曰四長生﹐爲五行長生在上﹐其間最是土得力﹐蓋申上土長生﹐亥上土旺﹐寅上有火亦可取旺﹐只有巳上土絕﹐亦有火生壯其土﹐故巳上不可謂之土絕﹐有一飛宮土法﹐言四月土長生﹐是四孟有土力﹐故金人土人得福多。其間木不旺﹐因巳上木衰﹐申上木絕﹐亥寅縱得長生臨官﹐大抵十月與正月木方芽﹐甲故不旺﹐水人火人臨時消息。四仲曰四極﹐五行遙遠不相拘受﹐須是取時日向旺﹐方爲上﹐若生值是格﹐更時日向衰弱之地﹐必不髙顯﹐如庚戌年金﹐戊子月火﹐甲午金日﹐癸酉金時﹐己卯土胎﹐此向西方金家旺地﹐故貴﹐吳轉運命。蓋庚戌金﹐受戊子火上下造化。戊午年辛酉月癸卯日壬子時﹐以月上死﹐日上沐浴﹐時上亦無气﹐故凶。四季名曰角﹐系陰陽各立之地﹐最旺金土人﹐水人不旺﹐若水多人﹐得此就土气作官﹐水少人不可。如癸亥水人﹐壬戌月﹐壬辰日﹐丁未時﹐癸丑胎﹐是命薄祿﹐爲水多﹐且使四季土造化﹐火人得是格太弱﹐木人得此﹐亦不成造化﹐類百里之田﹐一合之子耳。﹝天元變化書﹞【論孟仲神所值貴賤】寅申巳亥四位﹐謂之孟神﹐非取祿馬﹐但於年月日時見寅申巳亥者﹐自然髙貴﹐如有不等﹐卻成貧賤﹐若全見上四字﹐則貴不可偕。子午卯酉四位﹐謂之仲神﹐若年月日時全帶或重疊﹐及值六害﹐此人幼稚便患風疾。﹝金書命訣﹞【或全帶得卯酉來俱所爲多攺越。】人命帶印﹝疑爲卯﹞日酉時﹐更胎月一處有馬﹐多好動移﹐然命入局﹐幹神得助者﹐移動則吉﹐命薄因移而得失也。﹝沈芝源髓﹞【辰戌丑未爲四孤之气】戌爲天門﹐故戌曰天孤﹐辰爲地門﹐故辰曰地孤﹐未爲人門﹐故未曰人孤﹐丑爲鬼門﹐故丑曰鬼孤﹐此是天涯地角﹐故爲四孤之气。﹝燭神經﹞【顚倒殺】寅丑巳辰申未亥戌以上日時上犯者﹐君子主玷責﹐庶人徒刑﹐又名惆悵殺﹐主咨嗟不足﹐𨿽富貴亦然。﹝廣信集﹞並論十神【十干十二支】甲﹐是木之幹節﹔乙﹐木之根﹔丙﹐火之宿者﹔丁﹐火之光﹔戊﹐石也﹔己﹐土可稼者﹔庚﹐金之質﹔辛﹐金之刃﹔壬﹐水之源﹔癸﹐水之流﹔亥﹐水之源﹔子﹐水之流﹔丑﹐土雜金土﹔寅﹐木之幹節﹔卯﹐木之根﹔辰﹐土雜水木﹔巳﹐火之光﹔午﹐火之宿者﹔未﹐土雜木火﹔申﹐金之質﹔酉﹐金之刃﹔戌﹐土雜金火。﹝廣錄﹞凡甲丙戊庚壬爲陽幹﹐乙丁己辛癸爲陰漧﹐子寅辰午申戌爲陽支﹐丑卯巳未酉亥爲陰支。﹝三命吟鈐﹞【天元喜地元有祿】甲己喜四季乙庚喜申酉丙辛喜亥子丁壬喜寅卯戊癸喜巳午【地元喜天元】子丑喜戊寅喜己卯辰喜庚巳喜辛庚午未喜甲壬申喜乙酉戌喜丙亥喜丁壞天元者﹐三十九歲之前﹐名利難發。壞地元者﹐四十歲後﹐福不如前。天元地元皆有者﹐平生福气髙崇﹔皆無者﹐平生名利無成。三命中﹐二命若衰﹐一命何安也。【地元忌天元】子丑怕己寅怕庚卯辰怕辛巳怕甲壬午未怕乙癸申怕丙酉戌怕丁亥怕戊【天元秀气】子丑癸寅甲卯辰乙巳丙戊午未丁己申庚酉戌辛亥壬天地之秀見時﹐不貴卽富。珞琭子云﹕壬癸秋生而冬旺﹐亥子同途﹔甲乙夏死而春榮﹐寅卯一揆是也。﹝神白經﹞【生死相聚】庚辰﹑辛巳﹑庚午﹑辛巳甲戌﹑乙亥﹑甲子﹑乙亥壬寅﹑癸卯﹑壬辰﹑癸卯丙申﹑丁酉﹑丙戌﹑丁酉以上是陽死陰生﹐陰死陽生﹐如甘苦同受之意﹐所謂庚生於巳﹐辛死於巳﹐甲生於亥﹐乙死於亥﹐壬死於卯﹐癸生於卯﹐丙死於酉﹐丁生於酉﹐是不相離也。﹝廣信集﹞【三命生地足】六乙人寅卯辰﹐六辛人申酉戌﹐水土人亥子丑﹐火人巳午未﹐余彷此。若遇此格﹐不厭鬼多﹐多則貴﹐假如生地旺全﹐气堅固﹐則不能造化﹐大抵五行不須太過﹐故使鬼多者妙。如乙亥年﹐庚辰月﹐辛卯日﹐庚寅時﹐辛未胎﹐然庚辛鬼气多﹐緣乙木在寅卯辰木壯﹐更亥卯未木气全﹐乙木十分气足﹐𨿽兩庚兩辛在寅卯辰上﹐未及十分重气﹐木盛於金則貴也。﹝天元變化書﹞【干支四字全】四字全者﹐取十干十二支合而言之﹐凡年月日時並胎月五位中﹐若有甲有乙﹐其生月日時遇寅卯兩位者是也。有丙有丁遇巳午戊己準此﹐有庚有辛遇申酉﹐有壬有癸遇亥子﹐土隨水源行﹐戊己有亥有子﹐亦主富貴﹐更須要諸位上支幹相扶助也。﹝三命提要﹞【七祿】甲乙人丁壬亥卯未丙丁人戊癸寅午戌戊己人甲己辰戌丑未庚辛人乙庚巳酉丑壬癸人丙辛申子辰以上七祿全一气者﹐更有歸宿﹐主及第﹐爲人超越﹐無歸宿﹐只作門陰之人﹐若破敗不作福﹐行運到祿幹得地﹐必發旺。帶三祿者﹐謂在月日時上﹐更帶本祿也。若在四貴﹑華蓋﹑驛馬上﹐必爲貴顯之人。疊三支者﹐年月日時胎五支中﹐三支並在一位上者是也﹐並在四貴華蓋貴神之位﹐則主貴﹐在貴神與忌神同位則主福﹐𨿽疊在無气處﹐若三支於祿幹有輔助亦貴﹐若在死敗絕空亡上無輔助者﹐無福人也。﹝三命提要﹞天元變化書有三字格﹐如三丁一癸﹐三壬一戊﹐三庚一丙﹐三辛一丁﹐尢恐造化輕弱不成器用﹐凡見三字格﹐切忌建旺太過中又太過﹐惟土金不然﹐如三金得土﹐三土得火﹐或三戊﹐三己﹐三庚﹐三辛﹐建旺不礙。壺中子云﹕三幹鳳凰極貴﹐切忌戀匹戀林﹐四本主中有三字本主同一字幹而向下支不同者﹐曰三幹鳳凰﹐三本主同一字支而向上干不同者﹐曰支鳳凰﹐三位本主同一支幹者﹐日麟閣鳳沼﹐主淸華之貴﹐惟戀匹戀林﹐見合則曰戀匹﹐見刃則曰戀林。【先上淸而得之下濁﹐後下濁而升越上淸】先取上之輕淸而爲用﹐次看濁气壓下﹐上𨿽淸而不秀﹐則取下濁有用之气爲福﹐而升越爲上矣。﹝鬼谷遺文﹞【以幹爲祿向背定其富貴﹔以支爲命﹐詳順逆以循環】王氏注云﹕如甲祿在寅﹐或坐祿﹑向祿者﹐不富則貴﹔或破祿﹑背祿者﹐不貧則夭。甲祿在寅﹐命得寅以坐之﹐遇醜以向之﹐逢申以破之﹐見卯以背之﹐經云﹕向祿則生﹐背祿則死﹐故祿前一辰爲羊刃﹐祿後一辰爲祿庫﹐此所謂向背定其貧富者歟。十二支曰命﹐命之所司者﹐修短定焉。蓋得之以順者﹐遇五行生旺﹐三合六合者是也。不順者逢休囚六害四衡三刑者是也﹐得此者壽﹐失此者夭﹐故曰以支爲命﹐詳逆順以循環。瑩和尙注云﹕背者可定其貧﹐向者以言其富﹐然不可一途取軌﹐亦有逢背祿不貧者。【天元一气定侯伯之遷榮﹐支作人元運商徒而得失】天元秀气而吉將加臨者﹐人得之貴也﹐支元純粹而四柱比和者﹐人得之富也﹐直言富貴﹐而不言貧賤者﹐反此則貧賤耳。【庚辛臨於甲乙﹐君子可以求官﹐此人運至南方﹐貨易獲其厚利】王氏注云﹕甲以辛爲官﹐乙以庚爲官﹐庚辛來臨於甲乙之人﹐故曰君子可以求官﹐小人反以爲鬼也。亥子者﹐北方之水﹐巳午者南方之火也﹐以水至火鄕﹐我克之爲財﹐所以貨易或其厚利也。或謂壬癸至巳午亦是者非也。壬癸是祿﹐巳午是命。如壬癸得丙丁﹐亦可謂之祿財﹐談命者當分祿命身﹐以干配祿﹐以支合命﹐以納音論身﹐之謂三命。【金祿窮於正首﹐庚重辛輕﹔木人困於金鄕﹐寅深卯淺】王氏注云﹕庚辛金也﹐庚陽而辛陰﹐甲乙木也﹐甲陽而乙陰﹐庚辛之金﹐至寅俱絕﹐必曰庚重辛輕者何﹖寅爲陽宮﹐庚乃陽金﹐以陽遇陽曰傷﹐寅中有甲﹐甲庚相惡﹐故曰庚重辛輕﹐辛爲陰金﹐至寅陽宮﹐甲以辛爲官﹐兼六辛逢馬虎﹐天乙貴人﹐故謂辛輕﹐寅卯之木﹐至申而絕﹐必曰寅深卯淺者何﹖寅爲陽辰﹐至申宮兩陽相競﹐寅申相衝﹐爲絕之深也﹐及卯居申合乙庚﹐陰陽合气﹐故爲絕之淺也。【壬癸秋生而冬旺﹐亥子同途﹔甲乙夏死而春榮﹐寅卯一揆】王氏注云﹕壬癸亥子一類水也﹐水生於申﹐而旺於子﹐甲乙寅卯一類木也﹐木旺於卯﹐而死於午﹐故曰壬癸秋生而冬旺﹐甲乙夏死而春榮。﹝珞琭子﹞【甲己丙辛申子辰﹐丁壬亥卯未中尋﹐乙庚從格局爲眞﹐戊癸炎上亦須陳﹐得局卻嫌逢脫局﹐財局縈心鬼局惡﹐甲乙曲直亦同詳﹐歸認幹頭莫教錯】如丁壬亥卯未本局之類﹐且如丙辛見巳酉丑相生局也。脫局者乙庚遇申子辰﹐金生水爲脫局也。財局如乙庚的亥卯未鬼局﹐如乙庚得寅午戌也或貧賤夭壽﹐甲乙乃木也﹐亥卯未爲本局﹐亦嫌脫也。﹝沈芝源髓﹞【戊己加臨丘壑﹐信若尾生﹔壬癸遁入江湖﹐廉如鮑叔】戊己屬土﹐丘壑亦屬土﹐辰戌丑未乃丘壑之地﹐壬癸屬水﹐江湖亦屬水﹐亥子乃江湖之鄕﹐戊己人得丘壑之地生者﹐足於信﹐蓋土主於信﹐壬癸得江湖之地生者﹐其人廉。【頭戴腳踏﹐罕遇甲年寅時】頭謂八字之首﹐踏謂八字之末﹐甲乙天中之木也。寅卯地下之木也﹐八字之首得甲﹐而八字之末得寅者﹐戴其天中之木﹐而踏其地下之木也。八字之首得乙﹐而八字之末得卯者﹐戴其天中之木﹐而踏其地下之木也。餘十干皆彷此。【丁得戊而最佳﹐酉見丁而可畏】戊人見丁者﹐在字爲成﹐酉人得丁或丁人得酉爲丁入目。【八字純粹﹐少處嚴廊﹐二气偏枯﹐老爲俗物】八字乃年月日時枝榦也﹐二气乃陰陽也﹐八字得之渾然純粹者﹐必早有嚴廊之望。二气得之交疊﹐偏枯者無貴﹐則至老終爲俗物﹐黃帝謂一陰一陽之謂道﹐偏陰偏陽之謂疾。【天干不斷若血脈之調榮﹐地支相連類珠璣之貫穿】天干不斷﹐在格曰連珠﹐地支相連﹐在格曰連茹﹐得連珠則貴﹐得連茹則富﹐有所畏者隔斷也﹐蓋十干不要斷﹐若甲字斷之﹐如血脈之不通榮銜也﹐反爲﹔夭折。十二支不要斷﹐若子字斷之﹐則如珠璣之不相穿貫也﹐反爲災害﹐十干若不斷甲字﹐而斷他九字﹐化爲虛一待用格。十二支若不斷子﹐而斷餘十一字﹐名爲歇滅殺﹐女子尢忌之。天元變化書云﹕天干連珠中間有轉達之气﹐並貴旺相者爲上﹐無此未必便佳。支神連珠太歲在前者爲上﹐如亥人見申酉戌亥﹐緊向本歲﹐謂之從歲﹐仍看天干納音如何。虛其一﹐待其用﹐得之者﹐穩步靑雲﹔忽頭重﹐忽尾輕﹐遇之者早歸泉世。四柱本幹相連﹐卽跳一字﹐號爲虛一待用。四柱本支相連﹐而重一字者號爲頭重尾輕﹐虛一待用爲靑雲得路之人﹐頭重尾輕乃泉壤夭折之子。﹝壺中子﹞【連珠入局尢爲榮】如甲乙丙丁子丑寅卯之類﹐干支順者﹐謂之入局﹐若相刑克者不入局。﹝理愚歌﹞【連珠貴格】甲午乙未丙申丁酉戊戌己亥餘皆彷此﹝三命纂局﹞八字金書云﹕若甲子生下有乙丑﹐此爲連珠福神﹐能押眾殺﹐更加祿馬十分之命。詩云﹕命中生處得連珠﹐足食丰衣與眾殊﹔若有殺神居位內﹐自然爲福與消除。【連珠進退】凡見同气連珠﹐如丙寅見丁卯﹐損气﹐是名退气連珠﹐丁卯見丙寅退一辰﹐卻是進﹐名貢气連珠﹐如丙辰土入見丁巳不佳﹐丁巳見丙辰最上。﹝天元變化書﹞論干支諸字雜犯【凡甲丙丁壬辰字平頭】若見三四字帶空亡者﹐定爲僧道。【甲癸未申酉屬破字】甲癸酉必損眼﹐未申患心腹疾﹐更看時入害鄕﹐幹神受制者﹐必不虛矣。【甲辛卯午申屬懸鍼】五行無气﹐不值徳神﹐定是軍人。三命纂局云﹕懸鍼三四字﹐號懸鍼眼疾﹐還多險厄臨﹐被刑帶殺須徙配﹐怎不爲軍刺面人。【戊庚戍屬杖刑鋒刃】若帶羊刃蝕神﹐定犯徙流。【乙己丑巳屬闕字】﹝曲腳殺附﹞犯多者必有闕唇﹐穿耳﹐肢體不全﹐若無徳合﹐五行無气﹐﹡﹝ps﹡讀音﹕gu﹝谷﹞我的字庫沒這个字﹞帛不充﹐寄食他門。李九萬云﹕凡巳酉丑三合全﹐天干帶己字者﹐主唇齒不全之疾﹐一生招人唇吻。八字金書云﹕四柱中乙己巳者名曲腳殺﹐帶多主他養爲子﹐不然養他人子﹐主兩姓故也。【丙壬寅酉爲聾啞字】若犯多者﹐及胎中受害﹐時食於日﹐必患聾啞﹐又酉日戍時生者主聾啞﹐及頭害惡瘡﹐此是時破日者也。歌曰﹕平頭必是爲僧道﹐破字終須失眼明﹐殺看懸鍼須刺面﹐徙流多見杖刑並﹐饑貧不幸逢空闕﹐相貌兼知不十成﹐惟是相遭聾啞字﹐空亡無气定來精。﹝金書命訣﹞【祿絕命絕】祿絕者﹐如甲乙生人在申﹐主仕官不久﹐職位難進﹐資財不丰﹐門閥不盛。人命絕者﹐如亥子人在巳﹐主孤獨少子﹐又壽不長﹐中年多困。﹝三命吟﹞﹝ps﹕吟原爲金和今﹐也查不到﹞【同類破】如己未見甲辰﹐甲辰見己丑﹐己丑見甲戍﹐甲戍見己未﹐凡在四衝之地﹐納音同類﹐逐兩位逆數之是也﹐寅申巳亥子午卯酉﹐亦以此取之﹐主人平生多不足﹐不成器道﹐經云﹐井欄互破﹐無藥可醫﹐遇空亡則庶幾﹐行年行運亦忌之。凡命帶重支疊幹者﹐主心懷不佳﹐計較機謀﹐狡獪短行﹐歲運添之﹐因而有失﹐亦主思慮過當﹐有心力藏懷之人也。凡四柱不可犯丙戊二幹﹐若在寅辰上﹐名仇讎晦气﹐主招謗怨﹐多與人競﹐如韓球都大命﹐戊辰年﹐甲寅月﹐甲寅日﹐丙寅時﹐又﹡﹝ps﹕﹡爲足和束這个字怎麼都查不到﹞山如老庚辰年﹐戊寅月﹐戊寅日﹐丙辰時是也﹐古詩云﹕丙戊忌見莫同羣﹐逢之災咎及其身﹐若遇仇讎龍與虎﹐非時刑禍不堪論。凡命帶乙己癸三幹全者﹐不是四肢眼目破傷﹐則中年後犯刑﹐甲乙庚三幹全者主失明﹐十有九中﹐或小年斑瘡損眼﹐帶辰午酉全﹐中年定失明﹐乙癸二幹不可同見醜字﹐主富貴少壽﹐丁辛二幹不可同見巳字﹐主傷父母﹐經曰﹕乙癸同牛寸陰難保﹔丁辛見巳﹐父母多傷。丙辛二幹不可見卯﹐己丁壬三幹﹐不可見午申﹐名曰類應﹐主平生歇滅﹐乙辛二幹不可同位﹐乙未辛未是也。庚壬二幹不可同位﹐庚戍壬戍是也﹐名曰反傷﹐主富貴人夭壽﹐小人刑戳之災﹐經曰﹕乙辛逢未是天牢﹐四位同宮禍患遭﹐庚壬遇戍須徙配﹐災咎來時不可逃。﹝廣信集﹞

第七卷

論五行一五行者往來乎天地之間﹐而不窮者也﹐是故謂之行﹐北方陰極而生寒﹐寒生水。南方陽極而生熱﹐熱生火。東方陽散而而生風﹐風生木﹐西方陰止以收而生燥﹐燥生金﹐中央陰陽交而生溫﹐溫生土﹐其相生也﹐所以相繼﹐其相克也﹐所以相治﹐此這謂有偏。﹝五行要論﹞【論金】春忌見木﹐不能克伐。夏忌見火﹐金嫌鬼盛。秋忌見金太剛則闕﹐旺則害物。冬忌見水﹐水流則金化﹐﹝金成則火煉器就﹐是金成則欲得火﹐金未成則不欲火也。又云﹕秋金得火方爲良金﹐到已﹝ps﹕懷疑實爲巳﹞酉丑亦可謂之成也。﹞又云﹕金不煉不成器﹐聚金無火﹐難成脫朴之名﹐金重火輕﹐執事繁難。金不利死衰之火﹐器象難完﹐金極火盛﹐爲格最精﹐金輕火重﹐鍛煉消亡﹐大火煉金﹐幸功成而退速﹐純金湊水遇富顯以贏餘。李九萬云﹕金成則火來﹐故金未成欲得見火﹐金已成器﹐不欲見火也。又云﹕金無水則漧枯﹐土重則埋沒不顯﹐水重則沈沒﹐不作福。悟玄子云﹕火滅金須成大器﹐金輕火重命難全。孫子才云﹕金見子午寅亥﹐終始蹇塞之人﹐或成則破。希尹云﹕五行中其他長生皆在母气臨官位﹐如木臨在寅﹐卽爲火長生之地﹐獨金長生在巳﹐土气至巳已絕﹐又是火臨官之位﹐遇剋我者﹐而反爲長生﹐豈非金气﹐𨿽以至陰爲體﹐然中含至陽之精﹐乃能堅剛﹐獨異眾物﹐若獨陰而不堅﹐則冰雪是也。遇陽則消矣。六金中惟庚戌尢喜巳﹐蓋火庫中金也。若見乙巳﹐𨿽納音屬火﹐而乙與庚合﹐化爲眞金亦無礙。【論木】春忌見金﹐蓋死弱傷生﹐夏忌見火﹐火出木盡﹐秋忌見水﹐水盛則木漂﹐冬忌見死絕﹐﹤爲春以前三陽未盛盤根在地當是時金水火土不能害之﹐惟忌死絕年。﹥又云﹕甲戌乙亥木之源﹐生木欲火而秀﹐丙丁亦然。死木得金而造﹐庚辛必利﹐生木見金自傷﹐死木得火焚則盡﹐發則無憑也。無風卽止﹐遇水返化其源。無風卽止﹐亂也。遇水返化其源﹐盡也。活木甲戌乙亥木之源﹐甲寅乙卯木之鄕﹐甲辰乙巳火木之生﹐死木甲申乙酉有暗金﹐甲午乙未有金剋﹐甲子乙丑金剋木。孫子才云﹕天干納音木見水多﹐木气浮輕﹐水气漂流﹐營生每勞力﹐剋陷六親﹐浮散他鄕﹐無安適之地。悟玄子雲﹕水﹐小潤苗﹐大漂流。李九萬云﹕木有金﹐則有惟髙惟斂之徳﹐仍愛土重﹐能蟠根萬仞﹐冬月宜土﹐春月宜水﹐表裏也。土少則有根危枝茂之患﹐又云﹕凡木春生者﹐主一生不得閒。【論水】四時皆忌火多﹐火多則受竭﹐忌見衝刑﹐衝刑則橫流﹐忌見土重﹐土重則不流﹐忌見金死﹐金死則水囚﹐忌木旺﹐木旺則水死。又云天傾西北﹐水之源﹐地陷東南﹐水之府。天傾西北﹐亥爲水出之方﹐地陷東南﹐辰爲納水之海﹐逆流到申而作聲﹐故水不西行﹐水多則溢﹐反散漫而多不足也﹐土年亦然﹐卯巳同。玉霄寶鑑雲﹕水之性潤下﹐逆則有聲﹐順則有容﹐年月日時﹐逆行十二辰者逆也﹐入格者主淸貴有聲譽﹐順行十二辰者順也﹐主有度量﹐有吉神扶助乃貴格。悟玄子雲﹕水流淸處遇冬天﹐壬癸難逢亥子全﹐最愛金生名秀气﹐偏惟敗土濁根源﹤一本云﹕偏爲敗土濁其源﹥。李九萬雲﹕水不絕源﹐亦伏金而流遠﹐水不可太過﹐過則反傷。沈芝雲﹕水命動搖多主濁﹐注云﹕凡水命不要太旺﹐更逢衝破﹐主常俗之人﹐或陰人不愛旺﹐多主淫蕩﹐愛自主自絕則吉。【論火】春忌見木﹐惡其焚也﹐夏忌見土﹐火旺見土﹐則暗也﹐秋忌見金﹐不能剋制﹐冬忌見水﹐水旺則滅形﹐春火欲明﹐不欲炎﹐炎則不實﹐秋火欲藏﹐不欲明﹐明則燥也。冬火欲生﹐不欲殺﹐殺則暗也。又云﹕火無不明之理﹐明無不滅之象﹐火多令人不實﹐火極明明不久也﹐不可無木﹐木能藏火﹐春火得明﹐到卯寅生也﹐火不利西﹐古法云﹕然是春火亦宜晚明何也﹐火無不明之理﹐亦無不滅之象﹐﹐火多發卽死也。悟玄子云﹕炎炎眞火鎭南方﹐不必輝光要扶藏﹐遇土不明多蹇塞﹐木逢旺處最爲良﹐木死火虛難得求﹐早歲功名不久長。玉霄寶鑑云﹕火性炎上﹐不可太旺﹐太旺則酷烈暴物﹐生居離位者﹐果斷有爲﹐銳於建功立事﹐若居坎位﹐則畏事多禮之士。李九萬云﹕火不長炎﹐惟託木以焰﹐火多無木者﹐不可發早﹐發早則無壽。【論土】五行之主﹐散在四維﹐故金木水火﹐依而成像﹐是四時皆有用﹐惟忌火死﹤酉也﹥﹐水旺﹤子也﹥。神白經云﹕火死土囚﹐水旺土虛。風角云﹕土得金火成大器﹐又云﹕土髙無貴﹐空惹灰塵。土聚則滯﹐五行聚處﹐生有福之人。何故土聚復滯﹖古人云﹕土聚在辰未卽貴﹐謂陽土聚於辰﹐陰土聚於未﹐辰未者土之正位也﹐丑戌亦土位﹐何不言之﹖蓋辰有伏水﹐未有匿木﹐水不能滋養萬物﹐故合人貴﹐戌有藏火﹐醜有隱金﹐秋火冬金﹐能畱萬物﹐故令人不貴﹐是土愛辰未﹐而不愛丑戌也﹐若五行有气﹐秉麻成行﹐晚年莊產無比﹐此乃生養之地﹐爲福也。﹝神白經﹞孫子才云﹕天干納音土﹐不可見水太過﹐少見則爲財﹐多則爲滯。悟玄子雲﹕水土同行終汨沒。李九萬云﹕土太過無水則不和柔﹐無木則不疏通﹐土命見火﹐女人多不生長﹐又云﹕土旺四季﹐惟戌土困弱﹐爲人多瞌睡﹐辰未人好食﹐醜人淸省。沈芝云﹕土旺反虛﹐丑成卓立﹐注云﹕凡土命不要太旺﹐反虛不實﹐見醜卽吉﹐丑有良土﹐有癸水﹐故潤而有膏﹐命遇此能卓立也。【五行之性】火爲太陽﹐性炎上﹐木爲少陽﹐性騰上﹐而有所止﹐水爲太陰﹐性潤下﹐金爲少陰﹐性沈下﹐而有所止﹐土無常性﹐視四時所乘﹐欲使相濟得所﹐勿令太過不及。﹝廣錄﹞釋五行眞象﹝宰公要訣﹞甲乙丙丁木火象多貴庚辛壬癸金水象秀實貴

甲乙戊己木土象秀實主脾胃疾乙庚丙辛金水象丙丁戊己火土象貴

主下部或腎疾庚辛甲乙金木象骨疾戊癸甲己火土象乙庚丁壬金火象庚辛丙丁金火象血疾暗禍發死壬癸丙丁水火象目疾水多賤﹐火多貴乙庚戊癸金火象血疾丙辛戊癸水火象目疾庚辛戊己金土象貴

壬癸戊己水土象水多貴﹐土多賤𨿽敏不發腎疾乙庚甲己金土象丙辛甲己水土象腎疾壬癸甲乙水木象淸貴甲己丁壬土木象丙辛丁壬水木象戊癸丁壬火木象【又五行眞象】金水多情金火剛虐刻核金木柔而有立剛正時成金土重厚有執福慧數金木火文彩木水淸秀和而有立木金剛直木土毒害飲饌己重水火多慧水木智仁滋潤水金淸秀福徳超達水土重濁汨沒多難火水先昧後明晚年超達火木文彩好勝火金性烈

火土記問大毒火土思慮博學土木平直而運物土金好學少成先勞後逸土水有信有智﹝宰公要訣﹞金水象不可見土﹐謂水土渾雜﹐金气不見﹐水渾金暗﹐令人福淺﹐土歲亦滯﹐惟金水淸白﹐集秀麗之容﹐水深金重逢水厄﹐遇水須教落深淵。假令癸酉年生﹐怕癸亥月﹐庚子日﹐辛巳時﹐主水厄也。金火象不可見水﹐金火主血多﹐性好殺﹐往往因血主福﹐金重火輕發遲益壽。金輕火重發早退速。早發虧壽﹐利主兵刑之權也。金木象活木畏金﹐見火成秀﹐死木得金﹐方成其造化﹐金重木輕﹐令人多骨痛﹐木重金輕﹐反化肺疾﹐金木相宜﹐造成顓平之象也。悟玄子云﹕金輕木重損錢財﹐金重爲殃徹骨災。金土象﹐土積成金﹐土多金少﹐其福厚著﹐金重土輕﹐福出艱辛﹐戊己土多有庚辛者﹐福厚﹐若庚辛多有戊己者福艱難也。水火象﹐火多者性急多悔﹐水多者令人眼疾﹐此象日時忌之。入酉火死﹐水浴﹐其命艱難而死﹐更忌歲來臨之。水土象﹐土重水輕﹐令人有下部疾﹐𨿽有文章秀而不實﹐水重土輕卻有科名。火土象﹐火虛土聚不成物﹐若同水流成汨沒﹐火虛土聚成何用﹐定是塵埃碌碌人。戊子戊午己丑己未丁巳丁亥丙辰丙戌丙丁與戊己相夾﹐乃火虛土聚﹐時上逢水﹐土滯火滅。平生蹇塞薄﹐又云﹕大火見土則暗﹐大土見火則虛﹐土輕火重不明﹐己卯日丙寅時是也。﹝神白經﹞李九萬云﹕戊子﹑己丑﹑戊午﹑己未﹑丙辰﹑丁巳﹑丙戌﹑丁亥﹑皆火土雜之象﹐見壬癸則主汨沒也。【五行眞气取乾化與納音同類【壬子壬午眞木己酉己卯眞土丙子丙戊眞水戊子戊午眞火乙丑乙未庚辰庚戌眞金【五行眞日時】乙酉日庚辰時爲精金丁巳日丙午時爲精火癸亥日壬子時爲精水己丑日戊辰時爲精土甲寅日丁卯時爲精木以上主富貴﹝廣信集﹞【論五行眞貴】﹝神白經﹞火人丙日辛時辛日丙時木人甲日己時己日甲時土人戊日癸時癸日戊時水人壬日丁時丁日壬時金人庚日乙時乙日庚時重犯富淺【四時攝聚】甲寅丙寅木火攝助於人丁巳辛巳金火攝聚於巳庚申甲申金木攝聚於甲壬申戊申水火攝助於申癸亥乙亥水木攝聚於亥以上主淸要顯達﹐若月令不得地﹐亦作富命。﹝廣信集﹞神白經云﹕金水聚於申﹐火木聚於寅﹐水木聚於亥﹐火土聚於巳﹐全在日時﹐往往有福﹐若更在四時有气之中生者妙﹐十有九貴。【五行足格】謂年月日時胎﹐五行排成若無衝破﹑空亡﹑死絕﹐更有福神﹐互爲之助﹐五行入庫﹐最爲上格﹐貴極一品﹐𨿽不入庫﹐只生旺亦可﹐然不及入庫爲貴也。又不入庫﹐不生旺﹐只純粹不駁雜﹐亦可爲兩府。純粹不駁雜者﹐無死絕衝破空亡﹐若有空亡死絕﹐卽從減論。然有他處納音救之﹐亦可爲兩府兩制。然頗多難﹐其履歷須反復進退﹐卻終有壽﹐若無救有福神爲之助﹐當作卿監﹐若無救更空亡﹐而有福神互爲之助﹐不過一多難員正郎﹐平生不能有土﹐若有衝破空亡﹐而又無一福神﹐不過簿尉州縣官﹐仍累經停替﹐若有三刑六害﹐卽作有名舉人﹐或淸髙僧道﹐更有死絕﹐定是一富足百姓。又云﹕五行足﹐須是相生﹐不死絕﹐有气﹐福祿神遞互乘之﹐便作至貴之命﹐如五行死絕﹐有他處來救亦與不死絕同﹐如有自死自絕而無救﹐不入格也。﹝林開三命﹞壺中子云﹕五行欲其自足﹐勿論胎。注云﹕乃金木水火土也﹐得之足者﹐爲五行借足格﹐須言借者謂年月日時﹐可占五行之四字﹐乃取當生眞气所屬而圖之﹐蓋眞气卽當年之主﹐味者添胎元一辰納音渾四柱而爲五﹐謂之五命﹐欲其五行足而不闕﹐據胎分經言﹐人懷胎二百七十日而生﹐醫家以十月產者計其血髒幹濕之一月也﹐況人有多月生者以何爲準﹖故云﹕勿用胎元。天元變化書云﹕五行全﹐未必便貴﹐須支幹有用﹐其間有正气﹑眞气﹑官气者﹐可許爲上。正气者印也﹐眞气者五行旺﹐官气者眞气來克也。假令甲子年金﹐丁丑月水﹐丁卯日火﹐辛丑時土﹐戊辰胎木﹐此天干雜﹐納音無正气﹑眞气﹑官气﹐只有辛字用﹐被丁多所制﹐不能旺也。𨿽五行全﹐貧下。如壬申年﹐戊申月﹐乙巳日﹐丙子時﹐己亥胎﹐天元有戊之貴气﹐化气眞火﹐故卿監。玉掌訣云﹕五行全者論和柔﹐雜亂徒然一世休﹐相交尅剝豈爲佳﹐此命尋常恰似麻。五行一字者﹐謂年月日時胎﹐納音俱成一字﹐須是帶祿馬貴人有气﹐則爲兩府﹐若只帶祿馬或貴人爲兩制﹐會祿馬貴人﹐但只有气﹐亦卿大夫之命。如馮京辛酉年﹐辛卯月﹐癸丑日﹐辛酉時﹐壬午胎﹐木旺於卯﹐祿馬往來相善﹐故作兩府﹐又如梅昌宗丙午年﹐癸巳月﹐癸卯日﹐甲寅時﹐甲申胎﹐𨿽祿貴全﹐不臨建旺﹐故作兩制﹐又有人丙申年月日時﹐無寸土﹐暴起至富﹐子孫漸貧矣。﹝廣信錄﹞五行一字福來朝﹐賞輿君王宰朝謀﹐初主運以無蹇滯﹐布衣何處不封侯。如甲子﹑癸酉﹑壬申﹑辛亥﹐以此爲至貴之命﹐蓋有所歸﹐如壬申癸卯﹐此無歸﹐故作下命。﹝鬼谷要訣﹞納音一字最爲彊﹐切忌遭逢死絕鄕﹐生旺相兼並庫墓﹐入文出武貴非常。一要逢生﹐一要逢旺﹐更帶正庫﹐當爲貴格﹐若逢死絕則無用。﹝珞琭貴賤格﹞寸珠尺璧云﹕五行一字人﹐最忌以死絕運。【五行】長生沐浴冠帶臨官帝旺衰病死墓絕胎養三命提要云﹕一曰受气﹐又曰絕﹐曰胞﹐以萬物在地中﹐未有其象﹐如母腹空未有物也。二曰受胎﹐天地气交氤氳而造物﹐其物在地中成形﹐始有其气﹐如人受父母之气也。三曰成形﹐萬物在中成形﹐如人在母腹中成形也。四曰長生﹐萬物發生而向榮﹐如人始生而向長也。五曰沐浴﹐又曰敗﹐以萬始生而形體柔脆﹐易爲所損﹐如人人生後三日﹐以湯浴之﹐幾至困絕也。六曰冠帶﹐萬物漸榮秀﹐如人具衣冠也。七曰臨官﹐萬物旣秀實﹐如人之臨官也。八曰旺﹐萬物成熟﹐如人之興旺也。九曰衰﹐萬物形衰﹐如人之气衰也。十曰病﹐萬物病﹐如人之病也。十一曰死﹐萬物死﹐如人之死也。十二曰墓﹐又曰庫﹐以萬物成功而藏之庫﹐如人之終而歸墓也【土長生】旣曰「水土俱生申」﹐又曰「土生巳」﹐何也﹖水土生申﹐陰陽家之說也﹐土生於巳﹐醫家之說也﹐蓋五行之中﹐惟土分體用﹐厚徳載物﹐居中不用者﹐土之體也﹔散在四維﹐如旺四季一十八日﹐土之用也。體生於巳﹐乘父母之祿﹐用生於申﹐繼父母之位而生也。﹝李虛中書﹞推其形色﹐則水黑﹑火赤﹑木靑﹑金白﹑土黃﹐此五行之正色也﹐及其變易則不然﹐常以生旺從正色﹐常生旺則正气全可見正色。死絕則從母色﹐水者木之母也﹐死絕則黑﹐木者火之母也﹐死絕則靑。火者土之母也﹐死絕則赤。土者金之母也﹐死絕則黃。金者水之母也﹐死絕則白。夫五行死絕則气歸根﹐見於母之色﹐凡人之遇苦楚而呻吟母者﹐乃其義也。成形冠帶從妻色﹐幼壯之年及衰老之際﹐仰妻之時也。病敗從鬼色﹐病敗之地﹐是鬼王之鄕﹐受尅則气歸鬼也。旺墓從子色﹐旺爲傳墓﹐爲斂藏故色在於子也。其數則水一﹐火二﹐木三﹐金四﹐土五﹐旺生加倍﹐死絕減半﹐以義推之。﹝燭神經﹞【五行旺相囚休死例】春木旺﹑火相﹑金囚﹑水休﹑土死夏火旺﹑土相﹑水囚﹑木休﹑金死秋金旺﹑水相﹑火囚﹑土休﹑木死冬水旺﹑木相﹑土囚﹑金休﹑火死論曰﹕五行當時者旺﹐所生者相﹐所尅者死﹐生我者休﹐尅我者囚。獨土無旺﹐金無相﹐水無死﹐火無休﹐木無囚﹐此其故何也﹖蓋一﹖之日三百六十﹐五行均旺七十二日﹐惟土爲萬物母﹐如旺四季﹐一十八日。黃帝曰﹕土於長夏時﹐土旺﹐金相﹐水死﹐火休﹐木休可知矣。閻東叟云﹕推命尢須祥此﹐則凶者或吉﹐吉者或凶﹐辛巳得庚寅﹐是劫殺亦害死﹐則凶者或吉。餘仿此。【論五行】﹡五行自生﹑旺﹑臨官﹑死﹑絕甲申水丙寅火己亥木辛巳金戊申土自生丙子水戊午火辛卯木癸酉金庚子土自旺癸亥水乙巳火庚寅木壬申金丁亥土自臨官乙卯水丁酉火壬午木甲子金己卯土自死癸巳水乙亥火庚申木壬寅金丁巳土自絕﹡五行不生﹑旺﹑臨官﹑死﹑絕水戊申火申寅木辛亥金乙巳土庚申不生水庚子火丙午木癸卯金丁酉土壬子不旺水丁亥火癸巳木壬寅金丙申土己亥不臨官水癸卯火辛酉木丙午金庚子土丁卯不死水辛巳火己亥木甲申金戊寅土乙巳不絕甲申水﹐丙寅火﹐己亥木﹐辛巳金﹐戊申土﹐皆五行自長生﹐故四時不能與之興衰﹐超然自生之理﹐人若稟之﹐當敏快髙明﹐貴者得之﹐其進以漸﹐富者得之﹐其利收厚﹐以至貧賤者得之﹐亦收向榮﹐而得其所以生也。丙子水﹐戊午火﹐辛卯木﹐癸酉金﹐庚子土﹐此五行自旺者也﹐不待四時﹐而能自致其旺﹐則其爲旺也孰﹖﹖此五行福力﹐奮震無偏擬者也。壬辰水﹐甲戍火﹐癸未木﹐乙丑金﹐丙辰土﹐此五行之印庫也﹐乃五行歸根復本之時﹐凡庫之所在﹐必欲物聚之﹐則其庫充矣。設壬辰水爲之主﹐欲得眾水交歸﹐然後爲重﹐更有金木與之往往來相生﹐當得淸權﹐倘若水制火﹐火制金﹐更或天中臨之﹐是謂負印不起也。乙卯水﹐丁酉火﹐壬午木﹐甲子金﹐己卯土﹐此五行自死者也。生則勞﹐死則息﹐其理自然﹐不有死之地﹐其物無自而歸﹐又有所謂自死者﹐得其眞歸之理焉﹐凡命遇此﹐穎特髙明﹐多慧少福﹐以靜默爲體﹐而不利有位﹐以澹薄爲事﹐而不利與起﹐惟可學道訪仙﹐超生死之門也﹐更在消息﹐癸巳水﹐乙亥火﹐庚申木﹐壬寅金﹐丁巳土﹐此五行自絕者也﹐天之道無可絕爲﹐蓋干支適會﹐已絕則更生﹐凡遇此者﹐憂喜未定﹐設如癸巳絕水﹐得癸酉旺金符之﹐是謂絕中水更生也。﹝燭神經﹞凡命帶甲子乙卯己卯壬午丁酉﹐不可便以死論﹐壬寅癸巳丁亥庚申乙亥﹐不可便以絕論﹐丙寅辛巳甲申戊申己亥﹐不可便以生气論﹐乙丑壬辰丙辰癸未甲戌﹐不可便以墓气論﹐須是用月令以辧淸濁貴賤言之。﹝廣信錄﹞李虛中云﹕壬寅正得艮位﹐故不得謂之絕﹐丁巳正得火祿﹐故不得謂之絕﹐而尢堅壯也。沈芝曰﹕君相五行止於納音也﹐凡五行以生旺爲君﹐臨官爲相若納音是木﹐生月日時遇寅卯兩位﹐金遇申酉﹐水遇亥子﹐火遇巳午皆主貴。﹝三命提要﹞至若勾陳得位﹐不虧小信以成仁﹐眞武當權﹐知是大才而分瑞。瑩和尙注云﹕勾陳爲土將﹐其於常也爲信﹐眞武乃水之神﹐其於常也爲智﹐若生屬旺地﹐福徳加臨﹐可謂得位﹐當權處之器。王氏注云﹕珞琭子學此二神﹐蓋言水土之性耳。自生自旺事如何﹐印墓同華更自殊﹐權殺定須臻相位﹐無權當得配金魚。如貴格丙子壬辰庚子丙辰是也﹐不入格駁雜辛巳見丙子﹑癸酉見丙寅是也。死絕宮中隨順生﹐更和天乙祿來並﹐人生值此終當貴﹐無祿還須亦貴名。有人壬午見丁卯﹐丁壬交互﹐丁祿在午﹐積財後貴。﹝鬼谷要訣﹞

第八卷

論五行二夫五行之性﹐各致其用﹐水者其性智﹐火者其性禮﹐木者其性仁﹐金者其性義﹐逮夫土則信而已﹐重厚寬博﹐無所不容。以之水﹐則水附之而行﹐以之木﹐則木託之而生。金不得土﹐則無自出﹐火不得土﹐則無自歸﹐必損實以爲通﹐致虛以爲明也。五行之用﹐多則太過﹐少則不及﹐其气其數﹐有餘不足﹐皆能致凶﹐抑揚歸中﹐然後爲福﹐功成者貴於退藏也﹐將來者貴於榮振也。功成者謂五行稟旺气者也﹐旺而能止息﹐是謂退藏﹐將來者五行在冠帶胎養之地﹐其气虧而未盈﹐故欲子母相生﹐以益其气﹐則有榮進振發之道也。如水非其時則涓个﹝衰則爲梗介死絕則枯槁故爲梗介﹞金旺太過則動作凶﹐炎炎者貴乎熄﹐不息則有自焚之災﹐滔滔者貴乎止﹐不止則有自溺之患﹐夫火行南陸而化熱﹐盛則災﹐烈而害物﹐至酉亥則陰能翕之﹐然後溫燠。水行北陸而化寒﹐盛則嚴冷而殺物﹐至卯巳則陽能闢之﹐然後能滋生萬物。此言水火止熄則和也﹐陰不得陽則沈陷而不興﹐陽不得陰則燥進而不復。夫五行之性﹐大槪以胎﹑生﹑旺﹑庫爲四貴﹐死﹑絕﹑病﹑敗爲四忌﹐余爲四平﹐然有生而不生﹐旺而不旺者﹐此爲凶乃先吉也﹐有死而不死﹐絕而不絕者﹐此爲吉乃先凶也。如水見戊申土﹐此生而不生也﹐水見庚子土﹐此旺而不旺也﹐遇此多成而反敗﹐因喜而反憂﹐如水見癸卯金﹐此死而不死也﹐水見辛巳金﹐此絕而不絕也﹐五行气盡﹐而得父母之徳以生益之﹐則其气復生矣。遇之者危中有福﹐窮而通﹐屈而伸也。生旺太過﹐則福中藏禍﹐死絕太過﹐則福無可託。若夫死絕逢子﹐殃變能逃。火土最先﹐金水尢後﹐火絕得土﹐曰睿膚作聖。火以土爲子﹐火絕於亥﹐而見丁亥是也﹐又得土則藏性於土者思而致道者也﹐此絕火爲淸明復性之火﹐見丁亥有气之土﹐是謂精思﹐而所感皆通睿則作聖矣。土絕得金而不忌曰壽。土絕在巳﹐得辛巳金是也﹐金者赤土也﹐是土之成器者﹐但生於土而別於土也﹐傳气而成金﹐𨿽死而不亡也。金絕﹐得水精﹐復繼體。金絕於寅﹐得甲寅水是也﹐金有气也﹐气絕於寅水者精也﹐水至寅卯爲精嗇之地﹐然精嗇則全﹐精全則神應气化﹐而形復於本矣。水絕﹐得木魂﹐復天遊。水絕於巳﹐得己巳木是也﹐水者精也﹐絕則精喪﹐精喪則神離气散而形消﹐可謂凶矣﹐然木主魂﹐能從神而往來者謂之魂﹐得性歸眞﹐隨體離形﹐同於大道者也。木絕得火﹐火出木燼﹐灰飛煙滅﹐故獨爲凶﹐蛇馬無膽於焉是證。木絕於申﹐得丙申火是也﹐蓋木滋火水土之性﹐假合而生﹐脈絕而枯槁﹐則還水也﹐灼之而爲火﹐則還火也﹐腐之而爲土﹐則還土也﹐亡形失性﹐故獨爲凶﹐蛇馬者位在巳午﹐木歷巳午而死﹐木者於髒屬肝﹐於腑屬膽﹐故蛇馬無膽﹐證木死爲凶也。﹝燭神經﹞五行之中﹐惟土者萬物之母也﹐水火金木﹐因之以入﹐命中得水火木金全﹐而惟乏土字則夭﹐蓋五行無土主之﹐則生復不定﹐在金命人言之﹐其夭尢速﹐爲金是土之子﹐故金旣無土﹐從何而生﹐故云無救無療。﹝壺中子﹞五行生﹑旺﹑死﹑絕分引貴賤例。凡生旺固好﹐然爲死絕加臨之﹐則爲駁雜多難﹐小薄之命﹐凡死絕固不好﹐然爲生旺加臨之﹐卻反爲純粹﹐此卽爲福祿之命。﹝林開五命﹞【功奪造化格】年月日胎﹐俱在死絕無气之鄕﹐而得一時在自生或自旺之地者是也。假令年月日胎俱無气﹐而得癸酉或戊午丙子庚子辛卯﹐皆納音自旺之位也。火辛巳丙寅己亥甲申戊申﹐皆納音自生之地也。仍需只於生旺處爲本命﹐若大小二運以年太歲﹐只以生時較量災福﹐蓋不生不旺﹐則不能成人故也。若夫論命運之順逆﹐方取本命屬陽與屬陰﹐餘皆不取本命﹐而惟以生時生旺之處論之。【功侔造化格】本命納音生居無气之地﹐卻得救助﹐而往來復旺於本位是也。假令辛酉人得癸卯﹐﹐或癸卯人得辛酉﹐蓋辛酉之木﹐困於金鄕﹐卻得癸卯﹐則金復旺於酉﹐而木復旺於卯﹐往來互換﹐故爲吉會﹐此類人﹐先有多難﹐後享安樂之福﹐又云﹕辛酉失位之木﹐惟對以癸卯﹐則剛柔相濟﹐得之者﹐是文明俊敏之士﹐決取巍科。﹝玉霄寶鑑﹞【內陽外陰格】如年時納音屬金水﹐日月屬木火者也。﹝五行要論﹞【納音气數】納音者天地之气數也﹐驛馬學堂居長生之位﹐才能官職在旺相之鄕﹐文章富貴處印庫之地﹐如逢衰敗則減三分之一﹐更遇死絕﹐則去十分之半﹐切忌空亡沖克﹐不宜刑害﹐吞食﹐故同源相成順數爲上雜數次之則天地气全﹐基本彊壯﹐同類相傷﹐﹝如丁未刑丁丑是也﹞﹐則支神气散﹐理無復合﹐管輅云﹕五行互旺﹐𨿽沖气完﹐五行相克﹐𨿽合气散。﹝閣東叟書﹞萬物負陰而抱陽﹐沖气以爲和﹐過與不及﹐則爲乖道﹐故髙者抑之使平﹐下者舉之使崇﹐或益其不及﹐損其太過﹐所以貴在折歸於中道﹐使無有餘不足之累﹐卽貴人驛馬之微意也。行運亦如之﹐悟其微意﹐則於命之說﹐思過其半矣。﹝五行要論﹞過與不及﹐猶物顚倒﹔气數中庸﹐應期而發。五行喜剛柔得中﹐三命忌盛衰太過。﹝鬼谷遺文﹞【旺中無祿愚並浪】凡旺中無祿貴者﹐乃愚極多狂浪無成﹐更克本命﹐又帶刑殺﹐主狂愚無圖轉﹐如丙寅得戊午時日也﹐旺中須愛祿﹐如丁卯人見戊午﹐是旺中有祿﹐丙寅見戊午﹐無祿有殺﹐多淫浪愚賤以狂﹐極則衰故也﹐做事弄巧成拙或帶疾﹐蓋戊午自刑自刃也。﹝沈芝源髓﹞【三命太弱】土人寅卯辰﹐水人寅卯辰﹐水土同取﹐火人酉戌亥﹐緣申上亦有火力﹐故取﹐酉戌亥木人﹐午未申皆太弱﹐金命不然﹐若在巳午未轉上。﹝天元變化書﹞【五行忌見】木火秀而重富﹐只不可見金金年有災水木秀而淸髙﹐只不可見卯巳卯巳年亦災丙辛爲水﹐在亥子月中﹐其水成像﹐月中要見丙辛旺﹐富也。﹝神白經﹞【引起自死自絕格】假令癸丑年木﹐乙丑月金﹐壬午日木﹐辛丑時土﹐壬午木自死﹐引起生年癸丑木自絕﹐於申自生自旺亦同推之。﹝林開五命﹞五行無气﹐爲人鎭日多憂。﹝隱迷賦﹞【五行相生相克】金生水水生木木生火火生土土生金金克木木克土土克水水克火火克金【五行相生相克要法】五行相克最爲不好﹐如是福聚之地克他處﹐卻從好斷之。如其他來克福聚之地﹐卽大不好﹐五行相生最爲佳﹐然以禍相生則爲凶﹐以福相生則爲吉。凡相生相克﹐遇五行交錯﹐方可論之﹐如六合﹑三合﹑刑害﹑衝破之類﹐皆爲五行之交錯也。﹝林開五命﹞大率五行尙其變﹐而不尙其常﹐貴其隱而不貴其顯﹐死絕有救則爲還魂﹐生旺有克者气散﹐若夫彼我之相生﹐順則益本﹐逆則奪气﹐彼此之相克﹐順則勢彊﹐逆則有傷。設如木火相生﹐順推之而相生﹐則益气而榮盛﹐若命屬木﹐而火來投之﹐則逆而奪气矣﹐如木之相克﹐本命屬金而見木﹐則有彊盛之勢﹐如命屬木而金來克之﹐則爲傷殘之咎也。﹝燭神經﹞生旺破壞而福淺﹐死絕有救而貴顯。﹝廣錄﹞【父子相類格】火年火月﹐木日木時﹐支幹納音相類者皆是。﹝三命纂局﹞【助气】如水命人四柱有金土之類是也﹐主平生穩當享淸閒之福。﹝廣信錄﹞【還魂格】五行自死自絕﹐而有救者是也﹐遞相還者最貴﹐有福神次之﹐無福神獨自還魂者爲下。﹝林開五命﹞【又還魂格】火人乙亥土人丁巳金人壬寅木人庚申水人癸巳﹝若人見之﹐晚發財祿也。﹞﹝神白經﹞相生相得事如何﹐仍須祿馬位包羅﹐六合天乙來相照﹐身居兩府定無蹉。﹝鬼谷要訣﹞【絕處逢生是福媒】如辛巳金絕在寅﹐而見戊寅土﹐最貴﹐以戊幹神陽土﹐壓辛之陰金﹐金絕在寅﹐見戊寅納音土﹐亦生辛巳納音金﹐六辛貴在寅﹐五行絕處逢生是父母﹐故爲福﹐他準此。【納音支蔭應微富】如丁卯火犯亥卯未﹐三合全﹐𨿽有癸亥水克﹐亦主富﹐上下皆得木气生﹐如王韋明相公﹐己未年﹐乙亥月﹐丙寅日﹐辛卯時﹐𨿽亥卯未木局生﹐納音火﹐柰气傷己土﹐久後惡死﹐如甲乙人逢申子辰﹐爲甲乙木體遇申子辰皆水也。﹝沈芝源髓﹞身土遇火生而漸利﹐命水得金乃優長﹐金多須火或從革以成命﹐木重得金揉曲直而任使。水流不止﹐須土以攘之﹐火盛無依﹐惟水以濟之。身命喜於生旺福﹐幹不嫌克制﹐假如火至盛旺﹐左右無木﹐須得水制﹐方成旣濟﹐火輕則不然。﹝鬼谷遺文﹞肝江李秦伯曰﹕五行用得其宜﹐𨿽相克而爲福﹐五行用失其宜﹐𨿽相生而爲災。如水遇土而止﹐土遇木而秀﹐木遇金而成器﹐金遇火而熔鑄﹐火遇水而滅形﹐水生木﹐木通則水竭﹐木生火﹐火旺則木焚﹐火生土﹐土旺而火痊﹐土生金﹐金貴則土賤﹐金生水﹐水旺則金沈﹐是也﹐又如金克木﹐金气和則成器﹐否則伐木。木克土﹐木气和則成林麓﹐否則茅次。土克水﹐土气和則水流﹐否則成淵塞。水克火﹐水气和則旣濟﹐否則各滅形質。火克金﹐火气和則熔鑄﹐否則損模也。【分淸濁等差】淸者是因濁而淸也﹐五行有所制伏之謂也﹐假令水病見土則濁﹐卻非土堤防則不能止息﹐旣止息﹐則淸之有漸也﹐不可太過不及。濁者五行無制伏也﹐如金多無火﹐水多無土﹐火多無水﹐木多無金﹐土多無木也﹐故五行有反極之說﹐如趙士鵬中大命丁卯年火﹐丁未月水﹐乙酉日水﹐甲申日水﹐鬼气生旺而極也﹐水極生木﹐木生火﹐故極則變﹐變則通也﹐又如程禹尙書﹐丁卯年火﹐辛亥月金﹐庚戍日金﹐庚辰時金﹐是金極變丙水爲火官﹐寅戍爲魁星矣﹐又李莊顯謨丙寅年火﹐庚寅月木﹐丁未日水﹐壬寅時金﹐無克制富貴而壽﹐蓋四柱下生上而粹爲實也﹐又如李迨侍郎﹐乙丑年金﹐己丑月火﹐癸巳日水﹐丁巳時土﹐𨿽作二十年從官﹐而不在君側﹐無妻無子﹐蓋四柱下克上也﹐壽亦短於莊﹐如此制伏﹐千變萬化﹐不能窮盡﹐略舉四命以較之。﹝廣信集﹞火不畏水﹐藉之然後以濟物﹐木須賴金﹐制之然後以成器。五行之內﹐火𨿽畏水﹐火不得水﹐則又不能濟物﹐木𨿽畏金﹐木不得金﹐則又不能成器﹐火人得水者﹐在格曰未濟﹐言其終得相濟也﹐木人得金者在格曰斷輪﹐言其終得用也﹐火少而水多者﹐火之勢不及於水﹐乃畏其水也﹐金寡而木眾者﹐金之勢不及於木﹐乃困於木也。金火全﹐名鑄印﹐犯醜字﹐卽爲損模﹐木金等﹐曰斷輪﹐向秋生﹐而爲傷斧。金亦兩得﹐火亦兩得﹐在格謂之鑄印﹐怨惡見醜字﹐蓋鑄印必藉土爲模﹐辰戍丑未皆土也﹐醜爲破壞之字﹐得之者乃鑄印損模﹐模旣損﹐則火散金消﹐反致殃矣。木亦兩得﹐金亦兩得﹐在格謂之斷輪﹐偏惡秋生﹐蓋秋爲肅殺之時﹐乃斷輪傷斧﹐斧旣傷﹐則木弱金闕﹐反致矣。﹝壺中子﹞【水爲相濟則精神具足﹐金木互用則仁柔義剛】水者精也﹐火者神也﹐二物相濟﹐故精神明靈而具足﹐金剛則木柔﹐二物互用﹐則仁柔義剛﹐而兩相得矣。﹝燭神經﹞【論其眷屬﹐憂其死絕】瑩和尙注云﹕生我者爲父母﹐我生者爲子孫﹐克我者爲官鬼﹐我克者爲妻財﹐比和者爲兄弟﹐處在危亡之地﹐憂居休囚死絕之鄕。三命鈐云﹕生我者爲祿﹐我生者爲庫﹐我克者爲財﹐克我者爲鬼﹐如金以土爲祿﹐水爲庫﹐木爲財﹐火爲鬼﹐余彷此。【值病憂病﹐逢生得生﹐旺相崢嶸﹐休囚絕滅】瑩和尙注云﹕值病憂病﹐以休囚絕滅而言﹔逢生得生﹐以旺相崢嶸爲義。值病憂病者﹐五行病中逢鬼也﹐如木值辛巳金﹐火值甲申水﹐土遇庚寅木﹐金逢乙亥火﹐如此之類﹐休囚絕滅。逢生得生者﹐五行生處逢生也﹐如木臨癸亥水﹐火得庚寅木﹐水值壬申金﹐金逢丁巳土﹐如此之類﹐旺相崢嶸或逢之歲運﹐或值之鎡基﹐更看始終﹐隨宜消息。【父病推其子祿妻災課以夫年】瑩和尙注云﹕五行相生爲父子﹐陰陽相制爲夫妻﹐假令無病﹐無疑畏火﹐急求水以救之﹐蓋金生水爲子﹐水尅火故也。又如金災者﹐恐值火也﹐且看火之休旺如何﹖蓋尅我者爲夫﹐此乃救解二法﹐最爲詳要。王氏注云﹕如丙寅火人見戊申土﹐火𨿽病而爲戊申之父﹐父𨿽病而戊申土長生﹐父承子祿之蔭﹐𨿽病而不致死也﹐或丁卯火見甲午金﹐爲妻金至午敗﹐可謂妻災矣﹐以丁卯火旺在午又逢祿﹐金火相傳﹐陰陽相合而生造化﹐所謂妻隨夫貴也。【金木未能成器﹐聽哀樂以難名﹐似木盛而花繁﹐狀密雲而不雨】瑩和尙注云﹕金不能成器﹐惟火以陶鎔﹐木未能成功﹐假金而凋金。王氏注云﹕謂哀樂者﹐蓋木主春﹐其性仁﹐春則萬物發生﹐可謂樂也。金主秋﹐其性義﹐秋則萬物肅殺﹐可謂哀也﹐木無金﹐金無火﹐未能成器﹐爲哀爲樂﹐難以名狀。似木盛而花繁﹐密雲而不雨﹐是謂有虛聲﹐而無實迹焉。與生地之相逢﹐宜退身而避位。瑩和尙注云﹕本命長生中逢旺鬼是也﹐如金逢乙巳火﹐土遇庚申木﹐火見甲寅水﹐木逢辛亥金﹐得於四柱或臨大命者﹐宜退身而避位。王氏注云﹕如戊申得壬申﹐戊申土生壬申金﹐金至申而臨官﹐父傳子道也﹐子彊則父衰﹐父已成功﹐自當告退﹐蓋生者不生﹐物不兩立﹐是知五行他生而我休﹐子代父位也。﹝珞琭子﹞

第九卷

論五行三凡命五行下生上曰助气﹐主一生享福﹐凡事容易受人福力﹐上生下曰盜气﹐主一生爲人謀﹐多庇蔭他人﹐供他人之福。凡命五行下尅上﹐主沈滯難發﹐上尅下﹐主有威勢﹐害物﹐不利妻妾子孫﹐大抵皆孤獨﹐生旺則差慢。﹝廣信集﹞假如年月日時胎﹐納音皆是木﹐看如何旺﹐若時上木敗尢好﹐以其太旺則剛暴﹐須有柔弱以禦之﹐運行金鄕無害﹐取其不嫌於克制故也。又云﹕假如命得金爲福﹐但有一金又無气﹐而爲火土所戰﹐皆不得力﹐水火土皆然。﹝林開五命﹞【五行返制】五行之數最難詳﹐閒位須防勝位亡﹐火多金少渾閒事﹐火少金多大不祥。陰陽偏出﹐造化不成﹐五行大抵要尅制﹐有理稍出意外﹐則有過與不及之患﹐且如火多金少﹐聚散不得成形﹐𨿽有制抑﹐亦苦不害﹐若火少金多﹐旣不成銷鑠﹐火則反有灰飛煙滅之厄﹐造化之功當曲盡。﹝太乙統紀﹞【五行太過不及】一水生三木﹐枯槁﹔三水一木﹐飄溢﹐貴於陰陽等也。此不入格。一土生三金﹐蹇滯﹐三土生一金﹐福盛。惟土生金﹐土多金少﹐無礙﹐轉爲福壽。一水命得三金﹐太過不均﹐早發早亡﹐是乘父母之福。一金生三水﹐虛弱。一木得三金﹐必尅伐。一金得三木﹐自鈍。然金以木爲財﹐木多者﹐不可尅也。一金三火﹐是貴﹐金人不畏火﹐若在上位﹐得火者爲上。一火人得三金﹐亦不名財﹐然火尅金﹐火輕故也。兩金兩木﹐粗得﹐兩木兩水粗得﹐兩金兩土造化﹐兩土兩金粗得﹐兩火兩木粗得﹐兩木兩火閒弱﹐兩金兩水閒弱﹐兩水兩金淸秀﹐兩金兩火最上﹐兩火兩金足財﹐兩土兩木造化﹐兩水兩土造化﹐其餘仿此消息﹐更看天干交涉。﹝天元變化書﹞【五行太過】水盛泛而不止﹐主好陰謀﹐後遇其傷。土彊不見於木﹐情多欺罔﹐性定頑愚鄙執。木繁不逢金制﹐初辛苦而晚歲孤貧。火炎不遇水濟﹐神性凶暴﹐多招橫禍。金剛無火﹐凶頑夭壽。故曰金剛火彊﹐多則損己﹔木柔土和﹐盛亦傷身。﹝宰公要訣﹞輕得地﹐而可敵重衰﹐重無地﹐而制之輕敗。如土制水﹐則丙辰丁巳之土﹐能制丙子癸亥之水。壬申癸酉之金𨿽重﹐卻遇戊子﹑己丑﹑丙寅﹑丁卯之火﹐𨿽金重亦受制於火﹐蓋火向旺﹐而金向絕也。【各衰如旺﹐輕重自然】如辛酉見癸酉﹐戊午見丙子﹐乃旺處相敵﹐支气不比﹐卻有相敵﹐爲變化發揚也﹐甲寅水見庚午辛未土﹐力气各衰﹐水土和柔﹐則有化育之道﹐余彷此。【至若體輕用重﹐不免漂沈﹐本重末輕﹐廣謀自勝﹐主客相容﹐優遊享福】如庚午辛未﹐土體輕也﹐見壬戌癸亥丙子之水﹐是體輕用重﹐反散流也。如庚子辛丑土﹐見癸巳乙卯水﹐是本重末輕﹐廣謀自勝之人也。五行主客輕重相等﹐制用有法﹐水土和柔﹐金火相得﹐則康寧。【五行相敵﹐一凶一吉】五行相敵輕重目等﹐遇鬼二則凶﹐一重鬼凶中反吉。﹝鬼谷遺文﹞凡命納音鬼多﹐主本當時﹐名曰官星乘旺﹐納音財多﹐主本無气﹐名曰財多害身﹐主富而多惡疾。【禦鬼】如木命人得火月金日時之類是也﹐主立身於艱難之中﹐凡事必就他人之力。【助鬼】如水命人﹐四柱有土火之類是也﹐主小膽﹐凡百舉事﹐欲爲不爲﹐又云﹕如水命人﹐得土月火日時之類﹐又謂之子母鬼﹐主平生多被骨肉破斗﹐干支通用﹐納音最緊﹐又名助官。【鬼中有鬼】如土命人﹐生木月﹐金日時之類是也﹐主有官勢威權根基﹐若劣弱太凶﹐經云﹕五行切忌下賊上﹐平生不足事相萃。【損气】如水命人﹐四柱有土木﹐土人四柱有木金之類是也﹐主平生歇滅﹐勞而無功﹐難至遠大。【爭掰】如金人三金一木之類是也﹐主平生財物不足﹐爭掰之事。【煎熬】如金人一金三火之類是也﹐主平生煎熬﹐不得安閒。﹝廣信集﹞【生者畏死】丙寅火畏乙卯水辛巳金畏丁酉火甲申水畏己卯土戊申土畏壬午木己亥木畏甲子金﹝廣錄﹞【鬼論】窠中鬼者﹐如丙子見庚子﹑丁丑見辛丑之類是也。隔壁鬼者﹐如庚子見癸丑之類是也﹐墓中鬼者﹐如水中見丙辰﹐土人見戊辰之類是也﹐空亡鬼者﹐如甲戌見甲申乙酉之類是也。﹝天元變化書﹞【以小淩大﹐自遺其害﹐以若勝剛﹐自掇其殃】以一水克三火﹐以小淩大﹐反爲灼絕﹐自遺其害也﹐如癸巳絕水克丙寅旺火﹐以弱勝彊也﹐乃自掇其殃矣。【以陰勝陽﹐𨿽殃不彰。以陽勝陰﹐爲害不深﹐兩陰相敵﹐兩陽相拒﹐凶禍旋至﹐不安其處】如乙巳陰火﹐克壬申陽金﹐此以陰勝陽也﹐設使爲禍﹐不至彰楊。如壬申克己巳木﹐以陽勝陰也﹐𨿽有爲害亦不深也。夫何故﹖蓋陰陽有情而然也。如丁卯癸酉二陰相敵也﹐兩陽相蹈﹐戊午見甲子是也﹐陽剛銳﹐陰柔佞﹐必勝而後已﹐故凶禍旋至﹐不安其處﹐所至多人情﹐胡越之擾。﹝燭神經﹞太乙統紀云﹕天地陰陽變化之機﹐未嘗不以陰召陽﹐陽召陰﹐則天地合正﹐五行气融﹐若乃陽從乎陽﹐陰從乎陰﹐則陰陽偏出﹐動靜失序﹐所以禍福兩途也。【辧五音訣】舌音爲徵﹐齒爲商﹐牙角﹐喉宮﹐唇羽﹐方能五姓類中﹐用見圖達者盡規章。﹝神白經﹞五音貴旺﹐蓋取本音五行﹐各至相旺處也﹐商音爲金﹐旺在申酉﹐徳在辰巳﹐角音屬木﹐旺在寅卯﹐徳在戌亥﹐徵音屬火﹐旺在巳午﹐徳在丑寅﹐宮羽音屬水土﹐旺在亥子﹐徳在未申﹐若人遇之﹐如三命有气﹐不遇惡殺臨之﹐主平生貴盛﹐𨿽在刑殺﹐以宜有祿﹐假令徵姓人四月五月爲旺月﹐十二月正月生徳月﹐余準此。﹝三命鈐﹞五音姓氏﹝郡望附﹞【角音】趙天水周汝南朱沛國孔魯國曹譙郡華武陵金彭城兪河間盧河東樂南陽和汝南肖河南董隴西髙渤海虞陳郡裘渤海艾天水弘太原國下邳秋天水郜京兆印馮翊懷河南從東莞索武威喬梁國洪惇煌崔博陵陸河南家京兆熊中山車京兆俠上谷恣平昌雍京兆僕魯國晁京兆荊廣陵密太原蘋靑陽曲陳畱藥汝南衙江夏甲齊郡虢新平嶽馮翊敬平陽戢東平憲會稽劉彭城澹臺大山鐘離會稽【徵音】錢彭城姜天水羅豫章季渤海咎太原莊天水終南陽欒河西卓西河丁濟陽吉馮翊巴髙平辛隴西祭河間李隴西寶扶風畢河南婁譙國管平昌瞿松陽祿扶風厲範陽池西平宣始平鈕吳興姬南陽那天水諶河內鄭榮陽云瑯琊郝太原刀弘農經範陽連上黨東平原玉彭城荀河內賁宣城甄中山宰西河曾魯國猛咸陽陳穎川史京兆時隴西鐘穎川幹穎川官中山利河南黎京兆聞吳興鄧南陽芮平原酈新蔡笠東海給鉅鹿泰天水唐晉昌紀髙陽蔡濟陽邊隴西易太原師太原宿東平莘天水單濟陽靳西河聶河東錄廣平智魯國尢吳興薛河東舒京兆田雁門陜武陵愼天水鞏山陽咸汝南翟南陽諸瑯琊井扶風冷京兆練河內開天水施吳興騰南陽藍汝陽支合陽別京兆廖武威寧齊郡賴穎川勞松陽石武陵段京兆訾渤海晉平陽負天水迮隴西西門晉陽申屠京兆次第京兆遲遠東獨孤髙平東門濟陽北門京兆鄕河內司徒越郡信都濟陰斛斯武陵野廣陵司空頓丘諸葛瑯琊譚弘農司馬河內呼延盬官眞下邳一云上谷紇幹魏郡乞伏隴西尉遲太原屈突河內屈男武威【宮音】孫樂安範髙平倪千乘曲臨海農雁門居渤海仰汝南幸雁門蒙安定封渤海馮始平彭隴西殷汝南閔隴西晏齊郡都黎陽仲中山司頓丘陰始平縻汝南沈吳興風郤易明吳興童雁門閻太原耿髙陽宮太原昭太原欝太原松東莞嚴天水任樂安計京兆林西河充贊皇寇上谷仇南陽薊內黃雙天水瑰余杭魏鉅鹿鄷京兆談廣平丘河南容惇煌廣丹陽甘渤海薄雁門貢廣陵逢長樂陶潯陽鮑上黨宋京兆應汝南弋臨海闕下邳鍼遼西藺中山郁黎陽冉武陵水吳興岑南陽熊豫章冀渤海隆南陽景晉陽屠陳畱麯吳興桂天水牛隴西也昌陽公松陽奄內黃水丘吳興大叔東平句平陽鞠汝南夐鄱陽逢譙國一云商音第五隴西敖譙國豊松陽鹿可南問弓太原公冶魯國融南康紅平昌酒江陵公孫髙陽南門河南簡範陽遊廣平欽太原豆廬範陽仲孫髙陽空頓丘權天水栗黎陽東方平原大兄隴西沙汝南桓譙國蹇山陽門丘頓丘折中京兆【商音】王太原栢魏郡烏穎川姚吳興柳河東龎始平麻上谷徐東海蔣樂安章河間常平原邵博陵雷馮翊項遼西彊天水駱內黃韓南陽潘容陳傅淸河湛豫章汪平陽祝太原賈武威樊上黨何廬江葛頓丘康京兆元河南狄天河梁安定路內黃萬扶風張淸河奚譙國賀廣平湯中山伏太原杜京兆余雁門柯濟陽戚東南郎中山平河內方河南成上谷阮陳畱江濟陽廬範陽謝陳畱昌中山黃江河花東平茅東海席安定顏魯國莫鉅鹿房淸河慕惇煌殳武功藉廣平稽譙國邴平陽申魏郡相河西奔瑯琊南汝南靖臨海陽弘農兪會稽赫連渤海拔也樂安能平陽習東陽伊陳畱能太原刑河間巫平陽郤濟陽查汝南鐸鄱陽萇魏郡附南陽安武威上官天水僕陽博陵萬俟蘭陵壽京兆向河內暴魏郡蒼武陵滑下邳牧弘農桑黎陽蓋齊郡猴中山況廬江譙京兆臧東海東平河南拓拔穎川端木蘭陵通西河衝雁門葉南陽黨馮翊裴河南山河內闞天水益馮翊介河內咸魯國丹汝南危晉昌令狐太原托板黎陽賀板下邳尙上黨匡晉陽白南陽杭余杭榮上谷全京兆巢彭城宦京兆慶河內扶瑯琊商京兆斛成陽鮮幹太原賀蘭河東司寇平陽溫太原文雁門郃平廬左濟陽羊泰山邥山陽闕隴西勤汝南長河內鄢平陽卿內黃哀丹陽相裏西河靑陽榮陽軒轅郤陽柴平陽歐平陽鄂武昌程安定惠扶風班扶風蒯襄陽畱南安殤魯國過髙平滿山陽郭太原一云汾王去斤京兆夏侯譙國舍利渤海公羊﹝頓丘﹞長孫﹝濟陰﹞千秋﹝彭城﹞吐萬﹝河東﹞辛丘﹝河南﹞夙勤﹝內黃﹞東鄕﹝淸河﹞公綿﹝咸陽﹞立販﹝河內﹞賀音﹝河內﹞賀撥﹝齊郡﹞【羽音】吳﹝渤海﹞魯﹝扶風﹞卞﹝濟陽﹞毛﹝西河﹞淩﹝河間﹞魚﹝馮翊﹞夔﹝京兆﹞龍﹝武陵﹞於﹝京兆﹞谷﹝上谷﹞須﹝渤海﹞盤﹝西松﹞褚﹝河南﹞韋﹝京兆﹞伍﹝安定﹞禹﹝隴西﹞霍﹝太原﹞古﹝新安﹞戎﹝江陵﹞蒲﹝河內﹞羿﹝齊郡﹞扶﹝京兆﹞後﹝東海﹞楚﹝新平﹞衛﹝河東﹞馬﹝扶風﹞余﹝下邳﹞具﹝淸河﹞繆﹝蘭陵﹞瘦﹝齊郡﹞祖﹝範陽﹞胥﹝瑯琊﹞儲﹝河東﹞堵﹝河東﹞塗﹝兪章﹞帥﹝平原﹞許﹝髙陽﹞苗﹝東陽﹞卜﹝河西﹞梅﹝汝南﹞扈﹝京兆﹞步﹝尋陽﹞武﹝太原﹞宗﹝京兆﹞汲﹝淸河﹞璩﹝黎陽﹞潛﹝豫章﹞巨﹝鉅鹿﹞呂﹝東平﹞袁﹝汝南﹞顏﹝武陵﹞盛﹝廣陵﹞燕﹝範陽﹞沃﹝太原﹞符﹝瑯琊﹞包﹝上黨﹞富﹝齊郡﹞饒﹝平陽﹞汝﹝汝南﹞頓﹝魏郡﹞諭﹝江夏﹞費﹝江夏﹞孟﹝平昌﹞夏﹝會稽﹞浦﹝京兆﹞尉﹝瑯琊﹞詹﹝河間﹞巽﹝武陵﹞烏﹝穎川﹞毋﹝鉅鹿﹞宛﹝東海﹞牟﹝平昌﹞蘇﹝武功﹞幹﹝河內﹞穆﹝河南﹞胡﹝安定﹞茹﹝河內﹞越﹝晉陽﹞束﹝東南﹞翁﹝鹽官﹞弓﹝太原﹞養﹝山陽﹞邳﹝淸河﹞旅﹝南安﹞渠﹝雁門﹞端木﹝魯國﹞單於﹝千乘﹞突盧﹝南安﹞稅﹝河間﹞淳於﹝河內﹞宗正﹝彭城﹞士孫﹝河內﹞來﹝河內﹞於丘﹝廣陵﹞比羅﹝豫章﹞顓孫﹝丹陽﹞慕容﹝太原﹞僕固﹝同安﹞伊祈﹝咸陽﹞乙弗﹝髙平﹞皇甫﹝京兆﹞沙陀﹝遼西﹞比干﹝遼西﹞南宮﹝河南﹞朱耶﹝範陽﹞宇文﹝趙郡﹞羽弗﹝榮陽﹞斛律﹝雁門﹞【論三元】立天之道曰陰與陽﹐日天道也﹐自甲至癸十日疊運﹐而陰陽之義明。立地之道曰柔與剛﹐辰地道也。自子至亥十二辰更次﹐而剛柔之義顯﹐然單出爲聲而已雜比然後爲音﹐故以日辰錯宗﹐納甲以成音﹐於是三才備﹐而五行無餘蘊矣。﹝五行要訣﹞幹爲祿﹐定貴賤﹐支爲命﹐定修短﹐納音爲身﹐察盛衰。夫人生處得祿﹐命身居旺相宮﹐三才有气﹐則爲快樂長壽之命﹐若祿﹑命﹑身值死絕﹐三才無气﹐則爲塵埃﹐困窘之命矣。﹝金書命訣﹞凡命先看幹神﹐有無克制﹐支神有無刑沖﹐干支納音有無戰鬥降伏﹐如甲以寅爲祿﹐而寅上有何干﹐甲以辛爲官﹐而辛得何支﹐幹不侵支﹐則天乃能髙﹐支不犯幹﹐則地乃能卑﹐五行不相賊﹐則人乃能順﹐四孟不相害﹐則馬乃能馳﹐李淳風曰﹕五行生旺﹐觀福气之往還﹐五行死絕﹐在吉神之救助。【五行得地】幹神得地﹐謂甲乙得亥卯﹐丙丁得寅午﹐庚辛得巳酉﹐壬癸得申子﹐戊己得辰戍丑未。支神得地﹐謂見祿馬貴神官印食神學堂﹐及祿馬貴神相合﹐暗合﹐互換見也。納音得地﹐謂五行如在生旺庫﹐而無刑害衝犯也。大抵五行得地﹐納音相宜﹐吉神無助亦榮。五行無气﹐納音相妨﹐縱有吉神﹐不用也。【三元得一字之名】自下生上者上也﹐年水月木日水時木。自上生下者次之﹐年火月金﹐日火時金者﹐又次之俱全者爲上﹐納音次之﹐支幹又次之﹐祿馬相乘﹐貴徳相助﹐更資之以生成充實之气﹐而無刑害空亡之類者好。﹝閻東叟書﹞又林開云﹕其類有數等﹐納音相類最爲第一﹐是至貴﹐兩府兩省命有之。然須得純粹不雜者方可也。如雜則減落斷之﹐幹神兄弟相類又其次也﹐純粹者方可﹐五行兄弟相類第二﹐然純粹者亦可作兩府﹐有雜者減爲斷之﹐幹神兄弟相類又其次也﹐純粹者只可爲兩制之命﹐有雜則減落斷之﹐支神相類最爲下﹐純粹者只可作正郎之命﹐有雜從減落斷之﹐此等格局﹐便有駁雜官祿﹐𨿽然以減落論﹐亦須作好差遣﹐有聲譽﹐亦常調之格也。【大殿天元羸弱﹐宮吉﹐不及以爲榮﹐上下興隆﹐卦凶能不成其咎】王氏注云﹕天元者幹也﹐以幹爲祿﹐人之生也﹐以得祿爲榮﹐失祿爲辱﹐必以天元爲主﹐在五行生旺之處﹐而遇天祿者﹐官易於榮顯也﹐或大段天元五行無气之謂羸弱﹐𨿽所臨宮分之吉﹐亦不及爲榮也。譬如甲申水人﹐得庚申甲子﹐甲祿至子以敗﹐逢庚爲鬼﹐申子是甲申水生旺之宮﹐以其天元無气﹐𨿽宜吉亦不及榮也。中下興隆者﹐中元曰支主命﹐下元曰納音主身﹐身命俱臨五行興隆之地﹐𨿽八卦定分爲凶﹐亦不能致害也﹐如甲寅水人﹐得乙亥月水木﹐得亥以逢相旺之气﹐可謂中下興隆﹐𨿽亥中有乾卦屬金﹐金傷甲木﹐爲鬼卦之傷祿﹐以其身命五行生旺﹐故曰卦凶而不能成其咎矣。【幹摧兩重﹐防災於元首之間。支折三輕﹐畏禍於股肱之內。下元一气﹐周居去住之期】瑩和尙注云﹕天元兩值受克﹐防災於頭目胸背之間。支辰三次逢傷﹐畏禍於腹髒股肱之內。下元一气納音是也﹐其主宰也五行逐干支遷變﹐故曰周居去住之期﹐而成否泰。王氏注云﹕納音之謂下元﹐爲剛爲柔﹐相繼相治﹐循環於命﹐周而復始﹐得之以爲福﹐失之以爲禍﹐故周居去住而期。

第十卷

論年月日時胎【三主論】年與月管初主﹐月與日管中主﹐日與時管末主﹐其法與星象曆家分三主同。初主星當生年得力﹐則初主好﹐不得力﹐則初主蹇滯﹐中末主亦若此﹐而分年月日時﹐看命之三主﹐其義同也。﹝李虛中書﹞【定三限】常以生月爲初限﹐管二十五年﹐生日爲中限﹐管二十五年﹐生時爲末限﹐管五十年﹐後徹終年﹐以上初限值祿馬貴神﹐不犯空亡﹐截路﹐交退伏神﹐便於初限進達立身成遂。如中限值祿馬貴神天徳﹐不犯空亡﹐大敗﹐交退伏神﹐便當中限成立﹐其末限一如前法﹐大凡須在生時爲主﹐若得好時﹐自然成遂矣。﹝金書命訣﹞凡看生旺死絕﹐以主本爲先﹐次以月﹐又次以時﹐又次以胎﹐假如年日見生旺﹐月時上𨿽有死絕﹐不妨。月日生旺﹐卽時上死絕﹐若主本死絕﹐月與時𨿽有生旺﹐不能救也。又如命上見時旺﹐月上𨿽死絕﹐不妨。﹝林開五命﹞大凡看命﹐切須於年月日時上尋見用神﹐用神气特達極妙。用神不得勢﹐福祿薄少。﹝天元變化書﹞好年不如好月﹐好月不如好日﹐好日不如好時﹐一如生時見祿馬貴合貴食官印﹐不犯刑尅空亡﹐則少年進達。生時值天中殺﹐截路﹐空亡﹐十惡大敗﹐交退伏神﹐一生沈滯﹐更值刑害﹐衝破﹐則一生疾病﹐如逢敗休死絕﹐雜以刑尅相衝﹐則一生貧賤﹐更犯天年短夭﹐及諸凶殺﹐二十五歲以前定死﹐若胎數不足﹐值四大空亡﹐而惡殺有气﹐無吉神助之﹐則𦇤褓中死。【集福發福】日者三陽之會﹐帝王之象。時者近侍之臣﹐以親帝坐﹐尢要得時﹐而時上有君臣慶會﹐天地徳合﹐也以時得之﹐則人臣常親帝坐。若年月日時四位納音生旺之气﹐或四位支幹吉會之气﹐或四位祿馬福貴之气﹐聚於時上﹐謂之四位集福於帝坐﹐不然時上倒揭旺气﹐秀气﹐散在諸位﹐而諸位乘吉會之气者﹐謂之帝坐發福於四位﹐夫集福於帝坐則以純厚忠信﹐得更發福於四位﹐則以聰明端直自進﹐然近傳之臣﹐切忌金木太旺﹐不能久任也。【主本兩勝】遁月從年﹐則以年爲主﹐遁時從日﹐則以日爲本﹐主勝於本﹐多出資蔭。本勝於主﹐當自卓立﹐主本兩勝﹐則富貴雙全﹐如主木而得卯月以乘之﹐本金而得酉時以乘之﹐謂之主本乘旺气﹐如主水而得甲申﹑丙子﹑壬戌﹑癸亥月。本火而得丙寅﹑戊午﹑甲辰﹑乙巳時。主木而得己亥﹑辛卯﹑甲寅﹑庚寅月。本金而得辛巳﹑癸酉﹑庚申﹑壬申時﹐謂之主本還家。主木而得癸未月﹐本金而得乙丑時﹐主水而得壬辰月﹐本火而得甲戌時﹐謂之主本持印。四位如此﹐而更吉神往來﹐凶殺回避﹐謂之主本得位也。﹝閻冬叟書﹞主本係和﹐未生貧賤之人﹐時月乖違﹐豈見久榮之者。主本係和﹐相有爲貴﹐年克日減力也。日尅年難主貴气﹐亦多屯剝。況日時俱尅於年﹐乖離尢甚。﹝鬼谷遺文﹞【垂帶貴人】謂立春在十二月末﹐身在十二月生﹐而得次年春气﹐占兩年气候最好﹐謂之垂帶貴人。【剩餘中生】謂如二月末而得三月節气﹐𨿽主富貴﹐終無後祿。﹝廣錄﹞三命鈐云﹕剩餘終生者﹐爲無後貴人。凡人命年不可尅胎﹐月不可尅年﹐日不可尅月﹐時不可尅日﹐胎不可尅時﹐皆以納音論之。凡命主本相尅害﹐而又相還者﹐不使相還﹐假令壬申癸未﹐元無相還﹐以气散論之。﹝廣信集﹞月傷時日﹐衣食終日區區﹐時日傷年﹐久不免於勞苦。﹝隱迷賦﹞時傷日月﹐家財自破。【釋日時貴格】﹤須要不犯壞乃作福﹥甲子日丙寅時﹤居日祿﹥己巳時﹤神白雲化主貴﹥辛未時﹤貴﹥乙亥時﹤目疾﹥甲寅日甲子時﹤髙貴﹥乙丑時﹤平﹥丙寅時﹤貴﹥戊辰時﹤平﹥己巳時﹤平﹥辛未時﹤神白雲金化木主貴﹥甲辰日乙丑時﹤貴主血﹥丙寅時﹤神白雲火木化主貴﹥庚午時﹤主血﹥甲戌時﹤貴﹥甲午日甲子時﹤髙﹥辛未時﹤髙﹥壬申時﹤髙﹥癸酉時﹤孤﹥甲申日乙丑時丙寅時﹤平﹥己巳時﹤貴﹥辛未時﹤神白雲金化木主貴﹥壬申時乙亥時甲戌日甲子時﹤平﹥丙寅時﹤神白火木化主有厚福﹥辛卯時﹤平﹥乙亥時﹤平﹥乙丑日戊寅時﹤髙﹥己卯時﹤髙﹥辛未時﹤始雜後純﹥甲申時﹤髙﹥乙酉時﹤髙﹥丁亥時﹤秀﹥乙卯日丙子時﹤髙﹥己卯時﹤髙﹥壬午時﹤髙﹥甲申時﹤化貴﹥乙巳日丙子時壬午時甲申時﹤化﹥丙戌時丁亥時﹤並吉﹥乙未日丙子時﹤平﹥己卯時丁亥時﹤貴﹥乙酉日丙子時﹤貴﹥己卯時﹤秀﹥丁亥時﹤平﹥庚辰時﹤神白雲金化主有厚禍福﹥乙亥日丙子時﹤化靑赤主福﹥庚辰時﹤平﹥甲申時﹤神白雲通乙庚之化主厚福﹥丙子日壬辰時﹤印﹥癸巳時﹤神白雲水化主有福不宜飲酒﹥甲申時丙寅日己丑時﹤神白雲火土象主貴有血疾﹥乙亥時﹤火土象主貴﹥庚寅時﹤貴不久﹥辛卯時癸巳時﹤神白雲火化主貴而無壽不宜飲酒﹥丙辰日庚寅時﹤髙﹥甲午時﹤平﹥己亥時﹤神白雲火土化須髮有福只壽短﹥丙午日壬辰時﹤貴﹥癸巳時﹤戒酒﹥丙申時﹤主血火厄﹥戊戌時﹤平﹥己亥時﹤貴武﹥丙申日戊子時﹤平﹥己丑時﹤血疾﹥癸巳時﹤主血﹥丙戌日己丑時﹤髙武﹥辛卯時﹤神白雲火大主福厚﹥癸巳時﹤戒酒﹥甲午時﹤平﹥丙申時﹤髙﹥在六丙日見己丑時主血災疾。丁丑日壬寅時﹤化貴﹥丙午時﹤平﹥戊申時﹤秀實﹥丁卯日壬寅時﹤貴﹥甲辰時﹤不利陳獻﹥丙午時﹤平﹥辛亥時﹤平﹥丁巳日庚子時﹤平﹥辛丑時﹤平﹥壬寅時﹤平﹥丙午時﹤平﹥丁未時﹤夾祿﹥丁未日壬寅時﹤神白雲木化主貴﹥丙午時庚戌時﹤皆吉﹥丁酉日壬寅時﹤神白雲木化主貴﹥甲辰時﹤平﹥丙午時﹤平﹥辛亥時﹤平﹥丁亥日壬寅時﹤神白雲木化主貴﹥甲辰時﹤血疾﹥丙午時﹤平﹥戊子日甲寅時﹤貴﹥乙卯時﹤神白雲火木象主貴少壽﹥丁巳時﹤貴﹥戊午時﹤夏不鎔鑄﹥戊寅日甲寅時丁巳時癸亥時﹤髙﹥戊辰日丁巳時庚申時癸亥時﹤秀﹥乙卯時﹤神白雲水木象主貴無壽﹥戊午日甲寅時﹤化貴﹥丁巳時﹤髙貴﹥癸亥時﹤貴﹥戊申日壬子時﹤髙﹥丁巳時﹤平﹥己未時﹤貴﹥戊戌日乙卯時﹤貴﹥丁巳時﹤貴﹥己未時﹤貴平﹥己丑日甲子時﹤化貴﹥庚午時﹤貴﹥壬申時﹤髙﹥甲戌時﹤貴﹥丙寅時﹤神白雲火土象主貴有血疾﹥己卯日丙寅時﹤平﹥庚午時﹤貴﹥甲戌時﹤髙﹥乙亥時﹤平﹥己巳日甲子時﹤神白雲土化主有福但不顯﹥庚午時﹤貴﹥甲戌時﹤化貴﹥乙亥時﹤平﹥己未日甲子時﹤髙﹥庚午時﹤髙﹥丙寅時﹤神白雲火土象主貴有血疾﹥己酉日丙寅時﹤有用貴﹥庚午時﹤貴﹥辛未時壬申時己亥日丙寅時﹤神白雲火木象主貴﹥庚午時﹤貴﹥壬申時﹤貴﹥乙亥時庚子日丙子時﹤貴﹥甲申時﹤貴﹥丁亥時﹤貴﹥庚寅日丁丑時﹤平﹥癸未時甲申時戊寅時﹤貴﹥辛巳時丁亥時﹤平﹥庚辰日辛巳時﹤終蹇﹥壬午時﹤發卽死﹥甲申時乙酉時﹤神白雲金化主福厚﹥庚午日丙子時﹤貴﹥癸未時﹤貴﹥甲申時﹤貴﹥丁亥時﹤貴﹥庚申日丁丑時﹤平﹥甲申時﹤貴﹥乙酉時﹤貴﹥庚戌日丙子時﹤髙﹥戊寅時﹤貴﹥壬午時﹤平﹥癸未時﹤平﹥甲申時﹤神白雲金水帶印主有淸顯之福﹥辛丑日戊子時己丑時﹤孤﹥庚寅時﹤發卽風疾﹥癸巳時﹤化貴戒酒﹥丙申時﹤化貴﹥丁酉時﹤髙﹥己亥時﹤髙﹥辛卯日庚寅時﹤發卽風疾﹥戊子時﹤神白雲金火化主有貴﹥丙申時﹤化貴﹥辛巳日庚寅時﹤平﹥戊子時﹤神白雲金火象主貴﹥癸巳時﹤化貴﹥甲午時﹤平﹥丙申時﹤見血則福之兆﹥丁酉時﹤平﹥辛未日戊子時﹤貴﹥庚寅時﹤發卽風疾﹥壬辰時丁酉時﹤貴﹥丙申時﹤神白雲金火乘合血乃福之先又水化主貴﹥己亥時﹤貴﹥辛酉日戊子時﹤神白雲金化火主貴﹥庚寅時﹤貴﹥壬辰時﹤平﹥癸巳時﹤化貴戒酒﹥丙申時﹤神白雲水化主貴﹥丁酉時﹤平﹥辛亥日戊子時﹤貴﹥庚寅時﹤貴﹥壬辰時﹤貴﹥丁酉時﹤貴﹥在六日辛日見戊子時﹐謂之天庭淸顯气﹐辛酉得之最髙。壬子日辛丑時壬寅時﹤太虛﹥丙午時辛亥時﹤貴﹥壬寅日庚子時﹤貴﹥壬寅時﹤太虛﹥丁未時﹤神白雲化木貴﹥辛亥時﹤艱難﹥壬辰日壬寅時﹤太虛﹥甲辰時﹤水火血災﹥己酉時﹤髙﹥辛亥時﹤貴﹥壬午日壬寅時﹤太虛﹥癸卯時﹤髙﹥甲辰時﹤水火災﹥丁未時﹤平﹥辛亥時﹤平﹥壬申日庚子時壬寅時﹤太虛﹥甲辰時﹤水火災﹥乙巳時辛亥時﹤貴﹥壬戌日壬寅時﹤太虛﹥庚戌時﹤不利妻﹥辛亥時六壬日見壬寅時﹐名曰太虛﹐貴不久盛而禍生。癸丑日甲寅時﹤貴﹥丙寅時﹤平﹥戊午時﹤財厚﹥庚申時﹤髙﹥癸亥時癸卯日癸丑時﹤平﹥乙卯時﹤艱難﹥辛丑時﹤平﹥癸辛時﹤平﹥癸巳日壬子時﹤平﹥甲寅時﹤平﹥庚申時﹤平﹥癸未日甲寅時﹤貴﹥丙辰時﹤髙﹥癸亥時﹤髙﹥癸酉日丙辰時﹤髙﹥庚申時﹤髙﹥癸亥時﹤髙﹥癸亥日壬子時﹤貴﹥甲寅時﹤津梁髙貴﹥戊午時﹤貴﹥庚申時﹤貴﹥癸亥時﹤貴﹥以上注字有神白經云者﹐或是引用或是附入。【釋日時凶中貴格】甲子日己巳時﹤先貴後富﹥癸酉時﹤先破祖後大富﹥乙亥時﹤得妻財尅妻﹥甲寅日壬申時﹤旺中有災﹥甲戌時﹤四十後以富﹥甲辰日乙丑時主血貴戊辰時刑後發財庚午時出血發甲戌時有財凶甲午日甲子時身孤有財淸貴有吉庚午時傷祖主刑發財死甲申日己巳時身孤淸貴壬申時離鄕發福甲戌時身孤三十後財旺甲戌日乙丑時先刑後財戊辰時克早身孤中年發財辛未時先刑後貴乙丑日己卯時中年大福辛巳時初純後雜乙卯日丙子時凶中逢吉大貴庚辰時刑後大發乙巳日戊寅時中年橫發庚辰時先刑後貴甲申時刑中化貴乙未日甲申時旺中有失終旺丙戌時旺處凶乙酉日乙酉時旺處自刑己卯時先破中年旺末年死無地乙亥日戊寅時三十年後身孤發福庚辰時發中自刑害丙戌時血疾丁亥時有財自刑丙子日壬辰時有財招是非丙寅日丙申時旺中脫敗辛卯時無祖自立有財有肢體疾丙辰日壬辰時身孤有財丙申時橫發財丙午日戊子時先貧後富丙申時見血大發丙申日己丑時見血疾後發壬辰時旺中失丙申時好色丙戌日己丑時刑後發旺丙申時破祖了發火血災戊戌時貧丁丑日庚子時先貧後富辛丑時因貴人發福丁卯日丙子時旺中有失丁未時刑中發丁巳日庚子時橫發大富辛丑時因陰人致貴丁未日丙午時破祖而成大富丁未時凶中脫爲大富丁酉日壬寅時貧中化貴丙午時不利子孫丁亥日壬寅時五十後大旺丙午時先破後富戊申時身孤發福戊子日甲寅時先破後發戊午時先刑後發戊寅日甲寅時身卑賤而發丙辰時龍吟虎嘯中年大貴戊辰日己卯時身孤而貴丙辰時克父大發戊午日甲寅時賤中貴戊午時先刑後發戊申日壬子時先帶後旺庚申時刑中發戊戌日乙卯時身卑母賤出生奴僕而發有驗丙辰時破盡而後大富己丑日辛未時破盡而發甲戌時克父𨿽輕刑後大旺己卯日甲子時先破祖而後旺己巳日丙寅時先刑後旺戊辰時身孤後發己未日辛未時先破後成丙寅時多庶出過房或父不見生己酉日丁卯時九成十破末年旺壬申時主心狂腎病大貴己亥日辛未時凶中貴乙亥時多成破晚富庚子日丙子時先無中年大貴己卯時破祖失土大貴庚寅日辛巳時孤則貴丁亥時貧中秀利末年大富旺庚辰日庚辰時大凶過則貴主惡死辛巳時先無後有庚午日壬午時破盡身孤則發乙酉時刑中貴庚申日乙卯時少貧中年有小官聰明克妻小子戊寅時先刑尾好庚戌日丁丑時四十後大富己卯時少孤母賤中年貴辛丑日癸巳時先父母而多福丙申時少苦中年貴辛卯日庚寅時發卽風疾辛卯時先苦中年大發辛巳日庚寅時刑了有財丙申時少蹇中末年貴辛未日庚寅時風疾而發丙申時因貴人門下得富戊戌時克父母身旺中年富辛酉日戊子時破祖發辛卯時少貧二十後有財辛亥日庚寅時有暗疾有福丙申時多孤見血疾主財壬子日庚子時少年富三十五後艱辛末年大富辛亥時父母惡疾中末大富貴壬寅日壬寅時中年貴五十年大厄辛亥時艱苦中發壬辰日甲辰時少孤及貧中發辛亥時秀貴不善死壬午日壬寅時少年疾厄中年貴辛亥時貧中大富壬申日庚子時先凶後富壬寅時貧中發不久壬戌日庚戌時平生爲妻妾所害辛亥時少年大富癸丑日癸丑時孤中失土貴乙卯時少賤中年貴癸卯日癸丑時克陷生孤貧丙辰時克父母有財癸巳日丁巳時賤中貴戊午時中年大富癸卯日癸丑時先卑賤中年大貴甲寅時中年秀貴癸酉日丙辰時孤貴丁巳時先貧後富癸亥日庚申時少貧好學大才癸亥時性明飄逸中年大富

第十一卷

釋日時凶中凶格甲子日丁卯時﹤凶刑﹥甲戌時﹤主聾啞頭瘡犬狼虎傷﹥甲寅日丁卯時﹤水火相戰凶刑之災﹥壬申時﹤旺中失﹥甲辰日丁卯時﹤身孤凶刑﹥戊辰時﹤凶有財﹥甲戌時﹤有財凶刑﹥甲午日甲子時﹤有財貴凶若爲僧道有髙名﹥丁卯時﹤凶刑﹥甲申日丙寅時﹤貧﹥丁卯時﹤凶﹥己巳時﹤破刑﹥甲戌日乙丑時﹤有財刑﹥辛未時﹤犯刑貴﹥乙丑日庚辰時﹤破祖尅父﹥癸未時﹤凶刑﹥乙卯日庚辰時﹤惡死若年月有救主刑﹥乙巳日戊寅時﹤刑子發﹥辛巳時﹤尅妻中年方繁生子晚﹥乙未日庚辰時﹤破祖刑災身孤﹥乙酉時﹤旺中有刑﹥丙戌時﹤大凶﹥乙酉日乙酉時﹤旺中自刑年月火金主災﹥乙亥日丁亥時﹤有財自刑不損乎足定主刑傷﹥庚辰時﹤自刑害﹥丙子日辛卯時﹤刑﹥丙寅日辛未時﹤肢體有傷﹥壬辰時﹤仇冤大凶﹥癸巳時﹤陸沈之厄﹥丙申時﹤旺中死﹥丙辰日壬辰時﹤有財惡死﹥癸巳時﹤不利祖宗﹥戊戌時﹤破祖中年孤可爲僧人﹥丙午日辛卯時﹤旺中失﹥癸巳時﹤戒酒﹥丙申時﹤血疾﹥戊戌時﹤喜中災﹥丙申日己丑時﹤血疾﹥辛卯時﹤滯﹥癸巳時﹤陸沈﹥丙申時﹤好色﹥戊戌時﹤災貧﹥丙戌日己丑時﹤旺中刑﹥壬辰時﹤凶﹥癸巳時﹤因酒失﹥丙申時﹤血疾﹥戊戌時﹤災貧﹥丁丑日丁未時﹤破祖刑﹥庚戌時﹤先破祖後有財中刑﹥丁卯日庚子時﹤貧刑﹥甲辰時﹤不利文章﹥丁未時﹤刑﹥丁巳日甲辰時﹤凶刑﹥辛亥時﹤濁﹥丁未日壬辰時﹤惡死﹥丁未時﹤尅父母孤刑﹥庚戌時﹤主刑﹥丁酉日丁未時﹤大凶夭﹥癸酉時﹤自刑害﹥丁亥日甲辰時﹤大凶刑﹥己酉時﹤蹇滯娶婢爲妻﹥辛亥時﹤自刑滯﹥戊子日乙卯時﹤凶刑﹥戊午時﹤旺處多官火破祖﹥戊寅日甲寅時﹤身旺骨肉不同居﹥庚申時﹤凶刑後發﹥戊辰日乙卯時﹤身孤﹥戊午時﹤凶刑﹥戊午日戊午時﹤凶﹥戊申日乙卯時﹤中年破祖﹥戊午時﹤主法死不然戰亡﹥戊戌日丙辰時﹤大凶刑有財﹥戊午時﹤大凶﹥庚申時﹤災瘧﹥己丑日戊辰時﹤身孤﹥辛未時﹤凶刑﹥己卯日甲子時﹤旺中有傷﹥丙寅時﹤下賤﹥己巳日壬申時﹤大凶刑﹥己未日辛未時﹤有財中自害﹥甲戌時﹤尅陷遭刑﹥己酉日辛未時﹤凶刑後發﹥甲戌時﹤孤獨離鄕﹥己亥日辛未時﹤貴中凶失﹥乙亥時﹤多成敗自刑﹥庚子日己卯時﹤刑﹥乙酉時﹤破祖凶刑﹥丙戌時﹤聾啞犬狼傷﹥庚寅日甲申時﹤凶刑﹥乙酉時﹤刑﹥庚辰日己卯時﹤孤﹥庚辰時﹤刑﹥乙酉時﹤刑﹥庚午日己卯時﹤刑破﹥庚辰時﹤自刑﹥癸未時﹤先虛後災﹥乙酉時﹤刑破﹥庚申日戊寅時﹤先刑後發﹥辛巳時﹤刑﹥乙酉時﹤眞刑﹥庚戌日丁丑時﹤刑﹥癸未時﹤發中刑﹥乙酉時﹤刑後發﹥辛丑日己丑時﹤濁滯﹥庚寅時﹤風疾﹥乙未時﹤刑﹥戊戌時﹤刑害﹥辛卯日甲午時﹤命夭破祖﹥戊戌時﹤刑﹥辛巳日丙申時﹤貴中失﹥丁酉時﹤有財有害壽不過三十一﹥辛未日己丑時﹤破相﹥壬辰時﹤身孤﹥戊戌時﹤凶刑﹥辛酉日戊戌時﹤凶刑﹥辛亥日戊戌時﹤凶後發﹥壬子日癸卯時﹤旺中自刑﹥丙午時﹤旺中失﹥辛亥時﹤父母惡死木命貴土命有財﹥壬寅日庚子時甲辰時﹤尅陷極貧﹥乙巳時﹤自刑﹥壬辰日甲辰時﹤有財自刑失﹥庚戌時﹤有財刑破﹥辛亥時﹤貴則惡死﹥壬午日癸卯時﹤旺中破﹤甲辰時﹤自刑凶惡死﹥己酉時﹤破祖凶﹥壬申日庚子時﹤貧刑﹥乙巳時﹤手足折傷自刑死﹥壬戌日庚子時﹤夭﹥甲辰時﹤有財孤﹥戊申時﹤破多身滯中年蹇﹥癸丑日丙辰時﹤財孤﹥己未時﹤刑破﹥壬戌時﹤刑﹥癸卯日丙辰時孤獨辛酉時不利妻妾癸巳日丁巳時貴中血光死庚申時貧辛酉時孤癸未日癸丑時克父母己未時刑傷壬戌時刑癸酉日癸丑時刑獄貧賤戊午時破祖凶敗辛酉時有財自刑癸亥日甲寅時貴中惡死丁巳時刑害戊午時有財凶庚申時好學性中平身孤釋日時犯月中惡殺日見殺主中年時見殺主末死甲子日時乙卯月主刑乙巳月主法死甲寅日時乙巳月受刑丁亥月旺中惡死甲辰日時乙卯月主刑折癸巳月水火中死癸亥月主凶死甲午日時乙巳月破祖夭乙亥月自刑刀刃死癸亥月旺中惡死甲申日時乙卯月夭丁巳月死不全屍甲戌日時乙卯月犯刑乙亥月主遭劫盜殺死乙丑日時丙寅月身不完死己未月刑甲戌月犯刑己丑月大破凶乙卯日時丁巳月破祖凶戊申月身不完死己酉月惡死乙巳日時甲寅月刑壬辰月刑夭乙酉月下賤乙未日時己未月刑傷丙申月身不完死己丑月破祖惡死乙酉日時戊寅月大凶殺丁巳月破祖貧乙酉月金刃死乙亥日時庚辰月刑乙酉月破祖髙貴中惡死丙子日時丁巳月夭己酉月破家失土身賤丙寅日時癸巳月刑癸巳月惡死乙酉月大敗丙辰日時己巳月凶死己亥月自刑死癸丑月破祖惡死丙午日時丁巳月惡死丁亥月自刑惡死辛丑月孤獨丙申日時癸巳月中年刑乙酉月破敗丙戌日時己亥月死不全屍癸丑月貧夭丁丑日時戊寅月夭辛丑月破祖中年蹇丁卯日時癸巳月破祖凶死己未月刑傷甲申月刺面不完死丁巳日時庚辰月刑庚申月大破辛酉月刑破丁未日時戊申月夭庚戌月刑辛丑月刑凶丁酉日時甲寅月破敗惡死癸巳月離鄕惡死乙酉月刑死丁亥日時庚寅月惡死庚申月身不全死辛酉月破敗戊子日時乙卯月刑癸巳月旺中刑戊午月旺中受刑戊寅日時己巳月刑辛酉月凶己亥月凶刑戊辰日時戊辰月自刑凶辛巳月截路凶刑乙丑月破敗刑戊午日時戊午月身不全癸亥月自刑夭戊申日時己巳月刑害戊午月短夭傷六親癸亥月孤貧戊戌日時戊午月刺面短夭辛卯月破敗凶刑癸丑月受刑己丑日時甲寅月貴中惡死丁未月受刑丁丑月破祖失鄕惡死己卯日時己巳月破敗凶死庚申月血光惡死壬子月刑害重己巳日時壬寅月受刑丁未月刑傷癸酉月夭己未日時甲申月身不完死丙子月孤貧丁丑月刑害己酉日時庚寅月破敗惡死己巳月凶惡戊戌月孤單血光己亥日時壬寅月惡月壬申月孤貧遭刑癸酉月破凶庚子日時己巳月刑破貧癸未月孤單己亥月刑庚寅日時癸酉月破敗凶辛亥月血光甲子月夭庚辰日時乙巳月破敗刑乙酉月旺中刑凶己丑月破凶庚午日時己巳月破祖凶己亥月破劫盜凶癸丑月孤凶庚申日時辛巳月凶刑辛亥月孤夭庚戌日時乙巳月凶破乙亥月官災多凶刑己丑月破敗凶辛丑日時庚寅月刺面凶癸未月受刑癸丑月破敗孤凶辛卯日時癸卯月父母凶死辛巳月大破凶壬申月屍不全死辛巳日時丙寅月刑平乙巳月先貧丁酉月命不到三十辛未日時庚申月屍不全死壬子月孤凶癸丑月凶刑死辛酉日時壬寅月凶死辛巳月大破祖凶庚戌月凶死辛亥日時丙寅月屍不全死丙申月失鄕惡死丁酉月失土惡死壬子日時辛巳月凶惡死辛亥月大凶壬子月刑壬寅日時乙巳月受刑丁酉月大破祖惡死乙亥月刑壬辰日時丙辰月夭死屍不全凶丁巳月破祖孤辛丑月大破刑壬午日時丙午月自刑多是非辛酉月大破失鄕惡死辛亥月惡死壬申日時乙巳月受刑夭丁酉月夭乙亥月孤自刑壬戌日時己酉月孤單凶刑丁亥月凶刑惡死辛丑月刑癸丑日時壬寅月﹤刑﹥乙未月﹤刑﹥庚戌月﹤刑﹥乙丑月﹤下賤﹥癸卯日時甲辰月﹤凶刑孤﹥丙申月﹤凶惡死﹥癸丑月﹤刑﹥癸巳日時戊寅月﹤遭刑﹥戊申月﹤受刑﹥己酉月﹤乞丐﹥癸未日時壬申月﹤身不全凶﹥庚申月﹤凶刑﹥乙丑月﹤失土凶死﹥癸酉日時丙寅月﹤不全屍死﹥乙巳月﹤大破凶死﹥丁酉月﹤自縊死﹥癸亥日時戊寅月﹤死不全屍凶﹥戊申月﹤孤貧﹥己酉月﹤及告﹥﹝宰公要訣﹞【胎生元命三獸定其門宗】瑩和尙注云﹕禽分三十六位﹐支列一十二辰﹐次而布之﹐一辰三獸﹐胎生元命﹐亦如甲子生﹑月癸酉﹐胎建甲子元命是也。又如乙丑金命人﹐月居己卯﹐胎建庚午土﹐以土生金二說﹐並詳其意不遠。王氏注云﹕今談命者﹐或不以胎月爲意﹐蓋言不如日時得之獨也﹐然胎月是四柱根苗﹐日時𨿽緊﹐若不來犯破胎月﹐胎月或承旺气祿馬之處爲福尢多也。或日時吉而爲胎月所犯﹐則歸於無用﹐今人以約法取胎﹐未爲精當﹐且戊子生甲寅月﹐便以乙巳爲胎﹐殊不明有閏無閏。凡是貴命受胎﹐定在三百日﹐有一法取之簡要﹐只以當生前三百日爲十月之气﹐乃是受胎之正也。譬之甲子日生﹐便以甲子日爲受胎之日﹐蓋五六計三百日也。看其生日是在何月而取之﹐則閏在其中矣。胎生元命藍注﹐如子生得子胎﹐丑人得醜胎﹐此說未盡善﹐且如辛未人得人壬辰月﹐以癸未爲胎﹐辛未土受癸未木制爲身鬼﹐何以謂之胎生之命也。所謂胎生元命者﹐不必將以子人子胎﹐丑人醜胎﹐但以胎中五行來生我元命者是也。胎爲父母之象﹐胎中五行來生元命者﹐知其人是受蔭貴家之命也。或胎與元命五行相尅﹐兼處六害之地﹐縱使日時爲福﹐亦主孤獨自立﹐鬼穀子曰﹕胎中如有祿﹐生在貴豪家﹐或值空亡中﹐貧窮起嘆嗟﹐蓋謂此也。三獸者以年取月﹐以月取胎﹐觀三處承屬之獸﹐有無傷啖刑尅以定門宗之出處也。﹝珞琭子﹞沈芝云﹕胎生元命怕衝胎﹐注云﹕如庚辰人復見庚辰是也﹐最忌衝刑﹐日時破害尅剝﹐或朝殺聚福其上﹐愚賤凶也。福聚純粹則富貴。【五行胎息气象】假令甲子年﹑丙寅月﹑丁亥日﹑己酉時﹑胎月丁巳﹑入胎日壬寅﹑受气甲辰﹐餘皆仿此。又云﹕夫人處三才之中﹐稟五行之气﹐气聚而形成﹐天地交合﹐化生萬物﹐欲知其气所出﹐且先定其生時﹐遁取時之支合干﹐得何支幹。譬如辛卯年十二月辛丑﹑丙戌日﹑己亥時﹐用己合甲﹑亥合寅﹐卽知是甲寅﹐納音水爲胎气﹐胎气屬水﹐其人形圓肥﹐亥時水得臨官﹐一生榮樂。又丙戌日生在當年閏二月二十一日﹐辛卯受胎﹐丙辛合﹐卯戌合﹐胎中帶鳳凰支﹐官居眾宰﹐此是晏相命﹐又累其日至十二月二十一日逢丙戌﹐得三百日﹐除四介月小﹐盡實二百九十六日﹐合上隔胎有隔﹐余命仿此。二百九十六日二百八十六日爲上隔。二百七十六日二百六十六日爲中隔。二百五十六日二百四十六日爲下隔。大凡人胎數長﹐壽亦必長﹐胎數短﹐壽必短﹐常以受胎隔零數爲壽限﹐遇徳卻於零數增之﹐遇殺於零數減之﹐如正月生﹐四月受胎﹐此舉大綱﹐不必堅執其月﹐隨其閏行﹐但於受胎月尋取受胎日﹐皆以本生日支幹相合取之。﹝金書要訣﹞神白經云﹕或有不足月生者﹐或有出月生者﹐如何取的﹐曰不然﹐胎月者﹐乃天地父母會而始合﹐造化之月也。物豈無始﹐往往不曾窮其奧旨﹐得其妙論﹐所以失也。術曰﹕受胎之日﹐與所生日爲天地合﹐人乃方生﹐若受胎之月無是日﹐故有出月也﹐又術曰﹕胎與四柱交並卽有異母。太乙降誕定經引甘氏經云﹕胎與生日之幹合﹐爲受胎日﹐於受胎月中尋其日辰﹐若月內無﹐則推後一兩月尋之。【論受气】人受天地陰陽之气﹐形體俱足然後生﹐故在胎三百日乃成﹐則胎中所受之气﹐安得不論﹐如納音屬金年﹐懷胎卽受金气爲形﹐或次年屬木﹐卽受金木气也。故遇金木气得地﹐且如乙丑年三月受胎﹐至次年丙寅正月初一二間生﹐安得便作火命看﹐金气多而火气淺故也。是須通達造化之理﹐然後可以語此。今市卜者﹐止據古人歌訣推理﹐所以多不準也。予自得此說於一老先生﹐以此論命﹐多人得四柱所不可能推處或云勿用胎元者﹐豈謬論耳。又云﹕胎气不深者﹐不能耐久﹐發卽易休﹐更看納音爲何﹐謂如金年受胎﹐逢土年生卽好﹐若金年受胎﹐火年生﹐卽不堅固也。又云﹕胎月見貴﹐必受福蔭。﹝希尹書﹞郭景初引陳昉說云﹕凡求胎月遇貴者﹐若今年受胎﹐今年生者﹐隨今年太歲干求之﹐若去年受胎﹐今年生者﹐隨去年太歲干求之﹐胎月遇去年貴者慢於今年貴也。又云﹕康子詳曰﹕𨿽去年受胎﹐便以今年太歲爲主。未知屬是﹖凡推胎月知人貴盛者﹐謂驛馬建祿在胎月也﹐假令甲子人十月生﹐胎月在寅﹐甲子人祿馬俱在寅﹐又寅與亥合﹐是生月與胎月祿馬俱合也﹐又陽命難順行﹐爲向祿馬﹐幹祿至亥爲長生﹐支命到亥爲臨官﹐此人三十以前必超越﹐但亥上空亡少年多厄﹐若胎月在驛馬后二辰亦貴。假令丁亥人十一月生﹐以亥人驛馬在巳﹐二月受胎﹐是馬后二辰﹐又祿幹是丁火﹐十一月生建祿胎也﹐他準此推之。﹝三命指掌﹞凡命以胎元論受气淸濁﹐如胎元支幹納音得地﹐定小年賢明。古詩云﹕胎中淸气旺運連﹐少年爲性必須賢。如胎元無气﹐四柱不相入﹐五行不相生﹐主爲性愚懵﹐古詩云﹕胎元無气殺神虛﹐一世爲人性更愚。凡胎元被年月日時刑﹑衝﹑破﹑害﹑帶殺﹑空亡﹐皆主破祖﹐若時日好﹐𨿽破而中末主當自營立與旺﹐不可與時日同位﹐主平生災滯﹐若更同幹﹐主疾病或爲廢人﹐有破無成。古詩云﹕時臨胎气幹莫同﹐此地同之禍必逢﹐名利縱然微得意﹐四肢不免疾相攻。對胎破了元無福﹐此是平生失路翁。﹝時胎互破﹐平生不立也。﹞寸珠尺璧云﹕凡胎與年不合﹐主骨肉不合﹐被年衝刑破害損祖﹐甚者離居。神白經云﹕胎與日時同位﹐禍多福少﹐又云﹕對胎破了天元位﹐應作艱辛失路人。衝胎破祿也。凡胎元在六陽位﹐被時衝破﹐主父是過房﹐身卻是的子﹐古詩云﹕胎宮陽幹共陽支﹐時剋或衝破不奇﹐𨿽是親身的養子﹐父母應須是外兒。胎元在六陰宮被時衝破﹐更在暴敗上﹐及納音無气於年者﹐母多是娼尼婢妾﹐不然過房。古詩云﹕胎低支克母不正﹐更逢時殺是乾生。如胎元無气﹐與年同位﹐亦主父母不正﹐不然克陷。凡胎元帶時羊刃﹑年劫殺﹑日破碎者﹐主生下便剋父母﹐可抱養﹐及父母不見生﹐如四柱羊刃劫殺夭傷破碎﹐元辰往來於胎上﹐主損夭或𦇤褓中亡也。凡命以胎元主壽﹐時主末主﹐若胎時支幹納音相生﹐不刑戳者﹐必壽至八九十之外﹐古詩云﹕時爲末主胎爲壽﹐盡在末年五十後﹔帝坐朝胎生气誥﹐看取壽年多老耄。﹝廣信錄﹞三命提要云﹕古人以胎息定壽長短﹐予驗之在納音﹐若月日時在身生旺臨官上主壽﹐值鬼則夭折。

第十二卷

論十二月節气【寅正月】立春正月節雨水正月中正月丁爲天徳﹐丙爲月徳﹐辛爲月合﹐壬爲月空。甲乙丙丁爲月中秀气﹐支宜亥卯未寅午戌﹐畏見癸庚二幹﹐損內之徳﹐正月火木主事﹐如秀在丙丁寅午戌及納音諸火﹐若見壬癸申子辰﹐及納音諸水﹐是損火之秀也。如秀在甲乙亥卯未﹐及納音諸木﹐若見庚辛巳酉丑與納音諸金﹐是損木之秀也。以上火木二气全無損傷者﹐主文科之命﹐如單逢木及水﹐亦主文科﹐如帶旺气﹐及諸貴神祿馬之類﹐而見十大休廢兼損月中秀气者﹐爲武臣也。分文武格﹐餘月俱彷此例﹝廣信集﹞見丁輕重以衰旺言之﹐丁巳丁亥日顯有不同﹐須引用之地﹐如丁亥日見壬寅時﹐此得之輕﹐卻引用重厚也。如丁巳日得己酉時﹐𨿽丁巳之火﹐引至酉地﹐乃死而無气﹐不及丁亥也。丁乃爲徳藏﹐壬爲徳合﹐其壬在寅午戌火位之上﹐是旣濟作福之地﹐如壬子壬申﹐此二種水盛火滅﹐必疾厄而形體不足。壬辰者各持其徳﹐墓水不能制克其火﹐此乃爲旣濟之地。丙亦正月秀气﹐如丙午月﹑甲午時者﹐發而脫也﹐爲正月之節﹐木成火生﹐都引於二旺之地﹐此火出木盡﹐福不能久也。如丙戌日庚寅時﹐正是火藏於木﹐木气盛而火不繼﹐福漸充實而常久也。如丙申日丙申時﹐或歲月俱在丙在申子辰上﹐爲化從水﹐是陽極丙化爲陰﹐如臨日時者﹐此伎術從道閒薄之人也﹐況丙火衰而在申﹐水生之地﹐不能成福﹐如幹不遇﹐更以納音言之如甲戌之火﹐在正月亦爲秀气﹐甲木逢旺﹐陰火藏生﹐帶五行印庫爲徳亦非薄矣。如甲戌日丙寅時生﹐奇福之人也。丙寅引用合造化之性也。如甲戌日庚午時﹐爲火出木死﹐乃柴薪也。因物得气不能久﹐亦不能顯達也。戊子之火寒薄﹐發而得濟﹐五行窮極而變﹐如冬至之气﹐水極化火﹐陰極爲陽﹐類乎乃戊子之火也。正月三陽之气﹐木大成而能育其火﹐如辛巳日戊子時生者﹐自薄而厚也。辛與丙合﹐須是辛巳﹐爲巳上有丙﹐旣見辛﹐故能正和﹐辛得戊子﹐是陰金不死﹐隨火之功﹐遇此必自孤寡而獲厚福也。如丙寅日戊子時生者爲破甲敗族﹐終身蹇塞之人﹐爲丙寅之火﹐自乘生胚之气﹐卻於旺水滅壞其徳﹐故不能用戊子﹐須以巧拙言之﹐如一丙之火﹐更須太歲支幹分其輕重﹐如庚寅人得之﹐鬼化爲官﹐鬼气不絕﹐盛而生福﹐辛人得之爲官﹐癸人得之爲財也。更須分其輕重﹐詳其所歷之地﹐行年太歲扶合推之。﹝神但經﹞【卯二月】驚蟄二月節春分二月中二月坤爲天徳﹐甲爲月徳﹐己爲月合﹐庚爲月空﹐甲乙丙丁爲月中秀气﹐支宜寅午戌亥卯未﹐畏見壬辛二幹﹐申酉二位﹐損時之徳﹐二月秀在甲乙亥卯未﹐及納音木。丙丁寅午戌及納音火﹐二月卯木正旺﹐若逢申金﹐木絕其气﹐酉又破卯﹐有此者﹐不惟無貴﹐尢破祖業﹐多爲貧下之人﹐凡稟月中秀气﹐卻有損壞時日者﹐最緊切﹐蓋日爲引﹐時爲用也﹐又須看中气﹐如中气後五日﹐卽使將來者進﹐功成者退﹐此說十二月中气極要審詳之﹐二月甲寅甲辰己亥己卯乙亥乙卯乙未俱爲秀气﹐宜審酌用之廣信集。遇甲乙居寅辰未亥之上尢美也。如己在亥卯未上﹐亦爲秀气﹐何也﹖如妻在夫家隨夫之姓也。若遇辛酉癸酉爲破家之厄﹐緣金木之气﹐忌全金沖克﹐若時日遇之﹐遭刑不賤﹐從有其徳﹐終身不立﹐若遇丙丁﹐爲和气通明之時﹐在木爲花﹐輕盈而容﹐不能久也。如丙寅日﹐辛卯時﹐此從木之性﹐其气實而華﹐必爲明達身容之士﹐如甲午日丁卯時﹐此木弱火虛﹐遇時而不通﹐乃伎術工巧近貴之人﹐福不能久也。若遇壬癸衝注其木﹐兆能生養﹐常有不安﹐二月之候﹐死水浸活木故也。遇之安閒漸亨﹐不及富貴之地﹐若更其中藏土﹐必爲疾厄之人﹐如水在甲申之納音﹐壬辰之幹﹐猶有位之人也。二月己酉日癸酉時﹐此水土俱遇死敗之上﹐乃水土渾濁﹐如癸酉之金﹐損時之徳﹐不惟下賤﹐更多殘疾也。壬辰之水秀气不濁﹐甲申之水﹐隱金木交會﹐藏於陰而寄於甲﹐故不得爲死水推之﹐遇此之時﹐巧拙須詳引用言其輕重也。﹝神白經﹞【辰三月】淸明三月節谷雨三月中三月壬爲天徳﹐又爲月徳﹐丁爲月合﹐丙爲月空﹐壬戊爲月中秀气﹐支宜寅午戌辰丑未﹐畏見辛申二幹﹐三月水土主事﹐秀在壬癸申子辰戊己辰戌丑未﹐大畏甲木損時之徳﹐此月見甲己則凶﹐丁壬則吉。﹝廣信集﹞壬重癸輕﹐中藏陽土﹐戊己無地﹐而散於四時﹐陽從妻墓﹐陰從夫墓﹐而旺更在專位之上﹐更爲髙崇顯達之士也﹐戊午得之者輕﹐戊子大貴﹐詳其巧拙﹐守魁罡有將相之權﹐臨傳送得詞館之顯﹐如壬子之水﹐並聚非淸﹐𨿽有福祿﹐定虧於壽﹐緣物太過卽不能久﹐壬申之水﹐如井中之泉﹐汲而旋生﹐壬辰之水﹐所歸有地﹐皆爲月中精當﹐癸亥癸酉﹐亦作其福﹐禍福輕重﹐不可不詳引用。三月之气﹐土水濟會﹐如戊遇甲﹐爲損徳之甚﹐如戊午日甲寅時﹐此土輕木重﹐卻爲少立而多失﹐如戊戌日甲寅時﹐此爲土气稍重﹐得失多﹐終略有其福也。三月壬戌同行﹐各持其徳﹐水土衰旺﹐亦常同行﹐更不以克傷言之﹐如己酉及己卯日癸酉時﹐此𨿽水土淸而加於休敗之地﹐必不能進達﹐衣食𨿽足﹐而多艱辛也。如壬申日戊申時﹐此福安厚也﹐其中遇戊申土濁水之气﹐常憂疾厄纏身﹐如戊寅日﹐甲寅時﹐土气虛浮﹐遇木克制﹐戊寅之土﹐乃火土也﹐甲木刑而陰水漂之﹐然甲寅乃火之木也﹐非能損戊﹐卻爲相助起﹐自艱辛有權柄﹐居顯位也。如己未日戊辰時﹐乃顯達貴人﹐爲造化之功多也。﹝神白經﹞【巳四月】立夏四月節小滿四月中四月辛爲天徳﹐庚爲月徳﹐乙爲月合﹐甲爲月空﹐丙丁戊癸爲月中秀气﹐支宜巳酉丑寅午戌﹐畏見甲壬二幹。又云﹕四月秀在丙丁戊癸庚辛三气。﹝廣信集﹞秀在庚辛﹐气雄丙丁之火﹐通明壬癸之津﹐甲乙傷殘﹐勾陳失地﹐更詳所落匹配之情﹐如辛巳遇壬癸之上﹐秀气殊麗﹐皆得其地﹐主文學多智﹐官崇漸貴﹐火金各持其勢﹐發迹迅而或在邊疆﹐如辛巳日﹐丁酉時﹐皆金火持爭﹐丁巳日﹐乙巳時﹐遇貴而成器也。如壬戌日辛亥時﹐隨水之气﹐辛金不顯﹐然有引用不爲精當﹐此𨿽有富貴之福﹐不實而虛也。癸巳日丁巳時﹐及丙辰時﹐從火之性﹐𨿽無引用﹐卻爲精當之福﹐引用之理﹐該詳主客所宜也。乙亥之木﹐初生气嫩﹐從火得亨﹐不可獨用﹐如乙亥月丙戌時﹐及丁亥時者﹐火𨿽衰﹐得乙亥木能育也。如乙亥日乙酉時﹐不惟木落無气之地﹐更日月之節﹐金生之時﹐遇此之人﹐平生蹇塞﹐四肢見疾也。丙午之火﹐剛而損徳﹐先須得進﹐後必遭重厄也。庚寅辛卯之木﹐不爲衰弱﹐庚辛金徳旺之時﹐下有火木初生之金﹐未能害也。已成之物﹐不能相克﹐分輕重矣。﹝神白經﹞【午五月】芒種五月節夏至五月中五月亥爲天徳﹐丙爲月徳﹐辛爲月合﹐壬爲月空﹐丙丁爲月中秀气﹐支宜寅午戌辰丑未﹐畏見庚壬。神白經作壬癸二幹﹐甲亦不見也。又云﹕五月秀在乙丙丁﹝廣信集﹞火气太盛﹐金囚木死﹐壬癸胎生之時﹐此月甲木死﹐乙木生﹐庚囚辛旺﹐乃辛與丙爲濟合隨夫而旺﹐庚辛金剛﹐厄於火﹐甲木死﹐乙木生﹐中藏天庭之气﹐兄死之後﹐隨子而亨﹐乙能生而丙得其時﹐木厄在午﹐利在納音水﹐壬癸遇之﹐損時之徳﹐納音藏之﹐陽極漸通也。五月遇丙午丙寅日壬辰時﹐此水火旣濟﹐陰陽配合也﹐遇之則聰明位顯﹐如辛亥乙亥爲陰陽道合發生之理﹐遇此之人﹐多作門中之瑞﹐丙戌丁巳丙寅﹐皆爲奇特之辰﹐引用之法﹐不可不詳﹐立官之妙。消息其有用無用﹐或在壬子癸亥則凶矣。﹝神白經﹞【未六月】小暑六月節大暑六月中六月甲爲天徳﹐又爲月徳﹐己爲月合﹐庚爲月空﹐戊己甲乙爲月中秀气﹐支宜亥卯未辰戌丑﹐畏見丙癸二幹﹐此月土木用事﹐又云﹕六月秀在甲乙己。﹝廣信集﹞甲己爲秀﹐乙亦輔之﹐丙火弱滅丁火未衰﹐如丁未日甲辰時﹐爲有福之人也。乙獨遊亥卯未上者﹐爲因貴人用之漸亨﹐若見己﹐不可見乙﹐損其徳﹐必福不能久也。如乙不得地者﹐輕而如己之福也。如己在亥卯未上﹐更旁見甲者爲奇顯之命﹐如六月見金木相克﹐而金勝者﹐爲損徳招刑﹐如木土之气遇之﹐供乘衰敗之气者﹐亦主平生厄滯不立也。丙申日庚寅時者﹐火衰藏木﹐從木之性﹐引用在火長生之地﹐庚金窮絕﹐爲丙火之制﹐惟只有木也﹐遇此者亦爲有福之人也。如庚寅日甲申時者﹐𨿽然庚金而生日祿﹐卻木有气﹐引用無气之上﹐然見一甲及納音木﹐皆不爲精當﹐遇此之人不能大成﹐𨿽有其福必失﹐乃遇如不遇也。﹝神白經﹞【申七月】立秋七月節處署七月中七月癸爲天徳﹐壬爲月徳﹐丁爲月合﹐丙爲月空﹐壬庚爲月中秀气﹐支宜巳酉丑申子辰﹐納音金水土三气﹐畏見甲丙二幹﹐又云﹕七月秀在壬癸庚辛﹐及納音金水。﹝廣信集﹞壬癸秀气﹐金气剛利﹐火厄木弱﹐陰土隨時而亨﹐如壬子日然﹐淸而極不爲厚福也。壬辰壬申﹐其气至秀﹐更得中藏金气﹐方爲出格﹐壬辰日辛亥時﹐引用主客﹐皆得其道﹐合必位顯崇也。辛巳日癸巳時者﹐從金言之﹐絕水之徳﹐此伎術近貴﹐九流僧道﹐無權之人也。如丙子甲申﹐從水言之。七月木絕火厄﹐不得其水﹐隨旺之性言也。如丙午日丙申時﹐丙子日丙申時者皆從水之用﹐丙子壬子日甲申時生﹐引用於長生之地也。如甲申日乙亥時﹐此甲申之水﹐引於亥上﹐而申合其旺﹐皆又福貴﹐丙子日癸巳時﹐引在丙火旺處不爲有福之人﹐只作近貴閒人﹐𨿽能引用日碌﹐不能合主客造化也。﹝神白經﹞【酉八月】白露八月節秋分八月中八月寅爲天徳﹐庚爲月徳﹐乙爲月合﹐甲爲月空﹐壬癸寅辛爲月中秀气﹐支宜巳酉丑申子辰﹐及納音金水﹐畏見丙己二幹。﹝廣信集﹞秀在庚辛壬癸﹐乃通明之气﹐木殘水死﹐土濁水淸﹐八月庚辛金木交平﹐俱藏秀气﹐己丑秀墓之金﹐遇之皆顯達之人也。辛巳辛丑若癸巳時﹐從金得貴﹐壬辰時秀麗通仙﹐名冠世間﹐才淸容廣也﹐若丙午戊午之辰﹐如犯之﹐遭刑殘疾﹐下賤之命﹐吉凶貴賤不可一見而言之﹐更分主客﹐引用巧拙而言也。如乙木不衰﹐從庚之徳﹐在巳酉丑上﹐乙化爲金﹐乃從其庚性﹐與庚同行此不衰也。丁火不死﹐古法云﹕陽死之气陰生﹐又乃金中火气不絕﹐而藏於金﹐丁火是也。若居巳酉丑之位﹐亦爲小通也。﹝神白經﹞【戌九月】寒露九月節霜降九月中九月丙爲天徳﹐又爲月徳﹐辛爲月合﹐壬爲月空﹐戊癸丁壬爲月中秀气﹐支宜申子辰寅午戌﹐畏見甲乙二幹﹐又云﹕九月秀在丙辛丁﹐丙辛化水﹐故宜金水火三气﹐爲得其地也。﹝廣信集﹞秀在丙辛﹑丁亦輔之﹐丙居寅午戌﹐辛在己酉丑位之上遇金者﹐乃貴顯之人﹐九月辛酉辛丑辛巳日皆位徳金﹐若居癸巳時引用在金長生之地﹐爲人中之奇﹐福壽之人也。如壬辰時﹐遇與不遇﹐壬辰水與時不和﹐制時之徳金水﹐然秀不爲貴顯﹐乃閒慢之祿﹐或九流近貴之人也。若生甲申日及引用在壬申時者﹐爲疾苦殘失﹐多不立之人也。如戊午日﹐丙辰時﹐世之厚福人也﹐戊午之火旺而藏﹐在九月火墓藏﹐明爲徳之時﹐丙辰時得造化之秀气多﹐乃顯達之士也。如丁巳時者然﹐建日祿﹐不及丙辰時﹐此火輕土弱﹐又不帶印﹐乃富貴而不顯達也。如己未己丑甲戌甲辰﹐此四者皆納音火也﹐其中甲戌己未勝﹐如辰丑二位﹐戌爲火地﹐未爲火盛藏火在其中﹐徳福重矣﹐生丙寅時者顯達之人也。如己巳日庚午時﹐然引用在臨官旺地﹐卻虛而不實﹐然近貴﹐頗有其福﹐終不能久也。居丁卯時者﹐引用在虛敗處﹐主福祿慢而近貴﹐九流聰明而不實﹐福終不久也。﹝神白經﹞【亥十月】立冬十月節小雪十月中十月乙爲天徳﹐甲爲月徳﹐己爲月合﹐庚爲月空﹐壬癸甲乙丁爲月中秀气﹐支宜亥卯未申子辰﹐畏見庚辛二幹。﹝廣信集﹞秀在甲乙﹐精火藏形﹐木盛水淸而火藏土虛﹐金病之時﹐己土隨夫不窮﹐更須居亥卯未之正﹐方得用也﹐戊土受制而濁﹐丙火藏木而有進﹐丁火合壬而化木﹐丁火絕滅而化也。乙亥之木藏火而秀。甲寅乙卯﹐皆爲气勝﹐庚寅辛卯俱爲精當﹐甲申乙酉﹐遇徳而損福也﹐乙丑逢幹木爲徳﹐在金位受制﹐不能淸顯﹐乙丑日逢戊寅己卯時爲木盛金衰﹐蓋引用巧也。十月之節﹐遇甲辰甲戌﹐皆爲藏明之木﹐立冬之候﹐火气絕滅﹐而木气生養﹐甲爲月徳之位﹐中藏陰火不絕﹐必生奇達英顯之士也﹐如庚寅日己卯時及丁亥時者﹐皆爲有福之人也﹐卻甲申乙酉時﹐從金言之﹐失主客也﹐若癸未時生﹐乃帶印人﹐福壽殊異也﹐戊寅時者然﹐引用在木旺之地﹐遇戊寅灰火之土﹐其木𨿽秀﹐不能顯也﹐比之申酉時﹐無非禍之災耳。戊子之火窮困而有小成﹐十月之气﹐陰極卦合﹐純坤乃爲陽火欲生之地﹐旁逢水气而得亨也。丁巳之火气彊﹐不能絕滅通旺之性﹐爲邊武之官﹐遇一木之秀﹐無刑克﹐而得造化之美也。﹝神白經﹞【子十一月】大雪十一月節冬至十一月中十一月己爲天徳﹐壬爲月徳﹐丁爲月合﹐丙爲月空﹐乙癸爲月中秀气﹐支宜寅午戌申子辰﹐畏見已庚二幹﹐又云﹕十一月秀在丁壬乙辛癸。﹝廣信集﹞秀在丁壬﹐癸亦助之﹐金死火滅﹐木敗土虛之候﹐庚死辛生﹐丁榮丙從﹐甲敗乙莘﹐乃陰陽各遂其性也﹐十一月辛巳之金秀而有壽﹐逢引用須詳命源﹐遇與不遇﹐引巧而命源遇所遇者﹐人中奇特富貴之人也﹐辛巳日丙申時﹐此乃引用巧﹐是月中旺气﹐戊人得之﹐乃顯達之福﹐辰人得之﹐遇而不遇也。乃寅午爲得用﹐子申爲廢物推之﹐如壬子壬申壬辰﹐乃四時精當至淸之气﹐若辛巳日壬辰時﹐爲得道通仙奇達之士﹐若丙寅日壬辰時﹐乃水火旣濟﹐亦爲髙明奇福﹐位厚而虛也﹐若甲申日不可遇壬申時﹐若月幹又帶旺﹐此水極而溢﹐然引用巧而榮﹐後破敗狼狽之士也﹐若戊戌之木﹐不可遇之﹐損時之徳﹐遭刑下賤﹐如戊子之火﹐宜中气後逢之﹐陽气將生﹐水極從火之精﹐先厄而後達也﹐如辛丑日癸巳時生﹐引用𨿽巧﹐乃辛所宜也﹐立客爲用﹐乃癸臨死地﹐有祿而不能顯也﹐或九流近貴﹐性不實福終不堅也﹐如壬申日辛亥時生﹐引用主客得其宜﹐此爲殊常福達之命。﹝神白經﹞【丑十二月】小寒十二月節大寒十二月中十二月庚爲天徳﹐又爲月徳﹐乙爲月合﹐甲爲月空﹐戊癸辛爲月中秀气﹐支宜亥卯未巳酉丑﹐畏見丙丁壬三幹﹐又云﹕十二月秀在庚辛﹐納音土﹐爲吉利之神。﹝廣信集﹞秀在庚辛﹐乙乃從之﹐木相火虛﹐水衰土利之時﹐若遇乙巳乙酉乙丑﹐此從無气而旺﹐得貴而成器﹐內乙丑最爲精當﹐辛在巳酉丑上﹐若有庚申﹐皆爲月中精當也。壬申癸酉其气淸而福厚﹐庚辰得之尢厚﹐庚戌得之虛薄﹐庚子庚午遇之﹐𨿽薄而卻有气﹐若庚子日丙子時﹐遭刑下賤﹐聾殘之人﹐甲申時遇之𨿽薄﹐引用巧也。更有攝助之秀﹐乃殊常之福﹐能自微至顯也。庚寅日引居丁丑辛巳甲申時者﹐得造化之全美﹐顯達奇福之人﹐生於富貴之門﹐長而身榮﹐淸顯之福也。如庚申日丙戌時或丙子時者﹐然遇而不遇也。若十二月中有戊辰戊戌已丑已未在專位上﹐是曰季中所宜之辰﹐戊辰已未得之尢厚﹐該詳引用主客月中衰旺﹐明其命源之福有無﹐四象三元﹐不可失於消息﹐舉此十二月節中憎愛得用衰敗秀气﹐察其輕重﹐推之可無失矣。﹝神白經﹞珞琭子言將來者進﹐功成者退﹐是月令之奧旨﹐神白經說中气後五日行建旺﹐如十二月大寒節五日後生﹐有庚辛者爲功成﹐有甲丙者爲將來﹐蓋十二月以金爲立事﹐又庚爲天徳﹐卻前有立春甲旺丙相﹐火木有將來之福﹐如庚辛是功成者也﹐他宜詳此。大凡月令中幹神全備天月徳全﹐秀气足﹐不居破廢之上爲淸格﹐主有祿。若更支神合干﹐不脫太歲月建卽爲榮顯之命﹐更帶神白中貴殺﹐則又爲超卓特達之格﹐若無干支秀徳﹐而獨納音有者爲富有之人﹐若重之有納音秀者亦有祿﹐而不至顯擢也﹐若傷損時徳﹐鬼气太甚﹐有破害衛廢多者濁之其也。是無祿貧下之命﹐若損徳不多﹐或爲官格﹐終是君子中隱小人也﹐或有引無用﹐有用無引﹐卻分中末限有無也。大凡看命須詳引用﹐以知中末立成實不成實﹐蓋日爲引﹐時爲用也。假令庚辛人﹐四柱見乙庚巳酉丑在四八十二月﹐不在中气五月後﹐乃月中秀气全﹐卻看引用爲何﹐引用得地﹐則終始享富貴也。有引無用﹐則晚年不佳﹐有用無引﹐則中年奔馳﹐如或廢脫﹐太歲引用無地﹐則必不再言功名也。﹝廣信集﹞凡看貴命﹐須看本月徳神喜合在日時﹐有干涉者爲妙﹐更看輕重言之。﹝寸殊尺璧﹞【五行生旺徳神】正月丙丁辛日時加午未二月庚乙甲日時加申巳三月丁壬戊日時加辰亥四月辛乙庚日時加戌巳五月壬辛丙日時加亥戌六月甲乙已日時加寅未七月丁壬癸日時加丑子八月甲乙庚日時加丑寅九月丙辛丁日時加巳午十月甲乙丁日時加卯辰十一月丁壬丙日時加巳子十二月乙庚辛日時加丑申五行生旺徳神日時全見者﹐十有九貴。【眞气】寅午戌月辛丙丁巳酉丑月辛乙庚申子辰月壬癸丁亥卯未月甲乙已日時犯者或歲運逢之﹐定主興發財祿。【五行休敗】正月癸庚日時二月辛壬日時三月甲辛日時四月壬癸日時五月甲癸日時六月丙癸日時七月甲丙日時八月丙已日時九月甲乙日時十月辛庚日時十一月已庚日時十二月丁壬日時【生時忌見月內】寅午戌月怕酉時巳酉丑月怕子時申子辰月怕卯時亥卯未月怕午時﹝神白經﹞【歲十二月節候法】古法云﹕驚占五時三﹝此月取日目气﹞二時六刻收﹝此訣取月中气﹞假令正月甲子日寅時一刻立春﹐卽從乙丑日數至甲午計三十日克退寅時不數﹐卻有時數至未是五時﹐至未時三刻得驚蟄節﹐故謂之驚蟄占五時三也。又如正月甲子日寅時一刻立春﹐而從乙丑日數至辰﹐是二時﹐至辰六刻﹐此二時六刻得雨水節也﹐餘月皆彷此推之。一歌云﹕兔執龍開巳止平﹐五收六滿七危傾﹐八建九破十閉戶﹐鼠定牛收一歲成﹐並以立春爲始﹐看立春在甚時﹐於時上起建順行逢執是二月節气﹐開是三月節气﹐余依此數之﹐假定申時立春﹐卽申時起建﹐除加酉﹐滿加戌﹐平加亥﹐定加子﹐執加丑﹐時交二月節也﹐餘月皆彷此推之。【十二月時】功曹寅木太衡卯木天罡辰土太乙巳火勝光午火小吉未土傳送申金從魁酉金河魁戌土登明亥水神後子水大吉丑土歌曰天罡一神屬破軍﹐太乙勝光是祿存﹐小吉傳送貪狼位﹐從魁河魁文曲星﹐登明神後加武曲﹐大吉功曹是巨門﹐太衡獨愛廉貞位﹐一一從頭爲曉分﹐﹝廣錄﹑三歷會同云﹕正月用亥﹐二月用戌﹐逐月逆行﹐用一辰爲將。﹞

第十三卷

論釋吉貴神例【天乙貴神】遇天月徳尢佳甲戊庚牛羊﹐乙庚鼠猴鄕﹐丙丁豬雞位﹐壬癸兔蛇藏﹐六辛逢馬虎﹐此是貴人彊。【陰官貴】一名天官貴﹐又名文星貴﹐就官報祿甲戀金雞乙愛猴﹐丁豬丙鼠己寅頭﹐戊尋玉兔庚壬馬﹐辛癸逢蛇官未休。三命鈴云﹕若人遇之﹐主官爵崇髙﹐聲華顯赫﹐天官貴以五虎六遁謂爲甲用﹐辛爲官﹐未上遁見辛﹐余彷此﹐又名官貴堂﹐有訣在友神類。天官遁官遁甲入羊羣﹐乙守靑龍丁虎奔﹐丙向蛇頭庚逐亥﹐辛猴己狗戊牛存﹐壬人本向酉位上﹐六癸卽隨入馬村﹐別有兩般爲貴處﹐再將壬癸季交輪。三命鈴云﹕若人遇之﹐主名望髙貴﹐三命皆乘旺相之位﹐行年至此﹐亦主遷升。【福星貴】一名文星貴﹐玉門關集﹐【祿幹福神】。甲丙相邀入虎鄕﹐更遊鼠穴最髙彊﹐戊猴己未丁宜亥﹐乙癸逢牛卯祿昌﹐庚趕馬頭辛到巳﹐壬騎龍背喜非常。閻東叟云﹕文星純﹐秉天之淸气﹐主科名巍峨﹐官職髙崇﹐在天蓋紫薇之垣﹐值文昌之館﹐在人將絲綸之職﹐專文翰之美﹐以十干加九支﹐分十二位﹐或互相往來﹐爲文星貴﹐甲見寅﹐己見未﹐癸見丑﹐皆祿气也﹐丙見寅﹐戊見申﹐皆學堂也﹐乙見丑﹐壬見辰﹐皆正印也﹐庚見午﹐丙見子﹐辛見巳﹐丁見亥﹐同天官也﹐如甲人見甲寅或甲子﹐乙人得乙丑﹐丙人得丙寅或丙子﹐丁人得丁亥﹐戊人得戊申﹐己人得己未﹐庚人得庚午﹐辛人得辛巳﹐壬人得壬辰﹐癸人得癸丑﹐爲文星如華館。【太極貴】一名科星貴甲乙生人子午中﹐丙丁卯酉定亨通﹐戊己兩幹臨四季﹐庚辛寅亥祿盈丰﹐壬巳癸申一作壬癸巳申偏喜美﹐封侯萬戶卽三公。【文昌貴】甲人蛇口乙豬頭﹐丙狗丁龍戊向猴﹐己午庚寅辛未貴﹐六壬卯位癸逢牛。【文譽貴】如甲子人見壬戌丙寅祿前祿後一般神﹐必作公卿冠世人﹐主性天聰名譽播﹐富貴榮華事業新。﹝三命纂局﹞【文星貴】甲馬乙蛇丙戊猴﹐酉擡丁己亥辛求﹐庚逢戊狗壬逢虎﹐十位文星癸兔遊。﹝林開五命﹞【天印貴人】甲在子寅中﹐乙逢亥亦聞﹐丁酉戊申位﹐丙戊己羊宮﹐庚辛馬蛇是﹐癸卯與壬龍﹐此號天印貴﹐榮達受皇封。預知子貴格【喜神進退】甲己先從鼠穴遊﹐乙庚便向兔邊求﹐丙辛解策花聰馬﹐丁壬雞樹迎皇洲﹐戊癸兩神爲伏日﹐人生值此主淹畱﹐此是五行見優劣﹐念者方知進退頭。﹝金書命訣﹞【天神喜】春戌夏丑逢天喜﹐秋辰冬未三三指﹐卦中遇此必歡欣﹐官事無由終得理。﹝廣錄﹞大殺者貴神之輔助也﹐歌云﹕大殺子生人在猴﹐丑雞寅犬逐蹤由﹐卯蛇辰馬巳羊位﹐午號未兔﹐申龍頭﹐酉豬戌須尋見鼠﹐循環亥地必逢牛﹐此殺若叫逢旺气﹐福神同貴天乙定封侯。其神生旺﹐壬重大器﹐公正嚴肅﹐或更並刑破沖克﹐卽持威尙武﹐爲事暴戾﹐與貴人並﹐走譽馳聲﹐文武兼全﹐與建祿並﹐則一生多得賂遺﹐或私橫暗昧之財。﹝燭神經﹞廣信集云﹕亦可以月取之﹐金書命訣﹐作飛廉相殺云﹕君子值之吉﹐小人凶﹐若扶大徳貴人﹐本音墓合殺同其位﹐官居廊廟﹐單有其殺﹐羊刃相夾﹐祿命身無气﹐謂之小人須惡死。壺中子云﹕大殺若見喜神﹐藩垣坐鎭。注云﹕如正月大殺在戌﹐喜神亦在戌﹐大殺乃專權柄用之殺喜神﹐乃化治一方之神﹐正月大殺遇戌﹐是謂大殺見喜神。三命鈐云﹕主有武勇或掌刑戮之任﹐小人逢之﹐多有非命﹐而終主對防害。【天徳】正丁二坤宮﹐三壬四辛同﹐五亥六是甲﹐七癸八艮宮﹐九丙十乙處﹐子巳必有功﹐庚居丑月內﹐值此必興隆。﹝神白經﹞三命鈐云﹕天徳者五行福徳之辰﹐若人遇之﹐主登臺輔之位﹐更與月徳並者貴﹐縱遇凶殺﹐亦主淸顯﹐三歷會同有天徳合日正壬三丁四丙六己七戊九辛十庚十二乙云萬事大吉。【歲幹徳】甲己年甲乙庚年庚丙辛年丙丁壬年壬戊癸年寄戊此方萬福存焉﹐千殃遠避﹐具注歷名歲徳。【歲徳】寅午戌年巳巳酉丑年申申子辰年亥亥卯未年寅集正歷云﹕此方百事大吉。【月幹徳】甲己月甲乙庚月庚丙辛月丙丁壬月壬戊癸月寄戊﹝三歷會同﹞集正歷云﹕按蕭吉五行論月幹徳者﹐陰陽配匹之徳﹐天地會合之辰﹐其神所在﹐眾福皆臻。【月徳】正五九月在丙二六十月在甲三七十一月在壬四八十二月在庚﹝神白經﹞三命鈐云﹕月徳者﹐陰陽同類﹐異位之徳也﹐若人遇之﹐主學超升﹐仕官淸顯。李九萬云﹕犯天月徳者災危處定有救助﹐婦人不與此說。又云﹕女命帶天月徳者﹐非吉殺也。月合者五行相气之辰相合爲徳也﹐如月徳在甲﹐則己是主﹐諸事諧合﹐官祿崇厚。月空者陰陽之辰﹐吉慶之位也﹐如徳在甲則庚是﹐在丙則壬是﹐互換取之﹐主資產富有﹐職任玉庭。﹝三命鈐﹞【天赦日】春戊寅夏甲午秋戊申冬甲子集正歷云﹕經曰天之生育萬物﹐而乃宿罪﹐甲戊爲陽之乾位﹐子午爲陰陽之成﹐寅申爲陰陽之立﹐以甲戊配成﹐主爲赦也﹐總聖云﹕百事吉。﹝三歷會同﹞【扶生日】正酉二卯三居戌﹐四辰五亥六巳方﹐七子八午九醜上﹐十未寅申要相當。﹝廣錄﹞三歷會同引總聖集云﹕百事吉。【旌徳】寅午戌月丙日時巳酉丑月庚日時申子辰月壬日時亥卯未月甲日時【旌鉞】寅午戌人寅時巳酉丑人巳時申子辰人申時亥卯未人亥時一神主旌徳﹐五世不貧窮﹐內有旌鋮殺﹐將相及三公。旌鉞殺犯之者﹐十有九貴﹐不貴卽富﹐更與旌徳相會﹐不將卽相也。﹝神白經﹞【又旌徳】三合見本幹合寅午戌人見辛巳酉丑人見乙申子辰人見丁亥卯未人見己主生英俊﹐生時犯之﹐更在太歲三六合上﹐更中气後尢緊。【又旌鉞】子午卯酉見金人寅卯辰人見癸酉巳午未人見癸卯申酉戌人見戊子亥子丑人見戊午乃四時專主誅戮之神﹐庶人主徙配﹐克本命主惡死。又云﹕二殺若更與三公殺會同一位者﹐尢佳﹐主殊貴。【三公殺】寅午戌人壬子巳酉丑人丙午申子辰人已卯亥卯未人辛酉三合中見支幹來克是也﹐惟申子辰水土同位﹐故取己土卯木之克﹐乃陰陽鬼極之神﹐五行毒气宰輔之殺﹐庶人切忌犯之﹐主非橫刑獄而死。【靑龍殺】又名老人星寅午戌人丙寅巳酉丑人辛巳申子辰人壬申亥卯未人乙亥乃天地喜樂聚會之神﹐君子多權柄﹐仍多倉廩﹐庶人招橫財之福﹐刑破者非﹐又主壽長﹐有美妻好子﹐淫奢不離心﹐子孫亦淫蕩。【良會殺】卯木生寅午戌丁火﹐余準此推之。寅午戌人丁卯巳酉丑人庚辰申子辰人癸酉亥卯未人甲子以上殺只恐忌刑沖破害﹐在生時主人歇滅福淺﹐無破則爲人間之瑞。﹝廣信集﹞神白經云﹕寅午戌生及生月得丁卯日忌癸乙時﹐巳酉丑生及生月得庚辰日忌丙戊時﹐申子辰生及生月得癸酉日忌已辛時﹐亥卯未生及生月得甲子日忌庚壬時。【天印殺】甲乙申丙丁亥戊己寅壬癸巳一如壬癸生屬水﹐金生水﹐金生在巳﹐又爲天印天綬殺﹐彷此對宮取之。【活祿殺】甲乙申丙丁巳戊己申庚辛亥壬癸寅一如甲乙生屬木﹐木克土﹐土生申是也。﹝洞微經﹞【天印貴格】甲在子宮中﹐乙逢亥亦同。陽支生陽幹﹐陰支生陰漧﹐餘八幹同。【旌旗殺】謂五行旺气會於日辰上﹐主建工立事﹐入貴格則多爲元帥魁眾。﹝五行要訣﹞貴窠神者﹐陰陽福徳之位﹐蓋取前逢驛馬﹐後遇太歲﹐或前遇太歲﹐後逢驛馬﹐若人生月遇之﹐凡吉月者時日俱同﹐下皆彷此主官致公侯﹐位登臺輔﹐假令甲子生人﹐驛馬在寅﹐子爲本命太歲﹐後逢驛馬也﹐余命彷此﹐行年至此﹐亦主稱遂﹐凡遇貴命神下生者﹐不可一槪論之﹐但以三命財祿有气無气﹐凶神貴神﹐多少折除消息﹐設如遇貴神三命﹐卻值墓絕休囚﹐或財祿無气﹐或落在空亡﹐似此之人﹐合主有官而無位﹐或有名而不立﹐或爲僧道﹐或攻藝術﹐下等小人﹐或衣食不充﹐或一生孤獨﹐所謂有名而無實也。凡諸貴神下生者﹐皆彷此推之。﹝三命指掌﹞名福者﹐謂太歲是陽幹﹐得陰漧月生﹐歲幹後生祿幹者是也﹐陰漧生人得陽幹月亦然。假如甲人在寅﹐丙爲祿幹﹐生在八月﹐月建癸酉﹐水生甲木﹐甲木生丙火﹐己人祿在午﹐寅爲祿幹﹐生在正月﹐月建丙寅﹐丙火生己土﹐己土生庚金﹐余依此取之﹐又如甲人得酉﹐乙人得午﹐丙人巳﹐丁人辰﹐戊人巳﹐巳人寅﹐庚人卯﹐辛人戌﹐壬人亥﹐癸人申﹐若人生月遇之﹐主有科名祿位。﹝三命鈴﹞【天定印】丙辰日土印忌壬辰時天元變化書云兩辰名勾陳廣信集云忌見壬子壬辰尢緊庚戌日金印忌丁亥丁丑時與丙同天元變化書云庚戌名白虎廣信集云丁亥稍得丁丑不佳無丙字己亥日木印忌乙亥乙丑日時天元變化書云己亥名靑龍廣信集云有乙未時天定印者﹐文官福相﹐武做管軍﹐餘人犯之﹐不貴卽富﹐若失天定者祿出艱辛﹐餘者貧薄也﹐又云﹕庚戌日見丙時﹐己亥日見乙時﹐丙辰日見壬時﹐爲眞官印﹐犯之主富貴。﹝神白經﹞李九萬云﹕天定印在日上﹐見之大好﹐見所忌則壞破印﹐福出艱辛﹐貧薄之人也。正犯不破者﹐十有九貴。【四大福神】甲日丙寅時丙丁壬人上﹐辛癸人次之乙日己卯時乙癸丁人上﹐甲庚人次之庚日甲申時乙庚戊人上﹐壬癸人次之辛日丁酉時甲丙辛人上﹐丁巳人次之若主本旺相有貴同行﹐文爲宰輔﹐武爲建節﹐無用卽主衣祿丰也。﹝鬼谷命格﹞【建節星】祿前第六位是也﹐如甲申生人﹐至癸酉是也。﹝三命纂局﹞【千對貴神】又名祿對神蓋取與見祿對衝也﹐如甲人在申﹐乙人在酉之類﹐主多藝能﹐有智識﹐居官食祿﹐卽在淸要之地。﹝三命鈴﹞【鳳凰池】戊午年月日時同﹐余彷此。﹝三命纂局﹞鬼谷要訣云﹕支幹一路鳳凰池﹐祿馬相逢實更奇﹐君子定爲國梁棟﹐女人多是做皇妃。如戊午年月日時﹐乃髙職方命﹐固貴﹐卻胎在死絕﹐壽不長﹐如辛卯年月日時﹐乃楊太后命。【四建一字格】四个壬寅最上﹐爲壬居寅上﹐有變化气﹐俱顯貴命也。四个辛卯﹐納音自旺﹐貴格。四个庚辰金大凶﹐金盛刑彊﹐四个己巳木﹐貧困﹐三才俱無好气象。四个戊午火﹐乾化納音﹐俱顯貴﹐然有刑支幹﹐有俱不用凶﹐四个丁未大凶﹐軍徒命﹐四个丙申賊敗命﹐貧下之人﹐四个己酉爲眞土﹐旺酉不可用﹐沐浴顯貴。甲戌火印顯貴﹐四个癸亥水中貴﹐𨿽俱旺俱是水太過﹐故得中貴。﹝天元變化書﹞【徳星俱聚格】謂年月日時納音同﹐惟戊午丁未並是自刃﹐不宜全見﹐午乃帶自刑﹐如丙申年﹐月日時全見﹐卽金人弱火彊﹐亦不能爲福﹐不可不消息也。﹝玉簫寶鑑﹞【公孫同類格】年月日時同一如鳳凰池。﹝三命纂局﹞【又公孫同類格】公孫同類年與時生成祿貴最爲奇﹐自生自旺元無此﹐乃是鄕財積谷兒。公孫同類者年與時也﹐胎於月也。﹝珞琭貴賤格﹞順生首尾相宜﹐重重回視順干支﹐若臨貪武兼權殺﹐詔入朝廷輔萬歲。如蕭淸卿大夫是丙寅生見丙寅時是也。﹝鬼谷要訣﹞玉霄寶鑑作族系重光格云﹕此類家族昌盛門閥增光。【鳳凰幹】兩甲合一己﹐兩己合一甲之類。【鳳凰支】兩子合一丑﹐兩丑合一子之類。﹝林開五命﹞【又鳳凰支】如甲子人甲子日生﹐乙丑人乙丑日生﹐餘仿此。﹝三命纂局﹞金書命訣云﹕鳳凰支常以本命爲主﹐於生月日時或胎月逢太歲﹐卽是鳳凰支﹐皆主聰明慧達﹐爲官尊貴﹐亦如呂相國命﹐己卯年十一月生﹐得己卯日﹐戊辰時﹐其己卯鳳凰支﹐甲戌日入胎合本生歲﹐天官在胎月中﹐所以官居相府也。八字金書云﹕凡命有吉﹐鳳凰支者﹐不拘祿馬﹐定是貴人﹐更有祿馬﹐此間世之命﹐或二幹凶﹐下得雙吉﹐更有吉神﹐亦主富貴﹐俱凶主貧薄短命﹐縱有祿馬﹐終是尋常﹐如見單鳳凰大段有貴人祿馬﹐亦作貴命。鬼谷要訣云﹕鳳凰四位更爲尊﹐擲地文章筆下分﹐縱值空亡皆有力﹐靑雲直上立功勛。如韓學士戊戌年丁巳月戊戌日丁巳時是也。又歌云﹕生居四位鳳凰星﹐死气窮寒露體冰﹐值祿值馬並有气﹐定爲猛將坐專城。又云﹕四正之中四鳳凰﹐定言刑尅猛凶亡﹐縱然吉將來扶助﹐若是刑多死法場。如子午卯酉人﹐不用鳳凰支﹐有則反爲災也。【命天庭】常在命前一辰﹐如子生人在丑﹐遇之者主職在天庭﹐長得陰貴人力﹐小人逢之﹐亦主遊歷四方﹐得人扶助。﹝三命鈐﹞【天奇天寶】生時前五辰爲天奇﹐後五辰爲天寶﹐主富貴﹐在四旺上尢妙。﹝廣錄﹞

第十四卷

【論天乙貴神】林開云屬武曲星天乙貴人者﹐十干之秀气在紫微宮門外﹐乃天皇大帝﹐其神爲最貴﹐所至六害﹑一切凶殺﹐隱然而避﹐形貌軒昂﹐性靈穎悟﹐理烈分明﹐不喜雜術﹐純粹大器﹐身蘊道徳﹐眾人欽愛﹐此生旺者然也﹐死絕則執拗自是﹐喜遊近貴﹐與劫殺倂﹐則貌厚有威﹐多謀足計﹐與官符倂則文翰飄逸﹐髙談雄辯﹐與建錄倂則文翰純實﹐濟惠廣施也。﹝燭神經﹞甲木陽也﹐乘少陽之气﹐而生乎東﹐至巳而陽用事畢矣。故藏於未而爲貴。庚陽金也﹐乘少陰之气﹐而生乎西﹐至亥而陰用事畢矣﹔故藏於醜而爲貴。戊陽土也﹐沖和中央﹐播於四時﹐甲因之而萬物生﹐庚因之而萬物成﹐則生成之理備矣﹐此陽木陽土陽金﹐喜於印庫也。丙丁之火﹐盛夏則其性至酷而害物﹐惟息於酉﹐藏於亥﹐而豬雞所以爲貴者﹐和之以西北方之气也﹐壬癸之水窮冬則其性至嚴而殺物﹐惟嗇於卯﹐潛於巳﹐而蛇兔所以爲貴者﹐和之以東南方之气也﹐此水火不嫌於死絕﹐六辛陰金﹐執方而不能自化﹐乙陰木﹐己陰土﹐失類而無居﹐故六辛必假寅午戌之火﹐乙己必假申子辰之水土﹐此陰金不嫌鬼盛﹐陰木陰土喜於財旺也﹐如甲子人有戊有庚﹐得癸未乙丑遇二吉而帶印也﹐甲人遁見丁丑辛未者次之﹐乃三陽喜在印庫也﹐乙人得戊申庚子生旺之土﹐己人得甲申丙子生旺之水﹐此陰木陰土喜於財旺也﹐丙丁得丁酉乙亥﹐壬癸得乙卯癸巳﹐此水火不嫌死絕也﹐六辛得丙寅戊午﹐此陰金不嫌鬼盛也﹐得二者爲上﹐得一次之。﹝關東叟云﹞紫虛格有貴人入廟格歌云﹕甲戊須尋癸未時﹐戊庚乙丑細窮推﹐丙丁丁酉乙亥是﹐壬癸乙卯癸巳奇﹐乙得戊申並庚子﹐己居丙子甲申時﹐辛遇丙寅兼戊午﹐遇者重金掛紫緋。玉霄寶鑑云﹕有貴人入廟格﹐取五虎元遁之貴人本位上﹐見所遁之幹者是也。假令六甲人得辛未丁丑者爲入廟﹐餘皆準此﹐若不犯空亡駁雜者淸貴﹐安逸之人也。李虛中云﹕本家貴人全者﹐如甲人有戊﹑有庚﹑有丑﹑有未是也﹐大貴。如甲人得丁丑辛未﹐又得次也﹐蓋甲年丑上遁得丁﹐未上遁得辛也﹐更有一種貴人﹐亦爲福甚﹐重得者必貴﹐甲戊庚得乙丑癸未﹐乙得庚子戊申﹐己得丙子甲申﹐丙丁得丁酉乙亥﹐壬癸得乙卯癸巳﹐六辛得丙寅戊午是也。甲陽木﹐戊陽土﹐庚陽金﹐皆喜土位﹐而未者土之正位﹐丑者土之安靜之地﹐故以牛羊爲貴﹐然細分之﹐則甲尢喜未﹐庚尢喜醜﹐各歸其庫也﹐戊子戊寅戊午喜丑﹐醜者火人胎養之鄕﹐戊辰﹐戊申﹐戊戌喜未﹐未者木人入庫﹐土人生旺之位也﹐乙者陰木﹐巳者陰土也﹐陰土喜生旺﹐陰木愛陽水﹐所以鼠猴爲貴﹐然乙尢喜申者﹐木之絕鄕也﹐巳尢喜申﹐申者坤之正位也﹐丙丁屬火﹐火墓在戌﹐壬癸屬水﹐水墓在辰﹐辰戌爲魁罡之地﹐貴人所不臨﹐故尋寄火﹐貴於酉亥﹐寄水貴於卯巳﹐皆歸靜復之鄕。六辛陰金﹐喜陽火生旺之地﹐故以馬虎爲貴﹐𨿽然宜以納音互換推尋﹐須比和則其貴爲福﹐若丙寅火得酉﹐則火至此死﹐焉足爲貴哉。﹝廣錄﹞天乙貴人者﹐三命中最吉之神也﹐若人遇之﹐主榮名早達﹐官祿易近﹐若更三命皆乘旺气﹐終登將相公卿之位﹐大小運行年至此﹐亦主遷官進財﹐一切加臨至此﹐皆爲吉兆。﹝三命指掌﹞【論貴神優劣】乙丑文星貴神丁丑退气貴神乙丑大敗貴神辛丑武星貴神癸丑羊刃貴神乙未華蓋貴神載路空亡丁未退气羊刃貴神一云半吉巳未羊刃貴神一云半吉辛未華蓋貴神一云空亡大敗癸未伏神華蓋貴神以上甲戊庚人月日時貴神甲子進神貴神丙子交神貴神戊子福神貴神庚子得合貴神壬子羊刃貴神甲申截路空亡貴神一云半吉丙申大敗貴神戊申伏馬貴神庚申建祿貴神壬申大敗貴神以上乙巳人月日時貴神乙酉破祿貴神丁酉喜神貴神大敗己酉進神貴神辛酉建祿交貴神癸酉伏神貴神一云吉乙亥天徳貴神丁亥文星貴神己亥臨官貴神辛亥正祿馬貴神癸亥大敗貴神以上丙丁人月日時貴神甲午進神貴神丙午交羊刃貴神一云半吉戊午伏羊刃貴神庚午文星截路貴神一云半吉壬午祿旺气貴神甲寅文星建祿貴神丙寅文星貴神戊寅伏馬貴神庚寅破祿馬貴神壬寅截路貴神以上六辛人月日時貴神乙卯天喜貴神丁卯截路貴神一云半吉己卯進神貴神辛卯交破祿貴神癸卯旺祿貴神乙巳正祿馬貴神丁巳九天祿庫貴神己巳九天祿馬庫貴神辛巳截路貴神一云半吉癸巳伏馬貴神以上壬癸人月日時貴神凡如此以上貴神﹐若於祿馬同窠﹐不犯交退伏神支幹相合者﹐定須官髙職淸﹐若無徳﹐更值空亡交退伏神﹐五行無气﹐至老不貴﹐緊要在月日時支幹相合﹐則爲吉﹐不然乃庸常流也。﹝同金書命訣﹞【天乙貴神相還格】此格有三幹合爲上﹐支合次之﹐無合者又次之﹐如甲子己未﹐此爲上格﹐蓋甲己合也﹐若無死絕衝破空亡﹐更有福神佐之﹐當極一品之貴達﹐有死絕爲鄙吝殺故也。如有死絕衝破空亡之類﹐只作正郎員郎﹐然多難無福耳。如戊子己丑﹐此爲次格﹐若無死絕衝破空亡﹐須作兩制兩省﹐少年登科﹐常居淸要﹐華近之選﹐更有福神相助﹐爲兩府矣。有死絕卽減作正郎員郎﹐亦須有職名﹐若有衝破空亡﹐只作一多難州縣官﹐晚年得至朝官極矣。如辛未庚寅﹐此爲第三等﹐若無死絕衝破空亡﹐卽作正郎卿監﹐少達歷淸要差遣﹐更有福神爲之助﹐往往爲兩制矣。若有死絕﹐卽作員郎京朝官﹐更有衝破空亡﹐平生多難﹐只作州縣卑冗之官﹐縱得政官﹐則壽不永矣。﹝林開五命﹞紫虛局云﹕貴人交互人多貴﹐旺气相乘館殿資﹐切莫五行傷著主﹐令人閒地冷淸虛。寸珠尺璧云﹕凡月日時互換見貴﹐太歲不帶者不貴。【貴合貴食】有貴合則官位穹崇﹐所作契合﹐有貴食﹐則財祿丰足﹐所成遇望﹐如甲戊庚貴在丑未﹐甲得己丑己未﹐戊徳癸丑癸未﹐庚得乙丑乙未﹐乙己貴在申子﹐乙得庚子庚申﹐己得甲子甲申﹐丙丁貴在亥酉﹐丙得辛酉辛亥﹐丁得壬寅壬辰﹐如此之類﹐謂之貴合﹐甲食丙﹐乙食丁﹐丙丁貴在酉亥﹐甲得丙寅丙辰﹐乙得丁酉丁亥﹐庚食壬﹐辛食癸﹐壬癸貴在卯巳﹐庚得壬申壬戌﹐辛得癸卯癸巳﹐如此之類﹐謂之貴食﹐有貴合則官多稱意﹐二者兼之﹐官髙祿重﹐無往不利。﹝閻東叟書﹞天乙貴神合者﹐謂天乙在貴神六合上是也﹐甲戊庚在子午﹐乙己在丑巳﹐丙丁在寅辰﹐壬癸在甲戌﹐辛在亥未﹐皆主大福﹐遇兩合以上者主貴。﹝三命提要﹞【天乙扶身格】貴人挾擁太歲者是也﹐假令壬寅人得甲寅日時﹐壬貴在卯﹐甲貴在醜是也﹐丙申人得戊申﹐準此﹐若入貴格﹐別無刑沖﹐乃淸貴之命也﹐又主一生少病﹐早年享福﹐常格得之﹐一生無刑獄官府之災。﹝玉宵寶鑑﹞【幹夾貴神格】如甲戊庚年生人﹐得丑日或未時上卻帶甲戊庚中一字主顯異。【支夾貴中生格】如己丑人丙子月乙卯日丙子時﹐兩子夾一卯﹐𨿽帶無禮刑﹐官居使節。又如丁巳人壬子月乙丑日丙子時﹐兩子夾一乙﹐官亞相輔。﹝三命提要﹞【夾貴窠】蓋取前後各有天乙官貴神也﹐謂壬癸人天乙貴神在卯﹐巳辰爲夾貴窠也﹐丙丁人在戌﹐主官【位崇顯】﹝三命指南﹞夾貴兼逢六合神﹐更須時日墓相親﹐臨身祿馬重重貴﹐祿馬金龍極富人。夾貴中逢六合﹐如癸酉見壬辰是也﹐須要日時胎位見土水同類來辰上作庫墓﹐乃是貴人。﹝鬼谷要訣﹞【活貴人】貴人幹上轉干支﹐再就生時胎月奇﹐好去君門榮畫錦﹐不應窮巷久低眉。法曰﹕六甲逢寅午﹐乙辛丑未彊﹐丙從雞亥地﹐丁申鼠位藏﹐戊癸求申子﹐庚壬卯巳鄕﹐己尋蛇兔穴﹐名爲活祿堂﹐君子日時兼命坐﹐必定櫃堂佐帝王。如薛相戊戌年甲子月辛巳日丙申時是也。【福星天乙貴人格】格局更加入福星﹐聰明才秀顯官身﹐術人若要知奇異﹐東嶽儲精治世人。如蔡君謨壬子年癸卯月庚戌日庚辰時﹐壬騎龍背﹐又貴在卯巳得辰﹐是謂福星扶貴人。﹝紫虛局﹞203頁天乙之名是貴星也﹐須逢旺气相親﹐無旺又兼無福祿﹐只是胥徒府吏人。﹝林開五命﹞天元變化書有富貴格云﹕如丁卯火人丙午月乙巳日丁亥時﹐丁酉胎﹐乃集貴於酉亥﹐淸貴也﹐若火不經巳午者﹐不可用﹐𨿽坐貴星﹐而無旺气﹐不可也。余彷此。【貴人分治晝夜各自專權】乃天乙貴人也﹐如晝生仍遇晝貴人﹐夜生仍遇夜貴人者爲得力。凡晝夜之分﹐在於子無時﹐子後爲晝﹐午後爲夜。﹝壺中子﹞指迷賦云﹕天乙貴最吉﹐而有晝夜之分。三歷會同云﹕貴人分晝夜者﹐甲戊庚旦丑暮未﹐乙己者旦子暮甲﹐丙丁旦亥暮酉﹐壬癸旦巳暮卯﹐六辛旦午暮寅﹐在日出後﹐日入前者用旦貴人﹐在日入後日出前者用暮貴人法推之。貴人主官爵髙貴﹐若見胎月﹐必受祖蔭﹐有祿馬不見天乙﹐必無科名﹐生時見貴﹐有祿有馬﹐位極人臣﹐惟忌無气﹐如貴人屬火﹐而生冬月﹐𨿽有如無。﹝玉霄寶鑑云﹞貴人臨祿上﹐將相之徵。與馬同宮﹐必作公卿﹐與太歲相食﹐貴神無气﹐又是空亡﹐則無力﹐貴人入墓﹐不好﹐貴人擁馬而前視羊刃者必貴顯。﹝廣錄﹞陳希烈疏曰﹕乾爲天乙之將﹐支爲貴神之帥﹐是乾爲天乙﹐支爲貴神也﹐假如丑未生人﹐月日時得甲戊庚是遇正天乙也﹐甲子人十二月生﹐是遇貴神﹐己巳日乙亥時﹐是遇兩天乙﹐予合貴204頁人之命觀之﹐若在太歲本幹四貴華蓋之上﹐遇兩天乙者﹐臺輔之命也﹐若在四平之位﹐遇兩天乙者﹐亦爲侍從淸華之命﹐若在四忌上遇兩天乙者﹐常調之官也。又云﹕予觀貴人之命﹐若丑未人甲戊庚申﹐惟得兩字子申人得乙己全﹐酉亥人得丙丁全之類﹐更與太歲幹祿爲正官正印者﹐其福加倍也。沈芝論凡生月日時遇天乙貴人相四字全者﹐爲一品之命﹐若有酉亥﹐又有丙丁者之類是也。說者引會魯公命﹕己亥年丙寅月﹐乙酉日﹐丁丑時﹐是相間四字全﹐予謂時不值忌神﹐所以至宰相﹐若酉時生己祿﹐則酉爲敗忌﹐𨿽四全必不至於宰相也。古人皆以貴人主福﹐不分福力厚薄﹐今各隨位次約爲厚薄也﹐若甲人遇醜﹐庚人遇未﹐各在祿庫﹐主貴﹐戊人遇丑未是土支﹐己人遇子申是貴神與生旺同位主貴﹐以上四神生日生時遇之﹐又帶正官正印上下合正﹐天乙本家祿﹐天乙貴神合者福力加倍﹐乙人遇甲絕﹐忌﹐卻有暗合﹐遇子敗﹐忌﹐丙丁人遇亥絕﹐忌﹐丁有暗合﹐遇酉死﹐忌﹐壬癸人遇巳絕﹐忌﹐癸有暗合﹐遇卯死﹐忌﹐六辛人遇午敗﹐忌﹐遇寅絕﹐忌﹐以上六貴神﹐皆與忌神同位﹐生月日時遇之﹐可得三二分福分﹐若與驛馬同位﹐及帶正天乙本家祿﹐正官正印幹合﹐有輔助者﹐得五分六分福力也。﹝三命提要﹞

第十五卷

論祿【十干祿】甲祿在寅乙祿在卯丙戊祿在巳丁己祿在午庚祿在申辛祿在酉壬祿在亥癸祿在子凡命的一位者爲衣食﹐或多見﹐更五行相生者爲貴﹐若遇死絕有刑者﹐作無官閒冗之輩﹐猥賤之人。﹝林開五命﹞【分十干祿气】甲祿在寅﹐丑爲祿庫﹐卯爲羊刃﹐申爲破祿﹐餘皆彷此。見丙寅爲福星祿﹐甲土勊丙水爲財﹐戊寅爲伏馬祿﹐火土相生大吉﹐此帶刑杖﹐君子吉﹐小人凶﹐庚寅爲之破祿﹐半凶半吉﹐壬寅謂之正祿﹐帶截路空亡﹐必爲僧道﹐有福﹐甲寅謂之長生福星祿大吉。乙祿在卯﹐見丁卯爲截路空亡﹐金本不相喜﹐凶象﹐己卯進神祿﹐有官不久﹐己土卯上死也。辛卯破祿﹐又爲交神﹐乙祿會之凶﹐暫有資財不永。癸卯帶天乙死祿﹐𨿽貴終貧﹐乙卯旺祿喜神大吉。丙祿在巳﹐見己巳九天庫祿﹐有官﹐辛巳截路空亡祿﹐多是非﹐癸巳伏貴神祿﹐多成敗。﹝一云半吉﹞乙巳旺馬祿有官﹐丁巳旺庫祿有官。丁祿在午﹐見庚午爲截路空亡祿﹐多成敗﹐壬午爲徳﹐合祿有官短命﹐甲午爲進神祿﹐有登科之喜﹐丙午喜神祿﹐交羊刃半吉﹐戊午伏羊刃祿﹐多凶災患。戊祿在巳﹐見己巳九天庫祿﹐有官司﹐辛苦巳截路空亡祿﹐有官﹐終失﹐多是非﹐癸巳貴神祿﹐有官位重﹐戊癸相合吉﹐乙巳驛馬同鄕祿﹐有官大吉﹐丁巳旺庫祿﹐有官。己祿在午﹐見庚午截路空亡祿﹐爲凶象﹐壬午死鬼祿﹐凶﹐甲午進神徳合祿﹐殊達之象﹐丙午喜神爲羊刃祿﹐凶﹐戊午伏神羊刃凶。庚祿在申﹐見壬申大敗祿﹐主貧賤﹐甲申截路空亡祿﹐凶﹝一云小吉﹞丙申大敗祿﹐多成敗﹐招是非﹐戊申伏馬祿﹐多滯﹐﹝一云戊申伏滯又值福星貴吉﹞庚申長生祿﹐大吉。辛祿在酉﹐見癸酉伏神祿﹐水火相犯凶﹐﹝一云半吉﹞乙酉破祿﹐多成敗﹐丁酉空亡貴神祿﹐丁木受气﹐辛水沐浴主奸淫之事﹐﹝一云值喜神吉﹞己酉進神祿﹐有殊達之兆﹐辛酉正祿﹐吉在戌﹐六戊午羊刃相蝕﹐小人血光散財﹐婦人產難﹐君子赤眼病患﹐乙卯年大敗﹐戊戌年羊刃發見天災。壬祿在亥﹐見丁亥貴神祿﹐有官﹐乙亥天徳祿﹐大吉﹐己亥旺祿﹐辛亥同馬鄕祿﹐大貴﹐癸亥大敗祿﹐貧薄。癸祿在子﹐見甲子進神祿﹐主登科進達之喜﹐丙子交羊刃祿﹐帶福星貴﹐有權﹐戊子伏羊刃合貴祿﹐半吉﹐庚子應祿吉﹐壬子正羊刃祿凶。﹝金書命訣﹞命書云﹕陰死陽生﹐陽死陰生﹐人皆言之﹐未知其詳﹐今書以示將來﹐且甲生於亥﹐順數至寅﹐臨官爲祿﹐至午而死﹐乙卻復生於午﹐逆數至卯﹐臨官爲祿﹐蓋死於亥﹐而甲復生也﹐丙生寅﹐順數至巳﹐臨官爲祿﹐至酉而死﹐丁卻復生於酉﹐逆數至午臨官爲祿﹐蓋死於寅﹐而丙復生也﹐庚辛壬癸皆彷此﹐惟戊生申﹐逆數至巳上臨官爲祿﹐己生於卯﹐順數至午上臨官爲祿﹐此陰死陽生﹐陽死陰生之說也。﹝廣信集﹞【生成祿】甲乙人得甲寅乙卯丙丁人得丁巳戊午戊己人得丁巳戊午庚辛人得庚申辛酉壬癸人得癸亥壬子【名位祿】凡祿上帶食神者是﹐如甲人見丙寅﹐謂之名位祿﹐皆爲貴格﹐余彷此。﹝林開五命﹞【眞祿】甲人見丙或巳乙人見巳或午丙人見癸或子丁人見丙或巳戊人見丁或午己人見庚或申庚人見甲或寅辛人見丁或午壬人見辛或酉癸人見甲或寅大凡看貴命最要眞祿馬眞官眞印食神天徳月徳歲徳月空﹐並月中秀气。

【進退眞祿】戊辰丁巳戊丁巳丙辰癸巳丙午癸巳癸亥甲子癸丑甲子壬戌辛亥壬子辛亥以上戊見丁﹐丙見癸﹐癸見甲﹐壬見辛﹐皆眞祿也﹐進則平易﹐退則艱難﹐更帶福神﹐可作貴顯科甲之格﹐如重見之﹐難作福﹐而爲狡獪不堪福﹐福亦少減損﹐重疊之字﹐以後俱用﹐更不再書。

【因縟殺】甲人戊寅乙人己卯丙人辛巳丁人庚午戊人癸巳己人壬午庚人甲申辛人乙酉壬人丁亥癸人丙子以上乃祿頭是財﹐主人富有聲望﹐古詩云﹕祿生於因辱﹐因財反有名﹐君子榮顯祿﹐常人主丰盈。【祿頭鬼】甲人庚寅乙人辛卯丙人癸巳丁人壬年戊人乙巳己人甲午庚人丙申辛人丁酉壬人己亥癸人戊子以上又名赤舌殺﹐君子主甲科﹐常人口舌刑責﹐若別有貴救﹐主家世超越﹐三代富有﹐行年太歲遇之﹐主有災。﹝廣信錄﹞【祿盈天府格】假令六甲人見丙寅﹐復見巳字者爲入格﹐甲祿在寅﹐遁得丙寅﹐丙祿在巳﹐再見丙祿﹐他皆彷此﹐入格者﹐福祿兼足﹐稍有福助之﹐五品之貴﹐一云重重福祿主富盛。【旬中祿格】旬中祿爲月中祿﹐定斷公卿無反復﹐淸華館見演絲綸﹐福慧昭昭兩俱足。如貴晃仲甲申年乙亥月丙辰日庚寅時﹐又如丁慶相公庚寅年甲申月壬寅日己酉時生月帶祿也。【干支合祿格】如甲祿在寅﹐見甲寅﹐己亥﹐乙祿在卯見乙卯庚戌﹐丙戊祿在巳﹐見辛巳丙申﹐丁己祿在午﹐見壬午丁未﹐余彷次﹐凡值此主官職崇重﹐臺輔之命。﹝八字金書﹞【暗祿格】甲人辛亥暗中祿﹐乙要隆昌甲戌推﹐丙見戊申尊重處﹐丁逢辛未福神威﹐戊人若見壬申好﹐己若繁華乙未隨﹐庚意多權須己巳﹐辛來喜合壬辰輝﹐壬公元用丙寅輔﹐癸命生未巳丑時﹐此是上淸暗合祿﹐不因師指若何知。【活祿格】上淸活祿少人知﹐演去幹頭轉取之﹐君子日時兼生命﹐榮華富貴一生奇。法曰﹕甲丁巳喜慶﹐乙辛戊午彊﹐癸庚寅位上﹐丙丁己申鄕﹐壬人酉中取﹐官品至候王。【天雄祿】大凡陰陽天地之數﹐須至五位而後有成﹐天數五﹐地數五是也﹐且如申人數至戊是五數﹐不必求戊﹐戊祿在巳﹐見巳卽名天雄祿﹐更正祿加之爲入格。﹝馬子才命格﹞【天祿貴神】太歲本幹不見祿﹐取五虎元遁﹐至祿上看得何干﹐眞幹見天乙貴神﹐而貴人所坐之幹﹐復得貴於祿上者是也。假令六丁人祿在午﹐至午上得丙字﹐丙貴在酉亥﹐而得辛酉或辛亥﹐則辛貴復見於午也﹐此爲入格﹐又加六壬人至祿上得辛而見丙寅者是也﹐如更入格﹐貴極一品﹐常格得之211﹐不下三品。﹝玉霄寶鑑﹞【祿堂】自來言祿﹐但知甲祿在寅之類﹐殊未知祿堂爲最貴﹐甲人得甲戌是也﹐以其甲爲歲幹﹐則甲之本位遁在戌﹐若更得諸位福神助發﹐必須大貴﹐獨辛壬有二位﹐辛有辛卯辛丑﹐壬有壬寅壬子﹐餘皆一位。﹝李虛中書﹞閻東叟云﹕切記三合六合上見刑見鬼﹐以甲戌言之﹐鬼在丑上則可畏﹐以丑刑戌也﹐鬼在未上則無意﹐以戌刑未也﹐以乙酉言之﹐鬼在巳上則爲善﹐以三合相會也﹐鬼在辰上則減福﹐以合相親也﹐五行無勊﹐諸位相助﹐方爲祿堂﹐理愚歌云﹕祿入都堂須大拜。【祿九天】祿九天者﹐取祿後一辰﹐謂如甲祿在寅﹐丑是也﹐主食天祿﹐常處廊廟之上。【祿九地】祿九地者﹐取祿後二辰﹐謂如甲祿在寅﹐子是也﹐戊己之人﹐寄旺於丙丁﹐無祿九地也﹐遇之者﹐主髙官長壽﹐資產富饒。﹝三命鈴﹞本家祿者﹐甲爲寅人之祿﹐乙爲卯人之祿﹐丙戊爲巳人之祿﹐丁己爲午人之祿﹐庚爲申人之祿﹐辛爲酉人之祿﹐壬爲亥人之祿﹐癸爲子人之祿﹐辰戌丑未人無本家祿﹐若寅生人月日時遇甲﹐余準此。若遇兩重以上﹐又在四貴華蓋之位﹐則極貴也﹐若在四平位或貴人上亦主貴﹐又曰﹕歲幹爲正幹官正印尢佳﹐在四忌上則亦有官﹐常調之人也。﹝三命提要﹞建祿者﹐主人肌厚气實﹐韻格不淸﹐一生安逸足財利﹐此生旺者然也。死絕則气濁神慢﹐孜孜爲生﹐吝嗇猥鄙﹐與元辰並﹐因樗蒲而得財﹐復因此敗﹐與官符並因公門得或多爭訟﹐與卻殺並好賤使小商不義橫財﹐與天中並多遺失破財﹐與祿鬼倒食並﹐多因賒貨牙販而得財﹐至死不通﹐惟財是念之人。庫者祿之緊也﹐破者祿之散也﹐空者祿之閒也﹐合者祿之橫也。甲乙木庫在未﹐丙丁在戌﹐戊己壬癸在辰﹐庚辛在丑庫者﹐祿之所鐘也﹐如甲乙亥多而得未者﹐乃祿厚望足之人也。破爲破祿也﹐如甲祿在寅而得申﹐惡衝而气散也。貴者得此﹐停慶剝落﹐眾人衣食不瞻﹐祿落空亡﹐此爲尢甚﹐古人云﹕資財聚散祿居空﹐胎裏生時怕遇逢﹐貧賤爲奴爲乞食﹐飄又身自泛西東。祿最喜合﹐如甲祿在寅﹐命中得亥﹐𨿽非見祿﹐亦曰見祿也﹐得之多者爲意外倘來之福﹐門蔭流外有司達身者﹐往往得此也。﹝燭神經﹞古人云﹕祿前二辰爲背祿﹐後二辰爲向祿。沈芝取建﹐向﹐近﹐合四字爲貴﹐若甲祿在寅﹐亦寅爲建﹐丑爲向﹐卯爲近﹐亥爲合﹐余準此。又曰建不如向﹐近不如合﹐以爲四字中﹐得兩字者發早﹐至於主貴惟建合兩字也。﹝三命提要﹞【祿位會合】祿若會見則富貴﹐相合則奮迅﹐遇食神則福緊﹐值天牛力慢﹐切忌衝破﹐甲祿在寅而得己亥﹐乙祿在卯而得庚戌﹐丙戊祿在巳﹐而得辛巳癸巳﹐丁己祿居午﹐而得壬午甲午﹐庚祿居申﹐而得己巳﹐辛祿在酉﹐而得丙辰﹐壬祿在亥而得丁亥﹐癸祿在子﹐而得戊子﹐以上十位﹐謂之相合祿﹐壬食甲﹐甲祿在寅﹐從而得甲寅﹐癸食乙﹐乙祿在卯﹐從而得乙卯﹐戊食庚﹐庚祿居申﹐從而得庚申﹐己食辛﹐辛祿在酉﹐從而得辛酉﹐以上四位﹐謂之食神帶祿﹐甲食丙﹐從而得丙申或丙寅﹐乙食丁﹐從而得丁未或丁卯﹐丙食戊﹐從而得戊申﹐丁食己﹐從而得己未﹐庚食壬﹐從而得壬寅﹐辛食癸﹐從而得癸丑﹐以上八位﹐謂之食神合祿﹐丙戊祿居巳﹐丁巳祿居午﹐四幹而得二支﹐謂之三見祿也。【祿气相親】甲寅乙卯庚申辛酉之命﹐與日上或時上干支同者﹐謂之本祿入鳳池﹐更遇天乙天官食神驛馬居其上﹐有气而不犯空亡者文貴命也。本食甲寅﹐得乙卯爲帝坐﹐本是庚申﹐得辛酉爲帝坐﹐謂支順祿入鳳池﹐本是辛酉得庚申爲帝坐﹐本是乙卯得甲寅爲帝坐﹐謂之逆祿入鳳池﹐丙寅得辛巳﹐戊寅得癸巳﹐丁人得壬午﹐己壬得甲午﹐壬人得丁亥﹐癸人得戊子﹐在於帝坐謂之合祿入鳳池﹐甲寅乙卯丙辰丁巳丙午己未庚申辛酉戊戌癸亥壬子癸丑十干在十二辰上﹐如五位中得之多或得之全﹐謂之祿气專位﹐甲寅得己亥﹐乙卯得庚戌﹐戊辰得癸酉﹐丁巳得壬申﹐丙午得辛未﹐己未得甲午﹐庚申得乙巳﹐辛酉得丙辰﹐戊戌得癸卯﹐癸亥得戊寅﹐壬子得丁丑﹐己醜得甲子﹐在日上謂之祿气乘本主﹐在時上謂之祿气親帝坐也。﹝閻東叟書﹞官崇位顯定知夾祿之鄕王氏注云﹕癸祿在子﹐子前後辰遇癸四柱得之者曰夾祿﹐又謂之拱祿﹐祿得虛拱以待用﹐祿之所主者﹐官爵也﹐如此則官爵自然榮顯。生月帶祿入居赫奕之尊瑩和尙注云﹕本命祿元與生日同者是也﹐其祿元用日干求之﹐假令庚子人甲申月得乙庚之日使用五子推之﹐甲申是也。﹝珞琭子﹞甲好寅方庚好申﹐更將戊己附炎神﹐日時並有三重祿﹐須作淸華職位人。此謂十干祿也﹐見生旺福神﹐則爲貴祿﹐若遇死絕刑破則爲絕祿。﹝鬼谷要訣﹞【互橫朝元兩相得】互橫者﹐如庚寅見甲申日時之類﹐朝元祿如寅人見甲日時之類﹐或總朝於胎中爲最貴﹐須不駁雜﹐不相嫌﹐兼貴助之曰得。【朝云夾合封公國】朝元夾合者﹐如癸巳見戊辰戊午之類﹐蓋兩戊於癸合夾巳得戊祿在巳也﹐如辛巳人見丙辰丙午﹐甲午人見己巳己未之類亦是。【時有祿朝日內金玉滿堂成富輩】如己巳日丙時更帶滋﹐命金玉滿堂格主大富﹐祿中更有多般說﹐自衰自旺兼敗絕﹐若無吉殺加助時﹐定知破祖多浮劣。如甲寅人見戊寅日自衰﹐壬寅日自絕﹐辛人見乙酉曰自敗﹐乙人見乙卯曰自死﹐吉殺加助者﹐如己卯己酉甲子甲午﹐𨿽曰自敗自死﹐緣有四簡進神﹐故得吉殺助也。甲寅有秀气﹐內或有貴人食神旺气來助亦佳﹐不可一途而取也。祿入空亡何所知﹐虛名虛譽足堪嗤﹐忽然更在衰兼病﹐曹無名傳處處知。祿值空亡之人﹐或秀气助成﹐稱虛官衝﹐解元之屬﹐或空亡值衰病﹐亦是曹號﹐更駁雜﹐卽呼不好曹號。﹝沈源﹞一祿不足救三絕﹐故宣叔丙午年庚子月﹐戊寅日﹐庚申時﹐官至正郎﹐行乙巳運﹐除福建漕﹐未赴﹐一夕暴卒﹐足見禍福各不相擾﹐𨿽有重祿﹐柰水土絕於巳﹐余彷此。﹝廣錄﹞【遇如不遇】甲祿在寅﹐如甲子人見庚寅﹐被庚來破甲﹐所謂遇如不遇﹐又如庚人見丙申﹐乙人見辛卯﹐辛人見丁酉﹐以上鬼來勊退故無力﹐𨿽有如閒﹐余彷此。﹝三命篡局﹞

第十六卷

論馬【驛馬位歌】且論寅午戌生人﹐驛馬從來會在申﹐申是金鄕嫌鬼勊﹐官職無堅退剝頻﹐丙午丙寅並丙戌﹐七月同生建丙申﹐丙與納音重火勊﹐其中金馬動災迍﹐又是空亡多病厄﹐是非空走困紅塵﹐生逢十二四八月﹐金馬忽忽向此巡﹐更餘別月庚辛是﹐納音金位亦爲眞﹐有此兩般金馬貴﹐卽爲殿閣錦衣人﹐丙戌生人十二月﹐此名背馬帶官勛﹐辛丑兩重金馬庫﹐六辛臨馬貴人親﹐丙寅正月壬寅九﹐馬居庚戌及庚寅﹐忽然與祿相交並﹐朱紫分明不妄陳﹐巳酉丑申年月日﹐玉堂深處荷皇恩。甲申載路空亡馬丙申大敗馬戊申福星伏馬庚申建天關馬有好官壬申大敗馬如壬申﹐甲申﹐丙申﹐戊申﹐四馬多疾再沈再起﹐招是招非。以上巳酉丑申年月日時發應。申子辰年﹐馬在寅﹐甲乙天關木气同﹐只怕壬寅金勊破﹐空亡載路勿發逢﹐庚子生人正月建﹐戊寅伏馬卻堪中﹐戊祿在巳刑庚祿﹐祿馬相刑官印重﹐丙午文星天喜位﹐時加乙未貴人宮﹐又帶兩重驛馬庫﹐茂林長策定英雄﹐此命時幹乙庚合﹐鼠猴連貴至三公﹐子未宮神凶吉雜﹐卻應難到廟堂中﹐但遇亥寅並卯未﹐此之年月自興隆。甲寅正祿文星馬丙寅福星馬戊寅伏馬庚寅破祿馬壬寅截路馬以上亥卯未寅年月日時發應。巳酉丑年馬在亥﹐壬癸差肩水馬公﹐惟忌亡神臨位上﹐乙庚丁亥孟冬生﹐申子及辰皆水位﹐亦爲旺主國中英﹐忽然辛丑當三月﹐幹帶壬辰馬庫名﹐馬得二重三品貴﹐翰宛調林學士稱﹐丁酉五月見丙午﹐納音水馬喜神臨﹐𨿽然此處居官祿﹐暫得科名不久榮﹐只緣丙午納音水﹐勊他丁祿遂伶仃﹐申子辰年並月日﹐不求推薦自然成。乙亥天徳馬丁亥天乙貴馬己亥旺祿馬辛亥正祿馬癸亥大敗馬以上申子辰亥年月日時發應。亥卯未人馬在巳﹐丙丁火位本同居﹐辛卯辛未並辛亥﹐四月生人得英圖﹐癸巳兩水淩其火﹐伏馬無堪官印虛﹐亦是貴神相保護﹐終得空名在世途﹐乙亥九月建丙戌﹐兩重馬庫徳相扶﹐此名背馬居官職﹐乙丙相生印受除﹐更看丙丁關寶馬﹐寅午戌位火光殊﹐遇此年月日時到﹐天子榮飛紫詔書。乙巳正祿馬丁巳旺气馬己巳九天祿庫馬辛巳截路馬一云作貴人半吉癸巳天乙伏馬一云作貴人吉以上寅午戌巳年月日時發應。其上項馬若不值空亡敗破交退伏神者﹐定須榮貴﹐忽祿共天乙貴神同其馬位﹐更得諸殺相並﹐官秉大權﹐貴居廊廟﹐時爲上貴﹐日爲中貴﹐月爲常廉﹐庫馬值少年之喜﹐旺馬資壯歲之榮﹐生馬老方得遂而官卑任遠矣。如木生亥旺卯庫未﹐余彷此。珞琭子云﹕坐馬未必有馬﹐背祿未必有祿﹐看其旺庫﹐不問背生﹐妙在消息盈虛也。【天關驛馬位歌】驛馬天關在四維﹐四維重柱與君知﹐其中水馬逢壬癸﹐金指庚辛自有期﹐甲乙木林花競秀﹐丙丁漁火彩光輝﹐如斯十公幹頭上﹐官職隨人命裏歸。﹝金書命訣﹞所謂驛馬者﹐乃五行有爲待用之气﹐彊名也﹐陰陽倚伏﹐气令循環﹐猶會置之郵傳﹐命逆來送往﹐無气如驛﹐气動如馬耳。寅午戌火屬也﹐水藏其中矣﹐遇申生主水以發越之﹐然後陽中陰動而化。申子辰水屬也﹐火藏其中矣﹐遇寅位生火以圖融之﹐然後陰中陽動而生。亥卯未木屬也﹐金藏其中矣﹐遇巳位生金以櫜龠之﹐然後動者靜而斂者散。巳酉丑金屬也﹐木藏其中矣﹐遇亥位生木以敷榮之﹐然後飲者散﹐而屈者伸。由是木火水金﹐錯綜往來﹐因時動靜﹐內外相感﹐互爲利用﹐進則與時皆行﹐退則與時偕極﹐然則帶之彊名驛馬者﹐皆此例也﹐是特舉其一隅而已﹐苟能以三隅反﹐則理歸一揆﹐不必執於寅午戌申﹐申子辰寅﹐然後爲馬﹐凡水中火騰﹐火中水降﹐陰陽交泰﹐陰陽變通﹐皆爲馬類也。﹝雲霄寶鑑﹞古人謂當五行更易變動奔衝往來之際爲驛馬﹐然火局在申﹐水局在寅﹐金局在亥﹐木局在巳﹐何也﹐蓋無行之气﹐當共相反處﹐乃始衝擊﹐故火馬必在水長生處﹐水馬必在火長生處﹐木金亦然。﹝希尹書﹞【生成馬】寅午戌見庚申申子辰見甲寅巳酉丑見癸亥亥卯未見丁巳【名位馬】凡馬上帶食神者是﹐如甲寅﹐甲午﹐甲戌﹐見丙申﹐謂之名位馬﹐爲貴格﹐余彷此。﹝林開無命﹞【馬聚天庭格】馬天庭者寅午戌人在巳酉﹐巳酉丑人在申子﹐申子辰人在亥卯﹐亥卯未人在寅午﹐取五虎元遁至馬上所得之者﹐再見本祿在馬天庭上者是也﹐假令六壬人生居寅午戌之位者﹐馬在申於申上遁得戊幹﹐戊之祿在巳﹐巳系天庭﹐復見巳﹐故名馬聚天庭﹐入此格者﹐早年在王庭也。﹝玉霄寶鑑﹞理愚歌云﹕馬聚天庭月九遷。【馬天庭】在驛馬前一辰也﹐主官職超達。﹝三命鈴﹞【馬九天】在驛馬后一辰也﹐主官祿超盛﹐封崇不絕。【馬九地】在驛馬后二辰﹐主職進王庭﹐常格亦爲令長。﹝三神指掌﹞【干支合馬格】如申子辰馬在寅﹐甲寅與己亥合﹐丙寅與辛亥合﹐余彷此﹐凡值此合主官職崇重﹐富貴之命。﹝八字金書﹞【有馬有驛】寅午戌人見庚申申子辰人見甲寅巳酉丑人見癸亥亥卯未人見丁巳幹爲馬﹐支爲驛﹐如甲木臨官在寅﹐是有馬有驛也﹐餘仿此﹐主及第陞擢﹐使承門蔭﹐亦作當道之貴。【有馬無驛﹐有驛無馬】寅午戌見庚無申﹐見申無庚。申子辰見甲無寅﹐見寅無甲。巴﹝覺得應該是巳﹞酉丑見癸無亥﹐見亥無癸。亥卯未見丁無巳﹐見巳無丁。以上多作監司巡按之職﹐庶人聰明奔馳尢甚。【一木繫雙馬】寅午戌多見丙申申子辰多見庚寅巳酉丑多見己亥亥卯未多見癸巳馬中幹剋支也﹐主爲性易驚易疑﹐多驚險﹐若遇四馬驟於時上或年上曰驍騎驟軍中﹐主爵封。﹝廣信集﹞【天馬貴神】太歲本支不見正驛馬﹐而取五虎元遁至馬上看得何干﹐其幹見天乙貴人﹐而天乙貴神所坐之幹﹐卻復見貴於馬上者是也﹐假令亥卯未馬在巳﹐係六丁人遁至巳上見乙﹐乙貴在申子﹐而得壬子﹐壬申者是也﹐蓋壬貴在巳故也﹐如入格貴不下三品﹐常格則減落言之。﹝玉霄寶鑑﹞【貴馬例】寅午戌人日時乙未癸末巳酉丑人日時壬戌丙戌申子辰人日時癸丑己丑

亥卯未人日時甲辰庚辰【馬財庫】蓋取驛馬所尅之辰入墓也﹐如馬在申﹐申屬金﹐金剋木﹐木至未爲庫墓﹐若人遇之﹐主平生遊歷四方﹐廣得資財。﹝三命鈐﹞【南方離明馬】議者多謂未馬在巳﹐丑馬在亥﹐辰馬在寅﹐戌馬在申﹐曾不知辰戌丑未四位係土之位﹐以生處爲馬﹐故東方朔云﹔辰戌丑未人飛在午﹐爲南方離明之馬﹐遇此者﹐大愛子午相衝﹐爲飛馬見鞭策﹐不論福神輕重﹐皆主入格有官。﹝馬子才命格﹞【飛馬】寅午日申時申子日寅時己酉日亥時辛卯日己時四季日午時天干得用不相剋者顯達。﹝神白經﹞【飛馬共幹格】太陽淸气日中看﹐土馬飛來要共幹﹐只看生朝如點入﹐照臨方定作髙官。如陳侍郎壬申年甲辰月庚辰日丁亥時﹐庚辰日爲土馬從庚遁至午得壬﹐壬年與天馬同幹。【上淸飛馬食祿格】丁己天元注祿星﹐本宮永鎭日時明﹐生日土龍如飛入﹐吉照人身玉食淸。如歐陽永叔﹐丁未年﹐丁未月﹐丙辰日﹐庚寅時﹐且丙辰日馬在午﹐遁得甲午﹐甲祿在寅是也。﹝紫虛局﹞驛馬同貴神位閻東叟謂之貴馬同科寅午戌馬在申﹐乙己鼠猴鄕﹐戌爲華蓋﹐巳上若見甲己乙庚合者﹐定建殊利名﹐名振四海﹐若單有乙己無合者﹐武侯髙貴。申子辰馬在寅﹐六辛逢馬虎﹐又云﹕甲丙相邀入虎鄕﹐辰爲華蓋﹐以上若見甲己丙辛合者﹐當有淸華崇重之貴﹐若單有甲丙﹐而無合字者爲右職淸貴也。巳酉丑馬在亥﹐丙丁豬是貴﹐且爲華蓋﹐以上見丙辛丁壬合者﹐翰苑詞林之貴﹐若單有丙丁無合字者﹐爲武官之淸職矣。亥卯未馬在巳﹐壬癸兔蛇鄕﹐又云﹕辛到巳﹐未爲華蓋﹐以上見戊癸﹑丙辛﹑丁壬合者﹐文資髙貴﹐若見辛壬癸無合字者﹐武官重爵矣。馬貴同窠之位﹐若不犯空亡﹑大敗﹑交退伏神﹐一生淸貴﹐如有上件﹐神夾在月日時上者﹐若非守職有違﹐亦必因事移徙﹐祇如蕭昭學士壬寅六月丁未乙酉日庚辰時﹐其庚祿在申與乙合寅爲馬在申﹐前云﹕乙己鼠猴鄕是也﹐其庚辰是大敗﹐丁未爲退神﹐所以二遭降點經略廣東。﹝金書命訣﹞玉門關集云﹕﹔驛馬爲天使﹐長爲喜事媒﹐欲其馬蹄發﹐且提貴人催。閻東叟云﹕歲運行年更與貴馬相合者﹐大亨快也。驛馬主人气韻淸峻﹐通變趨時﹐平生多聲望﹐此生旺者然也。死絕則爲性有頭無尾﹐或是或非﹐一生少成﹐飄泊不定﹐與祿同鄕﹐主福力優遊﹐與殺相衝並﹐或孤神弔客喪門並者﹐離鄕背井之人﹐或爲僧道﹐或爲商賈﹐帶倒食祿鬼者﹐一生慳吝﹐機倖遇人﹐賤心塵態﹐與食神並者﹐聲譽人也。﹝燭神經﹞驛馬者之命中﹐發用喜慶之神也﹐若人遇之﹐君子常居榮位﹐小人亦主丰瞻﹐大小運行年至此﹐主得官及遷攺之喜﹐若小運及行年太歲與驛馬合並主遷官得祿﹐如甲子人驛馬在寅﹐小運及太歲至亥﹐亥與寅合之類也。﹝三命鈐﹞【文曲星歌】文曲天星是福神﹐若逢貴地最堪親﹐尋論納音歸去就﹐絕病相逢賤薄人。假令甲辰人見丙寅﹐是爲食神見長生馬﹐若見戊寅則爲財庫之馬﹐若見甲寅火被水所剋﹐作遇如不遇之論也。﹝珞琭貴賤格﹞指迷賦云﹕拜命無啕蓋生逢於鬼馬。【論諸馬】如亥生人以巳爲馬﹐看如何馬﹐但用長生處推﹐便見﹐若癸亥至巳﹐亦自無气﹐水絕故也﹐然今人但知此正馬﹐而不知有從馬﹐癸亥亦巳爲馬﹐是以火爲馬﹐凡遇火辰﹐亦是從馬﹐命中有之﹐亦濟事﹐若癸亥人遇戌亦是﹐蓋戌火庫也﹐更看得何干﹐若得水漧則減力也﹐余彷此。﹝李靈中書﹞凡驛馬下生者﹐若月日時支幹及衡策全並勊身者﹐定貴﹐馬前一辰爲衝﹐後一辰爲策﹐假令甲子金命正月辛丑日卯時生必貴﹐以甲子人馬在寅﹐又逢祿﹐又本命子與生日丑在馬后爲策﹐又卯時在馬前一辰爲衝﹐又馬是丙寅火﹐能勊甲子金必貴也。有驛有馬者﹐主位至公候﹐幹爲馬﹐支爲驛﹐如戊戌人﹐驛馬在庚申﹐庚申支幹屬金﹐金到申上臨官﹐戊戌支幹俱屬土﹐到申上長生﹐本命及驛馬﹐支幹皆爲有气﹐是有驛有馬也﹐又如壬午人驛馬在戊申﹐戊土與本命壬水到申長生﹐以午火到申爲衰鄕﹐本命幹旺支衰﹐是有馬無驛也﹐又如丁丑人驛馬在辛亥﹐金臨亥爲病鄕﹐本命丁火到亥爲絕鄕﹐以丑土到亥爲臨官﹐本命幹衰支旺﹐驛馬幹亦衰﹐是有驛無馬也﹐大小二運行年並準此推之﹐馬勊身者﹐取驛馬之辰能制生月也﹐如寅午戌人﹐馬在申﹐申屬金﹐能制寅卯月木也﹐假令甲子人在辰戌丑未月生是也﹐主官祿易求﹐仕宦無滯﹐常人遇之主小富。﹝三命鈴﹞英靈貫馬格音動而使星明五行眞气之長生處曰英靈气﹐下遇驛馬者﹐乃是英靈貫馬格﹐凡人遇之必爲持節按部之使。﹝壺中子﹞凡命時坐年馬日馬﹐皆主淸貴﹐然少年主孤又主跋涉﹐多作監司往來之位﹐難久君側也。﹝廣信集﹞【驛馬淸濁】甲子得丙寅爲祿馬同鄕﹐爲食神乘長生馬﹐丁丑人得丁亥爲天乙天官乘旺官馬﹐又巳酉丑馬在亥﹐則丁亥土﹐癸亥水皆爲臨官馬﹐己亥木長生馬。辛亥金﹐病馬﹐乙亥火﹐絕馬﹐若乘長生臨官馬或帶祿食貴气﹐則遇一當百﹐馬勊身則少年亨快﹐爲官淸顯﹐若乘病絕空亡者﹐更值破敗交退伏神﹐則遇如不遇﹐縱爲官則粗濁卑賤﹐非淸要之職﹐又申子辰馬在寅幹得甲﹐乙支得亥卯未﹐納音得木﹐𨿽無寅皆馬气也﹐五命中時爲上﹐日爲中﹐月爲下﹐三命中庫爲上﹐旺爲中﹐生爲下。﹝閻東叟書﹞世之言命者多矣﹐至於驛馬﹐皆以月胎日時帶馬則爲貴﹐無馬則爲賤﹐是不知得一分三之說﹐蓋天有五行﹐馬有五種﹕曰水﹐曰火﹐曰木﹐曰金﹐曰土﹐馬若來勊命者﹐早年榮達﹐命去勊馬者﹐順則得﹐逆則否﹐卯生馬﹐巳運逆行則爲無馬也﹐馬有十二﹕一曰欵假巳酉丑人得壬﹐亥卯未人得丙﹐申子辰人得甲﹐寅午戌人得庚。二曰蹶蹄謂四柱𨿽帶驛馬﹐而生日值空亡亡神者是也﹐一生多主失而復起。三曰折足胎月日時帶驛馬﹐而月日時中帶沐浴者是也﹐遇此者用不得發也。四日無糧生日值馬﹐馬食太歲﹐如甲子人得人寅日﹐而時更落空在空亡者是也。五曰不出廳廏胎月帶馬不見貴﹐及不見祿堂﹐及入空亡者是也﹐得此者不歷任所。六曰嘶風寅申人得己亥﹐己亥人得寅申者是也﹐一生只有虛名。七曰趨途謂驛馬𨿽有﹐祿在空亡﹐不見驛也﹐何謂驛﹐甲丙庚壬爲四陽驛也﹐寅申巳亥爲四陰馬也﹐得此者謾勞求祿也。八曰馱屍十二驛馬中惟馱屍馬爲最凶﹐見祿卽死﹐甲子旬中﹐巳酉丑生人馬在亥﹐乙丑人丁亥﹐己巳人乙亥﹐癸酉人癸亥﹐乙丑人得亥馬﹐忌寅月日時金絕故也﹐己巳人得亥馬﹐忌申月日時﹐癸酉人得亥馬﹐亦忌寅月日時﹐有一在此﹐名曰馱屍﹐亦如亥卯未是甲午旬中者乙未己亥癸卯﹐乙未人得巳馬﹐忌寅月日時﹐己亥人得巳馬忌申月日時﹐癸卯人得巳馬﹐亦忌寅月日時﹐皆馱屍也﹐餘皆準此。九曰食蒭謂驛馬勊其時者是也﹐假令驛馬屬金﹐生時得木﹐此類謂之食﹐得此者朝宦以上命也。十曰乘軒謂胎月生日帶祿馬﹐名曰乘軒﹐宰相命也﹐假令甲申人得庚寅甲寅時﹐及庚寅胎月也。十一月乘貂有天地得合﹐見太歲生月日時見貴人驛馬﹐假令丁亥生人﹐四月壬寅日己酉時﹐月生馬﹐酉系貴人也。十二曰無轡以上十二驛馬﹐當以意消息﹐災福自見﹐驛馬款假﹐則平生坎坷﹐只作選人。無糧﹐不食天俸。不出廏﹐則不歷任所。折足則永失蹶蹄則有失復起﹐無轡則一生孤貧。食芻則官可六品﹐嘶風徒有虛聲﹐趨途則謾勞求祿。乘貂則帶職﹐乘軒則三公。馱屍則得官卽亡。﹝神白經﹞【劣馬格】寅午戌人見壬申申子辰人見丙寅巳酉丑人見乙亥亥卯未人見己巳馬中支生幹也﹐主平生奔走不定﹐財帛歇滅﹐汩沒無成﹐徒自聰明耳。﹝廣信集﹞【又劣馬格】寅午戌人見丙寅申子辰人見壬申巳酉丑人見丁巳亥卯未人見癸亥馬對衝一辰是也﹐若時遇之有日祿徳貴同行支幹旺相﹐可作有福斷之﹐五行衰敗﹐乃常人也。﹝鬼谷命訣﹞至若人疲馬劣﹐尢托財旺之鄕﹐或乃財旺祿衰﹐建馬何邂。瑩和尙注云﹕人疲馬劣者﹐如戊午火命﹐驛馬在申﹐申中金旺火衰﹐故曰人疲馬劣﹐尢托財旺之鄕﹐財旺祿衰者﹐其甲戌火命﹐月建壬申﹐甲祿旣絕﹐馬主財鄕﹐故云財旺祿衰﹐建馬何邂﹐馬是扶身之本﹐運財而獲富。王氏注云﹕本命支曰人元兼驛馬﹐皆在五行衰財無气之地﹐則曰人疲馬劣﹐其所以不爲災者﹐以財旺﹐故曰尢托財旺之鄕﹐祿在驛馬﹐兼得之則富貴兩全﹐偏得之﹐則又次焉﹐或天祿𨿽衷﹐則身財尢旺﹐兼遇驛馬來乘﹐又何邂之有。馬劣財微﹐遇之則流而不返。瑩和尙注云﹕驛馬微劣﹐財命休囚﹐則辛勤無成﹐飄蕩無歸。﹝珞錄子﹞馬中無限玄微事﹐切須一一心中記﹐四專名位旺兼生﹐值病移去多失意。四專者如申子辰馬在寅﹐逢甲寅﹐申遇庚申﹐巳遇丁巳﹐亥遇癸亥也﹐名位者乃馬中逢食神也﹐自生者辛巳甲申己亥丙寅也﹐或值空亡駁雜﹐皆不達之士也﹐病馬者﹐乃自死自絕﹐日時犯多﹐則主離祖失業﹐道途失意人也。【馳寶多門商廣業】馳寶馬者﹐乃納音克馬爲財﹐加食神之類﹐如甲寅人見丙申日時﹐又如甲申見丙寅﹐亦富商多產業﹐余彷此。【銜花偏是女奔人】銜花馬者﹐乃納音臨官遇馬也﹐如庚申壬子戊辰﹐納音皆木﹐遇寅馬木人桃花也﹐更值庚寅尢重﹐或乙亥見乙巳﹐丁卯見丁巳﹐己未見己巳之類﹐男多淫蕩﹐女多私惑娼妓命﹐如丁卯見乙巳尢重﹐不徙則配﹐餘皆彷此。【遇中遇者同前斷】亦看生旺怕幹神倒食也。【鞭策發時看互換】如辰人馬在寅﹐或太歲在申﹐衝動寅卽是﹐太歲爲鞭策﹐小運在申﹐卽小運如鞭策﹐多主動﹐如申與寅須看互換如何﹐兩皆和乃吉﹐凡遇互換之年﹐如庚申遇甲寅﹐庚申木之類﹐寅則臨官﹐甲寅水之類﹐申則長生皆吉﹐如兩互換無气則空動﹐或失意﹐有气卽主再動﹐皆彷此。【小兒驚撲號雷公】小兒逢者十二歲以前﹐三歲以下﹐或馬遇小運太歲衝﹐或臨官馬遇之﹐卽主驚病dian撲之厄﹐故號雷公。或大人行年遇馬與病符﹐同主驚病﹐與官符同者主官事驚恐﹐入宅主口舌驚恐﹐但以歲中吉凶神言之﹐宅謂甲子人宅在巳﹐巳順行六支是也。【老人气虛多腳患】四十以上﹐或運遇太歲乘之﹐卽多气虛腰疼腳痛之患﹐凡老人如祿運病多吐食之類﹐凡是此運太歲老人遇者﹐病多損气奔喘虛急﹐少者逢之必發病﹐蓋老少並不堪乘馬﹐馬在五行中動躍神也。四馬朝元好惡分﹐好榮惡是破孤身。四馬如好﹐定是榮貴之人﹐不好是破家業人﹐身孤在外﹐如爲僧道﹐好行腳也。﹝沈芝源髓﹞【論亥卯未馬】亥卯未馬三辰﹐不宜坐著巳馬﹐若一辰坐著﹐少年𨿽泰後還窮﹐若三辰全見馬者﹐縱有官資﹐終成下賤。歌曰﹕亥卯未人坐馬位﹐男多傷敗多孤貧﹐三辰辰上重重見﹐難有雄名亞縉神。只如己未生人﹐己巳月﹐癸卯日﹐癸亥時﹐亥卯未全見巳馬﹐馬爲祿絕﹐四十二歲果失﹐又如癸亥生﹐丁巳月丁酉日辛亥時﹐癸亥干支俱屬水﹐三命到巳並絕﹐又癸亥人以火爲財﹐火死在酉﹐至亥上六絕﹐其父爲官﹐此人乞食至死。﹝金書命訣﹞

第十七卷

並論祿馬時居日祿當得路於靑雲﹐五馬交馳可致身於黃閣。時居日祿﹐謂之靑雲得路﹐甲日得寅時須有气而能朝﹐命主本三元無气﹐亦可淸達。但福壽不永耳。年月日時胎五馬不閒﹐定爲文儒之貴。﹝鬼谷遺文﹞背祿逐馬﹐守窮途而悽惶﹐祿馬同鄕﹐不三臺而八座。王氏注云﹕舊說以甲戌人四月生﹐背寅祿﹐逐申馬﹐義亦非也。祿馬皆可致富貴﹐旣有馬可逐﹐安得守窮途而悽惶﹐蓋背如陰陽之相背﹐逐如放逐之逐﹐非謂逐也。譬如癸亥人﹐得正月甲寅﹐癸祿在子﹐寅以背之﹐驛馬在巳﹐寅以逐之﹐前因刑而追去其馬﹐後因背而不能及祿﹐二者俱失﹐所以守窮途而悽惶。祿馬同鄕者﹐如甲申人丁丑月己亥日丙寅時﹐於帝座上會祿馬同鄕﹐兼甲申己亥丙寅﹐皆稟五行淸明生气﹐是命晚年位至三公壽逾七十。﹝珞琭子﹞三命指掌云﹕假令丙寅人﹐建祿在巳﹐驛馬在申﹐五月六日生﹐是背祿逐馬﹐多主窮途。凡建祿向祿﹐建馬向馬﹐若值貴人神旺﹐必是貴人﹐食祿之命﹐若背祿背馬﹐破刑祿馬﹐兼值囚死空亡﹐一生多失多敗﹐衣不充身﹐食不充口﹐多破散之徒。﹝太乙降誕寶經﹞珞琭子云﹕祿馬同鄕必三臺而八座﹐時爲上﹐日爲中﹐月爲下﹐亦如狄相﹐戊申七月辛未日癸巳時﹐戊祿在巳﹐辛未日馬在巳﹐戊癸相合﹐所以官居使相﹐又如庚申生人正月丙午日乙未時﹐其庚祿在申﹐月日二馬皆同其位﹐亦爲列相﹐又如戊戌生人﹐二月乙卯﹐戊午日丁巳時﹐其戊祿在巳﹐月馬同鄕﹐此魏大夫命﹐刺五羊郡。﹝金書命訣﹞祿馬同鄕﹐生月日時遇之皆貴﹐然福力亦有厚薄﹐假如申子辰帶甲幹人﹐祿馬在寅﹐甲子甲辰人遇之﹐主貴﹐若甲申人遇之﹐是本命破﹐主多蹇滯﹐反爲不利﹐余彷此。﹝三命提要﹞祿馬同鄕﹐更忌五行之破。﹝指迷賦﹞﹝祿馬交馳﹞祿爲養命之源﹐馬是扶身之本﹐祿嫌衝破﹐馬忌空亡。且如寅午戌馬在申﹐甲祿在寅﹐甲年寅上遁見丙﹐申上遁見壬﹐則以丙爲天祿﹐壬爲天馬﹐在日時上交互見之﹐謂之天祿天馬。又寅午戌馬在申﹐而時幹得庚﹐亥卯未馬在巳﹐而時幹得丙﹐申子辰馬在寅﹐而時幹得甲﹐巳酉丑馬在亥﹐而時幹得壬﹐以日支求時幹﹐以時支求日幹﹐如年月日時支幹互換得之﹐謂之祿馬交馳﹐如年月不見祿馬﹐而日時互見者尢妙。﹝吾東叟書﹞﹝玉櫃藏珠格﹞祿前馬后坐中神﹐玉櫃藏珠事更新﹐至貴至尊更子命﹐無災無難到公卿﹐如曾相乙亥年丁亥月戊辰日癸亥時是也。﹝紫虛局﹞﹝馬子才命格﹞有祿馬櫃巳酉丑辛幹人在戌﹐亥卯未乙幹人在辰。﹝夾祿夾馬﹞乙亥乙卯乙未人辰日時﹐乙祿在卯﹐亥卯未馬在巳是也﹐辛巳辛酉辛丑人戌日時﹐準此﹐若別無凶會可爲五品之命。﹝玉宵寶鑑﹞祿馬飛天無刑克﹐旺相中生須至尊。假令戊祿在巳﹐以戊遁見丁﹐己丁祿在午﹐爲飛天祿﹐如戊申人馬在寅﹐遁得甲寅﹐爲飛天祿馬﹐余彷此。﹝理愚歌﹞凡祿馬須是遁到者﹐最有力﹐如六甲人丙寅之類﹐行運至巳午上亦主發旺。﹝寸珠尺璧﹞庚寅申上好生辰﹐祿馬同鄕貴在申﹐若有商音來犯者﹐幹衝支破定孤貧。如庚寅見壬申爲祿馬同鄕﹐卻木之納音於申﹐金克木﹐又寅申交互相衝也。﹝鬼谷要訣﹞馬在長生須富學﹐祿逢帝旺足錢財﹐若還刺配兼流役﹐是帶懸鍼劫殺來。祿若臨時馬不來﹐此人只是有錢財﹐一生恥話招賢士﹐死絕關門誓不開。﹝林開五命﹞論官神﹝官印﹞甲辛乙庚丙癸丁壬戊乙己甲庚丁辛丙壬己癸戊甲用庚爲官﹐余彷此。﹝三命纂局﹞﹝生成官﹞甲乙人得辛巳庚申辛酉丙丁人得壬申癸亥壬子戊己人得乙亥甲寅乙卯庚辛人得丙寅丁巳丙午壬癸人得戊申己亥戊子天資驛馬學堂貴人助之﹐無不發越。﹝李虛中書﹞﹝夾官祿﹞甲以辛爲官﹐見癸酉爲正官祿﹐以壬申甲戌夾之﹐乙以庚爲官﹐見甲申爲正官祿﹐以癸未乙酉夾之﹐余依此例﹐犯者勝帶正官﹐正祿見帶前後神亦佳。﹝太一經﹞官者﹐取長生臨官帝旺之鄕﹐但取支幹﹐不取納音﹐甲乙人得辛巳﹑庚申﹑辛酉﹐壬癸人得戊申﹑己亥﹑戊子爲眞官﹐甲得辛乙得庚之類﹐自然陽幹配陰支﹐陰支合陽幹﹐不然則縱得之﹐陰不受陽﹐陽不兆陰也﹐凡眞官帝旺爲上﹐臨官次之﹐長生又次之﹐若資驛馬學堂文星天乙﹐不得歲運﹐自然亨奮。﹝閻東叟書﹞【交互官格】﹝大貴﹞甲申見乙酉丙子見壬子乙卯見戊申庚午見壬午丁巳見辛亥癸亥見丁巳如範文正公丙午年﹐己亥月﹐戊子日﹐壬子時﹐是也。【六合官星格】官是六合少人知﹐貴在旬中始是奇﹐生日生時如直入﹐太師太傅佩旌旗。如蔡太師丁亥年壬寅月壬辰日辛亥時是也。﹝紫虛局﹞【上下官印】甲己辛乙戊庚丙辛癸丁庚壬戊癸乙已壬甲庚乙丁辛甲丙壬丁己癸丙戊以上又名十樣錦﹐主甲科官近禁地﹐常人亦不至艱辛﹐逐年太歲帶祿在第三位秀才請舉及第﹐常調政官兩府入相﹐古詩云﹕若人三處遇﹐食祿定封侯。【官下有印】如甲人見辛月﹐丙日時之類是也﹐主官職崇髙﹐名位淸峻。【官下有食有合】如甲人見辛爲官﹐官食癸﹐丙與辛合﹐在月日時上是也﹐主爲官有貼職﹐常人有兼藝。【官會殺】甲乙人見辛丑丙丁人見壬辰戊己人見乙未庚辛人見丙戌壬癸人見戊辰如辛金克甲乙木﹐金墓在丑﹐余彷此﹐君子主甲科﹐武人戰功﹐常人藝業出俗。【五官】甲乙人庚辛巳酉丑丙丁人壬癸申子辰戊己人甲乙亥卯未庚辛人丙丁寅午戌以上名聚官﹐亦名聚鬼﹐又名夭折殺﹐遇鬼有气之月﹐君子主貴顯﹐常人主橫夭﹐無气君子反夭折﹐常人作胥吏。﹝廣信集﹞【眞官】己醜得甲寅﹐辛醜得丙寅﹐如此之類﹐謂之眞官﹐不貴卽富﹐命前一辰是也。﹝神白經﹞【催官格】如庚辰見乙酉﹐戊午見癸丑﹐自下而上﹐名催官。﹝太乙經﹞【暗官】謂如庚辛用丙丁爲官﹐不見丙丁而見寅午戌﹐則爲暗官﹐得火局也。﹝廣錄﹞【又暗官】火多人﹐水地降爲上﹐土多人﹐木地降爲上﹐金多人﹐火地降爲上﹐水多人﹐土地降爲上﹐木多人﹐金地降爲上﹐如辛酉年﹐辛卯月﹐癸丑日﹐辛本時﹐木入西方﹐更祿眞﹐故貴顯也﹐爲魁命﹐如乙亥年庚辰月辛卯日庚寅時﹐庚辛多得寅上有火气。如癸丑年壬戌月辛酉日丁酉時﹐在西方金地﹐終無苦顯困劣太過﹐到了不均﹐是武官大使臣命。﹝天元變化書﹞【名位官】用納音取之﹐遇食神是也。﹝林開五命﹞【官貴堂格】甲羊丙巳乙靑龍﹐丁是虎隨戊土中﹐己狗庚豬辛猴地﹐壬雞癸馬是三公。官堂與印綬祿貴全尢貴。﹝出錦囊經紫虛局﹞三命鈐作天官貴神﹐又名祿官旺相﹐主資級淸峻﹐仕路無滯。【三臺拱帝座格】假令納音本幹見眞官﹐而二位天地相合﹐中見夾兩幹貴人是。以納音水人得甲寅﹐又得己亥日時者入格。甲寅納音水﹐見甲己土﹐乃是眞官﹐甲眞復土見納音己亥木﹐又爲官﹐而甲貴在醜﹐己貴在子﹐在六合之間﹐故名三合拱帝坐﹐如不犯凶神惡殺衝破﹐則官入三臺﹐如有則滅落斷之﹐庚寅生而見乙亥亦同。﹝玉霄寶鑑﹞天官鄕者﹐蓋取月幹制歲幹也﹐謂六甲年正月建丙寅﹐五月庚午﹐六月辛未﹐庚辛金能制甲木也﹐戊癸卽相帶而行﹐甲癸人在午未﹐乙丙人在辰巳﹐丁戊人在寅卯﹐己庚人在戌亥﹐辛壬人在申酉﹐若人遇之當食天祿﹐貴處朝倫﹐假令甲子人五月六月生是也。地官鄕者﹐蓋取月建制歲幹也﹐謂歲幹是甲乙屬木﹐七月八月建申酉﹐屬金﹐金能制木也﹐甲乙人在申酉﹐丙丁人在亥子﹐戊己人在寅卯﹐庚辛人在巳午﹐壬癸人在辰戌丑未﹐若人遇之﹐主早承牀蔭﹐官序易階﹐榮名日益。眞官者﹐蓋取命前三辰月幹與命幹合也。假令丙子人二月生﹐爲命前三辰﹐是辛卯﹐丙與辛合也﹐故丙子二月生人爲眞官中生也。余彷此﹐若人遇之﹐當受聖眷﹐職隆近輔﹐小人逢之﹐亦主家富。凡祿命身三等官﹐各稟五行﹐率以其性推之﹐若以金爲官﹐主職位淸峻﹐多掌刑獄﹐錢谷之任﹐決斷明敏﹐遇行年太歲在丑爲官庫﹐主喜﹐亦取旺相﹑休敗﹑有气﹑無气言之﹐余準此。若以木爲官﹐主品秩淸髙和裕守愼﹐運行年太歲在未爲官庫﹐以火爲官﹐主官序炎赫﹐爲性猛烈﹐用刑殘酷﹐亦主發歇不常﹐遇行年太歲在戌爲官庫。以水爲官﹐主職卑位下﹐級升序進﹐謙和得眾﹐矜卹孤寡﹐亦有道性﹐遇行年太歲至辰爲官庫。以土爲官﹐主官序穩審難侵犯﹐厚重賢直﹐法令分明﹐遇行年太歲至辰爲官庫。凡五行之官﹐各隨其性則吉﹐金主文主剛﹐木主文主仁﹐火主禮主猛﹐水主智主順﹐土主信主重﹐若各失其性﹐則主爲官不久﹐禍咎生焉﹐假令癸丑木命人﹐以土爲祿官﹐木爲命宮﹐金爲身宮蓋取克我者爲官﹐余命準此﹐皆以三命尊卑﹐五行休旺言之﹐祿命身三等宮庫者﹐取克我者爲官﹐如甲子金﹐甲爲祿屬木﹐木又被金克﹐故爲祿官﹐金墓在丑﹐是爲祿官庫也。命與身官庫﹐彷此推之。若人遇之﹐宜官足財﹐向老轉吉﹐小人逢之﹐亦得妻財兼有藝。﹝三命錄﹞天寶經有官庫源歌云﹕亥子巳午愛於辰﹐申酉生人戌上眞﹐寅卯命人分在丑﹐辰戌丑未未爲親。西蜀知命者言於予曰﹐凡人年月日時上四幹疊相官印足者﹐亦主貴﹐若呂吉甫觀文壬申年﹐己酉月丁巳日庚子時﹐壬與己﹑庚與丁爲官﹐壬與庚﹑己與丁爲印﹐又章子厚相公﹐乙亥年﹐己卯胎﹐戊子月﹐丁未日﹐壬寅時﹐戊與乙﹐壬與己﹐丁與壬﹐爲官﹐乙與壬﹐戊與丁爲印﹐其官印足﹐亦至貴之助也。歷觀大貴命﹐遇兩印者頗多﹐少有遇兩官者﹐若遇兩官於祿﹐反有所損﹐丁遇兩壬之類也﹐又須四貴華蓋上遇正官者﹐主大貴﹐四平次之。﹝三命提要﹞眞官時過﹐早達金紫之封﹐日遇眞官貴﹐則時加祿命﹐時日生遇官印﹐須憑有气之鄕﹐若遇衝破空亡﹐此等官如不遇官印官鬼﹐官印如無鬼旺鬼衰﹐詳其勝負﹐官刑命喜﹐莫教命反刑官﹐官印受刑﹐從貴不戎卽吏﹐官印明無暗有﹐比如生帶重重時日相逢﹐福徳勝生十倍﹐有官無印﹐難求淸顯之名﹐有印無官﹐發不在迅途之內。﹝隱迷賦﹞凡命官鬼多﹐而主本卻在有气之地﹐其鬼化官﹐若本主無气﹐官有气﹐卽官化鬼也﹐季主云﹕旺處逢鬼鬼化官﹐衰處官官化鬼。﹝廣信集﹞術者多以甲見辛之類爲官﹐蓋以克我者爲官﹐會不知其五行克納音者爲眞官﹐此最聚福神也﹐幹頭自見官而徳合者爲上﹐又有諸福神來朝命者﹐最上也。假令甲寅納音水人得己亥﹐甲己爲眞土﹐是納音見眞五行克也﹐若不見太歲本幹克﹐而但於月日時上見乙庚者是也﹐若不見乙庚﹐而止見庚者﹐謂之偏官﹐比之全者減力﹐又不見庚而見乙巳﹐乙酉﹐乙丑﹐餘位中多見中者﹐亦可謂之全見﹐若不見申﹐止得三五分力而已﹐餘皆彷此。以上貴格﹐須是支神帶生旺福聚方入格﹐若有駁雜衝破空亡﹐所臨時加減言之﹐若帶死絕﹑凶殺﹑福聚之處﹐𨿽有如無也﹐主吉中有凶﹐亦作薄命斷之﹐蓋變官爲鬼也﹐又若己酉己卯人見丁壬﹐壬子壬午人見乙庚﹐𨿽納音見眞五行克爲官﹐柰本幹同受克﹐故不作眞官﹐而作眞鬼斷之﹐大小運太歲逢之﹐災尢重。【變鬼爲官雜格】丁於眞五行屬木﹐凡丁人見乙與庚爲鬼﹐若丁亥或丁卯丁未人見乙庚者﹐不爲鬼而爲官﹐若亥卯未全見三丁足者尢好﹐蓋亥卯土木之正位﹐而又得三丁木气旺盛全﹐要眞金克制之。又如丁巳丁酉丁丑人﹐丁眞木也﹐生居金之正位﹐木弱金彊﹐而更見乙庚者不好﹐鬼旺故也﹐又如六丁皆眞木﹐而見乙酉﹐乙亥﹐乙眞金也﹐卻不爲鬼﹐而反爲官﹐蓋丁貴在酉亥故也﹐又若壬寅壬申見乙庚多者﹐皆不爲鬼而爲官﹐蓋取其與納音皆比和故也﹐辛未辛丑見甲己﹐己巳己亥見丁壬﹐乙巳乙亥見戊癸﹐餘皆彷此。天元變化書有反鬼作官气格﹐如丁未年甲辰月癸丑日癸亥時﹐兩鬼反爲生气滋助甲木﹐旣甲木旺則丁亦旺﹐又納音從下生至火﹐旣火旺﹐水人得財盛﹐上下皆有用矣。寸珠尺璧云﹕凡克幹者不得地﹐幹卻得地者﹐名鬼化官。【變官爲鬼雜格】假令甲戌納音火﹐見丙辛水爲眞官﹐若得丙申辛酉爲佳﹐或辛未辛丑皆好﹐若得辛卯者﹐系在羊刃上見官﹐卻變爲鬼﹐若別有福神救助﹐則爲右選﹐無气者類多胥吏之輩﹐不可一揆﹐當臨時加減也。如壬申人納音是成器之金﹐見火則壞﹐故壬申人見戊癸者﹐乃變而爲鬼﹐又壬屬木﹐木至申爲絕鄕﹐木絕得火﹐則火飛煙滅﹐此爲尢凶﹐若癸酉𨿽亦是成器金﹐然本幹自帶癸之官﹐故不爲鬼﹐見戊則尢好﹐當消息之也。﹝玉霄寶鑑﹞

第十八卷

論印綬【十干印綬貴位格】甲用癸陰爲印綬﹐乙壬庚己更堪論﹐戊丁己丙元相得﹐丁甲壬辛次第分﹐丙與乙運辛見戊﹐癸庚相遇賀皇恩﹐日時年月幹頭上﹐運气相逢印自臻。如甲陽木﹐用癸陰水爲正印綬生祿者﹐謂之印綬﹐他幹彷此。若祿馬相交﹐不值天官貴印者﹐亦爲官。﹝金書命訣﹞以陽幹生陰漧﹑陰漧生陽幹﹐爲正印﹐陽幹生陽幹﹐陰漧生陰漧﹐爲偏印﹐若月日時在四貴﹑華蓋之上﹐遇正印者﹐主大貴。遇四平亦主貴﹐四忌上亦主福。﹝三命提要﹞【印綬祿格】甲子﹑甲寅﹑乙亥﹐對癸中甲丙卯中求﹐戊庚歸午己辛己﹑壬酉臺星射鬥牛。﹝紫虛局﹞印綬之福星最殊﹐更看權殺在何居﹐忽然並守居元位﹐聲振朝廷位不虛。此言四位集福於綬。﹝鬼谷要訣﹞印綬生居被殺同﹐殺同心膽反粗雄﹐運亨便有運中職﹐只恐將來不善終。﹝林開五命﹞論食神【食神貴格】﹝三命纂局﹞甲食丙﹑﹝這里的頓號都應該是逗號﹐逗號才能突出彊調﹞乙食丁﹑丙食戊﹑丁食己﹑戊食庚﹑己食辛﹑庚食壬﹑辛食癸﹑壬食甲﹑癸食乙【本家食神】謂如甲食丙﹑甲子人見丙子之類是也﹐得此者非大富﹐卽大貴﹐月不如日﹐日不如時﹐若互換生旺帶祿貴者﹐無不貴顯。如韓魏公﹐戊申年﹑庚甲月﹑庚辰日﹑庚辰時﹑秦太師庚午年﹑己丑月﹑乙卯日﹑壬午時﹐如倒食在本家者﹐亦貴﹐張全眞﹐甲子年﹐見壬子時﹐吳挺庚子年﹐見戊子時也。一名隔十三食神﹐古詩云﹕論命先論隔十三﹐命中帶得入朝參﹐金魚束帶渾閒事﹐若見魁星定面南。甲辰﹑丁未﹑庚戌﹑癸丑四位爲眞魁星﹐如汪狀元戊戌﹐見庚戌時﹐是見魁星也。【食合印】甲人見丙辛﹑乙人見丁壬﹑丙人見戊癸﹑丁人見己甲﹑戊人見庚乙﹑己人見辛丙﹑庚人見壬丁﹑辛人見癸戊﹑壬人見甲己﹑癸人見乙庚。以上主爲官有權印。﹝光信集﹞墨池湧出金泉格食神生是墨池湧出金泉水﹐辛巳生逢癸巳傍﹐燦爛文章如錦繡﹐髙攀仙桂紫薇郎。如陳朝議辛巳年﹑壬辰月﹑癸巳日﹑癸亥時是也。如丙寅愛戊寅﹑戊申愛庚申﹑己巳愛辛亥﹑庚午愛壬申﹑甲戌愛丙寅﹑壬辰愛甲申﹐餘皆彷此。【紅鸞天印格】紅鸞天印在生時四庫之中多不移﹐君子命逢於吉兆﹐榮華富貴一生奇﹐法曰﹕丙逢戊戌是﹐辛得癸丑奇﹐壬遇甲辰好﹐乙見丁未時﹐命坐日時得﹐官品日遷移。如石參政命﹐壬申年﹑己酉月﹑甲辰日﹑丙寅時﹑壬食甲﹑壬水墓在辰是也。﹝並紫虛局﹞【三臺格】甲乙食丙丁﹐加寅卯巳午之上﹑丙丁食戊己﹐加辰戌丑未之上﹑戊己食庚辛﹐加巳午申酉之上﹑庚辛食壬癸﹐加申酉亥子之上﹑壬癸食甲乙﹐加亥子寅卯之上﹐謂食神見生旺者是也。若食神帶祿馬旺相﹐文謂兩制相省﹐武爲建節防團﹐亦無財帛重權。﹝鬼谷要訣﹞十干以隔一位爲食神何也﹐希尹曰﹕甲己化土﹐故食丙辛﹑丙辛化水﹐故食戊癸﹔戊癸化火﹐故食庚乙﹔庚乙化金﹐故食壬丁﹔壬丁化木﹐故食甲己﹐食者如虫之食物﹐傷之也。虫得物食則飽﹐故得食則吉﹐被食則損﹐甲一物如遇丁壬﹐兩物見食者﹐尢費力。或以倒食爲喜神何也﹐曰﹕遇獨幹而無气者也﹐丙見甲木﹐反以生火﹐十干皆然﹐二者須要看納音有無克制﹐如甲子金見丙寅火﹐𨿽順食﹐安得爲奇﹐庚戌金見戊申土﹐𨿽云倒食﹐有何不可﹐未可以一槪論。以子成而致食﹐謂如甲食丙﹐乙食丁﹐甲乙乃丙丁火之父母也﹐故爲食神﹐如人子致養於父母之道也。﹝燭神經﹞食神者﹐十干福祿之會﹐君子得之顯達﹐丰瞻﹑小人得之周旋給足﹐在福聚之地﹐則官崇祿厚﹐在禍聚之地﹐則職卑命薄﹐以甲子論之﹐食丙子爲福星之貴﹐丙寅爲長生之祿﹐又爲祿馬同鄕食神學堂福生之貴﹐丙辰爲正印﹐丙午爲自刑破命﹐丙申爲克身破祿﹐丙戌爲身衰空亡﹐若遇生﹑旺﹑庫﹑印﹑天乙﹑天官﹑華蓋﹑文星﹑學堂﹑官印﹑祿馬之類﹐爲福聚之地﹐遇克破空亡惡殺﹑刑官﹑休敗﹑死絕之地﹐爲禍聚﹐然有華蓋﹑正印﹑𨿽少﹑倍增。無學堂驛馬𨿽多減半﹐淸貴之家﹐驕貴之族﹐亦以此別之。﹝閻東叟書﹞𨿽道食神爲貴格﹐若無祿馬又奚爲。凡食神須到生旺之處﹐及祿馬貴人比和方貴。﹝理愚歌﹞食神一一當處﹐用一代於三﹐若遇空閒﹐遇三重不逮於一。食分三二﹐財如落葉當秋風﹐貴克食神﹐福若朝生暮落﹐食神若遇空閒﹐大抵難逃憔悴。﹝隱迷賦﹞食神遇吉爲福徳﹐遇凶則無力﹐不可一槪而論。﹝廣錄﹞食在四貴四平之地者﹐爲福﹐在四忌上則難爲福也。﹝三命提要﹞食神衝破﹐可做雜揉歇減斷之。人格亦可以爲侍從﹐然終不免出入之擾。﹝廣信﹞【不喜順食例】如甲子見丙寅﹐死金逢絕地﹐卻見生火﹐安得爲奇。【不畏倒食例】己亥不畏丁倒食﹐丁壬丑合化木﹐而壬祿在亥也。丙午不畏甲倒食﹐甲與己合﹐而巳祿在午也。乙巳不畏癸倒食﹐戊癸化火﹐乙巳亦火也。癸巳不畏辛倒食﹐丙辛化水﹐而丙祿在巳也。六庚人惟庚戌最喜戊子火﹐故六庚不畏倒食﹐諸書皆云﹕庚戌金最喜戊子火﹐庚爲眾陽之首﹐喜戊子火﹐故六庚不畏倒食﹐見戊做喜神。二儀開辟五行次序﹐則十干生馬﹐首生巳土在西南坤方﹐則地之餘气之源也﹐然後巳生辛﹑辛生癸﹑癸生乙﹑乙生丁﹑丁歸源﹐故丁乃倒食己﹐乃子歸母位﹐是陰气散發﹐一同復本之气﹐故六己人最喜丁火倒食﹐呼作喜神。假令己巳年﹑丁卯月﹑甲申日﹑丁卯時﹑用丁爲喜神﹐甲生丁火﹐丁火旺﹐則己巳人喜神全借﹐又丁至卯眞木﹐作己祿官﹑極盛﹐又己巳木﹐旺於卯﹐上下人使用﹐故入翰林學士﹐假令己巳年﹐丁卯月﹑癸亥日﹑壬子時﹑壬助癸﹐癸克丁之喜神﹐不成貴气﹐𨿽遇喜神﹐不佳也﹐故有名而無實。次生庚﹐乃天之餘气﹐惟庚爲了眾陽之首﹐然後生壬﹑壬生甲﹑甲生丙﹑丙生戊﹑戊復歸庚祖﹐故六庚人不使倒食﹐用戊作善神﹐如庚寅年﹑戊寅月﹑丁未日﹑庚子時﹑己巳胎﹐是命專得戊土爲用﹐又入寅上子上戊土旺﹐喜神得地﹐又丁生戊土﹐丁戊己庚連珠﹐但丁下又見庚气﹐稍逆﹐木气亦弱﹐只得太尉﹐若丁下更一字得用﹐須兩府也﹐如庚寅年﹑戊寅月﹑辛酉日﹐被辛酉日雜壞戊寅土﹐又气太弱﹐若得好﹐只薄薄之福﹐余依次推之。又云﹕己不畏丁歸源之數﹐己不倒食辛陰气初發散之源﹐庚不畏戊陽气歸源之數﹐庚不倒食壬﹐陽气初散之源﹐辛不畏丁﹐爲丁養育金也﹐況有丁處﹐便有己土﹐陰陽干涉得淸福之助﹐故六辛人切要丁﹐但從寅遁至辛人本祿位﹐方知用丁爲祿﹐更自是金家﹐己上火里長生﹐故知要火爲富貴﹐金無父母﹐借火處有父母之气。﹝天元變化書﹞倒食者是喜神﹐生值及行年值之﹐皆有喜﹐𨿽貴窮窘而已。﹝金書命決﹞【倒食或好或惡】古人立倒食者﹐有深旨焉﹐但後學便以爲梟神之毒或言君子有兵刑之理﹐且如壬以庚爲倒食﹐卻生在四月﹑七月﹑八月﹑十二月﹐豈得直言不好﹐其禍自禍﹑福自福﹐各有所歸﹐假令位居髙品﹐或一旦有愆﹐而遭極刑﹐此之謂也。﹝神白經﹞子返哺時逢子建﹐更值貴人喜相見﹐建官又在貴人鄕﹐鳳閣鸞臺歷華選。返哺者返食也﹐年月日時皆自下食上﹐須見天乙貴神官印﹐吉殺方貴。﹝理愚歌﹞食神嫌倒﹐爭啜爭哺﹐忽並臨之﹐乏漿乏乳﹐有餘﹐則食前方丈﹐不足﹐則簟食豆羹。犯倒食在命者﹐多被人撓﹐重疊帶得者﹐在初幼兒則言其乏乳﹐正食而有餘者﹐富貴。爭食者衣食不足﹐假令甲人得二丙三丙﹐乃有餘﹐三甲二甲止有一丙者﹐乃不足。﹝壺中子﹞【倒合類】倒食見合是甲人見壬丁﹑己人見丁壬﹑乙人見癸戊﹑庚人見戊癸﹑丙人見甲己﹑辛人見己甲﹑丁人見乙庚﹑壬人見庚乙﹑戊人見丙辛﹑癸人見辛丙。以上官鬼相傷﹐公立庶幾。凡生時幹倒食年幹者﹐主克子﹐日時俱食﹐主頭面帶破﹐並克母﹐身死後無子送也。﹝廣信﹞【重吞羣虎每興嗟】羣虎格﹐吞中逢吞也﹐倒食神曰吞﹐且如甲人見壬日時﹐又逢字﹐曰重吞﹐主多貧窮死溝壑之命﹐惟恐幹合解之﹐且如甲人逢壬庚﹐乙人逢癸辛是﹐如甲見壬寅﹑或帶乙來﹐乙或帶甲來﹐終又緩矣。﹝沈芝源髓﹞論三奇四奇附【六儀二吉】天上三奇日月星﹐則乙爲日奇﹑丙爲月奇﹑丁爲星奇﹐地下三奇甲戊庚﹐則甲爲陽木之魁﹐戊爲陽土之君﹐庚爲陽金之精﹐若年月日時四幹分明﹐見乙丙丁﹑或甲戊庚﹐是乙丙丁而遇六儀﹐則器業遠大﹐甲戊庚而逢二吉﹐則堅完富貴﹐六儀者以子加寅﹐順數至生月﹐見本命者是﹐二吉者丑未也﹐如有福神之助﹐更在生旺之鄕﹐則極貴﹐如無福神更犯死絕﹐衝破﹑空亡﹐則減福。﹝閻東叟書﹞玉霄寶鑑云﹕古人以正月爲歲之始﹐日出於乙﹐故以乙爲日奇﹐老人星﹐凡爲瑞﹐見於丁位﹐故以丁爲星奇﹐月照夜到丙位﹐而天下明﹐故以丙爲月奇。珞﹡子云﹕重犯奇儀蘊藉﹐抱出羣之器﹐趙氏新注云﹕乙丙丁爲三奇﹐甲子旬戊﹐甲戌旬己﹐甲申旬庚﹐甲午旬辛﹐甲辰旬壬﹐甲寅旬癸﹐以上六儀生月日時﹐遇者才智出倫﹐只如甲申年﹑乙亥月﹑丙辰日﹑庚寅時﹐各重犯奇儀。三奇主人精神異常﹐襟韻卓越﹐好奇﹑尙大﹑博學多能﹐帶貴者奇雅﹐富貴人也﹐帶官符劫殺﹐器識宏遠﹐帶空亡生旺﹐則脫塵離俗﹐富貴不淫﹑威武不屈﹑帶元辰﹑咸池﹑死絕﹐皆爲無用。﹝燭神經﹞順食幹神乙丙丁﹐神童及第播聲名﹐日時祿馬公卿殺﹐換武除文佐聖明。須是乙人見乃好﹐如他幹見則非也。順食幹神甲戊庚﹐兼得長生兩府名﹐若然無祿無馬﹐只是財中蓄積人【積蓄人﹖】。如甲人見﹐又支神帶福方妙。﹝鬼谷要訣﹞三奇須是重逢貴﹐方是榮華福壽人﹐只有空奇無貴地﹐貧窘下賤被欺淩。如余大宰戊戌年﹑庚申月﹑甲辰日﹑乙丑時﹐又如吳參政﹐丁卯年﹑乙巳月﹑丁丑日﹑丙午時也。﹝紫虛局﹞乙丙丁分甲戊庚﹐上局相生生復生﹐不是蓬萊三島客﹐也應金殿玉階行。﹝太乙妙旨﹞三奇要入三合﹐假令甲戊庚在申子辰之上﹐方爲入局﹐淸貴之命。﹝玉霄寶鑑﹞凡三奇須要順﹐有不依次者﹐亦得半力﹐若值天羅地网﹑交﹑伏﹑空亡﹐都不好。﹝八字金書﹞俗說以見三奇便爲貴﹐又以順爲貴﹐皆未盡也﹐若乙人丙月丁時﹐是乙生丙丁秀气﹐下降乃尋常命﹐若乙時丙日丁年是秀气上達﹐卽貴。若甲戊庚卻以順者爲貴﹐逆者福慢﹐气淸則貴﹐濁則富﹐又甲戊庚夜生者福厚﹐又云﹕三奇正得之者早貴﹐倒者晚貴﹐亂者不壽。皆謂生在四柱內者。﹝廣錄﹞三奇倒懸﹐呂望白頭釣叟。三奇得之正者早貴﹐珞琭子曰﹕奇爲貴也﹐得之倒亂都夭壽。金書云﹕三奇倒亂人多不壽﹐得之倒而不亂者﹐晚貴﹐而不夭﹐所以呂望爲白頭釣叟﹐八十方遇。﹝壺中子﹞凡犯三奇﹐太歲不帶者﹐不用﹐主孤獨。﹝寸珠尺璧﹞五行各有奇儀﹐須分逆順﹐歲﹑胎﹑月﹑日﹑時都順。時﹑日﹑月﹑胎﹑年者逆﹐胎本立於歲前﹐因歲得之胎月﹑或立胎在歲後月前﹑空﹑刑﹑敗﹑害﹑日月倒亂﹐卻得順﹐三奇不爲倒也。若三奇各帶合﹐須前後五辰合爲上﹐更分逆順之用﹐甲戊庚金奇﹐喜辰戌丑未﹑或金方﹐乙丙丁火奇﹐喜寅午戌﹑或南方。丙辛癸水奇﹐喜亥子丑申辰。丁壬甲木奇﹐喜寅卯辰亥未。甲己丙土奇﹐喜四季及寅﹑午亥申。三奇﹐亦要合而貴﹐五位中得逆順三奇皆吉。惟嫌不連順﹑三奇刑﹑八敗﹑六害﹑空亡﹑相刑﹑相克﹑倒亂者﹐卻得順三奇在本方﹐亦主富貴。﹝鬼谷遺文﹞太乙經﹐以辛壬癸爲水奇。【又三奇格】欲識巖廊官赫奕﹐名仙多誕癸壬辛﹐三奇玉藉傳消息﹐輕薄時師莫與評。如翁中丞﹐辛亥年﹑壬辰月﹑壬寅日﹑戊申時﹑癸未胎是也。【四奇格】甲戊庚壬是四奇﹑乙丙丁庚亦合儀﹑戊癸丙庚相遇著﹐便斷爲官著紫緋。如陳左司﹐丁酉年﹑乙巳月﹑癸亥日﹑庚申時﹑丙申胎是也。﹝紫虛﹞論吉神合有三﹕一曰幹合﹑二曰六合﹑三曰三合﹑其用者一也。是天地陰陽和气﹐大槪主形容姿美﹐好生惡殺﹐心平聰慧﹐疏通周旋﹐亦有爲害非常重者﹐凡命以生旺合﹐則舉事慰懷﹐以死絕合﹐則有爲未嘗遂意﹐其相生合者﹐爲吉﹐更有福神與之往來﹐其福愈厚﹐若以相克﹐合則爲凶﹐更有惡殺遇之相合﹐則多橫逆﹐凡支幹合神﹐常以吉凶諸殺加臨禍福用之﹐婦人大忌。合中有殺﹐合咸池則有淫聲玷行﹐更帶大耗﹐必到淫奔﹐中有貴格者﹐自賤而貴也。大率合正印﹑貴人﹑祿馬﹑食神﹐則爲福祿厚﹑合元辰﹑天中﹑劫殺﹑咸池﹑官符之類﹐𨿽曰合神﹐莫若無也。有則反禍矣。﹝燭神經﹞眞合爲緊子巳卯申幹合爲眞。徳合不淸甲子﹑己丑﹑丙戌﹑辛卯﹐連順而貴﹐尙不如壬子﹑癸丑。空合何榮四柱相合﹐不扶祿馬本命﹐卽不爲貴。夫寅午戌之類﹐乃五行體合﹐三生之會也﹐子丑之類﹐地支歲合也﹐甲己之類﹐眞气徳合也。寅丑示之類﹐天地眞形會也。甲得丑未無合有合也。丁得亥之類祿通同合也。申見乙﹐支合干也。申見亥幹合支也。各看得位之淸濁﹐失位之輕重﹐上下配偶﹐親疏緊慢而言禍福也。﹝鬼谷遺文﹞【合全十干﹑十二支】幹合全﹐甲如戊庚辛壬是也﹐支合全﹐丑卯巳未酉亥是也﹐五位合全得十干﹐若得命宮全足十二支﹐最貴也。蓋【蓋應該是蓋吧】言戊則癸在﹐言子則丑在﹐所謂天官貴格﹐正此也。甲愛金雞﹐以其酉中有辛﹐乙愛猴﹐以申中有庚﹐予因此遂悟﹐支幹自有合全者﹐得之者﹐五行稍旺﹐未有不大貴者。加之祿馬貴殺﹐往往極貴。【支幹暗合格】凡甲人得三未或四未丑同名支暗合﹐於幹爲其未中有己﹐亥人得三甲或四甲﹐名幹暗合於支﹐爲其甲中有寅﹐如此之類﹐主無心中稱意﹐是無合有合也。於前合支幹論之解矣﹐但方諸彼稍慢耳。﹝並李虛中書﹞【又支幹暗合格】丙人見酉﹐丙與辛合﹐辛福在酉。丑人見癸﹐癸祿在子﹐子與丑合。又如甲人帶丑未﹐六癸人見戊﹐餘皆彷此。﹝三人丙纂局﹞被克幹頭支第六﹐此爲六合入中書﹐順流只作財星斷﹐引從聲名播帝都。如章子厚相公﹐乙亥年﹑戊子月﹑丁未日﹑壬寅時﹑丁見壬爲爲官﹐寅合未也。﹝紫虛局﹞李九萬云﹕幹合數支第六位﹐是如甲子﹐己巳﹑己巳﹑甲子﹑戊午﹑癸亥﹑癸亥﹑戊午皆是。【君臣慶會﹐天地徳合】乾爲天之淸气﹐支爲地之厚載﹐本乎天者親上﹐本乎地者親下﹐在本元一甲中得之﹐爲君臣慶會。如己卯得甲戌﹑辛卯得丙戌﹐戊戌得癸卯之類是也。不在本元一甲中得之﹐爲天地徳合﹐如庚午得己未﹐甲子得己丑﹐甲午得己未﹐謂之天地徳合之數﹐然辛卯自旺之木﹐得丙戌乃火之所鐘﹐以生土則木爲仁恕和柔之性﹐土承祿厚﹐福壯之基。戊戌會於癸卯﹐而金木在未能成器之處﹐往來相克﹐子午二金﹐𨿽有貴气諸位﹐更逢生旺之金﹐則富貴壽考﹐蓋甲子死金﹐甲午敗金﹐有火克之﹐無生旺之气﹐更諸位逢死絕之金﹐則貴而夭壽﹐而或貧﹐二格時合爲上﹐日合次之﹐又云﹕畫夜互爲君臣﹐辛卯得丙戌之類﹐然遇進合﹐則少年便發﹐遇﹐遇退合﹐則晚年方快。﹝閣東叟書﹞【君臣慶會﹐白衣拜職佐堯天】須得不出本旬者方是﹐因要別其陽爲君﹐陰爲臣﹐君位致上﹐臣致下﹐若君在下﹐而臣在上﹐則父子悖亂也。﹝壺中子﹞【宸庭貴從格】天地合全﹐快馬加鞭見眞官貴人﹐夾擁者是也﹐假令丙子辛丑﹐得甲子日時之類﹐丙子納音水﹐見甲子﹐甲眞土是官也﹐丙子辛丑地天合也﹐丙貴在亥﹐辛貴在寅﹐是貴人夾也。擁得此格者﹐官延於世﹐壬午得乙未準此。但不見天地合﹐滅一二分力斷之。【帶懸重金格】幹合謂之天帶合﹐支合謂之地帶合﹐假令庚辰人﹐己酉月﹑丙戌日﹑辛卯時﹐正應此格。乙庚丙辛天帶合也﹐酉辰戌卯地帶合也﹐庚辰納音一金﹐乙庚眞金﹐重金也﹐故云﹕帶懸重金﹐貴顯之命。﹝並玉霄寶鑑﹞天地合乘本家旺气﹐並他處旺气﹐並【並應該也是並吧】作兩府﹐至貴命斷之﹐如不乘旺气﹐卻帶一切福神﹐於其上或自作福神於他處﹐純粹無壞﹐亦作兩府左右命斷之。旣不乘旺气﹐又無福神臨之﹐卻瑩淨無壞﹐亦作員郎命斷之﹐如遇衝破空亡﹐皆爲駁雜﹐有福神臨之﹐則作官更無福神乘之﹐只作無成舉人﹐淸淨僧道之命﹐若死絕無气﹐只作鄙吝衣食百姓看之。﹝林開五命﹞天地合﹐最要以時合﹐主本爲上﹐蓋時乃帝坐﹐以時合則未有不得君者﹐若非時合終慢也。又切戒陽多陰少﹐如二甲一己是﹑且陽譬﹐則君也﹑夫也﹐陰譬﹐則臣也﹑婦也﹑君多臣少﹐夫多婦少﹐豈不致亂哉﹐又要無殺害衝破。﹝李虛中書﹞天地合﹐得造化相生旺者緊﹐若甲辰得己酉則慢﹐乙酉得庚辰則緊﹐更臨時消息。﹝廣錄﹞凡天地合本爲福﹐若在空亡中或相克戰﹐反爲禍緊。玄談曰﹕合處相傷﹐卻爲無補。﹝廣信﹞大凡天地合中無造化气﹐不足爲眞﹐且如乙酉人見庚辰金﹐須得日時有火或土者爲上﹐不然向寅巳午申酉支辰得气﹐又陰索陽合者﹐福厚﹐己酉合甲辰是﹐若甲辰己酉則弱矣。﹝天元變化書﹞六合之星甚最彊﹐更看權殺細推詳﹐無權只是田財盛﹐有殺須應給捨郎。此言天地六合﹐須要神殺純粹﹑或駁雜空亡﹐皆爲破﹐如戊戌合癸卯﹐此天地合﹐只作富民命﹐有些子薄祿﹐謂癸卯金克命﹐木不旺也﹐如戊午﹑癸未之類此至貴之命。﹝鬼谷要訣﹞三奇不如一甲彊﹐三甲能如一合鄕﹐支幹日時俱是合﹐淸風美譽遠傳揚。﹝金書命訣﹞三合者﹐以帶本家一位納音旺日時上者﹐爲最上﹐如亥卯未得辛卯是。切忌以金富寅午戌之類﹐須旺而損壽﹐尢宜以驛馬當之﹐須大貴﹐三合換盡入格甚好﹝李虛中書﹞如木幹﹐木納音遇巳酉丑金局﹐反克爲凶﹑賤。且以水命﹐若遇申子辰水﹐曰潤下局﹐乃得局﹐遇亥卯未曲直局﹐反泄气﹐得寅午戌火﹐曰炎上局﹐爲財局或得巳酉丑金﹐從革局﹐曰成局﹐蓋逢母也﹐水人得水局﹐乃爲正局﹐余準此。﹝源髓歌﹞合神安靜助福貴﹐福力涓涓。鬼克合神﹐縱有喜須反禍。﹝隱迷賦﹞吉事合﹐以合中見吉﹐凶事合﹐以合中見凶。﹝神白經﹞

第十九卷

論進神進神四坐兼奇特﹐貴殺相扶爲力。謂甲子﹑甲午﹑已卯﹑已酉。﹝理愚歌﹞進﹑交﹑退﹑伏以十干爲四候﹐十五就爲一候﹐十二日爲進神候﹕外三日爲交﹑退﹑伏﹑神候﹐故甲子爲第一進神﹐則丙子﹑丁丑﹑戊寅爲交﹑退﹑伏神﹑已卯爲第二進神﹐則辛卯﹑壬辰﹑癸巳爲交﹑退﹑伏﹑神。甲午爲第三進神﹐則丙午﹑丁未﹑戊申爲交﹑退伏神﹐已酉爲第四進神﹐則辛酉﹑壬戌﹑癸亥爲交﹑退﹑伏神﹑值進神則發迹亨快﹐值交神﹐則庶事不諧﹐值退神則官資降黜﹐值伏神則所作畱滯。﹝閻東叟書﹞凡遇進神﹐則爲學日益﹑志气精進﹑事皆如意﹑省力﹑若值退神﹐則爲志气灰懶﹐凡事費力﹐如甲乙丙丁﹑子丑寅卯爲進﹐丁丙乙甲﹑卯寅丑子爲退﹐若干支俱退者﹐主稱意﹐中有不稱意事隨之﹐如庚戌年﹐得乙巳者﹐是退也﹐不在本旬者慢﹐如庚戌得甲寅爲進神。遇進神則爲學日新﹐逢退殺則心勞日拙。順太歲而行曰﹕進神﹐逆太歲而回曰﹕退神﹐逢進神則文字穎銳之人也﹐遇﹝疑此處丟退字﹞則智識暗昧之人也。﹝壺中子﹞【隔角退神】壬辰日亥時壬戌時巳時丁丑日申時丁未日寅時以上主退家業﹐日上主退妻﹑退官﹑胎上退祖財﹐父母時上退子﹐如壬辰人行運到亥上﹐亦主退散﹐餘同此論。丁丑日時﹐或大運﹐名曰眞退神﹐主退妻子﹐退產業﹐退官職。﹝並廣信集﹞論正印【五行正印】乙丑金印癸未木印壬辰水印甲戌火印丙辰土印以上正印﹑凡人遇之﹐得本家印最佳﹐若水命人得壬辰爲日時者﹐是其中更帶祿馬﹐夾貴﹑華蓋﹐須作出將入相斷之。若非本家印﹐凡人遇之亦好﹐只是須要旺﹐並同類作庫於上﹐更帶祿馬﹑華蓋﹑夾貴﹐亦須作兩府兩省也。旣非本家印﹐只有同類來作庫﹐並不帶祿馬夾貴﹐亦作正郎上下斷之。仍須歷升朝任使﹐旣非本家印﹐又無同類作庫﹐卻有華蓋﹑夾貴來臨之﹐或帶祿馬﹐亦須作淸要近侍之職﹐如不帶祿馬夾貴華蓋﹐又非本家印﹐又無同類來作庫﹐孤迥冷澹﹐只作薄祿﹐或富民進納之命。如見克破﹐並空亡﹐只作無成舉人﹐或僧道﹐若更帶殺﹐則作貧劣不善終﹐百姓命。【夾貴】丙丁人得甲戌﹐壬癸人得丙辰壬辰凡夾貴正印﹐而庫墓者﹐出將入相之格﹐夾正印而不庫墓者﹐兩制左右官職﹐夾庫而非正印者﹐亦須作員郎以上官職﹐須有升陟重權﹐如不夾正印﹐又不夾庫墓者﹐皆常調之祿﹑或京官﹑或州縣﹐臨時看好惡﹑輕重斷之。【華蓋印】若亥卯未人﹐得癸未是也﹐余準此﹐凡帶華蓋正印﹐夾貴庫墓純粹﹐而不雜者﹐出將入相之格也。只帶華蓋﹑正印而不夾庫者﹐兩制之格也。只帶庫墓而不帶正印者﹐員郞以上官﹐須有省府錢榖升擢之任﹐旣不帶庫墓﹐又不帶正印﹐而止有華蓋者﹐皆常調之祿也﹐更在臨時以別位好惡加減言之。【偏印】以上格是純粹不雜﹐方有以上祿﹐如雜﹐則皆從減半力而論。玉霄寶鑑有節印云﹕凡帶華蓋印﹐而正建驛馬者是也。餘皆準此﹐名曰節印者﹐旌節之象也。偏印水人得火印﹐火印帶水印﹑偏印也﹐亦作貴命斷之﹐而次於本家印﹐余準此。玉霄寶鑑云﹕若所得非本家印者﹐謂之偏正印﹐亦好﹐然須要主本有旺相气﹐方能成福﹐若有克破﹐而別無福神救助﹐或有空亡﹐只作皮革閒僧道﹐無成舉人之類﹐若內有五行淸气者﹐多是離世異俗﹐耕云釣月之士﹐內中多殺﹐則貧賤之命也。【福聚印】若年﹑月﹑日﹑時﹑胎五位中﹑或四位﹐五行俱無气衰敗﹐而得一正印﹑偏印﹐而俱在此印上﹑或庫﹑或旺﹐𨿽有殺神﹐至是而受制﹐是之謂福聚印。玉霄寶鑑有權印云﹕假令五位中或四位﹐五行俱無气﹐而一正印俱在此印上﹑或庫或旺﹐𨿽有殺神﹐至是受制﹐故名權印。【財庫印】若水人得火印﹐是也。余準此。【破福成禍印】若水人得水印﹐或月日時胎多帶土來﹐而本家印見鬼盛﹐是謂破福成禍﹐余準此。【禍聚印】如癸巳人帶壬辰印﹐而又多帶水來﹐俱墓於辰﹐則癸巳受殺﹐以巳爲命﹐則巳火也﹐水太多則本命病﹐此之謂禍聚印。【帶殺印】印中見貴殺卽好﹐如壬子人見壬辰﹑丙辰是也。子至辰謂之華蓋﹐又壬人見辰爲貴﹐若印中反克本命﹐無福神往還﹐名帶殺印不好。【歸空印】若印臨空亡﹐無六合見官貴﹐卽是臨空印﹐此至賤而無成也。【自刑殺】若庚戌帶乙丑是也﹐金人見金印﹐固好﹐然丑刑戌﹐又是以金刑金﹐此類不如無﹐如此等人﹐𨿽帶些少福來﹐亦終賤耳﹐餘皆準此亡詳之。﹝並林開五命﹞【鳳凰禦印格】只年時上是鳳凰禦印若何論﹐庫墓年時兩對分﹐欲識此人尊貴處﹐少微星動照秋云。如虞尙書﹐癸未命﹑甲寅月﹑戊午日﹑丙辰時是也。﹝紫虛局﹞【文章印】戊寅見癸未辛巳見甲戌庚申見乙丑癸亥見丙辰乙亥見壬辰以上納音克身﹐復爲幹神所制﹐主甲科及第﹐官至侍從﹐常俗少遇之。﹝廣信集﹞【又文章印】庚子得乙丑戊午得癸未丁酉得壬辰己卯得辛酉得丙辰以上在日上或時上是也。五行正印主本同徳爲上﹐帝坐爲中﹐胎月爲下﹐夾貴最妙﹐華蓋印次之﹐相生印又次﹐文章印又次之﹐諸印要逢庫墓﹐若諸位上生旺相助﹐互換見祿馬貴人﹐並相合者﹐至貴之命﹐最忌刑沖破害﹐三合六合上見鬼﹐如甲戌日得乙酉時﹐則減力也﹐水命人得木印﹐無益﹐水命人得土印﹐則吉﹑中有凶﹐宜細詳之。﹝並閻東叟書﹞天元變化書云﹕如水人得木印﹐名曰損气﹐得土印﹐名曰鬼印﹐一曰官印﹐但支幹有交涉者﹐使官印﹐無交涉者﹐使鬼印如癸巳年﹑乙卯月﹑丙辰日﹑壬辰時﹐此水多可使土印﹐故貴﹐如癸巳年﹑丙辰月﹑戊戌日﹑丙辰時﹐此爲鬼印﹐一水不任兩土气多﹐所以貧賤。正印主人重厚﹐魁偉﹑功名昭著﹐本家之印﹐若又得貴格扶之﹐可也﹐若木得火印﹐火得木印﹐非本家正印也﹐多秉他權外財﹐若身命克印﹑或印克身﹐爲廢而復興﹐大抵五行之印多主少安逸﹐不利六親﹐難得子息。﹝燭神經﹞命中有印最好﹐然印不宜動﹐若有所衝﹐卽減力也。﹝林開五命﹞論庫墓庫中財富﹐千斯倉而萬斯箱﹔絕處無依﹐百件謀而一不遂。五行墓處爲倉庫﹐若命中帶倉庫﹐又遇太歲所克之五行加之﹐則謂之倉庫中有財也。其人必丰富﹐若命帶墓絕﹐而反值太歲所畏之五行加之﹐謂之絕處無依﹐其人必迍滯。庫中有財者﹐木人得辛未﹑火人得庚戌﹑土人得壬辰﹐水人得甲辰﹐金人得癸丑是矣。絕處無依者﹐木人得乙未﹑火人得壬戌﹑土人得戊辰﹑金人得己丑﹐水人得丙辰是矣。﹝壺中子﹞五位遁相庫墓。純粹而不破﹐又有福神加臨之﹐此兩府之格也﹐或破而卻生旺者﹐更帶諸福神﹐須主錢谷臺閣之任﹐或兩制之格﹐如破而相克搏﹐有福臨之﹐亦須有官﹑多難﹑京朝州縣之職﹐臨時以輕重加減斷之﹐如相克破而俱無福神﹐只作富有百姓命言之﹐然此庫墓格局﹐不問貴賤﹐只是一身自立﹑榮旺不利六親﹐仍難得子息。﹝林開五命﹞【軒車殺】甲乙人﹐見辛未﹐忌丁巳。神白經云﹕時忌丁與己丙丁人﹐見壬戌﹐忌戊寅。神白經云﹕時忌戊與庚戊己人﹐見甲辰﹐忌庚寅。神白經云﹕時忌庚與乙庚辛人﹐見丁丑﹐忌癸巳。神白經云﹕時忌癸與乙壬癸人﹐見戊辰﹐忌甲寅。神白經云﹕時忌甲與丙以上殺乃墓頭鬼也﹐若犯所忌﹐則車破輪﹐馬折足﹐婦人主疾危﹐常人因致盜﹐神白經云﹕生日犯之﹐得用。若遇時不犯忌﹐定多生富貴人。【庫頭鬼】甲乙人辛未丙丁人壬戌戊己人甲辰庚辛人壬癸人戊辰以上與軒車殺同﹐君子主早年科甲﹐常人藝業出俗。【庫頭財】甲乙人己未丙丁人庚戌戊己人壬辰庚辛人乙丑壬癸人丙辰君子多主財谷之任﹐常人家業從容﹐卻主孤。﹝並廣信集﹞墓在鬼中﹐危疑者甚瑩和尙注云﹕以五行墓中逢鬼是也﹐如金畏己丑火﹐木憂乙未金﹐水懼丙辰土﹐土慮戊辰木﹐火怕壬戌水﹐如此之格﹐危疑者甚。﹝珞琭子﹞論財【天財】甲乙人見戊己爲財丙丁人見庚辛爲財戊己人見壬癸爲財庚辛人見甲乙爲財壬癸人見丙丁爲財﹝林開五命﹞【又天財】納音本幹自見眞五行財﹐而見合者﹐是假令乙亥人﹐四幹中見庚者﹐是天財也。乙亥納音火克乙庚眞金﹐幹頭自是財故也。主富足優逸﹐一生無不足愁苦之嘆。【眞財】術者多以甲見戊﹐乙見己之類爲財﹐是未知眞財﹐甲己見丙辛﹑丙辛見戊癸﹑戊癸見乙庚﹑乙庚見丁壬﹑丁壬見甲己﹐爲眞財﹐生居有气旺相之位。有气旺相爲此五行主富盛﹐若居死絕無气處者﹐有如無也。【生成財】所謂生成財﹐以其支幹合也﹐假如甲乙生﹐用戊己土之屬﹐申子辰上之生旺庫也﹐若戊申﹑戊辰﹑戊子﹑支幹合成﹐故謂之生成財﹐凡人命入貴格﹐除貴外須主大富﹐乃多歷錢谷重任﹐若不入貴格﹐其生成財上又無福神助之﹐是大豪富百姓命﹐仍主納粟有官﹐又有自生自旺財﹐如甲乙人戊午己亥是也。余彷此推之。﹝林開五命﹞【生合財】甲人見戊癸乙人見己甲丙人見庚乙丁人見辛丙戊人見壬丁己人見癸戊庚人見甲己辛人見乙庚壬人見丙辛癸人見丁壬以上主成立富貴。【子母財】如木命人見火﹐月土日時之類是也﹐主平生多見喜事。【財下有財】如火命人見火月﹐土日時之類是也。【類財殺】寅午戌人見乙庚巳酉丑人見丁壬申子辰人見戊癸亥卯未人見甲己【財會殺】寅午戌人見辛丑巳酉丑人見乙未申子丑人見丙戌亥卯未人見戊辰以上乃妻財聚會之神﹐主富足﹐及有美妻﹑橫財﹐卻防婦人毒藥害命﹐古詩去﹕財會刑﹐商賈因妻富出倫﹐但防毒藥因此掩夜輪。﹝並廣信集﹞【名位財】食神中見庫是也﹐假令戊子火人見庚戌﹑戊食庚﹐火墓在戌﹐克金爲財﹐逢此者﹐一生受祿也。余彷此。珞琭貴賤格。【外財】只取長生宮是﹐如甲用戊己爲財﹐見戊申是也﹐又如癸用丙丁爲財﹐見丙寅是﹐此類多得外財。﹝李虛中書﹞【鬼財】幹頭見鬼﹐而納音反制﹐克幹頭鬼者是也。假令丁卯納音火﹐丁於眞五行屬木﹐四幹中見乙庚﹐是幹頭金鬼﹐丁卯納音火﹐卻能制乙庚金﹐故名鬼財﹐此類人多主一生得世財﹑或爲豪猾胥吏之徒以起家﹐丁卯丁酉得乙庚﹑戊寅﹑戊申﹐得丙辛﹑乙酉﹑乙卯得戊癸【準】此。更帶辰戌丑未多者﹐主爲藝術之士﹐而大獲世財﹐大抵鬼財主不得父祖產業之力﹐而多主自立彊幹得之﹐若被刑殺帶殺﹐居福聚之地者﹐多主寇盜之類﹐更逢惡運﹐則多因惡財以致死﹐有吉神救助﹐而居子得之﹐則而主橫財﹐橫得橫失矣。﹝玉霄寶鑑﹞【財庫發金格】如戊己幹克水爲財﹐水墓處是也。年幹克下是天財﹐克墓之鄕正庫開﹐財入庫時多谷帛﹐家豪穀物積成堆。如畢狀元己亥年﹑癸酉月﹑庚辰日﹑甲申時是也。﹝紫虛局﹞祿命身三等財庫者﹐取我克者爲財﹐爲甲子金﹐甲爲祿屬木﹐木克土﹐故土爲祿財﹐土墓在辰﹐是爲祿財庫也﹐子命屬水﹐水克火故火爲命財﹐火墓在戌﹐是爲命財庫也。金爲身﹐金克木﹐故木爲身財﹐木墓在未﹐是爲身財庫也。余彷此推之﹐主財產丰盈﹐自能勞立﹐少年多主辛苦﹐漸方稱遂。財綬者﹐並以歲幹制月建﹐如甲乙人在辰戌丑未﹐丙丁人在申酉﹐余準此﹐若人遇之﹐主職位崇髙﹐印綬顯赫。﹝三命鈴﹞但看財命有气逢背祿而不貧者也。財絕命衰﹐徒建祿而不富。王氏注云﹕人生以財命爲主﹕五行所克者之謂財﹐財與命皆得屬於五行生旺之地﹐𨿽四柱背祿亦不至於貧賤也﹐或命與財二者無气﹐𨿽得建祿﹐亦不能致富貴也。瑩和尙注云﹕財命宜旺地﹐如庚寅木命﹐庚祿在申﹐見丁亥土﹐木生土旺﹐𨿽背了申之庚祿而不貧﹐次如火歸巳地﹐逢金土﹐向申中遇水﹐皆曰財命有气。財絕命衰者﹐戊戌木命﹐見丁巳月生﹐𨿽云壓祿財鄕﹐其隸命衰財絕﹐𨿽建祿而不富﹐此法不但月上時日皆然。﹝珞琭子﹞凡命納音財多而旺者﹐有財賄而濁在死墓處﹐逢財主富﹐而慳貪無義﹐亦主因死人而得財。﹝廣信集﹞【身衰不能克財】謂如金克木爲財﹐若壬寅金見戊辰木﹐安能克制翻成損气﹐如丁卯火自敗﹐不足以制癸酉自旺之金﹐五行同此。﹝廣信﹞【小盈大虧﹐恐是劫財之地】瑩和尙注云﹕譬如丙辰土命﹐見癸巳﹐丙祿在巳﹐以水爲財﹐劫殺卻居巳﹐財旣絕矣﹐命又衰矣﹐卽曰小盈大虧﹐恐是劫財之地。﹝珞琭子﹞

第廿卷論華蓋【華蓋位】寅午戌人在戌巳酉丑人在丑申子辰人在辰亥卯未人在未凡命值一位者﹐近貴﹐多主僧道﹐術人﹐印祿同宮﹐三位俱定﹐食祿髙彊之人﹐三者全於年月日時者﹐乃妙。﹝林開五命﹞華蓋者﹐以三合之位入墓也﹐謂如寅午戌屬火﹐戌爲墓也﹐主人多能博識﹐立性聰明﹐又云﹕華蓋卽墓殺也﹐所占頗異者﹐蓋取三命旺相休囚凶神吉神多少﹐或身克殺﹐殺克身之類消息斷之。﹝三命論﹞華蓋爲庇蔭之淸神﹐主人曠穎神淸﹐性靈恬澹﹐不較是非﹐好仙道伎巧事﹐一生不利財物﹐惟與夾貴正印並﹐則爲福淸貴﹐特達﹐不利權握﹐日犯克妻﹐時犯克子﹐孤介之神也。﹝燭神經﹞華蓋要皆主福﹐若與歲幹庫同位爲兩重福﹐主大貴﹐三命提要華蓋要見庫墓冠帶之鄕﹐假令癸卯金人﹐華蓋在未﹐見丁未爲冠帶之位﹐若辛卯木人見之﹐爲庫墓之位﹐見癸未是木人之正印﹐最爲貴格﹐餘皆彷此。﹝珞琭貴賤格﹞【重金重蓋爵頻添】重金重蓋者﹐如庚辰見庚辰﹐爲華蓋見二金是也。並幹之類曰重金﹐辛丑辛丑之類﹐但逢兩金重見華蓋是也。更有祿馬秀气扶持﹐當爵封也。﹝沈芝源髓﹞【華蓋名藝術之星﹐王水爲太僕】華蓋本淸髙近貴之物﹐得之者好方外之學﹝壺中子﹞印墓同華品格淸﹐重重臨印卽公卿﹐若還空破臨其位﹐便是幽閒術士人。﹝林開五命﹞華蓋重重善﹐休逢破與衝﹐若還臨旺相﹐定是作三公。華蓋重重善﹐若是破與衝﹐性𨿽頗聰慧﹐遊術走西東。﹝寸珠尺璧﹞君子值之應獲福﹐小人生處不宜逢﹐又云﹕君子主聰明好色﹐小人遇之更帶懸鍼﹐主處徙配。﹝八字金書﹞凡命時坐華蓋者﹐主平生歇滅﹐壬癸人大忌之﹐主老年喪子女命﹐時逢華蓋一生不產。古詩云﹕華蓋星辰兄弟寡﹐天上孤髙之宿也。生來若在時與胎﹐便是過房庶出者。﹝並廣信集﹞論金輿金輿者﹐是五行之吉神﹐常在祿前二辰﹐命前二辰﹐馬前二辰。﹝林開五命﹞祿金輿者﹐如甲子人祿在寅﹐辰爲祿金輿﹐主多得橫財﹐仕進有譽﹐小人逢之﹐亦主得妻財﹐若爲僧道﹐卽有藝術也。紫虛局云﹕祿前二辰號金輿﹐遇此之人福最殊﹐偏主聰明多富貴﹐一生淸泰亦無虞。命金輿者﹐如子生人在寅﹐若人遇之﹐車蓋盈門姻連戚裏﹐當防陰人相訐。﹝並三命論﹞驛馬前辰居二位﹐此名金輿在其中﹐生於此處並行運﹐到老爲官轉自通。﹝八字金書﹞金輿者乃祿命之旌旗﹐三才之節鉞﹐主人性柔貌願﹐舉止溫克﹐婦人逢之﹐不富卽貴﹐男子得之﹐多妻妾﹐陰福相扶持﹐生日生時遇之﹐主多賢貴﹐骨肉平生安泰。得賢妻妾﹐子孫茂盛﹐如皇族之類﹐多帶此殺﹐常格得之﹐身在無气中者﹐主作贅。﹝燭神經﹞論學堂文章【文彩異眾】謂年﹑月﹑日﹑時﹐有甲乙丙丁分處四位﹐相聯不斷﹐帶木火盛數﹐如甲寅年﹑乙亥月﹑丁酉時﹑丙申日﹐丙寅胎﹐此靑赤爲文之命也﹐又云﹕靑赤時爲父子﹐謂如甲子年﹑丙寅月﹑甲子日﹐丙寅時﹐又甲寅﹑丙寅之類﹐亦是如年木﹑月火﹑日木﹑時火﹐不惟福力最緊﹐兼文彩異眾。【文章出羣】謂年﹑月﹑日﹑時或月﹑日﹑時﹑見木金火分四處﹐次第相承﹐不相刑破﹐如甲子年﹑丙寅月﹑丙午日﹑辛卯時﹑丁巳胎﹐此靑赤爲文﹐赤白成章之格也。﹝關東叟書﹞【文章引從格】如兩已一甲﹐兩辛一丙﹐兩癸一戊﹐兩乙一庚﹐兩丁一壬﹐有寅申巳亥﹐主文詞貴人祿馬來臨﹐乃有用也。﹝鬼谷命格﹞【詞林秀穎格】木金火全者是也﹐蓋靑赤爲文﹐赤白成章﹐得此者皆館閣之格﹐假令丙寅生人﹐見己亥月﹑辛巳日﹑時者﹐爲入格﹐蓋丙寅火﹑己亥木﹑辛巳金﹐皆長生是名木金火全也﹐又丙辛化眞水﹐爲官必貴。【學海波深格】申子辰人全﹐見丙字者是﹐假令丙子人﹐丙申月﹑丙辰日﹑丙申時﹐爲正入格﹐水主文學﹐丙爲眞水﹐申子辰﹐水之正位﹐上下全見之﹐故曰學海波深﹐得此者﹐爲大聰明之士。﹝玉霄寶鑑﹞戊己重重兩位來﹐須知貴賤不須猜﹐忽然帶旺兼元祿﹐文章聲譽眾言魁。如戊子年﹑戊午月﹑戊戌日﹑己未時﹐己酉胎﹐五位幹具見戊己﹐而不雜爲貴格。本旬位位順相連﹐燦爛文章似錦鮮﹐鶴詔一來天外去﹐須教名字國中傳。﹝鬼谷要訣﹞文星入命﹐笑班馬之無才。火包而不包者﹐惟乙亥得之﹐土包而不包者﹐惟丁巳得之﹐乙亥丁巳謂之文星﹐凡人遇之﹐可笑班固馬遷。﹝壺中子﹞文章聲譽播他鄕﹐時命坐學堂﹐有气者是﹐無气者非。無官無印不成名﹐斷定是虛聲﹐支幹三合逢貴人﹐一舉便身榮。﹝直道歌﹞丙子﹑丁丑﹑絕其朱雀﹐不利於文章﹐丙子﹑丁丑無徳﹐則文章難立。﹝神白經﹞【學堂會福】甲乙人﹐金長生在巳﹐臨官在申﹐丙丁人水長生在申﹐臨官在亥﹐戊己人木長生在亥﹐臨官在寅﹐庚辛人火長生在寅﹐臨官在巳﹐壬癸人土長生在申﹐臨官在亥﹐以上遇長生臨官﹐皆爲官祿學堂﹐甲乙人得亥﹐丙丁人得寅﹐戊己壬癸人得申﹐庚辛人得巳﹐是爲本幹長生學堂﹐甲食丙﹐得丙寅﹐乙食丁﹐得丁巳﹐丙食戊﹐得戊申﹐丁食己﹐得己亥之類﹐爲食學堂兼官印﹐驛馬﹐其福厚﹐遇祿貴﹑奇徳﹐其气淸﹐值刑克衝破﹐其气濁﹐淸則科名巍峨﹐濁則福祿微薄﹐官職卑賤。﹝關東叟書﹞正學堂者﹐在五行長生位上﹐甲乙亥﹑丙丁寅﹑戊己壬癸申﹑庚辛巳是也。三命提要云﹕歲與幹長生之位﹐爲文學堂﹐生月日時遇之﹐主性識聰俊﹐文學富瞻﹐取髙科﹐歷淸職。臨官學堂者﹐甲乙寅﹑丙丁巳﹑戊己壬癸亥﹐庚辛申是也。﹝並廣錄﹞正學堂者在五行納音長生之地﹐如甲子金人在巳﹐身學堂者﹐在五行納音冠帶之地﹐祿學堂在命後二辰﹑與祿九地同行﹐命學堂者﹐在命後一辰﹐如子生人在亥之類是也。主有詞翰﹐早得仕進。﹝三命鈴﹞【官學堂】甲乙人辛亥丙丁人壬寅戊己人甲申庚辛人丁巳壬癸人戊申以上又名鬼學堂﹐生處見克也。乃五行之英气﹐主登科甲入侍從。﹝廣信﹞【官祿學堂格】甲用辛爲官﹐辛祿在酉﹐酉屬金﹐金生在巳﹐余彷此。﹝三命纂局﹞歌曰﹕金人乙巳丙寅長﹐水人丁亥戊申鄕﹐土人己亥庚寅好﹐火人癸亥甲申方﹐木人辛巳壬申位﹐此是五行官學堂。﹝廣錄﹞【詞學堂格】凡納音見帝旺之位﹐而逢天乙貴人處﹐其上者也﹐假令乙酉人得丙子日時﹐壬午人得辛卯日時﹐己酉人得庚子日時之類﹐方爲應格﹐淸貴之人也。﹝玉宵寶鑑﹞【學堂詞館貴神位】夫人生年﹑月﹑日﹑時﹐四幹俱通連天乙不斷者﹐謂之學堂詞館貴神﹐見甲戊庚乙己丙丁壬癸辛六相連足者﹐不必在丑未子申酉亥卯巳午寅﹑或見辰戌者﹐亦爲天乙﹐納受之宮﹐只如宋朝呂狀元﹐甲寅年﹑戊辰月﹑戊申日﹑庚申時﹑四幹頭俱帶甲戊庚﹑相連不斷爲例﹐此命犯兩申一寅﹐刑不相等﹐必須反挫重位矣。﹝八字金書﹞諸學堂上下帶金水木者﹐決取髙科﹐有文名於天下。﹝三命提要﹞學堂多合兮﹐登上甲之科。﹝指迷賦﹞論科名凡有科名命﹐自是五行淸粹﹐學堂驛馬生旺於金水之上﹐三奇華蓋萃類於時日之中﹑或刑沖生旺﹐木水相生﹐福神集時﹐天元不戰﹐皆主淸譽巍峨。﹝燭神經﹞【科名貴】自甲辰至癸丑一旬﹐俱是在日時上﹐無不及第﹐兩三位者必作前名。﹝廣信﹞【魁星】丁亥辛卯庚戍以上日時犯者﹐多占解省殿魁﹐必作前名人。﹝同上﹞【又魁星】寅申巳亥四位﹐爲館殿詞林之貴﹐亦主學堂﹐大愛本年遁起四位爲魁星﹐如癸巳人從寅上遁起甲寅﹐丁巳﹑庚申﹑癸亥此四位是也﹐又如丁卯人從寅上遁起壬寅﹑乙巳﹑戊申﹑辛亥四位是﹐餘皆凖此爲例。﹝馬子才命格﹞一說云﹕甲辰﹑丁未﹑庚戍﹑癸丑四位是魁星﹐甲木旺於東方﹐丁火旺於南方﹐庚金旺於西方﹐癸水旺北方﹐蓋取逐方旺气﹐加於辰戍丑未之上﹐以爲魁星也。歲窠者﹐蓋以命建之月是也﹐謂如子生人在子﹐丑生人在丑﹐余凖此﹐若生月遇之﹐運气相扶﹐主辭學丰膽﹐科名顯赫﹐假令甲子人十一月是也﹐一雲臺閣殺﹐君子吉﹐小人凶。﹝三命指掌﹞天上正合曰龍首星﹐幼如魚養於深淵﹐長若鵬搏於霄漢。四柱內兩見幹合﹐謂之龍首星﹐主省殿魁薦之貴。﹝壺中子﹞凡命申金土乘秀气﹐金水乘秀气﹐火木乘秀气﹐水木乘秀气﹐皆主科名﹐秀气者﹐月令中秀气也﹐最爲緊急。大凡支幹有气﹐乘月令中秀气﹐亦爲及第之命﹐金水乘秀气﹐火木乘秀气﹐水木乘秀气﹐亦不必直待月令中秀气﹐但乘旺气皆主文科可矣。﹝並廣信集﹞馬兼財合秦庭獻一鶚之書﹐官共祿迎﹐禹門透三層之浪。行年驛馬與見生驛馬衝而不合﹐謂如生馬在申﹐年馬在寅﹐卻見巳亥是有合也。又見天財文星之類﹐其人必發﹐故云﹕馬兼財合不言馬與馬合也﹐若馬𨿽衝而不合﹐忽所屬相生而不相克﹐反爲徘徊驛馬﹐發亦不行也﹐發必以次年遇官與祿﹐則須成不遇官與祿﹐惟可發而已。﹝壺中子﹞八字金書云﹕行年馬興見生馬合﹐卽住而不發﹐科舉尢忌之。凡同人請舉﹐年有太歲二運見甲庚丙壬者﹐見乙辛丁癸者﹐有乙丙丁見寅卯歲運者﹐有甲戊庚見子午歲運者﹐有時興太歲作福者﹐其事不一﹐當取爲福緊者詳之﹐凡舉人了當年大要太歲與月建相和作福﹐其餘甲戊庚乙丙丁之類﹐皆不定也﹐只以行年太歲與本生月建參而推之。﹝廣信集﹞欲知人及第之年﹐須是大運在吉位﹐又太歲帶正官正印﹑或正天乙或本家祿是及第之年也。又曆識士人於庫年庫運登科者﹐多爲舉人﹐有祿者言也﹐無祿不在此。﹝三命提要﹞論蔭補凡命入貴格﹐五行生旺純粹﹐支幹恬和不相淩戰﹐胎元有气而卻無學堂﹑三奇﹑激揚﹑夾貴﹑華蓋之類﹐門蔭出身者也。﹝燭神經﹞稍見有貴及印綬﹐學堂﹐不相就﹐更值三元失五行﹐此是受恩人。﹝直道歌﹞凡五行死絕空亡中見學堂﹑貴格﹐生月閒慢﹐時日爲福﹐更或帶官鬼﹐祿鬼﹐多百司流外之進。﹝燭神經﹞論武職文以火木爲主﹐在祿馬之鄕﹐以金水爲客﹐木來相侵者是也﹐武以金土爲主﹐得生旺之气﹐以木火爲客﹐故來爲福者是也﹐仍以七神定武官之貴﹐七神者﹐謂武庫以下七神。【武庫神】甲隨丙戊入蛇鄕﹐乙酉丁同愛逐羊﹐金書命訣作乙巳丁同發逐羊﹐庚共壬人居亥月﹐己辛丑位取相當。金書命訣作六辛壬位取相當。武庫見文星﹐主武文兼全。【太極神】有訣﹐在釋吉貴例中【陰貴人】卽官貴堂甲在未兮乙在辰﹐丙巳丁寅辛向申﹐戊午己戍庚臨亥﹑癸馬壬雞陰貴人。陰貴人見天官﹐主福祿崇重。【勾陳】甲乙巳亥是勾陳﹐丙丁臨處戍和辰﹐要知戊己寅申位﹐欲辧庚辛丑未眞﹐壬癸兩幹何處覓﹐直來子午位中尋。三命鈴云﹕若人遇之﹐主立期信﹐重然諾﹐居五品之位﹐小人逢之﹐亦主丰盈。神白經云﹕戊寅勾陳受刑時﹐犯之大不利於武人﹐若犯庚戌戊戌﹐遇死於鋒刃之禍。【眞武】甲乙未兮丙丁午﹐戊己直來辰上數﹐庚辛元向卯中尋﹐壬癸逢寅是眞武﹐當月空眞武當權。三命鈴云﹕若人遇之如木火並者﹐主大有才識﹐水土並多好是非。【將星】馬后二辰是前有驛馬攀鞍﹐更遇天乙﹑天徳﹐則吉气厚盛。【攀鞍】馬后一辰是前馬后將﹐逢見祿合﹐則倍福力。以上七神互見武人之貴也。﹝並閻東叟書﹞【武跨將壇格】寅午戊人皆戊子者是。假令戊戌人﹐戊午月﹑戊寅日﹑戊午時﹐爲正入格﹐戊爲眞火﹐寅午戌火之正位﹐而眞火處其上﹐故曰武跨將壇﹐得此者﹐勇冠三軍。﹝玉宵玉鑑﹞福星不值水星無﹐祿馬值彊只武夫﹐若犯食神並刃殺﹐出神寧免是屠沽。﹝八字金書﹞武吏生時須武殺﹐金火相兼易榮發﹐馬帶殺來主有權﹐天衢名迹須超越。凡右職須要庚辛辰戌丑未﹑及馬上旺相﹐主武官支幹合﹐不全有相刑相克﹐卻又有气之地見祿馬及羊刃倒戈﹐或云羊刃懸鍼名倒戈﹐三帶戊午戌支名倒戈。又皆是武官也。【馬頭帶劍主將權】馬上或見辰戌丑未﹐馬上見金﹑或庚辛羊刃倒戈﹐若不爲將﹐亦有兵權﹐又云﹕或有憲職﹝並理愚歌﹞【交刃多應武職來】如庚辰乙酉爲交加羊刃。﹝沈芝源髓﹞官印貴人加刑殺﹐武將有初末﹐賊將出職立其身﹐先殺後貴人。﹝直道歌﹞凡刑沖﹑死絕﹑三才﹑克戰﹐中有貴格﹐或刑沖互相生旺﹑或多偏印者﹐多起於盜賊凶惡﹑或卒伍而進也。﹝燭神經﹞

第廿一卷論貴局上【貴格】五行足幹神一字支神一字五行一字甲庚丙壬全乙辛丁癸全四孟生气全四位旺气全四季庫五行得正印四位集福於帝座帝坐發福於四位君臣慶會引從全交互見祿交互見貴神祿合全甲得亥之類貴合全甲得午之類合全十干合全十二支十干得專位祿納音同源順數爲上逆數爲次夾祿窠夾貴窠幹神五位相連支神五位相連天地徳合年與時爲上順連合如甲乙丙或丙丁戊之類逆連合如癸甲乙或甲乙丙之類三合順謂生年次月日時自生旺一路見福貴自死絕一路見福貴先駁雜後純粹三奇天爲上地爲次食神見驛馬食神見本冢祿六合喚盡支神暗合祿堂本家貴全生成官夾貴庫專位暗合祿旺气乘本主主木卯月﹑本金酉時兄弟五行同類

兄弟納音相煩兄弟幹神相類年兄日弟﹑月兄時弟兄弟支神相類官印驛馬學堂食神學堂右自夾貴窠以上卿相王侯格局﹐自幹神五位連珠以下鳳閣鸞臺舍人格局﹐亦須入格後更看納音五行衰旺死﹐及參以祿馬貴神刑害殺神看之﹐臨時加減﹐或凶而有吉﹑吉而隱凶﹐或在上局而降中﹑或在中局而升上臨時消息之﹐當自見之矣。﹝李虛中書﹞【又貴格】五行相生戊己兩字不雜五行兩字相善生旺六合自生旺六合自死絕六合死絕六合生旺一路死絕一路四位見印見印合六合夾貴六合夾貴印華蓋印自生旺相衝生旺相善去來年父﹑月子﹑日父﹑時子首尾公孫同類如甲申年公﹐甲申時孫幹神不雜納音集生旺貴神集生旺自生自旺祿祿馬同鄕天中受殃主本支幹同此下出閻東叟三合見本幹三合以馬換頭支食神見貴祿馬合全往來生旺相衝往來祿馬相善貴賤不相入金則金生﹐木則木生幹神集生旺以下出燭神經還魂借气拱揖端門自生馬天中自旺天中合神主本同徳三合見一馬三合喚盡食神制畏神祿馬暗合全興見福貴並將星者妙福會神甲人丙戌之類﹐不犯他幹仍帶貴气。右貴格只忌空亡﹑死絕﹐相衝﹐爲破壞也﹐全一路無破﹐有貴名﹐有破則富足之人也﹐全一路無破﹐州縣官﹐二路京官﹐三路朝官﹐四路員郎﹐五路正郎﹐六路卿監﹐七路兩制﹐八路兩省﹐九路兩府﹐十路三公﹐若入格命﹐更得福集帝座﹐須曆淸華之選﹐或有刑破卽迆邐減退言之﹐若有天中無科名﹐相衝相刑帶殺多是右職也﹐如多死絕﹐主爲官不長進﹐更天中相刑沖﹐主多停替﹐宜細詳之。﹝林開五命﹞【十干十二年生大貴人例】六甲年二月乙未日丙寅時。六乙年二月甲戌日乙亥時。六丙年正月丁巳日丙午時。六丁年五月壬辰日丁未時。六戊年九月己丑日己丑時。六己年六月己未日丙寅時。六庚年七月庚申日辛巳時。六辛年七月庚午日辛巳時。六壬年十月壬辰日丁未時。六癸年三月丙辰日戊子時。以上逐年只有一日一時﹐主生大貴人﹐應世建功立事之命﹐不然出塵神仙常術不能曉也。【貴人局】年隔二位﹐月隔時日一位﹐如子年﹑卯月﹑巳日時之類﹐支幹順全者﹐入貴格。﹝並廣信集﹞【五行全在一旬中格】帶生旺六合﹐無破敗﹐臺閣貴人命也﹝鬼谷命格﹞【四鎭格】戊己或土帶四孟中﹑四仲下﹑四季上﹐是宰相命。﹝三命纂局﹞【貴人黃樞格】戊己二字而入辰戌丑未者是也﹐假令戊戊人﹐己未月﹑己丑日﹑戊辰時﹑戊貴集於丑位﹐而此日見之爲入格﹐此類多主鎭守之職。﹝玉霄寶鑑﹞四鎭之星福最彊﹐更看權殺戒在何方﹐數重生旺兼乘祿﹐不作公侯便主王。辰戍丑未屬土故也﹐五行一字全是土﹐亦得須要生旺。﹝鬼谷要訣﹞【孟仲季四位全】四孟帶五行生气﹐四仲帶五行旺气﹐四季帶五行庫墓﹐能全其位﹐又於納音稟五行生旺气兼諸貴人助之﹐未有不大貴者﹐但有一說﹐常術所不能及﹐若孟仲季於年月日時全得﹐則衝犯而早達致死﹐要以胎代年方壽貴也。﹝李虛中書﹞閣東臾有四位純全格云﹕四孟帶五行生气﹐謂之四柱焉上﹐四仲帶五行旺气﹐謂翻之四正爲中﹐四季帶五行正庫﹐謂之四墓爲下。【四衝封位封王格】四衝得位者寅申巳亥﹐欲自生或互換生﹐子午卯酉欲自旺﹐辰戍丑未欲自墓﹐方爲貴格﹐假如甲申年﹑丙寅月﹑辛巳日﹑己亥時﹐四位皆自旺﹐加丁巳胎﹐五行足﹐又是詞館學堂俊乃封王﹐又如辛卯年﹑庚子月﹑癸酉日﹑戊午時﹐乃胎生元命﹐又曰自旺﹐四仲局又如乙丑年﹑癸未月﹑丙辰日﹑壬辰時﹑甲辰胎﹐四庫曰四印﹐秀局五行﹐數足皆貴命﹐他仿此。﹝沈芝源髓﹞【金章格】甲子見甲寅﹑乙丑見乙卯﹑丙寅見丙辰﹑丁卯見丁巳﹑戊辰見戊午﹑己巳見己未﹑庚午見庚申﹑辛未見辛酉﹑壬申見壬戍﹑癸酉見癸亥﹐命前二辰見本祿有用﹐必貴﹐無用卽常也。﹝鬼谷命訣﹞【世不及貴格】甲人辛酉戊人乙卯乙人庚甲己人甲寅﹝三命纂局﹞【榮華格】以五虎元遁﹐如甲起丙寅﹐到己巳﹐甲與己合﹐甲申己巳天地徳合﹐他準此﹐在日上爲緊﹐只見一位便入格。甲人己巳到甲申﹐乙是庚辰乙酉親﹐丙須辛卯及丙戌﹐丁下壬寅丁亥乘﹐戊生癸亥戊寅日﹐辛用丙申辛巳迎﹐壬逢丁未兼壬午﹐癸注戊午癸未神﹐己因甲戌來己卯﹐此是榮華福壽齡﹐中若更加他格局﹐定生王侯宰相身。如虞尙書﹐癸未年﹑甲寅月﹑戊午日﹑丙辰時﹐蔡學士甲申年﹑戊辰月己巳日﹑庚午時是也。【天廚格】此以食神見祿推之甲丙愛行雙女遊﹝巳﹞﹐乙丁獅子﹝午﹞己金牛﹝酉﹞﹐戊樂陰陽﹝申﹞庚亥地﹐二千石祿坐皇州﹐癸來天蠍﹝卯﹞壬人馬﹝寅﹞﹐辛到寶瓶﹝子﹞福自由﹐此乃天廚注天祿﹐令人福慧兩優遊。如富鄭公﹐甲辰年﹑丙寅月﹑乙巳日﹑辛巳時是也。【衣錦特賜格】甲丙庚日遇寅時﹐丙庚壬向巳中推﹐庚壬甲地歸申坐﹐壬甲丙來亥取之﹐此是錦衣第一局﹐時日無差定不移。如黃冕仲﹐甲申年﹑乙亥月﹑丙辰日﹑庚寅時﹐石參政﹐壬申年﹑己酉月﹑甲辰日﹑丙寅時是也。【淸貴入堂格】此以丁辛加於子午卯酉主取之。乙丁辛見馬﹐丁辛癸向雞﹐辛癸乙還子﹐癸乙丁兔奇﹐此是正郎格﹐淸華著錦衣。如林按撫﹐己酉年﹑乙亥月﹑癸丑日﹑乙卯時是也。又曰暗合三奇。【循環格】如謂陳右相﹐癸巳年﹑癸亥月﹑甲寅日﹑辛未時﹐爲入格﹐歌曰﹕生年遁數逢癸亥﹐生月又遁見甲寅﹐從日推之逢辛未﹐此般格局有功名。﹝並預知子貴格﹞【龍吟虎嘯格】寅辰兩字見龍吟﹐遇此生人福最深﹐虎嘯風生人相厚﹐榮華富貴積【資】金。如王狀元﹐戊寅年﹑甲寅月﹑丁酉日﹑甲辰時是也。珞琭子云﹕龍吟虎嘯﹐風雨助其休祥。瑩和尙注云﹕龍吟雨降﹐虎嘯風生﹐故曰﹕雲從龍﹐風從虎﹐則各從其所類也﹐常以戊辰甲寅取之﹐不然遇寅與辰﹐相得亦是。玉門關集云﹕凡龍吟虎嘯日時遇之﹐大好﹐日月次之﹐年月又次﹐日年月遇之﹐卻於時上遇祿者亦佳﹐但不犯空亡﹑支幹相破﹐便是兩制命﹐有破無救只正郎。預知子云﹕龍吟得水﹐戊辰見甲寅﹐虎嘯得木﹐甲寅見戊辰。【四般生一格】四般生一一生四﹐便斷公卿更莫疑﹐添減福神隨厚薄﹐官資子細定尋推。如許【運】使﹐癸巳年﹑癸亥月﹑辛亥日﹑壬辰時﹑甲寅胎是也。【官星暗合﹐馬馳祿格】如謝參政﹐乙卯年﹑戊寅月﹑己酉日﹑己巳時﹐己巳與甲申暗合﹐乙祿在酉﹐遁得乙卯﹑巳爲祿元﹐巳馬位﹐故曰馬馳祿。【鞍馬格】馬俊一辰是玉撥金鞍坐貴人﹐便知三品定官榮﹐若無的殺加此格﹐兩府中書定舍人。如王駙馬﹐庚寅年﹑乙酉月﹑辛亥日﹑乙未時﹐庚寅見乙未﹐爲攀鞍﹐庚貴在未﹐又是金號貴人坐金鞍。﹝此紫虛局﹞【相位貴神法歌】好年不如月﹐好月不如時﹐尊親帝座位﹐前後貴人隨。只如陳相國﹐庚寅年﹑丙戌月﹑辛卯日﹑己丑時﹐𨿽是大敗卻得天乙貴神﹐更本生太歲﹐爲年中天子﹐前歌云﹕尊親帝座位是也。又己丑﹑庚寅﹑辛卯﹐相連﹐謂之連珠鳳凰﹐𨿽無科名﹐官居相位﹐又生月丙戌﹐帶天徳﹐九月戌爲大殺同宮﹐況陳姓屬徵音﹐火墓在戌﹐合其寅﹐經云﹕本音墓處天徳大殺司宮﹐卽有三臺入座之榮﹐自余不【夾】大歲值祿馬同鄕﹐亦可入相。﹝八字金書﹞【引從輔弼格】年爲天子坐中宮﹐日時相逢兩侍從﹐輔弼貴星人要識﹐爲官气勢最英雄。如曹中奉﹐癸丑年﹑甲子月﹑丙寅日﹑巳亥時﹐乙卯胎﹐拱年在其中也。﹝紫虛局﹞【包承格】前後有二支包承﹐本命在其中者是也﹐假令辛亥生人﹐得庚子月﹐戊戌日﹐子處其上﹐亥處其中﹐戌處其下是也﹐子在前爲包﹐戌在後爲承﹐入此格者主淸貴福厚﹐只怕空亡衝破。﹝林開五命﹞【引從包承】假令甲子人﹐以前三辰爲引﹐則丙寅﹑丁卯爲引﹐以後三辰爲從﹐則壬戌﹑癸亥爲從﹐引宜遠﹐以丁卯爲遠﹐從宜近﹐以癸亥爲近﹐然子卯相刑﹐不若丙寅爲食神祿馬﹐若得壬戌時﹐則丁與壬合﹐卯與戌合﹐暗中有合﹐則壬戌癸亥甲子並乙丑以待用﹐而前引神有丙寅丁卯﹐一甲中天地气全﹐前後包承﹐更看納音﹐有生旺之气﹐兼諸貴殺助之者﹐大貴﹐管輅曰﹕引從包承﹐拱太歲﹐則官曆淸華﹔刑害衝破值身命﹐則一生困苦。﹝閻東叟書﹞引從﹑從近﹐引須遙引從格者﹐年月日時在一旬中也﹐居年前曰引﹐居年後曰從﹐引愛遠﹐從愛近﹐如己酉年﹑癸酉月﹑戊申日﹐後從壬子時﹐前引﹑引遠從近﹐乃大官之命﹐然引從格﹐居朝廷則多出入﹐蓋引從動也﹐且如丁酉人﹐遇壬辰日﹑庚子時﹐此乃從遠引近不中﹐又不如壬辰日﹐壬寅時拱卯上作丁酉正端門格﹐又如乙丑人﹐見甲子爲從或前遇庚午日乘引﹐只見庚午日謂引﹐蓋幹合也﹐乙丑前數有己巳後有甲子﹐方曰正引徒數﹐無者止曰引從也﹐餘皆凖此推之。﹝沈芝源髓﹞引從不同﹐前後宜乎審察引從乃引進侍從也﹐陽命人遇引進神﹐陰命人遇侍從神者爲得力﹐前從之分﹐在於太歲歲之前焉引﹐進歲之後爲侍從。﹝壺中子﹞【夾祿夾貴】甲人得卯﹑丑﹐乙人得寅﹑辰﹐丙戊人得辰﹑午﹐丁己人得巳﹑未﹐庚人得未﹑酉﹐辛人得申﹑戌﹐壬人得戌﹑子﹐癸人得亥﹑丑﹐爲夾祿鄕﹐有丁己庚而得未有丙戊乙而得辰﹐有辛壬而得戍﹐有癸甲而得丑﹐爲夾祿窠二者祿窠爲上﹐夾祿鄕次之。凡祿最喜於墓﹐謂之庫﹐而有所藏也﹐最惡於衝﹐謂之鬼﹐而有所尅也﹐妻財凖此論之。然當生遇庫印爲福﹑爲壽﹐歲運逢墓印﹐爲爭﹑爲凶﹐丙丁豬雞以戌爲夾貴﹐壬癸蛇兔以辰爲夾貴﹐丙午﹑丁未﹑丙子﹑丁丑﹐納音水﹐得甲戍火爲財庫﹐壬子﹑癸丑﹑壬午﹑癸未﹐納音木﹐得丙辰土﹐爲財庫以上謂之夾貴印庫﹐火財而得壬戍之水﹐土財而見戊辰之木﹐謂之庫中逢鬼﹐先富後貧﹐𨿽成必破。又甲戊庚﹑乙己丙丁壬癸﹐六辛於年月日時順連﹐四幹不斷﹐不必在牛羊鼠猴豬雞兔蛇馬虎之位﹐但見辰戍二位﹐便爲天乙受福﹐納慶之宮﹐主學問該博﹐文章蘋藻﹐科名巍峨﹐官職淸貴﹐凡夾庫帶正印﹐而庫墓者爲上﹐庫墓而非正印者爲中﹐無印庫者爲下。﹝閻東叟書﹞【又夾祿夾貴】幹神一字而支神相應﹐前有貴擁﹐後有馬乘﹐中有建祿者是也﹐假令己未人﹐己巳月﹑己未日﹑己巳時﹐四己幹神二字﹐未有己貴在申﹐故曰前有貴擁﹐未有馬在巳﹐故曰後有馬乘﹐中己祿在午﹐故曰建祿﹐貴踰三品之命﹐若夫丁巳丁未則止夾祿﹐辛卯辛丑則止夾貴﹐當從減落斷之。﹝玉霄寶鑑﹞【祿貴夾扶人少得】祿貴夾扶者﹐戊午﹑丙午日時多者是也。蓋戊祿在巳﹐夾在後﹐戊貴在未﹐夾在前也﹐又如己未年﹑辛未月﹑己未日﹑辛未時﹐蓋己祿在午在後﹐己貴在申在前也﹐乃祿與貴人夾扶其身﹐乃貴命﹐不須帶別支神也。﹝沈芝源髓﹞【前遮後擁人中仙】祿馬夾貴﹐在本命前後是也。﹝理愚歌﹞凡欲持网入帝朝﹐貴星不與賤星交﹐將軍須是刑星裏﹐宰相多應祿馬包。凡貴人格﹐須要五位中無一位駁雜﹐往來乘旺﹐遞相有气﹐帶福神於其上是也。四位貴卻一位賤﹐便不是貴格。﹝鬼谷要訣﹞

第廿二卷論貴局下【一切福神相還格】凡祿馬陰官貴﹑六合﹑華蓋﹑金興﹑文星﹑貴人﹑印綬﹑祿庫﹑食神﹑奇徳之類﹐皆謂之一福神﹐遞互相還﹐便是貴格﹐若無死絕衝破﹑空亡﹐有五行旺气﹐福助之貴﹐爲將相﹐如此而又有殺神﹐卽少達曆重任﹐若有死絕衝破﹑空亡﹐只在格上看之﹐又須尊者吉﹐方可﹐卽幹神是也﹐凡幹神作生旺﹑臨官﹑或作福神﹐皆是尊吉也﹐納音逢死絕﹐玆謂尊吉卑凶﹐若納音旣死絕﹐更有衝破空亡﹐卽不成就﹐不過一薄尉州縣官﹐縱他有福神助之﹐亦不遇一多難京朝官耳﹐若死絕空亡衝破更有三刑六害﹐必是一孤獨有藝術人﹐或僧道﹐並無成舉人﹐更觀五行輕重消息斷之﹐若乘生旺气者﹐特達之士﹐只消一件﹐可作大貴﹐若不乘生旺之气﹐須兩件可也。﹝林開五命﹞【致一凝神】聖人得抱一之眞﹐則無所不達﹐鬼神含得一之靈﹐則變化無窮﹐而陰陽之理﹐精神之運﹐斂散抑揚﹐歸於一者﹐所以爲致一之命﹐乃問世賢輔﹐出羣異人也﹐如年月日時胎五位﹐納音四木﹑一水﹑四土一火之類是﹐見於時﹐或一金四木﹐土一水四﹐全之類﹐一見於年各有旺气發越﹑一路是也﹐五位中有二戊﹑二丑﹐而日上或時上﹐見一寅之類是也﹐幹神上下俱是戊己﹐而日上見一丙之類是也﹐天乙﹑天官﹑文星﹐天徳﹐往來見於四位爲福貴之气﹐獨於時上一位無福貴之气是也﹐祿馬官印貴徳會聚於一位是也。三合於日時上帶本家一位是也﹐三合逢一馬是也﹐四位俱乘旺气﹐獨於時上帶一路死絕之气是也﹐四位俱帶死絕之气﹐惟日上或時上帶一路生旺之气是也﹐四位或甲乙或丙丁或戊己或庚辛或壬癸﹐而日上或時上見一眞官是也﹐𨿽曰如是﹐須往來會合歸於一者﹐方成此格。【虛中精實】人之年時上下如天地覆載而運﹐日月於太虛之中﹐此虛中精實之格﹐最爲奇妙﹐𨿽美惡相雜﹐憎愛相半﹐無不並包而兼容之﹐眞大气遠業之命﹐且年與時上下乘生旺之气﹐而於日月兩路帶死絕之气是也﹐年月時三位俱帶生旺之气﹐惟日上帶一路衰敗死絕之气是也﹐上下乘金土剛建厚實之徳﹐惟日上一路建水火變通之气是也﹐上下俱帶天乙﹑天官﹐文星﹑祿馬﹐並互換見諸吉神﹐獨日位上無祿馬貴气是也﹐年月日得寅午戍生旺庫三位純全﹐獨日上一位在火气衰敗死絕之處是也﹐巳酉丑﹑申子辰﹐亥卯未﹐三合之命﹐獨日上一位帶三合﹑衰敗死絕之气是也﹐入此格者﹐曠世無忌﹐大徳有容﹐富貴不能淫﹐威武不能屈。【鼎足鎡基】鼎足之義﹐謂之三合﹐見三奇三合﹐見一馬三合﹐見馬合三合﹐見本幹三合﹐帶本家三合﹐以馬換實支﹐切忌以金當寅午戌之類﹐須旺中損壽也。三合見三奇者﹐乙丙丁或甲戊庚在年月日時﹐胎上是也。三合見一馬者﹐申子辰而得寅馬﹐巳酉丑而得亥馬之類是也。三合見馬合者﹐寅午戍見巳合﹐亥卯未見申合之類是也﹐三合見本幹者﹐甲乙人得亥卯未﹐丙丁人得寅午戍之類是也。三合帶本家者﹐寅午戍火命得丙寅﹐戊午﹑甲戍帶本家火也﹐亥卯未得己亥﹑辛卯﹑癸未﹐帶本家木也﹐他準此。又如寅午戌馬﹐在申有申﹐而闕寅﹐亥卯未馬在巳﹐有巳而闕亥﹐申子辰馬在寅﹐有寅而闕申﹐巳酉丑馬在亥﹐有亥而闕巳﹐此三合馬換頭支也。【拱揖闕門】本命甲子﹐以己巳﹑辛未爲拱揖﹐虛午爲闕門本命乙丑以庚午壬申爲拱揖﹐虛未爲闕門﹐餘皆仿此﹐陽命只天官合﹐陰命見天官﹑印綬﹐在日時上﹐居拱揖二位者是也﹐一如甲以己爲天合﹐辛爲天官﹐乙以庚爲天官﹐壬爲印綬之類﹐或二天官合﹐又二天官或二印綬﹐夾輔闕門﹐亦貴資以天徳﹑天乙者﹐尢貴也。﹝並閻東叟﹞拱將﹑拱門﹑並拱座﹐拱貴﹑拱印﹑靑雲路凡拱者二位虛夾一位﹐日拱﹐拱將者﹐如亥人得寅日﹐辰時﹐故虛夾有拱﹐林開云﹕坐實不如拱虛﹑明合不如暗合﹐乃此格也。拱門者﹐如年對處是﹐如林發運癸亥年﹑癸亥月﹑戊辰日﹑戊午時﹐有辰有午﹐虛拱巳上一位﹐曰拱門﹐加之戊輿癸合﹐兩戊巳上又拱祿﹐兩癸巳上又虛夾拱貴﹐與兩戊合爲眞拱﹐凡拱者須愛兩拱幹同方爲眞拱﹐如戊辰見壬午等﹐乃假拱。凡拱處只愛一午﹑一辰﹐如一處重逢﹐乃偏也。凡拱格皆用此例。拱座者﹐乃時爲帝座﹐對衝處逢曰拱座﹐如庚寅年﹑丁亥月﹑庚辰日﹑乙酉時﹐衝卯爲木帝旺之門﹐乙祿在卯﹐與庚合﹐逢眞拱爲貴﹐拱貴者﹐如甲戊庚牛羊﹐逢有寅﹑有子﹑或有午﹐更有申曰拱貴也。拱印者﹐如六丙生人遇卯﹐並巳遁起拱得壬辰﹐辰乃水印也﹐凡拱印者﹐須不破﹐又看得財印﹑鬼印﹑官印﹑子印﹑乘印﹑脫印細細推之﹐凡拱印者﹐有七十二格﹐拱印﹑拱害﹑拱馬﹑拱學堂﹑拱飛刃﹑拱劫﹑拱亡神﹑拱鬼﹑拱官貴﹑拱旺﹑拱破﹑拱孤辰﹑拱寡宿﹑拱巌廊﹑拱合﹑拱君臣合﹐凡拱須詳殺神輕重分髙低言禍福貴賤﹐靑雲得路者﹐皆貴命﹐乃日就時中帶祿也。﹝沈芝源髓﹞【龍躍天門】凡五亥人﹐得壬辰日時﹐壬辰人得五亥日時者也﹐如見丁亥者﹐爲正入格﹐天門在西北處。乾之位﹐壬辰水正印﹐而六龍在禦﹐見亥﹐所以爲福﹐若得丁亥﹐則幹神合壬祿在亥﹐入此格者﹐有潤澤生民濟世之功業。【虎臥龍閣】庚申人得辛卯﹐爲日時者﹐爲正入格﹐曰虎家在庚申﹐而辛卯重重見之﹐則爲龍閣﹐故曰虎臥龍閣﹐得此者﹐有聲彈壓名臣。【雲行雨施】丙午﹑丁未得戊子已丑日時﹐戊子己丑人得丙午丁未日時﹐蓋丙午丁未天河水﹐戊子己丑霹靂火﹐子午居陰陽之正位﹐今全見之﹐陰陽和也﹐陰陽和而乃雨﹐如己入貴格﹐而得此者﹐膏澤及民﹐榮職百撥﹐如有衝破﹑空亡﹐亦不免爲州縣之職﹐丁未人得壬辰﹑己丑人得壬辰﹐凖龍得天河水﹑與霹靂火亦爲雨故也。【淸肅憲臺】巳酉丑人皆得乙字者是﹐假令乙丑人得乙酉月﹑乙巳日﹑乙酉時爲入正格﹐金主刑﹐乙眞金也﹐巳酉丑金之正位﹐上下全見之故﹐淸肅憲臺﹐得此者﹐多爲臺諫之任﹐若胎月中見驛馬﹐則外任憲司之職。﹝並玉霄寶鑑﹞【風雲慶會格】風雲慶會少人知﹐年遁月兮日遁時﹐轉把月時遁年日﹐有人遇者一生奇。﹝廣錄﹞【數日貴】須將三日一分幹﹐十干日內細推看﹐六日生爲初甲乙﹐須逢寅卯貴人言。一至三日得甲或寅﹐四至六日得乙或卯﹐七至九日得丙或巳﹐十至十二日得丁或午﹐十三日至十五日得戊或己﹐十六日至十八日得己或午﹐十九至二十一日得庚或申﹐二十二至二十四日得辛或酉﹐二十五至二十七日得壬或亥﹐二十八日至三十日癸或子﹐五行旣失﹐取捨旣便﹐數日人命稍加於此﹐乃爲福貴之命。﹝太乙統紀﹞【陽奇陰偶最豪英﹐重陰官重職更深】陽奇者﹐甲庚丙壬也﹐陰偶者乙辛丁癸也﹐命中見之大好﹐重陰者﹐如甲人逢癸又見庚﹐重官者﹐如甲人逢辛﹐又見丙﹐蓋甲以辛爲官﹐辛以丙爲官﹐乃重官也。如甲人逢兩辛﹐不用此論如福聚多﹐兩府之命。【包裹旌旗皆貴人】包裹旌旗乃拱劫殺﹑亡神相見﹐須是天元有气﹐不甚死絕﹐最吉﹐凡命中劫殺曰旗﹐亡神曰旌﹐二殺相見﹐方爲旌旗﹐獨遇一位﹐非旌旗也。包裹者﹐乃拱旌旗也。且如庚辰年﹑丙戌月﹑庚午日﹑丙子時﹐乃辰人劫殺在巳﹐亡神在亥﹐庚辰庚午拱巳上劫殺﹐曰包裹旗﹐丙戌丙子拱亥上亡神﹐曰包裹旌﹐余格類此。凡遇旌旗者﹐官𨿽卑﹐亦作小監司﹐如遇之必爲師帥﹐如帶刃﹐身克殺﹐多斬人﹐殺克身必下來惡死定也。﹝沈芝源髓﹞【富貴所成】祿期本地﹐身命旺相﹐祿乘馬位﹐貴合兩全。如甲人生亥卯未或寅卯辰中﹐卽生旺气也﹐如甲辰得辛亥﹐丙寅己亥﹐甲寅得辛未﹐丙子巳亥是也。【眞體守位】如丁人得壬﹐而在寅卯辰亥之中﹑或見丙辛各在旺地﹐而別位無丁是也。【支幹純一﹐有貴來朝】本命四柱支幹純一﹐或四柱幹純帶貴神來朝本命﹐或四柱並在一支上見貴神。【金逢五事﹐順得三奇】金﹑木﹑水﹑火﹑土而三元有气﹐得生克相順尢佳也﹐辛酉人得甲午月﹑戊寅日﹑庚申時﹐是三奇順得也。【假音得時】如土人生夏季﹐或居申子辰中﹐連四季者是也。【寶義制伐﹐四事【顯】朝】尊生卑曰寶﹐卑生尊曰義﹐上克下曰制﹐下克上曰伐﹐以此四者﹐胎月日時上下相生相克是也。【木官木重金鬼無偏】木須要金﹐而木適用﹐甲重而無金者﹐須得支有金﹐金須要火﹐而金相當﹐或庚重而會合於丙。【五行不雜﹐九命相養】謂三元各處一方﹐帶本位祿﹐而和及三元各居生旺庫﹐而納音支幹相生育也。【主旺本成會於一方】庚子土得丙午月﹑丁丑胎﹑庚辰日﹑癸未時之類﹐𨿽衝破卻會在本气之方﹐更有祿馬尢好。【月官徳合】如丁亥得壬辰﹑壬戌﹑壬寅﹐己亥得甲辰﹑甲戌﹑甲寅。【暗逢支祿】如甲人得丑未亥之類。【用刑者有時】如寅刑巳﹐而生在春﹐制克有用。【守刑者不亂】如癸巳刑戊申﹑而無丁幹是。人生元命支幹四柱﹐應以上諸格者﹐主富貴﹐縱無气﹐亦主名聞挺特出羣。三元有地而貴﹐四柱遞合而榮三元俱有用得地﹐必富貴淸顯﹐胎月日時爲四柱﹐交互相合而朝命﹐卽是榮貴淸顯之命。﹝並鬼谷遺文﹞凡貴人之命﹐不可一塗而定﹐須推生月日時之所遇﹐有遇四貴者﹐有遇五行本位及華蓋而貴者﹐有遇正天乙而貴者﹐有遇本家祿而貴者﹐有遇幹合而貴者﹐有遇正官印而貴者﹐有遇天乙神而貴者﹐有遇天乙貴神合而貴者﹐有遇祿馬同位而貴者﹐有遇支幹四字全而貴者﹐有遇驛馬而貴者﹐有遇貴神足而貴者﹐有遇帶三祿而貴者﹐有遇君相五行而貴者﹐有遇貴窠而貴者﹐有遇命合祿合而貴者﹐有遇食神福會而貴者﹐有遇三支疊三奇全而貴者﹐有遇胎生元命而貴者﹐有遇學堂而貴者﹐以上分爲廿例﹐非爲遇一例便爲貴人﹐但以生月日時三位上占例數多者爲上貴﹐謂臺相兩府之人也﹐占例數中者﹐爲中貴﹐謂侍從淸華也﹐占例數少者﹐爲下貴﹐謂帶貼職並朝奉郎﹐以上入爲省郎淸望之官﹐出曆監司潘府之任﹐若知小州軍者﹐在下等也﹐占例數又少者﹐京朝官而已﹐又少者選人而已﹐就二十例中﹐更以福力之髙下﹐則四貴位五行本位﹐正天乙本家祿﹐祿馬同鄕﹐﹝不犯衝破刑者﹞以上爲上等﹐上下合正官﹑正印﹑華蓋﹑天乙﹑貴人﹑合生馬同位﹝陽祿臨官馬同﹞有气貴神﹐﹝不與忌神同者﹞支幹四字全﹐貴神足君相五行帶三祿以上﹐爲宜中等﹐食神福會﹐三支又三奇﹐全幹合胎生元命學堂無气貴神﹐﹝與忌神同﹞病馬絕馬祿合馬合六合貴窠命中胎生旺庫已爲四貴此謂其餘者也。以上宜爲下等也。﹝三命提要﹞人之富貴者﹐得五行之純粹陰陽之交泰也﹐命若入格﹐則五行淸而可貴﹐獨而可富﹐所謂淸者﹐生旺是也。濁者﹐死絕是也。若貴气已成﹐得陰陽秀气﹐大气有所刑破﹐則尢爲害﹐或多出謫﹐更或帶殺﹐則不得善終。蓋陰陽己成﹐稍有刑傷則相反﹐較之气未成者﹐災尢甚也。正如好物易毀耳。凡命入格局﹐須有一官重得之者愈增。然又須能辮其可以宜文﹑可以宜武﹐大抵學堂﹑官印﹑驛馬乘金水之气﹐或火木之气﹐又或三奇﹑華蓋﹑夾貴﹑夾祿中有生旺食神皆宜文也﹐或五行生旺﹐而無學堂﹑納音﹐見金火﹑官符﹐與劫殺往來﹐大耗與羊刃相承﹐刑沖帶馬尅﹐處貴气主之﹐倒食帶殺。祿貴逢生﹐皆宜武官﹐官符利文不利武﹐劫殺利武不利文﹐學堂貴神祿馬中下有金水或水木中有刑害﹑空亡﹑劫殺﹑羊刃者﹐是謂淸濁駁雜。或自文而換武﹑或自武而換文﹐可以意推之也。凡貴命切要五行生旺﹐不可死絕﹐生旺則超達﹐死絕則卑冗﹐生旺則權謀機變﹐死絕則沈滯坎坷﹐而於政事亦不敏也。凡貴人命見拱端朝帝座﹑生旺﹑祿貴﹑驛馬﹐五行自旺者﹐多近侍淸華之職﹐不離京國。凡貴命常以祿馬集帝坐﹐生時五行來生本命﹐如命是金時土也﹐多主恩寵﹐爲祿最緊。如命是水﹐而時是木者。主爲臣忠孝子﹐但爲祿稍慢﹐又時上帶本命之貴人者﹐多寵眷之恩也。凡貴命見生旺帶殺﹐刑沖破及尅者﹐多刑獄兵刃之權﹐見印庫財庫建祿者﹐多錢榖重任﹐得驛馬帶劍﹐官符同貴人或孤辰四殺合長生建祿者﹐漕憲之職﹐見學堂金水或水木兩字淸秀﹐多館職淸華也。凡貴命見正印重重﹐或見偏印﹐或異類帶合者﹐動有兼職重權﹐至隆顯也。凡貴命帶偏印﹑四殺﹑刑尅﹑驛馬﹑孤角﹐州縣冷官﹑或宜力四方﹐出塞邊鄙﹐多不安逸也。凡貴命見大耗﹑官符﹑尅身者﹐多遭言章貶逐﹐小官文書督責﹐僚友不和。凡貴命相衝上﹑或一切貴格上﹐帶喪門弔客﹐倒食祿鬼﹐一才得祿﹐便丁憂也。凡貴命見魁罡﹑天中﹑刑尅﹐本命奪祿分气﹐更帶諸凶殺﹐謫死遠方也。凡富足命﹐尢爲易定﹐有貴格而不生旺﹐貴格全而見刑沖气散﹑或乘死絕馬﹐或在無气祿庫中﹐生身﹐貴人交互﹐或月日時胎納音重重生本命﹐主富足﹐得之多者﹐祿厚﹐得之少者﹐祿薄也。﹝並燭神經﹞凡命有淸气﹑有官印﹑有福神﹑有吉殺﹐天月徳合﹐卻犯空亡﹑六害者﹐建功立業臺輔之命﹐蓋無空亡﹑無度量﹑無六害﹑無斷制也。凡大用冢宰之格﹐須是六害空亡全﹐方有斷制﹑度量以能建功立業事也﹐凡冢宰輔臣皆以五行朝命﹐有殺論之﹐不可離空亡六害。凡建大事﹐立大功﹐不以五行取﹐是應時之人﹐𨿽以五行﹐當意外求之﹐不多得也﹐五百年方出於世﹐如狄梁公﹑趙韓王之徒﹐邵先生日﹕才堪命世有時有﹐智可濟時無世無。長平之卒﹑南陽之士﹐意不外此。凡命係官格﹐卻日落空亡者﹐主多就權辟正任﹐多不滿也﹐寸珠尺璧云亦難有出身或印落空亡者﹐主常居淸職﹐亦多不全任﹐衝破印者﹐亦多不滿任﹐行年太歲亦不可使衝印。乘軒衣冕﹐金火何多﹐位劣班卑﹐陰陽不定。王氏注云﹕乃四柱遇官鬼生旺之鄕也﹐如金人得戊午﹐辛人得丙寅之類﹐金從火革﹐有造化之妙﹐然亦欲合陰陽之耦﹐如庚人得丁﹐辛人得丙之類﹐天官帶徳﹐陰陽相配﹐加以祿馬相乘﹐則有乘軒衣冕之生﹑或庚人得丙﹐辛人得丁﹐純陽純陰﹐爲尅爲鬼﹐是謂陰陽不定﹐如此者﹐𨿽有官﹐亦致位劣班﹐安能顯達。﹝珞琭子﹞印堂在日﹐呼爲雨﹐而吐爲云。詞館臨時﹐談爲經﹐而注爲史。五行以入墓爲印堂﹐以長生爲詞館﹐印堂以在日而言者﹐蓋年爲本﹐管於月﹐日爲主﹐管於時﹐故取主本須言日也﹐詞館以在時而言者﹐蓋年尊而象君﹐時卑而象臣﹐故取君臣須言時也﹐自墓者﹐癸未﹑甲戍﹑丙辰﹑壬辰﹑乙丑﹐惟壬辰﹑丙辰可借而用﹐蓋同包共墓也﹐自生者﹐己亥﹑丙寅﹑辛巳﹑甲申﹑戊甲﹑惟戊申﹑甲申可借用﹐蓋同包共生也﹐正得之則力全﹐借得之則力減﹐不在日時者﹐半之﹐非本家者更無用也。【連珠發馬﹐一道澄淸﹐互換貴人﹐六親朁級】遇連珠發馬格者﹐主有監司之貴﹐得互換貴人者﹐主有家世之賞。【攀鞍踐祿馬﹐長卿奉使來】乙亥﹑乙未﹑乙卯人﹐祿在卯﹑攀寄辰﹐其攀鞍先曆卯而後辰﹐故曰踐祿也﹐辛巳﹑辛酉﹑辛丑人﹐祿在酉﹐攀鞍在戍﹐故曰踐祿﹐遇此格者﹐有使者之貴。﹝並壺中子﹞珞琭子云﹕若值攀鞍踐祿﹐逢之則佩印乘軒。瑩和尙注云﹕攀鞍有位與天元帶合者﹐人得之貴也。須要加臨吉將﹐身運自生﹐更於旺相之宮﹐始可言其福也。【攀鞍見馬】如丁丑年﹑癸卯月﹑丁亥日﹑庚戍時﹐丑人用亥日爲正馬﹐有戌時爲攀鞍﹐東方朔云﹕有馬無鞍則不能致用﹐有鞍無馬則不能致遠﹐鞍馬兩全﹐頻求千里之望﹐亦主多動靜﹐不守本宅﹐好遊行﹐或主不在本家或離鄕。﹝馬子才命格﹞【攀鞍踐祿格】亥卯未人見丙辰﹑戊辰。巳酉丑人見壬戌。﹝預知子﹞第廿三卷釋凶神例【截路空亡】生時最不可犯之甲己申酉以爲仇﹐乙庚午未不須遊﹐丙辛辰巳門外立﹐丁壬寅卯一場空﹐戊癸子丑髙堂坐﹐時值空亡不可求。金書命訣作戊癸不堪逢戌亥﹐﹝八字金書作戊癸子丑君須避﹐李九萬作「戊癸子丑多凶敗」﹐天寶經作「戊癸子丑天然是」。三曆會同引百忌總聖二曆云「甲己日在戌亥」。﹞又云﹕若月值﹐初限不安﹐日值﹐中限不泰﹐時值﹐末限不快﹐若受胎月﹑日值者﹐一生不快。八字金書云﹕凡值此一重不妨﹐二三重主早亡﹐不然主遭刑﹐如甲己生人﹐申酉日時﹐定不好﹐縱幹納吉﹐只作尋常命﹐運到此亦凶。【吞餤殺】鼠見犬時須惡死﹐牛到牛宮獨自傷﹐鼠雞逐犬遭從厄﹐兔趕蛇蹤配遠鄕﹐龍上見龍波浪起﹐船行須忌水中央﹐蛇猴相會樹頭亡﹐豬犬羊逢虎必傷﹐忌行年運並時日﹐三合爲災子細詳。【鬼門關】子人逢酉丑居午﹐寅未交加申卯安﹐亥問凶辰戌怕巳﹐此神皆是鬼門關﹐人命生來若犯此﹐六月無霜也道寒。林開云﹕命中無生旺祿馬貴人﹐全無好處﹐最忌﹐此主作事幽暗﹑遁悶﹐一生窮寒。【三戰殺】子午卯辰戌丑﹝八字金書作未戌丑﹞寅申巳﹝八字金書云此類輕﹞三戰如同刑一般﹐五行犯著主傷殘﹐若不投河須惡死﹐耳聾瘖瘂並相干。八字金書作三刑殺云﹕大段有貴人祿馬救﹐亦主貧困﹐有疾﹐𨿽食祿命﹐須惡死﹐如無救﹐主徙配。【無成殺】寅午戌巳位不堪出巳酉丑未位不須有申子辰卯上不須慿亥卯未子上何處是。【沐浴殺】沐浴名休敗﹐賣田還宿債﹐業盡損妻兒﹐作事何【曾】快﹐如金人逢午是﹐餘效此。天元變化書云﹕五行最忌沐浴者火﹐次忌土﹐又次忌木﹐水不使沐浴﹐金亦不使﹐此兩數貴於沐浴也。沈芝源髓云﹕亦忌時日逢沐浴﹐酒色﹐不然耽賭博。寸珠尺璧云﹕凡男女命﹐忌沐浴﹐主淫亂。壺中子云﹕沐浴臨年﹐伯夷有首陽之餓。注云﹕見生值沐浴曰祼刑﹐行年值沐浴曰窮殺﹐故曰伯夷有首陽之餓。【九天厄會】丑酉申人在酉子寅午卯人在子丑辰巳戌人在午戌戌亥未人在丑卯以上主不利尊親﹑兄弟﹑妻子﹐平生貧困﹐資財不足。【天罡殺】取本命衝破之辰﹐一謂之破命殺﹐若人遇之﹐君子多爲勇猛將帥﹐小人主刑獄﹐非命而終﹐或爲僧道。【陰殺】子午人在午丑未人在辰寅申人在寅卯酉人在子辰戌人在戌巳亥人在申君子掌刑殺之任﹐小人性多淫密﹐好行陰謀﹐宜爲僧道。【陽殺】寅申人在戌卯酉人在子辰戌人在寅巳亥在辰子午人在午丑未人在申君子主錢谷重任﹐小人多陷刑獄。【龍殺】取命前一辰是﹐主多因武藝進達﹐亦有戮辱之禍。【虎殺】取命後一辰爲之﹐主立性彊明﹐常有邊防之任﹐殺若克身﹐亦有非命之災。【墓殺】取異方三命入墓中也﹐常在劫殺後一辰﹐謂如申子辰人在辰﹐主多坎坷﹐爲事蹇塞﹐行年至此﹐亦然。【害气殺】取逐方有三合正位後一辰也。如申子辰爲三合子爲正位﹐亥臨於子﹐是害气殺也。申子辰人在亥﹐他彷此﹐主妨害父母﹐不利六親﹐資用缺乏。【死气殺】取命前四辰﹐如子人在辰是也﹐主夭折或刑獄之厄。﹝三命指掌﹞【擎天殺】謂如太歲是甲子﹐甲己之年丙作首﹐遁起丙寅﹐自丙寅數起﹐逢丙逢寅﹐順移一辰﹐數至丙至子﹐移卯上﹐戊寅到辰上﹐丙戌到巳上﹐庚寅到午上﹐丙申到未上﹐壬寅到申上﹐丙午到酉上﹐甲寅到戌上﹐丙辰到亥上﹐自丙辰數至癸亥﹐無丙無寅﹐不移﹐復見甲子﹐是擎天殺﹐卻要移一辰﹐是殺所臨之地﹐則子上是也﹐其殺各隨逐年太歲﹐從寅上遁起﹐皆彷此推之﹐起照臨身命運限﹐決有凶咎。【破殺】卯與午﹐丑與辰﹐子與酉﹐未與戌﹐皆相破﹐惟寅申巳亥無破﹐以其合故也。犯此主少年災滯﹐及財產耗散﹐兼身有折傷之災。﹝李虛中書﹞【暴敗殺】未上起子逆行至本命是也。歌曰﹕暴敗子生未上行﹐逆遊一匝細推尋﹐損克六親及妻子﹐命中兼疾犯徒刑。﹝穿珠指掌﹞【返本殺】﹝五行無貴气﹐下克上爲返﹞五行死絕並來時﹐有格如閒福不隨﹐更忌日時克年主﹐定無官貴切須知。【的殺】寅卯相逢爲的殺﹐此般之兆最傷情﹐性直可憐無惡意﹐自然作事不安平。【離祖殺】祿後一辰時若遇﹐定離祖業自營家﹐元辰寡宿如相並﹐大似靑松生生石涯。﹝紫虛﹞【白虎殺】﹝位在納音旺處對宮﹞水土須來午上尋﹐金人切忌卯來侵﹐木居酉位火居子﹐克命凶爲白虎神。其神主血光橫死﹐在水火﹐防焚溺之災﹐在金木﹐防杖楚金刀災﹐在土﹐防墜落災﹐克身大凶﹐不克身五行生旺者﹐不用。神白經有類因訣云﹕類水逢星照﹝申子辰見午也﹞虛空懼日炯﹐﹝寅午戌見子也﹞庚辛憂蠍戰﹐﹝巳酉丑見卯也﹞木不引雞眠﹐﹝亥卯未見酉也﹞四柱交加見﹐福少禍連緜﹐有人得此訣﹐便是得昇天。【爪牙殺】爪牙殺去命三辰﹐大忌金神羊虎臨﹐夾殺克身無福救﹐必遭蛇虎害其身。大忌與羊刃金神白虎並﹐則大凶﹐主爪牙之災﹐甚者虎狼之厄﹐輕則牛馬犬畜毒虫傷【噄】之災﹐不克身﹐有福神責罵宮者﹐不用。如克身﹐而遇於刑殺之地﹐決不可逃也。【顚墜殺】劫殺克身者是也﹐主車馬顚覆之災﹐更帶金神羊刃克身﹐其禍尢緊也。【自縊殺】戌人己﹐己人戌﹐辰人亥﹐亥人辰﹐寅人未﹐未人寅﹐卯人申﹐申人卯﹐午人丑﹐丑人午﹐子人酉﹐酉人子﹐是五行反【擊】處﹐大忌相克﹐天元是墓﹐更有天中﹑官符﹑大耗者﹐自縊之人也。【水溺殺】丙子﹑癸未﹑癸丑上﹐帶咸池﹑金神﹑羊刃是也。更納音克身﹐決不可免。﹝醜爲三可之分﹑未爲井宿之居。﹞以上三殺共一歌﹕劫殺克身名【顚】墜﹐金神羊刃防同位﹐要知自縊最凶神﹐戌巳辰亥並寅未﹐子酉一例爲凶殺﹐卯申丑午依前是﹐尢忌空亡兼墓鬼﹐官符大耗仍須避﹐丙子癸未並癸丑﹐感池金殺羊堪畏﹐五行更若來克身﹐一死懸空一溺水。【掛劍殺】巳酉丑申全气見﹐從革局多皆掛劍﹐元亡金虎克刑身﹐【縱】不殺人身豈免。命中帶巳酉丑申全者是﹐又或重疊再巳酉丑亦是。若更犯官符﹑元辰﹑白虎﹑金神之類﹐五行刑克者﹐主凶暴殺人或反爲人害也。【天火殺】寅午戌全號天火﹐不見丙丁猶自可﹐五位都無一水神﹐生旺臨年災厄大。寅午戌全﹐而上有丙丁﹐五位中全不見水者﹐是也。有水者﹐非。年運至火气生旺處﹐當防火災。【妄語殺】官符落天中﹐是也。多邪誕不實。【伶倫殺】貴人落天中﹐是也。或與天中連珠或與天中合﹐常有伶倫之態﹐好謳吟﹐伎藝人也。理愚歌云﹕貴人或落空亡裏﹐祿馬背違如不值﹐假饒性識甚聰明﹐男卽伶倫女娼妓。【陰陽殺】女命得戊午﹐男命得丙子﹐是也。女屬陰而喜於陽﹐命得戊午旺火爲正陽﹐男屬陽而喜於陰﹐命得丙子旺水爲正陰﹐是爲陰陽和暢﹐故男得丙子平生多得美婦人也。女得戊午﹐平生多逢美男也。若日上逢之﹐男娶美麗婦人﹐女適端正之夫﹐大忌元辰﹑咸池同宮﹐不以男女皆淫蕩。如男得戊午多婦人相愛﹐女得丙子﹐多男子挑誘。更看有無貴賤格局﹐消息用之。﹝並燭神經﹞【眞亡殺】寅午戌人見葵已﹑癸亥巳酉丑人見丙申﹑丙寅申子辰人見丁亥﹑丁巳亥卯未人見壬寅﹑壬申【天刑】子丑人己時寅人庚時卯辰人辛時巳人壬時午未人癸時申人丙時酉戍人丁時亥人戍時犯之者遭刑﹐有疾﹐四時休敗﹐不利四時﹐旺者富也。【艱難局】寅午戍人辰時巳酉丑人未時申子辰人戍時亥卯未人丑時辰戍丑人未時有丁者好命﹝並燭神經﹞玉門關集有頭戴殺云﹕寅午戍人在辰﹐巳酉丑人在未﹐申子辰人在戍﹐亥卯未人在丑﹐生日生時犯之﹐損妻破業。【土鬼日】秋百日內應﹐如遇天地黑道﹐不雨卽陰也。己丑壬胡並﹐乙酉﹐癸巳丁巳及辛丑﹐甲午戊午庚戍神﹐萬般逢著皆殃咎。神白經云﹕國家用此日必定損宮闕﹐臣僚用此日﹐必定損勳烈﹐上官用此日﹐官事常不絕﹐呼迎用此日﹐定是主離別﹐開張用此日﹐本利盡消折﹐修造用此日﹐樑棟不相接﹐行船用此日﹐桅梢寸寸折﹐動土用此日﹐憂惱不常輟﹐葬埋用此日﹐哭聲常不歇﹐出行用此日﹐路逢虎狼啜﹐行兵用此日﹐人馬化爲血﹐求醫用此日﹐名醫難辧別。【十惡大敗】甲辰乙巳與壬申﹐丙申丁亥及庚辰﹐戊戍癸亥加辛巳﹐己丑都來十座神﹐國家用兵須大忌﹐龍蛇出穴也妨身﹐人生若還值此日﹐倉庫金銀化作塵。寸珠尺璧云﹕凡四柱帶十惡大敗﹐主淫亂。【四廢日】春庚辛夏壬癸秋甲乙冬丙丁三曆會同有正四廢日﹐春庚申﹑辛酉﹐夏壬子﹑癸亥﹐秋甲寅乙卯﹐冬丙午﹐丁巳﹐此五行無气之日﹐福徳不遊之辰﹐百事並凶﹐又有大四廢日﹐春申酉﹐夏亥子﹐秋寅卯﹐冬巳午﹐百事凶。【十大休廢時】甲乙是午丙丁辛﹐戊己還從日入輪﹐庚辛平旦君須避﹐壬癸禺中敗是眞。﹝八字金書﹞【官符殺】取太歲前五辰是﹐日時遇之平生多官災﹐更並羊刃乃徒行之命。從太歲數起﹐至第五辰是。古詩云﹕五官六死十二病﹐三喪十一客來臨。【死符殺】取病符對衝是﹐月日時犯之﹐無貴神救﹐凶惡短折。【病符殺】取太歲後一辰是﹐犯者多疾病﹐行年遇之亦然。﹝亞宰公要訣﹞【橫關殺】橫關一殺少人知﹐月祿凶神又及時﹐縱有吉神重疊至﹐不遭刑戮也傾危。命前二辰﹐命俊二辰﹐月祿羊刃來佐﹐凶殺臨時是也。如丙午年﹐乙未月﹐戊申日﹐丙辰時﹐丙戍胎﹐土尅命而橫關殺全月上﹐羊刃在時﹐月劫殺在申日﹐又胎與時同類相衝﹐此一人命獲二攀﹐己卯年犯極法﹐因赦眞訣配﹝鬼谷要訣﹞【徙配殺】以木生日上數甲至本日幹柱﹐陽幹順數﹐陰漧逆數﹐若在命宮﹐主極刑﹐三合主徙配﹐對宮主外死。﹝廣信集﹞【五命犯徙配歌】戊馬庚豬乙虎狼﹐甲人羊位切須防﹐壬鼠己龍辛到丑﹐癸兔丁雞事不祥﹐丙逢猴狗何悲歎﹐流竄他州道路長﹐更逢羊刃臨其位﹐面帶懸鍼背血光。﹝金書命訣﹞【戟鋒懸鍼須決配】戟鋒殺﹐正月起甲﹐二月乙﹐三月戊甲﹐四月丙﹐五月丁﹐六月己﹐七月庚﹐八月甲辛﹐九月戊甲﹐十月壬﹐十一月癸﹐十二月己﹐甲日時帶兩重者至凶﹐更與懸鍼相見﹐定主決配及傷殘之凶。﹝沈芝源髓﹞【天刑天傷】時前一辰爲天刑﹐主克害宗族﹐時後二辰爲天傷﹐主疾病折傷。【伏屍殺】庚戌見甲戌﹐主不善終。﹝並廣錄﹞【又伏屍殺】甲辰午時﹐甲午酉時﹐惟此二命有之。﹝理愚歌﹞【浮沈殺】﹝惟在財帛官名穿錢殺﹐主富蓄﹞。從戌上起子﹐逆行至本生年住﹐卻從命宮數﹐看在何宮﹐只在財帛宮爲吉﹐餘皆凶﹐甲乙己庚人﹐犯之稍輕﹐丙丁戊辛癸人犯之重﹐常發災。在寅午戌申未年中﹐此殺多主水厄﹐仍各隨宮分爲災﹐如在甲宅宮﹐則主破祖﹐余以類推。【血光殺】子日戌時丑日卯時辰日午時未日酉時以上是隔角殺﹐君子主癰疽致命﹐庶人血光致死﹐日時上主妻子損克﹐胎年克父母。﹝並廣信集﹞【又血光殺】子人戌﹐戌人子﹐丑人卯﹐卯人丑﹐辰人午﹐午人辰﹐巳人未﹐未人巳﹐申人戌﹐戌人申﹐酉人亥﹐亥人酉﹐日時犯者平生多血災。【流血神】以本生月起子﹐順數至本年住﹐若在命宮三合對宮﹐主癰疽﹐庶人刑﹐婦人發。【點頭殺】戊寅戊申庚寅庚申辛巳辛亥以上日時犯更帶元辰者﹐君子主血疾﹐小人徒配﹐婦人主血危﹐日上損妻﹐時上損子。【暗金殺】子巳丑寅酉﹐寅人巳子遊﹐卯酉子未戌戌龍不自由﹐亥卯申共丑﹐金殺主徙流﹐亡神若共見﹐應不免愆尢。以上﹐君子主癰疽﹐公人百姓主有官災﹐與飛廉亡神並﹐大凶。【無形鬼】甲午丁酉己巳庚子辛亥壬申壬寅癸卯以上重疊犯者﹐如甲午見甲午﹐是也。主橫發橫死﹐以月日時分之﹐日時主妻子。【離鄕殺】﹝三合中見類也﹞寅午戌人午巳酉丑人酉申子辰人子亥卯未人卯以上日時犯者﹐主離鄕並祖業﹐子午卯酉上安命者同。【破外殺】﹝各第二位相對處是﹞寅卯辰人酉巳午未人子申酉戌人卯亥子丑人午以上日時胎犯之﹐主外家破散人財。【天屠殺】除子日午時﹐午日子時外﹐其餘丑日亥時﹐亥日丑時﹐寅時戌時﹐戌日寅時﹐依此逐兩位數之﹐君子犯者主異疾腸風腳气﹐小人損肢折體﹐重犯者主徙配。壬辰日時或大運﹐名玄武受戮﹐主官員被讒有失﹐小人是非不寜。癸巳日時或大運﹐名靑龍伏藏﹐主因酒有失﹐暗損福壽﹐不飲則可。丁未日時玄武折足﹐大不利六畜﹐亡散死傷﹐或患瘡疾﹐有甲乙則有子孫。辛卯時犯白虎喪目﹐不利勇猛戰鬥﹐令人多有眼目之疾﹐重犯尢忌之。﹝並神白經﹞

第廿四卷論劫殺林開云﹕屬右弼星【劫殺例】寅午戌在亥巳酉丑在寅申子辰在巳亥卯未在申凡值一位﹐爲人毒害﹐其性難犯﹐二位逢克﹐主有宿疾﹐刑徒手足不完﹐運若逢此﹐乃有刀兵折傷之難﹐如祿馬相順﹐五行不相刑﹐又爲好命﹐主有權柄握兵﹐文武官皆然。﹝林開五命﹞劫殺者﹐五行昏濁之神也﹐常在五行之气絕處﹐寅午戌火絕在亥是也﹐君子得之﹐則气剛志勇﹐宜爲右職﹐小人得之﹐則放僻邪侈﹐無所不至﹐生旺則多謀略﹐遇事敢爲﹐死絕則執拗內狠﹐陰中於人﹐與貴人並﹐則髙明遠慮﹐有武徳﹐與建祿並﹐能權大任﹐多得橫財。與空亡元辰並﹐爲梁上君子﹐生時得之﹐子孫愚薄﹐下乘金火多在死絕﹐患頭瘡暗昧疾﹐幹帶庚辛﹐多好刑刻凋鏃伎巧事﹐或空亡金火並﹐多打鐵屠膾捕獵籠養之人。﹝燭神經﹞【劫頭殺】寅午戍人﹐甲干己亥﹐丙幹辛亥﹐戊幹癸亥﹐庚幹乙亥﹐壬幹丁亥。巳酉丑人﹐乙幹戊寅﹐丁幹庚寅﹐己幹壬寅﹐辛幹甲寅﹐癸幹丙寅。申子辰人﹐甲干己巳﹐丙幹辛巳﹐﹐戊幹癸巳﹐庚幹乙巳﹐壬千丁巳。亥卯未人﹐乙幹戊申﹐丁幹庚申﹐己幹壬申﹐辛幹甲申﹐癸幹丙申。以上劫殺上有幹財﹐主蓄積大富﹐吞並不雇藉﹐滲毒害物﹐遇再重者反有害。【劫頭鬼】寅午戍人﹐甲幹辛亥﹐丙幹癸亥﹐戊幹乙亥﹐庚幹丁亥﹐壬干己亥。己酉丑人﹐乙幹庚寅﹐丁幹壬寅﹐己幹甲寅﹐辛千丙寅﹐癸幹戊寅。申子辰人﹐甲幹辛巳﹐丙幹癸巳﹐戊幹乙巳﹐庚幹丁巳﹐壬千己巳。亥卯未人﹐乙幹庚申﹐丁幹壬申﹐己千甲申﹐辛千丙申﹐癸幹戊申。以上劫殺上見官鬼﹐主無官﹐縱有須因事罷﹐入侍從﹐大罕得也﹐庶人多被劫﹐平生聚散﹐公人主估家計﹐兩重須被盜﹐日劫妻﹐時劫子﹐婦人劫夫。﹝並廣信﹞【一殺相合】殺爲首﹐故謂之一殺﹐甲寅值己亥﹐丙寅值辛亥﹐戊寅值癸亥﹐庚寅值乙亥﹐壬寅值丁亥﹐甲申值已巳﹐丙申值辛巳﹐戊申值癸巳﹐庚申值乙巳﹐壬申值丁巳﹐十位在日上﹐謂之旌旗殺﹐在時上謂之英雄殺﹐全要以身剋殺﹐不宜以殺剋身。四位逢生劫又來﹐當朝霸業振雄材﹐更無印墓臨時上﹐梗直名光禦史臺。四位逢生交互見之。﹝鬼谷要訣﹞【劫殺儻逢生气﹐關外持權】劫殺主殺﹐生气主生﹐若同於本位之上﹐其人必作將帥﹐若有生气兩重﹐而劫殺一重者﹐則是生气彊於劫﹐劫殺兩重而生气一重者﹐則是劫彊於生气﹐生气多者從生气言﹐劫殺多者從劫殺言﹐不可一槪論也。【兩頭重劫致凶﹐最怕尅身尅運】諸書皆曰劫坐兩頭夭壽﹐其有分劫﹐聚劫﹐身剋劫﹐或劫剋身﹐皆不同﹐如分劫者﹐如甲子生人﹐得己巳月﹐己巳日時﹐是也﹐蓋只有一劫寄於兩巳﹐兩巳分劫而受之﹐反不爲重災也。聚劫者﹐譬如甲子生人﹐丙子月﹐己巳日時﹐是也。蓋子有兩重劫﹐會於巳﹐一巳受兩重劫﹐致害重也。身剋劫﹐與劫剋身者﹐常以太歲所屬之五行爲身劫﹐殺所屬之五行爲劫﹐劫剋身者重﹐身剋劫者輕﹐若見生得帶而不剋﹐流年遇之﹐而剋運必見傷﹐而夭矣。﹝並壺中子﹞日中劫殺災非少﹐財遇大虧並引盜﹐陽人妻是產中亡﹐陰命夫終多惡暴。劫殺怕生日犯之﹐更加可剋害﹐或財遇﹐則招賊劫盜傷財產﹐小事則成﹐大事則虧﹐且如申子辰人﹐劫殺在巳﹐丙子水人﹐以乙巳火爲財﹐亥卯未人劫殺在申﹐而生日是申﹐亦然。蓋亥卯未本木體﹐用土爲財﹐主於申號曰財遭劫殺﹐主盜劫。又主求財﹐大商則失﹐小則遂﹐生日管妻位﹐更逢劫殺﹐更加刑害﹐主妻多因產死﹐或膿血疾﹐或自殘害﹐惡疾致死﹐或主自凶刑及惡殺加之﹐主打殺人之類﹐若陰命日犯﹐主夫多惡暴﹐死不得善終。﹝沈芝源髓﹞劫殺主多仇怨﹐君子逢之﹐當爲將帥﹐小人值者﹐則爲盜賊﹐凡身能制殺﹐必能傷人﹐若剋身﹐則被人害﹐行年至此﹐亦主破財﹐逢賊盜及刀傷﹑馬墜之災。三命鈐右弼令人心不中﹐一生無气謾愚蠢﹐三重主右全無祿﹐此命須當刃下終。﹝林開五命﹞論亡神林開云﹕屬破軍星【天官符】寅午戌巳上弄紙筆巳酉丑逢申莫動手申子辰亥上不動塵凡犯一位﹐主多口面﹐二位帶殺主刑徒﹐如祿馬同宮﹐卻有衣食﹐三位及五行刑剋者﹐刺配﹐四位並逢刑殺﹐乃絞斬之命。﹝林開五命﹞三命篡局云﹕一位破軍多口面﹐二重犯者主徒流﹐三重見此刑須絞﹐四位逢之定斬頭。亡身殺者﹐自劫殺數至第七殺者﹐是也。亦名官殺符﹐蓋本金木水火各三會成一舉﹐盛極則亢﹐而其道窮則爲災。故申子辰在亥﹐亥卯未在寅﹐寅午戍在巳﹐巳酉丑在申﹐皆亢地也。是以貴在上﹐日值之﹐多因言事爭辯生釁﹐气不謙下﹐遂罹悔吝﹐運好逢之﹐跋前跌後﹐失位失名﹐賢而在下值之﹐則失勢失援﹐橫逆紛擾﹐感而爲疾﹐則主血气癕疽﹐或兵刑難。小人逢之﹐則乘戰爭而發越也。珞琭子謂河公懼其七殺﹐乃有道之士﹐知進退存亡也。﹝五行要論﹞亡神官符與劫殺對衝是也﹐在五行臨官位﹐故曰官符﹐其神主君子掌刑獄之權﹐小人則多官事﹐生旺則气義理烈﹐好丰盛﹐形狽峻厲﹐有威﹐死絕則褊躁性窄﹐與貴人並﹐則事弄筆硯飾撰言語﹐與空亡並﹐則妄媚無實﹐彊文假借﹐與建祿並﹐則因空起家﹐干涉官利﹐或爲胥徒之職﹐並大剋身則語喫無气﹐則多腰足疾也。﹝燭神經﹞武曲持身﹐訝韓彭之無志至惡之殺﹐亡神是也﹐至吉之殺﹐祿元是也。亡神附祿元化爲武曲星﹐命中得之﹐反訝韓信彭越謾雄也。【天官符本貫索﹐究竟遭傷】亡神爲天宮符﹐亦名貫索星﹐更附凶神者﹐必被人傷害或傷害人。﹝並壺中子﹞亡神貪狼手持印﹐好酒多妄爲寡言﹐卻宜符咒與師巫﹐若在臨官色尢緊。亡神屬貪狼星﹐持印被髮﹐如此殺帶滋助﹐或命入局﹐則作旌旗﹐𨿽耽酒而不失禮﹐命不好﹐則多詐妄﹐宜學師巫符咒也。﹝沈芝源髓﹞亡神殺若人遇之﹐主破業孤立﹐貴人扶之﹐或有顯位﹐然多主流遷﹐常防暗昧之災﹐凝神子云﹕善莫善於將星﹐惡莫惡於亡神﹐行年至此﹐多逢賊盜﹐或婦人致災也。﹝三星鈐﹞如巳酉丑三位全﹐又有一位在申上者﹐必主極刑﹐如玉黼﹐乙未年﹐乙亥月﹐丙寅日﹐辛卯時﹐丙寅胎﹐亥卯未全﹐又見兩寅﹐戚世顯癸丑年﹐丁巳月﹐丁酉日﹐戊申時﹐戊申胎﹐巳酉丑全﹐又見兩神亡神聚會﹐𨿽貴顯﹐終被極刑﹐故一位二位猶輕﹐三位四位必主刑獄。﹝廣錄﹞【論元辰】林開五命云﹕屬毛頭星元辰大耗者﹐陽男陰女﹐在衝前一位支辰﹐陰男陽女﹐在衝後一辰﹐主人形狽古朴﹐聲音沈濁﹐生旺落魄﹐大度不別是非。死絕則寒薄狽猥﹐不識羞辱﹐一生無成﹐貪飲好情﹐與官符並﹐多招無辜之撓﹐帶劫殺﹐則不循細行動招危辱。與空亡並﹐則爲貧賤﹐婦人得之﹐奸淫私通。﹝燭神經﹞方朔曰﹕宣父畏其元辰﹐何也﹖仲舒曰﹕元辰所以爲凶者當气沖之地﹐左皼則風殺在右﹐故陰男陽女﹐在衝後一辰﹐右皼則風殺在左﹐故陽男陰女﹐在衝前一辰﹐若歲運臨之﹐如物當風﹐動搖顚倒﹐不得寧息﹐不有內疾﹐必有外難。𨿽𨿽富貴崇髙﹐勢位炎盛﹐大運逢之﹐十年可畏。立朝定當竄逐﹐居家必罹凶咎﹐縱有吉神扶持﹐不免災禍倚伏。尢忌先吉後凶﹐發亡之後﹐欲出未出之際﹐禍不可逃也。﹝閻東叟書﹞常術云﹕鼠忌羊頭上﹐牛【嗔】馬不耕﹐虎憎雞觜塹﹐猴冤兔不平﹐龍嫌豬面黑﹐蛇驚犬吠聲。然而未分男女。元辰陽男陰女﹐則衝前一辰是。珞琭子以謂宣父畏其元辰﹐則其爲災禍甚重。李虛中林開以元辰爲惡殺﹐有互換遇者﹐參政巫伋﹐己卯年﹐壬申月﹐己巳日﹐申戌時﹐樞密滕康乙丑年﹐壬午月﹐乙丑日﹐壬午時﹐豈不是犯元辰也。李吉甫曰﹕大凡貴命須逢殺﹐卽得君上橫升拔﹐若無殺助何爲緊﹐一世爲官無職業﹐卽此推之。林開執一隅見之也。﹝廣信集﹞元辰者﹐假令甲子生男﹐與甲午對衝﹐卽乙未爲正元辰﹐丁未﹐己未﹐辛未﹐癸未﹐爲半元辰﹐若人遇之﹐主流遷邊戌﹐多有口舌﹑虎狼之災。女人逢之﹐主有產厄。﹝三命鈐﹞【論羊刃】羊刃者﹐祿前一辰是也﹐過越其分﹐如羊之在刃﹐主人眼露性急﹐凶暴親近惡黨﹐生旺稍可﹐死絕尢甚﹐在五行敗地逢之﹐多患瘰癧﹐或癉瘇﹐金刀之災﹐不以貴賤﹐多冗雜勞迫﹐少得安逸人。【眞羊刃】甲人見丁乙人見庚丙人見甲丁人見戊戊人見戊己人見辛庚人見乙辛人見戊壬人見壬癸人見乙若人重犯﹐身有殘疾﹐官祿失退﹐旺財在晚年﹐循祿前一干是也。﹝神白經﹞袁天罡太乙經云﹕六甲生人逢丁卯﹐爲眞羊刃﹐余卯爲僞偏刃﹐他準此。【自刃】丙午丁未戊午己未壬子癸丑以上﹐日主損妻﹐時損子。【飛刃】丙子丁丑戊子己丑壬午癸未以上多帶血疾﹐其餘同自刃災福﹐又云﹕祿前一辰爲羊刃﹐對處是飛刃。沈芝源髓云﹕飛刃﹐羊刃對衝取也。紫微太乙局云﹕羊刃對宮名飛刃﹐有人犯者著血光來﹐日上克妻時克子﹐破皮痔漏不寧災。又云﹕小人主杖刑。【刃頭財】甲人己卯乙人戊辰丙人庚午丁人辛未戊人壬午己人癸亥庚人乙酉辛人甲戌壬人丙子癸人丁丑又名銷鎔殺﹐主財賄歇滅﹐常人以屠沽刃鋸等事爲業﹐或因被盜而致命者有矣。【刃頭鬼】甲人辛卯乙人庚辰丙人壬午丁人癸未戊人甲午己人乙未庚人丁酉辛人丙戌壬人戊子癸人己丑以上又名持刀殺﹐主人不令終﹐𨿽入貴格﹐亦不測﹐甲乙人見之尢緊﹐多腦疽發背而終。﹝並廣信集﹞【血刃】血刃者祿前一辰是也。如丙午人帶多丙戊來﹐卻不於日時帶巳來﹐不作血刃﹐余彷此。﹝林開五命﹞【羊刃相蝕】甲寅虎兔相蝕甲辰龍兔不蝕甲午馬兔不蝕甲申猴兔不蝕甲戌狗兔相蝕甲子鼠兔不蝕其餘九介幹前皆彷此﹐見所蝕食月稍可﹐日時至危﹐若見兩重更值空亡﹐設非相蝕﹐亦犯徙罪﹐不然須是重病可免。﹝金書命訣﹞生逢羊刃食神凶﹐至老終期不善終﹐若在日時憂早世﹐臨其年月晚年逢。﹝八字金書﹞或謂祿前一辰爲羊刃﹐何也希尹曰﹕陰陽萬物之理﹐皆惡極盛﹐當其極處﹐火則焦滅﹐水則湧竭﹐金則折缺﹐土則崩裂﹐木則摧折﹐故旣盛而未極﹐則爲福﹐已極而將反則爲凶﹐極盛之地﹐﹐十干正中處是也。卯者甲之正位﹐爲陽木這極﹐辰者乙是正位﹐爲陰木之極﹐午者丙是正位﹐爲陽火之極﹐未者丁之正位﹐爲陰火之極﹐酉者庚之正位﹐爲陽金之極﹐戌者辛之正位﹐爲陰金之極﹐子者壬之正位﹐爲陽水之極﹐醜者癸之正位﹐爲陰水之極﹐當其極處﹐其气剛烈暴戾而不和﹐所以祿前一辰爲羊刃﹐其旣盛而未極﹐則溫柔和易﹐故刃後一辰爲祿也。【攬轡澄淸格】凡見羊刃最凶殺也。然貴人乘馬而前視羊刃者反爲貴格﹐蓋殺服其貴﹐而況處馬前則受制可知﹐假令庚午人﹐得乙酉月﹐或乙酉己酉日而時甲申﹐爲入格。午馬在申﹐庚祿在申﹐乙巳貴在申﹐庚羊刃在酉﹐卻貴人乘乙巳甲申爲驛馬﹐而前視羊刃﹐故曰攬轡澄淸﹐此格多爲淸嚴之官﹐若更再吉殺﹐類多爲酷吏﹐能制姦宄﹐甲申人得卯月而再見辛卯日時﹐內中有寅字者﹐亦入此格也。﹝玉霄寶鑑﹞凡羊刃遇福貴﹐則爲權謀﹐爲武勇﹐若遇凶惡﹐則爲刑傷﹐爲凶災。﹝廣錄﹞羊刃殺遇之者主少年食祿﹐尋旣疏失﹐一生凶惡﹐財物聚散﹐狐獨須防口舌刑獄之厄﹐若爲僧道﹐主有藝術。﹝三命鈐﹞凡羊刃不惟三命在日時上主克妻害子﹐若日時羊丸朝年﹐名曰倒懸羊刃﹐日曰日殺歸年﹐時曰時殺歸年﹐皆主凶﹐若帶寅午戌支者﹐名曰倒戈刃﹐主頭面腰足之病﹐多招毒藥。庚戌﹐辛酉﹐戊午﹐己未﹐丙午﹐丁未﹐甲辰﹐乙卯﹐壬子﹐癸丑﹐名曰連珠刃﹐俱凶象也。庚戌﹐辛酉緊﹐甲辰乙卯慢﹐女命犯連珠刃者﹐定主克夫﹑害子﹑不貞潔之事。不然自刃夭﹐帶懸鍼﹐主刺面。﹝廣信集﹞羊丸不可再犯死者﹐必帶疾﹐多主眼目相傷﹐若大運遇之﹐貴命當權﹐亦必有失。又如甲祿在寅﹐羊刃在卯﹐若命中犯兩甲﹐或三甲﹐卽見卯爲飛刃﹐尢凶。倒羊刃亦凶﹐如甲午人見丁未﹐亦多主有疾。﹝廣錄﹞【朝元羊刃【壽】﹐胎年更若帶刑﹐多刺面】凡遇胎中羊刃﹐更帶刑害﹐主出不善﹐或父母惡死﹐及賊也﹐凡羊丸忌殺勝年﹐朝元者﹐如卯年日時﹐幹有甲字也。凡日幹就時上作刃﹐主痕疾﹐不然卽於息帶也。如時幹就日支作刃﹐主妻惡死﹐並性气﹐不然是軍人﹐或帶痕疾也。年幹臨時支作刃﹐多主父母惡死﹐或更帶天殺在上﹐五不失一﹐陰人年幹就日支作刃﹐主夫性惡。不特羊刃﹐大凡一切殺﹐以年爲父母﹐月爲兄弟姐妹﹐日爲妻妾﹐己身﹐及夫﹐時爲子息﹐皆準此推之。或時藏刃人於胎﹐日刃或朝時上來﹐更若支幹相駁克﹐妻身妊產定應災﹐婦人之命若如此﹐敢斷須憂生產死。﹝沈芝源髓﹞。

第廿五卷論三刑刑有四種﹕一曰無禮刑﹐子刑卯﹐卯復刑子﹐蓋子爲生陽晶﹐卯爲日門﹐陽者﹐君也﹐夫也﹐勢不兩立﹐又子者﹐水也﹐卯者﹐木也﹐有子母之道﹐因兩陽之競不卹﹐所以相生處相刑害。故曰﹕無禮刑。生旺主人威肅﹐面無和顏﹐气彊性暴﹐太察不容。死絕則侮慢忽略﹐狹劣刻剝﹐大率主人敖慢﹐少孝悌﹐妨害親子﹐吳越六親﹐入貴格﹐則多掌兵權﹐不利近侍﹐位居不久。入賤格﹐則悖戾凶暴﹐多招刑禍﹐婦人得之﹐非有令徳也。玉霄寶鑑云﹕卯爲日門﹐子爲陽之所生﹐日出於卯﹐子卯角立﹐無欽卑之道﹐故曰無禮刑。三命提要云﹕惟子卯位相生﹐比和亦災。二曰﹕無恩刑﹐寅刑巳﹐巳刑申﹐申刑寅﹐是也。蓋寅中有甲木﹐刑巳中之戊土﹐戊土土聚﹐以癸水相合爲妻﹐則癸水者﹐甲木之母也。戊土旣爲癸水之夫﹐乃甲之父也。彼父而我刑之﹐恩斯忘矣。故曰﹕無恩刑。巳中之丙﹐刑申中之庚﹐申中之庚﹐刑寅中之甲﹐準此同義。生旺主人持重少語﹐寡欲無情﹐多招失義忘恩之撓﹐死絕則面譽背毀﹐忘恩棄義。入貴格﹐則慘虐喜殺﹐好立功業﹐入賤格﹐則言行乘越﹐貪吝無厭。婦人得之﹐多產血損胎之災﹐一生不利骨肉﹐頗廉正也。玉霄寶鑑云﹕寅有生火﹐刑巳上生金﹐巳上有寄生之土﹐刑申之水﹐申中生水﹐刑寅中生火﹐不卹所生﹐遙相克制﹐故曰無恩刑。三曰﹕恃勢刑﹐丑刑戌﹐戌刑未﹐未刑丑﹐蓋丑中有旺水﹐丑乃水中之土也﹐戌有墓火﹐丑恃旺水﹐刑戌中之墓火﹐戌爲六甲之尊﹐未爲六癸之卑﹐戌恃六甲之尊﹐而刑未﹐六癸之卑﹐未有旺土﹐復恃旺土之气﹐刑丑中之水﹐各有所恃而相刑。故曰恃勢。生旺主人精神﹐意气雄豪﹐眉粗面闊﹐以直攻人。死絕則眼露瘦小﹐精神乖角﹐是非賤侫﹐樂禍幸災。入貴格﹐則公淸平正﹐人多畏懼。入賤格﹐則多犯刑責﹐暗昧之災。婦人得之﹐妨害孤獨。玉霄玉鑑云﹕未恃丁火之勢﹐以刑丑中之金﹐丑恃旺水之勢﹐以刑戌中之火﹐戌恃辛金之勢﹐以刑未中之木﹐故曰恃勢刑。四曰﹕自刑。自刑﹐辰﹑午﹑酉﹑亥﹐是也。辰者﹐水之墓也﹐滔則盈﹐午者﹐火之旺也﹐盛則滅。酉者﹐金之旺也﹐剛則【闕】。亥者﹐木之生也﹐旺則朽。各稟已太過之气﹐而自致禍也。故曰自刑﹐生旺則沈靜內毒﹐形容劣弱。死絕則鴆毒輕忽﹐察見淵魚﹐多肢節足之災。入貴格﹐則機權大謀。入賤格﹐則多憂頑愚﹐不情自害﹐自刑帶諸凶殺﹐非令終人也。婦人主淫蕩﹐凶夭之災。凡人遇此四種之刑﹐常以相勝者﹐爲凶。相生者爲吉。相勝者如甲子刑辛卯﹐是也。又有刑不入者﹐是謂善禦禍也。如甲寅水刑丁巳土是也。若人命得相生之刑﹐是五行激揚之气﹐聰明脫俗﹐聲望榮立。若值相克之刑﹐多狂橫刑責﹐官府之災。若值遇祿之刑﹐主特達﹐敢爲人也。﹝並獨神經﹞經云﹕金鋼火彊﹐各歸其方﹐木落歸本﹐水流趨末﹐故巳酉丑金之位﹐其刑皆在西方﹐蓋巳刑申﹐酉自刑酉﹐丑刑戌﹐申酉戊皆西方之位﹐故也。寅午戌火之位﹐其刑皆在南方﹐蓋寅刑巳﹐午自刑午﹐戌刑未﹐巳午未皆南方之位﹐故也。亥卯未木之位﹐其刑皆在北方﹐言木落歸本者﹐歸根之位也。亥者木之根﹐故亥自刑亥﹐卯刑子﹐未刑丑﹐皆北方之位﹐故也。申子辰水之位﹐其刑皆在東方﹐言水流趨末者﹐必東流遊逝而不返﹐故申刑寅﹐子刑卯﹐辰自刑辰﹐皆東方之位﹐故也。﹝玉霄寶鑑﹞【麒麟窟】三刑遇晝夜貴人﹐會徳全者﹐謂之麒麟窟﹐主文章淸貴。﹝鬼谷命格﹞【以殺止殺格】三刑全之人﹐太歲受刑﹐而別刑卻來制刑太歲者﹐是也。理愚歌云﹕三刑相等同羊刃﹐封侯萬戶上將軍。假令癸巳人﹐得成戊寅月日﹐卻得庚申時之類爲入格。蓋癸巳爲戊寅所制﹐得庚申木﹐卻制之﹐本有刑而卻無刑﹐此類多掌兵刑之任。﹝玉霄寶鑑﹞【九命定其無刑先論太歲】乃五行四柱也。﹝鬼谷遺文云﹕九命是三元﹑四柱﹑祿馬﹞惡見三刑﹐蓋刑破終爲不善﹐若只於月日時上帶刑﹐而太歲不干預者﹐不妨﹐干預者爲不吉﹐故曰先論太歲。凡三刑須分刑得入﹐刑不入﹐命中須分主客﹐以年爲主﹐月日時爲客﹐如主刑客﹐刑得入爲貴﹐刑不入卽賤﹐兼主有官災。若客來刑主﹐須是刑不入﹐方爲貴格﹐刑得入者﹐賤命也。假令丑刑戌﹐須看是何丑﹐何戌﹐且以乙丑言之﹐刑庚戌是同類相刑﹐不好﹐刑丙戌壬戌則相生相刑﹐不以刑論﹐戊戌﹑甲戌是相克相刑﹐戌戌刑得入﹐甲戌刑不入﹐更須看禍福所生之地如何﹐以戊戌爲福聚之地﹐卻有乙丑來刑之﹐則大不好﹐若刑不入福聚之地﹐須作貴命看﹐余準此。﹝並林開五命﹞三刑之位帶三奇﹐天乙兼均在日時﹐刑若等分幹遇徳﹐官居極品定無虧。三刑須等卽貴﹐若偏枯不等卽凶敗。若有官﹐也見遷謫﹐須得相等﹐更帶三奇﹑貴人﹐天徳﹐官極品矣。﹝金書命訣﹞隱迷賦云﹕三刑不足身立﹐大器難成。三刑殺者﹐若人遇之﹐身能制殺﹐當掌刑罰之任。殺若克身﹐多受戮辱﹐或非命而終。﹝三命鈐﹞凡犯刑者﹐若原災福看在天輪是何宮分﹐各隨其位而定凶災﹐金則防刀兵之厄﹐內感心疾﹐逆毒焚如之禍﹐土水防登涉墜溺之險﹐與夫貪淫污行﹐損敗元气之咎。木則防彊梁杖責之災﹐與筋骨手足折傷之疾﹐辰戌丑未則防勞瘵﹐脾气凝積之疾﹐更以意類推廣之﹐如值下局﹐防刑憲流徙﹐險難惡死﹐值貴局則防內疾﹐不令終之禍﹐惟得貴人祿馬﹐或有衝破則減深災﹐然所得福壽﹐亦不全也。﹝五行要論﹞凡命帶自刑﹐大忌時日與上下支幹克戰﹐主爲性陰毒少決﹐自彊气梗﹐未免帶疾﹐更才財死者﹐主無气﹐如巳酉丑人﹐日時在午未申也﹐經曰﹕自刑財死﹐不盡天年。有人癸未年﹐辛酉月﹐己酉日﹐癸酉時﹐五十後枯右目喪子﹐此井邑吳二郎命。﹝廣信集﹞寸珠尺璧云﹕凡四柱帶自刑﹐多主闕唇﹐六指﹐眇目。自刑帶殺不爲良﹐手足分支定見傷﹐若使陽申入陰殺﹐臨危不免惡聲揚。辰﹑午﹑酉﹑亥﹑各自刑﹐若年月日時見四字足者﹐主凶。如年月屬陽﹐日時屬陰﹐更帶羊刃﹐不論貴賤﹐須不善終。如丙午羊刃年﹐壬辰月﹐癸亥劫殺日﹐丙辰時﹐官居殿閣﹐四十三歲臨法而終。﹝金書命訣﹞論六害子未相害者﹐謂未以旺土害子旺水﹐此勢【家】相害也。故子人見未則爲害﹐未人見子不爲害也。神白經云﹕未爲旺土來害子水﹐故子人見未﹐更有眞鬼﹐其害尢重。李虛中云﹕未害子﹐陰男陽女﹐尢忌。丑午相害者﹐謂午以旺火淩丑死金﹐此官鬼相害也。故丑人見午則爲害﹐午人見丑不爲害矣。丑人見午﹐而午更帶丑幹之眞鬼﹐爲害尢重。燭神經云﹕午有旺火﹐害丑之中墓金﹐此鬼賊相害也。李虛中云﹕午害丑﹐陽男陰女尢忌。寅巳相害者﹐謂各恃臨官擅能而進相害也﹐若干神往來帶眞鬼者﹐大凶。又有刑在其中也﹐不可不加減災福斷之。神白經云﹕若干神有鬼﹐其害甚重。李虛中云﹕寅害巳﹐陽男陰女尢忌。三命提要云﹕丙寅遇乙巳﹐是同類相害﹐爲災亦重。卯辰相害者﹐謂卯以旺木淩辰死土﹐此以少淩長相害也。故辰人見卯則爲害﹐卯人見辰不爲害也。若辰人見卯﹐而卯更帶辰幹之眞鬼﹐則其害尢重。燭神經云﹕卯恃旺木害辰之墓土﹐此恃勢相害也。神白經云﹕若更見鬼尢甚。珞琭子云﹕輕重校量也﹐申亥相害者﹐謂各恃臨官競嫉﹐才能爭進相害也。故申見亥﹐亥見申﹐均爲六害﹐若干頭更帶眞鬼﹐尢重。神白經云﹕申亥均爲六害﹐更納音相克尢甚。酉戌相害者﹐謂戌以死火害酉旺金﹐此嫉妬相害也。幫酉人見戌則凶﹐戌人見酉則無災也若乙酉人得戊戌則爲害尢甚﹐幹見鬼帶六害來相害也。﹝並玉宵寶鑑﹞燭神經云﹕戌有墓火﹐妬酉金气之旺﹐此鬼妬相害也。神白經云﹕乙酉人不得見戊戌日時﹐乙爲眞金﹐戊爲眞火﹐克金。六害者﹐十二支淩戰之辰﹐若納音相克者凶﹐各詳逐類相害之情﹐以決吉凶。大忌羊刃﹑劫殺﹑官符﹐則災爲尢甚。寅申巳亥此四位相害﹐生旺則主人神緊貌峻﹐好爭奪﹐激作。死絕則多謀少成﹐彊學好義。做事兀兀﹐趨進無厭。入貴格﹐則有操守善專權﹐入賤格﹐則好大權﹐司刑典兵。入賤格﹐則謀生於不義之地也。子未相害﹐生旺死絕皆主不利骨肉﹐妨害六親﹐入貴格則多妻妾之累﹐入賤格孤獨無依之人也。戌害酉﹐鬼妬相害﹐生旺﹐不容物﹐多剛戾﹐死絕﹐妬狠憎能。入貴格則多姦侫及暗昧無辜之訟。入賤格則賊害陰狡﹐爲性不良。凡六害﹐大率主防害﹑孤獨﹐淫泆﹐不利六畜﹑田財﹐少骨肉﹐陰小婦人之命尢忌也。﹝燭神經﹞未合在午﹐午衝子﹐而子未害生。卯害於辰﹐辰酉合﹐而卯衝酉破。亥申重得﹐五嶽常愼傷殘﹔寅巳兩關﹐四體必憂廢棄。因晝夜陰陽之气﹐感而爲六合﹐因六合而生六害﹐因六害而忘晝夜﹐陰陽之气得之連並﹐必有折傷﹐故云﹕兩關﹐又曰﹐重得亥與申﹐屬西北爲陽也﹐气髙而並於上﹐是以言五嶽﹐寅與巳屬東南﹐爲陰也﹐气沈而並下﹐是以言四體。【六害爲剝官之殺﹐李廣不封侯】凡人入命中得淸要之格﹐而犯六害者﹐終不顯﹐更有破祿刑沖輔之﹐必遭貶剝﹐蓋六害亦曰剝官殺﹐行年亦忌之。﹝並壺中子﹞【六害之徙﹐命有七傷之徙】瑩和尙注云﹕凡看人命﹐或值一兩重六害﹐或屐轉凶殺害衝﹐如此之人﹐命有七傷之事。王氏注云﹕七傷者不刑六親﹐則傷自身矣。﹝珞琭子﹞六害之人忌日時﹐老年殘疾苦何依﹐又逢羊刃神相【蝕】﹐不中鋒鋩虎亦欺。﹝金書命訣﹞凡命犯六害﹐大忌支幹相傷於日時上之上﹐最緊﹐名曰大害﹐身命宮次之﹐便是貴格﹐貴自貴﹐害自害也。﹝廣信集﹞大抵值六害﹐主妨害六親﹐少兄弟﹐縱有亦如無﹐兼起命宮看之﹐其害落何宮分﹐逐宮分斷之。﹝李虛中書﹞六害如逢度歲﹐終身少樂。﹝隱迷賦﹞論空亡【空亡例】每旬管兩空亡﹐分前後五辰﹐各有所屬﹐假令甲子旬中無戌亥﹐自甲子至戊辰﹐以戌爲空亡﹐自己巳至癸酉﹐以亥爲空亡﹐余彷此。﹝林開五命﹞太乙降誕經云﹕空亡者﹐旬後兩位也。凡論空亡﹐每旬兩空亡須分前後﹐假令甲子旬無戌亥﹐自甲子至戊辰﹐以戌爲空亡﹐自己巳至癸酉﹐以亥爲空亡﹐若甲子至戊辰見亥﹐不作空亡。又有輕重﹐若甲子至戊辰﹐見壬戌﹐則爲重﹐見戊戌之類爲輕﹐己巳至癸酉﹐見癸亥﹐則爲重﹐見乙亥之類爲輕。如甲子生﹐甲戌時﹐此時上正見空亡爲差輕。如己巳生﹐癸亥時﹐此亦時上犯空亡﹐而犯之者重﹐此看空亡之訣﹐不可不知也。﹝穿珠指掌﹞【幹空亡】甲人見癸乙人見甲丙戊人見乙丁巳人見丙戌庚人見丁巳辛人見庚壬人見辛癸人見壬甲子旬見壬甲戌旬見庚辛甲申旬見丁巳甲午旬見丙戌甲辰旬見甲乙甲寅旬見癸寅午戌月壬巳酉丑月甲申子辰月丙亥卯未月庚【眞空亡】甲子旬土水甲戌旬金甲申旬火土甲午旬土火甲辰旬木甲寅旬水土空亡空亡幾多般﹐幹人闕處悞人看﹐此法用之無準則﹐應是空亡有祕藏。古傳金木水火土﹐五行窮此盡陰陽﹐若人逢之生坎坷﹐名利𨿽有反被傷﹐四柱臨之隨分過﹐狂【圓】於身禍難當﹐三生親傳宰公訣﹐學者𨿽能得此詳。時緊日慢﹐若日犯之﹐卻被時刑害破﹐亦有其福﹐須主坎坷。珞琭子有云﹕聞喜不喜﹐是六甲之虧盈﹔當不憂﹐賴五行之救助。【說空亡】空亡之法𨿽備﹐不言太歲﹐此空亡只用生日旬中空亡極緊﹐如運見空良則倍之﹐如太歲空亡﹐則不佳。又云﹕空亡合其破宅﹐甕牖蓬樞。太歲前後犯天地鬼﹐爲破宅殺。若與空亡合﹐主一生貧賤之人。﹝並神白經﹞【互換空亡】甲子壬戌乙丑癸亥甲戌壬申乙亥癸酉甲申壬午乙酉癸未甲午壬辰乙未癸巳甲辰壬寅乙巳癸卯甲寅壬子乙卯癸丑以上空亡﹐如人遇之﹐主一生財物耗散﹐大破家宅﹐兼爲人不閒。﹝林開五命﹞【空亡切怕於互換】以實爲空﹐則實可以映其空﹐以空爲空﹐則空無所映帶﹐故得常空亡者﹐致災淺﹐得互空亡者致災重。假令甲子年壬戍日﹐甲子正空亡在壬戍﹐其壬戍乃甲寅旬也。甲寅旬中空亡復在子﹐而甲子爲年﹐乃空亡互換﹐餘仿此。﹝壺中子﹞【四大空亡歌】甲子並甲午﹐旬中水絕流﹐甲寅與甲申﹐金气沓難求﹐若人三處遇﹐還似葉驚秋。以上四大空亡﹐若值三重者﹐夭壽﹐更於胎日乃胎气中值者瞬息爲期。﹝金書命訣﹞【五鬼空亡】甲己見午乙庚見辰巳丙辛見寅卯丁壬見子丑戊癸見申酉【破祖空亡】甲乙人見午丙丁人見申戊己人見戍庚辛人見子壬癸人見寅﹝並廣錄﹞【又五鬼空亡】甲己巳午鬼來存﹐乙庚寅卯莫開門﹐丙辛子丑君須記﹐丁壬戌亥守黃昏﹐戊癸但看申酉位﹐限至斯鄕定主貧。天寶經作犯空亡一世貧空亡見天乙﹐倒來剋命﹐如甲寅水﹐見辛丑土﹐爲鬼來剋命﹐又戊午見丁丑日﹐庚申見乙丑之類。帶殺天中又更親﹐定應刀鑷立其身﹐忽逢四孟來臨者﹐彩畫多能足巧人。天中無衝﹐無剋﹐無合﹐謂眞空亡﹐四孟空亡大毒﹐只作小伎巧術人。﹝鬼谷要訣﹞印祿臨空虛有名﹐平生向善老無成﹐逢其馬貴來相救﹐縱得官資又復停。胎裹生逢怕遇空﹐遇空時節自昏蒙﹐曉君十步有九計﹐不免飄飄西復東。天中乃十干不及之處﹐空亡之辰﹐如刑害﹐則全要天中解之。若祿馬之類切忌臨之﹐管輅曰﹕甲寅丑未天乙嗔之﹐庚午亥申惡殺﹐殺無气﹐蓋天中能解惡殺之凶﹐亦能散福神之气﹐三合﹑六合﹑墓庫上逢之﹐多僧道處士之命﹐純粹駁雜﹐吉凶神殺﹐尢在詳之。﹝閻東叟書﹞天中殺卽空亡是也﹐生旺則器度寬大﹐動招虛名﹐長大肥滿﹐多意外無心之福﹐死絕則一生成敗飄泊﹐但在我有气之地﹐則不能爲禍也。大忌支幹與天中相合﹐是謂小人得位﹐則姦詐譎詭﹐靡所不爲。若爲我所尅﹐是謂天中受殃﹐反爲特達之福。如戊午火人﹐見甲子金是也。其神性無常﹐與官符並則妄媚多文﹐與劫殺並﹐則校勇﹐與大耗並﹐則顚倒鶻突﹑與建祿並﹐則一生破散﹐與咸池並﹐則多凶暴卒﹐惟夾貴﹑華蓋﹑三奇﹑學堂並者﹐大聰明脫俗。﹝燭神經﹞金空則聲﹐火空則明﹐水空則淸﹐木空則死﹐土空則崩﹐又云﹐三者𨿽不畏﹐因他也減半。﹝廣錄﹞應凶殺在空而無害﹐旺相得空而亦利﹐至若空亡有用﹐類虛中而有應。應殺﹑害﹑刑在空亡﹐無合﹐動不爲凶也。旺相處﹐明暗合﹐逢天月徳見空亡﹐亦吉。夫響之有聲﹐莫非虛中也﹐實則不應﹐是以大人之命﹐要虛中之徳﹐空亡自旺有用﹐乃大聲大應之器也。﹝鬼谷遺文﹞空亡𨿽不佳﹐若衝破不爲禍﹐論空亡止以年日所在﹐如申爲空亡﹐得寅則破﹐爲空亡受制﹐不能爲災﹐反爲福也。又看寅上有無福神﹐或有之﹐卽災福並行﹐以皆受其衝也。﹝林開五命﹞凡人命空亡本不好﹐若被日時或運衝刑者﹐反爲虛聲殺﹐士人遇之飛聲走譽﹐淺者休舉﹐如劉提舉命﹐甲申年﹐丁丑月﹐乙亥日﹐甲申時﹐行壬午運﹐作當路。張運使命﹐如乙未年﹐乙酉月﹐乙丑日﹐丁亥時﹐行辛巳運﹐作監司﹐大振聲望。空亡要衝極好﹐若壬寅爲空亡﹐壬申同類衝之﹐則不動﹐此爲最毒。凡命犯藏頭空亡﹐本是禍﹐反爲福﹐但戊己人帶之大好﹐戊子﹑戊午﹑己丑﹑己未﹑戊申﹑戊寅﹑己酉﹑己卯﹑戊辰﹑戊戍﹑己巳﹑己亥是也。﹝並廣集云﹞康子祥曰﹕空亡最忌在建祿上﹐若更值於祿幹四忌之上﹐極爲害﹐又云﹕月日時一位值空亡者﹐不害﹐爲大貴人﹐若兩位﹐𨿽有官不貴。﹝三命提要﹞空亡生時性重拗﹐更加華蓋兒應少﹐年上非的及防難﹐藝道僧流少宜保。凡命值空亡在時上﹐多拗性﹐爲事髙而虛﹐更見華蓋少子。日上見多庶出﹐或離妻潤親戚﹐妾或偶合﹐多淫亂﹐自身是藝術人或僧道﹐少年多厄。﹝沈芝源髓﹞凡空亡遇三者﹐主骨肉離散﹐拋失鄕井﹐橫遭官事﹐常主破財﹐祿馬與一切福神落空亡﹐皆爲陷沒﹐大小運至此﹐三命又在衰鄕﹐財祿無气﹐亦爲死厄。﹝三命鈴﹞

第廿六卷論衝破相衝者十二支戰擊之神﹐大槪爲凶﹐然有爲福之甚者﹐凡衝處要相生﹐如辛巳衝癸亥﹐卽是金生水也﹐余依此推之。如同類及相尅者最凶﹐如壬申金尅庚寅之木﹐己卯衝己酉之土﹐皆不利矣。凡相生衝﹐主人聲望播流﹐髙明出眾﹐科甲崢嶸﹐相尅衝﹐主人神淸貌俊﹐襟韻脫俗﹐軒昂灑落﹐上視﹐仰面而行。死絕則精神峻急﹐骨气緊實﹐趫捷便利﹑語聲淸爽﹐輕動易悅﹐若相尅衝生旺﹐主人神剛貌肅﹐膽气壯﹐倜儻敢爲﹐多成敗。死絕則寒酸鄙薄﹐形容乖劣﹐動招凶辱﹐多夭折也。﹝燭神經﹞【煩冗格】如甲子見午﹐乙丑見乙未﹐多破祖業﹐不生心不閒﹐內明有斷﹐假令祿髙名重﹐終有一失也。【乖離格】如戊午見丙子﹐癸卯見丁酉﹐相衝相尅﹐五行不和而破命﹐再遇者﹐平生破散﹐衣食稍足﹐夭壽也。﹝並鬼谷命格﹞相衝還是自相生﹐集來帝座位無刑﹐更得華蓋兼權殺﹐爲官淸顯統雄兵。相衝相去要長生﹐見旺之時祿更亨﹐貪武若更臨時殺﹐爲官淸貴掌權兵。此論來去相衝生旺﹐如戊寅衝丙申﹐癸卯衝辛酉之類﹐得相生旺﹐五行气不散﹐更得福神方妙﹐如甲申衝庚寅﹐丙子衝戊午﹐名生旺﹐衝不破。﹝並鬼谷要訣﹞天元變化書云﹕凡五行向旺者﹐不名破﹐向衰弱者﹐名破﹐如丙辰得丙戍最妙。戊子得戊午亦妙。若戊午火見戊子火﹐則名破也。又有聚旺格云﹕若眾木入寅卯﹐其間有衝擊者好。因旺極﹐故要衝擊﹐非旺﹐不可﹐餘皆凖此。生旺連綿見吉神﹐更兼一七又爲鄰﹐看看直入朝堂去﹐權握兵符助聖神。四衝生處自貧寒﹐更值凶神不足看﹐一種邪心偏作賊﹐父常嗔恨子常瞞。凡遇一七殺者﹐命吉則衝發。命凶則爲禍破財。凡遇四柱衝破﹐如禍聚之地﹐有他位來衝﹐卽謂破禍成福。如犯空亡有下位來衝﹐亦爲福也﹐凡年月日時值此﹐必作食祿人。如福聚之地逢他處來衝﹐則破福成禍﹐必孤困。凡相生者﹐不爲破﹐如丁未破癸丑是也。同類者﹐作破論﹐如丁未破丁丑是也。相尅者最爲毒﹐如丁未破己丑是也。﹝林開五命﹞凡命帶劫殺亡神相衝﹐主犯刑﹐若在死絕處主廢病多疾﹐如帶貴殺入局﹐有秀气科名者﹐多入臺諫﹐終有惡疾而死﹐帶元辰﹐空亡﹐相衝﹐不是下賤﹐則是貧寒之士。五行枯瘁則賤﹐帶秀則虛聲﹐貧士之徒也。凡諸位衝破﹐如遇沖空亡﹐主禍中生福﹐若月衝日時﹐時衝年﹐名曰仇﹖殺﹐主與人無恩﹐內外多得憎嫌﹐或長病﹐或卒暴而死。凡命犯力停相衝生旺死絕﹐俱是凶咎。如丙寅﹑甲申﹑癸卯﹑辛酉之類是也。凡日時衝年﹐主人心不平﹐以己度人﹐不相信付。凡命生時衝太歲者﹐支幹皆可用也﹐假令丙午年﹐壬子時﹐乙卯年﹐辛酉時﹐支幹皆衝也。﹝並廣信集﹞破印破財並破祿﹐破馬少曾爲命福﹐更加破合日時中﹐疾非手足並頭目。破印者﹐如木人帶癸未﹐內有乙丑金﹐曰破印﹐見庚戍曰刑。印破財者﹐如金人以寅卯爲財﹐寅怕見申﹐卯怕見酉﹐不然無寅卯二字亦忌。見申酉字破祿者﹐如甲祿在寅﹐怕見申字。破馬者﹐如馬在巳﹐怕見亥字。破合者﹐乃幹合被支破﹐如甲午人見己亥﹐或見巳字則破﹐己亥逢子字卽破﹐甲午合也﹐如丙寅年﹐辛卯月﹐壬申日﹐其人害一目。凡破多不好﹐是欲達不達之人。如甲人逢丑卯日時﹐夾祿見申字﹐破﹐不好﹐夾拱等同。﹝沈芝源髓﹞論金殺金神大殺者﹐至凶之神﹐古人云﹕寅﹑申﹑巳﹑亥﹐雞頭粉粹﹐四支生人﹐金神在酉。子﹑午﹑卯﹑酉﹐蛇頭開口。四支生人﹐金神在巳。辰﹑戍﹑丑﹑未﹐牛頭大忌。四支生人﹐金神在醜。與人爲災﹐而不爲福。又主喪服哭泣之事。醜人金殺在本命﹐若生月生日時又在丑上﹐帶鬼尅身﹐則有不測之禍。以巳酉丑金之位﹐故金神居於上﹐所值金神﹐下更帶金火﹐則爲災﹐又大而遲。﹝三命提要﹞金殺者﹐爲五行中惟金爲殺之物也。一殺而有三名﹐一曰吟呻殺﹐二曰破碎殺﹐三曰白衣殺。其神常居巳﹑酉﹑丑三位。蓋是金之體也。寅﹑申﹑巳﹑亥﹐在酉。子﹑午﹑卯﹑酉﹐在巳。辰﹑戍﹑丑﹑未﹐在丑。是金之生旺庫也。在巳曰吟呻﹐巳中臨官之火﹐火者﹐金之官也。金气臨尅﹐主官府杖楚﹑刑獄呻吟之災。故曰吟呻。在酉曰破碎﹐酉者金旺之地﹐殺物當時﹐又有辛金相助﹐萬物當之﹐無不破碎﹐主支離破碎﹐流血之災。故曰破碎。在醜曰白衣﹐乃金庫墓也﹐居四季而臨鬼門﹐主妨害﹐喪服﹐哭泣之事。故曰白衣。其神生旺﹐主人寬量大器﹐決斷有能﹐形容淸峻﹐若不夭喪﹑刑傷。則須有癩病﹑癱瘓。死絕則慘害尅毒﹐形容紅白﹐巧言令色﹐笑裏藏刀﹐其神常主橫事。與官符並﹐則橫來官災﹔與劫殺並﹐則橫來死喪﹔與白虎羊刄並﹐則流血傷殘﹐與貴人建祿並﹐則稍慢﹐五行旺相不須用也。﹝燭神經﹞夫吟呻者﹐金殺之精﹐子午卯酉人見巳金生處﹐主大風癱緩之疾﹐寅申巳亥人見酉金旺處﹐主水痼毒藥之病﹐辰戌丑未人見丑金墓處﹐主克妻害子﹐惡死之憂。若帶三刑徳貴﹐主有髙官握兵權。﹝金書命訣﹞金殺夾貴兮﹐有兵有權。﹝指迷賦﹞男逢金殺﹐累累官刑﹐女犯金神﹐重重產厄。﹝隱迷賦﹞血蠱最厭於交重。血蠱者﹐本金殺也﹐亦名血蠱﹐犯之則有血光之厄﹐重得之者﹐尢爲不吉。﹝壺中子﹞金殺者傷害之辰﹐男子犯之﹐多有刑傷﹐兵刃之災。婦人有產厄﹐行年至此亦然。﹝三命鈐﹞【論咸池】寅午戌兔從苑裏出巳酉丑騎馬階中走申子辰雞鳴動四鄰亥卯未鼠子驚人睡咸池者﹐常在劫殺前四辰﹐又有一名沐浴者是也。咸池者﹐乃日入日所﹐取其萬物暗昧時也。其神主姦邪落魄﹐美容儀﹐耽酒色﹐疏財好懽﹐破散家業﹐惟務貪濁﹐此生旺者然也。死絕者﹐則嗜滋味﹐好妝飾﹐落魄不檢﹐狡計頑猾﹐忘恩失信﹐私濫姦訛﹐靡所不爲。與元辰並者﹐更臨生旺﹐多得匪人爲妻。與貴人建祿並者﹐多因油鹽酒貨得生﹐或因婦人暗昧之財起家﹐平生多防水厄﹐勞瘵之疾﹐多遭累﹑遺失﹑暗昧之災也。﹝燭神經﹞咸池殺亦名桃花沐浴是也。歌云﹕風流淫宿號咸池﹐並集來臨禍應期﹐酒色相刑三二位﹐更加殺神血光隨。﹝紫虛局﹞【論勾絞】勾絞殺者﹐陽命人前辰爲絞﹐後三辰爲勾﹐陰命人後三辰爲絞﹐前三辰爲勾﹐曰陰后陽前三是絞﹐陽後陰前三是勾。﹝珞琭子林開五命﹐皆以陽命人前三辰爲勾﹐後三辰爲絞﹐陰命人前三辰爲絞﹐後三辰爲勾。﹞假令甲子陽命人二月爲絞﹐八月爲勾﹐乙丑陰命人三月爲勾﹐九月爲絞﹐余準此。凡人遇之﹐身若克殺﹐多掌刑法之任。或爲將帥﹐專行誅戮。殺若克身﹐主非命而終。﹝玉門關集云﹕勾絞主非命﹞小人逢之﹐皆爲飛橫災禍。行年至此﹐亦主口舌刑獄之事。﹝三命鈐﹞勾絞二殺至凶之神﹐各隨本命求之﹐陽男陰女﹐命前三辰爲絞﹐後三辰爲勾﹐陰男陽女命前三辰爲勾﹐後三辰爲絞﹐二殺與人爲災﹐而不爲福﹐值勾絞兩位全者﹐災重﹐一位者災輕。又云﹕以上殺有鬼則災重﹐無鬼則災輕。﹝三命提要﹞犯勾絞殺者﹐主人多計巧心路。﹝沈芝源髓﹞【天羅地网歌】丈夫每忌天羅繫﹐婦人常防地网籠﹐豬犬侵淩災【撓撓】﹐龍蛇混雜禍重重﹐單逢地【网】終身苦﹐再入天羅永世凶。凡以戌亥爲天羅﹐辰巳爲地网﹐若戌年﹑戌月﹑初一日生者﹐犯一年天羅。十五日生者﹐犯十五年天羅。若更生日是戊﹐增成三十年。天羅或戌年亥月﹐或亥戌日交互見之﹐則災不能歇﹐地网亦如上說。地网混辰﹐男吉女凶﹕天羅混成﹐女吉男凶。二運流年方發其災﹐二運到戌亥年﹑月﹑日及辰巳年﹑月﹑日﹐男子孝夫﹐失財﹐女人連綿牀席。若天羅地网重並者﹐男妨妻﹐女妨夫﹐並絕嗣方免重厄。只如庚戌年﹐十月丁亥﹐十八日癸亥日﹐丁巳時﹐其人妨三妻﹐又絕嗣﹐並官事不休﹐破財﹐口舌之象。﹝金書命訣﹞龍蛇混雜﹐偏不利於辰生﹐豬犬侵淩﹐但獨嫌於亥字﹐龍爲辰﹐蛇爲巳﹐辰人得巳﹐巳人得辰﹐皆曰龍蛇混雜﹐男命則不吉﹐惟女命破婚害子﹐薄福抱疾﹐辰人得巳重﹐巳人得辰輕。謂龍生蛇穴者退﹐蛇生龍穴者進。豬爲亥﹐犬爲戌﹐戌人得亥﹐亥人得戌﹐皆豬犬侵淩﹐女命則不吉﹐惟男命則迍滯齟齬﹐妨祖克財﹐戌人得亥輕﹐亥人得戌重﹐謂犬入豬羣﹐則進﹐豬入犬羣﹐則傷。諸書亦云﹕龍蛇混雜﹐常妨女子憂厄﹔豬犬侵淩﹐每慮丈夫危難。﹝壺中子﹞世謂男忌天羅﹐戌亥﹐陰之終也。女忌地网﹐辰巳﹐陽之終也。﹝燭神經﹞男犯兩重天羅﹐主克妻﹐害子﹐官事﹐破財﹐女犯兩重地网﹐主重災孝服。﹝廣信集﹞【孤辰寡宿】寅卯辰﹐孤巳﹑寡丑巳午未﹐孤申﹑寡辰申酉戌﹐孤亥﹑寡未亥子丑﹐孤寅﹑寡戌﹝三命纂局﹞逐方三位進前一辰爲孤﹐退後一辰爲寡﹐進爲陽不利父﹐退爲陰不利母﹐又云﹕在陽宮主妨父﹐在陰宮主妨母﹐常術曰﹕男忌孤辰﹐女忌寡宿﹐其神形孤骨露﹐面無和气﹐生旺稍可﹐死絕尢甚﹐不利六親。與驛馬並者﹐放蕩離鄕﹔與空亡並者﹐幼而無依﹔與喪門弔客並者﹐一生多遭重喪﹐疊禍自身﹐纏發則骨肉伶仃也。﹝燭神經﹞【連【屬】不言孤寡】如亥得寅戌﹐寅得丑巳﹐或支幹朝會﹑包裹﹐貴人連屬﹐𨿽犯孤寡亦吉。﹝鬼谷遺文﹞慿陰察其陽禍﹐歲星莫犯於孤辰﹐恃陽鑑以陰災﹐天年忌逢於寡宿。瑩和尙注云﹕寅卯辰人﹐巳爲孤辰﹐丑爲寡宿﹐其寅辰是陽之位﹐丑巳是陰之位﹐故曰慿陰察其陽禍﹐歲星莫犯於孤辰。巳午未人﹐申爲孤辰﹐辰爲寡宿﹐巳未爲陰之位﹐辰申是陽之位﹐故曰恃陽鑑以陰災﹐天年忌逢於寡宿﹐天年猶小運也。歲星猶太歲也。陽以孤辰爲重﹐陰以寡宿爲重。趙氏新注云﹕歲星者﹐寅人在丑﹐丑人在寅﹐子人在卯﹐卯人在辰﹐辰人在亥﹐亥人在辰﹐巳人在戌﹐戍人在巳﹐午人在酉﹐酉人在午﹐未人在申﹐申人在未﹐天年者﹐子人在亥﹐亥人在子﹐丑人在戌﹐戌人在丑﹐寅人在酉﹐酉人在寅﹐卯人在申﹐申人在卯﹐辰人在未﹐未人在辰﹐巳人在午﹐午人在巳﹐歲星兼孤辰﹐天年兼寡宿﹐皆主孤獨。﹝珞琭子﹞孤辰寡宿﹐主上妨父母﹐下害妻子﹐女人值之﹐主損尅翁婆﹐不利夫子。﹝三命鈴﹞井攔斜衝是孤神﹐寡宿﹐更天干帶倒食﹐謂之井攔倒食。若巳午未人生在夏三月﹐是帶兩重孤寡﹐主尅妻害子﹐少六親﹐不聚財﹐多生女﹐更帶諸凶殺﹐主不令終。﹝廣錄﹞【妨害】甲人丁爲父﹑壬爲母乙人戊爲父﹑癸爲母丙人己爲父﹑甲爲母丁人庚爲父﹑乙爲母戊人辛爲父﹑丙爲母己人壬爲父﹑丁爲母庚人癸爲父﹑戊爲母辛人甲爲父﹑己爲母壬人乙爲父﹑庚爲母癸人丙爲父﹑辛爲母見父則無父而發﹐見母則無母而發﹐尅日幹不利父﹐尅月幹不利母﹐幹鬼不利父﹐倒食不利母﹐又云﹕胎與四柱交並﹐卽有異父母也。﹝神白經﹞【反本殺】且如甲子金命得戊午日﹐又於胎月日時上﹐多帶寅巳﹐名反本殺﹐犯此者﹐或貴﹑或富﹐定主孤立﹐一旺則尅殺父母尊長﹐余則無害。﹝李虛中書﹞【鴟梟殺】年隔月一位﹐月隔時日二位﹐如子年寅月﹐巳日時之類﹐主尅盡父母﹐離鄕外住方發。【破分殺】春秋二分前後犯卯酉日時者﹐是也。主散絕骨肉祖業。酉日時﹐或大運名白虎臨庭﹐在日尅妻﹐在時尅子﹐不利骨肉。﹝廣信錄﹞紫徽太乙局云﹕人生辛酉作日時﹐號爲白虎入閨闈﹐男子損妻因血死﹐女人難產實堪悲。戊申戊寅爲六道消虛﹐亦不利於親族﹐壬戍日或壬戍時﹐名天后失行﹐大不利於妻孥。﹝神白經﹞馬后二辰是也﹐主散親戚破家﹐骨肉不和。﹝廣錄﹞四季生人背太陽﹐必定父先亡。﹝直道歌﹞凡命生時不是辰戍丑未﹐四柱帶劫殺﹑亡神﹑元辰﹑羊刄多者﹐亦主尅父毋﹐不必直待辰戍丑未時生也﹐亦有犯辰戍丑未時﹐卻不犯惡殺﹐而不尅父母者﹐宜詳之。若日時兩犯亡神者﹐定主尅母﹐如兆晁侍郎謙之丁丑年﹑壬寅月﹑庚申日﹑甲申時﹐兩重亡神尅母也。﹝廣錄﹞天元變化書云﹕但以生我者爲母﹐尅我者爲父﹐若生在父母气絕弱之位者﹐必刑尅﹐帶殺多者主離背﹐不必在四季之時。寸珠尺璧云﹕凡時犯劫殺﹑羊刃﹐𨿽非辰戊丑未亦有尅﹐四維母﹐四正父也。凡命前五辰生者﹐男當妨婦﹐命後五辰生者﹐女主妨夫﹐若無妨害﹐卽主有宿疾﹐若命前後四辰生者﹐卽於父母妻子﹐主有妨害也。﹝三命鈴﹞五墓爲庫藏之地﹐時貴亦﹐四孟是孤絕之方﹐帶殺必尅。四季爲五行之墓﹐萬物之所終也﹐生時逢之﹐𨿽會吉而貴亦主妨害尊親也﹐四孟有孤辰絕气﹐若見亡神﹑劫殺﹑歲刑﹑亦主妨害父母也。﹝鬼谷遺文﹞眷屬情同水火﹐相逢於沐浴之鄕。瑩和尙注云﹕凡本命沐浴中見相尅是也。此主六親寡合﹐朋友匪和﹐凡虛求謀﹐故難成就。骨肉中道分離﹐孤宿尢嫌於隔角瑩和尙注云﹕子午卯酉中有死气﹐辰戊丑未四墓之鄕﹐人或值之﹐孤中孤也。燭神經云﹕辰戌丑未爲妨害常以寅卯辰居午﹐巳午未在酉﹐申酉戍逢子﹐亥子丑臨卯﹐此是孤辰隔角也﹐辰戌丑未亦然﹐以寅申巳亥爲天地之角﹐蓋隔此四位孤辰也。王氏注云﹕孤辰寡宿合乎隔角之地﹐夫婦不免中道分離﹐男命生於妻絕之中﹐而逢孤辰﹐則平生難於婚偶﹐女命生於夫絕之位﹐而遇寡宿﹐則屬嫁而不能偕老﹐如辛丑人得庚寅﹐寅爲丑孤辰﹐丑爲寅寡宿﹐丑寅互爲孤寡也﹐所謂隔角者﹐言丑寅中有艮卦之隔﹐截乾坤艮巽日四維之隔角。﹝並珞琭子﹞玉門關集云﹕寅申巳亥爲角﹐辰戍丑未爲隔。天元變化書曰﹕本季之方﹐前後爲隔角﹐與孤辰寡宿同﹐如巳午未則在辰申也。隔角分明亥子初﹐日時犯著定應孤﹐若非父母隔絕早﹐往往偏房外寄居﹐累犯惟宜孤立吉﹐更將年上來求日﹐妻家不是喪無人﹐便是自身知非一﹐或主自身多姓﹐不然是庶出﹐或妻有多姓﹐不然隔絕也時上子孫少更遲﹐不然不出在親闈﹐月中兄弟應散少﹐日裹須防離換妻。隔宿者﹐子人見亥﹐亥人見子﹐戍人兌醜﹐醜人見戍﹐各兩位依次數之﹐與孤寡中越氏新注珞琭子云﹕天年殺例同日時遇著定主孤獨﹐少失六親﹐不然主異姓等事﹐年時犯﹐若不過房﹐必尅父母。﹝沈芝源髓﹞生時地結與天盤﹐爭使親闈得久安。天盤地結者﹐甲辰命見甲戍﹐或甲戍命見甲辰是也。只此二辰生人有之。﹝理愚歌﹞亡神犯羅网﹐妨妻害子。命中見亡劫殺全者﹐妨初婚﹐尅長子﹐更帶辰戍字天羅地网全者﹐尢緊。月坐孤虛﹐棣萼凋瘁。孤乃孤神﹐虛乃六虛﹐命中得之﹐兄弟衰絕。﹝並壺中子﹞凡巳酉丑全人﹐帶辛字者﹐主骨肉在他鄕﹐不得歸葬也。﹝寸珠尺璧﹞

第廿七卷論凶殺或逢四殺﹑五鬼﹑六害﹑七傷﹑天羅﹑地网﹑三元﹑九宮﹐福臻成慶﹐禍並危疑。瑩和尙注云﹕四殺謂辰戌丑未﹐王氏注云﹕四殺者寅申巳亥四衝之劫者是也五鬼謂五行之鬼﹐六害謂寅巳之類﹐七傷謂劫殺等神﹐戌亥謂之天羅﹐辰巳巳爲之地网﹐凡相得者爲吉﹐相尅者爲凶﹐禍並則危疑﹐福臻則成慶﹐王氏注云﹕以上神殺皆爲凶﹐或三元﹐九宮﹐五行﹐生旺爲福之臻﹐尙可以成吉慶﹐蓋五行爲神殺之先﹐或值凶殺﹐兼三元九宮五行﹐四柱又在衰敗之地﹐則禍並危疑。【夾殺持丘﹐親姻哭送】瑩和尙注云﹕辰戌丑未謂之四大殺﹐亦云三丘之地﹐各以五行入墓﹐假令己巳木命﹐得己未日﹐此是本家三丘﹐又加臨羊刄﹐故曰夾殺持丘﹐親姻哭送﹐王氏注云﹕如乙未人得己丑﹐金人以醜爲三丘五墓﹐己丑火夾帶返吟破命﹐兼爲身鬼﹐故凶。須要明其神殺輕重﹐校量身尅殺而尙輕﹐殺尅身而尢重。瑩和尙注云﹕吉凶神殺﹐百有餘坐﹐或得於日時﹐或逢於歲運﹐但以殺尅身而重﹐身尅殺而輕﹐更要隨器審詳﹐臨機消息﹝並珞琭子﹞老醉秦樓十二﹐直緣重犯八專﹐少亡楚甸八千﹐應是疊遭九醜。八專爲淫欲之殺﹐九醜爲妨害之辰。重犯八專者﹐好花酒而老獨醉於秦樓。疊帶九醜者﹐逞凶豪而少年亡於楚甸﹐八專乃甲寅﹑乙卯﹑己未﹑丁未﹑庚申﹑辛酉﹑戊戍﹑癸丑。九醜乃己酉也。﹝壺中子﹞李九萬云﹕八專主酒色﹐日上有不正之妻﹐時上有不正之子女﹐人犯者不擇親疏﹐犯多者尢緊。九醜壬子﹑壬午﹑戊子﹑戊午﹑己酉﹑己卯﹑乙酉﹑乙卯﹑辛卯﹑辛酉是也﹐婦人犯者主產厄﹐男犯多者不令終。歌八專甲寅﹑乙卯﹐並己未﹑丁未﹑庚申﹑辛酉﹑戊戍﹑癸丑﹐名八專﹐老醉秦都樓十二。歌九醜壬戊兩雙居子午﹐乙辛卯酉亦重逢﹐更將己上兔雞數﹐九醜令人不善終。返吟又遇幹梟食﹐壽短傷妻並子息﹐家虛財耗愛輕人﹐犯上吐言皆傲忽。返吟又遇子見午是也。梟食是倒食﹐如甲子遇壬午是倒食﹐返吟﹐以納音輕重﹐支神尅剝言之。臨官遇劫或貪狼﹐浪迹多爲花酒客。凡人遇臨官﹐曰桃花殺﹐或遇劫殺亡神﹐皆好酒色破家﹐貪狼乃亡神﹐破軍乃劫殺﹐異名﹐二殺或命中帶來臨官之位﹐必好酒色﹐且如丙戌﹑壬辰﹑丙午﹑丙子﹑戊寅﹑戊申﹐人犯亥日時﹐值亡神劫殺﹐與桃花同位﹐乃好酒色人。﹝並沈芝源髓﹞【諸殺傷】五鬼怕夜生空亡怕六害三刑怕金自刑怕火羊刃怕金咸池怕水劫殺怕金華蓋怕金木返吟怕鬼﹝三命篡局﹞大抵凶殺所居幹神﹐不宜帶眞鬼﹐𨿽見眞官﹐尙變爲鬼﹐況見眞鬼﹐則爲災禍明矣。﹝玉霄寶鑑﹞褚刑殺須看納音﹐與當生年相尅者﹐爲災重﹐見生者輕﹐刑殺受旺气者﹐爲災重﹐刑殺返遭刑尅衝害破者輕﹐刑殺上帶祿馬貴人者﹐必主有大權勢也。﹝李中虛書﹞【貧賤所成】貧賤凶惡局刑聚敗極甲申得丁巳﹑己卯﹑己巳之類。四柱不收甲子得丙寅﹑丁巳﹑辛亥﹑壬申之類。五行未備甲子得庚子﹑己卯﹑癸巳之類。數無取用如不合干﹐不衝支﹐而上下相異其气。一方前後如木命人得己丑之類。柱多隔角如辛醜得辛卯﹐甲子得甲戌。眞者失時如丙辛合在﹝二月﹑六月﹞﹐丁壬合在﹝五月﹑八月﹞。假音殃克五行克納音﹐本輕卻多逢克制。主本倒亂火年水日﹐更先逢生旺﹐繼逢死絕。父子乖違日克年﹐時克年。人生元命﹐犯以上之格﹐皆主貧賤﹐害身如此﹐而元命有气﹐卻得富貴者﹐不久而多凶也。﹝鬼谷遺文﹞忽若干支錯亂﹐陰陽偏枯﹐八字無格以扶持﹐九命有刑而駁雜﹐忽作閭巷之輩﹐忽焉市井之徒﹐豈獨不利不名﹐又且多窮多窘。此言黎庶之命。範丹甑塵﹐蓋值十惡大敗。甲辰旬中﹐甲乙落空亡﹐甲戌旬中﹐庚辛落空亡﹐甲申旬中﹐丙丁落空亡﹐於此自落空亡之日生者﹐貧窮寒賤﹐獨言日而不言月時﹐蓋只有大敗日﹐此乃十惡大敗。﹝並壺中子﹞八字金書云﹕甲寅旬壬癸落空亡﹐甲辰旬甲乙落空亡﹐甲申旬丙丁落空亡﹐甲戌旬庚辛落空亡。絕中遇鬼﹐多貧賤。如木命見壬申﹐如生年納音值絕﹐更逢納音鬼多﹐主貧賤﹐或多吉殺扶持﹐先須貧﹐後方富也。有人是戊午年﹐壬戌月﹐癸亥日﹐戊寅時﹐其人先貧﹐蓋壬戌癸亥乃是絕中逢鬼﹐後戊寅土與癸亥﹑君臣慶會﹐土能制水﹐寅午戌三合爲炎上局﹐故主後大富也。﹝沈芝源髓﹞六害﹑四殺﹑三刑﹑身無气﹐或奴或蜱。﹝隱迷賦﹞凡貧賤之命﹐多無貴﹐或五行死絕﹐支幹閒慢﹐不相干涉﹐此爲貧困之人也。凡命中多見死絕者﹐一生少得足意事﹐資財窘闕﹐憂煎逼迫之人也。凡命見祿落空亡﹐大耗克身﹐天中臨日﹐本命無气﹐一生破財貧賤之人也。凡命一位上聚諸祿馬﹐生旺而卻天中臨之﹐或有他位來刑害﹐至於气散者﹐窮悴福薄之人也。凡命中五位死絕﹐或落空亡﹐驛馬克身﹐離鄕背井﹐困窮之人也。凡命見辰戌丑未相克﹐五行無气而不激揚﹐位位逢合﹐支幹閒慢者﹐奴賤命也。凡貧賤之格﹐常用建祿﹑食神爲救神﹐命中有此二救﹐𨿽貧而不至困餓﹐一遇運發﹐卻小小稱意﹐運過則傷貧賤也。凡欲知凶惡者﹐乃命與五行無气﹐而又相克﹐支幹乖戾﹐刑克互爲淩戰﹐帶殺是也。凡命見眞沖气散﹐或眞刑气散者﹐多是廢疾人也。凡命見官符﹑大耗﹑刑克﹑本命五行死絕﹐全然無救者﹐一生多官災﹑屈辱﹑污濁﹑貧賤﹑受制於人也。凡命見官符克身﹐或兩木相刑沖者﹐平生主官事杖楚之災也。凡命見辰戌丑未﹐魁罡相衝﹐全無貴人驛馬相助者﹐乃孤獨凶惡﹐流配遠方人也。凡命五行死絕無气相克處﹐不宜見天火﹑水溺﹑白虎﹑自縊一切惡殺﹐決是不令終之人也。凡命見五行皆旺﹐而卻位位相克气散者。多是暴死人也﹐若帶諸殺﹐多是橫死﹑夭亡﹑兵刃﹐誤遭水火而終之命也。凡命見交互空亡﹐孤寡四殺者﹐殍死路旁人也。凡命見破碎﹐白虎﹑羊刃﹑相克﹐不以貴賤﹐死須破屍也。凡命見天中重疊相克者﹐必不見屍也。凡命見天中﹑大耗﹑劫殺同宮者﹐必有賤名﹑不良之行﹐更或五行沖克帶白虎﹑羊刃之類﹐是劫盜刑戳而終也。凡凶惡之格﹐常須貴人﹑三奇﹑華蓋﹑夾貴爲救神﹐有此四神相助﹐𨿽見凶神﹐不至切害。大忌者﹐五行閒慢﹐死絕而無建祿﹐食神﹐三才刑克帶殺﹐而無貴气相禦﹐則其爲貧賤凶惡﹐不能免也。﹝並燭神經﹞賊凶四柱皆相刑﹐更臨空廢地﹐當居賊處﹐生而向刑中死。﹝玉門關集﹞吉凶得失若乃初凶後吉﹐似源濁而流淸﹐始吉終凶﹐狀根甜而裔苦。瑩和尙注云﹕初主歇滅﹐而晚歲興隆者﹐源濁流淸之謂也﹐幼年建旺﹐而臨老竛竮者﹐根甘裔苦之謂也。若乃尊凶卑吉﹐救療無功﹐尊吉卑凶﹐逢災自愈。瑩和尙注云﹕立年爲尊﹐其胎月日時﹐資以次之﹐大運爲尊﹐其大歲小運資以次之﹐若遇本命與大運徳合於建旺之鄕﹐其歲運日時凶﹐而不能爲咎﹐大運與本命互戰於死囚之地﹐其歲運日時吉﹐而未足爲救。王氏注云﹕五行四柱或上尊凶而下卑吉者﹐卑勝尊也﹐下之克上曰伐也﹐克我之謂鬼﹐故𨿽救療亦無功也。或上尊吉﹐而下卑凶﹐陰陽理順﹐上之制下曰治也﹐我克之謂﹐故𨿽不藥而自愈。【祿有三會﹐災有五期】瑩和尙注云﹕祿有三會者﹐長生﹑帝旺﹑庫也﹐爲至吉之地。災有五期者﹐衰﹑病﹑死﹑敗﹑絕也﹐爲至凶之地。王氏注云﹕祿有三會﹐如甲祿在寅﹐遇甲寅是正祿之會﹐一祿也﹐得甲午是暗合﹐天徳之會﹐二祿也。得甲戌乃祿堂之會﹐三祿也。災有五期者﹐以三元祿馬五處﹐遇死絕之地者﹐是也﹐一說以大歲﹑月建﹑日辰﹑大小運五處﹐皆來期會凶殺﹐刑克本命﹐斯亦謂之災有五期。趙氏新注云﹕如甲祿在寅﹐遇午戌亦同建祿﹐凡五行遇鬼﹑死﹑墓﹑絕爲災﹐故云三會五期。聯吉不喜﹐是六甲之虧盈﹐當憂不憂﹐賴五行之救肋。瑩和尙注云﹕聞喜以盈爲言﹐盈者益也﹐不喜以虧爲言﹐虧者損也﹐損益之道﹐由六甲而推之。當憂不憂者﹐但五行休廢處逢生是也。如木得甲申﹑癸巳﹐水金遇丁亥﹑戊寅﹐土水值辛巳﹑壬寅﹐金火得庚申己亥木﹐故曰當憂不憂﹐賴五行之救助。王氏注云﹕行年歲運若逢祿馬﹑貴人﹐可謂喜矣﹐後不爲喜者﹐蓋六甲中值十二位之空亡也﹐六陽命畏於陽宮﹐六陰位畏其陰宮﹐乃正空亡。凶會吉會﹐伏吟返吟﹐陰錯陽差﹐天衝地擊。瑩和尙云﹕凶會吉會﹐伏吟返吟﹐曾未定也﹐且如甲子金命﹐伏吟庚之土﹐爲吉﹐戊子火爲凶﹐返吟以戊午爲凶﹐庚午土爲吉﹐切忌陰錯陽差﹐天衝地擊﹐如甲木畏其庚金﹐子水傷其午火。王氏注云﹕凶會吉會者﹐如癸亥人﹐三元受水一气﹐或行年歲運會於己卯﹐水死於卯﹐而遇己卯土爲鬼﹐則祿命﹑命﹑身三元皆死﹐故曰凶。一說行年歲運祿馬皆在生旺之地﹐而來拱生我元命之謂吉會﹐皆來克我之爲凶會﹐衝命一辰曰返吟﹐本位曰伏吟﹐以陰遇陰曰錯﹐以陽遇陽曰差﹐純陰則不能成﹐純陽則不能生﹐此陰錯陽差也。天衝地擊者﹐戌亥曰天羅﹐辰巳曰地网﹐衝擊於五行陰陽絕滅之地﹐歲運得此﹐更在返吟上﹐其爲凶禍可知也﹐四柱寓於上﹐縱貴而不壽。惡曜加而有喜﹐疑其大器﹐福星臨而禍發﹐以表凶人。王氏注云﹕命之四柱五行﹐或皆乘生旺之气﹐未曾發福﹐惡曜加之﹐其凶不勝福﹐則變凶爲喜﹐故爲疑其大器﹐或五行四柱俱在休囚死絕之內﹐未曾發禍﹐吉星臨之﹐其吉以勝凶﹐反變以爲禍﹐是爲以表凶人﹐是知五行根基﹐爲神殺之先﹐運气又次之矣。瑩和尙注云﹕修之於身﹐其徳乃眞﹐故曰﹕忠孝仁義徳之順矣﹐𨿽臨諸殺﹐反爲權星﹐富貴而驕﹐自貽其咎﹐故曰悖傲無禮﹐徳之逆也﹐善不失善報﹐爲惡自招禍﹐此珞琭子之深戒。趙氏新注云﹕寬仁厚徳﹐非災自遠﹐景公善言﹐熒惑退舍﹐不忠不教﹐禍自隨之﹐徳薄不任其福﹐反爲禍也。﹝並珞琭子﹞四柱中逢暗帶﹐有辱有榮。年月日時四柱﹐其間有暗帶者﹐卽慿暗帶以言貴賤吉凶﹐蓋暗帶切於正帶﹐假如甲子年﹐丙寅月﹐暗帶乙丑爲正印﹐爲貴人﹐爲引進神﹐爲偏祿元﹐是以有榮。若甲子年﹐壬戌月﹐乃暗帶癸亥﹐爲亡神﹐爲正空亡﹐是以有辱﹐余彷此。﹝壺中子﹞劫殺天歲遇用處﹐不能爲凶﹐祿馬奇輿逢破處﹐未始爲福。劫災天歲四殺𨿽凶﹐若干支配合有用﹐則爲福祿之神﹐祿馬奇輿𨿽幹之淸气富貴之神﹐若干支配合爲破敗﹐則反爲貧賤凶害之殺。﹝鬼谷遺文﹞重疊逢生印不臨﹐此人名只播儒林﹐縱然有祿無權柄﹐爭似淸髙意气深。﹝林開五命﹞五个星辰四个凶﹐就中臨事每衝衝﹐貴人臨著須相救﹐驛馬加之得善終。﹝鬼谷要訣﹞先駁雜﹐後純粹。如辛酉得癸卯﹐癸巳得乙亥﹐以本自無气﹐而【遽】至生旺﹐又如金命人生於子寅月日﹐則金已死絕﹐若得己酉時﹐則金復旺於酉﹐而寅爲己之天官貴﹐子爲己之天乙貴人。又如癸巳人得戊寅日﹐則水爲土所克﹐及得庚申時土﹐反爲木所刑克﹐而水卻生於申﹐此類皆是﹐故先駁雜而後純粹﹐爲五行之奇貴﹐切忌先純粹﹐而後駁雜。【先貴後刑】刑殺時中見﹐奇神命上居﹐莫言官職好﹐必竟被刑誅。﹝玉門關集﹞【气淸气濁】四柱遇祿馬貴人﹐生日吉神﹐則气淸﹔值刑克衝破﹐則气濁。气淸則科名巍峩﹐气濁則福祿淺薄。【吉中之凶】如甲子生人﹐得丙寅坐祿乘馬﹐遇食神可爲貴矣﹐然甲子自死之金﹐又絕於寅﹐復遇丙寅長生之火﹐見克爲鬼﹐故變吉爲凶﹐余當依此消息。【仙瓢星】壬癸人得酉字﹐或酉人得壬癸字﹐爲仙瓢星﹐水從酉爲酒﹐遇吉﹐因酒成家﹐凶則破家。﹝並廣錄﹞【分擘格】凡福聚處須要獨立不相分擘﹐謂如壬癸辰卯日﹐又有壬癸辰卯時﹐則其處分擘矣。﹝鬼谷命格﹞一切福神所居之位﹐則欲生旺﹐生旺則榮貴。一切殺神所居之位﹐則欲死絕﹐死絕則善終。一說凡福神欲令得旺气﹐忌有敗之者﹐凡凶神欲令得衰气﹐忌有助之者。凡殺神如人命已入貴格﹐緊要處帶殺﹐有福神主之﹐則名曰權柄﹐無福神主之﹐又殺气乘旺﹐遞互相還﹐貴則𨿽貴﹐亦不善終﹐如命中更不入格﹐復爲殺神遞互相乘﹐則主下賤﹐而不善死。相衝相破﹐六合﹑三合﹐命中有之。卽求其五行相得如何﹐或暗中生福﹐如死絕而復生﹐空亡而受破﹐相克而相成也﹐福中生禍﹐反此﹐凡伏吟入墓﹐惟夾貴則大好也﹐須有災。﹝林開五命﹞乙字爲披頭殺﹐並天乙﹑天徳﹐定爲髙官﹐若重見者﹐乃披頭﹐或爲師巫﹐或倡優之人。﹝宰公要訣﹞命書曰﹕道途賤吏﹐豈無驛馬攀鞍﹐市井薄徒﹐亦有三奇夾貴。大抵夾貴﹑攀安﹑金櫃﹐不可專用爲吉殺﹐又云﹕孤殺﹐亡神﹑空亡﹑六害﹐不可專用爲惡殺。﹝廣集﹞當生緊處如逢破﹐富貴兩途皆有禍。﹝理愚歌﹞

第廿八卷雜釋諸例十二宮分歌﹝書廣錄﹞角亢秤宮辰是鄭壽星爲分野星氏房心宋蠍宮遊大火尾箕人馬燕寅地析木鬥牛磨羯醜吳求星紀女虛危瓶齊子位玄枵室璧雙魚亥衛州娵訾奎婁白羊魯戌管降婁胃昴畢趙酉金牛大梁觜參陰陽申晉士實沈井鬼巨蟹未秦州鶉首柳星張周師子分鶉火翼軫雙女楚巳畱鶉尾十二宮驛馬例驛馬六厄﹝穿珠指掌云﹕一名弱殺﹞華蓋劫殺災殺天殺歲殺地殺亡神將星攀鞍﹝三命篡局﹞驛馬諭人乘馬而致遠也﹐長生臨宮馬主貴﹐病絕馬主禍。六厄至凶之神﹐克臨則爲災重﹐不然亦小災。三命鈐云﹕六厄者﹐在劫殺後二辰﹐主人心地姦險﹐名迹微賤﹐行年值此﹐主有刑獄損傷之事。華蓋福地也﹐主大福﹐與祿庫同位主貴。劫殺至凶之神﹐主貴權﹐大貴人主建節﹐克臨身則災﹐不然則否。災殺至凶之神﹐主兵刑之權﹐大貴人主建節﹐克臨身則定凶﹐不然則只主喪服哭泣之事。三命鈐云﹕災殺在劫殺前一辰是也﹐若人遇之﹐君子當居近職﹐小人多抱病患﹐行年至此﹐亦生橫事﹐口舌或疾病刑獄。天殺凶神主權﹐不克身不爲災﹐克身爲災亦重。三命鈐云﹕天殺在劫殺前二辰是也﹐主人立性方勇﹐而不顧宜居﹐或職當主兵權﹐掌宰殺之任﹐或有水火雷電之厄﹐小人遇之﹐多罹憲法﹐行年至此﹐主官序升擢﹐財物丰羨。歲殺主權﹐主文筆﹐不爲災﹐克身則爲災亦重。三命鈐云﹕歲殺在劫殺前二辰是也﹐若人遇之﹐君子當列王庭﹔貴登要職﹔小人逢之﹐主有兵役或抱疾﹐行年至此﹐亦主遠行﹐或疾病縈繞。月殺凶神﹐文主侍從淸華之貴﹐武主橫行帶職之位﹐克身爲災亦重。地殺凶神﹐主權﹐大貴人主建節﹐不爲災﹐克身則爲災重。三命鈐云﹕地殺在劫殺前五辰是也﹐若人遇之﹐身能制殺者﹐居將卒之任。或掌刑罰之權﹐殺若克身﹐門多憂患﹐行年亦準此。亡神至凶之神﹐主兵刑之權﹐大貴人主建節﹐克臨身則爲大災﹐不然則否﹐又只凶服哭泣之事。三命鈐云﹕亡神在劫殺前六辰是也。刑殺﹝與將星同位﹞至凶害物之神﹐帶金火尢重﹐主兵刑之權。大貴人主建節﹐帶土木水不克臨身﹐不爲災。克臨身則主有不測之禍﹐四仲人在本命﹐如帶金火﹐𨿽不克身亦主有不測之禍。三命鈐云﹕刑殺在劫殺前七辰是也﹐若人遇之﹐如五行相扶持﹐君子掌刑憲﹐居顯位﹐小人主陷刑獄﹐又曰﹕將星者﹐在馬后二辰﹐若人遇之﹐主有福壽﹐位居將相﹐常人逢之﹐亦主因武勇進遠﹐行年至此﹐亦爲官喜。以上八殺﹐古人以爲帶金土爲武臣﹐帶水木爲文臣﹐予以爲文臣遇水金爲殺者﹐亦主兵權。攀鞍諭人乘馬而致遠也﹐主福﹐若祿馬同鄕人遇攀鞍﹐主厚福。三命鈴云﹕攀鞍在驛馬后一辰﹐若人遇之﹐當得貴人援引﹐職近天庭﹐終身安逸﹐故曰﹐男值攀鞍﹐行不賣糧﹐女值攀鞍﹐奴婢成行。至此運气扶之﹐主遷官進財。凡驛馬﹑華蓋﹑攀鞍﹑吉神也﹐八殺並六厄﹑九神﹐主災福各有輕重﹐劫殺﹑亡神﹑六厄﹑五殺﹐主權亦重﹐爲災亦重。天地歲月四殺﹐總輕以前。凡言尅身者爲凶殺﹐下納音尅生年大歲﹐納音臨身者﹐謂凶殺帶太歲﹐納音於本位下也﹐太歲納音爲身﹐若其身被尅﹐被臨於死敗絕位﹐則便遭不測之災﹐若但在身有气處﹐被尅﹐災亦重﹐被臨災﹐差輕。﹝三命提要﹞【起命宮例】凡起命宮﹐看當生太陽在何宮﹐以本生時加太陽順數見卯爲命宮﹐如當生是卯時﹐卽太陽在處﹐便是命宮﹐約法正月太陽在子﹐二月在亥﹐一月一移﹐依次數之。【起身宮例】凡起身宮﹐看當生太陰在何宮﹐太陰坐宮處﹐卽身宮也。【求太陰星約法】欲識太陰行度時﹐正月之節起於危﹐二奎三胃四徙畢﹐五星六柳張居七﹐八月翼宿以爲初﹐龍角季秋任遊歷﹐十月房宿作元辰﹐建子箕星細尋覓﹐十二牽牛切須知﹐周天之度無差失。假令正月初十日生﹐卽於初一起危宿﹐每宿管一日﹐逆數至初十日是﹐參星元配在申宮﹐卽申宮便是太陰星﹐餘皆仿此。﹝並五星捷論﹞【太歲十二殺】太歲生气喪門天醫官符死符大耗發盜福徳大吉弔客病符﹝洞微經﹞靈臺經云﹕太歲喪門須哭泣﹐弔客死病亦災殃﹐官符牢獄發盜賊﹐天醫福徳且安康﹐生气大吉元來喜﹐大耗資財有損傷。【起月建例】甲己之年丙作首﹐乙庚之歲戊爲頭﹐丙辛庚位依次數﹐丁壬壬起順行流﹐戊癸更徙何處起﹐正月便向甲寅求。珞琭子云﹕律呂宮商﹐五虎論其成敗﹐王氏注云﹕陽六爲律﹐陰六爲呂﹐五音總於律呂﹐吹律吸呂﹐以定宮商﹐蓋五行合於五音﹐是故甲己宮土﹐遁起丙寅﹐乙庚商金﹐起戊寅﹐丙辛羽水﹐起於庚寅﹐丁壬角木﹐起自壬寅﹐戊癸徵火﹐起於甲寅﹐遁人之成敗吉凶﹐皆由此而始﹐故曰五虎論其成敗。【起時例】甲己還生甲﹐乙庚丙作初﹐丙辛當戊子﹐丁壬庚子居﹐戊癸起壬子﹐此是遁時書。﹝並三命篡局【求黃道黑日例】正七常加子﹐二八每臨寅﹐三九居辰上﹐四十馬頭巡﹐五十一何在﹐消遙卻到申﹐六郎年十二﹐戌地好相親。以上逐月以「途遠幾時通達﹐路遙何日回程」十二字﹐用途字加於當起月分上﹐數起﹐順行一辰一字﹐遇有之遠字爲黃道﹐余爲黑道。﹝金書命訣﹞三曆同會云﹕凡吉凶百事得黃道爲順﹐大吉﹐黑道爲逆﹐百事皆凶。【定寅時訣】五更二點正九月﹐兔雞玉漏五更徹﹐三七平光是寅時﹐四六日出寅無別﹐五月日髙三丈地﹐十月十二四更二﹐惟有仲冬四更初﹐便是寅時君曉記。【求日出入訣】正九出乙入庚方﹐二八歸雞出兔房﹐三七發甲向辛位﹐四六徙寅入犬藏﹐五月生艮來乾上﹐仲冬出巽沒坤鄕﹐惟有十與十二月﹐辰申二位好推詳。﹝並百忌曆﹞【具注曆出入法】立春前一日日出乙三刻入酉一刻雨水前三日日出乙二刻入酉二刻驚蟄前五日日出乙一刻入酉三刻驚蟄後七日日出乙初刻入酉四刻春分前三日日出卯初刻入辛初刻春分前一日日出卯四刻入辛初刻春分後五日日出卯三刻入辛一刻淸明後三日日出卯二刻入辛二刻谷雨後一日日出卯一刻入辛三刻立夏後一日日出卯初刻入辛四刻小滿前四日日出卯初刻入戌初刻小滿前一日日出甲四刻入戍初刻芒種前二日連夏至節終日出甲三刻入戌一刻小暑俊三日日出甲四刻入戍初刻大暑後二日日出卯初刻入戌初刻大暑後五日日出卯初刻入辛四刻立秋日日出卯一刻入辛三刻處暑後一日日出卯二刻入辛二刻白露前一日日出卯三刻入辛一刻秋分前四日日出卯四刻入辛初刻秋分後二日日出乙初刻入酉初刻秋分後三日日出乙一刻入酉四刻寒露前五日日出乙一刻入酉三刻寒露後六日日出乙二刻入酉二刻霜降後四日日出乙三刻入酉一刻立冬後四日日出乙四刻入酉初刻小雪前二日日出辰初刻入酉初刻小雪日日出辰初刻入庚四刻大雪前二日連冬至節終日出辰二刻入庚三刻小寒後二日日出辰初刻入酉四刻大寒後一日日出辰初刻入酉初刻大寒後四日日出乙四刻入酉初刻﹝三曆會同﹞釋小兒例凡小兒日帶甲乙者﹐主印堂寬﹐日藏神﹐人中長﹐眉疏秀。帶丙丁者﹐主眼大﹐頸長﹐額窄。小年多患瘡。帶戊己者﹐主頭大﹐額廣﹐帶庚字者﹐主面方﹐額闊﹐帶辛字者﹐主鳳眼﹐耳朝口﹐有垂珠﹐帶壬字者﹐主眼大﹐好喫酒﹐膽大﹐蓋癸乃眞武殺也。凡小兒在四孟月生﹐得四季時﹐主家中有教服。四仲月生﹐得四季時﹐亦主有哭聲﹐得四孟時者﹐主有公訟﹐四季月生得四孟時﹐主家中有迎送﹐不然外服。凡小兒胎元坐生年驛馬者﹐主在胎中頻頻動躍﹐生時有臍帶纏頭。凡小兒生時帶劫殺﹐主頂有雙旋﹐帶亡神主母驚﹐帶月殺﹐主背父而生﹐及偏頭。又亡神主家中有訟﹐及難產﹐亦主克害。凡小兒犯辰巳多﹐或申酉多者﹐主左右眼耳不一般﹐犯寅丑或戌亥多者﹐主一支腳大﹐一支腳小﹐犯三四介卯字﹐或辰字者﹐主使左手。凡小兒帶生旺气者﹐是嫡母所生也。凡小兒胎無气﹐命有气﹐更年與時支刑克衝破胎元者﹐主母不正也。凡小兒犯戊寅﹑戊申﹑癸巳日時﹐主與父母不相保守﹐帶四孟或四季多者﹐背父生方不克陷﹐四孟母先亡﹐四仲父先死﹐辰戌丑未克父母。﹝寸珠尺璧云﹕辰戌時克父﹐丑未時克母。﹞犯巳午多者﹐主十八九前克父母﹐巳午時尢緊﹐胎年同位及胎生元命者﹐主先克母。凡小兒命生時是辰戌丑未﹐面又四柱中多墓者﹐亦主過房。寸珠尺璧云﹕凡四季日生人﹐多過房。凡小兒五行全者﹐自少便精後伶俐﹐是宿有靈骨也。凡小兒帶正印者﹐多驚哭。凡小兒帶午未多者﹐名曰執拗殺﹐主爲性執拗。寸珠尺璧云﹕凡帶戌人多執拗。凡小犯兒帶子亥多﹐主疝气偏墜﹐是子時者﹐無不應﹐壬子﹑丙子尢緊﹐生時與胎同在辰上者﹐亦然。凡小犯帶火多﹐主少年【膿】血之疾﹐帶丁幹多有未字者﹐主頭上害瘡﹑癤﹐大人腦疽或禿瘡﹐及小兒頭面上有疤痕。凡小兒四柱帶父母四柱一位﹐或二位者﹐𨿽重關不死。凡小兒生時納音不可克年與胎之納音﹐克則胎中死﹐克年及刑破三五七九歲死﹐若生月乘旺气者﹐亦難過十八九二十五六也﹐若鬼自無气者﹐亦中壽。凡小兒生年納音屬屬金﹐忌午時﹐屬火忌丑時﹐屬水忌酉時﹐屬木忌子巳二時﹐屬土忌亥卯二時﹐名曰鬼關﹐凶者多不過三十歲而夭。凡小兒生年納音是金木﹐不可犯巳酉時﹐是火不可犯辰申日時﹐是水土不可犯午戌日時﹐名曰三關殺﹐主夭折。凡小兒犯五重羊刃﹐名曰滿盤刃﹐多養不成﹐更時帶刑害者﹐決死﹐女兒差慢﹐終不免產厄而死。﹝並廣信集﹞凡小兒命中五行﹐自生月至時上以次求生旺﹐少刑沖者吉﹐主長壽﹐成器人也。如命中生月上日上五行死絕刑沖﹐必主夭殤﹐縱使福神之多有赦﹐少年當十生九死﹐及至成人﹐亦非上壽﹐大抵稟五行生旺﹐則气實﹐气實則壽長﹐五行死絕則气薄﹐气薄則短夭﹐蓋死絕則失時者也。凡小兒命帶四水﹐生船中﹐三金是逆旅生﹐聯鐘皷﹐金革哭聲﹐或有孝子著白衣婦人相看也﹐見三木生聞喧呼驚怪﹐或不在正堂﹐或近園林庭捨也。見三土生時﹐近丘塚堤堰積土處﹐或有土切動作之事處也。三火生時鄰家有喪禍事﹐或家中有憂恐離別事也。鬼谷要訣云﹕五行消息看元生﹐重疊空亡母有驚﹐四水皆臨船上產﹐三金俱在驛中生。凡小兒見四孟上帶金火相克﹐多瘡癤驚疾﹐又金水火相制﹐主剝皮瘡災。凡木相刑沖﹐木土相克﹐主驚弔﹐蓋木發驚駭﹐土受邪故也。凡命中見金水﹐多主晚語﹐見木火主早言。凡五行一位﹐生三四位﹐幼失乳﹐凡生時見官符﹐父有公訟﹐母有驚恐。凡見咸池重合﹐非嫡母所生也。﹝李九萬云﹕帶咸池重合﹐不得親父珠養育﹞凡生時見正印者﹐自𦇤褓中無驚恐也。凡生時見劫殺者﹐有【緃】頂旋也。凡重疊見空亡﹐主驚【顚】失墜。生時有空亡及自死絕者﹐七歲前羸疾﹐七歲後陟肥﹐時胎見空亡﹐主左眼圓小﹐凡見前喪後弔﹐名曰喪弔直長﹐多湯火之災。生時見喪門弔客﹐初生時有白懵尿艸之性﹐又生時見喪門﹐母氏難產及生則母多疾病。凡欲催小兒正否﹐則命見孤辰寡宿﹐多潔房異宅﹐勢不行﹐气不轉﹐幼離父母﹐勢不行者﹐如戊辰木﹐得庚辰金是也﹐木爲金克﹐其勢不行者﹐此也﹐气不轉者﹐如庚辰金見乙巳火是也。金气轉於十二支則有火截﹐所以气不轉者﹐此也。余依此推之。﹝並燭神經﹞凡胎中帶廉貞兩位﹐衝一位﹐陰陽不正﹐爲庶子﹐或六害﹑相刑﹑帶殺﹐主過房。時逢年字臨華蓋﹐四季胎空加六害﹐若非寄養外人家﹐庶出倚觀多此輩。時逢年字者﹐如戊寅戊午命﹐得戊戌時﹐但三合處生時幹﹐與年幹同爲眞華蓋﹐四季乃時臨辰戌丑未是也。胎空乃胎犯空亡﹐命犯前殺主二姓﹐或傷生過房就捨及招外子。時入空亡子拗性﹐天元受克尢加勁﹐或加辰戌等宮中﹐庶出不然身兩姓。天元受克主爲事剛勁﹐辰戌丑未四時生空亡中﹐多是庶出並兩姓。日時勾絞﹐亦難勝子帶﹐須防內弔驚。小兒犯勾絞多克身﹐多驚弔厄。生時若也逢幹祿﹐少年乳麤兮口有角。如甲人寅時﹐少年乳麤口有角﹐少時便好酒之類。﹝並沈芝源髓﹞支幹重濁必是螟蛉。凡月日時支幹錯亂雜而重見太歲者﹐曰重元星﹐主爲過房寄生人。螟蛉者﹐謂蜾羸之祝﹐螟蛉而曰類我也。﹝壺中子﹞胎月生時﹐大小墓﹑空﹑刑﹑絕同處﹐不是雙生異母兒﹐奇生抱將歸。﹝直道歌﹞或有偶然同產一母以分﹐須分深淺之時﹐復看五音向背。凡一時有八刻二十分﹐故有淺深前後吉凶不同﹐其有同時共母﹐以生須分深淺異姓﹐同時則論五音向背﹐得旺相者﹐福祿厚。﹝鬼谷遺文﹞雙生之法有奇門﹐欲驗榮枯視日辰﹐陰日弟彊兄必弱﹐陽時兄貴弟須貧。凡雙生須用日斷好惡﹐定無誤也。﹝八字金書﹞李九萬曰﹕凡小兒帶四生多者﹐主雙生。神白經云﹕陽命後生者死﹐陰命先生者死﹐不以男女論。凡小兒有關最急﹐今具端的如左﹕【大關】凡甲子﹑壬子﹑戊子﹐三旬生人﹐俱從申上起數﹐庚子﹑丙子中兩旬生人﹐俱從寅上數﹐假令辛未命是甲子旬中生人﹐用甲子從申上數起﹐順行一位一辰﹐至卯上見本年辛未﹐此是關也﹐余彷此。卻看命宮在何宮﹐若在兄弟﹑奴僕﹑遷移﹑相貌四宮爲犯關也。余宮非﹐在第三宮不過三歲死﹐六十二宮依次言之﹐惟第九宮不出三十歲死也。若行年太歲大小運衝並﹐決不免矣﹐歌曰﹕甲壬戊子從申起﹐庚丙旬人數起寅﹐數到本年方是殺﹐三九六十二爲眞。【小關】主千日周歲﹐三歲五歲不出也﹐辰戌年生關在辰子﹐亥酉年生關在亥午﹐申年生關在午丑﹐未年生關在卯﹐寅年生關在巳﹐巳年生關在未﹐卯年生關在子﹐看命宮在何宮﹐若殺在三六九十二宮﹐是犯關也。古詩云﹕六九不過三百日﹐十二同三定五【關】﹐更兼惡殺來臨著﹐父母如何得不憂。又歌云﹕子亥酉年關在亥﹐寅蛇卯鼠戌辰龍﹔巳人羊位午申馬﹐丑未生人兔上逢。此關君要知凶惡﹐三六九十二宮中。又一例云﹕子蠍牛羊寅女爲﹐卯並辰【﹖】巳申知﹐午牛未丑【甲】人馬﹐酉雞戌未亥魚兒。假令子生卯上起殺﹐其殺在三六九十二宮﹐則主夭死﹐不能逃也。﹝並廣信集﹞【諸關殺】三春亥子不過關﹐夏卯未上不堪看。秋寅戌上切須忌﹐冬丑辰時便入棺。﹝化成書作秋辰戌冬丑寅﹞春關丑巳夏辰申﹐秋未雙魚冬戌寅﹐生時若犯此關殺﹐三三九九保其身。﹝卽孤辰寡宿並三命纂局﹞正七巳亥要君知﹐二八辰戌不相宜﹐三九卯酉君須記﹐四十寅申主哭悲﹐五月十一丑未是﹐六月十二子午時。﹝正月巳﹐七月亥﹐是關﹐卽六害也。﹞金戌化爲鐵﹐火向未申絕﹐木辰枝葉枯﹐水土丑寅滅。﹝並廣琭﹞命書以金戌化爲鐵﹐爲金鎖關﹐而紫微太乙局別有小兒金鎖關﹐例云﹕從戌上起正月﹐逆行至本生月位﹐卻自日上起子﹐順行至本生時位﹐遇辰戌丑未上是關殺﹐犯之必應﹐又寅申巳亥月﹐見子午卯酉時﹐是關﹐子午卯酉月﹐見辰戌丑未時是關﹐辰戌丑未月﹐見寅申巳亥時﹐亦是﹐又有大人關云﹕凡人命中日時上干克命宮﹐其年必死﹐更看在甚月分﹐卻又來克命宮﹐此年此月內必死﹐又一關﹐名三殺﹐水土寅卯巳﹐木人巳午申﹐火人申酉亥﹐金人戌子寅。如人命中月日時上帶三兩重﹐必癡困﹐無精神﹐夭壽也。【小兒運例】陽男陰女寅至卯。寅上起一歲﹐卯上起二歲﹐辰上起三歲。陰男陽女申至未。申上起一歲﹐未上起二歲﹐午上起三歲。右一年行一位﹐凡撞辰巳戍亥年﹐定有災殃﹐號名孩兒運。﹝五行捷論﹞

第廿九卷釋男命例凡推男命﹐以年爲父﹐胎爲母﹐月爲兄弟﹐官員以朋爲僚友日爲己身﹑妻妾﹐時爲子孫﹐官員以時爲帝座﹐禍福凡是子午卯酉日生﹐主娶子午卯酉命妻﹐或日支三六合﹐或幹合﹐俱不得偕老。假令甲子日生﹐合娶子午卯酉妻﹐或有娶申子辰生﹐或有丑生或有甲己生者﹐皆不永﹐若尅過頭﹐妻再醮﹐不在此限﹐亦有屢尅﹐直到娶生日支幹不同者﹐方不尅﹐寅申巳亥﹐辰戍丑未生﹐亦同上說。凡命以生日論妻人﹐須定四柱內有我尅爲妻﹐無我尅者﹐名曰局中無妻﹐卻看所生日在何地﹐如在財旺之鄕﹐當有得力之妻﹐或美妾﹐更帶貴神祿馬歸年﹐主妻帶官嫁夫﹐若在本命財死墓絕敗處﹐定主尅陷﹐或有一生鰥居之人﹐如簽判江﹐癸亥年水﹐辛酉月木﹐丁丑日水﹐壬寅時金﹐四柱皆無火﹐日又在無气之地﹐𨿽有官至老﹐但攜匪人而己。玉門關集云﹕假令土爲妻﹐居寅卯甲乙鄕﹐坐尅。餘仿此。凡命日祿在時上﹐遁見名譽殺者﹐不惟主富﹐亦主因妻有官。假令六丙日得癸巳時﹐六壬日得辛亥時之類是也。日帶年之官﹐或年之印﹐主妻奪夫權﹐或祿出妻蔭﹐或妻是權貴之家﹐駙馬郡馬之類。日坐命財﹐更在時生旺之鄕﹐主得妻財﹐又主妻賢明﹐若在死墓絕處﹐得妻家死人財﹐日坐貴人主妻有族望﹐不然賢淑美麗﹐及有美妾少僕也。凡命帶日刑主尅妻。日帶年衝破﹐主尅妻。日帶年羊刄﹐主尅妻。日帶年劫殺﹐主尅妻。日帶年六厄﹐主尅妻。日帶年元辰﹐主尅妻。日帶年空亡主尅妻﹐或三四娶或無妻。日帶年墓主尅妻﹐或重重尅陷﹐或以娼妓爲妻。日帶正印主娶娼妓妾爲妻﹐正室多尅﹐五行順則吉。日帶刑害衝破﹐又帶惡殺﹐多主妻生離。日坐沈浮殺﹐主妻生離或惡死。日帶自刃名曰日殺﹐或時羊刃歸日﹐皆主尅妻。日羊刃歸年者﹐名曰朝元羊刃﹐主尅妻。日在命財死墓絕處﹐主尅妻﹐假令金命人﹐生日在午未申上是也﹐仍以納音論之﹐古詩云﹕納音金命木爲妻﹐午未宮爲死絕葬期﹐更進一辰妻是絕﹐若無傾陷也先虧。日坐華蓋。主頻頻尅妻﹐主聚娼妓尼妾爲妻﹐大抵四季日多如此﹐古詩云﹕時逢華蓋主身孤﹐有子臨年必定殂﹐日若值時妻屢尅﹐不娶娼尼卽奴婢。寸珠尺璧云﹕日坐華蓋﹐主妻不廉不孝。日坐驛馬主妻多病﹐慵懶﹐或孤﹐五行相尅﹐亦主陷﹐辛酉日生尅妻﹐癸巳日主夫妻有疾﹐或酒色﹐荒淫﹐年日同一位﹐名主本同宮﹐主尅妻﹐娶同年妻方免俗謂之鳳凰池。沈芝云﹕兄弟同宮鳳凰池﹐但使人心懷不佳﹐日時相衝﹑相破﹑相刑﹑六害﹐皆主難婚﹑難嗣﹐男女通用﹐申日辰時﹐未日亥時﹐寅日戍時﹐丑日巳時﹐互換皆爲井欄斜衝﹐主難妻﹐更帶食神﹐名絕房殺﹐主多女少男﹐如甲辰壬申﹐帶倒食者﹐尢緊。古賦井欄對敵﹐荘子﹖盆而歌﹐謂此也。日是自刑﹐主妻多病﹐日坐沐浴殺﹐主得美妻多不廉。凡命以日之納音﹐論妻之數目﹐水一﹐火二﹐木三﹐金四﹐土五﹐甚者倍之。﹝廣信﹞凡人妻位衝辰﹐爲娶妻之年﹐罕有與日三六合而見妻者﹐更以巧拙言之。﹝寸珠尺璧﹞日淩親﹐老婦無恭。日爲妻妾﹐如乙丑人見辛日﹐乃傷年幹﹐癸日乃吞乙幹﹐遇甲日是乙之長﹐多不伏夫﹐蓋年爲父母﹐更支神刑沖帶殺﹐故無恭順﹐或助生別幹則不然﹐乃乙見辛有壬字﹐辛金金生壬水﹐壬水生乙木也。日支忽在歲支前﹐眾笑怕妻聲醜惡。日爲妻姜之神﹐在太歲支神前主怕妻﹐或妻性气﹝並沈芝源髓﹞凡是殺臨妻位者﹐妻和不克外家傷﹐克損妻家零落後﹐方得妻年壽命長。﹝紫虛局﹞鼓盆歌處是鰥夫。鼓盆殺一名望門寡﹐歌曰﹕水人逢亥望門寡﹐火燒寅位婦相疏﹐土木遇蛇妻必喪﹐金猴長是怨鰥夫。﹝理愚歌﹞釋女命例凡女命以年爲翁父﹐胎爲婆母﹐月爲妯娌﹐日爲夫﹐己身﹐時爲子孫。凡女命是子午卯酉日生﹐合嫁子午卯酉命夫﹐四陵園四季者亦同﹐若嫁日幹合或支神三合六合者﹐俱不偕老。凡女命胎年爲福﹐主生在富貴之家﹐父母榮顯﹐生月爲福﹐主兄弟榮顯﹐生日爲福﹐主夫位榮顯﹐生時爲福﹐主子孫榮顯﹐日時俱爲福﹐受夫與子之蔭也。凡女命大宜納音上生下﹐主人有殊福﹐不家下克上﹐主欺詐【僣】越﹐若年之納音克時之納音﹐不宜子﹐又云﹕若年克戰﹐刑破生時納音﹐少子多女。凡女命絕中有生﹐旺中有死﹐空亡中有破﹐五行無情乃吉婦人也。若生中絕﹐死中有旺﹐而帶殺者﹐賤婦也。凡女命日坐年祿榮神者﹐郡國之封﹐春甲乙﹐夏丙丁﹐秋庚申﹐冬壬癸﹐榮神也。凡女命刑沖無情者﹐爲上﹐只無情次之﹐日帶夫祿﹐仍有實庫﹐又次之﹐皆命婦格也。凡女命貴人帶天月徳﹐日上有官﹐乃賢婦也。凡女命印要虛﹐庫要實﹐五行澹靜﹐無情有福﹐不相帶惹爲上等﹐淸廉之格。一云﹕凡女命要庫虛而貴實﹐貴實者是貴人不落空亡位也。命賤者﹐是貴虛而庫實﹐更犯孤寡﹑元辰﹑皆爲不良之婦也。凡女命印有气﹐則奪夫權﹐庫有气則蓄夫財﹐不戰爭﹐無情理﹐則無妬忌﹐奴婢宮有浮沈殺﹐主打死奴婢。凡女命以克我者爲夫﹐四柱無克我者﹐名曰局中無夫﹐更日落空亡﹐帶旺气刑殺者﹐克夫﹑下賤之甚也。寸珠尺璧云﹕納音金命火爲夫﹐重重臨寡又臨孤﹐戌亥二宮夫葬絕﹐徒然出嫁是場虛。凡女命生年生日同一位者﹐主克夫﹐嫁同音同年者庶幾。凡女命不可帶六早日﹐犯者名曰帶甲夫﹐月共日俱帶者亦然﹐主克夫守寡﹐如甲午生婦人﹐十有九克夫﹐甲午日可知也﹐謂之金神帶甲﹐此例尢緊。凡女命主日不宜帶旺气﹐帶者名承旺夫﹐若不下賤﹐則多主克夫﹐若帶十分福徳﹐則是內人五六分則貴官﹐左右三五分則近貴﹐娼婦上游也。次則尼妾﹐甚者克夫淫蕩﹐見丙子﹑庚子﹑戊午﹑癸酉﹑辛卯日是也﹐戊午多貴﹐癸酉﹑辛犯次之﹐丙子﹑庚子下賤也。又云﹕戊午﹑癸酉﹑辛卯﹐大美小疵。又云﹕凡女命大忌祿衰身旺﹐日爲身﹐凡女命大忌日在冠帶﹑臨官﹑帝旺﹐主淫惡或屢嫁夫﹐若男命生日上見之﹐主妻美麗不廉。凡女命生日在官鬼死墓絕上﹐主克夫﹐若官鬼落空亡﹐或日落空亡﹐又生日無气者﹐主無夫﹐縱有如無也。古詩云﹕五行夫位落空亡﹐更值身低豈有郎﹐不是風塵須婢妾﹐縱有卑夫身亦娼。凡女命日時犯華蓋﹑正犯﹐主無夫﹐無子﹐有亦臨終年克盡。凡女命日時犯刑害﹑空亡﹐衝破﹑飛刃﹑羊刃﹑劫亡﹐破碎﹑大敗等殺﹐主克夫害子﹐更以輕重言之﹐仍以日時納音定夫子之數。凡女命犯空亡﹑元辰﹑感池﹑華蓋﹑攀鞍﹐﹝寸珠尺璧云﹕凡女月日時﹐攀鞍主數嫁﹞乃惡婦人也﹐主克夫少子﹐多病妬忌。凡女命帶六个自刃日時﹐主無夫夫子﹐便是十分惡命也﹐須主有克。凡女命在羊刃上﹐多主產厄﹐及月經過多之疾﹐中年後主冷病﹐犯卯酉多主肋痛血刺。凡女命四柱个股陽不生男﹐俱陰不生女﹐時是陽幹頭胎多生男﹐時是陰漧頭胎多生女﹐帶寅申巳亥多者﹐多主雙生﹐亥字多者雙生男﹐巳字多者雙生女。寸珠尺璧云﹕四柱皆陽幹不生男﹐皆陰漧不生女﹐時是仲主生仲子﹐孟季同。凡女命有三年一胎﹐二年一胎﹐一年一胎者﹐皆以時之納音﹐取水一﹑火二﹑木三﹑金四﹑土五之數驗之。凡土命女犯火气多者﹐主一世不生長﹐五行燥气同。凡女命日時犯空亡﹑羊刃﹑劫亡﹐有一生不產兒女﹐或多損胎產厄者﹐以五行加減說之﹐亦有有不嫁者﹐縱有兒女多不和孝。凡女命犯伏返吟時﹐不利子﹐中年縱有﹐晚年必退﹐伏吟日主克夫﹐惟同歲者方可免﹐月是伏吟﹐不家妯娌﹑姐妹﹐胎是伏吟﹐不利骨肉﹐返吟同此論。凡女命壬癸生人見丙子﹑癸亥﹐申子辰人重重見壬癸﹐名曰流水殺﹐主下賤﹐不貞潔之事﹐女命多水而無土﹐主濫﹐多火而無水﹐主淫。大抵五行無克制﹐主克夫害子﹐不然賤薄也。凡女命犯八專日時﹐胎月亦然﹐主淫亂及虛勞之疾﹐犯九醜多者﹐亦主淫蕩及產厄﹑惡死。沐浴﹑咸池﹐乃酒色神﹐亦主淫亂﹐犯十惡大敗﹐主淫惡破家。凡女命生日無气﹐若坐貴人﹐卻四柱帶天月徳﹐或時祿者﹐主賤中生貴子﹐是官員左右也。亦有受子封者﹐凡女命帶合多者﹐不尼妓卽婢妾也。三六合﹐天地合﹐亦同論﹐若更帶貴人多是上游官妓﹐不然貴人左右也﹐或有因而受封者﹐福在日時上也。凡女命犯桃花劫者﹐主少入娼門﹐老爲貧丐﹐寅午戌生人﹐在冬三月﹐亥時。巳酉丑生人﹐在春三月﹐寅時。申子辰生人﹐在夏三月﹐巳時。亥卯未生人﹐在秋三月﹐申時。古詩云﹕桃花與劫兩相侵﹐不爲盜賊犯奸淫﹐忽然女子遭逢者﹐少入娼門老至貧。﹝廣信﹞陰人命與男子稍巽﹐常欲五行不傷太過不及﹐欲得恬和中有貴格也。更帶祿馬貴人﹐自生自旺﹐六合者﹐主巧性賢徳﹐資貌殊麗﹐不可傷於五行太盛﹐則恐乏柔順﹐不可傷於死絕﹐則淫媚而性卑﹐苟得五行恬和又緊要福聚集於日時上﹐乃佳。蓋日爲夫﹐時爲子也。一切福祿﹐加於日時上﹐須因夫子而貴也。蓋陰人之福在於夫與子也。當重封貴號﹐早適賢夫﹐若日時二位福力不緊﹐乃常命也。如福聚月胎之上﹐只是生於富貴之家﹐終不爲夫之福也。凡婦人之命最喜者﹐是金輿﹑六合﹑自旺﹐則福厚而利骨肉﹐見印綬﹑祿鬼﹑水火兩字﹐或金水兩字﹐姿質美麗﹐自生自旺帶官符﹐或五行支幹不相往來﹐無情﹐內政淸白﹐嚴殺有守﹐不喜淫雜﹐若祿馬死絕﹐則儉素不華﹐印綬帶殺﹐則權能任重﹐六合相生﹐則骨肉盛茂﹐周旋和美﹐時上見貴人驛馬﹐多生賢孝之子﹐孕產無虞﹐日上見之得賢美聰明之夫﹐一生快樂也。凡婦人之命下賤者﹐尢爲易定﹐大忌咸池﹑自敗﹑大耗﹑天中﹑淩尅﹑刑沖﹑气散﹑自刑帶殺﹐爲性粗賤淫蕩﹐縱有貴格﹐亦有風聲﹐更忌魁罡交衝﹐則多狠戾不順﹐或飄蕩﹐生旺太過﹐中見劫殺﹐往來相衝﹐爲性多烈﹐不睦六親﹐卻淸貞不淫﹐動招患禍﹐若咸池輿大耗同宮﹐則淫媚讒毒﹐天中與暴敗相承﹐則情性多訛﹐招淫私玷辱﹐更有刑沖﹐必至淫私﹐官事發覺﹐但命見大耗﹑咸池﹑天中者﹐須有不美之事。凡婦人下格﹐多是日時上死絕﹐帶殺不貧則賤﹐五行生旺太過﹐而帶殺﹐多貧困﹐作勞或自營於街市﹐或粗賤劣庸之婦﹐但五行生旺者﹐不至於娼淫之類也。凡婦人下格中﹐五行死絕不及者﹐更帶凶殺刑尅﹐不娼則爲賤婢也﹐命中見無禮刑﹐或天中印或合墓中大耗者﹐多是媒巫術藥之輩﹐中有建祿貴人者﹐或市塵牙敗﹐狼藉婦人也。凡婦人生日帶大耗﹑咸池﹐夫妻外心相撓﹐又或見官符﹐多適凶暴俗惡之夫﹐棄逐淩辱﹐或卽妨尅於夫﹐一生因夫煩惱也。凡婦人生時帶劫殺﹑大耗﹑空亡者﹐生子少成﹐憂煎爲撓﹐或生不孝悖逆之子﹐見咸池﹐多損孕也。凡婦人歲運見大耗爲凶﹐夫子不祥之撓﹐更或尅身﹐往往死矣﹐所以大凶者﹑八數字﹐陰之終也。﹝燭神經﹞若爲女子忌向旺方﹐蓋顏狀亦不相堂﹐𨿽血气也非相稱。負陰抱陽者爲男﹐負陰抱陰者爲女﹐是以男命生則利旺﹐不利衰﹐女命生則利衰﹐不利旺﹐男旺則福﹐衰則否﹐女衰則福﹐旺則否。是以登明足艶﹐太乙多淫。登明亥也﹐太乙巳也﹐亥爲入夜之時﹐巳爲迎日之時﹐故女命而得亥多者有資質﹐巳多者爲色欲。木盛則妖妍﹐水澄則淸潔﹐金多夭折﹐火致剛彊。女命得木多者﹐窈窕而妖妍﹐姿質瘦長﹐得水多者﹐寬量而淸潔﹐蓋水形濶大﹐又爲澄靜之物。金多則情意躁急而夭折﹐主性剛脆﹐火多則志意決烈﹐蓋火性炎猛也﹐土多則足田園厚財穀﹐婦道煇煇﹐母儀汪洋﹐蓋土性厚徳能載也。負天月二徳﹐則霞帔金冠。天徳陽之徳﹐正月起自乾卦前一辰﹐亥上順行﹐月徳陰之徳﹐正月起自坤卦之後一辰﹐未上順行﹐女子命中得之全者﹐有郡邑之封也。不全者富旺其家。得祿命身三財﹐則夫榮兒貴。歲幹所尅曰祿財﹐歲支所尅曰命財﹐納音所尅曰身財﹐其三財所屬之五行﹐在命中﹐一則不乏﹐而得之全者﹐夫必榮﹐兒必貴。切嫌者陰刃妨害尊親﹐最忌者純陰不宜子息。祿後一辰曰陰刃﹐男得之妨妻族親﹐女得之﹐妨夫族親﹐又女命年月日時支幹俱屬陰﹐又生五月之後﹐十一月之前者﹐乃陰極而陽不生﹐是爲純陰多而無子息﹐蓋獨陰則不成﹐獨陽則不生。骨髓破殃羅內外﹐薦枕星招涉是非。骨髓破﹐亦名白衣殺﹐得之者﹐刑及內外二族。薦枕星﹐乃冠帶也。得之者﹐一生多涉是非﹐惟言女子﹐不斷男命。鴛鴦憚於見水﹐傾國傾城。凡三支三幹﹐鳳凰﹑麟閣﹑鳳治三格﹐在女命﹐則變爲鴛鴦殺﹐應其爲人淫穢不廉﹐命中又見水多﹐則主風塵多艶質。花釵與桃花相犯﹐朝雨暮雲﹐貴人共天喜﹐爭窠穿垣驀牖。命前一辰爲花釵殺﹐後一辰曰桃花殺﹐本主上見之全而不偏﹐是爲同犯﹐主爲倡優之人﹐如得地三奇者﹐不在此論﹐天乙住處曰貴人﹐旺气住處曰喜神﹐本主上帶之﹐而又同宮﹐謂之爭窠﹐主爲淫奔之妾﹐如得落空亡者﹐不在此論。﹝並壺中子﹞官鬼旺於貴垣﹐鳳冠霞帔。女人推命貴神一者爲良神﹐若【叢】雜合多﹐不尼卽妓。﹝神白經﹞稍加卯酉二時生﹐若免墮胎當克子。婦人若犯卯酉二時生者﹐多主墮胎克子。日時勾絞亦難勝。女命不宜日時犯勾絞﹐有【繫】絆意﹐恐生產難﹐不然子多掛綆生。蛔花又遇雙鴛合﹐雜見貴人眞妓才。桃花殺者﹐卻冠帶是也﹐命犯桃花殺﹐又雙鴛合如兩己合一甲﹐一甲合兩己之類﹐又遇貴殺﹐是雜娼妓命也。﹝沈芝源髓﹞孤鶯舞時眞寡婦。孤鶯殺歌﹕水火逢蛇大不祥﹐金豬何必彊猖狂﹐土猴木虎夫何在﹐時對孤鶯舞一場。﹝理愚歌﹞凡婦人犯逆食殺﹐絕子﹐貴人同空亡﹐主風聲。﹝廣錄﹞並釋男女命例【夫婦位】﹝妾位附﹞妻位者﹐以己身納音所克者爲之﹐若在有气之鄕﹐主得妻賢明婉淑﹐終身相保﹐假令甲子金人﹐以木爲妻﹐二月生是﹐余準此﹐若在死墓無气之鄕﹐則主所聚狠戾惡妬﹐或卽頻妨克﹐假令甲戌火命﹐以金爲妻﹐十一月十二月生﹐值妻死墓之月﹐余準此。夫位者﹐以克我者爲夫﹐若夫在旺相有气之鄕﹐則生得賢夫有官爵﹐終身和睦﹐假令甲子金命人﹐以火爲夫﹐五月生逢火旺﹐余準此。若夫位在無气墓絕之鄕﹐主得﹡﹡凶悖之夫﹐或卽其夫抱病﹐或有妨克﹐假令己巳木命﹐以金爲夫﹐十二月生金入墓﹐余準此。妾位者﹐以妻命所克者爲之﹐謂木命人以水爲妾之類﹐若在旺相有气之鄕﹐主有好婢妾﹐存心忠良﹐不相克害﹐若在無气絕木之鄕﹐及落空亡者﹐主無婢妾﹐縱有﹐心懷異志﹐或抱疾患﹐或多逃亡之類。﹝三命鈐﹞凡女命及男命﹐本年幫生日者﹐一嫁一娶。須是男生日不在妻財死墓絕處﹐女生日不在官鬼死墓絕處﹐各不帶劫亡羊刃者﹐方用此法。﹝廣信﹞寸珠尺璧云﹕女命克日者﹐一嫁﹐有吉神者﹐命婦。【妨夫婦】木命逢牛鼠﹐金人忌馬羊﹐水土逢雞狗﹐龍蛇火命當﹐夫妻如幸免﹐頭男頭女亡。【望鄕殺】金命雞猴是﹐火人蛇馬鄕﹐水土生豬鼠﹐木虎兔難當﹐男人若值此﹐三度作新郎﹐女人逢此者﹐三度作花娘。﹝廣信﹞【狼籍殺】豬羊犬位春三月﹐蛇鼠龍人夏不中﹐寅午卯生冬月是﹐申酉丑人秋月窮。假令戌亥未人正月狼籍﹐二月八敗﹐三月大敗。百忌【曆】﹐以正月爲大敗﹐二月爲狼籍﹐三月爲八敗。【絕房殺】寅申巳亥七月生﹐子午卯酉十二神﹐辰戌丑未仲春月﹐絕房男女堪親。﹝三命纂局﹞百忌【曆】云﹕絕房凶殺法難圓﹐十二支從月上呼﹐男害妻兒兼父母﹐女傷夫主及公姑。面前見害﹐琴瑟不調。見生巳﹐見六害﹐而行年大小運又遇之﹐其年必夫妻不和﹐所以言面前見害﹐謂行見﹐爲面前也。陰惆陽悵﹐亥來子上妨夫﹐夾角夾雜﹐寅向丑邊克婦。辰戌丑未不爲惆悵殺﹐惟陰陽並處﹐然後有之﹐亥人得子﹐乃陰惆其陽﹐如妻號其夫﹐故曰亥來子上妨夫﹐子人得亥﹐乃陽悵其陰﹐如夫哭其妻﹐子來亥上妨妻﹐不待說而見也。子午卯酉無隔角殺﹐惟方隅曲處﹐然後有之﹐寅人得丑﹐乃隔角﹐寡宿則不利妻﹐故曰寅向丑邊克婦﹐丑人得寅﹐乃隔角﹐孤宿則不利夫﹐丑向寅上克夫﹐故不待說也。﹝壺中子﹞臨官帝旺未爲好﹐早嫁早婚傷亦早﹐若還相適作夫妻﹐頭女頭男須夭喪。臨官帝旺二殺﹐𨿽五行壯﹐男多殺妻﹐女多傷夫。﹝沈芝源髓﹞凡男於妻絕中生者﹐不宜生女﹐生女則喪妻﹐如甲子金以木爲妻﹐七月生爲妻絕也。女於夫絕中生者﹐不宜生男﹐生男則喪夫﹐如甲子金﹐女以火爲夫﹐十月生爲夫絕也﹐余準此。論父母位父位者﹐以克母者爲之﹐謂如木命以土爲父﹐若遇父在有气之鄕﹐其父必居華顯或得父祖庥蔭﹐名望升達﹐假令戊辰木命人﹐以土爲父﹐十一月生爲旺鄕﹐若居無气之鄕﹐則主其父不利﹐或幼失尊長﹐或父抱疾﹐終當孤立﹐假令丁卯火命人﹐以金爲父﹐九月生爲衰鄕﹐他皆彷此。母土命﹐以火爲母﹐五月生爲旺鄕﹐若遇母位居墓絕之鄕﹐則主幼失其母﹐多病患﹐或母性惡戾﹐假令壬申金命人﹐土爲母﹐十二月生﹐爲衰鄕﹐他皆彷此。﹝並三命鈐﹞胎气同柱﹐當有異母﹐月幹相逢﹐須依二父。受胎正在受气之地﹐而與日時支幹同者﹐當食二母之乳﹐月幹年幹相逢而同在父母生地﹐當依二父。﹝鬼谷遺文﹞伯叔位者﹐以其父同類推之﹐謂如金命人﹐以木爲父﹐則以甲爲伯﹐乙爲叔﹐若遇伯叔在有气之鄕﹐則主有足智略聰明伯叔﹐假令戊辰木命人﹐用土爲父﹐以戊爲伯﹐己爲叔﹐五月六月生﹐戊在午﹐己在未﹐仲夏土乘旺气﹐諸準此例﹐若遇伯叔在墓絕之鄕﹐則主叔伯別異不親睦﹐假令己巳木命人﹐用土爲父﹐以戊爲伯﹐己爲叔﹐三月四月生﹐戊在辰﹐己在巳﹐季春土「入」墓﹐孟夏土絕﹐他皆彷此。兄弟位者﹐取己身同類推之﹐謂如木命人﹐以甲爲兄﹐乙爲弟﹐如推伯叔法也﹐若遇兄弟在有气之鄕﹐則主有孝友兄弟﹐終身和睦﹐假令丁酉火命人﹐以丙爲兄﹐以丁爲弟﹐五月六月生﹐丙在午﹐丁在未﹐夏火乘旺气﹐余準此﹐若遇兄弟在衰病之鄕﹐則主無兄弟﹐縱有多疾或常隔越﹐假令丙寅火命人﹐丙爲兄﹐丁爲弟﹐七月八月生﹐丙在申﹐丁在酉﹐孟秋火病﹐仲秋火死﹐余彷此。﹝三命鈐﹞寸珠尺璧云﹕凡月帶刑沖破殺者﹐主兄弟不和﹐並無力。

第卅卷論子息位子位者﹐以妻命所生者爲之﹐謂如木命人以金爲子﹐若遇子位在旺相有气之鄕﹐則生有聰明忠孝之子﹐光顯祖宗。假令甲子人以火爲子﹐五月生火乘旺气﹐余準此。若是陰命人﹐定子位﹐並以所生者爲子﹐如木命人﹐火爲子﹐他彷此。其吉凶休咎﹐皆如前法夫命推之。欲知子之性情﹐各以五行推之。木命人以金爲子﹐主其子性懷廉正﹐剛烈自用。火命人以水爲子﹐主其子性謙和﹐守恬澹﹐扶髙接下。土命人以木爲子﹐主其子仁慈忠孝﹐柔順謙和﹐宜少不宜老。金命人以火爲子﹐主其子性多貪婪﹐心中虛妄﹐逐利勝己﹐有始無終。水命人以土爲子﹐主其子緩慢凝重﹐沈靜耿介﹐老而有福。並以五命各在有气之鄕﹐若在休墓之所﹐則反是也。﹝並三命鈐﹞凡男命以生時爲子﹐以克我者爲子孫﹐若四柱內無鬼﹐名曰局中無子﹐卻看生時在何地﹐如木命人以金爲子﹐若局中無子﹐而得申酉巳時者﹐必有子也。名曰子乘旺气﹐若金死於子﹐絕於寅﹐卽無子也。天元變化書云﹕以時取子﹐如丁巳土人﹐壬寅月﹐己亥日﹐己巳時﹐寅亥俱是木﹐又時中見木﹐必多子﹐如丁巳人﹐庚戌月﹐壬申日﹐己酉時﹐金多則無木﹐又時上無木﹐必少子﹐余彷此。凡命以時之納音﹐推子之數﹐水一﹐火二﹐木三﹑金四﹑土五﹐有气乘時﹐則倍數言之﹐無气背時﹐則減數言之﹐有不依數者﹐在五十後﹐禍福方定也。凡男命犯局中無子﹐又時不在鬼生旺之鄕﹐卻支幹與年合者﹐但只生女得成﹐子不育也。或卽生而夭喪者多矣。古詩云﹕哭子帶刑死位傍﹐子多復是少年亡﹐忽若支幹並徳合﹐只宜養女得成雙。假如一員郎﹐癸未年﹐癸亥月﹐丙辰日﹐戊子時﹐得局中無子﹐又在官鬼死地﹐卻戊與癸合﹐故生女多﹐子皆不成。若見甲子則一生無子也。又有一玉牃﹐癸未年木﹐甲子月金﹐辛卯日木﹐癸巳時水﹐是局中有子在死地﹐時在官鬼長生之地﹐故生數子﹐而女少。又有一郎官﹐庚辰年金﹐壬午月木﹐戊寅日土﹐辛酉時木﹐白虎臨庭下﹐不慈﹐五十六不祿﹐兒女俱無﹐此格大妙﹐可詳推之。寸珠尺璧云﹕凡命犯亥子多得兒﹐巳字多得女。凡人命時帶年衝﹐克子。時帶年刑﹐克子。時帶年破﹐克子。時帶年害﹐克子。時帶年刃﹐克子。時帶年劫﹐克子。時帶年破﹐克子。時帶年元辰﹐克子。時帶年空亡﹐克子。﹝重者絕子﹞時帶自刃﹐克子。時帶飛刃﹐克子。時坐華蓋﹐克子。五十後愈見不牢。時帶自刑﹐子多疾病。時帶六厄﹐子多厄。時帶浮沈殺﹐子死瀉痢。時坐本音墓﹐主有壽。無子送老﹐但孫息耳。時坐日破﹑空亡﹑刑沖﹑刃﹑食﹑劫﹐皆主克頭子。納音帶絕气﹐又時在絕鄕﹐定主絕嗣。如癸巳﹑壬寅﹑庚申﹑乙亥﹑丁巳是也。假令庚申年﹐得壬寅時﹐決然無子矣。凡命見申日﹑亥時﹐巳日﹑寅時﹐互換見者﹐名曰狡害殺﹐主絕嗣﹐須庶出過房方住。古詩云﹕五行狡害不爲良﹐夫婦孤單獨守房﹐死去墳前無子哭﹐求他異姓卻相當。﹝並廣信集﹞太乙降誕經云﹕假令甲子旬九月十日生﹐兼戌亥日時者﹐定主絕子。子息則先明生气﹐或用克以推之。如丁巳土以木爲子孫﹐遁至亥上得辛﹐若四柱見丁在無气﹐更有刑害者﹐必少子孫也。祿馬不閒﹐子孫未必絕滅。若人生時見祿馬﹐往來朝命﹐不犯寡孤﹐亦有子孫。﹝並鬼谷遺文﹞時尅亦應男不順。時幹尅年幹﹐及倒食幹﹐主生男不順﹝沈芝源髓﹞【定婦人孕生男女訣】乾坤艮巽坎離震兌乾﹑坎﹑艮﹑震爲男兒。巽﹑離﹑坤﹑兌爲女兒。父母歲數兩頭安﹐受胎之月中心取。凡以父母年歲雙﹑只及受胎月裝成一卦﹐父母年歲雙爲拆﹐受胎只爲單﹐成坎卦定得男兒﹐父母年歲皆只爲單﹐受胎月日雙爲拆﹐成離卦﹐定爲女。父年上﹐母年下﹐餘皆凖此例。﹝穿珠指掌﹞凡大小二運﹐與歲命三六合者﹐主有孕﹐生男女之慶﹐陽多生男﹐陰多生女﹐若純陽則極而反陰﹐生女。純陰則極而反陽﹐生男也。謂如甲子命﹐屬陽﹐而大小二運臨辰位﹐或申位﹐外夾辛巳﹐太歲屬陰﹐則是陽多生男也。﹝五行要論﹞論僧道凡推道徳命者﹐喪門﹑孤角﹑空亡﹐同類福者﹐是也。或命有貴格﹐而五行死絕﹐或命無貴气﹐而五行生旺帶天中亦是。常以月爲法眷﹐日爲章服住持﹐時爲衣缽﹑徙弟﹑法嗣。常須日上五行恬和有用﹐則徒弟數多﹐行果相輔﹐月上五行有用﹐福神相助﹐得善和法眷。同袍讚美﹐若月上刑沖帶殺﹐卽同袍不和﹐法眷乖越﹐更帶大耗﹐他須連累。日上刑沖帶殺﹐則求化無緣﹐飄流不定﹐時上刑沖帶殺﹐則小徒弟﹐一生窮寂﹐衣缽不備也。凡道徳之命﹐亦宜等降﹐命中見印﹐當權服眾﹐前喪後弔﹐則苦行傷身﹐有華蓋夾貴﹐三奇中帶五行恬和之气﹐或帶自死自絕火木者﹐志性明白﹐淸髙脫麗人也。更帶幹鬼﹑倒食﹑學堂﹑金水則文章辯慧﹐生旺太遇﹐則名利之心不可遏﹐更帶凶殺﹐終是還俗﹐死絕中見貴人﹑三奇﹑華蓋﹑五行相生﹐或夾貴﹐或金水火木兩字者﹐道行明遠﹐爲性穎悟﹐不喜雜冗﹐道心精進﹐無礙人也。凡欲辧道徳之命﹐則多四殺者爲僧﹐四孟者爲道人﹐多水者爲道﹐多火者爲僧。又五行生旺者道也。死絕者僧也。珞琭子云﹕崇釋乃離宮修定﹐歸道乃水府求玄。凡道徳命見五行相尅﹐六害﹑孤﹑寡﹑刑﹑衝﹑中帶元辰﹑羊刃﹑劫殺者﹐是爲生謀利﹐庸愚之輩也。更帶咸池﹐耽惑酒色﹐狡計謀﹑門財利﹐是念在道門不久之人。凡道徳命﹐較之他人用事相反﹐歲運上見喪門﹑弔客﹑孤寡﹑伏返﹐常人哭泣持服喪禍處﹐乃爲僧道披剃緣會﹐及賜服住持之時也。凡道徳命大忌見咸池﹐一生不利道行﹐多酒色陰私連累之撓。歲運逢之﹐多疾病﹐破財煩聒﹐更五行無气﹐往往死矣。﹝並燭神經﹞【建命殺】一名破祖取生月支幹﹐與太歲同也。如甲戍年甲戍月是也﹐主破蕩祖業﹐多妨害﹐定僧道。﹝三命鈐﹞孤﹑寡兩犯﹐圓頂方袍﹔亡劫並刑﹐羽衣道士。孤寡重重犯者﹐爲圓頂之流﹐亡辰劫殺並三刑者﹐爲羽衣之士。﹝壺中子﹞【平頭羊刃緇黃應】平頭乃甲﹑乙﹑丙﹑丁﹑壬﹑己之類﹐若平頭羊刃﹐更犯六害﹑空亡﹑無气﹑孤辰﹑寡宿之類﹐多是僧道命。﹝沈芝源髓﹞長生貴人入孤寡﹐必定爲僧也。祿馬三元入食神﹐章服有權聲。若或刑沖入四墓﹐徙子下山去﹐休敗刑沖及空寡﹐終身作刑者﹐不論陰陽逆順行﹐男女亦同稱﹐若不害子及刑夫﹐斷定作師姑。﹝直道歌﹞孤辰﹑寡宿﹑華蓋﹐遇空亡﹐或道或僧。﹝隱迷賦﹞兩般父母見星孤﹐四孟天中祿也。無辰戍丑未加臨著﹐多是道士及僧徒。四孟仲季同﹐如見三合六合﹐定爲僧道。﹝鬼谷要訣﹞凡命帶三六合﹐貴人破印相尅﹐華蓋同空亡﹐有貴气者﹐不可以貴人論之﹐多是九流僧道之命。故曰﹕僧有四衝﹐道有三合。古詩云﹕三合生人辰戍時﹐定爲僧不須疑。若還華蓋並臨墓﹐囊橐丰隆定紫衣。凡命重支重幹﹐更帶空亡者﹐有心力長老也。論九流凡爲術士命﹐有長生學堂﹐主本不帶刑戰傷闘﹐有小可福气﹐歸於本主﹐但五行無根本耳。祿後二辰名祿九地﹐學堂﹑空亡﹑華蓋﹑印庫﹐亦主作九流﹐貴人無用亦然。無根本者﹐如水人無金﹐火人無木之類是也。不惟九流﹐但是貴賤人命犯之﹐主無祖業。遊逸之人命﹐五行無根本﹐四柱不相往來﹐脫前落後﹐無情無理﹐故作飄蓬尋幽之士﹐更五行無气象者﹐破落道人也。更刑射破了主本﹐卽是丐士﹐或五行無根本﹐卻有福徳﹐互相往來者﹐是客吏也。天乙閒慢﹐多是九流。古詩云﹕貴人且看閒不閒﹐閒卽九流當便許。假令甲戊庚﹐上半年以未爲貴人﹐不閒﹐下半年以丑爲貴人﹐不閒﹐與六壬中相反用。﹝並廣信集﹞論吏卒吏人命﹐衝刑多者爲吏人﹐東西戰闘﹐南北衝爭﹐長生處破了﹐死敗處生起﹐五行錯雜者﹐是也。若帶官鬼而有福气﹐兼引死還生者﹐是因吏中有祿也。若帶刑殺者﹐多至徙配。凡命帶重支重幹﹐有刑戰者﹐是狡猾公人也。﹝並廣信集﹞空亡無气﹐貧薄夭姦﹐胥猾吏眞不少。空亡無气﹐僧道﹐加之刑克乃姦吏也。﹝理愚歌﹞兵卒命局中﹐殺重方爲兵卒﹐五行不等破傷﹐主本尊卑無禮者﹐亦是也。若帶福气﹐凶中有生成主本者﹐是由軍伍而有權祿人也。此等命﹐亦有食神﹐亦有權星﹐𨿽貴命﹐而殺在先也。﹝廣信集﹞論形貌性情凡人稟五行之气而生者也﹐形貌美惡﹐性之剛柔不同﹐由金﹑木﹑水﹑火﹑土﹐今敍五行形性。金﹐主人骨肉相應﹐面上濶下狹﹐眉髙眼深﹐額平印堂寬﹐鼻曲耳紅﹐音聲淸響﹐剛毅有決﹐動爲尙義﹐死絕則面有巌稜﹐眼深睛黑﹐克薄內毒﹐喜淫喜殺﹐自拙無志也。木﹐主人形瘦長﹐骨細肉膩﹐口尖﹐人中長﹐美鬚髮﹐手足【纖】膩﹐柔語細聲﹐其色靑﹐遇火而赤﹐逢金而白﹐生旺則仁勇气節﹐死絕則眉眼不正﹐慳吝鄙嗇﹐肌肉漧燥﹐頸長喉結﹐行坐不隠﹐身多欹側也。水﹐主人眉牻目大﹐鼻曲面圓﹐頂平聲細﹐生旺黑色﹐受制黃白﹐行走緊速﹐搖頭擺腰﹐爲性大寬小急﹐坐旺莽蕩大器﹐死絕則陰狡內狠﹐帶殺則傾覆陰謀。火﹐主人面上尖下濶﹐印堂窄﹐鼻露竅﹐精神閃爍﹐語言辯急﹐意速聲焦﹐其色或靑或赤﹐更變不定﹐坐須搖膝﹐立不移時﹐臨事敏疾。如死絕則黃瘦﹐尖小性靈﹐妬毒有始無終﹐多妄作﹐有貴气主之﹐則大聰明。土﹐主人形貌肥厚﹐背圓腰濶﹐鼻大口方﹐眼長眉秀﹐面有墻壁﹐其色黃白﹐爲性重厚﹐作事不輕易容寬博﹐死絕則顏色似憂﹐鼻低面褊﹐聲音重濁﹐朴質拗事﹐孤介吝梗﹐不容眾情沈毒恨事也。以上五行之情﹐參以吉凶神殺﹐所遇於命中日時上﹐納音所得五行﹐或生﹑或旺﹑或死﹑或絕﹐自可以義推之。天干𨿽同爲合也﹐而情各有辧焉﹐甲己爲中正之合﹐甲陽木也﹐其性仁﹐處十干之首﹐己陰土也﹐鎭靜篤厚﹐有生物之徳﹐故甲己爲中正合也﹐主人崇重大器﹐寬厚平直﹐如帶殺而五行無气﹐則多嗔好﹐性不可屈。【乙庚爲仁義之合】乙陰木也﹐其性仁而太柔﹐庚陽金也﹐剛以輔之﹐故仁柔而義剛﹐主人果敢有守﹐不惑柔佞﹐周旋進退﹐五行生旺則骨形淸﹐若五行死絕帶殺﹐則主气直勇決﹐卻自是自非﹐甲己乙庚之合﹐婦人尢宜得之。【丙辛爲威制之合】丙陽火也﹐威明自盛﹐辛陰金也﹐克刃喜殺﹐主儀表威肅﹐人多畏懼﹐酷毒好賄﹐喜淫﹐若帶殺及五行死絕﹐則爲寡恩少義無情之人也﹐婦人得之﹐與天中大耗咸池相並者﹐貌甚美﹐聲甚卑﹐是爲妖冶而淫者也。【丁壬爲淫慝之合】壬者純陽之水﹐三光不照﹐丁者藏陰之火﹐自昧而不明﹐故丁壬爲陰慝之合﹐主人眼淫神矯﹐多情易動﹐習下無志﹐耽歡惑色﹐於我則吝﹐於彼則貪﹐若五行死絕或殺見咸池﹑大耗﹑天中﹑自敗﹐是淫巧人也﹐親小人﹐慢君子﹐貪婪妄作﹐必勝而後已。婦人淫邪姦慝﹐多招玷辱﹐或年髙而嫁少婿﹐或年艾而適老夫﹐或先賤而後良﹐或先良而後賤也。【戊癸爲無情之合】戊陽土也﹐是老醜之夫﹐癸陰水也﹐是婆娑之婦﹐老陽而少陰﹐𨿽合而無情也﹐主人或好或醜﹐如戊得癸則矯﹐神色姿美得所﹐若癸得戊﹐則形貌古朴﹐老相塵俗﹐若戊合癸﹐則男子娶好婦﹐婦人嫁美夫﹐癸合戊則男娶老妻﹐婦人當嫁老夫也。﹝並燭神經﹞論人身形大抵生旺才主長大﹐死絕者主矮小﹐若有殺臨之﹐則不在此限﹐又從殺上斷也﹐大木要瘦長﹐金方矮﹐土肥厚骨麤﹐水肥壯骨細﹐火長筋骨麤﹐木靑﹐金白﹐土黃﹐水黑﹐火赤﹐若有克則從所克之五行斷其形狀顏色﹐凡斷此取日時納音﹐看其有克無克﹐並神殺所臨﹐有气無气斷其形狀情性﹐萬不失一也。【推人性形】此格只日時上命若入格而逢生旺者﹐主爲性明白﹐遇物不逆﹐動必應機﹐言語聲髙﹐豁達大度﹐臨事能斷﹐公正不疑﹐犯難不畏﹐平生不以財物爲吝﹐好施與﹐不私己﹐奢泰歡樂多惰﹐尙義平生無滯常防﹐有不善終之患﹐若命入貴格﹐而逢死絕者﹐主爲性寡合﹐機深意密﹐多疑足計﹐動拘禮節﹐謹愼行止﹐修飾儀貌﹝容﹞﹐常自檢絕不妄施設﹐常防有陰謀之患﹐若小人之命﹐【已】入殘局﹐而逢生旺者﹐主性气無常﹐不自尊檢﹐爲事不顧危亡﹐好爭闘﹐恃彊壓弱﹐親近惡黨﹐不事家業﹐必竟不得善終也﹐死絕則爲性淫邪﹐勤必巧爲﹐畜縮執拗﹐學動修飾﹐事美言辭﹐好自矜衛﹐臨事無斷﹐少是多非﹐一生無立﹐以上如入至貴之局﹐其性行一皆如前﹐若常貴之流﹐並或兼此。﹝並林開五命﹞【五行得地】智髙量遠﹐蓋因水處深源﹔篤信守仁﹐蓋爲土成山嶽﹔仁慈敏厚﹐木乘甲乙之方﹐性速辧明﹐火應丙丁離位﹔譽髙羲重﹐因金歸合庚辛。虛於中者﹐正性不移﹐或盛或衰﹐性情變易。【五行失地】水乘衰敗﹐性昏無賴﹔土力太微﹐蔽執寡用﹔木歸蹇地﹐太柔而治事無規。火數未興﹐小辧而大傷無決﹔金當淺薄﹐𨿽羲而有始無終。不及太過﹐皆能爲凶。﹝並宰公要訣﹞文章明敏兮﹐定須火盛﹔威武剛烈兮﹐乃是金多。木盛則懷惻隱之心﹐水多則抱機巧之智﹐至土之性﹐最重爲貴。﹝指迷賦﹞凡命五行生旺者﹐主好事華飾﹐胸中無物﹐亦主好色﹐火命尢緊﹐死絕相尅入墓者﹐多好禪道﹐歸根復本也。﹝廣信集﹞【自絕五位五般情】凡五行有自死自絕﹐且如水遇乙卯自死﹐癸巳自絕。木遇庚申自絕﹐壬午自死。張白先生五命云﹕日時犯著一位﹐號曰奪印殺﹐作官須有一失﹐此意乃更說五性者﹐金主羲﹐自絕則寡羲﹔木主仁﹐自絕則不仁﹐水主智﹐遇絕則失智﹔火主禮﹐自絕則無禮﹔土主信﹐自絕則寡信。逐五行詳斷之﹐凡五行如先生旺﹑後死絕﹐則爲多鄙。陽止正而皆在內﹐丙逢多者生重頂﹐更加衝破受尅時﹐腦大侏儒壽何永。凡十干至丙﹐乃陽止至正﹐多丙正則有雙頂而生﹐加衝破受尅﹐必有雙頂﹐不成或不正﹐額闊頭大﹐不然矮小﹐兼亦無壽。時居卯酉斗日月﹐眼目斷之定親切。卯酉是日月出入之門﹐犯卯酉時生﹐眼目必主圓大。卯酉平生好徙移﹐或多道路或親離﹐若然帶殺加刑尅﹐眼大難全信有之。凡命犯卯酉者﹐性不定﹐好移徙﹐或多在道路﹐非依舊祖離骨肉﹐更帶殺兼有刑破﹐必損目﹐不然目中有翳或目大。﹝並沈芝源髓﹞言詞狡猾﹐誕時合值六虛。六虛住處﹐曰謾語神﹐凡人得之﹐必好撰飾語詞﹐重並遇者﹐必狡猾。﹝壺中子﹞三命鈐云﹕六虛者﹐取空亡對衝之辰﹐謂如甲子旬中辰巳是也﹐主平生妨尅尊親﹐漂流他國。李九萬云﹕六虛主好奢華﹐緣飾文辭﹐作事故多虛聲。

第卅一卷論疾病夫人稟五行之和气而成形﹐所以有疾苦者﹐皆由陰陽五行之气﹐虛﹑實﹑寒﹑熱太過不及﹐贅疣而致也。欲知人虛實﹐死絕爲虛﹐生旺爲實﹐虛實旣明﹐疾病可以類推也。凡水死絕﹐多胸气﹑腰足﹑攻圭﹑滑瀉﹑便溺不利之疾﹐火死絕主腸气﹑結塞﹑驚悸﹑健忘﹑精神不安之疾。木死絕﹐主虛風﹑目墻﹑眩暈﹑筋急﹑爪甲枯悴﹐喜怒顚倒﹐擇食揀飯之疾。金死絕﹐主气虛喘咳嗽﹑皮毛焦﹑乾燥﹑乾嗇﹐骨筋疼痛﹑善憂足涕淚﹐大腸瀉痢﹐便血之疾。土死絕﹐主面黃減食﹐隔食吐逆﹐肢體怠墮﹐喜睡嗜臥﹐多思足慮﹐耳聾神濁﹐健忘少喜動作之疾。凡五行有相尅而成疾者﹐金火相尅生旺﹐則痬﹑瘡﹑癱﹑腫﹐死絕無气﹐主勞瘵嘔血。土木相尅生旺﹐主痞悶﹑昏眩﹑風麻﹑小腸疾﹑丹腫。死絕相尅﹐主吐食癥塊﹐疽癖積滯之疾。李九萬云﹕木土相尅主中風﹐土受邪故也。金木相尅生旺﹐主肢足骨節不完﹐眼目之疾。死絕主气虛精脫﹐勞瘵癱瘓之疾。水上相尅﹐主脾濕泄瀉﹐中滿痰嗽﹐不利之疾。凡五行有相生而生疾者﹐火木相生生旺﹐則上盛膈壅﹐目赤頭風。死絕則傷寒作狂悶亂疾。火土相生生旺﹐則胃實。死絕則唇焦﹐紅气熱結﹐大便不利。金水相生生旺﹐則气滯﹐死絕則精滑。水木相生生旺﹐則嘔吐胃虛。死絕則精敗傷寒﹐痁瘧﹐金土相生生旺﹐則多無肌肉。死絕腸鳴虫作也。凡水土木相逢於無气處。主蠱气腹脹﹐吐逆之疾。凡金水火相逢於無气之地﹐主痢疾。金主大腸﹐水火守之陰陽不和也。凡水逢土﹐多主翻胃疾﹐土多而無木气疏之﹐主聾聵疾﹐蓋腎水不流則爲翻胃﹐气不通則爲聵也。凡一切諸殺﹐亦有主疾者﹐劫殺主小腸﹐又主耳聾﹑咽喉疾。官符﹐主腰腳疾。威池主酒色勞瘵膿血﹐便溺疾。大耗主暗昧﹐或贅疣疾﹐凡祿主因食致疾﹐須帶殺尅身方是也。凡命見眞沖气散﹐或眞刑气散者﹐多是廢疾人也﹝並燭神經﹞凡人午爲頭﹐巳爲左肩﹐未爲右肩﹐辰爲左膊﹐申爲右膊﹐卯爲左肋﹐酉爲右肋﹐寅爲左腿﹐戌爲右腿﹐醜爲左腳﹐亥爲右腳﹐子爲陰﹐又辰爲腿﹐丑爲唇﹐未爲三焦﹐戍爲兩腿之間﹐取疾病去處﹐須推此。凡寅丑子亥多人﹐中年有腰腳疾﹐庚辰日﹐乙亥日﹐主消渴勞病等疾。【天瞽殺】正月起申﹐逆行十二辰﹐又名飛廉殺﹐犯者主無目﹐凡命最忌﹐大惡支幹有气。﹝並寸珠尺璧﹞【五行交加象】以刑言之甲辰﹑甲午﹑乙丑﹑乙未﹐土木交加﹐主癱瘓之疾﹐丙申﹑丁酉﹐金火交加﹐主血筋所傷。戊子﹑己亥﹐水土交加﹐主脾胃之疾。庚寅﹑辛卯﹐金木交加﹐主筋骨勞嗽之疾。癸巳﹑壬午﹑丙子﹑丁亥﹐水火交加﹐主頭面目疾。日被時克莫相對﹐終是艱辛病禍纏﹐金木戰兮憂骨肉﹐水淩火气眼生煙。金水死時爲風【癩】﹐土多水少敗丹田。土遭木克脾胃弱﹐火勝金殘血裏眠﹐水深金重逢水厄﹐遇水定教落深淵。水少火多應受渴﹐火多土少語狂顚。水若滿兮火若明﹐水滿火明壽難延。金純切忌四肢損﹐土多帶火受憂煎。木若盛時應蹇塞﹐更須仔細辯根源。﹝並神白經﹞金衰火盛﹐嘔血不人小﹐脫肛水竭﹐土盈病癖﹐忽然耳聵。金在髒爲肺而主嘔﹐火在髒爲心﹐而主血咳與血相應也。金衰而火盛﹐則火乘其便以克之﹐肺乃受疾﹐發於上則爲咳嘔﹐發於下則爲痔漏﹐蓋肺與腸相爲表裏也。此言金人得火多也。水在髒爲骨髓﹐土在髒爲脾爲肌肉﹐骨與肉相接也。水竭而土盈﹐則土乘其便以克之﹐腎乃受疾﹐腎旣受疾﹐攻於下則爲癖﹐攻於上則爲聵﹐蓋腎上攻則應於耳﹐此言水人得土多也。﹝壺中子﹞破碎羊刃招痕疾﹐疾中六害還非吉﹐日時累犯旺鬼淩﹐無气空亡纏病卒。凡命如犯破碎羊刃﹐日時中見者﹐身多痕瘕﹐女人有血气之疾﹐少年主多【﹖】癤之患﹐凡病厄宮不要見六害﹐多疾患。旺鬼淩者﹐如土命人犯乙卯己亥又三合﹐巳酉丑見戊午﹐乙巳丁巳之類﹐更犯空亡無气﹐一生多疾。月陰淫佚忌相逢﹐陰命須憂帶下通﹐月水不調緣好事﹐男兒痔漏及腸風。月陰月殺也﹐如寅午戌在卯。﹝並沈芝源髓﹞凡命祿對衝一辰﹐如坐命宮﹐或疾厄宮﹐主人手足不完﹐身體有疾﹐六厄亦係名曰互戰。辛卯日時﹐名曰白虎閉目﹐火年必損眼﹐其餘辛與卯字者﹐亦忌之。﹝並廣信集﹞凡欲推疾病災厄﹐先看祿﹑命﹑身三等﹐大小運如何﹐若三命無气﹐祿馬敗絕﹐但只祿財﹑命財旺相﹐亦不至死。若父病推其子命﹐如子命遇孤辰﹑寡宿﹑喪門﹑弔害及白衣殺臨命﹐其父必有不可救之疾﹐夫妻亦準此論之。﹝三命指掌﹞論壽夭夫人壽夭修短之數﹐大抵生旺爲壽長﹐死絕則爲夭折﹐如根深者蒂固﹐源【澞】者流長也。凡命皆要逢生旺﹐則爲有壽﹐如日月上逢生旺﹐時上𨿽有死气﹐不妨。蓋生旺气之故也。如月上死絕﹐日時上𨿽生旺气不甚雄﹐蓋生承死絕故也﹐於三十歲前﹐須有幾死之災。如月生日生旺﹐時上死絕人﹐壽不過四十五歲。月日時死絕者﹐死在三十歲前也。更有凶殺五行淩犯﹐必爲殤子﹐常以月管一歲至三十歲。日管三十一歲至四十五歲。時管四十五歲至百歲。或生旺﹐或死絕﹐逐限詳之。如欲知人死處﹐聚則爲生气﹐散則爲死气﹐遇二運太歲會集在死絕衰息之鄕﹐更太歲刑克與災限相應者﹐定死也。各發在身無气﹐月日時上也。凡命中有生旺多者﹐如不犯刑殺﹐應是少疾病﹐善終﹐死於一念之間。若死絕﹐多刑殺﹐主憔悴苦楚之災﹐或久淹歲月難辧之疾。凡旺運中死﹐或祿上死者﹐是稱意中卒也。老人行年生旺﹐死於苦楚﹐蓋生旺則尫羸淹久﹐少者則死於善疾﹐命中是亡神﹑大耗重疊﹐死須破屍也。﹝燭神經﹞凡天干生旺不損克者﹐壽。天干不敗死有救助者﹐尢壽。天干敗死相賊者﹐夭。天干生旺中有破克者﹐尢夭。﹝廣錄﹞凡欲知人壽命長短﹐但以本年納音﹐與生月納音﹐觀其刑克﹐若生月克命﹐卽多夭折。命克生月﹐主壽籌延永。假令癸亥水命人﹐四月生卽無壽﹐以戊癸年﹐四月建丁巳﹐納音屬土﹐土能克水﹐是生月克命也。又癸亥人四月爲祿命絕處生﹐故無壽。如癸丑木命﹐三月生﹐卽有壽﹐以戊癸之年﹐三月建丙辰﹐納音土﹐木克土﹐是命克生月也﹐設如凶殺下生﹐亦爲身制殺也。又癸丑人三月生﹐爲祿命庫墓中生﹐凡庫墓中生者﹐多主有壽。但三十歲以前常主有患難﹐緣前有絕鄕運﹐後有死病﹐歷盡衰鄕運到旺處﹐故有晚歲福也。﹝三命鈐﹞凡壽以生月定之﹐生月居支幹納音旺處﹐及五音相生不逆﹐及日﹑時﹐並胎﹐並皆得數﹐不相刑克﹐上壽也。﹝玉門關集﹞【天壽朝元格】納音居死絕之地﹐而有眞五行與納音比合﹐居於生旺之位者﹐是也。假令乙酉人﹐其納音水﹐自敗﹐若得辛亥﹑丙申﹐則丙辛眞水﹐復生於申﹐此類享眉壽也。如乙亥人﹐得癸亥﹑戊寅之類亦是。﹝玉霄寶鑑﹞【建命須知壽命長】建命者﹐如子人見子﹐丑人見醜之類﹐如遇滋助﹐無刑克﹐多長壽。﹝沈芝源髓﹞凡命中帶長生多者﹐定有壽﹐須本家納音旺者﹐謂之長生見克制﹐則夭矣。﹝李虛中書﹞凡祿馬貴人﹐往來在生旺之地﹐死絕之气者﹐𨿽早發亦早死﹐然須在乘旺之地者﹐方爲福﹐余且徒然﹐若時得力﹐則晚發﹐而壽長。要知天算得遐長﹐五行生旺最髙彊﹐旺鬼克身爲短命﹐祿財無气亦爲殃。﹝理愚歌﹞人過鬼門﹐气度消關。火忌申酉亥﹐﹝甲申﹑乙酉﹑癸亥﹐消關者﹐病﹑死﹑絕。﹞金嫌亥子丑﹐水土寅卯巳﹐﹝水忌戊寅﹑己卯﹑丁巳﹐土忌庚寅﹑辛卯﹑己巳。﹞木怕巳午申﹐﹝辛巳﹑甲午﹑壬申。﹞更若逢陰鬼﹐壽算永不停﹐艱辛尢住世﹐發卽禍來尋﹐若人逢此地﹐不請怨天文。【气短法】鬼限生來有所憂﹐欲知人死向斯求﹐金哥出去休騎馬﹐火弟歸來莫跨牛﹐木遇鼠蛇須遠走﹐水逢雞子也堪愁﹐土人切更防豬兔﹐難保年光到白頭。卽小兄例中鬼關殺。受气重重鬼莫臨﹐四柱交加豈可親﹐時兼本命還相遇﹐富貴之中壽不存。生日對時人短命﹐生年對月亦復是﹐此乃人間短命法﹐人生值此少年紀。如寅年﹑申月﹑午日﹑子時﹐是也。又日與時對﹐更被時尅者﹐是也。生日對時人促壽﹐日時相衝壽不長﹐天罡空亡難保守﹐定知惡死路頭亡。或云衝而不散無害。﹝並神白經﹞生日對年須可歎﹐生時對日亦堪傷﹐那看生處時同歲﹐二入風流壽不長。如甲寅年﹑丁酉月﹑戊申日﹑甲寅時﹐不出周歲死﹐生年對月亦然。﹝鬼谷要訣﹞【短命殺】豬鼠無良犬戰於﹐雞聲催促夜行彪﹐龍羊猴兔不相入﹐巳午無人到白頭。與防中害巾沈芝源髓隔宿例同。三命鈐作天年殺﹐主壽命不長﹐多遇喪禍﹐若身能尅殺﹐則可免。【急腳殺】此以干支相尅﹐只如甲乙屬木﹑申酉屬金﹑金尅木也。甲乙申酉見閻王﹐丙丁亥子切須防﹐庚申巳午如風燭﹐戊己寅卯亦重傷﹐壬癸辰戍加丑未﹐永別浮生入鬼鄕。﹝並三命篡局﹞廣信集作天鬼截路殺﹐若甲人見申﹐乙人見酉﹐生時帶著﹐支幹皆有者﹐定夭。如甲人見庚申是﹐支幹皆有也。太歲與大運逢之﹐主多孝服﹐更與小運並﹐主死。金書命訣云﹕行年二位臨斯位﹐自察前程有盛衰。【又急腳殺】金人沐浴火木胎﹐土死水墓四季裁﹐命有限逢爲再犯﹐閻王急腳送書來。﹝金書命訣﹞【急腳殺】寶瓶在亥丑居寅﹐人馬來蛇蠍奔辰﹐天秤卯宮雙女午﹐獅子尋牛蟹寶瓶﹐陰陽在未金牛戌﹐白羊居丑亥還申。假令子上安命卽亥上起一歲﹐酉上十一﹐未上二十零一年倒轉﹐順數節節而去﹐一歲一辰﹐怕與限星及大小運並﹐在子午卯酉宮﹐及本命墓殺三刑宮。又歌曰﹕子午便是黃泉路﹐卯酉呼爲二八門﹐限到殺時人便死﹐若無惡殺只災迍。﹝五星捷論﹞古詩云﹕急腳相逐逐歲移﹐衝臨行限少人知﹐更加惡曜臨其位﹐買取棺材不用疑。廣信集云﹕陰陽順逆依次數﹐假令寅申巳亥上安命﹐遇寅申巳亥年﹐亦災。更恨在寅申巳亥上尢緊﹐更帶當生行年殺神尅戰命宮﹐定死﹐月分亦如之。若坐當生行年祿馬救神上﹐但災耳。【截命殺】若子生人見丑﹑各於本命前一辰是人命歸前次一支﹐子生須與丑爲期﹐三逢必定遭凶死﹐兩見須憂血漬衣。【推命殺】若子生人見亥﹑各於本命後一辰是命後一辰宜見兩﹐重重見者涉疑猜﹐三重在外中年夭﹐五十年前禍必來。【短夭歌】寅午戌連亥﹐亥卯未同申﹐申子辰歸巳﹐巳酉丑從寅﹐此劫殺位﹐更支幹相尅﹐則凶。財死中生者﹐從頭說向君﹐金招離上厄﹐水莎兌家遁﹐惟有土兼木﹐同過玉兔門﹐火山通鼠穴﹐光景自逡巡。【五行滿數】值之有尅刑損夭五行生處定陰陽﹐日月平分兩位當﹐凡月一至十五日爲陽十六至三十爲陰六日初生名甲乙﹐初六日木生至初十日滿丙丁依此火爲彊﹐十六日火生至二十日滿壬癸水流相注定﹐二十六日水生至三十日滿從玆生死不乖張。只如己亥生九月三十日己酉﹐丁卯時﹐其日值水滿﹐年是己亥﹐日是己酉﹐其水被兩土所尅﹐此人夭壽。【陰陽二極】男以本命順數至九辰爲陽極女以本命順數至六辰爲陰極陰陽二極君知否﹐男女替從本命數﹐男逢九位女三雙﹐位位相連兼順去﹐大小兩運气全無﹐到此須知身死處﹐兩運有气則無妨﹐合致一年災運苦。﹝並金書命訣﹞【支辰上生下】假如寅人﹐午月﹐巳日﹐未時﹐必命從木生兩火﹐巳失本气﹐更兩火生未土﹐而寅木弱也。【夭壽殺】寅午戌全人﹐亥年﹑亥時﹑亥運﹐皆弱也﹐巳酉丑全人﹐寅年﹑寅時﹑寅運﹐皆弱也﹐申子辰全人﹐巳年﹑巳時﹑巳運﹐皆弱也﹐亥卯未全人﹐申年﹑申時﹑申運﹐皆弱也﹐更看天干納音﹐仔細消息之。﹝並天元變化書﹞【夭壽殺】木爲身命﹐未申子全﹔金爲身命﹐丑寅午全﹔火爲身命﹐戍亥卯全﹔水土爲身命﹐辰巳酉全﹐在墓絕敗位。﹝廣錄﹞木遇巳金金遇寅﹐生火生金傷本身﹐五行命裏皆防此﹐遇者知非鶴髮人。凡有二木﹐怕見巳中生金﹐金命人金多﹐怕見寅中生火也﹐如兩土怕逢亥﹐亥中有生木尅也。五命皆怕逢之﹐更加惡殺﹐皆主夭壽。﹝沈芝源髓﹞若乃生旺鬼絕﹐𨿽破命而長年﹔鬼旺身衰﹐逢建命而夭壽。王氏注云﹕五行納音爲身﹐身旺則克我之鬼﹐自然絕滅﹐或鬼承旺气﹐則我身必致衰矣。譬之庚申木人﹐得壬寅之金﹐金克木爲鬼﹐金絕於寅﹐寅乃木旺之鄕﹐寅申破命﹐以其身旺鬼絕﹐𨿽破命而長年也。或庚申木人﹐得壬申之金﹐金旺木絕﹐在申是謂鬼旺身衰﹐𨿽二申建命﹐亦不免於夭壽。就中祼形夾殺者魄往酆都﹔所犯有傷﹐魂歸岱獄。王氏注云﹕祼形殺者﹐五行之敗气﹐納音長生前一辰是也﹐如甲子金人﹐得戊午火﹐乃金之暴敗處﹐是爲祼形﹐加以戊午旺火﹐夾殺自刑﹐返吟災殺﹐來破甲子之命﹐其殺凶也。如此則所犯有傷﹐魂歸岱獄﹐乃死者所歸之地。﹝並珞錄子﹞死絕依前﹐生旺命曰返魂﹐丘墓坐在本命﹐其名絕體。死而復生﹐生而復旺﹐於本命之位者﹐乃返魂格也。其命必有壽﹐墓處爲丘﹐丘處於本命﹐同一方者﹐名曰絕體﹐其命必須傷夭。壽數傷殘﹐本命必逢三合。五行生旺墓處互爲三合﹐若得三合全者﹐壽短﹐若得三合全﹐而不帶墓者﹐抑可言中壽﹐蓋五行始必生﹐旣生必旺﹐旣旺必墓﹐旣墓則已矣。如巳酉丑﹐乃金三合之類﹐緣自生至墓﹐則气歇滅矣。顏回夭折﹐只因四大空亡。甲子﹑甲午之旬﹐納音無水。甲申﹑甲寅之旬﹐納音無金。生於甲子甲午之人﹐命內有三字水者﹐夭。生於甲申甲寅旬之人﹐命內有三字金者﹐夭。若見生只有兩字﹐流年﹑大運更遇一重圓之﹐亦夭。﹝並壺中子﹞

第卅二卷雜論崇爲寶也﹐奇爲貴也﹐將星扶徳﹐天乙加臨﹐本主休囚﹐行藏汩沒。王氏注云﹕年﹑月﹑日﹑時四柱有五行上生下曰崇也。或更帶官印﹑祿馬﹑學堂﹑詞館﹑天徳﹐生气貴神符合﹐必爲間世之寶奇者。乙丙丁﹑甲戊庚是也。四柱五行得之生旺﹐更於祿馬中帶三奇﹑印綬﹑天徳貴神﹐必致身於貴顯。將星扶徳﹐天乙加臨者﹐驛馬后二辰﹐謂之將星﹐其上更加天乙﹑天徳﹐兼遇崇奇祿馬﹐則出將入相之格也。本主休囚者﹐年爲本﹐日爲主﹐蓋遁月從年而爲本﹐遁時從日爲主﹐主本在五行生旺之處﹐加以貴神從之﹐則富貴可知。或五行休辦死絕﹐又背祿馬貴神﹐徒有崇寶之貴﹐將星扶徳﹐天乙加臨﹐亦不免於行藏汩沒。譬之甲子年﹐乙亥月﹐戊子日﹐庚申時﹐甲子自死之金﹐當生受乙亥絕火之制﹐加以戊子爲本命之鬼﹐金生主本皆至亥子而休囚﹐庚申時又逢祿絕天鬼﹐𨿽有甲戊庚三奇﹐以其主體休囚﹐縱有小官﹐不免一生汩沒﹐故知命以五行爲先﹐神殺則從而論之矣。瑩和尙注云﹕崇爲寶﹐奇爲貴﹐若更將星扶徳﹐天乙加臨﹐所謂吉將交互﹐而福臻成慶也。擧將星天乙﹐則諸宮吉殺可知。無合有合﹐後擧難知﹐得一分三﹐前賢不載。瑩和尙注云﹕且如寅與亥合﹐而不見亥﹐但得壬者是也。緣亥上有壬﹐壬祿在亥﹐故也。又如甲與己合﹐而不見己﹐但得午是也。緣午上有己﹐己祿在午﹐故也。又如寅午戌﹐而不見寅﹐但得甲者是也。緣寅中有甲﹐甲祿在寅也。大抵合中帶吉﹐其福可知﹐合處相傷﹐卻成無補。擧一隅以三隅反﹐所謂得一分三﹐前賢不載也。兼須詳其操執﹐觀以秉持﹐厚薄論其骨狀﹐成敗藉以心源。瑩和尙注云﹕秉持操執﹐觀人所爲也。以五行論命﹐亦須藉其徳行﹐故術云﹕有心無相﹐相遂心生﹐有相無心﹐心隨相滅。王氏注云﹕形神吉善﹐命必向祿迎財﹐風貌稍低﹐定犯三刑五鬼﹐有命必有相﹐有相必有命﹐所謂心源者﹐亦由心而見命也。蓋心正則吉﹐心曲則凶。﹝並珞錄子﹞六虛臨於乙亥﹐孟浩然徒有文章﹐三才會於壬辰﹐後季倫恣堆金玉。乙亥乃文星也﹐六虛乃謾語神﹐文星附謾語神﹐則其人止有虛學﹐終不遇。壬辰乃水之庫也﹐三才乃祿命身也﹐庫中三才﹐則其人𨿽無淸譽﹐而享萬鍾之祿。有文無印﹐賈誼屈於長沙﹐有印無文﹐李斯專於上蔡。文爲文星﹑天才﹑詞館﹑學堂之類﹐印謂正印﹑印綬之類﹐有印無文者﹐𨿽不才而權重﹐有文無印者﹐𨿽懷才而位卑。互祿﹑互馬﹐誰羨黑頭相公﹔帶刑﹑帶殺﹑帶破﹐終爲白面書生。得互換之祿﹐又得互換之馬﹐少年宰相也。遇三刑之刑﹐遇衝破之破﹐末品書生也。若有天元羸弱﹐命不再甦﹔忽值本主休囚﹐貧寒無地。太歲之幹曰天元﹐生年﹑生日﹐曰本主﹐天元所屬之五行﹐己巳下支幹刑克之﹐則曰天元羸弱﹐其人夭。本主所屬之五行﹐於月與時上衰絕歇滅之甚﹐則曰本主休囚﹐其人窘甚。﹝並壺中子﹞【五行妙旨】自甲至癸﹐十干爲天﹐自子至亥﹐十二支爲地﹐以干合支﹐然後爲人﹐凡命須要求之以天地﹐而斷之以人﹐如甲用辛爲官﹐乃看辛下得何支﹐用寅爲祿﹐乃看寅上得何干﹐遂合支干名爲納音﹐定其五行之或死或生﹐或旺或衰﹐吉凶自見﹐貴人驛馬準此。又以年爲主﹐以日爲本﹐蓋遁月從年﹐遁時從日﹐以主推之﹐五行衰死﹐未必凶爲凶﹐以本推之﹐則生旺類﹐但發【遲】耳。常以主配父母﹐本配己身﹐本吉主凶﹐當由自立﹐主勝於本﹐多出資蔭﹐主本皆彊﹐此名最上。人命年﹑月﹑日﹑時﹑胎五位﹐宜有情﹐又不可專執祿馬爲貴﹐刑殺爲賤﹐全要圓機﹐探其妙旨。﹝李虛中書﹞馬無害﹐祿無鬼﹐食無亡﹐支合無元﹐幹合無厄。如早子得丙寅﹐爲馬﹐見壬子及水在丙寅六合﹐破刑之上﹐是有害也。如甲子得丙寅爲祿﹐不見正气﹐卻看祿上得何干﹐其祿幹亦要無鬼也。倒食順食皆要無空亡﹑亡神。支合要無元辰﹐幹合要無六厄。旺無喪﹐衰無弔﹐妻無刃﹐財無飛﹐孟無孤﹐季無寡。如癸丑木命﹐不要卯﹐此則旺無喪。如壬午木命﹐不要辰﹐此則衰無弔。陽制陰爲妻﹐不可在羊刃上﹐故妻欲無刃。命後四辰曰飛廉﹐我克者爲財﹐不可犯飛廉。四孟之人不得孤辰在命﹐四季之人不得寡宿之命。體重須鬼﹐祿重須官﹐夫須尠﹐妻須倍﹐吉須顯然﹐凶須沈昧。五行體重﹐須鬼損裁﹐祿輕須官﹐如甲祿在寅﹐須辛而貴也。夫須尠者﹐己不可見甲眾也。妻須倍者﹐甲見己多在旺地﹐是也。五行在吉神方須顯然﹐見其淸气﹐凶位見五行﹐須得凶殺沈昧﹐斯能無害。支幹太和而塞﹐夫婦失時而凶。五行支幹納音位位相和﹐則蹇剝﹐假如甲子生﹐逢己巳在秋生﹐又見甲午衝命﹐兩金克己巳木﹐故凶。四柱主本祿馬往來﹐須分建破﹐天乙扶持﹐將徳是衝﹐更辧尊卑。謂當用處﹐有建不可破﹐已破卻不可建﹐吉神在四柱中﹐各用幹爲貴。有根而無苗實﹐貧而尙可甘食﹐本气絕而花繁﹐縱子成而味拙。根基本主有气﹐𨿽運不扶合﹐亦可作平生自足之命﹐三元四柱本無旺气﹐得到福祿之運﹐亦不可以久榮。至若貴神當位﹐諸殺伏藏﹐三無旺相﹐豈專神殺。言天乙貴神論於幹﹐看四時五行之气﹐及晝夜之幹而定﹐若有气天元當位﹐則殺自藏矣。五行三元爲本﹐若在旺相之地﹐不背克正气﹐不論神殺也。﹝並鬼谷遺文﹞命中用殺﹐以五行爲本﹐如五行得地﹐無貴殺而亦貴。𨿽有惡殺無害於事。若五行不得地﹐縱有吉殺﹐亦發不久﹐如冬月中花耳。﹝五行要論﹞天元變化書云﹕看命不許苦使神殺﹐但宮辰中得一二殺﹐可表吉凶之理﹐𨿽神殺百餘﹐坐當者十餘。凡官祿並馬在旺庫鄕最爲相應﹐只如乙乙祿屬木﹐生於亥﹐旺於卯﹐庫於未﹐庚子正月生人﹐得木馬未時﹐爲馬庫﹐此命發祿在初限﹐若見亥﹐是馬長生﹐到晚年才發﹐或官在長生亦遲﹐縱得早官﹐往遠方也。﹝金書命訣﹞【太過相忤】祿多則貧。馬多則病。印多則孤。庫多則虛。生旺多﹐無歸宿。死絕多﹐無激揚。五行不可大相傷。五行不可太純粹。貴人馬多升躍。常人馬多奔馳。破要傷禍。空要空盡。所愛者不可毀。所畏者不可旺。先畏後愛﹐爲福。先愛後畏﹐爲禍。合多不發﹐而媚。﹝寸珠尺璧云合多人滯。﹞學堂多則無成﹐少可。貴人多﹐則巽懦而無志。祿馬太顯﹐不可以貴人論。貴人表裏足﹐不可以常人論。四柱俱陽﹐口惡心善。四柱俱陰﹐狠戾沈毒之人。拱要拱馬﹑拱祿﹑拱福神﹑拱貴。不要拱刑﹑拱禍﹑拱歲﹑拱時。陰陽貴在均協。凡命丙辛壬癸見戊戌﹐則戊土當塗﹐刃傷折挫。壬子丙午﹐丙午壬子﹐水木精要﹐陰陽純粹﹐餘位無助﹐亦非常器。加以季秀之气﹐則曠世無忌﹐大徳有容﹐富貴不能淫﹐威武不能屈也。如金水淸白﹐當爲穎麗之格﹐特不可見土﹐見土則水混﹐水混則金暗﹐令人福淺﹐卯酉日出入之地﹐子午陰陽二路﹐遇之者﹐令人往來不定。歲運亦然﹐已亥爲兩極之地﹐天地斡旋﹐寅申爲三停之方﹐郵遞往來﹐如人遇之﹐多不執一。丑未遲遲﹐辰戌速速﹐遇之令人執方﹐性不通變﹐辰戍有气﹐卻能建立大事。丙子人四柱有壬寅﹐是壬入丙家﹐就破不美﹐庚子見庚午﹐是五鬼臨門﹐戊寅見甲寅﹐甲尅其戊﹐戊寅隨勢尅甲寅﹐是支幹納音﹐上下不和﹐除別有福神﹐方爲福力。癸酉見戊寅﹐戊土尅癸木﹐又金气向絕鄕﹐劫殺元辰居中﹐除得月令中秀气﹐方可爲用﹐亦久而不可。庚午丁酉互旺互破﹐乃旺中破也。不好全爲福力。己未辛酉﹐𨿽得食卻歸死地﹐終久不佳。乙丑﹑乙未﹑庚辰﹑庚戊見戊寅﹐大好。戊寅見之亦好﹐大運亦然。經曰﹕如得剛金濟戊寅﹐欲絕不絕成福力。乙卯見戊寅﹐戊寅見乙卯﹐是丹陽大好。命書云﹕三奇之際﹐尙有虛聲﹐死絕之中﹐尢存生旺。此語近理﹐蓋三合三奇﹐不合月份﹐則不貴。如甲戊庚﹐有子午時方貴。乙丙丁﹐有寅卯時方貴。天元變化書云﹕乙丙丁正愛酉亥更者納音有無交涉。余則主羲居假合﹐庶出﹑過房﹑贅婿之事。又云﹕凡三奇三合﹐帶月令中秀气入貴格者﹐不免有庶出﹑過房﹑作贅之事。凡命見三合三奇﹐而本年不帶﹐在四孟生而得四仲﹐四季月日時﹐四仲四季同論﹐及胎月日時互換幹合﹐或六合﹐而本命不帶者﹐皆名曰掉太歲﹐多主離祖﹐孤立﹐爲人不得力﹐少救助﹐卻宜義居假合而立也。貴命則多倚伏而升進。凡四柱而帶三奇三合者﹐本身若不是過房庶出﹐將來子孫中﹐必有過房庶出﹐隨母之子或自身作贅﹐命宮三合﹐亦用之。古詩云﹕三合與三奇﹐淸秀更饒肥。不爲過房子﹐便爲隨母兒。又云﹕時日犯三丫﹐降生須異詫﹐不是偏室生﹐卽多星月下。此無他異﹐三合也。財帛之宮怕空絕﹐衣衫常破裂﹐若得吉神助﹐此宮終是衣祿丰。兄弟宮中有貴人﹐急難得相親﹐若見六害並劫殺﹐孤棲守殘月﹐更看刑墓入空亡﹐夭死主殘傷。長生三元守田宅﹐家業榮顯赫﹐父母髙年主壽延。常臨此宮﹐父母享終年。只愛三元守男女﹐必定招文武﹐若逢孤寡入刑沖﹐子息一時空。奴僕宮中怕刑殺﹐姦詐奴婢絕。對面元來妻妾宮﹐吉宿保昌隆﹐怕逢孤寡與空亡﹐琴瑟不久長。疾厄元來居第八﹐不可入刑殺﹐若見衝破及三關﹐疾病主連連。遷移宮有長生﹐貴不求﹐財自至﹐百事榮達又相當﹐多致外州主。官祿宮中有吉神﹐官職日遷榮﹐若見沐浴及暴敗﹐日日招災害。福祿相貌二宮祥﹐形貌好兒郎﹐學堂文章臨此位﹐終身得髙貴。命宮帝座詳在前﹐禍福總自然。﹝直道歌﹞靈臺經云﹕有婦人配宮法﹕一命宮﹐二容質﹐三姊妹﹐四舅姑﹐五男女﹐六婢妾﹐七夫婿﹐八疾厄﹐九嫁髙﹐十邑號﹐十一福徳﹐十二相貌﹐云出四經。凡命前五辰爲宅舍﹐若遇有气之鄕﹐及有吉神臨之﹐主有好宅舍﹐門閥崇峻﹐宗族貴盛﹐子孫華顯。假令甲申生人﹐宅舍在丑﹐十二月生﹐得天乙臨宅舍﹐余凖此。若居無气之鄕﹐及有凶神臨之﹐主其宅多虛耗﹐財帛不聚﹐捨宇不完﹐或無祖父資產﹐假令庚午生人﹐宅舍在亥﹐甲子旬中亥落空亡﹐又遇劫殺臨之﹐餘皆凖此。若在破宅殺中﹐亦主不好﹐命後一辰是也。又看宅納音與本名納音﹐相生卽吉﹐宅尅身得好宅﹐身尅宅必破散也。凡祿命𨿽有休旺﹐更論其宅﹐以辧吉凶﹐假令甲申水人﹐以己丑火爲宅﹐正月生𨿽在建祿﹐宅旺中生﹐以身尅宅﹐後當破落。假令戊午火人﹐以癸亥水爲宅﹐九月生﹐宅冠帶﹐十月生﹐宅建﹐十一月生﹐宅旺﹐又值宅尅身﹐必得好宅﹐若甲子金人﹐以己巳木爲宅﹐二月生𨿽逢宅旺﹐合有好宅﹐後亦破散﹐以身尅宅也。若宅鬼旺中生者﹐有官則吉﹐無官則凶。假令甲子金命人﹐八月名爲宅鬼﹐旺中生木﹐宅以金爲鬼﹐金至酉上旺﹐余凖此。破宅殺者﹐取命後一辰是也。主無祖父產業或客死他鄕。﹝並三命鈐﹞日時破宅宅須破﹐太歲衝年亦深禍。宅者大歲前五辰﹐幹合者是也。且如甲子人以己巳是宅﹐其人如犯亥﹐其宅受破﹐命元稍薄﹐太歲衝年亦須破也﹐須是爲長方可斷﹐且如丙子人﹐得辛巳金﹐宅遇乙亥年之類是也。﹝沈芝源髓﹞凡命後五辰爲田園﹐若居有气之鄕﹐福神臨之﹐主其人田園盈野﹐倉庫充實﹐假令甲子生人﹐田園在己未六月生﹐季夏土乘旺气﹐又逢天乙貴人臨之﹐余凖此。若遇無气之鄕﹐或凶神臨之﹐則主田園瘠薄﹐倉稟空虛﹐假令戊子人﹐田園在癸未六月生﹐甲申旬中未落空亡﹐除凖此例。﹝三命鈐﹞

第卅三卷論大運運行則一辰十歲﹐折除乃三日爲年﹐精休旺以爲妙﹐窮通變以爲玄。王氏注云﹕夫運者﹐人生之傅捨﹐推命之說﹐先以三元﹑四柱﹑五行﹑生死格局﹐以定根基。然考竅運气協而從之﹐以定平生之吉凶也。大運一辰十歲者﹐何也﹖蓋一月之終﹐晦朔周而有三十日﹐一日之內﹐晝夜周而有十二時﹐總十年之運气﹐凡三日有三十六時﹐乃見三百六十日﹐爲一歲之數﹐在一月之中﹐有三百六十時﹐折除節气算計﹐三千六百日爲一辰之十歲也。人生以一百二十歲爲周天﹐論折除之法﹐必用生者﹐實歷過日時﹐數其節气﹐以合歲月之數﹐乃若陽男陰女﹐大運以生日後﹐未來節气日時爲數﹐順而行之。陰男陽女﹐大運以生日前過去節气日時爲數﹐逆而行之。譬如甲子陽男﹐十二月二十四日﹐巳時生﹐是月二十九日申時立春﹐陽男數未來之日﹐自二十四日巳時至二十五日巳時﹐方曰一日之實數﹐至二十九日申時止﹐得五日三時之節气﹐實歷過六十三時﹐折除計六百三十日﹐乃是一歲奇九月之大運﹐起於丁丑﹐是越三歲九月之內﹐方是甲子十二月生行一歲奇九月之大運也。今人行運多用約法﹐以一歲奇八月起運﹐便以二歲九月過矣﹐殊不明折除實歷之數也。論行運至五行生旺之地﹐如木之得春﹐其敷榮華實可知矣。或行運至五行休敗之地﹐如木之逢秋﹐衰朽枯槁亦可見矣。人之四柱五行休旺﹑生死之理﹐在乎悟理窮幽﹐達微通變﹐以盡其妙。其爲气也﹐將來者進﹐功成者退。瑩和尙注云﹕將來者進﹐迎之以臨官﹑帝旺。功成者退﹐背之以休廢﹑死囚。則福禍凶吉可見也。或曰﹕生逢休敗﹐早歲孤貧﹔老遇建旺之鄕﹐臨年偃蹇。瑩和尙注云﹕身須逐運﹐必假運而資身﹐勢須及時﹐亦假時而成勢。生逢旺歲﹐運須處於旺鄕﹐晚遇衰年﹐運恰宜於困地。﹝並珞錄子﹞老幼愼勿坐彊﹐壯實惟宜趨旺。生旺𨿽吉﹐而未必吉﹐衰滅𨿽凶﹐而未必凶﹐達此者始可論運。蓋人自生至老﹐必從微以至少壯﹐十歲二十歲方當少年之時﹐惟可行胞胎﹑養﹑生﹑沐浴﹑冠帶處﹐三十四十歲當陽彊齒壯之時﹐乃可行旺處﹐五十六十歲當天癸枯竭﹐只可行衰限﹐反此者如老得少年脈﹐少年得老年脈﹐非所宜也。若值一生運背﹐三限驅馳﹐直饒晚入旺鄕﹐已非符葉。凡人初中之限﹐合行生旺﹐而不生旺﹐晚老之年﹐合行衰絕﹐而不衰絕﹐乃爲運背﹐此等人三限最爲驅馳連蹇也。﹝並壺中子﹞年𨿽逢於冠帶﹐尙有餘災。初入衰年﹐尢披尠福。王氏注云﹕年運或初離沐浴暴敗之地﹐而順行才至冠帶之上﹐未可便以爲福。蓋尙有衰敗之餘災也。或自旺之地而行﹐初至衰鄕﹐亦不可便以爲禍﹐蓋尢披旺鄕之尠福也。所以行運有前後五行之說﹐蓋由此耶。﹝珞錄子﹞將徹不徹﹐寧有久否之殃﹔欲交不交﹐尙有幾殘之福。運在衰絕處﹐將入吉慶之地者﹐必於臨離之時﹐更有重撓。運在吉慶之地﹐將入衰絕之處﹐必於初入時﹐更有重福也。﹝壺中子﹞陰男陽女﹐時觀出入之年。陰女陽男更看元辰之歲。王氏注云﹕男﹐陽也。或稟五行之陰而生﹐則謂之陰男。女﹐陰也。或稟五行之陽而生﹐則謂之陽女。陰男陽女稟气不順﹐故大運歷過去節﹐不順者﹐時觀出運入運之年而有吉凶之變。順者𨿽不以出入之年爲應﹐亦不可與元辰之厄會。﹝珞錄子﹞三命指掌云﹕凡陽男陽女﹐至交運時﹐主有災滯。陽男陰女﹐大小運行年之元辰﹐亦爲厄會。元辰犯運﹐仲尼困陳蔡之饑。行年二運遇元辰﹐災禍並至。故譬夫子之厄陳蔡。﹝壺中子﹞凡大運至本命宮﹐五行生旺﹐支幹和祿馬﹑貴人﹑食神相生有益處﹐爲吉泰之運。亦不能常爲福﹐須候太歲行年﹐又看五行生旺﹐支幹和合福神之地﹐方可發福。大運至吉鄕﹐卻遇逐年太歲小運到刑害之鄕﹐亦主細累浮災﹐但不爲重害也。凡大運至本命宮﹐五行死絕﹐支幹刊衝六害﹐一切凶殺者﹐爲屯蹇﹐凶禍之運﹐遇逐年太歲又見刑沖﹐小運不和﹐死絕帶殺者﹐方可發禍﹐其小運與太歲到生旺﹑祿馬﹑貴人一切吉神者﹐其年卻主有小喜﹐遂快事。但歲神過宮﹐福如故也。凡大運到長生之地﹐主多有創建從新之事。凡大運到臨官地旺之地﹐主人盛旺快樂﹐發權進財﹐生子骨肉之慶﹐一運中亨通也。凡大運到衰病之鄕﹐一運中多退﹑破財﹑疾敗事。凡大運到死絕鄕﹐一運中﹐骨肉死喪﹐自身衰禍﹑鈍悶﹑百事蹇塞也。凡大運到五行敗鄕﹐主人落魄懶惰﹐酒色荒迷。大運到胎庫成形冠帶之鄕﹐一運中百事得中﹐安康平易也。凡推命之禍福﹐須先度量基地厚薄﹐然後定災福。運气譬之船也﹐命譬之水﹐隨其水之廣狹深淺﹐發得船之力也。凡命有八分福神﹐行三四分惡運﹐都不覺其凶﹐福力厚故也。若五六分惡運﹐只浮災細累而已。至七分惡運﹐方有重災。凡五分福命﹐行三四分惡運﹐爲凶甚切。若四五分惡運﹐則須死﹐蓋基地不牢固也。凡命中五行衰者﹐運宜盛。﹝寸珠尺璧云﹕凡衰處行運到旺處脫﹞五行盛者﹐運宜衰﹐衰者復行衰運﹐是謂不及。五行不及﹐則遁塞沈滯。五行盛而復行盛運﹐是謂太過。過則【擊】作成敗也。凡大運行十二宮﹐曾歷過本命長生處者﹐謂之气盛之運﹐𨿽歲運來沖克者﹐爲禍不重﹐蓋運气彊故也。如大運未經長生﹐而歲運刑沖克破則便爲災﹐蓋气未備﹐運弱故也。凡大運曾過旺相﹐而逢死絕者﹐爲災輕﹐蓋陰陽五行代謝之順道也。縱死於此﹐亦須令病而終。若方經長生﹐歷於敗地﹐其中有刑克惡殺與命相符而見者﹐則五行之气反戰﹐故爲凶惡而終也。﹝並燭神經﹞凡命有气象﹐常取生時幹神爲气﹐如甲時己時則土气也﹐乙庚金﹑丙辛水之類取之也。行運至气象得地處吉﹐不得地處凶﹐庚辛﹑壬癸﹑乙庚﹑丙辛爲金水象﹐運至申酉丑上得地。庚辛﹑戊己﹑甲己﹑乙庚爲金土象﹐運至申酉辰上得地。庚辛﹑丙丁﹑乙庚﹑戊癸爲金火象﹐運至巳午戌上得地。庚辛﹑甲乙﹑乙庚﹑丁壬爲金木象﹐運至醜寅卯上得地。甲乙﹑壬癸﹑丁壬﹑丙辛爲水木象﹐運至亥子辰上得地。丙丁﹑甲乙﹑戊癸﹑丁壬爲火木象﹐運至寅卯未上得地。戊己﹑壬癸﹑甲己﹑丙辛爲水土象﹐運至辰上得地。戊己﹑丙丁﹑戊癸﹑甲己爲火土象﹐運至戌上得地。戊己﹑甲乙﹑甲己﹑丁壬爲土木象﹐運至未上得地。戊己﹑庚辛﹑乙庚﹑甲己爲金土象﹐運至醜上得地。看四柱幹神得何象﹐如純金木水火土﹐亦爲五象。若雜而不入象者﹐不發﹐發亦不久。如五純象﹐亦有太過之象﹐仍詳當生月令﹐得地不得地﹐然後看行運得地不得地﹐而言發迹﹐不可以遇祿﹑馬﹑貴人爲得運﹐遇空亡﹑羊刃﹑劫亡爲失運也。凡大運以月上起運源﹐卻不可以年月參較災福﹐蓋有同年同月同日而時不同者﹐災福迥別故也。但以生時支幹納音休旺及神殺斷之﹐無不駭也。又以月參初限﹐日參中限﹐時參末限﹐月則主源﹐不可衝破。凡行運且要源發處穩實﹐終耐患難﹐富貴可以安享﹐如發源在時﹐年空衝死敗之地﹐縱處富貴﹐終不穩實﹐易成易敗也。更以逐宮消息﹐最忌太歲小運衝擊﹐如根基有此﹐災福至本宮﹐其災福立應﹐在年內三合月﹐並太歲輦路月分之上。凡行運至夾貴﹑華蓋﹑貴人﹑六合上﹐及乘生旺气者﹐皆主喜慶﹐仍須察當生根基﹐十分則應五分﹐生時五分則應十分﹐福與災同。凡行運至臨宮帝旺上﹐太歲持之﹐官員主薦章攺秩之喜﹐官印食神亦然﹐馬旺貴人之地﹐必入參侍之列﹐蓋貴爲君道﹐馬主遷動故也。凡子丑寅卯辰巳四柱陽多人﹐行運至午未申酉戌亥上乘陰气而發。午未申酉戌亥多人﹐行子丑寅卯辰巳運發﹐名利乘陽气而發也。二者陰陽均協﹐然陰人陽發者快。凡水命四柱有土﹐至火運本是財運﹐卻反爲鬼者﹐以火生土﹐土克水﹐是財化爲鬼﹐轉福成禍也。水命四柱有金﹐至土運是鬼運卻反爲吉者﹐以土生金﹐金生水﹐是化鬼爲助气﹐反爲福也。五行俱以此爲例。凡水命人有寅午戌﹐或納音火﹐更行寅午戌運﹐皆爲好運﹐五行準此推之。凡水命四柱﹐有金﹐有火﹐固是爲福﹐若行水運﹐則分擘其福﹐卽爲不好之運﹐他準此。凡水命四柱﹐多土﹐卻行木運﹐然則有救﹐多主辛苦﹐歇滅﹐名曰損气﹐謂之駁雜﹐他皆彷此。凡丁丑人行丁未運﹐名曰將凡入聖﹐以假爲眞﹐不以退神論。四柱有丁丑丁未者﹐不在此限。凡甲申人行丙寅運﹐名曰力停﹐相衝主破財爭競﹑屈伸不辧。丙戌人行辛卯運﹐主鈍滯﹐只宜武人。丙子人行壬寅運﹐壬入寅家﹐破其財﹐不好也。戊寅人行丁丑運﹐𨿽是退神﹐卻有濟化爲福。庚辰人或庚辰月﹐行乙酉運﹐乙酉人或乙酉月行庚辰運﹐名曰鴛鴦刃﹐大好﹐須髮迹。但重疊者﹐不佳。乙庚辰酉年月日時者﹐大凶。凡行運有逆行換甲入癸者﹐有順行換癸入甲者﹐名曰換甲運。古語云﹕傷寒換陽﹐行運換甲﹐換得過是人﹐換不過是鬼。老人大忌之﹐後生差慢。﹝並廣信集﹞運到換甲爲災運﹐皆以生年太歲納音推之﹐生金畏死火﹐生火畏死水﹐生水畏死土﹐生土畏死木﹐生木畏死金﹐經歷長生﹐謂之生實。在死墓謂之死假。如納音是木﹐木爲身﹐運過癸亥長生處﹐交到甲子金﹐是換甲逢死鬼也。謂金死在子﹐墓在丑﹐故一金皆爲死鬼也﹐其人必死。余準此。若命合貴而未貴﹐合有厚祿而未受﹐幼年或少年經換甲者﹐可以過也。只多病患孝服。﹝三命提要﹞凡換甲者﹐謂六甲旬中﹐至換甲處﹐被納音所克﹐換甲無气也。假令甲子金人﹐二月建丁卯﹐是金胎處生﹐男命順行﹐大運經巳爲金長生﹐此人大運到酉戌卽死﹐緣甲子至癸酉﹐是十干气止處﹐換得甲午納音屬火﹐到酉爲死﹐到戌爲墓﹐所謂生金畏死火﹐此爲換甲無气也。凡納音不經長生至換甲處﹐納音不在死墓﹐卽不爲換甲也。假令丁卯人﹐正月中气日生﹐作五歲气運算﹐正月建壬寅﹐男命逆行卽平生不換甲也。緣逆行過去之月﹐謂五歲以前在壬寅﹐七十五歲大運方到甲午﹐納音已屬金﹐故不爲換甲也。換甲所畏者﹐謂生金畏死火﹐生火畏死水﹐生水畏死土﹐生土畏死木﹐生木畏死金﹐生金生火﹐生火旺生水﹐生水旺生土﹐生土旺生木﹐生木旺生金。凡五行曾經歷長生處﹐卽爲之生﹐五行在死墓處﹐卽謂之死。﹝三命鈐﹞大運到換甲宮﹐看祿馬旺﹐三財有气者﹐不必懷疑﹐若祿三才見死夾魁罡﹐或太歲正臨或對照或居刑害位上者﹐其人灼然殂矣。﹝金書命訣﹞凡行運有見空亡而發者﹐蓋水流濕﹑火就燥之道也。每見甲申﹑丁酉﹑壬辰﹑癸巳人於午未運上﹐大獲財。丙子人於丙申﹑丁酉運亦然。如癸巳人﹐行庚申運﹐乃望空運也。十有九發﹐大宜醫卜九流之人﹐白手起家﹐卻欲出時﹐忌見並死﹐是不得到實地也。金水火人同土木不佳。又云﹕行運在空亡中﹐欲出未出之時﹐忌見太歲﹝刑沖並害﹞﹐九死一生﹐見惡殺亦然。火命尢緊。﹝廣信集﹞運到空亡上者﹐蓋陽運先到陽空亡﹐陰運先到陰空亡﹐假如陽運順行到陽空亡上﹐逢祿馬貴神同位者﹐卻爲亨運使也。不逢祿馬貴神者﹐爲災運。在本祿上建庫﹐華蓋之位﹐有災有福。在四忌位上有災。若運上帶祿鬼﹐或下帶身鬼﹐決有喪服哭泣﹐或主責罰停替之災﹐或運上有二鬼﹐𨿽在貴位上﹐亦有喪服哭泣之災。若交到陰空亡﹐如祿與身漸向亨﹐則災輕。若在本祿貴位﹐又帶正官正印正天乙者﹐便爲好運。若是在四忌上帶正官﹑正印﹑正天乙者﹐先凶而後吉。假如陰運逆行﹐先到陰空亡﹐逢祿馬貴神者﹐卻爲好運﹐使不逢祿馬貴神﹐卻爲災運。在於本祿貴位之上﹐則災輕。在四忌上則災重﹐若運上帶祿貴﹐下帶身鬼﹐決有喪服器泣或責罰停替之災。若上下有鬼﹐𨿽在貴位上﹐亦有喪服哭泣之災。若到陽空亡﹐祿與身漸向榮﹐則災輕。若在本祿貴位上﹐又帶正官﹑正印﹑正天乙者﹐卽爲好運﹐若在四忌上帶正官﹑正印﹑正天乙者﹐先吉而後凶。大抵運到陰陽二空亡﹐便值身祿﹑忌神或是克身祿或兩凶殺在運下﹐此人必死﹐又大凡空亡運祿馬運合上命合貴者﹐到此上當進職也。﹝三命提要﹞凡甲申人行運至己亥上﹐多不好﹐官員多退閒﹐庶人失財﹐蓋是陰陽窮變之地。如小雪後眾鳥成羣﹐以雜雌雄﹐小滿後【﹖】麂相混﹐不識子母﹐此理不可不詳。凡行運至命後一辰﹐名破宅殺﹐主破財散失人口事。凡行運在生旺之地﹐怕見刑中有克戰﹐如此者或死。凡大運到祿馬死敗及財命死敗之地﹐被太歲刑沖並疊﹐功忌見天鬼﹑截路殺﹐定主哭聲。﹝並廣信集﹞時運逢馬﹐吉凶馬上﹐一吉呼而諸吉會﹐一凶馳而眾凶符。運到馬上﹐卽看馬上吉凶﹐馬主動﹐必須細取三元四柱而論﹐不可獨以馬爲吉﹐而不言凶也。趙氏新注﹐珞琭子云﹕運至祿馬爲福﹐若帶刑克亦能爲災。運行伏﹑返﹐災福各端。伏﹐守也﹐逢合則動。返﹐動也﹐逢合則靜。先分君子小人之主本﹐次看運中吉凶通變。趙氏新注﹐珞琭子云﹕運至伏吟﹑返吟爲凶﹐或帶祿馬﹑食神﹑三財﹐亦能爲福。【天官殺】三元到中庸之地﹐見貴逢合﹐或只有貴而無合﹐或有合而無貴﹐四柱相生﹐凡得此限﹐君子將榮﹐庶人護安﹐百事吉。【得勢限】三元俱到旺相地﹐四柱相承貴。【龜藏限】祿金入土幹下﹐命金入土支下﹐身金入土納音下者﹐則享暮年之優遊﹐不利君子﹐利小人。蓋子弱母勝也。【波浪限】金人到亥子歲運是也﹐木人在此大厄﹐飄泛如舟。【風雨限】運到三元衰絕處﹐气運小運又爲祿鬼﹐故吉凶來去﹐迅若風雨。【布素限】行運到身旺相﹐支幹死絕是也。若太歲小運扶助﹐𨿽入災運﹐十年之間﹐亦有五年之吉﹐不致凶甚﹐故名布素限﹐或分前後五年﹐前吉則後凶﹐後吉則前凶。【失所限】三元俱值鬼﹐二運見三刑﹐並衝﹐四柱主本與行年不相承﹐作黃泉失所之人也。【破碎限】此非死限﹐只是主破資財﹐運气沐浴﹐更逢眞鬼﹐如甲衰而有庚之類。災位限運到伏吟上﹐逢喪弔﹑白衣﹑飛廉﹑孤寡﹑歲刑克身者﹐定主災厄。凡得此限﹐不利親戚﹐主有喪服。﹝並鬼谷遺文﹞凡大運到歲幹祿馬同位﹐生馬同位﹐祿長生處﹐長生臨官旺庫﹐驛馬貴神﹐貴窠﹐以上十位﹐皆爲大亨之運。運上更帶正官﹑正印﹐尢吉。若在空亡運上﹐則減其福力。惟祿馬生馬同位﹐則不減。若一位帶兩凶殺以上﹐亦有災﹐克身災重。運行到祿合命﹑六合﹐更帶六神幹﹐亦爲亨運。陽運到冠帶﹐陰運到衰位﹐皆爲向亨之運。運到祿馬同位爲福﹐亦有輕重。假如寅午戌﹐庚人祿馬在申﹐庚寅人本命𨿽衝著祿馬﹐運到尢爲大亨。若生月日時重疊在寅申上﹐則是疊相刑沖運﹐有大災。若生月日時在申上﹐則祿馬刑破本命﹐運到亦當災。申子辰甲人﹐祿馬在寅﹐甲申人本命巳刑著祿馬﹐運到亦有小災。若更生月時在寅申上﹐是疊相刑沖﹐運到主有大災﹐刑又重於衝也。運到祿庫者﹐主不次陞進之福﹐若根本合貴﹐而未貴﹐中年運到庫上﹐則驟發﹐一旺十年﹐交入前後運﹐則死﹐爲祿死在庫前﹐絕在庫後。若已貴之人﹐晚年運到庫上者﹐再居輔弼﹐或始登大位﹐過半運以後﹐便爲墓使決死於庫中也。中年之人陰陽二運﹐經庫前後者﹐以災滯言﹐若陰祿先到絕上﹐逢驛馬貴人同位﹐卽爲好運﹐若少年到庫者﹐乃登第攺官之運也。運到空亡庫者﹐少年之人亦爲登第攺官之運﹐若官祿享足﹐晚年遇到者﹐必死。若有壽而不死﹐必有重災。余嘗問行運於道士康子祥﹐子祥引寶元玉統經說﹕大運到生月生日生時六合位上﹐皆主不次升遷﹐驟登顯位。余𨿽不曾見其書﹐合以貴人之命﹐使之有驗﹐運到貴神上﹐古人皆以爲亨通﹐若甲戌庚到丑未﹐乙巳到子申﹐可爲亨運﹐亦不可以一例斷爲有福﹐須看凶殺﹑空亡定其災福也。若丙丁人運到酉亥﹐壬癸人運到卯巳﹐皆先福而後災。余歷考丙丁貴人﹐少年運到酉亥者﹐決有喪服﹐或責罰之災。晚年運到而死者﹐十有六七﹐以丙丁二火﹐死於酉﹐絕於亥。丁人到亥﹐有暗合者﹐災輕﹐壬癸貴人﹐少年運到卯巳者﹐決有喪服﹐或責罰之災。晚年運到而死者﹐十有六七﹐以壬癸二水﹐死於卯﹐絕於巳﹐癸人到巳﹐有暗合者﹐差輕。凡大運行到祿幹死絕病敗上﹐爲大凶之運﹐行到伏吟﹑反吟﹑空亡﹑三刑﹑六害﹑凶殺驟處﹐及祿逢鬼﹐皆爲凶運。﹝太歲行運﹐行到主一年凶﹞若病絕運上逢驛馬﹐或馬合者﹐始爲福﹐而終爲災。若到死敗及伏吟﹑反吟﹐上帶正官﹑正印﹐正天乙者﹐亦始爲福﹐而終爲災。余歷觀貴人之運﹐死於死絕病敗者﹐十有六七﹐死於伏吟﹑反吟﹑空亡﹑刑害之運者﹐十有五六﹐死於三凶殺或二凶殺聚處者﹐十有三四也。此謂祿在無气處者﹐如運到伏吟﹑反吟上﹐主有喪服﹑哭泣之災。古人云﹕伏吟反吟﹐悲哭淋淋。若大運小運相衝﹐或太歲壓運﹐或太歲小運亦到凶處﹐此爲災發之年也﹐災大則父母亡﹐災小則陰人小口之哭。若伏吟﹑反吟運到祿馬建合﹐生庫旺相位上﹐於祿則利﹐於家則有小災。若晚年福衰祿謝﹐到此運﹐又是祿命凶位﹐必死也﹝並三命提要﹞大凡運如或相衝交並﹐不犯太歲﹑官符﹑破軍﹑七殺﹑年禁三殺﹑本命元辰﹑天羅地网﹑三丘男未申﹑女醜寅五墓男丑寅﹑女申未﹑八字金書以醜爲三丘﹐未爲五墓及諸殺刑害﹐卽不爲害。大凡君子不刑不發用﹐值吉宿卽爲福也。如二運交並相衝﹐犯諸刑殺﹑空亡﹑死絕之類﹐必主憂厄。﹝三命纂要﹞凡根基元少金者﹐行運須借金土而旺﹐元少水者﹐行運借水金則旺﹐根基金太過者﹐金土運必滯﹐木太盛者﹐水木運必滯﹐如丙申年﹐丙申月﹐乙時日﹐壬午時﹐此命火盛﹐行運到寅巳午﹐必災滯﹐至火無气處﹐卻喜兆﹐餘皆此﹝天元變化書﹞古書云﹕凡大運若四柱元少金者﹐運值金必旺﹐元少水者﹐運值水必旺﹐元盛而運入盛者﹐水必泛﹐木必塞﹐金必折﹐火必燥﹐土必滯。運入天羅地网者﹐常以戌亥爲天羅﹐辰巳爲地网﹐若男行年至天羅﹐則有官符﹑訴訟﹑刑獄牽纏﹐女行年至地网﹐則有口舌﹑沈屙﹑縈仍疾病。假令男二十一歲歷丙戌﹐二十二歲歷丁亥﹐此名運入天羅。女年二十八歲歷乙巳﹐二十九歲歷甲辰﹐此名運入地网﹐余準此。運入大小耗者﹐常以太歲前五辰爲大耗﹐六辰爲小耗﹐諸書皆以太歲前五辰爲大耗﹐六辰爲小耗﹐獨三命指掌與此說同主諸事喪敗﹐無所成實﹐行年遇之亦然﹐假令子年生人﹐以巳爲大耗﹐午爲小耗﹐若入巳午上﹐爲入大小耗﹐主諸事耗散。十不過一者﹐蓋取本命幹被大運刑克也﹐謂甲乙人忌庚辛﹐庚辛人忌丙丁之類﹐若更值祿命衰敗﹐財又無气﹐不十過一也。假令丁亥人忌壬癸﹐丁壬之年﹐正月建壬寅﹐二月建癸卯﹐若是男逆行﹐不能過癸卯也。蓋以祿屬火﹐火到卯上敗﹐命屬水﹐身屬土﹐水土到卯上皆死﹐又丁人以金爲祿財﹐金至卯上受胎﹐微有气﹐不能救援﹐亥人以火爲命財﹐火至卯上敗﹐此爲大厄也。﹝並三命鈐﹞凡行運到羊刄上﹐主財物聚散﹝寸珠尺壁﹞凡行運分上下五年﹐今運吉﹐而後運凶﹐則下五年福淺﹐今運凶﹐而後運吉﹐則下五年凶輕﹐若凶遇凶﹐吉遇吉﹐則吉凶皆重。論小運小運者﹐陰陽生成之數也。陽生於子﹐至寅三陽成矣。故男一歲順起於丙寅﹐陰生於午﹐至申三陰成矣﹐故女命逆行﹐一歲起壬申。火至陽之气﹐木少陽之气﹐丙火寅木﹐而火生在寅﹐則丙寅者純陽也﹐故男子之運均起於丙寅。水至陰之气﹐金少陰之气﹐壬水申金﹐而水生在申﹐則壬申乃純陰也﹐故女子之運均起於壬申。﹝閻東叟書﹞燭神經云﹕小運名行年﹐男一歲起丙寅﹐女一歲起壬申﹐男順女逆而行﹐逐太歲交之。三命提要云﹕小運一年移一位﹐男子一歲起丙寅﹐順行依次數向前﹐六十一歲又自丙寅數起也。婦人一一歲起壬申﹐逆行依次數向後六十一歲﹐又自壬申數起也。小運天左地右﹐陽從於寅﹐陰從於申﹐故男一歲起於寅﹐女一歲起於申﹐以建元而論﹐勝負助歲運而依吉凶﹐小運各以年遁月建五行﹐而分生克勝負﹐假令甲子年﹐男起丙寅﹐女起壬申類也。小運助大運太歲相依負而爲吉凶。返﹑破﹑刑﹑孤﹐凶中有凶﹐寅申二命﹐小運不專反吟﹑衝破﹑刑孤之位﹐𨿽是凶運﹐其中亦有吉者﹐寅申二命﹐伏吟﹑反吟﹐不以小運專在太歲之上也。﹝並鬼谷遺文﹞

第卅四卷論二運凡二運見貴人﹐主少災無撓﹐主有人引接﹐進職加官。貴人多﹐主見君登封。常人生子得財﹐婦人夫子之喜﹐僧道利見大人。二運見祿﹐貴人加冠遷祿。常人得財。二運見驛馬﹐官員帶職差遣﹐或宣力四方。常人榮幹得財。婦人生男﹐夫位有喜。僧道徵行吉也。二運見華蓋﹑夾貴﹐文官遷職淸華﹐武官罷職﹐常人破財停權﹐但主無禍。僧道披剃﹐百事大吉。二運到正印﹐官人建大功名。常人聚財得權。婦人骨肉之憂﹐僧道章服﹑住持。二運見金輿﹐不以貴賤﹐主婚姻慶賀﹐骨肉之喜。婦人百事大吉﹐僧道幹陰貴人。凡二運見伏吟﹑返吟﹐不以貴賤﹐主人疾病﹑破財﹑離鄕﹑哭泣之事。惟僧道披剃吉利。二運見喪門﹑弔客﹐主死喪哭泣不祥之事﹐不以貴賤論之。惟僧道大吉﹐章服權握之喜。二運見劫殺﹐武官非橫遷職﹐文官胥吏起訟或致黜責。常人橫事失權散財﹐婦人損胎﹐僧道公事不利上人。二運見官符﹐官人僚友辯舌﹐上官窘涉督責﹐常人闘訟﹐婦人骨肉不和﹐僧道官事發覺不詳也。二運見大耗﹐官人上司問難﹐暗昧讒侫難伸。常人破家失財。婦人憂夫泣子﹐疾病驚恐﹐甚者死也。僧道還俗罷權。二運見咸池﹐官人贓濫發覺﹐不測暗昧﹐連累。常人酒色﹐婦人亦然﹐及損血气陰撓。僧道疾病還俗﹐不寧之兆。二運見空亡﹐官人罷祿﹐被逐。常人官事破財鈍悶。婦人憂夫子。僧道平和慰快之年。﹝凡太歲到以上諸殺位﹐亦依此論之﹞二運到無禮刑﹐官人民吏起訟﹐上官誥責﹐僚屬相侮﹐不利見君。常人上下不睦﹐陰小多災。婦人有淫訛發覺。僧道爭權。二運至無恩刑﹐官人不利薦擧﹐屬官家宅陰小死亡。常人恩中生害﹐六親失義。婦人損胎。僧道俗家骨肉服。二運至恃勢刑﹐官人同僚不和。常人爭打﹐是非紛冗。婦人不和﹐僧道平常。凡運至勾絞者﹐主勾連連累遠方之事。運至二八門者﹐主動搖猶豫。二八門者﹐卯酉是也。運至陰陽二路者﹐子午是也﹐主多迍蹇﹐諸事隔絕。運至當生胎月上者﹐主有祖宗舊事動搖也。﹝並燭神經﹞三命鈐云﹕運到二八門者﹐大吏主遷擢﹐小吏多譴責﹐庶人不寧其居。運入陰陽二路者﹐主多遁悶厄塞﹐諸事隔絕﹐未泰之象。予甞得之隱者曰﹕凡命以日時爲根本﹐大運爲扶持﹐小運爲發用。豈非以生日生時遇兩吉位則貴﹐遇兩凶位則賤也。古人云﹕年不如月﹐月不如日﹐日不如時﹐合貴者﹐須由大運扶持而至貴也。﹝三命提要﹞大小二運爲喜會者﹕﹝一﹞謂大運至祿旺﹐小運至驛馬﹐假令癸丑人﹐大運至子﹐小運至亥﹐是也。﹝二﹞謂大運至驛馬﹐小運至建祿﹐假令癸丑生人﹐大運至亥﹐小運至子﹐是也。﹝三﹞謂大運至驛馬﹐小運至馬合﹐假令癸丑生人﹐大運至亥﹐小運至寅﹐是也。﹝四﹞謂大運至驛馬合﹐小運至驛馬﹐假令癸丑生人﹐大運至寅﹐小運至亥﹐是也。﹝五﹞謂大運至祿庫﹐小運至祿庫合﹐假令癸丑生人﹐大運至辰﹐小運至酉﹐是也。﹝六﹞謂大運至祿財長生﹐或命財長生﹐小運至合。假令癸丑生人﹐寅爲祿財長生﹐寅與亥合﹐申爲命財長生﹐巳與申合﹐是也。﹝七﹞謂大運至祿長生﹐小運至建祿﹐假令癸巳生人﹐大運至申﹐小運至子﹐是也。﹝八﹞謂大運至身旺﹐小運與本命合﹐假令癸丑生人﹐大運至卯﹐小運至子﹐是也。﹝九﹞謂大運小運至祿命旺相之鄕﹐假令癸丑生人﹐至亥子是也。大小二運爲厄會者﹕﹝一﹞謂大運至祿命絕﹐小運至敗﹐假令癸丑生人﹐大運至巳﹐小運至酉﹐是也。﹝二﹞謂大小二運並在祿命無气之鄕﹐假令癸丑生人﹐巳爲絕﹐酉爲敗﹐丑爲衰﹐寅爲病﹐卯爲死﹐辰爲墓﹐是也。﹝三﹞謂大運小運相衝﹐假令癸丑生人﹐大運至卯﹐小運至酉﹐或大運至酉﹐小運至卯﹐又卯酉爲死敗之鄕﹐是也。﹝四﹞謂大運在本命﹐小運又衝破﹐假令癸丑生人﹐大運至醜﹐小運至未﹐是也。﹝五﹞謂大運至生月﹐小運至胎月﹐假令癸丑三月生﹐大運至辰﹐小運至未﹐是也。﹝六﹞謂大小二運並在三刑﹑六害﹑元辰之位。假令癸丑生人﹐六害﹑元辰在午﹐三刑在未﹐是也。﹝七﹞謂大小二運至災劫二殺之位﹐假令癸丑生人﹐劫殺在寅﹐災殺在卯﹐是也。﹝八﹞謂大小二運落空亡﹐假令癸丑人﹐是甲辰旬中寅卯爲空亡﹐是也。﹝九﹞謂大小二運至男女正天羅地网﹐假令戌生男﹐遇亥﹐亥生女﹐遇戌﹐爲正天羅。辰生男﹐遇巳﹐巳生女﹐遇辰﹐爲正地网是也。凡支幹納音俱在死﹑墓﹑絕處。又值災劫惡殺臨之﹐卽死。若大小運上支幹納音俱比和﹐或相生無刑者﹐卽主重病﹐不至於死。若干在厄處﹐主去官失祿﹐或被誣讒﹐或損失父母財產﹐若支在厄處﹐則主疾病散財﹐若納音在厄處﹐主瘦損肢體或疾病﹐小人遭刑責也。諸凶神者﹐若大小運臨其上﹐或居衰﹑敗﹑空亡之鄕﹐則主其年有亡官失祿﹑疾病死喪之事。大忌劫殺﹑墓殺﹑三刑﹑六害﹑元辰﹑厄會相加。及到支幹刑破之位﹐或臨墓絕之中﹐則眾凶相會﹐當有災厄﹐於是歲修徳愼靜則吉。﹝並三命鈐﹞凡大小運並﹐不問納音﹐如並不在本生年一路者﹐名曰並不及身﹐如四季生人並在四孟上﹐主四孟骨肉災。四仲生人並在四季上﹐主四季骨肉災。如無此等骨肉﹐此月分自有災。又在寅申巳亥運上死者﹐名曰重喪運﹐主三年骨肉再死一人﹐大小二運同。﹝廣信集﹞欲明榮悴﹐重加眞气以參祥﹐更攷興衰﹐當以殺神而斷失。凡大小二運所歷之處﹐須兼見生神殺﹐推其災福也。又加眞气以別其吉凶可也。﹝壺中子﹞二運如逢旺庫年﹐必須登第更遷官﹔幹神印綬並天乙﹐祿合臨官喜慶全。兩般運气看行年﹐旺庫逢時主峻遷﹐若是白衣須及第﹐職官加秩亦欣然。﹝並金書命訣﹞瑩和尙注云﹕古之善歌者﹐有繞粱之音﹐善歌者命宮商之曲﹐今易以呻吟愁嘆﹐嘆爲薤露挽歌﹐則喪弔臨門﹐宅墓受殺也。命前五辰爲宅﹐命後五辰爲墓﹐命前二辰爲喪門﹐命後二辰爲弔客﹐其或太歲凶殺臨並大小運限﹐刑沖﹐必致凶災﹐切宜預避。宅墓同處﹐恐少樂而多憂。王氏注云﹕命前五辰爲陽宅﹐命後五辰爲陰墓﹐何以爲之同處也﹐如癸亥生人﹐前五辰見戊辰﹐乃水之墓也﹐行年歲運若帶殺來同處其中﹐故曰宅墓同處﹐恐少樂而多憂也。狂橫起於勾絞﹐禍敗發於元亡。王氏注云﹕行年歲運遇勾絞﹐則多因狂橫而起災。元亡者﹐元辰也﹐遇之則所爲多致傷敗。﹝並珞琭子﹞是故人之壽夭﹐莫不由於見生﹐禍福窮通﹐亦復憑於運限﹐比合則吉﹐戰克則凶。凡行年二運至相生比合之鄕﹐則吉﹐至相克不比合之鄕﹐則凶。行年二運生我命者吉深。我命生行年五行者吉淺。行年二運之五行克我者凶多﹐我命克行年二運之五行者凶少。又須當每以至福者﹐運之三合處爲有吉之月。至禍者﹐運之四衝處爲有凶之月。若逢破宅﹐必有修營。設遇會神﹐焉無嫁娶。破宅常居命前五辰﹐會神常居命前後各四辰﹐若流年二運遇破宅﹐必有修營蓋屋之事﹐其中又見喪門弔客﹐乃有凶禍至矣。若流年二運遇會神﹐必有婚娶宴樂之事﹐重並主疾病﹐會神是三合處也。最不律者勾絞﹐動作不成﹐極爲災者浴盆﹐公私易行。行年二運見勾絞﹐主動作不成﹐沐浴住處見水﹐則化爲浴盆殺﹐行年二運見之﹐男主公私文書聒撓﹐女主破產傷胎。並在返吟之上﹐分興三尺任優遊﹔衝於刑害之鄕﹐決定一年遭迍蹇。大小二運及本命行年衝﹐而又並者死。返吟詠謂對衝﹐𨿽於是年見災病﹐而不致夭壽﹐刑害謂不並也。值病仍須憂病﹐脫底忌於羅网﹐適生依舊得生﹐特且遠其喪弔。行年大小二運值病處﹐仍須疾病﹐值生處﹐仍須生產﹐𨿽疾病之年﹐而不見辰戌二字者﹐不妨﹐見辰戌字者﹐尢不吉也。蓋辰戌乃天羅地网﹐故脫底忌之。遇生產之年﹐而不見喪門弔客者﹐不妨﹐見之者不吉矣。蓋喪門弔客﹐乃黃幡豹尾﹐故特宜遠之。﹝並壺中子﹞木﹐亥上爲祿長生﹐卯上爲祿旺之類。凡欲知人得官早晚﹐但以驛馬建祿﹐祿財祿官到合處﹐卽主白身得祿。居官者﹐有陞擢之慶﹐小人亦主財物驟至。假令巳酉丑人驛馬在亥﹐寅年驛馬旺﹐又與驛馬合﹐亥年爲驛馬建﹐又癸丑人建祿在子﹐丑年爲祿合﹐又祿官是土﹐子年祿官旺﹐命財是水﹐子年命在旺。凡大小運並太歲至此﹐皆爲祿官喜﹐又祿官庫命財庫在辰﹐辰與酉合﹐驛馬在亥﹐亥與寅合﹐宜於辰寅酉亥方守官。凡本命支幹與大小運及太歲支幹合﹐並爲吉會﹐假令癸丑人大小運行年至戊午﹐爲幹合﹐至壬子爲支合﹐余準此。凡貴命﹐刑沖則發﹐必得時日歲運撃揚然後動。陰陽二命﹐並命前五辰爲宅﹐若遇太歲臨之﹐主其年多災﹐或因官事失財物﹐凡所施爲﹐皆當蹇躓﹐若有福神救之﹐其災則輕。假令甲子生人﹐以命前五辰﹐己巳爲宅﹐若遇己巳卽爲太歲入宅﹐余準此。﹝並三命鈐﹞宅神衝破定移居。如戊子見癸巳是宅﹐太歲衝破﹐但移動攺更。凡行年有五个太歲逢著眞者﹐名曰撞命殺﹐如丙寅日生﹐遇丙寅太歲是也。大忌日上逢之。若官員在富貴權要之地逢之﹐多死。縱不死﹐則撞破福气﹐一生閒慢也。閒居遇之﹐主己身與妻有災﹐庶人逢之﹐喪妻之年也。大抵日上逢之﹐未有無事者。時上見之﹐有子哭子﹐無子生子﹐有生時同者﹐五十後犯之﹐主自死。有一卿監﹐丙寅年﹐庚寅月﹐丙辰日﹐己丑時﹐丙辰年知饒州﹐言罷﹐二十餘年不起。一侍從壬申年﹐丁未月﹐丁卯日﹐辛亥時﹐丁卯年撞死。一兩制﹐乙亥年﹐己丑月﹐辛未日﹐丙申時﹐辛未年閒居喪妻﹐壬申年起﹐復卽死。一員郎戊辰年﹐乙卯月﹐己丑日﹐壬申時﹐壬申年撞死。珞錄子云﹕與生地之相逢﹐宜退身而避位者也。又云﹕災福在歲年之位內﹐覺發由時日之撃揚。﹝並廣信集﹞論歲運【虛一待用】發於沈滯之中﹐有非常之慶﹐起於貧賤之間﹐有不次之用﹐當在歲運相遇也。謂金﹑木﹑水﹑火而無土﹐或乙﹑辛﹑丁而無癸﹐或甲﹑丙﹑庚而無壬﹐或辰﹑戌﹑丑而無未﹐或卯﹑酉﹑午而無子﹐或寅﹑辛﹑亥而無巳﹐有天乙而無天官﹐有官印而無食神﹐有甲戊而無庚﹐有丙丁而虛乙﹐至於六合﹑四庫﹑三合﹐交互見貴﹐見祿之類﹐待其歲運﹐補其不足﹐則气數備。﹝閻東叟書﹞大凡看命﹐根實支茂﹐得月令气象牢固﹐有气無衝破廢脫﹐則歲運𨿽有刑﹑克﹑衝﹑戰﹑殺神撃搏﹐𨿽災必解﹐而輕。若根本不牢﹐月令廢脫﹐則歲運𨿽有些小神殺衝撃﹐便至十分之災也。凡行運太歲與當生日﹑時上下合者﹐定發。及遇當生月中秀气﹐補全造化者﹐尢緊。凡行運﹐須祥行年太歲所犯幹幹納音災福﹐幹不和則尊凶﹐支不和則卑凶﹐支幹納音皆不和﹐名尊卑俱戰﹐大不好﹐十有九災。凡命四柱中有與我爲福者﹐年運宜向之吉﹐背之凶。四柱中有與我爲禍者﹐年運宜背之吉﹐向之凶。凡久旺之人﹐歲運逢破祿而住﹐乃旺之過也。久閒之人歲運逢食神而再起﹐乃食神之年也。如歲運並帶刑食者凶﹐凡命當見孝服之年﹐有白衣天鬼二殺臨之﹐卻須隨宮分年月日時消祥。如殺在父母宮﹐太歲與大運戰逼﹐主有重服﹐兄弟子孫妻妾各隨宮分斷之。行年喪弔白虎病符等殺﹐亦如此例取之。行運禍福二神俱集於本位上者﹐主稱意中死﹐故其禍與福俱緊也。其禍與福皆撃於太歲遇逼壓卽死。更以時限參之尢妙。凡行運被太歲逼壓刑沖﹑大小運及帝坐克戰﹐皆主災厄。如支神相連﹐名曰拱運﹐忌遭毒藥橫死之事。凡行年大忌與太歲相迎﹐名曰迎頭殺。女人逆行小運多如此﹐男子大運逆行值之﹐尢重。主歲內災厄﹐迎在返伏吟﹑空亡上﹐主死。凡大小運並在本命死﹑墓﹑絕上﹐須看行年太歲與本命有何傷害﹐有則主重喪﹐若無傷害𨿽災不重。但不可離生時也。凡大運行空亡及凶殺之地﹐欲出未出之時﹐怕小運太歲並疊衝刑﹐定死。又二運有未並一年死者﹐並年爲災者﹐並後一年爲災者﹐多是行年太歲作災﹐四柱危困而然。凡甲子生人﹐祿在寅﹐祿前五辰未爲祿宅﹐命前五辰﹐巳爲命宅﹐大小運行年到祿﹑命宅二宮﹐己身有災。若太歲行年到宅宮﹐婦人小口災﹐家宅不寧﹐若攺移卽吉。只如壬戌人﹑戊申月﹑戊辰日﹑丁巳時﹐其生日坐祿宅﹐太歲行到辰宮﹐其人疾病有孝服﹐或妻子患﹐須以二運及太歲與本祿命刑害者爲災。若太歲二運支幹與本祿命喜合﹐此名吉慶之兆。凡太歲二運如到孤辰﹐必有孝服﹐到寡宿必有血光之災也。﹝並金書命訣﹞凡太歲刑大運﹐主破財。太歲壓大運﹐主權握不寧也。﹝燭神經﹞足下臨喪﹐面前見害。瑩和尙注云﹕命前二辰爲喪門﹐或太歲諸殺﹐大小運臨﹐憂不測之災﹐慮有外服之象。如辛亥人﹐以命前二辰爲喪門﹐見己丑則面前爲禍﹐立可見矣。宅墓受殺落梁塵﹐以呻吟喪弔臨門﹐變宮商爲薤露。瑩和尙注云﹕古之善歌者﹐有繞粱之音﹐善歌者命宮商之曲﹐今易以呻吟愁嘆﹐嘆爲薤露挽歌﹐則喪弔臨門﹐宅墓受殺也。命前五辰爲宅﹐命後五辰爲墓﹐命前二辰爲喪門﹐命後二辰爲弔客﹐其或太歲凶殺臨並大小運限﹐刑沖﹐必致凶災﹐切宜預避。宅墓同處﹐恐少樂而多憂。王氏注云﹕命前五辰爲陽宅﹐命後五辰爲陰墓﹐何以爲之同處也﹐如癸亥生人﹐前五辰見戊辰﹐乃水之墓也﹐行年歲運若帶殺來同處其中﹐故曰宅墓同處﹐恐少樂而多憂也。狂橫起於勾絞﹐禍敗發於元亡。王氏注云﹕行年歲運遇勾絞﹐則多因狂橫而起災。元亡者﹐元辰也﹐遇之則所爲多致傷敗。﹝並珞琭子﹞是故人之壽夭﹐莫不由於見生﹐禍福窮通﹐亦復憑於運限﹐比合則吉﹐戰克則凶。凡行年二運至相生比合之鄕﹐則吉﹐至相克不比合之鄕﹐則凶。行年二運生我命者吉深。我命生行年五行者吉淺。行年二運之五行克我者凶多﹐我命克行年二運之五行者凶少。又須當每以至福者﹐運之三合處爲有吉之月。至禍者﹐運之四衝處爲有凶之月。若逢破宅﹐必有修營。設遇會神﹐焉無嫁娶。破宅常居命前五辰﹐會神常居命前後各四辰﹐若流年二運遇破宅﹐必有修營蓋屋之事﹐其中又見喪門弔客﹐乃有凶禍至矣。若流年二運遇會神﹐必有婚娶宴樂之事﹐重並主疾病﹐會神是三合處也。最不律者勾絞﹐動作不成﹐極爲災者浴盆﹐公私易行。行年二運見勾絞﹐主動作不成﹐沐浴住處見水﹐則化爲浴盆殺﹐行年二運見之﹐男主公私文書聒撓﹐女主破產傷胎。並在返吟之上﹐分興三尺任優遊﹔衝於刑害之鄕﹐決定一年遭迍蹇。大小二運及本命行年衝﹐而又並者死。返吟詠謂對衝﹐𨿽於是年見災病﹐而不致夭壽﹐刑害謂不並也。值病仍須憂病﹐脫底忌於羅网﹐適生依舊得生﹐特且遠其喪弔。行年大小二運值病處﹐仍須疾病﹐值生處﹐仍須生產﹐𨿽疾病之年﹐而不見辰戌二字者﹐不妨﹐見辰戌字者﹐尢不吉也。蓋辰戌乃天羅地网﹐故脫底忌之。遇生產之年﹐而不見喪門弔客者﹐不妨﹐見之者不吉矣。蓋喪門弔客﹐乃黃幡豹尾﹐故特宜遠之。﹝並壺中子﹞

論太歲太歲者﹐木星之精也﹐每歲一位﹐其神爲諸殺之君﹐故諸殺視之以定其位﹐所至之宮﹐欲常與本命支幹納音相合﹐無衝害﹑刑克﹐仍加本命貴人﹑祿馬﹐一切福神之地﹐則其年有遷官得財﹑成名進身。婚姻生子﹑利見大人之福。如在本命支幹納音﹐三才刑克﹑死絕﹐一切凶殺之地﹐則主疾病﹑官災﹑破財﹐不祥﹑死喪﹐動有不快﹐上人怪責之事﹐更以運气扶合用之。凡太歲與本命相生年﹐利見大人。凡太歲與本命相克年﹐宜防上人怒責﹐凡太歲與本命相刑年﹐主有官事。凡本命納音生太歲年﹐破財勞冗﹐百事不成。凡太歲生本命年﹐事多遂心。凡太歲壓本命年﹐主動爲稽滯不快。凡太歲入宅﹐主家宅動搖﹐宅者命前五辰是也。凡太歲臨大耗年﹐多賣田產。凡太歲至空亡年﹐失脫破財。凡太歲至劫殺年。主咽喉目赤之災。凡太歲見咸池年﹐淫亂公事。凡太歲到破命年﹐多驚恐暴橫之事。凡太歲壓元辰年﹐主移徙﹐或妻妾親人失義也。﹝命前一辰是﹞凡文官命見學堂貴人﹐金水木食神驛馬合命。若太歲在身生旺之年﹐同人登第﹐仕人轉資見君﹐登封發祿之歲。凡武官命見倒食﹑祿鬼﹑刑沖﹑官符﹑合祿﹑劫殺逢生﹑刑害見旺之年﹐必主功立事在邊職也。﹝並燭神經﹞太歲到官兼到印﹐定應加印與加官﹐欲知進祿並登第﹐推取幹神合貴看。﹝金書命訣﹞凡太歲來克貴神﹐宜求官祿。幹上位貴神克太歲﹐軒冕臨門。﹝廣錄﹞掩衝歲臨﹐尙不爲災﹐由是年登﹐故宜獲福。王氏注云﹕縱使掩衝歲臨﹐尙且不爲災變﹐況歲運更在五行生旺會合丰登之處﹐故宜獲福。如癸亥生﹐得乙已歲﹐水𨿽絕在巳﹐而以水克火爲財﹐火旺於巳﹐兼巳上乘馬﹐𨿽已亥衝﹐臨於返吟之上﹐以身財之旺﹐故不爲災忒焉。可謂年歲丰登﹐宜獲福之多矣。瑩和尙注云﹕掩者﹐伏吟也。衝者﹐返吟也。相生則吉﹐相克則凶。﹝珞琭子﹞論晦數夫晦者﹐亂也﹐暗也。天晦則星辰變易﹐日時失序﹔地晦則百川沸騰﹐山冢卒崩﹐髙岸爲谷﹐深谷爲陵。晝晦則日有重暈﹐飛埃起霧﹐不雨而陰﹔夜晦則月沒魄化﹔人晦則三綱不振﹐五常共愆﹐臣殺其君﹐子殺其父。皆晦亂之道也。太歲者﹐人君之象﹐率領諸神﹐統正方位﹐斡旋時序﹐總成歲功﹐凡人年﹑月﹑日﹑時者﹐臣也﹐不可瀆犯於君﹐若生日﹑生時﹐與逐年太歲天元幹合者﹐謂之晦气。必主陰災。發災在支幹所犯之月﹐重者死亡﹐輕者災撓也。凡生日﹑生時﹐天干與逐年太歲幹合者﹐謂之晦气入門。旺則在門戶眷屬之災﹐气並沖合死絕﹐主身災。苦在相刑之位﹐更气困﹐主身災﹐有禍。若在六害之位﹐主陰小有災﹐或奴婢走疾之惱。若在時日宅墓﹐謂日前五位爲宅﹐時後五位爲墓﹐主門戶多凶﹐及陰人爲撓。若有懷妊者﹐必產後有不安之象﹐利生女﹐不利生男。若生男子﹐兩有一失﹐與大運一同論也。晦气入門者﹐當有婦人厄難﹐孕者卽免。﹝又云﹐主陰人妊孕﹐生女減咎﹐生男須一失﹞若在地支六神中相合﹐爲之鴛鴦合﹐主有好事﹐若有用﹐主添進人口﹐苦相憎﹐則有別離之事。若太歲克生時﹐亦身災。﹝並神白經﹞古詩云﹕日時莫與歲幹合﹐歲幹合兮災必侵﹐近則臨門陰小厄﹐遠則人財破敗陵。婦人有孕尢能免﹐女喜男災多不寧。凡人遇此休言福﹐不如靜坐去休心。凡太歲刑沖壓害生年﹐主父母亡身之災﹐刑沖壓害生月﹐主兄弟僚友之災﹐刑沖壓害生日﹐主妻妾己身之災。刑沖壓害生時﹐主子孫之災。五行不戰則生兒女﹐刑沖壓害胎元﹐主父母長上骨肉之災。刑沖厄害命宮﹐有戰克﹐主己身﹑父母﹐官事﹑孝服﹑破財﹑不寧等事﹐皆主一年災福﹐遂應在太歲輦路上﹐輦路者﹕四孟四仲四季月分也。﹝並廣信集﹞劫殺臨命者﹐常以十二枝辰爲正命﹐若遇歲劫殺臨之﹐主其年諸事耗散﹐如在遠方當逢劫奪之事。假令亥生人﹐遇寅午戌年劫殺臨命﹐逢之者﹐宜愼靜守常﹐不可遠適他鄕﹐恐逢劫盜。陰陽二命﹐並以命前二辰爲喪門﹐後二辰爲弔客﹐若人遇喪弔臨命﹐主其年有孝服哭泣之事。假令子生人﹐以寅爲喪門﹐戌爲弔客﹐若大歲在寅戌﹐﹝小運亦然﹞主其年有喪服之事也。凡大運如大將軍﹐小運如小將軍﹐太歲如人君﹐三者相得而和﹐然後濟事﹐所至逢祿馬貴人﹐則吉。逢刑殺則凶。所逢者當生年有﹐則吉凶重。當生年無﹐則吉凶輕。久困而遇通﹐未必通﹔久通而運困﹐未必困。更加盛衰﹐宜細消息之。五行衰者運宜盛﹐五行盛者運宜衰﹐仍須命合三主而言﹐萬不失一也。﹝李虛中書﹞凡命以太歲小運爲我用﹐若大運𨿽到吉位﹐尢未動也﹐候太歲小運亦到吉位上相應﹐則當年有遷官進職之福。若大運到凶位﹐災未發也﹐候太歲小運亦到凶位相應﹐則當年有喪服哭泣責罰之災。陳訪曰﹕大小運並太歲都在吉處﹐謂之福會﹔俱在凶處﹐謂之凶會。大凡大運在凶處﹐小運太歲皆到吉地﹐不能爲大福﹐止爲當年之利也。大運在吉處﹐小運太歲皆到凶位﹐不能爲大災﹐止爲當年之不利也。小大災福﹐皆以大運爲之主。欲知人受福之年﹐須是大運在祿﹑長生﹑建庫﹑驛馬﹑馬合﹑祿合﹑命合上。若要見受福﹐月月時亦以上﹡﹡配而推之﹐可見矣。欲知人受災之年﹐須是大運在祿與身死﹑敗﹑絕位上﹐並伏吟﹑返吟﹑空亡﹑凶殺上﹐太歲亦到七位上﹐更帶克身之鬼﹐其年決有大災。若要見受災月日時﹐亦以上﹡﹡配推之﹐可見矣。古人以太歲及小運壓大運爲災﹐非也。若大運在吉位﹐或太歲或小運並於大運上﹐當年主有兩重喜﹐最忌者﹐或大運﹐或小運與大運同到凶位上﹐則當年主有不測之禍﹐或死兆也。﹝並三命提要﹞幾欲占得官者﹐須是歲運至祿幹生旺處﹐乃吉。年內取月準此。假令甲子人以甲爲祿﹐幹屬

