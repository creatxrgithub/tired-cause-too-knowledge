■■■此起爲乾卦■■■乾之乾道徙多阪﹐胡言連蹇。譯喑且聾﹐莫使道通。請遏不行﹐求事無功。乾之坤招殃來螯﹐害我邦國。病傷手足﹐不得安息。乾之屯陽孤亢極﹐多所恨惑。車傾蓋亡﹐身常憂惶。乃得其願﹐雌雄相從。乾之蒙鵊鵴鳲鳩﹐專一無憂。君子是則﹐長受嘉福。乾之需目瞤足動﹐喜如其願﹐舉家蒙寵。乾之訟龍馬上山﹐絕無水泉﹐喉焦唇幹﹐舌不能言。乾之師倉盈庾億﹐宜稼黍稷。年歲丰熟﹐民人安息。乾之比中夜犬吠﹐盜在墻外。神明佑助﹐消散皆去。乾之小畜據斗運樞﹐順天無憂。所行造徳﹐與樂並居。乾之履空拳握手﹐委地更起。富饒丰衍﹐快樂無已。乾之泰不風不雨﹐白日皎皎﹐宜出驅馳﹐通理大道。乾之否載日晶光﹐驂駕六龍。祿命徹天﹐封爲燕王。乾之同人子號索哺﹐母行求食。反見空巢﹐訾我長息。乾之大有上帝之生﹐福佑日成。修徳行惠﹐樂且安寧。乾之謙山險難登﹐澗中多石。車馳軎擊﹐載重傷軸﹐擔載差躓﹐踠跌失足。乾之豫禹鑿龍門﹐通利水源。東注滄海﹐民得安從。乾之隨乘龍上天﹐兩蛇爲輔﹐踴躍雲中﹐遊觀滄海﹐民樂安處。乾之蠱彭祖九子﹐據徳不殆。南山松柏﹐長受嘉福。乾之臨南山昊天﹐刺政關身。疾悲無辜﹐皆憎爲仇。乾之觀江河淮海﹐天之奧府。眾利所聚﹐可以饒有。樂我君子﹐百福是受。乾之噬嗑堅冰黃鳥﹐終日悲號。不見白粒﹐但見藜蒿﹐數驚鷙鳥﹐爲我心憂。乾之賁室如懸磬﹐旣危且殆。早見之士﹐依山谷處。乾之剝大禹戒路﹐蚩尢除道。周匝萬里﹐不危不殆﹐見其所使﹐無所不在。乾之復三人爲旅﹐俱歸北海。入門上堂﹐拜謁王母﹐飲勞我酒。乾之無妄傳言相誤﹐非干徑路。鳴鼓逐狐﹐不知迹處。乾之大畜三羊爭雌﹐相逐奔馳。終日不食﹐精气勞疲。乾之頤純服黃裳﹐戴上以興。徳義旣生﹐天下歸仁。乾之大過桀跖並處﹐人民愁苦。權兵荷糧﹐戰於齊魯。乾之坎黃鳥采綠﹐旣嫁不答。念我父兄﹐思復邦國。乾之離胎生孚乳﹐長息成就。充滿帝室﹐家國昌富。乾之咸三人求桔﹐反得大粟。女貴以富﹐黃金百鎰乾之恆東山西嶽﹐會合俱食。百家送從﹐以成恩福。乾之遁弱雞無距﹐與鵲交斗。翅折目盲﹐爲鳩所傷。乾之大壯隙大墻壞﹐蠹眾木折。狼虎爲政﹐天降罪罰。髙弒望夷﹐胡亥以斃。乾之晉三癡俱走﹐迷路失道。惑不知歸﹐反入患口。乾之明夷弓矢俱張﹐把彈折弦。丸發不至﹐道遇害患。乾之家人三女求夫﹐伺候山隅﹐不見復關﹐長思嘆憂。乾之睽陽旱炎炎﹐傷害禾谷。穡人無食﹐耕夫嘆息。乾之蹇騎豚逐羊﹐不見所望。徑涉虎廬﹐亡羝失羔。乾之解暗昧冥語﹐相傳詿誤。鬼魅所居﹐誰知臥處。乾之損姬姜祥淑﹐而人偶食。論仁議福﹐以安王室。乾之益公孫駕驪﹐載聘東齊。延陵說產﹐遺季紵衣。乾之夬孤竹之墟﹐失婦亡夫。傷於蒺藜﹐不見少妻﹐東郭棠姜﹐武氏以亡。乾之姤仁政不暴﹐鳳凰來舍。四時順節﹐民安其處。乾之萃任劣力薄﹐孱駑恐怯。如蝟見鵲﹐不敢格拒。乾之升衛侯東遊﹐惑於少姬。忘我考妣﹐久迷不來。乾之困噂噂所言﹐莫如我垣。歡喜堅固﹐可以長安。乾之井鸑鳴岐山﹐鱉應山淵。男女媾精﹐萬物化生。文王以成﹐爲開周庭。乾之革玄黃虺隤﹐行者勞疲﹐役夫憔悴﹐逾時不歸。乾之鼎弱足鉞跟﹐不利出門。市賈不利﹐折亡爲患。乾之震懸貆素餐﹐居非其安。失輿剝廬﹐休坐徒居。乾之艮民怯城惡﹐姦人所伏。寇賊大至﹐入我邦城﹐妻子俘獲。乾之漸陽低頭﹐陰仰首﹐水爲災﹐傷我足﹐進不利﹐難生子。乾之歸妹背北相憎﹐心意不同﹐如火與金。乾之丰太微帝室﹐黃帝所值。藩屏周衛﹐不可得入﹐常安無患。乾之旅繭栗犧牲﹐敬享鬼神。神嗜飲食﹐受福多孫。乾之巽出門逢惡﹐與禍爲怨。更相擊刺﹐傷我手端。乾之兌鷁飛中途﹐舉事不進﹐眾人亂潰。乾之渙跛踦相隨﹐日暮牛疲。陵遲後旅﹐失利亡雌。乾之節龍角博顙﹐位至公卿。世祿長久﹐起動安寧。乾之中孚舜升大禹﹐石夷之野。徵詣王庭﹐拜治水土。乾之小過從風放火﹐荻芝俱死。三害集房﹐叔子中傷。乾之旣濟梗生荊山﹐命制輸班。袍衣剝脫﹐夏熱冬寒。饑餓枯槁﹐眾人莫憐。乾之未濟長面大鼻﹐來解己憂。遺吾福子﹐與我惠妻﹐惠吾嘉喜。■■■乾卦終■■■■■■此起爲坤卦■■■坤之坤不風不雨﹐白日皎皎。宜出驅馳﹐通利大道。坤之乾谷風步气﹐萬物出生。萌庶長養﹐華葉茂盛。坤之屯蒼龍單獨﹐與石相觸。催折兩角﹐室家不足。坤之蒙城上有鳥﹐自名破家。招呼鳩毒﹐爲國患災。坤之需霜降閉戶﹐蜇虫隱處。不見日月﹐與死爲伍。坤之訟天之徳室﹐溫仁手福。衣裳所在﹐凶惡不起。坤之師皇陛九重﹐絕不可登。未見王公﹐謂天蓋髙。坤之比孔徳如玉﹐出於幽谷。升髙鼓翼﹐輝光照國。坤之小畜五軛四軌﹐復得饒有。陳力就列﹐騶虞悅喜。坤之履四足無角﹐君子所服。南徵述職﹐以惠我國。坤之泰雷行相逐﹐無有攸息。戰於平陸﹐爲夷所覆。坤之否六龍爭極﹐服在下飾。謹愼管鑰﹐結禁毋出。坤之同人長男少女﹐相向共語﹐福祿歡喜。坤之大有姦延惡人﹐使徳不通。炎火爲殃﹐禾谷大傷。坤之謙修其翰翼﹐隨風向北﹐至虞夏國﹐與舜相得。年歲大樂﹐邑無盜賊。坤之豫鉛刀攻玉﹐堅不可得。盡我筋力﹐胝繭爲疾。坤之隨舉被覆目﹐不見日月。衣裳簠簋﹐就長夜室。坤之蠱賊仁傷徳﹐天怒不福。斬刈宗社﹐失其邦域。坤之臨白龍赤虎﹐戰鬥俱怒。蚩尢敗走﹐死與魚口。坤之觀北辰紫宮﹐衣冠立中。含和建徳﹐常受天福。坤之噬嗑稷爲堯使﹐西見王母。拜請百福﹐賜我善子。坤之賁三人異趣﹐反復迷惑。一身五心﹐亂無所得。坤之剝南山大玃﹐盜我媚妾。怯不敢逐﹐退而獨宿。坤之復眾鬼所趨﹐反作大怪。九身無頭﹐魂驚魄去﹐不可以居。坤之無妄延頭遠望﹐瞇爲目疾。不見叔姬﹐使伯心憂。坤之大畜典冊法書﹐藏在蘭臺。𨿽遭亂潰﹐獨不遇災。坤之頤自衛反魯﹐時不我與。冰炭異室﹐仁道隔塞。坤之大過癅癭禿疥﹐爲身瘡害。疾病癃殘﹐常不遠逮。坤之坎東齊郭盧﹐嫁於洛都。俊良美好﹐媒利過倍。坤之離齊魯爭言﹐戰於龍門。構怨連禍﹐三世不安。坤之咸膏澤肥壤﹐農人丰敞。利居長安﹐歷世無患。坤之恆倉盈庾億﹐宜種黍稷。年歲丰熟﹐民得安息。坤之遁鴟鴞破斧﹐邦人危殆。賴其忠徳﹐轉禍爲福﹐傾危復立。坤之大壯歲疾無年﹐虐政害民。乾溪驪山﹐秦楚結冤。坤之晉捯潔累累﹐締結難解。嫫母衒嫁﹐媒不得坐﹐自爲身禍。坤之明夷訾陬開門﹐鶴鳴彈冠﹐章甫進用﹐舞韶和鸞。三人翼事﹐國無災患。坤之家人弟妹和居﹐與類相扶。願慕羣醜﹐不離其處。坤之睽邯鄲反言﹐兄弟生患。涉叔憂恨﹐卒死不還。坤之蹇三人逐兔﹐各爭有得﹐愛亡善走﹐多獲鹿子。坤之解北辰紫宮﹐衣冠立中。含和建徳﹐常受天福。坤之損拜跪請免﹐不得其哺。俯首銜枚﹐低頭北走。坤之益鶴盜我珠﹐逃於東隅。求之郭噓﹐不見所居。坤之夬一簧兩舌﹐妄言謬語。三姦成虎﹐曾母投杼。坤之姤孤獨特處﹐莫與爲旅。身日勞苦﹐使布五穀﹐陰陽順序。坤之萃褰衣涉河﹐澗流浚多。賴遇舟子﹐濟脫無他。坤之升憑河登山﹐道路阻難﹐求事少便。坤之困兔罝之榮﹐不失其恭﹐和謙致樂﹐君子攸同。坤之井三女求夫﹐伺候山隅﹐不見復關﹐泣涕漣如。坤之革螟虫爲賊﹐害我五穀。中澑空虛﹐家無所食。坤之鼎望尙阿衡﹐太宰國公。藩屏輔弼﹐福祿來同。坤之震三年生狗﹐以戌爲母。荊夷上侵﹐姬伯出走。坤之艮途遏道塞﹐求事不得。坤之漸探懷得蚤﹐無有凶憂﹐所願失道﹐善居漸好。坤之歸妹飛樓屬道﹐趾多攪垣﹐居之不安﹐覆厭爲患。坤之丰義不勝情﹐以欲自傾﹐幾危利寵﹐折角催頸。坤之旅潼翁蔚薈﹐扶首來會﹐津液來降﹐流淹滂霈。坤之巽白駒生芻﹐猗猗盛姝。赫喧君子﹐樂以忘憂。坤之兌車馳人趨﹐捲甲相仇。齊魯寇戰﹐敗於犬丘。坤之渙舉首望城﹐不見子貞﹐使我悔生。坤之節龍鬥時門﹐失理傷賢。內畔外賊﹐則生禍難。坤之中孚安如泰山﹐福喜屢臻。𨿽有豹虎﹐不致危身。坤之小過初憂後喜﹐與福爲市。八佾列陳﹐飲禦嘉友。坤之旣濟持刀操肉﹐對酒不食。夫行從軍﹐小子入獄﹐抱膝獨宿。坤之未濟陰衰老極﹐陽建其徳。履離戴光﹐天下昭明。功業不長﹐蝦蟆代王。■■■坤卦終■■■■■■此起爲屯卦■■■屯之屯兵徵大宛﹐北出玉關。與胡寇戰﹐平城道西﹐七日絕糧﹐身幾不全。屯之乾泛泛柏舟﹐流行不休。耿耿寤寐﹐心懷大憂。仁不逢時﹐身隱窮居。屯之坤采薪得麟﹐大命隕顚。豪雄爭名﹐天下四分。屯之蒙山崩谷絕﹐天福盡竭。涇渭失紀﹐玉曆盡已。屯之需夏臺羑里﹐湯文所厄。鬼侯兪賄﹐商王解捨。屯之訟泥津污辱﹐棄捐溝瀆。所共笑哭﹐終不顯錄。屯之師李梅冬實﹐國多盜賊。擾亂並作﹐君不能息。屯之比獐鹿逐牧﹐飽歸其居。反還次捨﹐無有疾故。屯之小畜夾河爲婚﹐期至無船。搖心失望﹐不見所歡。屯之履百足俱行﹐相福爲彊。三聖翼事﹐王室寵光。屯之泰坐位失處﹐不能自居。賊破王邑﹐陰陽顚倒。屯之否登幾上輿﹐駕駟南遊。合縱散橫﹐燕齊以彊。屯之同人三孫荷弩﹐無益於輔。城弱不守﹐邦君受討。屯之大有河伯大呼﹐津不得渡。船空無人﹐往來亦難。屯之謙甘露醴泉﹐太平機關。仁徳感應﹐歲樂民安。屯之豫重茵厚席﹐循臯采藿。𨿽躓不懼﹐反復其宅。屯之隨太乙駕驑﹐從天上來。徵我叔季﹐封爲魯侯。屯之蠱南巴六安﹐石解戟天。所指不已﹐耊老復丁。獘室舊噓﹐更爲新家。屯之臨家給人足﹐頌聲並作。四夷賓伏﹐干戈韜閣。屯之觀東鄰嫁女﹐爲王妃後。莊公築館﹐以尊王母。歸於京師﹐季姜悅喜。屯之噬嗑陳妻敬仲﹐兆興齊姜。營丘是適﹐八世大昌。屯之賁路多枳棘﹐步刺我足。不利旅客﹐爲心作毒。屯之剝天官列宿﹐五神共捨。宮闕光堅﹐君安所居。屯之復牧羊稻園﹐聞虎呻喧。懼畏惕息﹐終無禍患。屯之無妄鳴條之圖﹐北奔犬胡。左衽爲長﹐國號匈奴。主君旄頭﹐立尊單於。屯之大畜克身潔吉﹐逢禹巡狩﹐錫我玄圭﹐拜受福佑。屯之頤冬華不實﹐國多盜賊。疾病難醫﹐鬼哭其室。屯之大過襄送季女﹐至於蕩道。齊子旦夕﹐畱連久處。屯之坎朽根倒樹﹐花葉落去。卒逢火焱﹐隨風偃僕。屯之離陰變爲陽﹐女化作男。治道得通﹐君臣相承。屯之咸炎絕續光﹐火滅復明。簡易理得﹐以成乾功。屯之恆多載重負﹐捐棄於野。予母誰子﹐但自勞苦。屯之遁江河海澤﹐眾利安宅﹐可以富有﹐飲禦嘉客。屯之大壯冬采薇蘭﹐地凍堅坼。利走室北﹐暮無所得。屯之晉烏鳴嘻嘻﹐天火將起。燔我室屋﹐災及姬后。屯之明夷蠆室蜂戶﹐螯我手足。不可進取﹐爲身害速。屯之家人崔嵬北嶽﹐天神貴客。溫仁正直﹐主布恩徳。閔哀不已﹐蒙受大福。屯之睽伯蹇叔盲﹐莫與守牀。失我衣裘﹐伐民除鄕。屯之蹇爲季求婦﹐家在東海。水長無船﹐不見所歡。屯之解山陵丘墓﹐魂魄失舍﹐精神盡竭﹐長寢不覺。屯之損踦牛失角﹐下山傷軸﹐失其利祿。屯之益水載船舟﹐無根以浮。往來溶溶﹐心勞且憂。屯之夬有鳥來飛﹐集於古樹。鳴聲可惡﹐主將出去。屯之姤東徙不時﹐觸患離憂。井泥無濡﹐思叔舊居。屯之萃黃帝所生﹐伏羲之宇。兵刃不至﹐利以居止。屯之升東山救亂﹐處婦思夫。勞我君子﹐役無休已。屯之困跛躓未起﹐先利後市﹐不得鹿子。屯之井大蛇當路﹐使季畏懼。湯火之災﹐切近我膚。賴其天幸﹐趨於王廬。屯之革從容長閒﹐遊戲南山。拜祠禱神﹐神使無患。屯之鼎區脫康居﹐慕義入朝。湛露之歡﹐三爵畢恩。復歸野廬﹐與母相扶。屯之震龜鱉列市﹐河海饒有。長錢山賈﹐商李悅喜。屯之艮年常蒙慶﹐今歲受福。三夫采葩﹐出必有得。屯之漸二人俱東﹐道路爭訟。意乖不同﹐使君洶洶。屯之歸妹樹我藿豆﹐鹿兔爲食。君不卹護﹐秋無收入。屯之丰黃鳥悲鳴﹐愁不見星。困於鷙鳥﹐鸇使我驚。屯之旅雙鳧俱飛﹐欲歸稻食。經涉萑澤﹐爲矢所射﹐傷我胸臆。屯之巽久客無依﹐思歸我鄕。雷雨盛溢﹐道未得通。屯之兌道路僻除﹐南至東遼。衛子善辭﹐使國無憂。屯之渙同枕同袍﹐中年相知。少賈無失﹐獨居愁思。屯之節眾神集眾﹐相與議語。南國虐亂﹐百姓愁苦。興師徵討﹐更立賢主。屯之中孚北陸閉蜇﹐隱伏不出。目盲耳聾﹐道路不通。屯之小過癡狂妄作﹐心逛善惑。迷行失路﹐不知南北。屯之旣濟棟隆輔彊﹐寵貴日光。福善並作﹐樂以髙明。屯之未濟愛我嬰女﹐牽衣不與。冀幸髙貴﹐反曰下賤。■■■屯卦終■■■■■■此起爲蒙卦■■■蒙之蒙何艸不黃﹐至未盡玄。室家分離﹐悲愁於心。蒙之乾海爲水王﹐聰聖且明。百流歸徳﹐無有叛逆﹐常饒優足。蒙之坤天之所有﹐禍不過家。左輔右弼﹐金玉滿堂。常盈不亡﹐富如敖倉。蒙之屯安息康居﹐異國穹廬。非吾習俗﹐使我心憂。蒙之需範公鴟夷﹐善賈飾資。東之營丘﹐易字子皮。把珠載金﹐多得利歸。蒙之訟老楊日衰﹐條多枯枝。爵級不進﹐遂下摧隤。蒙之師小狐渡水﹐污濡其尾。利得無幾﹐與道合契。蒙之比豕生魚魴﹐鼠舞庭堂。姦佞施毒﹐上下昏荒﹐君失其國。蒙之小畜天地配享﹐六位光明。陰陽順序﹐以成和平。蒙之履踝踵足傷﹐右指病癰。失旅後時﹐利走不來。蒙之泰異體殊患﹐各有所屬。喜鄰孤媼﹐欲寄我家。王母罵詈﹐求之不得。蒙之否操稻鄕畝﹐折禍稷黍。飲食充口﹐安利無咎。蒙之同人所受大喜﹐福祿重來。樂且日富﹐蒙慶得財。蒙之大有舉杯飲酒﹐無益溫寒﹐指直失取﹐亡利不歡。蒙之謙日月指望﹐光明盛昌。三聖茂承﹐功徳大隆。蒙之豫猾夫爭彊﹐民去其鄕。公孫叔子﹐戰於城南。蒙之隨猿墮髙木﹐不踒手足。還歸其室﹐保我金玉。蒙之蠱逐狐東山﹐水遏我前。深不可涉﹐失利後便。蒙之臨鑿井求玉﹐非卞氏寶。名困身辱﹐勞無所得。蒙之觀黃玉溫厚﹐君子所服。甘露溽暑﹐萬物生茂。蒙之噬嗑畫龍頭頸﹐文章不成。甘言善語﹐說辭無名。蒙之賁招禍致凶﹐來獘我邦。病在手足﹐不得安息。蒙之剝履位乘勢﹐靡有絕斃。替爲隸圉﹐與眾庶伍。蒙之復獐鹿雉兔﹐羣聚東囿。廬黃白脊﹐俱往趨逐。九齚十得﹐君子有喜。蒙之無妄治金未成﹐緯畫無名。長子逐兔﹐鹿起失路。後利不得﹐因無所據。蒙之大畜天厭周徳﹐命與仁國。以禮靖民﹐兵革休息。蒙之頤重譯賀芝﹐來除我憂。善說逐良﹐與喜相求。蒙之大過膏澤肥壤﹐人民孔樂。宜利俱止﹐長安富貴。蒙之坎白龍黑虎﹐起鬐暴怒。戰於涿鹿﹐蚩尢敗走。居止不殆﹐君安其所。蒙之離抱關傳語﹐聾跛摧殆。眾賤無下﹐災殃所在。蒙之咸憂禍解除﹐喜至慶來。坐立歡門﹐與樂爲鄰。蒙之恆折鋒載殳﹐輿馬放休。狩軍依營﹐天下安寧。蒙之遁至徳之君﹐仁政且溫。伊呂股肱﹐國富民安。蒙之大壯千里望城﹐不見山靑。老兔蝦蟆﹐遠絕無家。蒙之晉有莘季女﹐爲夏妃後。貴夫壽子﹐母字四海。蒙之明夷不虞之患﹐禍至無門。奄忽暴卒﹐痛傷我心。蒙之家人飛鷹退去﹐不食鄰鳥。憂患解除﹐君主安居。蒙之睽跮蹉側跌﹐申酉爲祟。亥戌滅明﹐顏子隱藏。蒙之蹇司錄憑怒﹐謀議無道。商民失政﹐殷人乏祀。蒙之解望雞得雉﹐冀馬獲駒。大徳生少﹐有廖從居。蒙之損忉忉怛怛﹐如將不活。黍稷之恩﹐靈輒以存。蒙之益莫莫輯輯﹐夜作晝匿。謀議我資﹐來攻我室。空盡我財﹐幾無以食。蒙之夬天之所壞﹐不可彊支。眾口指笑﹐𨿽貴必危。蒙之姤目動睫瞤﹐喜來加身。舉家蒙歡﹐吉利無殃。蒙之萃黿羹芬香﹐染指弗嘗。口饑於手﹐子公恨饞。蒙之升天福所丰﹐兆如飛龍。成子得志﹐六三以興。蒙之困氓伯以婚﹐抱布自媒。棄禮急情﹐卒罹悔憂。蒙之井夏姬親附﹐心聽悅喜。利以搏取﹐無言不許。蒙之革南山昊天﹐刺政閔身。疾悲無辜﹐背憎爲仇。蒙之鼎三人爲旅﹐俱歸北海。入門上堂﹐拜謁王母。勞賜我酒﹐歡樂無彊。蒙之震愆淫旱疾﹐傷害稼穡。喪制病來﹐農人無食。蒙之艮攫飯把肉﹐以就口食。所往必得﹐無有虛乏。蒙之漸鳥飛無翼﹐兔走折足。𨿽欲會同﹐未得所欲。蒙之歸妹體重飛難﹐不得逾關﹐不離室垣。蒙之丰四雄並處﹐人民愁苦。擁兵西東﹐不得安所。蒙之旅譯重關牢﹐求解己憂。心感乃成﹐與喜俱居。蒙之巽患解憂除﹐王母相於。與喜俱來﹐使我安居。蒙之兌冬生不華﹐老女無家。霜冷蓬室﹐更爲枯株。蒙之渙震栗恐懼﹐多所畏惡。行道畱難﹐不可以步。蒙之節三人共妻﹐莫適爲雌。子無名氏﹐公不可知。蒙之中孚早凋被霜﹐花葉不長。非時爲災﹐家受其殃。蒙之小過雉兔之東﹐狼虎所從﹐貪叨凶惡﹐不可止息。蒙之旣濟馬驚破車﹐主墜深溝。身死魂去﹐離其室廬。蒙之未濟山林麓藪﹐非人所往。鳥獸無禮﹐使我心苦。■■■蒙卦終■■■■■■此起爲需卦■■■需之需久旱三年﹐艸木不生。粢盛空乏﹐無以供靈。需之乾火滅復息﹐君明其徳﹐仁人可遇﹐身受利福。需之坤溫山松柏﹐常茂不落。鸞鳳所庇﹐得其歡樂。需之屯西誅不復﹐恃彊負力。倍道趨敵﹐師徒敗覆。需之蒙三塗五嶽﹐陽城太室﹐神明所伏﹐獨無兵革。需之訟三牛生狗﹐以戌爲母。荊夷上侵﹐姬伯出走。需之師鳧游江海﹐役行千里。以爲死亡﹐復見空素。長主凶憂。需之比太乙駕驑﹐從天上來﹐徵君叔季﹐封爲魯候﹐無有凶憂。需之小畜紝績獨居﹐寡處無夫。陰陽失忘﹐爲人僕使。需之履兵徵大宛﹐北出玉門。與胡寇戰﹐平城道西。七日絕糧﹐身幾不全。需之泰楚靈暴虐﹐疲極民力。禍起乾溪﹐棄疾作毒。扶仗奔逃﹐身死亥室。需之否雌單獨居﹐歸其本巢。毛羽憔悴﹐志如死灰。需之同人兩矛相刺﹐勇力鈞敵。交綏結如﹐不破不缺。需之大有乘船渡濟﹐載水逢火。賴幸免禍﹐蒙我生全。需之謙喪寵溢尢﹐政傾家覆。我宗失國﹐秦滅周室。需之豫冬無藏冰﹐春陽不通。陰流爲賊﹐國被其殃。需之隨田鼠野雞﹐意常欲逃。拘制籠檻﹐不得動搖。需之蠱佩玉蕊兮﹐無所系之。旨酒一壺﹐莫與笑語。孤寡獨特﹐常愁憂苦。需之臨沒遊源口﹐求鮫爲寶。家危自俱﹐復出生道。需之觀河水孔穴﹐壞敗我室。水深無岸﹐魚鱉傾側。需之噬嗑教羊牧兔﹐使魚捕鼠。任非其人﹐費日無功。需之賁升戶入室﹐就溫燠食。冰凍北陸﹐不能相賊。需之剝孤竹之噓﹐老婦無夫。傷於蒺藜﹐不見少妻。東郭棠姜﹐武氏破亡。需之復凶禍災殃﹐日益明彰。福不可剺﹐三郤夷傷。需之無妄載璧秉珪﹐請命於河。周公作誓﹐衝人瘳愈。需之大畜鳥升鵲舉﹐照臨東海。龍降庭堅﹐爲陶叔後。封圻英六﹐履祿綏厚。需之頤危坐至暮﹐請求不得。膏澤不降﹐政戾民忒。需之大過宜昌娶婦﹐東家歌舞。宴樂有序﹐長樂嘉喜。需之坎鑿井求玉﹐非卞氏寶。名因身辱﹐勞無所得。需之離鴻鵠思其雄﹐欲隨鳳東。順理羽翼﹐出次須日。中畱北邑﹐復反其室。需之咸早霜晚雪﹐傷害禾麥。損功棄力﹐饑無所食。需之恆蝙螺生子﹐深目黑醜。𨿽飾相就﹐眾人莫取。需之遁去如飛鴻﹐避凶直東。遂得全脫﹐與福相逢。需之大壯婚姻合配﹐同枕共牢﹐以降休嘉﹐子孫封候。需之晉咸陽辰巳﹐長安戌亥。丘陵生止﹐非魚鰍市。不可辭阻﹐終無悔咎。需之明夷螟虫爲賊﹐害我五穀。簞食空虛﹐家無所食。需之家人謀恩拜徳﹐東歸吾國。慷慨宴笑﹐歡樂有福。需之睽齋具贖貍﹐不聽我辭。系於虎須﹐牽不得來。需之蹇比目附翼﹐歡樂相得。行止集周﹐終不離忒。需之解一指食肉﹐口無所得。染其鼎鼐﹐舌饞於腹。需之損曳綸江海﹐鉤掛魴鯉。王孫得利﹐以享仲友。需之益商紂牧野﹐顚敗所在。賦斂重數﹐黎元愁苦。需之夬北辰紫宮﹐衣冠立中。含和建徳﹐常受天福。需之姤輕戰尙勇﹐不知兵權。爲敵所制﹐從師北奔。需之萃大口宣舌﹐神使仲言。黃龍景星﹐出應徳門。與福上天﹐天下安昌。需之升凶子禍孫﹐把劍向門。凶訟歡囂﹐驚駭我家。需之困祝伯善言﹐能事鬼神。辭祁萬歲﹐使君延年。需之井圭璧琮璋﹐執贄見王。百里寧戚﹐應聘齊秦。需之革昧旦乘車﹐履危蹈溝。亡失裙襦﹐催折兩軸。需之鼎膠著木連﹐不出牛欄。斯饗羔羊﹐家室相安。需之震捲領遁世﹐仁徳不捨。三聖攸同﹐周家茂興。需之艮黍稷苗稻﹐垂秀方造﹐中旱不雨﹐傷風枯槁。需之漸冠帶南遊﹐與福喜逢。期於嘉貞﹐拜爲公卿。需之歸妹一巢九子﹐同公共母。柔順利貞﹐出入不殆﹐福祿所在。需之丰韓氏長女﹐稼於東海。宜家富主﹐柔順以居。利得過倍。需之旅因禍受福﹐喜盈我室﹐所願必得。需之巽晉平有疾﹐迎醫秦國。病乃大患﹐分爲兩豎。逃匿膏盲﹐和不能愈。需之兌牡飛門啟﹐憂患大解。修福行善﹐不爲身禍。需之渙追亡逐北﹐至止而得。雉叔相呼﹐反其室廬。需之節鳥銘旣端﹐一呼三顚。動搖東西﹐危栗不安。疾病無患。需之中孚龍化爲虎﹐泰山之陽。眾多從者﹐莫敢救藏。需之小過焱風忽起﹐車馳揭揭。棄名追亡﹐失其和節﹐憂心輟輟。需之旣濟遊居石門﹐祿安身全。受福西鄰﹐歸飲玉泉。需之未濟登髙上山﹐見王自言。申理我饞﹐得職蒙恩。■■■需卦終■■■■■■此起爲訟卦■■■訟之訟文巧俗獘﹐將反大質。僵死如麻﹐流血濡櫓。皆知其母﹐不識其父﹐干戈乃止。訟之乾文王四乳﹐仁愛篤厚。子畜十男﹐夭折無有。訟之坤日入望東﹐不見子家。長女無夫﹐左手搔頭。訟之屯東上泰山﹐見堯自言。申理我冤﹐以解憂患。訟之蒙奎軫溫湯﹐過角宿房。宣時布和﹐無所不通。訟之需飲船牽頭﹐𨿽拘無憂。王母善禱﹐禍不成災。訟之師鳧得水沒﹐喜笑自啄。毛羽悅澤﹐利以攻玉。公出不復﹐伯氏客宿。訟之比水流趨下﹐欲至東海。求我所有﹐買魴與鯉。訟之小畜獐鹿逐牧﹐安飽其居。反返次捨﹐無有疾故。訟之履樹植藿豆﹐不得蕓鋤。王事靡盬﹐秋無所收。訟之泰弱水之西﹐有西王母。生不知死﹐與天相保。訟之否數窮廓落﹐困於歷室。卒登玉堂﹐與堯侑食。訟之同人子鉏執麟﹐春秋作元。陰聖將終﹐尼父悲心。訟之大有尹氏伯奇﹐父子生離。無罪被辜﹐長舌所爲。訟之謙播木折枝﹐與母別離。九臯難扣﹐絕不相知。訟之豫弱雞無距﹐與鵲格鬥。翅折目盲﹐爲鳩所傷。訟之隨甲乙丙丁﹐俱歸我庭。三丑六子﹐入門見母。訟之蠱桑葉螟蠹﹐衣獘如絡。女工不成﹐絲布爲玉。訟之臨開牢辟門﹐巡狩釋冤。夏臺羑里﹐湯文悅喜。訟之觀欽明之徳﹐坐前玉食。必保嘉美﹐長受安福。訟之噬嗑武夫司空﹐多口爭訟。金火當戶﹐民不安處﹐年饑無有。訟之賁紫閣九重﹐尊嚴在中。黃帝堯舜﹐履行至公。冠帶垂衣﹐天下康寧。訟之剝負牛上山﹐力劣行難。烈風雨雪﹐遮遏我前。中道復還﹐憂苦自歡。訟之復褰兔缺唇﹐行難齒寒﹐口痛不言﹐爲身生患。訟之無妄合體比翼﹐嘉耦相得﹐與君同好﹐使我有福。訟之大畜口啄卒卒﹐憂從中來。喪我寶貝﹐妻妾失位。訟之頤兩心不同﹐或從西東。明論終日﹐莫適相從。訟之大過啞啞笑言﹐與善飲食。長樂行觴﹐千秋起舞﹐拜受大福。訟之坎初憂後喜﹐與福爲市。八佾列陳﹐飲禦諸友。訟之離西徙無家﹐破其新車。王孫失利﹐不如止居。訟之咸鳳凰在左﹐麒麟處右。仁聖相遇﹐伊呂集聚。時無殃咎﹐福爲我母。訟之恆區脫康居﹐慕仁入朝。湛露之歡﹐三爵畢恩﹐復歸舊廬。訟之遁疾貧望幸﹐使伯行販。關牢擇羊﹐多得大牂。訟之大壯處髙不傷﹐𨿽危不亡。握珠懷玉﹐還歸其鄕。訟之晉右手棄酒﹐左手牧牂。行逢禮禦﹐餌得玉杯。訟之明夷養虎牧狼﹐還自賊傷。大勇小捷﹐𨿽危不亡。訟之家人戴堯扶禹﹐松喬彭祖。西遇王母﹐道路夷易﹐無敢難者。訟之睽秋冬探巢﹐不得鵲雛。銜指北去﹐愧我少姬。訟之蹇兩羝三牂﹐俱爲代鄕。畱連多難﹐損其食糧。訟之解南徙無廬﹐鳥破其巢。伐木思初﹐不利動搖。訟之損爭訟不已﹐更相擊劍。張季弱口﹐被髮北走。訟之益延頸望酒﹐不入我口。初喜後否﹐得利無有。訟之夬被髮傾走﹐寇逐我後。亡失刀兵﹐身全不傷。訟之姤麒鳳所遊﹐安樂無憂。君子撫民﹐世代千秋。訟之萃褰衣涉河﹐水深漬疲。賴幸舟子﹐濟脫無他。訟之升憒憒不悅﹐憂從中來。喪我金罌﹐無妄失位。訟之困絆跳不遠﹐心與言反。尼父望家﹐萏菡未華。訟之井大壯肥牸﹐惠我諸舅。內外和睦﹐不憂饑渴。訟之革黃帝建元﹐文徳在身。祿若陽春﹐封爲魯君。訟之鼎虎聚摩牙﹐以待臀豬。往必傷亡﹐宜利止居。訟之震天地配享﹐六位光明。陰陽順序﹐以成和平。訟之艮猿墮髙木﹐不踒手足。保我金玉﹐還歸其室。訟之漸營室紫宮﹐堅不可攻。明神建徳﹐君受大福。訟之歸妹孤翁寡婦﹐獨宿悲苦。目張耳鳴﹐無與笑語。訟之丰低頭窺視﹐有所畏避。行者不利﹐酒酸魚敗﹐眾莫貪嗜。訟之旅載金販狗﹐利棄我走。藏匿淵底﹐悔折爲咎。訟之巽行觸大忌﹐與司命牾﹐執囚束縛﹐拘制於吏。訟之兌執玉歡喜﹐配之解攣。危詳及安﹐使我無患。訟之渙機杼紛擾﹐女功不成。長妹許嫁﹐衣無襦絝。聞禍不成﹐凶惡消去。訟之節金人鐵距﹐火燒左右。𨿽俱不恐﹐獨得全處。訟之中孚謝恩拜徳﹐東歸吾國。舞蹈欣悅﹐歡樂受福。訟之小過靑牛白咽﹐呼我俱田﹐歷山之下﹐可以多耕。歲樂時節﹐人民安寧。訟之旣濟白雉羣雎﹐慕徳朝貢。湛露之恩﹐使我得歡。訟之未濟避患東西﹐反入禍門。糟糠不足﹐憂愁我心。■■■訟卦終■■■■■■此起爲師卦■■■師之師烏鳴呼子﹐哺以酒脯。髙樓之處﹐子來歸母。穡人成功﹐年歲大有﹐妒婦無子。師之乾一簧兩舌﹐佞言諂語。三姦成虎﹐曾母投杼。師之坤春桃生花﹐季女宜家。受福且多﹐在師中吉﹐男爲封君。師之屯殊類異路﹐心不相慕。牝牛牡猳﹐獨無家室。師之蒙折葉蔽目﹐不見稚叔。三足孤鳥﹐遠其元夫。師之需雀東求粒﹐誤入网域。賴逢君子﹐脫復歸息。師之訟王孫季子﹐相與孝友。明允篤誠﹐升擢薦舉﹐爲國幹輔。師之比削樹無枝﹐與子分離。饑寒莫食﹐獨泣哀悲。師之小畜舜生大禹﹐石夷之野。徵詣玉闋﹐拜理水土。師之履義不勝情﹐以欲自營。見利危寵﹐滅君令名。師之泰三人北行﹐六位光明。道逢淑女﹐與我驥子。師之否弈張烏號﹐彀射天狼。柱國雄勇﹐鬥死滎陽。師之同人季姬躑躅﹐結衿待時。終日至暮﹐百兩不來。師之大有鴻雁翩翩﹐始怨勞苦。災疫病民﹐鰥寡愁憂。師之謙穿胸狗邦﹐僵離旁舂。天地易紀﹐日月更始。師之豫北山有棗﹐使叔壽考。東岑多栗﹐宜行賈市﹐陸梁雌雉﹐所至利喜。師之隨幹旄旌旗﹐撫幟在郊。𨿽有寶玉﹐無路致之。師之蠱精潔淵塞﹐爲饞所言。證訊詰請﹐系於枳溫。甘棠聽斷﹐怡然蒙恩。師之臨玄黃虺隤﹐行者勞疲。役夫憔悴﹐逾時不歸。師之觀膚敏之徳﹐發憤忘食。虜豹禽說﹐以成主徳。師之噬嗑采唐沫鄕﹐要我桑中。失信不會﹐憂思約帶。師之賁伯寧子福﹐惠我邦國。蠲除苛殘﹐使季無患。師之剝饞父佞雄﹐賊亂邦國。生𨿽忠孝﹐敗恩不福。師之復淵泉堤防﹐水道通利。順注湖海﹐邦國富有。師之無妄江南多蝮﹐螫我手足。冤繁詰屈﹐痛徹心腹。師之大畜三人俱行﹐別離獨食。一身五心﹐反復迷惑﹐亂無所得。師之頤鴉鳴庭中﹐以戒災凶。重門擊柝﹐備不速客。師之大過功成事就﹐拱手安居。立徳有言﹐坐飾貢賦。師之坎國亂不安﹐兵革爲患。掠我妻子﹐家中饑寒。師之離戴堯扶禹﹐從喬彭祖。西遇王母﹐道路夷宜﹐無敢難者。師之咸長尾委蛇﹐畫地成河。深不可涉。絕無以比﹐惆悵會息。師之恆乘龍從蜺﹐徵詣北闋。乃見宣室。拜守東城。鎭慰黎元﹐舉家蒙富。師之遁土與山連﹐終身無患。天地髙明﹐萬歲長安。師之大壯久旱水涸﹐枯槁無澤。虛修其徳﹐未有所獲。師之晉依天倚地﹐凶危不至。上淸下淨﹐受福大明﹐君受其利。師之明夷火烈不去﹐必殪僵僕。燔我衣裾﹐福不可悔。師之家人配合相迎﹐利之四鄕。欣喜心釋﹐所言得當。師之睽淸人髙子﹐久屯外野。道遙不歸﹐思我慈母。師之蹇武庫軍府﹐甲兵所聚﹐非裏邑居﹐不可捨止。師之解三徳五材﹐和合四時。陰陽順序﹐國無咎災。師之損解衣毛羽﹐飛入大都。晨門戒守﹐鄭忽失家。師之益削根燒株﹐不生肌膚。病在心腹﹐日以焦枯。師之夬文山紫芝﹐雍梁朱艸。生長和气﹐福祿來處。師之姤多栽重負﹐捐棄於野。予母誰子﹐但自勞苦。師之萃鳧雁啞啞﹐以水爲家。雌雄相和﹐心志娛樂﹐得其歡欲。師之升耳目盲聾﹐所言不通。佇立以泣﹐事無成功。師之困天宮列宿﹐五神所捨。宮闕堅固﹐君安其居。師之井範子妙材﹐戮辱傷膚﹐然後相國﹐封爲應侯。師之革秋冬探巢﹐不得鵲雛。銜指北去﹐慚我少夫。師之鼎子畏於匡﹐厄困陳蔡。徳行不危﹐竟脫厄害。師之震鴻飛在陸﹐公出不復。仲氏任止﹐伯氏客宿。師之艮鶴鳴九臯﹐避世隱居。抱朴守眞﹐竟不隨時。師之漸舜升大禹﹐石夷之野。徵詣玉闋﹐拜治水土。師之歸妹左輔右弼﹐金玉滿匱。常盈不亡﹐富如厫倉。師之丰崔嵬北嶽﹐天神貴客。衣冠不已﹐蒙被恩徳。師之旅空巢注豬﹐獖彘不到。張弓祝雞﹐雄父飛去。師之巽胡蠻戎狄﹐大陰所積﹐涸凍冰寒﹐君子不存。師之兌甘露醴泉﹐太平機關。仁徳感應﹐歲樂民安。師之渙惡來呼伯﹐愼驚外客。甲守閉宅﹐以備凶急。臨折之憂﹐將滅無災。師之節日月相望﹐光明盛昌。三聖茂功﹐仁徳大隆。師之中孚葛藟蒙棘﹐華不得實。饞佞亂政﹐使恩壅塞。師之小過鄰不我顧﹐而望玉女。身多癩疾﹐誰肯媚者。師之旣濟精誠所至﹐神爲之輔。徳教尙忠﹐彌世長久。三聖尙功﹐多受福祉。師之未濟鉆木取火﹐掘地索泉。主母饑渴﹐手爲心福。■■■師卦終■■■■■■此起爲比卦■■■比之比鹿得美艸﹐鳴呼其友。九族和睦﹐不憂饑乏。長子入獄﹐霜降族哭。比之乾繼祖復宗﹐追明成康。光照萬國﹐享世長久。比之坤麒子鳳雛﹐生長家國。和气所居﹐康樂無憂﹐邦多聖人。比之屯取火流泉﹐釣鰟山顚。魚不可得﹐火不肯燃。比之蒙彭生爲娛﹐白虎行乾。盜堯衣裳﹐桀跖荷兵。靑禽照火﹐三日夷傷。比之需黍稷醇醴﹐敬奉山宗。神嗜飲食﹐甘雨嘉降。黎庶蕃殖﹐獨蒙福祉。比之訟李花再實﹐鴻飛降集。仁哲權輿﹐蔭國受福。比之師千歲之墟﹐大兵所屠。不見子都﹐城空無家。比之小畜公子王孫﹐把彈攝丸。發輒有得﹐室家饒足。比之履驪姬饞喜﹐與二嬖謀﹐譖殺恭子﹐賊害忠孝。申生以縊﹐重耳奔逃。比之泰長生無極﹐子孫千億。柏柱栽靑﹐堅固不傾。比之否失意懷憂﹐如幽狴牢。亡子喪夫﹐附托寄居。比之同人仁智隱伏﹐麟不可得。龍蛇潛藏﹐虛居堂室。比之大有列結累累﹐締結難解。嫫母衒嫁﹐媒不得坐﹐自爲身禍。比之謙蜩飛墜木﹐不毀頭足。保我羽翼﹐復歸其室。比之豫陳嬀敬仲﹐兆興齊姜。乃適營丘﹐八世大昌。比之隨過時不歸﹐雌雄苦悲。徘徊外國﹐與母分離。比之蠱齊魯爭言﹐戰於龍門。構怨結禍﹐三世不安。比之臨府藏之富﹐王以賑貸。捕魚河海﹐苟願多得。比之觀鳴鶴北飛﹐下就稻池。鱣鮪鰉鯉﹐眾多饒有﹐一狗獲兩﹐利得過倍。比之噬嗑蒼梧郁林﹐道易利通。元龜象齒﹐寶貝南金﹐爲吾福功。比之賁兩火爭明﹐𨿽斗不傷。分離且忍﹐全我弟兄。比之剝伯夷叔齊﹐貞廉之師。以徳防患﹐憂禍不存。比之復季去我東﹐發櫛如蓬。展轉空牀﹐內懷憂傷。比之無妄百足俱行﹐相輔爲彊。三聖翼事﹐王室寵光。比之大畜壅遏堤防﹐水不得行。火盛陽光﹐陰霓伏藏﹐退還其鄕。比之頤滕蛇乘龍﹐年歲饑凶﹐民食艸蓬。比之大過鉛刀攻玉﹐堅不可得。盡我筋力﹐胝繭爲侯。比之坎恆山浦壽﹐髙邑所在。陰气下淋﹐洪水不處﹐牢人開戶。比之離比目四翼﹐來安我國。福善上堂﹐與我同牀。比之咸杜口結舌﹐心中怫郁。去菑患生﹐莫告所冤。比之恆牽尾不前﹐逆理失臣﹐忠莫往來﹐惠朔以奔。比之遁早霜晚遁﹐傷害禾麥。損功棄力﹐饑無所食。比之大壯適戌失期﹐患生無聊。懼以發憂﹐發藏閉塞﹐邦國騷愁。比之晉昊天白日﹐照臨我國。萬民康樂﹐咸賴嘉福。比之明夷元吉無咎﹐安寧不殆。時行則行﹐勿之有悔。比之家人懿公淺愚﹐不深受謀。無援失國﹐爲狄所賊。比之睽城上有烏﹐自號破家。呼喚鳩毒﹐爲國患災。比之蹇長股善走﹐趨步千里。王良嘉言﹐伯來在道。申見王母。比之解耕石山顚﹐費種家貧。無聊處作﹐苗發不生。比之損二人異步﹐東趨西步。千里之行﹐不相知處。比之益純服黃裳﹐栽土以興。徳義茂生﹐天下歸仁。比之夬五銑鐵頤﹐倉庫空虛。賈市無盈﹐與利爲仇。比之姤登昆侖﹐入天門﹐過糟丘﹐宿玉泉﹐問惠觀﹐見仁君。比之萃團團白日﹐爲月所食。損上毀下﹐鄭昭出走。比之升倉盈庾億﹐宜稼黍稷。年歲有息﹐國家富有。比之困虎狼結謀﹐相聚爲保。伺嚙牛羊﹐道絕不通﹐傷我商人。比之井木年催折﹐常恐不活。老賴福慶﹐光榮輔相。比之革同載共車﹐中道分去。喪我元夫﹐獨爲孤苦。比之鼎飲酒醉酗﹐跳躍爭鬥﹐伯傷叔疆﹐東家治喪。比之震出值凶災﹐逢五赤頭﹐跳言死格﹐扶杖伏聽﹐不敢動搖。比之艮狼虎爭彊﹐利義不行。兼吞其國﹐齊晉無主。比之漸南國少子﹐方略美好。求我長女﹐薄賤不與。反得醜惡﹐後乃大悔。比之歸妹一身兩頭﹐莫適其軀。亂不可治﹐孰爲湯漢。比之丰李耳匯鵲﹐更相恐怯﹐偃而以腹﹐不能距格。比之旅松柏棟梁﹐相輔爲彊。八哲五教﹐王室康寧。比之巽雀行求食﹐暮歸孚乳。反其屋室﹐安寧如故。比之兌四尾六頭﹐爲凶作妖。陰不奉陽﹐上失其明。比之渙一衣三闋﹐結緝不便。岐道異路﹐日暮不到。比之節牙蘗生齒﹐室堂啟戶。幽人利貞﹐鼓翼起舞。比之中孚春鴻飛東﹐以馬至金。利得十倍﹐重載歸鄕。比之小過歡悅以喜﹐子孫俱在。守發能忍﹐不見殃咎。比之旣濟精神消落﹐形骸醜惡。齬齚頓挫﹐枯槁腐蠹。比之未濟登髙上山﹐見王自言。申理我冤﹐得職夢恩。■■■比卦終■■■■■■此起爲小畜卦■■■小畜之小畜白鳥銜餌﹐鳴呼其子。斡枝張翅﹐來從其母。伯仲叔季﹐尢賀舉手。小畜之乾東遇虎地﹐牛馬奔驚。道絕不通﹐南困無功。小畜之坤子鉏執麟﹐春秋作元。陰將以終﹐尼父悲心。小畜之屯取火泉源﹐釣魚山顚。魚不可得﹐火不肯燃。小畜之蒙機關不便﹐不能出言。精誠不通﹐爲人所冤。小畜之需故室舊廬﹐稍獘且徐。不如新巢﹐可治樂居。小畜之訟蛇循流﹐東求大魚。預且舉网﹐庖人歌謳。小畜之師鑿山通道﹐南至嘉國。周公祝祖﹐襄適荊楚。小畜之比鵲近卻縮﹐不見頭目。日以困急﹐不能自復。小畜之履五舌啄難﹐各自有言。異國殊俗﹐使心迷惑﹐所求不得。小畜之泰天門開辟﹐牢戶寥闊。桎梏解脫﹐拘囚縱釋。小畜之否堅冰黃鳥﹐常哀悲愁。數驚鷙鳥﹐雛爲我憂。小畜之同人日走月步﹐娶不同捨。夫妻反目﹐主君失居。小畜之大有金牙鐵齒﹐西王母子。無有患殃。扶捨徙道﹐到來不久。小畜之謙式微式微﹐憂禍相半。隔以巖山﹐室家分散。小畜之豫眾神集聚﹐相與議語。南國虛亂﹐百姓勞苦。興師徵伐﹐更立賢主。小畜之隨狼虎爭食﹐禮義不行。兼吞其國﹐齊魯無主。小畜之蠱寄生無根﹐如過浮雲。本立不固﹐斯須落去﹐更爲枯樹。小畜之臨子啼索哺﹐母行求食。反見空巢﹐長息訾弋。小畜之觀駕駟逐狐﹐輪掛荊棘。車不結轍﹐公子無得。小畜之噬嗑方喙廣口﹐仁智聖厚。釋解倒懸﹐唐國太安。小畜之賁駕福乘西﹐來至家國。戴慶南行﹐離我安居。小畜之剝孔鯉伯魚﹐北至髙奴﹐木馬金車﹐駕遊大都﹐王母送我﹐來牝字駒。小畜之復三足無頭﹐不知所之。心狂精傷﹐莫使爲明﹐不見日光。小畜之無妄來牝龍身﹐日馭三千﹐南止蒼梧﹐與福爲婚。道裏夷易﹐安全無忌。小畜之大畜辰次降婁﹐王駕巡時。廣佑施惠﹐安國無憂。小畜之頤望幸不到﹐文章來就。王子逐走﹐馬騎銜傷。昳迹不得﹐曷其有常。小畜之大過中原有菽﹐以待饔食。飲禦諸友﹐所求大得。小畜之坎亂茅縮酒﹐靈巫拜禱。神怒不許﹐瘁愁憂苦。小畜之離李華再實﹐鴻卵降集。仁哲以幸﹐蔭國受福。小畜之咸源出陵足﹐行於山趾。不爲暴害﹐民得安居。小畜之恆客人其門﹐奔走東西。童女不織﹐士奇耕畝。暴骨千里﹐歲寒無年。小畜之遁天之所予﹐福祿常在。以永康寧﹐不憂危殆。小畜之大壯蝗食我稻﹐驅不可去。實穗無有﹐但見空槁。小畜之晉牛驥同堂﹐郭氏已亡。國破空虛﹐君奔走逃。小畜之明夷狗無前足﹐陰謀其比。爲身賊害﹐何以安息。小畜之家人兩輪自轉﹐南上大阪。四馬共轅﹐無有重難。與禹笑言。鶴鳴竅穴﹐不離其室。小畜之睽芽蘗生達﹐陽昌於外。左手執﹟﹐公言錫爵。小畜之蹇秋花冬萼﹐數被嚴霜。甲兵當庭﹐萬物不生。雄犬夜鳴﹐民擾大驚。小畜之解霜降必戶﹐蜇虫隱處。不見日月﹐與死爲伍。小畜之損身載百里﹐功加四海。爲文開基﹐武立大柱。小畜之益禹作神鼎﹐伯益銜指。斧斤髙閣﹐憧位獨坐。賣庸不售﹐苦困爲禍。小畜之夬福祚之家﹐喜至憂除。如風兼雨﹐出車入魚。如魚逢水﹐長樂受庇。小畜之姤蒼龍隱伏﹐麟鳳遠匿。寇來同處﹐未得安息。小畜之萃旦生夕死﹐名曰嬰鬼﹐不可得視。小畜之升白鶴銜珠﹐夜食爲明。懷安徳音﹐身受光榮。小畜之困行役未已﹐新事復起。姬姜勞苦﹐不得休息。小畜之井憂患解除﹐喜至慶來。坐立歡欣﹐與樂爲鄰。小畜之革晨風指翰﹐大舉就溫﹐昧過我邑﹐弈無所得。小畜之鼎下田稷黍﹐芳華生齒。大於集降﹐紛澇滿甕。小畜之震君子碌碌﹐鳥庇茂木。見春百谷﹐心勞願徳。小畜之艮折臂踒足﹐不能進酒。祠祀闊曠﹐神怒不喜。小畜之漸學靈三年﹐聖且神明。光見善祥﹐吉喜福慶。鳴鳩飛來﹐告我無憂。小畜之歸妹三婦同夫﹐志不相思。心懷不平﹐志常愁悲。小畜之丰中田膏黍﹐以享王母。受福千億﹐所求大得。小畜之旅陽火不災﹐喜至慶來。降福送喜﹐鼓琴歌謳。小畜之巽陽明不息﹐君無恩徳。伯氏失利﹐農喪其力。小畜之兌燕雀銜茅﹐以生孚乳。兄弟六人﹐姣好孝悌。各得其願﹐和悅相樂。小畜之渙鶉尾奔奔﹐火中成軍。虢叔出奔﹐下失其君。小畜之節兩人相距﹐止不同捨。夫妻立散﹐衛侯失居。小畜之中孚魃爲燔虐﹐風吹云卻。欲止不得﹐反鬼其宅。小畜之小過關雎淑女﹐佩我君子。少妻在門﹐君子嘉喜。小畜之旣濟慈母赤子﹐饗賜得士。夷狄服除﹐以安王家。小畜之未濟三足孤鳥﹐靈鳴督卸。思過罰惡﹐自賊其家。■■小畜卦終■■■■■■此起爲履卦■■■履之履十烏俱飛﹐弈射九雌。雄得獨全﹐𨿽驚不危。履之乾東向藩垣﹐相與笑言。子般執鞭﹐圉人作患。履之坤循河樀舟﹐旁淮東遊。漁夫舉网﹐先得大鰍。履之屯轅折輪破﹐馬倚僕臥。後旅先宿﹐右足跌踒。履之蒙兩人相伴﹐相與悖戾。心乖不同﹐爭訟凶凶。履之需北辰紫宮﹐衣冠立中。含和建徳﹐常受天福。履之訟遊居石門﹐祿祉安全。受福西鄰﹐歸飲玉泉。履之師羊腸九縈﹐相推並前。止須王孫﹐乃能上天。履之比爭訟相倍﹐和气不處。陰陽俱否﹐谷風母子。履之小畜郭叔矩頤﹐爲棘所拘。龍額重顙﹐禍不成殃﹐復歸其鄕。履之泰蠆室蜂戶﹐螯我手足。不得進止﹐爲吾害咎。履之否怒非其願﹐因物有遷。貪妬腐鼠﹐而呼鴞鳶。自合失餌﹐到掖困患。履之同人嬰孩求乳﹐母歸其子。黃麑悅喜﹐自樂甘餌。履之大有鍼縷徒勞﹐錦繡不成。鷹逐雉突﹐爪折不得。履之謙雨潦集降﹐河渠不通。齊魯閉塞﹐破費市空。履之豫封豕溝瀆﹐水潦空谷。客止捨宿﹐泥塗至腹﹐處無黍稷。履之隨三姦相擾﹐桀跖爲友。上下騷離﹐隔絕天道。履之蠱齊景惑疑﹐爲孺子牛。嫡庶不明﹐賊孽爲患。履之臨三羊俱亡﹐走奔南行。會暮失迹﹐不知所藏。履之觀請伯行賈﹐岱山之野﹐夜歷險阻﹐不逢危殆﹐利如澆酒。履之噬嗑桑之將落﹐殞其黃葉。失勢傾側﹐而無所立。履之賁上山求魚﹐入水捕兔。市非其歸﹐自令久畱。履之剝名成徳就﹐項領不試。景公耋老﹐尼父逝去。履之復天之奧隅﹐堯舜所居。可以存身﹐保我邦家。履之無妄雎鳩淑女﹐賢聖配偶。宜家壽福﹐吉慶長久。履之大畜兩人俱爭﹐莫能有定。心乖不同﹐訟言起凶。履之頤涉伯殉名﹐棄禮誅身。不得其道﹐成子奔燕。履之大過逾江求橘﹐並得大栗。烹羊食肉﹐飲酒歌笑。履之坎山險難升﹐澗中多石﹐車馳轊擊﹐重傷載軸﹐擔負善躓﹐跌豕手足。履之離元利孔福﹐神所子畜。般樂無苦﹐得其歡欲。履之咸烏鵲食穀﹐張口受哺。蒙被恩福﹐長大成就。柔順利貞﹐君臣合徳。履之恆潼滃蔚薈﹐膚寸來會。津液下降﹐流潦滂沛。履之遁路多枳棘﹐步刺我足。不利旅客﹐爲心作毒。履之大壯虺蝮所聚﹐戲以居處。毒螯痛甚﹐瘡不可愈。履之晉麟鳳相隨﹐觀察安危。東郭聖人﹐后稷周公。共和政令﹐君子攸同。利以居止﹐長無憂凶。履之明夷桀亂不時﹐使民恨憂。立祉爲笑﹐君危臣羞。履之家人黃帝所生﹐伏羲之宅。兵刃不至﹐利以居止。履之睽雀行求食﹐暮歸屋宿。反其室捨﹐安寧無故。履之蹇太倉積谷﹐天下饒食。陰陽調和﹐年歲時熟。履之解幹旄旌旗﹐執幟在郊。𨿽有寶玉﹐無路致之。履之損履危蹈顚﹐墜入泉淵。蹇不能前﹐足踒不便。履之益銜命上車﹐合和兩家。峨眉皓齒﹐二國不殆。履之夬吉日車攻﹐田弋獲禽。宣王飲酒﹐以告嘉功。履之姤金帛貴寶﹐宜與我市。嫁娶有恩﹐得利過倍。履之萃延頸望酒﹐不入我口。深以自喜﹐得利無有。履之升牧爲代守﹐饗食甘賜。徳利士意﹐戰大破胡﹐長安國家。履之困日出溫谷﹐照臨萬國。髙明淑仁﹐虞夏配合。履之井逐兔索烏﹐破我弓車。日暮不及﹐失利後時。履之革訛言妄語﹐傳相詿誤。道左失迹﹐不知戶處。履之鼎履虎躡尾﹐貶損我威。君子失否﹐去其國家。履之震本跟不固﹐新花落去。更爲孤嫗﹐不得相視。履之艮五軛四國﹐優得饒有。陳力就列﹐騶虞悅喜。履之漸黃帝紫雲﹐聖哲且神﹐光明見祥﹐告我無殃。履之歸妹五利四福﹐俱田髙邑。黍稷盛茂﹐多獲槁稻。履之丰羣虎入邑﹐求索肉食。大人衛守﹐君不失國。履之旅烏子鵲雛﹐常與母居。願慕羣侶﹐不離其巢。履之巽蹇驢不材﹐駿驥失時。筋老力盡﹐疲於沙丘。履之兌玄鬣黑顙﹐東歸髙鄕。朱鳥道引﹐靈龜載莊。遂抵天門﹐見我貞君﹐人馬安全。履之渙探巢得雛﹐鳩鵲俱來﹐使我欣娛。履之節安上宜官﹐一日九遷﹐升擢超等﹐牧養常山﹐君臣獲安。履之中孚大頭目明﹐載受嘉福。三雀飛來﹐與祿相得。履之小過遠視千里﹐不見黑子。離婁之明﹐無益於光。履之旣濟三女成姦﹐背夫夜行﹐與伯笑言﹐不忍王母﹐爲失醴酒﹐冤天誰告。履之未濟日辰不良﹐彊弱相振﹐一鳥兩離﹐客勝主人。■■■履卦終■■■■■■此起爲泰卦■■■泰之泰有求陳國﹐畱連東域﹐須我王孫﹐四月來復。主君有徳﹐蒙受恩福。泰之乾伯夷叔齊﹐貞廉之師。以徳防患﹐憂禍不存。泰之坤濟深南渡﹐濡我衣袴。五子善擢﹐脫無他故。泰之屯倚立相望﹐適我道通﹐驅駕奔馳﹐比目同創。泰之蒙葛藟蒙棘﹐花不得實。饞佞爲政﹐使恩壅塞。泰之需四並兼用﹐君子所服。南徵述職﹐與福同徳。泰之訟踝踵足傷﹐大指病癰。失旅後時﹐利走不來。泰之師春稱夏國﹐生長之域。可以服食﹐保全家國。泰之比望驥不來﹐駒蹇爲憂。雨驚我心﹐風撼我肌。泰之小畜久客無牀﹐思歸故鄕。雷雨浸盈﹐道不得通。泰之履方船備水﹐傍河燃火。積善有徵﹐終身無禍。田福吉昌﹐永得安康。泰之否徙岵望母﹐役事未已。王政靡鹽﹐不得相保。泰之同人多載重負﹐捐棄於野。王母離子﹐思勞自苦。泰之大有生值地乳﹐上皇大喜。賜我福祉﹐壽算無極。賓於作命。泰之謙翕翕﹟﹟﹐稍墜山顚。滅我令名﹐長沒不全。泰之豫東鄰嫁女﹐爲王妃後。莊公築館﹐以尊王母。歸於京師﹐季姜悅喜。泰之隨伯虎仲熊﹐徳義淵閎。使布五穀﹐陰陽順敍。泰之蠱敏捷勁疾﹐如猿升木。彤弓𨿽調﹐終不能獲。泰之臨舉袂覆目﹐不見日月。衣裘簟牀﹐就長夜室。泰之觀忍醜少羞﹐無面有頭。耗見寡虛﹐日以削酒。泰之噬嗑固陰沍塞﹐長冰不溫﹐令人隳殆﹐庖火爲災﹐電火爲蕃。泰之賁夏麥麩曲﹐霜擊其芒。疾君敗國﹐使民夭傷。泰之剝淵涸龍憂﹐箕子爲奴。幹叔隕命﹐殷破其家。泰之復跛踦相隨﹐日暮牛罷。陵遲後旅﹐失利亡雌。泰之無妄桑之將落﹐隕萁黃葉。失勢傾側﹐如無所立。泰之大畜長生以時﹐長柱根本。陰陽相和﹐歲樂無憂。泰之頤童女無室﹐未有配合。陰陽不和﹐空坐獨宿。泰之大過春令原宥﹐仁徳不周。三聖攸同﹐周國茂興。泰之坎金景耀怒﹐帶劍過午。兩虎相距﹐𨿽驚無咎。泰之離危坐至暮﹐謀求不得。膏澤不降﹐政戾民忒。泰之咸老楊日衰﹐條多枯枝。爵級不進﹐日下摧頹。泰之恆蔡侯適楚﹐畱連江湖。逾日曆月﹐思其後君。泰之遁右撫劍頭﹐作援鉤帶﹐凶訟不止﹐相與爭戾﹐失利市肆。泰之大壯水流趨下﹐遠至東海。求我所有﹐買鮪與鯉。泰之晉登幾上輿﹐駕駟南遊﹐合縱散衡﹐燕寢以彊。泰之明夷求兔得獐﹐過其所望。歡一相迎﹐髙位夷傷。泰之家人過時不歸﹐道遠且迷。旅人心悲﹐使我徘徊。泰之睽魂孤無室﹐禦宿舍食。盜張民潰﹐見敵失內。泰之蹇居如轉丸﹐危不得安。東西不寧﹐動生憂患。泰之解坤厚地載﹐庶物蕃息。平康正直﹐以綏百福。泰之損列敝牡荊﹐聖賢止悔。仇敵皆憎﹐孰肯相迎。上下有眚。泰之益鳳凰銜書﹐玄珪賜我﹐封爲晉侯。泰之夬作凶不善﹐相牽入井。溺陷辜罪﹐禍生憂滋。泰之姤悲鳴北行﹐失其長兄。伯中不幸﹐骸骨敗亡。泰之萃羔衣豹裘﹐髙揚我宇﹐君子維新。泰之升日中爲市﹐各抱所有。交易資貨﹐含珠懷寶﹐欣悅歡喜。泰之困振急絕理﹐恆陽不雨。物病焦漧﹐華實無有。泰之井狐貉載剝﹐淩溫厚蓐。寒棘爲疾﹐何所不足。泰之革履踐危難﹐脫執去患。入福喜門﹐見誨大君。泰之鼎四亂不安﹐東西爲患。退止我足﹐毋出國城。乃得全完﹐賴齊生福。泰之震南國少子﹐材略美好。求我長女﹐賤薄不與。反得醜惡﹐後乃大悔。泰之艮妄弩失理﹐陽孤無輔。物病焦枯﹐年饑於黍。泰之漸倬然遠咎﹐辟患害旱。田獲三狐﹐見民爲寶。泰之歸妹逐鹿山顚﹐利去我西。維邪南北﹐無所不得。泰之丰龍蛇所聚﹐大水樂處。滑滑沛沛﹐使我無賴。泰之旅從風吹火﹐牽騏驥尾。易爲功力﹐因催受福。泰之巽澤狗水鳧﹐雞畜少雛。不爲家饒﹐心其亟逋。泰之兌水壞我裏﹐東流爲海。龜鳧還囂﹐不見慈母。泰之渙褰衣涉行﹐水深漬多。賴幸舟子﹐濟脫無他。泰之節龜厭河海﹐陸行不止。自令枯槁﹐失其都市。有悔爲咎﹐亦無及已。泰之中孚同本異葉﹐樂仁正徳。東鄰慕義﹐來興我國。泰之小過桃李花實﹐累累日息。長大成熟﹐甘美可食﹐爲我利福。泰之旣濟重瞳四乳﹐聰明順理。無隱不形﹐微視千里。災害不作﹐君子集聚。泰之未濟實沈參墟﹐以義討尢。次止結盟﹐以成霸功。■■■泰卦終■■■■■■此起爲否卦■■■否之否秦爲虎狼﹐與晉爭彊﹐並吞其國﹐號曰始皇。否之乾江河淮濟﹐天之奧府﹐眾利所聚。可以饒有﹐樂我君子。否之坤天之所災﹐凶不可居。轉徙獲福﹐畱止危憂。否之屯名成徳就﹐項領不試。景公耋老﹐尼父逝去。否之蒙持善避患﹐福祿長存。𨿽有豺虎﹐不能危患。否之需避患東西﹐反入禍門。糟糠不足﹐憂動我心。否之訟珪璧琮璋﹐執贄見王。百里寧戚﹐應聘齊秦。否之師揚水潛鑿﹐使石潔白。衣素表朱﹐遊戲臯沃。得君所願﹐心志娛樂。否之比官爵相保﹐居之無咎。求免不得﹐使伯悔恨。否之小畜載車無褌﹐裸裎出門。小兒作笑﹐君爲憂患。否之履把珠入口﹐爲我利寶。得吾所有﹐欣然嘉喜。否之泰行不如止﹐直不如曲﹐進不如退﹐可以安吉。﹣否之同人眾鬼瓦聚﹐中有大怪﹐九身無頭。魂驚魄去﹐不可以居。否之大有家給人足﹐頌聲並作。四夷賓服﹐干戈囊閣。否之謙人面鬼口﹐長舌如斧。斫破瑚璉﹐殷商絕祀。否之豫南山之峻﹐眞人所在。徳配唐虞﹐天命爲子。保佑飲享﹐身受大慶。否之隨春桃生花﹐季女宜家。受福多年﹐男爲邦君。否之蠱鴟鴞破斧﹐衝人危殆。賴其忠徳﹐轉禍爲福﹐傾危復立。否之臨猿墮髙木﹐不踒手足。保我金玉﹐還歸其室。否之觀天之奧隅﹐堯舜所居。可以存身﹐保我邦家。否之噬嗑伯蹇叔盲﹐足痛難行。終日至暮﹐不離家鄕。否之賁日月相望﹐光明盛昌。三聖茂功﹐仁徳大隆。否之剝桃李花實﹐累累日息。長大成就﹐甘美可食。否之復入和出明﹐動作有光。運轉休息﹐所爲允康。否之無妄陰衰老極﹐陽見其徳。履離載光﹐天下昭明。功業不長﹐蝦蟆代王。否之大畜行役未已﹐新事復起。姬姜勞苦﹐不得休止。否之頤狐鳴室北﹐饑無所食。困於空丘﹐莫與同力。否之大過雄聖伏名﹐人匿麟遠。走鳳飛北﹐擾亂未息。否之坎病貧望幸﹐使伯行販。開牢擇羊﹐多得大牂。否之離翕翕﹟﹟﹐隕墜崩顚。滅其令名﹐長沒不存。否之咸華薄實槁﹐衣敝入絡。女工不成﹐絲布如玉。否之恆溫山松柏﹐常茂不落。鸞鳳所庇﹐得其歡樂。否之遁失持毋教﹐嘉偶出走。傫如失老﹐如喪家狗。否之大壯太乙駕驑﹐從天上來。徵我季叔﹐封爲魯侯。否之晉雙鳧俱飛﹐欲歸稻池。徑涉萑澤﹐爲矢所射﹐傷我胸臆。否之明夷深坑復平﹐天下安寧。意娛心樂﹐賴福長生。否之家人俱爲天民﹐云過我西。風伯雨師﹐與我無恩。否之睽野鳥山鵲﹐來集六博。三梟四散﹐主人勝客。否之蹇北陰司寒﹐堅冰不溫。淩人惰殆﹐大雹爲災。否之解伊伯致仕﹐去桀耕野。執順以待﹐反和無咎。否之損秋風牽手﹐相提笑語。伯歌季舞﹐燕樂以喜。否之益徙巢去家﹐南過白馬。東西受福﹐與母相得。否之夬鳥飛跌破﹐兩兩相和。不並四肢﹐但去莫疑。否之姤三年生狗﹐以戌爲母。荊夷上侵﹐姬伯出走。否之萃破筐敝莒﹐棄損於道。壞落穿敗﹐不復所實。否之升結紐得解﹐憂不爲禍。食利仙家﹐受福安坐。否之困白日揚光﹐雷車避藏。雲雨不行﹐各自還鄕。否之井杜口結舌﹐心中怫郁。去災生患﹐無所告冤。否之革賫貝贖貍﹐不聽我辭。系於虎髯﹐牽不得來。否之鼎持鶴抱子﹐見蛇何咎。室家具在﹐不失其所。否之震逐兔山西﹐利走入門。賴我仁徳﹐獲爲我福。否之艮興役不休﹐與民爭時。牛生五趾﹐行危爲憂。否之漸春栗夏梨﹐少鮮稀有。斗千石萬﹐貴不可求。否之歸妹悲號北行﹐失其長兄。伯仲不幸﹐骸骨散王。否之丰賦斂重數﹐政爲民賊。杼軸空盡﹐家去其室。否之旅履服自敵﹐殃咎並列﹐憂不能笑。否之巽杜口結舌﹐言爲禍母。代伯受患﹐無所禱免。否之兌免冠進賢﹐步出朝門。儀禮不正﹐賊孽爲患。否之渙娶於姜女﹐駕迎新婦。少齊在門﹐夫子悅喜。否之節牡羊稻園﹐聞虎喧歡。畏恐悚息﹐終無禍患。否之中孚老妾踞機﹐緯絕不知。女功不成﹐冬寒無衣。否之小過黑龍吐光﹐使陰復陽。榮獵載聖﹐六師以昌。否之旣濟東鄰嫁女﹐爲王妃後。莊公築館﹐以尊王母。歸於京師﹐季姜悅喜。否之未濟灌頡同徒﹐道頓跌踦。日辰不良﹐病爲身禍。■■■否卦終■■■■■■此起爲同人卦■■■同人之同人槖置山顚﹐銷鋒鑄刃。示不復用﹐天下大歡。同人之乾一臂六手﹐不使堵口。莫肯爲用﹐利棄我走。同人之坤獐鹿逐牧﹐飽歸其居﹐安息無悔。同人之屯鴻魚逆流﹐至人潛渚。蓬蒿代柱﹐大屋顚倒。同人之蒙三羖五牂﹐相隨俱行。迷入空澤﹐經涉六駿﹐爲賊所傷。同人之需黃帝出遊﹐駕龍乘馬﹐東上泰山﹐難過齊魯。邦國咸喜。同人之訟履危不安﹐心欲東西。步走逐鹿﹐空無所得。同人之師望尙阿衡﹐太宰周公﹐藩屏湯武﹐立爲侯王。同人之比白龍黑虎﹐起伏俱怒﹐戰於阪兆﹐蚩尢走敗﹐死與魚首。同人之小畜載石上山﹐步跌不前。顰眉之憂﹐不得所歡。同人之履周徳旣成﹐行軸不傾。中酉跌墓﹐耋老衰去﹐箴石不佑。同人之泰乘雲帶雨﹐與飛鳥俱。動舉千里﹐見我慈母。同人之否賫貝贖貍﹐不聽我辭。系於虎須﹐牽不得來。同人之大有三翼飛來﹐字我逢時。俱行先至﹐多得大利。同人之謙兩足四翼﹐飛入吾國。寧我伯姊﹐與母相得。同人之豫案民湖池﹐玉貝文案。魚如白雲﹐一國獲願。同人之隨季姬踟躕﹐望我城隅。終日至暮﹐不見齊侯﹐君上無憂。同人之蠱龍渴求飲﹐黑雲影從。河伯捧觴﹐跪進酒漿。流潦滂滂。同人之臨出門逢患﹐與怒爲怨。更相擊刺﹐傷我手端。同人之觀播天舞地﹐神明所守﹐安樂無咎。同人之噬嗑兩金相擊﹐勇武敢敵。終日大戰﹐不破不缺。同人之賁車𨿽駕﹐兩紖絕﹐馬奔出﹐雙輪脫﹐行不至﹐道遇害。同人之剝文山紫芝﹐雍梁朱艸。長生和气﹐王以爲寶。公屍侑食﹐福祿來處。同人之復把珠入口﹐爲我畜寶。得吾所有﹐欣然嘉喜。同人之無妄負車上山﹐力盡行難。烈風雨雪﹐遮過我前。中道復還﹐憂者得歡。同人之大畜陶朱白珪﹐善賈息資。三致千金﹐徳放上人。同人之頤子鉏執麟﹐春秋作元。陰聖將終﹐尼父悲心。同人之大過春日載陽﹐福履齊長。四時不忒﹐與樂爲昌。同人之坎孔徳如玉﹐出於幽谷。飛上喬木﹐鼓其羽翼﹐大光照國。同人之離甌脫康居﹐慕仁入朝。湛露之歡﹐三爵畢恩。復歸窮廬﹐以安其居。同人之咸秋冬夜行﹐照覽星辰。道理利通﹐終身無患。同人之恆鳴鵠抱子﹐見蛇何咎。室家俱在﹐不失其所。同人之遁安如泰山﹐福祿屢臻。𨿽有豺虎﹐不能危身。同人之大壯老目瞢眠﹐不知東西。歲君失理﹐命直爲曲。王稱爲寶。同人之晉植璧秉珪﹐請命於河。周公克敏﹐衝人瘳愈。同人之明夷大王執政﹐歲熟民富。國家丰有﹐王者有喜。同人之家人爭訟相悖﹐和气不處。陰陽俱否﹐谷風母子。同人之睽齊魯爭言﹐戰於龍門。構怨結禍﹐三世不安。同人之蹇鹿得美艸﹐鳴呼其友。九族和睦﹐不離邦域。同人之解百里南行﹐𨿽微復明。去虞適秦﹐爲穆國卿。同人之損梅李冬實﹐國多寇賊﹐擾亂並行﹐王不能制。同人之益府藏之富﹐王以賑貸。捕魚河海﹐笱网多得﹐巨蛇大鰍。戰於國郊﹐君遂走逃。同人之夬牡飛門啟﹐憂患大結。去老乘馬﹐不爲身禍。同人之姤宜昌娶婦﹐東家歌舞長樂歡喜。同人之萃正陽之央﹐甲氏以亡。禍及畱吁﹐湮滅爲墟。同人之升鳧過稻廬﹐甘樂麥鰍。𨿽驅不去﹐田畯懷憂。同人之困跛踦俱行﹐日暮車傷﹐失旅乏糧。同人之井龍門水穴﹐流行不害。民安其土﹐君臣相保。同人之革山陵四塞﹐遏我徑路。欲前不得﹐復還故處。同人之鼎兩虎爭鬥﹐血流漂忤。城郭空虛﹐蒿藜塞道。同人之震依東墻隅﹐志下心老。楚亭晨食﹐韓子低頭。同人之艮龍生無常﹐或托空桑。憑乘風雲﹐爲堯立功。同人之漸魁行搖尾﹐逐雲吹水。淤泥爲陸﹐下田爲稷。同人之歸妹跛踦相隨﹐日暮牛罷。陵遲後旅﹐失利亡雌。同人之丰三人俱行﹐北求大祥。長子病足﹐請季負囊。柳下之責﹐不失驪黃。同人之旅鳳凰在左﹐麒麟在右。仁聖相遇﹐伊呂集聚。傷害不至﹐時無殃咎﹐福爲我母。同人之巽乘筏渡海﹐𨿽深不殆。曾孫皇祖﹐累累具在﹐受其大福。同人之兌比目四翼﹐來安吾國。畿福上堂﹐與我同牀。同人之渙娶於姜呂﹐駕迎新婦。少妻在門﹐夫子悅喜。同人之節螟虫爲賊﹐害我稼穡。盡禾單麥﹐秋無所得。同人之中孚衣裳顚倒﹐爲王來呼。成就東周﹐邦國大休。同人之小過王孫季子﹐相與爲友。明允篤誠﹐升擢薦舉。同人之旣濟湧泉滑滑﹐流行不絕。污爲江海﹐敗壞邑裏﹐家無所處。聞虎不俱﹐向我笑喜。同人之未濟桑戶竊脂﹐啄粟不宜。亂政無常﹐使心亂明。■■■同人卦終■■■■■■此起爲大有卦■■■大有之大有﹣白虎張牙﹐徵伐東來。朱雀前驅﹐贊道說辭。敵人請服﹐銜璧前驅。大有之乾南山大行﹐困於空桑。老沙爲石﹐牛馬無食。大有之坤蟠枝失岐﹐與母別離﹐絕不相知。大有之屯噂噂所言﹐莫如我垣。歡樂堅固﹐可以長安。大有之蒙李桃零墜﹐心思精憒。歡憂小愧﹐亂我魂气。大有之需火𨿽熾﹐在吾後。寇𨿽多﹐在吾右。身安吉﹐不危殆。大有之訟虎臥山隅﹐鹿過後朐﹐弓矢設張﹐蝟爲功曹﹐伏不敢起﹐遂至平野﹐得我美艸。大有之師三火起明﹐雨滅齊光。髙位疾顚﹐驕恣誅傷。大有之比疋居楚鳥﹐遇饞無辜﹐久散離憂。大有之小畜一室十子﹐同公異母。以義防患﹐禍災不起。大有之履商人行旅﹐資無所有。貪貝利珠﹐畱連王市。還家內顧﹐公子何咎。大有之泰禹將爲君﹐北入昆侖。稍進陽光﹐登入溫湯。代舜爲治﹐功徳昭明。大有之否干行天徳﹐覆幬無極﹐嘔呼烹熟﹐使各自得。大有之同人南國茂盛﹐庶稷釀酒。可以享老﹐樂我嘉友。大有之謙方船備水﹐旁河燃火。終身爲禍﹐與夫吉昌﹐永得安康。大有之豫雷行相逐﹐無有休息。戰於平陸﹐爲夷所覆。大有之隨躑躅踟躕﹐拊心搔頭。五晝四夜﹐睹我齊候。大有之蠱大口宣唇﹐神使伸言。黃龍景星﹐出應侯門。與福上堂﹐天下吉昌。大有之臨陰衰老極﹐陽建其徳。離陽載光﹐天下昭明。大有之觀三塗五嶽﹐陽城太室﹐神明所伏﹐獨無兵革﹐下有保國。大有之噬嗑年歲丰熟﹐政仁民樂。利以居止﹐旅人獲福。大有之賁楚烏逢矢﹐不可久放。離居無辜﹐意昧精喪。作此哀詩﹐以告孔憂。大有之剝出門大步﹐與凶惡忤。罵公詈母﹐爲我憂恥。大有之復火之井谷﹐楊芒生角。犯歷天市﹐﹟觀太極﹐登上玉牀﹐家易六公。大有之無妄牧羊逢狼﹐𨿽憂不傷。畏不惕息﹐終無禍殃。大有之大畜繭栗犧牲﹐敬奉貴神。享者飲食﹐受福多孫。望季不來﹐孔聖厄陳。大有之頤大澤治妝﹐南歸羖羊。長伯爲我﹐多得馬牛。利於徙居。大有之大過枯樹無枝﹐與子分離。饑寒莫養﹐獨立哀悲。大有之坎天地九重﹐堯舜治中。正冠衣裳﹐宇宙平康。大有之離鳧鷖遊涇﹐君子以寧。履徳不愆﹐福祿來成。大有之咸裸裎逐狐﹐爲人所笑﹐牝雞司晨﹐主作亂根。大有之恆典冊法書﹐藏在蘭臺。𨿽遭亂潰﹐獨不遇災。大有之遁三癡俱狂﹐欲之平鄕。迷惑失道﹐不知昏明。大有之大壯癭癅瘍疥﹐爲身瘡害。疾病癃痢﹐常不危殆。大有之晉三豕俱走﹐鬥於谷口。白豕不勝﹐死於阪下。大有之明夷賴主之光﹐受徳之佑。遂造顚沛﹐獨不凶咎。大有之家人上義崇徳﹐以建大福。吉宜誥旦﹐周武功立。大有之睽四亂不安﹐東西爲恨﹐身止無功。不出國城﹐乃得完全﹐賴其生福。大有之蹇金牙鐵齒﹐西母王子。無有患殆﹐涉道大利。大有之解賀喜從福﹐日利蕃息﹐歡樂有得。大有之損昊天白日﹐照臨我國。萬民康寧﹐咸賴受福。大有之益左眇右盲﹐視暗不明。下民多蘗﹐君失其常。大有之夬吾有黍梁﹐委積道旁。有架服箱﹐運我到鄕﹐藏於嘉倉。大有之姤殊類異路﹐心不相慕。牝豕無﹟﹐鰥無室家。大有之萃雀行求食﹐出門見鷂。顚蹶上下﹐幾無所處。大有之升野有積庾﹐穡人駕取﹐不逢虎狼﹐暮歸其宅。大有之困膚敏之徳﹐發憤忘食。虜豹禽越﹐爲王求福。大有之井光祀春成﹐陳寶雞鳴。陽明失道﹐不能自守﹐消亡爲咎。大有之革左抱金玉﹐右得熊足。常盈不亡﹐獲心所欲。大有之鼎履泥污足﹐名困身辱。兩仇相得﹐身其爲虛。大有之震安居重遷﹐不去其廛。禾米相聞﹐樂得常產。大有之艮天災所遊﹐凶不可居。轉徙獲福﹐畱止危憂。大有之漸昧昧默默﹐不知白黑。景云亂擾﹐光明隱伏。犬戎攻來﹐幽王失國。大有之歸妹鳧雁啞啞﹐以水爲宅。雌雄相和﹐常共娛樂。得其所欲。大有之丰長生無極﹐子孫千億。柏柱載梁﹐堅固不傾。大有之旅麒麟鳳凰﹐善政得祥。陰陽合調﹐國無災殃。大有之巽天之奧隅﹐堯舜所居。可以存身﹐保我室家。大有之兌配合相迎﹐利之四鄰。昏以爲期﹐與福笑喜。大有之渙砥徳礪材﹐果當成周。拜受大命﹐封爲齊侯。大有之節與福俱坐﹐畜水備火。思患豫防﹐終無殃禍。大有之中晨昏潛處﹐候時熙熙。卒逢白日﹐爲世榮主。大有之小過視日再光﹐與天相望。長生歡悅﹐與福爲兄。大有之旣濟大頭明目﹐載受嘉福。三雀飛來﹐與祿相觸。大有之未濟梗生荊山﹐命屬輸班。袍衣剝脫﹐夏熱冬寒。立成枯槁﹐眾人莫憐。■■■大有卦終■■■■■■此起爲謙卦■■■謙之謙王喬無病﹐狗頭不痛。亡跛失履﹐之我逆從。謙之乾喋囁處曜﹐昧冥相待。多言少實﹐終無成事。謙之坤北辰紫宮﹐衣冠中立。含和達徳﹐常受大福。鉛刀攻玉﹐堅不可得。謙之屯東壁爲光﹐數暗不明。王母嫉妒﹐亂我事業。謙之蒙下背其上﹐資明其讓。子嬰兩頭﹐陳破其墟。謙之需鳳生會稽﹐稍具能飛。翺翔桂林﹐與眾鳥雄。謙之訟鑿井求玉﹐非卞氏寶。名困身辱﹐勞無所得。謙之師拜傑載復﹐送至東萊。百僚具舉﹐君王嘉喜。謙之比安息康居﹐異國穹廬﹐非吾邦域﹐使伯憂戚。謙之小畜江河淮海﹐天之都市。商人受福﹐國家富有。謙之履同木異葉﹐樂仁上徳。東鄰慕義﹐來興吾國。謙之泰白鶴銜珠﹐夜室反明。懷我徳音﹐身受光榮。謙之否踐履危難﹐脫厄去患。入福喜門﹐見吾邦君。謙之同人宮商旣和﹐聲音相隨。驪駒在門﹐主君以歡。謙之大有天地配享﹐六位光明。陰陽順序﹐以成厥功。謙之豫江河淮海﹐天之奧府﹐眾利所聚﹐可以饒有﹐樂我君子。謙之隨雙鳧俱飛﹐欲歸稻池。徑涉萑澤﹐爲矢所射。傷我胸臆。謙之蠱伯仲叔季﹐日暮寢寐。裸臥失明﹐喪我貝囊﹐銜卸道旁。謙之臨受阻文祖﹐承率復起。以義自閒﹐𨿽苦無咎。謙之觀旋斗運樞﹐順天無憂﹐與樂並俱。謙之噬嗑周師伐紂﹐戰於牧野。甲子平旦﹐天下悅喜。謙之賁十雌百雛﹐常與母俱。抱雞博虎﹐誰敢害諸。謙之剝桀跖並處﹐人民愁苦。擁兵荷糧﹐戰於齊魯。謙之復南山昊天﹐刺政閔身。侯悲無辜﹐皆憎爲仇。謙之無妄百川朝海﹐流行不止。道𨿽遼遠﹐無不到者。謙之大畜目不可合﹐憂來搖足﹐悚惕危懼﹐去其邦域。謙之頤烏夫鵠舉﹐照臨東海。龍降庭堅﹐爲陶叔後。封於蓼丘﹐福履綏厚。謙之大過北方多棗﹐橘柚所聚。荷囊載黍﹐盈我框﹟。謙之坎懸貆素食﹐食非其任。失望遠民﹐實勞我心。謙之離羔羊皮革﹐君子朝服。輔政扶徳﹐以合萬國。謙之咸齊魯爭言﹐戰於龍門。構怨致禍﹐三歲不安。謙之恆久陰霖雨﹐塗行泥潦。商人休止﹐市空無有。謙之遁桃雀竊脂﹐巢於小枝。搖動不安﹐爲風所吹。寒心悚悚﹐常憂殆危。謙之大壯防患備災﹐凶禍不來。𨿽困無災﹐未或安休。謙之晉引頸絕糧﹐與母異門。不見所歡﹐孰與共言。謙之明夷鰍蝦去海﹐藏於枯裏。街巷偏隘﹐不得自在。南北無極﹐渴餒成疾。謙之家人恭寬信敏﹐功加四海。辟去不祥﹐喜來從母。謙之睽歲饑無年﹐虐政害民。乾溪驪山﹐秦楚結冤。謙之蹇右目無瞳﹐偏視寡明。十步之外﹐不知何公。謙之解蜩螗歡喜﹐艸木喜茂。百果蕃熾﹐日益庶行。謙之損常徳自如﹐安坐無尢。幸如貴鄕﹐到老安榮。謙之益狡兔﹟﹟﹐良犬逐咋。雄雉受害﹐爲鷹所獲。謙之夬春桃生花﹐季女宜家。受福多年﹐男爲封君。謙之姤山石朽獘﹐少崩墜落。上下離心﹐君受其祟。謙之萃水壞我裏﹐東流爲海。龜鳧歡嘩﹐不睹我家。謙之升七竅龍身﹐造化八元。法天則地﹐順時施恩。富貴長存。謙之困四夷慕徳﹐來興我國。文君徙降﹐同受福徳。謙之井華首山頭﹐仙道所遊。利以居上﹐長無咎憂。謙之革鸇鳩徙巢﹐西至平州。遭逢雷雹﹐辟我葦蘆。室家饑寒﹐思吾故初。謙之鼎狗無前足﹐陰謀叛背﹐爲身害賊。謙之震陽孤亢極﹐多所恨惑。車傾蓋亡﹐身常驚惶。乃得其願﹐雌雄相從。謙之艮空巢注豬﹐豚彘不至。張弓祝雞﹐雄父飛去。謙之漸長夜短日﹐陰爲陽賊。萬物空枯﹐藏於北陸。謙之歸妹爪牙之士﹐怨毒乞父。轉憂於己﹐傷不及母。謙之丰拜跪請兔﹐不得臭腐。挽眉銜指﹐低頭北去。謙之旅有莘季女﹐爲王妃後。貴夫壽子﹐母字四海。謙之巽季姜踟躕﹐待孟城隅。終日至暮﹐不見齊侯。謙之兌邯鄲反言﹐父兄生患。涉此憂恨﹐卒死不還。謙之渙逐鹿山顚﹐利去我西。維邪南北﹐所求不得。謙之節穿鼻系株﹐爲虎所拘。王母祀福﹐禍不成災﹐突然自來。謙之中孚虎豹熊羆﹐遊戲山谷。君子仁賢﹐亦得所欲。謙之小過梅李冬實﹐國多盜賊﹐擾亂並作﹐王不得制。謙之旣濟望幸不到﹐文章未就。羊子逐兔﹐犬踦不得。謙之未濟千柱百梁﹐終不傾僵。仁智輔聖﹐周宗寧康。■■■謙卦終■■■■■■此起爲豫卦■■■豫之豫冰將泮散﹐鳴雁雍雍。丁男長女﹐可以會同。生育賢人。豫之乾龍馬上山﹐絕無水泉。喉焦唇幹﹐口不能言。豫之坤蔡侯朝楚﹐畱連江濱。逾時歷月﹐思其後君。豫之屯文厄羑里﹐湯囚夏臺。仁聖不害﹐數困何憂。免於縲紲﹐爲世明侯。豫之蒙典冊法書﹐藏閣蘭臺。𨿽遭亂潰﹐獨不遇災。豫之需氈裘膻國﹐文禮不﹟。跨馬空弦﹐伐我都邑。豫之訟星隕如雨﹐力弱無輔。彊陰制陽﹐不得安土。豫之師蝗嚙我稻﹐驅不可去。實穗無有﹐但見空槁。豫之比虎饑欲食﹐爲蝟而伏。禹導龍門﹐避咎除患﹐元醜以安。豫之小畜蝙蝠夜藏﹐不敢晝行。酒是酸漿﹐魴死鮑羹。豫之履精華墮落﹐形體醜惡。齟齬挫頓﹐枯槁腐蠹。豫之泰兩足不獲﹐難以遠行。疾步不能﹐後旅失時。豫之否令妻壽母﹐宜家無咎。君子之歡﹐得以長久。豫之同人饑蠶作室﹐緡多亂纏﹐緒不可得。豫之大有子鉏執麟﹐春秋作元。陰聖將終﹐尼父悲心。豫之謙螟虫爲賊﹐害我稼薔。禾殫麥盡﹐秋無所得。豫之隨憂在腹內﹐山崩爲疾。禍起蕭墻﹐竟制其國。豫之蠱茹芝餌黃﹐飲食玉瑛。與神流通﹐長無憂凶。豫之臨一夫兩心﹐技刺不深。所爲無功﹐求事不成。豫之觀十里望煙﹐散渙四方。形容滅亡﹐終不見君。豫之噬嗑張弓控弩﹐經涉山道。𨿽有伏虎﹐誰敢害諸。豫之賁泉閉澤竭﹐王母饑渴。君子困窮﹐乃徐有說。豫之剝野鳶山雀﹐弈棋六博。山梟四散﹐主人勝客。豫之復羊驚馬走﹐上下揮擾。鼓音不絕﹐頃公奔敗。豫之無妄黃帝神明﹐八子聖聰。俱受大福﹐天下康平。豫之大畜住車醊酒﹐疾風暴起。泛亂福器﹐飛揚位卓﹐明神降祿﹐道無害寇。豫之頤騰蛇乘龍﹐宋鄭饑凶﹐民食艸蓬。豫之大過揚水潛鑿﹐使石潔白。裏素表朱﹐遊戲臯澤。得君所欲。心志娛樂。豫之坎西過虎廬﹐驚我前驅。𨿽憂無危。豫之離衣成無開﹐不知所穿。客指東西﹐未得使安。豫之咸晨風文翰﹐隨時就溫。雄雌相和﹐不憂危殆。豫之恆心多悔恨﹐出言爲怪。梟鳴室比﹐聲醜可惡。請謁不得。豫之遁離女去夫﹐閔思苦憂。齊子無良﹐使我心悲。豫之大壯過時不歸﹐雌雄苦悲。徘徊外國﹐與叔分離。豫之晉鵲巢柳樹﹐鳩奪其處。任力徳薄﹐天命不佑。豫之明夷鶴盜我珠﹐逃於東都。鵠怒追求﹐郭氏之墟。不見蹤迹﹐使伯心憂。豫之家人夫婦相背﹐和气弗處。陰陽俱否﹐莊姜無子。豫之睽月走日步﹐趣不同捨。夫妻反目﹐主君失居。豫之蹇洛陽嫁女﹐善逐人走。三寡失夫﹐婦妒無子。豫之解周徳旣成﹐杼軸不傾。太宰東西﹐夏國康寧。豫之損日中爲市﹐交易資寶。名利所有﹐心悅以喜。豫之益童妾獨宿﹐長女爲室﹐利無所得。豫之夬忠言輔成﹐王政不傾。公劉兆基﹐文武綏之。豫之姤牛驥同堂﹐郭氏以亡。國破爲墟﹐主君奔逃。豫之萃中原有菽﹐以待雉食。飲禦諸友﹐所求大得。豫之升多虛少實﹐語不可知。尊空無酒﹐飛言如雨。豫之困靑蠅集蕃﹐君信讒言﹐害賢傷忠﹐患生婦人。豫之井履株履輿﹐馬驚傷車﹐步爲我憂。豫之革商風召寇﹐呼我北盜。間諜內應﹐與我爭鬥。殫以寶藏。主人不勝。豫之鼎逸豫好遊﹐不安其家。或有少姬﹐久迷不來。豫之震無有驊驑﹐畜之以時。東家翁孺﹐來詣我車﹐價極可與﹐後無賤憂。豫之艮厄窮上通﹐與堯相逢。登升大麓﹐國無凶人。豫之漸眾兔俱走﹐熊羆在後。踦不能進﹐失信寡處。豫之歸妹旁行不遠﹐三思復返。心多畏惡﹐中日止捨。豫之丰倉皇奉使﹐中山以孝。文侯悅喜﹐擊子徵召。豫之旅入天門﹐守地戶﹐君安樂﹐不勞苦。豫之巽等階上堂﹐見吾父兄。左酒右漿﹐與福相迎。豫之兌秋蛇向穴﹐不失其節。夫人姜氏﹐自其復入。豫之渙忍醜少羞﹐有面無頭。耗減寡虛﹐日以削消。豫之節景星照堂﹐麟遊鳳翔。仁施大行﹐頌聲以興。豫之中孚竿旄旌旗﹐執幟在郊。𨿽有寶珠﹐無路致之。豫之小過李華再實﹐鴻卵降集。仁徳以興﹐萌國受福。豫之旣濟白馬赤烏﹐戰於東都。天輔有徳﹐敗亡爲憂。豫之未濟采薪得麟﹐大命隕顚。豪雄爭名﹐天下四分。■■■豫卦終■■■■■■此起爲隨卦■■■隨之隨鳥鳴東西﹐迎其羣侶。似有所屬﹐不得自專﹐空返獨還。隨之乾必自易處﹐不知香臭。君密於是﹐失其寵位。隨之坤唐虞相輔﹐鳥獸喜舞。安康無事﹐國家富有。隨之屯左輔右弼﹐金玉滿匱。常盈不亡﹐富如倉廒。隨之蒙蒼龍單獨﹐與石相觸﹐摧折兩角。隨之需釣目厭部﹐善逐人走。來嫁無父﹐不安其廬。隨之訟逐兔驅狼﹐避去不祥。凶惡北行﹐與善相逢。隨之師賫貝贖貍﹐不聽我辭。系於虎須﹐牽不得來。隨之比同載共輿﹐中道別去。喪我元夫﹐獨與孤居。隨之小畜奮翅鼓翼﹐將之嘉國。愆期失時﹐乃得所欲。隨之履目傾心惑﹐夏姬在側。申公顚倒﹐巫臣亂國。隨之泰博鳩彈鵲﹐逐兔山北﹐丸盡日暮﹐失獲無得。隨之否鹿求其子﹐虎廬之裏。唐伯李耳﹐貪不我許。隨之同人敗魚鮑室﹐臭不可息。上山履塗﹐歸傷我足。隨之大有花燈百枝﹐消暗衰微。精光訖盡﹐奄有灰靡。隨之謙顏叔子夏﹐遨遊仁宇。溫良受福﹐不失其所。隨之豫梁柱堅固﹐子孫蕃盛。福喜盈積﹐終無禍悔。隨之蠱邊鄙不寧﹐民狎於野。穡人成功﹐年歲大有。隨之臨蝸牛鳴呴﹐呼求水潦。雲雨大會﹐流成河海。隨之觀志合意同﹐姬姜相從。佳偶在門﹐夫子悅喜。隨之噬嗑白馬駁驑﹐更生不休。富有商人﹐利得如丘。隨之賁大姒夏禹﹐經啟九道。各有攸處﹐民得安所。隨之剝甲戊己庚﹐隨時轉行。不失其心﹐得且安寧。唐季發憤﹐擒滅子嬰。隨之復穆違百里﹐使孟歷武。將帥襲戰﹐敗於淆石。隨之無妄茅如木居﹐與類相投。顧慕羣旅﹐不離其巢。隨之大畜伯仲叔季﹐日暮寢寐。坐臥失明﹐喪其貝囊。隨之頤亡羊補牢﹐張氏失牛。騂駟奔走﹐鵠盜我魚。隨之大過雀目燕顙﹐畏昏無光。思我狡童﹐不見子充。隨之坎人和出明﹐動作有光。運轉休息﹐常樂允康。隨之離不勝私情﹐以利自嬰。其室出孤﹐毀其良家。隨之咸稱幸上令﹐媚悅於神。受福重重﹐子孫蕃功。隨之恆齊姜叔子﹐天命在位。實沈參墟﹐封爲康侯。隨之遁遨遊無患﹐出入安全﹐長受其歡﹐君子萬年。隨之大壯被服文徳﹐升入大麓。四門雍肅﹐登受大福。隨之晉負金懷玉﹐南歸嘉國。蜂蠆不螯﹐利入我室。隨之明夷日在阜顚﹐向昧爲昏。小人成羣﹐君子傷倫。隨之家人水火父母﹐先來鳴呴。澤髙之上﹐從髙而處。隨之睽東鄰少女﹐爲王長歸。柔順利貞﹐宜夫壽子。隨之蹇戴瓶望天﹐不見星辰。願小失大﹐福逃於外。隨之解王喬不病﹐狗頭不痛。三尸頭履﹐乏我逆從。隨之損使燕築室﹐身無庇宿。家不容車﹐微我衣服。隨之益威權分離﹐烏夜徘徊。爭蔽月光﹐大人誅傷。隨之夬辯變白黑﹐巧言亂國。大人失福﹐君子迷惑。隨之姤衣鋸甲鎧﹐敝筐爲具。大人不顧﹐少婦不取。棄捐於道。隨之萃燕雀銜泥﹐以生孚乳。兄弟六人﹐叫好孝悌。得心歡欣﹐和悅相樂。隨之升登幾上輿﹐駕駟南遊。合從散衡﹐燕秦以彊。隨之困黯黯許許﹐仇偶相得。冰入炭室﹐消亡不息。隨之井鴟鴞破斧﹐邦人危殆。賴其忠徳﹐轉禍爲福。傾亡復立。隨之革載金販狗﹐利棄我走。藏匿淵渠﹐悔折爲咎。隨之鼎淵坑復平﹐宇穴安寧。憂患解除﹐賴福長生。隨之震驪姬饞嬉﹐與二孽謀。譖我恭子﹐賊害忠孝。駕出喜門﹐商伯有害。隨之艮刺羊不當﹐血少無羹。女執空筐﹐不得采桑。隨之漸牧羊稻園﹐聞虎喧嚷。畏懼悚息﹐終無禍患。隨之歸妹明徳隱伏﹐麟鳳遠匿。周室傾側﹐不知所息。隨之丰鄰不我顧﹐而求玉女。身多禿癩﹐誰肯媚者。隨之旅處𨿽無輿﹐後得戰車。賴幸逢福﹐不罹兵革。隨之巽水壞我裏﹐東流爲海。龜鳧歡囂﹐不睹王母。隨之兌兩心不同﹐或欲西東。明論終始﹐莫適所從。隨之渙天地懸車﹐廢禮不朝。禳服不制﹐失寵其家。隨之節交川合浦﹐遠濕難處。水土不同﹐思吾皇祖。隨之中孚勾踐之危﹐棲於會稽。太宰機言﹐越國復存。隨之小過慈鳥鳴鳩﹐執一無尢。寢門內治﹐軍自悅喜。隨之旣濟富年早寡﹐孤與獨居。雞鳴犬吠﹐無敢問者。我生不遇﹐獨罹寒苦。隨之未濟江海變服﹐淫湎無測。髙位顚崩﹐寵祿反復。■■■隨卦終■■■■■■此起爲蠱卦■■■蠱之蠱魴生江淮﹐一轉爲百。周流天下﹐無有難惡。蠱之乾首釋與目﹐載受福慶。我有好爵﹐與善相迎。蠱之坤﹟﹟﹟﹟﹐歲暮偏蔽。寵名捐棄﹐君衰去位。蠱之屯折篛蔽日﹐屏遮王目。司馬無良﹐平子沒傷。蠱之蒙家在海隅﹐繞旋深流。王孫單行﹐無妄以趨。固陰互寒﹐長冰不溫。後入墜胎﹐大雹爲害。蠱之需執義秉徳﹐不危不殆。延頸盤恆﹐安其室垣。屯耗未得﹐終無大卹。蠱之訟長舌亂國﹐大斧破車。陰陽不順﹐姬姜衰憂。蠱之師二人共路﹐東趨西步。千里之外﹐不相知處。蠱之比視暗不明﹐云蔽日光。不見子都﹐鄭人心傷。蠱之小畜初憂後喜﹐與福爲市。八佾列陳﹐飲禦嘉友。蠱之履童妾獨宿﹐長女未室﹐利無所得。蠱之泰玄黃四塞﹐陰雌伏謀。呼爲墻屋﹐爲巫所識。蠱之否中歲摧隕﹐常恐衰微。﹐老復賴慶﹐五羖爲相。蠱之同人伯氏殺牛﹐行悖天時。亳社夷燒﹐朝歌丘墟。蠱之大有日短夜長﹐祿命不光。早離父兄﹐免見憂傷。蠱之謙采唐深鄕﹐徼期桑中。失心不會﹐憂思忡忡。蠱之豫昧視無光﹐夜不見明。冥抵空牀﹐季葉逃亡。蠱之隨舉趾振翼﹐南至嘉國﹐見我伯姑﹐與惠相得。蠱之臨則天順時﹐周流其墟。與樂並居﹐無有咎憂。蠱之觀蠆室蜂戶﹐螯我手足。不可進取﹐爲我害咎。蠱之噬嗑公孫駕驪﹐載遊東齊。延陵悅產﹐遺季紵衣。蠱之賁轉作驪山﹐大失人心。劉季發怒﹐命滅子嬰。蠱之剝羊腸九縈﹐相推稍前。止須王孫﹐乃得上天。蠱之復螮蝀充測﹐佞人傾惑。女遏橫行﹐正壅道塞。蠱之無妄福祿不遂﹐家多怪祟。麋鹿悲啼﹐思其大雄。蠱之大畜云雷因積﹐大雨重疊﹐。久不見日﹐使我心悒。蠱之頤三河俱合﹐水怒湧跌。壞我王室﹐民因無食。蠱之大過旦雨夜行﹐早徧都城。更相覆傾﹐終無所成。三頭兩眠﹐不見其眞。蠱之坎褒後生蛇﹐經老育微。側跌哀公﹐酒減黃離。蠱之離鴻雁南飛﹐隨時休息。轉送天和﹐千歲不衰。蠱之咸後時失利﹐不得所欲。莫享偕結﹐自逐自逐。蠱之恆心多恨悔﹐出言爲怪。梟鳴室北﹐醜聲可惡。請謁不得。蠱之遁四馬過隙﹐時難再得。尼父孔聖﹐系而不食。蠱之大壯陰變爲陽﹐女化爲男。治道得通﹐君臣相承。蠱之晉昆侖源口﹐流行不止。龍門砥柱﹐民不安處。母歸扶子﹐黃麋悅喜。蠱之明夷葛藟蒙棘﹐華不得實。饞佞亂政﹐使恩壅塞。蠱之家人公無長驅﹐天王駿馬。非其當所﹐傷折爲患。蠱之睽大倉充盈﹐萬物蕃盛﹐年歲熟榮。蠱之蹇執簧照犧﹐爲風所吹﹐火滅無光﹐不見玄黃。蠱之解鳥反故巢﹐歸其室家﹐心平意正﹐與叔相鳴。登髙隕墜﹐失其寵貴。蠱之損弩馳弓藏﹐良犬不烹。內無怨女﹐徵夫在堂。蠱之益牡犧孔博﹐日新其徳。文君出獵﹐姜氏受福。蠱之夬秋季孟冬﹐寒露霜降。大陰在庭﹐庶物不生。雞鳴犬吠﹐家憂數驚。蠱之姤心多恨悔﹐出門見怪。歹蛇三足﹐醜聲可惡。嫫母爲媒﹐請求不得。蠱之萃虎豹爭彊﹐道閉不通。小人歡訟﹐貪天之功。蠱之升雞方啄粟﹐爲狐所逐。走不得食﹐惶怖惕息。蠱之困陳嬀敬仲﹐兆興齊姜。乃適營丘﹐八世大昌。蠱之井昊天白日﹐照臨我國。萬民康寧﹐咸賴喜福。蠱之革云夢大藪﹐嘉有所在。虞人共職﹐驪駒樂喜。蠱之鼎獐鹿雉兔﹐羣聚東國。蘆黃白春﹐俱往逐追﹐九齚十得。主君有喜。蠱之震得惠孔明﹐主君復章﹐保其室堂。蠱之艮天之所壞﹐不可彊支。眾口嘈嘈﹐𨿽貴必危。蠱之漸天之奧隅﹐堯舜所居。可以全身﹐保我邦家。蠱之歸妹下泉苞稂﹐十年九主。旬伯遇時﹐憂念周京。蠱之丰江河海隅﹐眾利聚居。可以遨遊﹐卒歲無憂。蠱之旅南山黃竹﹐三身六目。出入制命﹐東皇宣政。主尊君安﹐鄭國無患。蠱之巽重譯置之﹐來除我憂。與喜俱居﹐同其福休。蠱之兌南山髙崗﹐麟鳳室堂。含和履中﹐國無災殃。蠱之渙紫芝朱艸﹐生長和气。公屍侑食﹐福祿來下。蠱之節宮城室就﹐進樂相舞。英俊在堂﹐福祿光明。蠱之中孚商之子孫﹐資無所有。貪貝逐狐﹐畱連都市。還轅內鄕﹐嘉喜何咎。蠱之小過執贄入朝﹐獻其狐裘。元戎燮安﹐妙漠以歡。蠱之旣濟湧泉汩汩﹐南流不絕。洿爲淮海﹐壞敗邑裏。蠱之未濟固陰沍寒﹐常冰不溫。淩人惰殆﹐大雹爲災。■■■蠱卦終■■■臨

臨

弱水之西﹐有西王母。生不知老﹐與天相保。行者危殆﹐利居善喜。

乾

黃獹生子﹐白戌爲母。晉師在郊﹐虞公出走。

坤

倉皇奉使﹐中山以孝。文侯悅喜﹐系子徵召。

屯

機關不便﹐不能出言。精誠不通﹐爲人所冤。

蒙

白茅醴酒﹐靈巫拜禱。神嗜飲食﹐使君壽考。

需

重瞳四乳﹐目聰耳明。普仁表聖﹐爲作元輔。

訟

水漲無船﹐破城壞堤﹐大夫從役。一朝亡殞﹐不見少妻。

師

六人俱行﹐各遺其囊。鴻鵠失珠﹐無以爲明。

比

隨時轉行﹐不失其常。各樂厥類﹐身無咎殃。

小畜蔡女蕩舟﹐爲國患憂。褒後在側﹐屏蔽王目。早衰六畜。

履

駕龍騎虎﹐周徧天下。爲神人使﹐西見王母。不憂危殆。

泰

胥恐之吳﹐畫策闔閭。鞭平服荊﹐除大咎殃。威震敵國﹐還受上卿。

否

唐邑之廬﹐晉人以居。虞叔受福﹐實貺是國。世載其樂。

同人管鮑相知﹐至徳不離。三言於桓﹐齊國以安。

大有三十無室﹐長女獨宿。心勞未得﹐憂在胸臆。

謙

散渙水長﹐風吹我鄕。火滅無光﹐隳敗桓功。

豫

蜎飛蠕動﹐各有配偶。大小相保﹐咸得其所。

隨

安樂幾筵﹐未出王門。

蠱

大生災禍﹐下土恩塞﹐抵亂我國。

觀

長生無極﹐子孫千億。柏柱載梁﹐堅固不傾。

噬嗑欽敬昊天﹐歷象星辰。宜受民時﹐陰陽和調。

賁

三河俱合﹐水怒踴躍。壞我王室﹐民困於食。

剝

壽如松喬﹐與日月俱。常安康樂﹐不離禍憂。

復

天之所予﹐福祿常在﹐不憂危殆。

旡妄受讖六符﹐招搖室虛。𨿽跌無憂﹐保我命則。

大畜金買車﹐失道後時﹐勞罷爲憂。

頤

華首山頭﹐仙道所遊。利於居止﹐長無咎憂。

大過采唐沫鄕﹐徼期桑中。失信不會﹐憂思約帶。

坎

人面九口﹐長舌爲斧。斲破瑚璉﹐殷商絕後。

離

臨溪橋疚﹐𨿽恐不危﹐樂以笑歌。

咸

泱泱沸溢﹐水泉爲害﹐使我無賴。

恆

蝗螟爲賊﹐害我稼穡。秋饑於年﹐農夫鮮食。

遁

八百諸侯﹐不期同時。慕西文徳﹐興我宗族。家門雍睦。

大壯長男少女﹐相向笑語。來歡致福﹐和悅樂喜。

晉

平國不君﹐夏氏作亂。烏號竊發﹐靈公殞命。

明夷春多膏澤﹐夏潤優渥。稼穡成熟﹐畝獲百斛。

家人客宿臥寒﹐席蓐不安。行爲危害﹐畱不得歡。

睽

乘槎浮海﹐𨿽懼不殆。母載其子﹐終焉何咎。

蹇

手拙不便﹐不能伐檀。車無軸轅﹐行者苦難。

解

唐虞相輔﹐鳥獸率無。民安無事﹐國家富有。

損

秋蛇向穴﹐不失其節。夫人姜氏﹐自齊復入。

益

病篤難醫﹐和不能治。命終永訖﹐下卽蒿蘆。

夬

靑蛉如雲﹐城邑閉門。國君禦守﹐民困於患。

姤

牙孽生齒﹐室堂啟戶。出入利貞﹐鼓翼起舞。

萃

鳧游江湖﹐役行千里。以爲死亡﹐復見空桑﹐長生樂鄕。

升

黃帝出遊﹐駕龍乘鳳。東上泰山﹐南遊齊魯。邦國咸喜。

困

履危不止﹐與鬼相視。驚恐失气﹐如騎虎尾。

井

秋南春北﹐不失消息。涉和履中﹐時無陰匿。

革

龍門砥柱﹐通利水道。百川順流﹐民安其居。

鼎

千歲廟堂﹐棟橈傾僵。天厭周徳﹐失其寵光。

震

折篛蔽目﹐不見稚叔。五足孤鳥﹐遠離室家。

艮

望叔山北﹐陵隔我目。不見所得﹐使我心惑。

漸

匏瓠之息﹐一畝十室。萬國都邑﹐北門有福。

歸妹域域牧牧﹐憂和相伴。隔我巖山﹐室家分散。

丰

麒麟騄耳﹐遊食萍艸。逍遙石門﹐循山上下。不失其子。一本無末句﹞

旅

天所祚昌﹐文以爲良。篤生武王﹐姬受其福。

巽

羊腸九縈﹐相推稍前。止須王孫﹐乃能上天。蠱之剝﹞

兌

貧鬼守門﹐日破我盆。孤牝不駒﹐雞不成雛。

渙

飽食從容﹐入門上堂。不失其常﹐家無咎殃。

節

陰淫不止﹐白馬爲海。澤臯之子﹐就髙而處。

中孚執戈俱立﹐以備暴急。千人舉龍﹐困危得海。終安何畏。

小過夾河爲婚﹐水漲無船。追心失望﹐不見歡君。

旣濟陰陽變化﹐各得其宜。上下順通﹐奏爲膚功。

未濟狂劣徳薄﹐失其臣妾。田不見禽﹐犬無所得。觀

觀

歷山之下﹐虞唐所處。躬耕致孝﹐名聞四海。爲堯所薦﹐禪位天子。唐當作舜﹞

乾

蜎飛蠕動﹐各有所配。歡悅相迎﹐咸得其處。

坤

繼祀宗邑﹐追明成康。光照萬國﹐享世久長。病疾不醫﹐下卽蒿蘆。此二句疑衍﹞

屯

秋冬探巢﹐不得鵲雛。銜指北去﹐媿我少姬。

蒙

僮妾獨宿﹐長女未室﹐利無所得。

需

洪魚逆流﹐至人潛去。蒿蓬代柱﹐大屋顚僕。

訟

日闇不明﹐讒夫在堂。右臂疾痺﹐君失其光。

師

王孫季子﹐相與孝友。明允篤誠﹐升擢薦舉。爲國幹柱。

比

麟趾龍身﹐日馭三千。南上蒼梧﹐與福爲婚。道裏夷易﹐安全無患。

小畜三子成駒﹐折損轅軸。輪載空輿﹐後時失期。

履

逐福除患﹐道徳神仙。避惡萬里﹐常歡以安。

泰

黃池之盟﹐吳楚爭彊。勾踐爲患﹐夷門不安。探得螽﹐所願不喜。

否

靑牛白咽﹐呼我俱田。歷山之下﹐可以多耕。歲藏時節﹐人保安寧。

同人有頭無目﹐赫赫粟粟。一作不見菽粟﹞消耗爲疾﹐三年不復。

大有山沒丘浮﹐陸爲水魚。燕雀無巢﹐民無室廬。

謙

髙岡鳳凰﹐朝陽梧桐。雝雝喈喈﹐奉奉萋萋。陳辭不多﹐以告孔嘉。

豫

鰥寡獨宿﹐憂動胸臆﹐莫與笑食。

隨

躓馬破車﹐惡婦破家。靑蠅污白﹐暴子離居。

蠱

長女二嫁﹐進退無羞。逐狐作妖﹐行者離憂。

臨

人無足法﹐緩行長姦。地雄走歸﹐陽不制陰。男失其家。

噬嗑茹芝餌黃﹐飲食玉英。與神流通﹐長無憂凶。

賁

東行無門﹐西出華山。道塞於難﹐遊子爲患。

剝

壽如松喬﹐與日月俱。常安康樂﹐不罹禍憂。

復

探得螽﹐所願不喜。黃池之盟﹐吳楚爭彊。勾踐爲患﹐夷門不安。

旡妄蝠螺生子﹐深目黑醜。𨿽飾相就﹐眾人莫取。

大畜喜怒不時﹐霜雪爲災。稼穡無功﹐后稷饑寒。

頤

烏升鵲舉﹐照臨東海。尨降庭堅﹐爲陶叔後。封爲蓼丘﹐履祿綏厚。

大過黃離白日﹐照我四國。元首昭明﹐民賴其福。

坎

黍稷醇醲﹐敬奉山宗。神嗜飲食﹐甘雨嘉降。獨蒙福力﹐時災不至。

離

禍不更生﹐福過我裏。入門笑喜﹐與吾利市。

咸

晝臥牢門﹐怵惕不安。目不得闔﹐鬼搔我足。

恆

春艸榮華﹐長女宜夫。受福多年﹐世有封祿。

遁

雍門內崩﹐賊賢傷仁。暴亂狂悖﹐簡公失位。

大壯心壯無良﹐猖獗妄行。觸抵墻壁﹐不見戶房。

晉

膠車木馬﹐不利遠賈。出門爲患﹐安止不危。

明夷家在海隅﹐橈短流深。企立望宋﹐無木以趨。

家人冬桑枯槁﹐當風失道。蒙被塵埃﹐左右勞苦。

睽

過時不行﹐妄逐王公。老女無夫﹐不安其居。

蹇

履泥污足﹐名困身辱。兩仇相當﹐自爲痛疾。

解

精華墮落﹐形客醜惡。齟齬挫頓﹐枯槁腐蠹。

損

長生無極﹐子孫千億。松柏爲梁﹐堅固不傾。

益

去辛就蓼﹐毒愈酷甚。避井入坎﹐憂患日生。

夬

行堯欽徳﹐養賢致禮。眾英積聚﹐國無寇賊。

姤

狗逐兔走﹐俱入谷口。與虎逢之﹐迫不得去。

萃

望尙阿衡﹐太宰周公。藩屏湯武﹐立爲侯王。

升

淸人髙子﹐久屯外野。逍遙不歸﹐思我慈母。

困

三虫作蠱﹐削迹無與。勝母盜泉﹐居不安處。

井

作龍身﹐進無所前。三日五夜﹐得其所欽。

革

黃裏綠衣﹐君服不宜。淫湎毀常﹐失其寵光。

鼎

天所顧佑﹐禍災不到﹐安吉無懼。

震

盤紆九回﹐行道畱難。止須千丘﹐乃睹所歡。

艮

暴虐失國﹐爲下所逐。北奔陰胡﹐主君旄頭。

漸

禦騂從龍﹐至霍華東。與禹相逢﹐送至子邦。

歸妹銅人鐵距﹐雨露勞苦。終日卒歲﹐無有休息。

丰

大人失宜﹐盈滿復虧。成長之木﹐盛者滅衰。

旅

梅李冬實﹐國多盜賊。亂擾並作﹐王不能制。

巽

澤枯無魚﹐山童難株。長女嫉妒﹐使身虛空。

兌

天門冬虛﹐晉季爲災。膉暌默蒼﹐秦伯受殃。

渙

褰衣涉河﹐水深漬衣。賴幸舟子﹐濟脫無他。

節

推車上山﹐髙仰重難。終日至暮﹐不見阜顚。

中孚鼎易其耳﹐熱不可舉。大路壅塞﹐旅人辛苦。

小過四亂不安﹐東西爲患。退身止足﹐無出邦域。乃得完全﹐賴其生福。

旣濟班馬還師﹐以息勞疲。役夫嘉喜﹐入戶見妻。

未濟積徳不怠﹐遇生逢時。載善﹝一作喜﹞渭陽﹐身受榮光噬嗑

噬嗑麒麟鳳凰﹐善政得祥。陰陽和調﹐國無災殃。

乾

北風相牽﹐提笑語言。伯歌叔舞﹐燕樂以喜。

坤

甲戊己庚﹐隨時運行。不失常節﹐咸逢出生。各樂其類﹐達性任情。

屯

破亡之虛﹐神所憂衰。進徳無光﹐畱止有慶。

蒙

注斯膏澤﹐祈衛百毒。防以江南﹐虺不能螫。

需

日月相望﹐光輝盛昌。三聖成功﹐仁徳大降。

訟

大蛇巨魚﹐戰於國郊。上下濟塞﹐衛侯廬漕。

師

龍入天關﹐經歷九山。登髙上下﹐道裏險難。日晏不食﹐絕無甘酸。

比

沙漠北塞﹐純無水泉。君子徵凶﹐役夫力殫。

小畜關柝門啟﹐衿帶解墮。福與善生﹐憂不爲禍。

履

狼虎所嗥﹐患害必遭。不利有爲﹐宜以遁逃。

泰

金精耀怒﹐帶劍過午。兩虎相距﹐弓弩滿野﹐𨿽憂無咎。

否

朽根枯樹﹐華葉落去。卒逢火焱﹐相隨偃僕。

同人入和出暗﹐動作有光。轉運休息﹐常樂允康。

大有國多忌諱﹐大人恆畏。結口無患﹐可以長存。

謙

天地淳亨﹐六合光明。陰序陽順﹐厥功以成。

豫

裸裎逐狐﹐爲人觀笑。牝雞鳴晨﹐主作亂妖。

隨

陰失陽復﹐桀失其室﹐相餧不食。

蠱

蜎飛蠢動﹐各有配偶。大小相保﹐咸得其所。臨之豫﹞

臨

鬼守我廬﹐欲呼伯去。曾孫壽考﹐司命不許。與生相保。

觀

禍走患伏﹐喜爲我福。凶惡消亡﹐災害不作。

賁

智不別揚﹐張誑妄行。陷淵僕顚﹐傷殺伯身。

剝

凶憂災殃﹐日益明章。禍不可救﹐三都夷傷。

復

長尾蜲蛇﹐畫地爲河。深不可涉﹐絕無以北。悵然憤息。

旡妄愛我嬰女﹐牽引不與。冀幸髙貴﹐反曰下賤。

大畜鳧游江湖﹐甘樂其餌。旣不近人﹐𨿽驚不駭。

頤

明滅光息﹐不能復食。精魄旣喪﹐以夜爲室。

大過奇適無偶﹐習靜獨處。所願不從﹐心思勞苦。

坎

葛藟蒙棘﹐花不得實。讒亂政﹐使忠壅塞。

離

鵲笑鳩舞﹐來遺我酒。大喜在後﹐授我龜紐。龍喜張口﹐超拜福祉。

咸

搖尾逐災﹐云孽辟除。洿泥生粱﹐下爲田主。

恆

白鶴銜珠﹐夜食爲明。膏潤優渥﹐國歲年丰。

遁

內執柔徳﹐止訟以默。宗邑賴徳﹐禍災不作。

大壯犬吠驚駭﹐公拔戈起。元冥厭火﹐消散瓦解。

晉

公悅嫗喜﹐子孫俱在。榮譽日登﹐福祿來處。

明夷鳥鳴捕﹐長欲飛去。循枝上下﹐適與風遇。顚損樹根﹐命不可救。

家人析薪熾酒﹐使媒求婦。和合齊宋﹐姜子悅喜。

睽

鄰不我顧﹐而望玉女。身多疣癩﹐誰當媚者。

蹇

遠視無光﹐不知靑黃。黈纊塞耳﹐使君闇聾。

解

克身整己﹐逢禹巡狩。賜我元圭﹐蒙受福佑。

損

遠望千里﹐不見黑子。離婁之明﹐無益於光。

益

斧斤所斫﹐瘡疣不息。鍼口不施﹐下卽空室。

夬

齊侯少子﹐才略美好。求我長女﹐賤薄不與。反得醜陋﹐後乃大悔。

姤

失儷後旅﹐天門地戶。不知所在﹐安止無咎。

萃

烏孫氏女﹐深目黑醜。嗜欲不同﹐過時無咎。

升

伯駕純驑﹐南至東華。求索車馬﹐道闕中止。

困

二女寶珠﹐誤鄭大夫。君父無禮﹐自爲作笑。

井

陽城太室﹐神明所息。仁者之君﹐獨無兵革。

革

反﹝一作大﹞蛇爲殃﹐使道不通。歲收甚少﹐年谷敗傷。

鼎

三足孤鳥﹐靈明爲禦。司過罰惡﹐自殘其家。毀敗爲憂。坎之渙﹞

震

車駕兩靷﹐絕馬欲步。雙輪脫行﹐至道遇害。一本作膠車乃駕﹐兩引如繩。馬絕靷走﹐雙輸脫去﹞

艮

郁映不明﹐爲陰所傷。眾霧麗集﹐共奪日光。

漸

鸇梟﹐治城禦災。周公勤勞﹐綏得安家。

歸妹名成徳就﹐項領不試。景公耄老﹐尼父逝去。

丰

一夫兩心﹐岐刺不深。所爲無功﹐求事不成。

旅

羿張烏號﹐彀射天狼。趙國雄勇﹐敗於滎陽。

巽

東家殺牛﹐污臭腥臊。神皆西顧﹐命衰絕周。

兌

火起我後﹐喜炙吾廬。蒼龍銜水﹐泉噀屋柱﹐𨿽難無咎。

渙

桃雀竊脂﹐巢於小枝。搖動不安﹐爲風所吹。寒心飄搖﹐常憂殆危。

節

徒足去域﹐飛入東國。有所畏避﹐深藏遠匿。

中孚璚英朱艸﹐仁政得道。鳧鷖在渚﹐福祿來下。

小過陳蔡之厄﹐從者饑瘦。明徳上通﹐憂不爲凶。

旣濟春桃生花﹐季女宜家。受福多年﹐男爲邦君。

未濟徑邪賊田﹐政惡傷民。夫婦咒詛﹐太山覆顚賁

賁

仁政不暴﹐鳳凰來舍。四時順節﹐民安其居。

乾

八口九頭﹐長舌破家。帝辛沈湎﹐商滅其墟。

坤

鬼守我門﹐呼伯入山。去其室家﹐捨其兆墓。

屯

日出阜東﹐山蔽其明。章甫薦履﹐箕子佯狂。剝之泰﹞

蒙

戴盆望天﹐不見星辰。顧小失大﹐福逃墻外。

需

兩輪日轉﹐南上大阪。四馬共轅﹐無有重難。與語笑言。

訟

羊驚狼虎﹐聳耳羣聚。行旅稽難﹐畱連愁苦。

師

楩生荊山﹐命制輸班。袍衣剝脫﹐夏熱冬寒。饑餓枯槁﹐眾人莫憐。

比

鳥飛無翼﹐兔走折足。不常其徳﹐自爲羞辱。

小畜條風制气﹐萬物出生。明庶長養﹐花葉壯茂。

履

坤厚地徳﹐萬物蕃息。平康正直﹐以綏大福。

泰

昴畢附耳﹐將軍乘怒。路徑隔塞﹐燕雀驚駭。

否

東風啟戶﹐黔啄翻舞。各樂其類﹐咸得生處。

同人兩足四翼﹐飛入家國。寧我伯姊﹐與母相得。

大有歲暮花落﹐陽入陰室。萬物伏匿﹐歲不可得。

謙

釋然遠咎﹐避患髙阜。田獲三狐﹐以貝爲寶。君子所在﹐安寧不殆。

豫

遷延卻縮﹐不見頭目﹐日以困急。

隨

秋隼冬翔﹐數被嚴霜。雄犬夜鳴﹐家擾不寧。

蠱

班馬還師﹐以息勞疲。役夫嘉喜﹐入室見妻。

臨

老楊日衰﹐條多枯枝。爵級不進﹐遂至摧隤。

觀

順風吹火﹐牽騎驥尾。易爲功力﹐因懼受福。

噬嗑六人俱行﹐各遺其囊。黃鵠失珠﹐無以爲明。

剝

依叔墻隅﹐志下心勞。楚王晨食﹐韓子低頭。

復

三年生狗﹐以戌爲母。荊夷上侵﹐姬伯出走。坤之震﹐需之訟﹐否之姤﹞

旡妄鶴盜我珠﹐逃於東都。鵠起追求﹐郭氏之墟。不見蹤迹﹐反爲禍災。

大畜外與中退﹐舉事不遂。餔麋毀齒﹐失其道理。

頤

鴻鵠髙飛﹐鳴求其雌。雌來在戶﹐雄哺嘻嘻。甚獨勞苦﹐炮鱉膾鯉。

大過褰衣涉河﹐水深漬衣。幸賴舟子﹐濟脫無他。觀之渙﹐剝之賁﹞

坎

虎嚙龍指﹐泰山之崖。天命不佑﹐不見其雌。

離

明不處暗﹐智不履危。終年卒歲﹐樂以笑歌。

咸

三足俱行﹐傾危善僵。六指不便﹐慁累弟兄。樹柱閡車﹐失其正當。車一作居﹞

恆

含車而徒﹐亡其駁牛。𨿽喪白頭﹐酒以療憂。

遁

析薪熾酒﹐使媒求婦。和合齊宋﹐姜子悅喜。

大壯夜視無明﹐不離商賈。子反笑歡﹐與市爲仇。

晉

徒行離車﹐厭泥塗﹐利以休居。

明夷作室山根﹐人以爲安。一夕崩巓﹐破我飧。

家人東山西山﹐各自言安。𨿽相登望﹐竟未同堂。

睽

君子在朝﹐凶言消去。驚駭逐狼﹐不見雄英。

蹇

愼愼﹐一作墳墳﹞火燒山根。不潤我鄰﹐獨不蒙恩。

解

南山之蹊﹐眞人所遊。徳配唐虞﹐天命爲子。保佑歆享﹐身受大慶。復之比﹐否之豫﹞

損

龍蛇所聚﹐大小來處。泱泱霈霈﹐淡淡磕磕。使我無賴。

益

旃裘若闔﹐慕徳獻服。邊鄙不悚﹐以安王國。

夬

光體春成﹐陳倉雞鳴。陽明失道﹐不能自守。消亡爲咎。大有之井﹞

姤

下泉苞稂﹐十年無王。荀伯遇時﹐憂念周京。無一作九蠱之歸妹﹞

萃

仁徳不暴﹐五精就捨。四序允釐﹐民安其居。

升

隋和重寶﹐眾所貪有。相如睨柱﹐趙王危殆。

困

鳳生五雛﹐長於南郭。君子康寧﹐悅樂身榮。

井

二人爲旅﹐俱歸北海。入門上堂﹐拜謁王母。勞賜我酒﹐女功不喜。

革

逐憂除殃﹐洿泥生粱﹐下田爲王。

鼎

東門之墠﹐茹藘在阪。禮義不行﹐與我心反。

震

鳧遇稻蘆﹐甘樂﹐𨿽驅不去。

艮

淸人髙子﹐久屯外野。逍遙不歸﹐思我君母。公子謁請﹐王孫嘉許。

漸

讒所言﹐語不成全。虎狼之患﹐不爲我殘。

歸妹張羅捕鳩﹐鳥麗其災。雌雄俱得﹐爲网所賊。剝之歸妹﹞

丰

安仁尙徳﹐東鄰慕義﹐來安吾國。

旅

猾醜假誠﹐前後相違。言如鱉咳﹐語不可知。

巽

懷璧越鄕﹐不可遠行。蔡侯兩裘﹐久苦流離。

兌

伯氏歸國﹐多所恨惑。車頓蓋傾﹐身常驚惶。乃得其願﹐雌雄相從。

渙

火石相得﹐乾無潤澤﹐利少囊縮。

節

君明聖哲﹐鳴呼其友。顯徳之徒﹐可以禮仕。

中孚騎豚逐羊﹐不見所望。徑涉虎廬﹐亡豚失羊。乾之蹇﹞

小過元黃虺隤﹐行者勞罷。役夫憔悴﹐處子猥衰。

旣濟右手掩目﹐不見長叔。失其所得﹐悔吝相仍。

未濟免冠進賢﹐步出朝門。儀體不正﹐賊孽爲患。否之兌﹞剝

剝

行觸大諱﹐與司命忤。執囚束縛﹐拘制於吏。憂人有喜。中孚之震﹞

乾

穿胸狗邦﹐僵離旁舂。天地易紀﹐日月更始。師之謙﹞

坤

從風縱火﹐荻芝俱死。三害集房﹐十子中傷。

屯

北山有棗﹐橘柚所聚。荷囊載擔﹐香盈筐筥。

蒙

金贖貍﹐不聽我辭。系於虎須﹐牽不得來。否之革﹐需之睽﹐震之咸﹐巽之需﹞

需

上下惟邪﹐寡婦無夫。歡心隔塞﹐君子離居。

訟

二人輦車﹐徙去其家。並沸釜鳴﹐不可安居。復之旅﹞

師

蹇驢不才﹐駿驥失時。筋力勞盡﹐罷於沙丘。履之巽﹞

比

明傷之初﹐爲穆出郊。以讒復歸﹐名曰豎牛。剝亂叔孫﹐飫於空丘。

小畜天火大起﹐飛鳥驚駭。作事不時﹐爲多咎。

履

土與山連﹐共保歲寒。終無災患﹐萬世長安。

泰

日出阜東﹐山蔽其明。章甫薦履﹐箕子佯狂。賁之屯﹞

否

龍馬上山﹐絕無水泉。喉焦唇乾﹐口不能言。乾之訟﹞

同人雄處弱水﹐雌在海濱。將別持食﹐悲哀於心。

大有庭燎夜明﹐追嗣日光。陽軟不至﹐陰雄生戾。

謙

三婦同夫﹐忽不相思。志恆不愁﹐顏色不怡。

豫

鶴盜我珠﹐逃於東都。鵠怒追求﹐郭氏之墟。不見蹤迹﹐反爲患災。豫之明夷﹞

隨

沐猴冠帶﹐盜在非位。眾犬共吠﹐倉狂蹶足。

蠱

黍稷禾稻﹐垂畝方好。中旱不雨﹐傷風病稿。

臨

雄聖伏名﹐人匿麟遠。走鳳飛北﹐亂禍未息。中孚之損﹞

觀

三母多福﹐天祿所伏。居之寵光﹐君子有福。

噬嗑被服文徳﹐升入大麓。四門雍肅﹐登受大福。

賁

褰裳涉河﹐水流漬衣。幸賴舟子﹐濟脫無他。觀之渙﹐賁之大過﹐坤之萃﹞

復

班馬還師﹐以息勞疲。役夫嘉喜﹐入戶見妻。觀之旣濟﹐賁之蠱﹞

旡妄東鄰嫁女﹐爲王妃後。莊公築館﹐以尊王母。歸於京師﹐季姜悅喜。

大畜百足俱行﹐相輔爲彊。三聖翼事﹐王室寵光。屯之履﹐晉之坤﹐遁之復﹞

頤

危坐至暮﹐請求不得。膏澤不降﹐政戾民忒。泰之離﹐需之頤﹐漸之坎﹞

大過百川朝海﹐泛流不止。路𨿽遼遠﹐無不到者。

坎

乘驑駕驪﹐東至於濟。遭遇仁友﹐送我以資。厚得利歸。

離

禮壞樂崩﹐陰請不當。成子傲慢﹐爲簡生殃。欲求致理﹐力疲心爛。

咸

一人輦車﹐乘入虎家。王母貪饕﹐盜我犁牛。

恆

羊頭兔足﹐少肉不飽。漏囊敗粟﹐利無所得。渙之艮﹞

遁

新田宜粟﹐上農得谷。君子懷徳﹐以千百福。恆之離﹞

大壯夷羿所射﹐發輒有獲。雙鳧俱得﹐利伐王國。

晉

鳧舞鼓翼﹐嘉樂堯徳。虞夏美功﹐要荒賓服。

明夷登丘上山﹐對酒遇歡。終年卒歲﹐優福無患。

家人歲暮花落﹐陽入陰室。萬物伏匿﹐藏不可得。

睽

螟虫爲賊﹐害我禾谷。簞瓶空虛﹐饑無所食。

蹇

陽虎脇主﹐使徳不通。炎離爲殃﹐年谷患傷。

解

四馬共轅﹐東上泰山。騂驪同力﹐無有重難。與君笑言。渙之丰﹞

損

牧羊稻園﹐聞虎喧讙。畏懼悚息﹐終無禍患。隨之漸﹐井之否﹐中孚之小過﹞

益

陽花不時﹐冬實生危。憂多橫賊﹐生不能服。昆侖之玉﹐取求必得。

夬

髙阜所在﹐陰气不淋。洪水不處﹐爲家利寶。

姤

釋然遠咎﹐避患革害。田獲三狐﹐以貝爲寶。君子所在﹐安寧不殆。

萃

兩目失明﹐日奪無光。脛足跛曳﹐不可以行。頓於丘旁﹐亡妾莫逐。嵬然獨宿。

升

鴻飛循陸﹐公出不復﹐伯氏客宿。中孚之同人﹞

困

佩玉累蕊﹐無以系之。孤怨獨處﹐愁哀相憂。一作桑方云云﹞

井

載船渡海﹐𨿽深何咎。孫子俱在﹐不失其所。

革

鵠求魚食﹐道遇射弋。繒加我頸﹐繳縛兩翼。欲飛不能﹐爲羿所得。

鼎

泥面亂頭﹐忍恥少羞﹐日以削消。

震

桑方將落﹐隕其黃葉。失勢傾倒﹐如無所立。一作佩玉云云﹞

艮

巨蛇大﹐戰於國邦。上下隔塞﹐主君走逃。巽之臨﹞

漸

已動死﹐連商子。揚砂石﹐胡貉擾。軍鼓振﹐吏士恐。

歸妹張羅搏鳩﹐鳥麗其災。雌雄俱得﹐爲网所滅。賁之歸妹﹐一作二人俱行﹐別離持食。一身五心﹐亂無所得﹞

丰

三聖相輔﹐鳥獸喜舞。安樂富有﹐二人諧偶。

旅

三奇六耦﹐相隨俱市。王孫善賈﹐先得利寶。居止不移﹐大盜爲咎。

巽

三人俱行﹐一人言北。伯叔欲南﹐少叔不得。中路分道﹐爭鬥相賊。歸妹之中孚﹞

兌

播天舞地﹐擾亂神所。居樂無咎﹐言不信誤。

渙

坐爭立訟﹐紛紛洶洶。幸成禍亂﹐災及我公。大過之離﹞

節

蛇行蜿蜒﹐不能上阪。履節安居﹐可以無憂。

中孚隙大墻壞﹐蠹眾木折。狼虎爲政﹐天降罪伐。髙殺望夷﹐胡亥以斃。

小過陽不違徳﹐髙山多澤。顏子逐兔﹐未有所得。

旣濟心多畏惡﹐時愁日懼。𨿽有小咎﹐終無大悔。

未濟眾神集聚﹐相與議語。南國虐亂﹐百姓愁苦。舉師徵討﹐別立賢主。無妄之家人﹞復

復

周師伐紂﹐克於牧野。甲子平旦﹐天下悅喜。

乾

任武負力﹐東徵不伏。陷履泥塗﹐雄師敗覆。

坤

義不勝情﹐以欲自營。覬利危躬﹐折角摧頸。

屯

懸貆素餐﹐食非其任。失輿剝廬﹐休坐徙居﹐室家何憂。

蒙

鶹鴟娶婦﹐深目窈身。折腰不媚﹐與伯相背。

需

東風解凍﹐河川流通。西門子產﹐升擢有功。

訟

三足俱行﹐傾危善僵。六指不便﹐累慁弟兄。樹柱閡車﹐失其正當。賁之咸﹞

師

京庾積倉﹐黍稷以興。亟行疾至﹐以厭飽食。

比

南山之蹊﹐眞人所在。徳配唐虞﹐天命爲子。保佑歆享﹐身受大慶。賁之解﹞

小畜車馳人趨﹐捲甲相仇。齊魯寇戰﹐敗於犬丘。坤之兌﹞

履

十五許室﹐柔順有徳。霜降歸嫁﹐夫以爲合。先王日至﹐不利出域。

泰

任力劣薄﹐遠托邦國。輔車不僵﹐爲癰所傷。

否

千載舊室﹐將有困急。荷糧負囊﹐出門直北。

同人惡災殆盈﹐日益章明。禍不可救﹐三郤夷傷。

大有冠危載患﹐身驚不安。與禍馳逐﹐凶來入門。

謙

虎狼並處﹐不可以事。忠謀轉攺﹐禍必及己。退隱深山﹐身乃不殆。

豫

卵與石鬥﹐糜碎無處。挈瓶之使﹐不爲憂懼。

隨

五心六意﹐岐道多怪。非君本志﹐生我恨悔。

蠱

雨雪載塗﹐東行破車﹐旅人無家。

臨

尙利壞義﹐月出平地。國亂天常﹐咎徵滅亡。

觀

東行破車﹐步入範家。衡門穿射﹐無以爲主。賣袍續食﹐糟糠不飽。

噬嗑逐金出門﹐並失玉丸。往來井上﹐甑破缺盆。丸一作幾﹞

賁

春孟醴酒﹐使君壽考。南山多福﹐宜行賈市。秋梁雌雉﹐所至利喜。

剝

持刃操肉﹐對酒不食。夫亡從軍﹐長子入獄﹐抱膝獨宿。

旡妄踦牛傷暑﹐不能成畝。艸萊不墾﹐年歲無有。

大畜南邦大域﹐鬼魅滿室。讙聲相逐﹐爲我行賊。

頤

噂噂所言﹐莫如我垣。歡樂堅固﹐可以長安。

大過堯舜禹湯﹐四聖惇仁。允施徳音﹐民安無窮。旅人相望﹐未同朝卿。

坎

桎梏拘獲﹐身入牢獄。髡刑受法﹐終不得釋。耳閉道塞﹐求事不得。

離

跖並桀處﹐民困愁苦。行旅遲遲﹐畱連齊魯。

咸

求雞獲雉﹐買鱉失魚。出入均貨﹐利得無餘。齊姜宋子﹐婚姻孔喜。

恆

雨師駕駟﹐風伯吹云。秦楚爭彊﹐施不得行。

遁

仲冬兼秋﹐鳥散飲憂。困於米食﹐數驚鸇鵰。

大壯三羝上山﹐俱至陰安。遂到南陽﹐完其芝香。兩崖相望﹐未有枕狀。

晉

飛之日南﹐還歸遼東。雌雄相從﹐和鳴雍雍。解我胸舂。

明夷堯飲舜舞﹐禹拜上酒。禮樂所丰﹐可以安處。保我淑女。

家人太乙置酒﹐樂正起舞。萬神攸同﹐可以安處。綏我齒兒。

睽

白馬騂驑﹐生乳不休。富我商人﹐得利饒優。

蹇

宛馬疾步﹐盲師坐禦。目不見路﹐中止不到。

解

春桃萌生﹐萬物華榮。邦君所居﹐國樂無憂。

損

把珠入口﹐蓄爲玉寶。得吾所有﹐欣然嘉喜。

益

襦燒褲燔﹐羸剝饑寒﹐病證凍攣。

夬

水沬沈浮﹐沮濕不居﹐爲心疾憂。

姤

行如桀紂﹐𨿽禱不佑。命衰絕周﹐文君乏祀。

萃

蜉蝣戴盆﹐不能上山。腳摧跛蹶﹐損傷其頭。

升

長子入獄﹐婦饋母哭。霜降旬甚﹐向晦伏法。

困

求犬得兔﹐請新遇故。𨿽不當路﹐踰吾舊捨。

井

鳥鳴葭端﹐一呼三顚。動搖東西﹐危而不安。靈符禱祉﹐疾病無患。

革

天厭禹徳﹐命興湯國。祓社釁鼓﹐以除民疾。

鼎

陰霧作匿﹐不見白日。邪徑迷通﹐使君亂惑。

震

猿墮喬木﹐不跛手足。握珠懷玉﹐還歸我室。屯之豫﹐蒙之隨﹞

艮

三驪負衡﹐南取芝香。秋蘭芬馥﹐盈滿篋筐﹐利我少姜。

漸

春生孚乳﹐羽毛成就。舉不失宜﹐君臣相好。盜走奔北﹐終無所悔。

歸妹東行破車﹐還反室家。天命訖終﹐無所禱凶。

丰

九雁列陣﹐雌獨不羣。爲罾所牽﹐死於庖人。

旅

二人輦車﹐從去其家。井沸釜鳴﹐不可以居。從疑作徙﹞

巽

閉塞復通﹐與喪相逢。甘棠之人﹐解我憂凶。

兌

賦斂重數﹐政爲民賊。杼軸空虛﹐家去其室。

渙

怒非其怨﹐貪妒腐鼠。而呼鵲鴟﹐自令失餌﹐倒被災患。

節

簪短帶長﹐幽思最苦。瘠貌少疲﹐以疾病降。

中孚三人俱行﹐各別采桑。蘊其筐筥﹐畱我嘉侶。得歸無咎﹐四月來處。

小過逐鳩南飛﹐與喜相隨。井獲鹿子﹐多得利歸﹐𨿽憂無危。

旣濟驅羊南行﹐與福相逢。狼驚吾馬﹐虎盜我子。悲恨自咎。

未濟東鄰西國﹐福喜同樂。出得隋珠﹐畱獲和玉。俱利有息。旡妄

旡妄夏臺羑里﹐湯文厄處。臯陶聽斷﹐岐人悅喜。西望華首﹐東歸無咎。

乾

儋耳穿胸﹐纏離勞舂。天地易紀﹐日月更始。蝮螫我手﹐痛爲吾毒。

坤

慈母之恩﹐長大無孫。消息褓𦇤﹐害不入門。

屯

言妄語﹐轉相詿誤。道左失迹﹐不知郎處。

蒙

郁映不明﹐陰積無光。日在北陸﹐萬物雕藏。

需

主母多福﹐天祿所伏。居之寵昌﹐君子有光。

訟

不耕而獲﹐家食不給。中女無良﹐長子跛足。疏齒善市﹐商人有喜。

師

火起上門﹐不爲我殘。跳脫東西﹐獨得生完。不利山鄰﹐病疾憂患。

比

持刃操肉﹐對酒不食。夫亡從軍﹐少子入獄。抱膝獨宿。復之剝﹞

小畜蝦去海﹐遊於枯裏。街巷迫狹﹐不得自在。南北四極﹐渴餒成疾。

履

啞啞笑語﹐與歡飲酒。長樂行觴﹐千秋起舞。拜受大福。

泰

登髙上山﹐賓於四門。士伍得歡﹐福爲我根。

否

天厭周徳﹐命與南國。以禮靜民﹐兵革休息。

同人壅遏堤防﹐水不得行。火光盛陽﹐陰魄伏匿。走歸其鄕。

大有河海都市﹐國之奧府。商人受福﹐少子玉石。一作食﹞

謙

東行避兵﹐南去不祥。西逐凶惡﹐北福生。與喜相逢。

豫

東家中女﹐嫫母最醜。三十無室﹐媒伯勞苦。

隨

破亡之國﹐天所不福﹐難以止息。

蠱

驂駕蹇驢﹐日暮失時。居者無憂﹐保我樂娛。

臨

蝃蝀之側﹐佞幸傾惑。女謁橫行﹐王道充塞。

觀

三羖五羊﹐相隨並行。迷入空澤﹐有谷直北。徑涉六駁﹐爲所傷賊。

噬嗑戴喜抱子﹐與利爲友。天之所命﹐不憂危殆。荀伯勞苦﹐西來王母。

賁

織縷未就﹐鍼折不復。女工多態﹐亂我政事。

剝

行露之訟﹐貞女不行。君子無食﹐使道壅塞。

復

羿張烏號﹐彀射天狼。鐘鼓不鳴﹐將軍振攘。趙國雄勇﹐鬥死滎陽。

大畜延頸望酒﹐不入我口。商人勞苦﹐利得無有。夏臺羑里﹐難爲復喜。

頤

冠帶南遊﹐與喜相期。邀於嘉國﹐拜位逢時。坎之井﹞

大過東西觸垣﹐不利出門。魚藏深水﹐無以樂賓。爵級摧頹﹐光威咸衰。

坎

兩母千子﹐轉息無已。五乳百雛﹐騂駁驤駒。

離

重祖後﹐司馬太史。陽氏之災﹐雕宮悲苦。

咸

內執柔徳﹐止訟以默。宗邑賴福﹐禍災不作。

恆

采唐沬鄕﹐邀期桑中。失信不會﹐憂思約帶。巽之乾﹐師之噬嗑。一作牛驥同堂﹐郭氏以亡。國破爲墟﹐君奔走逃。

遁

官成立政﹐衣就缺袂。恭謙爲衛﹐終無禍尢。

大壯麒麟鳳凰﹐子孫盛昌。少齊在門﹐利以合婚。貴人大歡。

晉

亂危之國﹐不可涉域。機機發發﹐身頓僵覆。

明夷千雀萬鳩﹐與鷂爲仇。威勢不敵﹐𨿽眾無益。爲鷹所擊﹐萬事皆失。

家人眾神集聚﹐相與議語。南國虐亂﹐百姓愁苦。興師徵討﹐更立賢主。剝之末濟﹐屯之節﹐小畜之豫﹞

睽

顏淵閔騫﹐以禮自閒。君子所居﹐禍災不存。

蹇

三桓子孫﹐世秉國權。爵勢上卿﹐富於周公。

解

鶴鳴九臯﹐處子失時。載土販鹽﹐難爲功力。

損

方軸圓輪﹐車行不前。組囊以錐﹐失其事便。還師振旅﹐兵革休止。二句疑衍文﹞

益

魚擾水濁﹐桀亂我國。駕龍出遊﹐東之樂邑。天賜我祿﹐與生爲福。

夬

白虎黑狼﹐伏伺山陽。遮遏牛羊﹐病我商人。

姤

履危不安﹐疏顚我顏﹐傷腫爲瘢。

萃

三人輦車﹐東入旁家。主母貪饕﹐盜我資財。亡失犁牛。

升

三鶴南飛﹐俱就塘池。蝦饒有﹐利得過倍。

困

鷹棲茂樹﹐候雀往來。一擊獲兩﹐利在枝柯。

井

堯舜欽明﹐禹稷股肱。伊尹往來﹐進履登堂。顯徳之徒﹐可以輔王。

革

枯旱三年﹐艸萊不生。粢盛空乏﹐無以供靈。

鼎

方口圓舌﹐爲知樞門。解釋鉤帶﹐商旅以歡。

震

鳧池水溢﹐髙陸爲海。江河橫流﹐魚鱉成市。千里無墻﹐鴛鳳遊行。

艮

烹魚失刀﹐駕車馬亡。錫刃不入﹐魴鯉腥臊。

漸

戎狄蹲踞﹐無禮貪饕。非吾族類﹐君子攸去。

歸妹渡河踰水﹐狐濡其尾。不爲禍憂﹐捕魚遇蟹。利得無幾。

丰

河出小魚﹐不宜勞煩。苛政害民﹐君受其患。

旅

偃武修文﹐兵革休安。淸人逍遙﹐來歸空閒。

巽

九疑郁林﹐沮濕不中。鸞鳥易去﹐君子不安。

兌

搏逢虎﹐患厭不起。遂至歡國﹐與福笑語。君子樂喜。

渙

狗生龍馬﹐公勞嫗苦。家無筐筥﹐折悔爲吝。

節

嬰孩求乳﹐慈母歸子。黃麑悅喜﹐得其甘餌。

中孚有兩赤鷂﹐從五隼噪。操矢無筈﹐趣釋爾射。扶伏聽命﹐不敢動搖。

小過伊尹智士﹐去桀耕野。執順以彊﹐天佑無咎。

旣濟逐鹿山西﹐利入我門。陰陽和調﹐國無災殃。長子東遊﹐須其三仇。二句疑衍文﹞

未濟龍興之徳﹐周武成福。長女宜家﹐與君相徳。長股遠行﹐貍且善藏。大畜

大畜朝鮮之地﹐姬伯所保。宜人宜家﹐業處子孫。求事大喜。

乾

金柱鐵關﹐膠固衛災。君子居之﹐安無憂疑。

坤

轉禍爲福﹐喜來入屋。春城夏國﹐可以飲食。保全家室。

屯

水暴橫行﹐浮屋壞墻。泱泱溢溢﹐市師驚惶。居止不殆﹐與母相保。

蒙

虎豹熊羆﹐遊戲山隅。得其所欲﹐君子無憂。旅人失利﹐市空無人。

需

躬禮履仁﹐尙徳止訟。宗邑已安﹐三伯無患。

訟

江淮易服﹐元黃朱飾。靈公夏徵﹐哀禍無極。髙位崩巓﹐失其寵室。

師

不虞之患﹐禍至無門。奄忽暴卒﹐痛傷我心。﹝蒙之明夷﹞

比

三塗五嶽﹐去危入室。凶禍不作﹐桀盜堯服。失其寵福﹐貴人有疾。

小畜

配合相迎﹐利之四鄕。昏以爲期﹐明星煌煌。欣喜奭懌﹐所言得償。

履

三首六身﹐莫適所閒。更伏搖動﹐動失事便。箕子佯狂﹐國乃不昌。

泰

虎臥山隅﹐鹿過後胊。弓矢設張﹐蝟爲功曹。伏不敢起﹐遂全其軀。得我羙章之。﹝大有之訟﹞

否

麟鳳執獲﹐英雄失職。自衛反魯﹐畏昧不起。福祿訖己。﹝畏一作晦﹞

同人欒子作殃﹐伯氏誅傷。州犁奔楚﹐失其寵光。

大有黃帝出遊﹐駕龍乘馬。東至泰山﹐南過齊魯。王良禦右﹐文武何咎。不利市賈。

謙

齊魯爭言﹐戰於龍門。構怨致禍﹐三世不安。

豫

道禮和徳﹐仁不相賊。君子往之﹐樂有其利。

隨

嫗妒公姥﹐毀益亂類。使我家憤﹐利不得遂。

蠱

一巢九子﹐同公共母。柔順利貞﹐君子不殆。福祿所在。

臨

崔嵬北嶽﹐天神貴客。溫仁正直﹐主布恩徳。閔哀不已﹐蒙受大福。

觀

三蛆逐蠅﹐陷墮釜中。灌沸淹殪﹐與母長訣。

噬嗑東山西陵﹐髙峻難升。滅夷掘壘﹐使道不通。商旅無功﹐復反其邦。

賁

常徳自如﹐不逢禍殃﹐福祿自來。

剝

範子妙材﹐戮辱傷膚。後相秦國﹐封爲應侯。

復

狼虎結謀﹐相聚爲儔。同嚙牛羊﹐道絕不通。病我商人。

旡妄不宜杜公﹐與我爭訟。媒伯無禮﹐自令塞壅。

頤

上天樓臺﹐登拜受福﹐喜慶大來。

大過三羊上山﹐東至平康。黃龍服箱﹐南至魯陽。完其佩囊﹐執綏車中。行人有慶。

坎

天地閉塞﹐仁智隱伏。商旅不行﹐利深難得。

離

延陵適魯﹐觀樂太史。車轔白顚﹐知秦興起。卒兼其國﹐一統爲主。

咸

櫜戢甲兵﹐歸放馬牛。徑路開通﹐國無凶憂。一下有朽墻難鑿﹐疾病難治。

恆

牛驥同堂﹐郭氏以亡。國破爲壚﹐君奔走趍。

遁

大尾小腰﹐重不可搖。棟撓壤壞﹐臣爲君憂。湯火之言﹐消不爲患﹐使我復安。

大壯太乙置酒﹐樂正起舞。萬福攸同﹐可以安處。保我齯齒。一下有暗空無餌﹐不利爲旅。

晉

飲酒醉酗﹐跳起爭鬥。伯傷叔僵﹐東家治喪。

明夷陵險難登﹐澗中多石。車馳擊﹐重載傷軸。擔負善躓﹐跌踒右足。

家人爭訟不已﹐更相咨詢。張李弱口﹐被髮北走。一下有耳順從心﹐躬行至仁。不須以兵﹐天下太平。

睽

心志無良﹐傷破妄行。觸墻抵壁﹐不見戶房。先王閉關﹐商旅委棄。

蹇

鸋鴂鴟鴞﹐治成禦災。綏徳安家﹐周公勤勞。

解

淸人髙子﹐久屯外野。逍遙不歸﹐思我慈母。

損

兩虎爭鬥﹐股創無處。不成仇讎﹐行解卻去。

益

天女推牀﹐不成文章。南箕無舌﹐飯多沙糠。虐眾盜名﹐雄鷄折頸。

夬

太子扶蘇﹐出於遠郊。佞幸成邪﹐攺命生憂。慈母之恩﹐無路致之。

姤

寒暑相推﹐一明一微。赫赫宗周﹐榮光滅衰。

萃

雞狗相望﹐仁道篤行。不吠昏明﹐各安其鄕。周鼎和餌﹐國富民有。八極蒙佑。

升

窗牖戶房﹐通利明光。賢智輔聖﹐仁施大行。家給人足﹐海內殷昌。

困

雨雪三月﹐鳥獸饑乏。旅人失宜﹐利不可得。機言解患﹐以療篤難﹐危身復安。

井

白鶴銜珠﹐夜食爲明。膏潤優渥﹐國歲年丰。中子來同﹐見惡不凶。

革

從豕牽羊﹐與虎相逢﹐𨿽驚不凶。

鼎

鳧雁啞啞﹐以水爲宅。雌雄相和﹐心志娛樂。得其所欲。﹝大有之歸妹﹞

震

逐狐平原﹐水遏我前。深不可涉﹐暮無所得。

艮

窟室蓬戶﹐寒賤所處。千里望煙﹐渙散四方。形體滅亡﹐下入深淵﹐終不見君。

漸

桀紂之主﹐悖不堪輔。貪榮爲人﹐必定其咎。聚斂積實﹐野在都邑﹐未來我室。

歸妹倉庫盈億﹐年歲有息。商人畱連﹐𨿽久有得。陰多陽少﹐因地就力。

丰

泰山不然﹐釣鯉失綸。魚不可得﹐利去我北。一作三人同福﹐以興周國﹐君子安息。

旅

童女無媒﹐不利動搖。安其室廬﹐待母動憂。

巽

載風雲母﹐遊觀東海。鼓翼千里﹐見吾愛子。

兌

鴻盜我襦﹐逃於山隅。不見其迹﹐使伯心憂。

渙

夜視失明﹐不利遠鄕。閉門塞牖﹐福爲我母。

節

三狗逐兔﹐於東門路。利以進取﹐商人有得。

中孚武王不豫﹐周公禱謝。載璧秉珪﹐安寧如故。

小過同載共車﹐中道別去。爵級不進﹐君子下輿。

旣濟六雁俱飛﹐遊戲稻池。大飲多食﹐食飽無患。一下有舉事不遂﹐商旅作僓。

未濟符左契右﹐相與合齒。乾以坤利﹐季生六子。長大成就﹐風言如母﹐不利爲咎。

頤

頤

家給人足﹐頌聲並作。四夷賓服﹐干戈捲閣。

乾

思初道古﹐哀吟無輔。陽明不制﹐上失其所。

坤

江淮河海﹐天之奧府。眾利所聚﹐可以饒有。樂我君子。

屯

三雁俱飛﹐避暑就涼。適與矰遇﹐爲繳所傷。

蒙

秋南春北﹐隨時休息。處和履中﹐安無憂凶。

需

履危無患﹐逃脫獨全。不利出門﹐傷我左膝。疾病不食﹐鬼哭其室。

訟

東家凶婦﹐怨其公姥。毀盤破盆﹐棄其飯餐。使我困貧。

師

泥滓污辱﹐棄捐溝瀆。眾所笑哭﹐終不顯錄。

比

旦往暮還﹐吝與相存﹐身無患凶。

小畜

六翮長翼﹐夜過射國﹐羿氏無得。

履

蜂蠆之國﹐難以止息。嘉媚之士﹐爲王所食。從去其室。

泰

被乘龍﹐爲王道東。過時不返﹐使我憂聾。

否

雪梅零墜﹐心思憒憒。懷憂少愧﹐亂我魂气。

同人長女三嫁﹐進退多態。牝狐作妖﹐夜行離憂。

大有轟轟﹐驅東向西。盛盈必毀﹐髙位崩顚。

謙

乘船涉濟﹐載水逢火。賴得無患﹐蒙我全生。

豫

徳至之君﹐政仁且溫。伊呂股肱﹐國富民安。

隨

生不逢時﹐困且多憂。無有冬夏﹐心常悲愁。

蠱

南歷玉山﹐東入生門。登福上堂﹐飲萬歲漿。

臨

大斧斫木﹐讒人敗國。東關二五﹐禍及三子。晉人亂危﹐懷公出走。

觀

一室百孫﹐公悅嫗歡。相與笑言﹐家樂以安。

噬嗑隨陽轉行﹐不失其常。君安於鄕﹐國無咎殃。

賁

羣虎入邑﹐求索肉食。大人禦守﹐君不失國。

剝

弱足刖跟﹐不利出門。商賈無贏﹐折崩爲患。湯火之憂﹐轉解喜來。

復

夏臺幽戶﹐文王厄處。鬼侯飲食﹐岐人悅喜。

旡妄棟撓壤壞﹐廊屋大敗。宮闕空廓﹐如冬枯樹。

大畜讒以內安﹐不利其國。室家大懼﹐幽囚重閉。疾病多求﹐罪亂憤憒。

大過六龍俱怒﹐戰於陂下。蒼黃不勝﹐旅人艱苦。

坎

天下雷行﹐塵起不明。市空無羊﹐疾人憂凶。三木不喜﹐脫歸家邦。

離

一指食肉﹐口無所得。染其鼎鼐﹐舌饞於腹。

咸

喜笑不常﹐失其福慶。口辧言疥﹐行者畏忌。

恆

毛生毫背﹐國樂民富﹐侯王有徳。

遁

豶豕童牛﹐害傷不來。三光同堂﹐生我福仁。

大壯江河淮濟﹐盈溢爲害。邑被其癩﹐年困無歲。

晉

兩虎爭鬥﹐股瘡無處。不成仇讎﹐行解卻去。

明夷五嶽四瀆﹐潤洽爲徳。行不失理﹐民賴恩福。

家人載車乘馬﹐南逄君子。與我嘉福﹐離憂無咎。

睽

缺囊破筐﹐空無黍粱。不媚始公﹐棄於糞場。

蹇

殺行桃園﹐見虎東還。螳螂之敵﹐使我無患。

解

箕仁入室﹐政衰獘極。抱其彜器﹐奔於他國。因禍受福。

損

庭燎夜明﹐追古傷今。陽弱不制﹐陰雄坐戾。

益

懸貆素餐﹐食非其任。失輿剝廬﹐休坐徙居。

夬

嘉聞福喜﹐繒帛盛織﹐日就爲得。

姤

執綏登車﹐驂乘東遊。說齊解燕﹐霸國以安。

萃

水深無桴﹐蹇難何遊。商伯失利﹐庶人愁憂。

升

三鳥鴛鴦﹐相隨俱行。南到饒澤﹐食魚與粱。君子長樂﹐見惡不傷。

困

遠視目盻﹐臨深苦眩。不離越都﹐旅人畱難。

井

終風東西﹐渙散四方。終日至暮﹐不見子歡。

革

言無要約﹐不成券契。殷叔季姬﹐公孫爭之。彊入委命﹐不悅我心。

鼎

牛馬聾聵﹐不知聲味。遠賢賤仁﹐自令亂憒。疾病無患﹐生福在門。

震

從商近遊﹐食飽無憂。囹圄之困﹐中子見囚。

艮

據斗運樞﹐順天無憂﹐與樂並居。

漸

姬奭姜望﹐爲武守邦。藩屏燕齊﹐周室以彊。子孫億昌。

歸妹亡羊東澤﹐循堤直北。子思其母﹐隨返其所。

丰

張鳥開口﹐舌直距齒。然諾不行﹐政亂無緒。

旅

載船逢火﹐憂不爲禍。家在山東﹐入門見公。

巽

絕國異路﹐心不相慕。蛇子兩角﹐使我相惡。

兌

鼻項移徙﹐居不安坐。枯竹後生﹐失其寵榮。

渙

火息無光﹐千歲不長﹐殷湯遠明。

節

文王四乳﹐仁孝篤厚。子蓄十男﹐無有折夭。

中孚熊羆豺狼﹐在山陰陽。伺鹿取麞﹐道伏畏難。

小過雕葉被霜﹐獨蔽不傷。駕入喜門﹐與福爲婚。

旣濟黃離白日﹐照我四國。元首昭明﹐民賴爲福。一下有漢有遊女﹐人不可得。

未濟順風直北﹐與歡相得。歲熟年丰﹐邑無寇賊。一下有長女行嫁﹐子孫不昌﹐棄疾爲殃。大過

大過典冊法書﹐藏在蘭臺。𨿽遭亂潰﹐獨不遇災。。

乾

日在北陸﹐陰蔽陽目。萬物空虛﹐不見長育。

坤

鬼泣哭社﹐悲商無後。甲子昧爽﹐殷人絕祀。

屯

涉塗履危﹐不利有爲。安坐垂堂﹐乃無災殃。門戶自開﹐君憂不昌。

蒙

陽失其紀﹐枯木復起。秋華冬實﹐君不得失。

需

大樹之子﹐百條共母。當夏六月﹐枝葉盛茂。鸞鳳以庇﹐召伯避暑。翩翩偃仰﹐各得其所。

訟

秉鉞執殳﹐挑戰先驅。不役元帥﹐敗破爲憂。

師

啟室開門﹐巡狩釋冤。夏臺羑里﹐湯文悅喜。

比

衰滅無幾﹐淵溺在項。吠狗夜驚﹐家乃不寧。

小畜

西鄰小女﹐未有所許。志如委衣﹐不出房戶。心無所處﹐傅母何咎。

履

狗吠夜驚﹐履鬼頭頸。危者弗傾﹐患者不成。

泰

當年少寡﹐獨與孤處。雞鳴犬吠﹐無敢難者。我生不辰﹐獨嬰寒苦。

否

無道之君﹐鬼哭其門。命與下國﹐絕不得食。

同人乘龍南遊﹐夜過糟丘﹐脫厄增憂。一下有繒絕魯傷﹐羿不得美。

大有馬躓車傷﹐長舌破家。東關二五﹐晉君出走。

謙

瓜花瓠實﹐百女同室。酰苦不熟﹐未有配合。

豫

晨風文翰﹐火舉就溫。時過我邑﹐羿無所得。

隨

浼浼促促﹐塗泥至轂。雨濘不進﹐虎囓不得。

蠱

膠車駕東﹐與雨相逢。放革懈惰﹐頓禹﹝一作輸﹞獨坐。憂不爲禍。﹝一作福﹞

臨

六家作權﹐公室剖分。陰制其陽﹐唐叔失明。

觀

去室離家﹐來奔大都。火息復明﹐姬伯以昌。商人失功。

噬嗑牧羊稻園﹐聞虎喧讙。危懼喘息﹐終無禍患。

賁

嬰兒求乳﹐母歸其子。黃麑悅喜﹐乃得甘飽。

剝

廓落失業﹐跨禍變福﹐利無所得。

復

出入無時﹐憂患爲災。行人失牛﹐利去不來。若馬遺駒﹐勿與久居。

旡妄風怒漂木﹐女感生疾。陽失其時﹐陰孽爲賊。

大畜車馬疾傷﹐不利越鄕。幽人無貪﹐去晦就明。

頤

三奇六耦﹐各有所主。周南召南﹐聖人所在。徳義流行﹐民悅以喜。

坎

坐爭立訟﹐紛紛哅哅。卒成禍亂﹐災及家公。

離

凶憂爲殘﹐使我不安。從之南國﹐以除心疾。

咸

愛我嬰女﹐牽引不得。冀幸髙貴﹐反曰下賤。

恆

宜行賈市﹐所取必倍。載喜抱子﹐與利爲友。

遁

坐席未溫﹐憂來扣門。踰墻北走﹐兵交我後。脫於虎口。

大壯赤帝懸車﹐廢職不朝。叔帶之災﹐君子記廬。

晉

子畏於匡﹐厄困陳蔡。明徳不危﹐竟自免害。

明夷逐雁南飛﹐馬疾牛罷。不見魚池﹐失利憂危。牢戶之冤﹐脫免無患。

家人推輦上山﹐髙仰重難。終日至暮﹐不見阜巓。

睽

憂不爲患﹐福在堂門﹐使君偃安。

蹇

春桃生華﹐季女宜家。受福多年﹐男爲邦君。

解

髙山之巓﹐去地億千。𨿽有兵寇﹐足以自守。

損

過時歷月﹐役夫憔悴。處子嘆室﹐思我伯叔。

益

太微復明﹐說升傅巖﹐乃稱髙宗。一作疾在頭頸﹐和不能生﹐滅其令名。

夬

旁多小星﹐三五在東。早夜晨行﹐勞苦無功。

姤

東鄕煩煩﹐相與笑言。子般鞭革﹐圉人作患。

萃

鼻移在頭﹐枯葦復生。下朽上榮﹐家乃不寧。其捨不成。

升

蝦蟆羣聚﹐從天請雨。雲雷集聚﹐應時輒與。得其所願。

困

大步上車﹐南到喜家。送我貂裘﹐與福載來。

井

賊仁傷徳﹐天怒不福。斬刈宗社﹐失其土宇。一本此下有皆頤之三字﹐闕一字﹞

革

從蝟見虎﹐𨿽危無殆﹐終已不處。

鼎

履行素徳﹐卒蒙佑福。與堯侑食﹐君子有息。

震

利在北陸﹐寒苦難得。憂危之患﹐福爲道門。商叔生存。

艮

四蹇六盲﹐足痛難行。終日至暮﹐不離其鄰。

漸

臺駘昧子﹐明知地理。障澤宣徳﹐封居河涘。

歸妹畜水待時﹐以備火災。柱車絆馬﹐郊行出旅。可以無咎。

丰

歲暮花落﹐君衰於徳。榮寵殞墜﹐陰棄其室。

旅

夏敗蔡悲﹐千里爲市。黃落潱郁﹐利得無有。

巽

仲春巡狩﹐東見羣後。昭徳允明﹐不失其所。

兌

冽潔縲縲﹐締構難解。嫫母衒嫁﹐媒不得坐。自爲身禍。

渙

鳥嚕夜中﹐以戒災凶。重門擊柝﹐備憂外客。

節

朝霽暮露﹐纖我衣濡﹐道無行牛。

中孚抱璞懷玉﹐與桀跖觴。詘坐不申﹐道無良人。

小過兩心相悅﹐共其茀。一作茅蘆﹞夙夜在公﹐不離房中。得君子意。

旣濟載饋茹田﹐破鉏失餐。苗稼不辟﹐獨饑於年。

未濟甘露醴泉﹐太平機關。仁徳感應﹐歲樂民安。屯之謙﹞坎

坎

有鳥黃足﹐歸呼季玉。從我睢陽﹐可避刀兵。與福俱行﹐有命久長。

乾

太王爲父﹐季歷孝友。文武聖明﹐仁徳興起。孔張四國﹐載福綏厚。

坤

猿墮髙木﹐不踒手足。保我全生﹐還歸其室。

屯

重耳恭敏﹐遇讒出處。北奔戎狄﹐經涉齊楚。以秦代懷﹐誅殺子圉﹐身爲伯主。

蒙

倚鋒據戟﹐傷我胸臆﹐耗折不息。

需

狗冠雞步﹐君失其所。出門抵山﹐行者憂難。水灌我園﹐髙陸爲泉。

訟

眾鳥所翔﹐中有大怪。丈身長頸﹐爲我驚憂。

師

虎行相逐﹐未有休息。戰於平陸﹐爲夷所覆。

比

禹鑿龍門﹐通利水泉。同注滄海﹐民得安然。

小畜

堯舜仁徳﹐養賢致福。眾英積聚﹐國無寇賊。

履

陸居少泉﹐山髙無雲。車行千里﹐塗不污輪。渴我爲怨。

泰

朝不見光﹐夜不見明。暝抵空牀﹐季女奔亡。愴然心傷。

否

齊魯永國﹐仁聖輔徳。造禮雅言﹐定公以安。

同人束帛元圭﹐君以布徳。伊呂百里﹐應聘輔國。

大有棘鉤我襦﹐爲絆所拘。靈巫拜祝﹐禍不成災。東山之邑﹐中有肥土﹐可以饒飽。

謙

門燒屋燔﹐爲下所殘。西行出戶﹐順其道理。虎臥不起﹐牛羊歡喜。

豫

墻髙蔽目﹐昆侖翳日。遠行無明﹐不見歡叔。

隨

天地際會﹐不見內外。祖辭遣送﹐與世長訣。

蠱

深水難涉﹐泥塗至轂。牛罷不進﹐浮陷爲疾。

臨

羊驚虎狼﹐獼猴羣走。無益於僵﹐爲齒所傷。

觀

履蛇躡虺﹐與鬼相視。驚恐失气﹐如騎虎尾。

噬嗑車驚人傾﹐兩輪脫去。行者不止﹐人生憂懼。結締復解﹐夜明爲喜。

賁

南販北賈﹐與喜爲市﹐利得百倍。

剝

延陵適魯﹐觀樂太史。車鄰白顚﹐知秦興起。卒兼其國﹐一統爲主。

復

出門逢惡﹐與福爲患。反相擊刺﹐傷我手端。

旡妄獐鹿羣走﹐自然燕喜。公子好遊﹐他人多有。

大畜恭寬信敏﹐履福不殆。從其邦域﹐與喜相得。

頤

欲飛無翼﹐鼎重折足。失其福利﹐庖羞爲賊。一下有上卿之家﹐富其蒙宰。喜除我憂﹐解吾思愁。

大過府藏之富﹐王以賑貸。捕魚河海﹐布网多得。

離

陰生麓鹿﹐鼠舞鬼哭。靈龜陸處﹐釜甑塵生。仁智盤桓﹐國亂無歡。

咸

風塵坎坷﹐不見南北。行迷失利﹐復反其室。

恆

金革白黃﹐宜利戎市。嫁娶有息﹐商人悅喜。

遁

匏瓜之徳﹐宜系不食。君子失輿﹐官正懷憂。

大壯乘船渡濟﹐載水逢火。賴得免患﹐我有所持。

晉

道險多石﹐傷車折軸。與市爲仇﹐不利客宿。

明夷托寄之徒﹐不利請求。結衿無言﹐乃有悔患。

家人三年爭妻﹐相逐奔馳。終日不食﹐精气竭罷。

睽

退惡防患﹐日之中息﹐解釋倒懸。

蹇

兩足四翼﹐飛入家國。寧我伯姊﹐與母相得。

解

寒露所淩﹐漸至堅冰。艸木瘡瘍﹐花落葉亡。

損

后稷農功﹐富利我國。南畝治理﹐一室百子。

益

設网張羅﹐捕魚園池。网罟自決﹐𨿽得復失。危許之患﹐受其忻歡。

夬

路與縣休﹐侯伯恣驕。上失其威﹐周室相微。

姤

逐走追亡﹐相及扶桑。復見其鄕﹐使我悔喪。

萃

履祿綏厚﹐載受福祉。衰微復起﹐繼世長久。疾病無危﹐晉人起告。

升

鰥寡孤獨﹐祿命苦薄。入宮無妻﹐武子哀悲。

困

山沒丘浮﹐陸爲水魚。燕雀無巢﹐民無室廬。

井

冠帶南遊﹐與福喜期。遨遊嘉國﹐拜位逢時。

革

東行亡羊﹐失其羝牂。少女無夫﹐獨坐空廬。

鼎

探巢捕魚﹐耕田捕鰍。費日無功﹐右手虛空。

震

東行飲酒﹐與喜相抱。福爲我家﹐利來從母。水澤之徒﹐望邑而處。

艮

妄怒失精﹐自令畏悔。怡怡之歡﹐君子無咎。

漸

白雲如帶﹐往往來處。飛風送迎﹐大雹將下。擊我禾稼﹐僵死不起。

歸妹南至之日﹐陽消不息。北風烈寒﹐萬物藏伏。

丰

火中仲夏﹐鴻雁解捨。體重難移﹐未能髙舉。君子顯名﹐不失其譽。

旅

北行出門﹐履蹈躓顚。踒足據塗﹐污我襦褲。

巽

輕車醊祖﹐疾風暴起。促亂祭器﹐飛揚鼓舞。明神降佑﹐道無害寇。

兌

酒爲歡伯﹐除憂來樂。福喜入門﹐與君相索。使我有得。

渙

三足孤烏﹐虛鳴督郵。司過罰惡﹐自賊其家。毀敗爲憂。

節

三河俱合﹐水怒踴躍。壞我王屋﹐民饑於食。

中孚南行棗園﹐惡虎畏斑。執火銷鋒﹐使我無患。

小過求鹿過山﹐與利爲怨。闇襲不言﹐誰知其歡。

旣濟行旅困蹴﹐失明守宿。囹圄之憂﹐啟蟄出遊。

未濟據棘履杞﹐跌刺爲憂。夫婦不和﹐亂我良家離

離

時乘六龍﹐爲帝使東。達命宣旨﹐無所不通。

乾

執轡四驪﹐王以爲師。陰陽之明﹐載受東齊。

坤

春秋禱祀﹐解禍除憂﹐君子無咎。

屯

坐朝乘軒﹐據國子民。虞叔受命﹐和合六親。

蒙

門戶下堂﹐與福相迎。祿於公室﹐曾孫以昌。

需

髙木腐巢﹐漏濕難居。不去甘棠﹐使我無憂。

訟

三女爲姦﹐俱行髙園。倍室夜行﹐與伯笑言。不認主母﹐爲設歡酒﹐冤尢誰禱。

師

漏卮盛酒﹐無以養老。春貸黍稷﹐年歲實有。履道坦坦﹐平安無咎。

比

松柏枝葉﹐常茂不落。君子歡寧﹐日富求樂。

小畜

夫婦不諧﹐爲燕攻齊。良弓不張﹐騎劫憂亡。

履

出令不勝﹐反爲大災。彊不克弱﹐君受其憂。

泰

奔走相錯﹐敗亂諸緒﹐民不得作。

否

載璧秉珪﹐請命於河。周公克敏﹐衝人瘳愈。

同人素車爲馬﹐不任重負。王侯出徵﹐憂危爲咎。

大有大樹之子﹐百條共母。比之火中﹐枝葉盛茂。

謙

壅遏堤防﹐水不得行。火盛陽光﹐陰蜺伏藏。走歸其鄕。

豫

五嶽四瀆﹐合潤爲徳。行不失理﹐民賴恩福。

隨

駕駿南遊﹐虎驚我牛。陰不奉陽﹐其光滅蹴。訾之謙謙﹐奉義解患。

蠱

早霜晚雪﹐傷害禾麥。損功棄力﹐饑無所食。

臨

岐周海隅﹐獨樂無憂。可以避難﹐全身保財。

觀

陰蔽其陽﹐目暗不明。君憂其國﹐求騂得黃。駒犢從行。

噬嗑金城鐵廓﹐上下仝力。政平民歡﹐寇不敢賊。

賁

平公有疾﹐迎醫秦國。和不能治﹐晉人疑惑。

剝

載堯扶禹﹐從喬彭祖。西遇王母﹐道路夷易。無敢難者。

復

羔羊皮革﹐君子朝服。輔政天徳﹐以合萬國。

旡妄振鐘鼓樂﹐將軍受福。安帖之家﹐虎狼爲憂。履危不殆﹐師行何咎。

大畜嫡庶不明﹐孽亂生殃﹐陳失其邦。

頤

鳥驚孤鴻﹐亂國不寧。上弱下彊﹐爲陰所行。

大過被繡夜行﹐不見文章。安坐於堂﹐乃無咎殃。長子帥師﹐得其正常。

坎

六月采芑﹐徵伐無道。張仲方叔﹐克勝飲酒。

咸

昧暮乘車﹐東至伯家。踰梁越河﹐濟脫無他。

恆

東風解凍﹐和气兆升﹐年歲丰登。

遁

三貍搏鼠﹐遮遏前後。死於圜域﹐不得脫走。

大壯綏徳孔明﹐履祿久長。貴且有光﹐疾病憂傷。

晉

三虎搏狼﹐力不相當。如摧腐枯﹐一擊破亡。

明夷使伯采桑﹐狠不肯行。與叔爭訟﹐更相毀傷。

家人抱空握虛﹐鴞驚我雛﹐利去不來。

睽

李花再實﹐鴻卵降集。仁哲以興﹐隆國不賊。

蹇

東山臯落﹐勇悍不服。金瑛玩好﹐衣爲身賊。絲麻不作。

解

飛蚊污身﹐爲邪所率。靑蠅分白﹐眞孝放逐。

損

南山大木﹐丈身六目。制命出文﹐東裏宣敷。尊主安居﹐鄭國無患。

益

泉起昆侖﹐西出玉門。流爲九河﹐無有憂患。

夬

命短不長﹐中年夭傷。思及哭堂﹐哀其子亡。

姤

君臣不和﹐上下失宜﹐宗子哀歌。

萃

苛政日作﹐螟食華葉。割下啖上﹐民被其賊。秋無所得。

升

南行載鎧﹐登履九魁。車傷牛罷﹐日暮嗟咨。

困

春東夏南﹐隨陽有功﹐與利相逢。

井

頭尾顚倒﹐不知緒處﹐君失其國。

革

言無要約﹐不成券契。殷叔季姬﹐公孫爭之。彊入委命﹐不悅子南。

鼎

缺陷不成﹐胎卵不生﹐不見其形。

震

見蛇交臥﹐惜蜒畏惡﹐心乃無悔。

艮

河水孔穴﹐壞敗我室。水深無涯﹐魚鱉傾倒。

漸

五嶽四瀆﹐地得以安。髙而不危﹐驚懼避患。

歸妹南至之日﹐陽消不息。北風冽寒﹐萬物藏伏。

丰

五利四福﹐俱田髙邑。黍稷盛茂﹐多獲髙稻。

旅

公孫駕車﹐載遊東齊。延陵子產﹐遺我紵衣。疾病哀悲。

巽

蛟虯當道﹐民困愁苦。望羊置羣﹐長子在門。

兌

金玉滿堂﹐忠直乘危。三老凍餓﹐鬼奪我室。求魚河海﹐网舉必得。

渙

日入明匿﹐陽精隱伏。小人心勞﹐求事不得。

節

頻逢招飲﹐失利後福。不如子息﹐舊器故杵。申請必得﹐乃無大悔。

中孚南有嘉魚﹐驚黃取遊。魴鱮詡詡﹐利來無憂。

小過黃裳建元﹐文徳在身。祿佑洋溢﹐封爲齊君。

旣濟口不從心﹐欲東反西。與意乖戾﹐動舉失便。

未濟虎狼之鄕﹐日爭凶訟。叨爾爲長﹐不能定證。

咸

咸

雌單獨居﹐歸其本巢。毛羽憔悴﹐志如死灰。

乾

小窗多明﹐道裏利通。仁賢君子﹐國安不僵。

坤

心惡來怪﹐衝衝何懼。顏淵子騫﹐尼父聖誨。

屯

鳥鳴呼子﹐哺以酒脯。髙棲水起﹐來歸其母。

蒙

國馬生角﹐陰孽萌作。變易常服﹐君失於宅。

需

入年多悔﹐耕石不富。衡門屢空﹐使士失意。

訟

諸孺行賈﹐遠涉山阻。與旅爲市﹐不危不殆。利得十倍。

師

梁破橋壞﹐水深多畏。陳鄭之間﹐絕不得前。

比

雙鳧俱飛﹐以歸稻池。經涉萑澤﹐爲矢所傷。損我胸臆。

小畜

謾誕不成﹐佶梁滅文。許人買牛﹐三夫爭之。失利後時﹐公孫懷憂。

履

南國饑凶﹐民食糟糠。少子困捕﹐利無所得。

泰

狗吠非主﹐狼虎夜擾。驚我東西﹐不爲家咎。

否

望龍無目﹐不見手足。入水求玉﹐失其所欲。

同人以鹿爲馬﹐欺誤其主。聞言不信﹐三口爲咎。黃龍三子﹐中樂不殆。

大有養幼新婚﹐未能出門。登宋望齊﹐不見太師。

謙

王孫貴子﹐相與爲友。明允篤誠﹐升擢薦舉。

豫

山水暴怒﹐壞梁折柱。稽旅難行﹐畱連愁苦。

隨

鸇鳩徙巢﹐西至平州。遭逢雷電﹐碎我苕蘆。室家饑寒﹐思吾故初。

蠱

登髙傷軸﹐土阪棄粟。販鹽不利﹐市賈折角。

臨

祝鮀王孫﹐能事鬼神。節用綏民﹐衛國以存。眉壽多年。

觀

九里十山﹐道卻峻難。牛馬不前﹐復反來還。﹝還又作道﹞

噬嗑枯樹不花﹐空淵無魚。舊鳥飛翔﹐利棄我去。

賁

雄狐綏遺﹐登山崔嵬。昭告顯功﹐大福允興。

剝

啞啞笑言﹐與歡飲酒。長樂行觴﹐千秋起舞。拜受大福。

復

大推破轂﹐長舌亂國。牀笫之言﹐三世不安。

旡妄男女合室﹐三姓同食。婚姻孔云﹐宜我孝孫。﹝三疑作二﹞

大畜千仞之墻﹐不得入門。金籠鐵疏﹐利以避兵。欲上南阪﹐軸方不轉﹐還車復反。

頤

華言風語﹐自相詿誤。終無凶事﹐安寧如故。

大過泛泛柏舟﹐流行不休。耽耽寐寐﹐公懷大憂。仁不遇時﹐退隱窮居。

坎

大尾小頭﹐重不可搖。上弱下彊﹐陰制其雄。

離

一身三口﹐語無所主。東西南北﹐迷惑失道。

恆

南行求福﹐與喜相得。封受上賞﹐鼎足輔國。﹝晉之謙同﹞

遁

過時不歸﹐雌雄苦悲。徘徊外國﹐與母分離。

大壯堯舜在國﹐陰陽和徳。涿聚衣裳﹐晉人無殃。

晉

周公之隆﹐越裳夷通。疾病多祟﹐鬼哭其公。狼子野心﹐客宿不同。

明夷申酉脫服﹐牛馬休息。君子以安﹐勞者得歡。

家人凱風無母﹐何恃何怙。幼孤弱子﹐爲人所苦。

睽

出門上堂﹐從容牖房。不失其常﹐天牢地戶。勞者憂苦。

蹇

天厭周徳﹐命與南國。以禮靜民﹐兵革休息。

解

堂桑折衡﹐佐斗者傷。暴臣反國﹐良臣被殃。

損

合歡之國﹐嘉喜我福。東嶽西山﹐朝齊成思。

益

耕石不生﹐棄禮無名。縫衣失鍼﹐襦褲不成。

夬

聾瞢闇盲﹐跛倚不行。坐戶孚骸﹐身被大災。困其多憂。

姤

生長太平﹐仁政流行。四方歸徳﹐社稷康榮。

萃

桀跖並處﹐民人愁苦。捕兵荷糧﹐戰於齊魯。合巹得牢﹐姬姜並居。

升

南與凶俱﹐破車失襦。西行無褲﹐亡其寶賂。

困

空曹注器﹐豚彘不至。張弓祝雞﹐雄父飛去。

井

望尙阿衡﹐太宰周公。藩屏湯武﹐立爲王侯。

革

朝鮮之地﹐姬伯所保。宜家宜人﹐業處子孫。

鼎

息憂解笑﹐故貧今富。載樂履善﹐與福俱憂。﹝下憂字疑當作優﹞

震

叔迎伯兄﹐遇巷在陽。君子季姬﹐並坐鼓簧。

艮

順風縱火﹐艾芝俱亡。三官集房﹐一子中傷。﹝剝之坤﹐作三害集房﹐十子中傷﹞

漸

駕車八里﹐求鮮魴鯉。非吾肆居﹐自令失布。君子所在﹐安無危殆。

歸妹拔劍傷手﹐見敵不起。良臣無佐﹐困辱爲苦。

丰

亂君之門﹐佐斗傷跟。營私貪祿﹐身爲悔殘。東下泰山﹐見我所歡。

旅

慈母望子﹐遙思不已。久客外野﹐使我心苦。

巽

魴生淮郤﹐一轉爲百。周流四海﹐無有患惡。淮郤又作江雒﹞

兌

甘露醴泉﹐太平機關。仁徳感應﹐歲樂民安。

渙

采薇出車﹐魚麗思初。上下役急﹐君子免憂。

節

豕生魚魴﹐鼠舞庭堂。雄佞施毒﹐上下昏荒。君失其邦。

中孚三頭六目﹐道畏難宿。寒苦之國﹐利不可得。

小過燕雀禦茅﹐以生孚乳。昆弟六人﹐歡好孝悌。各同心願﹐和悅相樂。

旣濟文君徳義﹐仁聖致福。年無胎夭﹐國富民實。臥者在室﹐曾累益息。

未濟秋梁未成﹐無以至陳。水深難涉﹐使我不前。

恆

恆

黃帝所生﹐伏羲之宇。兵刃不至﹐利以居止。

乾

登墀踒足﹐南行折角。長夜之室﹐不逄忠直。

坤

燕雀衰老﹐悲鳴入海。憂在不飾﹐差池其羽。頡頏上下﹐寡位獨處。

屯

關門除憂﹐伯自外來。切切之患﹐我心得歡。﹝切切疑當作忉忉﹞

蒙

郊耕擇耜﹐有所疑止。空虛無子﹐蒙昧不知。

需

張牙切齒﹐斷怒相視。禍起蕭墻﹐牽引吾子。患不可解﹐憂驚吾母。

訟

履不容足﹐南山多棘。毋出房閨﹐乃無病疾。

師

牛騂亡子﹐鳴於大野。申後陰微﹐還歸其母。

比

龍生於淵﹐因風升天。章虎炳文﹐爲禽敗軒。發輗溫谷﹐暮宿昆侖﹐終身無患。光精照耀﹐不被患難。

小畜

旣嫁宜吉﹐出入無咎。三聖並居﹐國安無災。

履

北陸陽伏﹐不知黑白。君子傷讒﹐正害善人。

泰

一身兩頭﹐延適二家﹐亂不可治。

否

牝馬牡駒﹐歲孳不休。君子衣服﹐利得有餘。

同人南行懷憂﹐破其金輿。安坐故廬﹐乃無殃患。

大有憂人之患﹐履傷浮顏。爲身禍殘﹐篤心自守。與喜相抱。

謙

咸陽辰巳﹐長安戌亥。丘陵生心﹐非魚鰍市。可以避水﹐終無凶咎。

豫

不知何孫﹐夜來扣門。我愼外寇﹐兵戎且來。

隨

昧旦不明﹐目暗無光。喪滅失常﹐使我心傷。

蠱

江陰水側﹐舟楫破乏。狐不得南﹐豹無以北。𨿽欲會盟﹐河水梁絕。

臨

神之在醜﹐逆破爲咎。不利西南﹐商人休止。

觀

然諾不行﹐欺訟誤人。使我虛宿﹐夜歸溫室。神怒不直﹐鬼擊無目。欲求福利﹐適反自賊。

噬嗑攘臂拯肘﹐怒不可止。狼戾愎很﹐無與爲市。

賁

販馬買牛﹐會值空虛。利得尟少﹐畱連爲憂。

剝

髙樓陸處﹐以避風雨。深堂邃宇﹐君安其所。牝雞之息﹐爲我利福。請求弗得。

復

阿衡服箱﹐太乙載行。逃時歷捨﹐所求吉昌。

旡妄飛來之福﹐入我居室﹐以安吾國。

大畜不孝之患﹐子孫爲殘。老耄莫養﹐獨坐空垣。

頤

南過棘門﹐駒裂我冠。斷衣傷襦﹐使君恨憂。

大過重門射平﹐不知所定。質疑蓍龜﹐孰可避火。明神答報﹐告以犧牲。宜利止居。

坎

麟麑鳳雛﹐安樂無憂。捕魚河海﹐利踰徙居。

離

新田宜粟﹐上農得谷。君子懷徳﹐以干百祿。

咸

簪短帶長﹐出思苦窮。瘠蠡小瘦﹐以病之癃。

遁

爭訟之門﹐不可與鄰。出入有爲﹐憂生我患。疑當作生我憂患﹞

大壯朽根枯株﹐不生肌膚。病在心腸﹐日以燋枯。

晉

雨師娶婦﹐黃巖季女。成禮就婚﹐相呼南上。膏我下土﹐年歲大茂。

明夷冬采薇蘭﹐地凍堅難。利走失北﹐暮無所得。

家人昧之東域﹐誤過虎邑。失我熟﹝一作熊﹞羆饑無所食。

睽

日莫閉目﹐隨陽休息。箕子以之﹐乃受其福。舉事多言﹐必爲悔殘。

蹇

蓼蕭瀼瀼﹐君子龍光。鳴鸞噰噰﹐福祿來同。

解

鳥飛無翼﹐兔走折足。𨿽不同會﹐未能利達。

損

五勝相賊﹐火得水息。精光消滅﹐絕不能續。

益

東資齊魯﹐得騂大馬。便辟能言﹐市人善賈。鄰人並戶﹐請火不與。人道閉塞﹐鬼祟其宇。

夬

爭雞失羊﹐亡其金囊。利不得長﹐陳蔡之患。賴楚以安。

姤

九登十陟﹐馬跌不前。管子佐之﹐乃能上山。

萃

東鄰愁苦﹐君亂天紀。日貪祿寵﹐必受其咎。一本有意合志同﹐內外相從﹐見吾伯公。

升

三貍捕鼠﹐遮遏我前。死於壞域﹐不能脫走。

困

狼虎爭彊﹐禮義不行。兼吞其國﹐齊魯無王。

井

五嶽四瀆﹐合潤爲徳。行不失理﹐民賴恩福。

革

六月種黍﹐歲晚無雨。秋不宿酒﹐神失其所。先困後通﹐與福相從。

鼎

騋牝龍身﹐日取三千。南上蒼梧﹐與福爲婚。道理夷易﹐身安無患。

震

出入休居﹐安止無憂。上室之歡﹐虐爲季殘。

艮

南山昊天﹐刺政閔身。疾病無辜﹐背憎爲仇。

漸

潼頓東徙﹐道路跛踦。日辰不良﹐病爲祟禍。

歸妹兄徵東燕﹐弟伐遼西。大克勝還﹐封居河間。

丰

播輪折輻﹐馬不得行。豎牛之讒﹐賊其父兄。布衣不傷﹐終身無患。

旅

駕之南海﹐晨夜不止。君子勞罷﹐僕夫憔苦。

巽

怨重被燒﹐忿怒生禍。褊心作事﹐意如爲亂。

兌

張狂妄行﹐竊食稻粱。狗吠非主﹐囓傷我足。

渙

驚蹕式道﹐先驅除咎。王后親桑﹐以率羣功。安我祖宗。

節

門戶乏食﹐困死誰告。對門不通﹐安所歸急。積藏五穀﹐一花千葉﹐市賈有息。

中孚破敝復完﹐危者得安。鄕善無損﹐商人有息。利來入門。

小過疊疊累累﹐如岐之室。一息十子﹐古公治邑。

旣濟三嫗治民﹐不勝其任。兩馬爭車﹐敗壞家室。

未濟蔽鏡無光﹐不見文章。少女不市﹐棄於相望。

遁

遁

三塗五嶽﹐陽城太室。神明所住﹐獨無兵革。

乾

軟弱無輔﹐不能自理。意在外野﹐心懷勞苦。𨿽憂不殆。

坤

周成之隆﹐刑措無凶。大眾贊佑﹐君子作仁。

屯

穴有狐烏﹐坎生蝦蟆。象去萬里﹐不可得捕。

蒙

俱爲天民﹐云過吾面。治民嫉妒﹐與我無恩。﹝民一作門﹞

需

三首六目﹐政多煩惑。臯陶瘖聾﹐亂不可從。

訟

徳積不輕﹐辭王釣耕。三媒不已﹐大福來成。

師

堅固相親﹐日用自完。六體不易﹐孰爲安全。雨師駕西﹐濡我轂輪。張伯李季﹐各噬關門。

比

方內不行﹐輻摧輪傷。馬禁堤與﹐愛子閔時。

小畜

畜牝無駒﹐養雞不雛。羣羊三歲﹐不生兩頭。

履

老耄罷極﹐無取中直。懸輿致仕﹐得歸鄕國。

泰

縮緒亂絲﹐手與爲災。越畝逐兔﹐斷其褌襦。

否

海老水漧﹐魚鱉蕭索。髙落無澗﹐獨有沙石。

同人入市求鹿﹐不見頓足。終日至夜﹐竟無所得。

大有築門壅戶﹐虎臥當道。驚我驊驑﹐不利出處。

謙

陶朱白圭﹐善賈息資。公子王孫﹐富貴不貧。

豫

王良善禦﹐伯樂知馬。周旋步驟﹐行中規矩。止息有前﹐延命壽考。

隨

堯問大舜﹐聖徳增益。使民不懼﹐安無怵惕。

蠱

昭公失常﹐季氏悖狂。遊齊處鄆﹐喪其寵身。

臨

昏暮不行﹐候旦待明。復住止後﹐未得相從。

觀

安止宜官﹐一日九遷。升擢超等﹐牧養常山。

噬嗑去惡就凶﹐東西多訟﹐行者無功。

賁

老馬垂耳﹐不見百里。君子弗恃﹐商人莫取。無與爲市。

剝

蟙螺生子﹐深自黑醜。似類其母﹐𨿽或相就。眾人莫取。﹝一云蝸螺自疑當作目﹞

復

百足俱行﹐相輔爲彊。三聖翼事﹐王室寵光。

旡妄容民蓄眾﹐履徳有信。大人受福﹐童蒙憂惑。利無所得。

大畜左跌右僵﹐前躓觸桑。其稽據石﹐傷其弟兄。老蠶不作﹐家無織帛。貴貨賤身﹐久畱連客。

頤

昏人旦明﹐賣食老昌。國祚東表﹐號稱太公。

大過敝笱在梁﹐魴逸不禁。漁父勞苦﹐焦喉乾口。虛空無有。

坎

盛中後跌﹐衰者復掇。盈滿或毀﹐疾羸肥腯。鄭昭失國﹐重耳興立。

離

折亡破甕﹐使我困貧。與母生分﹐別離異門。

咸

野有積庾﹐嗇人駕取。不逢狼虎﹐暮歸其宇。

恆

𦇤褓孩孤﹐冠帶成家。出門如賓﹐父母何憂。

大壯陳力就列﹐官職無廢。手不勝盆﹐失其寵門。

晉

積雪大寒﹐萬物不生。陰制庶士﹐時本寒貧。

明夷龍鬥海門﹐失理傷賢。內畔生賊﹐自爲心疾。

家人不畏猛虎﹐依人爲輔。三夫執獸﹐伏不敢起。身安無咎。

睽

南山髙岡﹐回隤難登。道路遼遠﹐行者無功。憂不攺凶﹐惡亦消去。

蹇

逢時陽遂﹐富且尊貴。

解

求我所欲﹐得其利福。終身不辱﹐盈盛之門。髙屋光覆﹐君先其固。

損

安坐至暮﹐禍災不到。利詰妒姝﹐皇宥不赦。

益

膠車駕東﹐與雨相逢。五楘﹝一作婺﹞解墮﹐頓斬獨宿。憂爲身福。

夬

擇日髙飛﹐遠至東齊。見孔聖師﹐徒我相諧。

姤

陳嬀敬仲﹐兆興齊姜。乃適營丘﹐八世大昌。

萃

缺將無憚﹐難從東西。毀破我盆﹐泛棄酒食。

升

中夜狗吠﹐盜在廬外。神光佐助﹐消散歸去。

困

雷車不藏﹐隱隱西行。霖雨三旬﹐流爲河江。使我憂心。

井

老河空虛﹐舊井無魚。利得不饒﹐避患東鄰。福來入門﹐使我悔存。

革

福徳之士﹐歡悅日喜。夷吾相國﹐三歸爲臣。貴流子孫。

鼎

淸人髙子﹐久屯外野。逍遙不歸﹐思我慈母。

震

驄﹝音葛﹞黑﹐東歸髙鄕。白虎推輪﹐蒼龍把衡。朱雀導引﹐靈鳥載遊。遠扣天門﹐入見眞君。馬全人安。

艮

路多枳棘﹐前刺我足。不利旅客﹐爲心作毒。

漸

端坐生患﹐憂來入門﹐使我不安。

歸妹小陬之市﹐利不足喜。二世積仁﹐蒙其祖先。匪躬之言﹐狂悖爲患。

丰

登髙望時﹐見樂無憂。求利南國﹐與寶相得。

旅

跛足息肩﹐有所忌難。金城鐵郭﹐以銅爲關。藩屏自衛﹐安土無患。

巽

江水沱汜﹐思附君子。伯仲處市﹐不我肯顧。侄娣恨悔。

兌

芽糵生達﹐陽唱於外。左手執鑰﹐公言錫爵。

渙

云夢苑囿﹐萬物蕃熾。犀象玳瑁﹐荊人以富。

節

渠戎萬里﹐晝夜愁苦。櫜甲戍服﹐𨿽荷不賊。鷹鸇之殃﹐害不能傷。

中孚出門東行﹐日利辰良。步騎與駟﹐徑歷京邦。暮宿北燕﹐與樂相逢。

小過騎騅與蒼﹐南賈太行。逢蛟猛虎﹐爲所吞餐。葬於渭陽。

旣濟鎡基逢時﹐稷契臯陶。貞良得願﹐微子解囚。市恐無虎﹐謾言妄語。

未濟酒爲歡伯﹐除憂來樂。福善入門﹐與君相索。使我有得。﹝來一作未﹞大壯

大壯左有噬熊﹐右有囓虎。前觸鐵矛﹐後躓彊弩。無可抵者。

乾

金齒鐵牙﹐壽考宜家。年歲有儲﹐貪利者得。有其咎憂。

坤

家給八足﹐頌聲並作。四夷賓服﹐干戈櫜閣。

屯

狝猴冠帶﹐盜載非位。眾犬持吠﹐狂走蹶足。

蒙

心患其身﹐不念安存。忠臣孝子﹐爲國除患。

需

君不明徳﹐臣亂爲惑。丞相命駕﹐胡亥失所。

訟

東行西窮﹐南北無功。張伯買鹿﹐從者失羊。

師

鹿下西山﹐欲保其羣。逄羿箭鋒﹐死於矢端。

比

夷明兆初﹐三旦爲災。以讒復歸﹐名曰豎牛。剝亂叔孫﹐餒卒虛丘。

小畜

秦失嘉居﹐河伯爲怪。還其銜璧﹐神怒不佑。織組無文﹐燒香不芬。

履

至徳之君﹐禍不過鄰。使我世存﹐身無患災。

泰

眾惡之堂﹐相聚爲殃。幽毒良人﹐使道不通。

否

三癡六狂﹐欲之平鄕。迷惑失道﹐不知昏明。

同人老弱無子﹐不能自理。郭氏𨿽憂﹐終不離咎。管子治國﹐侯伯來服。乘輿八百﹐尊祀祖徳。﹝一作大有卦﹞

大有褒後生蛇﹐經孝曰微。追跌老耄﹐復滅黃離。﹝一作同人卦﹞

謙

聰鬣黑髯﹐東歸南鄕。白虎推輪﹐蒼龍把衡。遂至夷傷﹐不離咎殃。

豫

信譎龍且﹐塞水上流。半渡決囊﹐楚師覆亡。

隨

有莘季女﹐爲王妃後。貴夫壽子﹐母尊四海。

蠱

徳被八表﹐蠻夷率服。蝥賊不作﹐道無苛慝。

臨

載日精光﹐驂駕六龍。祿命徹天﹐封爲燕王。

觀

纓急縮頸﹐行不得前。五石示象﹐襄伯不成。

噬嗑蛇鄕其穴﹐載麻當喪。哀悲哭泣﹐送死離鄕。

賁

四潰不安﹐兵革爲患。掠我妻子﹐客屢饑寒。

剝

乘風雨橋﹐與飛鳥俱。一舉千里﹐見吾愛母。﹝雨一作禹﹞

復

雷霆所擊﹐誅者五逆。劘滅無迹﹐有懼方息。

旡妄張氏揖酒﹐請謁左右。王時枯槁﹐獨不蒙所。﹝王一作平﹞

大畜坐爭立訟﹐紛紛匈匈。卒成禍亂﹐災及家公。

頤

霜降門戶﹐蟄虫隱處。不見日月﹐與死爲伍。

大過鼠聚生怪﹐爲我患悔。道絕不通﹐商旅失意。

坎

寒暑不當﹐軌度失常。一前一後﹐年歲鮮有。

離

築室水上﹐危於一齒。丑寅不徙﹐辰卯有咎。

咸

畜雞養狗﹐長息有儲。耕田得黍﹐主母喜舞。

恆

東壁餘光﹐數暗不明。主母嫉妒﹐亂我事業。

遁

剛柔相傷﹐火爛銷金。鵰鷹制兔﹐伐楚有功。

晉

鄭國讒多﹐數被楚憂。徵夫愁苦﹐民困無聊。一本云三豕俱走﹐鬥於虎口。白豕不勝﹐死於坎下。

明夷弓矢斯張﹐把彈弦折。丸發不至﹐道遇害患。

家人舉觴飲酒﹐未得至口。側棄醉酗﹐拔劍斫怒。武侯作悔。

睽

蒼鷹羣行﹐相得旅前。王孫申公﹐驚奪我雄。北天門開﹐神火飛災。如不敬信﹐事入塵埃。

蹇

穿屋相宜﹐利倍我北。循邪詭道﹐迎不可得。南北望邑﹐遂歸入室。

解

壽如松喬﹐與日月俱。常安康樂﹐不離禍憂。

損

出門望東﹐伯仲不來。疾病爲患﹐使母憂歡。

益

太姬之孫﹐周文九子。咸遂受成﹐寵貴富有。

夬

桃李花實﹐累累日息。長大成熟﹐甘美可食。爲我利福。

姤

婚禮不明﹐男女失常。行路有言﹐出爭我訟。

萃

空穿漏敝﹐破桴殘缺。陰弗能完﹐瓦碎不全。﹝空一作室﹞

升

數窮廓落﹐困於歷室。往登玉堂﹐與老侑食。﹝老一作堯﹞

困

道濕爲坑﹐輪陷躓彊。南國作諱﹐使我多畏。

井

鰥寡孤獨﹐福祿苦薄。入室無妻﹐我子哀悲。

革

舉袂覆目﹐不見日月。衣衾杖幾﹐就其夜室。

鼎

長尾踒跎﹐畫地爲河。深不可涉﹐絕世之比。憫然憤息。

震

晨風文翰﹐火舉就溫。昧過我邑﹐羿無所得。

艮

出入節時﹐南北無憂。亟行所逐﹐在外來歸。﹝亟行所逐又作行者亟至﹞

漸

陽氏狂惑﹐季孫亂潰。陪臣執政﹐平子俱折。季心不快。

歸妹五鳥六鴟﹐相對蹲跂。禮讓不興﹐虞芮爭訟。

丰

願念所生﹐隔在東平。遭離滿沸﹐河川決潰。幸得無恙﹐復生歸室。

旅

追獵東走﹐兔逃我後。吾銳不利﹐獨空無有。

巽

犬吠非主﹐上下渾擾。敵人襲戰﹐閔王逃走。

兌

嵩髙岱宗﹐峻直且神。觸石膚寸﹐千里蒙恩。

渙

陳魚觀社﹐狼虎踰距。爲民開緒﹐亡其祖考。

節

四壁無戶﹐三步一止。東西南北﹐利不可得。

中孚求君衣裳﹐情不可當。觸諱西行﹐爲伯生殃。君之上安﹐得生安存。

小過春鴻飛東﹐以馬貨金﹐利可得深。

旣濟禾生虫蠹﹐還自克賊﹐使我無得。

未濟桀亂無道﹐民散不聚。背室之家﹐遁逃出走。晉

晉

銷鋒鑄耜﹐休牛放馬。甲兵解散﹐夫婦相保。

乾

一衣三冠﹐冠無所絆。衣服不成﹐爲身災患。

坤

百足俱行﹐相輔爲彊。三聖翼事﹐王室寵光。

屯

魚蛇之怪﹐大人憂懼。梁君好城﹐失其安居。

蒙

少無彊輔﹐長不見母。勞心遠思﹐自傷憂苦。

需

前不溽暑﹐解不可取。離門二里﹐敗我利市。老牛病馬﹐去之何悔。

訟

君明有徳﹐登天大祿。布政施惠﹐以成恩福。中子南遊﹐翺翔未復。

師

嘵然惟諾﹐敬上尊客。執恭除患﹐禦侮致福。

比

黍稷禾稻﹐垂秀方造。中旱不雨﹐傷風病槁。

小畜

三羸六罷﹐不能越跪。東賈失馬﹐往反勞苦。

履

倚立相望﹐引衣欲裝。陰雲蔽日﹐暴雨降集。使道不通﹐阻我歡會。

泰

髙腳疾步﹐受肩喜趨。日走千里﹐賈市有得。

否

北風寒涼﹐雨雪盈冰。憂思不樂﹐哀悲傷心。

同人貞鳥雎鳩﹐執一無尢。寢門治理﹐君子悅喜。

大有蓼蕭露瀼﹐君子寵光。鳴鸞噰噰﹐福祿來同。

謙

南行求福﹐與喜相得。受封上賞﹐鼎足輔國。咸之恆同。

豫

桑華腐蠹﹐衣敝如絡。女功不成﹐絲布爲玉。

隨

左服易右﹐王良心歡﹐喜利從己。

蠱

壽考不忘﹐駕駟東行。三適陳宋﹐南賈楚荊。得利息長﹐旅身多罷。畏晝喜夜。

臨

羔羊皮弁﹐君子朝服。輔政扶徳﹐以合萬國。

觀

鸇鳩徙巢﹐西至平州。遭逢雷電﹐破全葦蘆。室家饑寒﹐思吾故初。全一作我。﹝咸之隨同﹞

噬嗑大尾小頭﹐重不可搖。上弱下彊﹐陰制其雄。﹝咸之坎同﹞

賁

疏足息肩﹐有所忌難。金城銅郭﹐以鐵爲關。藩屏自衛﹐安心無患。

剝

天命元鳥﹐下生大商。造定四表﹐享國久長。

復

賦斂重數﹐政爲民賊。杼軸空虛﹐我去其室。

旡妄陰陽隔塞﹐許嫁不答。宛丘新臺﹐悔往嘆息。

大畜願望登虛﹐意常欲逃。賈辛醜惡﹐妻不安夫。

頤

踄行竊視﹐有所畏避。蔽目伏藏﹐以夜爲利。

大過信敏恭謙﹐敬鬼尊神。五嶽四瀆﹐克厭帝心。受福宜年。

坎

懸懸南海﹐去家萬里。飛兔腰褭。一日見母﹐除我憂悔。

離

𨿽污不辱﹐因何跣足。童子褰衣﹐五步平復。

咸

宮城立見﹐衣就袂裾。恭謙自衛﹐終無禍尢。

恆

敝笱在梁﹐不能得魚。望食千里﹐所至空虛。

遁

千里騂駒﹐爲王服車。嘉其驪榮﹐君子有成。

大壯鼎足承徳﹐嘉謀生福。爲王開庭﹐得心所欲。

明夷右手無合﹐獨折左指。禹湯失位﹐事功弗立。

家人憂凶增累﹐患近不解。心西意東﹐事無成功。

睽

東行食楡﹐困於枯株。夫妻無家﹐志窮爲憂。

蹇

五經六紀﹐仁道所在。正月繁霜﹐獨不離咎。

解

懈緩不前﹐怠墮失便。二至之戒﹐家無禍凶。刻木象形﹐聞言不信。

損

仁愛篤厚﹐不以所忿﹐害其所子。徙我舊都﹐日益富有。

益

缺破不成﹐胎卵未生﹐弗見兆形。

夬

摧角不傷﹐𨿽折復長。秉徳無愆﹐老賴榮光。

姤

乘桴浮海﹐免脫厄中﹐𨿽困無凶。

萃

孔鸞鴛雛﹐鴞鸃鵜鴣﹐翺翔紫淵。嘉禾之國﹐君子以說。

升

甘露溫潤﹐眾來得願。樂易君子﹐不逢禍亂。

困

東騎墮落﹐千里獨宿。髙岸爲谷﹐陽失其室。

井

入村旣登﹐以成嘉功。尨降庭堅﹐國無災凶。

革

邯鄲反言﹐父兄生患。竟涉憂恨﹐卒死不還。

鼎

玉銳鐵頤﹐倉庫空虛。賈市無盈﹐興利爲仇。

震

白鳥禦餌﹐鳴呼其子。施枝張翅﹐來從其母。

艮

學靈三年﹐聖且神明。先見善祥﹐吉盛福慶。神馬來見﹐告我無憂。

漸

云孽蒸起﹐失其道理。傷害年谷﹐神君之精。

歸妹春耕有息﹐利入利福。獻大豵﹐以樂成功。﹝大疑當作私﹞

丰

羸豕躑躅﹐虎來都邑。遮遏左右﹐國門敕急。

旅

東行西維﹐南北善迷。逐旅失羣﹐亡我襦衣。

巽

居室之倫﹐夫婦和親。小人乘車﹐車在夫家。碩果失豢﹐不知孰是。

兌

東方孟春﹐乘冰載盆。懼危不安﹐終身所歡。

渙

風吹塵起﹐十地無所。南國年傷﹐不可安處。

節

重載傷車﹐婦女無夫。三十不室﹐獨坐空廬。

中孚敗牛羸馬﹐與利爲市﹐不我嘉喜。

小過月出阜東﹐山蔽其明。章父憂僂﹐箕子徉狂。

旣濟出入門所﹐欲道開通。杞梁之信﹐不失日中。少季渡江﹐來歸其邦。疾病危亡。

未濟邑居衛師﹐如轉蓬時﹐居之凶危。明夷

明夷他山之錯﹐與璆爲仇。來攻吾城﹐傷我肌膚。邦家騷憂。

乾

踐履寒冰﹐十步九尋。惟有苦痛﹐不爲病憂。

坤

太公避紂﹐七十隱處。卒逢聖文﹐爲王室輔。

屯

日月之塗﹐所行必到﹐無有患悔。

蒙

諷徳誦功﹐美風盛隆。旦輔成周﹐光濟衝人。

需

童子無室﹐未有配合﹐空坐獨宿。

訟

穿鼻系株﹐爲虎所拘。王母祝祠﹐禍不成災。遂然脫來。﹝祠一作詞﹞

師

黃帝神明﹐八子聖聰。佚受大福﹐天下平康。

比

深谷爲陵﹐衰者復興。亂傾之國﹐民徳安息。中婦病困﹐遂入冥室。

小畜

道遠遼絕﹐路宿多悔。頑嚚相聚﹐生我畏忌。

履

旦樹菽豆﹐暮成藿羹。心之所樂﹐志快心歡。

泰

切切之患﹐凶憂不成。虎不敢囓﹐利當我身。

否

王伯遠宿﹐長婦在室。異庖待食﹐所求不得。

同人寒燠失時﹐陽旱爲災﹐𨿽耗無憂。

大有𨿽窮復通﹐履危不凶﹐得其明功。

謙

狼虎所宅﹐不可以居﹐爲我患憂。

豫

喋囁處耀﹐明昧相傳。多言少實﹐語無成事。

隨

履冰蹈淩﹐𨿽困不窮。播鼓登巖﹐卒無憂凶。

蠱

文墨且墨﹐禍福相雜。南北失志﹐東西不得。一云文墨且黑﹐禍福相雜。

臨

爭訟不已﹐更相談詢。張季弱口﹐被髮北走。

觀

徳積逢時﹐宜其美才。相明輔聖﹐拜受福休。長女不嫁﹐後爲大悔。

噬嗑江水沱汜﹐思附君子。仲氏愛歸﹐不我肯顧。侄娣恨悔。

賁

光禮春成﹐陳室雞鳴。師明失道﹐不能自守。消亡爲咎。

剝

驚虎無患﹐虞爲我言﹐賴得以安。

復

僞言妄語﹐轉爲詿誤﹐不知狼虎。

旡妄履自敵﹐凶憂來到﹐痛不死哭。

大畜牽尾不前﹐逆理失臣﹐惠朔以奔。

頤

三貍捕鼠﹐遮遏我後。死於還城﹐不得脫走。﹝還一作環﹞

大過言笑未畢﹐憂來暴卒。身墨丹索﹐檻內裝米。

坎

陰積不已﹐云作淫雨。傷害平陸﹐民無室屋。

離

山林麓藪﹐非人所處。鳥獸無禮﹐使我心苦。

咸

新作初陵﹐踰陷難登。三駒推車﹐跌損傷頤。﹝陷一作險﹞

恆

魂微惙惙﹐屬纊聽絕。擴然大通﹐復更生活。

遁

欒子作殃﹐伯氏誅傷。州吁奔楚﹐去其邑鄕。

大壯驕鹵奇形﹐造惡作凶。無所能成﹐還自滅身。

晉

陳辭達情﹐使安不傾。增榮益譽﹐以成功名。

家人三杞無棗﹐家無積莠。使鳩求婦﹐頑不我許。

睽

愼禍重患﹐顏子爲尢﹐乃能安存。牢戶系羊﹐乃能受福。

蹇

鹿得美艸﹐鳴喚其友。九族和睦﹐不憂饑乏。

解

亡玉失鹿﹐不知所伏。利以避危﹐全我生福。甘雨時降﹐年谷有得。

損

逢時積徳﹐身受福慶。

益

鵠思其雄﹐欲隨鳳東。順理羽翼﹐出次日中。須畱北邑﹐復反其室。

夬

環緒倚鉏﹐斗升屬口。貧賤所處﹐心寒悲苦。

姤

孤獨特處﹐莫依爲輔﹐心勞志苦。

萃

稷爲堯使﹐西見王母。拜請百福﹐賜我喜子﹐長樂富有。

升

鳴條之災﹐北奔於胡。左衽爲長﹐國號匈奴。主君旄頭﹐立爲單於。

困

絕而復通﹐𨿽危不窮。終得其願﹐姬姜相從。

井

陽並悖狂﹐拔劍自傷﹐爲身生殃。

革

方圓不同﹐剛柔異鄕。掘井得石﹐勞而無功。

鼎

乘風駕雨﹐與鳴鳥俱。動舉千里﹐見我愛母。

震

三塗五嶽﹐陽城太室。神明所扶﹐獨無兵革。

艮

鴟鴞娶婦﹐深目窌身。折腰不媚﹐與伯相悖。

漸

轉行軌軌﹐行近不遠。旦夕入門﹐與君笑言。

歸妹求利難國﹐逃去我北。復歸其城﹐不爲吾賊。﹝難一作離﹞

丰

日月之塗﹐所行必到。無凶無咎﹐安寧不殆。

旅

管叔遇桓﹐得其願歡。膠日殺糾﹐振冠無憂。笑喜不莊﹐空言妄行。﹝丰之困﹞

巽

出入蹈踐﹐動順天時。俯仰有節﹐禍災不來。

兌

內崩中傷﹐上亂無常。𨿽有米粟﹐我不得食。

渙

逐禍除患﹐道徳神仙。過惡萬里﹐福常在前。身樂以安。

節

牛驚馬走﹐上下渾擾。鼓音不絕﹐項公奔敗。

中孚西上九陂﹐往來畱連。心須時日﹐靈與有徳。

小過虎怒捕羊﹐蝟不能攘。

旣濟湧泉涓涓﹐南流不絕。卒爲江海﹐將帥襲戰﹐獲其醜虜。

未濟桃弓葦戟﹐除殘去惡﹐敵人執服。家人

家人王命赤烏﹐與君徼期。徵伐無道﹐誅其君傲。居止何憂。

乾

千歲槐根﹐身多斧痕。傷夷倒掘﹐枝葉不存。

坤

喭喭諤諤﹐虎豹相齰。畏懼悚息﹐終無難惡。

屯

娶於姜呂﹐駕迎新婦。少齊在門﹐夫子歡喜。

蒙

髙壤肥澤﹐民人孔樂。宜利居止﹐長安有福。

需

主有聖徳﹐上配太極。皇靈建中﹐授我以福。

訟

耄老蒙鈍﹐不見東西。少者弗慕﹐君不與謀。懸輿致仕﹐退歸裏居。

師

三狂北行﹐道逢大狼。暮宿患宅﹐爲禍所傷。

比

更旦初歲﹐振除禍敗。新衣元服﹐拜受利福。

小畜

杲杲白日﹐爲月所食。損上﹝一作下﹞毀上﹐鄭昭出走。

履

君子失意﹐小人得志。亂憂並作﹐姦邪充塞。𨿽有百堯﹐顚不可救。

泰

仁徳優洽﹐恩及異域。澤被殊方﹐福慶隱伏。作蠶不織﹐寒無所得。

否

東求金玉﹐反得敝石。名曰無宜﹐字曰醜惡。眾所賤薄。

同人擊鼓合戰﹐士怯叛亡。威令不行﹐敗我成功。

大有仲春孟夏﹐和气所捨。生我嘉福﹐國無殘賊。

謙

尹氏伯奇﹐父子相離。無罪被辜﹐長舌爲災。

豫

五穀不熟﹐困民惡極。駕之新邑﹐嘉禾有得。

隨

登虛望貧﹐暮食無飧。長子南戍﹐與我生分。

蠱

東市齊魯﹐南賈荊楚。羽毛齒革﹐爲吾利寶。

臨

節情省欲﹐賦斂有度。家給人足﹐公劉以富。

觀

恭寬信敏﹐功加四海。辟去不祥﹐喜來從母。

噬嗑張狂妄行﹐與惡相逢。不得所欲﹐生我獨凶。

賁

畫龍頭頸﹐文章不成。甘言美語﹐詭辭無名。

剝

騎龍乘鳳﹐上見神公。彭祖受制﹐王髙贊通。巫咸就位﹐拜壽無窮。

復

溫仁君子﹐忠孝所在八國爲鄰﹐禍災不起

旡妄威權分離﹐烏夜徘徊羣蔽月光﹐大人誅傷。

大畜學靈三年﹐聖且神明先知吉祥﹐言喜福慶神鳥來見﹐告我無窮。

頤

東山辭家﹐處婦思夫伊威盈室﹐長股羸戶嘆我君子﹐役日未已。

大過張頷開口﹐舌直絕齒然諾不行﹐政亂無緒。

坎

吹角髙邦﹐有失牛羊眾民驚惶﹐敬愼避咎敕行不殃。

離

南行出城﹐世徳福祉。三姬嫁齊﹐賴其所欲。

咸

心狂志悖﹐耳聽從類。政令無常﹐下民多孽。

恆

安上宜官﹐一日九遷。踰羣越等﹐牧養常山。

遁

東鄰嫁女﹐爲王妃後。莊公築館﹐以事主母。歸於京師﹐季姜悅喜。

大壯六甲無子﹐以喪其戊。五丁不親﹐庚失曾孫。癸走出門。

晉

陰霧不淸﹐濁政亂民。孟春季夏﹐水壞我居。

明夷騎肫逐羊﹐不見所望。徑涉虎廬﹐亡身失羊。

睽

安牀厚褥﹐不得久宿。棄我喜宴﹐困於南國。投杼之憂﹐不成禍災。

蹇

五日四維﹐安平不危。利以居止﹐保有玉女。

解

西賈巴蜀﹐寒雪至轂。欲前不得﹐反復其室。

損

剛柔相呼﹐二姓爲家。霜降旣同﹐惠我以仁。

益

天馬五道﹐夾大分處。往來上下﹐相隨哭歌。凶惡如何。

夬

出門懷憂﹐東上禍丘。與凶相遇﹐自爲災患。

姤

西行求玉﹐冀得隋璞。反見凶惡﹐使我驚惑。

萃

出門無至﹐動作失利。禦憂懷禍﹐使我多悴。﹝門一作入﹔至一作妄﹞

升

髙樓無柱﹐顚僵不久。紂失三仁﹐身死牧野。

困

避禍逃殃﹐身全不傷。髙貴疾顚﹐華落墜亡。

井

張牙反目﹐怒齰忿怒。狂馬撓犬﹐道驚傷軫。

革

泉涸龍憂﹐箕子爲奴。幹叔隕命﹐殷破其家。

鼎

向食飲酒﹐嘉賓會聚。牂羊大豬﹐君子饒有。

震

黃牛騂犢﹐東行折角。冀得百祥﹐反亡我囊。

艮

路多枳棘﹐步刺我足。不利旅客﹐爲心作毒。

漸

執斧破薪﹐使媒求婦。和合二姓﹐親禦斯酒。召彼鄰里﹐公姑悅喜。

歸妹駕車出門﹐順時宜西。福佑我身﹐安寧無患。

丰

日新東升﹐魁杓爲禍。漢臺爲秦﹐使我久坐。

旅

山陵丘墓﹐魂空室屋。精光竭盡﹐長臥無覺

巽

孩子含餌﹐爲利所悅。探釜把甑﹐爛其手臂。

兌

何村待時﹐門戶獨悲。蚯蚓冬行﹐解我無憂。桑蠶不得﹐女紅無成。

渙

解傷驚惶﹐散我衣裳﹐君不安邦。

節

害政養賊﹐背主入愆。跛行不安﹐國爲危患。

中孚禍走患伏﹐喜爲我福。凶惡消亡﹐災害不作。

小過老馬爲駒﹐病雞不雛。三雌獨宿﹐利在山北。

旣濟播天舞地﹐嘵亂神所﹐居樂無咎。

未濟異國殊俗﹐情不相得。金木爲仇﹐酋長擅役。

睽

睽

倉盈庾億﹐宜稼黍稷。年丰歲熟﹐民得安息。

乾

被服文衣﹐遊視酒池。上堂見觴﹐喜爲吾兄。使我憂忘。﹝蹇之同人﹞

坤

邑姜叔子﹐天文在手。實沈參墟﹐封爲晉侯。

屯

攺柯易葉﹐飯溫不食。豪雄爭彊﹐先者受福。

蒙

馨香陟降﹐明徳上登。社神佑顧﹐命爲大鄰。

需

老狼白駒﹐長尾大狐。前顚卻躓﹐進退遇祟。

訟

山沒丘浮﹐陵爲水魚﹐燕雀無廬。

師

懿公淺愚﹐不受深謀。無援失國﹐爲狄所滅。

比

鼎易其耳﹐熱不可舉。大塗壅塞﹐旅人心苦。

小畜

凶聲醜言﹐要不可聞。君子捨之﹐往恨我心。﹝要當作惡﹞

履

昧暮乘車﹐履危蹈溝。亡失羣物﹐摧折兩軸。

泰

南有嘉魚﹐駕黃取。魴鱮詡詡﹐利來毋憂。

否

隔在九山﹐往來勞難。心結不通﹐失其所歡。

同人下流難居﹐任失多態。貞良溫柔﹐年歲不富。

大有狐貍雉兔﹐畏人逃去。分首竄匿﹐不知所處。

謙

異體殊俗﹐各有所屬。西鄰孤嫗﹐欲寄我室。主母罵詈﹐終不可得。

豫

怒非怨妒﹐貪得腐鼠。而呼鷹鸇﹐自今失餌。倒被困患。

隨

五心六意﹐岐道多怪。非君本心﹐生我恨悔。

蠱

三班六黑﹐同室共食。日長月息﹐我家有徳。

臨

方船備水﹐旁河燃火﹐終身無禍。

觀

翳屏獨語﹐不聞朝市﹐利以居言﹐究被後門。

噬嗑居處不安﹐徒反觸患。

賁

刺刖髡劓﹐人所賤棄。批捍之言﹐我心不快。

剝

臯田禾黍﹐堆壤麻阜。衣食我躬﹐室家饒有。

復

兩目失明﹐日奪無光。脛足跛踦﹐不可以行。頓於丘傍。

旡妄金城朔方﹐外國多羊。履霜不時﹐去復爲憂。

大畜匿痼不醫﹐亂政生災。紂作淫虐﹐商破其墟。

頤

鬼哭泣社﹐悲傷無後。甲子昧爽﹐殷湯絕祀。

大過焱風卒起﹐車馳袍褐。棄古追亡﹐失其和節。憂心惙惙。

坎

耄老失明﹐聞善不從。自今顚沛﹐反爲咎殃。

離

隨風騎龍﹐與利相逢。日獲三狐﹐商伯有功。衢衢之邑﹐長安無他。

咸

三牛五牂﹐重明作福。使我有得﹐疾入官獄。憂在心腹。

恆

孟巳乙丑﹐哀呼尼父。明徳訖終﹐亂虐滋起。

遁

華燈百枝﹐消暗衰微。精光訖盡﹐奄如灰糜。

大壯鷹飛雉退﹐兔伏不起。狐張狼鳴﹐野雞驚駭。

晉

斗身戰天﹐門有何患。室家具在﹐不失其歡。

明夷東家殺牛﹐污臰腥臊。神背西顧﹐命絕衰周。亳社災燒﹐宋人夷誅。

家人陰陽辧舒﹐二姓相合。婚姻孔云﹐生我利福。

蹇

東入海口﹐循流北走。一髙一下﹐五色無主。十日六夜﹐死於水涘。

解

孤竹之墟﹐失婦無夫。傷於蒺藜﹐不見其妻。東郭棠姜﹐武子以亡。

損

天門東墟﹐盡旣爲災。迹喑聾﹐秦伯受殃。

益

賴生光水﹐受福之祉。𨿽遭亂﹐潰獨不危殆。

夬

折舌閉目﹐不見稚叔。三足孤烏﹐遠其無失。

姤

七人同室﹐兄弟合食。和樂相好﹐各得所欲。

萃

繼體守藩﹐縱欲廢賢。君臣淫佚﹐夏氏失身。側室之門﹐福祿來存。

升

老狐屈尾﹐東西爲鬼。病我長女﹐哭涕詘指。或西或東﹐大革易誘。

困大樹之子﹐百條共母。當夏六月﹐枝葉茂盛。鸞鳳以庇﹐召伯避暑。穉穉卭甚﹐各得其所。

井

井堙木刊﹐國多暴殘。秦王失所﹐壞我大壇。

革

駕黃買蒼﹐與利相迎。心獲所守﹐不累弟兄。

鼎

倉盈庾億﹐宜稼黍稷。年丰歲熟﹐民得安息。

震

人生馬淵﹐壽考且神。飛騰上天﹐捨宿軒轅。居常樂安。

艮

思願所之﹐今乃逢時。洗我故憂﹐拜我歡來。

漸

魁罡所當﹐初爲敗殃。君子畱連﹐困於水漿。求金東山﹐利在茂鄕。賈市有息﹐子載母行。

歸妹鉛刀攻玉﹐無不鉆鑿。龍體具舉﹐魯般爲輔。三聖翼事﹐所求必喜。

丰

喜來如雲﹐舉家歡忻。眾才君子﹐駕福盈門。

旅

響像無形﹐骨體不成。微行衰索﹐消滅無名。

巽

積水不溫﹐北陸苦寒。露宿多風﹐君子傷心。

兌

黃馬綠車﹐駕之大都。贊達才能﹐使我無憂。贊當作薦﹞

渙

從風放火﹐芝艾俱死。三害集聚﹐叔子中傷。

節

一身三手﹐無益於輔。兩足共節﹐不能克敏。

中孚南向陋室﹐風雨並入。埃塵積濕﹐王母盲痺。偏枯心疾﹐亂我家次。

小過采薇出車﹐魚麗思初。上下促急﹐君子懷憂。

旣濟先易後否﹐告我利市。騷蘇自苦﹐思再故止。一作攺正﹞

未濟生宜地乳﹐上皇大喜。隆我祉福﹐貴壽無極。

蹇

蹇

同濟共輿﹐中道別去。喪我元夫﹐獨與孤苦。

乾

叔肸居冤﹐祁子自邑。乘遽解患﹐羊舌免脫。賴得生全。

坤

兔聚東郭﹐眾犬俱獵。圍缺不成﹐無所能獲。

屯

作室山根﹐人以爲安。一夕崩顚﹐敗我壺餐。

蒙

疾風塵起﹐亂我崩始。彊大並小﹐先否後喜。

需

潔齋沐浴﹐思明居徳。哀公怯弱﹐風氏復北。

訟

土瘠瘦薄﹐培塿無柏﹐使我不樂。

師

褰衣涉河﹐澗流波多。賴遇舟子﹐濟脫無他。

比

送我季女﹐瑩於蕩道。齊子旦夕﹐畱連久處。

小畜

三孫六子﹐安無所苦。中藏廢殆﹐亡我所使。

履

揚風偃艸﹐塵埃俱起。淸濁混散﹐忠直隱處。

泰

歷險登危﹐道遠勞疲。去家自歸﹐困涉大波。

否

六藝之門﹐仁義俱存。鎡基逢時﹐堯舜爲君。傷寒執溫﹐下至黃泉。

同人被服文衣﹐遊觀酒池。上堂見觴﹐喜爲吾兄。使我憂亡。

大有生時不利﹐天命災至。制於斧瘢﹐當夜勤苦。

謙

天門開辟﹐牢戶寥廓。桎梏解脫﹐拘囚縱釋。

豫

川淵難遊﹐水爲我憂。多言少實﹐命鹿爲駒。道徳開基﹐君子逢時﹐利以中疑。

隨

鄕歲逢時﹐與生爲期。枝葉盛茂﹐君子無憂。

蠱

六鷁退飛﹐爲衰毀祥。陳師合戰﹐左股夷傷。遂崩不起﹐霸功不成。

臨

雷君出裝﹐隱隱西行。霖雨不止﹐流爲河江。南國憂凶。

觀

牙孽生齒﹐陽倡於外。左手執鑰﹐公言錫爵。

噬嗑火起土門﹐不爲我殘。跳脫東西﹐獨得生完。不利出鄰﹐病疾憂患。

賁

舉事無成﹐不利出徵。言不可用﹐眾不能平。

剝

老狼白驢﹐長尾大胡。前顚卻躓﹐進退遇祟。

復

日入道極﹐勞者休息。班馬還師﹐復我燕室。

旡妄山林麓藪﹐非人所處。鳥獸無禮﹐使我心苦。

大畜蓄利積福﹐日新其徳。髙氏飲食﹐憂不爲患。

頤

張羅百目﹐鳥不得北。縮頸掛翼﹐困於窘國。君子治徳﹐獲譽受福。

大過伯虎仲熊﹐徳義淵弘。使布五教﹐陰陽順序。

坎

跛踦相隨﹐日暮牛罷。陵遲後旅﹐失利亡雌。

離

嬴氏違良﹐使孟尋兵。老師不已﹐敗於齊卿。

咸

日月並居﹐常暗且微。髙山崩顚﹐丘陵爲溪。

恆

烏鵲食穀﹐張口受哺。蒙恩被徳﹐長大成就。柔順利貞﹐君臣相好。

遁

𨿽躓復起﹐不毀牙齒。克免平復﹐憂除無疾。

大壯艸木黃落﹐歲暮無室。虐政爲賊﹐大人失福。

晉

避凶東走﹐反以禍口。制於牙爪﹐骨爲灰土。

明夷欲飛不能﹐志苦心勞﹐福不我來。

家人羔裘豹褎﹐東與福遇。駕迎吾兄﹐送我驪黃。

睽

東耕破犁﹐西失良妻。災害不避﹐家貧無資。

解

魚陸失所﹐鳥蠅困苦。澤無萑蒲﹐晉國以墟。

損

脫兔無蹄﹐三步五罷。南行不進﹐後市勞苦。

益

行役未已﹐新事復起。姬姜勞苦﹐不得休止。

夬

向日揚光﹐火爲正王。消金厭兵﹐雷車避藏。陰雨不行﹐民定其鄕。

姤

放銜垂轡﹐奔馬不制。棄法作姦﹐君失其位。

萃

司命不遊﹐喜解我憂。皇母緩帶﹐嬰兒笑喜。

升

黃帝出遊﹐駕龍乘馬。東上泰山﹐南過齊魯。郡國咸喜。

困

旣往不說﹐憂來禍結。比戶爲患﹐無所申冤。

井

荷蕢隱居﹐以避亂傾。終身不仕﹐遂其潔淸。

革

折梃舂稷﹐君不得食。頭癢搔跟﹐無益於疾。

鼎

植根不固﹐華葉落去﹐便爲枯樹。

震

凶門生意﹐牢戶多冤。沙陁禿齒﹐使我困窮。

艮

登山履谷﹐與虎相觸。蝟爲功曹﹐班奴奔北。脫之喜國。

漸

麟鳳所翔﹐國無咎殃。賈市十倍﹐復歸惠裏。

歸妹路險道難﹐水過我前。進往不利﹐回車復還。

丰

延頸望邑﹐思歸我室。臺榭不成﹐未得安息。

旅

蒙生株瞿﹐棘掛我須。小人嫉妒﹐使恩不遂。

巽

南至隱域﹐深潛處匿。聰明閉塞﹐與死爲伍。

兌

機餌設張﹐計暴子良。範叔不廉﹐凶害及身。

渙

從騎出谷﹐遊戲苦域。坡髙不進﹐利無所得。

節

西國彊梁﹐爲虎作狼。東吞齊楚﹐並有其王。

中孚登山伐輻﹐虎在我側。王孫無懼﹐仁不見賊。

小過六目睽睽﹐各欲有至。後來未壯﹐候待明旦。

旣濟道涉多阪﹐牛馬蛇蟺。車不利載﹐請求不得。

未濟一口三舌﹐相妨無益。羣羊百牂﹐不爲威彊。亡馬失駒﹐家耗於時。解

解

駕言出遊﹐鳥斗車前。更相捽滅﹐兵馬且來。回車亟還﹐可以無憂。

乾

大都之居﹐無物不具。抱布貿絲﹐所求必得。

坤

膠著木連﹐不出牢關﹐家室相安。

屯

孟伯食長﹐懼其畏王。賴四蒙五﹐抱福歸房。

蒙

朽輿瘦駟﹐不任銜轡。君子服之﹐談何容易。

需

許嫁旣婚﹐利福在身。適惠生桓﹐爲我魯君。

訟

入門大喜﹐上堂見母。妻子俱在﹐兄弟饒有。

師

推車上山﹐力不能任。顚蹶蹉跌﹐傷我中心。

比

鷹飛退去﹐不食其雛。禽尙如此﹐何況人乎。

小畜

福棄我走﹐利不可得。幽人利貞﹐終無怨慝。

履

夫妻反目﹐不能正室。公云子南﹐姬言還北。並後匹嫡﹐二政亂國。

泰

陽衰伏匿﹐陰淫爲賊。幸賴王孫﹐遂至家國。

否

入水求玉﹐不見和璞。終日至暮﹐勞無所得。

同人鳴鸞四牡﹐駕出行狩。合格有獲﹐獻公飲酒。

大有覆手齊犢﹐易爲功力。正月元日﹐承平致福。

謙

三火起明﹐雨滅其光。髙位疾顚﹐驕恣誅傷。

豫

裹糗荷糧﹐與利相逢。髙飛有得﹐君子獲福。

隨

水土相得﹐萬物蕃殖。膏澤優渥﹐君子有得。

蠱

道理和得﹐人不相賊。君子往之﹐樂有利福。

臨

天孫帝子﹐與日月處。光榮於世﹐福祿繁祉。

觀

布衣在位﹐乘非其器。折足覆餗﹐毀傷我玉。

噬嗑鷁飛中退﹐舉事不遂。且守仁徳﹐猶恐失墜。

賁

經棗整冠﹐意盈不厭。桀紂迷惑﹐讒佞傷賢。使國亂傾。

剝

申酉退跌﹐陰雨前作。柯條花枝﹐復泥不白。

復

平正賤使﹐至服苦事。

旡妄釣魴河湄﹐水泛無涯。振衣徒歸﹐上下昏迷。厲公經齊。

大畜胎養萌生﹐始見兆形。遭逢雷電﹐摧角折頸。采﹝p。gif﹞山頭﹐終安不傾。

頤

陽春枯槁﹐夏多水潦。雷雹俱擊﹐傷我禾黍。年歲困苦。

大過三耳六齒﹐痛疾不已。齲病蠹缺﹐墮落其宅。﹝缺一作鐵﹞

坎

失時無友﹐嘉偶出走﹐傫如喪狗。

離

宜重微民﹐歲樂年丰。百國無咎﹐君子安喜。

咸

登幾上車﹐駕駟南遊。合散從橫﹐燕秦以彊。

恆

鳥集茂木﹐心樂願得。烏鵲食穀﹐張口受哺。柔順利貞﹐感戴慈母。

遁

啟蟄始生﹐萬物美榮。福祉未成﹐市買無贏。

大壯驕鹵火形﹐造惡作凶。無所能成﹐還自滅身。一作艸木黃落﹐歲雲暮矣。唐攻髙城﹐大人失福。

晉

異國他土﹐出良駿馬。去如奔﹝p。gif﹞﹐害不能傷﹝一作避亡東走﹐反入禍口。制於爪牙﹐骨爲灰土。﹞

明夷恪敬競職﹐心不作慝。君明臣忠﹐民賴其福。

家人三女求夫﹐伺候山隅。不見復關﹐長思憂嘆。

睽

駕福乘喜﹐東至嘉國。戴慶南行﹐離家室居。

蹇

四姦爲殘﹐齊魯道難。前驅執役﹐戒守無患。

損

下憂上煩﹐蠹政爲患﹐歲饑無年。

益

雞雉失雛﹐常畏狐貍。黃池要盟﹐越國以昌。

夬

堅冰黃鳥﹐常哀悲愁。不見米粒﹐但觀蓬蒿。數驚鷙鳥﹐爲我心憂。

姤

玉銳鐵頤﹐倉庫空虛。市賈爲盈﹐與我爲仇。元本有時﹝不我與﹐亡利爲作。﹞

萃

竊名盜位﹐居非其家。霜隕不實﹐爲陰所賊。三年失室。

升

賊仁傷徳﹐天怒不福。斬刈家社﹐失其本域。

困

萬物和生﹐蟄蠱振起。益爵增福﹐日受其喜。

井

和气所生﹐物皆不朽。聖賢居位﹐國無凶咎。

革

龍遊鳳舞﹐歲樂民喜。

鼎

鼎行窘步﹐次伯方捨。居安不懼﹐姬妾何憂。

震

水深難遊﹐霜寒難涉。商伯失利﹐旅人稽畱。

艮

跛踦相隨﹐日暮牛罷。陵原徙傷﹐失利亡雌。

漸

一牛九鎖﹐更相牽攣。案明如市﹐不得東西。請讞得報﹐日中被刑。

歸妹春桃生花﹐季女宜家。受福孔多﹐男爲邦君。

丰

雷鼓東行﹐稼穡凋傷。大夫執政﹐君贊其明。

旅

季世君憂﹐亂國淫遊。殃禍立至﹐民無以休。

巽

發輗溫陽﹐過雨宿房。宜時布和﹐無所不通。

兌

水中大賈﹐求利十千。商人不至﹐市空無有。

渙

春艸萌生﹐萬物敷榮。陰陽和暢﹐國樂無憂。

節

左眇右盲﹐目視不明。下民多孽﹐君失其常。

中孚悅以內安﹐不利出門。憂禍消除﹐公孫何尢。

小過冊書之信﹐言不負語。易我驎驥﹐君子有徳。

旣濟上政搖擾﹐虫螟並起。害我嘉谷﹐年歲無稷。

未濟幹旄旌旗﹐執在載郊。𨿽有寶玉﹐無路致之。損

損

路多枳棘﹐步刺我足。不利旅客﹐爲心作毒。

乾

鯉鮪鮒鯽﹐積福多魚。資所無有﹐富我窮家。

坤

景星照堂﹐麟遊鳳翔。仁施大行﹐頌聲作興。仁序無明﹐失其寵光。﹝豫之艮﹞

屯

羊腸九縈﹐相推稍前。止須王孫﹐乃能至天。

蒙

四手共身﹐莫失所圖。更相訪接﹐動失事便。

需

水流趨下﹐逮至東來。求我所有﹐買鱣與鯉。﹝益之無妄﹞

訟

春栗夏棗﹐山鮮希有。斗千萬石﹐貴不可賤。﹝否之漸﹞

師

旦往暮還﹐相佑與聚﹐無有凶患。

比

大蛇當路﹐使季畏懼。湯火之災﹐切直我膚。賴其天幸﹐歸於室廬。﹝屯之井﹞

小畜

徒足去域﹐亂入陳國。有所畏避﹐深藏邃匿。

履

海爲水宗﹐聰明且聖。百流歸得﹐無有叛逆。常饒優足。

泰

夏麥麩曲﹐霜擊其芒。疚君敗國﹐使年大傷。﹝泰之賁﹞

否

秋隼冬翔﹐數被履霜。雄犬夜鳴﹐家憂不寧。

同人樂仁上徳﹐東鄰慕梁﹐來安吾國。

大有還憂除殃﹐污泥上義﹐下田爲江。

謙

暗昧冥語﹐傳相詿誤。鬼魅所居﹐誰知臥處。

豫

南歷玉山﹐東入玉關。登上福堂﹐飲萬歲漿。

隨

比目四翼﹐來安我國。福善上堂﹐與我同牀。

蠱

乘牛逐驥﹐日暮不至。路宿多畏﹐亡其騂騅。

臨

元吉無咎﹐安寧不殆。

觀

奮翅鼓翼﹐翺翔外國。逍遙徙倚﹐來歸溫室。

噬嗑河伯娶婦﹐東山氏女。新婚三日﹐浮雲灑雨。露我管第﹐萬邦蒙佑。

賁

嬰兒求乳﹐慈母歸子。黃麑悅喜﹐得其甘飽。

剝

貧鬼守門﹐日破我盆。毀罌傷瓶﹐空虛無子。

復

多載重負﹐捐棄於野。王母誰子﹐但自勞苦。

旡妄雄狐綏綏﹐登山崔嵬。昭告顯功﹐大福允興。

大畜嬰兒駭笑﹐未有所識。狡童而爭﹐亂我政事。

頤

十丸同投﹐爲雉所離。獨得逃脫﹐完全不虧。

大過狐濟濡尾﹐來揭得枳。季姜懷悔﹐鮑捨魚臰。

坎

踆足息肩﹐所忌不難。金城銅郭﹐以鐵爲關。藩屏周衛﹐安全無患。

離

戴堯扶禹﹐松喬彭祖。西過王母﹐道路夷易。無敢難者。﹝訟之家人﹞

咸

京庾積聚﹐黍稷以極。行者疾至﹐可以厭飽。

恆

良夫孔姬﹐負理登臺。欒季不扶﹐衛輒走逃。

遁

天之所予﹐福祿常在﹐不憂危殆。

大壯行觸天网﹐馬死車傷。身無寥賴﹐困窮乏糧。

晉

鉛刀切玉﹐堅不可得。盡我觔力﹐胝胼爲疾。

明夷穆逢百里﹐使孟奮武。將軍帥戰﹐敗於殽口。

家人有人追亡﹐爲言所匿﹐不日而得。

睽

府藏之富﹐玉以振貨。捕魚河海﹐罟网多得。

蹇

鴻飛遵陸﹐公歸不復﹐伯氏客宿。

解

鳧過稻蘆﹐甘樂麩。𨿽鶩不去﹐田畯懷憂。

益

雨師娶婦﹐黃巖季子。成禮旣婚﹐相呼而南。膏澤應時﹐年丰大喜。

夬

蓄積有餘﹐糞土不居。美哉輪奐﹐出有髙車。

姤

重門擊柝﹐介士守護。終有他道﹐𨿽驚不懼。

萃

大都王市﹐稠人多寶。公孫宜賈﹐資貨萬倍。

升

秋隼冬翔﹐數被嚴霜。甲兵庭堂﹐萬物不生。

困

招禍致凶﹐來螫我邦。痛在手足﹐不得安息。

井

秦失其鹿﹐髙足先得。勇夫慕義﹐君子率服。

革

山陵四塞﹐遏我徑路。欲前不得﹐復還故處。

鼎

一指食肉﹐口無所得﹐舌嚵於腹。

震

晨夜驚駭﹐不知所止。皇母相佑﹐卒得安處。

艮

擒狼所言﹐語無成全。設我白馬﹐使乾口來。

漸

呼精靈來﹐魄生無憂。疾病瘳愈﹐解我患愁。

歸妹牧羊逐兔﹐使魚捕鼠。任非其人﹐卒歲無功。不免辛苦。

丰

堂祥上樓﹐與福俱居。帝姬治好﹐國安無憂。

旅

禹召諸神﹐會稽南山。執玉萬國﹐天下康安。

巽

太姒文母﹐仍生聖子。昌發受命﹐爲天下主。

兌

兩罝同室﹐兔無誰告。與狂相觸﹐蒙我與惡。

渙

桃雀竊脂﹐巢於小枝。動搖不安﹐爲風所吹。心寒悚惕﹐常憂殆危。

節

陽春長日﹐萬物華實﹐樂有利福。一作春陽盛長﹐萬物成實。福利所鍾﹐忻忻過日。

中孚鄰不顧我﹐而望玉女。身疾瘡癩﹐誰肯媚者。

小過涸旱不雨﹐澤竭無流。魚鱉乾口﹐皇天不憂。

旣濟狼虎之鄕﹐日爭凶訟。受性貪饕﹐不能容縱。

未濟陰住陽疾﹐水離其室。舟楫大作﹐傷其黍稷。民饑於食﹐亦病心腹。

益

益

文王四乳﹐仁愛篤厚。子畜十男﹐無有夭折。

乾

下堂出門﹐東西九山。逢福值喜﹐得其安閒。

坤

城上有烏﹐自鳴破家。招呼醜毒﹐爲國災患。

屯

伯虎仲熊﹐徳義淵泓。使布五穀﹐陰陽順序。

蒙

飲酒醉臥﹐跳起爭鬥。伯傷仲僵﹐東家治喪。

需

四目相視﹐稍近同執。日映之後﹐見吾伯姨。

訟

隨時逐便﹐不失利門。靈獲得福﹐富於封君。

師

隴西冀北﹐多見駿馬。去如焱﹐害不能傷。

比

白龍黑虎﹐起伏俱怒。期戰盤空﹐蚩尢敗走。死於魚首。﹝同人之比﹐蒙之坎﹞

小畜

鴻飛戾天﹐避害紫淵。𨿽有鋒門﹐不能危身。

履

平國不均﹐夏氏作亂。烏號竊發﹐靈公隕命。

泰

江漢上游﹐政逆民憂。陰伐其陽﹐雄者受殃。

否

東家殺豬﹐聞臭腥臊。神怒不顧﹐命絕衰國。亳社火燒﹐宋公夷誅。

同人西誅不服﹐恃彊負力。倍道趍敵﹐師走敗覆。

大有一婦六夫﹐擾亂不治。張王季莊﹐莫適爲公。政道塞壅﹐周君失邦。

謙

配合相迎﹐利之四鄕。昏以爲期﹐明星煌煌。欣喜奭懌﹐所言得當。

豫

猿墜髙木﹐不踒手足。握金懷玉﹐還歸其室。﹝蒙之隨﹐訟之艮﹐否之臨﹞

隨

捲領遁世﹐仁徳不害。三聖攸同﹐周國茂興。﹝需之震﹞

蠱

去危脫厄﹐安無怵惕。上福善堂﹐見我喜悅。

臨

帶季兒良﹐時利權兵。將師合戰﹐敵不能當。趙魏以彊。

觀

鵠思其雄﹐欲隨鳳東。順理兩翼﹐出自日中。須畱北邑﹐復反其室。

噬嗑且如驚鹿﹐不能定足。室家分散﹐各走竄匿。

賁

甲乙丙丁﹐俱歸我庭。三丑六子﹐入門見母。

剝

躡華巓﹐觀浮雲。風不搖﹐雨不薄。心安吉﹐患無咎。

復

徳施流行﹐利之四鄕。雨師灑道﹐風伯逐殃。巡狩封禪﹐以告成功。

旡妄水流趍下﹐遂成東海。求我所有﹐買鱣與鯉。﹝損之需﹞

大畜和气相薄﹐膏潤津澤﹐生我嘉谷。

頤

憂驚以除﹐禍不成災﹐安全以來。

大過堅冰黃鳥﹐常哀悲愁。不見甘粒﹐但睹藜蒿數驚鷙鳥﹐爲我心憂。

坎

翕翕﹝d。gif﹞﹐實墜崩顚。滅其令名﹐身命不全﹝泰之謙﹐否之離﹞

離

因禍受福﹐喜盈其身。

咸

陸居千里﹐不見河海﹐無有魚市。

恆

鹿得美艸﹐鳴呼其友。九族和睦﹐不憂饑乏。﹝益之恆﹐同人之蹇﹞

遁

出門得堂﹐不逢禍殃。入戶自苦﹐不見矛戟。

大壯累尊重席﹐命我家客。福佑久長﹐不見咎殃。

晉

鴻雁俱飛﹐北就魚池。鱣鰋鯰鯉﹐眾鳥饒有。一鳴獲兩﹐得之過倍。

明夷當風奮翼﹐與鳥飛北。入我家國﹐見吾慶室。

家人麒麟鳳凰﹐善政得祥。陰陽和調﹐國無災殃。

睽

逐狐東山﹐水過我前。深不可涉﹐失其後便。

蹇

丑戌亥子﹐饑饉所生。陰爲暴客﹐水絕我食。

解

狐貍雉兔﹐畏我逃去。分走竄匿﹐不知處所。

損

桀跖惡人﹐使得不通。炎旱爲殃﹐年榖大傷。

夬

兔乳立室﹐行來雀食。虎攫我子﹐長號不已。

姤

土階明堂﹐禮讓益興。雄雌相得﹐使我無疾。﹝疾一作疚﹞

萃

送金出門﹐井失玉兔。往來井上﹐破甕壞盆。﹝兔一作丸﹞

升

諷徳誦功﹐美周盛隆。加其旦輔﹐夬濟衝人。﹝夬一作大﹞

困

盜竊滅身﹐二母不親。王后無黨﹐毀其寶靈。

井

六月騤騤﹐名欲有至。專徵未裝﹐俟侍明旦。

革

雀行求粒﹐誤入网罭。賴仁君子﹐復說歸室。

鼎

仁徳孔明﹐患禍不傷。期誓不至﹐室人禦卹。

震

龜厭江海﹐陸行不止。自今枯槁﹐失其都市。憂悔咎生。

艮

孤獨特處﹐莫依爲輔。正心允濟﹐神勞志苦。

漸

伯仲言畱﹐叔子云去。誰云無咎﹐主母大喜。

歸妹初憂不安﹐後得笑歡﹐𨿽懼無患。

丰

好戰亡國﹐師不以律。稱上殞墜﹐齊疾狼戾。被其災祟。

旅

鹿生澤陂﹐豺傷其麑﹐泣血獨哀。

巽

天地鈐塞﹐仁智隱伏。商旅不行﹐利潤難得。

兌

福徳之士﹐歡悅日喜。夷吾相桓﹐三歸爲臣。賞流子孫。

渙

上無飛鳥﹐下無走獸。擾亂未治﹐勞民於事。

節

月削日衰﹐工夫下機。宇宙滅明﹐不見三光。﹝謙之觀﹞

中孚戴盆望天﹐不見星辰。顧小失大﹐福逃墻外。

小過握斗運樞﹐順天無憂。所行造徳﹐與樂並居。

旣濟操戟刺魚﹐披髮立憂。虎脫我輿﹐狼取我袍。亡馬失財。

未濟兩人俱醉﹐相與悖戾。心乖不同﹐爭訟匈匈。

夬

夬

戴堯扶禹﹐松喬彭祖。西遇王母﹐道路夷易。無敢難者。

乾

狼戾美謀﹐無言不殊。允厭帝心﹐悅以獲佑。

坤

歲暮花落﹐陽入陰室。萬物伏匿﹐絕不可得。

屯

雞鳴失時﹐君騷於憂。犬吠不休﹐行者稽畱。

蒙

鳧鷖遊涇﹐君子以寧。履任不愆﹐福祿來成。

需

薄爲蕃皮﹐勁風吹卻。欲上不得﹐復歸其宅。

訟

東行破車﹐步入危家。衡門垂倒﹐無以爲主。賣袍續食﹐糟糠不飽。

師

靑牛白咽﹐呼我俱田。歷山之下﹐可以多耕。歲精之節﹐民人安寧。

比

異國殊俗﹐情不相得。金木爲仇﹐百賊擅谷。

小畜

陰陽精液﹐髙熟脫折。治卵成鬼﹐肇生頭目。日有大吉。

履

饑虫作害﹐多亂纏綿﹐不可得秋。

泰

淸冷如雲﹐爲兵導先。民人寬急﹐不知東西。

否

班馬旅師﹐以息勞疲。役夫嘉喜﹐入戶見妻。

同人坐爭立訟﹐紛紛哅哅。卒成禍亂﹐災及家公。

大有鹿食美艸﹐逍遙求飽。趍走山間﹐過期乃還。肥澤且厭。

謙

田鼠野雉﹐意尙欲去。拘制籠檻﹐不得搖動。

豫

日趍月步﹐周徧次捨。歷險致遠﹐無有難處。

隨

天孫帝子﹐與日月處。光榮於世﹐福祿祺祉。

蠱

晨風文翰﹐大舉就溫。時過我邑﹐羿無所得。

臨

旦生夕死﹐名曰嬰鬼﹐不可潛視。

觀

疾貧望幸﹐使伯南販。開牢擇羊﹐多得大牂。

噬嗑長城驪山﹐生民大殘。涉井發難﹐唐叔爲患。

賁

娶於姜呂﹐駕迎新婦。少齊在門﹐夫子歡喜。

剝

隨時艸木﹐灌時葉起。扶疏條桃﹐長大盛美。華沷鑠疏。

復

姬姜悅歡﹐二姓爲婚。霜降合好﹐西施在前。

旡妄戴笠獨宿﹐晝不見日。勤勞無妄﹐長勞悲思。

大畜始加元服﹐二十系室。新婚旣樂﹐伯季有徳。

頤

二至靈臺﹐文所止遊。云物備具﹐長樂無憂。

大過久陰霖雨﹐塗行泥潦。商人休止﹐市空無有。

坎

城壞厭境﹐數爲齊病。侵伐不休﹐君臣擾憂。上下屈竭﹐士民乏財。

離

南國盛茂﹐黍稷醴酒。可以饗養﹐樂我嘉佑。

咸

憂在心腹﹐內崩爲疾。禍起蕭墻﹐意如制國。

恆

朽根刖樹﹐花葉落去。卒逢大焱﹐隨風僵僕。

遁

樹表爲壇﹐相與笑言。午中不會﹐寵榮棄袚。

大壯四足俱走﹐駑疲任後。兩戰不勝﹐敗於東楚。

晉

執轡在朝﹐回還故處。麥秀傷心﹐叔父無憂。

明夷夜長日短﹐陰爲陽賊。萬物空枯﹐藏於北陸。

家人鳴鳩七子﹐均而不殆。長大成就﹐棄合於好。

睽

三羊上山﹐馳至大原。黃龍負舟﹐逐到夷陽。宛其玉囊。

蹇

首足易處﹐頭尾顚倒。公爲雌嫗﹐亂其蠶織。

解

登髙望家﹐役事未休。王事靡盬﹐不得逍遙。

損

畏昏不行﹐候旦待明。燎獵受福﹐老賴其慶。

益

孤獨特處﹐莫依無輔﹐心勞志苦。

姤

山石朽破﹐消崩墜墮。上下離心﹐君受其祟。

萃

文母聖子﹐無疆壽考﹐爲天下主。

升

倔傀如儀﹐前後相違。言如鱉咳﹐語不可知。

困

五龍俱起﹐彊者敗走。露我苗稼﹐年歲大有。

井

雷除善猛﹐𨿽爲功醫。驥疲鹽車﹐出於禦箠。

革

江南多蝮﹐螫我手足。冤煩詰屈﹐痛徹心腹。

鼎

心無可據﹐射鹿不得。多言少實﹐語無成事。

震

君明臣賢﹐鳴求其友。顯徳之政﹐可以履土。

艮

安土宜官﹐一日九遷。踰越羣等﹐牧養常山。

漸

保辭解謝﹐除去垢活。驚之成患﹐屢去酷殘。﹝活一作污﹞

歸妹不狂嫗盲﹐相牽北行。欲歸髙邑﹐迷惑公得。

丰

醉臥道傍﹐迷且失明﹐不合我生。

旅

北登鬼丘﹐駕龍東遊。王母禦後﹐文武何憂。

巽

恬淡無患﹐遊戲道門。與神來往﹐長出以安。

兌

以緡易絲﹐抱布自媒。棄禮怠惰﹐卒罹悔憂。

渙

被服衣冠﹐遊戲道門。以禮相終﹐身無災患。

節

大麓魚池﹐陸爲海涯。君子失行﹐小人相攜。

中孚淵泉溢出﹐爲邑之祟。道路不通﹐孩子心憒。

小過十里望煙﹐散渙四方。形體滅亡﹐可入深淵。終不見君。

旣濟傳言相談﹐非好徑路。鳴鼓逐狼﹐不知迹處。

未濟東失大珠﹐西行棄襦。時多不利﹐使我後起。姤

姤

河伯大呼﹐津不可渡。往復示故﹐乃無大悔。

乾

蒙被恩澤﹐長大成就。柔順利貞﹐君臣合好。

坤

東山西土﹐各自止安。𨿽欲登望﹐竟不同堂。

屯

登山上谷﹐與虎相觸。蝟爲功曹﹐班叔奔北。脫之嘉同。

蒙

躓跌未起﹐失利後市。不得鹿子。

需

結珠懷履﹐卓斯以思。爲君奴婢。

訟

雞鳴失時﹐民作勞苦。犬吠不休﹐行者稽畱。

師

陳嬀敬仲﹐逃興齊姜。營丘立適﹐八世大昌。﹝屯之睽﹐旅之豫﹞

比

鹿畏人匿﹐俱入深谷。短命不長﹐爲虎所得。死於牙腹。

小畜

言無約結﹐不成券契。殷叔季姬﹐公孫爭之。彊入委禽﹐不悅於心﹐乃適子南。

履

鼓瑟歌舞﹐歡悅於酒。龍喜張口﹐大悅在後。

泰

凶憂災殃﹐日益明章。禍不可救﹐王卻夷傷。

否

水流趍下﹐遂成東海。求我所有﹐貿鱣與鯉。

同人陰爲陽賊﹐君不能克。舉動失常﹐利無所得。

大有離牀失案﹐龜喪其願。都市無會﹐叔季懷恨。

謙

壅遏堤防﹐水不得行。大愼陽光﹐陰霓伏藏。走歸其鄕。

豫

躄屈腹伸﹐東乘浮雲﹐貴寵母前。﹝腹一作復﹞

隨

實沈參伐﹐以義斷割。次陸服刑﹐成我霸功。

蠱

金泉黃寶﹐宜與我市。娶嫁有息﹐利後過母。

臨

禹召諸神﹐會稽南山。執玉萬國﹐天下安寧。

觀

三虫作蠱﹐踐迹無與。勝母盜泉﹐君子不處。

噬嗑花葉隕落﹐公歸樞宅。夷子失民﹐潔己不食。

賁

履機懼毀﹐身王子廢。終得所欲﹐無有凶害。

剝

道理和得﹐仁不相賊。君子攸往﹐我有利福。

復

合匏同牢﹐姬姜並居﹐壽考長久。

旡妄關雎淑女﹐賢妃聖偶。宜家壽母﹐福祿長久。

大畜騅驥脫乳﹐不知子處。旋踵悲鳴﹐痛傷我心。

頤

知嚴絕理﹐陰孽謀主。十日不食﹐困於申亥。

大過鑿諸攻玉﹐無不宜鑿。麟鳳成形﹐得象君子。三人翼事﹐所求必喜。﹝人一作仁﹐鑿諸攻玉者﹐鑿其攻玉之事﹐無不宜。鑿者﹐鑿則必有也﹞

坎

昧暮乘車﹐以至伯家。踰梁渡河﹐濟脫無他。

離

吾有黍稷﹐委積外場。有角服箱﹐運致我藏。富於嘉糧。

咸

喜笑且語﹐不能掩口。官爵並至﹐慶賀盈門。

恆

霧露雪霜﹐日暗不明。陰孽爲疾﹐年谷大傷。

遁

伯去我東﹐發如飛蓬。寤寐長嘆﹐展轉空牀。內懷悵恨﹐心摧肝腸。

大壯亡羊補牢﹐張氏失牛。騂駟奔走﹐鵠盜我魚。

晉

販鼠賣蛙﹐利少無謀﹐難以得家。

明夷西戎爲秩﹐幽君去室。陳子發難﹐項伯成亂。

家人秋風生哀﹐花落心悲。公室多難﹐羊舌氏衰。

睽

持福厭患﹐去除大殘。日長夜盡﹐嘉世蒙恩。

蹇

新受大喜﹐福履重來。樂且日富﹐足用丰財。

解

前頓卻躓﹐左跌右逆。登髙安梯﹐復反來歸。

損

夢飯不飽﹐酒來入口。嬰女難好﹐媒應不許。

益

大都王市﹐稠人多寶。公孫宜買﹐資禍萬倍。﹝禍一作貨﹞

夬

兩人俱醉﹐相與悖戾。心乖不同﹐爭訟恟恟。

萃

身無頭足﹐超跖庶乖。不能遠中﹐之道疲休。失利後市。

升

三人俱行﹐六目光明。道逢淑女﹐與我驥子。

困

進士爲官﹐不若復田﹐獲壽保年。

井

先易後否﹐失我所市。騷蘇自苦﹐思吾故事。

革

蘇秦發言﹐韓魏無患。張子馳說﹐燕齊以安。

鼎

武庫軍府﹐甲兵所聚。非裏邑居﹐不可捨止。﹝師之蹇﹞

震

三桃三口﹐莫適所與。爲孺子牛﹐西氏生咎。

艮

西山東山﹐各自止安。𨿽相登望﹐竟不同堂。

漸

不攺柯葉﹐和气沖適。君子所在﹐安無怵惕。

歸妹將戌系亥﹐陽藏不起。君子散亂﹐大上危殆。

丰

天官列宿﹐五神捨室。宮闕完堅﹐君安其居。

旅

左手把水﹐如光與鬼﹐不可得徙。

巽

逐狐東山﹐水遏我前。深不可涉﹐失利後便。

兌

水瀆魚室﹐來灌吾邑。衝破我家﹐與狗俱遊。

渙

山險難登﹐澗中多石。車馳轊系﹐重載傷軸。擔負善躓﹐跌踒右足。﹝系一作擊﹞

節

槽空無實﹐豚彘不食。庶民屈竭﹐離其居室。

中孚執熱爛手﹐大爲災咎。公孫無賴﹐敗我王室。

小過三虎上山﹐更相噬囓。心志不親﹐如仇如怨。

旣濟西家嫁女﹐借鄰送女。嘉我淑姬﹐賓主俱喜。

未濟克身潔己﹐逢禹巡狩。錫我元圭﹐拜受福祉。

萃

萃

蒙慶受福﹐有所獲得。不利出城﹐疾人困極。

乾

碩鼠四足﹐飛不上屋。顏氏淵徳﹐未有爵祿。

坤

新受大喜﹐福優重職﹐樂且日富。

屯

克身潔己﹐逢禹巡狩。錫我元圭﹐拜受福祉。

蒙

置筐失筥﹐輪破無輔。家伯爲政﹐病我下土。

需

機言不發﹐頑不能達。齊魯爲仇﹐亡我葵丘。

訟

亡錐失斧﹐公輸無輔。抱其彜器﹐適君子處。﹝一本蒙下二句在訟之下﹐訟下二句在蒙之下﹞

師

家在海隅﹐橈短深流。伯氏難行﹐無木以超。

比

徳施流行﹐利之四鄕。雨師灑道﹐風伯逐殃。巡狩封禪﹐以告成功。

小畜

筐傾筥覆﹐畏我公置。簡伯無禮﹐太師正食。

履

泥滓污辱﹐棄捐溝瀆。爲眾所笑﹐終不顯祿。

泰

狝猴兔走﹐腥臊少肉。漏卮盛酒﹐利無所有。

否

鹿畏人藏﹐俱入深谷。命短不長﹐爲虎所得。死於牙腹。

同人南山芝蘭﹐君子所有。東家淑女﹐生我王室。

大有左指右揮﹐邪望侈靡。執節無良﹐靈君以亡。

謙

爵秩不明﹐爲臣所傷。眾陰羣聚﹐共奪日光。

豫

穿鼻系株﹐爲虎所拘。王母祝禱﹐禍不成災。突然自來。

隨

貧鬼守門﹐日破我盆。毀鼠傷綬﹐空虛無子。

蠱

襄王束帶﹐鄭人是賴。莊公卿士﹐王母憂喜。

臨

昭君守國﹐諸夏蒙徳。異類旣同﹐崇我王室。

觀

冬藪朽腐﹐當風於道。蒙被塵埃﹐左右勞苦。

噬嗑六爻旣立﹐神明所告。文定吉祥﹐康叔受福。

賁

泣涕長訣﹐我心不悅。遠送衛野﹐歸寧無咎。

剝

三宿無主﹐南行勞苦。東裏失利﹐喪其珍寶。本卦遁同﹞

復

大斧砍木﹐讒佞敗國。東關良工﹐禍及三子。晉人亂邑﹐懷公出走。

旡妄乘風上天﹐爲時服軒。周旋萬里﹐無有患難。

大畜大樹百根﹐比與山連。文君作義﹐受福萬年。

頤

陽伏在下﹐陰制佑福。生不逢時﹐潛龍隱處。

大過亂頭多憂﹐搔虱生愁。膳夫仲年﹐使我無聊。

坎

江河淮海﹐天之都市。商人受福﹐國家富有。

離

泰山幽谷﹐鳳凰遊宿。禮義有序﹐可以求福。

咸

水山暴怒﹐壞梁折柱。稽難行旅﹐畱連愁苦。

恆

阿衡服箱﹐太乙載行。延時歷捨﹐所之吉昌。

遁

三宿無主﹐南行勞苦。東裏失利﹐喪其珍寶。﹝本卦剝同﹞

大壯生無父母﹐出門不喜。買椒失粟﹐亡我大利。

晉

安坐玉堂﹐聽樂行觴。飲福萬鍾﹐日受無疆。

明夷登危入厄﹐四時變易。春霜夏雪﹐物皆凋落。

家人衣空履穿﹐無以禦寒。細小貧窶﹐不能自好。

睽

目不可合﹐憂來搔足。怵惕恐懼﹐去其邦域。

蹇

賫貝贖貍﹐不聽我辭。系於虎須﹐牽不得來。

解

伯夷叔齊﹐貞廉之師。以徳防患﹐憂禍不存。芳聲後時。

損

張王子季﹐爭財相制。商君頑嚚﹐不知所由。

益

長城旣立﹐四夷賓服。交和結好﹐昭君是福。

夬

千歡萬悅﹐舉事爲決。獲受嘉慶﹐動作有福。

姤

種一得十﹐日益有息。仁政獲民﹐四國親睦。

升

安子富有﹐東國不殃。齊鄭和親﹐顯比以喜。

困

九里十山﹐道仰峻難。牛馬不前﹐復反來還。

井

鳩杖扶老﹐衣食百口。曾孫壽考﹐凶惡不起。

革

霧露雪霜﹐日暗不明。陰孽爲疾﹐年谷大傷。

鼎

迷行數卻﹐不知西東。陰疆暴逆﹐道理不通。﹝疆一作彊﹞

震

登髙上山﹐見王自言。信理我冤﹐得職蒙恩。

艮

三世爲徳﹐天祚以國。封建少昊﹐魯侯之福。

漸

喬木無息﹐漢女難得。禱神請佩﹐反手離汝。

歸妹東鄰西家﹐來卽我謀。中告吉誠﹐使君安寧。

丰

褰衣出戶﹐心欲奔走。王孫毋驚﹐使我長生。

旅

三日不飲﹐遠水無酒。晝夜焦喉﹐使我爲咎。

巽

眾口銷金﹐愆言不驗。腐臭敗兔﹐入市不售。

兌

嫗冠應門﹐與伯爭言。東家失狗﹐意在不存。爭亂無怠﹐絕無所歡。

渙

祚加明徳﹐與我周國。公劉文母﹐福流子孫。

節

鍼頭刺手﹐百病瘳愈。抑按捫灸﹐死人復起。

中孚元龜象齒﹐大賂爲寶。稽疑當否﹐衰微復起。

小過故室舊廬﹐消散無餘。不如新創﹐可以樂居。

旣濟老狐多態﹐行爲蠱怪。爲魅爲妖﹐驚我王母。終無咎悔。

未濟愛子多材﹐起迹空虛。避害如神﹐水不能濡。

升

升

禹鑿龍門﹐通利水源。東注滄海﹐人民得安。

乾

白鹿鳴呦﹐呼其老少。喜彼茂艸﹐樂我君子。

坤

百里南行﹐𨿽微復明。去虞適秦﹐爲穆國卿。

屯

王孫宜家﹐張名益有。龍子善行﹐西得大壽。

蒙

畫龍頭頸﹐文章不成。甘言善語﹐譎辭無名。

需

商子無良﹐相怨一方。引斗交爭﹐咎以自當。

訟

衰老困極﹐無齒不食。痔病痏瘵﹐就陰爲室。

師

鴛生會稽﹐稍巨能飛。翺翔桂林﹐爲眾鳥雄。

比

安平不傾﹐載福長生﹐君子以寧。

小畜

牛驥同槽﹐郭氏以亡。國破爲墟﹐君奔走逃。

履

日中明徳﹐兩國盛興。仁聖會遇﹐君受其福。臣多榮祿。

泰

公劉之居﹐太王所業。可以長生﹐拜受福爵。

否

時凋歲寂﹐君子疾病。宋女無辜﹐鄭受其殃。

同人濟河踰厄﹐脫母怵惕。四序爲衛﹐使惠不廢。

大有缺破不完﹐殘際側偏。公孫幽遏﹐跛倚後門。

謙

延頸遠望﹐昧爲目病。不見叔姬﹐使伯心憂。

豫

上無飛鳥﹐下無走獸。擾亂未淸﹐民勞於事。

隨

久陰霖雨﹐塗行泥潦。民人休止﹐市空無有。

蠱

盲者目張﹐跛倚起行。瞻望日月﹐與主相迎。

臨

據斗運樞﹐順天無憂。與樂並居﹐萬代歡慶。

觀

稼穡不偏﹐重適不傾。巧言賊忠﹐傷我申生。

噬嗑金城鐵郭﹐上下同力。政平民歡﹐寇不敢賊。

賁

日鏡不明﹐冬災大傷。盜花失實﹐十年消亡。

剝

鰥寡孤獨﹐命祿苦薄。入室無妻﹐武子悲哀。

復

飲酒醉飽﹐跳起爭鬥。伯傷叔僵﹐東家治喪。

旡妄介召微子﹐使君不殆。二國合歡﹐燕齊以安。

大畜牽頸系尾﹐詘折幾死。雕世無仁﹐不知所比。

頤

東龍究毒﹐不知所觸。南北困窮﹐王子危急。

大過疾貧王孫﹐北極無輝。祿命苦薄﹐兩守孤門。

坎

公孫駕驪﹐載遊東齊。延陵故產﹐遺季紵衣。

離

王良善禦﹐伯樂知馬。文王東獵﹐獲嘉賢士。開福佑周﹐發且興起。

咸

日月不居﹐重耳趨捨。遊燕入秦﹐晉國是霸。

恆

假文翰翼﹐隨風背北。至虞夏國﹐與舜相得。年歲大樂﹐邑無盜賊。

遁

南行北走﹐延頸望食。舉口失利﹐累我子孫。

大壯開市作喜﹐建造利事。平準貨寶﹐海內殷富。

晉

三犬俱走﹐鬥於谷口。白者不勝﹐死於阪下。

明夷驕鹵火形﹐造惡作凶。無所能成﹐還自滅身。

家人拜跪贊辭﹐無益於尢。大夫頑嚚﹐使我心憂。

睽

辰次降婁﹐王嘉巡狩。廣佑施惠﹐萬國咸喜。子孫榮品﹐長安不殆。

蹇

牽瑜上樓﹐與福俱遊。勞躬治國﹐安樂無憂。

解

白鳥禦餌﹐鳴呼其子。旋枝張趐﹐來從其母。

損

盲聾獨宿﹐莫與共食。老窮於人﹐病在心腹。

益

登木出淵﹐稍上升天。明徳孔聖﹐白日載熒。寵祿再榮。

夬

彭離濟東﹐遷之上庸。狼戾無節﹐失其寵功。

姤

譖陽上舞﹐神明正气。禹拜受福﹐君使我徳。居則厚祿。﹝譖一作贊﹞

萃

從首至足﹐部分爲六。室家離散﹐逐南乞食。

困

民迷失道﹐亂我統紀。空使乾華﹐賓無所有。先憂後樂。

井

刻畫爲飾﹐毛嬙西施﹐求事必得。

革

日居月諸﹐遇暗不明。長夜喪甲﹐絕其紀綱。

鼎

衣裳顚倒﹐爲王來呼。成就東周﹐封受大侯。

震

當變立權﹐擿解患難。渙然冰釋﹐六國以寧。

艮

西戎獯鬻﹐病於我國。扶陽之政﹐以保乾徳。終無患惑。

漸

南行逐羊﹐子利喜亡。陰孽爲病﹐復返其邦。

歸妹遊戲仁徳﹐日益有福。凶言不至﹐妖孽滅息。

丰

春日新婚﹐就陽日溫。嘉樂萬歲﹐獲福大椿。

旅

陰升陽伏﹐鬼哭其室。相飾不食﹐安巢如棘。

巽

臣尊主卑﹐權威日衰。侵奪無光﹐三家逐公。

兌

反言爲賊﹐戎女生患。亂吾家國﹐父子相賊。

渙

迎福開戶﹐喜逐我後。康伯愷悌﹐治民以禮。

節

日就月將﹐昭明有功。靈臺觀賞﹐膠鼓作仁。

中孚百艸嘉卉﹐萌芽將出。昆虫扶戶﹐陽明所得。

小過天所佑助﹐福至禍去﹐君主何憂。

旣濟窮夫失居﹐惟守舊廬。初憂中懼﹐終日競競。無悔無虞。

未濟買玉得石﹐失其所欲。荷蕢擊磬﹐隱耳無聲。

困

困

席多鍼刺﹐不可以臥﹐動而有悔﹐言行俱過。

乾

烏鵲食穀﹐張口受哺﹐蒙被恩徳﹐長大成就。柔順利貞﹐君臣合好。

坤

六鷁退飛﹐爲襄敗祥﹐陳師合戰﹐右股夷傷﹐遂以薨崩﹐霸功不終。

屯

匍匐出走﹐驚惶悼恐﹐白虎王孫﹐蓐收在後﹐居中無咎。

蒙

庇盧不明﹐使孔徳妨﹐女孽亂國﹐虐政傷仁。

需

石屬四足﹐不能上屋﹐顏氏淑徳﹐未有爵祿。

訟

襄送季女﹐至於蕩道﹐齊子旦夕﹐畱連久處。

師

麞鹿逐牧﹐飽歸其居﹐還反次捨﹐樂得自如。

比

望尙阿衡﹐太宰周公﹐藩屏湯武﹐立爲侯王。

小畜

開廓洪緒﹐王迹所基﹐報以八子﹐功得俟時。

履

八會大都﹐饒富有餘﹐安民利國﹐可以長居。﹝八疑當作入﹞

泰

陰雲四方﹐日在中央﹐人𨿽昏霧﹐我獨昭明。

否

薄爲災虐﹐風吹云卻﹐欲上不得﹐復規其宅。

同人昭昭略略﹐非忠信客﹐言語反復﹐以黑爲白。

大有三女爲姦﹐俱遊髙園﹐背室夜行﹐與伯笑言﹐禍及乃身﹐冤死誰禱。

謙

涉屍畱鬼﹐大斧所視﹐文昌司過﹐簡公亂死。

豫

大足長股﹐利出行道﹐困倉充盈﹐疏齒善市﹐宜錢富家﹐事得萬倍。

隨

筐筥錡釜﹐可活百口﹐伊氏鼎俎﹐大福所起。

蠱

升髙登虛﹐欲有望侯﹐駕之北邑﹐與喜相扶。

臨

用彼嘉賓﹐政平且均﹐螟虫﹝p。gif﹞不作﹐民得安寧。

觀

桃夭少葉﹐婚悅宜家﹐君子樂胥﹐長利止居。

噬嗑東行失旅﹐不知所處﹐西歸無妃﹐莫與笑語。

賁

玩好亂目﹐巧聲迷耳﹐賊敗貞良﹐君受其咎。

剝

明徳孔嘉﹐萬歲無虧﹐駕龍巡狩﹐王得安所。

復

同本巽葉﹐樂仁尙徳﹐東鄰慕義﹐來興吾國。

旡妄戴山崔嵬﹐曰髙無頹﹐軍主好徳﹐賜以家國。

大畜築室合歡﹐千里無患﹐周公萬年﹐佑我二人。

頤

養雞生雛﹐畜馬得駒﹐明堂太學﹐君子所居。

大過雷行相逐﹐無有休息﹐戰於平陸﹐爲夷所覆。

坎

委蛇循河﹐北至海涯﹐涉歷要荒﹐君世無他。

離

鴻聲大視﹐髙舉神化﹐背昧向明﹐以道福功。

咸

比目四翼﹐來安吾國﹐福善上堂﹐與我同牀。

恆

先縠彘季﹐反謀桓子﹐不從元帥﹐遂行挑戰﹐爲荊所敗。

遁

三頭六足﹐欲盜東國﹐顏子在邇﹐禍滅不成。

大壯緣山升木﹐中墮於谷﹐子輿失勞﹐黃鳥哀作。

晉

南有嘉魚﹐駕黃娶鱗﹐魴鯉彌彌﹐利來無憂。

明夷邃气作云﹐蒙覆大君﹐塞聰閉明﹐殷人賈傷。

家人舉翅櫖翼﹐跂望南國﹐延頸卻縮﹐未有所得。

睽

坎中蝦蟆﹐乍盈乍虛﹐三夕二朝﹐形消無餘。

蹇

僮子射禦﹐不知所定﹐質疑蓍龜﹐孰知所避。國安土樂﹐宜利止居﹐兵蔻不至﹐民無騷擾。

解

陰淫寒疾﹐水離其室﹐舟楫大作﹐傷害黍稷。民饑於食﹐不無病厄。

損

離友絕朋﹐巧言纏匿﹐覆白污玉﹐顏叔哀哭。

益

童女無媒﹐不宜動搖﹐安其室廬﹐傅母何憂。﹝傅一作傍﹞

夬

作凶作患﹐北檄困貧﹐東與禍連﹐傷我老根。

姤

東南其戶﹐風雨不處﹐曣晲仁人﹐父子相保。

萃

被髮獸心﹐難與比鄰﹐來如飄風﹐去似絕弦﹐爲狼所殘。

升

天覆地載﹐日月運照。陰陽允作﹐方內四富。

井

桀亂無道﹐民散不聚。背室棄家﹐君孤出走。

革

申酉稷射﹐陰慝萌作。柯葭載牧﹐泥塗不白。

鼎

踝踵足傷﹐右指病瘍。失旅後時﹐利走不來。

震

四足俱走﹐駑疲在後。戰旣不勝﹐敗於東野。

艮

塗行破車﹐醜女無媒。莫適爲耦﹐孤困獨居。

漸

搏髀大笑﹐不知憂懼。開立大路﹐爲主所召。

歸妹伯圭東行﹐與利相逢。出旣遭昧﹐孰不相知﹐憂不成凶。

丰

東行賊家﹐鄭伯失辭。國無貞良﹐居受其殃。

旅

前屈後曲﹐形體飭急。絞黑大索﹐困於淸室。

巽

鼓腋大喜﹐行婚飲酒。嘉彼諸姜﹐樂我皇考。

兌

國將有事﹐狐嘈向城。三日悲鳴﹐邑主大驚。

渙

明徳克敏﹐重華貢舉。放勛徵用﹐公哲蒙佑。

節

秋隼冬翔﹐數被嚴霜。甲兵充庭﹐萬物不生。雄父夜鳴﹐民大擾驚。

中孚絲紵布帛﹐人所衣服。摻摻女手﹐紡績善織﹐南國饒足﹐取之有息。

小過鳳有十子﹐同巢共母。仁聖在位﹐歡以相保﹐興彼周魯。

旣濟雄鷄不晨﹐雌雞且伸。志庇心離﹐三旅出哀。

未濟光祀春成﹐陳寶雞鳴。陽鳥失道﹐不能自守﹐消亡無咎。﹝舉事不成﹐自取凶咎。

井

井

躓跛未起﹐失利後市﹐不得鹿子。

乾

左輔右弼﹐金玉滿堂。常盈不亡﹐富如廒倉。

坤

雨師娶婦﹐黃巖季女。成禮旣婚﹐相呼南上。膏澤下土﹐年歲大喜。

屯

螟虫爲賊﹐害我嘉榖。中畱空虛﹐家無所食。

蒙

跛躄難步﹐道不及捨。露宿澤陂﹐亡其襦褲。

需

大夫祈父﹐無地不涉。爲吾相土﹐莫如韓樂。可以居止﹐長安富有。

訟

少孤無父﹐長失慈母。悖悖煢煢﹐莫與爲耦。

師

側弁醉客﹐長舌作凶。披髮夜行﹐迷亂相誤。亡失居處。

比

馬驚車破﹐王墜深津。身絕魂去﹐離其室廬。貞難無虞。

小畜

東行述職﹐徵討不服。侵齊伐陳﹐禦璧爲臣。大得意還。

履

百足俱行﹐相輔爲彊。三聖翼事﹐王室寵光。

泰

根本不固﹐華落葉去﹐更爲孤嫗。

否

牧羊稻園﹐聞虎喧讙。畏懼怵惕﹐終無禍焉。

同人履位乘勢﹐靡有絕獘。爲隸所圖﹐與眾庶伍。

大有大輿多塵﹐小人傷賢。皇甫司徒﹐使君失家。

謙

安如泰山﹐福祿屢臻。𨿽有狼虎﹐不能危身。

豫

同气異門﹐各別東西。南與凶遇﹐北傷其孫。

隨

蜺見不祥﹐禍起我鄕。行人畏懼﹐使命不通。

蠱

養虎畜狼﹐還自賊傷。無事招福﹐自取災殃。

臨

順風吹火﹐幸附驥尾。易爲功力﹐因權受福。

觀

五嶽四瀆﹐沾濡爲徳。行不失理﹐民賴恩福。

噬嗑延陵聰敏﹐聽樂太史。雞鳴大國﹐姜氏受福。

賁

神鳥五气﹐鳳凰爲主。集於王國﹐使君得所。

剝

媒妁無明﹐𨿽期不行。齊女長子﹐亂我紀綱。

復

明月作書﹐大人失居。眾星宵亂﹐不知所據。

旡妄少康興起﹐誅澆復祖。微滅復明﹐宮祀大禹。

大畜千門萬戶﹐大福所處。黃屋左纛﹐龍徳獨右。

頤

乾作聖男﹐坤爲智女。配合成就﹐長住樂所。

大過羿張烏號﹐彀射驚狼。鐘鼓夜鳴﹐將軍壯心。趙國雄勇﹐鬥死滎陽。

坎

炙魚銅斗﹐張伺夜鼠。不忍香味﹐機發爲祟。祟在頭頸。筰不得去。

離

髙飛不視﹐貪饕所在。臭腐爲患﹐自害其身。﹝一作竊位貪榮﹐內污外淸。時時暫過﹐日日禍生。

咸

鉛刀攻玉﹐堅不可得。盡我觔力﹐胝胼爲疾。

恆

方喙宣口﹐聖智仁厚。解釋倒懸﹐歷國安泰。

遁

踟躕南北﹐誤入喪國。社季利兵﹐傷我心腹。

大壯公孫之政﹐惠而不煩。喬子相國﹐終身無患。

晉

弧矢大張﹐道絕不通。小人寇賊﹐君子塞壅。

明夷藏戟之室﹐封豕受福。充澤肥腯﹐子孫蕃息。

家人八子同巢﹐心勞相思﹐雉苦無憂。

睽

循理舉手﹐典求相予。六休相磨﹐終無殃咎。

蹇

公子王孫﹐把彈攝丸。發輒有獲﹐室家饒足。

解

井渚有悔﹐渴蜺爲怪。不亟徙鄕﹐家受其殃。

損

鄭澮有聲﹐國亂失傾。弘明早見﹐止樂不能。

益

穿室鑿墻﹐不直生訟。褰衣涉河﹐𨿽勢無功。

夬

胎卵胞乳﹐長大成就。君子萬年﹐動有利得。

姤

五心乖離﹐各引是非。莫適爲主﹐道路塞壅。

萃

百柱載梁﹐千歲不僵。大願輔福﹐文武以昌。

升

營城洛邑﹐周公所作。世連三十﹐年曆七百。福佑丰實﹐堅固不落。﹝連一作運七一作八﹞

困

從叔旅行﹐食於東昌。嘉伯悅喜﹐與我芝香。

革

失耳聾蔽﹐不曉聲味。委以鼎俎﹐方始亂憒。

鼎

訾娵開門﹐鶴鳴彈冠。文章進用﹐舞韶和鸞。三仁翼政﹐國無災殃。

震

遊魂六子﹐百木所起。三男從父﹐三女從母。至己而足﹐各得其所。

艮

南山藍蔵﹐使君媚好。皇女長婦﹐多孫眾子。

漸

黃虹之野﹐賢君所在。榮段爲相﹐國無災殃。

歸妹穿鑿道路﹐爲君除捨。開辟福門﹐喜在我鄰。

丰

商風數起﹐天下昏晦。旱魃爲虐﹐七凡兵作。

旅

自衛反魯﹐時不我與。冰炭異室﹐仁道閉塞。

巽

春陽生艸﹐夏長條枝。萬物蕃滋﹐充實益有。

兌

大蛇奔走﹐奔入茂艸。驚於長往﹐畏懼喙口。

渙

明月照夜﹐使暗爲晝。國有仁賢﹐君尊於故。

節

避地東走﹐反入虎口。制於爪牙﹐骨於灰土。

中孚傾疊不行﹐弱走善僵。孟縶無良﹐失其寵光。

小過十年俱見﹐黃頭爲首。歲尾民安﹐國樂無咎。

旣濟望風入門﹐來到我鄰﹐鋪吾養均。

未濟登髙連返﹐視失彌遠。虎口不張﹐害賊消亡。

革

革

馬眼長股﹐宜行善市。皆蒙福佑﹐獲金三倍。

乾

髙原峻山﹐址大少泉。艸木林麓﹐喜得所蓄。

坤

一門二關﹐結弭不便。峻道異路﹐日暮不到。

屯

憂患解除﹐喜至慶來。坐立歡門﹐與樂爲鄰。

蒙

疏類異路﹐心不相慕。牝牛牡豭﹐鰥無室家。

需

太王爲父﹐王季孝友。文武聖明﹐仁政興起。旦隆四國﹐載福綏厚。

訟

臨河求鯉﹐燕婉笑弭。屏气攝息﹐不得鯉子。

師

買利求福﹐莫如南國。仁徳所在﹐金玉爲寶。

比

白虎赤憤﹐門觀王庭。宮闕被甲﹐大小出徵。天下煩憒﹐育不能嬰。

小畜

子車鍼虎﹐善人危殆。黃鳥悲鳴﹐傷國無輔。

履

兩目失明﹐入暮無光。脛足跛步﹐不可以行。頓於丘傍。

泰

羅网四張﹐鳥無所翔。徵伐困極﹐饑窮不食。﹝窮一作寒﹞

否

伯夷叔齊﹐貞廉之師。以徳防患﹐憂禍不存。﹝歸妹之臨﹐泰之乾﹐比之剝﹞

同人疾貧望幸﹐使伯行販。開牢擇羊﹐多得大牂。

大有南山之楊﹐其葉將將。嘉樂君子﹐爲國寵光。

謙

東壁餘光﹐數暗不明。主母嫉妒﹐亂我事業。

豫

迷行晨夜﹐道多湛露。沾濡襦褲﹐重不可步。

隨

目足動﹐嘉喜有頃﹐舉家蒙寵。

蠱

鷹鷂欲食﹐雉兔困急。延頸見尾﹐爲我所賊。

臨

鼻移在項﹐枯葉傷生。下枯上榮﹐家擾不寧。失其金城。

觀

飛不遠去﹐汝爲內傷。祿養未富﹐終無災咎。君善安止。

噬嗑倒基敗筥﹐重舌作凶。被髮長夜﹐迷亂相誤。深亡吉居。

賁

亥午相錯﹐敗亂緒業。民不得作。

剝

野麋畏人﹐俱入山谷。命短不長﹐爲虎所得。死於牙腹。

復

秋冬探巢﹐不得鵲雛。禦指北去﹐愧我少姬。

旡妄雙鳧俱飛﹐欲歸稻池。經涉雚澤﹐爲矢所射。傷我胸臆。﹝屯履咸同﹞

大畜天門開辟﹐宇戶寥廓。桎梏解脫﹐拘囚縱釋。﹝小畜之泰﹐蹇之謙﹞

頤

尼父孔丘﹐善釣鯉魚。羅网一舉﹐得獲萬頭。富我家居。

大過彭生爲妖﹐暴龍作災。盜堯衣裳﹐聚跖荷兵。靑禽照夜﹐三旦夷亡。

坎

華言風語﹐亂相誑誤。終無凶事﹐安寧如故。﹝咸之頤﹞

離

延頸見足﹐身困名辱。欲隱避仇﹐爲害所滅。

咸

無足斷跟﹐居處不安。凶惡爲殘﹐君臣相得。一作君臣得安﹐和合於天。保下奠上﹐大相蒙湛。

恆

三人俱行﹐北求大牂。孟長病足﹐借季負糧。柳下之貞﹐不失驪黃。

遁

退飛見祥﹐傷敗毀墜。守小失大﹐功名不遂。

大壯持心懼怒﹐善搖數動。不安其處﹐散渙府藏。利得無有。

晉

牽尾不前﹐逆理失臣﹐怒翔以奔。

明夷祿如周公﹐建國洛東﹐父子俱封。

家人君有八人﹐信允篤敏﹐爲堯所舉。

睽

久陰霖雨﹐泥塗行潦。商人休止﹐市空無有。

蹇

無足斷跟﹐居處不安。凶惡爲殘。﹝夬之大過﹞

解

馬蹄躓車﹐婦惡破家。靑蠅污白﹐恭子離居。

損

噂噂所言﹐莫如我垣。歡喜堅固﹐可以長安。﹝乾之困﹐大有之屯。噂噂一作鳴鳴﹞

益

懿公淺愚﹐不受深謀。無援失國﹐爲狄所滅。

夬

騏驥綠耳﹐章明造父。風伯所獻﹐襄續厥緒。佐文成伯﹐爲晉元輔。

姤

駕車十里﹐來鮮魴鯉。非其肆居﹐自今後市。

萃

求麞嘉鄕﹐惡地不行。道止中返﹐復還其牀。

升

使鳩負裝﹐醉臥道傍。不知何功﹐竊我衣囊。﹝功一作公﹞

困

登昆侖﹐入天門。過糟丘﹐宿玉泉。問惠觀﹐見仁君。

井

木爲大牀﹐患厭不起。季伯夜行﹐與善相逢。

鼎

烏孫氏女﹐深目黑醜。嗜欲不同﹐過時無耦。

震

子鉏執麟﹐春秋作經。元聖將終﹐尼父悲心。﹝豫之大有﹞

艮

灼火泉源﹐釣魴山巓。魚不可得﹐火不肯燃。﹝鼎之旅﹞

漸

天馬五道﹐炎火久處。往來上下﹐作文約己。衣枲絲麻﹐相隨笑歌﹐凶惡如何。

歸妹鴟鴞破斧﹐衝人危殆。賴旦忠徳﹐轉禍爲福。危傾復立。

丰

牡飛關啟﹐憂患大解﹐不爲身禍。

旅

石門晨門﹐荷蕢食貧。遁世隱居﹐竟不逢時。

巽

兔聚東郭﹐眾犬俱獵。圍缺不成﹐無所能獲。

兌

三羊羣走﹐雉兔驚駭。非所畏懼﹐自令勞苦。

渙

羽翮病傷﹐無以爲彊。宋公徳薄﹐敗於水泓。

節

姬姜稚叔﹐三人偶食。論仁議福﹐以安王室。

中孚精誠所在﹐神人爲輔。徳教亡患﹐彌世長久。三聖仍事﹐多受福祉。

小過岐周海隅﹐獨樂不憂。可以避難﹐全身保財。

旣濟孤獨特處﹐莫爲依輔﹐心勞志苦。

未濟顧望登臺﹐意常欲逃。買辛醜惡﹐妻不安夫。鼎

鼎

積徳之君﹐仁政且溫。伊呂股肱﹐國富民安。

乾

頃筐捲耳﹐憂不能傷。心思古人﹐悲慕失母。

坤

郤叔賈貸﹐行祿多悔﹐利無所得。

屯

蹙足跛袵﹐辟坐不行。棄捐平人﹐名字無中。

蒙

文王四乳﹐仁愛篤厚。子畜十男﹐夭折無有。

需

容民畜眾﹐不離其居。

訟

三雛相逐﹐蠅墜釜中。灌沸潦殪﹐與母長決。

師

所望在外﹐鼎令方來。拭爵滌罍﹐炊食待之。不爲季憂。

比

陸居少泉﹐髙山無雲。車行千里﹐塗污爾輪。亦爲我患。

小畜

東家殺牛﹐污臰腥臊。神背西顧﹐命絕衰周。亳社災燒﹐宋人夷誅。﹝睽之明夷﹞

履

長子入獄﹐婦饋母哭。霜降旬日﹐向晦伏法。

泰

溫山松柏﹐常茂不落。鳳凰以庇﹐得其歡樂。

否

大屋之下﹐朝多君子。徳施溥育﹐宋受其福。

同人羅張目列﹐圍合有缺。采捕無功﹐魚鳥得脫。

大有羔裘豹衣﹐髙易我宇。君子惟好﹐至老無憂。

謙

大頭明目﹐載受福喜。三雀飛來﹐與祿相得。

豫

銷鋒鑄耜﹐縱牛放馬。甲兵解散﹐夫婦相保。

隨

吉月車攻﹐田弋雙禽。宣王飲酒﹐以告嘉功。

蠱

商人行旅﹐資無所有。貪貝逐利﹐畱連王市。轘轅內安﹐君子何咎。

臨

火入井口﹐陽芒生角。犯歷天門﹐窺見太微。登上玉牀﹐家易其公。

觀

秋隼冬翔﹐數被嚴霜。甲兵充庭﹐萬物不生。雄父夜鳴﹐民擾大驚。

噬嗑東行西步﹐失其次捨。乾侯野井﹐昭君喪居。

賁

腫脛病腹﹐陷廁污辱。命短時極﹐孤子哀哭。

剝

切膚近災﹐虎絕我須。小人橫暴﹐君子何災。

復

女室作毒﹐爲我心疾。和弗能治﹐晉人赴吉。

旡妄兵徵大宛﹐北出玉關。與胡寇戰﹐平城道西。七日絕糧﹐身幾不全。

大畜十子夫九﹐莫適與居。貞心不宣﹐至今名孤。

頤

車行稻麥﹐遂至家國。樂土無災﹐君子何憂。

大過作室山根﹐所以爲安。一夕崩巓﹐破我饔餐。

坎

六人俱行﹐各遺其囊。黃鵠失珠﹐無以爲明。

離

伯蹇叔盲﹐莫爲守裝。失我衣裘﹐我是陰邦。

咸

褒寵溢尢﹐敗政傾家。覆我宗國﹐秦滅周室。

恆

詭言譯語﹐仇禍相得。冰入炭室﹐消滅不息。

遁

彭生爲妖﹐暴龍作災。盜堯衣裳﹐聚跖荷兵。靑禽照夜﹐三日夷亡。

大壯朝暮日月﹐四馬過隙。歲短期促﹐時難再得。

晉

耳闕道喪﹐所爲不成﹐所求匪得。

明夷申公患楚﹐危不自安。重耳出奔﹐側喪其魂。

家人南上泰山﹐困於空桑。左沙右石﹐牛馬無食。

睽

海隅遼右﹐福祿所在。柔嘉義禮﹐九夷何咎。

蹇

陽春生長﹐萬物茂壯。垂秋布葉﹐君子比徳。

解

低頭竊視﹐有所畏避。行作不利﹐酒酸魚敗。眾莫貪嗜。

損

左輔右弼﹐金玉滿堂。常盈不亡﹐富如敖倉。﹝師之歸妹﹞

益

坐朝垂軒﹐據徳宰民。虞叔受命﹐六合和親。

夬

東行西走﹐喪其犬馬。南求驊驑﹐失車林下。

姤

砥徳礪材﹐果當成周。拜受大命﹐封爲齊侯。

萃

西逢王母﹐慈我九子。相對歡喜﹐王孫萬戶。家蒙福祉。

升

安坐玉牀﹐聽韶行觴。飲福萬歲﹐曰壽無疆。

困

登髙望家﹐役事未休。王事靡盬﹐不得逍遙。

井

擊鼓陷陔﹐不得相踰。章甫文徳﹐福厭禍消。

革

追亡逐北﹐呼還幼叔。至止而徳﹐復歸其室。

震

老猾大偸﹐東行盜珠。困於噬敖﹐幾不得去。

艮

禹召諸神﹐南山會稽。執玉萬國﹐天下康寧。﹝姤之臨﹞

漸

忉忉怛怛﹐如將不活。黍稷之恩﹐靈輒以存。獲生保年。﹝蒙之損﹞

歸妹俟叔興起﹐季子富有。照臨楚國﹐蠻荊是安。

丰

白馬駿驑﹐更生不休。富我商人﹐利得如丘。

旅

灼火泉源﹐釣魴山巓。魚不可得﹐火不肯燃。﹝革之艮﹞

巽

避患東西﹐反入禍門。糟糠不足﹐憂動我心。

兌

我王多寵﹐商人惶恐。生其禍心﹐使我危殆。終無災咎。

渙

虎饑欲食﹐見蝟而伏。禹通龍門﹐避咎除禍。元醜以安。

節

安民呼池﹐玉杯大案。泉如白蜜﹐一挹獲願。

中孚雙鳧鴛鴦﹐相隨羣行。南至饒澤﹐食魚與粱。君子樂長。﹝澤一作洋﹞

小過蔡侯朝楚﹐畱連江渚。踰時歷月﹐思其君後。

旣濟驂車駕東﹐與雨相逢。五楘解墮﹐頹杌獨坐。憂爲身禍。

未濟螟虫爲賊﹐害我稼穡。盡禾殫麥﹐秋無所得。﹝同人之節﹐豫之謙﹞

震

震

枯瓠不朽﹐利以濟舟。渡踰江海﹐無有溺憂。

乾

陷塗溺水﹐火燒我履﹐憂患重累。

坤

旦生夕死﹐名曰嬰鬼﹐不可得祀。

屯

揚水潛鑿﹐使石潔白。衣素表朱﹐遊戲臯澤。得君所願﹐心志娛樂。

蒙

眾鳥所翔﹐呼有大怪。九身無頭﹐魂驚魄去。不可以居。

需

刖根枯株﹐不生肌膚。病在於心﹐身以燋枯。

訟

府藏之富﹐王以振貧。捕魚河海﹐罟网多得。

師

一莖九躔﹐更用牽攣。安明俯仰﹐不得東西。贊讞當決﹐日午被刑。

比

耋老鮐背﹐齒牙動搖。近地遠天﹐下入黃泉。

小畜

季蛇叔虎﹐野心善怒。黷貨無厭﹐以滅其身。

履

吁疑八子﹐更相欺紿。管叔善政﹐不見邪期。

泰

絆逃不遠﹐心與言反。尼丘顧家﹐茅簟朱華。

否

蜉蝣戴盆﹐不能上山。搖推跛﹐頓傷其顏。

同人朝露不久﹐爲恩惠少。膏澤欲盡﹐咎在枯槁。

大有河伯之功﹐九州島攸同。載祀六百﹐光烈無窮。

謙

三人北行﹐大見光明。道逢淑女﹐與我驥子。

豫

金精耀怒﹐帶劍過午。徘徊髙庫﹐宿於木下。兩虎相距﹐弓弩滿野。

隨

江河淮海﹐天之奧府。眾利所聚﹐可以富有。安樂無憂。

蠱

不虞之患﹐禍至此門。奄忽暴卒﹐病傷我心。

臨

畫龍頭角﹐文章未成。甘言美語﹐說譯無名。

觀

缺破不成﹐胎卵不生﹐不見兆刑。晉之益﹞

噬嗑旁行不遠﹐三里反復。心多畏惡﹐日中止捨。

賁

四瀆不安﹐兵革爲患。探我妻子﹐家復饑寒。

剝

喜來如雲﹐舉家蒙歡。眾財君子﹐喜福盈門。睽之丰﹞

復

載金販狗﹐利棄我走。藏匿淵底﹐拆晦爲咎。艮之革﹞

旡妄日中爲市﹐各抱所有。交易貲賄﹐函珠爲寶。心悅歡喜。

大畜日趨月步﹐周徧次捨。經歷致遠﹐無有難處。

頤

陽明失時﹐陰凝爲憂。主君哀泣﹐喪其元侯。

大過年衰歲暮﹐精魂遊去。形容消枯﹐哀子相呼。

坎

少無功績﹐老困失福。跌行跛踦﹐不知所立。

離

持心耀目﹐善數搖動。自東䢐西﹐不安其處。渙散府藏﹐無有利得。

咸

貝贖貍﹐不聽我辭。系於虎須﹐牽不得來。需睽否革同人否隨師﹞

恆

老狼白﹐長尾大胡。前顚後躓﹐岐人悅喜。

遁

背地相憎﹐心志不同。如火與金﹐君猛臣懾。虎行兔伏。

大壯夏臺羑里﹐湯文厄處。鬼侯歠醢﹐岐人悅喜。

晉

牙生齒﹐螳蜋啟戶。幽人利貞﹐鼓翼起舞。

明夷烈女無夫﹐閔思苦憂。齊子無良﹐使我心愁。

家人踐履危難﹐脫厄去患。入福喜門﹐見我大君。我一作海﹞

睽

拆臂接手﹐不能進酒。析杞閒曠﹐神怒弗喜。

蹇

蟻封戶穴﹐大雨將集。鵲數起鳴﹐牝雞嘆室。相薨雄文﹐來到在道。

解

胡俗戎狄﹐太陰所積。涸洌沍寒﹐君子不存。

損

翕翕﹐稍頹崩顚。滅其令名﹐身不得全。

益

螟虫爲賊﹐害我稼穡。盡禾殫麥﹐秋無所得。

夬

三鳥飛來﹐自我逢時。俱行先至﹐多得大利。

姤

龍馬上山﹐絕無水泉。喉唇燋乾﹐渴不可言。

萃

春生子乳﹐萬物蕃熾。君子所集﹐禍災不至。

升

王孫季子﹐相與爲友。明允篤誠﹐升擢薦舉。大有之小過﹞

困

六明並照﹐政入有統。秦楚戰國﹐民受其咎。

井

蝃蝀充側﹐人所惑。女謁橫行﹐正道壅塞。

革

登昆侖﹐入天門。過糟丘﹐宿玉泉。問惠觀﹐見仁君。﹝比之姤﹐革之困﹞

鼎

體重飛難﹐未能越關﹐不離空垣。

艮

元黃虺隤﹐行者勞罷。役夫憔悴﹐踰時得歸。乾之革﹐師之臨得作不﹞

漸

孔徳如玉﹐出於幽谷。飛上髙木﹐鼓其羽翼。輝光照國。同人之坎﹞

歸妹火𨿽熾﹐在吾後。寇𨿽眾﹐在吾右。身安吉﹐不危殆。

丰

旃裘膻國﹐文禮不飾。跨馬控弦﹐伐我都邑。豫之需﹞

旅

被髮八十﹐暮徳獻服。邊鄙不聳﹐以安王國。

巽

心得所好﹐口常欲笑。公孫蛾眉﹐雞鳴樂夜。

兌

馬西負乘﹐見邑之野。並獲粱稻﹐喜悅無咎。

渙

髙飛視下﹐貪饕所在。腐臭爲患﹐害於躬身。

節

東行西步﹐失其次捨。乾侯野井﹐昭公喪居。鼎之噬嗑﹞

中孚神鳥五彩﹐鳳凰爲主。集於山谷﹐使年歲育。

小過石門晨門﹐荷蕢食貧。遁世隱居﹐竟不逢時。革之旅﹞

旣濟嚙嚙﹐貧鬼相責。無有歡怡﹐一日九結。音澗﹞

未濟白日揚光﹐雷車避藏。雲雨不行﹐爲止其鄕。艮

艮

君孤獨處﹐單弱無輔。名曰困苦﹐輔心湧泉。碌碌如山。

乾

憂驚已深﹐禍不爲災﹐安全以來。

坤

穿匏浥水﹐構鐵熒火。勞疲力竭﹐饑渴爲禍。

屯

蹇牛折角﹐不能載粟。災害不避﹐年歲無谷。

蒙

邑將爲墟﹐居之憂危。

需

根刖樹殘﹐花葉落去。卒逢火焱﹐隨風僵僕。

訟

元後貪欲﹐窮極民力。執政乖劣﹐爲夷所覆。

師

北山有黍﹐使叔壽考。東嶺多粟﹐宜行賈市。陸梁雄雉﹐所至利喜。

比

髙原峻山﹐陸土少泉。艸木林麓﹐嘉禾所災。

小畜小畜﹞辰次降婁﹐王駕巡狩。廣施徳惠﹐國安無憂。

履

轠轠﹐歲暮偏獘。寵名復棄﹐君衰於位。

泰

放銜委轡﹐奔亂不制。法度無常﹐君失其位。

否

獨登西垣﹐莫與笑言。秋風多哀﹐使我心悲。

同人脛急股攣﹐不可出門。暮速羣旅﹐必爲身患。

大有情僞難知﹐使我偏頗。小人在位﹐𨿽聖何咎。

謙

黍稷醇醲﹐敬奉山宗。神嗜飲食﹐甘雨嘉祥。庶物蕃茂﹐時無災咎﹐獨蒙福祉。

豫

公子王孫﹐把彈攝丸。發輒有獲﹐室家饒足。

隨

陰升陽伏﹐舜失其室。元元赤子﹐相餒不食。

蠱

七竅龍身﹐造易八元。法天則地﹐順時施恩。引和貴長﹐以富永存。

臨

逐狐東山﹐水遏我前。深不可涉﹐失利後便。姤之巽﹐漸之夬﹐蒙之蠱﹞

觀

銜命辱使﹐不堪其事。中墜落去﹐更爲負載。

噬嗑溫仁君子﹐忠孝所在。八閏爲儀﹐禍災不起。

賁

春多膏澤﹐夏潤優渥。稼穡熟成﹐數獲百斛。師行以律﹐霸功不遠。

剝

二女同室﹐心不聊食。首發如蓬﹐憂常在中。

復

築闕石顚﹐立本泉源。病疾不安﹐老孤爲鄰。

旡妄欲避凶門﹐反與禍鄰。顚覆不制﹐痛燻我心。

大畜踧行竊視﹐有所畏避。貍首伏藏﹐以夜爲利。

頤

人面鬼口﹐長舌爲斧。斲破瑚璉﹐殷商絕後。

大過和气相薄﹐膏澤津液﹐生我嘉谷。

坎

銷金鑄兵﹐雷車不行﹐民安其鄕。

離

秦儀機言﹐解其國患。一說燕下﹐齊相以權。

咸

旦奭輔王﹐周徳孔明。越裳獻雉﹐萬國咸寧。

恆

弱足刖跟﹐不利出門。賈市無過﹐折亡爲患。

遁

堅冰黃鳥﹐常哀悲愁。不見甘粒﹐但睹藜蒿。數驚鷙鳥﹐爲我心憂。乾之噬嗑之大過﹞

大壯魂微惙惙﹐屬纊聽絕。豁然大通﹐復更生活。

晉

陰生鹿﹐鼠舞鬼谷。靈龜陸處﹝一云靈鼠陸處﹐鬼哭鼠舞﹞釜甑艸土。人知敗國﹐桀亂無緒。

明夷鑿諸攻玉﹐無不穿鑿。龍體吾舉﹐魯班爲輔。舞鳳成形﹐徳象君子。

家人山作天時﹐陸爲海口﹐民不安處。

睽

東風啟戶﹐隱伏歡喜。萌庶蒙恩﹐復得我子。

蹇

華燈百枝﹐植暗衰微。精光欲盡﹐命如灰麋。

解

三十無室﹐寄伯桑中。上宮長女﹐不得樂同。

損

卵與石鬥﹐糜碎無處。動而有悔﹐出不得時。

益

尋兵爭彊﹐失其貞良﹐敗我殽鄕。

夬

虐除善疑﹐難爲攻醫。驥窮鹽車﹐困於禦禦。

姤

操笱搏貍﹐荷弓射魚。非其器用﹐自令心勞。

萃

葵丘之盟﹐獻晉會庭。見太宰辭﹐後秦還興。

升

臏詐龐子﹐夷書木。伏兵卒發﹐矢至如雨。魏師驚亂﹐將獲爲虜。

困

南行出城﹐世得大福。王姬歸齊﹐賴其所欲。以安邦國。

井

冬采薇蘭﹐地凍堅難。𨿽利奔走﹐暮無所得。堅難一作冰堅﹞

革

王喬無病﹐狗頭不痛。亡破失履﹐乏我欲速。

鼎

宛馬疾步﹐盲師坐禦。自不見路﹐中止弗到。

震

求我難國﹐亡去我北。憂歸其城﹐反爲我賊。

漸

比目四翼﹐安我邦國。上下無思﹐爲我嘉福。

歸妹八材旣登﹐以成嘉功。龍降庭堅﹐國無災凶。

丰

消獘穿空﹐家莫爲宗。奴婢走﹐子西父東。爲身作凶。

旅

鳥舞國城﹐邑懼卒驚。仁徳不修﹐爲下所傾。

巽

五穀不熟﹐民苦困急。駕之南國﹐嘉樂有得。

兌

黃裳建元﹐病得在身。福佑洋溢﹐封爲齊君。賈市無門﹐富貴多餐。

渙

齊東郭廬﹐嬪於洛都。駿良美好﹐利得萬倍。

節

安牀厚褥﹐不得失宿。棄我嘉宴﹐困於南國。投杼之憂﹐不成禍災。

中孚內崩身傷﹐中亂無恆。𨿽有美粟﹐不得其食。

小過出門逢患﹐與禍爲怨。更有拏刺﹐傷我指端。

旣濟出入節持﹐南北無憂。行者卽至﹐在外歸來。

未濟公孫駕車﹐載遊東齊。延陵說產﹐遺季紵衣。

漸

漸

別離分散﹐長子從軍。稚叔就賊﹐寡老獨安。莫爲種瓜。

乾

旦種穀豆﹐暮成藿羹。心之所願﹐志快意愜。

坤

牡飛門啟﹐憂患大解﹐不爲身禍。

屯

東山西山﹐各自止安。𨿽相登望﹐竟未同堂。姤之坤﹞

蒙

眾鳥所翔﹐中有大怪。九身無頭﹐魂驚魄去。不可以居。震之蒙﹞

需

交侵如亂﹐民無聊賴。追我濟西﹐狄人便殫。

訟

麟鳳所翔﹐國無咎殃。賈市十倍﹐復歸惠鄕。

師

鑿井求玉﹐非卞氏宅。身困名辱﹐勞無所得。

比

文山鴻豹﹐肥腯多脂。王孫獲願﹐載福巍巍。

小畜周成之隆﹐刑措除凶。太宰費佑﹐君子作仁。

履

珪璧琮璋﹐執贄見王。百里寧戚﹐應聘齊秦。需之井﹐否之訟﹞

泰

穿空漏敝﹐破壞殘缺。陶弗能治﹐瓦甓不鑿。

否

鴻飛循陸﹐公出不復﹐伯氏客宿。損之蹇﹞

同人蝦蟆羣聚﹐從天請雨。雲雷連集﹐應時輒下。得其所願。大過之升﹞

大有先弱無子﹐不能自理。爲民𨿽憂﹐終不離咎。管子治國﹐侯伯賓服。乘輿八百﹐尊我恆徳。

謙

搖梅折枝﹐與母別離﹐絕不相知。

豫

盛中不絕﹐衰老復拙。盈滿減虧﹐瘯腯肥。鄭昭失國﹐重耳興起。一云去必衰﹐羸去卻肥。鄭昭失國﹐重耳得時。

隨

聞虎入邑﹐心欲匿。走據陽徳﹐不見霍叔。絕無憂慝。

蠱

隨時逐便﹐不失利門。多獲得福﹐富於封君。

臨

禹作神鼎﹐伯益衒指。斧斤旣折﹐憧立獨倚。賣市不售﹐枯槁爲福。

觀

春鴻飛東﹐以馬貨金。利得十倍﹐重載歸鄕。

噬嗑金齒鐵牙﹐壽考宜家。年歲有餘﹐貪利者得。𨿽憂無咎。

賁

膏澤沐浴﹐洗去污辱。振除災咎﹐更與壽福。浴一作徳﹞

剝

履階登墀﹐髙升峻巍。福祿洋溢﹐依天之威。

復

坤厚地徳﹐庶物蕃息。平康正直﹐以綏大福。

旡妄絕域異路﹐多所畏惡。使我驚惶﹐思吾故處。

大畜𦇤褓孩幼﹐冠帶成家。出門如賓﹐父母何憂。遁之恆﹞

頤

一尋百節﹐綢繆相結。其指詰屈﹐不能解脫。

大過鷹鸇獵食﹐雉兔困極。走見尾﹐爲人所賊。

坎

危坐至暮﹐請求不得。膏澤不降﹐政戾民忒。

離

剛柔相呼﹐二姓爲家。霜降旣同﹐惠我以仁。

咸

慈母念子﹐饗賜徳士。蠻夷來服﹐國人歡喜。

恆

良夫孔姬﹐負悝登臺。欒季不扶﹐衛輒走逃。

遁

子長忠直﹐季氏爲賊。禍及無嗣﹐司馬失福。

大壯節慶之徳﹐不涉亂國。𨿽昧無光﹐民受大福。

晉

驅羊南行﹐與福相逢。狼驚我馬﹐虎盜我子。悲恨自咎。

明夷尼父孔丘﹐善釣鯉魚。羅网一舉﹐獲利萬頭。富我家居。

家人本根不用﹐華葉落去﹐更爲孤嫗。

睽

設罟捕魚﹐反得居諸。負困竭忠﹐伍氏夷誅。

蹇

敏捷亟疾﹐如猿集木。彤弓𨿽調﹐終不能獲。

解

冠帶南行﹐與福相期。邀於嘉國﹐拜位逢時。

損

年丰歲熟﹐政仁民樂﹐祿入獲福。

益

築闕石巓﹐立基水源。疾病不安﹐老孤無鄰。

夬

逐狐東山﹐水遏我前。深不可涉﹐失利後還。蒙之蠱﹐姤之巽﹐艮之臨﹞

姤

麟子鳳雛﹐生長嘉國。和气所居﹐康樂溫仁。邦多聖人。

萃

西行求玉﹐莫得卞璞。反得凶惡﹐使我驚惑。

升

心狂志悖﹐聽視聾盲。正命無常﹐下民多孽。

困

南國少子﹐才略美好。求我長女﹐賤薄不與。反得醜惡﹐後乃大悔。噬嗑之夬﹞

井

透迆髙源﹐家伯妄施﹐亂其在官。

革

謝恩拜徳﹐東歸吾國﹐歡樂有福。

鼎

雞鳴同舉﹐思配無家。執佩持鳧﹐莫使致之。

震

凶重憂慮﹐身受誅罪﹐神不能解。

艮

虎豹熊羆﹐遊戲山谷。仁賢君子﹐得其所欲。謙之中孚﹞

歸妹海隅遼右﹐福祿所至。柔嘉蒙祉﹐尢夷何咎。

丰

華首之山﹐仙道所遊。利以居止﹐長無咎憂。謙之井﹞

旅

甲乙戊庚﹐隨時轉行。不失常節﹐萌芽律屈。咸達生出﹐各順其類。歸妹之

巽

跂躓未起﹐失利後市﹐不得鹿子。

兌

惟恃自負﹐不志於下。血從地出﹐誅罰失理。

渙

江河淮海﹐天之都市。商人受福﹐國家饒有。

節

節情省欲﹐賦斂有度。家給人足﹐且貴且富。

中孚牝馬鳴呴﹐求呼其潦。雲雨大會﹐流成河海。

小過日月之塗﹐所行必到﹐無有患故。

旣濟乘風而舉﹐與飛鳥俱。一舉千里﹐見吾愛母。明夷之鼎﹞

未濟陰配陽事﹐臥木反立。君子攸行﹐喪其官職。

歸妹

歸妹堅冰黃鳥﹐常悲哀鳴。不見甘粒﹐但歡藜荊。數驚鷙鳥﹐爲我心憂。

乾

荊木冬生﹐司寇緩刑。威權在下﹐國亂且傾。

坤

喘牛傷暑﹐弗能耕畝。艸萊不辟﹐年歲無有。丙吉問牛喘﹞

屯

魚欲負流﹐眾不同心﹐至徳潛伏。

蒙

春耕有息﹐秋入利福。獻豜大豭﹐以樂成功。

需

生有聖徳﹐上配太極。皇靈建中﹐授我以福。家人之需﹞

訟

右撫琴頭﹐左手援帶。凶訟不已﹐相與相戾。失利而歸。

師

炙魚拈斗﹐陰倚碩鼠。舌不思味﹐譏發爲祟。笮不得去。

比

申酉說服﹐牛馬休息。君子以安﹐勞者得歡。

小畜堯門尹爵﹐聖徳增益。使民不疲﹐安無怵惕。

履

孤公寡婦﹐獨宿悲苦。目張耳鳴﹐莫與笑語。訟之歸妹﹞

泰

外得好畜﹐相與嫁娶。仁賢集聚﹐咨詢厥事。傾奪我城﹐使家不寧。

否

煎砂盛暑﹐鮮有不朽。去河千里﹐敗我利市。老手育馬﹐去之何悔。

同人甲乙戊庚﹐隨時轉行。不失常節﹐萌芽律屈。咸達出生﹐各樂其類。漸之旅﹞

大有依宵夜遊﹐與君相遭。除解煩惑﹐使心不憂。

謙

天有絕明﹐巧言爲讒。覆白污玉﹐顏叔哀音。

豫

逐利三年﹐利走如神。展轉東西﹐如鳥避丸。

隨

堤防壞決﹐河水泛溢。傷害稼穡﹐民流去室。君孤獨宿﹐沒溺我邑。

蠱

陰陽隔塞﹐許嫁不答。旄丘新臺﹐悔往嘆息。晉之無妄﹞

臨

伯夷叔齊﹐貞廉之師。以徳防患﹐憂禍不存。泰之乾﹐革之否﹐比之剝﹞

觀

陽爲狂悖﹐拔劍自傷﹐爲身生殃。明夷之井﹞

噬嗑進士爲官﹐不苦服田﹐獲壽保年。

賁

耕石不生﹐棄禮無名。縫衣失鍼﹐襦褲弗成。

剝

靈龜陸處﹐一旦失所。伊子復耕﹐桀亂無輔。

復

室當原口﹐漂溺爲海。財產殫盡﹐衣食無有。

旡妄雞方啄粟﹐爲狐所逐。走不得食﹐惶懼喘息。

大畜家在海隅﹐繞旋深流。豈敢憚行﹐無木以趨。

頤

他山之錯﹐與璆爲仇。來攻吾城﹐傷我肌膚。國家騷憂。明夷之井﹞

大過獘鏡無光﹐不見文章。少女不嫁﹐棄於其公。

坎

大蛇巨魚﹐相輔殺之。君臣隔塞﹐郭公失廬。

離

絕世無嗣﹐福祿不存。精神渙散﹐離其躬身。

咸

文君之徳﹐養人致福。年無胎夭﹐國富民寶。憂者之望﹐曾參盜息。

恆

合歡之國﹐喜爲我福。東嶽南山﹐朝濟成恩。

遁

憂人之患﹐履悖易顏。爲身禍殘﹐率身自守。與喜相抱﹐長子成考﹐封受福佑。

大壯太公避紂﹐七十隱處。卒逢聖文﹐爲王室輔。明夷之坤﹞

晉

江漢上流﹐政逆民憂。陰代其陽﹐雌爲雄公。

明夷縮縮亂絲﹐舉手爲災。越畝逐兔﹐濡其衣褲。

家人臭彘腐木﹐與狼相輔。亡夫失子﹐憂及父母。

睽

刲羊不當﹐女執空筐。兔跛鹿踦﹐緣山墜墮。讒亂作。

蹇

拔劍傷手﹐見敵不喜。良臣無佐﹐困憂爲咎。

解

三羖五羊﹐相隨俱行。迷入空澤﹐循入直北。經涉六駁﹐爲聽傷敗。

損

爭雞失羊﹐亡其金囊。利得不長﹐陳蔡之患。賴楚以安。恆之夬﹞

益

三灑負衡﹐南取芷香。秋蘭芬馥﹐盈滿神匱。利我仲季。

夬

孟春己丑﹐哀呼仲父。明徳訖終﹐亂虐滋起。

姤

履不容足﹐南山多葉。家有芝蘭﹐乃無病疾。葉又作艸﹞

萃

三足無頭﹐弗知所之。心在精傷﹐莫使爲明。不見日光。

升

戴堯扶禹﹐喬松彭祖。西過王母﹐道路夷易。無敢難者。師之離﹞

困

式微式微﹐憂禍相半。隔以巖山﹐室家分散。

井

靈龜陸處﹐一旦失所。伊子復耕﹐桀亂無輔。

革

仁徳覆洽﹐恩及異域。澤及殊方﹐禍災隱伏。蠶不作室﹐寒無所得。

鼎

夏麥﹐霜擊其芒。疾君敗國﹐使年夭傷。

震

火𨿽熾﹐在吾後。寇𨿽多﹐在吾右。身安吉﹐不危殆。﹝震之歸妹﹐大有之需﹞

艮

遼遠絕路﹐客宿多悔。頑嚚相聚﹐生我畏惡。明夷之小畜﹞

漸

懸懸南海﹐去家萬里。飛兔褭駿﹐一日見母﹐除我憂悔。

丰

因而後通﹐難厄不窮。終得其願﹐姬姜相從。

旅

西賈巴蜀﹐寒雪已沒。欲前不得﹐還反空室。

巽

作新初陵﹐爛焰難登。三駒推車﹐躓損傷頤。

兌

延頸望酒﹐不入我口。深目自苦﹐利得無有。幽人悅喜。

渙

仲春孟夏﹐和气所捨。生我喜福﹐國無殘賊。

節

張网捕鳩﹐兔離其災。雌雄俱得﹐爲罝所賊。

中孚三人俱行﹐一人言北。伯仲欲南﹐少叔不得。中欲分道﹐爭鬥相賊。

小過然諾不行﹐欺紿誤人。使我露宿﹐夜歸溫室。神怒不直﹐鬼擊其目。欲求福利﹐適反自賊。恆之觀﹞

旣濟陳辭達誠﹐使安不傾。增祿益壽﹐以成功名。明夷之晉﹞

未濟火燒公牀﹐家破滅亡。然得安昌﹐先憂後喪。

丰

丰

淸懦行賈﹐徑陟山阻。與狄爲市﹐不憂危殆。利得十倍。

乾

鼎足承徳﹐嘉謀生福。爲王開庭﹐得心所欲。晉之大壯﹞

坤

曳綸江海﹐釣魴與鯉。王孫列俎﹐以饗仲友。

屯

東山臯落﹐叛逆不服。興師徵討﹐恭子敗覆。

蒙

千里騂駒﹐爲王服車。嘉其驪榮﹐君子有成。

需

三龍北行﹐道逢六狼。莫宿中澤﹐爲禍所傷。

訟

天災所遊﹐凶不可居。轉徙獲福﹐畱止危憂。

師

狐貍雉兔﹐畏人去。分走竄匿﹐不知所處。益之解﹐睽之大有﹞

比

雨師娶婦﹐黃巖季子。成禮旣婚﹐相呼南上。膏潤下土﹐年歲大有。損之益﹐井之坤﹐恆之晉﹐本卦之大過﹞

小畜外棲野鼠﹐與雉爲伍。瘡痍不息﹐卽去其室。

履

天命絕後﹐孤傷無主。彷徨兩社﹐獨不得酒。

泰

鵠思其雄﹐欲隨鳳東。順理羽翼﹐出次日中。傾流北邑﹐反復其室。明夷之益﹐需之離﹐益之觀﹞

否

蜲蛇九子﹐長尾不殆。均明光澤﹐燕自受福。

同人日走月步﹐趨不同捨。夫妻反目﹐君主失國。小畜之同人﹐謙之睽﹞

大有定房戶室﹐括薪除毒。文徳淵府﹐害不能賊。一作宜房戶室﹐括卿深毒。

謙

東齊郭廬﹐嫁於洛都。駿良美好﹐多好讓主。利得過倍。臨之益﹞

豫

病篤難醫﹐和不能治。命期終訖﹐下旣蒿裏。臨之益﹞

隨

開郭聚業﹐王迹所起。姬徳七百﹐振以八子。

蠱

丰年多儲﹐河海饒魚。商客善賈﹐大國富有。

臨

鵠求魚食﹐過彼食邑。繒加我頸﹐繳掛羽翼。欲飛不能﹐爲羿所得。

觀

望城抱子﹐見邑不殆。公孫上堂﹐文君悅喜。

噬嗑左指右麾﹐邪侈靡靡。執節無良﹐靈君以亡。

賁

日中爲市﹐各持所有。交易資賄﹐函珠懷寶。心悅歡喜。泰之升﹞

剝

山沒丘浮﹐陸爲水魚﹐燕雀無廬

復

馬服長股﹐宜行善市。蒙佑諧偈﹐獲利五倍。一作終日在市﹐詰朝獲利。旣享嘉福﹐得久乃幾。

旡妄三貍捕鼠﹐遮遏前後。死於國城﹐不得脫走。離之遁﹞

大畜鬼舞國社﹐歲樂民喜。臣禮於君﹐子孝於父。

頤

慈母望子﹐遙思不已。久客外野﹐我心悲苦。

大過雨師娶婦﹐黃巖季子。成禮旣婚﹐相呼南上。膏潤下土﹐年歲大有。損之益﹐恆之晉﹐井之坤﹐本卦之比﹞

坎

兩狗圍室﹐相咬爭食。枉矢西流﹐射我暴國。髙宗伐鬼﹐三年乃服。

離

早霜晚雪﹐傷禾害黍。損功棄力﹐饑無可食。離之蠱﹞

咸

腐臭何在﹐靑蠅集聚。變白爲黑﹐敗亂邦國。君爲臣逐﹐失其寵光。

恆

牽羊不前﹐與心戾旋。聞言不信﹐誤紿丈人。一云言語不富﹐誤詒丈人。

遁

甘忍利害﹐還相克敵。商子酷刑﹐鞅喪厥身。

大壯刲羊不當﹐血少無羹。女執空筐﹐不得桑根。隨之艮﹞

晉

﹐貧鬼相責。無有歡怡﹐一日九結﹝震之旣濟﹞

明夷兩足四翼﹐飛入嘉國。寧我伯姊﹐子母相得。賁之同人﹞

家人文山紫芝﹐雍梁朱艸。生長和气﹐王以爲寶。公屍侑食﹐福祿來處。

睽

絕世遊魂﹐福祿不存。精神渙散﹐離其躬身。

蹇

北辰紫宮﹐衣冠立中。含弘建徳﹐常受大福。

解

伯蹇叔盲﹐莫爲守株。失我衣裘﹐代爾陰鄕。鼎之離﹞

損

兩女共室﹐心不聊食。亂髮如蓬﹐憂常在中。艮之剝﹞

益

去辛就蓼﹐毒愈酷甚。避遇坑﹐憂患日生。

夬

初病終凶﹐季爲死喪﹐不見光明

姤

三鳥飛來﹐自到逢時。俱行先至﹐多得大利。同人之夬﹞

萃

鹿食山艸﹐不思邑裏﹐𨿽久無咎

升

羊腸九縈﹐相催並前。止須王孫﹐乃能上天。損之夬﹐履之師﹐蠱之剝﹐臨之巽﹞

困

管仲遇桓﹐得其願歡。膠日殺糾﹐振冠無憂。笑戲不莊﹐空言妄行。明夷之旅﹞

井

桀跖並處﹐民困愁苦。旅行遲遲﹐畱連齊魯﹝復之離﹞

革

魂孤無室﹐銜損不食。盜張氏饋﹐見敵失肉。

鼎

讒言亂國﹐覆是爲非。伯奇乖離﹐恭子憂哀。巽之觀﹞

震

衛侯東遊﹐惑於少姬。亡我考妣﹐久迷不來。乾之升﹐旅之師﹞

艮

雞鳴同興﹐思配無家。執佩持鳧﹐莫使致之。漸之鼎﹞

漸

義不勝情﹐以欲自縈。覬利危躬﹐催角折頸。坤之丰﹐復之坤﹐小過之升﹞

歸妹臣尊主卑﹐權力日衰。侵奪無光﹐三家逐公。升之巽﹞

旅

叔仲善賈﹐與喜爲市。不憂危殆﹐利得十倍。

巽

六蛇奔走﹐俱入茂艸。驚於長路﹐畏懼啄口。井之兌﹐中孚之家人﹞

兌

水壞我裏﹐東流爲海。鳧讙囂﹐不可安居。旅之歸妹﹞

渙

飛不遠去﹐卑廝內侍﹐祿食未富﹝渙之大畜﹞

節

陰變爲陽﹐女化爲男。治道大通﹐君臣相承。屯之離﹐未濟之夬﹐渙之旅﹞

中孚踐履危難﹐脫厄去患。入福喜門﹐見誨大君。震之家人﹐兌之乾﹞

小過网密綱縮﹐動益蹙急﹐困不得息。

旣濟負牛上山﹐力劣行難。烈風雨雪﹐遮遏我前。中道復還﹐憂者得歡。同人之無妄﹐訟之剝﹐旅之睽

未濟喁喁嘉艸﹐思降甘雨。景風升上﹐沾洽時澍﹐生我禾稼。旅

旅

羅网四張﹐鳥無所翔。徵伐困極﹐饑渴不食。革之泰﹐兌之小過﹞

乾

寄生無根﹐如過浮雲。立本不固﹐斯須落去。更爲枯樹。小畜之蠱﹞

坤

人無定法﹐綬降牛出。蛇雄走趨﹐陽不制陰。宜其家困。

屯

眾鳥所翔﹐中有大怪。九身無頭﹐魂驚魄去。不可以居。漸之蒙﹞

蒙

封涿溝瀆﹐灌潰國邑。人宿口中﹐民多病疾。

需

奮趐鼓翼﹐翺翔外國。消遙徙倚﹐來歸溫室。損之觀﹞

訟

秋蠶不成﹐冬種不生。設王逆理﹐棄其寵名。

師

衛侯東遊﹐惑於少姬。亡我考妣﹐久迷不來。乾之升﹐丰之震﹞

比

鳥會雀合﹐與惡相得。鴟鴞相酬﹐爲心所賊。

小畜雞鳴無距﹐與雀格鬥。趐折目盲﹐爲仇所傷。

履

木生內蠹﹐上下相賊。禍亂我國。

泰

延陵適魯﹐觀樂太史。車鄰白顚﹐知秦興起。卒兼其國﹐一統爲主。坎之剝﹐大畜之離﹞

否

輔相之好﹐無有休息。時行雲集﹐所在遇福。

同人牀傾簀折﹐屋漏垣缺﹐季姬不愜。

大有東入海口﹐循流北走。一髙一下﹐五邑失主。七夜六日﹐死於水浦。睽之蹇﹞

謙

羣虎入邑﹐求索肉食。大人守禦﹐君失其國。

豫

四亂不安﹐東西爲患。退身山足﹐無出邦域。乃得完全﹐賴其生福。大有之睽﹞

隨

叔抱冤﹐祈子自邑。乘遽解患﹐羊舌以免。賴其生全。蹇之乾﹞

蠱

延頸望酒﹐不入我口。深目自若﹐利得無有。訟之益﹐履之萃﹞

臨

仁政之徳﹐恭一日息。成都就邑﹐日受厥福。巽之屯﹞

觀

牽頭系尾﹐屈折幾死。雕世無仁﹐不知所歸。升之大畜﹞

噬嗑教羊逐兔﹐使魚捕鼠。任非其人﹐費日無功。需之噬嗑﹞

賁

生角有尾﹐張孽制家。排揚逐狐﹐張氏易公。憂禍重凶。

剝

去安就危﹐墜陷井池﹐破我玉螭。

復

茹芝餌黃﹐塗飲玉英。與神通流﹐長無憂凶。旣濟之蹇﹞

旡妄體重飛難﹐未能越關。不離室垣。震之鼎﹞

大畜巢成樹折﹐傷我彜器。伯踒叔跌﹐凶羊乃追。

頤

六人俱行﹐各遺其囊。黃鵠失曉﹐無以爲明。曉又作珠﹞

大過播枝遷岐﹐與母分離﹐絕不相知。大有之坤﹞

坎

迎福開戶﹐喜隨我後。曹伯愷悌﹐爲宋國主。

離

旣癡且狂﹐兩目又盲。箕踞坐喑﹐名爲無用。

咸

金梁鐵柱﹐十年牢固。完全不腐﹐聖人安處。

恆

裹糗荷糧﹐與跖相逢。欲飛不得﹐爲网所獲。

遁

彭生爲妖﹐暴龍作災。盜堯衣裳﹐聚跖荷兵。靑禽照夜﹐三旦夷亡。鼎之遁﹐比之蒙﹞

大壯褐夫老婦﹐不能生子﹐鰥寡居處。

晉

鷦鷯竊脂﹐巢於小枝。搖動不安﹐爲風所吹。內寒飄搖﹐常憂殆危。

明夷素車木輿﹐不任負重。王子出徵﹐憂疑爲咎。

家人土陷四維﹐安平不危。利以居止﹐保其玉女。

睽

負牛上山﹐力劣行難。烈風雨雪﹐遮遏我前。中道復還。訟之剝﹞

蹇

金城鐵郭﹐上下同力。政平民親﹐寇不敢賊。

解

淸潔淵塞﹐爲讒所言。證訓詰情﹐系於枳溫。甘棠聽斷﹐昭然蒙恩。師之蠱﹞

損

臯陶聽理﹐岐伯悅喜。西登華道﹐東歸無咎。

益

低頭竊視﹐有所畏避。行作不利﹐酒酸魚敗。眾莫貪嗜。鼎之解﹞

夬

十雉百雛﹐常與母俱。抱雞搏虎﹐誰肯爲娛。

姤

髙阜山陵﹐峻顚崩。爲國妖祥﹐元後以薨。

萃

六鷁退飛﹐爲襄敗祥。陳師合戰﹐左股疾傷。遂以崩薨﹐霸功不成。蹇之蠱﹞

升

異國殊俗﹐情不相得。金木爲仇﹐酋賊擅役。家人之未濟﹞

困

鴉噪庭中﹐以戒災凶。重門擊柝﹐儕憂暴客。

井

慈母赤子﹐享賜得士。獲夷服除﹐以安王家。側陋逢時。除一作徐﹞

革

迹造惡人﹐使得不通。炎旱爲殃﹐年谷大傷。坤之大有﹞

鼎

躬履孔徳﹐以帶束帶。文王燎獵﹐呂尙獲福。號稱太師﹐封建齊國。

震

徵將止惡﹐鼓鞞除賊。慶仲奔莒﹐子般獲福。

艮

良夫淑女﹐配合相保。多孫壽子﹐歡樂長久。

漸

逶迆四牡﹐思念父母。王事靡盬﹐不得安處。渙之復﹞

歸妹水壞我裏﹐東流爲海。龜鼉讙囂﹐不得安居。丰之兌﹞

丰

束帛戔戔﹐賻我盂空。徵召送君﹐處號易子。

巽

干行大徳﹐履贍六合。嘔喣成熟﹐使我福徳。

兌

秦並六國﹐更相克賊。獲惠質圉﹐鄭被其咎。

渙

晦昧昏冥﹐君無紀綱。甲子成亂﹐簡公喪亡。

節

三足無頭﹐弗知所之。心狂精傷﹐莫使爲明。不見日光﹝小畜之復﹞

中孚長夜短日﹐陰爲陽賊。萬物空枯﹐藏於北陸。夬之明夷﹐謙之漸﹞

小過依宵夜遊﹐與君相遭。除煩解惑﹐使我無憂。歸妹之大有﹞

旣濟逐鹿南山﹐知我入門。陰陽和調﹐國無災殘。長子出逃﹐須其仁君。逃一作迎﹞

未濟請騁作耳﹐嗇不我與﹐驅我父母。巽

巽

溫山松柏﹐常茂不落。鸞鳳以芘﹐得其歡樂。鼎之泰﹐需之坤﹐否之恆﹞

乾

采唐沬鄕﹐要我桑中。失信不會﹐憂思鉤帶。無妄之恆﹐師之噬嗑﹞

坤

有鳥飛來﹐集於宮樹。鳴聲畏惡﹐主將出去。屯之夬﹞

屯

仁政之徳﹐參參日息。成都就邑﹐日受厥福。

蒙

他山之錯﹐與璆爲仇。夾攻吾城﹐傷我肌膚。邦家搔擾﹝明夷巽蒙﹞

需

賫貝贖貍﹐不聽我辭。系於虎須﹐牽不得來。震之咸﹐萃之蹇﹐否之革﹐隨之師﹞

訟

一簧兩舌﹐言諂語。三姦成虎﹐曾母投杼。師之乾﹞

師

薄行搔尾﹐逐雲塗水。污泥爲陸﹐下田宜稷。

比

天門九重﹐澤內難通。明登到暮﹐不見神公。

小畜闇昧不明﹐耳聾不聰。陷入深淵﹐滅頂成凶。兌之井﹞

履

霧露早霜﹐日暗不明。陰陽孽疾﹐年谷大傷。

泰

三階土廓﹐徳義明堂。交讓往來﹐享燕相承。箕伯朝王﹐錫我元黃。

否

爭雞失羊﹐利得不長。陳蔡之患﹐賴楚以安。

同人天旱水涸﹐枯槁無澤﹐未有所獲。

大有陶朱白圭﹐善賈息貲。公子王孫﹐富利不貧。

謙

龜厭江海﹐陸行不止。自令枯槁﹐失其都市。憂悔無咎。

豫

黃鳥采蓄﹐旣嫁不答。念吾父兄﹐思復邦國。

隨

田鼠野雛﹐意常欲逃。拘制籠檻﹐不得動搖。夬之謙﹞

蠱

平國不君﹐夏氏作亂。烏號竊發﹐靈公殞命。旣濟之噬﹐嗑臨之晉﹞

臨

巨蛇大﹐戰於國郊。上下閉塞﹐君遁走逃。剝之艮﹞

觀

讒言亂國﹐覆是爲非。伯奇流離﹐恭子憂哀。丰之鼎﹞

噬嗑郁怏不明﹐爲陰所傷。眾霧集聚﹐共奪日光。

賁

望城抱子﹐見邑不殆。公孫上堂﹐大君歡喜。

剝

三虫爲蠱﹐劃迹無與。勝母盜泉﹐君子弗處。姤之觀﹐觀之困﹞

復

車馳人趨﹐捲甲相求。齊魯寇戰﹐敗於犬丘。復之小畜﹐明夷之兌﹞

旡妄欲訪子車﹐善相欺紿。桓叔相迎﹐不見所期。

大畜爭雉失羊﹐亡其金囊。利得不長﹐陳蔡之患。賴楚以安。歸妹之損﹞

頤

歲莫花落﹐陽入陰室。萬物伏匿﹐利不可得。

大過晨風文翰﹐大舉就溫。過我成邑﹐羿無所得。大壯之震﹐小畜之革﹐大過之豫﹞

坎

持鵠抱子﹐見蛇何咎。室家俱在﹐不失其所。

離

隱隱大雷﹐霈爲雨。有女癡狂﹐驚駭鄰里。

咸

無足斷跟﹐居處不安﹐凶惡爲患。革之蹇﹞

恆

破筐敝筥﹐棄捐於道﹐不復爲寶。

遁

三雞啄粟﹐十雛從食。饑鳶卒擊﹐凶其兩叔。中孚之頤作八雛從食﹞

大壯乘車七百﹐以明文徳。踐土葵丘﹐齊晉受福。兌之剝﹞

晉

百足俱行﹐相輔爲彊。三聖翼事﹐王室寵光。屯之履﹐晉之坤﹐遁之復﹐井之履﹞

明夷典策法書﹐藏在蘭臺。𨿽遭潰亂﹐獨不遇災。坤之大畜﹐大有之恆﹐中孚之恆﹞

家人西誅不服﹐恃彊負力。倍道奔敵﹐師徒敗覆。益之同人﹐需之屯﹞

睽

春陽生艸﹐夏長條肄。萬物蕃滋﹐充實益有。井之巽﹞

蹇

磝磽禿白﹐不生黍稷。無以供祭﹐祗靈代祀。

解

褰衣涉河﹐澗流浚多。幸賴舟子﹐濟脫無他。坤之萃﹐蹇之師﹞

損

宜行賈市﹐所求必倍。載喜抱子﹐與利爲友。未濟之益﹐大過之恆﹞

益

兄徵東燕﹐弟伐遼西。大克勝還﹐封君河間。

夬

初𨿽驚惶﹐後乃無傷。受其福慶﹐相孝爲王。

姤

隨風乘龍﹐與利相逢。田獲三倍﹐商旅有功。憧憧之邑﹐長安無他。

萃

魚擾水濁﹐寇圍吾邑。城危不安﹐驚恐狂惑。

升

𨿽塞復通﹐履危不凶。保其明功﹐以道立宗。

困

坤厚地徳﹐庶物蕃植。平康正直﹐以綏大福。泰之解﹐賁之履﹐渙之解﹐漸之復﹞

井

山木暴怒﹐壞梁折柱。稽難行旅﹐畱連愁苦。咸之豫﹞

革

使燕築室﹐身不庇宿。家無聊賴﹐織我衣服。

鼎

矢石所射﹐襄公據。吳子巢門﹐傷病不治。

震

日月運行﹐一寒一暑。榮寵赫赫﹐不可得保。顚隕墜墮﹐更爲士伍。中孚之晉﹞

艮

宮門悲鳴﹐臣圍其君﹐不得東西。

漸

戴盆望天﹐不見星辰。顧小失大﹐福逃墻外。賁之蒙﹐小過之蠱﹞

歸妹天之所明﹐禍不遇家。反目相逐﹐終得和美。

丰

天陰霖雨﹐塗行泥潦。商人休止﹐市無所有。革之睽﹐升之困﹐夬之大過﹞

旅

善門福喜﹐增累盛熾。日就有得﹐宜其家國。

兌

南山之陽﹐華葉將將。嘉樂君子﹐爲國寵光。革之大有﹞

渙

晝龍頭頸﹐文章未成。甘言美語﹐詭辭無名。井之蒙﹐蒙之噬嗑﹐家人之賁﹞

節

嬰兒孩子﹐未有知識。彼童而角﹐亂我政事。

中孚陰作大姦﹐欲君勿言。鴻鵠利口﹐發其禍亂。荊季懷憂﹐張伯被患。

小過徳之流行﹐利之四鄕。雨師灑道﹐風伯逐殃。巡狩封禪﹐以告成功。萃之比﹐益之復﹞

旣濟禹將爲君﹐裝入昆侖。稍進陽光﹐登見溫湯。功徳昭明。

未濟五嶽四瀆﹐含潤爲徳。行不失理﹐民賴恩福。恆之井﹐頤之明夷﹐離之恆﹞兌

兌

班馬還師﹐以息勞疲。役夫嘉言﹐入戶見妻。觀之旣濟﹐賁之蠱﹐剝之復﹞

乾

踐履危難﹐脫去厄患。入福嘉門﹐見誨大君。震之家人﹐丰之中孚﹞

坤

子鉏執麟﹐春秋作經。元聖將終﹐尼父悲心。訟之同人﹐豫之大有﹐革之震﹞

屯

夾河爲婚﹐期至無船。淫心失望﹐不見所歡。屯之小畜﹞

蒙

天孫帝子﹐與日月處。光榮於世﹐福祿繁祉。解之臨﹞

需

三年爭妻﹐相隨奔馳。終日不食﹐精气勞疲。乾之大畜﹐坎之家人﹐年一作羊﹞

訟

禹召諸神﹐會稽南山。執玉萬國﹐天下安寧。姤之臨﹐鼎之艮﹐損之旅﹞

師

早霜晚雪﹐傷害禾麥。損功棄力﹐饑無所食。

比

嵩融持戟﹐杜伯荷弩。降觀下國﹐誅逐無道。憂商之季﹐失福逃走﹝比之遁﹐丰之離﹐需之咸﹞

小畜生有聖徳﹐上配太極。皇靈建中﹐受我以福。家人之需﹐歸妹之需﹞

履

下田陸黍﹐萬華生齒。大雨霖集﹐波病漬腐。

泰

子畏於匡﹐困厄陳蔡。明徳不危﹐竟克免害。渙之坎﹐大過之晉﹞

否

有兩赤頭﹐從五嶽遊。淫言無佑﹐趍爾之林。俯伏聽命﹐不敢動搖。

同人當得自知﹐不逢凶災。衰來復興﹐終得福來。

大有朽根枯樹﹐華葉落去。卒降火焱﹐隨風僵僕。屯之坎﹐噬嗑之否﹐艮之需﹐夬之恆﹞

謙

葛生衍蔓﹐絺綌爲願。家道篤厚﹐父兄悅喜。

豫

東行求玉﹐反得獘石。名曰無直﹐字曰醜惡。眾所賤薄。家人之否﹞

隨

瞻白用弦﹐駑孱恐怯。任力隨身﹐如蝟見鵲。偃視怒腸﹐不敢拒格。

蠱

瘡痍多病﹐宋公危殆。吳子巢門﹐無命失所。

臨

東山西嶽﹐會合俱食。爲吳從送﹐以成恩福。

觀

舞非其處﹐失節多悔﹐不合我意。

噬嗑南循汝水﹐伐樹斬枝。過時不遇﹐惄如周饑。

賁

公孫駕驪﹐載遊東齊。延陵說產﹐遺季紵衣。艮之未濟﹞

剝

乘輿八百﹐以明文徳。踐土葵丘﹐齊魯受福。巽之大壯﹞

復

雄處弱水﹐雌在海邊。別離將食﹐哀悲於心。

旡妄結网得鮮﹐受福安坐﹐終無患禍。

大畜秋南春北﹐隨時休息。處和履中﹐無有憂凶。

頤

啟戶閉門﹐巡狩釋冤。夏臺羑里﹐湯文喜悅。

大過符左契右﹐相與合屬。乾坤利貞﹐乳生六子。長大成就﹐夙言如母。

坎

饑蠶作室﹐絲多亂緒﹐端不可得。

離

東壁餘光﹐數暗不明。主母嫉妒﹐亂我事業。革之謙﹐大壯之恆﹐謙之屯﹞

咸

白茅漉酒﹐靈巫拜禱。神嗜飲食﹐使君壽考。

恆

範公陶朱﹐巧賈貨資。東之營丘﹐易字子皮。抱珠載金﹐多得利歸。

遁

三羖五牂﹐相隨俱行。迷入空澤﹐經涉虎廬。循谷直北﹐經涉六駁。爲所傷賊﹐死於牙腹。

大壯雄鵠延頸﹐欲飛入關。雨師灑道﹐我袍裘。車重難前﹐侍者稽首。

晉

中年蒙慶﹐今歲受福﹐必有所得。

明夷祿如周公﹐建國洛東﹐父子俱封。革之明夷﹞

家人安牀厚褥﹐不得久宿。棄我嘉燕﹐困於東國。投杼之憂﹐不成禍災。家人之睽﹐艮之篩﹞

睽

蓄積有餘﹐糞土不居﹐利有所得。

蹇

心願所喜﹐乃今逢時。我得利福﹐不離兵革。旣濟之復﹞

解

目不可合﹐憂來搔足。怵惕危懼﹐去其邦族。萃之睽明夷﹞

損

福徳之士﹐歡悅日喜。夷吾相桓﹐三歸爲臣。賞流子孫。

益

憂姬附耳﹐心聽悅喜﹐利後搏取。

夬

叔迎兄弟﹐遇巷在陽。君子季姬﹐並坐鼓簧。咸之震﹞

姤

徙巢去家﹐南遇白鳥。東西受福﹐與喜相得。

萃

舜登大禹﹐石夷之野。徵詣王庭﹐拜治水土。乾之中孚﹐師之小畜﹞

升

江河淮海﹐天之都市。商人受福﹐國家富有。

困

隱隱煩煩﹐火燒山根。下潤我鄰﹐獨不蒙恩。賁之蹇﹞

井

闇昧不明﹐耳聾不聰。陷入深淵﹐滅頂憂凶。巽之小畜﹞

革

鳥鳴喈喈﹐天火將下。燔我館捨﹐災及妃後。中孚﹞

鼎

十雉百雛﹐常與母俱。抱虎搏雞﹐誰敢難者。

震

營城洛邑﹐周公所作。世建三十﹐年曆八百。福佑盤結﹐堅固不落。井之升﹞

艮

三人俱行﹐別離將食。一身五心﹐反復迷惑。

漸

三虎搏狼﹐力不相當。如鷹格雉﹐一擊破亡。

歸妹養虎畜狼﹐還自賊傷。年歲息長﹐疾君拜禱。𨿽危不凶。

丰

後時失利﹐不得所欲。

旅

雉兔之東﹐以野爲場。見鷹奔走﹐死於谷口。

巽

秋蛇見穴﹐不失其節。夫人姜氏﹐自齊復入。

渙

鳥鳴巢端﹐一呼三顚。搖動東西﹐危嵬不安。

節

命夭不遂﹐死多爲祟。妻子啼喑﹐早失其雄。

中孚茆屋結席﹐祟我文徳。三辰旗﹐家受其福。

小過羅网一張﹐鳥無一翔。徵伐困極﹐饑窮不食。

旣濟天成地安﹐積石爲山。潤給萬里﹐人賴其歡。

未濟銅人鐵柱﹐暴露勞苦。終月卒歲﹐無有休止。渙

渙

望幸不到﹐文章未就。三子逐兔﹐犬踦不得。未濟之兌﹐謙之旣濟﹞

乾

焱風阻越﹐車馳竭竭。棄名追亡﹐失其和節。憂心惙惙。需之小過﹞

坤

蛇得澤艸﹐不憂危殆。

屯

兩犬爭鬥﹐股瘡無處。不成仇讎﹐行解卻去。

蒙

因禍受福﹐喜盈其室﹐求事皆得。

需

江有寶珠﹐海多大魚。亟行疾去﹐可以得財。節之中孚﹞

訟

三年生狗﹐以戌爲母。荊夷上侵﹐伯姬出走。坤之震﹐否之姤﹐需之訟﹐賁之復﹞

師

安息康居﹐異國窮廬。非吾習俗﹐使伯憂惑。

比

行觸天网﹐馬死車傷。身無聊賴﹐困窮乏糧。

小畜裸裎逐狐﹐爲人觀笑。牝雞司晨﹐主母亂門。大有之咸﹞

履

爲季求婦﹐家在東海。水長無船﹐不見所歡。屯之蹇﹞

泰

男女合室﹐二姓同食。婚姻孔云﹐宜我多孫。

否

天門帝室﹐黃帝所直。藩屏周衛﹐不可得入。常安長在﹐終無禍患。

同人金觀市﹐欲置驑子。猾竊發﹐盜我黃寶。

大有三思俱行﹐欲歸故鄕。望邑入門﹐拜見家親。

謙

娶於姜女﹐駕迎新婦。少妻在門﹐夫子悅喜。

豫

伯仲旅行﹐南求大牂。孟長痛足﹐倩季負囊。柳下之貞﹐不失我邦。

隨

潔身白齒﹐衰老復起。多孫眾子﹐宜利姑舅。

蠱

獨宿深夜﹐嫫母畏晝。平王逐建﹐荊子憂懼。

臨

追亡逐北﹐呼還幼叔。至山而得﹐復歸其室。未濟之大過﹐需之渙﹞

觀

鳥飛無翼﹐兔走折足。𨿽欲會同﹐未見其功。

噬嗑抱空握虛﹐鴞驚我雛﹐利出不成。一作來離之家人﹞

賁

山作大池﹐陸地爲海﹐各得其所。

剝

爲虎所嚙﹐太山之陽。眾多從者﹐莫敢救藏。

復

逶迆四牡﹐思歸念母。王事靡盬﹐不得安處。旅之漸﹞

旡妄狝猴所言﹐語無成全。誤我白馬﹐使口不至。一作使乾口來﹞

大畜飛不遠去﹐卑廝內侍﹐祿養未富。丰之渙﹞

頤

大尾細腰﹐重不可搖。陰權制國﹐平子逐昭。

大過旦生夕死﹐名曰嬰兒﹐不可得視﹝小畜之升﹐未濟之乾﹐震之坤﹐視一作祀﹞

坎

子畏於匡﹐困於陳蔡。明徳不危﹐竟免厄害。兌之泰﹐大過之晉﹐坤之鼎﹞

離

畏昏潛處﹐候時昭朗。卒逢白日﹐爲世榮主。

咸

白鳥禦餌﹐鳴呼其子。旋枝張趐﹐來從其母。晉之震﹞

恆

宮商角徵﹐五音和气。君臣父子﹐弟順有序。唐虞襲徳﹐國無災咎。

遁

季姬踟躕﹐望子城隅。終日至暮﹐不見齊侯。豫之巽﹞

大壯鬼哭於社﹐悲傷無後。甲子昧爽﹐殷人絕祀。大過之坤﹞

晉

天之所予﹐福祿常在﹐不憂危殆﹝小畜之遁﹐損之遁﹐臨之復﹞

明夷比目附翼﹐相待爲福。姜氏季女﹐與君合徳。節之隨﹞

家人翕翕﹐稍崩墜顚。滅其令名﹐長沒不全。泰之謙﹐否之離﹐益之坎﹞

睽

折芒蔽目﹐不見雉叔。三足飛鳥﹐遠去家室。師之蒙﹐坤之同人﹞

蹇

羊腸九縈﹐相催稍前。止須王孫﹐乃能上天。丰之升﹐履之師﹐蠱之剝﹐損之屯﹞

解

坤厚地徳﹐庶物蕃息。平康正直﹐以綏大福。泰之解﹐巽之困﹐賁之履﹞

損

有莘外野﹐不逢堯主。復歸窮處﹐心勞志苦。

益

咠長景行﹐來觀柘桑。止伯自喜﹐都叔允藏。

夬

周師伐紂﹐戰於牧野。甲子平旦﹐天下喜悅。謙之噬嗑﹐節之升﹞

姤

踰江求橘﹐並得大栗。烹羊食豕﹐飲食歌笑。

萃

敝笱在梁﹐魴逸不禁。漁夫勞苦﹐口燋喉乾。虛空無有。遁之大過﹞

升

生有陰孽﹐制家非陽。遂受還作﹐張氏易休。憂禍重凶。

困

絕域異路﹐多有怪惡。使我驚懼﹐思我故處。

井

迷行失道﹐不得馬牛。伯賈亡﹐市沒無有。

革

雌鸑生鵰﹐神異興起。乘雲龍騰﹐民戴爲父。

鼎

疊疊累累﹐如岐之室。畜一息十﹐古公治邑。恆之小過﹞

震

瘡瘍疥瘙﹐孝婦不省。君多疣贅﹐四時作災。

艮

羊頭兔足﹐羸瘦少肉。漏囊敗粟﹐利無所得。剝之恆﹐旣濟之訟﹞

漸

孽蔑徙靡﹐空無誰是。言季不明﹐樂減少解。

歸妹妹貌親熟﹐敗君正色。作事不成﹐自爲心賊。

丰

四馬共轅﹐東上太山。騂驪同力﹐無有重艱。與君笑言。剝之解﹞

旅

陰變爲陽﹐女化爲男。治道得通﹐君臣相衛。丰之節﹐未濟之夬﹐屯之離﹞

巽

南國少子﹐才略美好。求我長女﹐賤薄不與。反得醜惡﹐後乃大悔。比之漸﹐泰之震﹐漸之困﹞

兌

昭公失常﹐季女悖狂。遜齊處野﹐喪其寵光。遁之蠱﹞

節

文山紫芝﹐雍梁朱艸。生長和气﹐王以爲寶。公屍侑食﹐福祿來處。同人之剝﹐丰之家人﹞

中孚牽羊不前﹐與心戾旋。聞言不信﹐誤紿丈人。

小過東山西山﹐各自止安。心𨿽相望﹐竟不同堂。姤之坤﹐漸之屯﹐中孚之賁﹞

旣濟鹿求其子﹐虎廬之裏。唐伯李耳﹐貪不我許。隨之否﹞

未濟三虎上山﹐更相咆哮。心志不親﹐如仇與怨。姤之小過﹞節

節

海爲水王﹐聰聖且明。百流歸徳﹐無有叛逆。常饒優足﹐不利攻玉。所求弗得。末二句疑衍﹞

乾

虎豹怒咆﹐愼戒外憂。上下俱搔﹐士民無聊。

坤

探巢得雛﹐鳩鵲俱來﹐使我心憂。

屯

日望一食﹐常恐不足﹐祿命寡薄。

蒙

良馬疾走﹐千里一宿。離逃它鄕﹐誰能追復。

需

鵲巢鳩城﹐上下不親。內外乖畔﹐子走失顧。

訟

雲龍集會﹐徵討西戎。招邊定眾﹐誰敢當鋒。

師

春多膏澤﹐夏潤優渥。稼穡成熟﹐畝獲百斛。臨之明夷﹞

比

僮妾獨宿﹐長女未室。利無所得。豫之益﹐蠱之履﹐乾之蒙﹞

小畜四野不安﹐東西爲患。退身止足﹐無出邦域。乃得全完﹐賴其生福。觀之小過﹐旅之豫﹐大有之睽﹞

履

長寧履福﹐安我百國。嘉賓上堂﹐與季同牀。

泰

騏驥綠耳﹐章明造父。伯夙奏獻﹐衰續厥緒。佐文成霸﹐爲晉元輔。

否

張陳嘉謀﹐贊成漢都。主歡民喜﹐其樂休休。張良﹐陳平也﹞

同人大面長頭﹐來解君憂。遺吾福善﹐與我嘉惠。

大有畏昏不行﹐待旦昭明。燎獵受福﹐老賴其慶。夬之損﹞

謙

伯去我東﹐首發如蓬。長夜不寐﹐輾轉空牀。內懷惆悵﹐憂摧肝腸。垢之遁﹞

豫

朽條腐索﹐不堪施用。安靜候時﹐以待親知。

隨

比目四翼﹐相倚爲福。姜氏季女﹐與君合徳。煥之明夷﹞

蠱

履階升墀﹐髙登崔嵬。福祿洋溢﹐依天之威。

臨

奢淫吝嗇﹐神所不福。靈祗憑怒﹐鬼瞰其室。

觀

大步上車﹐南到喜家。送我狐裘﹐與福載來。中孚之泰﹐未濟之坤﹞

噬嗑東行西步﹐失次後捨。乾侯野井﹐昭王失居與彼。作期﹐不覺至夜。

賁

喜樂踴躍﹐來迎歡客。鵲巢百兩﹐以成嘉福多獲。利益。

剝

非理所求﹐誰肯相與。往來不獲﹐徒勞道路。

復

北虜匈奴﹐數侵邊境。左衽爲長﹐國猶未慶。

旡妄續事康域﹐鍼折不成。嬰兒短舌﹐說辭無名。一作徵不以理﹐辭乃無名。縱獲臣子﹐伯功不成。

大畜景星明堂﹐麟遊鳳翔。仁施大行﹐頌聲作興。

頤

文明之世﹐銷鋒鑄耜。以道順昌﹐百王不易。一作焚膏銷鋒﹐鎭壓危凶。招來文徳﹐君安其國。

大過鳥飛無羽﹐雞斗折距。徒自長嗟﹐誰肯爲侶。一作不順其徳﹐自爲凶咎﹞

坎

羣隊虎狼﹐囓彼牛羊。道路不通﹐妨農害商。

離

商伯沈醉﹐庶兄奔走。淫女蕩夫﹐仁徳並孤。

咸

三貍搏鼠﹐遮遏前後。當此之時﹐不能脫走。

恆

陶叔孔圉﹐不處亂國。初𨿽未萌﹐後受福慶。

遁

奮翅鼓翼﹐翺翔外國。逍遙北域﹐不入溫室。

大壯徳音孔博﹐升在王室。八極蒙佑﹐受其福祿。

晉

當變立權﹐擿解患難。渙然冰釋﹐大國以安。升之震﹞

明夷羽動角甘﹐雨續艸木﹐茂年歲熟。

家人天所佑助﹐福來禍去﹐君王何憂。

睽

方啄廣口﹐聖智仁厚。釋解倒懸﹐唐國大安。小畜之噬嗑﹞

蹇

葛藟蒙棘﹐華不得實。讒亂政﹐使恩壅塞。泰之蒙﹐蠱之明夷﹐師之中孚﹞

解

皇母多恩﹐字養孝孫。脫於𦇤褓﹐成就爲君。

損

積水下濕﹐北陸苦寒。露宿多風﹐君子傷心。

益

伯夷叔齊﹐貞廉之師。以徳防患﹐憂禍不存。革之否﹐歸妹之臨﹐中孚之解﹞

夬

一雌二雄﹐子不得公。亂我族類﹐使吾心憒。

姤

主安多福﹐天祿所伏。居之寵昌﹐君子有光。

萃

千載槐根﹐身多斧瘢。樹維枯屈﹐枝葉不出。

升

周師伐紂﹐勝殷牧野。甲子平旦﹐天下大喜﹝謙之噬嗑﹐渙之夬履﹞

困

日走月步﹐趍不同捨。夫妻反目﹐主君失位。丰之同人﹐小畜之同人﹐豫之睽﹞

井

宣勞就力﹐爲王主國。安土成稷﹐天下蒙福。

革

諷徳誦功﹐美周盛隆。奭旦輔成﹐光濟衝人。明夷之蒙﹐益之升﹞

鼎

三夜不寢﹐憂來益甚。戒以危懼﹐棄其安居。

震

思願所之﹐乃今逢時。洗濯故憂﹐並其所來。睽之艮﹞

艮

噂噂懾懾﹐夜行晝伏。謀議我資﹐來攻吾室。空盡己財﹐幾無所食。

漸

騂牛亡子﹐鳴於大野。申後陰徵﹐還歸其母。說我除悔。

歸妹王良善禦﹐伯樂知馬。周旋步驟﹐行中規矩。止息有節﹐延命壽考。遁之豫﹞

丰

釋然遠咎﹐避患革害。田獲三狐﹐以貝爲寶。

旅

仁獸所處﹐國無凶咎。市賈十倍﹐復歸惠裏。

巽

六目俱視﹐各欲有志。一言不同﹐乖戾生訟。

兌

傅說休明﹐驂禦四龍。周徑萬里﹐無有危凶。

渙

伯仲叔季﹐日暮寢寐。醉醒失明﹐喪其貝囊。臥拜道旁。謙之蠱﹞

中孚江有寶珠﹐海多大魚。亟行疾至﹐可以得財。渙之需﹞

小過遠視千里﹐不見所視。離婁之明﹐無益於耳。

旣濟弱足刖跟﹐不利出門。市賈無贏﹐折亡爲患。乾之鼎﹞

未濟利盡得媒﹐時不我來。鳴雌深步﹐寡宿獨居。中孚

中孚鳥鳴喈喈﹐天火將下。燔我屋室﹐災及妃後。兌之革﹞

乾

黃虹之野﹐賢君所在。管仲爲相﹐國無災咎。

坤

叔梁有名﹐相與合齒。乾坤利貞﹐乳生六子。長大成就﹐風言如母。

屯

蝗囓我稻﹐驅不可去。實穗無有﹐但見空槁。豫之師﹞

蒙

嬰孩求乳﹐母歸其子﹐黃麑悅喜。

需

折篛蔽目﹐不見稚叔。失旅亡民﹐遠去家室。

訟

牂羊羵首﹐君子不飽。年饑孔荒﹐士民危殆。

師

靈龜陸處﹐盤桓失所。伊子退耕﹐桀亂無輔。歸妹之井﹐歸妹之剝﹞

比

威約拘囚﹐爲人所誣。臯陶平理﹐幾得脫免。

小畜烏升鵲舉﹐照臨東海。龍降庭堅﹐爲陶叔後。封於蓼丘﹐福履綏厚。謙之頤﹐需之大畜﹐觀之頤﹞

履

四目相視﹐稍延同埶。日映之後﹐見吾伯姊。益之需﹞

泰

大步上車﹐南至喜家。送我狐裘﹐與福載來。節之觀﹐未濟之坤﹞

否

穿都相合﹐未敢面見。媒妁無良﹐使我不鄕。

同人鴻飛遵陸﹐公母不復﹐伯氏客宿。剝之井﹞

大有代戍失期﹐患至無聊。懼以發難﹐爲我開基﹐邦國憂愁。

謙

伯氏爭言﹐戰於龍門。構怨結禍﹐三世不安。

豫

周政養賊﹐背生人足。陸行不安﹐國危爲患。

隨

蜩螗歡喜﹐艸木嘉茂。百果蕃生﹐日增富有。謙之解﹞

蠱

薄災暴虎﹐風吹云卻。欲上不得﹐復歸其宅。

臨

乘驑駕驪﹐遊至東齊。遭遇行旅﹐送我以貨﹐厚得利歸。

觀

鳳生十子﹐同巢共乳﹐歡悅相保。

噬嗑桃雀竊脂﹐巢於小枝。動搖不安﹐爲風所吹。心寒栗搖﹐常憂殆危。損之渙﹞

賁

東山西山﹐各自止安。𨿽相登望﹐不得同堂。姤之坤﹐漸之屯﹐渙之小過﹞

剝

匍匐出走﹐驚懼皇恐。白虎生孫﹐蓐收在後。

復

重弋射隼﹐不知所定。質疑蓍龜﹐告以肥牡。明神答報﹐宜利止居。

旡妄開門內福﹐喜至我側。加以善祥﹐爲吾家宅。宮城洛邑﹐以昭文徳。

大畜烏飛狐鳴﹐國亂不寧。下彊上弱﹐爲陰所刑。

頤

三雞啄粟﹐八雛從食。饑鷹卒擊﹐失亡兩叔。

大過嘆息不悅﹐憂逆中出。喪我金罌﹐無妄失位。

坎

剛柔相呼﹐二姓爲家。霜降旣同﹐惠我以仁。家人之損﹐漸之離﹞

離

送我季女﹐至於蕩道。齊子旦夕﹐畱連久處。

咸

低頭竊視﹐有所畏避。行作不利﹐酒酸魚敗﹐眾莫貪嗜。鼎之解﹞

恆

典策法書﹐藏在蘭臺。𨿽遭亂潰﹐獨不遇災。巽之明夷﹐坤之大畜﹐大有之恆﹞

遁

旦醉病酒﹐暮卽瘳愈﹐獨不及咎。

大壯畫龍頭頸﹐文章不成。甘言美語﹐說辭不名。升之蒙﹐蒙之噬嗑﹐家人之賁﹞

晉

日月運行﹐一寒一暑。榮光赫赫﹐不可得保。顚躓殞墜﹐更爲士伍。巽之震﹞

明夷爭利王市﹐朝多君子。蘇氏六國﹐獲其榮寵。

家人六蛇奔走﹐俱入茂艸。驚於長塗﹐畏懼啄口。井之兌﹐丰之兌﹞

睽

懸素餐﹐食非其任。失輿剝廬﹐休坐徙居。頤之益﹞

蹇

歡欣九子﹐俱見大喜。攜提福至﹐王孫是富。

解

伯夷叔齊﹐貞廉之師。以徳防患﹐憂禍不存。革之否﹐歸妹之臨﹐節之益﹞

損

雄聖伏名﹐人匿麟驚。走鳳飛北﹐亂潰未息。否之大過﹐剝之臨﹞

益

久鰥無偶﹐思配織女。求其非望﹐自令寡處。

夬

破亡之國﹐天所不福﹐難以止息。

姤

老慵多欲﹐獘政爲賊。阿房驪山﹐子嬰失國。

萃

三羖六牂﹐相隨俱行。迷入空澤﹐經涉虎廬。爲所傷賊﹐死於牙腹。

升

噬囁嚾﹐昧冥相搏。多言少實﹐語無成事。明夷之豫﹐謙之乾﹞

困

舞陽漸離﹐擊築善歌。慕丹之義﹐爲燕荊軻。陰謀不遂﹐霍目死亡﹐功名何施。

井

尹氏伯奇﹐父子分離。無罪被辜﹐長舌爲災。

革

五精亂行﹐政逆皇恩。湯武赫怒﹐天伐利域。

鼎

西曆玉山﹐東入玉門。登上福堂﹐飲萬歲漿。

震

行觸忌諱﹐與司命忤。執囚束縛﹐拘制於吏﹐迷人有喜。

艮

機父不賢﹐朝多讒臣。君失其政﹐保我久貧。

漸

三人俱行﹐北求大牂。孟長病足﹐倩季負囊。柳下之貞﹐不失我邦。

歸妹鵠思其雄﹐欲隨鳳東。順理羽翼﹐出次日中。𨿽畱比邑﹐復歸其室。益之觀﹐需之離﹐丰之泰﹞

丰

常徳自如﹐不逢禍災。如一作加﹞

旅

白鵠遊望﹐君子以寧。履徳不愆﹐福祿來成。

巽

膚敏之徳﹐發憤忘食。虜豹擒越﹐爲王得福。大有之困﹞

兌

百足俱行﹐相輔爲彊。三聖翼事﹐王室寵光﹐國富民康。屯之履﹞

渙

生不逢時﹐困且多憂。年老衰極﹐中心悲愁。

節

出門蹉跌﹐看道後旅。買羊逸亡﹐所謂走。空手握拳﹐坐狼爲咎。

小過牧羊稻田﹐聞虎喧讙。畏懼惕息﹐終無禍患。隨之漸﹐井之否﹐剝之損﹞

旣濟龍潛鳳池﹐箕子變服﹐陰孽萌作。

未濟國無比鄰﹐相與爭彊。紛紛凶凶﹐天下擾攘。﹐福祉日增。小過

小過初𨿽驚惶﹐後乃無傷。受其福慶﹐永永其祥。

乾

積徳累仁﹐靈佑順信

坤

謹愼重言﹐不幸遭患。周召述職﹐脫免牢門。

屯

鳥飛鼓翼﹐喜樂堯徳。虞夏著功﹐要荒賓服。

蒙

牙生齒﹐室堂啟戶。幽人利貞﹐鼓翼起舞。

需

使伯東求﹐拒不肯行。與叔爭訟﹐更相傷。

訟

手足易處﹐頭尾顚倒。公爲雌嫗﹐亂其蠶織。

師

匠卿操斧﹐豫章危殆。袍衣旣剝﹐祿命訖已。

比

天女踞牀﹐不成文章。南箕無舌﹐飯多砂糠。虐眾盜名﹐雌雄折頸。大畜之益﹞

小畜大椎破轂﹐長舌亂國。牀笫之言﹐三世不安。

履

銜命辱使﹐不堪厥事。中墜落去﹐更爲負載。

泰

三蛇共室﹐同類相得。甘露時降﹐生我百谷。

否

衣繡夜遊﹐與君相逢。除患解惑﹐使君不憂。

同人被髮獸心﹐難與爲鄰。來如風雨﹐去如絕弦﹐爲狼所殘。

大有剛柔相呼﹐二姓爲家。霜降旣同﹐惠我以仁。家人之損﹐中孚之坎﹐漸之離﹞

謙

牛耳聾瞶﹐不曉聲味。委以鼎俎﹐治亂潰潰。

豫

低頭竊視﹐有所畏避。行旅不利﹐酒酸魚餒﹐眾莫貪嗜。鼎之解﹞

隨

雨師娶婦﹐黃巖季子。成禮旣婚﹐相呼南上。膏我下土﹐年歲大有。否之坤﹐恆之晉﹐丰之比﹐丰之大過﹞

蠱

戴盆望天﹐不見星辰。顧小失大﹐遁墻外。賁之蒙﹐巽之漸﹐益之中孚﹞

臨

二人輦車﹐徙去其家。井沸釜鳴﹐不可以居。

觀

攘臂反肘﹐怒不可止。狼戾腹心﹐無與爲市。

噬嗑湯火之憂﹐轉解喜來。

賁

忠信輔成﹐王政不傾。公劉肇基﹐文武綏之。

剝

登髙折木﹐頓躓蹈險。車傾馬疲﹐叔伯嗟噓。

復

桑方隕落﹐黃葉敗散。失勢傾側﹐如無所立。

旡妄鸞鳳翺翔﹐集於家國。念我伯姊﹐與母相得。

大畜陰淫所居﹐盈溢過度﹐傷害禾稼。

頤

霄冥髙山﹐道險峻難。王孫罷極﹐困於阪間。

大過和璧隋珠﹐爲火所燒。冥昧失明﹐奪精無光﹐棄於道傍。

坎

虞君好田﹐惠我老親。恭承宗廟﹐長慍不去﹐復我內事。

離

爪牙之士﹐怨毒祈父。轉憂與己﹐傷不及母。謙之歸妹﹞

咸

倉盈庾億﹐宜稼黍稷﹐年歲有息。

恆

窗牖戶傍﹐通利明光。賢智輔聖﹐仁徳大行。家給人足﹐海內殷昌。大畜之升﹞

遁

忉忉之患﹐凶重與薦﹐爲虎所吞。

大壯水無魚滋﹐陸爲海涯。君子失居﹐小人相攜。

晉

九疑郁林﹐沮濕不中。鸞鳳所惡﹐君子攸去。無妄之巽﹞

明夷六翮泛飛﹐走歸不及。脫歸王室﹐上其騂特。

家人不直莊公﹐與我爭訟。媒伯無禮﹐自令壅塞。

睽

倉庚多億﹐宋公危殆。吳子巢門﹐殞命失所。庚一作庾﹞

蹇

失羊捕牛﹐無損無憂。

解

夏麥麩﹐霜擊其芒。疾君敗國﹐使我誅傷。泰之賁﹞

損

昧昧暗暗﹐不知白黑。風雨亂擾﹐光明伏匿﹐幽王失國。

益

執斧破薪﹐使媒求婦。和合二姓﹐親禦飲酒。色比毛嬙﹐姑公悅喜。

夬

六疾生狂﹐癡走妄行。北入患門﹐與禍爲鄰。

姤

驅羊就羣﹐狼不肯前。慶季愎諫﹐子之被患。

萃

二人異路﹐東趍西步。十里之外﹐不知相處。

升

義不勝情﹐以欲自營。睹利爲躬﹐折角摧頸。

困

騷騷擾擾﹐不安其類。疾在頸項﹐凶危爲憂。

井

三河俱合﹐水怒湧躍。壞我王室﹐民困於食。

革

陽曜旱疾﹐傷病稼穡﹐農人無食。

鼎

流浮出食﹐載豢入屋。釋轡系馬﹐西南廡下。

震

門戶之居﹐可以止捨。進士不殆﹐安樂相保。

艮

過時不歸﹐雌雄苦悲。徘徊外國﹐與母分離。咸之遁﹐豫之大壯﹞

漸

中田有廬﹐疆埸有瓜。獻進皇祖﹐曾孫壽考。

歸妹失時無友﹐覆家出走﹐何如喪狗。

丰

反鼻岐頭﹐三寡獨居。

旅

衣裳顚倒﹐爲王來呼。成就東周﹐封受大福。

巽

飛不遠去﹐還歸故處﹐興事多悔。

兌

含血走禽﹐不曉五音。匏巴鼓瑟﹐不悅於心。

渙

求玉獲石﹐非心所欲﹐祝願不得。

節

山崩谷絕﹐大福盡歇。涇渭失紀﹐玉石旣已。

中孚雜目懼怒﹐不安其居。散漫府藏﹐無有利得。

旣濟眾邪充側﹐鳳凰折翼。微子復北﹐去其邦國。

未濟六月采芑﹐徵伐無道。張仲季叔﹐孝友飲酒。離之坎旣濟

旣濟元兔捐掌﹐與足相視。證訊詰問﹐詿情自侶。死誣難告﹐口爲身禍。

乾

遊駒石門﹐騄耳安全。受福西鄰﹐歸隱玉泉。

坤

陽春艸生﹐萬物風興。君子所居﹐禍災不到。

屯

人無足法﹐紱除牛出。雄走羊驚﹐不失其家。

蒙

太山上奔﹐變見太傲。陳吾廢忽﹐作爲禍患。

需

乘龍光土﹐先暗後明。燎獵大得﹐太師以昌。

訟

羊頭兔足﹐羸瘦少肉。漏囊貯粟﹐利無所得。渙之艮﹐剝之恆﹞

師

因禍受福﹐喜盈其室。螟虫不作﹐君無苛惑。

比

舜升大禹﹐石夷之野。徵詣黃門﹐拜治水土。乾之中孚﹐豫之小畜﹐兌之萃﹞

小畜烏子鵲雛﹐常與母居。顧類羣聚﹐不離其巢。

履

夷羿所射﹐發輒有獲。增加倉鷹﹐雙鳥俱得。

泰

晨風文翰﹐火舉就溫。昧過我邑﹐羿無所得。小畜之革﹐大過之豫﹐大壯之震﹞

否

六喜三福﹐南至歡國。與喜同樂﹐嘉我潔徳。

同人鬥龍股折﹐日就遂明。自外爲主﹐弟伐其兄。

大有蒙慶受福﹐有所獲得﹐不利出域。

謙

蠻夷戎狄﹐太陰所積。涸水沍寒﹐君子不存。

豫

畏昏潛處﹐候時昭明。卒遭白日﹐爲榮祿主。

隨

水流趍下﹐欲至東海。求我所有﹐買鮪與鯉。姤之否﹐損之需﹐益之無妄﹞

蠱

冠帶南行﹐與福喜期。徼爲嘉國﹐釋爲逢時。

臨

莎雞振羽﹐爲季門戶。新沐彈冠﹐仲父悅喜。

觀

結衿流溺﹐遭讒桎梏。周召述職﹐身受大福。

噬嗑田鼠野雞﹐意常欲。拘制籠檻﹐不得動搖。夬之謙﹐需之隨﹐巽之隨﹞

賁

居華山巓﹐遊觀浮雲。有雨不濡﹐心樂無憂。

剝

傾倚將顚﹐亂不能存。英雄作業﹐家困無年。

復

心願所喜﹐乃今逢時。保我利福﹐不離兵革。兌之蹇﹞

旡妄靈龜陸處﹐盤桓失所。阿衡退耕﹐夏封於國。

大畜弱水之右﹐有西王母。生不知老﹐與天相保。不利行旅。

頤

抱瑰求金﹐日暮坐吟。終身卒歲﹐竟無成功。

大過言笑未畢﹐憂來暴卒。身加檻纜﹐囚系縛束。

坎

望幸不至﹐文章未成。王子逐兔﹐犬踦不得。未濟之兌﹞

離

震悚恐懼﹐多所畏忌。行道畱難﹐不可以步。

咸

雄狐綏綏﹐登山崔嵬。昭告顯功﹐大福允興。

恆

火起吾後﹐喜炙我廡。倉龍含水﹐深潠吾柱﹐𨿽憂無咎。

遁

危坐至暮﹐請求不得。膏澤不降﹐政戾民忒。剝之頤﹐需之頤﹐漸之坎﹞

大壯孟春和气﹐鷹隼搏鷙﹐眾雀憂潰。

晉

緩法長姦﹐不能理冤。沈湎失節﹐君受其患。

明夷魚鱉貪餌﹐死於网釣。受危因寵﹐爲身殃咎。

家人金精耀怒﹐帶劍過午。徘徊髙原﹐宿於山谷。兩虎相距﹐弓矢滿野。震之豫﹞

睽

四目相望﹐精近同光﹐並坐鼓簧。

蹇

茹芝餌黃﹐飲酒玉漿。與神流通﹐長無憂凶。

解

求獐嘉鄕﹐惡蛇不行。豳岐口還﹐復反其牀。

損

天門地戶﹐幽冥不觀﹐不知所在。觀又作睹﹞

益

跛足息肩﹐有所忌難。金城鐵郭﹐以銅爲關。藩屏息衛﹐安止無患。遁之旅﹞

夬

三雁俱飛﹐欲歸稻池。經涉山澤﹐爲矢所射。

姤

濟深難渡﹐濡我衣褲。王子善濯﹐決無他故。

萃

飲酒醉飽﹐跳趨爭鬥。伯傷叔僵﹐東家治喪。比之鼎﹐大畜之晉﹐益之蒙﹞

升

跛躓未起﹐失利後市。蒙被殃咎﹐不得鹿子。

困

辰次降婁﹐建星中堅。子無遠行﹐外顚霄陷﹐遂合訖終。

井

商風召寇﹐來呼外盜。間諜內應﹐與我爭鬥。殫己寶藏﹐主人不勝。

革

甘露醴泉﹐太平機關。仁徳感應﹐歲樂民安。

鼎

蔡仲子突﹐要門逐急。禍起子傷﹐弟伐其兄﹐鄭文不昌。

震

反孽難步﹐畱不及捨。露宿澤陂﹐亡其襦褲。

艮

狼虎結謀﹐相聚爲保。伺候牛羊﹐病我商人。

漸

明徳克敏﹐乘興貢舉。故一作放﹞勛禦用﹐人一作乂﹞哲蒙佑。

歸妹貧鬼守門﹐日破我盆。罌破甕﹐空虛無子。損之剝﹞

丰

天命赤烏﹐與兵徼期。徵伐無道﹐箕子遨遊。

旅

威約拘囚﹐爲人所誣。臯陶平理﹐剖械出牢﹐脫歸家閭。

巽

羊驚虎狼﹐聳耳羣聚。無益威僵﹐爲齒所傷。

兌

初𨿽啼號﹐後必慶笑。光明照耀﹐百嘉如意。

渙

馬服長股﹐宜行善市。蒙佑諧耦﹐獲金五倍。

節

應門內崩﹐誅賢殺暴。上下咸愜﹐景公失位。長歸元恆﹐一作洹﹞望妻不來。

中孚執斧破薪﹐使媒求婦。好合二姓﹐親禦斯酒。色比毛嬙﹐姑悅公喜。小過之益﹞

小過兩輪日轉﹐南上大阪。四馬共轅﹐無有險難﹐與禹笑言。賁之需

未濟千柱百梁﹐終不傾僵﹐周家寧康。

未濟

未濟志慢未習﹐單酒糗脯。數至神前﹐欲求所願﹐反得大患。

乾

且生夕死﹐名曰嬰鬼﹐不可得祀。渙之大過﹐震之坤﹐小過之升﹞

坤

大步上車﹐南至喜家。送我狐裘﹐與福喜來。節之觀﹐大過之困﹐中孚之泰﹞

屯

西多小星﹐三五在東。早夜晨行﹐勞苦無功。大過之夬﹞

蒙

北陸藏冰﹐君子心悲。困於粒食﹐鬼驚我門。

需

山泉暴怒﹐壞梁折柱。稽難行旅﹐畱連愁苦。

訟

比目四翼﹐來安吾國。福喜上堂﹐與我同牀。損之隨﹐同人之兌﹐比之離﹞

師

狡兔趯趯﹐良犬逐咋。雄雌爰爰﹐爲鷹所獲。

比

增祿益福﹐喜來入室﹐解除憂惑。

小畜騎龍乘鳳﹐上見神公。彭祖受制﹐王喬贊通。巫咸就位﹐拜福無窮。家人之剝﹞

履

天火卒起﹐燒我旁裏。延及吾家﹐空盡己財。

泰

金帛黃寶﹐宜與我市。嫁娶有息﹐利得萬倍。

否

鬼魅之居﹐凶不可捨。

同人飛鳥逐兔﹐各有畏惡。鵰鷹爲賊﹐亂我室捨。

大有初𨿽驚惶﹐後乃無傷﹐受其福慶。

謙

兩金相擊﹐勇气均敵。日月鬥戰﹐不破不缺。

豫

曳綸河海﹐掛釣魴鯉。王孫利徳﹐以享仲發。一作友﹞

隨

犬畏虎狼﹐依人作輔。三夫執戟﹐伏不敢起﹐身安無咎。

蠱

蜘蛛作网﹐以伺行旅。靑蠅嚵聚﹐觸我羅域。爲网所得﹐死於网羅。

臨

所望在外﹐鼎命方來。拭爵滌罍﹐炊食待之﹐不爲季憂。

觀

日月並居﹐常暗匪明。髙山崩顚﹐丘陵爲溪。蹇之咸﹞

噬嗑春服旣成﹐載華復生。莖葉茂盛﹐實穗泥泥。

賁

華首山頭﹐仙道所遊。利以居止﹐長無咎憂。

剝

三狐嗥哭﹐自悲孤獨。野無所由﹐死於丘室。

復

火中暑退﹐求藿其食。商人不至﹐市空無有。

旡妄獨立山巓﹐求麋耕田。艸木不辟﹐秋饑無年。

大畜火𨿽熾﹐在吾後。寇𨿽近﹐在吾右。身安吉﹐不危殆。﹝歸妹之震﹞

頤

﹐貧鬼相賁。無有歡怡﹐一日九結。丰之晉﹞

大過追亡逐北﹐呼還幼叔。至山而得﹐反歸其室。渙之臨﹐需之渙﹞

坎

銜命辱使﹐不堪厥事。遂墮落去﹐更爲欺吏。

離

被珠銜玉﹐沐浴仁徳。應聘唐國﹐四門穆穆。蟊賊不作﹐凶惡伏匿。

咸

機關不便﹐不能出言。精誠適通﹐爲人所冤。

恆

甕破缶缺﹐南行凶失。

遁

唇亡齒寒﹐積日淩根。朽不可用﹐爲身災患。

大壯蒙惑憧憧﹐不知西東。魁罡指南﹐告我失中。利以宜止﹐去國憂患。

晉

烏鴟搏翼﹐以避陰賊。盜伺二女﹐賴厥生福。旱災爲疾﹐君無黍稷。

明夷名成徳就﹐項領不試。景公耄﹐尼父避去。

家人言與心詭﹐西行東望。鯀湮洪水﹐佞賊爲禍。

睽

獫狁匪度﹐治兵焦獲。伐鎬及方﹐與周爭疆。元戎其駕﹐衰及夷王。一作以安我王﹞

蹇

三火起明﹐雨滅其光。髙位疾顚﹐驕恣誅傷。

解

陰涿川決﹐水爲吾祟。使我潰心﹐毋樹枲麻﹐居止凶殆。

損

厭浥晨夜﹐道多湛露。沾我襦褲﹐重難以步。

益

宜行賈市﹐所求必倍。載喜抱子﹐與利爲友。大過之恆﹐巽之損﹞

夬

陰變爲陽﹐女化爲男。治道得通﹐君臣相承。煥之旅﹐丰之節﹐屯之離﹞

姤

淵蔽杜荊﹐生蘙山旁。仇敵皆憎﹐孰肯相迎。

萃

坐茵乘軒﹐握徳宰臣。虞叔受命﹐六合和親。

升

云興蔽日﹐雨集艸木﹐年茂歲熟。

困

播枝折岐﹐與母別離。絕不相知﹝旅之大過﹞

井

天旱水涸﹐枯槁無澤。困於沙石﹐未有所獲。

革

圭璧琮璜﹐執贄見王。百里寧戚﹐應聘齊秦。

鼎

龍渴求飲﹐云黑景從。河伯捧醴﹐跪進酒漿﹐流潦滂滂。

震

雹梅零蔕﹐心思積憤﹐亂我雲气。

艮

鹿求其子﹐虎廬之西。唐伯李耳﹐貪不我許。煥之旣濟﹐隨之否﹞

漸

穿匏挹水﹐構鐵燃火。勞瘦力竭﹐饑渴爲禍。

歸妹龍生馬淵﹐壽考且神。捨宿軒轅﹐居樂常安。

丰

崔嵬北嶽﹐天神貴客。溫仁正直﹐主布恩徳。衣冠不已﹐蒙受大福。

旅

鬼夜哭泣﹐齊失其國﹐爲下所賊。

巽

二政多門﹐君失其權。三家專制﹐禍起季孫。

兌

望幸不到﹐文章未就。三子逐兔﹐犬踦不得。

渙

伯虎仲熊﹐徳義淵弘。使布五教﹐陰陽順序。

節

兩足四翼﹐飛入家國。寧我伯姊﹐與母相得。

中孚春秋禱祝﹐解禍除憂﹐君無災咎。

小過牧羊稻園﹐聞虎喧讙。畏懼悚息﹐終無禍患。剝之損﹐井之否﹐隨之漸﹞

旣濟大蛇巨魚﹐相搏於郊。君臣隔塞﹐郭公出廬。

