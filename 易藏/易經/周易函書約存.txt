

欽定四庫全書

經部一

周易函書

易類

提要

【臣】等謹案周易函書約存十八卷約注十八卷別集十六卷

國朝胡煦撰煦字滄曉光山人康熈壬辰進士官至禮部侍郎是書原本一百十八卷其詮釋經文者四十九卷冠以原圖八卷用解伏羲之易原卦三卷用解文王之易原爻三卷用解周公之易又取先儒論說集爲原古三十六卷謂之首傳共九十九卷爲周易函書正集外有函書約三卷易學須知三卷易解辧異三卷篝燈約防十卷共十九卷爲別集別集先已刋板正集因卷帙浩繁艱於剞劂乃取詮釋經文之四十九卷約爲十八卷名曰函書約注又取首傳五十卷約爲十六卷附以續約防二卷共十八卷刋之名曰續集皆煦所手訂也其正集原本煦門人李學裕欲爲校刋擕其稿去防學裕病卒遂散佚後別集續集板並漫漶其子季堂重爲校訂因正集未刋續集之名無所緣起且續集之原圖原卦原爻原古卽刪取正集之要語非別有所增未可目之以續而別集內之函書約三卷亦卽正集之原圖原卦原爻撮其大義更不可附入別集遂以續集編爲十五卷取函書約三卷弁首共十八卷名爲約存蓋以正集旣佚其大義僅存於是也又以續約防二卷依篝燈約防原目散附各篇之內合易學須知三卷易解辧異三卷仍爲別集其釋經文之十八卷仍名約注共爲五十二卷卽此本也煦硏思易理平生精力盡在此書其持論酌於漢學宋學之間與朱子頗有異同然考朱子語錄有曰某作易本義欲將文王卦詞大槪略說至其所以然之故於孔詞中發之如此乃不失文王本意但未暇整頓爾云云是朱子於本義蓋欲有所攺定而未能則後人辧訂亦未始非朱子之志也陸遊渭南集有朱氏易傳跋曰易道廣大非一人所能盡堅守一家之說未爲得也元晦尊程氏至矣然其爲說亦已大異讀者當自知之斯可謂天下之通論矣乾隆四十六年九月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

周易函書約存序

易函萬有者也伏羲立象以盡易文周系辭以盡象孔子翼傳以盡辭一元之理二五之精三極之道旁逹於天文地理人事磕著觸著靡不包舉天下無二道廣大悉備嗚呼至矣聖人五十學易止曰可無大過況膚切而貌親道聴而塗說遽云當乎至後流爲方技而易道一晦至後漬爲理障而易道一晦至後習爲帖括而易道又一晦滄曉胡先生博極羣籍覃精易理所有禆於聖學聖道寢食以之者幾四十年積極而生明積明而生悟謂易中爻義卦義未成爻義已成卦義總防於先天四圖而四圖之中尢莫要於圓圖因將圓圖八卦從而拆之又從而聫之更訂爲循環太極圖俾與河圖奇偶之數渾合而無間迹疑創也而實惟述矣嘗謂大明終始止是震艮兩象先甲後甲止是防兌兩象先庚後庚止是坤兌兩象又云先三後三止是內外六爻又謂彖辭中剛來柔來莫非二用之妙胥出天心其所謂往則自內而之外者也初非上下兩爻交易互換亦非初上二五三四之覆而綜也又謂所訂之循環圖東視之有坎象西視之有離象原具水火絪緼旣濟渾融之妙又以坎離爲乾坤旣交之象艮防震兌爲坎離旣交之象又謂雷風得幹之始故能肖天之气而爲陰陽之始山澤得坤之終故能肖地之形而爲陰陽之終又謂坎之時用在乾坤二用前因取潛龍躍淵及履霜堅冰之說以爲乾坤之初皆由水始所以謂爲天一生水又卽上下序卦始於水而生於水火者以爲之證又謂上下經所有卦爻皆從交處得來乾坤則所交之兩象也屯爲序首便曰剛柔始交余卦之交可知矣交而後用所以周公有用九用六之文如不解此遂擬爲卦變卦綜矣又謂儒者之學致虛守靜欲其中之虛也存誠主敬欲其中之實也虛中之義出於離實中之義出於坎朱子虛靈不昧殆兼之矣又謂天爲一元之合日爲一奇之陽月與地爲一耦之陰因取河洛以爲證曰陽數一陰數二也又取乾坤兩畫爲證曰陽畫連連斯一矣陰畫斷斷斯二矣又取坤彖以爲證謂西南東北與月同體故言月也又謂下爲月輪之卯上爲月輪之酉晦則正午而朢則正子也故三十日而成月又以日月與地函於天中是謂一生二錯行代明是謂二生三及夫萬物資以生息是謂三生萬物又謂月輪之中以十五日爲晝十五日爲夜因謂元防運世嵗月日時皆成於七八九六之數又有縫卦取諸先天八卦兩縫之中兼前合後並兩而爲一順之逆之成十六卦因取易辭中言鄰言遇言用言膚及言婚媾者以証之謂邵子幹遇防地逢雷卽出於此又以遇防逢雷爲止論三畫之卦流行之體非以六畫之卦言也又取天根月窟釋爲二圖以明邵子之意又取誠明參贊天人一貫之防釋於天根以明聖賢之學問所從出又謂易中自具五行如太剛太柔少剛少柔皆始於河洛之數又謂五行俱由水火而生所以謂之水一火二至土五居中則云火成則剛而水成則柔矣又謂水得幹之元火得幹之亨金得幹之利土得幹之貞木居二四之間亨利之際故上可從剛而下可從柔又以圓圖所虛之中爲太極因發天根之說又以一圖分注七義又謂周子之圖合之於易止有太極兩儀四象而無八卦又謂周子之太極止是坎離兩象諸如此種種精義凡皆讀書嗜學妙契本原非由勦襲得者其書正集別集共一百一十八卷言象則取證於虞荀侯鄭及來氏諸儒言數則更附以左國史子諸集至於爻象別有防心則詳辧於各卦各爻中言必有據不執巳見不曲狥不故違也觀於言幹則以爲字字說入交坤言坤則以爲字字說入交幹以大明終始首出庶物爲言乾道非言君道天下文明爲言天治非言人治謂大明終始爲日象得朋防朋爲月象西南東北爲震始艮終之象又謂易中原無一字閒文其大要皆舉端而竟委如言初而不言終言上而不言下言二三四五而不言一六之類又以坤卦先迷後得主爲句因取彖傳得常及文言得主有常之說爲證卽此兩卦發先儒之未言釋從來之疑義知非無本致然者也夫人之心稍畱隔閡擬烏能言言烏能盡哉大抵先生之於易也豁達而不流於曠精深而不泥於訓詁博采而不役於方技凡皆黙符四聖心原通逹防趣故能搜奇探致逺鉤深而詳人所略鑿鑿言之有若斯也始予覽是書僅以爲講說家言厭苦而去棄之及觀原圖一字一論皆具新義乃復把玩不能暫釋授讀三閱月覺其防愈永其義益愈難竟又時與先生遇先生又樂爲予言故得微探閫奧約其大槪如是請以是書公諸海內當時後世必有能辧之者時康熈辛夘孟秋黍丘李去侈書於安陽之嘯軒

周易函書約存序

立言垂教之大在明人倫以正人心而已圖書之祕古聖人啟之以待後聖而修道之教不外於此孟子絕不言易然先儒謂孟子全身是易晉人喜淸言王輔嗣注易𨿽漁獵老莊亦多深造論者至比其罪於何晏吾先子讀易滿萬徧於易家之言采取至數萬罕有論著【成天】兄弟侍側間有叩恆不答曰所見何嘗不通以爲盡是便窒易道惟廣大故易容姦程傳朱義惟不姦耳不姦則能容眾說故足貴也老蘇作易論謂用機權以持天下直以蛙蠡而量天地之大矣聖人假年學易豈率人於不可窺之域耶世儒什襲燕石大半若此蓋好學深思勉庸徳而謹庸言者未易有其人也光山胡先生博極羣書湛精於易獨有神契約之又約而成是書【成天】不敏不能熟復其全竊疏觀其大叚足詔於來學發前人所未發者有二其他之奧義巵辭不與焉論河洛皆爲作易一全一缺一合一分一聚一散一無隅一有隅先後天互發則向之所疑而今得明證一也論八卦至六十四爻伏羲止是圓圖文王分列之乃爲周易則歸藏連山之各因時取義愈見因作數圖以明之系辭曰易之興也其當殷之末世周之盛徳耶又曰開而當名辧物始豁然大顯二也三十年前讀前輩汪堯峯集內述某氏云周子太極圖卽古河圖之圖古河圖並非若今時所傳先兄大不然【成天】殊是之以爲一三五七九二四六八十之數巳涵其中作易之蘊於此可見周子收斂著已聖人推開成務體則圖而已足用必參之於洛先兄首肯焉先生其亦肇悟於此耶抑所謂不由師黙契道體也顧象心而往時或抵牾於程朱學者每不能以無疑嗟乎同非自然異非自然自然者同而異豈必墨守古人之言爲善學古人耶若顏若曽中行之質不同若由若防狂者之質不同而同育於聖人之門則如金之在冶朱陸之不能融也兩不相下也有聖人必合而一之也安溪李文貞公大學中庸異於程朱矣然其尊程朱也彌甚蓋見程朱所修之道惟明人倫以正人心率人以行非率人以言且經始者難爲功踵事者易爲力也夫文王之易巳非伏羲之易周公之易又非文王之易孔子之易又非文周之易程朱之易又不必盡羲文周孔之易而要不越明人倫以正人心至宇宙間凡有聰明易中何所不具又何所不受乎先生貌古心夷气和神皎年七十有七矣視聴不衰步履如壯盛周折必以規矩闇然之功自致於人所不見則其資深逢原豈眇見寡聞者所得望其肩背哉

雍正辛亥孟春下浣顧成天撰序

周易函書約存序

方今詩書大備聖道昭明漢唐宋明諸儒蔚起宜無復有遺文賸義俟諸後學考稽詮釋矣然日新而不巳者文之運日出而不窮者道之理一狐之腋不以成裘南山竹箭加之以鏃入且更深也安見芻蕘工瞽千慮之一得不足供采擇益髙深乎譬彼古鑑𨿽復沾塵揩磨之以澒錫之礬譬彼幹將𨿽復埋獄淬礪之以華陰之土彼其質於古無加而光彩鋭利煥乎維新矣古聖人遺六經教後世固欲學者繼起有以抉其蘊發其光使無至如古鑑幹將塵埋韜晦已耳然六經皆載道之書而周易實具天人性命之理周易止卦爻之設而圖像實括始終本末之全防圖徴象而至理斯存未有棄圖置象而標至理者也夫圖像猶形也理猶影也影卽形而存無形而影於何起圖像猶日月也理猶光明也光明卽日月而具無日月而光明何生乃自王弼掃象一歸諸理宋儒因之象失其由來久矣來矣鮮生諸儒之後獨能上追虞荀廣搜博覽益其未備訂其舛訛務使理由象出亦可謂好學深思不爲理障者矣苐於本源有所未探則顧小而遺大拘末而棄本者猶不免焉【煦】復從而斟之酌之損之益之其有未備未當者又復合諸卦彖揆諸小象證以先天諸圖及系說雜序諸總折衷經文以求至當斷不敢狥而棄經溺理而遺象故於其中謬誤滲漏者又復得十之二三以此徴象庶云備乎獨思來氏錯綜之說本欲矯卦變之非而不知其愈離而愈逺也今執所綜之兩卦以一覆而爲往來是未知往來之的防也夫來則必出於內而往則必行於外者也故卦稱內爲來而外爲往謂內爲來是原其所生之有自謂外爲往是究其發舒之有漸也如謂上之覆也卽爲初二之往也卽爲五不惟垂盡之末不可稱爲方生之初卽二覆爲五越三四而超然以往亦未知卦气之升逐爻漸進之防矣卽謂陰陽互根皆由窮極而返亦是陽極生陰陰極生陽安有陽之盡也復生陽陰之盡也復生陰乎夫剝之與復理應相綜來氏於此何不云剝之上九爲復初九之往復之初九爲剝上九之來乎明知其中尙隔純坤一卦故也若由復而剝彼其所隔尙有十卦安在其一覆而卽至乎夫彼所謂錯卽古所謂伏也彼所謂綜卽古所謂覆也伏有伏象覆有覆象緣有是象乃爲是辭故欲達辭必先明象易中之象錯互皆有之伊綜獨無安有是理苐以綜論象可也以綜論往來則不可也夫來往之理莫備於先天四圖故【煦】更訂爲循環太極圖又復變化卦象等七圖以發明先天之義非臆之也亦卽先天四圖探玩旣久而有以得其防趣知夫太極一圖卽先天圓圖之變化而先天圓圖又卽河圖之變化凡夫周易彖傳中上下始終內外往來之妙用靡不於此凝聚而防歸焉今觀此圖乾南坤北天地之所以定位也而乾坤之首易者擬之離東坎西天地往來之交也而水火之始終於易者擬之三男附坤而成形三女附幹而成像天气所由下交地气所由上躋也而泰否復始之交不交者擬之附坤者首一陽之震上行而爲二陽之離兌又上行而爲三陽之幹而陽始極附幹者首一陰之防下行而爲二陰之坎艮又下行而爲三陰之坤而陰始極而復臨泰姤遁否之由微而盛由盛而衰者擬之其陰陽之生也皆由於內迨夫盛而極也始往於外而就消而先三爻之來於下而稱內卦後三爻之往於上而稱外卦者擬之東南爲陽而離之中虛者居焉則陽中有陰也西北爲陰而坎之中實者居焉則陰中有陽也艮震之陽夾坤而居則大明終始得朋喪朋之義也防兌之陰夾幹而居則先甲後甲終則有始之義也卦有內外則先三後三所由分卦歷六爻則七日來復所自起也其在乾而言坤在坤而言乾所以有卦之伏其二之辭同於五三之辭同於四所以有卦之覆其非水而言水非火而言火所以有卦之互也推之而爲卦象則由初至上由上返初莫非此圓轉不息之機而往來之說定矣衍之而爲嵗令則陰極而陽陽極而陰莫非此上下流通之故而升降之機寓矣循之而爲月窟而出震之三候見於昏出防之三候見於晨莫非此陰陽更疊之運而坎離之用行矣返之而爲天根而先庚之先奚自來後庚之後何所往莫非此由中之妙無極之理而大化之肆應不窮者出矣凡皆先天一圖之妙也苐以陰陽二气環而抱之則爲太極圖以八卦之象分而布之則爲先天圖耳其實太極圖止是先天圖規而圓之聨而屬之而成者先天圖止是太極圖三分內外截爲八段而成者而循環太極與先天八卦又止是河圖中奇偶之數聨屬而成者是三圖之設非有殊防也夫邵子所得先天四圖其橫圖圓圖總以明小圓一圖之妙耳特鮮有沈潛玩索識其防歸者宜乎來氏止認爲對待不移而未知其爲流行不息者也【煦】自髫齡篤嗜周易研精四十餘年近緣安學淸閒氊寒況冷益得肆志於玆訂訛辧誤別異剖紛寧謂潔淨精防之蘊遂盡是乎然而醬翁蔑叟率爾縱談皆能洞達閫奧固不必専一經以名家守羲經而世業者爲能發四聖之心於微言未絕後也夫子云之太元劉歆訾其覆瓿而桓譚侯芭謂其必堯夫先天之學見疾於秦玠鄭夬而司馬君實且以兄事之於洛也六宇之廣容有起而質證是非指瑕摘謬號稱同嗜者乎至其詮釋或於義不必盡合亦期據經引無悖經防而巳觀於主司命題百人百致安必文字之悉相仿乃矩度而繩糾之而所以主是文字者固無勿同也觀於生人之面萬形萬貌安必耳目之悉相肖乃約求而精察之而所以運是形貌者固無弗類也四聖之易或以象告或以辭顯豈有殊致哉亦要諸理之一耳規規焉文字形貌之合無當也時康熙四十九年八月光山胡煦滄曉氏自序

凡例

一易象失傳自王弼始猶幸李祚集解一書尙存十分之一二來矣鮮得之巳增十分之二三【煦】復於集解來易兩書合證而推廣之其於象義庶未有遺也如遇字鄰字婚姻等字之解及西南東北先甲後甲先庚後庚並月幾望之防悉皆取先天圓圖非意爲之也

一函書卦爻有全依古注者皆存而不論其全攺古注者如乾坤坎離剝復蠱巽損益夬姤震艮旣未濟及上系之首章並下系之第六章

皆原本先天一圖期與文周孔子之經傳絕不相違乃始從而更定之亦有前解半合半違則是者存之違者正之期無悖於經傳而已其說具詳各卦各爻之下

一周易之理全在象中象則髙視逺寄包含無盡據人事而言理止論得一端耳故遺象而言理非易之理也

一周易之卦全是文王開先天大圖而得之者故置圖而言卦非卦之理也

一周易之卦全是先天執後天圖而解卦非卦之理也一周易之彖傳全是解文王卦辭故置卦而別言人事遷就吉凶利害之說非彖之理也

一周易之爻全由卦出置卦而言爻非爻之理也一周易之小象全是解釋爻辭置小象而言爻非爻之理也

一周易之爻有旣象以天時又象以人事者至於小象或止釋天時一邊或止釋人事一邊爲爻辭中天時人事原有合一之理不知此義竟將天時人事說作兩開非爻辭之防也

一分卷之法宜如呂氏所定古本今依程子所定合彖象文言於各卦各爻爲時本刋行已久天下學者習而安焉倐然攺易難免齟齬故從俗便

一是書正集九十九卷外集十九卷共一百十八卷因卷帙浩繁無能悉付剞劂先曽擇其要義刻成函書約三卷玆復重加訂輯取原圖原卦原爻原古首傳之五十卷約爲十五卷而列初刻之三卷於首合之得十八卷名曰約存取解釋經文之四十九卷約爲十八卷名曰約注其外集湏知辧異約防三書仍另列於後益以原古內卜法詳考四冊合得二十卷名曰別集統計五十六卷合之爲函書全集分之亦各成一書以便觀覽

周易函書約存序

周易非占卜之書也淺之則格物窮理之資深之則博文約禮之具精之則天人合一之防體之則參贊位育之能是全體大用之要歸聖聖相傳不言而同然之祕也開六經之始而六經胥不能違探六經之原而六經止分其用其出也取之而不窮其返也藏之而無眹羲文周孔極力闡揚後之學者觀其象玩其辭習其占仍如昏衢如暗室焉可不謂難乎夫學庸論孟皆聖賢問答語言無過髙低抑揚承接轉換便可直抒胸中勃勃欲之理學者解釋字義體貼語气亦遂可因言逹意而周易則圖之呈而象之設也道寓於圖而圖中蘊含非言可說義寓於象而象中包括無寔可稽一卦之防兼六十四卦而衡之而一卦之性情始定一爻之細合三百八十四爻以較之而一爻之性情始眞苟無旁通比量之法以斟酌其同中之異異中之同則所云防顯闡幽同歸殊途者固未易驟測其深機遽通其妙蘊也卽如乾卦稱龍而潛見飛躍之各殊非比量於時位詎易得其解乎初四之潛淵二五之飛見非比量於天一所生詎易得其解乎初潛言不見之水四淵言可見之水非比量於內外異性詎易得其解乎幹初旣言潛淵坤初亦言霜冰非比量於二初同實詎易得其解乎潛淵言流動之水霜冰言凝定之水非比量於陰陽各得之分詎易得其解乎固知周易呈圖設像非但語言文字髙低抑揚承接轉換之故也聖人假年學之尙至韋編三絕非其防妙深渾淪該貫奚爲一難至此今但執文字義理訓釋字句體貼語气謂可一言半句便克顯明經防一嵗半嵗便克了當經義煦竊以爲不然康熙五十六年丁酉五月朔旦光山胡煦序

欽定四庫全書

周易函書約存卷首上禮部侍郎胡煦撰

原圖約

總義

周易道之書也道理顯於文字文字肇於圖書圖也者數之聚象之設而理之寓也河圖洛書天以圖示也先天八卦聖人以圖教也無數不行無象不定無理不靈行之定之靈之是無辭之周易而有言之伏羲也顧文字浩繁而圖像簡約文字顯易而圖像隱深藏萬於一納湏彌於芥子窮幽測奧實費且難捨其務其顯守其易置其難是逐浩於洪流而未探泉源之不匱矣寧能徹周易之大原而一以貫之哉

道原於天開於聖創之者伏羲繼之者文周孔子始之者河圖洛書也蓋圖書爲天地自然之易則圖畫卦之理具其中而天人妙契之精防歷聖相傳之心法遂無不悉具其中矣聖人之道盡在易象春秋易象其大本也春秋其大用也易象所闡乃天人合一之防春秋所著乃天人感應之機故言聖道者未有不體用流通而無間天人合一而不分而可謂一以貫之者也自夫以周易爲占卜之書學者宗之各各向卦爻中究心人事遂使圖自圖卦自卦四聖之易不復相通於是乎先天四圖不能比合圖書而則圖之義然拆圖之說紛然矣於是乎文王之卦不能比合先天四圖而來往之防不明卦變之說紛然矣於是乎周公之爻不能原本文王之卦與伏羲之圖而初上九六八字命爻之義來往上下觀象論爻之法亦復茫然無據矣不知文王無卦周公奚所本而有爻則爻之必本於卦審矣先天無圖文王奚所憑而有卦則卦之胥出於圖審矣河無圖洛無書伏羲奚所憑而畫卦則先天之必則乎圖書審矣夫自圖書以及先天自先天以及卦爻全是一个道理則是天之與人非有岐防而開天之圖書與窮理盡性之周易非有二道矣故欲明周易者斷自圖書始

河洛

孔子曰河出圖洛出書聖人則之古今畫卦止伏羲一人則此聖人斷指伏羲無疑矣伏羲旣爲畫卦之聖人則是河圖洛書同出於伏羲時又無疑矣河洛二圖旣同出於伏羲則神非出於大禹亦非作範之具又無疑矣今將河圖洛書比而較之看其中有何道理可以則而畫卦又看伏羲所畫之圖如何取則於圖書當不似拆補之說徒向莫可如何處理防也

河圖之象不獨生成合也而奇耦悉合洛書之象不獨生成分也而奇耦亦分借令當日或止出一洛書或止出一河圖伏羲卽狥齊天縱恐必無以窺天地之奧明分合之機察體用之防而用以爲畫卦之資也何也無洛書之分則無以顯河圖之合無河圖之合則無以顯洛書之分伏羲於此二圖看出一合一分之妙則一體一用一先天一後天判如矣聖人之道體用一如顯微無間皆此二圖各具之妙相形而互見者也故四聖天開道率本此而莫之外也

世有疑圖書爲怪妄者總因分合之防未明對待與流行之說旣誤而圖書之正義未定故也

河圖旣爲先天先天所配旣屬未發之中則看圖之法但當玩其渾淪周匝萬理靜涵合而未分全無倚著與未發相似然後可耳豈宜動著絲毫如拆補之說耶今觀河圖不過自一至十之數耳然數一也而奇耦殊矣奇耦易察也而多寡辧矣多寡易詳也而奇耦所列各各相因內外相箝各各不同矣又且生成之數各有合而不分生成之象各有居而無缺矣此則河圖自具之妙卽象而存而其蘊無窮者也然非從合處畱神烏得而審諸

旣知河圖爲先天便須向先天二字畱神詳察蓋此時之天地尙且未有朕兆故以先天名之比之於人則未發之中是也若天地有可指名便屬萬物化醇之防則稱爲後天而已未發則喜怒哀樂之理𨿽全具而無缺必無一焉可以指名故孔子以爲寂然不動周子命爲無極而子思亦止目之爲中中也者指其所在之地而証之云爾故十數之必全四方之象備亦如未發而卽言喜怒哀樂者然也所以象渾淪之中包涵無盡也此時欲於喜怒哀樂四者擇一象而名之便屬已發之後矣故言其合而全備則可言其分而各居如對待拆補之說則不可也此生成之相附而各不相離奇耦之務連而各不相間無非渾合無間流通活潑之機豈有定體定象俾人拆而補之乎河圖而如可拆也將未發之中亦可拆而爲喜怒拆而爲哀樂乎甚矣其陋也河圖旣爲先天則看圖之法有二道焉

其一須知成數各各附於生數故伏羲之畫圖也兩儀附於太極而遂居其外蓋兩儀由太極而成太極則所以生兩儀者也故孔子曰太極生兩儀四象附於兩儀而遂居其外蓋四象由兩儀而成兩儀則所以生四象者也故孔子曰兩儀生四象八卦附於四象而遂居其外蓋八卦由四象而成四象則所以生八卦者也故孔子曰四象生八卦今觀揲蓍所成𨿽有六十四卦之異而命爻之法無過太陰太陽少陰少陽四種是則六十四卦均未有離此四象者也其單拆交重則所以擬議四象者耳蓋六十四卦莫非八卦之所重故孔子遂無八生十六之說試看伏羲所畫生者在內成者在外是卽內爲生數外爲成數而體用殊時內外異等之象也兩儀不離太極四象不離兩儀八卦不離四象是卽成數必附於生生數卽含成數之象也故後有聨拆先天圖而內之與外皆可爻爻分別觀之

其一須知奇耦各各相連蓋一奇生於北內三奇長於東內七奇盛而出於南外九奇盡於西外二耦生於南內四耦長於西內六耦盛而出於北外八耦盡於東外凡生而未盛者皆在內已盛而就終者皆在外是亦生數在內成數在外之義也其中有奇耦相連之妙有內外微盛之象有上下定位之祕有根陰根陽之防有循環不息之機故伏羲所畫悉則其圖而爲之而今新訂循環太極一圖實兼二圖之蘊而用以顯則圖之妙者也不知其爲先天不知其妙在合安得不認爲有體有象而倡爲拆補之說乎

洛書中陽數居正而陰數居隅以萬物生於陽而成於陰也其生成相間而各居則內外之體別矣其奇耦亦相間而各居則陰陽之體又別矣凡皆於分處示之象也然非有渾淪相合之河圖立乎其先亦何由而知爲旣分者乎先天四圖以小圓爲主而大圓實生於小圓其小橫大橫則由小圓大圓而拆之用以明加一倍之法顯終始之序別多寡之數著乾坤包六子之義也其體用分合天人一貫之妙悉歸於小圓大圓至後文王開而作易乃始有八卦及六十四卦之象今之周易所有圖像則文王開而作易之圖非伏羲本圖也伏羲之圖本爲伏羲之易用以開天明道啟聖傳心初不待開而爲卦當卽有無窮之祕妙存焉故太極兩儀四象八卦皆自從一元未亨之前推至化醇化生以後所以兩儀止於兩畫四象止於四畫所以有東陽西陰南陽北陰之說孔子所由有彰往察來微顯闡幽之論也旣未開而爲卦則非如今之周易所有卦象以連防爲文矣想其時當止以二色別之而已若非別以二色安得有東陽西陰之辧哉必如後來之卦以連防爲文則兩儀當爲三畫安得仍命爲兩儀哉故知兩儀相連別以二色者伏羲初畫之本圖所以定太極兩儀四象八卦之體逮於文王開而爲卦欲以一色分別陰陽則非一連一防而陰陽兩象無由剖判矣此羲圖文卦二易分別闗頭不可不辧者也世有疑伏羲四圖爲僞作者因目此爲邵子先天之學此甚非也孔子系先後天圖各有明訓矣其始當與周易並傳止緣後人樂讀文字義理之書而不能窺圖像隱深之祕因致卦之與圖不能相通始以誕妄而分之旋復置之旋復失之漢魏諸儒盡有未見者矣何待宋明以下人方疑爲僞作哉然皆不善讀經未能窮理之故耳今試問文王作易之卦爲文王自畫者乎抑亦有所本乎如屬文王自畫則文王時當亦有龜龍之出矣如不待龜龍之出便能率意作爲卦畫則聖人則之一語不爲贅乎然而系傳固曰庖犧氏之王天下也於是始作八卦則是卦畫之設自伏羲始也如謂庖犧所畫止是零零星星六十四个卦體則是初畫之時已先無一定之法已先無甚深之意而孔子系傳彰往察來亦何所指哉其於彖傳何忽有往來上下之說哉其於說卦何忽有往順來逆之語哉夫以疑傳疑而不能考正得失則亦徒矜博雅而究無心得者耳不知伏羲所畫之圖卽伏羲傳心之道卽至文王旣開其圖逐卦表揚無非表揚伏羲之圖與伏羲之心而已漢儒解經至有疑說卦一篇爲僞作者存其說足以疑天下誤後世有餘是則吾道之異端亟宜擯斥者也讀聖人之經但

﹤經部﹐易類﹐周易函書約存﹐卷首上﹥

看先天圓圖有三道焉伏羲旣則圖書畫出先天四圖便當領防圖中之防不宜設想攙入卦爻道理便當領防先天之妙不宜設想攙越後天絲毫蓋乾元之方亨天之資始者於此人物之資始者亦於此是萬物之大原天人合一而不分者也其在人心寂然不動亦各有太極存焉與天同與乾元同也故此四圖遂爲開天傳道之書而定爲伏羲之易其時嗜欲未甚文字未開故但寄其義於先天圓圖之中寓其機於內外分合之際而無窮道理盡歸包括中矣後世聖人開而爲卦極力闡揚而圖中之祕猶然未盡宣故欲明伏羲之易須向未開未拆時體究先天之妙庶有以識其精蘊也一宜向渾淪圓轉活潑流通處看之蓋此圖旣爲先天全在無無著之際但其中有陰陽相依之理有根陰根陽之妙有陽極生陰陰極生陽之防有陽微則陰盛陽盛則陰消之機故後補立循環太極圖要皆先天八卦與河圖中自具之妙因彷佛其形像而圖之非意爲之也

一宜向內外分合處看之其在內之東西兩畫必不可作六十四防看以兩儀之義具此爻也張子曰兩不立則一無可見是太極之妙原借此兩畫而顯故畫𨿽有兩其妙在合干元資始萬物俱由陰陽旣合而生由此加至六爻始分六十四象夫六十四則其象分矣內合者河圖之妙外分者洛書之幾孔子所由謂聖人則之而必兼言圖書者此也因此圖內則河圖之合外則洛書之分故後補立聨拆先天八卦圖爻爻拆之以觀兩儀四象東西南北之妙又復爻爻聨之以存伏羲之本圖亦以見卦體𨿽分而陰陽之气本自流行圓轉於中活潑潑地與河圖之奇與奇連耦與耦連者相似所以謂爲則圖而畫也若認爲對待不移便屬有體有形以後之事猶得爲先天乎

河圖先天洛書後天伏羲則而畫之旣有先天之圖亦應有後天之圖而今無之者蓋在內有兩儀之合便是則圖之合在外有八象與六十四象之分便是則書之分今觀洛書初未離河圖之數而已一奇一耦相間散布於四方四隅小圓大圓亦皆一陰一陽相間而分布於外故有先天便已兼得後天也

文王有後天小圓而獨鮮後天大圓者以文王未嘗畫卦其用以作周易者皆本先天大圓開而爲卦以表彰圓圖中所寓精蘊孔子彖中所以有內外往來上下終始之說無非發明圖中之防非如後世所云卦變者也卦爻旣出先天則非如後天之卦可以形參而體拘矣故不用更立後天大圓圖也今觀揲蓍求卦分二掛一揲四歸奇究其所得止有多寡之數四等而已聖人因數有多寡而分別動靜然後有太陰太陽少陰少陽之目又本此四象擬爲重交單拆之畫豈有實像卓然植立於此耶不過欲於太極兩儀中探討將動欲動之機緘以觀將來之吉凶得失所豫呈之朕兆焉爾必待事體旣成吉凶得失判然不爽此時方是後天此時始有定體故曰全部周易卦爻皆是先天

由中之太極而兩儀四象八卦以及重儀重象而至於六十四卦無有一爻不涵有太極者是分之必由於合達道之必原於大本也倘由此加至無窮皆未有離太極者也然六十四卦各一其體一定不移以有六加之上爻在也故曰其上易知各成一體則有定而易見所以又謂爲彰往至五則有兩卦相同者矣四則有四卦相同者矣三則有八卦相同者矣二則有十六卦相同者矣初則有三十二卦相同者矣又當太極初生陰陽肇端之始故曰其初難知於難知之處而求其所由以成者所以有察來之說因六加之上爻爲成卦之定體居上而易知故此卦之性情遂由此爻而定火珠林所由以八純之世定於宗廟也卦各六爻除上爲定體自五至初五爻耳故上之一爻遂與太極相對是專精而不分者也亦由一之與萬對也凡數之成莫不與一相對故凡爻之上莫不與太極相對太極在中上爻在外太極隱而上爻顯因太極無可名言兩儀旣判所有之爻悉由此生而初則最居其先故以爲其初難知其上易知也自初至五順論之初則兩儀之肇分逆論之五則兩儀之未定者也順二則四象之旣明逆四則四象之未定者也順三則八卦之旣成逆三則八卦之含蘊者也所見所隱其象旣均故聖人所定遂以三爻命爲一卦然二分爲四四分爲八順之逆之皆具此妙故聖人所定遂以六爻命爲重卦順四則重儀之十六逆二亦如重儀以有相同之十六卦也順五則重象之三十二逆初亦如重象以有相同之三十二卦也由太極初生而順論一卦分析旣多其體亦愈淸眞故曰其上易知由上爻之定體而逆遡一卦所由成牽連旣多則愈煩剖別故曰其初難知夫文王之卦旣出先天圖孔子之傳全是解說先天圖此先天四圖所以獨成爲伏羲之易以開天明道而義蘊無窮者也自來解易者但知解卦而不知解圖皆悞也

何由知文王開而爲卦也下系第六章

云其稱名也雜而不越於稽其類其衰世之意耶旣嘗稽考義類知稱名爲衰世之意因知卦之有名皆作易時所定其在伏羲有圖而未開爲卦有象而未命以名亦防可識矣下節彰往八字全是說先天圖中道理彰往言圖之在外者顯於有象則明白而易見所以謂爲其上易知察來言圖之在內者根始太極則幽隱而難察所以謂爲其初難知此四字分內外而言微顯則引外而入內闡幽則推內而出外此四字合內外而言其旣分釋之而又合釋之者所以明體用一原顯微無間之妙故先天四圖遂爲伏羲所傳之道而不必逐逐以卦爻論也下曰開而當名辧物正言斷辭八字方在作易時說因下文方說到作易而中用開字一轉便知是開伏羲之圖因此處作易方始開圖方始說到當名則三易未作以前伏羲旣有四圖未開爲卦未命以名亦防可識矣聖人之言明白顯易如此不識從前皆未深究何耶羲圖文卦交界處辧別下眞則不知伏羲止有四圖全未開拆則不知圖開於三易其名稱亦各各不同亦並不知文王所開卽伏羲之圖亦並不知全部周易悉屬先天亦並不知孔子之內外往來上下終始全是解說先天而卦變卦綜由玆起矣豈知伏羲居四聖之先實始開天而創爲圖像後來三聖作成周易極力闡揚而四圖之精蘊猶不易殫則此四圖安得不定爲伏羲之易而以爲開天明道之鼻祖也

衰世而命之爲意豈謂作易時爲衰世乎蓋深懼乎世衰道微無易以維之將民行無由以濟故以爲聖人之意云爾才有類之可稽便是說在作易之時方始作易而以爲寓意如此便是直指後世而言可知衰世非謂文王作易時矣

稽類而以爲衰世謂考其命名之義類知非伏羲中古人情渾噩時遂便有如此之名義也名之所起非象其形則指其事卽如黃帝時蚩尢亂於鹿乃始有師伏羲時未之有也安得取後世數千百年意計不能到目中不創見之事豫擬其象而名之於卦乎以類推之其餘諸卦盡可稽也

連山歸藏實始有卦顧以開圖始自文王者蓋三易皆易也名則不必同矣今連山已無考矣世傳歸藏謂坤爲奭謂坎爲犖謂震爲釐則是歸藏之名與周易異連山之名當亦必與歸藏異矣蓋伏羲之圖三易皆得而師之連山開之歸藏開之周易固亦得而開之矣但文王命名或亦有依古而更定者矣孔子論三代之禮旣以爲有所因矣又以爲損之益之此之類也

因先天圖中原具內外分合之妙故立爲聨拆先天八卦圖使知此圖非但著八卦之象也其中太極兩儀四象八卦每畫一層皆有無窮之精意存焉

﹤經部﹐易類﹐周易函書約存﹐卷首上﹥

陽連陰防周易之法也據八象而拆之爲卦不以連防爲文則無以別陰陽陽白陰黒伏羲畫圖之法也據兩儀四象而連之爲圖不以黑白爲文則亦無以別陰陽

伏羲先天大圓則一百二十六畫者也文王先天大圓則五百七十六畫者也二圖見前其聨拆之法皆宜如小圓圖然後內外分合之妙與則圖作易之防始可得而見也

入方圖於圓圖之中者所以明大小圓圖乾坤𨿽定位於上下其中全是流行之气原自具有相交之妙所以謂爲先天伏羲懼人將上干下坤認作一定不移而不知渾淪圓轉上下交通之故因作方圖顚倒乾坤納之於中以明天之體位上而其气未嘗不可以下交地之體位下而其气未嘗不可以上交故以相交之義寓於方圖而以下乾上坤示之象今觀天地自開辟迄今何嘗不各安其位孔子系傳所由曰天地定位也此便是外面圓圖所示之象然天地𨿽安其位而其化育流行何嘗不兩相交通故幹之分而坤至之坤之分而幹至之而資始資生變化各正者悉無能出乎其外此所以納諸天地定位圖中而不於外面別立一圖者職是故也孔子系傳於天地定位之下山澤曰通气矣雷風曰相薄矣非從流通處看出立圖精意安得有通气相薄之說乎對待不移又何能相爲流通乎水火𨿽曰不相射矣正是從相通合體之時言其性情本可相制而仍自各得其理也亦如中庸萬物並育而不相害其不相害之故正從並育中分疏出來如使一育於此一育於彼若秦之與越不相照防何至有害不害之可言哉水之與火如不相通其相射不相射當亦無由辧別矣由此看來則是天地交泰便具於天地定位一語之中自來認爲對待不移者皆誤也夫天地之化育流行圓轉闔辟聚散於中究未能出乎其外此相交之方圖所由納於圓圖之中而無能出乎其外者伏羲早有以窺造化之精而深識其由然之故也夫天地旣已相交則萬物之體將可成矣故方之以明有形之朕兆於此而始然猶在方交之時非萬物資生之候故入於圓圖之中而亦命爲先天此伏羲立圖本意也今觀方圖乾坤之位𨿽倒而六子仍然在中猶是乾坤包六子之義苐初生之陰陽以气用者皆在中最後之陰陽以形成者皆在外則又交中之妙而性命之各正於此而定然則伏羲之圖詎略觀大意所能測識哉

先天圖中乾坤正位於南北坎離正位於東西皆有妙防今作二方圖以明之然看圖之法不如此詳細考究其中精蘊終不可得而盡也

先天旣有圓圖而此二圖復方之者正所以察圓圖之妙也蓋圓圖中內外分別觀之則有以知太極兩儀四象之祕並有以識則圖則書之防若於糾繆圓轉處觀之則有以識流行不息之機而並有以解循環聨貫之義然圓圖所蘊猶未易殫故又從而方之乾坤旣已正位則東西各三卦其陰陽之防盛可辧也坎離旣已正位則上下各三卦其陰陽之始終可辧也則是此圖之設固有以明內外之候別盛衰之等定乾坤之位列東西之徑察初末之形辧終始之序也

有初生在內之陰陽由防而趨盛有旣盛出外之陰陽由盛而就衰是盛衰之等由內外之殊而別而乾坤之位遂由盛衰之等而定矣上下之位旣正又可識居中而運行者皆六子之化也卦之初爻言防二五言中末上言亢是卽初防中盛末衰之防然非置乾坤於上下則六子之防盛不可得而辧矣

有震艮之一始一終而純坤之體定有防兌之一始一終而純乾之體定是乾坤之位由終始之序而定而終始之序實由東西之徑而分但置坎離於東西而各以附乾坤之二卦比而並之其妙自見蓋日月運行卽天地之大用所自出乾坤天地坎離日月也坎離當陰陽升降之徑正乾坤交接之際𨿽未至於化生萬物而絪緼搆精之妙於此二象亦已昭然蓋萬物俱由天地旣交而生坎離實具天地中交之象此正天地之大用所由始者坎卦所以獨言時用也文王後天圖坎離正位南北亦是此防讀周易者但知周易所有卦爻皆由天地相交而出則中交之坎離安得不代乾坤而居其位乎又知周易所有卦爻出於伏羲圓圖皆是先天則紛紛異議當亦自息矣

先天止有八卦一圖今復減去坎離而爲六卦圖者蓋因月窟六候歲令十二辟卦其見於周易所可按候而稽者皆止六象故也今觀日月交光其朔日之震爲一陽上之兌爲二陽望日之幹爲三陽是升陽之候止有震兌乾三象也其十六之防爲一陰下之艮爲二陰晦日之坤爲三陰是降陰之候止有防艮坤三象也又觀歲令其爲復爲臨爲泰升陽之內三候止有震兌乾也其爲壯爲夬爲幹升陽之外三候止有震兌乾也其爲姤爲遁爲否降陰之內三候止有防艮坤也其爲觀爲剝爲坤降陰之外三候止有防艮坤也比諸先天八卦其先後之次不殊而均少坎離以坎離非坎離也止是天地中交之象而已緣聖人畫圖作易無非發明天地間化育之所自起與化育流行之妙耳圖非實有是圖皆內外體用之象也卦非實有是卦皆萬物化生之象也第幹資始而坤資生故謂乾坤爲大父母六位時成而別爲八卦皆乾坤之旣交聖人因象而假設者也震特乾之交於坤初者耳坎特乾之交於坤中者耳以類推之六子之體莫非干坤之體卽莫非干坤之大用所由行特其交多交少交上交下有不同耳天地化生萬物莫不從天地旣交而出則是乾上坤下純而不雜者天地未交之象也坎本坤象而有在中之陽離本乾象而有在中之陰是天地中交之象也其餘六象或陽下陰上或陰下陽上或陽多陰少或陰多陽少莫非天地旣交之象卽莫非坎離之大用所衍蓋坎離二象止以明天地之交也云耳是六象旣具而坎離之義已存故有六象可無坎離也

圖稱先天必有先天之妙今爻爻拆之以觀其內外分合之祕則兩儀四象旣明而則圖之義著矣又復爻爻聨之以觀其左右上下圓轉流通則陰陽相依根陰根陽之妙旣著而循環不息之機寓矣又復立乾坤六子圖以別陰陽之上下微盛又復立坎離終始圖以別陰陽之純雜始終又復立有六卦圖減去坎離以觀一陽二陽三陽一陰二陰三陰一气流轉循環不息之妙而八卦一圖庶有以發其祕矣下復本先天圖中渾淪圓轉活潑流通之妙新訂爲循環太極圖其象與六卦圖相似而要皆先天河圖與先天八卦二圖其中自具之

此與河圖及先天八卦相似然非聨爲此圖則其中循環不息之機與名爲先天之義皆不可得而見也河圖之象一奇生於北內三奇長於東內然後七奇出於南外九奇盡於西外二耦生於南內四耦長於西內然後六耦出於北外八耦盡於東外是河圖中原其此循環之義也

先天八卦圖則河圖而畫之除坎離當交接之際爲乾坤中交之象其震之一陽生於坤內卽一奇之生於北內也兌之二陽盛於東內卽三奇之長於東內也幹之三陽極盛而外出卽七奇之極盛而外出也其防之二陽消於外艮之一陽盡於外卽九奇之盡於外也其防之一陰生於幹內卽二耦之生於南內也艮之二陰盛於西內卽四耦之長於西內也坤之三陰極盛而外出卽六耦之極盛而外出也其震之二陰消於外兌之一陰盡於外卽八耦之盡於外也其上下微盛之定分內外始終之方位無一不與河圖相肖所由謂爲則圖所畫者也是伏羲所畫先天亦本河圖而具此循環之義也後人止見文王作易之圖俱各向卦上畱心未見伏羲初畫本圖陰陽之畫連而不防本具气機聨貫之妙則其中渾淪圓轉活潑流通循環不息之防無可見今本此二圖作爲循環太極圖則八卦之與河圖其中精蘊不防可識乎

此圖陽之初生必在子中及返而就消卽在子初陰之初生必在午中及返而就消卽在午初旣分位不移以定其上下之體又陰陽之生皆必在內及盛而就消乃始外出以合諸橫圖方圖震防居中兌艮居外與易彖自內爲來從外爲往之義又幹𨿽位上而始終必交至於坤坤𨿽位下而始終必交至於幹以定其下交上躋之理又陰𨿽極盛必不離陽陽𨿽極盛必不離陰以陰終陰始卽在純陽極盛之時陽終陽始卽在純陰極盛之時以定其兩相依附根陰根陽之理又陰陽皆旋始而旋終莫非流行不息之用又純乾純坤分位所得止於六爻以合乎周天三百六十爲六十卦所得前三後三之數又陽進則陰退陰進則陽退以別其更疊著代之體又陽多則陰少陰多則陽少以辧其分位各得之宜又陽有進退陰無進退以別其行止動靜之節又虛其中間以爲天心使人知卦爻所起以象其肆應不窮之妙總要知河圖與伏羲八卦均是先天全是圓轉活潑之機防不可逐逐卦爻不向相連處一究心也此圖內外三分之則可以配三畫之卦內外六分之則可以配六畫之卦

以此一圖分注七圖莫不各具此圖之妙有比象河圖之圖則內外三分之者也以奇耦之在內外者與陰陽之在內外者其微盛始終皆相凖也

有比象先天八卦之圖亦內外三分之以陰陽之內外消息微盛始終糾繆廻環相依互根之妙全與此圖凖也

有比象先天六十四卦之圖則內外六分之亦如先天八卦然而兩儀四象以及六十四卦無非內合而外分而此之循環圖亦止是內合而外分與之相凖也有卦象之圖亦內外三分之謂聖人立卦之法以三爻爲一卦六爻爲重卦由此圖出也其陰陽之始而終也固有三候三位其陰陽之生而盛也有在內之三候三位其陰陽之盛而消也有在外之三候三位與此圖凖也

有歲令之圖卽十二辟卦則內外六分之者也由復而泰爲在內之三候故復曰見心由壯而幹爲在外之三候故壯曰見情此爲在東升陽之六候又有姤遁否觀剝坤爲在西降陰之六候皆與此圖凖也

有月窟之圖亦內外三分之除坎離爲日月由震而兌而乾此升陽之三候也由防而艮而坤此降陰之三候也與此圖凖也如不論時而論位則上中下三者止耳乃不達其原者但記甲乙字樣而目之爲納甲矣有天根之圖亦內外六分之如大圓圖者也其所發明則皆虛中之妙太極之蘊含而聖學之大原在此圖矣從前無所謂太極者也孔子系傳乃始有太極生兩儀之說極之爲言卽謂此陽極生陰陰極生陽之極動極生靜靜極復動之極也若使太極中原未有陰陽之極亦何憑而指此爲陰極之極陽極之極動極之極靜極之極而生此陰陽兩儀哉因陰陽俱由極處而生今旣已生出陰陽則方生之始必先有極至之道理存焉故因其後之所生而命先焉者之爲極耳太者尊辭也陰之所生必由陽極逮其旣生不得不奉陽以爲尊尊之故太之也陽之所生必由陰極逮其旣生不得不奉陰以爲尊尊之故太之也亦猶太初太古太上太素指其最初無加者言耳然執此以爲然有是陰陽兩象先立其中則又不可蓋無形而有理不可思議不可意測者也故謂之爲太也

周子何忽有無極之設也方陽之極也本未始有陰逮於陰之旣生而廻視乎生陰之陽極已敻乎其不可覩也方陰之極也本未始有陽逮於陽之旣生而回視乎生陽之陰極已敻乎其不可覩也故旣以爲太而又以爲無也此卽乾元本爲首出到得旣亨以後已隔過乾元一層便以爲無首是也

看先天圖旣有如上諸法知其渾淪無著本屬先天原不可以對待論之又知其圓轉流通本具循環不息之妙今觀邵子天根月窟一詩亦莫非聨絡無間之防也其詩曰幹遇防時觀月窟地逢雷處見天根說者全以復姤二卦當之不知此非槪論六畫之卦也是於先天八卦圖中看出流行不息之妙知其前進必有所遇原非截然謂此地爲坤而遂不復與一陽之震相爲流通也此皆八卦圓圖气機周流之妙𨿽指陰陽始生之兩卦爲言其實八卦圓轉流通皆是如此因於兩卦縫中前已欲離於坤後已將交於震其中疑前疑後之際乃合先後二卦而會爲一卦所以有遇防逢雷之說【煦】因推廣邵子之意作爲縫卦圖

惟此兩卦近而相親若比鄰然气之流行本相連屬故或前進而順或後退而逆若得會成一卦其在周易爻中每每言遇如或隔一隔二流行之气不相連屬則無言遇者矣此如人在他鄕𨿽日遇秦越不相接近之人究不得言遇惟與同鄕同井之人倐爾相値然後爲遇何也以素相親習故也總緣先天圖中气之流行有漸而不驟其初終微盛又各有分位而不可亂也周易開先天圖而爲卦其所發明皆先天圖中之奧於此相遇之縫卦亦可以識其槪矣

易爻言遇者六卦噬嗑丰暌夬同人小過是也噬嗑離遇震也六四由震變離又遇夬乾遇兌也九三由乾變兌又遇丰之震離遇也九四由震變坤又遇暌之離兌遇也九二由兌變震則震與離遇九四由離變震則離與震遇同人𨿽非縫卦九五大師克相遇者此卦未變中爻防幹與防遇旣變中爻兌離與兌遇小過𨿽非縫卦然六二中爻防變幹則防與幹遇九四震變坤則震與坤遇上六震變離則震與離遇復之與姤本未言遇而邵子補言之然孔子固亦曰姤遇矣非縫而不言遇者本無相遇之理也是縫而不言遇者非不可以遇言也亦如諸卦俱由交來俱宜言交今但於屯之一卦稱曰始交舉其端而已知縫卦言遇全說圖中流行之气此又看圖之一法也

得如上諸法看先天圖而圖中精蘊槪可識矣然文王後天一圖比於先天各一其象宜若各一其防而要皆發明先天之妙也今略釋之

文王未嘗畫卦何忽有後天一圖不知後天者先天一交而變易者也乾坤中正之位故中交而變爲坎離離左而坎右離上而坎下故上下交而變爲震兌此皆一爻相交者也四隅之卦則各以兩爻相交而亦各易其位陰之始與陽之終交故防以上二爻交於艮之下二爻而乾坤成矣陽之始與陰之終交故震以上一爻交於兌之下一爻兌以下一爻交於震之上一爻而防艮成矣此皆以兩爻相交者也蓋謂陰始陽終陽始陰終原自具有交接之義故也若陰始陰終則必間以陽陽始陽終則必間以陰豈復能有相交之義乎後天在人則已發之和在天則資生之化育出焉其以坎離代乾坤者明坎離爲乾坤相交之象主坎離者只如言乾坤之交云耳坎離之外所有六象皆坎離所統只如言資生萬物其陰陽防盛不同者皆由交後出也由無形生有形由無象生有象非此一圖則先天之蘊曷由而宣因在旣交之後上下左右相感而互易是以比諸先天另成一象此圖書分合之故先後天不同之由也要其順交逆交中交上下交皆各有妙義存焉此不可不察也納甲之法上古聖人仰以觀於天文因設之以明易非術數家所能作也見於卦辭曰先甲後甲是文王之前已有納甲矣見於爻辭曰先庚後庚是周公之前已有納甲矣夫文王周公之時固未聞有所謂術數也術數之可考者始見於越絕書與吳越春秋或亦戰國術數之士襲日月交光之說因吉凶禍福之言盜其靈機推廣義例因紀其光交之位目爲納甲以惑愚蒙欺當世耳然所重在交而不在位甲乙丙丁皆其象之寄焉者耳今但目爲納甲則是襲其皮膚而忘其神理矣術數之惟火珠林以錢代蓍猶與易數相符試之占卜每有徴驗至於祿馬貴人乖於易理絕無可驗斯其僞作不近道理亦已明甚卽其有取於納甲亦絕無納甲可用之處亦絕無納甲可驗之時而考諸日月交光實與易理絕有闗系其妙皆出於先天八卦圖與文王後天圖先天圖中震艮夾坤於北一爲陽始一爲陽終乾與坤交遂有大明終始之說而西南東北擬於坤卦遂有一得一防之分得其始也防其終也蓋由先天圖出也後天之象震見西南艮見東北者也因先天圖陽之始終於坤者有一得一喪之象因有震艮兩分而震艮兩象見於後天者實在西南東北之位則是西南東北又由日月交光出也然由生明之始以及明之終其中所見止有六象此正所謂大明終始六位時成也可知易卦所闡全是圖中之防而納甲所闗非細故也又如蠱𨿽無干而陰終陰始所以言甲防𨿽無震而取義於伏所以言庚又如革之已日爲離而言此皆聖人借日月交光以明易者也陰陽之气升降於天地之間非可耳聞目覩而日月錯形則有形可見有方可指故寓其義於日月交光以明六位時成之象後儒不知成像各有其時各有其位而又未博以觀書精以求理但卽所見之方命爲納甲則是納甲之言是後儒之妄稱非先聖借以明易之本意也易冒天下之道巨細精粗何所不有豈以其精也巨也而存之粗也細也而略焉不講乎負之豕載鬼之車濡尾之狐斯其鄙防亦已甚矣然皆入易中聖人之不擇言固如此乎乃以理數合一不分之書而顧內理而外數則聖人亦何取於庚甲而著爲經也庚甲旣所不取則火珠林之所傳𨿽有不易之理卽數而存者盡在所棄是得其半而失其半也宜乎易理之未易言也

日月交光具此六位時成之象自開天而已然矣伏羲仰觀而得之因畫出八卦圓圖其中陰陽之微盛始終莫不與日月交光六位時成之象相合干彖大明終始六位時成蓋言日也坤卦西南得朋東北喪朋蓋言月也是日月交光見於周易者已如此也支幹之設黃帝時大撓實始造之伏羲中古未有支幹何得遂有納甲之名哉然而後世相傳名爲納甲者當由伏羲初畫時因日月交光之故而畫成此圖則羲圖之與天行合也因借日月交光之防以發明此圖則天行之與羲圖合也迨於支幹旣造後人傳授羲圖因見日月交光各有其位而不相亂也則遂以六象所在之位十干所配之方指而証之以便傳習是則日月交光乃伏羲明圖之具而納甲之名則後人之借資而便習者也安得不考其實而辧之

大撓之造甲子亦由先天四圖始也艸昩初開何能截然指此爲甲爲乙爲子爲丑乎又何能截然指某歲爲甲某歲爲乙某日爲子某日爲丑乎然以周易考之則陰陽之始終微盛固可得而辧也萬物莫不由水而始而水則生木木則生火火則生土土則生金此驗諸物理而不爽者也一歲之中由冬而春而夏而秋何勿相配耶顧此五行之中又莫不各有陰陽各有微盛則甲乙亥子之必重又防可識也此十干十二支之設固又所以紀陰陽之微盛者也然以此支幹布之於年月日時而皆一一有其不爽者何也曰是由易卦出也卦分上下兩象而初中末之三候上中下之三位固各有不易者也察支幹中陰陽之微盛擬諸六爻之時位各分其類而納之然後徵諸人事合諸天時某爻之動變也而驗諸某歲矣其爲陰陽之微盛何如而支幹之相配固亦可得而定也於是而又驗之於月於是而又驗之於日其支幹之相配亦莫不皆可得而定也然後知某歲乎其爲甲子某歲乎其爲乙丑也故曰大撓之造甲子由周易始也匪特此也卽後世流而爲術別爲生克制化分而爲數別爲太乙六壬奇門要皆由周易中陰陽太少之機始終微盛之防與當位不當位之妙出也安得習而忘之而不察由然之故哉

納爻之法用諸卦爻每有奇驗而天干獨無所徵安得指定某歲爲甲某歲爲乙乎曰此由空亡而定之者也每十二支必有二支不可得驗以其虛也乃出十旬之外至甲乙之地而驗矣於是乎定爲某歲爲甲某歲爲乙也不察歲時日月甲乙支幹之所自始然則易冒天下之道孔子詎無稽之語哉

始造甲子

易冒天下之道精粗巨細何理不具故大撓之造甲子實由周易始也甲子乙醜名也而義具焉陰陽五行之義蘊於圖書而卦爻遂資以托始有晝有夜有剛有柔有微有盛有始有終無出陰陽二者更疊變換而已然而非五不徧者河圖之生數至五而始備也故陰陽之義該於二備於五止矣該於二者奇耦之所分備於五者生成之所合也二气之流衍以次相循無截然更換之理故大寒不卽交大暑大夏不卽轉大冬莫不有中气存焉此二太之必循爲二少四象之所以相因而見也是生生不息之原也四行之徳平列四位分主四時而不能不反而歸中是化原之所自起也於是乎四而五矣若使缺一則滯而不靈而不可以行故聖人察其遷流轉動之義於是乎命爲五行別其性導其機本其實也旣周五行而又兩其候於是乎五幹六支之數由以起矣幹數出於生支數出於成幹幹陽之健運支坤陰之靜鎭也故幹必五而支必六者是奇耦之定數所由以建中立極者也幹五而其用十支六而其用十二一陰一陽之謂道重卦之義也幹動而支靜幹陽而支陰故天干六周而地支始能五徧幹五而行六支六而行五體陽用陰體陰用陽因以見天行之健逾於地也二气五行出於河圖固已支何爲乎十二也因聖人仰觀於天見夫四气之運合而成歲而日月之交防者必十二周知非十二支不足以相配矣乃此十二支不能無陰陽之分則猶之乎六也四气之中無以間之則混而無別故本五十歸中之義命之爲土附於各行之後則四而猶之乎五也播五行於四時無出陰陽太少五行除土四而已矣非土則無以善藏其用故四而五之河圖建中之象也河圖之序始水火而終金土先气而後形生物之理胥如是也木火土金水者相生之序一气之流行循環而不已者也然有陽不能無陰故因其中數而重之而干支之數備矣最重濁者莫如土天干之土建中而運陽動而從天也地支之土各隨一隅而分布焉陰靜而從地也干支皆五行也幹之土二支之土四者河圖無隅洛書有隅故也洛書非隅則四方無所定五行非隅則四行無所別也凡皆陽動陰靜之義也五行者一气之流行耳曷爲乎首之以水也萬物之生資水以始天以一生地以六成一生之始六成之始皆始也幹資始者也初九九四又內外卦之始也聖人之論爻也潛龍躍淵爲何象乎則幹初之與天合徳亦明甚矣於是乎有子支之納子其名水其義也得始之之義而五行之原定矣於是乎衍之以生生之理於是乎定之以各得之數而支幹之大義舉矣水之所生水而起木之所生木而起序也爻之成也由一而二由二而三亦序也與初同徳納於初與二同徳納於二與三同徳納於三理也然就五行而論則謂爲與爻同徳就卦爻而論仍是爻中自具之徳非外有物焉能與諸爻比而同之也故卦爻中自具之五行皆卦爻中陰陽微盛之理所辧別而分計者也不知其義不察其原則以爲納而已矣其甲乙子丑十干十二支之名則假立而其義焉者也納之爲言又支幹旣名之後因其義之可寄於爻而彊以予之之說也知五行之理卽爻而具則渾而一之可耳安所事納哉幹資始又陽徳也陽徳故納陽支陽順故支亦順也子寅辰內三象皆陽而順午申戌外三象皆陽而順也火外明而內暗故不見於內而見於外卦之初以序而論三不爲火而爲土內卦之終也亦猶水有陰陽而終之以土木有陰陽而終之以土者然也是洛書四隅之義河圖五十歸中之義也以生序而論五宜爲土而玆爲金金實資火以生故五行之長生獨以金生於巳以相尅爲生不以相生爲生是圖書易位之祕也上之終也與三同徳故復爲土焉幹資萬物以始而所納如此則爲幹所生者亦視其所得於幹之初中末而遂並初中末所具之理而皆能各得之矣坤與乾配不與乾爻同徳而與幹對取者交泰之義也坤陰故逆使然也三女配夫三男故三男納其陽而三女遂納其陰凡皆陰陽五行初末微盛之奧義也而不知其義不察其原則以爲納而已矣合諸歲月而歷歷其不爽者取驗於時位者也時有三候位有三等徵之於爻實有妙義存焉而聖人設之以支幹別之以五行証之以陰陽均所以發爻之義也天干之序不首水而首木建寅之義也然水無質而木有形亦體陽用陰體陰用陽之義耳幹納於卦支納於爻支可以位定幹不可以位定也陽之爲徳過乎陰陰之爲徳止乎其位陽常饒而陰常乏天能包地天參地兩之義也聖人仰觀察日月之交防毎一卦象以一干紀之故幹之所納不於爻分而獨於卦統者天行也納支驗而納幹不驗者幹陽善動者也動則非位之所可拘陰靜而止始終微盛之理一定而不移故察其初末之形皆昭然而易辧也然非考之於火珠林則亦茫然莫得其解矣

支幹之始與爻同徳故能與爻同建於位而莫之或移與爻同徵於時而莫之或差聖人論爻以三候徵時以三等徵位卽納支納幹義也夫然則爻非爻也皆支幹之流衍者也故子寅辰者爻之內三候也午申戌者爻之外三候也而要非子寅辰也爻之內三候而已而要非午中戌也爻之外三候而已

曷由知歲月日時確乎其爲某甲某子也幹陽卦也則陽徳之所衍幹必陽干支必陽支也故於幹則納六陽幹於支則納六陽支也幹又大明終始美利天下者也故內則納甲而外則納壬甲壬者十干之終始也坤與乾配陰木陰水與坤合徳乙癸所由納於坤也支行五而支數六又必重爲十二者何也卦立三爻有內不可無外有陰不可無陽故也內外重之則六陰陽重之則十二矣然陽卦得陽陰卦得陰𨿽十二也而猶之乎六也以六支而分配於內外卦仍然是三候三等之義也卽在河圖其生而長長而盛亦三候也其下而中中而上亦三位也夫坤旣與乾配乾納陽支之子則坤宜納陰支之醜而乃以對丑之未納之者因坤必與乾配始有化育而又必一內一外然後始可相配非同內同外所能相配也天下之理不異不可以爲同故乃與類行之言說八坤卦蓋以幹爲類也若水之與水火之與火合體而不分安能相資而用以爲類乎暌本乖離之卦而爻爻言合蓋不同不知其爲乖不乖亦不知其爲同其理固如是耳因坤必與乾配故必納未於內卦之初而始克與外幹之午火相合納丑於外卦之初而始克與內幹之子水相合此乾上坤下坤上干下陰陽合徳化育無窮之義也其子之必與丑合午之必與未合者此卽左陽右陰兩相配合之義也然幹之陽支順坤之陰支逆何也天地之理一往一來一順一逆然後生生不息之妙出焉若使一槪皆順則陰陽皆不能以相配亦恐其易盡而易窮矣至於六子各得乾坤之一體故遂各納乾坤之一支得初者納初於初得中者納中於初得末者納末亦於初也乾坤所納之支旣各有定然後卽其所占所動之爻合諸歲月日時而考之其爲幹初之動乎而徵驗於某歲某日矣則知其日月之必爲子也其爲坤二之動乎而徵驗於某歲某日矣則知其日月之必爲已也於是乎累積而累驗之而於甲子乙丑之序絕不相紊也然後卽其歲月日時而序次之此所以有六十甲子之設是則大撓之造甲子蓋由易始也然非於火珠林中納幹納支之法因其占而得驗者考之莫由知其故也故凡道理之附易以傳者皆不可目爲粗淺而棄之不講也

支幹之設總不越河圖中奇偶之與五行而已陰陽之義出於奇耦四象之義定於五行支幹之中各有五行五行之中各有陰陽其或五或六者猶之乎或四或五而已知陽奇而陰偶則十合之而奇十二合之而偶矣奇者天偶者地奇者生偶者成奇者陽偶者陰也納支之法固出於易固取驗於卦爻納幹之說詳於日月交會然亦特指其所在之方位而証之耳及納之於卦原無可驗何由知此歲月乎其爲某甲某乙也曰此亦易辧耳蓋幹十而支十二以干合支十旬之內必有二支非干之所能及而此幹所不及之支如在十旬之中見於爻象其於爻也必無所驗以此旬無此爻象故也迨及前旬已過後旬復來而此爻驗矣故此一爻如在十旬之內古人遂目爲旬空以萬事萬物莫不由虛中起也迨及其幹已換而其爻已應則卽其所換之旬知其初由虛中而出則遂定爲旬首而目之爲甲然甲陽木也有陽不可無陰故遂以乙之而定爲陰木如是因木之生火火之生土土之生金金之生水而丙丁戊已十干之名由此而分十干之位亦由此而定矣故能知乎歲月日時爲某甲某乙也凡皆由周易始也今人率議火珠林而不察支幹初造之始得爲知周易者乎

五行

伏羲之卦圖所以開天而明道者也其內合者大本之所由寓其外分者大用之所由行也緣其靈妙實與大造同運由其後而逆遡諸資始之元千變萬化由之以出故聖人體之可以作聖而天地與之合徳凡民用之可以趨避而鬼神莫測其機顧達天之道非聖不傳而聖神天縱又問世不一出故其說於吉凶隱其義於占卜以俟諸來禩耳夫伏羲之至文王蓋亦不知幾何年矣周易未起非有占卜借以傳其卦圖則伏羲之圖當不至文王而早已絕矣借令傳之非於吉凶確有明驗則亦當不至文王而早已絕矣文王何據而有周易之作乎乃文王周易固已有先甲先庚帝乙巳日之辭則是干支之說文王之前已如是也夫伏羲之至黃帝亦不知幾何年矣顧黃帝時大撓始作甲子若使妄意作之漫無證據則其納諸卦爻當亦必無可驗乃旣已納之旣巳驗之借非其前原有五行生尅之理大撓何據而有干支之設乎不知干支之設始於生生尅尅之幾生生尅尅之幾始於五行五行之辧始於圖書皆自開卦以後歷歷驗之有以確證其所由然也河圖之左旋而順者相生之幾也洛書之右旋而逆者相尅之幾也生尅旣定而五行具焉而六親分焉而六十四卦之列爲八宮別爲升降循爲歸遊亦由此定焉蓋六十四卦莫不各有一行之所屬而升之與降歸之與遊胥有以徵其至一之性而彼宮此宮各不相干是五行之理由圖書之五象而定也然河圖之象除中五與十四而已矣洛書則四正四隅而五亦居中猶之乎四也故五行之在卦中者二生二尅亦莫不各有本行存焉於是乎逐爻察之有與卦之本行同徳者則命爲兄弟其生生者與卦徳同其尅尅者亦與卦徳同也有能生此爻者則命爲父母有爲此爻之所生者則命爲子孫有尅此爻而爲此爻之所畏懼者則命爲官鬼有此爻所尅而爲此爻之所驅使者則命爲妻才是六親之設固寓乎生生尅尅之幾而實由五行而定也夫五行之在八卦旣各有生尅之幾而六爻之在八卦又各有陰陽微盛初末上下之別於是乎干支之設由以起矣是則定各卦之本行者圖書之方位也定生生尅尅之幾者各卦之本行也定五行之目者生生尅尅之幾也別支幹之次者五行生尅之理也十干十二支則河圖中奇偶微盛之祕洛書中四正四隅之妙也非有吉凶同患之聖人歷歷占之歷歷驗之五行何自而有其名支幹何自而別其序周易何自而有其經乎觀於精粗不遺小大必備則所云其道甚大百物不廢者亦可見矣今之學易者莫不奉周易以爲凖繩而特未詳於三易之所始則索諸精深而遺其淺顯又視五行生尅爲易外之事而嘗不之察至其爲學恆若大本大用至神至變至精所存可以旦夕卒解一歲半歲不難遽達者宜乎易學之難也

五行非五行也卽剛柔太少之所別也今之占卜習說五行便覺實有五行在其爻中矣夫五行亦何象之可執乎旣不可以象執則取精繪神當自別有至理存焉夫先天八卦南太陽而北太陰東少陰而西少陽先儒解說皆是如此而洛書所分南火北水東木西金非不隱與之合也金火剛而水木柔剛者太陽少陽之所別柔者太陰少陰之所分也今但執爻中之五行而以爲實有五行之象在其爻中則亦未達剛柔陰陽之防矣坎出於坤故爲太柔離出於乾故爲太剛兌之乾體多故爲少剛震之坤體多故爲少柔水趨下而無質金剛矣而火猶尅之木柔於金而中含水故太少殊也土之性火成則剛而水成則柔故總四象而中處焉如陶埴之坯成於水陶埴之磚成於火則剛柔防矣

水火木金皆生於土水火土之气也木金土之形也惟气爲能入形故木金亦含水火之化也木之汁水也而漸長漸大者气也是火之用也鉛汞合而成金是亦水火之化也

河圖生成之序水火以气用故居先金土以形成故居後木之半气半形者故中處而其數爲三

水得幹之元火得幹之亨金得幹之利土得幹之貞水者天一所生萬物之初莫不資水而始故以爲元火者地二所生可以水可以焚木可以鎔金可以合土無有一行而不能與具故以爲亨金者地四所生防制之性無有屈撓故以爲利土者天五所生其體靜正安其所而不動故以爲貞木乃天三所生其數居生數之中其性在剛柔之間其質在形气之間其徳在亨利之間故以爲少柔五行之徳皆幹徳五行之性皆幹性也故謂爲大明終始也

五行之中旬空六合最符易理萬事萬物莫不由虛中而起伏羲圓圖中不可畫者是也孔子所由謂爲藏諸用也大本立而達道行圓圖之一加再加是也孔子所由謂爲顯諸仁也顧陽動而善遷包含徧覆常見其有餘陰靜而鎭定收斂凝聚常見其不及故天干已足十旬而地支之數常不能充乎其量故虛之於十旬之中者藏用之妙實之於十旬之外者顯仁之機也其旋虛而旋實則陰陽流轉虛實相依初末相循微顯相伏之祕也由虛而出必於乾首亦如卦爻之有初者然也以漸而往次及於丙丁次及於戊已次及於庚辛次及於壬癸亦如卦爻相循自內而外自初而末自下而上莫非陰陽流轉虛實相循之妙也卦爻之占最重日月以卦爻爲萬物則日月兩建皆其懸象著明照臨於上焉者也無有一事一物不照臨於日月則卦爻之遷轉支神之虛實何有不管攝於天干者哉故無之而知其虛有之而知其實也然前此之伏藏者及其旣出以漸而進必及六旬乃克五周天干而與天干之五行相合是其不及天干者殆五倍矣故以爲陽饒而陰乏陽動而陰靜也伏羲之圖文王之卦周公之爻皆此義也聖人之設立干支烏有一焉不冒於易之道乎

萬物之數無逾於十十者數之備也及之者謂之適足不及則不足者也河圖數十適足者也洛書數九不足者也聖人凖之而有陽饒陰乏之制日月之麗乎天也日則常盈而月有盈虧莫非陽饒陰乏之理也月之盈由日之常盈者相形而見地支之有虛實由天干之適足者相形而出也

天干毎旬皆實地支每旬皆虛陰陽之義也虛者五周而徧歷乎天干陰從陽也實者六周而徧歷乎地支陽從陰也體陰用陽體陽用陰陰陽交感之義也

五實而復歸於中者一行之周流五虛而各效其能者五行之疊運也

一無而四有者四正四維之大用四動而一靜者五十歸中之大體也

天之气自上而下順也幹之運乎支也先甲乙次丙丁從陽而順也地之气自下而上逆也支之見於幹也先戌亥後申酉從陰而逆也

上古之五行蘊其義於圖書中古之五行寄其義於卦爻後世之五行乃別其義於支幹及夫支幹之義旣著而壬乙禽遁星命之說紛然各出然皆推本於日月故日月者陰陽之迹象太極亨動之眞機依之則驗離之則未有能驗者也

天干五合地支六合陰陽相配之義也河圖生成之數一與六配二與七配三與八配四與九配五與十配此生成相配者也天干五行準於河圖故甲與巳合一六之聚也乙與庚合二七之聚也丙與辛合三八之聚也丁與壬合四九之聚也戊與癸合五十之聚也一三五七九陽也故甲丙戊庚壬爲陽二四六八十陰也故乙丁巳辛癸爲陰

後天方位圖甲乙東丙丁南戊巳中庚辛西壬癸北凖於洛書者也東南之陽與西北之陰相配者也故東南之陽幹與西北之陰漧亦相合者也

先天圖東陽西陰之兩儀原具相資相得之義地支之六合凖此者也環列十二支自丑至午列於東陽之分也自未至子列於西陰之分也陰必與陽配東必與西配故子與丑午與未以次而分列者莫不以次而各有合也

四時之序前者引而後者續此相生而無間者也故惟相因之三時前取其生中取其旺後取其墓爰得以三合稱焉與旺衝者必其克絕者也若寒之與暑水之與火是也於是乎止於三合

周易函書約存卷首上﹤經部﹐易類﹐周易函書約存﹥

欽定四庫全書

周易函書約存卷首中

禮部侍郎胡煦撰原卦約

體卦

乾坤爲大父母諸卦俱由乾坤而生莫不各具乾坤之體所以有體卦之設謂諸卦之剛柔皆止交得一爻而乾坤本體固未盡沒也卽如震卦本坤體也乾初之一爻來一交之遂爾成震故坤之初爻𨿽伏而坤之半體猶存則震遂以坤爲體卦體內而用外體靜而用動而震之往來流動在此初陽其中末之兩陰固靜體也其力又足以相抗因遂以初陽爲主而定之爲男無妄曰剛自外來而爲主於內是也自來以外字爲指外卦到此等處所其說不通矣乃不得其解者又將外字鶻突混過得爲知易者乎

乾坤體也六子用也體之一交而用斯出矣乾索於坤則用其九於坤而坤之體固在也坤索於乾則用其六於幹而幹之體固在也因六子之成皆各得乾坤之一體所以謂爲體卦因其來交者止於一爻止能變卻一爻而本然之體猶未盡沒所以又謂爲伏卦如防之伏震而言庚孔子謂爲防伏是也重卦具內外兩象然自乾坤而外凡其往來上下者非九用於坤則六用於幹矣只緣六子皆系乾坤相交而成而本然之體三爻原自相等今忽變此一爻是所存之兩爻爲體而主靜而所變之一爻爲用而主動周公於乾坤兩卦特著用九用六之說明此往來上下者皆爲動用之爻也又因體卦三爻相等今所存之兩爻亦相等均力敵莫適爲主因擇其往來流動所變易之一爻以爲之用故三男三女皆有獨異之一爻卽其主爻其在合體之兩卦除與乾坤相合者止有獨異之一爻而三男三女交並爲卦亦必有上下卦獨異之一爻孔子彖辭所由有往來上下之說無非示人觀象之法用以審擇主爻而已系傳中一索再索三索凡皆指其動用之機而言之彖中之往來內外上下凡皆指其動用之機而言之彼不用之體卦置而不論者體立於內而主靜用交於外而稱來體言其形之似用言其气之通也故全部周易成卦之妙全在用九用六兩節此義不明自漢以來周易全無眞解職是故也卽如屯爲序卦之首便曰剛柔始交剛柔者九六也交之爲言用也始之爲言該六十四卦之辭也因當天一生水一陽初萌於下故孔子指其用處而言之今但知以二體釋卦名義夫二體皆男何剛柔之可分乎又曰始交謂震難生謂坎全不知剛柔始交卽九六之初用以此解易宜其無周易也

今立體用二圖於後

﹤經部﹐易類﹐周易函書約存﹐卷首中﹥

【體立於此而不動用交於外而忽來則以能動者爲用故三男之用皆二陰靜而一陽動三女之用皆二陽靜而一陰動易爻稱九六俱傱動變處言也易彖指說往來上下進退內外俱自動用之一爻指其爲主於卦中者言也不知二用之妙則彖傳之辭全不得解而卦變卦綜遂致支離之逺矣】

【其以二色別陰陽者伏羲之法也不如此則無由稱爲兩儀四象其以連斷別陰陽者周易之法也不如此則旣開之圖不可以一色辧也其以虛實別陰陽者函書之法也與伏羲之法相似不如此則二用之象難明】

【其用必由體出故二用之圖皆連體卦以爲法】

內外卦

卦中六爻不能爻爻皆主其事因人事之吉凶得失皆從動作有爲處分別見之故卦中之吉凶得失亦卽於往來動用處隱隱微露其機緘聖人見其由然所由於卦中方用之九六而或稱爲往或稱爲來或稱爲上或稱爲下吉凶得失亦遂由此而定此之故也然稱往稱上者必在外卦稱來稱下者必在內卦所以又有內外之分惟剛自外來而爲主於內此內字固指內卦而此外字則謂坤體本立於內而此一剛原非坤之所有故以爲自外來也

九六卽剛柔之義也曰剛柔始交卽九六之用也然在屯卦上下二男皆爲用九顧必兼柔而言之凡剛之所施非柔之能受則九之爲用不可見也且柔之爲體止於能受故坤之用六其辭不過利永貞而諸卦之陽莫非干九之施用故用九遂有羣龍之見不觀此四圖則乾坤二用及坎之時用皆未易明了

彖中往來上下不言於相等之爻而言於獨異之爻明此爲九六之用也然又有交與生之兩儀不可不知今試卽震卦觀之如以乾坤兩卦相比則震初一陽實由乾來自坤體本無者視之便若得之自外而要皆幹九之大用所成故以爲剛自外來而爲主於內傳之一索正謂幹之初交於坤此交之說也如但論坤卦則此一陽倐而變卻坤初若自其中生出者然也故又有生之說無妄剛自外來而爲主於內蓋言交也體用之說也復見天地之心蓋言生也太極動而生陽靜而生陰之說也

傳中索字全在動用處說索者求也有求於彼而卽助於彼故惟索字爲能兼有交字生字兩義交爲與而生爲取所謂將欲取之必姑與之也萬物之機緘相觸其自然如此此卽日往月來寒往暑來之義陰陽之妙先有交而後有生亦如索債者先有與而後有取也此聖人寓義極精極微處詳見原爻

之卦

古人動用之爻名爲之卦之者往也是方從此處發腳非竟到地頭之說若云乾化而坤剛化而柔是竟到地頭全然滅卻本卦了豈知用九一節只是將元亨交界處劃淸使人知先爲一靜後爲一動耳又以明一動之實由一靜故於文言便曰乾元用九也

名卦

周易卦名在文王開圖之後非伏羲時所有見下系第六章

重卦

重卦非文王也始於伏羲大圓圖

元亨利貞

乾元一亨六十四卦悉從此出而萬物之全象具焉故曰萬物資始幹惟一元在靜正之時涵而未發是幹所獨有者萬物𨿽得而資之資其元之旣亨非資其元之未亨者也故莫有得幹之元者然亨由元來故曰資始無極之妙正在此中旣亨以後惟震得乾之最初在乾元方亨之始爲能克見天心所以有震亨復亨之說是爲得幹之亨者坎得於中則但曰維心亨矣艮得其末而在乾元旣亨之最後故不言亨然遁之陽在三爻內卦爲艮則亦曰遁亨矣此外則或得其利或得其貞者比比皆是莫不由乾元一亨而始故元亨利貞四字爲六十四卦從出大原而亨利貞三字又皆因元而始有所以孔子謂爲資始又曰統天禦天又曰大明終始又曰首出庻物無非明此乾元一亨之妙耳元靜也亨動也利貞皆動中之妙用所以周公特著用九一節無非明乾元一亨之大用耳此豈大通而利於正遂足以盡其義乎今略釋之

元天也亨命也利性也貞則天命之旣成而各正其位者也其在人也則性元也情亨也率之而爲道則利貞也元未發之中也亨發也利則發而皆中貞則喜怒哀樂之節也元者一貫之一也卽無窮盡無方體虛靈不昩肆應不窮者也未亨以前烏乎覩也烏乎聞也可言者將亨之元也故中庸以爲自誠明不亨則其元不著故周易自乾坤而外其可言者皆亨利貞而已矣乾道流行不息故止考之以時坤道一定不移故可正之以位六爻之位皆坤有也乾陽以時進退其間乃始有爻位之可指故利貞在旣亨以後而遂以爲六位時成各正性命也六十二卦幹陽所到𨿽分位多寡不同莫非九之用於坤者故曰大明終始六位時成

幹之所有惟元而已亨利貞非元也而非元不亨非元不利非元不貞故獨以大哉贊乾元也其在圓圖則中之所虛者元也兩儀之初來者亨也亨而能周乎六爻者利也能成六十四卦而各正其位者貞也以元配春以貞配冬非也元爲無極在未亨未復之前冬十月之象也亨則春而利則夏也貞正也成也萬物秋成之象也

讀周易者須知幹不是天坤不是地觀統天禦天而可知矣又所統所禦者則必有統之禦之者也又須知幹用用於坤坤用用於幹觀六位時成可知矣有位可指在旣成之後則非位可定者在未成之先矣故乾必兼坤之位而後可以考時坤必得乾之時而後可以成位不然則流行不息者有何上之可言一定不移者有何初之可遡乎

幹彖

資始者未嘗有始者也其候則果粒之未布生生之理全具而無缺也故元者幹之靜也靜則無可覩因卽萬物之所共仰者而以取給之義命之爲資有其始之則幹之動矣其候則晨戶之方辟可以出而有爲時也故謂之亨亨通而巳矣尙非有所著也始而通必有所著有所著無所撓斯健之至矣是利刃之辟易而莫予云阻也奚所往而不利利而有成斯各正其位矣所以爲貞若匠氏焉斧鑿刀鉆具而梁柱斗栱方員長短之各一其質也元靜而亨動元無而亨有是未交之幹也元亨幹而利貞坤元亨神而利貞形也是已交之幹也亨言其施利言其受也一施一受斯交矣利言其始貞言其成也元者神始利者形始也資始統天者元也天尙爲其所統而況於庶物已乎形之成也各有定分而猶以爲流也則方亨之候也大明終始六位時成言元之不窮於亨以見元之大也乘龍禦天則乾元之廣大精微𨿽屬方亨而一元之理已全賦而無所歉也寜謂聖人然耶變化而各正性命利之貞也首出庶物言利貞之由於元以見元之大也乾元一始萬物皆得而資之故以爲首出庶物萬國者庶物流形之地卽時成之六位也咸寜者利而旣貞之象卽各正之性命也非元不得而有之故以爲首出庶物萬國咸寜也是合上四徳而總結其防也

用九見羣龍無首吉

周公此義最深最妙自蔡墨至今誤解已久其原皆由誤認爲占周易豈嘗有一字言占者乎其言占也皆欲人因占以窮理耳周公特設此節正爲乾元一亨其源頭微妙深隱其大用周徧流通天行於穆之妙諦千聖精一之心傳悉由此出不識主理而言聖學者何乃盡向占卦中理防僅作不用其剛乾化而坤剛化而柔說也何其於用九二字絕不理防何其於孔子文言乾元用九亦絕不理防也夫九固幹陽之名也用則當權得令之說也旣云用九必須在九之用處著想畱神庶得眞解今曰不用其剛竟成九之不用了不識聖人何忽標用九二字於其上耶夫乾龍也坤馬也必曰乾化而坤則是乾龍悉已變去何得尙有羣龍之可見耶至云乾化而坤看之卦之彖辭則是止知有占而不知有理也將使周公特設此節竟成贅文卽並其辭而去之亦未爲缺也周易本言道之書以理爲主乃卦卦爻爻徒向占卜上打防則亦數學而已世猶左程而右邵以爲程理而邵數也何悖謬之甚耶豈知主理而言占者淪於數而不覺主數而言象者造乎理而更醇耶欲明此防必須將元亨利貞四者逐字體察到極精極微方爲得解蓋元者幹之靜也是不竭之府渾然在中而未發者也亨則幹之動也是乾元之呈露天心之肇見而已發者也九之得用正由乾元旣亨而出所以文言便曰乾元用九也誠以乾坤爲大父母六十二卦所有陽爻𨿽上下多寡不同要皆得諸乾父故於乾卦特添用九一叚以見乾元一亨爲用最大萬物莫不資之所以謂爲羣龍不必六爻俱動龍也諸爻分得之陽皆龍如初二五上逐爻皆各言龍是也不必乾卦六爻龍也諸卦所得之陽皆龍如屯之初五蒙之二上是也不必獨動之爻龍也卽靜而爲少陽者亦龍如一百九十二陽爻是也然皆悉由乾元一亨有此大用所以謂爲用九見羣龍也本卦六位固曰時乘六龍矣今不謂爲六龍而謂爲羣龍六者本卦之定位羣者不一之泛稱以干元一亨六十二卦咸得所資而各成其體故特設此一象以明幹之爲大父云爾坤之用六則以六十二卦所有陰爻皆由坤出故也幹曰見羣龍坤不曰見羣陰者陽明有可見之道陰迷無可見之理也又以坤道無成代終悉歸其功於乾元此周易貴陽之義也孔子文言用九之上特添乾元二字固已指明九陽大用從出源頭說向將亨之際必如化坤之說竟與乾元絕無干渉矣豈知添出乾元正要發明大用所從出也其曰天下治也便是說羣龍之見其曰乃見天則便是說能亨之元安得不向用字打防而竟可曰不用乎哉然用九見羣龍而仍謂爲無首者是又將動靜分界處截然劃淸蓋首者元也明此爲亨之時非元之時也是則孔子添出乾元務合元而言亨說亨之所由來周公說出無首務離元而言亨說亨之所由定亦卽四者各爲一徳之故也謂此用九已屬元之旣亨非如靜涵可比然自乾元而論只是已到發用之時與元之靜涵絕無干渉而已無首而曰吉者乾元一亨萬物各得所資各正性命安得不吉因此在乾元旣亨以後故曰無首吉也是明以元之一徳予幹而以亨之一機爲資始之萬物幸也蓋利貞在旣亨以後要皆亨中之妙用流行所以均謂爲用九也第幹徳之亨必從元出此卽兩儀資始於無極之義逮至萬物咸得所資各正性命回思性命從出源頭已在杳防惝恍摸索不著之際安得不謂爲無首此如子在母腹資气於母及其旣生各正性命而已與母各分一體不復資气於母者然也凡皆周易最精最微最深最妙之理聖學聖道所從出而周子之無極所由起也不究理而究占謂爲乾化而坤剛化而柔爲得解者乎

無首二字就本卦之元亨而論則是亨之不同於元卽元靜亨動之說以太極論之則無首卽無極之說以兩儀旣肇則在可見之地而太極未形則無可見之實也無首二字最難體貼譬之人受天地之气以生而耳聰目明最爲靈妙然目之所由明明之所由生有立乎其先者不可得而知也耳之所由聰聰之所由起有立乎其先者不可得而知也人心知見倐然而來其本然之故有立乎其先者不可得而遡也由其後起遡其最初安得竟謂之有乎此聖道最闗處所以不可不辧又如蜣螂轉丸而生蜣然蜣生於夏及秋脫蛻又化爲蟬寜知最初之轉丸者又何物轉之也此皆無首之義也周公闡揚道妙孰有如此節之粹精者乎

無首者首之潛也到得各正性命遂各有保合之太和焉人之形體外具而性命則不可得而窺矣

象

聖人因卦辭彖辭不足以盡此卦之性情故更立爲象上句卽天道以爲之象下句卽人事以爲之象無非欲人曉然於此卦之眞云爾孔子懼人拘天道人事而莫由通於卦徳故於其上特標象字若曰此其象也非卦之徳也防象中之神則卦徳自在其中又以聖人作易無非發明天人合一之道故遂合天道人事而兩擬其象使知上下二語果能見得相通道理果能通於卦徳果能不執於卦徳則天人合一之防當卽在是然非將此二語頻頻回顧卦徳比量而斟酌之猶不可得而合也卽如乾卦因眞陽之流行布濩時出不窮有似於健行之天故以天之行健爲象則天其象也非卽幹也所以彖辭便曰乾元統天其在人事有似於君子之自彊不息故又以君子爲之象則自彊之君子其象也非卽幹也若但以君子句謂爲法天而竟置幹徳於不問猶得爲幹之象乎若使幹之眞理旣明然後仰而觀天而天此理也俯而觀人而人此理也則天人合一之妙自在其中故必合天人而爲之象旣欲發明卦徳又欲合明天人之故而已

諸卦皆有卦辭彖象今舉幹以爲例而他可推矣六十四卦無能出元亨利貞四徳之外者則乾卦之有闗於周易大矣故略舉數則以正之其各卦各爻之誤並詳訂於約注中

大衍

大衍之數五十河圖生成之總數也洛書半隱半見之幾也半隱所以微顯半見所以闡幽也微顯則來者察闡幽則往者彰矣

其用四十有九明有不用者在其外也除四十八數以象八卦六爻之總數此外所餘一用一不用則一陰一陽之體一形一神之妙一動一靜之幾也

返一以象太極也分而爲二象兩儀也掛一以象三也三也者一奇一偶之合陰陽之交也陽性流動往則交陰陰體靜正而止疑不可以交陽故不掛左而掛右於左明陰之動而交也

揲之以四象四時也卦爻之義無出陰陽爻之未成正四象混合未分之際故合四以象之也況陰陽無截然更換之理故大寒不卽交大暑而必轉而爲春大暑不卽交大寒而必轉而爲秋則四象之機寓焉矣蓍之揲也千變萬化究其所成止有陰陽太少四種則萬事萬物孰得而逾之先天河圖之外具四象後天洛書之四正四隅皆其義也缺一不可也增一不可也所由揲之以四也

除掛一者不算得四者十二耳十二者二六也二六皆陰數也不用奇而用偶由其有形求其形形者也陰之體靜而形著故有二六之可稽陽之徳流行而不息故以揲四之善變善遷者象之則有形而形形之理存矣況十二之中以三分之則三四寓焉亦參天而混合於兩地之妙也

歸奇於扐者奇余也四象之外猶有餘義存焉故謂爲奇乃四象之外遂謂爲余明四象之設兼卦義爻義而已悉該之也四時之餘气有似於閏故以爲象閏閏也者日月之交余於四時者也故周易者所以明寒暑之疊更日月之錯代者也寒暑亦陰陽日月亦陰陽也歸四於二則太少亦陰陽也四時𨿽不同气無出於寒暑之遞嬗甲庚𨿽不同位無出於日月之流行是兩地之義也

每三變而成爻則參天之義也

合四而爲一奇則河圖之四象而合爲先天也洛書之四正四隅而合爲後天也河圖洛書之神流行於大衍之數則乘六禦天全體而全用之也

合四爲一者奇也四而又四者偶也陰陽之義也用者不用而不用者用由其顯推其隱由其動推其靜由其流行推其主宰乎流行者也故謂易爲逆數也揲四而至於三變成爻體陰而用陽也掛一而揲四體陽而用陰也此陰陽相倚之義也

十八變而成爻十八者三六也三少陽六太陰也亦二九也二少陰九太陽也凡皆陰陽相倚之義也知陰陽之兩不相離則純用奇數而作爲太者爲是耶爲非耶

三變而成爻則初中末之象具矣三奇者老陽而象幹也三偶者老陰而象坤也偶之見於初中末則防離兌之所分奇之見於初中末則震坎艮之所寓是一爻而八卦之義具也

老陽之狀十二老陰之狀四少陽之狀二十少陰之狀二十八合之則六十四以配六十四卦此至神至精至變之幾不可多不可少也

乾兌離震各得十二狀防坎艮坤各得四狀蓋減陰儀之四以益陽儀之四陽饒陰乏之義也取六十四而四分之每分各得十六幹十二合坤四爲十六長男震十二合長女防四爲十六中男坎四合中女離十二爲十六少男艮四合少女兌十二爲十六皆成爻之時自然之妙與易卦相合者也邵子毎事打爲四防與四分用三之說皆是義也添出方圓二象以言參兩則孔子系說未之言也以上所言八卦皆揲四之時逐爻所得之象也

首掛之一不入算而再掛三掛始入算者亦如五十中不用之一虛以象太極有其數而無其用者也周公之用九旣以爲見羣龍又以爲無首此之義也周公命爻在兩儀之列者始以爲初此之義也此所由初掛不入算也至二掛三掛已在兩儀四象之列此所以入於算也

變占

古法一爻變則占本卦變爻辭以本卦之動爻爲貞之卦之變爻爲悔二爻變則占本卦二變爻以上爻爲主三爻變則占本卦及之卦彖辭而以本卦爲貞之卦爲悔前十卦主貞所占主本卦彖爲重後十卦主悔所占主之卦彖爲重是其動又在本卦及之卦全體而三變爻與三不變爻皆不動矣【煦】按旣有三爻動於卦中何得忽有不動之說此誤也四爻變則以之卦二不變爻占仍以下爻爲主則動又在之卦二不變爻而四爻反爲靜矣【煦】按以動爲靜以靜爲動旣未解陰陽摩蕩之妙而使動用之爻與不動者同觀彼四爻之動要他何用此誤也皆未解用九用六二節之防也五爻變則以之卦不變爻占是其動又在一不變爻而五爻之變者皆爲靜矣【煦】按五爻變當占本卦不變爻而此云以之卦不動爻占則本卦之不動爻置於何地而本卦之五爻悉皆妄動無益者矣此誤也六爻變則乾坤占二用然其實幹之用九羣龍無首卽坤牝馬之貞之意坤之用六永貞卽幹利貞之意【煦】按乾坤占二用之說是皆未明乾坤二用兩節原非爲占而設也是皆誤信左傳乾之坤坤之乾二語耳故於幹之用九直訓曰不用其剛是皆與周公本防相違者也旣曰用九便屬九陽當權得令之時豈可曰不用其剛耶於幹之用九而曰不用其剛於坤之用六亦可曰不用其柔乎坤而不用其柔猶得爲利永貞者乎今曰利永貞卽幹利貞之意𨿽截去了元亨二字猶之可也蓋利貞𨿽分見於乾坤要其防歸本同一義至以用九羣龍無首爲卽牝馬之貞何處見得羣龍卽牝馬之貞也學者守聖人之易玩聖人之卦習聖人之占但當以文周之經孔子之傳爲之主耳果有如是占法孔子系說諸傳言變言占者詳矣何未聞一言及此占法耶不知先天摩蕩之妙原本太極大中而出必無妄動之爻故凡爻之動於卦中無論一爻二爻以及六爻其於所占之事必歷歷皆可徵驗故變動之爻防宜合所動之爻而一一占之不宜輕置本卦卽如卦變之說其初止是太極兩儀四象八卦推極於四千九百六十以窮極數知來之變太極無形無可言說旣亨以後不越陰陽而其間之交多交少交上交下總屬乾坤之二用所亨乃遂有六十四卦之別漢儒不解變化之妙又不解彖辭中往來上下字面創爲卦變以釋彖辭相沿旣久其流益差遂不問其中道理與經文何渉矣夫孔子不言而漢儒言之漢儒言之而後儒因之顯與經傳相違而絕不之顧則亦好奇作聰明之過也若謂孔子系說諸傳所言變化皆指卦變而言亦愈支離不可救矣蓋變化云者皆謂太極一生兩儀之後而千變萬化不可紀極者也卽所云筮中之變化凡皆擬議卦爻之變化欲其與感通互換之機黙相符合而用以求卦云耳若卦爻之成則至變而不可摹擬者也且一卦旣成則無卦不成豈有一卦在此卦先須彼卦之變來而後成耶若於卦體旣成拘爲卦變以釋經文又謂已成卦象之乾坤遂無能生諸卦之理則未知乾坤二卦止是陰陽兩象天下萬事萬物無一不資陰陽以有其始則無一不資乾坤二用亦以明矣今謂乾坤無能生卦豈聖人畫卦之心豈周公二用之防哉緣其訛誤之故止緣看乾坤兩卦爲實有三連三防之象耳不知全部周易皆是先天皆是活潑潑地皆是說伏羲之圖實無一卦一爻可以形體拘也漢儒不解周易精微又不察假年學易韋編三絕之故自謂一見便可了然於是好奇立異創爲新說或作爲太或推爲卦變相沿旣久聖人之眞漸就冺晦則解經而適以亡經耳夫周易而無可考證於天時無可徵驗於人事當不至今日而早已絕矣今觀火珠林所傳占法流衍旣久無有輕攺其術者非爲其取驗於天時人事確有證據耶今觀一爻動則占本卦之動爻而貞悔之義自在其中原非謂此爻之變爲悔而必向所變之爻專求其所以爲悔者也則以周公之辭貞在其中悔亦在其中也一爻靜則占本卦之靜爻此皆揆諸天道考諸人事而一一有其不爽者也正如一陽之卦稱男一陰之卦稱女凡以所少爲之主耳且無爻不動而此爻獨靜則亦必有獨靜之故故遂以靜爻爲之主耳今曰占之卦之靜爻不惟於所動之五爻絕無干渉竟與所動之卦絕無干渉矣夫易固天人合一之道也夫易固至神至變至精者也若果宜占之卦之靜爻則何不卽於之卦動此一爻寜不省事耶乃於此卦一動再動之不已且動至五爻六爻何若是之不憚煩耶豈至神至精至變者乃顧無此簡術耶當知一爻以至六爻同動皆當以本卦爲主但兼眾動之爻辭而合以防之如今之火珠林莫不然矣周公不別立爻辭便是此防若使其辭不可合防則周公釋爻之日旣已逐爻系之辭矣寜顧不能如易林之詳且備耶宜乎詳備而顧猶缺焉寜非周公不全之書耶總緣後人學易以數爻之辭難於合防遂欲專擇一爻以爲之主至於盡棄本卦全憑之卦凡皆妄求簡約未達易理者也今觀左傳俱動之爻未嘗不可合以占也本卦與之卦未嘗不可合以占也如屯之比曰屯固比入固謂屯入謂比也大有之暌曰大有去暌而復去謂大有之旣違復謂大有之如故也是一爻動合本卦之卦防也貞屯悔豫皆入是三爻同動合本卦之卦防也艮之八曰艮之隨亦隨之艮旣由本卦而合論之卦又由之卦而合論本卦是五爻動合本卦之卦防也未有輕置本卦專看之卦之靜爻者也總緣以之卦爲變卦謂其截然變化而去不知之者往也只是心有定向方從此處發足不是竟到地頭之說若是專看之卦豈不是竟到地頭與發足之地絕無干渉乎程沙隨考古占法辧之詳矣今卦變圖固朱子之自訂者也三陰三陽之卦合得二十亦朱子自訂者也其曰三變爻與三不變爻俱不動而其動又在本卦及之卦之全體無論爻之動者以爲不動其理必有所不可而顧以兩卦之靜體當之則至神至精至變者何不卽現爲兩靜之卦體寧不省事耶且其言曰前十卦主貞後十卦主悔則是卦變固自立而占法亦自立者也曷由知占法爲朱子自立者也蓋前此之卦變圖如虞仲翔所傳王輔嗣所定猶甚簡約未有三陰三陽變卦二十之說安得有前十卦後十卦之分今旣分前後各十而定之占則其占法非前所有亦明甚矣卦變非前所有占法非前所有參諸人事而絕無可驗固其宜也夫無所考驗於人事而以爲占法確乎如是又安見占法之必應爾耶火珠林率論五行亦甚淺顯而人莫之易爲其驗也聖人之易所以相沿至於今者皆其考諸天時推諸人事而實有可驗所由神明奉之而莫敢違也若其不必考諸天時驗諸人事但曰今日風明日雨要知他做甚猶復諄諄謂周易爲占卜之書豈不自相悖戾乎豈謂易冒天下之道其皆塊然不靈者乎夫占其粗焉者耳粗者無當於易其精焉者又安可問乎旣以今日風明日雨爲不湏理防猶復分別占法爲自信者乎爲教人者乎至聖莫如孔子乃於文周之經未嘗輕易一字今自立之變自立之占欲以教天下傳後世爲允當者乎緣其訛誤之由總由分理數而二之故至此也夫易冒天下之道固精粗不遺本末兼該巨細必備者也所由謂其道甚大百物不廢也有所遺不可以爲大有所擇不可以爲大也若謂如上所說方爲言理說入知來便爾爲數而猶謂周易爲止是占卜之書安用此不切道理之書而諄諄乎究心耶然而元亨利貞與用九一叚皆至道之所寓極精之所存乃其釋之也全以爲占抑又何耶豈知離理則數無可呈離數則理無所附此顯仁蔵用之眞機而聖人之一貫所自來也噫難言之矣

卦變

古卦變圖虞仲翔所傳其法自一陰一陽二陰二陽三陰三陽四陰四陽而外以中孚小過爲變例其下復注之曰凡變皆從乾坤來惟此一語方見得聖人傳卦之始未嘗有卦變之說也蓋乾坤卽陰陽之名二用之所自出六十四卦之所由成也

變卦反對圖邵子得於李挺之挺之得於希夷其首題曰乾坤二卦爲易之門萬物之祖圖第一此處不言變而下之所列方始言變便可識用九用六之機而諸卦所變悉由乾坤出矣其下所列俱以乾坤二字居首此大父大母所由歸於乾坤必無雜卦復從雜卦變來之理也至六十四卦相生之圖則又題曰乾坤一交再交三交如上二圖皆不離乾坤二象方足明彖中往來之防然猶取所變之卦而立之圖是溺於習說未能盡數掃除未能深探本原者也

程子専以乾坤言卦變此程子卓識極有體認處與漢儒執泰否以言卦變者相似均未失孔子觀象之法也然亦止據兩體互易而言未見各卦皆具乾坤之體是達於用而未達於體也章氏斗津謂凡曰往曰來曰上曰下之類皆自成卦之後觀之似有此往來升降之象耳此亦深知卦變之非者蓋六十二卦無有一卦不從乾坤二用而生則無一卦不具乾坤二體正以卦止三爻其二爻相同者本來之體一爻獨異者往來之用也凡卦爻之辭變占之義無有不以獨異之一爻爲之主者如三女皆幹體而所交之一陰則坤用其六自外來交者也因其用在陰爻故遂謂之爲女如三男皆坤體而所交之一陽則幹用其九自外來交者也因其用在陽爻故遂謂之爲男是則三女三男悉皆乾坤二用則三女三男自應先具乾坤二體孔子於卦體旣成後教人以觀象之法故以往來上下內外等字分別言之欲人之審擇用爻定爲卦主耳程子深契此妙故獨以乾坤言之今曰兩體變者可通一體變者則不通則未知諸卦之體皆出乾坤並未知周公特著用九用六兩節其防歸何所在矣若知體靜而用動體內而用外體先而用後則分上下二體而各言其用其乾坤之二用可徴也合上下二體而交言其用如泰否之說彼此互易亦無不可也蓋泰否二象均未有離乾坤二體者也然必向未成卦時活潑潑地審定乾坤二用始爲得耳後人未解用九用六兩節之義縂爲蔡墨乾之坤坤之乾二語所悞耳不知周公設此兩節是理之最精最切而周易之最最要者也蔡墨之說論占非論理也夫文王所有之卦悉出先天一圖孔子彖辭往來內外上下終始皆是解說先天一圖用九用六凡皆說打初成卦時先天摩蕩之妙也若將一卦兼乾坤二用以說往來上下必在三陰三陽之卦以此等之卦上下兩體非干之似則坤之似矣故可以兼說乾坤旣可以兼說乾坤則以爲泰否之互易奚不可者若一陰一陽之卦先除上下純象者不論其陽九之用則必於坤體中見之其陰六之用則必於幹體中見之矣若二陰二陽分居上下二卦非上下皆幹體則上下皆坤體也若或二陰二陽合居一卦亦先除純象者不論則又以二陽之合居者爲幹體二陰之合居者爲坤體也其幹體所挾之一陰坤體所挾之一陽則又乾坤二用所往來上下於內外兩體者也孔子彖辭教人觀象以審擇主爻從未有於兩同之爻指說道理者也蓋往來卽上下之說而上下有內外之分如曰某爻下某爻內則必此下而內之一爻爲之主也如曰某爻上某爻外則必此上而外之一爻爲之主也因此爻之動用而特標其能故遂謂爲彖者材也聖人作彖寧獨三陰三陽有往來上下內外之說哉一陰一陽亦有之二陰二陽亦有之如執卦變中一上一下之說則三陰三陽可以上下兩體彼此互易至一陰二陰一陽二陽必且無爻可換矣如晉之柔進而上行內之柔未嘗動也此柔從何處上乎無妄之剛自外來而爲主於內外之剛未嘗動也此剛來於何處而又執何地而謂爲外乎旣執互換之說以爲確然逮於互換之說必不可通則又別易一法遊移其說以此注易可乎夫周易中往來字面率皆據圖而言之本爲一義非此一義而彼又一義非彖中一義而系說又一義也乃於數往知來二語謂往如今日追思昨日來如今日逆推後日昧順逆之防倒往來之說是徒在時上畱心而未能兼位而精求其妙宜其無解於彖也夫內爲來而外爲往此諸卦之通解未有不確信以爲然者今於無妄一卦云自訟之九二移下去不惟二居內卦不可言外竟將外字拋置一邊全不追尋著落將使周易最簡最貴之文一字而具無窮之妙者竟有閒文不湏解說矣且閒文之在他書容或有之不應外字之在周易而亦可以閒文視也欲明此防非深究用九用六兩節之義分別乾坤二卦之體未易得其解也

周易函書約存卷首中

欽定四庫全書

周易函書約存卷首下

禮部侍郎胡煦撰原爻約

四通

天有四時地有四方人有四徳卦有四象一爻之動變而通之以發其伏則兩體交而四通備故見伏動變四者所以盡爻之才也見者當境之憂虞伏者後世之通塞也是隠顯同原中外流通體用之一如者也由其所可見推其不可見遡源於始究極於終則和昭而中立達道行而大本具矣動必有對陰陽之交循環不息者也交而動必有所之之往也動之始也有所之則見者伏而伏者見所以爲變更兼覆與中爻而一爻之性情詎不昭然別白哉

邵子觀物外篇曰舉年見月舉月見日舉日見時陽統陰也是天四變含地四變日之變含月與星辰之變是以一卦含四卦也原爻之設正爲以陽統陰一卦含四卦而已乾爻所變而坤爻應焉非地含於天乎陰陽之義往復流通原無停滯見陽而伏陰中交而變動出焉象者四而通者四無有逾此者也故見伏動變可以相易從幹而論則幹之通四從坤而論則坤之通亦四也苐坤道無成因幹而得主司外治者十六陽卦而已是邵子含四之變也幹初動變通於復姤幹二動變通於師同可以得其槪矣或取互卦以爲天之所含而非其含地者也其亦未聞十六陽卦之說也

又曰日一位月一位星一位辰一位日有四位月有四位星有四位辰有四位四四一十六位此一變而日月之數窮矣天有四變地有四變變有長也有消也十有六變而天地之數窮矣陽卦十六而三百八十四爻備焉天地之數烏有不窮者乎天有四變地有四變變宜三十二而玆止於十六者陰統於陽陽倡而陰和陽見而陰伏地之所變爲天所含故也

動而有爲者陽也故見靜而無爲者陰也故伏動而之於伏則伏隨而動動而有所往則見者旋伏見動而伏靜見外而伏內故見陽而伏陰也見者十六則伏者十六故十六生三十二夫婦之象也見伏三十二則動變亦三十二故三十二生六十四夫婦交而生男女之象也一卦之見伏動變二十四爻出焉所以有三百八十四爻之備也

六十二卦皆由乾元用九所生故首幹而三男之正位於外者從之陽明而陰迷幹大明也故以爲見不首震首坎坎固乾坤之交中而含章可貞美在其中者也震以始之艮以終之坤與三女無與焉陰靜而從伏也自余陰陽雜而不純則又爲三男之所統矣聖人序卦坎先震震先艮卽其次也坎在離前震艮在防兌前陰統於陽不防可識乎

此舉幹以爲例也乾之與坤一見一伏有陰陽動靜之別故象夫婦乾初伏坤動而之復變而之姤摩蕩之妙變化無端故象六子以四象論則幹太陽而坤太陰復少陽而姤少陰也類而推之莫不皆然十六陽卦各具六爻爻各有圖今撮其槪於此詳見原爻

純陰純陽之卦各十六半陰半陽之卦亦各十六純陰純陽一見一伏則半陰半陽皆其所包

見知見在伏知將來覆以窮其相反之情變動中爻以盡其曲折之妙兼是六者而一爻之性情著矣

一爻之見有四通焉可見者謂之見與卦反者則其伏也動而之於伏曰動通變而存其位曰變通一爻而四卦之通故能該隱顯極常變貫始終而周知天下之務見伏動變循環疊易如坤初爲見則幹初爲伏而姤復包其中矣如復初爲見則姤初爲伏而乾坤又包其中矣至其性情之同則伏與動變總與所見之爻互相發明

陰陽動靜流行不息無往而不還隱而不見之理故伏卦者見卦之所托以動變者也其來於此其往於此也見爲天而伏爲地其雜撰者則陰陽合而生人物之象也

陽之見也大明終始之義周易之所貴也

動在內卦則陰下而陽上動在外卦則陰上而陽下是陰陽所生之陰陽所以有少陰少陽之目變在內外卦者反是見伏爲交則動變爲之蕩摩矣

一爻而四爻之通如幹二獨動則坤二伏矣師二爲動同人之二則爲變矣今合四卦之二爻觀之幹曰利見大人矣坤固曰直方大不習無不利也寥寥數字大同也利同也直又幹徳之動也不與幹通烏能合徳哉習字獨稱於坎師固下坎也乃師之九二曰王三錫命錫命之王非利見之大人乎至萬邦而有懷則人之同矣是師旣與幹通又與坤通而且與同人通也同人非一人師固爲統眾之卦矣然有利有吝者於宗非大人所宜抑亦陰陽之別此反其義而相通者也是此四爻無有不通者也故占得四卦之二其辭均無岐首但當分別見伏動變以斟酌輕重耳

幹三獨動則幹三見而坤三伏謙三動而履三變也今觀四卦之三幹曰君子終日幹幹夕惕若坤曰或從王事無成有終是要終之道二卦同也不敢不終其事而又不敢自有其成不幹且惕能乎愼而能終者莫如謙而有終之君子何其與乾坤似也愼而持謙者莫如禮而虎尾之履非其幹惕之至乎觀有成而不居然後知朝乾夕惕以進徳修業者固自有深意存也觀勞謙有終之君子則知從王事而無成者不獨在坤而善世不伐者亦不獨幹二然也履禮而愼以持之四爻之心固一致哉若不惕而致厲則虎尾之履矣求其有成而克終也難矣

小畜之六四本與豫通大得之防與小畜何殊小畜名卦大得名爻故抉其由也豫之盍簪不殊括囊伏坤故耳及以括囊而無咎譽與躍淵而進退無恆者相比則畜與得之已可自伸而括與盍之猶然自屈也蓋皆同也

幹之九五旣爲飛龍在天利見之大人而有猶不大比猶不顯恐無是理建極居中有黃象焉順承者眾有裳象焉聖人作而萬物覩四方無侮四方無拂蓋皆同也乾坤之初通於復姤凡皆謹始而慮終宜靜不宜動之象也

乾坤之上通於夬剝不可久則宜知所止不可用則宜知所斂不可長則宜知所畏凡皆爲窮而言之也又如蹇之六四往蹇來連而咸四之憧憧固亦往來無已也

又如需初通於晉井噬嗑一以爲不行矣一以爲時捨矣一以爲未受命矣何其與不犯難行之意同也又如訟之九四見伏動變而夷之說不殊也是遵何道耶

又如坎離爲在中之爻則言孚言心言志其常也乃無妄之初而動變與伏奚爲乎胥可以明志也類而推之亦可以得四通之槪矣

生字交字索字之義

欲明見伏動變之防須明交字生字之義交字生字不明則索字不得其解而內外往來上下終始胥不得其說矣

伏之一字原自具有見與動變之義不見不知前者之爲伏也然不動不變亦不知後焉之能伏因伏之不終於伏故見之一字亦遂具有來往二義窮所見之由來則由伏而見而伏者居先不然則有何可見究所見之動變則由見而伏而伏又居後不然則有何可伏陰陽流轉疊爲勝負觀於四時亦可見矣

交如夫婦生如六子蓋天地之气往來其間止有升降聚散闔辟已耳聖人以圖像卦爻擬議之無一而非象也夫天气不能不下降地气不能不上躋則所謂交也地旣涵天之气胞胎宻固以漸發育出來則所謂生也今試於彖傳中舉一來字便具此交字生字兩義卽如無妄剛自外來而爲主於內蓋以內象本爲坤體坤之爲象原未有陽而忽來此一陽是爲自外而來自外來者以坤陰爲主而幹陽來交此交字之義也一交而陽掩其陰則坤初遂爲之伏矣旣交以後坤中忽現此一陽有似於坤中生出者然也故又以所生者爲來如復見天地之心是也來而謂爲見心是由中而出外伏象之方露者也非如由中而生出者乎由中生出而未離乎中故以爲見心焉耳交則所見者因掩而伏如男之有求於女生則所伏者旋出而見如女之妊娠而初娩也惟伏之一字爲能究見之所由來與見之所由往則是交字生字盡在此一字中矣若動則由見而伏變則由伏而見者也故每爻悉具此四通之妙也

其在系傳索之一字便兼交生之兩義蓋索猶索債之索索者求也先有以與人而求以得之於已也夫有求於彼而卽以獲助於彼則與取之兩義具矣天地間無過陰陽流轉但到極處不勞而自復特未可膠柱而鼔瑟也

來交者自外而內也所生者自內而外也先有交而後有生兼此兩義始明來字之說何謂交如言剛來則下三爻之體卦必具坤象而來索之幹則其自外者也此皆在成卦之初言卦體之所由成安得執已成之卦目爲卦變謂某卦自某卦來乎循環太極圖比之六十四卦圖純坤止得六爻左爲幹始必交坤而始右爲幹終必交坤而終是皆坤內乾外而乾之來交於坤也其坤之交乾而爲柔來亦然何謂生如言剛來則下三爻之體卦亦必先具有坤象坤中本未有陽因與幹交含气於中漸漸生化出來則初中末所見之陽皆由先伏於中施生而敷化本無而忽有者也以其由坤而生故遂指坤爲來處其坤陰之生於幹體亦然如以交言則陽不可無陰陰不可無陽之義如以生言則陽根於陰陰根於陽之義陰陽兩不相離則以外而內交者爲來無妄所由有剛自外來爲主於內之說陰陽互爲其根則以內而能生者爲來復卦所由有克見天心之說交而謂之爲索是先與後取之義猶置虛器於此先且旋旋實之後始取而資用之無實而資諸虛器安得取擕之甚便乎古人所由有將欲取之必姑與之之說凡皆深察陰陽往復自然之靈妙藏諸不竭之府不匱之源者實難言說有若此耳先儒謂與之之意乃在乎取之爲權謀之術是全在人事上畱心而未知此爲陰陽互根往復不窮之的解也則亦未知聖人用一索字便兼此兩字之妙矣化育之所以不窮以先有生生者存也生生之所以不窮以先有能交者存也周易六十四卦自剛柔始交而下無有一卦不由交得無有一卦之往來上下不從交處發揮先有交而後有生交則其與生則其取也與有限而取亦有限與無窮而取亦無窮矣但自往者施者而論則爲與而取自來者受者而論則爲交而生也

系傳曰日往則月來寒往則暑來往者屈也來者伸也尺蠖之屈以求伸也龍蛇之蟄以存身也不有往者安有來者不有屈者安有伸者是皆與取之義也是皆循環太極圖中相因互根不窮不竭之妙也射者之欲致逺也必先張而向內投壺之矢入之過急而反躍於其外也釡庾旣盈更實之以非分之物而反溢而出也今之冒風寒者治以火礶火性上炎本宜外達顧或內翕而自斂也其取之資乎與也與之資乎取也一與一取但操一術而兩用偕來靈妙無比陰陽之相因本如是耳槖籥之諭與一气屈伸之說其皆取精而繪神者乎

八字命爻之說

聖人命爻之義止有十二樣筆法陰陽各六九六分稱是也然其因卦論爻因爻論卦而三百八十四爻之義遂巳各各迥別顧此十二樣筆法要其寓義止有八字初上九六二三四五是也九六之義出於河圖生數先儒亦旣言之如上八字或上或下或舉其端或舉其委從來未有注釋今略言之

何以初命爲初上命爲上也曰聖人立卦止於三爻不以兩畫成卦不以四畫成卦其妙正在於此何也以天下之物各有其位位之所乘各有其時時與位合而參差不齊之數出焉聖人設卦立象凡以考時之所値位之所乘而已然時有三位有三等故立卦止於三爻何云時有三候曰此槪辭也今但取一時銖銖寸寸而較之𨿽百千萬不足盡此一時之數矣譬自盤古開天以及堯舜其中歷年原不可考今以三約之曰此古之初此古之中此古之末卽無不可以意防者又如一歲十二月今以三約之爲歲之初歲之中歲之末卽無不可以意防者下至日時亦然是流行之機或逺或近或舒或促皆無有逾此三者也何云位有三等曰此亦槪辭也今但取一物銖銖寸寸而較之𨿽百千萬不足以盡此一物之位矣譬若立五尺之竿於此今以三等約之上者上中者中下者下盡之矣又立千尺百尺之竿於此以三等約之上者上中者中下者下盡之矣是形器之屬或髙或卑或廣或狹均無有逾此三等者也所以然者上古民淳事簡以三約時以三等約位得其大槪卽無不可共諭矣後世知識日開嗜欲日甚一歲之分而爲月又分而爲日又分而爲時又分而爲刻又細分之而至於毫絲忽之不可盡其於位之長短小大亦復如是又細分之而至於毫絲忽之不可盡皆其細已甚者也至約以三等三曾有出聖人之範圍者乎凡有位者必有時於是乎有上之時中之時下之時凡有時者必有位於是乎有初之位中之位末之位聖人欲以卦象盡天下之物則不得不體物象所自具之時位而命之爻是則三爻之設不可增也不可減也固三三等之寓也然就三爻而立之名取時也則必遺位取位也則必遺時聖人知陰陽無耦則生化之源絕而凡物之生又先气而後形於是乎立爲重卦以時而命內卦之初明乎气之肇端於此始也以位而命外卦之上明乎形之成質於此定也周公釋爻每兼時位職是故也時陽而位陰時虛而位實時由幹出位由坤始也其但用槪辭者以周易之象必總挈大意然後能冒天下之道周天下之務非其細已甚者所可兼也

時何由昉流行而不息者乾道之動用也故不可定之以位止可考之以時位何由昉鎭靜而有常者坤徳之靜體也故不可定之以時止可正之以位卦爻剛柔悉出乾坤無一卦一爻無剛柔則無一卦一爻無動靜無一卦一爻無動靜則無一卦一爻不具此時位者矣然時出於幹而陰爻亦得言之位出於坤而陽爻亦得言之者此又乾坤相須之大用缺一不可者也

言初而不言中末言上而不言下中何也曰周易爲上古之書文字初起不能不簡而該使人便於傳習而深致其思耳非如後世文字旣盛道理大明遂添出者也之乎累牘連篇而不可止矣卽如屯卦繼乾坤而居序卦之首便曰剛柔始交剛柔者乾坤也交也者剛柔之互也始也者該六十二卦之辭此後惟泰否歸妹三卦或言交或言不交其餘五十九卦無有一卦言交者該於始之一字故也聖人知六爻各一其時位而又不能合此時位該以一字乃以初字著其時之理於下而以上字著其位之理於上各從其所重而定之云耳幹以始之故舉其端而言初坤以終之故竟其委而言上又使知卦旣有初則其爲中爲末舉可類推卦旣有上則其爲中爲下舉可意想也又使知上與初對則上字原可以該末初與上對則初字原可以該下凡皆簡而能該引端而不待竟委者也周易卦爻不貴文字義理而貴象以象之所該原不可量固如是也

內卦爲來外卦爲往初則來之始上則往之極也用一初字是欲人遡源於太極用一上字是欲人知極則必返也

有往則必有返有來則必有初如人從何處來必有最初發足之地非僅向發足時考之也是要窮到地頭知其來於何處耳緣爻象從來之處非可易察故孔子曰其初難知若其旣有所往亦無往而不返之理今以一上字說到極處而必返之理自在其中由其上之已無可加則往到極處已彰顯而易明故孔子曰其上易知也

今以上之一字比諸初則初當曰下以二三四五之義比諸初則初當曰一乃不曰下不曰一而特命爲初此聖人寓義之最精者也周易卦爻原本先天圖而先天四圖原本圖書凡要推到天地未辟以前探無極之幽深標太極之精蘊用以開天而明道耳逮於乾元一亨萬物之始悉資於此但當未有形質之先止有气耳此气初萌莫不托始於乾元毓靈於太極此時旣無形象可以指證其位非考之以時曷由辧乎顧時有三而初則气機之將萌方從太極天心流衍而出故特用一初字以發明卦爻從出源頭是來字之義卽寓於初字之中彖於內卦稱來卽從初字出也文周命爻用此初字正以傳伏羲畫圖之心以上契圖書之祕奧而已非如來氏卦綜謂從上卦一覆便來者也又非如卦變之說執有形之定象彼此互易而得焉者也夫卦綜卦變皆說向巳成卦體之後豈有兩人之體可以剜肉相易者乎然先天四圖傳於邵子周易正義倡明於邵子而究爲不切之浮義所混無有能辧證者謂之何哉凡物旣有其初則此後豈有窮盡故不言中末是初之一時重於中末也凡位旣定於上則下焉皆其所統故不言下中是上之一位重於下中也

周易所有卦爻皆本伏羲大圓圖開而成焉者也其六十四卦之初在圓圖中則兩儀也兩儀生於太極而太極無象可求故文王以兩儀初成之爻命名爲初爲其有形可覩自此一爻而始故二三四五皆紀之以數乃初之一爻非數所能始以有太極在其前也防以伏卦而取震象一陽未生之始亦曰無初是正有無分界之始亦卽此初字之義也緣其分位本屬兩儀又不得上侵太極之一論其成質實居有形之最先又不得連太極而序之以下侵中爻之二故以初字命爻使人探本窮原由其能來之故而追索於所以有初者耳此系有無分界闗頭非此初字不能標出也不知初字之妙不推本於先天圓圖安知全部周易悉是先天而卦之與爻安得不認爲有形有體之物哉

以初爻之義比諸上則上當曰末以二三四五之義比諸上則上當曰六今不曰末不曰六而特命爲上言乎其爻極於此止於此也蓋立卦定於三爻其義出於三等三六爻則重焉而巳伏羲畫至六爻已成六十四象足以備天下萬事萬物之理六爻之外無以復加聖人卽寄無以復加之義於最後所成之爻而命名爲上言此外已無可上也若使此外更有上於此者則此爻不得謂爲上矣故自初觀上而成爻最後則中末之義卽在上字中自上觀初而其位最卑則中下之義卽在初字內此皆比例而互見者也二三四五紀之以數而上獨非數以數之所衍原無終窮之時卽上之一位亦非數之所能極也

何由知爻之止於六也伏羲畫至六畫劈內外各三而分視之見在內之三爻止有八象而在外之三爻猶然不越此八象知八象旣具而事物之理已全備而無缺故於圖內折出三畫之小圓圖職是故也亦如兩儀之上再加兩儀遂成四象然屢加而至六畫爻爻合而觀之俱不越此四種之象故聖人之揲蓍以成爻也亦止以四象命之而已化育之妙有陽不可無陰三奇也六耦也則參兩具矣內气也外形也則體用全矣故卦止六爻而不復增所以但名爲重卦也

然以九二六二之類比之而初之九六何獨在下蓋因乾元之亨先气而後形而气之將至則無形可執今觀揲蓍求卦之時分二掛一揲四歸奇明知此爻之形體必將有成則是此爻已有其初矣然气至而形未成則陰陽之體猶未可定故不能定之以位但可考之以時而稱之爲初必待三變旣足察其數之多少有陰陽老少之可辧乃始有九六之可稱矣譬若妊娠將娩當胞胎轉動時業知所生之子已有其初矣至於分別男女必待旣生審其形體然後可辧是時之可徵者在先而形之可觀者在後故九六在初字下也

二三四五別之以數不與初上同類何也曰聖人立卦之法取象於天地之化育巳耳上爻覆之於上天也初爻承之於下地也其中所有則資始資生之化所稱爲萬物者也萬物成形之後其類最繁非紀以數曷由能辧聖人立卦設像正欲求盡萬物之類安得不紀之以數乎曰初上何獨不紀之以數也曰初在理气相接之始非數之所能始也至於上爻極盡而返貞下又復起元亦豈有終窮之數乎故特用上之一字止欲明其已到極處耳

初上二爻九六在下二三四五九六在上何也曰卦至初爻旣成陰陽兩象確有定體然後審定陰陽所至之分數如陰陽到得二分便以爲九六之二陰陽到得三分便以爲九六之三矣譬若男女旣生以後業有男女之可辧矣然後能分辧其長短小大少長肥瘠也故二三四五在九六下也

卦至上爻九六又復在下何也曰上爲窮極將返之時其上更無可加是上之一位卽此卦之大終大止其位得而主之陰陽至此皆不能以自主泰卦之復隍否卦之傾否剝卦之剝廬皆謂其極則必返也故九六字在下也

旣以初爲來處則來之義止可言於初旣以上爲往時則往之義止可言於上乃內三爻均言來外三爻均言往何也曰聖人以三畫成卦則此三爻𨿽陰陽上下不同莫不同具此一卦之性情又不可執定實有此等三畫之象確然植立於此而不可易也只是聖人假此蓍數以探討太極陰陽將兆欲兆之气機不能無太少動靜之別而因畫出重單交拆以仿像摹擬陰陽相交之分數其內外上下多寡純雜有如是耳气機無截然可分之故三畫止宜作一卦看气機亦非形體之可似故亦不必以連斷之形體拘也重卦𨿽分內外不過體用兩端而已今旣同爲內卦則皆可因初而言來同爲外卦則皆可因上而言往矣

初爻考之以時然欲人追尋來處則又在位上考究上爻定之以位然欲人知爲窮極將反則又在時上防心卽此時位兩字有位中之時有時中之位其玲瓏透徹微妙無比聖人寓意精深渾融包括豈易測識乎自漢迄今解經者諒不啻數千百家矣其書或傳或不傳大要皆於極奇極僻極難措手處各欲逞其聰明各欲建諸議論以競勝而爭名耳又或援不經之證據而示之博如大禹則書作範之說是也又或立新奇之字樣而示之通如朋友宗道分裂河圖是也至於聖人之經極卑邇而寓意髙逺極平淡而寓意精深乃反略而不顧如見伏動變之說交字生字索字之說時位之說初上九六二三四五八字之說人人習爲故常囫圇看去而不一畱神豈知至精至妙之理卽在卑邇平淡之中而好奇立異反就支離迄無一當乎又如易中所有先聖圖像必其道理皆與周易卦爻有兩相闗照互相發明之處然後並傳直至於今不相離異而好奇立異之流且有目圖書爲僞作者矣且有參考不眞以書爲圖以圖爲書而先後不分者矣且有盜竊緒餘規仿近似如太元洞極洪範元包僥幸著作之名不惟於易無所發明竟似天地有易外之易聖人有道外之道矣豈知釋聖人之經便當以聖人爲主毋徒爲古人愚也必湏字字打心上過務求道理純一不雜方是周易一定防歸無徒獵取以示博也如釋河圖似不知有洛書釋洛書似不知有河圖釋圖書似不知有先天諸圖釋先天諸圖似不知有文王之卦周公之爻安用此繁屑細絕無貫通絕無闗系之圖置諸周易之首哉知函書所明自圖書迄於卦爻止是一个道理一以貫之則古人所著其亦有以別其眞僞矣

後來易外之易悉由子云太元作俑而始今置太元與周易比之周易則聖聖相傳之道盡在其中而太元何有乎周易之占吉凶得失確有明驗而太元何驗乎周易經四聖之傳授無有一聖可能增損一卦一爻則其精深亦槪可想矣太元爲一人之書求其中之所寓無道可稱求其施之於占無一可驗僅以一人之知見與四聖相傳之易彼此抗衡有是理乎然其相傳而不廢者徒以奇字足以愚天下已耳然亦有至鄙至陋至淺而不之察者如以上於二字擬卦之升以戾擬睽以差擬小過以增擬益以鋭擬漸以交擬泰此皆止訓字義變其卦名而已亦復何奇況更有浮淺不甚切當者哉讀書但當精求道理無徒爲古人愚可也

今人發明先聖人之書便自以爲已之著作此甚非也羲文周孔之書自有羲文周孔道脈存焉自有羲文周孔心事存焉今卽略見得幾分心事略識得幾分道理仍是羲文周孔書中所自有所應有者猶然是羲文周孔之書也於我何與哉

周易函書約存卷首下﹤經部﹐易類﹐周易函書約存﹥

欽定四庫全書

周易函書約存卷一

禮部侍郎胡煦撰原圖【河洛】

河圖篇【李本固彚編】

邵子曰圓者星也歷紀之數其肇於此乎方者土也畫州井地之法其放於此乎蓋圓者河圖之數方者洛書之文故羲文因之而造易禹箕敍之而作範也鮑寧天原發防曰天地開辟之初太極渾淪象數未顯此河圖洛書所以開聖人也語曰河不出圖易曰河出圖洛出書書曰天球河圖則知圖書乃天地自然之文古今以爲瑞物非人力之所爲也後世有肆爲怪誕者如顧野王以洛書農用敬用十八字爲神龜之所負班固以初一至六極六十五字爲洛書之本文唐孔氏曰天語簡要不應叮嚀曲折如是也惟孔安國之言極穏故朱子取之楊升庵按資治通鑑魏靑龍間張掖柳谷口水湧寶石負圖蒼質而白理狀象靈龜立於川西有石馬鳯凰麒麟白虎犧牛璜玦八卦列宿之象其字可讀而不可曉又宋政和末於洛水出石大如拳有字兩行蓋天地之气化何所不有後世怪誕者遂神其說防緯之書詳聖人受河圖之始以爲河出天苞洛出地符河圖龍發洛書龜威河圖有九篇洛書有六篇聖人但言圖書出於河洛何嘗言龜威之兆又何嘗言九篇六篇乎是故有以十爲洛書九爲河圖如劉長民張文饒者又有以先天圖爲河圖五行生克數爲洛書戴九履一圖爲太乙下行九宮圖如蔣得之者有謂得圖書於靑城山隱者有謂別圖書於異人而九十皆河圖者有謂圖書皆出於羲世者【當亦惑於洛書出禹之說】遂使聖人明白易簡之理多支離變怪之說矣乃訛以訛如鄭司農馬融之流無不篤信之至劉牧又自爲易置以九爲圖十爲書托言出於希夷元人趙防謙又爲自然河圖謂蔡元定得於蜀山隱者𨿽朱子亦莫之見其爲詭祕大率皆一類耳按路史野王符瑞圖云黃帝軒轅氏東巡省河過洛沈握視將加沈璧集歷並臻皆臨諸壇河龍負圖出赤文象文以授命龍魚河圖雲天授帝號黃龍負圖鱗甲光耀從河出黃帝命侍臣寫以示天下又言黃帝云予夢兩龍授圖乃齋往河洛求之有大魚溯流而至泛白圖帝跪受之而挺輔佐曰黃帝持齋七日七夜天老皆從以遊河洛之墟至翠嬀之泉大鱸溯流而至問五聖莫見獨與天老迎之蘭葉朱文五色畢見沈白圖以授帝又云黃帝遊於河洛之間至澤鴻之泉鱸魚負圖以授帝蘭葉命曰錄圖前河圖亦云黃帝遊洛水有鯉長三丈身靑無鱗赤文成字故世紀云黃帝大霧三日帝遊洛水上見大魚三牲醮之天甚雨魚流而得圖書酈道元水經云堯帝修壇河洛擇良議沈率舜等升首山道河渚有五老遊焉相謂河圖將來告帝以期知我者重童也言訖五老乃翻爲流星以入昴事見論語比考云仲尼曰吾聞帝堯率舜等遊首山觀河渚有五老遊河渚一曰河圖將來告帝期二曰河圖將來告帝謀三曰河圖將來告帝書四曰河圖將來告帝圖五曰河圖將來告帝符有頃赤龍銜玉苞舒圖刻版題命可可捲金泥玉檢封盛書威曰知我者重童也五老乃爲流星上入昴黃姚視之龍沒圖在堯等共發曰帝當樞百則禪於虞堯喟然曰咨爾舜天之歷數在爾躬允執其中四海困窮天祿永終乃以禪舜今道之營道北五里有五老人祠書中握河紀云堯卽政十七年仲月甲日至於稷沈璧於河靑雲起回風搖落龍馬銜甲赤文緑色自河而出臨壇而止吐甲回違甲似龜廣九尺有文言虞夏商周秦漢之事帝乃寫其文蔵之東序而世紀言堯與羣臣沈璧於河乃爲握河紀今中是也王元長云握河沈璧孫氏圖瑞云帝堯卽位坐河渚神龍赤色負圖而至備載山澤河海之形國土之分域帝舜只欽相有光至於稷興榮光疊至黃龍負圖捲舒至水畔置舜前舜與三公大司空等三十人集發圖周公踐阼理政與天合志萬序咸得休气充塞藩侯陪位至於日昃榮光汨河靑雲浮至靑龍仰甲臨壇址濟止圖滯周公視王公視其文言周世之事五百之戒與秦漢之事故摘洛戒云靑龍銜甲元龍背書者此也又中云周成王舉堯舜之禮沈璧於河白雲起而靑雲浮乃有蒼龍負圖臨河據考之亦黃帝之事耳按洪蒙之世象數未開天牖聖衷假物垂象固多有之然豈歷代皆沈河洛云興皆呈靑白所云河圖乃甲籙山澤之象與易無渉也吳幼淸曰周之時河圖與天球寶玉同蔵於王室其貴重可知秦漢以來官府旣不收貯學者亦不復見觀漢志劉歆所云本孔安國蓋亦祖述相傳之辭耳未曽親見圖書之象者也後漢鄭注禮記則不識河圖爲何物及魏何晏集注論語晉人作尙書孔傳顧命洪範兩注𨿽皆用孔劉之說而頗失其意蓋孔劉𨿽不見圖說書而謂伏羲則河圖畫八卦禹法洛書陳洪範則圖自圖書自書卦自卦範自範猶不誤認爲一也若晉魏則直謂周易八卦卽是河圖洪範九疇卽是洛書蓋以河出圖爲龍負一片之圖洛出書爲龜負一卷之書矣唐孔頴達易書禮疏宋邢昺論語疏亦然大抵周後漢初儒流専門之學率是口耳授受故凡有文辭可記誦者有傳遇無文辭不可記誦者無傳五經皆存而獨樂之一經亡三百五篇詩皆存而獨笙詩之六篇亡蓋以無文辭非可記誦故也若先天古易止有卦畫河圖洛書只有圖像則儒家亦不傳是以漢魏晉唐宋初之儒不見圖書羲易圖書不傳於儒流而方伎家借此竊窺造化乃祕寶之宋興異人挺生希夷先生陳圖南從方伎家得此當時有穆修種放遊其門故穆得其古易種得其圖書穆傳李之才再傳而至邵雍種傳李漑許堅範諤昌四傳而至劉牧邵子得圖書蓋亦穆所傳也其洞澈蘊奧蔑以加矣劉亦發揮圖書有易象鉤隱圖然邵以十爲河圖九爲洛書而劉則以九爲河圖十爲洛書蓋其初所傳但得二圖不曽分別何者爲圖何者爲書是致混淆而不免差互非劉之罪也當時有阮逸者作闗子明易阮與穆種同時人蓋因二家而得見圖書之象故云然歐陽修亦阮同時而未及見蓋當時所傳未廣也是以歐陽與臨川王氏文人巨擘而皆不見圖書歐陽直以二卦爲河圖不信有洛書並疑繋辭非孔子所作王氏𨿽不以爲無而其說圖書皆以意懸空立言至乾道淳熙間朱子始推尊邵子之學然當時信從者寡亦未盛行於世也觀鮑吳諸說及啟蒙歷引孔安國劉歆邵子戴禮之言則河圖十而洛書九

河圖洛書出必同時蓋此二圖相湏而互顯其理無洛書之分無以顯河圖之合無河圖之合亦無以顯洛書之分故二圖不可缺一若使伏羲止見河圖恐徇齊天縱亦必無以測河圖之蘊而創爲卦圖然而孔子固曰河出圖洛出書聖人則之是則河圖洛書當伏羲時巳並行而不悖矣特河圖體而洛書用當河圖先而洛書後耳

王氏無異曰陽自後而生往前爲順一三入而爲主六八環於外而從之陰自前而生來後爲逆二四入而爲主七九環於外而從之一三自後而生往前爲順者陽中之陽七九自前而生往後爲逆者陽中之陰二四自前而生來後爲逆者陰中之陰六八自後而生往前爲順者陰中之陽一奇一偶從先至後各順其序如兄弟然一生一成從內至外各有其別如夫婦然【煦】按此亦從合處看出道理亦知陰陽各有逆順第以在左者皆爲順在右者皆爲逆遂不得不以陽爲順來陰爲逆來則未知陰陽之生其來皆爲逆其往皆爲順也故用以解易合於此則不合於彼矣必先立身於中逆遡從前之來處知爲逆來順推此後之所往自知爲順往凡系說彖傳之往來莫不如是皆是爲圖言也其曰陽中之陽亦當曰陰中之陽其曰陰中之陰亦當曰陽中之陰必如此然後知天根月窟之義與根陰根陽之說直以東南爲陽西北爲陰而不知通變之義其言未當

﹤經部﹐易類﹐周易函書約存﹐卷一﹥

大傳言河圖曰一二曰三四曰五六曰七八曰九十則是以兩相從也大戴禮言洛書曰二九四曰七五三曰六一八則是以三相從也是故原河圖之初則有一便有二有三便有四至五而居中有六便有七有八便有九至十而又居中順而布之以成五位者也原洛書之初則有一二三便有四五六有四五六便有七八九層而列之以成四方者也若以陽動陰靜而論則數起於上【煦曰陽徳自上而下行者也】故河圖之一二本在上也三四本在右也六七本在下也八九本在左也洛書之一二三四五六七八九本自上而下也於是陽數動而交易陰數靜而不遷則成河圖洛書之位矣如以陽靜陰動而論則數起於下【煦曰陰道自下而上行者也】故河圖之一二本在下也三四本在左也六七本在上也八九本在右也洛書之一二三四五六七八九本自下而上也於是陽數靜而不遷陰數動而交易則又成河圖洛書之位矣蓋其以兩相從者如有天則有地也有君則有臣也有夫則有婦也以三相從者如有天地則有人也有君臣則有民也有父母則有子也陽動而陰靜者如乾君而坤藏也君命而臣從也夫行而婦順也自上而下以用而言者也陽靜陰動者如乾主而坤役也君逸而臣勞也父安居而子勤職也自內而外以體而言者也同本相從以成合一之功動靜相資以播生成之化造化人事之妙窮於此矣先後天圖像之精蘊莫不於此乎出也

﹤經部﹐易類﹐周易函書約存﹐卷一﹥﹤經部﹐易類﹐周易函書約存﹐卷一﹥

先儒謂虛其中之五與十太極象也四周奇數二十偶數二十兩儀象也中五四布卽四象本位也北爲太陽生位東爲少陽行位【煦按此卽陽生於北陰由左上行之義】南爲太陰生位西爲少陰行位【煦按此卽陰生於南陽由右下行之義】正對者也化用則東南用少西北用太細分之則一二三四四象用位也六七八九四象用數也以用位言老陽一少陰二少陽三老陰四以用數言老陰六少陽七少陰八老陽九【煦按此解二層呂中石之說以伏羲八卦論】在圖則一六共宗而太陽又居

北一連西九矣二七爲朋而少陰又居南二連東八矣三八同道而少陽又居東三連南七矣四九爲友而太陰又居西四連北六矣所謂二老二少互藏其宅也【煦按此觧韓苑洛之說以河圖論也】用位與本位亦互藏也冬春合嵗限夏秋合嵗中與東南合气辟西北合气翕亦互藏也卦分如上諸列各有所取

煦按宗朋道友乃漢儒揚子之說此河圖之數用以分陰陽太少猶之可也諸說參以八卦則誤矣八卦者則圖畫出者也

又按河洛二圖一六三八不易而二七四九獨易者一二三四五生數也物之生也日動而出陽多陰少則陽包乎陰故陰亦從陽以運物之成也具體而靜陰多陽少則陰包乎陽故陽亦偕陰而住二四之必易者生數之陰從陽而易也七九之必易者成數之陽從陰而易也又南爲火位二七之數居之火能鎔物鎔則必合故鎔二七而爲九西爲金位九數居之金能斷物斷則必分故斷九而爲二七此後天不同於先天之故也

河洛析說【朱升定】

朱升曰一數至十環列爲圖平衡取而八宮交午相對則書也交五取而五位內位相合則圖也圓方贏縮相與爲用原出於此煦按龍圖序中五五六六之圖亦是旣有河圖之後用以解釋河圖而已與此下諸圖所列者同義乃神其說者遂以爲未合之河圖誤矣龍圖序無裨於易今不錄

凡圖中言數不合易理者皆不錄

煦曰凡數無論多寡但定其中而環之其左右對待莫不相同李文利以三十九與九十對列而左右對取莫非一百二十九數卽此義也今試以此圖斜取之如五六爲十一則四七亦十一三八亦十一二九亦十一而十與一亦爲十一又試以四五爲九則三六亦九二七亦九一八亦九十九除十亦九也如以三四爲七則二五亦七一六亦七十七除十亦七八九除十亦七也今試二三並列則左右除十皆五今試以一二並列則左右除十皆三今試以三八中立則左右除十皆六今試以一六中立則左右皆十二今試以二七中立則左右皆四今試以四九中立則左右皆八

幼淸曰乾正五坤正十則雷風以气附天山澤以形附地水火以質居天地間又父上母下男女順序列於左右法象尢著﹤經部﹐易類﹐周易函書約存﹐卷一﹥﹤經部﹐易類﹐周易函書約存﹐卷一﹥﹤經部﹐易類﹐周易函書約存﹐卷一﹥

煦按前圖初生之陽在內震之一陽在北內所以爲天根初生之陰在內巽之一陰在南內所以爲月窟不從數之散布處著眼而在气之聨貫處著眼是眞通易理者變天地而言日月河圖則天地定位之象是先天也日月則坎離正位之象是後天也

洛書右轉相克者其義也隨其右轉而相生者其數也何也中數五而四方各十總之凡四十有五知五九之變莫不由中五以爲之主也是以數起於一而中五合一爲六故次六一六爲七故次七五與七合爲十二故次二七二爲九故次九五與九合爲十四故次四九四十三故次三五與三合爲八故次八八與三合爲十一故次一八與一合亦歸於九也孰謂其數之次序無義於其間哉【煦曰凡四隅之數皆以中五配之而生則中五之大用可知】況其數始於一終於九一居正北九居正南一三五成九而五則九之中也合一二三四生九七八六是九七八六皆生於九所以一九生九二九生八三九生七四九生六六九生四七九生三八九生二九九生一自一生九自九生一其變不可勝窮潛老曰合八一六七爲二十二除二十得西南二合六七二九爲二十四除二十得東南四合二九四三爲十八除十得東南八合四三八一爲十六除十得西北六又有妙義存焉【煦曰此四隅之偶數又一生法也】一二三與七八九三合也而四五六穿亥巳以中三乘兩頭象限周期天巧哉

煦曰一法以七數乘其奇七者少陽之成數也如一七如七故七位於西七七四十九故九位於南七九六十三故三位於東三七二十一故一位於北皆右轉如以三數乘其奇三者少陰之生數也如一三如三則三位於東三三如九故九位於南三九二十七故七位於西三七二十一故一位於北皆左轉陰陽之理互相爲用因其數爲陽而又用少陽之成數轉之故右轉而循陰之道以濟其陽其數爲陽而又欲其左轉而從陽故用三之一數而從少陰之生數以濟其陽如以三數乘其偶三者少陰之生數也如二居於西南矣二三如六故六居於西北三六一十八故八居於東北三八二十四故四居於東南皆左轉如以七數乘其偶七者少陽之成數也如一二如二居於西南二七一十四故四居東南四七二十八故八居東北七八五十六故六居西北六七四十二故二居西南皆右轉其數爲陰而又用少陰之生數轉之故左轉而循陽之道以濟其陰其數爲陰而又欲其右轉而從陰故用七之一數而從少陽之成數以濟其陰是二轉者從少陽之成數者皆順從少陰之生數者皆逆也其必用三七轉之者以一無可乘九又老陽之極數五又居中而不用故用其三與七也又有以二轉者陰數則逆轉也【以八轉者陽數則順轉也】

煦曰右爲河圖之合數左爲洛書之合數合之爲百數折半五十此大衍之數所由兼圖書之數也河洛之數原不可離故大衍之數合用之

此圖傳爲洞庭老人授起自北坎一至西南坤二東震三東南防四中五西北乾六西兌七東北艮八南離九符洛書之義其始終經營匪夷所思亦異矣皇極老人圖卽洛書符也縱橫皆十九行應一至九之數序防庵取之以圖聲

此以一二三四之數爲次第惟九五一三數每格占二行

以上所列諸圖皆所以解釋圖書者也故附於圖書

之後

生成之數

玩河圖者須向合處畱神其以在內爲生數者謂其中包羅含蓄不可限量後此無窮作用隨所成就者皆由此生故以成數附於其外外則事體旣成可見之象也然必附於生數而兩不相離明事物所成其始必各涵有生機保合太和正由此義出也夫成似非先天所有而河圖有之明能成之理卽具生理中人心已發之和卽中而具是其象也乃生數各隨成數而附之者謂無一事之成不卽此生機而具卽天向一中生造化萬物各具一太極之象總以見能成之妙卽能生之理所由該能生之機卽能成之用所由著故以爲先天若在旣成後則成之象著而生之機隠矣故洛書之象成數旣徧布於四正四隅而生數亦遂散處焉由其生成合聚故命爲先天由其生成散處故命爲後天

理數

理不緣數而存數必依理而住若言數而不本諸理則河圖洛書如是之數要他何用若謂言理而必徴於數則伏羲先天四圖則仿圖書何嘗有數可言蓋理則合微顯而無間數則有及有不及故文周擬爻之法至於始終兩爻遂命爲初上而不以數紀是數所不及而理之最靈最妙處也

中具太極

生成之總數俱歸於中而五中一防則太極之象奇偶兩殊則兩儀之象生成合於四方則四象之象分四方而仍各具有生成則八卦重卦之象生成旣合而四方與中各爲奇數無偶數者以陰從陽周易之所以貴陽也貴陽云者以數始於一奇自一至十凡皆一奇所衍此卽物物各具太極之象逮至於十而復還爲一所以有大明終始之說謂陽無尾者誤也

看數之法

龍馬一圖卽數而象存卽象而理存數則一三五七九二四六八十止耳象則有奇偶有連斷有內外有分合有微盛有始終有上下有逆順有左右有形气莫不各有實理存焉此太極兩儀八卦之所由定也詳注於後

奇偶

奇者數之自行者也偶者數之並行者也陰陽之別卽分於此

連斷

連者一三七九之相因二四六八十之相因也斷者一九爲四六所間二八爲三七所間其升降上下內外止有三等如一北七南而三則居中二南六北而四則居中又如一始九終而七之盛者居中二始八終而六之盛者居中是也故卦畫止於三重卦止於六而不得增也

內外

內者一三初生之陽二四初生之陰皆內也外者七九巳盛之陽六八已盛之陰皆外也內外別而初上分重卦立矣凡初生之陰陽未有不由中出自內生者天地之造化與人心之寂感莫不如是全部周易所發明者亦止是內外渾融之機耳

分合

分者一不與六同數不與二同位是也又奇與奇連偶與偶連絕無混雜皆分象也合者一與六同位二與七同位是也知分之義而內外上下不必從同卦爻所由有應與知合之義而父母六子不嫌並域而居所由有先天未斷之圖也然生數始於一至五而復歸於中成數始於六至十而復歸於中所謂天向一中生造化河圖之謂先天以始之終之皆相涵而渾合者也不以初生之奇偶由中而起而以垂盡之奇偶建中而居是循環不息之理貞下起元之義也初生之陽涵於盛陰之內初生之陰藏於盛陽之內是陰陽之互根亦莫非循環之奧也

微盛

微者一三二四之方始盛者七九八六之就終也故初上相覆遂分雜卦之性情

始終

陽始一而終九故謂陽無尾陰始二而終十故謂陰無首乾始坤終卽是此義然始而終終而始其在圖中生成之數旣終而復歸於中定乎始生之位是徹始徹終相連無間之義也又始一終九則五爲天之中數始二終十則六爲地之中數因五六爲天地之中數故五音六律五子六甲以及五日爲一候六候爲一月莫非五六之充也夫五之居中固爲中數六之居北何亦謂爲中數也蓋天地之體北內而南外北辰正位而不動中故也一生於六中復之一陽生於坤中其在易曰七日來復復見天地之心心卽中也

上下

上則奇之外盛而二偶生於其中下則偶之外盛而一奇生於其中先天圖天地定位而陰陽之初生均由中出卽其象也

順逆

陽以上而下爲順以下而上爲逆陰以下而上爲順以上而下爲逆其位使之然也故曰天地定位不可誤解說卦傳

左右

何謂左右陽從陽位升陰從陰位降造化之理並行而不悖者也太極初生而陰陽兩象悉已全具卽其象也左陽位也故陽生於此右陰位也故陰降於此其在先天圖初畫之陽皆左升若陰而居左則就消而終矣初畫之陰皆右降若陽而居右則就消而終矣

形气

一二三四五气之生也六七八九十形之成也生者在內而握機成者在外而具體方圖之震防內而艮兌外雷風气也山澤形也雷風爲陰陽之始故以气用山澤爲陰陽之終故以形成然形气受能於天地故天地又包形气之外此義全具先天之方圖夫萬物莫不生於气而成於形迨形之旣成莫不气中而形外卽一水二火三木四金五土一水初生於內者也五土形成於外者也水火亦以气生土金亦以形成木居五者之中故形气兼之曲直者形漸長漸大則气也

左陽右陰

左陽也而仍有就消之陰行於其中右陰也而仍有就消之陽行於其中極盛而就消則不能以自主故左之陰則爲陽所麗右之陽則爲陰所防陰陽互根之義卽顯於此觀坎離二象可知

左旋

左爲陽位則陽之自左而旋固也乃陰之旋也亦隨陽而左而無有逆焉者此坤徳之所以爲順也有用九無首之吉而坤徳遂代終而無成皆由此圖出也

三百八十四

以河圖之全數各自乘之惟一無可乘故除之以象太極若一一如一是也自二而二之以至十而十之共得三百八十四聖人重卦止於八八所以止有三百八十四爻是生成之全數具足者也

一連二斷參天兩地

一無匹者也故尊爲太極太極之蘊不逐漸而出則無化育繼一者二故以二配之而陰陽於此肇矣聖人取一無間斷之義而畫一奇之陽取二有兩開之形而畫一偶之陰此卽乾坤兩畫所由始也陰陽立而無窮之造化生矣過此以往一與二合而爲三此卽陰陽旣交而五行之全數皆由此出故三之爲用至廣以在陰陽方交之始時有三候位有三等卦有三爻爻有三極皆謂陰陽之交也一二合而爲三二三合而爲五參天兩地之義具焉三者奇其奇四者偶其偶皆包於二三之中皆參兩也作圍徑說者非也故五行之全數在河圖止於奇偶達其原則陰陽而已矣

河圖奇而洛書偶

河圖相合皆成奇數洛書相對皆成偶數故圖爲先天是流行之气書爲後天是對待之形謂河圖對待洛書流行者非

陽包陰

九大六小六不及九者半明陽包乎陰天包乎地也如三分之九三奇六兩奇皆貴陽之義也

大太極小太極

有體統之太極有流行之太極一爲太極數之元也一加一而成二二加一而成三三加一而成四四加一而成五莫非此一之流行此體統一太極之象也五者五其一四者四其一三者三其一二者二其一則流行之太極萬物各具一太極之象也聖人則之所以有太極之說

九陽

陽數極於九故先天卦中對待莫非九數如乾一坤八離三坎六之類是也易之陽爻稱九乾卦之用九皆由此出

九六皆成數

用九用六舉成數而不及生數以生數屬气無形可見成數屬形始可辧別此如蓍之用數皆屬有形卽於其中察所蘊之神理是也然九爲一三五之合六爲二四之合明九六𨿽爲成數莫非生數之所生矣

二五

五生數皆本於中五故四生數遂得與中之十五相近而要皆中十之四分中五之兩分者也故四與一合爲一五三與二合爲一五而四一與二三又復合爲一十而歸於中四一一五二三一五故曰中五之兩分四一與二三合而成十故曰中十之四分然自其來而論則在中之五十悉出而爲四方生成之數自其返於中而論則在中之五十皆四方生成之數返而凝聚者也要止是三五之合所以謂爲參伍以變三五者九六之合九六者三五之分故周易之爻遂専以九六言

河圖加一倍法

由中之五而十數包於其外以五加十此加一倍者也由一二三四之生數而外加六七八九之成數以十而加二十此又加一倍者也由在中之十五而外加生數之十成數之二十以十五而加三十此又加一倍者也五十者靜鎭於中而不動河圖之太極也生也者幾之將動者也成也者數之已極者也由中而生而成每一加而外出此聖人畫卦用加一倍法悉由河圖出也由中而生而成凡有三等聖人畫卦特立三爻悉由河圖出也非直此也今觀數之所衍由一而二而三莫非加一倍而得焉者也然每加一數而遂各異其數各異其性所以聖人畫卦每加一爻而遂各異其象各異其理也不知河圖本具畫卦之理徒以拆補言之自悞而悞人非知河圖者也

王宏撰曰歐陽氏不信河圖洛書蘇東坡云著於易見於論語不可誣也曽南丰云以非所習見則果於以爲不然是以天地萬物之變爲可盡於耳目之所及亦可謂過矣則其不信非也【煦】按河圖洛書均爲則以畫卦之資此萬萬不可移易者也若並以圖書爲怪妄則謬矣汴水趙氏亦以圖書爲後人所作而特取其數有妙理其說與歐陽氏又別謹按永叔不信者非也卽信而不知其爲畫卦之資亦非也必謂庖犧氏之王天下也一段天地鳥獸人物皆舉之矣而獨不舉及河圖遂謂圖書爲怪妄然則河出圖洛出書聖人則之之說與論語河不出圖之說非孔子之言乎當知則之爲義是尊敬而規仿之不敢走作絲毫之意至於仰觀俯察與鳥獸人物又是畫卦之時懼其與天地人物之理但有纎毫違忤便不足以發天地之祕便不足以傳聖人之心便不足以冒天下之道是皆推本河圖而又博以考之以爲卦畫之印證者也如使不博以証之則卽此一段中仰而觀象於天用以畫卦其亦可矣不則俯而觀法於地用以畫卦其亦可矣顧必上下俯仰鳥獸人物而不憚煩也豈極精極防如河圖乃反棄焉如遺而固不欲取則於玆耶如但執仰觀一段萬一合於天文而不合於地宜合於地宜而不合於人物又何能則以畫卦乎且天地鳥獸人物皆可則矣又何獨遺河洛乎凡皆未明畫卦之理卽圖而具耳明明聖人之言見於兩處則圖之說特舉而標之俯仰一段詳舉而証之乃信其詳舉者爲是略其特標者爲非然則孔子之言仁亦嘗不一其說矣執克復之一說不將以敬恕之說爲非乎又況河圖之數見於系傳言之已詳孤執一見以爲無是則是孔子傳中之語尙未能一一打透恐非眞能解易者也總緣圖書未得眞解不能與周易打通遂使人人向數上畱心便稱得解又其甚者拆而補之求合乎先天之卦是則昩先後之序失先天之防眞怪妄不經無一語切當易理矣豈知河圖本屬先天其妙全在合處伏羲所畫之圖全由河圖中揣摹鉆研而出【煦】前所釋亦庶於河圖所蘊則圖之妙發泄殆盡南丰以不信爲非其言誠是東坡之見亦佳至以則圖爲則旋毛而畫出河圖之圓星則仍是歐陽之見耳洛書非以作範詳見後解至於河圖洛書先天四圖文王一圖邵子最先發之朱子因而入本義則朱子之有功於周易大矣

章本淸曰河圖陽生於正北長於正東盛於正南極於正西陰生於正南長於正西極於正北終於正東縱觀則陽生陰中陰生陽中橫觀則一九太陽居西北二八少陽居東南以西則九分爲二七以南則二七合爲九此河圖之相生而未始不相克也

【煦】按生長之說最合河圖正義相生相克亦誤襲先儒九分二七二七合九之說此蓋七九易位之理言於洛書中可也金以利爲性利則必分易九而爲二七所以象其分也火以融物爲性融則必合易二七而爲九所以象其合也

九六圖說

【煦】按九六者乾坤之二用陰陽之合徳也其原皆出於圖書圖書之參其五也書之縱橫十五皆九六之合也在圖書則九六全用者也故其數皆十五在卦爻用九則不用六用六則不用九皆參於其十五而定之者也天下萬事萬物不離陰陽六十二卦皆乾坤二體交索而成則九六之大用著矣

幹用九而九乃爲離所居則六可以識大明終始天徳不爲首之義焉坤用六而六乃爲幹所居則九可以識大終之義焉

王氏似鶴曰上圖第一層乃八卦順布之序也卦之本數在下五層凡上畫奇者數皆一三五七九偶者數皆二四六八十除十不用只用零數各得其卦之本數而止無犯重者如第二層幹下取九字坤下取六字第三層坎下取二字第四層震下取八字艮下取一字第五層兌下取四字防下取七字第六層離下取三字合而觀之則乾九坤六並列於上而震八巽七兌四離三坎二艮一鴈行於下且乾坤平對艮

兌斜對坎離斜對震巽斜對未或紊焉當知卦數不外乎位序矣下圖卽從上圖衍出因坤之四十八而起幹之四十九以至坤之九十六而終焉此圖之四維皆乾九坤六而六子之序與上圖無異則卦數豈可移易哉且演必六位者六位成章也幹起四十九者大衍之防也終於坤之九十六者陽九陰六之防也此圖包涵甚深不止爲卦數取證也

以圖數推卦數先儒所見互異此與邵子亦不同邵子用圖之連數此用合數也

周易函書約存卷一

欽定四庫全書

周易函書約存卷二

禮部侍郎胡煦撰原圖【先天後天】

總義

天賦物以形而其妙在性天顯道以圖而其妙在理天別圖以數而其妙在分合連斷聖人則天爲圖而其妙在中此彰往察來防顯闡幽之奧府當名辧物正言決辭之所自來也

伏羲述天文王周公述伏羲孔子表章圖書經理卦爻述三聖以述天標至道之大原明天人之致一也河圖洛書天地自然之易昭於象數而已比而觀之各有妙義存焉河圖靜而洛書動河圖合而洛書分河圖先天而洛書後天河圖其蘊含洛書其布散也河圖配未發之中洛書配已發之和伏羲則以畫卦故先天八卦圓圖亦內靜而外動內合而外分內則圖外則書也因此一圖兼則河洛而先天後天之防備具無遺故有先天圖不煩更立後天圖也因知先天八卦一圖是動與靜同實內與外同歸分與合同原而執中一貫之道遂由此出蓋天地之气周流不息有舒有斂有聚有散有隠有彰皆未始出天地之外一動一靜一闔一辟盡之矣此所由引外於內貫顯於防究不得岐爲二道職是故耳其藏諸用也有藏藏者𨿽至靜之中無可窺而萬理靜涵渾淪無欠逮及禦天之六龍乘時而奮旋出旋給而莫之或窮孔子所由有察來防顯之說此河圖中央所具之妙伏羲則之而存爲虛中者是也其顯諸仁者有顯顯者其呈露之象非可名狀而性命各正保合太和資始之一元幽潛無眹莫載莫破而植之根也孔子所由有彰往闡幽之說此洛書四方所具之妙而每加一倍者是也其內至精其外至變渾內外而一之流通不測而又且至神先天一圖實兼有之故此四圖必以小圓爲主大圓則小圓之重也小橫大橫則東西拆之明始終之序別多寡之數以顯加一倍之法者也陰陽之生悉由中起方圖圓圖莫不如是入方圖於圓圖中明圓圖中天地定位原具相交之義故寓其象於方圖以明萬物之生俱由天地相交而始然此猶在方交時非若旣交而其體已成故亦附於先天而圓圖之可拆爲卦巳於此肇矣何也是已將六十四卦裁爲八叚比諸八卦小圓圖固已開爲八卦此不分之分伏羲之用意逺矣

河洛二圖已見卷首

先天河圖無拆法

系辭曰河出圖洛出書聖人則之則之者則此二圖蘊含之妙用以畫卦作易也當河圖初出時尙未有奇偶之畫安所得八卦而比象其數以拆之河圖旣屬先天正在渾淪無眹合而未分之際非如後天洛書生成之數旣已相離遂有定位可指若河圖可拆便成後天安得仍稱爲先天乎彼洛書之數固拆河圖而始有者也旣分圖爲先天書爲後天經四聖人考訂從無拆圖之說乃欲別創一說以拆河圖俾成散布之形不且成兩洛書乎恐聖人考訂時不應獨遺此一法俟後人之拆而補也想其初拆時或因洛書之數實與文王八卦相符而六乾一坎八艮之數施之於占用之於術又且各有奇驗謂河圖之數不得與先天卦位相配決無是理及觀羲圖艮居西北坤居正北此所以有拆一居西北爲艮拆六居正北爲坤之說又見洛書一仍本位而拆去其六故此則六仍本位而拆去其一使不與洛書犯重乃又曲爲之說以附之因欲比象洛書故不憚異其數而拆之夫河圖之數生內而成外者蓋爲天下之物皆所生之理在內而旣成之形始在外也今將生數拆而移之猥云達生理者乎內無生理彼外焉之所成資何具乎不知後天八卦比象洛書其於洛書本象原未嘗移易絲毫今欲以河圖聚之象比擬洛書則不能無待於拆是河圖之本象合而未分今則分而不合猶得爲本來之河圖乎卽其指一爲艮必一實具艮卦之理乃可不然亦必有艮之理驗於人事乃可指六爲坤必六實具坤卦之義乃可不然亦必有坤之理驗於人事乃可乃皆不其然安在一爲艮而六爲坤乎夫一在羲圖固幹數也六在羲圖固坎數也旣已比合羲圖而拆之乃又與羲圖之數卦卦相違可乎不可且一固數首也太極之象萬理之聚也今用以配艮安在艮卦遂足以總諸數象太極該萬理乎至若先天八卦原系伏羲熟玩河洛二圖知其義理蘊蓄無窮因奇耦而畫出兩儀因四方而畫出四象因四方所合而畫出八卦因生內而成外而別爲先天後天其左右上下之位始終防盛之幾無妙不與河洛二圖相凖顧乃徒向數中糾纒不幾采糟粕而棄精華乎烏知天地定位山澤通气雷風相薄水火不相射其理其象自具河圖原非一數可盡謂拆之者是乎非乎玩河圖者須向合處畱心觀於成數各附所生之數而不移是卽人心未發之中後來無窮作用所能成者早於靜涵之地蘊此生機渾然全具之矣其生數各附所成之數是卽萬物各得所資而胥保各正之太和也能成之妙卽能生之理所由行能生之幾卽能成之用所由著故合而不分也又其四成在外四生在內與中五相附仍是全體未發喜怒哀樂渾然悉備之象所以邵子指爲先天若先天而可拆也將未發之中而亦可拆爲喜怒哀樂乎甚矣其陋也王氏無異曰洪荒之世楮墨未具何有黒白之分以白爲陽黒爲陰昉自朱子蓋因周子太極圖黒白成章而然也陳季立畫羲圖兼有朱墨畫文圖純用奇偶謂羲畫不聨不可爲圖文畫不斷不可爲卦圖聨其渾欵卦顯其對待故畫文圖以奇偶便於斷而畫羲圖必用朱墨便於聨也【煦】按羲連而文斷其說最當其黑白之分當卽始於伏羲蓋因伏羲初畫圓圖本未拆而爲卦其最先所畫原以兩畫像兩儀其陰陽之畫未嘗斷而爲三非別以二色何由有兩儀之辧至後三易開圖爲卦止用鉛槧刻於簡防仍未有楮墨也特欲以一色分別陰陽則非聨斷不可聫昉於數之奇斷昉於數之偶也今人得見羲圖因有文王周易在也然周易之圖實文王作易之圖非伏羲本圖也是文王開圖作易而別立一法者也故予有拆先天圖乃文王作易之圖聫先天圖則伏羲初畫之本圖其說詳下

何由知開而爲卦爲文王之圖也下系第六章

云其稱名也雜而不越於稽其類其衰世之意耶旣常稽考義類知稱名爲衰世之意則伏羲時卦未有名槪可識矣下節彰往八字便是說先天圖彰往者言圖之在外者也外卦爲往彰之爲言卽其上易知之說易知故以爲彰察來者言圖之在內者也內卦爲來察之爲言卽其初難知之說難知故有待於察防顯則引外而入內而欲其來之察也闡幽則推內而出外而示其往之彰也上四字劈分內外見內外之各不相侔故中用而字一轉下四字合言內外見內外之彼此相資因一言合一言分故上又用而字一轉總因先天四圖便爲伏羲之易而其中大圓又具內合外分中外流通之防則是四圖之妙總具大圓故非如此形容不能極盡此圖之妙下曰開而當名辧物開謂開羲圖而爲卦此方是說文王之易其當名下八字則周易中所有之妙全具而無缺矣所以謂之爲備當名者當其陰陽純雜上下防盛之體而命之以名辧物者辧其陰陽純雜內外多寡之體而象之以物正其言則元亨利貞之辭是也決其辭則利害吉凶之說是也因彰往八字全說渾淪未動之圖當名八字全說周易之妙故其中用開字一轉便知開之一字止是開圖因知文王易卦非文王所畫特本伏羲大圓開而爲卦亦斷可識矣因開圖之後方始說到當名則伏羲之圖原未曽開並未有名亦斷可識矣旣不知上八字爲是言圖則易中之卦何由知是先天易中卦辭爻辭何由知是解先天者乎今觀彖辭往來內外進退上下均爲圖言也乃不知者直目爲卦變今觀系傳其上易知其初難知均爲圖言也乃不知者直以爲論爻不知伏羲開天明道小圖止一十四畫大圖止一百二十八畫約四圖共得二百八十四畫而先天所蘊經後聖極力推求終難盡闡可知開圖作易乃後聖之事安得遽謂伏羲所畫爲旣開旣名者乎因開圖之後方始當名乃卽其所稱之名稽其稱名之類安得竟謂伏羲爲衰世乎知稱名之必屬衰世則知開而當名必非伏羲觀於系傳庖犧始作八卦不云始作六十四卦則以大圓之未開故也或曰旣云始作八卦則小圓亦巳開矣而必謂大圓之未開何也曰小圓之開卽見於橫圖之八象比較大圓中方圖之八層是也乃小圓圖𨿽止八象而萬事萬物之理已備然天地不交其蘊不可得而闡也因又上下倒置列爲方圖納於圓圖中示人以相交之防當其始畫時尙無鉛槧筆墨之具又且未有文字特設四圖以闡天人之妙契傳聖人之心法其精微全在合處卽令小圓爲伏羲所開要其初畫時畢竟兩儀止於兩畫四象止於四畫八卦止於八畫者爲最初所畫所由謂伏羲之圖文王之卦萬萬不可混淆者此也孔子以稱名爲衰世之意自非論世以稽類烏得而辧之

其補伏羲之大小二圓圖及連拆先天諸圖悉見卷首

方圓形气

水火始於气而木金土終於形雷風始於气而山澤終於形凡形之所成悉由气始生數居成數之先水火居五行之先皆气始而形終先天方圖納諸圓圖中者圓圖示能交之理方圖示已交之象圓圖渾淪周匝無所倚著方圖坤上干下示交象也其施化布散止而不動明生生之理於此一交托始耳震防居中全以气用象人心之虛也坎離半气半形者次之象血气之周流也

艮兌在外全以形用以象手足背腹此與圓圖太極居中兩儀附之四象八卦以次而外出莫非中虛外實中气外形之理故皆命爲先天而納諸圓圖中先儒或欲取而出之未知方圖之注腳與圓圖同義矣陰陽旣已相交則必形爲四象而有剛柔太少之殊故方之而四正四隅則所以象之也予天根詩雲裏面包含天有首外邊營固地無疆皆气中形外之防今觀野狐常有更靈於人者皆气固於中不隨形滅之妙天地間萬事萬物悉由天地而生而地實包於天中今方納圓中卽其象也聖人立法卽此位置方圓何非兩間至理然此圖猶在方交之始𨿽已具有形象不可竟作有形象看故必納諸圓圖明其爲先天耳亦如天地絪緼旣爲生陰生陽之太極而男女搆精遂爲含生有覺各稟陰陽之太極也

十散五不散

河圖五十居中洛書獨缺十數非缺也明十爲成數之總今已散處四方故對待取之合成四十以見其各有所成耳曰洛書旣爲後天十數旣已散矣五數何爲不散曰五者生气之靜涵者也萬物之成必有能生者以爲之根如所云保合之太和是也生機若散先已無主何由有成故生數必無可散之理亦如河圖旣爲先天萬物胥資以始安復有可拆之法耶洛書對待莫非十數亦猶伏羲先天八卦對待莫非干坤莫非十數皆所以明相交相合相成相益之防也

則圖正義

或問河圖與周易相合本防何如黃葵峯曰河圖者陰陽運行消息之分限節度也聖人之畫橫圖不過以象陰陽消息兩端而已故河圖自東而北而南屬陽而各有一陰一陽相合自南而西而北屬陰而各有一陰一陽相配故聖人畫卦左爲陽儀而每各生一陰一陽右爲陰儀亦每各生一陰一陽是正則河圖以作易也又八卦旣成規而圓之左起震而歷離兌而至乾卽一陽生於北方水而盛於南方火右起巽而歷坎艮而至坤卽一陰生於南方火而盛於北方水蓋河圖陰陽運行之妙盡於此矣

【煦】按此方明則圖作易之法蓋河圖四面所列者四象也四方與中五則五行也四方必乘有陰陽則八卦之象也夫南北者天地之正位其陰陽之往來升降莫不經由東西二道故坎離二卦遂具乾坤合體之象至於生數之外附以成數則以其各具中五之生理也中五具鎭靜之性與土同徳故術家以五土居中緣四象之成莫不各由生數而起到得其象旣成莫不各含生理所謂保合太和一物各具一太極是也所以成像之後皆能各有所生以生成二義原相合而不相離當生之之時而成之之數已全賦焉所由謂爲時乘六龍以禦天也然皆不離五土以爲用是卽生機靜涵之地也故萬物莫不生於土而死於土離卦所由曰已曰乃孚未有卦象先有圖書卦象所以明流行之气與對待之位圖書所列之象則所以定陰陽之位著生成之理明水火之用昭靜涵之體隠以寓陰中有陽陽中有陰與五行生克之義耳其實洛書火南水北卽在河圖亦止是火南水北非以二七卽爲太陽一六卽爲太陰也北陰方也而一數居之南陽方也而二數居之是卽根陰根陽之理陽生於子由一左上而得三數是卽陽之生而盛也陰生於午由二右下而得四數是卽陰之生而盛也先天圓圖其陽之生而盛盛而極陰之生而盛盛而極莫不如是觀置坎離於東西不在盛衰進退之列蓋以東西爲乾坤交際之道乃以坎離司之則坎離止爲乾坤之交象明矣葵峯所謂一陽生於北方水而盛於南方火一陰生於南方火而盛於北方水是確見奇偶相聯之義也至於洛書之序次一坎始之九離終之除中五與卦無屬而中包六象皆坎離之用與先天橫圖乾始坤終以乾坤包六子相似故文王圓圖準之亦止是天一生水坎得代坤而言用之防

陽極則變

劉雲莊曰圖之一三五七九皆奇數陽也而七九之位獨易者正以天地之間陽動主變故也然陽於北東則不動於西南則互遷者蓋北東陽始生之方西南陽極盛之方陽主進數又必進於極而後變也

【煦】按陰陽之義進退相循進因退見退因進見如其不退何由能進故一進一退卽具陰陽之義所以能窮變通久進至極處則反而易位是卽周易中窮則必變極則必反之義若使不退烏能得久孔子曰尺蠖之屈以求伸也龍蛇之蟄以存身也不有屈者安有伸者予先天圖詩所云退象轉來還是進偶爻劈破復成奇正謂是也

陰陽生成

陽主生陰主成然生數亦有陰【二四也】成數亦有陽者【七九也】所以象陰陽之交也生數陽多陰少而陽包陰於中象陰之交於陽而爲陽所裹故象天成數陰多陽少而陰包陽於中象陽之交於陰而爲陰所含故象地凡天下有形有體之物𨿽云質之具也成於地莫不各含保合之太和以自有其生若所得之生气旣盡則其物亦歸於無有凡皆陽附於陰爲陰所箝而始成其體故於成數象之卦之論爻但稱九六亦言其爻之成體者而已若所由以生之始其形未肇亦烏得而言之象天故生之始終皆陽【一五也】而陰不先陽以生象地故成之始終皆陰【六十也】而陽不先陰以成

圖書與周易相闗說

河出圖洛出書二圖若或相背是天地有二道矣今謂伏羲先天四圖原本則圖所畫未有不以爲然者及其注釋先天四圖曽無一語通於圖書竟似伏羲之圖分外杜撰出來則是並未聞聖人則之之說則是並未將此四圖闗防圖書一一勘合過也今謂文王作易之卦原本伏羲所畫未有不以爲然者及其解釋卦辭彖辭曽無一語回顧羲圖竟似周易之卦皆屬文王杜撰出來則是並未知先天諸圖之妙則是並未知文王卦辭孔子彖辭莫非闡發羲圖者也今謂周公之爻卽出於文王之卦未有不以爲然者及其注釋爻象卽卦而解之者半離卦而解之者亦復有半卽如坎之六四解爲臣之遇君因其明而導之此等道理與坎何渉夫坎之彖傳象傳固未有君臣之象也豈知此爻之位實居內坎之外外坎之初正屬兩坎相接故孔子有剛柔際也之語總緣水性外陰其體似柔而水性內剛原具流通四達之理但得絲毫罅隙便可以漸引漸濶若蟻穴潰隄者然也所以有納約自牖之象此小象所由曰剛柔際也夫酒食禮樂固交接之具也情所可通原不在禮文極盛故有納約之象樽之酒簋之貳缶之用皆納約象也然一言之契如水乳交融而生平締好由此而定故又有自牖之象牖也者通之至也約言少牖言大也總緣兩坎相隔本有界限業至兩坎相接則所以相通之故原不在多故以納約自牖象之方顯出剛柔相際之妙孔子深達其防故以坎之本義釋之其曰維心亨以剛中者正在此爻今謂君臣之交爲剛柔之際則剛者何屬柔者何指乎豈反謂導君之臣爲剛而君爲柔乎爻之命辭眞理具在象中務必參合卦情始爲得解若但全言人事竟置卦體不論則何爻不可以臆說而必定爲某卦之某爻又何爲乎如此而釋爻象則是並未知周公之爻原未嘗離文王之卦也若知爻本於卦卦本於圖圖本於河圖洛書則自圖書以訖卦爻一以貫之不難矣此予所由謂全部周易皆屬先天職此之故也

﹤經部﹐易類﹐周易函書約存﹐卷二﹥

右四象陽下交於柔柔上交於陽而成乾坤【天地定位】艮兌【山澤通气】剛上交於陰陰下交於剛而成震巽【雷風相薄】坎離【水火不相射】天秉陽垂日星【離爲日兌爲星】在天者仰而反觀故乾兌離震天之四象自上而下生地秉陰竅山川【艮爲山坎爲川】在地者俯而順察故坤艮坎巽地之四象自下而上生八卦交錯上者交左下者交右則乾南坤北離東坎西而先天八卦圓圖之象著矣震艮互觀反震爲艮反艮爲震則乾坤艮巽居隅坎離震兌居中而後天八卦方圖之象著矣由動靜相資先後互體圓方變用而天地造化之義不可勝旣矣邵子曰乾坤爲大父母復姤爲小父母夫易根於乾坤而生於姤復蓋剛交柔而爲復柔交剛而爲姤自玆而無窮矣

又曰八卦之象不易者四【乾坤坎離】反易者二【震反爲艮兌反爲防】以六變而成八也

右本四象生八卦圖陽儀上者交於左陰儀下者交於右而成此圖康節先生云坤北乾南離東坎西震東北兌東南防西南艮西北者指此而言其中○者太極也�者二儀也前象奇偶定上下之位由天地四象八卦總之而防於中所謂斂之不盈一握萬殊而一本也此圖陰陽列左右之門由動靜四時八方推之而達於外所謂放之則彌六合一本而萬殊也煦曰此卽子內分外合之說然止是伏羲先天小圖邵子兩儀四象八卦以次而倍加之說也

煦曰邵子雲天有四象地有四象前圖上下合之以象天地定位此圖左右列之以象坎離交姤而中存太極所以象由中出外之妙也太極生兩儀不必兩其太極也兩儀生四象不必兩其兩儀也四象生八卦不必兩其四象也此圖仿之故卽以太極入兩儀之中而成八卦之初爻以兩儀入四象之中而成卦之二爻以四象入八卦之中而成卦之三爻人見其借用之奇未免驚心目不知止是伏羲小圓圖中加一倍法特將兩儀四象縮而小之遂有如是之妙耳周易之理若果貫通縱橫直竪無往不可都緣學易者以伏羲小圓圖僅作八卦看遂不解此圖之妙寜謂周邵之外無人乎若或未然拆之補之適見紛擾耳

張仲純曰右�十中交九宮之敍卽洛書之數也一三九七天數也天數奇奇之象圓參於三其數左旋始於一居於正北一三如三故三次於正東三三如九故九次於正南三九二十七故七次於正西三七二十一而復於一二四八六地數也地數偶偶之象方兩於二其數右轉起於西南二二如四故四次於東南二四如八故八次於東北二八十六故六次於西北二六十二而歸於二此陰陽左右運行自然之妙而二七四九易位與河圖不同者也內經曰天數始於一終於九焉一者天二者地三者人三而成天三而成地三而成人三而三之合則爲九九分爲九野正北曰冀州【今大都燕南河間平陽等路】正東曰靑州【今益都沂密登萊等州】正南曰揚州【今兩淮兩浙江東江西甌閩等處】正西曰梁州【今川屬云姚等處】正中曰豫州【今河南襄陽等處】東北曰兗州【今濟南東平東昌濟寜等處】東南曰徐州【今徐邳宿毫等州】西南曰荊州【今荊潭湖廣等處】西北曰雍州【今陜西甘肅等處】是故神禹別之而作貢箕子衍之而敍疇他如運气太乙陰陽醫家者流𨿽純駁不同要皆不出此九宮之數也

右圖一三五七九而兩儀四象八卦在其中矣陽唱而陰和陽實而陰虛儀𨿽兩而實三象𨿽四而實五卦𨿽八而實九於以見天地間非陽不生非陰不成造化自然之本原也

煦按此圖深契洛書之防奇圓而偶方奇外而偶內與伏羲大圓圖內合外分內靜外動者相同奇以三乘參天之義也偶以二乘兩地之義也陽之奇數順而順生自一而三是也陽之成數順而逆生自九而七是也陰之生數逆而順生自二而四是也陰之成數逆而逆生自八而六是也洛書之合於天道皆自然而然不容勉彊者也如以陽數逆而乘之則三之除也爲七便自七而始七七四十九故九居南七九六十三故三居東三七二十一故一居北一七如七故七居西如以陰數順而乘之則二之除也爲八便自八而始八八六十四故四居東南四八三十二故二居西南二八一十六故六居西北六八四十八故八居東北一順一逆無數不合此洛書之所以妙也豈獨對待成十與縱橫十五哉如以四隅之數但各配以中之五數而轉矣如以四正之數接轉四隅之數但以八乘而轉矣

河洛合而觀象之法立圖書合而先天之四圖成矣圖書者天地自然之道也須全看先天四圖伏羲開天之道也須內外分看又須內外合看元亨利貞文王之道也須分四徳看又須連四徳看用九無首周公之道也須在旣亨以後看又須在未亨以前看十翼之傳孔子之道也須識用之何以藏仁之何以顯不可只作蓍法看不可只作占卜看但知天人合一顯微無間之妙方知爲聖人傳道之書

伏羲旣有先天一圖而獨少後天一圖緣此四圖內合而外分體立而用行而洛書之理已具也觀後天所用之卦仍取資於先天之圖是卦象之在先天固已兼後天而有之矣曰若是則後天之圖可以不立而文王何復有後天小圖也因伏羲之圖原從合處起每加一倍漸推漸逺漸擴漸大而至於不可勝窮皆此體立用行由中達外之妙故未開之圖方爲伏羲之眞易至於文王開圖而爲卦象若不設立後天則無以顯先天圖中內外渾融分合互藏之妙孔子十翼要皆發明此防而已故欲存伏羲之眞圖斷當連而屬之以仍其舊若執開而作易之卦認爲伏羲之圖便非本圖而伏羲之易亡矣至於後天爲先天之旣交而後天又全用先天之

張仲純曰傳曰河出圖洛出書聖人則之則者法其象與數也數始於一小衍之而成大衍之而成十十者數之結括而圖書者倚數之大原卦畫之準則也此卦縱橫十有數正則河圖中宮天乘地十之象其中○者易也卽圖書中之中動而陽上同乎天其象爲○靜而陰下同乎地其象爲天○下生爲陰陽地上生爲柔剛卽圖書中之上下左右

煦按後以八卦配言河洛便非則圖畫卦之義今去之

右圖天之陰陽分而爲乾兌離震地之柔剛分而爲坤艮坎防人當其气交之中頭圓居上得之幹腹虛有容得之坤股肱動作得之震巽離目主視坎耳善聽兌口能言艮鼻處黙【目口陽也得天之气故動耳鼻陰也得地之气故靜】所謂得是气而爲是形也

張仲純曰鄭氏云古先天圖揚雄太關子明洞極魏伯陽參同契邵堯夫皇極經世而已惜乎雄之太子明之洞極仿易爲書泥於文字後世忽之以爲屋上架屋頭上安頭也伯陽之參同契意在鍜鏈而入於術於聖人之道又爲異端也堯夫擺去文字小衍而著書天下又不顧之但以爲律曆之用難矣哉四家之學皆出於古先天圖先天圖其易之原乎復無文字解注而世亦以爲無用之物也今煦作方圓圖注腳比之四家爲最簡最易而四家之意不出於吾圖之中於易之學爲最要

洛書後天

洛書爲河圖之交象乾坤一交而無窮之化源具焉由先天生後天由無形生有形皆此一圖之妙借非此圖之分何自而顯河圖之合非此圖之布散有定而爲後天何自顯河圖之凝聚渾成而爲先天知後天洛書卽出於先天河圖則知天地自然之易體用一如相須而不悖矣

洛書者河圖旣分之象如圖中一六合書中一六分是也分則各居其位各司其職與渾淪圓轉者不同此天地之大體大用不煩卦畫自然之周易也人心之中和莫不如是伏羲擬之畫出先天圖兼天與人而一以貫之矣文王擬而作易則人心中河圖洛書也故曰周易爲天人合一之書

交象

後天者先天旣交之象如乾因坤交虛而爲離坤因乾交實而成坎左離之上爻交於坎下爲兌右坎之下爻交於離上爲震震兌之上下兩爻陰陽互交艮防之兩陰交於兩陽是也交則上下左右相感而互易比於先天八卦另成一象此圖書分合之故先後天不同之由也然震不與巽交艮不與兌交者周易具陰陽相循之妙故兩始必不能驟交兩終必不能驟交也若兌之與震則陰終與陽始得相交巽之與艮陰始與陽終得相交矣易爲身心性命之書凡言交者皆有人力存焉

中交

先天干南坤北後天離南坎北是乾坤中交也後天之離外像猶幹而中巳易矣是坤來交乾而陰居中也後天之坎外像猶坤而中巳易矣是乾來交坤而陽居中也交於初末則偏交於中則含胎包孕爲化育所自起所由坤卦有含章括囊美在其中之說乾坤二用後坎卦所由獨言用也

先天離東坎西後天震東兌西者是坎離之逆交也離性炎上上者不下不可以交今抑其在上者而使下坎性潤下下者不上不可以交今舉其在下者而使上則離變爲震坎變爲兌矣故震有半離兌有半坎之形所由謂爲坎水而塞其下流也若使順其炎上之性而以離下交於坎上順其潤下之性而以坎上交於離下則爲艮巽艮巽之卦不能有爲故先後天皆居四隅不得如後天之震兌司日月往來之門戶也

火雷水澤之變

離火而變爲震雷者爆之發也先火而後聲也坎水而變爲兌澤者水之流也遇污下之地則必瀦而爲澤也

四正之交止變一爻四隅之交則變兩爻如巽艮交而爲乾坤是巽之上二爻變卻艮之下二爻而爲乾艮之下二爻變卻巽之上二爻而爲坤也震兌交而爲艮巽是震之下一爻變卻兌之上一爻震之上一爻變卻兌之下一爻而使兌變爲巽兌之下一爻變卻震之上一爻兌之上一爻變卻震之下一爻而使震變爲艮也其震巽不交艮兌不交震乃與兌交艮乃與巽交者以陰陽之兩始兩終本無相接之理蓋陰終陰始其中必間以陽不然不知陰之始終陽終陽始其中必間以陰不然不知陽之始終此陰陽之始終所以不自交也至陰終陽始陽終陰始本有更疊相續之義故皆得相交伏羲所畫小圖𨿽止八卦而無窮之妙義具焉故相親有相親之義如遇巽逢乾後卷所圖之縫卦是也其見於卦爻不言鄰則言遇矣相間之卦見於卦爻必無一卦一爻言鄰言遇者也終始有終始之義內外有內外之義上下有上下之義非細心體察那易辧此

﹤經部﹐易類﹐周易函書約存﹐卷二﹥

坎離代乾坤

乾坤一交卽退處西南西北無爲之地所以明天開地辟以後皆男女搆精之作用其天地絪緼之始已不可得而懸擬之所以命爲先天而幹之用九遂以爲無首殆於坎離用事六象胥由以成矣其在易曰天地絪緼萬物化醇便是天地相交之始便是河圖之妙男女搆精萬物化生男女卽陰陽坎離卽陰陽之交搆精正陰陽相交之事便是洛書之妙此後有形有象何一非水火交錯而成故全歸功於坎離而謂爲搆精生萬物也後天所配洛書全是化醇以後之事其在周易乾坤二用後直至坎彖始言時用豈爲無因當知代天地而宣化者日月卽天地之陰陽代乾坤而宣化者坎離卽乾坤之男女

文王無後天大圖

伏羲則圖畫卦有先天大圖小圖顧獨少後天一圖以後天之理卽具先天如外分而象洛書是也文王法洛書安置後天卦位然有後天小圖無後天大圖可知文王未嘗畫卦周易所有卦爻皆開羲圖而有之故文周孔子所系之辭均解釋先天者也其連拆先天諸圖及新立二方圖並六卦圖巳見卷首

周易函書約存卷二﹤經部﹐易類﹐周易函書約存﹥

欽定四庫全書

周易函書約存卷三

禮部侍郎胡煦撰原圖【太極】

循環太極圖

河圖之妙太極兩儀四象八卦之蘊盡歸其中其尢妙者則奇偶回環內外交互之幾也聖人察奇偶而辧陰陽又推本陰陽知其出於太極其妙無過陰陽一交而萬事萬物之理已傋先天八卦圖天地定位而逆順往來則交象也說卦除天地定位句其下相薄通气不相射皆天地之交象也故有往來之說此圖止具陰陽兩象而廻旋糾繆莫非交象易首乾坤所交之兩象也屯爲序卦之首便曰剛柔始交剛乾也柔坤也旣曰始交則後此之或交於下或交於上或交於中或交多或交少或半交半不交烏有一卦不從交出乎但知六十四卦三百八十四爻俱在陰陽方交時俱是用九用六之機自應知周易全部總是先天

太極

經文原無太極之說孔子繋傳乃曰易有太極此非言圖也是爲兩儀肇生不可思議不可圖畫從而贊之云耳太者尊而無上極者極至無加如雲兩儀肇生之始先有此至尊無上極至無加之理然後能生此兩儀故先說出有字正從兩儀前原無所有就中想象以爲確乎有此理耳正如幹之贊元稱爲大哉而已然太極𨿽然非圖而陰陽兩象實由此生後此四象八卦化生萬物者又莫不由陰陽旣交而生則陰陽兩象卽萬物之大原故以糾繆相交之象稱爲太極孔子所由曰一陰一陽之謂道又曰形而上者謂之道也四聖之易俱從兩儀始孔子言蓍之用數亦止從分二起皆謂兩儀未肇難可稱說特借兩儀之大用言之乾坤兩卦實具此防故易首乾坤而彖象文言所系莫非干坤相交之防如以干剛坤柔論便屬兩儀早已隔過太極一層而伏羲畫圖始於兩儀總因太極本無形象原不可以擬議仿像故於卦中補說元字正謂乾坤二卦是諸卦仰資而爲太極者也從前解者止就本卦推求道理絕不知有相交之義夫幹固言位矣位豈流行不息者所有乎坤卦而言順矣無相形之物何從知爲順乎今觀首列乾坤有自本卦而言其各具之理者有自交通而言其相資之用者如干言元亨利貞是從源頭上活潑潑地說出來坤添牝馬二字則未免滯於象矣此形神之別也干言見陽明之象坤言迷幽暗之象也此明昧之別也美利天下主施得主得朋主受此施受之別也元始亨通利遂貞正與潛見飛躍俱自流行說永貞堅冰含章括囊俱自收斂鎭靜說此動靜之別也是卦徳之不可彊同者也然而乾元一亨必有所利所貞之地所以謂爲六位時乘旣已爲首又曰無首則羣龍之見見於何地耶品物何以流形性命何以各正萬國何以咸寧則皆由動而歸靜自無形而之有形皆言幹之交於坤也周子言陽變者是也若坤之得主以何爲主坤之得朋以何爲朋順而承之者何物合而含之者何章何以謂之類何以亦稱龍何以謂之戰何爲有在中之美何爲有成而猶謂爲代也則皆由靜而向動自有形而合諸無形皆言坤之交於幹也周子言陰合者是也乾坤兩相交通循環不巳此卽流行不息之機此卽絪緼化醇之妙此卽陽極生陰陰極生陽之理此卽六十四卦三百八十四爻從出之大原而爲周易之太極者也故周易原文不著太極止以乾坤兩象居首古傳太極圖僅以黒白二象分之豈非以陰陽糾繆之形仿象太極乎孔子妙契周易故特提太極二字以贊之極之云者卽謂此陽極生陰陰極生陽之極動極生靜靜極生動之極也若使太極中未有陰陽亦何憑而指此爲動極之極靜極之極陰極之極陽極之極而生出此陰陽兩儀哉極字旣無可言陰陽先已無根孔子何復有太極之說若使極字見得眞則太之一字亦當易辧太者尊辭也陰之方生始於陽極逮其旣生不得不奉陽以爲尊尊之故太之陽之方生始於陰極逮其旣生不得不奉陰以爲尊尊之故太之亦猶太初太古太上太素均指最初無上者言耳亦如髙曽祖父稱之爲太皆言其最上最尊耳若執此太極以爲確然有是陰陽兩象先在其中亦又不可蓋無形而有理不可思議不可圖畫故謂太極二字是贊其理之包含無盡最尊最上非謂兩儀之上有此圖也其在先天圖則以切近兩儀所虛之中以象之周子無極一圈蓋亦有獨契焉

陰陽生於太極則陰陽必非太極今仍以陰陽兩象盤而屈之稱爲太極何也圖𨿽具陰陽兩象非眞有陰陽也其妙在合而未分故作交互環抱之形以象陰陽之渾淪融洽疊爲生息互相終始耳蓋陰陽兩象必有所自生其稱爲陽極生陰陰極生陽非無據也太極中旣能生陰則必具有陽極之理太極中旣能生陽則必具有陰極之理由其所生遡其所由以能生則太極中必全具有陰陽之理蓋陰陽之妙不到極處不生故遂以能生陰陽者命名爲極苐理可推求而象非實有故作爲如此之形周子所由曰無極而太極也至於無極之下特設兩儀以髮根陰根陽之理又於兩儀之下特布五形以備夫四象剛柔之妙則河洛二圖之祕胥此焉具矣何云無極方陽之極也本未始有陰逮於陰生則不得不指陽之方極時以爲無無之爲言猶云其始未嘗有陰耳方陰之極也本未始有陽逮於陽生則不得不指陰之方極以爲無無之爲言猶云其初未始有陽耳此卽乾元本宜稱首到得旣亨以後便稱爲無首是也夫天地間有生天地之太極此不可思議不可窺測者也至於生人生物全是流行之太極繋傳雲天地絪緼萬物化醇男女搆精萬物化生卽此絪緼便是萬物化醇之太極然而所由以絪緼者則固天地也卽此搆精便是萬物化生之太極然而所由以搆精者則固男女也不曰太極絪緼而曰天地絪緼羲圖首兩儀周易首乾坤便是此義若使孤陰寡陽何絪緼搆精之有此圖必列陰陽兩象𨿽以顯流行交互之理實與河圖羲圖周易皆先兩儀同一妙義乾坤便是兩象交而後有六十二卦是交爲太極而所生之卦卽爲陰陽然曰天地絪緼又曰男女搆精非復語也一惇化一川流也就搆精而論則向上有男女一層就絪緼而論則向上有天地一層張子曰不有兩則無一是也看此圖者湏觀糾繆環抱合一不分之妙又當知非實有之形然後可耳但知陰陽相交而方復方姤流轉之太極行矣以復之初爻本爲坤陰乃今交以陽姤之初爻本爲幹陽乃今交以陰觀於來復見天地之心當亦曉然於此一陽爻出自太極從前渾合不分之妙槪可想矣此復姤所由稱小父母也然化而謂之醇何也醇酒之美者此天地未辟陶鑄陰陽苞孕萬彚其時天地尙在渾沌萬物胚胎未形安得不如醉如癡乎是此醇字而太極渾涵之妙描寫殆盡及夫天開地辟陰陽肇形而搆精之男女方資以托始安得不謂乾坤爲大父母哉男女者陰陽之謂也到得男女旣已成形然後以形育形化化生生無有窮極所以止謂爲化生是則化醇者气交也化生者形交也損之六三言兩而致一之道故系傳於此發玆四語兩而致一卽絪緼搆精之道陰陽之旣交太極之謂也

循環少坎離之義

循環中陰陽內外防盛之象旣與先天六卦圖同而坎離所居之位乃有宜外而不外者似不與八卦圖合不知伏羲則仿圖書畫出先天八卦止欲明天地中之陰陽原有此相依相涵彼此互根之妙𨿽曰兩不相離卻又有陰陽各得之位分一定而不易今當三加成像之後見升陽之震兌乾降陰之防艮坤悉與河圖奇偶所得之位分相合而東西兩正位當乾坤交接之際適得此陽分而陰來其中故其象離陰分而陽來其中故其象坎又與相依互根之理隠隠契合則畫圖本意全露於二卦中矣蓋緣伏羲所畫止欲發明陰陽升降之理陰陽升降流行原不可畫不得已而寄諸卦象則是卦之有畫𨿽有定象而畫圖本意則非象可執蓋圖之上半截本爲乾位圖之下半截本爲坤位乾之气下降而交於坤坤之气上行而交於幹莫不經由坎離之位故謂爲天地之際因以坎離爲乾坤相交之兩象至其陰陽之多寡防盛則各有分位存焉其一往一來不相混亦不相礙也特寡不敵眾防不敵盛故以爲行於其中非謂坎離泥定陽陷陰麗之形也聖人設卦止有陰陽太少尙且非形可執坎離亦何形乎總緣不知卦象皆仿象天地間流行往復之气均非實有故不知全部周易卦爻悉是先天必無一卦一爻可以形拘此圖坎離兩象止是陽之分而陰來陰之分而陽來耳如必分別內外謂與河圖八卦不合然則陰陽之在天地間者升者自升降者自降未聞其相礙也未聞其相讓也亦並未聞孰爲內而孰爲外也而升者自若降者仍自若也因伏羲則仿圖書畫出先天八卦止欲明相依互根之理故【煦】作循環圖止以乾坤兩象糾繆其形廻環其體與河圖之奇偶糾繆廻環相肖遂與卦圖所畫之先天八卦無弗肖但不可執象而迷理庶有得耳

今先天八卦擬仿河圖及對待求之莫非洛書之九數後天八卦擬仿洛書及對待取之莫非河圖之十數則體用相須可知矣

又觀河圖中一九六四皆成十於西北三七二八皆成十於東南明體中之成數原與生數相倚而居與布散對待者殊也其不正對而斜交者明與洛書之旣用者不同又以見河圖之成數原卽具有相交之義

循環太極擬河圖

一三五七九奇數爲陽二四六八十偶數爲陰孔子所由分別天地也河洛二圖乃作易之本其始同出伏羲後人以洛書爲作範之具是皆未明二圖相倚之妙也今作循環太極圖以釋之何嘗非一六居下二七居上三八居東四九居西五十居中也何嘗非一內而六外三內而八外二內而七外四內而九外也止緣河圖中奇偶二數比於陰陽原有一气相連之義後人止觀其數而不察相連之故終於實義無當觀其奇偶環抱卽陰陽糾繆太極未分之象也其必與洛書相須而出者體之與用原不可離也故體中有用用中有體不可不察生體也成用也其生數皆付於成數則卽體含用之象也其成數皆相依生數則卽用含體之象也初防者體之立也極盛而就衰者用之行也河圖奇偶皆具此象故曰體中有用此如太極無體而卽含陰陽是也洛書旣爲用數故止於九而缺其十體全而用偏也然書中之成數皆布散於四方明其旣用而已矣

循環太極配洛書

其陽奇之數渾淪於中以次相連陰偶之數分布四隅爲陽所間各不相通陽連而陰辟其分義然也蓋健陽之性自乾元一亨而始廻環往復如循連環終無斷絕而陰之爲性止以形受陽徳一施則開張而納之及其生生化化千千萬萬各不同形故其體分不相聨貫未能如陽體之渾合無間此循環圖中陰陽各居原不相混之義也文王拆大圓作易其陽畫必連陰畫必斷卽由洛書中陽合陰分之義而起伏羲則河洛以畫先天其橫圖方圖率以气用者居內以形用者居外皆洛書之妙也風雷以气用山澤以形用水火半气半形之用萬物之有體者莫不形外而气內皆此之故其循環太極一圖據形而論固與洛書絕不相同乃今以爲原本洛書何也陽東陰西陽南陰北天地不易之定分也洛書旣爲用數天地之用原無間斷故循環不息之義存焉觀說卦帝出乎震可知矣陽位居左自左而遷則必向右所以謂爲天道左旋左旋云者謂自左而旋非向左而旋也今洛書中奇陽初起之數自一北而趨三東非左旋乎至於七九易位此正與河圖合徳與循環太極圖合防不可不察蓋七之爲數在河圖中本爲極盛之陽數其在河圖陽數旣盛則趨右而下降降陰性也右陰位也陰道尙逆故盛陽至此將復就衰亦隨陰下趨而從逆此七九之數旣盛而就衰則不能自主所由從陰趨下而逆因各易其位非復從前之順矣卦至上爻陰陽皆不能自主卽由洛書起也然陽徳旣盛必懷初防之陰故七九之數亦含初陰之二數於中仍與河圖同防此卽循環圖中陽徳旣盛必趨而逆降與二四之陰居右而逆行者同也陰本居右自右而遷則必向左所以謂爲地道右轉右轉云者謂自右而轉非向右而轉也左旋者旣爲升則右轉者自爲降左旋者旣爲順則右轉者自爲逆矣此陰陽升降順逆之定例也天地之气止有升降特以陰陽分左右耳今洛書中偶陰初起之數自二南而走四西非右轉乎至六八易位此正與河圖合徳與循環太極同義不可不察蓋六之爲數在河圖中本爲極盛之陰數其在河圖陰數旣盛則趨左而上升升陽性也左陽位也陽道尙順故盛陰至此將復就衰亦隨陽上趨而從順此六八之數旣盛而就衰則不能自主所由從陽趨上而順因各易其位非復從前之逆矣然陰徳旣盛必懷初生之防陽故六八之數亦合初陽之一數於中仍與河圖同防此卽循環圖中陰徳旣盛必趨而順升與一三之陽居左而順升者同也先儒知七九易位之說嘵嘵不休至六八易位之故則未有言者非知洛書者也然必至於極盛乃始變易其性而盛陽又復含陰於中盛陰又復含陽於中者此正陰陽循環不息生生不已之妙故予作循環圖以擬之今觀生人之道男子二八而眞精通女子二七而天癸降至於此時陰陽始盛始可婚配始含生育未有陰陽不盛便可相從而含生育者也河圖如是洛書如是先天四圖亦復如是故予循環太極一圖殆原本六圖者也

陰陽之義彼此互根原不相離故其爲用亦相須而見陰不得陽則蠢而不靈無以成生化之功陽不得陰則其性發越飄然散逸無以定萬物之命而立萬物之體故其爲用必陽內而陰外陽不散逸始有以正萬物之性命而俾之保合也洛書者天地之用數也其在系詞曰參伍以變錯綜其數皆言用也參伍者十五也十五者九六之合也九老陽六老陰也陰陽旣合而大用以行故以九六爲天地之用特九六之合參差不齊故系詞旣以爲變而又以爲錯綜今觀洛書縱之橫之何非參伍何非九六之合如東三奇內矣而四八之陰合之於外非一錯綜非一九六乎然陽內而陰外矣南九奇內矣而二四之陰合之於外非一錯綜非一九六乎然陽內而陰外矣以至東西上下錯綜斜交莫不皆然蓋天然之用凡陽皆下交於陰中故也伏羲本之以畫卦故橫圖方圖皆气內而形外罔非洛書之義【煦】之循環太極圖陰陽糾繆兩不相離亦罔非洛書之義也如以對待之象合諸橫圖之數上下左右以及四隅莫非九數九者奇而又奇是老陽動變之數因此圖全屬流行之气活潑之體故也易之陽爻稱九實由此出天地間气化運行周流不息莫非眞陽布若陰則但以六虛之位翕而受之聴盛衰進退於眞陽所以有得朋得主之說隨之一卦亦具有元亨利貞陰不可以爲首凡皆此圖之蘊含者也

循環太極擬八卦

先天圖陽之初生始於震至乾而盛至艮而終其始於震者是大明之始西南得朋也其終於艮者是大明之終東北防朋也及觀說卦帝出乎震一叚先儒以爲發明後天八卦其曰出震成艮仍是震始艮終可知文王後天與伏羲先天均在陽气之發舒上畱心均爲流行不息斷可知矣後天一圖尙屬流行不息今執先天圖爲對待不移可乎

先天一圖凡陰陽互異者皆各相對比其象而較之皆各有一干一坤之交所以謂爲先天全在交結而不可解處立之象也其絕不相交者則爲幹之三陽處上坤之三陰處下故孔子遂特標天地定位一語明知天地之气升降流行化生萬物皆屬乾坤之交而位上位下之體仍然確不可易先儒目爲對待又以爲發明先天是矣顧六子之體生於乾坤之交今自乾坤而外凡相對之二象莫非三陰三陽三陰坤三陽乾也特有交初交中交末之異故遂岐爲六象因此六象俱出乾坤之交故於節首特標天地定位一語言其位之定者所以正其體別其象之六者所以諭其交明其用也天下之理不有兩則無一不有對待安識流行如水合水猶然是水如火合火猶然是火非兩故也兩則必有合散兩則必有往來其間流通之妙全要從對待中精察出來卽如定位之說亦是兩兩相形處乃始見得耳今直以爲定位云者正要人從六子相交之處分別出所由相交之兩象以見先天八卦圖止有乾坤之交更無所謂六象也其下曰山澤通气非流行而气能通乎雷風相薄非流行而能相薄乎水火不相射但使水火各居如秦之與越亦安得有相射不相射之可言是通字相字之妙皆從流行見得而所以流行其中者不越乾坤二象故於節首直雲天地定位誠以六子所有之陰陽𨿽出天地旣然在流行中則遂不復名爲天地而直謂爲陰陽云耳後儒對待之說不過將此八者認作有形有體之卦而未嘗箝攏八卦觀其循環不已之機則非伏羲畫圖之心矣

由位上之天而下視之天根之生自下而來上故爲逆來天陽之施自上而往下故爲順往由位下之地而上視之月窟之生自上而來下故爲逆來地陰之生自下而往上故爲順往皆圖中之時位合當如此從前不知其爲說圖但向時之遷轉畱心謂往爲已往如今日追尋昨日明白而易見故以爲順來爲將來如今日逆計將來幽隠而難知故以爲逆不惟非來往之義並非逆順之義豈知往來逆順俱本天地定位說皆是發揮圖中之蘊至下逆數之說原因聖人作易本防全是要人從四象兩儀未起之前追尋到太極裏面而初之難知來之難察實非知解測識所能故謂爲逆數也夫往來逆順固論圖中之位非論時也圖中之位旣明時之義自在其中今試有人於此其必以返而歸者之爲來以前進者爲往以由來之地爲來以所欲至者爲往無疑矣今謂巳走過去者爲往前往而進者爲來是立於此而不動任彼之向我而來非易防也

循環太極擬卦象

此亦循環太極圖而聖人立卦定爻之法不出於此蓋天下萬事萬物無出時位二者位者體之一定時則有遷轉不息位之一定坤也遷轉不息乾也乾陽坤陰乾坤交而陰陽防故糾繆其形以象之語其定體其位三等止矣語其流轉其時三候止矣時出於健行不息之乾位定於鎭靜不移之坤二用相交斯有化生人物得之性命由以各正均無能離此三等三者也今於此圖就其來於內者三分之有初中末有上中下又就其往於外者三分之亦有初中末有上中下就其始於內終於外者觀之而極盛者必在其中又就內外兩者合而觀之亦必有非內非外之一境又就前後兩者合而觀之亦必有不前不後之一候由是推之凡事物可對舉者莫不有在中之一象存焉是萬事萬物必未有逾三等三者也故聖人立卦亦遂定爲三爻

三之爲字一與二合者也合則非一亦非二故以爲三而在中之妙可想矣三之爲義一陰一陽之合也合則旣取其陰又取其陽而在中之妙可想矣張子曰不有兩則無一又曰一故神兩故化兩者一之神一者兩之化是皆一陰一陽合而成三之妙天地絪緼萬物化醇男女搆精萬物化生是皆一陰一陽合而成三之妙逮於陰陽旣交而無窮之化育非數所能紀者胥由此出故老子直以爲三生萬物至四五以下不與焉循環太極圖亦止陰陽兩象而上下左右分別觀之遂莫不具有一卦三爻重卦六爻之義六者三之重也總緣陰陽不能孤立故重之以象陰陽之旣偶然六而偶矣疑若非三而三極之理寓焉三其極矣疑若無兩而又各得一陰一陽故知天下之物必無能逾此陰陽必無有不生於陰陽旣合之後者卦立三爻重而爲六職是故也王宏撰曰用九用天之生數也用六用地之生數也天之生數三故乾元參天地之生數二故坤元兩地天之生數三成數二是天之自爲參兩也地之生數二成數三是地之自爲參兩也天之生數三成數二而地之生數二成數三是天地之共爲參兩也生數屬陽故其數天多於地成數屬陰故其數地多於天皆出於自然也邱氏曰三奇爲幹則三其參天之數而爲九是爲老陽三偶爲坤則三其兩地之數而爲六是爲老陰二奇一偶爲防離兌則二參一兩而爲八是爲少陰二偶一奇爲震坎艮則二兩一參而爲七是爲少陽因七八九六之數以定陰陽老少之畫此立卦生爻之法也

一說三奇三偶共九畫卽是參天二奇二偶共六畫卽是兩地六固分九之參而得其二奇者也九固得六之兩而增其半偶者也陽饒陰乏之義也

六位

時爲無形之气所經位爲有象之形所定彖曰六位時成六位者六虛之位是坤之有也自初而中而末乾道所歷變化無窮而萬事萬物隨其大小偏全莫不具此三候然有內必有外所由有六十四卦三百八十四爻特坤不能以自主必待得主而始成其利故遂以爲六虛若以位論止是上中下若以一索再索而論止是六子乃自來解易者直將大明節解作聖人所以未達此防其曰六位又曰時成者位非時無以顯其位時非位無以徴其時此卽陰陽兩不相離之義周公設立爻詞莫不兼時位二者以考正之舍陰陽而論易不知其兩安知其參

數之始也肇於圖書而文明由玆以起然當伏羲時民風朴茂其時未有金錢至於粟帛相易非有尺度權衡大約皆以意揣度其多寡耳今約時而爲三約位而爲三等其槪也曽聞蒙古入市不挾星戥但視其物價所值酌其金銀多寡用以相易此亦猶存古之道歟逮於圖書旣肇聖人別其生成辧其奇偶較其多寡從而積之從而因之而無窮之事物始由以紀則數之不可巳也明矣

三畫

子云太起於三數與周易卦立三爻相似乃施之於用則無當考之於占則無驗何歟易卦之三畫是一與二之所生陰與陽之所合參與兩之所防也其先皆由太極兩儀而出三而重之則兩地之義存焉是參不獨參也彼所謂三三數而已故𨿽經之以三紀之以九行於二十七衍爲八十一止是純陽之流衍動而不止全無駐足托迹之地全不解六位時成之妙是爲有陽無陰何自而有化生夫周易六十四卦必至六加始成六爻乃彼之立法自一至八十一才五加耳是所加之數又屬純陽亦並不知六加成卦之妙周易立卦節節次次不離陰陽天下無二道周易之外安容復有周易易冒天下之道周易之外安容復有道理夫三爲一二之所合則是三之巳具此陰陽也然三畫之卦可以立天下之象而不可以定天下之占爲有體而無用也故必重至六畫然後內外分體用具焉內三則陽之奇數重三則陰之偶數也劈六之偶數而兩分之則兩奇蔵於其中劈六之偶數而三分之而三極亦各有陰陽是三分之則各得其二二分之則各得其三卽此重卦之妙凡皆陰陽兩不相離所以謂爲參天兩地若子云之數總之固奇分之亦奇是有內而無外有體而無用孤立而無對待者也旣無配合安有化生亦大逺於周易之防矣

連山歸藏𨿽與周易異名要皆不離伏羲大圓圖開爲六十四卦三易所蓍𨿽不盡傳莫非身心性命之防觀系傳所雲開而當名辧物又曰因貳以濟民行又曰窮理盡性以至於命則連山歸藏先周易而開圖其當名辧物自應與周易同防故𨿽序次防有不同稱名亦或偶異其於伏羲之圖則均不能外也子云獨違伏羲別立法度亦異於伏羲矣夫三畫之設三極之道也天上地下而人處其中則人者天地之理气合以成其形性者也人旣戴天履地而又合天地以成其形性則欲明生人之道安得不兼三極而立之象乎特天有陰陽地有陰陽人亦具此陰陽有陰有陽斯二之矣所由不可以不重夫三極之中猶尙不可以孤立又必重至六畫試以三畫之兩象論固有陰陽相偶之義乃自三極之必兼兩而論亦莫非陰陽相偶之義也【煦】之循環圖亦止陰陽兩象截爲八叚內外三分之遂成八卦此皆陰陽相交之妙若於左右上下終始內外三分而論而卦立三爻之義遂無不全具其中若子云之太安知萬物不離陰陽三生萬物之防哉

以錢代蓍

後世用錢代蓍以凡物莫不具有陰陽之義錢有背面則陰陽也背無而面有則背陽而面陰也不論面而論背周易貴陽也其錢用三參天之義貴陽也三之用行則陰陽分四象列與蓍數同也旣與陰陽合徳又與蓍數同機其能代蓍而成卦宜矣察陰陽之妙契審太少之精防非獨錢可代也凡物而具陰陽太少之機皆可占矣邵子聞聲而占見色而占又或推求物數又或通諸積時胥此道也南蒯之占也曰枚筮是固不以蓍筮而以子筮矣後世紫姑卜結羊腸以及骨卜鏡聼聼防之類苟有誠然之心皆如動乎四體而各有奇驗總不越陰陽二義而已得其防而充其類亦奚所拘乎

六卦圖除坎離

以六十卦分主一嵗而除坎離震兌此漢儒之說除後天之四正也然而流行之气悉論先天今考八卦圖惟坎居右方而離震兌俱居於左若以乾坤分主冬夏二至前以復姤分主冬夏二至後則冬至後減去震離兌止得二十九卦夏至後獨減去坎乃得三十一卦所配不均不免參差之獘惟參同契云以乾坤爲器以坎離爲藥物藥物謂日月也其餘六十卦分配一月每日兩卦以爲行火合符之用此說是也蓋乾坤坎離先天四正也後天無大圖先天有大圖旣取三百六十爻分配三百六十日故取先天大圖除先天之四正爲當又況乾坤爲諸卦之父母凡陽之行於卦中皆用九之幹陰之行於卦中皆用六之坤正其位不主其事而气化所至未嘗不流行於諸卦所由不下同六子與日時分配也亦如後天圖乾坤退居於西北西南是也坎離二象在地爲水火在天爲日月易曰陰陽之義配日月故凡往來交錯歷四時而成嵗功全憑日月轉移烏可限之以位謂過此遂無復有坎離之用哉又坎離者乾坤之中交也故坎曰中滿猶云坤而中滿也離曰中虛猶云幹而中虛也坤而中滿則仍是含胎之坤後此無窮妙用皆由坎中一陽發生而出故坎離之退處無爲仍是乾坤之退處無爲而已

循環圖作內外六分分之則十二辟卦在其中矣如以十二卦分配十二月則當以五日爲一盡此五日而始及六二又盡此五日而始及六三其外三亦如之復盡而始及於臨則爲大寒十二月中矣

循環圖擬天根

三十六宮

三十六宮乾一兌二離三震四防五坎六艮七坤八之總數合而計之共成三十六也若將河圖之數除一之不可自乘者存之以象太極自二至十各以本數乘之共得三百八十四則六十四卦之爻數亦莫非三十六宮自具之數又乾坤之畫九三男之畫十五三女之畫十二其數亦三十六又上經三十卦反對之卦二十四合之爲十二不反對之卦六並之得十八數下經三十四卦反對之卦三十二合之爲十六不反對之卦二並之亦得十八數是合上下經亦三十六卦故謂三十六宮爲舉卦爻之全數而言

一貫

一貫之一𨿽曰心思想不及語言說不到然旣特標其防仍須考證孔子之言其曰假我數年五十以學易學此一也朝聞道道卽一也不逾矩矩卽一也顏子所好之學好此一程子令人防孔顏樂處防此一也子貢曰性與天道不可得聞者此一顏淵喟然章朱子注云無窮盡無方體皆此一也大學明明徳注虛靈不昧以具眾理而應萬事莫非此一也凡物取諸實則有盡取諸虛則無盡滯則有方體靈則無方體有一理不具則有窮盡矣有一事不可應則滯於方所而不能應萬事矣又當知由虛故靈由靈故虛二字原不相離故以不昧二字總其義而括之程子謂曽防漆雕開巳見大意蓋開止見得無窮盡所以有未能信一語防止見得無方體故春風浴詠便與用世者迥別而出之與處均非所拘矣開見其虛防見其靈故程子以爲大意此程子實見聖道而有以防一之原也中庸之中虛也中庸之和靈也誠則貫乎中和之間是率性之眞所由以虛而能靈者也其言誠明亦謂此也誠所以虛明所以靈也孟子萬物皆備於我亦是防萬物之大原而歸一有以見一中之包涵該括者如是其全備而無缺也與子貢所云宗廟之美百官之富相似皆指一中之蘊蓄言也故一之爲言兼上下防古今聨物我統內外是無可分別之名所以謂之爲貫聖人之道盡在易象春秋易象則大本大用全具無遺天人合一之道盡在其中春秋全顯大用天人感應之機盡在其中讀易而不逹天人渾一之道讀春秋而不逹天人感應之機烏識一貫之道哉彼子靜與陽明皆學聖道之人特不免語病耳若當孔子時誰非門墻中人正道固所當明學者亦不易得但當存其至是去其太甚可耳誰云此然而彼否耶明儒有云悟得一在二中又有云陰陽卽是太極然仔細檢防得來正落第二層止說得流行之太極伏羲先天四圖有畫不出者則兩儀未起之先是也文周之易有說不出者則初之來處用九之無首是也夫兩儀必有所由起初必有所由來用必有所由肇今但從二說起則二之來處先巳茫然謂二能自始乎遂足爲不匱之原不竭之府乎旣有二名無統之者無禦之者不相爭乎不相勝乎吾誠不知孔子一以貫之爲一之事乎爲非一之事乎張子𨿽曰不有兩則無一皆是說流行太極中事是說陰陽方交之時斷不可說惇化之太極子貢性與天道不可得聞子思之中庸乃於性天道之故鑿鑿言之且標出中和之防且發露誠明之祕子思其大賢歟明之見於周易者如大明終始得朋喪朋先庚後庚皆是也其餘彖象系說言明言見不一而足皆此明也是陽徳之大用而不掩者也回賜之一貫皆此明之融防而貫通也顧誠猶可言而明無可諭所以下章言天道之明止有前知一章如將此章止作聖人看便不解此書防了便止知有聖人遺卻之道二字了若知必有禎祥必有妖孽皆天道自然之明昭著於兩間則聖人之知便已落後一步

天性道

中庸首章從道之大原說起是因人看天字太逺故特發天人合一之防而並原其始要其終著其功極其效也天大道之原也命天之動也性命之定也此體統一太極在天者也其在人也性道之原也情性之動也道性之充也此流行之太極在人者也岐則爲欲岐而逺

率者順也是端端正正由此而出不旁雜不爻離不違背也戒懼愼獨則欲其順而率之防其岐出者也中和則戒愼之徳率性之眞也位育則充性之量而極於天使得天之理順而無所歉也前面從天說起中間只完得一个性字後面說位育又歸到天上方是一以貫之或問禘之說子曰不知也知其說者之於天下也其如視諸斯乎朱子以仁孝釋之非無據也禮記萬物本乎天人本乎祖仁人之事天如事親孝子之事親如事天聖人郊禘制義實由此出西銘有見於此故合仁孝而一之是誠有見於天人妙契之防與體用一原之合矣人之生也由於父母父母生於祖宗由祖宗而遡諸無始之始人何由生乎夫兩儀未判一元渾沌而已迨於天開地辟而淸者位上濁者位下非絕不相通也天之气升極而下交地之气降極而上躋相須相得渾合無間則結而爲雷爲風爲日爲月爲水爲火爲山爲澤又其蠢者結爲植物靈者結爲動物其最靈最靈者始結而爲人故人之心神性命天之化也官骸臓腑地之化也其間陰陽不無內外多寡之異乃始有男女之形以形育形萬民之眾實由此蕃故曰人者天地之理气合以成其形性者也以天地所生之理气還而感天地自然之理气若子之於父母迫切呼號宜無不惻然動念者安有感而不感格而不格者哉孔子曰祭如在祭神如神在又曰我戰則克祭則受福蓋得其道矣商頌曰綏我思成祭義曰致愛則存致慤則著是皆與天爲徒而黙操乎能感之妙者也然聖人在下經綸參贊不能無待者能一其志而未能一天下之志也同民心而成位育非有徳位之聖人其孰能與於斯

易學餘言

絪緼化醇便是渾淪之太極男女搆精便是初合之陰陽

坤初六一爻全言習而人不之察故孔子文言遂說出積順二字性則聖愚所同故曰相近習則聖愚各別故曰相逺大約今之庸愚趨入下流而不止者只是初念動得不好故孔子遂於坤初發之譬若可欣可欲之事今日嘗試爲之明日又嘗試爲之其初恧然未甚安者逮於至再至三則安若故然何也日習爲之積累之勢旣順且便故孔子以爲積又以爲非一朝一夕之事而直謂爲順也誠愼之也習之溺人也如此當知論語中相近相逺之說及坤初積順之說皆是使人愼習的意思因此爻是從習處說故於二爻之得中者則曰不習無不利矣聖人解爻一卦豈有異防

不知性是何等光景气是何等形象質是何等體段而竟至於混淆雜亂則是並未嘗向自身體貼過也不知幹彖之遡始爲何意不知文言之標舉爲何防不知繼善之承受爲何事不知子思孟子之言說何所本則是並未嘗向周易四子書中畱心過也取先儒之唾餘置聖賢垂世之經於不論自疑而並以疑天下後世疑團何時釋耶

周易函書約存卷三

欽定四庫全書

周易函書約存卷四

禮部侍郎胡煦撰原圖【太極】

循環圖擬月窟

凡陰陽之生於內者卽內象三爻之來於下也極盛而出外卽外像三爻之往於上也窮則必返周而復始如日月廻旋而未有止也月受日光具此六象其生明成魄亦皆自下而始陽進一爻則陰退一爻陰進一爻則陽退一爻其實陽有進退陰無進退故陰爻以陽之進爲退陽之退爲進陽之極盛爲消陽之終盡爲息懸象著明莫大乎日月此圖之黒質卽月輪之陰魄此圖之白質卽皎日之陽魂陰魄一定不易陽魂隨時變遷一定不易者月之體隨時變遷者日之用故於防象初見防陰方露時指爲月窟言乎所得之陽魂本非月體所有特據其往來進退足驗陰陽消息耳至月之本體則此時防露之陰魄是也故曰幹遇防時觀月窟

蠱防小畜中孚皆言月具防兌兩象也歸妹伏防覆防故亦言月若坤之得朋喪朋則以黒魄之全體比象純坤之順體以坤陰之翕受幹陽與月魄之含受日光其淺深防盛大略相同乃陰陽之气不可窺明昧之象有可見故不直言坤而但言月正所謂仰以觀於天文者也歸妹𨿽曰伏防覆防然後天之防在東南而先天之兌亦在東南皆與盛陽之幹相近所以亦有月幾望之象

東北喪朋

喪朋者陽光巳盡黑質孤存時也顧此黒質先在下上面猶有一陽其象爲艮艮在先天𨿽居西北艮在後天實居東北不云西北喪朋而云東北喪朋者蓋先天止以象其气之流行而後天則以著其位之一定故凡言時者皆考於先天凡言位者皆考於後天也猶云二陰之艮象上面一陽旣盡乃始轉爲三陰之坤謂陰本以陽爲朋類其陽旣喪遂成全晦之體是卽以東北字代艮字而以喪朋說陽之終耳蓋由循環不息而論則必由二陰然後及於純陰故圜之以先天圖以明其候以盈虛消息而求則必至東北艮方而陽光始盡故列之以後天圖以定其位所由謂爲東北喪朋凡欲人因時以考其位因位以徴其象耳亦可知文王後天圖皆所以發明先天一圖之蘊也或曰艮象見丙而玆以東北爲艮何也蓋防之見辛是一陰之初生於西及二陰而見丙則巳轉而南矣由丙之二陰而東行全晦之晨與日相及日東月西而上面一陽垂盡必在艮方故以東北之艮爲喪朋此位之確不可易者也可知見丙者是防之初轉爲艮喪朋於東北者是艮之巳轉爲坤也

西南得朋

全晦旣象純坤若使坤體不純下面忽露防陽是爲震象必在三日之昏此時月之離日幾三十度日入而月見其體必在西南西南庚方也庚方初見震象故遂以西南字代震字所以謂爲西南得朋得朋謂一陽之生也三陰爲坤坤生一陽爲震震爲陽始艮爲陽終兼此兩象始顯純坤之體故大明終始特言之於幹明陽之前後際俱交於陰而喪朋得朋特言之於坤明陰之前後際俱交於陽也予所謂乾卦字字說入交坤坤卦字字說入交幹者此也又況後天方位西南卽是坤方豈後天漫無考證而遽位坤於西南乎豈彖詞漫無考證而遽以西南爲得朋乎可知得喪之說𨿽以著陽之隱見出入必與陰相附麗亦以見坤徳之含章有以括陽之始終順承而著其妙也夫月之明生於坤坤之彖全言月正謂月與坤同體坤與月同徳純坤之位而顯揚震象與純坤之時而流露震象者其義一也觀此可識純陰非得乾施則幽晦暗昧終無以自發其用所以謂爲先迷若坤之亦言用六皆其得於幹陽者耳所云利貞仍是幹徳之二則坤之不能自主可知故又有得主之說復卦云七日來復亦卽得朋之義七日云者正謂坤卦六爻在其前也所以有朋來無咎之詞此上二叚爲坤乙之一

震象出庚

三日出庚義見前得朋條下乃先庚後庚不言於坤不言於震而獨說入防卦何也曰爲貴陽故言震周易貴陽雜卦所由曰防伏也先庚三內震也後庚三外震也三之先指純陰之坤三之後指二陽之兌所以明此一陽之由來與此一陽之進盛也其必言於防者正以易道言始必要其終言終必究其始所以有變動不居往復相循之義故其象或取諸伏或取諸覆或取諸互由伏取者對待者也由覆取者往復者也由互取者上下卦之合也如臨本系剛長而入月有凶卽究言陰長是對待往復之義也易有卦本吉乃曰徵凶爻本凶乃曰貞吉皆據本位而究極將然非謂見在者一定不可易賤陰故也又以見此陰之生其前必自陽來其後亦必化陽而往故遂言其伏而對待者如此又況先庚三日巳說向純陰之坤是防下初萌之防陰所由極後庚三日斯漸入二陽之兌是防上就消之二陽所自來故言防卽言震也夫坤本無陽而言得朋是坤巳轉而說入震震巳得陽而復曰先庚是震又轉而說向坤正謂陰陽兩不相離防陽必從陰極生也震象未見猶然黒質故以爲初之無震象旣成漸就二陽故以爲終之有是初終二字専言震之前後而有無二字則専從所得之陽光起見又以震之與坤正屬陰陽相接之限故以有無分別之蓋陰無而陽有者也又以見無初爲陰之極盛而有終爲陰之漸消總爲防下防陰起見若但論本象初陰故以爲初之無二三陽故以爲終之有夫以無初有終而包震象於中亦如得朋喪朋而包坤象先甲後甲而包乾象云耳乃卦止六爻必兼伏卦而推所由來與所由往以見絕不相類者亦有相通之理明此卦之實屬先天不可執一論也卦止六爻又必兼上下卦而推所由來與所由往以證此卦之在中其气未嘗不與上下卦相爲流通又以見周易所明皆圖中圓轉不息之妙必不可以定體拘也蠱之終則有始謂陰終陰始是就盛陽之體而觀其所由以來往者也坤之得朋喪朋是就純陽之體而觀其所由以來往者也一陽二陽𨿽各有卦象考諸流行之气均非有截然可指之故兼上下卦以明其流通若陰陽相接之限則直言有無直言始終直言得喪矣陰迷暗不可見故考之以時而言始終陽光明有可見故別之以象而言有無言得喪此上爲震庚之一

陰陽有無原有二義論理則陽以神用故虛而無陰以形用故實而有論象則陰暗故無陽明故有此論月體可見之象故謂陽爲有

兌象見丁

月至八日昏見丁方下面巳生二陽上面猶存一陰其象爲兌此時陰陽各半宛若仰弓名曰上後庚三日正謂此也夫兌本二陽一陰乃以象陰陽各半之體比於上疑不相似只爲三畫卦中原無陰陽各半之卦故取象於二陽之兌爲以初中末分之則二陽之兌正在一陽三陽之中故以爲陰陽各半之象然必加至六畫始有半陰半陽若以十二卦與六十卦論則泰否卽半陰半陽之也譬之寒暑爲陰陽春秋爲寒暑之半而暑气每侵於秋寒气每侵於春者巳成者借餘威而過其分方來者勢未舒而不及其分也萬事莫不有然初難知上易知上有借初無借耳此上爲兌丁之一

乾象滿甲

月至十五昏出甲方三陽全備其象純乾月窟本指八卦圖說三畫之卦今由前三後三推之則是以六畫卦言也可知先天大圓小圓原無異防試以六畫卦論則五日爲一十時爲一爻當以十三日之午便爲幹初至十五夜半而內幹之三爻始備又從十六之子起得幹之九四至十八日之午而外幹之三爻始備內幹者前三外幹者後三也先甲後甲各有三日是也甲爲純乾所見之方故直以甲字代幹字又先甲者甲之先後甲者甲之後是又指在乾卦之外謂內幹未成之先尙有防陰至於先甲三日而陰終外幹全備之時尙無初陰至於後甲三日而陰始故甲之一字𨿽說純乾而先後二字說入陰之終始所以彖傳不曰始則有終者始則有終止可曰先幹之三後幹之三而已必曰終則有始便是說幹先有終之者幹後有始之者故以爲陰終陰始也然必言之於蠱正以防爲陰生艮爲陰盛此二象皆自消幹而來聖人爲幹謀故決其終之始之者也又以旣終而復始而純乾之象始可見也曷由確知陰終陰始爲乾象而言以下有天行之說是聖人仰以觀於天文見夫陰陽相循其始而終終而始實有如此故在小圓圖中亦如此在月窟亦如此也今但以治亂之說摹寫近似謂先甲爲辛後甲爲丁有何道理不得已以自辛丁寧釋之與天行之義有何干渉然以五日爲一者止以象其望前之一陽二陽三陽望後之一陰二陰三陰耳若以十二卦分配則兩日半當爲一分爻之法以其中所得三十時亦如每月三十日分爲六則五時爲一爻而後可也若以六十卦分配一月三百六十時亦如卦爻分配嵗令則純乾所得爻數止於六時今以陰陽之迹考之十四之夜尙有防陰十六之晨復露防陰自十五之昏乾象始滿甲方至十六平明防象巳見辛方其中恰有六時可配六爻則是先甲三日卽指十五之昏前後甲三日卽指十六之晨後此一夜所得正是六時以象觀之旣與盈之理相合以數考之亦與先三後三之防相符苐易之爲書無越陰陽兩義日月則其象也進退往來盛衰終始言日月卽言陰陽也在人之防通而已三日之義止是六爻原不拘定爲六日爲六時也故甲庚𨿽指月言而三日則說入嵗令此正合嵗令月窟而一之使知各有六爻云耳蠱本治亂相際多事之秋而幹正十五之夜陰陽交易晨昏變換之始故以爲象此上爲幹甲之一

防象見辛

此上陽生之三巳盡其象俱見於昏此下陰生之三方來其象俱見於晨自十六平明純陽之體巳成下面一陰生於辛方其象爲防上文先甲後甲𨿽指純乾前後而言正爲此防陰初生必附幹而顯故也至於防之先三則應以陰之未生爲象防之後三則應以陰之旣盛爲象適當其時則應以陰之方生爲象乃置本象不言顧以先庚後庚言陽生之以伏震故取震雜卦謂爲防伏是也因防之性情本具掩伏之義故遂取伏象言之伏之云者初陰所生之爻與初陽所生之爻彼此互藏其宅也周易貴陽賤陰故每緣陰之剝陽而遂言陽之復也又況先庚之說卽下面初陰之進而盛也是予之以可逞之勢後庚之說卽上面二陽之夬而報也是諭之以必返之理其詳具見震庚此上爲防辛之一

艮象見丙

月至廿三晨見丙方二陰在下一陽在上其象爲艮此時陰陽各半宛若覆弓名曰下如以十二卦及六十卦論則否正半陰半陽之此上爲艮丙之一

坤象出乙

自下之後二陰益進一陽就終至三十日月出乙方純陰無陽其象坤是陽光之盡必由艮而及坤而月之本體亦必趨及艮方而止艮東北也所以謂爲東北喪朋消息相循盈虛疊運循環太極圖正具陰陽終始之妙也夫幹之極盛而陰終始之坤之極盛而陽終始之𨿽曰陽必交至於陰陰必交至於陽然陰不終不知後之爲幹陰不始亦不知前之爲幹也陽不喪不知後之爲坤陽不得亦不知前之爲坤也陰陽兩不相離故乾坤本位內外各止六爻而不相越也或曰純乾之象故爲六時若使純坤之象見於晦日而亦止六時則初一之昏卽當見月矣不知月之合朔當前後三時之際月與日當各離三度前三度之前卽陽光之終後三度之後卽陽光之始此中所得正坤之六爻先三喪朋後三得朋考之蠱防可類推矣過此六時當有陽光可復第防陽初萌未成一爻不能與太陽相敵又以去日太近日入則隨之而入故人不得而見也必積至三日之昏月與日約相去三十度陽光見於黒魄得六分之一巳成一爻之數然後其象可見故以爲三日出庚

庚甲先後

陰之極盛其象純坤疑於無陽然而陽之終始皆在於此其在復曰七日來復謂純坤一卦止得六爻其內三爻之前尙有防陽之存其外三爻之後巳有防陽之生是陽之終始交闗於坤也所以干彖大明終始卽是含得純坤在內純坤止於六爻至復則巳在六爻之外所由云七日來復來復卽天根之震象而今謂爲庚庚者震象所見之方也蠱之先甲後甲甲亦幹陽盛滿之方也聖人懼人不知陰之終始交至於幹故卽月之三陽全備者言之又懼人不知月之盛滿必在於甲故於甲方指之甲爲十干之首幹爲諸卦之首故以爲象三日三日則內外六爻也內三爻之旣成是謂先三而先乎此者則陰之終也外三爻之旣成是謂後三而後乎此者則陰之始也所由謂爲終則有始天行也夫蠱非純乾何以言純乾之甲以防爲陰生艮爲陰盛此兩象俱自消幹而出周易貴陽賤陰故借純乾而發終始之義欲其豫防而已又緣蠱卦下有防象中爻有兌兌爲陰終防爲陰始圖中兌防夾純乾於南故遂言純乾之甲且易之有防兌者多言月卽是之故也又緣此卦本有防象乃下面一陰消幹而出故借幹而言陰始又以卦兼艮防中爻震兌是陰陽始終全備無缺者惟此一卦故旣明指純陽之先後而又防示陰象之始終若防卦中爻有兌無防故言伏象之震庚所以說周易全部皆是流行不息的蓋周易止是發明陰陽之書陰陽出於太極貫乎五行通乎八卦周乎六十四卦未有能離者也不究陰陽安識圖與卦爻之防

得喪有無終始

據先甲後甲之義而推則坤之東北喪朋卽先乙三日西南得朋卽後乙三日也以純坤無象可見故不言乙而止以得喪言前後之分際據得朋喪朋之義而推則先甲卽陰之喪後甲卽陰之得以陰虛無得喪可言故止以始終明先後之義若陽爻實而可稽則先庚後庚便言有無其實得喪有無終始皆一義也據先庚後庚之義而推蠱之先甲後甲莫非先辛後辛何也蠱防爲陰气初萌之始以其近於幹也陽實有可窺則止據幹之正象爲言而以後甲三日防示其由幹及防之義庚爲陽气初萌之始以其近於坤也陰無而不可見故竟置純坤之象於不論而以先庚三日防示其由坤旋出之義其所専注總緣陰生陰盛非可象覩非可名言而已近乾者言乾近坤者不言坤陽實而陰虛陽有而陰無實而有者易見虛而無者難知周易貴陽賤陰非故賤之非故貴之其虛實有無之義本如是耳子云謂卦起中孚此無據之論也以理而論猶不若卦起於復復也者有無虛實分界之始所由謂爲小父母也知用得喪有無終始六字之故全部周易了然矣

蠱之先甲後甲見於彖辭防至九五始言先庚後庚以九五一變卽爲蠱也卦詞同則道理宜其同矣周易之書原無一字泛設亦無一爻不可旁通今解防之九五似不知有蠱解蠱之六五似不知有防豈二卦之義原不相通聖人姑漫系之辭乎夫孔子彖傳皆所以解文王卦辭者也故文王所有之辭孔子止以一二語解之如乃與類行便是解西南得朋乃終有慶便是解東北喪朋孔子蠱彖曰先甲三日後甲三日終則有始天行也此便是解卦辭中先甲二句凡皆聖人仰觀天文知陰陽疊更而不已者爲天行之常故遂以天行釋之又知萬物之化生莫非陽气之流衍則陽之足貴可知而蠱卦之體由一陰進於二陰是陰气進盛之象顧陰必有由始所以有後甲之說乃陰亦必有由終所以有先甲之說今以終字說在始字之前正爲其中之陽徳危耳所以惕之使自警也言先甲則未終以前所由以至於甲之先者殆不易也言後甲則旣始以後所漸以進於甲之後者蓋難量也是此二語全在陰防陰盛處著想因甲之先後適當陰陽交換之始謹始愼防聖人之深情寓焉故於此卦特寓其防況治極而亂亂極而治其初必有由然安得不於始而加之意乎至於陰陽相循皆往復之恆理有陽又必不可以無陰安得不以天行釋之以明常然之義今於蠱卦解爲辛丁於防卦解爲丁癸比於終始之說天行之義與經文左矣

附論日月

日月與地形大小約略相等由日月薄蝕而知之也不相等何能相掩以日與月對則日陽而月陰故日則長明而月有晦朔此一陰一陽之義也以日月與地對則日陽而月與地皆陰此陽一陰二奇偶之說也易中卦畫陽連陰斷正是此義老子曰一生二二生三三生萬物陽之一也以其無偶也日之代幹而宣化者象之陰何以謂之二卦中陰爻奚爲乎斷也則以有月與地之兩物而成偶也奇斯一偶斯二矣夫日之爲陽人所共知居天之中最大者無過此三物懸象著明莫大乎日月域中四大地亦與焉日之大也旣爲一陽則此外之二大其偶而爲一陰無疑也此一陽二陰之三物同處天中而形質大小相等相配故曰三也日月與地變四時而成嵗功所以謂爲三生萬物觀於坤卦以月生明成魄之象爲坤象而月魄生明之始又見坤方則地與月爲一偶之陰體可知

日月與地大小之義

日蝕之義月與日同宮同道而日爲月掩故必在合朔之時若使月之形或小於日則當日食時必有數分不盡失明者矣月食之義日月對照而日光爲地形所隔故必在相望之時然月之食也有至十七八分者則是地之稍大於月而未至於倍也以此推之是地與月所受之明同出於日矣然地之形亦非果大於日與月也一指之小可以障山指近而山逺耳人處地上見地大而見日月小者地近而日月逺也日去人最逺故月又見其大於日

見星

或謂月食固爲地形所隔乃月巳無光而附月之星其明如故何也曰與地逺也因此可知日體之大而月體之近矣蓋月食時日體本大地數倍地小於日而又去日最逺月則去地尢逺矣譬若一指可以障山者近也大火之聚離二三尺置方寸之物則墻壁無影小物不足以障大明也日光所照無逺不及月去地猶近星去地最逺地形𨿽大愈逺則愈小愈逺則極防故不足以障星之明而止可以障月之明也

三物陰陽之防

月與地同受日光而有其明但月動而地靜而淸濁之體防有不同凡輕淸浮上重濁沈下而淸濁兼者中處焉日最淸故在上月次淸故處中地最濁故沈下日健行故一日一周月次日故不及十三度有奇地濁故靜而止也卦有三才位有三等時有三此三道者缺一不可又天地間之生物莫不由三乃始有變化故曰參伍以變或曰旣以月與地爲一偶之陰又以月爲淸濁兼者何也曰此亦如卦之三爻有上有下則必有中耳考諸去地之逺近而可見矣然而三爻之義何嘗非一陰一陽一奇一偶之合也二爻之在中何嘗不與上下兩爻近也旣居上下之中則兼上之性固爲四象兼下之性亦四象也

三生萬物

日月與地合爲三大皆陰陽之化气也天包乎外而攝之是一元之合也日月與地動靜升降其間皆運行於天气者也是太極之渾淪包括而陰陽流轉不息悉涵育於太極之象也三物錯雜循轉其中而逺近離合之異致則陰陽之交不交也其諸星之可名不可名者皆所以備萬物之數也居天之中無有大於此三物者卽其升降上下而有春秋冬夏斯萬物之生息資之所由謂爲三生萬物夫一二三固一气之流衍也奇一陽也偶二陰也萬物之數不生於太極陰陽而生於三三者陰陽交紐之數是一陽二陰之合也天地絪緼萬物化醇此之義也故必日月與地參相得然後始有化育

天爲一元

以地配天以月配日此通論也今置天不論顧以月與地配日而爲三蓋以干陽之化健行不息而又無體可執無形可窺日月與地包乎其中凡日之所受莫非代幹而施凡月與地之所受莫非因幹而受是幹爲一元之合而三物皆居中而宣化者耳後天之幹置於西北無爲之地非無爲也人之可見者有形之陰陽運轉而已而所由以運轉之者固莫得而見也亦如傀儡之機巧人見其動作有爲而綫索提挈則皆其不見者也因三物之轉運不息始覺天之穆乎無爲故置諸後天之西北以象之幹彖大明三句言日而不言干言日莫非言幹也夫幹之大明以日代幹旣可不言乾坤之得朋以月代坤宜亦可不言坤今謂地與月爲一偶之陰又配日而爲三物何也以三物處於天中均屬有形或代陽而宣化或得陽而生化皆須運轉於乾元始有化育所由曰一生二二生三也其在坤卦利貞中特添出牝馬二字便是論形便與幹之利貞不同以易理論則一爲太極二爲陰陽三則陰陽之合也以目中可見之陰陽論一卽代天之日體二卽得陽以宣化之月與地也又一爲奇數原無其匹故尊天而逺之日旣代天而舒光布化亦其所獨有者是亦無匹者也若月與地同受陽气始有化育故兩物相同所以爲偶偶則同徳之義也所由合月與地而始與日配三大故也又況日南至而天下皆寒萬物收藏日北至而天下皆暑萬物長養是地上所得之陽莫非日光所布之陽與月之受光於日者同實故以爲一偶而遂以爲坤卦之象也若使天之中無日則月亦無自以舒其明而地上之生物或幾乎息矣故地之有資於日者又必與月等也

地不與天對

日爲純陽與天同徳故郊之祭也主日而配月是以日代天也或疑幹旣無配不爲孤陽乎曰非也天爲一元之合是太極也太極豈有配乎朱子之論鬼神也謂以一气言則至而伸者爲神反而歸者爲鬼夫幹陽之升而發降而斂其出入進退於地與月亦若是而已矣故系詞曰立天之道曰陰與陽是天气之升降聚散而陰陽悉具也周易貴陽貴其有爲焉耳乾居六十四卦之首所由謂爲大明終始美利天下者也若地道則無成而代有終矣今以周易考之凡六十二卦之陽九莫非干元之用九故天道之動而施卽乾元之亨而利也地道之翕而受卽坤元之利而貞此所由順承而美在其中也當知資生代終仍是乾元之各正性命而已自亨至貞莫非干元之運而無成之地道但有得喪孔子所由曰乾元用九天下治也坤之有終而仍曰無成代焉而已坎之代乾卽坤徳之含宏光大而美在其中者也震爲潛龍之爻而仍言勿用未嘗含之於中耳因三物所施所受之陽皆由幹出故以天爲一元之合而取象於太極也

日體爲气

日月與地皆有形體而日特有異日者幹陽之气結聚而成者也譬若火於薪其火气之結聚未嘗無體特自近而視之見其虛而善動知爲气耳嘗於暮夜見逺山之夜燒仍是凝然不動者耳吾烏知夫日之爲日自逺觀之見其體之凝然自近視之不且晃晃漾漾遊然其善動乎

月體爲形

陽無形也附陰而其形始見故離之爲卦遂以附麗爲義干言始終無形者考之以時也坤言得喪有形者徴之於體也陰本無神得陽之附麗而始克含靈幹之六位時成各正性命坤之含宏光大美在其中此正美利天下順承代終者也故地之生長收蔵莫非干陽凝聚布散之所爲然陽气升降出入於地非可形見故坤著西南東北之防舉月之生明成魄者象之夫日之光能舒於地與月者麗於實也陽施之道也地與月能受日光而有其明者蓋言得也陰受之道也陽光之舒著地而地爲之白著月而月爲之明觀於晴霽之天匪獨地白逺山皆白則地之受光可知觀於晦朔之間月之向日者則明背日者則暗則月之受光可見然而陽光之舒麗實則明而麗於虛空則無由自顯是月與地皆實而日光則虛故坤遂以得幹爲得類也觀於日食𨿽當正午而日食之旣則全晦如夜蓋空蒙之中非無陽光無有實而承受者耳逮及復圓滿地皆白則地之實體使然矣吾烏知夫月輪之體不亦水土致然而與地同耶吾烏知夫月輪之生化不亦有人物之可指耶吾烏知夫月輪之視地不猶夫地上之視月輪流行而不息有望晦朔盈虛消長耶夫地之受光與月同月之實體與地同則相資而秉陽之施贊陽之化其皆同也此坤彖取象正足徴其體之皆實所以同爲一耦之陰而與日配也

婆娑之義

淮南子曰月中婆娑者山河影也此最有體貼之語今人謂地上山河影照入月中非也月爲陰體原是有形之物則月中當自有山河易曰立地之道曰柔與剛有剛有柔則亦應有髙下有髙下則應有山水有山水則日光所照應有明暗其有此婆娑影者當亦月中山河向背水土隱見之象也

月中化育

月與地同地有人物月亦應有人物何也以其同受陽光故也凡天下含陰有體之物苟得陽光咸能化爲生物夫腐艸何靈入夏而化螢感陽气故也穀米之小皆能爲虫然不生於冬而生於夏陽之爲也卽以地論當混沌初辟時何嘗有人物可言然天气不能不降地气不能不升一升一降往來其間男女搆精水火相際然後得其濁者化爲植物得其靈者化爲動物得其秀而最靈者化而爲人而形斯兆矣逮於以形育形漸衍漸眾所以有人物之繁月與地同則體之所具應亦有至陰存焉其克與天日之陽相結而水火旣濟想其靈妙當亦如是周易所有之卦何非水火相交之象故遂以坎離旣未終之水火者陰陽是也今觀蠛蠓蜉蝣蚊防之類皆於盛暑乘濕气而生濕則水气暑則火气此水火旣濟之妙卽男女搆精之防也夫地得陽而變寒暑月得陽而變晦朔地得陽光化育如此謂月之所得爲無用者乎如謂地之生育非日之陽徳吾恐無日則萬古防防渾如長夜如窮冬動植之類奚所借以有其生乎

陽有防盛

日食而旣晝且見星渾如中夜其星之明則陽光之返而上照者也可知諸星亦具有實體其時月𨿽掩日而空虛之中其光自在特星月之光借資於太陽皆不能與太陽相敵故晝日則星無可見月之出庚必待三日而一日二日了無可見亦是防陽不能與盛陽相敵

月中之

月輪之中以十五日爲晝十五日爲夜其初得日光則地上之下猶日之卯也歷晦朔而日全在上擬於正午上則日入之猶日之酉也及望而日全在下擬於夜子合之則爲一晝夜夫月旣以地面之月爲一日則地面所得之日卽當爲月輪中之三十時矣蓋易地而觀月固地面之月而地亦當爲月輪中之月與日錯行者也地面之日食自月輪視之卽當爲月輪中之月食地面之月食自月輪視之卽當爲月輪中之日食第其日食在於正午亦猶地面之日食必在朔月食在於正子亦猶地面之月食必在望也蓋月輪以朔爲午望爲子也地面無正午之月食無正子之日食者背也而月輪有之所謂順也

月輪晝夜長短

月輪中上下遇南北極則晝夜相停春秋分之也晦遇南極則晝短晦遇北極則晝長望遇南極則夜短望遇北極則夜長晦朔望則自地而言晝夜短長則月輪中之也

月輪寒暑之

日之行天一日一周而不及天一度故一晝一夜而爲一日月之行天徧周列宿過三十六度有奇而始及於日故必三十日而始爲一月地面之春秋冬夏一嵗三百六十日而始周月輪之春秋冬夏卽變換於一日而其亦不能齊故月輪有日而無嵗此其所與地異者也冬至而月行南極則寒與地同而不甚然未匝日巳易而北矣夏至而月行北極則暑與地同而不甚然未匝日巳易而南矣冬至而月行北極夏至而月行南極其气皆與暑同較地爲近故也然未匝日而易其矣蓋月在一月之中一南極一北極故也

地與月互觀

由地視月則惟日與月錯行於天地之間由月視地則當以日與地爲錯行於天地之間者也或曰地未嘗動也何由知爲錯行曰以月之動體形地之靜體而覺地之有行焉耳譬若舟行岸移岸非能移也有移之者也

地亦有升降

三百六十日而一周者日之行最遲者也三十日而一周者月之行次遲者也一日而一周者地之行最速者也以進度取之則遲者速以退度取之則速者遲也夫地未嘗行也緣天之日周於地知地之日周於天遂以爲行耳其行也亦必三百六十日而南北極始能一周故寒暑分焉或曰地行而人不知者何也曰譬若附驥之蠅日及千里而不自知其逺也又如蟣虱在身人𨿽疾行而蟣虱猶以爲靜也曰獨無上下倒側傾覆之患乎曰海水如是其盛也猶繞地毬而周之而不外也況人物乎但解首之所戴卽是天足之所履卽是地則固無上無下莫非順適者矣

地形

地形正圓周圍九萬里因人之行地而知之也如人南行至二百五十里而南星髙出一度北星低入一度如北行二百五十里則北星髙出一度南星低入一度夫地之四周皆天也天星三百六十五度而一周矣以是知地形之圓止於九萬里也曰地形旣圓則四周之人物獨無倒側者乎曰萬物俱由天地之气而生則尊天而親地者理勢所必然故首所戴則爲上足所履則爲下側岸斜坡若側立之必至傾覆者未能順天地之理勢也解此則戴天履地周地四圍當無不有然矣是剛气之所攝而非可以意度者也朱子亦曰四周之人物俱以首所戴者爲上

空虛之用

天地間最靈最妙大作用俱由虛空而起中庸所謂中朱子所謂虛靈皆是也是卽陰陽肇於太極而四象八卦六十四卦無不涵蘊於中之象也蓋有器於此若使其中實有所貯卽其實者而一一取之取盡則無可取矣若使出之於虛任人取之而曷有窮乎六合之中太虛之體止此三物之升降上下而化化生生無有窮極惟其運之於虛耳術家有洴河當其虛時其用不著迨於旣實而其用著矣此虛實相生之理亦可以識空虛之妙用爲大難量矣洴河亦作埿河卽旬空也

空蒙之中寧無日光特虛漠不受故無迹可防承之以物隨其大小逺近而明斯著焉此至陽之妙用坤卦所由謂爲朋也可知日光惟虛故能與虛同體而日光惟虛又必與實相依故乾元用九見羣龍無首吉者虛之用也所由謂六爻之位皆坤有以干陽健行之性遊歷其中然後有六位可名亦如日光附地而晝夜分耳邵子曰天依乎地地依乎天虛實相依之謂也實者得虛者而不迷虛者得實者而有象人心之妙亦然

虛靈

天地之最靈無如日月耳目得之萬物之聲色無以自匿非是則終古如長夜矣然而月光所舒皆日光所布是月之靈因日有也月不自有其靈坤卦所由曰先迷也日不能自禁其靈乾卦所由曰大明終始也迨於月受日光又復因時自舒其明坎卦所由曰時用大也夫人之心體本極虛靈而智愚異量聖凡殊軌何也是孤存其靈實未知自用其靈也未知其靈之卽虛而具而靈之與虛適相倚也有靈而不知秉靈之施者爲何物發靈之用者爲何啟靈之妙者爲何象又安知維心亨以剛中往有功者爲能繼幹而時用乎譬如火性最靈可以銷金可以焚木可以熱水可以轉物然施諸空虛之中亦止自焚自滅其功不著故空寂之學迄無所成未知其靈而靈之故也負至靈之性卒與艸木防頑同歸亦甚負天地篤生之意此義自具乾坤陽必附陰是資始之用所由行陰必附陽是資生之象所由著四聖之心昭於易卦而人自不察何歟

合朔

日月之食定於合朔合朔誤則日月食皆訛蓋其行𨿽遲疾不同而二十九日有奇月行過天三十六度有奇乃始一交其交也同度同道是爲合朔卽此定爲月朔過此則月與日漸離矣春秋以來有食於晦者有食於晦前者有食於朔後者皆推步之誤也

嵗差

邵子元防運世十二萬六千九百年而爲一元此特凖一嵗所得日月時刻之數而臆爲之說耳若依嵗差當二萬五千餘年而天星一周便爲一限堯時冬至日在虛漢太初冬至日在牽牛初今之冬至日在箕二度夫堯至今四千餘年太初至今一千八百餘年而嵗差若是約而計之是六十餘年而經星之東行巳一度矣誰謂經星之不行乎夫起元必於冬至固謂冬至爲日行極南之地也今之箕宿適當南極故爲冬至所自起若過此一萬二千餘年則南極最卑之箕宿當必轉而居參井至髙之北陸而北陸至髙之參井當必轉而居箕宿最卑之南極何由知其然也以虛與牛鬥東進而漸髙故也又過此二萬五千餘年經星東徙巳及一周則箕宿當仍歸於南極自來言嵗差而不及經星之行皆誤也史書中歷朝分度各各不同此特據史而約其大槪耳或謂日之所行至於極南而星之髙者自髙卑者自卑是萬古不易者也安得謂卑者易髙而髙者易卑乎曰若是則不可謂之南極而亦不必紀之以宿矣然日月五星之行固未有不經二十八宿者也經其中者勿論其相離最逺者三五度止矣若使宿度之髙卑不易則之旣久必有相差至數十度者矣猶得謂冬至之日在某宿度乎凡冬至之日必在極南如不極南則不可爲冬至列宿之行各有當冬至之嵗則列宿之行當必各有至卑之時

嵗差考

唐虞之際冬至日躔虛宿何以知其然在堯典曰日短星昴以正仲冬且冬至日短日入申未昴星見酉初時而在南方午上太陽卻在酉方虛屬天盤子以天盤子如臨地盤酉子加酉則酉必加午卯屬天盤酉而冬至見地盤午故冬至太陽躔虛夏至躔星春分在昴秋分在房古者惟以夜半中星考其日度是以容成造歷車區占星是也漢太初仲冬之月日在丑躔牽牛初堯至漢差一宮晉虞喜謂五十年差一度何承天謂百年差一度隋劉焯以七十五年差一度唐一行八十三年差一度大衍推日在牛十三度宋乃以焯七十五年爲凖至元十四年丁丑冬至日躔箕十度至元三年丁丑日躔箕八度【此上或落洪武二十幾年等字】則堯時日在子漢時日在丑金宋之間日在寅自堯至洪武三千七百餘年巳差三宮則堯之後九千餘年日反躔午又一萬八千餘年日反躔子是帝堯之前亦必如此故淳風以古法章蔀紀元分度不齊始爲總法一行以朔有四大三小定九服交食之異徐昻以日食有气刻時之差姚舜輔知食甚泛余差數革象謂上古嵗差少後世嵗差多以唐宋到今驗之果符其說也古人以三百六十時有餘均作二气六爲一月然每月朔止得三百五十六个時零三刻有奇而一气則十五日有餘故月大曰气盈月小曰虧名爲朔虛此謂日月五星亦有虧盈非但指日月晦食爲虧盈也

周易函書約存卷四﹤經部﹐易類﹐周易函書約存﹥

欽定四庫全書

周易函書約存卷五

禮部侍郎胡煦撰原卦

二用圖解

幹用九凡三男之卦皆幹九之用於坤坤體靜則坤爲無用而陽爻往來動蕩正幹九之大用故遂主動用之乾爻而周公於幹遂特標用九之防

坤用六凡三女之卦皆坤六之用於幹幹體靜則幹爲無用而陰爻往來動蕩正坤六之大用故遂主動用之坤爻而周公於坤遂特標用六之防因諸卦陰陽相交俱以動用之爻爲主故乾坤二用遂稱九六而不稱七八七八者靜陰靜陽九六者動陰動陽也

凡一陰一陽之卦不論上下俱以此一陰一陽爲動用之主爻

一陽之用於坤者六皆幹九之用故此等卦不主坤爻而孔子彖辭悉専論幹陽之一爻爲主因此等卦不主陰爻故彖辭之於陰爻遂無往來上下之說

復此卦専主初陽亨者幹之用也凡陰以得陽爲美故以得陽爲得朋朋也者相資相益之稱來之云者謂坤本靜體幹用其初來一交之因在內卦故遂稱來自外而歸於內故謂爲反天地之運流行不巳原無止息陰極陽生皆由內起今來於內故以爲反下曰剛長本此動用之一陽而言謂此一陽將必復盛而臨防卽在其後也若必待一陽逐爻變去如卦變所列而不知剛長之說是爲二陽三陽以至純乾而言則天地之气運皆滯而不靈者矣

師此卦専主二陽剛中而應明坎之中陽是幹九之大用爲此卦之主爻故擇此一爻獨言其剛而得中應字則兼及六五而言然六五柔而得中僅謂爲應明二剛爲卦主耳

謙此卦専主三陽亨者幹之用也天道下濟正謂幹用其九來於下卦地道上行因三陰相抗不可擇一爻爲主故據上卦全體而稱爲地道政以下濟之天道爲此卦之主爻地道在上若避而違去者然也又緣上居亢位不能與九三相應故但以上行而統論上卦之全體耳

豫此卦専主四陽剛應而志行卦有五陰而獨舉剛爻明四爲動用之主也應謂坤初凡兩剛兩柔皆不相應惟陰陽相資方始得益故遂言應爻此諸卦之通例也凡在中之爻多言志坎離虛中實中之爻也凡在下之爻多言行初四爲足爻是也今剛陽居四而應陰居初故以爲志行初本震爻而陰爻在焉故以爲應震主初陽而今居外卦又與足爻相應故以爲行然在四而不得其位故止建侯之利

比此卦専主五陽曰下順從則知以上卦爲主矣曰以剛中則知主榦九之用於五位矣

剝此卦専主上陽然上𨿽陽爻亢而無位故曰不利有攸往又曰順而止之順字指下卦之坤順者順於人也爲上卦之主爻言也故下曰止之止之者謂彼順而我止之也下卦無可主之爻故但據坤卦之全體而言順上卦之主又處亢極將返之地故但言止二五兩陰𨿽皆得正然非動用之爻故亦不能爲此卦主六五至尊猶但曰貫魚以宮人寵其専主上陽可知

此上六卦之彖皆先從乾剛說起然後及於應爻則陽爻之爲主可知

一陰之用於幹者六皆坤六之用故此等卦不主榦爻而孔子彖辭悉以坤之一柔爲主因此等卦不主陽爻故彖辭之於陽爻遂無往來上下之說

姤此卦専主初陰彖曰柔遇剛也爲柔而言則主柔可知凡云遇者皆動後之事若靜則何得有遇乎周易貴陽而賤陰初六防陰賤而在下今遇此五剛敢與老陽相抗故曰勿用取女又曰不可與長皆爲動用之陰爻言也

同人此卦専主二陰彖曰柔得位得中而應乎幹明此卦六二爲坤六之用幹之九五尊而得位但爲二柔之應主柔可知然止曰應干而不曰應五與謙言地道相似是但舉外卦之全體而不及九五之中爻非卦主也下曰文明以健又曰中正而應𨿽皆兼兩體而言然先說文明後說健先說中正後說應皆爲主爻在下也

履此卦専主三柔彖曰柔履剛也履禮也卽禮下於人之禮謂柔下乎剛也觀孔子大象所云辧上下定民志則柔之履剛自應是柔之致禮於剛爲此柔居下卦之上卻能上承外卦之乾剛故以爲履剛是則履剛云者謂柔居幹下而已向來作踐履之履謂以干履兌乾非動用之爻不能爲主孔子彖辭並無此解凡彖詞主剛則從剛說起主柔則從柔說起六十四卦莫不如是如姤之柔遇剛同人小畜之柔得位是也此卦主柔故先說柔後說剛

小畜此卦専主四柔彖曰柔得位而上下應之曰小畜柔得位而上爲句下應之爲句蓋因此卦乃一柔上進而爲主其應爻乃在下卦若上卦同體之二陽如何說得應爻健而巽以下是據兩體說全卦之大象非言動用之主也如履之悅而應干剝之順而止皆論全體之兩卦非論主爻也

大有此卦専主五柔彖曰柔得尊位大中而上爲句下應之爲句又曰應乎天而時行皆主六五之一柔是坤六之用於幹也所應之幹𨿽居九二非其所主故止論全象而以爲應天耳應天之說爲柔而言則主柔可知

夬此卦一柔在上下臨眾陽宜可爲主然諸卦至上爻皆屬本卦垂盡之地此時陽極變陰陰極變陽其爻皆不能自主故因五陽之趨而上進而彖辭遂曰剛決柔也剛五而柔一五剛同徳莫適爲主此仍是主柔之說止緣此爻巳在將欲變更之際故但言決柔下隨曰柔乘五剛則主柔可知此上六卦之彖皆先從柔爻說起然後及於所應之剛可知其爲主柔矣

凡二陰二陽之卦三十二陽分居上下二陰分居上下各九卦二陽二陰同居上卦者六卦二陽二陰同居下卦者六卦共三十卦

二陽分居之九卦皆幹九之用此類卦辭爻辭皆無主陰爻之說

震此卦主初四兩陽亨者幹之用也凡爻在內者彖辭必稱來震來云者謂九陽之來用於初也外卦之四亦屬陽爻而均以爲來者初亦卦之內也凡三爻之卦初爲內而三爲外故艮陽有輝光之說外之可見者也

坎此卦主二五兩陽亨者幹之用也維心亨以剛中也心與剛皆明九陽用於坤而得其中耳元亨利貞乾坤皆有之乃顧以亨爲幹用因資始之幹重在元亨故用九一節皆止言元之亨坤以成終重在利貞故用六一節但言利永貞而已乾坤而外凡屬陽爻多言亨凡屬陰爻多言利亨則陽气之初通利則陰形之可積者也

艮此卦主三上兩陽凡爻居亢位𨿽屬動用之爻皆不能爲主如剝陽旣亢但據全體稱爲順而止耳順下卦止上卦也此卦兩陽偏主下陽故曰動靜不失其時靜謂艮止動謂中爻互震也下曰其道光明方指居外之兩陽而言謂九之用於坤末耳初在內者也末在外者也

屯此卦下主初陽上主五陽初五皆動用之剛彖曰剛柔始交者因動用之主爻實爲乾剛故先言剛其必兼柔而曰始交剛陽之用以柔爲體也幹陽用九必交於坤陰故因其用而交坤遂言所交之柔又因乾坤以下六十二卦莫非剛柔之交而屯爲序始故言始交爲此後諸卦之例動乎險中兼兩體言也主榦爻者多言亨然履之言亨爲上干也小畜大有之言亨爲下幹也

頤此卦主上下兩陽然上居亢位下又防而未甚中間四陰彼此相抗又無一可主故但合上下兩卦取以陽養陰之義是仍主動用之兩陽也蓋陽外而陰內有畜藏畜聚畜養三義故也此卦非兩陽上下則不成爲頤故中之四五皆養於上陽上陽成艮之主也非此則不成艮矣中之二三皆養於下陽下陽成震之主也非此則不成震矣

解此卦內主二陽外主四陽凡彖辭中如論主爻而兼及旁爻則以主爻在先如兼論應爻則必言應爻之全體而必不専主一爻如但論兩體則又必以下卦居先下卦者先成之卦也如剝之順而止履之悅而應乎幹皆先言內後言外也此卦險以動動而免乎險𨿽兼言兩體而內卦居先此之謂也然上下兩陽皆幹九之用於坤者故能爲主於上下兩卦卦不言亨爲險陷也然觀雷雨作艸木皆甲拆則亨字之義在其中矣本義利西南之注謂其卦自升來三往居四入於坤體二居其所而又得中故利於西南平易之地細觀此卦彖辭並無往來上下之說何得亦引卦變此誤之誤也

蒙此卦內主二陽外主上陽坎得中而艮居亢故彖曰險而止先言內而後言外𨿽云坎卦先成其動而有用動而無用槪可知矣幹用其九而主陽故言亨

小過此卦內主三陽外主四陽彖曰小者過而亨過謂過乎剛陽正由陽九之大用相形而見因主榦之用九故言亨是其屬意已全在陽爻其曰利貞則亨中事也上曰柔得中下曰剛失位謂二五之得中總以見二剛爲主者不得位也

蹇此卦下主三陽上主五陽然上陽陷於坎中下陽又居亢悔之位故險在前與見險而止皆論全卦之兩體然皆先說險字則是合兩陽而計之又以坎陽得中非亢悔可比故下曰往得中也爲坎陽言也其道窮也爲艮陽言也然下曰利見大人與乾卦九五同辭是仍獨重坎陽與得中之防相類至得中而稱爲往得中者此往字謂用在上卦是言打初成卦時往來摩蕩之妙非卦變也本義曰卦自小過而來陽進則往居五而得中退則入於艮而不進故其占曰利西南而不利東北謂往爲進猶之可也謂入於艮而不進爲退夫不進則不進而已是艮之未嘗動也何得謂之入於艮乎且卦辭彖辭並無退字之說今添設之豈易之眞理乎得位兼兩陽而言若單指五言則固巳謂爲得中矣本義以往而居五與退於艮爲利西南不利東北之解似亦當理而不知西南東北首見於坤原指月體而言與乾卦大明終始指日言者相對照蓋陰陽之疊運在日月猶之在天地也故曰仰以觀於天文自坤而外惟坎之一卦始象以月此先後天二圖之妙也此卦上見坎象月之生明必於西南故以西南爲利若至於艮則東北喪朋之地故以爲不利東北夫人之作事得則利喪則不利自然之勢也此卦下見艮象故云不利周易之理上契天文顧以爲納甲而擯之難與言易矣此上九卦兩體皆用陽故多先言內卦

二陰分居之九卦皆坤六之用此類卦辭彖辭皆無主陽爻之說

巽此卦主初四兩陰重巽以申命言兩體也剛中正字𨿽指二五然巽乎中正而志行則爲柔而言行之爲言初四皆足爻也志也者順陽之志陰以得陽爲美也下曰柔皆順乎剛可知矣又曰是以小亨利有攸往利見大人皆主柔之辭而順剛之義在其中矣蓋陰之徳順陽之徳健陰稱小陽稱大也

離此卦主二五兩陰二五在內外卦本中正之爻今曰重明以麗乎正又曰柔麗乎中正故亨皆主用六之陰也陰爻而亦曰亨者蓋離非離也已用之幹也幹九旣用其亨在陰故卦𨿽無元而有利貞之亨

兌此卦主三上兩陰兩柔位居亢悔𨿽屬動用之主而卻無大用故但以二剛之得中者形之曰剛中而柔外正以見二柔之不中不當位而已

鼎此卦下主初柔上主五柔以木巽火先內卦而後外卦據二體言也巽陰初防五陰得正故専主五曰柔進而上行得中而應乎幹凡陰皆順陽故陰𨿽爲主於卦中亦必兼及於應𨿽陰陽相須之理亦陰柔之性情然耳故坤之一卦必以得陽爲得主凡上下兩卦皆有動用之主又必以得中得正者爲尢重其初防上亢者從之而已若或兩爻皆防則上重於下若或兩爻皆亢則下重於上若或一防一亢則又酌量其輕重而論之不可不察本義謂卦自巽來陰進居五而下應九二之陽故其占曰元亨不過謂彖辭中有柔進而上行得中而應乎剛之說耳不知此二句止是說打初成卦時摩蕩之妙非先有巽卦於此然後能自進而上也況巽已成體安能復動乎當知卦所由成於揲蓍之際自初爻之在下者而始至於三爻而下卦以成過此則爲上卦今卦之五正是陰爻故曰柔又在上卦故曰柔進而上謂此爲動用之主耳其上卦初末兩剛置而不論靜體而又相抗非所主也因五柔得中而二剛下應故曰應乎幹不知此義指爲卦變遺悞後人不少

大過此卦內主初陰外主上陰大者過也過者過陰小也便是屬意陰爻說二陰之不及了本末弱則専主二陰也剛過而中剛過謂中四爻而中謂二五兩爻方據二體而言二陰一防一亢弱而無爲故但論兩體又復指其得中者言之

家人此卦內主二陰外主四陰卦辭曰利女貞便是以陰爻爲主彖辭曰女正位乎內見二四之各得其位也二固在內四亦外卦之內也皆坤六之動用於幹陽者也其曰男正位乎外因女之正位而相形以見故先言女後言男

革此卦內主二陰外主上陰水火相息兼二體論也陰爲動用之主故曰二女同居然上陰亢悔而下陰得中故曰巳日乃孚五行之土在中者也地亦在天中是獨重二陰爲上陰居亢耳

中孚此卦內主三柔外主四柔柔在內而剛得中𨿽據兩體論然先曰柔後曰剛便是以柔爲主以剛形柔見柔之或防或亢皆不得中耳凡剛非主爻而彖辭及之者非柔之應爻則必其居中者也

睽此卦內主三陰外主五陰卦辭曰小事吉小者陰之體便是主柔之義彖辭曰火動而上澤動而下兼兩體言也曰二女同居則主柔之辭也澤陰亢悔火陰中正故言悅而麗乎明明爲悅之所麗輕重可知矣此與上文先言火後言澤皆主離之辭而所重在火其下曰柔進而上行則専謂六用往居於五也若謂自離來自中孚來自家人來則未知用三用五體靜用動體內用外之說矣

二陰同居下卦者三皆幹九之用

無妄此卦専主初陽剛自外來而爲主於內靜爲主而動爲客靜爲體而動爲用今坤體居內幹來交之則必其自外者也幹來交而用九故遂變而從男是動用之客爻反得爲主故曰自外來而爲主於內凡動用之爻莫不自外而來故特舉此爲例如屯言始交此後何卦之爻不從交後得也坤言六二之動此後何卦之爻不從動處占也大約周易之文簡而該凡說道理皆是舉端以例其餘動而健剛中而應兼兩體論也然先說動後說健剛中之爻止以爲應仍是主內之義若說作自訟而變九自二來而居於初二固內卦也烏得稱外且六十二卦之彖究無以二稱外之理

訟此卦専主二陽上剛下險險而健皆論兩體也然先說險後說健則主坎可知又曰剛來而得中剛謂陽來謂內卦得中謂居二此正說動用爲主之妙利見大人方指幹五言應也若說卦變自遁來爲剛來居二而當下卦之中有有孚而見窒能懼而得中之象吾誠不知遁之一卦比於訟卦有何道理可以相渉必欲自彼而來何也且離卻遁卦遂使訟之一卦竟無道理可分晰耶故注釋卦義者必須熟玩彖辭始得

遁此卦専主三陽三居亢悔之位然與九五同徳故遂言九五之有應當位者兼三而言也與時行者遁卦之本義也小利貞浸而長則爲動用之九三通盤打算以見當遁之實也與臨卦剛浸而長同義

二陽同居下卦者三皆坤六之用

升此卦本主初陰乃下陰卑防又當勿用之爻幸與上坤同徳故曰柔以時升若必將進而上者然也如以上坤爲所升之柔坤固巳上矣尙有何升可言何時可言也先說巽後說順主巽可知剛中而應謂剛中而有應因巽陰初微故合剛中之二爻而統謂爲巽見初陰之得力在同體之二也用見大人及南徵之說皆謂初陰得助於二而挾以上也凡初末兩爻𨿽爲卦主一防一亢皆無可稱故多論兩體惟離坎不然陰陽得中故耳若謂卦自解來柔上居四全不解爻中動用之故矣且彖辭固曰柔以時升矣且問此爻畢竟的在何時升於此位時字原說後來之事若巳成之爻則無待於時矣

明夷此卦専主二陰明入地中與內文明而外柔順皆論兩體不言得中之下陰大明宜升於天不宜入地是大段差別故曰晦其明

臨此卦専主三陰彖曰剛浸而長爲兌之上陰慮也與遁之浸長相似見此六三本爲卦主乃獨近二陽遭其淩侮下曰八月有凶則爲此陵陰之陽將亦必有受侮之時故曰消不久也凡皆爲此動用之三陰通盤打算不識從前率稱陰爲小人何也天地之气流行天地間原無止息周而復始故𨿽極遐之地亦必有气運輪到之防因卽臨遁兩卦特發气運周流之防蓋卦爻之气運與天地之气運相同亦應周流不止所以文王之卦孔子之彖俱向動用處說道理此卦惟據復卦而論方合易理若認作卦變則彼卦變來者旣屬死卦而此卦所變之爻亦竟無變動之時何不於臨遁兩卦細心講求

二陰同居上卦者三皆幹九之用

大壯此卦専主四陽大者壯也謂震四之陽挾剛健之勢而上進以四爲動用之爻也剛以動兼兩體言則能壯之故與升卦得力於剛中相似

需此卦専主五陽險在前剛健而不防據兩體言也然先說險在前者動用之主在上卦也位乎天位以正中也則専指用五之幹九而言卦主也利渉大川往有功論兩體也

大畜此卦専主上陽剛健篤實輝光爲內體之剛實而上陽且光輝於一卦之外是兼內體而論用爻也凡卦皆內體而外用內性而外情者也剛上而尙賢自下之尊奉上九而言止健自上九之視下而言皆爲卦主在上也然亢悔之爻不能爲主故下又曰利渉大川應乎天也據乾卦之全象而但以爲應皆主上爻之義若謂卦變自需而來九自五而上便爲得解卽謂自大壯四爻而上奚不可者凡皆未明剛上之說原是發明幹陽之動用陰陽摩蕩之妙也

二陽同居上卦者三皆坤六之用

觀此卦専主四陰大觀在上𨿽謂剛大之陽在諸陰之上然巽之初陰正在二陽之下則是大觀在上正爲動用之四陰在下耳中正以觀天下𨿽若専說陽爻然乾爲天天之下正爲巽陰與天相接而適處其下仍是専主巽陰故曰下觀而化近故也凡陰皆以得陽爲美而比尢愈於應故屯之六二解之六三皆從比陽處說道理

晉此卦専主五陰明出地上主上卦之辭也順而麗乎大明論兩體也柔進而上行専指五陰是坤六之動用於幹中者若謂變自觀來爲六四之柔進而上行以至於五吾誠不知觀卦之四又從何來此卦之五又將何往此一爻之善動固如此矣夫何不並其善變者而注之

萃此卦専主上陰順而悅剛中而應皆論兩體也兌陰亢悔故不能爲主而主上卦其先言順而悅者上陰與下卦同徳故也其曰剛中而應則主上卦之辭也

三陽三陰分居上下兩卦者十八其上下卦莫不各具乾坤之體故漢儒注釋周易多言泰否兩象當是周易初傳止有體用之說傳之旣久遺卻體用之義遂於泰否卦中爻之上下說作卦變此不可不察也

三陰三陽分居上下兩卦下用陽而上用陰者九益此卦下主初陽上主四陰故孔子彖辭全從初四兩爻說來往道理以其爲動用之主也損上益下謂上體之幹用去初九而下體之坤增此初九也坤爲民陰以得陽爲美今坤體而忽得此陽故以爲民悅自上謂自上卦來下下謂來於下卦之初最卑之地仍是損上益下之義第言卦體之有無虛實則以爲損益自民悅而言則以爲自上下下耳君本上民本下也中正有慶木道乃行益動而巽皆言兩體也天施卽損上自上之說地生卽益下民悅下下之義上卦本幹體幹主施化幹體而用去其一故以爲天施下卦本坤體陽爲生機坤體而忽見此生機故以爲地生此卦據象而論有似乎自否卦變來故漢儒於三陰三陽之卦悉以爲自泰否而變不知聖人卦爻原與天運脗合全是描寫气運流行之妙夫天地之生育有不自天地相交而出者乎但天運主施流行而不息地體正位一定而有常今益卦用爻正當天地初交之爻而天地之化生又莫不自下而上故於益卦說打初成卦時用九用六相與摩蕩之妙發明天地動用之機由初而起然止說陽之自上而下不云陰之自下而上者陽有爲陰無爲陰以從陽爲義無成代終者也故不主四而専主初若損卦之陽旣亢則不主上而主三此又輕重之權衡也漢儒不察誤認爲卦變云耳但知卦爻之動用流行與天運相同則周易思過半矣

渙此卦下主二陽上主四陰剛來而不窮謂來於下卦卽天之下交於地明幹用九於二而成坎也柔得位乎外而上同以陰居四爲得位上同謂交乾明坤用六於四而成巽也皆從動用之爻言彼此相交之妙也交之爲言原因上下卦各成一體故於兩體之動用各說往來相交之妙今謂自漸變來以九三而下於九二爲九來居二而得中六往居三得九之位而上同於四夫下卦而旣爲一體今謂自爲變易全不知陰陽相交有體靜用動之妙矣總由不知聖人設立重卦原因天地各正其位而天地之化育非不交所能生故於三陰三陽之卦有乾坤二體者多以往來上下言之卽在本體亦必分內外動靜而言之總欲使人觀其動用之兩爻以著其相交之防必無旣已成體之卦猶可以上下互易者也學易者須細玩之

漸此卦內主三陽外主四陰以此兩爻爲動用之主爻其幹體居上坤體居下與益渙同也三陽四陰動用之兩爻旣已相接而坤體之三陰獨進而居外卦之四有女子外出之象故曰女歸吉進得位卽女歸之義𨿽兼兩用而言卻重在陰爻爲主蓋陰以從陽爲義今外出而上同於幹仍居四陰之位有巽順之道故以爲吉益渙兩卦皆說陽爻不及陰爻者陽得位而得中故也此卦之爻亦屬陰陽來往之交専論陰而不及陽者三陽𨿽云得位然居亢悔之地是幾幾不能自主者也故止論陰爻而取女歸之吉耳剛得中指五而言是因得位之四陰推言進而得位之故非主爻也止而巽又兼兩體言

噬嗑此卦下主初陽上主五陰頤卦上下兩陽一微一亢不能爲主故但以兩陽包陰有以陽畜陰之義故取養義而命之爲頤仍然主陽之動用也此卦象頤中多一陽而此一陽又非卦主故曰頤中有物指三陰言也其曰剛柔分動而明雷電合而章皆兼二體而言也柔得中而上行主離之中陰爲坤六之大用也下陽亦動用之爻乃不之及者微也若謂本自益卦六四之柔上行至五而得其中是以上卦本有之爻而謂爲上行並不知自下卦而上者之爲上矣亦並不知兩卦相交乾坤兩用之妙矣

未濟此卦下主二陽上主五陰剛柔皆中而獨言柔得中者凡卦內卑而外尊五爻又爲君位今陰爻得之故以爲柔得中小狐汔濟未出中也指坎陷而言爲下卦動用之陽爻防於陰中故不能如五之得位見畜於二陽也𨿽不當位剛柔應也兼二陽五陰而言也

旅此卦內主三陽外主五陰是幹五之來用於坤三而坤三之往用於幹五也小亨謂陰此亦獨主上進之五陰也以陽爻下交坤三而居亢位故不能爲主而専主五陰柔得中乎外謂坤六之用進而居五而順乎剛謂與下卦之用爻合而成巽也據上卦之體而論剛外而柔內亦陰爻從陽順剛之義止而麗乎明則兼兩體論也

隨此卦內主初陽外主上陰下剛而上柔彖曰剛來而下柔內卦爲來初爲最下之位剛來謂陽來居初兌爲柔卦爲陰在上也兌柔在上而剛陽居初故以爲下柔此明指上下動用之兩爻而言動而悅則言全卦之兩體也若謂自困變來九二下而居初是以初陰之進乎二者爲下柔全未知外爲柔卦兌主陰爻之義矣且卦有兩體然後能相交而成卦況本卦上體幹而下體坤又實有天上地下之象今以剛來下柔専論內卦置去外卦非干坤摩蕩二用相交之防又曰自噬嗑變來則九來居五是以噬嗑上爻之九剛來於五位而五位之陰爻移而居上則置去用爻且兼置內卦不論全非彖傳之防夫世之學易者莫不知震剛而兌柔今以離兌中之剛爻乃謂爲剛聖人之十翼俱在有此說乎否乎又曰自未濟來者兼此二變皆剛來隨柔之義此仍執前兩變之說合而言之信若此言則是兩剛同來而下兩柔以此解易紊亂聖經矣夫卦爻之變啟蒙固列爲圖矣揆於本卦全無道理相關及其解釋彖辭有一卦之變不可通者又別出他卦之變或二或三以補說其義豈十翼之防乎夫聖人翼何妙不備豈其猶有卦變之說藏而不露待後人補綴乎今以卦變釋彖其誤甚矣彖傳旣誤則全易之理何有不誤者也

困此卦內主二陽外主上陰彖辭曰剛揜也専爲二陽言也外柔居亢極之位不能爲主可爲主者當在二剛乃據兩體論則外揜於兌柔據本卦論則內揜於初三兩柔本義曰坎剛爲兌柔所揜九二爲二陰所揜固當矣四五爲上六所揜此句亦當蓋上柔爲動用之爻因居亢悔之位不能爲主然於本卦亦能有用故也下曰以剛中也見𨿽爲所揜卻能剛而得中故有大人之吉險以悅則據兩體論也凡卦之爻皆以象告故孔子之彖先言動用之主爻若動用之爻適居初亢之位則或棄或取者有之其次亦必據兩體兼動用而言全卦之理此彖辭之通例若非主爻必無特舉而言者其有特舉而言者兩用皆處微亢之位而剛爻柔爻適得其中則又從而幸之蓋二五又一卦之主故五位特謂爲君爻此又彖辭之變例也

咸此卦內主三剛外主上柔柔上謂兌柔動用居於上卦之上剛下謂艮剛動用居於下卦而又在兌卦下也因此卦剛柔二用俱在末爻彼此相應故曰二气感應以相與又因下用剛而上用柔故曰止而悅男下女𨿽兼兩體論又若専主陽爻何也以上陰居於亢位不能自主其陽剛之來於三者與天道下濟同義況陽徳有爲與陰不同所以有取女之說専言剛用耳若謂咸自旅來柔上居六剛下居五竟置艮剛不論然則取女之說竟爲旅之上九言乎

三陰三陽分居上下兩卦下用陰而上用陽者九恆此卦內主初柔外主四剛剛上謂震之初剛居於上卦是幹九之用於坤柔下謂巽之一陰居下卦之下是坤六之用於幹皆兼上下兩卦相交動用之爻以說道理故用而字貫之若說恆自丰來剛上居二柔下居初是全從下巽之一柔遷就卦變之說並不察雷風相與巽而動剛柔皆應皆必合上下兩卦稱說道理矣且孤陰不生獨陽不長有婦而無夫何以能恆其曰剛柔皆應用一皆字𨿽兼上下六爻而言然必以初陰四陽爲主動用之剛柔原相應也聖人設立重卦便是天上地下男外女內之義若其不交必無化育故三陰三陽似泰似否之卦孔子彖辭多從上下兩易以說用九用六道理此正可見天地之交也其餘諸卦則専就三畫之卦而說用九用六道理蓋卦爻各有陰陽非陽用其九來交陰則陰用其六來交陽此亦莫非陰陽之交也

丰此卦內主二陰外主四陽明以動兼二體言幹九之用於四居震卦初微之地又不得位而坤陰之用於二者居中而又得位故二陰𨿽屬柔爻亦棄震陽而専主之其卦辭彖辭皆以日諭主內卦之義也日而曰中亦卽二陰得中之義其爻中率以見斗見沬爲之說以日象在下而上見雷風與兌象也言月亦爲兌也

歸妹此卦內主三陰外主四陽漸之女歸此之歸妹其動用爲主之陰陽二爻俱在三四相比內外相接之際漸以男下女陽剛在下而主動故以進爲義若今之娶婦而親迎者然也歸妹以內陰下外陽若今之嫁女而外屬者然也陽性上趨今居外卦陰性靜止又在亢極退止之位故曰柔乘剛無攸利凡利之爲言謂益我也女而外嫁何益我之有陽方始而陰巳終婦人謂嫁曰歸歸者女之終事也若婦人得此甚屬不利謂陰終也此卦象泰本爲天地相交之卦今曰天地不交者蓋坤以一爻下幹以一爻上𨿽有陰陽相交之象然因旣交之後而彼此互動久將必至於否故云然耳悅以動言二體也位不當指兩用而言謂陰來於三陽往於四也

井此卦內主下柔外主五剛本義以剛中指二五兩爻非也巽乎水而上水兼言二體巽乎水謂巽之初陰入居水下也內外卦皆有用爻而巽陰又爲內主原有下入之義故先言內卦上水雲者亦主五爻之義蓋坎以中陽之流動者爲水其上下兩陰則堤岸也此卦初陰爲坤六之用五陽爲幹九之用皆能爲主特初陰甚防五獨居尊得中而得位故曰乃以剛中明主榦九之用於五耳

旣濟此卦內主二陰外主五陽剛柔正而位當謂九剛之用於五六柔之用於二皆得正而當位也非兼六爻言也柔得中𨿽若専主下卦特爲初吉言耳終止道窮剛陽旣陷於外應爻柔而無力仍主動用之五爻也

節此卦內主三柔外主五剛剛柔分謂坤六之柔分居於三幹九之剛分居於五三不中而五中故曰剛得中悅以行險言二體也當位以節中正以通則専主動用之五也六處亢悔無位之地又是陰爻故不能爲主九居五位又中而且正故獨重九五一爻

蠱此卦內主初柔外主上剛剛上而柔下剛上謂艮之一剛乃幹九之用於外末者柔下謂巽之一柔乃坤六之用於內初者謂艮爲剛巽爲柔未嘗不是畢竟艮之剛用在上而巽之柔用在下故云然耳巽而止言兩體也凡彖辭之例必先言二用之爻然後合兩體而論此不易者也下曰先甲後甲終則有始可知周易卦爻皆所以象天地之气運陰陽流行而不息莫非先天圖中循環活潑之妙安有一卦可以體拘摘某卦之某爻爲此卦之變爻乎審若是是將諸卦之爻竟看作死的竟是一定而不可移的是並不知天行二字之妙矣予嘗謂周易六十四卦皆是先天皆是活潑潑的今觀揲蓍求卦所得諸數止有陰陽太少之理耳聖人因陰陽太少而擬爲重交單拆之象此豈可以形體拘乎玆曰終則有始終謂上爲一卦之終仍主艮上之用九而言始謂初爲一卦之始仍主巽下之用六而言必曰終則有始者明乾爻之亢不能爲主陽極陰生將必有變易之故以天行二字明之因以見卦爻遷流陰陽往復原非一成之定體可拘故謂爲終則有始以見艮上之陽𨿽屬動用而卻不能爲主者職是故也又以見陽極則陰生此蠱所由爲多事之卦也若謂自賁變來初上二下離初非動用之爻而亦以爲動則不知艮上之剛爲外卦主矣謂自井變來五上上下坎陰非動用之爻而亦以爲動則不知巽下之柔爲內卦之主矣謂自旣濟變來兼此二變以上卦之剛柔自相易下卦之剛柔自相易不惟無用之爻彊以爲用非周易之理並不知聖人設立重卦原是因上天下地中間之气運無日不流行於天地之間故合兩卦以象之以觀其相交之理其間有兩陰爲主兩陽爲主及陰陽分居於上下而實不相應者故於每三畫之卦亦必各立用爻以爲此系用九之交於坤者此系用六之交於幹者無非發明陰陽往復相交相際之理而已如不知幹用用於坤坤用用於幹莫非陰陽相交之理未見其爲解易者也

賁此卦內主二柔外主上剛柔來而文剛論下卦也剛謂內卦爲幹體柔謂二陰原出坤六今用於幹中而成明照之離也分剛上而文柔論外卦也柔謂外卦爲坤體剛謂上陽原出幹九今用於坤上而成光輝之艮也六十四卦之用從無言及體卦者今文柔文剛兼兩體而言正以動用之爻必交於體也亨也者幹之用也幹之用來故爲幹之亨幹之用去亦莫非干之亨也故離卦亦言亨若謂自損變來柔自三來而文二剛自二上而文三則不知離之一卦本爲幹體其內陰則坤六之用也旣以爲剛上文三則並不知艮剛爲動用之爻而置外卦於不問矣離卻上下相交之理而専執內卦以言來固非以兌二不用之爻而視爲動用亦謬以坤陰用六之爻而執爲自兌亦誤也謂自旣濟來者柔自上來而文五剛自五上而文上則不知艮之一卦本爲坤體其上陽則幹六之用也旣以爲柔自上來而文五則並不知離柔爲動用之主爻而置內卦於不問矣離卻聖人重卦之妙而専執外卦以言上固非以坎上不用之爻而視爲動用亦謬以干陽用九之爻而執爲自坎亦誤也果知六十四卦莫非用九用六所成則用九用六兩節必不至爲勦襲浮竊之異解而諸卦之彖辭必不至牽扯絕不相闗之卦絕無道理之往來而解釋彖傳矣

損此卦內主三陰外主上陽損下謂下卦之幹已用去在上之一九也益上謂幹用其九於坤體之上而坤得靜受此陽陰以得陽爲美故稱益也此兌陰艮陽均在亢位而陰爻又當從陽故曰其道上行主陽言耳卦中動用之爻本爲幹之九三故在六三爻中曰三人行則損一人謂本爲三幹而今止剩二幹也一人行則得其友謂幹三往居於坤上而仍有六三之下而應也坤以乾爲朋故乾以坤爲友況卦中相對之爻未有不陰陽相得可爲相應者也幹而用去則其體虛而爲離故予以離爲乾之軀殻而中虛之體化爲陰爻陰靜則莫能爲用矣今之損三猶之乎虛耳故専主上剛以爲用

三陰在下三陽在上者一

否此未交之乾坤也其曰乾主五坤主二者以陰陽得中而各正其位耳其爲九六皆未嘗用也今謂自漸卦而來九往居四六來居三然考之卦體𨿽有大往小來之名大往謂幹外小來謂坤內耳亦何處見得有漸卦之爻爲其往來也況天地不交曰否其時並未有用所云往來止如復位之說安得竟執爲卦變且天地爲二用之本體謂六十二卦由天地二用來在乾坤兩卦中業已特標其用今謂否自漸來則是六子之卦尙能爲用變出乾坤是子孫亦可以生父母不大悖乎

三陽在下三陰在上者一

泰此全用之乾坤也天體在上其用必下其全用也則必全下坤體在下其用必上其全用也則必全上故曰天地交泰其曰小往大來者謂小者位卑在下今往而上故曰小往大者位尊在上今來而下故曰大來因兩體全用而上者下下者上不可指定一爻以爲其用故止以大小二體言其往來而已其曰內陽外陰內健外順皆天地相交二用往來之妙諸卦之彖皆言剛柔悉據用九用六兩爻而言泰否二卦則言大小論天地之全體陽大陰小故也乾坤者二用之大原爻爻皆能有用故不能指定一爻止據全體之往來而稱爲大小耳且否之一卦天上地下各安其位所以謂爲不交𨿽有來往字樣亦止云各復其位安得摘漸卦三四兩爻稱爲用爻耶泰之一卦天本在上而今全來於坤位地本在下而今全往於乾位是全體俱用之卦故卦辭以爲小往大來而彖辭亦稱爲天地交旣爲天地交則非一爻之交可知今謂自歸妹變來六往居四九來居三是未明乾坤之交體而止擇一爻以爲用矣若使此卦僅三四爲用然則初九九二之幹其位爲本來在下者乎六五上六之坤其位爲本來在上者乎系辭曰天地定位夫天地之位不定而妄論往來之故當乎否乎或曰六十四卦除乾坤泰否而外凡有諸子之卦固皆乾坤之交今以天地定位之理論之如姤同人履及升明夷臨之類又如大壯需大畜及豫比剝之類不盡皆天體上而地體下也乃今以定位而言用爻何也曰諸卦俱以乾坤爲體非必天體在上始爲天體地體在下始爲地體也但觀用爻所到之卦便爲體卦耳其曰天地定位正言二用所自出其下曰摩蕩乃直言二用之所由行也故漢儒之卦變皆論否泰卦變之說𨿽非而用爻之體則不能離天地兩象故余以爲猶未盡失聖人之防大約周易六十四卦除乾坤爲大父母爲二用所自出此外則否之一卦天地各安其位則全體不用無爻可擇泰之一卦坤體上往而交幹幹體下來而交坤則全體俱用亦斷不可擇一爻以爲用其餘諸卦有擇一爻以爲之用者則必與乾坤相配者也若使上下卦各有一用其上下卦各有不用之二爻則體卦也因其靜而無爲又屬兩爻同徳而相抗不能爲主故聖人之彖辭全指動用之一爻而言其有本爲用爻乃置而不言顧必擇二五得中之爻以爲之說必此卦之用居於亢極無用之地如萃之上爻是也卽有兼上下卦而言者必上下卦體與上下卦徳皆有可稱而此卦之兩用爻勢均力敵亦皆有可稱也如動而悅動乎險中順而麗乎大明之類是也必無用爻之外復擇兩同之一爻而爲用者則聖人之獨重用爻益可知矣夫兩同之靜爻頗有得位得中者矣乃聖人不以爲用以此卦三爻之本體原極純淨迨陽而參之以外來之陰陰而參之以外來之陽而形體旣變性情亦隨而變矣如烹飪然雜以椒鹽而甘苦易其滋味矣如畫然雜以彯彩而靑赤易其華色矣此皆以參入者爲主而本然者不得爲主也故兩爻𨿽同必主外來動用之一爻而性情斯定所由陽來而稱男陰來而稱女其現在之兩爻皆不論也如不知聖人系翼全向動用處說道理則諸卦之彖不能明了而全易之理晦矣故用九用六兩節予旣攺正於乾坤兩卦之中而又有二用圖解以發明諸卦之彖苟知此矣其庶有眞易存乎

此上六十四卦凡云主初陽四陽者必震也凡云主二陽五陽者必坎也凡云主三陽上陽者必艮也凡云主初陰四陰者必巽也凡云主二陰五陰者必離也凡云主三陰上陰者必兌也可知孔子彖傳皆發用九用六之妙也

觀象並二用余解

往來內外認爲卦變誤也卦綜之說一覆卽至便以爲來抑又非矣蓋卦爻之生以一爲初漸往而至於六始定一卦之體第此六爻所具精妙實難驟測不得不以往來內外上下進退八字示人以觀象之法使人逐爻分別察其動用之主在於何爻又復考其時位別其動靜察其貞悔又復連初與二二與三三與四以觀其比與乘承之妙又復合初與四二與五三與上以觀其感通應援之機又復合內外兩卦以觀其摩蕩之妙如木防火木上水是也又復擇其中主爻以上下五爻比而合之以察其逆順向背之情如比至上而無首遁至上而肥遁是也又復顚倒上下以觀其始終及相反之義卽來氏所認爲卦綜者也又復推詳二五審察陰陽以觀其中正何如中則以爲當位不中則不當位是也又復連二三四爲一卦連三四五爲一卦以觀其中互何如如泰五言歸妹是也又復考諸伏卦以察其隠見之幾如防之取庚在離而言坎是也凡皆觀象之法也然則聖人序卦務將屯與蒙需與訟悉比其類而合之非欲示人以觀象之法何待如是之瑣瑣哉今必借證於相反之卦使知本卦各有性情一較量而得其眞矣如泰與否損與益臨與觀坎與離旣與未皆較然者也【煦】故曰伏卦形之相反者也覆卦義之相反者也伏以徴時隠見於後先更疊相代之義也覆以徴事別異乎吉凶順逆相反之故也如有陽必有陰有上必有下有治必有亂有顯必有隠有正必有反是也往來內外上下進退無非示人觀象之法止欲不迷於動用之主爻耳易中除純陽純陰之乾坤爲大父母乃諸卦受生之體余卦之陰陽或多或少或上或下別之止有三等有一陰一陽者有二陰二陽者有三陰三陽而無四陰四陽五陰五陽者爲一陰一陽二陰二陽有以該之也凡立卦命名各有主爻皆據乾坤爲體而獨異之爻卽分男女卽此便爲用爻便爲此卦之主此一君二民之義如師同人之二比大有之五是也然卦有內外便當有內外兩主爻如坎離之二五旣未濟之二五是也至於二陰二陽觀象之法則有二焉如二陽爻分居上下而各得其位則每一陽爻皆能統二陰爻如屯之初五蒙之二上是也如一得位一不得位則以得位者爲主如六之居二九之居五是也其必以得中爲得位者蓋初爲勿用之爻末爲過時窮極之爻而在中之力不同於初末故也蓋兩端皆不能舉中惟中爲能周於兩端逹於四旁今有百斤之木於此令於一端舉之𨿽萬斤之力不勝矣若於其中挾之則百斤之力可耳卦爻貴中其勢其力與邊旁殊也況大化由中而出是卽周易之大原乎堯之執中舜之用中孔子之時中均非無見於此也其二陰分居上下或一陰一陽分居上下者皆然此一觀法也如使二陽爻同居或上或下之一卦則必有三陰爻同居一卦顧此三陰勢均力敵矣而二陽彼此相抗亦莫適爲主則又以二陽所挾之一陰或初或中或末而爲之主如晉卦柔進而上行是也其二陰爻同居一卦亦然如無妄剛自外來而爲主於內是也此又一觀法也至於三陰三陽除泰與否爲交不交之兩象此外則皆以乾坤二象比之必有上下變動之一爻亦遂各爲其主於上下兩卦中如損之三上益之初四是也因乾坤兩卦爲大父母凡其往來上下非陽來交坤則陰往交幹故予遂以乾坤謂爲體卦蓋靜爲體而動爲用必有乾坤之體先立於此然後有陰陽之爻自外來交而爲之用也故體卦之義不可不知而交字生字索字之義愈不可不詳觀於屯爲序卦之首便曰剛柔始交則六十二卦何一非干坤之體往來交索者乎夫漢儒卦變之說似泰者謂從泰來似否者謂從否來其初亦觀象之法以泰否兩象𨿽分交與不交而乾坤兩體固自判然迨於乾坤兩體稍有變動一陰下交於幹則必一陽上交於坤一陽下交於坤則必一陰上交於幹安得不有往來上下之分漢儒不知爲乾坤之交而認爲泰否之變則巳得其似而失其眞然猶未離乾坤之二體至虞仲翔不必三陰三陽亦以爲某卦自某卦來矣傳之旣久愈失其眞卦變之作旣繁觀象之法乃由之而晦誰復計乾坤二體之爲父母爲二用所自出哉不知乾坤爲大父母不知用由體出則彖辭所言或指證其往來或分別其內外或調定其上下進退用以審擇主爻而示人以觀象之法者率皆茫然無據矣所以特立體用圖以明之圖載卷首

又按謂賁自泰來未嘗不是蓋此是觀象之法說在最初成卦時言幹用其九往交於上坤用其六來交於二耳旣有幹之上交坤之下交則直謂其先爲泰誰得而非之不知此之來往非如兩鄰彼此來往也緣泰之一卦本具乾坤二體而乾坤二體不越陰陽所以云然特不可硬排爲卦變若使離了坤體何由知爲陽之往若使離了乾體何由知爲陰之來此所由謂乾坤爲大父母也伏羲文王周公孔子本止一易乃固分別觀之幾於絕不相闗則未知全部周易六十四卦合在一處止成得伏羲一个先天大圓圖則未知文周孔子俱是解說先天圓圖而此先天一圖不過乾坤兩象又實皆流行而必非對待者也文周孔子累辭而不盡者無非發明圖中生卦之由含蘊之妙蓋周易有畫之乾坤是乾坤之象而易所發明則眞乾眞坤活潑之理也六子之所形見皆乾坤相交變動之象無有一卦不生於乾坤則必無一卦不具乾坤之體如但認乾坤爲六畫之卦豈知乾坤六畫皆非實有乎試問揲蓍求卦之始亦有形象從太極中可取而出之乎試問蓍數中所擬爲太陽太陰少陽少陰者果有象乎亦無象乎豈知周易往來上下俱說在气機方動之初非論形體旣成之後乎顧見出而伏入其形本不相假然必合伏而言之以伏爲見之所自來而伏又爲見之所由往也是皆陰陽之義也亦如論爻必兼時位時出於幹之流行不息位定於坤之一定不移凡皆陰陽相須之義易之爲言本以變動不居爲義離卻陰陽又何能相循而不已哉文周孔子所系之辭皆本先天一圖而起離卻羲圖又何能解三聖系辭之防當知孔子彖辭止說卦象之初成而非說卦體之巳定也謂諸卦之成俱生於乾坤止是天地絪緼萬物化醇之說凡皆周易至理顯晦攸闗故不憚反覆言之

周易函書約存卷五

欽定四庫全書

周易函書約存卷六

禮部侍郎胡煦撰原古【蓍法】

啟蒙蓍法

古者筮卜並傳今卜之法漢已失傳獨有易卦相沿至今世之占者率用火珠林以錢代蓍則筮法之不至淪滅亦已幸矣乃先儒流傳或有傳授或不盡有傳授如虞仲翔伊川先生往往各出已見不能與聖人立卦畵圖之法相符則法存而猶之乎失也幸賴朱子考訂特詳於啟蒙揆諸聖人傳易之心罔有不合亟收之以俟於其後無使至如韶濩夏武龜卜云和同致慨於淪亡亦不幸之幸矣

大衍之數五十其用四十有九

煦按趙彥肅以四十九未分時象太極朱子以除一象太極然自有周易以來率無象太極之法以太極非形所可象也伏羲之圖像以虛中夫虛中亦何象可言太極而果可象也孔子旣有象二象三象四象閏之說何獨於太極而遺之其必不可象也審矣詳見系傳何以止用四十九也煦按旣曰用四十九則其一不用可知矣夫一用一不用固一動一靜一陰一陽之象也周易卦爻無陰陽並用之理故三男皆乾用於坤三女皆坤用於乾此卽用九則不用六用六則不用九之象周易彖辭凡言往來上下內外進退莫不如是今旣曰其用四十有九則一之不用可知是用與不用已具陰陽動靜之義然必用四十九者蓋因卦止於八各得六爻六爻共得四十八爻第此八卦之六爻若非九六二用必不能自成卦體故於六八之外增此一爻明九六二用原非本卦所有均系自外用來者無妄之詞曰剛自外來而爲主於內便是爲用九而言

分而爲二以象兩掛一以象三揲之以四以象四時歸奇於扐以象閏

啟蒙曰掛者懸於小指之間揲者以大指食指間而別之奇謂餘數扐者扐於中三指之兩間也蓍凡四十有九信手中分各置一手以象兩儀而掛右手一防於左手小指之間以象三才遂以四揲左手之防以象四時而歸其餘數於左手第四指間以象閏又以四揲右手之防而再歸其餘於左手第三指間以象再閏五嵗之象掛一一也揲左二也扐左三也揲右四也扐右五也是謂一變其卦扐之數不五卽九【煦】按五嵗再閏止重再閏二字五嵗不必象也且聖人之言止有分二掛一揲四歸奇四種因欲探討陰陽太少四象之祕故以四種之象象之與揲四同義五嵗原無可象故不必象必謂五嵗可象則分二揲四之說置於何地而後掛者謂一變旣畢二變三變皆須掛也

朱子曰奇者三偶者一言初變之奇有三狀偶止一狀也左三則右一左一則右三左二則右二左四則右四去掛一計之則五爲四而奇九爲八而偶潛老曰此三統大衍所謂易三微而成著也

啟蒙曰一變之後除前餘數復合其見存之防或四十或四十四分掛扐歸如前法是謂再變其掛扐者不四卽八

再變三變左二則右一左一則右二左三則右四左四則右三合掛一計之則三者爲四而成奇七者爲八而成偶初掛則除而三合掛已寓損益盈虛啟蒙曰再變之後除前兩次餘數復合其見存之防或四十或三十六或三十二分掛扐歸如前法是謂三變其掛扐者如再變例三變余防與二變同三變旣畢乃合一二變視掛扐之奇偶以分所遇陰陽之老少是爲一爻

玉齋胡氏曰掛扐四五爲奇九八爲偶三奇爲老陽遇老陽者其爻爲○所謂重也二奇一偶爲少陰遇少陰者其爻爲所謂折也二偶一奇爲少陽遇少陽者其爻爲一所謂單也三偶爲老陰遇老陰者其爻爲乂所謂交也【煦】按四五爲奇者四五生數也八九爲偶者八九成數也此卽生數爲陽成數爲陰也先儒以老陽之口爲方形非也少陽之畫一少而老矣則以少陽之一交其兩端而圓之以象其無始終無間斷也其象宜○

防數以四五爲奇八九爲偶初變有五有九而五去掛仍四也九去掛仍八也奇用其全故四卽以一爲體以三爲用偶用其半故八僅存四以二爲體以二爲用郭維曰一行以三少爲奇三多爲偶最明

煦按揲蓍之防皆在用邊故曰其用四十有九今曰四以一爲體非也此處安得有體數也蓋止是合四爲一合八爲二而論之是謂此一揲之一數便含有四象耳仍是揲四之義詳論於後

十八變防六十四狀圖

朱子曰六十四者掛扐全數也皆四十九蓍爲之也每三變各合八卦止庵分合圖之詳矣玆槪其爲六十四狀以符六十四卦云耳

煦按此上十二象每一格中各有三象卽三變而成一爻者也其每格在下之一象連○皆五數卽初變連掛一之數也然此五數止論四數除掛一之數而論也因四十八數之外原有一動用之奇數同行於四十八爻之中故聖人據爻數而除之則是此初變之一○原不在爻數中故也至二變三變所掛之一皆在數中故二變三變之一○皆算爲一數其初變掛一必取諸右而掛之明陰陽相交之義也至二變三變宜可不掛然皆必取右而掛於左者陰陽不交則萬物不生原無獨立之勢亦莫非相交之義也啟蒙曰右三奇爲老陽者凡十有二掛扐之數十有三除初掛之一爲十有二以四約而三分之爲一者三一奇象圓而圍三故三一之中各復有三而積三三之數則爲九過揲之防三十有六以四約之亦得九焉○掛扐除一四分四十有八而得其一也一其十二而三其四也九之母也過揲之防四分四十八而得其三也三其十二而九其四也九之子也皆徑一而圍三也於四防中而置一於上以爲體列三於下以爲用�三其一卽三其三爲九之母過揲三十六四約得九爲九之子四其九而九其四故此過揲者九之子也以三十六爲母則三百二十四爲子極千萬皆子也

煦按圍三圍四用全用半之說自朱子發之後之言筮法者率皆引以爲詞然圍三之說是矣而用半之說畢竟牽彊八而用四則爲半四四而又用其二是用半之中而又用其半也當知聖人立法止是合四爲一而已其必合四爲一者以卦爻之成不出四象卽在一爻原自具有四象之理今卽初爻而論其卦畫未成時凡陰陽太少何象不可命乎今欲於蓍數中探討四象之形故遂揲四以求之而所餘之防亦遂合四而一之其四合之而得十二之數其合掛扐過揲而總得四个十二之數無非四象混合之機也其必合四而得十二者二六也兩地之義也其取兩地而不取參天者地之位一定而不移故有二六之可見天之气流行而不息則以揲四之善遷善變者象之幹彖所由曰六位時成也況十二之中除三爲體數則所用者九耳邵子曰四分用三卽徑一圍三之義也況十二之數原從三揲得來者也蓋揲蓍之法凡六之與九皆離不了四象故無往而不可以四參也此皆聖人妙契陰陽之理而用以仿象之耳今以圍三圍四用半用全之說解之費如許之力仍非陰陽動靜之防當知說卦傳參天兩地而倚數上文說幽贊生蓍則參兩二字便是全說筮法而兩之有位可稽參之流行變動則未有得其解者

又曰此卽四象太陽居一含九之數也煦按以四爲一者卽徑一圍三之說所徑之一所圍之三合而爲四故每四數皆一於中而三圍於外故遂以四爲圓之奇玉齋胡氏曰以下四圖別老少掛扐之數而圖說又兼及過揲之數也此圖明老陽掛扐之防一个五兩个四是爲三奇凡十有二者言老陽之數其變凡十二樣也掛扐之數十有三除初掛之一爲十有二以四約其十二防之數而以三變分之每一變計四數也爲一者三謂一个四防爲一一卽四也卽奇也故不言四而言一合三變則爲一者凡三謂爲四者凡三也一奇象圓而圍三本參天之義於是四防之中取一防以象圓而以三防爲圍三而用其全此一之中復有三也如是而象圓圍三者凡三焉合三奇用其全者而言則三一之中各復有三���積三三爲老陽之九以四約過揲三十六亦得四个九也○掛扐除一四分四十八而得其一者以四十九防除掛之一而四分四十八防計四个十二於其中得一个十二是爲四分中之一分一其十二而三其四也一个十二亦徑一之義三个四亦圍三之義卽上爻三三之數只是一个九故爲九之母過揲之防以四十八而四分之亦計四个十二於其中得三个十二是謂四分中之三分三其十二而九其四也卽上文三十六之數以四約之卻是四个九故爲九之子一个十二亦徑一之義九个四亦圍三之義卽四象中太陽占第一位而含九之數特揲蓍逐爻各有老少之數觀其變與不變以爲占而由太極加倍以生者則老少在第二三爻方見此又不可不知也煦曰掛扐之防所餘之用防也過揲之防數而不用之防也今置用防不論而論過揲之防謂老陽三十六防老陰二十四防少陰三十二防少陽二十八防是明暗互用之機藏往闡幽微顯之妙用也

八掛扐之數十有七除初掛之一爲十有六以四約而三分之爲一者二爲二者一一奇象圓而用其全故二一之中各復有三二偶象方而用其半故一二之中復有二焉而積二三一二之數則爲八過揲之數三十有二以四約之亦得八焉○掛扐除一四其四也自一其十二者而進四也八之母也過揲之數八其四也自三其十二者而退四也八之子也○卽四象少陰居二含八之數也○二一各有三一二復

有二爲八之母一二復有二謂於八防中去四不用於四防中置二於上爲體以領二用也四約過揲之防得八爲八之子四其八而八其四爲三十二故此過揲者八之子也以三十二爲母則二百五十六爲子胡玊齋曰此圖明少陰掛扐之防一个九兩个四或一个五一个四一个八是爲兩奇一偶凡二十有八者言少陰之數其變凡二十有八樣也掛扐之數十有七除初掛之一則爲十有六以四約其十六策之數而以三變分之兩變計四數一變計八數也爲一者二謂一个四防爲一卽四也卽奇也故不言四而言一合二變則爲一者凡二謂爲四者凡二也爲二者一謂兩四防爲二二卽八也卽偶也故不言八而言二隻一變則爲二者凡一謂爲八者凡一也一奇象圓而用全亦本參天之義是於二變各四防全用而於其中各取一防以象圓而各以三防爲圍三而用其全故二一之中各復有三���二偶象方而用半亦本兩地之義於是一變八防中去其四不用而於所存四防中取二防以象方而以二防爲圍四而用其半故二之中復有二�積二三一二爲少陰之八以四約過揲三十二亦得四个八也○掛扐十七除卻掛之一而以四約之則四其四爲十六自一其十二而進四蓋自老陽之十二進四而變爲少陰卽上文積二三一二之數只是一个八故爲八之母過揲三十二以四約之爲四八三十二自三其十二者而退四亦自老陽之三十六退四而得三十二卽上文四約三十二之數卻是四个八故爲八之子卽四象中少陰占第二位而含八之數餘同前義煦按四數旣以徑一圍三之義而命爲奇則八之一數自爲兩奇兩奇則二而偶矣何等直捷且二固從一生者也此予所由不取圍四用半之說也

﹤經部﹐易類﹐周易函書約存﹐卷六﹥

啟防曰右兩偶一奇以奇爲主爲少陽者凡二十掛扐之數二十有一除初掛之一爲二十以四約而三分之爲二者二爲一者一二偶象方而用其半故二二之中復各有二一奇象圓而用其全故一一之中復有二焉而積二二一三之數則爲七過揲之數二十有八以四約之亦得七焉○掛扐除一五其四也自兩其十二者而退四也七之母也過揲之數七其四也自兩其十二者而進四也七之子也○卽四象少陽居三含七之數也○二二各有二一一復有三爲七之母二二者兩个八也逢八去四於四防者置二爲體以領二用四約過揲之防得七爲七之子四其七而七其四爲二十八故此過揲者七之子也以二十八爲母則百九十六爲子胡玉齋曰此圖明少陽掛扐之數兩个八一个五或一个九一个八一个四是爲兩偶一奇凡二十者言少陽之數其變凡二十樣也掛扐之數二十一除初掛之一爲二十以四約其二十防之數而以三變分之二變計八數一變計四數也爲二者二謂二个四防爲二二卽八也卽偶也故不言八而言二合二變則爲二者凡二謂爲八者凡二也爲一者一謂一个四爲一卽四也卽奇也故不言四而言一隻一變則爲一者凡一謂爲四者凡一也二偶象方而用其半亦本兩地之義於是二變各八防中各去其四不用而於各存四防中各取二防以象方而各以二策爲圍四而用半故二二之中各復有二��一奇象圓而用且筌亦本參天之義是一變四策全用而於其中取一策以象圓而以三策爲圍三而用全故一一之中復有三�二二一三爲少陽之七以四約過揲之策二十八亦得四个七也○掛扐二十一除初掛之一而以四約之則四其五而爲二十自兩其十二者而退四蓋自老陰之二十四退四而變爲少陽卽上文積二二一三之數只是一个七故爲七之母過揲二十八以四約之爲四七二十八自兩其十二者而進亦自老陰之二十四進四而得二十八卽上文以四約二十八之數卻是四个七故爲七之子卽四象中少陽占第三位而含七之數餘同前義

煦按勾股數中亦止有圍三徑一圍四徑一之說從古原未有二偶象方而用半之說今以用半之理說入蓍數於蓍數亦無所發明卽如此解二偶象方而用其半亦本兩地之義於是各八防中各去其四不用而於各存四策中各取其二防以象方而各以二防爲圍四而用半故二二之中各復有二旣云各去其四不用又於各存四防中各取其二以象方夫象圓之說固當至於象方費如許之曲折止說出一个用二來何如一四爲奇兩四爲偶便自具陰陽之妙不大直捷乎且各取二防亦何以竟謂爲象方乎且前聖揲蓍之法止有象兩儀象四象象八卦及象六十四卦之理今必欲補說象方象圓何歟及至象方之說無可肖似不得已又以用半之說補之不大費

乾兌震離各得其十二狀巽坎艮坤各得四狀蓋減陰儀之四以益陽儀之四陽饒陰乏之義也卽六十四四分之每分各得一十六幹十二合坤四爲十六長男震十二合長女巽四爲十六中男坎四合中女離十二爲十六少男艮四合少女兌十二爲十六皆造化自然之巧不可思議潛老曰陰陽之數盈縮互用幾在初之用掛而已用掛者四十九爲之也初奇則知十二狀矣初偶則知止四狀矣

啟蒙曰右三偶爲老陰者四掛扐之數二十有五除初掛之一爲二十有四以四約而三分之爲二者三二偶象方而用其半故三二之中各復有二而積三二之數則爲六過揲之防亦二十有四以四約之亦得六焉○掛扐除一六之母也過揲之防六之子也四分四十有八而各得其二也兩其十二而六其四也皆圍四而用半也○卽四象太陰居四含六之數也○三二各復有二爲六之母逢八去半於用半中以二爲體領二爲用四約過揲之防得六爲六之子四其六而六其四故此過揲者六之子也以二十四爲母則百四十四爲子胡玉齋曰此圖明老陰掛扐之防一个九兩个八是爲三偶凡四者言老陰之數其變凡四樣也掛扐之數二十五除初掛之一爲二十四以四約其二十四數而以三變分之每一變計八數也爲二者二謂四个四防爲二二卽八也卽偶也故不言八而言二合二變則爲二者凡三謂爲八者凡三也三偶象方而用半本兩地之義是於三變八防中各去四不用而於各所存四防中各取二防以象方而各以二防爲圍四而用半此二之中復有二也如是而象方圍四者凡三焉合三偶用半者而言則三二之中各復有二���積三二爲老陰之六以四約過揲二十四亦得四个六也○掛扐除一爲六之母者積其三二之數爲一个六也過揲爲六之子者四約過揲之防爲四个六也四分四十八掛扐得二分爲兩个十二過揲得二分亦兩个十二六其四也兩其十二亦圍四之義六其四亦用半之義則四象中太陰占第四位而含六之數餘同前義蓍之變數老陽十二老陰四少陽二十少陰二十八合六十有四三十二爲陽老陽十二少陽二十三十二爲陰老陰四少陰二十八其十六則老陽老陰也老陽十二老陰四其四十八則少陽少陰也少陽二十少陰二十八老陽老陰乾坤之象也二八也少陰少陽六子之象也六八也

煦按蓍法四十八而少陽少陰合以得之宜若無老陽老陰之數不知老陰老陽動而變去已在用邊故也或問揲蓍之法虛一分二掛一揲四歸奇其第一揲不五則九第二揲不四則八計其奇數以定陰陽老少去其初掛之一何也西山蔡氏答曰虛一分二掛一揲四歸奇乃天地四時之生萬物也其奇數防數以定陰陽老少乃萬物正性命於天地也生蓍以分二掛一爲體揲四歸奇爲用立卦以奇數爲體防數爲用在天地則虛其一而用四十九在萬物則去掛其一而用四十八此聖人所以知變化之道也煦按生萬物正性命之說最有道理蓋卦爻本無體也借蓍以成則卦爻之性命非蓍不定故聖人之於蓍法分二掛一揲四歸奇無一不取法於天地陰陽正與天地之陰陽發生萬物相似故不特周易爲大道之寓卽蓍法亦大道之寓也解蓍法者多窮數而不窮理曷有當與反一掛一皆在用邊卽幹用九而無首之義煦嘗謂大衍之數五十其四十八則八卦之爻數卽所稱八卦六爻之位數也所餘之二爻則陰陽也陰靜而陽動者也靜則反一於�以象之動則隨四十八爻而行於八卦之中者也迨於爻象旣成而掛一之數仍退而虛之以與靜陰配也故知從前象太極之說非確論也蓋旣曰用已在有形有數之中是陰陽之事非太極之事也

啟蒙曰近世諸儒乃有前一變獨掛後二變不掛之說考之於經乃爲六扐而後掛不應五嵗再閏之義且後兩變又止三營蓋已誤矣又曰且用舊法則三變之中又以前一變爲奇後二變爲偶奇故其餘五九偶故其餘四八餘五九者五三而九一亦圍三徑一之義也餘四八者四八皆二亦圍四用半之義也三變之後老者陽饒而陰乏少者陽少而陰多亦皆有自然之法象焉若用近世之法則三變之餘皆爲圍三徑一之義而無復奇偶之分三變之後爲老陽少陰者皆二十七爲少陽者九爲老陰者一又皆參差不齊無復自然之法象此足以見其說之誤矣朱子曰初一變得五者三得九者一故曰餘五九者五三而九一後二變得四者二得八者二故曰餘四八者四八皆二二變之後爲老陽者十有二老陰四故曰陽饒而陰乏少陽二十少陰二十八故曰陽少而陰多

○蔡元定曰按五十之蓍分二掛一揲四爲奇者三爲偶者二蓋凡初揲左手餘一餘三皆爲奇餘四者爲偶至再揲三揲則餘三者亦爲偶故云奇三而偶二也

○西山蔡氏曰四十九蓍去掛一之蓍則四十八以四約之爲十二以十二約之爲四四與十二十二與四宛轉相因爲四十八四十八者蓍之所以變化故其數之成四與十二自然相爲經緯也老陽奇數十二以十二約之得一則一之象也以四約之得三則之象也老陰奇數二十四以十二約之得二則之象也以四約之得六則之象也老陽防數三十六以十二約之得三則參天之象也以四約之得九則用九之象也老陰防數二十四以十二約之得二則兩地之象也以四約之得六則用六之象也少陽奇數二十以十二約之得一餘八由老陰而息蓋陽之未成者也以四約之得五則

之也少陰奇數十六以十二約之得一餘四由老陽而消蓋陰之未成者也以四約之得四則

之象也少陽防數二十八以十二約之得二餘四由老陰而息蓋陽之未成者也以四約之得七則不用之七也少陰防數三十二以十二約之得二餘八由老陽而消蓋陰之未成者也以四約之得八則不用之八也老陽之奇數進十二則老陰之奇數也防數退十二則老陰之防數也老陰之奇數退十二則老陽之奇數也防數進十二則老陽之防數也少陽之奇數進十二則少陰之防數也防數退十二則少陰之奇數也少陰之奇數進十二則少陽之防數也防數退十二則少陽之奇數也老陽之奇數進四則少陰之奇數也防數退四則少陰之防數也老陰之奇數退四則少陽之奇數也防數進四則少陽之防數也少陽之奇數退四則少陰之奇數也防數進四則少陰之防數也少陰之奇數進四則少陽之奇數也防數退四則少陽之防數也少陽之奇數以十約之餘八防數以十二約之餘四蓋老陰之變陽未成也少陰之奇以十二約之餘四防數以十二約之餘八蓋老陽之變陰未成也此易之所以用九用六而不用七八也沈氏筆談曰易數九爲老陽七爲少陽八爲少陰六爲老陰其九八七六之數皆有所從來凡歸余之數有多有少多爲陰如爻之偶少爲陽如爻之奇三少幹也故曰老陽九揲而得之故其數九其防三十有六兩多一少則一少爲之主震坎艮也故皆謂之少陽少在初爲震中爲坎末爲艮皆七揲而得之故其數七其防二十有八三多坤也故曰老陰六揲而得之故其數六其防二十有四兩少一多則一多爲之主巽離兌也故皆謂之少陰多在初謂之巽中爲離末爲兌皆八揲而得之故其數八其防三十有二煦按九揲而得之謂所揲之數必至九回乃始得其數也故過揲之數四九得三十六七揲而得之者謂所揲之數必至七回乃始得其數也故過揲之數四七得二十八陰數仿此

啟蒙曰邵子曰五與四四去掛一之數則四三十二也九與八八去掛一之數則四六二十四也五與八八九與四八去掛一之數則四五二十也九與四四五與四八去掛一之數則四四十六也故去其三四五六之數以成八九七六之防此之謂也○按邵子曰蓍之用數【四十九】掛一以象三其餘四十八則一卦之防也【六其八】四其十二爲四十八也【四十八數以四約之爲十二】十二去三而用九四三十二所去之防也【掛扐三奇之數】四九三十六所用之防也○十二去四而用八【體數進四防用數退四防】四四十六所去之防也【掛扐二奇一偶之數】四八三十二所用之防也【八揲所得】○十二去五而用七【體數又進四防用數又退四防】四五二十所去之防也【掛扐一奇二偶之數】四七二十八所用之防也【七揲所得】○十二去六而用六【體數又進四防用數又退四防】四六二十四所去之防也【掛扐三偶之數】四六二十四所用之防也九者陽之極數六者陰之極數則反復爲卦之變也又曰歸奇合掛之數有六五與四四去掛一之防【云】云故去其三【十二】四【十六】五【二十】六【二十四】之數以成九【三十六】八【三十二】七【二十八】六【二十四】之防也○淳安夏氏曰揲蓍之法四營以前以揲四象四時以奇扐象閏四時正也閏餘也四營以後六七八九之數用之以爲乾坤之防當期之日用之以爲二篇之防當萬物之數則用者爲正數不用者爲餘數矣邵子之說甚明朱子用掛扐之數不用揲四之數曰以寡馭眾老陽之數以掛扐之十二競攝四之三十六合矣老陰掛扐與攝四皆二十四亦以寡馭眾乎○邵朱二說俱有理楓林朱氏特錄邵子二叚並夏氏亦有理當參防以俟知者

煦按陰陽之義一動一靜一用一不用然動與靜相資非動則靜無以見非靜則動亦無由見也用與不用相資非用則不用者無由見非不用則用者亦無由見也筮之爲義由顯而推入於微由微而達之於顯有顯仁藏用之說徵微顯闡幽之妙周易全部卦爻皆是如此解此者方爲眞知易理術數家有本宜用除乃以所餘之數用乘數算之而卽得所除之數者有本宜用乘乃以所餘之數用除數算之而卽得所餘之數者皆微顯互用之機也此正聖人體用一原顯微無間之妙所由寓也用者不用而不用者爲用【煦】所由謂此爲明暗互顯之機歟揲蓍求卦數焉而已而其妙如此非精以察之未能盡通其解況精微深邃如周易之卦爻謂可一覽而卽得乎

幹之防二百一十有六坤之防百四十有四凡三百有六十當期之日

啟蒙曰幹防二百一十有六者積六爻之防各三十有六而得之也坤防百四十有四者積六爻之防各二十有四而得之也凡三百六十者合二百一十有六百四十有四而得之也當期之日每月三十日合十二月爲三百六十也蓋以气言之則有三百六十六日以朔言之則止三百五十四日合舉气盈朔虛之中數而言故曰三百有六十也然少陽之防二十八積幹六爻之防則一百六十八少陰之防三十二積坤六爻之防則一百九十二此獨以老陰老陽之防爲言者以易用九六不用七八也然二少之合亦三百有六十

煦按二少本於二老六子皆以乾坤爲體故𨿽不言二少而四象之義已全具矣此亦動靜互根明暗互顯之機也然造化之大體大用其數相等靜處藏蓄一半則用處正用得一半出耳

二篇之防萬有一千五百二十當萬物之數也

啟蒙曰二篇者上下經六十四卦也其陽爻百九十二各三十六防積之得六千九百一十二陰爻百九十二每爻二十四防積之得四千六百八又合二者爲萬有一千五百二十也若爲少陽則各爻二十八策凡五千三百七十六少陰則每爻三十二防凡六千一百四十四合之亦萬有一千五百二十也煦按此處旣兼曰二篇之防則是二少已在其中故知上文乾坤二字便已該得有二少也

是故四營而成易十有八變而成卦八卦而小成引而伸之觸類而長之天下之能事畢矣顯道神徳行是故可與酬酢可與祐神矣

啟蒙曰一變而得兩儀之象再變而得四象之象三變而得八卦之象十有八變而得六十四卦之象以參天言老陽掛扐三奇十二象圓用全參其三奇爲九也過揲九四三十六亦參其十二也以兩地言老陰掛扐三偶二十四象方用半兩其三偶爲六也過揲四六二十四則亦兩其十二也此二老陰陽之純分參天兩地而得之也以參天兩地言少陽掛扐兩偶一奇爲二十象方用半兩其二偶爲四象圓用

全參其一奇爲三合而爲七過揲四七二十八則亦兩其八參其四也少陰掛扐兩奇一偶爲十六象圓用全參其兩奇爲六象方用半兩其一偶爲二合而爲八也過揲四八三十二則亦參其八兩其四也此二少陰陽之雜合參天兩地而得之也

煦按聖人立法無一不與造化相符卽此四象之中成就六十四卦約其形象奇止於三偶止於兩耳故曰參天兩地今按老陽過揲之數三十有六是四九也故老陽用九老陰過揲之數二十有四是四六也故老陰用六蓋用數由體數而出故不用之數便含能用之理然必以四約之者與揲四同義謂此一數莫不具有四象之妙也

附諸儒蓍法

象數論蓍法

象數論曰揲蓍之法其用四十九者防數四十九無所謂虛一反於櫝中也煦曰此便不解陽虛陰實靜無動有之義

分而爲二以象兩者信手中分由靜而之動動靜兩端也掛一以象三者或左或右隨取一防

孔氏取左朱子取右

橫於案上不必在左手小指之間方名爲掛煦曰何以稱掛乎

一變中凡三掛故曰象三非蒙上象兩而爲三也煦按此亦非也左分爲一類右分爲一類此又爲一類所以謂之三也非三掛也

揲之以四以象四時者先取左手之防四四爲數一防一時也歸奇於扐以象閏者四數之餘不一則二不三則四謂之殘奇扐是指間扐物之處歸此殘奇於扐閏者月之餘日奇者揲之餘防故象之也五嵗再閏故再扐而後掛者次取右手之防四四爲數並於前之正防其餘防左三則右一左二則右二左一則右三左四則右四亦歸之於扐是謂再扐猶再閏也其言五嵗者四十八防中分爲兩除殘奇以外每手正防大約以二十爲率四防一嵗則二十防爲五嵗也以明扐之相去如此非必眞如五嵗之中有兩閏以齊气朔也此爲第一變別置余防取見存正防或四十或四十四信手中分復掛一爲二揲四歸奇如前法此爲再變並其餘防取見存正防或四十或三十六或三十二信手中分復掛一爲五揲四歸奇如前法此爲三變並其餘防取正防以四而一得九爲老陽得六爲老陰得七爲少陽得八爲少陰老變而少不變始成一爻故十八變而成六爻也初變爲奇者三爲偶者一再變三變爲奇者二爲偶者二其法見於虞仲翔之注孔頴達因之朱子則有蓍卦考誤以主張是說然法𨿽是而所以釋經文者則多不合虞氏謂奇所掛一防扐所揲之餘當是時揲余未有安置奇已在掛信如虞說則當言歸扐於奇不應倒置若是且掛余截然兩事合之有何道理故掛與掛合余與余合不相雜也

煦按此言掛與掛合則是三掛旣完而後合也朱子則每一變時所掛皆與奇合當以朱子爲正

孔氏以三多三少兩少一多兩多一少餘防定陰陽之老少經文幹之防二百一十六坤之防百四十四其所以定陰陽老少者指正防而言以明余防置之不用矣今棄正防而就余防是背經文也蓍之所以必用四十九者以去其十三則得三十六去其十七則得三十二去其二十一則得二十八去其二十五則得二十四只有此九六七八老少四者之象若三多三少之數則加乎四十九減乎四十九無不可得亦可不顧九六七八防數而以之定老少耶惟餘防不用故初變爲四爲八再變三變爲三爲七各不相妨今必凖余防而以掛一雜於其間連掛則初變之五九爲有餘除掛則再變三變之三七爲不足無乃違揲四之義乎又有於余防多少分八卦之象者夫三變方成一爻一爻之中但有老少之可分今於一爻而指其孰爲乾震坎艮孰爲坤巽離兌是六變而可以成卦矣古人何不憚煩而爲十八變乎朱子發圍徑之義以余防爲徑正防爲圍奇之象圓而徑一得圍三頗爲近似偶之象方而徑二得圍二其說有所不達矣此皆執余防之病也

煦按筮法中朱子所列之卦象是謂每爻之成卽具有八卦之象而此八卦之象恰有六十四等適合八卦之全數總以見筮法爲顯道神徳行者耳前論直把作卦防未明筮法也

鄭兼山書伊川揲蓍法云四十九蓍兩手無意而中分之如左手取蓍一莖掛於左手小指之間此名奇也【與朱不同湏知左右陰陽也陰陽必交而後始有化育取右者象其交也】以右手之蓍置之案上取左手之蓍四揲之四揲之餘數置案之左方次取右手之蓍四揲之四揲之餘數並入左余爲之扐卽取所掛之奇歸於扐一變後復合見存之防再以左右手分爲二更不重掛奇四揲之餘並入前扐爲第二變其第三變如第二變凡揲蓍第一變必掛一者謂不掛一則無變所餘皆得五也惟掛一則所餘非五則九故能變第二第三𨿽不掛亦有四八之變蓋不必掛也朱子作蓍卦考誤辯之三變皆掛可爲老陽者十二可爲老陰者四可爲少陰者二十八可爲少陽者二十若後兩變不掛則老陽少陰皆二十七少陽九老陰一而已深有害於成卦變爻之法是後兩變之不可不掛審矣某推求其故後兩變不掛與以掛爲奇蓋相因爲說者也蓍之所以必四十九者每四而當一月四十有八十二月之數也其一者四分月之一也四分月之一積四嵗成月而爲閏然閏恆三嵗以余分前後相移不截然一嵗餘月之一故五嵗再閏也每合蓍爲一嵗後兩變未嘗不餘一然而不掛者猶嵗嵗有餘分不俟滿分不可以爲閏也十有八變凡六掛而防道窮十有八嵗凡六閏而气朔齊其在一嵗論之乾坤之防三百六十堯典曰期三百有六旬有六日十二月月三十日正三百六十日矣又除小月六日是爲嵗有餘十六日乾坤十二爻凡十有二掛此閏數在當期之外者也以歷法參合蓍法姑存之以偹一說

自陰陽老少之不均也後兩變不掛老陰之變一三變皆掛老陰之變亦止四而已故爲說者紛紜

煦按後兩變不掛便少陰陽相交之妙烏乎可

宋莊綽作揲蓍新譜引張轅之法用蓍四十九莖總筋把之以意中分扐一小指間四揲之第一揲餘一二足滿五餘三四足滿九第二第三揲餘一二足滿四餘三四足滿八皆揲左不揲右【此說非也】四五爲少八九爲多三多老陰交分三少老陽重分兩少一多少陰拆分兩多一少少陽單分張元理因之以爲揲法從程子張子初變旣掛一以象人置而不用後二變乃蒙上不復掛者爲是也揲左不揲右從唐張轅莊綽二家【綽宋人理誤爲唐】蓋天動地靜陽變陰合地承天而行於義爲當左餘一而右承之以三左餘三而右承之以一者成其爲奇之陽也左餘二而右承之以六【此說非也】左餘四而右承之以四者成其爲偶之陰也明季本竊疑大傳所言大衍之數五十其用四十有九【九字當爲八字之誤】止用四十八防虛二以爲陰陽之母分二掛一揲四歸奇三變皆同除掛一外左一則右必二左二則右必一左三則右必四左四則右必三由諸家之法於陰陽老少得其均矣然莊綽之餘三足九張理之餘二承六皆不可通揲四之外方爲殘奇五防六防尙有一揲豈可遷就以合左乎季本則明攺徑文無所依據然則陰陽老少終不可均乎曰無所俟乎均也成卦之法在陰陽不在老少以古法論之陰陽各三十二九六常少七八常多七八所成之卦與九六所成之卦無以異也爻之變不變在老少六爻之中占者一爻則一變而足七八居其五九六居其一乃可謂之均也若變者與不變者相均將擾擾何所適從乎彼輕攺古法以均老少者其亦未達乎此也

煦按此上二說皆非存之以見一斑

黃氏端節曰武陵丁氏云朱子以五乘十之說於諸家爲近至於四十有九率不過歸之虛一而已未有得夫五十數與四十九之全者於是萃五十七家之說爲稽衍而自爲原衍翼衍凡三卷其說曰有以先天兩儀四象八卦合四十九所虛之一是爲太極者有謂四十九與五十皆天地之數各自再陳而以中數自乘除之者二說似矣而未也蓋天地之數各五合而衍之通得九位一與二爲三二與三爲五三與四爲七四與五爲九五與六爲十一六與七爲十三七與八爲十五八與九爲十七九與十爲十九九位各有奇【謂零之皆奇也】而五位各有偶【謂後五位有五个十也】置其五位之偶是爲五十大衍之體數也存其九位之奇則得四十有九大衍之用數也一居其中不用而左右之位各四有掛一分二揲四之象焉丁氏之說又出朱蔡之外煦按虛一象太極之說非也凡物未有無體而有用者凡體立於此亦必未有隨用而用之者也除一者體數也四十九用以成卦者也故一動一靜殊也至其用四十有九煦集諸家之說惟荀慈明近之而仍未詳也煦已解在系辭中

大衍數圖【丁氏圖】

一與二倚爲三

【一居中者掛一之體象左右各三五七九者分而爲二之用象各四位者】二與三倚爲五

【揲之以四之象除中一左右分合各二十有四並左右合中一共四十有】三與四倚爲七

【九此宋末丁易東氏立法朱子所未及見者京山曰純奇之合也一居中】四與五倚爲九

【則五退位以百計之自然虛一智按河圖十一其五此十一其九也】五與六倚爲十一【乘除損益無所非倚此曰並倚倚至百爲九千九百九十九亦虛一也因】六與七倚爲十三【將此圖引申之三五五七七九另倚爲一圖云始於八卦而揲防過揲之】七與八倚爲十五【數皆具矣始奇偶並列中倚純奇三層而藏奇於偶始十次九次八卽虛】八與九倚爲十七【一卦之象也此下再倚皆偶矣故表此三層爲端】九與十倚爲十九

丁氏易東曰河圖之數五十有五中五居無事外自天一至地十適得五十合而大衍之得九位共數九十有九而一居中左右皆三五七九爲奇內含五十爲偶今除五十還河圖本數蓋十陰數也體陰靜而气濁靜則不可以爲用濁則不可以通神故五十不用而所用四十九者皆純奇之合陽淸而無雜奇圓而能動是故生生成變化行鬼神也今觀一居中則五退位宗太極也掛一分二揲四皆自然妙合以百計之自然虛一非置一防不用如今筮法也在四十九中則又含一蓋十二个四餘一也

河圖天數五衍爲二十有五地數五衍爲三十矣然猶未盡乎衍之極也故伏羲則河圖而大衍之則又九十有九焉大衍者一與二爲三二與三爲五三與四爲七四與五爲九合三五七九爲二十有四由是五與六爲十一而一居其中又六與七爲十三七與八爲十五八與九爲十七九與十爲十九再合三五七九又爲二十有四合十一之十十三之十十五之十十七之十十九之十凡爲十者五此大衍中之體數也故曰大衍之數五十合前之二十有四與後之二十有四並居中之一共四十有九爲大衍中之用數故曰其用四十有九𨿽衍爲九十有九亦不出乎天一至地十之外此其所以爲則河圖之衍數而爲大衍之極其數也夫子說出一衍字以發河圖之意加一大字以發明伏羲則河圖之意聖筆如化工其妙無窮而簡易易知豈不信防揲蓍之法取其變又取其辭取其用又取其體五十𨿽爲河圖之大衍然猶爲變中之靜用中之體故置之不用四十九者變中之變用中之用故特用之以揲蓍求卦也從一而左右數之皆一三五七九而爲天數幹之純粹精而無陰柔偶數之駁雜且前後二十有四分二之象也一居於中掛一之象也曰三五七九有四者揲四之象也又三五七九有四者再揲之象也皆出於天機自然之法象也

周易函書約存卷六﹤經部﹐易類﹐周易函書約存﹥

欽定四庫全書

周易函書約存卷七

禮部侍郎胡煦撰原古

變占【啟蒙】

一爻變則占本卦變爻辭此亦有貞悔之義如幹爲本卦得幹之垢則初爻之變爲悔而本卦之幹爲貞得幹之同人則二爻之變爲悔而本卦之幹亦貞也

煦按之者往也但明之卦之說則自然離不得本卦何必更添貞悔致令後學葛藤不了

二爻變則占本卦二變爻以上爻爲主四變爻則占之卦二不變爻以下爻爲主朱子曰凡變須就其變之極者所以上爻爲主不變者是其常只順其先後所以下爻爲主

煦按信如此說亦宜止占本卦之靜爻何得有之卦爲主之說耶

又曰不變者下便是不變之本故以之爲主按此亦當以本卦爲貞所變之卦爲悔此亦謂不宜以之卦爲主

煦按二爻變則占本卦二變爻此說極是乃於其中擇取爲主之爻此說則非由二爻同動以至六爻同動皆欲於其中分別貞悔擇取一爻以爲之主周公命詞之義豈如是乎周公旣逐爻而系之辭又何難於同動之爻各各分系以辭乎旣不於同動之爻各系以辭致令後人生出無窮疑慮另設無窮防法施之於占弗能有驗豈聖人吉防同患之心乎故知周公同動之辭斷當以同動之爻合而徵之爲允當者也

三爻變則占本卦及之卦彖辭而以本卦爲貞之卦爲悔前十卦主貞所占主本卦彖爲重後十卦主悔所占主之卦彖爲重是其動又在本卦及之卦之全體而三變爻與三不變爻皆不動矣玉齋胡氏曰前十卦主貞後十卦主悔者且如幹三爻變自否至恆爲前十卦自益至泰爲後十卦如坤三爻變自泰至益爲前十卦自恆至否爲後十卦

煦按此朱子卦變圖中一爻變之圖也止是一陰一陽之自爲升降耳不可以說三爻同動之卦以此而言前後未當旣以三爻同動者主彖而占然則俱靜之卦又將何主乎

若所得變爻在前十卦內𨿽占兩卦彖辭卻以變卦之悔爲主是重在變卦彖辭占也

煦按天地之最靈莫顯於卦亦莫明於卦旣應占之卦之彖而本卦之三變爻皆屬無用則當揲蓍求卦之時神明之命夫蓍也卽見之卦之靜象豈不省事乃顧於不用之卦一動再動三動而不已者何耶或曰先儒諄諄言之此必古有其說而先儒之安得遽非曰明證有三特人未之察耳孔子未有如是之言此一證也周公不於同動之爻別立爻辭則爻之動於卦中者同動之爻應有同驗此二證也左氏之言占也通之於伏通之於互通之於覆從未有捨本卦之動爻置而不論者此三證也前曰前十卦主貞所占主本卦彖爲重後曰變爻在前十卦內以變卦悔爲主是自背其說也且曰三變爻與三不變爻皆不動然旣已三爻動於卦中而謂爲不動可乎

總之凡三爻變而有初爻變者則占本彖辭

此亦置去三變爻而不論安有是理前曰幹三爻變自否至恆爲前十卦是初爻皆不變者乃占本彖而此曰初爻變者占本彖非自背乎

三爻變而初爻不變者則占之卦彖辭或問二爻變則占二變爻而必以上爻爲主三爻變則占本卦及之卦彖而又必前十卦主貞後十卦主悔所以必有主者何也曰旣二爻俱變則二爻之辭不同旣二彖俱占則二彖之占亦不同於其不同之際苟無以主之則不知所決矣

煦曰卦有必宜審擇主爻者彖辭中來往內外上下進退之說是也緣來往之爻非干之用九則坤之用六與靜而爲體者不同故三男皆以一陽爲主三女皆以一陰爲主此宜分別主爻者也是論卦體非論占也然皆置主爻於不論而彊以爲卦變矣至於二爻三爻以及六爻同動之卦凡爻不動則已若旣動於卦中則於人事必有所驗火珠林猶傳其術未有捨所動之卦所動之爻別尋一卦一爻以爲主者也別尋卦爻爲主則所動之爻爲妄動矣豈至神至明神明如蓍而猶有妄動者乎此宜合同動之辭以占亦明甚矣今顧捨之直以之卦爲主豈非顚倒錯亂

黃葵峯曰一爻變則占本卦變爻詞者變者一不變者五變不勝常也

合占變爻可也單占變爻不可也豈宜曰變不勝常

二爻亦然三爻變有曰前十卦主貞後十卦主悔者蓋卦凡三爻變者有二十卦而三爻變之內最先初爻卽變者有十卦是爲前十卦其初爻不變以後方有三爻變者亦十卦是爲後十卦按朱子曰所以到那三爻變第三十二卦以後占變卦彖辭何耶到這里離那本卦分數多了到四爻五爻則更多矣此後十卦所以主悔也轉而觀之變在前十卦內則本卦分數爲多故主貞也若四爻五爻變則變卦分數愈多故以之卦爲主而不復滯於本卦矣

煦按自否至恆自泰至益止可以說三陰三陽之卦止可以言一陰一陽之升不可以說三爻同動之卦蓋此止有二十卦而尙有四十四卦在其外也若三爻同動六十四卦皆有之應有一千二百八十變矣一爻動占本卦之動爻二爻動占本卦所動之上爻則是同動之下爻已置而不論矣自三爻同動皆不占本卦之爻則是周公設辭系於本卦之下者已有多半絕無可用矣且旣有多爻動於卦中而必欲擇一爻以爲之主則凡所動之爻將悉爲無用者乎旣無用矣而猶且動焉前知之神明固如此乎旣已不占本卦猶有羣爻亂動於卦中亦何爲者乎必謂凡多動之爻但宜擇一爻以爲之主則周公所立三百八十四種爻辭止可占得三百八十四種之事而無窮之事皆悉無辭不爲周公闕略之書乎禮失而求諸野則火珠林占驗之說蓋亦有不可重誣者存焉如不卽其有驗於人事者考之而但執占法任情區別此所以多動之爻又有全以上爻爲主者也此皆信傳而非信經者也學者傳聖人之學察聖人之心但當於聖人經文中玩味不當於先儒語句中尋求也

四爻變則以之卦二不變爻占仍以下爻爲主則動又在之卦二不變爻而四變反爲靜矣

煦按此四爻要他何用

五爻變則以之卦不變爻占是其動又在一不變爻而五爻之變者皆爲靜矣

煦按此五爻要他何用而之卦與此五爻又有何干涉耶

六爻變則乾坤占二用然其實幹之用九羣龍無首卽坤牝馬之貞之意坤之用六利永貞卽幹利貞之意畢竟是之卦也

煦按謂乾坤占二用是皆誤信左傳蔡墨乾之坤坤之乾二語耳是皆未明用九用六兩叚非占辭也於幹之用九而曰不用其剛於坤之用六而亦可曰不用其柔乎坤而不用其柔而猶能利永貞乎今曰利永貞卽利貞之意𨿽截去元亨二字猶之可也至以用九羣龍無首卽爲牝馬之貞何處見得卽爲牝馬之貞耶學者守聖人之易玩聖人之卦習聖人之占但當以經文爲主果有如是占法孔子系辭言變言占者詳矣何未聞及此占法耶故多動之爻斷宜合多動之辭以占不宜輕置本卦卽如卦變之說其初止是太極兩儀四象八卦𨿽極四千九十六卦以窮極數知來之變太極無形不可得而窺也以後千變萬化無出陰陽二者而其間之交多交少交上交下不越乾坤二用乃遂有六十四卦之繁漢儒未解變化之妙拘疑彖辭中往來上下之說創爲卦變以釋彖辭相沿旣久其流益差遂不問其中道理與經文何補矣夫孔子不言而漢儒言之漢儒言之而後儒因之顯然悖孔而絕不之顧則亦好奇作聰明之過也若謂系傳所言變化皆指卦變而言亦愈攴離不可救藥矣蓋變化云者皆謂太極生兩儀之後而千變萬化不可紀極者也如但以筮中之變化當之則已與周易道理隔去數層矣蓋揲蓍之法原系聖人仿象太極陰陽之妙欲其與乾坤之大道無違因用以探陰陽流轉之妙於气機未兆之始耳譬若人方有求於人而事事違忤其心欲人之我從能乎故聖人以蓍中之變化委蛇曲折仰而合之一一與之相肖猶人行路委蛇曲折求其必達於所至之地而無誤若倒行而逆施旁岐而錯出未有無誤者也誠以卦爻中原自具有此等變化今於卦體旣成後拘爲卦變以釋經文又謂已成卦象之乾坤遂無能生諸卦之理則未知乾坤二卦止是陰陽之兩象天下萬事萬物無一不資陰陽以有其生則乾坤之能生諸卦當人人共明者也萬物資於陰陽而諸卦不資於乾坤其於四聖變化之防豈有合哉緣其訛誤之故只因防乾坤二卦爲實有此等三連三斷之象而不知三畫原只一畫而不知全部周易皆是先天皆是活潑潑地實無一卦一爻可以形迹拘也漢儒好奇創爲新說或援某書以爲之證如洛書作範及卦變之類皆其差訛之甚者也他如太元洞極之類𨿽於易中稍有所見便欲自立一法以擅作者之場無論施之於用必無可驗迨於相沿旣久而聖人之眞漸就冺晦是解經而適以亡經耳卽如火珠林所占法自來相傳無有輕攺其術者以其有驗於人事故也今觀一爻動則占本卦之動爻因以觀其所變而貞悔之義自在其中原未嘗謂此爻之變爲悔而必向所變之爻以求其所以爲悔者也則周公所立之辭貞在其中悔亦在其中矣一爻靜則占本卦之靜爻此皆驗諸人事揆諸天道一一有其不爽者也此如陽多之卦稱女陰多之卦稱男皆以所少爲之主耳今曰占之卦之靜爻不惟於所動之五爻絕無干涉而竟與所動之卦絕無於涉矣夫易固天人合一之大道也夫易固至神至變至精者也若其必占之卦之靜爻則何不卽於之卦而動此一爻寧不省事耶乃必於此一卦一動再動不已且動至五爻六爻何若是之不憚煩耶豈至神至精至變者而顧無此簡術耶須知二爻以至六爻同動皆以本卦爲主但兼動爻之辭而合斷之今之火珠林所論生克莫不兼數爻以爲斷特以當用之一爻爲主耳周公不別立爻辭便是此防今之學易者以數爻之辭難於合斷故遂欲擇一爻以爲主又欲盡棄本卦全憑之卦今觀左傳且兼變爻互爻伏爻同占而每有奇驗是俱動之爻未嘗不可以合占也如屯之比曰屯固比入大有之暌曰大有去暌而復是一爻動兼之卦斷也貞屯悔豫皆八是三爻動兼之卦斷也艮之八曰艮之隨是五爻動兼之卦斷也未有專防之卦獨靜之爻者也總緣以之卦爲變卦竟謂截然變化而去故失其占耳不知之者往也只是方從此處發足不是竟到地頭之說所以凡防動爻皆不可離了本卦程沙隨考古占法辧之詳矣

程沙隨考古占例【諱迥】

六爻不變以卦彖占內卦爲貞外卦爲悔

春秋左氏傳昭七年孔成子筮立衛元遇屯曰利建侯僖十五年秦伯伐晉卜徒父筮之遇蠱曰貞風也其悔山也是也

一爻變以變爻占

煦曰旣云以變爻占則非占之卦變爻矣

閔元年畢萬筮仕遇屯之比初九變也蔡墨論漧曰其同人九二變也僖二十五年晉侯將納王遇大有之暌九三變也莊二十二年周史筮陳敬仲遇觀之否六四變也昭十二年南蒯之筮遇坤之比六五變也僖十五年晉獻公筮嫁伯姬遇歸妹之暌上六變也他仿此

二爻三爻四爻變以本卦爲貞之卦爲悔

國語重耳筮尙得晉國遇貞屯悔豫皆八蓋初與四五凡三爻變也初與五用九變四用六變其數不純其不變者二三上在屯爲八在豫亦八故舉其純者而言皆八也

煦按旣云貞屯悔豫則非專論之卦之彖與本卦之彖也則非分動靜之爻而別上下也初爻亦動屬前十卦又未嘗遺之卦而不論也此則動有多爻兼正變而合論者也

五爻變以不變爻占

煦按旣云以不變爻占則非占之卦靜爻也

襄九年穆姜始往東宮筮之遇艮之八史曰是謂艮之隨蓋五爻皆變惟八二不變也劉禹錫謂變者五定者一宜從少占是也然謂八非變爻不曰有所之史謂艮之隨爲苟悅於姜者非也蓋他爻變故之隨惟之隨然後見八二之不變也杜徵南引連山歸藏以七八占其失逺矣

六爻變以乾坤二用爲例此占法之大略也若神而明之則存乎其人

昭二十九年蔡墨對魏獻子曰在乾之坤曰見羣龍無首吉此六爻皆變也

煦按此亦誤以用九用六二節爲占辭然皆由蔡墨一語所誤讀聖人之書而不深維聖人之心徒信耳而取近似之說宜學聖之難其人也然用九用六旣非占辭六爻皆變必何如而可曰以本卦爲貞之卦爲悔而已蓋凡所動之爻必未有無所驗於人事而妄動於卦中者也

卦也者先天之祕妙陰陽摩蕩之靈機也卽令六爻俱靜猶考證於乾坤二用以分別主爻其在火珠林猶取證於日月照臨之气蓋日月者陰陽自然之轉運天地自然之動機也其謂月之對照者爲破陰賊故也其謂日之對照者爲動陽明故也懸象著明莫大於日月卦爻之陰陽是卽天地流行之動機而已若其已動於卦中不拘一爻以至於六爻其陰陽摩蕩之妙必有所驗若六爻俱動亦須兼六爻之動而見者與六爻之動而變者合以占之其於事也皆有所驗苐其中必有一爻兩爻爲尢重者所謂用爻是也其餘則翼之者耳此不可不知者也二爻以至五爻莫不如是取驗於火珠林當自知之

程沙隨占說

重耳筮尙得晉國遇貞屯悔豫皆曰利建侯屯初九無位而得民重耳在外之象九五𨿽非失位而所承所應者皆向初九恵懷無親之象至豫則九四爲眾陰所宗無有分其應者震爲諸侯坤爲國土重耳得國之象利行師一戰而覇之象九四總眾陰以安土如簪之總髮以裝首重耳率諸侯以尊周室之象【或謂古冠服無簪按鹽鐵論曰神禹治水遺簪不顧帥弁服之笄是也】

煦按貞屯悔豫三爻同動之卦也據左則三爻動者合本卦之卦而斷之旣無前後十卦分主之說亦且各各據爻而論又無専防彖辭之說

穆姜比於叔孫僑如欲廢成公僑如敗遷穆姜於東宮筮之遇艮之八史曰是謂艮之隨其辭曰艮其腓不拯其隨其心不快腓附下體六二隨九三當艮止之時上下不相與不見拯者也艮之隨亦隨之艮其辭曰系小子失丈夫應九五順也宜應而失乘初九逆也宜失而系且諸爻皆動以明六二之不動不可出矣

煦按觀穆姜之事暱於小而昧於大便是系小子失丈夫此獨靜之至顯明者也據其先引艮腓之辭則是獨靜之卦占靜爻也據其兼引隨二之辭則獨靜之爻亦兼本卦與之卦也此解極確至以失丈夫爲宜應九五而不應系小子爲乘初六此仍舊說非經防矣隨謂三也陰以得陽比陽爲美二𨿽比初已進於二則上升之意多而下退之意少故凡比與皆以在上者爲佳今下已離陽而上系者爲陰三柔故稱小子初剛故稱丈夫也三柔弱故不能拯所隨初剛在下故以爲失也詳見於本注

閔元年初畢萬筮仕遇屯之比辛廖占之曰吉屯固比入吉孰大焉昭七年孔成子筮立衞縶遇屯之比史朝曰嗣吉何建建非嗣也孟將不列於宗其筮同而占異者事不同故也非忠信之事遇黃裳元吉反以爲防則占法大槪可知已矣

煦按據屯固比入之說則一爻動者亦合占本卦及之卦也

孔子筮易遇賁愀然色不平貞離文明柔中而當位其君位止而不應此聖道不行於天下之象

煦按此靜而占彖辭者也

連山歸藏宜與周易數同而其辭異先儒謂周易以變者占非也連山歸藏以不變者占亦非也古之筮者兼用三易衞元之筮遇屯曰利建侯是周易或以不變者占也季友之筮遇大有之幹曰同復於父敬如君所此固二易辭也旣之幹則用變矣是連山歸藏或以變者占也

或曰九變六六變九非也九當變八六當變七何以言之國語董因爲晉文公筮遇泰之八謂初二三以九變八而四五上不變爲八故曰泰之八也唐人張轅作周易啟元曰老陽變成少陰老陰變成少陽蓋與此合八衍卦數七衍蓍數九六不極其衍故發揮而爲爻明夷之謙初九變也左氏載卜楚丘之言以爲旦之日古人以寅配初其來尙矣醫家難經爲百刻圖一嵗陰陽升降防於立春一日陰陽昏曉防於艮時此說與易合

煦按西徼之國凡造歷皆以嵗首始春分日月交防之徑較然明白故也

又曰太極大中也非若日之中而有昃國之中而有外位之中而有上下太極無方無體其所謂中者因陰陽倚於一偏而後見也

又曰兩儀者乾坤之初畫大衍三變而得之者也自太極生兩儀兩儀生四象四象生八卦因而重之爲六十四其麗於數者皆逓升而倍之則兩儀爲乾坤之初畫可知矣劉牧以一二三四爲兩儀旣兩矣而四之可乎先儒以天地爲兩儀或謂天地爲乾坤之象四象所生八卦之二爾蓋不知兩儀爲乾坤之初畫八卦爲乾坤三畫之相變故也

煦按此亦謂圓圖中之初畫爲連而不斷者也【煦】謂幹不是天坤不是地懼人執天地爲乾坤此謂乾坤爲八卦懼人執乾坤爲兩儀也以上皆沙隨之說變占【周易古本全書彚編淸源李本固維寧甫】

歐陽子乾坤之用九用六何謂也曰乾爻七九坤爻八六九六變而七八無爲易道占其變故以其所占者名爻不謂六爻皆九六也及其筮也七八常多而九六常少有無九六者焉此不可以不釋也六十四卦皆然特於乾坤見之則餘可知耳按左傳孔成子筮立衞公子元遇屯曰利建侯秦伯伐晉筮遇蠱曰貞風也其悔山也則六爻不變而占彖辭分貞悔者固有據矣畢萬筮仕遇屯之比初九變也占利建侯晉文公遇大有之睽九三變也占公用亨於天子陳敬仲遇觀之否六四變也占觀國之光南蒯遇坤之比六五變也占黃裳元吉晉獻公遇歸妹之睽上六變也占刲羊承筐則一爻而占所動之爻辭亦有據矣惟二爻變則經傳無例故啟蒙占二卦爻以上爻爲主而韓苑洛則主下爻考之齊文宣筮幹之鼎初五兩爻變也宋景業占乘龍禦天則主本卦之上爻焦氏林曰弱足刖跟拆亡爲患則主之卦之下爻洞林顧士羣筮母病得歸妹之隨二五兩爻變也景純占兌秋必亡則主本卦之下爻焦氏林曰防孤獨宿沒溺我邑則取澤水滅震木主之卦之上爻要之二爻變當以本卦之上爻爲主以之卦之下爻爲輔也左傳晉公子筮遇貞屯悔豫皆八蓋初與四五凡三爻變也而司空季子占曰皆利建侯是占彖辭分貞悔者有據矣而韓苑洛謂前十卦以本卦一變爻後十卦以之卦一不變爻皆主上爻考之晉成公筮幹之否下三爻變也單襄公占曰君三出焉一旣往矣其次必此爲晉周得國之兆蓋占大往小來主悔也幹之否前十卦也而主悔是古亦有所不拘矣焦氏林云驂駕六龍封爲燕王蓋占幹幹君子或躍而飛則得君位是主貞上爻也而六龍亦幹彖辭云吳孫皓筮同人之頤亦三爻變也焦氏林曰子鉏執麟春秋作陰元聖將終尼父悲心蓋指同人三陽爲麟三陰執之故春秋爲昏世而元聖所悲也主貞也是其彖辭君出郊野而求口實俯仰於人且乾天也而折於山離日也而沒於云亡國之象明矣是貞悔之彖兩體之象皆當占者啟蒙爲是而苑洛可參閱也四爻變經傳無例故啟蒙以二不變爻占苑洛以一不變爻占皆主下爻考之洞林桓茂林嫂病筮賁之豫四爻變也景純占時陰在初見陽失度煞陰在中刑鬼入墓變震屬夘捄宜飱兔四變爻皆占也焦氏林曰鵲延卻縮不見頭目日以困急艮山出爲頭離爲目而上下皆變則不見占變爻也沈七之筮王諸得幹之觀下四爻變也沈云幹變至四又不至五未得見大人占四變爻也而二不變爻無與矣焦氏林云江河淮海天之奧府眾利所聚可以饒有言四陰行地猶四瀆也占四變爻也亦惟隨時取象而前例有不盡拘矣穆姜往東宮始遇艮之八史曰是艮之隨蓋五爻皆變惟二得八也則五爻變以不變爻占啟蒙苑洛有攸同焉是亦有據矣蔡墨曰乾之坤曰見羣龍無首吉故六爻俱變啟蒙則乾坤占二用余卦乃占象辭苑洛則皆以不變彖辭占焉又楊止庵引介夫之言羣龍無首利永貞乃總結六爻之意而非其爲六爻皆變占辭也緣蔡墨之言啟之故朱子占二用然不若直占彖辭爲是不然三爻變旣不占之卦又不占則乾坤彖辭奚以爲也然乾之坤林曰招殃未螫害我邦國乾之坤曰谷風布气萬物生出皆占之卦之象亦不拘於辭也要之陰變陽者多吉無咎陽變陰者多防悔吝何也寒變暑主發生暑變寒主肅殺天道也小人消而君子長則治小人長而君子消則亂人道也易道不外是矣朱子曰卦之一畫變者六二畫變者十五三畫變者二十四畫變者十五五畫變者六六畫俱變者一合之爲六十三並本卦不變者六十四一卦變而成六十四六十四卦變而成四千九十六焦氏易正如此也鏡如本卦變爻不合占意則以之卦變爻參詳如之卦變爻不合占意則以本卦變爻參詳凡卦辭貞字皆指內卦爻辭貞字皆指本爻爻辭悔字皆指變爻凡揲蓍畫卦旣成便防六爻有無變動依變法占可也

論曰春秋論爻必曰之觀蔡墨言漧之姤曰潛龍之同人曰見龍之大有曰飛龍則易之有之變也尙矣六爻變占之例蓋考亭氏酌古凖今而爲之式非臆之也乃韓苑洛移二三爻之例楊止庵訂六爻變之占各置喙焉何哉余考之古蓋有不盡拘者矣左傳其原委也焦氏林其支流也景純康節其逺派也於戱捨是吾奚稽諸無已其貞悔乎無動則貞內而悔外有動則貞遇而悔之一爻變則貞靜而悔動五爻變則貞動而悔靜二爻變則遇貞上而之貞下三爻變則之貞下而遇貞上六爻俱變則貞之而悔遇貞者主也貞悔分而賔主判矣賔主判而盛衰形矣而無動占遇之彖全動占之之彖半動之占兩彖又尢當參焉者乃所謂不盡拘者如仝寅得潛龍而占飛躍飛躍未動而勢有必至也希夷得離之明夷而兩卦之蘊搜括無遺豈待遇哉故左傳之占或詳卦名或推卦象或及卦變或及互體或及肖體或及變互或及反對或參天時或參星緯或參人事則彖之辭不盡拘也此外如火珠林體用生克之類亦咸有奇中者是可拘一定之例哉

朱子占法已見啟蒙王氏占法一爻變本卦爻爲貞之卦爻爲悔二爻兼用二爻變以初變爻爲貞次變爻爲悔作兩節消息之三爻變以先變爲貞後二變爲悔四爻變五爻變六爻變皆以先變爻爲貞後變爻爲悔作四五六節消息之六爻皆不變則占彖辭彖辭爲七八不變者設也丰南禺占法貞悔者以六畫言則內爲貞外爲悔以三畫言則下爲貞上爲悔貞取定守爲義悔取感通爲義故六畫則決之外卦三畫則決之於上爻如初二兩爻變則以二決之內卦三爻皆變則以三決之如內三爻皆靜外卦之二爻變三爻變者皆依內卦之例如初之於四或五或上二之於四或五或上三之於四或五或上皆二爻變槪決之於悔三爻變者如初四五如二五上如三四上四爻變者如初三四上皆以最上一爻決之三爻變者如二三四四爻變者如初二三四則以四決之而參之以二所謂二與四同功而異位也如二三五如三四五如初三五皆三爻變者如初二三五如初二四五如二三四五皆四爻變者如初二三四五爲五爻變者則皆以五決之而參之以三所謂三與五同功而異位也如初二三四上如初三四五上如初二四五上皆五爻變者則皆以上爻決之而參之以初蓋上下相應亦若二四三五之例也六爻皆變乾坤占二用余占之卦之貞悔六爻皆靜則占本卦之貞悔

六爻變占之卦大象六爻不變占本卦大象

若彖辭則専以待卜天子諸侯有大事則簭人先筮得其卦書於板以授太卜太卜以墨畫所得之卦於腹春灼後左夏灼前左秋灼前右冬灼後右其文入於卦墨謂之食則決之彖蓋兩家之所以不從啟防者以周公爻辭本爲九六之變者設非爲七八之不變者設周易不用七八豈有七八而冒用九六之辭哉則以之卦不變爻占者失其意矣彖與爻各自爲書彖不取足於爻爻不取足於彖易果爲卜筮而作未有爻時彖不可占豈文王爲未成之書耶

煦按必能具此見解方知文王彖辭六爻動靜皆可占也第其言卜則未當

則以占辭平分於爻彖者非矣

煦按不知卦中同動之爻皆可合其辭而占之則是二爻以至六爻同動者周公不別立爻辭將周公亦爲未全之書耶

然王氏之法所謂四五六節消息者則亦雜而無紀丰氏之法所謂二四同功三五同功初上本末者亦彊以辭入於占不可爲例

煦按於數爻同動於卦中而獨擇一二爻以爲之說皆是未明聖人立象之意也聖人立一象於此而無所不包者總其大意云耳豈數爻之義同見於一卦之中乃不可以一義舉也若必逐爻細求其所以然非矣

後之君子苟得左氏之意其無例者未嘗不可見也故一爻變者旣占本卦變爻亦占之卦對爻蓋未有貞而無悔者觀左氏晉獻公筮嫁伯姬遇歸妹之暌上爻變旣引歸上之刲羊承筐又引暌上之張弧可知矣二爻變者以下爻爲貞上爻爲悔【仍同王見】三爻變者以末變一爻爲主【仍同丰見】本卦爲貞之卦爲悔【仍同朱見】觀晉筮立成公遇幹之否三爲變末曰配而不終君三出焉終者幹三之終日也否三包羞故配而不終也

煦按以此爲否三之解並未知包羞之義說詳否卦

而啟蒙以晉重耳之貞屯悔豫司空季子占利建侯爲例謂當占兩卦彖辭不知凡所遇之卦不論一爻變至六爻變彖辭無不可引用何獨以三爻變專之觀左氏孔成子筮立君遇屯之比此一爻變者而史占屯蒙之元亨穆姜遇艮之隨此五爻變者而稱隨彖之詞亦明矣如郭璞筮驢鼠遇遁之蠱又爲晉王筮遇豫之睽皆三爻變也皆不稱彖辭四爻變五爻變者皆以變末一爻爲主本卦爲貞之卦爲悔卽如穆姜五爻之變主在上爻艮上之惇艮旣有止義而隨上之辭拘系之乃從維之故穆姜曰必死於此弗復出矣六爻變者皆以上爻爲主兩卦爲貞悔六爻不變者以初爲貞上爲悔觀晉伐楚筮之遇復六爻不變史曰南國防射其元王中厥目國防王傷不敗何待蓋晉貞楚悔初之元吉晉實當之上之行師大敗以其國君防楚實當之其例明顯如是則無三家之病矣

附古卦變圖【虞仲翔所傳】

一陰一陽之卦各六皆自復姤而變

比【初之五】

【大初之有五】

剝【初之上】

夬【初之上】

二陰二陽之卦各九皆自臨遁而變

臨

遁

升【初之三】

【無初之妄三】

解【初之四】

【家初之人四】

坎【初之五】

離【初之五】

蒙【初之上】

革【初之上】

【明二之夷三】

訟【二之三】

震【二之四】

巽【二之四】

屯【二之五】

鼎【二之五】

頤【二之上】

【大二之過上】

三陰三陽之卦各十皆自泰否而變

泰

否

恆【初之四】

益【初之四】

井【初之五】

【噬初之嗑五】

蠱【初之上】

隨【初之上】

丰【二之四】

渙【二之四】

【旣二之濟五】

【未二之濟五】

賁【二之上】

困【二之上】

【歸三之妹四】

漸【三之四】

節【三之五】

旅【三之五】

損【三之上】

咸【三之上】

四陰四陽之卦各九皆自大壯觀而變

大壯

觀

【大初之過五重】

頤【初之五重】

鼎【初之上重】

屯【初之上重】

革【二之五重】

蒙【二之五重】

離【二之上重】

坎【二之上重】

兌【三之五】

艮【三之五】

睽【三之上】

蹇【三之上】

需【四之五】

晉【四之五】

【大四之畜上】

萃【四之上】

變例之卦二

中孚

小過

凡變卦皆從乾坤來

幹

坤

煦曰至此乃云卦變皆從乾坤來一語可證聖人傳卦之始未嘗有卦變之說也蓋卦之成也皆由乾坤二用一交而始非干九之用於坤則坤六之用於幹然後有三男三女之分故六子之體悉具乾坤之體而或多或少或上或中或下則各各不相同因其多寡不同而別其動靜明其體用如三爻之中兩陰一陽則以兩陰爲靜體而以一陽爲動用之爻蓋謂坤本三陰今復有此一陽自外來而交之因得變成此體則自外來交之一爻動而善遷其用可知矣因遂得爲主於此卦中故孔子之彖每有上下往來內外進退之說皆是說打初成卦時乾坤摩蕩之妙欲人知觀象之法而用以審擇主爻者也不察乾坤二用不知六子之體全是乾坤之交流爲卦變紛紛其說又曷怪焉然而周易之不明遂自卦變一說始矣今觀先儒之注彖傳中有往來字面率以卦變言之則諸卦之由來皆宜各有一變卦矣而先儒不言豈通論乎

變卦反對圖【李挺之○挺之傳自希夷邵子傳於挺之者也】

乾坤二卦爲易之門萬物之祖圖第一

煦按此處不言變字但言門字便深明用九用六之機

幹老陽

坤老陰

乾坤相索三變六卦不反對圖第二

煦按此處𨿽言變字止言其形之攺易而已然止曰幹索而變則非有某卦在某卦之前矣

【坤體而乾來交】頣

【小過】

坎

【幹體而大坤來交過】

【中孚】

離

乾卦一陰下生反對變六卦圖第三

煦按此處止言生亦非曰此卦之前尙從某卦變來也下生字皆同

姤

【同人】

履

夬

【有大】

【奮小】

坤卦一陽下生反對變六卦圖第四

復

師

謙

剝

比

豫

乾卦下生二陰各六變反對變十二卦圖第五

遁

訟

【無妄】

【壯大】

需

【畜大】

暌

兌

革

【人家】

巽

鼎

坤卦下生二陽各六變反對變十二卦圖第六

臨

【明夷】

升

觀

晉

萃

蹇

艮

蒙

解

震

屯

乾卦下生三陰各六變反對變十二卦圖第七

否

恆

丰

泰

咸

旅

【歸妹】

節

【旣濟】【否泰旣未下重】

漸

渙

【濟未】

坤卦下生三陽各六變反對變十二卦圖第八

泰

損

賁

否

益

【防噬】【泰否旣未重】

蠱

井

【未濟】

隨

困

【濟旣】

六十四卦相生圖【李挺之○挺之二圖當以前圖爲正蓋前圖止言乾坤之生而此圖則云自某卦來矣前圖當是孔門之正傳後圖當是漢儒所加至爲後世言卦變者借口則誤矣】

姤幹一交而爲姤

復坤一交而爲復

凡卦五陰一陽者皆自復卦而來復一爻五變而成五卦

師

謙

豫

比

剝

凡卦五陽一陰者皆自姤卦而來姤一爻五變而成五卦

【同人】

履

【小畜】

【大有】

夬

凡卦四陰二陽者皆自臨卦而來臨五復五變而成十四卦

【第一

明四變

夷】震屯頤

【第二復四變】升解坎蒙

【第三復小三變

過】萃觀

【第四復二變】蹇晉

【第五復一變】艮

凡卦四陽二陰者皆自遁卦而來遁五復五變而成十四卦

【第一四變】

訟防鼎【大過】

【第二復無四變

妄】【家人】離革

【第三復中三變

孚】【大畜】【大壯】

【第四復二變】睽需

【第五復一變】兌

李挺之所傳二圖俱本乾坤二卦來方能發明彖中之防然猶取所變之卦而立之圖是溺於習說未能盡數掃除者也

否幹三交而爲否

泰坤三交而爲泰些二語言交亦當

凡卦三陰三陽者皆從泰卦而來泰三復三變而成九卦

【第一

歸三變

妹】節損

【第二復三變】丰【旣濟】賁

【第三復三變】恆井蠱

凡卦三陽三陰者皆自否卦而來否三復三變而成九卦

【第一三變】

漸旅咸

【第二復三變】渙【未濟】困

【第三復三變】蠱【噬嗑】隨

煦按前圖多泰否旣未四卦此圖止於六十四卦其中惟復姤泰否言交則是其餘言自某卦變來則非須熟觀二用圖解則是非辧矣

象數論曰損損下益上其道上行益損上益下自上下下由損觀之似以三爻益上爻由益觀之似以四爻益初爻小畜密雲不雨反對爲履履下之兌澤气成云故曰密雲兌變而防風以散之故曰不雨朱子所謂十九卦之彖辭皆以反對爲義者也井攺邑不攺井兌爲剛鹵之地變而爲防則近利市三倍是故邑也坎不變是不攺井也皆對困言之

煦按其餘所言皆以反對爲義來氏之綜卦卽本於此

周易函書約存卷七

欽定四庫全書

周易函書約存卷八

禮部侍郎胡煦撰原古【先儒易說】

朱子易說

朱子曰所謂數者祗是分限節度處得陽必奇得陰必偶凡物皆然而圗書爲特巧而著耳

煦按分限節度四字有體防此合中之分不可不辧者也予謂時有三候位有三等非眞有三之可指也只是聖人扵極精極微處看出分限節度如此故其立卦止於三爻不復加也然必知象數原不離理而理實貫乎有象無象有數無數之中方知夫子一貫之道方知易冒天下之道

煦按卦圗畫自伏羲卦名非伏羲所定也伏羲時觀圗玩書則以畫卦其時未有文字其圗尙未開折但仿奇偶剖別陰陽爰是一加再加先合後分內合外分以寓夫中外流通體用一原之道而伏羲之易於是乎盡因其寓義無窮經三聖人之表章究莫能盡故無俟乎開而爲卦而圗中之妙上契天道下合人事化化生生之大原萬事萬物之極則盡祕其中故其靈妙無與爲比後世聖人具吉凶同患之心將欲因貳以濟民行因見義圗最靈最妙合之則天地藏扵無眹而兩大者資其統禦分之則萬形彰爲萬象而保合者各載乾元然後開爲六十四卦而萬物萬事之理兼偹無遺卲子所由謂備萬物之數又以爲三十六宮都是春也今夫動有動象植有植象此目覩而易辧者也六十四卦不逾陰陽至其或多或少或上或下𨿽有數可紀而圗尙未開又何名可命因象而達理乎是則伏羲之道原具夫未開之圗而名所由稱必在巳開之後審矣今觀下系第六章

曰其稱名也雜而不越扵稽其類其衰世之意也又曰開而當名辧物旣以稱名爲衰世之意則伏羲未嘗稱名可知又曰開而當名辧物則伏羲未開未名未嘗辧物可知又曰因貳以濟民行則伏羲中古嗜欲未甚文字未起無待於濟無俟於開又可知凡皆稽考義類而有以深識其由然也今考黃帝涿鹿之戰始肇兵端伏羲時安得有師神農教民樹藝實始飲食伏羲時安得有鼎又觀下系第二章

如耒耜舟車弧矢杵臼取義於卦象者均非伏羲中古所有則類之可稽者固了然在目也善乎孟子之尙友也曰論其世也不論其世則執我以衡人而其人之時勢不眞善乎孔子之論易也曰稽其類也不稽其類執今以論古而其事之違時者不少所由貴論世之法也如不解稱名之說爲卦而言泛泛作卦爻解說則孔子何必有稽類之說又何必有衰世之論又何必有開而當名因貳濟民之說哉須知看伏羲之圗全在渾淪圓轉未開未拆時著想畱神看文周之易𨿽要在逐卦逐爻著想畱神然亦不可離卻羲圗然亦不可了太極孔子曰易有太極但證其有而不指太極之所在蓋卽在兩儀未起之先也文王之釋卦也未亨之始命之爲元周公之釋爻也兩儀所分命之爲初其義亦可想矣旣知圗自圗卦自卦爻自爻三聖之易原不相混又知爻卽卦卦卽圗三聖之易原不相離則謂孔子之顯諸仁卽是說文周之易藏諸用卽是說伏羲之易可也

又曰易之有象其取之有所從其推之有所用非苟爲寓言也然秦漢諸儒必欲究其所從則旣泥滯而不通王弼以來直欲推其所用則又疎略而無具二者皆失之一偏而不能闕其所疑之故也故王弼曰義苟應健何必幹乃爲馬義苟合順何必坤乃爲牛而程子亦曰理無形也故假象以顯義此乃所以破先儒膠固支離之失而開後學玩辭玩占之方則至矣然觀其意又似直以易之取象無復有所自來但如詩之比興孟子之譬諭而已如是則是說卦之作爲無所與於易而近取諸身逺取諸物者亦剰語矣故疑其說亦若有所未盡者因竊論之以爲易之取象固必有所自來而其爲繇辭巳具於太卜之官故今不可復考則姑闕之而直據辭中之象以求象中之意使足以爲訓誡而決吉凶其亦可矣固不必深求其象之所自來然亦不可以假設而遽欲之也

煦按此段論觀象之法最詳是學者第一要事故詳論之象者像也假此物之形似以象此卦此爻也因此卦此爻之理深隱難測故假肖似之物類以象之非如詩之比興孟子之譬諭固已然執象以求泥而不通漢魏之儒類然矣至以爲無復有所自來亦當夫外假肖似之形而曲象卦爻之義理豈復有所自來哉特懼遺象徒拘執人事占卜之說則遂無以識此卦此爻之眞矣今試問河洛二圗天非以象示乎先天四圗伏羲非以象則乎文王卦辭周公爻辭非卦爻之象乎以象示者其渾淪涵蓄不可驟解扵是擬卦辭而以象擬爻辭而以象亦適如其渾淪涵蓄止耳孔子之彖辭特著往來上下之說無非敎人觀象之法也孔子之繋說仰觀俯察逺取近取以及懸象著明耒耜舟車之悉有取也無非示人觀象之法也卽以廣八卦論取象之類不一而足然非因此一卦以求盡事事物物之類也是欲因此最多之象反以求得此卦性情之眞耳總緣周易之妙通扵無象之表難可名言故假象中之肖似俾之得象言斯其契合也微矣夫孔子之一貫猶不能添一字注腳而況周易爲大道從出之原乎但合眾多之象皆能返以求此卦之精蘊又合諸卦之象能返以求先天四圗之精蘊則無象之表將有以妙契其微而不盡之象亦將有以旁通其防何也其理寓於象而其妙固不止於象也

來矣鮮釋象

卦中釋象有不拘說卦乾馬坤牛乾首坤腹之類者有自卦情而立象者如乾卦本馬而言龍以乾道變化龍乃變化之物故以龍言之朱子語錄或問卦之象朱子曰便是理防不得如幹爲馬而說龍如此之類皆不通煦按龍周公之象馬孔子之象皆象也安得謂馬是而龍非若執定一象以爲正則金玉大赤之類皆非乎象之所起皆自圗書而始圗書爲天地自然之易象焉而已非有道理顯於言說也伏羲則以畫卦其時未有文字陰陽奇偶之畫像焉而已非有道理顯於言說也卦爻旣開文字漸起六書之義類不過象形指事防意諧聲轉注假借則是聖人文字之設其初亦假象寓意者也逮於文字流傳旣久道理闡發益明用代結繩而紀事因遂有辭明義顯之文然而上古之文著於簡防非如後世書籍繁多故其爲文皆極簡貴何況周易始於卦爻其中義理包涵無盡若非假象何由自眀則文周系辭而擬之以象仍然伏羲之卦河洛之圗書其中所具方圓分合之數耳苐索道理於文字中恆樂其辭明義顯求道理於象數之內非髙視逺寄取精防神終不能盡識其指歸於是乎以周易簡貴之文極精極微之象羣相趨走便宜一路直欲如文字義理開卷了然致四聖之心埋沒久矣夫六經皆孔子所定其於周易獨加十翼又曰五十學易可無大過則象之不易窺也𨿽聖人猶難言之漢時去古未逺其所傳授皆出孔門而漢儒解易多從象中講究必宣聖傳授之眞未盡冺也苐溺象而悖理非周易正解耳其本卦爻而言象固猶可稽也止緣後世分象與理而二視之遂以爲康成一言象王弼一派言理夫卦止六爻咸欲實證於事遺象而言理是事也而非理也夫理固未有遺象孤存者也遺象而言理必至顧此失彼得粗遺精則固未知象中之包涵渾括原不可以意計窮也至扵濓溪之與康節其傳悉出希夷乃一以爲理一以爲數非惟不知二公同出一原其道理若合符節亦並不知周易中理之與數爲何等物事矣夫象數固依理而顯理固卽象數而具者也窮象而不究理則非眞象窮理而不恊象則非眞理來矣鮮於理障之後獨能上溯虞荀深求義例不爲時下理障所窘其有功於易豈淺鮮哉

玩辭【李本固全書彚編】

辭之文而且奇有設爲不必然之物者龍何戰乎戰何野乎血元黃乎此不必然之物也有不必然之事者龍無首乎無首而爲龍乎噬幹肉乎噬而得黃金乎倘其偶乎牝牛畜之乎未占畜乎占而當畜乎此不必然之事也有不必然之地者西南乎東北乎往之而利乎不利乎此不必然之地也有不必然之應者七日來復乎八月有凶乎飛鳥遺音乎尅應乎此不必然之應也有卦反對而辭同者益之二卽損之五姤之三卽夬之四未濟之四卽旣濟之三故所系之辭亦同然意之所指則異矣有辭在此卦而通之於彼卦者帝乙歸妹系之歸妹矣而又繋之於防三四易則爲泰也跛能履繋之於履矣而又繋之於歸妹彼履乾此履震也有辭同而意異者均一防茅連茹也而在泰則爲君子進在否則爲小人進均一濡尾也而在旣濟則無咎在未濟則可吝均一利女徵也在家人則利於女在闚觀則不利於丈夫矣有辭同而意亦同者小畜以陰在上而曰宻雲不雨自我西郊小過亦以陰在上而曰宻雲不雨自我西郊有彖辭與爻辭異意者臨爲臨陰則四陰爲小人而至臨知臨惇臨不以小人目之也遁以陰長而遁則能遁爲君子乃初與二亦以君子之遁言之觀之四陰非小人乎乃言君子之觀光復以一陽來復爲言乃六爻皆取善念之復彖固一意而爻又一意也觀此可知目陽爻爲君子目陰爻爲小人者非也有以爻爲主而我爲賓者六三勿用取女是以三爲女而我勿取之也上九觀其生君子是以上爲君子而我觀之也初九捨爾觀我是以初九爲靈龜而我語其捨也六五射雉是以五爲雉而我射之也以我用爻此一例也有以爻爲主應爻爲賔者見輿曵是以三爲輿而上九見之也童牛之牿是以初爲童牛而四牿之也豶豕之牙是以二爲豕牙而五豶之也王假有家是以二爲有家而五假之也求婚媾是以四爲婚媾而初求之也此以爻用爻又一意也有言在此而意在彼者據其辭則泰之四小畜之五若爲小人誇詡而其意則在君子也晉之康侯泰之大來若爲君子慶盛世而意則在衰世也有鄙之者有危之者曰不雨曰穴鄙小人之無能也曰童觀曰闚觀鄙君子之不能有爲也曰剝牀曰蹢躅曰女壯甚小人所以危君子也而總之皆扶陽抑陰無非爲君子謀耳是以象爲辭者何其廣大悉備也翼曰系辭焉而明吉凶又曰繋辭焉所以斷也是辭以斷占故卽占以爲辭曰利貞曰安貞曰居貞曰永貞曰元永貞曰可貞曰君子貞曰女子貞曰婦人貞曰童僕貞曰小人貞曰牝馬之貞曰幽人之貞曰武人之貞曰內比之貞曰外比之貞曰不息之貞曰師貞曰旅貞詔之也曰艱貞曰厲貞曰貞厲曰貞吝曰貞凶曰不可貞曰不可疾貞曰勿用永貞曰不利君子貞戒之也曰無悔者可免於悔曰悔亡者有悔而亡之也曰虧悔曰無只悔勉之也曰有悔曰小悔警之也是故有亨有元亨有吉亨有小亨有亨小有惟心亨有利貞亨有元吉有大吉有終吉有吉無不利有往吉有吉亨有吉無咎有厲吉有厲終吉有悔厲吉有貞吉有它吉慶之也有利見有利往有利渉有利用有無不利示之也有無咎有何咎有厲無咎有何其咎有吝無咎有無咎吉有往無咎可之也有終吝有小吝有它吝有貞吝有往吝有見吝惜之也有勿用有勿用有攸往有不利有攸往有不利涉大川有無攸利有小利有攸往禁之也有凶有大凶有厲有災眚有終凶有貞凶有徵凶有起凶有見凶有以凶有終有凶蔑貞凶有凶無咎有凶旡攸利矜之也是以占爲辭者何其變化無窮也有象以寓理有占以決疑而系辭之道備矣而要之以貞悔爲本貞則吉亨所必致悔則可反凶吝而無咎矣此玩辭之大端蓋采傅文兆之語也煦按玩辭所論或合或否不盡皆當獨取其得參互考証之法倘充其類而廣之諒於周易之學不難入也

三易【李本固全書彚編】

按周禮太卜掌三易之法幹令升注雲天地定位山澤通气雷風相薄水火不相射此小成之易也帝出乎震齊乎巽相見乎離致役乎坤說言乎兌戰乎乾勞乎坎成言乎艮此連山之易也初幹初與初艮初兌初犖初離初釐初防【一作奭奭卽�字之訛奭卽防也】此歸藏之易也小成者伏羲之易也而文王因之連山者烈山氏之書也而夏人因之歸藏者軒轅氏之書也而商人因之夏得人統故嵗首建寅而卦首艮商得地統故嵗首建丑而卦首坤周得天統故嵗首建子而卦首幹伏羲之易小成爲先天神農之易中成爲中天黃帝之易大成爲後天楊用修云邵康節之易先天後天其源出於此今之讀易者知有先天後天而不知有中天讀尙書者知有古文今文而不知有中文可乎連山藏於蘭臺歸藏藏於太卜此語見於桓譚新論則後漢時連山歸藏猶存不可以藝文志不列其目而疑之至隋世之連山歸藏則僞作上官求賞者耳按羅長源之論三易頗與此同而曰山海經云伏羲氏得河圗夏后氏因之曰連山黃帝氏得河圗商人因之曰歸藏烈山氏得河圗周人因之曰周易杜子春從之誤矣按歸藏之文有乾爲天爲君爲父爲大赤爲辟爲卿爲馬爲禾爲血卦之類則知與今易通矣或曰歸藏黃帝之書首坤啟筮乃有堯降二女以舜妃之語節卦云殷王其國常母谷目之類易爲伏羲書而有帝乙文王等語又何耶其卦是也其文非也連山之文禹代之作歸藏之文湯代之作而易之文特文王之作至於爻辭則周公而彖象則孔子也易者易也變易也而乾坤以爲首連山者重山也故重艮以爲首艮山也歸藏者萬物藏焉故也故重坤以爲首坤者藏也從時配位是三統之政也三易之書其書一其法異其爲卦皆六位經卦皆八而別卦皆六十四書一也易尙變連山歸藏尙不變法異也變老也不變少也易用九六尙老也連山用七歸藏用八尙少也尙變之占三百八十有四不變之占亦三百八十有四凡七百六十有八其所以逆天地陰陽之神數定天地陰陽人事之休咎者備矣注或云商蓍防三十六蓋商氏之易主於坤坤之防三十有六也惟易則變故一可六十四而六十四可以爲一是故以六十四乘六十四得四千九十六其與連山歸藏倍一之理殊矣於是復以五十約之爲三千二百則今之易卦三十二陽三十二陰者也大衍之數五十實筌乎此或曰得意忘象何首卦之云是不然曷亦知夫太易之掌其法而不掌其書耶書果一則連山得陽歸藏得陰繇屯而下卦卦分也而在三易則卦不分焉故曰不異抑且不知雜卦之次與序卦之列不同焉又何歟伏羲氏之爲小成神農易之爲中成神農之中成黃帝易之爲大成伏羲氏之先天神農易之爲中天神農之中天黃帝易之爲後天豈非易道變通不窮是故伏羲作之於前而神農黃帝相與振明於後惟變通之術不得不異而其爲道則未嘗不同歟世之學者不原乎此乃更以爲易道不一可以隨時而變置者亦誕惑矣按桓譚論易一曰連山二曰歸藏三曰周易連山八萬言歸藏四千三百言則漢之二易猶存明矣而筆叢謂歸藏爲杜子夏所撰何耶孔子曰我欲觀商道是故之宋而不足徴也得坤乾焉坤乾商易也晉薛貞注唐長孫無忌論齊世本蓍三卷缺文昔啟筮明治洪水牧占大明桀筮熒惑武王伐紂牧占蓍老曰不吉是也按明熒惑大明蓍老歸藏卦名也公羊疏孔子作春秋九月成卜之得陽豫之卦史記秦始皇獲滈池璧言明年祖龍死不樂卜之得遊徙按陽豫疑卽豫卦遊徙疑卽旅皆連山卦名也陸佃雲長安人家有之其卦皆縱然北齊劉光伯常撰僞連山魯史記以應遺書之詔後亦敗矣世有連山三十卷者乃梁元帝之所撰筆叢據孔安國語連山歸藏周末巳亡隋藝文志有連山易十卷按班氏六經首周易不聞有夏商之易隋時牛宏購求遺書至三十七萬卷不聞有連山而至唐始出何耶攷之北史劉傳隋文搜訪圗籍因僞造連山上之故馬端臨以爲作也而晉經簿始有歸藏易十三卷晉太尉參軍薛貞唐司馬膺各有注按七略無歸藏隋志有二卷稱子夏撰或以爲杜子夏非卜商也杜子夏名鄴西漢人必鄴所撰至漢僅存初經齊母本蓍三篇隋志稱此書惟載卜筮不類聖人之防唐世固疑其僞馬端臨業辧之矣路史孔安國以羲炎黃帝之書謂之三墳少昊顓嚳唐虞之書謂之五典康成從之而賈逵以三墳爲三皇時書以五典爲五帝典常至馬季長始以三墳爲陰陽始生天地人之三气豈其然哉予家三墳三卷以山气形爲之三墳山墳言君臣民物陰陽兵象謂之連山气墳言生動長育止殺謂之歸藏而形墳則言天地日月山川雲气謂之坤乾復有河圗姓紀天皇防辟地皇政典之類大率似假羲炎黃帝爲言以遷就於孔說云元丰中毛漸使西京得諸南陽逆旅僞書也夫墳者防與大之訓而索者究八體之應也蓋禮法之書故史伯云平八索以成人建九紀而立徳張平子以三墳爲三禮而馬融以八索爲八卦惟有以也按觀此而連歸之眞贗可晳矣歸藏卽坤乾也乃分歸藏坤乾爲二墳其陋尢甚夏易首艮也而夫子贊連山乃終之以艮【謂成言乎艮在後也】商易首坤也而夫子贊歸藏乃後坤【謂坤以藏之在後也】蓋歸重於艮坤以見卦首艮首坤之繇也文兆乃泥夫子之言謂夏商易皆首震反謂首艮坤者爲誤然則先天以干兌離震巽坎艮坤爲序而夫子贊先天乃先地山後水火亦將因以易其序乎文王之易以干坎艮震巽離坤兌爲序而夫子贊之乃先其震亦謂首震可乎觀艮之成終而成始及於宋得坤乾之語則連山當以艮震巽離坤兌乾坎爲序歸藏當以坤乾兌艮離坎巽震爲序矣其先震雷圗從中起耳令升乃謂初幹初與何故哉路史初與初乾初離初犖初兌初艮初奭初釐是也文王後天之方位法洛書之方位卽連山之方位也特首艮首乾之異耳然連山之畫自神農始神農畫卦於五帝之前何以位符洛書於五帝之後所謂先天而天弗違非耶禹之修用連山蓋以其數符龜書文王後天何以循用連山所謂後天而奉天時者耶人但知伏羲之先天爲則河圗而孰知文王之後天則洛書乎人但知禹則洛書以敍疇又孰知禹則洛書修連山乎先聖後聖同一揆天心聖心無二軌奇哉合而觀之惟伏羲之卦始稱先天卽神農之中天巳落後天則世人之不知有中天也無足怪也夫三易𨿽變而經卦八別六十四終不變三統𨿽變而春卯秋酉及歷元終不變服色之黑白赤可變而上繪下飾不可變也政之尙忠質文可變而簠簋升降之禮不可變也子曰商因於夏禮其損益可知也周因於商禮其損益可知也豈非文者可革而本者不可革乎此羲易夏時所以至今不可革歟用修引希夷曰易學意言象數四者不可闕一其理具見於聖人之經不及文字引說止有一圗謂先天方圎圗也以寓陰陽消長之說與卦之生變圗亦非創意以作孔子繋辭述之明矣又作易龍圗序曰龍圗者天散而示之伏羲合而用之仲尼黙而形之希誇以授穆伯長伯長以授李挺之挺之謂邵雍曰物理外有性命之學雍悉之作後天圗見於伯溫之序朱子因其出於希而諱之後作啟防指天地定位節曰此先天之學也帝出乎震節曰此後天之學也似說易無有此圗矣蓋康節因孔子易傳難明因希夷之圗又作後天圗如周子因易有太極一句而作太極圗今便謂先有太極圗而後有易傳可乎按翼傳所以明古易六圗所以明翼傳故今之四易皆先翼傳後圗說焉易筌亦是此意

煦按其說謂易似無此圗是未知全部周易之卦皆出於先天圗而文周之卦辭爻辭皆所以發先天之祕蘊者也試問河出圗洛出書非孔子之言乎則之者必何如而則之乎又則之將欲何爲乎將必有以得其解矣今謂六圗所以明翼傳則未知翼傳皆所以明六圗也易之始止有先天四圗並文王後天一圗止得五圗今云六圗或兼大圎圗中之方圗論也

天地定位山澤通气雷風相薄水火不相射八卦相錯數往者順知來者逆是故易逆數也

按此說卦明先天易也希夷圗之邵子曰乾南坤北離東坎西震居東北兌居東南巽居西南艮居西北定位者乾南上坤北下定尊卑之位通气者艮山根著於地而泉脈從此出兌澤連接於天而石潤從此生震雷從地起由內而動於外巽風自天行由外而入於內互相衝也水火本相害今一左一右在於天地之間各處而相濟不相侵克也

煦曰如此而言不相射宜乎其未知易也是乃對待定位之說耳今欲眀之但將下面三句以天地定位一句逐卦比量當自得其解矣

自震至乾爲順自巽至坤爲逆

亦非逆順之理旣知此節爲圗言則便當圗上畱神何得執言卦者言圗乎論圗則一陽逆生而上一陰逆生而下耳陽而降下始爲順陰而升上始爲順也

又曰乾坤縱而六子橫易之本也王齋胡氏曰圎圗南北爲縱東南西北西南東北爲橫楊用修云易畫自下而上圗自左而右故曰逆數凡上下下曰順下上上曰逆左䢐右曰順右䢐左曰逆史稱伏羲太昊氏春也邵子以易配春大戴禮言伏羲氏以木徳王畫卦自下而上卽木之自根而榦榦而枝也其畫三木之生數也其卦八木之成數也重卦亦兩其三八其八耳木行春也春貫四時木徳仁也仁包四端伏羲所以爲羣聖首而易爲五經之原乎路史本乎陽者升而上本乎陰者降而下幹純陽天也故正位乎南坤純陰地也故位正乎北幹附正性於離故中虛有日之象坤附正性於坎故中實有月之象

此亦未知逆順及用九用六之義

日生乎東故離正位乎東月生乎西故坎正位乎西今之上經首乾坤而尾坎離取四正之卦也乾下交坤故三男之卦附於坤坤上交乾故三女之卦附於幹幹一變爲巽居乾之左再變爲艮故居坎之左三變而之坤坤一變爲震居坤之左變爲兌故居離之左三變而之乾艮爲山兌爲澤地勢髙於西北故艮位之四瀆湊於東南故兌處之雷出乎地故附坤之東北風薄乎天故附幹之西南今之下經以震艮巽兌爲用取四維之卦也乾坤坎離純一不變故蒞乎四正震艮疊用巽兌互變故蒞乎四維此伏羲之所理也翼學編伏羲之作易也天火陽之正其卦爲乾爲離地水陰之正其卦爲坤爲坎風爲天之變雷爲火之變其卦爲巽爲震山爲地之變澤爲水之變其卦爲艮爲兌然而間兌於乾離首巽於坎艮蓋陽降而下陰上而升澤上於天風行乎地斯以眀相交之用與縣鏡乾坤坎離以四正卦居四正之位震巽艮兌以四反卦居四隅之位其位則乾一坤八兌二艮七離三坎六震四巽五亦各相對而成九數九老陽之數幹之象而無所不包也隱然寓尊幹用九之意煦按此段言圗皆合易理予所謂當看圗不當防卦也

震一陽離兌二陽而幹三陽也巽一陰坎艮二陰而坤三陰也是爲運行之序也幹統三男坤統三女本其所由生也文兆曰坎一陽而剛得中兌防二陽而剛得中幹三陽而剛得中離一陰而柔得中震艮二陰而柔得中坤三陰而柔得中易所謂剛中正柔得中其本之此乎震艮坎皆二陰而應一陽防離兌皆二陽而應一陰易所謂上下應剛柔皆應其本之此乎震一陽也兌二陽而幹三陽非陽長乎防一陰也艮二陰而坤三陰非陰長乎易所稱浸長道消其本之此乎

煦作循環太極圗卽是發揮陰陽消長之義苐所言應爻則非

帝出乎震齊乎防相見乎離致役乎坤說言乎兌戰乎乾勞乎坎成言乎艮

按此說卦明連山易也希夷圗之曰正位稱方震東離南兌西坎北四維言位艮東北防東南乾西北坤西南坤獨稱地者八方皆統於地兌言正秋不言方位四卦主時爲四正其類可見離稱相見萬物皆見於此兌稱說言以正秋非萬物所說之時惟以兌體爲澤物之所說不取其時艮稱成言艮體終止萬物令以生成成言者艮連於寅故特言成邵子曰震兌橫而六卦縱易之用也路史此神農之易以人事爲重乾坤相交萬物化生然後成功則男女以用事父母以退處此天地之常理也陽以順動故幹順進四位而處於西北陰以逆行故坤逆退四位而處於西南離火生東而王於南坎水生西而王乎北火炎上水潤下故離自東而南水自西而北也雷以春分出帝故自東北歸於夘澤以秋分始伏故自東南反於西長養萬物於春夏之交者風也故防自西南而居於已作止萬物於春冬之際者山也故艮自西北而處乎寅此則應地之方而見於用者也文兆曰離其大明之候乎幹其寒水之候乎易所稱文明堅冰其本諸此乎離南方之卦也易所稱南徵南狩其本之此乎坤西北艮東北也易所稱西南得朋不利東北其本諸此乎震木之始生也齊防而木始髙矣有木而後生火故離次之有火而後能生土故坤次之坤者土也土中能生金而金生在澤也兌爲澤也幹則爲金矣故乾次之乾天也天一生水故坎次之坎者水也水能生木而木多生於山也故次艮而復震也易所以稱漸木乘木金矢金其取諸此乎

古連山文

姤初六龍化於虵或潛於窪玆孽之牙象不可與長也復初七龍潛於神復以存神淵兮無畛操兮無垠象可與致用也

剝上七數窮致剝而終象致剝而終亦不知變也陽文啟筮享神於大陵之上

其卦有陽豫遊徙之類

贗連山文

有太始有太極有太易有太初有太素云云皆勦合鑿度之文

伏羲稱天皇神農稱人皇軒轅稱地皇

岐伯天師云先時者殺不及時者殺云云勦徵文天皇氏防辭云咨予上相共工我惟老極無爲子惟扶我正道咨告於民俾知甲歷日月歳時子勿怠共工曰工居君臣之位無有勞君其念哉皇曰下相皇桓撫愛下民同力咨告於民桓曰君其念哉云云全勦舜典又有民兵器陰兵妖陽兵遣兵陽陣防辭又有主我屋主我兩斧諸語

雷以動之風以散之雨以潤之日以暄之艮以止之兌以說之幹以君之坤以藏之

按此說卦明歸藏易也語錄朱子欲取出圎圗中方圗在外此卽取出方圗以明歸藏易者也胡王齋曰震離兌陽得乾而有所居防坎艮陰得坤而有所歸宿希夷圗之邵子曰乾七子兌六子離五子震四子防三子坎二子艮一子坤全陰故無子乾七子坤六子兌五子艮四子離三子坎二子震一子防剛故無子乾坤七變是以晝夜之極不過七分也兌艮六變是以月止於六共爲十二也離坎五變是以日止五共爲十也震防四變是以體止四共爲八也擊壌集曰天地定位否防反類山澤通气鹹損見意雷風相薄恆益起義水火相射旣濟未濟四象相交成十六事八卦相蕩爲六十四邵子曰圗皆從中起內四卦四震四防相配而近有雷風相薄之象震防之外十二卦縱橫有離坎有水火不相射之象坎離之外二十卦縱橫有艮兌有山澤通气之象艮兌之外二十八卦縱橫有乾坤有天地定位之象四而十二十二而二十二十而二十八皆有融八相生之妙以四隅自外而內則乾坤否防第一層之四隅兌艮咸損第二層之四隅坎離旣未濟第三層之四隅震防益恆第四層之四隅縣鏡其中爲震防者各四自是而爲坎離者各八而坎離之上下四隅四防復存焉自坎離之外而爲艮兌者各十二而艮兌之上下爲震防坎離者各四又自艮兌之外爲乾坤者各十六而乾坤之上下爲震防坎離艮兌者各四焉按此翼之所謂故水火相逮雷風不相悖山澤通气然後能變化旣成萬物者也路史蓋伏羲之易本於天歸藏之易本乎地學者不知究爾乾坎離震在天爲陽在地爲剛故在天則居東南在地則居西北防坎艮坤在天則爲陰在地則爲柔故在天則居西北在地則居東南立天立地自然之理如此卽坤字犖卽坎字釐卽震字奭卽防字此歸藏本文卽黃帝易楊用修云易曰陰陽合徳而剛柔有體曰陰陽之義配日月曰一陰一陽之謂道曰陰陽不測之謂神不曰陽陰而曰陰陽者何也曰生生之謂易陽主生陰主死若曰陽陰則死而不復生矣先陰後陽蓋有生生不窮之義焉匪特此也易曰是故知死生之說是故知鬼神之情狀又曰闔戶謂之坤辟戶謂之幹不曰生死而曰死生不曰神鬼而曰鬼神不曰辟闔而曰闔辟亦猶晦先於朔不曰朔晦而曰晦朔然則商易之首坤蓋亦有見於此朱氏曰周易所配五行按方圗可見從中起震防在中木生於春而長於夏是故震防之爲木者凡十六卦木生則火離在東南火之盛是故離之爲火者凡八卦火生則金乾兌則西南金之盛是故乾兌之爲金者凡十六卦金生則水坎在西南之中水之盛也是故坎之爲水者凡八卦文兆曰震坎艮以一奇爲主𨿽多陰而爲剛卦防離兌以一偶爲主𨿽多陽而爲柔卦易所稱剛上柔下其本諸此乎以一陽而統二陰是一君而二民也以二陽而統一陰是二君而一民也易所稱君子大君得民逺民其本諸此乎震初畫坎中畫艮上畫剛易柔也防初畫離中畫兌上畫柔易剛也易所稱剛柔相易其本諸此乎初陽位也震居之則當防居之則不當二陰位也離居之則當坎居之則不當三陽位也艮居之則當兌居之則不當易所稱當位不當位其本諸此乎

古歸藏文

初經云初與【卽坤】初乾初離初犖【卽坎】初兌初艮初奭【卽防】初釐【卽震】

煦按此與朱震本少異朱震先二老後少中長而卻以干南在先非首歸藏之義也朱震以坤爲奭以防爲與此以坤爲與以防爲奭

坤堯降二女以舜妃

節殷王其國常母谷目

大明不吉有初亡後

熒惑不利出徵惟利安處彼爲貍我爲鼠勿用作事恐傷其父

穆王子筮卦於禺彊

封於崇死三嵗不腐副之以吳刀

昔黃神與炎帝戰於鉅鹿將戰筮之

啟筮云空桑之蒼蒼八極之旣張乃有羲和是主日月出入以爲晦明

啟筮徙九鼎啟果徙之

蚩尢出自羊水八肱八趾防首登九淖以伐空桑黃帝殺之於靑丘

乾爲天爲君爲父爲大赤爲辟爲卿爲馬爲禾爲血卦其卦有明夷熒惑耆老大明之類

贗歸藏文

歸動乘舟歸動乘軒藏止重門殺動干戈殺長戰殺止亂生動勲陽止殺寛宥歸殺降生殺害長歸從師長藏從夫動止戒生殺相克皆經典剰語

贗坤乾文地皇坤乾象

雲天成陰雲地髙林山地險徑气地下濕山日沈西天日昭明川日流光日月代明川月東浮日山危峯月山曲池山云疊峯山气籠煙川气浮光雲气流霞月天夜明川山島雷山岫气山嵒日川湖云川溪气川泉月川湖山川澗皆詞人語或勦諸經典或取諸閭閻不類三代以上者

夾漈鄭氏曰連山用三十六防歸藏四十五防周易四十九防

周易函書約存卷八﹤經部﹐易類﹐周易函書約存﹥

欽定四庫全書

周易函書約存卷九

禮部侍郎胡煦撰原古【先儒易派】

乾坤鑿度一【象數論黃宗羲纂】

自緯學禁絕之後其全書之見於今者幹鑿度而已而脫文誤字蕪不可理間嘗爲之反覆推求其述有五一求所直部嵗置積算

煦按此卽後甲子年甲子月甲子日甲子時也

以元嵗除之餘不滿部首嵗卽爲天元滿部首嵗除之爲地元再滿部首嵗除之爲人元不盡以紀嵗約之煦按紀嵗者七十六年也

卽所入部之年也以部上之干支次其不滿紀嵗之年則得嵗次矣

煦按此處不言積算不滿紀嵗謂不至七十六年也

二求主嵗之卦置部首以來嵗數以三十二除之餘不足者從乾坤始二卦而當一嵗末算卽主嵗之卦三求世軌

世軌有二有唐堯世軌有文王世軌其用法則同

置積算以大周三萬一千九百二十除之餘以七百六十而一爲一軌不滿軌者卽入軌之年也一軌消息一卦大周逢奇起復逢偶起姤四十二軌消息卦三周有半八十四軌消息卦七周所謂八十四戒也

四求厄數軌意置大周以來年數

周文王世軌大周三萬二百四十

別用消息卦除之每一除爲一厄

此屬過去

周而復始除至當下而止視其所置之年甲乙爲饑丙丁爲旱戊巳爲中興庚辛爲兵壬癸爲水

五求五徳終始置積算以一千五百二十嵗除之餘以三百四嵗約之木金火水土相次爲轉移之嵗五徳日數置部以來積日以一百八十除之餘以三十六約之甲丙壬戊五子相次是其日也其積算天元至文王受命之嵗二百七十五萬九千二百八十【脫一五字】嵗入戊午部二十九年伐崇侯作靈臺攺正朔戊午部之嵗爲庚子二十九年則戊辰也以武王伐紂十三祀推之時嵗在巳夘則文王受命爲丁夘伐崇攺乃是受命後一年之事鄭康成謂受命後五年爲此非也康成云三部首而一元一元而太嵗復於甲寅以甲寅爲天元之嵗伐崇是戊午年【煦按此年字當是部字】而非戊午部也【按此部字當是年字】戊午年文王尙在羑里豈能伐崇哉召誥周公攝政七年孔頴達防此年入戊午部五十六嵗在乙未上距伐紂十七年伐崇二十八年其爲戊午部而非戊午年明矣不得以甲寅爲天元嵗首也今定天元至壬子【作象數論之嵗】二百七十六萬二千一百四十九嵗入人元庚子部五年【煦按此上爲今壬子之積算】

乾坤鑿度二

主嵗之卦以周易爲序而爻之起貞則以六日七分之法爲序內卦爲貞外卦爲悔故從初爻起爲貞其卦於六日七分在某月卽以某月起初爻陽卦左行陰卦右行兩卦以當一嵗前爲陽後爲陰左行者其次順數右行者其次逆數皆間一辰幹於卦序在四月巳坤於卦序在十月亥今幹初不起四月坤初不起十月者以十一月陽生五月陰生乾坤不與眾卦偶故幹貞於十一月子坤又不起於五月者五月與十一月皆陽辰間辰而次則相重矣故貞於六月未捨午而用未是退一辰也屯序在十二月蒙序在正月各以其月爲貞師序在四月比序亦在四月陰卦與陽卦同位陰卦退一辰而貞五月【此以文王之卦序爲序】陽卦在陽辰陰卦亦在陽辰【子寅辰午申戍皆陽辰】陽卦在陰辰陰卦亦在陰辰【丑夘巳未酉亥皆陰辰】皆退一辰以爲貞不得同位然也防在正月貞其陽辰否在七月亦陽辰也自宜避之以兩卦獨得乾坤之體故各貞其辰而皆左行中孚貞於十一月子小過正月之卦也宜貞於二月夘而貞於六月非其次矣故云法乾坤蓋諸卦皆一例惟乾坤防否中孚小過六卦不同此是作者故爲更張自亂其義而注言防卦當貞於戌否卦當貞於亥抑又不知所據矣

乾坤鑿度三

軌運測驗之法可以考見者以所值之軌分受命之君之善惡從世爻得正失正而言復之初陽得正故聖人臨之二陽失正故庸人防之三陽得正故君子大壯之四陽失正故庸人夬之五陽得正故聖人幹之上陽失正故庸人姤之初陰失正故小人遁之二陰得正故君子否之三陰失正故小人觀之四陰得正故君子剝之五陰失正故小人坤之上陰得正故君子以一卦得正之爻爲享國之世祚復二四上三陰得正三六十八故十八世初陽得正而不數者陽少故也臨四上得正二六也故十二世防初三得正爲二九四上得正爲二六並之三十世大壯初三得正爲二九上得正爲一六並之二十四世夬初三五得正爲三九上得正爲一五【盛極而消】並之三十二世姤遁主陰𨿽三五得正而皆陽也故止一世否二五得正一九一六得十五世而非盛時故卽以二五爲世數觀二四五得正而二五止數其位四則數位兼數並之二十世剝二四得正爲二六故十二世幹三九二十七而三十二世者於五兼數其位也坤三六十八而三十六世者偶其數也其受命卽位之年在入軌之初與天運相符則有賢子孫繼之以畢其軌亦如六爻次序自初至上不當軌年之初【入軌巳十年百年】旣與天運不符身幸不失子孫自不能繼受命之君其徳宜與卦運相符苟失其徳陰則起大而彊陽則柔易而弱則不永其位水旱兵饑攷知其年預爲之備則可以救災度厄此五者其大略也然其言自相違背不審於理一軌七百六十年所謂聖人庸人君子小人者一君當之乎統一軌之君以當之乎幹爲庸人而三十二世遁爲君子而一世則是有天下者可一委之運數而人事不修也卽位之年必欲當軌之初豈盡如所云乎帝王之治天下允執其中寧因消息所直而過剛過柔以迎卦气乎水旱兵饑十年內外不能不遇而以六百年七百年爲期是亂日少而治日多也小道可觀致逺恐泥其斯之謂與

煦按此秦漢之緯書其說不經非聖人之制也黃宗羲以爲故爲更張自亂其義又云自相違背不審於理知言哉獨取其積算始於甲子年甲子月甲子日甲子時與嵗法上元冬至相合姑存之

幹鑿度嵗法

元紀

部首甲子一甲子部【毎部七十六年】庚辰二癸夘部

一丙申三壬午部

壬子四酉部

爲戊辰五庚子部

甲申六巳夘部

天庚子七戊午部

丙辰八丁酉部

元壬申九丙子部

戊子十乙夘部

甲辰十一甲午部庚申十二癸酉部

丙子十三壬子部壬辰十四夘部

戊申十五庚午部甲子十六巳酉部

庚辰十七戊子部丙申十八丁夘部

壬子十九丙午部戊辰二十乙酉部

部首甲申一甲子部

庚子二癸卯部

二丙辰三壬午部

壬申四酉部

爲戊子五庚子部

甲辰六巳卯部

地庚申七戊午部

丙子八丁酉部

元壬辰九丙子部

戊申十乙卯部

甲子十一甲午部庚辰十二癸酉部

丙申十三壬子部壬子十四卯部

戊辰十五庚午部甲申十六巳酉部

庚子十七戊子部丙辰十八丁卯部

壬申十九丙午部戊子二十乙酉部

部首甲辰一甲子部

庚申二癸卯部

三丙子三壬午部

壬辰四酉部

爲戊申五庚子部【此八元庚子部也】甲子六巳卯部人庚辰七戊午部

丙申八丁酉部

元壬子九丙子部

戊辰十乙卯部

甲申十一甲午部庚子十二癸酉部

丙辰十三壬子部壬申十四辛卯部

戊子十五庚午部甲辰十六巳酉部

庚申十七戊子部丙子十八丁卯部

壬辰十九丙午部戊申二十乙酉部

煦按此後七十六年至癸亥又復起甲子甲子至已卯七十六庚辰至乙未七十六丙申至辛亥七十六故下接壬子其甲子部至壬寅三十九故下接癸卯每以四十九年加之其癸卯壬午等乃至同日之干支也

日法八十一分

月之日二十九日餘八十一分日之四十三

嵗之月十二餘十九分月之七

紀嵗七十六

紀月九百四十

煦按七十六年其月止該九百一十二添閏月二十八故有九百四十之數

紀日二萬七千七百五十

煦按此七十六年之日也

部嵗一千五百二十

部月一萬八千八百

煦按此一部之月卽一千五百二十年之月也

部日五十五萬五千一百八十

煦按此一部之日也卽一千五百二十年之日也

元嵗四千五百六十

此一元之嵗也

元月五萬六千四百

此一元之月也

元日一百六十六萬五千五百四十

此一元之日也

分部之法十九年爲一章章首甲子日子時

此甲子部首之甲子章也

朔旦冬至謂之至朔同日第二章

首復得至朔同日然非甲子日乃癸卯日酉時第三章

首至朔同日乃是癸未日午時第四章

首至朔同日乃是癸亥日卯時歷四章畢得七十六年其明年至朔同日乃癸卯日子時煦按此癸卯卽第二紀之癸卯也其下壬午紀則當爲壬午日之子時

因其至朔同時與第一章

首同遂以七十六年斷爲一紀而以其日干支名其部每章差三十九日九時每紀差一百五十九日除兩甲子則毎紀止差三十九日二十紀通差七百八十日甲子十三周無餘復以甲子別起部首

煦按此卽古來章部紀元之法一曰宋仁宗康定元年辰徐復對宋仁宗曰嵗值小過剛失位而不中其彊君徳乎附此以備考證﹤經部﹐易類﹐周易函書約存﹐卷九﹥

幹鑿度世軌

一軌【七百六十年】

聖人

一十八世消

二軌【一千五百二十年】

庸人

一十二世消

三軌【二千二百八十年】

君子

三十世消

四軌【三千四十年】

庸人

二十四世消

五軌【三千八百年】

聖人

三十二世消

六軌【四千五百六十年】

庸人

三十二世消

七軌【五千三百二十年】

小人

一世

消

八軌【六千八十年】

君子

一世

消

九軌【六千八百四十年】

小人

十世

消

十軌【七千六百年】

君子

二十世消

【十一】軌【八千三百六十年】

小人

一十二世消

【十二】軌【九千一百二十年】

君子

三十六世消

【十三】軌【九千八百八十年】

聖人

一十八世消

【十四】軌【一萬六百四十年】

庸人

一十二世消

【十五】軌【一萬一千四百年】

君子

三十世消

【十六】軌【一萬二千一百六十年】庸人

二十四世消

【十七】軌【一萬二千九百二十年】聖人

三十二世消

【十八】軌【一萬三千六百八十年】庸人

三十二世消

【十九】軌【一萬四千四百四十年】小人

一世

消

【二十】軌【一萬五千二百年】

君子

一世

消

【二一】軌【一萬五千九百六十年】小人

十世

消

【二二】軌【一萬六千七百二十七年】君子

二十世消

【二三】軌【一萬七千四百八十年】小人

十二世消

【二四】軌【一萬八千二百四十年】君子

三十六世消

【二五】軌【一萬九千年】

聖人

一十八世消

【二六】軌【一萬九千七百六十年】庸人

一十二世消

【二七】軌【二萬五百二十年】

君子

三十世消

【二八】軌【二萬一千二百八十年】庸人

二十四世消

【二九】軌【二萬二千四十年】

聖人

三十二世消

【三十】軌【二萬二千八百年】

庸人

三十二世消

【三一】軌【二萬三千五百六十年】小人

一世

消

【三二】軌【二萬四千三百二十年】君子

一世

消

【三三】軌【二萬五千八十年】

小人

十世

消

【三四】軌【二萬五千八百四十年】君子

二十世消

【三五】軌【二萬六千六百年】

小人

一十二世消

【三六】軌【二萬七千三百六十年】君子三十六世消

【三七】軌【二萬八千一百二十年】聖人【闕】

【三八】軌【二萬八千八百八十年】庸人

一十二世消

【三九】軌【二萬九千六百四十年】君子

三十世消

【四十】軌【三萬四百年】

小人

二十四世消

【四一】軌【三萬一千一百六十年】

聖人

三十二世消【四二】軌【三萬一千九百二十年】

庸人

三十二世消

文王世軌

一軌【七百二

二十年

二】軌【一萬五千八百四十年】

二軌【一千四百

二四十年

三】軌【一萬六千五百六十年】

三軌【二千一百

二六十年

四】軌【一萬七千二百八十年】

四軌【二千八百

二八十年

五】軌【一萬八千年】

五軌【三千六

二百年

六】軌【一萬八千七百二十年】

六軌【四千三百

二二十年

七】軌【一萬九千四百四十年】

七軌【五千四

二十年

八】軌【二萬一百六十年】

八軌【五千七百

二六十年

九】軌【二萬八百八十年】

九軌【六千四百

三八十年

十】軌【二萬一千六百年】

十軌【七千二

三百年

一】軌【二萬二千三百二十年】

【十一】軌【七千九百

三二十年

二】軌【二萬三千四十年】

【十二】軌【八千六百

三四十年

三】軌【二萬三千七百六十年】

【十三】軌【九千三百

三六十年

四】軌【二萬四千四百八十年】

【十四】軌【一萬八

三十年

五】軌【二萬五千二百年】

【十五】軌【一萬八

三百年

六】軌【二萬五千九百二十年】

【十六】軌【一萬一千五

三百二十年

七】軌【二萬六千六百四十年】

【十七】軌【一萬二千二

三百四十年

八】軌【二萬七千三百六十年】

【十八】軌【一萬二千九

三百六十年

九】軌【二萬八千八十年】

【十九】軌【一萬三千六

四百八十年

十】軌【二萬八千八百年】

【二十】軌【一萬四千

四四百年

一】軌【二萬九千五百二十年】

【二一】軌【一萬五千一

四百二十年

二】軌【三萬二百四十年】

水旱軌意

復【陽爻六十四陰爻五十六復一陽五陰再周得六百八十八】

臨【二陽四陰再周得七百四】

防【三陽三陰再周得七百二十】

【大壯】【四陽二陰再周得七百三十六】

夬【五陽一陰再周得七百五十二】

幹【六陽再周得七百六十八】

姤【一陰五陽再周得七百五十二】

遁【二陰四陽再周得七百三十六】

否【三陰三陽再周得七百二十】

觀【四陰二陽再周得七百四】

剝【五陰一陽再周得六百八十八】

坤【六陰再周得六百七十二】

幹鑿度五徳轉移

木徳

三百四嵗【煦按以下皆三百四嵗加之】

金徳

六百八嵗

火徳

九百一十二嵗

水徳

一千二百一十六嵗

土徳

一千五百二十嵗

五徳日數【從部首起冬至甲子朔】

木徳

甲子三十六日

金徳

庚子三十六日

火徳

丙子三十六日

水徳

壬子三十六日

土徳

戊子三十六日

煦按自幹鑿度焦贛京房而下如太元洞極潛虛元包洪範經世書大約皆本鑿度京房而推廣之以合諸嵗數耳𨿽曰附易以行而易之正義不與焉故但以爲易之派也易冒天下之道各家所說自應包括其中若論本義自應以盡性至命天人合一爲極則焉今於各家所著節其大略於後然於盡性至命之道無與也卽用以占卜亦無可占之驗大約皆後之學者不克窮理妄自附於作者之林以欺世盜名耳然猶有存之學之傳之者非盡畱心聖道者也大都艶前人之名故不論是非不求實驗止資以爲博雅之助爾

易林

焦贛字延壽傳經學於孟喜當西漢元成之間以易道上干梁王遂爲郡察舉詔補小黃令著焦氏易林每卦各有六十四變變各有詞亦西漢之傑作也

煦按周易三百八十四爻而每卦六爻每爻各系以辭非止占獨動之爻也若止獨動之爻可占則二爻同動以及三四五六爻同動者周公未嘗別立爻辭則周易所系之占辭豈不大有缺略乎不知一卦之爻各有時位旣巳二爻三爻四爻五爻同動於一卦自不應外此一卦別求道理卽如乾卦二三爻同動以位而論則有在下可見之象以理而論則有居下謹畏之象以時而論則有居下漸進之象是此二爻其理未始不一其事未嘗不可合占如或初三四合三爻而動則有由靜而動由潛而方躍之象潛而始躍安得不寅畏中存凡人占事必有始終潛始而躍終莫不凜以兢懼之心則三爻之象固一理也周公逐爻而設之辭卻不別立二爻以至五六爻同動之辭職是故耳卽用九一節是爲六十四卦所有陽爻同出於幹故特著乾元之用孔子文言巳明告之非爲六爻同動者言也以卦之六爻或獨動或合動周公逐爻各有辭矣今於六十四卦不論獨動合動每於所動之卦皆別立一辭比諸周公爻辭絕不相類如前所云九二九三兩爻同動周公之辭何等切實其在易林則爲幹之無妄辭曰傳言相誤非於徑路鳴鼓逐狐不知迹處如前說初九九三九四三爻同動周公之爻辭俱在也其在易林爲幹之渙辭曰跛踦相隨日暮牛疲陵遲後旅失利亡雌絕無一字與周公爻辭相似夫周易經四聖釐定吉凶悔吝自古及今莫之或爽者道存故也若使道理尙有滲漏尙俟後人寡知見綴而補之豈四聖之聰明領防不子若乎抑亦不揣之甚矣學者有志聖道寜棄術數而尊聖經可耳若妄意推求自鳴著作聖人旣逺烏得而禁諸然而聖人之經隨人所用皆可得益隨人所占皆可得驗彼妄意推求者卒亦莫之有益莫之有驗也斯其淺深離合亦槪可想矣大抵卦中合動之爻皆宜合所動之辭而占左氏所定同動之爻旣無遺漏又恆合諸互卦變卦以爲之說當亦有由然也其說見沙隨程迥古占法巳見前卷

京房易傳

商瞿子木受易孔子五傳至漢田何子莊又三傳爲孟喜而焦贛雲從孟氏問易頓丘京房君明師之房授殷嘉姚平乘宏遂爲京氏學京房元帝時人

孔子曰一世二世爲地易三世四世爲人易五世六世爲天易遊魂歸魂爲鬼易鬼爲系爻【今作克我爲鬼】財爲制爻【我克】天地爲義爻【卽生我爲父母】福徳爲寶爻【子孫】同气爲專爻【兄弟】龍徳十一月子在坎左行【卽月建】虎行五月午在離右行五行生死【卽今生旺墓例】陽入陰陰入陽交互相蕩積算隨卦起宮天地之內無不通也【乾起已坤起亥震起寅防起午坎起子離起丑艮起未兌起申】初爻三日二爻三日三爻三日各九日餘一曰閏餘三旬成月積月成年成萬一千五百二十防

此言每爻三十防大衍數用之

分三十爲中三十爲上三十爲下總一百二十【倍六十卦】新新不停生生相續故淡泊不失其所易所以斷理定倫也晁景遷曰京文字舛訛餘三十四年乃能以象數辧正之蓋辧三易謹气候以觀盈虛也進退以幾而爲卦主者世也據一起二而爲主之相者應也世所位而陰陽轉者飛也肇乎所配不脫乎本以飛何宮之卦乃伏何宮之位者伏也起世而周內外參本數以紀月者建也終始無窮以紀日者積也防於中以四爲用備四卦者互也幹建甲子於下坤建甲午於上八卦之上乃生一世之初初一一世之五位乃分爲五世之位其五世之上乃爲遊魂之世五世之初乃爲歸魂之世而歸魂之初乃生後卦之初其建剛日則節气柔日則中气虛則二十八盈則三十六至於世應飛伏死於位生於時生於時死於位則意遺乎言者也焦小黃變四千九十六管輅定幹之軌七百六卦入坤之軌六百七十二卦知之者將以語康節三易矣

煦按此卽今傳火珠林占法也其系制義寶卽生克制化也其納支幹於中而每有奇驗卽容成造甲子之法也說見別集原圗內其以八純之世定於宗廟乃自一世至五世以及遊歸之世皆各各不爽者取卦中升降之气與陰陽之升降合也其每更一世則必另爲一卦而仍不離乎本宮之性情則聖人歷歷驗之而確有以見其然也其卦气之升至於五矣乃復以降气取之而六位不復變者正所以存本宮之性情也亦聖人歷歷驗之而確有以知此爻之不變也夫易始於伏羲冒天下之道者也文王周公孔子相傳曰周易黃帝老子相傳曰金丹此周易之一分也周易之傳於孔子者以道爲主其別傳爲京氏之學究數而言占此周易之又一分也想當古皇授受時必合精粗巨細而歸於一致其後相沿旣久聰眀不逮古人遂分金丹術數而爲三矣然而京房所傳𨿽全在占上畱心其五行卦气之說猶不失陰陽四象之防精而求之皆各有至理存焉正未可以粗鄙而略之也如所雲歸魂之初乃生後卦之初豈非有見於卦气之循環周流不息乎如所云生於時死於位豈不謂時爲流行不息位爲一定不移與聖人論爻之說同乎乃學周易而未嘗取驗於占𨿽道理百出言之可聼要皆旁出岐趨必非正防故吾於京氏猶有取也至於溺數而遺理則又在所略矣

潛老曰七變藏九不變主變

煦按七變者一世至歸魂也不變者上爻也

遊魂歸魂原始反終誰知之乎今之術火珠林者未有能讀京傳者也余亦十年而後通其觧幹統气故虛五而起積每卦五變合上爲六而遊魂之變亦虛五而行四陽卦當二十四則所餘二十六也【煦按二字當是三字】震坎艮首虛一位而自幹巳巳至艮庚子【艮字當是震字】則餘二十八也四陰卦亦然剛幹起月首故六月得二十六柔幹中气則六月止得二十八

宿則兩周而定南方七宿加參焉五行以生爲序故訂而譜之

立【春秋】坎初【戊

雨水寅

處暑】防初【辛

驚蟄醜

白露】震初【庚子春秋】分兌四【丁

淸明亥

寒露】艮四【丙

谷雨戌

霜降】離四【巳酉】立【夏冬】坎四【戊申】

小【滿雪】防四【辛

芒種未

大雪】幹四【壬午夏冬】至兌初【丁己】

小【暑寒】艮初【丙辰】

大【暑寒】離初【巳卯】

幹【建始甲子至巳巳兼巳已至甲戌積算起巳已至戊辰五星從位起塡星與坤飛伏參位起壬戌統七十二】

姤【起坤宮庚午芒種至乙亥小雪積乙亥至甲戌太白飛防井入辛丑分气候三十六】遁【辛未大暑至丙子大雪丙子至乙亥太陰辰星飛艮鬼降丙午】

否【壬申立秋至丁丑大寒丁丑至丙子嵗星飛坤栁降乙卯】

觀【癸酉秋分至戊寅立春戊寅至丁丑熒惑飛防星宿降辛未二十八】

剝【甲戌寒露至已卯春分已卯至戊寅塡星飛艮張降丙子三十六】

晉【已卯春分至甲申立秋甲申至癸未太白飛離伏艮伏五世之上卦翼降已酉二十八大戊寅立春至癸未大署癸未至壬午太陰有辰星與坤飛伏軫降甲辰三十六】

震【建丙子大雪至辛已小滿積算辛已至庚辰嵗星與防飛伏角降庚戌三十六】

豫【丁丑大寒至壬午芒種壬午至辛已熒惑飛坤亢

乙未二十八】

解【戊寅立春至癸未大暑癸未至壬午塡星飛坎氐

戊辰三十六】

恆【巳卯春分至甲申立秋甲申至癸未太白飛防房

辛酉二十八】

升【庚辰淸明至乙酉秋分乙酉至甲申太陰水星飛坤心

癸丑三十六】

井【辛已小滿至丙戌寒露丙戌至乙酉嵗飛坎尾

戊戌二十八】

【大丙戌寒露至辛卯春分辛卯至庚寅熒

飛兌過伏坎伏五世之上卦箕

丁亥三十六】隨【乙酉秋分至庚寅立春庚寅至己丑塡計都此南斗也庚辰二十八】

坎【建癸未大暑至戊子大雪積戊子至丁亥太白與離飛伏牛降戊子二十八】

節【甲申立秋至己丑大寒己丑至戊子太陰辰星飛兌女丁已】

屯【乙酉秋分至庚寅立春庚寅至已丑嵗

飛震虛

庚寅】

【旣丙戌寒露至辛卯春分辛卯至濟庚寅熒

飛離危

己亥】

革【丁亥小雪至壬辰淸明壬辰至辛卯塡

飛兌室

丁亥】

丰【戊子大雪至癸已小滿癸已至壬辰太白飛震壁

庚辰】

【明癸已小滿至戊戌寒露戊戌至丁酉辰星夷飛坤伏震伏五世之上卦奎

癸酉】

師【壬辰淸明至丁酉秋分丁酉至丙申嵗

婁戊午】

艮【建庚寅立春至乙未大暑積乙未至甲午熒與兌飛伏胃

丙寅三十六】

賁【辛卯春分至丙申立秋丙申至乙未塡飛離昴

已卯二十八】

【大壬辰淸明至丁酉秋分丁酉至丙申畜太白飛幹畢

甲寅三十六】

損【癸已小滿至戊戌寒露戊戌至丁酉辰飛兌觜

丁丑二十八】

睽【甲午芒種至已亥小雪已亥至戊戌嵗飛離參

己酉三十六】

履【乙未大暑至庚子大雪庚子至已亥熒飛幹井

壬申二十八】

【中庚子大雪至乙己小滿乙己至甲辰塡

飛孚防伏幹伏五世之上卦鬼

辛未三十六】漸【巳亥小雪至甲辰淸明甲辰至癸卯太白栁

丙申二十八】

坤【建甲午芒種至巳亥至戊戌周而復始與幹飛伏五星從位起太陰水星星宿從位降癸酉】復【乙未起坤大暑至庚子大雪積庚子至巳亥嵗星飛震張宿降庚子分气候二十八】臨【丙申立秋至辛丑大寒積辛丑至庚子熒惑飛兌翼在丁卯三十六】

防【丁酉秋分至壬寅立春壬寅至辛丑塡星飛幹軫降甲辰二十八】

【大戊戌寒露至癸卯春分癸卯至壬寅壯太白飛震角降庚午三十六】

夬【巳亥小雪至甲辰淸明甲辰至癸卯辰星飛兌亢降丁酉二十八】

需【甲辰淸明至巳酉秋分巳酉至戊申嵗星飛坎伏兌伏五世之上卦氐降戊申三十六】比【癸卯春分至戊申立秋戊申至丁未熒惑與幹飛伏房降乙卯二十八】

防【辛丑大寒至丙午芒種丙午至乙已塡

與震飛伏心

辛卯】

【小壬寅立春至丁未大暑丁未至丙畜午太白飛幹尾降甲子】

【家癸卯春分至戊申立秋戊申至人丁未辰

飛離箕

巳丑】

益【甲辰淸明至巳酉秋分巳酉至戊申嵗飛震計都降庚辰北斗也】

【無乙己小滿至庚戌寒露庚戌至妄巳酉熒

飛幹牛

壬午】

【噬丙午芒種至辛亥小雪辛亥至嗑庚戌塡

飛離女

巳未】

頤【辛亥小雪至丙辰淸明丙辰至乙卯太白飛艮伏震震字誤當離五世之上卦虛

丙戌】蠱【庚戌寒露至乙卯春分乙卯至甲寅辰

與震飛伏危

辛丑】

離【戊申立秋至癸丑大寒癸丑至壬子嵗與坎飛伏室

巳巳三十六】

旅【巳酉秋分至甲寅立春甲寅至癸丑熒

飛艮壁

甲辰】

鼎【庚戌寒露至乙卯春分乙卯至甲寅塡

飛防奎

辛亥】

【未辛亥小雪至丙辰淸明丙辰至乙濟卯太白飛坎婁

戊午】

蒙【壬子大雪至丁已小滿丁己至丙辰辰

飛艮胃

丙戌】

渙【癸丑大寒至戊午芒種戊午至丁己嵗

飛防昂

丁己】

訟【戊午芒種至癸亥小雪癸亥至壬戌熒飛幹伏防伏五世之上卦畢

壬午】

【同丁已小滿至壬戌寒露壬戌至人辛酉塡

觜已亥】

兌【乙卯春分至庚申立秋庚申至己未太白與艮飛伏參

丁未】

困【丙辰淸明至辛酉秋分辛酉至庚申辰

飛坎井

戊寅】

萃【丁已小滿至壬戌寒露壬戌至辛酉嵗

飛坤鬼

乙己】

咸【戊午芒種至癸亥小雪癸亥至壬戌熒

飛艮栁

丙申】

蹇【已未大暑至甲子大雪甲子至癸亥塡

飛坎星

戊申】

謙【庚申立秋至乙丑大寒乙丑至甲子太白飛坤張

癸亥】

【小乙丑大寒至庚午芒種庚午至己已辰過飛震伏坤伏五世之上卦翼

庚午】

【歸甲子大雪至巳己小滿巳己至妹戊辰嵗

軫丁丑】

煦按此卦序以干統震坎艮三男在前坤統防離兌三女在後其二十八宿自參納幹而始一卦一宿順行至防而止又由震起角順行至歸妹惟隨卦納計都下注曰南斗益卦納計都下注曰北斗然皆注世爻於下蓋納於世爻也或由世爻而更衍其宿亦未可定凡冬至立春之類其上所用之支則月建也其云建始甲子則配六爻者也幹多已己至甲戌六干支爲其建統七十二也其云三十六老陽之防也二十八少陽之防也干言七十二建始之所統也其雲起巳已至戊辰周六甲也

外層京以辟統公侯卿大夫卦

次層後天八卦順加除坎離震兌

煦按次層所列皆後天卦位而又以後天卦順加之者也俱以各宮之卦居首其家人當爲防

內層邵子除乾坤坎離

煦按其卦皆先天之卦而又加以先天之卦也在左者左下在右者右下

四層每爻一气

辟卦毎爻一候

鑿度類是謀稽覧圗俱言卦气唐志曰月卦出孟喜章句以爲易本於气而後以人事明之

孟康曰分至之首皆得八十分日之七十三頤晉井大畜皆五日十四分餘皆六日七分

邵子曰三百八十四爻眞天文也止用三百六十以乾坤坎離之不用也不用所以用也故萬物變而四者不變也蓋自京氏亦除四卦以三百六十五度四分度之一爻直一日而五度奇則每度八十分五日四分度之一當得四百二十分六十卦分之卦各七分是所謂六日七分也止庵謂此最盡天體智按此京減三統日法之一耳依邵子法五度四一當爲一千八百九十分則十卦卦得三十一分六秒每兩卦相對寓六十四藏一之象焉緯占曰每六气後餘一日三時五十八分有奇二十四气共五日三時歸於气終此四分曆以九百四十分爲日法也後天坎離震兌四正卦其用十二乾坤艮防四隅卦其用四十八數盡則交六九七八合之皆十五四正用六四隅用九

煦按此陰陽互用之機在洛書則四正奇數四隅偶數也以後天配先天除坎離震兌亦卽除乾坤坎離之義但取其爻數與三百六十相合耳若以圗論斷以除先天干坤坎離爲是不然則與六十四卦圎圗不合

以七八居中六九前後相交焉此京氏本法至今卦影用之其以辟統公侯卿大夫則太取之環配者也四維之用所以維四正故皆主九貴其用也大抵先天立體後天主用全以具爻納虛相應原自妙葉謹衍於後煦按次層後天之卦除坎離震兌皆左旋三層先天之卦除乾坤坎離者皆自上而下

邵子曰幹榦也支枝也幹十而支十二則陽數中有陰陰數中有陽也此言二五則陽而陰三四則陰而陽也潛老曰具爻配通期多二十四爻今以一气虛一爻則二十四气虛二十四爻虛者合二爲一則十二也故當气盈虛之象焉四而爲一則二十四而六也智曰凡四肢之節以虛能轉故納虛之法納於气節之間今按每气皆十五日二時五刻原有餘贏故贏爻應之舉一章七閏閏年四大月三小月爲三百八十四日權法十六兩一斤斤亦三百八十四銖列其恆法而盈虛在中矣甲壬陽孤乙癸陰虛五子五丑之類納一於孤虛之間則七十二也納虛爻二十四而以二爲一亦七十二也六十律六十甲子與除四之卦則其體矣然嵗有四千三百二十時卽貞悔七十二卦之十周爻也今以通期爻具爻貞悔爻三等而與甲子輪之聼其不齊而五千七百六十自齊矣此半其具防十五閏年而十六其通期八卦各兩其三百六十而九十六周甲子也別詳全譜年也月也日也時也分秒也爻與甲子環輪相續而積閏气分盈縮其間自何硋焉易眞神明之牖○九年前二月十五日辰卽今年正月初一日辰爲月九十七爲日二千八百八十而四十八周甲子也此推步家約法也今五千七百六十則兩其九年四十八周甲子耳凡四十九年合易之具防

今世揲蓍者少而火珠林之術盛行大槪本於京氏卦棄其象數爻取於干支一世卦爲一世應於動靜無與也一事爲一門類與爻辭無與也然某觀京房易傳又與今世所行間有出入則亦失其傳也

曰世應分爲八宮乾震坎艮坤防離兌各主一宮所屬七卦自下而上以次受變變至五爻則上爻不可復變上爻爲本宮之主故第六卦從五爻返至四爻變而復主卦之畫謂之遊魂第七卦則內卦皆復主卦之畫謂之歸魂主卦以上爻爲世其次五卦以變爻爲世遊魂以四爻爲世歸魂以三爻爲世【亦內卦之上爻也】世之對爲應初與四二與五三與上是也

曰飛伏世爻所在見者爲飛不見者爲伏見者卽世爻之納甲不見者八主卦取相反之納甲【乾與坤反震與防反坎與離反艮與兌反】五變卦取主卦之納甲【變在一世取主卦一爻變在二世取主卦二爻余凖此】遊歸二卦取從變之納甲如乾宮遊魂從剝而變則取剝四納甲爲伏歸魂從晉而變則取晉三納甲爲伏余凖此

煦按此又一伏法當不可宗

曰建以爻直月從世起建布於六位【惟乾坎從初爻起】幹起甲子坤起甲午一卦凡六月也

曰積算以爻直日從建所止起日如姤上九乙亥卽以乙亥上起九爲一日終而復始一卦凡百有八十日也術家以月爲直符日爲傳符指六爻所見之支當之非矣

曰鬼爲系爻財爲制爻天地爲義爻【天地卽父母】福徳爲寶爻【福徳卽子孫】同气爲専爻【兄弟爻也】卽術家所定六親是也其定身爻視世爻之辰子午身居初丑未身居二寅申身居三卯酉身居四辰戌身居五巳亥身居上而京氏無定身爻之例乾卦雲水配初位爲福徳【初爻甲子水漧之子孫】木入金鄕居寶貝【二爻甲寅木幹之財】土臨內象爲父母【三爻甲辰土幹之父母】火來四上嫌相敵【四爻壬午火幹之官鬼】金入金鄕木漸防【五爻壬申金幹之兄弟】宗廟上建戌亥幹木位【謂上爻壬戌土】

煦曰末句上字亥字當羨

若依術家則幹五爲身爻幹上復爲父母京氏皆不言者以世卽身也世外復有身不巳贅乎

煦按據此則卦身之說後人杜撰耳

曰龍徳虎刑龍徳在十一月坎卦子左行虎刑五月在離卦午右行故依建之所立龍徳起子至四月在巳虎刑繼之虎刑起午至十二月在亥

煦按末句當去二字

幹徳繼之術家見子卽爲龍徳見午卽爲虎刑失之逺矣術家又有靑龍朱雀勾陳螣蛇白虎元武六神以所占之日甲乙起靑龍丙丁起朱雀戊起勾陳巳起螣蛇庚辛起白虎壬癸起元武在龍虎爲重出餘四神爲增加也

曰卦位初元士二大夫三三公四諸侯五天子上宗廟曰五星曰二十八宿皆從世爻入卦

曰盈虛盈則三十有六虛則二十有八內外卦各分其半以其五行所屬起世爻巡於六位視與爻之納甲相生尅定其吉凶此皆術家之所無也

遊魂八卦伏【鬼易十六卦不取本宮爲伏故別爲圗】

晉【艮四大坎四明震四中乾四丙戌過戊申夷庚午孚壬午】

需【兌四丁亥】頤【離四巳酉】訟【防四小坤四辛未過癸丑】

歸魂八卦伏

【大坤三有乙卯】隨【防三辛酉】師【離三已亥】漸【兌三丁丑】

比【幹三甲辰】蠱【艮三同坎三歸艮三庚辰人戊午妹丙申】

煦按二十四節節有三候一候五日而配以一卦該七十二卦今於四立分至中各虛一卦以象之其十六气每气各計三卦然以予意論之畢竟除去乾坤坎離而以其餘六十卦分配三十日則一卦六爻各配六日方與三百六十日合也然必以六日七分者以三百六十之外尙有五日四分度之一也

冬至日在坎春分日在震夏至日在離秋分日在兌四正之卦卦有六爻爻主一气餘六十卦卦主六日七分八十分日之七嵗十二月三百六十五日四分日之一六十而一周離坎震兌各主一方其餘六十卦卦有六爻別主一日凡主三百六十日余有五日四分日之一每日分爲八十分五百分爲四百分日之一又分爲二十分是四百二十分六十卦分之六七四十二每卦各得七分每卦得六日七分也自復至幹爲息卦曰太陽自姤至坤爲消卦曰太陰息卦所屬曰少陽消卦所屬曰少陰京房精於其學東漢郎顗明之

象數論曰以十二辟卦言之剝之至復所隔惟坤六爻其一爻當一候一候得五日五分六分分之五六爻得三十日三十五分非七日也以六十卦言之一卦六日七分剝之至復中隔艮旣濟噬嗑大過坤未濟蹇頤中孚九卦計五十四日六十三分非一卦也孔穎達牽合兩者故其說不能合易之七日來復反剝爲復所歷七爻以一日爲一爻故曰反復其道反復卽反覆也與卦气何與卽使孔氏之防能合卦气則易之辭毋乃爲卦气圗說乎爲卦气之法者宓戲耶文王耶

煦按黃氏止認得來氏之綜卦故確認七日來復爲覆卦此說非也如但以覆爲義則但曰反覆可矣不必曰復復者往往來來不一之稱也如但以覆爲義則一覆而卽至矣更不必曰七日也七日云者謂中爲純坤六爻所間耳今曰反復爲反覆矣然則七日來復亦可曰七日來覆乎蓋周易全是先天全是流通活潑的全是仿像天地間陰陽往復循環不巳之運安有一卦可認爲一定不移之象乎漢儒去古未逺易道𨿽晦而尙未盡沒其眞所以猶有卦气之說特漢儒援入嵗法必欲卦爻皆與日配所以紛紛其說不能盡合前隔九卦之說是太元卦圗如以先天太極圗而論則坤之左右卽剝復也安得有九卦之隔

六日七分之說相傳旣久其餘卦气皆自後起有自幹至未濟並依易書本序以一卦直一日幹直甲子坤直乙丑至未濟直癸亥乃盡六十日六周而三百六十日四正卦則直二分二至坎冬至離夏至震春分兌秋分不在六十卦輪直之列者焦氏之法也

此除後天四正者也

有以乾坤坎離四卦爲槖籥餘六十卦依序卦一爻直一時一月有三百六十時足其數者又以十二辟卦每卦管領一時魏伯陽之法也

煦按此除先天四正者也伯陽所用序卦乃火候之次第至於合諸嵗法則必用先天大圗中卦序除去四正乃可也蓋離坎震兌乃後天小圗之卦後天無大圎圗則無六十卦可以分爻配日且除後天之四正而合諸先天之大圗則冬至後除去震離兌三卦而夏至後止除坎之一卦故不能合要必除先天四正而用大圎圗者爲是

幹起甲子坤起甲午每卦直六月者京房之法也史繩祖曰革居序卦之四十九當大衍之數節居序卦之六十當周天之度六十卦三百六十爻一爻主一日上經幹起甲子防甲午【午當是戌】噬嗑甲申至離三十卦一百八十日而三甲盡下經咸起甲午損甲辰震甲寅至節癸亥而終亦三十卦一百八十日而一年周故天地節而四時成亦曰天地革而四時成中孚小過旣未濟者以應分至

中孚防上兌下小過震上艮下旣未濟皆坎離此又一除法

每爻直十五日以應二十四气先儒言卦起中孚非也以六十卦言甲子起於幹以分至四卦言甲子亦起於中孚亦古法也至宋而後有所謂先天圗者於是邵子以六日七分之法施於其圗黜卦起中孚之說以復起冬至姤起夏至其以坎離震兌四正卦主二十四气者攺爲乾坤坎離此圎圗之卦气也張理以方圗覆背置之泰處於東北漧處於東南否處於西南坤處於西北此卽乾南坤北乾東坤西目爲後天方圗者也

亦以冬至起復至防而正月至幹而四月至否而七月至坤而十月此方圗之卦气也

此又一除法

張氏又以一陰一陽至六陰六陽類而並列六陽處南六陰處北陽自下而升陰自上而降廣辟卦之法也邵子又以方圗乾兌離震各重之爲六十四卦共二百五十六卦【卽旣濟卦圗見前經世書】以之算大運亦以算小運二十四气每气六十四爻積一千五百二十六爻合干兌離震掛一之數謂之掛一圗所謂皇極之學也

圗說述曰二十四气七十二候見於周公時訓呂不韋取以爲月令其書則見於夏小正夏小正者夏后氏之書孔子得之於杞者也夏建寅故其書始於正月周建子而授民時巡狩祭享皆用夏正故其書始於立春夏小正具十二月而無中气有應而無日數至於時訓乃五日爲三爲气六十日爲節仲尼贊易時巳有時訓觀七月一篇則有取於時訓可知豈時訓因小正而加詳歟

煦謂七月自是周公詩今云此者見得周公時尙且有取於時訓則孔子贊易時有時訓明矣

說卦言坎北方之卦也離南方之卦也兌正秋也於三卦言方則知坎離震兌各主一方矣於兌言正秋者秋分也兌言秋分則震春分坎冬至離夏至爲四正矣復大象曰先王以至日閉闗所謂至日者冬至也於復言冬至則姤爲夏至而十二月消息之卦可知矣復象曰七日來復則六十卦分主一嵗卦爲六爻爻主一日可知矣系辭曰三百八十四爻當期之日蓋六十卦當三百六十日四卦主十二節十二中气所餘五日則積分成閏也

京房卦气主六日七分用太之序焦贛一卦直一日用周易之序而費直引孟康之法則一爻主一日也京房在元帝時子云在孝平時當是子云用京房卦气

卦气正月爲泰天气下降當爲雨水二月大壯雷在天上當爲驚蟄先雨水而後驚蟄宜也驚蟄者萬物生乎震震爲雷也淸明者萬物齊乎防防爲風也防潔齊而曰淸明淸明乃潔齊之義谷雨三月中自雨水后土膏脈動至此又雨則土脈生物所以滋五穀之種也小滿四月中先儒云小雪後陽一日生一分積三十日生三十分而成一晝爲冬至小滿後陰生亦然夬四月幹之中謂之滿者姤初六羸豕孚蹢躅坤初六履霜堅冰至羸豕諭其小蹢躅諭其滿履霜諭其小堅冰諭其滿易言於一陰旣生之後嵗言於一陰方萌之初慮之深防之豫也小雪後有大雪此乃有小滿無大滿意可知矣至若三月中谷雨五月中芒種此二气獨指穀麥言谷必言其生之始谷種於春得木之气殘於秋金克木也麥必要其成之終麥種於秋得金之气成於夏火克金也六月小暑六月中大暑夏至後暑已盛不當又謂之小殊不知易曰寒往則暑來暑往則寒來寒暑相推而嵗成焉通上半年之半皆可謂暑通下半年之半皆可謂寒正月暑之始十二月寒之終而曰大暑小暑者不過上半年之詞耳六月中暑之極故謂大然則未至於大則猶爲小也七月中處暑七月暑之終寒之始大火西流暑气於是乎處矣處者隱也藏伏之義也白露八月節寒露九月節秋本屬金金色白金气寒白者露之色寒者露之气先白而後寒固有漸也九月中霜降寒露始結爲霜也立冬後曰小雪大雪寒气始於露中於霜終於雪霜之前爲露露由白而始寒霜之後爲雪雪由小而至大皆有漸也至小寒大寒豳風雲一之日觱發二之日栗烈觱發風寒故十一月之餘爲小寒栗烈气寒故十二月之終爲大寒也大抵合而言之上半年主長生曰雨曰雷曰風皆生之气下半年主生成曰露曰霜曰雪皆成之气下半年言天時不言農時農時莫急於春夏也先儒有云日月運行而四時成以其有常也故聖人立法以步之陰陽相錯而萬物生以其無窮也故聖人指物以候之貫六气終始早晏五運大小盈虛原之以至理考之以至數而垂示萬古無有差忒也經曰五日謂之三謂之气六气謂之時四時謂之嵗又曰日爲陽月爲陰行有分紀周有道理日行一度月行十三度而有奇焉故大小月三百六十五日而成嵗積气余而盈閏矣經云日常於晝夜行天之一度則一日也共三百六十五日四分之一而周天度乃成一嵗常五日一候應之故三成一气卽十五日也三气成一節節謂立春春分立夏夏至立秋秋分立冬冬至此八節三八二十四气而分主四時一嵗成矣春秋言分者以六气言之則二月半初气終而交二之气八月半四气盡而交五之气若以四時之分言之則陰陽寒暄之气到此可分之時也晝夜分五刻亦陰陽之中分也故經曰分則气異此之謂也冬夏言至者以六气言之則五月半司天之气至其所在十一月半在泉之气至其所在以四時之令言之則陰陽至此極至之時也夏至日長不過六十刻陽至此而極冬至日短不過四十刻陰至此而極皆天之未變故經曰至則气同此之謂也天自西而東轉其日月五星循天從東而西轉故白虎通曰天左旋日月五星右行日月五星在天爲陰故右行猶臣對君也日則晝夜行天之一度月則晝夜行天之十三度有奇者謂復行一度之中作十九分分之得七大率月行疾速終以二十七日月行一周天是將十三度及十九分之七數總之則二十九日計行天三百八十七度有奇計月行疾之數比日行遲之數則二十九日日方行天二十九度月巳先行一周天三百六十五度外又行天之二十二度反少七度而不及日也陰陽家說謂日月之行自有前後遲速不等固無常準則有大小月盡之異也本三百六十五日四分度之一卽二十五刻【所謂三時者是也】當爲一嵗自除嵗外之餘則有三百六十日又除小月所少之六日止有三百五十四日而成一嵗通少十一日二十五刻乃盈閏爲十二月之制則有立首之气气乃三之至月半示斗建之方乃十二辰之方也閏月之紀則無立气建方皆化气但依嵗以八節見之推其所餘乃成閏天度畢矣故經曰立端於始表正於中推余於終此之謂也觀天之杳冥豈復有度乎乃日月行一日之處指二十八宿爲證而記之曰度故經曰星辰者所以制日月之行也制謂度也天亦無以風雨霜露艸木之類應期可證而測之曰言之日亦五運之气相生而直之卽五日也如環之無端周而復始書曰期三百六旬有六日以閏月定四時成嵗卽其義也夫日一晝一夜十二時當均分於一日故上智設銅壺滴水漏下壺箭箭分百刻以度之𨿽日月晦明終不能逃是一日之中有百刻之也夫六气通主一嵗則一气主六十日八十七刻半乃知交气之時有早晏也冬夏日有長短之異則晝夜互相推移而日出入時刻不同然終天百刻矣其气交之刻則不能移也甲子之嵗初之气始於漏水下一刻終於八十七刻半子正之中也二之气復始於八十七刻六分終於七十五刻戌正四刻也三之气復始於七十六刻終於六十二刻半酉正之中也四之气復始於六十二刻六分終於五十一刻未正四刻也五之气復始於五十一刻終於三十七刻半午正之中也六之气復始於三十七刻六分終於二十五刻辰正四刻也此之謂周天之嵗度余刻交於乙丑嵗之初气矣如此而轉致戊辰年初之气復始於漏水下一刻則四嵗而一小周也故申子辰气防同者此也已酉丑初之气俱起於二十六刻寅午戌初之气俱起於五十一刻亥卯未初之气俱起於七十六刻气皆起於同刻故謂之三合義由此也以十五小周爲一大周則六十年也三車一覽以申爲水之生子爲水之旺辰爲水之庫故申子辰三合而不知气起於同刻乃天道自然之妙耳

五運

甲

乙

丙

丁

戊

化土

化金

化水

化木

化火

巳

庚

辛

壬

癸

六气

子午少陰君火丑未太陰濕土寅申少陽相火卯酉陽明燥金辰戌太陽寒水巳亥厥陰風木

司天者本年所見之陰陽在泉者與之相對者也如子午年則辰戌大陽寒水司天爲初之气子午君火爲三之气而丑未太陰濕土則爲在泉者也

周易函書約存卷九﹤經部﹐易類﹐周易函書約存﹥

欽定四庫全書

周易函書約存卷十

禮部侍郎胡煦撰

原古

煦按圖宜重二十一卦乃今所重止二十卦必有應重而不重不應出而出者夫幹旣重矣而坤不之重何耶旣除坎離震兌之四正而兌卦猶存必誤也或故出兌以足八十一數亦未可知然巳與立圗之本意不合

揚雄字子云焦弱侯曰雄孝平時卒胡正甫簡紹芳張平子韓退之司馬君實曾子固皆重之

一元生三方用三乘一三方生九州用三乘三九州生二十七部用三乘九二十七部生八十一家用三乘二十七八十一家生二百四十三表用三乘八十一二百四十三表生七百二十九贊用三乘二百四十三七百二十九贊生二萬六千二百四十四策用三十六乘七百二十九凡一元爲一嵗七十二防爲一日起十一月始於中之中孚次及周復而左旋一周終於養頤復頤卦名也周養首名也一如大圎圗坤復頤左旋而一周也

煦按雄固問奇字者也漢之博學以雄爲最然觀首之擬卦如上干擬升羨差擬小過增擬益達交擬防從擬隨進擬晉釋擬解樂擬豫爭擬訟事務擬蠱更擬革如此之類止可謂易卦中一字注耳至以八十一數與六十四卦相配所多者二十一因不得不重然止是子云之歷法耳不當作卦爻看也若其逐首準易而擬辭則其失爲不少矣潛虛以春夏秋冬生長收藏之義類衍爲五十有五亦與此相似

三方九州二十七部八十一家曰首猶卦也圜之應天中首冬至日在牽牛初乃漢歷也王薦以卦气著論曰求其故千嵗日至可坐定也一動一靜之間復見天地之心數往知來數起於此是易理也卽嵗法也雄立踦贏原非牽湊世無知者乃多議之邵子曰雄知歷理伯溫曰子云知易之本外有太準易卦气圓圖其中首始於子北之冬至入牛一度起分列宿之度而周其天至養而終於斗之二十二度焉其度數多寡與今法不同而冬至之日又在牛初亦與今時異蓋嵗差亦已久矣故不錄

李氏曰固京法也【京在前】止庵曰雄以六日七分爲法則是房以之爲七日來復則非潛老曰類是謀稽覽圖言之緯非聖然陰陽家言原有所自三統法以八十一爲日法京房藏一豈無謂耶子云蓋知易合參兩而兩顯參幽卦蓍皆立恆法其密率則在盈虛損益追差之事故特以三法衍之明圖之用書也每首九贊直四日半九十贊爲四十五日八其洛書爲通期【三百六十】益一首爲四日半益踦之半日爲五日【踦準半日也】又益盈爲半日之半【盈準三時也】則四方度一也方圍四則齊圓圍三則踦贏矣世非任數失理者卽談虛冒之理而遺數者誰研極而通變乎子瞻喜淺爽以艱深而遷怒耳朱子以爲拙可也若病其三彼不服也以除四之六十卦而重二十一卦配之中具虛一之防卽具四用三之防方虛谷謂何故子中至辰中爲天辰中至申中爲地申中至子中爲人【煦曰此三語不與囫合又曰幹鑿度之部首亦中子辰也】夫豈知三四爲十二何異四三爲十二乎知其故而仍藏參於兩寓其盈虛者邵子也石齋更欲密率推之可謂攻苦研極後人因前人之攻苦研極而引觸防通何爲不善煦按周易參兩之書也所由謂一陰一陽之謂道陽參而陰兩如缺其一安有化育卽如周易三爻爲卦是參也乃重而爲六則兩矣六固兩也而其中含有三極則又參矣三極參也而其中又各有陰陽剛柔則又兩矣又凡考陰數者必於陽考陽數者必於陰如升陽之三必驗於昏降陰之三必驗於晨如陰之始終必交至於陽陽之始終必交至於陰是也又九之用必用於六六之用必用於九蓋非陽則陰不可見非陰則陽不可見也此皆參兩二者兩不相離之妙所由謂一陰一陽之謂道夫陽之爲用健行不息若不得陰則無駐足托迹之地止是善動而不已者耳今子云之數全從奇起有參而無兩是善動而不止者也動而不止則無定形安得有定卦之可指故謂子云之書以其踦贏推衍嵗序可也謂爲知易則未也夫古今之尊重因得至今存而不廢者大抵皆爲艱深奧晦之辭所愚未甞卽其書而深考之耳今觀每首管四日半八十首共管三百六十所餘之一首又復管四日半是五日四分度之一而今止得四日四分度之二矣又其所立之圖旣與六十卦相配自不得不重二十一卦乃今所重止二十卦何也旣以六十卦相配則自應除去四卦乃除後天之四正而仍存兌之一卦何也旣已多此一卦則其所重不得不爲二十卦旣取八十一數立之踦贏以與嵗差相配則不必更與易卦相配可也乃每首所系之辭又擬周公之象而爲之則已成易外之易矣讀書窮理其尙知所辧正乎況陽生子半陰生午半此萬古不易者也乃子云以爲卦气起中孚夫周易之理不離陰陽故曰一陰一陽之謂道今中孚二陰在內四陽在外有何道理而以爲卦气所起若無道理便可以爲卦气所起則任起一卦而爲首奚不可者甚矣昧來復之義而不之察背聖人之經而未之考皆聖經之蠧也

晁說之謂羨不當凖臨夷不當凖大壯【煦】按凖臨羨凖小過者也

黃宗羲曰揚子云太以兩贊當一日七百二十九贊以當一嵗三百六十四日半於嵗法三百六十有五日四分日之一尙不及四分日之三也立踦贏二贊以補之例以兩贊一日則過四分日之一矣故蘇明允謂四分而加一是四嵗而加一日千載之後恐大冬之爲大夏也欲以一百八分爲日率四分之每分得二十七三之爲八十一每首加一盡八十一首而四分日之三者無過不及之患矣然余以爲之所以準日者贊也加一分於首贊之不及如故是失所以立贊之意旣以踦贏名贊仍與他贊爲伍則亦不援兩贊一日之例卽以四分之三當之無不可矣第踦以虛而言贏以盈而言猶之所謂气盈朔虛也合气盈朔虛十日有奇則踦贏當得二十餘贊今以二贊僅寄其名餘皆渾於七百二十九贊之中此則不可謂之合於日也明允言聖人以六日七分言易而卦爻未嘗及之雄以三百六十五日四之一言而首贊擬之失其所以爲書之意余以爲易未嘗有六日七分之說加之起於後世子云凖此以作苟不相似則又何以爲書是故子云之短不在局嵗法以失而在牽以入嵗法也推步以一定之法禦其至變然後可以之久逺苟不得其至變卽不可謂之定法也之中首起牛一度今未二千年冬至在箕四度星之屬水者巳屬木矣其從違亦異此失之較然者也明允加一分以合四分之一不知四分之一者亦有消長則不如踦贏之以不齊齊之也

煦按子云太之作其卦气起中孚六日七分之說取京房其分爻配卦之法取諸周易其踦贏之法取之於气盈虛蓋合三家之長而自爲一書用以推步者也至於逐首擬易爻辭則贅而贅矣據黃宗羲所說子云於推步猶疏而況於易乎予非有惡於子云惡其不知而作導之於前後來擬易而妄作者不一而足耳

太蓍法

蓍三十六防虛三掛一在小指中分余以三數之並余於艻數其餘七爲一八爲二九爲三六算也【按此六除而數之也範叔明曰十取除一名以爲艻蓋虛者三掛者三實用三十防也解者宋衷陸績範望王涯宋惟幹徐庸張詧陳漸張揆郭元亨吳祕司馬溫公合爲集注許澣作紀晁說之作一元星紀圖】

煦按三十六數每十取去一而虛之則所用止三十三防矣虛之云者若大衍之反一於櫝也又按變聖人之蓍法亦自始蓋蓍法之傳惟啟蒙獨得正傳故節節次次悉與易合莫不有至精之妙他人取大衍之數而稍變易其掛扐猶不克占而有驗況盡易其數與法乎甚矣子云之好奇也而後此之洞極元包潛虛洪範變亂周易遂由此始矣說卦曰聖人之作易也幽贊於神明而生蓍易之有蓍法經伏羲創之三聖人守之而卒不敢易太元包潛虛洪範未聞有幽贊之說率憑臆見妄自立法其亦不自諒矣

令曰假太假太孚貞爰質所疑於神於靈休則逢陽星時數辭從咎則逢陰星時數辭違【以上命筮之辭】

凡筮有道不精不筮不疑不筮不軌不筮革不以其占不若不筮神靈之神靈之曜會越卓【去此四者而筮則神聽之矣此言爲筮之道雙湖胡氏連上文非也】

三十有六而防視焉【蓍之數三十有六】

天以三分終於六成故十有八防【以下明蓍三十六之故三分者參天之數六成者一二三之積數十有八者三六之乘數】

天不施地不成因而倍之【天施地成故地數亦十有八合之爲三十六】地則虛三以扮天十八也【陽饒陰乏地則虛三故揲用三十三】

別一以掛於左手之小指【三十三防之中取一以掛掛而後分也】

中分其餘以三搜之並余於艻【蘇氏作扐分爲二刻三搜左刻置其餘或一或二或三次三搜右刻置其餘如前數其餘數不二卽五掛防在外】

左二則右必三左三則右必二左一則右必一以上初揲在易爲再扐在爲一艻之半

次除前餘數復合其見存之防或三十或二十七不掛分搜如前法其餘數不三卽六

左一則右必二左二則右必一左三則右亦三以上爲再揲再揲之餘並之於艻是爲一艻艻卽所掛之一也王制祭用數之仂鄭注十一掛先別於正數故名艻蓋再揲未竟餘數未並再揲竟則餘數並入掛內此所謂余乃不用之數與上下分數之餘異

一扐之後而數其餘七爲一八爲二九爲三【再揲止一掛故曰一艻七其三爲一畫一八其三爲二畫九其三爲三畫�以成一方之位如是每再揲而成位自家而方四位通計八揲然後首名定也老泉蘇氏曰一掛一扐之多不過乎六旣六而其餘二十七者可以爲九而不可以爲七八況夫不至於六哉於是攺爲再扐而三數其餘八扐而四位成羲按易再扐後掛之義揲左手竟而扐之揲右手竟而又扐謂之再扐蘇氏以初揲爲一扐故加一扐於不知之以掛爲艻也若準易之例四位凡十六扐焉煦按七八九皆除兩三而算其數故七爲一八爲二九爲三】

六算以防道窮也【一艻止於再揲可以爲七八九而不可以爲六範注曰謂余得七則下一算得八則下二算得九則下三算一二三凡六揲三十三止得六算故言窮也窮則揲以成四位不出七八九也】

圖曰泰積之要始於十有八防終於二十有四【天地人各十八並之五十四】並始於防數半之爲泰中【並五十四於十八爲七十二】泰中之數三十有六防以律七百二十九贊凡二萬六千二百二十四防爲太積【猶易二篇之防也每贊三十有六乘之得太積防數】七十二防爲一日凡三百六十四日有半踦滿焉以合嵗之日而律曆行【一嵗三百六十五日四分日之一七十二防二贊晝夜之數也太積防數於嵗日不及四分日之三應增五十四防此踦贏所由作也】

王涯揲蓍法

三十六防虛三掛一中分左右以三數左置余以三數右置余合左右正防數之爲三者九而後一一數之及八以爲二及九以爲三不及八不及九從三三之數而以三七爲一老泉蘇氏曰是苟以牽合乎一扐之言而不知夫八者須掛一扐三而後成而扐終不可以三也羲按左右一揲之餘其掛扐之數不三卽六三者得三十防三七之餘爲九六者得二十七防三七之餘爲六更無得二十九防可以爲八也然王氏𨿽謬不以余防而論猶爲未失其傳也煦按三十六數虛三掛一則所揲者三十二數耳方州部家凡四層每二揲而得一所餘之數非七則八非八則九也凡七八九皆除去兩个三故七爲一八爲二九爲三也如首得一次得二三得三四得一初得一則在天元次得二則在天元之二州三得三則在二州之三部四復得一則在二州三部之一家所列交陽七火上下者泰是也

胡雙湖揲蓍法

三揲有餘一餘二餘三而無餘七餘八餘九之理解者甚多皆不通意者子云之法以餘一凖七餘二凖八餘三凖九隻餘一二三則七八九自定矣故曰餘七爲一八爲二九爲三隻倒用一字故難解若作餘一爲七二爲八三爲九人無不曉矣羲按胡氏舎正防而論餘數失之逺矣南宋以後揲蓍者皆尙簡便而置正防不獨太也然易之餘數與正防相合故論之不爲失太餘數直置之不用者無可推之理使如胡氏所言一刻有餘一餘二餘三連掛則不得有餘一而有餘四二刻連掛則有餘三餘六而不得有餘一餘二然則三固凖九六亦凖九之四位皆三而已豈可通哉煦按此未知揲法者也旣分二以揲之當必有兩數存焉安得有餘一之事

季彭山揲蓍法

太揲法注家多不能通其說老泉以爲傳之失者得其意矣蓋之虛三地之所以配天也而掛一於左手之防則天之所以運行乎地也其曰掛一非謂所用三十三防之中掛其一也所用三十三防之中而掛其一則歸餘者與七八九之數不合矣故掛一者十防之中而掛其一也是三十三防之中分之爲三而各掛一防所用實止三十防也範叔明曰十取出一名以爲艻謂之艻者蓋以識三十蓍之數也如此則當其中分左右也正揲左防以其所餘者或一或二或三以合於所虛之三所掛之三則得一者爲七得二者爲八得三者爲九而右防亦不必揲矣故不再扐也意其傳之者失此法耳所幸範注略發此意尙得以尋其緒焉羲按季氏牽合餘數故轉展愈誤也揚子之虛三老泉尙議之又從而掛其三乎據所引者範注而範云艻猶成也合之爲十取一以識之爲艻中分其餘於左手之二以三搜之其所餘者並之於左手兩指間以識揲蓍之數也凡一掛再艻以成一方之位然則範之所謂艻者餘數也爲從餘數可以識正防之數李氏用之證掛不亦疏乎數曰別一以掛於左手之小指中分其餘以三搜之並余於艻季氏曰掛三止搜左防不亦盡背之乎此上皆未知揲法

洞極

洞極唐趙防注李邯鄲曰洞極經闗朗家藏親受說於李崆峒者晁氏曰魏太和中王虯言於魏孝文召之著成筮論

【一四七天】生煥【育乘共一】實【育乘二】興【育乘三】燠【資乘其一】

茂【育乘二】達【育乘三】序【育一資二】和【育二資一】

【二五八地】育【後分】萌【生乘其一】華【生乘二】安【生乘三】悖【資乘其一】

止【資乘二】靜【資乘三】息【生一資二】紊【生一資二】

【三六九人】資抑【生乘其一】用【生乘二】作【生乘三】冥【育乘其一】

塞【育乘二】平【育乘三】通【生一育二】幾【生二育一】

煦按茂當爲資乘二達當爲資乘三紊下當爲生二資一傳寫之誤也

闗子明易所傳有兩種一爲易傳一爲洞極眞經陳師道言闗子明易傳阮逸所著而不及洞經豈當時合爲一書耶卽不然洞極逺出易傳之下其爲僞書者更不及逸矣洞極以洛書之文九前一後三左七右四前左二前右八後左六後右故立生三以象天育以象地資以象人一爲生之弌四爲生之弍七爲生之弎二爲育之弌五爲育之弍八爲育之弎三爲資之弌六爲資之弍九爲資之弎三象變而各九以成二十七象以凖彖弌弍弎以凖三爻翼以凖彖傳則以凖大象傳以凖小象首生次萌息華茂止安燠實繼之以資次用達興紊悖靜平序繼之以育次和塞作渙幾抑冥通【煦曰息與止同必有一誤】十一論以發明大意則凖易之系辭焉其言生也曰形而上者謂之天日月星辰皆天也其言育也曰形而下者謂之地山水艸木皆地也其言資也曰命於中者謂之人凡有血气皆人也割裂昌黎原人以爲巳有與易傳不出一手亦明矣獨怪宋儒旣知其僞而又引以證圗十書九何也

闗子明易傳曰兆於一生於二成於三此天地人所以立也衍於五成於六偶於十此五行六爻十日【支統於幹】所以錯綜也天一數之兆也𨿽平其兆未可用也地二數之生也有生則滋乃可推也天三數之極也極乎中則反乎始兼兩之義三極之道也獨陽不生獨陰不成故生必待成五行皆然其體𨿽五而成必六六者天地生成之謂也五者參天兩地之謂也地二天三合而爲五其一不用者六來則一去也旣成則無生也有生於無終必有始

五者生數之終六者成數之始

旣有則無去矣

煦按去來之說與旣成則無生旣有則無去之說是卽周易幹稱無首蠱卦無初有終之義也火珠林有飛有伏亦是此防中庸之言費隠皆此義也煦於用九節言用九則不用六於用六節言用六則不用九又於四通之爻發明見伏之義皆周易之至理也子明具如是之見乃不以之注易而顧支離於洞極之數也惜哉

故大衍五十用四十九者入有去無之謂也

智按天地未分之無卽在天地已分之有中陰陽相轉實不可離卽二是一者也煦曰是卽隠顯同揆中外一致之妙也揲蓍之數以四爲用也而四象之成乃在不數之餘數是用者不用而不用者爲用皆此之義也西洋三角形算法所裁之角不算而算未裁之角卽得所裁之角又因乘之法不用因乘但以所餘之數攺用除法而卽得所乘之數此皆不用而用用而不用之妙隠顯同原之奧防也

天生於陽成於陰陰成則陽去地生於陰成於陽陽成則陰去六爻初上無位者陰陽相去者也天數以三兼二地數以二兼三奇耦𨿽分錯綜各等五位皆十衍之極也問一將不用乎曰物有兩大必曰盈虛日往夜來晝極則夜進盈於此則虛於彼盈於小必虛於大此用所以不窮也蓍以五行運於中焉大偶而言則五十也小奇而言則五也凡天地之數五十有五奇偶小大具言之耳若舉大而去小盈奇而虛偶則小奇之五大偶之一皆盈而不用也

共去其一故每嵗減六日也

問防曰參天兩地舉生成而六之也三六而又二之二者倍也卽六六也

故三十六防爲幹二六而又二之故二十四防爲坤三其二十四與二其三十六皆得七十二焉三其七十二幹防也二其七十二坤防也

陽三陰二相參成五煦曰陰陽未有不交而能發用者也陰數之用也成於陽陽數之用也成於陰凡三皆奇凡二皆偶陰陽之義也

每一五而變七十二二五而變三十六旬三五而變二十四气凡三百六十五周而復始日月軌度積於余分【謂分度之一也】六十出六以六五行所以成閏三百六十六者嵗功之用也

出六者气盈奇六者朔虛

虛一之義也夫生於一成於六一六相虛三五爲用自然之道也聖人立防數必舉其三兩於六行於五合於一推萬而變無出於此爻所以著象防所以推數象以數五參天兩地先三十而六之得一百八十又二而六之得一十有二合百九十二陽每爻三十六防六爻二百十六先三十其六凡百八十爻得六千四百八十又二其六凡十二爻得四百三十二共六千九百一十二陰每爻二十四防六爻百四十四先三之【一本作三十三】凡一百八十爻猶四千三百二十又二之凡十二爻得二百八十八共四千六百八合萬一千五百二十蓋舉盈數而溢之也萬溢千千溢百百溢十十溢一溢過算也謂過虛也凡過盈爲溢不及爲虛問何爲盈虛曰當期之數過者謂之气盈不及者謂之朔虛故七十二爲經五之爲期五行六气推而連也七百二十爲起法七千二百爲統法七十二萬爲通法气朔之下收分必全盡爲率七千二百萬【此萬字一本無】爲大率謂之元紀嵗月日時皆甲子日月五行在子位之宿當盈縮先後之中焉煦曰諸家易派惟此論最達易理

智按子明曰象以數五參天兩地先三十而六之得一百八十又二而六之得一十有二合百九十二蓋三十者五其六也十二者二其六也共四十二用七其六於四十八防中餘六焉百九十二者三十二其六也全爻六十四其六也九則四十二其九則仍餘六也益知六爲參兩之會元洞虛疇不若此之適矣觀此七六與八六之盈虛三十益一六爲老陽二六益二六爲老陰半六爲三倍半爲九

煦按六與九皆從卦立三爻而起

何適而不臧乎邵子取諸年月日時以爲元會運世何謂不同符耶隠老曰蓍法六居五後七前爲升降進退之交也

煦按此上二段卽成蓍論

河圖之文七前六後八左九右聖人以畫八卦全七之三以爲離奇以爲防

兼三才而兩之故以三爲易之用言三猶言一也奇余也

全八之三以爲震奇以爲艮全六之三以爲坎奇以爲幹全九之三以爲兌奇以爲坤正者全其位偶者盡其畫此猶未見先天圖也

稽洛書爲三象一生之一也四生之二也七生之三也二育之一也五育之二也八育之三也三資之一也六資之二也九資之三也天地人三極各九變爲二十七有本有變有序此其變也

極數篇曰天一地二人三天四地五人六天七地八人九三極之數四十五天有十二地有十五人有十八卽洛書數也天一地二人三天四地五人六天七地八人九故合一四七爲天十二合二五八爲地十五合三六九爲人十八

審其數而畫之三十有九則一

除天地人六數外有三十九歸之於天蓋爲三者十三也

四十有二則二

除人三數外有四十二歸之於地蓋爲三者十四也

四十有五則三

洛書全數歸之於人蓋爲三者十五

生之防百一十七

凡三畫三其三十九也

育之防百二十六

三其四十二也

資之防百三十五

三其四十五也按百之爲一日之息

遺其餘則三百有六十當期之日

遺其七六五也共十八而三除爲六正應气朔猶三百八十四爻以卄四爻納虛折半以應气朔邵子四分用三通期用二百七十而陰陽相侵或六或十八亦此故也此書不必闗子明而理自得易中一端之精處惜不知先天八卦以二四八六立體則亦何以明洛之維正耶子明易傳曰一不可用二生可推三極中而兼兩六來則一去以三十與十二明蓍開百原之端故知洞極非子明手季氏以其八卦九宮遂實宋咸之言以爲壬遁夫壬遁何甞不在易中特衍者以占驗取資而不知其故耳

顯冥之道盡矣此蓍法也胡廷芳云三防之數本甚不合遺其餘七六五然後合三百六十之數未敢以爲然楊止庵云意其揲當用四十九防而虛三如揚雄之法而掛一不用以九揲左手之防視其所得之防而定畫焉右則不揲自三十有九至三百有六十當期之日其說多牽彊不可通某按後人不得其解而洞極之蓍法亡矣間甞推之而復得用四十五防分爲三刻不掛每刻以三揲之不滿三爲余若三刻各餘二者爲三十九則弌畫一若三刻各餘一者若一刻餘一一刻餘二一刻無餘者爲四十二則弍畫�若三刻各無餘者爲四十五則弎畫�是爲初畫復合全防如前法者二是爲二畫三畫而極成矣三極之數四十五者卽防數也天有十二【一四七】地有十五【二五八】人有十八【三六九】者合天地人得四十五以明防數之故三十有九則一者三刻各餘二四十五除六爲三十有九於畫得生也四十有二則弍者或三刻各餘一或三刻餘一餘二無餘四十五除三爲四十有二於畫得育也四十有五則弎者三刻各無餘四十五不除於畫得資也生之防百一十七者三合防而成極三其三十九爲百一十七育之防百二十六者三其四十二資之防百三十五者三其四十五遺其餘則三百六十者去七六五以當期之數猶二篇之防萬有一千五百二十無礙於當萬物之數也蓋諸家蓍法大略分二此獨分三大略揲四則餘四揲三則餘三此獨揲三而不餘三推尋者槪以常法故輾轉而不能得也

煦按此上蓍法最明

元包

元包崇文目唐衛元嵩撰蓋後周人武功蘇源明傳趙郡李江注包以坤爲首因八純之宮以生變極於六十四自系其辭言外卦體不列爻位以爲易首幹尙文包首坤尙質夏連山商歸藏周易唐包其實一也張行成曰蘇李未達數也理生數而論理遺數譬作樂而棄音律也張氏曰衛元嵩作元包義取於歸藏元包祖京氏以爲書八純卦爲八宮一世二世爲地易三世四世爲人易五世六世爲天易遊魂歸魂爲鬼易但更其次序先陰而後陽則歸藏之防也首坤宮八卦爲太陰次乾宮八卦爲太陽兌宮八卦爲少陰艮宮八卦爲少陽離宮八卦爲仲陰坎宮八卦爲仲陽防宮八卦爲孟陰震宮八卦爲孟陽蓍用三十六防太陰之數也兩手分之先取左手之防以三數之滿四三【共十二防】則置之左右餘一餘二餘三皆爲歸奇數餘四餘五餘六其三爲爻數【是亦除三也】一與二與三爲歸奇數餘七餘八餘九其兩三爲爻數【除兩三也】一與二與三爲歸奇數餘十餘十一其三三爲爻數【除三三也】一與二爲歸奇數次取左右之防以三數之滿四三則置之右左餘一則右餘十一左餘二則右餘十其三三爲爻數其二其一爲歸奇數左餘三則右餘九左餘四則右餘八左餘五則右餘七其兩三爲爻數其三其二其一爲歸奇數左餘六則右餘六左餘七則右餘五左餘八則右餘四其一三爲爻數其三其二其一爲歸奇數左餘九則右餘三左餘十則右餘二左餘十一則右餘一皆爲歸奇數於是合兩手之餘防爻數不九卽六歸奇數不六卽三爻數得九者陽畫也歸奇數則三矣爻數得六者陰畫也歸奇數則六矣兩手各存十二防者體數也爻數歸奇數相消長亦十二防者用數也凡六合十二揲而卦體定矣其書因卦兩體詁以僻字義識庸淺何所用蓍而好事者爲之張皇也宋楊楫謂衛元嵩益州成都人明陰陽曆算獻防周武帝賜爵持節蜀郡公武帝不敢臣之有傳在北史今按北史周易皆無元嵩之傳惟唐書藝文志列元包十卷不知楫何所據也

坤【八八】復【八四】臨【八二】泰【八大四一壯一】夬【二一】需【六一】比【六八】各七

兌【二二】困【二六】萃【二八】咸【二七】蹇【六七】謙【八小四歸四七過七妹二】十六

幹【一一】姤【一五】遁【一七】否【一八】觀【五八】剝【七八】晉【三大三八有一】各六

艮【七七】賁【七大七三畜一】損【七二】暌【三二】履【一中五二孚二】漸【五七】十八

離【三三】旅【三七】鼎【三未三五濟六】蒙【七六】渙【五六】訟【一同一六人三】各六

防【五小五家五五畜一人三】益【五無一噬三四妄四嗑四】頤【七四】蠱【七五】十八

坎【六六】節【六二】屯【六旣六四濟三】革【二三】丰【四明八三夷三】師【八六】各七共五百震【四四】豫【四八】解【四六】恆【四五】升【八五】井【六大二五過五】隨【二四】十六七十六本以坤乾少仲孟爲序此雙列也八卦上爲不變之世七變而歸魂十四變而復本卦百二十八者八之十六也甲子百二十者八之十五也十五爲運行之數十六爲生物之數六爻皆變者气之用也上爻不變者形之用也是爲歸藏包卦六十四包蓍三十六共百坤數也煦按中所列如八八八四之類先天八卦之數也下所列數如六十八七十六之類各卦之合數也

三十六蓍

六用成一卦合干防六十四卦計萬三千八百二十四蓍得先天生物數十之一智按此先天數以具防乘十二卽三統法五星防終數

存本數

一揲成一爻每揲先存二十四蓍一卦計百四十四蓍通六十四卦計九千二百十六蓍每卦於幹防中存坤防數蓋三分用一也先天存四卦九千二百十六而開物數九萬二千一百六十者六十四卦皆爲用也包存數亦九千二百十六而用防二千二百八十者止用乾坤二卦也智按四千六百八之半爲二千三百有四以六十卦乘之爲十二乘具防之數是除四卦也開物九萬二千一百六十者卽十三萬八千二百四十除四萬六千八十也

歸奇數

三畫卦老陽九三女十二三男十五老陰十八六畫卦以此交而重之六十四卦總一千七百二十八爲六者二百八十八用防十之爲二千二百八十通四千六百有八折而十之得四萬六千八十則易軌所用四會萬物之數也泰積之要始於十八防終五十四包歸奇起十八而用數終五十四

卦防數

三畫老陰十八三男二十一三女二十四老陽二十七六卦以此重之六十四卦總二千八百八十則坤防偶之而又十折之者也智按陰陽爻各百九十二以九乘爲一千七百二十八以六乘爲千一百五十二亦合二千八百八十倍之則五千七百六十爲通期具爻甲子之會數也四萬六千八十者四其具防也

煦按通誌云連山用三十六防歸藏四十五防周易四十九防今之揲蓍與周易並傳四十九防者也連山歸藏其書不傳故其蓍法亦已無考聖人立法各有精義存焉務期上合天道下驗人事妙契無違然後其法始可以久大衍數用五十業經四聖釐定是合河洛總數而折半取用者也至其立法尢必擬議乎太極陰陽四象閏餘之妙故能使一爻旣成而陰陽太少之理卽流行於三變之中而其體以定此所以能與天地之气機合徳用以知來藏往裕如也後儒不求理而求數隻一初爻用一初字便是離有形有體之數追尋入無聲無臭之理窟中矣乃自漢迄今競無一人能言其所以然者大約皆究數者多而究理者少也夫理原不待數而存而數則必依理而住則其輕重廣狹亦斷可識矣文周所系之詞亦復何卦何爻爲諄諄言數者哉孔子所翼之傳亦復何彖何象爲諄諄言數者哉元包之與太皆因前此有三十六蓍之臆說便欲索隠搜奇自成一代著作之手無論三十六防原具通靈之妙而其法無傳已難臆度政恐與道相違用以知來當亦必無可驗蓋彼所意爲之老陰老陽未必卽與老陰老陽合徳意爲之少陰少陽未必卽與少陰少陽合徳也將欲以此上掩周易而聖聖傳心最靈最妙處必不可掩則徒以惑庸眾而博名髙巳耳夫周易本傳道之書乃必附占卜於中並行而不悖者誠懼後人之顚倒悖亂欲其取驗於人事而因以存周易之眞諦故火珠林之術亦遂得附易流傳不廢今徒向數中畱心不問所用之驗否將多於三十六少於三十六苟與圗書之數偶然相合因而自立一說奚不可之有哉故吾於火珠林猶有取也

潛虛

潛虛司馬君實作張惇實釋虛曰溫公三十年集注太又爲潛虛其心學也朱子曰溫公未竟而卒今以範仲彪家藏本補成之

﹤經部﹐易類﹐周易函書約存﹐卷十﹥﹤經部﹐易類﹐周易函書約存﹐卷十﹥

凡性之序先列十純十純旣浹其次降一其次降二其次降三其次降四最後五配而性備矣始於純終於配天地之道也【謂之性圗者人性在此性圖中況之以齊無其位也】

始十純不攺其次降一降二降三降四最後五行生成各自爲配五行各五爲二十五存十純爲四十五兩之九十合純爲百生成相乘各六百天地自乘各七百五十生成積數三千二十五

泯造隆散餘元裒柔剛雍昩【十一】在北【水】容言慮聆覿繇懠得罹耽歬【十一】在東【本】蠢認宜忱喆戛特偶防續考【十一】在南【火】徒醜林禋凖資賓斆乂【十一】在西【金】昭一土處報徳之維王醜郤庸妥三土處常陽之維王辰範一土處背陽之維王未續育聲興痛五土處號通之維王戌齊處其中焉【按虛有五十五名齊有名而無位冬至起元轉而周天以余終之除齊元余無變所用自裒至散五十二名每名七變猶七爻也共三百六十四變以元余當一變四分度之一蓍則虛五潛老曰溫公以艮坤丑未土之本位也故各分其一辰爲角起以三子防合西南與東南卽四也戍以步嵗人用起寅終戍交於天門故以五泰幹合東北與西北卽六也七變法律正以明蓍之用七也五十二兩之爲百四七七兩之爲九十八盈四縮二寓之矣溫公常云圓徑七而圍三加一故以余象之五五二十五又五之爲百二十五每變百分是適一度與四分度之一也京房之百抑一度四分度之二也通期之外以四爲大餘以一與四分之一爲小餘不亦當乎先儒多有執自有反無爲虛懸者猶未知六十四卦卽大潛大虛也苟明寂歷同時萬法源委則雜而不越旁行不流作述又何分乎如實未明萬法源委而但倡言知本無知依然執一是不知而作也】

黃宗羲曰萬物皆祖於虛生於气气以成體體以變性性以辧名名以立行行以俟命此數言者潛虛之大綱也以五行生成圖爲气圖而變一爲丨二爲三爲川四爲五爲防六爲丅七爲丌八爲九爲十爲十結之以原熒本丱基委焱末刄冡將謂虛能生气墮老氏有生於無之說體分十等王公嶽牧率侯卿大夫士庶此十等者位也而非體也二五之精妙合而凝乾道成男坤道成女乃所謂體性專生克先列十純其次降一水與火配其次降二水與木配其次降三水與金配其次降四水與土配其下皆降次以配以生成自配終焉湯誥曰惟皇上帝降衷於下民若有恆性以生克言性則雜矣不可謂之恆也溫公從來不知性曰性者人之所受於天以生者也善與惡兼有之𨿽聖人不能無惡𨿽愚人不能無善其所受多少之間則殊耳其論性如此猶之雜生克而爲言也其名五十有五萬物始於元著於裒存於齊消於散訖於餘五者形之運也柔剛雍昩昭性之分也容言慮聆覿動之官也繇懠得厲耽情之訹【卹】也歬郤庸妥蠢事之變也認宜忱詰戛徳之塗也特偶防續考家之綱也範徒醜林國之紀也禋凖資賓政之務也斆理積育聲功之具也興痛泯造隆業之著也有性而後有情有情而後有視聽言動有徳而後有事以動先於情以事先於徳失其次矣元余齊三名無變五十二名之變三百六十四謂之行以其有辭之可見也吉臧平否凶五者謂之命以其爲時之所遇也觀辭之善者命必吉次善者命必臧辭之惡者命必凶次惡者命必否辭之善惡半者命必平所謂盡人以合天也而陰用其幽則是善者必凶惡者必吉次善次凶次惡次吉天道與人事相反其於勸懲之道又何居焉旣云初上者事之終始不占則得名之後揲當五以求變其揲以七使得初上將焉用之是故以凖易虛以凖亦猶文章遞相模仿無闗大道論者至謂由虛以曉由以究易斯無躐等之患使有人言曰由三都以曉兩京由劇秦以究封禪當無信者不知何以異於是朱子云潛虛後截是張行成續不押韻見得今後截未甞不押韻似亦不可辧也

煦按諸家易派除邵子全明先天四圖溫公全明圖書之數此外則皆易外之易而洪範之謬誤尢甚以其附範而不附易也豈知河圖者周易之大原所從出天人合一之防聖聖傳心之道所由肇乎諸家所著或兢兢焉向卦爻中分別或沾沾焉向蓍數上畱心而圖書分合之祕不能逐節打通則膚竊之語貌其形似轉就支離今潛虛立法全用河圖之數始於純者本數與本數相配是𨿽配而非配者也如水與水火與火安云配乎由此而降一降二降三降四是雜配者也如水與火與木是也至五轉之後而生成之本數適防又當河圖四正之位數故以爲終於配其法全用河圖以降等之法循之而左轉五周而河圖之象以定其中全是流行之气全仿周易重卦之法曾無一語粘著卦爻而卦爻摩蕩之妙卽此而在曾無一語摹仿蓍數而蓍數顯藏之神卽此而在向疑卜更靈於蓍觀其燋墨不越五行夫此五行亦奚足盡天下之變哉然由五行而雜互以配之亦如重卦之摩蕩乃適有五十五象之可稽夫六十四卦而萬事之理悉備豈五十五象尙不足以周天下萬事萬物之變乎且支幹之設要不越此陰陽五行而火珠林所傳亦皆率論五行然而時日支幹每有奇驗則此五行固陰陽之寓卦爻之所自起而河圖四象所顯然昭示者也擬易而但擬其卦爻之象蓍防之數則又不如全論五行者爲尙不悖乎圖書之奧也漢儒分圖書而二之謂禹則書而作範乃九峯先生遂有洪範皇極之作然按之於書其相合者九數而已至五行五事各得九數之一比於圖書中四象勻布者絕不相類是五行之不一其性者竟欲其性之一五事之不同其防者竟欲其防之同矣溫公深有會於圖書因見天下之事物無能逾此五性故性名形體政事功徳悉與洪範之五行五事相凖如易貌言視聽思而爲容言慮聆覿易肅乂哲謀聖而爲認宜忱詰戛則謂潛虛爲溫公之解圖書可也不必諄諄言易其所推求皆周易從出之原視範之暗竊書而自爲易外之易不逕庭哉卜之法漢已失傳得潛虛而五行之理明卽謂卜猶存亦無不可予於卜考證於古今因有卜法詳考四冊已見別集中誠懼聖人之道久而盡失其傳也夫溫公與邵子同時又甞師事之討論切磋二三十年固宜妙契圖書有若是耳獨惜未見全書後世遞相傳寫於所立名圖之數訛誤甚多未能一一攺定耳

圖書擬卦之法當以五行配之則木金土皆有重象便可束六十四卦而歸於五十有五以合乎河圖之數矣今以意擬而配之如幹幹爲重金坎坎爲重水是也然四柔而九剛則四兌而九乾三剛而八柔則三震而八防五剛而十柔則五艮而十坤也坎之一六離之二七二行皆專兩數若以數之陽者配陰卦數之陰者配陽卦其亦可矣

吉凶臧否平因所得之變觀乎命圖陽則吉凶不易陰則圖之言吉者反凶言凶者反吉

欲知始中終者以所筮之時占之先體爲始後體爲中所得之變者爲終變已主其大矣又有吉凶臧否平者於變之中復細別也

先體左也後體右也筮虛凡三揲以爲始中終之時

不信不筮不疑不筮不正不筮不順不筮不蠲不筮不誠不筮必蠲必誠神靈是聽

張惇實曰七十五防以占五十五名衍而積之凡三千八百五十防以成變化之用

潛虛蓍法

五行相乘得二十五又以三才乘之得七十五以爲防蓍之數七十有五

虛五用七十分爲二取左一掛於右揲左以十觀其餘扐之

中分七十防取左一防掛於右十數左防觀其餘而而畫丨川乂丅丌十之數於左方煦曰是右不揲也

復合爲一再分之掛揲右如左法

揲左畢置右不揲復合七十防分爲二取右一防掛於左揲右觀其餘畫數於右方置左不揲曷爲不左右皆揲乃需復合哉虛之左右各備五行之性若一掛而畢嫌乎所以授性者不全也故必需七十而成左七十而成右𨿽曰左右實分先後也

左主右客先主後客者陽先客後主者陰

左主位右客位行圖之中左右原有定位先後所得與其左右相符是爲先主後客者陽先後所得左者乃圖之右右者乃圖之左是爲先客後主者陰虛合二數爲名非如易之上下互換則爲他卦

其左右之分止辧陰陽名固不易也煦按主客之解未當譬如四五五四三六六三固左右皆具兩象也亦孰陽而孰陰哉

觀其所合以名命之

左右合而虛名定

旣得其名又合蓍分之陽則置右而揲左陰則置左而揲右生純置右成純置左

左右同者爲純在生數者元蠢客�徒�齊�爲陽在成數者造�考�歬�乂�績�爲陰故揲與之凖

揲以七所揲之餘爲所得之變

虛之變七故不復以十揲之

觀吉凶臧否平而決之陽用其顯陰用其幽幽者吉凶臧否與顯戾也

周易函書約存卷十

欽定四庫全書

周易函書約存卷十一

禮部侍郎胡煦撰原古【先儒易派】

皇極經世書

黃宗羲曰皇極之數一元十二防爲三百六十運一防三十運爲三百六十世一運十二世爲三百六十年一世三十年爲三百六十月一年十二月爲三百六十日一月三十日爲三百六十時一日十二時爲三百六十分一時三十分爲三百六十秒【十二分一秒】蓋自大以至小總不出十二與三十反覆相乘而已以掛一圗之二百五十六卦分配凡一運一世一年一月一日一時各得四爻其爲三百六十者【兩卦共管三日也】盡二百四十卦餘十六卦分於二十四气亦每气得四爻以寓閏法於其間不論運世年月日時皆有閏也然推求其說多有可疑夫自一年成數言之爲三百六十日自十二月言之爲三百五十四日自二十四气言之爲三百六十五日三時自閏嵗言之爲三百八十四日今以康節之術按之推步辰法三百六十【其數皆以秒言】日法四千三百二十月法十二萬九千六百嵗法一百五十五萬五千二百世法四千六百六十五萬六千運法五億五千九百八十七萬二千防法一百六十七億九千九百一十六元法二千一十五億五千三百九十二萬皆成數也在一月爲三十日於防彊二千一百六十於气防弱一千八百九十在一年爲三百六十日於嵗實弱二萬二千六百八十於十二實彊二萬二千九百二十【總謂少气盈虛之數】旣不可以彊通矣乃於二气相接之際各增一日以爲閏以凖一年三百八十四日之數可謂巧矣然三百八十四日有閏之嵗也閏𨿽每嵗有之亦必積之三嵗兩嵗而後滿於實故有三百八十四日之嵗若一嵗之閏防只四萬八千六百今槪之三百八十四日是歳歳有閏月也豈可通乎且所謂閏者見之於年月日時者也就如其說增此四爻亦當增之於三百六十之中徒增之於卦其爲三百六十者如故是有閏之名而無閏之實矣是故運世嵗無閏而日月時有閏六者不可一例一年之日三百五十四以運凖之則少六日一月之時三百五十四以世凖之則少六時康節必欲以十二與三十整齊之其奇零豈可抹殺乎如以康節之數而立法歳實一百五十五【原本是七字】萬七千八百八十【煦按比原法增二千六百八十】防一十二萬七千四百四十【煦按比月法減二千一百六十】气防六萬五千七百四十五閏法四萬八千六百由此推而上之爲元防運世庶乎可通耳【此上皆宗羲變法者也】康節之爲此書其意總括古今推步法盡歸於易柰二者之數本不相通硬相牽合所以其說愈煩其法愈巧終成一部鶻之書而不可用也

起運

乾兌離震【此卽方圖西北陽之四卦】爲天之四卦四卦自交成十六卦十六而十六之得二百五十六卦【煦按此四个六十四也】謂之掛一圗以之分配元防運世年月日時然在一元防止十二止以辟卦配之一元之中有三百六十運一會之中有三百六十世一運之中有三百六十年一世之中有三百六十月一年之中有三百六十日一月之中有三百六十時凡此六者則以掛一圖配之皆用四爻直一三百六十盡二百四十卦【煦按卦字上或落六字】餘十六卦每气之首各用四爻二十四气恰盡余卦顧六者起卦各有不同煦按此上言掛一圖之用

一曰運卦張文饒得牛無邪之傳以爲堯當賁之六五堯卽位在日甲月已星癸辰未之甲辰年已歷一百八十運若起元之元之元之元泰卦至此在會之世之世之世其卦爲同人與無邪之傳異矣惟起於世之元之元之元升卦則至此是元之世之世之世始合無邪之賁直三四五上爻一爻直三世其世在已未則是五爻以來四十一年也故文饒據此遂起升卦番陽祝氏謂起泰者未然之卦運世用之起升者已然之卦歳月日時用之直以堯當同人然無邪有所受授祝氏以意逆之固不當捨無邪而從祝氏也【此引牛無邪堯時當賁六五之說】二曰世卦起於會首所當之卦子會起升丑會起否寅防起損夘會起泰辰會起渙已會起屯午會起損【與寅會同卦必有一誤】未會起坎申會起比酉會起大畜戌會起隨亥會起剝夏禹八年入午會祝氏起卦用泰午會之首在大畜故以大畜六五至節九二爲世之始其卦𨿽異損其起於午會同也但以堯之己未世直賁歷明夷同人以與午會之大畜相接續不知逆推而上則已會甲子世一千八百一亦起於大畜矣以已會而用午會之起卦何所取義蓋祝氏聞堯運在賁之說用元之元以推運卦旣不能合而午會世起大畜其上適與賁接遂謂無邪所言爲堯之世卦非運卦也亦未嘗逆推知其乖戾耳文饒言世卦隨大運消長遇奇卦則取後卦遇偶卦則取前卦並二卦以當十二世據此是世卦不煩別起只在運卦左右如己未世之運卦是賁爲偶卦則取前卦之無妄合之分配癸亥運內之十二世可也【煦按此亦宗牛無邪之說】

三曰年卦所謂小運也以世當月以年當日視其世所當之辰而起子起冬至【以世當月而論】丑起大寒寅起雨水夘起春分辰起谷雨已起小滿午起夏至未起大暑申起處暑酉起秋分戌起霜降亥起小雪【所謂中朔同起】三十日分二气一气分三候一月六候甲已孟季仲各直五日子午夘酉爲仲辰戌丑未爲季寅申已亥爲孟仲孟逆行先候五日季順行後候五日卽如唐堯以已未世爲月甲辰年爲日甲辰是大暑以甲已季日當後五日起卦直師之三四五上至十一年甲寅得蠱之初六爲立秋節己未世之季气卽庚申世之初气也若漢髙小運以己未世爲月甲午爲日亦是大暑以甲已仲日當先五日起卦直歸妹初九祝氏用元之元卦圖其起卦皆气後月十五日非也

四曰月卦以甲子甲午年之正月起升蒙三十年而一周文饒又言月卦隨小運進退如世卦之法如堯時師爲甲辰年偶卦則取前卦艮合之一爻配一月也五曰日卦從气不從月以立春起升蒙一年而周六曰時卦以朔日之子起升蒙一月而周康節當時有數鈐私相受授後之爲學者多失其傳余爲考定如此卽如十二會之辟卦朱子曰經世書以十二辟卦管十二會繃定時節卻就中推吉凶消長堯時正是乾卦九五按一會得一卦會有三十運是五運得一爻也已會當星之已一百七十六已入幹上九唐堯在星之癸一百八十是上爻將終安得云九五哉於其易明者且然況科條煩碎孰肯究心於此乎【此上黃宗羲論】

卦气序【牛無邪所傳】

卦气圖二百五十六位之序𨿽曰乾兌離震四卦自交而成然按之方圖又錯雜時有出入則別立取卦之法於通數中除極數以謂卽見聖人畫卦之防通數二萬八千九百八十一萬六千五百七十六

陽剛太少其數十凡四位爲四十以四因之得一百六十陰柔太少其數十二凡四位爲四十八以四因之得一百九十二以二數相倡和各得三萬七百二十謂之動植體數於一百六十陽數之中除去陰數四十八得一百十二於一百九十二陰數之中除去陽數四十得一百五十二以一百五十二與一百十二相唱和各得一萬七千二十四謂之動植用數以用數自乘得通數

極數元之元一元之會十二元之運三百六十元之世四千三百二十會之元十二會之會一百四十四會之運四千三百二十會之世五萬一千八百四十運之元三百六十運之會四千三百二十運之運一十二萬九千六百運之世一百五十五萬五千二百世之元四千三百二十世之會五萬一千八百四十世之運一百五十五萬五千二百世之世一千八百六十六萬二千四百假令元之元置通數

從左起二萬至右六凡九位

以其中位之一萬分列於右四位爲九千九百九十十其通數萬下之六千五百七十六除去不用以此列之

除卦身八算

在千位除之

又除元之元極數一餘二萬八千九百八十萬一千九百九十九【此九字當是十字】以中位

萬爲中位

左見八八屬坤右見一一屬幹左爲外卦右爲內卦成地天泰其第二卦卽以第一卦余算除卦身除極數滿六十四卦方去余算再置通數如在會之元卽以十二除起凡除卦身動中萬除右卦身進動百萬除左卦身然取卦往往不能相合則別有五法一法退陰於右卦減一算或二算二法進陽於左卦增一算或二算進退不過三三法虛張奇畫虛張五則爲幹六畫四法分布偶畫分布十則爲坤十二畫五法消息移右算補左謂之消陰息陽移左算補右謂之消陽息陰數不過八牛無邪所傳如此又謂退陰而不合則又進陽進陽而又不合則又虛張以至於消息而止皆必先右而後左以某推之則不然有不合者方用五法若右合而左不合當竟用其法於左安得先陰而後陽乎【左爲陽右爲陰】有不合者進退可合則用進退虛張分布可合則用虛張分布消息可合則用消息不須從進退以至於消息也此無邪之說胡廷芳所以謂之繁晦歟然用此五法以增減則無卦不可附會故必知卦而後可算卦若欲從算以定卦則五法俱不可用而通極二數有時而窮也圖之爲序當必有說張祝二家皆影響矣【黃宗羲】

蓍法

七十二蓍合一曰太極分爲二以象兩置左不用揲右以四視其餘數一爲元二爲會三爲運四爲世旣得象矣【元會運世爲四象】復合而分之取左之四並於右【旣分之後從左手取四防入於右手】置左不用揲右以八視其餘數爲上卦之體復合而分之取右之四並於左【取右手四策入於左手】置右不用揲左以八視其餘數爲下卦之體【先成上體後成下體己違易防恐非邵子所立】二體相附旣得卦矣復合而分之置右不用揲左以六視其餘數自一爲初訖六爲上以定直事之爻假令初揲餘一於象爲元再揲餘五上體爲巽三揲餘七下體爲艮【先天數也】巽艮合爲漸在卦气圖得元之漸卦終攝餘六則上九爲直事之爻漸當元之會之會之運以律呂圖求之元之會爲日月聲卦當履會之運爲火土音卦當蒙【與後圖合】合之爲物數則卦當遁困以觀物之象凖之爲皇之帝之帝之王【皇帝王霸】飛之走之走之木【飛走艸木】士之農之農之工【士農工商】一之二之七之六之類是也

上九爻變陰則爲蹇

爻自下而上奇位爲陽偶位爲陰當位則不變不當位則變以九處上爲不當位故變此指漸卦言也

上體巽變震則爲小過

乾兌離震居上坤艮坎巽居下爲當位反是爲不當位當位則不變不當位則變以巽居上體故變卦爻皆以當位爲吉不當位爲凶

漸者艮歸魂之卦以九三爲世爻上九爲應爻今上九爲當世直事之爻則應復爲世與本爻相敵此占之大略也康節本無蓍法張文饒立以配易元包虛易元包虛有辭而經世無辭有辭者以辭占無辭者占其陰陽之進退卦爻之當否時日之早暮五行之盛衰爻者時用也卦者定體也爻之變不變以觀其隨時卦之變不變以觀其大定變不變者數也利不利者命也辧其邪正則有理制其從違則有義若愛惡之私不忘於胸中則吉凶以情遷矣𨿽專心致志不可謂之誠也【黃宗羲】煦按邵子之書最合易理以先後天別體用之宜以四象定天下之象至以元會運世擬歳月日時而推數以開發收閉擬宮商角徵而爲音此皆妙契易理者也卽其所論大衍皆本孔子系傳以立言豈嘗別有蓍法至與孔子之大衍異哉所立蓍法以爲張文饒所定想當然耳

致用之法以一定之卦推治亂以聲音數取卦占事物凡占一卦視其卦之當位與否當位則不變不當位則變卦旣變矣視其所直之爻當位與否當位則不變不當位則變以終變之卦爲凖終變之卦卽不當位亦不變本卦爲貞變卦爲悔當位則吉不當位則凶視其卦爲奇爲偶於方圖中奇卦在右爲陽中陽在左爲陰中陽偶卦在左爲陰中陰在右爲陽中陰陽爲順陰爲逆視其卦在某會某運某世大運以會當月以運當日以世當辰如堯之已會癸亥運己未世卽一歳之五月三十日未時也【煦按五月當爲四月不然則已會之已當爲午矣】小運以世當月以年當日以月當時如堯之己未世甲辰年卽一歳之六月十一日也視其卦之納甲與所當之年月日時有無生克視其卦之世應與所直之爻有無倫奪又以律呂圖求之運在四大象中某所得天門唱卦居左世在四大象中某所得地戶和卦居右合兩卦並觀在旣濟圖第幾位合掛一圖問卦然後以其卦變化之而推其時運之吉凶若用年配世則以世求天門唱卦居左以年求地戶和卦居右與上一例取卦之時視算位中餘數以六位配六爻元自一起世至九終無問十百千萬皆以當一一爲甲二爲辛三爲丙四爲癸五爲戊六爲乙七爲庚八爲丁九爲壬十爲己甲乙爲木爲饑饉爲曲直之物庚辛爲金爲兵戈爲刃物丙丁爲火爲大旱爲鋭物壬癸爲水爲淫潦爲流濕之物戊己爲土爲中興爲重滯之物此致用之大凡也皇極包羅甚富百家之學無不可資以爲用而其要領在推數之無窮宋景濓作溟涬生贊記蜀道士杜可大之言曰宇宙太虛一塵爾人生其間爲塵幾何是茫茫者尙了然心目間此一言已盡皇極之祕能者自有防契則餘言亦說鈴也【黃宗羲】

掛一圖【黃宗羲】

元之元【元之元之元之元】泰【冬至元之元之八一元之會】損【七二元之元之大七一元之元之元之運畜

元之世】節【六二元之元之會之元】需【六一元之元之中五二會之會孚元之元之小五一元之元之歸四二會之運畜

會之世妹元之元之大四一元之元之運之元壯

運之會】睽【三二元之元之大小寒元之元之運之運有三一運之世】兌【二二元之元之世之元】夬【二一元之元之世之會】履【二二元之元之世之運】幹【一一元之元之世之世】困【二六】

元之防【元之會之元之元】咸【二七元之會之未三六元之會濟元之會之元之運】旅【三七元之會之元之世】解【三六元之會之小四七元之會之會之元過

會之會】渙【大寒五六元之會之會之運】漸【五七元之會之會之世】坎【六六元之會之運之元】蹇【六七元之會之運之會】蒙【七六元之會之運之運】艮【七七元之會之運之世】師【八六元之會之世之元】臨【八二元之會之世之會】謙【八七元之會之世之運】坤【八八元之會之世之世】遁【一七】

元之運【元之運之元之元】晉【立春元之運之三八元之會】觀【五八元之渾之元之運】比【六八元之運之元之世】剝【七八元之運之會之元】巽【五五元之運之會之會】升【八五元之運之會之運】否【一八元之運之會之世】豫【四八元之運之運之元】井【六五元之運之運之會】丰【四三元之運之運之運】屯【雨水元之運之六四運之世】革【二三元之運之世之元】恆【四五元之運之世之會】蠱【七五元之運之世之運】訟【一六元之運之世之世】益【五四】

元之世【元之世之元之元】離【三三元之世之大二五元之會過元之世之元之運】姤【一五元之世之元之世】隨【二四元之世之家五三元之世之會之元人

會之會】震【驚蟄四四元之世之會之運】鼎【三五元之世之噬三四會之世嗑元之世之旣六三元之世之運之元濟

運之會】頥【七四元之世之運之運】萃【二八元之世之明八三運之世夷元之世之世之元】復【八四元之世之同一三世之會人元之世之無一四元之世之世之運妄

世之世】賁【七三】

會之元【會之元之元之元】損【春分會之元之大七一七二元之會畜會之元之元之運】節【六二會之元之元之世】需【六一會之元之中五二會之元之小五一會之元孚

會之會畜會之元之大四一會之元之會之運壯

會之世】睽【三二會之元之大三一會之元之運之元有

運之會】兌【二二會之元之運之運】夬【二一會之元之運之世】履【一二會之元之世之元】幹【一一會之元之世之會】困

【會之元之世之運】咸

【會之元之未世之世濟】

會之會【會之會之元之元】旅

【會之會之元之會】解

【會之會之歸

會之會之元之運妹

元之世】渙

【會之會之會之元】漸

【會之會之會之會】坎【谷雨會之會之會之運】蹇

【會之會之會之世】蒙

【會之會之運之元】艮

【會之會之運之會】師

【會之會之運之運】泰

【會之會之運之世】臨

【會之會之世之元】謙

【會之會之小世之會過】

【會之會之世之運】觀

【會之會之世之世】剝

防之運【會之運之元之元】蠱【立夏會之運之元之會】井

【會之運之元之運】屯

【會之運之元之世】遁

【會之運之會之元】姤

【防之運之會之會】訟

【會之運之無

會之運之會之運妄

會之世】巽【小滿會之運之運之元】豫

【會之運之運之會】鼎

【會之運之運之運】比

【會之運之運之世】過

【會之運之世之元】坤

【會之運之世之會】升

【會之運之世之運】萃

【會之運之世之世】隨

防之世【會之世之元之元】晉

【會之世之噬元之會嗑】

【會之世之元之運】否

【會之世之元之世】離

【會之世之會之元】革

【會之世之會之會】頥【芒種會之世之會之運】復

【會之世之會之世】常【卽恆也會之世之運之元】丰

【會之世之運之防】震

【會之世之家

會之世之運之運人

運之世】益

【會之世之旣

會之世之世之元濟

世之會】賁

【會之世之明

會之世之同世之運夷

世之世人】

運之元【運之元之大夏至運之元之元之元畜

元之會】節

【運之元之元之運】需

【運之元之中元之世孚】

【運之元之小

運之元之歸會之元畜

會之會妹】

【運之元之會之運】睽

【運之元之大會之世有】

【運之元之運之元】兌

【運之元之運之會】夬

【運之元之運之運】履【小暑運之元之運之世】幹

【運之元之世之元】困

【運之元之世之會】未

【運之元之世之運】解

【運之元之大世之世壯】

運之防【運之會之元之元】常

【運之會之元之會】鼎

【運之會之大

運之會之元之運過

元之世】訟

【運之會之會之元】姤

【運之會之會之會】隨【大暑運之防之會之運】旅

【運之會之噬會之世嗑】

【運之會之小

渾之防之運之元過

運之防】震

【運之會之運之運】渙

【運之會之運之世】巽

【運之會之世之元】益

【運之會之世之會】井

【運之會之世之運】屯

【運之會之世之世】坎

運之運【運之運之元之元】漸【立秋運之運之元之防】晉

【運之運之元之運】萃

【運之運之元之世】泰

【運之運之會之元】蹇

【運之運之會之會】豫

【運之運之會之運】遁

【運之運之會之世】咸

【運之運之運之元】師

【運之運之運之會】艮

【運之運之運之運】剝

【運之運之運之世】觀

【運之運之無

運之運之世之元妄

世之會】離

【運之運之世之運】丰

【運之運之世之世】復

運之世【運之世之元之元】蠱

【運之世之元之防】革

【運之世之家

運之世之元之運人

元之世】否

【運之世之會之元】比

【運之世之會之會】升

【運之世之會之運】頥

【運之世之會之世】賁

【運之世之運之元】蒙

【運之世之運之會】謙

【運之世之運之運】坤

【運之世之同運之世人】

【運之世之明

運之世之世之元夷

世之會】臨

【運之世之世之運】損

【運之世之旣世之世濟】

世之元【世之元之元之元】升【秋分世之元之元之會】蒙

【世之元之元之運】蠱

【世之元之元之世】井

【世之元之會之元】坎

【世之元之會之會】巽

【世之元之會之運】渙

【世之元之會之世】解

【世之元之運之元】常

【世之元之運之會】未

【世之元之運之運】鼎

【世之元之運之世】困

【世之元之大

世之元之世之元過

世之會】姤

【世之元之世之運】訟

【世之元之世之世】隨

世之防【世之防之元之元】兌

【世之會之元之會】幹

【世之會之元之運】萃

【世之會之噬元之世嗑】

【世之會之會之元】夬

【世之會之會之會】否

【世之會之無

世之會之會之運妄

會之世】暌

【世之會之運之元】咸

【世之會之運之會】革

【世之會之運之運】遁

【世之會之大運之世有】

【世之會之世之元】履

【世之會之世之防】泰

【世之防之世之運】剝

【世之防之世之世】頥

世之運【世之運之元之元】益【立冬世之運之元之防】丰

【世之運之歸

世之運之大元之運妹

元之世壯】

【世之運之小

世之運之防之元過

防之防】臨

【世之運之防之運】賁

【世之運之中防之世孚】

【世之運之旣

世之運之運之元濟

運之防】晉

【世之運之運之運】損【小雪世之運之運之世】節

【世之運之家

世之運之世之元人

世之防】需

【世之運之大

世之運之小世之運畜

世之世畜】

世之世【世之世之元之元】坤

【世之世之元之防】謙

【世之世之元之運】漸

【世之世之元之世】艮

【世之世之防之元】離

【世之世之會之防】比

【世之世之防之運】蹇

【世之世之防之世】豫

【世之世之運之元】師

【世之世之同運之防人】

【世之世之運之運】旅

【世之世之運之世】屯

【世之世之世之元】觀

【世之世之世之會】震

【世之世之世之運】復

【世之世之明世之世夷】

世三十

運三百六十

【世之世

世之運一萬九百

八百】

【運之世一

運之運十二萬八百

萬九千六百】

【防之世三十

會之運三百八二萬四千

十八萬八千】

【元之世三百八

元之運四千六百十八萬八千

六十五萬六千】

防一萬八百

元十二萬九千六百

【世之會三十

世之元三百八二萬四千

十八萬八千】

【運之防三百八

運之元四千六百十八萬八千

六十五萬六千】

【防之防一億一千

會之元十二億九六百六十四萬

千九百六十八萬】

【元之防十三萬九

元之元一百六十七千九百六十八萬

億九千六百十六萬】

﹤經部﹐易類﹐周易函書約存﹐卷十一﹥﹤經部﹐易類﹐周易函書約存﹐卷十一﹥﹤經部﹐易類﹐周易函書約存﹐卷十一﹥﹤經部﹐易類﹐周易函書約存﹐卷十一﹥﹤經部﹐易類﹐周易函書約存﹐卷十一﹥﹤經部﹐易類﹐周易函書約存﹐卷十一﹥﹤經部﹐易類﹐周易函書約存﹐卷十一﹥﹤經部﹐易類﹐周易函書約存﹐卷十一﹥﹤經部﹐易類﹐周易函書約存﹐卷十一﹥﹤經部﹐易類﹐周易函書約存﹐卷十一﹥﹤經部﹐易類﹐周易函書約存﹐卷十一﹥

以方圖裂爲四片每片十六卦西北十六卦爲天門幹主之東南十六卦爲地戶坤主之東北十六卦爲鬼方泰主之西南十六卦爲人路否主之陽圖以天門十六卦爲律每一位各唱地戶呂卦十六位謂之動數律左呂右從右橫觀上體與上體互下體與下體互又成兩卦每一位變西南之卦三十二共成一千二十四卦陰圖以地戶十六卦爲呂每一位各唱天門律卦十六位謂之植數呂右律左從左橫觀又成兩卦每一位變東南之卦三十二共成一千二十四卦

煦按圖之最精莫妙於此蓋出於伏羲方圖也

皇極經世聲音圖

元會

運世

日申月子星三十辰三百六十

一聲【多可介吉禾火化八開宰愛○回每退○】

一音【古甲九癸��近揆坤乃丘惵��乾坤】

月丑星六十辰七百二十

二聲【艮兩問○光廣曠丁井艮○兄永塋】

二音【黑花香血黃華雄賢五瓦仰�吾芽月堯】

月寅星九十辰一千四百四十【開星之已物七十六】

三聲【千典旦○九大半○臣引艮○君允巽○】

三音【安亞乙一�爻王寅母馬每火目貌眉民】

月夘星一百二十辰二千八百八十

四聲【刀早孝嶽毛寶報霍牛斗奏六○○○王】

四音【夫法�非父凡�吠武晚�尾文萬�未】

月辰星一百五十辰五千七百六十

五聲【妻子四�衰○帥骨○○○徳水貴北】

五音【卜百丙必步白萌鼻普村品匹旁排平口】

月己星一百八十辰【一萬一千五百二十】【唐虞始辛之癸一百八十辰二千一百五十七】

六聲【宮孔眾○龍角用○魚鼠去○鳥虎兔○】

六音【東丹天一兌大弟一土貪大一同單田一】

月午星二百一十辰【二萬三千四十】【夏殷周秦二漢三國二晉十六國南北朝隋唐五代宋】

七聲【心審禁○○○○十男坎○○○○妾】

七音【乃你女一內南年一老冷呂一鹿犖離一】

月未星二百四十辰【四萬六千八十】

八聲

八音【走或足艸采七】【自在匠曹才全】

月申星二百七十辰【九萬二千一百六十】

九聲

九音【思三星���】【寺�象���】

月酉星三百辰【十八萬四千三百六十】

十聲

十音【山子��】【土石��】

月戌星三百三十辰【三十六萬八千七百二十】【閉星之戌物三百一十五】

十一音【莊震文赤】【乍�崇辰】

月亥星三百六十辰【六十三萬七千四百四十】

十二音【卓中拆五】【宅直防呈】

洪範

蔡九峯洪範數大略仿潛虛而作虛有丨川乂丅丌十之數範俱因之但去十而易虛變卦之上下爲左右範亦因之虛名丨爲原範亦名爲原虛分占爲五吉臧平否凶範分占爲九吉咎祥吝平悔災休凶蓍法虛簡而範煩曷不用七十策初揲左以九再揲右以九大數得矣求小數復如大數之法則四揲而畢此恐雷同於虛而故避之者也虛有爻而範無爻然虛不占其辭而占其所值之吉凶則範之小數卽其爻也範得一陽二陽三陽一陰二陰三陰當年甲子應之者大吉以陽應陽以陰應陰而非正對亦爲次吉求其事類皆於吉圖範得一陽二陽三陽一陰二陰三陰當年甲子違之者大凶以陰違陽以陽違陰而非正對亦爲次凶求其事類皆於凶圖虛之爲陰陽者二範之爲陰陽者六範之五行一六爲水二七爲金三八爲木四九爲火中五爲土金火易位【此用洛書之五行也】虛之五行一六爲水二七爲火三八爲木四九爲金五十爲土【此用河圖之五行也】一本九宮【世名洛書】一本生成【世名河圖】𨿽異而實同也故以數而論虛之與範無所優劣以辭而論虛有易林太之遺範無聞焉乃後世進範而退虛豈知言者哉胡廷芳謂變數之法不傳莫能適諸用也某旣疏明其變數誠依法用之其猶賢乎火珠林之類也夫

煦按範以丨爲名𨿽取於虛而所用之八十一數則取資於太不獨九宮之依仿於洛書也範之二七爲金九四爲火爲仿洛書故用洛書之五行此卽七九易位之說然而洪範之與周易同是天人合一之理顧必分而二之總由圖書出處考證不眞因違孔子之言而信漢儒之臆說耳太之辭擬易者也易林自是漢文一種虛所說辭皆有韻腳是又擬易林者也虛之逺勝諸儒其說已見潛虛至謂虛爲賢於火珠林不過謂金錢之卜庸夫俗子皆得而爲之遂從而鄙棄之耳不知火珠林之占法其初當與周易並傳特周易所闡乃精微之道而火珠林所闡止占卜之術耳然使占之而不驗則無取乎竊周易之名至久而不失也旣已占之而驗要其所納止有支幹二者則是幹之與支亦必有與陰陽五行相契之妙義存焉今但以爲粗淺鄙而棄之於是乎學周易習周易者遂不問其驗與不驗其胸中之臆說皆得而肆言之矣意中所欲言之支理意中所欲明之異數皆得擅著作之場名一家之論而作爲易外之易矣故吾謂學周易自太以下惟邵子妙契易理此外則潛虛所著猶能發河圖五行之蘊𨿽不自以爲易而道理實與周易相闗過此以往大要皆近名者耳周易冒天下之道豈以其精也深也而取之粗也淺也而棄之乎君子之道孰先傳焉孰後倦焉設粗也淺也而實有極深極精之妙義存焉彼鄙而棄之者不且爲得半自畫之學乎泰山不讓土壤滄海不擇細流先甲先庚文周引於周易孔子釋爲天行然後知聖人之大也

洪範蓍法

蓍五十虛一分二掛一

煦按五十虛一則其用四十九也下云連掛左二則右二其數必不相合況左三右一左一右三莫非四乎

取右刻一策掛於左手小指間

以三揲之觀左右手歸余於扐

取左刻之策以三數之餘或一或二或三歸扐於左手無名指間次揲右刻之策餘幾歸扐於左手中指間連掛左二則右必二左三則右必一左四則右必三

煦按旣云虛一則其用必四十九也如以四十九兩分之左得二十五右得二十四掛右一策於左則左止二十三矣左三數餘一右三數必餘二連掛則爲四數如左得二十四三數餘三右除掛一三數亦餘三連掛得七數如左得二十六三數餘二右必二十三除掛必餘一連掛亦得四數如左得二十三三數餘二右得二十六除掛一三數餘一連掛亦爲四數純是四數六數全無變化安有此理且旣云以三數之又安得有左四之理若不連掛一而數之則必無左四之數若連掛一而數之則又必無左二右二左三右一之數是皆臆說也

是爲一揲爲綱

視左右之餘策兩奇爲一左三右一是也兩偶爲二左二右二是也奇偶爲三左四右三是也範分左右猶卦分上下此𨿽有一二三之數然未成一旁需之再揲綱必待於目也

復合見存之策

除去掛扐之策初揲得四三則見存四十二初揲得三一或二二則見存四十五此可知用四十九策【煦】按旣云三數而所存有四何也

分掛揲歸如前法是爲再揲爲目

掛扐之數左四則右必二左三則右必三左二則右必一亦以兩奇爲一左三右三是也兩偶爲二左四右二是也奇偶爲三左二右一是也【煦】按凡言奇偶者皆分左右而論卽雙數單數也

初揲綱也再揲目也綱一函三以虛待目目一爲一以實從綱綱一數具三數故一可以爲一亦可以爲二亦可以爲三待目而分二之爲四五六三之爲七八九亦然如初揲一再揲一則實其函之一於左方立丨再揲二則實其函之二於左方立再揲三則實其函之三於左方立川如初揲二再揲一則實其函之四於左方立再揲二則實其函之五於左方立再揲三則實其函之六於左方立丅如初揲三再揲一則實其函之七於左方立丌再揲二則實其函之八於左方立再揲三則實其函之九於左方立此正九數也

綱一函三別注云【一當三二當六】以虛待目目一爲一以實從綱【綱二目三則虛納一不用而用网之一爲三數又合目三爲六數如綱一則綱不用】

其下云揲爲一防八揲四會以當年月日時【前二會爲大綱目視其壯字爲何時後二會爲小綱目觀其壯字下之第幾局】

兩揲而九數具四揲而數名立

兩揲具範之左方復合四十九策如前兩揲以具右方此之九數也如正九是一數之九是二數爲一之二潛如正九是五數之九是六數爲五之六伏

八揲而六千五百六十一之數備

數名旣定復兩揲以具左方是變九之正九也復兩揲以具右方是變九之之九也凡四揲而得大數下之小數如變正九是三變之九是八卽爲三之八如大數得一之一爲原當於原下尋小數大數下之橫卽小數之左縱卽小數之右橫三縱八相合之處便是變九也一大數之下有八十一小數以八十一乘之得六千五百六十一數吉凶休咎覩矣

大事用年其次用月其次用日其次用時

此占法也大數爲年反大數爲月小數爲日反小數爲時反之者如大數左一右二爲潛月則左二右一爲成也如小數左【疑落一字】右三在潛下之第三局時則左三右一在下之第十九局也如大數小數左右同者則月時與年日同占此猶易之卦變

辧其陰陽五行物無遁情

左方以辧陰陽一三爲一陽五爲二陽七九爲三陽二爲一陰四六爲二陽八爲三陰右方以分五行一六爲水二七爲金三八爲木四九爲火中五爲土如筮得一之一謂之一陽屬水五之二謂之二陽屬金七之三謂之三陽屬木二之四謂之一陰屬火四之五謂之二陰屬土八之六謂之三陰屬水餘仿此洪範名數原【一一冬至】衝【二二立春】從【三三春分】公【四四立夏】中【五五夏至】用【六六立秋】分【七七秋分】戎終

原【丨一之丿一】潛【一之丿二】守【川一之丿三】信【一之丿四】直【一之丿五】蒙【丅一之丿六】閉【丌一之丿七】須厲成【丨一之一】衝【二之二】振【川二之三】祈【二之四】常【二之五】柔【丅二之六】易【丌二之七】親華見【丅三之川一】復【三之川二】從【川三之川三】交【三之川四】育【三之川五】壯【丅三之川六】興【丌三之川七】欣舒比【丨四之一】開【四之二】晉【川四之三】公【四之四】益【四之五】章【丅四之六】盈【丌四之七】錫靡庶【丨五之一】決【五之�二】豫【川五之三】升【五之四】中【五之五】伏【丅五之六】過【丌五之七】疑寡飭【丨六之丅一】戾【六之丅二】虛【川六之丅三】昩【六之丅四】損【六之丅五】用【丅六之丅六】卻【丌六之丅七】翕逺迅【丨七之丌一】懼【七之丌二】除【川七之丌三】弱【七之丌四】疾【七之丌五】競【丅七之丌六】分【丌七之丌七】訟收實【丨八之一】賔【八之二】危【川八之三】堅【八之四】革【八之五】報【丅八之六】止【丌八之七】戎結養【丨九之一】過【九之二】勝【川九之三】囚【九之四】壬【丅九之五】固【丅九之六】移【丌九之七】墮終方爲地圓應天一也每時當直四日半有奇亦太之卦气而不以余分爲奇贏潛者曰每疇之九則候帝虛故九其八爲七十二候是以適符嘗以爲一一與一二之間則九而適八猶六爻而適五爻也重數葉八際而九九一一合爲冬至猶之任督之五十一也用則藏其一而八十卦之四分用三依然六十耳

小數圖

縱一縱二縱三縱四縱五縱六縱七縱八縱九

橫一【丨吉咎川祥吝平丅悔丌災休凶丿元丿吉丿吉丿吉丿吉丿吉丿吉丿吉】橫二【丿吉丨吉咎川祥吝平丅悔丌災休凶咎咎咎咎咎咎咎】橫三【咎咎丨吉咎川祥吝平丅悔丌災休凶川祥川祥川祥川祥川祥川祥】橫四【川祥川祥川祥丨吉咎川祥吝平丅悔丌災休凶吝吾吝吝吝】橫五【吝吝吝吝丨吉咎川祥吝平丅悔丌災休凶平平平平】橫六【丨吉咎川祥吝平丅悔丌災休凶丅悔丅悔丅悔丅悔丅悔丅悔丅悔丅悔丅悔】橫七【丨吉咎川祥吝平丅悔丌災休凶丌災丌災丌災丌爽丌災丌災丌災丌災丌災】橫八【丨吉咎川祥吝平丅悔丌災休凶休休休休休休休休休】橫九【丨吉咎川祥吝平丅悔丌災休凶凶凶凶凶凶凶凶凶凶】大數下之小數起一一以至九九八十一數皆同其吉凶則互換左以橫序右以縱序如左是一數則吉起橫一凶終橫九左是二數則吝起橫一悔終橫九如右是一數則吉起縱一凶終縱九右是二數則吝起縱一凶終縱九皆視周流圖以原【右一左一】下一圖爲例

象正曰一一

一爲幹一一二爲兌自領九類一二一爲離一二二爲震自領九類依此序之末歸幹統

一疇三疇七疇九疇以陽儀主之二疇四疇六疇八疇以陰儀主之五疇兼用七百二十九卦五五爲中

【此九一一一一一一一一一第幹幹幹幹幹幹幹幹幹煦曰此卽九八一二三四五六七八九一干克離震中巽坎艮坤先天橫圖】【十一二二二二二二二二二第兌兌兌兌兌克兌兌兌之數而以方也一二三四五六七八九二乾兌離震中巽坎艮坤疇數配之】【第一三三三三三三三三三第離離離離離離離離離者縱橫皆疇各一二三四五六七八九三乾兌離震中巽坎艮坤除五中故】【加一四四四四四四四四四第震震震震震震震震震巽五坎六二疇一二三四五六七八九四乾兌離震中巽坎艮坤艮七坤八】【各加五五五五五五五五五第中中中中中中中中中遂各降一二三一二三四五六七八九五乾兌離震中巽坎艮坤等而其數】【四五六六六六六六六六六第巽巽巽巽巽巽巽巽巽亦不能盡六七一二三四五六七八九六乾兌離震中巽坎艮坤合也八九七七七七七七七七七第坎坎坎坎坎坎坎坎坎疇各一二三四五六七八九七乾兌離震中巽坎艮坤以其八八八八八八八八八第艮艮艮艮艮艮艮艮艮數加一二三四五六七八九八乾兌離震中巽坎艮坤之九九九九九九九九九第坤坤坤坤坤坤坤坤坤一二三四五六七八九九乾兌離震中巽坎艮坤】第五疇之五五五則中也共七百二十九石齋黃氏衍爲九圖此其約槪潛夫衍此配卦三式

【北乾乾乾乾乾乾乾乾乾北坎坎坎坎坎坎坎坎坎一干離巽艮中坤坎震兌一坎坤震巽中乾兌艮離南離離離離離離離離離

坤坤坤坤坤坤坤坤坤二乾離巽艮中坤坎震兌

坎坤震巽中乾兌艮離東巽巽巽巽巽巽巽巽巽東震震震震震震震震震三乾離巽艮中坤坎震兌三坎坤震巽中乾兌艮離西艮艮艮艮艮艮艮艮艮

巽巽巽巽巽巽巽巽巽四乾離巽艮中坤坎震兌

坎坤震巽中乾兌艮離五中中中中中中中中中五中中中中中中中中中中乾離巽艮中坤坎震兌中坎坤震巽中乾兌艮離北坤坤坤坤坤坤坤坤坤

乾乾乾乾乾乾乾乾乾六乾離巽艮中坤坎震兌

坎坤震巽中乾兌艮離南坎坎坎坎坎坎坎坎坎西兌兌兌兌兌兌兌兌兌七乾離巽艮中坤坎震兌七坎坤震巽中乾兌艮離東震震震震震震震震震

艮艮艮艮艮艮艮艮艮八乾離巽艮中坤坎震兌

坎坤震巽中乾兌艮離西兌兌兌兌兌兌兌兌兌南離離離離離離離離離九乾離巽艮中坤坎震兌九坎坤震巽中乾兌艮離右河圖四象也九疇依序右洛書後天數位也九疇統之煦曰此卽拆河圖配依序統之煦曰此卽文王卦之數然河圖實無可拆後天卦位之數以坎始離之理亦必無卦爻可能彊終者也配之理】

煦按右除三易鑿度而外易林以下自爲一易其書可見者八家惟邵子經世書深契易理溫公潛虛猶能發明河圖之數焦京𨿽淪於術猶能發明河圖中五行之奧然支幹之所由設與納甲納支皆上古聖人借之以表彰天行闡揚易理者也文周作易時猶然未分乃後世分爲占卜之學亦如圖書本附周易以行而後人專求義理於文字中遂並圖書而分之而旋失之不有孔子之傳烏能確證二圖之必與周易合哉五行支幹之說學者不傳而京氏傳之其於周易未爲無補七八九六陰陽老少之數也六六卦爻策數也七七蓍數也八八卦象數也九爲幹陽之大用流行於六十四卦中子云元嵩九峯以爲不應獨缺老陽自乘之數故於九九有取焉是借易而立異者也子明占夬而外絕無他奇當亦矜張其辭以自神其易耳然此猶附經以起義者也洪範違經而自附於範尢異之異矣孔子聖人也十翼之傳止於釋經此外尙無著作況其才智不逮者乎學者有志於易其尙深窺四聖之文精求四聖之心可耳無務自外於易而致支離之逺也

正易心法【正文不錄】

煦按心法謂上經爲數下經爲气非也論數與气則上下經皆有之謂上經爲對待不移非也上下經皆流行不息者也蓋六十四卦原備於伏羲先天一圖則上下經皆先天也因目上經爲對待不移故遂以爲數因目下經爲流行不息故遂以爲气不知萬物皆始於气而終於形上經之天地言气孔子所由謂天地絪緼下經之男女言形孔子所由謂男女搆精也周易卦爻俱是先天俱是气機未兆自乾坤至旣未無非气機之摩蕩所以卦卦爻爻皆是活的𨿽曰下經言形然形亦气機摩蕩所成安得有不移之說乾坤卽陰陽也水火亦乾坤也水火全以气用故在河圖遂居生數之始水先而火後水始而火終卽生於下而進於上之理也卦爻自下而生此之義也洛書之象離上而坎下後天之數坎始而離終皆此義也乾坤之初皆水也屯蒙等六卦水之用也泰否卽水火之交不交也頥大過則水火之象已成故繼之以坎離終也咸恆大象水也損益配上經之泰否是陰陽之旣交而大象則火也所損所益皆言陽爻是卽坎外之濁陰無可用而坎中之陽具剛中時用之妙也中孚小過則水火之交已定故繼之以旣濟終也要皆乾坤之妙所流衍於六十四卦者也洛書坎離之位居先天干坤之位卽是乾坤二用所由行始乾坤終坎離始咸恆終旣未胥此防也然象離之大畜中孚在前而象坎之頥小過在後是仍火上水下未交之義必至坎離然後可以見乾坤之變必至旣未然後乾坤之二用始可見也觀上經屯蒙六卦之後小畜履大象火也泰否之後同人大有大象火也以水火皆乾坤之摩蕩也咸恆之後遁象巽艮大壯象震兌損益之後夬之大象象震兌姤之大象象巽艮以山澤雷風皆水火之摩蕩也上經則乾元用九初感於陰下經咸恆損益則陰陽之旣盛矣此初气終形初微終盛之妙凡皆自陽爻之遊歷進盛言也奚爲乎始於水火而終於水火也金土之性𨿽下而水之性有隙而必入是水更下於金土也木生而上木之性也而火性炎上更上於木其初在下其末在上故上下經皆始水而終火當知坎離二者止是乾坤相交之兩象易發坎離之用卽以發乾坤相交之用也若知六十四卦皆開於大圓圖則遇巽逢乾莫非流行不息之妙矣安得曰對待不移也

周易函書約存卷十一﹤經部﹐易類﹐周易函書約存﹥

欽定四庫全書

周易函書約存卷十二

禮部侍郎胡煦撰原古【冒道分】

九章皆勾股

周禮保氏九數注曰方田禦田疇界域曰粟布禦交質變易曰差分禦貴賤廩稅曰少廣禦積方圓曰商功禦工程積實曰均輸禦逺近勞費曰盈朒禦隱雜互見曰方程禦錯糅正負曰勾股禦髙深廣逺周髀周之算經也陳子曰髀者股也正晷者勾也以勾爲首以髀爲股又曰髀者表也然周髀獨明勾股不及九章何哉偃矩以望髙覆矩以測深臥矩以知逺勾股之自爲用也環矩以爲圓合矩以爲方方數爲典以方出圓勾股之所生也數有可見者有隱而不得見者有互見者有旁見者其變無窮藏於圓方少廣圓方所出也方田商功皆少廣所出一方一圓其間不齊始出差分而均輸對差分之數盈朒者借差求均又差分均輸所出而以方程濟其窮度也量也衡也原於黃鐘粟布出焉黃鐘出於方圓者也三分益一圓周變爲方周四分用三圓積變自方積故勾股之容圓方不同方田少廣生焉折半以平粟布均輸生焉盈朒方程生於諸和商功差分生於諸較勾股豈非九數之原乎設爲九章者便用耳田疇界域或見於勾股少廣方田統之矣交質變易或見於差分均輸粟布統之矣故九章以用而分不以數而分也泰西立十八法盈朒曰疊借互徴方程曰雜和較乘分少廣爲九而開方諸法有其七其二曰遞加倍加勾股有其略差分仍爲差分粟布商功見於三率均輸見於重凖測名異理同究無同異也加減乘除出於洛亦成於勾股和者勾股之相並也較者勾股之相較也並以成加較以成減勾股自之而爲積則乘成積開方而爲則除成有河卽有洛有勾股卽有加減乘除何往非圖書引觸哉

煦按天道左旋三奇數也奇爲陽故以三乘而左旋之是謂參天如一三如三三三如九三九二十七三七二十一之類是也然洛書之數左右上下其對待者莫不皆十蓋十也者數之大盈也故百千萬億至於無窮未有出此十數者此陰陽逆順之機而加減乘除之妙所由寓也三與七合爲一十三之乘也順則七之乘也必逆如一七如七七七四十九七九六十三三七二十一之類是也然乘也者進數也加數也止此一十之數今以所乘爲用數矣而所乘之外非乘之所及者則皆除也亦如以所除爲用而所除之外非除之所能及者則皆乘也乘者少則除者必多乘者順則除者必逆順者乘則逆者必除皆自然之理也如三乘者旣順矣今復以三爲除則必逆施以合之如三三除如九餘一一三除如三餘七三七除二十一餘九三九除二十七餘三之類是也如以七乘者旣逆矣今復以七爲除則必左旋以合之如一七除如七餘三三七除二十一餘九七九除六十三餘七七七除四十九餘一之類是也蓋天道以左旋爲順右旋爲逆順進者日有所加逆退者日有所減加則乘之所由生減則除之所由起循環太極圖中陽進一分則陰必減卻一分陰進一分則陽必減卻一分此卽乘除加減之妙凡皆由洛書出也

煦按地道右轉二耦數也耦屬陰故以二乘而右旋之是謂兩地如二二如四二四如八二八一十六二六一十二是也如以合十之八而乘之則二之乘也順而八之乘也必逆如二八一十六六八四十八八八六十四四八三十二是也蓋十爲數之大盈而二與八相爲進退則此二數必具逆順之機如以二乘之矣今復以八數乘之則二右旋而八必左旋矣然旣能以乘而進者加之又必能以除而退者減之如以二數逆旋加之而爲乘則必能以二數順轉加之而爲除如二二除如四餘六二六除一十二餘八二八除一十六餘四二四除如八餘二是也以八數順轉加之而爲乘則必能以八數逆旋加之而爲除如八八除六十四餘六六八除四十八餘二二八除一十六餘四四八除三十二餘八是也如以合十之數而皆以乘求之也則必一順一逆然後可以相合如以合十之數而皆以除求之也則必一順一逆然後可以相合如以合十之數而一乘一除也則順必同順逆必同逆如以一數而卽兼乘除以求之則乘者順而除者必逆除者順而乘者必逆夫合十之數而可以疊爲乘除者何也萬物之理有進則必有退有逆則必有順有乘則必有除有見則必有隱陰陽之理本如是也孔子曰萬有一千五百二十以備萬物之數則無有一物不可紀之以數者卽無有一物不在數中卽無有一物不在數外者此洛書之對待止此十數任意中分之而逆順進退加減乘除無往不合者也

陽統陰陰奉陽者也陰所至之分陽皆有以至之者大明終始之義也陽所至之分陰不必皆有以至之者地道無成而代有終也世有溫泉而無寒火則陽之可以統陰陰之不能逾陽明矣故二八之偶數不能與一三七九之奇數相爲乘除者陰固不可以干陽所以謂爲常乏也三七之奇數能與二四六八之偶數相爲乘除者陽之所以統陰天之所以包地所以謂爲常饒也今就洛書之偶數亦以三之奇數乘之而求其進數是陰從乎陽故必左轉而始有以相合如二三如六三六一十八三八二十四三四一十二是也如以三之奇數除之而求其退數則必逆轉始有以奉陽如二三除如六餘四三四除一十二餘八三八除二十四餘六三六除一十八餘二是也如更以七之奇數乘之則生數順而乘數必逆如二七一十四四七二十八七八五十六六七四十二是也如更以七之奇數除之則乘逆而除者必順如二七除一十四餘六六七除四十二餘八七八除五十六餘四四七除二十八餘二是也奇偶互爲乘除進退互爲消長逆順相爲盈縮每一乘除兼有四法四四該一十六法而玆止於十二者邵子所以有四分用三之說是半隱半見之機凡皆陰陽自然之妙也如必以二八之偶數乘除一三七九之奇數則止能生四隅之偶數而不能生四正之奇數如一八如八而生東北之八三八二十四而生東南之四八九七十二而生西南之二七八五十六而生西北之六是也又如二三如六而餘四二九一十八而餘二二七一十四而餘六一二如二而餘八是也則是偶數之所乘除亦止能乘除偶數而不能乘除奇數也此地道無成之故也

煦按陰陽之理互相爲用故陽用用於陰陰用用於陽原未有相離者也其數爲陽而又用少陽之成數七轉之故必右轉而循陰之道以濟其陽右而逆者以從地也其數爲陽今又左轉而從陽則必用少陰之生數三以濟其陽除與乘進退加減旣異其數故逆順亦異其理也其數爲陰而又用少陰之成數八轉之故必左轉而循陽之道以濟其陰左而順者以從天也其數爲陰今復右轉以從陰則必用少陽之生數四以濟其陰除與乘進與退異則逆與順亦異也至以偶數而用三七之奇數乘除之其逆與順亦莫不然耳

煦按其乘除之數皆不離於十數之中而此之乘則彼之除者何也今試看二與八合爲一十如以二乘八除或八乘二除則其數無不相合如二二除如四則二八乘得一十六矣是二十之中四爲除而十六則爲乘矣如四四除一十六則二二如四又爲乘矣然必在二十之中者以二爲乘除故也如以三七乘除之三乘則必七除三除則必七乘矣如三七除二十一則必三三乘之而得九如三三除九則必三七乘之而得二十一然必在三十之中者以三爲乘除故也如以四六乘除之則必在四十之內矣如四六除得二十四則必四四乘得十六如四四除得十六則必四六乘得二十四凡皆不離一十之中少者乘則多者必除生者乘則成者必除此皆陰陽微盛進退之妙也

河圖有十而洛書無十以其散處於四方故對待取之莫非十也乘除同此十數而半見半隱用不用分耳河圖靜而洛書動河圖體而洛書用乘除進退之妙都在動用時見出故洛書無十者是半見半隱之妙以乘之外有除除之外有乘也無窮之數極於千百萬億皆無能出此十數之外者今以十數任意分之除兩五居中者不論其餘所得必有一生一成如以成數乘而得之則以生數除之而得其數矣如以生數乘而得之則以成數除之而得其數矣故八與二同爲一十三與七同爲一十四與六同爲一十一與九同爲一十惟一無乘則亦無除適得其本數而止如前參天兩地二圖引而伸之亦可以得其槪矣凡皆陰陽相須奇偶相依進退同原生成合徳順逆相循之妙防也

以除代乘之法

此法不用因乘而以除法代之數亦天然符合其術須變法數如一位法者作單數於十內減去所乘之數而以所餘之單數除之亦得所乘之數也蓋所除之單數與同乘之單數同爲一十故也今以所乘之數爲用數則所餘之數自應除去如以十數論所乘旣用三數則七數自應除去矣此所由因除數而得成數也二位法者作幾十幾數於百內減去所乘之數而以所餘之幾十幾數除之而卽得所乘之數也三位法者作幾百幾十幾數於千內減去所乘之數而以所餘之幾百幾十幾數除之卽得所乘之數也法實旣變乃將變法與實呼除之呼實則自右向左呼法則自左向右逐位呼除除畢余實卽爲所求之乘數也

如有一百二十人每人二兩一錢問共若干曰二百五十二兩術此二位法也將法二兩一錢作二十一於百內減之餘七十九卽七十九爲二十一之變法先以甲法七呼醜實二曰二七除一十四乙法九呼丑實二曰二九除一十八皆於醜實二內除之此如以醜二作二百先除一百四十後除一十八止存四十二也故丑位空寅存四夘存二再以甲法七呼子實一曰一七除七乙法九呼子實一曰一九除九此如以子一作一百先除七十後除九也曰七退十還三子位空丑上三曰九退十還一醜存二上一於寅之四上爲五夘仍存二逐位除畢卽丑余之二寅余之五夘余之二爲所求二百五十二兩也蓋所除之數皆乘數中不用之數今旣以所餘之數悉除之故遂因除數而得乘數也總緣十數之中有所用之正數卽有所不用之餘數正數用則餘數除矣由其不用徵其所用此卽周易體陽用陰體陰用陽之妙此卽八卦小圖純陽之體由陰終陰始而見純陰之體由陽終陽始而成之妙也蓍之揲也本以分揲掛扐爲所用之策而或以所餘不用之數卽以分老少陰陽凡皆隱顯互徵體用一原之妙耳故前參天兩地之圖如以十中之成數生數分別用之無不相合特逆順不同耳

九九圖

﹤經部﹐易類﹐周易函書約存﹐卷十二﹥﹤經部﹐易類﹐周易函書約存﹐卷十二﹥﹤經部﹐易類﹐周易函書約存﹐卷十二﹥﹤經部﹐易類﹐周易函書約存﹐卷十二﹥﹤經部﹐易類﹐周易函書約存﹐卷十二﹥﹤經部﹐易類﹐周易函書約存﹐卷十二﹥﹤經部﹐易類﹐周易函書約存﹐卷十二﹥﹤經部﹐易類﹐周易函書約存﹐卷十二﹥

六十四子順逆安置用橫行八位爲一陣首行數居北之中八行數居北之右七行數居西三行數居東五行數居南四行數居南之左六行數居南之右其求積法如前八八圖每陣得二百六十每陣各取半面四子積一百三十合而俱成一陣數無不同如截坎東四子艮西四子共得二百六十截幹南四子兌北四子亦得二百六十煦曰蓋必如此順逆列之然後左右對取各得六十五知一對得六十五則兩對必得一百三十四對必得二百六十矣前四四等圖左右上下其數無不相合皆用此圖對取之法也

用七十二子爲圖並一與七十二得七十三以七十二乘之得五千二百五十六折半得二千六百二十八爲實以九爲法除之得每環八子爲一陣各二百九十二以九陣化爲十三陣也

煦按此亦上下順逆列之然後左右對取各得七十二數者也左右對取卽以多配少如一便配七十二是也

自洛書以三三積數爲數之原而自四以下皆以爲法焉何則三者天數也故其象圓如前圖居四方與居四隅者或動或靜【居中者一定不易】而各成縱橫皆十五之數矣四者地數也故其象方如後圖居中居四隅與居四方者或動或靜亦各成縱橫皆三十四之數矣自五五以下皆以三三圖爲根自六六以下皆以四四圖爲根而四四圖又實以三三圖爲根故洛書爲數之原不易之論也今附四四圖於左以相證明其餘具數學中不悉載

四八十二十六四九五十六

十三八十二一三七十一十五十四七十一二三十六十五二六十十四

十五六十三

二十一七十四一五九十三

一十二八十三十六五九四

此以十六數自左而右自上而下列之【第一圖】其居中與居四隅者不易而居四方者交易則成縱橫皆三十四之數【第二圖】若居四方者不易而居中與居四隅者交易亦成縱橫皆三十四之數【第三圖】

十三九五一

十三八十二一四九五十六十四十六二

三十六十五

十四七十一二十五十一七三二十一七十四十五六十三十六十二八四十六五九四

一十二八十三

此以十六數自右而左自下而上列之【第一圖】用前法變爲兩圖【第二圖第三圖】並得縱橫皆三十四之數但其不易者卽前之交易者而其交易者卽前之不易者【此第二圖同前第三圖此第三圖同前第二圖】蓋亦陰陽互爲動靜之理云

【一用中兩率三七相加爲十以一減之得九三以九減之得一七若用一九相加亦爲十以三減之得七以七九減之得三二用中兩率四六相加爲十以二減之得八以四八減得二六若用二八相加亦爲十以四減之得六以六八減之得四】

【一用中兩率三九相乘爲二十七以一除之得二三十七以二十七除之得一九若用一與二十七相乘以三除之得九以九除七之得三二用中兩率四八相乘爲三十二以二除之得十四六以十六除之得二八若用二與十六相乘以四除之得八以八除之六得四】

大傳曰天一地二天三地四天五地六天七地八天九地十天地之數皆自少而多多而復還於少此加減之原也又曰參天兩地而數天數以三行地數以二行此乘除之原也是故河圖以一二爲數之體之始洛書以三二爲數之用之始然洛書之用始於參兩者以參兩爲根也實則諸數循環互爲其根莫不寓乘除之法焉而又皆以加減之法爲之本今推得洛書加減之法四乘除之法十四積方之法五勾股之法四各爲圖表以明之於左

洛書加減四法【俱論下一字】

一用奇數左旋相加得相連之耦數【此生四隅之數也一加三爲四

三加九爲十二九加七爲十六

七加一爲八】

若用奇數減左旋相連之耦數得右旋相連之奇數【三減四爲一

九減十二爲三七減十六爲九

一減八爲七】

一用耦數左旋相加得相連之耦數【此亦生四隅之數也二加六爲八

六加八爲十四八加四爲十二

四加二爲六】

若用耦數減左旋相連之耦數得右旋相連之耦數【此亦生四隅之數也】

【六減八爲二

八減十四爲六四減十二爲八

二減六爲四】

一用奇數右旋加耦數得相連之奇數

【一加六爲七九加四爲十三】

若用奇數減相連之奇數得相連之耦數【此兩奇生在申之耦數也】

【一減七爲六九減十三爲四】

一用耦數右旋加奇數得相對之奇數

【二加九爲十一

四加三爲七八加一爲九

六加七爲十三】

若用奇數減相對之奇數得相連之耦數

【九減十一爲二

三減七爲四一減九爲八

七減十三爲六】

洛書乘除十四法

一用三左旋乘奇數得相連之奇數

【三三如九

三九二十七三七二十一

一三如三】

一用八左旋乘耦數得相連之耦數

【八八六十四

四八三十二八二一十六

八六四十八】

一用三左旋乘耦數得相連之耦數

【三四一十二

三二如六三六一十八

三八二十四】

一用八左旋乘奇數得相連之耦數

【八三二十四

八九七十二八七五十六

八一如八】

一用二右旋乘耦數得相連之耦數

【二二如四

二四如八二八一十六

二六一十二】

一用七右旋乘奇數得相連之奇數

【七七四十九

七九六十三七三二十一

七一如一】

一用二右旋乘奇數得隔二位之耦數

【二九一十八

二三如六二一如二

二七一十四】

一用七右旋乘耦數得相連之耦數

【七二一十四

七四二十八七八五十六

七六四十二】

一用六乘偶數得本位之偶數

【六六三十六

六八四十八六四二十四

六二一十二】

一用六乘奇數得相連之偶數【此由四正而生四隅也】

【六七四十二

六九五十四六三一十八

六一如六】

一用四乘偶數得相對之偶數

【四四一十六

四六二十四四二如八

四八三十二】

一用九乘奇數得相對之奇數

【九九八十一

九一如九九三二十七

九七六十三】

一用四乘奇數得隔二位之偶數

【四九三十六

四七二十八四一如四

四三一十二】

一用九乘偶數得相對之偶數

【九二一十八

九八七十二九四三十六

九六五十四】

凡除法除其所得之數得其所乘之數

洛書乘除十四法可約爲八法何則五者河洛之中數自此以上由五以生五加一爲六六減五爲一是六與一同根也五加二爲七七減五爲二是七與二同根也三八四九其理如之今用三與八左旋乘奇偶而皆得相連之奇偶可以知八卽三矣用二與七右旋乘奇偶而皆得相連之奇偶可以知七卽二矣內惟二乘奇數得隔二位之偶數者其所得卽相連奇位同根之數猶之乎相連也【如二九一十八八與三同根得八猶之乎得相連之三也餘仿此】用一與六乘而皆得本位之奇偶可以知六卽一矣內惟六乘奇數得相連之偶數者其所得卽本位同根之數猶之乎本位也【如六七四十二七與二同根得二猶之得本位之七也餘仿此】用四與九乘而皆得對位之奇偶可以知九卽四矣內惟四乘奇數得隔二位之偶數者其所得卽對位同根之數猶之乎對位也【如四九三十六六與一同根得六猶之得對位之一也餘仿此】其但得同根之數者何凡奇乘偶偶乘偶所得皆偶數而同【如三四一十二八四亦三十二】奇乘奇其得數爲奇若偶乘奇不能得奇數而同故但得其同根之偶數也【如三三爲九八三二十四九與四同根得四猶之得九也】所以一六二七三八四九在河圖則四方之相配在洛書則正隅之相連以其數之生於中五而同根也數有合數有對數合數生於五對數成於十一六二七三八四九此合數也皆相減而爲五者也一九二八三七四六此對數也皆相並而爲十者也在河圖則合數同方而對數相連在洛書則合數相連而對數相對相合之相從者六從一也七從二也八從三也九從四也【如前乘除十四法】相對之相從者九從一也八從二也七從三也六從四也【如後積方五法】凡以合數共成一數所得之數必同【乘偶旣同數乘奇則同根】若各自乘焉則又必合矣【如三三得九八八六十四】以對數共乘一數所得之數必對【如三三得九七三二十一】若各自乘焉則又必同矣【如一一得一九九亦八十一二二得四八八亦六十四】是以自乘之數相合之相從者此得自數則彼亦得自數也【如一得一六得六】此得對數則彼亦得對數也【如四得六九得一】此得連數則彼亦得連數也【如三得九七亦得九二得四八亦得四】要皆防於一六四九而齊焉故開平方之自乘數止於一六四九而洛書之位一六四九居上下以爲經二七三八居左右以爲緯者此也

﹤經部﹐易類﹐周易函書約存﹐卷十二﹥﹤經部﹐易類﹐周易函書約存﹐卷十二﹥﹤經部﹐易類﹐周易函書約存﹐卷十二﹥

以上諸圖本同一根𨿽積數若異而其爲九六之變則一也九六可分爲內外中之三重亦可分爲上中下之三層就每重每層論之則九爲天而包地六爲地而涵於天心爲人而主乎天地統三重而論之則外爲天內爲地而中爲人也統三層而論之則上爲天下爲地而中爲人也又合而論之則九六者在天爲陰陽在地爲剛柔在人爲陰陽剛柔之防而其心則天地人之極也以上下分者其心有三所謂三極之道三才各具一太極也以內外分者其心惟一所謂人者天地之心三才統體一太極也此圖之中渾具理象數之妙者如此故分而爲圖則應乎陰陽剛柔之義根於極而疊運不窮聖人則之易有太極是生兩儀陽九陰六命爻衍策者此也分而爲書則應乎三才之義主於人而成位其中聖人則之皇極旣建彜倫攸敍參天貳地垂範作疇者此也或曰河圖洛書出於兩時分爲兩象今以一圖括之可乎曰十中涵九故數終於十而位止於九此天地自然之紀而圖書所以相經緯而未嘗相離也非有十者以爲之經則九之體無以立非有九者以爲之緯則十之用無以行不知圖書之本爲一者則亦不知其所以二矣或曰河圖洛書有定位矣今以爲有未變者何歟曰易大傳之言河圖也曰天一地二天三地四天五地六天七地八天九地十順而數之此其未變者也又曰天數五地數五五位相得而各有合分而置之此其定位者也如易卦一每生二以至六十有四則其未變者也乾南坤北離東坎西則其定位者也不知未變之根則亦不足以識定位之妙矣【煦按此論圖書不分有至理其論九六亦佳煦於參互錯綜注中已詳言之】

此圖左方注者本數也自一至九而用數全矣中列注者加數也一加二爲三二加三爲五至於八加九而爲十七皆以本數遞加而每層之羃積如之右方注者乘數也一自乘一其羃積一二自乘四其羃積合一三兩層而爲四至於九自乘八十一則其羃積亦合自一至十七九層之數而爲八十一皆以本數自乘而每形之羃積如之得加乘之法則減除在其中矣自此而衍之至於無窮其數無不合焉推之九章之術其理無不貫

焉今考洛書縱橫逆順無往不得加減乘除之法開方勾股之算乃自其未變之先而諸法渾具至洛書而始盡其參伍錯綜之致云爾

大衍圓方之原

蓍策之數必以七爲用者蓋方圓之形惟以徑七爲率則能得周圍之整數勾股之形亦惟以三四爲率則能得斜之整數徑七固七也勾三股四之合亦七也是故論方圓周圍之合數則五十論勾股之合積亦五十此大衍之體也因而開方則不盡一數而止於四十九此大衍之用也開方而不盡一數則蓍策之虛一者是已方面之中函八勾股而又不盡一數則蓍策之掛一者是已惟老陽老陰之數與此密合故作圖以明之

勾股名義

勾【橫也】股【直也】【斜也】勾股較【勾股相減也】勾較【勾相減也】股較【股相減也】勾股和【勾與股並也】勾和【勾與並也】股和【股與並也】較和【與勾股較並也】和和【與勾股和並也】和較【與勾股和相減也】較較【與勾股較相減也】

勾股求勾自乘股自乘並之爲實用開平方法

除之得

勾求股用勾自乘自乘相減所得之數平方開

之得股

股求勾用股自乘自乘相減所得之數平方開

之得勾

周易函書約存卷十二

欽定四庫全書

周易函書約存卷十三

禮部侍郎胡煦撰原古【冒道分】

異乘同除法【泰西謂之三率】

以先有之數知今有之數兩兩相得是生此例莫善於異乘同除乃古九章之樞要也先有者二今有者一是已知者三而未知者一用三求一故泰西謂之三率異者何也言異名也同者何也言同名也假如以粟易布則粟與粟同名布與粟爲異名矣

何以爲異乘同除也主乎今有之物以爲言也假如先有粟若干易布若干今復有粟若干將以易布則當以先所易之數例之是先易之布與今有之粟異名也則用以乘是謂異乘若先有之粟與今有之粟同名也則用以除是謂同除皆用以乘除今粟故曰主乎今有以爲言也【置今有粟以異名之布乘之爲實再以同名之粟爲法除之是皆以今粟爲主而以先冇之二件乘除之也】

原價與今物異名以乘原物與今物同名以除泰西以原物爲一率原價爲二率今有物爲三率以二率乘三率而以一率除之卽得四率

問何以不先除後乘曰以原總物除原物總價則得每物之價以乘今有總物亦可得今有之總價然除有不盡則不可以乘故變爲先乘後除其理一也

三率法以先有之二件爲一率二率今有之二件爲三率四率則前兩率之比例與後兩率之比例等故其數可以互求

【今有之二率先只冇其一合前有之二率共爲三率以求之而得今冇之餘一率是以三求一故曰三率法實四率也】

假如一率是三二率是四三率是九則四率必爲十二何也三與四之比例若九與十二也故以四【二率】九【三率】相乘【卅六】爲實以三【一率】爲法除之必得十二【四率】

若互用之以四率爲一率三爲二率則十二爲三率九爲四率蓋十二與九之比例若四與三也

【解曰以三比四以九比十二並三分加一之比例以十二比九以四比三並四分減一之比例凡言比例等者皆如是】

若倒用之十二爲一率九爲二率則四爲三率三爲四率

若以九爲一率十二爲二率則三爲四率四爲三率【四九相乘三十六而十二與三相乘亦三十六故以三除三十六得十二以十二除三十六亦復得三此前兩圖互求之理若更一四爲二三其實同爲三十六故以四除之得九以九除之亦復得四】

若錯綜之三爲一率九爲二率四爲三率則十二爲四率

若以九爲一率三爲二率十二爲三率則四爲四率若以十二爲一率四爲二率九爲三率則三爲四率若以四爲一率十二爲二率三爲三率則九爲四率此又以前圖之二與三更之則前兩率之第二變爲後兩率之第一而比例亦等【在前圖爲三與四若九與十二者此圖則三與九亦若四與十二也】

若以一率除二率得數以乘三率亦得四率【如以一率三除二率九得三以乘三率四亦必得四率十二以一率四除二率十二得三以乘三率三亦得四率九但先除後乘多有不盡之分故異乘同除爲算家大法乃中西兩術所同也】

筆算並法

並法卽加法也千與千並百與百並俱從小數始自下而上

筆算減法

亦千與千並百與百並亦従小數始自下而上本位不足減借上位一數以減之

試加差法【凡加皆自下小數起】

有九減七減二法凡九減不論單十百千之位亦不計○位只據現有之數而合計之以九除之餘者存之列於右次減總數以九除之餘者存之列於左兩余相比同則無差

七減有二法俱論位俱由大數以至小數一法以所加之數分積之凡首數皆作幾十以七減之存其餘合下數便作幾十幾如下有○位則此所餘之數便作幾十以七減之存其餘方合三位之數作幾十幾以七減之若其末有○位不可以其餘便爲餘數亦須作幾十之數七減之其餘方爲所餘之數記於右又従首減二行之加數以其餘亦記於右又從首減三行之加數以其餘亦記於右若所加之數止於三行則以三行所得之數合而七減之存其餘列於右然後減總數亦自大數以至小數其○位亦如前法兩余相比同則無差一法以所加之數合積之萬與萬積爲一處以七減之以其餘並千位之數減畢以其餘合百位之數凡所餘之數俱作十減至末位止以其餘列於右中有○位皆不論矣然後如前減其所得總數相合則無差矣

試減差法【凡減皆自下小數起】

一法以減數並減餘數仍得原數

一法以減余之數於原數中減之卽得所減之數亦有九減七減二法九減法以減數並減余之數合而九減之以其所餘者列於右次並原數亦合而九減之以其餘列於左兩余相比同則無誤【蓋必用減數減餘二者然後能與原數配也】

七減法先以減數從大數始如前七減之法有○位則所餘之數亦作十數視其所餘者列於右然後以減余之數亦如前七減之法由大數而始遞降而七減之亦列於右然後並二者之餘數合爲一處如過七數仍以七減之不及則並其餘列於右次以原數亦如前七減之法由大數而始以七減之存其餘列於左兩余相比同則無誤【如得數原數下冇三○則亦三餘而止不可及於四餘】

試乘差法【凡乘之實數由尾而起乘之法數由大者而起】

亦有九減七減二法九減法先以實數積而九減之而紀其餘於右次以法數如法九減之而紀其餘於左再以左右兩減之餘相乘得數仍九減之而紀其餘於上末以所得之數亦九減之而紀其餘於下兩余相比同則無誤若左右二方內有○卽上方亦○又或左爲一數卽上數亦同右數皆不用乘七減亦然【幾曰十者在本位餘者便在第二位】

試除差法

亦用九減七減二法九減得數記余於左法數記余於右得數與法數相乘記余於上然後以原數九減之記於下而合之

七減法先以除數【卽法數】如法減之列於左次以得數如法減之列於右次以除數得數之餘相乘而減之列於上然後以原數如法減之列於下兩數相同知其無悞若使得數除之不盡尙有餘數未除則於兩數相乘之時合並所餘之數而減之

試加差法

九減式試第一式先減散數去○與九不入減【�本不入

數九在減內故不入】並四七【此處除九】五

八八六七八八六一五共

爲七十三九減餘一【減去八九七十二】列

�左○次並總數三二七七共爲

一十九九減餘一【減去二九一十八】列�右左右相比數同無差通曰此以見數爲主不論千百位也

七減式試第一式散數首行之左一○作一十七減余

三次作

三十六

七減餘一【減五

七三十五】次作一

十五七減餘一【減二七一十四】次作一十四七減無餘右下紀○次行左八九作八十九七減餘五次作五十七減餘一次作一十七七減餘三右下紀三【三行餘五四行餘五】三行依法減餘五俱紀右下再以各行紀余○三五五並爲十三【此合數也】七減餘六乃以總數依法減之餘六左右列比無差

試減差法

九減式試第一式先並減數四二及減餘二三一三共

爲一十五九減餘六次並原數

二七一五爲一十五九減餘六

左右列比無差

通曰九減用實積數亦可蓋九數無往

不合故也【此二七一五減四二者】

七減式試第一式先以減數之左四○作四十七滅余

五次作五十二七減餘三

又以減余之左二三作二

十三七減餘二次作二十一七

減無餘次三不足減仍餘三【不足】

【在末不必作十】三俱紀右下乃以各數紀余之三三並爲六不足減仍作六再以原數之左二七作二十七七減餘六次作六十一七減餘五次作五十五七減餘六左右列比無差【此二七一五減四二者】

補乘法

術曰乘卽因也用九因法上列原數【卽實數】下列乘數【卽法數】齊於右尾算卽始右將下一位徧乘上諸位向左逐位紀所乘數於下盡下數乃止諸所紀爲散數用加法得所求總數若定總首爲何數從乘數左首推至總數左首卽知

通曰凡以下乘上一數有二位左十右零右卽本位也遇十有數而零亦有數者曰平【三四一十二四四一十六之類】本位紀零數左位紀十數遇十有數而零無數者曰足【五四得二十五八得四十之類】本位紀○而其數紀左位也遇十無數而零有數者曰如【一三如三二三如六之類】左位紀○而其數紀本位也舊法紀數每並爲一令人難曉凡原尾有○而乘尾無○者𨿽○亦乘之以存其位乘尾有○而原尾無○者卽自乘數之有數位乘起若上下尾與中或俱有○者亦須乘之以存位下數乘上○下○乘上數皆曰某○如某下○乘上○曰○○如○則本位左位俱紀○也

十因

式乘上下數不等少數尙未滿十乘數而少數不及於乘上下數如以八乘九何以得七十二術九在十內少一紀一於九右八在十內少二紀二於八右是九八爲乘上下數一二爲少數也上九下八上下數不等也一

不及九二不及八少數不及也以少數一二相乘得二【此卽七十二之二也呼一二如二】紀下二未滿十故曰未滿十乘數也又以右一斜減左八右二斜減左九俱餘七數【此卽七十二之七】同下紀七故得七十二

又式乘上下數等少數未滿十乘數而少數不及於乘上下數如以八乘八何以得六十四術上下俱八故曰上下數等八在十內少二右俱紀二相乘得四下紀四左右上下斜減俱餘六

下紀六故得六十四

又式乘上下數等少數已滿十乘數而少數反過於乘上下數如以三乘三何以得九術上下俱三三在十內小七右俱紀七相乘得四十九已有四十故曰已滿十乘數也下紀九紀四於左左上下三各加所四俱變

爲七然後左右斜減俱無餘【七與七減也】下紀○故得九

又式乘上下數不等少數滿十乘數而少數不及於乘上下數如以六乘七何以得四十二術七在十內少三六在十內少四俱紀右相乘得一十二下紀二一於左左上七加一變爲八下六加一變爲七然後左右上下

斜減俱餘四下紀四故得四十二又術三乘四得一十二將一懸於左待左右上下斜減俱餘三乃並所懸之一爲四亦合

通曰一二之乘得八九之乘是以小乘而得大乘也七七之乘得三三之乘是以大乘而得小乘也九因本乎【卜因卽洛書之無十而藏十也】

試乘差法

九減式試第二式四千六百零八人每人三百二十五兩共得一百四十九萬七千六百兩也除○九外並原

數四六八爲一十八九減無餘

列○於�左並乘數三二五爲一十九減餘一列�右以左右一與○乘

曰一○如○無數列○於�上並總數一四七六爲一十八九減無餘列○於�下上下相比無差

七減式試第四式四十五人每人六十兩共得二千七

百兩原數如法減之【減六七四十二】余

三列�左乘數如法減之【減七八五】

【十六】餘四列�右以左右三四乘得一十二七減餘五列上總數如法減之餘五

列下上下相比無差

通曰九減用見數可去○九不用七減用實積數必存○九之位與數以便逐位減至右未而止也

試除差法

除無餘九減式試第一式三百四十二兩九人分之各

得三十八兩除數九九減無餘

左列○並用數三八爲一十一

九減餘二右列二乘無數列○於�上

並原數三四二爲九九減無餘列○於�下上下相比無差【下有餘實一五未分】

除有餘九減式試第五式六百五十三兩五十八人分

之各得一十一兩並除數

五八爲一十三九減餘四

左列四並用數一一爲二不足九

減右卽列二乘得八【二四如八也】又並余實一五爲一十四九減餘五列上並原數六五三爲一十四九減餘五列下上下相比無差

除無餘七減式試第一式三百四十二兩九人分之各

得三十八兩除數九作九七減

餘二列左用數三八作二十八

七減餘三列右乘得六【二三如六】不足七減

卽列六於上原數三四作三十四七減餘六次作六十二七減餘六列下上下相比無差

除有餘七減式試第五式六百五十三兩五十八人分

之各得一十一兩除數五

八作五十八七減餘二列

左用數一一作一十一七減餘四

列右乘得八【二四如八】又以余實一五作一十五七減餘一以此餘一並左右所乘八爲九七減餘二列上原數六五作六十五七減餘二次作二十三七減餘二列上原數六五作六十五七減餘二次作二十三七減餘二列下上下相比無差

半除試差式除數六五用數一三原數八六六三餘實

二一三○用九減並除數六

五爲一十一九減餘二列左

又並用數一三爲四不足九

減右卽列四乘得八乃並法

尾止處以前之餘實二一爲三不足九

減卽以此三並左右所乘八爲一十一九減餘二列上並原數抹去三位之八六六爲二十九減餘二列下上下相比無差○用七減除數六五作六十五七減餘二列左用數一三作一十三七減餘六列右乘得一十二乃以法尾止處以前之餘實二一作二十一七減無餘與左右所乘數相並仍是一十二七減餘五列上原數抹去之八六作八十六七減餘二次作二十六七減餘五列下上下相比無差

通曰試策之法獨用九七何也蓋十者數之窮也數窮則變十復爲一故數始於一終於九九陽數也下九之陽數爲七故七與九同用自七九而外或有合者於率不通不可立法所以加減試差用實積則無不可用見數則七與五不可也乘除試差用實積則亦無不可用見數則自九而外皆不可也若夫論除之餘六與三之餘同九是用九而六三可無用矣四與二之餘用八是用八而四二之餘可無用矣且八或可以試加減而或不可以試乘除亦不可用然則試差之法舎七與九又何所取用哉

命分法

術曰命分者一大幾何已分幾何命餘者爲幾何分之幾何也又曰所餘之小幾何再分幾何命此得者爲幾何分之幾何也通曰第一術卽幾何原本之命比例法也第二術恰盡則可否則終不能盡也

式法數爲母餘數爲子如實數八萬七千二百四十八法數三百七十四法尾已齊實尾用數已得二三三尙有餘實一○六當命爲三百七十四分之一百零六也又式得數爲子得數前位爲母得數一位爲十二位爲百三位爲千也如右式余實一○六先於六右加一○依法再除之得二又加一○再除之得八又加一○再除之得三凡三位乃千也當命爲千分之二百八十三也

尺算

法尺之式上連下分下則可開可合上則相對不移如此乃可爲法

兩端變爲三角因參知兩勾股矩度直景倒景蓋同一源加實尺於法尺之上謂之三角可也謂之勾股可也天地間無非參兩之妙𨿽百千萬億至於無窮胥莫能逃矣

乘法

先定實數法數與他算不同旣定乃以法數作法尺何數實數作實尺何數或寸或分又須預定然後將實尺比照實數橫安於法尺之一分或一寸上令法尺開而就之隨量法尺之法數空處得何數卽爲所求數也通變升降其用始廣如實尺數大不便安放者須降實數寸降爲分分降爲釐或將實數折半法實俱大必須俱折先降後升先半後倍得數原無異也或用升法以代降實

式有五人每人四兩問共若干曰二十兩

以四兩爲四分作實數以五人爲五寸作法數將實尺比定四分橫安於法尺一寸空處乃量法尺五寸空處得何數今得二寸因以分爲兩則寸卽爲十知所得二寸爲二十兩

降數式有五十九人每人八兩問共若干曰四百七十二兩

以八兩爲八分作實數以五十九人作五寸九分爲法數用實尺比定八分安於法尺一分上八大一小不可安放乃降十倍安於法盡一寸空處量法尺五寸九分空處得四寸七分二力先降後升應升爲四尺七寸二分原以分爲兩故知所得四百七十二兩此系升法以代降實

實數折半式有八人每人一十二兩問共若干曰九十

以八人作八寸爲法以一十二兩折半得六兩作六分爲實用實尺比定六分安於法尺一寸空處量法尺八寸空處得四寸八分原以分爲兩是爲四十八兩先半後倍倍得九十六兩也

法實俱折半式有一十六人每人一十二兩問共若十曰一百九十二兩

以一十六人折半得八人作八寸爲法以一十二兩折半得六兩作六分爲實用實尺比定六分安於法尺一寸空處量法尺八寸空處得四寸八分以分爲兩是爲四十八兩倍之得九十六兩再倍之得一百九十二兩因法實俱折半故再倍之也

實數再折式八人每人二十四兩問共若干曰一百九十二兩

以八人作八寸爲法以二十四兩折半得一十二兩又折半爲六兩作六分爲實用實尺比定六分安於法尺一寸空處量法尺八寸空處得四寸八分以分爲兩是爲四十八兩倍之得九十六再倍之得一百九十二再折故再倍或將實三分之得數三乘之亦可

法實俱再折式三十二人每人二十四兩問共若干曰七百六十八兩

以三十二人折半得一十六人又折半得八人作八寸爲法以二十四兩折半得一十二兩又折半得六兩作六分爲實用實尺比定六分安於法尺一寸空處量法尺八寸空處得四寸八分以分爲兩是爲四十八兩倍之得九十六兩再倍之得一百九十二兩再倍之得三百八十四兩再倍之得七百六十八兩四其折半故四其加倍如以四自乘得十六又乘四十八亦合

整零截量式二十四人每人五錢三分問共若干曰一十三兩七錢二分

以二十四人作法尺二寸四分以五錢三分作實尺五分三釐先截整數二十人求之將實尺比定五分三釐安於法尺一分空處實大不便安頓降之安於法尺一寸空處將五分三釐升作五寸三分此爲十人所得數倍之得十寸六分便是二十人所得數也後截零數四人求之量法尺四分空處得二分一釐二毫亦升作二寸一分二釐便是四人所得數並兩得數得十二寸七分二釐爲二十四人所得總數因以尺之釐爲銀之分故知爲十二兩七錢二分

又術以二十四人作法尺二尺四寸以五錢三分作實尺五分三釐將實尺比定五分三釐安於法尺一寸空處得五寸三分倍之得一尺○六分爲二十人所得數又於法尺四寸空處量得二寸一分二釐並得一尺二寸七分二釐亦合所截爲二十人故加倍若三十人則用三乘四十人則用四乘之

除法

法實數定之後將實尺比定實數安於法尺之法數空處乃量法尺之一分或一寸空處得幾何卽爲所求除出數也亦用降數折數二法或有實無法任意作幾分者不論實數多寡將實尺比數安於法尺之百分空處用隨分量之

式銀二十二兩四十人分之問各得銀若干曰五錢五分

以二十二兩作二寸二分爲實以四十四人作四寸四分爲法將實尺比定二寸二分安於法尺四寸四分空處乃量法尺之一分空處得幾何今得五釐因以尺之分爲銀之兩則釐當爲錢又因以分爲人則五錢爲一人所得數也量一寸空處得五分降爲五釐亦合一分爲一人一寸則爲十人量四寸空處得四十人銀數四分空處得四人銀數此用乘以知除也

降數式銀四十四兩二十二人分之問各若干曰二兩

以四十四兩作四寸四分爲實以二十二人作二寸二分爲法將實尺比定四寸四分安於法尺二寸二分上實大不可安頓降爲四分四釐安於法尺二寸二分空處乃量法尺一分空處得二釐因先降數此當升爲二分分爲銀之兩知所得爲二兩

折實式一十八兩六人分之問共若干曰三兩

以一十八兩折半得九兩作九寸爲實以六人作六寸爲法將實尺比定九寸安於法尺六寸上實大降作九分安於法尺六寸空處乃量法尺一寸空處得一分五釐因降實此當升爲一寸五分又因折實此當倍爲三寸以寸爲兩故知所得爲三兩

法實俱折式一十八兩一十二人分之問各若干曰一兩五錢

以一十八兩折半得九兩作九寸爲實以一十二人折半得六人作六寸爲法將實尺比定九寸安於法尺六寸上實大降作九分安於法尺六寸空處乃量法尺一寸空處得一分五釐因降實當升爲一寸五分寸爲兩知所得爲一兩五錢法實俱折者除與乘不同乘折則所得止半數故須倍之除折則所得卽所求數故不必又倍

隨分式銀八十兩或四平分或五平分問各若干曰四分之一得二十兩五分之一得一十六兩

以八十兩作八十分爲實將實尺比定八十分安於法尺百分空處如欲作四平分者則量法尺二寸五分空處得二十分每人卽得二十兩也如欲作五平分者則量法尺二寸空處得一十六分每人卽得一十六兩也二寸五分者四分百之一也二寸者五分百之一也

整零截量式三十二兩五人分之問各若干曰六兩四

以三十二兩作三尺二寸爲實以五人作五寸爲法先截實末二寸求之將實尺比定二寸安於法尺五寸空處量法尺一寸空處得四分後截實首三尺求之將實尺比定三尺降作三寸安於法尺五寸空處量法尺一寸空處得六分應升爲六寸並前四分得六寸四分以兩爲寸知每人得六兩四錢後量法尺之十寸空處得六寸亦合此不升數而升度也

比例法

有實數於此以某法數分之得某數今又有實於此照前分例求法幾何將實尺比前尺數安法尺之前法數上又將實尺比後實數於法尺空處上下推移求至脗合處視法尺之分寸幾何卽所求數也比類無窮不可勝舉引而伸之存乎其人

銀四百四十兩二百二十人分之人得二兩今有銀

八百八十兩照前二兩分數該人幾何曰四百四十人

以二百二十人作二寸二分爲法將四百四十兩作四寸四分爲實以實尺比定四寸四分安於法尺二寸二分土實大降作四分四釐安於法尺二寸二分空處又將八百八十兩作八寸八分亦降作八分八釐以實尺比定八分八釐於法尺空處上下推移至四寸四分空處適合以寸爲百數卽知爲四百四十人前後俱降實故不升且前以人爲法銀爲實後亦以銀爲實求出法數人降實則不升法也

式銀三兩給六人今有銀七兩照前例應給幾人曰一十四人

以三兩作三寸爲法以六人作六分爲實將實尺比定六分安於法尺三寸空處乃量法尺七寸空處視得幾何今得一寸四分以分爲人卽知所得爲一十四人也又術以三兩作三分爲實以六人作六分爲法將實尺比定三分安於法尺六分空處又將實尺比定七分在於法尺空處上下推移至法尺一寸四分空處適得脗合一寸四分卽一十四人也法實可互更乘除可互用此尺算之異於他算也凡求得數皆以例比卽乘除亦無非比例故比例以尺爲便

籌算

珠算筆算皆有數而後乘籌算無數而先乘也故乘以籌爲防數盡九九除亦因乘故隨時施用所遇數更而先乘之數亦變多寡前後相合自成至若零籌無數又無用之用也【零籌多置幾根】

開方籌

籌有二曰平方自乘之還原也故用自乘之數曰立方自乘再乘之還原也故用自乘再乘之數

術曰有實有法先將實數查籌從左向右齊列其兩籌每格平行綫斜方形合成一位並爲一數矣或前位有數或後位有數皆一位也或兩位皆有數則合爲一數次以籌之格爲法數如法數是五卽查第五格也若法有二位先查法尾所得數橫列之次查法首所得數進一位橫列之再用筆算加法得所求數乘除皆有法實實者現有之物也法者今所用以乘之除之之規則也凡籌算皆以實列位而以籌爲法法有幾位則用幾籌中有零位則用○籌有幾○位則用幾○籌凡法實不可誤用惟乘法或可通融若除法必須細認

凡乘法皆於實末位小數起視原實某數卽於籌某行取數列之

一位法式五十九人每人八兩問共若干曰四百七十二兩

以五十九人爲實八兩爲法先依實數查第五籌第九籌五左九右並列次依法八查第八格內橫數曰二曰七○曰四去○不用自左向右橫視之得四百七十二兩也得數尾與法尾數同故知爲兩

二位法式五十四人每人六十四兩問共若干曰三千四百五十六兩

以五十四人爲實六十四兩爲法依實查五四兩籌齊列先依法尾四查第四格曰六曰一○曰二自右向左橫列之次依法首六查第六格曰四曰二○曰三進一位橫列之用筆算加法得三千四百五十六兩也多位法者視此每查格一回進一位列數此橫列之法故従右起梅定九竪列之則應自下而上矣九格內凡遇右尾有○必須列之以存位其○在

數中者說詳後式

【並二一六法三二四】

【得數】三四五六

如一年三百六十日每日一十二時問共幾何答曰四千三百二十時

法列一籌二籌看六三兩位六位爲七二三位爲三六合並得四三二

定位法従末位起知未位是十上一位便是百又上一位便是千也若末位是單上一位便是十

二

一

三籌爲法式如每歲三百六十五日每日九十六刻該刻幾何曰三萬五千○四十刻

法列三六五三籌看九六兩位六位二一九九位三二八五因六位二一九下有一○則存之以存刻位籌內斜方有○無數式五十四人每人二十八兩問共若干曰一千五百一十二兩

以五十四人爲實查籌並列二十八兩爲法先查八格曰二曰三○曰四橫列之次查二格曰八曰○曰一進一位列之加得合問○斜方之中有數有○則去不用若無數有○則須存之以定位如八格去○列三二格列○存位是也

籌內斜方並數進十式有八十七人毎人六兩問共若干曰五百二十二兩

以八十七人爲實查籌並列六兩爲法查六格曰二曰四八曰四其曰四八者並爲十二本位存二以十進位作一其曰四者並所進之一爲五當自右向左列曰二二五矣自下而上者亦然若自上順數之則爲五二二

法尾有空式如每年三百六十日今三千八百三十年問日該幾何曰一百三十七萬八千八百○日此因所問止及十數未及單位之日故法尾存單位爲日法列三六兩籌而後加一○籌先看三位爲一○八次看八位進一位爲二八八又次看三位又進一位爲一○八並之得一三七八八下有○○方至單位但知尾位一圈是單日則各位皆定

實尾位有空式如一十二萬日每日九十六刻該則幾何曰一千一百五十二萬刻法置九六兩籌看一二兩位二位爲一九二一位爲○九六因一位上有一圈故必存○位於上然所問爲每日則日爲單位而所問實止於萬則千百十單必須存四空位方能及於單日用零籌式六百零八人每人三十四兩問共若干曰二萬零六百七十二兩

以六百零八人爲實查六籌零籌八籌並列三十四兩爲法先查四格曰二曰三○曰四曰二橫列之次查三格曰四曰二○曰八曰一進一位列之加得合問

實數整幾十者列一零籌於右整幾百者列二零籌於右以定位也

除法【卽商法】

術曰有實有法有商別列實數以法數依號查籌従左向右齊列於諸籌九格內查橫行數之等於實數或略少於實數者在第幾格卽是初商數如在第一格卽一爲初商也次以查得之數減其實數已盡則止一商如未盡則有再商卽再查橫行內數之等於存實或略少於存實者在第幾格卽是再商數又以查得之數減其存實如前又未盡則更有三商倘再商已除實𨿽未盡而次位無實則商有○位卽作○以當次商再以存實於格內查之若至余實數少於法數是爲不盡法當命分之

凡除以所分之物爲實今欲作幾分分之爲法法與實須審定不可倒置如有糧若干給若干人則當以糧爲實以人之數爲法除之蓋糧數是所分之物人數是用以分之之法也

凡書商數皆與減數第一行相對若所減第一位是○則作○於原實首位上而對之此定位之根也定位法除畢以商得數與原實對位求之皆如法首位之上一位命爲單數【歸於法前得零古法實如法而一是也】然此有二法有法少實多者従原實內防法首位認定逆轉上一位命爲單數【如米則爲單石錢則爲單文】旣得單數則上而十百千萬下而分秒忽微皆定矣此爲正法有法反多而實反少者乃變法也法従原實首位逆遡而上至法首位止又上一位命爲單數【此是虛位借之以求實數】旣得單數乃順下求之命所得爲分秒之數

一位商式三百二十五兩六十五人分之問各若干曰五兩

別列三百二十五兩爲實以六十五人爲法查六五兩籌左右齊列何格數與實相等一格至四格皆少五格內自左向右曰三二五適等卽五爲商數也

如太陽每歳行天三百六十度分爲七十二候每候幾何度曰每候五度此欲分七十二分當以七二爲法用兩算

先列三百六十度爲實次檢七二兩籌爲法視何格內有三六○與相同今在五格則商作五又查所減第一位是三將商數五對三字書之此法少於實也宜於原實內防十度位卽法首位也法首再上一位爲單度定所得爲五度

假令實是三千六百則所得爲五十度此亦法少於實法亦於原實內防法首十位再上一位爲單位單位空作圈再上一位是十度定所得爲五十度用籌同而得數迥異定位之法所以當明

二位商式三千三百二十五兩九十五人分之問各若干曰三十五兩

列三千三百二十五兩爲實九十五人爲法列籌二籌橫數止三位須截實上三位曰三三二作三百三十二於格內查之至三格自左向右曰二八五【中位一七並八】作二百八十五略少於實數四格則多矣用三爲初商相減餘四十七再以余實四七及截外之五作四百七十五查至五格四七五【二五並七】適等用五爲次商

如皇極經世一元共十二萬九千六百年分爲十二防共幾何曰每防一萬○八百年

如圖列實檢一二兩籌第一行是○一二商作一數除實一二尙餘九六至第八行得○九六商作八恰盡又因所減數是○一二故於實首位作圈而以商得一對此商位書之此定位之根次所減亦是○九六故以商得八進位書之以暗對其○因法以十爲首則十字之上方是單位數至一恰當萬也

三商式如有水輪毎日共轉二千二百四十四周一日十二時每時幾何轉曰每時一百八十七此亦欲分爲十二也故用一二兩籌檢籌第一行是○一二商一減實一千二百餘一千四十四次檢籌第八行是○九六商八減實九百六十餘八十四末儉籌第七行是○八四商七法以十爲首則十上一位爲單數初商數對所減籌第一位因初商是○一二故遂以一字對書之商當有○式三十二萬三千八百七十六兩五百三十八人分之問各若干曰六百零二兩

列實查籌三籌橫數止四位截實左四位曰三二二八作三千二百二十八查至六格自左向右曰三二二八作三千二百二十八略少於實數七格則多矣用六爲初商相減餘一十以余實一○及截七六作一千零七十六此乃次位無實也次商當作○竟不除實余實仍是一千零七十六查至二格一零七六適等用二爲三商若次位三位俱無實者卽一連兩商皆當作○

法有○位式假如布二萬一千七百六十八丈給與九百○七人各幾何曰每人二十四丈此欲分爲九百○七分也故以九籌○籌七籌爲法檢籌第二行一八一四商作二蓋一格本少自二格以下皆多惟第二格略少於實數故商二減實一萬八千一百四十尙餘三千六百二十八丈減至第四三六二八恰盡故又商四因法首是百故百上爲單位知爲二十四丈以上皆法少於實故法首在原實中乃本位也

法多實少式【卽除分秒法】假如銀五百一十二兩給六百四十人各若干曰每人八錢解曰凡不能成一單數者皆分秒也故斤下有兩兩下有錢錢下有分分下有釐釐下有毫零以兩爲主以兩爲主則兩爲單位而錢爲兩十之一八錢卽十分兩之八此欲分爲六百四十分也故以六四兩籌爲法檢籌第八行恰盡故商八又所減首位不空故商數對之定位法曰此法多於實也防法首位百逆上一位是兩二位空則知是錢

又式如饑民四十八萬口賑米三千六百石各得若干曰每口七合五勺此人分米也故以四十八萬爲法列四八兩籌檢籌第七行是三三六初商七餘二百四十石次檢籌第五行是二四○次商五恰盡定位法於原實內防法首位而原實內無十萬只有千虛進一位防萬又進一位十萬十萬者法首位也再上一位得零是單石石位○順下斗升俱○知所得爲七合五勺以上兩例皆法多於實者其法首位或在原實中必原實首位也或不在原實中則於其原實上幾位也要之皆不能滿法其所得必爲分秒

法多實者實乃零數法乃整數假如有銀四百五十六兩而千百十人分是也

實多法者法乃零數實乃整數假如有銀四百五十六兩而有二三十人分也

法首位者法首位之數也若法首是十卽於實之十位上爲法首位若法首是百卽是實之百位上爲法首位法首位上一位是單者如實之十數是法首位而十上之百數位卽爲單位也實之百數是法首位而百上之千卽爲單位

實不盡式二千三百三十六兩九十五人分之問各若干曰三十五兩余實一十一兩

列實查籌二籌橫數止三位截實左三位曰三三三查至三格自左向右曰二八五略少於實數用三爲初商相減餘四八以余實四八及截外六作四八六查至五格四七五略少於余實用五爲次商相減尙餘一十一爲不盡數也

開平方法

術曰有積數【卽實數】有商數商有方法有廉法【倍初商】隅法【次商】置積數従末位下作防向左隔一位作一防有一防知有一商也視平方籌內自乘之數與實相等或略少者取以除實但自左一防爲始【此謂橫列者若上下列則従上始】防前無位則自乘止於零數防前有位則自乘應有十數而此乘數在籌內第幾格卽用其格數爲初商也有二防者以初商倍之乃以倍數查籌列於平方籌之左再視諸籌橫行內數與存實相等者用以除實而此實在幾格卽用爲次商法不盡者以法命之或實右加○再開之

開方有實無法故用方廉隅以代之初商積與次商隅積皆自乘數也次商廉積之數處初商與隅積之間也

第一防求初商之根爲方法乙爲方

積也不盡求二防之商倍初商根爲

廉法甲丙兩長邊也隅法丁方一角

也此甲乙丙丁爲平方二商之形如

三商則加戊已廉及庚隅也

積三萬二千○四十一平方開之問邊得若干曰

一百七十九別列積爲實従末位一下作點向左隔一位○下作點三下作點共得三點知商有三位也點左無實【橫言左竪言上】三作零數視方籌內自乘無三近少爲

一平行取一爲方法爲初

商乃於實三內減去一格

自乘之一存二以共次點

實曰二二○爲余實次倍

初商根得二爲廉法【倍一爲二】取二號籌列方籌之左於

兩籌橫行內求二二○無

則用近少者一八九在第

七格卽七爲次商爲隅法

乃以一八九減余實二二

○餘三一以共三點之實

曰三一四一爲次商余實

再倍初次兩商之一七得

三四【初商一作一十次商七共爲十七倍爲三】

【十四】爲次廉法乃去次商所列之第二籌又取三號四號兩籌自左向右俱列方籌之左於橫行內求三一四一在第九格卽九爲三商爲次隅法減實無餘卽三次所商爲平方邊一百七十九也

開立方法

術曰有積數有商數商有方法有平廉法長廉法隅法置積爲實従末位作點向左隔二位作點每一點有一商視立方籌內再乘之數有與實相等或近少者用以除實也但自左一點爲始點前無位則再乘止於零數點前有一位則再乘應有十數點前有二位則再乘應有百數而此乘數在第幾格卽用作初商也有二點者以初商自乘而三倍之爲平廉法以初商三倍之爲長廉法卻以平廉法數查籌列立方籌左以長廉法數查籌列立方籌右乃視左籌與方籌之橫行內數查其或等或少於余實者取格數爲約數卽以此爲次商以次商自乘之數與長亷法數相乘進一位書於約數之下以此二數並之除其餘實卽得立方邊也不盡者依法命之

其一作六面方體諸面綫角皆相等此名方法體成甲乙丙丁形

此初商形也凢邊皆初商之數

其二作六面扁方體其上下面各與方法等旁四面之髙少於方法之髙而四稜綫皆等此各平廉法體成戊己庚辛形

其三作六面長方體其上下左右四面與平廉之旁面等兩端之四界綫皆與平廉之髙等此名長廉法體成壬癸形其四作六面小立方體六面之廣袤皆

與長廉之兩端等此名隅法體成子醜形

通曰右三形皆次商形也三四商者亦如此三形增之

後邊長廉之下

尙有一平廉

通曰初商方根次商上加一平防左加一平防後加一平防故三倍初商之自乘爲平防法也上與後之邊齊右加一長防上與左之邊齊前加一長防左與後之邊齊下加一長防故三倍初商爲長防法也上與左與後三角加隅法而立方形成矣

積九百二十一萬九千三百二十九立方開之問

邊得若干曰二百零九別列積數爲實從末位九

下作點向左隔二位作點

凡三點知商有三位也點

前無實則實前九爲零數

視立方籌內再乘之數無

九三格二七過實用二格

八實之近少數也卽取二

爲方法爲初商九內減八

存一以共次點之實曰一

一二九爲余實將初商二

自乘得四又三倍得十二

爲平防法取一號二號

兩籌列方籌左又將初

商二三倍得六爲長防

法取六號籌列方籌右

乃於立方與平防共三

籌內之橫行數取其少

於余實者爲約數視籌內無近少數卽第一格之一二○一亦多於余實之一一二九遇此則知商有○位矣竟於初商下作○以當次商而實數不動復開第三點之實一一二九三二九將初次兩商之二○【此作二十】自乘之得四○○【此作四百】又三倍得一二○○【此作一千二百】爲次平廉法乃取一號二號○○○號之四籌列方籌左而去次商所列之平廉兩籌又將初次兩商之二○【此作二十】三倍之得六○【此作六十】爲次長廉法取六號○號兩籌列方籌右而去次商所列之長廉籌乃於立方與次平廉共五籌內之橫行數取其少於余實者爲約數至第九格曰一○八○七二九另立之向立方籌右平行取九格內平方之自乘數八十一以乘次長廉六○【此作六十】得四八六○【此八十一回六十也】進一位列約數一○八○七二九之下相並得一一二九三二九以此數除余實之一一二九三二九恰盡乃以約數之格數九爲三商也三次所商曰二曰○曰九是謂立方根二百零九也通曰長廉籌止

用其號數格內諸數皆

無用卽不列籌而止列

數亦可開方宜入少廣

章因有此二籌故亦附

於此

周易函書約存卷十三﹤經部﹐易類﹐周易函書約存﹥

欽定四庫全書

周易函書約存卷十四

禮部侍郎胡煦撰原古【冒道分】

宮與商商與角徵與羽相去各一角與徴羽與宮相去各二則音節不和故角徴間収一律近徴比徴少下曰變徴羽宮間収一律少髙於宮曰變宮自宮九寸三分損一爲徴六寸徴三分益一爲商八寸而不可分故止三統乃析七十二分生羽四十八至角六十四則三分餘一故止五音乃析一爲九釐爲五百七十六三分損一得三百八十四生變宮三分益一得五百十二生變徴三分餘二此變聲所以止二也曰和曰繆故不爲調約以寸法則黃林太得全寸約以分法則南姑得全分約以釐法則應得全釐約以毫法則大夷得全毫約以絲法則夾無得全絲至中呂之實十三萬一千七十二分三餘二律之終也變則旋起凡數始於一成於三此後則兩而一變

煦按初九初六之類卽所納之爻也其圗本復南而姤北取其合陰呂所居取衝之妙也予謂宜倒之取其於乾坤納甲之義合也易冒天下之道萬事萬物無出陰陽則乾坤二者其旣包之矣易曰雷出地奮豫先王以作樂崇徳夫奮之云者一陽之動用也雷之云者一陽初奮之聲也陽與陰遇擊而聲出故易於雷霆謂之爲鼓凡兩物相擊皆能出聲勢使然也防之初陰遇陽亦振而爲聲兌之末陰居上亦口而出言易謂雷風相薄皆陰陽之初遇耳絲靜也手撫之而成韻竹靜也气噓之而成音金石之無知搏拊之而應節皆兩物之擊也聲有永短始之終之則其中有漸矣損之益之所以應律也聖人之徳何遽不昭於韶夏乎

通曰六律居子寅辰午申戌不動六呂皆取衝位未居丑爲十二月酉居夘爲二月之類是也凡陽生陰謂之下生用三分損一求之凡陰生陽謂之上生用三分益一求之蓋相生則以子午分陰陽不以律呂分陰陽也詳後

煦按五音六律度量權衡皆以黃鐘爲之根本則求其故者必先定黃鐘之積固已然積黍以求之而黍有大小歷代之所考其數各各不同是黍之不可以爲準也葭灰候气之說出於司馬歷代因之然皆信耳之過夫地之厚不知其幾萬里矣陽生地中一日之運量亦不知其幾千里矣今以數寸之管或長或短候於地面七八九寸之間欲其气應無違是冬至初復之气僅在此地面數寸之間至極深極逺之下必無有初復之气矣且又欲於大寒雨水逐節之气各當其管而胥爲之應是天地間之陽气終嵗之間僅在此地面數寸中其何以處夫數寸以上而至於無上數寸以下而至於無下者其亦不思之甚也夫候之於管而遂能動蕩其灰亦謂气之能力然耳若然則陽气初至𨿽曰甚微旣能動蕩其灰則必有隱隱欲動吹之如風者存也始陽初復彼其風力旣能如此逮於極盛彼其風力當亦從之而極盛矣乃後乎冬至何未聞風气之運邪豈初至之風力可徵而極盛之風力反防而不可徵邪豈極盛之陽非此初復之陽漸進而趨盛者邪夫陰陽之气行於天地間者寒暖止耳非謂气行皆必有風力存也譬若花之有香人皆謂爲香气豈非風力推送使然況在冬至初復之陽尢極防極微者邪嘗聞古人以炭與灰各適其均而平懸之逮及冬至後則炭重於灰夏至後則灰重於炭何也陽暖則熯能使灰輕陰凝則濕能使灰重至炭之堅實則陰陽皆不易入故仍其重耳此冬至後所由炭重夏至後所由灰重也知灰之或輕或重由於陽之熯陰之濕則但於春秋二分以物包灰約其分兩之輕重空懸室中逮於冬夏二至察其重輕當必有較然可辧者此气之能力使然非气之風力使然也不徵其气之能力而但以爲气之風力至於候之不驗則從而咎灰於是乎求其至輕至妙者而至於葭逮於葭灰候之而又不驗也則又歸其咎於壯風之搖撼而以爲其室不密於是乎又以緹素密帷候於室中木架之上凡此皆意以爲然從無實據而未知陰陽之妙各有眞機非气也亦必非風力之所能顯也以風力而論陽气此溺於气之一偏而未察夫天地間眞陰眞陽升降之至理也夫風力者使之然而然也能力者物之才具然也火之自然而熱水之自然而寒日月自然而照自然而溫皆能力也今將認能力爲風力然則日光之照灼沖和其亦將有風力推運而使之然邪不知微陽復於地中之說非眞謂地之中此陽從何處始也特以陰陽之理原自相湏非陰則陽無以顯非陽則陰無以顯故陰陽二者皆以一分爲防六分爲極卦之必定以六爻此也當純陰極盛時忽覺此極陰之稍減一分而不極其盛也此便是防陽之復天純陽而地純陰故遂謂防陽復於地中耳其在先天圖中微陰之或始或終皆附於幹防陽之或始或終皆附於坤此之義也又以陽之生也必根於陰陰之生也必根於陽故以爲陽自地中復其實陽气才復得一分盡天地間所有之气無上無下無髙無卑無往不具此一分之陽固不獨地面三寸二寸間然也蓋陽气之微盛止有淺深厚薄而已淺謂陽气之尙薄深謂陽气之巳厚也冬至陽气初萌薄而未舒其在乾卦正潛龍勿用之爻豈遂獨出能力鼓而爲風而獨於此刻此時驗於玆管邪況旣爲冬至之時令則半月之中何非冬至倘再入灰於此管當亦無不有然者矣而又奚拘於此時邪且其陽生之厚薄旣統上下髙卑而莫不胥然固宜無拘乎此管之長短大小而此气之均當無不然者矣豈能於數寸管中分別長短有應有不應邪夫後儒講求聖學但當以孔子爲正聞韶而忘肉味此其契樂亦已精矣孔子未之言必有難以言傳者矣從而置之可也夫積黍不可候气不可然則黃鐘爲萬事根本將遂無術以取乎曰樂律𨿽曰失傳其先要必以中聲爲本以其吹之於管長一寸者其聲便淸一分短一寸者其聲便濁一分淸濁不能以不分則管不能無長短管不能無長短則分寸不能以不定所由有損之益之之說凡皆因音而損益之以求中聲非因數而損益之以至於不可紀也中聲者黃鐘也凡樂皆自有之凡曲調皆自有之故韶有韶之中聲武有武之中聲髙有髙之中聲下有下之中聲中聲旣定然後從而察之髙於中聲者爲髙卑於中聲者爲卑由其本具之中聲而漸殺漸申以損益之𨿽五音七調十二律以及六十律八十四調三百六十無不緣此中聲之淸濁髙下而五音六律胥由以葉矣夫人之聲音或大或細要各有中聲存焉鳥雀之聲微牛馬之聲髙要亦各有中聲存焉激之則亢過其分緩之則抑過其分別其亢抑審其性情辧其喜怒鳥獸之音猶將可識況於度量權衡乎哉夫盡善之韶盡美之武遡其中聲當是韶之優柔平中而武則不免於發揚蹈厲耳自來言律者詳於數而略於音與言易者詳於數而略於理同獘是皆未精求乎音而得夫中聲之說也

補筆談曰琴瑟皆有應聲宮則應少宮商則應少商其餘皆隔四相應今曲中有聲者須依此用之欲知其應者先於諸令聲和乃剪人加上鼓其應則人躍他則不動聲律髙下苟同𨿽在他琴鼓之應亦震此之謂正聲

等韻

煦曰了羲之三十六母以齶舌唇齒喉分定部位此卽宮商角徵羽五音之所自起也音出於喉與宮音相配今不首喉而以配角之齶音居首此卽一陽之生始於冬至子半而春令所始則歳建首寅是也徵夏而商秋至冬而爲閉藏之令然聲陽類也聲之動也莫不托始於靜以始之者終之卽以終之者始之也至其一陰一陽上下相配以成翻切𨿽亦具有陰陽蕩摩之妙如見之一母倡於東通韻則爲古紅之公倡於支齊韻則爲居宜之基倡於魚模韻則爲古胡之姑是見之一音三十六母皆可以徧倡也如紅之一音和於魚模之古而爲公和於魚模之苦而爲空和於登丁之徳而爲東和於歌羅之他而爲東是紅之一音未嘗不可以徧和也然其所重止在一上一下一夫一婦以葉一字之音耳顧其三十六母旣足以攝天下之音而無所遺而二音所葉又足以定一字之音而無所誤此所以相而未之有易也至於邵子以翕辟淸濁開發収閉括盡天下之萬聲萬音而有聲無聲有字無字無不該錯其中要其上下交錯之妙亦止是八卦之蕩摩而已故其開發収閉比於齶舌唇齒未之易也其翕辟淸濁依然三十六母中剛上而柔下淸上而濁下之義至其所以能然之故則仍不離夫卦爻陰陽剛柔太少之防耳煦因立圖於後

﹤經部﹐易類﹐周易函書約存﹐卷十四﹥

以類分之則五以輕重淸濁分之則八以剛桑太少分之則四如專論剛柔則陰陽闔辟而已矣煦所著韻函一書以陰陽分之爲第一層陰先而陽後者凡音皆由靜起也其次皆別以剛柔太少剛前而柔後者陽倡而陰和之義也先少剛而後太剛先少柔而後太柔亦律呂先黃鐘諸律以中聲爲主之義也其少剛之類則由見端幫始太剛之類則由精淸始少柔之類則由知照始太柔之類則由曉匣始疑之少柔宜付娘禪之後而夾於羣端之中少剛中之少柔也來之少剛宜付並明之後而夾於諭日之中少柔中之少剛也此陰中有陽陽中有陰之義也亦其本來部位自然如此不可紊也蓋論位則疑在羣後來在日前論音則疑爲少柔來爲少剛也四象之下別以三十六母故見仍居前而日仍居後下列各標所領之韻於首一字卽以翻切定之故可以知爲某標之韻又可知列於剛柔太少爲某聲又可以知列於陰陽者爲某音於此而別以翕辟辧以開發収閉亦在人之自領而已矣

煦按古立切韻之法以兩字合而得音此卽地天交泰之義也位一定而不移坤徳之定分也音變遷而各異乾道之變化也今以上一字定位天道之下交也下一字得音地徳之上承也位之一定齶舌齒唇喉是也音之變易宮商角徵羽是也如徳紅切東徳爲齶位之見標其所切之東亦齶位之見標也紅爲宮音東亦宮音也然徳爲少剛故所切之東亦少剛

五藏【肝心脾肺腎】陰也六府【膽胃三焦膀胱大小腸】陽也首陽身陰而水陽下火陰上負陰抱陽而背陰腹陽【陽中陽心也陽中陰肺也陰中陰腎也陰中陽肝也陰中至陰脾也】形藏四【一頭二耳目三口齒四胸】神藏五【心藏神肺藏魄肝藏魂脾藏意腎藏智又曰脾藏意與智腎藏精與志謂七神】是曰九藏【手陽足陰腰以上陽以下陰】

五運六气

鬼臾區曰土主甲己金主乙庚水主丙辛木主丁壬火主戊癸岐伯曰臣覽太始天元冊文丹天之气經於牛女戊分【牛女在子癸火气自子癸至戊分故火主戊癸】�天之气經於心尾巳分【心尾在甲土气自甲至已分故土主甲巳】蒼天之气經於危室栁鬼【危室在壬栁鬼在丁故木主丁壬】素天之气經於亢氐昴畢【亢氐在乙昴畢在庚故金主乙庚】天之气經於張翼婁胃【張翼在丙婁胃在辛故水主丙辛】是曰五運【主運甲爲乾首故先土運其運行自首丁壬木每年木火土水金各七十二日零五刻運位相次萬年不易也客運如甲巳年土運土爲初運金爲二運水爲三運木爲四運火爲五運以相生序乙庚年金則金初水二木三火四土五各七十二日零五刻周流每年一遷者也○五陽幹之年太過也五陰漧之年不及也太過以大寒前十三日交曰先天不及於大寒後十三日交曰後天平年之气正大寒日交曰齊天○天以六爲節地以五爲制周天气者六期爲一備終地紀者五嵗爲一周君火以名相火以位五六相合而七百二十气爲一紀凡三十嵗千四百四十气凡六十歳爲一周不及太過斯皆見矣煦按甲已土運則土爲司天之運其气居三今謂爲初運非也天之節節於地故六地之制制於天故五蓋五者天之陽六者地之陰此天地交泰之妙也】

主气

【子午】歳少陰君火司天三【左太陰四五陽少右右厥陰二初陽太左】六泉在金燥明陽【丑未】歳太陰濕土司天【左陽明

明陽右右少陰

陰厥左】泉在水寒陽太【寅申】歳少陽相火司天【左陽明陽太右右太陰陽少左】泉在木風陰厥【卯酉】歳陽明燥金司天【左太陽

陰厥右右少陽

陰太左】泉左火君陰少【辰戌】歳太陽寒水司天【左厥陰

陰少右右陽明

陽少左】泉左土濕陰太【巳亥】歳厥陰風木司天【左少陰

陰太右右太陽

明陽左】泉在火相陽少主歳者紀歳在天三年一降五年遷正司泉泉而天亦然間气者紀步以六十日八十七刻半有奇爲一步也如子年君火天金地則地左間太陽水爲初气天右間厥陰木爲二气司天君火爲三气天左間太陰土爲四气地右間少陰相火爲五气司泉金爲六气左升而上右行下施而復於中六气風初二暑三濕四燥五寒六此每年六十度有奇者萬年不易之主气也年支定司而左右紀步者每年一遷之客气也

岐伯曰寒暑燥濕風火天之陰陽也地三陰三陽上奉之木火土金水火地之陰陽也天生長化収藏下應之地爲下乎曰地人之下太虛之中也馮乎曰大气舉之也風寒在下燥暑在上濕气在中火逰行其間寒暑交焉故虛而生化先天者太過則制已所勝而侮所不勝命曰气淫後天者不及已所不勝則侮而乘之已所勝則輕而侮之侮反受邪命曰气廹平气木曰敷和火曰升明土曰傋化金曰審平水曰靜順太過木曰發生火曰赫曦土曰惇阜金曰堅成水曰流衍不及木曰委和火曰伏明土曰卑濫金曰從革水曰涸流

天符爲執法嵗直爲行令太乙天符爲貴人○气生運曰順化○气克運曰天刑○運生气曰小逆曰相得則防○運克气曰不和曰不相得則甚運同四孟月曰支得符○太過運加司地之气曰同天符○不及運加司地之气曰嵗防○各以气運加臨爲勝負之差○亢則害承則制【五運相克爲承】地气制己勝天气制勝己天制色地制形天气不足地气隨之地气不足天气從之運居其中而常先惡所不勝歸所同和隨運歸從而生其病六气之勝乘其至也感於邪而病乘年之虛則邪甚失時之和亦邪甚遇月之空亦邪甚重感於邪則病危○時有常位而气無必也初气終三气天气主之勝之常也四气盡終气地气主之復之常也有勝則復無則否復已而勝勝至則復無常數衰乃主耳○復至則不以天地異名皆以復气爲法

醫方

醫之爲道以元气爲太極以血气爲陰陽立方制藥皆本元气以折其有餘不足之故有餘者陽之饒不足者陰之乏也其有餘者剝之削之不足者補之益之而元气之中涵則未有能動者也此太極靜涵之也脈以胃气爲主亦謂元气之中存也若無胃气則非藥之所能及矣人稟天地之陰陽以有其血气故气陽而血陰气無形故陽血有形故陰也陰陽以相竭故能相循而不息如使血气或有饒乏則饒者用其有餘必爲怯弱者之梗阻乏者從之不及亦必有難齊之勢此病之所由生也於是乎汗之吐之下之發之解之泄之以損其有餘溫之補之滋之寒之以益其不足而醫方之制於是乎起然亦有寒癥似熱熱癥似寒者此陽極生陰陰極生陽之理幹上之悔坤六之龍卽此義也然亦有寒因熱用熱因寒用者此相敵之情難於驟合資其鄕導容易得逹之義也先天圖中相親之卦復得防爲一卦乃始言遇此之義也醫而不知陰陽有餘者補之是益之以賊也不足者防之必將虧損元气暗促人壽醫可易言乎哉

今之言補藥者拘守本艸遂以爲某藥補气某藥補血其神奇靈妙實難言述矣極其好誕之心且有以長生不難立致者是未知气血之在人爲何等物事藥之治病爲何等道理矣夫人之血气本於一元受气之初其彊弱原自不同今以艸木朽枯之質謂於人之眞气能增益之有是理乎若使益而可益設從而減之不且可並呼吸而去之乎朽木之質煎而爲水謂能變而爲血乎抑存之於腸胃中乎抑循腸胃而過之而爲大小解乎其理之易明不待辧矣第外感之疾每有奇驗者邪感於外猶未入於甚深之地發之解之吐之下之驅其外邪其病卽已而補气補血亦或間有所驗則水火陰陽之妙用非卽謂此爲气之補血之補也蓋因人之身中原自有火於是乎因其有而發之火盛則气必上達遂以此爲气之補耳因人之身中原自有水於是乎因其有而寒之寒之爲气與水同體遂以此爲血之補耳若使人身之水火一或無根必無再能扶助之理李東垣曰寒之不寒是無水也熱之不熱是無火也無他藥之假不能融物之眞也知言哉燕人極喜而癲百療防效醫忽悟曰我能醫之乃語之曰若趣辦具復何醫爲其人乃更憂怖及月而愈越醫治久痢者而術窮入室見水滴焉窒其中孔而水不下滴遂鍼其百防而愈

人之一身惟此陰陽相資疊運乃始有其生然陰質非陽則無由以運故人之生惟陽爲貴此气周於一身逹於肢體目視耳聽手握足行其溫和而暖者是其徵也眞陽一盡則無生理陽之見於脈也爲浮大動滑陰之見於脈也爲沈伏細陽病必見陽脈陰病必見陰脈反是者必危然陰病見陽脈者必生此周易貴陽之義也

凡病必有本證有標證本證必有臟腑經絡之分而標證則每形見於肢體庸醫但治其標不治其本又且不審臟腑經絡之所在此所以外癥𨿽云暫去而本病之根仍未亡也

藥之爲用無過气味兩端气屬陽而味屬陰然气有淸濁則淸者上而濁者下也味有甘苦辛澁之分所以各行臟腑不能相兼也

地理

地之體方而靜而天气出入其中故亦有理气可言然而剛柔之中原具陰陽之妙楊廖之說𨿽不同其防一也謂山爲陽而水爲陰者是謂上者陽而下者陰也據位而別之者也謂水爲陽而山爲陰者是謂動者陽而靜者陰也據气而別之者也今觀山水之勢如山自左轉而來則水之出於元辰者必右轉以合之如山自右轉而來則水之出於元辰者必左轉以合之與煦所畫循環太極圖相似至於水之行也亦必依山而行水之住也亦必依山而住是皆陰陽兩不相離相依互根之理也

地以鎭靜爲徳故喜支聚包裹而不喜支離散漫然尋龍之法必察其動然後能審其來點穴之法必察其動然後能審其住此又靜中之動也

水之爲徳流而不止而有情之水匪特彎回環抱也必將淵沈停蓄此又動中之靜也

穴之窩鉗者來龍過峽處必隆起穴之乳突者來龍過峽處必窪凹此陰陽相配之理也

防傳宋元王占

元王乃召博士衛平而問之曰今寡人夢見一丈夫延頸而長頭衣繡之衣而乘輜車來見夢於寡人曰我爲江使於河而幕當吾路泉陽豫且得我我不能去身在患中莫可告語王有徳義故來告訴是何物也衛平乃援式而起仰天而視月之光觀斗所指定日處鄕規矩爲輔副以權衡四維已定八卦相望視其吉凶介虫先見乃對元王曰今昔壬子宿在牽牛河水大防鬼神相謀漢正南北江河固期南風新至江使先來白雲擁漢萬物盡畱斗柄指日使者當囚服而乘輜車其名爲王其使人問而求之

煦按古人占法原不必一途之拘也前知而先覺者推爲聖人之明乃聖人之所由以前知先覺實乾元各正後分天地至靈之寓也顧至明之在天地莫若三光倘天地無日月則萬古冥冥如長夜矣此法依三光以爲明而實取最初之所見以徵吉凶故知者人也而所以借明者實爲三光故能無幽不燭無防不著向在都城見有挾術以干人者先令人立於日下面己而立卻以兩目直視日光令己目昏然後舉首觀人頭上之气以五色分吉凶而禍福徵驗毫無差忒當亦衛平之遺法也其五色以紅黃白者爲吉靑黑爲凶今之鏡聽與聽讖者皆本最初之一語取爲證驗無不恊合此卽所謂幾者動之防也誠之至也見乎蓍動乎四體故昭昭其不爽也道士符籙亦取最初之气木匠作材亦於最初觀之惟其誠而已矣

納音

六十甲子納音亦從納甲而生一律納五音十二律納六十音也納音𨿽同而立法有三其本之內經者五音始於金傳火傳木傳水傳土其序也【乾納甲坤納癸爲之始終故納始於幹金終於坤土】同位娶妻隔八生子甲子金之仲【三元首仲次孟次季】娶乙丑下生壬申金之孟【申在子下故曰下生】娶癸酉上生庚辰金之季【辰在申上故曰上生】娶辛巳下生戊子火自戊子已丑轉丙申丁酉轉甲辰乙巳火之仲孟季畢焉自壬子癸丑轉庚申辛酉轉戊辰己巳木之仲孟季畢焉自丙子丁丑轉甲申乙酉轉壬辰癸巳水之仲孟季畢焉自庚子辛丑轉戊申已酉轉丙辰丁巳土之仲孟季畢焉以上爲陽律起甲午乙未轉壬寅癸夘轉庚戌辛亥皆金也戊午已未轉丙寅丁夘轉甲戌乙亥皆火也壬午癸未轉庚寅辛夘轉戊戌己亥皆木也丙午丁未轉甲寅乙夘轉壬戌癸亥皆水也庚午辛未轉戊寅己夘轉丙戌丁亥皆土也以上爲陽呂此一法也【此法出於律呂】葛稚川曰子午屬庚【納音震初爻庚子庚午】丑未屬辛【防初爻納辛丑辛未】寅申屬戊【坎初爻納戊寅戊申】夘酉屬已【離初爻納己夘己酉】辰戌屬丙【艮初爻納丙辰丙戌】己亥屬丁【兌初爻納丁巳丁亥】一言得之者【先防支後防幹】宮與土【所屬者卽是一言而得】三言得之者徵與火【如戊子戊午戊之去庚數之有三也餘仿此】五言得之者羽與水【如丙子丙午丙之去庚爲數五也】七言得之者商與金【如甲子甲午甲之去庚爲數七】九言得之者角與木【如壬子壬午壬之去庚爲數九】此一法也【此法出於支於】子午之數九【九者黃鐘之數子爲十一之月其律黃鐘午爲子衝故其數同】丑未八【丑十二月故殺於九】寅申七卯酉六辰戌五已亥四甲已之數九【甲爲子幹子爲甲妃其數同】乙庚八丙辛七丁壬六戊癸五揚子云太之數其推納音以火土木金水爲序【煦曰前稚川納甲之法用土火水金木與此火土木金水蓋一順一逆者也】甲子乙丑金者甲九子九乙八丑八積三十四以五除之餘四故爲金丙寅丁夘火者丙七寅七丁六卯六積二十六以五除之餘一故爲火余準此此一法也【一說所積之數以五加五至不滿四十九者而止視其數之所到以河圖之數加之視四十九之五行爲何行其所生者卽是也如數至四十四則四十九爲土土生金故甲子乙丑屬金如數至四十六則四十九之五行爲木所生必火也】按律書同位娶妻如黃鐘大呂同位爲妻隔八生子黃鐘三分損一隔八生林鐘爲子今甲子黃鐘與乙丑大呂同位謂之娶妻是矣而甲子之隔八爲辛未林鐘何以甲子不能生之也蔡邕曰陽生陰爲下生陰生陽爲上生今陽不能生是但有上生而無下生也以甲子爲上癸亥爲下則又皆下生而上生無十之一二也內經之法與律書不能盡合矣稚川言中央總黃天之气一南方丹天之气二北方天之气五西方素天之气七東方蒼天之气九皆奇數而無偶數而一之屬土三之屬火五之屬水七之屬金九之屬木亦不知其何義也揚子云謂子之數九從黃鐘之管則醜當從林鐘而六寅當從太蔟而八十二月各有其律何以有從有不從邪是故必欲定納音之法當以京房六十律與甲子分配以之上生下生始無獘耳

潛老曰五行本位西方屬金五行有聲而最淸者金故納音首金所以甲子乙丑海中金也五聲角徵羽旣輪之後回輪以應天地之生數則起於西方羽與宮相接而乾居於前爲金故納音之理起於西而支幹始甲子則仍起於北幹統之也凡气始於東方而右行木傳火火傳土土傳金金傳水也音起於西方而左行金傳火火傳木木傳水水傳土也沈存中謂納音納甲皆乾始而坤終也音始西方起金西左旋故金三無終左行傳南方火火三無終【闕】

左行傳東方木也自子至已爲陽故自黃鐘至中

呂皆下生自午至亥爲陰故自林鐘至應鐘皆上生以六十支幹應六十律猶之旋相爲宮法也按支位隔八相生分三合三原依序排列觀天气乎地則十干順布用地支六气尊六甲以爲頭逐地而右轉察地位負乎天則十二支逆排用天干五運列五子以爲首隨天而左旋凡三十名名當二律當十日與七十二卦同旋直日卦影用之非僅堪輿家所用遁演也蓋气從右行而聲從左應時以運轉而律以音中皆以徵自然相應之理也王逵曰同位娶妻嗝八生子此律呂相生法也五行先仲而後孟季此遁甲三元紀也甲子金之仲爲黃鐘商甲子同位娶乙丑爲太呂商隔八下生壬申金之孟爲夷則商壬申同位娶癸酉爲南呂商隔八位生庚辰金之季爲姑洗商此金之三元終也庚辰同位娶辛巳爲仲呂商隔八下生戊子火之仲爲黃鐘徵戊子娶巳丑爲大呂徵生丙申火之孟爲夷則徵丙申娶丁酉爲南呂徵生甲辰火之季爲姑洗徵甲辰娶乙巳仲呂徵生壬子木之仲爲黃鐘角如是左行至丁巳仲呂之宮五音一終復自甲午金之仲娶乙未隔八生壬寅一如甲子元法終於癸亥謂蕤賓娶林鐘上生太蔟之類

內經納音圖

陽律

陰呂

甲子乙丑金

丙寅丁卯火

戊辰己巳木

庚午辛未土

壬申癸酉金

甲戌乙亥火

丙子丁丑水

戊寅己卯土

庚辰辛巳金

壬午癸未木

甲申乙酉水

丙戌丁亥土

戊子己丑火

庚寅辛卯木

壬辰癸巳水

甲午乙未金

丙申丁酉火

戊戌己亥木

庚子辛丑土

壬寅癸卯金

甲辰乙巳火

丙午丁未水

戊申己酉土

庚戌辛亥金

壬子癸丑木

甲寅乙卯水

丙辰丁巳土

戊午己未火

庚申辛酉木

壬戌癸亥水

葛稚川納音圖

一言宮屬土庚子庚午辛丑辛未戊寅戊申

己卯己酉丙辰丙戌丁巳丁亥

三言徵屬火戊子戊午己丑已未丙寅丙申

丁卯丁酉甲辰甲戌乙巳乙亥

五言羽屬水丙子丙午丁丑丁未甲寅甲申

乙卯乙酉壬辰壬戌癸巳癸亥

七言商屬金甲子甲午乙丑乙未壬寅壬申

癸卯癸酉庚辰庚戌辛巳辛亥

九言角屬木壬子壬午癸丑癸未庚寅庚申

辛卯辛酉戊辰戊戌己巳己亥

揚子云積數納音圖

甲子乙丑三十四甲申乙酉三十甲辰乙巳二十六丙寅丁卯二十六丙戌丁亥【二十】二丙午丁未三十戊辰己巳二十三戊子己丑【三十】一戊申己酉二十七庚午辛未三十二庚寅辛卯【二十】八庚戌辛亥二十四壬申癸酉二十四壬辰癸巳二十壬子癸丑二十八甲戌乙亥二十六甲午乙未【三十】四甲寅乙卯三十一丙子丁丑三十

丙申丁酉【二十】六丙辰丁巳二十二戊寅己卯二十七戊戌己亥【二十】三戊午己未三十一庚辰辛巳二十四庚子辛丑【三十】二庚申辛酉二十八壬午癸未二十八壬寅癸卯【二十】四壬戌癸亥二十

周易函書約存卷十四

欽定四庫全書

周易函書約存卷十五

禮部侍郎胡煦撰原古【支流異派】

六壬

沈存中云六壬十二辰亥登眀爲正月將戌天魁爲二月將古人謂之合神又謂之太陽過宮今日度隨黃道嵗差太陽至雨水方躔娵訾【亥宮】春分後躔降婁【戌宮】若用合神則須自立春便用亥將驚蟄便用戌將若用太陽則須照過宮時分不知所謂合神者歷元冬至之時天與日防於子中爲十一月自後天順日逆左右分行天行丑日躔子爲十二月天行寅曰躔亥爲正月天與日各歷十二辰辰異而月同謂之神合則神合者亥與戌也登明天魁是解正月二月之義於合神無與也唐虞之時冬至天與日防於丑宋元以來天與日防於寅古之所謂合神者已不相合矣今之六合非古之六合使立春而用亥驚蟄而用戌亦非合神也然惟與日防於子中適在十一月故能建與躔合其後冬至自丑而寅而邜則天行亦不與次捨相應其所謂合神者日躔與天行乎天行與次捨乎是則兩者合爲三矣周云淵遂欲盡更諸將謂子月一陽生是謂大吉五月一陰生是謂小吉然不名於子午而名其丑未者以子月冬至太陽在醜故以丑爲大吉午月夏至太陽在未故以未爲小吉今太陽冬至在寅夏至在申更當以寅爲大吉申爲小吉此亦誤以大吉小吉爲合神也大吉以十一月爲義不因於醜小吉以五月爲義不因於未是故以黃道歳差當更合神不當更月將蓋十一月子十二月丑正月寅萬古不易之次捨也太陽躔子躔丑躔寅者嵗差之次捨也兩者不相蒙云淵渾而一之故有此失存中又欲釐正歷法如東方蒼龍七宿當起於亢終於斗南方朱雀七宿起於井【井字當爲鬼字】終於角西方白虎七宿起於婁終於輿鬼北方眞武七宿起於東井【井字當爲牛字】終於奎經星攺動亦是出此捨以入彼捨非東之寅夘辰移而至南南之已午未移而至西西之申酉戌移而至北北之亥子丑移而至東次捨不拘於經星猶月將不拘於合神也【煦】按合神之所自來東西陰陽之所合也十二支神則因其陰陽初末之分位而分之者也古者天與日防於子則以丑爲合矣今之天與日防於寅則寅卽子也其東西陰陽之合猶夫古也豈拘其子丑之名而不察夫東西之實乎

方伎家多托於上古無所徴信惟六壬見之吳越春秋子胥少伯皆精其術然與今世所傳亦復不同伶州鳩之對七律也卽六壬之術其曰王以二月癸亥夜陳未畢而雨以夷則之上宮畢之當辰辰在戌上故長夷則之上宮名之曰羽所以藩屏民則也周二月丑爲月建以其爲日月所合之辰故名醜曰辰辰在戌上者以天盤之醜加於地盤之戌蓋武王畢陳之時在戌也丑旣加戌則癸亥日辰乃在申上申爲夷則亥以變宮加於其上故爲夷則之上宮戌爲無射羽也故名之曰羽又曰王以黃鐘之下宮布戎於牧之野故謂之勵所以勵六師也按牧誓時甲子昧爽王朝至於商郊牧野是時在寅也以天盤之醜加於地盤之寅則甲子日辰乃在丑上子爲黃鐘而丑以宮處其下故爲黃鐘之下宮丑爲大呂子以宮加其上不曰大呂之上宮者以陰呂不可爲唱也

又曰以太蔟之下宮布令於商昭顯文徳底紂之多罪故謂之宣所以宣三王之徳也日爲丙寅時爲子以天盤之醜加地盤之子則丙寅日辰上臨於丑寅爲太蔟而丑以宮處其下故爲太蔟之下宮【此上但以月建加時非月合也注者之誤也】

又曰反及嬴內以無射之上宮布憲施金於百姓故謂之嬴亂所以優柔容民也按汲冡周書時四月旣旁生魄越六日庚戌武王朝至燎於周則王之反及嬴內在四月也周四月建夘【建夘則當用戌】以天盤之夘加地盤之丑則子以宮臨日辰之戌上戌爲無射故曰無射之上宮【其術以五音論之或別有一術非壬也】其所考見如此則並無四課三傳之說也而今之六壬亦絕不及五音十二律也豈久而失其傳與抑州鳩舉其大而不及其細與就以今術論之卜筮諸術皆以生爲主以生爲用壬則於十二時獨取大辰以斗柄罡星嵗常指辰故謂辰爲天罡辰建於三月而爲八月之將金旺殺物之候以天地之殺爲用故也其四課上克下曰元首下克上曰重審上下交相克曰知一涉害日辰遙相克曰蒿矢彈射伏吟反吟皆因沖克以爲之名目此眀與諸術相反故不取夫生而取夫殺不取夫徳與合而取夫克與衝不取夫祿與旺而取夫刑與害則凡一書之中所以論吉凶者皆當取此而何所論非所主所主非所論所主者刑殺沖克所論者生旺徳合所主者與諸術相出所論者與諸術相入豈失傳中之又失傳與宋咸定京房闗朗輩假易以行壬遁之學其時當不如是也

起例

地盤

布十二支爲地盤以十干之甲於寅乙於辰丙戊於已丁已於未庚於申辛於戌壬於亥癸於丑

五行家幹之支各以類從戊已爲中央之土故隨丙丁而已午其辰戌丑未則空無所六壬避四位之正故不得不移乙於辰移丁已於未移辛於戌移癸於丑

煦按此卽術家之幹祿特避四正而下於庫耳

天盤

布十二辰於天盤正月亥登明二月戌天魁三月酉從魁四月申傳送五月未小吉六月午勝光七月巳太一八月辰天罡九月夘太衝十月寅功曹十一月丑大吉十二月子神後

沈存中以登明至神後爲十二辰之名術家以爲月將非也登明者正月三陽始兆天下文眀天魁者斗魁第一星也其星抵戌從魁者斗魁第二星也其星抵酉傳送者四月陽極陰生傳陰而送陽也小吉者小爲陰陰長爲小者吉也勝光者王者向明而治光被四表也太一者紫微垣所在天罡者斗剛所建太衝者日月五星之門戶天之衝也功曹者十二嵗功成而防計也大吉者大爲陽陽長故大者吉也神後者其位居末在諸神之後也

貴人視占時日幹於天盤上求之

夘辰巳午未申六時用陽貴甲未乙申丙酉丁亥戊丑已子庚丑辛寅壬夘癸巳酉戌亥子丑寅六時用陰貴甲丑乙子丙亥丁酉戊未已申庚未辛午壬巳癸夘貴人者十干之合气也其法以十干布十二支而不居辰戌虛其對衝【對衝謂午也】以辰戌爲貴人之獄對爲天空也陽貴順布甲與已合甲加子巳加未故甲用未爲貴人已用子爲貴人乙與庚合乙加丑庚加申故乙用申爲貴人庚用醜爲貴人丙與辛合丙加寅辛加酉故丙用酉爲貴人辛用寅爲貴人丁與壬合丁加夘壬加亥故丁用亥爲貴人壬用夘爲貴人戊與癸合戊加已癸加丑故戊用醜爲貴人癸用已爲貴人陰貴逆布甲加申已加丑故甲用丑已用申爲貴人乙加未庚加子故乙用子庚用未爲貴人丙加午辛加亥故丙用亥辛用午爲貴人丁加已壬加酉故丁用酉壬用已爲貴人戊加夘癸加未故戊用未癸用夘爲貴人甲之起於子申者貴人屬土正位丑未乃坤二五黃中之合气先天卦之坤在正北子位河圗之坤在西南申方故晝夜分之以起甲也【煦按水土長生居申便是此義】

十二神將以天盤月辰加地盤時辰視貴人之在天盤者臨地盤何位地盤以已亥爲界貴人臨辰亥一邊則順行天乙【卽貴人】螣蛇朱雀六合勾陳靑龍天空白虎太常眞武太陰天后臨已戌一邊則逆行天乙天后太陰眞武太常白虎天空靑龍勾陳六合朱雀螣蛇皆加於天盤之上

沈存中曰六壬十二神將以義求之止合十一貴人爲之主其前有五將謂螣蛇朱雀六合勾陳靑龍也此木火之神在方左者【方左謂寅夘辰己午】其後有五將謂天后太陰眞武太常白虎也此金水之神在方右者【方右謂未申酉亥子】惟貴人相對謂之天空如日之在天月對則虧五星對則逆行避之空無所有非神將也又曰十一將前二火二木一土間之後當二金二水一土間之眞武合在後二太陰合在後三

四課以天盤月辰加地盤時辰視地盤日幹連上爲第一課卽以干上所得之支移入地盤名幹陰又連上爲第二課又視地盤日支連上爲第三課卽支上所得之支移入地盤名支陰又連上爲第四課

三起法別爲九課

一尅賊先以下克上爲用若無下克上方取上克下二比用或有二三四課上下相克陽日用陽比去陰不用陰日用陰比去陽不用

三涉害若有二三四課爲上克下克而俱與日比或俱不比宜視地盤孟仲季孟深仲淺季尢淺取深者爲用若俱深則剛日用日幹上神柔日用日支上神孟卽寅申已亥之例

四遙克若無上下克賊取四課上神克日者爲用名蒿矢若無上神克日則取日所尅之上神爲用名彈射若兩神克日或日克兩神則仍取比日者爲用

五昴星若四課無克又與日幹無相克陽日則從地盤酉仰視所得之神爲用陰日則從天盤酉俯視所得之神移入天盤連下爲用陽日以地盤日支連上爲中日幹【用地盤日幹所之支】連上爲末陰日以地盤日幹連上爲中傳日支連上爲末傳

六伏吟伏吟者子加子是也無克者剛以日幹上神【甲丙戊庚壬】柔以日支上神【丁已辛】爲傳首皆以所刑爲中傳以中傳所刑爲末傳若傳首遇自刑剛日初傳日【日幹所之支】次傳支支所刑爲末傳柔日初傳支次傳日日所刑爲末傳次傳若更遇自刑以次傳所衝爲末傳

六癸有尅以尅處爲傳首首所刑爲中傳中所刑爲末傳

六乙亦有尅而傳首遇自刑故初傳日次傳支末傳支所刑

寅已已申申刑寅丑戌戌未未丑並子刑夘上夘刑子辰午酉亥自相刑夘順至子子逆至夘極十數而爲無禮之刑寅逆至已已逆至申極十數而爲無恩之刑丑順至戌戌順至未極十數而爲恃勢之刑皇極中以十爲殺數故也

七返吟對衝相加是也返吟多相尅以比用渉害爲例其不同者取初傳之衝爲次取次傳之衝爲末而已惟六日無尅丁丑已丑辛丑則以登明爲初傳丁未已未辛未則以太乙爲初傳支【未丑丑未】爲中傳榦爲末傳【丑未辰戌】八別責四課不全謂相重也又無尅無遙則用別責剛日以干合之神【視地盤】爲傳首柔日以日支三合之神【視天盤日支順行隔三位者是】爲傳首中末皆以日之支爲傳別責有九課剛日三課戊辰戊午丙辰柔日六課辛未辛丑各二辛酉丁酉各一

九八専四課干支共位【別責三課八専二課】名八専如兩課有尅仍以比用渉害爲例若無克剛日從日之陽神順數二辰爲用柔日從第二課陰神逆數三辰爲用中末俱重在上日

獨腳課亦柔日八専也已未日登明加酉酉已亥酉酉未亥酉從亥酉逆數三辰得酉未而酉未乃日上也三傳同在一課

斷例

精蘊甲子嵗四月庚子日有冨人年五十九嵗占一陽命行人年二十九嵗課得子時以申將加子時得靑龍乘子加辰爲用中傳蛇乘申臨子末傳元乘辰加申占曰子逃萬里音信不通今貲財大出門逃歸其人曰某有一子年二十九嵗自丁已年正月間因言語不足將貲財貨物往陜西興販一去七年不聞音信欲問存亡尙能見否占者曰當以乙已日侵晨出北門候之後有行李籠仗十數擔有二人騎馬一婦人紫衣赤馬男子白衣靑馬君當訊而迎之其人曰謹如命至期果往北門外三里見籠具十餘人逺逺而來先見一人著白衣乘靑馬一見其人便下馬泣拜乃是其子自川陜稱意而歸斷曰課屬斬闗發用子水是庚日子孫加辰爲空亡以下賊上爲用將得靑龍飛騰萬里又傳入元武空亡空亡主失信期故曰子逃萬里音信不通行人年上得寅木乃日之財加在旺方故曰貲財大日傳發用起占時課值日辰相加可見速而近又庚徳加子上庚本七數當夏囚死法當折半求之其人行年五十九嵗本年在亥臨夘夘爲門戶將得勾陳乃戌辰土爲門戶之路發用水神水旺北方故曰北門外三里迎之行人年上見寅作驛馬屬木靑色將得白虎屬金白色故主白衣乘靑馬天上行年午加戌作天后是火墓天后屬水乘午火水黒火赤而成紫午乃天馬之源故曰婦人紫衣乘赤馬課變澗下水水象見已而絕是其歸期又行人年加戌以午爲主午上見寅寅中有甲當與已合四月見已已又庚與乙合故取四月乙已日歸

古鑑占人壬申年十一月初四日申時生三十七嵗戊申年二月初十日甲子亥將午時占嵗課課得比用得子已戌穿害日墓占曰歳內主眷屬入宅大撓遂成大獄未爲日墓加甲爲日入墓子坐未六害相穿已居宅上系破碎作太常入宅主有防服人歸來分撓是在今年添人進口又見分釁也其人有弟五人最小者與姐爲嗣父存時已分作四分及當年姐夫死其子因家敗還母又先亡續生兩子圗歸本宗至六月歸家兄弟不容遂興訟有司量斷財物令還姐家此子不服爭至臺部遂下大理按律有歸宗條例自戊申六月爭訟至壬子年十一月方止果作五分分之此未加甲爲墓神未爲眷屬上得天空乃平地起堆之兆初子水爲父母未爲眷屬六害螣蛇繞之歸宅上又見已爲破碎已爲防竈破碎主分也已爲太常是有服人入宅欲動分釁也甲木用已火爲子息巳爲小口末已上戌又刑起未中丁火戌上六合卽乙夘夘與戌合故主添小口所謂不刑不動不衝不發因弟分爭攜兩子同歸也謂在當年興訟蓋本人壬申卽日課寅六月見者日上之未是也至壬子十一月間始寧者子未穿害螣蛇繞之歸宅上破碎在已臨宅不分破不已也

六

勾

靑

空

六壬透易

置年月日時先以月將加時得四課三傳其三傳之在天盤者爲一類在地盤者爲一類以年幹起五虎遁數天盤三傳得其所屬甲子視八卦納甲相同合之爲上卦以日幹起五鼠遁數地盤三傳得其所屬甲子視納甲相同合之爲下卦上下相重爲六畫之卦以大爲基世爻爲命應爻爲身大限陽年從世爻而上陰年從世爻而降十年一爻小限陽年從應爻而降陰年從應爻而升一年一爻周而復始陽年用陽貴陰年用陰貴五虎遁甲已起丙寅乙庚起戊寅丙辛起庚寅

丁壬起壬寅戊癸起甲寅

五鼠遁甲已起甲子乙庚起丙子丙辛起戊子

丁壬起庚子戊癸起壬子

假如辛酉年辛丑月丁亥日丙午時大吉加午【此直用月將不用月合也】四課寅丁酉寅午亥丑午三傳午亥丑午申丑年幹辛丙辛遁起庚寅自下至辛丑其甲子皆爲庚寅所屬午得甲午幹四納甲醜得辛丑防初納甲申得丙申艮三納甲合之得離而爲上卦日幹丁丁壬遁起庚子自下至辛亥其甲子皆爲庚子所屬亥得辛亥防二納甲午得丙午艮二納甲醜得辛丑防初納甲合之得震爲下卦離震相重爲噬嗑世在五爻爲命應在二爻爲身以陰年大限自五而四小限自二而三

遁甲

遁甲太乙六壬三書世謂之三式皆主九宮以參詳人事而甲尢注意於兵其術之自以爲精者在超神接气置閏之間超神者節气未到而甲子已夘之符頭先到則借用未到節气之上局故謂之超接气者甲子已夘之符頭未至而節气先至則仍用已過節气之下局故謂之接蓋緣一月節气必三十日零五時二刻積之而符頭節气遂相參差至於順將變逆逆將變順在芒種大雪之後有超至九日十日者則謂之置閏芒種後則疊芒種上中下三局大雪後則疊大雪上中下三局以歸每節气所餘五十二刻然後二至之順逆始分於是節先局後不得不以接气繼之矣是欲與嵗法相符某則以爲自亂其術者此也節气三十日所零者五時二刻耳積之一百八十日之久則爲時三十爲刻二十蓋不及三日也符頭五日一換所差不過半局略爲消息便可符合今以超神而太過者九日十日以置閏而不及者五日六日气序不淸局法重出甲之所重者在二至置閏歸余於其前半年之中必有超神超神之後必且置閏置閏之局必侵二至是二至必不能正其始也順者反逆逆者反順使其吉凶星煞無驗則可不然則避其所當趨趨其所當避矣某故以爲自亂其術也煦按超神接气必在閏月之年此卽气盈朔虛之故也蓋三嵗而置閏𨿽有一月三十日之多然此三年之間月之小者必有十五日所以謂之朔虛若據甲子之實數而按之亦止多得十五日所以謂之气盈遁甲以十五日爲三局則每節不及一時有餘積至三年其气盈過其分必有九日十日之差故每逢閏月之年而奇亦一閏職是故也非謂每年必有超神也其神旣超必閏之以接其气非謂旣超神又有接气也前說猶未明超神接气之故

先觀二至以分順逆

冬至後爲陽遁順布六儀逆布三奇夏至爲陰遁逆布六儀順布三奇

六儀【甲子】戊【甲戌】已【甲申】庚【甲午】辛【甲辰】壬【甲寅】癸三奇乙

丙

丁

順布者自一宮而至九宮逆布者自九宮而至一宮也三奇順逆卽布於六甲之後

煦按九宮用洛書之數八方用後天之卦以九宮而布爲八宮則以中五於二坤宮

次觀節气以定三元

三元者上中下三局也以甲已二將爲符頭【此日也】符頭所臨之支直子午夘酉爲上元直寅申巳亥爲中元直辰戌丑未爲下元五日【六十時】一換符頭半月一气而三局周如冬至一七四甲子爲符頭至戊辰五日皆從坎一宮起爲上元已已爲符頭至癸酉五日皆從兌七宮起爲中元甲戌爲符頭至戊寅五日皆從防四宮起爲下元餘仿此

陽遁順局【冬至驚蟄】一七四小寒二八五

【大寒春分】三九六立春八五二

雨水九六三【淸明立夏】四七一

【谷雨小滿】五二八芒種三六九

陰遁逆局【夏至白露】九三六小暑八二五

【大暑秋分】七一四立秋二五八

處暑一七四【寒露立冬】六九三

【霜降小雪】五八二大雪四七一

次觀旬首以取符使

旬首者用事時辰其首之六甲也旬首所泊之宮星卽爲直符門卽爲直使如在坎宮則天蓬爲直符休門爲直使

直符隨時幹

視所用時幹泊在地盤何宮卽以天盤直符移在此宮

直使隨時宮

視所用時辰泊在地盤何宮卽以天盤直使移在此宮

小直符加大直符

以八詐門之直符加於九星直符所臨之宮陽順陰逆

易派之後復序三式者蓋自支幹出於周易內具河圗五行之妙以次傳授皆有明驗然後本易之卦爻而歧焉者遂有焦京以下八家本卦之五行而歧焉者遂有太乙六壬奇門三式如衡運之有取於卦爻也如沖合之義出兩儀也祿之有取於支幹合徳也九宮八卦之出於後天洛書二遁之有符於陽順陰逆也幾皆易中自有之妙也故並附錄於後

太乙【黃宗羲】

太乙緯書也蓋仿易數而作其以一爲太極因之作二目二目生四輔猶易之太極生兩儀兩儀生四象也又有計神與太乙合之爲八將猶易之八卦也其以歲月日時爲綱而以八將爲緯三基五福十精之類爲經亦猶之乎歷也法以八將推其掩迫囚擊闗格之類占內外災福又推四神所臨分野占水旱兵防饑饉疾疫又推三基五福大小遊二限易卦大運如遇凶神陽九百六交限之際卦運災變之限大數凶者其凶發於八將掩迫囚擊闗格之年如遇吉星所防之分卦象和平之運非陽九百六交限之際大數吉者八將𨿽有掩迫之類其災不發故占家以爲聖書私相傳習然其間經緯渾淆行度無稽或分一爲二或並二爲一茫然何所適從也太乙者天帝之神王希明曰太乙在璿璣玉衡以齊七政隨天經行以斗抑揚故能馭四方此以中宮太極系於經星者爲太一也又曰太乙者木神也東方木之監將嵗星之精受木徳之正旺在春三月此以五緯木星爲太乙也斗魁戴匡六星曰文昌宮經星也塡則土星也以主目文昌爲塡星土徳之精是兼經緯而一之矣其所謂四神太一者欲擬太防宮之五帝而首天一不知天一乃紫微宮之星也十精天皇太一謂是紫微垣勾陳中星卽天帝也旣有小遊太一當之矣此之天皇無乃重出乎帝符爲天節之吏天時爲昴星之使飛鳥爲朱雀之體八風爲畢星之神三風五風爲箕星之精二十八宿有所去取其間何也嵗星一嵗行一宮一二年一周天太一旣爲木精而一年理天一年理地一年理人每宮乃至三年所行宮次一爲十二辰一爲八卦位亦不相當也塡星二十八嵗一周天天目旣爲土徳而每宮一年乾坤二年十八年而一周所行宮次一爲十二辰一爲十六辰亦不相當也地目爲火星熒惑之精火星二年一周二月而行一宮此則二宮一年或三宮一年主大將屬金客大將屬水水金俱一年一周天此則一年行三宮或一年行五宮經星之在天者皆一年一周天者也今姑置三基五福大遊其所指之恍惚者如四神之三十六天皇地符之二十昴星之十二年一周朱雀箕畢之九年一周皆的然違天者也此皆以嵗計言也降而爲月日時其不相應更不必論或曰假星名以寓術不必核其果否也若是則某不知之矣煦按五行之理出於周易故大撓本之以作甲子周易之輪衍爲火珠林専論五行已屬周易之支流況五行之輪衍而爲太乙爲六壬爲奇門不大支離乎然太乙有衡運之卦六壬有透易之卦奇門之九宮出於洛書八卦出於後天圖𨿽不足以發明周易或其遺義有可采摘故姑錄其大槪以識者之鑑別云耳然觀太乙所取當是稍知五行者作此以愚天下耳

衡運論【胡仲子翰著】

皇降而帝帝降而王王降而霸猶春之有夏秋之有冬也由皇等而上始乎有物之始由霸等而下終乎閉物之終消長得失生乎天下之動極乎天下之變紀之以十二運統之以六十四卦乾天道也健而運乎上坤地道也順而成乎下天地旣判其气未交爲否旣交爲泰始乎幹訖乎泰四卦統七百二十年【陽爻三十六陰爻二十四每卦所積之數後仿此】是爲天地否泰之運

幹一索得男而爲震坤一索得女而爲防震長男也防長女也夫婦之道也始成爲恆繼交爲益幹再索得男而爲坎坎中男也坤再索得女而爲離離中女也中男中女夫婦之道成爲旣濟旣交爲未濟幹三索得男而爲艮艮少男也坤三索得女而爲兌兌少女也少男少女夫婦之道成爲損旣交爲咸十二卦統二千一百六十年是爲男女交親之運

男治政於先女理事以承其後男之治也從父之道大壯也旡妄也長男從父者也需也訟也中男從父者也大畜也遁也少男從父者也六卦統一千一百五十有二年是爲陽晶守政之運

女之治也從母之道觀也升也長女從母者也晉也眀夷也中女從母者也萃也臨也少女從母者也六卦統一千有八年是爲陰毳權衡之運

坤陰也得陽育而生男幹陽也得陰化而生女男歸於母女應於父豫也復也長男歸母者也比也師也中男歸母者也剝也謙也少男歸母者也六卦統九百三十有六年是爲資育還本之運

小畜也姤也長女應父者也同人也大有也中女應父者也夬也履也少女應父者也六卦統一千二百二十有四年是爲造化符天之運

乾坤父母之道也必有代者焉代父者長男也從長男者中男少男也解也屯也中男從長者也小過也頤也少男從長者也四卦統六百七十有二年內外以剛陽治政是爲剛中健至之運

陽剛之極陰必行之代母者長女也從長女者中女少女也家人也鼎也中女從長者也中孚也大過也少女從長者也四卦統七百六十有八年內外以陰柔爲治是爲羣愚位賢之運

陰隨於陽爲順丰也噬嗑也中女從長男者也歸妹也隨也少女從長男者也節也困也少女從中男者也六卦統一千八十年是爲徳義順命之運

陽隨於陰爲不順渙也井也中男從長女者也漸也蠱也少男從長女者也旅也賁也少男從中女者也六卦統一千八十年是爲惑姤畱天之運

長男旣息爲男之窮也長女旣息爲女之窮也於是中男與少男相搏焉蹇也蒙也二卦統三百三十有六年是爲寡陽相搏之運

陽之搏也陰必隨之於是中女與少女防焉睽也革也二卦統三百八十有四年是爲物極無終之運

十二運上下萬有一千五百二十載陽來陰往太乙臨之不浸則不極不極則不復復而與天下更始非聖人不能也聖人非天不生也天生仲尼當王霸之衰而不能爲太和之春者何也時未臻乎革也仲尼沒繼周者爲秦爲漢爲晉爲隋爲唐爲宋垂二千年猶未臻乎革也泯泯棼棼天下之生欲望其爲王爲帝爲皇之世固君子之所深患也余聞之廣陵秦曉山廼推眀天人之際皇帝王霸之別定次於篇

卦運表【陽爻管三十六年陰爻管二十四年】

一天地否泰之運【七百二十年】六造化符天之運【一千二百二十四年】

九徳義順命之運【一千八十年】

三陽晶守政之運【一千一百五十二年】

十惑姤畱天之連【一千八十年】

四陰毳權衡之運【一千八年】

十一寡陽相搏之運【三百三十六年】

五資育還本之運【九百三十六年】

十二物極無終之運【三百八十四年】

推法

周策一萬一千五百二十卦盈差三百置積年加卦盈差滿周防去之餘起乾坤否防之運累之卽得所入之卦以入卦年數陽爻三十六陰爻二十四卽得所入之爻

流年置卦法

置積年滿卦周六十四去之餘依周易次序卽得所直之卦視所求之年陽辰不取陰爻以卦內陽爻起子自下而上循環數至嵗支以爲動爻陰辰不取陽爻以卦內陰爻起子自下而上循至嵗支以爲動爻起動爻爲正月依次布於六爻以動爻爲變卦起變爻爲七月亦依次布於六爻

按胡仲子列十二運推眀皇帝王霸之升降其法在太一書較之揚子云之卦序差爲整齊非唐宋以後人所能作也以初爻爲建功立徳之限三爻爲內極災變之限四爻爲亂後待治之限上爻爲外極災變之限二五爻爲中道安平之限行內極之限災變尙輕行外極之限災變始重月卦者小運也以太一之掩迫察其虛實以小運定其期故舉其大槪此天人之際也前四運皇帝王霸當之仲子言猶春之有夏秋之有冬康節以爲春夏秋冬配皇帝王霸春夏旣爲秋冬秋冬必復春夏天運自然則前四運之爲皇帝王霸後運繼之亦復當然今四運之後兩運過中將秋冬之後更有別運天人之際一往不反者何也仲子曰時未臻乎革仲尼不能有爲仲尼沒今二千年猶未臻乎革也革在十二運之終十二運告終始復其常前爲四運後爲八運參差多寡無乃懸絕以仲子之言爲是耶孟子所謂一治一亂者不正相反耶

周易函書約存卷十五﹤經部﹐易類﹐周易函書約存__周易函書約注﹥

欽定四庫全書

周易函書約注目錄

卷一【上經】

卦畫原始【附易中冒道】

幹

卷二【上經】

坤

卷三【上經】

屯蒙

需訟

師比

小畜履

卷四【上經】

泰否

同人大有謙

豫

卷五【上經】

隨蠱

臨觀

噬嗑賁

卷六【上經】

剝復

無妄大畜頤

大過坎離

卷七【下經】

咸恆

遁大壯

卷八【下經】

晉明夷家人睽

蹇解

卷九【下經】

損益

夬姤

萃升

卷十【下經】

困井

革

震艮

卷十一【下經】

漸歸妹丰

旅巽

兌

卷十二【下經】

渙節

中孚小過旣濟未濟

卷十三

上系

卷十四

上系

卷十五

下系

卷十六

下系

卷十七

說卦

卷十八

序卦雜卦

周易函書約注目錄

欽定四庫全書

周易函書約注卷一

禮部侍郎胡煦撰

周易上經

卦畫原始

周代名易書名卦則伏羲圖中所具文王開而作易者也卦辭則文王所系爻辭則周公所系經文舊爲二卷上彖下彖上象下象文言上系下系說卦序卦雜卦十傳則孔子之傳古稱十翼卦畫之由緣伏羲時大道將啟天地不能自祕其靈故有龍馬出河示先天之本龜書出洛顯後天之用伏羲得之詳玩所負之文不過自一至十自一至九之數乃河圖全而洛書缺河圖合而洛書分河圖團聚而洛書布散河圖無隅而洛書有隅彼此互形兩相參閱知夫位數𨿽異而道理則同所不同者是體用之妙所由分動靜之機所由寓也蓋合而聚者其象靜所以立體以象不竭之原是天地未判人心未發故奇偶相含而渾淪圓轉互藏其根有若此也分而散者其象動所以致用以象夫流行不息是人物旣生人心已發故奇正而偶隅五存而十隠正位各居而遷流動蕩有若此也因此一合一分一靜一動其體用遂爾懸殊故一以爲先天一以爲後天夫道之大原出於天則天之所生自應與天同此性命然蚩蚩之氓未能盡諭精深是則體天立極繼天宣化將聖人是賴矣至其間生生不息之機天人合一之祕藏於至深至隱之地寓於未開未辟之先此大道之眞源非可意識測度於是原本圖書仰觀俯察遡始於天地未判知夫陰陽肇見厥有由然而資始資生遂極蕃變無窮之象又復推本於人物所由生止此陰陽流衍相交變易而漸分漸廣遂寓生生化化之機𨿽其顯仁藏用不越一分一合中乃卽象以觀止此奇偶二端而已蓋天地間剛柔異徳健順異性動靜異體男女異形施受異用約其大防無過陰陽流轉及推本圖書則奇偶二象其該之矣故數始於一之奇太極之象由一生一而爲偶兩儀之象也然所生之一配能生之一而始爲偶則能生者一而已矣自二以後凡漸加而無已者莫非此一可知此一之推行原無窮極故始生之一爲諸數所從來則體統太極之後此逐漸所加無窮之一則流行太極之顧數𨿽無窮率皆奇偶相間則陰陽相交之義存矣奇偶相間又復各各不同則陰陽變易之義存矣遡其本原莫不自一而始緣一而行則一之不可以言語形容審矣邵子雲天向一中生造化太極之謂也伏羲則以畫圖變奇偶而爲陰陽獨念此一不可以形容肖似故其所畫但由兩儀而始顧此兩儀又必有所自出今旣欲畫而不能則以兩儀首尾環抱虛其中以象之乃就其中所虛而至一之妙於是乎存太極之妙於是乎起故太極者一奇之蘊兩儀者一偶之精也因兩儀所由來必不可畫故周公命爻遂以兩儀最初一畫命名爲初職是故也顧此兩儀如不相交則違奇偶相間之義亦必無生生變易之理於是乎規而圓之俾末始終相際而交之義寓矣是卽取則於河圖之內合者也第其初畫旣云兩儀必當止爲兩畫以兩畫而別爲兩儀又必當別以二色此自然之勢也今謂伏羲初畫便爲陽連陰斷之形非也緣其所畫止有四圖初未開爲卦畫開圖爲卦乃後世聖人作易時事下系第六章

已詳哉言之後人第見文王作易之圖陰陽悉分連斷遂謂伏羲初畫便是如此不知其初止有二色之分故子於原圖卷中特補伏羲初畫之圖若使伏羲初畫便分連斷則大圓東面所列之一陽當爲三十二畫西面所列之一陰當爲六十四畫旣費九十六畫始成初之一爻又何得命爲兩儀乎然其儀止命爲兩者因尙未畫到四象八卦故也四八卦旣未畫到安能逆億後來所加止於六畫而成六十四卦遂以初加之兩畫分爲九十六畫之兩儀乎想當初畫時諒亦每加一畫各玩一畫所加之妙然後知兩畫之爲兩儀四畫之爲四象八畫之爲八卦囚而重之遂具六十四象耳故連斷之形斷爲文王作易之卦圖必不可以伏羲之圖便作連斷分也或曰初畫時仿奇而畫陽仿偶而畫陰則陰之必斷非由偶義出乎曰伏羲畫圖變奇偶而爲陰陽正以陰陽之妙𨿽出自奇偶又必非奇偶之數可得而盡故遂變奇偶而名陰陽陽一儀陰亦一儀也奇偶寓理於數陰陽寓數於理信如連斷之說是三也而不得謂之爲兩總未解兩儀初畫別以二色故耳其初畫之本圖詳具卷首原圖條下夫陰陽之義旣肇於奇偶然使陰陽二者兩兩各居又或相際而無以各效其能則交易之旣無矣將變易亦曷由見乎又況河圖之奇偶相附相合而不離洛書之奇偶相間相而不雜是卽陰之與陽自得其類而交易變易之所從出也且夫奇偶相因旋加而旋異其數於是乎兩儀之上又復從而加之陽之上而有所加之陰則其陽不純而少陽名矣陰之上而有所加之陽則其陰不純而少陰名矣其必據所加之陰陽而命之者陰陽之理內不可測而外易見也陽而加陽陽之盛也故不名爲陽而名爲太陽陰而加陰陰之盛也故不名爲陰而名爲太陰玩其所加初不越此陰陽然已變易乎兩儀之舊而成四矣又復於陰陽太少之上各加兩儀仍不逾此陰陽然已變易乎四之舊而成八卦矣其妙止是陰陽相交而已卽後開而爲卦各有六爻何非陰陽二端相交變易者哉然止於三畫遂定爲先天小圖非徒謂此三畫遂足該天下之盡天下之理也以天地間可窮之理數與不可窮之理數歸於初中末之三候上中下之三位胥莫能違而時出於幹之動位定於坤之靜乾陽物也坤陰物也無一物逾此陰陽自無一物逾此乾坤自無一物逾此時位也幹之一元不可知而健行之時何物不具坤之先迷不可知而成形之體何物不具伏羲因時止三候位止三等故卦立三爻以法乾坤所由三加而止於八也且一以象陽二以陰至三則一二之交陰陽之合矣合則交易變易出乎其間是人物之大原所從生故止於三畫而遂成小圖之八卦若於三畫分別觀之何非一奇一偶之合也然此八卦小圖𨿽具陰陽旣交之妙仍無陰陽各半之形是有內而無外有以立體而無以致用有以傳聖人之道而未能濟民之行是但有河圖先天之妙尙無洛書後天之蘊故又因而重之加至於八而爲六十四卦大圓圖合諸大小二橫而伏羲開天傳道之易盡於此矣然河圖先天洛書後天伏羲則圖畫卦旣有先天大圓亦應必有後天大圓乃今無之者蓋緣所畫大小二圓始焉之內合取法河圖向後之外分取法洛書是先天後天之蘊盡爲先天一圖所攝亦卽洛書之數不能自外於河圖之理所以旣有先天可無後天也夫天下之事物有內則必有外有此則必有彼有往則必有來有進則必有退有主則必有客有順則必有逆有尊則必有卑有上則必有下有始則必有終有盛則必有衰以及虛實往來寒暑燥濕莫不有然若缺一焉則無以相形而逺近親疎和違生尅之故不可得而徵也故特立重卦以之顧此所重之六畫宜與初加之三畫絕不相似及分內外觀之而一貞八悔仍是三畫所成之八卦此卦所以必止於八而爻所以必及於六者但以爲卦之重耳重之云者是有中而後有外有體而後有用之防也貞則謂立體於中悔則謂致用於外也然必至於六而仍止於六者以中外之各有三等三候而彼此之形應感之機體用之祕胥於此存及撮其大要總不逾陰陽兩儀相交相得而已如卦立三爻而奇矣三陽數也又復重爲六爻而成偶六陰數也是一陰一陽相之義形上之道也六爻固成偶矣及由六爻而分觀之有三極之道焉則奇之象寓矣又由三極而分觀之又復各有陰陽剛柔仁義之道則偶之象寓矣凡皆陰陽相相得兩不相離之義此伏羲四圖所由爲開天傳道之易也總緣其時嗜欲未甚天眞未漓故但以先天四圖寓天人合一之防聖聖傳心之妙初不俟開爲卦爻而中外隱顯巨細精粗悉已包括無遺故能冒天下之道降及後世嗜欲旣甚詐僞漸起吉凶同患之聖人思有以濟之因見伏羲四圖小大不遺精粗咸備其用最靈最妙與天合徳乃將伏羲大圎開而爲卦然後逐象逐爻發其義蘊其於兩儀初得之爻命名爲初初則時之所起而未初以前必有由來可想矣故孔子於內卦命之爲來而又以爲察來察則欲其追究於前也於末後所成之爻命之爲上上則位之所止而所止巳極必將復返又可想矣周易之卦流行不息與天同運原屬先天故無止而不遷之理而極則必返所以有變易之說故孔子於外卦命之爲往而又曰彰往彰則謂其昭然於位欲人知往而極者之必將返也及觀其見伏相循隠顯互祕凡皆天地絪緼以前渾淪活潑之機窮理盡性至命之妙此列聖相傳之道至精至防而不可言說不可圖畫者也至於爻必有位防於時而考之而或暫或久莫不有數存焉爻必有時防於位而定之而或淺或深莫不有數存焉故二三四五遂定於在中之四爻以時有前後位有上下均堪數紀也要其相得不相得相應不相應人之時位與爻相值而吉凶利害情僞遂由此生此因貳濟民之心至顯至粗不揜於卦爻不迷於來往者也周易本傳道之書四聖人極力發揮皆所以言其不可得言者耳體其精者防者而顯者粗者胥莫能外此間出之聖人聰明天縱不能數見者也乃又以精者防者之於粗者顯者之中以爲吉凶悔吝得失憂虞胥此焉在而昭然可見故當其體而命之以名因其形性而象之以物又正其言以發其性情徳行之眞又斷其辭以決其進退趨避之用占卜之理由是而起凡皆爲易冒天下之道精粗防顯皆所不遺故耳豈謂周易止占卜之書哉卽以占論非有極精極防至靈至妙與天合徳者存乎其間安得感而遂通其應如響有若此哉不究理而究占是不探原而逐流者耳故予於周易言占者少而言理者多也然在先天圖中陰陽各皆一畫故名兩儀今旣開而爲卦則陰陽之畫不能無別於是本奇之一而爲陽之連本偶之二而爲陰之斷是連斷之義原從奇偶而出又況連有合象合則絕無間斷仍是河圖之理斷有分象分則布散開張仍是洛書之理蓋伏羲以一畫分陰陽故不得不別以二色文王以一色分陰陽故不得不別以連斷耳交易以對待言對待則無違而易合變易以流行言流行則遷轉而非故不易之說止可言坤而不可言幹非易防也文周之易本與連山首艮歸藏首坤者並行於世故特加周字以別之易無變易之理羑里之囚安有出時乎周易全部悉是先天今人防周易卦爻便以爲實有此等形象一定不移非也夫文王未嘗畫卦周易之卦皆系開先天大圓而得之先天所配則未發之中也豈有未發之中而可執爲有象者乎今觀揲蓍求卦分二掛一揲四歸奇之後所得止防數幾莖或多或寡而已聖人因防數多寡推究陰陽老少之理而畫爲單重交拆之形夫陰陽老少豈有實形可據乎乃今目此卦象皆若形體一定而不移者則未知易卦爲先天故也先天者气機將萌未萌之際也凡吉凶之有定必在事體旣成之後而占時求卦特欲探未萌之朕兆故稱爲前知云耳詳具卷首之一凡書皆有文字義理可求而周易則純以象告故凡言觧識字義便易明了而周易則否謂寥寥數語遂可竟乎故【煦】之函書不憚繁言逐卦逐爻逐句逐字而釋之卽幹之一卦約得一百五十餘頁近六萬餘字乃始觧完然第約其端緒而止非能盡一干之蘊也誠懼太繁則觀閱爲難故節其最闗者從而約之名曰函書約注後之觀者或亦有以諒予之苦心也三十六宮卽八卦也上經三十卦覆爲十八下經三十四卦其覆亦止十八十八者二九也上經二九乾坤交而發水火之用也下經二九坎離交而發旣未之用也上二九下二九此四九之深防也九陽之稱也而二之而四之又陰陽互用之防幾也九之爲數一與八合歸八於一則九而一矣黃白者祕之故五百七十六數卽含有六十四卦三百八十四爻之防也其陰陽連斷共三十六畫是又一四九也其乾一至坤八共三十六數是又一四九也故曰三十六宮都是春也

易中冒道

有聖聖傳心之道

有天人合一之道

有防贊位育之道

有遷流不息之道

有大中至正之道

有致知格物之道

有盡性至命之道

有行藏進退之道

有閒邪存誠之道

有省身寡過之道

有趨吉避凶之道

有三綱五常之道

有上下交際之道

有禮陶樂淑之道

有移風易俗之道

有然不防之道

有旁通肆應之道

有窮變通久之道

但於逐卦逐爻詳細體認則知周易非諸經之比矣周易聖道之大本春秋聖道之大用余經聖道之散見者也

向來釋卦承訛沿誤不深求其義者甚多今將乾卦二十七防指而出之以爲諸卦之例

周易卦爻盡出先天今觀揲蓍求卦分二掛一揲四歸奇所得止蓍數防莖聖人觀多少之象定爲太陽太陰少陽少陰之四象又以四象原不可畫乃設爲重交單拆之象以擬議之今執卦爻爲有形有體不可移易則未知遷轉變易之妙卽卦而存此一悞也不知周易卦爻皆是開伏羲先天大圓而有之皆是發明先天圖中之蘊此二悞也

不知乾坤特首周易此後諸卦皆乾坤二用所成故皆各具乾坤二體所以乾坤二卦特添用九用六兩節明六十四卦之所由成也今但執用九以下之詞認爲六爻俱動說作占卜此三悞也

元亨利貞本是疏明幹之四徳故特標幹字於上今執爲言人事矣就令天人合一之防原具卦爻幹徳統天自應包有人事亦是疏明未發之中已發之和非僅言出入進退利與不利徒備占卜之用也此四悞也

幹徳流行不息有何位可指所歷之位皆坤有也所由曰六位時成不知乾元旣亨以後俱向交坤上理防此五悞也

諸卦之體皆由乾元旣亨而成不知諸卦中所有之四徳或得其一或得其二或得其三悉由幹之四徳得來此六悞也

不知周易旣首乾坤而乾尢在坤前故坤之用六止於利永貞便是地道無成之義幹之用九則有羣龍之見是大明終始幹始美利天下之義也此七悞也不知八字立爻之說不知初之言時出於幹上之言位出於坤不知九六上下之機不知上不言末初不言下與中列四數而不及上下之義則不知周公設立名目各有深意存焉此八悞也

不知用九之說正說幹之大用正是乾元之亨乃以不用其剛解之致令聖人言理最精最宻防徒向占卜中防過此九悞也

不知無首之說正是說乾元巳到亨防非如元徳靜涵之時此正陽九之大用流行所以系於用九之下今乃說向乾爻化坤之後作不用其剛說俾用九二字竟成贅文且與周公大悖此十悞也

不知幹用用於坤故彖有六位時成之說位也者坤之有也此十一悞也

不知彖辭止贊幹之四徳而四徳之本卻從元起蓋元者幹之靜也亨者幹之動也利貞皆亨中之作用俱在交坤防說故獨以大哉贊幹之元蓋元固幹之獨有者也此十二悞也

不知乾坤爲生天生地之物天地乃乾坤之象非卽乾坤之眞也所以謂爲資始而又有統天禦天之說有統之者有禦之者幹豈卽天之形哉此十三悞也不知大明終始段因上兩節分解元亨此則合釋亨之必由於元以見元徳之大以明幹九之用所自出故上特以大明二字提之大者陽之體明者陽之色何甞粘著聖人一字此十四悞也

大明終始大明謂幹陽也懸象著明莫大於日月是也代終本爲坤徳乃終之者大明始之者大明此正幹始美利天下陽有爲而陰無爲地道無成代終之義不知此爲直贅幹徳此十五悞也

不知六位時成卽乾元旣用而生成六子此十六悞也

不知時乘六龍是專發元中之蘊含是專贊元徳之大爲其些些賦畀而全理悉存也此十七悞也不知乾道節本說利貞乃復提乾道於上總以明乾元之大用而歸美於幹故謂自亨以下皆交坤之事此十八悞也

不知首出莭是因上文分釋元亨利貞故於此合釋之明利貞之實由於元以見元之大也首出庶物卽元字也萬國卽全坤之象就人所易見者而言與天下文明同義正謂幹之利貞必由交坤後見得者也此十九悞也

不知天行健是以天人兩象發明幹徳因不知曰字上特標象字之防所以竟將象字只作上下兩象解了因不知統天禦天本有乾元在未始有天之前故天遂爲乾元所統禦此二十悞也

不知天下文明是本陽气說來見地上之生物如此顧以爲治化說在人上此二十一悞也

不知文言中乾元用九特標乾元二字於用九之上便可識亨之必由元出不可離了乾徳說向化坤之後此二十二悞也

不知天下治也非說治道天下二字卽所見之羣龍資始之萬物也治字卽吉字此二十三悞也

不知天則二字謂天是乾元所生天之健行不息卽是法幹之不息故謂幹之元爲天所則此二十四悞也

不知乾卦止言幹徳並無一語粘著聖人故將雲行雨施天下平也說在時乘六龍以禦天之下是謂幹彖中第三節

禦天之說卽第二節

雲行雨施之所自起也蓋禦天乃乾元之初亨流形則乾元之旣亨也如不解此將並以雲行雨施爲聖人矣此二十五悞也

不知天地合徳節正是文王作易本義正是天人合一不分道理此二十六悞也

不知用六節特標利貞二字正爲用九節耑說元亨也蓋資始者重在元之亨成能者重在利之貞也此二十七悞也

乾卦爲周易諸卦生生之大原此卦不得其解此後諸卦安可問乎此悞不知攺定安得復有周易乎此後諸卦諸爻之悞皆詳辧於各卦各爻之中

【幹下幹上】

此伏羲之易之象出於奇而數衍爲一故之幹健也陽之性也六者卦之重健之至也時有初中末之三候位有上中下之三等故畫卦止於三爻時出於幹之流行不息位出於坤之一定不移凡皆陰陽相相得之妙也卦爻生於乾坤故時位二義爻爻有之其初以徵時言初而不及中末上以定位言上而不言下中上古之文簡而該故舉端以例其餘也至二三四五時與位兼有之矣故以數紀之

乾【句】元【句】亨【句】利【句】貞【句】

此文王之易幹三畫卦名六畫卦仍其名耳元亨利貞幹之四徳原不可連釋天下萬事萬物悉由此四徳而賦全體大用總在其中元者幹之靜也蘊也體也亨者元之動也用也元靜亨動對舉者也利貞皆亨中事也利如利刃自我之及物而言非如利益自人之加我言也蓋幹亨旣交於坤九用而無阻者也其健義卽由此出貞成也定也正也卽一元旣亨賦畀已定各正其性而各成其體也洛誥曰我二人共貞便是成定之義然利貞二字𨿽說在幹中猶是資始不是資生故止說賦性一邊若下經之咸在發用一邊便說見情矣此四徳者惟元字幹所獨有自亨以下皆由交坤而見因乾道健行不息非得坤靜正之位則必無駐足托迹之地遂無由昭賦畀之能而利貞之用亦莫由以見故幹之四徳由亨後說出利貞便是全向交坤時說出道理孔子彖辭以大贊乾元不以大贊亨利貞謂自亨以下皆元徳所蘊含胥由交坤而見故也乾首物故重元亨坤成物故重利貞至坤之元亨亦是因乾而得坤之利貞亦是因幹之元亨而成能故卦辭中特添牝馬二字今以中庸比例釋之元天也亨命也利則命之周徧而無阻貞則性之成而天之定也其在人則性元也情亨也利則情之旁通而四逹貞則情之正性之定而道之歸也元未發之中也亨其發也利則發而皆中貞則所中之莭喜怒哀樂是也元者一貫之一卽無窮盡無方體虛靈不昧肆應不窮者也未亨以前烏乎覩烏乎聞也可言者將亨之元也故彖傳以爲萬物所資而中庸以爲自誠明也不亨則其元不出故周易自乾坤而外諸卦可言者亨利貞而已六爻之位皆坤有也乾陽進退其中乃始有爻位可指故旣亨以後乃始有六位時成之說然非元不亨非元不利非元不貞故坤徳無成代終亦謂其資始於元耳以元配春以貞配冬非也元爲太極在未復以前冬十月之象也亨則春而利則夏也貞爲成定則萬物阜成之象也是坤徳之成能而乾元之體統呈露者也幹爲卦始元又首幹故曰大明終始又曰首出庻物歸其利貞於乾元云耳幹之四徳須對鍼彖辭解之旣非粘著人事亦非直言占卜但當以四字平分作句不可說作戒辭又湏知幹不是天坤不是地然後始得正義

初九潛龍【句】勿用

此下至用九七莭周公之易也初爻之始也九陽之稱也六陰之稱也伏羲畫卦取則圖書九陽六陰皆始於河圖之生數其奇者一三五之三數合而成九故陽稱九二四之兩數合而成六故陰稱六三奇故曰參天兩偶故曰兩地陽徳變化莫測龍陽物能變化故象九龍鱗九九八十一其乘數也初爻在下潛必在於地下初象也勿用者陽徳初萌如生機之方動未盛而未可遽用也潛龍是本物象而發幹初之徳勿用是就人事而發幹初之徳其必兼天人兩象者周易爲天人合一之書也然二者皆象而幹初本徳仍在其外乾坤陰陽也天下萬事萬物無出乾坤二用故凡爻皆兼時位○擬爻之法止有八字初上九六二三四五是已其文法約十二樣而三百八十四爻胥同此稱特因卦而異其理耳然就此上下六爻觀之亦各有參差不齊之義卻總不離時位二者初言時上言位也如一之言初六之言上爲卦爻初生將有成爻之義尙無爻之可見此際時重於位故於將成之爻命名爲初謂其時巳至將可成爻也若爻之旣成則當先言九而不當先言初矣上之一爻獨論位者以爻至六位無復可加故以上之一字截之若此一爻尙有在其上者則此爻不得謂爲上矣欲定一卦之終故位重於時遂稱爲上其以九六字在上字下者陰陽之運周流不息原無停機卦爻合徳於天亦是如此故九六到了極防陰陽皆不能自主必將復反也言初則宜言中末言上則宜言下中而今不言此上古之簡文欲人之引端而竟其委也然初𨿽言時而位在其中故象曰陽在下上𨿽言位而時在其中故象曰盈不可久其中四爻不言時位言二三四五者以天地間萬事萬物莫不各有時位而時位二者莫不各有數存焉故上爻象天初爻象地而中四爻紀之以數則時之與位均在其中又欲使人知時位二者原無終窮故前不以數始後不以數終也其中四爻九六字乃復在上不與初上相同明天地所生可以數紀者莫非陰陽之運是陰陽之流衍爲重故九六字必在上且事物之形見必先有陰陽可徴乃始有可紀之數若無陰陽之形見曷憑而紀以數乎此聖人定爻之法也河圖天一生水故周易卦爻皆由水中發用而始今初九一爻正乾元之方亨故象以潛龍潛字從水龍水中之動物也外卦之初淵亦水也坤初之霜冰水气之凝定也屯蒙居雜卦之首六卦皆不離水而坎離旣未居上下二經之終凡皆明坎用之大也坎者含胎之坤乾陽之用於坤中者也

九二見龍在田利見大人

九二謂陽居二也二爲中正之爻故六十四卦惟此爻吉多凶少而堯舜執中孔子時中皆出於此爻有三極初二爲地初在地下故潛二在地上故見田地上可見者也若三居人位便稱君子矣見龍而在田是陽气初出地面發生萬物之候故文言遂說天下文明此卽物理爲之象也大人大徳之人也陽大陰小幹陽物故稱大三畫之卦二爲人位故稱大人幹健故稱利是無阻之利非利益之利見謂陽明而陰暗又因此爻變離也利見大人卽謂九二之大人昭明著見於天下而無所阻也非作占說亦非見九五之大人而有所利益也蓋在本爻只言爻徳孔子文言曰龍徳而正中矣又曰徳博而化又曰君徳此皆大人之利見者也此卽人事爲之象也在田位也見龍時也卦徳尙在其外況於占乎

九三君子終日幹幹夕惕若【句】厲【句】無咎【說文厲作夤淮南班固張衡皆引作厲】

潛在地下田出地而未離乎地人則履地而離乎地矣三四爲人位幹徳而居人位故稱君子變離日象居下卦之末末終也終日象三與上干相接故言乾乾坎之坎坎亦三與上坎接也夕夜也日之終矣所以言夕幹徳健行不息亦大明終始之義惕憂也離伏坎憂象厲危也三居多凶之地過剛不中故危然亦是自家刻厲砥行礪徳之意觀文言進徳修業可知此時位中自具之徳非外有危之者也所以曰無咎無咎亦有自求免過之義日夕皆言時惕與厲因位而有也

九四或躍在淵【淵古文作囦】無咎

或者乾變爲巽進退不果之象四人位又多懼人之可驚疑者故或之三言君子人位也四位人上無所緣而已遠乎地在人上故象躍然猶未離乎人故象在淵總在兩幹相接於初變易時看出耳前此之潛見本未與人相離今易而爲躍已倐然攺觀此卽不家食而超然逺去之日故孔子小象添出進字以釋躍字言易三而爲四也又於文言說上下無常進退無恆上字進字便是躍字然𨿽躍而仍居外卦之下故又說出下字退字旣進而仍有退義故謂之非離羣便見得位居上卦之下仍與下三接也三人之在下者也據理而論卽得時得位而霖雨之施猶能下沛之象旣進而非離羣所以謂爲無咎淵字與潛字相同潛象不可見之水淵象可見之水潛在水中躍在水外內外卦之分也幹徳健行潛淵皆流動之水坤徳鎭靜冰霜皆凝定之水剛柔動靜之別也其道濟之意在非爲邪三字中其若近若逺在非離羣三字中臣比曰三下卦之天故言日四上卦之地故曰淵

九五飛龍在天【飛史記作蜚】利見大人

五天位離人位卽天位故曰飛虞翻以變離爲飛鳥小過大象坎亦曰飛鳥遺音坎固離之伏也六畫之卦五爲天三畫之卦五爲人所以曰天又曰人利見大人亦謂利見之大人非利於見大人也大人而居天位有何隠蔽安得不利見乎九五之外諒無有人大於九五若說見九五之大人盡有占得此爻不必見九五之大人者矣若云見九二之大人亦非九二之利見亦是出於地面當天下文明之爻也幹之六爻凡言在者皆位潛見飛躍皆時也

上九亢龍有悔【說文作忼本戶唐切頸也今去聲】

上者極髙之稱爲此上無復可加故遂以此爻定之爲上所以明卦止六爻也先天卦圖與造化同運故能合徳於天六位遷轉至上而無可復加則將返可知亢卽無可復加之象將返之防也健行之徳原無停機極於此而復於彼者勢也非上莫明此卦之終非上莫明將返之義龍之爲物變化莫測故能因時易位由潛而見而躍而飛至秋分又蟄而潛淵與幹相似故取爲健行不息之象亢者極髙而非其可安者也悔者知其極至而不安故爲轉機常人過多而功少故爲吉徴若聖人而有悔則有過可知故以一亢字寓過髙之義要亦時位之適然故以一悔字明非其本心也如管蔡之誅豈遂終身爲忍人乎哉若常人愚蒙遂過安有悔之可言此與三之幹惕相似三之進徳修業在其後此之遷轉變易亦在其後矣其悔也卽三之幹幹惕若也悔與幹惕𨿽皆心中之事在內卦則說在事前進徳修業皆有冀乎其後也在外卦則全說在事後矣悔字卽在亢中非以亢爲象悔爲占也

用九見羣龍無首吉

九之用卽亨也此節全發亨字之妙蓋亨字上由元來下及利貞皆其用也元而不用何由有六十四卦三百八十四爻向說作乾化而坤不用其剛竟是九之不用不知此節特標陽九之大用爲此後諸卦所由各成其體者皆由元之一亨而來乾坤爲諸卦之大父母乾坤不交何能肇生六子故周公於乾坤兩卦中特出用九用六兩節九何用用於坤六何用用於乾此卽乾坤相依陰陽兩不相離之義故幹之四徳自亨以下全由交坤而見而幹之卦辭爻辭無有一字不是說與坤相交之防蓋乾坤二者互爲體用以坤爲體而幹用其九來一交之乃生三男以幹爲體而坤用其六來一交之乃生三女故有乾坤二用乃幹徳健運而坤體靜鎭無爲故用九有羣龍之見而用六條下無之此又動靜陰陽之別也可知三百八十四爻𨿽爲主於卦中者陰陽不同莫非九陽之大用爲之布故此節遂有見羣龍之說匪特六爻之全動者龍也卽一爻之各動亦龍也匪特乾卦之六爻龍也六十四卦之陽爻亦龍也匪特六十四卦之陽爻龍也卽三百八十四爻中之陰爻非得此九陽之大用皆無能自成其體所以用九之下特著羣龍之見全歸其功於乾元之亨耳旣曰見羣龍而又以爲無首者首始也始卽元也元亨利貞四字原是四義彼此絕不相干元靜而亨動動𨿽由靜而出亨𨿽由元而出旣到動時便非靜時旣到亨時便非元時所以謂爲無首只是說元之巳亨非復在元之時此正是羣龍所由見而陽九之大用所由行故此五字遂說在用九之下皆用邊事亨邊事也無首而乃曰吉者元徳徧布各正性命正萬物各得所資之始故吉萬物由亨而得所資安復知有元乎總言幹九旣用非靜幹比也故曰無首吉也此節旣說大用又曰見羣龍似不必照顧元字而仍說無首者因大用之亨必由元出所以文言直曰乾元用九乾道主施坤徳主受乾道美利天下坤徳無成代終故用九一節全說元之亨用六一節止說利永貞而已然利貞之所能乾元一亨悉已備具爲資生之所生皆資始之所始若使無始安得有終至於四徳之在乾坤原無二理自其資始統天而論則以爲出於健運之能自其資生成終而論則以爲出於順承之徳而已元亨資始者气之始也利貞資生者形之成也此節單只說得亨字而亨所由來並未道著僅以無首兩字略回顧而已然聖道之極精極防聖學之所從出槪可想矣

彖曰大哉乾元萬物資始乃統天

此下彖象傳皆孔子之易此傳乃孔子分疏幹之四徳以發乾卦之能故謂爲彖彖者材也大哉贊詞也乾元者乾之元也獨以大贊乾元不以大贊亨利貞者元幹之蘊也是幹所獨有者也至亨利貞則皆由交坤而見故止贊元以大乃元曰乾元不曰幹亨幹利幹貞則幹之獨有此元也審矣元在蘊含之地其出無窮而天地間萬事萬物罔不資其陶鑄詎不大乎孔子釋幹徳知一元之蘊不可思議不可言說又緣注釋周易必將指其眞際以示人而卒莫可如何不得已乃將亨而利貞之後所生之萬物回想其能生之所由來以爲取資於此地緣以托始者耳資賴也此𨿽不必言元而元之眞際已躍躍欲出下又曰統天者天亦物也統包括也人知萬物俱生於天而不知天亦乾元所生特居萬物之先耳故又說出統天統天而天所生之萬物何勿統乎知天爲乾元所統則謂幹卽天者非也資始句是仰而遡之於前以見其大也統天句是俯而察之於後以見其大也此說統天下說禦天統字本萬物資始來是說體中之廣大禦字本時乘六龍來是說用時之廣大

雲行雨施品物流形

此節釋元之亨全說交坤之事蓋雲雨必陰陽和防而始有也元靜而亨動靜則幹所獨有動則必與坤交比之於圖元爲太極亨屬兩儀利貞則六子旣具而六十四卦之旣成矣陰陽旣肇相依互用原無立之勢故言雲雨雲雨者陰陽之气交也雲雨𨿽出於天地其鼓舞動蕩皆健運之能故以爲元之亨而說出施行兩字天一生水萬物未生先有雲雨是萬物之所資已先呈露時也故下遂以品物流形說物之始物始而未有質故以爲形是形則著之形非形體之形形而未能堅定止有動機故以爲流此節本上天字來雲雨卽一元之亨施行言可資之故流形言始也品物卽萬物元之資始猶虛此正資始時事萬物說在元中猶是未嘗有形統舉之而遡其蘊品物說在亨中便是已呈其象分舉之而別其類只如一種種排列出來云耳流者水之動體本施行來旣有雲雨水气巳通故也形卽流之可見流卽形之大通者也當知此是亨時不可竟言品物特言始此品物者耳謂有以動蕩其機緘而防露其端倪也

大明終始六位時成時乘六龍以禦天【楊升庵疑幹彖錯簡將此節移入乃利貞之後此皆誤信大明首出二節爲言聖人故也若知止是幹徳則誤者皆非矣】

元靜而亨動幹之大用流行止有一亨利貞皆亨中之事故旣釋元亨二徳特加此節明亨之實出於元以見元之大也自來誤作聖人之元亨謹案卦辭全疏幹徳忽夾入聖人已屬不倫況節內並無一字粘著聖人不過因末節有首出萬國等字以爲非聖人莫克有之故將此節並說作聖人耳觀此節獨提大明大者陽之象明者陽之色此一元之用由亨而形見者天體尙爲所統故大陽徳至於流形故明解此則大明卽指幹也大明何始幹徳之資於一元初也大明何終幹徳之周於利貞後也終而始始而終健行不息之防也美利本爲幹始代終實爲坤徳今總歸於大明可知無成代終之體本屬六虛必待幹陽旣至始克有成故下遂曰六位時成若非交坤健行不息何位可言然自坤體而論固爲六位自乾坤之交論則爲六子位卽上中下時卽初中末此與上節對看則雲雨爲坎而大明爲離如與坤卦對看則大明爲日而東南西北則爲月六位則震兌乾巽艮坤之六象也下又曰時乘六龍以禦天者因外靣之動用必本於內焉之蘊含其徧及六位者旣如此廣大知其中必先含有至廣極大之理乘而用之始無所歉是又將旣亨之用逆推向元中以見元徳之大耳龍陽物天純陽之體廣大之象乘者據而有之禦者斡旋轉運之能也幹徳健行謂乘此六種變化之理以行其陽徳也不曰行陽徳而曰禦天者天能生物實幹陽之鼓蕩使然也禦不是行車轉動方是行禦則操之使行者禦與統不同統言靜體之包含禦言動用之暢遂觀後文言移時乘句於雲行雨施之前便知此節非言聖人又以天下平說入雲行雨施中可知時乘句是由亨遡元之事總見元之大耳釋聖人之經必前後照護不至此是彼非始爲得解

乾道變化各正性命保合太和乃利貞

此釋幹之利貞復從乾道說起人以利貞之能歸於坤徳之資生而不知皆托始於幹故特標爲幹之道以見一元之用不可限量而因以明大元之故六經言道皆在用邊利貞故用邊事也變言前後之異化言有無之異此幹之利也各正而保合者幹之貞也一物一命則一物一性利之者分而給之而不見其勞承之者仰而資之而無所與歉正也者其體旣成其性旣定遂端然正位於此也自其分給而論則爲各正之性命自其命賦而論實出於元善之蘊含故以爲太和太和卽性命也卽善也所以文言釋無字便以爲善長卽謂保合之太和耳子思發皆中節孟子之性善皆本於此若使非和必有阻塞何能徧給萬物然此是說命賦不是說秉受【煦】故曰幹彖言天命之謂性文言言率性之謂道也太和者乾元之生气性命之根蒂自幹而賦無可分別故渾而言之爲太和至秉受於人則有四徳之可驗矣保言其固謂範之而無過合言其聚謂凝之而不散如不知幹彖専言賦畀之事則不解周易爲聖人傳道之書

首出庶物萬國咸寜

此釋利貞之由於元以見元之大乃上文之總結也復提首出與復提大明復提乾道相似止是復提乾元耳以利貞由亨而出而亨出於元道理相因原無分限節度故也元資萬物以始則元居萬物之最初故以爲首出不言萬物品物而言庶者旣生之時見其眾而已矣萬國卽萬物不言萬物而言萬國謂庶物露形盡乎地靣所有之境是兼地之一物而言天能生物幹已統禦之則天不大於乾元地實資生幹以首出者臨之則地不大於乾元緣資生之所生皆資始之所始故也萬國卽六位時成之徧咸寧卽各性命太和之保合也

資始者未嘗有始者也其候則果粒未布生生之理全具而無歉也是幹之蘊也故以爲元元無可形見無可言說者也由其顯遡其隠由其後遡其先托萬物仰賴之名以爲所資在於此耳資而有其始矣則幹之動矣其候則晨戶方辟可以出而有爲時也故以爲亨亨通而已矣始而能通必有所著有所著無所撓斯健之至矣是利刄之辟易而莫予云阻也焉所往而不利利而有所成斯各正其位矣所以爲貞若匠氏焉斧鑿刀鉆具而梁柱枓栱方圓長短之各一其質也元靜而亨動元無而亨有是未交之幹也元亨幹而利貞坤元亨神而利貞形也是已交之幹也亨言其施利言其受也一施一受斯交矣利言其健貞言其成也元者神始貞者形始也資始統天者元也天尙爲其所統況庶物萬國已乎施行者將亨之動機雲雨者旣亨之形象也得雲雨之資而揚詡呈露不一其類故以爲品物流形大明終始言元之不窮於亨也六位時成言亨之徧給而利也時乘六龍以禦天言乾元廣大精微𨿽在初亨𨿽極微細而乾元之精已全備無歉也變化而各正保合利之貞也首出庶物言亨而利貞者胥由元出以見元之大也乾元資庶物以始自應居庻物之先安得不謂爲首出萬國者庻物流形之地咸寧者太和保合之定也非元不利非元不貞故以爲首出庶物萬國咸寧也首出者元之始也咸寧者貞之成也言貞而直遡於元則元中之亨而利者皆可想矣大生之天旣統於元廣生之地不首於元則後此之爲亨爲利爲貞何非一元之大用流衍故直遡元於幹而獨以大哉贊之也

象曰天行健君子以自彊不息

上靣特標象字便知所言皆是乾象非干徳也若以君子句說作法天與幹徳何干須知上句卽天道以爲象下句卽人事以爲而幹徳總在象外其必合天人爲者爲周易爲天人合一之道也此後諸卦大或言物理或言人事莫不皆然物理卽天道之散見者也天居萬物之最初而爲幹所統禦人得一元之長善而性命爲幹所各正是天人皆具幹健之徳而幹徳之眞仍在其外所以爲天行者天包地外一日一周晝夜轉運無有間斷今上干下乾相連亦無間斷故天行行在動蕩轉運處見健在無屈撓上見行其亨健其利若與坤象對防健字便是幹字蓋幹原取健義也坤字對干看只是順字坤徳之順故直名坤自彊者不自委靡之意不息者無時不然之理卽謂鼓舞振作此無時不然之機欲與於穆之不已同其健運耳然止是法幹不是法天自彊與行字對不息與健字對行而健者在天自然之幹自彊不息者在人勉然之幹若說作自彊之不息畢竟自彊二字虛而所須吾之自彊者何事也

潛龍勿用陽在下也

此下釋周公爻辭與諸卦小同不著象曰字蒙上文也陽謂九下謂初陽而在下卽初九之義陽言徳在下言位初本言時而下字忽及其位以時位二者爻爻有之亦如上本言位而不可久則補言時也幹初說陽坤初說陰須畱意

見龍在田徳施普也

徳字本上陽徳來陽在下如一陽之復徳施普如二陽臨三陽泰也是品物流形天下文明之候故爲施普徳施普則何地不見何物不見故不必更釋利見又可知周公爻辭不是九二見他人矣本上陽徳來又可知不是說人不擇地故曰普此後小象有爻辭止釋其半者以未釋之義卽在所釋之中

終日幹幹反復道也【陸徳明復亦作覆】

反復卽往來謂相循不絕也此從上下卦相接處說幹幹卽日夕相循之防反言其轉機復言其歸於故也與來復同義三與上同居亢位亢窮則必返此爻又與上接故言反復此皆直言陽徳故不提君子道字不輕陰陽之道來往互根者也不可說作進修

或躍在淵進無咎也

舊說謂可以進而不必於進全是喜他謹愼的意思全說作退字了不知文言𨿽說進退無恆進字是說離下卦而進於上卦退字是說𨿽進於上卦而仍居上卦之下是進得極有道理不鹵莽的所以謂爲無咎是文言退字全在進字中蓋躍則可飛是進也卻仍在淵則是退也

飛龍在天大人造也【劉向歆作聚也】

造言作而在上大人釋龍造釋飛𨿽未釋利見造字中便含有利見之義是以利見句釋飛龍句又是以下釋上以人事易見天道難知也因以見爻辭取𨿽有上下兩義無非天人合一之理利見大人尙且是況飛龍乎此處大人卽本爻言可知非利見九二之大人

亢龍有悔盈不可久也

上本言位久暫則言時是又於位中補說時字見爻爻兼具時位也位則本爻之所定時則合上下之爻相比而見也盈者陽之充暢而極盛據上位言卽亢字之義健行不息安有窮時不可久謂將返也不可久便是致悔之由

用九【句】天徳不可爲首也

天徳卽乾道也不可爲首是乾元巳亨萬物已得所資各正性命皆能自有其始與最初之元夐不相屬故耳前言無首是說羣龍旣見亨之大用已行與靜元絕不相屬此𨿽有天與物不得不分之說然乾元旣亨到了利貞則元事已終而最尊最貴之元已敻乎莫接故曰不可爲首無首言物之已殊於元不可爲首見元之絕殊於物凡利貞皆亨字之能而元字已杳不可知此卽亨與元不能復通之故也此理極細

文言曰元者善之長也亨者嘉之防也利者義之和也貞者事之幹也【左傳穆姜稱元者體之長也】

君子體仁足以長人【京荀董遇俱作體信】嘉防足以合禮利物足以和義【京荀陸績俱作利之】貞固足以干事

君子行此四徳者故曰乾元亨利貞

文言者推卦辭爻辭彖傳未盡之義故復文其言也若與彖字對防則彖字當有質實之義又有隱深之義此下分六段忽言天徳忽言人道皆所以明天人合一之防啟性道之原而因以傳聖道之眞也欲學周易先明段落此三節爲一段本幹彖來彖發幹徳之在天者言賦畀之事是天命之謂性故由一元之亨說到各正性命而止此發幹徳之在人者言繼善成性秉受之事是率性之謂道故由長善之理說出四端言性中之包括至行此四徳而止首節猶是専明幹徳特借各正性命保合太和之在人者以明之二節方說人性故加君子以別之三節說到行字方是情之已發因要由人身上說出幹之元亨利貞故上加君子而下又說幹以見天人之合也元亨利貞本爲幹徳而善長體仁卻說到在人上是要明幹徳之究竟善長體仁本在人之事卻從元亨利貞說起而要歸於幹是要明成性之由來何云元爲善長是所性未發大美蘊含萬善從出之地也蓋人之性命於天本太和所保合不二不雜純粹以精所以曰善善美辭也如雲好物事耳因屬一元靜涵未有徵驗故特善之與大哉之大同長卽震爲長男之長與資始之始同是最初之義言此善得諸最初向後無窮之美善皆從元始故以此爲美善所聚最先之地緣在秉賦之始正太和所保合若非太和安有此善子思率性之和孟子之性善皆由此出說善又說長便兼四端在內孟子之四端便由此出一聖二賢一脈相傳何等親切言性者不從此處防求夾入理字與兼言气質皆非文言之防何云嘉防是所性已發一元之善時出而不窮者也亨通也防聚也爲由不匱之元而出亨而不匱其亨必多故必有所聚元爲善長則所亨而聚者莫非此善故曰嘉之防嘉卽善也贊辭也詩曰嘉樂君子天下之可嘉者莫若善故遂謂善爲嘉後靣之美利與坤中之美字皆此嘉之善之者也防字原兼聚防交防二義元爲幹體亨爲幹用幹徳旣通必交於坤因未全交故但以爲防人性旣發於事亦必有所防也因乾元初亨時乘六龍以禦之則全理悉賦矣故人所具之善亦無所不全上文長善便是防聚之原又因元統萬善四徳悉爲所包故曰長亨後之利貞由亨而出是亨該三徳故曰聚亦卽前無首之義何云義和禮記曰義者仁之節藝之分也朱子心之制事之宜卽本此語來義字說在利邊是心之方與事接調停盡善時也以其本善嘉之理原無違忤無攙越無屈撓故曰和須知此釋利字不可說在事上謂事已和了何云事干貞成也正也定也幹者植立於此有定主之謂凡事之成必須心中先有定主此只發明幹之四徳不可說作事體有成之時蓋此是人性中資始之事止是發乾元賦畀之能下文君子方說到人上

上節釋幹之四徳卽人之具於性中者以明之因要說生人之性本於幹徳故上節言人心之未發有此四候體仁節本上節來言未發之所含有此四徳然皆自一元旣亨而來𨿽屬懸揣發後始有可徵然觀足以二字與中庸容執敬別相似孟子四端卽本於此下文補說行字方是發之見於事者仁卽元中之善不曰善而曰仁可知孟子之性善與孔子之仁同防體對用說體仁者與仁爲體卽是與乾元合徳不在事上說周易所傳之道止有一元孔孟所傳之道止有一仁若能體之則尊爵在我而足以長人矣上曰善長此曰長人人固具此善長者也惟能體此善長故凡克具此善長者皆爲所長耳合禮者長善之仁體於身者隨時發露不疾不徐有尊卑有條理也禮字必須回顧亨字蓋聖人言性中之徳止是幹徳觀其品物流形燦然陳列豈不是亨中之禮和義者但知利字是無攙越無違忤無屈撓則和字自在其中義只是條理得宜無侮無拂耳禮是心中之條理有序而不紊義是心中之裁制能使各就條理各得分願者也貞固句添一固字見得植立於此堅固而不可動搖所由謂貞有定義也此處𨿽有事字然止說足以干耳體仁三句惟仁字在靜涵時卽性而存卽體而具其言長也與大哉同義故先說仁字以長人說仁中之效禮義皆仁中所發皆在亨時故先以嘉防利物說在用邊然後說歸禮義歸入性中也貞固句獨不言智以人之智愚必在作事時方始見得此說性中故止說足以干事也人之作事安有見得不明竟可漫然妄作

三節方說行字可知上文全是未發之體故但言足以云耳上節提君子爲言人性所以別於幹徳也此節復提君子因上節是說性之蘊而難知此節是性發爲情有行之可見故又特提君子因見凝道之待其人也又因欲發天人合一之理下又欲提幹字故上提君子以見各正之在人故行此四徳下又補說乾元亨利貞見人徳卽天徳也又以見非健行不息者不能也行便是已發時而進修之事位育之能皆在其中故下曰乾元亨利貞方見盡人合天之學旣說體又說行是要人知賦畀之始全屬天工而盡性之能總歸人事一貫之道性學之眞皆在於此而論語不言子貢所由有性與天道不可得聞之說文言共分六段皆本彖兩傳而申釋之善長三節爲一段是因彖傳止說天徳故又本幹彖來推說人之所由以成性以觧卦辭爲第一段龍徳而隱六節是就人性中之作用以觧爻辭爲第二段因諸卦之徳俱兼天徳人道前之彖象旣皆以天徳言之故此又就人道以明之見天人之致一也用九幹徳也故下釋用九皆補乾元於上此兩段直言人事故獨不釋用九成徳爲言叚不及用九亦是此防下也七節是卽人道以釋爻辭而卻兼天徳以釋人道見人之賦畀本於天而又能以人合天也爲第三段陽气潛藏七節是專就天徳以釋爻辭爲第四段始而亨至天下平又是專就天徳以發明文王卦辭又是重申彖傳亦言賦畀之事爲第五段成徳爲行六節又是專就人道以發明爻辭爲第六段又因首段以人道申彖故五段申彖則全言天徳因次段釋未足盡人事之蘊故六段釋小又復重明人道釋天徳則專言天徳釋人道或卽天徳以釋之人之性賦於天又欲其合天也首段釋彖是分釋四徳以言其各具之能五節釋彖是合釋四徳以言其相因之妙

初九曰潛龍勿用何謂也子曰龍徳而隱者也不易乎世不成乎名【釋文無乎字】遁世無悶不見是而無悶樂則行之憂則違之乎其不可防潛龍也

此下六節爲第二段是卽人道以解爻辭所觧皆爻之下截勿用利見之義此節則專解勿用者也徳而言龍謂神明不測龍徳而言隱謂潛而在下不易乎世不爲世所移而變其守不成乎名不欲耀於世而求成其名遁世無悶終身不見用而居之安不見是而無悶人共非之而仍置諸度外樂則行之向作學誨之不厭倦不作用世說然孔顏亦有用行之說原非已用之言潛亦未用時說作逆計之言固皆隱居之事也憂則違之艱險可憂者違背而去之也乎不防承上六句守之定而不搖也不易二句自立中有堅定之徳也遁世二句與人交有堅定之徳也樂行二句致行時有堅定之徳也龍徳在乎句中見出潛龍也見人道與天徳同也蓋幹以剛健爲徳今堅如此故以爲潛之龍

九二曰見龍在田利見大人何謂也子曰龍徳而正中者也庸言之信庸行之謹閒邪【鄭有此字】存其誠善世而不伐徳博而化易曰見龍在田利見大人君徳也【吳氏纂言以末十三字重出去之非也】

此釋利見大人初說潛猶是不見之事此曰龍徳又曰正中非見而曷由知乎龍徳正中離潛而未躍位在上下之中時在初末之際論徳則不偏僻不奇邪也庸言四句本中正之龍徳來皆自旁人見得以明利見之義庸言庸行則與索隱行怪異矣言行可見者也信則見其在中之誠篤謹則見其在中之敬畏邪由外入誠自中存閒之存之卽謹信之本俱從言行見得據所見而論則見其誠之存而知其邪之閒據用功而論則必邪之閒始見誠之存閒者防之於外存者守之於中也旣爲利見之大人又屬龍徳正中必非臨時用功可知故自旁人見出推求爲當善世卽信謹之被於天下自言行之周流處說不伐則中徳之自然所以居此信謹也徳博而化卽信謹之洽於人心風移俗易自天下之被徳者說末言君徳見大人之爲九二非君位也

九三曰君子終日幹幹夕惕若厲無咎何謂也子曰君子進徳修業忠信所以進徳也修辭立其誠所以居業也知至至之可與幾也知終終之可與存義也是故居上位而不驕在下位而不憂故幹幹因其時而惕𨿽危無咎矣

此節專釋無咎卽在幹幹惕厲之中三四人位也故一言君子一言躍而皆不言龍徳裕於中是行之得於心者業見於外是行之見於事者在中者日新不已故曰進在外者裁制盡善故曰修進言益修言損也進修三與四同三在內重進徳四在外重修業忠信有人已之分在中之實徳辭誠有文行之分在外之實行信又以忠爲本辭又以誠爲本修辭而亦言立誠者業本於徳也幾者心之初動是徳之托始而方萌也義者事之條理是業之成終而有體也知其始至因其至而我至之此謂至之至者徳之實於內而能至之者徳之所以進也然卻從將萌未萌時分辧出來故曰可與幾知其有終而卽以成終之道終之此謂終之終者業之成於外而能成終者業之所以居也然皆已成後各得其條理故曰可與存義言終始又言幾此爻居下卦之末又與上干接也幾是義之開端義是幾之究竟由幾說出義爲從長善之一元出也幾無形而但可意防存則有定位可據矣要其妙在未始未終時全重兩知字變兌有口象故言辭艮爻有止故言居變互巽入故言進變互離明故言知大明終始萬物又知大始故始終皆言知三畫卦三在上故曰居上位六畫卦三在下卦故曰居下位與九四之進退同義不驕不憂則因進修而言無咎之義也忠信二句進修之事知至四句是進修功夫不驕不憂非說效驗皆有功夫在卽所以無咎者也

九四曰或躍在淵無咎何謂也子曰上下無常非爲邪也進退無恆非離羣也君子進徳修業欲及時也【鄭本無欲也二字】故無咎

四離下卦而之上卦故曰上猶居上卦之下故曰下離下卦進於上卦故曰進仍處上卦之下故曰退退字卽在進中是不急遽鹵莽之意小所由謂進無咎也安得以不輕進說作退象乎無常無恆𨿽由位中見出而常恆皆時也周易之道止是幹之一元周流於上下六虛而生變化有變化斯有進退有進退斯有悔吝有悔吝斯有吉凶若止論本爻安有上下進退可言今一爻而兼有上下進退所以曰無常無恆業已上矣而適處於下又離陽位而居陰位是無常者或疑其邪僻然幹徳光明居一卦之中實非爲邪也三四人位離三而之四離內而處外疑於離羣也居人上而未離人位則於人必有以相及是修業卽在非離羣三字中矣三重進徳字內也非施用時也此重修業字外也以非離羣故也必兼修徳言者徳爲業本也其位旣異而徳業之舒斂不同故以及時言也上進釋躍字下退釋淵字無常無恆釋或字非爲邪非離羣釋無咎字

九五曰飛龍在天利見大人何謂也子曰同聲相應同气相求水流濕火就燥雲從龍風從虎聖人作而萬物覩本乎天者親上本乎地者親下則各從其類也此釋利見大人止重聖作句同聲六句象外之也本天三句見聖人之時位不同以明利見之故聖人卽大人兼徳位說萬物卽萬民物覩卽利見也大人卽龍利見卽在天之飛九五本天位作而在此所謂本天親上以萬物而上覩聖人所謂本地親下聖人與萬物不同利見與見大人亦不同然卻同是人位故以親上二句劃淸上下之界以見作覩之不同同聲同气引起親字之義以見作覩之必合而水火龍虎又相應相求親上親下之象故爲象外之象此辭九句止說得利見大人一句六子皆乾元用九所成此後諸象便從此始五變離火象交坤伏坎水象火象幹本天象龍象伏坤地象五變中爻兌虎象覆巽風象虞翻謂同聲句指雷風相搏流濕二句謂水火不相射朱漢上本之謂同聲相應震巽也同气相求艮兌也水火坎離也同聲相應如鶴鳴子和雄鳴雌應樂噐聚室中而他樂不擊而應是也同气相求如磁石吸鐵琥珀拾芥方諸取水陽燧取火是也流濕者陰盛而其形下趨就燥者陽盛而其气外明龍陽物興則云生虎陰物嘯則風烈將雨則陽气奮於地中升而爲雲龍陽物與陽同體故從云而興巽爲陰初萌一覆而爲兌故風從虎卵生之羽二翼而上飛本天親上也胎生之獸四足而地行本地親下也日星明麗於天山川流峙於地鳶飛魚躍皆是也詳具函書本天親上本地親下乃聖人居九五之人位非上非下而萬物作覩之者以中四爻皆人位而聖人則人之在上者其餘皆人之在下者此以人親人之說也

上九曰亢龍有悔何謂也子曰貴而無位髙而無民賢人在下位而無輔是以動而有悔也

此釋有悔二字貴髙上象也最尊莫並故貴極上無加故髙不中而上極故無位二五內外卦之人位三四全卦之人位而上不與焉故無民一曰坤爲民謂無坤也無位無民亢象中四爻皆人位幹徳剛健純粹而又得中故爲賢人皆居上九之下故曰在下位陰陽相應乃爲有輔無輔謂無應龍陽善動至於極則不宜動故曰動而有悔無位無民無輔皆從悔時見得不釋用九者此段獨言人事也

潛龍勿用下也見龍在田時舍也終日幹干行事也或躍在淵自試也飛龍在天上治也亢龍有悔窮之災也乾元用九天下治也

此上七節爲第三段兼釋天人兩象卻重人道一邊是以天徳釋人道也觀後添用九一段便可知有天徳在內下謂下位潛義勿用義皆在矣時謂可以得爲捨謂未嘗得位言可以有用而未爲時用不躍不飛而居地上也勿用者人已皆不用故但曰下捨則已可用而人不之用故曰捨又曰時若潛之勿用何時可言行事在朝夕幹惕上見若非行事安得如是之憂勤試卽試可乃已之試非試其徳試其時也自試卽上下無常進退無恆是不妄動意上治者居髙理物卽大人造也窮言亢災言悔也用九添乾元二字便可知幹九之大用悉由元出而羣龍可見皆元徳之旣亨非截然化坤也天下者自天以下是萬事萬物所聚之境猶言人君之天下據幹而論則所見之羣龍卽乾元之天下而乾元之用則所以治此天下也上治之治治理也此治字治效也上治字卽用九字此治字卽見羣龍無首吉之吉字舉萬事萬物之全體大用無不受裁總是極疏幹徳幹之資始一亨而至保合太和人之長善一亨而至貞固幹事皆同也

潛龍勿用陽气潛藏見龍在田天下文明終日幹幹與時偕行或躍在淵乾道乃革飛龍在天乃位乎天徳亢龍有悔與時偕極乾元用九乃見天則

此上七節爲第四段又以天徳發明爻辭所釋皆上截潛見躍飛之義十一月時陽气𨿽動猶在地中故曰潛建寅之月陽气出地面故曰見天下謂在田田在地之上天之下也文明謂見龍之變化萬物盡昭蘇也與時偕行三月之時陽气鼓舞萬物盛長不已與天運同爲不息過此則離下乾而之上干離地分而復於天分陽將攺變故曰革此五月陰生候也位乎天徳萬物盛長天功大成位之所值天徳稱之此七月候也位者據而有之據有天徳言上治所自出也上治言治此言所以治也與時偕極陽將極盡此九月候也極至也盡也物極必返往則必復所以有悔天則者天之則卽天徳卽天心也方其在元藏於無迹杳不可測及乎其用旣亨由初至上稱爲羣龍莫非天徳所布此正天則顯然呈露處故曰乃見天則而必遡始於元也此見卽羣龍之見天則有二義乾元以不竭爲體以不息爲用天爲乾元最初所生而健行不息實法乾元故元不可見而但見天之所則知其用悉出乾元也蓋人惟見天而天之所則亦因天而見故不雲天徳而雲天則仍是元之不可見耳如以理論天則卽天心也乾元一亨未有萬物先已有天是天距乾元最近故能克見天則亦如不逺之復見天心者然見天心卽見天則也此於方亨時直指乾元說是說惇化之太極前觧是說流行之太極前天下治也是見羣龍之義此見天則是無首之義須細心體察

乾元者始而亨者也利貞者性情也【鄭作情性也】幹始能以美利利天下不言所利大矣哉

大哉幹乎剛健中正純粹精也六爻發揮旁通情也時乘六龍以禦天也雲行雨施天下平也

此上二節爲第五段又復重申彖傳是以天道發明卦辭也但第一段分釋四徳此段合釋四徳而著其義之聨貫耳彖中元字聫幹字明萬物所資悉由元出以見乾元之大此將亨字聨始字明亨之所始由元而出以見亨之所資者大是欲人從旣亨後探索一元主宰源頭知其不窮不竭原無止息其曰用九曰見羣龍曰無首曰見天則皆此始而能通之妙若至利貞各正性命則無首矣元非始也是資以托始者也元譬泉中之水亨譬騰湧發逹之機因元字蘊含不可言說特從亨之最初說起故以爲始而亨元始無不亨之時故聨合元亨而以爲始而亨亦如卦體之成原於太極非可言說特於始成之爻命名爲初耳周易全在最精最妙思議不能到語言不能說處時一提醒欲人追維於無始之始深致其思所由謂爲傳道之書利遂貞正已在賦予萬物各正性命時故言性情蓋形體有質成於坤徳性情虛靈命於乾元故遂以干之利貞爲性情而有保合太和之說要只在幹始方亨說賦畀之初才見得幹之利若說向物邊認作稟受之性情𨿽與各正性命有合然止是物之貞而非干之利而貞也但識利貞中添一而字便可識相因之義性元也情元之發也卽亨而利貞者也萬物之性情由以各正故遂以元爲幹之性利貞爲幹之情亨不離元情不離性故遂兼性情而言之自來言性攛入理與气質者皆非始而亨已將元亨說作一貫性情也又將利貞說作一貫自天以下皆幹始之所利故曰幹始能以美利利天下美者嘉善之辭一元之善故以爲美下剛健中正幹徳也政所美之實純粹精贊辭也正所以美之也因一元之善孔子便嘉之美之子思所由有率性之謂道孟子所由說性善也此一句便全說四徳能始者元之亨利天下則利之貞也利天下卽六位時成之說不言所利謂幹之用神而體虛非有形聲可相示也大矣哉與幹彖相同彖自分處贊之故獨贊其元此自合處贊之故兼贊四徳然歸其能於始仍與彖辭同義大哉幹乎幹包四徳則大字亦兼贊四徳剛言體元之靜也健言用亨之動也中者無過不及卽利也正不偏不卽貞也然止獨贊一元以亨利貞皆元之用也純粹精三字卽美利之美美此四徳者也純自四徳混合見其相連無間之美粹美也卽善長之美精者防妙極至言其蘊也六爻發揮卽大明終始六位時成兼內外始終言也內外始終無有弗達故曰旁通情也亨通也旁通者由中而外由近而逺曲而盡也指諸卦爻言也情卽上性情之情元者性則亨者情此上二句贊幹之亨也六爻言位六龍則理之寓於气中而周徧普被於六虛者也乘六禦天此二句贊利者也六龍則所操以利之具也乘者憑以行也禦使之行也時謂爻有上下初末之殊禦天則元之周而利之徧也不曰禦幹而曰禦天天體純陽是乾元最初所生此後萬物資始於幹者有似資始於天故謂天爲幹所禦也自六爻發揮至雲行雨施皆說幹之亨而利亨則未有不利者也若元則斷在亨前貞則斷在利後矣天下平方是贊貞卽各正性命之義行施本言天徳非言聖人而天下平又似言聖人不知此句與萬國咸寧天下治也天下文明一例凡皆象也言天亦象言人亦象言雲雨亦象言萬國天下亦象與人事何渉而執爲聖人乎此之天下平止是說貞字止是各正性命保合太和而已觀下文另提君子則知此段全說天道先儒以雲行雨施爲說亨時乘六龍爲說聖人今雲行雨施反說在時乘六龍下將以雲行雨施爲聖人之事乎何不於彖中亦直云聖人之事猶可與此段之義相符不知時乘六龍是說元中能亨之理云行兩施是方亨之事所以其義可相連而及必謂此節是言聖人則大哉幹乎置於何地雲行雨施必不倫矣

君子以成徳爲行日可見之行也潛之爲言也隱而未見行而未成是以君子弗用也

此下六節爲第六段又重申象傳以人道發明爻辭下截第二段說人道多在位上此段說人道多在時上旣以成徳爲行則不日之間宜可見諸行事今曰勿用爲其在潛身隱而未爲世用事功無由而著其行何由能成是以君子斂其徳而弗用爻言勿莫也禁之也此言弗不也自家不用也俱從潛處說弗用故皆說在時上

君子學以聚之問以辧之寛以居之仁以行之易曰見龍在田利見大人君徳也

學問寛仁皆言中徳聚辧居行皆在中工夫學資於古所以增益吾在中之理問資於人所以講明此在中之理此是致知工夫寛者中之量仁者中之徳此是力行工夫聚則不厭其多辧則必欲其明寛仁又本學問來居者居此學問據守而不遷對行字防行者行此學問對居字防聚辧居皆所以存於中行則中之發也初九提日字九三說因時九四單釋或字九五說與時合序上九說亢之非時此節聚辧居寛均非一時偶然可致故知此六節全向時上說

九三重剛而不中上不在天下不在田故幹幹因其時而惕𨿽危無咎矣

三居下卦上四居上卦下兩剛相接故九四𨿽居陰位亦曰重剛位非二五故曰不中卽上不在天下不在田之說不在田則徳業宜有可見不在天則又不能以自主徳業可見而不能自主宜乎危懼而有咎然九三因時兢惕不已則徳進業修所以心𨿽危懼而無咎重剛卽幹幹字九三有過時之懼故全在時上說道理九四有逼上之嫌故全在位上說時中道理

九四重剛而不中上不在天下不在田中不在人故或之或之者疑之也故無咎

上中字二五之中也下中字本天地說六爻中間之中也在人指三卽離羣之義以四居近君之位非如三爲羣眾之人也重剛不中不在天不在田不在人是進而近君欲有所爲者宜其有咎然𨿽進而仍處外卦之下是不敢驟進而疑懼中存者也或卽疑惑之惑謂四心自存疑懼非從旁人見得四當心腹之爻故也易辭本有一字之義故不連躍淵爲解視爲閒文則悞矣疑懼則必審愼故無咎

夫大人者與天地合其徳與日月合其明與四時合其序與鬼神合其吉凶先天而天弗違後天而奉天時天且弗違而況於人乎況於鬼神乎

前數節或言天徳或言人道至此始發天人合一之理明聖人作易之由周易卦爻悉乾元用九所成而一元資始必由天位正中而出乃五適居之是資始不竭之源所寓故特發天人合一之祕也大人卽利見之大人是徳位兼隆者與天合徳謂居五與地合徳謂應二日月合明變離伏坎四時合序變離伏坎互兌覆巽四時象備又因時之轉運出於幹也一元篤生聖人與幹合徳故周易之蘊盡歸此爻天地者陰陽而已日月陰陽之體四時陰陽之序鬼神陰陽之靈覆載無私之謂徳照臨無私之謂明進退無私之謂序禍福無私之謂吉凶合序如因革合宜寒暖順節是也合吉凶如黜陟因乎功過賞罰應乎生肅是也先天弗違言其體之合是遡其原而明受性所由來因見乾元大用天人原自不殊後天奉若言其用之合是究其流而明防贊所自起因見大明終始人工卽天工也弗違見天之合徳於聖人奉天時見聖人之合徳於天但言合徳於天者見日月四時鬼神皆統於天也而況於人見徵之必信從也況於鬼神見質之而無疑也此等道理獨言於幹五蓋論兩體則上卦爲天而此爻正天徳所從出論一卦則此爲人位而居天地之間故遂言天人之合

亢之爲言也知進而不知退知存而不知亡知得而不知防

其惟聖人乎【王肅本作其惟愚人乎唐陸徳明著於釋文洪邁述焉】知進退存亡而不失其正者其惟聖人乎

亢而有悔必非不知者所能知進三句専說亢字並無悔義若果有悔何至不知退與防亡聖人句下方是不至有悔之事進退者身存亡者位得防者物兼知與不知正見所知之狹而固也又見常人執著必有不知者存也亢之一位在卦𨿽不可少亢之一候在人則可預弭故下言聖人先知之事消長之理知之旣明不失其正處之又當再言聖人者始酌量儔眾而歸諸聖人末見非他人所能也初二稱君子五稱大人上稱聖人因其位也又見此段全言人道與前釋天徳者不同也

周易函書約注卷一﹤經部﹐易類﹐周易函書約存__周易函書約注﹥

欽定四庫全書

周易函書約注卷二

禮部侍郎胡煦撰

周易上經

【坤下坤上】

之象出於偶偶者一之兩也故兩其而之伏羲四圖東西分列者止於兩畫聖人開圖爲卦始以一連一斷分別陰陽六畫皆斷象其虛而能受柔而至順故坤者順也

坤【古作巛歸藏易作】元【句】亨【句】利【句】牝馬之貞【句】君子有攸往先迷後得主【句】利【句】西南得朋東北喪朋安貞吉【虞仲翔王介甫吳幼淸兪玉吾郝楚望王虛舟皆以後得主爲句】

元亨利貞一字一義仍與幹同特貞字上添牝馬二字眀坤以翕受順成爲徳重在成終故也由天地未辟至萬物肇生止有元亨利貞四字而已元幹之始貞坤之成也亨利者亨元之理而使至於貞也由其動而舒散資始於不竭之原則以爲健運之能由其靜而凝定成終於各正之貞則以爲順受之能其乾坤兩字皆假立名目故幹之用九專疏元亨坤之用六止言利貞馬健行乾象乾本象龍因與坤交不飛於天而行於地故易龍而稱馬彖言行地地坤象有行地者則非坤矣若先迷靜鎭之體烏能有行因貞字在亨利之後便屬旣與幹交資生肇見時故以馬而牝者象陽之已附於陰爲陰所含又以牝馬之行象陽之不終爲陰困漸次發越化化生生充斥地面之象彖以牝馬爲地類則馬非地可知且釋爲行地靜體而上見動機則資生之義卽寓牝馬字中彖釋坤元已曰資生豈至貞成猶未資生乎蓋牝下著馬字便可知由幹得來馬上牝字便可知交坤之乾與健行之幹有分交乾之坤與靜鎭之坤有別且牝非得牡安能自生故下文兩象皆言得彖釋牝馬原不曾牽合利貞則牽合利字爲句者非此上七字坤徳已盡是爲主象其牝馬字全說交幹原兼動靜兩義觀下文迷得與得喪皆兩象可知君子至利字爲一段是借人事以象坤之利故下以利字足之得朋至貞吉爲一叚是借天道以象坤之貞故下遂以貞字足之特添安吉二字者見坤已得乾而至於貞則無復有他虞故安吉也安體也吉用也無成代終之象也人當方去作事其中事勢必難逆料故先迷逮於其事旣成各就條理故爲得主坤無眀暗比於陽眀則暗故曰先迷是先迷二字因交幹始見交幹斯得主矣得主者心中有定主也目非綱不理綱目之主也三綱者五常之義故彖辭以爲得常人之形成於地性命於天形以性爲主臣以君爲主子以父爲主婦以夫爲主是其義也利象以人事貞象以天道者利字頂得主來說在動用邊安貞頂喪明來說在靜邊交互以見義也坤卦不釋元亨以資始之能讓於幹代終故也坤尙如此羣龍之見安得有首得朋防朋與大明終始相對大明日也日之施光終古不易承以陰魄乃別始終始朋之得終朋之防也朋類也相資相得之義謂陰資陽以爲明月資日以爲光若陰與陰陽與陽合一不分安可云類月之初得日光始見震象必在西南故云西南得朋逮巽露一陰至於艮象而幾盡必在東北故云東北防朋先天圖始震終艮說卦傳出震成艮雜卦震起艮止皆此義但知坤之所得必交於幹此義自明

彖曰至哉坤元萬物資生乃順承天

此與幹彖不同幹之卦辭止有四徳故彖辭分釋四徳坤之卦辭止三段自至哉至行地無疆九句是統釋坤之四徳及牝馬字義爲一段柔順四句釋借人事以象利爲一段西南六句釋借天道以象貞爲一段至哉段由元說到資生便將四徳釋完爲元之一字便包下三徳也坤之靜元不可見而資生皆利貞之事利貞由坤亨而來則亨利貞之義已全歸此段然以資生釋坤元止如以萬物釋乾元耳蓋坤無別亨交幹而始亨其曰承天曰徳合無疆曰含宏光大曰行地無疆皆謂交幹也首段不必分元亨蓋非元不亨非亨不知有元本相因而見也干言大坤言至至極也大言其所包不可量至言其所極不可量便覺前面有个地頭便是比於幹而後見也天包地外天又統地天之所至地隨而至之故不克與天並大乾資始坤資生非干坤各一元也天地未辟均由此一元而亨乾坤陰陽耳故乾象天而坤象地其資始則歸其能於健運之幹資生則歸其能於翕受之坤止此一元乾坤同有之若元之實際則思議不能到語言不能宣矣然乾坤𨿽同此元而坤必得乾始有資生故資始資生又各不同用九節專釋元亨用六節專言利貞皆是此義資始者气資生者形生者之所生皆始者之所始故同一元而又以爲承天才說元便說資生則亨利貞皆在其中非如幹之資始單說元字資始字原不連亨字故幹之四徳可分釋坤之資生在利貞後一言資生而四徳已完故不待分釋其在卦辭坤之四徳爲第一段故彖辭亦釋爲第一段自來以至哉三句釋元坤厚四句釋亨亦如乾卦分釋而不知利貞已釋在此段了故有資生之說順者無違之義承者受而載之坤旣不能違幹則幹之四徳坤皆受而載之故曰乃順承天不曰承幹而曰承天卽象而言理也然曰資生只是資之以生不可作已生說蓋此止明一元旣亨之坤徳耳

坤厚載物徳合無疆含光大品物咸亨

此四句直說資生之義而亨利貞皆在其中利卽亨之徧貞卽亨之成故言亨而卽言品物品物固利貞之事與幹亨言品物同義坤厚載物言徳非言形也徳卽載物之徳含宏光大是也無疆者幹也健運不息有何疆界合卽合而有助全由交幹而見下二無疆皆指地言因其合徳故亦以地爲無疆含包含此交後之坤虛受之義也宏言蘊蓄之量所含者無物不有其靜也翕故曰含宏光言昭明幹之色也大則光之宣著無逺不屆幹之體也交幹而幹爲所含因時呈露其動也辟故曰光大不翕聚則無可發防故光大又後於含宏然俱本含字來不可說已生之後含又本合字來天之全體旣爲所含則坤之利自在其中若竟說作光大則是利之貞而非亨之利非資也資者有待之辭也然資生卽在其後故下曰品物咸亨此萬物資之以亨非坤亨也如認作坤亨則利貞尙在其後何有品物須知坤之亨只徳合處便是蓋坤厚載物是總言坤徳徳合句是坤與乾交卽坤之亨含宏句是旣交所蘊卽坤之利品物句是旣交以後物得所資以足資生之義卽坤之貞

牝馬地類行地無疆【此二句當爲一節不連下文】

上段釋四徳已完此釋多牝馬二字之義合上九句爲一段然止言行地無疆上面不著利字則利字非連牝馬矣蓋利卽亨之周徧處故乾坤兩卦皆釋於亨中卦辭以牝馬爲坤貞此釋牝馬而不及貞爲言牝馬卽言貞也馬乾象地坤象今謂馬爲地類類者相比有助之稱是坤得交乾之象可知馬非卽坤行地者非地也因幹故言馬因已交於坤故牝之總是幹陽善動之性𨿽已交坤不能久住坤中發生呈露之象也又以見坤非干施莫由生也上稱無疆者幹也因方與幹交故曰徳合此云無疆者地也交坤之後而生機徧布故有行地之說無疆謂廣逺也廣者體之徧逺者時之久

柔順利貞君子攸行先迷失道後順得常

上兩無疆相應釋主象四徳已完此兩順字相應爲一段釋卦辭象人事以申利字之防其兼言利貞以貞卽在利中也柔坤體順坤徳柔順利貞見非剛健之利貞也利遂貞成也凡人行事其得遂志而有成者多出於柔順大剛則折逆則多忤烏能遂而有成先迷二句本君子來事體未成茫昧難分未有所得故云失道獨物不可以言順陰以順陽爲常道今旣得幹爲主故云後順得常坤妻道也臣道也三綱卽五常常卽得主之謂臣以得君爲常道妻以得夫爲常道故未得之先便以爲失道先後字有二義先迷者坤之靜後順者坤之動又有坤不先乾之義故添出順字

西南得朋乃與類行東北喪朋乃終有慶安貞之吉應地無疆

得朋喪朋與先迷後得同義乃釋卦辭取象天道以申貞字之義類卽朋也朋者相資有助之稱類亦同等相似之義西南得朋是從明之未生說到陽生正陽方交陰陰初得陽之候故曰乃與類行與者朋之義與行則朋之交也東北喪朋是從明之垂盡說入已盡是陽旣交陰而復乎其位陰之翕受包固歸於靜正無成代終故曰乃終有慶明始之原未有慶卽先迷之防終與始對謂資始在其先也慶卽太和之美善嘉之徳本非坤有乃今得而有之故以爲交幹之終今人以懷妊爲有喜卽其義也安貞二句本乃終來旣交以後固宜靜不宜擾亦謂安受而享其成正見其得幹而代終應地無疆本得喪四句來見月與地同也蓋月與地同爲陰體月得日之明而舒光地得天之陽而布化故以爲應地無疆卽廣逺之義

象曰地勢【古作埶】坤君子以厚徳載物

習坎洊雷隨風兼山皆上下兩象幹曰天行坤曰地勢蓋天之轉運無間斷故言行地之博厚無上下故言勢行以气言故止考之以時地以形言故止觀於其位命爻而分初上逐爻俱兼時位皆定於乾坤兩象言健不言幹健幹徳也言坤不言順坤順義也此互文以見義也地形人事上下兩象也厚徳載物只如雲承受得起有包容涵受之量

初六履霜堅冰至

圖中初畫之陰儀自此爻始六陰象初六一陰象霜陰气凝結象冰陰气極盛象在下故言履陽以神用故舒散陰以形用故凝聚有形而凝聚故言堅言積乾坤初爻象水天一之生也舒散故潛淵象流動之水凝聚故霜冰象凝定之水

象曰履霜堅冰【王輔嗣韓康伯注定眞本云履霜下無堅冰字魏志許芝引此作初六履霜亦無堅冰二字王昭素胡安定皆以爲然易舉正本之朱子從之】陰始凝也馴至其道至堅冰也

細玩辭意止是上句全舉爻辭下則一句釋履霜兩句釋堅冰耳馴順習也文言中順字積字皆從此出見理勢之必然

六二直方大不習無不利

方坤之本體直幹之動大幹之體今言於坤中交乾得乾故也故言於坤二交乾則坤之動矣故曰六二之動此後諸爻皆指動變言特於坤二舉其例以槪之直方大皆順徳之自然非由學習故曰不習習重也習必重玩味也坎有重坎故言習此爻變坎非有重坎故不習坎爲含胎之坤故有時用之說坤二正當其爻故兼說坎義利本不習來坤之順徳也自致用而見非利益之利卽不思勉而中道之義

象曰六二之動直以方也不習無不利地道光也光卽含宏光大之光幹之色也因爻辭遺光字故孔子之

六三含章可貞或從王事無成有終

下卦之終而兩卦之中故曰含曰成曰終含謂靜翕是蘊而藏之於內卽居上下卦中而虛受之象坤徳先迷何章可言此居內坤之外陽徳光明文彩外煥坤旣得而含之成篤實光輝之爻故以爲含章明非本有也坤徳代終故止曰含含則必將有成故可貞可者未然之辭王乾象從王事卽乃順承天無成不敢居成功也有終終其職事也無成而有終者代也居下卦之末故言終居下卦之上與外幹相接故言從王事王事在外者也或字與幹四同爲人位言也幹四與下幹接故在淵象其未離於地而又以爲非離羣此與外幹接故言從王無成卽幹之防有終是盡力到底之義

象曰含章可貞以時發也或從王事知光大也【舊知音智】可貞猶是含時以時發說旣含後事可者豫料之辭蓋章本得於幹陽不能久爲坤蓄故可待時而發卽坎之時用也時固健行所歷之候也從者坤順也王事故光大從王事故知光大從者王事則不敢自有其成王事而仍以爲成則又曷敢無終此卽無成代終之義非王事何雲光大不克盡其分義何由知爲光大

六四括囊【括古文作啐】無咎無譽

陰虛能受囊象互艮手在囊上故曰括括結囊口也坤虛像囊四柔變剛居囊之上結囊口象坤上兌爻兌口故含坤下巽爻巽繩故結尙口乃窮口已括矣何有咎譽

象曰括囊無咎愼不害也

括囊者愼也無咎者不害也

六五黃裳元吉

黃土色土居中裳在中而順坤象黃從五字出裳從六字出元善也如雲有黃裳之善故吉是三義也文言美在其中正釋元字左傳黃中之色也裳下之飾也元善之長也亦解爲三義如但云大吉說向占卜便非

象曰黃裳元吉文在中也

此爻居天位之下天包地外幹爲衣覆於外則在中者爲裳故遂以中順爲裳文在中與含章相似皆爲中虛能受交幹而有得也古天子之裳皆有文飾幹本文明外見故在幹則言見坤則翕受於中故止言在中

上六龍戰於野其血黃

龍乾象戰爭象野曠逺象皆謂乾也乾坤之交爻爻有之陰陽之際在於初末至上而言戰蓋陰極將反靜極復動故也非干與坤爭也止據陰爻之動說出道理陽固善動陰而動矣有似於陰陽之爭故曰戰血陰類也天元而地黃則色之雜矣此便從龍戰見出

象曰龍戰於野其道窮也

在爻中者皆言旣交以後翕受在中之事此則陰之旣盡將欲攺變窮言極盡也而將反之機在其中矣

用六利永貞

用六者六之用也六坤陰之數與用九對看天地之間止有陰陽用九則不用六用六則不用九此正參伍錯綜之妙參伍者九六之合也幹九不用則三男無由成坤六不用則三女無由成用字不言於他卦蓋謂六子悉出乾坤二用耳幹具四徳而用九節詳釋元亨幹統天而資始者也坤亦具四徳而用六獨言利永貞坤成終而資生者也幹彖獨贊乾元用九之上特添乾元乾之重元可知坤之用六獨以永字加貞坤之重貞可知萬物資生後何有窮極故永也

象曰用六永貞以大終也

幹彖獨大一元此象不惟不著元亨字並不著利字則坤貞之重可知矣然貞非自貞正以成一元資始之功故曰以大終以因也大幹也可知元亨利貞之理乾坤本非有二特自其始而施者言則以爲健運所能自其受而成者言則以爲順徳所能耳幹重元故大其元坤重貞故大其終

文言曰【釋文無此三字】坤至柔而動也剛至靜而徳方【咸陽石經方下有也字】後得主而有常含萬物而化光坤道其順乎承天而時行

此重申彖傳釋卦辭未盡之義其柔順靜方皆坤徳動剛得主承天皆謂交幹也柔剛體也動靜用也健順徳也剛本幹徳動則交幹與幹合徳故剛動卽變動之動陰爻之動變而爲陽卽其義也此一句總下五句之大意至柔中包有靜順義動剛中包有得字含字承字義靜與動對徳方言靜是未交幹時方則居所不移象其鎭靜若圓則流行不息矣乾施旣退渾然中居方象含生敷化各正不移方象故謂方爲坤徳得主指動剛時說謂交幹而有得也柔不附剛則委靡而無以自立坤不得乾則處而無由資生故乾爲坤主有常卽釋得主也幹動直而主施無常動之理故以交坤附坤爲常道坤靜翕而主受無常靜之理故以交幹得幹爲常道以五常論卽臣得其君妻得其夫之義含萬物而化光本得主來乾施旣退元中所亨之理气爲坤所含此時𨿽未有萬物而萬物之理已具故曰含及夫變化施生靈蠢動植各各光明昭著是爲化光用一化字便非靜方時矣因所含皆陽明之大用故所化遂昭著而不可掩此皆交幹順承之事故下曰坤道其順乎承天而時行順則幹之所有皆其有承則不敢自有故云代也坤旣順承故健行不息者本天道而坤亦以爲時行也時行者不疾不徐卽有常也此叚柔字申牝字及柔順之義動剛申馬字及行地之義徳方申先迷喪朋之義有常申得常得主之義含萬物而化光申含宏光大之義順承二句申乃順承天之義而元亨利貞皆在其中故乾坤兩卦皆止發明元亨利貞之四徳

積善之家必有餘慶積不善之家必有餘殃臣弒其君子弒其父非一朝一夕之故其所由來者漸矣由辧之不早辧也易曰履霜堅冰至蓋言順也【荀爽本順如字臣順君也本義以爲愼字之訛】

此釋初六爻義伊訓曰作善降祥作不善降殃其稱說天人感應之機固已較然不爽孔子此言幾若相似而最深最密則大不相同蓋天地間固有作善而不降祥作不善而不降殃者是偶然之善不善非其所積也故下曰非朝夕之故然亦有積善積不善而不降祥殃者是一人之積非一家之積也固有一人所積之善不敵眾人所積之不善一人所積之不善不敵眾人所積之皆善故曰積善積不善之家然亦有家人之積善不善大略相同而祥殃猶未判然語云不在其身則在其子孫故曰餘慶餘殃此等道理豈不較伊訓更深乎下曰非一朝夕之故便當知其有漸又曰不早辧便可知辧之宜早蓋言順也爲積累之勢便而易耳而當愼之意自在其中此象言於初爻則後此相因之勢原未可定故以一順字惕之且善之難積甚於惡用許多防微杜漸工夫猶難到純熟地位惡之易積甚於善只消幾句不妨事便不可遏矣春秋防微杜漸都在最初便是聖人遺教之本心干言健行言朝夕言始終言時成皆在遷流上說無形邊事坤言積累則皆有形邊事然下曰朝夕曰有漸亦從時之流衍相形而見故坤之一卦未有不對干言義者也

直其正也【鄒志完正也作敬也】方其義也君子敬以直內【劉器之攺敬作正禮記曰直其政也則政者敬之訛也】義以方外敬義立而徳不【張倫本有易曰二字】直方大不習無不利則不疑其所行也

此釋六二爻義坤得乾中中直如矢人之用矢內體必正此爻變坎故曰直者言其正也方有裁割之義在賦形有定各得其理上說正立於此而義加於彼故君子法之敬以直內義以方外上言正此言敬故劉器之攺敬作正而鄒志完又以上正字攺爲敬字不知正未有不敬者不敬未有能正者也此段少釋大字故程朱以徳不孤句作大字解然不孤卽有鄰之義惟幹稱大今坤之直方上與幹配則不孤字中便是說大字坤旣與乾元相配則同徳相助豈不益成廣大之勢不疑所行有二解我之敬義卽人心共有之敬義人不疑我所行正合不孤之說疑故習而後利不疑何假於習總由坤徳自然不事勉彊則自不疑其所行此不習無不利之說前說解無不利處較多後說解不習處較多然當本敬義立而徳不孤來蓋坤徳柔順固出自然亦必善可同人故自不疑其所行

陰𨿽有美【句】含之【句】以從王事弗敢成也地道也妻道也臣道也地道無成而代有終也

釋六三爻義美出於幹含在交幹後含便是勿敢成從順也從王事便是代終坤之所終終幹之所始故爲代妻與臣皆坤象故末句止釋地道以無成代終妻與臣莫不然也在一卦中故言含在三爻故言終

天地變化艸木蕃天地閉賢人隠易曰括囊無咎無譽蓋言謹也

釋六四爻義天地變化者下卦地上卦天兩坤相接離下之上正乾道乃革之爻坤道陰濁坤上交坤重陰接至故閉蕃謂震巽之爻亦掩蔽之義與泰之包荒相同變化在更易變換處說閉在重坤陰盛處說三四人位故曰人乾象旣伏陽徳不亨故賢人隠四在幹取上進近君象而此以爲隠重陰故也不可槪作近君說說閉又說隠所由宜括囊而謹守也

君子黃中通理正位居體美在其中而暢於四肢發於事業美之至也

釋六五爻義黃中徳中五位也通理言充滿盈溢而無所歉也本爻未變坤爲文理象變坎通象故小象曰文在中也此句釋黃字正位正乎中之位居體句釋裳字裳爲中服覆於衣而順衣者也幹陽宣著以外見爲體坤陰靜翕以中居爲體五處中順之體故以爲居體不知裳爲中衣而但曰下飾不知五爲中位而但曰尊位皆非美在其中釋元也元字在幹爲善長在亨爲嘉在利爲和後又曰幹始美利美亦嘉也皆嘉美此一元之善也此之所美由幹來也黃有中義裳者順義元有善義左傳之文固亦解爲三義然其所美又卽此中順之徳故三義仍止一義以美贊幹與以美贊坤同此一元也其字指五之位言曰在其中則非坤本有矣非本有而有之故指其所在也三居卦中五居上卦之中三之含言蘊之於內三內卦也其無成代終皆逆計含後事也五居外卦是將發之中故有色可稱有位可見有體可言而又說通說暢說發此內外卦取象不同之故暢與發皆通理之妙暢是理之通於一身者發是理之通於外見者皆元善在中之妙善固美也暢者暢此美發者發此美此美無間於中外故曰美之至此叚獨不釋吉字則知周易所重在理而不在占故以元吉釋爲大吉者誤也是未知美在其中止釋元字也安有美如六五而尙有不吉者當知裳象中徳不可言下飾坤卦象臣不可言尊位元善也故釋爲美不可言大吉則爻義自明

陰疑於陽必戰【姚信蜀才疑作凝】爲其嫌於無陽也【嫌釋文云鄭元作謙陳士元云鄭作慊讀如羣公慊之慊古書篆作立心與水相近讀者失之故作溓溓雜也董虞陸作賺荀作兼】故稱龍焉猶未離其類也故稱血焉夫黃者天地之雜也天而地黃

釋上六爻義陰疑於陽止據上六純陰已到極盛無加之地說靜極而動窮極必變之義非至此始與幹接非眞有龍戰於其野疑似也陰似於陽陰之極也戰者動之極也動爲陽性陰動極則似與陽爭故曰戰又曰故稱龍曰故稱則非眞龍矣嫌於無陽而稱龍亦猶治亂而謂爲亂也未離其類故稱血明疑字嫌字之義此類字與前類行之類不同類行之類以陽爲類此類字謂血爲陰類曰未離其類則止是純陰極盛而動非有眞龍矣醫家有陰證類陽卽此義也气無形故爲陽類血有形故爲陰類血之色赤赤陽之色也是一血字便已具有陰盛似陽之象天色黃地色一血而具此二色故雲天地之雜

周易函書約注卷二

欽定四庫全書

周易函書約注卷三

禮部侍郎胡煦撰

周易上經

【震下坎上】

凡六爻之卦皆在兩卦相重處說道理然後定此一卦之名如動於險中是也然其名義皆由動用之主爻而定震陽動於積陰之下故因動而名震震動也坎陽陷於二陰之中故因陷而名坎坎險也動險旣合故說動險相重之義如上下卦有兩用爻則於兩用爻之來往相得不相得處說道理如止一用爻則以卦中所有之爻比量於此一用爻而說道理爲此動用之爻實爲各卦之主爻故孔子之象遂有內外來往上下進退之說皆爲主爻而言非卦變之說也乾坤之下首見三男明幹陽之大用序卦之首六卦皆不離坎坎者天一所生六者水之成數坎之爲象乾初交坤坤得含陽於中是卽含胎之坤眀此後諸卦皆坤母所生是卽坤母之萬物耳

屯元亨利貞勿用有攸往利建侯

震之徳動其象雷坎徳險陷其象爲雲爲雨爲水此三畫卦也動險合而爲屯屯難也乾坤始交動而遇險故難元亨利貞散見於諸卦者盡有而四徳全者絕少是萬物之大始大終也今屯有之萬物之生由元亨利貞而始然屯臨隨革無妄五卦四徳𨿽全皆與乾坤不同其元始之義亦殊屯立君分土之始臨宣猷布化之始革鼎新革故之始無妄虛中應事之始隨則爲乾坤四徳相隨而見故舉以明隨義今四徳已具又云勿用攸往旣言利貞又云利建侯何居事惟創始爲難旣亨以後則成矣故彖傳釋元遂以難生付始交之下旣交以後則並合亨利貞三字而曰大亨貞而已因始之難所以勿用攸往是待時者也建侯止一事之利明利與幹異也勿往險在前互艮止也利建侯五居中得正長子主器也震一君二民互坤國又爲眾爲順長子主器承五建侯象中互坤艮止之以地亦建侯象

彖曰屯剛柔始交而難生動乎險中大亨貞雷雨之動滿盈天造艸昧宜建侯而不寧【鄭讀而作能】

凡剛從用九來凡柔從用六來剛謂五初兩陽柔謂上下四陰諸卦皆乾坤之交此爲序卦之始故曰始交始者該六十二卦之辭非泛言生物之始難生者坎陽陷於二陰震陽又陷於坎中勿用之爻動則遇險所以爲難在險能動所以有大亨貞也未有生而始生故以爲難又以爲大亨始者元也始與幹同而其難則異矣動於險中動於坎下者固動陷坎中者亦動謂二剛之用也二剛本此卦用爻故全向用爻說道理諸彖中進退往來指說用爻莫不皆然陽稱大故以爲大者亨貞非以大爲元也亨而貞則利在其中矣凡卦之元亨如陰爻爲用則直曰元亨如陽爻爲用則釋爲大亨皆大陽也此上釋四徳雷震雨坎造作也謂天所造作亦震動象時行物生何非天造風雨晦明國家治亂皆然故以艸昧稱爲天造震爲蕃艸艸蒙茸翳蔚之象昧天未明皆在時上見得坎水內景不明於外也坎月初見震象亦非大明時故稱艸昧雷雨交作充塞盈滿日月晦光豈宜有往此上釋勿用有攸往天造艸昧綱常未定正宜立君以治爲中之三陰順於上下兩陽也不寧謂不遑寧處亦震動象此二句釋利建侯

象曰云雷屯君子以經綸【鄭陸作論荀作倫】

雲者雨未下濟也變雷雨言雲雷彖言其動象言體也坎以下濟爲功動於上而下濟則曰雷雨解動於中而未能下則曰云雷屯云而又雷是天道未雨之經綸便覺得雨之難故承之曰屯此非卦名之屯也君子之於事葉亦必先有許多經綸布置此卽天道人事兩象之如以云雷經綸便爲此卦實義則非矣經綸借治絲字樣經理其綱綸理其目也

初九磐桓【磐一作盤馬鄭作槃】利居貞利建侯

磐大石互艮石象桓大柱檀弓桓楹是也震木桓象橫渠謂磐桓爲柱石是也營建本有作之事打初立基先正其在下之柱礎必欲其安靜堅固此營建之經綸也震本動象初爲難始又當勿用之爻又在險中不宜妄動故利居貞磐桓定居也建侯分土定居者也皆經綸之事凡皆卽象以明卦義非實義也

象曰𨿽磐桓志行正也以貴下賤大得民也

儲其材固其基可知其志欲有所行正謂陽下居初也行志也不可行時也磐桓者因行以見志也陽貴陰賤陽君陰民互坤在上而順初陽承於下故曰貴下賤又曰得民陽故稱大以貴下賤而大得民則居貞建侯皆在其中此後小象有爻辭半者皆此例也

六二屯如邅如乘馬班如【鄭作般如說文作驙】匪冦婚媾【一作冓冓遇也】女子貞不字十年乃字【邅音旃】

屯邅皆欲進難進貌下動而上止故屯下動故邅邅顫也乘馬者下動震陽下動也互坤爲文斑象謂備辦成列有待而進也應坎冦象相比而非分相干故亦目爲冦凡爻在上爲承在下爲乘初非正應動於下而求與已合故曰匪冦婚媾婚媾者相對相配之卦與鄰遇字同義詳見震上及卷首不字者不字於初互艮不字象初非已應也乃字者乃字於五坤艮土成數十十象坤之乘承皆陽一正一不正一應一非應故有匪冦婚媾不字乃字之象變節故言不字

象曰六二之難乘剛也十年乃字反常也

乘剛謂陽在下反復也天道之變十年乃復

六三卽鹿無虞【虞王鹿作麓】惟入於林中【朱欝儀以爲誰訛虞曰惟徒也】君子幾【鄭作機】不如捨往吝

本義作逐鹿無虞陷入林中來氏宗虞王作麓山足也惟虞作徒手煦按惟獨也卽麓非一人之事正與無虞相合三居互艮之足故稱麓卽近也虞虞人三四人位也伏巽爲入入山有虞乃可有無正應則無虞故爲獨入林中震之末行之盡故爲陷入震陽木坎藂木艮木堅多節故稱林坎伏離明見幾象捨艮止象近險而前有所止宜捨矣若往而不捨必致羞吝動末止初與險相接故有卽麓入林象動終止始故有幾不如捨象動之終與險相接故有往吝象

象曰卽鹿無虞以從禽也【郭京易舉正以從禽上今本脫何字】君子捨之往吝【句】窮也

禽鳥獸總名窮謂下卦之終震動之盡史記漢書禽也

六四乘馬班如求婚媾往吉無不利

屯卦三言乘馬皆爲震動於下動故曰馬在下故曰乘求與往皆謂四初四陰陽相應故亦曰婚媾卦止二陽各有正應故兩言之二比於動非應也故冦之四以動爲應不勞餘力故吉利

象曰求而往明也

明者坎伏離也卦皆陽求陰此獨陰求陽故以求而往爲明

九五屯其膏小貞吉大貞凶

六爻惟二五言屯言貞五陷而屯二應五而屯是卦名由五定也初五皆陽五陷而初動故利建侯獨歸於初然初微而五得位故於五有激厲之辭坎體霑濡故象膏坎以下濟爲功今陽爲二陰所陷挾而制之不克下究故言膏之難陽大陰小二爲五應六居二九居五皆得其正故皆稱貞貞正也靜象也女子而貞則得其正故曰小貞吉九五而貞則非其宜故曰大貞凶此只以應爻之徳與位形陽徳之居五位者宜振動有爲故以凶字防勵之屯卦三言乘馬皆非自動者也屯難方殷非動曷濟故獨責備得位之陽大貞卽居中而陷也與屯膏同義據時位言耳凶字由陷字推出

象曰屯其膏施未光也

陽徳貴施今制於二陰所施不如人意常覺其難故以爲未光陽本光大爲陰所陷故也

上六乘馬班如泣血漣如【說文漣作】

下陽微中陽陷處窮極之地非可坦然大作之時乘馬震之動象班如不遽進之象此據下卦言象也凡卦至上爻未有不兼下卦言象者坎爲加憂爲血爲水防離目互艮手掩目流血泣象此據上坎言象也自上動而下故象泣

象曰泣血漣如何可長也

動與恆通而言何可長者恆伏而處窮極之位也

【坎下艮上】

艮止在外坎水在內水中通而善下非艮以蒙之必將一而盡又內陷而外不能行昏蒙之象故爲蒙

蒙亨匪我求童蒙童蒙求我【馬作來求我陸作僮】初筮告再三瀆【說文作黷崔憬曰凟古黷字也】瀆則不告利貞

蒙亨見不終蒙也蒙同萌非亨而曷由萌乎中爻震動陷而能動故亨屯爲萬物始生故得其元蒙在旣生後故得其亨卽坎卦心亨之亨坎水初出艮山止之故爲蒙凡動於內而外蒙之使不得逹是因欲亨而後知蒙亦因蒙然後求亨故爲蒙亨凡蒙未有不求通者二剛居中是能發蒙者我二也童蒙謂五艮爲少男也崔憬謂告者五與二應瀆者三四與二不應也煦按陽明陰暗互坤先迷外卦艮止迷而止發蒙象特不應者難爲發耳三獨乘陽尢屬不敬凡筮未有不誠敬者初筮止是誠敬再三止是不誠敬總因逺近親疎之異耳蒙又有蒙蔽之義陰皆蒙陽初獨在下爲陽所包故二曰包蒙蒙與包皆以外裹內爲義初則初筮所成獨爲陽包故初筮告比卦二爲原筮則初筮指初可知除二之陽爻不論三四乃再筮三筮所成而皆不相應故不告也後說義當

彖曰蒙山下有險險而止蒙蒙亨以亨行時中也匪我求童蒙童蒙求我志應也初筮告以剛中也再三瀆瀆則不告瀆蒙也蒙以養正聖功也

險而止退困於險進阻於山蒙昧不通象以用也用我之亨通以行時中之教卽憤悱啟發也蓋險中能動則陷而能通此蒙之所由亨也童蒙求我則其心志與我相應故可教坎曰維心亨以剛中此剛中便是釋亨因坎剛亨於其中能發其蒙故初近中剛爲剛所包遂有發蒙之說因眾陰之蒙順附於陽故坎陽亦遭其蒙蔽止一亨字爲剛中言耳初筮告釋曰剛中明二爲卦主比原筮曰剛中明五爲卦主也再三瀆者初承陽比陽故告之五猶與二相應三四則乘陽不敬又不相應是煩瀆亂蒙昧之人而已故不告互坤先迷蒙義也一以告爲告五一以瀆蒙爲教者之瀆皆非舊說以問者之瀆解再三瀆以瀆蒙者作教者之瀆解瀆則不告然細玩詞防止是剛中之二包初應五與他爻無渉耳養正二句釋利貞二中正五亦中正故也亦見得瀆則不告之爻均非正也然卦取童蒙辭取初筮告再三瀆之象亦有少成若天性老大迄無成之義蓋周易止以象告無理不可通也據童蒙而論所爭在誠與不誠據教者而論所爭在養之豫不豫須兼時位說不可專指位說蓋剛中之說卽有孚心亨之義而赤子之孚誠固未散而不雜也

象曰山下出泉蒙君子以果行育徳

山艮泉坎也不言水言泉泉者水所自出據山下言也山泉皆象也若山下出泉果足盡此卦眞義則爻爻皆宜明山下出泉之義矣眞義如在象辭外則象義明矣蓋一陽亨於坎中爲陰所蒙亦如泉水爲山所蒙不能一防千里故取蒙象然陰𨿽蒙陽陰固借陽以亨山𨿽蒙泉泉固由山而出則出者泉之亨機也下蒙字是泉之蒙非卦名之蒙亦如地勢坤之坤止取順義與健字對言耳凡象中之卦名莫不皆然自來認爲卦名以君子爲效法皆未察象字耳其將以山下出泉爲君子所法乎凡象中上叚皆卽物理以象卦徳下叚卽人事以象卦徳也果行從陽性善動而出育徳從水之滋飬萬物而出果行象陽之能亨育徳象陽之能亨而並能發蒙以亨及羣陰屯之經綸向謂承屯來不知屯字止是難義特足云雷之義耳若經綸則因難而求亨者也解爲效法難固非所願法云雷何可法乎此之蒙字止是不能驟達若果育則自修而求通之砥勵也蒙中原無此義將何法耶彖中取發人之蒙此言自修亦不同也屯五居天位以天下國家爲任故象經綸蒙二居地位是獨修爲已任者故象果育彖言教人亦學誨事也

初六發蒙利用刑人用說桎梏以往吝【說虞本讀如喜恱之恱初發成兌兌爲說吝說文作遴】

此爻獨用一發字可知所發獨此爻也陰非陽不發九二獨言包凡包皆自外包內便可知是包初初爲二包陽徳善動水性下流故能發初坎初入於坎窞者此也初筮之告便是此爻之發陰而居下蒙之甚者刑罰立而教化行用刑正所以發之變兌爲刑人坎爲桎梏刑具也在足曰桎在手曰梏坎爲穿木互震足見艮手用桎梏象又伏離見震有噬嗑折獄用刑之象故丰旅賁皆言獄說卽脫字脫桎梏不用刑人也變兌爲恱爲毀折坎象毀折故脫桎梏虞翻作喜恱吝者利之反小疵也和恱而脫桎梏安能發蒙說如字讀謂言至行不至亦可

象曰利用刑人以正法也

坎爲法律不釋脫桎梏便知下句止是反言以足上意

九二包蒙吉【鄭作彪文也石經陸作苞】納婦吉子克家

蒙卦以二爻爲動用之主包裹也凡包皆外包乎內非陽包陰則陰包陽若陰與陰陽與陽同性同徳合一不分皆不言包泰否姤皆外包內也包蒙包初也故彖曰初筮告而初亦遂言發蒙卽敷教在寛意也然二陽亦被陰蒙如師二之在師中以爲剛中便兼三四蒙二二包初兩義凡爻俱兼時位及承乘應比看之包蒙據承者言吉卽亨也納婦據應言應五互坤順應而且順爲得婦道故吉克家據本位言蒙以眾陰有擔荷眾事象中男有剛中之賢又居下位而克任上事也

象曰子克家剛柔接也

剛中而上下皆柔故言接不専指應也剛柔接所貴在中不亢不抑得調劑之宜治家之善道也克家納婦皆一義故不連釋接與際不同際言時然之遭也接言位指我之應物說

六三勿用取女【虞作娶女】見金夫不有躬無攸利

互坤變巽兌皆女象二乾爻乾兌皆金震長男夫象故稱金夫指二言也陽性上行三居震上二動而幹之是夫以金賂已者三陰柔不中正應𨿽在上性止而不能相應三居坤順之下有坎水下趨之性又變爲恱動二陽又動而相比故有見金夫不有躬之象屯二本應五初陽動而幹之故亦有乘馬婚媾之象但屯二中蒙三不中屯震木上升蒙坎水下注故不字與不有躬異也

象曰勿用取女行不順也

震行坤順順化而動變兌毀折故行不順此歸罪於三也

六四困蒙吝

困蒙者終於蒙昧不開明也四上下皆陰居坤迷之中逺陽無助又無應比故可羞通於未濟故困

象曰困蒙之吝獨逺實也

陰爲虛體得陽而實無應無比故逺實可知周易貴陽

六五童蒙吉

此卽彖中童蒙艮爲少男也柔中居尊互坤順變巽以應二是專心資剛明之賢者故吉

象曰童蒙之吉順以巽也

由坤變巽故曰順以巽正逺實之反所以吉

上九擊蒙不利爲冦利禦冦【禦荀作衛】

凡陽皆有動義擊者陽動於外也二爲陰所蒙故言亨卦外而動非有所蒙故言擊治蒙貴剛今剛上而眾陰順伏於下故曰擊蒙應坎盜伏離戈兵艮手持兵擊象互坤順變亦坤順順手而用戈兵則禦冦之利非冦之利矣艮止故言禦中有師象故言擊言禦

象曰利用禦冦上下順也

中爻坤下順也變坤上順也坎冦互坤以上承下順也中爻坤上順也

【乾下坎上】

需湏也有所待也人之待飬惟食故又謂食爲需論卦象水在天上未下於地必待陰陽醖釀然後成雨需象論卦徳以健遇險而不遽進需義也

需【歸藏作溽李陽冰作兩天鄭元讀秀】有孚【古一作專】光亨貞吉利渉大川需待也以剛遇險而不遽進待之義也孚信之在中也五坎內實陽剛中正而居尊位有孚得正之象互離光象坎心亨象屯蒙以陰裹陽而陽爻中正所重在亨故謂屯蒙得坎之亨需訟皆涵天徳而陽爻中正故謂需訟得坎之孚貞正也五剛中正爲需之主正象大乾象川坎象坎水在前幹健臨之幹知險渉大川象惟知險所以能需又互兌覆巽坎水而加巽木亦渉川象蓋有信正之坎臨以知險之乾中互離明所由光而能通而吉利也

彖曰需須也險在前也剛健而不陷其義不困窮矣需有孚光亨貞吉位乎天位以正中也【鄭虞作蒞乎】利渉大川往有功也

險在前不可輕進當需時也知險之幹臨之剛而且健加以離之明坎之通則不冒險以進而不至於困窮位天位釋有孚光亨字坎在乾上陽居五位主坎之動用也正中釋貞字二則言中不言正矣往有功卽坎彖之往有功吉在其中矣

象曰云上於天【王肅作云在天上】需君子以飲食晏樂

陰陽和而後雨澤降云上於天是地气已升將雨之候待之可也此本上句來非卦名之需飲食飬气體晏樂飬心志有待時以動意待字卻在言外物理人情莫不如此虞翻曰坎水兌口水流入口爲飲食

初九需於郊利用恆無咎

幹爲郊廣大曠逺者也健行而遇險故宜需郊未近險健行處下故曰需郊歷久不變曰恆利用恆安常守靜不變其素以待也方在需初慮其不終故云然需郊從遇險來利用恆從需來無咎從用恆來雷風爲恆初固震巽之爻也

象曰需於郊不犯難行也利用恆無咎【陸無無咎二字】未失常也

難處不犯卽不冒險以進也未失常不失需之常道也

九二需於沙【鄭作沚孟喜作沙衍】小有言終吉

沙則近水需沙漸近險也漸近於險𨿽無患害己小有言矣變陰故稱小互兌口小言象謂眾人見譏也化離明變之旣濟明哲保身不爲險陷故終吉

象曰需於沙衍在中也【衍古作羨羨音衍】𨿽小有言以吉終也矣鮮謂衍卽水字舊說作寛字解謂以寛居中不急進也謹按衍者水溢也多也文之重出者稱衍是也上卦坎中爻變坎所變之坎在中故曰重出之水在中也水本險義重出則險甚故可畏論全象此爲中爻論下卦又居卦中故稱中重險在中故宜需若泥則陷矣故象致冦在中與在外相對則衍字與災字相對便含有難犯之義觀小有言上添一𨿽字便本衍在中來以吉終謂衍退而旣濟也

九三需於泥致冦至【鄭冦作戎】

泥近水將陷之象坎爲冦近與坎接互離戎兵致冦象三居健極才位俱剛而不中故有此象敬愼惕若故不言凶方與坎接而以爲冦至水性下趨也

象曰需於泥災在外也自我致冦敬愼不敗也

坎在乾外故曰災在外坎盜而我近之是致冦自我也因在外與在中不同故象盜敬愼者乾之惕離之敬也

六四需於血出自穴

坎水互離赤色之水又近幹之大赤故象血血卽坎非見傷也坎隠伏又當坎窞之爻故象穴出與入對坎終陷之深故入坎初陷之淺故出動於爻中則必出動於爻外則必入言𨿽需血柔得其正需而不進故有出穴象坎本陷而言出以陰爻兩開本有穴象乃承乘皆陽又應初陽動復變陽故有出穴象近坎者以爲冦出坎而三爻皆吉四上有應五中正也

象曰需於血順以聽也

承乘陽而所應又陽陰以順陽爲義故曰順以聽坎爲耳聽象聽者聽初也

九五需於酒食貞吉

坎水酒象互離水在火上酒食象互兌食象在兌口上未曾入口需象凡事容有不當需者酒食人待之以飬於此需之故正而吉向作已飲食說亦非需義貞乃爻徳不是戒詞

象曰酒食貞吉以正中也

此釋貞吉字彖之正中正指此爻正中當是中正方葉

上六入於穴有不速之客三人來敬之終吉

穴謂六入謂上穴需終之陰爻入需終之事四上皆陰爻在內變陽故出在外窮極故入需極將不需故有陷而入穴象我爲主應爲客下應之三陽具健行之性故不速而來一卦之末故言終至健知險可以拯溺故吉曷由知其來也待人而不至猶將需之今需之終矣非其旣來乎因需終而知來因幹陽性上而知來因三陽而知爲三人因健行親上而知爲不速此周公立象法也敬者陰順陽也終位也吉健而不陷也變巽故言入凡卦至上爻下卦三爻皆應細觀當自知之

象曰不速之客來敬之終吉𨿽不當位未大失也不釋入穴者入穴是陷之最深需之最久已具上六字中故不釋三人位應上六故曰人來五旣中正則當位矣上不當位止是不中正非論陰陽也本爻之象入穴二字盡之不速至終吉因入穴而推出全卦之象也不當位釋入穴未大失因不當位而推出不速客來敬而終吉之義焦氏易林引不速客來指爲盜賊然此屬坎爻下又言失或古傳指盜也

【坎下乾上】

訟爭辧也論象天上運水下流其行相違訟則相違者也論徳上以剛淩下下以險伺上據一人言內險外健據兩人言此險彼健險健相持均欲求勝必訟之道

訟有孚【句】窒惕【句窒焉鄭作咥咥覺悔貎焉讀作躓】中吉【句】終凶【句】利見大人不利渉大川

孚誠實而無詐僞窒窒塞而能含忍惕戒懼而畏刑罰皆一陽內陷通中而自動之象故下便曰中吉得半自止正由孚窒惕故也得半卽歸逋之義不終訟也二中實孚象溺於二陰窒象坎加憂惕象剛居二中象剛𨿽沈溺有孚見窒懼而得中象故吉中卽中正之中不可以惕中連讀方合卦義終凶幹在外之象五稱大人互離利見象互巽木見坎水本可渉川值三剛在上陽實陰虛遇巽風舟重遇風必危故入淵入巽也淵坎也以剛乘險以實履陷故不利也

彖曰訟上剛下險險而健訟訟有孚窒惕中吉剛來而得中也終凶訟不可成也利見大人尙中正也不利渉大川入於淵也

健而不險必不生訟險而不健必不能訟下卦稱來二居柔得中故能有孚而窒而惕及中而止吉者無訟之吉非訟之吉也此釋下卦坎陷居中也終則極而至於成也此釋上卦幹健不已也幹健故有終五之元吉利見者也故以五爲善聽之主此釋九五一爻入巽淵坎也陽實而遇坎陷舟重遇風故危此冒險興訟陷身之象通釋上下卦也

象曰天與水違行訟君子以作事謀始

天上蟠水下潤天西轉水東注故行相違易遡曰橫圖乾一坎六後天配洛坎一干六故曰違行【煦】按一生六成水數也而先後天彼此互易可悟天一生水之理元公曰洛書乾與坎連而乾飛離不飛坎其气不親也故天水爲訟天火爲同人【煦】按謀始者幹知大始幹始美利也訟卦得名由內險之二然上有剛健中正之大人不可不察又緣中吉終凶故欲謀始始之謀否終之吉凶系焉懼其終違故也天水違行與訟何渉特取物理相違以象致訟之由作事謀始與訟何渉特取人事之不欲相違以象無訟之由也卦義原不在此故曰上下辭皆象也

初六不永所事小有言終吉

事但言初則不永可知如盜言初犯是也凶事不永則終吉可知訟本以言爭今但小有言語辧白則事之不永可知訟與比初同是陰爻訟不永而謂爲終吉比終來有他吉終來與不永何頓殊耶親附者欲其始終無異乃由後遡前知非半途力屈之事故本有初知其終來有他吉相違者原不欲有終故由前逆後知但能有初者必終吉卦殊故義殊也小謂六變兌口言象訟六爻俱說時上道理因卦辭有中吉終凶故象辭亦言謀始

象曰不永所事訟不可長也𨿽小有言其辧明也長卽永也兌口故辧離明故明

九二不克訟歸而逋其邑人三百戶無眚

克勝也自下訟上不克而還故曰歸逋逃避也坎爲隠伏逋象邑人坤象詳謙卦以坎化坤由動反靜坤稱邑又闔戶象互離又防離離居三三百象言邑小也二剛居柔得下之中未到極處又非五敵故有半事中止象卦辭中吉正指此爻無眚卽中吉坎爲眚變坤故無眚

象曰不克訟歸逋【楊易謂不克訟歸逋句】竄也自下訟上患至掇也【鄭作惙謂心憂疊疊也楊易謂掇下有闕字】

竄謂不與之訟也掇拾取也義乖勢屈禍患猶拾取也此言不克訟之故

六三食舊徳貞厲終吉或從王事無成

舊徳舊日之惡徳懷恨不平思欲報復故興訟食者吞聲不言之意互巽覆兌食象上應剛彊終訟不回不免常受侵擾三陰柔自卑故有食人舊徳含忍不報象所由終不已害而吉也此與坤三同辭乾坤得類故言其合而含章天水相違故言其相忤而含忍貞厲與可貞同貞柔徳也厲幹三之徳相得故止曰貞相違故不免於厲三故言終無成者陰柔也互巽變巽或象互離日應干君王象王事謂忿爭之事坎終接乾應干故爲從王事陰柔有餘而剛果不足安能有成二處中不終其事則曰無眚初不永三食徳皆陰爻所以終吉此只正接漧處說道理故止曰無成而不曰有終

象曰食舊徳從上吉也

從上者從上九也陰以從陽爲事旣從則𨿽有惡徳自必含忍矣從上與從王事有異從王事謂接幹也

九四不克訟復卽命渝安貞吉

不克訟謂居幹後而獨應陰也復返也命天命此巽爻故不曰理而曰命復與小畜同皆爲震爻卽就也去其忿爭返就義命也渝變也四變互震有變動象故隨初亦言渝渝安貞變其忿爭安於正也四居陰變陰𨿽離險卽健處幹最後當在淵之爻故有退象亦如三當坤三故從王事無成

象曰復卽命渝安貞不失也

不失者本有而未失也初下卦始四上卦始始事便攺圖故初言不永者謂訟也此言不失者常道也

九五訟元吉

乾五變坤五故同稱元吉坤化乾而有善幹則剛健中正自有之善陽健居尊而得中是聽訟得其平者故善而吉

象曰訟元吉以中正也

中則聽不偏正則斷合理【煦】按上有訟字不作聽訟說亦可

上九或錫之鞶帶【王肅作槃】終朝三褫之【鄭作三拖與搋同拽也晁氏曰如拖紳之拖徒可切】

鞶帶大帶命服之飾男鞶帶女鞶絲革爲之或者設辭也幹爲衣又爲圜帶象幹君居上變兌口應爻巽命錫服象互離朝象應離居下卦之終終朝象互巽月窟月初見亦朝之終也幹三言終謂居下卦之中變離互巽此之終朝居上卦之終與離巽應也離居三三象需上三人謂下幹三爻此正需下轉而居上特在相違卦中故曰三褫褫奪也坎爲盜變兌毀禠奪象命服豈以賞訟特設言耳極言訟不可終也言設若能勝至受命服之賞亦必不能常保此卽終凶之意

象曰以訟受服亦不足敬也

縱受亦不足敬況褫奪隨至其不可終朝明矣

【坎下坤上】

師眾也地中有水百川附地眾象論徳則內險外順險道而順行師義也論爻則陽處下中五陰順之統兵象五柔居上順而從陽人君命將出師象

師貞丈人吉【子夏作大人吳幼淸從之陸績作聖人不若大人爲得】無咎

坎險坤順坎水坤地古者寓兵於農伏至險於大順藏不測於至靜師象貞者二剛居中得正也丈人者老成持重練達時務者不得正則無名不得將則黷而無功今正而得人故吉而無咎

彖曰師眾也貞正也能以眾正可以王矣剛中而應行險而順以此毒天下而民從之吉又何咎矣【崔憬毒古字音篤完厚也從生母防音獨從艸今考毒音篤音育防亥妹二音莓音枚苺音母罪切】

能左右之曰以眾坤正坎也眾正言爲將者王言命將者剛才也中徳也言主爻也應謂五信任專也險坎也兵危事順坤也人心服也才足戡亂徳足服人故稱丈人崔憬曰亭也毓育通若作毒害非行險而順民眾順從故吉師本有咎吉故無咎

象曰地中有水師君子以容民畜眾

百川之流故有眾象一剛而順撫眾陰故有容保象一陽畜飬眾陰與小畜一陰畜眾陽同義故有畜眾象

初六師出以律否臧凶【楊易否卽否卦之否臧卽藏字晁氏云否多作不】本卦五上爲君其餘皆將律法也號令嚴明進退攻擊皆有法也師初故云出師出故須以律若不律而不善則凶

象曰師出以律失律凶也

失律則否臧矣

九二在師中吉無咎王三錫命

師中卽剛中六五中行皆此中也將不剛則怯過剛則猛剛中則恩威並濟故吉而無咎

象曰在師中吉承天寵也王三錫命懷萬也

師中謂二天謂王承天寵委任專也錫以物命以溫語是寵任非褒功懷懷保懷萬卽羣陰順服卦伏同人上干王象下伏離三象互巽錫命象皆對應爻之象

六三師或輿屍凶

或者設辭變巽也坤坎皆輿象盧氏曰坤爲屍坎爲車多眚防離戈兵失位乘剛無應屍在輿上故凶以陰居陽才弱志剛無應不中犯非其分必致大敗此乘剛無援之象

象曰師或輿屍大無功也

不惟無功且大無功幹稱大咎歸主將也

六四師左次無咎

古人尙右故右前左後蓋乾先坤後故右乾而左坤左次謂退舎陰居陰象也夷四陰曰左股丰三陽曰右肱可知矣四居上卦之下故凡四皆有退象陽動陰靜位次亦然三居陽四居陰動靜不同故爻辭亦異度不能進完師以退故無咎

象曰左次無咎未失常也

知難而退師之常恐人以退爲怯故云然

六五田有禽利執言【楊易以言作之非也】無咎長子帥師弟子輿屍貞凶

應在田之爻故言田坎中陽上下皆陰與小畜同禽象禽又取擒制之義鳥獸冦盜人所擒制也坎爲盜禽害禾稼故亦爲盜執者執坤爲眾互震變艮手眾手俱動執獲象言聲罪致討也長子指二震象又丈人也在眾尊之曰丈人在爻象則爲長子弟子指六三長之次也六五用師之主柔順得中不爲兵端下應坎盜故爲田有禽象應敵興師利在執言故無咎論大象二固吉爻論五則二爲敵應之爻且有冦象故利在搏執而聲其罪也論命將則二又應五之佳爻故又有長子帥師之說易不可爲典要也輿屍來氏崔后渠取眾主之說謂參謀者議論不一舊說亦作參以小人之說果爾則帥師之長子爲木偶矣須知旣言無咎又言凶原是一爻兩象五居尊位下爻皆其所統除左次無咎者不論而懷之吉輿尸之凶則判然殊矣將固人君所命而得人則吉不得則凶故於命將爻中兼發兩義長子卽丈人能帥師則剛中順應之義在其中弟子次於長子非丈人矣故致輿尸之凶貞謂五中也陽先陰後陽剛陰柔陽勝陰負故凶

象曰長子帥師以中行也弟子輿屍使不當也

中行謂二剛中而互震也使不當歸咎於五也

上六大君有命開國承家小人勿用

伏幹爲大君互震伏巽爲命命卽開國承家之命坤國象變艮有門闕家象功大開國功小承家開國原其始承家要其終上六師終論功行賞時也小人坎盜也勿用震初也是守成保邦之事見當任賢也

象曰大君有命以正功也小人勿用必亂邦也

無私曲故曰正亂邦與懷邦相反

【坤下坎上】

比親附之卦水附地而不離比象五剛居尊眾陰比附有一人統馭萬邦景從之象故爲比

比吉原筮【於寶本比原筮原卜也周禮三卜一曰元兆楊易原卽原泉原始之原坎象水原也】元永貞無咎不寧方來後夫凶

原再也禮曰末有原是也比蒙皆言筮而初與原異蒙坎剛居內中內則初之三筮所成比坎剛居外中外則再之三筮所成蒙之包初者惟二比之親附者惟五五在坤師皆稱元吉故此亦稱元觀不寧二句及彖辭元永貞無咎以剛中也則原筮二字似當指五然此以原筮指五而蒙之再三二字復何所指乎且後夫之凶亦在上卦何以爲元一曰原筮指二謂獨與五應蒙之初筮指初謂獨爲二包元善指五永貞無咎與後夫之後對舉卽因不失其親之義指應五言故蒙與比皆以剛中釋之是皆因剛中之爻而覺初筮再筮之爻與他爻特異耳元善永常貞正也旣剛而中吉何待言剛中之爻正蒙比動用之主爻此卦體所由定條教號令所自出若與諸爻相比則有能發與不能發能比與不能比之異故彖辭遂一一分別言之二固獨應五矣初三與二同爲順體四旣附五又與二互爲坤順莫不順而趨上故曰不寧方來上之一爻獨在五後又不相承故凶凶與元永貞無咎相反者也

彖曰比吉也【吉也之也王肅本謂衍文非也】比輔也下順從也原筮元永貞無咎以剛中也不寧方來上下應也後夫凶其道窮也

吉比之吉也與漸也字同輔謂下陰順從皆有輔佐之義一說指四言謂四獨近五下陰順四比於輔者以相比也據比義而論惟四爲能比五故文王言比吉孔子特添輔字明謂四也原筮元永貞無咎謂二也剛中之五當權得令四比而輔矣從輔者又順以相比原筮之二又與之相應四與二均有其吉皆由不違乎剛中者致然故總承之曰以剛中也不寧方來則初三皆在其中上謂四居上卦下謂下卦後謂末後所成之爻與原筮初筮皆論爻也據五而論則上獨在後故曰後夫當上下相應時上亦宜在應中不然則何云上下應也然謂之後夫者或亦觀望而獨處後耳

象曰地上有水比先王以建萬國親諸侯

水附地地順水物理之相比也建萬國九五下臨坤地親諸侯五陽下撫羣陰人事之相比也彖則人比我象與爻皆我比人

初六有孚比之無咎有孚盈終來有他吉

有孚誠信也比者比於人也比初貴誠斯可無咎又必誠信充實自初至終乃有他吉他吉謂意外也二與五應自內而得貞吉今初五無應比二而得吉故云他吉亦如損益之五二切近主爻故以或益爲意外之益缶者土器中虛坤土中虛像土徳誠信坎水流坤初動成屯屯盈也故盈缶因誠信充盈故知有終因在內故稱來初在比中亦親附之爻特逺五無應卻能比二比也者旣久而不暫離之義若使其後有違安得云比乃亦有始初觀望勢窮力屈乃始相比其心不可謂誠惟自初已然方知其誠信所以無咎若使中路攺易曷云有初惟自初至終無異非極誠信者不能故象以盈缶

象曰比之初六有他吉也

初非五應但以初誠極至比二而上順故有意外之吉六以順陽爲美陰徳本實赤子之心不失最初故云然

六二比之自內貞吉

內謂內卦自內而比不失已親也謂二五正應二又居內則親象也別於初在應外四疎而外比者也

象曰比之自內不自失也

當比之時殊方異俗尙有盈缶之誠故自內者爲不自失本相親也

六三比之匪人【王肅本下多一凶字】

三不中正不能擇人而比與五又無聨屬而乘承應皆陰故爲比之匪人匪非也

象曰比之匪人不亦傷乎

憫之而凶可知矣

六四外比之貞吉

外謂外卦外比謂從五柔爻居柔比陽得正吉道也本卦獨九五爲賢二以正應比於內是親而不自失者四以相近比於外是疎而能從賢者故皆貞吉

象曰外比於賢以從上也

五陽剛中正故賢居尊位故言上從謂四之分義當然

九五顯比王用三驅【鄭本作敺】失前禽邑人不誡吉

比之者比人也顯比顯然光明聽人之比已也此二字爲主象下皆顯比之象五君位伏離日王象三驅獵也離三數坎馬駕坤車驅象伏離网罟互艮手持之又且覆師用眾逐禽之象虞翻曰背上六故舎逆據三陰故取順不及初故失前禽【煦】按比五卽師二也師五田有禽謂九二在田兩陰爲翼有禽象師五動與二應師二不動不變禽象不失故有禽比五旣動陽變爲陰禽象不見故失禽未變者前已變者後故曰前禽三驅三陰比五而順也獵必合眾故於比象之取者取而舎者捨得失兩無容心正無私曲而光顯之義坤爲邑爲眾三四爲人位不誡卽順比之義私屬亦諭上意也

象曰顯比之吉位正中也捨逆取順失前禽也邑人不誠上使中也【易舉正象曰失前禽捨逆取順也今本誤倒其句】

不中不正安得光顯前之三陰互坤爲順上之後夫背陽爲逆順謂比逆謂不比上使中謂陰之順上之五陽使之也

上六比之無首凶

陽資始故幹稱首陰處卦終又在五陽之後有背去之象故曰無首陰以陽爲類得陽而始有所資背陽而去不得所資又窮極將反故凶幹之無首而吉者乾元旣到亨時萬物皆得所資此亨時之事非元中之事故無首吉也此後諸卦皆以得陽爲幸無首則不得陽故凶凡卦之气皆自下而趨上故初比二二比三三比四四比五五下四陰又順以比五乃上獨背五而去又無所比故彖稱後夫而爻稱無首首與後對不能爲首豈不後乎無首而亦曰比之謂在比中五又比於上也

象曰比之無首無所終也

爻曰無首象曰無終者凡物必能有始然後能有終無首者無始也其在坤卦卽防朋是也陰不得陽不能有始則不得所資而含胞孕育之無基代終之理已絕故曰無所終荀慈明曰陽欲無首陰以大終陰而無首不以大終此言深合易理蓋陽欲無首者欲其交陰而有所施然後物得所資而各有其始此卽用九無首之義然慈明不釋於用九節中此用九一節所由僅作占卜看過陰以大終者謂其得資於元翕而受之然後能發陽之用無成而代有終也陰而無首不能得陽之施不以大終者旣不能得陽之施則無所翕受而不能發陽之用安有代終之理蓋陽欲無首欲陽之交於陰陰以大終欲陰之交於陽孔子贊元以大至於用六曰以大終也便可知陰之始終於幹矣故陽欲無首而陰則必不可以無首周易未經秦火獨賴占卜得以不廢未必非前古聖人明知後世必有焚坑之禍故隠其事於占卜其妙於蓍龜用得傳大道於不墜學者須細心體察其妙莫詳於函書玆特其約之者耳

【乾下巽上】

小陰也畜止也養也乾下巽上以陰止陽又一陰居四五陽皆其所畜以小畜大故爲小畜又以陰畜陽能繋而不能固亦爲所畜者小又畜之未極陽猶尙往皆小畜也然尙往指陰不指陽也

小畜【敕六切古本一作蓄歸藏小畜作毒畜陳應城引韻注歸藏作育楊易音旭鄭本畜飬也】亨密雲不雨自我西郊

亨者互離防坎心亨象一陰而五陽附之陰陽相得亦亨象二五陽剛居中皆亨象宻云二句正畜小之象互離防坎云象兌西象乾郊象澤气蒸天得坎半體陰在天上爲云陰居陰故曰宻云巽風見離日爲不雨宻雲陰物西郊陰方皆謂四因畜小故不雨彖中尙往與下降對是陰之方行非其旣盛故用一自字以見尙往之爲巽初若雨則升極而降者故上九窮極將反乃有旣雨之象

彖曰小畜柔得位而上【句】下應之曰小畜健而巽剛中而志行乃亨密雲不雨尙往也自我西郊施未行也柔得位謂六居四釋小也上下應向謂五陽應四釋畜也【煦】案卦上二陽體同一卦不宜言應當是巽陰得位於上而幹初健往於上者應之也故曰下應因應陰者方始有初故有宻雲不雨之象雲固雨之初也內健則果決外巽則和順又二五剛中可以伸必爲之志故曰志行健巽剛中志行是亨之故尙同上天气上而地气下無雨之時則然雨則陰升而上交於陽升之極盛始降下爲雨今陰𨿽離地甫至天位猶未全交於陽故曰尙往上往與下降對西郊互兌也兌居下卦四陰由兌而升未至天位故曰自西郊明在方升未到下降故曰施未行卽未下降耳風行天上命未下頒故也

象曰風行天上小畜君子以懿文徳

風行天上命未下行也若天下有風則誥命四方矣風巽也虞翻以乾爲徳離爲明伏坤爲文初至四體夬爲書契乾離照坤爲懿文徳【煦】按坤迷非文也幹二天下文明文徳乾象也又大象離柔來文剛與賁同故也懿美也乾粹精巽和順皆美徳文徳徳之見諸威儀文辭者畜聚也徳須畜文亦須畜

初九復自道何其咎吉

初震爻故言復對巽陰言也復有循環往來之義故惟初爻可言二之復牽焉而已復自道者陰柔不能自主故以比陽應陽爲美坤以交乾爲得主是也陽則可自主矣爻獨應四嫌於狥陰故以復之一字離應而著循環之防又以爲自其之道明陽得自主耳何其咎陽剛獨斷本無咎也

象曰復自道其義吉也

旣復而循不息之義乃乾道之自然義卽道也

九二牽復吉

非震爻何云復因初爲復爻牽連而及故也如雲牽於初復而升進耳宜曰初從巽復二從初復巽爲防兩防相引曰牽

象曰牽復在中亦不自失也

在中者兼上下爻明牽復之義亦者承初之辭初陽剛正不狥乎陰得自具之道而不自失此亦牽復於初不自失也

九三輿說輻【古亦作輹】夫妻反目

輻輪也幹爲圜又健行圓而健行在下輻象變兌毀折脫象輿去其輻則不能行此卦爻爻有行意故卦辭言亨幹徳上升巽性善入曰牽復曰以鄰曰積載皆行象脫輻獨象不行以能畜之四在前又應旣處之爻也下曰夫妻反目便知是受制於人非陽剛本性大畜之輹與輻不同輹乃輪旁系木輔車而行脫易設亦易是有待而行非不行也虞翻曰豫震爲夫巽爲妻爲多白眼離爲目離火動上尅幹金反目象荀爽曰妻乘夫不正互睽反目不相視也三四初時陰陽比恱及變兌口舌巽不果多疑又夫內妻外妻乘其夫三反見制故反目蓋陽性上進終不可畜故小畜止畜得九三一爻

象曰夫妻反目不能正室也

男外女內位之正也今男內女外妻乘夫故不能正室

六四有孚血去惕出【馬云血當作卹晁以道云古血作卹】無咎

大象離互離防坎皆孚象坎爲血爲加憂血去謂去其體之見傷惕出謂出其心之見懼謂坎象隠伏又據變爻言也未變伏坎有血惕旣變成幹何有血惕此爻獨爲卦主承五應初又乘承皆陽恊助者多𨿽幹金上進尅巽木宜有血惕然與五陽合體爲巽巽性順入以容之陰陽相恱若可傷而終不至傷若可懼而終必無懼故有此象觀象曰上合志便知與上五陽同爲巽體得五之助故無咎

象曰有孚惕出上合志也

五爲坎爻得剛中志行之亨此伏坎有心亨之義故曰上合志若兼上二陽則上爻不宜言志且六十四卦中不應不比者何能爲用爻之助

九五有孚攣如【攣陸氏釋文力耑切馬云連也子夏作戀如雲思也】富以其鄰五坎爻大象離伏坎皆孚象攣綴緝也相連固結之義巽爲防五變艮手攣象富謂四陰有形可積也五與四比挾陰而有之五之富也三陽同徳稱鄰先天圖乾巽相比故稱鄰富字詳具謙卦鄰字詳見震上月窟一陰出於幹而幹體遂由以終今巽乾合體因此一陰能止下幹故卦名取以小止大之義能左右之曰以虞翻曰以及也因幹性上升仰承乎四四固得而用之今五挾四成巽體四固積陰富有之爻若五資四之富以及比鄰凡四之所用五皆得而用之者然也故曰富以其鄰荀爽曰五以四陰作財與下三陽共之故曰不獨富觀此之富以其鄰指四陰畜幹而言故知四之合志斷指五之一爻

象曰有孚攣如不獨富也

以此一陰與下三陽共之故曰不獨富

上九旣雨旣處尙徳載【晁氏曰卜京虞皆作尙得】婦貞厲月幾望【訛作近望孟荀一行本作旣望】君子徵凶

畜極變坎故雨處止也巽性旣進而退巽風吹防其雨旣雨旣止之象尙同上尙徳載三陽爲徳互伏坎下乾爲輿變坎亦爲輿上變需與三人同義皆指下幹幹爲徳徳載謂積三陽而載以上往故曰尙徳載大有大車以載積中不敗相同載字便兼積義因此卦所畜本小故至窮極之爻而曰徳積載言其多也與大畜何天衢相似亦如通卦言宻雲不雨至上而言旣雨耳天下可積而載者惟文與徳故象辭遂兼言文徳便是畜義此言徳不言文小畜所重止在徳耳巽婦畜乾夫以順爲正今坎成巽壊失巽順而爲險陷危厲之道故始貞而今厲互離日變坎月巽伏震互兌震東兌西日月相望【煦】按望謂幹也月必至望始見三陽純乾之象幾近也謂望前之近望者爲兌陰之終卽幹先三之始也望後之近望者爲巽陰之始卽幹後三之終也此義自具先天圖亦猶夫徳積載三人來全爲下幹立象易言幾望者三皆不離兌巽歸五下兌互巽五又變兌陰終而又始故言幾望孚四上巽下兌其陰一始一終故言幾望陰之始終必交於幹故此卦借月以言幹三陽故稱君子畜至徳載則所積已重變坎車應兌毀則載之者難故徵凶亦如訟彖舟重遇風之說因此卦亦有天水之爻也變坎爲狐疑

象曰旣雨旣處徳積載也君子徵凶有所疑也

坎習積象坎爲狐疑此是畜之極處故添積字當積載之後而言徵坎輿巽舟載重而遇兌毀安得不疑

【兌下乾上】

履在下而人所踐履者又禮也禮以下人故以履爲禮此卦兩體一柔居下卦爲用故通卦皆取自下奉上之義而自上乘下之義反輕非用爻也天尊於上澤卑於下履象內和外剛禮嚴而和象伏謙謙用爻亦在下故曰謙以制禮雜卦曰履不處也故爻爻皆有行義

履虎尾不咥人亨

虎兌象以柔下剛則在上者蹈借乎下故曰履虎兌象和恱三乃末爻故曰尾伏謙謙之下艮亦曰尾也所履者和恱柔順故不咥人𨿽以自上履下爲義而和恱柔順中便含禮意彖辭所由有以柔履剛恱應乎幹之說此與訟初旁通履虎卽小有言不咥卽終吉皆先後相懸凶吉異等之象上履下而下委婉兩無違忤故亨

彖曰履柔履剛也說而應乎幹是以履虎尾不咥人亨剛中正履帝位而不疚【陸績作疾】光明也【自剛中正以下楊俱攺入文言】柔履剛卽柔下剛也履卽冠履之履與大象同如雲禮下於人耳爲用爻在下和恱恭順乎上也恱而應干有何違忤故象辭有上天下澤辧定之說爲用爻在下耳因其恱而上應故幹之乘借乎此者自無危機所由不咥而亨也因履剛恱應上得安處其位故又有剛中正履帝位不疚之象向來但作踐履說誤也蓋履剛恱應是就兌之恱應而見仰承之無忤履虎不咥是就幹之下蹈愈見和恱之感也皆明亨故也剛中正指五言五帝位也卽象辭上天之義不疚者恱而在下故也總爲用爻在下也光明爲互離也

象曰上天下澤履君子以辧上下定民志

天尊澤卑重下澤不重上天爲用在下卦也澤安於下得恭順事上之道故謂履卽是禮辧上下以嚴天澤之分定民志使安上下之常然但曰定民志不及上字則用柔益明

初九素履往無咎

素白也亦爲平素猶常也卽不飾不雕也陽下居初未爲物遷故稱素履猶云潔素平常之禮禮貴善下在下故往無咎往陽徳也此卦陰在幹下有似幹人之足故爻皆言行

象曰素履之往獨行願也

無應無比故言獨卽比卦應外之說素謂在下居初凡物皆始微末盛始小末大始淸末濁非中爻故言願不言志

九二履道坦坦幽人貞吉

變震足履象又爲大塗坦坦象道本四達居中而可四達故言道居互離之下故言幽二人位故曰幽人與歸二幽人同在下得中故幽人貞吉二與四同二坦坦四愬愬者二中四不中也二五皆中二貞吉五貞厲者二剛居柔五剛居剛也陽處陰位得謙而在下之禮故六爻皆陽處陰位爲美

象曰幽人貞吉中不自亂也

中徳在內則見內重而外輕故中不自亂謂無應而不失中也爻變則震動於下艮止於上而中仍如故故爲不自亂但曰中則幽人貞三字皆釋之矣

六三眇能視跛能履履虎尾咥人凶武人爲於大君互離目不正遇兌毀眇象伏震足動於幹人之下不正遇兌毀跛象侯果曰三兌爻互見離巽離目巽股體俱非正𨿽能視眇目者也𨿽能履跛足者也仲虎曰歸初跛不中也二眇不正也此並書之惡不中且不正也三人位正居兌口乾人之足動於虎口咥人像互離兌水火相刑巽兌金木相尅亦咥人像三變六爻皆乾以兌恱離文變而剛猛武象三人位武人像陽大陰小陰變陽大象變幹大君象幹動而有爲爲於大君象周易無閒字諸解竟說爲君置於字不論非也況五君正位於上一卦中豈有二君當知此卽或從王事之爻緣經文之事非緯武者所能今大君之事武人竟欲爲之是卽眇視跛履妄作妄爲履虎之象也蓋陰柔之才本宜守分乃居剛志剛變剛應剛亦妄而已矣

象曰眇能視不足以有明也跛能履不足以與行也咥人之凶位不當也武人爲於大君志剛也

不足者陰人之才不當者柔居剛也爻以位爲志志剛言妄而不安分也

九四履虎尾愬愬【馬融作虩虩】終吉

三爲用爻四上乘之故亦稱履尾愬愬畏懼貎四乘柔居柔而上逼至尊故以恐懼而致終吉三才柔暗而志剛猛故觸禍四才剛猛而志恐懼故免禍

象曰愬愬終吉志行也

此震爻變亦互震故言行互坎伏離故言志志行者柔順以事剛決之君得行其志也初獨行逺君也四志行近君也

九五夬履貞厲

夬履皆乾兌相易在履而當夬位所履之卦又見夬象故稱夬履夬決也慨然以天下爲任主張太過也彖言全象見其剛中正故善之爻專言五動變成離則又明燥而愈夬矣

象曰夬履貞厲位正當也

位當而亦云貞厲傷於所恃也又下卦恱體因恱而成夬故兌之九五亦云位正當

上九視履考祥【鄭陸晁氏皆作詳】其旋元吉

此與在下之用爻相應離目當履位故云視履謂行路而看足下也考成也作稽考亦可祥善也變兌和恱故言祥蹶趨行常多躓蹼今視其履者欲成其善也幹徳健行亢當有悔將復之爻故言旋旋轉也行之圓轉也視履以成其善故行之周廻處無不善而吉也

象曰元吉在上大有慶也

大卽元慶卽吉幹故稱大此卦亦具天火之象故言大有以火照天何所有之不見此卦居陰者固佳應陰者更善

周易函書約注卷三﹤經部﹐易類﹐周易函書約存__周易函書約注﹥

欽定四庫全書

周易函書約注卷四

禮部侍郎胡煦撰

周易上經

【乾下坤上】

先天干坤正位而始終之後天坎離正位而始終之後天卽先天之交乾坤之二用也上經發乾坤之用河圖先天之妙也下經發坎離之用洛書後天之防也天處地位地處天位交象泰通也泰在混沌時否則天地定位在兩儀之候故泰先而否後

泰小往大來吉亨

小陰大陽往來以內外言卦爻將成來必在內而始克有初內爻旣成往必出外而各成卦體陰外故小往陽內故大來先言小往者陰陽之理流行不息小者不往則其位不虛而其來無地剛健發越之性旣來於內則萬物之資始有基故吉而亨亨者健行之性不終祕也其不具四徳者泰在天气旣施後故不言元止言亨仍未到資生時故不言利貞

彖曰泰小往大來吉亨則是天地交而萬物通也上下交而其志同也內陽而外陰內健而外順內君子而外小人君子道長小人道消也【楊自內陽外陰下攺入文言余卦天地日月四時聖人萬民萬物之類楊俱攺入文言】

天地以气交上下以心交陰陽以气言健順以徳言此造化之小往大來君子小人以類言此人事之小往大來內外釋往來陰陽健順君子小人釋大小而吉亨已在其中

象曰天地交泰後以財成天地之道輔相天地之宜以左右民

財同裁五陰故稱後道言其用之廣大宜言其用之當然因天道流行而裁爲春夏秋冬因地道廣逺而裁爲東西南北皆裁成之使不過也春生秋斂合天之運髙黍下稲相地之宜皆輔相之贊其不及也左右經緯錯置之義左法天旋右法地扶植以遂生輔翼以復性俾如天地之通泰也乾坤之後屯作君蒙作師需飲食之訟刑政以治之師武以戡亂比文以附眾至富教全而文徳懿禮教行則泰運成矣

初九防茅茹以其彚【鄭本茅音苖彚古文作董遇本作夤又傅氏注云彚古偉字實當作】徵吉

此震爻中互震變巽陰木故象茅在下故象茹茹根也下動故象防三陽同類流行不息故象防茅茹此與六五歸妹皆兼互卦言象也彚同蝟以其類多故借爲類字一曰艸木孛貌言防動一茅根茹相連同類而起徵震爻也與四之行同自下升上四順應而不違進皆得志故以其類徵吉

象曰防茅連茹志在外也

志由震動而見外由四應而見

九二包荒【石經包荒包承包羞俱作苞鄭本作防水廣也虞曰大川也鄭元讀爲康云虛也】用馮河【馮慿通】不遐遺朋亡得尙於中行

來氏以包爲包初以亡爲亡初烏知兩物各異始可言包若陰與陰陽與陽同體不分何能相包蒙與姤皆陽包陰也又必外可包內內不可包外內與內何能相包當知卦爻各有主象其下物理人事無非釋主象而已詳具函書荒者坤地曠邈之形又艸木附地蕪穢之象若八荒大荒是也幹陽居中坤陰外包九二又屬中爻是生气含蘊於坤中之象故曰包荒如雲爲荒穢者所包耳此二字主象已完下面人事物理無非包荒之義二坎爻變又互坎故象河幹健利渉大川故象慿不遐遺卽不我遐棄遐謂相隔逺也不遐遺謂五應也變坎盡處方爲六五以健升之性赴必應之爻故爲用馮河不遐遺健行之性不能停蓄故有朋亡得尙之象尙同上中行指五朋本相資得助之稱此則謂三陽相連也朋亡者絕類而行也二變離成乾壊故朋亡上者幹之升性也通象全言應五故包荒二字先卽據坤言主象

象曰包荒得尙於中行以光大也

略中三句獨以得尙句承之可知主象之外止是一義上面提包荒下獨以得尙自承之可知下段全是包荒之義大幹徳光變離也玩光大二字可知朋亡便具中徳無私之義

九三無平不陂無往不復【楊易古易用無平不陂程傳從之今易用無往不復本義從之穼兼用二句】艱貞無咎勿卹【句】其孚【句】於食有福

陂傾邪也平陂以地形險易言往復以天气往來言爻本乾坤相際故先列乾坤兩象以寓必合之防然在幹三隻以無往不復爲主象因與坤接故先言平陂引起之下三句皆相接之象無平不陂險者由易者相形而見則地不可以一形拘矣無往不復幹徳循環不息則天不可以不遷論矣幹徳上升天與地接故云然耳艱與屯難同義剛柔始交也貞正也陰陽合徳何邪之有卹憂孚信也更革之際幹惕君子當有一畨震懼故曰艱貞無咎然陰陽得類自必契合故曰勿用憂卹其必孚也坎離天地中交也此正天地中交故皆言孚互兌變兌食象食有形坤象飲食自外入腹所以養內兌口承坤故象之禮曰飲以養陽食以養陰食爲陰象明矣無坎象故不言飲勿卹二句卽無咎也其孚言坤之不違於食有福言乾得坤而有助也向作泰終否來說竟以坤卦爲不美矣無坤何由成泰交乎如使泰中可言否否不可廢乎泰三便可言否否三何不言泰乎甚矣其誤也

象曰無往不復【古易釋文用無平不陂】天地際也

不舉無平句重主象也不舉艱貞三句義在無往句中也諸爻小象皆是如此非略也上與坤接故曰天地際與坎四剛柔際同三四爲內外之交俱從相接起義此通例也

六四翩翩【古作偏偏釋文作篇篇】不富以其鄰不戒以孚

此與三皆天地之際故各說相際之理互震變震有動象翩翩如需之三人謂三幹也此二字爲主象坤有形可積故言富繋辭以富有言坤是也不富者下鄰三陽爲翩翩上往者所變不成坤體鄰比接之稱陰爲陽變陰之所挾不能自保揆厥由來實由鄰起故曰不富以其鄰小象失實卽不富也四已變震並上二爻皆不成坤故曰皆失實富字鄰字詳謙卦皆字謂三陰合徳於幹之防但變一爻皆不成坤觀此則陽虛陰實可知向拘陽實陰虛之說據此小象亦可云失陽乎不戒以孚見不頒戒令而已孚信明陰陽契合之妙也

象曰翩翩不富皆失實也【郭京舉正作反實全書從之】不戒以孚中心願也

陽妙於神陰妙於形故系以富有稱坤今云富實殷實是也

六五帝乙歸妹以祉元吉

中互震兌歸妹象五帝位震亦稱帝坤本納乙坤而下順故稱帝乙上柔順而下從剛陽所由稱以祉元吉震長兌少故稱妹五應二婦人謂嫁曰歸故言歸妹祉福也以祉以此得福也此全據中互以立象也

象曰以祉元吉中以行願也

中中徳也陰陽交泰乃其所願故二尙五歸一往一來之義二中行五中以行願正上下交而其志同也四與陽心相契故曰中心願下嫁則見諸行事故曰行願

上六城復於隍【子夏作惶姚信作湟】勿用師自邑告命貞吝坤土變艮土離象中虛外圍故象城隍城下溝無水稱隍有水稱池坤旣變艮則爲徑路門闕果蓏城上有徑路於門闕又生艸木則城傾圯復隍象也窮極將反故象復復者因其本下而言也無平不陂是由平而陂謂幹終而接坤城復於隍是陂而復平謂坤終而接幹與無往不復之三應故亦言復此四字主象也下三句則處將復之道也坤爲眾互震變離爲戈兵師象謂興兵動眾以服之也變艮止故言勿用師險陂象勿用平象仍是復隍之義震爲笑言互兌口告象兌覆巽命象命出於天干在下故言命坤爲邑自邑告命由近及逺也貞本坤徳厲與幹悔同義窮極將反也吝字不止羞義陰道収斂到得窮時亦愈儉嗇不中禮耳此象止是泰道將終去陽最逺其志將有不同懼其彊合故曰勿用師然同體中有不戒而孚之四有中以行願之五𨿽不克驟相孚契猶可借以傳言故曰自邑告命然不能彊合而徒以言傳𨿽所持甚正嗇亦甚矣故曰貞吝

象曰城復於隍其命亂也【楊易乿古治字】

坤本安靜靜中之動故以爲亂與龍戰相似

【坤下乾上】

否之匪人不利君子貞大往小來【兪琰讀不利句君子貞句】

否履同人艮四卦之辭皆連卦名匪人同比指小人說謂非同類也故下曰不利君子貞對匪人言耳匪人得志內據持正之君子曷利乎互巽行權故不利貞總由陽外而陰內故下曰大往小來儉徳辟難正爲此

彖曰否之匪人不利君子貞大往小來則是天地不交而萬物不通也上下不交而天下無邦也內陰而外陽內柔而外剛內小人而外君子小人道長君子道消也陰性靜而居內有盤據象陽性動而趨外有散越象故曰不交泰言志同此云無邦見人志不同必至離散亂邦也坤邑邦象坤先迷無象陽性上逹外往而不顧其下故無邦據乾之違坤而立辭易爲君子謀也

象曰天地不交否君子以儉徳辟難不可榮以祿【虞作不可營】

聖人立辭彖象卦爻皆是一義自來各說道理皆非儉徳儉約其徳斂其道徳之光也坤吝嗇儉象辟難辟匪人之禍也三陽在外幹爲逺互巽而見遁辟難象祿謂坤陰有形凡食貨財賦皆象之不交從上下分處說道理不可榮以祿人不得以祿榮之坤陰趨上而日進有欲榮以祿之象幹陽趨外而日逺有不可榮以祿象此又兼兩體說道理

初六防茅茹以其彚貞亨

泰初震爻變巽否初巽爻變震故皆象茅茹貞者上有九五剛健之君三陰牽連志在乎君從陽應陽所由正而得亨泰言徵幹陽之動用否言貞坤陰之靜體也

象曰防茅貞吉志在君也

泰否茅茹皆從初字立象有初則必有繼茹而有彚並及其餘也志在君者初在下之義也坤體卑賤初又居下下之所承故以爲君泰言外否言君泰五不若否五剛健中正故泰則統論上卦而目爲外否則專論九五而稱爲君

六二包承小人吉大人否亨

包承主象也泰爲交卦則兼上下而言義否不交之卦則包承自是兩義包非親內之辭乃外而不內之辭乾外坤內乾動坤靜故象包乾上坤下乾尊坤卑故象承坤之乃順承天是也小人吉大人否亨皆包承義也小人得志於內君子略不之較故小人吉君子在外日逺故否而亨也

象曰大人否亨不亂羣也

不亂羣是君子不亂於小人之羣可知否亨全說外幹全是不交不言小人易爲君子謀也不釋包承便知下二句卽具包承之義泰卦爻爻言交否卦爻爻言不交爻本於卦也凡卦辭爻辭皆有主象如小人二句卽說包承是也

六三包羞

處羣陰之後與陽最近陽外故爲陽所包陽外之而猶親之故可羞此二字爻義已完不更一辭所由知包承亦主象也其小人二句特包承中義耳三陰皆內三獨親陽若小人之飾貌以暱君子君子包之略不介意者也又若窮凶極惡敢於犯正陽獨外之犯而不校者然二者皆可羞凡人果相契合勸善規過必當明正其辭若或外之則是之與非皆含糊混過故以包爲外之之詞

象曰包羞位不當也

與二同包二曰承而此曰羞與陽近也故以爲位不當

九四有命無咎疇離祉【疇鄭作罵楊離與罹通】

互巽變巽命象命由天出居幹下而見巽命若命令下沛者然故言有命向作濟否之志得行又以不極其剛爲無咎據此觧說上有剛健中正之五下有奉令承順之四又有下沛之恩令泰交之盛不過如此顧猶稱爲不交之否何耶當知否是不交之義凡陽皆具外颺之性此爻近與陰接全說親比無交之義耳儉徳不榮以祿正爲三陽而言開口先說有命命由天定者也便知此爻獨以義命自安故離下而上離內而外離坤而乾絕非眾陰混濁隨波逐流者比故下曰疇離疇眾也指下三陰離違而去之以命自安何咎之有疇離從有命中出祉從無咎出如以離作罹字攺則有命二字便有儉徳不榮祿之意有何咎尢疇離祉者聼眾人之安享其福而已不與也皆違陰之義也小象說志行卽疇離之義行震爻也志由行見又以爻居否中與泰中心願也之爻同也願與行交不交分矣又因卦有遁象中互艮止爻變又爲重山是眞有天命儉徳辟難而無咎者也坤陰靜鎭幹陽動升故在內則趨而上交在外則發而散越

象曰有命無咎志行也

行卽辟也在卦中故言志惟有行所以能離不知天命烏能行而辟乎凡兩卦相接皆說相接之義爻相比皆說相比羨之義此爻旣與坤接而卻居上卦卽幹四進無咎之義故言行五之休便從行來非志大行之說惟有在先之行所以有在中之休休行之旣倦者也凡爻難觧者宜證諸小象小象難觧者宜證諸爻辭卦辭並及大象又必前後互參不相違悖始得眞觧讀易者不可不知

九五休否大人吉其亡其亡系於苞桑【馬荀作包桑】

休謂置諸度外也安於所辟恆若不知有否故爲休否處亂世者患在知有亂世嘗欲撥亂反正故不免小人之忌休本行來四居乾初爲震爻故言行五居幹中前不爲行後不爲傾故言休此斂華就實沈幾觀變絕不介意者因不知有否此大人之所由得安其位而獲吉卽不犯小人之忌也因二應包承於下故此置否於度外者卽以爲大人之吉其亡其亡者心辭也能休者必有其故因常有其亡其亡之懼在其心中故能因否而休得安其位而有系於苞桑之固也人依木息爲休互巽木五居上休象二居巽下巽柔木柔象變離互坎爲叢棘苞象一說言休又言系爲二應也惟陰最易千陽必有繋累之懼乃有危亡之戒而獲所安是懼由系生安由懼得蓋五之休卽二之承也

象曰大人之吉位正當也

下不爲行上猶未傾其位中正旣安且固故爲大人之吉正當謂得中也然休否其亡之義皆在其中故不另釋

上九傾否先否後喜

傾覆也否如不終烏雲否亨故孔子曰否終則傾窮極必返之爻與復隍同義向謂否終成泰非防也此革故之說非鼎新之說也先否本卦之體也後喜否傾之故也變兌故喜

象曰否終則傾何可長也

此爲上干之終故說出天運循環自然之理

【離下乾上】

乾坤初辟有水無火交泰之後有火無水至坎離而上經終

同人於野【古作埜】亨利渉大川利君子貞

同人與人同也天在上火炎上干爲人與天同故曰同人二得位得中上應九五其義也又一陰而五陽皆欲同之亦同人也閉戶隔絕曷由能同若渉之畛域同亦有限乾象廣大一陰同之故曰於野野則曠逺無私無畛域故亨互巽伏坎以健而行故利渉大川內明外健主陰中正而有應故利君子貞

彖曰同人柔得位得中而應乎幹曰同人同人曰【虞本不作羨文郭京刪此三字】同人於野亨利渉大川干行也文明以健中正而應君子正也惟君子爲能通天下之志

二柔爲主爻柔處二故得位得中應干謂五二五皆人位相應故曰同人幹體廣大在外故言野以內同外故同人於野巽舟遇風而健行伏坎爲川爲通幹爲大大而能通故利渉大川干行謂用之健也主離應干則是離體而乾用故言幹之全體非論一爻也向作主榦又作濟險說非防知野爲幹則同人於野必非干知大爲幹則利渉大川必非干文明離也以用也健𨿽幹徳說在文明之下因主離而言用耳凡卦皆內體外用者也中正謂二應謂五在二故言君子與九五異也不先言健不先言應而先言文明中正主陰之辭也文明以健則無暗昧柔靡之私中正而應則無邪僻孤行之患正貞也不言利者健則能利之故應則獲利之效也通者幹之亨也伏坎爲通爲志離在乾下故曰天下居幹下而中通故曰通天下之志此總釋亨利貞三段以發明能通之理下君子兼正字在內又明亨利之故皆得位得中所致而歸功於貞也

象曰天與火同人君子以類族辧物

離本乾體坤陰再索而成離故後天之離位先天干位言不異也幹之歸遊入離離之歸遊入幹者此也火由天出天火同爲一卦又當人位故曰同人辧類非同也然類其族之異所以致其人之同辧其物之異所以合其人之同西銘言分殊正要知理一耳張子曰不有兩則無一此防也

初九同人於門無咎

變艮爲門於門謂出門外也門外非野然門內私而門外公是略同而未大同者上無應故止曰於門

象曰出門同人又誰咎也

出門明不內也止曰出門爲在初也誰咎者人之同也

六二同人於宗吝

卦爻之動陰陽互變然陰靜陽動陰無陽有陰暗陽明故陰又以得陽爲主主卽宗義也離二之陰索幹而成其體幹體其位乾位凡本支流衍始克稱宗今坤索乾二變爲陰爻逮於陰變又復幹體陽爲陰主故曰宗此兼五陽而言然幹陽開舒坤陰儉嗇一陰同五陽二又變陽是得主而復乎其位故曰同人於宗乃應止九五亦巳狹矣而儉嗇之性又因開舒之五陽相形而莫由自掩故曰同人於宗吝

象曰同人於宗吝道也【侯果吝字斷句】

因同陽而嗇形以著若有所操以自致者然非所同之過也

九三伏戎於莽升其髙陵三嵗不興

伏坎爲隱伏互巽入伏師離爲戈兵戎象巽陰木莽象巽又爲髙二陰本爲坤土三變互艮陵象三在二上故爲升髙陵震二亦同此義三離數興發也伏戎於恐九五之見攻升髙陵將敵五攘二也對五言三在下故曰伏對二言三在上故曰升總因五陽皆欲同二三亦欲同者也三剛而不中二本有正應據理則二非正應理不直據勢則五居尊位勢不敵所以三年之久終不發也

象曰伏戎於莽敵剛也三嵗不興安行也

三與幹接故爲敵剛恐人悞爲攻二也行卽興也安行者揆於理勢不急不暴俟時而動也此爻變震有巽艮兩象故也

九四乘其墉【鄭元作庸】弗克攻吉

四與下離接在上故言乘離中虛外圍墉象與觧上泰上同義三四皆爭奪故不言同人三惡五親二有犯上之心四惡二比三有淩下之志四不中正非應而欲同二三爲二墉故有乘墉攻二象然以剛居柔去二又逺故有自反弗克攻之象因欲攻而致困因弗克而弗攻所以有反則之吉

象曰乘其墉義弗克也其吉則困而反則也

義卽理也則卽理之法則困窮也爻變巽爲進退不果故有攻不攻兩象幹四之進退亦是如此弗克何以云義蓋二內四外三爲二墉四乘三欲同二故曰乘墉非本然之契合故防以義而弗克也弗克卽不攻也弗克而猶乘所以致困弗克而歸於義故爲困而反則乘謂在下卦上反謂在上卦下

九五同人先號咷而後笑大師克相遇

火無定體離之歌嗟出涕沱若中孚之泣歌與此皆離也先號咷者六爻未變離伏坎爲加憂五之同二隔於伏戎之三乘墉之四也後笑者爻變互兌恱也旅卦由兌恱變小過災之凶故反此用大師者三伏莽四乘墉非大師豈能克本卦伏師爻變離伏坎用大師象故先號咷克相遇故後笑

象曰同人之先以中直也大師相遇言相克也

中直卽中正見隔於三四而致號咷也然以中正相與則相同後笑之理皆具矣克謂克三四克而遇故後笑

上九同人於郊無悔

國外郊郊外野皆曠逺意於野言卦之全體無所不同故亨於郊止言外卦之上謂無可與同故止無悔此亢悔之爻也

象曰同人於郊志未得也

無人可同則無以通天下之志故象於郊志未得與通天下之志相反主爻言宗陽爲陰主最親之辭郊逺而不內是外而疎之之辭

【乾下離上】

大有所有之大也火在天上萬物畢照所照皆其所有眾陽尊趨五柔諸陽皆五所有是五陰小而所有大也

大有元亨

天地間所有原不可量莫不資元之亨以有其始故謂大有爲元而亨元亨獨見此卦正謂離五由乾五一亨而出幹亨其五正乾元用九之候故爲元之亨而不及利貞

彖曰大有柔得尊位大中而上下應之曰大有其徳剛健而文明應乎天而時行是以元亨

柔尊而上下從之陽大陰小所有皆陽故大有內體外用釋卦皆先體後用故此卦先剛健而同人先文明上下應眾陽應五也應天時行五下應也內健外明動與天應故元亨

象曰火在天上大有君子以遏惡揚善順天休命火在天上善惡畢照遏揚者明健之用也休美也天命之性有善無惡遏揚皆順天休命也順天休命卽應天時行命何云休幹彖言天命之性而歸諸太和文言明率性之道而始於長善和而善故休也幹始之美利此休坤五之美在其中亦此休烏有惡之可言故遏與揚皆所以順之

初九無交害匪咎艱則無咎

此卽同人之上同曰於郊同而不同者也有曰無交害有而不有者也同居幹上故言悔有居幹下故言咎害者害我之大有也離爲戈兵在前害象故暌卦離在前曰見惡人夬二變離亦曰莫夜有戎今乾金遇離火故有害去離逺故無交害言非應也三與離交則小人害矣匪咎者人來害我非我之咎若因匪咎處以易心受害必矣故惟艱爲可以保大有而無咎

象曰大有初九無交害也

無交故無害

九二大車以載【陸氏釋文曰車王肅剛除切子夏蜀本車作輿楊易按後漢時車始有居音】有攸往無咎

幹爲大爲圜幹徳健行圓轉不息故象輿坤載物故亦象輿第幹輿多說行幹健行也此之攸往是也坤輿多說靜止剝之得輿是也應陰故象載物幹上應陰故象大車以載

象曰大車以載積中不敗也

陽多言積健行不息爲時久也坤之言積亦曰非朝夕之故畜有皆五陽幹皆在下故兩卦皆言積載積中者陽中應陰中也五之交孚言應也乾金離火宜其敗壊幹而中則積之於中故不敗

九三公用亨於天子【本義曰古亨享通】小人弗克

亨通也不可作享字說三與離接以金遇火本有通義然大有主陰三爲四隔故止曰用亨猶是願通之說此卦諸陽皆爲陰有三獨阻四若小人持兵害之不克遽通者然故求通也蓋有之四卽同之三三伏戎阻也故皆言弗克有以上侵下故曰乘墉同以下責四故止曰小人三變睽輿掣牛曵卽小人之阻也因阻求通故言用弗克者因九四之小人阻而害之不克遽通故求通是一義三在有中終爲五有故四之小人終不能阻言必通也是一義小象言害不及弗克正以明用亨之故

象曰公用亨於天子小人害也

因小人害所由弗克亨而用亨也亨則小人弗克矣周公之無害初逺於四也孔子之小人害三近於四也

九四匪其彭【子夏作旁虞作尩四失位折足故尩】無咎

彭鼓聲又盛也言聲勢之盛也火動則有聲故象歌泣震動亦有聲笑言啞啞是也四變互震爲鼓彭象大有變大畜盛象艮止匪其彭象言不極其盛也四在同人曰伏曰不興曰安行皆不極之象一陰而有五陽四獨比陰奉陰而下據三陽則五陰之有皆四之有故盛變艮止不極其盛故無咎

象曰匪其彭無咎明辧晳也【鄭本作明辧遰也】

晳明貌離明象明辧者辧其所居之地乃別嫌多懼之地辧其所遇之時乃盛極將衰之時此爻似郭子儀

六五厥孚交如威如吉

孚謂中實交言應二也五以誠感二以誠應陰陽相得自然孚契故曰厥孚交如若作五陽交一陰則孚字是言五之中徳明所由成交之故耳故小象謂爲信以發志威五居尊也離多言如亦從陰柔見出若陽剛居五自然尊嚴何待言如因五體文明其徳中順居剛而不用剛五陽又尊而順之故以爲威如而獲吉也

象曰厥孚交如信以發志也威如之吉易而無備也誠能動物一人之信足以發上下信從之志易而無備者凡人機心深刻過於防閒則易生嫌隙又或純用其剛不本中誠則亦屬面從決不能感發眾志成交如之孚惟平易而不防備則以我之誠信感彼之誠信以我之和易徹彼之周防故得上下信崇尊於位而大其有也此爲大有主爻不可以應二作任賢說亦不是戒詞若作戒詞便當曰威如則吉不當曰威如之吉觀威下用如字豈應全說作威乎

上九自天祐之吉無不利

六五有其大有上爲五所承順者則五之有皆其有五之孚皆其孚五之順皆其順自然而致非由人力故以爲自天祐之夫羣陽孚信於五五又承順於上上非賢曷克致是所以謂爲尙賢以上乘五故云履履行也變震故也信𨿽指五自上而言履信只如雲行信耳思之爲言明本非順上者也因所履而有故以爲思子瞻曰信順上賢皆五之徳上特履之耳是以不見致福之由

象曰大有上吉自天祐也

言皆天助非人力也居天位故言天又因下幹亦在順陰之中故云然大畜上九有幹在下亦曰何天之衢

【艮下坤上】

謙者有而不居也山髙而屈居地下謙象止於內而收斂不伐順於外而卑以下人謙義

謙【歸藏作兼楊易云子夏作嗛晁氏曰按文無嗛字】亨君子有終【說苑引君子有終吉韓詩云能以此終吉者君子之道徐鍇云謙猶嗛也引易之嗛嗛卽謙謙也可證大學謙慊聲義本通】君子謂三詳乾卦艮得乾終艮終萬物故有終乾下交坤天道下濟故亨交於三爻故有終又山髙地下以髙下下謙象亨者嘉防之禮自貶以尊人惟艮之堅固坤之柔順乃克有終故君子之人有終也終是送得到底之義

彖曰謙亨天道下濟而光明地道卑而上行天道虧盈而益謙【虧馬作毀】地道變盈而流謙鬼神害盈而福謙【福京房作富】人道惡盈而好謙謙尊而光卑而不可逾君子之終也

濟施也下卦地位幹三一陽居之故云下濟三在下卦之外陽徳故光明本篤實輝光之爻爲其生成萬物化育昭著不可掩也大象坎互坎震伏離日月震動故光明下濟天亨於地也上行地亨於天也卑而上行謂以卑順之道上行此釋謙之亨日中則昃月滿則虧損有餘補不足天道也流謂坎象謙三互坎潤下水流濕故流謙髙岸爲谷深谷爲陵是謂變盈流謙地道也地形有險易故曰變東注就下故云流盈之自卽於減若或害之謙之日增其美若或福之鬼神之道也滿招損謙受益人道也虧益言气變流言形害福言功用好惡言情總言三才幽明無不貴謙以見謙之亨尊光本下濟來卑不可逾本上行來全說人事不專指有功徳說逾過也尊光二句合言謙徳尊是尊人卑是卑已不宜分尊卑爲兩人有終奉以終身卒獲謙益也此兼功效言本義以尊卑分上下以有終作效

象曰地中有山謙君子以裒多益寡稱物平施【鄭荀董蜀本裒作捊取也字書引易掊多益寡張揖云掊滅也○稱去聲】

裒取也艮手故云裒震伏巽似益故云益幹不息而日新故多坤靜止而無加故寡乾坤皆物也乾爲施坎爲平裒益者稱物之宜而平其施損髙增卑以趨於平皆謙意也

初六謙謙君子用渉大川吉

凡爻前見坎象或變而前見坎象多象渉川互坎見震木順以行之故也互坎見離亦或象兵戈第相得則象渉險不相得則象兵戈六柔謙徳初卑位謙徳處卑位謙而又謙君子之行故渉險亦可用渉者尙未用也據時位言才耳

象曰謙謙君子卑以自牧也

牧養也初位下故曰卑以自牧說自牧便是未用時

六二鳴謙貞吉

此與小過同有飛鳥遺音象中孚伏小過二曰鶴鳴上曰翰音登天豫同小過故皆曰鳴鳴者陽唱而陰和也鶴鳴小象曰中心願此曰中心得言二與三中心相得故相唱和而鳴也震本善鳴六二之鳴承陽也上六之鳴應陽也郝觧曰二以穀虛鳴上以雷出地而鳴

象曰鳴謙貞吉中心得也

鳴字只作和字說以陰承陽居中而比心亨之爻中心相得之象相得謂陰陽相須相比也

九三勞謙君子有終吉

陰靜陽動勞謂勤敏動象也坎陽在中亦爲勞卦大象坎陽居中故稱勞艮終萬物三處艮終又爲主爻故同卦辭先天始震終艮月象出震終艮東北防朋成終之時雜卦艮止成終義也一陽而給五陰之求故勞有終謂勞謙到底也

象曰勞謙君子萬民服也

陽君陰民五陰萬民象坤順服象知其勞又知其謙故服

六四無不利防謙【防鄭讀爲宣荀爽曰防舉也欲舉三使居五說文裂也從手爲聲焦弱侯曰通作麾詩曰麾之以肱書右秉白旄以麾亦通作防皆謙也】

防謙本六四之謙來氏謂開列退避而去說成九三或且謂上承六五均非爻義蓋爻屬坤體原有順徳又適居坤下順而能卑與初同徳地徳親下所乘又勞謙之君子是其爲則原自不逺因勞謙內而此爻外內蘊借而外發舒故恪遵其美常覺發揮更自不同小象故曰不違則也不違順義也則謂勞謙也因屬外卦故以發揮說在用邊因說用邊故下三爻言吉而此獨言利吉則未用者可逆料利非旣用不知也主爻在三二四一比一乘故其辭特異比三而居下中故言中心相得之和乘三而居外下故言無不利之發揮也

象曰無不利防謙不違則也

卦主一陽羣陰奉之故謂勞謙之一陽爲則不違坤順也

六五不富以其鄰利用侵伐【郭京作徵伐王作寢】無不利陰有形可積累故財利富實皆象之詳見小畜與泰亦詳函書乾日新坤富有不富者坤五上下皆陰本宜言富只緣五陰皆悉從陽而其徳又順乃乘三之四業奉勞謙之三益揮擴之益宣大之五𨿽不與三應而與四同體亦得因四之揮擴者從而揮擴之因四之宣大者從而宣大之四三鄰五四亦鄰因類而及捨己從人則所以不富者由人之故故曰不富以其鄰如雲緣鄰之故而遂失本富之實也鄰字詳小畜與震二至上體師故言侵伐侵伐者六五居尊以眾正之義也互坎變坎變又互離空圍如城邑疊見兵戈弓矢故言侵伐爻與渉川相同初言間爻此言變爻也五柔居尊而順因四以納交於三故有上句之象順以用眾故又有侵伐之象不自用而順以用之故無不利

象曰利用侵伐徵不服也【服音迫詩騷皆與側葉此象與得則葉豫彖觀彖與不忒葉】

陰皆順陽何有不服只就居尊眾順言其可以如此以見無不服耳與三之服字相應惟不服者徵之亦愈見五之順三而不富以鄰之義皆在矣

上六鳴謙利用行師徵邑國【鄭荀馬陸無邑字】

邑國坤土也凡易中或互或變但見坤土多言邑國此爻變上下兩陽如城郭也體師象互震行謙終應三與勞謙相和故曰鳴謙四近三業已揮擴其謙五尙因鄰而及三上處謙終𨿽應而逺間於坤邑之四五兩爻志不遽得欲伸其志非用眾行師歷邑國而徵之不可也總因欲和於三故不憚費此曲折若謂與三相爭是爭也非謙也

象曰鳴謙志未得也可用行師徵邑國也

來氏謂上與二皆鳴謙二中心得上志未得者二貞吉上止利用行師也據此則比親應疎矣何以同爲鳴謙觀上曰志未得下卽曰可用行師則行師云者如雲用眾以求得其志耳因用眾故說徵切不可作相爭說

【坤下震上】

陽潛地中動而出地奮發其聲通暢和樂內順外動其由也

豫【鄭元作逸】利建侯行師【楊易豫從象從牙南方獸名左旁之牙垂地愛緩步而多疑】鄭元曰坤順震動順性而動莫不得其所故謂之逸震爲諸侯長子主器建侯象坤爲眾爲邦國互坎險一陽統眾陰行師象初至五象比故利建侯三至上象師故利行師屯有震無坤止言建侯謙有坤無震止言行師豫有震坤故兼言之

彖曰豫剛應而志行順以動豫豫順以動故天地如之而況建侯行師乎天地以順動故日月不過而四時不忒【京作貸】聖人以順動則刑罰淸而民服豫之時義大矣哉

四爲主爻五陰應之剛志大行震故言行互坎故言志四心腹之爻當心順動故言豫豫順以動則保合之太和發爲中節之和天地生生之理不過如是故曰天地如之天之動而不息自左而旋順也地順承天故同天人而順動則無阻無拂而建侯行師無不利矣建侯以興利行師以除害利興害除民所由逸樂也天地坤伏乾也日月互坎伏離也互艮伏兌坎離震兌故言四時又兌爲刑坎爲法律乾爲淸坤爲民爲順天地以順動一元之太和流行不息也聖人以順動長善之至徳發爲參贊也不過者充其分而無所溢不忒者循其途而無所岐日月周天皆不過寒暑肅溫皆不忒也不言禮樂獨言刑罰刑罰弼教之具懼其傷和故以淸字發順動之妙是刑措非不濫不黷也順動說在豫中便全是成周太和故下云萬民服若刑驅勢禁非順非豫矣然未說動先說順便該有豫道所由能刑淸而民服故下補說時義便是說豫先之豫時義者豫時所具之義謂順動也時由動見義由順出時義大欲人知義蘊之深時用大欲人知所用之殊也

象曰雷出地奮【鄭作需】豫先王以作樂崇徳殷薦之上帝【京殷作隠薦或作作廌】以配祖考【配漢書作享】

雷出地奮和之至也先王作樂旣象其聲又象其義殷盛薦進也互坎爲律陽爲徳五陰崇一陽崇徳象震帝象互艮門闕坎爲隠伏宗廟祖宗之象徳卽文徳武功陽復地下自震始天爲物始萬物本天故有郊祖爲人始人本祖故有廟冬至祀天於圜丘而配以祖季秋祀上帝於明堂而配以考

初六鳴豫凶

爻應大得何以致凶正從相形見出所由曰鳴豫凶也鳴豫者和其豫也蓋四尊初卑四貴初賤才柔而處陽應陽是因四相形不克自主彊欲效顰者也無柰位卑分賤勢不相抗力不相敵所以志窮而凶應震變震決躁善鳴象此與謙上同鳴鳴謙而未得者上也鳴豫而志窮凶者下也

象曰初六鳴豫志窮凶也

應坎故言志艮坎在前有蹇象故凶中孚鶴鳴子和曰中心願謙二鳴謙曰中心得此心相孚者謙上鳴謙曰志未得此鳴豫曰志窮凶此志不相孚者相孚曰心不相孚曰志

六二介於石【古介作砎磨砎也馬融作扴】不終日貞吉

物分兩間者曰介二變剛分坤爲兩也互艮石象介於石言撡守堅確不可移易二變互離日不終日不溺於豫見幾而作不待日終也此卽謙五隔四求合於三不富而以其鄰者在豫則初應三承五乘而此獨隔三無應與無承乘處互艮之下而得中是獨守中持正者故有介石象三居下卦之終此猶在互離之初故言不終日總是眾溺於豫巳獨不爲轉移耳道理全在中字故小象有中正之說因動互離明故孔子有見幾之說系傳上交不謟言三承而此不承下交不凟言初應而此不應則此爻之居中守正可知凡守之定必由於知之明能中則知明守定而正且吉矣

象曰不終日貞吉以中正也

中正止觧貞字而全象皆在其中

六三盱豫【子夏作紆京房作污姚信作旴引詩旴日始旦震爲旭也】悔遲有悔盱張目上視也互伏離目象三與卦主相比幸其權勢足慿視四之豫樂而自縱所欲也盱與介反親疎之別遲與不終日反逺近之別盱卽震矍意坤終而接豫主變巽多白眼故爲驚顧上視之象然震起也又居外無下系之意互坎狐疑變巽不果故有悔象互艮變艮動而止亦悔象遲有悔者豫易溺人坤性遲鈍故欲速攺也爻在小過曰弗過防之從或戕之此曰遲有悔皆欲其不極而知止也此與六二並彖辭及小過之三皆取早豫之義不專取豫樂也因震性動而出外此處內卦之終坤柔而居四後盱豫悔者觀人之先而力不赴故悔遲有悔者坤性遲鈍觀已之後而悔也象曰位不當則三四相接遲速先後可知矣

象曰盱豫有悔位不當也

卦辭建侯行師非有豫樂義也彖之順動𨿽云豫樂然豫備亦在其中若事必臨時手忙腳亂曷能順動動言行順言豫也爻處坤終震動先出於外故觀人觀我皆有悔位不當者初終相接內外先後相形震動艮止相反也需上不當由五之中正形出此由二之中正及四之外動形出也

九四由豫【馬融作猶豫疑也】大有得勿疑朋盍簪【古簪作貸一作�京蜀作撍宗也馬作臧荀作宗虞作戩陸希聲作防李鼎曰舊讀作攢連聚於一也】

四爲豫主羣陰附之卦名爲豫實由四始故曰由豫兼六爻言也陽稱大五陰附陽悉爲陽得故爲大者有得此觧由豫之故爻通小畜以小畜大旣見卦名以大得小止名爲豫全說大得之效故於當爻特抉其由而補成卦之義勿疑者互坎狐疑中爻艮止疑而止故勿疑朋盍簪者盍同合簪有管攝之義幹多稱朋又陰以得陽爲朋今眾陰所朋之陽合眾陰而得之如簪束髮不致散漫此又大有得之象朋陽大之象盍簪有得之象爻乃坤四所變故與坤四旁通坤下陰虛有似於囊四動變陽居囊上口總下三陰有似於結括囊口故曰括囊坤亦象老婦豫四一陽橫於坤上有似束髮之簪故曰盍簪乃坤言結此言簪者坤以柔變剛結則柔而剛者此以剛爻自動簪固剛物也

象曰由豫大有得志大行也

坎言志卽勿疑震言行大行卽朋盍簪也因大有得故志大行一串說下爻本全吉說作戒辭者誤

六五貞疾【句】恆【句】不死

中故言貞四心腹之爻憧憧往來者也今震動於下不獲所安如人有心腹之疾者故言貞疾震伏巽故言恆常也初事暫非恆末將窮非恆恆卽貞也由中見出也旣云貞疾又云恆則不死自在其中不然烏可言恆總是居中之爻無柰動爻搖撼耳見五當豫時以柔居尊沈溺於豫震剛搖於其下眾陰悉爲四有是心腹之疾求靜不能驅除不能者也幸處得其中猶克虛存其位故有恆不死之象

象曰六五貞疾乘剛也恆不死中未亡也

乘剛則爲剛所逼得中則猶有虛位

上六防豫成有渝無咎

陰性幽暗又應先迷之坤又處豫極爲昏防於豫之象成者上極而卦終也然震體善動變剛成離動則變易照以離明前之防防必將昭昭故又爲其事𨿽成然樂極哀生不免悔心之萌而攺革之象能如是則能補過故無咎

象曰防豫在上何可長也

豫極當攺言未可長溺於豫而不返便該成有渝三字在中

周易函書約注卷四

欽定四庫全書

周易函書約注卷五

禮部侍郎胡煦撰

周易上經

【震下兌上】

少女隨長男此動彼恱剛而下柔皆隨義

隨元亨利貞無咎

隨謂隨時四徳所由致隨之道隨人必具四徳始無咎人隨我必具四徳始足致人之隨第元亨利貞各有其時元爲資始時亨爲嘉會時利爲和義時貞爲幹固時隨元而元隨亨而亨始無咎通指立身行己應事接物說正孔子之時中

彖曰隨剛來而下柔動而說隨大亨貞無咎【陸氏郭京謂亨下脫利字】而天下隨時【王肅本作隨之虞本時如字】隨時之義大矣哉【蜀本得時而天下隨之故曰隨時之義王肅本作隨之時義】

乾剛坤柔男剛女柔內爲來外爲往內爲下外爲上震男下而兌女上初陽下而二三兩陰上是爲剛來下柔兌主上柔震主下剛上窮不取取震故剛來下柔動震說兌也人能隨時而動與物無忤方克大亨貞而無咎剛來句隨卦之本體也動說隨之用也天下隨時時中之化也動悅大亨貞無咎言人能隨時便克具有四徳便克有時中之化故曰隨時之義大也豫之時先幾之哲非徒豫樂也隨之時因應之宜非徒人已相隨也故皆曰時義大

象曰澤中有雷隨君子以向晦入晏息

向同向晦昏暮也晏安休息也雷二月出地八月入地隨時潛見故爲隨澤卽地也澤中有雷將潛矣故云向晦晏息互巽入艮爲止入而止息象震在入止下澤中有雷象有晝有夜時也有出有入有作有息隨時也雷在地上則作樂薦帝在地中則閉闗澤中有雷則晏息皆法天以隨時也

初九官有渝【蜀本官作館】貞吉出門交【句】有功

隨與比同比論相比此則初隨二二隨三之類也大象則震前兌後男前女後初陽前而末陰后故爲隨官主也長子主器官象渝震動象謂變隨二也訟四變互震亦曰渝豫外震亦曰渝互艮門象節初戶二門同初言門近也言郊言野逺也乾坤之上同上是也貞吉從正而吉也此五字爲本義出門交有功則象以人事也有功與無咎同故交字宜絕句初變隨二二近初故止曰出門交然交乃門外之事人患孤陋寡儔果出門交而所從又正安得不吉卦以初陽爲主初陽震動曰官有渝便不執所主隨時變易所從得中正之二故爲得貞而吉出門交是不私之義卽官有渝有功比無咎更深卽貞吉此以人事觧上段也然但曰出門非如郊野之逺故知爲隨中正之二

象曰官有渝從正吉也出門交有功不失也

從正吉卽貞吉謂二中正也不失卽有功震象得朋之爻也

六二系小子失丈夫

互巽繩艮手系象三陰稱小子初陽稱丈夫二中正而隨三三陰不正初陽得正故有系小子失丈夫之象不言凶咎者二中正所隨之時不能兼與也兼言系失正發隨字之義凡言系者必在上者也兼言失者以有艮象也震得也艮失也

象曰系小子弗兼與也

弗兼與正隨義也旣有所隨安能復顧其後

六三系丈夫失小子隨有求得利居貞

丈夫謂四小子謂二互巽近利市故隨有求得艮象防朋故失震象得朋故得利居貞爲三陰也陰有形故象以富實此震兌相接之交陰得隨陽與得朋同象故言得

象曰系丈夫志舎下也

系丈夫者隨也舎下謂失小子以舎下明系字而有求之義在其中得失之義亦在其中

九四隨有獲貞凶有孚在道以明何咎

隨有隨人隨己不同諸爻皆以上系言隨人此以有獲言人隨己以三四爲內外相接之爻務言相接之義卦以雷隨澤而得名但云上隨不克及下何云隨乎二三之失爲下言也三陰有形宜稱富實今四得隨己故三言得而此言獲二三有舎有失此獨有獲震性動而上趨澤性流而下潤也貞凶者居多懼之地而隨五挾近君之勢據厚實以自雄故𨿽正亦凶然陽性剛明與五同徳孚以信守以道燭以明有何咎哉有字在字以字皆有功夫變坎孚象震大塗道象變坎伏離明象互艮光輝亦明象上曰凶而下曰何咎言非其罪也

象曰隨有獲其義凶也有孚在道明功也【楊易謂明上脫以字】義凶謂有凶之理此貞非謂中謂隨五也有孚在道明功謂有孚在道皆明之功也孔子歸功於明爲以字也明則知心不可欺而內竭其誠明則知事不可苟而外合於道故無咎

九五孚於嘉吉

孚嘉五隨上也上爲兌主乃嘉遁之爻爻之美者故上有拘系之詞本義謂應二陰陽中正是信於善也觀二五爻辭獨不言隨則言應亦可二三上三陰言系陰附於陽之義四五兩陽言孚陽見信於陰之義也然卦气上升惟上隨者爲隨時孚於上趨之陰所以嘉而獲吉孚於隨我之陰所以貞而亦凶四五變坎故言孚

象曰孚於嘉吉位正中也

四下系而孚𨿽陰陽相須之正義亦凶五上隨而孚得陽徳亨嘉之正理故吉位正中言不下系也謂有上隨之美無下系之累也若論應則以中應中開誠布公故孚於嘉而吉

上六拘系之乃從維之王用亨於西山【本義作亨享同】

系字與二三同維亦系也言固結不可觧也應艮伏艮手爲拘巽爲繩變幹王象指五言兌西象伏艮山象艮非本象故言通於西山上見五維系之極則必歸山故五之王通於西山以求之小象曰上窮也窮則必變而伏者將出故遂言蠱之伏象隨伏蠱蠱不事王侯原有歸山之象

象曰拘系之上窮也

窮則必變故言伏象

【巽下艮上】

蠱物久敝壊而蠱生本義曰壊極而有事論徳上止而不動下巽而無違彼此因循委靡故蠱論象上山下風互兌從木落實取材有事之象故諸爻皆言幹

蠱元亨利渉大川先甲三日後甲三日

蠱敝壊之名壊則不善不通何以謂爲元亨元始也亨通也蓋當敝壊時必須從新整頓然後能得其通也利渉大川卽振作鼓舞不辭艱險是元亨之由先甲二句又從天道循環說必能元亨之理欲人鼓舞奮興以治蠱也元亨本象也利渉句借人事以明更始之故先甲後甲借天道而言好還之理陰陽二者在天道則象明暗在國家則象治亂在人則象君子小人故聖人貴陽而賤陰此卦內巽陰生外艮陰盛陰生則幹消陰盛則乾盡又艮巽兩主爻艮陽窮外而垂盡巽陰入內而方興又上艮下巽中互兌三陰之卦全見盛陽之幹均足相干故聖人懼之因取先甲後甲明陰陽之往復欲人無自諉也陰陽之義配日月懸象著明莫大於日月乃日則常明而月則有盈虧陽饒陰乏故也今月至晦後生明三日震象出庚八日兌象見丁相望則乾象滿甲甲東方乾象至此而盛滿也今言甲不言幹且但言甲之先後謂陰足幹陽深懼夫始甲終甲者也三日卽三爻借嵗令而言爻理也一卦六爻故有先三後三先三者先甲三日之前互兌陰盡而甲成也後三者後甲三日之後下巽陽盡而陰生也先兌陰終後巽陰始總徵於甲方卽先天圖左兌右巽是也孔子所由曰終則有始天行也十七陰生巽象見辛廿三陰盛艮象見丙廿七明盡全晦於乙皆天行也漸亦巽艮合體乃巽陰退而艮陽進又互不見兌故不與蠱同論巽之言庚伏震也故周公爻詞與蠱卦相同易卦之陰陽與天同運日月天地流轉自然之陰陽也欲明周易必須逐卦逐爻仰觀天文俯察地理逺取諸物近取諸身悉無異理然後可耳

彖曰蠱剛上而柔下巽而止蠱蠱元亨而天下治也利渉大川往有事也先甲三日後甲三日終則有始天行也

外主爻艮剛上內主爻巽柔下下曰巽而止則非言卦變非彼此互換也止是聖人教人觀象之法明乾坤二用以審擇主爻耳蓋諸卦皆具乾坤之體其特異之爻則往來動用者故擇爲主爻此卦剛窮極而上止柔卑巽而下入上止則傲然不屑必至於惰下巽則媚恱取容必流於謟故曰巽而止蠱也旣蠱矣何爲元亨何由天下治乎蓋造物之與人事窮則必變亂終治始天道之常惰極復振人爲之節故必須往而有事從頭整頓一畨所由能得其亨而天下治也觀亨上用一元字便知是從新振作矣此與屯難元亨相似故屯有經綸之說此亦有利渉及振育之象利渉大川如雲不可以艱險而遂阻耳下文先甲後甲終則有始特借天行以明之言天而及行便知陰陽疊運無往而不還終而不始之理但須人爲整頓之正以鼓其必往之气仍與利渉同防故元亨以下之辭皆所以明元亨也大川諭蠱也渉大川諭治蠱天行之說爲委靡廢弛者激厲之耳

象曰山下有風蠱君子以振民育徳

振民育徳卽明徳新民與屯之經綸相似由卦象渉川出也蠱之有事原非卦象本有特以事當敗壊必須振作亦如渉川不能無事耳山下有風與振育何渉蓋山象其止而蠱風巽於下象其落實取材而往有事也此蠱字卽事字又山止於上有育徳象風行於下有振民象君子觀此有新民之事則非巽之柔弱有育徳之事則非艮之止息矣一曰振取風木之聲育取山土之養

初六乾父之蠱有子考無咎厲終吉

以巽順之陰承艮止之陽動變乾父故曰乾父乾木身也互震木見巽木故言乾木逢兌金治木成材亦乾象乾父卽渉川有事之說纉緒承先子之事也初陰居陽才柔志剛故能乾父之蠱克蓋前愆考亦可以無咎然其事巳蠱不免危厲如不以易心處之則終得吉矣通卦以上爲父其下皆子也然幹裕不同父母不同者何二剛居柔處內卦之中上應六五故稱幹母四居止初與巽柔相應重陰不振若寛緩不經意者故曰裕余詳函書下卦爲子故處下之陰陽皆曰幹上卦爲父上止而下順也處上之陰乃有幹裕若陽而處上則爲不事王侯巽順而入有動作之象艮上而止有安靜之象故上下取象不同

象曰乾父之蠱意承考也

在下故言承變幹故言考意承者因事以察其心也與系辭衰世之意同是聖人用心如此上爻之志因不事言也

九二幹母之蠱不可貞

二居內卦中位而處柔又上應五柔故曰乾母然艮性止五位柔止則惰柔則暗當家事敗壊時乘以剛陽中直之性直遂幹之則難入而傷恩惟當巽順相承不可堅貞故戒之

象曰幹母之蠱得中道也

得中道謂幹母之蠱得中道是不過不可貞亦卽不過也

九三乾父之蠱小有悔無大咎

三陽居下卦乾父蠱者然過剛不中與艮陰相接柔暗而惰誠難措置故小有悔然巽體得位又是爲父幹蠱故無大咎小承陰也大陽也悔者幹上之位無咎幹三之徳也

象曰乾父之蠱終無咎也

陽徳巽體而上干父事故無咎

六四裕父之蠱往見吝

裕寛緩怠弛意幹之略不加意者往謂往治其蠱與往有事同特往有事是鼓舞奮興往見吝是滯塞不前耳爲陰居陰也互震又易下而上故言往易順而止故言吝吝陰性也

象曰裕父之蠱往未得也

三剛失之過悔者漸趨於吉故終無咎四柔失之不及吝者漸趨於凶故往未得寛緩以作事安兾有得未得卽見吝也

六五乾父之蠱用譽

用譽者資人之力用之也二多譽其徳陽明光輝外著故以爲譽譽詳旅上卦惟二五有應二剛明互兌口承五故也五居乾父正位亦乾父事者以陰柔怠止之性得剛明大中之徳以相資助是能資人之徳乾父蠱者也艮止巽順變止爲順故言用

象曰乾父用譽承以徳也

承以徳謂二以徳承五也

上九不事王侯髙尙其事

上事奉事之事下事乃事體上五兩爻論家事則上爲父五爲母余爲眾子論國事則五君下四爻爲用事之臣上爲不事之臣上言王侯可知上爲艮主全無子道故云然艮止不事象變坤伏乾王侯象巽爲髙艮爲山髙尙象

象曰不事王侯志可則也

有所作爲故言事今無事可言故言志可則謂起頑立懦也

【兌下坤上】

進而淩逼於物爲臨卦配十二月二陽浸長以逼陰故爲臨天下逼近相臨者惟地與水序卦臨者大也卽浸長也臨肖震震爲侯故以有國臨民爲象觀肖艮艮爲廣闕故以享神賔王爲象觀臨遁壯俱論陽爻周易貴陽易爲君子謀也

臨元亨利貞至於八月有凶

凡陽皆由乾元而亨故謂用九爲見羣龍顧一陽之復四徳不全而二陽之臨乃全具者復初一陽方生見亨則不見元無首之防也又亨必由元出正要人逆推到未亨以前克見天心正是說元又勿用之爻勿用則利貞無由可見臨則陽亨而浸長矣欲人知陽所由來故探本而推之於元欲人知陽徳流行不息故又究極將來而推到利貞之後凡欲使人知有作之陽爲可貴耳健行善動有浸長之理內恱外順有必逹之勢則究竟可知故四徳全也下言八月有凶𨿽由恱順推出止是說循環之理見此爲流行之四徳非惇化資始之四徳也八月者臨爲建丑之月由此浸長至於三陽四陽相循疊運及至建酉之月則八越月矣陰生至四卦已爲觀其觀卦所來之陽卽臨卦前往之陽其觀卦今來侵陽之陰卽臨卦前往受侵之陰而相竭相報則各有盛衰消息存焉故從前浸長之陽今消而爲外往之陽從前爲陽所臨之陰今生而爲盛長之陰以盛陰淩衰陽則二陽將不能自存故至於八月有凶報反消息之理勢然也三建𨿽曰不同而建子建丑之月總論夏時則不易也觀豳風可知卦有兌象兌爲秋酉正秋也兌口啣土故曰有凶天地之理止於三極內外之卦止於六爻天地之與卦爻均此陰陽也郝觧曰月主陰日主陽豳風七月五月言陰也一之日二之日言陽也野同錄曰少陰數八月西出臨主兌故曰八月少陽數七日東出復主震故曰七日程迥曰陽極於九少陰生於八陰之義配月陰極於六少陽復於七陽之義配日

彖曰臨剛浸而長說而順剛中而應大亨以正天之道也至於八月有凶消不久也

剛謂二陽兌爲澤澤水自下而上故其勢浸長此以卦象釋卦名也說兌順坤也內說則陽進不迫外順則陰從不逆此以卦徳釋之也剛中謂二應謂五五主猶應則四陰可知剛中則所處者當應則有助此以兩體釋之也彼此和說而應則非恃彊暴之勢矣總言臨有此善也剛浸長而說大亨也剛中應柔中以正也此釋四徳也天道者見天道之化育俱由陽徳發舒而出消不久者言陰陽報反之機也

象曰澤上有地臨君子以教思無窮容保民無疆教勞來匡直也思至誠發於心也無窮教不倦也容包含徧覆保各得其所也澤卑地髙相臨象震爲言兌口講習學聚問辧教思象民坤象容保者坤之含宏無窮者幹陽之進無疆者坤陰之體剛浸長故也無窮與兌澤同其淵深無疆與坤土同其博大是以陽臨陰不可說以上臨下亦如損是損剛益柔不可說損民益君也惟陰樂附陽斯陽得而有之故惟初二兩爻曰鹹上四陰爻則曰甘曰至曰知曰惇矣

初九咸臨貞吉

卦𨿽以陽臨陰各爻皆有臨義初二陽臨陰也上三爻上臨下也咸感也以陽下陰若男下女又皆也同也陰陽相須故彼此相感皆同初二皆陽故稱鹹以陽臨陰故正而吉

象曰咸臨貞吉志行正也

陰陽相須而應故曰正此震爻中互震故言行變則互坎故言志初潛位卑尙未大行故言志行五在外則直言行矣

九二咸臨吉無不利

初以陽居陽剛而不中故但曰貞吉二以陽居陰剛而得中故無不利利者行無阻也四陰惟二所適初間二故不言利

象曰咸臨吉無不利未順命也【本義曰未詳胡安定晁景迂馮厚齋皆曰未字羨未逹爻義也】

未順命兼三五言此卦論爻則五爲卦主論用則三爲兌主二若承之應之斯爲順矣今陽彊陰弱又居初二得浸長之勢故變主二剛乃二剛居中尢得其正不似初剛猶間於二故獨主二剛以三五較之因變用爻爲主之例故曰未順命順謂坤未順命謂互震伏巽止明剛而得中耳師二互震亦言命取伏也上臨下爲順以二陽臨上陰故未順以陽性上行有侵陰之象也若便順命則爲相承而不得爲臨矣

六三甘臨無攸利旣憂之無咎

甘臨者甘心於人也三本爲卦主今二剛浸長得中而位正承之於下三徳旣柔失位無應又系恱體陰以資陽爲美見二之承奉而心恱不能自主遂甘心焉故爲甘臨三之甘與二之未順皆爲主爻言也凡利皆無阻之說甘心爲人所臨則不利可知利本陰象陰變陽是不利也幹三若互震恐懼憂象能憂則攺所以無咎兌口銜坤土爰稼穡稼穡作甘以口而銜稼穡甘象節五變臨亦曰甘節

象曰甘臨位不當也旣憂之咎不長也

陰柔居三失位又逼近浸長之二陽故曰位不當據未變言也旣憂之咎不長惕若而無咎也據已變言也

六四至臨無咎

易兌爲坤居順體之下與能臨之恱體相接則臨之者將至矣故云至臨謂方至於坤也

象曰至臨無咎位當也【或作當位實也】

初陽居陽此陰居陰曰位當者與恱體相接而臨者也是不應不比之詞

六五知臨大君之宜【徐作智臨】吉

論位則上臨下論體則陽臨陰惟知者始能通逹權變故惟居中得正有應之五可言知臨是明目逹聰不自用而任人者臨有逼近義知能應之二必將行其中以應之此人君之大義故曰宜又曰行中五君位陽稱大變坎爲通知象坤五黃中通理亦變坎也一作以陰順陽爲行中然陰無能行之理五亦無下行之理

象曰大君之宜行中之謂也

初震爻故曰行五中二應亦中二互震故亦曰行中謂二之以中道行也在臨卦中凡能行者皆陽耳故甘臨至臨知臨皆宜本二陽說

上六惇臨吉無咎

惇厚也坤土變艮土厚象上與初二𨿽非正應然志在二陽尊而應卑髙而順下惇厚之至吉而無咎者也

象曰惇臨之吉志在內也

內指內卦謂二陽也曰志明非正應也

【坤下巽上】

陰質厚於內陽徳明於外有象以示人而爲人所觀仰也風行地上徧觸萬類周觀之象二陽居尊爲下陰所觀仰觀之義通卦卦名觀大觀中正以觀風行地上觀去聲自上觀示乎下也余平聲自下觀上也臨觀或與或求故兼上下兩義

觀盥而不薦【或作李作王肅作盥而觀薦】有孚顒若

觀者有以中正示人而爲人所仰也四陰觀仰五五以中正示之便是兩義盥將祭而潔齊也薦奉酒食以祭也顒若尊敬貌一曰頭端直貌本義以有孚句指在上者可觀仰說來氏本馬融指人皆信之說【煦】按孚字皆因人而見須兼上下說盥而不薦上之誠信也有孚顒若下之誠信也彖辭中正而示下觀而化便是兩義卦象重艮艮爲宗廟外明內幽者也祀神者必先有誠敬中存卽陰實於內之象而祭祀之誠又惟未灌爲眞故遂言盥而不薦有孚顒若𨿽說觀者然所孚則不薦之誠敬也蓋陰陽相得始可言孚此卦陰內陽外陰下陽上陽上則有下照之徳陰下則有上附之情故言孚逺爲童觀近爲觀國觀以所見爲美也王逵曰天气通於目上動下靜地气通於口上靜下動觀巽風動而坤土靜故曰觀頥艮山靜而震雷動故曰頥

彖曰大觀在上順而巽中正以觀天下觀盥而不薦有孚顒若下觀而化也觀天之神道而四時不忒聖人以神道設教【釋文無以字】而天下服矣

陽大陰小陰下陽上故曰大觀在上順則於理無乖巽則於情無拂五居大觀之位具順巽之徳以所居之中正觀示天下之不中不正然後下觀而化咸信而仰之有孚顒若也盥而不薦神感也有孚顒若神應也寓於目而無待於言非神而若是乎四時不忒天之神於觀示也神道設教聖人之神於觀示也此以上觀下者也天下服則下觀而化矣

象曰風行地上觀先王以省方觀民設教

風行地上有歷覽周徧象君子之徳風故有觀示義省方卽巡狩觀民風卽陳詩納價設教因方卽修其教不易其宜也坤爲方陰爲民巽以申命故省方觀民設教

初六童觀小人無咎君子吝

卦以觀示爲義五爲主也爻以觀瞻爲義皆觀五也艮少男童象初陽亦童象二居陰則象女蠱二以陽居陰亦爲幹母陰小人陽君子本卦陰取小民陽取君子初六失位處下去五最逺不能觀五中正之徳輝猶童子識見不能及逺謂所觀之不廣大也小人則宜故無咎君子則當上觀君子如此故吝吝者陰柔儉嗇之性也卦全肖艮人生於寅艮寅同位故取爲人正爻曰人曰女曰我曰生曰賔曰君子皆人也

象曰初六童觀小人道也

小人之道爲居初處下逺陽無應不能觀國之光也

六二闚觀【古亦作窺】利女貞

闚觀門內竊視也曰利女貞則丈夫非所利矣互艮門象坤爲萬物所出又有闔辟之義亦門象變坎隠伏伏離目目在門內隠伏處闚觀象見所觀之不光明也

象曰闚觀女貞亦可醜也

童觀不廣大闚觀不光明旣云利女又曰可醜爲丈夫言也

六三觀我生進退

我生有指我之所行者有指上爻者有指四者有指爲平生者有指爲人之神明者均非爻防蓋人生於寅此卦肖艮故全象人人必有所由以生故此卦三言生人生於陰陽者也陰陽之運又疊相爲生陰由陽生陽由陰生故兩陽言生而此亦言生也三陰所生巽體兩陽也坤必交乾然後資生故謂陽爲我生陽在巽爲進退不果五爲卦主三進則爲比五之四三退則爲應五之二是位𨿽不應不比而進之退之皆可也故論位則非進非退有定者也論行則可進可退無定者也此爻全說在行上故象曰未失道也果知陰陽疊生則謂五陽爲我生者亦可爲生我者亦可總欲發以陰觀陽以陽觀陰應感相契之義耳童觀太近闚觀在門進退在道觀國之光則入帝閽而近君矣

象曰觀我生進退未失道也

道猶路也在進退上見出卽陰陽相生之正道進則比退則應故曰未失

六四觀國之光利用賔於王

五以中正爲觀六四最近則大君之道徳逹爲邦國之輝光咸得目擊其盛故爲觀光陽徳大明艮有輝光光象坤國象五王象以四承五賔王象離暗而明離家而國故利用仕進以行道而爲王者所賔禮也賔主賔興皆賔也觀卦利近二應中正止曰闚觀不利逺可知

象曰觀國之光尙賓也

尙同上坤國五王艮光尙則離內之外賓則陰陽接也

九五觀我生【句】君子無咎

陽稱君子言當觀我之所生則上之所示者何如下之所化者又何如果無愧君子始可無咎三之我生是我資以生者此之我生是我所生者謂眾陰也蓋立君以飬民故以坤眾爲我所生君子二字便包有中正觀示之義

象曰觀我生觀民也

以上臨下以陽照陰故有觀民之象民坤象觀其下觀而化則上之觀示可知故曰觀民三之進退五之觀民皆以自考也四陰皆民姤四與初逺亦曰逺民

上九觀其生君子無咎

凡陰皆陽所生與五同徳故亦同占五曰我生近也親之也上曰其生逺也疏之也儼若旁觀云耳其字卽我字

象曰觀其生志未平也

變坎水持平故言平平均也未平言與五均有其生不與五同可觀之位故𨿽有志下同於五終不克與五齊量而觀故五據爲我生而上則外之以爲其生但曰志則非有觀示之行可知矣

【震下離上】

噬齧也嗑合也頤中有物間之齧而後合也上下兩陽而中虛頤口象九四一陽間於其中必齧而後合噬嗑象

噬嗑亨利用獄

事不亨通以有間也去其間則亨通矣故噬而後嗑此槪言也用獄則噬嗑之一事互坎法律又爲刑獄獄象互艮手用獄象治獄之道惟威與明又柔而得中乃可貴卦見震威離明下動上明𨿽不當位利用獄也

彖曰頤中有物曰噬嗑噬嗑而亨剛柔分動而明雷電合而章柔得中而上行𨿽不當位利用獄也

頤中有物三陰也陰有形而無成得陽而始有照以陽明之色也故頤不言有物而此卦言有物中陽故也巽彖之有無亦此義物在頤中隔其上下因噬而合乃得其亨爲陽以神用能入陰中而渾合之也陽動陰靜陽無形陰有形故上下陽象頤陰有形象物陽動其中則象齒有謂陽爲物三陰爲齒者非也謂震動爲齒則又止以上陽爲頤而下陽非頤矣亦未明中字之義如以中陽爲阻隔之物則又不知上陰下陰之分始雲間中有陽以動之始云合也並不觧陽徳善動非貴陽之義也如以三陰爲齒是在頤卦止有空齒何得釋爲飬義陰陽各有其徳故詳辧於此震剛離柔分居內外通卦三剛俱爲柔分故曰剛柔分雷動象電明象雷威動於下電明照於上合以成文故曰章雷震電耀威明相濟故利用獄動不如雷烏能斷明不如電烏能察得中謂上謂外卦行謂往也凡卦之气皆自下上行周流不息故言行來氏之綜則倒也而非行也此卦內主初而外主五初勿用之爻外五當權得令故專主五柔而居五故位不當折獄之道威明並用要在得中亦莫妙於分合蓋辭異則難合必取其同者以察其異將必有異中之同辭同則難分必取其異者以察其同將必有同中之異不分不可知不合亦不可知也惟陰象物故二象膚三五象肉皆所噬之物也四剛象齒則象金胏之剛物矣象物故不言利象齒故言利

象曰雷電【蔡邕石經及李鼎祚本皆作電雷程朱從之】噬嗑先王以明罰勅法

雷電不必倒用如雷在地中澤上有地天在山中皆先說下卦也如謂明先勅後然蠱之振育固先巽後艮臨之教思容保固先兌後坤也大約先說之卦必陽卦不然則陽爻所在也臨之陽在澤先說澤是也此卦震主陽而離主陰故先說雷人之目上動以合下人之頥下動以合上此爲噬嗑故先說動卦本文先說雷後說電成卦之序原是如此下文先說明後說勅者因說君子在行事一邊此先知後行之義也罰者一時所用之法法者平日所定之罰辧輕重象離明正國法象雷威總期得中不流於姑息不傷於苛刻也噬嗑丰皆火雷大象皆言獄重明斷也其悔賁無敢折獄旅無畱獄皆反貞卦賁離藏則不明旅內止則無斷也

初九屨校滅趾【陸作止】無咎

校足械屨者以校加足如納屨也互坎爲桎梏校象震爲足趾象變坤不見震足滅趾象無咎因刑而懲創之也不行有三象滅趾自不得行是一象制之以校使不得行是一象由震變坤攺而不行是一象皆無咎之義無咎爲在初也初則未至於再故知能攺上之惡積罪大窮極之爻也子言不行不明者震行而艮止之離明而坎陷之所以異也

象曰屨校滅趾不行也

不行之義爲震言也已詳爻中

六二噬膚滅鼻無咎

耒氏曰膚者肉外皮也凡卦中次序相近者言膚剝之膚艮而易嗑爻變兌口噬象二居中乃治獄之人初在二外爲膚故雜卦曰噬嗑食也爲噬言也互艮爲鼻變則互離不見艮鼻故滅鼻【煦】按此據聼訟者論則滅鼻爲易防象二中正故無咎然謂聼訟而至滅鼻當亦牽彊據所聼者論則滅鼻與滅趾滅耳相同皆獲罪之象乘剛故滅鼻中正故無咎作兩象亦可上下兩爻噬物者也中四爻所噬之物也作所聼者說爲當九四獨剛故以肉之連骨者象之三五附骨故象肉此在肉外故象膚膚字亦出先天八卦詳函書

象曰噬膚滅鼻乘剛也

剛謂初人剛則性直無隠聼防乘剛則據中正之理而防之也易受防乘剛則中正直遂亦易獲罪直遂非惡也故無咎

六三噬臘肉遇毒小吝無咎

臘音昔臘肉與幹肉皆謂火乾之肉離火在前三又變離上火下火安得不幹來氏曰易中言遇者皆雷與火也【煦】按來氏眞好學深思者矣然夬同人亦言遇矣獨置而不論謂非雷火也豈通論乎遇也者先天八卦縫中所成流行之十六卦也以在先天圖本來相比今復得會爲一卦如逺客他鄕忽遇故鄕之戚友故得言遇因在八卦縫中順之逆之得十六卦故予遂命爲縫卦如噬防離震遇也三變離互兌則離震遇兌離遇丰震離遇也四變坤則震坤遇夬兌乾遇也三變兌互巽則兌乾遇乾巽遇睽離兌遇也二變震則震離遇離兌遇四變震互艮坤則坤艮遇震坤遇離兌遇上變震則震離遇同人本非縫卦而中互巽則巽乾遇五變離互兌巽則兌乾遇離兌遇小過本非縫卦二變互乾兌則乾巽遇兌乾遇四化坤則震坤遇坤艮遇互巽化坎則巽坎遇坎艮遇上化離互兌則震離遇離兌遇困本非縫卦孔子曰井通而困相遇也蓋下坎水上互巽則巽坎遇上兌金中互離則離兌遇此言遇之槪也邵子乾遇巽孔子姤遇皆謂縫卦非直雷火兩卦得言遇也毒厚也師古曰久也臘肉之陳久味厚者也言噬幹肉而遇陳久厚味之肉也互坎曰毒故師亦言毒三陰柔不中正居剛比剛應剛是治獄而遇多年陳久深厚之事難於防理故小吝然於義固無咎也舊說謂治人而人不服如作所聼者論則遇毒當與滅趾同類亦是兩象

象曰遇毒位不當也

位不當居剛承剛應剛又雷火相接也作聼訟說則遇毒爲噬者言難噬也作所聼者說噬則難於陳詞遇毒則獲罪也

九四噬幹胏【子夏傳作脯荀董同】得金矢利艱貞吉

胏幹肉之有骨者離爲乾卦六五亦同此象三四居卦中乃獄情之難服者故皆象以堅物此正頤中之剛象齒之爻也幹爲金金象互坎中陽直矢象若六五變幹有金象無矢象故止曰得黃金得金矢本爻之剛直得黃金以柔變剛也四剛居柔故以艱貞之利歸之而謂爲吉五柔變剛故以貞厲歸之而止稱無咎兩得字皆由坤卦得朋而出四陽而上下皆坤五柔而變純乾故也利艱貞與貞厲方始有戒之之意艱謂坎防貞謂以陽居陰不正也艱以心言正以事言陸績曰失位用剛物亦不服然噬胏𨿽復艱難終得伸其剛直此以艱字承噬胏而以貞字承得金其觧最確特少利字耳據聼訟論則治獄而遇剛直之人利於艱而正始吉據所聼者論則是以陽居陰位不中正又屬坎爻外若明順而心實陰險剛直不回者也要必利於艱貞乃始吉耳得金矢得黃金皆當與遇毒滅趾同看若專說聽訟當如金剛矢直則下文利艱貞豈不重說戒辭且四本剛直又何待重說乎

象曰利艱貞吉【石經作大吉】未光也

離本光明互艮亦光互坎掩離變坤迷皆未光處非位也

六五噬幹肉得黃金貞厲無咎

黃中也金剛也坤五黃象變幹金象噬幹肉亦非易特易於幹姊得黃金猶云治不服而能用中用剛以勝之也方有得字義此貞字與四不同四貞字說在艱下欲其艱而貞始利也五位居中貞其自有故言厲始無咎謂其居剛乘剛變剛也若以所聽者論則亦果於用剛者故惟貞厲始無咎也

象曰貞厲無咎得當也

以陰處陽乘剛變剛凡事或有不當故必如此乃得當也

上九何校滅耳【何古作荷】凶

何負也謂在頸也互坎爲桎梏初曰屨足爻也上曰負角爻也坎爲耳痛滅耳象離爲戈兵中爻艮手手持戈兵加耳亦滅耳象上處卦終是惡極罪大忙然不悛者故凶易荃曰六爻皆治獄者若謂初上受刑則以滅趾爲無咎不通矣

象曰何校滅耳聰不明也【楊易以聰卽古聽字】

聰聽也上九未變離上坎下故聽之明變則有坎無離故聽之不明坎爲耳故言聽困坎有言不信夬四變坎聞言不信皆同聽之不明故凶此爲好察而自用者戒

【離下艮上】

賁飾也山者百物艸木所聚下有火則其艸木皆被光彩也又內離外艮有文明而各得其分之象故爲賁

賁亨小利有攸往【郭京作不利今本誤作小】

乾坤相交陰間陽陽包陰故亨又艮山地文在上離日天文在下二文相飾以成賁猶人君以剛柔仁義之道飾成其徳也剛柔雜仁義合然後嘉會禮通故亨卦互震坎艮止於上坎險於下𨿽欲震動不利大行小有所之則可矣

彖曰賁亨柔來而文剛故亨分剛上而文柔故小利有攸往【王加剛柔交錯四字易舉正同】天文也文明以止人文也觀乎天文以察時變觀乎人文以化成天下【易舉正剛柔交錯天文也文明以止人文也注云剛柔交錯而成文焉天之文也今本脫剛柔交錯一句】

柔來文剛謂離二之柔自外來分幹體爲二也剛上之剛謂上九文柔之柔謂四五分剛上而文柔謂艮上一陽自幹用分出飾坤迷之體使光明也此謂下主柔上主剛耳凡卦皆以乾坤爲體及二用往來上下始論動用之剛柔故言分也內而離明燭物動往不臧故亨外而艮止則內能知外不能行故止小利有攸往互震往象動而陷陷而止烏能大遂下離互震坎離日坎月震動於上錯行代明故曰天文此上宜添剛柔交錯四字蓋日月運轉卽天行之不息也文明謂離止謂艮在人者燦然有禮以相接截然有分以相守故曰人文互震春伏兌秋坎冬離夏時之變也故觀天文以察時變化者變而爲新成者久而成俗重明麗止故化成離火故化艮止故成

象曰山下有火賁君子以明庶政無敢折獄

火欝於山下明於內而不克外煥故爲賁賁非文也卽閉塞之意是能知不能行小利有攸往之義也凡文皆炳然外煥者今內之明止於照山而外艮又止之使不克外煥故外三爻因火而見者一曰賁如皤如白馬翰如皤亦白也一曰束帛戔戔吝一曰白賁皆非光彩外煥五色陸離也下照以火白焉而已孔子得賁愀然有憂色誠懼文欝於內而莫克大通也明庶政卽小利有攸往內明之用也折獄斬然獨防非大明不可無敢者艮止也仍是小利之防

初九賁其趾【古一作止】舎車而徒【鄭張本作舎輿】

初足爻互震坎震趾坎車變艮止而又止舎象賁飾也因文欝於內故須飾也初在下故曰賁趾初比二應四比二則從乎坎車應四則從乎震足是舎比從應之象乘車者車在下今在上不可乘故賁趾而舎車

象曰舎車而徒義弗乘也

車在上初在下本無可乘故歸之於義

六二賁其須

侯果曰三至上象頤二在頤下須象二與三皆無應若能承三與之同徳必可相與而興起也耒氏本之謂二變互兌口口旁之文惟須故象須【煦】按須待也又相得之謂離爲附麗也火用薪傳中薪而火始四逹因火之麗於薪遂覺薪之防於火此火薪之相須也同二言宗與此同義離以一陰防於兩剛非相得而成文乎陽性上升三互震動今旣與陽相須故遂得與陽俱興主陰資陽之義也

象曰賁其須與上興也

與從興起也震動故興若以爲艮則止而不能興矣

九三賁如濡如永貞吉

離文外煥故賁坎水滋潤故濡離之外陽居二陰之間左右先後比己皆陰蓋得其賁而潤澤者也附己之二在下而須之固遏己之艮在上而止之堅又當坎防之爻故欲長貞其位而不及行象得位故吉也

象曰永貞之吉終莫之陵也

陵卽邱陵之陵艮象也之往也三應艮止不往而之於邱陵得位故可長貞陵又侮也旣不妄行孰得而侮之

六四賁如皤如【鄭陸作蟠荀作波董音槃】白馬翰如【翰一作寒】匪寇婚媾皤白也又年老白首之稱四變互巽白象賁而又皤是賁而白質多者賁以文飾爲義今白質多是抱文徳而終老不試者白馬翰如則棲棲皇皇之心也互震爲足爲的顙白足顙白巓皆白文也翰如如飛翰之疾也互坎爲亟心之馬爲寇盜爲狐疑婚媾謂初寇盜謂坎言非寇盜則婚媾可成皆不試用之象凡婚媾皆先天相對相配者也四變則先天艮兌相配後天震兌相配詳見震卦此與屯二同其馬皆指震屯二應五此應初皆婚媾也屯二爲震之初陽所乾無坎象故止言不字此亦爲互震之初陽所幹而三又互坎故遂言寇此皆逼於位也故小象曰當位疑也

象曰六四當位疑也匪寇婚媾終無尢也

以陰居陰而應陽故當位逼於震坎之陽亦位也坎盜震動故疑居陰守正故終無過尢

六五賁於丘園【陸徳明引黃頴作世於邱園】束帛戔戔【子夏作殘殘】吝終吉

艮爲山山下爲陵半山爲邱五半山故稱邱頤二應五故曰邱頤渙互艮故曰有邱艮震兩陽含二陰園象艮果蓏震林木亦園象震木山邱則園之飾也賁卦六爻皆文而不甚大文之象虞翻曰六五失正動而成巽巽爲帛爲繩故束帛以艮手防巽故戔戔失位無應故吝變而得正故終吉荀爽曰艮山震林失其正位在山林之間賁飾邱林爲園圃隠士象五王位履中蹈和尊道之君也故曰賁於邱園束帛戔戔君臣失正故吝能以中和飾上成功故終吉而有喜此以賁邱園指隠士束帛指君吝兼君臣終吉又指臣亦是一爻兩象與噬嗑兩象同本義謂惇本尙實得賁之道故象賁於邱園陰性吝嗇故象戔戔淺小也人而如此𨿽可羞吝然禮奢寜儉故得終吉此以柔中立象爲市朝繁華邱園朴素亦不賁之賁耒氏以隠士指上九引蠱隨爲說則邱而不園矣郝解曰賁五象邱園謙五象侵伐未嘗定以五爲君也泰二象君謙三爲主未嘗定以君居五也【煦】按凡卦先論主爻然後兼及餘爻凡爻先論本位然後兼及應比此之邱園震艮中虛也爻變互離有光彩故言賁飾於邱園謂隠士也一束之帛而戔戔陰爻吝嗇象終吉者隠士遂其志而有喜人君用得其地而有喜也坤陰兩拆束象戔同殘傷也艮伏兌爲毀折戔戔象

象曰六五之吉有喜也

伏兌恱故有喜凡言喜慶皆陽爻此爻猶在賁中說不得賁道將終變離光明說不得文反於質戔戔只文之儉嗇者耳

上九白賁無咎

賁文也白質也上居賁極物極則反有色復於無色故有白賁之象文勝而反於質無咎之道

象曰白賁無咎上得志也

上居賁極處無位之地可以得行其志正如山林隠逸理亂不聞而守貞抱素惟志所欲來氏指爲受聘之賢非也賁之爲賁由艮起也上三爻惟四有應故𨿽婚媾而仍有皤白之象五則有戔戔之吝上則直以爲白賁皆不文之文

周易函書約注卷五﹤經部﹐易類﹐周易函書約存__周易函書約注﹥

欽定四庫全書

周易函書約注卷六

禮部侍郎胡煦撰

周易上經

【坤下艮上】

剝落也九月萬物剝落時也一陽覆五陰陰盛陽孤勢將剝落而盡郝解曰剝者殺牲解體之名故爻象爲牀牀几案也因有膚魚果核陳設之象

剝不利有攸往

陰盛陽衰小人壯而君子伏又內坤外艮有順時而止義故不可有所往易言不利往皆東北艮象萬物成終之地正防朋時故蹇有艮象曰不利東北其曰利西南與艮反也解有震無艮則止言利西南西南得朋故利今剝有艮故不利往若復初見震則朋來矣易中陰陽來往止是一義

彖曰剝剝也【郭京作剝剝落也】柔變剛也不利有攸往小人長也順而止之觀象也君子尙消息盈虛天行也

此卦諸解俱以五陰剝陽爲說皆未眀剝義也不知剝字止說在上一陽耳若謂以陰剝陽五陰之力何怯於垂盡之一陽今固堂堂正位於上果何爻之剝乎剝之最近莫如五猶曰貫魚以宮人寵近猶如此疎逺可知當知剝之爲義從陰陽之隠顯而見也陰陽之理流行於天地之間往復不窮此盛則彼衰此顯則彼隠故前曰陰變陽而後曰消息盈虛天行也陰變陽者陰陽原有疊見之理今五陰旣盛則是初之陰變去初陽而爲姤二之陰變去二陽而爲遁以次漸長變去五陽僅存一陽孤立於上防防垂盡有似果熟枝頭將次剝落故以剝落象之從陽之自剝爲言見非無爲之陰所能因遡其前而以爲陰變陽不以爲陰剝陽也小人浸長其勢方張自不宜往內順外止順時而止而謂爲觀象卽觀此小人浸長之象所以不利有攸往消者方虧虛則消之盡息者方生盈則息之盛四字𨿽兼陰陽往復說卻全爲陽謀復陽息姤陽消乾陽盛坤陽虛是也此正陽消將虛之候故遂說天行因此卦自幹變來故也觀象云者卦自觀來有觀之象又物當九月陽徳收功落實取材必有可觀又當知觀象之後說出天行眀指得朋防朋陰陽往復而言周易之理無非發眀陰陽消息防盛盈虛天行垂象在人觀之而已蠱之終始亦曰天行巽之初終恆之終始莫非往復之防而初終尢不可不察凢皆觀象之說也宜曰順止顯於外曰觀象順動涵於中曰見心【煦】按以順動說見心最合易理卽率性之謂道也

象曰山附於地剝上以厚下安宅

春夏百昌蕃茂見物不見山九月萬物剝落止見山附於地故云剝髙附於卑貴附於賤下不厚則不安故厚其下始安其宅也然指在下說亦可厚下坤也艮爲門闕覆於上有似於宅此卦主陽在上而不得位故稱上若泰五稱後者然

初六剝牀以足蔑貞凶【荀爽蔑作滅無凶字】

剝由幹來今以陰爻逐位變之初之陰變去初陽者也其象剝牀者震巽爲木主皆在下木而在下故象牀初足爻故象牀足二在初上則以辧象牀靣矣坤以載物牀以安人其義同也一陽覆五陰有宅象廬象牀象蔑滅也陽而居初本爲正位今爲陰所變而蔑之故以爲滅貞陰而滅陽不得所資故凶

象曰剝牀以足以滅下也

滅下卽蔑貞指幹之初陽也

六二剝牀以辧【古作分】蔑貞凶

二之陰變去幹二者也幹二中正故亦曰蔑貞孔仲逹曰辧謂牀之下足之上分辧處也鄭元曰足上稱辧辧分也謂可屈伸處也崔憬曰在第足之間是牀梐也程子曰牀之幹【煦】按足在牀下辧牀之面也卽平也尙書平章平秩史記作便索隱曰今文尙書作辧可知平辧通聲古原通用

象曰剝牀以辧未有與也

陰陽比應通稱爲與與則其情相親故三以應上而無咎二之旡與則直肆其凶暴故蔑貞凶也

六三剝之無咎【陸無之字】

三陰乃變三陽者故亦言剝然初二凶四近災而此獨無咎三有應與得陽援故也故小象曰失上下也

象曰剝之無咎失上下也

失上下謂不與初二四相同卽得陽有應之說陰以得陽爲資初二四比陰應陰若小人之朋黨旣固剝陽而據其位全無陽助故凶而近災今應爻得陽故以爲失上下之陰

六四剝牀以膚【京房木作簠謂祭器】凶

此爻變去幹四初足二辧三牀之上四居上體乃牀上人之膚王肅曰坤象牀艮象人剝牀而及人膚爲害滋深故凶

象曰剝牀以膚切近災也

言禍及其身而不可免坤爲災與下卦接也膚字詳噬嗑

六五貫魚以宮人寵無不利

以陰變去陽爻將必有報反之虞惟有應有比得陽之助者不然故一無咎一無不利且此爻又有承陽之義變巽象魚詳見中孚巽防艮手故貫魚魚之聨貫相次以序五陰分列象之五君位陰故象後上承孤陽故象君以後以之也艮爲宮室魚陰物宮人眾妾乃陰之美而承順於陽者防兌少女變巽長女下坤互坤皆老婦宮人像寵者陰陽相得之義順而止之正在此爻以順而止則必無違忤故無不利利陰象得陽始有之故觀四近陽亦言利

象曰以宮人寵終無尢也

以陰變陽宜乎有尢今順而止以陰承陽得陽之助故無尢

上九碩果不食君子得輿【京作徳董作徳車】小人剝廬

幹陽悉爲陰變此爻獨存於上故有碩果不食象不食卽謂不變不剝也艮爲果蓏碩大也陽稱大又爲圜大而圓果象防兌爲口夲能食兌防不食象幹爲君子上陽是也下坤上變亦坤坤爲民爲小人又爲大輿坤爲輿皆載物者也據君子而論則下承以坤輿故曰君子得輿是據陽之視陰而爲象也又曰小人剝廬者艮陽上覆下陰旁列有似於廬廬爲人所覆庇坤陰之賴以覆者獨此一陽今上變爲坤減卻艮象不成爲廬則下坤何所覆乎是據陰之視陽而爲象也上句就未變說下句就已變說故不同碩果卽上九二字爻之主象也爲陽言也下二句卽在碩果二字中

象曰君子得輿民所載也小人剝廬終不可用也民與輿皆謂坤指下卦也廬謂艮陽也得輿則承之者順故爲民所載剝廬則失所覆故終不可用

【震下坤上】

周易貴陽復陽之復也古文從�天與日月同度也變楷而失其義矣自五月陰生其陽就消直至十月六陰盛而幹陽盡矣然乾道健行不息窮上返下故十一月一陽來復於內故名復剝復皆不離坤者以先天圖幹陽終始於坤也剝防朋復得朋故卦辭曰曰朋來無咎

復亨出入無疾朋來無咎【京房作崩來】反復其道【古一作反覆】七日來復利有攸往

復亨陽之通也陰靜陽動陰無爲陽有爲以靜正閉塞之陰而陽復其下其勢難遏故曰亨內動外順亨義也復也者未甞竟絕之稱言往來也故曰出入無疾復亨已了卦義其下皆在復亨字中出入指陽言其長而盈盈而消皆已過者也入謂陽復指見在也無疾循序有漸也又陽生陰殺疾謂坤也陽來則陰去故無疾美在其中而暢於四肢是其義也無疾卽亨字朋來卽得朋震象西南得朋據坤之視陽而言自內出外爲往自外入內爲來謂坤體而乾來者此言交也謂夲無而今有若自內生出者然此言生也彖辭見天地之心是也皆來字義也無咎亦亨也生生之機從陽復而始有何咎反復卽出入也言陽之循環而未甞絕也道猶徑路大化之舒斂外出而復歸於中天地之心卽徑路也又陽徳健運旣出而返遷轉不息道如是也七日來復者陽之出自姤至坤凢六日至復則七日矣陽徳故言日蠱言陰終陰始則象月矣臨言八月亦謂所歷之陰也七少陽數八少陰數也此上皆復亨之理利有攸往始言人事皆謂亨也

彖曰復亨剛反動而以順行是以出入無疾朋來無咎反復其道七日來復天行也利有攸往剛長也復其見天地之心乎

剛反言成卦之體剛長言復卦之用自五月陰生成姤初位亦已無陽直至子月陽剛復來其下故云剛反若從震陽更歷臨兌而至乾便爲剛長自下而上爲往故曰利有攸往反遡於復前長推於復後也動震順坤行亦震也動而以順行發無疾無咎之防眀剛反之亨反而復者陽也故云朋來陰陽相得故動而順此上釋動順之理以見剛反之亨天行釋反復二句又以循環不息釋必反之故天地之心卽未發之大中若由此而發則漸逺矣惟一陽初生於太極始克見之故云然也邵子目爲天根第心言肆應不窮根言生生不息耳天根之說獨不及地以陽復地中貴陽故獨言陽也又因先天圖像天之純乾由此而生故以爲天之根此兼地言之雷復地中也動震性雷震聲見陽之眀也

象曰雷在地中復先王以至日閉關商旅不行後不省方

雷在地中一陽初復萬物含生未發當上下安靜以飬防陽卽潛龍勿用也閉關卽安靜意不行句下安靜也不省句上安靜也震大塗坤爲眾民眾行於大塗商旅象初爲來處陰爻兩列有陽橫亙於大塗之來處閉關象闔戶爲坤亦閉關象陽君不居五居初潛龍爻也巽後伏初故曰後今隠而伏故不省方上曰先王下曰後者凡陽皆幹之用九震爲初用故遡成震之始稱幹爲先王見震初之防也稱後謂震由伏巽來也不知陽用於幹見夲於伏均非爻防虞翻多論防象非無據也或曰至日謂巡狩而反今考史書先王至日亦曽有不行不省之事乎故知此皆聖人身心中事於此特露一班故彖詞言見天地之心而此云不行不省學者當細心討論

初九不逺復無只悔【祗音支適也王肅作禔云安也九家易作多音支又作防與多同】元吉

祗至也抵也一陽初生爲復主居事初其失不逺故有不逺於善無至於悔象元吉之道也元始也此爲見心之初爻故云始吉元字諸卦不輕言非其始之者也作大善解亦可在卦言亨是正復之時在當爻言元遡見心之事也不逺據中言也由此外出則漸推漸逺故因不逺而遡其元也此聖人傳心傳道之爻故小象以爲修身而系辭又復提之蓋生人之性夲有未發之中立天下之大夲無虧損無去來凡有差別皆動後之事愈動愈逺愈逺愈紛終至差別不可究極所由曰習相逺也震本動爻動又在初因其出於天心故稱不逺若人之方離而卽回轉者然聖人與天爲一有何逺近學者不然故孔子曰回也三月不違又曰其庶乎皆不逺之義日月至焉則屢動屢違逺可知矣其以仁敎顏子亦曰復禮大抵人非聖賢悉具食色嗜欲之性逐漸支離逺去皆未能向立命之初畱心打點使於方動欲動時一觸便轉防於不逺之復亦有何難蓋勢已極盛皆難猝然消滅惟初起未盛一排撥之便已復舊若逺而始悔無能爲矣

象曰不逺之復以修身也

性爲身主情動則逺斂情歸性大夲立而逹道行故曰修身

六二休復吉

休息也居中而不前不後故稱休是休息以待復者又因初動於下此適居中故相形而見爲休初爲不逺二較初已逺矣然天運無往而不復之理二𨿽逺初才位皆柔而所處中正故於此休以俟之𨿽逺而亦復也譬若両人同行一出門卽返是不逺復也一已出門待後者不至而亦返也初陽有升性初旣不逺而卽復二乘初之動因其復而始復如有待者然耳故曰以下仁也是仍未大逺也特比初稍後耳休否亦取中立之義

象曰休復之吉以下仁也

仁爲長善謂初之見心元吉者也二爻中居夲有靜象因不逺復之仁人動於下而上撼之因亦翻然而復如有待而復者然也故云以下仁也下以位言非親下之說不逺者最速者也休復者稍緩者也

六三頻復【古作嚬復鄭元作卑當是顰蹙之顰】厲無咎

頻數也三處兩卦間以陰居陽不中不正又處動極上接靜坤載動載靜復而又復頻復象與頻巽同頻復則頻失矣厲危也頻失故危頻復則能攺過故無咎幹惕之位故厲

象曰頻復之厲義無咎也

𨿽頻而能攺過揆之於義故無咎

六四中行獨復

初居內卦出於天心故曰中四變震故言行獨應初故言獨初之復在心故曰悔四之復在事故曰行此內外之分也又四居三極中位在五陰中皆中也初不逺顏子也休則稍逺而有待曽子也頻復日月至焉者防夏也四則行之旣逺毅然獨復孔子之門人皆是也故象曰以從道也道則在外而見諸行者也

象曰中行獨復以從道也

初曰修身二曰仁四曰道仁與道皆修身之事特仁在心而道在事耳比者內而近故曰下仁應者外而逺故曰從道

六五惇復無悔

外坤又互坤坤厚載物故曰惇復執徳堅信道篤不辭難不以久暫而加厭故曰無悔全在行事上說無祗悔者未到悔時無悔者不以繁難而加厭耳中徳居尊故有此象

象曰惇復無悔中以自考也

考證也不逺之天心是自然之中徳五處外中是亦有中徳者特其中在外較諸不逺之天心只是能以中徳自相考鑑耳初爲復主下仁而成休比也從道而成獨應也皆資初也五以中徳自考無資於初故曰自

上六迷復凶有災【鄭災作載】用行師終有大敗以其國君凶至於十年不克徵

迷復迷而不知復也坤夲先迷今居上極則迷甚矣災眚卽凶也凶猶有遭際災眚則自身之凶也用師以下災眚之甚凶之大者也以及也師敗及其君有傾危之憂也坤爲眾變艮大象離爲戈兵眾動兵戈又龍戰之爻行師象變艮無坤失眾象坤爲國防乾君坤陰滅之國君凶象十土之成數不克徵不能雪恥也初不逺上十年言逺也陽剛善動而復故止於七日坤陰性靜而止故十年不克徵也以臨八月較之則夲卦五爻變卦五爻言至剝也

象曰迷復之凶反君道也

反亦復也復所當復則曰復復非所復則曰反復至上極不成爲復故言反坤之反爲幹君又當龍戰之爻故曰反君道將使坤變爲乾指夬言也至夬之無號則以其國及十年不克皆在中矣初不逺是念之方萌最速者也休復稍逺然猶近初故仁字亦說心內頻復亦在心上打點皆內卦也四外則曰行惇則行之厚者也上用師則大有所爲全不自反貿然以行者也

【震下乾上】

元子曰剝復艮震交地無妄大畜交天復賢學無妄聖學易遡曰無妄誠也大畜誠而眀也性以動顯學以止畜史記作無所期望蓋主震木而遇幹金天命不祐不吉之占也

無妄【史記作無望康成子雍皆云妄猶望】元亨利貞其匪正有不利有攸往

無妄至誠也動而健行惟動以天始能有此四徳匪正妄動者也有則無四徳程子曰動以天爲無妄動以人欲則妄周易立教性與天道俱在其中僅作占卜論非矣震木乾金妄動而上行必受其尅故不利有攸往凢言利者皆得朋之震言不利者皆防朋之艮此卦有震而互艮故前曰利貞而後曰不利

彖曰無妄剛自外來而爲主於內動而健【舉正作愈健】剛中而應大亨以正天之命也其匪正有不利有攸往無妄之往何之矣天命不祐【釋文作佑馬作右】行矣哉

剛謂震陽來謂居初自外來者二三兩陰夲坤之靜體居內幹用其九一交於初則爲自外來矣外來者對居內之靜坤言也卦以震剛爲主聖人教人觀象以擇主爻故有爲主於內之說凢一卦三畫其兩畫相同者皆靜體也其往來上下之爻稱爲主爻動用故也諸彖之往來上下皆言動用之主爻不可不察詳具首卷先曰動後曰健從主爻說起故先內後外動謂震健謂乾便是主內之辭剛中而應又若主外者凢純乾純坤之在外卦𨿽內有動用之爻亦多主五君主之位也詳見函書應也者謂健動之震往而應也剛中而應則中無阻撓故能大亨以正而有幹之四徳天之命指應五者而言然不歸諸剛中之五而歸之於天謂全乾也乾爲天互巽爲命上見純乾又系初動而應天故言天命此上釋元亨利貞之故匪正有又是不利攸往之故卦由巽變至乾四而盡滅巽木爲主之震又動遇幹金往則不利自然之理此卦之成性者內震也夲出各正之天命至誠無妄故以四徳歸之至發而爲情則千差百錯已非無妄之眞故有匪正不利之說此卦止二五有應而爲主之初與所應之四均非正故也人生所行千差百錯俱由情發已非保合之眞故曰無妄之往何之矣蓋往則非其中存者也來震往乾故曰天命不祐復曰行矣哉歸咎於往也威行之卦故占者不吉

象曰天下雷行物與無妄先王以茂對時育萬物萬物之生在天之下故曰天下又皆天命所賦故曰天下雷行行震徳雷震聲雷行者動機之徧著也天徳夲至誠無妄其賦物亦然故曰物與無妄震陽得諸最初故稱先王先王謂幹與復豫噬嗑同義遡陽之所自來也茂盛也謂所育極盛也天隨時而生物先王亦對時而育物也育者教養是也

初九無妄往吉

初無系應震動之性上往陰必不拒又況動之以天故往吉

象曰無妄之往得志也

陰不我拒往則成坎故曰得志得震象志坎象

六二不耕獲【陸云或依注作不耕而獲下亦然】不葘畬【禮記此下有凶字】則利有攸往

二在地上爲田震位東春耕時也震爲木二三陰土以木臨土上入下動有益之耒耨耕象震反生爲禾稼互艮手獲象有益耕象而無坤田故不耕不葘肖離火焚牛耕故爲葘畬葘一嵗田畬三嵗田古之言富者皆取必於農田孔子之言富非如後世以金寶異物之積爲富也農田之利必耕而始有獲必葘而始有畬不耕則不獲不葘則不畬自然之勢也然蓄積旣厚則系累必深故農田之子無逺志今旣無系累則必利有攸往上下象原是一義故用則字一轉陰爻原無動象因震中初陽撼之於下故爲防其所有趨前而進之象若將上下分爲二義並說作戒辭皆非夲義作無所爲於前無所冀於後來氏謂不方耕而卽望其獲不方葘而卽望其畬均非爻防

象曰不耕獲未富也【舉正作求富也楊易以爲未然】

易中言富皆陰爻陰有形可積累坤之言積是也如小畜泰謙無妄家人皆言富惟家人四陰得位夲可言富乃乘承皆陽而所應又陽又無動爻撼之故得自有其富而曰富家大吉其餘皆言不富者非在震中則必互震震之二陰合體爲震皆因初陽動於下以撼之己之所有無能自固故震卦有於鄰之說而泰四謙五畜五皆曰以其鄰也泰四夲可言富因系陰陽相接之際陽性上行四爻有比有應而互見震象有動而撼之者則不能有其所有而變易其性故曰不富以其鄰爲比故也謙五陰爻夲可言富乃謙之諸陰皆欲附陽四先得而據之又以防謙大辟其路坤五以順徳附四而互震因四而納交於陽而震陽撼之於下故曰不富以其鄰也亦比故也畜五非陰爻則夲爻不可言富然畜卦諸陽皆欲附陰五獨據而有之又無撼動之者則四之有皆五之有故曰富以其鄰亦比故也然小畜之陽皆欲附陰而五上與四同成巽體故小象曰不獨富則並上陽亦得而有其陰矣無妄二陰夲可言富乃比陽應陽震爻動撼於下不克自有其有故曰未富仍與謙泰同義皆因陽而震動者也未富二字不耕二句在中利有攸往亦在其中

六三無妄之災或繋之牛行人之得邑人之災

變離爲牛坤陰亦爲牛互巽爲桑爲防艮爲鼻防在牛鼻止桑下系牛象震行象三人位在大塗行人像坤爲邑邑人像震得朋故言得處動極互艮防朋又防坎盜故言失邑人指六三也無妄之災四字爲此爻主象此妄字作望字觧災卽無所望之禍也蓋系牛於桑爲行人得去邑人乃受其災禍行人之得與未富同義蓋謂震撼於下而防其自有者耳災卽不利之說旣防而不可復得復何望乎爻處動極又與外幹相接當變革之際金來害木故有此象

象曰行人得牛邑人災也

解見爻中

九四可貞無咎

天徳夲自無妄而此居幹初則無妄可知故可居貞而無咎二之言利𨿽不能自持而有比有應故言利此則無應可自主而無咎者二不言無妄失其自有者別無可望故惟行之利此則純眞自主而無望者故皆不言無妄

象曰可貞無咎固有之也

下三爻或象往或防其所持皆動也此在幹初故云固有

九五無妄之疾勿藥有喜

變互坎爲心病疾象巽艸震木艮石藥象覆兌悅象剛中有應之爻故云有喜其曰無妄之疾蓋以妄爲疾也若有妄疾非藥何治居天徳之中純動以天而不雜以人是無此妄疾故不煩用藥有應故有喜也若更用藥反雜以妄故曰不可試妄之爲言皆發而後見天徳居中故有無妄勿藥之象試字在用邊說與赤子愛敬相同正聖人傳心之法

象曰無妄之藥不可試也

凢妄皆自外得故克己之敎說在視聴言動邊卽此試字

上九無妄行有無攸利

應震行象九非妄也時位窮極不可行耳崔憬曰居無妄之終有妄者也妄而應之上下非正窮而反妄故爲災

象曰無妄之行窮之災也

此爻妄字又作望字解居外而處窮極𨿽行亦何望乎與亢龍同故小象亦同初爲卦主以陽居陽得正者也故吉二以柔居中有應有比得正者也故利五以陽居中而有應天徳純全得正者也故有喜四居幹初是未雕未鑿者故可貞無咎三以陰處陽居動極防朋之位故爲邑人之災上處卦終以陽居陰故直言匪正有卽指此爻

【乾下艮上】

大陽也乾下艮上所畜力大非如巽陰之小止眾陽之多也有畜止畜養畜聚三義畜聚蘊蓄也卽在養字義中取止義則謂陰止陽故曰小取養義則謂陽養陰故曰大

大畜【歸藏作大毒古一作蓄】利貞不家食吉利渉大川

幹至利貞而四徳終艮得乾終故艮乾合體止曰利貞互兌口外近五君不家食象大象離伏坎水火之合故象飲食幹知險互震木渉川象貞正道卽多識前言往行以畜徳也道大行故吉利渉大川大有所爲以濟險也坤國變艮家以國從家故有不食於家而食於國之象

彖曰大畜剛健篤實輝光日新其徳【康成公明以其徳屬下句元子從之】剛上而尙賢能止健大正也不家食吉養賢也利渉大川應乎天也

剛健乾象篤實艮象大象離又艮陽外煥故言輝光日新日者天之運新者外煥之光也篤實謂兩陰也剛健內之存主篤實外之踐履輝光則徳之發越日新又新所由積小髙大以成其徳也剛上謂艮剛在上尙則尊奉之言主爻也五君幹亦君有六五尊上陽之說有下乾尊艮陽之說皆可賢指內剛健而外文明又有輝光日新者也上進也此自下奉上言也止健與養賢同義健卽賢止卽畜此自上視下言也特止健言徳養賢言卦象耳尙賢則用人以正止健則禁暴以正故曰大正此釋利貞之義集解謂乾爲賢艮爲宮闕賢人居於闕下爲不家食由以下奉上則有尙賢不家食象由自上及下則有止健養賢象幹徳易以知險抱蘊蓄之美有幹健之力故能應天而濟天下之險兌口上含六五不家食象六五承以兌口養賢象四至上象頥故曰養

象曰天在山中大畜君子以多識前言往行以畜其徳天無物不包今在山中則山之蘊蓄大矣向秀曰天爲大器山則極止能止大器故爲大畜君子謂乾震足行象兌口言象多識卽大畜也有頥養象故以畜其徳幹在萬物先故前震行故往此畜取畜聚義

初九有厲利己

幹三陽爲艮所畜內卦受畜以自止爲義論陰陽則若君子受畜於小人外卦能畜以止人爲義論上下則若在位之禁止彊暴厲謂不相援而反相擠也已止也初剛則志在必進然爲四所畜故往則有危止則不取禍也

象曰有厲利己不犯災也

災卽厲也止而不行何災可犯

九二輿說輹【古作轝說幅說音脫】

幹運轉不息又爲圜輿象坤爲輿乾之伏也第幹輿言行與不行坤輿止言載耳輹與輻異輻車輪之轑三十條也輹車上伏兔以承輪者輿行賴輹脫則止而不行互兌毀脫輹象小畜脫輻車輪散不堪行也蓋爲陰所止所脫者重久住之計大畜脫輹蓋暫脫其輹所脫者防暫止而旋起也二爲五畜以有中徳能自止而不進之象

象曰輿說輹中無尢也

惟有中徳則識時勢不躁進自無妄動之尢

九三良馬逐【鄭元姚信作逐之】利艱貞曰閒輿衛【鄭元作日閒】利有攸往

震馬前乾馬后逐象兩馬相逐遇艮止不得馳上利艱貞象幹輿象大象離中虛外圍衛象閒輿衛又利艱貞之象日閒輿衛俟之也初二皆爲陰畜觀童牛豶豕可知惟三無應故不受止又互震行故利往然猶利艱貞者惕若之爻也考工車六等戈人殳防矛軫皆衛也天子十二閒邦國六閒卿大夫四閒閒以序辧亦以習名也

象曰利有攸往上合志也

與陽同徳故合志見非陰爻故不爲所畜然止言志合謂非應也故有利艱貞俟之之象

六四童牛之牿【廣倉作犝說文作僮牛之告九家亦作告陸績云牿當作角】元吉童未角之稱牿者橫木置角端以防觸楅衡是也爻變離爲牛防坤亦牛乾爲首角者二陰在幹上也大壯互幹見二陰亦象角艮手互震木手持木而施之角牿象艮體居上四當外初畜初者也艮少男初應初童牛象初剛勢防止於未角如止惡未形用力少而成功多大善而吉之道也

象曰六四元吉有喜也

四當兌口喜象上不勞於禁制下不傷於刑誅故可喜

六五豶豕之牙【鄭讀爲互】吉【豶音焚】

大象離變互離防坎豕象豶犗【音介】也騰也乃走豕也互震性動豕象牙者埤雅云以杙繋豕也與牿同例變巽防繋象震巽木杙象牛馬豕皆人所畜故大畜並言之【煦】按牙齒也止物以自養者也凢二五中陰皆取靜象五爲輔頰舌口之爻今在於中故象牙與牙相應之二則所養之物也此爻取養義故小象曰有慶若系豕於杙何慶可言四取彖中止健之義五取彖中養賢之義

象曰六五之吉有慶也

喜慶皆謂幹四五能止之則四五能有之矣五君位畜者大故曰慶凢言慶者皆有位一人有慶是也喜止一身慶及天下四具養賢之善賢才徳成故有喜五兼止健之能小人安分故有慶

上九何天之衢【梁武帝作荷靈光賦亦用荷蓋古何卽荷】亨

畜陽者陰也上亦陽爻在陰外不爲陰畜故有何天衢之象上天位四逹爲衢互震大塗在震上天衢象乾天艮終終在天上矣以天爲衢何行不可通逹無滯道大行之象此正不家食渉大川之義來氏一擔挑起天衢之說未當

象曰何天之衢道大行也

不家食渉大川無往而非亨故道大行道字卽衢字四五就應爻上見故有止義上就蘊蓄上見故有畜極而通之義此處方曰行則前五爻之不行可知賁須之待也陰也前五爻之不行亦陰也則陰之爲體可知

【震下艮上】

頤口旁也上下二陽中含四陰外實內虛上止下動口象口食物以自養故取養義潛老曰四偏卦而肖坎離中互乾坤則二老六子俱用之卦中孚小過肖坎離而用六子不具二老故收下經

頤貞吉觀頤自求口實

震動象防兌口象人之頤下動上止胎生者目上眥動卵生者目下眥動皆物性也此卦內二陰同初陽成動體外二陰同上陽成止體止卦無動動卦無止故二三之陰養於初陽與動合體也四五之陰養於上陽與止合體也故止動合卦而不取應爻各得其正斯吉止動旣不同徳又不相應而合體爲頤故彼此相觀初之觀朶頤四之虎視皆觀也因兩不相資故但有觀義止體觀動體之所養動體觀止體之所養此觀人之所養其正不正可知也大象離眀故言觀自求口實謂人之觀我其自求以養者賢愚貪防皆可辧也故貴正乃吉也陰陽之義陽無陰有陽虛陰實陽動陰靜陽气陰形坤以形用靜止有常陽以神用周流不息口實者口謂外陽之包括實謂四陰之充斥故言口實不言口虛若口果虛奚所憑而謂爲養奚所憑以觀飬乎不知從前何故執陽實陰虛之說內太實而不虛則無運動之能故止象頤而稱口實噬嗑中多一陽則有運動之能故象齒而又以爲有也

彖曰頤貞吉養正則吉也觀頤觀其所養也自求口實觀其自養也天地養萬物聖人養賢以及萬民頤之時大矣哉

來氏曰觀其所養觀其所以養人之道正不正指上下二陽觀其自養觀其求口實以自養之正不正指中間四陰天地聖人皆推廣養義故曰養之時大矣哉見得天地聖人所養公而不私則天地聖人所養之正也不及自養者公而不私卽天地聖人之自養也鄭元曰觀其養賢與不肖也頤中有物曰口實中互二坤坤載萬物人所食之物皆存焉觀其求可食之物則貪防之情可別程傳固有所夲來氏亦出於此

象曰山下有雷頤君子以愼言語節飲食

帝出乎震萬物得養而生成言乎艮萬物得養而成愼言語養徳也節飲食養體也言語飲食動象愼節止象又愼由動出節由止出言語飲食防兌也兌爲艮止所掩故曰愼節亦猶復卦伏姤巽爲震掩便曰後不省方

初九舎爾靈觀我朶頤【京房作揣頤】凶

此卦惟初四三上有應而體性各殊故彼此互觀也四夲應初其體則止故𨿽有逐逐之欲而但爲眈眈之視初告之曰爾何勿舎爾靈之靜而養息觀二三之養於我而一朶其頥蓋動者之矜辭也靈龜以食息爲養常靜者也動而好矜全無涵養在下位卑宜靜不靜彼虎視者在上故凶人之頤皆下動故稱朶肖離目觀象離象龜故損益皆言郝解以靈龜指上九教四舎靈觀我朶頤最合爻義蓋陰陽夲自相須而陽體善動故能養陰止體之二陰資於上動體之二陰資於初正也然陰陽不必同體亦各有應與存焉止緣動止殊徳故不貴應今教之舎同體而從應則妄動而有矜情矣夲義謂我四而爾初未察朶頤惟動體在下始可言耳當知舎爾八字只是在下之動象耳在下宜靜又當養時尢宜主靜故也今必以我爲四然則凶亦爲四之凶乎

象曰觀我朶頤亦不足貴也

初教四舎止而學動四之不舎固不足貴初但自矜朶頤之養亦不足貴陽貴陰賤今動而變陰飲食人賤故也

六二顚頤拂經【子夏作弗經】於丘頤徵凶

顚倒也謂宜求養於在下之初經常也拂經謂不可拘應與之常也艮邱象謂應五也於邱徵凶往應五則凶也爻有顚經拂頤四字諸解均未得防凢顚皆指初陽二比四應故皆曰顚二之徵凶經而不顚也四之顚吉止者不能養而動者能養也卦以應與爲經爻以各養於同體爲頤養於同體正也故六三拂頤而致凶是但知求應不知養於同體也因有應與之常經故六五拂經而獲吉是資養道於同類而不拘應與也不求養而求應以爲養則直以爲拂頤不知應而得類以爲養則不妨於拂經三合乎經而拂乎頤故曰拂頤四合乎頤而拂乎經故不曰拂頤二曰徵凶三曰貞凶皆不貴應也二之拂經與五無應而比初也若之邱頤則從應而凶邱艮象亦積坤之之象三之貞凶旣不比初應爻異體不能相養也五之拂經貞吉與二無應與上比也総皆言卦體之成非二三之陰比於初陽則不成動體非四五之陰比於上陽則不成止體也動者不止止者不動故爻各異象

象曰六二徵凶行失類也

行震象類謂同體之陽行失類謂求應不求同體也

六三拂頤貞凶十年勿用無攸利

拂頤者違拂同體相養之道謂與初無比與而與艮陽爲正應也貞正也卽經字上𨿽正應非其同體不能相養則拂乎養道故致凶十年坤之成數勿用不得用其飬也養義貴靜口容止故下三爻養於動者皆凶動則爻𨿽不應亦從應以起義上三爻養於止者皆吉止則養於比者固吉養於應者亦無咎動則有似於饕餮止則有似於靈也錢國端曰頤以兩實經四虛大過以兩虛輔四實頤二以顚初爲頤大過之二以得初爲生稊爲女妻以俱與五無應而去上爲逺頤五以從上爲吉大過之五以得上爲生華爲士夫以俱與二無應而去初爲逺頤過之三皆凶頤三動極上無以止過三躁極上無以輔頤過之四皆吉頤四止體爲能制初之動過四恱體爲能行初之巽

象曰十年勿用道大悖也

震大塗道象大悖卽拂頤

六四顚頤吉虎視眈眈其欲逐逐【子夏作攸攸蘓材音廸漢書作浟荀爽作悠劉瓛作跾云逺也說云跾音式六切】無咎

顚頤與上同體而下應初也爲求初以自養也顚字有倒義亦有不安義二處初上此處震上故皆云顚此如屯卦二在初上四上居震上故皆言乘凢養貴靜故下卦凶而上卦吉動靜殊也顚旣有動義何以爲吉蓋人之食物其頤上止下動此得食之象故吉兌爲虎艮防兌虎防於山者也大象防坎初當潛位故象水物虎之欲食必不輕動故言視自飬於內者四不養於上而養於初虎求養於外者與上不應不比也三與初無應比故亦言貞凶四變離視象四應初故初亦有觀我之說眈眈視近志逺貌虎行垂首下視地初地位也逐逐欲之繼也逐逐之義卽在眈眈內皆顚頤象也無咎卽吉也一曰卦辭夲有自養養賢二義今象曰上施光若人君求賢以養徳豈憚煩哉虎下視則其光自上而施此正合顚頤之防

象曰顚頤之吉上施光也

視物者必目光所注今自上視下故曰上施光艮有光輝也

六五拂經居貞吉不可渉大川

二夲五應今不相應故皆言拂經言非相應之常則二取比初五取比上矣居謂靜守也貞謂居中求養於同體之上也吉者恩自己出又可養人也居艮象渉震象防大過之坎大川象利渉必乾剛而五體陰柔又以正卦之坤掩防卦之坎故不可渉不可渉卽居貞三之貞往以求應在動處說此之貞近而比上在靜處說故特添居字

象曰居貞之吉順以從上也

互坤順變巽亦順言順從上以養人也正曰飲食言語不可益頤之損益皆爲拂經

上九由頤厲吉利渉大川

由與由豫同豫四一陽而眾陰附之陽大故云大有得頤上一陽眾陰賴之以養此名頤之由也小象曰大有慶貴上陽之有爲也陽剛覆冒於上天下之養皆從此出故必厲而後吉厲者惕若亢悔之爻也頤之兩陽皆可養人而初不言由無位在下勿用之爻也上則下五爻皆所統矣知此可分兩主而擇一主

象曰由頤厲吉大有慶也

天下被澤而各得其養故大有慶蓋所養者之慶皆君上之慶故以其有歸諸陽爻卽取由之義

【巽下兌上】

大者陽也陽過乎陰也澤夲潤木今澤上於巽滅沒其木則大過矣四陽之卦亦多由其居中相聚而盛故名然

大過棟橈利有攸往亨【撓乃教切】

屋脊木曰棟以承椽瓦者木曲曰橈本末弱而棟不正故撓大象坎中直棟象椽垂躱而下曰宇兩陰上下象坎防及矯輮橈象兌毀亦橈象夲弱則無所承末弱則無所附而所過者大故爲棟橈然陽𨿽過而二五得中內巽外恱有可行之道故利往而得亨橈者卦象利往而言者卦徳

彖曰大過大者過也棟橈本末弱也【弱一作溺】剛過而中巽而說行利有攸往乃亨大過之時大矣哉

大者過陽多於陰也本初末上弱陰柔也本末皆從木下加一畫陽根株回暖故爲本上加一畫陽枝葉向榮故爲末剛過四陽也中二五內外之中三四卦體之中也巽而恱行內巽而外行以恱也體質本剛毅足以奮發有爲乃又用中而不過乎剛徳性本巽順足以深入義理乃又行之以和不拂乎人情故利有攸往乃亨大過之時見人於大過之時行大過之事無其時不可過有其時無其才徳亦不可過也

象曰澤滅木大過君子以獨立不懼遁世無悶

兌上巽下大象坎故澤滅木木近水者惟楊水盛則木滅二五枯楊是也不懼兼窮逹言天下非之而不顧無悶舉世不見知而不悔中互幹也此非有大過人學問義理見得眀大過人操守腳跟立得定者不能巽則能遁悅則無悶

初六借用白茅無咎

借承也四剛在上也巽柔木又爲白白茅象無咎者敬愼不敗也柔居巽下上承乎剛而此又居初𨿽當大過之時是愼而又愼未至大過者亦如物不錯諸地而有所借可謂愼矣乃又借之以茅且用夫白則至潔者也愼之大過故無咎

象曰借用白茅柔在下也

陰柔居巽下也

九二枯楊生稊【鄭作荑荑木更生謂山楡之實虞氏曰稊稚也】老夫得其女妻無不利

二五近本末之弱楊弱木也枯老也大過時者也三四乾剛則象棟矣楊無根而反生喜植澤邊稊蘗也下之根生也二得陰在下故言稊華上之枝生也五得陰在上故言華根生則生生不息故止曰過以相與枝生則無生意故曰何可久下巽伏長男故象老夫再娶之夫也應兌少女故象女妻未嫁之女也上兌防少男故象士夫未娶之男也應巽長女故稱老婦已嫁之婦也因二五變咸恆故象夫婦幹爲老陽比柔而見故二五皆象枯

象曰老夫女妻過以相與也

陽方大過得少陰以相與則剛柔相濟過而不過可以成生育之功故無不利

九三棟橈凶

中直者棟因變坎三四皆言棟因巽二五皆言楊文王棟橈本末之弱周公棟橈上應之弱棟夲在上茅𨿽可借三無比與上應旣弱必將下傾故棟橈巽木上極兌澤淹之一變而巽隠止見坎水故凶司馬光曰大過剛已過矣止可濟之以柔不可濟之以剛故大過之陽以居陰爲吉得位非美也

象曰棟橈之凶不可以有輔也

應爻得助斯爲有輔今在下𨿽有所承卻不相應輔者在上而弱故不可爲有輔若四之隆則曰不橈乎下應初也

九四棟隆吉有它吝

隆髙起也棟本在上下借有力方爲有輔上應弱則無以立於上故三凶下應穏則有以隆於上故四吉幹健而有借故隆兌毀故有它因此恱彼巽又見兌毀故以有它之吝戒之與孚初同義有它吝者見當倚初爲重欲其舎己從人也旣得初借之力又豈可以應柔爲有它乎

象曰棟隆之吉不橈乎下也

不橈卽隆也初借爲應故不橈乎下卽有輔之說

九五枯楊生華老婦得其士夫【舉正作夕夫】無咎無譽應巽而居上故象華應澤而居下故象稊老夫士夫諸觧未確來氏取防象固佳不知皆互幹也幹上稱老夫幹下稱老婦上下陰陽之位夫婦陰陽之象也得者巽防震也女妻謂應兌士夫亦謂幹也二五不言棟而言楊健於中故象棟楊而枯非棟之任也

象曰枯楊生華何可久也老婦士夫亦可醜也

何可久言終散漫亦可醜卽無譽非配合也體姤淫女故也

上六過渉滅頂凶無咎

變幹在上故言頂兌澤而至極處過渉象又適在首滅頂象初過乎愼故不凶而無咎上過乎濟故有凶而無咎冒險而過渉又當變革之位故凶過渉只勇於有爲非惡也故無咎

象曰過渉之凶不可咎也

欲濟非不美之心故不可咎

【坎下坎上】

全書曰坎離乾坤之交旣未坎離之交乾坤未交前坎離爲日月之體乾坤旣交後坎離爲男女之用故以終上經而開下經左忠毅曰坎先天居西後天居北水外陰中陽乾根也離先天居東後天居南火外陽中陰坤根也日月者先天之水火水火者後天之日月李子思曰坎中實爲誠離中虛爲眀離陰中含眀爲日日陽而陰神也坎陽中受眀爲月月陰而陽神也郝觧曰頤大過坎離生死晝夜之象也頤似離離中互大過大過似坎坎中互頤流下則平故坎五不盈炎上則憂故離五嗟若坎初上凶水外暗也離初上吉火外明也陽斂則陰在外陽開則陰在內闔辟而已矣淇澳曰鯤鵬表坎離也孫巨源曰北魚南鳥卽是水火鵬運而鯤不運用陽而不用陰也鯤化鵬而不復者變至陰爲純陽也総是以坎塡離【煦】按坎離乾坤之交也坎含胎之坤離旣虛之幹也萬物俱生於乾坤之交故後天大用全歸坎離二用之後坎所由獨言時用也坎言用離不言用離特已虛之幹耳故其大用全歸於坎謂鯤鵬爲坎離亦未當北溟坎也鯤水中之動機卽中陽也其鵬則一陽之大用卽根陰之說因其用全歸坎故坎獨言用習重也非一之稱也坎卽坑坎四陰之土在外坑坎象束一陽於中而陽虛善動坎中之水也上坎下坎故稱重險鄧綺曰習從二月加日訛爲羽耳【煦】按習從二月卽重坎也又二月卽坎外二陰日則中陽卽月上所得之陽光也又日則終古如一而升陽之月與升陰之月如兩月然故二之又坎象陽奇故日一陰偶故月二因月與地同爲一偶之陰同受日光故也坎旣兩形上坎之流注如是下坎之流注亦復如是有似於學習上坎者然故特加習字爲兩形可辧耳不言習離者二火相合止爲一光兩燈同室亦無二照坎陰以形用故形可形見離陽以神用故神與神合也

習坎【歸藏作劉瓛作欿本或作塪郭京加坎於習上】有孚維心亨行有尙中實孚象維繋也卽防義陽爲陰裹而不可動陰附於陽而不可離也心中也謂中陽也人之虛靈惟心善動之陽防入陰中至虛至靈故亦曰心其亨則虛靈也坎離之爻言心言志言孚以乾坤中交一中實一中虛也中虛則具肆應不窮之妙中實則有生生不息之機故言孚互震故言行善動之陽在中也尙同上因人知水性就下而不知能上故指其可上言之曰有上則有不上者矣不上者坎之恆體有上者剛中之性也坎卦全言水性陽性趨上不能久爲陰蓄故有能上之理彖曰剛中孟子曰搏而躍之可使過顙激而行之可使在山皆能上之義水之能行能流能注能穿地而爲泉能出山巓而爲瀑能蒸爲云而凝爲雨皆此陽也山巓不爲上乎雲雨不爲上乎人之生也心陽腎陰陰不得陽則無以發水之用故曰有孚維心亨也烹餁之水非由火气何以成功功成而用著故旣曰有功又曰時用坎陽由乾來月光因日見故坎又象月水之爲性消息盈虛均無迹可求無自性也故分一爲萬而無分迹合萬爲一而無合迹逹人觀之可以悟性此心學之的防天人合一之眞機子在川上自當別有妙會

彖曰習坎重險也水流而不盈行險而不失其信維心亨乃以剛中也行有尙往有功也天險不可升也【虞作天巖】地險山川丘陵也王公設險以守其國險之時用大矣哉習重坎險也兩坎故云重險凡彖俱系解釋卦辭此處直提水字則釋卦辭爲人事謬矣信孚也水流二句釋有孚不失謂固有卽有字也水流不盈行險分三叚防不失其信總承之流善動之陽性也不盈流而未充一坎也行險則已充一坎再至一坎也未有水而不流者則流之不失信也未有一流而卽盈者則不盈之不失信也未有旣盈此坎而不前赴者則行險之不失信也因互震艮兩象故有止而復行之義此三者皆本重險說水流自出泉時說不盈自未平一坎說行險自旣平一坎說以剛中釋維心亨三字心卽天地之心謂二五也剛卽所陷之陽陽性開舒發防無間斷無屈撓今剛而在中故心亨卦辭言心卽人心以象水非言人事也人心虛靈不昧虛體也靈用也靈而不虛礙於實也終必不靈虛而不靈遁於無也究亦非虛坎陽得於幹中虛而善動是虛靈之合故象心此句言本行有尙言用也觀後文言時用則大本具而達道行也惟剛中故行冇尙惟行有尙故往有功陽性剛中不屈必無久陷之理行卽往尙卽上也趨下之水赴海止矣乃土脈貫注流而爲泉髙而爲瀑蒸而爲云防而爲雨萬物之生借以滋潤故以有上爲有功天地王公是盡推三極之理以見其時用大也坎本乾坤合體坤孕乾胎上二爻天位九五陷之天險也下二爻地位九二陷之地險也中二爻人位二五周於上下爲防衛之城郭故象王公設險坤含乾胎此後資生悉由坎始故二用之後坎言時用仍是乾坤之用也天一生水詎不然乎時卽不失信也海之潮汐應月虧盈可見矣四陰坤土地象坤中虛國象中乾天象坎川象互震設像互艮邱陵象艮止守象

象曰水洊至【京作臻於作薦爾雅作薦】習坎君子以常徳行習教事洊再至也與兩作洊雷兼山隨風麗澤皆取重義洊至則恆久而不已常徳行習教事卽學不厭誨不倦也陰而得陽互見震象故言徳行因上下有相習之體故言教常習皆洊象常恆也恆卦大象坎故言恆卦象蒙蒙以養正故曰教事蓋陰陽之初气卽爲水火火或有時而潛水則常流故曰常坎卦心學也不常習而求心亨未之有也

初六習坎入於坎窞凶

窞者坎中之坎深入者也水本下而又居卦下坎本陷而又入於窞陷中之陷不可復出故凶

象曰習坎入坎失道凶也

陽剛心亨有出險之道陰柔居重險之下失出險之道矣道在用邊說行尙斯有功就下之性又復居下無功故失道

九二坎有險求小得

止於有險非如入坎窞之甚動於險中故有險中互得朋之爻陽大陰小又無應而但比兩陰故小得

象曰求小得未出中也

正當險中故未出求小得而云未出中者蓋小得之說謂二陰附陽之固卽有險之說故爻辭上下句止一義

六三來之坎坎險且枕【古文作撿且沈九家枕作沾】入於坎窞勿用之往也內外兩坎此爻相接則來往皆坎矣互震木橫於內而艮止不動枕象險且枕言往則前遇乎險來則後枕於坎也此如負且乘皆說兩卦相接之理初居二坎最下此居上坎最下故皆言坎窞初言凶此但言勿用終無所用也凡上坎流於下坎必越束水之堤故有枕象旣越其堤而下注必深故亦有窞象

象曰來之坎坎終無功也

行有尙乃有功此下注之水而又入坎窞故終無功

六四樽酒【句】簋貳【句】用缶【句】納約自牖【陸績作誘】終無咎變互離巽巽木離中虛樽象坎水在離上酒象震竹簋竹噐簋象缶瓦噐土成於火樂噐之最質素者艮土變離故象之在墻曰牖在屋曰囪所以通室之明者坎水內景變離則明今自內而明於外故借牖言通明也樽酒酒約也貳同二簋二肴約也用缶所樂之具約也故承之曰納約象所用者無多耳牖爲通明之地剛中之亨象也言人情相契但有可借之具原不在多皆能自達其情故曰自牖如雲禮薄而情自可通觀一自字便是不勞餘力此因兩坎相接此坎旣流入彼坎則兩坎通矣水性剛中何資人力求其相通之由原不在大水剛土柔漸引漸濶故蟻穴可潰堤也因借人之無借於盛禮而情自可通者象之象故曰剛柔際也柔卽易潰之陰土剛則心亨之水性際謂相通從相接見出也因可通而通之非穿鑿非勉彊何咎之有互艮故言終

象曰樽酒簋貳剛柔際也

剛謂陽柔謂陰剛者水柔者土也旣以樽酒簋貳爲句則必非樽酒簋句曽有摘下句首一字入上句之末而成句者乎

九五坎不盈祗旣平【祗說文京房作禔鄭元云當作坻小邱也】無咎

祗依鄭注小渚也不盈尙有坎也旣平則將盈而出險矣不盈現在之辭旣平逆料之辭【煦】按無咎根旣平來旣平根不盈來爻辭原是一義安可逆料其無咎蓋水從無能盈之理平焉止矣今曰不盈又曰旣平象五剛可以出險而猶未出險指其剛而中正者言也此在習坎卦中居上坎而得中陽具有爲之才五當有爲之位乃適值其平則可以行上有功今猶在中未能大有所爲故曰中未大與求小得同義

象曰坎不盈中未大也【虞本作中未光大也】

中卽剛中之中陽本稱大未大者未出險也

上六系用徽纆寘於叢棘【子夏寘作湜劉瓛作示姚信作實鄭元作置用】三嵗不得凶

系防也陷象也三股曰徽二股曰纆皆索名變巽爲防爲長也寘置也囚禁之意巽入坎獄也坎爲叢棘獄以棘刺圍墻也徽纆防之囚於叢棘至三嵗之久而不得出陰柔無位無才當重險相繼窮極難反何能出險故凶

象曰上六失道凶三嵗也

道者四通八逹卽用以濟險之具有孚心亨而剛中是也然惟在中者可言故二曰得中道而初與上皆失道

【離下離上】

離麗也眀也麗者一陰而附於上下兩陽眀者中虛而外陽附之也坎水內景內可鑑物陽內也外形濁陰外也離火外景外可照物陽外也體內暗陰內也集觧曰奇離成偶偶麗成離火無自性虛乃生眀故火一星離爲千炬遇物皆焚人一心離爲萬應隨感皆通虛能離也離者兩之分麗者兩之合火息於空光麗於薪神潛於寂知寓乎物離薪爲火妖火也離物爲眀邪慧也

離【古一作離】利貞亨畜牝牛吉

乾元旣亨虛而成離已無元矣故止言利貞之亨其加利貞於亨上言亨之成也牝牛指中陰卽中正之義畜則上下兩陽也坤爲牛爲牝二五坤陰各畜於上下之陽故曰畜牝牛凢陽包陰者皆稱畜大畜小畜頤取畜義皆是也利貞謂二五陰正也畜牝牛吉猶云守中正而不失斯吉耳卽上利貞亨之防

彖曰離麗也日月麗乎天百谷艸木麗乎上【說文王肅作地】重眀以麗乎正乃化成天下柔麗乎中正故亨【古本作眀以麗乎中正故亨重明以麗乎正乃利貞】是以畜牝牛吉也【楊易以離彖爲文言錯簡而攺云離麗也接重眀以麗乎正添乃利貞三字又以日月十二字入文言】

麗附麗也上下兩陽出於幹故謂日月麗天中陰出於坤故謂百谷艸木麗土此上泛釋離義重明者上眀下眀四陽也麗正謂二五中陰此方言人事重眀麗正謂陽之麗陰柔麗中正謂陰之麗陽利貞卽在亨中故言亨不及利貞也陰陽相須故亨上以眀而正者爲照下以眀而正者爲繼故可以化成天下是以二字卽承利貞亨說可知上下文是一義因利正而後亨故宜守此中正而不失也離爲日防坎月故言日月互巽故言百谷艸木離火巽木兌金故言化成

象曰眀兩作離大人以繼明照於四方

水性流下難乎上也故言出險出險者上行之功也火性炎上難乎下也故言繼眀照於四方繼眀下施之妙也眀照者大人之徳繼明照者大人之化離南坎北巽東兌西故言四方潛老曰六十四惟離稱大人與幹二五相應【煦】按離出於乾故同稱大人作與息對全說在用邊

初九履錯然敬之無咎

履行也亦取下義震爻故象行錯交錯言雜也變艮路交錯象然者火之始也凢火初然必措材於下而雜陳之火性炎上曰履錯然者象在下而見紛擾之象惟敬斯可無咎萬物不逾五行惟火之一行能與四行相入故可熯水可焚木可鎔金可合土始不能愼則星星之火便可焚山能愼則烹飪鎔鑄陶埴之功皆資於火故曰無咎周易本格物之書坎言水徳離言火徳非人事也若論人事則人之所行豈能一致

象曰履錯之敬以辟咎也

所行紛錯則易於致咎敬以辟之何咎之有

六二黃離元吉

坤爲黃中離二坤用也黃離言黃麗於中卽柔麗乎中正也乾坤之交得中爲貴今善動之幹體得靜正者主之於中而外用其明故元字不稱於諸卦而說於離中元固幹徳靜含惇化時也

象曰黃離元吉得中道也

大化之元實由中出而此爻得之道謂乾元之火用也

九三日昃之離【說文作日釋文作吳】不皷缶而歌【鄭作擊缶】則大耋之嗟【京作大經蜀才作咥】凶【占文及鄭薛晁氏無凶字】

荀爽曰初日出二日中三日昃變震聲皷象離中虛爲大腹缶象缶燒土之器坤離合也互兌歌嗟象火必有聲得巽風開兌口故也八十曰耋卦畫奇偶合八也皷歌樂也嗟憂也憂樂相反不能同見故芝蘭無臭鮑魏無馨然樂可常憂不可常不樂而憂故凶而不可久也三處重離之間前眀盡而後明繼幹三終日之爻故言日昃初火始二火盛三火終矣火終將無所麗故系以大耋之嗟上終而有獲者是烹飪鎔鑄之功成也麗之爲義自來未甚分晰今觀火用薪傳之說無薪則必無火奚所麗乎一火之終必已無薪

象曰日是之離何可久也

如雲火光旣防則薪將垂盡皷缶而歌逹人所以齊化也

九四如其來如焚如死如棄如

竈突離中虛象如其來如者有中虛之義又有忽然之義以火繼火也薪本無火今忽有之故爲突來如者火性善動而無定體故擬議其象非如兩坎有形可指也坎性濶下三位下坎之上與上坎相接故曰來自上來也火性炎上四位上離之下與下離相接故曰來自下來也來而下則坎必有窞來而上則必有死棄者矣下火旣盡上火嗣興象辭繼字正謂此爻蓋後火旣然則前火必成灰而死棄也死灰不除則竈不靈故言棄離之三四剛居陰內與坎初上柔居剛外同凶內景外景異也朱啟昆曰突字從穴從犬穴離象變艮爲犬犬從穴出突然象

象曰如其來如無所容也

下火繼以上火何所容乎以離入坎故死如灰捐故棄如

六五出涕沱若【古一作沲若荀作池若古作�當是�字】戚嗟若【子夏戚作嘁集韻作�荀嗟作差】吉

沱涕貌離目防坎水涕沱象加憂戚象互兌口嗟象出涕沱若憂懼之徴於色也戚嗟若憂懼之發於聲也陽附陰而爲麗火之光眀以薪爲體二五之陰皆薪體也竹木得火必有汁液金鐵悉可成汁水亦蒸而成气沱若象竹木得火亦或有聲要惟在上者有之戚嗟若象其吉則火用大行也比之於人則處大中之位而能憂懼者故曰離王公也

象曰六五之吉離王公也【鄭作麗王公】

此象全由位出蓋王公之位非驕豫縱逸者所能今憂懼如此恍若不有王公者然故遂以離王公爲六五之吉総是中陰麗於兩陽非以上九爲王之公也或因沱若有憂懼之形遂謂二正故吉五不正故憂非柔麗中正之防

上九王用出徵有嘉【句】折首【句】獲匪其丑【元子匪作報】無咎離日王象指五也用者王用上九也離以二五爲主爻而火之光華皆薪之大用所行此居上離之外當一卦之終正火功之成故言王用主五言也離變震戈兵震動出徵象五中虛似邦故曰正邦有嘉與有慶有喜有得同惟陽爻可言陽有陰無也有嘉之下皆可嘉之事謂大功成也兌毀故折首謂上爻折首卽屈服之義殱厥渠魁威之震也醜類也獲匪其醜獲不及醜類卽脇從罔治刑不濫也據象而論火性最烈土金水木無不可入無有不屈服者故稱折首至易生而熟易分而合易方而圓易柔而剛皆與始性不同故曰獲匪其醜也火功旣成此後不復用火故言獲無咎者火以外用爲功而功之有也惟薪是麗殆於功成火仍無迹是其所有皆在中之有故無咎

象曰王用出徵以正邦也

離有城郭象重離眾邦象正惟中爻可言今歸於上九者爲王之用而言也

周易函書約注卷六﹤經部﹐易類﹐周易函書約存__周易函書約注﹥

欽定四庫全書

周易函書約注卷七

禮部侍郎胡煦撰

周易下經

【艮下兌上】

咸感也不曰感者咸有皆義男女皆感也相感最深莫若少男少女又悅極而止皆感義也上經首乾坤天地定位也下經首咸恆山澤通气雷風相薄也故山澤雷風合其旣未則水火不相射也元公曰乾咸寜坤咸亨乾恆易坤恆簡乾坤之咸恆也咸化生恆化成咸恆之乾坤也蔡伯靜曰乾坤气化鹹恆形化形化卽气化也卦辭系女者四見咸家姤漸而咸居其首女不壯男不躁陰陽和平山澤關睢可以和風气矣【煦】按上經首乾坤天地絪緼故气化下經首咸山澤有形故形化咸家姤漸皆在下經言男女搆精故也位出於坤咸全論位時出於幹恆全論時上經乾前坤後遡始於元言定位也下經位前時後藏乾於坤蓋言交也定位體也交其用也八卦之理無過陰陽形气上經言天道天地之道气先而形後故始乾坤之气而終坎離之形下經言人事人物之理形存而气運其中故始山澤之形而終旣未之气論序則山澤形而雷風气論象則以坤包乾亦形包气也

咸【句】亨利貞取女【古取亦作娶】吉

嘉會禮通和順於義幹事能正有此三徳止而相恱娶之則吉又三艮主六兌主男女皆正故亨利貞吉山澤形也而始於气气之元則乾坤所有故不稱元又感則情之已動故止言亨其利貞則亨中事也感人也六爻皆應故象人身

彖曰咸感也柔上而剛下二气感應以相與止而說男下女是以亨利貞取女吉也天地感而萬物化生聖人感人心而天下和平觀其所感而天地萬物之情可見矣

感必有應無應何由稱感內外陰陽相應故也諸卦之成皆乾剛用九坤柔用六故皆以往來上下者爲動用之主爻今兌柔上而艮剛下故云柔上剛下二气山澤也惟其感而應故能相與謂山澤通气也止而說其情専男下女其禮恭故得亨而利而貞而取女吉也天地以交感而化生則天地之情可見聖人以感人心而致和平則天下之情可見天下者聖人之萬物也故下遂言萬物天在地中陽在陰中感人心之象也坎言心而此亦言心大象坎也寂然不動者性感而遂動者情上經乾坤具惇化之元故全言性命之事下經咸恆爲乾元旣亨故止由亨說出利貞而孔子遂以爲見情

象曰山上有澤咸君子以虛受人

陰虛在外天在地中虛之能受可知又陽神而陰質陽虛而陰實論形則惟能受者爲虛耳坤位六虛正是此義

初六咸其拇【子夏作荀作母晁氏曰母古文也】

防引曰是感物不是爲物所感因九五不能感物上六感人以言而知之【煦】按感應相與之辭則感字便兼有感應兩義若但說感物不是爲物所感倘感而不應安云咸乎當知拇只云感之最淺耳人我皆有之拇豈人之所感只以人身上下之位以象所感之淺深耳

象曰咸其拇志在外也

謂應四也初位在下四亦下也

六二咸其腓【荀作肥鄭注膊腸也】凶居吉

腓足肚也離拇升腓漸進於上感已不淺然腓之位上系股而下從足從股則靜從足則動妄動則必致凶若居則不妄動故吉凶異也互巽變巽爲進退且性入上體兌恱情悅性入易致妄動而陰爻適中居則尙爲艮止故吉初二皆陰陰皆從陽故有不能自主之象蓋拇與腓皆從足而動者故一爲志在外一以爲居吉卦旣名咸當以九四心位爲主其動其靜皆從心而感也故四有憧憧往來之系九三猶止曰隨而孔子繋辭特摘九四而發屈伸之義屈伸卽動靜也

象曰𨿽凶居吉順不害也

陰爻見巽故言順不害者不害其感也

九三咸其股執其隨往吝

互巽變巽爲股股本靜體今以爲感則動矣見艮手故稱執三本陽爻宜有上往之性今處艮之終爲艮之主與二陰合而成止體居兌下又處互幹下幹爲人以艮止之性當幹初勿用之位處止極悅來之時又下比柔靜之兩陰彼皆應陽而此獨應陰是不欲奮往而但執隨人之見以往者故吝觀小象以執隨爲所執下而不更釋往吝則可知下之爲言謂二陰在下艮在兌下初居幹下矣本義以爲隨二崔憬謂二隨於己執意向之虞翻以股隨二字皆指二此皆人隨於己非小象隨人之說均非感義湏知隨之爲言只是以先者讓人而已寜後耳故象旣曰不防而又曰所執下皆是因往而見往字連執隨說吝字卽獨後之故謂與陽徳不稱也

象曰咸其股亦不處也志在隨人所執下也

咸股二字爲主象執隨往吝皆在其中不釋往吝者不處卽往也大象坎故言志隨人者艮隨兌三隨二陽皆往也艮陽在兌下三處二陽下故曰所執下因艮故言居言處不處防二之辭故二曰居而此曰亦不處見二之陰固宜居而三之陽徳剛眀便宜奮往不宜執在隨人而自處卑下也咸有速義便從此爻見出謙三陽處地下故名謙遁三陽處天下故名遁艮止之性然也故釋於主爻

九四貞吉悔亡憧憧往來【京房作云遲也陸作僮僮】朋從爾思此爲心爻諸感皆由此起故不言咸互虛靈善動之乾爻適居中又得其應故正而吉以陽居陰離止而互健宜悔幹徳居中不厲不亢故悔亡憧憧往來貌四變互見坎離來之坎坎如來如又居相接之位故言往來象心之不寜也陽性善動又居恱體故必貞然後能吉而悔亡與蹇旁通故亦言往來三陽牽連故曰朋與泰豫復同朋亡朋盍朋來皆自陰視陽而言此爻應陰故也損五益二則據應陽而言皆自西南得朋來本爻應初所思宜止於初然往則比五來則比三旣互三五而成幹則五所思之二三所思之上皆在四往來中是五之與三皆因能思之心以有其感應故以爲朋從爾思凡三陽相比多以牽連爲義健行不息之義也爾者自初視四之稱思者四位股上脢下乃心也心之官則思而百體從令故四兼三五而稱朋而三五亦兼四而言思觀此爻之朋則三爲隨四可知三止體有委靡之意故曰執此悅體又當心爻故曰思三之隨不自奮發也此之從務私而不公也

象曰貞吉悔亡未感害也憧憧往來未光大也

不正而感則有害正則光眀正大無有感之害也害卽悔而不吉未卽無也若往來憧擾於心則所感不専又豈能光大變坎故言心變離言光乾故言大未光大者論比則牽於同類論應則牽於陰私不釋朋從句卽在憧憧中也此卦全說心之大用全是省察之說故彖辭曰見情凢心之用貴能正又貴専一故繋辭曰何思何慮利用安身精義入神皆善藏而不妄者也

九五咸其脢無悔

脢音梅背肉在心後與心相背者也心貴定靜不貴紛擾卦旣名咸爻爻皆有感義因二五居中鎭靜又爲悅體與上陰比而相得所應又是止體感如不感若相背然故曰咸脢是比親應緩之象然感於無用之地故但止於悔亡而小象亦以爲志末末指上六謂上在五後猶脢在心後也

象曰咸其脢志末也

末謂上大過之本末是也二乃艮體止而不動上乃悅體又處悅極則九五之心志惟在此末而不在二矣

上六咸其輔頰舌【孟嘉作俠舌虞翻輔作防】

輔口輔近牙之皮膚與牙相依所以輔相頰舌故曰輔頰面旁也輔內頰外舌動則輔應而頰從之三者相湏皆用以言者見感人以言而實不至也兌爲口故象之

象曰咸其輔頰舌滕口說也【滕九家作乘鄭虞作媵送也謂從嫁之女兌爲媵徐作騰古騰本文】

滕張口騁辭貌口說豈能感人

【巽下震上】

恆久也常也男動於外女順於內人理之常故曰恆

恆亨無咎利貞利有攸往

陰陽之理循環不息常道也今疊見兩始則不息可知故名恆陰陽阻塞如不相通則不可常必有咎病今恆矣故知其亨而無咎疊運者陰陽之正今亨矣故以爲利而貞利則無阻之說得正而無阻故利有攸往而恆久不息也兩利字皆亨義貞常義攸往久義皆恆之妙也在人事則利貞謂利靜攸往謂利動也陰女在內陽男在外皆爲正女靜於內男動於外恆也今女靜於內故利正男動於外故利往

彖曰恆久也剛上而柔下雷風相與巽而動剛柔皆應恆恆亨無咎利貞【荀謂下恆字衍】久於其道也天地之道恆久而不已也利有攸往終則有始也【荀移天地之道二句於此】日月得天而能久照四時變化而能久成聖人久於其道而天下化成觀其所恆而天地萬物之情可見矣

始而又始其久可知恆字從心從日立心如一日其久可知剛上謂震陽往外柔下謂巽陰居初自始之摩蕩論則言二气之交自卦之成體論則言動用之主爻非卦變卦綜也諸卦之往來上下內外進退皆是如此詳具二用圖觧雷風相薄乃陰陽之始气而上下陰陽莫不相應故曰相與此卽天气以釋恆義巽順震動剛柔又皆相應則諸事無忤悉見亨通此就人事以釋恆義不必指定男女剛上柔下內巽外動剛柔又皆相應此便是可恆之道恆亨無咎利貞又是全舉卦辭下恆字非衍也其恆道之可亨而無咎病能利而有成者久於其道故也若非久於其道必有阻塞間防咎且不免何能利而有成此亦以人事釋卦辭非論男女也豈有不貞則不利之說以下総承道來分天道人道而推廣言之見恆道之妙也道以不竭爲體不息爲用天道人道皆然卦象乾在坤中有交泰象陰陽上下疊運故能恆久不已利有攸往釋爲終則有始兼天人之理言也卦止震巽兩始玆添出終字非陰終則陽無由始非陽終則陰無由始故補說終字見得卦具兩始有陰陽循環貞下起元之義故能恆久不已與蠱之終始同蠱則専言陰與巽之初終同巽則専言陽此則兼言陰陽之疊運爲兩始也大象坎月防離日中互乾天也陽也眀也幹又健運不息日月得天之陽眀自能貞眀而不息故得天以久照坎冬離夏震春中互兌秋故言四時變化指四時之萬物故言久成萬物之生非久不成非四時之變不久故也四時自爲變化止是春秋疊運四時變化萬物則自無而有爲變自有而無爲化也久成者成不一成若曰久而後成則止一成矣不可謂之久其成蓋無物不成無時不成恆久如斯也総見日月四時天地皆具此恆道久於其道仁漸義摩也化成風行俗美也要見得化成必資久道照者萬物成者萬物天下卽聖人之萬物故曰觀其所恆而天地萬物之情可見不曰觀其恆觀其感而曰觀其所恆所感是推進源頭一層故此二卦獨重亨字以陰陽之亨悉出乾元故推亨前之由來恆卦又補說道字者情者性之發也發則爲逹道故遂曰道四書中道字莫不說在用邊

象曰雷風恆君子以立不易方

雷風交相爲用萬古不易之理恆象也巽性入而在內震性動而出外各得其位不易方之象不易然後能久於其道

初六浚恆【鄭作濬恆】貞凶無攸利

浚深也卽浚井之浚生於巽性之入初與四應而所居卑下有刻入深求之象凢事各得其分位不亢不抑乃始帖然今刻意求深旣屬不可況在始事之初乎貞者四爲正應所求非不正也凶者一靜入一動往驟而求深必不相契何所利乎周易之理包羅萬象來氏全論夫婦謂下三爻言妻上三爻言夫未當

象曰浚恆之凶始求深也

始初也深者初之位陰之性巽之入也求者有應之詞

九二悔亡

互幹而居初非三上之亢悔且又能久於其中故悔亡

象曰九二悔亡能久中也

可久之事中焉止矣悔在有作有爲上見剛而失位乃始有之要必歷久始見今曰悔亡則以其久於中也

九三不恆其徳或承之羞【鄭作咸氶非】貞吝

陽徳正位又居幹中故稱徳不恆者內外相接之際事將攺革也亦猶恆極稱振恆耳與咸四憧憧之義同來氏因羞字與吝字同義故說作其婦攺節致有羞饌之餽以避其義之重耳不知吝字止是窒塞之義還作羞辱爲是第承羞二字亦由爻出三本性剛承我之二旣剛我承之四又剛振恆之六又以動體應之於外則是前後左右之不正者不一其人與咸四之朋同義故或之乃已處內卦之極當變革之地健性善動不能如二之久中則不恆而致羞𨿽居位得正然亦吝矣益上亦言勿恆亦風雷合卦也

象曰不恆其徳無所容也

承者陽而承我者又陽三又具巽入之性健而善動不能如二之久中故上下均致其羞無所容也

九四田無禽

震爲大塗此爲震主動而應於地下故象田與師觧同師五應二亦地位也觧二之陽則本爲地位本卦與師其大象皆同小過故皆曰禽師卦應陽陽動故有本卦應陰陰靜故無皆陽有陰無之義況巽陰本爲防象乎應巽而動是不安其位者故𨿽爲時旣久終以非位而無禽也田無禽如雲田獵於無禽之地耳應爻巽陰防而深入與井初同故皆曰無禽三處頻復之位以陽居陽是得其位不得其時者故曰不恆四當變革之交則歷久可知然應巽而動以陽處陽是得其時不得其位者故曰久非其位恆卦全說時義故特揭位字補之

象曰久非其位安得禽也

獵於無禽之地非其位矣𨿽久何益

六五恆其徳貞【史記作偵】婦人吉夫子凶

五恆於其中其徳正矣但婦人柔順守正順從於夫是其所宜夫子制義用剛用柔各適其宜若止以柔順爲常因人成事豈所宜哉變兌少女婦人像他爻柔中變剛中者皆美而此不美者被恆字累也

象曰婦人貞吉從一而終也夫子制義從婦凶也從一從夫也而終言恆道也從婦者從婦人柔順之道也此因居中鎭靜故以剛防之義提醒之

上六振恆【虞張本皆作震恆說文作搘恆】凶

振奮也舉也謂振動其恆旣久紛更之象也恆本常道豈宜振動凶者不惟不能成事反足僨事也陰柔不能固守恆極則反常震終則過動故凶浚恆者入而在下巽性也振恆者動而在上震性也

象曰振恆在上大無功也

在上謂恆極必變旣爲振恆適足敗事不惟無功而且大無功爲有位得爲者儆也

【艮下乾上】

遁退避也六月之卦二陰生於下小人漸盛君子退而避之故名遁不曰退而曰遁退止退後遁則兼避禍之義也山𨿽髙其性止幹徳健往而上升儼若避去者也

遁【一作又作遁】亨小利貞

其禍旣避故亨是陽徳上趨得遂其志之象小謂陰也陰生至二其勢浸長故小者利而有成不可大有爲也

彖曰遁亨遁而亨也剛當位而應與時行也小利貞浸而長也遁之時義大矣哉

遁而亨言遁然後可得亨也五剛中正應二柔之中正故可因時而有行有艮象故言時行艮彖時止時行是也諸卦有艮象者亦多言時行蓋旣見止象當亦必有行時然旣曰時行便有許多謹愼之心便包得小利貞在內蓋二陰浸長將必害正若昧於時勢則不能逺引惟有眀哲保身又能見機始能避患故嘆其時義之大易中大矣哉有二義有贊美其所系之大者革豫是也有稱嘆其所處之難者大過遁是也將來必至於否故猶可遁而系以小利貞

象曰天下有山遁君子以逺小人不惡而嚴

天諭君子山比小人遁𨿽逃隠有逺去之義凢爻皆內近而外逺故初二多言門戶而上言郊野內親外疎觀泰否可知惡謂聲色俱厲絕之已甚也嚴謂以禮律身凜然不可犯也不惡者待彼之禮嚴者守己之節逺小人艮止象不惡而嚴乾剛象

初六遁尾厲勿用有攸往

艮陽在後故象尾避難當在前今在後故厲往與災難防故勿用有攸往如雲不必有所作爲耳處下非可爲之時五爻在前而初獨後有似遲鈍不欲遁去者故云然旣在遁中諸爻皆有遁義不必曰陰柔小人不用有攸往也

象曰遁尾之厲不往何災也

晦迹韜光有何災咎陰爻而居潛位故也

六二執之用黃牛之革莫之勝說【音升脫】

黃與牛坤爻居中之象半離亦牛象莫之勝說言不能觧脫也與堅剛之乾相應巽防艮爲手爲止故有此象是必遁之心極堅者也革者互見乾巽也詳噬嗑膚字下遁卦諸爻皆有遁義故初陰亦稱遁尾此爻獨不言遁蓋遁心極堅而未有遁迹者也二應嘉遁之五則遁心可知然陰柔居中得位而比三三艮止之主爻居中靜象也柔則無防止則未行故三言系謂與二陰合體爲止耳二言執謂與上陽合體爲止也系與執皆陰陽相資之義因在止卦中故遂有固結不觧之象應五則有必遁之志比三則有羈畱之情向謂陰爻未遁者非也又或以干陽爲說幹陽宜莫如二何無一言及之故謂陰爲小人亦非剝五亦同此義

象曰執用黃牛固志也

堅固其必遁之志也言志者在中坎離之爻也

九三系遁【訂詁作繋】有疾厲畜臣妾吉

巽防艮手系象畜亦艮象艮爲閽寺臣象巽長女妾象系者與二陰合體成止陰陽相依上下各成一卦頤之顚拂可知矣陽爻在外皆有逺颺之義此猶在內又屬止爻𨿽居陰外實則比陰不免眷戀之私故爲系遁疾謂爲陰所累厲危也蒙疾而言隱忍狥私故危畜養也止也山天而曰大畜四陽畜中陰也天山而亦稱畜四陽外而二陰內內亦中也畜臣妾謂下覆二陰疾與畜皆系字中義疾自陰之侵陽而言畜自陽之覆陰而言蓋非有容忍之徳易至賈禍又以陰柔尙無能爲故也錢國端曰姤二包有魚遁三畜臣妾否四疇離祉觀五觀我生剝上得輿皆眀待小人之道【煦】按泰否蒙姤皆言包與畜同義

象曰系遁之厲有疾憊也畜臣妾吉不可大事也憊者爲疾所勞也幹稱大不可大事系累於陰不能如幹之有爲也畜臣妾對下二陰言不可大事對上干言

九四好遁君子吉小人否【好去聲否方有切】

好愛也離止而健離內而外陽性上升飄然逺引有似於好心爻故言好君子得遂其志故吉小人之心不然指應爻遁尾之厲也

象曰君子好遁小人否也

陽徳在外故好遁陰柔在內故不然

九五嘉遁貞吉

嘉美也居中得正無過不及不前不後是遁得其正而安於所寓可嘉之遁也好者猶未得位此得其位故吉

象曰嘉遁貞吉以正志也

志謂坎離之中爻正謂中也惟得正故其遁可嘉而因以獲吉旣得其正則無所容其好矣不可因二之固志遂以爲嘉二亦不得槪以九五爲君剝五夷五可以觀矣

上九肥遁【用修云古肥作或作蜚九師道訓遁而能飛吉孰大焉張方平賦欲飛遁以保名曹子建七啟飛遁離俗金陵攝山碑緬懷飛遁證知古通】無不利

肥者疾憊之反遁字從豚故初言尾上言肥肥者志得意滿卽睟面盎背心廣體胖也遁爲淑身之事故象止言肥無不利言身事非言用世也通卦四陽三系而有疾厲四好五嘉皆屬有心皆有應也上無系應安之若素無所疑正謂心上不費打點也

象曰肥遁無不利無所疑也

三疑於比四五疑於應安得不費心斟酌上剛果陽眀則自無所疑居外而去陰逺又無所用其疑今無應無系故得逍遙物外安之若素王弼曰小人浸長難在於內亨在於外與臨相對者也臨剛長則柔危遁柔長則剛遁也遁以逺時爲吉不系爲美故上則肥遁初則有厲初近而上逺也

【乾下震上】

大謂陽四陽盛長故謂大者壯二月之卦也

大壯利貞

陽徳有作有爲今進而無阻自應利而有所成然才力時勢旣已進而盛大又必利於正乃可也陰之進不正則小人必淩君子故遁言小者利正陽之進不正則君子不勝小人故大壯言大者利正與遁相覆故辭同而小大分陽生子而盛午故天下治地气自北而南陰生午而盛子故天下亂天气自南而北陳摶見太祖而知天下自此太平邵子聞鵑而曰南人將入相皆考驗於天地之气也元同曰壯陽至四始壯道心防也姤陰方初已壯人心危也【煦】按凢陽皆由乾元用九而出其用也則其亨也亨而逹外乃克有成始屬利貞一邊故復臨泰陽長於內皆言亨大壯始逹於外則言利貞

彖曰大壯大者壯也剛以動故壯大壯利貞【楊易以大壯二字衍文下疑有闕文】大者正也正大而天地之情可見矣

大者壯陽長過中也泰陽長而未盛夬已盛而將衰皆非壯也人三十稱壯可知矣乾剛震動剛則不屈動則有爲故名壯大者正大謂陽正者幹之動直不釋利字卽在壯字中也陽眀則正陰濁則邪故以爲大者正大者壯以气言壯之體也大者正以理言運壯之道也大謂覆載之量不狹小正謂造化之公無私曲故謂爲見天地之情凢卦爻皆不離陰陽故直言天地復之見心言於內初壯之見情言於外初內爲惇化之體外爲川流之用故復但言亨壯但言利貞而皆不及元乾坤言未發之中是賦畀之事故實疏元之亨咸恆言已發之和是所性之動故止言利之貞咸恆大壯皆曰可見者此也

象曰雷在天上大壯君子以非禮弗履

震足履象今在天上而履正大之幹故爲非禮弗履雷在天上大壯此因生物之徳外舒極盛而見其壯也君子非禮弗履此因剛健正大之徳光眀昭著而見其壯也

初九壯於趾【古作止】徵凶有孚

肖兌爲羊羊喜觸鬭震足在下趾象趾因羊而言也初陽具剛健之性應震動之爻故象壯趾是乘時妄作恃勢妄爲而壯進者也故往而獲凶乃徵凶而又以爲有孚小象且以爲孚窮徵者陽徳之善動也凶者健動而無應也孚者幹徳之純粹也有孚者是自信所孚之多也孚窮者我以爲孚而人不之信也因所孚之多故壯趾因孚窮故徵凶壯趾有孚卽東奔西投之說諸觧皆未得防夫在大壯卦中何爻可無壯義此與泰之連茹相同彼有應故連茹而徵吉此無應故有孚而徵凶

象曰壯於趾其孚窮也

果其能孚一往而獲吉何湏壯趾惟自信所孚之多故不止於一往而至於壯趾孚窮者無應之象故知有孚爲自信所孚之多

九二貞吉

陽剛具能爲之才中則無過不及故得正而吉大壯過剛二四皆以柔濟故貞吉此等爻象皆不宜說不正則不吉

象曰九二貞吉以中也

以中謂居中也上經貞吉十三下經貞吉十二宜參防

九三小人用壯君子用罔貞厲羝羊觸藩羸其角【羸王肅作縲鄭虞作累蜀才作累張作虆】

羸力爲切罔無也言不用也惟小人則用壯君子以義理爲勇以非禮勿履爲大壯故不用壯苟其用壯𨿽正亦厲陽居陽位故曰貞厲者幹惕之爻也觸藩用壯象羸角厲象全作兩可之辭易爲君子謀也因此在健動相接之際爻將變革故欲其善動耳大象兌互兌變兌皆羊象乾壯兌羊故稱羝羝牡羊羸病也震爲竹葦爻變離目織竹葦成離目藩象五陰兩開羊角也陽以資陰爲美今隔四陽故爲觸藩羸角易去難返之象

象曰小人用壯君子罔也

易爲君子謀今爲兩端之說教君子之非禮弗履也

九四貞吉悔亡藩決不羸壯於大輿之輹【一作輻】

正吉而悔亡全吉象也決破也藩決不羸承三而言蓋三兼四爲象四亦兼三爲象相接之爻也三前有四猶有藩焉四前二陰則藩決而可前進震大塗兌附決藩決象輹車輪之中幹車之敗常在折輹輹壯則車彊幹爲輿故壯壯於大輿之輹言尙往而可前進卽藩決不羸也全在行處說乾爲輿震所承載也藩決下皆貞吉悔亡之象易遡曰大壯之四爲輹輹在輪輿中故壯大畜初上爲輹輹在輪輿外故脫他爻言壯不言大此獨言之成卦主也

象曰藩決不羸尙往也

尙同上謂外卦也藩決見陰也不羸壯也往震也尙乾也此爲主爻壯進之義正在於此止是健遇陰柔無所阻滯耳

六五喪羊於易【舉正作防牛陸績作場鄭爲佼易】無悔

易卽場田畔地也震大塗場象羊性外柔內剛卦象重兌今象場之震一變而重兌之象不見故防羊於易此卦之壯全在陽爻五上皆柔則不壯矣故五不言壯而以爲防羊五當尙往之爻陰柔居中故僅得無悔

象曰防羊於易位不當也

柔而居中位宜當矣乃尙往之陽在下而五當其衝故不當

上六羝羊觸藩不能退不能遂無攸利艱則吉

遂進也防巽故言進退觸者中互兌羊震動於下也不能遂卦終動極也不能退壯往者在下而承壯往之勢也艱對應言幹三之惕也謂處之艱難而不忽慢也無攸利者無可庸其壯動也艱則吉敎以處壯吉之道也五已防羊此爲全卦之終故爻止應三亦兼言全卦而復言羊三剛極上動極故觸藩同象此爻之病全在動極凢用剛過甚者每困於柔禽之制在气此陰陽相制之理也凢設機以陷禽獸者一蹈其機愈動則愈困惟不動則庶或免耳故曰艱則吉

象曰不能退不能遂不詳也【王肅作祥楊易宗之】艱則吉咎不長也

詳謂愼宻而詳審也壯終動極不能審徳度勢而詳審以處也詳則能艱艱則能詳而不能退遂之咎自不長矣卦略曰未有違謙越禮能全其壯者故陽爻皆以處陰位爲美用壯處謙壯乃全也用壯處壯則觸藩矣

周易函書約注卷七

欽定四庫全書

周易函書約注卷八

禮部侍郎胡煦撰

周易下經

【坤下離上】

晉明夷易遡分治亂象正分仁智方智曰晉晝則眀夷爲夜人因地而有晝夜也天豈有晝夜乎晉古作�子生日益不同故從二子日長說文作防日出萬物進徐鍇日臸到也日以二至而用明之度地上見矣二陸二至也晝夜夘酉之明晦亦二至也晉進也以日出地上前進而明也不言進而言晉者進止有前進之義晉則有進而光明之義

晉【本作防孟喜作齊用修作躋亦進也王弼舉正此下皆有享字】康侯用錫馬蕃庻晝日三接【鄭本接讀作防勝也蕃庻作蕃遮禽也】

康侯安國之侯坤徳順靜之象錫賜也伏乾互坎馬象互艮覆震蕃象坤眾庻象晝日離象離數三互艮手接象坤爻皆所禮接三接象日君象坤臣象坤爲國坤瞻離日日照坤土有諸侯朝享天子禮接象蕃庶見其恩之隆三接見其禮之頻易遡曰屯豫之侯取震晉取坤有土有民也

彖曰晉進也明出地上順而麗乎大明柔進而上行是以【此下揚易亦依郭京兪琰謂宜有亨字】康侯用錫馬蕃庶晝日三接也明離順坤也離在乾上下皆言火至陽非離所能敵也夜之分非無日光而天暗如故則是日之明止能及地不能及天離在坤上下皆曰明由先迷之體而形見也然地之麗乎大明亦可見矣柔進而上行謂五柔上行得位爲動用之主也六子之用皆出乾坤乾體靜鎭於此坤用其六來一交之則主柔坤體靜鎭於此幹用其九來一交之則主剛主其所少也若兩爻相抗烏能爲主主爻者動用之一爻也凡彖中內外往來上下進退皆言動用之主爻此卦下坤三陰相抗上離二陽相抗皆莫適爲主故獨主上卦之一柔柔本位下剛本位上晉柔居天位之正中故曰柔進而上行明出句自上卦論也順麗句自下卦論也柔進句自主爻論也

象曰明出地上晉君子以自昭明徳

明出地上何物不被其照臨自昭明徳何物不被其休光

初六晉如摧如【鄭作南山崔崔之崔】貞吉罔孚裕無咎

全從初而位下立象順麗大明與四爲應有晉象矣乃仍處卑下故言晉如上𨿽有援此獨在下有摧象矣然實居晉初故言摧如如也者未晉未摧之象也若以崔巍爲說亦是因己之卑下而益覺四之崇髙其義原不相悖貞吉者柔而處下順以待時承上晉如言也罔孚者卑而處下猶未能進若不見信者然承上摧如言也裕無咎又本上文言所以處貞吉罔孚之道謂居下而未進則宜寛裕以處之始無咎凡咎皆業經任事有作有爲上見出故小象曰未受命

象曰晉如摧如獨行正也裕無咎未受命也

足爻故言行未進未摧故曰獨行正正卽貞地徳含宏而更處其後故裕而無咎未受命潛也艮手故言受

六二晉如愁如【愁鄭作子小切變色貌】貞吉受玆介福於其王母互坎加憂爲心病愁象上進渉險故愁如二𨿽中正五陰柔二愁其不斷四邪僻二愁其見阻故愁貞吉者中正之徳上與五同久必獲進也受福以下則言吉也介大也王母六五也離日王象五亦王象離中女母象上應六五之大明因其順麗而任之加以寵祿錫馬蕃庻正謂此也

象曰受玆介福以中正也

坤徳居二故曰中正

六三眾允悔亡

上比於陽下陰順以從已順而麗乎大明正在此爻故曰眾允坤爲眾信屬土故稱允初罔孚未允也二愁如猶恐未允也三順而麗之則允矣處下卦之末伏幹而當亢厲之位宜若有悔然上麗乎陽而下陰皆順故以爲眾允悔亡集曰初二貞反之身也三眾允徴之民也

象曰眾允之志上行也

有坎象故言志大明外卦上行者上順麗乎大明也

九四晉如鼫鼠【子夏作碩鼠】貞厲

鼫同碩大也陽大陰小此陽爻故爲大防詩碩防刺貪也互艮變艮防象防晝伏夜行蓋不敢見日而畏人者離爲日晉畫也今坤土而見坎穴坎爲隱伏又在日下不中不正下據三陰故有貪而畏人之象𨿽貞亦危厲矣

象曰鼫防貞厲位不當也

不中不正近君而下阻三陰也

六五悔亡失得勿卹【孟馬鄭虞王皆作矢得王馬曰離爲矢荀謂離者射也虞謂矢古誓字注疏以爲筆誤楊易皆不然】往吉無不利

悔亡者中以行正也此二字爲主象失得卽悔亡悔亡故勿憂互坎加憂卹象變不成坎故勿憂凡人有失則悔失而得故悔亡而勿憂來氏曰失得二字皆出於離謂火無定體倐然而活倐然而滅得失其常也因舉諸卦以爲證言之原原委委可謂好學深思者矣然剝卦亦言得輿何離之有不知失得之義悉出於坤卽得朋喪朋之故以坤之動必見震艮兩象震得也艮失也詳具原卦易卦與天運同體率言陰陽往來旣有往來何無得失往吉無不利著順麗之美也

象曰失得勿卹往有慶也

陰變陽幹爲慶有慶卽吉無不利

上九晉其角維用伐邑厲吉無咎貞吝

角剛而在上者晉角謂欲進而前無地也卽上九二字此主象也維系也比陰應陰變陰系戀陰私皆不光明之事故孔子小象凡陽比於陰皆以爲未光又離火外光今不成離故未光離爲戈兵坤爲眾變震眾動戈兵伐邑象坤故稱邑離火外圍亦邑象今離象變去不成外圍故曰伐邑伐邑卽同人伏戎於莽也上爻言一卦之全體此正動而順之象也惟動而順故徵伐𨿽危事亦可吉而無咎第邑𨿽可伐威行而明失𨿽貞亦吝矣

象曰維用伐邑道未光也

道未光者由離變震也順而麗明者今順而麗動故維用伐邑而未光也陽稱道震大塗亦道也道者在外之作用與乾道變化說在亨後相似此句止釋維用伐邑者全從變震立象也不釋厲吉無咎貞吝者徵伐本危事伐私邑𨿽吉無咎而亦厲且吝也荀爽曰陽𨿽在上動入防豫故道未光時論曰火歸天水歸地者也上經五卦爲水天需先天所起也下經五卦爲火地晉後天所繼也故坤遊需乾遊晉伏對輪也火天大有火地晉歸轉輪也火地晉地火明夷旋轉輪也離曰繼明幹曰大明乾離同位也幹曰大明晉亦曰大明天地同繼此日也

【離下坤上】

夷傷也日出地上則明日入地中斯明傷矣

明夷利艱貞

明爲陽徳今入地中坤迷故明傷他卦言利貞此獨利艱貞蓋聖人君子𨿽不可不正卻費許多艱難委曲也

彖曰明入地中明夷內文明而外柔順以蒙大難文王以之利艱貞晦其明也內難而能正其志箕子以之【楊易以內文明十五字移入晦其明也之下箕子蜀才作其子兪氏以其子卽箕子周公不敢顯言豈知其古作亓後人加竹耳鄭荀向以俱作似】

幹爲大明離出於乾故爲繼明離代乾而宣化日代天而爲明故離象日日明於晝暗於夜是日入地中陽爲陰掩也離文明在內坤柔順在外此卦徳也蒙被也大難謂坤坤體先迷傷明者也言具此卦徳被此大難也易象包括最廣以卦徳言則文明柔順一象也以人所處之時言則內明外暗爲明傷一象也以致用言有此卦徳故內不失已外得免禍又一象也三象固不相妨晦其明自人之用易言卽藏而不露也正志者不失其正五爲坎離之爻也正志卽晦明中事內難釋艱正志釋貞大難闗天下之難內難一家之難也明傷於下卦故稱內難而遂以五爲箕子艱貞獨系箕子者內難更親切其晦明之心更難於文王也野同錄曰初見防伯夷太公也二離主承坤文王也三明極當暗交與上敵武王也四居暗下承明之際應初比三歸周之防子也五居坤中承暗主箕子之艱貞也上位尊而暗極紂也

象曰明入地中明夷君子以蒞眾用晦而明

坤爲眾眾字指得廣若文王箕子之於紂皆在其內用晦而明卽晦其明之說晦者欲人終不知其明也而明者自心則不可晦也晦明便是自心之明晉明著於外故自昭明徳此修己之道也明夷明傷於內故用晦而明此治人之道也

初九明夷【句】於飛垂其翼君子於行三日不食有攸往主人有言

離爲雉鳥象中陰身兩陽翼變艮與小過同象亦翼也明夷於飛傷於其飛也鳥飛以翼上升者也傷則必垂今在下而變動故以爲傷而垂然此在夷初但曰垂翼猶非傷之重者此二句爲主象下則釋以人事也行與往飛象不食有言垂翼象此足爻變則互震塗艮徑故曰行曰往三日不食離數三又爲日三日象離中虛爲大腹變艮則兌口伏不食象於行本爻之動也攸往連下指所適之主人言應也因互見艮之止坤之晦坎之險也變艮伏兌口不食有言象互震聲亦言象

象曰君子於行義不食也

時當明夷義合如此與攸往有言皆主象之象故不另釋

六二明夷夷於左股【子夏作睇於左股睇旁視貌京作胰馬王作左般姚作右槃】用拯馬壯吉【說文子夏拯作抍】

夷左股𨿽傷而未切未至上體也去暗君𨿽不如初之逺可以言行然與上無應亦不爲近故象足上之股互震伏巽股象爻變互兌覆巽亦股象明夷象人身足股腹首是也股居下而在後故曰左易中言左皆後字詳師卦左取相背義今言相左是也相背則幽暗不明二爲陰爻又處下中故取後而相背之義拯救也變幹健則壯矣幹爲良馬故曰馬壯言用健壯之馬速以拯之斯吉宜曰坎馬曰壯非老非少則壯矣二外臣曰左股四內臣曰左腹夷股猶淺故用拯救羑里夷左股也用泰顚閎夭拯馬也得專徵伐則吉矣

象曰六二之吉順以則也

順謂外柔順則法則也言外𨿽柔順而內實文明有法則也故用拯馬壯因二中正故也一說當救不救非順也救而不速失其機防便不得法非有則也救之且速是見機明決順而有則故吉順謂陰爻在內與上坤同體故言則

九三明夷【句】於南狩得其大首不可疾貞

離居南南狩狩於南也南者幹陽之君位而暗陰居之三與之應故稱南狩謂此陽上往摧陰也晉成公伐鄭楚子救鄭晉占遇復曰南國蹙解爲南行摧陰先天圖北內而南外卦象法之亦下內而上外與此南狩同義此爲坎爻坎爻動變並離象亦不見故也離互震戈兵震動故言狩又互坎離南坎北坎主冬狩者嵗終田獵之名故稱南狩不言徵言狩諱之也大首元惡也上爻稱首言應也伏幹故言大首謂在上居天位也獲者震爻也一陽而上下之陰附之也疾貞連看與復之無疾同義有復象也自暗復明當以漸次不可猝然取正也二陰爻慮其過柔故防之曰用拯馬壯三陽爻慮其過剛故抑之曰不可疾貞

象曰南狩之志乃大得也

初說行故言義二居中故言則卽天則之則變幹而見復象也凡人處事心中先有凖則乃始無誤三互坎故言志志者心之所之三居下卦之外其明外見故心可眾著也

六四入於左腹獲明夷之心於出門庭

爻象防子乃紂同姓是腹心之臣坤爲腹與上同體而在卦中故言腹變互巽入象左腹者古人尙右故右前而左後師四左次今言左遷天之左旋皆謂向者前背者後也四五與上同體皆屬親臣五近則前四逺則後故言左坤先迷腹中乃黑暗之地處坤最下故也四當心位獲者震象明夷之心紂之心也坤爲戶門庭象震動出門庭象謂遁去也初異姓故言行四親臣故不曰行曰出於者於於安行貌坤順而足動故安行

象曰入於左腹獲心意也

此由明入暗之象人之心意最不易知入腹而後得之入者巽獲者震也

六五箕子之明夷【蜀才作其子其卽箕趙賔作荄滋】利貞

五近暗君居至暗之地有柔中之徳晦其明而正其志所以徉狂受辱凡五皆君位此特加箕子明非君也上曰登天明上爲君也三上相應三曰得大首指君言也君能覆冒天下下五爻皆所綂也三明極武王也上暗極紂也五柔中箕子也故君之一位論位亦論徳

象曰箕子之明夷明不可息也

明不可息言明可晦不可息以其在內不露故爲箕子之貞

上六不明晦【舉正作至晦】初登於天后入於地

不明指傷人言晦指自傷言最逺於陽故不明處坤陰先迷之極故晦此主象也他爻皆受傷者故皆言夷此則暗所自出匪特傷人並且自傷故但言不明晦而不及夷也登天日出地上也入地日在地下也登天者上之位入地者六之陰窮上而暗極與日俱傷矣

象曰初登於天照四國也後入於地失則也

照四國以位言日出地上能照四國亦如人君居髙位得傷人之勢也失則以徳言見君當視民如傷乃今傷人失君之則矣失則卽晦也明見於外而失本於中二之順則爲外明𨿽傷而中徳自若則明之本原如故今坤陰居上外本無明而又鮮中徳是明之本原全無故以爲晦而失則凡言則皆在中之事也故爻辭不明指外著者言晦主內藏者言是內外俱傷也

【離下巽上】

一家之人巽以長女處四離以中女處二二四皆得八卦正位又五陽二陰內外各得其正皆家人之義也訂曰外疏之也故二女有二心內戚之也故一家如一心

家人利女貞

馬融曰家人以女爲奧主長中二女二四各得其正故特曰利女貞來氏曰言占者利於先正其內以占者言非女之自貞也蓋女貞乃家人之本女正則外無不正矣

彖曰家人女正位乎內男正位乎外男女正天地之大義也家人有嚴君焉父母之謂也父父子子兄兄弟弟夫夫婦婦而家道正正家而天下定矣

聖人觀卦象以立名則卦中實義卽名而具如卦名家人則全言家人之事然家人亦象也故諸卦皆無第一層實義所可言者第二層象義耳物理人事皆象也此卦旣名家人專言人事可矣若誤認爲占卜而槪言人事則非男女正位謂陰女得二之正位陽男得五之正位也二五相應凡卦中陰陽皆分之卑而聼命於二五者故稱嚴君嚴非嚴厲乃尊無二上之意父母者二五也父子兄弟夫婦諸觧各異其說【煦】按周易止言陰陽陰陽皆以得位爲正彖辭止言男女正耳原不必穿鑿分防初上兩陽家也五正位於外卽嚴君父也女正位於內內主亦嚴君卽母也以次相承凡陽爻皆子也上者兄而下者弟也初三五夫之位正也二四婦之位正也故曰父父云云也天下定無過凡事各得其理凡物各安其位與家無異也此卽親親長長而天下平之義

象曰風自火出家人君子以言有物而行有恆

火熾則炎上而風生是自內逹外之義風化之本自家始家之本又自身始言行一身之事正家之本風化之原也有物則言不虛有常則行不怠巽覆兌口而照以離火巽伏震行而照以離火故旣象言行又皆言有也言行君子之樞機有物有恆則其自也火麗木而外著其光之象也

初九閒有家悔亡

閒防也闌也從門從木木設於門所以防閒也初爲門庭之爻應以巽木故取防義變艮爲門爲止亦門闌止防義閒謂上下二剛域中爻於內閒家之道惟在始初諺云教子嬰孩教婦初來是也離明陽剛處有家之始離明則有先見豫防之明陽剛則有整肅威如之吉故能防閒家人各得其正而有家有家者有物有恆之妙有也

象曰閒有家志未變也

志未變謂初也初而閒之其後可無悔矣有家者初有家也

六二無攸遂【楊震傳作由遂】在中饋貞吉

遂專成也閫外之事無所專成陰爻順靜之象乘承應皆陽故也中卽內卦之中饋餉也互坎飲食象饋食內事故曰中饋有順靜之徳而事不專成所職惟在中饋故正而吉宜曰鼎火烹飪於外曰享帝養賢家人火烹飪於內曰在中饋彖利女貞惟六二之中正當之蒙五變巽事師之道漸四體巽事君之道家人應巽事夫之道

象曰六二之吉順以巽也

順從而卑巽乎五也小象言順巽者三蒙五互坤爲順變爻爲防漸四變乾伏坤爲順未變爲巽家人亦變乾伏坤爲順應爻爲巽然皆陰爻故皆自具順義

九三家人嗃嗃【荀爽作確確劉向作熇熇如火之嚴熾也】悔厲吉婦子嘻嘻【張揖作嬉嬉陸績作喜喜】終吝

此爻獨稱家人三當一卦之中介於二陰有夫道焉蓋一卦之主故嗃嗃而有嚴厲之聲本義以剛處剛而不中過剛者也故有嗃嗃嚴厲之象如此則𨿽有悔厲而吉矣嘻嘻嗃嗃之反吝道也謂一於慈惠笑樂無節此反言以見意也來氏以嘻嘻爲婦子嘆聲作過嚴之獘故解小象之節爲竹節欲威愛兼濟不使過也此解𨿽切九字未當一說以嗃嗃作所治之人說謂眾口嗷嗷也此以家人與婦子同類亦可嚴厲者陽剛之本徳嘻嘻者承乘之陰爻也觀吝字指陰爻可知悔厲與終皆幹三若之象三當變革之際故兩發其象聼人自擇

象曰家人嗃嗃未失也婦子嘻嘻失家節也

過嚴𨿽或傷恩然未失治家之道故吉若婦子嘻嘻是無禮法而失治家之節故吝觀失與不失則本爻作反正說爲當

六四富家大吉

陽主義陰主利義具於心無形可執其象陽虛利聚於財有厚實可據其象陰凝故易言富言實言財言積皆陰也小畜之富承乘皆陰也故說出鄰字陰爻而言不富爲本可言富或承乘有陽而爲陽所淩如泰四妄二是也此四本陰而上下陰陽皆順無有相干變易其性者安得不富爻爲巽主必不可變巽近利市三倍富象變又互巽亦富象禮運曰父子篤兄弟睦夫婦和家之肥也肥卽富也因本卦六爻皆得位而吉也若使孝悌不立仁義不修金玉滿堂亦何益哉觀小象順在位可知不專指財利言也一曰巽入而陰嗇故言富

象曰富家大吉順在位也

以柔順之徳居四之位爲上卦主爻故曰順在位位卽彖正位之位二之貞吉曰順四之大吉曰順婦道盡矣

九五王假有家【假音格】勿卹吉

假同格正也卽正家而天下定之爻也陽夫居陽正也其下陰陽各安其位家之正也陽君居五正也其陰陽各安其位則天下之定也天下者王者之家惟正而後能有之故曰王假有家內而型寡妻外而卿大夫罔不率俾有家象也王而假正以有其家何憂卹之有互坎憂象出坎外故勿卹初有家家道之始五有家家道之成故初曰閒及五則直曰假而有矣假字陸績作大字解猶可子瞻作至字解則虛矣

象曰王假有家交相愛也

五二剛柔相應四五剛柔相比以下陰陽無不相比五愛二之柔順中正不亢而有以及下二愛五之剛健中正不悖而有以承上其餘陰陽無不相順相比故交相愛全是至性流通所謂太和元气在成周宇宙間也

上九有孚威如終吉

有孚變坎也威如陽剛居上也中四爻爲家初上閒家者也有孚非一人之孚也禮勝則離故須誠信樂勝則流故須嚴威終吉久長獲吉也居上則爲家主在卦終則有家也久故特言久長獲吉之道論位則初爲近而上爲逺論時則初爲暫而上爲久

象曰威如之吉反身之謂也

反身之謂指有孚見非徒威也蓋必有物有恆正倫理篤恩義悉本於誠信儼然人望而畏之自具不威之威

【兌下離上】

睽從目目少睛也目主見故爻辭見惡人見輿曵見豕皆言見睽乖異也火炎上澤潤下二體相違睽義也中少二女同居其志不同睽義也

睽小事吉

五柔爲卦主故稱小主柔而應剛故不可大事而小事猶有吉道也元公曰二女同居二陰合卦皆然然巽兌合爲孚過離巽合爲家人鼎離兌合爲睽革木樂火而金畏火也【煦】按睽字原從合字形出不合不知睽也然天下無終睽之理故睽終必合艮之言行亦此義

彖曰睽火動而上澤動而下二女同居其志不同行說而麗乎明柔進而上行得中而應乎剛是以小事吉天地睽而其事同也男女睽而其志通也萬物睽而其事類也睽之時用大矣哉

論物理則火上澤下其性睽矣論人事則二女同居皆欲各有所行其志睽矣旣睽而小事猶吉者蓋因內有和說之徳外又察乎事理有其徳矣柔進而上行以居於五有其位矣居上中而下應二剛是已旣有徳而輔相有人有其輔矣故𨿽不可大事而小事猶吉此與家人二柔皆爲主爻家人二柔得位故二四同取之此卦二柔皆不得位故取得中之五以爲柔進而上行與晉同也然三柔居內卦之上亦應剛者也陰陽相資始爲得類二女同陰所以爲睽旣睽矣又以爲其事同其志通其事類者專論二五相應之爻卽小事吉之義也天地異形而交感則同男女異體而志气則通萬物異質而類聚羣分則無不各得其類此皆自睽中言合義也睽卦本無合象止有二五相應之象因天下極和同之事必由睽來而極睽隔之事又必由合來今睽而有應故遂於彖辭發睽而能同之用乾坤二用後坎言時用者坎爲用九之中交坤含乾胎萬物之生由此托始則用歸於坎是後天代先天之義睽蹇亦言時用是先天八卦流行之气前後相續縫中所成十六卦中之二卦流行則其用見矣故亦言用流行便具不息之體故亦得考之以時而言時流行則睽與合見矣故又能總上三句之義以五行論金畏火克其先豈不相睽然金得火而鎔終必有合而大用出焉故言時用

象曰上火下澤睽君子以同而異

來氏曰同者理異者事天下無不同之理而有不同之事異其事而同其理所以同其異如禹稷顏回同道而出處異是也此本同末異之說宜曰彖傳睽中之合化睽之方也象傳同中之異不苟同之學也郝解曰樂同而八音異乃葉食同而五味異乃調【煦】按凡卦莫不有自具之徳睽之爲異非不美也故君子法其異而不苟同

初九悔亡喪馬勿逐自復見惡人無咎

上無應與宜其有悔陽剛得正故悔亡虞翻曰應爻坎馬無應故喪馬一說坎爲亟心之馬馬亟心喪去象【煦】按震本爲馬動而化坎故喪馬逐亦震行之象勿逐謂化去也自復復初之本象勿逐自復不追逐而自還也兌爲悅體震二變兌旣二變兌皆言勿逐七日得與此同義但此爲初爻故不言得言復小畜初陽亦震爻故言復自道蓋馬所以行也睽獨無應則不能行是喪其馬矣勿逐亦不行也自復初陽之動坎阻於前也悔亡二字爲主象下分二段一以物理象爻徳一以人事象爻徳喪馬言未化之前睽而無應勿逐自復言化去之後睽而合也惡人亦言未化之前見之無咎亦言旣化能合之故也坎爲盜惡人像離持戈兵亦惡人像離爲目見象大有初九曰無交害二曰小人害小人指離也一曰不以惡人而拒絕之作接見之見說

象曰見惡人以辟咎也

象詞專釋見惡人則知防馬自復之物理與見惡人之人事非有兩義皆先睽後合之防辟咎卽無咎無咎故悔亡

九二遇主於巷無咎

遇字詳噬嗑兌離先天圖中親比之卦也周易卦爻無非發先天圖中流行之妙主謂五爲正應離爲日主象離中虛兩陽在外巷象變艮伏艮爲徑路變震爲大塗大塗而藏徑路亦巷象見當睽時君臣相求不必拘堂防之常分必委曲相求始得防通乃爲無咎於門於庭於野猶有避也巷則無所避矣此必遇必合之象爲正應言也若非正應不以乖離爲嫌亦不必委曲求合矣總因所應柔弱故耳睽卦中水火相避爻爻皆自具睽義故諸爻皆言睽而復合之象不然不名睽矣亦如復卦爻爻皆言復也來氏以諸臣遇光武爲象

象曰遇主於巷未失道也

來氏曰離爲戈兵互離亦戈兵兌毀折互坎陷見君臣相遇於巷豈不失道然當睽時前後俱有戈兵中原坎陷主又柔弱中原坎陷國勢毀折正危廹之秋非但君擇臣臣亦擇君旣爲正應委曲相求故周公許其無咎孔子以爲未失道

六三見輿曳其牛掣【子夏作契說文作觢牛角仰也鄭元作防牛角皆踴曰防荀爽作觭徐曰當從契省乃得音尺制切】其人天且劓【天楊桓作耏古文�字夾物而去之也卽音髠劓說文作防王肅作臲胡安定謂當作而纂言從之非也】無初有終

離目見象又牛象變幹輿象互坎亦輿象曳象兌伏艮手挽象曳拖引也掣挽也陰居兩陽之中與介石負乘相似時際睽違𨿽有正應前遇險阻不能驟合不免前引後拖蓋有應則前爲之引有累則後爲之拖也其人天謂三上也三陰人位上陽天位也三上本爲正應天且劓者天居最上物所仰承者也自三視上故曰天口上爲鼻伏艮亦爲鼻居口上見干戈遇兌毀故曰劓天且劓猶云其人仰承於上遭此險阻而致此傷也一說居兌上口不足於陽以天相形若其固有者然也【煦】按輿曳牛掣主象也其下又卽人事以象之天者有應之象劓者傷而見阻之象無初初之睽有終終之合也金火相接前後兩陽比之極固而中多險阻故爲此象動化成幹故言有終與巽之言有相似皆謂陽明可見也

象曰見輿曳位不當也無初有終遇剛也

比陽而值坎險故位不當始難驟合故曰無初陰陽相須又爲正應故以有終爲剛之遇也

九四睽孤遇元夫交孚厲無咎【煦曰孤當爲狐】

睽孤舊說謂無應然上九有應而亦曰孤矣來氏謂左右皆陰柔之小人故孤立而無助此說近之蓋上亦乘陰應陰者也謹按孤當作狐蓋狐性善疑此爲坎爻上九阻於坎亦曰孤坎爲狐疑故也故旣未濟遂稱狐今觀旣遇而孚則先之狐疑可知元大也善也夫人也謂大善之人非謂初也交孚句謂與初同徳相信然陽無應陽之理蓋謂乘承皆陰陰陽相資得助也凡孚皆說入坎爻是也況五爲離主而當尊位三爲兌主此爻一乘一承故以爲遇元夫況旣曰睽孤又以爲孚豈論應哉厲者危心以處之在坎故也宜曰合言兩爻曰睽單論一爻曰孤因睽卦全說相違故不必有應但獲同徳亦遂目爲元夫而謂爲交孚求不孤而已矣兩陽故危厲

象曰交孚無咎志行也

坎志震行二陽同徳相與濟睽之志行也蓋濟睽本爲四志今兩陰主順於上下其交旣孚則睽可合而疑可釋故無咎【煦】按得兩主之助陰陽合徳而相信又與五比合又是坎震之爻故曰志行行謂比於五志行者猶未行也

六五悔亡厥宗噬膚往何咎

王弼曰非位悔也有應故悔亡厥宗謂二虞翻曰動而之幹幹爲主主宗也來氏宗字詳同人六二噬膚詳噬嗑六二二兌爲口五陰應之噬膚象言易合也九二遇主主尊之也六五厥宗宗親之也臣尊其君君親其臣自足濟天下之睽往何咎快詞也

象曰厥宗噬膚往有慶也

慶吉善也得正變幹故往無咎而有慶王弼以易合爲有慶來氏以濟睽爲有慶一曰君臣合徳有爲乃有福慶於天下

上九睽孤見豕負塗載鬼一車先張之弧後說之弧【馬鄭王翟皆作壺離大腹日壺矢�也虞曰兌口離腹坎酒在中之應歷險以與兌故後脫之壺一作壺】匪防婚媾往遇雨則吉

孤當作狐狐疑坎象睽而求應中阻於坎不免先疑來氏謂四左右皆陰以人而孤也上多猜疑自孤也見者上自見也負背也塗泥也離目見象坎豕象水象豕背有水負塗象坎爲車爲隱伏載鬼象坎爲弓中直爲矢又爲狐疑張弓說弓狐疑不定象坎爲冦陰陽相應變震歸妹婚媾象婚媾者先後天圖相配之卦也未變則互坎離先後天圖皆相配上變則後天震兌相配詳具震卦坎雨象雨則陰陽和坎澤解也吉者睽而合也三與上爲正應制於乘承二陽上以陽剛處明終睽極之地往與應合而中爻阻坎不免狐疑始疑爲豕又疑爲鬼方張弓射之又疑非鬼而脫其弓旣乃知爲六三之應非冦也借正應而上與三成婚媾矣遇雨坎體解散疑亡睽而得合由不一而致之一故爻多言遇

象曰遇雨之吉羣疑亡也

人情有疑則睽疑釋則睽而得合故吉卦名睽而諸爻言合天下無終睽之事陰陽往復物極必反自然之理元同曰初四睽於品二五睽於地三上睽於意見元公曰疑情之積常起於情之相悅而好用其明

【艮下坎上】

蹇難也坎險艮止見險而止足不能進行之難也故爲蹇難方智曰文序屯蒙至蹇解中隔三十六卦蹇解環至屯蒙中隔二十四卦此陽四九陰四六也老陰老陽之防主變故相沿以陽九陰六爲難限

蹇利西南不利東北利見大人貞吉

王弼據後天圖謂艮山險而坤地順後儒從之來氏亦據後天圖謂坎險艮止皆在東北故不利西南無之故利虞翻曰坤西南卦五在坤中坎爲月月生西南故利西南往得中謂西南得朋也不利東北其道窮者謂三也艮東北之卦月消於艮喪乙滅癸故不利東北其道窮者則是東北喪朋矣又曰坎月生西南而終東北震象出庚兌象見丁乾象盈甲巽象退辛艮象消丙坤象窮乙喪滅於癸終則復始以生萬物其用大矣離爲見大人謂五二得位應五五多功故利見大人往有功也五當位正邦故貞吉惟虞說爲能發明卦防字字切當獨惜虞翻所著不見全書耳須知爻中陰陽與天同運原是活的陰陽之體陰靜而陽動然陽气往來陰中有初有終有深有淺而月受日光亦有初有終有深有淺此其象也而實非象也日月卽天地間來往運動可見之陰陽代天而宣化者故後天之坎離遂代先天之乾坤坎月離日也乾彖之大明言日坤彖之得喪言月也坎艮合蹇坎得乾中而正位於五是坤之西南得朋也故利西南本非坤有而今在其中故爲得得故利東北艮也月之陽明至此而盡故以爲道窮卽喪朋也喪則有何利乎此卦上坎得陽於中與西南得朋之震同義故利西南得朋矣而復見喪朋之艮故不利東北卦本無震而亦曰西南止取坎象得陽之義又因東北之艮而反之非取坤順也易爻凡言利言得者皆震凡言不利言失者皆艮皆本坤彖來旣曰不利東北又曰利見大人貞吉者卦气之行先內而後外先艮而後坎故旣因艮之道窮而言不利又以利見大人特著往而得中之理爲上坎言也貞謂居中得正也五剛健中正有大人像故旣稱利見又言貞吉以艮遇坎東北喪朋故蹇自下而往出艮則見九五之大人故利亦猶喪朋一轉便爲得朋故大人之利見仍是西南之利耳

彖曰蹇難也險在前也見險而能止知矣哉【楊易以上七字移入文言】蹇利西南往得中也不利東北其道窮也利見大人往有功也當位貞吉以正邦也【荀陸作正國】蹇之時用大矣哉

卦中前後有二義論時則下卦在前上卦在後比之後夫防是也論位則向者在前背者在後此之險在前是也坎險艮止坎在艮前故也此據象言名蹇之故見險能止以人事言也中互離坎離爲見坎爲知凡卦中言止必兼言行止由行見也故旣以能止爲知又以爲往得中往有功也往有二義往得中謂一剛往而居五此自下而上往觀象而擇主爻者也至往有功謂由此而前往據人事言也此卦據下象論則有見險能止之象據上象論則有得中有功之象人在蹇中若止而不動何由得出若不顧其險不險率情以往亦終無由濟故止而後往往而得中然後能有功卽定靜安慮而後能得之義得中坎五也往得中則離乎艮矣離東北則必往西南故以利西南爲往得中東北則陽盡而喪朋故爲道窮此上據象言也利見大人據人而言所往之事也大人五也見離也利卽西南之利人在蹇中利動不利靜故以利見大人爲往有功卦辭貞指五中言故以爲當位貞吉卦中陰陽皆當其位邦所由正不過事事得其條理故曰正邦漸卦陰陽當位故彖辭亦同陰陽之理終始相循險可使平喪可使得故曰時用大也此爲先天縫卦全說流行之義故與睽坎同言用也意曰屯動於險毎利居貞蹇止於險毎言利往動以貞止止以善動豈二道乎宜曰蒙貞坎則中晦昧而蒙蹇貞艮則中光明而知需險在前幹恆易知故不陷蹇險在前艮篤實光輝故能止

象曰山上有水蹇君子以反身修徳

山上有水必反而就下反身之象不盈之性上居於山有餘則去之修徳象艮其背故言反身坎常徳行故言修

初六往蹇來譽

往來進退也蹇字從足此爲足爻艮覆震亦爲足因足象爲止象所覆故旣言往又言來往謂坎上來謂艮下也五爻獨不言往蓋諸爻所往卽五爻所來非來於下卦之來也初旣無位六又陰柔故有往則冒蹇來則有譽之象譽詳旅上卽見險而止知哉之譽變離故也與遁初不往何災皆艮也彖以得中有功歸之於往而爻皆往蹇彖言通卦爻論一爻象曰宜待非終不往矣

象曰往蹇來譽宜待也【鄭本待下有時字】

待者待時之可進也

六二王臣蹇蹇匪躬之故

王五臣二也外坎王蹇互坎臣蹇因兩坎故言兩蹇人臣有代終之責則王蹇皆臣蹇矣兩蹇交集鞠躬盡瘁自其常分有何過尢六二艮體不獲其身故言匪躬不有其身也

象曰王臣蹇蹇終無尢也

但知致身成敗利鈍俱非所論有何過尢初以不往爲有譽二以匪躬爲無尢有位無位之別也

九三往蹇來反【郭京據王弼本作來正】

艮其背不獲其身故云來反卽反身修徳之反因其附陰成止故以比二爲就二三資二之中順二資三之剛健可成濟蹇之功矣往蹇接四也來反艮止也

象曰往蹇來反內喜之也

內謂內卦之二陰樂從陽故喜之本義謂反就二陰謂與初二成止也

六四往蹇來連

連於艮陽也三之喜內之兄弟喜其已之有助四之連外之朋友資其人之有才來反退也來連將以進也變咸故咸亦言往來三四相接之義也

象曰往蹇來連當位實也

凡言陽實陰虛卽乾連坤斷之義以象言也論理則陽以气用周流不息故虛陰以質用塊然不靈故實凡爻兼言應比畢竟先主本爻六四以陰居陰故稱當位比三而順以承五人臣之義實謂陰明當位之爲六耳陰體過實無撥亂之才故必有資於人此正來連之義此爻只言比陽故全舉陰柔之象不可以實字說作九三然以解卦負乘考之卽謂兩陽亦可

九五大蹇朋來

大蹇謂九五所陷之陽此陽由幹而來入於坤中乃西南得朋之爻故云朋來據坤之視乾而言也此卦陰陽各當其位九而居五有位有徳可以濟蹇凡爻或比或應無不仰賴之匪躬之二應而來來反之三亦與俱來來連之四比而來所連之三亦與俱來同徳之三旣來而應三之上亦與俱來故爲大蹇朋來來指眾人之趨附言與下卦之來不同自本爻言則當位貞吉以正邦也自諸爻言則利見大人往有功也

象曰大蹇朋來以中節也

中兼九五兩義位居上卦之中徳傋剛健中正之美也節制也言此徳此位足以聨屬也人心惟中故能肆應不窮

上六往蹇來碩吉利見大人

碩大也陽稱大來碩指應謂就三也不言大言碩避之也亦如觀卦以其字易我字耳卦以坎陷爲蹇此爻獨在坎外所應者審時能止之三亦在坎外資其陽之力故此獨能與三共濟而獲吉也利見大人五比於下而無所逆也五在蹇中思來濟蹇之朋今上與之比又得來碩之三具陽剛濟蹇之才資其恊力故克有見大人之利而往有功也

象曰往蹇來碩志在內也利見大人以從貴也

內對外卦而言謂三也非謂五也貴對下賤而言謂五也

【坎下震上】

蹇之濟蹇愼動審時之三解之能解動而有行之四皆此一陽聖人連覆卦而序之非無故也解從刀判牛角防意

解利西南無所往其來復吉有攸往夙吉

蹇有艮無震不利東北所以爲蹇若使震見艮隱是西南得朋時故利西南此指將來說往得中往有功皆謂震行也解卦有震無艮故止曰利西南指現在言也震象在外更無外之可往其震行惟來復耳故旣曰利西南而又曰來復吉蓋蹇之得中在外須往而後得此之得中在內是來而得中故彖曰其來復吉乃得中也來字亦震動之義蹇卦內存欲盡之防陽其去震稍逺故必往而後吉解卦外見初長之陽後來進盛尙未可量故利西南然曰無所往其來復吉有攸往夙吉者謂動靜皆吉見與蹇之動吉而靜不吉者殊也外震何云無往謂震𨿽在外畢竟非止故旣曰無所往而又曰其來復言不已之動耳震王亦復初之爻故遂言來復攸往者動也夙吉者中離爲日先天居東日出東方故云早也夙字與復卦七日字相對復震方內來解震已外往故不待七日惟早爲吉也周易之坎離皆言陰陽不可不察

彖曰解險以動動而免乎險解解【楊易以下解爲衍文】利西南往得眾也其來復吉乃得中也有攸往夙吉往有功也天地解而雷雨作雷雨作而百果艸木皆甲拆【馬鄭陸作甲宅皮曰甲根曰宅宅居也音譜作乇】解之時大矣哉

坎險震動坎內震外動而出居險外得免於險故名解震本坤體乾來交坤利西南而釋爲得眾者坤得乾則得朋乾得坤則得眾此爲主陽言也震動於外故稱往非如蹇卦之往因艮而言將來也得中𨿽坎象卻本來復說爲震性善動今已在外則前無可往故先說無所往後說來復皆行象也來復而曰得中因下卦是坎非震所以別於復初也夙也者震得乾初在萬物之最先也天地解者陰陽和而後雨澤降也凡亢暘皆陽之偏結陰不得入而和之陰霾皆陰之偏結陽不得入而和之此外或陰多陽少或陽多陰少均不雨若使陽之偏結和之以陰陰之偏結和之以陽則結斯解矣故曰天地解而雷雨作此卦上雷下雨中互離日雷動雨潤日暄而百果艸木皆甲拆矣百果艸木震象震甲巽乙震故言甲甲萌甲拆開拆也五上兩開故言拆解之時將至天地發生長養由此而始故曰大解言時不言用者乾坤二用元之方亨也坎之重險睽之乖違蹇之出險皆言時用皆說將然須用而後見也其難已解用已外見非解難之時故不言用義盡於解之名更無幽隱故不言義

象曰雷雨作解君子以赦過宥罪【京作尢罪】

坎爲罪爲獄震動而出故曰赦宥無心失理爲過有心作惡爲罪赦宥者解萬民之難也解緩卽此義

初六無咎

難旣解矣柔而居下得剛明者爲之應比無咎之道

象曰剛柔之際義無咎也

六柔而應陽比陽故爲剛柔之際坎四剛柔之際亦此義陰陽相資原天地間不易之理故論其義而以爲無咎

九二田獲三狐得黃矢貞吉

在田之爻故曰田坎爲狐又爲弓矢互離伏離其數三又爲戈兵戈兵震動田象坎二本黃中通理之位變坤故稱黃狐媚物陰柔附陽之象故未濟亦稱狐坎得乾中乾動而直故象矢狐媚小人像中直君子象與六五同也獲三狐象應比之三陰得黃矢中直也貞吉者中而得正有應故吉

象曰九二貞吉得中道也

居中而得正故曰得中道

六三負且乘致冦至貞吝【楊易謂貞吝下當有無咎字】

坎爲輿三在上乘象又爲盜冦象負者小人之事輿者君子之器蓋三負四乘二四不中正而居外下故象小人凡民卑賤之稱也二得中故稱君子論位非論徳也解卦得名爲有二四兩陽三乃一負一乘故有此象周易貴陽擔負非乘輿者所宜乘輿而爲凡民卑賤之事故於三遂目爲小人震動於上故言上慢坎險於下故言下暴又因盜與所乘者同爻若盜據之者然故取象爲奪貞謂坎陽如雲所乘者𨿽得正亦吝也吝本爻之陰也噬嗑以耳上有物爲荷此以耳上有物爲負賁初以坎下爲徒此以坎上爲乘家人嗃嘻兩象也此亦兩象也

象曰負且乘亦可醜也自我致戎【本文作冦】又誰咎也但曰可醜則知小人止賤稱耳誰咎言非人之咎卽致字也同人誰咎言人誰有咎我者節又誰咎言無能歸咎於人也

九四解而拇【荀作母】朋至斯孚

震爲足拇在足下三居震下故象拇舊說以爲解初剛柔之際義無咎者本爲正應豈所宜解若負乘之小人則宜解矣拇在足下亦不宜逺言初爻夫初以比二爲無咎三以乘二爲君子之器二四兩陽又且同徳則朋指二可知矣然爲負乘之小人所隔故必解去其拇始見同徳相濟之美他爻不言朋此獨言朋西南得朋之爻也卦辭西南之利正在此爻因其處柔非位故須得朋斯濟凡合體之卦上卦亦具下卦之性下卦亦具上卦之情故坎在諸卦皆言陷而在解則不言陷震動故也諸卦類然不可不知夫卦旣名解二陽各爲卦主則能解者端在二陽然陰以資陽爲美故其附陽也甚固初曰剛柔之際固於二矣三曰負乘固於二四矣四欲與二同徳相濟非解去三陰曷由使朋至而孚也孚者坎徳陰𨿽附陽爲美陽必解陰始能有爲

象曰解而拇未當位也

以陽居陰慮其才柔下有負我之小人其位不當故須解也

六五君子維有解吉有孚於小人

維系也坎卦言維言孚此卦有坎故亦言維言孚舊說謂解去三陰以小人之退爲驗夫孚字從無作驗字之解來氏以陰指宦官宮妾外戚謂五比四應二皆陽剛之君子若使此心能維系之則同類之陰自能孚信故有解而吉【煦】按二說均非爻防且三陰與五非應非比有何闗切觀隨之系小子系犬夫皆自下而系於上之稱上六乃從維之維則自上而系於下之稱坎之言維亦謂中陽陷於陰若系於上陰者然也此之維於君子當專指九四一爻五旣比四如雲九四陽剛之君子維系於我者資其才可以解難故吉𨿽在小人亦當信之以下與坎相應故言孚孚信也坎𨿽正應可言冦盜獨不可言小人乎有孚於小人如雲正應亦當見諒是從比不從應之象耳君子專指九四正與利西南之防相合予前解引復見天心誠謂此卦二四兩爻𨿽各爲主於卦中觀利西南一語則通卦當專主九四一爻蓋二陷而四動解之爲義專由動見故也震之動爻在下故遂以九四爲君子又況雷奮而上坎潤而下防同離兌之睽則但資親比之力無所望於正應止求見信於正應亦其宜也

象曰君子有解小人退也

君子有解震之主爻小人退坎水就下也若震動則上往矣

上六公用射隼於髙墉之上【墉徐作城】獲之無不利

上髙而無位公也隼祝鳩鷂屬鷙鳥害物者也震爲鵠變離爲雉鳥象坎爲弓居下自下射上之象震伏巽髙象髙墉者王宮之墻變離外圍中空近於五君髙墉象故泰上亦曰城二地位故曰田狐則地之走者上天位故曰髙隼則天之飛者害物之隼棲於王宮髙墉之上則如城狐社防有所慿依不敢輕射矣本卦四陰其下三陰或應陽比陽而上陰獨後不系於陽又處最上故象隼坤土也五六皆坤而上特最髙故稱髙墉今曰髙墉之上則隼指上六無疑觀解悖之說豈不爲上之無應無比乎坎𨿽象矢與上無應四公位又互坎故曰公用射則射者四也正是主四之義況陽性善動由四而進亦如不速之客三人來耳若依蒙引指三則是公立於髙墉之上而射隼非射隼於髙墉之上矣止是四陽善動由此而進則上陰終爲所變耳非有隱深之防又上六本迷復之爻故言悖陽來於四一變而成震則悖解矣故以射隼歸之於公

象曰公用射隼以解悖也

此卦主陽上與陽無比無應寜非悖逆卦气自下而上在中者皆有乘承上爻如無應比則惟有離背而已窮極將反亦背象悖而射之所以解也系辭之藏卽坎險也器指坎之中陽形如矢直者待時而動謂震也下坎有藏器之象上震有動象人不可以妄動故曰待時此亦上爻總論全象一變震而迷復之爻亦變故爲解悖

周易函書約注卷八﹤經部﹐易類﹐周易函書約存__周易函書約注﹥

欽定四庫全書

周易函書約注卷九

禮部侍郎胡煦撰

周易下經

【兌下艮上】

損減也非傷也損去下卦上畫之陽益上卦上畫之陰損幹之君益坤之民也又澤深山髙深則有損象髙則有益象

損有孚元吉無咎可貞利有攸往曷之用二簋可用享【蜀才作二軌可用亨說文作�】

艮山兌澤互坤澤深而在地下有損象山髙而在地上有益象坤實於中故言孚大象離伏坎亦孚也互震故利往兌口震足互坤腹而實簋象簋從竹震象艮爲門闕帝出乎震門闕而帝出用享象舊觧但作戒辭以爲剝民奉君非也凡爻辭皆直言爻徳如使有孚元吉可說不孚則不吉然則辭之凶者亦可云不如此則不凶乎易卦全吉者惟謙損家人耳損以儉取儉用獲吉者也若認作剝民奉君不知爲儉取於下損國用以益下民則必與二簋用享之防相悖亦並未解彖辭言時之義矣有孚十二字皆正言減省取下之吉有孚二字爲主象下文皆有孚之吉耳有孚者深信其薄取之意爲愛我也維正之供萬世常經今減於常時人君而自愛其民故獲有元吉無咎可貞之美而利有攸往二簋以下卽祀神以驗之亦卽上文之象二簋損象言薄也可用享有孚之象而元吉等義皆在可字中見薄取於民者卽薄用於神神必見信神且見信而況民乎國之大事惟祀與戎舉其大者而小者可知據理而論卽寛一分民受一分之賜故人皆信之而君徳之崇髙亦由此增益矣若果剝民必致厚取厚取必當厚用顧以爲薄於祀神亦云可也不自相戾乎

彖曰損損下益上其道上行損而有孚元吉無咎可貞利有攸往曷之用二簋可用享二簋應有時損剛益柔有時損益盈虛與時偕行

損下益上謂損乾益坤卽下文損剛益柔也幹損一以上行乃忽添其道二字蓋謂損益乃人君乘時大經濟不可無道以處之此道非下所能有必得權乘勢然後可行故曰其道上行正以卦象損在下之幹陽上行而益在上之坤故曰上行全是幹君用事君在上者也幹陽故稱道損字之下有孚之上特加而字便知下十二字皆由損來明謂人君用此薄取之道自能見信云云也其下總敍全辭更連曷之用爲一叚不另分別注疏則曷之用二句應與上文同是一義蓋上言薄取自能信諸人而獲吉下言薄用亦當信諸神耳時兼常變言常時祀神原非二簋可享在損卦而言時則必萬不得已非常時也若在常時以下奉上亦萬古之常經名分之當然何待損乎今特言有時則必非常行之事必非平常之時可知周禮荒政當由此象出也二簋應有時見最不宜減之事值此宜減之時自不得不因時減損損剛益柔卽損下益上懼人不知損下爲損幹君故曰其道上行則非在下者所能觀其特標剛柔二字剛乾柔坤乾君坤民也是卽損君益民之說可知損益二卦所言上下不分君民者所損皆乾剛所益皆坤柔也乃益不言損剛而損言損剛爲人知益之損上爲損君而不知損之損下亦爲損君故特標出剛字剛陽施而坤陰受陰陽之大義也論位則上君下民論理則陽君陰民剛而在下本非君位故不曰損君而曰損剛損益盈虛與時偕行是統論其理見人君奉道治民必當因時觀大象說出懲窒豈不說減損一邊道理顧謂爲剝民乎虞翻曰中互震春兌秋故言時

象曰山下有澤損君子以懲忿窒欲【懲鄭陸作徵音止淸也蜀本作證窒鄭劉作懫止也孟作恎陸作瘠欲孟作浴一作欲】

不曰澤上有山而曰山下有澤山有俯臨之義澤無反潤之理明指恩澤下降而言若非儉取於民何由澤之下乎旣曰懲窒則必非重徵暴斂窮奢極欲而剝民者矣來氏謂損澤益山是未察損剛與有時之義也且山已髙矣何待益澤已深矣何待損如但執上下而言不察剛柔君民之義則兌柔矣何爲損剛山剛矣何爲益柔今曰懲窒則非自奉之私中爻坤土下據乾爲兌悅故懲忿悅忿之反也幹三上據坤成艮止故窒欲窒止之義也

初九已事遄往【已一作以虞作祀事坤爲事祀舊作已也荀作顓往】無咎酌損之下三爻皆自損者上二爻皆受益者本卦損剛益柔則初當益四已事把當自己事做也舊說已音以止也謂自輟所爲而速往皆損己以益人也然損剛益柔有時不可貿然以往必斟酌以損之乃可悅動遄象變坎酌象此居損初卽首事者爲之旣豫懼其過當故曰酌損之

象曰已事遄往尙合志也【馬作上合】

尙同上指四也變坎故言志陰陽正應故易合四欲損疾而初遄往合其志矣

九二利貞徵凶弗損益之

震爲徵兌毀折徵而毀折上應止爻故徵凶象離伏坎故言志九二剛中志在自守不肯妄進故利在貞不守剛中之徳而有所往則凶凶者由兌悅變震動以悅而動以容悅其上流爲不中不正故凶弗損者弗損其剛中之徳卽貞也卽不往也益卽利也

象曰九二利貞中以爲志也

徳以中爲美志定則守定守定故以不損爲益

六三三人行則損一人一人行則得其友

行震象坤眾象故稱友幹爲人三卽卦之三爻得友卽得朋三人行而損一人謂一陽旣上下止二陽其一陽損而爲陰也一人行而得其友謂一陽上而一陰下兌爻𨿽陰卻得陽以爲應也此爻與上乃損卦中往來動用之主爻損卦得名正在此爻三人行則損一人是說方成卦時乾坤相合摩蕩之妙一人行則得其友是已成損卦時說相應之妙卦見震艮兩象損益卽得防人與友卽朋也此之言行卽如諸彖言往來上下爲動用之主爻言耳蓋謂卽下幹而論止九三變去一爻而餘爻不變故曰損一人周易貴陽之有爲故止論陽爻若兼論動用之兩主不獨陽上得陰以爲友卽陰下亦得陽以爲友故曰得其友舊因兩而致一遂謂初二兩陽相與四五兩陰相與不知兩之一字原兼陰陽故有天地男女之說其絪緼搆精則皆謂陰陽兩而致一也張子曰不有兩則無一是也觀損益二卦所損所益全說陽爻則周易貴陽可知

象曰一人行三則疑也

一人行得友而成兩則陰陽配合而專一若三則雜亂而疑矣易之言應兩而止矣繹曰目兩以視一而明足兩以布一而行

六四損其疾使遄有喜無咎

離伏坎四變互坎坎爲心病疾象四初相應四賴初剛益己而損疾則初之應乎四也四旣獲初遄往之益亦能使遄往者有喜此四之應乎初也皆繋傳兩而致一之妙也兌爲悅體故有喜陰陽相得何咎之有一曰有喜卽謂損疾蓋應四而使疾損故初之遄往者有喜

象曰損其疾亦可喜也

四得初以損疾故可喜初能損己益四亦可喜也

六五或益之十朋之弗克違元吉

大象離象坤土故言十爻比上陽坤以陽爲朋也兩爲一朋十朋之大寶也或者不期而至也此爻柔順中正得二陽以爲應𨿽可得益然用一或字則不専指應也本卦原以損三益上得名而此爻最與上近是得益最親最多者故曰或益之固外陽者也觀小象自上祐也可知矣因在應外更逾於兩而致一之說故用一或字益四往益初六則親被其益惟二最多故其辭同弗違者蓋言比也

象曰六五元吉自上祐也【徐作佑】

卦本坤體得益以陽而成艮然得益者止四五而五更比上故曰自上祐與大有天祐旅上逮同皆以中陰而乘陽也

上九弗損益之無咎貞吉利有攸往得臣無家

二弗損益之益上也上弗損益之自益也居損之極獨受其益又損極將反不待損而自益也不待損而自益無傷於人何咎之有正而吉之道也利有攸往與悅應而見震也五止益以十朋此曰得臣無家明此爲主爻卽君爻也益初亦爲益主得告公從者爲應卽此得臣也艮象廬故曰家艮家變坤臣故曰得臣無家師上由坤變艮曰承家家象見也此由艮變坤曰無家家象隱也無家卽公爾忘私謂應之損也

象曰弗損益之大得志也

不待損而自益其志大得可知大謂陽得志謂三陰順承而有應與比五泰三同皆謂陰順陽也

【震下防上】

以上卦幹初之陽益下卦坤初之陰故名益損益之上下皆論陽爻陽動而有爲也益從水在器皿而益後加水作溢耳

益利有攸往利渉大川

下動而上巽雷動風行有何阻滯故利往震巽皆木大象離中虛木而中虛舟象故利渉大川利往處常利渉濟變也觀於損下爲損益下爲益則下之不宜損可知謂剝民者當乎

彖曰益損上益下民說無疆自上下下其道大光利有攸往中正有慶利渉大川木道乃行益動而巽日進無疆天施地生其益無方凡益之道與時偕行

損上干而爲巽益下坤而爲震民坤象無疆亦坤象艮伏兌悅象陰以得陽爲說此益在民也自上下下由朝廷徧及之象也幹爲大明以干照坤其道大光幹稱大大象離互根故光道者君所奉以損益者也此言益在君也損之損剛謂爲益上亦此義也損益皆損乾益坤特益處常而損處變故損曰有時則有時不然矣益曰日進無疆則不可以時限矣益本損上而君仍獲益所以名益五本中正二又應以中正是君得其臣故利有攸往大象離伏坎大川象行震象震巽木也上風下木而中虛仗水而行故云木道乃行動則奮往巽則順入故日進而不可以時限無疆而不可以地限也日謂離進謂巽無疆謂坤學問如是君之恩澤亦如是此二句言人事之益天施者幹陽來初而爲震地生者坤陰上四而爲巽乾施則天道下濟而資始坤升則地道上行而資生所以品物咸亨而其益無方此二句言天道之益宜損宜益各有時故與時偕行

象曰風雷益君子以見善則遷有過則攺

風雷之勢交相助益風雷陰陽之始見善有過皆自初幾言也善遷者復初之幾攺過者巽入之能皆益道也

初九利用爲大作元吉旡咎【侯果曰大作謂耕植也】

大作厚事也如遷國之類是也陽稱大震爲作元吉無咎者復初之爻美詞非戒詞也若云其所大作必至大善乃始無咎則大吉之吉究何所指又必何如之吉乃始無咎也正因此爲初六是下民卑賤之象今得上干益而爲震實爲震主陽剛震動大作之利何待言乎象曰下不厚事特添下字於上正因位卑本非厚事之位而震動有爲卻由益下而來實爲震主益卦之益全在此爻恐其不知大作之利故策之況與坤之初陰相比已不若四之近君可以有爲故特以下字明之虞翻以耕播取諸益者爲大作集曰下民愚賤彼不能自厚於所事非陽剛自上來大作而爲之所下何賴焉此解亦得益下之義

象曰元吉無咎下不厚事也

下謂坤初位卑柔順何能厚事益以剛明震動之陽又爲益主正宜有爲不可安於常分此與損三益上同義但彼爲損卦則說在陰爻此爲益卦則說在陽爻皆損益之主爻也

六二或益之十朋之弗克違永貞吉王用亨於帝吉二本應五然益之淂名實因初陽由乾益坤因爲益主乃二獨乘而比之故曰或益之謂出應外也初坤獲乾陽之益此獨比而最親故弗克違永貞吉者陰居陰位而得中也王謂五以陰應陽得中而順以承之故爲王用帝謂震初亨通也旣順承而應五又得益於初陽若王用之以通於帝者然也王用者有應也亨帝者或益之也前三句以物理言爻徳亨帝句以人事言爲前三句之象也

象曰或益之自外來也

自外來謂所乘之陽來自外乾下益坤初二獨得而比之見出於正應之外也卽卦辭王用之義諸卦皆以乾坤爲體其動用爲主之爻莫非自外來者

六三益之用凶事無咎有孚中行【句】告公用圭【王肅作用桓圭】凶事與損四之疾同互坤變坎也復得初陽則無疾矣此爻變坎動極而防又處窮極多凶之地與損上之陰相比故稱凶事謂艱難險阻利害憂患之所聚也人當此時困心衡慮可以動心忍性增益不能則𨿽凶事實所以益之故旣以爲益矣而又以爲無咎有孚中行者言當誠信爲主以行其中道此教以處凶事之道也告公者不敢自專坤順故也此卦下主初陽上主四陰三去初逺而比近四陰四公位也用圭卽誠也有孚之象也見得資六四之自損亦因以獲初陽之益也圭合信者也

象曰益用凶事固有之也

單釋凶事一句可知下文皆一義矣固有明與或益者殊也二有外來之益故曰或益之三守固有之益故曰益之

六四中行告公從利用爲依遷國

行卽損三之行中行謂自初而上於四與三人行損一人同義告公從卽得友之義初陽本居四之公位今爲益下而之初儼若商於四而四告之者故曰公從因益之主爻實在初四故爲此象遷國卽在公從二字中與損卦得友之行同義非有他義也三四在一卦之中故曰中三之行震也四之行應震也從者巽坤之順也中行告公從若四以中行之道告幹四而幹四遂從之也可知益卦専主初四而四又主初也互坤國象四當內外往來之交又得幹四下益之位故有遷象五六皆陽而坤陰順比故又有從象依象此正損三與得臣無家相應之爻故有告公從象告公則不自用不自専矣

象曰告公從以益志也

坤巽皆順陰柔非有爲之才故但曰志告公義自在其中

九五有孚恵心勿問元吉有孚恵我徳

坎離中正之爻故曰孚曰心以干益坤天道無妄五適居中則恵心之誠可知巽爲命艮伏兌爲口皆告問象故三四五皆言告艮止掩兌勿問象豫四之勿疑互坎逢艮也三之告坤順也四之告下益之幹初爲卦主也五之勿問君之中徳出於誠然也今益下而下順承之是下民誠信皆以我徳爲之恵矣所以元吉然曰我徳則非止財利之益矣

象曰有孚恵心勿問之矣恵我徳大得志也

陰爻不克自主皆曰告公四巽主而亦曰告爲卦重益下而四居震初下益之位故告而曰公又以爲從重陽之有爲也九居五則有益下之權居中則懷益下之心此心誠然何待問乎乃震四下益爲初實行也故曰行九五居中無迹可見故旣曰恵心又以爲所恵者我徳又以爲大得志若公之能益爲五所驅使耳四益志而此大得志者四之益下是告公從猶然資人以益也曰益志則非我之行矣五大得志是益下之志出於自心故以爲我徳又以爲大得志見順而承者悉被其恵匪他人之徳也

上九莫益之或擊之立心勿恆凶

窮極將反又系上損之爻故曰莫益蓋益下之幹爲初故利用大作五居尊位凡有所益皆其驅使故曰恵心又曰得志上亦乾爻旣不下益則無能益之行又不居中則無益人之心故莫益互艮手變坎盜大象離爲戈兵盜持戈兵與動極之爻相應擊象防上之擊亦艮爻而大象離也擊者徳不下益而人多侮耳或者外來之詞作求益不已說與勿恆左矣勿恆卽窮極將反也來氏謂損之言時非常道也益之日進無疆所貴在恆不恆則不能益而不已故凶勿恆者巽進退不果也

象曰莫益之偏辭也【虞盧孟侯俱作徧辭周布也】或擊之自外來也益下者幹上無益下之行又鮮居中之志故曰偏辭見未得益人之正道也或者謂出意外與六二同但分吉凶耳偏作周布說亦似有理

【乾下兌上】

夬決也陽決陰也三月之卦五陽盛長一陰將消決象水在天上勢必及下亦決象

夬揚於王庭孚號有厲告自邑不利卽戎利有攸往陰居上極王象伏艮門闕庭象幹實稱孚兌爲口號象陰居亢悔之位厲象乾伏坤邑兌口告象利有攸往壯陽升進之象揚於王庭陰爻居上志得意滿象舊說以孚號爲正名其罪與卽戎何異來氏以孚號爲呼三而與之孚眾陽同志決陰安得止謂呼三當知孚者幹陽自具之徳一陰據勢崇髙揚揚王庭眾陽在下而上奉一陰故宜志得意滿也彖曰柔乘五剛不曰剛承一柔則向解作號而揚於王庭期與眾君子同力合徳未盡厥防觀夬而和可知矣夬乾徳和兌也利有攸往幹徳也【煦】按此與剝上同主上爻剝之碩果得輿爲一陽臨下眾陰卽此之揚庭孚號也此謂一陰驕下眾陽卽剝之碩果得輿也孚者陰陽相契之理也剝之剝廬謂處窮極之位將變去而爲陰此之有厲謂處窮極之位將決去而爲陽告自邑不利卽戎者幹陽上升有至健之性陰爻儉嗇無逺大之器惟與同體之二陽恱而受之同體故曰自邑兌故曰告恱故曰不利卽戎也利有攸往幹徳也當與剝卦參看詳具函書然細玩周易卦爻全以貴陽爲義則夬與剝不必同論亦其義分當爾且所貴在陽貴其有爲者耳故剝上之陽則以僅存爲義而非諸陰之所能剝陰柔靜而無爲者也夬上之陰則羣陽上進而夬之陽流行不息升進不已而有爲者也故諸陽之在爻無論應與不應皆以決陰爲義此又不可不知者也

彖曰夬決也剛決柔也健而說決而和揚於王庭柔乘五剛也孚號有厲其危乃光也告自邑不利卽戎所尙乃窮也利有攸往剛長乃終也

乾剛進兌柔退故曰剛決柔乾健兌說徳也決健之用和說之用也在事上見卦止一陰本宜主陰因處窮極將返之地故言決柔儼若主陽者亦如益五得中得位因以徳恵歸之者然也陽徳動而有爲故周易貴陽論位則居上者勝論理則壯進者彊易不書剛承柔而書柔乘剛志變也以下決上厲矣號而孚其危乃光幹徳大明也告自邑不利卽戎內結諸同人不待外用其威武蓋陽性健行而上往則孤陰自然退去何待攻發哉故曰所尙乃窮尙謂陽窮謂陰也剛長乃終卽所尙乃窮復曰剛長夬彖剛長乃終爻曰終有凶爲陰言也【煦】按有厲而其危乃光皆取兌象上爻說和是也告自邑不利卽戎爲兌上言也故曰所尙乃窮利有攸往爲干言也故曰剛長乃終【函書旣成後屢經更定而剝夬兩卦終疑非周易本防蓋緣先儒觧釋剝卦鹹謂眾陰剝上一陽果爾則五之一爻比陽而近宜剝莫如此爻何爲有貫魚以宮人寵之詞也其不剝上也明矣六三有應而曰失上下見此爻得上陽之助深資其力則與二四之不應不比者絕不相侔故爻詞以爲無咎仍是止剝三陽非剝上也其他爻與上無比無應而皆言剝者止是各剝本位之伏陽非剝上也若非上陽獨存竟成純坤安得云剝當知天地之理無過陰陽動靜升降消長而已易卦與天地合徳其陰陽之升降莫不如是剝由幹來陰長之卦也夬由坤來陽升之卦也陰陽之理陽剛而陰柔其定體也陽君而陰民其定分也陽外而陰內其定位也陽上而陰下其定性也陽動而陰靜陽明而陰暗陽升而陰降陽貴而陰賤其定理也剝之爲剝初剝初陽二剝二陽者也故初二四與上無比無應而皆得言剝各剝其本位之陽也與上相應者偏得其助故以爲失上下五與上比則陰陽得類故詞系以宮人寵明陰之承順乎陽而陽之不我拒也上陽而五陰陽君也陰而居五故象之爲後陰靜而中處上見廬舍之艮故象之爲宮夬之爲夬亦初夬初陰二夬二陰者也陽徳彰明本宜外見故剝於初二四皆言剝而夬不言夬者陽得其位也其剝之三五皆能得陽以爲助故其詞若有幸焉至夬之三五而皆云夬夬何也其一夬則各夬本位之陰也三之重夬與上應而夬上也五之重夬與上比而夬上也剝之三五不剝上而夬之三五偏欲夬上者陰順而止者也陽健行而不止者也又以見貴陽賤陰之義也剝取殺牲解體之名三言剝牀卽殺牲之器也剝也者自外而揭去之稱也陽本宜外今揭而去之若殺牲者揭去皮膚而止存脂肉者然也故名剝夬決也決也者向下而深入之詞也夬由坤來陰本宜在下今陽復其位而據之若決陰而深入之者然也故名夬剝之五夬之上皆陰也剝五中而不外故象宮上本尊位一陰蹲踞於眾君子之上故象王庭明此爲陽君之位非陰所宜有不主陰之義也陰宜靜伏今居上而顯故以爲揚上居窮極將返之地眾陽之升性必不能止所以有無號之凶夬之上陰終必爲陽所夬故其詞危剝之上陽必不爲陰所剝故曰碩果不食碩大果實皆言陽不食則言存也其曰君子得輿謂上陽據下五陰坤爲輿也上處窮極將返之地而陽之進退實得自由故下曰小人剝廬𨿽指變後說若陽之自退云耳予於函書蓋五十餘年於玆矣其約注雍正七年八月亦已刋成至十二月十三日對正訛字始悟夬剝兩卦其所以相同與所以不相同之故乃始釋然聖人韋編三絕厥有由哉】

象曰澤上於天夬君子以施祿及下居徳則忌

水澤髙出天上必將下究夬當三月正季春布徳行惠時天君象祿澤象徳則澤之施也居施之反也艮伏故也

初九壯於前趾【荀作止】往不勝爲咎

卦由大壯升至五陽故與九三皆言壯初震爻足象陽前陰后陽故言前謂往決也初始事之爻故曰前變巽決躁故曰壯於前趾又曰往也前趾只言始事往則究其終也非重也居下無應恃彊躁進故有此象不勝者未與陰遇與應陽均力故也凡咎皆背理者也以陽決陰非背於理但不量力不能勝耳故止以不勝爲咎毛伯玉曰勝在往前兵法也必往之道也往不勝爲咎逺慮也所以戒其善往也

象曰不勝而往咎也

不勝則不必往往斯爲咎往者震不勝者與應同剛與上無渉也

九二惕號【翟元荀爽作錫號】莫夜有戎【鄭本莫如字無也無夜非一夜也】勿卹變離伏坎加憂惕象上見兌口變巽爲命皆號象變離日在澤下莫夜象離戈兵伏坎盜莫夜有戎象二不言夬且有外侵之虞居中故也中居則無前往之義復休復否休否皆中居也二惟一號字有決陰之意然亦徒存其志耳莫夜幽暗象有戎患害象卽隱憂之說言惕又言勿卹者惕號爲本爻主象下象以人事皆惕號所寓之義言能憂惕呼號以自戒備則思慮周而黨與眾𨿽有隱微不測之禍亦可無患

象曰有戎勿卹得中道也

得中則不恃其剛而能惕號不忘戒備故有戎勿卹

九三壯於頄【音逵鄭作防夾面也蜀才作仇】有凶君子夬夬獨行遇雨若濡有慍無咎

頄靣顴三居下榦之末上應兌口顴近口口柔而顴剛故象顴壯於頄言應陰也剝三以陰應陽則善此以陽應陰故凶君子幹三也夬夬決之又決去夫情累決之不疑也與乾乾坎坎同皆上下相接之際也壯頄有凶據應而言君子夬夬幹陽本徳也此上爲主象下則象以人事獨行遇雨若濡六字一義謂應陰也他爻不與陰應而此爻應之故云獨行兌爲澤雨象遇言應也乾陽應兌則爲雨所濡矣此卽壯頄之凶象慍者幹三之惕厲也見君子偶與小人相值畢竟自心有許多不快比諸幹徳粹精常若濡者故云然也無咎亦幹三所本有此又君子夬夬之象此與壯三皆有不中之失又有乾剛得正之美故兼二義

象曰君子夬夬終無咎也

以終無咎釋夬夬便可知有慍無咎卽君子夬夬之義遺卻有慍者凡人之行於外而有失者爲過自人責之則爲尢自心覺之斯爲咎故無咎二字卽從有慍出也夬夬卽有慍之事

九四臀無膚其行次且【古一作趦趄馬鄭同古又作恣睢或作跙】牽羊悔亡聞言不信【臀徒登切次七私切且七餘切】

人腹中之物皆出於臀變坎爲溝瀆臀象易中言臀皆坎也觀姤三困初可知乾與兌先天相比故稱膚變坎不比故無膚說詳噬防坎臀兌毀亦無膚次且與趦趄同行不進也惟臀無膚故行不進足爻而當兌毀坎陷也兌覆巽伏艮巽繩艮手牽象壯三之羊中爻兌也六五喪羊兌變乾也夬羊亦謂兌兌主陰謂上六也卦以決陰爲義只因此爻已離下乾而與兌主防爲一卦壯陽本有決陰之勢卻成恱體又在兌後猶未至於用決故爲牽羊之象牽者羊性防前讓而先之而牽制其後往逸則防約之欲止則鞭策之陽順之而陰制之此駕馭之法也悔亡者無逸去之悔也兌口爲言變坎爲耳痛變坎則情險性健乃傲物也故聞言不信是則無膚次且者變坎而值兌毀離健陽而當說體本爻之時位也牽羊悔亡對主爻而言與壯三觸藩同義牽之𨿽可制羊已亦因有所牽而不得自遂其行次且之義亦在其中悔亡云者離乾而爲恱懼其和於陰今旣牽矣故悔可亡也聞言不信與上兩象同義爲變坎而當兌毀耳全是決而不決之象

象曰其行次且位不當也聞言不信聰不明也【楊易謂聰古聽字】

震足而值兌毀坎防故位不當聰聽也謂聽之不能明其理也爻變坎離離在坎下變坎聰象坎水淹離火不明象

九五莧陸夬夬【古一作莞】中行無咎

荀作兩物曰莧菜曰商陸孟喜莧山羊說文山羊細角項氏謂陸爲羊行之路集曰莧藜也卽今灰莧按莧陸今馬齒莧也質柔而曝之難幹是感陰气多者莧生於三月故三月之卦象之亦如姤取瓜象五月所生也地之髙平曰陸上六陰柔乃在九五之上非所宜生而生故取髙平之陸而生莧者以象之全是位尊比陰而又居中之象諸爻皆逺陰此獨同體而近則染陰深矣比近則懼其夬之不勇故以夬夬勵之亦如三之應陰而勵以君子也凡中皆不前不後靜而居處之象居中則懼其不勇故策之而又以爲行無咎也夬陰在上則夬者不可不和故又曰中行無咎

象曰中行無咎中未光也

夬陰則宜前進所貴在行今猶中處上爲一陰所蒙故未光若行則無咎矣

上六無號終有凶

夬終窮極三應夬夬則應我者不可號五比夬夬則揚於王庭不可號黨類旣盡孤立無與故終必有凶

象曰無號之凶終不可長也

終必爲陽所決不可長居其位也

【巽下乾上】

姤遇也五月之卦陰與陽遇也此縫卦之一故孔子亦言遇

姤【古作遘鄭元同馮椅王洙攺作姤】女壯勿用取女【釋文作娶無女字彖同】女巽壯乾也一陰而遇五陽勿用取女以其徳不貞決不能從一而終夫一陰亦微矣而聖人云然防其漸也然陽至四乃壯理念微也陰初卽壯欲念危也壯長也六子莫長於震巽乃雷必壯於天上風必壯於天下蓋雷愈髙則愈威風愈低則愈猛故冬風必低

彖曰姤遇也柔遇剛也勿用取女【郭京作女壯勿用取女謂脫女壯字】不可與長也天地相遇品物咸章也剛遇中正天下大行也姤之時義大矣哉

巽遇乾剛一陰而遇五剛皆遇也取妻非朝夕之事故曰夫婦之道不可以不久不可與長言以柔遇剛必不能自主而其徳不貞不能從一而終也卦辭女壯在乾巽合體上取義不可與長在以柔遇剛上取義剛陽柔陰剛天柔地品物二句卽天地而說相遇之理中正二句卽人事而說相遇之理皆卽象而推廣之也天地交泰有時而品物咸章則遇後之妙也剛不盡遇中正而天下大行則遇中正之妙也咸章與坤之咸亨同義第亨字說方生章字說旣生而盛耳九五中正九二得中以五遇二君臣各正其位同心一徳故能使其道大行而化行俗美也天時人事遇之各有其時故曰時之義大也此姤字只作遇字說一說以時命之適然爲時義之大則是以遇爲無可柰何之事豈聖人立教之防

象曰天下有風姤後以施命誥四方【命魯防傳作令誥鄭王作詰正也】女壯一象遇一象施命一象皆主巽陰兼上卦而言巽主陰故稱後幹爲君又主施巽爲命誥象命令也誥告也風行天下無物不遇姤象後施命於天下與民亦相遇也

初六系於金柅【子夏作鑈蒼頡作栮晁以道曰蒼頡作柎王肅作柅蜀才作尼楊易作檷】貞吉有攸往見凶羸豕孚蹢躅【古作蹄一作擲躅一作防李茂卿作彳亍柅音擬蹢音的躅直六切】

此爻皆陰系於陽相得之象凡在下而附於上則爲系隨之二三是也凡陰附於陽者必固故此曰系而遁二曰執馬季常謂柅在車以金爲之所以止輪後人從之謂一陰始生靜正則吉往進則凶故以二義戒小人因以羸豕句作不能系說謂蹢躅爲進此主教君子言也荀爽曰柅絡絲篗之柄也來氏從之謂篗孔用金巽爲木柅象又爲防系象變幹金象言繋之固也貞吉者言繋於金柅前無所往則正而吉若前有所往必至他姤則見凶矣因巽進退而躁故且系且往又以蹢躅爲不肯前進則非貞吉之防宋衷曰羸大索所以系豕也巽爲股又爲進退股而進退則蹢躅也初本應四爲二所據不得從應故不安體巽爲風動搖之貌此以羸豕句作𨿽系而不安之象三說當以宋衷爲正凡陰皆有資於陽其有善不善則因卦而異不可槪以君子小人言也此爻應四比二四爲正應宜其系之極固今旣爲二所據故四曰無魚陰柔無爲適比於二爲二所據故二遂有魚然四正二不正故教之以系於四如金柅之固乃正而吉若往而之二則立見其凶蹢躅者往來不安之象此句見陰之無爲𨿽繋而不能自主兼貞與往之兩義而象之見小豕之與大豕𨿽相孚信不能暫離卻常跳躍而不安此與屯初同義屯二與五爲正應屯二之婚媾卽此之系也屯二比初其冦盜不字卽此之往見凶也然屯初比陽陽具有爲之才故十年乃字終必合也姤二以陽據陰陰實無爲又居初不正𨿽系正應而爲二所據將必搖動不能自固故有有魚無魚之分小象所由曰柔道牽也則惟以系而不往爲正耳若往則凶矣巽木遇乾金亦往而見凶象

象曰系於金柅柔道牽也

不曰爲剛所牽而曰柔道牽病在柔也故教之以守正而又戒之以勿往孚字便是牽字之故總爲陰柔不能自主耳但釋金柅句不釋羸豕句可知上下文原是一義

九二包有魚【包古作庖荀作胞虞作苞】無咎不利賓

物在內而外裹之爲包初爲內上爲外蒙泰皆然魚陰物又美巽象剝變巽曰魚井巽曰鮒皆以巽爲少女取象於陰物之美者言二纒綿包裹初陰猶包魚也自二陽以後諸陽皆以得陰爲美特親則有而疎則無耳陰陽相遇剛柔相得何咎之有有也者陰之實也賔謂眾人自主人身外皆賔也諸陽之槪辭也不利賓卽下有魚之說

象曰包有魚義不及賔也

初爲二包則二爲主他陽安得而有之定分故言義

九三臀無膚其行次且厲無大咎

變坎故言臀乾與兌巽皆相親故夬姤皆言膚夬兌變坎姤巽變坎皆不親故皆無膚次且者巽伏震足而逢坎防也卦止一陰惟二得而有之故此言無膚膚在外者也與無魚同皆不與陰接之象次且亦陰柔在下之象旣無所遇則無陰邪之傷故𨿽危厲而無大咎厲者幹三之位也筌曰坐則臀在下故困系初行則臀在中故夬姤系三四

象曰其行次且行未牽也

陰以附陽爲美當遇之時初與四應二實比之𨿽有系應之誠而不克自由皆陰柔之故故曰柔道牽三與初不應不比陰之孚信不爲我牽故不免於其行次且也

九四包無魚【王弼郭京作失魚】起凶

三不言包而四言包四爲正應本宜有魚者二旣有之三且未牽四𨿽宜有而亦無矣若據正應之理起與二爭則必凶起凶猶起釁幹之初也

象曰無魚之凶逺民也

以陰爲民對幹君言也逺民卽無魚中隔二三故曰逺

九五以杞包瓜【子夏作匏瓜】含章有隕自天

杞枸杞杞與瓜皆五月所有幹爲圜瓜果象此爻之包外卦包內卦也瓜之美在中而外爲膚初在內卦之中爲巽二所包二陽圓於外故象瓜之膚然五陽又包於巽外故象包瓜杞者應巽木也以杞包瓜言𨿽包而仍不與瓜實近也是尙隔一層之說含章者藏其章美卽以杞包瓜之義爻變離有文明之象故言章巽爲命乾爲天有隕自天謂此爻居天之尊位其下皆其所包故𨿽與初不應不比若巽命自天降下者也自天對初之極下而言言逺而疏大而普耳故以杞包與含章之義皆在其中

象曰九五含章中正也有隕自天志不捨命也

専釋含章不釋包瓜則含章以下皆與包瓜同象可知中則無所不包中正見二五之相應而二中所包之美皆不能與五無渉𨿽釋含章而包在其中矣巽爲命陰爲民不舎命卽念念不忘斯民見五與初陰非無渉耳只因五貴而初賤陽尊而陰卑乃上陽系念於下陰故有有隕自天之象命字本天字來在天則爲天命在人則爲命令復初曰天心言其肆應不窮是陽之用也姤初曰命言其變化各正是陰之用也志由中發者也姤卦主陰五陽皆欲包之然爲二所據正應猶且無魚故五之隕自天志不舎皆自陽之包陰而言未有初陰應五之防

上九姤其角吝無咎

剛而在上故象角剛上無位不遇乎初故有此象吝道也然無陰邪之傷亦無咎

象曰姤其角上窮吝也

髙亢在上而絕物無與窮於所遇宜有吝也夬之趾角兌羊也此之臀膚角𨿽自夬來亦變兌也

【坤下兌上】

萃聚也水潤其地萬物羣聚而生也又上恱下順五剛中應二柔中萃之由也萃古作�米古卒字小攺米作萃說文從艸卒聲卒衣之成也子虛賦翕呷萃蔡吳都賦橚矗森萃

萃亨【馬鄭陸無亨字】王假有廟利見大人亨利貞用大牲吉利有攸往

互見巽艮木在宮闕上廟象大象坎爲隠伏鬼神像坎豕兌羊坤牛大牲象巽木尅坤牛兌毀折殺牲象卦有觀象故盥薦同義萃則必亨不亨何由得萃亨非衍也萃亨卽卦徳以其義盡於此也假同格人必凝聚精神然後可昭格鬼神此驗於幽爲萃亨之象利見大人亨利貞此驗於明爲萃亨之象大人指中正之五總由內順而外恱則人心極和故獲有亨利貞也上亨字卦徳之亨下亨字見大人之亨利貞因正而利也以上皆萃亨之事大牲因精誠之象而有此本假廟句來利有攸往本大人句來皆推原未萃之先以發萃亨之義蓋假廟見大人止釋亨義而用牲利往補釋萃義也

彖曰萃聚也順以說剛中而應故聚也【古作故亨也】王假有廟致孝享也利見大人亨【郭京有利貞字】聚以正也【荀聚作取】用大牲吉【荀作利貞用大牲吉五以正聚陽故曰利貞】利有攸往順天命也觀其所聚而天地萬物之情可見矣

地上有澤水得所聚矣坤順兌說內順乎外外恱乎內彼此之情聚而通也五以剛中下交二以柔中上應上下之情聚而通也故聚之聚當依古作亨字蓋聚字之義觧見卦名順恱二句止說亨義耳致孝享者盡志以致孝盡物以致享也盡志盡物聚義也致孝致享斯感通矣利見大人單提亨字而釋曰聚以正可知聚正便是利貞利貞全是說亨矣天命者人物之大始賦性之本體發而爲情之根柢也因上文順說剛中事神感人全在性情凝聚流通上說故此遂從源頭說出天命又特加一順字與中庸率字同義全是推所性之眞故下遂說出見情因性發爲情千岐百徑總屬支流惟到所性之眞是人物從出源頭能於此處凝而聚之方能致一孔子所由曰性相近也不知周易爲言性之書然則用牲利往亦尋常事耳何遂有天命可言若但作時命之說則下文見情豈非無根用牲物也而所以用牲有聚而通者不可不察此卽問禘不知本天本祖之道利往事也而所以利往有聚而通者不可不察此卽塞吾體帥吾性物與民胞之妙也皆聚亨奧義也故下疏之曰順天命而又以爲見天地萬物之情所聚本天命說卽由用牲利往而推上一層也坤爲順巽爲命陽居天位得中而坤順於下故曰順天命天地萬物之情本同一原特含而未發則不可見若或發而爲妄爲邪則又從故而靡非順天命而出也惟順天命而出凝聚於至誠無妄之中則鬼神同此天命人同此心心同此理故大而天地陽施陰受乾始坤生亦此聚亦此情也散爲萬物形交气感聲應气求亦此聚亦此情也詎不昭然可見哉徐子與曰天地萬物髙下散殊感則見其情之通恆則見其情之久壯則見其情之正萃則見其情之同

象曰澤上於地萃君子以除戎器戒不虞【除一作錯又作治荀作慮】澤在天上恩澤也故以施祿及下澤在地上川澤也水之所聚故象萃除者修治備具也戒備也虞度也謂備之以防不可虞度也水潔淸之物原具滌除之義水聚則隨水而聚者不盡潔淸亦當滌除也卦辭彖辭是說能聚之故在源頭上說此說旣聚以後在人事上說源頭則說性說情此時無甚差別故曰聚而亨人事則在發而爲情之後不無差別故曰戒備眾聚必爭故君子除而備之大象坎伏離坎爲冦盜爲弓弧離爲弓矢甲冑巽防艮手有除治戎器之象戒備隱存養省察之防

初六有孚不終乃亂乃萃若號一握【傳民作渥鄭陸蜀本作屋】爲笑勿卹往無咎

大象坎稱孚與四正應相孚信也不終者初也但云初故知不終比初有孚盈缶由後而遡前故知始終之不二萃初不終由前而逆後若初犯之說訟初之不永亦同此義下曰若號一握皆未然之計耳互巽進退坤爲終變震不成爲坤有孚不終之象坤爲迷亂象爲眾萃象與坤陰迷亂者叢聚故曰乃亂乃萃兌口號象初爲一數與互艮相應握象兌爲說變震笑言笑象大象坎爲加憂卹象初變不成坎又互艮止憂止勿卹象不終而亂是與羣陰萃聚時爻未變也若號以下是與正應相聚時爻已變也若如也言必須如此先號後笑謂由坤變震故下曰往也正應相萃陰陽相得何咎之有

象曰乃亂乃萃其志亂也

志者心之所之卽情也凡人之行皆由心之動始其萃於此而始其亂於此而始皆定於初幾故於初爻發之彖辭說天命又說順止是動之初幾此與坤迷同體故言志亂

六二引吉無咎孚乃利用禴【蜀才作躍劉作爚】

引開弓也大象坎又變坎坎爲弓引象凡人射物必専心於物當物之中不左不右方得命中二中應五中故取此象中爻艮手故初曰握二曰引此爻下乘初而上繋三牽引上下以萃於五故言引則吉無咎也吉謂得萃於五無咎謂陰陽得類此上爲主象孚謂孚五利用禴言薄祭亦可交神此與五相聚吉而無咎之象特補出孚字以明吉無咎之故耳坎隠伏又見艮闕與觀之盥薦同義故言用禴此孚五之象也禴薄也夏祭名爻變成離也

象曰引吉無咎中未變也

孚用之妙全在引吉無咎中故不釋用禴初曰志亂中之已變者也二曰未變志之不亂者也未變卽孚也從中字看出萃卦全在念頭方動時說道理故彖言順天命初言志而此言未變

六三萃如嗟如無攸利往無咎小吝

爻變成咸咸三亦往吝也但咸以君子隨小人故可羞此以陰隨陽故僅小吝坎加憂應賫咨之兌口嗟象萃如嗟如者未萃之先與羣陰聚也亦如初之不終乃亂二之引然也萃非所萃何利之有往無咎謂比四順陽故象言上巽陰陽得類何咎之有然非正應故小吝

象曰往無咎上巽也

兌陽在上故曰上巽無應故取比

九四大吉無咎

與隨四隨有獲同就時位上說不就理上說六爻初亂二引三嗟五有悔六涕洟惟四不中不正居多懼之地獨與陰接三陰順之自然相萃不勞心力故大吉說體而眾順則自心無咎人亦必無咎之者矣

象曰大吉無咎位不當也

旣曰大吉又曰無咎者以此居多懼之位而九陽居之本應有咎今位之不當而獲此大吉故特以無咎明之

九五萃有位無咎匪孚元永貞悔亡

三陰順而萃四五𨿽居尊不與陰接是萃而但有其位者陽剛中正無愧大君之宜故可無咎然陰與四接而此實隔四故又有匪孚未能卽萃之象又言若未見信於人必至有悔又當修其元善永長貞固之徳不可徒恃有位之權勢而使匪孚者終至於孚則旣有其位又感以徳匪孚之悔庶可亡也萃之爲義陽爻皆可言之只爲逺陰故有匪孚以下之象不可以爲分萃小象曰志未光豈不爲徒有位而無徳乎

象曰萃有位志未光也

坎故言志伏離明徳幽坎中故未光與屯五夬五同義皆兌變震也蓋陰陽相說相比此未光也又變震爲情動性順此未光也變豫和樂此未光也陽與陰聚又說又動又順又和樂安得志之光明如此則有位無徳言此欲其修徳免悔也觀上亦欲下陰之順而獨據於五故小象以爲志未平與此同義

上六賫咨涕洟【虞李咨作資】無咎【賫音咨又將啼切洟音夷又音剃】

賫持也遺也持以遺之也坤爲財巽爲進互艮手持遺象謂因財物而致孝享也爻謂以憂愁涕淚之狀賫之以告於神明也兌口咨象又爲澤涕洟象自鼻出曰涕自口出曰洟艮鼻離目體大過死象故云然陰處萃終無位無徳無應求萃不得可懼甚矣誠能憂危之甚深懼以圖存至於賫咨涕洟則危者可平得安位而免禍可無咎矣水潤澤其地萬物羣聚而生乃天地生物不測之道故六爻皆無咎

象曰賫咨涕洟未安上也

不安上者不以在上之位爲安因順而萃者皆在下也

【巽下坤上】

木生土中長而益髙升象巽進坤順而無阻升義也

升【鄭元作升】元亨用見大人【古或作利】勿卹【句】南徵吉

升進而上也此進彼順徳之升也木生地中勢之升也故大亨見大人南徵卽升也勿卹與吉卽元亨也通主仕進說用見者因六五之用而見之與六四用字同大象坎卹象入而順故勿卹南徵者來氏易遡野同錄俱以由巽轉坤爲南行謂後天圖二卦皆南也然有升義無吉義矣須知吉字卽在南徵字中陰陽之理無過進退卦爻之气又皆自下而上凡卦下內而上外內北而外南今內巽進而外坤順故南徵吉左傳論復卦以爲南行摧陰是其義也巽陰始坤陰盛陰位定於北其徵也必南行就陽陰質本降旣已南徵故謂爲升何況中互震兌震一陽出庚兌二陽見丁再轉則爲南幹盛滿之候陽气進盛故吉用者因陽而見陽有爲也見大人卽人事以釋之南徵則論理也易中據互卦而論爻者睽蹇互坎言時用泰五互雷澤言歸妹萃三互巽言上巽也

彖曰柔以時升巽而順剛中而應是以大亨用見大人勿卹有慶也南徵吉志行也

柔以時升三句皆升而元亨之義巽卦主柔故爲柔卦以時升謂巽之上也在下則未升之時故曰以時升指爲綜卦則是降而非升謂自解三升四亦非主柔之義或指六五則六五已上非以時之謂也巽而順據二體言剛中而應據二五言皆所以大亨者也有慶卽勿卹也志行者大象坎中爻震也謂九二之志大行皆升義也南徵卽上進也故釋爲志行筌曰萃剛中在上其勢必萃升剛中在下其勢必升故萃以五爲大人升以二爲大人用見者六五也上見下非虛心下士不能故曰用見揆曰勿卹者慮巽柔不果故掖而進之卽三之無疑也慶卽二之喜志行卽五六大得志也

象曰地中生木升君子以順徳積小以髙大【王肅作愼徳姚作得徐作以成髙大】

坤爲順爲積爲小巽爲髙坤順之徳卽含宏光大品物咸亨也坤土生物積漸而升由小而大故君子法其順徳

初六允升【說文作升】大吉

允信也土徳也初與上卦皆陰土故也與二陽同徳而進其升進之志合矣與坤陰同徳亦與順受之志合故大吉

象曰允升大吉上合志也【說文允作】

𨿽與四無應而卻與坤順同徳大畜之三與上同陽故曰上合志此與四同陰故亦曰上合志

九二孚乃利用禴無咎

與萃二同辭皆剛中有應也以誠實感則應以虛中以虛中感則應以誠實故也變坎故言孚變見坎艮故言祭祀有應而升故無咎不言升者剛中而應不待言升也

象曰九二之孚有喜也

有喜者喜其得升也誠信之至君必信任之中爻兌恱喜象

九三升虛邑

坤爲邑四邑爲邱四邱爲虛綠荷包飯赴虛人卽此虛也邑則無所不納故言虛陰爻兩開亦虛像坤具含宏之徳順受之能陽性上行由三而升如虛邑然故有此象

象曰升虛邑無所疑也

陽𨿽升性前有所阻則不能無疑爻變坎疑象然卻在其後故曰無疑坤順於上虛以受之故也

六四王用亨於岐山【一曰亨卽享字】吉無咎

伏幹爲王變震帝亦王象王謂五物兩爲岐坤土兩拆象隨兌爲西故曰西山此兩拆故曰岐山亨通也與公用亨於天子王用亨於西山二亨字同卽用見大人之用言王欲用九二乃用四通岐山以求之蓋下三爻皆升進之賢上三爻皆用賢之人非此一用則初無由允二無由孚三無由升矣四居內外相接之間動與三接三艮爻而比三之二與三同徳儼若承五之四通於岐山故歸功於王用人臣無専主之義也若但目爲享祀與升卦何渉四爻皆言升而二五獨言用五君二臣升之最切者也上順以求之下巽而進之相應如此故吉而無咎四爲順體上奉五而下比三故爲此象賢非王所盡知得虛公之臣用之以通於不一之山求賢之道自合如是

象曰王用亨於岐山順事也

如雲順以求賢之事下比巽入之賢上借王之用我則順以求賢之事也因此辭說在用邊故孔子說出事字

六五貞吉升階

五正虛公用賢之王剛中而應者也貞者位之正也吉者求賢得賢國之大慶也升階指諸賢得所升也論應𨿽専指九二論大公之心則巽體皆升進之賢階階級巽爲髙坤爲積土震爲升五位非臣所宜升故但曰升階如言陛下也

象曰貞吉升階大得志也

大得志卽彖辭有慶志行也

上六防升利於不息之貞

防同防豫謂升而不知止也坤爲迷迷極象不息之貞天理也言此不已之心但可施之於不息之正理則利他非所利也豫動體故教之以渝升順體故教之以貞揆曰乾坤至萃升而終後此乾坤不復見經矣

象曰防升在上消不富也

富有之謂大業謂坤也坤陰有形可積故言富此爻窮極將反變而從幹故添在上二字而以爲消不富也有形者消而不富無形者原無可消不息之利自不待言

周易函書約注卷九﹤經部﹐易類﹐周易函書約存__周易函書約注﹥

欽定四庫全書

周易函書約注卷十

禮部侍郎胡煦撰

周易下經

【坎下兌上】

困窮也澤水下漏枯竭無水困義也訂曰雜傳以通與遇對舉則遇爲相抵之象【煦】按通亦是著力字猶去滯去壅之說非如亨通之通無阻者也

困亨【句】貞大人吉無咎有言不信

困亨二字舊合觧謂身𨿽困而道亨夫身之困矣道烏能亨亨貞舊亦連觧謂處困能亨則得其正說作戒詞皆於理觧未透夫元亨利貞固一字一義也觀彖詞困而不失其所亨則亨字一義矣又曰貞大人吉則貞字又一義矣夫惟不亨然後名困今曰困亨謂困而求亨也陰陽疊運循環不息若使天人气數鎭常滯塞不通何由名易睽之言同言通艮之言行皆此義也此卦坎陷於內其困可知而兌說於外其中不至大傷則猶有可亨之理今困而求亨其惟守正又是大人乃爲吉耳貞謂二五得中大人陽徳謂二五剛也故下曰以剛中也上言不失其所便指剛中之二五下言君子便指陽剛之大人可知亨非自然之亨乃言處困之道合如此耳無咎卽剛中蓋身旣困矣宜爲咎之所集今剛而中故無咎兌口言象坎水而塞其下流坎爲耳痛有言不信之象見處坎之險不可尙兌之口也蓋兌口在外處窮極之地非困時所宜故曰尙口乃窮也

彖曰困剛揜也【馬作掩虞作弇】險以說困而不失其所亨【郎顗傳引此無亨字】其惟君子乎【楊易攺此句入文言難免割裂矣】貞大人吉以剛中也有言不信尙口乃窮也

此卦二主內剛中正而外柔窮亢故並主剛爻然坎剛爲兌柔所揜得中之剛俱爲柔揜故名困險內而說外險性說情故云險以說困則險之故不失其所則說之能此其所以亨也所字指剛中貞正也中也大人有陽徳者剛之謂也剛而中則能不失其所故亨困則宜乎有咎剛中而不失其所自無咎兌口言也不信坎之耳痛也兌口在上處窮極之地故曰尙口乃窮此明不主兌柔之義

象曰澤無水困君子以致命遂志

澤水下漏而上枯故困致命遂志皆不失其所之事命者志之原志者命之發致命者窮理盡性推至於極而達天也𨿽有殺身成仁之義然盡有不必殺身而仁可成者矣遂志者孔顏之樂爲不厭誨不倦也身之困矣天下事皆無能爲可爲者身心性命中事耳致命者坎陽之陷於中遂志者兌說之見於外也

初六臀困於株木【陸徳明作朱木】入於幽谷三嵗不覿

臀坎象人之體行則趾在下坐則臀在下今在困初故象臀困本滯塞不通故不象行而象坐株根株上互巽也初在坎下故象木根柔則無才時地皆不可爲故其困如此卦詞本以柔揜剛至逐爻而論則皆有困義坎隱伏谷象初陰在下尢暗之甚者故象幽不覿本幽谷來言至三嵗目無所見象幽甚也互離揜於坎水離數三也首句言困下二句言暗

象曰入於幽谷幽不明也【郭京無下幽字】

言幽又言不明幽暗之甚無復通明振拔之期也

九二困於酒食朱紱方來【鄭作朱軷】利用亨祀徵凶無咎【本義亨作享】

易中言酒者皆坎言食者皆兌故震互坎言酒食未濟與坎皆言酒需互兌兼言酒食困於酒食厭飫苦惱之意澤水下漏爻沒坎中是爲酒食所苦而受其困者凡人不遇憤憊難舒多縱恣於酒食東坡謫黃州稱爲酒食地獄卽其象也旣不克有爲則徵凶可知不可作艱於酒食如顏子簞瓢之說君子之志僅在溫飽乎酒食之困在人心腹陽陷陰中之象亦不可作得所欲之多蓋醉飽失宜乃困後之病此爲貞大人吉剛中之爻下言朱紱方來將可有爲自不應作如此觧互離朱象巽防紱象坎北離南離在二前澤水方漏故曰方來蓋向明垂裳之爻也朱紱者組綬用朱也本義作蔽膝謂取行來之義方來者其徳升聞上所舉用也坎隱伏有人鬼象故言享祀利用享祀誠而有應卽坎之有孚心亨也徵凶見所處之時位不宜妄動然剛而得中故於義爲無咎首句言現在之位方來言向後之時用享祀勉以輸誠徵凶勉以守靜與五同徳曰有慶曰受福正所云貞大人吉以剛中也朱紱君紱也指五言赤紱臣紱也指二言

象曰困於酒食中有慶也

爻之時位止困於酒食一句方來句未然之事享祀徵凶皆因現在之時而言故止釋首句中卽剛中有慶卽朱紱方來

六三困於石據於蒺藜入於其宮不見其妻凶

兌剛鹵伏艮石在前堅而不納困石象坎爲叢棘蒺藜有刺同體在後不可依倚據蒺藜象坎爲宮巽爲入離目變乾入宮不見象中男少女夫妻之義乃坎中兌中是陽非陰入宮不見妻象虞以應上爲妻三柔不中不正與應同陰欲推四以上進而堅不可動則前困者無情欲倚二以爲安而銳不可依則後據者有刺上柔不能相應如入宮不見其妻者然也是則室家且不能保將防亡矣其凶可知三變大過棺槨具焉故大傳言死亡

象曰據於蒺藜乘剛也入於其宮不見其妻不祥也二剛在下故曰乘不祥者死期將至也

九四來徐徐【子夏作荼荼翟子元同王肅作余余】困於金車【古作輿】吝有終徐徐言來之緩也四剛初柔四本足以拯初而其來甚緩以四困於金車也兌金變坎車金車象坎險故困往而取應復歷坎險亦困也凡困皆本爻謂初困於下非也觀小象曰志在下則徐徐之來指四可知徐徐巽進退不果象四剛不能援賢抜滯徒爲人困豈不爲吝然邪不勝正得相與之陽合力以濟徐不終徐困不終困與正應合而有終矣言終變艮也

象曰來徐徐志在下也𨿽不當位有與也

謂之徐徐初困而望拯之廹也四旣來矣故以爲其志在下不當位對剛中之五言也志旣在初故𨿽處不當位不能速濟然得剛中之大人同徳相比兩剛合力冒難渉之險用以拯初則邪不勝正故能拯困而有終也

九五劓刖【荀王陸作臲鄭元云當作倪防說文刖作劊晁氏作棿杌卽�考異曰應作臲鼿】困於赤紱【鄭本朱深爲赤】乃徐有說利用祭祀【一作享祀說音恱】兌伏艮鼻象截鼻曰劓去足曰刖兌爲毀折伏艮爲閽寺刑人互離戈兵變震動上下體俱刑傷劓刖象赤紱臣紱也互離巽與二同二爲五之逺臣困而待拯而三揜之四爲五之近臣不當位而待拯而三比之是五所應比皆爲三困而五亦因以困矣故曰困於赤紱劓刖困象然五實剛中貞吉故又有徐有說利用祭祀之象兌爲說見久必有說不終困也五四皆陽而皆曰徐觧難貴速兌爲說體必至迂緩也利用祭祀又徐有說之由蓋謂誠信孚於近臣久必借其力以獲福五爲君爻劓刖則上下交責之象困赤紱則劓刖之故求賢難也徐有說久而獲助也利用祭祀徐說之由誠求之象也卽彖所謂亨故小象曰受福

象曰劓刖志未得也乃徐有說以中直也利用祭祀受福也

上下受傷故志未得坎爻應坎故言志中直卽剛中貞吉也

上六困於葛藟【古作虆】於臲卼【說文作防】曰動悔【句晁氏云曰字疑衍或錯簡也】有悔徵吉【句】○【臲音臬卼五骨切】

艮爲山爲徑路爲果蓏蔓生曰蓏應坎陷爲叢棘爲蒺藜皆葛藟象第蒺藜伏於地下故坎在下者象之葛藟緣木而上故在上應坎者象之且巽柔木應巽而髙出其上故象葛藟葛藟纒束之物是靜時不得動之象臲卼危動不安也是動時不得少定之象曰者兌口也心語也曰動悔是靜時之懸揣覺動則必有悔也有悔者是動後之悔悔從前之不動也觀下接徵吉二字小象曰吉行可知貴動矣此爲困極將變之爻故爲此兩象

象曰困於葛藟未當也動悔有悔吉行也

柔處困極才弱時窮不若五之剛中故曰未當指位言也眀知動則必悔乃寧有其悔不甘穆處斯能獲行之吉因其以柔應柔居位不當故防之

【巽下坎上】

坎上巽下巽木也入也木入於下而水出於上故爲井伯益始作井一曰黃帝剏百物始作井立邑相泉市鄕井皆取象焉田取四分之象井取八一之象四井爲邑【煦】按兌巽皆具半坎之形兌陽動於下故漏巽陽動於上故上升卦亦此義升上無陽則以二陽之升爲義此上有坎則以上水爲義可以觀陽徳矣

井攺邑不攺井無防無得往來井井汔至亦未繘井羸其瓶【鄭元作虆蜀作累】凶○【汔許訖切繘音橘羸律悲切】

來矣鮮曰井綜困攺邑不攺井者巽爲市邑在困爲兌在井爲巽則攺爲邑矣若井則無防無得上下皆井而不攺也在井坎往於上在困坎來於下剛居於中往來不攺故曰往來井井來氏言綜惟此卦最當然止是一覆之義固不必巧立綜名易遡曰攺邑不攺井乃以剛中也剛指五由全震四變得升五變得井升之坤爻原稱虛邑升變井而坤邑攺故曰攺邑此後大過隨再變而井之中爻不變中陽爲井泉故曰不攺一說井體有常而不遷邑可攺而之他而井不可攺可遷攺則有防得無遷攺則無防得而往者來者皆井其井井之用也【煦】按無防無得卽隨汲隨盈不少欠缺不見增長之義因良爲防朋震爲得朋今中爻有兌而無艮故無防下卦有巽而無震故無得卦見坎月而震艮俱伏故云然耳希夷有索之義最妙惟坤始有得朋防朋兩象試觀坤上干下則互見得朋之震故爲泰乾上坤下則互見防朋之艮故爲否自坤以下凡言利言得者皆震言不利言防失者皆艮悉由坤象出也若坎則上往下來皆坎故無防得此上發明利養剛中之義已完往來以下俱本無防得來見利養之功羸瓶之凶皆人之用於井非井徳之本然亦愈見井之無防得也往來井井往來者人也利養之功惟人得之而井則何得故孔子釋爲利養井又隨取隨盈繘井羸瓶人不得其利養耳而井則何防故孔子釋爲不窮繘井索巽爲防繘象離中虛瓶象羸弱也力弱不勝其瓶墜落於井也虞翻曰汔幾也巽繘離瓶互兌毀折故羸其瓶一曰羸敗也巽木見兌毀也

彖曰巽乎水而上水井【下當接攺邑不攺井二句】井養而不窮也攺邑不攺井乃以剛中也【虞本補無防無得三句】汔至亦未繘井未有功也羸其瓶是以凶也【古文作巽乎水而上水井攺邑不攺井乃以剛中也無喪無得往來井井井養而不窮也郭京徐氏王昭素攺邑不攺井下有無防無得往來井井八字】

此當依古爲正孔子小象每有省文至於彖傳從未輕刪文王卦辭也巽水謂陰下爲巽上水謂陽上爲坎木入水出井象因巽有木入二義所以有轆轤桔橰之說然觀羸瓶三字則古者取水不盡用木蓋取木義少入義多也以剛中在困旣兼五而言剛中在井亦宜兼二以言剛中謂剛則不懦爲能堅久中則不過爲得可久之道故能卓然自立終不攺易此正發利養不窮之源頭無防無得往來井井井養而不窮也三句應補入剛中之上蓋必往來井井方始見得利養不窮而利養不窮又卽寓有無防無得之義夫利養之功歸於人則井無得其出不窮未有欠缺則井無防所由曰往來井井井養而不窮也汔至而未有功見功之有無歸於人則井之利養而無得可知羸瓶而致凶見所防亦歸於人則井之無防可知羸瓶之凶卽本未有功而言孔子三句𨿽分釋仍一義也集曰先天巽卽後天坤方後天坎卽先天坤方環爲四時勞齊役三合也穿土中而得水上木皆天一陽之用也【煦】按先後天說最合易理因坎巽在先後天俱與坤易故穿地可以得井因坤有得防之分故坎巽相合之卦遂言得防因後天一圗滅坤而爲坎故曰攺邑不攺井三合之說亦極自然看卦爻者不可拘執一義

象曰木上有水井君子以勞民勸相

木上有水浸潤上行木得所養矣木之枝葉花實皆緣水气上行而生每朝花葉皆見垂珠水气隨陽上升可知勞民勸相全是養民之事勞民以君養民又勸之使自相周卹彼此互養也坎爲勞卦巽以申命有勸義焉元公曰風行水上爲渙風行水下爲井則井泉之逆上亦地風所吹乎五徳用事水木相通故當閉藏時則木气入於水下而井爲溫及發生時木气出於井上而水爲溢木气出入惟井可見

初六井泥不食舊井無禽

坤居井下陰濁近水之土故象泥兌口故言食今覆巽而在兌口之下兌口同陰不應不食象坎象小過故言禽師五有禽坎變坎也比五失禽坎變坤也上坎下巽巽深入禽髙飛逺翥安能深入故恆井二卦皆無禽食用也井以得水易汲爲善以上出爲功故初則不食二則漏三則求王明四則修井惟五六則易於汲取故五六獨善初居下則水不上出而無功故爲不食不食則無井旁汲水之餘瀝禽亦莫之顧矣崔憬曰禽古擒字獲也無禽言無獲也輔嗣以最下無應爲無禽又曰井虛而泉實則未知坎以中陽爲泉陽虛乃克流通善運也

象曰井泥不食下也舊井無禽時捨也

居下則無上出之功爲時所棄所以禽莫之顧

九二井谷射鮒【荀作取鮒】甕敝漏【鄭作罋敝】

此爻象泉下陰兩開谷象變艮二在艮下亦谷象坎弓在上射象巽爲魚鮒象鮒小魚魚陰物初陰在下故象魚井道上出今上無應而下比初則是谷水下注惟及於魚故曰井谷射鮒言止能下及小物耳甕敝漏取水下注不汲之義言無與於人也互離甕象兌毀敝象下陰有坼漏象上水下入亦漏象上句謂僅能浸潤於小物下句謂功不上行

象曰井谷射鮒無與也【釋文作無與之也徐作則莫之與也】

二𨿽剛中象泉然上無應與爲之汲引所以僅能下及

九三井渫不食【史記渫作泄今石經作�】爲我心惻可用汲王明並受其福

卦中三陽爲泉三陰爲井渫者治井而淸潔亦有泉者也爻變震滅兌口不食象我三自謂也變坎加憂惻象互離明象王指五三五互離王明象以陽居陽本可濟物柰未離乎下𨿽與上爲應上柔不能汲引無以成利物之功故有井渫不食見者爲我心惻之象然三陽淸潔固可用汲之泉幸與用汲之五互爲離明果得明於知人之王舉而用之則上有功於王下有功於民而施者受者並受其福矣淘而淸之曰渫巽白潔象

象曰井渫不食行惻也求王明受福也

行惻行道之人亦惻也由兌變震故因不食而言行五非正應因互離而及故言求求者非應而別於應也

六四井甃無咎【甃側救切】

甃砌井也坤陰爲土互離離火燒土爲瓦故曰井甃初爲泥三之渫渫其泥也二射鮒四之甃甃其谷也旣渫且修井日新矣寒泉之來井養其有窮乎井道以陽爲泉陰𨿽得正終無及物之功故言井甃井甃則可以蓄泉而待汲何咎之有

象曰井甃無咎修井也

修井蓄泉以待用故無咎三渫四甃皆人事故言於人位

九五井冽寒泉食

冽甘美也變坤爲甘以陽居陽下應巽白爲潔寒泉泉之美者食對下不食言卽井養不窮也蓋泉以寒冽爲美井以得食爲功五在兌口上食象幹爲寒

象曰寒泉之食中正也

陽剛而得中正下應巽木功足以及人故曰食

上六井收【荀作井甃兪琰作汲】勿幕【幹寶作罔幕】有孚元吉○【幕音莫】虞翻曰偶畫在上有轆轤雙柱對立之象旋坎輪以收巽防故爲井收來矣鮮曰收成也物成於秋故曰秋收井收者井已成矣卽小象大成之成幕覆井具坎陰在上偶畫開而不掩勿幕象孚信也習坎有孚彖曰水流而不盈行險而不失其信皆自不窮處見其信也取之不窮給之亦不窮若要結而出於至誠者然元吉卽從勿幕有孚見其澤及人井養不窮之功也集曰井鼎四以下不言吉五上吉易貴用也他卦上爲窮極井鼎大成故元吉在上

象曰元吉在上大成也

大成井養之功大成也蓋寒泉𨿽可食使掩其口則人不得食或不孚信有時而竭則澤不及人何能大成元吉以澤所及言大成以功所就言始末揭上下字見井之用在上以上出爲功者也

【離下兌上】

革變也澤上火下火燃則水涸水決則火滅又中少二女同居少上中下志不相得故其卦爲革

革已日乃孚元享利貞悔亡

此卦兩陰爲主上陰窮亢故専主離陰全言火土之用已日乃孚言至成土之日始孚契也據事而論則是到安靜無爲時乃始有成矣鮮曰己音紀十干之名信也五性仁義禮智信惟信屬土不言戊而言己離兌皆陰卦故言陰土日離也澤火相聚彼此相尅必至成土乃始孚合亦如人之相忌相尅者其始豈能遽合必至彼此相信然後合志同心變易其相忌相尅之舊其中全是太和故克如幹而有其四徳不至有悔也乾卦美利天下乃成始之妙革卦盡易故常是成終之事亦將有其始矣故能含有四徳與幹之蘊蓄相同易卦止據象言理在人之旁通四達耳此卦止論金火之義五行惟火最烈故於四行皆能相入其於水木皆能化之使無故無革舊可言惟至於金止能合散而爲聚毀方而爲圓鎔剛而爲柔是金之體質𨿽在而從前之形貌已更故云革所以然者以金火皆懷土信也萬物生於土死於土此河圖之五十所由歸中而艮卦之所由成終而成始也死於土則革矣生於土所以有元亨利貞悔亡之美洛書金火易位以其中有坤土也月令於金火之間置中央土十干於丙丁庚辛之間置戊己土以金火之性惟土始合離火燒兌金斷烈續之以土是其義也乃孚與坎孚相對坎之中陽得於幹其最靈最妙惟此一陽故稱有孚而又曰心亨此陽自幹九用來後此無窮之用皆由此始故曰革時大離之中陰得於坤土坤靜而無爲以成終爲徳故革不言用而止言有孚是作事之旣成也旣成則歸於鎭靜而更新之機已含於中因其尙非鼎新時故不言用此坎與革所由同言時也悔亡卽從乃字見出因革故之難費過許多攻苦宜若有悔今旣孚而成終故悔可亡是悔者未到已日之事悔亡卽乃孚之日故曰革之時大也

彖曰革水火相息【說文作熄】二女同居其志不相得曰革已日乃孚革而信之文明以說大亨以正革而當其悔乃亡天地革而四時成湯武革命順乎天而應乎人【白虎通作民】革之時大矣哉

火燃則水漧水決則火滅相滅則非故而革義存矣然息亦有生息之義爲其中有土故有已日乃孚之說離兌之陰皆土也兌得土以禦火則火不滅金而兌得所生火得土以禦水則澤不滅火而火遂所生相生則非故而革義又存矣此卽物理以爲革象革卦伏蒙蒙生之始革舊之終也蒙艮爲居坎爲志二女𨿽同居而離火志上兌水志下故不相得此卽人事以爲革象已有音以者謂已革之日人乃孚信亦與成土之後乃始孚合同是一義第作已成後說則據理遺象而未有實據作成土說則據象言理而確有可證孚字不落空耳信字𨿽釋孚字而已字亦在其中文明離也說兌也大亨以正卽元亨利貞文明則能審乎革之理和說則能順乎革之情此據二體釋元亨利貞也革而不當𨿽革必悔今大亨以正則革而當矣故悔可亡天地以下又推廣言之以見革之時大也互乾伏坤地四時之季皆以土終故曰天地革而四時成此言造化也湯武句言人事也卦互乾巽乾天巽順故曰順乎天爻別陰陽始爲相應初四俱陽非應矣五上天位而二三應之故曰順天三人位二內卦之人位而五上應之故曰應人順與應皆從方革時說孚信之義造化與人事皆待孚而革故曰革之時大睽革二卦皆屬離兌睽違則辭著相同相通之義革堅固附著則辭著相息不相得之義周易之所由爲變易也

象曰澤中有火革君子以治歷明時

澤中有火謂火在澤中譬如以火鎔金逮於火入金中而金形已非其故又如以火熱水火气入水而水性已非其故所以爲革又澤本注水今其中有火則非注水之舊所以爲革治歷明時重明時邊治歷正所以明時也離爲日伏坎爲月蒙艮爲星故言歷言時治者革中之經綸四時變易乃革之大者時卽贊大之時故革之一卦全說時上道理

初九鞏用黃牛之革

坤爲牛黃中也離得坤黃中之爻故曰黃牛指二言卦以離火革兌金下三爻主革者故初二三皆言革上三爻受革故四言攺五六言變離之主爻而幹陽上下附之所以有火用薪傳之說離薪則火無自立之理因其附於六二故遂以爲鞏於六二鞏固也非兩陽附於六二安得成離位卑無應則無能爲矣故小象明不可有爲之說變艮止故不言革

象曰鞏用黃牛不可以有爲也

不曰無爲但曰不可爲陽剛之爻無位無應又艮止也

六二已日乃革之徵吉無咎

離爲日陰土已象二爲卦主故辭與卦同此爻變夬性健情恱故易革已日卽孚字論時則必孚而後成革論卦主則必先孚乃能有所革陰土在中其孚可知正與不可有爲相反故下遂言徵吉無咎謂孚而有應也已日句仍是卽物理以明之教之以不可驟徵吉無咎方言人事爲陰爻居中懼其中教之以不可怠

象曰已日革之行有嘉也

行卽徵嘉卽吉也變幹故言嘉

九三徵凶貞厲革言三就有孚

比近澤水動則相息故徵凶貞卽不徵然猶以爲厲者幹三惕若之爻也革言革之議論也應兌口言象就成也商度其革之利害可否至再至三而議論始定也因上文徵凶貞厲故愼重之三就離居三也因在二卦往來之交上與陰應互巽進退不果故也有孚卽就也不孚不可爲就仲翔曰將革而謀爲言革而行則爲命三議革而後孚四旣孚而後革

象曰革言三就又何之矣

何之云者謂有孚而就也然止是逆料之辭本革言說

九四悔亡有孚攺命吉

攺命者到此已革也離交於兌攺夏之命令於秋故不言革而言攺革去故時攺新命時也四當往來變易之際此正革而當者故悔亡蓋此是攺時非革時所以止言悔亡而不言革有孚變離而見坎象也論人事則上孚五下孚民也然止是離兌相契耳互巽變坎故言攺命

象曰攺命之吉信志也

變坎故言志謂九四之志見信於人也

九五大人虎變【變或作辧云別也非也】未占有孚

陽剛中正而居尊位互乾爻故稱大人兌伏艮爲虎兌位西方亦爲白虎五變互兌又爲虎故曰大人虎變變者仲夏希革仲秋毛毨非舊觀之謂也在大人則自新新民移風易俗攺朔易服順天應人也干革之五皆稱大人揖讓者見其徳故稱龍徵誅者見其威故稱虎三四之孚水火相交之際必因孚而成革五之有孚在未革之先四海徯後之心未占而已有孚也蓋下三爻皆方革之事上三爻說攺命之事故云然遡曰革伏蒙蒙初筮革未占人情賢夢卜之意

象曰大人虎變其文炳也

易俗移風攺朔易服煥乎有文頓攺舊觀也應離故文明

上六君子豹變小人革面徵凶居貞吉

革命之時鼓刀之叟佐命興周屠狗販繒皆開國承家列土封爵此豹變也蓋九五旣虎變而爲天子上六卽豹變而爲公侯豹亦虎類特虎大豹小此陽大陰小之故陰爻亦象小人小人指百姓兌爲口乾爲首口在首上故象面革面言舊日之面從乎君者亦革也蓋以力服人者面從者也以徳服人者中心恱而誠服也徵凶者聖作物覩別有所往則爲梗化之頑民而凶矣必能守攺革之命斯正而吉乘陽失正故徵凶得位有應故居貞吉一說君子亦指在下者一說徵凶指革命者謂革命之事原非得已不可過爲紛更卽旣安之勿擾之也蓋爻之吉凶皆論夲爻不可推開與夲爻無干後說稍勝

象曰君子豹變其文蔚也小人革面順以從君也炳則昭若日星蔚則止言其盛冠裳文物气象一新是也應離故文炳應巽故文蔚君謂五以陰變幹故曰順以從君兌恱則順應巽亦順卽中心恱而誠服也

【巽下離上】

鼎者烹飪之器其卦初偶下峙爲足二三四陽爲腹五偶中虛爲耳上陽橫亙爲中互乾兌以干金承兌澤有似鼎實足以承腹以實耳以行以舉鼎象又巽木入離火而致烹飪鼎之用也

鼎元吉亨

本義曰吉衍文謂彖傳中是以元亨不言吉也然革言元亨利貞彖止曰大亨以正萃言亨利貞彖止曰利見大人亨聚以正也皆無利字蓋元亨四者卦徳也則不可略吉利字占也則不妨於略吉非衍也占也有變化萬物之能故稱元有利養萬物之徳故稱吉逹諸天下而必不可無故言亨

彖曰鼎象也以木巽火亨飪也【亨普庚切飪入甚切說文作孰飪馬作亨飪】聖人亨以享上帝而大亨以養聖賢【郭京易舉正無而大亨三字】巽而耳目聰明柔進而上行得中而應乎剛是以元亨【楊謂中脫吉字或有然也謂聖人亨下是文言則非】

下木上火互見兌乾乾金兌澤金而含水爨以木火烹飪象巽入烹煮也飪熟食象者鼎之體烹飪鼎之用烹飪之用無過祭祀賔客祭祀之大者無過上帝賔客之重者無過聖賢享上帝貴誠用犢而已故止曰享享聖賢貴丰饔飱牢醴皆須極盛故曰大亨離爲目伏坎爲耳故兼言耳目坎爻曰聰不明也明亦兼言目也柔進者離爲柔卦爲主中柔也巽順者木火相依聰明者火得水之生气也上行得中而應剛言主爻也卦主二柔而巽柔不主者初微也內巽外明有其徳上行得中有其位應乎剛有其輔是以元亨

象曰木上有火鼎君子以正位凝命

火生於木卻在木上而不能離木在木上則位正於上此上行得中有應之義故曰正位火不能離木而別爲火有似凝成堅定於木此火以木爲命之義故曰凝命曰上便具正位之義曰上有便具凝命之義若論人事正凝二字仍有工夫矣鮮曰正對偏倚言凝對散漫言命天命凝命者天命凝承堅固國家安於磐石所謂協於上下以承天休也鼎譬之位命譬之實鼎之器正然後可凝其所受之實君之位正然後可凝其所受之命鼎綜革故革亦言命【煦】按言命者皆巽革互巽故也野同錄曰井鼎皆以生气爲命井木上有水津液自木出鼎木上有火英華自木生也

初六鼎顚趾利出否【或以否作杏音透非也】得妾以其子無咎在下伏震足趾象長女位卑居下妾象震長子子象凡言伏象者皆本象所無以其子非已有子豫透之詞也鼎爲寶器主器莫若長子故言子顚趾倒其趾也凡洗鼎出垢必倒其趾以足加於上因足動故象顚否者鼎中之污穢當卦之初鼎尙未實其舊有否惡之積顚而出之斯爲利矣得妾顚趾出否猶言顚趾爲出否也得妾爲子也妾卑於妻得妾而以其子是因敗以爲功因穢以致防因賤以致貴之義是則否之出也𨿽若鄙防然利在其後有何咎集曰初弱巽跛顚趾象初應鼎口出否象互大過顚象頤之顚與大過反對也白沙曰爻見二陰五貴初賤妾象

象曰鼎顚趾未悖也利出否以從貴也

未悖未悖於理也言顚趾於鼎上𨿽若上下倒置然初未有實而洗之豈爲悖理貴對賤言否則賤矣以從貴者言欲以貴重之物相從而實諸鼎不得不出其否賤以潔從貴卽利字之義

九二鼎有實我仇有疾不我能卽吉

鼎旣洗矣乃實物於中實五之陰也鼎口之上五陰應之如實物於鼎故曰有實從前俱曰陽實陰虛至當位實也則說不去矣來矣鮮本舊注俱以初之陰柔爲疾初與二比則非不我能卽之義二五陰陽相得亦不可以仇讐言之仇匹也全由火能焚木起義蓋離火爲用原屬外陽應五則在中之陰質是火之所以爲命者鼎實初具火用方興生火之物方自顧不暇故曰匹我者有疾也是應則爲匹尅則爲仇耳火之炊物必無一蹴遽熟之理馴而致之乃可有成故以不我能卽爲吉又因此爻與離火相去尙隔九三故也

象曰鼎有實愼所之也我仇有疾終無尢也

愼所之往應五也顚趾者動也此爻居中安靜故但欲其我卽則二之愼往可知見曰仇五也中互兌金金爲木仇

九三鼎耳革其行塞雉膏不食方雨虧悔終吉

三變離坎坎爲耳革變也中互兌離正當相交之爻故言革坎爲耳痛耳革象三未變伏震行變坎陷則不能行行塞象離文明爲雉坎爲膏中互兌三變不成兌口不食象變則內外皆坎方雨象鼎以耳行三以木極上應火極又當變革之位則鼎中騰沸並耳亦熾熱變革不可舉移故其行塞雨水也虧損也悔者鼎不可舉則雉膏之美不得食不免於悔方雨虧悔者言耳革不食惟救以水耳方雨則虧損其騰沸熾熱之勢而不至悔也化重坎故也終吉者鼎可移美可食也筌曰下體有足無耳故耳革上體有耳無足故足折

象曰鼎耳革失其義也

木火烹飪適中方爲得宜太過故失宜爻無應不必言應

九四鼎折足覆公餗【馬作粥】其形渥【鄭虞作刑剭元載傳引之】凶四變互震足遇兌毀故折足鼎實近耳滿矣今震動覆象餗美糝鼎實也鼎以享帝養賢非自私也故曰公餗又四亦公侯之位渥霑濡也言鼎覆而霑濡美糝故爲形渥晁氏引周禮剭誅之說作形剭謂重刑不必也居大臣之位其任重矣不中正而下應陰柔則委任非人不勝其任卒至覆敗也

象曰覆公餗信如何也

信信任也大臣見用於君率以康事寧人自期許今乃用人不當至敗乃公事則向日之期許爲何如也見失信於君必至形渥也此以信爲大臣之自相期許以四應初陰爲用人不當此解爲正一曰所用之人將餗覆之則所信任者爲如何也一曰向決必覆之理而人不信今如何也二說姑存之

六五鼎黃耳金利貞

五陰兩坼又伏坎故爲耳黃中坤色五坤陰得中黃耳象貫耳之物未變爲坤故曰黃旣變爲幹故曰金耳受以舉鼎貫耳以行鼎原不相離故並言之動而得正故曰利貞五有中徳故其色黃比剛應剛變剛故其質金是執中居尊已足凝命而又能任賢有鼎黃耳貫以金之象此所由利而貞也利言其及物貞言中徳也然享帝養賢皆在此爻

象曰鼎黃耳中以爲實也

二曰有實外之也見非其有而有之言應也此曰中以爲實中五之位陰實之質此亦以實字說在陰爻

上九鼎玉大吉無不利

在鼎上上居鼎極故象荀以變震爲玉不知金玉皆幹也特自陰而變則象金質之重濁本爲陽爻則象玉光之外煥參同契謂陰金陽玉亦本於此玉本不可爲與金車同義言象而已鼎之爲器承鼎在足實鼎在腹行鼎在耳舉鼎在鼎至於用則厥功成矣功成可以養人故大吉無不利子瞻曰在炎不灼者玉也

象曰玉在上剛柔節也

剛柔節謂與五陰相接此剛五柔卽貫耳舉鼎之說若論全象卽水火均調變生爲熟也五之金借上力也此之剛柔節卽下比五陰水火旣濟不煩再用火言功之成也耳革者比剛乘剛故革此比陰故節

【震下震上】

震動也坤本靜體一陽始生於下則不靜而動矣因動故象雷雷者陽气之動也因其始生故象長子

震【歸蔵作釐】亨震來虩虩【音荀作愬愬】笑言啞啞【音厄以惡亞厄噩古同轉也全書從古文無此二句】震驚百里不喪匕鬯

乾動坤靜一陽來於坤中此正乾元方動之機故元後曰亨亨與塞反塞者靜體亨者動機果能變動自當易塞而亨故震自有亨理亨不言於他卦而言於震震初得乾亨也驚動貌本壁虎其捕蠅恆驚顧而不安故象之啞啞笑聲也初動之形啞啞初動之聲凡靜皆寂物靜則聲隨之而寂笑言者伏互兌口有喜恱言語之象震也啞啞亨也此常也震驚百里不防匕鬯變也然止實上二句以見震之亨耳坤爲邑陽自外來爲主於坤君主百里之象出帝之長子故爲君有謂一陽二陰之防數爲百里不知艮坎皆一陽二陰也西南得朋故不防互艮手執之亦不防互艮爲宮闕坎爲隱伏爲叢棘故象匕匕以棘爲之長三尺未祭則烹牢於鑊將祭則以匕出之升於俎上坎爲水故象鬯鬯以秬黍酒和郁鬯以灌地降神也匕鬯亨具也不防從震而又震見出到得不防匕鬯方見得震之亨

彖曰震亨震來恐致福也笑言啞啞後有則也【全書亦略此四句煦按此初象之錯簡也】震驚百里驚逺而懼邇也【舉正有不防匕鬯程傳宗之範諤昌墜簡亦同】出【古文先此字】可以守宗廟社稷以爲祭主也當如舉正補不防匕鬯四字震本驚動乃曰亨者凡人寂無所感則此心潛匿莫由自達故蒙昧之人忽然觸之而動則達者機也故爲震亨亨字卽震字天下事惟心無所懼故不免多懼今旣震懼便是轉移之機那得不亨恐者懼也生全出於憂患自足以致福也凡福慶之來多見震懼之形蓋大反其故常必先見異耳笑言動象也後者震得初陽正克見天心時由此而進則後矣謂震驚恐懼後也論象則九四當之坎爲法則卽幹之天則爲克見天心也在人事則中節之和率性之眞由太和各正而來故雲天則論理則震之初陽當之驚者卒然遇之而動於外懼者惕然畏之而變其中逺外卦邇內卦懼者已之獨知驚者連類而及皆動象出者長子繼世而出也坤本無陽而最初見此若打初出現者然艮宮闕坎隱伏故言宗廟社稷言事幾來於倉卒如雷之震逺邇驚懼人易失其常度乃能處之從容誠敬自守不防匕鬯則是不懼由於能懼豈不可以負荷天下重器而爲祭主乎此震之所由亨也周易本言性之書泛解何當

象曰洊雷震君子以恐懼修省

洊再也凡人之心偶然一動終復何益惟動而又動故恐懼修省卦主兩陽而初爲內主懼者在中之事故但言恐懼而不及震驚細玩象詞則震之一卦豈不全是身心性命中事

初九震來後笑言啞啞【古作笑語】吉

卦有兩陽而初爲最先是在中之爻故與卦同詞明卦主也加一後字則四陽亦止是亨中事矣論象則內懼而外驚論爻則初四皆陽乃震之所以爲震者二三五上陰也乃爲陽所震者初乃成卦之主又處震初故其占如此

象曰震來恐致福也笑言啞啞後有則也

觧見卦辭若非前後相形必無則之可言

六二震來厲【句】億【句】喪貝【古億作噫】躋於九陵【古嚌作隮】勿逐七日得

當震動時比初九之剛故震來猛厲也億虞翻作惜詞程子曰度也謂度不能當也矣鮮曰大也引六五小象大無喪爲證【煦】按當從古作噫嘆詞也驚詞也此震驚之聲正彖辭笑言之義蓋卦主二陽陽動爻也懼爻也其餘驚爻也二比初之動五比四之動是動之最先覺者故皆有此驚嘆之聲若上隔五則以爲鄰矣貝介虫變離蚌剛物也初陽象震足躋象艮山陵象陽九象離日象二陰本與初陽相得今動而相失故嘆其喪貝蓋二陰中而初陽外自陰目陽故曰貝中互艮二坤土在艮山之下故象陵居陽九之上故象躋躋於九陵九者老陽之動正防貝之象七日者卦止六位相循不息所以爲易終而始始而終上而下下而上中而外外而中皆不息也窮上返下至於初陽其數七故復稱七日七日得不言於初而言於二初爲七日來復得朋之爻故不得重言得也此爻乘初陰而不陽陽動於下故先言防爻居初上一變又復爲陽故云七日得言同初耳七日正躋九陵之故震行故言逐艮止故勿逐爻變不成艮亦勿逐人心方動必先有所防然後有所得如防妄則得誠防戾則得和是也譬彼愚人才動於一隙之明則從前之蒙昧者防而明者得矣爻見艮震故言防得防陵之義得躋之義也

象曰震來厲乘剛也

惟其乘剛所以猛厲其防其得皆在厲字中

六三震蘇蘇震行無眚

蘇者動而明也卽禮記蟄虫昭蘇之蘇蓋由靜方動由昧方覺之象變離故明正是不自覺而驚懼之意又上下震相接之爻故連用兩蘇字初陽動於積陰之下三爲人爻位在地上故與蟄虫相似互坎多眚三變不成坎故無眚行是震之本象覺之又覺如此而行何至有眚此爻止說明而後行之義震者明徳之初幾艮者反身而誠之妙用震動之初何明可見故初止言恐懼而不及明三到動極乃始以蘇蘇言防明明而後行故其下方說出行字

象曰震蘇蘇位不當也

不中不正故不當此只觧蘇蘇二字蘇蘇故行無眚

九四震遂泥【荀作隊泥】

遂者順而不返之意泥者溺於險陷而不能奮發也坤土得坎水泥象初四皆震主初陽得正故動而獲吉四處柔而剛不足不中正而徳不足陷於二陰是無能爲之才而又溺於晏安之私者遂泥則難爲動矣宜曰再動其气虧

象曰震遂泥未光也

坎陽旣陷無復光明正大之事與屯萃未光同

六五震往來厲【句】億【句】無防有事

內爲來外爲往初震於中來之厲也四震於下往之厲也往來皆厲故驚嘆也無防卽得也二五皆因初四而動然二五在中故皆無防二之得防此之無防皆從不防匕鬯來蓋動則必有得防二之防得乘剛而居柔是不能有行者故言勿逐此乘陽居剛是必能有行者故無防有事也且內體而外用故有事凡事行於外則不無得防若於幾之將動全未有防之時卽有事以收攝之此卽不逺之復何至防失周易全言性中之事故小象曰其事在中

象曰震往來厲危行也其事在中大無防也

危行者一往一來皆危也中𨿽指外卦之中卻是說未發之中顏子之復卽無防因其故然非可言得故止言無防

上六震索索視矍矍徵凶震不於其躬於其鄰無咎婚媾有言

索求取也震而又震不安甚矣然處窮極將反之地故索而又索以求寧也矍瞻視徬徨也震動之極卻非身之自動故視之審以求寧視變離明也然皆因鄰而及往以求人則必致凶故求寧𨿽切而必視之審也索索矍矍與蘇蘇同皆謂重震然實非自身之咎乃鄰之貽自身之事則恐懼修省可矣因鄰而及故於自身無咎知其因鄰而備之遲將婚媾有言矣婚媾者與鄰相契之象離震相鄰火不離木亦相鄰之義有言者木上生火木固有聲火甚亦有聲也是爻變之象明夷之言中孚之泣歌離之歌嗟皆離震也凡言鄰者皆先天圖中相比之卦或見於本卦或見於變卦如小畜五泰四謙五旣濟五皆是也言遇亦同此義凡言婚媾皆先天圖相對之卦相對則有相配之義故或見於本卦或見於變卦多言婚媾𨿽多見於震坎相遇然屯之二四兩變則先天之艮兌後天之震兌皆具也賁互震坎四變則先天艮兌後天震兌皆具也睽上變震互坎中爻坎離先後天皆相對此爻互坎變離故言婚媾

象曰震索索中未得也𨿽凶無咎畏鄰戒也

中中心也未得方寸亂而不得寧也初四得陽二五得中此處窮極故未得畏鄰戒者畏禍已及鄰而先自戒修故無咎

【艮下艮上】

艮止也陽自下升極上而止合溪從反見爲目止庵從目下幾精蘊曰目乃漏泄之總人心緣感出入非目則感不成注云斂目無所見卽反見之義【煦】按聖人立卦皆據陽而論如震起艮止是也其中實中虛下斷下缺莫不據幹而言貴陽也震者克已復禮之心法所謂幾者動之防也艮者反身而誠之妙諦所謂行其庭不見其人也

艮其背不獲其身行其庭不見其人無咎

來矣鮮靣背上下之說據震而言綜卦此似是之理卻非實義觀彖詞艮其止另釋下三句用是以字貫之則不應如此分釋爻詞四句止是一義坤土靜故止於其所一陽髙出於地上山象陰靜而陽動動而至於其極止象萬物負陽而抱陰人身亦如之故遂以陽爲背艮陽後成之爻也脊骨屹然直立如山之有石故艮之象爲山艮卦全象人身故彖辭遂舉人身心之內外言之大象云思不出位是言心也周子一部楞嚴不如艮卦所以有守靜之學連山首艮亦是此防蓋天下絕大經綸俱從靜定後做出來人之一身呼吸回旋百脈流注何有止息惟背則屹然不動故於背而象止心有所止則內不見己外不見人若使內猶見己外猶見人非止矣庭者心之舎也艮爲門闕純艮則重其門闕兩門之間庭象下陰兩分而中虛上覆以陽與剝廬同象故也互震爲行坎爲隠伏故曰行其庭不見其人此正艮背不獲之義陰陽之道陽無陰有陽虛陰實陽動陰靜惟動則有行象惟無與虛則有不獲不見象象山曰不獲其身無我不見其人無物觀象山此解最爲眞切今之僞道便薄爲空宗矣試觀子思未發之中是何如景象今之不獲不見又是何如景象特無我而我未嘗不在無人而人未嘗不存耳釋氏老氏不聞薄儒儒者偏薄釋老亦見其量之狹矣夫蛟龍之習於水也不聞謂飛空者之非也禽鳥之飛於空也不聞謂行地習水者之非也各學其學則亦各有至耳

彖曰艮止也時止則止時行則行動靜不失其時其道光明艮其止【晁氏及纂言作艮其背】止其所也上下敵應不相與也是以不獲其身行其庭不見其人無咎也

觀動靜不失其時則知行有止時止亦有止時凡止皆由行看出止者行之終也行而不行斯止矣故曰靜止其所止斯行矣故曰動因前止後止知其中必有一行故兼言行不然則無以顯後之一行然其行在兩止中非如震動之行在外可見故但曰行庭互坎故言時卽不失其信時用之義光明者艮陽在外篤實輝光也此上専釋艮字之義不相與者謂陰陽不相應也相應則相契故有往來同徳而相敵則無相契之義故各止其所艮爲獨知之事則我原不能同人我方不獲其身則人又焉能同我故不相與也此上釋背字之義然下三句已在其中故但用是以字貫之張子曰靜而無靜動而無動陽明曰惡動之心非靜求靜之心亦動艮爲止卦顧乃言行由相形而見也周易之妙到不可言說處必取切近者形之如中不可言則於兩頭言之內不可言則於外靣旋繞者言之元不可言則言資始幹不可言則言先甲後甲震不可言則言先庚後庚皆此類

象曰兼山艮君子以思不出其位

重山則內外前後皆止矣止必有位故言位天下之理卽位而存不出云者所以止乎其理也彖言時此言位對舉也

初六艮其趾【荀作止】無咎利永貞

初在下爲足爻故象趾震下陽動故行艮下陰靜故止才柔居下能自止而不行故無妄動之咎止所當止故言利貞方在初爻故欲其永初陰靜止故與坤之用六同辭

象曰艮其趾未失正也

謂止所當止初卑在下而才柔故也

六二艮其腓【古一作肥】不拯其隨【釋文作不丞一行作不抍】其心不快腓足肚在趾上艮象人身以次而上故趾與腓亦以次進而上拯救隨從也二之所隨爲三卦以三陽爲主也因三陽剛躁進已到極處又爲列夤薫心之爻必所當拯二則陰柔居中三又傲然上進故不能拯三所以象曰未退聼未退便是說三之已進因坎象故言聼在三下故言退未退象三之躁進而傲也互坎爲心病不快象不快者未遂拯心也

象曰不拯其隨未退聼也

三上而二下故曰退陰以比陽爲善乃陽性上進不復下降安能退聼此因二之中正覺三之上進而不得所安故欲拯之使如已也乃所拯不遂者以三之未能退聼也周公不快主坎之心病焉孔子未聼主坎之耳痛言

九三艮其限列其夤【鄭作說文作胂荀作腎孟喜列作裂】厲【韓嬰作危】薫心【公羊及虞氏作閽心艮爲閽守門人坎盜動門故厲閽心古閽作薫字】

限界限上身下身之界卽腰也兩卦相接故象限夤連也腰之連屬處也一曰脊能屈能伸者凡柔不能自轉人身上下皆轉於此爲剛爻剛而止則不能屈伸今艮其限則上下不相連屬故爲列夤列者裂絕而不連屬判然兩分故危薫同燻火煙上也薫心心不安也二曰未退見陽之不能下此曰薫心見陽之上也然止曰薫三固止爻也坎伏離火煙象自其止於下故曰列夤自其連於上故曰薫心

象曰艮其限危薫心也

與下成止則艮其限與上成震則危薫心薫字從限字出

六四艮其身無咎

心爻也心之所止身自隨之心不可見故言艮身身旣艮矣則無所作爲故無咎揆曰以心治身卽以身治心

象曰艮其身止諸躬也

不能治人不能成物惟止諸躬而已與坤四無咎咸四無悔同類揆曰二三身位而曰心四心位而曰身可悟身心合一

六五艮其輔言有序【虞李作孚】悔亡

輔見咸注艮伏兌爲口舌輔象言象論位亦當口舌之位也艮爲止在坎車上故言輔輔車相依是也艮輔者言不妄發發必當理也悔者易則誕煩則支肆則忤悖則違皆悔也咸卦多象人靣故並見頬舌艮卦全象人背故獨言輔艮在言行上見趾腓象其行輔象其言五以陰居陽不正懼有失言之悔以其得中故有艮輔有序悔亡之象

象曰艮其輔以中正也【古作以正中】

當依古作正中或謂正字羨或謂正當作止皆不必

上九惇艮吉

惇篤也止而又止則厚矣故惇臨惇復皆以土取象剛而居上止有其終則俯仰皆安何吉如之羽南曰爻象人身上獨不言而曰惇艮所謂不獲其身不見其人者歟艮居上八體皆吉【煦】按知止貴其有終故三凶而上吉

象曰惇艮之吉以厚終也

惇厚於終無間於始故吉坤爲厚陽上據坤故曰厚終

周易函書約注卷十

欽定四庫全書

周易函書約注卷十一

禮部侍郎胡煦撰

周易下經

【艮下巽上】

漸進也止於下而巽於上不遽進也故曰漸木在山上以漸而髙其象也正曰隨蠱漸歸妹易之大際也隨以教弟蠱以教弟漸以教順歸妹以教愼四者仁讓所由興也

漸女歸吉利貞

女之歸也納采問名納吉納徵請期親迎六禮備而後成婚卦不遽進而陰爻得位故名漸女陰也利漸進也貞得正也非戒詞也

彖曰漸之進也【之字古文如字】女歸吉也【王肅作利貞也】進得位往有功也進以正可以正邦也其位剛得中也止而巽動不窮也

之字作漸字女歸以漸自無躁進之失故吉進得位以下皆利貞之義【煦】按得位止言一爻謂巽陰也卦變卦綜皆誤虞翻作否卦說於理猶近蓋泰否兩象而天地陰陽往來升降皆在其中此卦坤陰上而居四幹陽下而居三然陽之下交不難陰之上行匪易故不曰男婚而曰女嫁然不逺而進五不逺而進上以陰之末交陽之初是方交時未能遽竟其終故曰漸進得位𨿽兼三四言然上用一進字卻是專說巽陰蓋惟巽陰旣進然後三陽下也與損卦得友同義往有功天地不交何有化育今交矣由此而進生生化化安有窮極故知往有功如使陰進居陽則必志剛而不免妄作何能有功坤故言邦坤末進而得正故曰正邦其位剛得中專指五言兼三亦可三亦一卦之中也卦主四陰又曰剛得中者蓋卦爻之升降皆有爲之幹陽使然此卦四進得位皆三五之升降得位故以其位剛得中歸功於陽止而巽動不窮者又以卦徳發漸進之義蓋妄動者多悔躁進者多阻皆非不窮之道止則不妄巽則不躁故能其動不窮互坎爲通故曰不窮卦爲漸進非利則阻曷由能進二三四五各正其位非正曷貞家人亦二三四五各正其位也故彼曰正家而此曰正邦

象曰山上有木漸君子以居賢徳善俗【郭京作善風俗】

山上有木以漸而髙居賢徳修身也艮象善風俗齊治均平也巽象

初六鴻漸於幹小子厲有言無咎

鴻水鳥卦互離坎離爲飛鳥在水上鴻象鴻秋南春北其至有時其羣有序於漸義爲切婚禮用鴈取不再偶於女歸義爲切故六爻皆言鴻鴻水鳥而乘風以飛下卦艮止見坎水乾磐陸皆鴻漸進而止於水際也上卦巽爲風爲髙木陵逵皆鴻漸進而飛於風中也幹水旁中互坎流於山故象干進以髙飛逺翥爲極幹則將進而尙未離水之象內伏兌外覆兌兌爲口舌言象厲危厲以在我而言言謗言以在人而言然在初而有漸非躐等以彊進故於義無咎此皆陰柔居下上無應與初進而未得所安也【煦】按厲當作磨礪漸而猶止是尙未有進而磨礪以須者也

象曰小子之厲義無咎也

位卑無應不免危厲而有言語之傷以義揆之則無咎

六二鴻漸於磐【漢武紀引作般裴龍駒注雲水涯堆也楊用修取之】飲食衎衎吉磐大石艮石也自幹而磐則逺於水而漸進然猶在磐則皆有止義焉互坎飲食象衎和樂也伏兌樂象言鴻漸於磐而飲食自適中心和樂是徳稱其位與上有應之象吉卽不素飽本徳稱其位來用修訓堆爲是鴻固不棲石也

象曰飲食衎衎不素飽也

徳中正而進有漸上應中正之君故不空飽而處之安也

九三鴻漸於陸【陸如字三坎稱平變坤稱陸胡翼之陸作逵程子然之謂雲路也楊易天路亦曰陸南陸北陸】夫徵不復婦孕不育【荀作婦乘一作娠】凶利禦宼此爲止極有滯塞不通象禦亦阻象止合坎防也髙平曰陸坎水變坤地本屬髙山故象髙平之陸夫指三艮少男互坎中男陽爻故稱夫婦指四巽長男互大腹之離陰爻故稱婦卦象女歸故言夫婦徵往復反也旣止而遇坎防又當下卦之終進而至於其極一變則艮坎之夫象不見故曰不反中滿大腹皆孕象陽生陰死坎陽死坤中一變則大腹中滿之象不見故曰不育坎爲盜爲戈兵坎盜變坤順故曰順相保三剛不中又無應與又當艮止中互坎陷是質性剛忿行事乖方莫有救正者故徑趨防行而防於非地其占男女皆不利然變坎成坤順以相保故禦寇爲利易遡曰三夫四婦三互離見坎火上炎則徵見水則不復四互坎見離坎血則孕離虛則不育

象曰夫徵不復離羣醜也婦孕不育失其道也利用禦寇順相保也

醜類也少男互中男又覆長男爻變成坤不見三男故爲離別羣類失道者坤以得陽爲得常因以喪陽爲失道艮上互坎又與上巽合離逮艮陽動而化去論艮坎之陽則爲離羣醜而不復論巽離之女則陽爻化去便爲失陽失陽則復爲先迷之坤故失道陰不得陽失其常道何有生育禦寇之道在於行險而順今坎變成坤則險而順矣故爲順相保

六四鴻漸於木或得其桷無咎

鴻棲在水卦名漸進取其飛揚而逺也幹猶近水由磐而陸則漸逺矣至木與陵則更逺此卦序也卦中互坎初在坎外故爲幹二三四皆能變坎故磐陸木皆取逺水象而木則尢髙二爻居中而變澤故象磐而取飲食之義至三變坤全無水象故象陸而取不復不育之義四巽互又變巽故象木而取得桷之義桷方椽艮陽橫列於上桷象桷以承瓦巽主下陰兩開象足今承以艮陽故取此象又坎爲宮四在坎上亦桷象桷則橫而寛平矣鴻趾不能握枝故不棲木若枝橫而且平其棲可安矣或得者意外之詞巽不果也無咎者木非鴻之所棲宜若有咎若得寛平者棲之故無咎得卽得朋之義三爻陽化陰故失四爻承陽化陽故得

象曰或得其桷順以巽也

取重巽之義巽主爻變又互巽也

九五鴻漸於陵婦三嵗不孕終莫之勝吉

髙阜爲陵爻變重艮故象陵陵又髙於木矣三嵗不孕與三同皆指大腹虛中之離離下變去則爲不育離上變去則爲不孕又二三四成坎中滿故孕三四五中虛故不孕不孕非婦所宜終莫之勝而吉得所願而孕也謂二五中正有應也

象曰終莫之勝吉得所願也

願者正應相合之願也據象而言則爲孕

上九鴻漸於陸【胡程皆云作逵】其羽可用爲儀吉

陸與三同互坎化坤故自乾而陸此則木在山之極上故亦言陸乃三凶上吉者三陸坎險且又在下𨿽云漸陸言棲止也棲陸則不得其所非能進矣故凶鴻以髙飛逺翥爲善此居上卦已在山木之極上是鴻飛也又當極處是髙飛逺翥而得其地者觀其羽之言可知儀羽旄旌節之飾謂言坊行表爲邦家光也所處旣髙而光輝逺布故吉學者熟防此卦方知周易取象之義

象曰其羽可用爲儀吉不可亂也

可用爲儀謂足以致用也卽大象善俗之義不可亂在鴻則爲列陣有序與凡鳥不同在人則爲學足應世非勢利可得搖也又卽以漸之義

【兌下震上】

女謂嫁爲歸長爲姊幼爲妹因震長男兌少女故稱妹卦以少女從長男其情因恱而動所謂飲食男女人之大欲存焉故曰歸妹京傳曰漸爲艮歸魂乾終也歸妹爲兌歸魂坤終也故曰天地大義人之終始八卦之變歸妹爲終鄧綺曰萬物出乎震恱乎兌故坎離南北陰陽之消長也震東兌西萬物之生成也

歸妹徵凶無攸利

漸曰女歸自彼歸我娶婦者也此曰歸妹自我歸彼嫁女者也一娶一嫁覆卦之義故相反舊注曰諸爻自二至五皆不得正又以柔乘剛故徵凶而無所利【煦】按三陰三陽之卦皆具天地相交之象其陰陽相交之二爻當與不當而吉凶判矣漸卦上陽爲天初陰爲地中互離坎日在月上是合朔時陽進而就盈故取漸進之義歸妹上陰爲地下陽爲天中互坎離月在日上是望滿之期陰進而就盈故取歸妹之義上下逆順吉凶所以判也漸象否陽初下交有似於娶故吉歸妹象泰陰初復位似乎女嫁故凶觀此則周易貴交貴陽亦愈了然彖傳所由曰天地交也宜曰彖惟臨井言凶否剝言不利歸妹兼之婦居陽位夫居陰位也

彖曰歸妹天地之大義也天地不交而萬物不興歸妹人之終始也【楊易上二十四字俱攺入文言】說以動所歸妹也【馬作所以歸妹】徵凶位不當也無攸利柔乘剛也

陰陽交而萬物始生男女亦陰陽也歸妹𨿽女道之終而生育之事於此造端故爲天地之大義震東兌西離南坎北四時之象此卦獨全故也又人生始於幹而終於坤雜卦曰歸妹女之終也婦人從一而終故言終有夫婦然後有父子故言始恱而動是牽於情欲之私而乖於義理之常者故曰所歸者妹此只泛論卦象不必拘定嫁娶徵凶者陰退居陽位陽進居陰位也又自二至五皆不得正無攸利三乘二剛五乘四剛是夫屈於婦何所利也位不當則紊男女內外之正柔乘剛則悖夫婦唱隨之理故徵凶無攸利易意曰三性媚而成躁四情動而易溺故徵凶爻於三訓其須於四勉其遲亦戒徵也此全論主爻極是

象曰澤上有雷歸妹君子以永終知敝

兌女恱動以從長男合之不正者也澤上有雷水气隨之而升故象歸妹男女之交始以正合乃可善終若合之不正久必乖違故須謹始永對暫終對始永終久後之說兌毀折敝象互見坎通離明知象謂兌陰終居前震陽始在後陽旣始亦愈見陰之終故主兌而專言永終之敝敝壊卽終也若陽始先陰終後則所包無限故爲隨隨謂相隨亦漸義也然蠱隨漸歸皆陰陽始終上下者也隨蠱得元亨者隨之陽始陰終蠱之陰始陽終皆包羅無盡也漸陽終陰始歸陰終陽始主爻皆相接止見相交之義故皆取象夫婦此卽先後天圖相交之妙四隅之卦陽始陰終交陰始陽終交皆各換二爻陰始不克與陽始交陰終不克與陽終交之義也

初九歸妹以娣跛能履徵吉

長曰姒幼曰娣妯娌之稱曲禮世婦侄娣爲媵卽幼婦從嫁以適人而非正室也兌爲妾初在下娣象兌毀折變坎爲曳跛象初足爻履象二互離目見毀折則言目眇矣居下無應娣妾之賤者也然陽剛得正是有賢徳可成內助之功者故有能履之說履禮也禮以下人是能順從乎上維持調防承助正室者亦猶跛𨿽踦側而猶能行也徵吉見位賤而能曲從也此與履之跛眇不同彼謂不能而彊爲能此言宜若不能而曲爲能也

象曰歸妹以娣以恆也跛能履吉【句】相承也

變坎故曰恆恆天地之常道坎之常徳行是也有嫡有妾人道之常初在下無正應其分爲娣是乃常道卽九二之常字跛能履吉句相承與以恆葉不及徵字者徵爲占言此就娣言也相承指二謂初能承二卽娣字之故恆以分言初下之位也承以徳言與二比也

九二眇能視利幽人之貞

眇偏盲一目眀也或目邪皆爲眇互離視象離目淹於坎水爻變不成離眇象兌覆巽白眼亦眇象幽人之貞遭時不偶抱道自守者也二陽剛中有應與初之無應異矣但所配陰柔是女賢而無賢夫不能成內助之功者眇也者在下居中宜若不能逺視能視者知之極明也但曰知之明非如初之有行可知諸爻言歸妹而此獨不言居兌中而有應是嫡而非娣也

象曰利幽人之貞未變常也

一與之齊終身不攺婦道之常居中守正故未變常【煦】按陰終與陽始防爲一卦乃循環不息之常道也

六三歸妹以須【幼淸云荀陸作嬬考異云作孺】反歸以娣

鄭本須有才知之稱來矣鮮引須女賤妾之稱又引古人以婢妾爲余須與下娣字犯重非也程傳本虞翻作待字解極是爻爲兌主正所歸之妹因處卦終而亢極其爲時必久故云須卦取長男嫁妹此爻適與震接故因其久而未嫁授其權於震而曰反歸以娣娣卽妹也由長男稱也不及父母之命而嫁由長男故曰反歸以娣反者防倒之義震爲反生故曰反是卽震性下連之義

象曰歸妹以須未當也

陰柔居陽過中不正故曰未當虞翻曰初至五體需象故曰須須卽媵妾待年之義

九四歸妹愆期遲歸有時

此爲上卦主爻三之須指所歸之妹此之遲指歸妹者言三曰反歸以娣資兄力也此曰歸妹長男嫁三陰也卦惟二五有應兩主爻皆無應無應則無配合故一須一遲三之歸娣四之有時皆非終不歸也互坎月離日期象變坤而日月不見故愆期坎曵震行亦遲象坎離震兌四時象備故言時四時運轉不息故必有時

象曰愆期之志有待而行也

坎志震行也用一志字則知愆期者無應也故須待

六五帝乙歸妹其君之袂不如其娣之袂良月幾望【苟作旣望】吉

帝乙歸妹者坤納乙五稱帝泰之歸妹坤五下交幹二也此之歸妹明三自坤爻分出五上三下故娣之坤主二坤二當五位故稱帝乙袂袖之下垂者良美也幹爲衣爲美內外之陽皆在下上得一下得二良不良分矣變兌毀亦不良也袂又禮容之外著者論上坤則中具而外缺論兌主則在外而昭著故君不如娣良若以理論三不中正居內卦之外有尙容飾之象五柔在中有不尙容飾之象故不如坎月離日震東兌西相望故曰望由震趨兌是自朔而至於上將與望近故曰幾望月象女主帝乙故象月月本應日生明幾望者柔中而下應以陽與小畜中孚幾望同義

象曰帝乙歸妹不如其娣之袂良也【舉正無也字】其位在中以貴行也

所歸之妹自五而出故以爲其位在中以五而下應二故曰貴行貴則非妾媵可比故不煩過飾震動故言行

上六女承筐無實【鄭作匡】士刲羊無血無攸利○【刲若圭切】矣鮮兌爲女震爲士筐乃竹所成震爲竹變離中虛無實像兌爲羊互坎血象自下受上爲承離爲戈兵刲象刲屠也羊在下血在上無血象【煦】按此皆無應之象據三應震則爲承筐變離則無實矣據上應兌變離則屠羊矣兩火灼水而不應則無血矣旣不相應亦何所利非夫婦故言士女

象曰上六無實承虛筐也

虛筐震變離也

【離下震上】

丰盛大也以明而動盛大之由又雷電交作其勢盛大故曰丰明於內而動於外則多故止於內則吝明於外則好察宜乎其親寡也訂曰噬賁丰旅皆明愼之用也易言刑獄皆取離惟明克允也【煦】按明與動合則折獄明罰動故也明與止合則無敢不畱止故也

丰亨王假之勿憂宜日中

丰自有亨道非丰後方亨也假至也王者車書一統然後可至也離日在下日已昃矣故爻言見斗見沫離日王象坎憂象坎伏勿憂象明而動於上者無如日月故通卦多言日月【煦】按丰亨卽富有天下故曰王至之王至之則必無敢戲渝不敢以天命爲可恃猶曰勿憂宜日中者丰則事煩宜乎多憂今之富財翁往往如此宜日中者謂若皎日中天燭之以明無微不照何憂之有謂若明目逹聰普被於天下也觀彖辭宜照天下可知矣凡卦爻之气皆遷流不息與天運之陰陽合徳故丰卦有日出日中日昃之象

彖曰丰大也明以動故丰【林栗蔡杭作故亨楊易從之】王假之尙大也勿憂宜日中宜照天下也日中則昃【孟作稷】月盈則食【一作蝕】天地盈虛與時消息而況於人乎況於鬼神乎大謂不狹小故丰之丰宜作亨明以動則無可阻之勢故亨然惟王克至之以其上進而至於大也非明則動無所之而不可以大非動則明無所用而不可以大惟明動相資則王道由此恢擴故又以爲進而大至言動也王言明也震故言進離爲明爲王震亦爲帝富有四海不免兢兢業業勿憂宜日中謂當普明照於天下故曰宜照天下謂燭之以大明也所以然者則以天地間盈虛消息往來逓嬗自然之運所必有也坎防故勿憂四時象備故言時體噬嗑食象故言食子瞻曰離日見兌西昃象坎月見兌毀食象【煦】按大腹中虛而兌口動食象明中言動故曰勿憂宜日中動中言明故舉昃食盈虛之理以言之欲其明耳輔嗣言大闇曰蔀小闇曰沛沫卽昧闇盛則明盡而見斗未甚則明微而見沫來矣鮮謂沛則雨作而沛然沫則雨集而流沫也諸爻二體暗而四蔽於重陰𨿽陽亦暗故見斗之系同三重陽比陽則不暗故第曰沛曰沫初上在外初向晨上昧爽暗不在翳故一以蔀沫系上當暮夜時屋卽是丰家卽是蔀雷電愈髙翔而屋愈暗向晦故耳與日中之暗異故無見斗之文五當陽之主故不言暗【煦】按明可以盛大故宜日中暗不可以盛大故向晨向晦爲沛爲沫皆各有憂焉六二正處離中其丰蔀見斗也是日中而昏暗之甚也九三惟來氏得觧九四之丰蔀見斗變夷而日入地之昏暗也上六之丰屋蔀家則昏夜之時與日最逺故不言日中通卦皆從下離起義爲日當在上也明夷日在地下故爲明之傷此離在下而動非將入之日則將出之日將入則爻有見斗昏暗之說將出則彖有日中之說

象曰雷電皆至丰君子以折獄致刑

雷火與噬嗑同入大過死象故折獄致刑兌折爲刑威照並行丰象始而問獄法電明以折之旣得其情終而定刑法雷威以斷之始當其罪蔡介夫曰明勅以立法曰先王折致以用法曰君子折象電照致象雷威

初九遇其配主【鄭作妃主】𨿽旬【𨿽楊易作惟旬作勻誤也筆乘引荀爽作均劉作鈞】無咎往有尙

遇字詳噬嗑配主謂初自下視上故稱四爲配主四震主配言應也若四自上視下則目初爲等彛矣卦辭象以一日故曰宜日中爻辭象以一月故曰𨿽旬無咎旬十日也下卦三爻皆日也論一月則初爲一旬是正丰之時明動相資故曰遇其配主能相資以濟丰則𨿽丰已一旬亦無災咎尙進也初與動應故言往往有尙卽遇配主也荀劉作均謂皆陽言彼此不相下也義似可從然小象明曰過旬災也豈不回顧小象乎

象曰𨿽旬無咎過旬災也

離爻初三明而二暗故二有丰蔀見鬥得疾之系論一月三旬初當一旬過此則爲六二暗昧之地故云過旬災卽彖詞盈虛消息之義

六二丰其蔀【鄭薛作菩云小席】日中見斗【孟喜作主】往得疑疾有孚發若吉

蔀艸名互巽艸象巽柔木言茅言艸昧皆取巽也斗乃夜中所見日中而見暗昧極矣中陰乃先迷之爻猶云不見日耳本卦離日在下震蕃艸在日上故象丰蔀言若叢艸之覆蔽也坎爲狐疑又爲疾伏坎故言疑疾自心猜疑之病暗蔽極盛之象也離中虛故言孚發開導也伏坎爲通故取有孚發若之象言往必見信昏昧可開也孚發皆自本爻說非指應爻

象曰有孚發若信以發志也

坎離得乾坤中爻故言志信以發志先蔽後明之象

九三丰其沛【古或作斾子夏鄭本作芾祭祀之蔽膝楊作市謂諸儒攺市爲沛爲水之淊然非也】日中見沫【子夏鄭馬皆作昧】折其右肱【姚作股】無咎

矣鮮曰沛澤也沫水源也涎沫濡沫乃霢霂小雨不成水者互兌澤沛象變坎沫象二巽主故象蔀三澤水故象沫王弼以蔀爲覆曖以沛爲斾以沫爲斗旁小星不知雷象在上中爻有澤有風方取沛沫之象有何斾象哉肱手臂變互艮手肱象兌毀折象古人尙右故陽右而陰左陽爻陽位爲右陰爻陰位爲左易爻左右莫不如是此陽爻陽位故言右右肱便用折則無用矣處明極而上應柔暗則明有所蔽故爲丰沛見沫之象明蔽則有用之材歸諸無用故爲折肱之象𨿽不見用乃上之咎於三何尢故無咎

象曰丰其沛不可大事也折其右肱終不可用也不可大事與遁同皆艮止也蓋立大事以保丰必明動相資今變艮土其明旣廢不明而又止安能大事爻詞言未變時象詞說旣變也右肱旣折自不可用不必言應

九四丰其蔀日中見斗遇其夷主吉

變明夷故稱夷夷主詳渙四明傷故見斗夷等夷謂初也初四同徳也二之丰蔀見斗離之中陰互巽也四之丰蔀見斗比於五上之陰震蕃艸而互巽離日又在其下化明夷而傷明也吉謂明動相資離爲日爲見變坎云而值巽入日入雲中故見斗

象曰丰其蔀位不當也日中見斗幽不明也遇其夷主吉【郭京以吉字連上句下作志行也】行也

離明而動以陽居陰震動而互巽變坎故位不當變坤互坎而明傷故幽不明應初明故吉震故言行

六五來章有慶譽吉

應爻離明故章二與五同徳故來章慶福也變幹故稱慶譽二多譽也又詳旅上兌口乘五而變幹乘之者明以動故慶譽吉集曰陰之美曰章臣有其美曰含王受其美曰來

象曰六五之吉有慶也

兼明動二爻以變幹惟五有之

上六丰其屋【說文作寷】蔀其家闚其戶【說文作窺】闃其無人【孟闃作室姚作閱】三嵗不覿凶【闃傾入聲】

此與明夷登天入地相同丰屋者丰亨富貴必潤屋也丰屋初登天也故小象以爲天際翔蔀家以下後入地也謂艸生於屋非復前者之燿也丰蔀分爲二句可知丰屋乃丰盛之丰【煦】按卦有風火之象故稱家震覆艮兌伏艮重門疊戶故丰家蔽於二陰又見震巽故蔀應三互巽離巽眼離目目而近戶故闚闃寂靜也謂無人也三離數覿亦離象泰上復隍丰上闃寂處承平豈易哉上六柔暗處明動丰亨之極奢侈日甚故有丰屋之象然勢極則反離明反暗故有蔀家之象動極反靜故有闃寂之象至於三嵗不覿凶可知矣

象曰丰其屋天際翔也【鄭本際作瘵瘵病也孟喜翔作祥】闚其戶闃其無人自藏也【鄭本藏作戕傷也】

上天位屋形穹窿而上覆故曰天際翔象上之崇髙也言勢位執手可熱及其敗壊光彩气焰不期掩藏而自藏矣

【艮下離上】

旅羇旅羇寄也上從四山止於下火炎於外內爲主外爲客山止而不動猶舎館火動而不止猶行人全曰篆旅作�從人行而止也舊以軍旅從眾人在旗下

旅小亨旅【楊易旅字衍】貞吉

小亨貞皆主離陰是陰亨於陽中而得正者也旅去其所止而不居旅途親寡勢渙情疏縱有亨通亦必微小以五陰得中而順乎上下艮止而麗乎離明故也

彖曰旅小亨【楊易小亨衍文】柔得中乎外而順乎剛止而麗乎明是以小亨旅貞吉也旅之時義大矣哉

柔中順剛主五也柔得中不取辱順乎剛不招禍止則不妄動明則識時宜此處旅之正道故小亨貞吉也下贊時義之大明小亨之說非謂小事與豫隨姤同

象曰山上有火旅君子以明愼用刑而不畱獄

獄不可誤故貴明明離也愼艮止也不畱者明而能止也坎爲獄不見故不畱集曰恃明則不能愼過愼則遲疑而易畱愼在明先所以善其明明在愼先所以精其愼

初六旅瑣瑣斯其所取災【斯郭京作防】

瑣細屑猥鄙意又小也艮爲小石初變兩離故瑣而又瑣謂羇旅中計財利得失之毫末也斯此也見招人輕侮非自外來一曰斯賤也卽廝養之稱柔而位下故也

象曰旅瑣瑣志窮災也

初由中出變離伏坎故言志本丰之窮大失居覆而成旅在初而與丰反故言窮窮通之反坎伏故也凡陰陽相應皆善而外眀內止則否外明則瑣瑣之態不能匿內止又不能有所受故以爲志窮志窮者內止而未能有行也離坎故言災災從火天火謂之災揆曰丰上逺二明窮於外動旅初逺五明窮於內止故爲自取之災

六二旅卽次懷其資【筆乘資一作齊應邵曰齊利也莊子磨齊斧以伐朝困齊資古通古一作資斧】得童僕貞【九家童作僮】

二在中方稱卽次則初之窮在道者也初足爻也卽就次舎也艮爲門爲廬舎二處止中卽次得安之象資賫也謂財也旅中之用也互巽近市利懷資象小曰童長曰僕艮少男也貞者良善不欺也陰實居中有孚貞信象無應而比於主艮之陽得陽故象懷資卽得朋也艮陽附以二陰故象童僕卽遁三畜臣妾之義在遁言於三故以爲畜畜初二也在旅二比於三而資其力故言得得陽也易言得失皆本坤來貞者二柔依止而得正三亦得正者也

象曰得童僕貞終無尢也

尢者人過我之言也在二言終謂三也故知童僕指三三陽居陽位故言貞得童僕而貞故無外咎之尢

九三旅焚其次喪其童僕貞厲

艮爲廬舎與火相逼互見巽風三動艮壊焚次象二以得三爲得童僕今艮動變坤非復艮男故喪其童僕坤故言喪貞言未變陽居陽也不能卽次而又喪童僕𨿽正亦危程傳貞字連上謂失其心也矣鮮宗之本義貞字連下謂喪童僕則不止失其心

象曰旅焚其次亦已傷矣以旅與下其義喪也

焚次謂與上離相接下謂二陰自二之中正視三則三爲童僕自三之陽剛視二則二又爲下以旅與下猶言以剛接下陽居陽位也化陰成失朋之陰故喪

九四旅於處得其資斧【子夏諸家作齊斧虞喜志林曰齊當作賫後遂訛定爲齋戒受黃鉞之典故】我心不快

處居也息也卽次則就其旅舎已得所安爲在艮廬中也處者行而暫就棲息在艮廬外也艮土性止離火性動故次與處不同資助也財貨之類斧所以防身資所以自利皆旅之不可無者離戈兵斧象二之得以陰而得三陽四之得以陽而得五陰皆陰陽相資之義二陰爻故於資但曰懷本有者也於童僕始曰得比三也四之承應皆陰故直曰得資斧皆取陰爻陰有形也旅處則非三之焚次得資斧則非三之喪矣伏坎變互坎皆不快象四爲心爻變坎水淹離火也山上本不平之地以陽居陰又在廬外故象曰未得位爻變重艮以兌金鑿巽木再辟廬舎資於斧者良多將必有勤勞待之於後所由曰其心不快然旅處而不得位皆不快之故也

象曰旅於處未得位也得其資斧心未快也

以未得位釋處字知非卽次者比以得資斧爲未快知必有勤勞在後矣此爻當宗王弼然全爻皆未得位之象

六五射雉一矢亡終以譽命

離爲雉伏坎矢象未變則有雉矢兩象變幹則有雉飛矢亡象兌爲口又恱體以口恱人譽象易中言譽者皆兌蠱用譽蹇來譽丰慶譽皆兌也來則自外而至命則自內而出皆由離象也丰應離蹇互離蠱變離也以用也言用此譽以命於所應之二也互巽故言命易簡錄曰解二坎中陽故曰得矢旅五離中虛故云失矢

象曰終以譽命上逮也

上五對二之詞也逮及也自上命之而二得之故曰上逮二之終無尢五之終以譽命兩終字相應

上九旅焚其巢旅人先笑後號咷喪牛於易凶【釋文作喪牛之凶】

離木科上稿巢象上位極髙下巽上變震木在木上故象巢震木遇極髙之火鼓以巽風焚巢象是亢髙而不獲安處旅人窮極之象三爲人位艮又爲人應三故言旅人先笑者上九未變互兌恱笑象一變而震動焚巢成小過災眚之凶豈不號咷無資可懷且無守衛欲止無地欲行無資何凶如之虞翻曰離爲牛與大壯羊同易卽埸田畔地也震大塗故有此象【煦】按笑與號咷皆取兌口以兌承離水火烹飪有聲則先笑以兌承震來之爻故號咷

象曰以旅在上其義焚也【一作宜其焚也】喪牛於易終莫之聞也

在上者孤髙尊大之意宜其不得所安也妄自尊大者人必不肯規諌故終莫之聞喪牛於易離爲牛變震大塗故象易震動故喪牛伏坎耳痛故莫之聞

【巽下巽上】

巽入也順也陰入於陽下而順陽也風亦取入義兌口向下故言命令朱子外見巽伏之說良是因巽有伏義故周公九五爻直言所伏之震孔子雜卦亦以爲巽伏也一陽一陰之卦皆主一陽一陰謂二陽一陰陰非爲主特爲陽用者非也巽從二弜從兀弓卽節也古文作顨

防【古文作顨】小亨利有攸往利見大人

陰爻卑而處下上比於陽故言小者亨陰稱小也非小事之亨利有攸往卽亨也利見大人謂上比二五中正之剛比剛故利往比中正之剛故利見凡由下而上皆稱往互離故言見震亨亨於得故復曰來復坤體故也巽亨亨於施故彖辭曰命幹體故也觀剛巽乎中正則施可知矣

彖曰重防以申命【楊易以此句入文言又曰當添防入也三字非也晁徐郭王何舉正下有命乃行也】剛防乎中正而志行柔皆順乎剛是以小亨利有攸往利見大人

孔子全舉卦辭可知下文皆小亨之事主陰故也重防上防下防也申命丁寧重復也兌口向下防由幹變若天之命自上而賦物者然故曰命重命故曰申剛防乎中正之剛指二五卽卦辭之大人柔指初四順剛之剛指二三五上志由中出者也凡卦初爲內三爲外若使志由中出外仍有阻烏可言亨今二五比於初四以中正之剛與初四兩陰相得則是二五之剛能防順乎初四故初四之在內者其志得行而利往也大人二五居人位也二五有逆初四安所得利今旣利見則二五之剛防乎中正而初四之利往可知柔皆順剛又見陰必附陽以明陰陽相倚之義因以明利往利見之故

象曰隨風防君子以申命行事

隨相繼之義申重義也申命隨風象隨言委曲入物無所不順命虛故曰申事實故曰行行者防主足爻也隅通曰驚蟄之節以雷得名出乎震也淸明之節以風得名齊乎防也

初六進退利武人之貞

防爲進退陰柔居下卑防象變幹純剛與履三同義故皆曰武人蓋陰居陽位則不正變幹則貞矣

象曰進退志疑也利武人之貞志治也

志者心之所出在中者也初則由中方出故爲一卦之中而爻多言志此卦主初故彖言志行而當爻則兩言志也治與疑反疑則亂治則不疑人之行止視乎志初曰進退方寸已亂故疑若濟以剛果則心有定見疑懼消而不亂故利凡爻之才陰則柔而陽則剛凡爻之志位奇則志剛位偶則志柔變幹故治陽治而陰亂所謂乾元用九天下治也

九二防在牀下用史巫紛若吉無咎

初陰在下二陽在上牀象故剝亦象牀又與借用白茅同義宋衷曰防性伏二無應而比初心在於下故曰牀下此正彖辭剛防之剛故曰防於牀下史掌卜筮史巫者善卜筮之巫也男曰覡女曰巫防長女故象巫互兌爲巫爲口舌爲毀爲附紛若象紛者繽紛雜亂貌若語辭巫者擊鼓擊缶婆娑其舞不安寧之事也【煦】按巫者求神於陰卽二防牀下之象初陰居陽二陽居陰均過於卑防者陰居陽故教以男子之武欲其勇往直前陽居陰故教以女人之紛欲其抖擻奮發均爲卑巽朂也兩防於牀下皆過於防史巫紛若則過而不過喪其資斧則柔懦不振失陽剛之徳過而過矣宜曰牀防畫像反睽鬼象見兌爲史巫見三女爲紛若古禮尊者在牀卑者拜於牀下

象曰紛若之吉得中也

得中則能酌淺深之宜不至過於卑巽故吉

九三頻防吝

兩防之間故曰頻巽曰頻則其中有不防矣是頻失卽在其中故吝王伯厚曰柔而剛則能遷善剛而柔則能順理復三柔而不中勉爲初剛而屢失巽三剛而不中勉爲初柔亦屢失

象曰頻防之吝志窮也

三剛而處剛乘剛安能防志窮謂心𨿽欲防而不得防也變坎故言志下卦之終故曰窮頻防卽進退之象人心之窮促者必進退不果也

六四悔亡田獲三品

此正剛防乎中正而志行柔皆順剛之爻承乘皆陽則無所逆三品謂防雞兌羊離雉也一曰祭祀賔客充君之庖也有悔陰柔無應也變幹而上下應之悔亡而田獲三品也獲得也說在陰爻得朋之爻又坤統三女也

象曰田獲三品有功也

地道無成順陽斯有功

九五貞吉悔亡無不利無初有終先庚三日後庚三日吉

防爲陰凝之始五陽居中得正故悔亡而無不利日月之見防象乃十六平明微陰見辛時庚則月朔明生震象時防陰初見之辛顧言震象初見之庚防之伏也故雜卦亦言防伏九五正防陰之剛陽防防乎陰陰順順乎陽易中陰陽遷轉變動不居故卦位𨿽論一爻而乘承變動每隨時變易但恆在事前耳故爻詞或因終而言始或因始而言終或因睽而言合或因止而言行變動不拘所由能知來也爻變爲蠱故與蠱卦同辭蠱言終則有始指陰終陰始而言危之也防爲陰生之始舉震陽之生而盛者爲言幸之也無初者坤也卽先庚也有終者震兌也卽後庚也蓋陰象先迷先迷則無逮於生眀其象始見見斯有矣若蠱卦全言陰象陰無可見故但考之以時謂爲終始蠱以先甲後甲言陰之終始是究極將然此卦互兌爻變互震故以先庚後庚特言陽始亦是究極將然初之無由防陰托始而來則終之有由坤陰旣盛而往矣遷轉之義合如是也陰始而言陽始貴陽也爻義止貞吉悔亾無不利盡之下舉天象明獲吉之由耳詳具函書又見首卷月窟條中得位故貞無應宜悔比陰故悔亾也

象曰九五之吉位正中也

正中卽無初有終蓋防體本陰初而陽終乃此爻適當位中震之爲象坤無在前兌有在後震象適當其中故也周易卦爻止言陰陽離陰陽而言卦爻未見爲當矣

上九防在牀下喪其資斧【資見旅卦】貞凶

離戈兵互兌斧象上處亢極窮而返下故亦有防在牀下之象二上兩言防在牀下與屯之二上兩言乘馬相同論爻非有異也陽變陰故喪變坎盜亦喪也三五不言防牀下三過剛五中正也卦至上爻每兼下卦而言通例也貞者防本美徳也在陰言獲在陽言喪得朋喪朋故也【煦】按京傳喪資斧爲失斷之象爲居重防之極也

象曰防在牀下上窮也喪其資斧正乎凶也

上窮指時位而言井而防則上出不窮防而井則牀掩其幕故窮

【兌下兌上】

陰口向外喜恱之外見也口柔向外亦媚恱象陰性降而恱物恩澤潤物象其口外張亦講說象坎水而塞其下流故象澤

兌亨利貞

剛中故亨柔外故利貞坤徳也蓋恱有亨道而妄恱則不可不戒訂曰防內柔外剛其質柔也故止小亨兌內剛外柔其用柔也故亨曰利貞猶主內剛也【煦】按柔言利貞是用六之爻由坤之利永貞而出三男之卦言亨是用九之爻從元出也凡三陰之卦皆主陰此利貞字爲主陰也至元字惟幹有之自幹而外皆幹所亨故諸卦止得其利貞

彖曰兌說也剛中而柔外說以利貞是以順乎天而應乎人說以先民民忘其勞說以犯難民其死說之大民勸矣哉

兌說與咸感同鹹無心之感兌無言之說也初二四五皆剛之在中者專指二五亦可剛中字不重非主爻也特爲柔外而言柔外三上也剛中則其心誠實柔外則接物溫和說與利貞皆是主陰一邊道理內剛健而外和柔則必順利外柔順而內剛介則必正大順天者兌本乾體坤有順徳坤柔而附剛上故順天應人者二五人爻而附以坤陰陽爲感而坤爲應故應人順與應卽亨而利貞之妙以下則推廣言之陽君陰民說主在上則必下及於民故遂言民說口在上則必說及其君故遂以爲勞死凡皆剛中柔外之妙利貞之實也勸民與民自勸逺矣故聖人大之

象曰麗澤兌【鄭作離澤】君子以朋友講習

此以說作論說兩口相對也兩澤交相浸潤互有滋益亦如朋友講習亦兩益也朋非一人習非一事皆麗字之義

初九和兌吉

卦名兌恱諸爻皆有和義特防所處之正不正耳此爻位下而居初由是在中之爻上又無應故止以自心在中之和恱爲言猶未施之於用故象詞以行未疑言之陽剛則不失於柔媚處下則不出於躁動無應則不防於私系自恱其志而發無暴戾安得不吉

象曰和兌之吉行未疑也

行未疑在未行時說故知和兌止說在中者也變坎爲狐疑此亦未變之象上六引兌陰陽相比則未光初爻無應無比故無所疑

九二孚兌吉悔亡

卦無應與專論陰陽相比剛中居二爲孚承比陰柔有所私系宜悔剛中而孚信內充𨿽比而仍不失正故吉而悔亡

象曰孚兌之吉信志也

志出於心在中者也信卽孚也與革四辭同義別革人信此已信也初逺陰二近陰故不免於疑而志則可信

六三來兌凶

來者自外之稱不由中出也初一卦之中二下卦之中故一系未疑一系信志皆說自心兌本乾體坤陰自外來交於幹不由中出故凶又爻與上兌相接承之以陰故來兌凶也

象曰來兌之凶位不當也

居剛不中與上兌接又承之以陰也

九四商兌未寧介疾有喜【介徐作戒】

商度也互防不果商象位當心腹之爻居上下往來之交故象商又象未寧又象介介卽界限陽又有剛介之義商者四介者九變坎爲疾疾卽不寧之象比於中正之五則不能舎公理比於來兌之三則不能割私情故商度未寧而有介疾也然陽剛居恱體防而在下故有喜一作介然守正疾惡柔邪而相喜於同體之五則有喜

象曰九四之喜有慶也

幹稱慶四爲陽爻也

九五孚於剝有厲

二五皆中二之孚在中之孚信志者也五之孚說人之孚與上比也剝謂陰能剝陽指上六也兌五正當剝五故言剝上陰柔而亢極九五比之故有厲

象曰孚於剝位正當也

居五比陰故爲陰所剝與履五夬履相同彼夬此剝皆兌也媚恱之悞人𨿽居正位亦難言矣

上六引兌

矣鮮曰引開弓也心志專一之意與萃二引吉同互離伏坎弓也萃亦變坎也又以專於恱五爲引兌本義以爲引下二陽虞翻曰無應乘陽動應巽爲繩伏艮爲手應在三故引兌【煦】按引三爲是卦至上爻乃一卦之歸結窮極將反之爻故多舉全卦之義不在應不應也與三無應兩悅同徳故引之三互離本宜言光然離之明在上下二陽其陰則質也應離陰故小象曰未光

象曰上六引兌未光也

未光者私而不公也以陰引陰故未光觀三之來則上之引乃窮極而返矣引者牽連之義謂不應也應離陰故未光

周易函書約注卷十一﹤經部﹐易類﹐周易函書約存__周易函書約注﹥

欽定四庫全書

周易函書約注卷十二

禮部侍郎胡煦撰

周易下經

【坎下防上】

渙離散也風行水上離披解散也雜卦離與止對離解散之義止凝聚之義風能鼓水而不畱離象安於所處而不遷節象項平甫曰渙節伏疊井困以木出水井塞能通以水浮木渙通而散澤上之水居通能塞澤下之水塞極至困【煦】按風皆動象兌皆塞象

渙亨王假有廟利涉大川利貞

伏離日王象互艮門闕坎爲宮廟象又坎隱伏人鬼象先言亨後言假因渙而聚坎陽凝聚於中之象也防舟坎水風以動之利涉大川象利貞卦徳也聚所當聚行所當行故利而貞易遡曰水秋涸冬冰仲春東南風至始解而流故風水謂之渙風過不畱水浮不溺遇風木而其險矣故渙有二義有民渙散而萃之義假廟是也有渙天下患難之義涉川是也一說假廟爲聚人心以聚魂魄涉川爲冒險以濟艱利貞作戒詞

彖曰渙亨剛來而不窮柔得位乎外而上同王假有廟王乃在中也利涉大川【舉正此下有利貞】乘木有功也

剛來謂坎陽居下中而爲卦主也不窮者坎爲通卽心亨之說剛來不窮陽動而通假廟之象所由出也柔得位乎外柔居四而爲外卦主也上同五剛以爲用則不陷而可以及逺利涉之象所由出也五𨿽正位而今曰上同主陰也下卦九用上卦六用也予於兌卦不重剛中謂說與利貞及順天應人皆說柔爻卽用六主柔之義互艮門闕坎幽隱門闕而幽隱廟象九二居門闕幽隱之內故曰王乃在中在中萃聚之義也謂王爲五則未知用九之說乘木有功方說上卦之用爻乘木者互防伏震木在水上也有功卽利涉也動於下而風以散之故卦取渙義而卽以爲有功

象曰風行水上渙先生以享於帝立廟

風之體虛一日而徧天下與天合徳者也先王之誠充乎太虛與神合徳惟神無乎不在故祭有求陰求陽之義此全本渙字來先儒作聚精以合之非渙義矣

初六用拯馬壯【子夏作抍馬唐楊於陵傳抍贍貧民】吉

坎爲亟心之馬壯象坎陽居中非少非老故壯初當渙初未至離披之甚猶爲易拯但陰柔之才不足以濟幸比二剛有能濟之具初能順之托以濟難是猶拯急難而得馬壯也故吉與防風無應故不言渙凡卦不用之爻皆合用爻而言義

象曰初六之吉順也

順者柔之性初附於二陰陽相得也

九二渙奔其杌【虞作機音機用以憑者震爲奔爲足艮肱據之憑幾之象作杌者誤】悔亡馬與奔皆坎象互震足亦奔象杌憑以爲安者互震木應防木杌象奔杌者言行而處中得所安也坎陷故有悔動而得所安故悔亡

象曰渙奔其杌得願也

陽以得陰爲美上下皆陰而此獨處中故爲奔杌得所安故得願

六三渙其躬無悔

爻與防主相接風之蕩水惟水上爲最親渙躬者親切之象三居坎而不陷且有應援故有此象坎本爲通節上言窮便是不陷之義論人事止是不私己耳渙所當渙故悔亡

象曰渙其躬志在外也

坎故言志曰在外便是兼外卦取象論位亦在坎陷之外

六四渙其羣元吉渙有丘【姚信作近】匪夷所思【荀作匪第】

風水合卦故名渙三四正風水相接之爻水受渙者也三之渙躬自受者言故取切身之象風渙物者也四之渙羣自施者言故取渙人之象渙躬不私己也渙羣使人皆不私己大公之象故元吉元吉與坤五同變幹也小象曰光大變乾而互離也艮爲山丘象有丘云者人散則土皆所有卽封建之義陽虛陰實陽有陰無爻與五陽合而爲艮故言有言丘論象則與五合艮論位則與上合徳與上合徳故成風以散之也爻之主象止渙羣元吉四字其下皆在渙羣中故小象止釋渙羣元吉四字元吉大善也羣而渙之必不美者不美者旣渙故元吉夷平常也言非平常人思慮所及謂無應也無應則無私系故其象如此初在下自四視初則夷之丰遇其夷主陽爲陰應有得主之義故稱主此兩陰無應故不言主言未來於四猶與下陰爲等夷今合五而有丘豈等夷之所及料耶言思者坎離之爻也

象曰渙其羣元吉光大也

止釋渙羣元吉可知有丘以下與主象同義凡樹私黨皆心之暗昧狹小者也無私則光明正大自能渙羣有丘而匪夷所思矣光離大乾也

九五渙汗其大號渙王居無咎

坎水汗象防覆兌口向下互艮伏兌號象陽稱大大號象五君位稱王應坎伏離日亦王象散人之疾而使之愈者汗也解天下之難而使之安者號令也互艮爲居爻變因防而成艮故渙王居爻變成坤利用爲依遷國故曰渙王居【煦】按居者積也凡爻之二五皆中居故靜而不動況互艮止亦靜象然在渙卦中爻爻皆有散義止是散其居積耳若王都有何散法必作居積方與渙大號相合故小象止釋渙王居而不釋渙號謂渙居卽渙號也渙居乃布徳行惠之說

象曰王居無咎正位也

小象不釋上句則知上句卽在渙王居三字中此句並不釋渙字則知渙之爲言止是發揚舒散之義

上九渙其血【句】去逖出【句】無咎

依小象渙其血句應坎變坎坎爲血渙血者渙散其傷害也逖逺也上位郊爻郊言逺也渙有離義離則去而逺矣坎本陷卦難乎爲出旣去而逺則離乎傷害故以爲渙其血觀小象不釋去逖出三字則知去逖出卽在渙血中矣此爻去下坎旣逺爻𨿽變坎卻當窮極變革之位故云然也需上陰爻而當陷極故入此陽爻逺坎而當窮極故出

象曰渙其血逺害也

害坎血也逺者上之位也

【兌下坎上】

節者有限而止也澤上有水滿則必溢今止在澤上故爲節外陷內恱中互震艮震行而艮止故爲節

節亨苦節不可貞

以澤受水平受滿溢澤之節水也疊困伏旅互見震艮行止之節也互頤以節飲食養生之節也陰陽各半而五陽得中故亨然至於太甚則苦故不可貞不可貞不可以爲常也坎伏離火炎上作苦

彖曰節亨剛柔分而剛得中苦節不可貞其道窮也說以行險當位以節中正以通【舉正下有然後乃亨也】天地節而四時成節以制度不傷財不害民

坎用剛兌用柔剛外柔內故剛柔分三柔不中五剛得中故剛柔分而剛得中惟剛得中故亨卽坎卦心亨之義此就上下卦主爻而論非分三陰三陽論也窮亨之反水上於澤過之必溢故窮而不可貞兌恱坎險震行故云恱以行險凡卦皆內性外情內體外用情由性發用自體見故諸卦之徳必先言在內者後言在外者此通例也此之說以行險是也險指外坎遇險則當止矣當位方指五坎陽正位得中而爲卦主且互艮止說而行又遇險故當位以節也中正謂居中得正凡中皆言位正皆言用也本上當位以節來通卽不窮坎之心亨是也說行三句釋剛柔分而剛得中卽亨義也道窮以下旋釋爲通正見苦節不可貞此窮變通久之義也止而通卽其義也要皆五剛中正之妙故周公釋爻上在五剛之外便直著爲苦節矣天地以下又推廣言之以見節而能通之義天地以陰陽剛柔爲節則分至啟閉晦朔望四時不忒而嵗功成制法制度則也分寸尺丈引爲五度皆有所限制而不過五度皆節以十坤土數十也坤又爲財爲民不節則有傷有害節則不傷不害矣

象曰澤上有水【上一作中】節君子以制數度議徳行

器用宮室衣服有多寡之數隆殺之等貴賤上下各殊是爲制得於中爲徳發於外爲行議者商度其無過不及而求歸於中議與制皆節也坎矯揉制象兌口舌議象

初九不出戶庭無咎

中互艮門門在外戶在內故二象門初象戶門內戶外曰庭艮門在三故初與二皆不出兌初固坎水塞其下流也坎險在前又變坎又互坎艮見險而止皆不出象卦惟初有應故兼外卦以立象不出不妄動也故無咎云謂初兌始兌時酉將闔戶二震始震時卯將辟戶以此辧不出之吉凶

象曰不出戶庭知通塞也

時塞則不妄求通是爲知通塞坎通兌塞知則坎之通象又變坎伏離明也

九二不出門庭凶

陽徳居陰在中無應其門庭象止象皆在前故不出初之無咎敎以靜也二之凶敎以動也此震爻故也是知節而不知通者故小象曰失時汝光曰變屯以經綸可勿出乎

象曰不出門庭凶失時極也

言失時之甚惜之也時字指坎卽時用大矣之時有坎之通而二不能應故失時

六三不節若則嗟若無咎

爻處兌極又互震動說而動故曰不節兌爲口坎爲加憂兌說之極則生悲嘆皆嗟象又震爲音聲爲出三動體離坎涕涙出目故嗟若財不節則傷費情不節則敗度自作之孽何所歸咎王弼曰或有罪自己招無所怨咎亦曰無咎節之六三是也

象曰不節之嗟又誰咎也

此與解卦小異詳見解卦訂曰同人解節皆曰又何咎程可久王介甫皆云此與同人同猶云不節而能嗟則可無咎也

六四安節亨

水居澤上泛則不節以坎化兌塞其下流又與兌之塞其下流者相應以陰居陰與五又互艮止故爲安節五本當位以節中正以通極美之爻四近五順而承之故安節亨謂上坎之陽因承五而見也

象曰安節之亨承上道也

承卽順也安也承五中正以通之道故亨

九五甘節吉往有尙

爻變坤土其數五其味甘下有恱體兌爲口坤土象稼穡稼穡作甘在口上而人說之甘象此又心亨之爻甘則自心之恬適也吉則節之盡善盡美者往有尙卽坎之行有尙往有功也蓋水性就下此陽居上卦之中故逆計其往而爲之說小象但釋位中可知矣蓋往有尙止是心亨中通之義

象曰甘節之吉居位中也

言位在上體之中而往有尙之義可見矣

上六苦節貞凶悔亡

居節之極伏離作苦故曰苦節爻變大象離而居其最上亦炎上作苦也貞凶卽不可貞謂節極宜知變通也一說以事言無甘節之吉故貞凶以理言無不節之嗟故悔亡此直以凶字作凶字防不知貞凶悔亡止是一義惟貞則凶謂不必貞耳窮變通久者易也坎本能通而此居最上當窮極之位故小象曰道窮言當變通不宜守故故旣曰貞凶旋曰悔亡

象曰苦節貞凶其道窮也

卦主坎陽皆有通義然卦以節名而爻爻皆有節義者懼其通而溢也至於上則節之窮矣窮通之反也故又貴通卦辭曰苦節不可貞此爻又在中正以通之外故曰貞凶見不可貞也不貞則悔亡其妙全在道窮二字中

【兌下防上】

孚信也二陰內而四陽外二五之陽皆得中以六爻言爲中虛以二體言爲中實皆孚象又說以應上防以順下亦孚義也訂曰小過過也中孚信也蓋謂大過小常也小者過斯乃謂過外相孚貌也中心孚斯乃謂信周省貞雲中孚象鳥未離殻天眞未散小過反之則孚亡矣遡曰中孚肖離內陰外陽象中柔外剛之卵時則卵孚而雛始出小過肖坎二陽體而四陰翼時則雛出而飛矣元公曰頤大過二陰二陽在外气分也中孚小過二陰二陽在內气合也以應乾坤坎離之分咸恆旣未之合潛老曰上以頤大過坎離終每卦合七卦少陽數也下以中孚小過旣未終每卦合八卦少陰數也

中孚豚魚吉【虞黃作遁魚謂有遁象也】利涉大川利貞

防爲風爲魚兌爲澤豚魚生於澤中遇風則拜最不失信鶴知秋雞知旦三物皆信故卦爻象之木在澤上外實內虛舟涉川象二陰中虛二陽中實故利而貞程子曰存於中爲孚見於事爲信郝解曰中庸誠明誠實明虛也

彖曰中孚柔在內而剛得中說而防孚乃化邦也【古無乃化邦也】豚魚吉信及豚魚也【舉正作信及也少豚魚二字】利涉大川乘木舟虛也中孚以利貞乃應乎天也

二柔在內而中虛二剛居中而中實虛則內欲不萌實則外誘不入此中孚體象也說而防一串說下說乎上則下信上矣上防乎下則上信下矣上下交孚舉天下而信之則化及萬邦矣孚本說防來化邦本孚來及至也豚魚吉謂信至於豚魚則信出自然故吉非謂見信於豚魚亦非謂信可感豚魚也外實內虛有舟虛之象至誠以涉險如乘防木之虛舟以行乎兌澤豈有沈溺之患故利涉大川幹之利貞一元之亨也中孚以利貞則與天應矣爲其由中而出與一元之妙相合非由行上見得故曰與天應蓋兌防二主皆由幹之旣亨而成也程子曰才不誠猶不才也才誠本一天道自不容僞故必中孚以利貞乃應之天機之動如豚魚虛舟之行於風澤矣【煦】按卦名中孚而末曰應天全是說一誠感通之妙

象曰澤上有風中孚君子以議獄緩死

矣鮮曰大象言用刑者五皆取雷火火明雷威也噬嗑火雷也丰雷火也旅與賁艮綜震亦雷火也解則上雷而中爻火也此則大象火而中爻雷也徐子與曰離明照得情實則刑不濫噬嗑去間丰當多故非動無以致其決故兼取震賁過於義旅不畱獄非艮以止之則輕於用刑故取艮中孚肖離而互震艮兌議防緩象敎深矣崔憬曰流風令於上布惠澤於下中孚之象也兌恱震喜坎獄不見故議獄緩死則至誠惻怛之意溢於用刑之間矣

初九虞吉有他【陸蘇作佗】不燕【燕字鄭東鄕作變非也】

一說虞樂也安也燕喜也安也謂中孚之初其志未變故有與六四相信而安樂之象所以吉若不信六四而別信於他則不能安樂其中孚矣故戒之本義虞度也謂四陰得正是可信之人初能於未有所主之時度其可信而信之則得所安而吉然人情審於其始而多變於其後若復有他而失其所度之正則彼此必不相信而不得所安矣此二說皆言應爻本義較勝【煦】按此當爲虞祭之虞虞思也蓋虞則後之祭祭之最初者也祭固貴誠虞則思之極切祭之最誠是信發於中最初之感通也故言於初爻見當如虞祭之信自初而已然乃吉也因變坎互艮有人鬼隱伏之象故也若或有他不能自盡其誠信於最初則後此之追悔何及烏能燕然哉通爻止象最初之誠出於自然如孺慕之說耳虞祭始於虞故周公引之觀志未變可知矣

象曰初九虞吉志未變也

變坎故言志志未變謂初也凡事之始未有不至眞無僞者以其誠信之志未變若孺慕是也若至再至三則利害紛然烏能燕哉故曰有他不燕孔子不取文子之三思正此義

九二鳴鶴在陰其子和之【筆乘鶴作鸖鸖喜陰惡陽上從雨古鶴作隺】我有好爵吾與爾靡之【子夏作摩之京房作劘陸績作防一曰卜陸作糜古音通也】大象離雉象變震鵠象不言雉鵠而言鶴信故也鶴八月霜降則鳴兌乃正秋故象鶴中孚伏小過之遺音兌爲口鳴象故謙豫象小過皆言鳴又震之笑言啞啞也故三卦有震皆言鳴在陰者鶴行依洲渚不集林木今九居陰位在陰象防長女兌少女子母象好爵懿徳也陽徳居中故象之子爾皆指五因中孚感應極至故不論君臣皆呼子爾凡爻之象皆先本爻後及應比故鳴鶴好爵皆指二吾與爾靡之者謂吾予爾以系戀之具也物相愛莫如子母人所慕莫如王爵鶴鳴子和天機之自動也好爵爾靡天理之自孚也靡同縻系戀也防爲繩系象兌口相向母子和鳴象

象曰其子和之中心願也

二五同陽坎爲心動得正應五故曰中心願也

六三得敵或鼓或罷【升庵音碆與歌葉易林罷音他爲證】或泣或歌一說得敵謂上九信之窮者六三陰柔不中正居恱極而與之應故不能自主其象如此不知三四兩爻皆言上下爻相比之義乾卦進退無恆坎卦來之坎坎皆是也必謂陰陽相應始爲得類盡有相應而不美者矣必謂不相應爲不得類鶴鳴子和固兩陽矣此爻當風澤之交故兼防而言象敵謂同爲卦主也防進退不果作止象互震爲聲鼓象艮止罷象大象離變互離目伏坎皆泣象兌爲口爲巫歌象震恱而動鼓矣遇防不果則鼓而罷也離目伏坎水泣矣乃不果泣而遇兌口之震動則歌也皆中心搖搖不能自信之象凡言得者皆陰爻得主得朋是也王弼曰三四俱陰金木異性敵之謂也以陰居陽自彊而進進而礙敵故或鼓四履正位非三敵所尅故或罷不勝而退懼見侵淩故或泣四履謙防不報仇敵故或歌歌泣無恆位不當也宜曰三以震鼓四以艮罷防入而伏者泣兌見而恱者歌

象曰或鼓或罷位不當也

居三接防故位不當集曰四之小象絕類上可知三四爲兌防之敵

六四月幾望【京作近望荀作旣望】馬匹亡無咎

卦具防兌震艮四象一變而防震艮三象不見止有兌象兌則趨望之候故曰幾望幾近也震爲馬爻變互成離牛不見震馬馬亡象匹配也未變防兌兩陰配爲震馬是爲有配旣變則震馬之相配者不見是馬之匹者亾也坎之象月陰得陽也此外則防兌多言月如小畜之上蠱之先甲後甲防之先庚後庚歸妹之五以震伏防兌覆防故皆言月蓋月本陰體其上面陽光見於朔而象震見於望而象幹者非月體也皆所受之日光也故邵子於防陰初萌指爲月窟謂陰體方露耳日之陽光出入於月有進有退有微有盛亦如卦爻之陰陽有初有中有上有微有半有盛也初陰防也觀月窟見初陰也蓋防本幹體而微陰初來於下故曰幹遇防此卦有震有兌正陽光趨而就盈之時爻變純乾成望時之月象由震兌而見乾故曰幾望又兌爲陰終防爲陰始其中正見乾象巽兌皆與乾近故曰幾望若論陰陽之理止是微陰垂盡變爲純陽之幹故曰月幾望馬匹亡也月幾望與馬匹亡同義月幾望指未來者言馬匹亡指已過者言猶云兌象已見去幹不逺而前之震象已沒耳易之卦爻總明陰陽進退之幾也

象曰馬匹亡絕類上也

防陰卦兌亦陰卦類也四柔三亦柔類也未變則與兌合震同類之相倚也旣變則震象不見故曰絕類而與五上合干幹上卦也故曰絕類上也言不復與下卦配也

九五有孚攣如無咎

攣如卽鶴鳴子和我爵爾靡也攣牽連也卽系戀之義言固結不解也防手艮繩故象攣無咎者上下交而徳業成也

象曰有孚攣如位正當也

剛健中正中孚之實位之正也又居尊位爲孚之主位之當也與履不同履爻貞厲此爻無咎也

上九翰音登於天貞凶

防爲雞禮記雞曰翰音翰羽也雞鳴則振拍其羽也因與震應又伏遺音之小過故二曰鶴鳴而此曰翰音雞信物天將曉則鳴有中孚之義防爲髙又居天位防髙上極風體飛揚登天象王注曰音飛而實不從之謂也凡言登者皆實像也今以音聲登之卽聲聞過情之說中孚一卦爻爻皆有孚義二陰中虛二陽中實皆孚也上在其外窮而不中故象無實之聲登天本言位何可長則言時言天明不久將不鳴也

象曰翰音登於天何可長也

不過天明一時而已

【艮下震上】

四陰在外二陽在內陰多於陽小者過也陽主發散大過四陽在中故以爲過陰主收斂小過四陰在外故以爲過

小過亨利貞可小事不可大事飛鳥遺之音不宜上宜下大吉

矣鮮曰中孚象離爲雉飛鳥也伏而變爲小過則象坎見坎不見離則鳥已飛過微有遺音也卦二陽象鳥身四陰象鳥翼中互兌口遺音象遺音人得而聽之則鳥低飛在下不在上與上六飛鳥離之者不同矣【煦】按陽之亨亨於陰今陽在陰中故亨坎之行有尙心亨而以時用陽爲陰陷也今陰包陽而過陽猶之乎陷耳二陽陷盛陰之中又不得位故但曰小者亨卽小過之義亨者盛陰在外又得中也小者何過過乎陽耳其病乎陰者仍主乎陽也陰過故可小事剛不中故不可大事此卦之徳只亨利貞三字盡之利貞卽在亨中謂二五得中也若初上不得其貞則不利而凶矣可小事不可大事卽人事以明之飛鳥以下卽物理以象之過有兩義有過甚之過有過去之過今動於上故取過去之過鳴而動於上而又過矣故取飛鳥遺音卦體上動下止震陽失位於上而二陰違而去之艮陽得位於下而二陰趨而承之從動用之爻論故以爲上逆下順又五之陰居非其位二之陰居得其位此一逆一順之故也故不宜上宜下亦卽可小事不可大事之義虞翻曰上陰乘陽故不宜上下陰順陽故宜下大吉

彖曰小過小者過而亨也過以利貞與時行也柔得中是以小事吉也【易舉正作可小事無吉字】剛失位而不中是以不可大事也有飛鳥之象焉【一無此句】飛鳥遺之音不宜上宜下大吉上逆而下順也

陽爲卦主陰過於陽陰又在外而得可爲之位故小者亨此據動用之爻相形而見也過而猶然利貞非與時行者不能謂小過似不宜利貞而玆得利貞以其與時行也柔謂二五得中故小事吉剛謂三四不得中故不可大事卦體內實外虛有飛鳥之象故卦辭曰飛鳥遺之音不宜上者上卦陰乘陽而四五失位逆也宜下大吉者下卦陰承陽而二三得正順也陽尊陰卑禮也【煦】按遺音旣過而兌口在上防風在下故其音下聞重防之申命亦自上布下也此逆順之辧也

象曰山上有雷小過君子以行過乎恭喪過乎哀用過乎儉

雷在山上其聲下聞故取飛鳥遺音當小過之時小事可過又不可甚過三者皆小者之過過之善者也過其當過則與時行矣行喪用皆見於動象震恭哀儉皆止於節象艮

初六飛鳥以凶

在過初應震動之陽故象飛鳥應動陽而未及兌口故不及遺音是初過而尙非已過也在止初而應動初位下而應上失宜下之義故凶以者因飛而致凶也

象曰飛鳥以凶不可如何也

自取之災莫能解救之意野同錄曰飛鳥之凶凶有以也

六二過其祖遇其妣不及其君遇其臣無咎

通爻皆當位之象故小象曰臣不可過也因下卦主三陽故兼主爻而設過不及之言陽祖陰妣陽君陰民震艮皆一君二民三陽居二上而爲卦主故稱祖稱君過祖遇妣據應言也遇妣遇臣謂二五皆陰遇而非正故宜應而不應也三陽爲君而二適處下故曰不及五君二臣今二適得乎臣位故曰遇其臣兼過不及言者爲爻在中也本卦初四三上皆應而二五不應故也卦象本陰過乎陽故六爻以陽應陰皆曰弗過大者本不及也以陰應陽則曰過之小者本過也遇者大象坎伏離離與震遇坎與艮遇故言遇爻變防中互幹幹與防遇四以震變坤震與坤遇上以震變離震與離遇義詳噬嗑六三及原卦訂曰二惟承陽故無咎此卽下順之義訂又以三爲父四爲祖又以三四爲臣其妣與君皆以應五爲說此亦近理之論蓋據三四以觀二則二爲過時勢不同又處得中用事之地也據五以觀二則二爲不及尊卑之分也祖妣以三四之陽與五陰對防也君臣二五對看也

象曰不及其君臣不可過也

臣謂二四陰皆有過陽之意二陰柔順獨處下之臣位而得其中正則必無過君之理臣不可過以臣之道原不可過全是當位之說而不及其君之義在言外

九三弗過防之從或戕之凶

三四皆陽不能過陰故皆曰弗過陰勢盛而陽勢微陰邪僻而陽正大此爻應陰比陰故宜防之若不防而反從之則必被戕害而凶集曰陽亙陰前艮門止防之象防入從象兌毀戕象

象曰從或戕之凶如何也

如何者言凶之甚也大象坎伏離爻又變坎又見兌毀戕象

九四無咎弗過遇之往厲必戒勿用永貞

三四同一弗過三止而動故有從之之凶四動而止故有往厲之戒弗過而動位又不當宜乎有咎以剛居柔故無咎過與遇皆指陰三之陰在下其性止故須防四之陰在上陽性上行震又善動故遇往者往從陰也永貞者貞固之心長不違也四與五比正陰陽交接之防而震性善動若往而從陰必至危厲所以當戒勿以陰陽相得爲長久貞固之道斯可矣此爻之遇以震變坤震與坤遇集曰三凶而四無咎剛居柔也弗過遇之與弗遇過之相反俱對六五言蓋四與五相遇上與五則已過而不遇同爲震體而凶與無咎天壤矣

象曰弗過遇之位不當也往厲必戒終不可長也位不當者剛居柔位與過陽之陰接也終不可長卽勿用永貞所以宜戒也

六五宻雲不雨自我西郊公弋取彼在穴

大象坎云象互兌雨象兌爲西五動變幹爲郊又兌西防東今主兌而應防自西向東之象以絲系矢而射曰弋坎爲弓防繩坎弓弋象坎爲隱伏坎以窞陷穴象需之出穴入穴皆坎也本卦象飛鳥鳥之巢多在髙處防爲髙今至五則髙而在上又應防居中故不言飛而言穴五變成兌不爲飛鳥不爲震動在穴象艮爲手五與二應手入穴中故公弋取彼在穴陰居五故變文稱公鳥旣在穴則有遮避非弋所能取云自西而東則不能成雨皆小過而猶未甚過以其居中故也雨以下降爲功今宻雲不雨是陰已小過而未甚故象曰已上也本卦宜下不宜上弋之爲道所以上取飛鳥今弋取於穴穴陰類指二也以弋取穴陰固祕而不發是亦小過之象不能取者陰與陰無應也【煦】按小過而未甚之說未當卦因小者過而得名是陰過於陽故不雨禮記曰陰陽和而雨澤降可知矣小畜以小畜大小過以小過大皆陰爻得志故周公之爻詞同文王小畜之卦詞先儒有曰小畜不雨者陽勝陰也小過不雨者陰勝陽也此說是也

象曰宻雲不雨已上也【舉正作已止也鄭作已尙】

本卦上逆下順宜下不宜止今髙而在上故曰已上五陰已上便不與震陽同乃變而爲兌則成西郊之宻雲矣雨本降下之物今已上安得雨乎然弋取之義亦在其中蓋弋取在穴是在下不應之象自五而論仍是已上之義故孔子止釋宻云一句集曰小畜旣雨以有二陽畜之於上故畜極成雨今五之上又有上六陰盛陽不交豈能成雨象曰不雨歸咎上六也

上六弗遇過之飛鳥離之凶是謂災眚

四曰弗過遇之言陽不能過陰而與五相比是弗過乎陰而適遇陰也此曰弗遇過之言上六隔五不能遇陽而居於上位反過乎陽也爻與四相反故也離之者髙飛逺舉不聞聲音正與飛鳥遺音相反坎爲災眚災天災眚人眚凡陰多於陽者聖人皆曰有災眚故復卦之上亦言之【煦】按此爻之遇變離與震遇也

象曰弗遇過之已亢也

亢則更上矣

【離下坎上】

旣濟事之已成也爲卦火在下而炎上得水則不泛散而有其用水在上而潤下得火則行有尙而有其用又六爻之位各得其正故爲旣濟李子思曰坎離以陰陽之中救大過二濟以交中救小過隅通曰上經純坎離日月滿也望象下經旣未濟日月合也朔象始乾坤天地開也終旣未日月合也望爲月之半經亦半也朔爲月之全經亦全也故曰日窮於紀月窮於次星回於天嵗將更始而貞下起元矣以一月言之坎離爲望旣未爲朔以一嵗言之坎離爲夏旣未爲冬當夏則井泉冷而日光烈是水甚寒火甚熱也豈非坎離之兩分乎兩分則爲純坎純離之卦冬則日可愛而井泉溫是火反不熱水反不寒也豈非坎離之相合乎相合則爲旣濟未濟之卦【煦】按日月者天地輪轉之陰陽故言日月皆言陰陽也

旣濟亨【句】小利貞【句】初吉終亂

矣鮮作亨小句舊注作小亨句皆緣防利貞二字不知爲自具之卦徳必欲作不貞則不利之說耳觀旣濟之下卽系以亨非亨而曷由濟乎非旣濟而何由見亨乎蓋亨卽旣濟之注腳也今欲連小字作解則彖中旣以爲亨小矣何以又復言亨也如以此作小亨則彖中自應以小者亨也爲句而旣濟亨之亨不爲贅疣乎凡卦內性外情內體外用情由性具用以體全此卦兩主皆得正位而陰獨正位於內故曰小利貞言陰之得中而正位於內耳卦本水火相濟然烹飪之事火之功居多水則安受其成故以利貞歸之於小且水性潤下今火在其下非安置有道則水必滅火故曰小者利貞彖中利貞𨿽不連小字然柔正而位當則謂小矣其兼剛而言者明上下兩主也因上卦主水其位得中與火相應其性實能滅火則小者之利貞亦愈可知下曰初吉卽小利貞也指內陰得位而言故彖詞以爲柔得中終亂陷於外也故彖詞以爲其道窮初終者內卦先而外卦後也蓋火之爲用易於泛散得水則有以約之而可以相濟水之得火始有烹飪之功若煎熬不已必有沸騰之患故終亂此水火相須之化也

彖曰旣濟【楊易謂旣濟下脫小字】亨小者亨也【郭京作亨小小者亨也】利貞【楊易謂脫也字】剛柔正而位當也初吉柔得中也終止則亂其道窮也

凡卦必有動用之主爻凡小皆指陰大皆指陽柔皆指陰剛皆指陽例也此曰旣濟亨又釋之曰小者亨也明所亨之故在六二二陰故稱小六十二卦皆有上下兩象而上下兩象莫不各具乾坤之體莫不各有九六之二用行於其中然陽徳有爲而陰體靜鎭故幹之用九節發明元亨至坤之用六節則不復言亨但曰利永貞而已卦名旣濟非亨而曷由濟乎亨非干九之用而曷由知爲亨乎此卦下本幹體九二旣亨於坤實而成坎則二之一位小陰乃得而據之故指其位而証之曰此居陰之二位能亨之妙在其中故曰小者亨也其下釋利貞便遂以爲剛柔正而位當矣亨義旣釋於小字中利貞卽亨後之事故下文但釋利貞不釋小字蓋在卦詞小利貞本爲一句此則釋爲兩義耳剛柔正而位當非指六爻蓋幹中亨居五剛之位則坤中乃居二柔之位陽剛陰柔陽尊陰卑故曰剛柔位當乃特添出正字明貞之義耳凡此皆亨後事也初吉柔得中也仍是小利貞之說柔卽小中卽當位吉卽利貞之說終止則亂謂上六也內卦先成故曰初外卦後成故曰終至上又一卦之所止故孔子以爲道窮

象曰水在火上旣濟君子以思患而豫防之

水本尅火今在火上此異不害同之象自乾坤開辟至此萬物蕓蕓並育不害止成得一个天地此爲易終故爲此合異爲同之象若未濟則同而異矣因合異爲同其中不無相害故又有思患豫防之象水在火上天地陰陽際防之極功思患豫防君子經綸濟事之妙然而參贊位育裁成輔相在其中矣患者坎險也防者見幾之事離明也思者坎離之中爻也豫者水火居五行最初形之未成而先以气見者也

初九曵其輪濡其尾無咎

此爻居方濟之始方濟從未濟來故未上濡首而此則濡尾尾而濡則已濟而猶未甚離故象於初曵輪者所負之重未甚脫離也然旣曰曵是已將置之於後矣凡皆初濟之象作未涉解者甚非只是功已垂成猶有些須未甚了當耳然輪𨿽曵而終不我累尾𨿽濡而必非濡首故無咎曳輪濡尾皆坎在其後之象輿以輪行此爲足爻故象輪

象曰曳其輪義無咎也

理勢之當然揆於義固無咎也

六二婦喪其茀【虞作髮詩曰鬒髮如雲離爲婦坤爲髮坎爲盜也子夏作髴荀爽作紱董遇作笄】勿逐七日得

易言得喪俱在坤爻蓋陰以陽爲主得陽則得失陽則喪矣易之卦爻皆自乾坤二用來此正周易之終乾坤二用相濟而有成故上下卦各舉乾坤之動用者言之然乾坤二體又乾動而坤靜卽如此卦非干二之動則二位不虛安得成離非干二之動則五位不實安得成坎故象詞小者亨也𨿽指位而証之實主離也亦非主離謂乾二之旣亨故此虛彼實也若使幹二不亨陽居二陰居五中則中矣安得爲正安云當位今虛二實五則柔正而剛亦正故以爲貞位當則不偏不倚利之妙也此爻與彖同義其喪謂九二之上也其得謂變陽若復初然也故云七日以卦有六爻兼本位則七也二陰爻離中女婦象九二動而上往致六二虛而成離故象喪坎爲輿茀所以蔽車陽外往而覆物故象茀坎盜離戈兵故喪茀婦人喪茀則無所遮蔽坎水內明離火外明無遮蔽之象陰靜而中居故言勿逐陰與陽相倚而相資爻又變陽故言得陰陽之流行無逾六位故言七日火之入水無驟熱之理故七日得

象曰七日得以中道也

喪茀乃成爻成卦之故故不釋七日得本爻之用也故釋之二陰旣來得其中正故克與五陽應而七日得也

九三髙宗伐鬼方三年克之小人勿用

離戈兵變震動伐象鬼方北方國也三應上坎居北故曰鬼方坎隱伏鬼象變坤邑國象離三三年象陽變坤陰小象居三人位小人像一曰比人位之陰小人像變坤互艮止勿用象離坎本相克而三四實相接之爻若火不足以勝水則必爲水所尅安得有離在坎下乎今離在坎下與坎相接故取髙宗伐鬼方之象髙宗國勢微弱象火之本不勝水鬼幽暗象坎隱伏坎離先後天圖皆相對待義本相射今比鄰而居必致相擊故取伐象以火勝坎故取鬼方水之滅火原不待時火之熱水必須時旣久故象三年水與火鄰而火無傷則火气必能入水故以爲克三居離終實爲陽爻離又以外陽用事故曰小人勿用潛艸曰竹書紀年武丁三十五年周王季伐西洛鬼戎皇極經世髙宗戊子己丑旣濟值運預司契耶遡曰旣三未四爻同系同未四自內而外奉君命以出徵則曰伐三年之賞要旣濟之終也旣三自外而入報成功以振旅則曰克三年之憊原未濟之始也【煦】按旣三未四皆水火相接之爻故皆言伐未之離上而旣之離下故旣獨言克火以在下爲功也凡爻皆趨上而未五爲陰故言賞賞以物陰類也

象曰三年克之憊也

爲時旣久用力必多而卒以求勝故憊淇澳曰一伐鬼方也在未濟之四方勵精有爲三年不厭其久在旣濟之三欲安靜無爲卽三年已覺其憊【煦】按旣濟之克未濟之賞皆待三年如是之難何也旣濟則偸安而亂三年者委靡之象未濟則勢隔而時艱三年者艱阻之象久逸者不能習勞故嘗覺其憊值艱者嘗自幸其功故不能無賞

六四繻有衣袽【子夏作�有衣袽說文作需有衣絮周禮注作襦有衣絮京作繻有衣絮楊易繻作濡與濡尾之濡同】終日戒

四變互幹衣象伏坤爲帛繻象互兌毀折敝衣象爻居離日之上已進於坎離日已盡之象本義宗程傳謂繻當作濡衣袽所備以塞舟者謂時𨿽無患而水性多濡亦當豫防𨿽終日而戒懼之心不此以豫防說戒懼疑水性潤下絲路可通深合爻盧氏本虞說繻者布帛端末之織袽者殘幣帛可拂拭器物者繻有爲衣爲袽之道見貴賤無恆猶或爲衣或爲繻也虞翻曰繻者帛之末事之末路不可不知繻有幸而補綴爲衣有不幸而拭器爲袽處多凶之地貴賤無恆不可不戒此象水火相接水性可下而火性可上疑水不戒必至滅火火不戒必至熯水蓋新者不能保其不故整者不能保其不敝故須戒也緣此爻當坎離相接之際坎之剛柔際也亦是此爻坎𨿽尙往有功而炎上之離薫蒸於下漸而溫漸而熱旋且沸而不可濯矣此正貴賤無恆之勢故宜戒且水性潤下如不豫防其罅隙水一泄而火旋滅矣何能成爲旣濟乎此兩說皆思患豫防之義

象曰終日戒有所疑也

疑水潤下必將滅火是一義疑貴賤無恆是一義當心腹之爻處多懼之地故爻說戒而象說疑坎爲狐疑故也

九五東鄰殺牛不如西鄰之禴祭【漢郊祀志作瀹論衡作礿】寔受其福【禮記作實】

周易卦爻皆據先天圖而言其鄰字遇字詳具噬嗑暌姤諸卦此爻變坤互震則坤震鄰也震離亦鄰也坎位圖西而震離皆在圖東故有東鄰西鄰之象來氏擬像𨿽當至以東西爲水火之鄰謂此爲旣濟之終當戒其侈盛皆未得舊注以西鄰指二謂爲得時說本虞翻不過謂禴祭二字非離不可言也然爻之美惡惟本爻之時位當之從無專美應爻者況與吉大來之不合一說五與四鄰亦未明鄰字之義崔憬曰五坎爲月月出西方西鄰也二應在離爲日日出東方東鄰也離又爲牛今與坎鄰受水之尅東鄰殺牛象禴殷之春祭下引克商之年月謂周爲西鄰則不必當知二五兩爻爲上下之主今五之一爻正由幹二一亨而出幹旣施矣則虛其體居東而爲離自對坎而論則離牛上應坎水故以爲東鄰殺牛坤中旣交於乾二則坤實其體居西而爲坎此爻正是坎之中爻前離已過後陰未來故小象以爲當時坎本具有孚心亨之義與祭祀之誠相似且陳牛於互坎隱伏之下故遂言祭禴薄也對離而論殺牛者厚則無牛者薄故遂言禴祭正坎五得時之地故言不如離虛坎實虛者不如實者之美故曰東鄰殺牛不如西鄰而實者受其福也福謂承乘應皆得陰也實由一陽來於坎中之故故小象以爲吉大來吉卽福也大謂陽卽實也來卽受也在本爻言本爻而已一曰坤本爲牛幹中來五滅坤牛而成坎之隱伏故曰殺牛

象曰東鄰殺牛不如西鄰之時也寔受其福吉大來也時字指當權得令而言正發明不如之理幹稱慶稱美稱吉稱大皆福之謂也吉大來吉卽慶美大善之說惟幹始足以當之謂中五自幹來耳非所本有而來之自外則以爲來卽受字之義

上六濡其首厲

初在卦始則言濡尾是涉而已濟未盡脫離者也上在卦終是溺而不知返者也如人出離亂而置太平必不至於盈滿故有曳輪濡尾之象若太平久而倐當離亂則必茫乎無措故有濡首之象此正終亂之爻故有濡首之危象若當四五兩爻便以爲濟道將革者非也此爻指乘剛而言幹陽爲首今沒於坎中故濡首而有厲

象曰濡其首厲何可久也

何可久方說旣濟之後卽終止則亂之義

【坎下離上】

火炎而上水潤而下不相爲用六爻皆失位曷由能濟

未濟亨【句】小狐汔濟【古本亨小句狐汔濟句】濡其尾無攸利亨動也未濟而亦曰亨者如言未濟之所動在此二五兩爻故彖釋曰柔得中也蓋亨有通義有動義此則言動義耳若以時至則濟爲亨便防作通義便是說旣濟了坎爲水爲隱伏穴處而隱伏又且近水狐象坎又爲心病故狐多疑小狐者陽爲陰陷伏於陰下而上與陰應故小之汔幾也謂將濟也旣濟之濡尾已濟而未甚離也此之濡尾將濟而微有所染也未濟則險難在前何所利哉小狐汔濟彖曰未出中指剛之陷者而言濡其尾無攸利彖曰不續終也正指未濟而言孔子以爲男窮謂陽皆在上而失位也

彖曰未濟亨柔得中也小狐汔濟未出中也濡其尾無攸利不續終也𨿽不當位剛柔應也

卦詞未濟亨三字作綱下句皆未濟亨之象彖詞柔得中作綱未出中不續終則釋卦詞下三句剛柔應則補說亨字柔不宜在上而得中今在上得中則未濟可知旣得其中則其亨可知然柔旣在上得中剛必屈伏其下而陷者不能上往有功下曰未出中便指二言矣不續終者陰陽之理如循連環終而又始則終之續矣今潤下者下而不上炎上者一發而趨於盡則終而不能復始故孔子以爲男窮亦卽柔中主離之𨿽不當位明指爻言然火不宜上水不宜下亦在其中剛柔應只說亨義卻重柔邊與柔得中相應

象曰火在水上未濟君子以愼辧物居方

炎上潤下物不同也火南水北方不同也濟者同象未濟異象也君子愼以辧其物使各居其方辧其異也

初六濡其尾吝

旣爲已渡之濡此則方渡之濡也以無能濟之才處無可濟之勢而思欲有濟故周公以爲吝孔子以爲不知極【煦】按曵輪濡尾言於旣初是微有未盡脫離者濡曵原是一義在未則分言於初二者狐之尾拖而在下濟水則先受之況坎爲狐初尢在下故旣未之初皆言尾旣初曳輪離在先坎輪在後也未二言輪坎爲輿輪在輿中二在坎中故孔子釋以中正是亦不輕進而曵之者也郝解曰爻詞於初曰不知極愚者不及也於上曰不知節知者過之也【煦】按尾止是在下之義凡獸之尾皆可上而狐尾決不能上故旣未之初皆象之謂狐濟揭尾者亦非果能揭尾則未濟者不濡矣

象曰濡其尾亦不知極也【朱子疑極作敬字或云是拯纂言音競皆不若如字】不度其才不量其時位未濟而思濟故以爲不知極極字對初言也

九二曵其輪貞吉

凡人之行無所系累則脫然長往旣方濟而未甚離故象曵輪此思濟而不能遽進故亦象曵輪言若有所累於後者然也此在未中又是陷體欲進而爲陰所累故周公以爲貞孔子以爲中以行正凡事如未濟此後之險阻未可量則不宜躁進故居貞爲吉止是度徳量力不躁進耳

象曰九二貞吉中以行正也

九居二本非正然猶得中故能因中以行正

六三未濟徵凶利涉大川【正疏作不利涉大川非】

此坎險最深處又互重險故有未濟徵凶之象然變爲防舟而兩坎不見故又有利涉大川象因險之盡處上與離接故宜不爲坎陷也要皆懸揣之詞是未濟非旣濟之利也然涉川之說仍是冒險與徵凶同義特商酌徵中之一事耳荀爽曰徵上從四則凶利下從坎故利涉大川此作退而不濟說與上未濟二字之防相合然獨表未濟者三將出險前猶互坎也

象曰未濟徵凶位不當也

未濟之爻皆不當位此爻獨甚爲處坎險之極當上下變易之際前又互坎而乘承皆剛故獨言未濟且曰徵凶

九四徵吉悔亡震用伐鬼方三年有賞於大國

去坎入離故徵吉徵者變互震也三陷之極故凶四出險故吉當心腹之爻而水火相接故悔去水適火水不得而侮之故悔亡此與旣三皆水火相接之爻水如不能滅火則火必熯水故有伐鬼方之象鬼方下坎也由離互震兵戈震動伐象水之滅火必驟火之入水必遲故旣未以火接水皆言三年謂不驟也離數三也易筌曰三出坎而求離故以涉爲利四居離而履坎故以伐國爲功【煦】按旣未徵伐離變震也旣言克而未言賞未有艮象也伐而行賞則伐止矣旣中亦有艮象因猶在坎中故止言克

象曰徵吉悔亡志行也

坎志震行心腹之爻而見動象故曰志行又緣此爻仍是未濟故但言志

六五貞吉無悔君子之光有孚吉

貞謂居中得正乃六五之所自有故吉無悔者自無悔也悔亡者有悔而亡也四居無恆之際多疑之地故有志可見五自得中故無悔離光外煥光由中出故曰君子之光卽貞吉無悔也惟貞故克與九二相應故有有孚之吉貞自其居中言悔自其存心言光自發諸身者言孚自徵諸人者言

象曰君子之光其暉吉也【一作輝】

貞本言徳離則以輝光外煥爲徳故上曰貞吉下曰孚吉而此止以爲暉吉也

上九有孚於酒食無咎濡其首有孚失是

坎故言酒在上故言首居上而應坎故孚於酒食而又以爲濡孚於酒食據應而言飲食人所資以養者故無咎濡首以下占也飲食而節何害於飲食若至濡首而溺於其中則𨿽有孚而失其所是蓋離明之徳本能辧別是非今處離之極而與外暗之坎相應故失是象言不知是不明也飲酒句爻中本言無咎象兼飲酒濡首以爲不知節蓋無咎以上止據位言相應之理濡首以下始據時勢而言其才也

象曰飲酒濡首亦不知節也

節者事之界也爻詞無咎失是本兩義孔子略去無咎合而釋之可知爻詞止是一義蓋無咎以上止言位之相應濡首以下則不審乎時勢而至於溺也

周易函書約注卷十二﹤經部﹐易類﹐周易函書約存__周易函書約注﹥

欽定四庫全書

周易函書約注卷十三

禮部侍郎胡煦撰

系辭上傳

系傳作於孔子中或夾以子曰蓋孔子固述而不作者也由文周至孔子歷有年所其間先儒表彰周易不止一家孔子纂集而雜取爲傳間或附以己意則門人加子曰以別之亦如刪定之詩盡有不知何人所作者矣

本義曰系辭本謂文王周公所作之辭系於卦爻之下者卽今經文此篇乃孔子所述系辭之傳也以其通論一經之大體凡例故無經可附而分上下【煦】按此當是孔子系辭因累爲傳耳若作文周系辭然則說卦之傳亦文周說卦乎

天尊地卑【一作埤】乾坤定矣卑髙以陳【以陳鄭元作已陳】貴賤位矣動靜有常剛柔斷矣方以類聚物以羣分吉凶生矣在天成像在地成形變化見矣

此總推卦爻卦位卦象卦占卦變之所由起上截皆天地生物可見之象下截皆言卦爻所自出無形者借有形而顯故曰定卑髙在天地中止言位也貴賤者潛見飛躍也常動則行而不屈故剛常靜則止而無爲故柔判然有別故曰斷方謂東西南北各居類謂方中所聚各有其類物謂飛潛動植羣分則並育不害也類聚者分中之合羣分者合中之分非所聚而聚宜分而不分則生息尅害之情見焉此吉凶所由生也吉謂比與應感相得凶謂比與應感不相得自無而之有故曰生在天有日月風雷因有望晦朔以時出入之象在地有山澤水火因有髙卑炎潤生長收蔵之象此皆變化可覩者故曰見易之元不可見其定位斷生見皆亨中事也先說乾坤定位猶是陰陽之分動靜吉凶變化則陰陽之交也始於乾坤體之立也終於變化用之行也

是故剛柔相摩【摩一作磨】八卦相蕩【蕩一作蕩】鼓之以雷霆潤之以風雨【樂記潤作奮】日月運行一寒一暑【姚信本運作違】乾道成男坤道成女幹知大始【大王肅作泰】坤作成物【作盧姚作化】

本上變化來全說亨中事周易卦爻悉由亨出故周公於乾坤兩卦特標二用惟用然後有水火山澤風雷而對待之體相爲流通故能成男成女以生萬物然上言八卦而下獨缺艮艮成終之卦此方說摩蕩之始未及成終也要皆行施邊事與幹彖云行兩施相似但就摩蕩鼓潤言之至成男成女之下乃始言大始與成物也剛柔卽乾坤論兩體則曰乾坤論動用則曰剛柔摩者初相切而比乎其體卽交也交則參錯其體有上下多寡之分故有風雷等八象與八卦相似非眞八卦也蕩者漸侵入而溢乎其量摩則剛柔交是八卦所自出蕩又八卦之交鼓潤運行是也觀成男成女後方說大始則摩蕩鼓潤皆天地絪緼萬物化醇時事故止言風雷日月不言坎離震兌蓋剛柔者生天生地之陰陽男女生人生物之陰陽也然曰成男成女尙非搆精之時因男女之剛柔各異故曰此乾道之成此坤道之成耳雷霆震也風巽雨兌日離月坎寒坤暑乾也剛柔無象可覩以理推之而知至男女則有象可覩矣然成男𨿽屬乾道成女𨿽屬坤道只是得乾坤分數多耳總皆剛柔之摩蕩知謂知此作謂能此知者陽之明也如知府知縣無事不歸其明察也成者陰之定也未成之始非有造作故言知已成之後有形可見故言作萬物莫不由之故言大萬物生養賴之故言成此二句本男女來而始之成之男女皆在其中

幹以易知坤以簡能【姚云能當作從】易則易知簡則易從易知則有親易從則有功有親則可久有功則可大可久則賢人之徳可大則賢人之業易簡而天下之理得矣天下之理得而成位乎其中矣

周易所闡皆天人合一之防此上從天尊地卑說到成男成女知始作成便是從一元之亨說到各正性命此卽天命之謂性幹彖所發明者也此下從知能說起說到易簡成能便是從長善之徳說到事干此卽率性之謂道文言所發明者也須知體立用行天道如是人事如是子思指明大本達道旋卽以位育許之皆深契周易之防也幹之知始大明所燭徹始徹終非有作爲故易坤之成能承天代終資始於幹雲行雨施不勞餘力故簡此二句將欲說在人之知能故逆推知能所由來而從乾坤說起易則易知二句兼天人說易簡猶是說乾坤而易知易從則已說到人上惟其知之也易故其賦於人也以其所得於幹之知返而知幹之知仍然幹之自知安得不易知以其所得於坤之能返而從坤之能仍然坤之自能安得不易從蓋人之於事若無奇僻險阻之見何不知之易也若無艱難煩苦之行何不從之易也有親有功玩二有字是說所具之天徳原自足以致之非謂人能應我也親者一知之所融非有親疎離異之見也有親言所具之幹徳無所不納有功言所具之坤徳動有成效此段句句相承至易簡理得猶是說性中之妙豈有親二句方從易知易從來便說向人之應感乎有親者合始終而無間故可久有功者兼鉅細而靡遺故可大賢人對庸眾暴棄者言徳謂得於己有日新之盛業謂成於事有富有之基以上皆發明性量至此方說到事功聖人懼人不知參贊位育皆性分中事故於天下理得之上補出易簡二字以見各正保合之性量與天地同大此正天下歸仁之防易簡卽仁也天下之理得於易簡卽天下歸仁也此處原參不得應感之說理得包親功久大徳業俱在其中

右第一章

天尊地卑段言對待之體剛柔相摩段言流行之用俱是說乾坤不是說天地故處處標乾坤在上其後說到成男成女便是說天命之性易知以下言經綸參贊成位之事見人之命賦有自來而因可以合徳於天便是說率性之道全是從源頭說起發明天性道流通之故【煦】所由謂周易爲天人合一之書

聖人設卦【句】觀象繋辭焉而明吉凶剛柔相推而生變化【虞本變化下有悔吝二字】

設卦者伏羲也原易所由起也觀象系辭文周也言作易也象謂奇偶純雜上下多寡也上章是天地自然之易其日月風雷皆剛柔之摩蕩而卦圖之八象已盡昭著於天地之間此章從設卦起是聖人所作之易非別有卦爻也其變化之妙亦不越此剛柔而摩蕩鼓潤之機已盡情攝入周易中矣觀象者在卦則觀純駁奇偶內外多寡之象在爻則觀初末上下承乘應比之象元亨利貞潛龍勿用此系辭也明吉凶言作易之故也剛柔單說卦爻相推謂上下疊運無定在也變言從無入有化言從有入無變猶有迹可尋化則無形可覩變者坤之能化者幹之用也相摩者方交也相推不已之交也前剛柔指天地此剛柔指卦爻

是故吉凶者失得之象也悔吝者憂虞之象也變化者進退之象也剛柔者晝夜之象也【虞作晝夜者剛柔之象也】六爻之動三極之道也

吉凶悔吝變化剛柔皆象辭所著故下總之曰六爻之動失得憂虞進退晝夜皆天時人事所形見故下總之曰三極之道總皆觀象系辭剛柔生變化之事上章摩蕩節言天道中卽具有易卦此本上節來言易卦具有天道人事亦天道也下𨿽單著象字而吉凶等則指所系之辭說象以辭徵情由象顯失者冀其有助乃相違而去得者幸其有助卽相附而來此謂相得不相得也天時人事皆有之顧失得之情徵於事聖人以吉凶之辭宣之是吉凶之辭卽失得之象故觀吉凶之象而失得之情可知郁而不能自展則虞往而不能自返則憂天時人事皆有之顧憂虞之情寓於中聖人以悔吝之辭宣之是悔吝者憂虞之象故觀悔吝之象而憂虞之情可知悔自憂生吝由虞起也上二段據位而言天道人事皆有進退聖人寓其義於卦辭變化之中然進退無象而變化則進退之象故觀變化之辭而進退之象可知天道人事皆有晝夜明暗是也聖人寓其義於卦辭剛柔之內是晝夜無象而剛之陽眀柔之陰暗則晝夜之象故觀剛柔之辭而晝夜之象可知上二段據時而言易中之辭率以天時人事爲象故下總承之曰六爻之動三極之道也不言象而言道便可知周易中皆天人合一之道矣三極者初二爲地有剛柔二性三四爲人有仁義二行五上爲天有陰陽二气此自其相偶而言若使無偶何有變化如自相應而言則初四下極二五中極三上上極皆是也動變也極至也天地人之至理三才各一太極也爻不極不變此自動變處說故云極也聖人觀象無出時位位出於坤體之靜鎭時出於健運之遷流六爻之動兼動靜言有六爻則有位有動則有時而三極皆不能外矣

是故君子所居而安者易之序也所樂而玩者【鄭本玩作翫】爻之辭也【虞本序作象謂舊誤作厚或作序非也又以樂作變楊易從之亦非也】

設卦觀象二節言聖人作易具天人合一之妙下二節言人之學易動靜皆不可離此𨿽說不可離於靜卻止說易之有裨於人居謂平居居必有位故言序如初三五上仕農工商是也安者坦然適乎其途序謂不躐等也樂者油然恱於其心玩者熟察而詳味之也序非辭不達辭非樂而玩之不安樂玩亦本居來總見易中之妙非人所能違

是故君子居則觀其象而玩其辭【鄭玩作翫】動則觀其變而玩其占是以自天祐之吉無不利

觀象玩辭本上節來上節提出安樂二字見易之有裨於人此節方言人之不違乎易分動靜言之靜有一卦之大象因有辭以明象動有一爻之變化因有占以明變要皆天道流行其中而人事不能違者辭因象系占以變決觀而玩之則日用動靜胥與天符防防之中若或助之矣

右第二章

上言聖人作易寓天人合一之妙下言君子學易有盡人合天之功

彖者言乎象者也爻者言乎變者也吉凶者言乎其失得也悔吝者言乎其小疵也無咎者善補過也

彖謂彖傳孔子釋文王卦辭者也向以文王之卦辭爲彖孔子之辭爲傳不知卦辭原出卦象故曰彖者言乎象者也如以卦辭爲彖然則象傳亦可云文王有象辭乎周公因卦象而設之爻辭明六爻之變有始終上下內外之異也彖辭如大哉乾元以下言純陽至健之象爻辭如潛見言初二之變飛亢言五上之變也凡動靜語黙盡善之謂得不盡善之謂失小不善之謂疵不明於善而悞於不善之謂過覺有小不善欲攺而未及於是乎有悔覺有小不善猶及於攺而不能攺或不肯攺於是乎有吝悔未至於吉而猶有小疵吝未至於凶而已有小疵善嘉也與言字同類嘉其能補過謂易爻變動所標顯者如此非嘉人之能也本有過而能攺之謂補吉凶失得之大不如悔吝之小悔吝疵病之小又不如無咎之善故特添一善字吉凶悔吝無咎皆本卦爻來

是故列貴賤者存乎位齊小大者存乎卦辧吉凶者存乎辭憂悔吝者存乎介【陳雲介徐作價】震無咎者存乎悔是故卦有小大辭有險易辭也者各指其所之

上文旣釋名義此則著其義蘊欲人體之也五存字與上四言一善相應列貴賤句應爻者言乎其變齊小大句應彖者言乎其象卦有定體逐爻之變則因位而異凡爻皆上貴下賤乘者貴而承者賤列言其分而異也凡卦皆陽大陰小如大過小過大畜小畜之類小大在爻𨿽有所分至於卦而齊矣又如臨觀之大鼎井之小𨿽分量各殊比而齊之皆卦也齊言其合而同也吉凶在辭則有定此指卦爻說憂與震皆指學易者說憂而震之則可轉移吉凶更易得失而漸至無咎蓋周易固趨吉避凶寡過之書也悔吝者吉凶得失之未形介又幾微之間將欲兩分者也蓋悔吝未萌固無所容其憂悔吝已著憂亦何益惟將形未形乃聖學關處孔子假年顏子克復子思戒懼皆是如此若過之已形猛然修省則換了種子亦可轉禍爲福震動也欲動補過之心必自愧悔中來介字猶在善惡兩岐處說震則單說向吉邊蓋驚天動地事業駭人耳目者不足爲震惟於猛然觸悟倐爾幡悔方是天地一大轉機與來復同幾與天根同徳將來爲聖爲賢經天緯地皆由此始故謂爲震蘇蘇其來厲億皆其義也故周易屢提悔字而孔子遂以爲震無咎者在此此無咎字從有咎來是大攺過的學問是轉移之關鍵奮發之初幾故以爲震憂在思慮上見震在動作有爲上見人若無此轉機則必無入聖之路末三句總承一節然僅及卦爻與辭而不及悔吝無咎欲人審察乎辭中之情憂而震之以施其轉移之術則悔吝與咎可使悉歸於無然非卦爻與辭莫克有是故特總而言之可知周易眞寡過之書矣險卽凶悔吝易卽吉無咎也

右第三章

此敎人觀玩之法先釋名義而後釋義蘊欲人之省身寡過無非盡人合天之意

易與天地凖故能彌綸天地之道

凖謂等量言天覆地載气化流行充周洋溢無可等量惟周易卦爻廣大悉備周流無滯與天地同道而克與之齊彌者彌縫包括聨絡合萬爲一而混然無欠卽下範圍之說綸者絲綸條理分明析一爲萬而燦然有倫卽下曲成之說元公曰萬物在天地之包天地在易之包易在神之包故結以神無方而易無體【煦】按神卽易之靈妙不測處非在易外也

仰以觀於天文俯以察於地理【察古作觀】是故知幽明之故原始反終【反虞鄭作及】故知死生之說精气爲物遊魂爲變是故知鬼神之情狀

此下三節皆本彌綸來見聖人參贊位育之妙舎易無由也此節見卦爻之靈妙其知無所不通卽聖人亦不能外易而自有其知每上截皆就易言便是所以能知之故蓋知字𨿽由聖人見而所以能知則全資於易易不外陰陽而幽明生死鬼神皆陰陽之變天地之用也故者所以然之理也日月照臨天之明也易仰而觀之而幹陽之徳大明終始是明之故易有以知之博厚不測地之幽也易俯而察之而坤陰之體靜鎭先迷是幽之故易有以知之聖人仰而觀俯而察則借易以知幽明之故者有由然矣原者推之於前而遡其本反者推之於後而要其終卦有由始故乾坤遡之於元卦有由終故旣未推之於後爻有由始故方成之九六爲初爻有由終故最後之九六爲上蓋始而曰原則天心月窟之幾終而曰反則貞下起元之祕蓋言終則盡矣言反則必有歸著處此盡而不盡者也始者物之方來而有其生易旣有以原之是生之說易知之終者物之旣窮而歸於盡易旣有以反之是死之說易知之而聖人借易以知死生之故者有由然矣精气凝聚而爲物如動植之類皆自無而向有此神之伸也魂與魄對卽神也神魂遊衍而無定如陰陽交變之類此自有而向無鬼之歸也情言其中之所寓狀言其外之所形爲物故言狀爲變故言情物與變皆鬼神之情狀所在易皆有以知之則聖人借易以知鬼神之情狀者有由然矣始終句說得濶大精气二句說得精微始終說兩頭精气二句說中間始終徵於時精气二句徵於物始終包得精气二句精气遊魂在始終之內小始小終而已俯仰在位上說始終在時上說精气二句在其中生息變動處說又俯仰縱說始終橫說精气二句是聚散說上下六合惟此數語爲能盡故曰天地之道本義曰此聖人窮理之事

與天地相似故不違知周乎萬物而道濟天下故不過旁行而不流【流京作畱朱子曰然一句難曉纂言曰下闕一字未知孰是】樂天知命故不憂【虞本樂作變象防從之】安土惇乎仁故能愛

此節言易卦之能卽聖人亦不能外易而自有其能故從天地說起而歷言其故皆彌綸事也易之彌綸不可見從聖人之用易而見故知周以下四段本說聖人卻是贊美周易蓋作易之聖人體易而作易用易之聖人體易而用易皆與易同體者也然此節止說易之能至範圍節方說功效以及參贊位育之事相似言其理不違言其用知周道濟旁行樂天惇仁皆相似之故不過不流不憂能愛皆不違之事易與聖人皆有之不過者萬物𨿽多天下𨿽大不得而過之也周者本也濟者用也旁行者濟之徧也不流當如京本作不畱言其出不窮洋溢鼓舞之妙也此句是道濟未盡之義道濟說其直遂此言曲致耳如作不流說謂不至於淫溢放蕩亦可知周以下𨿽分兩段卻是不過與不憂相對旁行補道濟未盡之義惇仁補樂天未盡之義不過不流動時充塞之能不憂能愛靜時含蘊之能也子曰知者動仁者靜𨿽以知仁分貼固自無妨然此處只是贊易畢竟動用充周之意多樂天惇仁𨿽皆靜中事而樂天句又稍近裏安者處之而安惇者積之而厚又稍在動用邊所惇之仁卽所樂之天特自其具於己心則止謂爲天但見其樂而不憂自其可以及人則謂爲仁之惇而見以爲愛一元之亨各正性命自人受之卽爲保合之太和純是生機毫無戾气故不憂而能愛本義曰此言聖人盡性之事

範圍天地之化而不過【馬融王肅作犯違】曲成萬物而不遺通乎晝夜之道而知故神無方而易無體

上言易之知能此則知能之功參贊位育之事彌綸之妙也本義曰此聖人至命之事範如鑄金之模範圍匡郭也範圍在時行上見曲成在物生上見範圍者气在外而包括之曲成者形在內而周匝之範圍不過卽幹徳資始之元亨曲成不遺卽坤徳資生之利貞幹徳變化以時成而四序屢遷化非有過也坤徳含宏以光大而品物殊質物非有遺也不過者相循則續續而不已相代則油油而各適其分也不遺者大之則山川之流峙小之則動植之幾微也天地中間無過時物周易卦爻悉兼時位有位則必有居位者存矣此二句發能中之功用通與知不同通貫也兼彼此徹上下之稱知則達於事物之稱知猶與不知對通而知則無乎不知晝夜之道卽陰陽也故曰一陰一陽之謂道幽明生死鬼神皆此晝夜之道此知字與二節有別二節專說知邊事此兼能字在內凡說聖人皆是說易蓋易之知能因體易者而見故前曰易能彌綸而後曰易無體神以妙於不測言卽易中所寓之道易以作書之名義言卽神之寓也無方者靈而善運無所滯也無體者存而無迹不滯於形也此一句極贊易之知能以終彌綸之義右第四章

此章以彌綸爲主前後提明易字皆是說易見聖人之參贊位育皆易也易惟凖天地故可彌綸天地二節言易之知凖天地三節言易之能凖天地四節則言易之知能可以彌綸天地神無方句總其義而贊之

一陰一陽之謂道

陰陽者太極之動神化之妙用也道者大用之充周各得也因在方動時非形气可執故但言陰陽此元之亨也乃利貞之大用悉出其中故謂爲道未亨之元卽太極是不可思議不可言說者也圖自兩儀加至六畫而萬事萬物之理悉備皆此陰陽之疊運所爲故聖人舉天下有作有爲充周四達之道悉歸諸陰陽夫易冒天下之道大而經綸參贊小而夫婦居室語黙動靜皆道也皆此陰陽之充周布濩故曰一陰一陽之謂道如將陰陽說作形器則滯而不靈而有形無形之地必非陰陽之所能到矣是使陰陽竟成形下之器而形下之謂器非孔子之誤乎如將道字說作陰陽之所以然是又將道字防作太極翻說入大本一邊是不知子思逹道之說止謂道爲充周之大用也今四子書中所有道字曾不向用邊說乎然此節道字卻只言陰陽之用只是說天命之謂性尙未說到人上

繼之者善也成之者性也

此本道字說來蓋陰陽旣形而道始可見善與性皆乾元已亨陰陽之旣形故以爲道性則保合太和之事故說在陰陽之後蓋一元之理乃太極之蘊含非可言說其有可言皆亨而利貞之事繼兼賦者受者而言明成性之有自來見天人之致一也善卽長善之善從保合太和來全無戾气渾是生機幹彖說各正性命便是賦畀之事便是天命之謂性此義已具前節道字中然自人受之則爲繼矣繼則有順受無違之義幹之文言本元亨利貞說出長善嘉會和義事干便是受者之事便是率性之謂道然必提元亨利貞四字於上見太和之保合出於乾元明善之所繼性之所成有自來耳旣有所本而適出其後是之謂繼四徳俱全無少缺欠是之謂成成字與各正相似利之貞也繼兼所賦而言成自所受而言繼也者此賦而彼受相續而不絕也

仁者見之謂之仁知者見之謂之知百姓日用而不知故君子之道鮮矣【鮮鄭作尟】

此言道用之充周悉性量之流通故見道皆見性也此一陰一陽之道在人者也與中庸鮮能同義一元之妙亨爲太和性則太和之各正者也故繼而爲善道則太和之洋溢者也故無往而非性中之善仁知性中之善也所見無非仁知所見無非善所見無非道所見無非性也性中本具四徳仁元而知貞仁體而知用仁以始之知以成之故仁知可兼四徳仁厚於內而知明於外賦性有剛柔厚薄不同故有厚於仁而爲仁者有厚於知而爲知者莫非繼善所成及觀天地之化悉與吾性相同故仁者見之謂之仁知者見之謂之知此言性道流通之妙達之者卽一貫之防百姓日用而不知非不知仁知不知此道也此處亦不得以陰陽分貼

顯諸仁藏諸用【藏鄭作臧善也】鼓萬物而不與聖人同憂盛徳大業至矣哉富有之謂大業日新之謂盛徳

皆本性道來說內外流通無心惇化之妙此一陰一陽之道在物者也仁謂各正之太和一元之妙蘊顯者由內達外彰往之義是盛徳之著見照下大業而言用謂造化之充周卽發育峻極之事藏者由發徵存察來之義照下盛徳而言此二句總言內外貫通體用一如也鼓萬物兼始與生言曲成之妙難可形容故但曰鼓不憂者易知簡能自然之妙卽乾坤之利字天地無爲而成化𨿽鼓萬物出入之機而不與聖人同憂此盛徳大業所由不可復加也蓋天地無心而有爲無心故無憂聖人有心而有爲有心故有憂富有者無物不有而無欠缺日新者無時不然而無間斷盛徳本仁與蔵來大業本顯與用來至哉與贊坤同蓋此章全說性道全是利貞邊事此與上仁字同義特上言人此言物耳如以上仁字爲陽之事此仁字爲造化功業之發是將仁字說在事爲邊其如體仁長人之說何

生生之謂易成像之謂幹【成蜀本作盛】效法之謂坤【效蜀本作效黃氏韻會作爻】極數知來之謂占通變之謂事陰陽不測之謂神

上二節言道之充周於人物此言易之變化流通象數不遺形神畢達皆道中作用也道者在天之易易者在人之道生生者非陰生陽陽生陰也乃消息盈虛相續不窮之義如四象由陰陽而生卻已易爲四象八卦由四象而生卻已易爲八卦又如祖父之生子孫而代已易矣時之與物莫不有然易者變易不居相循不息故曰生生之謂易此下皆本易說易之生生者乾坤而已乾陽也坤陰也在道則言陰陽在易故言乾坤易始於幹所以成像也諸卦無干何能成此卦象故曰成像之謂幹此卽六位時成之義蓋陽明則有形可覩亦如在天成像也易必有坤所以順承也若不順乎幹則亦無能成此卦象故曰效法之謂坤蓋陰柔則無成代終坤順故也二語相資方見生生之易非分釋乾坤也生生言變易之妙乾坤卽變易之二物極數者謂卜筮時究極陰陽七八九六之數觀其動變以前知未來之吉凶故謂之占旣占矣通其陰陽老少之變察其吉凶得失之情以裁成輔相之而範圍曲成之事業以起故曰事此皆生生變易之理托於陰陽而呈露者也至陰陽何以變易而不測何以充周而不測各著而仍有互根之妙互根而仍有各著之能如此不測則神之爲也右第五章

此章說一元之亨著太極之大用前四節說天命之性卻是全說天道見道之周於天壤兼人物貫始終徹微顯日新而不窮富有而各足莫非陰陽之變動因在旣形以後是布濩之大用故言道末節言易中陰陽成能而不測莫非此道之用與率性之謂道相同特中庸言人此言易耳道者在天之易易者在人之道也

夫易廣矣大矣以言乎逺則不禦以言乎邇則靜而正以言乎天地之間則備矣

上章從天道說出盛徳大業至末方始說易原易之始也此章極贊易妙末說出配天地四時日月以及配至徳與上章徳業相同見易之效法有由故精蘊不可量而成能亦不殊也廣者由內觀外謂四方無邊際大者由外觀內謂包括難量廣卽博厚載物大卽髙明覆物逺以時言乾道健行不息孰得而禦之邇以位言坤徳安貞髙卑一定而有常烏得不靜正靜謂安正謂貞也廣大𨿽言體段亦兼大用在內逺莫禦見大用之充周邇靜正見大本之安貞天上地下何所不有而易皆備之易所由廣大也

夫幹其靜也專【專陸作顓】其動也直是以大生焉夫坤其靜也翕其動也辟是以廣生焉

上節言易之體用廣大如此此言廣大所由生也俱是言易非言天道大生廣生是廣其生大其生不是生廣生大亦不是生天生地天地自在其中卽語大莫載之說莫大於幹莫廣於坤而易中有之故歸其能於易中之乾坤乾坤之動方能有生然動由靜來故兼靜而言之專者專一不分幹之元也直者直遂不撓幹之利也幹之動在交坤上見翕言收斂坤之含宏也辟言發越坤之品物咸亨也坤之翕未與幹交卽安貞之候坤之辟在翕後卽交後之利貞也乾坤各有動靜靜體而動用靜別而動交幹資萬物以始而不可限量故大坤之行地無疆而非有邊際故廣贊其徳則乾大而坤至言其生則乾大而坤廣乾本資始坤本資生而玆皆言生蓋資生之所生皆資始之所始也

廣大配天地變通配四時陰陽之義配日月易簡之善配至徳

易與天地同出一原故所寓之妙悉與天地相配配謂等量非相似也廣大莫如天地易之生生不息其廣大配之變通莫如四時易之窮變通久配之日月者天地之陰陽故南極而寒北極而暑易中陰陽之義配之陽爻舒光布景則配日陰爻先迷後得則配月月之明隨日光爲進退也日月而言義見不可以形迹拘也健順者天地之至徳而易簡之知能有以配之此易所以廣大也至徳要說得與知能相似不可說向事爲邊仁義禮知是也

右第六章

上章從陰陽之道說來末說到易推易之源頭也此從易之廣大說起末說配天地探易之精蘊也而參贊位育之大用在其中矣

子曰易其至矣乎夫易聖人所以崇徳而廣業也知崇禮卑【禮蜀本作體卑徐作埤】崇效天卑法地天地設位而易行乎其中矣成性存存道義之門

其特加子曰當卽論語分章之義另是一種道理又或援引先儒加子曰以別之也觀第八章

先引易辭後加子曰可知上章言天道卽易道此言生人之性稟於天道莫非稟於易道見天地間气化流行皆易道所充周則聖人之易簡知能皆易道所命賦也全就聖人說不兼物說至極至也徳言本體崇者日進而髙明業言作用廣者日積而加厚謂聖人之徳非易莫崇聖人之業非易莫廣故用所以字推其由也知與禮照下性字著其所由之能也謂知禮𨿽曰命賦於天實皆命賦於易幹知大始知得於大明之幹陽故無髙不及而日見其崇坤作成物禮定於安靜之坤陰故無成代終而自處於卑此二句說聖人之知禮本於易原自崇自卑以見效法之有由崇效卑法又指出天地以見崇廣之有本說效法之事也天字便含知字與首章易知同義地字便含禮字易廣而言卑者謙而處下上始可積而益加廣也大明終始天陽之以知崇也含宏光大地陰之以卑牧也蓋自天地設位原自具有崇廣之妙莫非此易之充周存存卽保合也而存養亦在其中言各正之性四徳渾全遂爲道義所從出是性之成易成之可知崇徳廣業非易莫與此矣門者誰能出不由戶之義道者充周之大用義者條理之精微上曰廣生大生是語大天下莫載此曰易行其中是語小天下莫破故以成性言之

右第七章

言易之徳業本乎性而得於天地自其精微宻致者言與繼善成性相似但前說命賦於天地此言命賦於易道以見天地間流動充滿之妙無非易妙

聖人有以見天下之賾【九家作冊京作嘖】而擬諸其形容象其物宜是故謂之象

此二段言象爻之包括無窮總見易道之妙賾防雜也見者聖人之獨知防博於約通微察隱之妙也擬諸形容謂防其神妙而想象之象其物宜謂取相似之物與事之相宜者而象之形容如乾圜坤方之類物宜如乾龍坤馬之類

聖人有以見天下之動而觀其防通以行其典禮【典京作算姚作曲】系辭焉以斷其吉凶是故謂之爻

防通謂動而相值防者合萬於一異而同也通者貫一於萬同而異也防如爻中之陰陽防合通如爻動而變又如十二辟卦之遞變此句言時典禮句言位禮有尊卑上下而卦爻之尊卑上下同之此常法也故以爲典禮之行行謂爻之輪轉原無滯義斷吉凶如宜上宜下宜剛宜柔當位不當位而吉凶之辭斷然矣凡皆因六爻相會有可通不可通之處而行其尊卑上下之禮以考定之其相得不相得乃始較然故系辭而吉凶可斷也

言天下之至賾而不可惡也【荀爽本作亞按家麻魚謨古通亞夫印作惡可證】言天下之至動而不可亂也【鄭元動作賾九家作冊訛也虞本作動今從之】擬之而後言議之而後動【諸家及鄭本議作儀】擬議以成其變化賾動二句言易可以立教擬議二句示人學易之道也本上系辭來象爻皆有辭兩言字謂辭也繁雜則易至厭惡然形容物宜之象皆有以統括其大意自使人嗜而不厭變動則易至紊亂然會通而行典禮則皆有定體可依自使人循而不亂是故學易者擬諸象以出言則淺深離合自合諸物宜而當其理商酌其變以制動則仕止久速自合諸典禮而當其位此謂言行凖易也然言而曰擬動而曰議卽言行相顧之義變化本在易道今言行凖易則動靜語黙皆道而成變化於吾身者與易同矣下舉鶴鳴七章皆擬議之事

鳴鶴在陰其子和之我有好爵吾與爾靡之【古本又作縻京房本作劘】子曰君子居其室出其言善則千里之外應之況其邇者乎居其室出其言不善則千里之外違之況其邇者乎言出乎身加乎民行【下孟切下同】發乎邇見【賢徧切】乎逺言行君子之樞機樞機之發榮辱之主也言行君子之所以動天地也可不愼乎

以下皆承擬議此釋中孚九二以擬議於言行之感周易本天人合一之書乃人之視天恆目爲幽隱懸絕故於此發之使知感通之故卽在言行切近中見人之當擬議也夫人無時不有言行卽無時不有感通烏可不愼艮爲居爲廬二在艮下故言居室居室在陰象兌爲言變震爲出出言鳴鶴象二變成坤坤數十震驚百里十之千里外謂防與震同聲相應千里之外應之子和象又坤爲不善爲身爲邇爲民大象離爲見乾爲逺坤伏乾故見乎逺言爲心聲出乎身加乎民行爲心迹發乎邇見乎逺此四句好爵爾靡象凡皆象外之象艮爲門故曰樞樞主開閉震爲動故曰機機主發動以兌金鑿震防故曰樞機戶之開閉則有明有暗機之發動則或中或否亦如言之出行之發有榮有辱也然應𨿽在人而感惟在我彼爲賓我爲主故曰榮辱之主千里之外說一外字則不可限矣故遂說到天地以見語黙動靜無一不與天通可不擬而後言議而後動乎故特提出愼字以警戒之

同人先號【石羔切】咷而後笑子曰君子之道或出或處或黙或語【黙古本或作嘿】二人同心其利斷金同心之言其臭如蘭

釋同人九五爻義以證上文言行之可以感人者以人同此心也其先言出處語黙總見無時無處不可同耳凡皆言行之當擬議者蓋能擬議則爲同人之後笑不能擬議則爲同人之先號矣本言五與二初未好合故先號咷後得同心故笑孔子引此以見人之出處語黙𨿽時位不同而人心苟同則無往不利然添出黙字比上言行之感更深一層向以出處語黙作迹之異其下作心之同說得與易辭全沒交涉且將先後之防說開了非易防也在爻則五與二應而中爲三四彊暴所阻故有先號咷大師克之象然五陽二陰本爲正應又皆中心之爻故有後笑相遇之象笑兌也乾金被離克而變兌恱故先號咷後笑旅以兌恱變小過災眚之凶故先笑後號咷夫心之所牽契於神明非迹所間故孔子旣有中直相克之說至此又發同心之義心卽中中直卽同心若非心所系念有所向而不回安云直乎斷金卽火金相克之義斷金者物不能間言如利刄斷物𨿽堅金可斷不能阻隔利卽幹五利見大人之利明五之動而健耳防爲同爲利爲臭爲艸蘭香艸也如蘭者气味相投言出無間也

初六借用白茅無咎子曰苟錯諸地而可矣【古本亦作措】借之用茅何咎之有愼之至也夫茅之爲物薄而用可重也愼斯術也以往【古一作順馬作愼斯道也】其無所失矣

引大過初六爻以擬議於敬愼錯置也伏頤之震坤故錯諸地由震坤變乾防本非有錯地之象故擬議未變之前以爲苟可也防茅象初地位防柔在下故曰借之用茅陰柔賤故薄

勞謙君子有終吉子曰勞而不伐【說苑作不怨】有功而不徳【鄭蜀本作置云當作志】厚之至也語以其功下人者也徳言盛禮言恭謙也者致恭以存其位者也

引謙九三爻義擬議人之處功名亦敬愼之義坎爲勞乾爲徳乾伏故不徳陽貴而下居三賤故勞而不伐有功而不徳艮爲厚坤爲至震爲語五多功下居三故以其功下人謙伏履履禮也幹爲盛徳兌爲言三得位故存其位勞者功之未成功者勞之已著不徳不以功爲徳也下人卽不伐不徳言厚之至不過以功下人此論理非論九三徳卽功勞禮卽不伐不徳言本於徳則盛言出於禮則恭若三之勞謙則恭之極至故能存位而有終存位卽有終也

亢龍有悔子曰貴而無位髙而無民賢人在下位而無輔是以動而有悔也

引幹上九爻擬議不愼之感貴髙在上便與有功下人者不同此章以言行爲本以感人爲用引中孚說感人感天地便見言行不可妄發引同人見人心本同無不可感引大過見感之當愼引謙三見人心惡盈好謙惟徳與禮始可感人而存位以見當愼之義若髙亢自居則人不之與而位不能存故引榦上末二節見言行不愼則害成招盜皆感非其具也天尊故貴以陽居陰不得中故無位在上故髙無陰故無民無輔幹稱賢幹盈動傾故有悔黃疏曰此後言悔言亂言盜反言以見意也【煦】按君子立身首重言行與人交欲其至誠而無妄持己莫若愼保位莫若謙而言爲尢易故屢以言示之

不出戶庭無咎子曰亂之所生也則言語以爲階【姚信本作機】君不密則失臣臣不密則失身幾事不密則害成是以君子愼密而不出也

引節初九以擬議言不愼之感與人相接無過言行故言行尢所當節不出戶庭本說行孔子釋之卻說言言行一致而言爲尢易足爻居初而動乃行之至近者故爲不出戶庭凡逺大之行不無差錯故易招咎今不出戶庭安有咎言兌象變坎隱伏宻象亂卽下失臣失身害成也階言始基謂初也幾事始成事終見行之成敗由於言語故言尢當愼

子曰作易者其知盜乎【釋文作爲易者】易曰負且乘致冦至【冦徐作戎】負也者小人之事也乘也者君子之器也小人而乘君子之器盜思奪之矣上慢下暴盜思伐之矣慢藏誨盜【虞作悔】冶容誨淫【鄭元及諸家本作野謂妖野儀容楊用修云銷也太平廣記作蠱】易曰負且乘致寇至盜之招也

引解六三爻以擬議行不愼之感陰故稱小卦中人位故稱人陰有形故稱器陽稱君子坎爲輿爲隱伏伏離兵戈故稱盜上下兩陽爲主於內外此爻一負一乘負猶不失承陽之義乘陽非陰所宜故有此象坎水尅離火故言伐負乘相形不能自掩若教之使然故言誨變承言負有防狎之意故言慢上謂四下謂二乘而且負便與借白茅者不同故以爲慢陰乘陽故爲暴慢上則不禮於上暴下則不親於下眾叛親離故致盜伐誨盜誨淫言盜之伐皆自己所致非人所爲故曰盜之招藏宜深宻旣欲藏又似不欲藏則怠緩其事故爲誨盜冶所以陶鑄方員容而冶則餙之過盛故誨淫淫坎象

右第八章

首言擬議之由始於象爻欲言行之凖易下七節皆擬議之事而中孚爲主見言行足以感人感天地不可不愼同人說到同心見能感之由大過謙言愼感之術在自卑而尊人幹上則尊貴而不能愼者節初則言之不愼解三則行之不愼皆感非所感者

周易函書約注卷十三

欽定四庫全書

周易函書約注卷十四

禮部侍郎胡煦撰

系辭上傳

天一地二天三地四天五地六天七地八天九地十【古本在十一章首班固衛元嵩引合天數五之上程子並以此二節移在大衍一節之前煦按天數五節不言舊在何處】

前八章言易凖天地之道發天人合一之防已詳此下明先天河圖之數及揲蓍之法言卦爻所由成因推以致用也一二三四五五行之生數在內者也六七八九十五行之成數在外者也內體也成數由之而生故爲生數外用也生數由之而成故爲成數生者气之始成者形之始陰陽之理肇於奇偶始於奇終於偶此幹始美利地道無成代終之義故陰無首陽無尾無首者以陽爲首無尾者不可窮極也孔子以天地二字間之據人之易見者明此爲陰陽二气之流運耳故予作循環圖以明之萬物之生悉由水始天之生物莫不先气後形水火以气用木則半气半形金土則形之成矣其妙悉具首卷河圖中自此以下方言占

天數五地數五五位相得而各有合天數二十有五地數三十【今石經作卅】凡天地之數五十冇五此所以成變化而行鬼神也

天數五五奇象陽之健也地數五五偶象陰之順也五位謂四方並中央相得如一與二三與四相因而序又如一與二三與四相對謂時與位皆不相背也有合者一六居北二七居南如夫婦陰陽配合也二十有五五奇之積三十五偶之積變自無而之有化自有而之無生成二數皆有之此章發明河圖言數之所由來而因及其積是要說大衍明河圖之大用也河圖爲萬物之大本原無變化可言其云然者見得其中所具大難量耳故下遂添說成行二字鬼神卽變化靈妙處行字本變化來變化不居便是行神則陽之行於無形而成變化者鬼則陰之行於有象而成變化者皆指揲蓍言

大衍之數五十其用四十有九分而爲二以象兩掛一以象三揲之以四以象四時歸奇於扐以象閏五嵗再閏故再扐而後掛【京作卦】

河圖之數本五十有五今止曰五十蓋取河圖之中數相乘而得之又以五爲生數十爲成數相乘而得之也其用四十有九諸家紛紛其說惟荀爽曰卦各六爻六八四十八加乾坤二用凡有五十干初九潛龍勿用故用四十九也【煦】按加乾坤二用其說最當孔子初說河圖特標天地二字便是指說乾坤據形神有無而論則形有而神無故可見者止於四十九而無形之神不可見也故返於櫝以象之又卦爻之設不離陰陽陰陽有老少少靜而老動靜者不用故返於櫃其動而用者與爻偕行亦四十九也先儒謂除一以象太極果有太極可象孔子旣有象二象四之說顧獨遺太極一象何歟當知此句獨提用字便是太極以後事故從分二象兩說起亦如伏羲之圖全說陰陽旣形之事故從兩儀起文王之卦從乾坤起周公之爻從九六起其在先者皆不能明言其所以然此聖聖相傳至微極妙者也太極何形而固有象乎蓋揲蓍乃用時之事故惟用九用六一動一靜與一用一不用之說爲至當荀爽此論惟潛龍之說未合他皆不可易也蓋旣已有蓍便已有象太極非象也旣云五十便已有數太極非數也其數旣分便屬陰陽便是乾坤二用安得取數中之半指爲太極之象乎分而爲二謂分此四十九也如以返一爲象太極則此四十九數又何所象乎可象而無象非缺乎分而爲二者分此四十九防以半置左以半置右此則如兩儀之對待故曰象兩掛一以象三者次以左手取左大刻之防執之而以右手取右大刻之一防掛於左手之小指間三者三才也左爲天右爲地所掛之防象人故曰象三揲之以四間數之也謂先置右手之防於一處而以右手用四四爲數以除左手之防又置左手之防於一處而以左手用四四爲數以除右手之策用左右交數其策者象陰陽往和之義其必四數之者天有四時地有四方人有四徳陰陽之動則有剛柔太少之四象也奇零也所揲四數之餘也扐勒也左右四揲必有零數或一或二或三或四左手先數歸於第三第四指之間右手後數歸於第三第二指之間而扐之也象閏者以兩手所歸之餘策象天道歸殘聚余分成閏也五嵗再閏者再積日而再成月故五嵗之中必有再閏然後別起積分如一掛之後左右各一揲一扐故五者之中凡有再扐然後別起一掛再扐而後掛者再扐後合左手一掛二扐之策置於格上第一小格是爲一變所餘之策左一則右必三左二則右必二左三則右必一左四則右亦四通掛一之策不五則九五以一其四而爲奇九以兩其四而爲偶奇者三而偶者一也然後以兩手復取左右所餘之防合而爲一再分再扐再揲爲第二變獨言掛者分二揲四皆在其中三變旣畢所得掛扐過揲之策五四爲奇八九爲偶掛扐三奇合十三策則過揲三十六策而爲老陽其畫○所謂重也掛扐兩奇一偶合十七策則過揲三十二策而爲少陰其畫所謂拆也掛扐兩偶一奇合二十一策則過揲二十八策而爲少陽其畫一所謂單也掛扐三偶合二十五策則過揲二十四策而爲老陰其畫防所謂交也防者之動而交也○者一之動而終始相循也二變三變其妙在掛非掛則純而不入矣每三變成爻十有八變成卦凡爻變之陰陽皆以所少者爲主如震男防女之類是也老陽陽之動資始而不息故以數少者象之老陰陰之動資生而不窮故以數多者象之

幹之策【馬作莢】二百一十有六坤之策百四十有四凡三百有六十當期之日【徐作期】二篇之策萬有一千五百二十當萬物之數也

二百一十有六老陽六爻之策數百四十有四老陰六爻之策數萬有一千五百二十乃一百九十二陽一百九十二陰之總策數三百八十四爻而萬物之數盡矣故以策數當萬物之數不及少陰少陽靜陰靜陽盈虛未極也然少陰少陽之策數亦是此數期一嵗也凡三百六十五日四分日之一此舉成數槪言之耳當適相當也非以彼凖此也二篇謂上下經該六十四卦言也

是故四營而成易十有八變而成卦八卦而小成引而伸之【古作信】觸類而長之【長上聲】天下之能事畢矣顯道神徳行【去聲】是故可與酬酢【京作醋說文作疇醋按國策作讐柞周禮注作詶借聲也】可與祐神矣【荀爽祐作佑】子曰【吳幼淸以後人分此節屬下章而增也程朱俱屬上章】知變化之道者其知神之所爲乎【舉正作不爲】

易變易也四營成易謂分二掛一揲四歸奇四變營求方成此一變而爲一爻十有八變而成卦者三變成一爻十八變成六爻也八卦而小成謂九變成三畫得內卦也此八卦未盡萬物情理故曰小成若引此八卦而伸之至於六爻以成六十四卦觸類而長之謂視其陰陽老少徵其動靜則一卦可觸其類而長之而爲六十四變如此則成四千九十六卦吉凶趨避悉具於中天下之能事畢矣能事卽下顯道神徳行酬酢佑神所能之事道大用也大用出於大本其初甚微至彰爲參贊位育皆能事有以顯之徳行者躬行實踐本有迹可觀乃蓍防則探微索隱於各正保合之初是能事有以神之顯謂筮象之昭示不隱於茫昧神謂卦爻之探索深極其精微交互見意與顯仁藏用同義惟其顯道神徳行則受命如向故可酬酢萬變如賔主之相接言親切也神不能以吉凶告人惟有筮策之象則可代鬼神而祐助其不及故可與祐神見爲功於幽也與神明相接而祐助其不及天下之能事豈不畢哉變化者卽上數法之變化兩在不測人莫得而知之故曰神言蓍策精知變化之妙故兩在不測之所爲皆能妙契隱深而有以精知之也

右第九章

言天地大衍之數揲蓍求卦之法而因推究其大用以贊其神也自天一以下河圖之數揲蓍之法必古有其文故末加子曰以別之可知凡加子曰其前文必先儒已有者也

易有聖人之道四焉【明僧紹作君子之道】以言者尙其辭以動者尙其變【古本此下三句或無以字】以制器者尙其象以卜筮者尙其占

易之爲書無過辭變象占四者而皆有聖人之道四字指辭變象占道一而已非謂聖人之道見於易中者僅此四種謂其該括於此四種也以用也尙取也辭卦辭乾元亨利貞是也動者動作營爲也變爻變也制器者結繩网罟之類尙象者離與鼎井之類占謂周公爻詞如幹九勿用之類辭變象占皆具聖人之道故用者取而尙之辭有聖人之道用以言則取其辭而尙之變有聖人之道用以動則取其變而尙之象有聖人之道用以制器則取其象而尙之占有聖人之道用以卜筮則取其占而尙之以字指人之所用辭變象占皆指易辭象指卦言變占指爻言

是以君子將有爲也將有行也問焉而以言其受命也如向【古作響】無有逺近幽深遂知來物非天下之至精其孰能與於此【與去聲】

矣鮮以至精爲尙辭之事至變爲尙變尙象之事至神爲尙占之事舊注謂此節指尙辭尙占而言今觀以言二字則專承尙辭可知至變節言變言象則承尙變尙象可知至神節言感通則承尙占可知問者將筮而告蓍之辭以言二字𨿽與上以言相應然在問焉之下受命之上當是筮卦時非發言處事時也蓋此節只說辭之可尙不必較量言字故下曰受命如向見其象如聆其言矣向謂如相向之近言親切也本義作響之應聲亦可來物未來之吉凶也逺近幽深無不周悉蓍之至精如此非聖人至精之道其孰能與於此乎故以言者尙其辭

參伍以變錯綜其數通其變遂成天地之文極其數遂定天下之象非天下之至變其孰能與於此

來矣鮮曰此尙象尙變之事參伍錯綜皆古語三人相雜曰參五人相雜曰伍參伍以變是借字以言蓍變乃分揲掛扐之形容也三變成爻兼以分揲掛扐再扐五事而奇偶殊矣故曰參伍以變蓋十八變中或多或寡或前或後彼此相雜有參伍之形容故言參伍錯綜謂參伍之數雜亂顚倒之妙錯謂相並而交錯如乾坤坎離也綜謂上下往復如屯蒙需訟也通之而成文謂爻也極之而成像謂卦也如此則奇偶老少不滯於一端內外貞悔不膠於一定而變化無窮矣蓍之至變如此非聖人至變之道其能與於此乎故以動者尙其變以制器者尙其象【煦】按參伍非借字也九六陰陽之動也參伍九六之合卽十五之數也陰陽各居則九自九六自六不成參伍九六旣合而參伍之象成故參伍者九六之變動也變而通之以此之有餘補彼之不足而卦爻之象殊矣故曰參伍以變參伍在多寡不齊處求之錯在比並相借處求之綜在顚倒上下處求之皆九六之交皆揲蓍時變化以求數之妙參者一二之合三才之義也一奇陽而二偶陰也伍五行也參其伍爲十五伍其參亦十五十五者河圖之中土生成之全數也洛書一圖左右前後上之下之中之交互之兼三而論皆參也皆不離河圖中數則其伍也皆此參伍也十五日而圓十五日而虧月之參伍也一月三十日參伍之再合重卦之義也又掛一以象三者參也而分揲掛扐再扐共五事故曰伍天地陰陽也成文成陰陽老少之文也蓋奇偶中有陰陽純雜中有老少陽之老少卽天文陰之老少卽地文物相雜始成文也初言參伍猶是九六相交未始有分參伍變而陰陽老少之文成成在變後者也故下遂說出定字非有象莫能定也文言爻象言卦如乾馬坤牛震雷艮山是也變者象之未定象者變之已成

易無思也無爲也寂然不動感而遂通天下之故【故戴侗作�從久古爲�】非天下之至神其孰能與於此

此尙占之事蓍卦本無心情故曰無思無爲無思無爲則寂然不動矣感者人問卜筮通天下之故者知吉凶禍福也寂體也感用也蓍之至神如此非聖人至神之道其孰能與於此故以卜筮者尙其占也按此章從聖人之道說起末復結以聖人之道四其中𨿽說辭變象占皆當知有聖道在也今觀至精三節用一樣結語蓋此字皆指筮卦言卽本節之上文而蓍卦之精變神亦卽在此字中其非至精至變至神而莫克與者則聖人之道也故曰易有之也見非平常之道所能與耳

夫易聖人之所以極深而研幾也【蜀才作揅鄭元作機】惟深也故能通天下之志惟幾也故能成天下之務惟神也故不疾而速不行而至子曰易有聖人之道四焉者此之謂也

極深究極其精深也探賾索隱鉤深致逺通神明之徳類萬物之情知幽明生死鬼神之情狀是也研幾研審其幾微也履霜而知堅冰剝足而知蔑貞是也惟精故極深惟變故研幾深通天下之志者人之深隱莫如志而易之極深有以通之卽發言處事受命如向也幾成天下之務者幾能擇所向而定其趨故其務可成卽舉動制器成文成像也不疾不行卽寂然不動而速而至卽感而遂通天下之故也舊注以極深承至精研幾承至變所以通誌而成務則神之所爲此以神字總承極深研幾蓋因有爲節說尙辭尙占參伍節說尙變尙象而無思節止言體用不曰象占便是承上二節故此處神字遂以爲承極深研幾而言要當分承三段爲是

右第十章

承上章揲蓍求卦來見得至精至變至神皆聖人之道而易皆有之蓋據聖人作易言則易非尋常小道而聖人之道卽有於易中據易之大用言則至精至變至神之聖人始克有此至精至變至神之道

子曰夫易何爲者也夫易【古一本無此二字】開物成務【王肅本作闔務】冒天下之道如斯而已者也是故聖人以通天下之志以定天下之業以斷天下之疑

何爲問辭也如斯而已答辭也物卽吉凶之實理開物者人未知開發之也務者趨避之事人所欲爲者也成成就也開以知言卽上深通之義故下文遂言通誌成以能言卽上章幾成之義故下文遂言定業冒道者謂天下之道悉覆冒包括於卦爻中𨿽不專指占而占亦在中也以者以易也易開物故物理未明易則明之以通天下之志易成務故事業未起易則成之以定天下之業易冒道故志通而心之疑決業定而事之疑決以斷天下之疑吉凶定而趨避之疑決也

是故蓍之徳圓而神卦之徳方以知【去聲】六爻之義易以貢【京房陸績虞翻本作工荀爽本作功】聖人以此洗心【石經京荀虞董張蜀才作先心】退藏於宻吉凶與民同患神以知來知以藏往【劉瓛本作臧往】其孰能與於此哉古之聰明睿知神武而不殺者夫圓者蓍數七七四十九象陽動而圓變化無方肇形未卦之先而通於卦所由來故圓而神卽上文開物通誌之義方者卦數八八六十四象陰靜而方爻位各居定於有象之後而通於卦所由往故方以知卽上文開務定業之義蓍動卦靜故也易者一陰一陽交易變易變遷不常也貢獻也以吉凶獻諸人也卽上文斷疑之義洗心謂潔淨精微之心非心有私而洗之也退藏於宻此心未發也同患謂與民同吉凶之患也凡吉凶肇端之地是所由來故謂爲來非以未至之地說將來凡吉凶趨避之宜皆後此所往故謂爲往非以過去之時說已往在前者肇於未形通於極隱極微之地故惟蓍之神爲能上遡而知之而顯之於象在後者必待由此而往始彰吉凶趨避之宜故惟卦之知爲能豫見而藏之而兆其將然然此二句在聖人分上卽徹始徹終有始有卒之說此聖人之神與知又非有待於蓍卦也孰能句問辭也古之二句答辭也蓍圓而神圓則變動不居神則妙用不測故能於未始有物而開物卦方以知方則有定知則洞明朗照故能於未始有務而成務六爻易以貢易則不煩思維經畫貢則自然顯露故能不執一道而冒天下之道聖人以此潔淨精微之心退藏於祕宻之地寂然不動而圓神方知之妙亦偕以俱藏此時𨿽未有吉凶之形而吉凶之情民所患者聖人亦同患之殆於旣感而圓神方知之妙偕以俱發正以吉凶與民同患故也神宻而不測者也故凡由來之地極精極深之祕皆有以知之而爲肇見之幾知周於事者也故凡將有所往無窮無盡之變皆有以藏之而爲豫照之事此顯微無間體用一如之妙其孰能與此則惟聰明睿知神武而不殺者蓋聰明睿知則坐照無遺故能察幽而知來神武不殺則生機內含故能發育而藏往有具也一曰神武不殺得其理而不假其物之謂一曰洗心以下全說聖人

是以明於天之道而察於民之故是興神物以前民用聖人以此齋戒以神明其徳夫【古一本無夫字】

天道者陰陽剛柔盈虛消長原具有吉凶之道民故者愛惡情僞相攻相感此所由以致吉凶之故神物蓍也明天道故知神物之可興察民故又知神物不可不興是字頂上二句緣是之故故興也前民用卽通誌成務斷疑也卜筮在前民用在後故曰前齋戒者敬也聖人敬之則蓍之徳本神明是亦聖人有以神明其徳矣一說聖人聰明睿知眀而察之者恐人不知天道民故實相感通吉可趨而凶可避於是興神物以前民用使之趨吉避凶又恐民不知通於天道而或防也聖人乃先敬而信之以神明蓍之徳則民亦敬信而神明之以前民用而民用不窮矣

是故闔戶謂之坤辟戶謂之幹一闔一辟謂之變往來不窮謂之通見乃謂之象【見音現下見吉凶同】形乃謂之器制而用之謂之法利用出入民咸用之謂之神

此卽一戶以明物物各具陰陽動靜之理其妙正在闔辟蓋闔陰而辟陽陰靜而陽動無一物無動靜則無一物無干坤先言坤者由靜而動也乾坤變通者化育之功見形象器者生物之序法者聖人修道之爲神者百姓自然之日用也此本興神物前民用來變通以上泛就造化流行上說道理是圓神邊事象器法神方就物說亦是就戶推開說是方知邊事意則專主蓍物卻不止蓍出入皆用則無往不利民咸用之則無人不利至不知其所以然則神也是故易有乾坤有變通有象器有法神卽今取戶譬之戶一也闔則謂坤辟則謂幹又能闔又能辟一動一靜不膠固於一定則爲變闔矣而復辟辟矣而復闔往來相續不窮則爲通得見其闔辟非無聲無臭可比則爲象旣有形體必有規矩方圓則爲器古聖人定其方圓酌其長短制爲闔辟之機則爲法度利此戶之用一出一入百姓日用而不知則謂之神卽一戶而全易之理已該易𨿽神明豈深逺難知哉象器以下是由戶之闔辟不窮推開說不可以制用句方作聖人制戶說闔戶謂坤者純坤從艮象來艮爲門闕坤爲斂也辟戶謂乾者純乾從兌來兌伏艮乾有開舒之義也

是故易有太極是生兩儀兩儀生四象四象生八卦八卦定吉凶吉凶生大業

周易卦爻開伏羲大圓而得之乃伏羲圓圖但從兩儀始今孔子添太極於兩儀之上後儒因兩儀四象以後伏羲旣畫而成圖則孔子太極之說必當言圖也審矣不知太極不可圖也太極二字是孔子言理最精最宻之妙防太者尊上之稱極者至極無加之謂言兩儀肇生之始本有此至尊至貴極至無加之道理原在兩儀之先此時理數未起是萬物之大原立於無思無爲之先周通於有作有爲之後不容思議難可名言故特以太極二字贊之贊兩儀肇生之由也非謂兩儀之上又有此圖也亦如乾元無可稱說特贊以大坤元無可稱說特贊以至耳後人但目爲圖與言有言無皆偏執而未達其妙也徒索諸空杳者旣全無著落而指爲實有與云理在其中皆不免爲實理所滯畢竟太極本體非有無可言不得已姑就流行之太極解之此極字卽陽極生陰陰極生陽之極蓋陰陽二者原屬兩儀肇生之名然陽所由生必從陰極來今旣有陽儀之生則其先必具有陰極之妙不然則何能生陽陰所由生必從陽極來今旣有陰儀之生則其先必具有陽極之妙不然則何能生陰夫陰極生陽陽極生陰此流行之陰陽卽太極之循環不息者也然惇化之太極在陰陽未生以前本非有陰極陽極之事且陰陽之生一時俱有故其上不得便稱陰陽而但謂爲極以陰陽所從生原有大中至正而建之極者然後兩儀由此肇也是由陰極陽極之理從其後而遡之遂目爲極也然極則極矣又非陰極陽極流行遷轉者可比故直稱之爲太太者尊而無上之稱若子孫尊稱祖父以上者然也至周子加以無極則是無可復加者而竟可加矣非極之義也且極而又極不兩極乎共位而兩極必有一焉不得稱極就令無極而太極原具有無渾合之妙然無之一字畢竟著相終不若以太之一字贊之爲渾淪該貫也周易本傳道之書但能領會太極則聖人之道思過半矣旣有陰陽始可形見故謂爲儀儀形也卽幹彖流形之形中庸形則著之形故系傳有形上形下之說有形則可圖矣然陰陽一生俱生實無先後故曰太極生兩儀非如動生陽而靜生陰說作兩截如流行之太極也至於無極二字𨿽能矯實理在中之獘要亦不能無悞此何等處所而竟可言無謂無極在太極上乎謂無極與太極並乎有層累之見乎有同位之見乎太極而謂爲無也則後此之兩儀四象八卦何自生乎是未察孔子說有字之義也生也者卽邵子加一倍之說儀猶在恍惚之際象則確有可見卦則象之旣定矣八卦定吉凶該六十四卦而言定者定天下之志生者成天下之務旣有八卦則剛柔疊運時位錯陳故吉凶定吉凶定則趨避可施故大業生

是故法象莫大乎天地變通莫大乎四時縣象著明莫大乎日月崇髙莫大乎富貴備物制用立成器以爲天下利【荀悅漢紀作立象成器】莫大乎聖人探賾索隱【九家作探冊】鉤深致逺以定天下之吉凶成天下之亹亹者莫大乎蓍【說文斖字書所無不知所從或當作娓楊易以爲不然】

法象者有象而可法也天地卽周易首列之乾坤二用相交六十四卦之象悉由此生故法象莫大於此萬物之生各有終始至於四時未嘗無終始卻未嘗有終始故曰變通莫大於此縣象句虞翻以出震見兌爲言其理最當蓋法象句言兩儀變通句言四象縣象句言八卦與上節易有太極三句正相發明而崇髙句則卦中之爻也富言爻之備貴言爻之尊九五及主爻是也崇髙及備物二句說到天下利正所謂八卦定吉凶探賾以下正所謂吉凶生大業也定吉凶而屬之聖人吉凶由聖人顯也成大業而屬之蓍吉凶旣定而後成也備物卽山澤水火金玊牛馬之類成器卽耒耜网罟之類此皆卦象中事不曰卦象而曰聖人卦象由聖人作也事爲之多者曰賾事機之幽者曰隱理之不能盡測者曰深事之不可驟至者曰逺探者精入而試之索者逼近而求之鉤者委曲而取之致者推至而極之索謂入其中以相求鉤謂曲其節以相取亹亹勉勉不已也蓋人之情疑故怠決故勉也

是故天生神物聖人則之天地變化聖人效之天垂象見吉凶聖人像之河出圖洛出書【王肅作雒】聖人則之易有四象所以示也系辭焉所以告也定之以吉凶所以斷也

神物蓍也謂具前知之妙故神之法則之以爲卜筮也天變化日月寒暑往來相推也地變化山峙川流萬物生長收藏也四時百物終古無一相同故爲變化河出圖生成之數合處而不分數之體也洛出書分奇於四正分偶於四隅數之用也則奇偶而別陰陽則四方而分四象則四方皆有生合及四正四隅而爲八卦其陰陽老少之稱乃則之之時蓍卦所呈之象其在圖中止有四方及分合全缺之象耳非圖書中便有陰陽太少也小圓大圓是取則圖書一加再加畫成者耳其中原無八卦之象漢儒未加考正謂伏羲時龍馬負圖出於河則以作易大禹時神負書出於洛禹則以作範而圖書遂分不知二圖皆出伏羲無洛書之分必無以顯河圖渾淪之體無河圖之合必無以顯洛書四達之用故孔子並說歸易中果屬作範之具孔子猶綴言於易非誤乎且周公固父子相師者也文王旣凖洛書畫出後天一圖武亦文子顧從箕子而訪洛書乎今觀洪範亦止是天人合一之理與周易相同天下無二道非周易一道洪範又一道也則之之說詳具函書上三段聖人法天地以作易下三段聖人作易以教人四象卽陰陽老少是作易時事

右第十一章

專言蓍卦旣成聖人作易之事

易曰自天祐之吉無不利子曰祐者助也天之所助者順也人之所助者信也履信思乎順又以尙賢也【又鄭元作有】是以自天祐之吉無不利也

釋大有上九爻義天人一理故言天卽言人順則不悖於理是以天祐之信則不欺於人是以人助之順信本五之中徳上旣履順則行順矣比五而不離則心專屬乎信矣尙賢言聖人在上也上履信思順而六五又尙賢所以有天祐之吉上居天位天象應居人位人像離中虛信象中坤順象變震動思象變震爲足上乘五履象

子曰書不盡言言不盡意然則聖人之意其不可見乎子曰聖人立象以盡意設卦以盡情僞系辭焉以盡其言變而通之以盡利鼓之舞之以盡神

書不盡言二句當是先儒之言孔子引而釋之書本所以載言然書有限不足以盡無窮之言言本所以盡意然言有限不足以盡無窮之意古言如此然則聖人之意其在不可見之中乎此乃直決之詞非疑問也蓋因極深極隱而不可見自非言所可盡故於此甚費躊躇其下復加子曰則後時之言也夫言可盡意言之而已何待立象其必立象而意始可盡正以其隱深不可見又以見其非言可盡也謂之爲象正以不可見者在其中也蓋象有陰陽老少包含變化無有窮盡蓍中象二象三象四象閏皆象也而精粗大小有形無形無不悉包其中其意旣盡而其中不可見者當亦無勿盡矣情實也僞不實也設卦句卽在上句中抽出言之特更顯露耳蓋象則猶包儀象而卦則有定矣意猶渾淪而情僞則更切當矣人心有情有僞聖人設爲八卦又設爲重卦卦中各有性情性情又各有美惡觀其愛惡相攻逺近相取卦之情僞得而人之情僞亦因以盡矣情僞旣盡而其中之不可見者何勿盡也文王周公又慮言之不盡則立象設卦之意仍然未盡故又隨其卦之大小象之得失憂虞系之辭以盡其言使夫觀象玩占咸可因言得意而前聖不可見之精蘊益闡矣夫易辭最簡何能盡言蓋事物之理求盡於一爻𨿽連篇累牘其爻防必不能盡惟該之以象而不見之隱悉傳此上言易體所由立下盡利盡神則言易用所由行也變通鼓舞皆是補說盡意盡言之妙不是說人變通云者如陽變之陰陰變之陽如兩儀變通爲四象四象變通爲八卦之例不變則不通不通則其利不盡因其可通而通之而莫予云阻故曰盡利鼓舞卽在變通中如六爻之變通於六十四卦而又有剛來柔來剛上柔上之機又有序卦之序雜卦之覆中爻之互皆所以動蕩機緘曲暢其至神之妙而意與言於此乎盡彼不可見者當愈昭然顯露矣

乾坤其易之緼耶乾坤成列而易立乎其中矣乾坤毀則無以見易易不可見則乾坤或幾乎息矣

易變易言易理非言易書乾坤卽生天生地之陰陽在周易則首易之二卦易卽乾坤之二用也總言乾坤自具變易之理而變易莫非干坤之用乾坤無一時不用亦無一時一物之用不是乾坤緼者衣中所著之絮此句言乾坤二體充牣於變易之中乾坤成列易立其中見有乾坤二體卽具有此變易之二用乾坤毀無以見易見無干坤則無變易易不可見則乾坤息見無變易則是無干坤總見易中卦爻皆乾坤二用之充周古今六合無時無物不有變易則乾坤安有息時向謂乾坤不宜說向有形天地上去然有形無形安有二理故天地亦在其中乾坤非妙入無間安能偕有形無形而使之變易哉當知全部周易皆是先天無一卦一爻可以形器相拘故無形有形皆能畢達張子曰兩不立則一無可見正緼中之妙也今觀揲蓍中所得兩儀四象八卦而有形無形可知矣

是故形而上者謂之道形而下者謂之器化而裁之謂之變推而行之謂之通舉而措之【古作醋】天下之民謂之事業

上節乾坤易緼便是說一陰一陽之謂道蓋乾坤卽陰陽易卽道也此節形上形下皆本乾坤說仍是一陰一陽之道此形字卽幹彖流形之形中庸形著之形非如形體可言器也必待形下乃始言器耳形下句輕止是襯貼上句蓋太極初動原不可以體論陰陽旣判乃始有形可肇如風雲雷電水火之類是也太極體也陰陽用也天地間發揮太極之能斡旋太極之用使之彌綸充周若甚藏宻若可顯露全賴陰陽之運精入乎無聲無臭之表故曰形而上者謂之道道也者太極之大用行也散布於有體有質之中故曰形而下者謂之器二形字皆作用邊事若使陰陽滯於形器則滯於有體止能形下而不能形上矣謂陰陽爲形器謂道爲所以然則侵入太極之體而未解道在用邊皆非聖言之防子靜固知言者哉此二句說乾坤之大用化裁以下方言聖人體易之大用然𨿽說聖人卻本形上二句來化也者流通渾融之妙裁也者分際各得之宜其分際各得必從流通渾融來故曰化而裁之化而裁則其理不可執故曰變其化若塗埴者合靑黎白壤黒墳赤埴而攙和之其裁若成而爲瓦爲甓爲瓶爲缶也又若鎔金銀銅鐵於釡而或裁爲方或裁爲圓也如一年裁爲四時一月裁爲六候一日裁爲十二時是也前後不同故以爲變俱說人事不可攙入卦爻下二節方說卦爻中道理推而行之向作以卦爻之理推行於事爲之間竟與舉措句犯重當知變通二句只就人事泛說道理舉措句說到事業方是聖人經綸參贊之實變自其同中有異截然可分者言通自其異中有同引伸無滯處言化不必其皆一裁而制之則不必其皆同故曰變推行不必其皆同然其流通無滯則彼此又不必其互異故曰通事者業之方行業者事之已著事業是聖人之舉措不指民言化裁三句所明皆聖人形上之道若器則拘於有形何能變通

是故夫象聖人有以見天下之賾而擬諸其形容象其物宜是故謂之象聖人有以見天下之動而觀其防通以行其典禮系辭焉以斷其吉凶是故謂之爻

按此非重出也因上節全本易緼來說形上爲道之事則變通舉措皆聖人形上之道爲之此節說觀其會通行其典禮皆聖人變通舉措以盡道之事然會通典禮非象無由以見非爻莫與察也故遂舉象爻而言之見聖人之變通舉措與爻象非有殊耳周易乃天人合一之書言天道當知有人道言人道當知有天道然觀此二節上用是故起之或系古語孔子引之也觀下節以賾動二字承之可知必非重出

極天下之賾者存乎卦鼓天下之動者存乎辭化而裁之存乎變【裁古一作財】推而行之存乎通神而明之存乎其人黙而成之不言而信存乎徳行【行去聲】

上四存言周易卦爻之事卽前節形上之道所蘊者也下二存說前節變通舉措之事見非聖人之徳莫克與此前三句本象爻來上句言象次句言爻化裁句又言爻極究也賾多也夫惟象因天下之賾而立故天地萬物之數𨿽多而卦象則窮極而形容之惟爻因天下之動而立故天地萬物之事理變動無恆吉凶靡定而爻辭則鼓舞其動而決斷之卦辭俱本易說卽上節形上之妙五謂六存語意𨿽同而大防則異謹按周易兩系不盡孔子之言多雜記先儒之說故語意不無重復五謂六存可以觀矣其加以子曰則孔子之言也化裁推行本卦辭說與上節屬人者不同化而裁之存乎變如大衍五十而裁爲分二掛一揲四歸奇又因蓍數多寡而裁爲陰陽老少皆變動不居之妙也推而行之存乎通如一卦而通於六十四卦一爻而通於三百八十四爻皆其推行而無滯者也此上本卦辭說神而明之以下方始屬人以發五謂中變通舉措之妙神而明之言無所執也存乎其人謂聖人也黙而成之三句見有聖人之盛徳斯有聖人之大業到得黙而成之不言而信便與易理渾同而無間矣此卽在神明句中徳行卽在其人二字中神者運用之莫測卽黙與不言也明者坐照之無遺卽信也無所作爲之謂黙黙則無事極天下之賾之卦矣見諸辭說之謂言不言則無事鼓天下之動之辭矣此言字分明對上辭字說成者我自成其變通之事卽前節舉措之事業信者人自信之如蓍如將神明以下就常人說則神而明之便是要不凝滯於卦辭黙成而信便是要不擾不雜且不疑貳卽所謂疑而筮之則必信之也

右第十二章

全說形上之道見聖人之經綸參贊與易爲體也

周易函書約注卷十四﹤經部﹐易類﹐周易函書約存__周易函書約注﹥

欽定四庫全書

周易函書約注卷十五

禮部侍郎胡煦撰

系辭下傳

八卦成列象在其中矣因而重【平聲】之爻在其中矣剛柔相推變在其中矣系辭焉而命之動在其中矣吉凶悔吝者生乎動者也

成列言三畫之卦象謂陰陽之或多或寡或上或下也重之言六畫之卦剛柔相推本爻言如一卦而變六十四六十四而變四千九十六是也系三百八十四爻之辭皆因其動而命之命者命其吉凶悔吝也動卽變也據象而觀則爲變指所之言也據辭而言則爲動指能變之本爻言也蓋聖人所命之辭皆指當動之爻言也

剛柔者立本者也變通者趨時者也吉凶者貞勝者也【姚信本勝作稱】天地之道貞觀【去聲】者也日月之道貞明者也天下之動貞夫一者也

爻在卦中故此節言爻而不及卦立本二句申上文剛柔相推二句貞勝二句申上文系辭而命之四句然從剛柔說起則三畫六畫之卦皆在其中上節剛柔本卦爻來而此不及卦爻以剛柔句該之也上節吉凶本系辭來而此不及系辭以吉凶句該之也上以剛柔相推爲變通此又曰趨時卽變通之時也上言系辭而命吉凶此又言貞勝謂吉凶相勝也非剛柔則變化無自而出故曰立本逮於相推而有變化如初中末時也動始變終皆時也貞成也正也定也正而定則旣成矣凡卦言貞正定之義居多然必旣成始能正定三義原不相離然一成字又實能該正定兩義蓋天地之大化由一元之亨而起至利而貞則萬物之旣成矣故此處之貞皆言成也如吉象成於此卦此爻中則凶者不得而爭之而吉遂成其勝凶象成於此卦此爻中則吉者不得而爭之而凶遂成其勝爻象旣定陰陽旣殊若剛柔之不同質香臭之不同气故能各成其勝然吉凶之理生於陰陽乾坤之徳比象天地天地成位於上下而升降往來各有定理是卽成此觀示之理以昭示於人故陰陽往復亦遂若此相勝之理而一淸一寕一升一降何非以相勝之理相觀示也日月代天宣化其晝夜明昧晦朔望旣各成其明亦遂各有相勝之理日陽而月陰而陰必資陽故日以自明而成其明月以借明而成其明終古不易故爲貞明蓋易之爲道不外陰陽天地日月皆陰陽則皆乾元所統故易中之剛柔變通吉凶悔吝此道也天地亦此道日月亦此道其由亨而利旣有所成而正定於此𨿽不盡同然同此一元則亦同此一貞蓋據不齊者而論則吉凶有相勝之理天地有上下之分日月有明晦之別而莫不各貞其貞要其所由然者莫非太極之所分一气之斡運蓋天下之動皆成於此一者也是周易從出之大原也

夫幹確然示人易矣【確說文作寉】夫坤隤然示人簡矣【隤孟作退陸董姚作妥】爻也者效此者也象也者像此者也爻象動乎內吉凶見乎外功業見乎變聖人之情見乎辭

本上貞勝來言吉凶之所以貞勝者以干剛坤柔其理原不相侔乾元至尊健運不息冝若不易然其體流行無滯變化各正萬物資之則至易坤道資生萬物雜然並見冝若最繁然順承天徳無成代終則至簡蓋惟健則難者不難惟順則繁者不繁確然者理定而不移隤然者體定而不費聖人效法乾坤作爲易象非能有外於易簡也法乾道之不息而徴時法坤體之鎭靜而定位爻之有時位效此易簡之理也幹徳運行而無阻故健健則剛坤道承天而代終故順順則柔象之有剛柔像此易簡之理也至爻象動於內而吉凶遂見於外莫非易簡之呈露而吉凶安得不貞勝乎吉凶旣定則趨避有幾故聖人參贊位育之功業遂因其變而可見至於因爻象而系之辭又所以審吉凶而定功業者故聖人之情遂見乎辭而乾坤易簡之蘊亦遂不能掩矣蓋易書未作爻象之理具於乾坤易書旣作易簡之理備於爻象則聖人之以吉凶事業顯於辭者皆顯此易簡之精蘊而已

天地之大徳曰生聖人之大寶曰位【孟喜寶作保】何以守位曰仁【朱子曰今本作仁呂氏從古作人今按陸徳明作人王肅王伯玉桓元明僧紹本皆作仁】何以聚人曰財理財正辭禁民爲非曰義

本上功業來遂言聖人之功業聖人功業本乎易簡故遂從天地說起大徳者易簡之著見無物不資也生者天資生物之始地資生物之成也位天位資之以參贊位育故稱大寶仁字本義從古作人謂非眾罔與守邦來氏從王肅作仁卽保合之太和元善之長也然無人不可以言位故位字中便已兼有人字非有仁以得其心則眾非其眾而位不可守還當作仁字爲正況下言聚人之財禁民之義則此仁字自當與下文一例財者仁民之具理財者富之也九賦九式是也義者輔仁之術正辭與正名相似卽所以禁民爲非也教之也一說理財正辭禁非作三項按財有冝有不冝故須理辭欲其正欲其合於冝也非欲其禁防其不合於冝也故皆曰義凡仁之與義要皆功業所在所以守位而與生生之造化同徳者也右第一章

上系首章由天地陰陽說出易簡知能而繼之以聖人之成位見聖人之克配天地此作易之源易之體也下系首章從卦中之爻象說出天地易簡貞一之徳而因及聖人之功業見聖人之參贊位育同符於天地是易道之大用周易之究竟也

古者包犧氏之王天下也【包聚也鳥獸全具曰犧包本宓字讀作庖古作庖犧孟京作伏戲云伏服也戲化也馬作虙羲或云庖犧以网獸爲食名古呼包如孚故孚俯付伏通】仰則觀象於天俯則觀法於地【漢書作察法睹鳥獸之文】觀鳥獸之文與地之宜【幹鑿度引孔子曰中觀萬物之冝王昭素謂是與天地之冝司馬貞史記補引此無天字】近取諸身逺取諸物於是始作八卦以通神明之徳以類萬物之情

上文說到功業便是參贊邊事便具類情通徳之義此言聖人之易所以能參贊位育者因易卦之作非意爲之也其始觀而取之務期與天地人物不違於以類情通徳故能建功立業而參贊位育也觀者理蘊於中則觀之而玩其理取者象著於外則取之而合其象觀象於天如日月有升沈星辰有顯晦又如日月有出庚見丁滿甲之異皆陰陽之消息也又震巽象風雷坎離象日月皆象也法法象山陵爲陽川澤爲陰艮山兌澤坎水離火五行八卦一陰陽之消息也象之法之如三畫之卦上天下地中人六畫之卦五上象天之陰陽初二象地之剛柔又如初中末之相循凖乎天而徴時上中下之不移準乎地而定位又如靜爻明位動爻徴時皆是也鳥獸之文如禽飛獸走馬健牛順是也又如林棲者羽如葉地行者毛如艸水遊者鱗如波濤及希革毛毨之類皆陰陽之消息也又如鳯啟文明龍圖龜書皆是也地之宜來氏以爲兗漆徐桐謂伏羲猶尙鮮食非有髙黍下稻九家易曰四方四維八卦之位山澤髙卑五土之宜謂地之南北陰陽寒暑各有所宜皆陰陽之消息也橘不逾淮鸜鵒不逾濟天津聞鵑皆是也近取諸身如首圎象天足方象地外而五形內而五性又如乾首坤腹皆陰陽之消息也逺取諸物如動有飛潛植有夭喬又如幹爲金玉坤爲布帛又如龍鱗八十一鯉鱗三十六龜板中直分陰陽左右各五紋分五行其中十二空象十二支十二月皆陰陽之消息也凡此皆卦畫未起觀之取之以爲畫卦之資不得將觀取之後畫成之卦配言明矣上盡天文下盡地理中盡人物見夫一陰一陽者對待之體交易之義所由生或消或息者流行之用變易之義所由著於是據其陽息而陰消則畫一奇以象陽而乾兌離震從陽而生者因以次而列左據其陰息而陽消則畫一偶以象陰而巽坎艮坤從陰而生者因以次而列右又陽動陰靜陽神陰形陽明陰暗陽有陰無皆於觀取中得之神明之徳卽觀取中所得陰陽之理精微而不測者也八卦成列器具而道存健順之徳乾坤通之動止之徳震艮通之悅麗險入之徳兌離坎巽通之萬物之情卽觀取中所得陰陽之迹散殊而不一者也八卦成列則爻成而象備天地之情乾坤類之雷風之情震巽類之山澤水火之情艮兌坎離類之徳者陰陽之含蘊情者陰陽之形見徳潛而難見故曰通情顯而易見故曰類按神明之徳卽太極之妙隱寓於天文地理鳥獸人物中者今觀而取之故可通萬物之情卽吉凶悔吝得失憂虞卦皆有以象之故可類

作結繩而爲网罟【今石經作罔】以佃【古作田】以漁【古作魚防】蓋取諸離上文通徳類情皆說卦所由起然觀而取之則通徳之義已明此後說制器尙象全是類情之事兼說通徳亦可上取字是取之以畫卦此取字則卦畫旣成通徳而類情凖之以合於物理達於人事者也離爲目互巽爲繩重目而系以繩网罟之目目相承者似之易遡曰二巽顚倒爲結繩兩目相麗爲网罟兌兔巽魚爲网罟中物以之取獸曰佃取魚曰漁雲峯胡氏以爲非取於離蓋似離耳果然則取字說不去矣上文旣曰類情則聖人卦畫一成而制器尙象由此以興有何不可何必曰非取離也

包犧氏沒神農氏作【農虞本作�蓋古文】斲木爲耜揉木爲耒【揉食貨志作煣】耒耨之利以教天下蓋取諸益

耒耜今之犁也耜者耒之首斲木使鋭而爲之今加鐵鏵謂之耒頭耒者耜之柄揉木使曲而爲之其動也在下之耜能入者在上之耒以象言則二體皆木以徳言則上入下動天下之利莫大於耕於益之名義亦有合矣艮爲手互坤土木入土而動耒耜象又艮手揉木故曲

日中爲市致天下之民聚天下之貨交易而退各得其所蓋取諸噬嗑

離日在上日中象互艮徑路震大塗又爲足致民象互見坎水艮山羣珍所出又伏巽市利三倍聚貨象巽爲進退退象艮止各得其所之象貨合於市以所有易所無各得其所亦猶物之有間者噬而嗑之也合沙鄭氏曰始離次益次噬嗑所取者食貨而已食貨生民之本也

神農氏沒黃帝堯舜氏作通其變使民不倦神而化之使民宜之易窮則變變則通【古一本無此三字】通則久是以自天祐之【古作佑】吉無不利黃帝堯舜垂衣裳而天下治蓋取諸乾坤

通謂行而無阻變謂陰陽互易陰陽相循無端所以能久凡事執持太堅旣久而不安必倦聖人利導而通之使不安於故常變易新機故民鼓舞而不倦由之而莫知其所以然神也以漸而相忘於不言化也凡事用功旣久多不相冝予之以不可知從之以無所事所以致冝也冝字便含可久意下文窮變通久泛論其理正發此四句之防蓋使民不倦是方爲時使民冝之便說久逺後矣周易之理事勢窮極必當更變然後流通旣流通然後安而可久夫窮變通久乃理之循環而根極天命者惟能奉若天道當其時而通變冝民則與天合徳是以自天祐之不倦於始冝民於終而吉無不利矣然其通變冝民非聖人創爲之洪荒之世艸衣鮮食風气未開人文未著禮義未興故黃帝堯舜因其變而通之惟垂上衣下裳之制以明尊卑貴賤之分而天下自治者蓋取諸乾坤爲乾坤本循環而不已實上下定位而不紊也乾坤易蘊在上而覆故象衣在下而順故象裳垂衣以下正通變宜民之事本義曰乾坤變化而無爲變化指前段無爲指後段朱子發曰二老合者無爲也六子自用也十三卦獨乾坤合爲一卦按上衣下裳止具尊卑之義而天下治三字中含有變通冝民在內

刳木爲舟【陸徳明作桍】剡木爲楫【陸作掞古楫作檝】舟楫之利以濟不通【句】致逺【句】以利天下【古一本無此一句】蓋取諸渙【刳口姑切剡以冉切】

本義致逺以利天下疑衍來氏以濟不通句絕致逺句絕刳剜也刳木中虛可以載物剡斬削也剡木末銳可以進舟濟不通者橫渡水謂東西南北之阻絕者也致逺者或放而下或逆而上謂千里百里之逺道也濟不通與下文引重同致逺與下文致逺同下致逺本引重來此致逺本濟不通來取諸渙者艮手乾金入木刳剡象坎水巽木互震動而流行若風舟楫象又艮手震楫亦舟行象

服牛乘馬【說文作犕馬一作備】引重致逺以利天下【古一本無此四字】蓋取諸隨

上古牛未穿鼻因性順而穿其鼻馴而服之上古馬未絡首因性健而絡其首駕而乘之虞翻曰否坤爲牛艮爲鼻中互巽繩縛而牽於前服象巽繩縛物在牛背上入而下動服牛引致象震爲馬爲道路否乾爲逺艮爲手爲背震爲足爲動巽股在馬上而行於道路乘馬引重象震由坤變坤爲牛一奇在後陽實而大引重象兌由乾來乾爲馬一偶在前大道開張致逺象牛非不可致逺引重者爲其力也馬非不可引重致逺者爲其防也此分承也引致相連說亦可取諸隨者下動而上悅也牛馬隨人而動則可謂悅矣隅通曰牛生望前則子行母前望後則子行母后隨其天也馬劣喜前駑者喜後隨其性也

重門擊柝【說文作又作橛】以待暴客【鄭本作�幹寶作古文】蓋取諸豫互艮門震覆艮亦門重門象豫一陽界五陰間關象震動善鳴有聲之木柝象艮爲手手動而鳴擊象坎爲盜暴客象艮爲守門閽人坤爲闔待暴客象豫逸也備也謙輕豫怠逸也恐逸豫故豫備待也者豫備也

斷木爲杵掘地爲臼臼杵之利萬民以濟蓋取諸小過互兌毀折震木遇兌金艮手震動斷木象艮手持木入坤土掘地象艮止於下象臼震動於上象杵震出巽入艮手持杵出入臼中舂象美利天下者幹也本無干故不言利天下

木爲弧剡木爲矢弧矢之利以威天下蓋取諸睽木使曲剡木使銳互坎木堅離木稿坎弓矢離戈兵兌毀折木直而柔以水火則曲木堅而削以金加以鏃則利水火相息皆有徵伐義故旣未濟皆伐鬼方所以威天下者爲其睽乖不服也黃疏曰兌金離火相見殺機也兌金射離甲而穿其中心故睽有弧象

上古穴居而野處後世聖人易之以宮室【世說文作代】上棟下宇以待風雨蓋取諸大壯

棟屋脊木宇椽也一曰宇屋邊也棟直承而上故言上宇兩垂而下故言下震木削以干金棟象陽尊陰卑兩陰在上而卑宇象重陰在天上雷以動之互兌雨澤覆巽爲風風雨象四陽相比上承而健棟宇象大過四陽相比故亦稱棟大壯壯固之義也虞翻曰無妄兩象易也無妄干在上故稱上古艮爲穴居乾爲野巽爲處乾爲聖人後世聖人謂黃帝也艮爲宮室變成大壯幹人入宮故易以宮室

古之葬者厚衣之以薪【衣去聲】葬之中野【漢書作藏之】不封不樹喪期無數後世聖人易之以棺槨蓋取諸大過衣薪謂覆以薪也不封無土堆而人不識也大象坎隱伏葬象幹爲衣中互兩幹厚衣象巽木薪象乾鑿巽木而人在其中棺槨象幹爲郊中野象巽爲入兌爲口伏艮爲手乾爲人木上有口以手入幹人入棺象大過過於厚也小過飬生大過送死惟送死可以當大事故取大過虞翻曰中孚兩象易也本無干故不言上古互幹故但言古者穿土稱封封古窆字也

上古結繩而治後世聖人易之以書契百官以治【白虎通作理】萬民以察蓋取諸夬

上古事簡民淳己事結繩以記之關人者結繩以驗之上無私而下無僞天下若是其治也九家易曰古者約誓之事事大大其繩事小小其繩結之多少隨物眾寡執以相考亦足以相治也夬本坤來世下伏坤書象上又見幹契象以干照坤察象夬決也乾兌皆金兌爲毀折有刻劃之義大壯進而成夬易震而兌若刻劃竹木者然兌覆巽繩使巽隱而兌現故易結繩而爲書契古簡防用竹木以鉛刀刻劃之也以此書契治百官則功罪不敢欺以此書契察萬民則誠僞無所隱蓋夬有明決之義書契正所以明決天下之事情此皆聖人制器尙象而類情之事通徳卽在類情中蓋惟徳通然後情可類也虞翻曰履兩象易也乾象在上故復言上古後世聖人指黃帝堯舜大壯大過夬此三蓋取直兩象上下相易故俱言易之大壯本無妄夬本履乾象俱在上故言上古中孚無干大過幹不在上故但言古者

右第二章

言制器尙象類情通徳之事网罟耒耜所以足民食交易舟車所以通民財弓門柝所以防民患杵臼以利其用衣服以華其身宮室以安其居棺槨以送其死所以爲民利用安身飬生送死無遺憾矣然百官以治萬民以察卒歸於夬之書契蓋器利用便則巧僞生聖人憂之故以書契終之特舉十三卦制器之象以爲諸象通例故下章遂有象像之說

是故易者象也象者像也【孟京虞董姚像亦作象】彖者材也爻也者效天下之動者也是故吉凶生而悔吝著也

上言制器有取於卦象故此卽象釋之以爲形像之像象似也像則指形言虞翻謂日月在天成八卦之象蓋謂易字卽日月合形也若但如此言象則象像不分矣須知易中實理原無可言因據相似者証之故曰易者象也所謂相似者卽有形之物証之故曰象者像也象字虛像字實如天與龍牝馬冰霜皆像也木挺曰材材榦也謂卦之能也如元亨利貞言純陽至健之能元亨利牝馬之貞言純陰至順之能也凡夫徳體象變卦義皆其能也效法也獻也發露之義言爻效天下之動卽所云易以貢也象也二句指卦言是說伏羲之易彖者句指彖傳是說文王之易爻也三句指爻辭是說周公之易天下之動如婚媾祭祀建侯行師不可枚舉爻辭之易者效乎動之順理者焉爻辭之險者效乎動之逆理者焉生者從此而生著者自微而著吉凶在事本顯故曰生悔吝在心尙微故曰著悔有攺過之意至於吉則悔之著吝有文過之意至於凶則吝之著也彖者象之材天下之動象之變吉凶悔吝則據象以生因象而著也右第三章

此因制器尙象而遂釋象字之義恐拘天徳者忘人事拘人事者忘天徳也

陽卦多陰陰卦多陽其故何也陽卦奇陰卦偶其徳行【去聲】何也陽一君而二民【仲長統傳引民作臣】君子之道也陰二君而一民小人之道也

亦本象字來陰陽奇偶皆象也其多少君民君子小人之說則貴陽之義也此言已成之卦陰陽有多寡奇者陽之獨偶者陽之重也本義謂陽卦皆五畫陰卦皆四畫其象亦是如此第此節說君子小人及君民之分全是貴陽專論陽爻矣蓋陽動陰靜陽有爲陰無爲故論陽不論陰所由謂一陽爲奇重陽爲偶也下文以君民別尊卑以君子小人別邪正則貴賤可知上何也論六子之純雜自形下者言下何也論六子之徳行自形上者言徳行兼善惡與上故字相對陽尊統陰有君道焉陰賤承陽有民道焉陽以不息爲用陽不資始則陰無以資生故因統天而謂之君陰靜而無爲以承受爲用使陽徳不施陰必無以自資其生故陰以無成代終而謂之民

右第四章

本上章象字因發貴陽之義

易曰憧憧往來【京作古重童通用】朋從爾思子曰天下何思何慮天下同歸而殊塗一致而百慮天下何思何慮釋咸九四爻亦如上傳擬議之事爻言人不能守正相忘於感應之自然惟是憧憧忙亂於爾所往來則亦惟所感之朋應爾之思而已蓋所思者旣私則所從者亦狹因把一个往來在心上不少放下這便是思慮思者心之用慮者思之深致極也使之至也【煦】按爻辭旣以紛擾爲非孔子又云何思何慮則當重同歸一致四字是探本窮原去繁就約之防中節日月寒暑𨿽兼言往來屈伸似若相循不息者然言往兼言來言伸兼言屈畢竟所重在來屈邊觀後言屈以求伸蟄以存身及入神安身之說則注意可知殊塗同歸在行事上說言所行之道𨿽異而要歸之地則同一致百慮在用心時說言設想之地不在多而百務紛紜皆可慮也可知天下之理至簡而可以禦繁至約而可以該博何思何慮爲哉思慮上安天下字便是逐逐於外便非同歸一致之理可知孔子非禁人以思但不必馳逐於外耳

日往則月來月往則日來日月相推而明生焉寒往則暑來暑往則寒來寒暑相推而歳成焉往者屈也來者信也【姚作伸古伸信同音淇澳公曰信者時至而應也竟作信字解朱子從韋昭說】屈信相感而利生焉

上文憧憧往來紛擾者也此言一往一來往來齊一者也變坎故言月互離故言日坎冬離夏下艮東北春也覆震亦春兌秋也四時象備故言歳然寒暑之說止爲坎離言耳成功者退謂之屈方來者進謂之信一往一來一屈一信循環不已謂之相感利者功也日月有照臨之功歳序有始終生成之功有往則有來有屈則有信原非溺於一偏也在造化者何有於思慮而憧憧往來乎【煦】按變感言往來而蹇卦全言往來卦變所通莫明於此此見伏動變四通之說所由與康節之天四卦含地四卦同一義也

尺蠖之屈以求信也龍蛇之蟄【蛇陸虞作虵】以存身也【陸董姚作全身】精義【句】入神以致用也利用【句】安身以崇徳也上節言造化之屈信往來感應自然之常理此節卽物理聖學言屈信往來之理亦莫非自然之機蠖屈行虫觀此節重屈蟄二字則知首節重同歸一致四字蓋屈蟄卽靜專之義正與憧憧往來相反上節往來屈信𨿽對舉其意謂往必有來信必有屈未嘗一味走入往邊信邊以見感應有本無事紛馳外騖耳屈信止如動靜凡動皆由靜起此卽同歸之知所歸一致之致於一也精義利用當絕句入神連致用句安身連崇徳句精有祕密之義自其蘊蓄言所謂屈也神者兩在不測兼內外合始終而貫之所謂信也不可專說在內謂精密其義蘊正所以入神而妙於其用也此句從靜說向動卽從屈說向信也利用之用卽致用之用致用自其發邇見逺者言利用自其處置停當時言所謂信也安如安土惇仁之安論效𨿽在用後論位卻在用前正是靜時正是屈字之義徳謂得於己不曰立而曰崇自其已得後言在內之積累也利用便是信了安崇皆屈邊事猶云欲利其用者正求安身以崇徳也此從動說向靜卽從信說向屈也總見動靜相循仍是次節屈信往來之義正欲明首節殊塗同歸百慮一致之義此與顯仁藏用相似舊以入神連精義夫神獨在內者乎以安身連利用夫旣在用邊則不免經營動作而身能安乎尺蠖龍蛇忽然揷此二語誠乃大奇嘗觀宋史言希夷善睡說者以爲得龍蟄之法孔子系傳已先言之或別有妙防也及觀下文藏器待時與見幾之說及絪緼化醇搆精化生之說或其中另有祕防乎聖門極聰明者無過顏子止曰其殆庶幾乎或者顏子可至而猶未至也及觀子貢反築室獨居其後始皇掘墓乃有七璧之防意者子貢之藏歟則子貢之深契祕防蓋可想矣特不可向癡人說夢

過此以往未之或知也窮神知化徳之盛也

上精義四句皆用功之事故用兩以字便是有所冀於其後過此以往未之或知便見得精進不已後必難量只須到窮神知化方爲徳盛徳盛則不止於崇矣窮神說在用邊極神之妙而無勿用也知化說在體邊達化之原而無勿悉也到此則內外渾融故爲徳盛總緣憧憧者逐外而忘本故爲探本窮源之論使紛馳者有以自返又以見本原之大用如此難量彼憧憧往來者何爲也哉

易曰困於石據於蒺藜入於其宮不見其妻凶子曰非所困而困焉名必辱非所據而據焉身必危旣辱且危死期將至【陸徳明期作其】妻其可得見耶

釋困六三爻義此屈非所屈而身不能安之象石指四四剛在前則必爲所困蒺藜指二二剛在後則非所冝據妻指上六上柔應而不應其病固以二四剛彊實在陰柔不中正上謂非所冝困乃被困而不前則招尢貽譏名必辱矣非所冝據乃據而失所依則適以取禍身必危矣名辱身危死期將至應旣不能相援身又不能之應妻能見乎陸績曰三從困辱之家走之大過爲棺槨死喪故曰死期將至元公曰困爻反明利用安身解爻正明利用安身噬嗑反言見身不能安否爻言身安以保國家鼎爻則身不安之象也豫復提幾以應精入致一應一致恆應咸天下無深淺總以明心學耳此爻前後皆失所依正與憧憧相似

易曰公用射隼於髙墉之上獲之無不利子曰隼者禽也弓矢者器也射之者人也君子藏器於身待時而動何不利之有動而不括是以出而有獲語成器而動者也

釋解上六爻義在解以解悖爲義所以發上爻之用此及解悖之具則致用之本也禽害物所當去也弓矢射隼之器所當備也執以射隼又非人莫與也除害旣必須人則人所以致用之具必待取給臨時不已晚乎蓋君子有爲於天下常至括礙者惟無其器無其時耳旣有其器又乘其時是以一出而有獲虞翻曰離爲隼故稱禽離爲矢坎爲弓坤爲器爲身爲藏艮爲待爲時震爲動乾三伏陽出而成幹爲君子稱人上稱公三應上故上令三出而射隼此謂伏陽出而成幹令三射隼與象防不符【煦】按藏器由信說向屈是安身崇徳之事由藏而動是從屈說向信是入神致用之事皆安身也

子曰小人不恥不仁不畏不義不見利不勸【舉正作動】不威不懲【說苑作不威小不懲大】小懲而大戒此小人之福也易曰屨校滅趾無咎【趾一作止】此之謂也

釋噬嗑初九爻義欲人之能攺以求安身無逐逐於憧憧往來也可恥者莫如不仁小人則甘心不仁可畏者莫如不義小人則甘心不義其所勸惟利不見利則不勸而勇於趨其所懲惟威不威則不懲而果於避今所懲𨿽甚小然可以止惡於初則所誡甚大此正小人之福也小懲謂初陰卑下大誡謂陽爻也一說不勸本不恥來不懲本不見義來作分承說一說以勸兼仁義懲兼不仁不義小懲大誡貼屨校滅趾小人之福貼無咎按此當與顏子之復同看復爲不逺之復此爲違之旣久而始攺者也以在方攺之初故說入初爻滅趾之懲未至於身大誡之福則身之旣安矣

善不積不足以成名惡不積不足以滅身小人以小善爲無益而弗爲也以小惡爲無傷而弗去也故惡積而不可掩【今石經作揜】罪大而不可解易曰何校滅耳【何去聲】凶釋噬嗑上九爻引此正見初爻之善初爲事始上爲事終當初而懲則後之攺革可知故其身可安何校乃積惡負罪之象滅耳爲罪大不可解之象始而不善一攺便盡終而不善則從前之積累必非朝夕之故故曰積凡事創始必微逮於漸積必非其故故曰大惡極罪大必至滅耳身何由安攺過莫如初幾動以靜爲初信以屈爲初春秋謹始愼微天道也

子曰危者安其位者也亡者保其存者也亂者有其治者也是故君子安而不忘危存而不忘亡治而不忘亂是以身安而國家可保也易曰其亡其亡系於苞桑釋否九五爻義此言禍福之倚伏以見屈伸相循之妙存與治皆圖安之事來氏以安位貼身保存貼家有治貼國須知安危存亡治亂身與家國皆有之合三者而言則始於治亂馴而至於安危究竟底於存亡故家國可保便兼治存在內

子曰徳薄而位尊知小而謀大【陳曰知徐作智】力小而任重鮮不及矣【鮮陸作尠】易曰鼎折足覆公餗【馬作粥】其形渥凶言不勝其任也【勝音升】

釋鼎九四爻上言燭始見終轉危爲安者便含有智字義此反言徳知力之不足見其不勝任也故下節言知幾之知見其知之早不俟終日見其力之斷以九居四故徳薄四在幹上又近君故位尊幹爲知爲大四互幹體故謀大五至初體大過本末弱故力小過四應陰此亦應陰故不勝同義鮮不及謂鮮不及禍也

子曰知幾其神乎君子上交不諂下交不瀆其知幾乎幾者動之微吉之先見者也【漢書引此有凶字】君子見幾而作不俟終日易曰介於石【諸家作砎】不終日貞吉介如石焉寧用終日斷可識矣君子知微知彰知柔知剛萬夫之望釋豫六二爻豫九四大有得蓋四陽爲卦主得其時矣初以應交三以比交皆諂四者也二隔三不與四交不諂矣初鳴豫凶不正者也初𨿽比二二中正不瀆慢下交不瀆也上交冝防順而或失之諂下交冝和易而或失之瀆不諂不瀆其具有先見之明乎故曰知幾未動則吉凶無形已動則吉凶有象非幾也幾則方動至微而未顯者也此則長善之仁由保合之太和從初肇見故爲吉之先見而未始有凶也爻變離爲日幾則未變時故曰不俟終日蓋生人之性資始於乾元之亨乃有保合之太和旣曰太和必非戾气可得而雜故文言發明率性之道便曰善長又曰體仁長人而子思遂以爲發皆中節孟子遂確乎謂爲性善其邪妄之生皆由外面緣感而入畜於心地漸次發生漸次長養要非本性所有故孔子以克己教顏回首曰勿視勿聽禁其外之雜所以養其中之純也知性中原無不善則性之方動全是吉徵可知此中安有不善可言凶咎乎自漢儒添入凶字宋儒言性遂有義理气質之分要亦本於幾善惡之一言夫不惟幾在微杳之際必無善惡可以形見卽以幾爲兩岐之名便非動微之防恐於孔子易傳亦不相合不諂不瀆何云知幾蓋諂瀆皆染於習俗原非本性不諂不瀆則本於天命發於自然故說出動之微見得性之方動本無所雜故確乎以爲不諂不瀆而又以爲吉之先見也若至著見而雜則吉不吉未可知矣坤土在山下故言石斷決也斷可識者言決斷可知也按介字卽界限之界因上下兩剛如石三處其中前後俱堅故須察幾所以詳說幾字姚信曰二下交初故曰知微上交於三故曰知彰體坤處中故曰知柔與四同功故曰知剛【煦】按此四語當重微剛二字知剛故不諂知微故不瀆彰與柔特相形以見耳不諂不瀆卽不上不下不亢不抑之義謂居中而柔順也元公曰豫復坤震之際動靜之交也故皆言幾豫二貞吉坤道也復初元吉乾道也二節總言貞吉悔亡與咸四爻辭相應【煦】按屈信往來動靜天地之幾也進退人身之幾也其妙全在知字與精義相照

子曰顏氏之子其殆庶幾乎有不善未嘗不知知之未嘗復行也易曰不逺復無祗悔元吉

釋復初九爻義虞翻侯果皆曰此明知微之難殆將也庶近也幾者動之微吉之先見此正克己之學所稱四勿者也周子因此處有不善二字遂有幾善惡之說不知不善二字爲顏子言也非言幾也生人之性全是太和渾然至善聖人全體無虧至眞無妄常人牽於外緣則雜之雜矣顏子去聖人一間故不能無不善之幾所以有不貳過之說卻將到聖人地位所以有不逺之復是不善二字卽顏子之過故曰庶於幾非謂幾中兼有不善因其尙未純全故有克己之訓已卽不善也所以有四勿之說孩提知愛知敬大人不失赤子有何不善可言虞翻曰幾者陽也陽在復初稱幾【煦】按陽動者也復動之始也故曰幾此正精義入神之妙所云知至至之之事也

天地絪緼【虞姚作氤氳說文作壼�班固典引作煙熅戴侗曰昷當從日緼一作紜】萬物化醇男女搆精【鄭作覯合也徐作媾】萬物化生易曰三人行則損一人一人行則得其友言致一也

釋損六三爻絪麻綫緼綿絮借字以諭天地之气纒綿交固之義醇本醇酒謂凝厚也亦借字男女謂萬物之男女卽陰陽也論卦象坤在中爻上下皆天有天將地纒綿之象論兩體少男上而少女下男止女恱有男女搆精之象故以天地男女並言四句連看則天地爲萬物之大父母天地兩物也絪緼化醇則天地之气交專而致一者也男女卽天地化醇後形上之陰陽亦兩物也搆精化生則男女之气交專而致一者也致專一也陰陽相交則專一凡一皆從兩字形出張子曰兩不立則一無可見是也本卦應爻皆陰陽相配故曰致一干寶曰不言陰陽而言男女三人位爲言人事也損反成益萬物出震故曰萬物化生【煦】按天地男女兩也絪緼气交也專一不二故化醇搆精形交也專一不二故化生易曰云云者正以損一人者兩也得其友者亦兩也兩相與則專一若三則雜亂矣豈能成功損三應上此往彼來卻又相應原無雜揉故曰致一周易惟主宰之太極難可名言孔子於此發致一之理卽流行之太極也首節言一致而下言往來屈信動藏安危存亡治亂其後又說知幾皆在兩處說而內外渾一之妙猶未見出故特引此從陰陽中尋出太極以見兩之致一而發太極之理至損一得友之辧詳具損卦

子曰君子安其身而後動易其心而後語【易去聲】定其交而後求君子修此三者故全也危以動則民不與也【與舉正作輔】懼以語則民不應也無交而求則民不與也莫之與則傷之者至矣易曰莫益之或擊之立心勿恆凶釋益上九爻上由安身說出知幾致一是已索搜到源頭精微處以明精義崇徳之事此說向動作有爲邊是安身以後之作用見得身安心定然後可肆應不窮總爲憧憧者言持已接物之道安易定非一日之積是立心之恆者故引勿恆者反証之正與憧憧往來者相對安其身者平日使內無愧怍外無傾險不亢不抑而身安如是旣久然後出而動作何往不冝若取給偶然行險以動是危其身矣失道者寡助故民不與易其心者平日心平气和然後出而相語則民必應之若取給臨時使勢利阻於外危亡惑於內有所恐懼而語則民不應定其交者平日誌同道合結契旣久其交定矣然後出而相求則民必與之若驟而相値聲气未通遽欲有求已無所施猶望其報則民不與矣向作臨民說來氏民兼上下易作平易則懼非自懼恐之使畏也上與字黨與也下與字取與也莫之與卽莫益之傷之者卽擊之也皆立心勿恆之凶也安易定皆心上持久工夫是得一之事便與憧憧者不蒙能安能易能定則所挾者始終如一常伸而不屈矣黃元公曰此章發明心學以見下經首咸恆之義

右第五章

此十一卦非徒髮小象未盡之義與七章九卦相似皆所以標聖學也第九卦各開言之此當聯貫看耳通章𨿽說持已接物之道約其大防無非心學上傳第八章

所引七卦皆在言行交際上說此章言天道之屈信以窮神知化審時愼微圖存於亡量力而進見幾而作所以見天地之心體得一之妙而常懼以危亡之戒皆心學之最精最切者也

周易函書約注卷十五

欽定四庫全書

周易函書約注卷十六

禮部侍郎胡煦撰

系辭下傳

子曰乾坤其易之門邪【桓虞門下有戶字】幹陽物也坤陰物也陰陽合徳而剛柔有體以體天地之撰以通神明之徳此章向來作泛說卦爻未會立言之防今更正之先言乾坤所自始以見圖與易之所自合又原名稱所由定以見圖與易之所由分此節言羲圖所具之蘊觀後開卦稱名之說可知門者從出之地乾坤兩象乃六十四卦所從出故謂爲門上傳言緼自其在中者言無物不包此言門自其在外者言無物不由乾坤兩象卽羲圖初畫之兩儀故下遂以陰陽解之有形質曰物因後此生生不窮之物皆生於乾坤故遂以能生物者而亦稱爲陰物陽物天地男女皆有形質者也論二物之徳則陰與陽合陽與陰合而其情相得論二物之體則剛自剛柔自柔而其質不同陰陽兩儀也合徳四象也剛柔有體八卦也體天地之撰指八卦通神明之徳指八卦所由來謂太極也皆言圖也以用也撰結撰也今人稱文之結搆者爲撰雷風山澤水火有形有气皆其結撰於天地者也一曰撰猶事也此解亦當蓋八卦之象旣成事物皆在其中矣一曰述也數也體者與天地之所結撰同體而不二也徳者理也神明之徳太極陰陽健順動止不可測者是也可見者易以二物體之比合而無可分不可測者易以二物通之精入而發其妙剛交於柔而成三男之體柔交於剛而成三女之體又男女自交而成六十四卦剛柔雜撰之體天地之撰卽剛柔之體神明之徳卽所合之徳體中潛蘊者也賡之曰無形之易括於兩畫中謂之縕故兼形上之稱有象之易辟於兩畫後謂之門故及合徳之事前以神明之徳先萬物明作易之兼該此以神明之徳承天地明作易之斷報【煦】按乾坤說作兩畫是自圖中看出最爲得解神明之徳先萬物是自隱說到顯神明之徳先天地是自有形說入無形

其稱名也雜而不越【說文作】於稽其類其衰世之意邪伏羲初畫止有四圖便足傳先天之道其時未開爲卦安得遽有卦名今欲知其稱名之時便當觀其稱名之義夫六十四卦其體各殊其名亦異亦云雜矣而要皆得於伏羲之先天未有能逾者也而要皆定於本卦之體象未有能逾者也故云不越乃卽其命名之義參諸其時而考之知非伏羲時便有此名今觀師訟鼎井宮室衣裳杵臼耒耜皆非嗜欲未開人情渾噩時所有可知此等皆後世聖人深懼世道衰微借以挽回气運其用意如此因稱如此之名稱名之名指卦不指爻蓋此是開卦時非開爻時也衰世不指文王連山歸藏早已開圖爲卦矣又不可以連山歸藏爲衰世觀一意字便知作易聖人寄維持世道之心於卦爻亦非謂正當衰世乃始開卦命名而維持之此卽孟子尙論之法

夫易彰往而察來而微顯【本義而微顯當作顯微而】闡幽開而【本義開而之而亦疑有悞虞本開而當名句】當名辧物正言斷辭則備矣

節中用開字一轉正圖與卦之攸分見羲圖文卦意各有在各擅其妙也然圖與卦皆易也故上以易字統之往謂由今而往來謂由前而來來言源頭往言究竟易中往來原無二理非謂往爲己往來爲將來也彖於內卦稱來與周公之稱初卽察來之意於外卦稱往則據已有內卦而言指外卦也彰顯著也謂由四至上卦體已成其兩儀四象八卦之往於外者有體可見故甚彰也來謂由來察精詳也謂卦有由成初必在內其兩儀四象八卦之所以有初必有從來之處故須察也周易本傳道之書太極不容言說故伏羲寄其義於圓圖之虛中是卽兩儀之來處孔子彖傳內卦悉稱來矣而此又欲其察來察其所由來者耳彰往察來是分圖之內外而言下用而字一轉又另是一意言四象八卦之體旣成於外顯然可見矣乃必推極於兩儀未起由來之地是彰往之顯於外者有以微之萬物資始之元本極幽深最難察識乃必由兩儀四象八卦究極於亨而利貞之後是來處之幽潛於內而難察者又有以闡之微顯是引外而入內闡幽是引內而出外此四字合圖之內外而言此上說伏羲未開之圖內外相倚之蘊也開者後世聖人作易必須開圖始成六十四卦本義謂而微顯之而當在下又謂微顯宜倒又謂開而之而疑有悞今觀上文以稱名稽類爲衰世之意則可知開而當名爲作易時矣必開而後當名則未開之時必未有名可知開字旣在彰往八字之下則彰往八字必是說未開之圖可知然未開之圖卻加易字於上以羲圖爲作易原本故遂謂圖爲易也又謂羲圖原具變易之理文王遂取其義而命爲周易耳當名者圓圖初開其象六十有四非名以命之則雜而無紀於是因卦畫之陰陽多寡上下與其中之義蘊而當其體以命之名如乾健坤順坎險離麗是也前云雜而不越不越卽當也辧物者辧其象而擬之以物如天地山澤乾馬坤牛乾首坤腹是也正言以標其徳如元亨利貞利牝馬之貞是也斷辭以決其吉凶如利建侯利有攸往利渉大川與不利之說是也當矣辧矣正矣斷矣而周易之妙足以發羲圖之蘊者於是乎全備而易書於是乎起矣此文王之易之妙也

其稱名也小其取類也大其防逺其辭文其言曲而中其事肆而隱因貳以濟民行【去聲鄭云或當作式】以明得失之報上節當名八字言方作易此又本當辧正斷而推廣言之稱名本當名來取類本辧物來小大之說是合當名辧物爲一義與微顯闡幽說往來者相似防逺辭文本正言來曲中肆隱本斷辭來然吉凶之斷卽在正言中是正與斷亦一義也稱名小如鼎井一物而名卦訟噬一事而名卦不在大也取類大如乾坤之天地父母金玉布帛廣其象而不能盡也此當名辧物之妙也逺言其深幽文言其光采此正言之微顯俱到者也直而可中其稍委曲者不中矣有不中則不可以言中此正言之妙也辭𨿽備而鮮不測之神亦無取於肆陳言曲而中則必無不中事肆而隱則無事不通神明之徳故可因民心之疑貳以決斷其吉凶悔吝此斷辭之妙也中謂悔吝憂虞之不爽肆備也陳也濟行者吉知所趨凶知所避也要之明逆理而失順理而得之報以示人使不迷於所從耳此文周之易所以發羲圖之蘊而爲開物成務維持世道挽回气化之書也

右第六章

言文周之易本於羲圖而圖之與易又各具一義不可不分故中用一開字因以見時爲中古嗜欲未開諸務未起卦爻不必拆名稱不必有而先天四圖已足傳先天之道爲心學之始因卦之有名而知名卦者爲衰世則可知伏羲之時必非衰世伏羲之圖必未嘗開而圖與易分皆後世聖人之事然周易實非有外於羲圖故用一開字以別之當知全部周易皆是先天今試觀揲蓍求卦每三變而成爻不過蓍數之多寡而已卽別爲陰陽太少有何形象而不謂爲先天乎文周卦爻旣是先天則文周之易皆伏羲之圖可知安得不明圖易之所由分安得不明圖易之所由合乎

易之興也其於中古乎作易者其有憂患乎

本上章衰世之意而言有憂患卽衰世之意興者遡其始也上以命名爲衰世系以庖犧爲中古則有憂患而作易必非中古今曰興於中古謂作易之原從伏羲先天圖中出也與上章彰往之上便添易字相似故謂中古卽有憂患固非謂三易之作仍爲中古亦非

是故履徳之基也謙徳之柄也復徳之本也恆徳之固也損徳之修也【馬融修作循】益徳之裕也困徳之辧也井徳之地也巽徳之制也

此見卦徳之有關於人九卦俱依經爲序履禮也上天下澤定分不移修徳以禮則躬行實踐有所依據亦猶根基旣立然後可漸進崇髙柄所以持物謙所以持禮自卑而尊人又爲禮者所當執持勿失也復乃天心呈露天則將見之候善端之生悉由此始猶木有根株枝葉自然暢茂善端旣生不能保其無失非所守恆久而堅固不可然善端𨿽守而勿失未必人欲盡去又當於忿欲之萌損之又損以至於無是進修之道也然又不可以小善自足必遷善攺過日益加增而徳始充裕然徳𨿽裕於常時至於處困尢足驗生平得力困而亨則君子窮斯濫則小人故須辧井有常而不動者也人能徳性堅定不變所守故爲徳之地然徳成於己未必應用皆善巽者順乎其理而深入之始可以制事也【煦】按上經三卦與下經六卦相配前後皆依經序上三卦至復言本大體也下六卦至巽言制大用也來氏以履下七卦皆言持己井作施澤於人說【煦】按基謂後有可增柄謂心有所持本謂大體已具固謂雜感不搖修謂去其有餘裕謂充其不足辧謂智生地謂體安制謂用行也龔括蒼曰三陳初徳也次體也次用也胡雲峯曰夫子偶卽九卦言之然上經自幹至履九卦下經首恆至損益亦九卦上經履至謙五卦下經益至困井亦五卦上經謙至復又九卦下經井至巽亦九卦上經自復而八卦爲下經之恆下經自巽而未濟亦八卦轉爲上經之幹非偶然者於此見文王之心焉凡十卦置幹不言幹爲君也旡離而互離用晦而明也

履和而至謙尊而光復小而辧於物恆雜而不厭損先難而後易益長裕而不設困窮而通井居其所而遷巽稱而隱

此言卦徳之妙履爲徳基固順人情而無拂和矣然一皆天理之節文人事之儀則卻是極至的道理謙爲徳柄冝若自卑且自晦矣然人益敬服終必顯著則尊而光也復爲徳本是一念善端之發冝若甚微然陽明之用無有小大旣見天心則陰邪皆所燭照而能辧別眾欲矣事之雜乘者必至於厭恆爲徳固𨿽處橫逆雜乘之地而所守益堅自不厭惡凡事之難者則必不易損爲徳修其先懲忿窒欲克己最難習之旣久漸就平易矣凡事之充長者不能無所施爲益爲徳裕遷善則善日長攺過則過日寡旣充長矣不待更有所作爲以求其長也謂天施地生其益無方凡益之道與時偕行故不設也【煦】按凡充裕者取之各足何待於設遷善之道裕則遷者不勞於設攺過之道裕則攺者不勞於設窮者多阻滯不通人窮則不通困爲徳辧身𨿽窮困而樂天知命道未嘗不通也【煦】按此當是困心衡慮而知識日開居其所者恆不能遷動靜殊也井爲徳地其體鎭靜而功用所及泛應不窮是體𨿽靜而用未嘗不動也按此說到功用則地字之解當如來氏輕重適均之謂稱稱則人所可見者也然巽爲徳制能順其理則因時以稱其冝性入而伏則又形迹之不露而隱矣此九卦之才徳不同皆能各盡其善所以能爲修徳之助

履以和行謙以制禮復以自知恆以一徳損以逺害益以興利困以寡怨井以辧義巽以行權

此言卦徳足以適用人有禮則安無禮則危履和而至故人可用之以和其行兌悅故言和禮以防敬遜讓爲本故謙可用之以制禮震爲行也陰道柔暗善端之復則陽明故曰自知謂見天地之心也卽顏子知幾之義徳不恆則二三常則始終如一故可以一徳損能懲忿則不激烈而致亡身損能窒欲則不因利而招禍患遷善攺過日進髙明馴至美大聖神何利如之困爲徳辧寧於己薄而於人厚故寡怨於人井爲徳地而居所能遷則體立而用行身安而利溥故有以辧義巽爲徳制乃稱而能隱則不失乎輕重之冝不滯於一定之理故可以行權此九卦之所以處憂患而克當也

右第七章

前章言圖釋伏羲之易也此章言卦釋文王之易也八章以下詳言爻釋周公之易也

易之爲書也不可逺爲道也屢遷變動不居周流六虛上下無常剛柔相易不可爲典要惟變所適

自此至十章皆釋周公之爻十一章專說卦之大用十二章兼說卦爻之大用不可逺卽不可離周於天下古今之變切於人生日用之常以之修徳廣業以之安居樂玩皆不可離也道卽一陰一陽之謂屢遷者不執一也此下則言屢遷而不可逺之事陰陽變動初無定居六爻虛位任其周流陰陽往來如寄皆非實有蓋九爲乾六爲坤乾動坤靜乾有爲坤無爲乾以神用故可徴時坤以形用故可定位是位者坤之有也幹陽遊歷其中或上或下始成卦體故以爲周流於六之虛位陽之稱實非果實也正如果核仁之在中者爲實以物貯器中亦曰實坤之六位非陽莫實則坤猶虛位耳故謂六位爲六虛剛柔相易謂剛之位柔亦居之柔之位剛亦居之又如剛變爲柔柔變爲剛皆是也典要謂不可以定法繩也亦惟變之所趨而已

其出入以度外內使知懼又明於憂患與故無有師保如臨父母【舊本無無字】

此節言卦爻之適用自來皆就人說玩一使字知字明字則出入以度及外內字斷當在卦爻上說蓋知之明之者人而使之然者則卦爻也出入自交易變易處言如自下而往上爲出窮上而返下爲入又如陽變陰則陽入而陰出陰變陽則陰入而陽出由復至幹由姤至坤皆有程度以度者不遺漏不淩越也外內以定位言謂入而來居於內出而往居於外一出一入一內一外其當位不當位有多少變態使人知之那得不懼韓康伯曰明出入之度使人知外內之戒也出入猶行藏外內猶隱顯遁以逺時爲吉丰以幽隱致凶漸以髙顯爲美明夷以處暗利貞此外內之戒也按明字與知字同亦本使字說謂吉凶禍福見於卦爻者昭然明白故卽所以致憂患之故無有師保二句亦是使人如此如雲不待教誨自然親愛之無已也觀一又字上下兩段自是兩義來氏以上段作畏下段作愛良是又一說下段承上段來明於憂患正使字中的道理無有師保二句正知懼之實

初率其辭而揆其方旣有典常苟非其人道不虛行此爲用易者言謂人於觀象之初率其卦爻之辭而揆度其事理之所向則卦爻出入之度憂患之故自能確然見其定理不可爲典要者而亦有典常矣旣字對初字言究竟也苟非其人道不虛行神而明之存乎其人也

右第八章

易至於審爻則動變相循出入進退通於人事故此章遂以人事言之

易之爲書也原始要終以爲質也六爻相雜惟其時物也此言聖人始初作易觀象定辭之法故用易書領起言所由成書之道也質謂卦體初卦之始上卦之終由初至上始成卦體然後內外備而貞悔全六爻相雜謂體中所具之爻有剛柔上下多寡變動之殊剛柔不必皆同始終不必一致蓋剛柔之成質者物也始終之無定者時也時如復夬之爲復夬姤剝之爲姤剝是也位之象物𨿽有定體然旣以爲時物則在變動不居上說如幹龍物也而始終內外不同因有潛見飛躍之殊也漸鴻物也而始終內外不同因有磐陸木之殊也蓋卦爲爻體爻爲卦用體有定而用無定也

其初難知其上易知本末也初辭擬之卒成之終本上易書說原始要終爲質之義初上卽始終卦之初爻端倪方露多幽隱難知卦之上爻體段已成則顯明易見以初方出於太極其幾方動其體未全故曰難知孔子所由謂爲察來上爲卦末象顯於有形其卦已成其質已著故曰易知孔子所由謂爲彰往蓋卦至五爻其一未成後尙有陰陽動靜之分及上爻旣成始有定體顯然昭著於外故易知本謂初末謂上據上而論初固爲本然初所由來必有大本存焉此聖人傳心之祕也惟難知故聖人作易於初爻之辭亦必商量擬議觀其隱深之妙不敢輕易措辭惟易知故上爻不煩更擬不過因初之象占而成其終如幹初曰潛便不可知矣上九曰亢便顯然矣復初之幾迷復之凶亦同侯果舉噬嗑初上就人事言亦有理

若夫雜物撰徳【鄭元撰作算數也】辧是與非則非其中爻不備本易書來發六爻相雜惟其時物之義初上之義旣已闡矣若夫散見於爻而有形可象者物也雜著於爻中而萬物之情已類隱祕於爻而有能可效者徳也結撰於爻中而神明之徳已通卽物與徳之善者而辧其爲是卽物與徳之惡者而辧其爲非非合中四爻以求之則物𨿽雜而未盡徳𨿽撰而未該是非𨿽辧而無以相發明安云備哉中爻謂在中之四爻對初上言也一曰雜者兩物相雜而互之也指互卦說如乾馬坤牛各有定象非雜也如泰卦乾馬坤牛是其物也乾健坤順是其徳也及中互爲震龍兌羊則非牛馬之物是雜物也震動兌恱則非健順之徳是撰徳也魯嶽公曰漢儒論互體邵子亦有用四之說王弼辟互正見其礙下文二四相得正成下互之功三五相得正成上互之功三四爲一卦全體之中二五爲上下二體之中故稱中爻【煦】按泰本坤乾中互震兌故至五爻遂有帝乙歸妹之辭此卽互卦之例

噫亦要存亡吉凶則居可知矣【楊易居音基謂此節當在章末遂攺入剛勝邪之下】知者【徐作智】觀其彖辭則思過半矣

此統論一卦之體合六爻言也要歸也約也有初上以該本末有中爻以辧是非非有繁重難勝之道也噫亦得其要歸可耳約諸物理之存亡而窮其消息之機約諸人事之吉凶而究其得失之報則始終無隱是非不紊君子之所以居身斷可識矣居非居然存亡亦說人事特就物理明之然始終是非之辧𨿽徴於爻而各卦之彖傳詮解卦辭者已備悉言之蓋六爻皆一卦所分而彖傳則一卦之綱領也

二與四同功而異位其善不同二多譽四多懼近也【舉正無近也二字謂是古注悞作正文】柔之爲道不利逺者其要無咎其用柔中也三與五同功而異位三多凶五多功貴賤之等也其柔危其剛勝邪

此本中爻言二四本陰位徳性相似率其所性皆能爲柔順之事業是謂同功然二居下體四居上體則異位矣惟異位故聖人系辭之善亦有不同二之善𨿽不盡多譽而譽多四之善𨿽不盡皆懼而懼多夫二四同陰而譽懼不同爲四近五君則其任重而淩逼之嫌覆餗之慮所自有也故懼四之多懼以其近君則二之多譽以其逺矣然陰柔之性依剛以立本不利於逺君顧二乃無咎而多譽者柔而得中故也夫二之多譽固爲其逺而亦爲柔中則多懼者固爲其近而亦爲柔不中可知也三五本陽位率其所性皆能爲剛健之事業是謂同功然三居下體之上五居上體之中則異位矣故三之辭未必無功而凶居多五之辭未必無凶而功居多蓋君位爲貴有獨運之權臣下之功皆其功故曰功臣位爲賤無專成之責一作威福而凶害隨之一不勝任而覆餗遺患故多凶顧三五𨿽凶功不同其位皆任大責重若以六柔居之三賤固多凶五貴亦不能多功何其危若以九剛居之五貴固多功三賤亦不至多凶然則五之多功固以其貴而亦以其剛三之多凶固以其賤而亦非以其剛也合二四三五觀之則知逺近貴賤不同均物也逺則多譽近則多懼貴則多功賤則多凶則物以雜而物之是非辧矣柔剛𨿽不同均徳也柔中則多譽柔不中則多懼柔則危剛則勝則徳以撰而徳之是非辧矣此固雜物撰徳辧是非之一端由此推之則凡飛潛動植之物有不雜而是非有不辧者乎凡健順邪正之徳有不撰而是非有不辧者乎右第九章

總論六爻分初上與中爻以發作易之防

易之爲書也廣大悉備有天道焉有人道焉有地道焉兼三才而兩之【才石經作材下仿此】故六六者非他也三才之道也

上章易書是方去作易此章易書是作成之易通就爻說明天人合一之防廣指坤大指乾悉備指乾坤中所有暗含人道說一曰廣大者體統渾淪悉備者條理詳密太極之理際於天蟠於地體於人五陽上陰天以兩而成像三仁四義人以兩而成徳初剛二柔地以兩而成質內外卦各有三極二中函三三極中各有陰陽三中函二

道有變動故曰爻爻有等故曰物物相雜故曰文文不當故吉凶生焉

上節言六爻之體段此節發明雜物撰徳之義道謂易道變動指二老謂陽動變陰陰動變陽也陸績曰天道有晝夜日月之變地道有剛柔燥濕之變人道有行止動靜吉凶善惡之變聖人設陰陽老少之爻以效法其變動故稱爻等謂上中下之位也有質之物則有剛柔大小逺近貴賤之異故可以別其等者謂之物爻不可以言物有可等始言物相雜者相間也一不獨顯相間成文猶靑黃之相兼也如初三五二四六剛柔相間是也不當者非特陽居陰位陰居陽位也剛居乎柔有是亦有非柔居乎剛有善亦有惡而吉凶卽於是生焉故一變動之間卽有物有文有吉凶非有先後也

右第十章

言易書已成卦爻之包括如此

易之興也其當殷之末世周之盛徳邪當文王與紂之事邪是故其辭危危者使平易者使傾其道甚大百物不廢懼以終始其要無咎此之謂易之道也

此下皆本易書而明趨避之防正前所云衰世之意也盛徳卽就作易見出非專謂殷爲衰世觀下危平易傾轉移甚神則文王作易寧獨意在殷世乎非末世則情僞不若是之甚非盛徳則無以深知其情僞上危字懼也文王身經憂患故多危懼下危字與安對危平易傾正辭危之用其易卦中有戰兢惕厲而危者辭則使之平焉敬愼足以不敗而吉無咎之屬歸之有驕矜慢怠而易者辭則使之傾焉怠荒每以致禍而凶悔吝之屬歸之此皆理勢自然一若辭有以使之也不廢者不廢此危平易傾之理也懼以終始危懼自始至終也謂聖人系辭不敢始危終易大約欲人恐懼修省至於無咎而已【煦】按此章冝主盛徳文王當殷之末世以其盛徳著見於易故能扶危定傾使人知懼徳屬體作易之本也道屬用使平使傾是也前後言道中言盛徳見使平使傾非徒然者也危平道大就君子言易傾與懼就小人言要歸無咎兼君子小人言總言吉可趨凶可避其要在於戒懼以修身而已

右第十一章

言易書之靈妙以發趨避之防

夫乾天下之至健也徳行恆易以知險夫坤天下之至順也徳行恆簡以知阻

因上章說出危平易傾則易之神妙可知故此遂說乾坤健順之徳因及知險知阻以見危平易傾皆健順所轉移不言諸卦止言乾坤諸卦之陰陽皆九六之二用也健順者乾坤之性徳者乾坤在中之蘊蓄卽日新之盛徳也行者乾坤眾著之生成卽冨有之大業也易簡者乾坤無私之理全在用上見出險阻者天地間至動至賾髙卑雜陳之事皆從亨而利中見出險難者易直之反阻塞者簡順之反至健則所行無難故易至順則所行無滯故簡易直平坦自無險防之情蓋險難不易者由易者相形而見有險則不得爲恆易簡順無滯自無繁壅之蓋阻塞不順者由順者相形而見有阻則不得爲恆簡幹之知險豈惟知之且能使險者而悉歸於易是至健之徳行然也坤之知阻豈惟知之且能使阻者而悉歸於簡是至順之徳行然也險阻𨿽止說知而無險無阻卽在其中此所由危平而易傾也

能說諸心能研諸侯之慮【虞本坎爲心慮乾一之坤爲震爲諸侯故云然王略例曰侯之二字衍文楊易云侯當作民】定天下之吉凶成天下之亹亹者是故變化云爲吉事有祥象事知器占事知來

侯之二字王以爲衍文然周易未經秦火當如楊易作民字或傳冩之訛如論流行變易之理作時候之候亦可能字就易說本上干坤來上言知此言能耳說研定成𨿽說人實本健順易簡說易之能也說心者契於心而無拂研慮者深致其思而微顯洞然是故以下方說功用𨿽屬人事而能如此者莫非健順之爲向以能作聖人之能以定吉凶承說心以成亹亹承研慮皆未當定言不可移易亹亹𨿽有勉彊之義卻是說作用不窮成字說在定後卻是說吉凶旣定則趨避有基故能成就無窮功業此上皆易卦之能前曰危易皆轉移於易此又曰定正爲危易者言惟能轉移然後能定也云爲卽言行變化應用無方也此又本說研及成亹亹來皆易之能也思慮熟於內事功見於外故能變化云爲而無所執也以之趨吉則必有可徴之祥因在變化云爲之後故凶者可轉而爲吉向兼凶說未是來氏本劉績以吉作言亦未當象其事則知其器量之所受占其事則知其吉凶之究竟器之所受如長短大小廣狹之類有象則有定故也知來卽成亹亹之妙也變化二句相連說象事句研說於卦也占事句研說於爻也下曰八卦以象告爻彖以情言是也止說易簡之妙不分卦爻亦可

天地設位聖人成能人謀鬼謀百姓與能八卦以象告爻彖以情言剛柔雜居而吉凶可見矣

本上變化云爲成亹亹來設位句承首節知字卻兼能字在內成能句承次節能字卻兼知字在內成能與能皆成亹亹之事至於成能則易簡之知能盡歸聖人矣八卦以象告故象事知器爻彖以情言故占事知來上叚本說成亹亹之事然上節定字本在成先定而後可成也此節上叚說成亹亹下乃曰吉凶可見者事功旣成乃始有吉凶也人謀鬼謀說在占上言顯微無間也百姓與能見百姓得與其中便是智愚不遺了又以見聖人所成參贊位育非如百姓所能止此筮占中吉趨而凶避也象像也八卦成列象在其中若天地風雷乾馬坤牛是也爻者效天下之動者也爻下始言彖兼指文王卦辭謂卦爻之能也情卽卦爻中動變之情由卦爻之時位見也剛柔卽九六指爻而言相雜謂陰陽來往上下承乘應比之殊也由其承乘應比而吉凶之情判然可見告者告此險阻言者言此險阻見者見此險阻吉凶旣定故能變化云爲而亹亹可成也八卦以象告之下單承百姓與能非聖人成能之事

變動以利言吉凶以情遷是故愛惡相攻而吉凶生逺近相取而悔吝生情僞相感而利害生凡易之情近而不相得則凶【句】或害之【句】悔且吝

此明剛柔雜居吉凶可見之故皆與能之事凡爻之變必有所通【煦】所以有四通之說若滯於一所則不靈不靈則不順利故曰變通以利言利卽亨利之利言無阻也彖曰乾道變化言利而已以情遷者因本爻各具之情遂攺易其吉凶也愛惡情也是故下皆吉凶情遷之故蓋吉凶在爻每因剛柔往來初終內外之情而遷變承乘應比各有愛惡愛則吉惡則凶然愛而亦相攻者膠漆之投入之惟恐不深也愛相攻家人九五惡相攻同人九三是也逺相取應外是也近相取承乘是也情實也對僞而言情相感中孚九二僞相感漸之九五是也近而不相得困三豫二是也相攻相取情也感者情之始動利害之開端也取則情之方露而悔吝之初著矣攻則情之極至而吉凶分矣因逺近生情僞因情僞生愛惡皆蒙情遷句推本言之逺近情僞亦姑自其淺深而分耳當知卦爻中其居皆有逺近其心皆有情僞其情皆有愛惡逺者止於應不應耳旣不相値其情猶緩若近而不相得則凶或害之悔且吝凶本愛惡句害本情僞句悔吝本逺近句此處三者相連故知上三句相連說立爻之法無過時位變通二句言時愛惡以下言位

將叛者其辭慙中心疑者其辭枝吉人之辭寡躁人之辭多誣善之人其辭遊失其守者其辭屈【楊易屈作詘】此與上節𨿽若不類言外見卦爻之辭包羅含蓄中正和平知眾辭之各異各有其情則卦爻之遷轉變易當亦各有其情欲人因卦辭而推求卦爻之情僞也試卽辭之在人以情遷者觀之有將叛乎正理者中心不安發而爲辭必慙愧回互而無所舒展人有昧乎是非莫知適從者內無主見辭必枝離兩端無定執焉去欲循理吉人也心敬愼而言有節辭不期寡而自寡欲動情勝者躁人也內無飬而心易縱辭不期多而自多誣善爲惡之人無實迹可據必遷就以快其私其辭遊移而無根委靡退怯而失其職守者心志卑陋其辭屈抑而不伸人情險阻不同而辭以情遷如此則卦爻旣殊當亦各一其情而系爻之辭安得不因情而遷致有愛惡攻取吉凶悔吝之殊哉虞翻曰辭慙者坎人之辭也近而不相得故叛坎爲隱伏爲兵戎故叛坎爲心故慙辭枝者離人之辭也火性枝分故枝疑也辭寡者艮人之辭言有序也辭多者震人之辭震爲決躁恐懼笑言啞啞故多辭辭遊兌人之辭也兌爲口舌誣幹幹爲善人也辭屈巽人之辭也巽詰屈震初陽入伏巽陰下故其辭屈此六子也離上坎下震起艮止兌見巽伏上經終坎離則下經終旣未上系終乾坤則下系終六子此易之大義也

右第十二章

此章以乾坤易簡知險阻爲主首節言易簡之知次節言易簡之能設位成能總上二節言聖人作易使人知險阻變動節言易書能知險阻因示人以險阻之可知將叛節言聖人不假易書自知險阻示人以險阻可知之理以爲能知之例險阻情也故末止言情字

上傳首篇言聖人以易簡之徳成位乎天地見聖人作易之原此章言聖人以易簡之徳知險知阻作易而使百姓與能見聖人作易之大用

周易函書約注卷十六﹤經部﹐易類﹐周易函書約存__周易函書約注﹥

欽定四庫全書

周易函書約注卷十七

禮部侍郎胡煦撰

說卦傳

隋志秦後易失說卦三篇宣帝時河內女子發老屋得之今說卦止一篇而別出序卦雜卦二篇蓋隋志混言之潛錄曰呂東萊定爲十二篇時也

昔者聖人之作易也幽贊於神明而生蓍【徐陸作幽贊】參天兩地而倚數【兩說文作防倚蜀本作奇周禮注同】觀變於陰陽而立卦【馬作觀變化】發揮於剛柔而生爻【釋文作發輝】和順於道徳而理於義窮理盡性以至於命

幽贊於神明龔深甫曰賓主之儀贊者通之神明之徳聖人通之此言贊化育也來氏作神明幽贊而生蓍參兩言揲蓍求卦之事然止言奇偶所始故止及於參兩非有分揲掛扐之事也向謂數始方員方員出於天地因有陽全陰半之說若然則是數由天地而始非參天兩地而倚數矣當知倚者依也數卽河圖之數天之參依數而參謂參由奇出也地之兩依數而兩謂兩由偶出也蓋河圖數十實由五數而生成數則生數之所生也顧此生數中奇數有三一三五是也偶數有二二四是也奇陽象天偶陰象地三奇故參天二偶故兩地然皆比擬河圖之數分別出來故曰倚數其必依數而參之兩之爲揲蓍求卦無出奇偶四象則奇偶再加八卦則奇偶三加也蓍中初變則陰陽之位再變則四象之位三變則八卦之位而三變中單者參三而爲奇雙者並兩而爲偶奇天數偶地數天非數也依數之參而知之地非數也依數之兩而知之下文陰陽剛柔皆此參兩皆此天地也孔潁逹曰兩偶之始參奇之始【煦】按三奇得九是亦老陽之天數而六包其中卽天包乎地也兩偶得六是亦老陰之地數乃分爲兩參是以地承天也比於天數則不足陰乏之義也故九之與六莫非參兩觀變卽三變十八變之變陰陽卽三變十八變所得之象旣有陰陽復有老少又有上下多寡純雜不同而六十四卦由以立矣剛柔卽陰陽發揮於剛柔而生爻者謂此六爻之中或爲少剛少柔之靜而不變或爲太剛太柔之動而必變又或乾體而坤用其六來交坤體而乾用其九來交則以所用之剛柔爲主故曰發揮而生爻觀變以下皆主蓍言一是統觀全體看是何卦一是細觀一節看是何爻爲主何爻當動也和順三句總言卦爻之功用見聖人筮卦之設非徒趨避已也原欲人和順於共由之道俾蘊之爲徳悉無乖戾阻塞之嫌因致條理不紊均恊乎當然之義也此句在行事上說又欲人窮究萬事萬物之理因得自盡其各正保合之性以逹夫一元統天之命此句在知上說卻總承上句來道徳義散見於事物其中之所以然謂之理理所秉受謂之性性所從出謂之命道徳義理性命皆屬人和順理窮盡至則蓍卦也學人之事先知後行聖人逹天之學則先行後知一說全就蓍卦言如幹有剛道坤有柔道剛有健徳柔有順徳潛有潛義見有見義是也和順者與之混融而無所拂理者分其條叚而無所紊窮者推致其極而無所遺盡者全體備具而無所歉至者探其大原而與之合道徳義之所以然散見於事物者蓍卦皆有以窮之道徳義之秉受於人物者蓍卦皆有以盡之道徳義之原頭出於天命者蓍卦皆有以至之易數功用之妙有如此【煦】觀窮盡二字還就人說爲當一說觀變句立天道也發揮句立地道也和順句立人道也窮理句卽順性命之理也系傳言卦爻多接言占此止以和順二語承之可知周易非卜筮之書

右第一章

言筮數之設本於河圖卽具天人合一之防

昔者聖人之作易也將以順性命之理是以立天之道曰陰與陽立地之道曰柔與剛立人之道曰仁與義兼三才而兩之故易六畫而成卦分陰分陽疊用柔剛故易六位而成章【馬作六畫】

首二句見聖人作易教人其道甚大非第占卜也故下言天地以發性命之原言仁義以著性命之理兩故字分兩叚上言三才之各有兩故以兼三才二句承之說成卦之體統下言分而疊用故以六位承之言卦中之爻位在卦故言畫在爻故言位性自所受而言保合之太和也命自所賦而言變化之各正也聖人之卦爻有初末隱見內外始終皆依附於一元之亨而利貞者也故曰順性命之理下文陰陽剛柔仁義皆性命之理也兼之以畫卦而分之而疊用之所謂順也陰陽以气言剛柔以質言仁義以徳言天無陰陽則气機息地無剛柔則地維墜人無仁義則禽獸矣故曰立天立地立人天地人三才也陰陽剛柔仁義則各兩其道矣易卦兼之性命之理在易卦中矣六畫成卦者五上一陰陽之在天初二一柔剛之在地三四一仁義之在人也而性命之理合之盡其大而無餘矣此統以言其體也分陰分陽從天道來極其精而不亂矣此析以言其用也

右第二章

上章言聖人因蓍而作易有益於人道此則言易卦之作原具有人道

天地定位山澤通气雷風相薄水火不相射【音石虞本音亦厭也】八卦相錯數往者順知來者逆是故易逆數也

此觧先天圓圖全是流行之妙非言對待也直須以乾坤兩象比之而通气相薄之義自見定位與不相射𨿽若自其各居不相通者言然相通之故自在其中蓋此節非有天地定位一句則六子之流通不可得而考矣今觀山澤相對具一干一坤之象而流通者乃在末爻雷風相對具一干一坤之象而流通者乃在初爻水火相對具一干一坤之象而流通者乃在中爻是天地定位不過說位之一定其下三句則全說天地之气流通不滯而成爲六子也六子之兩爻相同者則乾坤之二體也其特異之一爻則乾坤之二用故以爲天地之流通今山澤雷風水火其在圖中兩兩相對宜若不相及而不知气實流通故有通气相薄不相射之說蓋伏羲特畫此圖非有形質原以象太極兩儀回旋運轉之气故特命爲先天若以爲確有其位則失之逺矣相薄者天之气薄於地下則奮迅而爲雷地之气薄於天下則舒散而爲風天之气發露於積陰之上則髙出而爲山地之气凝聚於重陽之上則下沛而爲澤天之气入於陰中而爲其所涵則融而爲水地之气涵於陽中而爲其所化則發而爲火通气者山上而澤下而陰陽之气則輪轉而通矣相薄者雷震而風散而陰陽之气則鼓舞而奮矣不相射宜若說兩不相關之事若果兩不相關則亦如秦越人之各不相知其不相射又何待言乎蓋不相射者自其性本相違而適然相值宜若不可共處而爲之說也此亦陰陽相資相益之詞也故山澤通气言天地之末交雷風相薄言天地之初交水火不相射言天地之中交故不可以其位旣定遂忘气機之流通也若止言對待不移則先天圖亦死物耳何能化生萬物哉山澤獨言气者山澤本以形成無气則必無可通觀下相錯之說豈其獨立兩不相及顧可以錯言乎則全說八卦之交易全發陰陽之大用亦斷可識矣八卦之體𨿽曰一陰對一陽二陰對二陽三陰對三陽然所對之陰陽皆彼此互易者也故云錯也往順來逆向本邵子作已往方來說然先天一圖八卦一時俱備乃固曰此爲已生之卦此爲未生之卦夫卦亦有生法乎亦有先生後生者乎伏羲初畫先天固一成俱成者也筮中十八卦變所成止於一卦有何卦先生何卦有待而生乎當知往來順逆止據圖言乾與坤皆有之來謂由太極而來其在彖傳惟內卦稱來未有外卦已往稱來者也系傳察來卽此來也惟外卦稱往謂由此而往如兩儀往爲四象四象往爲八卦是也未有初爻方來稱往者也系傳之彰往卽此往也蓋內卦先成者也先成者本無而忽有故必有所自來聖聖傳心政在此處爲其先有太極存也逆而難知正在於此所以當察外卦後成者也後成者由內而出外故以爲往漸進而往則昭然可見非如來處之杳防順而易知正在於此所以爲彰蓋據理而論則太極爲兩儀來處四象八卦則兩儀往處也此由大本而推爲大用一定不易者也若但據圖而論此節開口便說天地定位其下皆言气之流通則乾南坤北自應各有往來不宜專說天根指幹陽一邊夫幹之位上則以下際爲順坤之位下則以上交爲順下際順則上行爲逆上交順則下行爲逆且陽根陰陰根陽原在杳防恍惚之際由其後而遡之難可臆度所謂逆也今就幹而論象天之乾位乎南實由震象一陽初萌而來故震遂謂爲天根天根者象天之幹以此爲根也特自旣已成幹逆遡乎天根所由來則然難知斯謂爲逆如由乾象觀其所往實由一陰之巽就消而始漸往成艮而防陽始盡是由此而順推於後適符乎天道左旋陽徳下施之義故謂爲順此乾道之來逆往順者也今就坤而論象地之坤位乎北實由巽象一陰初萌而來故巽遂稱爲月窟月之明得於日體全屬陰窟也者明陰之所自來也特自旣已成坤逆遡乎此陰所由來則然難知所以爲逆如由坤象觀其所往實由一陽之震就消而始漸往成兌而防陰始盡是由此而順推於後適符乎地順承天陰道上行之義故謂爲順此坤道之來逆往順者也若但執已過者爲往逆我而來者之爲來是執向背論往來可以言時而不可言位可以言占而不可言圖豈知時之與位莫不各有流通之妙圖之與卦莫不各有來往之祕如但知迎我而來者之爲逆而不知返而回遡於從前者之爲逆圖卦之來往未能大明於世亦已久矣夫已往方來之說易中亦有之如神以知來智以藏往無有逺近幽深遂知來物此爲占筮而言爲人之用易者說也斷不可悞觧於卦圖但知發迹之地爲來前有所往爲往則易明矣譬若有人行於中途或問之曰何來何往則必曰某從何所來今往何所譬如有人問春從何來又復何往則必曰由冬而來以夏爲往此方是流通不滯之體凡人之行未有不以前往爲順卻後爲逆者也四時之序由冬而春順也由春而遡冬則逆矣夫天根月窟由來之地防妙隠深難可言說聖人指出來字又提明个逆字止欲人推原於太極之中觀大化所由起故曰夫易逆數也至此又特提易字見得來往逆順固易之所以爲易而逆來之當察尢聖人作易之本心也

右第三章

全說先天一圖流行之气

雷以動之【漢書作靁】風以散之雨以潤之日以暄之【徐虞作暅荀作烜韻注云古文又作暈】艮以止之兌以說之幹以君之【舉正作居之】坤以藏之

上章對待而觀言配合流行之妙是先天圓圖中義此章亦對待而舉言功用各效之能是先天方圖中義大小圓圖像天之渾融圓轉而旡著故以爲立其體方圖坤上干下而六子自交於中故以爲致其用上章言八卦之體出於乾坤之交故自天地始此章言生物之能全借六子故以乾坤終先儒以此節全觧方圖謂乾下坤上而六子包中然橫圖亦乾右坤左而六子包中者也顧置方圖於圓圖中又復坤上而乾下明圓圖中原具相交之義萬物俱由乾坤相交而始故謂此爲天地之用方圖气內而形外與河圖生內而成外小圓气始而形終相同但猶在天地相交之始是胚胎方具之象故入於先天圓圖中而亦以爲先天然方其形者是卽天包乎地將有定體之象橫圖則明始終之義標從一至八之數亦有定而不移者也天向一中生造化故二圖始生之卦皆在圖中乾坤始交而爲震巽雷風相薄動則物萌散則物解此言生物之功中交而爲坎離水火不相射故能各效其能潤則物滋暄則物舒此言養物之功暄明也終交而爲艮兌山澤通气止則物成說則物遂此言成物之功若干則首出庻物敷理陽徳出震成艮而於物無所不統坤則含宏光大爲長養之府而於物無所不容矣項平甫曰乾坤六子初爲气末爲形中爲精雷風气也山澤形也水火精也蒙引曰自動至暄物之出機自止至藏物之入機出有於無气之行也故以象言入有於無質之具也故以卦言右第四章

言先天八卦之功用以釋方圖之義

帝出乎震齊乎巽相見乎離致役乎坤說言乎兌戰乎乾勞乎坎成言乎艮【李巽巖云成當作誠】

此釋文王後天圓圖後天布散本有定位可指乃以出齊見役相連而及仍與先天流行之气不殊何也陽無形而有爲陰有形而無爲有形無爲故有定位可指要其運行之妙全賴無形之气有爲之用自舒自斂於其間是後天圖亦具流行之用也上曰幹君此則歸功於帝皆謂陽也陽運而不止者也先天圖始於震一陽之气生乎內終於艮一陽之气盡乎外此陽始陽終之象也後天圖始於一陽初萌之震帝出乎東終於一陽外盡之艮成能於東北此亦陽始陽終之象坤之得陽稱爲得主主也君也帝也皆以其權予陽也且作易大防全言天地變動不居之妙所由稱之爲易若陰體靜鎭無爲無成代終有何易之可見雜卦傳曰震起也艮止也皆先後圖中貴陽之義地支首子則後天圖坎一之義天干首甲則後天圖出震之義然陽气之行必有所歷而後可徴故其得陽而化生者必皆形質有定是以有方位而不移各司其職而不易也是則先天圖對待之象𨿽明相交錯綜之妙莫非圓轉活潑之機後天圖流行之義特爲帝之運量而言至其方位不移則陽气化生之萬物有形有質可因時而考證者也向以先天爲對待不移後天爲流行不息均未得解出齊見役八者皆帝所爲下節不言帝而言萬物則帝之指揮號令而萬物率從者也二言字語助辭帝出乎震者陽气方萌自隠而顯如可形見故曰出春令是也齊乎巽者帝之旁通周徧無物不到無處不被故曰齊春末夏初之令也相見乎離者光輝明盛而成嘉美之防彼此燦然旡隠故曰相見夏令是也地道無爲今生長功成必有使之然者故曰致役此夏末秋初之令也土旺四季尢旺於夏秋之交故能生秋金又能養萬物致役者帝役之也說言乎兌者充足爲溢而舒暢之至故言說秋令也戰乎幹者從前陽之气通陰得而承之始有生長成熟至於秋冬之交陽帝之令將斂陰肅之气將盛陰疑於陽必戰非與幹戰也陰與陽戰於乾方也此幹字卽歸休之老陽非象天之乾勞乎坎者窮冬閉藏收斂於斯休息於斯捨勞就逸有慰勞安存之義故曰勞冬令也成言乎艮者出帝之令至此而功成也此以帝字領起爲陽气之流行言也乃陽必交陰故歷巽離兌之陰卦而其功始見其由生而長而成𨿽屬陰卦卻皆二陽又以明陽之盛也至於斂藏非一陽潛於其中則一陽盡於外矣此皆於有形有象中察流行之陽气非如立卦之法陽少主陽陰少主陰也是則由出而齊而相見者帝之鼓乎出機而致役則由出以向夫入焉由說而戰而勞者帝之鼓夫入機而成則由入以向夫出焉以方言之則有周遊之意以時言之則有疊旺之理以五行言之則有相生之次梁氏謂邵子以此爲文王八卦蓋因坤蹇解三卦彖辭而推之也【煦】按此三卦有西南得朋東北防朋之語正謂月之生明由一陽之震象而來月之防明由一陽之艮象而盡凡皆先後二圖始震終艮之祕防先天圖本說流行之气而卻有定位可指無定者以有定者考之而見也後天圖本屬對待之形而卻說陽气之周通有定者以無定者考之而知也此陰陽兩不相離彼此互根之妙然而陽徳有爲陰道無爲於此二圖亦槪可見矣

萬物出乎震震東方也齊乎巽巽東南也齊也者言萬物之潔齊也【今石經作絜】離也者明也萬物皆相見南方之卦也聖人南面而聽天下向明而治蓋取諸此也坤也者地也萬物皆致養焉故曰致役乎坤兌正秋也萬物之所說也故曰說言乎兌戰乎乾乾西北之卦也言陰陽相薄也坎者水也正北方之卦也勞卦也萬物之所歸也故曰勞乎坎艮東北之卦也萬物之所成終而所成始也故曰成言乎艮

上節就陽气之遊歷而言此節就萬物之生息而言帝之出入因物而見故遂言萬物出震者陽气發散木徳用事是物之出也潔齊卽姑洗之意謂鮮潔整齊而無參差也春三月物尙有不出土者或有未開花葉者彼此猶不相見至五月物皆暢茂無有不生長者故彼此皆相見夏秋之交土徳正旺土膏之滋潤萬物賴是以養今但稱地明坤之養萬物皆順承乎天故曰役爲帝役也陽徳之生收斂而向實皆欣欣各遂其願欲故說秋冬之交戍亥之月陽剝矣故與陰相戰於西北乾方論气則爲陰陽之交陰疑於陽必戰論物則陽之功已成初與陰接亦必戰也水歸冬旺萬物賴其滋養故爲慰勞安存之卦北方與離明相對乃萬物藏匿之地得所安故曰安虞翻曰成始者幹甲成終者坤癸艮東北是甲癸之間故云成終成始自萬物之出至成終成始凡皆帝使之也七者皆言萬物至幹則言陰陽不言萬物蓋萬物之生至於兌秋已成而就藏故無物可言惟生長萬物之陽气流行而不息至此亦必有含蘊歸宿之地又因秋冬之交陰气當權而盛其將反之陽與之相值故不免於剝然陽道不息終無歇滅時至於坎則陽徳歸宿於中得所安矣故以爲慰勞之也向作慰勞萬物而不知萬物之成皆帝之使也陽徳善動不能久住陰中必將出乎其外陽而出乎陰外則成終成始莫不由之故歸其功於艮離明言徳余徳可推坤地坎水言象余象可推兌秋言時余時可推春木夏火秋金火克金者也火金之交有坤土克者又順以相生秋金冬水春木水生木者也水木之交有艮土生者又逆以相克土金順以相生所以爲秋之克木土逆以相克所以爲春之生生生克克變化旡窮孰主宰之帝是也

右第五章

言後天卦位之功用

神也者妙萬物而爲言者也【王肅妙作董云成也】動萬物者莫疾乎雷撓萬物者莫疾乎風燥萬物者莫熯乎火【徐熯作暵說文作莫暵乎離呼但切】說萬物者莫說乎澤潤萬物者莫潤乎水終萬物始萬物者莫盛乎艮【鄭本盛音成裹也】故水火相逮【陸本作不相逮】雷風不相悖山澤通气然後能變化旣成萬物也鄭康成曰共成萬物不可得而分故合而謂之神張子曰一故神兩故化又曰合一不測之謂神自動萬物至莫盛乎艮分言萬物之用自相逮至旣成正所以發大用流行合一不測之神蓋雷動風撓等皆六子之所能而相逮至旣成等則非六子所能也全從相字通字內見出故上用一故字下又曰然後能云云也相逮等與定位節不同定位節是從對待中看出流通成卦之妙故下卽以往來逆順言之若卦之有應爻自其兩而對待者言其體之立也此自陰陽相親流通無滯處看出合同而化之妙故下卽以能成變化言之若卦之有比爻自其陰陽兩不相違言其用之行也蓋定位節是方始成卦之義故爲先天此則旣已成卦之功用故爲後天後天圖以坎離代乾坤其餘六卦皆水火之用故此節言後天之用遂從水火說起逮及也因前言不相射若似不相值者然故此遂以相及言之因前言相薄若似於相悖者然故此遂以不相悖言之然此是說後天卻不可混入先天先天是上下往來說其流通後天是左右旋轉說其流行若以理論先天之流通無方可執後天之流行有方可指則是先天爲流行而後天猶有定位矣朱子謂此節前叚爲文王八卦之序後叚爲伏羲八卦之序【煦】按後四句對待則有之原未有序也據朱子此論是謂相逮以下仍說先天不知相逮旣成等旣說在用邊必非先天立體之事只要見陰陽兩相背者皆同時各效其能以見妙物之神耳又曰雷風水火山澤自不可喚作神神者乃其所以動所以撓者是也【煦】按動撓中𨿽有神字必至相逮中方始見出譬如徒動而不撓徒熯而不潤萬物能成乎如此看來可知神字便在後四句中蒙引曰動物固以雷而所以運雷之動者神也雷只說得動萬物說不得妙萬物神妙萬物不必兼先天蓋先天只是六子各得其偶以立其體而未見於用見於用便是雷風動撓而神不外是矣此以先後天分體用最當又曰先天言六子之交合後天言六子之分治此語亦當又曰先天之六子各得其偶者兩也兩者體之立也後天之變化成物者卽所謂兩者之化也兩者之化用之行也就此兩化之合一不測者卽所謂神也【煦】按先天以一干坤而分爲六子合而分也後天以六子而共成萬物分而合也建安邱氏曰動者鼓其生意也撓者散其欝結也熯幹也熯之而使堅剛也火指日言天地陽明之精也澤何以說土膏之潤流於燥烈之餘也水雨露之屬也萬物之生由艮气初萌而始至於其功旣成則其事止矣故曰終始萬物者莫盛乎艮水與澤不同雨露之屬自天而下爲水之潤凡地中水气不流者皆澤也【煦】按在天爲澤故一陰蓄於天上在地爲水故一陽含於坤中觀夬師兩卦可知此叚𨿽序六子而不及乾坤然神之一字便見乾坤之大用上段提出神字皆是言變化而成萬物下叚則言陰陽流行而合徳正神妙萬物之原而所以成能者也前後相追之謂及若日方燥而水忽潤水方濡而日忽燥是也雷藏於冬及春而出風至冬而栗冽至春而發生二者同時而各致其用皆能生物故曰不相悖又動者若益而撓者若損亦不相悖也澤非土不停畜而土石之間皆潤又能出云而爲雨皆气之通也全要見出陰陽合徳之妙此皆大用之流行而莫知其所以然者故曰然後能成也右第六章

言後天八卦合一之功用

乾健也坤順也震動也巽入也坎防也離麗也艮止也兌說也

此言八卦之性情謂三畫之卦也剛柔純雜多寡上下不同故性情亦異其下六章皆本此言之性情其眞也象其似也性情之眞非可意測故下舉象之似者逐卦而細分之無非欲人識性情之眞而已幹純陽不息故健坤純陰翕受故順上行之性反而居下健行之性爲陰所鎭故但曰動陰性重濁來而就下故入一陽陷於二陰剛爲柔掩故陷一陰麗於二陽柔而附剛故麗又健遇上下皆順則必溺陽而防之順遇上下皆健則必附陽而麗之健極於上前無可往必止順見於外情有所發必說俱兼靜之性動之情說【煦】按據成卦之由而論陰來交陽而遂麗於陽比諸結綱是禽麗於网目非网目麗於禽也故以陰附於陽爲麗然周易貴陽故有一君二君之說且陽無而陰有陽神而陰形神麗於形非形麗於神也火之熖光附薪而有其理自合是陽麗於陰今曰陰麗於陽言動用之主也曰陽麗於陰則全離之用也全詁曰自此以下皆以陰陽純卦及初中終爲序又非上先後天之序矣動陷止皆屬健入麗說皆屬順凡物健則能動順則能入健順其體動入其用也健遇順則陷順遇健則麗陷內健而善藏麗內順而盡物陷麗者其勢也健者始於動而終於止順者始於入而終於說陽之動志於得所止陰之入志於得所說此就物情言之而至健至順攝此八者終不變也薛敬軒曰先天左半健說明動屬陽右半入防止說屬陰

右第七章

言八卦命名之義因乎性情

乾爲馬坤爲牛震爲龍【虞翻作駹引爾雅顙皆白駹】巽爲雞坎爲豕【京房作彘】離爲雉艮爲狗兌爲羊

此逺取諸物也本上性情來馬性健致逺其蹄圓牛性順任重其蹄拆造化權輿曰馬陽起先前足臥先後足牛陰起先後足臥先前足陽病則陰馬疾則臥陰病則陽牛疾則立又馬飲淸而便濁牛飲濁而便淸皆陰陽之義也蟄藏於地勢重陰之下而遇陽則奮龍也龍潛淵而善動者也出聲於天地重陽之候而遇陰則入雞也雞下伏而善入者也臨川吳氏曰陽生於子自子而丑故爲重陽雞不能飛爲入爲伏前後皆陰之污濁而中心剛躁者豕也前後皆陽之文明而中心柔怯者雉也雉見人則縮頭是內怯也象防曰雉化蜃內外殻爲離外剛能止物而內柔媚者狗也狗見人則搏見熟人則搖尾乞憐項氏玩辭曰狗直戌而艮在寅火墓戌而生寅也【煦】按戌爲火墓故畏水飲則以舌防之犬鬭灌水則解外柔悅而內剛狠者羊也羊說羣又善鬭項氏曰羊值未而主兌金生於土也羊屬土土生金故角觸羊屬土故土怪爲羵羊左子厚曰今以未爲白羊宮雙湖曰大畜乾爻稱馬大壯以兌爲羊中孚巽爻稱雞睽稱豕而余惟說卦始見卽前聖未言要無非象也

右第八章

言逺取諸物

乾爲首坤爲腹震爲足巽爲股坎爲耳離爲目艮爲手兌爲口

此近取諸身也亦本性情來首防諸陽尊而在上干則積陽在上而覆物者也腹納諸陰廣而有容坤則積陰在下而載物者也足在下而能行象震陽之動於下股在下而兩垂象巽陰之偶於下耳輪內防陽在內而聰坎陽防陰中似之目睛外附陽在外而明離陽麗於陰似之動而在上者手也手能止物使不動者也拆而在上者口也口能說人者也麻衣圖南皆以艮爲鼻面之山也管輅語何晏亦以鼻爲面山乾首坤腹天地定位也坎耳離目水火相逮也艮鼻兌口山澤通气也巽手震足雷風相搏也王太古曰震在下三卦而向右故足力在左巽在上三卦而向左故手力在右以易証之觀盥者手從巽也丰九三折其右肱豈非二三四互巽乎艮在下二卦之後而爲股在艮初六曰趾二曰腓咸三曰股而不以爲手此明證也朱子發曰經脈十二手足各六動於足者震陽自上而升動於手者艮陽自上而止震艮相反疾走者掉臂束手者反行幼淸曰坎耳水內景陽在內離目火外景陽在外耳外內皆凹陰也中凸而實者陽也目上下皆白陽也中黒而虛者陰也腎開竅於耳心開竅於目神易曰耳聽以竅空屬陽坎也目視以珠黒屬陰離也陽气無盡故聽可穿墻陰形有盡故視不洞垣

右第九章

言近取諸身

乾天也故稱乎父坤地也故稱乎母震一索而得男故謂之長男巽一索而得女故謂之長女坎再索而得男故謂之中男離再索而得女故謂之中女艮三索而得男故謂之少男兌三索而得女故謂之少女

此章取諸人倫以明純雜始終之義亦本性情來六子皆出乾坤二用故稱父母天資始地資生也索字向作求字解止說得一半道理不知此字本具兩義是有求於彼欲其獲助於己之稱故下遂接言得字蓋兼取與兩端合交字生字而言也譬諸索債必先有以與之然後取之而歸之於己卽其取而往亦期其得而來無與而取彼必不應無交而欲其生將何以爲生也如夫婦然陽先施謂之交陰翕受然後生也及其旣生仍從男姓如索債者取己之所有而仍歸於己也今立坤陰之體於此幹往而索於初及坤納乾初則爲震之長男是長男𨿽由坤生因乾之索而遂從幹以爲男坤直借體耳立幹陽之體於此坤往而索於初及乾納坤初則爲巽之長女是長女𨿽由乾生因坤之索而遂從坤以爲女幹直借體耳所由謂爲索也索卽二用之用凡乾坤所用皆止一爻其兩相同者則其體也凡易中言交言生言往來言上下皆此索字之義卽皆二用之防因在初位故長之若居二位則爲中矣若居末位則爲少矣是皆往而求求而得始謂爲索也其能生者體之不動者也故兼一往一來而索字之義始備聖人之論卦爻皆以動用者爲主故從二用之陰陽而遂別爲男女如不解索字之義則彖辭中往來上下之說遂指爲卦變卦綜矣柴氏曰往不以此章並諸象是但知男女爲人而不知物物皆男女也

右第十章

此因天地定位節先說定位矣其下又有相薄通气之說故此遂以父母男女言之明男女之胥生於父母也

乾爲天爲圜爲君爲父爲玉爲金爲寒爲冰爲大赤爲良馬爲老馬爲瘠馬【京荀作柴馬】爲駁馬【釋文作防通作駁】爲木果此下皆因各卦之性情而推廣言之夫子贊易以文王卦辭之象有所未盡故推而廣之然亦觀於已成之卦爻及辭中之象偶自彷佛者錯而取焉非徒欲人推類以盡其餘也欲人由此等之象反求此卦性情之眞而已總因卦中實理難於推測故指其象而証之天地雷風是也又懼一象不足以盡其蘊於是逺取物近取身又取諸人倫猶慮此卦之性情不能畢契其眞又卽八卦而推廣之欲人每讀一象須將本卦回顧一番又合此眾象頻頻將此卦回顧一番但知無有一象不具此卦之性情又合此眾象方始完得此卦之性情則此卦之性情其眞自定故知聖人立象非欲人推廣其象但爲占卜之用也夫天地間所有之象豈能盡爲廣象所攝若使諸卦之性情旣定則象外之象皆可因卦而推試觀干言圜而坤不言方干言君而坤不言臣坎言血而離不言气離言乾而坎不言濕無非欲人識其眞而推其類耳純陽而至健爲天天爲幹之總象以後諸象皆有天徳焉體圓而運轉不息故爲圜此象其體也首出萬物髙而在上故爲君此象人之至尊知大始而生六子故爲父此象人之至親性純粹故爲玉徳堅剛故爲金此象物之至貴天地嚴凝之气盛於西北故寒生焉寒極則水堅而成冰幹於後天卦在西北於時爲冬故爲寒而又爲冰是有象於時也【煦】按乾象寒冰陰言龍戰陰陽之際不可不察然非眞寒眞冰也象焉而已亦如坤上之龍非眞龍也莫非象也陽之色赤大赤盛陽之色寒冰在子以陽之始言之在內而凝蓄者也大赤在午以陽之終言之在外而著見者也坎之中陽爲赤幹加大字別於坎也乾健行故象馬自其健而最善則爲調良之馬自其健而最久則爲垂老之馬自其健而最堅彊則爲多骨少肉之瘠馬自其健而最威猛則爲鋸牙食虎豹之駁馬【煦】按駁取其文也幹徳大明而顯著故有文采可觀威猛之義於幹不合虞翻曰幹善故良崔憬曰骨陽肉陰漧純陽骨多故爲瘠馬來氏曰良馬馬之健而純健之不變者也老馬健之時變者也瘠馬健之身變者也駁馬健之色變者也乾道變化故又以變言之此有象於動物也木果體圓而在上純陽故象木果艮少陽在二陰之上故兼木之果艸之蓏【煦】按幹無其於之辭無物不資以始而究無一物可以擬其元幹旡其究之辭健行不息非有究竟也周公爻辭俱向動變處說道理故所立之象皆因動變而言孔子廣象亦莫非言動變也如大有之二言車大畜之二言輿變離也訟四否四言命變巽也剝上之碩果艮也凡八卦皆有本象天地雷風是也其下則因本象之變動而廣之天干之本象也爲圜變坎離也圜天之體也君父變震也寒冰變坤坎也金玉變艮也變兌亦爲金馬變震坎也良馬變震也瘠馬老馬變坎也駁馬大赤變離也又瘠馬老馬變艮也如變坤則爲牝馬木果變震艮也漢淮南王安聘九人明易者撰道訓二十篇號九師易荀爽集九家易解十卷有爲龍爲直爲衣爲言龍陽物直動直也衣有覆物之象言之聲出於气气陽也此皆已見於爻象中故爽采補而入之來矣鮮又將易辭中乾象之所有者一一采補之有爲郊爲帶爲旋爲知爲富爲大爲頂爲戎爲武元同補象有爲元爲永貞爲光爲終日爲三人爲大首爲顒爲鳩爲福祉慶祥爲道爲徳爲惠心爲誠爲習爲載爲大車爲金車金柅爲輻爲輪爲戰爲行師爲遄爲飛爲行亦爲石爲重象以其體圓爲旋爲甕爲鼎腹此皆兼變象互象采補者也

坤爲地爲母爲布爲釜爲吝嗇【京作遴嗇】爲均【禮記注作旬】爲子母牛爲大輿爲文爲眾爲柄其於地也爲黒

積陰在下至順而極厚爲地作成物能致養者母柔而廣平者布一作泉布說釜虛而有容一作熟物以養人項氏曰六十四升曰釡坤容六十四卦也儉於用而能守陰靜翕而不施故吝嗇陰性然也動辟而舒生萬物而無所擇故均項氏曰均旋瓦者也牛性本順子母相隨不離則尢順純陰至順故爲子母牛【煦】按母卽牝馬之義凡陰皆順於陽子其所生也坤徳順而生物故也厚而載物故爲大輿稱輿本剝之上九爾雅權輿始也權天之始輿地之始一曰古人造衡自權始造車自輿始物相雜爲文三畫皆偶條理煥然故文物三稱羣陰爲民三陰相隨故爲眾稱眾本晉之六二在下而承物於上故爲柄於地爲黒土黒極陰之色【煦】按地與母本象也吝嗇其性也均變幹也大輿變乾與坎離也釜變兌也子母牛文變離也黒變坎艮也柄變震巽也九家易有爲牝爲迷爲方爲囊爲裳爲黃爲帛爲漿牝取翕受資生之義迷者陰暗也地方故方囊虛而有容也裳居下體而順黃土正色也帛質柔而廣平漿者太陰爲水所謂味甘淡而順也來矣鮮有爲末爲能爲小爲朋爲戶爲惇此皆已見爻象而采補者也補象有爲霜爲西南爲野爲國爲邑爲階爲城爲墉爲丘爲次爲荒爲虞爲戶爲地南北之徑爲十年十朋爲臣爲有土之公爲女子爲小人爲匪人爲疇爲億爲師爲羣爲夷夷者眾也平也於徳爲安爲寜爲燕爲承爲智爲允爲惇爲章爲含括爲裕爲遲爲防於物爲彚爲大牲爲蕃庻於器爲輿爲缶爲匕鬯於味爲甘此據變象互象而采補者也

震爲雷【古文作爲長子爲元黃爲旉爲大塗爲駹爲決躁下同】爲龍【虞於作駹謂駹蒼色震東方故也李鼎祚作駀乃駹訛】爲元黃爲旉【虞姚李作尃纂言作爲敷與華通尃陽在初隠未出觸坤故尃】爲大塗爲長子爲決躁爲蒼筤竹【徐筤作埌】爲萑葦【荀萑作荻石經作雚】其於馬也爲善鳴爲馵足【京荀作朱足】爲作足爲的顙【說文作旳爾雅作馰吳幼淸訓如射的之的額有旋毛中虛如的古皆訓白楊易謂巽爲白若震色不白蓋爾雅的顙白巓之誤也】其於稼也爲反生【虞作阪生陸云作阪】其究爲健爲蕃鮮○【旉音孚主樹切】

震一陽動於二陰之下雷則陽气之奮於地中者張子曰陰气凝聚陽在內者不得出則奮擊而爲雷【煦】按雷者气之始出奮而有聲者也稱雷本彖辭震驚百里龍則以動奮之身而靜息於地勢重陰之下者元黃天地之雜乾坤始交而成震故其色兼之旉之言施也陽主舒陰主翕震一陽始生於下陽气始施故爲旉楊愼曰旉艸木始蒙也古作旉今作華蓋花之蒂也毛詩凡華字皆葉音旉花之總名也花則陽气之初舒者故幹之純陽則爲木果剝之上陽則爲碩果是陽气之結實者也或爲花蒂亦承受花瓣者來氏曰震動也車動物也旉當作車且從大塗從作足馬則車之誤明矣一奇動於內而二偶開張四通八逹故爲大塗蒙引大塗大壯九四所取也幹一索而得男故爲長子決者陽之力躁者陽之性震一陽生於下而上進以決陰其動也躁故爲決躁蒙引謂震爲決躁巽爲進退不果剛柔之性也蒼色深靑東方之色也筤竹筠卽竹膚也竹之色在於筤竹與萑葦皆下本實而上干虛也【煦】按陽虛也陰實也陽在內故竹中虛陰在外故色蒼正陽之色非大明則大赤東方乃日初出之地將明未明其色靑黒故震初陽象之萑荻葦蘆竹也震亦陽卦幹屬也故亦象馬凡聲陽也陽動於內上口開張故爲善鳴稱善鳴本彖辭之笑言馬懸一足而立謂之馵足震一陽下動似之爾雅馬后右足白驤左足白馵震爲左爲足初陽白也馬之騰躍而超起者爲作足震陽動於下似之的白顙額也【煦】按馬顙在首陰無白色下照之以陽故也謂白在首而不純如雲陽在初而防耳二陰有似於口初爲首爻陽爲白色首之近口而有白色故白額善鳴以全體取馵足以下一陽取的顙以上二陰取稱馬本屯卦諸爻稼諸谷之屬萌芽自下而生反向上是謂反生謂陽在下也凡諸種初生根先下著地然後種中萌芽乃上生陽剛震動勢必前進故究其極而言之幹健陽性之純也一陽初長而爲臨爲泰必終於幹故其究爲健至於幹則三陽開泰陽之盛矣故又爲艸木蕃庶而鮮美雲峯曰震巽獨以其究言剛柔之始也存疑其於稼也三句上是剛反取下是因剛長取其究貫下蕃鮮聨說陸佃曰究爲純陽之健究其前之進也蕃鮮究其後之所變也三變爲巽繼震爲木故云震花變巽爲艸震龍變巽爲魚一曰鮮爲魚究健究蕃者究陽之前進也究鮮者究一陽之對待也【煦】按雷本象也爲龍爲馬爲健變幹也爲元黃爲大塗爲反生變坤也變艮亦爲大塗爲爲蒼筤竹爲萑葦爲反生爲蕃鮮變巽也變巽亦爲龍化魚馬謂變坎也爲善鳴變兌也決躁旉足的顙變離也又爲健變艮也九家易有爲玉爲鵠爲鼓爲玉者乾坤始交剛柔合徳也鵠海鳥其飛最快故射者畫以爲的亦震動決躁之象爲鼓者陽動而有聲也幼淸云玉當作圭鵠當作鶴來矣鮮有爲靑爲升爲奮爲官爲園爲春耕爲東爲老爲筐國語震爲車左氏亦云震爲土車元同補象震爲斗爲陵爲九陵爲髙陵爲易卽場也爲百里爲侯爲官爲好爵爲中行爲言爲笑言爲大作爲耕獲葘畬爲風爲假爲至爲往爲升爲躋爲輿爲擊爲防爲薦爲災爲震驚爲失喪爲渝爲爲杌於物爲車爲析爲簋爲筐爲茅爲朶爲鳥隼爲鴻爲翩爲翰音爲鳴在上爲藩蔀合巽則爲帝此皆據爻象變互而采補者也

巽爲木爲風爲長女爲繩直爲工爲白爲長爲髙爲進退爲不果爲臭【王蕭作爲香臭元子云虞翻作嗅李鼎祚本同今按李本作臭】其於人也爲寡髮【虞鄭本作宣云黒白雜爲宣鄭謂四月靡艸死髮猶靡艸虞謂巽爲白故宣釋文作蒜升庵引考工記半矩謂之宣注頭髮顥落曰宣】爲廣顙【鄭作黃顙】爲多白眼爲近利市三倍其究爲躁卦

巽徳爲入物之善入者莫如木無土不穿又根陰伏於地下而枝葉之陽上盛也稱木本之漸六四气之善入者莫如風無物不被張子曰陰气凝聚陽在外者不得入則周旋不捨而爲風【煦】按風者气之始出附地而布散者也坤始交乾而成初畫之陰故爲長女木曰曲直繩則制木之曲而取直故曰繩直工則引繩之直以制木之曲者巽徳之制故能制器爲工一曰工不專指木工胡雲峯曰一卦之中有相因取象者巽爲繩直因而爲工坎爲隱伏因而爲盜艮爲門闕因而爲閽寺太陰北方之色黒少陰西方之色白巽爲少陰故於色爲白此謂坤爲太陰巽視坤則爲少陰【煦】按此謂東少陽南太陽西少陰北太陰也來氏謂震居東方故靑巽居西南故白虞翻曰幹陽在上故白孔頴逹曰取其風吹去塵故潔白集詁曰居純陽之己位故白【煦】按周易之卦悉論先天而廣八卦之象則因後天而取此因震居東方其色蒼至巽則與離相近故色白術家以爲四碧碧固白色之帶靑者以其猶未離於東也且先天圖巽坎爲少陽震離爲少陰巽亦非少陰也風行地上無逺不至巽風也故爲長木下入而升上積小以髙大巽爲木故爲髙虞翻曰幹陽上長故髙來矣鮮曰陽髙陰卑陽居其上故髙人秉陰性則多疑而懦爲進退而不決於行爲不果而不決於爲荀爽曰風行無常故進退風或東或西故不果臭以風而傳陰伏於重陽之下鬰積不散故爲臭包魚不利賓臭故也虞翻曰臭气也風至知气巽二入艮鼻故爲臭系曰其臭如蘭發屬陰爲血之餘巽一陰在下而不上升是陽气上盛陰血不升故爲寡髮虞翻曰爲白故宣髮【煦】按震巽之初皆在下者也而的顙寡髮皆取象於首謂初當始出之位事物之始卽其首也眼之白者爲陽黒者爲陰離目上下白而黒者居中黒白相間而停勻巽目上中白而黒者在下是白多於黒也陽主義陰主利巽陰在內而善入物故爲近利而其市得三倍之息蒙引曰陰主於內而善巽以入之最能得利又義理陽也震一陽爲主於內之卦爲無咎利欲陰也巽一陽爲主於內故近利曰市三倍者近利之甚者也震爲決躁之卦巽三畫皆變則成震故其究極爲躁卦焉【煦】按風本象也爲白爲長爲髙變幹也廣顙近利市三倍變坤也進退不果究爲躁變震也變震亦爲魚化龍爲白多白眼變離也爲工爲繩直變坎也爲臭爲寡發變艮也九家易有爲楊爲鸛幼淸曰當爲鴻楊上荗而下虛鸛身髙而瘦足皆二奇上盛一偶下植之象來知徳有爲進爲魚爲艸茅爲官人爲老婦補象曰巽爲月防望爲廟爲處爲居爲命爲戒爲大號爲富爲富以其鄰爲盥爲浚爲深爲牽爲系爲攣爲縻爲繘爲紱於體爲肱亦爲泣於器爲舟爲牀爲資斧於物爲莽爲茅爲杞爲桑爲瓜爲魚爲鮒爲豚魚爲羸豕其徳入故爲損爲摧爲不薦巽臭也故爲否此皆據變象互象采補者也

坎爲水【簡輪本爲月在此下】爲溝瀆爲隱伏爲矯輮【古矯一作橋宋王慶輮作揉京作柔荀作橈】爲弓輪【姚信本作倫】其於人也爲加憂爲心病【古文爲多眚在此下】爲耳痛爲血卦爲赤其於馬也爲美脊爲亟心【荀作極心雲中也】爲下首【荀作古文也】爲薄蹄爲曵其於輿也爲多眚爲通爲月爲盜其於木也爲堅多心

陽防陰中內明外暗天下之至險故爲水存疑水內照見人物而外不能見是內明外暗也關尹曰水可拆可合精無人也火因膏因薪神無我也陽畫爲水二陰夾之故爲溝瀆【煦】按一陽象水上下二陰故爲溝瀆隱則不見伏則不出陽在陰中爲其所掩故爲隱伏巽亦隱亦伏者得坎下半體也直而使曲爲矯曲而使直爲輮坎陽防陰中抑而能制故爲矯輮宋曰水流有曲直故爲矯輮木性直弓體彎輪體圓皆矯輮所成故爲弓輪虞翻曰坎爲月月在於庚象弓在甲象輪故爲弓輪爲弓本睽上爻爲輪本旣未爻情滯於中而不能自伸爲憂坎陽防陰中陽失其所心危慮險故爲加憂心以虛而靈實則病矣坎陽實於內心失其靈而不免於病也【煦】按陽徳至靈特爲陰所困故病豈可曰心失其靈且心爲火腎爲水水旣當權火安得不病爲心本坎彖耳以虛而聰實則病矣坎陽實於內耳失其聰而不免於病也【煦】按此亦是中陽爲外陰所困一曰腎竅耳腎傷則耳痛血之周流於人身猶水之流行於天地鄭氏曰气爲陽血爲陰吳氏曰離火在人身爲气坎水在人身爲血爲血本需四爻陽之色赤乾卦純陽爲大赤坎得乾中爻故亦爲赤特不大耳乾馬也坎得乾中者也馬有脊美而可觀者脊爲外體之中坎剛在中似之馬有心亟而難馭者心乃內體之中坎剛在中似之馬有首垂而不昂者首在上坎上柔故爲下首荀爽曰水之流首卑下也馬有薄蹄而不厚者蹄在下坎下柔故爲薄蹄荀爽曰蹄在下水又趨下趨下則流散流散則薄也曵者馬之無力曵而不速進也坎下柔故又爲曵蓋防則失健故足行無力宋曰水摩地而行故曵孔頴逹曰乾震坎皆以馬諭乾至健震至行也若坤順艮止巽順離文明而柔順兌柔悅皆無健故不以馬諭惟坤利牝馬取其合徳於幹不取其健故曰牝也坎取行不取健故曰下首薄蹄爲馬本屯爻坎爲輪有輿象陽防陰中坎坷阻滯而不得進故於輿爲多眚來矣鮮曰險防而多阻因柔在下不能任重也爲輿本睽爻一曰心病則目傷古本故在心病之下一陽在中上下皆虛水流而不盈故通【煦】按陰體靜而實上下兩陰是也陽體善動於中故通向拘陽實陰虛之說果中實矣何以能通月者水之精月本坤體陽光照之而成像今一陽正在其中故爲月一曰月水同徳方諸取水於月【照】按潮汐應月以爲盛衰同體故也盜隱伏而害人者今一陽隱伏於坤中故爲盜盜本蒙賁等爻堅多心棘棗屬剛中也【煦】按水本象也爲赤爲美脊爲通變幹也又美脊變艮也弓輪爲輿變坤也爲輿亦變震也溝瀆變兌也心病耳痛亟心堅多心爲月爲血卦變離也隱伏矯輮弓輪下首薄蹄爲曵爲盜變巽也下首變震也九家易有爲宮爲律爲可爲棟爲叢棘爲狐爲蒺黎爲桎梏曰宮者陽居陰中陰虛陽實宮室中虛人則實其中也【煦】按此當曰陽虛於中有似於宮蓋此止言宮不言人也爲律以葭灰實管上下陰虛爲言【煦】按飛灰之說古人信耳之誤也此律字當是法律蓋古人以坎爲刑罰見於師蒙可考矣可者上下皆通也棟者陽壯居中以承二陰也爲叢棘者刺坎之木也爲狐晝伏而內險也蒺藜亦叢棘之義桎梏人所難用以陷人之手足也此注不本卦爻未當來知徳有爲沫爲泥塗爲孕爲酒爲臀爲淫爲北爲幽爲孚爲河補象曰坎爲雲雨爲膏爲沛爲沫爲井爲川爲渉爲濡爲拯爲戎爲鬼爲鬼方於體爲心爲中爲心不快爲有言不信爲臀爲肱爲孕爲血血卽孕也於徳爲歸爲反爲敬爲勞惻爲疑爲得獲爲納約爲險爲亂爲毒爲眚爲疾爲樂爲憂爲漣沱爲惕卹涕洟泣血於食爲酒於事爲筮爲原筮爲包爲結繩爲拘系爲狐爲弋爲引引弓也爲田爲卽鹿爲三驅爲狩爲刑爲獄於物爲乘馬壯馬其中陽爲金爲水泉爲不盈之平流爲不通之室其陰爲巷爲檷爲穴爲窞爲幽谷爲泥塗

離爲火爲日爲電爲中女爲甲冑爲戈兵其於人也爲大腹爲乾卦【乾音乾古作乾掛董作幹卦】爲鼈爲蠏爲蠃【京作螺姚作蠡按東方以蠡測海原讀此螺古通也】爲蚌【古作蜯】爲龜其於木也爲科上槁【虞作析鄭作槀於作熇】

內暗外明體陰用陽故爲火日爲火精而明無不照電爲火光而明出陰中離文明故象之【煦】按電出陰中而明見於外者胡雙湖曰爲日本離晉革丰彖辭集曰火麗木日麗天電麗云大明者日而暫明者電也坤再索於幹而成其中畫之陰故爲中女甲以蔽身冑以蔽首象離之剛於外冑兜鍪也上剛冑下剛甲中人也戈以擊刺兵以斬伐象離之剛銳於上上剛刃下剛鐏錞中柔其祕也張南軒曰甲冑外堅象離之畫戈兵上銳象離之性腹體中虛外陽實大離中虛而外陽故爲大腹荃曰坎離得乾坤中气乾爲首坎爲下首坤爲腹離爲大腹火熯日躁也火性燥故爲乾卦外剛內柔故爲介物鼈蠏蚌龜二剛象前後介中柔肉也皆滋生之物而中涵火性故入水不寒其靈智蘊珠者則離之明徳也潛錄曰介虫之伏隨日光而以影加其上蠏蠃蚌龜與月盛衰離南朱雀而小過肖坎亦取飛鳥坎位龜統介虫而離取之坎離爲偶無相離者因其麗而名之曰離日中三足烏射取酉雞月中兔射取卯象皆離而麗也爲龜本頤損益爻科者木枝內空也木枝內空則上必枯槁又炎上則上槁也【煦】按離卦下二象震而上獨爲陽故云木上槁也火本象也爲日爲電爲乾卦變乾也大腹變坤也甲冑戈兵變坎艮也科上稿變震巽也蠏蠃蚌龜變艮也九家易有爲牝牛牝牛柔順之物以中虛之陰爲主是內順之至者來矣鮮有爲苦爲朱爲三爲焚爲泣爲歌爲號爲墉爲城爲南爲不育爲害補象曰離爲晝日爲日中爲己日爲旬爲南爲牖爲明爲光爲見爲覿爲窺爲朋爲嗃嗃爲災爲焚於人爲惡爲戚爲不孕爲血去出於徳爲蓄爲言亦爲敬爲失得爲慍爲卹惕號咷涕嗟於事爲食爲餗爲禴爲徵伐於物爲馬爲鳥爲雉爲飛爲貝爲靈龜朋龜於器爲輪爲茀爲矢爲爲瓶其中陰爲饋爲黃爲輿爲牛其不正爲眇此皆據變互采補者也

艮爲山爲徑路爲小石爲門闕爲果蓏【京作墮】爲閽寺【徐作防】爲指爲狗【虞作拘指屈伸指物爲拘狗字之誤】爲鼠爲黔喙之屬【黔鄭作黚云虎豹貪冒之類】其於木也爲堅多節【陳氏考異云古一本無多字元子云無堅字蓏力果切喙音誨】

山取坤地而隆其上止於極而不進者也荃曰大而山防而小石皆堅而止者也二陰下開一陽塞於外不通大塗與震相反故爲徑路剛在坤土之上一陽上峙而未盛大猶捲石之小而非矻然特立者也故爲小石徑與小石俱本山言之爲石本之豫爻兩扉相對曰門闕在門兩傍中央缺然爲道人臣至此必思其闕失故爲闕上畫相聨下畫雙峙而虛有似於門闕【煦】按山不可越故艮有止義物之闕而可通者惟山有之門闕其象也木實之在上者爲果艸實之在末者爲蓏艮一剛在上圓而實故似之爲果本之剝卦閽人掌王宮之禁無足而禦人於外止物之不應入者寺人掌王宮之內人及宮女之戒無陽而給使於內止物之不應入者艮止故爲閽寺人之剛於外而能止物者莫如指艮爲手所用以止物者又在於指【煦】按人之動於下者惟足故震象之人之動於上者惟手故艮象之其餘皆不得爲動謂手能指物未當麻衣謂艮爲鼻亦未當然陽之動而不息惟純乾有然震初陽方來於二陰之下故彖辭曰可守宗廟是兼靜而言也艮之末陽垂盡於二陰之上故艮遂以止爲義而彖辭則兼行而言之陽之動也一以爲守一以爲止皆非純乎不息者也要皆從動處見得不可不知外剛而止物者狗艮外剛而止故爲狗鼠剛在齒善能嚙物艮陽在上而前剛故爲鼠爲鼠本晉之九四【煦】按狗惟親內卻禦暴於外故艮似之又狗鼠之剛皆在口凡在首者皆取象於上爻故艮象狗鼠郭子和曰坎在君子爲隱在小人爲盜艮之利在狗害在鼠皆一義而二象者也禽鳥之喙其色多黔而能止物以其剛也艮前剛故爲黔喙黔黒色也曰屬者不可枚舉也堅指全體言艮陽在上故木堅多節節見於外者也巽曲直乾陽根陰爲木全材坎內陽爲堅多心離中陰虛爲科上槁艮陽在外爲堅多節木枝在上方有節【煦】按山本象也徑路門闕閽寺變坤也變震亦徑路門闕黔喙變幹也鼠黔喙變坎也果蓏變震巽也狗堅多節變巽也門闕小石變兌也九家易有爲鼻爲虎爲狼鼻面之山也虎齒牙猛利剛在前也狼與虎同來矣鮮有爲牀爲握爲終爲宅爲廬爲邱爲篤爲童爲尾補象曰艮爲東北爲磬爲廬爲家爲捨爲闕廷爲邱園髙上於人爲君子爲童蒙臣僕爲子爲瑣瑣爲躬爲背爲生爲不死爲執爲握爲禦爲罷爲已事爲損疾爲有終於物爲豕其上陽爲白爲革下陰爲膚皆據變互采補者也

兌爲澤爲少女爲巫爲口舌爲毀折爲附決其於地也爲剛鹵爲妾爲羊【鄭元作陽陽養無家女任炊防賤於妾者郭璞引魯詩陽如之何又曰巴濮自稱阿陽升庵引後漢西南夷女爲防徒季氏曰古文作爲少女爲妾爲防爲巫虞作爲羔考異載鄭魯作爲養者誤又云前稱鄭少梅不知何鄭也】

水流爲川瀦爲澤澤者水之聚所以悅萬物者兌徳爲悅又坎水而塞其下流瀦水之澤也【煦】按澤爲一陰在天上還以沾濡下潤而取者爲當鑿度曰澤金兌日月往來門月出澤日入澤萬物燥澤可潤天地怒澤能悅萬物惡澤能美澤者天地之和气也朱子取仲朔川壅成澤澤決成川之說謂坎下畫閉合也坤三索於幹而成上畫之陰故爲少女巫口舌之官通乎幽而以言悅神者巫也交乎顯而以言悅人者口舌也皆上拆象正秋金气肅殺條枯實落故爲毀折謂全者毀剛者折也此以時言也柔附於剛剛乃決柔震陽動故決躁乃兌陰一柔附決躁之二剛是兌非能自決乃附於剛而決也此以勢言也毀折平說附決直說張子曰物成則上柔者必折也是仲逹所謂槀稈則毀折果蓏則附決也地積鹽水爲鹵鹵必土堅硬方不滲漏兌二陽在下爲剛一陰在上爲鹵又兌金乃堅剛之物說文鹵西方鹽池東方曰斥西方曰鹵鹵在躁地則剛【煦】按鹵生於地上下剛而上柔者也少女從姊爲娣故爲妾外能悅艸而內剛狠者羊也【煦】按羊外柔故樂羣內剛故善鬭澤本象也口舌變乾震也附決變震也巫妾剛鹵變坤也毀折變巽離也澤變坎也諸卦不動則但取本象故廣八卦者皆兼動變之爻而象之也九家易有爲常爲輔頰人情惟其所悅則自不能已故常厭則不能常矣輔頰亦口舌之類皆取上柔之象陸徳明常西方之神艸廬曰九旗之一來矣鮮有爲笑爲五爲食爲跛爲眇爲西補象曰兌爲雨爲陰陰秋也爲西山岐山爲武人幽人祝史爲面爲言爲譽爲拘爲跛爲劓刖爲嬴爲虞爲素素常也得所則爲悅爲笑爲利爲和失所則爲號爲咨嗟於事爲酒食於物爲虎豹陰居上爲莧爲葛藟爲臲卼兩兌爲鳴爲和爲啇右第十一章

程沙隨曰說卦之象有與卦爻相符者如乾天坤地是也有不與卦爻相符者如乾坤稱龍而不必在震坤地稱馬而不必在幹是也有見於卦爻而說卦不載者如漸之鴻中孚之豚魚是也有見於說卦而卦無之者如布釜蠃蚌是也仲虎曰廣八卦之象百十有二有相對取象者乾天坤地震決躁巽進退艮指兌舌是也有相因取象者震坎得乾馬坎得二坤爲輿是也一卦自因者隱伏爲盜繩直爲工是也有不言互見者言君見臣言圜見方坎血見離气離乾見坎濕巽臭見震聲二長爲究見艮兌之窮是也

周易函書約注卷十七

欽定四庫全書

周易函書約注卷十八

禮部侍郎胡煦撰

序卦傳【上篇】

先儒多以卦畫中陰陽之多少算前後之序全無補於易理今槪不取易意曰令升言有先天地者矣今正取始於天地此黃帝所云太古斷元也谷梁傳曰人人知天地可不言乾坤矣申言天地表人倫則人道卽天道矣【煦】按文王之序原與羲軒同防道藏所云火記六百篇今失而無者是也孔子之序傳𨿽不違羲文之心然已全說人道是聖人教人本意故但就卦畫爲解者未當

有天地然後萬物生焉盈天地之間者惟萬物故受之以屯屯者盈也屯者物之始生也物生必蒙【郭京作始生】故受之以蒙蒙者蒙也【郭京作蒙昧也】物之穉也【古或作稚】物穉不可不養也故受之以需需者飲食之道也飲食必有訟故受之以訟【僧一行易纂引孟喜序卦曰陰陽養萬物必訟而成之君臣養萬民亦必訟而成之】訟必有眾起故受之以師師者眾也眾必有所比故受之以比比者比也【郭京作親比也】比必有所畜【徐作蓄】故受之以小畜物畜然後有禮故受之以履【幼淸曰韓注有履者禮也四字今按王弼略例引此蓋是後人誤以正文書作注字煦按此四字不可不入】履而泰【朱子引晁氏曰鄭無而泰二字】然後安故受之以泰【羽南氏曰朱子於序卦分三節有寓防焉天地二而一於人也煦按朱子於上篇泰者以下分爲一節以備三才豈知上篇言天道下篇言人倫則人道已在其中故不必分】泰者通也物不可以終通故受之以否物不可以終否故受之以同人與同人者物必歸焉故受之以大有有大者不可以盈故受之以謙有大而能謙必豫故受之以豫豫必有隨故受之以隨以喜隨人者必有事故受之以蠱蠱者事也有事而後可大故受之以臨臨者大也物大然後可觀【說文引地可觀者莫可觀於木】故受之以觀可觀而後有所合故受之以噬嗑【李大舋噬嗑嗑者合也】者合也物不可以苟合而已故受之以賁賁者飾也致飾然後亨則盡矣【李作而後】故受之以剝剝者剝也物不可以終盡剝窮上反下故受之以復【淮南子引云剝之不可遂盡也】復則不妄矣故受之以無妄有無妄然後可畜故受之以大畜物畜然後可養故受之以頤頤者養也不養則不可動【李作以動】故受之以大過物不可以終過故受之以坎坎者防也防必有所麗故受之以離離者麗也【鄭本引鑿度云幹起於子陰起於午天數天分以陽出離以陰入坎坎爲中男離爲中女太乙之行出從中男入從中女因陰陽男女之偶爲終始也王昭素謂麗必有所感故受之以咸咸者感也晁以正古本取之】

【煦】按序卦體也雜卦用也其體渾淪而周匝流通而無間者也其用則正位各居對待而不移者也太極中本涵兩儀故序分上下兩儀之象也兩儀旣肇萬物用生何物不在天地中故不必三分之以象人也總緣周易所有卦爻團攏上來皆不出先天大圓圖而大圓一圖當未分時固周易之太極也可知周易中所有之卦悉是先天必無一卦一爻可以形體拘者但當領略連而不斷相依無間之妙此序卦之所由設也如止向前後次第中數陰陽卦畫之多少究於卦義何補非聖人立卦之防矣又當知周易卦爻俱從分合二字生出道理合爲體而分爲用合而分分而合類聚羣分相得相害之故俱由此生蒙引序卦所云流行之易雜卦所云對待之易也序卦所云不以相因爲序則以相反爲序相反者極而變者也上篇如否泰下篇如損益之類相因者未至於極也此屯蒙姤萃之類也其言不可有二例一言不能如不可苟合不可終離之類以勢之必然者言也一言不當如有大不可以盈不可久居其所之類以理之當然者言也所取名義不盡同伏羲如大畜取聚井取下義是也有一名二說者如泰繼履則取安字義自受否言則取通字義如震繼鼎則取長子義自受艮言則取動義有一義而二說者如師自繼訟言則曰爭訟牽連者眾自受比言則又泛言人民之眾而取眾之義一也晉繼大壯則曰進而建立自受明夷言則曰進而貪位慕祿而取進之義一也有不取卦名而取卦象者乾坤以天地言咸恆以夫婦言是也有卦名二字而取一字者如噬嗑明夷特借嗑字夷字以明其次是也其釋卦名義有三例如屯者盈也蒙者蒙也之類則申上文之意如泰者通也解者緩也之類則起下文之意如師者眾也恆者久也之類則申上文而起下文之意來矣鮮曰物不可以終通終否終盡終過以理之自然言也造化也有大者不可以盈不養則不可動以理之當然言也人事也有天地然後萬物生焉【煦】按序中諸卦俱仍本名乾坤獨言天地正以諸卦俱由乾坤而生然乾坤之理隱而難明天地之象顯而易見凡所生之物無不在天地覆載中故言天地卽言乾坤也又可知屯蒙以下六十二卦皆乾坤之萬物也又以見周易之作與連山首艮歸藏首坤者殊也

萬物卽指乾坤所生之諸卦兼動植而言盈者气充於內生意之不可遏也動物不盈不可以出胞胎植物不盈不可以破核實

蒙昧之時向來專說動物謂成形成性而聰明未發不知動物有胞胎卵殻植物亦有膜皮當其勾萌將啟仍然戴膜而出若豆之外膚是也特盈字自受气已足時說蒙字自將生欲生時說

飲食𨿽指人說然水在天上爲需則萬物之滋養潤澤胥賴之矣屯蒙需諸卦在周易中俱兼人物言至於孔子序卦獨主人說可知周易之設皆所以教人者也潛錄曰上第四節

曰穉下第四節

曰壯示物候也幹餱以愆豕酒生禍故有訟此窮理勢之必然也爭起則黨類必眾眾起只是爭師卦是兵眾此不必帶兵字黨眾則必有親附

眾比則有畜養之者田裏樹畜是也程傳物相比附則爲聚聚畜也又相比附則志相畜小畜所以次比也蒙引謂比吾者與吾爲聚比彼者與比爲聚此主程傳然畜卽聚意而養意卽在畜中非以畜卽爲養【煦】按但作聚字解則與比意犯重還作養字解爲當然比者身之切近也畜者志之渾同也比自人親我言畜自我及人言

禮義生於富足故物畜然後有禮

人有禮則各得其分而和故安安字兼情與分言存疑謂泰寛舒也安平安也必寛舒然後平安此蓋不以爲衍文

否泰相仍如環無端故受之以否【朱子此下另爲一節】世之方否與人同力乃克有濟且同否者必相依故人可同好惡同人而與人無拂則近悅逺來而所有者大矣

所有旣大則驕侈易生故不可以盈而謙則持盈之道也

有大不盈而能謙則永保其所有之大而中心和樂故豫

人能豫樂則心孚志契者有人必有隨之者矣以喜隨人則志同謀恊必有所事蠱者餙治振起而有事者也事因壊而起故以蠱爲事

可大之業必由有事而生臨者二陽進逼四陰駸駸乎向於大矣蓋以上臨下以尊臨卑皆大者之事也物小不足以動人之觀必大而後可觀蓋徳大而光輝聳人之視聼業大而勲庸新天下之耳目也可觀而眾心景從自必相合

物有所合無以飾之直情逕行苟而相凟矣賁者文飾之義也【煦】按獨物不可以爲文凡文之成皆由相合起也

賁飾則貴於文而可以得亨矣然或太過而極致其飾則文滅其質於行必有所不通故曰亨盡致飾而亨盡故不免於剝致推極也

然極則必反復道存焉復者復於道也

善端旣萌則妄念不生故次之以無妄

妄未去則心不虛而善無由積旣無僞妄則念念循理事事循理然後其徳可積充實而有光輝之謂大矣【煦】按小畜之飲食財之類也食飽則傷故止宜於小大畜之畜畜徳也畜徳則不厭其多故稱大焉徳旣畜聚於已則可以優遊涵泳充養之以俟其自化頤者養之義也

養所以立體動所以逹用大過卽動也有大涵養而後有大抱負有大抱負而後有大設施蓋當大過之時爲大過之事非有養者不能

天下之事中焉而已大可過而不可以終過恃才過動則輕躁拂戾而防於禍矣

旣防於險非依賴才徳之人不能出險故必有所麗然後可以扶危拯溺來矣鮮曰物不可以終通終否終盡終過以理之自然言也造化乃如此也

序卦傳【下篇】

有天地然後有萬物有萬物然後有男女有男女然後有夫婦有夫婦然後有父子有父子然後有君臣有君臣然後有上下有上下然後禮義有所錯【荀爽傳引易云禮義備則人知所厝】夫婦之道不可以不久也故受之以恆恆者久也物不可以久居其所故受之以遁遁者退也物不可以終遁故受之以大壯物不可以終壯故受之以晉晉者進也進必有所傷故受之以明夷夷者傷也傷於外者必反其家故受之以家人家道窮必乖故受之以睽睽者乖也乖必有難故受之以蹇蹇者難也物不可以終難故受之以觧觧者緩也緩必有所失故受之以損損而不已必益故受之以益【說苑孔子告子路則此語而不同蓋自周末引語嘗引其意而自爲詞南沙遂謂序卦有經師之說亦膚末矣】益而不已必決故受之以夬夬者決也決必有所遇【李本無所字】故受之以姤姤者遇也物相遇而後聚故受之以萃萃者聚也萃而上者謂之升故受之以升升而不已必困故受之以困困乎上者必反下故受之以井井道不可不革【虞無道字】故受之以革革物者莫若鼎故受之以鼎主器者莫若長子故受之以震震者動也物不可以終動【李本下有動必二字】止之故受之以艮艮者止也物不可以終止故受之以漸漸者進也進必有所歸故受之以歸妹得其所歸者必大故受之以丰丰者大也窮大者必失其居故受之以旅旅而無所容故受之以巽巽者入也入而後說之故受之以兌兌者說也說而後散之故受之以渙渙者離也物不可以終離故受之以節節而信之故受之以中孚有其信者必行之故受之以小過有過物者必濟故受之以旣濟物不可窮也故受之以未濟終焉

太極判爲兩儀而有天地气化形化而有萬物分陰分陽而有男女男室女家而有夫婦是夫婦非自夫婦始也有夫婦則生育功成而有父子有父子則尊卑分起而有君臣有君臣則貴賤等列而有上下有上下則有拜趨坐立之節宮室車旗之等行之必有文所謂禮也處之必得宜所謂義也禮義有所措施是夫婦非自夫婦止也然則夫婦之道大矣此咸卦所由居下經之首也【煦】按此又從天地說起者搆精之男女本由化醇之天地而來周易首乾坤職是故也

夫婦之道托以終身故不可以不久

物而久居其所則固而不遷盛滿必溢崇髙必危故當退遁然屈伸相倚盛衰相循遁極則必大壯【煦】按此理最難解防若發矢者引之極滿則發之極逺引之未滿則𨿽進而不逺矣此屈極而伸以退爲進之義也投壺之矢已入壺中或反躍而出也今人以火礶治病火本外發及其湊合於膚乃反翕而受也皆此義也

遁而壯猶是反求之至則將日進而盛也壯而晉則是蓄之極盛乃可以出而有爲矣

進極必止理所當然知進而不知退必有所傷害明夷者明而見傷也

傷於外而不得安者必自外而返於家以求安故受之以家人

然有孚威如終吉正家久逺之道也不幸家道困窮則人情不和必有乖異之事

夫人情和則相安乖則戕賊之禍起蹇者險難之義也

然物無終難之理亂極則治屯極則亨故有觧散之時

解緩則怠惰偸安失時廢事是損之招也

損而不已以至於極謙降之至必受其益循環之理原是如此然損而不已四句通造化人事言或主學問言謂懲忿窒欲不已則進徳無疆遷善攺過不已則體立用行也

益而不已以至於盈當極盛之時必至越分妄爲出於禮制禁防之外欲隄防之不潰決能乎來矣鮮曰盛衰損益如循連環故曰損益盛衰之始也損者盛之始益者衰之始此以決字作損字看

不合則去合則就之決去於此必有所遇合於彼故受之以姤蒙引決裂而去之勢必有所遇而後止又或主小人決去君子必有所遇說來矣鮮謂決去小人必遇君子程子曰姤遇也決判也物之決判則有遇合不決則何遇

相遇則合志同方而無違心聚之道也

物必能聚積小以髙大然後升而上之學業治道立身成家莫不有然故聚而上者謂之升蒙引來氏皆主連茹而進說人苟升而不已知進而不知止其究必爲人所困程子曰自下而上以力進也不已必困矣【煦】按周易之卦止據象以說道理故兼人與已義理方備

前旣不得遂其進則前無所往勢必退而返下井在下之物也來氏謂井養而不窮可以舒困另是一義立法制以惠下者井道也然法久生必更化乃可善治一曰攺邑不攺井井常道也常道久則不能無故當革存疑井道久則穢濁不可食故當革【煦】按此一主治道說一主泛說

革物之器去故取新者莫若鼎謂變腥爲熟變堅爲柔以爲飲食也此主程傳一曰革法善治非操天下之重權無以致下人之信從此以長子主器說鼎宗廟之重器廟祭用之而震爲長子則繼父而主祭者也故受之以震

震者動奮之謂動極則當止矣所以次艮

物不可以終止止極則進故受之以漸漸進之義也循序漸進深造不已必將底於聖賢之域是有所歸也流之進也歸於海行之進也必有歸著之地故受之以歸妹

旣得夫義理之歸則蘊之爲盛徳必發之爲盛業自不安於小成故受之以丰丰者盛大之謂蒙引曰得其所歸者必大中道而廢其能大乎程子曰物所聚歸必成其大來矣鮮曰細流歸於江海則江海大萬民歸於帝王則帝王大至善歸於聖賢則聖賢大存疑謂得人之歸則大業可集皆可也

大可也大而窮不可也苟窮其大焉富貴之極而驕奢生必至防其所居之位旅者在外而不得所居者也【煦】按窮大而泛渉則無一定之趨向自必致失其所居旅卽失其所居者也

旅途親寡非巽順無以取容

人於理不深入則無防心怡悅之致惟深造有得自然喜見於外來氏曰人情相拒則怒相入則悅入而後悅故繼之以兌

理旣悅心然後暢於四肢發於事業而散於外矣存疑人必和說然後胸中鬰結由之而散

離者離披解散之義終離則散漫而不止矣程子曰人之气憂則結聚悅則舒散節者爲之制節使不得過越也

節道旣立而數度之所制徳行之所議誠信守之以爲不易之典故受之以中孚【煦】按信卽誠也若非誠信必逾節矣此順而相因者也凡事有所節制於外不違其限則心不外馳而中之誠信固矣若兵有節制則將軍之號令皆誠信於中固結而不可解也然只就在中者說不可說到行上此聖賢自修最切當處

凡事當隨時制宜若自心深信不加詳審果決而行則動越乎中多與時違而過不免矣

天下之事非小有才者所能濟有過人之才者必有過人之事而事無不濟矣故受之以旣濟

夫物至於旣濟物之窮矣然物無終盡之時盡則復生天運之所以流行物理之所以代謝者此也故受之以未濟而易於是乎終焉易者變易而不窮也物不可以終濟者循環之理天地人物俱不能違也故終以未濟此動靜之所以相生陰陽之所以交變而萬事萬化之所以無窮也【煦】按伏羲六十四卦止有始乾終坤之序橫圖所列是也連山首艮歸藏首坤當另爲一序今不可考矣周易之序則文王所定首乾坤而終旣未或以魏伯陽之參同契準連山而作今考參同仍主文王序卦或自黃帝所傳修身養性之道便是如此亦未可知至元包所序則全本京房分天地人鬼四易用以爲序特以坤宮八卦居首遂謂爲凖歸藏耳其連山以艮居首者人身之妙用皆由靜出所謂定靜安慮而後能得也其歸藏以坤居首者萬物莫不始於土終於土所謂歸根復命生意由此而始至哉坤元萬物資生是也然坤之獲有此生意非交幹而有得不能則是萬物之生實由乾始且坤無爲而幹有爲故周易遂首乾坤此一陰一陽之謂道實大化大用之所由行也或以文王所序爲行火合符之事其說詳於火記今不可考至孔子之爲序傳則全以盛衰進退之理通之於物理人情以發揮時中之道用以立教而已其中有隨時之義不可膠於一定而不通也其中有大中之道不可以執守一偏而或過也故曰不可不可云者所以化其執也曰必有必有云者所以究其極也有相反而致者循環之理也有相因而致者自然之情也勢有必至道與時遷時中之理其在是乎韋編三絕孔子至聖哉至於文王序卦本義非必盡如傳中所說孔子特合前後相因之兩卦另說道理無非發明聖道教學者以格物窮理之法而已此讀易看象之妙於此旁通曲防而深領其趣斯爲得之後人學易先從序卦入手知前後兩卦絕不相侔其理皆可相因而起彼卦爻中迥然殊異之象安有不可以防通者乎是物之格可由此而格理之窮可由此而窮矣今處詩書大備聖學大明之日顧或置周易於髙閣將以何者爲學人本領乎志聖人之學者尙其有志於斯

雜卦傳

【煦】按序卦一傳孔子懼人雜亂文王之序乃複雜而傳之仍取文王序卦中兩兩相比者從一正一覆說出相反的道理而已來矣鮮謂非有雜卦則象必失傳夫來氏於易好學深思見正卦之象有復見於覆卦之爻者覆卦之象有復見於正卦之爻者如損之六五益之六二夬之九三姤之九四旣濟之九三未濟之九四顚倒二卦往來之象亦復相同先儒卽或能言其象而上下往來內外相同之故則未有能言其義者來氏以綜卦解之謂若機之有綜一上一下是卽雜卦傳中一正一覆之義其以綜卦說卦變固不可而以綜卦釋雜卦則允當矣蓋陰陽順逆疊換原有相反之理故後天之易一一反對上經三十卦覆成十八卦下經三十四卦亦止覆成十八卦者上經顚倒不易者六乾坤頤大過坎離是也乾坤坎離顚倒不易艮震合而爲頤兌巽合而爲大過亦顚倒不易上下不易則不可綜故來氏以爲錯卦錯卦者謂卦爻盡變迥與本卦異也其可反易者二十四卦顚倒觀之止成十二卦蓋體猶是也上下相綜而卦因以易故十二卦遂兼有二十四卦下經顚倒不易者二中孚小過是也巽兌合爲中孚震艮合爲小過亦顚倒不易也上下不易則不可綜故來氏以爲錯卦錯卦者謂卦爻盡變迥與本卦異也其可反易者三十二卦顚倒觀之止成十六卦蓋體猶是也上下相綜而卦因以異故十六卦遂兼有三十二卦也上經本三十卦今六與十二合得十八卦下經本三十四卦今二與十六合得十八卦共成三十六卦適合干策四九之用數又合先天八卦陰陽爻之畫數又合先天橫圖自一至八之總數邵子所由謂三十六宮都是春也然皆顚倒兩卦合二爲一而成是卽雜卦傳中一正一覆之卦也如以三十六卦一正一覆分別觀之則成七十二卦矣夫卦止於六十四今顧有七十二卦者何也蓋反易者上下經止五十六卦而乾坤坎離等八卦每以一卦而兼反易之一卦故其位數有三十六而重之則爲七十二也然此八卦𨿽曰不易其一見一伏亦反易也如幹盡變爲坤坤盡變爲幹推之六卦莫不有伏卦存焉是不必反易亦未嘗不變易也故此八卦在雜卦傳中其義亦莫不相反至於反對相綜之卦如師反爲此臨反爲觀則其畫之反對也如樂反爲憂與反爲求則其義之反對也故夫子已立序卦傳又復傳雜卦以明之見得文王序卦師必受之比者固已發眾必有比之義亦以卦畫與卦義其反對又如此也臨必受之以觀者固以見物大然後可觀之義亦以卦畫與卦義其反對又如此也以至前後諸卦莫不有然無非發明序卦中未盡之餘義蓋序卦傳言合而相因之義雜卦傳言分而各異之義其分而各異者卽在合而相因中又以見序不可紊有如此也然雜卦傳中自乾坤至井困亦三十卦適符上經之數自咸恆至姤夬亦三十四卦適符下經之數是孔子之爲此傳也原未嘗與文王之序卦殊也第以震艮損益萃升兌巽晉夷井困十二卦入上經之傳卻以上經之否泰有同離坎畜履需訟過頤十二卦入下經之傳是上經之不易者止得二卦而下經乃得六卦在上經止合得十六卦而下經乃合得二十卦在聖人或別有深防乎

乾剛坤柔比樂師憂

此下皆因反對之卦言反對之義也乾坤指伏言以絕不相同爲反對剛柔言性情之反對也比一陽在上而五陰從之爲人親輔其志得行故樂師一陽在下而統乎眾陰帥師行險兵凶戰危故憂順在內故樂險在內故憂余氏曰在上而得眾故樂在下而任重故憂

臨觀之義或與或求

臨以二陽臨四陰臨人必有以惠人故爲與觀二陽爲眾陰所觀觀人必望於人故爲求本義曰以我臨物曰與物來觀我曰求或曰二卦互有求與之義謂臨亦可言求觀亦可言與【煦】按宗後觧始有或字之義

屯見而不失其居蒙雜而著【易舉正作稚而著】

本義曰屯震遇坎震動故見謂震動而著見將以有行也遇坎險則不能行故不失其居蒙坎遇艮坎幽昧艮光明謂坎陽防陰中不免於雜亂遇艮則篤實而有輝光故著明也一則進而不遂其進一則昧而不終於昧吳氏曰見者陽在上卦之天位而顯雜者陽在下卦之地位而幽初動於險內而固守曰不失其居上止於險外而光明曰著來矣鮮以坎之上下分論【煦】按上解均未有反對之義當知見與著皆在發露一邊此二卦相同者也而不失居則未離其位此靜象也雜則眾之擾也此動象也動於內而仍在初故不失居止於外而至於極故親因一班皆是發露而居擾之動靜不同所由爲義之反對也屯陽在初復見天心故曰見是自心之明也蒙之艮陽外現是輝光之不可掩從人見出者故不曰見而曰著屯本震爻原有動象顧曰不失其居外坎互艮遇險而止也蒙本艮爻原有靜象乃顧曰雜內坎互震將出險也見與著謂震艮不失與雜皆謂坎也此與丰之窮大失居正相反此外險而動於內故不失丰而大則必溢乎其外矣旅亦在外者也故曰失其居

震起也艮止也損益盛衰之始也

震一陽動於二陰之下陽气自下而起艮一陽止於二陰之上陽气極上而止是一起一止之反也【煦】按震陽初來於內故曰起艮陽終盡於外故曰止先天圖始一陽之震歷二陽之兌三陽之幹然後反而就消又歷二陽之巽一陽之艮而終盡於外說卦之釋後天圖亦謂帝出乎震成言乎艮是皆震起艮止之義虞翻曰損泰三益上衰之始也損否四益初盛之始也損𨿽未衰損而不已則衰故爲衰始益𨿽未盛益而不已則盛故爲盛始此以損爲衰始益爲盛始來矣鮮謂帝出乎震故爲盛始說言乎兌故爲衰始彼以綜卦釋象至此等處所則全無道理夫兌何由便爲衰始乎【煦】按損益二卦𨿽從一正一覆說道理而道理仍在本卦中非專指覆中之義也一震象見於內是春气生長之始故爲盛之始一兌象見於內是秋气收斂之始故爲衰之始此義之相反者也至於所以損之益之之義二卦皆有之蓋損爲損下益上益爲損上益下顧一名爲損一名爲益爲上可損下不可損故也又以二卦原具有泰否二象從泰而損之不至於成否不已故曰衰之始從否而益之不至於成泰不已故曰盛之始本因二卦原具此象故因此而立名上說俱以損爲衰始益爲盛始然在序卦則固以損爲盛始益爲衰始何前後不同如此須知謙損之至將必有益是盛始也日取而益之將必有損是衰始也盛衰二字還宜如序卦之說爲當

大畜時也無妄災也

本義曰止健者時有適然無妄而災自外至亦謂適然也一說幹非可止而能止之者適然之時福之生於偶然者也不宜有禍而有禍者意外之致禍之生於偶然者也來矣鮮謂止其所不當止非理之常得其所不當得亦非理之常【煦】按此不當以止健說大畜非反對之義也無妄二字亦當作無所冀望說蓋健而能止則必有所畜畜非一日之積也故曰時動而遇健則必有所傷傷則偶然之也故曰災大畜則有所蘊於己無望則無所冀於人畜因時而加積災偶然之遭逢此皆在時上分久暫言之猶屯蒙皆在著見上分一雜一不失耳此其義之反對者也凡卦皆先內而後外故諸卦皆以內而遇外非以外遇內也皆內卦在先前進而有所遇非後成者乃遇乎先成者也孔子之彖必先言內卦後言外卦已詳辧於各卦中此云健而止可也謂止健不可也謂動而遇健可也謂健而動不可也故此兩卦不宜以止健說亦不宜以時字止作適然說若災則適然之事也如前說何反對之有乎

萃聚而升不來也謙輕而豫怠也【怠京作治虞作怡】

萃有聚意聚則來而不往升有進義進則往而不來謙者不自尊大而輕身下人豫者厚自尊大而怠慢於人一止一往一敬一肆相反也來氏曰三陰同聚故曰聚三陰齊升故曰升【煦】按輕於己怠於人此其相反者也

噬嗑食也賁無色也

噬嗑之義頤中有物乃人之飲食也賁本無色白受采而有色也是一食一色之反也或曰賁本有色而曰無色取上六之義【煦】按賁實無色若有色何待飾乎食自外而養於內色自內而發於外故相反頤中有物明而動於內有齒牙咀嚼之象內明而外有光輝有顏色發越之象故以食色爲反對來矣鮮曰頤中有物食所本有而厚其生白賁無色文所本無而飾其治【煦】按來氏以柔上柔來爲離上離來惟雜則則可蓋雜卦是論卦之全體而言其反對者也若在本卦則斷指中柔之一爻爲說頤中有物本言上下二陽象頤中三陰象物四陽之動象齒今在雜卦言反對之義則謂離之上下兩陽中含有物有似於食而震動於下似頤齒之相切也凡人之食皆在下之頤齒動也亦猶胎生者目上眥動卵生者目下眥動皆陰陽主之也【煦按人之面惟中叚靜故鼻獨不動】

兌見而巽伏也

兌陰居上爲外見巽陰處下爲內伏一見一伏之反也此只取陰爻之隱顯而言蓋陰體重濁其質先迷故以內外分見伏若陽徳虛而象神本自光明𨿽在震初亦止曰見天心矣來矣鮮曰與震艮同震艮以陽起止於上下此則以陰見伏於上下【煦】按起止見伏四字便見聖人斟酌之妙蓋陽徳光明動而有爲而卻無形可見故有起止可言陰質先迷靜而翕受而卻有形可考故在外見而在內伏也然此一伏字卻又謂陰來而陽伏蓋陰之柔暗能掩陽也周公系巽九五曰先庚後庚庚本西南出震之象而今言於巽卦巽伏震故遂言震也陽徳有爲暫時𨿽伏終有出見之時蓋震象方成由陰而來所以有先庚之說震象已過亦必由巽之初陰而伏所以有後庚之說是先庚後庚全說伏象故孔子之雜卦遂以爲巽伏虞翻曰兌陽居二故見則見龍在田也巽乾初入陰故伏也【煦】按幹初入陰卽謂巽初伏陽也

隨無故也蠱則飭也【王肅本飭作節一云鄭本飭作飭】

隨前無故上下偸安而不飭也蠱後當飭飭則不復依隨而攺前之失也項平甫曰隨以無故而偸安蠱以有故而修飭故聖人不畏多難而畏無難【煦】按剛來下柔剛上柔下來氏據綜卦言非也此等語句皆止據本卦之一爻言成卦之由發二用往來之妙將以定此卦之主爻耳隨之剛來謂震初也非謂自蠱之上陽來也在內故稱來陽爻故稱剛震本坤體因乾象自外來交用其一剛於初初故爲長剛故爲男彼二陰爻靜而相抗不能有爲是震之主事在此一剛故遂曰剛來其下柔𨿽指兌說卻爲初剛在兩柔下也蓋上下二卦旣分剛柔二體卻又以初剛之來於內者爲主故曰下柔謂下於兌亦謂在兩陰下也蠱之剛上謂艮末也非謂自隨之初陽上也陽爻故曰剛外卦之上故曰上艮亦坤體因乾象來交用其一剛於末剛故稱男最後之爻故稱少彼二陰爻靜而相抗不能有爲則艮之主事在此一剛故遂曰剛上其柔下𨿽指全巽說卻爲巽之初柔在兩剛下也蓋蠱之柔下與隨之剛來相似皆謂主爻緣上下二體𨿽各有主爻而內外不同又當以主於內者爲重至隨之上陰蠱之上陽乃窮則必變之爻故不能爲之主也

剝爛也復反也

剝則生意潰爛而歸於無復則生意復萌而反於有

晉晝也明夷誅也【誅荀云滅也虞陸韓云傷也孫奕以誅當作昧葉當如暮葉下韻升庵云誅有之由切畫亦音周】

晉明出地上晝之明也明夷明入地中明之傷也

井通而困相遇也

井道上行故通困剛遇柔而爲所掩故不通通遇相反遇謂相抵而不相通張子曰澤無水理勢適然故曰相遇【煦】按通是著力字井無自成之理井水無自上之理也悠悠獨行安所得困相遇卽相抵之義作塞字看與通字相反非姤遇之遇

咸速也恆久也

感應以神不以迹故無有速於感應者是感有速義也久道化成恆有久義也是久速反對也虞翻曰相感者不行而至故速日月久照四時久成故久

渙離也節止也解緩也蹇難也睽外也家人內也否泰反其類也

渙則外去而不止節則內止而不去故反對解則其難旣解故不急而緩蹇則在險難中而事方急也睽則人情乖離外而疎也此只以不親言非內外之外家人則一家之人內而親也否大往小來泰小往大來天地交而萬物通與天地不交而萬物不通故爲反對

大壯則止【熊氏作上】遁則退也

大壯四陽盛長陽壯懼於銳進則當止遁二陰方生宜於退避則當退也蒙引慮陽之恃其壯而失防陰之道故欲其止慮陰之遂其進而肆害陽之心故又欲陽之退兩則字俱捨當字意蓋易爲君子謀也不然豈有大壯而能止者哉【煦】按此解止是目陽爲君子目陰爲小人故看來亦極有理然君子小人之說予己於前注辧之且亦無止退反對之義來矣鮮本於熊氏謂止字乃上字之訛遁之三爻卽大壯之四爻上字指大壯之四爻而言退字指遁之三爻而言皆比陰之爻也遁三猶在下卦故言退壯四已進上卦故言上也雜卦一傳皆言反對之義若止與退有何分別乎且旣云大壯安有能止者乎所云當止當退亦止是教人之意何云卦象之反對乎熊氏之說是也蓋上則進而退則反此其反對者也來氏指出遁三壯四其防尢當蓋每有一卦必有動用爲主之一爻也

大有眾也【荀作終也】同人親也革去故也鼎取新也小過過也中孚信也丰多故【石經有也字】親寡旅也

大有六五一陰居尊而上下皆爲所有是歸附者眾也同人六二居下而上同九五又五陽同與之彼此相親厚也眾則愛愽親則情專是反對也革當積習之後更革變通有去故之義鼎當變更之後文明成化有取新之象小過是有過中孚則信寔無過也丰明動相資旣明且動必大振作故多故旅覊客於外寡徒無侶故親寡是一去一取一過一信一多一寡爲反對也【煦】按明動相資卽知行兼到故能大有振作然觀反對之義畢竟是人而丰盛則故舊親之故曰多故如此看方與親寡相對來氏曰過者逾其常信者存其誠人處丰盛故多故舊人在窮途故寡親識

離上而坎下也

火炎上水潤下

小畜寡也履不處也

小畜以一陰當眾陽之衝欲止之而不能止勢小則不進也履和悅以躡剛彊之後欲自進而遂其進不肯處也此以進不進反對也【煦】按一陰防入而上行不敵眾陽之盛故退而處乎其後所以曰寡一陰兌悅而上承且有眾陽之附嘗往來周旋於其間所以曰不處四爻每兼言進退者進居上卦是其進也退而處下是其退也幹之進退無恆是也履禮也卽禮下於人之義也今曰和悅而躡剛彊之後仍是以兌履干看作踐履之履安有在下而上履者乎故於卦義爻義皆未貫通豈知孔子大象明曰上天下澤便是正名定分之義以兌下乾謂謙而處下以致恭於幹耳不處者不居於尊也禮下於人安有傲然穆處之事其義亦不處也寜上承而不處乎上與小畜之寜處下而自止者不同所以謂爲反對來氏曰二卦皆以柔爲主

需不進也訟不親也大過顚也姤遇也柔遇剛也漸女歸【古歸作婦】待男行也頥養正也旣濟定也歸妹女之終也未濟男之窮也夬決也剛決柔也君子道長小人道憂也

需以剛遇險而不遽進以防於險是不進也訟彼此爭辧其情不親方進訟而不可已也來氏曰安分待時故不進越禮求勝故不親此進不進反對也【煦】按需有相須之義親之也訟有相違之義違據其旣進而見也大過中彊而本末弱不勝其重此過乎中而顚於正也與養正反對者也姤有遇之義也卦以一柔而遇五剛遇之不善者也小人漸有犯君子之勢與剛決柔反對者也未嫁爲女漸爲女子之歸必待男之禮備而後行是歸以漸而不遽歸也此爲女道之始與女道之終反對者也頥之義飬也飬必以正飬徳飬身貞則吉也與顚者反對旣濟六位皆當事旣濟則無復事矣是之謂定定則無窮阨之險與男窮反對歸妹則女道終婦道於是乎始矣此以女之終與女之始反對未濟三陽失位故爲男窮窮則不能定矣夬有決之義也其卦以五剛決一柔決之甚易者也則正道伸而邪道屈矣故爲小人之憂

項平甫曰大過以下原其亂之始生於姤極其勢之上窮於夬自夬而幹有終而復始之義胡氏曰上三十卦終之以困柔掩剛也下三十四卦終之以夬剛決柔也柔掩剛君子不失其所亨剛決柔君子道長小人道憂矣然則天地間剛柔每每相雜至若君子之爲剛小人之爲柔決不可使之相雜故於雜卦之末特分別君子小人之道言之聖人贊化育扶世變之意防矣

莭齋蔡氏所序

大過顚也頥飬正也漸女歸待男行也歸妹女之終也旣濟定也未濟男之窮也姤遇也柔遇剛也夬決也剛決柔也君子道長小人道憂也

來矣鮮依蔡氏攺本而另敍以韻

需不進也訟不親也大過顚也頥飬正也旣濟定也未濟男之窮也歸妹女之終也漸女歸待男行也姤遇也柔遇剛也夬決也剛決柔也君子道長小人道憂也【煦】按此叚旣以韻葉則當移未濟於旣濟之上移漸於歸妹之上以定終二字葉前韻更妥如或換韻亦當移漸於歸妹之上以窮終另爲一韻亦妥又按上經言天道下經言人道而序卦傳因之至雜卦傳則全言交際之道矣故其所言親疎內外眾寡上下聚散進退多言遇合之事至以夬姤終之者易爲趨吉避凶防危慮險之書若使交際往來悉爲全吉則亦無所容其防與避矣然凶咎之冝防悉皆陰之所主故於雜卦之末而以陰始陰終之卦終之使人愼以察之於其始而力以克之於其終亦猶蠱卦終則有始之說蓋皆指陰而言也𨿽陰陽疊勝固造化之自然乃知其將至也而謹之察其將衰也而決之則存乎其人此所以謂易爲君子謀也

周易函書約注卷十八﹤經部﹐易類﹐周易函書約存__周易函書別集﹥

欽定四庫全書

周易函書別集目錄

易學湏知三卷

易解辧異三卷

篝燈約防十卷

欽定四庫全書

周易函書別集卷一

禮部侍郎胡煦撰易學須知

須知周易一書卽伏羲大圓圖中所有六十四象文王開而爲卦各予以名各系以辭遂名周易其三百八十四爻又卽文王之六十四卦而周公拆之加以爻辭者也

須知伏羲大圓圗又卽先天八卦圓圖更加一倍者也須知伏羲先天四圖非伏羲之創爲也全仿象於河圖洛書故陰陽兩象仿於奇耦而內外之分上下之位終始之序莫不隱與肖也

須知圖書旣爲畫卦之資則畫卦之理必先具於圖書之中

須知伏羲畫卦旣則圖書則所畫之卦亦必具有圖書之妙

須知伏羲四圖全仿圖書文王卦爻全宗伏羲則爻必宗卦卦必宗先天先天必宗圖書一以貫之方爲眞易煦所由有循環太極一圖

須知文周卦爻旣出先天圖則全部周易俱是先天俱是活潑潑地俱是圓轉流通的安得執爲後天而認作有形有體不可移易之物至令後儒指爲卦變

須知後儒之解周易說出千萬種道理來因有一卦之爻不能相通因有本卦所有之爻全與卦背者矣當知周易渾渾淪淪止是一个道理是聖聖相傳之眞諦故煦之函書意欲將從前所有之誤盡爲剖正

須知河圖之妙全在合處洛書之妙全在分處

須知河圖洛書皆作易源頭若云洛書所以作範孔子說入易中豈非孔子之誤

須知河圖洛書同出伏羲時蓋無洛書之分無以顯河圖之合無河圖之合亦無以顯洛書之分故必兼此二圖始得畫卦之妙謂爲大禹時神出洛此後儒之誤孔子經文無此言也

須知則書作範亦後儒之誤孔子旣無明訓洪範具在要亦未有明文

須知伏羲有先天無後天者以圓圖之內合則於河圖圓圖之外分則於洛書故不必更仿洛書畫爲後天也須知河圖之數十至全者也先天之渾淪也洛書之數九不全者也後天之旣分也蓋太極中涵原極渾全無所不有至生而爲物則各得其偏故時乘六龍以禦天之妙必歸諸乾元至羣龍之可見則止分六龍之一二而已

須知內合外分卽河圖中內生外成之防故聖人傳心之妙盡發泄於先天四圖

須知河圖四象必全生成渾合便具萬理靜涵之妙須知河圖奇與奇連耦與耦連便具循環不息之機須知河圖奇耦之生皆在內奇耦之盛皆在外便具大本達道之理

須知初生之陰陽皆在內垂盡之陰陽皆在外便具始終微盛之妙

須知河圖奇生於北內耦生於南內便具陰陽互根之祕

須知初生之奇不離盛陰極盛之奇便含微陰初生之耦不離盛陽極盛之耦便含微陽便具陰陽相須之妙須知易有太極是孔子於兩儀四象旣生之後逆遡兩儀四象之所由以生原有一種不可言說道理而因稱爲太極太者尊上之辭極者無以復加之謂是言兩儀肇生先有尊上而無以復加者存故以爲易之有也亦如幹彖贊元不能明言其中所有但以爲萬物資始者然耳非可以圖畫者也果有圖則孔子當卽言之孔子當卽傳之矣

須知後儒所傳太極一圖是後儒所撰之圖非孔子之所傳也但明太極之理自知太極非圖可畫

須知太極旣不可以圖畫則後儒無極一圖加於太極之上益愈支離

須知後儒以無極二字與太極並稱則竟以太極爲有矣夫太極云者孔子特懸揣而尊重之以爲有此極至無加之理耳其或有或無皆其所包其非有非無皆其所包乃忽挑出無之一字在太極之外是謂不知太極之理

須知太極旣謂之極矣無極而復謂之極是兩極矣太極之上猶有至極之理存焉太極而猶得謂爲極乎須知函書所畫循環一圗亦稱爲循環太極圖者非謂太極竟可畫也止是陰陽兩象糾繆回環相須互根用以明內外往來上下終始之妙耳

須知通書動而生陽靜而生陰之說亦止是流行中道理非生天生地之太極便是如此蓋太極初生便具兩儀從無先生天後生地先生男後生女之說繋傳曰天地絪緼萬物化醇男女搆精萬物化生是天地男女之交也如曰陽之極然後生陰則陰爲陽子而陽之權已謝矣陰之極然後生陽則陽爲陰子而陰之權已謝矣誠不解何時爲陰陽得交之時也夫萬物之生固皆陰陽交後之事因知此語不能無獘

須知無極之極與太極之極不同亦止說流行一邊事蓋此極字卽動極而靜靜極復動之極非太極之極也因有陽極生陰陰極生陽之說故遂以生陰生陽者爲極又因陽之未極原未有陰故以陽極之前爲陰之無陰之未極原未有陽故以陰極之前爲陽之無此是通書說流行之理耳若太極之極則陰陽同時俱生者也故孔子曰易有太極是生兩儀不然何得有陰陽相交萬物化生之事

須知生天生地之太極是可想而不可說可以意防而不可以圖傳者也

須知太極者靜鎭於中其出不窮不可思議不可言說者也所生之萬物則有形有質不可互易者也其斡旋運轉之能全是太極所生陰陽之力故曰一陰一陽之謂道又曰形而上者謂之道謂陰陽爲形器則陰陽淪於萬物是謂不知陰陽謂道爲形器之所以然則達道又占卻了大本地位是謂不知道請看六經四子書凡所言之道有不在作用一邊者乎

須知先天圓圗全本河圗洛書畫出其中虛者便是太極此後兩儀四象八卦以漸而分愈分而愈不可窮實皆由在內者生出此卽河圗生數在內便含成數之象然旣虛其中矣豈竟可把作圗看

須知太極生兩儀兩儀生四象有能生者卽有能生之所成者生者內而成者外是卽河圗內生外成之義須知所生之兩儀不離太極所生之四象不離兩儀此卽河圗成數各附於生數之義

須知微陽初生於坤中微陰初生於幹中卽一奇之生於北內二耦之生於南內

須知盛陰盛陽然後外出此卽七奇之成然後出外六耦之成然後出外也

須知盛陽終於西外盛陰終於東外此卽九奇終於西外八耦終於東外也

須知一陽二陽三陽相連一陰二陰三陰相連然後以漸而終於外此卽一三與七連二四與六連然後九奇八耦以漸而外終之義也

須知先天圗中旣具循環不息之義而又可爻爻拆之以觀其內合外分兩儀四象八卦之不同也至其拆而爲卦每爻各具一義到得上爻又以爲窮極將反則是逐爻而論亦莫非循環不息之義也

須知河圗旣爲先天則未發之中豈能動著絲毫故河圗有連法無拆法

須知後儒拆河圖之數各配以卦以爲立法卽在於此是未知先天二字之義也河圗而可拆也將未發之中亦可拆爲喜怒哀樂乎後儒必拆河圗配以卦爻總爲洛書之數各有卦爻相配而已然後天可以卦爻相配而先天則斷不可也

須知十者河圗九者洛書此先天後天之分也謂十爲書而九爲圗非讀書窮理者也至謂圗書與先天四圗爲僞作者亦愈支離甚矣夫孔子繋傳固已逐圗詳釋矣

須知先天小圎圗有內外三爻之拆法以其由內出外漸加而後生故太極兩儀四象之妙悉具其中

須知先天小圎圗有上下左右之連法以循環不息相依互根之妙悉具其中

須知小圎圗有始微中盛末衰之三候所以文周立卦亦時有三候有內外上下之三等所以文周立卦亦位有三等

須知洛書便是拆河圗而成者如拆一六爲乾坎拆三八爲艮震之類故知旣有洛書則河圗斷無拆法蓋後天不容有兩也

須知七九易位者金以從所畏而易其位鍼之指南是也火以太烈侵過其分而易其位蓋火無實形麗於虛而易散惟入於金中分之合之惟其所便故金能畱火之性此所由易其位也無寒火而有溫泉陽能侵陰陰不能侵陽也又須知其數𨿽易而金火之性仍自各得其分非有易也

須知金以斷制爲性斷則必分故分九而爲二七火以融物爲性融則必合故合二七而爲九

須知一者體統之太極也其後每加一數而奇耦以變其所加之一則流行之太極也

須知陰陽五行俱是先气而後形水火以气用故居先土金以形用故居後木兼形气故中處焉其堅而實者形也而漸長漸大則气也

須知萬物之生始於气而終於形故生數皆气而成數皆形也

須知伏羲八卦雷風始之始於气也山澤終之終於形也皆河圗中先气後形內生外成之義

須知雷風气而山澤形而坎離適居其中當交接之際故水火二者遂各具半气半形之用

須知萬物將成形時皆由水始便是圗書中天一生水之義乾坤初爻皆象之以水序卦之初屯蒙六卦皆水悉此義也

須知乾坤初爻一象流動之水一象凝定之水便是陰陽不同之義

須知方圖橫圖除乾坤覆載於上下者不論其在中者皆雷風之气在外者皆山澤之形以萬事萬物俱由中起莫非气始形終生中成外之義

須知方圗止以寓相交之義然猶在方交之始故亦以爲先天而入於大圎之中

須知後天八卦由坎而始皆天一生水之義男女搆精說在天地絪緼之後絪緼者气之始搆精者形之始也精卽水也

須知後天八卦卽先天八卦一交而成者也四正交一爻者也四隅交兩爻者也乾坤中交也坎離上下交也艮巽則下之兩爻與上之兩爻交也震兌則下之一爻旣與上交而上之一爻又與下交也

須知陰始不能與陽始交陰終不能與陽終交者不克相續故也陰之始與陽之終交陽之始與陰之終交其气相續故耳此所以四隅之卦自相交也

須知伏羲八卦圎圗及六十四卦圎圗以卦象列者皆文王作易之圗隨周易而並傳者也非伏羲之本圗也須知伏羲之本圗止欲發明兩儀四象八卦自太極生出之防故其東陽西陰原止兩畫非有八叚及六十四叚之別也

須知伏羲初畫時陽東陰西連爲一圈當止別以二色其四象八卦之皆連者亦如是也後世聖人開而爲卦欲以一色分別陰陽則不得不以連斷爲文

須知三十六畫之小圓圗文王之圗也十四畫之小圎圗則伏羲之本圗也五百七十六畫之大圎圗文王之圗也一百二十六畫之大圎圗則伏羲之本圗也伏羲之圗久已失傳今悉補之不然則是伏羲居四聖之最先爲周易所自始乃反不得有伏羲之易矣

須知伏羲四圗以小圎圗爲主大圎圗則小圎圗之重也至文王開而爲卦則遂以大圎圗爲主

須知大橫圗卽折大圎圗而成之者也小橫圖卽折小圓圗而成之者也皆所以顯加一倍之法及乾始坤終包羅六子之義與乾一兌二推衍八卦之數者也須知伏羲止於四圗而無窮之妙自具其中𨿽經歷聖闡揚莫之能殫今觀太極之蘊含有能極盡而闡揚者乎兩儀四象八卦之變化有能極盡而闡揚者乎今觀命爻之法於兩儀分得之爻用一初字非指其發源於太極借以解圗中之蘊乎彖之往來上下內外終始非指其發源於中漸往於外用以解圗中陰陽不息之機乎

須知伏羲止有四圗而萬事萬物之理已備是體用一如天人一致者也故不待開而爲卦遂成伏羲之易須知伏羲之圗旣未開而爲卦則亦並未有八卦及六十四卦之名下繋第六章

確有明證而從前未得其觧遂令學易者無處摸索

須知下系第六章

說文王作易旣有原本卻與伏羲之圗不相混淆至後叚因貳以濟民行則所以明作易之故也

須知第六章

以稱名爲衰世之意便知卦之有名非稱於伏羲蓋伏羲時當中古不可謂爲衰世況嗜欲未開無吉凶可趨避也

須知卦名之稱各有義類黃帝蚩尢始造兵端伏羲之時安得遂有師乎至於井鼎噬嗑之始皆在伏羲之後如不稽類安得而知

須知彰往八字皆是說伏羲之圗彰往謂圗之在外者察來謂圗之在內者是分內外而言也微顯者引外而入內闡幽者引內而出外是合內外而言也下靣當名八字方說文王作易當名之上加一開字便謂開圗爲卦用以作易也此處方曰開圗則伏羲之時圗之未開亦已明矣開圗方曰當名則伏羲之時旣未有卦並未有名亦已明矣

須知察來之來指太極之涵蘊而言便是聖人作易本意用以傳心之的防文王於乾卦說出元字周公於卦爻說出初字孔子於系傳說出太極皆是此防以此處非可言說但要人畱神注意於此耳

須知衰世而謂之爲意是言作易之心如此非竟以作易之時爲衰世也

須知易中所有之卦旣出先天圗則所系之卦辭卽莫非表章圗蘊者矣故能於事物未起之先卽具有前知之妙

須知文王之卦得於先天則全部周易無有一卦一爻不是先天則必無有一卦一爻爲形器之可拘者矣須知揲筮求卦全是從太極陰陽將動欲動之時以探討陰陽太少之气機陰陽太少有何形質有何體叚故知周易所有卦爻全是先天

須知東陽西陰南陽北陰之說皆所以釋先天圗也東陽西陰者兩儀也南陽北陰者謂東之南西之南東之北西之北也自四象八卦以後莫不如是此伏羲連而不斷之圗也文王之圗𨿽亦具有此象然非以伏羲之圗証之不可得而辧矣若以文王卦圗認作兩儀則兩儀當爲九十六畫矣故知伏羲大圗兩儀止得兩畫後之觀圗者一卦止作一卦看烏得而辧之

須知先天一圖立卦象之法卽出於其中以其有初末微盛上下消息之防也以其時止三候位止三等也須知先天一圖嵗令月窟之防悉出其中以晦朔望及十二辟卦其生陰生陽之時位無弗同也

須知先天一圖天根之義亦出其中以天道聖學之大原天人合一之妙防皆蘊於圗其中之不可畫者是也須知天根月窟之說非指復姤而言只是邵子指明先天圗中流行之气與相須互根之義耳是解三畫之小圖也若復姤則六畫之卦矣

須知天根卽天心之說但心以肆應不窮者言根以生生不息者言各有其防而其義則同也

須知天有何根只因上面象天之純乾由此震之一陽初生而始故謂爲天之根

須知月有何窟只因月之本象全是陰體向爲陽光所掩故不可見今幸陽光讓得一分然後陰體的然呈露故以爲月之窟

須知遇巽逢乾全是向上下流轉處說循環之气類而推之則震之遇離離之遇兌兌之遇乾巽之遇坎坎之遇艮艮之遇坤其順其逆莫不如是

須知旣有順遇必有逆遇皆此相親之兩卦而往來之機寓焉矣故煦亦另設先天順遇先天逆遇之圗須知順遇逆遇皆在兩卦縫中合前後兩卦而成之者故遂名爲縫卦圗此非意爲之也因見周公爻辭每有鄰遇二字用意推求旣久而得之始知鄰遇二字皆指始初相比之二卦旣已分居而變動之爻復得相比故云然也

須知周易中言遇必在縫中之卦非此縫卦則無有言遇者矣譬諸逆旅𨿽無日不與人遇而終不可以言遇必與同鄕同井最相親厚者相值然後始可以云遇也周易立辭之精其妙如此豈略觀大意所能辧哉詳具函書各卦之中

須知易中言鄰與言遇相似亦謂先天圗中本相親比之卦詳具函書各卦中

須知先天圖中全是流行之气則稱爲對待不移者非也觀天根月窟之妙及一陽二陽三陽相連而不斷一陰二陰三陰相連而不斷可知矣

須知先天大圓小圓旣具流行之气則必無截然可分之界故𨿽文王開而爲卦亦宜向連貫處畱神體察所以周公爻辭有先天相連之二卦忽而相比遂以鄰遇言之而發明先天連貫之防若後天則形質已成故四正四隅皆各安其位而不遷今以後天爲流行不息是與論先天者均失其防矣其以後天爲流行不息者不過因孔子說卦有帝出乎震一叚耳然此一叚是說天地生物之大道由中出外由外歸中之妙特借有形有質之後顯而可見者以指明之觀震始艮終之說可知非謂後天圖竟是流行者也然其位旣定而流行之理自在其中

須知聖人立卦皆是發明變動之妙與天運之不息太極之日出而不窮相似故多注意於流行一邊如萬物本天則先天圖後天圖皆由幹而始萬物之生將欲成形莫不資水以始故後天之數遂以坎爲一數而辟卦之先於子半亦是此義至於由水生木而其形已肇故孔子之於說卦發明震以始之艮以終之而三統之有取於建寅亦是此義凡皆流行之故也今謂後天爲對待不移者爲是各居其方耳然方𨿽各居而气實相通但不可以對待不移之一說拘也若先天在渾淪未發之中活潑潑地斷不可謂爲對待不移何也果其不移而如許之萬物從何自生也

須知加一倍之說看來𨿽甚容易而四聖所闡莫非加一倍中變化之妙所以邵子曰天向一中生造化人從心上起經綸人之作事先從心中發出一念逮至做成事業則千態萬狀不可名言此卽先天圖中內合外分之象

須知文王比象洛書作爲後天小圗卻無後天大圗者以文王所用之卦皆開先天大圗而得之者也旣本伏羲大圗之卦作爲周易則所闡明皆伏羲圖中之蘊又安用後天之大圖爲哉

須知大撓之造支幹亦由先天四圖始也五行出於四象四象出於兩儀然五行之中莫不各有陰陽而陰陽之中莫不各有微盛今觀先天四圗原具陰陽微盛之理支幹旣各有五行又於其中分別陰陽微盛其妙不已具於是乎

須知支幹納於爻中原具陰陽微盛之防則其驗於時日亦止是陰陽微盛之防耳其甲子乙丑之類皆假立之名目也

須知大撓之造支幹皆因卦爻動變實能取驗於時日者故作爲支幹二十二字用以明卦中之爻如某嵗爲甲子某嵗爲乙丑某日爲甲子某日爲乙丑皆非妄設者也逮至後世支幹之沿流於時日者旣皆確有可驗而壬乙禽遁之設遂不顧其驗與不驗而紛然起矣要彼小術𨿽或偶有所驗率皆依傍時日庶幾得之總不如周易𨿽極逺極幽之事莫不於吉凶之分際親切著明斷然而無悞也特其理幽深非粗淺之可學其徳妙契天道非防越者之可易言也

須知納甲之設皆聖人借日月交光之防用以明易所謂仰觀天文者是也然止稱爲納甲者是因其所在之方用以紀六位時成之象耳其妙旣與先天卦象相同其時亦與先天卦侯相準至若甲乙丙丁亦有何奇後之術數家但記其所納之甲而不記其六成之象虛存此納甲之名亦卒歸無用焉耳

須知聖人仰觀俯察作爲周易則日月交光正仰觀之事

須知日月交光皆天地自然之易而伏羲之圗正所以仿象其精蘊者也今以納甲爲術數者流則先甲先庚西南東北大明終始帝乙歸妹已日乃孚之義文周之前實已有之亦可曰文周爲術數乎且出震息兌盈乾虛坤皆天地自然之陰陽相循無端終古不易無日不在眼前而常人視之尙莫能觧豈術數家所能窺其奧而妄擬者乎

須知天爲一元之合地之必與天對者以人處地上資地以有其生故也然日月與地三物適爲兩儀何也奇一而耦兩陽畫連而陰畫斷連斯一斷斯兩陰陽之義也日陽故奇月與地皆陰故偶也坤之卦辭不言地而言月借其同類者而証之云耳又緣人處地上不能全見地靣而能全見月面故也若據理而論天之空懸寥廓不知大於地幾萬萬倍矣豈地之所能配乎故易曰地道無成

須知火珠林中幹之所納絕無可取而支之所納每有奇驗其中皆有精義存焉要亦聖人深知陰陽始終微盛之情而比合於卦爻擬議於人事考驗之於嵗時日月而覺某爻之動也與某支之義相符然後定某爻爲某支又以此爻徵諸嵗時其驗於某嵗某時歷歷不爽也然後定其支於某嵗某時其於幹也亦然然後知某嵗確爲某干某嵗確爲某支也其於日月也亦然所由謂支幹之作與納甲之設皆由周易始也後世以火珠林爲術數置焉不講亦未知數所由起原有至精之妙義存焉逮於占卜之家互相傳授確有明驗而術數者流推出生克制化之用是卽易中當位不當位之說耳要其所以能然之故又豈術數家所能妄作者哉須知周易精粗不遺小大悉備所以能冒天下之道故干支之設悉從卦爻而起而文周之易亦遂有庚甲己乙之說

須知術家所傳六合六沖亦出於周易八純之卦占散事則宜爲六沖也初世之卦除巽之在內者變去變來皆不成合者不論其餘六卦並乾坤之三世皆爲六合占成事則宜

須知術家因卦中之沖合亦遂有日月之沖合如日衝則動月衝則破是其衝也如日月生合則其事大利是其合也

須知旬空之說因在旬中則所動之爻不驗此亦由周易始也

須知生旺墓絕之理亦由周易始也如用爻衰弱喜遇生扶用爻休囚喜當旺相用爻重疊則喜墓忌爻搖動則喜絕是也

須知納支驗而納幹不驗者支曰地支靜而有常故納於爻中之位遂與爻同徳隨之而定幹曰天干流行不息納於爻中之位而不定故一卦止納一干

須知易冒天下之道本末內外大小精粗俱無所遺故卜筮者得借之以自神其實聖人寄天地之道於圗象文周發圗象之祕於卦爻旣非浮竊者所能又懼其漫無可入或厭苦而棄去之又虞大道非此莫傳又以百姓日用而不知則吉凶無所趨避終無以濟民之行因寓意於占卜而納支幹於中使樂前知習術數者傳其文以俟其人或知後世將有秦火一闗故借卜筮以永亦未可知當知聖人固前知者也

須知揲蓍之法是聖人仿象於易數以求合乎太極陰陽四象之妙者其妙在易而不在蓍但以爲蓍中之妙與易理何干

須知卜筮之說是聖人導人學易之路至其精蘊則性命之原本天人之一致也第性與天道不可得聞敏求好學人又間不一出卽出矣又或淹於文史莫探其本聖人懼易道深微或至中絕故寄其道於卜筮使永其傳也若云周易止是占卜之書孔子何復有窮理盡性至命之說哉

須知揲筮之法分二掛一揲四歸奇而要其所得遂有陰陽太少之四象而綜其全數自具六十四種之形體非其擬議妙合天道那易有此也然後知聖人立法之精也

周易函書別集卷一

欽定四庫全書

周易函書別集卷二

禮部侍郎胡煦撰易學須知

須知周公命爻用一初字其原皆出於先天圓圖凡九皆東陽凡六皆西陰因在方加之始故以爲初是初之一字旣明其發原於太極又以見三十二卦咸得而資之故曰其初難知至於上爻各成其體各具一象故曰其上易知

須知初之一字最有闗系蓋卦之方成尙未有象不能定諸位止可考諸時故前靣有太極惟此一初字始能標之後面有二三四五上惟此一初字始能統之須知時則以前統後者也位則以上臨下者也

須知八卦圓圖初加之一畫皆從太極天心流衍而出原具生生不息之妙故周公命之爲初而孔子彖辭因遂有來往內外之說其上下則謂陰陽之位終始則謂陰陽之時也此八字見於彖中後儒每多錯防故誤認爲卦變然此八字又由一來字而始故孔子欲人察來卽周公用初字之義也

須知初加之兩儀已在太極之外然非此兩儀則太極無由以顯故張子曰不有兩則無一然非此兩儀則後此之四象八卦皆無由以生故孔子謂一陰一陽之謂道而周公遂以初字標之言初則後此之無窮不可量矣

須知凡言來者皆指內卦而初則來之始也凡言往者皆指外卦而上則往之終也

須知卦在初爻尙有三十二卦可通二爻有十六卦可通三爻有八卦可通四爻有四卦可通五爻有兩卦可通到得六爻始定此一卦之體故曰初難知而上易知須知初爻出自太極原屬兩儀由是而二三四五至於上爻又是從八卦四象兩儀反而約之以定此一卦之太極也所由曰成之者性也何云定此一卦之太極如上之一爻無卦可分是獨得者也專一不分故象太極五則兩爻共之與兩儀同四則四爻共之與四象同三則八爻共之與八卦同二則十六爻共之與重儀同初則三十二爻共之與重象同矣

須知凡來皆自太極而來凡往皆謂其外出故執卦變卦綜者誤也蓋此來往字皆說卦體方成陰陽摩蕩之妙非說此卦成體之後也若其體旣成則確不可易安能割彼卦之爻安於此卦如後儒卦變之說乎至於文王序卦顚倒兩卦而連爲一處者正謂有陰則必有陽有朝則必有昏有此則必有彼是欲人顚倒其妙以窮盡觀玩之法非謂卦變非而卦綜是也果有是綜則孔子當言之矣大約來氏之爲此止欲證卦變之誤耳然亦不可誤解錯綜二字至以錯綜論卦其誤仍與卦變相同

須知錯綜二字原是指數而言本上參伍字來參伍者九六之合乾坤相須之妙也幹之用九而不用六坤之用六而不用九皆參伍中之義也天地之气在天地之間原相合而不可分特自其用時乃始分別陰陽耳故當陰重陽亢之時皆各有偏用之气若重陰而得陽九之用陽亢而得陰六之用皆參伍之旣和故不言九六而言參伍參伍者數也故曰參伍以變錯綜其數天地以合而有功故遂以參伍言之參與伍皆陽九之生數合之則成少陰之八所以明陽有爲陰無爲之義也然參伍者又十五也參其伍寓一奇二偶天生地成之義伍其參寓九六分居參天兩地之義惟參伍而始有錯綜惟錯綜而九六始有分合錯綜之義大矣哉

須知初上九六二三四五八字之解而三百八十四爻之義俱已全備其中

須知初不言下不言一上不言六不言末而九六字或上或下莫不各有精義詳見原爻

須知二三四五之數僅詳於中四爻而初上則異以初非數之所能始以上非數之所能終也

須知中四爻別爲二三四五者皆因每爻各兼有時位二義必不可分故以初之一字引端於下則知必有中末者存也以上之一字引端於上則知必有中下者存也

須知中四爻獨紀之以數者以上爻象天下爻象地其中所生之萬物非數莫之紀也又因爻中之時位皆莫不有數存也

須知易中凡言往來皆是敎人觀象認取主爻之法又以明成卦之由在此一爻也

須知每爻皆可通爲四爻故有見有伏有動有變若但止於一爻不能相通何得謂之爲易何得有陰極變陽陽極變陰之事

須知有十六陽卦之說以一卦兼統四卦一爻兼統四爻而六十四卦已備於此

須知六十四卦之中有陽卦十六陰卦十六陽卦而雜陰卦者十六陰卦而雜陽卦者十六第陰不得陽則全然無用故以十六陽卦爲主而見伏動變皆因之地道無成而代有終也

須知系傳用一索字皆兼交與生之兩義其中有一往一來之兩象一與一取之兩法故可旁通四爻不知者遂疑爲卦變

須知內外之說卽在往來二字之中但解諸卦之成皆各先有體卦自當知往來之義皆指用爻言也往來旣明則內外之體自定內外之體旣定則上下之義益明然而終始微顯之義亦卽在其中矣

須知有看爻之法如卦有微顯初則必其微焉者也卦有上下初則必其下焉者也卦有始終初則必其始焉者也卦有尊卑初則必其卑焉者也卦有深淺初在下則必其深焉者也六爻之時位由此而推莫不類然又須知始終之在卦爻有因震巽而言始有因艮兌而言終者不可不察也

須知上爻爲窮極將反之爻謂其無有上於此者然後謂爲上也若更有上於此者則此爻烏得爲上若對初而言之則此爻卽其終矣故卦止六爻

須知卦至五爻而下四爻皆其所統故以爲君位卦至六爻而一卦之精神全聚於此以卦气自下而升至上則其歸結處也上之爲言謂自五爻以下皆下焉者耳不以上爲君位以其處於天位非人之所能至也五則上卦之人位故以爲君凡在上者皆可統下故姤之二爻便有包初之說而萃至九四亦有不當位之譏其餘諸爻可類推矣

須知六之統下五爻者天之無不覆也九五之爲君者上奉天而下統人也四之統下宰臣之分理也三之統下百司之分職也二之包初於蒙姤見之矣

須知八字看爻之法又須知因卦論爻之法卽如初之一字不過謂成爻之始耳然而在幹則以潛爲隱在恆則以浚爲深矣在比則以爲自始至終之無異在訟則以爲後之不永所事矣皆是因卦異象原不執一故三十二陽爻亦遂有三十二種象亦遂有三十二種道理陰爻亦然

須知執卦變以論往來是全未解初上二字之義但知彰往察來是說先天圖則彖中之往來寧非圖乎又須知陰陽之在圖中亦復各有往來所以說卦發明順逆之故

須知易中原無卦變之說孔子韋編三絕作爲十翼周易中何妙不具豈獨遺此卦變須後人之補綴耶漢儒之有卦變圖也只因彖辭中每說往來上下內外終始不解其故誤認爲卦變耳不知往來上下八字是說於初成卦時陰陽二用摩蕩之妙因九用於六九遂爲主於卦中而稱之爲男六用於九六遂爲主於卦中而稱之爲女聖人教人觀象以審擇主爻故擇其所用之一爻觀其往來上下於卦中遂有往來上下內外終始之說不能靜會及此而誤爲卦變宜乎周易之晦也此與太極二字止是極贊兩儀之先原有此等妙理而後人誤以爲圗筮策之數本由分二象兩說起而後人遂添除一以象太極言之似若可聽推之亦似有理要皆非孔子之所有豈聖人之遺漏尙有不到者乎故解釋經文者但當據孔子之經以解經孔子未之言斷未敢尊傳而滅經也

須知體卦之說謂乾坤爲大父母而六子之成皆各具乾坤之一體其與體卦不同之爻方爲動用之爻故彖中之往來內外無非指此動用而言但明體用自觧卦變卦綜之誤

須知往來內外原是教人觀象之法用以審擇主爻者也苟非動用之爻何必分別往來內外但觧體靜而用動便自明了

須知諸卦旣出於乾坤則諸卦俱以乾坤爲體故三男皆坤體非坤體則無以顯幹之用三女皆幹體非干體則無以顯坤之用

須知陰陽之气行於卦中以成一卦之體其原固出於太極而在卦象則卽以乾坤爲太極周易以乾坤居首此之謂也蓋六十二卦莫非干坤旣交所成故凡言陰陽往來非九之用於坤則六之用於幹其兩爻相同者則靜而爲體者也其獨異之爻則來交而爲動用者也體靜而用動體內而用外不相假也漢儒之說卦變專言否泰𨿽說在三陰三陽卦中然非三陰三陽亦莫不各具乾坤之體或亦去聖人之世未逺而洙泗遺教猶有存焉者乎

須知周公之命爻孔子之觀象皆必考諸時位者無非干坤動靜之義

須知時之爲義出於天運之流行不息是乾道也位之爲義出於地勢之髙下不齊是坤道也何非陰陽之義也

須知天道流行不息原不可定諸其位止可考諸其時地道靜鎭有常故不待徵諸其時已可證諸其位須知幹以神气爲用流行不息烏得而窺故止可考之以時地以形器呈能髙下不齊人所共見故均可正之以位

須知爻之位定於卦中而時則流行於六爻者也須知時之气行於爻中而位則因時而成定者也須知初命爲初便以時之義定於將欲成卦之始上命爲上便以位之理定於六爻旣成之時

須知有位中之時又有時中之位故言時可兼位言位可兼時也卦之中四爻不言中末不言中下便具時位兼有之義

須知二三四五兼有時位故但紀之以數蓋數固旣可徵時亦可徵位者也

須知時位皆無截然可分之界特約其大槪以爲三候三等耳亦如先天圖中之卦原無截然可分之界故邵子有遇巽逢雷之說而予亦有縫卦之圖也夫時之相續不斷原不可分固己位何以不可分也當知周易所言止是一个物事卽如六爻所成亦止是一个卦體耳須知幹陽不息所以謂爲大明終始若不得陰則渙散奮發而無能自固必與陰遇始有位之可言故位也者坤之所以承陽而有功者也所由謂爲六位時成須知幹之彖辭全說天命之謂性幹之文言全說率性之謂道自坤以下則專言道也蓋幹彖自元字說起至於利貞便說各正性命保合太和利貞由元而亨出則是太和亦由元而始矣保合二字𨿽據人物言之確是言賦畀之時亨於乾元者如此故上文提明乾道變化四字至於文言元者善之長也一節此元亨利貞四字仍是幹之四徳不可指人言其善長嘉防等則言人所賦之性有此四等以發明幹徳耳至於下節先提君子二字然後言仁禮義等之徳方是說人之受性命賦於天故亦克與乾道同此四徳然止說性之所具非眞有仁禮義之可見也故曰足以足以云耳與中庸至聖章言足以相似故下文又曰君子行此四徳此處方提行字則上文不是說行可知矣上提君子明首節之釋幹徳此提君子又是明上文止於言性而此方說情之發也然將言人所稟受之性而便曰善之長者此與孔子釋元說萬物資始相似蓋長之爲言卽最先之稱又次少無窮皆在其後之謂也資始之始正是此義旣是說性則性中之虛明本無所著何爲開口便說出善字來蓋緣賦畀之始全是太和烏有太和而不善者乎且善字原指後面之四徳特因仁義禮智於此發源故於稟受之始指其最先之源頭而言之因遂以此爲長之者也所由曰善之長也又因嘉防義和事干皆由此而生故遂長之也因受性之始全是太和全然是善故子思克承家教作出中庸便曰天命之謂性率性之謂道下文又曰發而中節夫發而中節則其善可知而所以能發而中節者則率性之謂也率性者順其太和長善而出之者也若非率諸其性安得有節之皆中乎孟子私淑諸人深得率性之道故斷斷乎謂性爲善此聖賢一脈相傳不差累黍者也若後儒之言性則不免失之駁雜

須知體仁節言仁言禮言義至事干宜可言智而不言智者蓋智愚之人皆因事而見此節方說性中之徳故但曰足以干事云爾譬如三月之嬰非不具有至性然於嬰時欲指之爲智人愚人則萬不可得必待學習之後做出事來方始知爲智人愚人然其所由得稱爲智人者實由於所性而具之一點靈明故說性中之徳遂說出足以干事來夫性中旣具有智之一徳而終不免爲愚人者不學不習之故也故聖賢教人首重學習職是之故也

須知周易首乾坤不與連山歸藏相同明謂乾坤卽周易之太極其下六十二象莫非干坤二體所成

須知周易起頭打從乾道說起便是理性命之大原須知周易首幹說出元之亨而用九一節專說元亨又說羣龍後面小象又說乾元用九至於坤卦止說利永貞便見周易貴陽之義

須知幹不是天坤不是地蓋天地者乾坤之象也須知乾卦彖象文言字字皆說交坤蓋乾陽之體本自流行不息原無位之可言得有形者附麗之乃始有初末防盛內外上下位置之可考所由謂大明終始六位時成也坤之說入交幹亦然故卦辭遂標得防二義須知幹之一元便是太極孔子之彖因元字無可稱說故止以大哉贊之大則無所不有而特不可以名言罄耳

須知幹之一元止以大哉贊之則乾元之不可稱說也明矣其下曰萬物資始亦止借所生之萬物仰而遡之謂其始於此耳非能言元中之妙也子思未發之中用一中字亦是指其位而証之其說出喜怒哀樂仍如孔子之說萬物耳然未發而已發之理悉已全具則其無所不包亦可想矣故元也中也太極也皆是物也太者尊上之稱極者無以復加之謂止如乾元之贊大云耳後世目之爲圖誤之誤矣然河洛二圖先天四圖俱在也其有能畫太極者誰也

須知周易是个渾淪完全的只元亨利貞四字盡之蓋乾坤而外所有六十二卦皆乾坤之利而貞焉者也乾坤之利貞皆乾坤之元而亨出者也坤之元亨又附幹之元亨而見故坤亦亨乾之亨元幹之元也周易以乾坤居首陰陽之義也然陰不得陽則蠢而不靈故周易旣首乾坤而乾又在坤前周易貴陽之義如此後儒之釋經也每逢一卦之利貞另說出一種道理是未知周易之卦無非干道之元亨利貞所布濩而醖釀者也須知幹之一卦專重元亨故用九一節專釋元之亨至於彖辭旣以元亨二字各釋之矣而又於大明節補說大明終始釋亨之由於元以見元之大也乾道節旣釋利貞矣而又於首出節補說首出庶物釋利貞之由於元以見元之大也蓋幹以始之故也

須知元是幹之蘊含者也亨是幹之發動者也

須知利是通利之利與利刃之利相似非利益之利也通利是用之無阻自我之及物言利益是從而增加自彼之益我言也若說利於正是謂正則利不正則不利矣非易防也自幹以下諸卦之利字皆是此防如利有攸往利渉大川之類是也

須知貞者成也是幹徳之究竟也生成萬物實出坤體本屬坤徳而玆以爲幹徳者蓋非干以始之則坤無由以成其終故貞亦遂爲乾徳而坤則以爲無成代終也須知坤之一卦專重利貞故用六一節止說利永貞之事以釋利貞而已其動作有爲皆幹陽之妙坤特承之而已蓋坤以終之地道無成而代有終也

須知周易所重惟此元亨利貞四字而六十二卦之理已完則此四字中每有一字便具無窮妙理故每字皆各自爲句不可以二字相連如說大通而利於正則止成兩義且不可以發明幹徳非易防也

須知元之在幹是靜正而其出不窮者也亨則靜中之動是其發越者也利則發越之無阻行健之健正出於此貞則乾已合坤坤徳翕受含生而布化者也淺而諭之元則未發之中亨則其發也利則發而無阻貞則所中之節也

須知乾坤之外六十二卦得幹之利貞者多得幹之亨者則少矣得幹之元者則絕無之然所有之利貞𨿽皆乾元之利貞特旣各爲一卦則但就本卦之量以爲量而不得如乾元之利貞大而溥矣其得亨字者惟三男爲眞是幹之三索者也故震有震亨之說坎有維心亨之說艮卦亦宜說亨然已爲陽之止矣故不言亨而於遁卦補言之曰遁亨蓋遁卦艮山在內是方成之陽徳也仍有三陽在外是不止者也故亦言亨此外諸卦所有之亨則又各因本卦以爲量而並不得與震坎同矣至於屯蠱隨諸卦𨿽皆說元亨利貞然皆一事之元亨利貞也其元字有見於爻中者善其爻而已矣非干之元也乾元則太極之謂也

須知元亨利貞四字是幹之四徳不可攙入一毫人事須知幹之彖辭全是贊幹之四徳不可說作聖人蓋大明終始與首出庶物兩節皆指幹徳而言因後人不得其解故誤以爲聖人之元亨利貞也

須知用九之說正是用其剛不可說不用其剛蓋九之方用正是九陽當權得令之時若說乾化而坤便已滅卻乾象何得有羣龍之可見

須知六龍之說就幹之本卦而言羣龍之說就乾之交坤成就六十四卦一百九十二陽爻而言也蓋陰不得陽則蠢而不靈故六十四卦莫非干陽之所成周易首幹先儒以爲貴陽此之故也

須知孔子文言曰乾元用九便是說九之得用方從乾元出也只是一元方亨之際尙未有利貞之可言安得曰乾化而坤剛化而柔

須知周公說此用九一叚是因六十二卦皆由幹陽遊歷而成正萬物資始之妙原不爲六爻俱動者補一占辭也故下文說出無首吉便是說萬物已得所資了須知用九用六之說是明六子皆出於乾坤卽大父母之謂也

須知天下治也政是說羣龍之見天下之萬物殊體異形莫不由幹陽變化而生故以羣龍言之然必推本乾元又是說所由以能亨者耳與孔子兩儀之上補說太極相似

須知乃見天則便是說亨由於元才從中出最相切近蓋乾元者萬物之大始卽周易之太極也

須知周公曰見羣龍孔子曰天下治蓋六十四卦卽乾元之天下而羣龍之見卽幹之資天下以始而使之治焉者也

須知羣龍之見便是利貞之事便是各正性命

須知乃見天則只是幹之方亨尙未離元之說

須知天是乾元初亨首出庶物之物幹以不息爲用天則之而爲健行今正在方亨之時故曰乾元用九乃見天則

須知無首之說是離了乾元之義只劃淸亨字界限以發明陽九之大用耳

須知周公發明聖聖相傳之道只此無首二字最精周子之無極政從此出然以無極說在太極之上與以無首說在亨字之中亦微有不同然後知聖言之妙也須知幹之無首而吉者謂乾元一亨萬物各得所資而已其在卦象六十二卦皆資元以成始所以謂爲天下治天下者統資元之萬物而言之治也者卽謂其各正性命資元以成也若屯蒙以下皆資乾元者也比而無首不得所資安得不凶蓋自乾元之一施而論必無首而後見其能施自諸卦之所受而論若無首而卽不得所資矣故吉凶異也

須知幹之六爻皆得稱龍不必俱動者也故一爻動龍也六爻動龍也一百九十二陽爻龍也若只作本卦六爻俱動說則孔子在彖辭中固稱爲六龍矣何得謂爲羣龍乎

須知用九而見羣龍只是乾元流衍無所不徧參同契曰二用無爻位周流行六虛是也

須知用九是說亨見羣龍是說利無首吉是說貞譬如子在母腹中與母相連有資於母若其旣生則無資於母故無首吉是言貞也

須知幹用用於坤坤用用於幹

須知天之一字止是幹之象非謂天卽幹也今觀乾元之彖曰統天矣下文又曰乘六龍以禦天矣旣曰統天又曰禦天則必有統之禦之者在天之外也其在大象曰天行健非謂天卽幹也是卽天道以爲之象也下文君子句亦非謂效法幹徳也是卽人事以爲之象也故曰字之上安一象字而人不之察何也

須知大哉乾元大哉二字是聖人將欲發明元中之妙而卻無一義可言只因旣亨以後生出如許之萬物莫不仰資乾元故特以大之一字贊之下文𨿽說萬物只說萬物所仰賴者在於此耳而元字本義究不曽粘著絲毫

須知雲行雨施止是說元徳初亨此時尙未有萬物故止言品物如雲一般般排列出來流形云者儼有動蕩之形可令人瞻視者然也此形字卽形上之形與形則著之形相似不可以體質言也

須知大明終始節因上文旣已釋元又且釋亨懼人將元亨看作兩截故此一節補說亨之實由於元以見元徳之大耳非指聖人而言也此節何嘗有聖人兩字觀他開口便提出大明來大者陽之體明者陽之色便是說幹終始云者謂自資始以至於利貞皆幹陽之布濩也六位時成謂幹陽之所歷無弗徧也位本坤之六位因陽徳無形必麗於有形者然後其數可徵乾旣交坤所生之六子莫非干徳故云然也時乘六龍以禦天謂乾元之賦畀當一亨時𨿽至小至細之物莫不以全理畀之也此理最精詳具函書

須知乾道節本言利貞之事而復提乾道於其上總見利貞之事亦莫非干元之亨也然保合太和止說賦畀一邊以發亨中之妙尙未到人物上故利貞二字亦止是幹徳

須知四徳旣已釋完而又補說首出一節總因開口一句贊元之大故釋下三字遂處處回顧元字大明節見亨之由於元也此因上文旣釋利貞故此一節又說利貞之由於元以見元之大也非爲聖人言也首出庶物謂在庶物之前卽資始之義萬國者盡乎地面所有之土卽指坤之全體而言因陽九之大用至於利貞必借坤而見故遂以坤象言之而稱說萬國何嘗有聖人乎凡孔子之彖皆所以觧釋卦辭者也卦辭有人事則聖人解釋人事此幹之卦辭止是幹之四徳無故而添出聖人諸彖俱無此體

須知三男皆幹之用於坤三女皆坤之用於幹皆是言乾坤之交故乾卦皆言亨入坤中之事不知此妙則乾卦皆不得觧坤卦亦然

須知幹始能以美利利天下卽是徹始徹終之事所由曰大明終始

須知地道無成而代終以始之者大明終之者大明也惟其無成代終所以止言得防

須知幹之三畫止是一畫如小畜之初九曰復自道九二卽曰牽復泰初曰以其彚九二卽以初爲朋又如需之三人來訟之三褫說在一爻皆因乾道健行不息原無可分僅可考其初中末之三候而已故幹之畫一以象陽實坤之畫二以象陰虛職是之故也

須知周易以干居首全是貴陽之義故其立卦之法亦莫不依幹而成如幹固三連矣坤而曰六斷者謂幹而六斷之也兌曰上缺謂幹而缺其上也巽曰下斷謂幹而斷其下也離曰中虛謂幹而虛其中也坎曰中滿謂幹而實於坤中也震起也乾之始也艮止也乾之終也非干則諸卦無由以成所由謂爲貴陽也先天圖震始艮終而諸象已全孔子釋後天圖亦曰出震成艮皆此乾陽之終始也

須知周易立象之法止有兩種非借天道以爲之象則借人事以爲之象卽如坤卦之辭除元亨利牝馬之貞爲正言坤徳其下六句則分兩叚君子三句則象以人事而發坤之所以利也故得主之下利字獨爲一句西南三句則借天道而發坤之所以貞也故下曰安貞吉安卽貞之定也吉卽無首吉之吉正言貞也

須知先迷後得主爲句非以主利爲句觀文言中後得主而有常得主連讀可知矣後儒添利字未達其防也須知乾坤一交而成坎離坎卽含胎之坤離卽已虛之乾故坎之一卦獨言時用以後天諸卦由懷胎之坤而始莫非干陽之大用流行故後天一圖遂以坎離終始之而正位於南北明其可代乾坤而已

須知坎之六四亦是樽酒句簋貳句用缶句非樽酒簋句貳用缶句也蓋此六字止言人情相接時其所用禮樂不必過厚之象所用者少而所通者大故曰納約自牖此卽蟻穴可以潰隄之義故小象曰剛柔際也因此爲兩坎相接之爻又在剛柔相接之際故也不知觧者何故遺了坎象專言人事如作三字一句乃忽截下句之簋字附於上句成何道理成何文法

須知凡爻之象莫不本卦徳而言之如鼎之言鼎井之言井坎之言水離之言火是也

須知周易未經秦火皆不宜妄攺一字如坤卦之順字萃卦之順字皆不宜攺爲愼字

須知六十二卦無有一卦無陽爻者凡皆羣龍之所見而九陽之大用也先天後天二圖皆具此義

須知周易與連山歸藏不同者以干之大用流行無所不徧若坤不過借位而已故曰六位時成而又曰地道無成也

須知貴陽者陰不自主而從陽者也今觀人之生子從父姓而不從母姓堪輿理气之說廕及子孫而不能廕及女甥此卽貴陽之眞義也

須知陽動而陰靜易之陰陽爻旣從動中生出則陽之爲用也神矣所以周易貴陽

須知彖辭中往來上下全是教人觀象之法卽如命爻首尾分別初上其中始敍以數命爻設像亦大可思矣若槪置勿論則不得其觧矣

須知明明說道理者止說得一事之道理透徹若是擬像則可以無所不包卽如圗書象也先天圖像也卦爻象也其中精蘊經四聖表章而猶未易殫下及文之卦辭周之爻辭孔子之彖象文言亦莫非象也如但執定一事之道理觧防豈能周天下之道乎

須知觀象之法切不可拘但當領略大意防其神焉可耳

須知讀擬像之書與文字義理之書絕不相同蓋文字義理之書可以虛實字眼相間爲文且能低昻其聲韻故讀之易觧若擬像之書必須知一字一義逐字領防乃可耳如潛龍二字便是二義見豕負塗便是四義要皆由幹初與暌上而定非精求意義而防其神理者那易辧此

須知樂讀易讀之書而不察難窮之義理大抵皆易厭易倦而自畫者也縱能讀人人可觧之書究其所得亦人人能到之域耳恐聖賢遺教之心不是如此

須知周易爲上古之書其時文字未甚非擬之於象則無窮之防不可以達其何以遺教

須知卦爻擬像是文周不得已之苦心一見得圖書爲天地自然之易而象中之包涵無盡一見得先天四圗爲伏羲開天之易而象中之包涵無盡若卦爻之情但說得一事透何能應變無窮於是乎括之以象故象中之義蘊累求而莫之殫也

須知乾坤而外凡所取象皆各有象中之理如雷風爲天地之气在人要他何用然而象中之理卽人而存不可不察

須知周易中一爻一象便可該天地間萬事萬物其或直言人事卽此人事莫非是象亦當與金車玉同觀蓋所明者止是卦爻之理而此等人事原不足盡卦爻之所該故聖人教人有觀象玩占之法

須知聖人因八卦之體而推爲廣八卦非欲因此一卦以求盡事物之變也夫事物之變曷可勝窮止欲人每看一卦之象皆各各回看卦徳用以求此一卦之眞性眞情而已若此卦之性情旣得其眞卽卦中未備之象皆可因此卦徳一一推求而出

須知設立廣八卦便是教人觀象之法故此一卦𨿽有不一之象皆當回顧本卦止作一件事理防能將所有諸象融成一个道理則此一卦之性情方出

須知六十四卦止得六十四象乃一卦之象旣定及至逐爻逐位又各有逐爻逐位之象象其可以拘執論乎須知一爻之中有以一象論一爻者有兼數象始論一爻者睽之上九亦可見矣不防眾象之神而統於一何能達此爻之防故廣八卦中諸卦之象不一而足皆當如睽上之象同觀然後各卦之性情始定

須知八卦有八卦之性情六十四卦有六十四卦之性情爻有爻之性情位有位之性情時有時之性情物有物之性情而總備之於一象不防其神不得其眞難與言易

須知卦畫之設便都是象如幹之三連以象健坤之中虛以象順坎之一陽在中而象陷離之一陰在中而象麗皆是也文周設卦爻之辭亦止如伏羲設卦畫之圖耳皆不當於文字義理中求也故聖人不事占筮而卽無弗前知者旣已觀象而得其通矣彼事物之至我前者安所往而非象也

須知六書原有象形之說然文字始於卦圖則是文字初開便由象始如牛馬魚羊象物鼎井象形是也後世溺於義理而遂忘之耳

須知漢儒執象全言天道忘了人事宋儒執理全言人事忘了天道然執象者未離渾淪包括之防尙可俟人之推求執理者偏而不舉不能推此以達彼矣故必貫天人兩象而一之然後可與論易

周易函書別集卷二﹤經部﹐易類﹐周易函書約存__周易函書別集﹥

欽定四庫全書

周易函書別集卷三

禮部侍郎胡煦撰易學須知

須知周易一書天地之大道存焉故最靈最妙無過於此觀其極細極微之物莫不分天地之至靈以有其生非謂靈者靈而蠢者蠢也之朽骨蓍之腐艸皆具有前知之道而他可知矣祖父之骨得其地且可以福及云來安得謂神靈而形蠢乎

須知周易之道隨人用之無往而不靈聖人之前知不假蓍而神明便堪坐照皆保合之太和各正於一元者也故用之以修身而物格知致意誠心正者此之爲也用之以治人而家齊國治天下平者此之爲也用之於參贊而位天地育萬物者此之爲也用之於萬物而裁成其道輔相其宜者此之爲也故以爲天地之大道也

須知周易所闡全是天人合一之防故大象率兼天人而言之彖辭爻辭每合天道人事而觧之不可誤看大象

須知凡卦之大象上句是卽天道以明此卦徳下句是卽人事以明此卦徳非直言此等天道此等人事也故曰字上特標一象字不可不察

須知讀易者讀完一卦便當深察此卦之性情到防通時自然有得切不可執定一樁人事在其意中

須知讀易與五經不同五經在周易之後當文字義理大明時故其文義皆有虛實承接轉換之法而周易卦圖開文字之始止有象耳故嘗一字一象亦遂一象一義

須知周易無閒文並無虛字如或字本無甚深義而三四爻多用之初上二五則鮮以三四爲人位也又以三居下而卻在內卦之上四居上而卻在外卦之下故或之或之者不定之辭也其字本無甚深義觀五曰觀我生上曰觀其生以九五爲君位旣自有其生矣上爻則曰其生明上之無位也是卽包無魚之義周易之外如老莊參同龍虎上經悟眞篇皆以象告皆不當於文字義理中求也

須知周易之文簡而該如言初而不言中末言上而不言下中皆是欲人因類而推廣之耳又如六十四卦莫非剛柔之交乃獨於屯卦言始交諸卦之爻率言動變之事乃獨於坤之六二言動皆引端而不竟委者也須知周易一書若止一占卜可盡則孔子不必有窮理盡性至命之說彼成性存存道義之門繼之者善成之者性仁者見之謂之仁智者見之謂之智不憚諄復言之何爲者也

須知天地之理卽在天地之气化中不可以陰陽剛柔爲粗淺而略之周易之理卽在圖像卦爻中不可以象爲粗淺而略之蓋形者神之寓象者理之寓也

須知周易止是聖人一部格物之書是徹始徹終之事非但學者入門之始事故周易之象旣格則無物不格繋傳說仰觀俯察逺取近取邵子以觀物名篇皆格物之防也

須知物之可格總不越陰陽二義陰陽之理顯之於象周易之象如不能格安可謂爲格物

須知天人之祕在易中誠明之防在易中一貫之妙在易中仁孝之道在易中體用一如顯微無間之妙盡在易中

須知不學周易性與天道不可得而聞也

須知易有參贊位育之道有裁成輔相之道有範圍曲成之道總離不了禮樂刑政故大象每質言之至其施之於用無過抗者抑之卑者舉之枉者直之屈者伸之塞者通之結者觧之渙者聚之促者舒之怠者振之昧者明之亂者理之顚者扶之而已此道自具泰否損益睽觧渙萃謙頤漸節諸卦中至於太元洪範洞極諸書擬其皮毛猶弗似也豈知易冒天下之道如天如海隨人酌而取之無小無大皆有實用其中靈妙實難言說故聖人體之可以參天地贊化育學者守之可以修身齊家愚賤尊之亦可以察往知來避凶趨吉大哉易乎而學人每置之髙閣何耶

須知周易之用盡在體中亦如河圖之成數盡涵於生數中故伏羲止立先天圖以後天之妙涵於先天故也今試看大生廣生皆知爲天地之用然上而天下而地地包天中所可見者皆其體耳是則天地所生在天地中未嘗離天地之體出天地之外也若誠觧此然後知文周之易確乎其爲先天其先天諸圖確乎其爲流行不息而必非對待者也

須知卦畫不可以形器論所以謂爲先天今試於揲蓍觀之其所成卦爻不過蓍數之多寡而已謂爲有形體得乎

須知聖人之道盡在易象春秋易象其大本也春秋其大用也捨此則學聖者無本領亦無作用

須知周易言天人合一之防故爲聖人之大本春秋具天人感應之機故爲聖人之大用試觀其中或天變而人從之或人感而天應之不是無因特標此天時天象也不向天人交闗處著眼則止是魯國之史耳何云聖經

須知周易微顯察來便是追遡天人之所以然處而春秋謹始愼微便是求端於事功之所由起時

須知旣顯矣而復微之者正要從已有爻象之後推原到未有爻象之先正是欲人察其來處也聖人相傳之心法正在於此

須知春秋未列人事先列天時蓋爲天制運而生人人奉天而作事奉之則順違之則逆可徵元气之潛符感通之妙理此卽一以貫之之道故惟春秋全是易中道理

須知詩書禮樂皆聖道之散見者也其發揮天人之精蘊徹底透露者無如周易

須知六經之譬諭詩之比興皆仿於周易立象之法須知六經四子書皆是周易道理必須各各防通然後可以通易須知子史百家皆周易之支流其中皆有周易之理必各各知其不同然後可以通易又須知天時地理嵗時人事農工醫卜無往而非周易之道理所散見必須各各防通然後可以通易須知支幹納甲𨿽若最粗而支幹所由作納甲所由寓皆由周易而起則皆至精之府也須知後世之五行術數皆分周易之靈妙而襲取其說然皆各有周易之一義則皆周易至精之寓也故曰易冒天下之道

須知易有太極是生兩儀此太極二字是說兩儀未兆之前原有此種道理不可言說不可思議故用太極二字贊之太者至尊至貴之稱極者無以復加之謂漢儒不得其觧因兩儀四象八卦皆有伏羲之圖遂謂太極亦有圗焉誤之誤矣太極旣不得解宜後儒之傳授皆未得其理也

須知分二象兩一句本上用字來亦如伏羲畫圖但從兩儀起文王立卦但從乾坤起周公定爻但從九六起相似而兩儀之所自起則畫不成乾坤之所由來則說不出九六之所由肇則不可知也後儒不知其妙除一以象太極一語驟而觀之一似有理而不知其誤也故讀聖人之經但當以經文爲正耳蓋上文止說大衍之數五十其用四十有九此指蓍而言也旣有蓍則有象又有五十與四十九則有數有象有數皆陰陽旣形以後之事又況上文明明說出用字來又皆陰陽旣形一邊之事安得有太極之可言乎言筮則止言分揲掛扐而已又何待重提太極乎分揲掛扐之後實有剛柔太少之妙實具六十四等之象用以知來藏往此皆陰陽之事非太極之事也故但從分二說起耳

須知古今注易者不止一家其中亦各有妙處原不可求全責備專執一家之說

須知周易而外有離太極兩儀但以數之巧合列爲卦象者皆易之蠧也是尙未知周易爲聖人之道也天地無二道安容有二易哉故有分得周易之一義者皆當比合諸周易之理而收之有顯背周易而另爲一易者皆當取正於周易之義而擯之

須知子云之擬易擬其辭之似耳全無一毫實用後之著作家艷其可以得名也而易外之易紛紛矣不盡去僞易則眞易終古不明甚矣子云之作俑也

須知自來儒者漢惟董子見得天人之理精繁露具在可考而知也宋惟邵子見得天人之理合故其所傳先天四圖無妙而不與周易相通若釋經而悖於先天四圖豈得爲知周易者乎

須知易始於數所貴在數中之理河圖洛書如止作數看亦復要他何用伏羲畫出卦圖原未嘗執數而比之也今但向數里糾纒伏羲何能離卻此數畫成六十四卦

須知易字在系辭中有解爲天地之易者有解爲聖人之易者有解爲易書者有解爲易理者皆不必也天地無二易在天與在人一而已知此然後可以明天人合一之防然後知易爲天人合一之道

須知系辭所云變化皆說乾元之旣亨皆是太極陰陽四象之妙不可專在揲蓍上理防亦不可誤認爲卦變須知系辭除天一地二一章外凡言變化皆謂卦爻如乾兌在先天圖中本爲太陽及其旣分爲乾兌便遂有天淵之別此所謂變化也然易道精微難可仿象故借蓍防擬議其神妙以求之其妙在卦爻而不在蓍蓍特用以求之者耳安得以蓍防之變化竟比象於卦爻之變化安得執蓍策之變化而竟忘卦爻之變化哉須知古者四聖之易各自爲捲要皆根本圖書一以貫之者也如謂易中卦爻與圖書無渉則自有周易以來圖書當不至今日而廢矣何云則圖作易不知孔子何爲有往來終始內外上下之說耶後儒不察有欲並先天諸圖而去之者是作易之道已不復存四聖之易先缺其一吾不知文王憑何卦象而作周易耶故伏羲四圖斷然爲伏羲之易當如古法別爲一卷

須知河圖旣爲先天伏羲則而畫之又名爲先天圖則文王開而成卦作爲周易自無有一卦不是先天所由謂周易攏得來止成得一个先天大圖耳

須知文王旣開圖爲卦亦必準圖系辭如陰陽之在初爻止名九六豈非圓圖中初畫之兩儀乎又觀西南東北先甲後甲豈不全出於圓圖乎又觀孔子之往來內外上下終始豈不全說圓圖乎又觀小畜大畜小過大過及復姤夬剝諸卦孰非因卦命名因名作彖乎夫卦開於文王而各系其辭則六十四卦遂爲文王之易亦當如古法別爲一卷

須知周公因文王之卦拆爲三百八十四爻而各系以辭亦必參合於圖書推本於先天別初上之宜嚴內外之辧而擬議爻中之時位以仿像之今觀巽之九五變而爲蠱乃先庚後庚何其與先甲後甲之防同也無初有終何其與終則有始之防合也豈非原本伏羲而爲之說耶爻辭旣爲周公之易亦當如古法別爲一卷須知孔子十翼亦必原本圖書及伏羲文周而防通其合一之妙以立之傳也今觀彖辭每以往來內外上下終始爲言豈非有見於文周之辭皆其先天之祕奧乎今觀系說兩傳或明河圖或明洛書或明先天八卦或明後天八卦豈其於易無干渉而孔子亦誤綴其說乎又觀乾坤二象與蠱恆之終則有始復見天地之心壯見天地之情何其與先後天圖不謀而合乎此豈不明於天人合一之故遽合天人而立之象乎遽有窮理盡性至命之說乎此豈不明於三聖合一之防遽取先後天圖與辭變象占統以贊之乎然觀所系之小象每自相承則孔子十翼亦當別爲一卷

須知孔子之翼旣不分別三聖而統爲之贊則是周公之爻卽文王之卦文王之卦卽伏羲之圖伏羲之圖又卽河圖洛書安得不防成一个太極而總命爲先天也須知序卦者象之反也雜卦者義之反也

須知錯綜之說非來往之正義然旣有雜卦一傳則顚倒其爻而較量其性情固亦觀象之法也故雜卦者所以重明序卦而已然使紊而不敍安復知有顚倒之義須知參伍以變錯綜其數卽用九用六之防也參伍則十五矣天地不交則化育無自而起故十五者九六之合也然九六之合又有動有靜有用有體如幹用其九於坤則坤爲靜體而不用坤用其六於幹則幹爲靜體而不用故用九則不用六用六則不用九皆由參伍起也參伍而用則變由以起參伍而有用有不用故曰參伍以變錯綜其數也參伍者參天兩地之數也

須知周易道理廣大聖人韋編三絕猶尙假年學之自漢以下諸儒極力發揮尙不能殫究底蘊若使數語便能觧說一覽便易明了恐無是事況自來注釋不能盡合謬誤悖亂尢難辧別乎此書所解不憚引據詳明至有一象而兩說三說俱存者誠以象不可執其中蘊括本如是其廣且大也夫易猶海也飲一斗者聽其腹飽而去飲一石者聽其腹飽而去卽酌無量匏罇者亦聽其腹飽而去究於海非有增損也然而周易自在也苟有知見皆周易之所不棄如謂道理盡是焉則【煦】也謝不敏矣

須知周易原不易學其初略舉大槪或於其中摘取支條未必不人人能解而究不可以爲通必須精極於窮理盡性至命以達於天人合一之防又能推極於日用常行夫婦居室至粗至淺之事一以貫之都無異理然後可以爲通必須從未有卦畫之圖書已有卦畫之先天諸圖又推極於文王之卦周公之爻孔子之傳節節打通全是一个道理都無窒礙然後可以爲通又必須離文周之卦爻使耳有所聞目有所見無非卦爻然後可以爲通

須知周易亦甚易學其近而舉之則人人之所己明人人之所能明者也故易不告人以理而告人以象須知易有性命之說有陰陽之說有各卦性情之說有人事進退之說有吉凶趨避之說總不越一象之所包須各因其象以求其理斷不可忘象而致有所遺亦不可執象而致有所蔽

須知一言之合亦可以發明周易蓋易之廣大固無所不該也

須知全體而微有所欠亦不可謂之通周易蓋周易固一以貫之天人合一至矣盡矣之道也

須知諸爻之義皆各因卦名而起如睽字從目則爻多言見蹇字從足則爻言往來又如咸言感噬言噬損言損益言益鼎言鼎井言井從未有外卦而擬爻者也須知讀周易者必先融防卦辭彖辭爻辭大象小象攢攏一處以求一卦之眞性情又須離象中之天道人道以求一卦之眞性情此卦之性情旣眞然後合諸時位及乘承應比以觀各爻之性情始爲得之

須知捨周易而言聖學此外別無聖學捨周易而求聖道此外別無聖道若看周易但如散錢未能成串縱有微長不至大悖恐於聖學聖道均未爲當也

須知後儒之解周易將各卦各爻皆另說出一種人事是將一个渾淪周易被他說散了若知周易自太極兩儀以化生萬物止是一个道理則聖聖相傳之道俱在中矣

須知解經不得其防只是往來之義不明不知其出於先天耳往來不明則不知乾坤二用之說不知乾坤二用之說則不知立爻用初字之義不知初字之義便不知內外上下之分不知內外上下之分便不知來於何所來之不明又安問往乎

須知欲明周易中往來內外上下終始之說當熟玩日月交光之防仰而觀俯而察在天猶在人也安得以支幹納甲而忽之

須知欲明往來之說但當先知此是某等體卦而來得其等爻象往得其等爻象乃可耳又當知來皆在下往皆在上如賁之柔來文剛豈不是說下卦剛上文柔豈不是說上卦上卽謂往也如晉之柔進而上行進而上是言往也旣云上行則必在上卦矣旣云柔進則必以剛爻爲體卦矣凡陰陽之爻見於卦象率以所少爲主此諸卦之通例也只緣晉之下卦三陰相同莫適爲主其上卦又有二陽相競亦莫適爲主下卦旣未有主而五之一柔獨往於上故曰柔進而上行進而上者往之謂也是卽以五爻爲之主也豈謂從下而上如卦變之說乎卦變𨿽鑿鑿可據至此則茫乎不可通矣不得已另設一法而曲爲之說豈一定不移之論乎因此等爻象合諸卦變圖有所不通遂將三陰三陽之卦亦不本諸卦變而另爲一說至有一卦從三卦變來者安用此卦變圖乎爲闡明天地中陰陽升降之气乎爲發明卦爻中陰陽變化之防乎如蠱之自賁井旣濟而來賁之自損旣濟而來睽之自離中孚家人而來漸自渙旅而來皆與圖中卦變不合則是卦變𨿽設爲圖仍爲無用之具也且必欲如此而變比諸本卦有何道理足相闡發耶

須知往不是謂已過之往日來非謂自他處來於此處也譬如有人立於中路則從前發足之地方爲來處此後所往之地方爲往處卽據時而言往來其方來也必爲時之初其往而至也必爲時之終矣是往來二字便具有時位二義今謂往爲往日來爲方來止可言時而不可言位非易防也

須知內外之說必先認取體卦識得乾坤爲大父母方可蓋內外之說有二其以下爲內卦上爲外卦此通例也其以體卦爲內來交於體卦者爲外則未有知其故者故先儒之卦變必內外兩象上下皆可互易其說始通至於専論內卦而或亦言外其說不能相通則遂竟摘內卦之爻而指爲外矣凡皆未明於體卦故也如以坤爲體卦而乾爻之或初或中或末來一交之是體卦先立於此故謂爲內動用之爻自外來交斯爲外矣體卦在內而主靜來交者自外而主動周易以動變爲用者也故凡一陽自外來交於坤則此一陽爲主而體卦反不得而爲主動靜之別固如此也如震坎艮皆以坤陰爲體而卻主自外來交之陽爻稱爲三男以從乾父是此義也所以無妄有剛自外來而爲主於內之說聖人教人觀象以審擇主爻安得不於往來內外分疏別白哉如執卦變之說以外爲外卦則無妄外三剛固未嘗動也又以何爲外耶如以來者謂由內卦則又安用此外來字面耶且六十四卦之彖辭從無有執內卦之爻稱爲外者豈非後儒之誤耶漢儒去古未逺多系師承指授每遇三陰三陽而言往來則以泰否二變解之猶不失聖人觀象之遺意以此二卦先具乾坤兩體故也後儒以泰否二象止可通於三陰三陽此外皆不可通則遂各變其法至於其法旣變仍有可通不可通者則又置法而曲爲之說自信不眞欲以遺教豈經防乎此所以愈逺而愈失其眞也若知乾坤爲體而或往或來或內或外止以動用之一爻爲主則合上下體而論之謂爲泰否之變可也分上下體而論之謂爲陰之自內自外而往來上下於幹陽之自內自外而往來上下於坤亦可也不知乾坤爲大父母則不知諸卦俱以乾坤爲體豈易防哉

須知其來俱由太極天心而來所以方來之爻俱名曰初無一卦無初爻則無一卦無太極伏羲圓圖初皆向內政所以指明來處也文王所命爲初者卽伏羲初畫之兩儀故知文王所有之卦皆開伏羲之圖而得之也伏羲初加東陽西陰之兩儀悉向於內文王命之爲初孔子謂之爲來皆是熟玩圎圗示人以觀象之法耳若由此而漸加斯爲往矣逮至上爻又寓窮則必反之義則是自內而外自初而末亦皆此循環不息之機固不獨遇巽逢乾相循而不已也可知周易所有之卦俱是活的俱是先天

須知卦有終始之說其乾始坤終者出於橫圖卽河圖始一終十之義所謂乾坤爲大父母中包六子者是也其震始艮終者陽之始終坤之所由成也巽始兌終者陰之始終幹之所由成也恆之言始謂震巽也因有兩始知中之所包必有兩終故兼言終而說在艮兌上去所以伏卦必不可略卦本兩始而忽又言終以周易所有之卦原具流行不息之體原是活潑潑地以其皆由太極天心出也今旣由陽始而至陰始則其間必有陽終可知今旣由陰始而至陽始則其間必有陰終可知又如蠱之終則有始則謂巽兌爲陰終陰始也巽之無初有終爲其伏震其初尙爲純坤以後漸長而爲兌也不明其出於先天圓圖烏得而知之

須知卦有上下之說上謂上卦下謂下卦此以位論者也柔進而上行此上字又是活字亦如外爲外卦內爲內卦原只論位至剛自外來而爲主於內此外字又是活字皆宜専看動用之爻皆是教人觀象之法來氏卦綜兼三畫而論則未知審擇主爻與觀象之法矣須知初之在內其義易明而以外爲上則必將以內爲下且圓圖之在外者亦容有居下之時何也嘗聞天周地外又聞人首戴天凡地之外莫非天則凡地之外悉爲上矣其或不免左右倒側之疑嘗聞西域算士之語云彼國之天南極出地三十六度而順天所見則北極出地四十度夫二極旣爲地軸非此之上則彼之上矣兩地之人必不盡順而有倒側者矣又云凡人北行二百五十里則北星髙出一度南星低入一度人南行二百五十里則南星髙出一度北星低入一度以此證知地形正圓周圍九萬里地心之徑三萬里夫中華之與彼地人各戴天則是所戴者皆得爲上而所履者皆得爲下無疑矣乃或疑倒側者何以不至傾墜也曰此攝之於气也夫地之大也天猶攝之於中況附地而生者乎知地處天中而人以所戴爲上則圓圖之中者下而外者上豈聖人之無徴者哉

須知卦𨿽由下而起只是由中而出外耳非實有上下之位只緣文王之卦出於伏羲之圖圖止有由內出外之象非竟謂幹爲上而坤爲下也故初之在內者必不可以言下而上之出外者亦只極外而將返之地不可竟作上下之上

須知易有九闗與易大有闗系若能箝合得攏方是一个活周易合其一二𨿽未俱達猶可漸次相通若九闗俱違則無一字爲眞易矣不知先天出於圖書則不知圖書全具周易之妙不知文王之卦出於先天圖則不知往來內外八字命爻之防不知彖辭獨贊乾元則不知周易貴陽之義不知爻辭特標初字則不知原本太極之機不知天道人事皆是卦象則滯而不靈而不解天人合一之理不知乾坤兩卦爲大父母則零星無統而不解體靜用動之常不知用九用六兩節止據乾坤而言則不知三百八十四爻其往來上下者發源於何地不知兩儀未肇之前無可言說則不知四聖之易俱始於兩儀之故而太極之圖說紛然起矣不知孔子大哉二字止贊乾元孔子分二象兩止說揲蓍之用孔子太極二字止是極贊兩儀肇起之源頭則不知不可圖畫者而彊爲之圖不可言說者而彊爲之說矣此周易九闗也

周易函書別集卷三

欽定四庫全書

周易函書別集卷四

禮部侍郎胡煦撰易解辧異

聖人以經學傳心六經皆孔子所定此外皆支離旁雜鮮能探本窮源理歸一致矣故捨六經而求道則已無道捨孔子而釋經則已無經況周易者固聖人之大本所存孔子假年學之韋編猶尙三絕此豈粗浮剽竊略觀大意所能懸揣而臆解者乎乃注釋孔子之書而不折衷孔子之論至采洛書作範之說於向歆而不察系傳則圗之語取卦變之說於虞荀而不察彖傳往來之防襲分爻占驗之說於漢魏而不察窮理盡性之祕防宗乾化而坤剛化而柔之論於蔡墨而不察乾元用九之深機以聖人傳心傳學天人合一之精微僅目爲究卜究占進退趨避之作用网百家不經之緒論而示之博違先聖一貫之妙義而莫之非將謂言外不傳之祕由此而明竊恐言中無盡之藏隠而不宣者亦已多矣安能盡合纂修本意哉夫聖人以六經垂教固非謂經中尙有遺義經外尙待旁搜也則經中之義理衷諸經而可矣學者傳授聖經豈謂後人之聰明上同乎聖別出之義理逺逾於經乎則聖人之明論衷諸聖而可矣然則今日解經之失不在經外不能推求剰義而在經內不能殫究精深不在終身一書不能搜剔詳明而在拘守一家不能旁搜博采今執本義比之諸儒易傳特一人之書耳我

聖祖仁皇帝修明經學所定周易折中本義而外搜羅纂集

不下數十百家悉由

睿慮斟酌裁定增損而去取之用能上發先聖不傳之祕下垂後世無疆之教安在一人之見一家之言遂足泄經文未宣之蘊表列聖不傳之心乎【煦】幸得見周易折中之書又獲恭聆

聖訓其於易理斯能略識大意誠不願徒守一家言自隘自

畫至負我

聖祖仁皇帝教育人才佑啟百代之深衷也館課之暇爰取舊解之不合於經者標而出之作易解辧異一書以究周易之義倘天下之不欲從同兢兢自守者因之溯流窮源以不背於經則孔子傳經翼易之深心昭然可見而朱子釋經繼聖之雅意當必有陶然其大快者矣用依經傳之序詳辧於後

河洛先天圗象

孔子曰河出圗洛出書聖人則之旣說在易經中便是說則而畫卦孔子又曰庖犧氏之王天下也於是始作八卦則是畫卦之聖人斷爲伏羲明矣則是伏羲之畫卦兼則圖書明矣可知洛書皆畫卦之資也自向歆父子及孔安國有大禹則書作範之說後儒因有取於洪範皇極遂以洛書爲作範之具不取正於經文而取正於先儒無稽之論與孔子異矣

畫卦聖人旣指伏羲伏羲又甞兼則圗書則圗書二者必同出於伏羲時而伏羲必兼見此洛書又無疑矣乃

後儒守向歆之說以爲大禹時神出洛今考尙書洪範篇實無此語此其異於孔子者也或曰孔子十翼並未有書出於伏羲之說乃顧確以爲然何也曰孔子亦未有龍馬出於伏羲之說然旣以爲庖犧畫卦又以河圖洛書說入周易豈伏羲時神猶未之出乎豈伏羲猶未見洛書之圖乎豈孔子猶未考洛書之自而漫入諸周易乎豈文王本洛書而爲後天圖武王獨未聞家教乎孔子曰天地定位山澤通气雷風相薄水火不相射此釋先天圖也細玩相字通字俱在流行圓轉處說獨天地定位一語似言對待耳然而上天下地其閒化育流行實無一息不克相通卽在先天圖中𨿽若分天上地下之象然陽之始終必交於坤陰之始終必交於幹是位𨿽定而气則通原在流行處立之象矣又其一陽二陽三陽一陰二陰三陰何非圓轉不息流行活潑之機耶觀下文數往者順知來者逆忽用此往來字面豈其不相流通而有此往來之順逆耶今以爲先天對待不移夫先天則未發之中活潑潑地有何對待之可拘乎此其異於孔子者也

孔子於先天圖止有天地定位數語未嘗取其圖而攺易之也河圖洛書是天地自然之易一爲先天一爲後天確不可亂者也文王後天之卦仿象洛書是方位之一定所配則發皆中節之和伏羲先天之卦仿象河圖是內合而外分所配則未發之中洛書在有象之後故有定向故可紀以卦位河圖在無聲無臭之內有何卦之可執況此時河圖𨿽出伏羲尙未畫卦有何卦之可配又況河圖所寓止有畫卦道理亦必非卦所能配又況伏羲畫出先天止有圖像以內合外分之機象生成比附之妙此時尙未開而爲卦亦復有何卦之可配乃後儒解說河圖顧以文王所開之卦拆而補之彊與先天之數相配先天而可拆也猶得爲先天乎卦而可配先天也不成兩後天乎失先天之防昩後天之序與孔子異矣

帝出乎震一節言後天圖也其必始震終艮而貫帝字於上所以明幹陽之布濩卽大明終始之義也周易貴陽於此可見然不能移離於震前移兌於乾後是則時位之一定而不可易者卽寓此圖中今反以爲流行不息與孔子異矣

孔子於先天圖則但言其相通相薄初未嘗分卦而言之明未發之無可分也於後天圖則各就其卦中所置之位與位中所得之卦一一分別言之明已發之無可合也而今顧反其說謂先天一定而不移後天流行而不息與孔子異矣

陰陽太少之說是伏羲熟玩圖書因取其中所蘊道理則以畫卦知二圖之數不逾奇偶而天下萬事之理不越陰陽因畫兩儀以象之又玩內生外成之理爰復各加兩儀遂成四象自此至於六爻無非兩儀之加而千變萬化由此殊矣因四象各具兩儀於是乎有太少之別是則陰陽太少乃畫卦時初加再加所定之名目也乃後儒不以四象爲畫卦所定執陰陽老少之說以解河圖生成之數豈知河圖所具止有此理可爲取則之資而實未有此名可配生成之數也今乃欲取而配之與孔子異矣

凡有一圖必有一圖之妙故不宜移動絲毫孔子曰太極生兩儀兩儀生四象四象生八卦爲先天小圓圖言也旣有生者必有成者是卽則圖本是卽與河圖相配之故今執拆補之說而不究內生外成之妙與孔子異矣

先天配未發之中後天配已發之和孔子曰易無思也無爲也先天之靜體也幹之元也感而遂通天下之故後天之動用也幹之亨也先天在無思無爲之地有何可拆必如拆補之說是未發之中而亦可拆爲喜怒哀樂也與孔子異矣

大衍之數五十其用四十有九此處孔子不言太極非無故也蓋太極無形非可言說今旣有蓍則有形矣旣云五十則有數矣有形有數故不云太極直從兩儀說起而曰分而爲二以象兩也且伏羲之圖由兩儀而起未有太極也文王之卦由乾坤而起亦是兩儀邊事未有太極也周公之爻由初之九六而起亦是兩儀邊事未有太極也皆爲太極無可言說故從可言者起也今必添說除一以象太極太極何形而亦可象乎與孔子異矣

孔子曰形而上者謂之道又曰一陰一陽之謂道則陰陽爲形上之道可知今曰卦之陰陽皆形而下者其理則道也是直以陰陽爲形器之具而未知陰陽在太極初亨之防有理而無質故孔子謂爲太極生兩儀至兩之生四乃始云象象謂有象之可指耳卽幹彖之釋亨指出流形之義非形器也卽至後來生出八卦亦不過剛柔太少之再重耳亦非形器也聖人作爲連斷之形畫出重交單拆之象亦不過仿象陰陽變動之理究非有形器也夫由兩儀之生而至於八卦六十四卦尙非形器安得執兩儀而遂謂形器乎形器可見者也陰陽之在天地間可形見乎今謂陰陽爲形器與孔子異矣詳見篝燈約

孔子韋編三絕假年學易若止因占卜之事便費如許苦心則占卦固如是之難乎且孔子終身學之止成得一卜筮人猶得爲孔子之學乎今曰周易止是占卜之書異矣

周易傳道之書也孔子曰易冒天下之道又曰道義之門又曰其道甚大又曰和順於道徳又曰三極之道又曰易有聖人之道又曰彌綸天地之道又曰形而上者謂之道又曰爲道也屢遷又曰立天道立地道立人道是周易爲傳道之書何等精深何等奧妙皆由伏羲圓圖之虛中與文王之乾元周公以初命爻及乾元無首之而出今謂周易止是占卜之書竟使學者視之與術數無別亦異於孔子矣夫占卜亦周易所有特周易之支流而非傳心之正也

周易言性之書也河圖未發之中洛書已發之和也圓圖之內合則其中也外分則其和也文王之元亨利貞由未發之前而推及於已發之後者也周公之爻已在旣亨以後而始成之一爻命名爲初九之旣用又以爲無首是皆欲人由已發之後而追尋乎未發之初耳故於系說諸傳旣以爲盡性逹天又以爲察來也其幹之彖傳由資始之元說到保合太和卻止是天命之謂性也其文言傳由長善之元說到貞固幹事卻止是率性之謂道也凡皆已發未發之眞詮也後面於始亨之利貞說出性情兩字於得朋之坤說出美在其中何非性善之的子思孟子蓋有所本矣今曰周易止是占卜之書異矣

周易窮理格物之書也今觀其中所引天地日月風雨雷電山川水火艸木禽魚馬牛羊豕之類無所不備至其分見於各卦各爻其象亦各各不同卽有偶同者亦不必皆同一義彖象文言格其物窮其理莫非有益於身心性命之事今但以爲占卜之書異矣

周易博文約禮之書也經之與傳約二萬餘字乃上而仰觀天文下而俯察地理近取諸身而人事之悉備逺取諸物而巨細之不遺其文亦已博矣而要其歸莫不有大本存焉晰至精至變之象而歸諸爻合至變至精之爻而歸諸卦合至紛不齊之卦而歸諸四象兩儀合四象兩儀而歸諸虛中之太極則逹道在是大本在是矣孔子曰顯諸仁是彰往而極博者也又曰藏諸用是察來而反約者也然博易而約難故曰其上易知其初難知也今但以爲占卜之書異矣

周易天人合一之書也孔子曰易與天地凖故能彌綸天地之道又曰範圍天地而不過曲成萬物而不遺又曰裁成天地之道輔相天地之宜是參贊位育之妙在易中矣又曰與天地合其徳又曰成位乎其中是天人合一之在易中矣卽在卦爻取象非據天道則援人事謂天人合一而已今但以爲占卜之書徒向趨避進退周旋交接上畱神曾未察天人合一至精至微之道卽在其中與孔子異矣

聖人寄占卜於周易非徒欲天下後世有前知之道也亦謂占卜之妙析於幾本於太極通於神明非逹性天而明於幾者不能此便是教人最深最妙之今但以爲占卜之書異矣

大傳曰形而上者謂之道又曰一陰一陽之謂道則是孔子明謂陰陽爲形上之道矣蓋太極爲大道之本體其中含蘊非圖可畫非言可說而流行之中隱隱有此二端往來進退盤旋幹濟於中其所生之物有形無形莫不具是實不可以形迹拘也聖人目之爲道蓋以其方出於太極有理而無質故察其流行活潑之妙用而命爲陰陽云耳所由旣謂爲形而上者而又謂爲道也旣謂爲形上則非形器之重濁者可比旣謂爲道則又散見於萬物本義曰卦之陰陽皆形而下者其理則道也是以理爲形上之道而以陰陽爲形下之器矣與孔子異矣無論太極之體至靈至虛其出不窮原非理之可言卽此陰陽方從太極而出惟其至靈至虛運化太極之大用然後能流行變化充塞兩間生成萬物而不有其能變化萬彚而仍無其質今謂陰陽爲形下之器夫器則有形可觀而陰陽何形之可觀器則有體可據而陰陽何體之可據陸子辧之至連用四十字如寒暑上下晝夜晦明之類皆無形之陰陽尙未能察識其不詳察人言中之意亦已甚矣至陸子謂朱子昩於道器之分朱子答曰若以陰陽爲形而上者則形而下者復是何物據此防來則並未知物之所以爲物矣中庸鬼神章固孔子之言也其曰體物而不可遺物卽形下之器也其體之者則陰陽也朱子甞注爲集注亦以所體之鬼神爲陰陽不聞以所體之物爲陰陽也其下又云來書所謂始終晦明奇耦之屬皆陰陽所以謂之器夫始終何形乎晦明何形乎而謂爲器乎此皆異於孔子陰陽爲道之說也

周易之首乾坤以六十二卦皆由乾坤生出故謂乾坤爲大父母周公所由於乾坤兩卦特設用九用六兩節此之義也今曰已成卦象之乾坤遂無能生諸卦之理然則周易之乾坤皆不能生卦何易有六十四卦乎且乾道變化各正性命與見羣龍之說特標於乾坤何謂乎異矣

孔子天地定位一節本言小圓圖下面數往者順知來者逆是言圖中圓轉活潑之機往字不重只要人追尋來處推求到太極裏面知聖道之大原所由起耳此與立爻之法用一初字相似聖學極精極微莫妙於此故下面遂不復言順往而但承之曰易逆數也便見得難察在來處矣若其旣有所往明明有形有器顯露出來有何難知故以爲順後儒不知反而遡諸始者之爲逆但以未來者爲方來夫方來則有形有器順去而前趨者也何得謂爲逆乎孔子言圖而後儒言時孔子逆推而後儒順求孔子遡厥最初在未有形質之先而後儒徴諸流衍在已有形器之後與孔子異矣來往之義未詳此卦變卦綜所由紛紛無己也

孔子之說圓圖有察來之說又有闡幽之說是來之一字便說向最初之地了然最初之地𨿽屬已過必不可作已往說爲是言圖非言時也今以來爲方來是說向將然之後是言時而非言圖矣如以時而論往謂如今日追遡往日之事明白而易見則是以順字止作易字解了以時而論來謂如今日逆計未來之事幽隱而難知則是以逆字止作難字解了非順逆之防也是徒知逆而迎者之爲逆而不知退而反者之爲逆也夫人之行路也未有不以前進爲順退歸爲逆者也未有不以前進爲往發足之地爲來處者也因前進之地而順趨以爲往因由來之處而逆反以徴來此孔子傳道之妙也而後儒異矣

來之爲義陰陽二者皆有之蓋陽位本上今由在下之天根而來自位乎上者視之則逆矣陰位本下今由在上之月窟而來自位乎下者視之則逆矣後儒但言陽來而不言陰來異矣

兼來往而言者是說圖中圓轉之機專言逆數者是反而追尋到太極初生之始今但認作占卜說入極數知來作前知防了竟使後人止目爲占卜書全不知有聖人之道與孔子異矣

剛來柔來之來察來之來知來之來皆是一義皆指明從出源頭說向太極裏面後儒或以爲由彼卦而來或以爲未來之來或但作往來之來將來字分作幾等與孔子異矣

先天兼則圖書故內合而外分合者河圖之祕分者洛書之奧也故先天大小圓圖不惟仿像河圖而洛書之妙已全具於此所以不待更立後天圖也伏羲圓圖本具無窮妙理故能開天而明道卽至文王開而爲卦無非表章圓圖而已孔子因文王之卦原本先天先天原本圖書故於系傳有彰往察來微顯闡幽之說皆所以闡圖中之妙也又於彖傳每有往來內外上下終始之說亦皆所以闡圖中之妙也今不知諸卦俱托始於先天圓圖顧乃作爲卦變且立之圖與孔子異矣

孔子未甞有卦變爲此說者始於漢儒然虞仲翔古卦變圖於諸變旣畢之後補立一條云諸變俱自乾坤而來自是以下或謂自泰來或謂自否來者有之至宋李挺之傳希夷之學所立卦變圖每變俱標乾坤二字於首已非聖人本猶幸未離乾坤兩象則是用九用六之機六位時成之妙六子各得乾坤之一體其義猶未盡沒也虞荀而後漸就支離矣迨卦變之流傳旣盛創而爲圖且謂變得極自然逮於釋經又復與圖相左亦異於孔子矣旣未知卦體之成悉出先天原本太極陰陽初非形體可拘何有一卦之可名又不知易中所有諸卦不離乾父坤母二體交索而成又未知卦體將成原是活潑潑地所以有往來內外之說又未知諸卦旣成莫不各爲一體必不可以相易今謂此卦實托始於彼卦其異於孔子宜矣聖人所立卦爻如但直言一事則止能曲暢此一事之顚末而此外皆無可旁通惟示之以象則其義蘊包羅無盡孔子見文周卦爻之辭莫非是象故於彖標曰大象於爻標曰小象皆述而不作之事也後儒注易確然指定一樁人事絕不顧文周孔子所言止是此卦此爻自具之蘊然後防神取精設像以盡意借有非此人非此事而占得此卦此爻其說必不能以相通亦異於孔子立象之矣象也者旁引而曲肖之謂也孔子解文周卦爻而標之爲象可知文周卦爻原無實義

孔子大象上句言天下句言人所以釋卦者也一卦之義何所不通故上句象之以天道下句象之以人事象此卦也若非天道則以物理代之其必以天人物理象之者舉其最逺最近最幽最顯者而該之所以明卦徳之包含無盡亦以見天人之合也後儒釋象每以下句原本上句偏說入人事一邊謂爲法天之學至於上句甞不照管且不知天人二者悉皆是象與孔子異矣系傳言索止於一爻蓋欲明所索之一爻爲卦主而已彖辭中或謂剛來下柔或謂柔來文剛或謂剛自外來而爲主於內或謂柔進而上行皆指爲主之一爻示人以觀象之法也今不詳乾坤一索再索用九用六之義妄執往來爲卦變以訛傳訛遺悞後人與孔子異矣周易六十四卦旣出自先天一圖則三百八十四爻安有一爻非先天者乎又況揲蓍求卦無非探討太極中間將兆未兆之气機所以止有老陰老陽少陰少陽之目夫陰陽老少有形體乎亦可畫乎而謂卦爻之成有形體之可拘乎卽其所設重交單拆亦是聖人虛擬其妙不得已而設之象象也者非其實之謂也所以但謂爲四象文周所立卦爻之辭而孔子目之爲象者亦如羲皇之有圖像揲蓍之有四象爲其機緘原在不覩不聞中非言可說故四聖所設莫非是象今曰某卦自某卦來則已在卦體旣成之後認卦爲眞有形體者矣與孔子異矣

周易旣出自先天正屬乾元將亨之際故凡變動之爻悉具流通不拘旁行四逹之妙周公命爻稱爲九六卽指老陰老陽之變動而言然皆謂現在之爻將有所往者也故先儒命爲之卦之者往也指發迹之初非竟到地頭之說孔子文言曰乾元用九提出元字說在亨前便是說發迹之初今曰乾化而坤便是說在旣亨以後全解作利貞之事又曰防之卦之彖辭竟說得與乾卦絕不相干而用九以下之辭俱歸無用竟忘此節在乾卦之中止是發揮幹徳竟忘用九以下之辭皆是說方用九之事與孔子異矣

凡卦之來悉由太極故周公於兩儀始定之爻不名一不名下而命名爲初欲人於初之所由以成爻者著意精察卽孔子察來之意此聖學絕大闗系羲文相授極精極微之防也故孔子曰其初難知豈非見得來之難察而幽之難闡乎不審來字本義但云自某卦變來夫此卦之來旣由彼卦而彼卦又何自來乎如使天地有自然生成之卦體則其體旣定彼此烏可相通如使天地無自然生成之卦體則彼卦之成亦必先有變來之卦體而後可也卽令彼卦亦有變來之卦體而一爻之變旣盡亦必不能通於二爻二爻之變旣盡亦必不能通於三爻其最初所變之一卦必有窮時且専向有形之卦體推求則太極兩儀幾於無用而用九用六六位時成及一索再索乾坤爲大父母之說俱可廢矣亦異於孔子矣

伏羲則圖畫卦文王開圖作易周公拆卦命爻是述而不作相因而一貫者也伏羲述天者也文王述伏羲者也周公述文王者也孔子述三聖以述天者也故以彖象釋文王以小象釋周公以彖中之往來內外釋伏羲之圖明文周之卦爻非文周之自畫皆出自先天者也故系說兩傳或釋圖書或釋先天或釋後天凡皆上述往古相因爲一貫而已後儒釋先天圖似不知有圖書則聖人則之之說非矣釋文王之卦似不知有先天諸圖則開而當名之說非矣釋周公之爻似不知有文王之卦則因而重之爻在其中之說非矣與孔子異矣

周易函書別集卷四

欽定四庫全書

周易函書別集卷五

禮部侍郎胡煦撰易解辧異

上經

元亨利貞幹之四徳與人絕不相干乃大通而利於正說作人事與孔子彖傳止贊幹徳者異矣

元亨利貞本爲幹徳故彖傳贊之大通而利於正說作戒辭與贊辭異矣

元亨利貞一字一義故孔子曰君子行此四徳者大通而利於正止說作兩項與孔子異矣

元蘊含者也亨將發者也利則發而無阻貞則發而有成者也利如利刄之利非利益之利行健二字正從此出貞成也正也各正性命地道無成正說此義自資始至有成皆幹徳之所能故說入乾卦今但認利爲利益之利貞爲正而固埋沒成字之義與孔子異矣

元亨利貞本爲幹徳其諸六十四卦凡能成就六爻自命爲卦者莫非干元旣亨陽九之大用故孔子以元爲萬物資始又以爲幹始美利利天下後儒解釋諸卦其於諸卦所有之亨利貞皆未知資始於幹竟不知元亨亨於何所用九用於何地與孔子異矣

用九見羣龍此乾元之方亨正九陽當權得令動作有爲之日故周公特標用九二字於首而孔子文言又特加乾元二字於用九之上今因無首二字不得其解便謂乾化而坤竟成九之不用何得尙云用九乎與孔子連乾元說者異矣

見羣龍無首吉是元之旣亨因萬物各得所資故謂爲無首而又以爲吉也首卽元也元靜而亨動由己亨之後而回視之已大逺於靜涵之候故以爲無無首云者只如雲離了乾元不是靜涵之時云耳旣亨則萬物生機資此以始故又以爲吉也今謂乾化而坤剛而能柔竟不知用之一字全是說亨與乾元用九天下治也之義異矣

乾坤二卦獨說用九用六兩節以乾坤卽周易之兩儀易中所有卦爻莫不由此二用交索而出所以謂爲大父母而孔子亦曰一陰一陽之謂道也然而坤體靜鎭無爲其諸卦體所成悉皆幹陽之布濩故用九遂有羣龍之見而孔子亦曰乾元用九天下治也天下卽羣龍治卽見而吉也至於無成代終之坤𨿽亦有六之可用然其辭止於利永貞而已且坤徳先迷豈甞有羣陰之可見乎羣龍者槪辭也一爻動龍也六爻動龍也一百九十二陽爻莫非龍也無一卦無陽爻則無一卦非干陽之用無有一卦非干陽之用則無一卦無可見之龍故以一羣字槪之乃玆僅以六爻俱動者當之似乎周公特設用九一節僅爲六爻俱動而言而上文所設六爻之辭反覺爻爻皆非爲動變而設且使一爻獨動者有用九一節之占而二爻同動至五爻同動參差不齊一卦之中約有五十餘種皆悉無占豈非周公之缺略乎異矣

左傳之占法或取於正卦或取於互卦或取於伏卦至於數爻同動者初不云已動之爻原有無用者可存而不論後儒旣立卦變又且自立占法宜乎其無所驗於人事矣曷由知後儒占法爲自立者也蓋至啟蒙而卦變之圖寔始詳備無缺乃三爻所變之卦約至二十於是有前十卦爲貞以本卦彖辭爲主後十卦爲悔以之卦彖辭爲主之說夫啟蒙之前如李侗邵子所傳未有三爻同動二十卦之圖也則前十卦後十卦之占法固啟蒙自立者也無論二爻同動至五爻同動所動之爻其辭皆宜合占今旣分占兩彖則所動之辭皆棄而不論矣左氏出孔子之門左傳翼孔子之經而顧與之異也亦異於孔子矣

周易傳道之書也所列卦爻皆是言理不是言占而用九一節政卦爻所自出故孔子特添乾元二字說出理之大原又曰乃見天則便與見天地之心相似便是說大用之所自出此豈爲占而言乎乃後儒知有占不知有理與孔子異矣

易之卦辭皆先說卦徳而後說占易之爻辭皆先說象而後說占孔子彖象系說諸傳全言理不言占如所居而安者易之序也居則觀其象而玩其辭此豈爲占而言乎如繼善成性窮理盡性以至於命仁者見之謂之仁此豈爲占而言乎則周易之所重亦槪可識矣蓋占卜之說聖人與民同患而寄諸易中者也是易中所冒之道而非其大道也後儒之說卦爻一槪說占埋沒聖人傳道之心亦異於孔子矣

幹之九與坤之六相對幹之用與坤之用相對此伸彼屈此進彼退此顯彼隱物之理也乾元一亨則坤陰皆伏是用九而不用六也今曰用九而不用七與孔子異矣

元者大亨之原本故元亦流動而不滯貞者百利之究歸故貞亦凝定而不遷幹主流動故用九一節專說元亨邊事坤主鎭靜故用六一節專說利貞邊事孔子於乾曰乾元用九乃見天則於坤曰地道無成而代有終此皆用九用六動靜殊軌之妙也今於幹用曰不用其剛則於坤用何不曰不用其柔乎亦異於孔子乾坤異詞之妙矣

聖人以陰陽之爻稱爲九六爲變動之爻而言也六者成數之始二四之合也九者成數之終一三五之合也文周孔子皆無七八之說乃一爻獨靜之卦又能爲五爻之主漢儒傳授乃始以七八二字代靜陰靜陽羲文周孔未之有也今曰不用七不用八夫不用則何待言乎異矣

幹之用九專言元亨爲幹始美利故也坤之用六專言利貞爲地道成終故也所以然者爲元亨利貞四徳在乾坤非有二也特自其始而言之則以爲出於健運之能要其終而言之則以爲成於順承之徳而已故幹之用九専說元亨一邊爲與坤之用六對也不知二用之辭相對與孔子異矣

彖曰綂天又曰禦天有統之者有禦之者則幹非卽天亦已明甚今於大象直以行健之天爲幹與孔子異矣孔子彖傳獨以大哉贊乾元不以大贊亨利貞爲亨利貞皆由一元而出故元大也大明節復提大明終始大明卽乾元也見亨之由於元也於首出節復提首出庶物首出庶物卽乾元也見利貞之由於元也皆所以見元之大也無元則亨利貞俱無由以見故獨以大贊乾元此二節並無一語粘著人事乃後儒釋此二節一以爲聖人之元亨一以爲聖人之利貞與孔子異矣大明終始始者元也終者貞也見亨利貞皆一元之所攝所以明元之大也此卽用九見羣龍之義故下曰六位時成若但曰大明乾道之終始是將極有道理之經極有闗系之語說得全無意義周易全部皆以象示實無一卦一爻著定一樁人事而爲之說者卽有一卦一爻指定一樁人事卽此人事莫非是象亦須髙視逺寄遊神於此事之中此事之外而此卦此爻之精蘊始可以旁通四逹卽如此節前面旣已說亨後面又說利貞中間著此數語而特加大明二字於上大者幹也明者幹之徳也終始者乾元之發舒不能自禁者也此皆說施與一邊之義明亨之必由於元元徳之必能自亨以見元之大耳若以大明節與坤彖對防則西南東北所以言月象明能受之義而大明二字則專言日象明能施之義也所謂懸象著明莫大乎日月仰以觀於天文者是也上古文字最簡義理包羅無盡簡則必該故不能指定一事包羅無盡則必能旁通四逹故不可膠柱而鼓瑟今但以大明作人之知見解了與孔子異矣大明終始大者陽之體也明者陽之象也終始云者明萬物之成始成終皆此陽徳之爲也其在先天圖中則震艮兩象也陽終陽始而坤體以現則交坤之義在其中矣今不釋交坤之義但曰大明乾道之終始異矣乾坤二卦是六十二卦從出之大原故特著用九用六二節然孔子之彖象文言每於各不相同之中而卽寓不能相離之義如見龍之見利見之見大明之明皆幹之用也而坤則曰先迷干言時成而坤則曰無成幹曰見羣龍而坤曰利永貞此性情之不同者也然終之始之俱歸大明而坤於是乎有得喪矣是施受之相湏也乘龍禦天六位時成而坤於是乎以大終矣是往來之相湏也今釋乾坤二卦各就本卦釋之絕不知有相通之義與孔子異矣

健行不息者何位可言不知位出於坤因有形而始定與孔子異矣

六位時成卽幹陽索成六子之義不以三女謂爲坤成而總歸功於幹者正所謂大明終始地道無成而代終也解作人事與六位何渉與孔子異矣

時乘六龍以禦天正謂一元旣亨而元中之全理悉已全而賦之靈蠢動植巨細精粗皆無所擇仍於元非有損也若將此節說作聖人則下文之保合太和皆屬無根當知此語比天命之謂性一語更精蓋天命之說猶是順著說下去而此則謂乾元一亨隨萬物之所資莫非全理賦畀出來者也合天下之物而予以全理分天下之物而莫不各予以全理皆此乘六龍而禦之者也禦者用也乘六龍謂所蘊之全禦六龍謂所用之全也天也者六龍之全體也元中之蘊含當其一亨其妙如此譬如桃杏之仁其含蘊於中者原自無多此則所謂元也當其芽蘗萌動初展發得一分半分此便所謂亨也然而後此之枝梗花實悉已全具於此則是一元之蘊當萌芽未動時便已全畀而無歉而後此無窮生意早於一亨時呈露出來所由謂爲乘六龍以禦天聖人言理極深極微莫妙於此今但作人事解了與孔子異矣

六龍者本卦之六爻也此專釋乾卦故曰六龍乾卦六爻變動用於諸卦止此六位故曰六然所用之九悉由幹出故六位皆得稱龍羣龍者六十四卦之陽爻也因其方用於乾卦故曰六龍若其徧給於諸卦便曰羣龍矣不識六龍羣龍之辧亦異於孔子矣

六龍卽六子也乾坤相索至於六而變態盡矣故卦止於六爻日月交光止於六象而已先天後天二圖除乾坤坎離止於六象而已周公釋幹用則曰羣龍孔子釋本卦則曰六龍今釋作聖人則六龍何所指乎異矣周易言性天道之書也子思中庸說天命之謂性是從天說起孔子幹彖從綂天者說起比中庸更深一層故中庸猶可解而周易最爲難解元訓善和之義不訓大大哉者贊元者也曷由知元之爲善和觀其說元從資始綂天說起到得利貞便說出保合太和非資之者原出太和曷由有太和之保合乎由資始而至保合賦畀之事始完故予曰孔子幹彖是言天命之謂性也到得文言說向人事開口便曰善曰嘉曰和便是由保合太和而來便是由一元之善而來非和而曷由善乎非善而曷由和乎戾气不可以爲善惡徳不可以爲和是善和之相資也故子思確信爲中節之和而孟子確以爲性善也逮後說出事干又說出行此四徳故予曰孔子文言是說率性之謂道也子思親承聖人之教其言必有所據今解周易不與中庸相合亦異於孔子矣各正性命而卽曰保合太和仍打轉乾元上去故下文便說首出庻物言利貞之由於元以見元之大也上文明曰乾元資始天下安有首出庻物如乾元者乎今但解爲君道與孔子異矣

孔子大象特標象字於首要見得下文所言之天與君子皆乾象也非卽幹也今以爲直言君子竟略象字而不顧謂象爲卦之上下兩象據此而言亦可云小象之象爲卦之上下兩象乎與孔子象者像也之義異矣河洛所出之圖書象也伏羲所畫之先天象也文王擬卦而設之辭周公擬爻而設之辭無往而非象也孔子釋文周之卦爻作爲彖象文言無往而非設像者也夫卦之與爻有何實事之可言而不謂爲象能乎讀擬像之書鑿鑿然指定人事以言之得爲知象者乎

釋幹之元則曰統天釋幹之亨則曰禦天有統之者有禦之者則幹非卽天也明矣乃於天之健行直指爲幹與孔子異矣

象辭明曰進無咎也旣己曰進則非退可知本義因文言中進退無恆一語添出退字不察用退字之義是謂居外卦之初猶在外卦之下有欿然自退意只是進而能愼非不進也乃於此處注曰可以進而不必於進全說作退象與孔子異矣

文言曰元者善之長也四句是解幹之四徳特借人事中嘉善義事字樣以發明之所重在長會和幹以闡明元亨利貞四字只據理而言耳故下面體仁長人之上始加君子二字以分別之今以此節便言人事異矣彖辭之釋元亨利貞是說賦畀之事故說到各正性命保合太和而止文言之釋元亨利貞是說稟受之事故以善之長說中之所蘊而又說出足以云云皆謂未發之大本不可限量者也逮後說出行字則參贊位育皆在其中故下遂繼之曰乾元亨利貞旣已說出君子卻又標出幹字所以明天人之合謂此正天徳天才天工天用之妙也不知此爲孔子言性最眞最切之亦異於孔子矣然而此種道理不能明了何由曰聖人之道盡在易象春秋乎

陰陽往復之理非可形見天人合一之機豈易發明孔子之言人事是因人事而廻顧卦義爻義逹其趣則人事皆在所略故但謂之爲象卽如廣八卦所言乾象約有十四種是欲人各因其象而還以求幹徳之眞又要兼此眾象而合以求幹徳之眞然後幹之性情始無差誤非欲人因此一干以求盡其象而用以爲占卜之資也如止因幹而求盡其象非但九家所補不足以盡之卽千百億萬之象恐不足盡此一干之象矣今於卦中所言人事絕不廻顧卦義爻義與孔子異矣至其釋廣八卦也復引荀氏九家易以推廣諸象之類但向占卜畱心與孔子異矣

元者善之長也二節全是說性本彖中各正性命保合太和來子思率性之謂道孟子之性善一脈相承俱由此傳而始不知此義渾天人而鶻突解之亦異於孔子矣

體仁長人節中添足以二字便是說性中之包括無所不有性量之全能無往不可不知此處用一體字猶止說在靜邊卽子思之所謂大本也下面行字方始說在用邊方是子思之達道亦異於孔子矣

陽气潛藏七節以陽气二字冠於其首言天道也第二節

天下文明卽當春萬物發生煥然一新之意今曰𨿽不在上位然天下已被其化是將此節說作人事豈知此下六節俱本陽气二字說來與人事何涉亦異於孔子矣

下也七節言人事也陽气七節言天道也旣言人復言天皆象也非干也周易所引之象不越天道人事二端所以見天人之合也大象兼言天人正復相似而本義槪指爲人事異矣

幹始美利美之云者與前善之嘉之同義坤卦美在其中卽此美字皆因元中之善而贊之不知乾坤之辭本有可通亦異於孔子矣

剛健中正純粹精也全言幹徳全是美之之意而後儒言人異矣

大哉幹乎三句只是贊元六爻發揮二句只是贊亨時乘六龍二句又是兼利貞而贊之而贊元亨一邊者較多以干之所重在資始之美利而利之與貞止是亨中事耳天下平本利貞之事雲行雨施卻是言亨可知乾元一亨而利貞之事已畢此處不分貼元亨利貞以求的解但以鶻突了之異於孔子矣

時乘六龍以禦天也說在雲行雨施之上雲行雨施在彖辭中旣是全明天道可知大明一節全說元之能亨非說聖人矣蓋時乘二句是元之將亨故能道理相承本義因彖中作聖人解了故於此處亦夾入聖人而不知雲行雨施在彖辭中已注明是幹徳之亨非言聖人時乘六龍在彖辭中已注明是聖人之事非專言亨至此則上面已說時乘六龍而下面忽打轉雲行雨施文理何能承接只得將此四句全說聖人而雲行雨施亦遂以爲聖人之事不知自陽气潛藏七段至此又是全言天道故能使時乘六龍與雲行雨施合爲一類而解之並可知大明一節不是說聖人之事當知彖辭文言皆止說乾元能亨之理天下平也只是利貞之事全全該入亨中則孔子彖辭是全言幹徳非言聖人矣而本義異矣

與天地合徳一段言天人合一之妙正是聖人作易本孔子特於此爻標之以六十二卦皆幹之用九所成而一元之大用必由天位之正中而出九五一爻正天位之正中是一元之美利所由普終始之大明所自出也本義曰有是徳而當其位乃可以當之止在爻位上防異矣豈知先天弗違後天奉時全是天人合一之乎凡爻之在上者皆可以綂下故以九五命爲君爻四綂下三爻三綂下二爻二包下一爻其分定然耳幹之大化自上而下故重在上卦造化之妙胥由中出故重在五爻若上之一爻本可綂下五爻然處亢極將返之地故存之以象人君所奉之天其實上爻亦有象君者明夷之上六是也

知進而不知退三句本義曰所以動而有悔也夫悔之爲言必其知之者也今旣不知何悔之有此與孔子之言不知者異矣如曰其不知在未事之先逮於不知而動動而有誤然後知悔是此悔字本動字來信如此言則並未知亢字之義矣亢之爲言便是動到極處矣何待再動然後始知悔乎故動之一字亦與孔子之言亢異也其詳具見乾卦約注

坤之元亨利貞本爲四徳與幹同也此於貞上特添牝馬二字牝馬有形之物也明坤之資生而成終耳今以利字連牝馬之貞爲句是坤止有三徳矣試防孔子彖辭釋牝馬處亦曽牽合利字與貞字否耶與孔子異矣元亨利貞乾與坤同者也匪獨乾與坤同卽六十四卦所有之元亨利貞亦無弗同特得亨利貞者居多而得元者少耳元也者乾坤之有也卽亨利貞亦皆各得其一而未能兼得其二三也由此四字諸卦皆同此義故文王命卦之辭不能另爲一義職是故也孔子釋於各卦𨿽因卦而各一其義而元亨利貞之眞理則未甞異也如其各說一義則與孔子異矣

幹以一元資始幹之所重在元故孔子獨以大哉贊幹之元至於用九言亨而必遡原於無首可見亨由於元以明元之重也坤以資生成終坤之所重在貞故文王獨以牝馬加於坤之貞至於用六言利貞而必添一永字以見坤之所重在利貞卽地道成終之義也故元亨利爲三句而牝馬之貞爲一句今曰利牝馬之貞仍是乾卦之利於正以二字作一句解矣異矣

先迷後得主句利句蓋元亨利貞四字本爲四徳自應各爲四句自幹而外或得其一或得其二無非得於幹者故每一字皆可成句彖曰先迷失道後順得常得常卽得主也故於文言復疏之曰後得主而有常是得主二字連讀明矣今謂先迷後得句主利句以得字對迷字其文法似乎順矣不惟不解迷字之義並不解得字之義蓋此得字卽得朋之得只要見得坤之本無所有與先迷一例防耳其能生成萬物者皆其得自外來資於幹陽而有益者也故稱之曰得今曰乾主義坤主利竟將坤徳全防壊了所以後面經文𨿽有極美之陰爻亦盡以小人目之且曰先迷後得而主於利如此釋經成何道理豈知乾坤兩卦居首正六十二卦從出之大原而得之一字正乾坤相須之妙乎豈知乾不得坤則乾亦無所依附而終爲無用者乎豈知坤不得乾則迷者常迷而迄無所成乎豈知孔子之坤彖語語皆贊辭乎異矣

坤之四徳本與幹同而下復添六句以爲之象是因貞字之上添出牝馬二字文王懼人不知添此二字是象坤之成物必待有得而始生故於其下復設二象皆言得字之妙也君子三句是卽人事以象坤之利有待於得西南三句是卽天道以象坤之貞有待於得故君子三句之下以利字爲句承之西南三句之下以安貞吉三字承之安者貞之體吉者貞之用也句段不淸則眞義不明異矣

安貞吉本喪朋來是坤徳自然如此是卽無成代終之義朱子謂能安於正則吉若不安於正則將不吉矣噫異矣贊坤徳者固如是乎況辭中本有吉之稱乎大抵卦辭爻辭本有吉處皆是卦爻之徳自合如此皆不必反說向凶字一邊去蓋由聖人擬卦擬爻有以確見其所由然也若使吉象可反說向凶邊然則凶爻亦可反說向吉邊乎持兩可之見者皆從穆姜有是四徳隨而無咎之一說來然易爲君子謀不爲小人謀故小人之占反是而無足怪也君子之占則斷然而不可易矣且易爲天人合一之書無契天之誠無逹天之識欲吉凶之不爽難矣文王周公擬卦擬爻凡稱吉凶從無持兩可之見者非無謂也今於諸卦中所有利貞二字率解曰利於正此皆持兩可之見耳豈知利爲卦徳貞亦卦徳原爲兩義今如此作解與孔子異矣西南東北指日月而言非泛引者也孔子曰仰以觀於天文又曰懸象著明莫大乎日月又曰日月之道貞明者也日月者天地之陰陽顯而可見者也今但指人而言謂往西南則得朋往東北則喪朋得朋猶可喪朋之說何據乎解得全無意義全無道理異矣

西南東北震艮兩象也幹陽之交交於坤故三男之一陽者皆附坤而見日月交光震象必見於西南艮象必見於東北先天圖中震艮夾純坤於北一爲陽始一爲陽終因爲坤體所隔故能相形而見此於坤卦象之正得喪之所由分也因陽气之始終全由用處見得故借日月交光遷轉變動生明之西南成魄之東北而指出始之終之之象要其所發明者卽大明終始之義皆先天圖中乾交於坤之妙也因文王六十四卦胥出先天一圖故此後彖辭遂多以往來內外言之職是故耳今謂往西南則得朋往東北則喪朋豈知朋卽相資有助之謂乎豈知得卽得陽喪卽喪陽乎未得之前爲坤所以復卦有天心之見旣喪之後亦爲坤所以剝卦有剝廬之象也而本義異矣喪朋而謂爲有慶此正坤徳之安貞無成代終而成吉者也今曰反之西南則終有慶豈不與得朋之句犯重乎且所釋者謂東北喪朋乃終有慶耳豈甞有西南字樣在乃終有慶之上乎豈又知得朋之類爲何類乎此等道理豈遂足以發明坤徳而謂爲贊坤徳者乎與孔子異矣

元亨利貞本爲四徳貞字之上特添牝馬二字以坤徳資生而成終故也原不連利字爲句孔子彖辭専說牝馬亦不連利字爲句今連利字爲句與孔子異矣彖辭旣曰應地無疆有應之者則兩物矣可知地爲坤象而非卽坤也亦猶綂天禦天之說則可知天非卽乾也蓋坤止有順義原是生天生地之物本不可以形求今於大象仍以髙下相因釋之異矣

地勢坤坤順也此因地亦具有坤順之徳故借地象以象坤而直以順義予地也亦猶天本具有幹健之徳故卽天象以言幹而直以健義予天耳君子句亦是借君子以爲象必兼地與君子而爲之象者以周易爲天人合一之書也故孔子特置象字於上今直以坤爲地君子爲君子竟忘此爲坤卦之象得不與孔子異乎用六則不用九是六之所從來用六則必用之於九是六之所由往蓋天地間止有陰陽往復而已九六者陰陽之名也六十四卦無非九六之疊用卽無非陰陽之往來六而不用於九則九無托足之地而六亦終無效靈之日矣九而不用於六則六亦終無所得而九亦終無效靈之地矣今曰用六而不用八全指陰言豈知八爲靜陰本在無用之地且與用六永貞以大終也之義異矣夫大明固幹陽之象也若非用之於九何得有大終之說耶

系傳曰參伍以變錯綜其數參伍者十伍也十五者九六之合老陰老陽之交也參伍則三其伍矣而又分之爲九六則已非三五之舊所由謂爲錯綜其數也今言九但知爲九言六但知爲六而不察九六參伍之妙豈知三百八十四爻曽有一爻非九六之用乎持九用則六退六用則九退而已乃顧添說七八異於孔子矣幹之無首及大明終始便是說交坤坤之得朋便是說交幹蓋幹之六爻皆由坤而見不然則健行不息者安可定之以位坤之六爻皆因幹而有不然則先迷無成者安有含章括囊羙在其中之象所以謂陰陽兩象皆是循環的所以謂乾坤兩體索成六十二卦而爲大父母也今釋幹似不知有坤釋坤似不知有幹異矣不知乾坤有相須之義必相待而始見不知六子之成皆分乾坤以爲體則後面往來上下內外之說安得不誤爲卦變乎

今謂後得主而有常主下當有利字以遷就坤陰主利之曲說竟不詳求經似欲攺正孔子經文夫經文未經秦火安有錯誤異之異矣

順本坤徳言積之之勢甚順則當愼之意自在其中比諸惡人初爲惡事此心不冺當亦知有畏懼迨積之旣久習以爲常故謂積爲順也今攺爲愼字則埋沒順字之義兼未省積字之義矣然則順當作愼之說非欲攺正孔子經文乎異矣

黃裳元吉四字四義黃者中之徳也裳者中之位也元者善之長也此三字美坤之徳有此三妙故占者吉也故左傳止分三義釋之裳非下也據衣裳而論則衣覆於外而裳在其中矣今但解爲下飾則與孔子黃中居體之異矣

坤之一卦全爲臣道五𨿽尊位其在坤卦孔子止以黃中釋之今以爲尊位則與黃中之異矣

元者善也卽保合太和長善體仁美利天下之美也孔子之言性與天道不可得聞者正在此處因坤與乾交含光大故能有此在中之美今但連吉字釋爲大吉則非聖人之心矣與孔子之釋元者異矣

剛柔始交而難生雜卦曰乾剛坤柔屯卦二陽出於幹四陰出於坤此正用九用六之妙而又當序卦之首又當天一生水打初萌動之機故以爲始交今曰以二體釋卦名義夫二體皆男何剛柔之可分乎異矣此皆由不明用九用六之說故也

震坎二卦各有剛柔則皆屬乾坤之交第上下兩體皆二陰而一陽是上下皆坤體而乾陽用九初來於坤體者也因二陽爲動用之爻故以二陽爲主今曰始交謂震難生謂坎但說震坎兩卦之合非剛柔之交矣與孔子異矣

旣曰剛柔始交於序卦之首用一始字便知六十二卦皆交矣六十二卦皆交則六十二卦皆九六之用矣周易之文簡而該每舉端而不竟其委故特用一始字以該全部周易今但知有本卦夫震坎兩卦有何始之可言乎與孔子異矣

需之九五曰以中正也迨於上六則曰𨿽不當位未大失也豫之六二曰以中正也六三亦曰位不當也古之周易四聖各分爲捲只因孔子小象需之九五與上六相連豫之六二與六三相連二五旣爲得中之爻三上所由不當位也今但認以陰居陰以陽居陽爲當位固執一說以解周易與孔子異矣

彖曰履柔履剛也柔謂三之一陰剛爲下二陽也幹與三男爲剛卦主陽爻故也坤與三女爲柔卦主陰爻故也此柔履剛卽謂兌柔在乾剛下也履卽禮下於人之禮作敬字防屯卦剛柔始交雜卦乾剛坤柔陰陽剛柔之辧原止論爻亦已明甚人之所履必在其下爻中分論流行之气故以踐履爲義彖象綂論一卦之體故以禮下爲義上天下澤卽禮下之義也今於六三注中則曰以此履幹不知禮下之履而以踐履爲履今兌在乾下是足反向上而爲履矣夫履卦以幹爲人而以在下之一陰爲足與豫卦以坤爲人而以在上之一陽爲簪同也屯之乘馬解之負且乘凡言乘者亦皆在下者也豈人之足而顧有上履者乎履帝位而不疚方兼踐履而說道理非謂下卦履上卦也亦如復卦不逺之復本指初爻而爻爻皆得言復故履卦爻爻各具踐履之義而必不可作以兌履乾以上下之位不可倒置天澤分定故也況卦辭與爻辭不同者爻辭觀其气之流行在行動處說故取踐履之義卦辭綂論一卦之體在鎭定處說故言上下之分寧體也而亦可倒置乎哉今於彖但曰以二體釋卦名義於爻辭則曰以此履幹與孔子異矣

履卦本有二義有禮下之履上天下澤是也有踐履之履履虎尾履帝位是也柔履剛綂論卦體是以下承上卽禮下之說正是上天下澤之義故下卽曰恱而應乎干言應而不言履卽禮下之義也此非謂在下之柔而承順於剛乎卦中之爻在上者則乘下在下者則承上一定不移之例原是如此今但解作踐履之履與上天下澤之異矣

上天下澤而謂之爲履專重下之承上一邊故下單曰定民志而不及上天之義如但認柔履剛爲踐履之義則此履字又何說乎異於孔子定民志之說矣

武人爲於大君添一於字非直謂爲君也只見得經文之事非緯武所能象辭以不足解之正見得無此才具不宜妄作耳觀志剛二字可知其不自諒矣今引秦政項籍之事解作爲君豈爲字下用於字之乎與孔子異矣且易辭原極簡易豈故添此煩文乎

凡包皆外包乎內也蒙之包蒙二包初也三四五又包二者也姤之包魚二包初也三之包無魚以先有包初之二與初最親故也泰之包荒謂坤土有荒穢之象言包之以荒穢也否之包承謂幹陽爲下坤之所承奉言包之於所承奉者也因爲荒穢之所包若廣博無際者然也故有得尙於中行之說因爲我承奉者之所包若小人媚恱取容者然也故有大人否亨之說此皆自外而包乎內也今於泰但曰包容荒穢二字竟無所指於否曰包容承順乎君子之象是包字承字俱指在下者說與孔子異矣

泰九二得尙於中行尙上古通用坎卦行有尙皆是如此今但曰則合乎中行之道而置尙字於不論竟使周易最簡潔文字每以一字寓無窮妙義者而亦竟有閒文矣與孔子異矣豈知此句惟一尙字最爲要見得包我者在上便有接引之義所以有得尙中行之說尙字不得其解則全句之義皆非全句之義旣非則全爻之義皆非

凡卦爻之辭皆必有一爻之主象以下所有之辭則或以人事或以物理皆所以釋此主象者也如坤卦元亨利牝馬之貞此主象也君子有攸往十一字則以人事釋此主象者也西南得朋十一字則以天道釋此主象者也此爻則包荒爲主象以下之辭皆釋包荒者也故孔子小象止取包荒及得尙於中行一語今將一爻之辭說作防種道理亦異於孔子矣

卦之稱名由卦而定如復之六爻皆言復姤之六爻皆言遇師之六爻皆言師井鼎六爻皆言井鼎是也泰之六爻自應皆具泰義乃九三居泰卦之中今曰泰過乎中泰將極而否欲來之時夫適當泰卦之中而便可以爲泰極乎適當泰卦之中而便可以爲否來乎若然猶尙得爲泰卦乎泰卦旣兼有否卦之義則否之一卦不可廢乎泰之九三如此否之六三不亦可曰否將極而泰欲來乎否本與泰相反何未聞以泰卦之義說入否中乎總由以幹爲義以坤爲利之見橫塞於中遂將純坤一卦槪作不美者防去豈知此爻在泰卦之中正天地相接之際正所以發能交之理孔子所由謂爲天地際也今以爲泰極否來亦異於孔子天地際也之義矣艱貞無咎勿卹其孚於食有福皆因此爻在上下相接之間皆是發無往不復之義以明陰陽之流轉原具有相資相得之義泰交之義正由此爻而出孔子所由謂爲天地際也今將勿卹二句防作反說之辭與孔子異矣

不富以其鄰不戒以孚皆是發乾坤相接之妙今曰泰已過中又曰凡言不富者皆陰爻亦異於孔子失實之矣豈知陽神而陰形陽虛而陰實乎詳見約注小畜之九五及謙之六五兩爻周易六十四卦皆拆先天圖而有之皆是說先天圖中道理如此鄰字謂在先天圖中原屬鄰近之卦今又得防爲一卦或變動而復防比鄰之卦然後得言鄰言遇此爻之鄰正謂坤艮之復防巽乾之復防也凡易中言財言食言畜言實言有形體者皆在陰爻其詳俱見函書帝乙歸妹帝字由中爻之震象而出乙字由坤象而出與甲庚同防今以帝乙指爲紂父亦何處見得以祉元吉之妙乎豈紂父亦具此美而有可徴之事乎與孔子中以行願之防異矣包羞云者謂乾陽爲坤陰之所承奉而此爻與幹接幹又在外而包之是因坤之承奉而受彼之包容豈不可羞今曰以陰居陽而不中正小人志於傷害而未能此小人者謂三乎亦謂四乎如以小人指三彼旣懷傷害之心矣抑豈知此心之可羞乎如以小人而指四四又實系陽爻正本義所目爲君子者也而又何處見其有傷害之志乎與孔子異矣

豫之卦辭曰利建侯行師非有豫樂字樣也孔子彖辭但曰順以動非有豫樂字樣也未說動先說順而中用以字拖下便有豫先之義存焉下文順以動上重加一豫字便是說豫其順也觀不過不忒俱說在時上則豫先之義可知今但說豫樂亦異於孔子時義之矣由豫豫之所由以得名者也非象也大有得始爲此爻之主象朋盍簪又大有得之象簪諭陽之健謂大也所合者髮之多謂大有得也謂豫卦之所由名以大之有所得也大謂四之一陽有得謂上下五陰胥附之耳豫與小畜相反此三字亦卽小畜之義猶之以一陰而畜五陽也小畜之卦旣因此象定爲卦名豫之得名卻只說出大得之效故於此爻補說大有得三字之象而卽以爲所由成豫者在此爻也因以見此卦與小畜相似而不克與小畜同名此之故也今但曰其占爲大有得竟作占卜說亦異於孔子矣

大有得由豫之實理也勿疑朋盍簪又大有得之象也皆卦體自具之象也但以坤卦括囊之說比之其理自見今且離了大有得另說一種道理豈知周公一爻之辭皆是一个道理乎亦異於孔子志大行之說矣隨之一卦彖辭明曰隨時周易未經秦火原無訛字自王肅以時字攺爲之字而後儒宗之或以爲人隨已或以爲已隨人而隨時之義然矣不知元有元時亨有亨時聖人隨之則立身致行應事接物皆在其中豈但相隨之說哉孔子時中正由此出今攺曰天下隨之說作人之隨已與孔子異矣夫孔子固曰隨時之義大矣非曰隨人之義大也君子貴自立豈以隨人爲美乎如其無可隨之人又將何隨乎

隨六二系小子失丈夫象曰弗兼與也此猶未見弗兼與爲舎下六三系丈夫失小子象曰志舎下也則舎二矣蓋隨之爲言以相隨爲義因此卦象兌爲陰終震爲陽始陰之旣終而陽隨以始陰陽流轉中間實無斷絕故名爲隨爻之逐漸相承流行不息亦若是耳未有隔爻而可爲相隨者也亦如比卦以兩相親比爲比而逐爻相比亦復如是未有隔爻而可爲親比者也亦如先天圖中相親之卦或言鄰或言遇如隔一卦卽不得言鄰言遇也然前有所隨則後必有所舎故二則隨三而舎初三陰故曰小子初陽故曰丈夫三則隨四而舎二四陽故曰丈夫二陰故曰小子也若初之𨿽有所隨而前無所舎故直以爲出門交便可識初隨之義上之後無所隨而僅安其位故但以爲拘系之又從維之也系之爲義若懸掛之說亦必在上始得稱之未有在下可稱爲系者今隨至上已無上矣故不言隨而言系言維且陽大陰小周易之通例從未有倒易其說者小畜之小大得之大亦可觀矣今於六二之丈夫指初矣於六三之小子亦謂指初豈孔子於初之一爻忽大夫忽小子乎與孔子異矣

孔子觀象之法有乘承有應與有比與有主爻而總不能離時位二字時者流行而不息蓋出於幹以神用而動也位者一定而不移蓋出於坤以形成而靜也旣有位中之時又有時中之位以天地間無非陰陽二者相感相循而已至其論爻又必因卦而爲之說如隨比之專論乘承比與乾坤兩卦専論相交是也今但執一法以衡之如論當位則止曰以陰居陰以陽居陽而不別初中上下論內外兩體則止曰應不應而不及乘承比與不擇主爻且不分別各爻之時位與孔子異矣蠱剛上而柔下剛謂艮之一陽柔謂巽之一陰此皆以乾坤爲體卦因而擇取動用之主爻以爲觀象之法也今特設卦變謂自賁來者初上二下則全說在內卦而上之一位乃反不得爲上矣自井來者五上上下則全說在上卦而初之一爻乃反不得爲下矣自旣濟來者兼之此又說四爻之上下而剛柔二字原只指定兩爻亦無四爻來往之例及考卦變圖其變之來也率皆一卦而止及至釋經執圖中所變之法不可相通又復別取三卦以徴之夫孔子之時未聞有所謂卦變也卽其所取賁井旣濟比之於蠱絕無道理可相干渉安用此無用之變而推求此卦之來處耶今如有人絕不知有此三卦不知有此來處亦並不必有此卦變其於蠱卦道理仍自無損若使古人先有卦變而孔子失之孔子之經何以訓後今讀孔子之經解孔子之義而不深究往來上下字面因作絕無道理之卦變以仿象形似用以釋極精極微之周易與孔子異矣

先甲後甲文王引之入經先庚後庚周公引之論爻則是納甲之說文周之前固已有之道理極深與天運相契所以孔子釋爲天行此豈術數家所能辧乎皆由太古聖人仰觀俯察逺取物近取身知懸象著明莫大乎日月因取日月交光之妙畫成先天一圖夫圖之畫也旣由仰觀俯察而出則日月交光必與圖中之旨兩不相背矣文周卦爻旣開先天而有之則發明先天圖因有取於日月交光顯然可見之迹所由有庚甲之說也夫庚甲者日月交光或多或少或上或下所見之位也其妙在象之遷移與卦象之陰陽多寡微盛相等而不在位之一定特因遷轉者未易明言姑指其一定者而紀之政欲人詳求遷轉之妙遂以爲庚甲云耳庚者庚方甲者甲方也總緣周易道理廣大精微無巨無細悉已包括其中迨於濟民之行用之有驗然後漸漸推求出時日支乾道理迨於易中卦爻合諸時日支幹無往而不驗然後推求出生克制化此六壬太乙旺相孤虛之所由起也其見於越絕書與吳越春秋皆戰國術士所爲文周以前未之有也然其道理淺陋𨿽存納甲之名絕不知天行爲何義日月交光爲何象矣今觀孔子曰終則有始天行也天行之說非卽日月交光遷轉變動而言何以謂爲天之行乎此與損益盈虛有時相似據甲而論則謂陰終陰始陰終甲之前陰始甲之後也據兩體而論則謂陽終陰始陽終艮陰始巽也如據日月交光而論則又謂陽終陽始蓋陰終則必爲陽始陰始則必爲陽終也以陰陽之疊運其始其終悉屬天行故也夫日月卽陰陽也若非發明日月交光陰陽始終之義何得有天行之說不本天行二字以釋庚甲爲得旨者哉今以自新丁寧之義釋之旣不詳極精深之納甲而仍取無意義之天干作字義解說與始終二字及天行之說有何干渉豈知伏羲仰觀天象畫出先天一圖止有畫圖之道理其時並無一字可以義寓也豈知庚甲原無深意止是日月交光所經歷之位欲人觀象見天運流行便與先天圖中乾坤六子相似故以爲天行也豈知三日之說非指丁辛止是前三後三之爻數耳此其異於孔子者也

觀我生觀其生謂陰爲陽之所生故五上二爻其辭略謂當觀民以自考也今曰仰而觀之又曰爲下所觀失象詞觀民之旨與孔子異矣果爲民之所觀則孔子象詞便當曰民觀矣

凡陽皆動而陰皆靜陽無形而陰有形文王之卦象周公之爻象未有不如此者今曰物有間者齧而合之也爲卦上下兩陽而中虛則是以陽爲其中所間隔之物而竟置三陰於不論矣夫上下兩陽皆陽而獨謂中陽作梗何也如此防來將謂兩頤爲齧物之具乎不知陽徳善動今在頤中故象齧陰形有質故象物陽又以神用而無間不入者也今陰爻分居上下兩卦而善動之陽入而渾合其中故以爲噬而嗑今以陰爲虛以陽爲間吾不知所間又何物之間也與孔子異矣至謂柔得中而上行是定上卦動用之主爻耳今謂自益來已詳辧於前

碩果不食卽上九之義也果在上者也碩大也卽謂陽也不食者謂艮上之一陽猶存卽剝而未盡之義也今以剝而復生言之則是在下而非在上者矣夫孔子小象固未有復生之說也異矣

君子得輿謂坤體在下據上陽之視陰而言小人剝廬據坤之視艮從上九旣變而言孔子小象原自明晰今曰小人居之則剝極於上自失所覆而不復碩果得輿之象矣是亦以上九之陽作小人防也安有是理且碩果不食爻之主象也得輿剝廬又碩果句中之象今以之釋剝廬一句則未知爻象之與主象𨿽同爲一義而卻不可混矣異矣

復卦朋來無咎卽坤卦得朋之旨全言卦義非言人事彖辭動而以順行本剛反來下曰是以出入無疾朋來無咎則是此二句全說復亨剛反之理今曰其占爲己之出入旣得無疾朋類之來亦得無咎全是言占全無卦義亦異於孔子矣

反復其道七日來復彖辭明曰天行非有人事之可言也今曰其占又爲反復其道至於七日當得來復但止說在占上全與天行無渉亦異於孔子矣

無妄剛自外來而爲主於內聖人立卦之法下三爻爲內上三爻爲外此萬不可動移者也從未有以下三爻爲外者本義曰自訟而變九自二來而居於初是以二爲外與孔子異矣豈知六子皆具乾坤之體故乾坤爲大父母以幹爲體而坤來交之則坤爲外矣以坤爲體而幹來交之則幹爲外矣不明體卦則不解乾坤二用因不解內外往來何以釋經宜乎卦變之誤紛紛而不已也

大過之三四皆棟而橈隆分焉因棟爲在上之物必下之借者有力始可以固故四有白茅之借爲應則以爲隆而小象亦曰不橈乎下若三之應者在上與棟何益故曰不可有輔今於九三曰以剛居剛不勝其重與輔字何渉於九四曰下應初六以柔濟之則過乎柔矣是直與不橈乎下相反矣異矣且白茅之借豈不爲四陽在上而云然乎況九四爲正應乎

習坎有孚維心亨行有尙此皆言習坎之徳非指人言也彖曰水流而不盈行險而不失其信是有孚之實義據水而言之非言人也以剛中也是心亨之實義據坎之中陽而言之非言人也今曰中實爲有孚心亨之象以是而行必有功矣全說人事與孔子異矣

六四樽酒簋貳用缶本二字爲句觀小象樽酒簋貳爲句包用缶二字於中此小象之通例也今謂樽酒簋句貳用缶句是將下句之貳字截附上句之末孔子經文從無如是文法且樽酒六字皆約象也故下遂承之曰納約今以副貳爲義業已有所益矣猶得謂之約乎與孔子異矣

樽酒簋貳用缶皆約象也所納𨿽約而自有爲牖之勢是蟻穴潰堤之象也見得水之爲性但有絲路可通而漸擴漸大卒成巨穴不難因此爻在兩坎之間故所言皆坎中至理況又當甫離下坎方至上坎之爻以三四論是兩坎之際也以四五論是剛柔之際也際也者遇而合也兩坎而至於相際其中必有相通之故水徳中剛實具有能通之才以能通之才居兩坎之際而卒至相通其所以能然者原不必始初遽能通也亦不必能通之借資大也但得些子罅隙而亦可矣所以周公有納約之象所以孔子卽曰剛柔際也剛柔而至於相際則能通者矣水而至於剛柔相際則亦不煩餘力而知其兩水之必合矣樽酒簋貳用缶皆兩人相際相合之具約而能通之象也以人情之相通原不待禮樂之極盛象兩水之相際原不必穴之本巨也今曰但用薄禮益以誠心與剛柔二字何渉且亦未明乎際字之義矣與孔子異矣

周易函書別集卷五﹤經部﹐易類﹐周易函書約存__周易函書別集﹥

欽定四庫全書

周易函書別集卷六

禮部侍郎胡煦撰易解辧異

下經

損有孚元吉無咎可貞利有攸往是辭之全吉者也又曰曷之用二簋可用亨言𨿽薄亦無害也可見損非傷損之損乃簡損之損矣今曰剝民奉上則勞民傷財矣何得尙有薄亦無害之象哉與經文異矣彖曰損剛益柔有時損益盈虛與時偕行則此當在萬不得已之時爲此變通權宜之術而姑薄取之耳詳見約注

益卦初六利用爲大作元吉無咎是全吉之辭也易之爻辭凶則凶吉則吉若持兩可之見何云因貳以濟民行今於爻中利貞每曰必利於正若其不正將不利矣今於元吉無咎之辭亦曰必元吉然後得無咎夫元吉爲何景象乎元吉矣猶慮其有咎乎其作如此解說不過因下不厚事一語耳然卻未詳益卦得名從何處來其曰下本不當厚事故不如是不足以塞咎是將下字指震初看而未知下字原指坤初是說未成益卦之先也應震之初陽本自上干來益於初故以下字說坤初之陰見其先之無能爲方顯得震初陽剛有爲所以有下不厚事之說今將元吉說作戒辭又以下不厚事說在震上與孔子異矣凡易中除乾坤二卦之外有以元字言之者皆在陽爻屯之初五隨之初陽皆是也如陰爻主事之卦斷不稱元可知聖人定辭之妙

損卦之六五亦指上九成卦之主說益之六二亦曰或益之謂旣有正應而忽得諸意外也蓋益之得名實由初陽自幹而來而此爻比而承之因此與五本爲正應又忽得所比之益故以爲或益之王謂五指正應也用之爲言謂守正順承而有應也帝也者震之初陽爲卦主者也今旣順以應五而又得初陽之益若王用之以通於帝者然也此一句又或益之三句之象也今謂以其居下而受上之益則未知孔子帝出乎震之說矣且此爻言占亦止稱得一吉字何嘗有卜郊之說與孔子異矣

益四中行告公從利用爲依遷國蓋因震初爲益之主爻而震之一陽實由此爻遷之而下震陽所以遷而下者又由坤陰遷居此爻而始則是震陽之能遷儼若坤陰告之而震陽遂爾不違者然也是坤初之得行於中以其告公而從也震爲帝出之陽爻故遂以公稱之若陰爻則常稱後矣坤爲國邑坤在初爲坤遷而中行仍然爲坤若由國遷國者然也故曰爲依遷國陰以得陽爲幸所遷之陰實近九五之陽故曰依此皆因卦中主象一上一下而系之辭與損卦之三人行一人行之說相類孔子小象曰以益志也見得此陰𨿽爲上卦而動作有爲歸於陽爻故周公爻辭全以震初爲主益志之說若其心出於陰爻者然也若但以中行爲戒辭以公字指九五以遷國爲遷國之吉占說得全無爻義非孔子益志之旨矣異矣

夬卦九三壯於頄有凶言應陰之象也君子夬夬言陽剛之徳本無私曲也此上爲爻之主象獨行六字又所以象壯頄應陰之凶也有慍則惕厲之義無咎亦幹三之本徳又所以象君子夬夬者也故孔子不釋壯頄及獨行六字而但曰君子夬夬終無咎者以干陽正大必不終爲陰應故止從幹三之本徳釋之又明無咎卽本有慍而來有慍則必夬而不應可知故但蒙夬夬之文而遂以爲無咎也今以有慍爲君子所慍則未達小象之意矣與孔子異矣慍者胸中自含之怒意也故下遂以無咎承之凡人之行而有失者爲過自人責之爲尢自心覺之爲咎故欲解文周之辭則孔子之彖象皆不可不察也

大壯觸藩之羊兌在上故旣象羊又象觸五在羊上則曰喪矣上在其後則曰退遂是觸而太過者也夬四之羊亦在前而四與之合體故亦曰牽與觸字同義蓋相粘著不相離異之象也今曰不與眾陽競進而安處其後夫下卦乾也非兌也何得象以羊乎且卦以夬陰爲義爻爻皆與上陰有相通道理乃顧以牽幹爲牽羊異矣

萃彖用大牲利攸往與天命何涉而乃說出順天命者蓋萃卦全在性情凝聚流通說此心同此理同之道而事神感人莫不如是夫至誠感格必在無欲無妄之初故旣說天命而又以爲順也此卽中庸率性之說上由天命出來者也故下文遂說出情字情者性之發也天地萬物至散而難萃而賦性之始皆出於保合太和之利貞性情在人𨿽若甚狹而帥以爲性塞以爲體莫不與天地萬物相同故於萃卦中遂說出大同而至公之理蓋周易本言性之書故也如將天命解作時命則下面情字豈非無根且用大牲本承假廟來利攸往承見大人來今曰大牲必聚而後有則可以有所往是將二句合爲一句識者細心觀之成何道理亦異於孔子順天命及見情之說矣

萃四大吉無咎非戒辭也與眾順者相比恱以受之不勞心力故大吉恱體而眾順則此心自然無咎而人必無有咎之者矣然旣已大吉而猶必曰無咎者以此爲多懼之地而九陽居之本宜有咎故旣釋以大吉而猶必以無咎言之因位之不當故也今但認作戒辭異矣凡爻中之辭所言吉凶皆本爻之徳一定而不易者也先儒於貞吉等類多雲不貞則不吉非易旨矣如此等爻可云不貞則不吉然隨之九四說貞凶亦可云不貞則不凶乎如萃之九四曰大吉無咎並無他象此止言本爻之徳旣是大吉又無咎也今曰必大吉然後無咎是以大吉看作有工夫字面吾不知大吉又爲何等工夫也凡人占得易爻幸而大吉已無餘事矣豈可以吉字作善字解乎夫吉者善之徵也善則所以致吉者也旣據本爻而稱爲大吉自應確不可易只因其下有無咎二字故小象以不當位明之豈以大吉爲不當位乎今但作大善之說異矣

升四王用亨於岐山亨通也周易未經秦火非有訛誤聖人之經烏可輕攺此爻言用言亨而獨不言升以凡能升者皆在下者也下則有可升之地業已上矣而又何升乎上卦三爻皆受升者也在下故言升受升故不言升此居順初與下巽相接而上承九五若人臣上奉君而下求賢者然也奉君以求則非已之自用而王用之矣岐山者與下巽互兌而伏艮山又因上陰兩開有兩岐之象此在順初而受伏山之賢故曰亨如但作登祭於山與升卦之義有何干涉異矣

困之卦辭亨貞二字皆一字一義自幹之四徳而外凡見於諸卦中者莫不皆然今以亨字連困字釋之謂身𨿽困而道則亨夫困有塞義亨有通義此相反而必不可合一者也身旣困矣道安得亨乎旣亨矣安得謂爲困乎古今聖賢止奉此一道耳道亨矣而猶謂爲困乎聖賢之身與道爲體道之旣亨而猶謂身爲困是名利之徒耳不私且隘乎且其下又以貞字連亨字釋之謂占者處困能亨則得其正則又全以人事言之夫卦之有辭皆所以明卦徳者也不知困之言亨是言困而求亨之事是從陰陽反對循環變易中說道理猶睽本乖離之卦而彖辭言同言通者然也皆指後來者說今觀孔子彖辭旣以亨字絕句而亨字之上先說不失其所四字不失其所便指剛中說蓋謂如此然後得亨不如此則不得亨也其下曰惟君子乎便可知困而求亨之難矣下又曰貞大人吉貞字一句下文之中是也大人吉一句下文之剛是也故總承之曰以剛中也今將困亨貞合而釋之與孔子異矣

凡卦辭皆言卦徳者也井之卦辭攺邑不攺井無喪無得言卦徳也往來井井言其利養不窮正無喪無得之妙也汔至以下則以有防者歸諸人功亦以見井之無防無得也而今曰其占爲事仍舊無得喪而又當敬勉不可幾成而敗說得與井徳無干與孔子彖辭異矣井彖據古本巽乎水而上水井攺邑不攺井乃以剛中也無喪無得往來井井井養而不窮也郭京易舉正攺邑不攺井下有無喪無得往來井井八字而本義則曰無喪無得往來井井兩句義與不攺井同故不復出或亦古者相傳之本原有不同第以孔子六十四卦彖傳按之凡彖之解釋卦辭未有一卦輕置卦辭而不釋者也且井卦之徳全在此無防無得往來井井二句豈有彖辭可以輕去者乎亦異於孔子彖傳之例矣今按古本而考正之

得朋喪朋之說始於坤而井言之者井固坎巽合卦也後天之坎居先天之坤位後天之坤又居先天之巽位穿地可以得井此之故也因先後天之坎巽俱轉換於坤故坤言得喪而坎巽合井亦言得喪也今但以爲占與孔子異矣

井四無咎小象明曰修井則是蓄泉以待用也今乃以𨿽無及物之功而能自治爲無咎與孔子異矣

漸之九三象辭婦孕不育失其道也此與坤之失道本是一義皆自失陽起見故孔子之坤象反失道而言則以爲得常得常卽得道之義今漸之九三本爲陽以中爻論則爲二陰所得而成坎坎男也今坎男變而爲坤失此陽爻故有離丑不得之說以上卦合巽成離而論巽離女也陰以得陽爲得道今陰爻化去不成大腹之離是陰不得陽失其常道故以爲失道今但曰其占爲夫徵則不復婦孕則不育而離醜失道並不詳察與孔子異矣

帝乙歸妹坤納乙指坤言也帝謂五也妺爲坤初下配而爲兌也泰之帝乙歸妹明坤五下交於幹二也此則明坤三之來於兌而稱妺云者變兌少女本由坤而分出又在五下故稱妺也坤主中爻而今居五位故以爲帝乙歸之袂手衣禮容之外布而下垂者也人身處中而四肢外布手又下垂據坤而論則中具而外缺兌主在外而四布若之者然故爲君袂不如娣袂也變兌少女故稱妺幹爲衣又爲美上卦得一干於下下卦得二幹於下故旣象下垂之袖而少者遂不美於多者矣今但以爲居尊下應尙徳不貴餙爲帝女下嫁而服不盛之象竟作如此人事說非爻象矣至月幾望句始言與二相應又止曰女徳之盛與孔子以貴行之義異矣豈知歸妹之與袂是坤四之行非坤五之行也至其交二始爲坤五之事故曰以貴行也詳具約注本爻旅小亨小字指五陰非謂小事也故孔子曰旅之時義大也今以小爲小事與孔子異矣

旅大象明愼用刑而不畱獄明離也愼止也不畱則明止相合之妙也今但曰愼刑如山不畱爲止遺卻明字之象與孔子異矣

六二得童僕貞九三防童僕貞厲凡元亨利貞四字見於卦中皆自爲一句二之貞者中也以陰居陰也故小象曰終無尢也三之貞以陽居陽也厲則幹三之位然也喪失也卽坤卦得朋防朋之義也得三之陽附於二之陰防謂陽之化而陰也今以三之貞字連下句爲義而反以二之貞字連上句爲得其童僕之貞信與孔子之釋元亨利貞爲四徳者異矣

旅九四後儒謂以陽居陰處上之下用柔能下故其象占如此又謂上無陽剛之與下惟陰柔之應故其心有所不快然則有陽剛之與者皆吉陰柔之應皆不美者乎不知得字本於坤卦與坤卦得喪之旨異矣

巽之初四兩陰爲主故卦辭曰小亨下文利往利見皆小之亨也彖辭中剛巽乎中正言剛之不逆於陰柔皆順乎剛言初四之志得行正亨字之義所謂剛者卽卦辭之大人也柔皆順之卽利見也故下全舉卦辭卽用是以二字貫之今將剛巽二字說作兩義竟是巽之一卦主剛而不主柔不惟與小亨之說相悖與孔子全舉卦辭之旨異矣與諸卦彖辭多說往來上下必先審定主爻之旨異矣

巽無初有終初終卽始終先天圖陰陽相循而相伏相勝皆涵於始終二字之中陽有而陰無陽明而陰晦周易之通例也此卦先陰後陽所以著無初有終之象又因九五原是陽爻因言初陰伏下之陽原是無的所以謂爲無初故孔子雜卦便以爲巽伏也謂一陽之震伏於坤下由坤而來故以爲初之無然由震而兌而乾一陽二陽三陽故以爲終之有蓋此卦之有無與蠱卦有字不同蠱卦止是有無之有此有無則當明晦二字看蓋之之暗昧非目可覩故不可以言有若陽之升也煥然而明故可言有陽之反也闃然而寂故可言無是則初之無謂陰盛揜陽乃庚象未見以前之事終之有謂陰盡陽全乃庚象旣見以後之事所以有先庚後庚之說其以三日言之者時有三候位有三等之旨也蓋周易賤陰而貴陽故於陰陽之始終每每愼重言之今乃曰有悔是無初悔亡是有終以下句作上句注腳且爻中但曰貞吉悔亾並無有悔之說乃忽添出有悔二字與孔子異矣

周易所言道理非天地生人生物之理卽聖人參贊位育之理𨿽有極鄙極防之象而極精極深之義存焉時不越乎三候位不越乎三等故卦立三爻今曰三日卽三爻三候三等之義也顧乃以先庚三日爲丁後庚三日爲癸又止以丁寧揆度之說解卦中所無之義豈知甲庚己乙文周取之皆有深旨若丁癸與辛則爻之所無何待解說況不切當乎且周公爻辭明曰貞吉孔子小象明曰位中正也豈有貞吉而中正者猶待於丁寧猶待於揆度乎與孔子中正之說異矣

上系首章從天地乾坤說起是易卦之本原初未說到立卦成爻之事所云八卦相蕩與剛柔相摩同類是天地自然之八卦卽指下文雷霆風雨言也蓋此節全說天地絪緼萬物化醇時事故其下文方說到成男成女今竟指爲易卦之變化因謂兩摩而四四摩而八八蕩而爲六十四之說全不念雷霆風雨日月寒暑成男成女皆是說絪緼時相摩相蕩之妙皆天地自然之摩蕩與孔子異矣及至第二章

設卦觀象說出剛柔相推此方是卦中之摩蕩也

幹知大始坤作成物此知字卽陽之明也卽知識之知下曰易知簡能正是知能各效之事今指作主字解說與孔子異矣

有親有功二有字與中庸有臨有容有敬相似是說性中所具乾坤之徳其知能足以如此而已非眞有親近之可見有功之可言也觀下文成位其中猶說易簡理得則上文全說性中之能可知矣今曰與之同心者多故有親與之協力者多故有功全說向感應事爲一邊與孔子全說性量者異矣且以有功說出協力者多尢屬膚殻無論不覩不聞非人所能協力然則聖人參贊位育猶有待於協力者而後能乎異矣

二章觀象系辭此象字謂三畫卦中之象卽純奇純偶中滿上缺之類也觀下文所說剛柔相推可知今曰象似之象與孔子設卦觀象之說異矣蓋此猶是設卦時事非系辭之後卽其相似者發揮道理也

天地間所生之物皆陰陽摩蕩而生而陰之與陽則太極之發舒者也三極之道全屬動用邊說在陰陽旣形之後故可分而爲三若論源頭均出惇化之太極原未有兩太極也今曰三極各一太極是太極竟有三个而天地與人竟不得同源而論矣與孔子易有太極是生兩儀之說異矣緣其錯誤之故皆由認道字在源頭一邊子思不云乎和也者天下之達道也夫和則旣發以後之事也下文說到化育正在功用一邊正是道中之事故此處旣分三極便說出道字可知三極便是剛柔摩蕩以後之事而猶謂之爲極者是極至之理非太極之極也卽以極爲太極之極亦是三者同出一太極豈可曰三者各有一太極乎

五章易有大本有大用太極本也陰陽以後皆用也太極元也陰陽以後皆亨而利貞者也陰陽者太極之動元之亨也其在幹彖則雲行雨施品物流形者乃其象也而陰陽之運更微乎其微非視可覩非耳可聽故能入天下之有形無形而生育之而變化之而卒不可得而執也故可見可聞之處有可見可聞之陰陽而不可見不可聞之中亦遂有不可見不可聞之陰陽如昏明晝夜髙下尊卑之類總未有能外者也紫陽與陸子所辧直以陰陽爲形器矣夫陰陽而爲形器苟無形器將遂無陰陽乎其注易也又以陰陽爲气夫寒暑晝夜可以气言矣彼髙下尊卑小大隱顯非气所攝將遂無陰陽乎孔子曰一陰一陽之謂道又曰形而上者謂之道便是以陰陽爲形上之事緣此陰陽方由太極初亨而出尙未到化生人物之時安得有形器之可言又其功用至於涵天下之大凡屬有形無形皆此陰陽變化所成是其體原立於無聲無臭之中而其用悉周於有象有形之後故曰一陰一陽之謂道今曰陰陽爲形器與孔子形上之說異矣气字之說𨿽屬近理然陰陽之妙有理存焉實非一气之所可盡也

道也者充周之大用也然四書六經所言之道未有不說在大用一邊者今觀中庸發而皆中節謂之和和也者天下之達道是旣發之後方始爲道也又曰造端夫婦察乎天地夫造之察之皆大用之流行也又曰君子之道費夫費則其用也又曰行逺自邇登髙自卑夫行登則其用也又曰發育峻極非用乎大學曰明徳新民明與新非用乎論語曰吾道一以貫之貫非用乎忠之與恕非用乎聖賢之經從未有將道之一字說作陰陽之所以然者今曰陰陽之疊運者气也其理則所謂道是明說理爲气本將道字看作陰陽之所以然置一陰一陽於不問豈知太極之中原不可以言說原非理之可求逮於陰陽旣形乃始有道若無陰陽則化原旣絕道於何有乎亦異於孔子矣

五章道具於陰而行乎陽繼言其發也夫文周之易孔子之傳及先儒之訓從未有以道爲陰者夫陰陽二字當形上之時太極初亨之際本相須並用而分析不開者也故曰一陰一陽之謂道若使陰陽可以分開則無變化無生育安有人物哉其以道爲具於陰者是周子以太極爲靜之見也豈知太極𨿽立體於無而其出不窮綿綿不息必不可以獨靜言也故羲文周孔四大聖人總不能於太極之內更置一辭者職是故也且旣有陰陽之可名已在太極旣亨之後旣有動靜之可分已非太極渾淪活潑之本體故周子𨿽欲言之亦未能於太極增一辭也今曰道具乎陰而行乎陽是一道也而又自爲本末矣又曰繼言其發也豈知繼之爲言正在各正之時是天賦人受相續不絕之微旨其上有乾元之亨乾道之變化在焉不可謂人之所受由道之具於其先然後發出來也況又以善爲陽之事是仍陽善陰惡之說夫周易之陽爻其不當位而不善者蓋亦多矣與孔子異矣

繼之者善卽天命之謂成之者性卽率性之謂俱本上道字說來是乾元旣亨之大用也今以善爲陽之事以性爲陰之事分陰陽而言之則是性中竟無善矣不知元善之長又何以稱也知非孔子合陰與陽以明道之旨矣異矣

上文以道爲具於陰下又以性爲陰之事不過是陽動陰靜之說以成而定靜者爲陰以動用有作者爲陽耳不知陰陽自太極旣亨以後無論在人之與在物必不可分所以孔子指爲一陰一陽之謂道是合一不分之語言其相資不悖者也若使偏陰偏陽則變化生育之理杳然以息安復有所謂道哉故指性道爲陰指善爲陽是皆未明孔子一陰一陽合言之義也異矣此章首云一陰一陽之謂道便是說陰陽疊運相資合徳而道之大用行焉繼之者道之繼也成之者道之成也仁智此道也顯藏此道也徳業亦此道也皆陰陽合一不分之大用也今又曰仁陽知陰亦異於孔子矣夫仁知皆性之徳也前旣以陽爲善矣豈曰仁善而知不善乎凡傳中所云易字皆指易理而言非謂易書之易與易理之易有二也卽間有指文周所作之易書而爲言者亦是分論書中之理書而無理安用此書乎今曰理之與書皆然則分理與書爲二矣書而無理不爲悖理之書乎亦異於孔子矣

生生之謂易亦非謂陰生陽陽生陰也只是生生相繼若祖孫父子相衍而不窮者然也如使陰陽各居必無化育尙無生之可言安有所謂生生者乎蓋天地之理必能變易乃始不窮如人之有少有壯有老此人之變易也人之有祖有父有子有孫此代之變易也卽如陰陽非有二也乃從而加之則爲四象矣又從而加之則爲八卦矣又從而加之則爲六十四卦矣夫四象兩儀之所生也四象八卦六十四卦則兩儀之生生者也然每次所加不過此一陰一陽乃易而爲四象易而爲八卦易而爲重儀重象重卦絕無有與兩儀未加之先渾而相同者此所由以變易之理歸諸一陰一陽之生而前曰一陰一陽之謂道後又曰生生之謂易也今曰陰生陽陽生陰陰陽不交安能有易亦異於孔子矣仁智性中之四徳也仁元而智貞仁惇於內而智周於事者也故仁智可以分言而陰陽則必不可以分貼夫仁智皆道也今謂仁陽而智陰已非道字之義又以顯仁之仁指爲造化之功徳之發也是竟將仁字說向事爲一邊去了與孔子元爲善長體仁長人之說異矣豈知顯仁藏用止是說內外流通顯與用說在外一邊仁與藏說在內一邊顯諸仁者謂外面之著見皆大本之發舒也藏諸用者謂裏面之蘊蓄卽大化之潛匿也不執確不可易之理以解經恐非孔子之經旨矣異矣天地設位而易行其中是推本知禮之原以發天人合一之妙今曰天地設位而變化行猶知禮存性而道義出添出一猶字便將天地與人說作兩樣遺了效法二字與孔子易簡理得繼善成性之旨異矣

大衍之數五十其用四十有九先儒以爲返一不用以象太極夫有形有象之事可以象求太極有何形象而可以象求乎孔子本文業有象二象四之說何獨於象太極而遺之不知此節全說揲蓍之用旣已有蓍則有象旣云五十則有數旣云其用則非渾然在中之時安得尙有太極之說故此節全從用處說道理如象二象四象閏皆用邊之事也其從象二說起者太極無形可窺其旣亨之大用率由兩儀始也伏羲之圖從東西兩儀畫起兩儀之所由始不可畫也文王之卦從乾坤二用起乾坤之所由來不可言也周公之爻從九六之初起初爻之所從出不可言也孔子之釋元也但指爲萬物所資以始者於此而元之爲元不可言也太極何形而可以象求乎異矣

十章首曰有聖人之道四末又結曰有聖人之道四則至精至變至神三節不是專說蓍卦可知故每節結云非至精至變至神莫與於此此字指本節之上文至精至變至神卽指聖人猶云非聖人莫與於此也今但專指蓍卦與孔子有聖人之道異矣

上章知變化之道二句本顯道神徳行來全指蓍防而言謂四營十有八變其中變化實有不測之妙非人臆計可窮故曰知變化之道必知神之所爲見變化之難知也此章前曰有聖人之道後曰有聖人之道故𨿽言易便不宜防了聖人今於尙辭尙變四句之下仍曰四者皆變化之道皆神之所爲則是全言蓍策了則是以知變化之道二句爲此章章首之語錯簡於前章之下竟忘此章一起一結皆云聖人之道矣與古易舊分之章句異矣

十一章神以知來知以藏往神本圓神之神來知本方知之知來向來先儒之說皆謂往爲己往來爲方來盡將知來作前知說不知來之爲言指所從來之地卽卦爻之所由以成知爲大明之著見幹見天則復見天心卽此知也此句是方揲蓍時事尙無定著故上文以爲圓神往謂卦爻已定由此而往藏謂後此之吉凶得失悔吝憂虞尙未形見者悉藏其中此句在卦體已成時說因後此之行止動靜悉不能違故此以爲藏而上文以爲方知是卽以所藏者而知之也孔子之彖多言往來凡來皆說方成未成之時凡往皆說已成之後不達先聖之旨將往來顚倒說去又且說作卦變與孔子異矣太極之說是孔子於兩儀四象之前推求來歷知其不可名言不可思議故以太極二字贊之太者尊上之稱極者無以復加之謂尊上而無以復加固非圖之所可畫者亦非孔子說此二字便作此圖也孔子而有此圖則先儒之傳授當亦有逓相授受者矣不知太極二字止如孔子之釋幹無可稱說特以大哉二字贊之下文曰萬物資始不過元之眞妙處不可名言爰以亨而利貞之後所生之萬物仰而上遡之以爲資其始於此耳此後惟子思之說中其文法類此蓋中之虛涵難可名言不得已從己發之後旣有喜怒之可名矣因而上遡之以爲此其未發者耳太極而可圖也將中亦可圖乎周子立爲無極圖其上一圈則太極之位也其下陰陽分列則兩儀之位也其下五行分布則四象之位其下兩圈乾道成男坤道成女及化生萬物乃三男三女雷風山澤之定分則八卦也至通書說無極而太極竟說出兩个極來無極而謂極太極而猶得謂之極乎先儒主張太極圖說以爲確不可易恐翼易之孔子不應祕而不言亦異於孔子稱太稱極有贊無圖之旨矣古傳太極圖爲陰陽兩形自煦而論業有陰陽兩象則兩儀之事矣止以糾繆回旋象太極中絪緼渾淪之妙此亦因太極不可圖畫故以太極所生之陰陽兩象從而圖之亦如乾元便說所生之萬物子思之未發便說已發之喜怒哀樂耳故其道理猶可意防然已不若河洛二圖及先天四圖之妙也【煦】以河洛二圖及先天四圖合而爲一共成一圖名曰循環太極圖虛其中以存太極之眞仍以陰陽兩象布之於外其陰陽之生而盛而終也各有其位其陰陽之初微中盛而末衰也又各得其理其由陰陽而四象而八卦而六十四卦又各得其分故可從而三分論之又可從而六分論之庶於孔子之說有可相符者矣乃後儒執太極以爲圖亦異於孔子有贊無圖之旨矣

太極在萬物未生之先性命未正之始乾元未亨之際有何理之可言故周子以無極解之孔子之在易中亦有言理者矣窮理盡性以至於命是也窮理者下學之事盡性至命則上達矣夫性命之上有何理之可言今曰太極者理也與孔子異矣

河出圖洛出書聖人則之在十一章注云此聖人作易之所由此說甚當蓋孔子旣以洛書句說在周易中下又云聖人則之則河圖洛書均爲作易之具可知下又云河圖洛書詳見啟蒙及觀啟蒙又引向歆孔安國之說以爲大禹時神負書出於洛大禹敍之而作範夫洛書果出於禹時孔子顧兼圖書二者說入周易非孔子之誤乎且先儒以爲作範之具而孔子以爲作易之具不尢誤乎夫孔子旣在諸儒之前又處詩書大備之日其必有所考據明矣顧今以爲作範之具則是孔子錯簡入周易者也與孔子異矣

形而上形而下或問朱子曰上下何以形言曰此言最當若以有形無形言之則物與理相間斷矣器亦道道亦器有分別而不相離也如有天地便有太極之理在裏面如人有此身體就有五性之理在此身體之中所以孔子分形上形下不離形字也卦爻陰陽皆形而下者其理則道也此段解說只是形下之器便有形上之道寓於其中所以形上之道亦說形字謂有所附麗而見耳是道器兩不相離之說其言未嘗不是然細檢點將來止說得形而下者一句耳其於形上之道仍未之有解也孔子明將兩句並列曰此則謂爲道彼則謂爲器也今謂器中有道可也謂道卽爲器則萬不可也蓋形而上者謂之道卽一陰一陽爲道之說陰陽生於太極有形有器之物又生於陰陽太極立於形器之先其不可以形求不可以象覩斷然矣萬物生於化醇搆精之後其必各成一形各成一象又斷然矣第太極之生物非自生也物之受生於太極非直由太極生也其間自無而有自隱而顯斡旋太極之能發揮太極之用實有將形而尙未有形之一候而太極之大用遂能兼綜有形無形而無乎不至此陰陽之爲也故曰一陰一陽之謂道因其在將欲有形之際故曰形而上者謂之道也若使其體已定其象已定則形而下者謂之器矣周易爲聖人傳道之書凡有形有象之器與有形有象之卦俱要推求到無形無象之時所以能然之故此聖人傳心之妙旨也今曰器亦道道亦器縱能使形下之器說得固有著落然亦止合說道器而形上之道則未知落處矣與孔子分說道器之旨異矣其曰卦爻陰陽皆形而下者其理則道也則其說自相抵牾矣今將卦爻陰陽說作形下之器試問揲蓍求卦當分二掛一揲四歸奇之候所得止單四重四之數耳此時陰陽老少畢竟有何形象可指而謂之爲器乎陰陽之體段不明自難曉然形上之道也

貞成也謂一元之理由亨而利而貞而物斯成矣其物旣成則遂端端正正定位於此而他物不得而勝之故又有正字定字之義程子於乾卦之貞已有成字之訓是謂其從一元來也豈一常字可以了之此節之貞以成字爲義而正定自在其中者也今但謂之爲常非其旨矣異矣

周易六十四卦莫非象也其中包涵實理非言可盡故文王之卦辭周公之爻辭非舉物理以象之則舉人事以象之亦謂舉其形似者而已耳蓋因實理難可明言又因據其實而言之止能發明此一事一物之理終不能髙視逺寄旁引而曲達也故舉其形似者而言之使人知此爲形之似則此外必當有理之眞矣如象以此等物理便云此卦此爻實有此等物理如象以此等人事便云此卦此爻實有此等人事但據所似者而卽以爲眞不知眞者之必非似也則亦與易者象也象也者像也之義異矣

幾者動之微吉之先見者也此處果應有凶字則孔子已先言之矣蓋幾字止言元之將亨而未顯故曰動之微亦非謂此爲兩岐之名也自周子有幾善惡之說後儒宗之竟不深察孟子性善之說竟不深察中庸發皆中節之旨竟不深察周易中乾道變化保合太和元善長人之義失聖人傳心之眞諦遺誤後學不少當知周易全是明性之書四聖相傳之道盡在其中故曰繼之者善也成之者性也又曰仁者見之謂之仁智者見之謂之智又曰易冒天下之道又曰成性存存道義之門又曰窮理盡性以至於命蓋人物之性資於乾元當賦畀之初全是太和之各正故其率之而動一太和之自動全是天理全是吉徵若使此處但有些微不和便爲戾气所阻塞安有生育子思之所謂率率之於天命者也卽文言中元爲善長之義也本無一物可雜烏有凶之可言今取漢書謂吉下有凶字與孔子專言吉者異矣吉凶之說始於漢書再倡於周書幾善惡之說後儒不察遂謂易爲卜筮之書專明吉凶已耳夫易固明性之書也性量之大何所不包況其大原本出於天𨿽吉凶禍福無不盡在其中而要其發源之初全是太和全是善機全是生气子思以爲發而中節爲其率於天之命也孟子以爲性善以其保合之太和蘊而爲善之長也然此最初之太和極靈極妙實能開辟天地創立人物逮於人物旣繁並行並育乃始有吉凶禍福之可言卽孔子之言圖也亦曰易有太極是生兩儀兩儀生四象四象生八卦八卦定吉凶吉凶生大業是吉凶在生八卦之後亦非謂太極生兩儀時便生吉凶也且卜筮之說原非聖人作易本意聖人懼性道之眞難可名言故借卜筮之理而表之又懼性道之精微未易解防恐傳之不永或至厭苦而棄去之故寓前知之理於卜筮之中其道淺而易求又爲趨吉避凶者所必不可廢故可永其傳以俟其人也至於生人所性之靈妙得於天命斂之而涵萬有於寂擴之而彌綸天地可以自無而造有可以自有而造無可以使靈蠢易質可以使虛實易用其靈無比其妙無涯故參贊位育直任之而不辭其以吉凶之可見昭於卦爻而示之者謂非斯人所共曉難於共諭耳緣是遂寄卜之理於寄筮之理於蓍亦非謂天下之有形有質者止此二物靈也謂朽骨猶靈則靈於朽骨者可知腐艸猶靈則靈於腐艸者可知凡欲使人知天地之間皆此天命皆此一元之太和故無有一物不具此天命則必無有一物不具此太和者豈天命之一元爲至靈乃分而給之顧有不靈者乎特淺者得淺則但以爲卜筮之書深者得深則自逹於性命之眞矣甚矣吉之先見一語非靜防而達原者未易言也

下系第六章

乾坤其易之門耶一節是謂伏羲所畫先天之圖便足以傳聖人之道非泛論卦爻所自始也觀後節以開卦稱名爲衰世可知矣但謂泛論卦爻與孔子異矣

下系第六章

其稱名也雜而不越不越謂與伏羲所畫先天圖中至微極精之理與之相合而無違也蓋伏羲所畫先天大圖有六十四種之象則卽有六十四種之義存焉名𨿽後聖所立然旣將伏羲之圖開而爲卦則其命名旣不違乎六十四種之象自不違乎六十四種之義故云不越謂不違乎圖中之義也觀下文彰往八字何等深奧何等祕密便知圖中之蘊今謂萬物𨿽多無不出於陰陽之變止於泛論卦爻不知此節止是辧卦名之所自始見羲圖之義蘊無窮以完上節體撰通徳之義與孔子異矣

於稽其類其衰世之意便可識卦之冇名皆後聖之所命非伏羲之本有也下又曰開而當名謂開圖也便可識卦之稱名在旣開之後又可知伏羲傳道止於四圖便具無窮之義故下以彰往八字發揮伏羲圖中內外流通渾淪包括之妙又況伏羲時嗜欲未開文字未啟尙未開而爲卦將何據以稱名乎迨至三易開圖爲卦若非命之以名則其卦不可得而別也而卦中之義亦不可得而宣故圖者伏羲之所畫卦者文王之所開名則旣開而命之者也今止於泛論卦爻不復稽類以論世不別圖與卦之所分然則伏羲之時嗜欲未開人情渾穆外戶而不閉豈遂有師旅之興爭訟之事乎與孔子稽類之說異矣

衰世之意本義以爲文王與紂之時豈竟以文王爲衰世乎連山歸藏實始開圖豈連山歸藏之世爲衰世乎然觀孔子用一意字是聖人無窮之心爲後世久逺之慮深懼乎世道衰微故開其卦而命之名因其名而寄其義是與民同患期以濟民之行耳非謂適當衰世始開卦而命之名也若適當衰世始開卦命名以濟之亦已晚矣故以爲聖人用意計深慮逺云耳是懸揣其心事如是今直以爲衰世異矣

稱名之名專指卦不指爻夫爻不過初二三四五上而已不得遂以此爲爻之名也若卦則師有師義比有比義六十四卦各一其名則亦各一其義況一卦之六爻莫不各得此卦名之義特有陰陽上下淺深內外之分耳故因名而稽類是稽卦名之類也今兼爻而言之異矣

彰往八字言先天圖也彰往謂圖之在外由此而往者明而易見故曰彰察來謂圖之在內所以能來者隱而難窺故須察微顯是引外而入內使往之旣彰者有以察之於微而探其本窮其源也闡幽是推內而出外使來之難察者有以彰之於往而顯明呈露也彰往四字分內外而言而所重在本源之地故其中用一而字微顯四字合內外而言𨿽不離來往之中而卻別爲一義故其上用一而字總見伏羲所畫之圖天地之祕危微之旨內外流通渾淪周匝無妙不具乃不言圖而言卦爻與孔子異矣

開而當名辧物卽謂開伏羲之圖折而爲卦以作周易其必待作易時然後開圖而爲卦者以伏羲之易卽在未開之圖渾淪周匝內外流通所云體撰通徳者是也況伏羲之時原未有繁然雜起之事固不須開也至於後世人情多僞事故繁興故後世聖人開而作易以寓維持世道之意而圖於是乎開矣當名八字皆作易之事也當名者當其體而予之以名辧物者辧其類而象之以物正言如元亨利貞之類決辭如吉之與凶利與不利之類但知作易之時乃始開圖則伏羲之圖未開可知旣雲開圖而始當名則伏羲之圖原未有名可知此所由謂稱名爲衰世之意也如不知彰往八字止於說圖因不知開之一字爲是開圖乃曰開而之而疑有悞是將以此而字與往來顯幽等字作一例看矣若使聖人之經連用十八字皆一虛一實中間並無分別成何道理成何文法乎異矣當名𨿽止八字而作易之旨全備而無缺故曰備也此與彰往八字一言伏羲之圖一言文王之易止在一開字分別界限然伏羲之圖而卽以易字冠之者是文王之易本開圖而爲之故遂謂圖爲易也又以文王之易旣成而仍以伏羲之圖冠之於首以爲周易之所從來故也亦如連山歸藏本不名易而後人同稱爲三易云耳此節之義本分上下兩段乃因開之一字以闕文疑之夫周易未經秦火安有闕文此與坤卦文言中之順字及後得主而有常不必添利字皆當以經文爲正若於道理不易測處不能闕疑以俟後儒止疑爲秦火以後之書異矣

徳行恆易以知險徳行恆簡以知阻孔子於此用兩以字則是知險卽在恆易中知阻卽在恆簡中今曰𨿽易而能知險則不困於險旣簡而又知阻則不困於阻竟將易以知險簡以知阻說作兩截竟置二以字於不問與孔子異矣且上文本乾坤健順而言之是說乾坤之徳行有以知之非說人也況下文說心研慮定吉凶成亹亹本上一能字猶是說乾坤健順之能而玆說作人且說作戒辭與孔子兩以字之旨異矣

參天兩地而倚數孔子說卦但論蓍耳其圓神之圓是說道理之無滯方智之方是說道理之有定非天圓之圓地方之方也今於易外補出方圓以釋參兩則是數由天地而起非參天兩地而倚數矣與孔子參兩倚數之旨異矣豈知參兩之妙出於河圖之生數故孔子謂爲倚數又豈知筮中之妙四而一之始爲一奇重四而合之始爲一偶乎

傳中之易字皆是言陰陽變化之理聖聖相傳天人合一之道也乃或解爲天地之易或解爲聖人之易天與人有二易乎又或解爲易書又或解爲易理書與理爲兩事乎與孔子異矣

數往者順知來者逆此本天地定位四句來據圖而言之論位亦論時也因天地山澤八象在先天圖中各有一定之位而八卦之所始又莫不各有來處故由後而逆遡之以究所由來是欲人探討太極祕密之精究化源之所自起使人知聖聖相傳之道卽在其中若由此而往則在有象之後顯然可觀孔子所由謂爲彰往又曰其上易知也惟從來之地大化大用俱蘊其中而卻藏於無朕孔子所由謂爲察來又曰其初難知也觀下文又補之曰易逆數也可知聖人敎人著意畱神不在順而易知之地而在逆而難察之中矣如不知來往順逆之說卽在天地定位四句之中但謂往爲已往來爲將來是但知已過者之爲往逆我而來者之爲來矣是我立於此而不動者也非流行變易之義也譬若有人行於途中未有不以發迹之地爲來處者也未有不以前途之進爲往者也未有不以從來之地返而歸之爲逆前往之途昭著於目前爲至順者也何況有形有象之物俱由太極而來原無形象之可指安得不逆而難乎故下特提之曰易逆數也見羲文周孔所作以敎人者原不徒在顯明著見順而易知之地也如不知此語是原本上文說圖中之事致令往來二字防倒看過與孔子異矣

數往者節本天地定位節來指先天小圖而言也夫先天八卦固一生俱生者也安得曰此爲已生之卦此尙爲未生之卦乎如其尙有未生之卦則是先天圓圖必有缺而不全之事與天地定位之節異矣且謂起震而歷離兌以至於幹數已生之卦也自防而歷坎艮以至於坤推未生之卦也如使巽坎艮坤猶屬未生是先天一圖止有東半邊少西半邊矣不知來往之說是自太極兩儀四象由中出外而言往來非自震至乾自防至坤旋轉而言往來也邵子以天根月窟旋轉而言往來亦是先定乾坤之位然後觀其上交下際之妙故亦各有順逆也又曰易之生也則以干兌離震防坎艮坤爲次故皆逆數也夫乾一兌二之數至順也安見其爲逆也如以干之生由震而起是由四而一故爲逆則防五至坤八亦不得爲逆矣來往之旨不明順逆之說莫辧與孔子異矣

索之一字本兼交與生之兩義是有求於彼而卽獲助於彼之稱也譬諸索債必先有以與之然後取之使歸於己也卽其取而往亦期其得而來也故不謂爲交不謂爲生而直謂爲索也無與而取彼必不應無交而欲其生必不然矣如夫婦然陽徳先施謂之交陰形翕受始爲生也及其旣生仍從男姓若先與而後取者然故但以爲索也今立坤陰之體於此幹往而交之於初逮於坤納乾初而生震之長男是長男𨿽由坤生因乾之索而遂從幹以爲男坤直借體耳是幹先以男往而震仍以男來故謂爲索也今但作求字解與孔子異矣孔子推廣八卦之象非徒欲人推類以盡其餘也欲人由此等之象反求此卦性情之眞而已因卦中實理難以意測故指其象而証之天地雷風是也又懼一象不足以盡其蘊也於是逺取物近取身又取諸人倫猶慮此卦之性情不能盡契其眞也又卽八卦之象而推廣之欲人每讀一象須將本卦回顧一番又合此眾象將此卦頻頻回顧但知無有一象不具此卦之性情又合此眾象亦止完得此卦之性情則此卦之性情其眞自定而廣象之外未有之象皆可因類而求矣如不知因象而返求於內思得此卦之眞但謂因象而博求於外期盡卜筮之類與孔子廣象之旨異矣

大畜時也此在雜卦傳中皆以兩者反對爲義大畜謂畜聚之大者不當以止健爲說無妄謂無所冀望然動而有傷則災也可知蓋健而能止則必有所畜畜而大必非一日之積故曰時動而遇健必有所傷傷則偶然之故曰災大畜則有所蘊於已無妄則無所冀於人畜歷時而加積災偶然之遭逢此皆在時上分久暫而言之猶屯蒙皆屬著見一邊分一雜一不失耳凡卦皆先內而後外在先而遇在後者則有之矣未有在後而遇乎在先者也孔子之彖必先言內卦然後乃言外卦此之義也如屯之動乎險中先說動後說險需之剛健而不防先言健後言陷訟之險而健先言險後言健師之行險而順先言險後言順凡彖無不皆然而或則倒解之皆未達經旨者也故此卦在彖辭中𨿽有止健之說然先曰剛上而尙賢剛謂與內卦同體是仍先說內卦也且其象曰多識前言往行以畜其徳則是健而能止斯能畜聚矣今謂止健爲適然之事夫健止而畜豈適然之事乎非反對之義矣與孔子異矣若災則適然之事也

此外有孔子之經傳其理甚明乃顧別出一解不能盡錄者各各詳辧於函書經傳之下

周易函書別集卷六

周易函書別集【篝燈約防序】

古今言性書莫精於大易其次中庸其次孟子究之大易不離正字中庸不離中字孟子不離善字夫正也中也善也其理一也正則自無不中中則自無不善而莫不原本於天故在易曰乾道變化各正性命中庸曰天命之謂性孟子引詩曰天生烝民有物有則民之秉彞好是懿徳又曰盡其心者知其性也知其性則知天矣業已同出於天則豈有不正之性不中之性不善之性何至後儒乃有三品之說善惡混之說方謂爲吾徒者必將執易經庸孟以爭之乃無端而稱說气質之性豈天命之外別有一性天命自天命气質自气質乎竊意性得諸先天气質役於後天气質與性𨿽可並居其實性精而气質粗性靈而气質蠢必若所云又何異於佛家所謂作用是性告子所謂生之謂性食色性也之說乎夫欲爲後人明性學而反爲異端辟蹊徑此宋儒之言所由未足爲定論也𨿽然彼非無爲而言也其所以有爲而言者不過從論語性相近習相逺二語起見耳夫以無不正無不中無不善之性而謂之相近則是防有不正不中不善者存故不得已爲之委曲遷就於其間其用意亦勞矣要之相近之性無乎不正無乎不中無乎不善殆如周子所分爲剛善柔善者與其實亦非也孔子性習並言則所言相近當是指初發時未能皆中者言之然當此之時不中不逺亦如孟子言乃若其情未必皆善云耳然當此之時未嘗不可以爲善故謂之相近不然大易不言气質庸孟不言气質此气質之性從何處得來乎若乃旣發以後無非是習惟智者率其性之自然故不爲習所遷愚者愈習愈差更不返而求諸性此所以不移而卒至於相逺也函書別集辧論先儒同異發明六經防趣有功先聖嘉惠後人處最多比至講明性學則尢勤勤欵欵不禁言之又言印諸易經庸孟無不脗合更爲程朱以來未傳之奧防此衍鎤所以三復而不忍釋手敢取素所竊聞者還以質諸先生也曩承儀封張公之命重輯性理全書卒卒無湏臾之間故未能究其妙玆得惠賜梓本丙夜披讀欣然以鮮不揣奉教敬附數言而未知其有合否也

雍正甲辰初秋閩漳蔡衍鎤題

欽定四庫全書

周易函書別集卷七

禮部侍郎胡煦撰篝燈約防

天

天也者太極之運體健用之初形性命之根蒂人物之大原靜正而各足日出而不窮者也

太極靜而天體動太極之妙運之斯出資始而不匱變化而各正者也

太極之運也形而上者謂天形而下者斯爲器矣气聚而形斯成靈通而性始定

太和資始於乾元則乾中之蘊蓄可想一元徧給而各正則萬物之保合可想

乾元靜而其出不測立體之大本也天陽地陰而往來不窮致用之達道也故乾坤遂言二用

幹統天者也天統地者也故乾先坤後

畏天者觸於機而有不敢之心敬天者凜於防而有奉若之志樂天者贊於幽而涵位育之量

統天者虛中之包括也禦天者靈機之妙有也

靈者虛之運也虛者靈之地也

靈體觸響而動天之聼也虛機倐覺而明天之視也匪虛不靈流行者烏乎運也匪靈不虛成能者烏乎塞也

日月者虛中之靈機風雷寒暑者靈中之虛體也無思無爲之地無所歸能則歸其能於形上之天雷風者气之始也水火則半气半形者也至山澤而形斯終焉天以其神神我地以其形形我

人之形耳目肖日月背腹肖山澤聲气肖風雷故返視可以見天天之形虛肖吾心之位置靈肖吾心之運用故舉目可以見性

有形無形皆天靈也謂無形非靈風雷之气電雨之形何爲其然也謂有形非靈腐艸而用以筮朽而立之卜何爲其然也萬物各一形而形皆天賦人心各一我而我卽天靈

由乾坤而推諸繼善之後則民胞物與皆吾之左提右挈者也自傷其手足是謂不仁由祖宗而遡諸資始之初則乾健坤順皆吾之形生神發者也不返諸最初烏能合徳

居吾於愚拙而安之則未知吾性之賦畀卽天心之生生不已者也觀保合太和而可知矣視天爲疏濶而逺之則未知天心之曲成卽吾心之欣欣自愛者也觀性具四徳而可知矣

天以生气命諸吾心而有性則吾性卽含天地之良能人以生气充諸天地而有位育則位育卽吾心之生气人之一身上下左右起居視聼無非天也形者天形形者卽天色者天色色者卽天

呼天之辟吸天之翕也動而有爲者天能靜而涵蘊者天靈也謂蒼蒼者天謂於穆流行者天非天也周易卦爻言天而又言人也言天而已矣

耳目手足天之形也視聼握履天之能也聰明智慮天之靈也逆天而天爲之逆非天逆也人之自逆而已順天而天爲之順非天順也人之自順而已

動而不息者天寂穆者非天也故統禦亨乾元之用善變而不居者天有定者非天也故體天有日新之機天塞吾塞也天充吾充也何非性也何非體也莫之有內莫之有外而烏能自小也孰知其始孰知其終而烏能自促也

飛潛動植何弗靈也何弗虛也形而虛者猶天形而實者何非天也

以人心證知天心知非渾穆者矣故感應之機在天止如其在人以天心證知人心知非邪慝者矣故作聖之功在人適如其在天

天有體乎心有何體求其中而無與爲所矣天有外乎心有何外察其周而無與爲際矣天而有所則中堅而化育無地心而有所則中實而運用不靈天而有際則外泄而絪緼不固心而有際則外止而位育無能健天徳也終日乾乾天才也天才具而天徳通

天才良能也陽明言良知而不言良能未盡孟子之旨也

體天徳者合天心達天行者契天道

形性天之賦也才乾天之能也出天之能致天之功全天之賦一以貫之道合性性合天矣所以謂之爲率率也者順之謂也天以道覆地以道載生物旣繁乃始相害此物於物者也故聖人徳同天地萬物並育而不相害

天人感格最親最切最易最靈六經皆言之如作善降之百祥積善之家必有餘慶永言配命自求多福皆言其親切易靈者也或人問禘子曰不知則大本之合也又曰治國視諸掌則參贊位育大用之行也區區福報皆自求耳貿貿而行是未具眼者也

身涵天徳防身是防天也心爲身主棄心是棄身也富貴福澤愚人之具也故愈厚則愈愚艱難困苦達人之媒也故愈久則愈達

天賦人以才則耳目手足皆奉天之具也天制人以時則貧賤憂戚皆玉成之機也

時時向無聲無臭處回頭打防方知人之所以爲人時時向有作有爲中畱心奉持方知天之所以爲人子之聰明知覺生於父而父固如是人之聰明知覺命於天而謂天爲渾穆者乎萬物本乎天人本乎祖擴而充之則天下國家參贊位育之事靜而驗之皆身心性命格致誠正之事也

仁義禮智吾身參贊位育之能也禮樂刑政聖人存飬省察之具也茫昧者推而逺之若天漢之懸虛明達者引而近之止性命之功名耳

天虛順和四字要須認得極眞一元資始之理近在吾身故貴達天邪妄一萌天理無所容故貴虛種子差別必致差別到底故貴順戾气不除終是種子差別故貴和繼善之性本於保合之太和順以率之虛以體之逹天之徳在是矣

天者性命之眞精百爲之大體也虛者天之體也乾健也坤順也繼天之學由坤始也故六二之動卽以爲不習無不利也和則一元之所正性命之保合者也天如不識寜知我人到能爲便是天

得爲而不得爲者天也不得爲而得爲者天也由此推之得爲而得爲者天也不得爲而卽不得爲者亦天也必謂天定可以勝人則自修之功廢必謂人定可以勝天則妄作之心起自修而不妄作其達於天人之故乎周易標天人合一之防春秋驗天人感應之機故曰聖人之道盡在易象春秋

讀周易而不知天人之合則聖道之本原晦讀春秋而不識應感之神則聖道之作用晦

能轉移天地之气斯能感格天地之神能感格天地之神斯能斡旋天地之化能斡旋天地之化斯能妙契天地之眞故逹天爲難

我生之初命在天我生之後命在我

聖學王道合一而不分道在忠恕端在敎飬事在禮樂刑政矩在絜好惡以平其情抗者抑之卑者舉之枉者直之屈者伸之亂者理之結者觧之塞者通之渙者聚之促者舒之昧者明之顚者扶之怠者振之人心捨此莫與正也气化捨此莫與調也故玆數道立而參贊位育之事可爲

漢世宰臣尙言燮理去聖人未逺也董子繁露全向天人交闗處畱神打防此外則天文五行志率據人事以爲佐證固其遺敎然哉六朝以下浮文旣盛天人之故罕有能言者矣

感應報復所以屈天下之凶頑而生其不敢之心富貴福澤所以歆天下之庸愚而鼓其樂往之志至於賢人君子則固無所爲而爲也不求爲無所爲而爲之人顧乃欣於可欲動於不敢其自待也卑矣

每夜焚香告天未知天卽吾也飲食起居無往而不與天俱君子戒愼恐懼不雜吾本然之體而天在是已天終日言而人莫之聞也作善降之祥作不善降之殃未有諄諄告誡明且辧若此者也和气致祥乖气致異從气聼之而天言可知也溫和之令至而萬物生長肅殺之令至而萬物斂藏從形聼之而天言可知也人言晰天言渾人言狹天言廣人言小天言大人言聲天言形人言气天言文人言虛天言實人言變易攺革天言堅確不移人言過而不畱天言終古長在何人之不天能而人能

言以信爲歸天何言哉春生夏長秋斂冬藏信莫信於此矣此至誠而無妄者也故曰可一言而盡

性之在人與天合一而不分性卽天也故中庸以爲天命之謂性中庸言天最切莫妙於鬼神章所云體物而不遺誠之不可揜者是也其在論語問禘章注則所謂仁孝誠敬之實理是也蓋人身所具之靈莫非天地之至靈鬼神則天地之至靈而已小人逆命命恆得而制之常人順命命終得而限之聖賢造命則轉易變化之權範圍曲成之妙皆在我

天不待言而始聞天不待行而始見心者天之形體也心動則天與之俱動故逆之則禍而順之則福

順天而天爲之順逆天而天爲之逆非天之逆我順我殊也仍我之逆天順天而已故禍福之幾在我哲人問心不問天聖人不假蓍而前知如神心知妙契與天合徳故也

貧賤富貴定於行止動靜行止動靜生於心一入卦爻則皆前知無遺夫最近莫如目前數年數十年後人之行止動靜寜無遷攺乃於占卜時最初之一念備具無缺且無違焉則是人之行止動靜非能自主也必有鬼神憑附其間使與禍福之機宛轉湊合不差累黍者也人知吉凶禍福由於天命行止動靜由於吾心宜若兩不相屬夫果不相屬安在不前卜而後違乃卒無差別則是吾心𨿽爲身主又先有主吾心者也故子思曰天命之謂性易曰先天而天弗違後天而奉天時天之契乎聖人與聖人之契乎天一而已矣惟聖人體天而合撰惟賢智不敢違天故能趨吉避凶轉禍爲福此經綸參贊範圍曲成所由獨歸其能於聖賢而不必胥定於天煦言天與西銘之仁孝無異苐西銘之仁孝是自下說向上煦之言天是自上說向下西銘自作用說入源頭煦自源頭說出作用順逆不同其防一也

性

性也者始亨之乾元保合之太和未發之達道含仁蓄用之大本也

性也者定命之天也

資始之乾元不可知由各正之太和而知賦性之天不可見由所性而見

言性而不本於天烏知有中節之中言道而不率於性烏知有能中之節

人物何性各正之太和卽其性性何善保合之太和卽其善故幹之文言稱善稱嘉稱和皆善之繼也太和之充也繼善云者繼此保合之太和也坤之文言稱美在其中卽太和之各正也所謂成性存存道義之門者是也

孔子言性渾而該子思言性切而據孟子言性確而眞孔子言元子思言亨孟子言利正也言元者長善之仁各正之太和也言亨者發而中節之和也言利正者著見之四端也

非有各正之太和裕之於中則發而不中節矣非有發而必中之具引而出外則無由徴四端矣桃仁不能生杏杏仁不能生桃其各正之性命殊也孔子就其原本而証之譬若含仁之桃核子思據其源流而証之譬若桃花之生桃實桃實之生桃樹者也孟子據其發端而証之譬若桃核之生桃樹結桃實必不生杏樹結杏實也

性惡之說憤激之詞也欲人之勵學以踐形復性耳善惡混之說未察其原本者也故荀揚𨿽並稱而荀之超於揚也逺矣義理之性气質之性兼善惡二端而文其詞謂性中有惡矣仍與荀揚湍水同見固不能爲先儒諱也

義理气質之說據一人而論則與孟子性可以爲善可以爲不善同防若據兩人而論則與孟子有性善有性不善同防噫之二說者孟子固已確辧之矣

孟子性善之說証之於四端由其大原本無差別故也中庸分疏知仁勇皆性中所自具與四端之說無殊其原皆各正之太和始之故孟子以爲私淑諸人

孟子証之於孺子入井証之於孩提知愛皆四徳之端倪太和之洋溢流通著見發越者也今有秦越不相接見之人驟而相值必未有罵詈不絕於口捶唾忽加於身者可知和气中存善端之本裕矣

人之一生喜樂之事隨時而著無日無之無端而怒气之發則數日數月不一見矣可哀之事又或一嵗兩嵗不一見矣夫喜樂和气之徴也哀怒暴气之徴也由此言之固可知和气之中存太和之各正長善之理不絕於人心性善之說不待辧而自明也

常人之情聞哀矜慈恵之語則油然動其心其動也與本然之善兩相觸也聞刻薄殘忍之言則怫然變乎色其怫也與本然之善兩相忤也此不但中人以上者然也盜賊僉壬倐而相感莫不如是至其轉念或有不然則習也而非性也故曰性相近也習相逺也

和气者生气也乾元之所由資生人心之所由中節皆是故也周易言性之書也論語與門弟子問對交接之語也淺學之士未可語深故曰夫子之言性與天道不可得而聞也欲其深造道妙則周易一書固已詳言之矣子貢聞之而莫能言之曽子聞之而著爲大學子思聞之而作爲中庸非原本周易烏能達此

聖人不以心思知慮言性是性之發也天之動也此乾元之日出而不窮健行而不已者也充其量則耳之所聞目之所見莫非性矣

聰明知慮天之才也參贊位育性之充也索其原皆天能性能而非聖人之能故聖人無功

天也者萬物共有之性性也者人物各具之天

干言性也坤以下皆言道也周易言性也四子六經皆言道也子貢曰夫子之言性與天道則是子貢精契一貫之道深達性命之防不待曰不可得聞始見其妙悟之深也天所以原性之始道所以究性之終是殆知夫子敎人最深最宻止此一性一以貫之則性中之作用也春秋發天人感應之機則性中之參贊位育也周易發天人合一之防幹彖則天命之性文言則率性之道也天者性之大原道者性之大用故其下添一與字均所以明性而已故子思以未發者爲大本大本者性中之天也已發者爲逹道逹道者性中參贊之作用卽天下歸仁之義也顏淵問仁子曰克己復禮所復何禮皆性中之事故於其下卽曰天下歸仁謂大用之涵蘊其大無外者皆在此中耳叔孫武叔章所謂美富西銘之仁孝皆此義也如不說天下歸仁止說性中所涵之大用但以心同理同之說觧之豈知子思中庸全是言性之書到了後半說出無窮大作用難道皆性外之事乎不知孔子子思孟子立言確不可易徒令後來學者人人知有气質之性而不察其繆又不將一貫之道全身提掇恐於聖賢立言本意未能發明

自天以下無物不具此天性則無物不具此靈卜用死筮用腐艸此其證也有形之器無形之虛空無往而非天性之充則無實無虛無往而非天靈之塞顯於兆筮驗於卦此其證也人之性天之命也惟虛故靈故與天地同量分海水之一滴與海水同分千燈之一照與千燈同分日月之一光與日月同

海之水增一分無益迹減一分無損形藏天下萬派而不見其盈日出以滋養萬彚而不見其乏人之性納千萬卷書記無窮事藏之於宻而杳乎其無迹感而遂通應天下之萬變而浩乎其不窮故惟海爲可以諭性感於視聼則妄動於天則無妄故無妄者天之動也所由曰率性之謂道

性如原泉其作用則江海也性如桃仁其作用則枝榦也江海之泛濫視原泉則藐乎小矣枝榦之茂盛視桃仁則乎小矣然捨是則無由以發故夫子曰一以貫之子思曰率性之謂道也

與萬物共此性命故夫子之道在忠恕爲萬物培玆生气故居心之戒在刻深

言天理不若言天徳徳者實有於己之謂理者文彩外著之謂理徳不必同行事之有得始可言徳保合之太和得於天矣理文而徳質理虛而徳實理用而徳本也隨處體認便是說用邊之事理曰天理非遡原於天乎仁心之存主太和之各正者是也如許大之天地莫非太和所醖醸故有化醇之說人能存之故久大與天地同量孔子之敎顏子也曰天下歸仁便是此防天下歸言仁中所蘊之大也

牛馬駒犢初生便知飲乳之所在此眞良知也

凡人之生理必隨气而住初未始無气質特理虛而气實切不可認气爲虛明之性耳今觀農工商賈終不免輕率鹵莽之气士子澤以詩書便覺有雍容爾雅之气凡皆見於形體徴於气質者也至於變易气質則虛明之性所能非气質之能也如以气質爲虛明之性則非

後儒言性必欲兼气字卽有言得至當恰好處亦終不免拖泥帶水故言性而不取證於周易未有不支離者也子思孟子一絲不走作只是一貫之道傳得眞周易之理見得明

聖人教人必欲使人知爲性善者爲識得受生之先原不雜以偏邪僞妄則適於聖賢之路先已坦然順而且便識得此中原自具有聖賢階基則不自奮發者便成自暴自棄旣欲使人知爲性善則惰慢自畫者必將無可自委觧此則天人合一當必有凜然畏惶然懼悚然修省而汗流浹背者矣吾誠不觧自宋儒以來必欲兼言气字悞盡天下後世是何心也

孟子之好辯爲楊墨言也楊墨各主一道其不仁不義皆在行邊行故足以亂道故孟子辯之今之言性學者乃在吾儒旣不克以外道目之其著書立說又皆以言言則足以貽悞後世而不止目前乃其所言又屬性分中事又是行道之主此防不辯正明白致令天下後世怠廢自棄者托於气質以自諉謝豈聖人教人本意故予之嘵嘵不休蓋亦有不得已者存焉

幾者動之微是乾元之亨字中庸之發字此時烏有善惡可言如有善惡可分則是所性中先已含有惡了不然何得幾之方動便呈露出來湏知幾之方動只當得孟子一个才字是能爲善惡者也中庸之發字亦只是孟子之才字只是性中發出之情耳其情有七喜怒哀樂愛惡欲是也然此七字只欲之一字無對其下六字皆相對相反而相因者也因作七情圗

欲者念之動也動而適意者三自愛而起適獲所愛則喜常獲所愛則樂動而拂意者三自惡而起適觸所惡則怒久淹於所惡則哀然是愛喜樂和气之發惡怒哀戾气之發也愛喜樂皆發於本心順乎本心者也惡怒哀皆觸於外感拂乎本心者也故遂謂爲性善

气質爲性之說與孟子性善之說不相似性卽理也之說與孔子窮理盡性至命之說不相似天下歸仁之說與孔子先難後獲之說不相似性與天道不可得聞以天道爲天理自然之本體與子思天命之謂性率性之謂道不相似以道爲陰陽之所以然與子思達道之言說在發後者不相似陰陽是太極之用因前有太極故將陰陽說在道邊道者太極之用也卽在人之達道也今以陰陽爲形器與孔子形而上者謂之道形而下者謂之器不相似姑擇而出之俟知者考正焉

先儒言學有存誠主敬守靜致一之說皆各從意念之最偏處而箴之非此是而彼非也故意念繁雜而紛擾則主一之說爲當意念外馳而逐物則守靜之說爲當意念懈怠而外馳則主敬之說爲當意念觸境而多妄則存誠之說爲當

自伊川以下山李延平皆有主靜之說乃朱子曰靜字較偏不如主敬謂敬可兼動靜言也朱子此言是從中庸戒愼不睹恐懼不聞看出不知子思此言是欲人立天下之大本耳然子思不曰喜怒之未發謂之中敬則發後見之者也旣已敬矣便是心有所用未發之中何在也故斷不可以主靜之說爲非

靜字妙於敬字敬有操捨靜無來去

經學近成帖括不惟諸儒之書不能一一徧觀深究其是非其有略言道理者旁人譽之曰此程朱之流則亦儼然自負爲道在是矣吾誠不知達而可行者果何在也

善惡有兩端人心有兩用思惡則霾昏霧障而皎日沈光思善則日白天靑而纎云盡斂

道

道也者性中之大用天命之充周廣大精防內外如一顯防無間形形而不役於形色色而不役於色者也道之原本在性天則其大用可知道之充周在參贊則其原本又可推矣謂道爲形器之所以然則子思性天之說置於何地謂道爲形器之所以然則子思參贊之說又是何物觀中爲大本則大本是中不是道矣和爲達道則達在已發後不是未發者矣

易曰成性存存道義之門存存靜而涵之者也以道由存存者而出故以存存者爲門非以存存者爲道也存存者性也非道也其曰形而上者謂之道形而上則動而發越之時非存存之時也其曰一陰一陽之謂道一陰一陽則太極之已動在兩儀一邊非太極靜正之時也惟道在發越之後故大而經綸參贊小而一技一藝之微均遂得以道稱之

子曰誰能出不由戶何莫由斯道也由則行邊之事也夫子之道忠恕而已矣忠恕則人已交接之事也吾道一以貫之貫者道用之充周故謂爲吾道一非道也其指出一字乃發明不可思議之源頭耳故門人不能觧防也子思曰君子之道費是專說用邊事下面方說而隱是因道之大用而推道之所以然仍在大用中見出與孔子因貫而說一相似非以道爲大用之所以然也又如夫婦天地子臣弟友行逺登髙發育峻極闇然日章諸說爲言大本乎爲言大用乎若爲言大用則道之未達必另有所以然者在也若於中庸觧爲猶路便將道字防死了若以爲形器之所以然又將道字防在大本裏面去了均非道字之的防

聖人之言本不欲文不欲深務使人人易曉聞其語者愚夫赤子皆可洞然觧釋獨天性道三字非天性旣明不可以言道非天道旣明不可以言性非性道旣明不可以言天此六經四子書中最精最微者也所由謂聖人所傳之道非但言語章句便可通曉故曽子惟而門人疑而子貢亦以爲不可得聞也

道爲充塞天地物事其所以然則隱而不可知充塞天地故其用最廣乃不可知故其體最微孔子一以貫之正體用一如之說子思曰君子之道費則充塞天地者也隱則不可知者也語大莫載語小莫破正充塞之大用而其所以然者則隱而不可知也子貢之不可得聞蓋言隱也孟子浩然之气配義與道正與子思費字同防正謂道之充塞難量而吾身之气克與之配也若謂陰陽爲形器以道爲形器之所以然則將道字占卻大本地位與隱字相似無以見道之充塞而費矣如謂道爲充塞之物爲形器之所以然而道之隱處又另有所以然則是牀上安牀屋上架屋矣亦不得專以費處爲用隱處爲體程子曰內外一如顯微無間是本末流通之妙一貫之防也中庸之言費而隱皆此防也若論其實際則斷在大用充塞一邊

太極者道之大本兩儀四象八卦由此而漸分者道之大用伏羲畫圗但從兩儀而起太極之中一無所有而其出不窮不可名言不可圗畫者也其由兩儀四象八卦然後始達於用者明大用之實出於大本而大本之實發爲大用此正察來彰往微顯闡幽之妙所云本末流通隱在費中者此也文王開爲六十四卦孔子之彖傳毎卦之往來胥說圗中之妙每卦之內外胥說先天之防故曰周易爲傳道之書

道也者參贊之妙位育之能裁成輔相曲成範圍皆其妙用也其事則禮樂刑政而已後之學者開口言道便趨向不可知不可說處非道之眞指也參贊位育裁成輔相聖人之道也下至於農圃醫卜射禦術數極鄙極防極微極細之事莫不各有一道存焉故曰道之用廣遺一道非道也見一道非道也大道不器故曰形而上者謂之道子思亦曰體物不遺也

子曰朝聞道夕死可矣所聞者形上之道也若但執器而言道安見其可以死乎

尭舜禹湯文武相傳之道皆見諸行事者也文武以後道不行於天下孔子起而修明之何非修齊治平之道可見於行事者也觀於三月而魯國大治聖學之美富可知漢唐以後孔孟之道衰而弗振者凡二千年至宋儒起而振之然觀周程之政事司馬之通鑑邵子之內聖外王張子之西銘莫不各有達而可行之道聖門學者如愚魯辟喭之倫大都惟處則修行出則致用之爲兢兢故顏子亦有爲邦之問而勇藝明逹莫不各就其所長若無眞實作用將位天地育萬物與天下歸仁萬物皆備之道恐不觧幹辦此事

命

星命之說悖理之極而人酷信之大約皆好諛者耳果有可驗則當初生齠稚時曽有日者爲之說曰某也富某也貴某也壽某也夭逮及壯耄一一不爽則有命也信矣乃世無其人命書亦竟無如是之說何耶今之術家觀其與貴人言必曰此命合某貴格與富人言必曰此命合某富格及富貴人聞之亦遂欣然喜曰吾命之果與貴格富格同也遂羣然目日者爲神奇要其所驗又皆從前已過眾人共曉者特凂日者出諸其口得不爲好諛者乎至其稱說將來大都揆情度勢亦或偶有所中至其不驗常十之八九夫彼取驗不於後而於前則命之不足信也明甚又觀所論無過支幹八字相尅相生之故要實未究支幹緣起之由與生尅制化必然之故也今試問之曰人之命主不取支而取幹不取年取月取時而獨取於日其亦有故乎則茫然無以應矣憶大撓作支幹皆天地陰陽自然之運其原本實始於卦爻徴驗於日月與天地流行之气機黙合而不爽然後以某干定於某卦某支定於某爻予已詳細辧正於函書後人因卦爻取驗有生旺墓絕之殊有生尅制化之異有日月動蕩之機有虛實變通之防乃取生人之年月日時造爲干支八字而星命之說由玆以起夫此八字據太嵗而論則主年可也據生人之最親切者而論則主時可也乃不主年不主月不主時而獨主日幹伊何所見而云然夫一日之間人物之生不知凡幾飛走之屬與人同生不知凡幾皆可以富貴論乎盡有年月日時相同而富貴壽夭絕不相類又何以稱焉夫星命而果驗也試卽在朝之品官言之則由此而上前六十年之命當必有與今時同者卽六十年以後之命當必有與今時同者至歷歷考之𨿽千百年來究不聞有一同者此何以故也支之設也自子而亥其數十二與十二月而成一嵗者同也此六陽六陰徴諸卦爻歷歷不爽者也今截寅至醜以爲一嵗此夏令所建欲便民事而已非直以爲算命之資也今之日者亦截子丑二字於前嵗其亦有說以處此乎亦將以一日之辰亦截子丑二字於昨日能乎冬至旣爲子半則一日之子亦應有日子夜子之分而星命家從未有以夜子言者爲是乎非乎萬一爲夜子所生乃顧用今日之支幹驗乎何況都城以外悉無刻漏𨿽朗朗白晝所測之時果至當不易乎逮於所言之命一或偶疏又將借時刻差訛爲之觧說聞者卒不之非其故何歟夏正固與今同倘值商周而言命取寅乎取子丑乎夫三建固時王之制也地支之序固自子至亥亙古不易者也恪奉建寅爲嵗首而絕不之察其故何歟何況三代以前並無言命之書乎篤於言命者始見於唐人文集秦漢六朝尙未之有也大抵皆六朝以後冦亂相仍流移轉徙中有黠者略曉五行創爲此謀衣食已耳古帝王舉動如兵祭大事罔不兼用筮小事則筮而不是筮固無時不用也五行莫驗於易卦學者不探防索隱至沿爲壬乙禽遁子平五星諸術當亦好新喜異者之過也

周易函書別集卷七

欽定四庫全書

周易函書別集卷八

禮部侍郎胡煦撰

篝燈約防

性習

得於天爲性成於人爲習性者天理之凝定習者人欲之因循因謂緣感循謂漸至也

性鎭於其中而爲主習遷於其外而易流易曰彰往而察來其來處卽性也由此而往愈差愈別者皆習也其習而爲聖賢君子則本天率性而本末一如者也其習而爲凡庸愚賤則循情縱欲而未知守正者也故曰性相近也習相逺也

欲非性也暱於聞見蓄之於心漸次發生者耳不知戒愼恐懼禁之於將然未然之先逮於沿而爲習將不知何所底止故曰習相逺也

習也者性之發也道之行也其人有聖有愚其事有正有不正故曰相逺若性則各正者也不可因相近二字便說有些子差別相近對相逺而言猶云不逺云爾

性如良木習如削斵大用之可爲梁棟精用之可成器物褻用之則爲柴而已矣非良木之性然也斵削之蠧也告子杞柳之諭謂仁義非性中所有故孟子據性而是正之今以棟梁斵削爲諭則謂其本爲棟梁之具也又系據習而論之耳性如寶璞習如斵工貴用之則可爲瑚璉賤用之則簮珥器用之具耳璞非不貴重也斵削之蠧也故君子愼習

不知大木可爲棟梁寶璞可爲瑚璉乃因追琢之故而歸其咎於木與璞也則木與璞不任受故孔子曰習相逺

一藝之防習之而漸非其故愈習則愈逺於故矣原非生性便能如此窮其未習之先與不曽學藝者相去無幾故曰性相近也

性習不分則以習爲性者遂謂有气質之性而防沒天命之實將裁成輔相範圍曲成之功可無庸以性爲習者遂謂聖賢悉皆天賦而漸廢學修之實將升堂入室希聖希天之事可無庸均不可也

問懲忿窒欲曰快心極美之事當其過後則索然無味憶予少時遇可欲之事此心安得不動但存過後之想然亦頗有得力處惟忿之一念動於偶然湏平日涵飬始得故顏子亦有不遷怒之事旣曰不遷則亦當有怒時

上智與下愚不移旣分知愚知愚中又分上下性本虛靜之體安得有此種分別觀孔子乾卦之文言元說體仁亨說合禮利說和義到了貞字宜乎說智而獨不言智何也人心之明徳𨿽人人各具其爲智爲愚則必因事而始見體仁節全說心中所蘊至此節方始說到行上故此止曰事干猶云作事之具耳性中旣不可以知愚分則說到知愚便是說習上知下愚不移是謂上知習於上而不移於上若君子上達之說下愚習於下而不移於下若天下之惡皆歸焉之義知此莭只是言習則上節性習之說是專爲習而言可知子貢曰夫子之言性與天道不可得聞豈論語一書獨此專露一性字而不詳言所性之眞只取相近二字便謂孔子諄諄爲性言乎

致知篤行主敬之說先儒諄諄言之獨習之一說隱於四子書中先儒未嘗摘出今特標而出之蓋天下無一日驟得之學今夕學之明旦置之一年之後消歸烏有此習之不可自已也一父之子一爲聖賢一爲盜跖童而習之老而不能自返此習之不可不嚴也今試按詩書中聖賢教人之語何一非切切言習者乎

記曰良弓之子必善爲箕良冶之子必善爲裘習也蛾子時術之藏焉修焉息焉遊焉者習也如見大賔如承大祭不欲勿施及居處恭執事敬與人忠曾子之三省均非一日之檢防一事之持循亦習也屢空者心有所習而於此忘焉者也屢中者徴於所習而發不及覺者也三月不違習之旣純者也日月至焉習之生疎者也孔子自志學至不逾矩習之入化而神乎其神者也故論語首章便曰學而時習之但言學而不言習宜乎其未竟厥美也

問生人之道曰學而已矣烏乎學曰端其趨愼其習而已矣不學則無事不憊趨不端則入聖無階習不愼則下流而不止矣程朱學孔孟者也予亦學孔孟者也讀孔孟之書求其至是者而可矣程朱之所是予固不敢違程朱之所是非孔孟之所是則當是孔孟而非程朱聖賢何等事業而可以情面論乎顏淵曰舜何人也予何人也孟子曰堯舜與人同耳

橫渠曰由太虛有天之名由气化有道之名合虛與气有性之名合性與知覺有心之名按知覺便是性之虛而靈處如何說得與性合凡言合者皆兩不相同之稱也便是气亦由虛而生說不得合虛與气此是張子語病學者辧之

又曰天理人欲同體而異用同行而異情進修君子宜深別焉天理人欲安有同體同行之理皆程子气質之性悞之而气質之性一說又周子防善惡之一說悞之也夫論語𨿽未甞言性而周易全部則全言性學者也其推性之本原則命於天而有保合之說其窮性之所蘊則有體仁長人四徳全具之說其究性之大用則有裁成輔相範圍曲成彌綸易簡之說其八卦中陰陽之摩蕩爻位之得失無非暢發此太和充裕之機皆緣此性稟於天命之初具於身心之內深隠精微難以名狀故本於天命之初而標繼善成性之祕其卦爻中陰陽之摩蕩何非時乘六龍以禦之而乃成此六子乎向來不得其解乃曰止是卜筮之書其悞天下後世不淺矣今觀系傳易簡備而天下之理得天下之理得而成位乎中矣爲卜筮言乎抑非爲卜筮言乎先儒謂性無善惡心無死生天理人欲同體異用此等說話皆與孔孟大悖中庸深得其旨所由曰天命之謂性率性之謂道孟子深得其旨所由有性善之說此皆孔子一脈相傳絲毫不走作者學性學而不先學易則未知周易爲言性之書矣通書正蒙經世書𨿽皆發明周易然於文周卦詞爻詞皆未甞注釋一字此所以韋編三絕之旨後人逹之者鮮也

薛敬軒曰聖人言性與天道惟於贊易極言之耳平日與門人言者極少【煦】按此方是眞知周易者

學習

人之性命於天則道心實居人心之先盡人可以逹天則人心卽爲道心之伏求道心於人心之中則幾之察也貴嚴返人心於道心之始則極之建也不二君子分以察幾合以建極分則窮其相反之情而得其相通之故合則究其不一之理而要其至一之歸在中之保合每淆於在外之聞見故察幾而分人爲之當然皆天命之自然故建極而合學必奉聖賢以爲之師非其師則非其學學必奉聖賢之道以爲之的非其道則非其學習也者學之不已者也此聖學聖功之所由起也屯坎困不一其形屯坎困各亨其道其中惟心亨者爲能行有尙習焉故也水流無止時故坎獨言習然而不習不亨安於愚蠢者比比皆是矣

習之移人甚矣哉譬諸長途初則三里五里猶難乃日習而日非其故久則必將萬里而遙譬諸匠作初則操斧運斤猶難乃漸多而漸臻於熟久則必將通神而化故凡畏難而不習者皆未甞身習者也

讀六經四子書學制藝取功名將以爲學問盡是豈知其上有經史子集淹通博雅富材而鴻詞者乎豈知其上有專精一藝極妙窮神實茂而名彰者乎豈知其上更有嘉言懿行準今酌古取諸其懷而善世宜民者乎豈知其上更有窮理盡性至命一以貫之逹天而入化承先而啟後者乎未獲升堂妄測室中之羙富徒信耳以論古人甚矣其陋也

常在聖學中磨鏈自應克成聖學常在聖道中鉆研自應終逹聖道故無一日可以淺渉之學無一蹴可以驟至之道特不一托足終焉茅塞耳

無日不向存誠主敬致知守靜中打防是無日不行乎其途者也非至道者也若至道者但取徑於此耳格物窮理存誠主敬致虛守靜學也而非道也修齊治平位育參贊道也而非學也學所以適乎道之路道所以要乎學之歸也掘之淺而冀其深行之漸而欲其逺入之易而求其難萬無是理

後儒詳言學而略言道亦如論語詳言學而略言性是逹道之徑路也學則日用常行皆有之道則性天之精蘊寓矣如但認學爲道則聖門之能學者豈伊無人乃一貫之傳何爲獨曾子一人哉然聖人不輕語人以一貫亦俟諸積學者之自得耳

逹得一貫之旨方傳得聖人之道故曾子之後便有子思孟子濓洛闗閩之學學聖者也後儒之學學儒而已其去聖也逺矣諺云取法乎上僅得乎中行半至之途烏能造域故立志不厭其髙用功不厭其猛

讀書而不能變化气質非好學者也讀書而不能條列淺深鑑別眞贗無實得者也

少成若天性植基早則累積也易琢磨待師友扶翼眾則燻習也深

信而好毋自欺惟此六字是進學實功

和璞本圭璋之具乃或混於頑石之目未之鑿也匹夫具聖賢之才乃或終爲庸眾之歸未之學也

一藝之微有終身習焉不竟旨趣者矣況聖學乎一藝之微有窮神造妙不可言說者矣況聖道乎

犬馬於人猶能自效其力羊豕之屬知有食焉止耳飽食暖衣無所用心是羊豕自爲也故君子貴自彊智慧以用而開學問以勤而積上智下愚不移者絕少中人之資比比皆是故孔子曰惟上智與下愚不移兩人共學一人理深則理日以益其一不能入理獨於百工技藝奇巧之事見無不知知無不能也非此兩人智慧殊也其用心之徑路殊耳譬兩人同入一山一人循此路熟一人循彼路熟則各造其域耳使兩人而互易其徑則沿途皆荊棘矣然入理旣深到融防通貫後百工技藝不難通曉而防於技藝者終爲技藝人耳智慧之用業殊於初成就之廣狹自殊於後一父之子其智慧同也其教誡同也乃一勤一惰則所得亦殊故顏子好學孔子獨有取焉

後儒詳言性而略言習學者苦無入手處不如且専言學習畱盡性以爲上逹之事可耳孔子固曰窮理盡性以至於命

好奕者夢奕好獵者夢獵篤於習也心所不暫釋者行乎道途而張爲手勢形於語言徴於夢寐者有之君子之學不使耳聞目見無非是物得爲篤於習乎

男子職外置諸室中禁錮三日幾若囹圄女子職內行諸戶外出門三里或至迷道七日之嬰授之乳母一嵗而或疏其生母三尺之童育諸他省十年而盡易其鄕音習之移人若此君子之於學也不到轉移性情變化气質其於習也亦已疏矣

人之於學知易而行難文易而實難孔子居周末已有文盛之感懼人之樂趨於易而忘所返也

漢時取士如賢良方正孝亷之科皆爲近古故其得士視後來爲最盛風俗之敝始於六朝文之厚則行之薄矣僞之至則誠之衰矣名之重則實之輕矣不崇聖人之學屈文而尊行烏得而返諸

胸無確見徒勦襲陳言割裂補綴取恱時好以博名髙皆無本之學也有本之學融通貫徹觸著磕著總歸一致而已故曰一以貫之然非由博文而致之恐未見未習之書一觸於目盡成荊棘

學必師承皆好名者附驥之見耳孔子無常師三人行必有我師擇其善者而從之可耳

好名之心過甚則必狂誕惟反諸實學可以己之修文之心過甚則必虛浮惟惇諸實行可以己之

气運之遷流成於人心之所重孔子曰習相逺孟子曰我亦欲正人心淺言之則轉移之妙術深言之則位育之極功也

士知修文之可以得名而不知實行之久益光昌官知自榮之方爲得體而不知居尊之爲民父母則實徳之教未修也

好名而不務實學不修實行便做誠字不出博學而不約之以禮不貫之於一便做明字不出

書不足以傳道則聖賢之著述皆虛誕者也讀書不足以明道則學人之誦習皆惘然者也

博我以文約我以禮六經皆文之博也而禮則莫要於周易淺而觀之爲五行精而求之爲四象又約之爲終始爲內外爲上下爲往來爲動靜皆陰陽之義也攝之以陰陽而條理井然無妙不貫故曰一陰一陽之謂道𨿽聖人之道原在未有兩儀之先可心諭而不可言說到得約禮時已幾幾乎近之故顏子欲罷不能

古人之書全系抄謄故得之甚難今人之書版刻盛行故得之甚易然細經手錄者字字打心上過又不肯輕易置去故入之必深藏諸髙閣者日日在眼中防又不能從頭徧閱故得之反淺此古今讀書人難易淺深之大較也

學貴端始後此之積累多因其已知者而增益之始學之不正欲其返而歸正難之難矣故周易著蒙以養正之辭孔子有入孝出弟之訓而朱子亦遂有小學之作也

說苑越苦耕稼之勞謂其友曰何爲而可以免此苦也其友曰莫如學學三十歲則可以逹矣越曰請以十歲人將休吾將不敢休人將臥吾將不敢臥十五嵗而周威公師之矢之速也而不過二里止也步之遲也而百舎不止矣

聖賢之學內而天命性道格致誠正外而修齊治平經綸參贊此非可以淺甞得也故爲品之最上其次則爲實行仁義禮智孝弟忠信是也其次則爲曲藝苟擅一長皆得稱焉如紀昌飛衛王良造父師曠奕秋鐘王閆本立之流下及農圃醫卜莫不各有窮神通化之妙又其次則爲逺稽近考淹通博雅之學而其亦異有援古證今修身愼行理社稷經人民者上也徒飾博雅潤色詞章者次也

詞章之學惟據事直書者爲當若詞之厚則理之薄矣詩賦之學専以性情沈質音律調諧者爲上三百篇與離騷皆發乎情止乎禮義者也性情非言可盡則托諸比興以盡之唐宋以後景話多而情語少矣比興之體尢爲極少故不古人若也至其有取於音律惟以平仄論之而字之剛柔太少不加詳辧故其音律未盡和平此亦推敲家不可不知者也然平仄易知而音律難諧惟多讀古人詩賦取精繪神者別有領防而已

一貫

一貫者內外一如顯微無間體用之流通也無體非用則不淪於虛無用非體則不至於偏而不舉

聖學原有悟境亦莫難於悟境如以爲無難則一貫之傳何僅兩人而喟然嘆興者胡不多覯哉

宋儒惟程子體用一原顯微無間是實從妙悟得也從前節節次次俱有障礙到此忽然打通全不費力所以爲難

一貫之說曾子惟而門人疑是悟者少而疑者多也今時粗淺訓詁便人人信爲得解至窮其所得之解不過曰一理而貫通萬事豈謂今人率皆超越門人上同曾子乎何悟者之多也豈謂當時門人盡皆不能作如此解說乎何悟者之少也豈謂曾子尙不能作如此解說以曉諭門人乎何易辭以相質也若猶未也政恐後人之能信不逮門人之能疑逺甚蓋能疑者猶向此中打防不肯輕易置去而能信者遂人人自認爲得解絕不知有妙悟一境矣

後儒詳於言學撥去悟境間有及之者指爲釋家之頓教至窮其所學不過格物窮理道問學盡之矣果爾則夫子之告子貢女以予爲多學而識其語非矣甚矣是行乎半至之途而自謂到防者也

孔顏之樂只是道理融通渾而爲一無逆於心耳顏子之好好此者也若但執博聞彊記爲學終墮子貢多識一邊但走顏子博文一路恐時習而說之境界尙未易到何云孔顏之樂蓋孔顏之樂卽一貫之妙也

一以貫之只是道理融通渾而爲一外無所隔內無所窒而已今曰一理而貫通萬事旣有理事之分又有一萬之別烏能貫而爲一況用而字一轉是又將內外前後分作兩截貫而不一烏雲貫乎

學聖人者未易知孔子之一貫且先識孔顏之樂未易知孔顏之樂且先學顏子之好未易知顏子之好且先學孔子之時習但能造到恱的時候便臻於好與樂也不難然後人之學求知而已逮於略觀大意便謂已解甚矣好與樂之難也

子思曰率性之謂道孟子曰萬物皆備於我又曰仁者人也合而言之道也又曰形色天性也此皆內外一貫之妙也

子思由中和說到位育孟子好辯章將欲挽回天時人事而但曰正人心此亦天人一貫之妙也要非孟子不能辧此

子貢曰性與天道不可得聞然則論語亦有言性者乎曰有一以貫之天下歸仁是也性不可言故止言性中之大用而曰吾道禮樂刑政聖人之參贊位育道也謹言愼行戒愼恐懼一身之參贊位育道也要必有大本存焉故曰一以貫也至一而不可言矣宮墻之羙富一之惇其化原者不可言也天下歸仁一中能貫之妙也功力可加在將發已發之際未發之中非功之所可至也故夫子之教回也教以勿視勿聼去其外幹者以養其中存者而已孔子釋乾元但云萬物資始其爲所資者不可得而言也時乘六龍則能貫之妙各正性命保合太和則已貫之妙也因性命各正之後所保者止此太和故曰一以貫也今將執一理而貫通萬事之說推之如但向口頭念過一與不一貫與不貫何待問哉如克向自己心上體貼一畨先執此一理以周於事事則拘理以觀事而實則一事各有一理已非此一理之所能貫執一事各有一理之說則又逐事以分理不可謂貫之出於一是此一言先有語病其病在理字耳不知此政夫子之道也夫子不能添說一語謂非實由妙悟不易得解後來解此者惟程子體用一原顯微無間二語耳天下無二道率性之謂道卽此道也推中之所由發則和爲逹道究和之所由起則中爲大本是費而能隠造端夫婦察乎天地者也一乎二乎貫與不貫蓋可知矣曾子以忠恕解之如但將忠認作忠恕認作恕何由能貫乃窮忠字之究竟原不以人而隔也窮恕字之原頭又不以我而塞也是忠恕亦借來字面其妙則人已流通於無間而已苐道字所該甚廣今但就人已最闗切處指明之故遂以爲淺言之也然非博學於文約之以禮到底不能得一又烏得而謂爲貫乎況旣添出萬字萬矣而謂爲一乎自非逹道未易辧此

莫問如何能貫只此一字可該六經之旨可括周易之蘊可顯圖書之祕可逹性命之原但止逐字分防便屬差別不知此一何由能貫不知此一亦並不是貫此豈一理字所能明了理之爲言在逐事逐物條理分防處見得者也觀窮理盡性至命之說則理之一字止是初地下手工夫耳

見得無窮盡故子恱漆雕開見得無方體故夫子與曾防合此六字方成一貫方是夫子之道回兼有之顏氏之子其庶乎故不待語以一也

無窮盡無方體渾而一之方是夫子之道而開與防各見其一半故程子謂二子已見大意

無窮盡者虛也無方體者靈也若將虛靈二字打合一片則杳不可得其解矣聖人之一烏可言說乎

有散錢而無索子是博而未能約也有索子而無散錢是約而未能博也夫博約二端是初學者一邊事以此爲一貫則誤矣若使一屋散錢用數百丈索子只這一條索子便教他擔持不起何也博約之見未忘何由能一子思說出未發隨便說出發字若非中之所有便是外面襲取來的何由能發何由能發而中節若將中和分作二者便不解大本逹道流通之故便不解發而中節之妙便不知子思於中和之上止用一致字之防何由知孔子之一

顏子去聖人一間是據三十時說也然顏子卒時年止三十二嵗若云三十時便與聖人之神化相去一間設顏子而至七十比諸從心不逾之夫子不大超越乎湏知夫子三十而立顏子三十而如有所立此其相去一間者也

孟子之性善卽子思率性之謂道其善也則發皆中節之防也蓋人喜怒哀樂之性原根於無思無爲之天本皆大中至正無少偏倚感以外緣投之物欲而汨其本矣如見羙食而恱之見粗糲而惡之見章采而恱之見敝緼而惡之其初止感於見聞動於可恱可惡已耳愈積愈多愈積愈久盤根固蒂觸處發生罔非惡緣胥成邪妄與根心無異緣其所由皆外感聞見畱其根蒂者也故曰非禮勿視非禮勿聽視聽不可絕絕其所由視聽者故曰克己不見之色不聞之聲絕不入其夢想未常視聽故也遺腹之子不夢父彼於視聽未有所緣耳見聞之伏而隠隠而見其防危矣故克己者愼之人之生也直朱子曰生理本直理本直三字只是一个生字耳蓋靜專動直者乾元之亨而利也幹之直在動處見人之直正在生處見以人之資始資生皆資乾元之動直而始所以曰率性之謂道到得在人𨿽窮凶極惡莫不有平旦之气存焉中庸所由曰誠者自成也若罔之生也幸而免則所謂不誠無物者也

夫子之言性與天道不可得聞又曰朝聞道夕死可矣聞也者不可得聞而聞之者也聖人之言性言天言道見於四子六經蓋亦多矣今人得其言而解之便以爲聞道者乎便皆如聖人之所謂可乎若猶未也則聞之爲說必有不可解說不可得聞之妙在其中矣旣曰朝聞又曰夕死則必有倐然轉移之一境也不云數十年之積累而但取必於一朝是悟非悟當自了然後來學者不一提掇道字終日言學皆未聞道者耳甚至舉起朝聞夕死之說便指爲佛氏放下屠刀噫宮墻外望之人其不可與言聖人之羙富亦已久矣

聖人之道實有悟境此境一觸則萬理皆融全不費力今試觀人同此心人同此知智者之知愚者之知皆無異心也譬之愚者一事未達逢智者解說之而不覺其豁然則此一事之明了卽一事之悟境也夫未明之先與旣明之後其境在倐然之內忽而攺觀人之悟境亦復如是然止可爲知者道耳又如學者讀書因一二字未解其義遂使全章皆不得其防若得明者解之不覺其豁然通透矣此一字之明了卽通章之妙悟也聖人之道天地之大萬物之廣身心性命之精微天下國家之逺大罄天地所有之書解說所不能盡玆欲於一心之中窮其原而竟其委非由妙悟曷克防此如但執爲放下屠刀之說而不知聖學實有悟境則是四書六經以外之學非四書六經以內之學也

論語爲聖人傳道之書精及於一貫之微粗及於飲食衣服語言起居之細何非道之散見然非有論語顯易明白可以探本窮源則周易之旨終不可得而逹也朝聞道者是由博返約貫萬於一之大防也卽顏子之髙堅前後如有所立參賜一以貫之之候也故下曰夕死可矣

陽明謂一如樹之根本貫如樹之枝葉未種根本有何枝葉可發此言亦未當一本也萬枝葉也貫則其中之精脈徹上徹下而不少欠缺者也故此一句惟貫字最妙指出一字直提掇源頭耳其文原未及萬故不可以萬字對此一字萬字小對一字不過聖人但曰貫之不曰貫萬如雲只是這个充塞於天地間耳

孔孟之道實非一蹴可至深積力久由博反約實有穎悟存焉只爲此等境界非粗淺者所能遽達故一貫之旨惟曾子子貢始得而聞後之儒者止據一人之眇見存爲論說拘而守之不肯濶開一步其於陸王則指爲頓悟指爲放下屠刀夫聖門而無悟境則一貫之理亦何人不可解說當不獨參賜兩人而朝聞夕死之說亦聖人之贅語矣且但如後儒所解則人誰不知然而人皆可以夕死乎若猶未也則室中之羙富恐非宮墻外望者所能測也

夫子之語曾子曰吾道一以貫之曾子曰惟解之者悉知其爲曾子之悟不知後儒何忽謂悟爲頓教然則曾子之在聖門亦止可爲頓教乎據後儒之意不過謂人之於道當以積學爲要耳所以有深積力久之說然則陸子之與陽明竟是不曾讀書字卽不識義卽可解者乎且但以積學爲主吾不知學而不思又當爲何如人也況自周秦迄今其間博物洽聞者蓋亦不乏果盡爲知道者乎果爾則聖人之門身通六藝者蓋亦有人何未聞孔子之以一貫告也且孔子之語子貢也曰汝以予爲多學而識之者與則多學而識其不足以盡聖道也亦已審矣孔子而後幸有子靜陽明其超悟逾量其事功卓絕逾量曾未有纎毫與聖教相違顧乃不滿於後儒之心卽其不滿此兩人者究其讀書之精超悟之妙行事之當又未能盡逾此兩人亦見其妄矣當知學悟兩途皆聖人所屬望於人者特學易而悟難耳學且不悟者比比皆然學而悟則絕少矣子思之言曰尊徳性而道問學致廣大而盡精微尊徳性而不致於廣大道學問而不盡其精微恐皆爲半至之學也行半至之途幸毋輕詆升堂入室者也

周易者博文約禮之書也其天地人物精粗巨細罔不具載則文之博也故君子之格物當由周易而始周易之物不格何物之能格乎合四聖之易而論之爻歸於卦卦歸於圖則禮之約也伏羲由外之六十四象而歸於兩儀由兩儀而歸於太極是顯微闡幽之妙也則禮之約也文王之元亨利貞七日來復維心亨則禮之約也周公於始成之爻命之爲初而乾坤兩卦特添用九用六兩節則禮之約也至於孔子乾坤彖傳文言以及窮理盡性至命繼善成性顯仁藏用諸傳皆禮之約也不博固無以爲約徒博亦必不能約故必兼是二者然後可防聖人之一貫博文非一家之文徒資腐陳之糟粕而人人咂其旨甘究復何味約禮非拘固之理未悉眾妙之本原而空空存此靜寂亦復何貫

子思孟子皆孔子一脈相傳深於一貫者也故克與顏曾二子並稱大賢列爲四配子思曰天命之謂性率性之謂道此是一貫話頭只一性字便該之矣天則性中最初之命賦道則性中推行之作用也子貢之言性也亦兼言天道天所以原其始道所以究其終也此子思之一貫也梁襄王問曰天下烏乎定孟子曰定於一孰能一之曰不嗜殺人者能一之只此不嗜殺三字各正之太和原是如此長善之仁便是如此仁民愛物推恩之廣全是如此此所由斷斷乎謂性爲善也又曰仁也者人也合而言之道也又曰形色天性也惟聖人然後可以踐形又曰萬物皆備於我矣此孟子之一貫也悟也者倐然之事非積累之事也夫積累云者窮理格物之學求適乎悟之一途者也此但搜剔字義求明章句而已然非漸而積之則事物之理不能畢逹逮於窮理而理明格物而物格有以探本歸原則倐然之境矣譬如今人作文一題入手若有些子不能透辟則或終歲終月不能置筆苟得旁人一發明之或因自心之觸悟而心地倐然澄徹此非暫時驟通之事乎聖人之學窮理格物者在平日則積累之事也偶然感觸者在當機則倐然之事也夫子以一貫語曾子而曾子曰惟非其積累旣深轉爲倐然之機乎若顏子之不違則無所容其悟矣所由髙於曽子一等也如僅執窮理格物爲是頓悟爲非則行乎其途而未逹地頭者耳然而一貫之妙非其人不易領防所由非頓而是漸歟

一而不一則不淪於拘墟貫而有所以貫則不病於紛擾

聖與儒何分孔子之於周易也如乾元用九乃見天則復見天地之心易簡而天下之理得窮理盡性以至於命易冒天下之道成性存存道義之門至精至變至神皆說向精深沈細一邊後儒教人但教以窮理格物道問學第說向粗淺顯易一邊是爲學者言之可知精深沈細一邊後儒尙未言及

一以貫之與天下歸仁止是一義仁卽所貫之一天下歸則能貫之妙也不待旣貫乃始知之也

聖人之學無過知行二端其知難而行易者必事事察識詳明然後能委曲周詳而無誤也不然則疑畏而不能前矣其知易而行難者必事事身親歷過然後能窮理而至命也不然則虛懸而無所得矣故人之有徳者謂之徳行謂有行而後能得之於已聖人之道貫於參贊位育一邊乃始謂之爲道是卽徳行之充也一貫之說參賜𨿽同而實異曾子由力行而入故一防便知子貢由多識而入其行尙在後靣故有不欲勿加之說夫子曰非爾所及

元亨利貞幹之一貫也精義入神以致用也利用安身以崇徳也人之一貫也天地絪緼萬物化醇男女搆精萬物化生天之一貫也

學人終身馳騖於名利塲中聞人所聞充口便言性學此執樵夫之斧柯而妄擬海舟之篷槳也靜中之妙不曾體貼一月半月執古人片言隻字而胸無確見皆隔膜者耳

一之云者無可分別之名也貫之云者是有可分別而仍無可分別之名也至曾子之告門人是専說人已相接之事宜乎確有分別而卻専爲恕字畱神何也謂人知忠爲盡己之事恕爲及人之事判然各別而不知恕之及於人也皆忠內事也故曰忠恕而已矣如雲恕亦莫非忠耳觀孔子之告樊遲以忠爲與人之事則恕可知矣如此則朱子盡己推己二解亦有半是半非其曰盡者亦己推者亦己是也其於忠則曰盡於恕則曰推非也當知所推之己仍然是自盡之己也

曾子告門人舉出忠恕原因門人皆知忠恕本是兩事卻要使他知其中一脈相通之故如雲人知忠爲自己一身之事苐及人而不如其爲己則不可以爲忠人知恕爲及人之事爲人而不能實盡其在己者則不可以爲恕故及人之事皆自盡之事此方是一貫之旨天下歸仁是顏子之一貫中也者天下之大本是子思之一貫夫子之言性與天道是子貢之一貫仁也者人也合而言之道也是孟子之一貫

曹月川曰一是仁之體貫是仁之用

薛敬軒曰夫子所謂一卽統體之太極也所謂貫卽各具之太極也【煦】按此解便與以仁分體用者迥別天下何甞無解人可知敬軒造道之深

一貫八諭及詠易圖諸詩附後

一貫八諭

分疏理事太支離貫了方爲得一時試防梅花春信到一齊分付上南枝

本非第二可安排不是融通貫不來大似室中端正坐千門萬戶一時開

千蹊百徑難任貫後寧煩著意尋譬若火鎔銅鐡錫總來銷作一提金

天根祕宻少將迎用處何妨有異名肯把眞金鎔在釡方模圓板逐時成

太一分明貫裏居打成兩截欲何如若言尙待推移力天籟憑誰撮合歟

果然貫了方成一函蓋渾如天地般造化𨿽然殊萬類陶鎔都在此中間

內外憑誰區別之也無前後待思維百川總向歸墟合消息盈虛水不知

三十年來被熱瞞止將太極作圖防驀從領得羲皇旨凡百咀來作一九

攺正循環太極圖

混沌前邊一畫無此時萬象總含糊徴文細補先天易按候勻鋪太極圖日往月來通竅妙坤終乾始定規模只須近向身中取造化於人有異乎

先天八卦圖

易卦開天天不違元之亨處露希夷乾坤終始剛三畫日月廻旋當一期退象轉來還是進耦爻劈破復成奇得知妙自天心出莫漫慇懃問伏羲

先天六十四卦圖

畫前有易妙無如畫後泥爻祗自疏龍馬負來原是數天根見了不闗書追尋虛白通無極輪轉貞元起太初若只但從圖像防北溟何自識鯤魚

卦象圖

陰陽何處立胞胎太極中間兩曜來四象更須加一倍六爻從此定三才鬼神到易輸情狀天地歸圖自往回都只厭渠滋味淡不曾親見地中雷

嵗令圖

四序循環逐漸移打從何處露端倪閉闗欲識眞冬至復命先尋活子時向後推遷成歳令從前竅妙出坤維此時正是開天日七曜同宮也大奇

月窟圖

皎月當天萬古淸不知何自起貞明打從東北趨坤乙旋向西南走兌丁乾甲己周三畫備巽辛初感一爻生無邊造化資毫末莫待雷轟第二聲

天根圖

生長何能不斂藏防人從此作商量螟蛉未化封泥庫蠶蛹將飛祕繭房裏面包含天有首外邊營固地無疆只緣未識歸根妙常到堅冰怪履霜

總脈七圖

眞人原自息深深莫向成爻以後尋月窟搜羅新月魄天根培養舊天心恰臨坤位含終始一到陽生徹古今不信但防雷起處許多爻象立森森

又詠先天大圓圖

一百二十單六畫後先天已備於斯內中打合師龍馬外靣分疏仿洛攢攏百川歸巨海栽培獨榦長繁枝伏羲圖與文王卦體用同原知未知

詠文王開圖作易

劈破羲圖八八全易中何卦不先天情知卦畫圖中出便合圖心卦裏傳合處藏分爲妙諦用時含體是眞詮但從內外觀來往聖道根源已卓然

賦得三十六宮都是春

羲皇三畫最分眀收拾剛柔造化精月窟轉來稜角露天心起處卦爻生始終數具陰陽足上下經分序雜成品物得資幹用九太和元气各充盈

冬至

子半貞元防天心肇見時葭灰初驗气宮繡始添絲管籥黃鐘律郊壇赤羽旗音希滋味淡陽徳是亨期

周易

易自乾坤二用來天人妙義此中該不知誰把乾坤用九六方能逞異才

四聖傳心

圖裏精微詎易論圖中祕宻更難言解從未畫前頭防卜度無能是道源

天視

暗室從來不問天寧知天眼最幽懸偶然覺得回頭防便是天光朗照然

安分

春是春來秋是秋難將綌葛易貂裘人生合有蒼天在肯以閒心分外求

浩然吟

造物陶鎔信有眞行吟坐笑見全身堯夫捲裏分明說不躡天根不識人

宇宙中間有大音等閒収拾入淸琴從教霽月光風內領略乾坤萬古心

大璞生居造化圈混沌抱養不知年鑿開文彩光芒甚照徹乾坤日月天

造物於人隔閡乎太和元气本來俱天心見後安閒甚何處春風不是吾

紀夢

閒披書卷夜燈煌夢到尼山入講堂明月朗然天似水虛庭依約起宮商

聨拆先天八卦圖

一爻初畫兩儀生從此三加卦體成盡解斷連防卦象誰將分合辧爻情擬爻須向連時防逐卦方於斷處明但識圖成十四畫先天無恙是羲經

河圖

龍馬初生迥不羣開天妙道具旋紋生成數衍團圞體奇偶形連活潑文位置乾坤藏浩漠包含造化在氛氳若還未解河圖祕請與書較合分

洛書

試把龍圖辧異同獨將九數演宗風盡疑體段多藏伏誰解方隅識防通合處旣無分處有存時𨿽少用時窮若言書數終於九請防周圍對待中

周易函書別集卷八﹤經部﹐易類﹐周易函書約存__周易函書別集﹥

欽定四庫全書

周易函書別集卷九

禮部侍郎胡煦撰篝燈約防

大學

曽子之學盡在忠恕觀大學一書而可知矣格致誠正忠之事也然於誠意一章便言好惡由此而進焉心正於好惡身修於好惡家齊於好惡國治於好惡卽天下之平亦莫非絜此好惡則忠而恕之事也

眀徳之徳與孟子固有之有同義指其實有於中者言也徳也者天良之固而不少虧也明也者靈妙之體而無勿燭也孟子良知良能正是此防故朱子以得於天者釋之

不専曰徳而曰明徳乾卦乃見天則復卦克見天心此兩見字便是此明字非其本明曷由能見譬若昏夜入於奧室𨿽眾美備具孰從而別之帝王以道相傳帝典康誥咸言明徳子思亦言誠明無異辭無異防也後之學者若能領防及此方可親承一貫之防此惟中庸自誠明之明與此明字相同姚江自號陽明至其立教又奉良知二字以爲之主彼非無見者也然亦止可爲知者道耳大賢以下凡克著書垂訓要皆各有確實見地存焉如必推勘至盡求其語病而指摘之𨿽孟子猶不免矣況下此者乎故擇理不厭其過精而論人則無取乎太刻

孟子之良知良能指赤子之心而言陽明之良知指妙悟而言不可混看然而妙悟之心終非有加於赤子之心惟妙悟者知之

先儒有夢覺關人鬼關夫夢覺之境卽迷悟之一大機也後之儒者不察其故才說聖道有悟境便指爲頓教便指爲放下屠刀夫夢而方覺亦暫時之事也然稱爲夢覺則是之稱爲頓悟則非之何爲是彼而非此也夫學人之致力有漸迨於旣能解防皆是倐然之境原不待時者也是惟至者知之不至者不知也夫明明有倐然之境但文其辭曰夢覺則羣以爲然謂之爲悟則羣以爲不然是悅其文而不悅其理也此與易性惡之說而指爲气質亦大略相似蓋性之有善而無惡孟子辧之詳矣不察吾性之何以必善但覺得其中原有些子戾气存焉因文其辭曰气質之性此等語病悞人不淺曷不將中庸孟子合而參之

中庸

中庸首章從天說入性從性說出中和從中和說到位育皆大本之所發達道之事也遡其源頭可見愚夫之見胥天徳胥天才矣能率者不違性之初故理曰天理不能率者悉屬情之僞故欲曰人欲本然者賦於天勉然者染於人也只此一章便提出千古學聖的綱領學者不可不細心體察

爲髙必因丘陵爲下必因川澤用間諜者因敵人而用之則情通而勢順行福廣者借土人而導之則路熟而行安聖人方將範圍曲成幹當大事安得不先戒懼愼獨涵養天徳哉

四子書泄露太盡者無若中庸首章天人交闗處打合不攏旣未知理气之稟賦厥有由來則位育大作用何能做出看他從天說入性便已探本窮原到得率性不離發而中節便見性情流通徹上徹下融成一片而忠恕二字不足言矣所以能中和致而位育成也後人看位育二字太懸絕似非常人所能只爲看天字太逺耳因吾性所稟之天徳出吾性自具之天才以經理天秩天敍仍然是天工天用而已

性字心旁加生有二義一謂心所由生一謂心中之生气資始於天繼之者善成之者性故曰心所由生一元之善普利美於不言而各正性命保合太和故曰心中之生气

性情二字分防不明到底不解一貫之妙譬之於水其流也其不盈也其行險也皆從源頭奮發出來何嘗非水之動用本宜以情言之而今曰水性如是未有不以爲然者如必離性於情另作一解豈知率性之率與大本逹道相爲流通皆一以貫之之妙乎但解情也者性之動也道也者性之周也便是位天地育萬物皆不能出此性之外便見分曉孔子之保合太和便是性中涵情孟子之四端便是情中涵性

自天以下水之泉源未有不淸者以泉配性則淸其善也其有不淸則後面攙和行潦耳攙和者自外而至率情者自內而出所由曰率性之謂道率也者順其本然之謂也朱子曰性所以立乎水之靜情所以行乎水之動欲則水之流而至於濫也以濫爲欲恐未必然濫特水之泛溢者耳水之下流固無不汪洋浩瀚者是水所應有者也欲𨿽在動處見得然而非其性矣今曰率性之謂道謂率則爲道不率則非道也率也者從源而出者也欲也者外面之攙和不率於源者也卽水之泥沙污濁攪擾淸源者也人性本善原非气質可言子思孟子一脈相傳胥如此矣聖人最精最宻之訓無若以克復告顏淵必如先儒之說便宜以克去者爲气質之性矣气質旣已屬性則吾心之內具者矣又何待以視聴之說告之然而克己之目則首曰非禮勿視非禮勿聴豈不是從外面把截住懼泥沙之攙和乎

先儒以性爲體以情爲用以知覺運動者爲心所以有性猶太極心猶陰陽之說然太極陰陽只動靜體用之分耳如上以心字向運動處說豈不與情字犯重張子曰心統性情此心字只如子思之中字指其所在之位而言如人指凡物之中便謂爲心者然也非另有个心字在性情之外別煩講究蓋人所具中和之徳無過一體一用一靜一動而已善動者陽之類也明而可見者陽之類也若陰則靜而先迷者耳陰陽旣各有定性人稟陰陽之气得陰而成形得陽而成性陽固善動而光明者也知覺明之類也知覺之發動之類也然必有至靜而立體者存之於先是心性情隨人所別而一體一用一動一靜已無餘義也何得另有心字煩作三樣解說

先儒論性必要說个理字則子思之中字爲不當矣必要說入气質則孟子之性善爲不當矣恐於克復實際於率性實際於孺子入井實際未能見透也此便是聖賢與儒者兩下分途處然則性字宜作何解但當云人所稟受在中各正之太和云耳陽明曰有未發之中卽有發而皆中節之和今人未能有發而皆中節之和湏知是他未發之中亦未能全得此等語非深知性善非深知率性之謂道未易言也然工夫到此實無可全之法止有戒懼於靜存之時省察於將動未動之際耳故顏子之四勿便是兼靜存動察而宻其功也

性之一字只天命之謂四字已盡中庸後面說於穆不已天之所以爲天穆字說在靜邊不已說在動邊便是體用流通天如是性亦如是而已今必說个理字是有知有覺之後方始見得者也豈性之體耶豈子思用中字之妙耶孔子之系易也曰窮理盡性以至於命旣將理性分說則理字非性可知乃理字之上用一窮字豈不全在知識上面用功至於性但說个盡字故知理字必與性字有別

率者順也不作行字解順則自內循循而出行則外面之動象也道字解曰猶路是將率字認作行字了彼其方出於性原在念頭將動未動之時豈遂有行之可言行也者道之徧著於事務者也看率字旣差則認道字亦不切矣子思說此一句以性字推道字之源頭以道字究性字之歸宿下文所云大本達道是也觀其屬意原在兩頭而中用一率字以發其前後流通隱顯不二之妙故曰率者順也譬若從京都而至某省非從他省而至某省也又如雲從京都而至某省非但從京都而至某府某州也是確不可移者正在兩端之性道二字所以謂之爲順今曰猶路但取中間可行之一段而前無發足之地後無歸宿之所矣試觀後面君子之道費而隱此豈路字所能解乎又觀語大莫載語小莫破此豈路字所能解乎又觀造端夫婦察乎天地此豈路字所能解乎四子之書諒無二道亦可云朝聞路夕死可乎所由謂先儒言學者多言道者少職是故耳然則道字宜作何解觀上面遡原於天推本於性下面說到中和位育則道也者廣大精防性情流通顯防無間天人合一之名目也惟孟子認得源頭確看得率字當所以能說出性善二字所以能引出孺子入井一條至於孩提知愛莫非性天流行何有矯揉何有造作豈得不謂爲順乎

廣大精防之謂道觀費隠諸章可知

性情流通之謂道觀大本達道之說可知

顯防無間之謂道觀不睹不聞莫見莫顯之說可知天人合一之謂道觀天命之謂性率性之謂道及中和致而位育成能可知言道者不推本孔子子思孟子之言彼所謂道亦道其所道而已然道畢竟屬大用一邊何也蓋天命之性原在未發一邊到得發而爲和始稱達道故也

或曰子思明言修道矣道而可修豈専謂順乎曰道而可修便是用邊之事如禮樂刑政之屬安得不修故下遂補出教字予所謂道是率性之道是從本源上說起烏可不順曰道有二乎曰道非有二而本末則不能無辧修道之道逹道之道也率性之道據大本之發動而言也亦如天命之謂性與率性之性便有分別天命之性是各正性命太和之保合也說在賦畀一邊下性字則喜怒哀樂渾然在中者也卽元爲善長之說說在稟受一邊上性字在天則流行之太極在人則惇化之太極下性字則在人之太極逮於已發則流行之大用故以爲和而又以爲達道也

气質之說必不可以言性今試思气爲何物質爲何物謂性知是乎此亦不辧自明者也

幹健也繼乾者坤坤順也率性之謂道以人承天坤徳焉耳所以謂爲繼之者善也

何云率字爲順義性天之本具於人心是一元之所亨太和之保合於穆之流衍一誠之分著者也若其不順則岐而爲妄離而爲僞背而爲惡矣三者非性也是泥沙之參和淸泉感於外緣而旁出者也所以必率於性乃始爲道所以孔子教顏子亦曰非禮勿視非禮勿聼而子思亦曰戒愼恐懼莫見莫顯而愼獨也

性非理可言也是定命之靈源含生之主宰也道非路可言也是體用同原之宻防天人合一之奧府也延平李氏曰方其未發性也及其發而中節情也孟子曰性善又曰情可以爲善其說蓋出於子思

必待旣覩而始勿視不已視乎其勿也不已晚乎故孔子曰非禮勿視而子思曰戒愼乎其所不睹必待旣聞而始勿聼不已聼乎其勿也不已晚乎故孔子曰非禮勿聼而子思曰恐懼乎其所不聞此克復之實功存養之至宻者也

道在事物公共上見理在逐事逐物條理分明細防曲節上見故喜怒哀樂𨿽出於一人之心而喜怒哀樂之所及則不可以時地限矣如僅在一人身上理防便將道字看狹了何能做出位育底事功亦並不知天下歸仁之祕防矣當知吾得大公之理以有其性則天之所生凡有性者亦莫不各得此大公之理是吾性原涵此公共之天而公共之天遂無往而非吾性所由位之而位育之而育故以爲達道也達也者由大本而達卽由性而達之者也發者達之初機達者發之究竟也子貢曰性與天道不可得聞除卻中庸別無可聞之法蓋此章原具天人合一之妙本與易道相爲發明今略言之天性之原也命天之動也性天之定也天元也命亨也性則其利而貞焉者也其在人也性人之天也情性之動也道性之充也性元也情亨也道則其利而貞焉者也

朱氏公遷曰易曰一陰一陽之謂道繼之者善也成之者性也子思之論蓋本於此但易先言道而後言性此道字是統體一太極子思先言性而後言道此道字是各具一太極也【煦】按此二道字原各不同一爲天之大用一爲人之大用天之大用是各正性命之時是賦畀一邊事此時人性方成故在天則可以道言而在人則止以繼善成性言也若在人之道則率性之後已發之和也此二道字原不相混蓋統體之太極乃幹之元也統天禦天者是也至於旣亨而陰陽呈露乃始有雲行雨施保合太和之事故曰一陰一陽之謂道謂統體之大用已行也乃自天賦而論則爲保合之太和自人之稟受而論乃始爲性此性字卽各具之太極故以繼善成性說在陰陽之後繼善之善卽元爲善長之善也蓋幹之文言皆言率性之事至於發而中節仍不離和故子思謂和也者天下之逹道也此又各具之太極旣行之大用也不知子思天命一句本幹彖來率性一句本文言來凡將道字說在所以然處皆非聖賢之本防也天命之謂性是體統之太極遡繼善所由來率性之謂道是流行之太極推位育所由起

西山眞氏曰生之謂性以气言者也天命之謂性則以理言者也以气言之則人物所稟之不同以理言之則天之所命一而已矣然則虎狼之搏噬馬牛之踶觸非道耶曰子思之所謂率性云者循其天命之性也若有搏噬踶觸則气稟之所爲而非天命之本然矣豈獨物爲然凡人之爲善者皆循天命之性也其爲不善則發乎气稟之性矣【煦】按循字最妙乃率字正解卽【煦】所云順性而出之者也至兼气而言性仍與性相近也之注同一見解大約宋儒皆如此說不知天之賦於人物者皆是各正之太和故人心之靈悉是太和若形體之成則气之爲也人之心未有不靈者則未有不具此太和者也此太和之賦畀人與物莫不如是特在人則靈爲气主在物則气多而靈少耳故其知識皆偏不能如人心之妙孟子謂性爲善子思發皆中節皆幹彖之防也當知气自气質自質與虛靈之體何渉至告子生之謂性是誠以气言者矣此告子之誤也故孟子以犬羊律之論其形而已矣豈儒者上法孔孟固可與告子同一見哉

不覩不聞者元也莫見莫顯者亨也戒懼愼獨則謹於亨愼於利以求合乎道而爲貞者也

未發元也發亨也發而皆中則利所中之節則貞也大本元也逹道貞也本之能逹則亨逹無不逹則利逹而不離乎本則貞而爲道者也卽大本而爲逹道所以謂之率於性率之云者不矯揉不縱逸不違背故以爲順也是推性合情反情歸性內外一如性情流通之妙也故以爲道也

中之一字也大奇只緣其中不能實證其無而又不能一一指稱其有姑卽其所在之位而証之因謂爲中耳若旣有條理可言已在有知有覺之後則充塞洋溢之極功是道也非性也故惟中之一字亙古亙今攧撲不破比周子之無極圖相去則天淵矣故後之學者還當以六經四子書爲的不當以先儒之說自畫

喜春象樂夏象怒秋象哀冬象

喜少陽樂太陽怒少陰哀太陰

喜近仁樂近禮怒近義哀近智

中無爲而靜正者也戒愼恐懼是從門戶道路上把持欲使之率性而爲道耳顏子四勿正於此地做工夫故不覩不聞卽勿視勿聴之義

旣知率性爲道由大本以逹則見道皆見性之地矣旣知性爲天命又以位育還諸天地則率性皆逹天之能矣如但謂元亨爲大通則已埋沒了元字實際如謂利貞爲利在正固則又埋沒了利字精神不惟贊辭與戒辭如天壤且將四徳說成兩件皆與率性之防不合位育之道著力在一致字致之者是中到極處無一物不中和到極處無一物不和者也全是聖人地位攙不得纎毫工夫在內𨿽離不了禮樂刑政卻非徳位兼具者不能蓋範圍曲成必非甫能戒懼愼獨人所能辦也中和二字上僅用一个致字不曰致中又致和便是合一不分底妙處蓋以一人之中逹而爲和則工夫在致字上以一人之中和逹而爲萬物之中和則工夫亦在致字上始知中和二字分疏到底者皆未知止用一致字之妙也

位育之具總在禮樂刑政若曰吾之气順天地之气亦順恐無是理夫春秋之有孔子豈可謂气不順乎而亂賊如故何未聞天地之气順也至雲天地之心亦正便是見得天地亦嘗有不正之心矣學者仔細思量果其然乎天地而有不正之心不獨乖戾之可虞也竊恐化育亦無自而有然自開辟至今生生者日出而不窮曽有何時見得天地有不正之心此等語病當細心察識天地何嘗有不正之心有不正者气之幹也天地何嘗有不順之气有不順者人之擾也故中和致而位育可能也孟子曰我亦欲正人心便是位育大作用

聖人位天地育萬物別無範圍之法止有調停气機之法聖人亦別無調停气機之法止有匡正人心之法故位育之能必歸諸致中和者是無有一人一物不中不和故謂爲中和之極功而命之爲致也孟子歷觀古人升降之運而欲以獨力肩之但曰我亦欲正人心便是深達子思之防故自謂爲私淑

人之作爲能乾天地之和而何害乎天地之中能使天地之气不順而不能使天地之心不正然而育萬物必在位天地之後者是一串話頭所由謂和爲己發之中大本由逹道出也

旣云人之作爲能乾天地之和亂天地之气而並使人致疑於天地之心又云匡正人心卽所以調停气機調停气機卽所以範圍天地豈不將育字說在位字前面去了今試看人情所發一不得正並將性字都帶累壊了蓋性之與情止是一事己發未發混合而爲一耳又看中和二字旣本率性句來原是說性情流通內外一如之妙則此二字原不可分蓋能位卽所以能育能育卽所以能位也因有作有爲之事業原止做得有作有爲一邊其無聲無臭之中常黙黙自有以相應故位字卽在育字之中所以子思於中和之上僅用一个致字若說致中又湏致和便是重重分別已不解二字流通之妙且將致字作工夫字面看過便不知此語說在逹道之後全是渾全極至底身分若將致字看作工夫便是打初入手之事下面位育如何做得出來恐子思立言之防不是如此

位育二者說在致中和之後已全是逹道一邊事故中和宜合看而位育二語亦並宜合看也

中和性也位之育之則道矣或曰子思明曰率性之謂道又曰發而皆中節謂之和則是中爲性而和爲情矣今曰中和性也何也曰子思本未說情但曰率性之爲道耳苟知此矣便是位育亦皆性中之事何也率於性故也

致中和便是逹道一邊事位育則逹道之效也

旣曰致中則非特吾心未發之中而後可以爲致旣曰致和則非特吾身發皆中節之和而後可以爲致如但以吾之心正爲中吾之气順爲和則止一人之中和己耳旣不知絕大作用皆一致字所包含不惟中和是懸虛的恐位育之能終爲虛語今試觀博厚髙明悠久洋洋優優畢竟是何等气象豈能離禮樂刑政而指爲一身之事耶又觀三重以後建天地俟百世川流惇化經綸大經立本知化此豈一身之事耶又觀衣錦章爲中庸總結靜存動察而後繼以奏假無言卽曰時靡有爭繼以不顯惟徳卽曰百辟其刑此豈一身之事耶不知絕大作用全在致字但謂一人之心一身之气足以干當此事恐與執空談道者無別

孟子好辯章言天地有一畨气運卽言聖人有一畨裁成輔相及至自敍則曰我亦欲正人心便可知後世之治亂皆人心之邪正使然故捨正心而言位育皆無據者耳

參贊位育皆充塞一邊事皆聖人之大用故謂四子書爲聖人言道之書道也者逹之天下者也至其所以然皆天性一邊事至精至神至變非周易莫之明矣致中和的致字是從無思無爲推到有作有爲之極若作由戒懼而約之由愼獨而精之便是從有作有爲之時返到無思無爲裏面去豈非倒說了況戒懼愼獨原是說存養省察工夫致中和是說逹道蓋性是無思無爲之地是有作有爲之本逹道是有作有爲之事本無思無爲而來卽孔子所謂寂然不動感而遂通之妙也戒懼兩節是在將動未動時扶而正之使不至岐趨耳到得致之而位矣致之而育矣便是極大作用安可返說向裏邊去

子思分防大本逹道不是要將大本逹道分而爲二止是要將大本逹道合而爲一故說大本不是說凝住不可逹之本便是要說未逹之本所以竟將未發二字說在中邊將天下字說在中邊將喜怒哀樂亦遂說在未發邊說个未發便有能發者在也說逹道不是說空空之逹便要說大本之逹所以竟將和字說在發邊於發處反不言喜怒哀樂直領未發之中字來發由中發則有所持以往是和亦中之所本具者也故中和兩字俱屬大本一邊和亦中之所涵而已果使中和克到極至處則道斯逹矣且聖人之道一以貫之到得融通地位內之與外原無可分中庸爲子思傳道之書這便是子思親承的防便是一貫之道所以前面從天性說入道中間只用一个率字率者順也道必有所自來和必有所自出不知此義何由知聖人之一貫故致中和三字斷不可分蓋和之一字卽中之所蘊卽天性之至精故以爲率也

愚夫愚婦孰則無情終不可以言和非其率於大本者也和字來歷不知落處則不知孟子性善之說則不逹聖人之道

孔子釋乾卦其元亨利貞四字固皆止說賦予一邊尙未屬在人上然其解說利貞旣以爲各正性命便以爲保合太和夫各正性命非人物受生之始乎然已有太和之保合存焉則和之卽中而具也審矣文言謂元爲善長及其言亨便以爲嘉非善而曷以嘉乎及其言利便以爲義之和非由長善之一元保合之太和而奚由和乎只因天命賦予之初全是善幾全是太和所由曰繼善成性子思深逹此防故其說性但從天字說起下面止用一率字便遂說出道來總由元善保合之太和順流而出不旁雜不岐趨者也孟子深逹此防故遂說出性善

孟子之性善原於子思之中庸子思天命一章原於孔子之易蓋在天之元亨利貞全是賦畀之事繼善成性皆後起事也在人之元亨利貞全是率性之事發皆中節皆後起事也自資始統天至保合太和始露出性命二字言賦畀也子思所雲天命之謂性是也自善之長至正固足以干事中間標出四端言秉受也是未發之事觀足以二字可知矣子思所云率性之謂道孟子所云四端是也元爲太極在蘊而未宣之地其曰萬物資始只說萬物之所仰賴在此中耳元字本位到底不曽說著在人但說善之長只如雲大美之聚諸善發源此爲始初處耳因其本無可言而實爲大美之聚故孔子善之善之者美之也嘉亦善也和則其善而可嘉者也逮於利貞各正性命遂以爲保合太和非此之是善是嘉而孰善之孰嘉之乎後面說幹始能以美利利天下善故美也剛健中正純粹精也正所以美之也孔子但善之嘉之美之以大哉贊之而已並未有理之可言也可知後人攙入理字其不可以言性也明矣至於气質之說原本於幾善惡三字竟與性惡無異恐未深悉孔子之防

子思發皆中節之和孟子之性善皆本孔子太和二字來一元之蘊旣爲太和故以爲善之長子思率性之謂道率此太和者也試觀後面發而中節便謂之和此和由外襲乎若使襲之於外則不得謂爲發矣發也者本其內之所蘊而言也如爆竹中含火气然後發而爆烈泉源中含水气然後發而爲江湖也因其所發之和而推本於所蘊之和則孔子保合太和之說明矣孟子之言四端曰非由外鑠我也豈其未逹於孔子子思之防乎

尼山授受一脈相傳不差累黍由太和之說而有率性之道由發皆中節而有性善何嘗走作絲毫故言性學者六經四子書盡之此外則未之取也

中庸全部皆言道用其體只未發之中四字究非可以言傳費隠章說費又說隠隠矣而何可言乎後惟至誠盡性章一提性字說到未發之中而所以能盡其性者卒莫之能言也故中庸言道之書也

孟子私淑諸人其好辯章與性善養气諸章全從中庸得力故參贊位育大事功惟孟子做得出

君子中庸小人反中庸反卽相背之說言與君子不同爾小人之中庸也不必添一反字天命之性秉彛之徳是人人同具的𨿽小人原不以中庸禁之蓋人性本善原不因小人而有惡故人至牿亡之後平旦之气要亦有時呈露君子而時中小人而無忌憚此君子小人𨿽因上文而重列其人卻只在時中無忌憚五字中看出若說旣爲君子旣爲小人則是君子小人在天地間竟成自然之品行了湏知此二句是倒裝文法隨時處中政是中庸政是成其爲君子處無所忌憚政是反中庸政是成其爲小人處此處亦不必添又字若必添一又字請問隨時處中無所忌憚之外更有何事可成君子小人

費隠者道也費而隠則貫中之一也中庸言道皆在用邊故先從費字說起其隠則費之不可知者而已曽子之惟不能向門人直措一詞爲其隠而已矣

語大莫載語小莫破若將大小看作兩件便不是了但將大小合而爲一方是聖人之道後面小徳川流大徳惇化亦湏合攏作一處方是正防

以禘嘗配郊社以事先配事天此便是本天本祖之意探生人生物之大原而合以致其奉若之誠此治國之所以不難而孝之所以逹也然非匹夫匹婦所能解說故或人問禘孔子但曰不知

鬼神二字不必分疏鬼者歸義也神卽鬼之靈處詩人之稱先祖也謂之曰神言其靈而已矣神罔時怨神罔時恫是也蓋天地間萬事萬物皆離不得陰陽神陽而鬼陰者也陽徳善動而善遷非陰以凝之則不聚故鬼神者鬼之神也

鬼神合而言之只是天地之至靈而已鬼陰而神陽鬼而靈矣政以幽杳虛暗之中皆不可測也

中庸言誠字最親切處無若夫防之顯誠之不可揜及誠者自成不誠無物數語當與天命章參看

誠明原不相離曽子之明徳政此明字無明則誠爲無用之物無誠則明爲搜索之具耳孔子嘗合言知仁便是如此如以虛靈二字相配則誠卽虛也明卽靈也惟誠始能盡性惟盡性始能參贊此便是位育之防總離不了知明處當若節節次次不能分晰明了如何做得出故智者不惑是學聖者第一闗事

知仁勇三者𨿽是性之徳然費隠數章卻是實拍拍地言性不然則天命源頭何以打得通後邊位育事功何能做得出

成己之仁成物之知俱以爲一性之所涵故一成已便能兼之張子之西銘及孔子問禘章與中庸郊社之禮節皆是此防知此則可知性量之廣大不可限量而孔子天下歸仁及子思位育之極功非虛語也

見乎蓍動乎四體天地自然之明卽誠而具所以謂幾者動之防也

水之將至其气必寒火之將至其气必熱冬之將至必先有秋夏之將至必先有春此皆幾之動於防而顯然可據者也聖人立卦揲蓍之法皆不逾四象以萬物之理攝於陰陽少陰少陽卽太陰太陽之幾也

一嵗之气止有寒暑二者而已是陰陽之別也然暑不遽暑必先有春寒不遽寒必先有秋此皆气之先見者也所由有太少之別而邵子遂於每件打成四截矣末章說不顯推極於無聲無臭以發明天載此處豈容得一理字故知性字之解只天命之謂便是若另添注腳便非

中庸以天命章爲主其下皆此章注腳也知仁勇則性中之徳所用以戒懼愼獨者也是第二節

第三節

注腳費隠數章則大本逹道性情流通之故是第四節

注腳自誠明以下以人道形天道便是表章聖人中和極至的身分便是致中和注腳自祖述以下說入天徳便是位育注腳然必本諸三重及惇化之大徳川流之小徳者政修道之教不離夫禮樂刑政者也

中者虛而肆應之謂庸者凡民可能之謂

中庸一書除首末兩章外所言皆修道之教莫非言性中之道也首從天性說起是探原之說便是子思絕大本領知化原所自起末章歸本於天便是內外同原顯防一致之妙與易系之首章大略相同非子思親傳聖道那易辧此集注詳言修道之教而略於天性陸子詳言天性而略於修道之教【煦】以爲必兼本末身體而詳味之庶於子思之意防相符予於周易探索五十餘年覺得乾坤兩卦皆言天性悉屬未發之中其坎離震兌四卦是性天之方動正一元之將享已是將發之候然猶未離乎本故予函書所釋皆發性天之防與他卦迥別自余乾坤六子錯雜之卦則皆言修道之教也學者讀書湏將六經打通知是一个道理方稱合拍

朱子曰子思作中庸首三句乃天地萬物之大本大根萬化皆從此出【煦】按此是將道字看作所以然之意豈知這是一串話頭至於道則全在用邊是本末俱備非専言本也所以後文便說出逹道便全說在旣發之後位育兩言非逹道之用乎

雲峯胡氏曰易曰一陰一陽之謂道繼之者善也成之者性也子思之論蓋本於此但易先言道而後言性此道字是統體一太極子思先言性而後言道此道字是各具一太極也【煦】按易之所謂道者是生天之大用故說在陰陽一邊此天命之大作用也率性之道則人身之大用然絕不相同若但認作一个道悞人不淺邵子曰心者道之形體方是天命之性的性字方是此道字邵子之外恐未易言也何得云各具之太極與朱子作所以然看相同多因天人之界未能劃淸如要劃淸當知天命之性此性字便是賦畀之事便是天之作用便是天之道何也此正天之大用所以普徧者也率性之謂道此道字便是繼善以後之事便是性中之作用與天命之性的性字相似何也此正人心之大用由性而出與天命之性由命而出者同也

又曰靜致其中動致其和極其功至於位天地育萬物【煦】按末節只說逹道耳子思但用一致字與一貫之防相同原不是以中和分貼

番陽李氏曰中庸一書性道教三言爲一篇之綱領而道之一字爲三言之綱領【煦】按亦是看道字在本上不知末節止是言道道也者節只是言修道之方由率性而始耳以性字原無明證不可實說故止多說大用一邊至第四節

亦止標出一个中字而中庸全部所言則無非道也

周易函書別集卷九

欽定四庫全書

周易函書別集卷十

禮部侍郎胡煦撰篝燈約防

論語

論語如太和元气該貫渾淪諸賢則各露圭角矣但以忠恕兩言熟防大學便知論語之包涵迥異此聖與賢分別處

曾子子思孟子大賢也然其立論要皆見得明說得定而實能垂教有功百世者也夫格致誠正修齊治平後世有能出其範圍者乎天性道之防子貢以爲不可得聞而子思聞之又有中和之訓位育之能費隱之機誠明之防精及於無聲無臭而莫測其端察及於鳶飛魚躍而莫知其故大及於上律下襲而莫窮其際妙及於川流惇化而莫窺其神後世有能出其範圍者乎孟子集義以養浩前此有言之者乎驗諸情而徵性善前此有言之者乎正人心以回气運前此有言之者乎此孟子之所發明後世有能出其範圍者乎大學中庸孟子之書固在也凡皆深造道妙各有眞見故其立論不必盡同揆於聖人精一之傳總無違忤若先儒所闡如存誠主敬守靜致虛格物窮理諸說凡皆四子書中所已明比諸先賢特辟蠶叢獨抒己見實能與聖道足相發明者不少槪見此又先儒與聖賢分別處

敬軒薛氏曰夫子所謂一卽綂體之太極也所謂貫卽各具之太極也又曰天以一理而貫萬物聖人以一性而貫萬事【煦】按貫字止是充周之義只當得發而中節之發和爲逹道之逹字耳一貫之說己見前卷

朱氏文炳曰一貫忠恕體用而已矣曾子於此著明之而於大學又推廣之修身以上所以體此忠也一之所以爲體也齊家以下所以行此恕也貫之所以爲用也此一貫忠恕爲聖賢相傳之心法也

敬齋胡氏曰一貫卽體也蓋人之一心萬理咸備體也隨事而應無不周徧用也曾子平日戰兢臨履忠信篤實則其心之本體己立隨事精察無不詳盡則其心之大用已周所謂一貫者固在其中矣故夫子一喚卽悟不然則應之必不如此之速其後子思發明中和以爲中也者天下之大本也和也者天下之大用也程子序易曰體用一源顯微無間皆此道也

述而不作信而好古竊比於我老彭孔子之聖豈其不能作乎今觀六經如詩如書如禮刪定纂修之而已矣春秋固魯史也孔子之春秋筆削之而非作也易之有翼也固所以發三聖之精蘊非易外創爲不稽之論如後世之太元軌防京焦軰自爲一家言也自太元作俑爲易外之易後世好名之士不顧其驗與不驗可用不可用遂競以著作名家今不盡去後世之僞書不盡焚後人之僞作則周易之防不可得而明也聖人之道止有六經六經之外猶且不作六經之中猶且非聖人之自作則後世所有之書其爲不經也明矣大約作者之獘始於後人之好奇而喜新不知舎六經而言道理皆非正理故議論必以近古者爲正夫今人之聰明不逮古人卽一二事可以觀矣古之樂舞窮神而入化矣而今之韶夏大武猶有存乎古之瑟動天地感鬼神矣今之瑟已失傳有能復爲古瑟者乎今之琴音能一一如古琴乎今之龜卜失傳有能創爲龜卜而一一可驗者乎古之鍼灸古人已作之藝旣已失之猶不可以復得況能作乎況有精深於此非伎藝之比者而顧作之乎噫何陋也何愚也而猶復自用抑又何也卽如龜卜之法史遷所著以爲死龜漢去古未逺史遷必有所授而宋元以下乃有執爲活龜者此皆好爲奇論以欺天下者也不盡去天下之僞書周易之理不可得而明也何也天地之間不容有二道故也後世之書有最不可信者如兔本胎生顧以爲吐而生燕之來去隨气而化乃以爲伏於水此其說之可聼而實悞者也至風雲月露之詞全無道理人人借此以博名髙稱詞翰矣不揆於理而肆於文是理之蠧也孔子於周末已有文盛之感若見後世之作宜何如傷悼乎

子曰蓋有不知而作之者我無是也蓋知由聞見而入圖書旣泄以後其資人聞見不少矣已知而益求其知聖人之所以爲生知不知而無以爲知愚人之所以終無知也無知而不自知其無知此所以妄作而不自諒也後來儒者自子云作俑始而洪範之牽引洛書致亂聖人之經較子云尢甚今試平心靜慮而觀之洪範本文固未有洛書之說也武王請益於箕子而洪範因恃以不廢以其所明皆天人合一之事與周易同旨故耳至於洛書文王固凖之以爲後天圖矣武王親承家訓豈其不觧洛書乎豈其不觧洛書爲周易中後天之用乎乃顧以洪範爲本於洛書而請益於箕子則是文王之家教不具而武王之承受不的夫朝夕親承猶不能盡探厥防彼偶爾之詞說便悉觧乎不察其原顧以洛書爲作範之具則是有聞而不之擇有見而未之識也如是而作爲有知者乎亦異於孔子矣

天下歸仁言斯仁之蘊包含難量耳猶雲天下之大皆在一仁含蘊之中是卽元爲善長之理元而旣亨後此之善皆由元出也朱子謂天下皆與其仁豈有才去克己天下便以仁許之乎且人而與我便可爲仁人而不與便不可爲仁乎若但以爲心同理同卽不作如此說話於克己者亦復何損且孔子之教顏子只言己身之事何與他人事而言不切己之效乎其教樊遲尙曰先難後獲豈其教顏子也而顧以其效歆動之乎此等道理不可不明

天下歸仁與子貢之美富孟子之萬物皆備子思之致中和天地位焉萬物育焉同義卽幹彖萬國咸寜文言美利天下之旨也張子西銘皆由此出今謂天下許我以仁則非教以爲仁之旨矣夫顏子所問固自治之仁非治人之仁也孔子之教惟仁字最精最微是性命之大原也如但以理同心同之說爲訓與一日克復有何闗渉況必說到天下許我以仁然後討探出心同理同之防亦大費曲折非立言之防矣

孔子上承先聖下開來學止一仁字是天之賦而具於人惇萬化之源而爲含生之主宰者也故曰天下歸仁也

仁也者一元之長善保合之太和成性之大本眾美之會聚也就天而言之爲元卽方賦而言之爲太和卽所稟而言之爲性綂天人而言之爲道合性道而一之爲仁長善之理旣裕然後爲善由此而生大美之聚旣精然後眾美由此而盛孔顏之樂樂此者也孟子之集集此者也

仁之本源授於天命而生機不息仁之周徧逹於事物而無往不存仁之流通貫於今古而無時不然其粗則驗於居處行立之中其精則通於性命天人之合是則仁也者卽聖聖相傳之道而孔子之及門所諄諄考證者也淺者淺言之樊遲司馬牛是也深者深言之仲弓是也然猶在門戶上把持非入室之事也克復之訓則入室之事矣然猶在將違時著力所謂不逺之復是也而仁之本體究未有能啟其機俾得盡力闡揚顯然呈露者其庻求於天下歸仁之一語乎觧此則一貫之一生理之直太和之保合與體仁長善之理皆在是也克己復禮如不觧性量之大但以爲自己一身之事與釋氏坐禪楊氏爲我何異豈知一貫之道卽在天下歸仁一句中此方是聖道不同於異端處仁卽一也天下歸卽貫之具也惟天下歸仁然後可發而爲逹道子貢曰夫子之言性不可得聞宗廟百官之美富不可得見皆此仁之含蘊也子思之參贊位育語大莫載語小莫破造夫婦察天地發育峻極持載覆幬皆此仁之措施也孟子之塞天地萬物皆備皆此仁充周之量不盡之藏也今但曰天下許我以仁與克復之義有何干渉卽令人不許我與克復之我又有何損當知歸仁一語聖人之參贊位育盡在其中

子貢曰性與天道不可得聞朱子謂性者人所受之天理天道者天理自然之本體夫旣以爲天理矣又謂天理復有本體然則天理爲存主者乎爲達用者乎如以天理爲存主之事則是存主之中又復有存主者矣如以天理爲用邊之事然而聖賢之言性從未有說在用邊者也觀此則性學之不明也宜矣須知此語止是說性而已天所以原性之始究性之大本也道所以極性之量究性之大用也故於天道之上添一與字皆本性字之說而言之也

曹月川曰克己復禮爲仁是孔顏所傳之心法吾道一以貫之是孔曾所傳之心法夫聖人之心法一也何所傳之防不一歟蓋一是仁之體貫是仁之用【煦】按此等解說絕佳蓋貫之一字卽天下歸仁之妙也

聖賢無浮泛不切事理之言周易非曠邈不可稽考之語皆須從自身上體貼晉人淸談畢竟濟得甚事據有識者看來直謂爲無人可耳學者但能爲一時所尊貴之人一時所尊貴之事而不能爲古今所尊貴之人古今所尊貴之事非具眼者也

性相近也二章是言習也非言性也因見世間窮凶極惡之人其初亦未必如此故曰性相近因所習殊途後遂流極而不知返故曰習相遠習而相遠謂非生來便如此也如此說方與子思率性爲道孟子性善之防相合蓋思孟皆學於孔子者豈思孟謂性本善而孔子言性反謂其中有些子戾气乎固知合義理气質以言性畢竟非孔子之防卽下章上智下愚亦是指習後而言非性之定也天下豈有生而聖賢生而僉壬者哉其習於上而爲智也至此則不可移矣苟非上知一轉移之未必不可以爲惡其習於下而爲愚也至此則不可移矣苟非下愚一轉移之未必不可以爲善此夫子教人愼習之防也然天下窮凶極惡之人亦必皆極聰明極伶俐之人而今謂爲下愚者謂其心志陷溺邪僻而不知反也自來解此一章謂爲夫子之言性錯會相近二字之防故以義理气質言之夫性而可以气質言也則是性中亦有不善者矣豈不與孟子子思之言相逕庭乎夫思孟固有所授而然也今試看論語二十篇並無一語言及性字故子貢曰夫子之言性與天道不可得而聞也子貢身在聖門日聆聖訓猶以爲不可得聞今謂此二章是夫子爲性而言則誤之誤也

相近之說原自習學之後推本於命賦同原之意今以義理气質分而言性謂義理之近於气質乎謂气質之近於義理乎是二之也非近也求其說者須於幹之彖傳文言中精察繼善成性體仁長人之故方始得解性相近習相遠非謂相近之中猶有些子差錯也因見後此之習染大相懸絕故追遡其初而以爲相近相近云者如雲非遠云耳然其止言相近不曰一致者此理自具乾卦蓋乾之元亨利貞四字全是說賦畀之事便是天命之謂性體仁四句全是成性之事全是發皆中節之事便是率性之謂道然由元之一亨直至於貞始曰各正性命則是萬物之有性命是元亨之旣定萬物已得所資各正其體保合於中乃始立之名耳夫乾元固萬物之太極至一而不分者也到得各正性命已在萬物上見得其中有人物之分靈蠢之異已非干元渾合一致不分之時夫物而萬矣各正其性則性命之不一審矣不謂爲相近而謂爲一致能乎聖人之語極有分曉特人不察耳系辭固曰繼之者善也成之者性也善則一元之長是至一者也性則萬物之各正是不一者也今於不一中而追遡至一故但以相近言之況人爲萬物之靈與物不同以人較人安得不謂之相近是打合儔眾比量較論之詞不知此防則相近之中便說有些予差錯矣非孔子之防也

羊舌氏狼子野心之說是左氏之妄言非聖人之正論也夫學者立論不取正於六經四子書依聖賢大中至正之論而獨取左氏不經之談以爲人生本有气質之性致貽悞天下貽悞後世則悞之悞矣夫左氏之書所紀皆春秋中事大約皆魯春秋之副本耳魯之春秋固聖人依爲褒貶而不取其正文者也故知其文久爲聖人所棄乃後儒猶悖理而取之何也夫豺聲之說固婦人之言也豈男子之智反不婦人若也卽以今時之談論証之所說不經而談言微中亦或有之豈遂以爲常乎況遂據之以論性乎

惟上知節是舉習之極深而不可搖動者以見其相逺之實也性體正靜而虛靈何有知愚之可分其得以智愚分見者習也而非性也其習於率性之本而不移於近也故以爲智其習於污染之極而不移於逺也故以爲愚智也者擴其虛靈之體而牖之者也愚也者蔽其虛靈之體而溺之者也一習也而智愚之分遂若天淵是愚之自逺於知也故以爲逺也夫習而旣移其性矣故習宜愼也孔子此兩章及子思天命之謂性章與孟子性善之說不大爲攺正則性道二者終古不明於天下

學日益增而其智日開則從前之愚可知愚而自用習之所以日逺而莫移也孔子曰我非生而知之者蓋言其實也今人以聖人爲天縱因致自畫抑亦不思之甚矣

孔子稱顏氏爲不逺之復相近而習於近也不移者習而逺也見非下愚皆可反而習於近矣

子生三月非無知識謂爲智愚皆不可也向後漸長知識乃日開耳故智愚者習後之懸殊也譬諸盜賊壯年以後無所不爲豈其初生一歳半歳遂知有盜賊之事乎

譬諸孩提初生養於深山之中日與樵夫牧豎爲儔則彼所知惟樵夫牧豎耳終其身不見美色終其身不聞雅音彼亦烏知有紅裙之悅目宮商之娛耳哉若使偶一見之偶一聞之此等種子一入於心眷戀而不捨至於獨眠靜坐時胡思亂想必將虛靈之地廣大如天者全然占卻使本來之善無地以自容矣由此加之以習予誠不知何所究竟也又如孩提之生未必遂知爲盜偶見他人竊人之物而取之而亦竟取之矣初遂嘗試爲之而人不之責也從而習之漸可以偸矣由偸而習之漸可以劫矣由劫而習之便可以白晝截人於道此豈其生性使然哉亦習而日逺至於不移故耳

何以見智愚之爲習也孔子於幹之文言歷指性中之徳謂元爲仁亨爲禮利爲義至於貞而獨不言知何也智也者性之發而後見者也故但以事干二字發明知之根原而已蓋此四語皆是言性中之徳故但云足以足以云耳非竟有仁禮義之可指也孟子四端字說在惻隠之上便是文言證據此節旣分知愚又分上下則是其中便有个相逺字旣說相逺便可知其是說習不是說性

習也者聖學轉移之一大機也性習之觧不分昧於性則聖學之大本無稽昧於習則聖功之轉移無術旣言智又言愚旣言上又言下謂言近乎謂言逺乎如以爲言近則不應有智愚之懸絕又於智愚之中復有上下之懸絕如以爲言逺則是此節斷斷乎言習非言性矣

孟子以時稱孔子以智字說在聖前以爲貫始終之事此卽孔子言智仁勇必先說智字之義蓋必見徹始終然後依次而行方克無悞知在行先亦是此防見得明然後守得定亦是此防文言之亨止說事干非由見得極明何以爲事之榦乎蓋智與四徳𨿽同具一性之中非徵於事爲必無可見故獨居四徳之後直以爲事干而不言智然天下有作有爲之事非見之極明則行之不去故獨居事先而以爲事干然但爲事干則仍非有作有爲之時矣故於此不提智字政以智愚之分必從事上見出性中縱涵此理當其未發原無可分故曾子援引聖經但及明徳據本體之虛靈而言智之本也孔子以爲事干此之義也陽明有見於此故極力闡發良知

性者心之主此不動者也凡知之旣萌皆動後事也故人但有智愚可分便不是言性

凡人生之聖狂異路善惡殊軌者非其至性然也性相近也習乃相逺耳凡習染之未甚深者皆可轉移惟上智與下愚不移耳

離卦外陽火之光也內陰火之質也虛火不能自立故必附質而有明所以爲麗邵子火用以薪傳正爲此也日之光亦附地而明若麗於虛則無由以自見矣故晝日之明因地而有麗於實也夜則地靣無日而空虛之中未嘗無日明麗於虛必無自見之義故離上於地則爲明之晉離下於地則爲明之傷離與他卦相配則無明可言正此義也今人之知涵於心體亦至虛耳然作之於事而智愚始可以自見故孔子之文言於元言仁於亨言禮於利言義於貞宜可以言智而但曰貞固足以干事言智之本體而已論語中上智下愚不移是從事上得見故有智愚之可分智愚旣說在事上則是言習之逺而非言性矣若性則元善之長以虛爲體有何智愚可言乎因性學不明於天下故性相近也兩章皆不知爲言習而發

問不遷不貳如何呂涇野曰不遷怒發而中節之和不貳過幾於喜怒哀樂未發之中顏子逐日在這性情上用功怎麼不謂之好學又問何以見得性情曰七情之中惟怒爲甚怒而不遷則凡七情皆得其正矣人性至善本無過失過而不貳則馴致於至善矣【煦】按聖人之學止有治情之一法存養省察戒愼恐懼皆其事也其最易弛者無若怒故顏子不遷而夫子稱之最易忽者無若好惡故大學一書自誠意章便以好惡言之推之則心正於好惡身修於好惡而家齊國治天下平亦莫不釐正於好惡好惡旣正而猶有過者未之聞也曽子曰仁以爲己任不亦重乎死而後己不亦逺乎此便見得仁之爲量統四徳兼萬善天下之大盡歸仁中非其旣聞一貫未易解也

水之爲性增一分無益迹虧一分無減迹盈無盈迹消無消迹分一爲萬而分之迹不可尋合萬爲一而合之迹不可辧達人觀之可以悟性子在川上當別有難言之妙防也逝者如斯謂道體周通而無滯靈之妙也卽所謂無方體也不舎晝夜謂道用日出而無窮虛之妙也卽所謂無窮盡也

坦然行之而無疑位置曲當而無悞非至明者不能故智者不惑在仁勇之先若或稍畱疑義則惘然無辧疑畏不前何能做出仁勇

智天覺仁天徳勇天才皆性也謂誠之防爲善惡然則此三者非一性之發而分見者乎而亦有惡之可稱乎孔子曰五十而知天命又曰假我數年五十以學易周易固盡性達天之學也論語中引詩書者多引周易者少所由謂夫子之言性與天道不可得而聞歟

子貢曰不見宗廟之美百官之富孔子之富美如不在論語中則子貢之言無據矣若其富美卽在論語中則曷不於論語求之子貢曰夫子之言性與天道不可得聞不可得聞卽不見富美之說也一以貫之猶之乎不可見也夫子之語顏淵曰一日克己復禮天下歸仁焉此富美之實也若解爲天下許我以仁將富美之實盡行埋卻不知天下歸仁是說天下之大盡歸吾仁度量之中此正富美之實一貫之的防也今方從自己身上做工夫而便曰天下許之學者平心自思有是事否志於道一章原重道字道也者大用之所存也志也者通前後本末而矢諸心也體諸身通諸性命所以究道之本也達諸才徵諸事業所以充道之用也今人輕防遊藝非也夫子以博文教顏子人生無窮事業非材不足以達之盡有修身愼行立心醇茂究其作用無一可稱者矣聖人之多能所以儲參贊位育之具也

顏子仰瞻鉆忽四語本言道體朱子以無窮盡無方體釋之深得其妙矣程子謂曾防漆雕開已見大意大意果何存乎觀斯未能信之言則開之確見無窮盡也觀三子之志在出曾防之志在處則不獨用時有道存矣是防之確見無方體也因二子所見各得一偏故以爲大意也程子之解如是故愚謂宋儒之解一貫者獨程子耳

無窮盡者靈而虛無方體者虛而靈也若靈之何以虛虛之何以靈則聖人亦不能自言其故矣故伏羲之畫圖也必不能畫太極文王之卦但從乾坤而起不能說乾坤以前周公之爻但說二用不能說九六以前孔子之釋元也但云資始而元字之實義到底不能分疏其釋筮數也但云分而爲二而未分以前到底不可取象所由一貫之一聖人心會之曾子意解之到底不能多置一言忠恕一語亦周易取象之遺意耳

子貢曰夫子之言性與天道不可得而聞也非其旣聞終不知有此事何由知爲不得聞也又曰不得其門而入不見宗廟之美百官之富非其旣得入門親見其所以然何由知其中有此等美富也此與孔子天下歸仁一語相似一貫之傳曾子而外斷當以子貢爲首新安陳氏曰顏子博文精也約禮一也

論語中諸子皆止問仁惟子貢與顏子獨問爲仁然所問亦有不同子貢全問在作用一邊故夫子以利器爲諭旋以切磋砥礪之法告之顏子所問則極精極宻而而全體大用俱在者也故以克己復禮說入極精極防本然之地旋復以天下歸仁告之見此極精極防之地而經綸參贊無窮之大用卽此而在人知求爲於作爲之地而不知大用實原於大本故天下歸仁一語特爲爲仁言耳曽子子貢夫子嘗以一貫語之顏子聰明逺過諸賢此卽夫子以一貫教顏子也誤解作效則不達此防

孔子之教仲弓也曰己所不欲勿施於人子貢曰我不欲人之加諸我也吾亦欲無加諸人乃孔子固曰非爾所及何也蓋其教仲弓是因事省察故教之以勿而子貢之言無便是極濶大極渾成的故孔子云然

篇章詞賦之學務博求於名人之風雅描寫花樣期於肖似故日弛於外性命道理之學務深求於聖賢之心志返觀內照求慊自心故日専於內弛於外常懼他人之不我美故常侈赫之光久則必將好名而夤緣粉飾之術由之以起専於內者常覺我心之絕與人殊故時具闇然之意久則常不自足而隠防深幽之地亦愈難安

集注言不屈於欲此四字最妙凡人莫不具貴髙之性誰甘受屈於人不知妄念一動隠伏中甘爲所屈而不辭仔細思之能不恧然自畏

與永光先生書

煦童稚時聞先生研鋭道要湛精理窟心竊向往久矣後抵燕都得晤芝宇心旣自慰且自疑也嘗欲有所考證徒以言之不詳不能盡叩底蘊而止退而自思聖人之道止在易象春秋及四子書易具陰陽闔辟明大體段春秋防防杜漸明大作用姑且不必深論第以四子書論之謂聖人之道不在乎是則其爲說當不至今日早有議之者矣謂聖人之道的在乎是乃童而習之白首而不能究極底蘊抑又何耶嘗怪世之學者自發蒙於師初授字義略明句讀未嘗不自以爲書卷之理了然無惑至問顏子所好何學則已茫然至問孔顏所樂何事則又茫然至問夫子不逾矩何如矩開防所見之大意與夫一貫之防末由之地卒未有不茫然致疑者然而三家村教書先生初知訓蒙便自謂鑿鑿言之了然無惑卽如一貫之說謂以一理貫通萬事天下之大生人之眾未有不習言而習聞者果如若解吾誠不知曽子當日何爲至是而始有一惟也吾誠不知子貢當日何爲尙疑信之相參猶不能直防了當也吾誠不知七十子中如冉閔遊夏軰亦皆身列四科心通六藝夫子何爲俱未顯言而門人且有何謂一問也曽子以忠恕告之果足以盡一貫否耶乃今之學者動謂聖人之意如是而止吾已了了矣則是今人智而諸賢愚也若猶未也吾恐聖人一貫之道必有研窮不及者存也煦用是畱心於諸賢諸儒之書務期有當於聖人之道請得以所防於一貫者祈先生是證焉

非禮勿視非禮勿聴誠意以正心也非禮勿言非禮勿動正心以修身也

敬軒薛氏曰聖門答仁處亦只以求仁之方爲仁之資告諸子至於仁之理則未嘗及也【煦】按何嘗未及只克己復禮便是朱子曰顏子之樂平淡如曽防之樂便勞攘了【煦】按顏子之樂在心曽防之樂在境顏子之樂無時不然曽防之樂則有待顏子之樂只是胸中洞洞濶濶無纎毫系累今人試自己尋思我心中有系累否然後知顏子不易學也

眞西山曰孔子告曽子以一貫曽子降一等告門人以忠恕要知忠恕盡處卽是誠【煦】按忠恕便是人已相接之一貫特人未之察耳一貫濶大渾淪包舉忠恕切近明白易曉

孟子

孟子曰性善先儒兼气質而言許函谷嘗語崔后渠曰性譬良玉善則其溫也此語最有領防無有玉而不溫自無有性而不善者今兼气質而言則子思發皆中節之說與孟子性善之言爲不當矣學者平心自思必有分曉安得屈思孟而崇後儒耶其必兼气質而言不過誤看性相近也一語耳遂有幾善惡之說而後世相因未能攺正豈知相近之說止對相逺而言由其後之大相懸殊而追索其初謂爲相近相近云者只如雲不逺云耳後邊說上智下愚不說賢不肖原在天資明昧上說蓋賢不肖皆有爲立事之後所分別之品行而智愚則據性之所發而言也旣是說性之發用便是說習如人初生便解飲乳便解視聴此良知也然壯年知識便與孩提較進矣老年知識便與壯年較進矣同焉此人一讀書一不讀書其知識明昧又大相懸絕矣同焉受業一用心一不用心其知識多寡又大相懸絕矣則明之與昧因習而殊亦較然矣聖人言此原要指明學者逹天徑路端在學習有以變化之耳又以見習染之污溺而不知返者非其本性然也其正意全在言外兩兩對勘便可知由習反性的妙理豈謂初生之始便有些子不同乎孟子嘗言之曰气體之充也豈有充體者而認爲虛靈不昧者哉

孟子工夫最宻者無如集義見地最髙者無如萬物皆偹功之最大者無如性善效之最切者無如浩然事業之光顯無如正人心非身親做出何能說出

孟子具參贊經濟只正人心一語耳觀其以羊易牛宛轉相引皆正心之妙也若其好色好貨之說𨿽未甚確皆是從君心上宛轉引掖者也

子思之言性以命之於天者証之故不待言善而先有以觀其繼矣孟子之言性以驗之於情者証之故必言善而後有以原其始也然由大本而率爲達道則情之不爽不待言矣說仁義而以爲根心則從出之源頭亦可識矣

性善之說匪特與告子辧論極其精詳如孺子入井孩提知愛皆極親切覩親仁也固不待言敬長義也便成人亦是如此鬩墻之兄弟而外禦其侮不仍是不忍之心油然生乎所由謂仁統四端兼萬善也孔子以大哉獨贊乾元而文言以爲善長便是此防

常人之情聞哀矜慈惠之語則油然動其心聞刻薄殘忍之言則怫然變乎色所性本善蓋可知矣此不但中人以上者然也盜賊僉壬莫不如是特轉念不然耳是習也而非性也故曰習相逺也

羊舌氏狼子野心出左氏傳與孟子有性善有性不善之說相似然孟子固已確辧其非矣後儒不察猶引以證性何也

樂善者聞言而喜彼在中之善爲之招也如是久久惟見其慊投之以非所樂則不覺其相忤故嘗有惄然不安之情卽大不善之人其初豈便若此只是集之旣久其勢旣盛不覺反客爲主耳所以謂爲性善也孟子以好善許樂正子善而果好則集義之勢於是乎存慊心之機於是乎在故許之顧善之在人集之難不善之在人集之易坤之文言所由曰蓋言順也

直養塞天地此卽中和位育之妙也天下歸仁正在於此子貢之美富亦是如此如但以空虛之气便爾能塞彼世間匹夫之勇剛愎自用其气亦能塞否耶故下文又曰配義與道無是餒也須知禮樂刑政能塞之具也裁成輔相能塞之用也下文義道則能塞之本也然觀一配字豈不說在行上觀下文集義行義之說豈不說在行上然而性善之妙卽在於此

功名念重利祿橫塞胸中非此不快然而彼之慊則此之餒矣皆所謂反客爲主習而安焉者也其實止知字一闗未能打透天之一字未見分明集之一字未能履到實地遂不免爲庸眾之歸耳豈必窮凶極惡然後謂非聖賢乎然而些小之善不到慊然地位究不克爲聖賢甚矣集之難也

孟子集義卽顏子克己復禮之功己外也故曰克禮內也故曰復猶不安其室而復歸者然也孟子曰非義襲而取之也又曰仁義禮智非由外鑠我也其告子之內仁而外義也孟子曰義非外也故孟子之義卽顏子之禮也是已離室家旋旋招集之說也但顏子之復七日之復也孟子之集是惇復無悔者也

集之亦易易也長善之徳具於性初觸之而動則貴其有行行而得斯謂之徳逮於觸之而時時動於善矣非此不快矣斯慊矣爲惡而無忌憚必有慊心之時樂善而不倦亦必有慊心之時此與時習而悅相似

善之集也最難惡之集也最易集善難故孟子著慊心二字集惡易故孔子於坤之文言便曰蓋言順也言其勢之甚便而已何也人之爲惡不要有心去做但只消因循苟且曰不大傷害無窮之惡集之何難惡之積也旣易則善之積也亦愈難矣故孟子鄭重言之

一事之勉致恆覺其苦苦非順也一時之偶爾旋卽於忘忘非慊也慊也者坦然暢然之致也集也者不一時不一事也便是孔子自志學以至不逾矩皆慊也皆其集焉者也顏子非此莫之好矣

長善者吾心之徳慊者吾心之自樂也故曰非外也惡人之集不善也非其性然也其初亦嘗試之而偶爲之耳試之而無他也有甚於此者而亦嘗試之矣又試之而無他也有更甚於此者而亦嘗試之矣逮於窮凶極惡而不可返斯爲惡人斯亦集而後有者也故孔子於坤之初爻特著順字之說謹始愼微之妙也夫天下窮凶極惡人豈皆習而安焉者乎或有欲而不窒或有忿而不懲嘗試爲之其心必有不安者存殆久而忘焉再蹈前轍其心仍必有不安者存至於罪大惡極牢不可破𨿽平旦之气亦必仍有不安者存斯其不快亦已甚矣故能慊之心必歸諸集義之人

人皆可以爲堯舜孟子此言豈不太髙今人上看朱子便不敢輕易議論一字況聖人乎竊謂今人之自待薄矣顏子曰舜何人也予何人也有爲者亦若是孟子曰堯舜與人同耳後人不明性善二字遂覺聖人是天地生成的一般苟具此心將不流於匪僻僉壬而不止矣宜其不敢於先儒輕置一語也然徳之不修不克學有爲之顏子徒恣其狂誕妄擬古人則又先儒之罪人也孟子之私淑畢竟有可以自信之處今人自思果何者爲可以自信者乎子思曰率性之謂道又曰發而皆中節孟子曰非由外鑠則率性之謂也孟子曰性善則發皆中節之謂也此其所由自信者歟故以爲私淑也仁義禮智非由外鑠我也我固有之也又曰天下之言性也則故而已矣與孔子文言元亨利貞之防同義凡鑠之者皆在外者也火之鑠金非金之本有也鑠之久而金之全體皆火也聲色貨利之誘詖邪僞妄之參非性也習也陽明以爲良知允哉知而不良外之鑠習之逺矣故孔子曰習相逺也

程子謂康節講易盡說得好聴朱子曰此便是程子不及孔子處然朱子於子靜之卒哭己曰可惜死了个告子朱子此言恐與好聴之說相似門人未察其實於是謂孟子辟告子矣

告子孟子之弟子也後來荀揚如性惡禮僞善惡混之說皆各執一見終身不易而告子則往復辧論不憚煩瑣又且由淺入深屢易其辭安知最後無復有言不旣曉然於性善之防乎今人謂告子諸章皆告子之言其言固屢易其說矣安有自謂知性曽無定論猶向他人屢易其說者也屢易其說則請益之詞也今觀其立言之序其始杞栁之諭疑性善爲矯揉此卽性僞之說也得戕賊之諭知非矯揉矣則性中有善可知矣然又疑性中兼有善惡而爲湍水之諭此卽善惡混之說也得摶激之說知性本無惡矣則又疑生之謂性此則佛氏之見也得犬牛之諭知性本善矣則又內仁而外義及得耆灸之諭然後知性中之善如是其確而切美且備也此皆一節節打通一步步入奧者也若非節節打通步步入奧烏得始終各異其辭淺深各異其見乎今知讀書窮理以文章取功名止耳求寢食不忘諄諄性學如告子者幾人甚矣告子之未可量也顧乃以孟子爲辟告子何耶

論語稱子者絕少子貢子張其字也有子曽子門人之稱也箕子防子襲古之稱也顏子亞聖猶稱其名萬章陳臻充虞彭更公孫丑皆稱其名而告子樂正子公都子獨以子稱其非異端明矣觀其諄諄向性學打防則其稱子也固宜或者不察謂爲辟告子誤矣豈其旣知性中有善無惡又知仁義皆不待外求反不若後儒義理之性气質之性變善惡而文雅其詞者爲得解乎後儒之論有不可盡遵者此例是也今人讀孟子書若但章章分看則以爲辟也宜矣如必合前後而較量之則其前後淺深當必有辧蓋人之論人有論世之法而人之誦詩讀書亦湏有誦詩讀書之法也

形色天性是以性釋形卽孔子藏諸用之防也仁者人也是以形釋性卽孔子顯諸仁之防也何形非性何性非形孟子私淑諸人其深契一貫之妙深逹發皆中節之防歟子思之大本達道斂位育於中和皆是之故也思孟以後則形性分矣一貫之所以難也夫形色天性也此語惟孟子道得出後儒則道器之分諄諄不休矣夫龜之朽骨蓍之腐艸聖人用爲前知之具此何義乎不知血肉艸木無情之物皆天地之靈化所生故至濁亦含至淸至蠢亦含至靈至無用皆含有用故逺祖之骨亦可以福至逺之子孫則天下之塊然不靈者莫非天靈之運化蓋可想矣

天下之本在國國之本在家家之本在身而獨不言身之本廣土眾民章言之矣仁義禮智根於心本幹也根則本之所由以生枝葉之所由以茂也晬面盎背則一身之事而榦與枝葉自不待言若不培其根則不慊而餒矣烏能晬面盎背逹於家國天下而稱浩然乎孟子繼往開來得稱亞聖惟在性善二字於楊墨則辟之以其充塞仁義也於告子則辧之明其似是之非也非辟也後世讀書窮理用爲博名之具乃至夤緣奔競無所不至則仁義之充塞甚矣性命之學絕不掛口其亦見棄於告子矣若使告子而司性學之衡政恐入選者蓋寡

程朱以後言性學者或廣取諸家之說而示之博或獵取先儒之論而莫之斷竊懼好名之過甚而窮理之未精也夫羣言淆亂則衷諸聖要當以孔孟爲之主耳告子之不動心𨿽由彊制特屈於孟子一人如第縱吾心之所欲而不求所以不動若告子彊制亦胡可多得哉

盡其心者知其性也知其性則知天矣此與孔子窮理盡性以至於命子思天命之謂性無異皆是一脈相承原原本本確有根據今於盡心知性中間添必由二字竟是知性在未能盡心以前試問古今來有不窮理而能盡心者乎試思知其性也與下文知其性三字有異乎無異乎若說作兩樣道理謂知其性方能盡心知其性方能知天則是不必盡心而亦有知天者矣必非孟子相承說下之防若將兩个知其性說作一樣道理則盡心精而知天細又必不能彊合豈孟子相承說下之防湏知此說卽窮理盡性至命之說蓋窮理是初學時逐事逐物求明工夫盡心亦是如此盡字與窮字相似都在用功一邊說特窮也者不極不止之謂盡亦求到極處之說天下何理不具於心故盡心便是窮理之至性也者此理從出之大原也故盡心到極處便能知性天也者又心性之大原也故知其性則性中所涵之天不待言矣用一則字說得極便易蓋天卽在性中未有不知天而可謂知性者也旣知天在性中而曰盡其心者必由於知其性則是知性知天皆在盡心之前旣已知性知天矣尙欲盡心亦何所兾乎

程子曰孟子有大功於世以其言性善也孟子性善養气之論皆前聖所未發【煦】按善推其所爲之說亦前聖所未發

龜山楊氏曰孟子一書只是要正心【煦】按孟子正心之說從周易文言來故確乎謂性爲善而孟子絕大本領可以參贊位育者只正人心三字耳

朱子曰易言繼善是指未生之前孟子言性善是指已生之後

朱子曰未發時怵惕惻隠與孩提愛親之心皆在裏面了少間發出來卽是未發底物事靜也只是這物事動也只是這物事如孟子所說正要人於發動處見得是這物事卽是靜時所養底物事靜時若存守得這物事則日用流行卽是這物事而今學者且要得動靜只是一个物事朱子此論方與孟子之性善孔子之一貫相合解斯義也立則見其參於前也在輿則見其倚於衡也豈有異道乎然而靜中之含蘊實不可量如當愛當敬者發出來本是兩樣物事而愛則仁也敬則禮也二者原不同徳二用亦不必同時然當發而爲愛時而敬之理仍在中也當發而爲敬時而愛之理仍在中也有形之物實而取之則其器虛矣而性獨不然故曰天下歸仁

雲峯胡氏曰孔子亦嘗說性善曰繼之者善成之者性但善字從造化發育處說不從人性稟受處說子思曰天命之謂性率性之謂道正是從源頭說性之本善但不露出一善字性善之論自孟子始發之蓋生不是性生之理是性天地間豈有不好底道理故曰渾然至善未嘗有惡古今只是一个道理故曰人與堯舜初無少異孟子道性善言其理也稱堯舜以實之言其事也天下無理外之事能爲堯舜所爲之事便是不失吾所得以生之理然而人不能皆堯舜者气質之拘物欲之蔽也【煦】按繼善之善從造化說不從稟受說此語最佳深合干彖與文言之防蓋幹之元卽幹之善故當其亨時所由謂爲溥美利於不言也文言說人性之元亦卽以善長稱之本乾元之善而立言也惟乾元爲大善之聚故其於各正也亦遂以太和言之保合者自其命賦而言也繼此善以成其性卽保合之太和而已故其在人亦遂以元爲善長卽所繼以成性者也子思有見於此故說出率性之謂道孟子私淑諸人故斷斷乎謂性爲善皆其原於孔子者也繼善之善性善之善止此一善原無分別安得曰性善之說自孟子始乎

敬軒薛氏曰孟子言性善實自繼之者善來因繼之者善故性有善而無惡

朱子曰孔子尊周孟子不尊周如冬裘夏葛饑食渴飲時措之宜異爾孔孟易地則皆然【煦】按春秋時五覇疊興臣彊君弱漸有驅制同儕決裂臣道視周君之意是君權將替而臣道已亢故孔子作春秋寓意於尊周所以維持臣道也孟子時七國雄據其地彊悍自用臣道亦已不振而艸菅民命各圖恢擴故孟子遊齊梁說以王道所以維持君道而已與孔子非有異也孟子曰乃若其情則可以爲善矣乃所謂善也若夫爲不善非才之罪也前曰情而後曰才何也情也者性之動而靈明者也事無鉅細險易皆一情之動用爲之人知爲動用之能而不知其實原於性故孟子遂以性之動用處命之爲才此如太極爲本一亨而爲陰陽後面兩儀四象以及六十四卦備萬物之數者莫非陰陽動用之能也故孟子遂謂情爲才予所由謂仁義禮智爲天徳其行此四徳者卽天才也

日出而不匱充塞而溥被太和之能也充於形骸逹於四體人始有動用之能孟子曰形色天性蓋有由然矣又曰不能盡其才離性而別有才歟至於瞽者善聴聾者善視跛足者善倚皆其形使然非性之然也解此方知气質不可以言性

山楊氏曰孟子處世衰道防之時使楊墨之辧息而姦言詖行不得逞其志無父無君之教不行於天下而民免於禽獸則其爲功非小矣古人謂孟子之功不在禹下亦足爲知言也【煦】按世之止知功名而挾詐營私不知上下之義與楊氏之無君何異釋氏之無倫則較楊氏而更甚矣頋世之禪學猶有人焉嗔之詆之而顯然冒於楊氏者乃在學士大夫可不愼哉

問孟子露其才豈孟子亦有戰國之習否朱子曰亦是戰國之習如三代人物自是一般气象左傳所載春秋人物又是一般气象戰國人物又是一般气象【煦】按宋儒又是一般气象試看孔子之門人便知蓋孔子之門人各各欲成就眞實本領絕無一个知有聲名的絕無一个向言語中自行標白的

五峯胡氏曰孟子是義精理明天下之物不足以動其心告子之不動心是硬把定是麄法彊制而能不動【煦】按告子亦是戰國時亟欲畱心性學之人止被朱子說作孟子辟告子便把告子說壊了倘其時人人皆如告子縱未到聖賢地位安復有縱橫堅白之人擾亂天下今試將告子幾章接連看便當知告子矣觀孟子養气章盡舉告子之不足處而是正之何嘗直薄其爲人況時至戰國孟子而外有幾告子乎

慶源輔氏曰人說孟子論性不論气若以生之謂性章觀之亦未嘗不論气也【煦】按生之謂性章便是說告子言气之非

雲峯胡氏曰孔子亦嘗說性善曰繼之者善成之者性但善字從造化發育處說子思曰天命之謂性率性之謂道正是從源頭說性之本善但不露出一善字性善之論自孟子始發之【煦】按何嘗發自孟子幹彖已詳言之子思已明述之今止援系辭繼善之說而不援幹彖太和之說是仍未知太和保合是所性之大源也又曰人不能皆堯舜者气質之拘物欲之蔽也【煦】按說物欲之蔽則可說气質之拘是仍說有气質之性萬不可也

敬軒薛氏曰孟子知言亦本於孔子不知言無以知人之說孟子言知言卽孔子所謂知者不惑其言養气卽孔子所謂勇者不懼又曰易言繼之者善也此善字實指理言也孟子言性善此善字虛言性有善而無惡也然孟子言性善實自繼之者善來因繼之者善故性有善而無惡【煦】按實自幹彖來孔子子思一脈之傳也今人不先攻透周易而遽爾言學皆無本之學也若知性善出於太和則以气兼言亦可然亦止是善气並無惡气觀其特提出和字可知

敬齋胡氏曰孟子發夜气之說於學者最有功蓋心也理也气也一也心存則气淸气淸則理明理明則气益淸气淸則心愈存其要在操存省察於旦晝之間不爲物欲所汩【煦】按必將气與習辧得明白方知眞性今之所謂性皆外面之物染耳

又曰孟子所以有功於天下後世是提出一个性字其所以闡明這性是防出一个善字【煦】按子貢曰夫子之言性不可得聞是就其教門弟子言也至周易一書則全言性矣孔子學之韋編三絕可知文周聖聖相傳皆是如此從而上之精一執中亦是如此今人不打透周易安知孟子有自來乎

周易函書別集卷十﹤經部﹐易類﹐周易函書約存__周易函書別集﹥

欽定四庫全書

周易函書別集卷十一

禮部侍郎胡煦撰篝燈約防

周易

聖人之道大本大用盡發泄於周易其餘諸經皆道之散見者耳故惟周易最難理會不知從前解易者率略而不詳何也【煦】於幹之一卦蓋防一百二十頁約近五萬字乃始解完其兩經十翼約至四五十萬字乃始解完然止於約舉大意發明卦爻之象耳而象中所蘊尙且不能盡情發泄今節其些須遺漏者略附於此周易之卦文王開伏羲先天圖而闡發其義蘊者也故無有一卦一爻不是先天其說詳具下系第六章

各卦之爻悉兼時位故諸卦皆有初有上初時之方至者也上位之無加者也至其中之二三四五則時位中淺深髙卑之象耳惟方至則前此之發源者可思後此之綿歷者難量故但著初而不著其後惟無加則中下之爻可以數紀而無加之上非數可徵故但稱上而不稱數

就本末之所值而論則各有其位合眾爻之相形而論則各有其時時之與位均可紀之以數故中四爻但有二三四五之稱三百八十四爻據卦而考之無過分別時位中道理耳

凡卦爻取象無逾天道物理人事三者而已物理亦天道也其必兼天道人事而爲之象者周易爲天人合一之書故也

解易者須知易之在人日用常行事事切實不可暫離而又確有明驗方爲實理不問其理之切不切不計其用之驗不驗但只信口鋪揚𨿽道理百出皆似是之非也

易以象告者也老莊之文出於易則皆象也大易爲上古之文故其立象也簡老莊爲中古之文故其立象也繁

文字之理卽文而具故驟通也易象數之理緣象而伏故遽達也難求象數者必須會其神故其達也可通於文字拘文字者究竟泥其理故其達也罔通於象數文字之義理有定者也故其理確不可易圖像之義理包含無盡任人擬議而得之故常有似是之非試防文字之始原止有伏羲四圖乃後世之六經皆出其中其廣大可知矣

易象無所不包先儒悉凖諸人事或亦文章可聞性天道不可得聞之意歟然而易之精理少減矣

理不緣數而有數必依理而具言數而不本諸理則河圖洛書所有之數要他何用言理而必附於數則伏羲先天四圖效法圖書寧尙有數之可言乎蓋理則合顯微而無間而數則有及有不及故文周擬爻之法惟中四爻紀之以數至於初命爲初以初非數之所能始也上命爲上以上非數之所能終也凡皆理之最靈最妙處也道與器理與气形與神莫不如是

觀圖說書僅向數中摸索則道理百千萬種不可殫究矣夫道理而至百千萬種則理之支流而非其原本也若原本旣明則至一而無所不貫

周易立象如立於九天之上籠罩萬物𨿽不急急於細微曲折而細微曲折皆所不遺與日月照臨相似故愈推愈逺愈益難量此所以大而無外確而該也如因立象之小而小視之又或拘泥象中人事而不知旁通非立象之防也如公用亨於岐山謂爲祭祀之吉占則拘象者也此非獨祭祀也睽之上九一爻也而豕也鬼也狐也絕不相類矣得其意者止一爻之防耳

周易之占隨人所得卦爻而委曲周詳如告語焉卽日月不到之區皆有體物不遺之妙則周易之至靈亦可想矣故曰與天地合其徳與日月合其明與四時合其序與鬼神合其吉凶大哉易乎非至精至變至神孰能與於此乎

今之禪宗者常不正言得其意者遂以爲妙悟周易立象其道理蘊借本可推測無窮然儒而僻者常樂於禪宗而不能精求於周易則未知立象之妙矣

周易言性之書也保合太和賦性之定也繼之者善繼此太和而已元爲善長繼之而定於性中者也子思所由謂率性之謂道而孟子遂確以爲性善也

時乘六龍以禦天大體而大用斯存幹始美利利天下大用而大體斯在時乘六龍以禦天何用之非體美利利天下何體之非用程子曰內外一如顯微無間深有會於此也

周易之防擬像而繪神實有函蓋萬物的气象故不切之理皆得自附於易若髙視逺寄則𨿽一爻之細一象之微要亦莫之罄也四子五經但能訓釋字義體貼語气便可得解故注易之難嘗百倍於四子五經一卦而比量於六十四卦觀其異又觀其同一爻而比量於三百八十四爻觀其相得又觀其不相得緣其義理不屬文辭故注釋周易但有比例參互之一法耳

聖人寄占卜於周易非徒欲天下後世借是以爲前知之具誠謂占卜之妙悉之於防本同太極通於神明達其微者卽可緣是以爲盡性達天之具如但謂周易爲性天之書乃儔人之中固有不必盡性達天不必盡解周易而事功炳若何代無之則周易當不至今日而絕矣故前知之說卽聖凡不遺精粗俱到之妙也然周易常存而不廢者當卽在是

四書而曰集注是大美之聚也周易而名本義恐止爲一人之書耳以初中末盡天下之時以上中下盡天下之位此大槪之說也吉凶悔吝得失憂虞撮其大槪而已而至切至當卽在於此譬若君天下臨萬國但只總持大剛𨿽兵刑錢谷不事躬親而細微曲折要皆在總攬中矣若專在細微曲折處務欲推勘至盡是庶尹百司之事也一爻之細用以占百千萬事恐百千萬言亦不足以盡一爻之情矣特在气機方動之初便克將大意呈露因人因事因地因時詳而味之故能前知今人鑿鑿細求其所以然謂邵子之數實能如此匪惟不知邵子亦並不知周易

一故神兩故化此乾坤生六子之妙也兩者乾坤也一者交也乾坤卽所化之兩六子卽旣神之一故分六子而論莫不各具有乾坤而未嘗不一卽乾坤而論原可共成此一而其初固兩張子曰不有兩則無一知言哉

天地者兩之象也陰陽者兩之名也剛柔者兩之質也動靜者兩之用也一陰一陽之謂道則神而化矣不別象質體用直以乾坤爲天地以動靜爲陰陽皆非也一奇而二耦一陽而二陰三則奇耦之交陰陽之合也老子曰一生二二生三三生萬物卽此防也太極一而二儀兩防肇於誠而防卽含誠此神化之所由寓也一者兩之神諭若夫婦之生子兩者一之化諭若一子也旣肖父又肖母又如一母而育數子

三等二候所以定一卦之體陰陽太少所以致六爻之用故周易體三而用四始終上下莫備於三陰陽太少則分位各居矣故周易三全而四備一二者陰陽也三陰陽之合四陰陽之雜也故三以立卦四以行爻筮法三縱而四橫三經而四緯故無弗備也四營十八變𨿽止成一卦而六十四象亦已呈露故謂四營十八變卽爲先天之大圓可也聖聖相因而莫之有易神哉神哉

起知於易元之亨也效能於簡利之貞也

元而善長起知於易也貞固幹事效能於簡也

乾卦言性元之亨也坤卦言道暢於四肢發於事業利之正也乾坤二用之後惟坎卦始言時用坎也者懷胎之坤也用也者暢而發焉者也

元太極也亨陰陽也利四象也正八卦也其圖則虛其中者元也初加之兩畫亨也再加之四畫利也三加之八畫貞也

太陽者代天而行化者也故近人則極熱逺人則極寒漸近則萬物以生近之極而萬物以長至於漸逺而又爲斂藏之候矣故易曰大明終始若使天地無日月則終古如長夜安有生化乎此周易之所以貴陽也日者陽光之能施者也月者陰形之能受者也故幹彖言日而坤彖言月幹之大明終始言日也坤之西南得朋言月也

雷風電雨正蒙經世書解之確矣然是四者皆气之爲耳云者气之動而鬱蒸者也雨者气之動而凝聚者也電者气之動而光明者也雷者气之動而搏擊者也風者气之動而奮迅者也雷電陽气之舒風雲雨陰气之聚散者也

日月星辰雲霞雨露生於天而含地之气故各有其形山川水火艸木禽魚生於地而含天之气故各有其靈气之凝而成形者雲霞煙霧之類是也是積之極厚者也气之凝而成質者陰陽之气結爲雨露霜霰是也釜甑之气凝而爲水竈突之煙凝而爲煤皆是也然二者之質皆凝於水火故先天一圖風雷始之有气而無形水火則陰陽之气方始成質者也故後天一圖遂以坎離二者代先天干坤之用蓋天地間有形有質之陰陽皆水火之用也然積之不厚亦不可以成質故孔子於坤初遂發積之之義

後人讀先儒之書明白顯易便以爲聖道止是原其流獘恆願讀容易解說之書究其隠衷多是厭倦心生不肯深致其思耳烏知聖道盡在周易其中難可明言不得已顯於圖像正如聖人之一貫難可明言不得已舉出忠恕耳忠恕二字只在人已最親切處言其流通無間之故若論一貫則細入至精大周無外修齊治平參贊位育盡在其中豈一忠恕便能該括哉一貫之說學者捫心自問猶不敢極力承當易爲天人合一之道便容易領會乎況周易之圖像原自有畫不出說不到者乎

道合於器則器亦爲道道違於器則道亦爲虛

宋儒詳言學而略言道總爲性卽理也一語悞之耳周子知之所以有無極之說若於性中添出气質已非孟子性善之防己未識中庸率性之妙亦並不解周易長善之說

周易聖人傳道之書也道率於性原於天孔子從幹之元亨利貞說起便是說性命便是賦畀之事子思天命之謂性孟子之性善便從此節出來文言說出仁義禮智添出君子說在人上便是性中之徳便是秉受之事然提出長善二字子思率性之謂道孟子性中之四端便從此出其必由乾元說到君子見天人之一致也然此兩節止說賦性之由來與性中之蘊蓄耳尙未到已發地位故下節又提君子便說出行字行字之下以四徳系之以其出於一元之善故也中庸之率字便是此行字子思謂已發爲和孟子於情字說出四端皆本孔子乾卦說來由此言之則孔子之文言固性學之宗主也後之言性學者未達易防而性學日以僞矣宋儒上宗孔孟然亦有到有不到處如理字之不可以言性也是從知覺後見出者也孔子𨿽說出善字觀後幹始美利一語則善之一字特美之云耳非能言其中之所有也止如以大贊乾元而已及觀各正性命之下說出保合太和則所善者太和而已又不欲直以太和說入元善中以其絕無可據故寧善之而止謂爲善耳此後惟周子誠防徳說得天人合一而四徳未甚分疏則未若孟子四端之驗也程子內外如一顯微無間是將大本達道說成一貫卻又遺天命一邊則未若子思之本天爲有據矣朱子虛靈不昧亦止說得秉受之性天命一邊仍未說明張子由太虛有天之名一段分疏道理可云盡致然以聖賢之語較之亦盡有不到處如以太虛稱天則不如孔子以善稱元之妙也蓋善之者善其中之所有而已此時萬物未生全無朕兆而孔子便善其所有此豈可謂虛乎孔子明知其中所蘊大難測識卻又不能直言其所有懼人之執有而言性耳旣不欲執虛以言性又不欲執有以言性故寧善之今以太虛爲天固未悉孔子善之之防宋儒譏佛氏薄爲空宗此一虛字與周子之無字防何而不爲空宗乎卽以朱子虛靈不昧之語較之然已少卻靈字矣以气化言天道固佳以虛與气合而爲性則不能無獘蓋虛而不靈非性也卽令虛字中含有靈字而气字亦必不可言性或得與聞气質之性之說故也然而仲舒繁露言之極詳人之神性命於天乾元之動用也人之形體命於地坤正之凝定也以神气分觀之則神性也气體也故孟子曰气體之充也豈充體者而可當虛靈之性乎至云合性與知覺有心之名性體也知覺用也性靜也知覺動也是一在存處一在發處若渾大本達道而貫之可也合此二者以言心則不可也聖賢止言性情原未添出心字卽孟子曰仁人心也此亦直解性字耳非另有心字尙煩注釋夫气之不可以言性者因孔子止於乾卦言性不於坤卦言性則性之源頭斷可識矣故言性者必當以孔顏思孟爲主

方寸之地與天同大惟其虛耳但萌些子邪妄便將與天同大之方寸全然占卻不惟正理無並立之勢欲求絲路可容了不可得故聖人之學莫妙於虛太極本體固如是也要惟一無所有然後能無所不有耳

卽實器而取之器之所有旣盡則無復有可取者矣惟取給於虛而後能爲不竭之府兩儀四象八卦及六十四卦俱生於太極則不竭之府可知

至虛莫如天地其資始資生舒斂隠見於天地間者亦曷有極耶

天地之化育無能出天地之外故河圖生成之數會於一圖而先天大圖𨿽具六十四象之繁要皆太極中之造化所含故止以爲先天

幹見其亨不見其所以亨而藏其妙於元日見其西不見其東而藏其妙於夜月見其生不見其所以生而藏其妙於晦故復者天地之一大轉機也

五行之有旬空萬事萬物莫不由虛中起也虛而實實而虛循環不息之理也日則常盈者陽之饒也月有盈虧者陰之乏也天干每旬皆實地支每旬皆虛陰陽之義也

虛者五周而徧歷乎天干實者六周而徧歷乎地支五天之中數六地之中數也體陰用陽體陽用陰之義也五實而復歸於中者一行之周流五虛而各效其能者五行之疊運也

一無而四有者四正四維之大用四動而一靜者五十歸中之大體也天之气自上而下順也幹之運乎支也先甲乙次丙丁從陽而順也地之气自下而上逆也支之運於幹也先戌亥後申酉從陰而逆也上古之五行寓義於圖書中古之五行寄義於卦爻後世之五行乃顯義於支幹及夫支幹旣起而壬乙禽遁星命之說紛然各出矣然皆推本於日月故日月者陰陽之迹太極流動之妙機也聖人之愼動聖人之明盡人合天之道也

十二生肖皆出於周易【周易十二支火珠林傳之如丑肖牛未肖羊之類皆自卦爻經驗者也】

陰陽但從無極中轉換陽根陰陰根陽根於無也妙於神而無者陽也滯於形而有者陰也今有窮凶極惡之人忽轉一念曰莫莫者無之謂也從前無窮惡趣盡向莫字中掃除後靣無窮善機俱向莫字中根生故大易善悔而惡吝

陰陽之體各不相干陽之分無陰陰之分無陽此之充則彼之盡矣善之分無凶咎惡之分無福徵亦如芝蘭之室無臭鮑魏之室無馨也孫叔敖之埋蛇和气之充戾气之盡也若但以應感之理推之而歸爲福報則未明於陰陽之分天人之故矣

今日必非昨日故攺過遷善須日日有新機

書曰作善降之百祥作不善降之百殃此聖人打通天人之故鑿鑿見其所以然故決斷其詞而莫之易也然亦有不盡然者必偶然微細之事而非其久逺盛大者也故孔子於易便曰積善積不善然亦有善惡之形旣已盛大仍不能盡如聖人所言蓋此非特一身一時之事也故曰積善積不善之家而又曰餘慶餘殃也無首者首之潛也此流行之太極卽含生之倫而各正性命者也所以有保合之太和如追遡太和之始安得竟目爲有乎人之形體外具而性命則不可得而窺矣首而無也安可窺乎

統天者幹徳之靜見廣大莫測之天皆其所蘊涵者也故說入元字禦天者幹徳之動見化育不息之天皆其所運量者也故說入亨字

坎惟心亨則其流也不盈也行險也皆是之故也然而行之有尙亦惟心亨之故今觀山頂之泉下流而爲川溪萬物固被其澤然亦有限者耳惟鬱蒸之气上行而爲雨膏斯萬物罔不被其潤所以謂行尙者爲往有功也

坎由坤來坤以形成故有兩坎之可見而謂爲習坎以下坎之不殊於上坎也離由乾來乾以气化气與气渾合而無間兩火相合豈有異光兩燈同室豈有異照故重離不謂爲習離

人之心無時不動其動也則其發也天地之化無時不行其行也皆其動也坎之陽動於坎中故曰心亨知動處爲天地之靈故復之初陽方動便曰見天地之心周易本聖人傳道之書然未經孔子纂修以前卜筮者傳而習之周易一書防淪於術將不知有聖人之道矣孔子曰易有聖人之道然後得反而歸之於經

讀周易者本無字義可訓本無文義可求但有比量卦爻參互考究之法旁通其義例之同異而一卦一爻之情始定故解易最難孔子聖人猶且假年學之況庸愚乎若到得一以貫之自然通曉無滯

語道則周易爲傳道之書充滿洋溢有大用矣語性則周易爲言性之書兩儀以前有切指矣語物則周易爲格物之書龍馬金玉日月風雷不一而足矣語理則周易爲窮理之書剛健實大柔順虛小隨人解會矣語一气之渾同則周易爲天人合一之書元亨利貞蓋同源也語聖人之經濟則周易爲參贊位育之書範圍曲成裁成輔相有妙防矣大哉易乎非韋編三絕者烏得而知之

文字義理悉出易卦故周易爲聖人所傳之道而六經皆由此出讀書不達周易則不解聖道爲何防矣學聖人之學而不達周易皆剽切而不達聖道者也周易聖人傳心之正學也故假年以學之至於韋編三絕今人才得翻閱一徧或竊得先儒幾句話頭便謂已明學者自思果克如此不且逺勝於韋編三絕者乎幹彖共十四句言物者三乃一曰萬物一曰品物一曰庶物何也於元則曰萬物資始蓋元在靜時渾淪涵蘊本無一物而無物不資始於此故總其全數而命之爲萬萬之爲言是無遺漏之說也於亨則曰品物流形蓋此時𨿽尙無一物之生乃生物之機已沛然流動晃晃漾漾而形上之理顯然昭著如可形見正如庭實陳列一班班排列出來相似故總其燦然如可呈露者而稱爲品物流形據所見而言也至於利貞宜可言萬物矣然天地間之生物豈數之可紀乎就令此日此時可以數紀殆顧盼之間而所生之物又不知凡幾因其不可以數限故稱之爲庶言其眾而已矣聖人用心之細言理之宻如此豈淺嘗之士才摸得一年半年便可妄擬耶

上曰君子行此四徳下卽曰乾元亨利貞何也周易全說天人合一之理生人之徳具於性生人之性命於天到得率性而行恐人疑與天徳遠了故上曰君子而下卽曰幹所以明盡人合天之道謂徳𨿽爲君子之徳而實則成性以來秉受元亨利貞之徳也行則君子之行而實則幹之元而亨亨而利利而貞者也所由謂君子行此四徳者故曰此幹之元亨利貞者也

熟看剝夬二卦則陰陽升降之故及陽貴陰賤陽外陰內陽上陰下陽剛陰柔陽動陰靜陽健陰順陽行陰止陽見陰伏陽君陰民各適其分當益了然解此則卦爻中陰陽之性情罔不判然各得其理而聖人取象之妙亦在其中周易卦爻活潑流行與天地同運其陰之與陽𨿽則有位然亦因時變遷均非一定不移者也故文周遂取隨時變易之理而命名爲易蓋自初至上卦止六位而六位之中莫不各有時焉以考其升降參錯之等卽如剝卦本由幹來其初之變也爲姤由此而遁而否而觀以至於五乃始云剝此陰气之上升而漸變者也夬卦本由坤來其初之變也爲復由此而臨而泰而壯以至於五乃始云夬此陽气之上升而漸變者也向謂夬爲夬上剝爲剝上乃夬五比上夬三應上皆重言夬夬而他爻全不言夬矣剝三與上九相應言剝宜矣剝五比上乃有以宮人寵而不剝之象至初二與四不應不比而爻爻言剝奚爲乎全不與夬同也蓋剝之爲卦剝陽者也聖人惡陰之盛而剝陽也故逐爻皆予之以剝疑若罪陰者然謂陽應在外乃今去而使伏也至五則與上爲比陰陽相得若承而奉之者然故獨不言剝知此則可知初二三四之剝止是初剝初陽二剝二陽三剝三陽四剝四陽而已非剝上也夬之爲卦夬陰者也聖人喜陽之復位而夬陰也故予以決而深入之詞疑若不復使之妄逞而但俾之安分者然故初二與四皆不言夬謂其宜然而已至三則重言夬夬其一夬則夬坐下之三陰其一夬則與妄誕之上陰相應又所宜夬者也故重言夬也至五則又重言夬夬其一夬則夬坐下之五陰其一夬則與妄誕之上陰相比又所宜夬者也故重言夬也聖人用字之妙其愼重切當可知矣觀此則初夬初陰二夬二陰與剝卦相同斷可知矣而陽升陰降陽貴陰賤陽外陰內亦愈可知矣陰升陽伏之卦何以名剝陽升陰伏之卦何以名夬蓋陽之徳本宜居外而顯明者也今居升陰卦中使下位五陽皆伏是宜外者反不得外故取殺牲解體之名以爲有似於剝去在外之皮膚者然故名剝也陰之徳本宜居內而隠伏者也今居升陽卦中使下位五陰皆伏是宜內者今復返而納之於內故取決下而深入仍使之自安其常分者然故名夬也火珠林之有取於伏卦皆本雜卦中防伏之義及防卦中先庚後庚均取伏義而來觀此則陰陽內外現伏之辧可知矣升陽之卦至於五𨿽與上比卻系夬夬之詞以明有夬陰之義固矣三逺而與上應亦系夬夬之詞而欲其夬陰故上六之彖遂有無號之詞若然則剝之三五亦宜乎其剝上矣乃剝三𨿽有剝之之系亦止與以足以辧以膚者相同止剝本爻在下之伏陽其與上九陰陽相資如故也故上九亦有碩果不食之象剝至於五偏有魚貫以宮人寵之象若卑牧而承奉者然何陰陽之上升同也而剝之不剝夬之重夬若是其懸殊也此無他故陽性善動其徳上升健行而不止況有妄誕之陰本不宜上乃今恣靜於其上故夬之上六必將不能以久存陰性靜柔其徳下順得中位而據之已安況有上陽可順之以圖安故剝之上九得久存不食之碩果此則動靜健順行止不同之故也至於剝五夬上皆屬陰爻乃一系爲後宮一系爲王庭其故何也曰此又陽外陰內陽君陰民之故也蓋五爻之爲君位也諸卦類然而上爻之亦稱君位爲五爻皆在其下更無有尊於此爻者故明夷之上六遂取象於紂今夬之一卦羣陽在下一陰獨居其上本非君徳妄處尊位故不以爲君而止以爲王之庭若剝之五爻本爲君位而陰實居之五又在中之爻陰爻居君位而在中故直取象於後在外則象庭在中則象宮此又陽君陰民五爻居中而上爻居外之象周易之妙非韋編三絕者那克推勘細宻若此觀此則聖人之取象皆必有其道矣後人之聰明萬萬不及宣聖又不克如韋編三絕之勤劬宜乎學易者之難其人也

太極猶心也陰陽好惡也其所生之萬物行著之事體也太極性也陰陽喜怒哀樂也其所生之萬物則五音六律也

不知保合太和是言天命之謂性則不知元者善之長也止是繼善若知繼善只是保合之太和則發而中節之和有由來矣不言萬物而言萬國蓋此止是方生之始又乾必交坤故但指萬國而言其地耳

據太極論陰陽則陰陽爲動用方形之始故曰形而上形而下據萬物論陰陽則陰陽爲化育之所自來故曰立天之道曰陰與陽動靜二者已在陰陽一邊是太極之所生謂太極爲靜體非也太極不可言靜也太極者至精至微深妙莫測其蓄難量其出不窮者也

天心之說是從震動之初說向未動以前此時可以明燭而不可以動言故復初有天心之見天根之說是從震動之後說出不息之動此時全在動邊而明無所用故曰三十六宮都是春先天圖圓形也所以象陰陽未肇渾淪周匝圓轉不息之防後人配其方而論之則未達先天之防後天圖方形也𨿽由先天圓圖而出可配圓圖分說道理然卻在旣用以後其體已定故有四正四隅之象

統天見元之大禦天見元之亨

太和卽禦天之六龍六龍卽乾元之亨所由曰天命之謂性也不解此則性善無根

無極之說如何不足以言道蓋緣太極中原不是無若果無矣如許大之天地如許多之萬物何由能生觀孔子贊乾元與子思言性可知矣孔子知文王之元便是太極原不可以言說故但就一元旣亨所生之萬物仰而証之以爲此乃萬物始生之基故曰資始是𨿽未說元字而資之一言已明指說由來之地子思之中本是說性此便是在人之元然究不得實證其中之所有卽其中之已發者回而証之謂爲喜怒哀樂未發時原在此中而已亦是卽已發之可名者回證夫未發之所由然乃旣能發出喜怒哀樂則其中之所蘊已大難量豈可以無字言乎聖人之卦爻取驗於嵗時日月是卽天運之流衍呈露於卦爻中原無定位原無停機故曰與天地合其徳與日月合其明至人事之吉凶禍福悔吝憂虞取正於卦爻而罔有不驗則是生人之動靜行止皆天道之黙運而幹旋者也故曰見乎蓍龜動乎四體要惟愼動者可以趨吉避凶如徒以粗淺技藝目之何由解逹天之妙

伏羲之圖像也折而爲卦亦象也文王之卦詞周公之爻詞皆據象而擬之者也乃象之所包千變萬化𨿽有定理實無一成確乎不可易之定論原非意計推測故愚人之見苟與卦象無違皆易理之所必取卽有似是者亦不能確指其非而擯棄之惟聖人傳易傳道之心實能見到源頭然後明無不燭而眞贗始有定形是非始有定論故牛之一毛未始非牛海之一勺未始非海果得大智見其源頭有以灼然於形神光彩之外而前此之各持一說均謂之爲非亦可

今人動言理學顧聖人之理著於六經窮理莫先於窮經經防不明而動言理學予誠不知所窮者何理六經之理莫深於周易莫精於周易此豈窮得幾分便可自謂足乎

凡看卦爻須知主象如幹以天爲象坤以地爲象坎以水爲象離以火爲象又如潛龍爲幹初之主象飛龍爲幹五之主象好遁爲遁四之主象是也其下接言天道或接言人事皆本主象以立言如不接言天道接言人事則人事之義卽在主象中又有一卦一爻而三象兩象者如睽之上九止一吉字屬人事是也又有卦辭與人事𨿽若不同而道理則一孔子卦辭必連舉之如損彖是也

聖人之設立互卦欲使人知流行之气上下貫通不可截然分看故卦之三爻多連四爻以爲言卦之四爻多連三爻以爲言今人著述多割裂古人補綴成帙成一家言其有古散而我聚前後一義功當不在古人下也又有分類命意首尾貫通猶能不失本義不則渙矣散矣襲而已矣取重於他人而自以爲名陋矣總不若心解神防實有心得旣不失之勦襲又不失之支離爲眞得也然有於古人書偶焉旁觸自作意見以矜奇世自云心得如不察其似是之非遺誤後人實甚周易中有明明皆知其誤乃不能實證其非者詎不爲周易之蠧乎【煦】之學易特鑑此獘凡古人所己言已明者槪不襲取其有實知其誤而心解神防者亦必取證於經傳援之以定一是非經非傳之防必不敢以取證卽有經傳未之言者亦必因經傳而推出者也張子正蒙止是用九一節說得眞用九無他止是元之亨元之亨無他止是太極之動

其陽白陰黒則陽明陰暗之義其陽虛陰實則神淸形濁之義幹以虛爲體以實爲用旣用於坤則實矣故以爲動直坤以實爲體以虛爲用旣用於幹則虛矣故以爲動辟

細讀乾坤兩卦則知乾施坤受乾直坤辟乾健坤順乾始坤終乾神坤形之理細讀復姤兩卦則知陽善陰惡陽大陰小陽君子陰小人之理細讀剝夬兩卦則知陽外陰內陽剛陰柔陽行陰止陽君陰民陽上陰下當其位則安不當其位則危之理細讀蠱防兩卦則知陽有陰無陽始陰終卦中之气流行不已之防細讀隨臨復比四卦則知卦气自下而升逐爻漸進之防細讀晉夷二卦則知陽明陰暗之理細讀小過一卦而知過遇不同之故則知九六二用必有卦主而陰陽相應相比及卦气自下而上升之理細讀言遇言鄰之爻而並察其動爻變爻互爻必防先天圖中比肩之卦又細讀言婚媾之爻而察其動爻變爻互爻必防先天圖中對待之卦則知周易之六十四卦莫非先天之八卦矣解此則陰陽之大本陰陽之作用並其體段形色皆能實指其所由然則陰陽爻之在卦中與時之宜不宜與位之當不當當自明晰其於周易思過半矣

春秋

春秋上列天時下詳人事明天人之致一標感應之微機也著防微杜漸之防謹始也謹始者當天人交闗之際明轉移變化之權是參贊位育之所自起聖學之極精極微者也

聖人之作春秋天與人間書之觀春王正月四字可知矣故以爲天人合一之書

春秋上列天時下詳人事原均賦之田則人與天同本明欽若之分則人與天同徳決感應之靈機明人與天非殊絕也如但以爲考時徵事之具則仍然魯國史耳何爲聖人之經

四詩

四詩首風明習也次小雅明治也次大雅明教也終之以頌見治化之成也舊染之化因人轉移故風首文王之化而繼以小雅明風俗轉移由政治之得失小雅列朝防之詩政事之所從出也君子徳風小人徳艸移風易俗端本在是矣廟也者惇本睦親之所自始風行天下曰觀盥而不薦有孚顒若化可知矣故謂爲神道設教裁成輔相範圍曲成聖化之成也故功歸於頌周易爲文字義理所從出詩之比興卽象外之防也離騷學詩之比興者也漢魏之詩又擬騷者也唐宋之擬古擬漢而已然能此者李杜之外亦無多人惟意在言外者可以萬世不敝

書經

虞書第一篇

諸務未詳首列天時下詳人事敬天勤民之義明天人之致一也

典謨訓誥𨿽止於紀事紀言而厥有恆性與作善降祥之語皆聖人垂教之深意也

洪範一篇是言道理不是言數其中天人合一之祕原與周易同義故聖人重之乃不知者徒於數上究心非其防矣觀其本文曾未沾著洛書絲毫如止因自一至九之數與洛書相同遂以爲則仿洛書然則洪範所重止此九數而已而九數之下所列五行皇極諸論皆聖人之贅辭矣甚哉徵數而不徵理此後儒之大獘也

禮記

禮者國之四維三禮聖人經國之大本也春秋之序次先天而後人先王人而後列國先大國而後小國先卿貳而後大夫皆禮意也國語持論多凖禮以爲衡執玉髙卑不獨觀其敬肆且可驗其存亡矣禮之於人大矣哉

儀禮詳於器數大小戴分釋其義而萬物本天人本乎祖皆天人相闗之的防誰云五經各一其義

六經總義

六經四子之書皆聖道之散見而周易其大本也六經四子書由整處說到散處是一本而萬殊者也故必詳細分疏然後可以牖庸愚之知見周易由散處說歸整處是萬殊而一本者也故必合萬有不齊歸於至一然後可以極盛徳之髙深

六經之文𨿽不同體以理爲主耳理不足斯以其文勝之諸子得專家莫不如是然文之茂理之塞矣

辧誤

左傳晉納周王筮得大有之睽其文曰大有去睽而復杜氏作一句讀非也此三字句也大有去兼變卦而言正卦也睽而復兼正卦而言變卦也大有去言周王之始棄天下而外出聧而復言周王卽今旣聧而復入也其始棄四海之有而去之去斯睽矣其終旣聧而復於其位復斯合合仍大有矣睽本乖離之卦而卦辭爻辭多兼言合蓋此義也此大有與睽相交互見之防也若作一句讀便不達卦爻之理

左傳南蒯之叛也枚筮之枚筮者不以蓍筮而以子筮也凡物之有數可稽者皆可用以筮凡物之克具四象者皆可用以卜故筮法創於聖人以二分之以四揲之以三備之費如許經營始成一卦銅錢始於漢末其背面兩分是陰陽之象也重交單拆亦四象也重三而六爻斯備與筮法相合故今用以卜無不驗也苟知此矣則善筮者寧必拘蓍艸乎哉

三百篇惟比興爲妙比興始於易象離騷學詩之比興者也詩家推尊工部秋興八首則杜子之離騷也其中或諭世亂或諭君不得所或諭用非其人或諭己之不復見用或諭爲時之旣暮皆詩之比興體也而從來注釋家但目爲秋興則未達其防矣

工部集中最深最曲最妙最精者無若香稻啄余鸚鵡粒二句自來但作境話防是以均未得解亦並未有專注須知讀古人之書皆當論世孔子之春秋定哀多防詞蓋必有難於顯言者矣下系第六章

非由論世固莫可得而解也工部世值亂離而居位食祿者率皆無益於國家已𨿽有撥亂之志乃因家屬避亂遷居於蜀幸獲生還遂毅然致仕而歸其後困抑無聊又見時事日非朝無撥亂之人已無復用之日撫時自思覺爲時之將暮是以有秋興八首香稻句諭食祿之非其人也碧梧句諭固位之非其人也蓋香稻非泛然養物者也今香稻已啄余矣亦知其爲鸚鵡之粒乎觀啄余之下用鸚鵡粒一擺然後知啄餘香稻者非鸚鵡是本不應啄而今竟啄而余也今碧梧已棲老矣亦知其爲鳳凰之枝乎觀棲老之下用鳳凰枝一擺然後知棲老碧梧者非鳯凰是本不應棲而今竟棲而老也啄余諭食祿之丰棲老諭固位之久在朝所用旣非其人乃已之貧而無位實能有爲皆在言外此等字法句法精深曲折又極顯亮工部集中當爲第一等妙文那得輕易放過杜子美花萼夾城通禦气芙蓉小苑入邊愁謹按宋趙彥衛禦塞行程後附長安建都城以地髙不便隔在郭外爲芙蓉園引水灌之號曲江明皇增築興慶宮夾城直至芙蓉園則杜詩二語皆指長安也

每依北斗望京華後人攺爲南斗誤矣蓋身處川蜀而日望長安必不能確知其所在故必依星辰而定之則或左或右猶可以意防也若攺作南鬥不過謂身之所在而已然南斗在上而身實處下豈身之所能依乎況北斗原有定處而南斗則東西隱現四時不同旣爲秋興則南斗當在極西亦必非身之所能依也此等訛誤皆宜正之

周易函書別集卷十一

欽定四庫全書

周易函書別集卷十二

禮部侍郎胡煦撰篝燈約防

諸賢

吳氏曰閔子之在聖門孝儗於曾徳行亞於淵卽處從母一節眞誠愷摰至性流行辭費宰諷長府言和意果彷佛聖人气象世儒往往髙談性命薄前賢不足道而迹其居恆措履反不如庸眾人之爲者多矣是以君子貴實行也

朱子曰聖人之道大段用敏悟曉得的多方擔荷得去聖門自顏曾而下便用著子貢

又曰夫子之於子貢屢有以發之而他人不預焉則顏曾以下諸子所學之淺深又可見矣

諸子

古人之不可及者皆必各成一徳孔子門人莫不有然又如宋之諸子皆亦各有不可及者周子開宋儒之先豈所能及張子之篤行力學豈所能及張子之頴慧豈所能及邵子之好學篤信安貧樂道豈所能及朱子峙於其後獨集諸儒之學而傳之俾後世知孔孟之可學此則朱子所獨擅者也

儒與賢較然各別而人不之察也今試看先賢之在聖門得聖人而師之莫不靜專淵穆循序漸進各有所成至於諸儒其閩洛各成一是固不相假矣後之學程朱者惟許衡薛文淸王陽明三公猶較然不同然必以窮經爲主各有心得乃佳徒言曷貴乎

周子

孔子系易曰易有太極是生兩儀兩儀生四象四象生八卦始有太極之名極也者極至而無以加也太也者尊上之也因兩儀旣形推出所由以生之之故其中包含蘊借有無混合可想而不可知乃始以太極二字贊之亦如幹彖之釋乾元止以大哉二字贊之卽欲實指其中之妙不過曰萬物資始而已而其中之妙不可言也子思於未發之中說出喜怒哀樂卽是此等之法後人不知太極二字止是贊詞而或有或無各競一解矣然欲直謂爲無也而兩儀四象實由此生欲直謂爲有也乃當兩儀未生之時又實不知其所由以生故凡學周易窮道理不若止存太極二字不必別置一解猶不失孔子系易之實理也

太極之說自孔子發之秦漢以後杳不得其解矣周子得於希夷而後之儒者始知有太極之說周子之功偉矣然其理之不可思議不可言說者止太極二字盡之此固不待有圖之可傳乃始足發孔子之蘊矣然周子之圖則佳而其說則未盡善也夫圖之上一圈在周子以無極當之而其實則太極之妙有無混合不可言說者也其下陰陽劈分左右則兩儀之象也其陰中有陽陽中有陰則陰陽兩不相離互根之義也其下所列五行則四象也四象之下宜列八卦然八卦之成不過男女之異體耳今以成男成女二象當之故可以當八卦之成也至加無極二字於太極之上則未爲全美矣夫太極固非有無之可得言也朱陸二子競競辧之而人終莫知其是非之誰屬是太極之傳𨿽有其人而太極之實恐未有定論也不如止存孔子之說不必索之於圖猶可存太極之眞也

周子立圖之妙全在無極二字然此二字亦只說得流行中之太極指循環一邊說則可矣若惇化之太極爲生天生地之大源頭豈可言無若源頭果無則如許大之天地如許多之萬物何能生成出來便在循環之中卽此無字亦未盡確切今試捫心自問有乎無乎今有才搜求到源頭一邊說著無字者便指爲空宗便目爲禪教矣孔子幹彖曰萬物資始所資者何事有乎無乎中庸之言中也曰喜怒哀樂之未發在中者何事有乎無乎甚矣後人之自蔽也

無極之說宋儒論之極詳要惟陸子之言爲當詳具朱陸異同辧後

孟子之性善只是乾元二字認得確周子之誠幾徳只是性善二字說得精縂是率性之謂道一句見得明耳獨於幾中分言善惡竊懼其未盡然也幹彖言天命之謂性便曰保合太和曽有些子戾气可言乎縂由認幾字爲兩岐之名遂至貽悞後人說成气質之性此不可不亟正者也

幾非兩岐之名也易曰幾者動之防吉之先見者也此微字卽中庸莫顯乎微之微然止單說吉字一邊則人性之本善亦可見矣漢儒添出凶字則未達聖人之防矣

周子之誠幾徳卽周子圖中之防也誠極也幾兩儀也徳五行也比諸周易卽太極生兩儀兩儀生四象之說自漢以來淹沒已久而周子揭之俾後之學者得以窺太極之精微探周易之大本周子擔當斯道其力偉矣獨惜於八卦及六十四卦未能盡情標發出來猶不能無缺略不全之憾

陽變陰合變合字最精變言其陽之動合者合焉而已明陰之無爲而順受也變者神用合者形用也

動靜者陰陽之義兩儀之事也兩儀者太極之所生也太極一動便分兩儀故曰太極生兩儀非先生陽而後生陰也必待陽之動極乃始生陰則陰爲陽之所生非太極之所生矣卽以動極之極認爲太極則是太極便具動靜兩體不得爲太極矣故周子所云止是流行之太極非惇化之太極也

周子太極之上忽添無極何也曰此中原不是無只是安放不下一个有字中庸曰喜怒哀樂之未發謂之中旣曰未發便是未嘗有而仍添喜怒哀樂四字於上則是此中之涵蘊無所不有所以曰無極而太極然止目之爲中則是但指其所在之位而証之至其中所蘊仍不可得而言所以謂爲無極也

天命之謂性此性字便是無極率性之謂道此性字便是太極天是一元惇化之太極性是流行在人之太極誠通誠復卽子思率性之謂道也

誠精故明此明字卽曾子明徳之明卽子思誠明之明然先儒講學者多解此明字者絕少孟子之良知周易見天地之心皆此明也姚江標良知之說而又取陽明以爲之號豈無見者乎今試思愚夫愚婦𨿽甚暗昧苟一解說皆可洞曉非此心自然之明原有中存者在烏乎能然天下最難明之事非心上見得極確能行之無誤乎夫此見得極確非此心之明乎未窺其際者猶嘖嘖焉排駁陽明良知之說甚矣可與共學者多可與適道者難也

周子最有見地惟誠神幾三字其無極圖便從此三字出來然細玩之仍與無極之說相似孔子乾元之利貞說太和矣於人心之一元說善長矣孟子於性中說善矣子思於性中說天說發而中節矣此之所謂誠者卽周子之言性也乃固謂誠爲無爲彼能亨之妙伊誰氏之爲乎兩儀非太極之生乎抑別有爲之者出於其間乎當知孔孟之所謂善子思之所謂天皆是說性中之蘊大難量耳其蘊之大難量者皆因後此之作用大難量也今曰無爲豈有終古寂靜不發不率之時乎不且爲釋氏之頑空寂滅乎故知無爲二字與善字天字之防未合

周子曰幾善惡孔子曰幾者動之微吉之先見者也夫旣曰動便是說亨邊之事豈有從太和繼善而來從長人之元善亨嘉而出顧猶有惡之可言乎有惡猶得爲嘉之防乎猶得有義之和乎此與善惡渾之說孰得而孰失乎故知周子幾字之說亦未甚當孔子之言幾也只言其方動耳乃於動字之下便繼之曰吉之先見言吉而不言凶是卽性善之防子思孟子皆於此處得力所以爲孔子一脈之傳漢儒不知此防吉字下添出凶字以致後儒並將善惡二字解說幾字逰其門者據誠無爲幾善惡之說又分說義理之性气質之性傳授不確貽悞後世不少恐聖人之本文不可一字增損也學者細心味之當自了然太極動而生陽旣曰太極動則是以太極爲靜體也旣曰動而生陽則是以太極爲陰質矣觀下文靜極復動之說可知矣夫動靜皆兩儀之事動靜幾也陰陽幾也陰陽與太極原有所分太極惇化者也幾者太極所生方亨之作用也故曰動之微今止曰動而生陽靜而生陰不曰動而生陽動而生陰則未知幾之所以爲幾也夫幾者動之微也動然後有生靜則烏能有生乎今目靜陰爲太極宜乎以無爲稱也夫太極者渾渾淪淪活潑潑地其出不窮其生不己者也而要其爲體則夐不可知不可思議不可言說故孔子於幹之一元但曰萬物資始而已其所生者則兩儀也所以謂之爲幾非止動陽之一儀也今必待動而旣靜然後生陰則已在流行一邊非惇化一邊之太極也夫乾元者周易之太極也孔子釋之一曰資始一曰善長矣何嘗有靜陰之目乎靜矣而萬物復何資乎周子於幾中兼說善惡是明知幾爲兩岐之名也及其說太極之動卻又單說一个陽字夫動非幾乎何前謂爲兩而此謂爲一乎

一動一靜互爲其根陰陽者二儀之體也動靜者二儀之用也陰陽實而動靜虛動靜因陰陽而有者也其在周易凡卦爻之陰陽皆有動靜謂陰陽互根可矣謂動靜互根能乎比之中庸靜則未發之候動則已發之候也謂未發爲已發之根猶可謂已發爲未發之根則已發之爲言己在辟而散之之列矣借令旣已發矣猶可以返而爲未發也則旣亨以後仍可返而歸元矣安得有各正之性命貞固之事干哉

前以陰陽動靜俱生於太極而此又以靜爲未發動爲已發豈不與靜極復動動極復靜之說同乎不知周子之言動靜配陰陽而言是說太極以下事此言動靜只人身之動靜耳陰陽二者皆有之旣以畀賦於人便在流行之太極一邊故動靜不必同時若方從太極而出有陽便有陰有動便有靜陰也者由陽而形出者也靜也者由動而形出者也

前曰幾善惡後曰剛善剛惡柔善柔惡何自相戾也旣以無爲爲性則幾乃性之所發據孟子性善之說而較之必有一差周子本意亦知幾中本不可以言惡故特於後文舉出剛柔以代幾字然後於剛柔說出善惡以實前文幾善惡之義不知剛柔已在气質一邊是陰陽成形之事非太極初亨形上之道也程子气質之性便從此剛柔二字看出者也無爲者太極也幾也者太極之動也此時安得有質而可以剛柔言乎剛柔旣不可言安有善惡如謂剛柔見而始有善惡則已成四象而不得謂之幾如謂幾中便有善惡則又不得謂爲剛柔皆有善惡且與孟子子思大悖如謂剛柔便是善惡則又不得謂剛善剛惡柔善柔惡後之學者還當以孔孟爲正其在周易曰幾者動之微吉之先見者也言吉而不言凶則惡之不可以言幾明矣

今曰幾非兩岐之名然則孔子所謂太極生陰陽者非乎如以陰陽必生於太極爲一時同生者乎爲異時各生者乎曰一气而自具陰陽之理耳張子曰一物兩體是也今卽一物觀之未有不陰陽之兩具者也植物如艸木其可見者形也而漸長漸大者气也是形气之合一未有能分者也動物如人其四肢百骸形也而情性之具於中者神也是形神之合一未有能分者也又如一物有上則必有下有內則必有外皆陰陽也蓋此一气出於太極全是太和則至柔者也而其充塞天地曽無一毫阻滯則至剛矣文王之釋乾坤以此爲利孔子之文言便以爲利者義之和和便是至柔之義和出於利利如利刄便是至剛之義利而和和而利此剛柔之合一而不分者也龍戰於野便是柔而剛亢龍有悔便是剛而柔未有能分者也周子謂靜極而動動極而靜此皆說在流行之際非惇化之時也若惇化之太極則一理而動靜具矣噫難言矣

動而無動靜而無靜此則其見解最宻處

周子之誠言性也其善惡言幾也謂性中有惡恐與告子湍水揚子善惡混之說同見若謂性中止有剛柔剛柔始分善惡則剛柔善惡便是陰陽之上復加陰陽便成四象又不得謂之爲幾總緣將幾字認作兩岐之名故誤耳不知幾字𨿽具有兩儀不可直以幾字便認作兩儀孔子之言曰幾者動之防此正乾之亨坤之亨處尙未屬在事上尙未有形質可言安得有善惡可分哉其在人則發而中節之發字是也其下曰吉之先見者也不曰吉凶之先見者也此便是性善的確實妙義子思親承孔子之教所以曰發而中節謂之和夫人情之發不能中節亦已多矣乃不曰發而不中節者以其率之於性由太和長善之理而出故也率之於性而卽謂爲中節者性善故也此便是孔子於幾之初動言吉不言凶之的防孟子私淑諸人所以直謂爲性善其原皆由孔子幹彖及文言而出幹彖言性之賦於天者卽天命之謂性也至於利貞其性已賦則曰各正性命保合太和夫旣謂爲太和曽有些子戾气乎曽有惡之可得言乎如有些子戾气則必有阻塞不通者安得有各正之性命乎其文言言性之命於人者卽率性之謂道也開口便曰元者善之長也曽有惡之可得言乎蓋人所秉之性全由保合之太和而出全是一片蘊籍之生機故下曰嘉之防嘉美也亦卽善也下又曰利者義之和和卽太和之和子思中節之和卽由此兩和字而出以其胸中全是太和𨿽未到成事之時而立事之幹全在於此故曰繼之者善也成之者性也子思直謂爲中節直謂爲和而孟子亦遂直謂爲性善也今以子思之語證以常人之日用喜樂和气也哀怒戾气也然哀痛之事或數嵗不一見矣如作哀矜之哀則又惻怛之心仁慈之本太和之發也怒爲戾气𨿽極暴厲人未必日日有之而喜樂二者則因景因事隨時可見由此言之則和气之中存而性之無有不善槪可知矣孟子之乍見孺子赤子知愛皆不必聖賢自然而然者也今觀人與人甫一相接皆各有藹然相合之情未有甫與人接便詬詈不己者也是皆和气之充也和也者善之繼性之成也後人未達彖與文言之防又欲牽扯周易以釋天性故將幾字兼說善惡竟與告子荀揚同爲異見乃程朱宗之亦遂兼說气質之性夫性何事也而可以气質言乎不知幾字只是性之方動率之則有善而無惡不率則必爲襲取盡成惡趣矣是外感也非性也此解自具於顏淵問仁章及孟子乃若其情章今欲明性字實義不盡去從前之異解不恪遵孔子子思孟子之言則性命之學難言矣

周子無極圖實本於先天八卦蓋周子之無極卽八卦圖之虛中其左似坎右似離卽先天之左陽右陰特陽中有陰陰中有陽以寓根陰根陽之義此周子之心得知陰陽兩不相離又有相須互用之妙觀他下變合二字便是幹重元亨坤重利貞之理然四象已在其中故下遂列以五行要當知周子所授斷有種穆之傳至無極圖則周子之另作者何也伏羲之先天非取則於河洛者乎無河洛有先天乎誰謂周子無所仿乎

朱子曰周子所謂無極而太極只是說無形而有理太極是五行陰陽之理皆有不是空底物事【煦】按旣云太極是陰陽五行之理皆有至與陸子論辧如何又偏主無極當知周子全是說流行之太極必如易中方是說惇化之太極然太極必竟非圖可畫所以周子特添出無極一圖來及細玩周子之無極便在太極圖中正是伏羲先天八卦耳止就其圖說又與所畫之八卦圖絕不相合爲其所說陰陽動靜是相連而生與周易太極生兩儀之說總不相合何也陰陽同生於太極是一生俱生者也

問孟子乃若其情則可以爲善而周子有五性感動而善惡分以善惡於動處並言不同如何朱子曰情未必皆善然本則可以爲善而不可以爲惡惟反其情故爲惡孟子言其正周子則兼其正與反者而言也【煦】按此論總與孟子性善之說不合故與周易相違孟子則深知周易者也言性者當分別內外須知那件是本來的那件非本來有的然後知孟子立言之意然後能合周易之防蓋周易一書全言性情不實能洞明周易其違孟而信周者宜也

問心本是个動物不審未發之前全是寂然靜還是靜中有動意朱子曰不是靜中有動意周子謂靜無而動有不是無以其未形而謂之無非因動而後有以其可見而謂之有耳方其靜時動之理只在伊川謂當中時耳無聞目無見但見聞之理在始得及至動時又是這靜底耳【煦】按此段極粹

又曰周子論幾字如復之初九幾善也姤之初六幾惡也【煦】按復姤皆象人身中事非天地也姤破幹體而成巽是由渾然至善中而生此惡幾誠惡乎其後之長也復破坤體而成震是由端然靜正中而動此善機正喜其元善之動而來若太極初生之陰陽仍當於乾坤二卦求之斷不可曰陽善而陰惡

又曰幾字自周子發明尢親切耳【煦】按周子之幾善惡只是誤信漢儒吉之先見一語添出凶字總由未知性善二字耳予己辧正於系辭注中

羅整庵曰通書四十章義精詞確至於五殊二實一實萬分數語反覆推明造化之妙本末兼盡然語意渾然卽气卽理絕無罅縫深有合乎易傳乾道變化各正性命之防矣【煦】按旣知一實則不可止言二實然以二說實固亦無不可者乃旣以爲一實矣而又加無極於太極之上非自言而自背乎

又曰周子誠上章誠卽太極也大哉乾元萬物資始誠之源也卽陽動也乾道變化各正性命誠斯立焉卽陰靜也純粹至善者卽太極之理有善而無惡也故曰一陰一陽之謂道陰陽卽動靜也道卽太極也繼之者善卽誠之源也成之者性卽誠斯立焉元亨誠之通利貞誠之復卽太極靜而陰也大哉易也其性命之源乎易卽陰陽互根動靜循環而性命之源卽陰陽動靜之理太極是也圖與書相表裏如此【煦】按道卽太極也是防道作所以然之說旣知爲誠之源便在大本一邊如何說得陽之動各正性命上本乾道變化來如何說得陰之靜又曰陰陽卽動靜也便已是太極之發用如何又曰道卽太極也反說回大本裏靣去了觀一陰一陽之謂止說陰陽卽是道耳如何將陰陽說在用邊道字又說在體邊至於防善惡則未明吉之先見一語聖人止言吉而不言凶必有故也蓋水之淸濁必有本源末有源頭旣淸逮其流出尙雜些湏泥滓者也可惜後學止向宋儒口頭一句半句搜求道理絕不向孔子周易破費死工夫恐終不免趨易避難之

邵子

邵子於天地間所有悉分爲四是卽陰陽太少之推也伏羲以之畫卦揲蓍以之命爻舉不能外而況其他乎要其大旨亦只陰陽二者之交耳故言易者不可不知交字之妙

宋儒於周易極精極深無若邵子至其來往之義恐未盡當故令後人指爲卦變亦偶疏者也夫來則太極生兩儀之事往則內外卦分界之旨也來謂源頭往謂由此而前進也周易彖傳確有明證邵子謂往謂往日來謂將來較諸先天圖止可以言陽而不可以言陰是得半之說也詳見原卦來往條內及卦變下

其釋方圖本於孔子之說卦然亦未盡方圖及孔子之妙夫方圖者天地旣交將己有質故方之以明其靜也又納之於圓圖之中其妙則以气用者在中以形用者在外是卽形之旣成虛靈居中而肢體外衛之象也論形則天外而地內論理則形外而神內此卽天地旣交之象也以爻而論得初爻者在中得中爻者在外得末爻者又在其外而乾之與坤乃渾淪包之於外明天地間成形成性者卽天地所生之萬物也

天根月窟創見於邵子釋先天八卦一圖深逹陰陽始終之妙詳見首卷原圖

道爲天地之本天地爲萬物之本此卽乾象統天之說而子思語大莫載語小莫破亦是此旨

邵子擇語孔子贊易自羲軒而下序書自堯舜而下刪詩自文武而下修春秋自桓文而下

乾坤縱而六子橫易之本也是言先天圖震兌橫而六卦縱易之用也是言後天圖然後天卽先天之旣交也【煦】有二方圖皆爲先天而設

得天气者動得地气者靜木之枝榦土石之所成所以不易花葉水火之所成故變而易也圖𨿽無文吾終日言而未甞離乎是气者神之宅也體者气之宅也【煦】按神像太極气象陰陽體象形气也水者火之地火者水之气黒者白之地寒者暑之地艸伏之獸毛如艸之莖林棲之鳥羽如林之葉【煦】曰水遊之物鱗如波濤之文天地之气運北而南則治南而北則亂在水者不暝在風者暝走之類上睫接下飛之類下睫接上飛之走雞鳬之類走之飛龍馬之屬鷹鸇之類食生物陽也而雞鳬之類不專食生陽中之陰也又虎豹食生物剛也而貓犬之類食生又食穀剛中之柔也

凡人之善惡形於言發於行人始得而知之但萌諸心發於慮鬼神已得而知之【煦】曰靈機觸響而動天之聽也虛機倐覺而明天之視也

人之神則天地之神人之自欺所以欺天地

易有實數三而已參天者三三而九兩地者倍三而六學不至於樂不可謂之學海潮地之喘息也所以應月者從其類也【煦】曰月與地同徳見附論日月中植物體縱動物體橫【煦】曰人宜橫而縱是動植之兼體也故最靈於萬物動物自首生植物自根生自首生者命在首自根生者命在根起震終艮一節明文王八卦也天地定位一節明伏羲八卦也有溫泉而無寒火陰能從陽陽不能從陰也【煦】曰陽能入陰陰不能入陽也天下之事始過於重猶卒於輕始過於厚猶卒於薄況始以輕始以薄乎天何依曰依乎地地何附曰附乎天天地何依何附曰自相依附天依形地附气

朱子曰周子從理處防邵子從數處防都只是這理【煦】按數而無理安得有數惟非理而誤認爲理乃眞無理者也若孔子之易正是因卦因爻而論斯理在其中數亦在其中矣偏於數者猶且不能遺理恐偏於理者將必有易外之理故邵子必不可忽邵康節先生知慮過人遇事能前知程叔子甞曰其心虛明自能知先生於凡物聲气之所感觸輒以其動而推其變焉於是摭世事之已然者皆以先生之言先之【煦】按此方可與言數學者近時亦有數學善藏其用者使人敬之予甞叩其實得卻無他奇

程子

大程夫子云聖人用意深處全在系辭詩書乃皆格言觀易須識時然後見逐爻之間甞包涵數義聖人甞取其重者爲之辭先生此言眞知易者

河南劉氏曰大程夫子達於從政以仁愛爲本某甞問先生以臨民曰使民各得輸其情問禦吏曰正己以格物

河南朱氏曰先生之學以誠爲本蓋誠者天徳也先生得聖人之誠者也才周萬物而不自以爲髙學際三代而不自以爲足行貫神明而不自以爲異識照古今而不自以爲得

藍田呂氏曰先生其自任之重也寜學聖人而不至不欲以一善成名寧以一物不被澤爲己病不欲以一時之利爲功其自信之篤也吾志可行不苟潔其去就吾義所安𨿽小官有所不屑

問定性書云大率患在於自私而用智自私則不能以有爲爲應迹用智則不能以明覺爲自然朱子曰君子之學莫若擴然而大公物來而順應自後許多說話都只是此二句意艮其背不獲其身行其庭不見其人此是說擴然而大公孟子曰所惡於智者爲其鑿也此是說物來而順應第能於怒時遽忘其怒是應擴然而大公而觀物之是非是應物來而順應【煦】按明道答橫渠定性書是二十二三時所作大公卽西銘所言也順應卽中庸率性之率字

又曰橫渠有意於絕外物而定其內明道以爲須是內外合一動亦定靜亦定而應物之際自然不累於物苟只靜時能定則動時恐被物誘去矣

問明道云內外兩忘是內不自私外應不鑿否朱子曰是大抵不可以在內者爲是而在外者爲非只得隨理順應【煦】按不可以在內者爲是此語有大病與告子杞栁之諭相似緣只認得因物付物爲順不知程子止是論性須體認子思發而中節一句方有著落何也發而中節者本乎中也卽率性之謂也率性而中節者性善故也不率於性必至千差百錯

問明道云學者識得仁體實有諸己只要義理栽培一叚朱子曰這道理只熟防久之自見【煦】按必如程子此語方爲知性者也何甞與孟子集義之說有差別程子體用一原顯微無間二語非深逹一貫之旨者不能

程子曰曾點漆雕開已見大意非實有玉尺在手烏能較二子之短長

程子說仁便實去做仁說誠便實去做誠宋儒腳實地者止此一人論其造誼與深積力久者相似蓋曾子之亞也

明道所謂擴然而大公者虛之體也物來而順應者靈之運也

張子

張子西銘是言理一不是言分殊但解分殊中之理一方能一以貫之

張子西銘從論語問禘章與中庸郊社之禮節及禮記萬物本天人本乎祖並哀公問理防出來觀其气槪橫塞天地與孟子浩然同矣其正蒙諸篇則全從孔子系辭與說卦理防出來然細觀宋儒之書要惟張子一人之論全是理防易詞而出

分之必殊原不待言卽如一人也耳目口鼻顴額輔頤無不同也然終古無兩人相肖者矣聖人之裁成輔相皆是於理一上做工夫子思之位育說歸率性之道孟子之萬物皆備說出誠身之樂皆是懼人徒知分殊而不知理一也

帥字去聲非入聲也卽孟子气帥之帥言爲主也朱子曰天理人欲之分只爭些子故周子只管說防字然辧之又不可不早故橫渠說豫字

張子天資最髙防他將化之與神气之與虛兩儀之與太極打合一片是何等見識今將正蒙最精者標而出之

張子擇語散入無形適得吾體聚爲有象不失吾常聚亦吾體散亦吾體有無混一之常若謂萬象

爲太虛中所見之物則物與虛不相資形自形性自性形性天人不相待而有【煦】按此謂形器資虛而立實吾儒之的若謂形器爲虛則同釋氏之論矣要亦形上之道形下之器二語見得精耳气聚則離明得施而有形气不聚則離明不得施而無形【煦】曰日光附月與地而始見麗於虛則無由自見是麗於實也文理之察非離不相覩也方其形也有以知幽之因方其不形也有以知明之故【煦】曰此與周子動靜互根同義气之聚散於太虛猶冰凝釋於水【煦】曰張子妙於言气本形上形下二語來非气則曷由形乎由太虛有天之名由气化有道之名合虛與气有性之名合性與知覺有心之名神者太虛妙應之目【煦】之言靈亦猶是也兩不立則一無可見造化所成無一物相肖者

一物兩體气也一故神兩故化陰陽之精互藏其宅受者隨材各得施者所應無窮木金者土之華實

也其性有水火之雜天體物不遺猶仁體事無不在【煦】曰此則參贊位育不難天之知物不以耳目心思然知之理過於耳目心思聖人盡性不以見聞牿其心其視天下無一物非我有不知則有知無不知則無知必物之同者己則異矣必物之是者己則非矣久者一之純大者兼之富易一物而三才凡可

狀者皆有也凡有皆象也凡象皆气也至虛之實實而不固至靜之動動而不窮

陰陽之義張子所云一物而兩體者是也

西銘不止言體全是言用其必從大原說出是要人不可遽作分別耳各正性命以後天下之分殊原不待言張子本意只是由其分之殊推明理之一使知生身之原胥原於生物之大原而已

【煦】按知化則善述其事窮神則善繼其志志在事先述在繼後何謂繼便是繼之者善何謂述便是體仁長人四句其下承之以君子行此四徳句而曰乾元亨利貞則述可知矣張子本領只是得力於周易遂令人駭其入理之深

整庵羅氏曰張子正蒙由太極有天之名數語亦是將理气防作二物其求之不爲不深但語渉牽合殆非性命自然之理甞觀程伯子之言有云上天之載無聲無臭其體則謂之易其理則謂之道其用則謂之神其命於人則謂之性只將數字剔撥出來何等明白學者若於此處無所領悟吾恐其終身亂於多說未有歸一之期也【煦】按此四句首二句原不可易卽中庸天命之謂性蓋气化便是天之大用各正之太和是也其合虛與气便是言生人所受之性長人之善正在此中只因宋儒有气質之性一說便將這个气字也防壊了豈知性是虛靈的气只是形體性必附气而具特不可認气爲性耳至第四句則不能無蓋性中未始不含知覺性中卻說不得知覺必如孔子貞固足以干事方是說性中之含蘊系辭又云天地絪緼萬物化醇方是此時之事便是其體謂之易易之一字便合天地間之大體大用而兼有之自太極生出至於有形有質之萬物如男女居室以及聖人參贊位育之妙用非人之有也皆易之用也烏得專言體乎道也者大用之所在也亦不得說在裏邊防作所以然

敬軒薛氏曰張子曰一故神卽神無方曰兩故化卽易無體【煦】按兩者一之體一者兩之神故曰兩不立則一無可見

朱子

朱子有希聖希賢之心有博文約禮之學後人但防惜其名而不是正其道理恐非朱子之所樂

朱子之解惟虛靈不昩四字極妙惟無窮盡無方體六字極確其他性道之說不能不間有出入

問心本是个動物不審未發之前全是寂然靜還是靜中有動意朱子曰不是靜中有動意周子謂靜無而動有不是無以其未形而謂之無非因動而後有以其可見而謂之有耳方其靜時動之理只在伊川謂當中時耳無聞目無見但見聞之理在始得及動時又只是這靜底耳此解最粹

敢於背孔而不敢背朱皆見其宮墻而未見其富美者也

紫陽孔子之功臣也學紫陽而忘孔孟是習其流而未竟其源樂其外華而未察其內美者也

朱子之學以學爲學後儒之學以講爲學子曰君子欲納於言而敏於行

朱子生平得力易不如詩詩不如四子書

朱子集於羣儒旣倡之日周子開於一儒未起之先則周子之時勢較朱子爲難

有借朱子而指摘陽明者聖人之門貴行不貴言使朱子而居陽明之時不識能逮陽明之事功否

朱子之學亦極博矣而其粹精盡在四書蓋生平之功力獨萃於此故也苐於中庸以道字解爲路字率字看作行字中和位育必欲分別到底不識於一貫之旨有合否耶自來論先儒者皆樂道其長而不欲斥其短苐吾儒傳授聖學但當以聖人爲師諸聖言而止背聖而宗儒豈學者之自命乎且但取其長而不察其短不惟非擇欲其精之旨但恐流爲道諛之亞耳政恐先聖先賢未必樂有諛我者也以取功名宗一家言可也以明聖學則是非斷不可以無辧

漢唐以來擔當聖學無如朱子後儒不惟無學朱子者並識朱子者亦鮮

陽明詆朱子爲楊墨甚矣夫朱子固兢兢乎學孔孟曾思之正學欲以傳聖人之道以垂教萬世者也苐於四子書中所釋有與四子之旨微有不合者【煦】於四子書中已詳辧之矣

程朱

學孔孟者淺深異候要亦各有短長乃於程朱則錄其長而棄其短或更目所短而亦以爲長於陸王則摘其短而棄其長或更目所長而亦以爲短不盡讀古人之書不深察各家之奧徒信耳以論古人豈持平之論乎大都自漢以下凡克畱心聖學聖道皆孔孟之徒也只宜以子夏篤信聖人之評評朱程以子張好髙務外之評評陸王庻有似焉要亦不盡然也陸王固狂之流而參賜之亞也夫人之溺於利祿也甚矣學聖之徒數百年不一見如盡刻以防之政恐後人之褁足而不前矣襲程朱之緒餘而嘵嘵不休匪尙口之可慮抑亦近名之足羞矣

程朱遊夏之徒十哲之配先賢之亞也𨿽未盡入聖域亞顏曾一等矣子貢晚年得聞聖道固宜在四配之列

周易函書別集卷十二﹤經部﹐易類﹐周易函書約存__周易函書別集﹥

欽定四庫全書

周易函書別集卷十三

禮部侍郎胡煦撰篝燈約防

諸儒

孔子之一字何等尊貴曾子之明字何等確切子思之中字何等渾淪孟子之浩字何等擴大

孔子猶天顏曾思孟日月也諸儒星也試以學庸兩書較後世諸儒之所得其淺深髙下當自豁然

顏子之樂不易到且學孟子集義之慊孟子之義不易集且學孔子時習之恱學聖人之學固當以孔顏思孟爲凖的然孔之美富猶天之不可階而升矣曾之切實猶覺太簡思之深邃猶覺髙華可以身體力行者惟孟之集義養浩四端充擴之語近而易求孟子曰人皆可以爲堯舜期許不嫌太髙致功必先有據吾竊有以私淑之矣後儒之論說有能如孟子之親切著明愚𨿽不敏亦當以瓣香奉之

邵子之易蓋亦極精極微矣然皆圖像中領悟得來者也故於經文未有注釋或亦有不足者存乎至其發明往來二字亦有訛誤後人引之以爲注釋學者泥而不逹亦能使周易之實理不大顯露至其有取於揚子則非張子天分極髙但取資於六經而有無隱顯交闗處實能見到活潑潑地此豈中人以下所可能乎至其詮釋經書或亦有未當者存然而長處不可掩也

荀子性惡之說憤詞也欲其勤學以修禮立政歸諸聖人之參贊耳去揚子僞學逺矣恐以气質言性者反不免有純駁之辧

陸子天分極髙見地極超後人信耳韙朱而貶陸皆未嘗卽二子之論而考其實也

後人讀書知有功名已耳及語以聖人之學則又髙談濶論褒貶古人逮徴諸實見不過然人所然否人所否胸中絕無確實把柄要亦信耳者也夫學聖學者甞數百年不一見卽如陸王亦可爲聰明卓絕者矣乃今之學者薄之其薄陸王者又皆急功名趨勢利但學時文者也豈陸王之不子若乎何不揣之甚也須知朱程陸王悉皆孔孟之徒特其姿性有髙明沈潛之別耳設此數人同生春秋時要皆宮墻中人未易軒輊者也夫髙明況潛兩不相能亦易辧矣必務爭之曰某者勝某者負某者是某者非卽此必爭之心便非孔聖及門所有但當辧別精粗各存其是而可耳

漢儒至董子而聖學始倡卽道之大原出於天一語其原本出於中庸而宋儒遵之悉莫能外今觀天人三防及繁露一書盡有極精極微非後儒所能及者竊憶獨創之難不似後儒共和之易也今之議董子者大約據天人三防而論之至於繁露未有輕置一語者豈其未甞寓目也恐未能盡悉董子之意也然而周子固開宋儒之始而董子於羣言惑亂之時獨倡爲天人合一之說董子之功偉矣哉

董子曰道者所由以適於治之路也仁義禮樂皆其具也又曰設誠於內而致行之又曰正其誼不謀其利明其道不計其功此皆扶持正學極有見地者也然其本領盡在繁露一書

董子擇語天積眾精以自剛聖人積眾賢以自彊天序日月星辰以自光聖人序爵祿以自明陰道尙形而貴精陽道無端而貴神欲致精者必虛靜其形欲致賢者必卑謙其身我不自正𨿽能正人弗予爲義人不被其澤𨿽厚自愛不予爲仁孝子之行忠臣之義皆法於地刑反徳而順於徳天顯經隠權前徳而後刑匿病者不得良醫羞問者聖人去之民無所好君無以權也民無所惡君無以畏也

揚子好奇而妄作者耳徒以奇字奇解惑亂天下所以有太之作究其實際全無用處豈知周易小用之而趨避之道在精用之而性命之道在大用之而位育之道在乎太亦言吉凶畢竟是不可試驗之吉凶卽其卦起中孚畢竟非天根月窟之正理自其依傍周易另作一種法套出來遂使後來好名之士不顧道理之合不合皆人人擅作者之矣豈知天下無二道周易之外不容更有周易非以周易大中至正之道衡之不可得而辧也楊墨充塞仁義孟子曰能言距楊墨者聖人之徒也太亂易甚於楊墨學孔孟之學者宜何如擯斥也

之擬易中說之擬論語擬其辭之似耳衡以大道則索然無味然論語之中有克復之仁有一貫之道而彼何有乎徒見其不知量耳學者欲明至道詳味六經熟參四子書而已足矣

馬融王通鄭康成虞仲翔荀慈明皆傳經者也王肅之兼義𨿽未能盡合而略例一書則周易之大意已在其中蓋見其槪而未見其精也

聖學至唐亦已微矣韓子之原性原道𨿽未盡醇然而矯矯錚錚固亦未可誣也

司馬公

仁宗國嗣未立人莫敢言諫官範鎭首發其議司馬先生繼之防三上帝感悟曰送中書先生見韓公等曰諸公不及今議定異日禁中夜半出寸紙以某人爲嗣則天下莫敢違皆拱手曰敢不盡力於是遂立英宗爲皇子【煦】按此皆預養於宮中者也其非預養者當又不同後人援以爲興獻王之例未當

羅從彥

羅先生教學者靜坐中防喜怒哀樂之未發作何气象朱子曰羅先生說終恐做病如明道亦說靜坐可以爲學謝上蔡亦言多著靜不妨此說終是小偏才偏便做病道理自有動時自有靜時【煦】按辟靜字非也人到紛擾時何能體到精微其敬字則動與靜之工夫也但只說敬則已在心之發處了

李延平

延平李先生曰若說靜處有而動處無則非矣

又曰惟求靜於未始有動之先而性之靜可見矣求眞於未始有僞之先而性之眞可見矣求善於未始有惡之先而性之善可見矣

所謂未發以前气象亦止要見得本體湛然如明鏡止水而已明鏡無塵止水不波心體之靜似之

蔡季通

朱子曰康節之書固自甚好而季通推得來又甚縝宻若見於用不知果如何恐當絕勝諸家也【煦】按康節之書有用而季通之書果何所用也

整庵欲爲書傳未及爲遂以屬先生洪範數學久失其傳季通獨心得之然未及論著曰成吾書沈也【煦】按在易而言數學己非周易本旨至於洪範而爲數學抑誰氏之言乎

九峯先生序書曰二帝三王之治本於道二帝三王之道本於心得其心則治與道可得而言矣何者精一執中堯舜禹相授之心法也建中建極商湯文武相傳之心法也【煦】按書序皆不可易之至論

序洪範曰體天地之撰者易之象紀天地之撰者範之數然則易無數乎何其悖也

又曰有理斯有气有气斯有形形生气化而生生之理無窮焉天地絪緼萬物化醇男女搆精萬物化生【煦】按此皆易理也皆由陰陽旣合而生非範數孤陽獨行之理也

又曰順數則知物之所始逆數則知物之所終【煦】按順逆說倒了仍是邵子之說

薛敬軒

薛敬軒曰靜虛者正也義也太極之體以立動直者中也仁也太極之用以行【煦】按亦不宜分說動靜幹之文言君子體仁四句動乎靜乎又按周子主靜朱子主敬竊意敬字說在靜時亦不能無獘何也朱子之注明徳也固曰天之所賦於我者虛靈不昩旣曰虛靈可知匪靈不虛匪虛不靈矣今要將一个敬字就中塡實必無以存虛靈之體是己著在用邊成動而不靜者矣夫孔子之言敬固皆說在有事一邊者也其樊遲問仁則曰居處恭執事敬矣夫居處之恭是專欲此身之無偏邪倚傾也身也而非心也彼淸虛之在中者固自若也至於執事乃始言敬非在作用邊乎其於仲弓固曰出門如見大賔使民如承大祭夫出門使民非作用邊乎卽在中庸說出戒愼不覩恐懼不聞亦是懼覩聞之攙和不能如未發之中虛靈不昩耳今將一敬字憑空塡實彼虛靈不昩者曷在乎大本之不存奚爲而有逹道固知主敬之說不若主靜立人極之說爲足亙千百世而無獘也

又曰孔子言太極是指理言周子言無極是指此理無形而言【煦】按此竟視孔子所言之太極爲有形者矣若說無極二字只是發明太極中無聲無臭之妙如此則用作太極之注腳可也亦不宜加於太極之上

胡敬齋

胡敬齋曰工夫寧下而勿髙寧沈而勿浮貴博而不貴雜貴精而不貴懸又曰敬該動靜兼內外又曰程子曰欲息思慮便是不息思慮有意於坐忘卽是坐弛敬則自無此患

曹月川

曹月川曰周子所謂無極而太極者蓋謂無形象無方所極謂至極理之別名也太者太無以加之謂【煦】謂如此以言太極方是眞太極切不可竟作圖防又曰以通行而言則曰道以至極而言則曰極以不雜而言則曰一【煦】按此方是道字正解

王陽明

陽明曰無善無惡者心之體有善有惡者意之動知善知惡是良知爲善去惡是格物一時學者心儀口誦而艶稱之不知此四言大有語病夫以無善無惡而言心體仍是周子無極之說恐與頑空何異孔子釋幹之四徳皆屬天道一邊事其於元之旣亨而利貞也便曰各正性命保合太和旣有保合之太和有乎無乎不待辧而明矣文言首兩節全言性之未發故次節曰足以足以云云足以而仍未發則其所蘊可知矣其言元曰長善亨曰嘉防嘉美也亦美其善也利曰和義和卽太和之充也貞曰事干猶云作事之主腦皆未發之義也有乎無乎不待辧而明矣或以太和指气而言夫气固未有離理者也只緣爲學之初外襲之念不能不雜故無善無惡者欲其心之虛耳以此爲心之體則大非也故以爲無惡猶可兼無善而言失性善之旨則斷斷乎不可其曰有善有惡者意之動亦大非也夫意之動而有惡也是有知有識之後由耳聞目見而入藏匿於中而漸次發生者也今觀一月二月之嬰孩便知親母彼其意中亦有何念可以惡言乎其必兼善惡而言意始於周子幾善惡一語此緣周子未明幾字之妙又誤信漢儒於吉之先見一語添出凶字遂至貽悞後人此皆未明幾字之妙也夫幾者動之微也非兩岐之名也周子本太極而言其所發則不得不以兩岐之說求合乎陰陽之義然周子已知此處善惡二字原有語病故於後面補說剛柔二義謂剛有善惡柔有善惡也然旣別爲剛柔又於剛柔之中而別爲善惡則已在四象之列而不可以言幾不知幾者止是動之微耳太和之發由長善而出有何惡之可言故孔子止言吉之先見而不複雜以凶字非無故也蓋本天而動則全是太和赤子之良知可徴也孔子曰體仁足以長人體此天也子思曰發而皆中動於天也孟子之惻隠羞惡辭讓是非皆於端倪呈露處言意之方動遂確乎以爲性善云耳此際又安得有惡之可言而以爲有也夫動而有惡皆耳聞目見緣感而入者故孔子之教顏淵也曰非禮勿視非禮勿聽防之於將覩將聞之際子思之作中庸也亦曰戒愼不覩恐懼不聞防之於未覩未聞之先懼泥沙之攙和淸源朱緑之污染素質也孟子曰非由外鑠蓋誠知外鑠不必盡善也安得謂意之動而便有惡乎子思曰發而中節發卽意之動也發而有惡矣猶可以中節言乎顏子不逺之復復謂本然之天逺謂後來之雜也若說意動便有惡則顏子之復亦可云復於惡乎若說本然之天無善則亦可云復於無善乎至以良知說在格物之先似與大學先致知後格物不相類矣不知大學之知乃極致之知是由格物而得之者也陽明之良知是赤子之知審別物類分辧好醜𨿽至愚極陋莫不皆有者也此陽明之卓識也

陽明之語屬員也曰緣此數病良知之所本無只因良知昏昩蔽塞而後有若良知一提醒時卽如白日一出魍魎自消此語便是性善確證試問昏昩蔽塞者外之襲乎抑中夲有者乎如知非中本有則不辧自明而意之動而有惡可知非確論矣

陽明之傳惟王時槐最得聖道之精時槐劉文敏之弟子也罷官後反身實證始悟造化生生之幾不隨念慮起防其論性曰孟子性善之說決不可易使性中本無仁義惻隱羞惡何從而生且人應事接物如是則安不如是則不安非善而何【煦】按此則知時槐之見地確矣故凡不知性善之說者【煦】皆不敢以爲知道

許孚逺亦陽明之傳也其言曰以性無不善故知無不良

孔子之門親得聖人以爲之師而得聞一貫者僅曾子一人陽明生數千年之後而得聞一貫者也宜乎知陽明者之鮮也

周子發周易之精開宋儒之始較朱子之集成者難矣而無極一圖實有以發太極之祕傳聖道之精自是以後不逹周易而漫言性理者皆學也而非道也然亦不能無誤

陳白沙矜愼自持與朱子相似大約閩廣學者多是如此至其作用恐不逮陽明逺甚夫聖人之學明體逹用經綸參贊皆分內事不徒作自了漢也孔子之棲棲孟子之皇皇皆是如此若白沙者自治則有餘者矣元之學者人多美靜修而薄魯齊是未察孔子之於春秋爲何如時也不遇盤根錯節不足以別利器人果以聖賢之學自命負焉所往而不可

不盡閱各家之書盡得各家之意旨輙聞人之所聞恣爲褒貶是猶隔紙牕而覩人形自謂己確不知止屬影響耳佛老固有差別陸王固有短長然必盡觀其書知其差別在甚處短長在甚處然後持論始可以服人之心孔子之於老子猶適周問禮焉不聞有薄之辟之之一語周子之太極邵子之理數傳授之者始於希夷希夷固老氏之亞也不聞並太極理數之說而俱非也顧乃不滿於後儒之心竊虞其量狹而多忌矣亦胡不思之甚耶天覆於上地載於下六合之內何所不容豈以其精也粹也而収之粗也惡也而屏之乎擇術而進隨人之材分然廣博之物非廣博之器則承受難矣

朱陸陰陽形器之辧

乾坤者陰陽之物也卦爻不離陰陽故卦爻不離時位乾以神用流行而不息故聖人法之以徴時坤以形用有定而不移故聖人體之以徴位陰陽者太極亨動之靈機凡气之流行不息體之一定不移非是莫爲之宰是固方出於太極全具太極之神能物物而不物於物者也周子之誠太極也幾兩儀也於誠幾之中添一神字便爲其能不物於物也張子曰神者太虛妙應之目便是說在靈動一邊非太極渾淪之時矣朱子執爲形器則是有形有體之物乃得具此兩儀而流行之气徴於天運運於無形者皆不得而有之矣陸子辧之取始終晦明奇偶上下尊卑之屬皆無形之陰陽而時之與位形之與神乾之與坤兼有之矣今取朱陸往來之書以辧證於左

朱子曰大傳曰形而上者謂之道又曰一陰一陽之謂道象山曰一陰一陽已是形而上者朱子答曰大傳旣云形而上者謂之道又曰一陰一陽之謂道此豈眞以陰陽爲形而上者哉正所以見一陰一陽𨿽屬形器然其所以一陰而一陽者則道體之所爲也

【煦】按太極陰陽非有二也陰陽卽太極之旣動能亨太極之大用者也太極者主宰之陰陽陰陽者運行之太極也特因太極無形主宰於中不可言說故第從太極之動處說起孔子之言道也旣說出一字便是太極而又必說到貫便是此一之流行處道也者天命之大用充塞昭著於天地間者也故子思遂稱爲逹道大本則性也而非道也周易本言性道之書因太極之精切天命之蘊含非可言說故多說在大用一邊如先天圖之兩儀文王之乾坤周公之九六孔子之分而爲二以象兩皆是從陰陽說起而陰陽之所從來俱從而置之非圖可畫非言可說也旣曰一陰一陽之謂道又曰形而上者謂之道道字說在用邊形字說在迹象一邊皆太極之動一元之亨著見流行之防特未至成形成器耳若形器已成則形器也而非道也器則有質在重濁一邊故曰形而下者謂之器中庸之言性也𨿽從大本說到天命畢竟未發之時無可言說故但指其位而証之謂爲中焉而止耳以所性之中非陰陽之所可言也今旣有陰陽可指故止說在道字一邊而又以爲形上之事也今曰所以一陰一陽則道體之所爲是將道字爲本陰陽爲用陰陽與道打成兩截不惟非夫子一陰一陽爲道之本義並非一以貫之之旨矣豈知陰陽方由太極而來原在兩儀之地此後所成之四象八卦猶不可以形器論況陰陽乎蓋陰陽方出於太極流行於形器之中無體而有用故直以爲道也道也者非形器可得而拘故又曰形而下者斯謂之器也

象山復之曰始終晦明奇偶之屬何適而非陰陽是以立天之道曰陰與陽

陸子引天道二語最確蓋天道但有陰陽可言非有形器者也今顧以一陰一陽爲非道而直謂爲形器爲昩於道器之分則孔子一陰一陽之謂道此語非乎朱之顯背於孔莫此爲甚第證以孔子之言可矣總由認陰陽爲形器而不知陰陽全是太極方出之大用全以神行故能兼無形之气有形之器胥能合體而初非有兩觀陸子所用四十字如先後始終動靜晦明上下進退往來闔辟盈虛消長尊卑貴賤表裏隱顯向背順逆存亡得喪出入行藏皆無形無器之陰陽則陰陽之分位斷可識矣

朱子答曰若以陰陽爲形而上者則形而下者復是何物

凡有形器者皆物也非陰陽也陰陽特具於其中耳

凡有形有象者皆器也其所以爲是器之理者皆道也此曰有形有象者皆器是誤防形上之形爲形器之形矣烏知此形字卽幹彖中流行之行卽中庸形著明動之形不可以迹拘者也若形下之形乃始謂之爲器此形字亦在動用顯著一邊亦不可以形器也蓋形上形下二形字𨿽皆陰陽之所形而形則不同形上之形是形之至輕淸者無形之形也形下之形是形之最重濁者有形之形也有形之形可以體求無形之形不可以迹拘故孔子遂有道器之分若以形上之形便謂爲器則下句爲贅言矣當知陰陽之妙資气以動故可以形而上又可以形而下也上文猶說道體至此則直謂之道不獨將道器打成兩截並將道字分際亦錯防了蓋道止在大用一邊原與大本一邊無渉故子思曰率性之謂道性大本也道大用也故子思遂以逹道說在已發之後今旣以陰陽爲形下之器又曰有形有象者皆器則是認陰陽爲有形有象之器矣請問始終晦明朝夕尊卑上下等是陰陽乎非陰陽乎爲有器者乎爲有象者乎此不待辧而自明者也

來書所謂始終晦明奇偶之屬皆陰陽所以謂之器始終晦明何器可言此中惟奇偶二字由大衍之數而成見蓍之有形遂謂爲器耳然蓍之所揲𨿽有奇偶之數而蓍中所蘊則太陰太陽少陰少陽其義固有四種非直畫一奇偶而遂可以使卦體之成也卽卦之旣成畫出重交單拆乃始有象其卦究何象乎不過象陰陽之太少耳然奇偶止有二象將謂奇偶爲少陰少陽而已缺卻太陰太陽將謂奇偶爲太陰太陽而已缺卻少陰少陽烏能成卦夫太陰太陽少陰少陽見於蓍中者有何形器可象卽聖人擬爲重交單拆亦但分別動靜想象其道理合當如此卽後世聖人擬爲連斷之形亦非有形器之可拘也予甞謂易中卦爻皆是先天正謂蓍中之陰陽老少原不當以形迹求也

獨其所以爲是器之理如目之明耳之聰父之慈子之孝乃爲道耳

旣以聰明慈孝爲道聰明由旣用而見慈孝由有作而見者也謂爲道也誠當然聰明慈孝必有所由以聰明慈孝者予誠不知又將何者爲所由以聰明慈孝者也今旣以道爲形器之所以然又以聰明慈孝爲道然則聰明慈孝卽形器之所以然乎且止論陰陽而牽入聰明慈孝與陰陽何渉言耳目而不言心性宜乎其執陰陽爲形器也太極之與陰陽一理而分體用者耳性與道一心而分未發已發者耳太極者天地之性性也者人身之太極也人知發而爲逹道不可以形器相求乃顧以太極之動謂爲有形有象何歟子思不曰性之謂道而曰率性之謂道蓋性之與道一事而分體用者也性不可以明言子思但謂之爲中至於發而中節然後謂爲逹道則是道之爲言全在大用一邊明矣朱子謂形象皆器道爲器之理將謂陰陽以道爲本乎如謂陰陽以道爲本則子思亦當以逹道爲本而未發之中又置之何地乎不知陰陽卽太極之動道則吾性之發陰陽之鼓蕩而充斤者也竟將道字占卻性字地位則未知性爲本而道爲用矣然而孔子固曰一陰一陽之謂道矣謂天地間有形無形之充周皆此陰陽之流溢故謂陰陽爲道而不謂爲形器此斷不可誤解者也子思曰君子之道費而隠是從大用之中見出不可思維的道理正如說陰陽之中便含有太極相似然陰陽不可以形求卽流行之太極發育之大道故也若以太極比之道與陰陽皆在發用一邊陰陽之不同於太極者太極靜而陰陽動太極爲主而陰陽爲使靜而爲主者隠而不可知動而爲用者顯而易見因陰陽能發太極之用故尊而重之謂之爲道所以說一陰一陽之謂道蓋凡言道者皆充周彌綸參贊位育中事也

【煦】按太極體也卽大本之性也形器用也卽逹道之道也其中斡旋妙用全屬陰陽形上形下之形指用而言也太極之譬若匠形器之譬若房室廬舍也其斡旋妙用則斧鑿之力也指陰陽爲形器亦可指斧鑿爲房室廬舍乎太極之譬若豆形器之譬若腐其發散凝聚則膏漿之力也指陰陽爲形器亦可遂指膏漿爲腐乎夫果粒之布於土也而生機勃然此一粒便是太極其後開花結實便是形器而其間之生長滋息所以能如此者則陰陽之爲也陰陽而果形器也則所以能如此者何不取出一觀

太極渾渾淪淪全無形質萬物則純乎气質乃萬物則實由太極而生中間斡旋妙用全是陰陽此處地位分別不淸則全部周易所言皆懵懂

或問朱子錯在甚處曰夫子形而上者謂之道與一陰一陽之謂道此二語皆是言道而所以爲道者只在形上形下兩形字發明陰陽之神用耳其道與器莫非陰陽之用特器爲頑質而道體虛靈故遂以上下分之竟以道與有形之器相對今將道字與陰陽對防便遺了形上二字且以陰陽作形器又侵了形下之器一語此朱子之所以見屈於陸子也

陰陽者出於無形之中運於有形之內中庸之言鬼神是也謂鬼神不靈則又體物而不可離謂鬼神有形則又卽物以爲體然而盈天地間皆鬼神實則盈天地間皆陰陽而已

陰陽是太極之動卽是充塞天地物事何甞止在有形有器一邊故斷不可認爲有形有器滯而不靈者也周易中卦爻圖蓍四種俱從陰陽而始孔子之系從天尊地卑說起此處從陰陽說起皆是兩儀中事曾無一處說著太極以陰陽從出之地不可得而言也然又不可認陰陽爲形器者陰陽止太極之動而善運者也故能充塞天地而不可以迹求也

陰陽者本於太極之動而旋用於四象八卦者也能發太極之大用最靈最妙者無逾於陰陽故曰一陰一陽之謂道

太極不可以形求陰陽卽太極之動配之於幹則元之亨也聖人之釋亨也曰品物流形是端倪呈露之始卽形則著之形也非有體質何有形器形而上者謂之道此形字便是端倪呈露意思道也者陰陽之大用充塞乎宇宙者也器則滯而不通烏能充塞乎伏羲先天圖皆陰陽之妙陰陽始於震巽配則風雷全以气用者也終於艮兌配則山澤始以形成矣坎離居中有形而無質是半气半形者也是八卦之中始於無形之形終於有形之形莫非陰陽之爲也問無極之眞與未發之中同否朱子曰無極之眞是包動靜而言未發之中只以靜言【煦】按動靜本在陰陽一邊是乾元之旣亨太極之旣生時也今以未發之中爲靜然則人之爲主於身中者竟無有太極誠不知子思之所謂中又何所指也如以中爲太極包動靜者爲無極則又分無極太極而二之矣如以包動靜者爲太極則動靜循環止說得流行一邊之事而所謂無極之無又無處安著故以動靜互根而言太極本通書之誤而此言則尢謬者也何也旣言包動靜則太極之內不可以言無矣

問伊川言靜中湏有物始得畢竟此物云何朱子曰只太極也【煦】按旣以靜時爲太極誠不知包動靜者又是何物若知動靜只在流行一邊則靜字必說不得中字中也者動靜之未形者也

道爲充塞天地物事而其所以然者則隱而不可知也充塞天地則用之廣也其不可知者則體之微也孔子一以貫之正體用一如之說子思曰君子之道費則充塞天地者也隱則不可知者也下曰語大莫載語小莫破正充塞之大用而其所以然者則隱而不可知也子貢曰夫子之言性與天道不可得聞蓋言隱也孟子浩然之气配義與道正與子思費字同防正謂道之充塞難量而吾身之气克與之配也今謂陰陽爲形器以道爲形器之所以然則是道字占卻隠字地位無以見道用之充塞而費矣如謂道爲充塞之物爲形器之所以然而道之隱處又另有所以然則是牀上安牀屋上架屋矣亦不得專以費處爲用隱處爲體夫聖人一貫之道盡在四書六經離四書六經而言聖道皆非聖道也

太極者道之大本也兩儀四象八卦由此而漸分者道之大用也其中妙用全屬兩儀而兩儀緊靠太極又在四象八卦之先又能充於四象八卦之內故直以爲形上之事其但從兩儀起者太極之中一無所有而其出不窮不可名言不可圖畫者也其必由兩儀四象八卦而後始逹於用者明大用之實出於大本而大本之實發爲大用也文王開爲六十四卦無有一卦之往來不是說圖中之妙無有一卦之內外不是說先天之防故曰周易爲傳道之書也今說一陰一陽止是兩儀邊事如何可作形器論

兩儀者太極之神非形所可拘也惟神也故能兼有形無形而入之今有形之器固有陰陽而晝夜昏明尊卑上下始終動靜何非陰陽抑何形之可器乎太極渾淪靜涵不可得而言也故伏羲文王周公之易俱從兩儀而始伏羲之圖自兩儀畫起者也兩儀之前不可畫也文王之易自乾坤說起者也乾坤之前不可知也周公之爻自九六說起者也初爻之所自來不可得而言也孔子之大衍自分而爲二說起者也分二之前不可得而知也故後此無窮之大用總歸陰陽故曰一陰一陽之謂道若不可知者安可象乎

或疑除一獨無所象故謂除一爲象太極夫天下有象之物乃始可象無象之太極亦何可象乎旣曰分而爲二矣一動一靜獨非分乎一虛一實獨非分乎如必欲於大衍之中求所以象太極者不若以五十未分之防取而象之猶庻幾也大衍之數五十其用四十有九其下不言太極便曰分而爲二以象兩也以太極爲陰陽形器之主宰非形所可象非數所可紀也凡物之有形可象有數可紀皆兩儀之事非太極之事也夫旣有蓍之可見則有形矣有五十之可言則有數矣故孔子之言道器遂皆說在形邊曰形而上形而下自來不諳形器體用之分故於大衍之用數補出除一以象太極之語此似是而實非者也不知孔子開口便從象兩說起初無取象太極之說以其旣有蓍數全然屬在形邊故也

或曰旣稱爲兩焉得非數曰兩非數也是匹對之稱也獨陰獨陽不可以資生故坤必得乾然後謂爲得朋故兩也者相資有助之稱如天地山澤雷風水火對舉而互徴皆兩之義也蓋天地有惇化之太極有流行之太極而流行之太極非兩不成故孔子曰天地絪緼萬物化醇絪緼則男女之太極也男女搆精萬物化生搆精則萬物之太極也天地男女皆兩也化醇搆精渾兩而爲一皆太極也天地以前原不可以意識解說如但以流行而論絪緼者固在兩前搆精者固在兩後也此等境界辧別不精皆不逹周易正理如上所論則兩儀爲形下之器矣而又非也兩儀者太極亨動之靈機變化時物之主宰也故時有四兩無四物有萬兩無萬因時而見因時而變不離物而存不執物而有是形形不可以形拘始數而不可以數衍者也孔子釋幹之亨謂爲品物流形是誠則形之形非形體之形也形言其才露端倪而已故卽其亨動之機而謂之爲流象其形之動也比之於人則天命之命卽保合太和之事故不可以形拘也獨立之物不以數衍故周公之命爻也於兩儀初得之爻但名爲初而不名爲一是不可以數紀者也朱陸此論原因辧無極而起朱子主張無極爲最妙【煦】按後之學者原不能輕置六經自爲一學孔子系易固曰易有太極矣太極之中果有無極孔子何憚而不爲之開諭來學乎伏羲畫卦從太極始文王釋幹從元始孔子系易從太極始學者當以六經爲主六經以外【煦】固不之從也卽如朱子所論以無極爲足發太極之妙則是太極中原自具有此理又何必詹詹形諸論辧乎二先生於此亦少競矣

朱子曰周子言無極而太極方見有無渾合之妙又曰無極者無形體無聲臭周子之語旣以無極之下贅以而太極三字則是朱子之意竟以孔子之謂太極者爲有而言之乎大誤大誤故予曰不如存孔子之防也

朱子曰太極非是別爲一物卽陰陽而在陰陽卽五行而在五行卽萬物而在萬物只是一个理而已因其極至故名曰太極此語卻是無獘此卽大本發爲達道不可謂達道中便無本也然物之一事亦不可於太極言之蓋物物而不物於物也

朱子又曰太極便是性動靜陰陽是心金木水火土是仁義禮智信化生萬物是萬事此以動靜陰陽爲心只言其性之動耳是謂心爲妙於運動之物只配得中庸發字然不若止言發與孟子止言性情爲當周易之卦以乾坤居首便在兩儀之中便屬有形有象之後所以系傳直謂爲陽物陰物而孔子於乾坤兩卦亦遂著有象傳然𨿽有形有象卻又不可直謂爲形器蓋乾坤生物之物也器則有體而物於物矣今觀揲蓍求卦之際擬爲重交單拆之形則有象矣然謂太陰太陽少陰少陽爲實有形體則又不可此朱子所以見屈於陸子也

太極之眞虛靈之妙原不可以有無言也如以爲有而兩儀未形之先必不能確指其所由以形之故如以爲無而兩儀四象實由此生故孔子但以爲太極太也者尊上之稱極也者指其無以復加之妙而言也此孔子防三聖之妙言兩儀未生以前其理之尊上無加實有如此止如解釋乾元無可稱說但用大哉二字贊之而已後人把做圖防已非其防乃周子特加無極二字於前又復立而爲圖或因當時流傳竟指太極實有此陰陽之蘊故周子病之加出無極二字於上其下緊連而太極三字總以象太極中虛而能靈之妙耳然無之一字不可輕用者爲其言無則必與有爲對也況其上旣言無極其下忽擺出而太極三字則已儼然與無極相對是指太極爲有而命之矣況無下用一極字太下又用一極字是二極矣極之至理豈有二乎朱子主張無極二字之妙不憚繁言與陸子辧之者謂無極之說足以發太極中無形質無聲臭無方體之妙其下合而太極三字共爲一句因謂此語得有無混合之妙不知太極之體必不可以有無言也如使可以言有言無則孔子當已言之何俟後人之嘵嘵哉意謂無極而太極五字周子合爲一句正以無之一字發明太極之體爲至虛者耳果如此則謂周子之圖是有無混合爲不當矣如謂前說無極其後方說出太極則不應太極之前又有無極一層是打成兩截矣如謂太極之體爲有而虛故以無極二字發明至虛之妙則又目太極爲有是則合無極太極而論之分無極太極而論之皆不可也況有兩極之分宜陸子不肯屈服也大約聖人之論止宜存聖人之防不必添說意見可也太極之說𨿽出於孔子然不自孔子始也伏羲之先天一圖已圜而虛其中矣文王之於乾卦已稱其元矣周公之九六已稱其初矣是皆欲人從陰陽旣形之後因而上遡之以黙識其意而已矣故太極之上必不能有絲毫增加太極之中必不能容絲毫言說如其可以言說自伏羲至孔子經四聖之闡揚宜可以無微不悉豈猶有未盡之義可言而不之言俟諸後儒之增設耶此如一以貫之只此一字聖人不之解說曾子亦不之解說可以觀矣又如兩儀四象伏羲原本河洛二圖盡情畫出而太極則不可圖畫者也又云分而爲二以象兩也後人添除一以象太極六字便非孔子之防何也太極之眞何等尊貴心思想不到語言說不出而顧可以有形有數之物從而象之乎若其旣已有蓍則有形矣旣曰五十則有數矣有形有數之物又烏可以象太極乎孔子止以分二象兩言之亦如伏羲畫圖止自兩儀始文王立卦止自乾坤始周公立爻止以九六爲初而兩儀之所由生乾坤之所由立九六之所以有初皆不能實證其所以然俟諸一以貫之者之自領焉耳此聖人傳心之最精最宻者也言有無豈四聖人之防哉學者讀孔孟之書學孔孟之學先須識得大綱正其主腦到得集學旣成全是一團衝粹和平之气故能呴育萬物經綸天地成絕代之品語孟俱在可以觀矣論語一書莫詳於言仁是衝粹和平之本也孟子𨿽具泰山巖巖气象要亦集義不動心之後持身之正自然如此觀其酬對學者應接同儕祗敬君長曾有一焉不衝粹和平而訾人指摘者乎蓋人皆可以爲堯舜爲其性善而已性命於天乾元初亨便屬太和之保合繼善成性便爲長人之善孔子諄諄言仁政從性功上指出端倪故與顏子論仁止謂之復禮而已復也者指其固有者而言之也學者取法孔孟必先變化气質使暴戾全消衝粹可覩斯爲得力今觀朱陸往來之書陸稱朱爲尊兄朱稱陸爲老兄則已不能有相下之情矣一以爲理有未明一以爲昩於道器之分其爲爭競不已甚乎陸子二書之後不復有言知其亢髙不肯相下𨿽百千萬言無益也夫學者之所急無若格物致知宜格之物無若子臣弟友宜致之知無若孝弟忠信此最切近而易求者也無極太極與一貫相似縱極力分防難爲未甞入室者道矣今顧嘵嘵不休者誠不知羲文周孔何以絕無一言指明無極而孔子系傳亦止標太極之說而曾無一辭贅於其後以爲深造自得俟諸其人果得能惟之曾子自當有妙契也

今觀無極之說卽誠如朱子所言無形迹無聲臭無方體而太字之下用一極字無字之下又添一極字爲兩極乎爲一極乎謂無極二字本止解說太極之妙則以無之一字作太極之注解系於太極之後猶之可也今顧加於太極之上太極而謂爲極矣無下所用之極不蛇足乎若謂此極字不須著意理防則又安用此極乎且於此處直謂爲無吾不知後此之生生不息者又資何地以立其始也況其中用而字一轉已將無極太極打成兩截不若止存太極之說實足以混有無該動靜渾淪蘊借猶有不可思議不可言說者存也今單指出無字不已偏乎卽其指陰陽爲形器而陰陽則實非形器指道爲陰陽之所以然而道實非陰陽之所以然此亦不足深辧但當以孔子之言証之子曰形而上者謂之道夫旣形而始爲道豈其未形而遂謂爲道乎子曰一陰一陽之謂道謂道爲陰陽之用也豈其未有陰陽而先有道乎學人不精察其論說不深究其得失徒道聼而塗說匪惟兩人之是非不明恐聖人之學亦終無闡明之候矣【煦】於髫稚時便樂玩太極圖及先儒言道理之書今四五十年矣似於此理微有一見統俟髙明正之

周易函書別集卷十三

欽定四庫全書

周易函書別集卷十四

禮部侍郎胡煦撰篝燈約防

泛論易

朱子曰後世之觧經者有三一儒者之經一文人之經一禪者之經煦按今之觧經者止可云舉業經耳並不可爲文人之經而況儒乎

天地無二易聖人無二道經世書全明易理非明易數其以周易爲占卜之書則淪於數而不之覺耳元包猶不離乎易至於太洪範洞極潛虛皆易外之易也政恐聖人不能有易外之道

太惟易辭之似耳所蘊之理非易蘊也文中子惟論語之似耳然其雕語鑿句刻劃形似其圭角亦顯然呈露矣若聖人之言則溫如而藹吉矣

太凖洛書之數擬易而別立筮法洞極亦凖洛書之數亦學太而別立筮法洪範亦凖洛書之數兼仿太洞極而又別立筮法此皆全與易背者也然九九之數可仿而變易其制獨八八之卦無有仿而變易其制者以聖聖相傳之道卽象而存卦爻寓義之精不易窺測故也甚矣易道之精深也

潛虛擬河圖之數而爲之者也然止名數而不名易當與儼然自命爲易者殊矣洪範但取洛書九數耳他何取也元包因聖人之卦特其自立筮法不合聖人之道耳

皇極經世書全論易理故與僞作者迥別至以聲音起卦則邵子獨契之妙也然三十六母從喉中出以次而達於唇至並明而止此亦由中達外之義也蓋聲音之淸濁髙下旣有陰陽而陰陽之中又有剛柔太少如見溪等爲少剛知徹等爲少柔淸精等爲太剛曉霞等爲太柔之類邵子分別聲音終不能離此四等後世有因鼓聲而知人語者要亦本聲音之母而借數以識之也易之理無所不包故凡物苟具陰陽之義則皆可以起卦三易之傳用蓍蓍具四象者也南蒯之叛季氏枚卜之矣枚與蓍無異也及火珠林用錢矣錢亦具有四象者也苟存其義則鏡卜骨卜紫姑卜結羊腸莫不克與前知之妙總不離陰陽四象而已

焦京者易外之別傳有數而無理是全乎究占者也然而納幹納支之妙皆有至理存焉解其義者卽識干支之所自起蓋羲軒傳授𨿽無干支之名當必有干支之義寓於卦中故大撓師其遺意遂定爲干支二十二字文王周易尙存甲庚乙巳之詞或亦開創聖人慮執精者忘粗故寄細微曲折之理於至粗至淺之中俾得借占而永其傳乎要之精粗本末在聖人原自不分觀於易而可以見矣

劉牧以下如李覯張行成朱震悉以爲河圖之數九洛書之數十是皆未能深知圖書之奧也圖書之說當以邵子之言爲正以其揆諸易理無往不合故耳

易卦之支干行於六爻而旺相休囚全憑日月後世術家衍而爲壬乙禽遁其五行生尅之理皆由易卦出也然而支離甚矣惟六壬全憑日月而推精其義者猶可以知目前之事

後之儒者惟從周易得入始能參到聖人祕密處攧撲不破宋惟康節先生近之漢之董江都從中庸得入者也宋之伊川先生得力於論語者也煦得孟子性善之說參之六經四子書無往不合然後知聖人無二道

攺過

學如顏子夫子以不貳過稱之則顏子之有過可知過何損於人乎過而不攺是爲過矣

凡人學力未到邪妄僞欲無日無之要在換了種子培植嘉禾斯爲得耳桃仁不能生杏杏仁不能生桃皆自其中之含蘊者定之逮及發生遂不可易矣人生絕大事業俱從人心而起而善惡不能均一皆由其含蘊者殊也且心體至靈耳聞目見最易染著故人生不能無過若朝培暮養不知剗除不知換了種子流爲桀跖亦復何難故人遷善攺過必追防到無極中戒懼愼獨換過種子方始得益若使剗除不盡見聞觸動終湏有萌蘗發生之時故程子有見獵心喜之說

今人憚於攺過謂從前之積累已多聖賢未必許我此甚非也善惡無兩立之勢譬如行路人差了路途一向直去便至差錯到底忽然覺得才回轉一步便絕非從前差錯之路

善分大小無兩善也惡分大小無兩惡也故善惡二端必無並立之勢

換過種子之法必如顏子非禮勿視四語方是履實工夫

旣知換了種子又湏知有涵養之說則孟子之集義是也

物之善變者皆在形質未成之先打從無極中走過一徧如已死復生然後舊習方盡始能變化新機如螟蛉之土窠蠶蛹之作繭神龍之潛淵道人之煉已蓋此皆渾沌時也故孔子於習說不移若旣習矣將欲移之必且拖泥帶水故有見獵心喜之事根本未盡剗除故耳未言習逺先言性近蒙以養正作聖之功正在此時故人之攺過遷善必追防到無極中換了種子與蒙童之渾沌相似所由謂道爲率之於性也夫無極中何能轉換必如孟子集義之說逐漸集去集之旣久滿腔中全是太和充溢到不知不覺發出來絕非舊種全是新機庶幾可耳

論語曰過則勿憚攺又曰過而不攺是爲過矣又曰君子之過也如日月之食焉小人之過也必文若不爲君子之見而爲小人之文恥於師人而不恥不若人究爲小人之歸也悲乎

人之有過或防失教誨而誤於不知或隨俗委靡而失於不察或交不擇人而漬而漸深或心未熟思而率爾任意逮其旣覺則必將善悔悔而攺斯善悔而不攺是吝也故周易善悔而惡吝悔則攺過之先資吝則遂惡之胎媒也

過有不知其爲過者曽子之受杖是也過有不得不自任者孔子之於昭公是也過有知爲過而卽攺者顏子之不貳是也過有知爲過而不卽攺者此以待來年然後己之說也然知而能攺者爲過知而不攺則爲惡矣

泛論學者

聖人之學誠明合徳體用兼該者也體之不立則無以探天人合一之原而用非其用用之不具則無以廣經綸參贊之能而體非其體故有孔子之聖乃始有孔子之作用有孔子之作用乃實以成孔子之聖後儒終日學聖一當可爲之時但以偏長小節自見恐於體用兩字未能全具也

顏子未嘗用世而嘗問爲邦孟子亦曰禹稷顏子易地則皆然聖道之貴作用亦可知矣聖人豈有無用之學哉

道貴於藝偏全之不同等也行重於文虛實之不同倫也君子貴其所貴不貴其所不貴重其所重不重其所不重

文字何益於實學功名急則文字重矣浮僞最足損眞修虛名勝則浮僞起矣

舉業盛而經學淺至於專家充塞宇宙則日下之勢難返浮僞盛而實行衰至於矯情浪得聲譽則熱中之情難消

何以去浮僞曰惇實行而已何以抑奔競曰無使有幸致之功名而已

席富厚之實而責人以貧賤自甘非平恕之論也況聚衣鶉食糲之錙銖用益朝歡暮宴之泥沙乎故君子貴自平其情

治家之道耕付奴織付婢而已總攬家政細至飲食縫紉皆務親焉懼力弗給也且非所以遺教

暴長之木不祥逾分而驟超恐非所以善後

競進者未必得謙退者未必失也與人爭勝人亦得而勝之不與人爭勝人亦卒莫之勝矣

風俗之敝始於六朝今觀晉人惟尙淸譚大約皆巧捷輕浮無當情事者也曾有一語有益於身心性命乎曽有一語有益於家國天下乎君子宜知所自擇矣寧過寛無過刻寧過厚無過薄皆所以養此心之生气也在一身則期頥昌熾之徴在天下則太和盈溢之量矣

匠氏之程材也寧大無小大而小用之去其有餘而已旣斵而小之欲增益絲毫不得矣其鬭榫而開之隙也寧小無大小而開擴之去其有餘而已旣鑿而大矣欲斂束絲毫不能矣庖人之於味也亦莫不然故君子貴畱其有餘

人用竭而困敝斯不免矣馬力竭而踣覆斯不免矣故寧過儉無過奢

事不可滿弓滿則力不能支欹器滿則傾矣故滿者速敗之道也

小人之於財利𨿽盈千累萬常見其歉持此以勵學則何學不進

謙卦六爻皆吉損亦六爻皆吉謙以接人損以自修聖人之情可見矣

謙之一卦夫子以爲尊而光是忠恕之能事人己之兩利者也今試兩人遇於狹途如使彼此皆不相讓匪惟不便於人卽我亦停滯逼仄而莫由自舒如或彼此稍讓則彼此俱達豈惟人之便乎卽我亦寛然有餘而莫有遲悞之悔

學問之道多取焉而人不之怨藏之於虛而劫奪之無術也財利之事多取焉而人以爲貪顯之於實而美利之可艶也故君子多文以爲富人莫與之爭也徳充以爲貴人莫與之分也

無一日驟得之富集斯美矣無一日驟成之徳集斯聚矣富之得也得諸外徳之得也得諸己孟子謂爲集義集也者得之漸也富則可去可來之事學則一得而終身不復失矣

伺人之短摘人之瑕有傷於聖人之恕孟子曰彊恕而行求仁莫近焉恕也者適於仁之路也恕傷則求仁無路而生機以殘故殘刻寡恩多不利於其後

大不如意之事一觸於前必有甚難解釋之時然天下無難了之事但作過去想則何不釋然子思曰君子以心導耳目小人以耳目導心

致知

問陽明致知格物之學然乎曰此陽明天資髙邁獨得之妙學者不必盡然曰致知之學何如曰極力讀書細心窮理久久自有防通此馴致之事非偶然之事也若其聰明有限𨿽以遊夏親炙孔子亦斷無可以直指之知亦斷無可以捷得之知

知不可以假借知之至則旁通四逹無往不可倘未遽能然且須向理上窮究

窮理是入手工夫窮者盡也窮無弗窮然後能探本窮源引伸觸類故說卦篇曰窮理盡性以至於命理之不窮則知之不致故致知窮理之說斷當守朱子之道問學爲正如陽明之髙超此顏子不違之時曾子旣惟以後之事非可妄兾者也

問陽明良知之說何如曰此說極妙窮其究竟則致知之極功遡其源頭則曽子之惟在是矣蓋凡人之知通古今極天壤而融防貫通無所不解初非有外於赤子之知也如初生之嬰孩二日二日便知飲乳便知視聽孰教之而使然哉後此博之於詩書益之以聞見以廣其識仍非加於飲乳聞見之知也譬之火種初止星星一點耳從而發之可以烹飫可以焚木可以燎原可以燒山亦肆而烈矣乃遡其源頭從星星之火種而起使無星星之火種安得有燎原燒山之事哉故聖賢之知不加於童子之知特聖賢牖而啟之愚夫窒而塞之故陽明以爲良知而大學亦遂以致知格物爲進學之始功也

人之心共此良知聖人之知非有加於赤子之知也而廣狹不同者格致之功也譬諸人生不見不聞之事不可以知知非其知之所本有也及見之聞之而知一進矣聖人者不待見之聞之而無不通曉者道理之融防皆良知爲主此固無所資於外也故仍無加於赤子之知也譬諸日光無微不燭此聖人之知也闔其戶則罅隙之中未始無日光相及開其戶則滿室皆日光所及矣夫闔戶之不如開戶也開戶之不若太虛也此廣狹之異也然要非格致不爲功故曰我非生而知之者

力行

力行之說四子書言之詳矣孔子之言最平易如謹言愼行忠信篤敬仁智與勇鄕黨一章皆其事也曾子之言最切實如格致誠正修齊治平皆其事也子思之言最髙明如戒懼愼獨修道致中和子臣弟友行逺登髙學問思辧篤行皆其事也孟子之言最要如集義養气推恩擴充皆其事也終身爲學得聖賢之一二語極力行之畢生尙不能盡徒奉爲虛語亦何益乎資性純篤好學而企前修如宋之周程張朱邵陸諸儒明之陽明敬軒整庵固自迥別其有因循懈惰偶而感觸則當人一己百人十己千又如孟子之集義擴充庶有兾乎其後也前學習一說當亦足以表力行之義

凡事必見得極明行得極斷然後方能有成故智者謂之不惑勇者謂之不懼然見得明行得決如止是趨勢利便私曲此小人之尢逾分冒險必枉費心機故必仁者然後能不憂聖人參贊位育絕大經濟皆從仁字中做出此三語徹上徹下的人品皆是如此故孔子以爲君子之道而朱子則以爲學者之事也然三者𨿽若相資學者苟不至於聖人不能不各有所重故遂分出三等人品如顏子之仁子貢之智子路之勇可以觀矣

讀書

凡讀一種書讀過一徧便湏回頭著想此篇之前面如何後面如何前後如何貫串中間如何承接如何轉折如何照應應有者如何不應有者如何生枝如此回顧數畨自然道理融貫此書自然可久

凡讀史鑑一段必先將古人相似者比之若令某古人適當此時其經濟何如又將古人不相似者比之若令某某當此其經濟又復何如然後將自身放在事中若我適當其時其經濟措施克如古人否然後古人之淺深皆可斷自己心卽我他時遇事亦可措置無難古人之學由虛心而入故其徳日進今人不肯虛心只是不能虛心耳虛心猶且不能望進徳難矣煦無日不繙閱詩書皆務求立言本防從不偏執已見故於周易卦爻凡具坎離之象者悉發虛中實中二義當知此个實中便是虛中

讀書不從能疑而入所得必不深

讀書不知參互考正之法縱然有得必有趄�不能貫串

初讀書不必求博守定一經追求甚深甚奧之理到得有入手處然後參閱他經當無有不合者矣

登仕

旣爲親民之官則當視民如子凡風土之所宜人情之所重閭裏閨閫愚婦赤子饑渴寒暖極鄙極防至至細之事皆所當知故曰知縣知州知府必先知之然後能周詳而調劑之如但知勢分崇髙尊榮安富而止何云父母

凡有一官必有一官之利獘知其獘矣而彼此相沿未之決去者因循二字悞之也又或以官爲傳捨全仗因任爲自全之計而上無察考爲之柰何

親民之官無若府州縣然皆稱曰知非偶然也凡所管轄其中天時地理人情風俗一應利獘興革遷轉變動之故有一不知可謂知府知州知縣乎如但以知字作主字解過然則今之據崇髙勢分以爲官者其皆無沗於知府知州知縣乎他若顯圖厚實又不足論已不知而猶謂爲官也是爲溺職不知而使人旁竊之是之謂愚知之而無以調劑之是之謂曠知之而故緩之是之謂慢溺職而愚而曠而慢也與不知何異

天時如北地多風江湖間春夏水長而秋冬涸雲南風貴州雨廣東多濕近海多颶風之類地理如東西南北之方逺近多少之數之類風土如北地多車南地多舟之類人情有此之所重彼之所輕此之所貴彼之所賤者尢當因地因時隨宜覺察皆不可不知也禮曰禮從宜使從俗又曰修其教不易其俗齊其政不易其宜凡事豫則立將欲登仕便須打點所做何官宜何如設施然亦不可太執曲禮云禮從宜使從俗因利乘便其效最易觀也嘗有生長於此土目覩此土之獘以爲如此方可革除逮於易地而施乃多齟齬膠柱鼓瑟固難可語權也

凡初蒞任必想到離任後此地之人相待作何光景然後能爲好官凡離任之官必更榮於初任之官然後始不愧爲好官

凡作一官非徒以此一方之民聽我驅使是將以我一人之身聽此一方之民指揮者也

今人憚於求言吝於攺過豈知集眾思廣眾益有無窮妙處如陽明之求通民情願聞已過非聖賢中人不能乃今人恥於效人小之見人情風土貿然罔辧是恥於師人而不恥不若人者也

有不可不循之例有不可不更之獘必事事循例則才幹可知必事事更張則妄誕可知

文公曰今人言事欲論一事一人皆先探上意如何方進文字【煦】按刑名如此則必屈人萬一上司貪污則貽害不淺

錢谷刑名之外必須有一點至性流通雨寒燠之時必須用一番至誠體察

終歳紡織才成得一疋布終歳舂碾才養得一口豬將以備惟正之供也一經官差呼喚舉而奉之差役尢恨其少

常入衙門作證見此姦民也言辭可聴則是非淆亂矣故周禮特詳五聴

常赴公堂言是非此猾士也奔競太甚則正業荒蕪矣故子防獨取澹臺

治去其太甚者而已孟子曰仲尼不爲已甚者於儺之一節可以觀矣雜記中一張一弛亦是此義

孔孟之棲棲皇皇有所以棲棲皇皇者也今之棲棲皇皇者未得則卑躬屈節旣得則倨傲自矜惟安富尊榮之圖惟勢利顯赫之貴居可以有爲之地曾無些子建白誠不知向之棲棲皇皇果何爲也

人生天地間食天地生物以養其生於人無所濟於物無所利𨿽生於天地猶虛也韓子之論佩膺久矣蘇瓊之對曹芝也曰設官求人非人求官夫有官而不得其人衡才者之過也不安其分而奔競以求之未必能得卽得矣始進不正能以正終乎

已荒而謀賑之莫若請之於朝動正頊錢糧委才幹之員行至丰收之地酌買之以車船運至荒地卽以所買之價爲所賣之價是荒地之糧與熟地之糧其價同矣所賣之價仍可還帑要其所耗不過車船之價及往來盤費耳夫普天之下固未有千里二千里之外胥荒者也

欲知臨荒轉移調劑之法則各省之雨皆宜按日月呈報然後知某省苦雨某省苦旱可以爲未雨之綢繆秋成之後米糓之貴賤亦宜按省及時呈報則某省荒歉某省収成亦可以施轉移之妙術預備之法莫若該州該縣各各設立農官俾得專司倉糧及省耕省斂之法在州縣則以佐貳兼之在府則以佐貳總之在省則以道員統領之或每歳遣禦史一員分省而查或三年遣禦史一員通省而查之庶乎可也

詞訟在州縣或謂多差幹員自可了當此事不知傾家蕩產者實多而官猶懵懵也且有雀角鼠牙每遲至數月而不能歸結者矣且有無故牽連多人而不能開釋者矣至縻累無辜之眾虛耗有用之民財爲官長者獨無意乎抑疏而不及察乎

政

孔子攝行相事三月而魯國大治治效也而治法可想矣然此其略也若使之期月三年其治效當復何如約其大端不越教養二途詳其節目不越禮樂刑政要皆帝王之大法恐社倉之行於一鄕者乎小也

顏子論東野畢之善禦曰善則善矣其馬將佚謂求馬不已定公善之曰可少進乎顏子曰臣聞鳥窮則啄獸窮則攫人窮則詐馬窮則佚自古迄今未有能窮其下而能無危者也【煦】按此與爲邦之問則顏子之政可知魯有父子訟者孔子同狴執之三月不別其父請止孔子赦之【煦】按後人亦有學此法而用於兄弟者

張南軒先生知江陵安撫本路捕斬姦民之舍賊者令其黨得相捕告以除罪羣盜皆遁去【煦】按除盜止有此法爲良

程明道先生初政辧藏錢廢放光之石佛均田稅塞塘堤處舟卒之病者脯茅山之龍禁竿黏飛鳥其在晉邑設立五保之政度鄕村逺近爲五保使之力役相助患難相卹而姦僞無所容凡孤煢殘廢者責之親戚鄕黨使無失所行旅出入其途者疾病皆有所養諸鄕皆有校暇時親至召父老而與之語兒童所讀書親爲正句讀教者不善則爲易置俗始甚野不知學先生擇子弟之秀者聚而教之在位三年去邑才十年而服儒服者蓋數百人矣時河東財賦窘廹官所料買歳爲民患𨿽至賤之物至官取之則其價翔湧先生常度所需使富家預儲定其價而出之富室不失倍息而貧民亦免苦累邑稅常移近邊載往則道逺就糴則價髙先生擇富民之可任者預使購粟邊郡而民費大省農隙講武晉城之民遂爲精兵晉俗尙焚屍教諭禁止民皆信之欲入辯事者不待持牒竟至庭下陳其所以河淸卒本不當役役而亂先生開城門納之以其事上聞得不復遣至於河決曹村先以小繩徐引大繩然後濟眾以塞之又廣濟蔡河出縣境瀕河不逞之民不復治生業専以脇取舟人物爲事歳必焚舟十數以立威先生始至捕得一人使引其類得數十人不復根治舊惡分地而處之使以挽舟爲業且察爲惡者自是邑無焚舟之患畿邑田賦重常蠲除以爲惠然畏法先輸者皆良善逋負獲除者皆頑民先生爲約前科獲免者今必如期而足如是惠澤始均鄰邑有寃訴府願得先生決之者前後五六有犯小盜者先生謂曰汝能攺行吾薄汝罪盜叩首願自新後數月復穿窬捕吏及門盜告其妻曰我與大丞約不復爲盜今何面目見之耶遂自經【煦】按此等政事防與孔子攝相事時無異眞宋儒中僅見者然止是修其教不易其俗齊其政不異其宜故人便之耳

周易函書別集卷十四﹤經部﹐易類﹐周易函書約存__周易函書別集﹥

欽定四庫全書

周易函書別集卷十五

禮部侍郎胡煦撰篝燈約防

觀物

萬物之生皆在陰陽旣交之後而陽性上升陰性下沈故必陽爲陰裹則上升者有所祕而其升不遽下沈者有所附而其沈不疾然後陰陽相資其中之造化出焉雲行雨施則方亨之妙也天地絪緼萬物各得所資故曰泰水火相資彼此各適於用故曰濟天地交而水火濟然後萬物之形體以成

雨也者陰陽之旣和也云也者陰气得陽而外舒者也雷也者陽祕陰中驟而發泄者也電也者陽出陰外徐而乍舒者也蓋陽爲陰裹太固則奮而爲雷不甚固則乍舒而爲電旣和則融而爲雨陽所不固之陰從而下泄則爲風從而上越則爲雹凡兩物相交有固於外者斯其中之變化出焉

虹也者雨之气而照於日光者也陰气之升必有所止故虹之形屈閃電出於雲气之外當亦陰气發泄而照於日光者歟

小過不雨者陰勝陽也小畜不雨者陽勝陰也

小過陰勝陽陽性騰越不能久爲陰屈故上奮而爲雷大過陽勝陰陰性靜正不能隨陽以升故下泄而爲風凡不雨者非陽气之結聚而陰不得所附則陰气之沈鬱而陽不得所入陰不能附陽則陽獨爲用故亢極而無雨陽不能入陰則陰獨爲用故沈霾陰晦而無雨解而雨者陽不獨亢使陰得而附之陰不堅祕俾陽得而入之故雨也

將雨則燥將晴則寒燥也者陽之乍困於陰有餘於外而鬱蒸者也寒也者陽之旣離於陰不足於外而陰自散越者也

夜不寒而將旦寒陽气將通陰气之反而聚也

冬陽蘊於地中故井泉溫夏陰蘊於地中故井泉寒黔蜀山中多洞穴其冬溫夏寒亦然

雪花六出水之成數也

一大爲天二小爲示一二陰陽之數大小陰陽之形故天稱皇而地稱後

陽爲奇陰爲偶晝屬陽得奇夜屬陰得偶奇單故日得一偶拆故夜得二是以上半夜爲今日下半夜爲明日是夜分二也

震陽象雷震男也故世俗呼爲雷公離陰象電離女也故世俗呼爲電母

山髙而屬陽以靜鎭爲性水卑而屬陰以流動爲性此陰陽之互爲體用也堪輿家或以髙卑分陰陽或以動靜分陰陽其義一也

向謂天動而地靜然天亦有靜處南北二極是也向謂天圓而地方然地亦圓體也觀人南行二百五十里則南星髙出一度北星低入一度人北行二百五十里則北星髙出一度南星低入一度若使人行九萬里天星旣已一周則行者當復於故處是地亦圓體也西洋人見南極出地三十六度河南江南之界見北極出地三十六度而身無傾側者緣地之四圍皆天故首戴者皆上足履者皆下也然亦非必足相對也南北二極不動故凡正注側注莫不北其北而南其南譬若之有瓣無有一瓣之脈不兩其蒂也

月中亦有山水土石其明處則水也因日光之照而見爲明耳其暗則山之背也日光之隱蔽者也昔人謂月中婆娑者山河影也云是地上之山河照入月中非也水與地同體地與月同徳故潮汐應月而爲消長陽奇而陰偶者日陽也故奇月與地同爲一陰故偶也月與地皆秉日而施化施者陽則受者陰矣天地間惟此三物最大故老子曰三生萬物時有三候位有三等卦有三才三極皆三而已矣

天包於外一元之渾合也其中三物一奇而二偶則陰陽之運轉也

日爲純陽與天同徳故郊之祭也主日而配月是以日代天之義天地間惟陽最能有爲故萬物胥秉日光夫日行南陸而萬物死光之微陽之退也日行北陸而萬物生光之盛陽之進也故周易貴陽貴其有爲者耳日月與地皆有形體而日則陽气之結聚月與地皆陰質之凝定故日之爲光常有晃晃漾漾不定之色月與地同徳月中旣有水土則亦當有生物固不必人之肖人物之肖物也地上之靈蠢動植固已不一其倫矣況異形而居月中乎然非日光施照其物亦不能生今觀地上含陰之體一得陽光皆能化育腐艸入夏而爲螢米谷感陽而爲蠱若蠛蠓蜉蝣蚉防之屬皆於盛暑乘濕气而生濕則水之陰气也暑則火之陽气也此水火旣濟之妙卽男女搆精之義若使日光不照陽气不施則萬古防防渾如長夜如窮冬動植之類奚所借以有其生乎

日食而旣晝且見星渾如中夜其星之明則陽光之返而上照者也可知月𨿽掩日而空虛之中日光自在特月之光借資於太陽原不能與太陽相敵故星之微明晝日則必無可見

日之食也日與地上下對照而中爲月輪所掩也故日光施不及地月之食也月與日東西對照而中爲地毬所掩也故日光施不及月地與月皆借明於日光故地與月爲陰而日爲陽

月輪之中以十五日爲晝十五日爲夜其初得日光則地上之下猶日之卯也歷晦朔而日全在上擬於正午上則日入之候猶日之酉也及望而日全在下擬於夜子合之則爲一晝夜夫月輪中旣以地面之月爲一日則地面所得之日卽當爲月輪中之三十時矣由此而積之則地上之歳必當爲月中之月是十二日也至於月中之歳又當以三十成之觀邵子皇極經世以十二三十相間而推可以見矣然惟巧歷者知之易地而觀月爲地靣之月地亦當爲月輪中之月蓋皆與日錯行同受日光者也地上之人其視月也有晦朔望如此則月輪中人其視地也不亦有晦朔望與月相同者乎地面之日食自月輪視之卽當爲日輪中之月食地面之月食自月輪視之卽當爲月輪中之日食第其日食在於正午亦猶地面之日食必在朔月食在於正子亦猶地面之月食必在望也蓋月輪中以朔爲午望爲子也地面無正午之月食無正子之日食者背也而月輪有之所謂順也

月輪中上下遇南北極則晝夜相停春秋分之候也晦遇南極則晝短晦遇北極則晝長望遇南極則夜短望遇北極則夜長晦朔望則自地而言晝夜短長則月輪中之候也

日之行天一日一周而不及天一度故一晝一夜而爲一日月之行天徧周列宿過三十六度有奇而始及於日故必三十日而始爲一月地面之春秋冬夏一嵗三百六十日而始周月輪之春秋冬夏卽變換於一日而其候亦不能齊故月輪有日而無嵗此其所以與地異者也冬至而月行北極則寒與地同而不甚然未匝日已易而南矣夏至而月行南極則寒與地同而不甚然未匝日又易而北矣冬至而月行南極夏至而月行北極其气皆爲極暑較地爲近故也然未匝日而易其候矣蓋月於一月之中一南極一北極故也

或曰地未嘗動也何由知地與日月皆爲錯行曰以日月之動體形地之靜體而覺地之有行焉耳譬若舟行岸移岸非能移也有移之者也

三百六十日而一周者日之行最遲者也三十日而一周者月之行次遲者也一日而一周者地之行最速者也

或曰地行而人不知何也曰譬若附驥之蠅日及千里而不自知其逺也又如蟣虱在身人𨿽疾行而蟣虱猶以爲靜也曰獨無上下倒側傾覆輾轉之患乎曰海水如是其盛也猶繞地毬而周之曾不外泄也況人物乎須知地外皆剛气所攝而人物附地故無此患抱朴子嘗極論之矣但知首之所戴爲天足之所履爲地則固無上無下莫非順適者矣

新法曆書曰太白亦有朢晦朔嵗星鎭星皆有從行之星非千里鏡不可辧也又曰恆星嵗東行六十餘分所以積久而成嵗差又曰觜星東行較恆星爲速唐宋以前在參後一度或半度今在參前矣

抱朴子曰鳥飛極上直舒兩翼而曾無傾側者乘之以剛風故也【煦】按地包天中四面皆虛而曾無傾側者剛气之攝也其气繞地而運故地恆借其力而不墮今有置水於桶以機運之而上出若花花中值木丸隨水而轉了無傾倒者不過使之常運而已或曰旣有剛气繞地一周則人之生於地上者亦當有剛气之乘而曾不之見何也曰剛气若天之運也地旣運於天中亦當有地气之舒與天之剛气相接然後泰交之妙出焉陰陽之理一有一無一動一靜一舒一斂一和一肅人附地太近止資養於地气而不資養於天气故漸逺於地乃始有剛气之見愈逺則愈烈矣釋氏謂鳥之化也上行而極於剛風乃始化爲遊絲而漸返於無所以謂鳥爲稟天之靈乘陽而气化者也物盛於器中有隙乃漏盈天地之間者莫非气也气之充塞本無罅隙故地爲气所摶而無隙可墜

素問云升降出入無器不有注云壁牕戶牖兩面俟之皆承來气沖擊於人是則出入气也以葉投井及葉下翩翩不疾皆升气所凝也虛管搦上懸之水固不泄爲無升气而不能降也空瓶小口傾漑不入爲气不出而不能入也

席上腐談云有道人燒片紙納空瓶急覆於銀盆水中水皆湧入瓶而銀盆鏗然有聲蓋火气使之然也又依法放於壯夫腹上挈之不墜卽如銅水滴揑其竅則水不滴放之則滴修養家存神於泥丸則丹田之气上升蓋神之所至气亦隨之而住也【煦】按燒紙納空瓶今南人用以治病謂之气罐又謂之火罐蓋陰陽往來原無停滯通則俱通塞則俱塞此龍戰於野之義也人身七竅上通則下亦通上閉則下亦閉修養家眞人之息以踵皆善閉者也故能全其眞而固其神參同契曰上閉則稱有下閉則稱無是也產婦旣生而胎衣不下醫用產婦之髮納諸喉中俾其惡逆則胎衣自下此亦上通則下通之義也

書滴上下兩孔故可以泄水此卽坎卦上下兩陰而中陽流動之義若使塞其一孔則一孔不泄故朱子謂坎塞其下流則瀦而爲澤澤固停蓄不泄之水也兩火之合無異形兩燈之光無異照與坎之論形者不同故坎習而離不習

天地之气交何由而辧但於室中炊煙觀其蓬勃若何而可知矣若使陰陽不交天气不降地气不升則天必晴明更若無風所炊之煙直上而疾全無阻抑若使天气旣降地气旣升則幽室之中皆气之充也所炊之煙必難驟舒而蓬蓬勃勃矣

葭灰候气此臆說也若謂埋管於地考諸三寸五寸之間則地气之升一日之間當不知幾千里防萬里矣豈獨凝滯於三寸五寸之土膚俟其人之考而驗乎若謂室中縵以靑幔置管於桌上而候之則其謬誤抑又甚矣惟漢書曰先冬至夏至懸鐵炭於衡各一端令相停冬至陽气至炭仰而鐵夏至陰气至鐵仰而炭惟此說頗達陰陽之理

室中鳴一音而他器從而應之感其類也是謂同聲相應生子下地而不出聲或撼門扇或擊盆盂乃聲隨以應气類之感通同聲相應之妙也陽燧取火於日方諸取水於月磁石吸鐵琥珀拾芥同气相求也雞鴨旣已伏卵乃始剔除水道則其生子穀道不利鵞之伏也必向月鵲之巢也避太嵗皆同气相求也謂空虛非气磁石何以引鍼槖籥之鼓且可盈胞矣

城郭廬舎有形之物而廣野之气如蜃不獨海市矣萬物之生皆由水始動物之成胎也水也桃杏之方成核其膜中所包水也石之產於山也其初皆水也掘山而至極深之所則石軟如綿出而見風乃始堅硬今之煤炭胥然故謂爲天一生水

陽始於亥生於子故十月稱陽月凡艸木發萌之始謂之荄人始生謂之孩此之義也

抱朴子曰水性純冷而有溫谷之陽泉火體宜炙而有蕭邱之寒焰重類應沈而南海有浮石之山輕物當浮而防牱有沈羽之流滄洲有流汞渠沈羽而浮鐵康節云石入水則沈而南海有浮石之山木入水則浮而南海有沈水之木【煦】曾見一石硯其輕如木今之海沫子石也而質則輕矣

水緩則流直水急則流曲故江水直河水曲

油性入水則浮置之於蒸酒中則沈

溫泉火井鹽井油井峩嵋之聖燈

分水之犀餐火之雞潄金之鳥吐綬之雞松化之石

木能鉆火所生者也擊石又能出火然以綱擊之有花出焉結成小星宛如鐵煤則火從金出也金固資火以成或其中之宿含者歟然兩石相擊亦復有火光出焉火性無所不融而南方有火浣之布眞定有不灰之木鼓鑄之罏其花初生必從乾方而始幹爲老陽之金戍亦火墓也鐵冶旣融若有火蛆鼓舞其中其罏必大興旺

遼東有煤炭一鑪可十日不滅五臺之北有煤如木炭燒之置於灰池人可以炙又有鐵炭水和炭皆煤也而其用稍異又有一種甚臭止用以燒取黒礬

油衣照日而能出火與陽燧同義光之至也太倉之米亦或積而爲火至海中時有火光則龍雷之陰火也烹飪以釡鼎西蜀徼外之小豬非石鍋不熟

猛火油出髙麗之東日力烘石極熱則出液亦曰樹津也能腐人肌肉撚置水中光焰愈熾𨿽魚鱉遇之無不焦灼惟眞琉璃器可貯

威喜辟兵舎利拒火

玉石至堅也而有軟玉砂有金剛鉆冰雪至寒也而有雪蛆有冰魚

南方有貓兒眼石也其體映太陽而爲光閃於石側如貓眼然初不爲陰雲所隔東西南北隨日所在而現故謂之貓兒眼

朱砂可以粉銀中含汞气也

天將雨而石燕飛礎潤知雨月暈知風

鐵非所以養生有食鐵之獸便鐵之貊齧鐵之獸火能化物而有餐火之雞火浣之布不灰之木又有火玉辟寒犀置之室中則不復挾纊又有龍須布冰蠶絲張之室中則滿座涼生又有龍皮扇風生則人皆寒栗以水浸之亦然又有鮫綃龍紗入水不濡

錫入五金而無形銅能入鐵又汞入五金可使五金返粉今之焊藥用之汞與錫合可以磨鏡而發其光翡翠屑金人气粉犀置犀於懷中待其旣暖以槌擂之可以成粉

鐵砧捶皂莢則砧裂抱朴子曰銅靑塗足入水不腐鐵砧捶舎利子則入於其中而隱置雞子於上以鐵槌之乃始復出

金一也以五月丙午日中鑄爲陽燧以十一月壬子夜半鑄爲陰燧感陰陽之气異也

仲冬斬陽木仲夏斬陰木在山南者爲陽在山北者爲陰木之面南者在水則面向上

海語云辟珠大者如指頭次如菩提子次如黍粟質理堅重如貝辟銅鐵者銅鐵不能損辟竹木者竹木不能損犯以他物卽損矣嘗附胎於椰子梹榔果殻之實之內通謂之聖鐵

抱朴子云木芝者松脂淪入地千嵗化爲茯苓萬嵗其上生小木狀似蓮花名曰木威喜芝夜視有光持之甚滑燒之不燃帶之辟兵

抱朴子云千嵗之柏其下根如生人刻之有血以其血塗足行水不沒塗鼻入水水爲之開塗身則隱形欲見則拭之

藕生應月至閏月益一節黃楊生應月至閏月減一節蓂莢上半月日生一葉下半月日減一葉老松化石荸薺煮銅則軟甘艸煮銅則硬

菱花開必背日芡花開必向日故菱寒而芡暖

橄防欲采其實剝其皮以薑汁塗之則盡落不獨紛紛靑子落紅鹽也橄防木爲楫魚觸之則斃

暴長之木不祥戾气之祕而驟泄也方生之芽難量生气之潤而漸舒也

酒因米麯相反而成稻花晝開麥花夜開子午相反之義故酒能醉人

木匠爲人作壽木視初砍下地之木屑而占吉凶俯則男人所用仰則陰人所用下地近則所應之日時近下地逺則所應之日時逺其木初上作馬大頭向內則爲本家人用大頭向外則爲外方人用此皆陰陽之義驗之於最初者也

水虫水化衣水而食水無水則僵土虫土化衣土而食土無土則僵人形气之化衣虛而食气無气則僵飛鳥純乎气化故但見其生莫見其化而去也

參同契曰男生而覆女偃其軀非徒生時著而見之及其死也亦復效之本在交姤定制始先【煦】按男女或沒於水其俯仰莫不有然皆陰陽之義故云定制始先脈望云唇之上何以曰人中若以爲人身之中則當在臍腹間蓋自此而上耳目鼻皆雙竅自此而下口及二便皆單竅上三畫陰下三畫陽合成泰卦是天地旣交之體也人得陰陽之气以生竅則气之出入者也故其象見於竅

肝屬木當浮而反沈肺屬金當沈而反浮陰上而陽下陰陽之生气然也故天地交曰泰不交曰否水火交曰旣濟不交曰未濟

須下生眉橫生髮上生須腎屬也腎爲水水潤下故須下生眉肝屬也肝爲木木旁敷故眉橫生髮心屬也心爲火火炎上故髮上生

天气通於目上動下靜地气通於口下動上靜

盲人無夢遺腹之子不夢父

欲知時辰陰陽常別以鼻中之气陽時在左陰時在右亥子之交兩鼻俱通

父少母老產女必羸母壯父衰生男必弱

古有僵屍貳負之臣也見山海經一云庚申日死者其屍僵今汴城之南有劉道人者屍僵而不壊土人裝金而事之

美女無肩故鮮生育男子下丰者多子左傳曰谷也丰下必有後於魯

倩女離魂貞心化石

抱朴子曰牛哀成虎楚嫗爲黿枝離爲柳秦女爲石紀昌學飛衛之射視小如巨視微如著不易於物而物爲我轉造父學泰豆氏之禦不以目視不以防驅得之於心而應之於手

羿之教人射也敎以懸虱於牕視之三年大如車輪此飛衛之術兩目分光而用之視以神不視以目者也今試指於鼻間相去一二寸以目視之如閉左開右則其指偏左閉右開左則其指偏右夫指一也而左右易位者因所視之目異也若復旋開旋閉暫且大開則二指之影左右皆見如此則目光可以分用亦可以細察微芒【煦】少亦善彈頗得此法有彈經一篇見本集中古人有善識鳥音者非識其音也識其性情而已卽樂記審音知樂之法所謂其樂心感者其聲嘽以緩其喜心感者其聲發以散是也如第卽音而求之彼閩廣吳越之語不離乎人猶尙不可以驟通況物類乎然物𨿽異類要亦各有喜怒哀樂存焉由其音之所發考其情之所徵母子相呼必其音依以切同類相求必其音婉以曲有所畏者必其音驚怪有所懼者必其音怯懦若有所喜而其音和適矣若有所怒而其音燥激矣獸語亦然要皆本諸其情而發舒者也故可識也

人有化爲虎爲牛爲犬豕者必其心先有虎牛犬豕之欲凝固而不解故形隨心變頭垢足以使金鐵浮水人有旣死猶能見形而爲人或操持器物使之更易其處皆其心之堅定原有不能釋然者存故結聚而不散也天下之大忠大孝有一生再生求了心願者矣天下之大姦大仇有一生再生期爲報復者矣皆其結聚而不散者有以使之也

脈望云動物本諸天所以頭順天而呼吸以气植物本諸地所以根順地而升降以津故動物取气於天而承載以地植物取津於地而生養以天

植物有艸木竹三品動物有鳥獸魚三品皆分上中下亦卦立三爻時有三候位有三等之義也

素問云植物去皮則死气在外也動物傷內則死神在內也

繁露云醖生煙鴟羽去昩磁石取鐵眞金取火蠶珥絲於室而絕於堂禾實於野而粟缺於倉蕪荑生於燕橘枳死於荊

脈望云鬼神有性無命艸木有命無性禽獸性少命多【煦】按天地間至無情之物皆含天地之至靈故蓍可以筮敗之板亦可以卜

筆談云巴豆利人惟其殻能止之甜瓜蒂能吐人惟其肉能解之坐拏能懵人食其心則醒楝根皮瀉人枝皮則吐人邕州所貢藍葉卽藍蛇之首能殺人藍蛇之尾能解藥鳥獸之肉能補血其毛角鱗鬛皆破血鷹鸇食鳥獸之肉𨿽筋骨皆化而獨不能化毛犬之食骨亦化

艸木知春秋燕鴈亦知春秋貓眼知時

邵子曰艸伏之獸毛如艸之莖林棲之鳥羽如林之葉【煦】按水遊之物鱗如波濤之文

嶺南深山中有大竹中有水甚淸澈溪澗中水皆有毒惟此水無毒土人陸行多飲之至深冬則凝結如玉乃天竺黃也遇野火燒林木爲灰燼而竹黃不灰如火燒獸骨而輕

松脂入地千年而爲琥珀

鴝鵒不逾淮橘過淮北爲枳

脈望云鶴知夜半燕知戊巳蛇於巳日不出道鶯於春時自出谷

十二生肖子寅辰午申戍俱陽故取相屬之奇數以爲名鼠五指虎五指龍五指馬單蹄猴五指狗五指丑卯己未酉亥俱陰故取相屬之偶數以爲名牛四爪兔兩爪蛇兩舌羊四爪雞四爪豬四爪

鶴知子午鵲巢知風蟻垤知雨

能養气鶴能養神鹿能固精

蟬自翼鳴艸虫亦以翼鳴龍從角聽以龍耳爲聾謂無耳也

脈望云牛𨿽有耳而聽以鼻𨿽有鼻而息以耳水虫不土虫不息

莊子云烏鵲濡魚傳沫細腰者化有弟而兄啼烏鵲以气交兩咮相含气中有水也傳沫則吐气於水彼此吞咽水中有气也細腰螟蛉之類有弟而兄啼婦人再姙必缺乳也

廣肩無雄細腰無雌鼈皆能伏卵蜂育螟蛉以爲子也

蚌向月而懷珠固矣謂兔望月而孕口吐而生兔固自有牝牡也脈望云蛙亦吐生

犀因翫月紋生角象被雷驚花入牙駭雞之犀山气多蠅水气多蚊

黿肉寸寸割之寸寸皆生肉其陽物如手掌有五指焉虎知衝破今人畫地觀其奇偶謂之虎卜燕避戊己蝠忌庚申

華彛續考山東無虎浙江無狼廣東無兔蜀無鴿之相顧神交也鶴之相唳气交也

馬火屬有肝而無膽木臓不足故食其肝者死

馬走逆風牛走順風牛順物乘風而行故坤知順馬健物逆風而行故幹知健

周禮內饔辧腥臊羶香之不可食者牛夜鳴則庮羊泠毛而毳羶犬赤股而躁臊鳥皫色而沙鳴貍豕盲視而交睫腥馬黒脊而般臂螻

馬飲淸而便濁牛飲濁而便淸陰陽之義也

牛食艸如澆羊食艸如燒

竹牛角可以假犀

馬驢騾陽類起先前足臥先後足治用陽藥羊牛駝陰類起先後足臥先前足治用陰藥

馬牛駒犢產在望前則行在母前產在望後則行在母后

狗有展艸之恩馬有垂韁之徳

狗直戌而艮在寅火墓戌而生寅也

戌爲火墓故狗畏水飲則以舌防之犬鬭以水灌之則解

羔羊跪乳慈烏反哺

雞知旦鶴知秋

風應時而變雞應時而鳴與風相應

雞鳴醜半重陽之一時也

搜神記曰龍易骨麋易骼蛇類解皮蟹類易殻又折其�足墮後更生

恱生隨抄雲龍頸骨中髓皆白石虎目光落地亦成白石又有松化石蛇蟹蠶皆成石

抱朴子云貍頭之治鼠漏啄木之防齵齒蟹之化漆麻之壊酒龍鱗九九八十一老陽之乘數也鯉鱗六六三十六老陰之乘數也

玉壺淸話陸禋續水經言蛇雉遺卵於地千年而化爲蛟

玉防記曰千嵗之五色具焉能遊於蓮葉之上千嵗之鶴能登於木色純白而腦盡成丹

瑣碎錄云魚逆水而上鳥順風而立取其鱗羽之順也有微風不知所從但觀鳥之所向

食生物者皆長喙食五穀者皆短喙善搏鬭者則利嘴善啼鳴者則頸長

食木者多力而愚食肉者勇敢而悍食穀者多智而夭食气者神明而壽

陸生之鳥咮多銳而善啄水生之鳥咮多圓而善唼短腳者多伏長腳者多立

飛鳥之屬由气而生由气而化生有而化無生生者不已而未嘗盈也气之化也燕之春去秋來其明徴矣鳥由气化本天親上之義也雞鵞家鳧羽而不飛地類也故與地徳相感若當伏卵後滌除水道則其生子穀道不利本地親下之徵也

蜣螂爲轉丸所成始初之蜣螂伊誰之轉也蓋土中濁陽之气所蒸而成故其生也鳴而不飛若鳥則淸陽之气所化而成故其生也且飛且鳴

仲春鷹化爲鳩季春田鼠化爲鴽仲秋鳩復化爲鷹季秋雀入大水爲蛤孟冬雉入大水爲蜃

抱朴子曰雉之爲蜃雀之爲蛤壤虫假翼川蛙翻飛水爲蛤荇菜爲蛆田鼠爲鴽腐艸爲螢鼉之爲虎蛇之爲龍

淮南子曰鼇化爲鶉鶉化爲鸇鸇化爲布谷布谷化爲鷂順節令以變形也

埤雅云鶴以怨望鴟以貪顧雞以嗔視鴨以怒睨雀以猜懼燕以狂防鶯以喜囀烏以悲啼鳶以饑唱鶴以潔唳梟以凶叫鴟以愁嘯鵝飛則蜮沈鵙鳴則蚓結鵲俯鳴則陰仰鳴則晴

變化論鷺目成而交胎鶴影接而懷卵鴛鴦交頸野鵲傳枝

爾雅疏鶴以聲交鵲以意交防防以睛交而孕

崇有論魚瞰雞睨鳥無肺胃蜃無臓

牛無上防鴻鴈無脈獐無膽

雞之毒在心燕之毒在尾羊之毒在駁

鵞伏向月取其气助卵也【煦】按鵞爲地類月與地同徳故伏卵向之

鶴有大小二種其胎生卵生亦不同又有元白二種禽經鶴以聲交而孕雄鳴上風雌鳴下風則孕又云鶴一百六十年雌雄相感而孕

禽經露翥則露露禽鶴也鶴馴養於家庭飲露則飛去鵲巢避太嵗識嵗多風則去髙木巢旁枝

元中記千歳之燕戶北向抱朴子曰其色多白

禽經鵲以相感而孕鵲幹鵲上下飛鳴則孕

白鷁相眡而孕雌雄相視也六鷁退飛風也

防防睛交而孕狀類鳧而足髙相視而睛不轉乃孕而生雛子規一名怨鳥夜啼達旦血漬艸木凡鳴必北向啼苦則倒懸於樹

鷓鴣飛必南翥一名懷南畏霜露夜棲以葉覆其背鳩鳥雄呼晴雌呼雨

題鴂鳴而艸衰

澤雉啼而麥齊

風翔則風風禽鳶類也

雨舞則雨字統曰商羊一名雨一足鳥也

霜飛則霜鷫鸘鳥名羽可爲裘鷫鸘飛則霜隕

靈鵲兆喜

怪鵩塞耳鵂鶹也聞之多禍一曰鵂鶹夜視明晝視暗蝙蝠亦夜視明晝視暗夜察蛟防晝伏而不出暗也其糞爲夜明砂蚊防之目也

鸚鵡摩背而瘖

鴝鵒剔舌而語

鷯鶉雄鶛牝庳鷯鷦鷯二鳥皆雄足髙雌足庳

鳩鵽雌前雄後鵽大如鴿生關西爲鳥憨急二鳥皆雄隨雌

鷇將生子呼母應鷇鳥卵也

鶵旣生母呼子應

鳩哺子朝從上下暮從下上

梟在巢母哺之羽翼旣成啄母目而翔去

舒鴈飛成行列雌前呼雄後應夜棲澤中必有一鴈不以警眾也

鸛水鳥伏卵時數入水冷則不毈取礜石周卵以助暖气

林鳥朝嘲水鳥夜液

燕之哺雛自右而左周而復始𨿽雄雌疊更而究無差誤

鳥翼左掩右爲雄右掩左爲雌又燒毛納水中沈者雄浮者雌又云拔毛置水中沈爲雄浮爲雌

鶉之鬭竦其翼鳥之鬭竦其尾

雀糞名白丁香左旋爲雄右旋爲雌

鼯鼠飛而生子

梟避星名周禮�蔟氏覆妖鳥之巢以方書十日之號十有二辰之號十有二月之號十有二嵗之號二十有八星之號懸其巢上則去之

海語云象膽依四季在四足春在前左夏在前右秋在後左冬在後右

走獸皆屬陰故夜動而晝伏然獨猿猴不分晝夜者緣食果實而居林棲樹兼乎陽也牛馬豬羊亦不分晝夜者家畜故也野者則否蓋气盛爲動气衰爲伏動則健伏則怠

象畏孤豚聞其聲則怖

海馬骨水火不能毀惟沃以糟腐卽爛

海驢皮制爲臥裀善人禦之竟夕安寢不善人枕藉魂乃數驚

虎薈云元和初有役者將化爲虎羣眾呼以水沃之乃不得也或問苕溪子是何謂也曰陽極而陰晦極而明爲雷爲電爲雪爲霜形之老之死之八竅者卵九竅者胎推遷之變化也燕雀爲蛤野雞爲蜃蝦蟇爲鶉蠶蛹爲蛾蚯蚓爲白合腐艸爲螢火烏足之根爲蠐螬六竹生靑蜓田鼠爲鴽毛羭爲猿陶蒸之變化也仁而爲聖而爲狂防雞爲雄男子爲女人爲蛇爲虎耗亂之變化也

虎將至則鵲噪

虎交而月暈

虎食值耳而止以觸其諱也淮楚之間謂虎爲李耳虎食上半月食上半截下半月食下半截

虎食狗則醉故不能盡山人呼犬爲虎酒

鹿臥以鼻抵穀道故鹿最壽

龍惟能潛然後能有躍有飛此伏命歸根陰陽相伏之理也螟蛉水虫蠶蛾之類皆形固於外神專於內乃能脫然化去絕非故形尺蠖屈以求伸龍蛇蟄以存身道人有羽化之說胥是道也皮狐之與狐貍尙有靈於人者非善藏其用何由得此

守宮龍子也古者天子巡狩則嫡子守其國宮中之事皆其所知蜥蜴乃龍生九子之一故以嫡子之事名之今謂搗以硃砂塗婦人臂與人交則落此甚非也龍卵方

龍生九子

魚乃陰物而得陽气多故腹內生脬是以能浮躍魚目晝夜不因知其爲陰物而得陽多者也

海語雲海鯊化虎其紋直而疏且長

海鰉羣至而化鳥若噪而驚之則化者十五

南陽丹水有丹魚浮於水側赤光上照割其血塗足下可步行水上

博物志雲海南有魚如鼉截其頭漧之防去齒而更復生動物之命在首乃世有刑天之民飛頭之民何也廣州鱷魚能陸追牛馬殺之水中覆舟殺人值网則不敢觸其一孕生卵數百於陸地及其成形則有蛇有有鼈有魚有鼉有蛟者凡數十種類及其被人捕取宰殺之其靈能爲雷電風雨海濱又有含沙射影之蜮蛟能橫飛而不能上騰

鱟血碧其形如藥葫蘆蝦蛤無血蛤屬惟蚌有血蝦夜浮於水則見火光海中之火有夜見者或巨蝦也鯨鯢出穴則水溢爲潮鯨出入有節故潮有期

海大者方徑丈餘遇人捕之則垂淚噓气而乞憐之板仰而視之其中有直文曰千里路平分左右則陰陽之義也橫列五文五行之象也五文而左右分之則十干之象也五文之左右各有廣平者六處左右合之則十二支之象也一物而陰陽五行干支之數俱備故可以卜也

蟹能化漆爲水鱉視而卵生蝦蟆置地上束行者爲雄

感應經曰積谷生虫腐艸爲螢今山谷中朽木及樹根往往夜光如火蓋陽气之凝注然也而螢火特含生气蝶交則粉退蜂交則黃退朽稻爲蛬朽麥爲蛺蝶凡生物必有食而蟬則飲露

海語雲海蜘蛛結网於深山大谷虎豹麋鹿觸之皆不可脫

江南文廟無蜘蛛蕭縣不開北門開則蠍子毒人不可解

江南無蠍江北鮮蜈蚣蠍喜燥蜈蚣不畏濕也

峨嵋雪蛆大治內熱

腐談云虱物其足六北方坎水之數行必北首

犬喜雪馬喜風豕喜雨

犬不見雪龍不見雨人不見塵【煦】按蝙蝠當不見日月陰陽之生物精气神三者之運化也神凝精而聚气則至靈之動物也非人莫克當此凝精聚气以生神神役於精气無由自奮則至蠢之動物飛走鱗介虫防是也至凝精以聚气而神不存焉則植物而已蓋神气渾合而至精不測非神聖莫克與此或問太古未有人時人何由生予曰此易辧也地中陰气一當暑月陽气欝蒸變化出蚊防蠛蠓皆從前未有者也腐艸爲螢非有種也新掘之池不久而生魚蝦水蛭皆感於陰陽之气耳蜉蝣螘飛風舂飛雨鸛鵲仰鳴則晴俯鳴則雨鴇無壬兔無脾壬陽水也天將雨螻蟻徙蚯蚓出琴瑟緩痼疾發

貍頭愈鼠雞頭已痿防散積血斵木愈防

一指之小可以障山夫山非小也逺也指非大也近也月食之時謂地輪大於月當亦如是

禮含文嘉伏羲徳洽上下天應以鳥獸文章地應以河圖洛書乃則象而作易

神農修徳作耒耜地應之以醴泉神農就田作耨天應之以嘉禾

世本曰庖羲作瑟勾芒作网羅庖羲臣也女媧作笙簧隨作竽女媧臣也神農作瑟炎帝伯陵作鐘無勾作磬黃帝作旃作冕揮於作弓夷牟作矢雍父作舂倉頡作字俱黃帝臣也堯作圍棋

繇服牛相士乘馬臘作駕俱堯臣也禹作宮室倕作銚

古史考曰伏羲作网神農作市作耒耜黃帝作弩作釜甑舜作瓦棺堲土夏少康作箕帚昆吾作瓦

山海經曰少昊生股是始爲弓矢帝俊八子作歌舞稷之孫叔均作牛耕鑿齒作楯

呂覽曰陰康氏作舞帝嚳令抃卜作鼓鞞倕作鼓及鞞伶倫作權量胡曹作衣裳蚩尢作戈防中華古今注曰軒轅臣胡曹作衣伯余作裳荀始爲冠於則作防履容成作歷大撓作甲子車區占星气伶倫作律呂隸首作算夷羿作弓祝融作市儀狄作酒髙元作室虞姁作舟伯益作井赤冀作杵臼乘稚作駕寒哀作禦玉冰作服牛巫彭作醫巫咸作筮

物原曰有巢始衣皮軒轅妃嫘祖始育蠶伏羲作裘燧人始束髮爲髻伏羲始作皮冠軒轅加以冕周公作縱軒轅始作帶顓頊制絳堯爲玉佩湯作笏及鞶囊此可以得正名百物之大槪矣

詩推度災按淮南子鵲巢知風之所起獺穴知水之髙下睴目知宴陰諧知雨

又續博物志鸂能敕水故宿水而物不害鴆能巫步禁蛇故啖蝮啄木遇蠧以嘴畵字成符而蠧自出鵲有隱巢鷙鳥不能見燕銜泥避戊巳日則巢不

傾鸛有長水石故能於巢養魚而水不涸燕惡艾雀欲奪之則啣艾其中此鳥之智也

孝經援神契石潤苞玉丹精生金椒姜禦溫菖蒲益聰巨勝延年威喜辟兵

雷公炮炙論序云若夫世人使藥豈知自有君臣旣辧君臣寧分相制祗如栨毛霑溺立消班腫之毒象膽揮黏乃知藥有情異鮭魚插樹立便漧枯用枸塗之卽當榮盛無名止楚截脂而似去甲毛聖石開盲明目而如雲離日當歸止血破血頭尾效各不同防子熟生足睡不眠立據獘箄淡鹵如酒霑交鐵遇神破如泥似粉石經鶴糞化作塵飛栨見橘花似髄斷折劍遇鸞血而如初海竭江枯投仿波而立泛令鉛拒火湏伏修天如要形堅豈忘紫背畱砒住鼎全賴宗心雌得芹花立使成庚磠遇赤須水畱金鼎水中生火非�髄而莫能長齒生牙賴雄鼠之骨末髮眉墮落塗半夏而立生目辟眼�有五花而自正腳生肉栨裩系菪根囊皺旋多夜煎竹木體寒腹大全賴顱鷀血泛經過飲調子咳逆數數酒服熟防徧體風冷調生側腸虛泄痢湏假艸苓久渇心煩宜投竹瀝除癥去塊合仗硝磠益食加觴湏煎蘆朴彊筋健骨酒是從鱓駐色延年精蒸神錦知瘡所在口點陰膠產後肌浮甘皮酒服口瘡舌坼立愈黃蘇腦痛欲亡鼻投硝末心痛欲死速覓延胡如斯百種是藥之功

象鼻必捲鳥喙必鉤彘水伏故去脈蝟多刺故不起超逾楊栁蟬無力故不食蝙蝠伏匿故夜食螾無食故不勞無蟄故無心蟹二螯兩端傍行【猶螯共也小虫而欲兩端自衛使備行也】按子列子馬血之爲轉燐也人血之爲野火也鷂之爲鸇鸇之爲布谷布谷久復爲鷂也燕之爲蛤也田鼠之爲鶉也朽之爲魚也老韭之爲莧也老羭之爲猨也魚卵之爲蠱亶爰之獸自孕而生白類河澤之鳥視而生日鶂純雌其名大腰純防其名穉蜂思士不妻而感思女不夫而孕后稷生乎巨迹伊尹生乎空桑厥昭生乎濕醯雞生乎酒羊奚比乎不筍久竹生靑寧靑寧生程程生馬馬生人人久入於機萬物出於機皆入於機龍魚河圖婦人無以夫衣合集浣之使不利無以賣馬錢娶婦以賣馬錢娶婦令多惡病夫妻離別白馬頭食之殺人下病食馬肉亦殺人羊有一角食之殺人雞白頭食之病人雞有四距殺人六指亦殺人有五色亦殺人大狗魚鳥不熟食之生瘕有兩鼻者殺人

按太淸外術生人髮掛菓樹鳥不敢食其實兩鼻兩蒂食之殺人檐下滴萊有毒堇黃花及赤芥殺人婦人有娠食漧薑令胎內消十月食霜菜令人面無光三月不可食陳葅沙衣結治蠷螋瘡井口邊艸主小兒夜啼著母臥薦下勿令知之氐苔療天行寡婦槁薦艸節去小兒霍亂自縊死繩主顚狂孝子衿灰傳面�東家門雞棲木作灰治失音砧垢能蝕人履古櫬板作琴底合陰陽通神

魚有睫及目合腹中有連珠二目不同連鱗白鬐腹下丹字並殺人鼈目白腹下五字十字不可食蟹腹下有毛殺人蛇以桑柴燒之則見足出獸岐尾鹿斑如豹羊心有竅悉害人馬夜眼五月以後食之殺人犬懸蹄肉有毒白馬鞍下肉傷人五臓鳥自死

目不閉鴨目白烏四距卵有八字並殺人凡飛鳥投人家井中必有物當拔而放之水脈不可斷井中沸不可飲酒醬無影者不可飲蝮與靑蛙虵中最毒蛇怒時毒在頭尾凡冡井間气秋夏中之殺人先以雞毛投之毛直下無毒廻旋而下不可犯當以醋數斗澆之方可入矣頗梨千嵗冰所化也琉璃瑪瑙先以自然灰煮之令軟可以雕刻自然灰生南海瑪瑙鬼血所化也

周易函書別集卷十五

欽定四庫全書

周易函書別集卷十六

禮部侍郎胡煦撰篝燈約防

體仁

聖人之學性體也道用也具於一心之中含太和之天逹子諒之用則仁也故莫精微如性莫廣大如道莫切近該括如仁故論語詳於言仁子思之發皆中節孟子之性善皆仁也仁也者太和之充也朱子曰心之徳愛之理是也然此二語止如曾子之忠恕而仍未竟其量也禮運不云乎仁者義之本也順之體也聖人之經綸參贊充塞於天地之間天人合一而不分者無逾此太和太和者天地之生气也

前此未有以仁教者也仁之教始於孔子是義理之最精日用之最切明體逹用之妙盡在於此其理則合天人統聖凡兼精粗該動靜而無所不貫故淺言之而仁在深言之而仁在觀孔子之教門人皆因其淺深而語之槪可知矣其在天也則爲一元之生气賦之於物則爲保合之太和具之於性則爲長人之善發之於情則爲慈祥爲不忍逹之於事物充之於天壌則爲成周之太和傳之於聖門則爲一貫之道其理最精其義最宻大哉仁乎孰窮其原孰致其功孰擴其用乎

幹以一元統天而資萬物之始人以仁心立本而逹天下之道合天人貫內外均此生气耳故論語全部惟仁字最精而極深也

生气者天之所以爲天人之所由以生聖人所恃以參贊位育者也其蘊之於人則爲人心孟子曰仁人心也指此生气言也性卽仁也性字心旁加生謂心之所由以生也又心中之生气也得天地之生气而有其心以吾心之生气而發諸用參贊位育皆由此起故孟子以爲人心邵子曰人從心上起經綸此之義也生气在天爲元其亨而爲利爲貞皆此气之分合聚散升降闔辟而已無餘亦無欠無益亦無損其生長則此气之舒其收藏則此气之斂也其在人也得天地之生气以有其性未發則含之於中活潑潑地是生气之蘊也所以謂爲保合太和發而爲和則充塞天地而遏之不可枉之不可皆此生气之逹也孔子以爲仁又以爲人之生也直子思以爲天命之謂性又以爲發而中節孟子以爲浩然之气又以爲性善皆是物也

孟子曰仁也者人也謂此生气也合而言之謂之道是探本窮原內外一如顯微無間天人合一之妙也此卽孟子之一貫後儒千百言而不能了者求如孟子之精鑿能乎聖人之學淺而言之是爲忠恕精而求之是爲仁主之於中是爲誠逹諸天下是爲道至合天人而一之窮其本原究其作用總不越此生气而已

仁人心也若說心中具有此仁則將仁與心分作兩字孔子文言固曰君子體仁體仁者仁爲之主也所由謂仁爲長善然非深明性善之旨未易解此

世之以刻薄居心以苛刻成行者多不利於其後是自戕其生气者也

夫子之教在仁夫子之道在忠恕合天人體用而一之止一生气而已刻薄成行者內殘其仁外殘其物生气先自滅絕則後此之生機斬矣凡人之刻薄居心者非急於趨名以攬權要則急於趨利以圖厚實苟無名利之心則物與我相與於太和之域奚所取而爲是諸儒著工夫節節次次都向仁字畱神如不打自己心上體貼一徧便不知仁字著落

孟子言集義言擴充皆是教人有行天下盡有天資純粹生平並無惡行可指而卒不得以纎毫之善命之者未之有行也故聘義曰有行之謂有義有義之謂勇敢而周子亦曰志伊尹之所志學顏子之所學

陽明曰仁者造化生生不息之理又曰譬之木其始抽芽便是木之生意發端抽芽然後發榦發榦然後生枝然後生生不息若無芽何以有榦有枝葉能抽芽必是裏靣有根在此卽予生气之說論語一書專說一个仁字便是聖人獨辟見解陽明體防若此而後人猶薄之皆恣其口說不曾打自己心上體防一過者也

恕非仁也謂恕爲仁謂人己之交通而無間耳要其中有勃勃欲發不能自禁者存非其具有生气曷由能爾特其量所及有限不似仁字包含徧覆故但稱恕而不稱仁

私也邪也妄也非性之有也始於聞見成於意必固我故以爲私不由率性而出俾岐途異路者得而幹之故以爲邪昩所性之眞失本天之故故以爲妄凡皆外面之攙和由耳目聞見而入因心思意想而成非保合之太和也故孟子謂性爲善而孔子之教顏子則曰勿視勿聽子思亦曰戒懼愼獨也

忠恕止人己之推行性眞之流通耳然而裁成輔相絕大經濟悉可由此而推是勉彊之仁也故曾子以諭夫子之道

易曰保合太和是天心之旣發者也子思曰發而皆中節謂之和是卽賦性之始太和之所保合因以發出者也和气在天爲生气造化舎是則無以育物和气在人爲仁心聖人舎是則無以爲道

生气在人如海水然任人之取攜隨地隨時而用之而卒不欠缺故以爲生气

生气之發可以推而及人可以推而及物可使充塞天地而參贊位育醸爲太和故以爲生气也生气者勃勃欲發日易月新而不可阻遏者也使其中稍有滯礙稍有停息則其气塞而不可謂之生

乾元裕此生气故不禁於資且不窮於資人心具此生气故不禁於發且不窮於發植物之芽而蘗榦而枝花而實實而復芽蘗也此生气也動物之以形育形以靈育靈而前後相因流衍而不窮者此生气也在天爲元在人物則爲太和涵之於性中則爲仁

惟人心具此生气故發之遂爲成周之太和惟萬物悉具此生气故位育皆太和之充溢

人心無生气則發且不能而況於中節天地無生气則太和無具而況於化育不窮

仁之一字惟謝上蔡桃仁杏仁之諭最精爲他說得體用動靜兩邊俱到蓋人心之所涵原是天地發生之气故亦各具發生之靈不然何由能發生出許多道理許多作用來譬諸桃杏之核入土有仁者便防發生且從此生生不已若無仁者便與土同歸矣

發而皆中節發之爲言謂內之有也必內中含蓄先有種子然後能發譬諸柴炭先無火種蘊蓄於中終爲寒寂者耳何能有發揚之力

謂性中亦含生气者以其本乾元之一亨而來因有保合之太和寓之於心而隨時隨地觸物而動莫非生機若使無此生气便塊然而不靈矣何由能發故知發而不窮者皆生气之自舒者也

凡有水之物盛夏曝諸日中俄頃而幹矣桃杏之仁中亦含水盛夏曝之而水气常存者中涵生气故也善與不善相值也若冰炭之不相入善與善相集也正如水乳之交融故言令人喜者和气之所發吉祥人也言令人慍者戾气之所發不祥人也將興之家入其門安易平靜和气之徵也將亡之家入其門躁暴爭鬭戾气之徴也人之於身也亦然張子曰賢才出國將昌子孫材族將大幾之先見者也

涇水無濁河水無淸芝蘭之室無臭鮑魏之室無馨果有羙玉不待而自珍矣同聲相應同气相求細流穿石積壘成山人何憚而不集義

凡聞人之善行及哀矜和恱之語則囅然喜在中之和與之相觸也聞人之惡行及戾殘刻之語則怫然怒在中之和與之相忤也故性善也

善與不善合天人而論之無過一个生气一个戾气而巳如幹之元便是生气天下萬事萬物無不資之以始逮於各正性命而保合之則遂爲太和之气若使人襲外來之邪妄干犯天和化爲戾气則夭紮沴厲無所不有此世之所以有治亂也人之仁心內涵徳行完固未有不善气迎人者也孔子言仁明此生气也孟子集義集此生气也性此生气善亦此生气也子思之逹道生气之周流發越也孟子浩然充塞天地生气自還其本也中庸原性於天便是推生气之所由始合位育於達道便是究生气之所充故子思中庸全是說性知仁勇性中之徳也費隱性中之全體大用也誠明則性中所具虛靈不昩之眞三重以下皆性中之事業位育之實功也無非發明首章一个性字約其大旨無非生气之蘊含與生气之發舒而已特生气之蘊含原不可見故但以爲中中也者指其位而証之也到得已發而適見爲和故又有和气之說太和者和气之聚也和气者生气之發也逮於中和旣致而位育成能豈非以天地之生气輔相天地之生气裁成天地之生气乎藏之於無朕取之而不竭非其生生不息曷由能然發之而彌綸極之而充周非生气之發越曷由能然若使邪僻妄干於外則爲戾气戾則非性也是感於聞見旣伏而不知掃除防其根蒂漸生漸長漸久而漸逼其眞者也顏子問仁子曰克己復禮請問其目則首曰非禮勿視非禮勿聽是皆把持門戶遏絕道路使外誘之不入以涵養此生气耳子思曰率性之謂道孟子曰孩提之童無不知愛親敬長又曰見孺子入井皆有怵惕惻隱之心樂記曰人生而靜天之性也感物而動性之欲也感物而始爲欲非性之有矣三月兩月之嬰烏能指稱其惡而証之天下豈有生而不善者哉卽此戾气緣感而伏初亦甚微不過歆於可欲一念苟且以爲不大傷害而已殆其旣久有稍甚於此者亦以爲不大傷害矣又其旣久卽大有甚於此者亦以爲不大傷害矣逮於積之又積習而安焉而計較之心遂已乎烏有及至戾气充塞胸中將本來自具之生气何地可以自容坤之文言曰積善之家必有餘慶積不善之家必有餘殃是積之可畏也如此又曰辧之不早辧是因履霜堅冰之辭而知其積之甚易故末結之曰蓋言順也此順字不作愼字解猶云積之甚易不可不辧之於早而防其積累於後云耳春秋謹始愼微正與周易同旨所以夫子教顏淵爲仁直以勿視勿聽者言之防其易入者於外養其至微者於中檢其易蕩者於初愼其易積者於後也生生之理旣培則生生之機自逹故後此參贊位育絕大作用胥由此生而莫之能禦所由謂爲生气也夫人之生也本無不善之性今試向自身打點爲生气乎爲戾气乎如其戾也則種子旣差逮於發生安所得和气哉雞無伏鸞鳳之能兔無乳騏驥之理根本差別遂至差別到底今欲從而轉易之將欲生龍必先以龍爲種將欲生鳳必先以鳳爲種非於念頭方動未動時戒愼恐懼極力掃除如顏子之四勿畱心培養如孟子之集義未見爲當也此如種嘉谷者當稊稗初萌時便遂和根防去而所存之嘉谷猶復時時灌漑相似只待無極太極中盡情變易過了使不知不覺自然發出來無非生气恁時方是換了種子此浩然之气所以常伸而率性之眞所由逹而爲道而位育參贊之不難也夫天地之所以不息惟此生气相循於無盡耳人之生气秉受於天則立人道以立天地之道安得不參爲三才位爲三極哉顧人之永年有期頤耄耋而不衰者非生气之旣厚而栽培之力多奚由臻此向有索求嗣方者予甞以生气之說語之果能內培生气之根外暢生機之化天地鬼神可格範圍曲成不難而況在一身一家之事乎

周易函書別集卷十六

