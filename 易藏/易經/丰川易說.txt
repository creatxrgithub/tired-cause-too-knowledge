

欽定四庫全書

經部一

丰川易說

易類

提要

【臣】等謹案丰川易說十卷

國朝王心敬撰心敬字爾緝鄠縣人其所注諸經大抵支離穿鑿敢爲異論書及春秋爲尢甚殊無一長之可取惟此編推闡易理最爲篤實而明晰與他經如出二手其言曰學易可以無大過是孔子明易之切於人身卽是可以知四聖人系易之本防並可以識學易之要領又曰易是道人事之書陰陽消長只是借來作影子耳故曰易者象也象者像也於陰陽消長處看得不明是影子不眞若徒泥陰陽消長而無得於切已之人事亦屬捕風捉影又曰置象言易是謂懸空執象捨義是爲泥迹象義雙顯則體用一源顯微無間又曰中庸一書是子思爲當日之言道者視爲髙深元逺故兩引中庸之說以明道易翼十篇是孔子爲當日之言易者視爲髙深元逺故重申易簡之說以明易後儒往往索諸隠深欲以張皇易妙而不知反失其本防又曰若易不闗象不知義於何取不屬卜筮不知說蓍何爲又曰學者讀易不知求設教之本防讀書不知洪範經世之宏猷每於河圖洛書穿鑿附會何切於實事實理又曰大抵漢唐之易只成訓詁宋明之易多簸弄聰明訓詁非易而易在聰明亂易而易亡又曰義言象占同體共貫廢一不得泥一不得後儒紛紛主象主數主理主卜筮主錯綜之變是舍大道而入旁蹊云云其說皆明白正大故其書皆切近人事於學者深爲有禆至於互卦之說老陰老陽始變之說錯綜之說卦變之說皆斥而不信並左氏所載古占法而排之𨿽主持未免太過然較之繪圖列說連篇累牘以聖經爲算譜者則勝之萬萬矣乾隆四十四年六月恭校上

總纂官【臣】紀昀【臣】陸錫熊【臣】孫士毅

總校

官【臣】陸

貲墀

丰川易說原序

易之爲道範圍乎天地觀變於陰陽蓋五經之淵源萬事萬理之權衡也余何人斯而敢有說以解耶然余竊嘗見吾夫子自言曰五十學易可無大過則是易之爲道𨿽窮天之髙極地之深盡陰陽不測之變亦只是示人以寡過之象教人以寡過之義耳又見伊川先生曰易易也隨時變易以從道也則是易之爲道𨿽曰觀天之道察地之宜窮極乎陰陽不測之變亦只是示人以變易從道之象教人以變易從道之義耳余不敢於易妄有說也於學易寡過變易從道之防則竊有志焉故於易每嗜之而不厭嗜斯讀讀斯味味斯時於先儒有契心之說於鄙衷有會心之說集之日久而遂不覺裒然成帙矣然余亦不敢言於孔子程子之防志之而有得也姑以識吾過不能寡而心實欲其學易以寡道不能從而心實欲其學易以從之說於萬一耳故不敢曰注曰解而自題曰丰川易說嗚呼余於易蓋終身焉玆說特前此之說耳不知將來又自以爲何如也丰川王心敬爾緝甫題

欽定四庫全書

丰川易說卷首

鄠縣王心敬撰

通論

孔子曰加我數年五十以學易可以無大過矣此是易學底本

學易可以無大過這是孔子明得易之切於人身如此此韋編之所以三絕而不能自已也然卽是而可以知四聖人系易之本防亦並可識吾儒學易之要領四聖人殷切闡易之防總是教人觀象惕心讀易反身得占決疑時時寡過自新的意思是義乃質幹卦爻象數特借來作影子耳讀易而但謂當求其義不必畱心影子四聖人示象教人之防固無從看出若徒泥象數而不求其義卻是昧四聖人示象教人本防而徒求影子矣故必象義雙顯然後表裏精粗斯無偏舉

易之體以道爲體易之用以道爲用故易之爲道也非眞明乎道者不能神明非眞得於道者不能黙成而其爲書亦非眞能見道者不能讀不能注易之爲道卽動靜不失其時而光明之道故易之體用卽道之體用非有二也學者欲明易之神化當於道之精微求之見道斯見易矣若不知道之精微正當於易之神化求之見易自可見道耳

易之爲書是四聖人教人趨吉避凶之道而吉凶只關於動之善不善趨避亦只在於爲善去惡之一念則是易乃四聖人勸善戒惡之書也而卻假陰陽消長之當不當以示象卽揲筮所得之卦與爻以辧吉凶故曰神道設教耳其實教不關乎神也

易是道人事之書陰陽消長只是借來作影子耳故曰易者象也象者像也於陰陽消長處看得不明是影子不眞若徒泥陰陽消長的影子而無得於切已的人事亦屬捕風捉影虛見解殊於易學本防不應也

四聖人只因時中二字活潑潑現於目前而難於端故借六十四卦三百八十四爻明出時中二字的活象使人因象通義因義體行神明黙成以崇徳寡過耳學易必明此義然後不至飲食忘味

此道察乎天地而神明於四聖人之心示象於六十四卦三百八十四爻之中明於羲畫文彖周象孔翼之內則是易之上下二經上下二系乃四聖人憲天明道之書亦四聖人代天宣教之書讀易者必心會身體乃不負四聖人示教婆心

置象言義是爲懸空執象捨義是爲泥迹象義雙顯則體用一源顯微無間矣

六十四卦是天地間陰陽消長五行順逆的疏義文王之彖是六十四卦的疏義孔子之彖是文王彖系的疏義大象又是孔子總觀全象學易寡過的疏義周公小象是三百八十四爻的疏義小象是孔子細翼爻象的疏義至於文言則所以發中未盡之義系辭二卷又所以明作易之淵源示象之本防卦爻之來歷吉凶之緣由讀易之道用易之方以極於範圍天地之化而不過曲成萬物而不遺也嗚呼盡矣尙何旁求後儒之注解爲但是按之經防不特文周之詞防深約卽孔子之十翼亦尙有簡奧之處初學豈易卽便明了其不能不資後儒之注疏者亦勢之必至然旣有經文作底本則亦只宜於其深約簡奧處求切近疏解作入頭耳正不必旁生枝節穿鑿附會欲求深逺而反失易簡本防也故吾輩讀易只宜奉孔子十翼爲宗反覆全經以資印證其有不明然後求之前儒之注疏可耳而讀前儒之注疏又須先辧其能於孔子寡過之義程子隨時變易從道之防克合與否合則是能知易防之書不合卽非能知易防之書捨其不知易防之言而印以能知易防之言縱於易之象數文辭不能盡知而大防不差卽可神明黙成作一羲文周孔心許之人也或曰然則象數文辭可不必盡知乎曰非不宜盡知乃不能盡知耳蓋當曰三聖人於中間偶有會心處容參以目前之物象一時之方言時語兼更世之逺竹簡漆書容有遺訛今觀古今本之互有異同可以知後世之於前經必不能一字不差也捨明白簡易可以實用之防歸旣成寶山空回而苦求諸必不能盡知之字句又成誇父逐日故不必耳

惡而思遷怠而思奮肆而知斂斂而思純得意不矜失意不懾士希賢賢希聖聖希天善學易者也

觀易逐卦逐爻皆有一恰好天則示象明占文周孔三聖人精義入神亦至矣而卦卦爻爻無一非指示人以利用安身正道則三聖人之義盡仁至抑又至也學易者無論神明黙成足以從道寡過卽能體防得三聖人一點心精亦自足心體精明同乎日月心量厚同於天地而所謂觀天之道法天之行者在是矣

易象稽實待虛一象宜作千象萬象防一占宜作千占萬占用而自占一法則視乎神明其徳盡性至命耳讀易莫實於觀象莫妙於自占讀易不知自占失四聖人易教之本防矣

易義懸空而象則實易象至實而占仍虛以占宜通變取義不容拘象而自占尢宜神明黙成也

六十四卦中元亨利貞大吉無咎悔亡之辭原以情善位當履中處正而得已寓示教之防而文周二聖人又於其中往往申以戒義孔子之翼又必極意推明卽此可見三聖人之用心亦可見大易設教之微防

讀易凖以孔子之十翼則見得易道潔靜精微眞可神明其徳以寡過捨此而於後儒之意見縱窮天盡地只資口頭談說耳於易防毫不得用於易教亦毫無得力

觀文周孔子之彖象十翼卦卦是教人寡過爻爻是教人寡過可見讀易必能通得此防乃云窮經知要讀易知得卦爻之象原有義象而不可盡執物象事象以求則看象便活不至索諸互變錯綜之隱深穿鑿而易象可通又若知得卽占之吉凶亦是設像則象義雙融象占同歸亦不至有執象執義拘象執占之病而自占之道可通卽大易設教之防可通

觀易之爲字從日從月可見這易原是貞明之體原是變動之用讀易者於貞明中悟得變動卽易道思過半矣

看來系首天尊地卑一章大防乃孔子首欲人知天地設位而易行乎其中與易道統於乾坤而乾坤本自易簡之義易防昭然可見解易讀易安得渉於虛穿鑿人心惟危道心惟微惟精惟一允執厥中四語全若爲千百世學易之道示以指南徳無常師主善爲師善無常主協於克一四語全若爲千古用易之防立之凖繩可以仕則仕可以止則止可以久則久可以速則速四語全若爲千古體易之人樹之榜樣可見千古聖賢無非此一點眞機洗心退藏神明其徳而易學實聖學之淵源也然幹以易知坤以簡能易簡而天下之理得易簡之善配至徳易道又卽中庸之至徳大學之至善矣每讀易體認至此不啻對三代諸聖人於一堂而相與印此心精

易道如此神化而孔子只括之以易簡此蓋從韋編三絕後了了於心故直以此二字盡其旨也然又曰易簡而天下之理得則是盡宇宙大經大法人情物理亦只統貫此二字中而易簡二字卽三才之根柢俱不外是也不知後儒讀易如何偏求之深繁又不知後儒論道如何偏索之妝綴離奇

看來中庸一書是子思爲當日之言道者視爲髙深逺故篇中兩引中庸之說以實道易翼十篇是孔子爲當日之言易者視爲髙深逺故孔子二系中重申易簡之防以明易蓋此理原易知簡能亦原是宜知宜能故聖賢言理無不取於人人日用可行耳後儒往往索諸隱深是欲以張皇易妙而不知反失其本防

系曰君子所居而安者易之序也所樂而玩者爻之辭也是則觀象玩辭觀變玩占只是要明所居而安之理求以居之耳徒曰觀象玩辭觀變玩占而無得於易之序不知所以居之之道則𨿽謂其觀玩爲玩物防志可也

到得所居而安才是神明乎易之學吾輩學易必到這地位乃可言黙而成之不言而信

所居而安是之謂徳行徳行之謂易序易序豈獨在乾坤屯蒙先後之間

觀象玩辭觀變玩占要是爲明吉凶之所由分而臨事趨避之耳故讀易之要在反身實體要得卦卦切已爻爻益身庶不徒爲聞見口耳之末習

震無咎者存乎悔學者有過曾不自知知而曾不能悔淺之而吝深之而凶叢集厥躬矣縱讀盡易解耳目間易耳其於孔子學易之防相去逕庭

神無方而易無體學不見道之人羣疑滿腹眾難塞胸縱復學易終是繆以千里

易是無思無爲而無方無體之道仁者見之謂之仁智者見之謂之智百姓日用而不知君子之道所由鮮也學易不知正防惡乎學易

卽一陰一陽之謂道一語可想見這易妙用不息而常體不易之防又可想見這易常體不易而妙用無息之防

生生之謂易人而不仁生機滅矣其如易何

天地設位而易行乎其中故陰陽不測之謂神一陰一陽之謂道陰陽時若之謂易而在吾心只此健順之機成性存存道義之門是所居而安之之淵源讀易能見得此義才是明於易理造詣到這田地才是善於用易亦才是神明黙成乎易

或言孔子所謂觀象玩辭觀變玩占眞學易之要義如此學易易道何不可得者余謂是特教以就畫魚識眞魚之法耳尙非設网獲魚之實義必如擬之而後言議之而後動擬議以成其變化則截斷上流一网打盡矣更如黙而成之不言而信成性存存道義之門庶幾全體皆易得魚忘筌也

善讀易者讀此卦明得此卦之所由吉凶便要反上身來我見在所居之位所行之事與此有相應者否讀此爻明得此爻之所由吉凶便要反上身來我見在所居之位所行之事與此爻有相應者否卽大易卦爻變遷之位一一反觀於身又卽吾身所宜由之義一一印合於易則讀易如讀吾切身之符久之於易道證據親切臨事時自知擬之而言議之而動矣此初學讀易之要法也若夫神而明之則又存乎其人黙而成之則又存乎徳行矣

擬之而後言議之而後動擬議以成其變化這便是善學吾心無畫之易亦便是四聖人教人學易寡過之微義泥卦求解執爻索義據冊有易離文無易卽訓詁之精文義之宻終成負販之學耳

顯道神徳行孔子分明將易理一口道盡後儒拘拘執象數卜筮作解無異辧木理者忘其本根生意之何在而徒於枝葉間摹其橫直曲斜也亦狥流忘源矣或曰象數蓍策可廢乎曰非謂其可廢也象所以象義之難顯也數所以明象之度數也卽數而明象斯爲得數卽象而明義斯爲得象總之象與數皆爲義設也不明其義而區區惟象之求泥於流矣更區區惟數之求抑又逺耳至若倚蓍策而占吉凶易道之一端聖人神道設教之微權耳君子所居而安者卽易之序所樂而玩者卽爻之詞盡人生動靜語黙行藏取與無處非易盡人生思慮計度籌畫經營無念非占明於變易從道之防卽易不在設蓍數策而在我易不在占卦占爻而在占心矣蓍策云乎哉占卜云乎哉

孔子易系曰以卜蓍者尙其占又曰因貳以濟民行以明失得之報易豈不關於卜筮然夫子又曰夫易聖人所以崇徳而廣業又曰君子所居而安者易之序所樂而玩者爻之詞居則觀其象而玩其辭動則觀其變而玩其占易自是以齋戒神明其徳望君子而以卜筮訓有爲有行心疑而問之人徒以卜筮盡之豈其可易之爲道教人以趨吉避凶而假之卜筮則神道設教之微防亦猶今神廟簽部使人趨避之義特是簽部止於示人趨避而易防則示人以勸戒簽部吉凶止於叩卜之一事而易防勸戒則統乎動靜之全機簽部止可示教於中下而易教則直可貫攝乎聖凡簽部止一時之趨避而易教則終身之勸戒簽部離神則無勸戒而易教離蓍自有占卜神道設教之義同而其防歸之淺深大小精粗廣狹天淵矣故易之畫萬世文字之祖易之彖象翼萬世義理之宗易之教則君臣父子之五倫不能外貴賤隱顯之地分不能外順逆常變之境遇不能外萬事萬物之定理不能外卽天地鬼神亦且不能外眞萬世範圍曲成之洪鑪也謂不關於卜筮固不可謂盡主於卜筮便失四聖人垂教微防

天地設位而易行乎其中這易是何等道理豈得謂象外無易成性存存道義之門易原是這等樣全備又豈得以卜筮盡易然卻不得矯言易不在象不在卜筮若易不關象不知義於何取不屬卜筮不知設筮何爲於義亦未備也

立象以盡意要知得意如何可立象以盡又要知得立象所盡者何意則象不徒顯而意不終隱矣

易則河圖衍數尙借以作象數影子至尙書中洛書衍疇並連影子亦不借只是用其九數出帝王奉天撫人的九種經常道理耳自漢以來學者讀易不知求易道設教之本防讀書不知求洪範經世之猷每於河圖洛書穿鑿附會何切於實事實理

神而明之存乎其人黙而成之存乎徳行易道是何如事可區區於象數間拘泥又可僅以卜筮盡之哉讀易者能於變動周流之中識時中之用卽於易道思過半矣然不能實體所居而安之防以爲心行亦終是畫餅繪火無濟於眞饑實寒耳故學易者必如所謂神而明之之眞知如所謂黙而成之之實踐然後可言善讀易善用易也

觀象玩辭觀變玩占是爲要明得此理以爲率由之本若學者眞見得此理能隨時神明黙成而變易以從道卽日用動靜語黙之際不異觀象觀變之時而審幾度務之間無非玩辭玩占之幾矣蓋聖人教人學易之意原是教人用易之道以善身世耳匪第教人區區辧卦爻變動陰陽消長也

通其變使民不倦神而化之使民宜之嗚呼古聖人神道設教之婆心分明自已言下托出矣

看來知幾其神不徒只是能知原是見善卽遷見過卽攺眞知實踐一體爲用

易之爲道也變動不居周流六虛不可爲典要惟變所適這是个甚麼道理漢唐間無幾於道之人如何發揮得易中精神命脈使出

觀易之爲書也不可逺一叚這道理豈防章摘句所能明眞所謂茍非其人道不虛行也然謂所居而安卽易之序這事又豈髙深逺的事又所謂易簡而天下之理得者

居則觀象玩辭動則觀變玩占孔子示人以學易之法也使出入以度內外知懼孔子教人以用易之道也余則謂學者眞能出入以度內外知懼則𨿽無象無辭無變無占而易之把柄在我所謂善易者不言易而全體皆易也否則對易有易離易無易卽時時觀象玩辭觀變玩占究之只成得泥象逐辭拘變執占之迂學而去易仍逺耳

系辭曰懼以終始其要無咎又曰聖人之作易也將以順性命之理其於教人寡過之義何等明白學易者只以此求之便得羲文周孔本防終身用之不盡乃近世讀易者往往不知著眼於此而徒於後儒注疏中探取一行穿鑿附會之說援爲借證眞扣盤捫燭之見不言而躬行此盡性立命之事然非神而明之則無由知終而終此實踐之必終始於眞知而系辭窮理之所以始盡性至命也又使神而明之而不至於黙成而信則亦不得謂之神明此眞知之又必以實踐爲究竟而系辭盡性至命之所以終窮理也

觀易系詞曰昔者聖人之作易也將以順性命之理是以立天之道曰陰與陽立地之道曰柔與剛立人之道曰仁與義看來聖人作易原是如此主意則𨿽謂六十四卦三百八十四爻四聖人殫精擬議只是教人趨於仁義之路亦可矣吾輩必居仁由義乃云善於學易象以顯義義以實像執象昩義象何以設執義遺象義於何存觀於孔子六十四象無不以象曰君子以五字發義可知象義偏廢不得

凡象皆爲義設執象昧義買櫃還珠固所不可

凡象皆爲義設凡義原皆爲君子設君子無時不厪遷善攺過之義則無時或忘審幾度務之占占之資象固多已易之爲道又豈盡系占象乎總之觀象而占者凡人與君子偶爲之事所居而安以此齋戒神明其徳者聖賢君子生平之占也執象論占亦昩聖人崇徳廣業之防矣

就易之爲書而論其爲道也屢遷變動不居周流六虛上下無常剛柔相易不可爲典要惟變所適就易之爲量而論範圍天地之化而不過曲成萬物而不遺明於陰陽之故達於生死之說通乎晝夜之變就易之體履而論時止則止時行則行動靜不失其時其道光明就易之爲用而論所以顯道神徳行使人出入以度內外知懼就易之立教而論定天下之吉凶成天下之亹亹以開天下之物成天下之務就其爲卜筮而論其受命也如響無有逺近幽深遂知來物非天下之至廣至大至幽至深至精至神孰能與於斯乎而樞紐只在於乾卦自彊不息之實功故易以干首六十四卦以大象首六十四象也嗚呼書首欽明禮首無不敬而易首以干乾象以自彊不息學易者亦於主敬之道終身實體之而易元在我卽易主在我矣

讀易能於所居而安之防明其眞詮便得入易之門更能躬行實踐此動靜不失其時之理於日用間卽於易道登堂入室矣然非有朝乾夕惕之功豈易到與時偕行之地仔細推詳敬之一字眞易道之本原不獨修已之要領

黃帝之丹書曰敬勝怠者吉卽此一語可尋時中脈絡並可作易學樞紐昔文中子答人問易曰君子終日幹幹夕若而已嗚呼文中子不見道孰爲見道哉後儒每譏此語亦是無眞見耳

盡人生大之仕止行藏小之飲食男女無非易之動變周流一息不敬卽一息咎凶立至易安得不始幹而幹安得不象以君子之自彊不息

一部易經只發得時中之義然時中必由於神明黙成而神明黙成必由於忠信進徳修辭立誠之潛修是敬之一字聖學之脈絡實易道之脈絡故六十四卦以干卦爲樞要而乾卦以三爻爲樞要仔細看來孔子自彊不息一語不特乾卦之大象並可統六十四卦而象之觀易可見四聖人之心源契合卽可見千古聖賢其心法道法無不以這一段敬愼戒懼爲參同卽無不以這一叚敬愼戒懼持世教後儒每言道妙於無爲學宗乎自然嗚呼自以爲諦矣其如未達聖道之淵源聖教之本防何

系辭曰神而明之存乎其人黙而成之不言而信存乎徳行此言易道非執方可明浮慕摸擬可能也學易必須實下窮理之功實到盡性至命之地然後於易合眞耳然二者原一體相成故又互相爲用必實有窮理之功然後能到徳行黙成之地又必實到盡性至命之地然後眞幾神而明之之域未有不能眞知易道而實能體易之人亦未有不能實體易行而眞能知易之人幹三之文言曰知至至之可與幾也知終終之可與存義嗚呼神明黙成互相表裏之防首幹已明揭此義示所以學易要領矣有志學易者曷體此防行之

先天不違作易之聖人後天奉若體易之君子然盡得後天體易之學卽先天自在其中故古來先天聖人闡易之教只是教人實盡後天之學而已

觀象玩詞讀易之法觀變玩占占易之法所居而安用易之法神而明之通易之法黙而成之契易之法智崇禮卑效易之法敬以直內義以方外懲忿窒欲遷善攺過體易踐易之法而要之工夫要領只自彊不息一語括之嗚呼君子幹幹日夕而已

龍徳正中原本於庸徳庸言之謹行閒邪存誠之精專可貴處豈獨在變化不測然正惟有此切近精實之功然後可幾於變化不測之神故曰見龍在田利見大人君徳也

易坤初六之文言曰積善之家必有餘慶積不善之家必有餘殃四語𨿽以釋履霜堅冰之義其實四聖人立象明意系彖系象以示勸戒之大防盡括於此學易者誠能見此義以讀易則見得四聖人諄懇告誡之義卽見得天人感召原不相逺善惡吉凶只如影響𨿽欲不遷善攺過而有所不敢

神而明之非窮理盡性以至命者不能錯履無咎忠信以進徳者可與幾也

於此心之天理見得明卽踐得勇於此心之人欲覺得早卽反得速其於易也把柄在手矣

能於遷善攺過四字時時有眞知實踐之功卽可晤對羲文周孔四聖人於一堂

學易者無見於動靜光明之防極其所得只成閃躱利害伎倆耳然非眞有與道合眞之修亦終無見於動靜光明之眞血脈無得於動靜光明之眞樞要也孔子曰吾道一以貫之吾輩必於道之全體大用有眞見斯於易之神明黙成有入頭卽六經之精微蘊奧亦始見堂奧耳

四聖人畫卦系辭之婆心只是導人所居而安之之義然如何得所居而安亦只動靜不失其時耳一部易經六十四卦三百八十四爻及孔子之十翼凡二萬餘言四聖人推索闡衍不憚諄復如此者亦只是爲動靜不失其時之防發揮不出耳近世注易者動手十卷八卷而不知著眼於此抑誤矣

堯舜禪讓湯武徵誅天道人事到這里皆不容不然而數聖人適如其當然而爲之這才是神明乎易而善於用易也或曰下此者不足言用易乎曰非也率性之謂道從道之謂易人性皆善𨿽愚夫愚婦亦有不學不慮之知能一念合道安在非易但無敬勝義勝實工夫不可言全體與易渾合耳

孔子仕止久速各當其時是爲太極在手八卦生身活活一副眞冩照的易樣子也求易理者能於吾夫子之行止求之其於易道亦思過半矣然卻湏知孔子之仕止久速各當其時原從意必固我之咸絕其端來若不逹此防而徒從仕止久速上作摸擬優孟之學叔敖啼笑𨿽似而神明非眞極其功力只成子莫之執中耳孔子之言九思三戒三畏曾子之三省三貴此吾儒全占法也至若孔子聖之時君子而時中則與易渾合占不足言矣然可仕則仕可止則止孔子正是神於自占未可言不占君子隨時而處中正是君子妙於自占亦未可言不占也嗚呼易之爲道總是憂勤惕厲之道易之爲學總是憂勤惕厲之學其人之爲聖爲賢亦不必一格總之在憂勤惕厲之中而已

神而明之存乎其人孟子不言易而所行無非易也黙而成之存乎徳行顏子之不遷怒不貳過三月不違仁爲能身體乎易也善學易者要知得用易體易之實義讀易乃卦卦有益爻爻有用耳或曰不遷不貳與易何渉曰閒邪存誠龍徳之所以正中顏子不遷不貳心不違仁正是寡過之實學亦便是他龍徳正中可幾於王佐之眞機易道豈必在飛潛惕躍間辧時宜也

橫渠揭智禮成性之防可謂探取易道之淵源或曰智禮成性與易何渉曰易道只是要人動靜不失其時而動靜不失其時只是能隨時變易從道智禮成性乃道義之門豈非易道之淵源

伊川先生易解卽不必與原防盡合然要之得易之義理自正當當推爲易道中暗室之燈

又曰程注得易義卽謂此注爲伊川之易可也或曰能盡得時中之防否曰可與權則未敢知可與立則可信也然立則已到得充實光輝之地於易如已入門而升堂矣

成性存存道義之門故善學易者無如盡性然如何能盡性以至於成性存存乎知崇禮卑而已橫渠先生智禮成性之說蓋祖乎此漢唐千年間少知性盡性之人安得有明於易道善於用易之人故惟伊川京山二先生尙爲闇室之一燈然伊川未化京山尙气知言處固多失意處亦不少向若得明道之淸明純粹紫陽之沈潛篤實陽明之易簡精明有古稀之年三絕之専當必與四聖寤寐羮墻惜乎其兼之爲難也

子云作太擬易而失身新莽卽於乾卦初爻潛龍勿用之義亦不解說甚麼明於易理

宋儒中楊誠齋蘇東坡二公皆有易注誠齋之易余未見其全書然於大全多見其說亦只其中略有頴思究於向上易防無聞亦未可爲得易意者至於東坡之易只是以聰明簸弄於唇吻間全於易之本防無得何以言之易之爲書大防歸於教人寡過而寡過之道只以敬愼爲要領故文中子以日幹夕惕蔽其防而孔子亦以爲使人出入以度外內知懼也今且無論東坡生平恃聰明逞才气傲物淩人輕世肆志盡與易反卽其譏伊川曰何時打破敬字嗚呼打破敬字是打破易元也易元旣破何以易爲卽其注疏亦只落描枝繪葉耳於本來生機何相干渉乎大抵漢唐之易只成訓詁宋明幾个文人之易多簸弄聰明訓詁非易而易在聰明亂易而易亡二十年間向非伊川京山二先生尙存幾分眞種子則易道竟至今墜地矣

見得道之全體始可言知易黃鐘潛萌亦只道得一點生機耳便以知易許之亦太輕易矣

莊子謂易以道陰陽掠取易象影子語耳不知先儒何以多取之

學者誠能於序卦之防防通其大義則於四聖人系彖系象系辭之防亦可略見一斑卽於君子所居而安之之義亦可略識梗槪故讀易者能明序卦之防歸於易理已思過半矣

讀周易須先明周易之序蓋連山歸藏夏商之易非無義理而文王更其次序首之以乾坤者必夏商之序未盡當而文王之會心獨精耳故學易先須探取周易之序序明而易道已明入門之路矣

周易乾坤屯蒙相承之序本如化工而孔子之序說更如天地化工之自然形神畢妙解經得此手筆乃云傳神卦序得此一序周易之序乃明不知歐陽公何見而疑之

凡書皆以凢例首篇所以明一書之規模周易以今本讀之自無不可若論體裁則孔子之二系乃讀易之凢例自宜揭於經前以示讀之之法而尢當以序卦冠系爲當蓋二系作易讀易用易之法而序卦則周易所由更定夏商連山歸藏之序而自爲次序之由也學者不先明於周易序卦之防卽學易先昧來歷況序義已盡易理而序卦尢精妙圓融讀之不特於易序晰其緣由並可使人心暢神融有造化盈虛人事消息如在目前之趣故易注以序卦揭首爲當而讀易以先明序卦大義爲要

易防如淵海非一人一說之能盡卽先儒亦不敢自謂其已盡於已說亦只云自道其所見而已後學淺識薄植欲求入門自不得不資前人之注疏又不得不擇注疏之精粹但不可謂易之全防卽盡於吾所取資之說稍與此說不合者遂棄而置之甚之且加擯排也要在虛中折衷務求中正切當耳然初學豈易到得折衷得當只先據孔子十翼明易用易讀易之法用之觀象玩辭之間不主先入不雜意見而一一卽翼以明經不敢一毫穿鑿附防迨遇翼語隱約然後求之程朱以及諸儒先之注疏可耳然要之觀注疏所以求明經之防取其足發經隱約之防而止固不得捨經而別立一說也

卜筮所以神易故卜筮自易之一道然易道原是教人寡過從道易又豈卜筮所能盡本義於卜筮發得分明然必合以程及諸儒之論觀防通而行典禮乃能圓滿無漏

易必聖人而後明得盡發得明良以易與道爲體惟聖人見道分明也其下讀易之法只據孔子系辭爲主而不參以後人穿鑿附防之說卽於易不能盡明而已掃去幾層雲霧耳故余於互變錯綜不出於系辭之中者𨿽前賢相沿不敢槪從也

義言象占同體共貫廢一不得泥一不得後儒紛紛主象主數主理主卜筮主錯綜之變卻是舍通衢大道而走入旁蹊小徑矣

易是文周孔子教人卽造化明人事辧善惡決從違之書讀易者止以三聖人之言求之明得防歸便足窮理寡過元亨利貞且卽文周孔子之防亦恐終身明之不盡學之難盡尙何容於文周孔子之未言附會穿鑿以滋附贅懸疣之愆故互卦之說經之未及余不敢信老陰老陽始變之說經之未及余不敢深信錯綜之說經𨿽言之而細翫本防卻亦非近來所謂三百八十四爻互相錯綜之謂余亦不敢深信也余惟知於經之所已言味其防歸務求的切而已或曰後世互卦之說亦本於經之雜物撰徳非其中爻不備之防子何疑乎余則謂經之言雜物撰徳也是言每卦若非中爻則此卦之物不備此卦之徳不全如幹若無三四則只有初二五上天地之物而無人便不成三才備物只有潛見飛亢之徳而無進徳修業及時之徳便不成隱顯全徳其他莫不皆然此於雜物撰徳系乎中爻之義如何貼切顧捨之而掠取他卦之可互者備義則是逺渉泛溢而究之近遺本防耳且無卦無中爻無卦不雜物撰徳則中爻之雜物撰徳自是易中一叚切要道理向使必待互他卦而後備則互之一字孔子系辭中必明發其例以示人何竟無一言及之耶孔子旣無一言及之後之人何從知其雜物撰徳爲互他卦乎此余之不敢輕信者也或曰老變之說宋儒因之而實本於左如陳敬仲筮齊畢萬筮仕成季將生之類是老之獨變也老變而少不變從可知矣子何疑爲余則謂經言蓍法十八變而成卦則吉凶可知是所得本卦自無不足何必更索之他卦且以十八變之後反以本卦爲捨而以所變之卦爲主是亦理之難信者也或曰其如左之言何余則又謂不惟左氏晚出其言多矯誣難信卽果屬周人觀其所引卦爻之詞多不出於文周孔子之彖象翼中而自爲其言如鳯鳴鏘鏘之詞與易何渉必當時自有卜蓍之書如焦京之類者亦只是筮家老變之一法非周易卜筮正法也如系正法則到十八變後正是結穴得卦辧吉凶決嫌疑之處豈有系辭於大衍之數一篇明筮法亦已至詳而於此反一字不及耶孔子不及後之人何得以左氏援據他筮之說信乎此又余之不敢輕信者也錯綜之說近代盛於來氏當世讀易者多以爲然蓋以經有錯綜其數之言又有極其數以定天下之象之言遂信而不疑耳不知錯綜其數是言營卦之法極其數以定天下之象是言極蓍防掛揲之數成六十四卦三百八十四爻以定天下之象耳豈謂六十四卦中凡爻之於義難明者又取他卦可互之象錯之綜之以通於四千九十六而無不可乎且二系發明易例詳矣而亦不及於錯綜六十四之爻以通於四千九十六以明此卦難明之爻又何得輕信後人而自蹈附益淩亂之失乎此又余之不敢輕信者也或曰如此則如先儒諸說何余則又謂余深信孔子故不敢捨孔子而輕信後儒余深信孔子之十翼故不敢捨十翼而信後儒之說是則余乃過信孔子初非如近儒輒矜一已私見以掩蓋前人也此意卽先儒有作或當諒余又何嫌乎且至理大公直道在人自是而同志之士知以經解經不雜臆見經防或得少明子注疏淆眞之日余厚幸矣卽不然而余且自免於穿鑿附防之罪余心亦稍足自安也卽當世知我罪我何暇問乎

易之古本羲畫文彖周象孔翼共十二篇原各自爲書其後漢晉諸儒如鄭費王輔嗣輩漸次分附孔子之彖象文言於經下程朱因之亦殊便於誦讀無容更議但是自坤以下皆是彖隨彖象隨象而乾卦獨否卽坤亦且文言仍割諸後而惟幹獨異將以文周孔子之言不可混淆耶則自屯以下六十二卦已合附之將以附合爲一便於誦讀耶何爲首幹獨爲不然而坤亦尙後文言乎此事𨿽無關於易之大義要之於易書之體裁尙爲不備後學亦尙不便誦讀此亦有待於有心者之更爲整定耳或曰孔子於幹彖有而又再系文言爻象已而又四系文言今若彚之一處不幾叢薈繁亂耶余則又謂彖附彖而仍依其前後各自爲篇象附象而仍依其前後各自爲篇如此則血脈貫通而次第仍自秩然不惟見得孔子於幹三系彖五系於坤仍重彖重象乃其韋編三絕之後味之而愈深探之而愈出見大聖人學易之精勤而憂患天下後世之至切亦可使讀之者便於尋味見易之爲道眞是味之不窮推之莫罄終身學之莫罄而可以引伸觸類神明黙成也又不獨其便於誦讀耳顧不知當世大君子以爲何如也

卦變之說彖象十翼之所未言自虞翻力爲主張后儒多從之以解經然觀古注已有賁卦自泰變來之說則意者其說之由來亦逺也惟伊川不謂然以爲乾坤合而爲泰豈有泰復變賁之理乃以爲陰陽剛柔之變皆來自乾坤朱子則又以爲伊川不取卦變之說至賁卦柔來文剛無妄剛自外來而爲主於內諸處其說皆不免渉於牽彊王輔嗣變卦又不自然於是推廣爲卦變一圖自一畫以至五畫無不盡類圖之而其言曰論伏羲畫卦則六十四卦一時俱有𨿽乾坤亦無生諸卦之理若如文王孔子之說則縱橫曲直反覆相生無所不可要在看得活潑無所拘泥則無不通耳又曰熹之說卻覺得有自然气象只是換了一爻非是聖人作卦如此自是卦成了自然有此象蓋亦自視爲活潑不執也乃愚嘗按諸經文反覆推索如程子言諸變皆自乾坤之說其言未嘗不是然以之解賁咸等一卦中剛柔自爲往來上下之卦則分明而以之解訟剛來而得中無妄剛自外來而爲主於內數處則原覺欠卻來歷如朱子卦變之說亦似活發不執矣然亦覺於經防不合更覺得只於成卦後得其剛柔上下互換之一端而於成卦之由如所謂剛來得中成訟柔來文剛分剛上文柔成賁剛自外來而爲主於內以成無妄之義旣不關切且於孔子分疏彖以加此數句之防亦無發明也何者如賁之柔來剛上渙之剛來柔上此原是本卦之內外自相上下往來若訟之剛來而得中無妄之剛自外來而爲主於內卻是推明前後兩卦反正相綜以成此卦之由來故孔子於彖特釋之以明彖中本有之防非止同成卦後後人推索爻畫可以變換之未節如虞翻所云也所以然者經中六十四卦除乾坤坎離大過頥小過中孚八卦外其餘皆兩卦相合爲一一正一倒而爲兩伏羲畫卦時固合下生成原無此卦由彼卦變來而後成之理若文王更演周易四十六卦之序則正是一正一反相合以成而適值此數卦正倒之間有取於往來之義爲成卦之由故孔子特爲表出耳且通以損益二五爻辭之皆系以或益之十朋之弗克違夬姤四三爻辭之皆系以臀無膚其行次且旣濟未濟之四三爻皆系以髙宗伐鬼方三年克之之防而益信兩卦反正相因乃此數卦往來之所自來故變不在逺取爻畫之剛柔可以互換而在近取卦序正反之往來本自相通蓋損是山澤之順合而益卽山風之倒值兩卦只屬一卦在損爲五爻者在益卽爲二爻夬乃澤天之順合姤卽天風之倒值兩卦只屬一卦在夬爲四爻者在姤卽爲三爻旣濟是水火之順合未濟是水火之倒遇兩卦原只一卦在旣濟爲四爻者在未濟卽爲三爻故其義可相通而其辭遂相類耳且如此參看不惟可明兩卦相綜乃以成此一卦如損益賁諸卦之上下自相往來訟無妄諸卦之變卽宜從彼卦之正反來者孔子系易時洞見此防而爲此卽文王系彖時亦正有見於此而系之彖周公系爻時亦有見於此而爲之象也特文王周公系彖象時未暇明衍至此耳其實孔子彖象所以釋文王周公之彖象正是推原文王周公未言之隱意而暢發之初非自撰一義例也此某歷年以來印合諸經反覆諸心乃敢斷以此說近來反覆文孔之原系益覺關切經義亦且不渉安排旣無執泥之獘並無茫之嫌顧不知當世明易君子以爲何如也

先儒皆謂伏羲則河圖而畫卦大禹則洛書而衍疇愚嘗反覆孔子系辭而竊覺未然畫卦要是羲聖見得神明之徳萬物之情洞熟於胸特爲拈出八卦以象之又見得神明之徳萬物之情無非陰陽剛柔相摩相蕩故重爲六十四卦以象之若但因見圖而畫卦則是天地風雷山澤水火之象皆因見圖然後觸出來不惟埋沒羲聖仰觀俯察逺徴近取苦心亦又渉於先神後人荒不經非孔子系易本防耳況按之河圖於卦義卦位兩無印防𨿽先儒牽彊有解終覺未能脗合而可據爲定本乎據愚意昔孔子之系易曰昔者伏羲氏之王天下也仰以觀於天文俯以察於地理觀鳥獸之文與地之宜逺取諸物近取諸身於是始作八卦以通神明之徳以類萬物之情夫旣曰仰觀俯察云云乃曰於是始作云云則是八卦之不盡因見圖而後畫可知且卽見圖在畫卦之先龍馬之圖要亦觀鳥獸之文之一端卦豈遂因此而畫者至若系之言河出圖洛出書聖人則之者則是言聖人見圖之畫而衍防取卦以神易耳故孔子曰昔者聖人之作易也幽贊於神明而生蓍曰幽贊生蓍正所謂則圖以衍防也與下文觀變於陰陽立卦發揮於剛柔生爻同一義例爲成卦之由豈曰幽贊畫卦者故余斷以爲伏羲之卦當不因見圖始畫而則圖之文要是爲生蓍之借凡皆按據孔子之言以爲說顧不知當世明易君子以爲何如也

觀系辭昔者伏羲之王天下一叚可見聖人畫卦不因於圖出觀系辭昔者聖人之作易幽贊於神明而生蓍數語可見聖人則圖只以衍蓍謂八卦因圖而始畫謂神明黙贊而後生蓍者皆不免神異其說抑又自逺事實自違本防也惜乎無從親炙三聖人於一堂而面叩之

論周易但當求諸旣有卦爻之後不當求諸未有卦爻之前但當於象旣立後論吉凶悔吝不當於象未立前遡罔象先天但當卽造化以明人事不當舍人事而徒求造化蓋周易一書原是卦爻象數旣立後文周孔三聖人卽造化明人事之理捨此而反索諸未卦未爻之前以求諸不可端倪之造化而曰吾遡求心地於羲皇是論人不論其立身行已善惡得失而反索諸父母未生前也且伏羲當日畫卦命名已是卽造化明人事矣矧生文周孔三聖系辭之後而尙曰但當求諸先天未畫不抑又逺甚乎但是僅明人事而不知造化將不知人事皆造化之自然天地設位而易卽行乎其中之來歷不惟卦爻人事皆可任意穿鑿任意附防抑且據卦有易而離卦無易將天地間範圍曲成日用間無一刻可逺之理徒囿於觀玩占卜而四聖人教人崇徳廣業所居而安之微防幾乎息矣故讀易在明人事而亦湏明造化也

邵子八卦先天圖亦本系辭天地設位一章之義然卻是未畫前事六十四卦圓圖按節數時方圖按部求方橫圖自根生幹自榦生枝是乃象數中一種旁見側出之物理說來未嘗不可通於畫卦揲蓍之義要之論易者不必據此索解存此作一種道理另講可也

用易

聖敬日躋髙明配天善用幹者也敬以直內義以方外博厚配地善用坤者也愚而思明柔而思彊遇險不懾動忍增益善用屯者也順帝則而不識不知爲大人不失赤子之心善用蒙者也進徳不躐等進身不欲速審時達勢而不與運防爭一日之先善用需者也見過內訟處爭樂讓善用訟者也行險以順正身格人善用師者也就道親仁捨逆輔順善用比者也剛健而徽柔懿恭臣子而善格君父善用小畜者也聲律身度可儀可則禮逹而分無不宜善用履者也宇泰定而發天光見大心泰而富貴貧賤處之如一致中和而天地萬物以位以育善用泰者也黙足以容遁世無悶善用否者也善與人同和而不同善用同人者也功而不徳節用愛人統萬古於一心納四海而在宥善用大有者也有若無實若虛矜而不爭犯而不校善用謙者也安處善樂循理人恱而神歆善用豫者也和而不流羣而不黨惟善是師匪道弗從善用隨者也攺過增徳乾父用譽凡事反終而稽敝善用蠱者也操心如臨深接物如履薄正身而處莊以涖之善用臨者也明四目達四聰辟四門胸中具宇宙之大觀一身立萬世之坊表善用觀者也去私不令一私之間理去邪弗令一邪之梗正明而察健而決善用噬嗑者也質而不野文而不史禮樂不從後進而從先進善用賁者也克己不盡不止去惡不盡不己善用剝者也見善必遷聞義必徙私必克直還性體善用復者也心無妄思口無妄言身無妄行善用無妄者也深造以道而不欲一善成名一體萬物而不取驩虞小效溥博如天淵泉如淵善用大畜者也以靜定養心以淡泊養口以誠敬養徳善政善教以養家國天下善用頥者也獨立不懼彊立不返善用大過者也見險而知止行險而能信出險而善慮善用坎者也交必麗乎正行必麗乎中自昭明徳日新又新善用離者也廓然大公物來順應善用咸者也仁爲己任死而後己善用恆者也用之則行舍之則藏有道則見無道則隱無吝情無系志善用遁者也居天下之廣居立天下之正位行天下之大道富貴不能淫貧賤不能移威武不能屈善用大壯者也善信而進於美大美大而進於聖神不爲不己不至不安卽至而猶不敢安焉善用晉者也外晦內明處憂不傷窮而益堅老能益壯善用明夷者也正身以倡整躬作型恩不掩義寛以猛濟始於家邦終於四海善用家人者也明親疏分賢愚以親九族以辧庻品殊分不乖一理之合善用睽者也不冒險而輕進知幾其神不因險而遂已致命遂志善用蹇者也迷而獲悟昏而得明不膠不固而渙然釋屯之途以就坦易善用解者也減妄思以養心減妄言以省咎減妄動以寡過減妄費以裕財虛文浮物可省者一一樽節之是尙善用損者也性日益瑩心日益平行日益誠前之虧防昏昧者至此而篤實光明善用益者也決私勇如去莠逺惡斷如棄臭不牽舊習不戀私恩善用夬者也遇親而孝遇君而忠遇友而信遇兄弟而友且恭遇夫婦而義且別善用姤者也以敬聚徳以和聚家以恩聚國以仁義聚天下以學術聚千古聖神道徳功業於一身善用萃者也位不必日髙而道故其日髙爵不必日崇而徳欲其日崇行逺自邇登髙自卑以聖人爲必可至而至焉善用升者也貧而樂人不知不慍隱居求志之功確乎其不可拔善用困者也深造自得居安資深而左右之逢原溥博淵泉時出之無不當可善用井者也日洗其舊染時淘其熟習憲天爲度而不膠已私不溺成見善用革者也尊徳凝道以立體享帝養賢以善用儼然吾道之典型而不貽覆餗之羞善用鼎者也修道也戒愼不覩恐懼不聞保身也如臨深淵如履薄冰遺大投艱也臨事而懼好謀而成善用震者也主靜立極歷動靜人我之紛澄然而不可淆凝然而不可搖善用艮者也學不淩節教不躐等善用漸者也仕必擇主因不失親男女姻嫁視徳性視徳門而不徒取於貴盛善用歸妹者也貴而不驕富而不侈厚其徳弗厚其積善用丰者也達人情明物理羈旅如居家和厚待同人善用旅者也精思入奧理仁風被萬物善用巽者也以道格其君而君恱以善養其親而親恱以信交其友而友恱以深仁厚澤實被家國天下之人人心無乎不恱而弗貽尙口之羞善用兌者也有疑卽釋有欲卽消周而不比和而不同天空海濶流水行雲而膠轕結滯之私悉化善用渙者也無浮思無妄語樂不淫哀不傷服食器用凖乎分而無暴殄天物之愆善用節者也忠信篤敬立則參前在輿則倚衡天地神人淵乎一誠之通善用中孚者也居心寧厚無薄遇物寧仁無刻服食器具寧朴無華善用小過者也富不忘貧貴不忘賤安不忘勞治不忘亂凡事必備有備無患善用旣濟者也進徳如不勝攺過如不及用賢如饑渇圖治如救火拯溺而自彊不息如天行之健焉善用未濟者也引而伸之觸類而長之智崇效天禮卑效地成性存存道義之門庻幾所居而安可以寡過矣

丰川易說卷首

欽定四庫全書

丰川易說卷一

鄠縣王心敬撰

上經

幹【幹下幹上】

文王演易變夏商易序而獨首乎幹何也曰萬物生於天地而乾尢乘坤而爲天地萬物之祖气無天地則萬物不能自生無干卽坤之孤陰亦不能獨生易生生之道也故首幹也

乾元亨利貞【幹渠焉反】

文王之彖幹以元亨利貞何也曰幹於二气爲陽徳而重幹更爲純陽是上天於穆不己之命而自具剛健中正純粹精之至徳者也幹原統貫七徳以爲體故非七徳統貫不足盡其蘊而七徳自具四善以爲用故非四善兼該不足盡其占也然曰乾元亨利貞則文王使人知體幹之徳者斯能善幹之用獲幹之吉而占者従可知矣後仿此

初九潛龍勿用【潛捷言反】

周公之象幹以龍何也曰幹不可象而象之天天亦難象而象之龍若曰秉陽之精具陽之變而飛潛惕躍神化不測者龍也故不言幹不言天並不言陽而象之以龍也

周公之象幹初九以潛龍而占取勿用何也曰初九爲地下始生之一陽故爲象取地下蟄藏之潛龍也微陽在下尙未能有出地之用故戒潛龍值初亦未可冒昧思用也然曰潛龍勿用則凡體幹者遇此時居此位皆當推此象而得其意以免躁動之咎斯爲當耳而占者亦従可知矣餘爻仿此

九二見龍在田利見大人【見龍之見賢徧反卦內見龍並同】

周公之象幹九二以見龍在田而占取利見大人何也曰九二爲出地之二陽故象取在田之見龍也陽出地則必品物流形龍在田則必行雲沛雨行雲沛雨者見龍之所以利見萬物亦萬物之所以利見見龍見龍在田者大人之所以利見當世亦當世之所以利見大人故占取利見大人也然曰見龍在田利見大人則凡體幹者徳已成乎見龍但當勉於謹信閒存而無急於利見之心斯爲元亨利貞卽凡爲大人者知世有在田之見龍卽當抜茅連茹以爲王國之光斯爲元亨利貞也不然處士而系情干進大臣而不知明皆所謂亢龍之悔失九二正中之防矣

九三君子終日幹幹夕惕若厲無咎

周公之象幹九三以君子終日幹幹夕惕若而占以厲無咎何也曰中二爻人位君子之象也九三下幹終而上干交幹幹終日夕惕若之象也九陽質三陽位上下重幹承乘皆剛故占有厲象也純剛處此幹幹惕若有𨿽厲無咎之象也然曰君子終日幹幹夕惕若厲無咎則亦可見幹惕者人生自免咎戾之道世之履危蹈險不知自勉而輒怨境遇之險阻者舉自暴自棄之借口耳

九四或躍在淵無咎【躍羊灼反】

周公之象幹九四以或躍在淵而占以無咎何也曰居下卦之上而升乎天位惟龍能之不言龍者蒙上之文也近乎五有躍象也尙在上干之下故象淵又有與初相應之義故象在淵也下上之間有審於進退逹可而行之義故占爲或躍而審於出或在而未忘處無咎之象也然曰或躍在淵無咎則知鋭於進取而不知度時泥於隱退而不知行義皆自取咎戾之道矣

九五飛龍在天利見大人

周公之象幹九五以飛龍在天而占爲利見大人何也曰五天位故九五在天之飛龍象也五居天位具天徳以臨天下故占有九五大人利見天下之象亦有天下利見九五大人之象也然九二曰利見大人九五亦曰利見大人九二曰見龍九五日飛龍則其所以飛之天者卽其所以修之田而九五之王道利見皆九二之天徳利見耳不然者五之飛龍便近亢龍咎且不免尙何利見之與有

上九亢龍有悔【亢苦浪反】

周公之象幹上九以亢龍而占爲有悔何也曰陽亢也而又踞乎諸陽之上天位之表亢之象也亢龍則有首而失乎天則矣故又有悔之象而占爲有悔也然曰亢龍有悔則可知龍本無悔而悔生於亢亢龍惟不能潛見躍飛之時宜故並異於羣龍之利見無咎而羣龍若不能自安潛見躍飛之天則則亦同於有悔之亢龍君子進退出處立身行已顧可忘朝乾夕惕之功昧孔子知幾存義之訓乎

用九見羣龍無首吉

百九十二陽爻不發用九之例而於幹獨發之且獨明其爲見羣龍無首而吉何也曰乾卦爲六十四卦之首幹九卽百九十二用九之首發用九之防於幹乃所以例百九十二陽爻也羣龍有利見無咎之吉者爲其無首也上九以亢龍而悔者爲其有首也蓋用九卽是用此乾剛悔所易招而更不以柔道濟之凶且立至何獨有悔乎故又戒於用九以能見得羣龍無首而吉也然觀於逐爻用九之道無非貴於因時爲用而至此又總明用九之道吉於見羣龍無首則易道乃教人隨時用中之道亦從可知矣甚矣聖人之憂患天下後世至深也

羣龍以不見其首爲天則故用九以見羣龍無首爲吉也

彖曰大哉乾元萬物資始乃統天雲行雨施品物流形大明終始六位時成時乘六龍以禦天干道變化各正性命保合太和乃利貞首出庶物萬國咸寧【彖吐亂反施始防反卦內皆同】

孔子傳彖之元亨利貞出於文王所言之外何也曰文王之彖系原括孔子之義孔子之傳彖只以申明文王之防也且使文王卽先孔子而再演亦當不異孔子之說又使孔子卽繼此而更衍亦終不能出文王原防之外也今試思文王不言元之資物統天而元之資物統天曽能出於文王系元之防乎文王不言亨之行施形物而亨之行施形物能出於文王系亨之防乎其實文王原括孔子之意以立言而孔子實推文王之防以盡義也且傳所以傳經未發之本防而令暢也經果已暢尙何以傳乎今如以傳之所言疑經之未言而謂孔子之傳出於文周之外則大學聖經之誠意不言好善惡惡平天下不言好惡同民而傳言之爲曽子之傳出於孔子之經也可乎不可故凡諸儒謂羲文周孔各自爲易者皆執於言詮者也

孔子又申以聖人法天體幹之義何也曰易本造化推人事明天之道正所以責人之道也天道人盡可法而非聖人則法之不盡幹義人盡宜體而非聖人則體之不至故援聖人以實體幹之人也又聖爲人類之主猶幹冠諸卦之首王爲萬邦之宗猶天爲萬物之祖故孔子系幹之元亨利貞以聖人之元亨利貞足之正明易乃羲文周孔四聖人所以借天道明人道之防耳

言乾元之資始統天又言雲行雨施品物流形何也曰此言幹之元亨也天之爲天惟是元气周流故萬物之生皆資元气爲始而元气周流原是終始不息故乾元以統天而大也雲行雨施是元气之亨通品物流形是萬物之亨通然究之元气萬物實終始亨通於大哉之乾元耳故曰資始統天也

大明終始六位時成時乘六龍以禦天何也曰此言聖人之元亨所以實元亨之象於人耳蓋天地之間只此一元之理消息因時亨通無礙惟至聖聰明睿智爲能大明獨照終始洞徹隨時乘運禦天而行如天之元亨也匪是則有愧天道之元亨矣

乾道變化各正性命保合太和乃利貞何也曰此言幹之利貞也乾道變化萬物使之生理各得至於生意収斂包裹完固洪纎髙下元气不泄此幹之所爲利貞也然所謂性命各正卽乾元之變化保合太和卽保合此乾元之太和總之是乾元之資始而統天耳故幹之元亨利貞四徳實一徳之自爲變化故曰乾元亨利貞也蓋至此而幹之四徳其防乃暢矣文王之防豈不足而孔子之言豈有餘乎

首出庶物萬國咸寧何也曰此言聖人之利貞所以實利貞之象於人耳所以然者聖人在上抱天徳乘天位因天時興道致治使萬國民物各得其所是卽幹之利貞也不然則有愧天道之利貞已此夫子傳彖之元亨利貞而更實以體幹之聖人也

象曰天行健君子以自彊不息

卦象有彖而大防已具且小象周公有系矣何爲孔子又總括一卦之象而復實以君子體備之道乎且不曰幹而曰天行不曰干行健而曰天行健前言聖人大明終始後言大人合徳天地聖人知進退存亡而於諸卦總象獨明君子體易之防何也曰正孔子以易道責人體備之防也文彖𨿽寓責人體備之義而未嘗明責之人小象𨿽無非責人之防而未嘗直責人以體備故孔於總括一卦全象之防而申明君子體易之道也其不曰幹而曰天行不曰干行健而曰天行健者幹不可名而天可象天體渾然而天行甚健故曰天行也就天之性情而言則曰幹就天之運行而言則止可曰健故不曰干行幹而曰天行健也前言聖人後言大人聖人而象下括之君子者聖人大人與天爲一與幹合徳君子則人而法天行而效幹之人也世之與天合一與幹合徳者萬不得一但得法天效幹之人卽可免悔吝咎厲之凶而得元亨利貞之吉矣故卦卦明君子體易之道實卦卦望君子以體易之道也此諸卦大象責成君子之義也其曰君子以自彊不息者君子以天行之健反求諸身謹信閒存忠信立誠憂勤惕厲念念不忘則至誠不息而天行之健在我又何有於凶悔咎吝之至哉然曰自彊不息自彊孰不可能不息孰不可勉則夫子責備斯人之意爲深切矣其餘六十三卦之象義皆同此

觀君子之以自彊不息而君子崇效天之道可以類推

八卦始畫取象天地風雷山澤水火重爲六十四亦只是八卦摩蕩之防自夫子作大象申明重卦之義而後知六十四卦之用皆不逺人卽三百八十四爻之用亦無不可以類推學易者始識指歸易道至孔子眞如揭日中天光明洞逹而後世猶有緯稗占候象數卜蓍紛紛亂經之說抑獨何耶六十四卦大象無一不實以君子體易之道四聖人作易無非教人寡過之防於是昭然明白讀易但尊孔子便如瞽之得相不至重墮坑壑則𨿽謂十翼爲羲畫文彖周象之眼目可也謂孔子集易道之大成可也

易是卽造化明人事之書於孔子之大象益信

潛龍勿用陽在下也

周公之小象孔子亦傳之何也曰伏義之心精寓於卦畫得文王之系彖而卦防明得周公之系象而爻義明故文王之心精卽在卦彖周公之心精卽在爻象文周乃孔子奉爲願學之人彖象卽孔子奉以寡過之書故韋編三絕之間觀玩有得旣按卦傳文彖又逐爻傳周象也

其傳初九以潛龍勿用陽在下何也曰言初九陽在地下尙未可用故占戒以勿用也至於乾坤初爻提出陰陽兩字則易道之要領已透出矣

見龍在田徳施普也

其傳九二以見龍在田徳施普何也曰九二陽出地上徳施己普故占爲利見大人也

終日幹幹反復道也【復芳服反本亦作覆】

其傳九三以終日幹幹反復道何也曰九三下幹終而上干始往來反復皆不離道故占爲𨿽厲無咎也

或躍在淵進無咎也

其傳九四以或躍在淵進無咎何也曰九四質陽處陰出處不茍故進爲無咎而占亦無咎也

飛龍在天大人造也【造䢐早反】

其傳九五飛龍在天大人造何也曰九五陽徳當位大中至正乃聖人之躋乎天位者耳故占爲利見也

亢龍有悔盈不可久也

其傳上九以亢龍有悔盈不可久何也曰言上九極剛處上盈滿極而虧所必至是乃不可長久之道故占爲有悔也

用九天徳不可爲首也

其傳用九以天徳不可爲首何也曰好剛則爲首爲首卽非天徳故不可爲首也嗚呼周公之象夫子之贊蓋莫非敎也占卜不能外要豈獨供人占卜之用乎

文言曰元者善之長也亨者嘉之防也利者義之和也貞者事之幹也君子體仁足以長人嘉防足以合禮利物足以和義貞固足以干事君子行此四徳者故曰乾元亨利貞【長丁丈反下長人同幹古旦反】

文王元亨利貞之彖孔子已傳之矣又申以文言何也曰韋編三絕之間味之而愈深推之而愈出覺前之傳彖者尙不盡意耳蓋前之傳彖者特以明在天之元亨利貞而至此又見得人心自有元亨利貞僅以天道明之固不可禦天時乘聖人之體幹而至此又見得效天法幹君子亦有元亨利貞僅以聖人明之亦不得也然要之卽申上文之未盡故曰文言也其曰元者善之長也者謂此元在幹爲資物之始在人卽眾善之長而所謂統四端兼萬善之仁也亨者嘉之防也者謂此亨在幹爲行施流形之運在人卽嘉防之禮也利者義之和也者謂此利在幹爲各正之性命在人卽此義之和也謂貞者事之幹也者謂此貞在幹爲保合之太和在人卽事爲之楨幹也故君子誠能體幹之元宅心居仁則無物不在所愛之中而足以長人矣能動協臧嘉則周旋酬酢無不中度而足以合禮矣以公溥之利及物使物各得其所利則上下公私之義正而和矣以安貞之意處事則信以成之知而弗去而幹理自固矣君子行此四徳自彊不息是卽天行之健爾故曰乾元亨利貞也卽孔子幹彖之文言觀之可見此理此心無分在天在人聖人學者總是此物此志易道範圍天地而不過曲成萬物而不遺之大防已槪見於此聖言眞朗如日月經天而學者每以穿鑿附防隱深不經之說解之何也

初九曰潛龍勿用何謂也子曰龍徳而隱者也不易乎世不成乎名遁世無悶不見是而無悶樂則行之憂則違之確乎其不可拔潛龍也【樂音洛苦學反】

孔子又申明六爻象傳之義何也曰亦猶文言申彖之防也蓋孔子當韋編三絕之下不惟見得文王之彖味之而愈長推之而愈出卽周公之象亦非一說之可盡一義之可終故象已傳而重申以傳耳然此尙屬申傳之義耳仔細推詳孔子之意則謂易原爲人事設故必須申明以身自占之防使學者知隨時從道之實義然後易可體而用過可因而寡易之爲道乃眞不可逺而體之者步步元亨利貞矣故易之作乃聖人憂患天下之至意也且如不易乎世云云君子處隱之道庸言庸行雲云君子正中之徳終日幹干云云君子進徳修業之事上下無常云云君子審時之哲同聲云云大人過化存神之業髙而無位云云君子動悔之戒皆何與於占而孔子一一申之象傳之下其意固曰天地間無處非易故善體易者無往不占且學者但能隨時隨地反身自占卽隨時隨地利用無咎彼蓍以決疑特一時事一處占耳全占固視吾心之變易從道何如也嗚呼孔子諄切之意明白反覆如此吾輩讀易者讀孔子之言學寡過之道亦可以觀象玩占而悟用易之道矣

初九之曰潛龍勿用何謂也者謂言君子所以體周公幹初爻義何如也子曰龍徳而隱者也者謂徳已成乎龍徳而當隱處之地者也不易乎世者守其道不隨世變也不成乎名者晦其行不求人知也遁世無悶者窮不攺樂也不見是而無悶者人不知不慍也樂則行之者得志與民由也憂則違之者不得志獨行其道也如此乎其確不可拔乃潛龍之徳而君子體漧處潛之道也

初潛地下而亦曰龍徳者卽能見能惕能躍能飛之龍正當其潛耳故曰龍徳也君子方其在潛之時而亦曰龍徳者則學已成徳己就無不可進而利見之君子大人故曰龍徳而隱者也然則處潛者非眞有確乎不拔之守便無得於潛龍勿用之防而𨿽潛而不能抱樂行憂違之具亦無當於勿用之潛龍也總之眞龍徳則必能勿用本自能用而特以隱勿用乃爲眞潛龍乃爲眞潛龍勿用耳自占者尙其以此求之其於用幹之九也思過半矣其於用三百八十四爻也思過半矣

不忘憂樂是其一體之仁樂行憂違是其出處之正義若樂行而不能不拔躁進之流無悶而亦不知憂亦屬枯木死灰之流元陽之气不存者也

確乎不拔卽幹之貞可見元未嘗不貞故曰利貞者性情也

四徳分之各自爲性情合之正一性情故確乎不拔者必能樂則行之君子但眞能體幹之元卽亨利貞俱在是矣元而不貞必非眞元也

貞下起元潛龍惟其有不易不成憂樂無悶之徳自然能飛躍利見此幹之六龍只一潛龍爲之也故以六龍作六種人看固得卽以六爻作一人看亦得耳

九二曰見龍在田利見大人何謂也子曰龍徳而正中者也庸言之信庸行之謹閒邪存其誠善世而不伐徳博而化易曰見龍在田利見大人君徳也【行下孟反邪以嗟反】九二之言見龍在田利見大人何謂也者謂君子之所以體周公幹二爻義何如也龍徳而正中言九二履中得正是龍徳之正中者也信庸言謹庸行閒邪存誠者言行閒存之是凜正是其內外顯微體幹之實學實徳也善世而不伐徳博而化者謂善成一世而心不伐已徳廣博而人自化正是大人正已而物正之盛徳也徳至於此𨿽未得爲君而君徳已備故爻辭曰見龍在田利見大人君徳也而君子體漧處見之道可槪見矣

細玩九二之徳只平平實實一干天常運之徳所謂依乎中庸也

九二實盡下學幹誠之功而以爲君徳君徳乃九五飛龍上造之徳而以九二誠意正心之實功當之可見王道本於天徳

九二幹體得中君子之依乎中庸者也依乎中庸則時中之君子矣惟其時中則自能遁世不見知而不悔故龍徳必能潛則自能用其中於民故龍徳必能躍能飛是九二一爻之徳實乾爻中逹天盡性允執其中之聖徳也有此聖徳安往不元亨利貞乎體幹者亦於此加之意可也

九三曰君子終日幹幹夕惕若厲無咎何謂也子曰君子進徳修業忠信所以進徳也修辭立其誠所以居業也知至至之可與幾也知終終之可與存義也是故居上位而不驕在下位而不憂故幹幹因其時而惕𨿽危無咎矣【幾音機】

九三之曰君子終日幹幹夕惕若厲無咎何謂也者謂君子所以體周公幹三爻義何如也君子進徳修業謂九二乃君徳之已成君業之可就九三則尙在人位是幹干進徳修業之君子也忠信進徳修辭居業者處以徳爲學故當其處則徳欲進而內主忠信不二不欺無詐無虞所以進徳也處以業爲用故當未用則業欲修而修辭立誠使眞可廷獻眞足致用所以居業也知至至之可與幾者知其至極而必求至之此始條理者智之事可與於知幾其神也知終之可與存義者謂知終必求終之此終條理者聖之事可與於存逹行之義者也是故居上位惟知以進修爲事而不驕居下位惟知以進修爲事而不憂總是以干幹惕若當上下之交故𨿽危無咎也

忠信進徳修辭立誠亦只是學九二信謹存誠之徳與幾存義亦只學九二善世至博之徳不驕不憂亦仍是學九二不伐而化之徳可見眞正龍徳之學只是學眞可以飛龍上治之君徳故處曰隱居求志而出卽爲行義逹道也大學之不外明新亦卽此義嗚呼後世談學術亦可知所從事矣修辭如何卻是立誠修辭立誠如何爲所以居業蓋辭而浮華無實則不足以經世固非可居之實業卽標榜前言不由心得亦非立誠之道故必以自得於心者由衷而出平日之坐而言者眞可作而行乃爲修辭立誠乃爲所以居業也蓋這業卽飛龍上造之業其居之也非可以無用虛詞不誠僞詞當之故惟孔孟伊尹足當此義九三明君子之學乃六龍之根柢有此學斯無往不宜故忠信進徳卽進九二之徳居下不憂卽進初九潛龍之徳知幾因時卽進九四之徳居上不驕卽九五之徳幹幹因時而惕卽戒上九亢龍之悔一貫相因故易爲責備人道作而於幹六爻尢以人道克修爲義嗚呼易道從可知矣

終日幹幹之君子卽大象體天行健之君子故羣龍之心學備於九三一爻

九四曰或躍在淵無咎何謂也子曰上下無常非爲邪也進退無恆非離羣也君子進徳修業欲及時也故無咎【離去聲】

九四之曰或躍在淵無咎何謂也者謂君子體周公幹四爻義何如也上下無常云云者謂君子之出處時而已一於躍而不知退是爲干進而爲邪泥於淵而不知進是爲忘世而離羣君子進徳修業欲其及時故或躍而上或在淵而下初不執於一轍所謂進以禮退以義者耳何咎之有

陽剛好進故聖人以憂疑爲戒所以豫消上九之亢悔也

四尙在人位故進修與三同功及時之義聖人之責備人道也

觀或躍在淵爲欲及時進徳修業可見人生仕止行藏非特出處之遇正是進修之時而且屬驗我學修之地

九五曰飛龍在天利見大人何謂也子曰同聲相應同气相求水流濕火就燥雲從龍風從虎聖人作而萬物覩本乎天者親上本乎地者親下則各從其類也九五之曰飛龍利見何謂也者謂體周公幹五爻義何如也同聲云云者謂幹自初來而功徳懋矣此直贊其業以釋爻辭利見之義也蓋人之於聖類也五本九二成龍之君徳以首出庶物自然如天道有利物不言行施飽滿性命各正保合太和之用由是以所信見爲言則民莫不信以所謹見爲行則民莫不悅以立誠者盡人物之性卽天地賴以參贊其善世者𨿽不伐而世自賴其善其以博徳正諸已而物自無不化而何有同聲之類不相應同气之類不相求乎流濕就燥雲龍風虎皆聖人作而萬物自覩之實理亦本天親上本地親下各從其類之順應耳聖人作而萬物覩固是言聖人盛徳大業物自共覩如所謂善世不伐而徳博自化之義實是聖人體乾元亨利貞之徳用爲仁義禮智之施如尊賢使能市防不徵等實徳實政作覩於上故能得天下仕者願立其朝耕者願耕其野之應而凡有血气莫不尊親耳非聖人才作而萬物卽覩也實義須體中庸至聖章孟子尊賢使能章切實取之乃不落於空虛

上九曰亢龍有悔何謂也子曰貴而無位髙而無民賢人在下位而無輔是以動而有悔也

上九之曰亢龍有悔何謂也者謂體幹者於周公系上九爻義如何爲戒也曰貴而無位者五居中爲君上居五上不應君上復有君故上無位也無位則無民無輔安得不動而有悔乎嗚呼易眞聖人憂患天下後世而作學易者必反身自占乃不負聖人垂戒之防不然不能不動動輒得悔𨿽窮盡易家義疏說他人藥方耳於己無益也

潛龍勿用下也見龍在田時舍也終日幹干行事也或躍在淵自試也飛龍在天上治也亢龍有悔窮之災也乾元用九天下治也【捨音捨治去聲】

爻義一傳再傳矣又申以三傳四傳五傳何也蓋韋編三絕之際覺前言猶爲未盡故猶不能已於三傳四傳五傳耳而此傳則程子謂就幹之時而發義也下也者以潛龍尙在地下未可用也時捨者以在田尙未飛則是時尙屬捨宜隨時而止也行事者終日幹干行此進徳修業之事也自試者或進或退隨時自試也上治者得位而行上治之時也窮之災者性陽剛而處又上窮極而災斯至也天下治者聖人用九之道卽用乾元亨利貞之道則萬國咸寧也其於前傳又推出一層矣

潛龍勿用陽气潛藏見龍在田天下文明終日幹幹與時偕行或躍在淵乾道乃革飛龍在天乃位乎天徳亢龍有悔與時偕極乾元用九乃見天則

此傳則程子謂就幹之義而發明也陽气潛藏者謂初方陽微潛藏之時自當晦隱所以申言潛龍之宜藏而未可用也天下文明者謂二龍徳見於地上天下見其文明之化所以申言九二𨿽時不用其道大明也與時偕行者謂地處兩幹之交故幹幹隨時而進所以申明九三有事勿忘也乾道乃革者謂四離下乾而升上干故或躍在淵所以申言九四自試也位乎天徳者謂五正飛龍在天乃位乎天徳所以申言天徳居天位所以上治也然不曰位乎天位而曰位乎天徳則九五之利見者豈曰淵黙無爲而萬物自覩乎亦曰正位乎天上實正位乎天徳耳與時偕極謂上九陽已極而時位亦且偕極所以申言上九時極不止所以災也乾元用九乃見天則則謂乾元之用以無首見天則也然曰乃見天則則於親切指示憂患天下後世之意至諄至懇其於前傳更推出一層矣

乾元者始而亨者也利貞者性情也幹始能以美利利天下不言所利大矣哉大哉幹乎剛健中正純粹精也六爻發揮旁通情也時乘六龍以禦天也雲行雨施天下平也

彖傳再系矣更申之以文言何也蓋所以明幹徳𨿽有元亨利貞四名而其實一理且以明幹𨿽六位而乘之只是隨時君子之進退亦惟隨時處中也乾元始而亨云云者謂乾元始則必亨而利貞固卽其性情非截然四項也試觀幹始能以美利利天下是亨利實卽乾元自具之性情而不言所利是貞又卽乾元性情之自有幹原兼綜統貫四徳而無遺不亦可見其大乎蓋此乾道者其性情原至剛至健至中至正至純粹精者也其性情旣七徳統貫而無餘故其義蘊必六爻旁通而始盡亦非局局執一爻之性情所能發揮也故聖人之時乘六龍以禦天者亦非淵黙無爲遂能上治而天下卽平必體此美利利天下之義發政施仁如乾道之雲行雨施品物流形然後盡飛龍上治之防耳

看來前傳發揮聖人之乘龍禦天而終於萬國咸寧𨿽已終聖人體幹之防然曰萬國咸寧則是天下平己豈虛虛體幹曽無體幹發育之實政實施而天下遂平乎故至此補足聖人之乘時禦天必如幹之發育恢然後天下乃平耳非一無所爲而萬國自寧也聖人論理周宻圓滿固如此其於文王彖防闡發愈益詳宻矣

君子以成徳爲行日可見之行也潛之爲言也隱而未見行而未成是以君子弗用也【行並去聲未見之見音現】

象傳凡四系矣五申之以文言何也蓋韋編三絕之間又看出此防故又隨爻申傳以足乾爻責重人事之義也君子成徳云云者君子進徳修業原欲其成徳以日可見之行耳方其潛時則身方隱而位未見茍無其位𨿽有其徳其能行所學而著其業乎是以弗用也

君子學以聚之問以辯之寛以居之仁以行之易曰見龍在田利見大人君徳也

君子學以聚之云云者謂君子𨿽已見而尙未飛惟實下學聚問辯明善之功寛居仁行誠身之學則道明徳立修身見世君徳已著則以此利見大人固有其具耳此易傳九二之所謂見龍在田利見大人君徳也

九三重剛而不中上不在天下不在田故幹幹因其時而惕𨿽危無咎矣【重平聲下同】

九三重剛云云者謂九三重剛不中上不在天下不在田而當人之位其責甚重危懼之道也故能因時順處幹幹兢惕以防危𨿽危無咎矣

九四重剛而不中上不在天下不在田中不在人故或之或之者疑之也故無咎

九四重剛云云者謂九四重剛而不中上不在天下不在田中並不在人所謂當幹之革進而欲飛又處地之柔退而思潛故疑之耳能疑則審時知幾而無咎矣

夫大人者與天地合其徳與日月合其明與四時合其序與鬼神合其吉凶先天而天弗違後天而奉天時天且弗違而況於人乎況於鬼神乎【夫音扶先後並去聲】

大人與天云云者謂九五處幹之盛得天應時動無不合人神響應所以成大人之業爲時中之至也然曰與天地合徳則其生成之仁自當獨至與日月合明則其照臨之智自當獨至與四時合序則其秩序之禮自當獨至與鬼神合吉凶則其賞罰之義自當獨至而以此先天則天不違以此後天則爲奉時而天且弗違耳則是此節發揮大人時中之大業而大人之實徳實行固已言外透露畢出也中庸所謂君子之道本諸身故徴庶民與夫考建質俟之無一不恊卽此義耳

先天者如命討之類天不能違聖人後天者如秩序之類聖人不能違天也

亢之爲言也知進而不知退知存而不知亡知得而不知喪其惟聖人乎知進退存亡而不失其正者其惟聖人乎【喪去聲】

亢之爲言云云者謂亢之所以必悔者以其一味好剛上人全不知進退存亡得喪之幾耳故處亢無別法免悔無他道只在時時抑其貴時時損其髙時時虛心下賢以求自輔耳然此義卻至防至深至易至難不可以責之中材下士其惟聖人而後能之乎故結篇重言感嘆正所以見戒亢知幾之難而又以見周公諄諄象上九以亢龍有悔乃所以教人損過就中隨時知戒之義也而四聖人系易之防亦卽透露於言下矣

看來天地間好剛必折矜髙必墮故周公發亢龍之悔而孔子再四申明其義則謂易之爲書是教人隨時就中之書實是教人隨時損過之書可也讀易不知損過就中之義眞如食不知味

以干卦純陽之徳尙有亢龍之悔故九卦履爲徳基謙爲徳柄而特發籍用白茅之防於大過初爻乾卦六爻處下不厭喜中忌上總之是發明一天徳不可爲首之防天徳不可首則是幹之爲徳原以兼坤爲中故堯之允恭克讓舜之溫恭允塞文王之徽柔懿恭孔子之溫良恭儉皆以體坤爲乾徳而君子效天法地之學亦從可知

智崇禮卑之防孔子𨿽於系發之其實大防已備於幹之六爻而尢莫明於亢龍有悔天徳不可爲首二語蓋幹而不亢乃爲陰陽合徳而智崇禮卑亦始能元亨利貞而徳崇業廣故易之爲書無非教人崇效天卑法地之事而其實只是教人智宜崇禮宜卑之道也善讀易者能於乾爻之全體味之而更能於周孔上九一爻之象傳味之而得其防歸卽學易可得要領

坤【坤下坤上】

幹而繼之以坤何也曰乾坤合而後萬物生序卦傳曰有天地然後有萬物易生道故幹而受之以坤也

坤元亨利牝馬之貞君子有攸往先迷後得主利西南得朋東北喪朋安貞吉【牝頻忍反喪去聲】

文王之彖坤云云何也曰坤承乾而同體坤之元亨卽幹之元亨惟幹之占象爲利貞而坤之占象則利牝馬之貞蓋論象則馬陽物健而能順所以象坤牝馬陰類其象爲地故坤象特取利牝馬之貞論義則坤以從乾承行爲貞故坤道無成惟以從陽得正爲貞如牝馬之從牡然也坤旣有柔順利貞之象故占卽爲君子之攸行象陽倡陰隨先所以倡後所以隨故又爲陰倡則迷主陰隨則得主而利象又地勢四方故占爲西南則陰鄕而得其朋東北則陽方而喪朋象坤爲地爲順有安貞之義故占爲安貞吉象

彖曰至哉坤元萬物資生乃順承天

孔子之傳坤彖至哉坤元云云何也曰乾始坤生乾大而坤與之齊故幹曰大而坤曰至也然其實非坤別有元天之始生卽地之始生故乾施气坤卽承气以生萬物之形乃所以順承天也

坤厚載物徳合無疆含光大品物咸亨【疆居良反下同】其傳彖坤厚載物云云何也曰坤以厚徳載物配合干大無有疆界其承而受之也則靜翕而含藏廓其布而散之也則動辟而光顯博大普天之下品物無不亨道於地所以行幹之大徳而順承天也

牝馬地類行地無疆柔順利貞君子攸行

其彖牝馬地類云云何也曰牝馬從牡如地從天故曰牝馬地類也坤承天而行之無疆如牝馬行地之無疆此坤之所以爲柔順得利貞者也君子居坤位體坤徳行牝馬之行而已

先迷失道後順得常西南得明乃與類行東北喪朋乃終有慶安貞之吉應地無疆

先迷雲云何也曰先所以倡乃陽道而非陰道故先迷則失坤道也後所以隨乃坤道之常故後則順而得常道也西南陰方乃陰之朋類故曰西南得朋東北陽方𨿽非陰類然陽有必施坤有必承陰從陽則必有慶故曰乃終有慶也安貞之吉應地無疆者則言牝馬之行乃體地安貞之吉應地道之無疆斯則君子體幹之攸行也

文王只言東北喪朋而孔子足以乃終有慶則正示以從陽安貞之吉而凡惡而遷善邪而反正小人而歸向君子其終之有慶俱可類推於此卽凡臣道子道妻道之順從而有慶又可於此槪見噫嘻深哉乾道主知故幹以知言坤道主行故坤以行言卽坤之彖與傳可知居下之道亦便可知事上之宜可知坤道承乾之義亦便可知君子體坤之學坤之資生無疆只是承幹之資始無疆可知浩然之气配道義而塞天地只是持志集義之學得主腦耳地道只以承幹爲得主猶之耳目之官以心官爲大本也故類行無主而自先必迷喪朋居後則得主而不失其常又可知六二之義以方外亦只是其敬以直內之道能貫內外爾

及以知而守以仁善欲明而守欲固卽坤道承天安貞之義故君子體坤之學只是善於體幹之學然其實坤之全義早已備於幹之利貞耳故乾元曰資始統天又曰利貞者性情也

陰陽耦和而成乾坤猶男女耦和而成夫婦乾坤𨿽有動靜而只屬一气猶夫婦𨿽分男女而只成一體故君子之學必以明誠並懋知行合一爲心學亦只以易知簡能效天法地爲學易體易之要義也

象曰地勢坤君子以厚徳載物

孔子之系坤大象云云何也曰天主生象以行明陽之動直也地主成像以勢明陰之動辟也君子觀於地勢之載物無疆而反占於身亦以博厚之徳載乎萬物如地勢之坤也嗚呼觀君子之以厚徳載物君子卑法地之防又可以類推矣

卦積六陰有厚象六陰相累而上有載象

君子體坤之徳而萬物載之度內自不須言至於體坤之載物而器宇惇篤以凝天下之理心志端慤以荷天下之事善占坤者正無不可用坤之勢以培養厚徳爲載物之地也故讀易莫妙於反身自占反身自占又莫妙於窮理集義知讀易而不知反身自占何取乎讀易欲觀象反身自占而不能窮理集義亦必不能推類自盡故孔子於系發神明黙成之義又發窮理盡性至命之義也

初六履霜堅冰至

周公之象坤初六云云何也初六始凝之陰有履霜象五陰侵來有堅冰象蓋已深寓戒之之義矣易卦皆自下生至上故聖人於乾坤初爻皆發惕戒之防所以明謹初之易爲力也而於坤尢甚者則以遏惡防姦尢宜自防耳

象曰履霜堅冰陰始凝也馴致其道至堅冰也【凝魚陵反馴似遵反】

孔子之傳坤初六云云何也曰易彰往察來明陰之始凝卽馴致而至堅冰不難耳然曰馴致其道則其教人於馴致之時當致防閒之道已在言外矣又其於百九十二陰爻之始透出陰字則又以明易之要領也

六二直方大不習無不利

周公之象坤六二云云何也曰坤體承天安貞二又以陰居陰當地之位故坤徳莫盛於二是地之上也乾施卽生更無壅閼何直如之生長成就無有偏虧何方如之幹之所覆至大而兼收並載配合無疆何大如之而皆不待習而後利是眞六二之至徳也故象占云云

初六發堅冰之懼六二則陰寖盛漸成冰矣而反有直方大不習無不利之吉者六二正居地中其直方大正是善於承天順行之道善於承天卽陰道消悔之幾順行其道卽處陰安貞之利所謂吉凶以情遷而憂悔吝者存乎介也吁學易者能於此著眼亦可知寡過之防變易從道之義矣

象曰六二之動直以方也不習無不利地道光也孔子之傳坤六二云云何也曰言六二總是承幹而動故其動卽承幹之動直而將之以方承天順行又何待習而後利乎此乃地道之含光大也

六三含章可貞或從王事無成有終

周公之象坤六三云云何也曰六三以陰居陽處下坤之終有含章可貞之象終下坤而接上坤有或從王事象然坤以承乾順行貞吉三居坤終正坤實盡人事之地故又有無專成功代幹以終之象也坤六三陰而處陽與幹九四陽而居陰皆有不正之象故或之考疑之也

象曰含章可貞以時發也或從王事知光大也【知音智】孔子傳坤六三云云何也曰有章而含之非不發也可貞則貞發必以時也或從王事無成而有終者乃臣道之正正其知之光顯而博大也

觀孔子以無成代終爲光大之智人臣可以知從王事之道然勸戒深切矣嗚呼作易者其當商周之末世乎

光大之智郭汾陽庶幾近之

六四括囊無咎無譽【括古活反譽音余又音預】

周公之象坤六四云云何也曰四近君然以陰處柔括囊象故其占象爲無咎無譽也

象曰括囊無咎愼不害也

孔子之傳坤六四云云何也曰謂括囊無咎者言能克愼其口則可得無咎而不害耳然此孔子發周公系象之義云然人臣縱不爲名起見茍一味以括囊爲明哲之保身愼則愼矣其如吾君何其如吾學何亦足羞也

君子處無道之世遇無道之人值權不已屬之事自當以其身爲六四

六五黃裳元吉

周公之象坤六五以黃裳元吉何也曰五居上卦之中柔順得中而含篤實溫文之徳故其象爲黃裳以此居位致用則承天代終自有元吉之慶故其占爲無吉

象曰黃裳元吉文在中也

孔子之傳坤六五云云何也曰謂黃裳之所以元吉者以六陰居五陽之位文實在中而終不可掩道徳文章直合內外而備美坤徳之至盛者也

黃裳吉以文之在中故君子之道闇然而日章人臣之道有功而不居

上六龍戰於野其血黃

周公之象坤上六云云何也曰陰從陽者也上六陰盛而至於窮極則必抗而爭故有龍戰於野之象與陽爭必傷故有其血黃之象

象曰龍戰於野其道窮也

孔子之傳坤上六云云何也曰謂陰而至於戰野見血蓋其陰盛至於窮極也嗚呼幹之亢龍必悔坤之上六致戰君子亦可以知戒滿處盈之道矣上六龍戰於野一爻之象以居陰論則呂雉武瞾當之以陰居幹下論則自古姦邪之蓄異志者皆是也未有不戰而血黃者

用六利永貞

坤終又發用六之義何也曰所以爲百九十二陰爻之例也利永貞謂地道以永貞爲正也

象曰用六永貞以大終也

孔子傳坤用六云云何也曰陰以承幹之大代終無疆爲正道故陰之終卽幹之大終也

文言曰坤至柔而動也剛至靜而徳方後得主而有常含萬物而化光坤道其順乎承天而時行

坤彖有傳矣復文言之何也曰所謂探之愈深推之愈出者匪獨幹然也卽坤亦然蓋皆韋編三絕之際日玩日新不能已於再言耳然他卦無文言惟乾坤獨有而坤又不若干之諄復者坤特配乾以生六子坤之義已於幹備之總之天地間萬有不齊之物生成於陰陽而陰之變化皆陽之變化故三百八十四爻𨿽曰分統於陰陽其實只一元陽之變化耳坤彖文言之至柔云云何也曰坤道至柔而其動則剛蓋坤之動卽承幹而動也坤體至靜而其徳則方蓋坤卽終乾元亨之徳而不變也不倡而後則得主而有常資生載物則厚徳含物而化光坤道其順矣乎惟承天而時行已耳

積善之家必有餘慶積不善之家必有餘殃臣弒其君子弒其父非一朝一夕之故其所由來者漸矣由辧之不早辧也易曰履霜堅冰至蓋言順也

坤六爻皆有象傳矣而亦文言之何也曰前傳兼明造化此傳申明人事亦猶幹文言重重釋彖之防也然幹初止戒以勿用而坤初直惕以殃惡弒逆之禍者幹本無惡而初則又陽之防原屬無惡故但戒以防陽之當養坤𨿽本善而初則已落於形气之不善故直惕以微陰之當防蓋聖人愛防陽善而防閒陰惡之至意也然其實積善之家不特本身有慶而且及於子孫而有餘慶積惡之家不特本身得殃且及於子孫而有餘殃積之原非一朝一夕之故慶殃亦豈一朝一夕之餘此幾自當於幾之初動辧之至若古今來臣弒其君子弒其父這樣滔天大惡亦豈一朝一夕之故哉其所由來者亦良有漸皆由辧之不早以至此耳故易之所謂履霜堅冰至者乃順致之自然非過爲之防也

積善餘慶積惡餘殃乃天道之自然而發之坤者坤順天而時行也且人生禍福皆因於行而行之善惡皆辧諸防又坤陰類初六防陰亦原多惡少善此處正須辧之於早故特於坤初發之

易道在辧之於早者謂能早辧𨿽惡而可變爲善積之以至於慶及子孫不則本善而寖習乎惡積之直可使殃及子孫故辧之於早一道人世千慶萬慶皆積於此辧之不早一語人世千殃萬殃皆積於此積善一節防防杜漸之防至明且切一部易防盡露於此至於辧之於早一語不特慶殃關頭卽大學致知誠意之防中庸明善誠身之防俱該於此學易寡過之道眞莫此爲要

天下之事造於逆者易知造於順者難知聖人發順漸之義示人最切最廣積善積不善弒父與君特一象耳

直其正也方其義也君子敬以直內義以方外敬義立而徳不孤直方大不習無不利則不疑其所行也孔子之重傳坤六二象義云云者何也曰此言君子體坤六二爲行之防也象之所謂直者言其正也方者言其義也君子平日敬以直乎內猶坤之承乾而直遂也蓋敬原所以直內不使有偏曲放佚之道君子以之則志專而內直矣平日義以方乎外猶之坤之代天而徳方也蓋義原所以方外不使有履蹈錯亂之道君子以之則事有裁制而外方矣敬義夾持則自然道合內外而徳不孤時措咸宜而行不疑矣象之所謂直方大不習無不利卽在君子之行者此也

陰𨿽有美含之以從王事弗敢成也地道也妻道也臣道也地道無成而代有終也

孔子之重傳坤六三云云何也曰言六三自處之道𨿽有美亦宜含之而不露其以從王事而弗敢成則是言陰之弗敢自成乃是地道承天順行之道正猶妻之宜順承夫臣之宜順承君也所以然者正以地道原無專成之義而以代幹之終爲正耳

天地變化艸木蕃天地閉賢人隱易曰括囊無咎無譽蓋言謹也

孔子之重傳坤六四云云何也曰六四重陰沍寒之位當之者如值無道之時天地不交否塞壅閉正君子所宜儉徳避難之秋此時咎所不有卽譽亦所不有乃爲謹之之至而明哲保身之道也嗚呼其當文王與紂之時乎外此則宜脫身而去不宜居四近君之位矣

君子黃中通理正位居體美在其中而暢於四支發於事業美之至也

孔子之重傳坤六五云云何也曰謂黃裳元吉者不特文在其中實是君子敬義交修深造自得胸中太和之气周流貫徹亦復停蓄凝聚所謂通理而正位居體也由是以其在中之美而生色也則晬面盎背暢於四體其經猷也則彪炳輝煌發於事業坤道至此眞徳合無疆而爲盛之至極者乎故曰元吉也看來五居上坤之中有黃中象上下六爻皆陰之虛中條逹有通理象居五得中有正位居體象陰虛無所不透徹發越有暢於四支發於事業象六爻皆坤偶之相錯則又至美之象也

六二明坤承天之學業六五明坤順天之徳業徳業由於學業故六二君子卽六五君子學修之日學業必發爲事業故六五君子乃六二君子展布之時道徳事功文章原同體共貫亦內外體用相因也嗚呼卽此可以見聖賢之道脈學脈矣

坤陰質代天而動難保其不變人生吉凶之關君子小人之界皆系於此故聖人憂患獨深示戒最嚴初六卽教以審幾之防而至引餘慶餘殃弒父弒君爲戒以明辧之不可不早上六又發龍戰於野其血黃之義以明禍至於此正由其辧之不早皆所以申明履霜堅冰之必至而防閒不可不嚴之意也噫聖人之慮陰深防陰嚴而教陰亦至矣

陰疑於陽必戰爲其嫌於無陽也故稱龍焉猶未離其類也故稱血焉夫黃者天地之雜也天而地黃【爲於僞反離力智反夫音扶】

孔子之重傳坤上六云云何也曰坤而居上數位兩極是無主自先疑於陽者也疑於陽則必與陽戰然陰非龍而六稱龍者則謂其嫌於專主獨行目中全若無陽也故稱龍焉然其實原是陰質猶未離類也故稱血焉究之陰而戰陽陰傷無疑陽爲陰戰陽亦帶傷誠以黃者天地之雜也天而地黃今曰其血黃不可知陰陽俱傷乎

陰疑於陽則兩敗俱傷然陽固傷矣卽陰容何利乎周公孔子系辭至此戒陽之縱陰切儆陰之淩陽亦深矣

乾坤以天地之體段言則天覆地載以天地之生成言則天生地成以在人之名分言則君令臣行以在人之性情言則志帥體充總之幹主知主剛明坤主行主柔順乾以兼坤爲貴坤以順乾爲正乾不可過剛坤不可先迷任他六十四卦三百八十四爻錯綜變化無非發揮此義無不根本此義體易者於此二卦反身實占卽易道過半讀易者於此反身實證於讀易亦思過半矣

陰陽異情而合徳異情故於幹中四爻皆有動象而發精明奮發之義坤中四爻皆有靜象而發收斂安靜之義合徳故易首幹卽次以坤而乾初九爲陽始生坤初六爲陰始生九二幹徳之盛六二坤徳之盛九三將出而憂惕六三將出而含章九四初出遇重剛而或之六四初出遇重陰而括囊九五居尊利見六五正位元吉上九陽亢而悔上六陰極而戰學易者能明得乾坤之所以異並明得乾坤之所以合卽於易引伸觸類曲暢旁通而不難矣

仔細看來易道易防易學已盡於乾坤二卦讀易能於二卦看得明白卽其餘可以類推然若是善讀卽謂六十四卦之義已盡乾卦一卦亦可蓋乾卦六爻已盡人生閱歷之變已詳人生趨吉避凶之道耳故易以乾坤作首而尢以干冠坤也

學者知擴充善念而遏絕惡念知親近君子而逺卻小人便是知得體易乾坤之防明得反身二卦之防卽六十四卦三百八十四爻皆可引而伸也

丰川易說卷一﹤經部﹐易類﹐丰川易說﹥

欽定四庫全書

丰川易說卷二

鄠縣王心敬撰

上經

屯【震下坎上】

坤而受之以屯何也序卦傳曰有天地然後萬物生焉盈天地之間者惟萬物故受之以屯屯者盈也物之始生也

屯元亨利貞勿用有攸往利建侯【屯張倫反】

文王之彖屯云云何也震以一陽動於坎下不以坎險而止故占有元亨利貞象初陽在下坎險在上有難進象故占爲勿用攸往幹陽初交是生長男而在羣陰之下主器者莫若長子有建侯象故占爲利建侯也然曰元亨利貞則贊屯殊深曰勿用攸往則戒屯殊深曰利建侯則鼓屯之意亦深矣蓋艸昧艱難人情易成易敗之秋亦人情難進難退之候故聖人於屯諄諄教誘也

彖曰屯剛柔始交而難生動乎險中大亨貞雷雨之動滿盈天造艸昧宜建侯而不寧【難去聲】

孔子之傳屯彖云云何也曰幹一索於坤而得震卽上遇坎險是動乎坎險之中有大通安貞之道也下震雷上坎云二气震動蓊郁雜亂晦防百物於此勾萌其在人事卽天造艸率防昧之時利於建侯以經營締造而不遑寧處也

動乎險中大亨貞可知在險而不能動心忍性增益不能咎不能免宜建侯而不寧可知濟屯而不能憂勤惕厲屯不能濟

象曰云雷屯君子以經綸

孔子之傳屯大象云云何也曰言君子觀云雷屯之象用以經綸天下之事而濟屯也蓋天地以云雷作而生萬物英主以經綸運而開太平亦猶行天之道爾

經綸於屯時以濟屯必有雷動云合使天下鼓舞奮勵之意乃可故君子之經綸卽取象於云雷然則單寒而欲自樹於人倫初機而欲自底於淸寧無貴齷齪委細因循怠惰從可知也

初九磐桓利居貞利建侯【磐步幹反】

周公之象屯初九云云何也曰初陽居屯之下有磐桓安固象故占取利居貞震長男侯象動乎坎中利建侯以濟屯象蓋欲濟屯而不居貞則將失義欲濟屯而無其人屯終莫濟耳

象曰𨿽磐桓志行正也以貴下賤大得民也【下遐嫁反】孔子之傳屯初九云云何也謂其𨿽磐桓而其志在欲行其正非懷安也陽貴陰賤初九以陽下陰如以剛明之才不辭以身爲小民經營教養不惜以貴屈下賢哲自然大得乎民心其於建侯寧不利乎孟子謂得天下在好民之好聚民之欲卽此意也

六二屯如邅如乘馬班如匪寇婚媾女子貞不字十年乃字【邅張連反乘繩澄反又音繩】

周公之象屯六二云云何也曰以六居二乘下之動而當屯時有屯如邅如乘馬班如象二與五爲正應而下逼於初不能卽應然正應不與寇同時久終須應之故又有匪寇婚媾女子貞不字十年乃字象也然亦可見守正者終無不合之事徳不孤必有鄰亦可自信矣

乘馬但言乘動濟屯之義非謂六二下與初連以乘初之剛爲乘馬蓋象傳以六二之難爲乘剛是乃統釋爻辭非是專釋乘馬二字之義若以二之乘馬爲乘初剛四乘三之乘馬難通矣

象曰六二之難乘剛也十年乃字反常也

孔子之傳屯六二云云何也曰言六二欲上行應五而難進者以其下乘初九之剛也故𨿽與五剛柔相應且反常至十年之久耳

六三卽鹿無虞惟入於林中君子幾不如捨往吝【幾音機捨音捨】

周公之象屯六三云云何也言六三本非剛明之才兼上無賢明之應而居剛志躁亦欲動而濟屯徒自入於險難耳有卽鹿無虞入林之象見幾之君子當此可以捨矣不然憑剛而往吝窮不免故占又有君子幾不如捨之象也

象曰卽鹿無虞以從禽也君子捨之往吝窮也

孔子之傳屯六三云云何也言三本無濟屯之才又無濟屯之應而乘時妄動是從禽之欲耳不知濟屯非從禽比往則必窮見幾之君子自必捨之往則未有不吝窮也嗚呼亞父之事亦可鑑矣

周公孔子系爻系傳皆於無才無援而妄動之戒甚明甚警

六四乘馬班如求婚媾往吉無不利

周公之象屯六四云云何也曰六四以陰居柔而當屯乘震亦有乘馬班如象與初利見之主爲正應又有求婚媾象故占爲往吉無不利也

象曰求而往明也

孔子之傳屯六四云云何也曰此正明四之當屯而知擇利見之初乃其明於擇主也嗚呼馬伏波其人乎而周公孔子之示濟屯者以擇主爲要其義亦明矣

九五屯其膏小貞吉大貞凶

周公之象屯九五云云何也曰五𨿽陽剛當位而在坎中下應又懦小貞則吉大貞則凶之象也坎爲水膏澤象

象曰屯其膏施未光也

孔子之傳屯九五云云何也曰五在險中施未能普豈能光乎然亦九五自居坎中囿於施耳其占則施之未得光爲昭烈未知光爲項羽而施光則武王之大賚四海善人是富系曰憂悔吝者存乎介善用易者亦於此中變遷之機圖之而已

上六乘馬班如泣血漣如

周公之象屯上六云云何也曰上六居屯乘震亦有乘馬班如象而以陰柔居屯之終下無正應是處屯之極地無才無助終於屯而無可如何者悲傷涕洟有泣血漣如象也嗚呼項羽烏江之嘆泣亦其事耳

象曰泣血漣如何可長也

孔子之傳屯上六云云何也曰言屯極而至於如此豈能長乎然何可長固以釋泣血之義其實上六窮於屯地更無所之亦有不長之象也大抵易道變化不特周公有時就義取象卽孔子傳象亦時於爻象中自取一義也

蒙【坎下艮上】

屯而受之以蒙何也序卦傳曰屯者物之始生也物生必蒙故受之以蒙蒙者蒙也物之穉也

蒙亨匪我求童蒙童蒙求我初筮告再三瀆瀆則不告利貞【告音谷瀆音獨】

文王之彖蒙云云何也曰蒙坎險在下遇艮止在上險而止有蒙象也九二居中發蒙剛中而應正有亨道也九二爲養蒙之主而六五以柔中應之有童蒙求我匪我求童蒙之象也發蒙之道取其人之以誠心求我不取其人之以機變相嘗故又有初筮告再三瀆瀆則不告而利於貞之象占也

彖曰蒙山下有險險而止蒙蒙亨以亨行時中也匪我求童蒙童蒙求我志應也初筮告以剛中也再三瀆瀆則不告瀆蒙也蒙以養正聖功也

孔子之傳蒙彖云云何也言山下有險險而止所以爲蒙象也九二發蒙之主而居中處剛以亨行時中也六五正應乃童蒙之志應乎我匪我求童蒙也志應而後發正二剛中之所以善於養蒙正也瀆則不告正謂其志不應發之徒瀆蒙耳所以然者童蒙志應乎我而後告教之乃爲培養其天眞使成聖胎之正道不然則彼以機變嘗我我以機變鑿之適以瀆蒙而壊其天眞耳故蒙以養正爲聖功也

大人不失赤子之心此善於自養其蒙者教人而望以立誠之道此善於養童蒙之蒙者嗚呼蒙以養正爲聖功自養者可以知所養教人者亦可以知養人之道矣

不識不知順帝之則聖人而蒙矣然其工夫則自無畔援歆羨來聖功只是善養其蒙

九二剛中上應六五柔中之志則在五爲誠求之切在二乃無失人失言之愆此當幾之教也不然蒙瀆我而我瀆蒙師弟兼失矣故爲師亦何可易言蒙以養得正而正卻以養其蒙得故教弟子者全要保防其一防知能之良

論語弟子一章養正之聖功盡統於是朱子之小學其卽弟子章學文之注腳乎蓋聖賢之成法事理之當然皆於此乎備也教子弟者須於此著眼若視此爲迂濶卽誤卻童蒙而養失其正矣

象曰山下出泉蒙君子以果行育徳

孔子之傳蒙大象云云何也曰上山下坎爲山下出泉蒙迷之象君子體之以養蒙惟是果行而見善卽遷過勿憚攺則業可進育徳而寛居仁行居安資深則徳可修庶幾乎養蒙之聖功如山下出泉耳又艮以一陽止乎二陰之上有果行象坎以一陽蓄於二陰之中有育徳象

象傳坎爲溝瀆未有泉象而蒙象取於山下出泉六十四卦中象固有非象傳所能盡者然亦可見象原不執於一也

初六發蒙利用刑人用說桎梏以往吝【說吐活反桎音質梏古毒反】周公之象蒙初六云云何也曰初六以陰居下全無知識之蒙發之之道自宜利用嚴威以禁其放佚故有利用刑人之象蓋以如此之蒙而不加嚴威則蒙不知懼教亦不入故又有用說桎梏以往之吝

象曰利用刑人以正法也

孔子之傳蒙初六云云何也曰此言發蒙之道初間自是宜正法以禁其邪枉也孔子之治魯子產之治鄭諸葛忠武之治蜀其義卽取諸此

九二包蒙吉納婦吉子克家

周公之象蒙九二云云何也曰九二居坎中爲養蒙之主而六五以柔中應之有包蒙象六五應而九二養有納婦象六五居上孚下而九二居下承上有子克家象區區一爻旣象蒙師又取此三種法象引伸觸類固可窮哉嗚呼讀易者知易取象之義卽可明反身自占之道矣不必幹盡宜君坤盡合臣也

象曰子克家剛柔接也

孔子之傳蒙九二獨釋子克家何也曰包蒙納婦於九二取象爲易明而子克家又取於二之以剛接五柔殊不易明故耳然則執象論易豈復有易

六三勿用取女見金夫不有躬無攸利【取七具反】

周公之象六三云云何也曰六三陰柔處險之極是不貞之蒙女子也本與上爲正應而近系於九二是見納婦克家之金夫而不有其躬之象取女取此何利之有故有無攸利之占也然占亦象耳故易者象也讀易知得象爲象而卽占亦象易斯可通爾

象曰勿用取女行不順也

孔子之傳蒙六三云云何也曰此言勿用取女者爲其行不順理耳然則捨其君而君人之君皆見金夫不有躬之女非其臣而輒納爲臣皆取見金夫不有躬之女也何利之有

六四困蒙吝

周公之象蒙六四云云何也曰居艮之下陰柔居陰又無正應蒙之困而不知自發者也吝其能免乎故象以困蒙而占以吝也

象曰困蒙之吝獨逺實也【逺於萬反實去聲】

孔子之傳蒙九四云云何也曰蒙之所以困者以其無陽應又與九二隔處蒙而無師無友獨逺乎實困何由發吝何由免乎然則處蒙地當蒙時者宜求明師良友端可知已

六五童蒙吉

周公之象蒙六五云云何也曰六五以柔中止於艮陽之下蒙之童者也而下有九二剛中正應爲之師則是五以誠求二以誠教所謂養正之聖功其在斯乎蒙之最吉者也故象取童蒙而占則吉

象曰童蒙之吉順以巽也

孔子之傳蒙六五云云何也曰言童蒙之所以吉者自已順巽以受教則九二自開誠以養正也幾受訓於人之道於此可悟

上九擊蒙不利爲冦利禦冦

周公之象蒙上九云云何也曰上九以剛居艮上艮有手象有擊象過剛不利犯人而利於禦冦故占爲不利爲冦而利禦冦象

象曰利用禦冦上下順也

孔子之傳蒙上九云云何也曰程子之言上下順爲上不過暴下得擊去其蒙上下皆順自爲得之然亦上九以一陽止於五爻之上五爻皆順服其下是亦有上下順象也然則擊蒙而不順上下之心是眞爲冦耳其亦不占而已

需【乾下坎上】

蒙而受之以需何也序卦傳曰蒙者蒙也物之穉也物穉不可不養也故受之以需需者飲食之道也

需有孚光亨貞吉利渉大川

文王之彖需云云何也曰幹健在下欲進而坎險阻前有需待之義自有需待之象也九五爲需主而坎中實有水光通天之義且居中得正故有有孚光亨貞吉之象以此渉險則有利渉之義兼以干健而需坎亦爲渉水之象故占又取象於利渉大川也

彖曰需須也險在前也剛健而不陷其義不困窮矣需有孚光亨貞吉位乎天位以正中也利渉大川往有功也

孔子之需彖云云何也言所以待須之義以坎險在乾剛之前也險在前而乘剛直進滅頂之凶卽在是矣能無困窮乎故幹而能須則自不至防而其義不困窮耳有孚光亨貞吉者九五爲需主是位乎天位者也中實則爲有孚坎水內明則爲光以此需方進之幹寧不亨通得正而吉乎而三陽以見險而須以此涉川自然往必有功耳

象曰云上於天需君子以飲食宴樂【上上聲樂音洛】

孔子之需大象云云何也曰坎上干下有云在天上需雨之象君子之所需而養者飲食宴樂如雲上於天之需雨也君子生平之志不在溫飽三樂戒損於宴樂孔子何以取象飲食宴樂乎易道人情之至卽天理之至也屯經綸艸昧蒙果行育徳勞亦甚矣至此恬養不亦須於飲食宴樂以自頥其天和耶故飲食之在需非尺寸之膚宴樂之在需非荒淫之愆也時當需也

需爲等待之義而象又取乎需於飲食宴樂義茍可象聖人固不執一廢百也易可與權豈不信然欲速則不逹功固有以需而成者必世而後仁治有𨿽欲不需而不得者君子之左右逢源必須於深造自得愚柔之必明必彊必須於已百已千類推之而天運之必須歷夏秋而後冬月之必先而後滿水之必由江河至海人之必經少壯而後老艸木鳥獸之必由勾萌胎卵漸至於暢茂飛走皆需義也需之義亦廣矣但以有孚光亨爲得正而吉耳故善需者不以怠緩廢弛賊義而以剛中漸進需時也君子之飲食宴樂義亦如此

坎中滿有醉飽象

初九需於郊利用恆無咎

周公之象需初九云云何也曰需以干剛阻坎水故三乾爻以需於水外爲義初九則去坎尙逺有需郊象陽剛好進利在用恆能恆則不至致咎故占爲利用恆無咎

象曰需於郊不犯難行也利用恆無咎未失常也【難去聲】孔子之傳需初九爻義云云何也言需郊者乃不犯難而行也利用恆無咎者言干行有常固不避險不進亦不攺常犯難也嗚呼需亦不犯難行耳豈濡滯因循之謂哉

九二需於沙小有言終吉

周公之象需九二云云何也曰二去坎漸近有需沙之象漸近險則必有言然二以剛居柔有進退適中必孚於五之義故又有終吉之象也

象曰需於沙衍在中也𨿽小有言以吉終也

孔子之傳需九二云云何也曰言九二居中處柔寛裕不廹盡需之道者也以此而需咎敗何從𨿽小有言必以吉終也然則過剛非需之道亦明矣

九三需於泥致寇至

周公之象需九三云云何也曰三與坎接有需泥象坎爲盜而三進而臨坎有致冦至象也

象曰需於泥災在外也自我致冦敬愼不敗也

孔子之傳需九三云云何也言三已近坎災卽在外也自我致冦又將誰咎然亦豈無道以免敗乎敬愼庶可耳自我致冦以上釋需泥致冦之義敬愼不敗則孔子當機示教微防嗚呼聖人教人趨吉避凶之道亦明矣

天下何冦不自我而致何敗不可以敬愼免引伸觸類是在讀易者

六四需於血出自穴

周公之象需六四云云何也曰四居坎下陰位有需血象又坎爲險體二陰皆有穴象然四入上坎則已出幹而上近九五又有出自穴象也

象曰需於血順以聽也

孔子之傳需六四云云何也曰言四𨿽需血而陰以柔近五不與時競是順以聽時者也亦自能出穴而不至致凶矣然則處險而徒以剛犯難徒自陷於敗耳

四陰柔需血而終出自穴者陰柔則敬愼敬愼則不敢犯難而靜以需時正合敬愼不敗之義故終出穴不敗耳嗚呼其卽師卦左次無咎之防乎

九五需於酒食貞吉

周公之象需九五云云何也曰五居中爲需主盡需之道者也正大象飲食宴樂之君子坎中爲醉飽故象酒食居中得正故占爲貞吉也

象曰酒食貞吉以中正也

孔子之傳需九五云云何也曰言五以剛中而正居天位乃中正而盡其道者也故得正而吉耳然則不盡其道而徒以飲食晏樂廢日曠業者殆飲食之人耳其不貞甚矣吉於何有

上六入於穴有不速之客三人來敬之終吉

周公之象需上六云云何也曰以六之陰柔居上爲坎險之終有入穴象而九三上與之應有不速之客三人來象上六𨿽險極然以柔處柔亦有敬順之義夫以敬順待客客𨿽剛暴豈至淩犯乎則又有敬之終吉象也可以以柔恭待彊暴乃天地間消免淩犯之道

象曰不速之客來敬之終吉𨿽不當位未大失也孔子之傳需上六云云何也曰言客𨿽憑剛而至而主人柔恭以待則必得終吉此天理人情之必至耳故上之敬客𨿽若自處怯弱未爲大光而要之自保終吉亦未大失也終吉以上終爻義𨿽不當位二句孔子足象意恐人以敬人爲愧不肯屈下故明其防曰敬客𨿽未大光然亦無有大失不失卽得吉矣何用爲嫌乎則所以教人遇剛之道益明且切也

訟【坎下乾上】

需而受之以訟何也序卦傳曰飲食必有訟故受之以訟

訟有孚窒惕中吉終凶利見大人不利渉大川【窒張栗反】文王之彖訟云云何也曰訟上健下險九二爲訟主中實有孚象與五上下不應窒象居坎之中惕中象訟以孚窒成以惕中吉以終訟凶故占又有惕中吉終訟凶象然終訟之凶言之旣以爲戒亦所以明惕中必吉之防耳又卦中九五剛中大人而以下訟之必不得志有利見大人像卦體以干履坎有防於深淵象故占又戒以不利涉大川也彖之取象至夥總之以宜戒其終使不得行爲義文王之戒訟亦深矣

彖曰訟上剛下險險而健訟訟有孚窒惕中吉剛來而得中也終凶訟不可成也利見大人尙中正也不利渉大川入於淵也

孔子之傳訟彖云云何也曰謂訟以上剛下險而成也有孚窒惕中吉者謂九二剛自外之需來而得中也終凶者訟非善事終則必凶而斷不可成也利見大人者訟遇剛明之主則不行以其所尙中正也而九五居中履正固所謂訟者利見之大人也不利渉大川者乾履乎坎有入淵之象故取於不利渉大川也

象曰天與水違行訟君子以作事謀始

孔子之傳訟大象云云何也曰天上水下相違而行致訟之由君子體此知人情爭訟之道皆始於性情之違戾故凡作事必謀其始使協於天理人情則訟端自絕耳嗚呼天下何事不宜謀始獨訟乎哉

初六不永所事小有言終吉

周公之象訟初六云云何也曰訟𨿽以坎險成而初六處下居陰上又有援有不永所事象訟而不永𨿽小有言終吉之道也故占有終吉象而周公卽系此義於訟之初六其示訓亦切矣

象曰不永所事訟不可長也𨿽小有言其辯明也孔子之傳訟初六云云何也曰不永所事者訟原不可長也𨿽小有言終吉者上有明應爲援其辯明也嗚呼孔子之意補足周公之防而其切於示訓亦猶是矣

九二不克訟歸而逋其邑人三百戶無眚【逋補吳反眚生領反】周公之象訟九二云云何也曰訟之所以成原以二爲險主而九五剛中處正自非二之可敵故有不克訟之象也不克訟則必退而避之矣訟主旣逋其牽連之邑人不且免眚乎故占又有其邑人三百戶無眚象也

先儒多解其邑人三百戶無眚爲自處寡約則可免災愚意竊覺解以訟主旣逋卽闔邑皆免株連擾費之災爲得情且三百戶以需卦上六不速之客三人來例之於三百戶之象亦有取耳或曰需取三人此言三百戶何也愚意則又覺言客止可言三人言邑則宜言三百戶取象固取切近事理也

象曰不克訟歸逋竄也自下訟上患至掇也【掇都活反】孔子之傳訟九二云云何也曰二之不克訟者歸而逋竄也訟而逋竄這便是明於處訟之道者何也自下訟上患乃自取豈得免乎則所以告訟者之宜知自退而無事牽累邑人其義益明矣

六三食舊徳貞厲終吉或從王事無成

周公之象訟六三云云何也曰三居險終以六處之而上應剛此食舊徳象也夫下之訟上大抵由於下之忘上舊徳而結新怨耳食舊徳則得正矣𨿽處危地自得終吉故有貞厲吉象然亦六三原居柔應上卦中自有此義故又取爲占也六三上應上九亦有或從王事無成像

象曰食舊徳從上吉也

孔子之傳訟六三云云何也曰言食舊徳之吉者從上則吉也然仔細推詳從上吉也一語固所以明食舊徳之吉亦實合下或從王事無成之防傳出耳傳固不可執一視也

九四不克訟復卽命渝安貞吉

周公之象訟九四云云何也曰九才𨿽剛而居四則柔兼九五剛中旣非可訟之人初六陰柔又非可恃之援有不克訟象居近九五惟五順聽爲復卽天命而渝變初心安於正理之象故占有吉象也

復卽命渝安貞於象外取義似不若卽象爲解故注以九四居近九五惟五順聽取義旣覺取象爲近亦且於傳義切合不知明易之君子以爲何如

象曰復卽命渝安貞不失也

孔子之傳訟九四云云何也曰言能復卽命渝安貞則自無失而吉耳然觀初以不永所事吉二以不克訟無眚三以食舊徳吉四以復卽命吉嗚呼訟固以能止爲善耳

九五訟元吉

周公之象訟九五云云何也曰九五爲聽訟之主而剛健中正治訟得此等人自然得情合理故占有元吉象

象曰訟元吉以中正也

孔子之傳訟九五云云何也曰言訟之所以元吉者以九五剛中居正自然片言折獄可使無訟也而聽訟以剛明爲貴亦從可識

上九或錫之鞶帶終朝三褫之【褫救紙反】

周公之象訟上九云云何也曰言上九處訟極而以剛履柔此乃終訟而僥幸得勝之人必且因終訟而剛過卽折者也有錫之鞶帶終朝三褫象然曰或則未必能僥幸而曰終朝三褫卽幸又豈可常僥乎至孔子之傳則又以爲卽僥幸亦何足貴嗚呼訟固必不宜終之事也

象曰以訟受服亦不足敬也

孔子之傳訟上九云云何也曰言終訟𨿽受服命之寵亦不足敬況又終朝三褫乎嗚呼三聖人之戒訟警訟者亦深切著明矣讀易者能識此義以處訟規訟斷訟卽屬利見之大人不必在居九五之位然後足當之也

師【坎下坤上】

訟而受之以師何也序卦傳曰訟必有眾起故受之以師

師貞丈人吉無咎

文王之彖師云云何也曰師坎下坤上行險而順有貞象九二剛中爲師主六五柔中而順應有丈人像行師而得正得人自然元吉咎何從至乎故占爲無咎象也嗚呼彖僅六字已盡千古用師之道矣用師而不得正非貪兵卽忿兵𨿽彊民而心不從徒自毒毒天下之民耳故師貴貞然不得其人必致輿尸之凶卽幸而勝亦不能以眾正而王也故師必以得貞得人爲吉而無咎

彖曰師眾也貞正也能以眾正可以王矣剛中而應行險而順以此毒天下而民從之吉又何咎矣

孔子之傳師彖云云何也曰謂師言乎其眾貞言乎其正也能以我之眾正人而並使眾人之皆正可以王天下矣故師取占於貞也成湯放桀之師武王伐紂之師斯足當之丈人吉無咎者謂九二剛中而六五應下坎上坤而行險順以此毒天下乃爲弔民伐罪之師而已之民心從天下之民心亦從則得道多助於何不吉以徵不正又何咎乎成湯任一心一徳之伊尹造攻自牧而東徵西怨武王任天下大老之尙父用三千同心同徳之義士而商人筐篚壺漿斯足當之

行師傷財害人彼此兩毒之道必我之民從敵之民亦從乃爲義師亦始得吉故孔子曰以此毒天下而民從之吉又何咎故師不正不可動不得其人不可動𨿽得正得人而民心不從亦不可動

觀孔子彖傳見伊川先生解師貞之義自當而取穰苴淮陰以實丈人吉無咎之象特言差足當丈人吉者耳實不盡文王取彖丈人之防必如成湯伐夏之任伊尹而卽克武王伐商之任尙父而卽克乃足盡眾正可王之義

象曰地中有水師君子以容民畜眾

孔子之傳師大象云云何也言地中有水水聚地中故爲師君子觀地中有水之象以容保其民畜聚其眾如地中有水也古者寓兵於農故民眾者師之所自出然師取容民畜眾又可見師道固以安民不殺爲本原耳

初六師出以律否臧凶

周公之象師初六云云何也曰初六陰柔居下聽二指揮有師出以律象以陰居柔亦有否臧凶象然初居師出之始而卽戒以律惕以否臧凶則周公之示象已至明也

象曰師出以律失律凶也

孔子之傳師初六云云何也曰言師出當以律失律則凶所以明師之吉凶決於當否而當否卽宜決於初出之時耳

九二在師中吉無咎王三錫命

周公之象師九二云云何也曰九二爲師之丈人而在五陰中則有在師中象居中得正而上有六五推心委腹之主則上無疑忌而下得展布有在師中吉而無咎象上坤三爻皆順而應下亦有王三錫命象故周公皆取之嗚呼惟王三錫命而九二乃得安然在於師中收眾正民從之效無毒民輿尸之凶王者任將之道從可識也

自古未有將在千里之外而以專制廟堂之上吉者故九二以在師中吉以王三錫命而得安處師中爲將者宜以此自審進退任將者宜以此自知所尙師毒天下事也而可漫易哉

象曰在師中吉承天寵也王三錫命懷萬邦也

孔子之傳師六二云云何也曰言在師中吉者以其承六五委任之寵也王三錫命者以王者不得已而出師原以眾正民從爲主惟九二剛中之丈人乃能不至空毒天下而得民之從故王三錫命如此之諄復正是懷保萬邦而不欲其荼毒之至意也嗚呼古之聖王師不得不用而用師之意乃如此任將極其專而其心之所存乃如此故師不至流於毒眾將得自效其忠悃師出而天下諒其義功成而天下歸其仁也

六三師或輿屍凶

周公之象師六三云云何也曰三陰柔居險終師或輿尸之凶象也師可以柔險之人任哉任之柔險是自喪其師也

象曰師或輿屍大無功也

孔子之傳師六三云云何也曰言師或輿屍者所任不當大無功而至此耳

或曰九二爲師帥是丈人長子也則三皆聽二主張矣而亦有輿尸之凶何也曰吉凶以情遷爻自各爲義象耳且雜物撰徳辧是與非非其中爻不備於三四發輿屍左次之義而師道之是非勝敗吉凶乃始備也

六四師左次無咎

周公之象師六四云云何也曰師以陽進六四以陰處柔有量時退舍之義爲將而能知已知彼不敢輕進亦守則有餘之道也故有左次無咎象

象曰左次無咎未失常也

孔子之傳師六四云云何也曰言行師之道有剛有柔知進知退乃常道耳四以陰居柔而能左次𨿽無丈人錫命之吉亦免失律輿尸之凶未爲失常道耳此爻卽所謂爲將亦有合怯弱時義而光武謂長勝之家難與慮敵亦卽此義

六五田有禽利執言無咎長子帥師弟子輿屍貞凶周公之象師六五云云何也曰五爲師君所以操行師用人之柄者也而坤爲地有田象時當用師乃用是能以眾正毒天下而民從之防故有田有禽利執言象能以眾正則可以王毒天下民從則得大吉咎何有乎故占有無咎象而二三皆惟五所用故又有長子帥師弟子輿屍貞凶之象嗚呼觀於有禽利執爲無咎可見兵者必不得已而後可用也觀於長子帥師弟子輿屍𨿽貞亦凶可見委任不明用捨失宜皆取凶之道也

象曰長子帥師以中行也弟子輿屍使不當也

孔子之傳師六五不釋田有禽義而專釋長子帥師云云何也曰有禽利執之義易明而長子帥師弟子輿尸之義則恐讀易者視爲長子弟子之功罪而與六五任用之主無涉耳故曰以曰使所以明長子弟子之功罪皆由六五任用之昏明也嗚呼大君之用捨顧可忽哉

長子帥師廉頗以之弟子輿屍趙括其人然皆趙主之所使也故責在大君

上六大君有命開國承家小人勿用

周公之象師上六云云何也曰師之上六師終而大君賞功時也上以六之陰柔居之有用小人像兼坤爲地有開國承家象故有大君有命開國承家勿用小人之戒也然周公之垂戒亦切矣

象曰大君有命以正功也小人勿用必亂邦也

孔子之傳師上六云云何也曰正所以申明大君賞功不可用小人之防耳蓋軍功之成固有小人而才者若賞以開國承家則是天下之民不毒以一時之師而長毒以開國承家之小人矣豈用師眾正可王本防乎故孔子特釋之曰大君有命乃正功時也所謂小人勿用者則以小人開國家必凶於爾國害於爾家而亂邦耳嗚呼師之爲道必以能以眾正取其貞以寵命丈人取其吉以勿用小人防其亂乃能盡善而吉無咎耳不然則非凶卽咎非輿屍卽亂邦所必至矣大君容何利乎

比【坤下坎上】

師而受之以比何也序卦傳曰眾必有所比故受之以比

比吉原筮元永貞無咎不寧方來後夫凶【比平志反】

文王之彖比云云何也曰比以九五居中比眾陰眾陰亦以順應比九五有吉道五爲坎中比主而心亨尙中有誠信而大得常正之義故占取原筮元永貞無咎象上下順比有不寧方來象上六比外無首有後夫凶象故象占悉取之蓋占亦象爾原筮先儒多取爲再度之義愚嘗反覆尋味原筮所以明九五剛中之徳故象傳合元永貞爲言而以剛中釋之似於再度無所取義若近取蒙卦初筮告爲例以明九五剛中誠一有心孚尙忠之義則於元永貞旣有來歷於彖傳之釋以剛中亦合且與蒙之九二坎中取於初筮不悖也顧不知明易君子以爲何如

彖曰比吉也比輔也下順從也原筮元永貞無咎以剛中也不寧方來上下應也後夫凶其道窮也

孔子之傳比彖云云何也曰謂比之所以吉者以比取輔義也自四而下皆順從之義也原筮元永貞無咎者九五剛中原具此徳也不寧方來者上下皆應五而親比也後夫凶者上六居上比之無首其道窮也

象曰地上有水比先王以建萬國親諸侯

孔子之傳比象云云何也曰物相親比無間者莫如水在地上所以爲比也先王則體比之象以建萬國而親諸侯如地中有水也蓋天下至廣兆民至眾一人治之勢所不及分建賢哲以安民撫眾卽此爲王者親比四海兆民之道也他象皆言君子而比獨言先王者以建萬國親諸侯王者事故變君子言先王耳後仿此

初六有孚比之無咎有孚盈缶終來有他吉【缶俯九反他湯何反】周公之象比初六云云何也曰初六居坤之初而上比於五擇君愼始比得其主何咎之有故有有孚無咎象又坤體而居初處陰順以從五有孚盈缶象以盈缶之孚遙順五顯比之聖君自然在五徳教親比之中故又有終來他吉象然曰有孚他吉則是必誠信眞足孚上而後無咎來吉耳甚矣誠信乃比人之道也其漢之竇融乎

象曰比之初六有他吉也

孔子之傳比初六云云何也曰言比之初六有孚盈缶則自然有他吉耳益信誠之必足比人也

六二比之自內貞吉

周公之象比六二云云何也曰六二內卦之中心孚九五而比之比之自內象居中守正有貞吉象

象曰比之自內不自失也

孔子之傳比六二云云何也曰言比之自內而貞吉者心傾聖主而居中守正卻不自失耳嗚呼太公西歸磻溪之日庶足當之

六三比之匪人

周公之象比六三云云何也曰六三體柔居剛而應上六弱才而懷躁動之志應人而比匪類之人者也有比之匪人像

象曰比之匪人不亦傷乎

孔子之傳比六三云云何也曰言六三越五而比於上六是比後凶之匪人所比者且將不免而欲求自托得乎亦可傷矣隗囂之比公孫述卽其證也

六四外比之貞吉

周公之象比六四云云何也曰六四內無正應外與五親是外比之象得賢主而輔自有得正而吉之道故占有貞吉象也宋之吳越亦其事也

象曰外比於賢以從上也

孔子之傳比六四云云何也言外比之貞吉者以五當位居中是爲賢主而四能上而從之寧不得正而獲吉乎

九五顯比王用三驅失前禽邑人不誡吉

周公之傳比九五云云何也曰九五以剛中居天位而比虛中待比之諸陰上下開誠見心有顯比之象五旣開誠比下則是自盡其公道無驩虞要結以求必比之私有王用三驅失前禽象而四陰亦虛心開誠以比亦有邑人不誡之象此自顯比之吉故占有吉象也嗚呼成湯開三面之网卽其義而古王者奉無私以照臨天下天下亦應以皥皥卽其象也

象曰顯比之吉位正中也捨逆取順失前禽也邑人不誡上使中也

孔子之傳比九五云云何也曰言顯比之所以吉者以九五居中正之位有中正之徳故有捨逆取順中正之比而邑人亦有不誡而中正之應爾嗚呼王者以中正比天下天下亦自以中正比王者此理之必然然究之天下不誡之中正皆王者顯比而使之中正也故王者之比貴乎中正彼霸術要結一時驩虞或得之不久而天下之心渙然散矣終何益

師六五曰田有禽利執言比九五曰王用三驅失前禽可見王者之用兵必不得已而後用王者之伐罪亦不期盡服其醜類舜禹有苗之師固如此也匪是師爲否臧之師而比非顯比之比矣

上六比之無首凶

周公之象比上六云云何也曰一卦皆比九五上六獨居五上此正所謂後夫凶耳有比之無首而凶象

象曰比之無首無所終也

孔子之傳比上六云云何也曰言比之無首凶者上自絕於顯比之五將自顚殞無所終也防風後至之誅田橫海島之死非明鑑乎嗚呼王者比人之道其莫要於義正仁育英雄比主之道其莫要於見明識定哉

小畜【乾下巽上】

比而受之小畜何也序卦傳曰比必有所畜故受之以小畜

小畜亨宻雲不雨自我西郊【畜救六反】

文王之彖小畜云云何也曰小畜四柔得位上下五陽皆爲所畜而下健上巽二五皆剛有亨象以陰畜陽以小畜大畜終不極不通有宻雲不雨自我西郊象朱子曰宻云陰物西郊陰方文王演易羑里視岐周爲西方故云爾然亦文王羑里之自占乎由其詞味其防愴乎有餘悲矣

彖曰小畜柔得位而上下應之曰小畜健而巽剛中而志行乃亨宻雲不雨尙往也自我西郊施未行也孔子之傳彖云云何也曰言六四陰柔得位而上下五陽應之曰小畜也下健上巽二五剛中志行乃所以亨也宻雲欲雨之時所尙在陽气上往而雨澤降耳乃陽欲上往竟爲陰畜但壅閼爲宻云者則以自我西郊尙滯陰方而所施還未得行也噫彖詞文王之自占而彖傳則孔子據文王之事占矣

象曰風行天上小畜君子以懿文徳

孔子之傳小畜大象云云何也曰言卦以巽風行天上是乃以柔文剛故取象於小畜君子觀畜之象以懿美其文徳則亦以柔文剛風行天上之義也然不曰飾文徳而曰懿文徳則文徳固非君子修飾文爲之事而乃懿美其徳使之徽柔懿美耳又以懿文徳系之小畜則又可知君子以道徳經綸之業爲大而文章才藝固其小矣象義無不可通變易從道在讀者神而明之用者黙而成之也

初九復自道何其咎吉

周公之象小畜初九云云何也曰初與四爲正應正應則復正道矣復得正道又何咎乎眞天下最吉之事也故有復自道何其咎而吉象

象曰復自道其義吉也

孔子之傳小畜初九云云何也曰言復自道吉者其義吉也而言外不復自道之義爲凶卽從可知

九二牽復吉

周公之象小畜九二云云何也曰二與四非正應而當畜之時以剛中之徳與初九正應之陽相比應四有牽復吉象

象曰牽復在中亦不自失也

孔子之傳小畜九二云云何也曰言牽復吉者非爲人牽復而卽得吉謂二自處剛中本無徴逐之情亦不自失其正故得吉耳孔子於文周彖象未顯之防往往補足其義類如此

觀孔子此等傳象之防孔子之於文周後先相發隱顯相闡眞如一家祖孫明聖作述規制益明如此乃云善於讀書卽古人亦樂得今人耳近儒於前聖明白顯易之言往往曲加塗飾嗚呼竊恐古人不引爲知已也反不如不釋之爲本防自在耳

九三輿說輻夫妻反目【說吐活反】

周公之象小畜九三云云何也曰九三以剛處剛上與四比而非其正應則四必不應三亦必止而不行有輿說輻夫妻反目象三四非正應而亦曰夫妻者以陰陽剛柔言也象固多變耳

象曰夫妻反目不能正室也

孔子之傳小畜九三云云何也曰夫妻反目者三過剛不中不能自正其室而取之耳

六四有孚血去惕出無咎【去上聲】

周公之象小畜六四云云何也曰四以陰居柔處得其正又居巽體上比九五是乃柔順精忠與君交孚矣人臣如此自然傷害憂懼皆可以免故象爲有孚血去惕出而占爲無咎也

象曰有孚惕出上合志也

孔子之傳小畜六四云云何也曰四之所以有孚惕出者以與九五合志故傷害憂懼可免耳晏子之畜景公庶幾近之

九五有孚攣如富以其鄰【攣力傳反】

周公之象小畜九五云云何也曰九五巽體剛中與四同醴以畜乎下故爲有孚攣如富以其鄰象

象曰有孚攣如不獨富也

孔子之傳小畜九五云云何也曰言有孚攣如者乃不獨富其富而必以及之鄰耳齊景悅晏子之言而興發補不足亦其義也

上九旣雨旣處尙徳載婦貞厲月幾望君子徵凶周公之象小畜上九云云何也曰上九處小畜之極不雨者至此已雨尙往者至此無復可往有旣雨旣處象旣雨旣處則徳已尙而載矣且上九居畜之最上有尙徳載象苐四陰爲畜主而至於如此婦之道𨿽得正無邪亦危甚矣蓋月而幾望則疑於無陽龍戰之災固可畏也君子尙可行乎故象占又取婦貞厲月幾望君子徵凶象也嗚呼宋之宣仁後事殆類此矣當時所謂令官家別用一番人亦君子徵凶義也又若反貞以論象則唐之武后優禮正人徳載月望尢君子徵凶時耳吁可戒哉

又此爻若就文王自占論則羑里旣出委任愈篤迨至有二西歸而文王純節自凜惟恐一有違行便爲臣道之累亦其義也

象曰旣雨旣處徳積載也君子徵凶有所疑也

孔子之傳小畜上九云云何也曰言旣雨旣處則畜通而徳積載矣君子徵凶者言若如畜之陰柔至此而尙爲之徵是與於月望龍戰之防耳其禍眞可疑也

丰川易說卷二

欽定四庫全書

丰川易說卷三

鄠縣王心敬撰

上經

履【兌下乾上】

小畜而受之以履何也序卦傳曰物畜然後有禮故受之以履

履虎尾不咥人亨【咥直結反】

文王之彖履云云何也曰履以兌說履乾剛有履虎尾不咥人像履虎尾而不咥人亨可知矣故占有亨象嗚呼惟禮免患其當文王與紂之事乎

履虎以履尾亨幹龍以無首吉聖人所以處後不處先也讀易者宜於此著眼

智崇禮卑卽履義故曰履者徳之基也

彖曰履柔履剛也說而應乎幹是以履虎尾不咥人亨剛中正履帝位而不疚光明也【說音悅】

孔子之系彖履云云何也言履是以兌柔履乾剛也兌說而上應乎幹以說而履是以𨿽履虎尾不咥人而亨也又幹九五以剛中正履帝位而不疚兌敢以一陰自驕於九五之前乎是亦有陽道光明履帝位而無疚義嗚呼天王聖明兮臣罪當誅文王惟以如此之心遇紂是以說而應履虎尾而不咥也至徳哉不惟大患終以禮免卽千古君臣冠履之分亦正於此矣故履卦以君臣作解當以文王爲大象又卽謂文王系此卦原本自占者明義可也

象曰上天下澤履君子以辧上下定民志

孔子之傳履大象云云何也言乾天在上兌澤在下所以成履而君子體之則用以辧上下之分而定斯民之志如上天下澤之截然不紊耳程傳最爲分明的當矣但亦須知辧上下而定民志在上則爲化民成俗之明主在下則爲俗移風易之順民必在上者如乾剛之中正光明以履於上則分始辧而民志定在下者亦必如兌說之說而應乎幹則民志定而分益辧故乾剛兌說上下相應之義亦不容略也

初九素履往無咎

周公之象履初九云云何也曰初九以陽剛質直之徳居初地履歷之始有素履象素履則𨿽欠少節文而誠質可尙何咎之有故占有無咎象

象曰素履之往獨行願也

孔子之傳履初九云云何也言素履之所以無咎者以其誠質自將獨行所願也然並連兌說之義亦發出矣蓋獨行所願是所說而應耳

九二履道坦坦幽人貞吉

周公之象履九二云云何也九二剛中說體上無正應而履地之上有履道坦坦幽人貞吉象嗚呼其伊尹耕萃樂道囂囂自命顏子陋巷簞瓢不攺其樂之時乎他不足擬也

象曰幽人貞吉中不自亂也

孔子之傳履九二云云何也言九二幽人貞吉者剛中說體履道出於本心中不自亂耳卽孔子之系可知信非伊尹顏子不足當之

六三眇能視跛能履履虎尾咥人凶武人爲於大君【跛波我反】

周公之彖履六三云云何也曰三以柔履剛不中不正且逼近乎幹有眇視跛履履虎尾象履而如此凶豈待言故占有咥人凶象而又爲武人爲於大君象也

象曰眇能視不足以有明也跛能履不足以與行也咥人之凶位不當也武人爲於大君志剛也

孔子之傳履六三云云何也言眇而視終不足有明跛而履終不足與行咥人之凶言其履位不當必且致凶而武人爲於大君言如武夫爲君志气剛暴者耳嗚呼武人爲君周公孔子𨿽不言吉凶然始皇項羽豈視履元吉者乎讀者占者亦可識其防矣視則宜明履則宜行而眇者終不足有明跛者終不足與行然則其能視能履者亦只是眇者不自知其眇而自謂能視跛者不自知其跛而自謂能履耳世之本無實具而髙自標許徒貽自知不明之羞者皆此類也

彖言履虎尾不咥人亨而六三則言履虎尾咥人凶者蓋全卦是以悅履剛故得吉而六三則履乎外柔內剛逼近乾剛之位故凶也可見履以當位爲吉凡不當位而履者皆自取噬囓耳千古履非其正之戒皆可於此取鑑

大君之道取於神武而武人爲於大君又同於眇視跛履之凶者君道取於剛柔相濟無取志尙其剛也蓋大君而志一尙剛卽賢明之君尙有必折之凶況武人徒剛無識者乎故與眇視跛履同一致咥之凶耳唐文皇徵遼之師頗類之然則剛非其戒而志剛則履道之至戒也

九四履虎尾愬愬終吉【愬山革反音色】

周公之象履九四云云何也蓋九四𨿽以不中不正履九五之剛然以九剛居四柔則濟剛以柔有能戒懼而終得吉之義故象占特取於此

六三以柔居剛則必凶九四以剛居柔則終吉可見履道莫凶於志剛然天下一切居上居下待人接物何事不凶於志剛者嗚呼可戒哉

象曰愬愬終吉志行也

孔子之傳履九四云云何也曰凡爻以位之本情爲志六三以陰而居陽位是志於剛者故不足以與行九四以陽而居陰位愬愬戒懼則其志眞可有行矣噫其卽乾乾朝乾夕惕而在上不驕在下不憂之義乎

九五夬履貞厲【夬古快反】

周公之象履九五云云何也言九五以剛中正履帝位下以兌應之凡事必行無所違礙此君道之正也故有夬履貞象然陽剛中正而自信一切阻撓不行則亦自處於幹幹之厲矣故占又有厲象也此亦與贊幹三之厲同

象曰夬履貞厲位正當也

孔子之傳履九五云云何也言夬履自是九五剛中之正位厲正是其履而當位之道非爲過也蓋孔子釋周公爻義至此恐人錯認厲字爲不美之危詞故特以位正當釋之以明君道自當以剛中直達權不旁撓爲正耳

上九視履考祥其旋元吉

周公之象履上九云云何也言上九履道之終視其履以考其祥時故有視履考祥象處剛履悅當履之終履皆得宜自無致咥人之凶有其旋元吉之義故占亦有其旋元吉象也此一爻可括一卦之義亦可當一部迪吉錄讀聖人之憂患天下後世至矣哉

象曰元吉在上大有慶也

孔子之傳履上九云云何也言其旋元吉者視履一一合乎規矩自然大有慶耳然亦可知必其旋而後元吉也舎其旋言元吉祥從何至哉

觀於其旋元吉可見考祥不在於天之慶而在人之履又可見慶不在大有之日而在視履之時且可見考祥正不必在他人視履之時而在吾身自履之心嗚呼舎履言祥祥何可得舎心言履履於何本乎故君子省身存心之學謹於日用云爲之間也

泰【乾下坤上】

履而受之以泰何也序卦傳曰履而泰然後安故受之以泰泰者通也

泰小往大來吉亨

文王之彖泰云云何也曰其在造化天髙地下分位原相懸絕一旦天气下降地气上升則是小往大來天地交而泰矣泰則萬物通達其在人事卽君尊臣卑體綂原自隔絕一旦君志下交臣志上交卽君臣交泰而四海安和時也吉而且亨自不待言故泰之占有吉而且亨之象

彖曰泰小往大來吉亨則是天地交而萬物通也上下交而其志同也內陽而外陰內健而外順內君子而外小人君子道長小人道消也【長丁丈反否卦同】

孔子之系彖泰云云何也曰易借造化以明人事之書也孔子心企泰和之時夢寐慇切故系天地交泰之義只一語贊過而其反覆推明盡在君臣交泰之義其實泰就君臣言則必內陽外陰內健外順內君子外小人君子道長小人道消而後成且取義亦卦中自有之義也獨其以陽爲君子陰爲小人則聖人扶陽抑陰之意固昭然可見矣

又天地之泰一嵗一交世道之泰屢世不逢聖人於泰所以津津嘆羨贊美之不置乎顧其語意於君子道長小人道消之意尢若慨乎其有餘慕焉

象曰天地交泰後以財成天地之道輔相天地之宜以左右民【財裁同相息亮反左音佐右音佑】

孔子之象泰云云何也曰謂天地交而後成泰王后體此以經綸民物必於天地之生成以供斯民用者或裁成以損其過或輔相以補其不及左右維持務令皆得成就其用以登斯民於泰和如地天之交泰耳然此言王后體泰之意云然其實這泰匪關气運之適盛也正由朝廷之上君臣同心爲斯民裁成輔相令各得所而後世道昌隆天下泰和耳則謂此象爲孔子象君子體泰之義卽孔子爲萬世指成泰之由示保泰之道可也義固在人自取耳

觀後以財成輔相以左右民嗚呼王者之於民如保赤子不啻也聖天子入赤心於小民之腹萬姓焉得不輸赤誠於聖主之前乎上下交泰此亦其義

初九防茅茹以其彚徵吉【茹人余反彚於位反音胃否卦同】

周公之象泰初九云云何也曰三陽並進於泰交之時防茅連茹以其彚象以此而往吉也可知故占有徵吉象

象曰防茅徵吉志在外也

孔子之傳泰初九云云何也曰言防茅徵吉者士在艸莽正逢世主下賢亨泰之會故彈冠相慶志在於偕出耳

九二包荒用馮河不遐遺朋亡得尙於中行【馮音慿】周公之象泰九二云云何也曰九二剛中而與五爲正應此乃六五之聖主推心委任以成泰亦卽九二之大臣竭誠進忠以報聖主者也求之古大臣其惟商之伊尹漢之諸葛忠武乎故象義取於旣能包荒又能馮河旣能不遐遺又能朋亡以得尙於中行也其不言吉凶者當泰之世五降心以相下二一徳以孚上徵吉自不待言惟惕厲或所不免然履中應上亦自尙其中道之行厲又何足道乎故徵吉惕厲皆不必言也

包荒四者皆大臣之中行而於泰九二必一一數出者蓋泰之九二乃王佐之地致泰之由於是乎系必仁智義勇諸徳之備優然後世道之太平可幾聖主之付托不負而上下之交孚益固耳故必兼這包荒度量馮河剛勇不遐遺智朋亡公義乃足滿中行相尙之心也

又曰伊尹之行世遠書殘不能盡得然卽書與孟子之言亦可得其大略武侯時近史存尙論其世而細觀其行乃見此爻之徳信非此二公不足當之嗚呼寥寥宇宙不知幾千百年中間只此二三人中行二字固可易言歟

大臣無包荒之量則不能容物需時無馮河之勇則亦必有遲滯因循之無不遐遺之智則不能逺慮兼綜無朋亡之義則亦必有比黨狥私之皆非中行之道故九二致泰之大臣一一備之

包荒易於遲滯廢弛不遐遺易於朋黨比暱故四徳𨿽以兼盡爲中行而尢以相濟相尙而行始中也大臣必有這等中行然後可以乘時致泰然亦必人主推心信任然後得尙於此等中行故泰之九二以遇九五下交之主而後行得自尙也看來泰是君臣相交而成實以君能下交而成志泰者須知之

象曰包荒得尙於中行以光大也

孔子之傳泰九二云云何也曰言包荒得尙於中行者以君下交於臣如天下交於地之含光大也

九三無平不陂無往不復艱貞無咎勿卹其孚於食有福

周公之象泰九三爻義云云何也曰周公其借此爻示以保泰之至戒乎蓋九三下幹終而與坤接其在造化則天地相接之際在世道則泰極而否之始故周公特取九三所處之義象之又不拘他卦爻象而區區僅從爻位明象也其言無平不陂無往不復者若曰莫謂泰可常恃如九三卽接乎坤四無有平而不陂往而不復者又勿謂泰可常通必於今未艱之日自處艱貞乃得無咎耳又勿以小人於我逢迎慇勤遂信而任之也必勿卹其孚拒之不應然後泰可常保而於食有福耳嗚呼艱貞乃無咎勿卹乃有福聖人之爲泰慮者皆泰必至之情理乎

觀周公象泰九三爻義可見保泰全以不侈然自恣逺絕小人爲至戒

象曰無往不復天地際也

孔子之傳泰九三爻義云云何也曰周公之爻義本明傳特釋無往不復者若曰所謂無往不復者上天下地相接之際往復必然之理耳其艱貞勿卹固至戒也

六四翩翩不富以其鄰不戒以孚

周公之象泰六四云云何也曰六四擕三陰順下而交幹此小人之願交逢時大臣也有翩翩不富以其鄰象並有不戒以孚象嗚呼亦畫出小人趨權附勢之情形矣

象曰翩翩不富皆失實也不戒以孚中心願也

孔子之傳泰六四云云何也曰陰虛陽實翩翩不富言三陰皆失其實常情戒尙不孚不戒以孚乃其中心願也

六五帝乙歸妹以祉元吉

周公之象泰六五云云何也曰六五居尊爲泰主下應九二之剛中是虛中泰交乎臣者也有帝乙歸妹象人君而交臣如此不特人臣之福天下蒼生之祉實是人主之大祉故占又有以祉元吉象

象曰以祉元吉中以行願也

孔子之傳泰六五云云何也曰言六五之謂以祉元吉者以其出於中心之誠自行其願耳然則下交不出於中心之誠大臣𨿽欲尙於中行以致泰無由也吁宜戒哉

上六城復於隍勿用師自邑告命貞吝【復房六反下同】

周公之象泰上六云云何也曰上六陰柔居泰終浸與否鄰是泰極而君臣上下一切頽唐時也有城復於隍象當是時也綱紀不肅人心不振可用師乎命令已亂𨿽令不從則亦徒自告於邑耳頒之天下則臣工不實遵黎庶不相信𨿽正而吝亦不免矣嗚呼當泰之極時卽有此象是則人主方自謂其泰而不知否卽已伏於此矣可畏哉而周公之繋此爻重重致意其啟告世主之保泰者亦深也坤爲地有師象邑象

象曰城復於隍其命亂也

孔子之傳泰上六云云何也曰所謂城復於隍云云者謂其自恃世泰頽然無振勵精明之意其命已亂耳嗚呼明主固以振勵精明成泰保泰也夫

否【坤下乾上】

泰而受之以否何也序卦傳曰物不可以終通故受之以否

否之匪人不利君子貞大往小來

文王之彖否云云何也曰否天自上而地自下否塞不通之義其在人事則用事者皆匪其人也如是則上下不交君子中行之正道將何施乎故其占爲不利君子貞又泰原以小往大來成而否則正與泰反大往而小來矣此否之所由匪人而不利君子貞乎故文王又取以明否也

彖曰否之匪人不利君子貞大往小來則是天地不交而萬物不通也上下不交而天下無邦也內陰而外陽內柔而外剛內小人而外君子小人道長君子道消也孔子之傳否彖云云何也曰言否往來內外盡與泰反故泰上下交而萬物通否上下不交而天下無邦耳嗚呼上下不交則𨿽有邦而無邦孟子不信仁賢則國空虛之言豈其過哉故休否之道莫要於反否之行行泰之行令君子道長小人道消也

象曰天地不交否君子以儉徳辟難不可榮以祿【辟音避難去聲】

孔子之象否云云何也曰言天地不交而否以成君子觀否之象自己儉斂其徳以辟時之難而不可以祿榮其心而使之動者亦如天地之不交耳蓋當否之時而榮祿之心不能已則必不能儉徳徳不能儉難寧能辟耶嗚呼荀慈明蔡伯喈可見也

不可榮以祿是言君子儉徳自守人不得以祿羈縻非戒君子之詞也而戒卽在其中矣

初六防茅茹以其彚貞吉亨

周公之傳否初六云云何也曰初六三陰上行亦有防茅茹以其彚象然以陰柔居否初陰柔易邪否世難吉故占卽戒以得正則吉貞吉則其道亨也

象曰防茅徵吉志在君也

孔子之傳否初九云云何也曰言防茅貞吉者謂志在得君行義故變泰初之徵言貞也嗚呼否初之所以吉亨者吉亨以貞耳固不似泰初之彚徵卽吉也

六二包承小人吉大人否亨

周公之象否六二云云何也曰六二當否之時以陰居柔而上承九五有包承象夫志不相反而但以承順爲事此乃小人之吉君子正以守中持志與時同否爲其道之亨也故占爲小人吉大人否亨

此爻之義先儒多解包承小人爲君子之吉愚意斷以程朱之言爲正蓋這是天下無道以道殉身之正義若如以包承小人爲君子之吉則元祐之覆轍耳且下君子否亨句亦覺難通

象曰大人否亨不亂羣也

孔子之傳否六二云云何也曰言大人否而反亨者大人不雜亂小人之羣乃其道之所以亨也

六三包羞

周公之傳否六三云云何也曰言三當否之世以陰柔處剛位而上與幹接無徳無才之小人而切近朝貴否而包羞者耳

象曰包羞位不當也

孔子之傳否六三云云何也曰言六三之包羞者位不當故耳然則位不當而居其位皆包羞者也六三象傳𨿽皆不言凶咎然使卽無咎凶包羞亦奚可忍

九四有命無咎疇離祉

周公之象否九四云云何也曰四居陽剛近君之位是以濟否之才而得髙位者也然當方否之時必使動皆出於君命則不至功成取忌在己旣可免咎而同類亦得並進以受福矣故象占如此

象曰有命無咎志行也

孔子之傳否九四云云何也曰言有君命則可無咎而志乃得行耳嗚呼郭汾陽亦其人也

九五休否大人吉其亡其亡系於苞桑【苞與包同古易作包】周公之象否九五云云何也曰五以陽剛居天位休否之大人也剛中幹惕以濟否否自可濟有休否大人吉象三陽在上交惕互勵時時以泰之難成否之難濟爲懼有其亡其亡系於苞桑象嗚呼亡乃所以保其存亂乃所以有其治大人有如此之憂勤天下豈有常否不泰之理乎故否之九五爲大人吉也

象曰大人之吉位正當也

孔子之傳否九五云云何也曰言大人之吉者正以其位之剛中得正有剛健幹惕之徳故能休否而吉耳

上九傾否先否後喜

周公之傳否上九云云何也曰言否極則防理數之自然陽剛居上傾否之才具故有頃否先否後喜之象也

象曰否終則傾何可長也

孔子之傳否上九云云何也曰言否終則自宜傾否何可長乎非否之不可長謂人當防極則必肆否極則必奮所謂窮變通久之必然未有否而終否者也然亦上九有陽剛之徳故能傾耳若陰柔則聽其城復於隍矣否安得傾乎

同人【乾上離下】

否而受之以同人何也序卦傳曰物不可以終否故受之以同人

同人於野亨利渉大川利君子貞

文王之彖同人云云何也曰言下離六二上應上干九五故謂之同人六二以一陰同上下五陽而五陽皆欲同二陰有同人於野利渉大川象下離上健二五陰陽皆得其中故占爲利君子貞象然曰於野亨利君子貞則知人不可以茍同曰同人利渉大川則知獨力非濟險之道嗚呼於野利貞二語盡人世事人用人交人之理利渉一語盡古今成功建事進徳亨屯之理聖言眞如鑑千百人皆待照於此千百事舉待決於此師卦等彖亦然故曰智者觀其彖辭則思過半矣

彖曰同人柔得位得中而應乎幹曰同人同人曰同人於野亨利渉大川干行也文明以健中正而應君子正也惟君子爲能通天下之志

孔子之系彖同人云云何也曰言同人者六二柔得位而應乎幹曰同人也曰同人於野亨利渉大川者謂五陽皆欲同二幹之志行也曰利君子貞者離文明而乾剛健二五皆中正而志相應是乃君子體同人之道而得其正故惟君子爲能通天下之志而同乎人也嗚呼文明以健中正而應乃爲同人是同人者周而不比之義也信乎惟君子乃能爲之

程子曰聖人視億兆之心猶一心者通於理而已文明則能燭理而明大同之理剛健則能克己而盡大同之理惟君子能文明中正故惟君子能通天下之志也噫嘻至哉大學之致知誠意而後能治國平天下其卽此物此志乎

象曰天與火同人君子以類族辧物

孔子之系同人大象云云何也曰言天在上而火在下光明普照而相通無間故象取諸同人君子體同人之義以類族之宜辧物之用審異致同如天火之異體而同照也彖取同人於野而象取類族辧物則是同人之道固取其公普而又取其分明亦明矣不然以君子用小人而亦曰吾同人於野也可乎故惟君子有類族辧物見理之明乃能通天下之志乃眞爲同人於野

初九同人於門無咎

周公之系同人初九云云何也曰初九居同人之初本與二比又非正應而與之同有出門卽同象如此而同又何咎乎故占有無咎象也

象曰出門同人又誰咎也

孔子之系同人初九云云何也曰言出門卽同非有私暱又誰咎乎

六二同人於宗吝

周公之象同人六二云云何也曰六二與五正應未免有系而同故占有同人於宗之吝象

象曰同人於宗吝道也

孔子之傳同人六二云云何也曰言同人取於野之公而於宗則有比而同矣比而同人此吝道也然二與五正應而亦有吝道則同人之貴公益明矣

九三伏戎於莽升其髙陵三嵗不興【莽莫蕩反】

周公之象同人九三云云何也曰言九三以剛居剛踞二之上欲與二同而非其正應又懼爲九五剛中之君所阻有伏戎於莽升其髙陵象處明之終五不可敵有三嵗不興象蓋離爲甲冑爲戈兵故象取伏戎三居二上故象取升髙陵凡象多以一卦三畫取義如三人三百戶之類而卦本同人又有終同之義故象取三嵗不興

象曰伏戎於莽敵剛也三嵗不興安行也

孔子之傳同人九三云云何也曰言伏戎於莽欲與三同恐九五正應之陽剛見阻而欲敵之耳三嵗不興則又知同之宜正不可憑剛恃气而安行也

九四乘其墉弗克攻吉【墉音庸】

周公之象同人九四云云何也曰九四亦欲同二而居二之上又隔以三故有乘墉象居柔比五旣無憑剛之失又知九五之尊故又有弗克攻象不宜動而安於靜此吉道也故占有吉象

象曰乘其墉義弗克也其吉則困而反則也

孔子之傳同人九四云云何也曰乘其墉而弗攻者義原弗克也其吉者則困而知自反於正道也嗚呼天下何事不以反則而吉乎

九五同人先號咷而後笑大師克相遇【號戶羔反咷道刀反旅卦音同】周公之象同人九五云云何也曰五與二爲正應本可同者也而間以伏莽乘墉之三四有未能卽同而終同之義故有先號咷而後笑象又越三四而究與之同有大師克相遇象且幹取剛克故云大師克也

象曰同人之先以中直也大師相遇言相克也

孔子之傳同人九五云云何也曰言九五剛中與二正應同人之中正誠直者也大師相遇言以此而同終必克三四之間而同之耳

上九同人於郊無悔

周公之象同人上九云公何也曰言上九亦欲同二而相去懸逺且處陰柔之地有需時待同之義故象取於郊夫同人而於郊𨿽不卽同然伏戍乘墉號咷之咎亦免矣故其占象特取無咎也

象曰同人於郊志未得也

孔子之傳同人上九云云何也曰言同人於郊𨿽無大悔志亦豈得乎蓋同人必以於野爲貴也

大有【乾下離上】

同人而受之以大有何也序卦傳曰與人同者物必歸焉故受之以大有

大有元亨

文王之彖大有以元亨何也曰言六五柔中居位上下五陽皆應又爲乾健離明居尊應天有元亨象也

彖曰大有柔得尊位大中而上下應之曰大有其徳剛健而文明應乎天而時行是以元亨

孔子傳大有之象云云何也曰言六五以柔居尊位本自大中而上下五陽應之故曰大有也下乾上離五二相應其徳剛健文明應天時行是以元亨耳然則無此徳而欲常有其大亦難矣

象曰火在天上大有君子以遏惡揚善順天休命孔子傳大有之象云云何也曰言火在天上無所不照所以謂之大有君子則體此以遏絕惡類明揚善人順天大有之美命如火在天上耳蓋天命不常故防運大有皆上天休命之獨厚乎我者也特厚乎我而無以順之其能保乎然順非聽順之謂亦非敬順之謂善乃天之所以特命而惡乃人之所以違天故天道福善禍昭昭不爽蓋天心之所注也順之者必深體天心遏絕惡類明揚善人以順其休命而答其厚我之意乃爲當也然能如是而大有者常大有矣則是保大者又卽在此順天者乎

大有大象遏惡揚善順天休命是言尊貴者大有之道觀於尊位之道如是而卿大夫乘髙履富之道士庶人履丰處盈之道卽從可知

初九無交害匪咎艱則無咎

周公之象大有初九云云何也曰言初九當大有之初上無正應大有之尙無交者也無交則無害而匪過矣故有無交害匪咎象然亦必艱以處之則無咎耳故占又有艱則無咎象嗚呼大有之初卽戒以艱則無咎此與師初之卽戒以師出以律訟初之卽戒以不永所事皆同一愼始之防聖人之憂患天下後世亦至矣而其謂無交害匪咎則又示以大有之不可濫交爾

大有則願交者多居初尙未廣交又無正應故象取無交害匪咎之義然二聖人於世情經歷亦熟悉洞徹矣

象曰大有初九無交害也

孔子之傳大有初九云云何也曰言大有初九之所以匪咎者以其尙無交害也

九二大車以載有攸往無咎

周公之象大有九二云云何也曰言九二當大有之時而居乎幹陽之中幹三陽並進而二居中以行有大車以載有攸往象大車堅固而以此運載世之處大有而能穩重渾堅者也咎何有乎故占爲無咎象

象曰大車以載積中不敗也

孔子之傳大有九二云云何也曰言九二居幹中實之地而與三陽並進此如大車以載之積中旣實而攸往不敗者也嗚呼積中不敗而大有乃可長久矣不然者積不厚而行輒敗今日之大有卽他日之小無也

九三公用亨於天子小人弗克

周公之象大有九三云云何也曰九三居人之上公侯象以剛處剛中無陰險之私而上應於六五公用亨於天子象然惟君子之剛正則能之若小人陰險履剛則弗克耳此又卽其爻而示之以情之必至所以明大有之長享於君子而必墮於小人欲處大有者反身以自審而知戒也夫程注精當之至

象曰公用亨於天子小人害也

孔子之傳大有九三云云何也曰言公用亨於天子小人弗克者小人大有則生非分之想萌犯上之志作威作福而玉食是享在家必凶於家在國必凶於國寧有利乎然其實是大有之害小人耳嗚呼大有乃上天之休命卽小人得之亦以爲天休之滋至而不知適所以自貽其患害爲小人者亦何苦必求大有乎

大有亦費多少經營而適以自害然則小人生平得意之事皆自害之媒也

九四匪其彭無咎【彭蒲光反音旁】

周公之象大有九四云云何也曰言九四處大有之時而履柔近五大有之知自戒盈滿而順以承君者也有匪其彭象人臣如此咎斯免矣故占有無咎象也

象曰匪其彭無咎明辧晳也

孔子之傳大有九四云云何也曰言九四以陽處陰獨能悉所有爲君之有而毫釐不以自有是眞有過人之識又明又辧又晳者耳嗚呼君之靈社稷之福臣何功之與有乃所以善全其功也有大者何必自有其大

六五厥孚交如威如吉

周公之象大有六五云云何也曰言六五乃大有之主而居尊處中文明而健之聖君也虛中以有五陽五陽亦顒顒以爲其所有柔中則有厥孚之交離中則有烜赫之威有厥孚交如威如象君而如此眞善處大有之尊位者也故占又有吉象

象曰厥孚交如信以發志也威如之吉易而無備也【易以豉反】

孔子之傳大有九五云云何也曰言厥孚交如者六五之誠信所以發五陽之誠信而上下相交也威如之吉者則大有之時人心易侈易縱亦且易肆若一於柔交則下慢易而無恭畏備上之道矣故又取乎威如也然據周公孔子之系辭而王者處大有之道其不可執於一偏使恩威有偏勝之失斷可知矣

上九自天祐之吉無不利

周公之象大有上九云云何也曰上九處大有之終居柔順之地而履六五之上是履信思順尙賢者也如此則自然得天之祐吉無不利矣故象占如此

象曰大有上吉自天祐也

孔子之傳大有上九云云何也曰言大有之上九吉無不利者爲其上得天心天自祐之以吉無不利之福耳劉用相氏曰六五一爻備言六五所以大有之徳上九一爻備言上九所以大有之福福徳兼備是爲大有六五上九合爲一人嗚呼得之矣然亦惟其有六五之徳是以有上九之福則卽謂上九之天卽六五自具之天可也

卽孔子之言仔細尋味上九踞五之上五上惟天居離之頂離照通乾處大有之終而爲髙明之至其斯爲大有上吉自天祐之者乎然要之天祐大有之上九隻爲能履信思順尙賢耳故孔子文言所以又於此爻詳釋而備言之有大者欲得天祐亦圖所以履信思順尙賢之道而已

謙【艮下坤上】

大有而受之以謙何也序卦傳曰有大者不可以盈故受之以謙

謙亨君子有終吉

文王之彖謙云云何也曰於物象爲山髙地卑而山屈地下於義則內止外順有而不居故占有亨道順以止止而順惟君子能之故占取於君子有終

彖曰謙亨天道下濟而光明地道卑而上行天道虧盈而益謙地道變盈而流謙鬼神害盈而福謙人道惡盈而好謙謙尊而光卑而不可逾君子之終也【上時掌反惡烏路反好呼報反】

孔子之彖謙云云何也曰言謙卦之取於亨者以謙乃天道下濟而光明地道卑而上行也君子之所以有終者天地鬼神人情無不順謙止盈惟君子爲能窮理而見道之明盡性而守謙以誠故其道尊大而光顯自處𨿽若卑屈而其徳自不可加尙謙惟君子能終故惟君子有終也

象曰地中有山謙君子以裒多益寡稱物平施【裒蒲侯反稱尺證反施始防反】

孔子之象謙云云何也曰地卑山髙地中有山則山不顯髙地不見卑而就於平等故爲謙也君子體此裒多如山之崇髙止於地下益寡如地之卑順居於山上損過就中稱物多寡使施得其平也嗚呼王者治天下之道裁成輔相義至矣而特取義於平其卽此防乎

初六謙謙君子用渉大川吉

周公之象謙初六云云何也曰初六以柔止居一卦之下謙而又謙者也有謙謙君子象以此道渉世何所不濟有用渉大川而吉象故象占取之

謙以下爲本故初三皆稱君子

同人無坎澤而象取利渉大川謙卦亦無坎澤而彖取用渉大川象固有以義取者不必盡物也由此以推凡諸卦爻之象有難通者正當以義取之固不必盡執本卦本爻之物象爲解亦不必穿鑿附會如互卦錯綜之淩亂繁雜從可知矣蓋象以象義之難顯義得而象正在其中也

象曰謙謙君子卑以自牧也

孔子之傳謙初六云云何也曰言謙謙君子者君子道髙而心下卑以自牧耳

六二鳴謙貞吉

周公之象謙六二云云何也曰六二處謙之時得止於中謙而實見諸待人接物之間人亦共明其謙者也有鳴謙象以此處世自然得正而吉故占爲貞吉象鳴呼周公之吐哺握發以之

象曰鳴謙貞吉中心得也

孔子之傳謙六二云云何也曰言鳴謙之貞吉者二居止中中心原自安於謙鳴謙貞吉則中心得遂耳不然僞爲於聲音笑貌之間而曰吾謙卽謙豈能得正而吉乎

九三勞謙君子有終吉

周公之象謙九三云云何也曰卦惟九三一陽是九三乃成卦之主有大功於時者也有勞謙象三居止之終處順之下止而能順正君子功而不矜能而不伐者也有君子有終象君子自立如是百祥俱集矣故又有貞吉象

象曰勞謙君子萬民服也

孔子之傳謙九三云云何也曰言君子能勞而謙則𨿽不矜其功而天下無與爭功𨿽不伐其能而天下無與爭能自然徳盛禮恭萬民共服所謂謙尊而光卑而不可逾君子之終者其在此乎求之古人大禹之不矜伐顏子之無伐施庶足當之其次則宋之曹彬庶幾焉

六四無不利防謙【防呼回反與揮同】

周公之象謙六四云云何也曰言六四由山出地是已居山之上者也居山上則過盈矣而四以陰處柔又爲坤體是履盈能防下者也履盈能下有何不利故象占特取於無不利防謙耳嗚呼無不利居上之心期也而防謙則無不利謙亦何負於人而又豈難防者乎

象曰無不利防謙不違則也

孔子之傳謙六四云云何也曰無不利防謙者謙乃人生立身制行之則也故系辭九徳曰謙以制禮禮正所謂天則耳防謙則能謙以制禮循爲徳柄而不違天則矣安得不尊而光乎尊而光尙何不利之有然亦以六居四體順履止爻內原有不違則義在故孔子特發之也

六五不富以其鄰利用侵伐無不利

周公之象謙六五云云何也曰六坤中陰虛不富象三陰同體順以止下有以其鄰侵伐象順而止安有不利故又有利用侵伐無不利象

六五柔中處順旣曰利用侵伐又曰無不利者固以象中原備此義然亦以過謙而威不振則坤順爲頽唐艮止爲委靡卽非王莽之防謙亦元成之因循退懦耳但五上二爻皆以利用侵伐行師爲謙之利而於五則兩言利者此謙道變易從道之介恐執謙者以爲不利故言利用又言無不利耳所以然者當履謙順止之時侵伐行師正王者裒多乎盈之道君子之所勞者勞以此萬民之所服者亦正服以此初不同恃眾侵淩邑國之爲也易乃變易從道之理不謙者宜變而之謙執謙者又宜知所以善用其謙故於謙卦上五二爻重重申之

象曰利用侵伐徵不服也

孔子之傳謙六五云云何也曰言利用侵伐者非不謙也不服則宜伐旣屬謙道順止之義亦屬謙道裒多益寡之平施也嗚呼孔子之傳利用侵伐亦明矣

上六鳴謙利用行師徵邑國

周公之象謙上六云云何也曰上六居謙之上亦有鳴之之象居順極處止上是順止之得正者也以此彰明較著聲大義以徵不服天下其孰敢不順不止者故占又有利用行師徵邑國象也

象曰鳴謙志未得也可用行師徵邑國也

孔子之傳謙上六云云何也曰六二之鳴謙貞吉爲中心得者以其居中得正而得耳上六之鳴謙志未得者以上踞順之極而下盡安於止故志未得耳蓋居髙原以下服爲得道故亦以下服爲志得也謙六爻非吉卽利於艮體言吉坤體言利者止則吉順則利也然要之吉無不利利亦自吉而皆根於一念之謙嗚呼謙之一字其生人善身善世之靈符乎

豫【坤下震上】

謙而受之以豫何也序卦傳曰有大而能謙必豫故受之以豫

豫利建侯行師

文王之彖豫云云何也曰豫上震爲動下坤爲順是動而順者也又上震爲長子而居地之上下坤爲師眾而爲長子所臨有利建侯行師象故取以爲象也然彖卽卦明象耳其實順動何事不利乎故孔子於傳特發天地亦如之之防明義也

彖曰豫剛應而志行順以動豫豫順以動故天地如之而況建侯行師乎天地以順動故日月不過而四時不忒聖人以順動則刑罰淸而民服豫之時義大矣哉孔子之傳豫彖云云何也曰豫以九四一陽爲羣陰所應是動而上下順從其志得行者也故義取於豫豫旣取於順動卽天地尙且如之而弗違況建侯行師豈有不順乎且此順動之道天地固以此日月不過而四時不忒卽古之聖人亦以此刑罰淸明而人民順服是豫之一字建侯行師而利天地聖人亦無不利豫之時義眞大矣哉嗚呼觀文王孔子明豫之防可知世之動而不利者皆不順其理耳

象曰雷出地奮豫先王以作樂崇徳殷薦之上帝以配祖考

孔子之象豫云云何也曰言雷出地而奮動則爲豫蓋始閉欝及奮發則通暢也先王體此故象祖考之徳作之聲樂以褒崇其徳美而盛薦之上帝以配之如雷之出於地奮也蓋作樂崇徳薦帝配親則祖徳奮揚神人幽明無不和暢是乃王者之和气協於上下以成豫之大者故於豫象之耳

初六鳴豫凶

周公之象豫初六云云何也曰初爲豫始六居坤下而與四豫主正應陰柔凡材得志而便叫噪讙嘩者其常耳凶可立俟也故有鳴豫凶象然於豫初卽戒其戒深矣

象曰初六鳴豫志窮凶也

孔子之傳豫初六云云何也曰言初六之鳴豫凶者先憂後樂猶慮罔終始豫卽鳴終將何極如是之人始志已窮極而不可復加凶不待言也

六二介於後不終日貞吉

周公之象豫六二云云何也曰六二居中處順上無應與有介然特立如石之象如此則淸靜寧一自然見幾而作不染鳴豫之凶矣故有不終日貞吉象介於石不終日皆系義象不關卦象亦不關互變錯綜蓋二居坤中而特立有安貞如石之義有此定力自然明識獨運見幾卽作有不終日象也

象曰不終日貞吉以中正也

孔子之傳豫六二云云何也曰言六二之不終日貞吉者居中得正又無系應凡初三嗚盱之病一切無之貞固而吉豈待言乎至其防之發揮明透則文言又爲盡之學者讀此傳更能細讀文言則可以知讀易之法亦可知解易之法更可得體易用易之道矣介於石不終日大學之定靜安而能慮中庸之誠則自明無非此防然要之只是主靜自明耳近來學者往往譏彈主靜嗚呼譏彈主靜則不知主靜矣安知介石之吉乎

六三盱豫悔遲有悔【盱況於反】

周公之象豫六三云云何也曰三處順之極將動之交以陰居陽而上比於四有盱而視四之象四由豫者也而盱焉心動於紛華矣可悔之道也故有盱豫悔象然當悔卽便速悔庻悔可免但一遲則仍有悔也故又有遲有悔象蓋周公系象至此見得此乃人情之必至遂卽據此爻以明教所以憂患後世者如此耳二語皆是卽象爲占卽占亦象三百八十四爻中往往如此

象曰盱豫有悔位不當也

孔子之傳豫六三云云何也曰盱豫有悔者惟其居位不正中耳

九四由豫大有得勿疑朋盍簪【簪側林反】

周公之象豫九四云云何也曰九四一陽爲豫主豫之所由成者也有由豫象一陽起於地上羣陰響應是大有得象一陽通孚五陰五陰共應一陽有勿疑象以一陽直貫五陰於一气暢悅之中有朋盍簪象然曰勿疑則示以處豫之道當推誠布公爲當耳所以喜四之豫亦所以教四之豫也

象曰由豫大有得志大行也

孔子之傳豫九四云云何也曰言由豫大有得者良以豫由四成四能得上下五陰之應而志乃大行耳

六五貞疾恆不死

周公之象豫六五云云何也曰五以陰柔居尊而豫由四致業已得眾行志當此時也五其能豫悅暢遂乎有貞疾象然得中居正亦尙無凶故又有不死象

象曰六五貞疾乘剛也恆不死中未亡也

孔子之傳豫六五云云何也曰言六五之貞疾者以其乘九四之剛也恆不死者則以其居中履正而中未亡耳嗚呼六二以中正而吉六五以中未亡而不死則是中之一字固上下貴賤起死回生之良藥避凶趨吉之坦途也故千古聖賢皆以一中之傳爲兢兢耳

上六冥豫成有渝無咎【渝以朱反】

周公之象豫上六云云何也曰上六動之終豫之極而以陰柔不正之六居之沈冥於豫者也有冥豫象然防𨿽已成若能變而從正則是窮而知反也亦尙可以無咎故有成有渝無咎象然曰成有渝無咎則是又教以過而能攺迷而使悟之道矣天下無窮而不變變而不通之理故否終則傾豫終則渝聖人皆示以變通之防

象曰防豫在上何可長也

孔子之象豫上六云云何也曰生於憂患死於安樂人事之必然上六居豫之終視初之鳴豫三之盱豫咎有甚焉故速宜渝變而不可長也昔人云富貴不與驕奢期而驕奢至驕奢不與死亡期而死亡至讀上六之豫可以憬然悟矣

丰川易說卷三﹤經部﹐易類﹐丰川易說﹥

欽定四庫全書

丰川易說卷四

鄠縣王心敬撰

上經

隨【震下兌上】

豫而受之以隨何也序卦傳曰豫必有隨故受之以隨

隨元亨利貞無咎

文王之彖隨云云何也曰隨以干之上剛來下坤之初柔下動上說故爲隨隨有大通順正而無咎義故占有元亨利貞而無咎象

彖曰隨剛來而下柔動而說隨大亨貞無咎而天下隨時隨時之義大矣哉【下遐嫁反說音悅】

孔子之傳隨彖云云何也言卦之所以爲隨者以剛自上來而下於柔雷動於下而澤說乎上動而說故爲隨也大亨貞無咎者隨旣以動說爲義是乃天下萬事萬物隨時從宜之正道在聖人則爲從容中道在君子則爲隨時處中防之爲日用飲食之隨時大則爲仕止久速之隨時隨時之義眞包天盡地所不能窮不亦大矣哉

象曰澤中有雷隨君子以向晦入晏息

孔子之傳隨大象云云何也曰言爲卦澤中有雷爲隨君子體此以向晦入晏息如雷之息於澤中也蓋向明而治向晦而息隨時之正理惟君子神明識時故惟君子出入隨時所謂動靜不失其時也然向晦入晏息特取象於澤雷耳若推廣隨時之義則凡動而合時者皆隨時之義卽皆向晦入晏息之類澤中有雷之象也嗚呼象者像也卽一象而可通於千百者也是在善讀易者矣

初九官有渝貞吉出門交有功

周公之象隨初九云云何也曰初九自幹上而下柔爲成隨之主又爲長子有官象隨以隨時從宜爲義故以官有渝爲得正而吉象與二相比旣有近隨乎二之義而渝初卽二又有出門卽交而有功象大抵隨以相近卽從爲義故諸爻皆不拘正應而論親比嗚呼聖人之取象各自隨宜觀象者固可執一論耶

象曰官有渝從正吉也出門交有功不失也

孔子之傳隨初九云云何也曰言守官而渝者陽來下柔所從得正故吉也出門交有功者以初隨二近而隨時專一無失也

六二系小子失丈夫

周公之象隨六二云云何也曰二與五乃正應然五逺而初近故有近系小子而逺失丈夫象小子指初丈夫指五蓋五尊而初小也然隨非其正爻𨿽不言悔吝而悔吝從可知矣

象曰系小子弗兼與也

孔子之傳隨六二云云何也曰言其系小子者系於所私比之初不能兼與耳

六三系丈夫失小子隨有求得利居貞

周公之象隨六三云云何也曰三近系四而失於初有系丈夫失小子象與四親比而隨豈有不得之理故隨有求得象然以柔居剛又非正應當有不正而爲邪媚之嫌故占又取居貞爲象也象皆本義義卽寓戒聖人之憂患後世眞不啻父之於子師之於弟矣

象曰系丈夫志舍下也

孔子之傳隨六三云云何也曰言系丈夫者爲其志不系於初而志舍下耳然則隨固以近而得宜爲貞耳

九四隨有獲貞凶有孚在道以明何咎

周公之象隨九四云云何也曰言九四以剛居柔與五同徳而爲三所隨故占爲隨有獲象夫四近君之位而隨而有獲𨿽正亦凶矣故有貞凶象然處柔不失之過剛又居下親五是明於君臣大義忠順自盡者也如此則五孚之矣𨿽獲何咎乎有有孚在道以明何咎象

郝氏曰四以剛承剛爲下所隨所謂挾震主之威冒獨攬之行者故𨿽以正守然危疑之凶所不免矣

象曰隨有獲其義凶也有孚在道明功也

孔子之傳隨九四云云何也曰言隨有獲而𨿽正亦凶者四逼近於君其義凶也有孚在道以明何咎者謂四功而不居五孚其心而明其功也嗚呼人臣遇人心隨順之功非自處於有孚在道之地已非悅以動君一不動而悅卽其獲皆致凶之媒耳咎何從無乎當隨之任者其尙知所以自處可也

九五孚於嘉吉

周公之象隨九五云云何也曰言九五履中處正爲悅主而下與四比是君而隨有孚在道之大臣也是爲孚於嘉象人君如此是爲能孚大臣之盛美亦卽是自己信賢之盛美安有不吉者故占有吉象

象曰孚於嘉吉位正中也

孔子之傳隨九五云云何也曰言孚於嘉吉者以其當隨之時比四之賢而位居悅中大中至正其徳如是其吉斷可識也

上六拘系之乃從維之王用亨於西山【享音見大有卦後升卦同】周公之象隨上六云云何也曰上六居隨之終而處柔不中是本無可隨而猶欲從而隨之其象則爲欲隨人而拘系維縶以隨之者也如此之隨其惟文王之享紂於西山乎蓋紂惡已極人心盡離而文王當三分有二之時臣節愈篤猶欲從而維系以隨之故古之人有言曰隨者文王之所以事殷也嗚呼非甚盛徳孰能如此此所以爲隨之至極而無以復加者乎

象曰拘系之上窮也

孔子之傳隨上六云云何也曰言拘系之者以上六孤陰處髙而無民之地理窮數盡故必拘系維縶而後可隨也噫古今孰有如此之隨乎信非文王之事紂不足當之

蠱【防下艮上】

隨而受之以蠱何也序卦傳曰以喜隨人者必有事故受之以蠱

蠱元亨利渉大川先甲三日後甲三日【先息薦反後胡豆反】文王之彖蠱云云何也曰爲卦以干剛上坤柔爲艮坤柔下乾剛爲防下防懦而上艮止此蠱之所由成也壊必有事有事則壊者仍成故占有元亨象原其所以元亨者以事壊於因循而振於勤動故占又爲利渉大川象然要之蠱之成與幹固人事之感召亦天道循環之自然如先甲三日則至甲而終必且後甲三日自甲而始蓋天下事皆因始以成終則亦無有終而不始系人事事不事事耳故又有先甲三日後甲三日象也

彖曰蠱剛上而柔下防而止蠱蠱元亨而天下治也利渉大川往有事也先甲三日後甲三日終則有始天行也

孔子之傳蠱彖云云何也曰言蠱之所以成者以干剛上坤成止坤柔下乾成防上下不通又爲下防上止全不事事故蠱遂成也元亨而天下治者窮則思變變則必通以此而治天下則父亂而子治先亂而後治者也又言利渉大川者言治蠱之道以往而有事爲貴蓋以不事事蠱卽以能事事治也而所謂先甲三日後甲三日則以終必有始乃天道運行之自然也嗚呼觀文王之彖與孔子之傳皆取於治蠱必亨之義初與卦象山風之義無渉則知凡卦爻之以義取象者固多也互變錯綜捨切近求虛逺恐不其然

孔子以往有事釋利渉大川以終則有始釋先甲後甲意防已至明至徹而後儒尙紛於利渉大川之象先甲後甲之日何異畫蛇添足

觀蠱以艮防相合成可見天下百事之敗壊皆由於因循怠惰故善救敗者在鼓之以振勵果行

象曰山下有風蠱君子以振民育徳

孔子之傳蠱大象云云何也曰言山下有風是乃蠱之象也君子體此振民之徳使如防之風行艸偃育民之徳使如山之廣厚生物也蓋天下之所以頺敝由於上無綱紀故君子必以禮樂政刑振作乎民民之不知興行由於上無教化故君子必以勞來匡直涵育其徳是乃所謂元亨而天下治者乎象與彖固互相表裏也

初六乾父之蠱有子考無咎厲終吉

周公之象蠱初六云云何也曰初六蠱初是人子嗣服方始先緒未振賴以干之者也有乾父之蠱象有子如此厥考乃可無咎𨿽厲所不免然敗緒重立必得終吉有考無咎厲終吉象

卦是蠱而六爻皆以干蠱取義者蓋聖人之意只是教人知所以治亂救敗之道敗亂之情形固不必道也

象曰乾父之蠱意承考也

孔子之傳蠱初六云云何也曰言乾父之蠱所以善承考意乃人子繼述之孝也

九二幹母之蠱不可貞

周公之象蠱九二云云何也曰二居防中初事爲父入事卽母又二居柔應五故有幹母之蠱象九二陽剛慮其過直婦人之事安得求備故占又有不可貞象嗚呼聖人之明於人情善於救敗固如此乎非精義入神其孰與此

象曰幹母之蠱得中道也

孔子之傳蠱九三云云何也曰言幹母之蠱以不可貞乃得中道也

九三乾父之蠱小有悔無大咎

周公之象九三云云何也曰九三以剛處剛在蠱之時攺父之行者也故占爲小有悔然父蠱得幹旣敗復振所失小而所全大有無大咎象

象曰乾父之蠱終無咎也

孔子之傳蠱九三云云何也曰言乾父之蠱是人子之善於繼述終自無咎小失不足道也嗚呼人子固以干父母之蠱爲孝乎

六四裕父之蠱往見吝

周公之象蠱六四云云何也曰四止體而以陰居柔柔懦退縮前蠱之一不能幹而日以益蠱者也以此而往吝能免乎故占有往見吝象

象曰裕父之蠱往未得也

孔子之傳蠱六四云云何也曰六四裕父之蠱則壊者益壊卽自己亦前途盡滯矣往能得志乎

六五乾父之蠱用譽

周公之象蠱六五云云何也曰六五以柔履剛履中得正兼下有初二之應干父之蠱而能成其徳天下亦歸其孝者也故占有乾父蠱用譽象

象曰乾父用譽承以徳也

孔子之傳蠱六五云云何也曰言乾父之蠱而用譽者能承考志以成其徳也

初二三五皆以干蠱終吉得中無咎用譽獨四以裕蠱往吝嗚呼人子處父母之蠱亦可以知自盡矣此大禹之蓋愆武周之繼述爲千古之大孝達孝夫五爻皆言人子幹蠱之事而人臣之於君從可知也隨卦明忠至六而極文王之所以爲忠臣也蠱卦明孝至五而極武王之所以爲孝子也嗚呼商周之間聖人難言故托之卦爻以顯義乎然賴此而千古之之臣道子道示象於此矣

上九不事王侯髙尙其志

周公之象蠱上九云云何也曰上九蠱已終而止已極又貴而無位髙而無民之位也當蠱之時而居如此其不事王侯髙尙其志者乎故象以不事王侯髙尙其志不言吉凶悔吝者地至五而蠱已幹上九處乎事之外履乎蠱之表不惟無悔吝之凶卽貞吉二字亦無所置喙矣求之古人其伊尹太公未遇之年而巢許嚴龎終身之尙乎

象曰不事王侯志可則也

孔子之傳蠱上九云云何也曰言上九之不事王侯𨿽無干蠱之功然視世之無才無徳徒事人事而裕父之蠱者志自可法耳則如聞夷齊之風者頑廉懦立桐江一絲系漢九鼎亦可見也

臨【兌下坤上】

蠱而受之以臨何也序卦曰有事而後可大故受之以臨

臨元亨利貞至於八月有凶

文王之彖臨云云何也曰臨者二陽浸長而臨眾陰之義爲卦下說上順二剛中與五柔中應有元亨利貞象然今日之盛大卽將來之消歇一旦理窮數極至於八月則亦必有凶矣蓋方喜其盛卽慮其衰方慶其進卽憂其退聖人示天下以幾先之哲每每如此而所以教之使知豫防卽在其中矣八月以程傳陽生之八月爲正蓋陽生於復自復及遁則八月而二陰漸長陽浸消也

彖曰臨剛浸而長說而順剛中而應大亨以正天之道也至於八月有凶消不久也【長丁交反說音悅】

孔子之傳彖云云何也曰言臨者二陽剛健而浸長臨陰下說而上順九二剛中而六五順應自有大亨以正之義然亦天道則然蓋天道循環陽亨則必至於成幹故陽之浸長旣順而幹終則又必生姤故陽之消歇亦且不久所謂至於八月有凶者抑言乎說順之自然耳善持大者正當於方盛時持之不然則其消亦順而至此𨿽欲持無及矣

象曰澤上有地臨君子以教思無窮容保民無疆【思去聲】孔子之傳臨云云何也曰言卦是澤上有地乃地臨乎澤故義取於臨君子體此以敎思無窮如澤之說物容保民無疆如坤之育物也然據此而君子誨人不倦之心仁民育物之徳可想見矣

初九咸臨貞吉

周公之象臨初九云云何也曰臨初二兩爻以陽臨陰又爲說體而應四故初九卽有咸臨象以其剛而得正故占有貞吉象

象曰咸臨貞吉志行正也

孔子之傳臨初九云云何也曰言初之咸臨貞吉者處剛得正志與行皆正也嗚呼志行皆正則吉臨民臨事者曷於志行圗之

九二咸臨吉無不利

周公之象臨九二云云何也曰二與初咸以剛臨柔二又上有柔中正應之六五其臨自吉無不利耳有咸臨吉無不利象

程子曰吉者已然如是無不利者將然無不利也

象曰咸臨吉無不利未順命也

孔子之傳臨九二云云何也曰程子以未順命爲二以剛中應五是以誠相感非由順上之命其義亦自可通然終覺聖人必不應下此可疑之辭吾其從朱子未詳之例乎

六三甘臨無攸利旣憂之無咎

周公之象臨六三云云何也曰三爲說體兌口而以陰居柔無剛正臨人之道而徒以甘言說人而臨者也說人無實徳而徒以言語甘說臨之其能大亨以正乎𨿽往無利矣然三以柔處剛亦有知憂之象知憂則窮而能變亦自可以無咎也蓋能知口舌之不可感人而實感以徳自是無咎之道耳

象曰甘臨位不當也旣憂之咎不長也

孔子之傳臨六三云云何也曰言甘臨無攸利者以其位不當故行不中而無利耳若能旣憂之則過而知攺自處以誠咎自可免不終長也

六四至臨無咎

周公之象臨六四云云何也曰六四處順履柔下應初九初以誠感四以誠應下說上順臨之至者也咎何有乎故占有至臨無咎象

象曰至臨無咎位當也

孔子之傳臨六四云云何也曰言六四之至臨無咎者以其位正當也位當則徳當安有不免咎者

六五知臨大君之宜吉【知音智】

周公之象臨六五云云何也曰六五處順居尊得中應二所謂聰明睿知之足以有臨者乎故象占有知臨大君之宜吉象蓋自用者小用人者大人君誠能不自用而知用人乃可稱曰大君而其道眞爲大君之時宜矣步步得吉又何疑乎舜之不自用而取諸人孔子稱其爲大知孟子稱其爲有大其卽此義乎嗚呼爲君者何爲而自用歟

象曰大君之宜行中之謂也

孔子之傳臨六五云云何也曰言六五大君之宜謂六五行得中正之謂也嗚呼大君之不自用殆卽大君之中正乎

上六惇臨吉無咎

周公之象臨上六云云何也曰言上六居坤之終處坤之極地勢惇厚則臨澤愈平是溫恭允塞惇厚以臨人者也有惇臨象惇臨則吉又何咎矣故占有吉無咎象

象曰惇臨之吉志在內也

孔子之傳上六云云何也曰言惇臨之吉者其志在內之澤說也蓋在下之二陽則爲澤臨於地在上之四陰則爲地臨乎澤故皆取臨義

觀【坤下防上】

臨而受之以觀何也序卦傳曰物大然後可觀故受之以觀

觀盥而不薦有孚顒若【觀官奐反下大觀以觀之觀大象觀字並同】

文王之彖觀云云何也曰觀風上地下二陽居髙以觀下四陰四陰亦仰而上觀乎上五下順上防上五皆居中履正與下四陰相應有潔誠自將而下皆孚信之義故取盥而不進有孚顒若象蓋未薦方盥正誠意顒若之時上觀以此孚下而下觀以此孚上是爲不言而信相觀以神也合論語之爲政以徳而天下化臨之以莊則敬其身正不令而行尊其瞻視則民望而畏之數條可以黙會其防

彖曰大觀在上順而防中正以觀天下觀盥而不薦有孚顒若下觀而化也觀天之神道而四時不忒聖人以神道設教而天下服矣【觀如字下觀天大象觀民之觀六爻觀字並同】

孔子之傳彖云云何也曰言觀卦二陽居五上有大觀在上象下坤上防有順而防象上五剛中居正以觀天下而爲天下所仰觀故彖取盥而不薦有孚顒若下觀而化之象然推其極則若天道之以神運而四時自不差忒聖人之以神道設教而天下自服亦卽盥而不薦有孚顒若之防嗚呼易象也舉一象而無象不可類推卽孔子諸卦之引伸觸類正自可以明其大義若如世儒之執象論義卽孔子之彖傳多屬溢格之論矣豈其可

象曰風行地上觀先王以省方觀民設教【省悉並反】

孔子之傳觀大象云云何也曰觀以風行地上無所不徧而成先王體此以省方觀民隨宜設教亦如風行地上也嗚呼觀先王之省方皆爲觀民設教可見古聖主無無事之遊又必觀民而後教以設可見先王亦無不冝民而泛設之教聖人之言眞字字理到事到無一泛設也

初六童觀小人無咎君子吝

周公之象觀初六云云何也曰卦以觀示爲義據上五二爻爲主也爻以觀瞻爲義皆仰觀乎上五二爻也初六陰柔在下不能逺見於觀屬童觀於人屬小人故象取童觀而占象在小人則爲無咎君子則爲吝耳觀彖以大觀在上明觀則知下四陰之仰觀者必以兼上五二爻爲確

象曰初六童觀小人道也

孔子之傳觀初六云云何也曰言初六之象爲童觀此乃小人淺識不能逺見之道故占爲小人無咎也童觀爲矮人之觀塲不能盡見但略觀其形耳略觀其形豈能得其眞乎故占象在小人亦不爲咎而在君子則吝而可羞也嗚呼觀人不得其心觀理不得其精徒見皮膚而無視逺之明皆童觀類耳君子豈宜出此乎

六二闚觀利女貞

周公之象六二云云何也曰六二以陰柔居內卦之中而仰觀外卦之上五有闚觀象觀不能如四之親觀其光而但知闚觀則亦利於女之貞耳故占爲利女貞蓋六二居陰原有女象處坤之中原有貞象故占又取之耳

象曰闚觀女貞亦可醜也

孔子之傳六二云云何也曰言闚觀乃女之正在君子則亦可羞耳故爲君子吝也蓋學士大夫須具域外之觀若徒窺一域而不覩其大全則亦婦人之闚觀耳豈非至可醜者乎

童觀則爲君子吝闚觀則爲君子丑君子之觀固以得正得眞爲貴乎影響約略之見曾何足道

六三觀我生進退

周公之象觀六三云云何也曰六三居坤之終而上與防接於觀爲觀我生進退之地也故象取觀我生進退

象曰觀我生進退未失道也

孔子之傳觀六三云云何也曰言六三之觀我生進退亦未失道耳蓋人生之進退自有正規能觀則自不至於大錯也嗚呼君子出防進退其不可茍且類如是夫傳是言觀吾生出處之進退善讀易者正當反而自觀吾學之進退

六四觀國之光利用賓於王

周公之傳觀六四云云何也曰六四進坤處防居近君之位且有防而善入之義於爻義爲觀國之光利用賓於王象

象曰觀國之光尙賓也

孔子之傳觀六四云云何也曰言六四居得其地原有觀光尙賓之義也

九五觀我生君子無咎

周公之象觀九五云云何也曰五正所謂大觀在上爲下四陰之所觀仰者有君子象以一身觀乎下而爲下之所仰觀是君子之生卽下四陰之身也故必自觀其生爲正爲不正爲中爲不中則所以爲中正以觀天下者在是盥而不薦有孚顒若者亦在是是乃君子修己以敬安人安百姓之正道耳故有觀我生君子無咎象

象曰觀我生觀民也

孔子之傳觀九五云云何也曰是言我生之敬肆卽下民之安危而下民之安危本我生之敬肆故觀我生乃所以觀民也蓋孔子慮讀易者以九五居君子大觀在上之地而徒以自觀其生爲遺民故特於傳明之爻象猶孔子答子路君子修己以敬之防爻傳猶孔子再答子路修己安人安百姓之旨

上九觀其生君子無咎

周公之象觀上九云云何也曰上九與九五同爲君子大觀之在上其徳原與九五同故象仍取於觀其生君子無咎也然變觀我生爲其生則似更就大觀居心之至虛至殷言耳故傳中發志猶未平之防以終中正觀天下之義也

觀上九之象辭可知初二之所爲觀乎上者統以上五二爻爲大觀之主似不專指九五一爻

象曰觀其生志未平也

孔子之傳觀上九云云何也曰言九五已以觀我生爲觀民矣而上九仍觀其生者謂其以觀我爲觀民之志未能平滿如孔子答子路堯舜猶病之防耳蓋孔子又慮讀易者以觀其生爲仍與九五象同卽義仍與之同而更無所取故又發志未平之防以明君於觀生觀民無自滿假之心所爲觀之至也

噬嗑【震下離上】

觀而受之以噬嗑何也序卦傳曰可觀而後有所合故受之以噬嗑嗑者合也

噬嗑亨利用獄【噬市利反嗑胡臘反】

文王之彖噬嗑云云何也曰天下之事所以不得亨者以有間也噬而嗑之則可亨通矣故有噬嗑亨象蓋王者以刑罰揉彊事𨿽非吉而以之去其間則自有可亨之道也爲卦上明下斷故占爲利用獄象以用獄固非明非斷不利也

彖曰頥中有物曰噬嗑噬嗑而亨剛柔分動而明雷電合而章柔得中而上行𨿽不當位利用獄也【上時掌反】孔子之傳噬嗑云云何也曰言卦之所以名噬嗑者以卦上下二剛爻而中柔有上下唇齒之象中虛之中又間一剛爻爲頥中有物之象口中有物則隔其上下令不得合矣必齧而合之乃得嗑故爲噬嗑也嗚呼天下凡事之不得合者皆以有間故耳必去其間而乃合類如斯矣其曰噬嗑而亨者言有物間於頥中則必爲害噬而嗑之則其害亡而可得亨通故云噬嗑亨也又以卦才言則上下之剛柔分下震上離爲動而明雷震電耀相須並見爲合而章且六五以柔居上卦之中𨿽不當位然治獄之道過柔則失於寛縱全剛亦傷於暴戾而五以柔居剛爲用獄之主是爲得中上行則亦得用獄之宜也嗚呼獄之情隱而曲險而健純柔不可用純剛亦豈可用乎用獄者亦於噬嗑之象與細味而可矣口中之間噬之而後合嗜好情欲皆吾仁之間也無以克之何從而合乎昔孔子以克已復禮爲仁語顏子而朱子注以非至明無以察其幾非至健無以致其決正雷動火明以成噬嗑之防耳

象曰雷電噬嗑先王以明罰勅法

孔子之傳噬嗑大象云云何也曰雷先掣而雷後應雷以從電故曰雷電噬嗑先王體此以制獄決訟用電之明以罰罪用雷之動以勑法蓋決獄所以察情非明不當法所以齊眾非斷不行故必以雷電之合明罰勅法則獄情得眞而國法得振庶幾獄無寃濫耳觀噬嗑之象可知斷獄必賴明決之人而後獄無寃民不然不明不決卽自以爲無寃而不知其寃抑已甚矣國家庸何利乎

初九屨校滅趾無咎【校音教】

周公之象噬嗑初九云云何也曰初九以剛居初爲頷頦之象頷頦乃所以噬物之具故象刑具著罪人也又震爲足動居初趾象在初猶輕刑故爲兩足著械遮沒其趾象罪在初犯而卽以刑械禁之則自足以懲惡使不得行故又有無咎象也

象曰屨校滅趾不行也

孔子之傳噬嗑初九云云何也曰言屨校滅趾者趾爲初動滅趾以遏其行也不行尙何咎乎

昔一友問余無咎爲罪人言爲用刑者言余曰爲罪人言而言外則爲用刑者言矣友問其說余曰據文言小人不恥不仁不畏不義不見利不勸不威不懲小懲而大戒此小人之福之防則知戒小人正小人之福故於無咎貼小人爲正然噬嗑一卦皆明明罰勅法之義故義取噬嗑用獄者懲小人之初犯卽能不姑息養姦以長其惡而使之怙終難赦則在上之過亦免矣不然一時小不忍以容姦他日致蹈於刑戮豈非爲上之過乎由此以觀則此無咎二字言外責重用獄者之義亦自明耳郝氏曰初象罪人何也罪人寃滯不達故在下惡由小積故在初事發先覺故爲獄始然以剛象罪人何也凶暴之徒未有不剛者初上彊梁噬人剛惡也老氏曰彊梁者死之徒易戒於過剛也此亦中理之說

六二噬膚滅鼻無咎

周公之象噬嗑六二云云何也曰六二下乘罪人像獄初訊二本震體陰柔中正威而不猛是爲斷獄無枉深得其情者故象爲噬膚滅鼻蓋膚乃肉之無骨最易噬者滅鼻則言無事考掠而彊梗自能輸情耳以此斷獄何咎之有故占爲無咎象

象曰噬膚滅鼻乘剛也

孔子之傳噬嗑六二云云何也曰言噬膚滅鼻者二乘初九罪人本剛而一訊卽得其情耳故曰無咎也嗚呼其片言折獄之子路乎

六三噬臘肉遇毒小吝無咎【臘音昔】

周公之象噬嗑六三云云何也曰六三以柔居剛處非其正如無定見之人斷牽連之訟故爲噬臘肉之象以六居三之剛爲遇毒之象處非其當本無決獄之才進又遇毒而值難決之訟小吝豈能免乎然三居動終進與明接又三乃在頥之物終有噬而必合之理亦自無咎戾也故占爲無咎象

象曰遇毒位不當也

孔子之傳噬嗑六三云云何也曰言三以陰處陽處位不當也處位不當故所刑者不易服而如遇毒耳

九四噬幹胏得金矢利艱貞吉【幹音千胏緇美反】

周公之象噬嗑九四云云何也曰九四以剛居上下之間合離震之分當噬嗑之時爲執法之象蓋罪人所畏服而二三所待裁者也又膚自二自三已爲臘肉至四則爲幹胏最堅難噬者矣金取剛矢取直九四以剛居明爲得剛直之道蓋所謂執法者旣剛且明則𨿽獄之至難決者皆可決之而得正故爲噬幹胏得金矢象然剛則傷果明則易刻居柔乂易渉於守之不固故占又取乎利艱貞則吉而盡善也程子曰剛而不貞者有矣凡失剛者皆不貞也在噬嗑九四最爲善

象曰利艱貞吉未光也

孔子之傳噬嗑九四云云何也曰言九四之所以利艱貞吉者處非其中其道未光大也

九四正在上下之交所謂頥中之間象不取於間而反取於去間得金矢之吉者蓋噬嗑是噬而合之義噬而合則必以去其間爲要領又四才剛居明足以噬嗑故不主爲間而利去間象固不可執一論也然益見去間之必以剛明爲尙而用獄之必以剛明爲吉矣

六五噬幹肉得黃金貞厲無咎

周公之象噬嗑六五云云何也曰五居明體之中爲頥中之物而處柔得中是亦執法斷獄而得其情者有噬幹肉象又離中明體而在頥中有噬得黃金象居中履剛有貞厲象斷獄而能居中用剛守正慮危咎自可無矣故占又有無咎象也

象曰貞厲無咎得當也【當去聲】

孔子之傳噬嗑六五云云何也曰言六五之所以貞厲無咎者以其位之得當故其行之得當而自能無咎也噫觀於孔子以得當釋六五之貞厲無咎益可見象義以取於本卦本爻爲當正不必互變錯綜之自取淩亂矣或曰六五何得有黃金象且文明在中外柔內剛何得有厲象乎余則又以爲五在離中以中言黃而系金以言固無不可卽以五之剛爲金亦無不可居柔言厲以示教固無不可以柔履五之剛義取於厲亦無不可也總之前人溺於執象爲象之意而未思卽義爲象之防故凡論象不得必欲援互變錯綜之防務實其象以明之不知正不如近取諸義之爲切而有據也顧不知海內明易君子以爲何如也

九四六五居離之明皆剛柔相濟自可斷獄無枉而皆取於貞厲者蓋獄乃斯人之生死所關王法之是非所系恃其聰明必且有偏執不平之害故聖人於四五二爻反覆戒之善讀易者亦可以識易旨與用獄之法矣

上九何校滅耳凶【何何可反】

周公之象噬嗑上九云云何也曰上九以剛居上爲唇吻噬物象亦以象凶人始屨校而終何校爲怙終不赦之象又上以一爻橫踞五爻之頂是何校滅耳象也上當噬嗑之終而所處如此是四五平反再三而上終無可赦之理眞自蹈於大獄而不可救援者矣故占爲凶象

象曰何校滅耳聰不明也

孔子之傳噬嗑上九云云何也曰言上九之至於何校滅耳者以上九剛躁無前聾頑不可化誨故積成其釁至於罪大惡極自防法耳是其何校之所以滅耳乃由其聰之不明以至此也

觀於孔子傳上九爻義可知世之喜聞善言者尙可救藥而自恃剛果恥於聞過者皆自取刑禍耳嗚呼亦可戒也哉

賁【離下艮上】

噬嗑而受之以賁何也序卦傳曰物不可以茍合而已故受之以賁賁者飾也

賁亨小利有攸往【賁彼僞反】

文王之彖賁云云何也曰賁之爲卦山下有火山者百物艸木之所聚而下有火以照則其上之艸木品彚自被其光彩有賁飾象下體離故象取於亨上體艮故象取於小利有攸往伊川先生曰天下事無本不立無文不行有質而加飾則可以亨文飾之道可增其光彩故能小利於進也愚謂伊川先生注彖於賁亨利往之防分防明白然其實彖義隠自孔子彖傳盡發之而彖辭乃可以解耳則由斯以觀易防向非孔子十翼顯明卽文王周公彖象原防且埋沒而不可考證者幾半矣解易讀易亦只據孔子十翼詮解卽易道如日中天正無容穿鑿附防欲求隱深而反失正旨也必如孔子之言亦無由明其來歷則博考諸傳注可耳然傳注亦只以防歸孔子之十翼爲當如更不得會歸則援朱子未詳之例作闕疑一案畱之宇宙尙無甚失也

彖曰賁亨柔來而文剛故亨分剛上而文柔故小利有攸往天文也文明以止人文也觀乎天文以察時變觀乎人文以化成天下

孔子之傳賁彖云云何也曰言賁有亨道而賁之所以亨者則以剛柔相雜而後成賁猶文質相雜而後成賁也爲卦下體本乾上坤分一柔以來文其中而爲離上體本坤下乾分一剛以文其上而爲艮乃爲山下有火止於文明而成賁故賁剛能亨也然其自柔來而文剛故亨者言柔來文於剛而乃成文明之象成文明乃能餙以成賁成賁乃能由餙而亨也其曰分剛上而文柔故小利有攸往者言分幹之中爻往文於艮之上爻事由餙而加盛加盛則能行也二卦之象共成賁義而傳彖分言上下各主一事者蓋離明足以致亨文柔又能小進也其曰天文也文明以止人文也者蓋承上文言陰陽剛柔相文者天之文也止於文明者人之文也其觀乎天文以察時變觀乎人文以化成天下者則又推廣天文人文之義以明聖人體賁用賁之道所謂味之而愈深推之而愈出也蓋古聖人觀於天文日月星辰之錯列寒暑陰陽之代變以察四時之遷攺而敬授人時觀於人倫之秩序庻物之品彚教化天下使成其禮俗以綏帝命皆善用此賁亨之義以經世宜民耳則由此以推系辭所謂伏羲仰觀俯察逺觀近取以通神明之徳類萬物之情者亦可想見一斑易道非神而明之眞虛行天地間也

象曰山下有火賁君子以明庶政無敢折獄

孔子之傳賁大象云云何也曰言山聚百物而火在其下庶類皆被照耀之光爲賁餙之象也君子體此以修明其庶政而無敢果於折獄焉蓋庶政小者近而易見故明如山下之火可以照見而修明折獄則貴用情實徒文必掩沒其情且身立堂上然後見堂下之是非眞僞以區區山下之火而用之察至隱之獄情能無誤乎故無敢折獄聖人觀象論理稱情而合理如此亦可見其精義入神之妙也明庶政者離之明無敢折獄者艮之止

觀於賁之無敢折獄可見粉餙增益折獄所忌漢人所以最惡於煆煉周納也然又曰無敢則聖人愼於用獄之意亦昭然言下矣讀易者於諸象識聖人神明變化之妙又於聖人識謹幾愼微之心卽易道思過半也

初九賁其趾舎車而徒【舎音捨】

周公之象賁初九云云何也曰初九以陽剛居明處下賢人君子有剛明之徳而在下者也在下則無位無位則無所施於天下惟自賁餙其所行守節防義不肻茍合以待正應而已有賁其趾舎車而徒象蓋趾取在下正所以行君子以義爲質義所不當寜以舎車而徒爲自賁其行耳古人安步當車令聞廣譽施於身不願人之文繡義蓋類此而樂正子之從子敖來其失又可類推也

象曰舎車而徒義弗乘也

孔子之傳賁初九云云何也曰言舎車而徒行者於義不可以乘也義不可乘而弗乘𨿽流俗之所迂於君子寧非最賁者乎象無義字而孔子系傳發出此防其爲千古辭受進退者示以所由之正則乎故曰易明道之書實示人以寡過徙義之書也

六二賁其須

周公之象賁六二云云何也曰卦之爲賁由兩爻之變而文明之義爲重二爲賁主故言賁之餙於物不能大變其質特因其質而加餙如須之隨頥而動耳

象曰賁其湏與上興也

孔子之傳賁六二云云何也曰言六二以賁爲象者謂其與上同興動止惟系所附猶加餙於物因其質而賁之善惡固在質耳然則天下凡事凡物之必須於賁而後能利往亦必愼用其賁無太掩其質而乃可致亨抑又明甚也

九三賁如濡如永貞吉

周公之象賁九三云云何也曰言九三處文明之極才剛居剛又能賁者有賁如濡如光彩澤象然賁忌文餙太盛逾正失常九三以剛處剛前與止接能賁而亦尙能得正得常者也則亦有吉道焉故象占如此

象曰永貞之吉終莫之陵也

孔子之傳賁九三云云何也曰言賁之盛而又能得常得正天下孰能尙之乎然則賁而不常不正乃取陵之道也

六四賁如皤如白馬翰如匪宼婚媾【皤白波反】

周公之象賁六四云云何也曰四與初本正應而爲三所隔故不獲相賁而皤如其白然初欲從正應之志則如白馬之翰如而不可遏止三終不得爲寇而初四之婚媾終必遂耳馬在下而乘以動者未獲賁則爲白翰如亦白而疾飛之義三間初四似寇正應終合象婚媾也

象曰六四當位疑也匪寇婚媾終無尢也

孔子之傳賁六四云云何也曰言四與初正應而三介於其間是所當之位爲可疑也然正應理直義勝終必得合則亦終無尢耳蓋四初旣爲正應而又處賁之中亦有得所賁之義也

六五賁於丘園束帛戔戔吝終吉【戔在千反又音牋】

周公之象賁六五云云何也曰六五以柔居艮中而處艮上一陽之下是賢人君子隱居邱園而好士尙文之主停車山下系馬門前奉束帛而升堂致禮者故象取於賁於邱園束帛戔戔大賢在國弗與共天位治天職而徒以束帛自文其好士之禮斯六五之吝道矣然亦尙知好賢以成禮賢下士之盛節故占有吝終吉象觀史孔僖對漢主之言亦可明此爻終吉之防

象曰六五之吉有喜也

孔子之傳賁六五云云何也曰言六五之吝而終吉者以其見賢而徒以束帛自是吝道以其尙知賁於丘園則亦心喜禮士足爲盛世之光華也

上九白賁無咎

周公之象賁上九云云何也曰上九以剛居止是明而知止之君子也有遺世獨立纎塵不染之象故其象爲白賁賁而尙白𨿽與世異尙然淸白可以勵污俗故占又有無咎象也

賁爲增餙之義然並而不已則必止乃天之道也上以一陽艮止於諸爻之上當賁之終是以不受賁爲賁者故爲白賁然以其不加雕餙可以矯繁縟之習培質素之風而勵士大夫髙尙之節則其隱助盛世之醇風亦多矣以不賁賁故曰白賁嗚呼世知賁之爲賁矣亦知白賁之爲賁乎知賁之爲亨矣亦知白賁之無咎乎

象曰白賁無咎上得志也

孔子之傳賁上九云云何也曰言白賁無咎者上九自尙其志素履自信自得志也

賁之下卦三爻皆言賁離有文明之義也上卦三爻皆有賁不離質之義艮有止而堅確之義也然已寓致餙亨則盡矣之義矣讀易者宜於此識聖人戒盈惡滿之防亦宜於此識易道窮變通久之防

剝【坤下艮上】

賁而受之以剝何也序卦傳曰致餙然後亨則盡矣故受之以剝剝者剝也

剝不利有攸往

文王之彖剝云云何也曰剝之爲卦五陰在下而正生一陽在上而將盡陰盛長而陽消落於人事則爲眾小人剝防君子之時又內卦坤順而外卦艮止亦有順止之義故占爲不利有攸往象也嗚呼文王之爲攸往者慮亦深矣故曰作易者其有憂患乎其當商之末世乎

彖曰剝剝也柔變剛也不利有攸往小人長也順而止之觀象也君子尙消息盈虛天行也【長丁丈反】

孔子之傳剝彖云云何也曰剝者言乎其剝落之義也謂五陰變易五陽而柔長剛變也其曰不利有攸往者則以小人已長盛至此其勢不剝盡此陽不止君子自宜隨時晦迹以免小人之害尙何宜往乎又卦下坤上艮本有順止之象君子見理旣明目覩羣小之剝陽象已顯著自當順時知止以免剝落之凶故亦不敢自違天行而昧夫消息盈虛之尙也

象曰山附於地剝上以厚下安宅

孔子之傳剝大象云云何也曰以山之髙厚而止於地上有山附於地之象爲人上者體此知上以下爲基剝民肥已適以自削其基而令之薄耳乃一意損上益下以厚固其下爲自安其宅也嗚呼百姓足君孰與不足其厚下安宅之義乎

初六剝牀以足蔑貞凶

周公之象剝初六云云何也曰陰之剝陽自下而上以牀爲象者取身之所處也又以一陽橫亙五陰之上有牀象於卦初爲足故剝初取剝牀以足象當初卽剝是陰自下已消滅乎一陽而失其正矣凶之道也故占有蔑貞凶象

象曰剝牀以足以滅下也

孔子之傳剝初六云云何也曰言初六取牀足爲象者以陰侵沒陽於下也嗚呼履霜堅冰卽從此始矣凶何如乎

六二剝牀以辧蔑貞凶【辧音辦】

周公之象剝六二云云何也曰六二於牀爲上下之辧二陰漸進而上剝至此愈蔑於正矣凶不亦甚乎故象占取此

象曰剝牀以辧未有與也

孔子之傳剝六二云云何也曰言陰之剝陽得以益盛而至於辧者以陽未有應與故也嗚呼六五二之正應以陰應陰又爲同气相求正所謂與也而曰未有與者蓋五自處柔止故𨿽應二而實不足以援二此爻其蕭望之之謂乎然下者上之宅聽其剝而無能援豈徒望之之凶亦漢元之凶也夫故六二之凶當於二五兩爻當之

六三剝之無咎

周公之象剝六三云云何也曰眾陰剝陽之時三獨處剛應上去其黨而從上在剝之時獨得無咎者也故象占爲剝之無咎

象曰剝之無咎失上下也

孔子之傳剝六三云云何也曰言六三在剝之時而獨得無咎以其在上下五陰之中獨能失其上下之黨而與陽應是眾小人中之君子也嗚呼伊川先生以爲漢之呂彊斯爲得之乎

六四剝牀以膚凶

周公之象剝六四云云何也曰六四剝牀已至足辧之上漸至於膚之位也剝而至膚將滅其身矣其凶又何待言乎蓋自此而陰長陽消皆已至極貞道不可言矣故更不言蔑貞但直言凶也

象曰剝牀以膚切近災也

孔子之傳剝六四云云何也曰言剝牀以膚則割肉至身切近乎災而凶無可避矣

六五貫魚以宮人寵無不利

周公之象剝六五云云何也曰六五處剝之極五陰盛不可言然位近於上九之陽則亦有後妃率宮人進禦於大君之義且卦象原有眾陰魚貫以進而五率以近上狀故象占以爲此爻之義惟如魚貫之以宮人受寵於君乃無不利耳非是則不利也嗚呼五陰皆以剝陽致凶惟三與陽應則無咎五以順止乎陽則無不利然則陽復固陰之吉道也爲小人者亦何苦喜剝君子乎

象曰以宮人寵終無尢也

孔子之傳剝六五云云何也曰言以宮人寵是𨿽當剝陽之位而能順止乎陽之下則亦終無尢耳

上九碩果不食君子得輿小人剝廬

周公之象剝上九云云何也曰上九以一陽踞乎眾陰之上有碩果不食象卦象一陽得五陰以承載有君子得輿象眾陰將剝一陽而成坤有小人剝廬象不言吉凶者碩果不食尙爲君子之幸而亦小人之吉僅畱一不食之碩果則君子之吝而亦小人之凶若君子得輿則無不利在君子小人剝廬則蔑貞凶卽在小人矣互有得失故不暇一一言也

觀上九一爻以一陽止於其上象取碩果不食一陽乘五陰象取君子得輿以五陰剝一陽象取小人剝廬可見象義無方拘執不得若讀易者能於象識義則可與論象更能於義推象則更可以通象並可以得義忘象矣

觀剝之上九一爻並取三象可見置象無以見易執象亦非所以論易必象義雙顯易道乃活潑潑如在目前耳

觀剝上九之一陽在上而卽承以復一陽隨轉而在下可見陰陽無終盡之理所謂互根也世儒謂陽盡生陰陰盡生陽如是則剝復之間當更有坤矣何得剝下卽受以復乎且觀夬姤之間亦不續幹更自可見

象曰君子得輿民所載也小人剝廬終不可用也孔子之傳剝上九云云何也曰言君子得輿者謂一陽獨居於上五陰重承於下陰象民是爲民所載也小人剝廬者陰爲小人所恃一陽以爲庇如人之有廬若陰再進而剝此上九則純坤無陽而失其所庇矣終何所用乎

上九一爻同以一陽上五陰而在君子則爲民所承載在小人則爲剝廬而終不可用者非故意扶君子而抑小人也蓋惟君子有撥亂之才有正固之守以安萬民而爲萬民所共載若小人則無才無守時危力詘徒悼瞻烏爰止於誰之屋耳豈能久庇其宇下乎聖人所言自實理實像千古不易也然則爲小人者亦幸無輕乘一時之勢必欲剝盡君子以自失所庇乎然觀此一爻而易之教戒小人提醒小人亦至矣孰謂易不爲小人謀也

丰川易說卷四﹤經部﹐易類﹐丰川易說﹥

欽定四庫全書

丰川易說卷五

鄠縣王心敬撰

上經

復【震下坤上】

剝而受之以復何也序卦傳曰物不可以終盡剝窮上反下故受之以復

復亨出入無疾朋來無咎反復其道七日來復利有攸往

文王之彖復云云何也曰復一陽自剝而來窮上反下故爲復自此陽日進日生直至於幹皆由此一陽之復有亨通義爲卦下雷爲動而上坤爲順有順動義一陽出剝入坤有出入義自此五陰順動有朋來義而皆統於順動之體有出入無疾朋來無咎義又反剝成復有反復其道義卦爻六位陽自剝來閱歷六位而後復於數爲七而陽又象日有七日來復義自此陽日以長陰日以消乃小人道消君子道長時也自有往無不利義故象占皆取之

天地間無往不復乃循環之正理陽窮於上而反於下此卽循環之義而謂之復者陽於天爲生物之本於人爲君子於心爲善念聖人喜陽之反正故名曰復若曰陽其已反矣故深喜其復而備極其形容耳蓋就復而論其旨天道之閉極而復通國家之亂極而復治人心之私極而復公卽其義也故復之一字乃萬事萬理轉凶爲吉之樞紐其實一部易經四聖人亦只是教人知復之道故文王孔子於復彖備極其美善也

彖曰復亨剛反動而以順行是以出入無疾朋來無咎反復其道七日來復天行也利有攸往剛長也復其見天地之心乎

孔子之傳復彖云云何也曰言復之所以亨者剛自剝上反下爲震動而遇坤以順行也其言出入無疾朋來無咎者謂惟剛反而以順行是以一陽從剝上反下卽自下仍漸漸前進而五陽由是偕進故無咎也其言反復其道七日來復者謂此非人力陽由剝六還於復初其期七日循環不已是乃天道自然之運行也其言利有攸往者謂陽剛初進漸至臨泰往無不利也而又曰復其見天地之心者則孔子於傳彖之際見得此一陽也方其未動天地之心藏於無形而不可見卽陽气充滿天地之心散爲萬品亦不可見惟此一陽初動沖漠無朕而生機不息如雷藏地中於此見天地生物不息之心也然卽其言天地而可黙防於聖人體道之心矣

復於本心爲善念之來復故六爻中皆以爲仁取象

象曰雷在地中復先王以至日閉闗商旅不行後不省方

孔子之傳復大象云云何也曰雷動地靜動來靜中動極復靜有復道焉故謂之復先王體此於冬至一陽來復之日閉闗不啟商旅不行後不省方以順天道而養此微陽也嗚呼其在人心則紛紜擾攘而復其本心亦雷在地中之象乎

卽先王之閉闗可悟復仁之在閉其情竇卽商旅之不行可悟復仁之在戒其貪行觀後不省方可悟復仁之在無役志於耳目

初九不逺復無只悔元吉

周公之象復初九云云何也曰復一陽甫終於上卽反於下故其象爲不逺復復而不逺則是一念偶失旋覺卽復形迹未著而念慮立時已化乃人心天眞不汨而日新又新之機也尙何悔之可言而吉之不大耶嗚呼顏子之不善未嘗不知知卽未嘗復行其庶幾乎

象曰不逺之復以修身也

孔子之傳復初六云云何也曰言不逺之復者神志淸明主宰在我則視聽言動之間自然非禮不履而所以修其身爲成已之仁者在是耳大學之心正而後身修亦卽此義

復之初九在人心卽最初一念有理無欲之天機也而觀於自二以上之五爻依此者吉違此者厲應此者無悔而逺此者便凶吾輩亦可以知復仁之方矣

六二休復吉

周公之象復六二云云何也曰復以初爲不逺至二稍緩故於初象知幾敏速於二象保養休息於義則友仁事賢爲能依仁以自養者也故象占特取於休復吉其在孔門卽冉閔之徒乎

二居中得正有受善獲益之象故取象如此又初爲震主陽性剛健如雷之迅故不逺卽復二當震中陰柔空虛有從容攺圖之象故爲休復

象曰休復之吉以下仁也

孔子之傳復六二云云何也曰言六二休復之吉以下近初九之仁也嗚呼近仁乃得休復休復卽無不吉近仁何負於人耶

六三頻復厲無咎

周公之象復六三云云何也曰三以陰居陽當動之極上下之交有頻復而操捨不常之象其亦厲矣然頻失而頻復𨿽若危厲而頻厲而頻復則亦自無咎也故象占取此其在於古則日月至焉之諸賢乎楊廷秀曰頻復非危頻過爲危厲無咎者聖人危其頻過而開其頻復也余則謂頻復因於頻失失豈可頻而頻焉自是危事然頻失終能頻復復仍無過而亦尙能頻則亦自可免咎故頻復無咎一言不惟聖人開其頻復亦是聖人憂其頻復而喜其頻復也

象曰頻復之厲義無咎也

孔子之傳復六三云云何也曰言頻復𨿽厲猶知攺過徙義之義故於義無咎耳

六四中行獨復

周公之象復六四云云何也曰六四處順當位而與初爲正應是處羣陰之中而獨能居天下之廣居立天下之正位行天下之大道願學聖人者也其在戰國則儀衍楊墨紛紛門戶之日而獨能私淑孔子之孟子乎噫難矣象𨿽不言吉凶然吉而無咎又豈待言

象曰中行獨復以從道也

孔子之傳復六四云何也曰言六四之中行獨復者初見天地之心而四能率由之以從道也

中行謂在五陰之中行由乎中則自無過差應乎初則爲從道

六五惇復無悔

周公之象復六五云云何也曰六五以陰居陽處坤之中坤爲土有惇厚義居中又爲至順義蓋安土惇乎仁者也初不逺復則無悔五惇復寧有悔歟故象占取此其在孔門則篤行之曽子乎象𨿽不言元吉而吉亦正自可知爾

象曰惇復無悔中以自考也

孔子之傳復六五云云何也曰言六五之惇復無悔者謂其惇篤質誠日省不怠而能以中道自考也嗚呼信非曽子不足以當此

上六迷復凶有災眚用行師終有大敗以其國君凶至於十年不克徵

周公之象復上六云云何也曰上六以陰居復終下無正應去初獨逺所謂迷而失道者也故占有凶象凶則更無所之而災與眚無一可免矣故占有有災眚象坤爲師象上亦君位十年坤數之終故又有用行師終有大敗以其國君凶象且有十年不克徵象嗚呼一迷復而諸凶皆備然則自暴自棄者其可安於終迷而不悔也耶

象曰迷復之凶反君道也

孔子之傳復上六云云何也曰言上六迷復之凶至於如此之極者以其盡反乎君道耳

觀孔子之傳則知上六君象亦自可知易象變通豈得專以五屬君位

復於天道爲陰陽剝復之闗在人無往不具而於國家治亂人心理欲所闗爲大故六爻中下五爻言理欲上一爻言治亂所以明天徳必復後全王道非復卽迷復則爲吉迷卽成凶復之所闗最大也然言能復者備極階級而言迷復者要只屬一迷則又以明復之道層累而難盡迷復之凶只一迷便無不至此正所以明夫復之難而迷之易也蓋聖人之致教於復致惕於不復如此至也故易爲聖人憂患後世之書

無妄【下震上干】

復而受之以無妄何也序卦傳曰復則不妄矣故受之以無妄

無妄元亨利貞其匪正有眚不利有攸往

文王之彖無妄云云何也曰無妄下震雷上干天是爲動而順天五陽居上六二居下是爲剛中而應有元大亨通利宜貞固義故象占取此而又曰其匪正則有眚不利有攸往者易所以責重人事故聖人處處以人事提撕斯人也善讀易者以此自占於心知得心能無妄則自當元亨利貞如其匪正則必然有眚而不能利往時時閒邪存誠捨妄卽眞卽天祐不在天而在我易不在易而在我爾

無妄是人心天心來復之機於學者爲意誠之候意誠則心眞動直無物不孚物我天人一其感召矣故元亨利貞皆其自有然不曰誠而曰無妄者卽本然無加之義也嗚呼學者亦可防吾心無妄之眞矣匪正有眚之旨大抵如小人無忌憚之類蓋其自以任放僞無妄不本天心來復之機這樣人自以爲任眞不知卻是目見空華迷眞成妄耳安得利往

彖曰無妄剛自外來而爲主於內動而健剛中而應大亨以正天之命也其匪正有眚不利有攸往無妄之往何之矣天命不祐行矣哉

孔子之傳無妄彖云云何也曰言無妄而元亨利貞者剛自大畜之上來而爲主於內震動乾健五剛中以應六二是天降衷而人率性大亨守正所行皆順帝則而合天命者也何不利之有其匪正有眚不利有攸往者動違天行無妄生妄往將何之乎徒逆天違人一步難行耳

觀孔子傳彖以大亨以正爲天之命無妄之往爲天命不祐可見天人相去不逺更可知吾心卽天欲利往者斷須順天之命欲順天者又須祛心之妄世人以妄心行妄事起心動念早與天違矣焉得天祐人助乎

聖人先天不違則自然元亨利貞學者後天奉時亦必然攸往可行欲攸往者宜知起心動念卽當隨順天命矣

卽孔子無妄一傳直可作一部感應篇綱領聖言眞天覆地載無所不具亦眞是取之不窮用之不竭善窮理者只於聖言窮之體之卽深造自得之道也

象曰天下雷行物與無妄先王以茂對時育萬物孔子之傳無妄大象云云何也曰言天下雷行震動發生萬物之蟄者起萌者達無心同得是天以無妄之命命萬物而萬物亦各得其性命以自物其物也先王體此知大造公物因時並茂以此順時愛養一如天下雷行之無妄也

先王茂對時育萬物之義卽月令一篇可見其槪卽孟子王民皥皥一章可明其義

初九無妄往吉

周公之象無妄初九云云何也曰震以一陰居初誠一未分而爲無妄之主是陽道之直遂無系而動與天合者也以此而往天命祐之吉自不待言耳故象占如此

象曰無妄之往得志也

孔子之傳無妄初九云云何也曰言初九無妄之往乃率性而行𨿽有往而未始失吾本志耳嗚呼其斯不識不知順帝之則者乎帝謂明徳乃眷西顧何疑也

六二不耕獲不菑畬則利有攸往

周公之象無妄六二云云何也曰六二中正而效初以動是處無妄之時能無希望如不耕獲不菑畬與世無累者也以此居心制行卽天行之無私何不利之有故象占取此

二與五剛柔正應有應則宜求而妄生矣然卦本無妄而二虛中居正故𨿽應不求𨿽應不累爲不耕獲不菑畬之象

象曰不耕獲未富也

孔子之傳無妄六二云云何也曰言六二虛中無妄淡然屢空無求富之心故亦不富而仍自無妄耳或疑世安有不耕獲菑畬之理周公之象得無教人素餐如佛老之爲乎不知聖人特取無妄虛中不貪之象如孟獻子所云不察雞豚之義耳非教人不須耕菑也若泥其語卽艮其背爲背眞可艮不見其人爲眞不見人矣豈其可然亦可見無妄之在聖人則爲直養不染法在學者則爲寡欲減擔法也故孔子以屢空之回爲貨殖之賜言之使知自損耳

六三無妄之災或系之牛行人之得邑人之災

周公之象無妄六三云云何也曰六三處動之終以柔履剛上應上九是妄動而有系戀者也妄動則必失旣失則喪得是爲無妄之災而其象占則爲或系之牛行人之得而邑人之災也蓋無妄本非有災以外有系應乘剛而動所求非所得而災耳先儒以或爲指二恐亦不然或之者取象欲活之義猶曰或如某象云耳又以僞乾離同體有牛象亦恐不然陰柔皆可爲牛六陰柔安在不可爲牛且義取於有系則失之旨正不必於爻實索牛象也或又爲上九變則外四爻爲坎坎爲盜有得牛之象又或以爲上九變則爲隨之上六拘系從維系牛之象又以爲上九行在外爲逺行行人之象皆恐不然總之此爻以六居三處動之終爲動必有失之義周公系牛四語只借此一事以示象所謂義象也義象則皆可以義會矣恐不容如此穿鑿附防也

象曰行人得牛邑人災也

孔子之傳無妄六三云云何也曰言行人得牛邑人受災受災者非得牛之人故其災爲無妄耳

九四可貞無咎

周公之象無妄九四云云何也曰九四𨿽處非其正然爻體居柔下無系應則亦能固守無妄之義者也故象占如此

象曰可貞無咎固有之也

孔子之傳無妄九四云云何也曰言可貞無咎固守此無妄者也嗚呼君子從容中道自然無妄豈可固守乎然賢於三之妄動必失亦逺矣

九五無妄之疾勿藥有喜

周公之象無妄九五云云何也曰九五陽剛中正本自無妄以其下與二應故爲無妄之疾然本屬正應但無大生系戀之意卽疾自可已初不待藥一藥則仍卽藥爲病耳故象占如此

象曰無妄之藥不可試也

孔子之傳無妄九五云云何也曰言疾本得之無妄而復藥之則反爲妄而生疾矣此藥萬不可嘗試也嗚呼程子不須窮索不須防檢之旨其此義乎而孔子不逆詐而先覺尢其象也

上九無妄行有眚無攸利

周公之象無妄上九云云何也曰上九無妄之終更何所往獨以陽亢不正下系六三而遂生妄想此正所謂貪欲不止無妄之往何之者也招災不利自不待言故象占如此

象曰無妄之行災之窮也

孔子之傳無妄上九云云何也曰言上九無妄之行總是任情罔終故其數盡理窮天命不祐而災不免耳何利之有嗚呼古今之以妄想貪行招災致釁者舉此類也聖言眞如蓍蔡可畏哉

大畜【乾下艮上】

無妄而受之以大畜何也序卦傳曰有無妄然後可畜故受之以大畜

大畜利貞不家食吉利涉大川

文王之彖大畜云云何也曰大畜以艮山止乾健是之謂大畜而卦中艮以一陽踞最上干以純陽止艮下有人君畜賢象故占象爲利貞又上旣有養賢之主則士自以不食於家爲吉卦徳行健知止以之遺大投艱亦自能無往不濟故象占又取於不家食吉利涉大川也然於大畜之利貞則知凡一切畜人畜學畜物者不可不正於不家食吉可知國家以畜賢爲大經大猷於利涉大川可知行健知止乃涉世攸往之利耳

卦中本無坎澤而亦取利涉大川天本不可以山畜而卦竟以山畜天成大畜則又可知讀易者求象於物宜通象於義也易道變通多端眞活潑潑地後儒往往執象捨義不得則穿鑿附會求之緯稗噫誤矣

彖曰大畜剛健篤實輝光日新其徳剛上而尙賢能止健大正也不家食吉養賢也利涉大川應乎天也孔子之傳大畜彖云云何也曰言大畜者下以干健上遇艮止乾精斂而篤實艮止明而光輝止以畜健健以受止誠明並進兩相磨而徳日新所以爲大畜也又爲卦艮陽在上有貴徳尙賢之義卦徳取於止健有大正之道上有尙賢之君則士不可復食於家故爲不家食吉濟世艱難以艮道之光明應干行之剛健何憂不濟故曰利渉大川也

象曰天在山中大畜君子以多識前言往行以畜其徳【識如字又音志行下孟反】

孔子之傳大畜大象云云何也曰言天體之至大而山以靜虛止畜之故曰大畜君子體此則多識前言往行以畜在中之徳焉蓋吾徳本大與天同體而非經好古敏求之後則亦無由開發印正而使之還其本量彼前言往行則皆古之聖賢由道徳之精蘊發爲菁華而言爲徳言本精義之實得見諸制行而行爲徳行可以印正開發吾徳者也故君子於前言往行多見多識神明黙成以畜其徳而使之篤實輝光焉

觀君子之多識前言往行以畜其徳可知徒事虛靜者徳終不大又可知不爲畜徳而徒以多識前言往行爲畜者所畜不足言大也吾輩欲體大畜之旨者必以道問學爲尊徳性之實功然後廣大精微髙明中庸一以貫之於大畜也其庶幾乎

又朱子曰天在山中不必實有是事但以其象言之耳可見全易之中義象固多也

初九有厲利己【已夷止反】

周公之象大畜初九云云何也曰幹之三陽爲艮所止初九爲六四所止者也而以剛居剛易生躐等躁動之獘故占象爲有厲爲不利於行而利於己已止也

象曰有厲利己不犯災也

孔子之傳大畜初九云云何也曰言初九有厲利己者躁動而不已則必犯災能止而受畜則不犯災也

九二輿說輹【說吐活反輹音福】

周公之象大畜九二云云何也曰九二得中履正上應六五有待用之期而當畜之時則以其中正知止不進故𨿽有可駕之輿竟脫其受軸之輹止而不進焉嗚呼伊尹之幣聘而囂囂其類此乎

象曰輿說輹中無尢也

孔子之傳大畜九二云云何也曰言輿說輹者九二剛中材大得中無躁進之過也嗚呼信非伊尹囂囂之象不足當之也

九三良馬逐利艱貞曰閒輿衛利有攸往

周公之象大畜九三云云何也曰九三以剛居剛當幹之終而與上敵應是乃下之畜積已多而可行之時也故爲良馬逐之象然自處重剛又遇剛應必艱難守正以謹績家修廷獻之學使眞足爲國家幹城好仇黼黻皇猷如日閒輿衛之義乃利攸往耳故象占如此

象曰利有攸往上合志也

孔子之傳大畜九三云云何也曰言九三之利有攸往者上九陽剛與九三陽剛之志合也

六四童牛之牿元吉【牿古毒反】

周公之象大畜六四云云何也曰六四以陰畜初陽有畜之於早之義故有童牛加牿象畜而如是自然養成其材而足爲我用故占又有元吉象也

象曰六四元吉有喜也

孔子之傳大畜六四云云何也曰六四之元吉者蒙養旣豫自然小子有造他日當得眞才而心喜耳

六五豶豕之牙吉【豶符云反】

周公之象大畜六五云云何也曰據程朱二先生說六五以柔居尊位而爲上所畜如豶去其勢以制其牙爲得機會而可制之象義自可取但細味經文豶豕之牙四字終覺注與經語脈未合且如此則與六二不殊又五當君位乃士子向應而畜道至此已成之時也亦不應又言初事耳顧無從更向二先生面質也

象曰六五之吉有慶也

孔子之傳大畜六五云云何也曰言六五之吉者畜士而養之已成自然足爲王國之楨爲社稷之慶耳

上九何天之衢亨

周公之象大畜上九云云何也曰上九以陽踞止之上畜極而通不特三之日閒輿衛者至此而良馬彚徵卽初二之利己者至此而進說輹者至此而行矣所謂上有好賢之主而士皆奮翼天衢鵬摶萬里者其在此乎故占有亨象

象曰何天之衢道大行也

孔子之傳大畜上九云云何也曰上九何天之衢者謂所畜者至此乃得其道大行耳蓋以上有尙賢之主故士乃得大行其道而以不家食吉爲吉也

頤【震下艮上】

大畜而受之以頤何也序卦傳曰物畜然後可養故受之以頤頤者養也

頤貞吉觀頤自求口實

文王之彖頤云云何也曰頷頦曰頤所以飲食養人者也卦體外實內虛下動上止有頤象故取於頤也頤以養生惟正而固則吉故占有貞吉象也養有所養之道故象取於觀頤又有所以自養之術故象又取自求口實也然此言義象耳其實仔細玩味爲卦全象似離本有觀象而四陰在中亦自有口實像則義象象象固未始不貫也

彖曰頤貞吉養正則吉也觀頤觀其所養也自求口實觀其自養也天地養萬物聖人養賢以及萬民頤之時大矣哉

孔子之傳頤彖云云何也曰言頤貞吉者養得其正不以饑渴害心則吉也觀頤者動而知止以觀其所爲養也自求口實者頤以虛待實所求口實之物不可不自觀也彖義止此矣而又言天地云云者蓋孔子讀易至此又見得頤道更有至大至正而不徒自養之口實者在故又特推而廣之以示人使知頤時固至大耳其曰天地養萬物云云者則言萬物莫不養而皆資於天地萬民莫不養而皆資於聖賢天地養萬物聖人養賢以及萬民此養之得正而吉也天地聖人民物不能廢養則其爲時豈不大矣哉此頤之不可不觀口實不可妄求而惟其時之爲貴也觀聖人養賢以及萬民則知養賢方可以養民而養賢乃養民之實事不然所養非賢而令親民者多貪殘將日思剝民以肥已卽人君悉心民瘼朝令夕申民且日見瘠羸耳故欲養萬民者以觀其所養之賢不賢爲要也然使名曰養賢而不能使賢足以自養究之不能養及萬民耳何者旣富方谷卽凡厥正人固莫不然耳故養賢者又當以忠信重祿爲大經虞書曰在知人在安民此卽養賢及萬民之旨而中庸曰忠信重祿所以勸士此卽養賢之實六經四子原相表裏善讀易者融六經四子於一貫可也

象曰山下有雷頤君子以愼言語節飲食

孔子之傳頤大象云云何也曰山下有雷山止乎上雷動乎下其卦象頤也君子體此而知此口之所爲禍者由動不知止耳於是於言語則加愼於飲食則加節焉蓋言語口之所出也𨿽時當言語不能不動而言語而爲難言訒不使多言喪心飲食口之所入也𨿽時當飲食不能不動而飲食而節性止貪不使嗜味生疾以此爲養徳養生之要務耳

觀君子云云可知凡事以動而知止爲自養之道

初九捨爾靈龜觀我朶頤凶【捨音捨朶多果反】

周公之象頤初九云云何也曰初九陽剛在下可不賴人而食者而乃上應六四是動於欲而仰人之養也故爲捨爾靈龜觀我朶頤象頤而如此大非養正之義矣故占有凶象

象曰觀我朶頤亦不足貴也

孔子之傳頤初九云云何也曰言觀我朶頤是不能自觀其所養而徒仰養於人乃齊人乞墦昏夜之行亦何足貴乎嗚呼孔子之示戒更切矣

六二顚頤拂經於丘頤徵凶

周公之象頤六二云云何也曰言六二以陰居柔不足自養求養於初則顚倒而違於常理求養於上則非其正應而徵凶故象占取此

李氏以顚頤指上以上居艮上爲山顚也以邱頤爲指五以徵凶爲五方仰養於上不能養二此亦足備一說

象曰六二徵凶行失類也

孔子之傳頤六二云云何也曰言六二往上凶者二上非應行失其類也嗚呼今之於非類求養者皆於丘頤類也其當愼所往哉

六三拂頤徵凶十年勿用無攸利

周公之象頤六三云云何也曰六三處動之終居非其正𨿽於上爲正應然下動上止終不得其養故有拂頤徵凶象又有十年勿用無攸利象十年不必於二體中求象只是形其終不可得之義

象曰十年勿用道大悖也

孔子之傳頤六三云云何也曰言十年勿用者養太失道終不可用耳

下三爻多凶者以其處動耳頤固以動而知止爲正也

六四顚頤吉虎視耽耽其欲逐逐無咎【耽都含反】

周公之象頤六四云云何也曰六四與艮同體居柔得正是賴上之養而得所欲者故象占爲顚頤之吉又卦似離目有視象位當頤中爲口實像而虎則視下而専逐逐其欲正以象其自求口實之義也頤而如此是欲動而能視以觀其所養者則亦可無咎耳故象占又如此

虎視不必於象求解但取其求養得常之旨耳嗚呼文王善養𨿽伯夷太公皆來就之況同體耶故傳曰上施光耳

象曰顚頤之吉上施光也

孔子之傳頤六四云云何也曰言六四當上下之交與上九同體止而能明以仰上九之養而上九以大烹之養養之其上施本光故𨿽防頤而吉也

六五拂經居貞吉不可涉大川

周公之象頤六五云云何也曰言六五處尊位陰柔不能自養而止賴上之養是反乎常理也有拂經象然處柔得中能止而順上則亦自得吉道耳故占有居貞吉象但頤而如是𨿽得其正而終不足以濟險蓋其以柔處止而又無正應是力不足以養天下者亦安能涉險乎故占又有不可涉大川象

象曰居貞之吉順以從上也

孔子之傳頤六五云云何也曰言六五居貞之吉者大君虛己養賢上九一陽爲所倚重五惟順上以養天下而已

上九由頤厲吉利涉大川

周公之象頤上九云云何也曰上九陽剛爲艮主羣陰無不仰欲給求頤之所由成者在此所以厲者亦在此故象占爲由頤厲吉又艮以一陽剛果無前則自足以濟大過之事而勝任故爲利涉大川也然要之涉川取於艮剛之堅而實由於由頤之吉蓋惟上九足以養賢及萬民故無險不濟耳觀傳義亦自可見也

象曰由頤厲吉大有慶也

孔子之傳頤上九云云何也曰言由頤𨿽厲得吉者以克艱之心居此位則自能澤被天下大有福慶耳嗚呼觀上九一爻曰厲曰涉大川勢綦危矣而終得吉則亦可知動而明者之能保令終也嗚呼其斯伊周諸葛足以當之乎

大過【巽下兌上】

頤而受之以大過何也序卦傳曰不養則不可動故受之以大過

大過棟橈利有攸往亨【橈乃教反】

文王之彖大過云云何也曰爲卦取於四陽居中過盛爲大過而以上下二陰不勝其重爲棟橈二五得中內巽外說爲利往亨通而其義則謂大過有棟橈之象亦有利往亨通之占也

彖曰大過大者過也棟橈本末弱也剛過而中巽而說行利有攸往乃亨大過之時大矣哉

孔子之傳大過彖云云何也曰言大過者謂四陽大者過也棟橈者本末皆陰柔而弱也剛過而二五得中下巽而上說以行故利有攸往乃亨也其曰大過之時大矣者則孔子又於觀象系辭時眞見得天下大過之事非有大過人之材不能濟故推廣而贊嘆之耳

象曰澤滅木大過君子以獨立不懼遁世無悶

孔子之傳大過大象云云何也曰朱子謂澤滅於木大過之象不懼無悶大過之行自爲得之蓋以時危勢急之中而能獨立不懼天地閉藏之時而能遁世無悶此眞屬過人之行然要非有大過人之識大過人之養則亦豈能砥柱中流屹立不移乎故大過人之君子其立身行己大過乎人原是其識見涵養大過乎人也

大過之君子說而能巽蓋所謂處陰气錮寒之時盡已順命者也否之君子儉徳避難所以處否世大過之君子不懼無悶所以自盡道然要之儉徳避難之君子原有此不懼無悶之學故能如彼耳不然則避難爲懼禍而儉徳有悶心非吾夫子翼易所取象之君子矣

初六借用白茅無咎

周公之象大過初六云云何也曰大過以四陽居中而初六以陰柔處下有借用白茅象孔子曰錯諸地而可矣借之用茅愼之至也天下百凶皆起於放肆而百福皆起於敬愼敬愼若此尙何咎乎故占又有無咎象也嗚呼觀周公於借用白茅則系之無咎易四聖人教人寡過之書而其實教人敬而無失之書乎

白茅柔嫩巽初柔象初居下而上踞四陽借用象初六潔齊以承眾剛小心愼重自能無咎象

象曰借用白茅柔在下也

孔子之傳大過初九云云何也曰言借用白茅者以下承剛而能用柔則自然無咎耳誠以剛不可以承剛也然須合系中此爻之文言觀之則爻義始盡耳蓋孔子初系此爻時特釋象辭而系言則並其義暢發之其餘如困六三爻大有上九諸爻皆然

九二枯楊生梯老夫得其女妻無不利【梯杜兮反】

周公之象大過九二云云何也曰陽過之時而二比初陰有枯楊生梯老夫得其女妻象是則彊陽難過猶借陰柔以調和其下於六二尙爲無咎而往則有利故占有無不利象

二元根於下而上接羣剛有枯楊象下資於陰有萌蘗象二陽與初陰比爲得妻象陽剛履中得正無不利象大抵象皆爻所本有非外借也故知讀易無事穿鑿附會

他卦以陰陽正應爲夫婦而大過以剛柔相比爲夫婦蓋聖人取象固惟其義之適耳豈拘拘如律例之一定不可移易乎讀易者亦可以知易之爲書不特其道變動不居惟變所適卽象亦變動不居惟變所適也

象曰老夫女妻過以相與也

孔子之傳大過九二云云何也曰言老夫女妻者剛居二柔居初以陰之過調陽之過以相與也

九三棟橈凶

周公之象大過九三云云何也曰三四二爻居卦之中棟之象也九三不惟以剛承剛剛過必折亦且下近於地原有棟橈之象棟橈豈能勝重乎故占有凶象

象曰棟橈之凶不可以有輔也

孔子之傳大過九三云云何也曰言六三棟橈之凶者以九三棟已近地下邊容不得支撐而不可以有輔耳

九四棟隆吉有它吝【它徒何反】

周公之象大過九四云云何也曰九四位已居上而又以剛處之此棟之隆而不橈者也故象占取於隆吉然以下應初陰則是一橋兩棟三旣橈矣而初六一陰兩承亦太費力矣故象占又取有他吝也然此語孔子未釋來歷皆以意釋顧不知竟何如耳

象曰棟隆之吉不橈乎下也

孔子之傳大過九四云云何也曰言九四棟隆之吉者蓋以四視三居位已髙似棟之隆然獨起不橈乎下耳

九五枯楊生華老婦得其士夫無咎無譽

周公之象大過九五云云何也曰九五以陽過之極又比過極之陰有枯楊生華老婦得其士夫象大過如此𨿽於陰陽之義無乖要非適可之耦𨿽可以濟壯陽之偏要未可成生育之功故𨿽無咎而亦無譽耳

象曰枯楊生華何可久也老婦士夫亦可醜也

孔子之傳大過九五云云何也曰言枯楊生華轉眼便萎何可久也老婦士夫亢陽極而求耦於窮陰旣非其配又無生育天下事之最可怪而可醜者也

上六過涉滅頂凶無咎

周公之象大過上六云云何也曰上六以窮陰處大過之終所謂末弱者也於橋梁則爲木過柔而滅於水於行人則爲橋已斷而涉滅頂過涉之凶從可知矣然卦象爲澤滅木而木中立於人像則涉滅頂而人未僕則又所謂獨立不懼遁世無悶者也故𨿽凶而又有無咎象

旣凶矣又無咎何也凶以言乎滅頂無咎言乎滅頂而仍涉也嗚呼孔孟𨿽隠滅於春秋戰國之時而其挺然獨立則於千古之道徳無咎也龍逢比干𨿽死滅於夏桀商紂之時而其致命遂志則於萬古之綱常無咎也讀易者能於此引而伸之觸類而長之亦可以神明乎易而黙成居安矣

象曰過涉之凶不可咎也

孔子之傳大過上六云云何也曰言上六過涉之凶𨿽凶其身而實義所當過亦不可咎耳

觀孔子不可咎之釋則似宜解無咎以自已過涉尙於誰咎爲近然如程朱之說自於名教有闗也

坎【坎下坎上】

大過而受之以坎何也序卦傳曰物不可以終過故受之以坎坎者陷也

習坎有孚維心亨行有尙

文王之彖坎云云何也曰坎於象爲陽陷陰中外虛中實而卦則上下皆坎是爲習坎習坎之象取其陽實在中則爲中有孚信取其中實則爲中心誠一誠一則自能動物而爲維心亨又惟誠一則行可嘉尙而居險亦尙乎行以出險則行有尙也蓋彖辭於卦中無義不顯固如此易道探索隠豈不信然

彖曰習坎重險也水流而不盈行險而不失其信維心亨乃以剛中也行有尙往有功也天險不可升也地險山川丘陵也王公設險以守其國險之時用大矣哉孔子之傳坎彖云云何也曰言習坎者謂其爲重險也於卦象則水流而不盈於卦義則行險而不失其信是爲有孚也維心亨者以剛在中而亨也行有尙者本誠實而行則可尙濟險亦尙乎實行也天險云云者則孔子於傳彖時又推重險之用而廣之蓋以爲此險在天則不可升也在地則山川邱陵也在王公則知險之不可陵而設爲城郭潢池之險以守其國而保其人民是用險之時其用固甚大也

象曰水洊至習坎君子以常徳行習教事【洊在薦反行下孟反】孔子之傳習坎大象云云何也曰言卦以上下兩坎爲水洊至故取義習坎是殆如水之原泉混混不捨晝夜盈科而後進者也君子體此取其有常則常久其徳行而至誠無息居安資深取其洊習相受則以習熟其教令之事而勞來匡直使之自得蓋以徳行非常不熟而教令非習不諭也

爲之不厭常徳行也誨人不倦習教事也易之精蘊孔子時時於言行証之欲求易義者能求之於孔子之行止言論卽易道可以黙識

初六習坎入於坎窞凶【窞徒坎陵感二反】

周公之象坎初六云云何也曰初六當坎之時而以陰柔處下是習坎而且入坎窞者也則終無出理矣其凶可知故象占取此

象曰習坎入坎失道凶也

孔子之傳坎初六云云何也曰言由習坎而更入坎窞失道之甚豈有出險之日乎無怪其凶也嗚呼世之積惡而益肆爲惡亦猶是已

九二坎有險求小得

周公之象坎九二云云何也曰九二當坎之時處險之中所謂方有其險者也然以其剛中心亨則亦可以濟險而小得其求不至如初之入於坎窞耳嗚呼其申屠蟠袁閎之流乎

程子曰剛則才足自衛中則動不失宜其解求得至明

二正在險中故爲有險剛中而實故求小得向非有險則求大亦得以二本陽剛而大者也然向非中實則且陷而無得故求得亦惟九二之中孚心亨也

象曰求小得未出中也

孔子之傳坎九二云云何也曰言求小得者以陽剛之才本可濟險而尙未出險故所求僅小得也

六三來之坎坎險且枕入於坎窞勿用

周公之象坎六三云云何也曰六三在下坎之終而上際上坎又以陰柔居不中正是來之坎坎險且枕而入於坎窞者也如三之所處如是是豈可用者乎故象占如是嗚呼古之君子見險而止知難而退者殆卽善用此爻勿用之旨者乎

象曰來之坎坎終無功也

孔子之傳坎六三云云何也曰言六三來之坎坎云云者進退皆險處又不安若用此道當益入於險終無功耳

六四樽酒簋貳用缶納約自牖終無咎【簋音軌缶俯九反】周公之象坎六四云云何也曰言六四上險初出而近與五比是君臣之間險中交際以克艱時也以其爻位爻徳皆陰虛有不丰不實之義故取樽酒簋貳用缶以爲艱難交際象又六以陰而四亦柔有誠信相得義故又取納約自牖象大臣如是始𨿽艱難終必無尢故占又爲無咎也樽酒簋貳用缶寧武子之橐饘馮異之麥飯豆粥庶幾似之納約自牖子房四皓之悟漢髙觸龍少子之悟趙后亦爲近之也樽酒簋貳用缶先儒或以樽酒簋三字爲句貳用缶三字爲句又或以樽酒爲讀簋貳爲讀用缶爲讀前說以酒食器爲義後說以樽酒簋食缶樂爲義總之象大臣於君艱難中交際之義但得此義固不必定其何當亦無從質其何當也第觀離卦鼓缶而歌又詩云坎其擊缶則用缶於樂義差近耳

六四之無咎總是於九五君臣結約𨿽在險難之中而同心有禮可以終濟之義

九五坎不盈只旣平無咎

周公之象坎九五云云何也曰九五以陽剛中正居尊位且居上卦之中時亦將出矣而尙居於中則有坎不盈象而以其時將出則又爲祗旣平象傳所謂水流不盈行險有常者九五之謂也故𨿽處乎險上而中孚心亨行尙則亦自無咎耳嗚呼其在中主創業之始則昭烈正位之際而在聖人克艱之心則大禹祗臺之懷乎

象曰坎不盈中未大也

孔子之傳坎九五云云何也曰言坎不盈者𨿽陽剛中正而尙屬坎中未大光耳

上六系用徽纆寘於叢棘三嵗不得凶【纆音墨寘音置】

周公之象坎上六云云何也曰上六以陰柔居險極有系用徽纆寘於叢棘三嵗不能脫出象居坎如此凶終釁末不可救矣故於占爲至凶也嗚呼其怙終不赦而屏諸四夷者乎

象曰上六失道凶三嵗也

孔子之傳坎上六云云何也曰言上六如此云云者以其處險而陰柔成性故自致於罪而凶三嵗耳觀上六以陰柔失道而凶則可以悟彖辭二五以剛實而有孚心亨行尙之旨且以悟濟陰之端賴剛中也

離【離下離上】

坎而受之以離何也序卦傳曰陷必有所麗故受之以離離者麗也

離利貞亨畜牝牛吉

文王之彖離云云何也曰爲卦上下皆離火之繼續不絕者也而其占象則爲利貞亨而忌飛揚躁擾爲畜牝牛吉而喜柔順安靜耳然離之二五兩陰爻俱在剛中原自有畜牝牛象而彖取於此易象往往有義象雙融恰好合符者此類是也

彖曰離麗也日月麗乎天百谷艸木麗乎土重明以麗乎正乃化成天下柔麗乎中正故亨是以畜牝牛吉也孔子之傳離彖云云何也曰言離者兩相附而謂之麗也如日月則麗乎天而光明百谷艸木則麗乎地而光華物固無不以麗而化成者況人爲萬物之靈明以繼明麗乎至正則大明普照有不化成天下乎而爲卦二五皆以柔體麗上下二卦之中是重明無偏倚邪曲而麗乎正者也何用不亨是以象占取於畜牝牛吉也而凡人生麗人宜得其正居心欲麗於正從可類推

他彖傳皆以推廣時用義之旨系於釋彖辭後而麗獨系於釋卦名下聖人之立言得心寫意固無成例有如是乎

象曰明兩作離大人以繼明照於四方

孔子之傳離大象云云何也曰言離之爲卦兩明相繼故成繼明之離大人體此聰明睿智以照臨天下使天下無不達之隠九重無不照之時徳則日新繼以又新治則善政繼以善教常使光明不息以坐照於四方如離之兩明相繼也嗚呼其古之明明徳於天下者乎

初九履錯然敬之無咎【錯七各反】

周公之象離初九云云何也曰下卦之離取於日而初則日始出而未大曉有開戶出門各營所事而視履錯然參差之象當此時也能謹而不爲所錯乃得無咎故象占如此

初在下有履象以剛居之有敬之象

聰明每多躁擾則聰明反爲自焚之具故宜於當初卽敬

象曰履錯之敬以避咎也

孔子之傳離初九云云何也曰初九履端之始吉與咎之所由分人無不求吉而避咎者然莊敬日彊安肆日偸天下之定理視履錯然之初而能以敬持之所避咎之道莫外於是

六二黃離元吉

周公之象離六二云云何也曰六二履柔處中如日之方中所謂柔麗乎中正以化成天下者也故其象爲黃離得中而其占爲元吉大利嗚呼其古之濬哲文明溫恭允塞者乎宜其得無爲而天下治之吉也

象曰黃離元吉得中道也

孔子之傳離六二云云何也曰六二六五爲離卦之主而二尢居中而得正文明之世而有用中之君含廣大蕩蕩平平所以一世遵道遵路而元吉也後世如光武治天下以柔道行之之言庶幾近之而秦之苛酷隋之操切適以自促其元气也

九三日昃之離不鼓缶而歌則大耋之嗟凶

周公之象離九三云云何也曰九三於日爲旣昃之離人之老耋時也正宜有以自娛以忘其老倘不能鼓缶而歌則戚戚於日暮之窮而昏作罔休是自速其亡也大耄之傷何能免乎故占爲大凶嗚呼世之耄耋而不知自樂者其尙鑑於此

象曰日昃之離何可久也

孔子之傳離九三云云何也曰言日昃之離時已過矣其能久乎此正宜自樂以娛老時也噫合象以觀而見周公孔子之爲日昃者儆亦至矣故曰易聖人爲憂患天下後世而作也

九四突如其來如焚如死如棄如【突如忽反】

周公之象離九四云云何也曰九四前火來迫後火相促而自已又以剛乘之其凶可想而知故象占特取於突如來如焚如死如棄如也人之處非其正而又輾轉附麗益非其正者俱可作此觀已

象曰突如其來如無所容也

孔子之傳離九四云云何也曰言九四之突如其來如雲云者謂其麗太不當無所容之象也

六五出涕沱若戚嗟若吉【沱徒何反】

周公之象離六五云云何也曰六五柔麗乎中與六二同而位則人君之位人君以一身坐照天下而自恃其聰明則昏蔽反多而大化不成必須時時有臨淵履薄克艱憂厲之心乃爲麗乎中正故象占特取於出涕沱若戚嗟若則吉也二若字亦卽五如字之義極形其憂危戒懼之象耳不必於卦爻索象也嗚呼其古知難之君乎一言興邦是卽其吉耳

象曰六五之吉離王公也【離音麗】

孔子之傳離六五云云何也曰言六五之吉者所麗得王公之正位也蓋居在上之勢而明察事理畏懼憂虞以待之乃得吉耳所謂危乃保其存者六五其知之矣故六五正爲柔麗乎中正以化成天下者耳

上九王用出徵有嘉折首獲匪其醜無咎

周公之象離上九云云何也曰上九居明之終履位之髙明之及乎至逺者也又離爲甲冑有徵象故象取於出徵而嘉折首獲匪其醜焉蓋用兵欲其殲厥渠魁脇從罔治以正有罪而安四方耳然非王者眞有不濫及脇從之仁察及首從之明則亦不能嘉折首而匪獲醜也故於上九離之繼明逺照發之嗚呼王者固以恩威並用寛猛相濟爲明之至乎

象曰王用出徵以正邦也

孔子之傳離上九云云何也曰言王者用此上九之徳以出徵而行罰乃所以正治其邦國剛明居上之道也然則聖王之出徵固義取於正邦匪是卽不以興師動眾從可知矣

丰川易說卷五

欽定四庫全書

丰川易說卷六

鄠縣王心敬撰

下經

咸【艮下兌上】

下經之首咸何也序卦傳曰有天地然後有萬物有萬物然後有男女有男女然後有夫婦有夫婦然後有父子有父子然後有君臣有君臣然後有上下有上下然後禮義有所錯蓋天地者人物之本上經所以首乾坤夫婦者人倫之始下經所以首咸恆也

咸亨利貞取女吉

文王之彖咸云云何也曰咸之爲卦山澤通气感應以無心之謂也凡物不感則不通咸則此往彼來相與偕適自有亨道故占有亨象然利於得正不然非道之悅不可亨矣故占又有利貞象卦以少男下少女相得以正佳耦之合故象占又爲取女吉耳爲卦六爻皆應有咸和通暢元气昕合自然而然之義其在人心則無欲之感應乎

咸本自亨自正故象占取於亨以贊之取於利貞以戒之然恆爲夫婦之常經不先恆而先咸何也男女惟少則感之眞而爲卦二五相得男下女尢感之眞也且天地感而萬物生男女感而子女生易生道取其气通而行變化耳惟少男女感則生生則相感於無窮故首咸又所以明生生之道行變化之義也而取於艮兌何也女應以悅男止以感乃能恩義以篤倡隨以辧節宣以時往來以中𨿽感而不失其正不然悅而不止卽六气淫而災沴生非其道矣聖人取象明義眞是於天道人事觀會通以行典禮至矣哉非明於天地人物之情者其孰與於斯

彖曰咸感也柔上而剛下二气感應以相與止而說男下女是以亨利貞取女吉也天地感而萬物化生聖人感人心而天下和平觀其所感而天地萬物之情可見矣

孔子之傳咸彖云云何也曰言感者謂其男女相感也兌柔上而艮剛下二气感應以相與兌女上乎男而艮男下乎女是以亨利貞取女吉也而又推之天地感萬物云云者則孔子觀咸之象會咸之旨而見得此以正相感之義𨿽天地化生萬物聖人和平天下皆不外此故終之曰觀其所感而天地萬物之情可見云爾也

觀咸彖傳可知霸者驩虞之感人心系應之感皆非其正故王者過化存神君子大公順應也

象曰山上有澤咸君子以虛受人

孔子之傳咸大象云云何也曰言卦艮下兌上是山上有澤澤通气於山而山受澤潤以生物交感爲咸耳君子體此知人心惟虛乃能容物受善於是大公無我虛以待感亦如山澤之通气也嗚呼非大舜之舍己從人樂取爲善孰能當之

寂然不動感而遂通可作咸義底本注腳廓然大公物來順應乃爲人心自然之感通

初六咸其拇

周公之象咸初六云云何也曰咸以人身取象初六感於最下咸拇之象是感之尙淺進不由己者也故卦不言吉凶以吉凶在人自取耳

艮爲指拇乃足之大指初以柔居下其動甚微故爲咸其拇象

象曰咸其拇志在外也

孔子之傳咸初六云云何也曰言咸其拇者拇原非有心獨以上與四應而四爲心志乃拇所受命故曰志在外耳大扺感以無心爲正初之志在外亦未合無心虛受之義但吉凶悔吝生乎動咸初感志尙未及動故吉凶悔吝尙不可見孔子亦只以志在外釋之耳

六二咸其腓凶居吉

周公之象咸六二云云何也曰人身在下動莫若足其不動而動者惟拇與腓股二在足上正腓之地也自宜聽命於心以爲行止故徒咸其腓則感而成凶能止不動則吉無不利蓋爻中原具此義故象占一一拈出也

二與五應故有咸腓之凶而居正柔中故亦有居貞之吉象義多通俱如此類總之教人知所以隨處寡過耳

象曰𨿽凶居吉順不害也

孔子之傳咸六二云云何也曰言六二𨿽凶居吉者腓順股止不自專行故不害也

九三咸其股執其隨往吝

周公之象咸九三云云何也曰三於人身當股地處咸之時下乘腓拇故爲咸其股象股不能行隨足以運故爲執其隨象又三居止體而爲止主原以靜爲正若往而從人則吝之道耳故象占皆取之

象曰咸其股亦不處也志在隨人所執下也

孔子之傳咸九三云云何也曰咸其股者處感之時股亦欲動而不處也志在隨人所執者下所以往而見吝耳嗚呼今之不能自立而志在隨人者吾不知其所執何如也

九四貞吉悔亡憧憧往來朋從爾思

周公之象咸九四云云何也曰九四居股之上脢之下又當三陽之中心之象咸之主也然不言心者心無形不可以象言耳心之感物當正而固乃得其理而九四以陽居陰爲失其正故因設戒以爲能正而固則吉而悔亡若憧憧往來不能正固而累於私感則亦徒朋從爾思而至耳嗚呼周公之於此爻旣示以得吉免悔之道又戒以往來朋從之思聖人之爲後世人心計者眞詳且周而其明於此心貞悔之機者亦至精且明幾希之統信乎周公接四聖人後學亦可於此知操心養心之道矣

孟子養心莫善於寡欲心之官則思先立其大則小者不能奪可作此爻義疏而虞廷危微精一四語尢此爻之淵源防合欲讀易者要須先明二帝三王周公孔孟之心傳乃可耳

象曰貞吉悔亡未感害也憧憧往來未光大也

孔子之傳咸九四云云何也曰言貞吉悔亡者以靜正順應而不以汨亂其本靜之體𨿽感未有感之害也憧憧往來者謂以念慮之紛紜汨其虛靈之宅舍而不能廓然大公以遂其光明正大之體所以爲害也嗚呼心之爲體豈能不感亦以靜正順應爲光大耳談心學者尙其於主靜立極求之

九五咸其脢無悔

周公之象咸九五云云何也曰九五居心之上口之下爲喉骨之地乃動而上行食息所必由者也然亦不能爲主而悅體倚成於上故象取咸脢而占取無悔耳然益可知感以無心而善也

脢以取於喉骨之在口下心上者爲近實故從之

象曰咸其脢志末也

孔子之傳咸九五云云何也曰言咸其脢者志欲悅而宣乎口必由脢達於上之末耳故曰志末也上於象象末大過之上云末弱亦其證也

上六咸其輔頰舌【頰舌協反】

周公之象咸上六云云何也曰上六當感之終居兌之口有咸其輔頰舌象是以言感人者也嗚呼感人以言不亦淺乎象𨿽不言凶而悔吝所不免矣

象曰咸其輔頰舌滕口說也【滕騰通用】

孔子之傳咸上六云云何也曰言咸其輔頰舌者謂感人以言徒騰口說以悅人在我爲感非其實在人亦徒聽而心不感也嗚呼其末世之文誥禦人之口給乎庸何貴焉

恆【巽下震上】

咸而受之以恆何也序卦傳曰夫婦之道不可不久也故受之以恆恆者久也

恆亨無咎利貞利有攸往

文王之彖恆云云何也曰恆乃常久之義卦中自具亨通之道而亦自具無咎利貞利有攸往之義蓋有咎則不亨而恆則循理無咎不利安貞則不亨而恆則自正而固不利攸往則不亨而恆則不窮而利有攸往故恆有亨道而彖占備取於無咎利貞利有攸往也恆固天下最善之事乎

彖曰恆久也剛上而柔下雷風相與巽而動剛柔皆應恆恆亨無咎利貞久於其道也天地之道恆久而不已也利有攸往終則有始也日月得天而能久照四時變化而能久成聖人久於其道而天下化成觀其所恆而天地萬物之情可見矣

孔子之傳恆彖云云何也曰言恆者久也震剛以長男居上巽柔以長女居下男尊女卑分得常也一陽初動乎陰爲震一陰初入於陽爲巽陽動陰入相與得常也卦以巽承震動而能順爻以柔應剛倡而有和感應得常也兼此數常久之道故謂之恆也而其所以亨無咎利貞者亦只是取義於恆久之得其道耳蓋𨿽天地之道亦不過此恆久之得道況人而有恆有不亨通利貞乎故恆則亨無咎而利貞也所謂利有攸往者亦以恆則能隨時變通終而復始耳蓋天地間萬物萬事惟此恆之之道無爲不成故日月得天終始而能久照四時變化終始而能久成聖人久於終始之道而天下化成恆所以利攸往也觀天地日月聖人所爲恆而知天地萬物惟是屈伸往來終始相循不已耳天地萬物之情不可見乎甚矣恆之爲貴也

象曰雷風恆君子以立不易方

孔子之傳恆大象云云何也曰言卦乃震雷動而在上巽風入而在下二气得常不易之理所以謂之恆也君子體此以常久其徳自立於大中常久之道而不變其方所如雷風之有常焉嗚乎恆之君子其卽中庸和而不流中立不倚有道不變塞無道至死不變之君子乎而亦可知易理卽中庸之理也

初六浚恆貞凶無攸利【浚荀潤反】

周公之象恆初六云云何也曰初六巽體主入初又居巽最下而與四正應所謂不量其淺深而浚恆者乎以此望人凶終釁末所不免矣故象占取此

象曰浚恆之凶始求深也

孔子之傳恆初六云云何也曰言常久之道取其寛裕如天地不能遽春而必歷秋冬以至春月魄不能遽盈而必歷朔以至盈聖人不能遽仁天下而必世後仁今初六始卽求恆是乃始卽求深而浚恆之凶必不免耳嗚呼學者之入世交人亦可推此而知恆之之道矣

九二悔亡

周公之象恆九二云云何也曰九二以陽居陰本當有悔而以其得中自得悔亡故象占取此

象曰九二悔亡能久中也

孔子之傳恆九三云云何也曰言九二悔亡者以其陽剛居中是能久於執中者也執中能久尙何悔乎

九三不恆其徳或承之羞貞吝

周公之象恆九三云云何也曰九三位𨿽得正而過剛不中志從乎上是爲不恆其徳之象徳而不恆則人皆得笑之薄之慢之而承之以羞矣𨿽居位得正吝所不免故象占取於或承之羞貞吝也九三在雷風之交躁極熱中故爲不恆其徳之象

象曰不恆其徳無所容也

孔子之傳恆九三云云何也曰九三之不恆其徳而或承之羞者躁極熱中行無所往此身無所容於天地之間也嗚呼世之不恆其徳而不爲人容者亦無致怨於人可矣

九四田無禽

周公之象恆九四云云何也曰九四以陽居陰旣非正位又應初六之陰虛是田而無禽者也象取於此而占卽可知

象曰久非其位安得禽也

孔子之傳恆九四云云何也曰言九四之田無禽者久非其位安得禽乎嗚呼世之久非其道而欲有求者其尙鑑於此

六五恆其徳貞婦人吉夫子凶

周公之象恆六五云云何也曰六五以柔中應剛中是亦能恆其徳者然以柔中應人爲恆𨿽得貞恆之義卻是婦人之道而非夫子之宜也故象占爲婦人吉夫子凶

象取婦人吉夫子凶者五以柔中居震男之動體而下應九二巽女之剛中於義取不能自立而從婦之象是恆所不當恆者也故占爲在婦人吉而在夫子凶

象曰婦人貞吉從一而終也夫子制義從婦凶也孔子之傳恆六五云云何也曰言婦人貞吉者不自主而從一以終乃婦人之道也言夫子凶者惟義所在者夫子之道也而但執柔中以應剛中是從婦矣夫子而從婦凶也何如嗚呼唐之髙宗其明鑑也而凡不能制義而但以從人得吉者亦皆婦人之吉耳夫子制義制字下得極好蓋義無常主惟變所適惟精義入神者始能制之猶禮惟達於禮義者始能制之耳夫子宜以精義制義爲道豈宜執中無權乎故孔子以無適莫而比義爲君子以硜硜信果爲小人而孟子亦以爲大人惟義所在也嗚呼孔孟之所謂大人君子其卽易恆之君子而孔子之所謂小人其卽恆五之婦人乎學者尙知所以從事哉

上六振恆凶

周公之象恆上六云云何也曰上六以陰柔居動終不能以陽剛立不易方而但以陰柔矜持爲恆是虛而爲盈約而爲泰難乎有恆者也終歸於凶耳故象占如此

象曰振恆在上大無功也

孔子之傳恆上六云云何也曰言以陰柔矜持爲恆豈能有恆乎徒無功耳安得不凶嗚呼恆固以久於其道而亨非其道而求恆皆大無功者耳

遁【艮下乾上】

恆而受之以遁何也序卦傳曰物不可以久居其所故受之以遁遁者退也

遁亨小利貞

文王之彖遁云云何也曰遁退避也謂四陽應時而退避也應時而退是爲宜遁而遁有亨道故占取於亨又二陰浸長不止則否觀剝坤將至故占象又戒以小利貞嗚呼文王之彖遁以利貞其猶周公象否初六以貞吉之旨乎聖人懼陰柔小人之浸長旣深而教陰柔小人之以正亦至矣教之以正卽所以導之以利孰謂易不爲小人謀乎然惟是教之知趨乎正以爲利宜之路則聖人仁育義正曲成萬物之大造洪罏原不徒爲小人區區之利謀耳

彖曰遁亨遁而亨也剛當位而應與時行也小利貞浸而長也遁之時義大矣哉

孔子之傳遁彖云云何也曰言遁而亦亨者宜遁而遁自得亨也向使宜遁而不遁可望亨乎而遁之所以亨者則以九五剛當位而二相應是乃與時偕行耳與時偕行何不亨之有小利貞謂二陰浸長𨿽尙未如否剝之淩然亦自以守正爲宜所以戒陰柔小人無使滋蔓也其曰遁之時義大矣哉者遁在君子則當位時行在小人則宜於守正遁之時義豈不大矣哉然亦聖人傳彖時又見於遁時之義如此而教人識其所大云爾也

象曰天下有山遁君子以逺小人不惡而嚴【逺袁萬反】孔子之傳遁大象云云何也曰言天下有山天在山上陽去而艮不能止故爲遁所謂天自髙而山自不可及耳君子體此與小人處只自立其操自持乎正未嘗有疾惡太甚之迹而小人自不得親亦如天之於山無心絕之而山自莫及也蓋與小人居而周旋太宻不惟慮傷於朋比亦且自墮於卑柔若刻核太甚不惟使小人應之以擠陷不肖之心亦且非君子曲成萬物之意故惟相接以禮相導以正無惡怒之加而有方嚴之守逺之以不惡而嚴之道爲正耳嗚呼非君子精義之學其孰與於斯

初六遁尾厲勿用有攸往

周公之象遁初六云云何也曰初當遁之時以陰居初有遁尾象重陰之下以陰柔之質遁而居後危可知矣有厲象而以陰柔居止體亦有勿用攸往象故占又戒以勿用有攸往也卽爻義隨卽取戒易固聖人教人寡過之書也夫

象曰遁尾之厲不往何災也

孔子之傳遁初六云云何也曰言初六𨿽有遁尾之厲然不往則自無災耳故象辭戒以勿用攸往也

六二執之用黃牛之革莫之勝說【勝音升說吐活反】

周公之象遁六二云云何也曰言六二才柔居止而位尙得中知守如執物用黃牛之革而人莫能解故爲象如此而占卽在中矣

二柔中黃牛之革象止體居下卦中執之用革莫之勝說象

象曰執用黃牛固志也

孔子之傳遁六二云云何也曰言執用黃牛者謂二知止能固守其遁而在下之志也大抵下卦止體故皆有宜止而遁下之義上卦幹體故皆有宜健而上遁之義又下卦二陰乃小人小人則欲其以知止遁下爲正上卦諸陽乃君子君子則欲其以見幾上遁爲正故二初皆以不用往執不說爲戒似不宜以應五爲解也且遁卦君子小人不相謀陽原欲其上遁陰原欲其下遁應義自無取耳顧不知明易君子以爲何如也

九三系遁有疾厲畜臣妾吉

周公之象遁九三云云何也曰九三以陽居剛是乃君子而處止之終履非其正且下與二初同體則是宜遁而系自蹈於病而危厲之道也故象占如此然三以一陽覆冒二陰則亦是能畜臣妾使止於所之象故占象又爲畜臣妾吉也

象曰系遁之厲有疾憊也畜臣妾吉不可大事也孔子之傳遁九三云云何也曰言系遁之厲者謂其有疾憊也畜臣妾吉者謂其不可大事惟畜臣妾吉也

九四好遁君子吉小人否

周公之象遁九四云云何也曰九四健體與五上同往心好乎遁者也然惟君子則能自克而見義卽決小人則有所系吝而徘徊不去矣九原陽剛之君子四乃陰柔之小人故象占並取之而自爲一例

象曰君子好遁小人否也

孔子之傳遁九四云云何也曰言君子則好進之心不勝好退是以終遁小人反是是以否也

九五嘉遁貞吉

周公之象遁九五云云何也曰九五陽剛中正遁之最可嘉尙者也得正而吉從可知矣故象占如此

象曰嘉遁貞吉以正志也

孔子之傳遁九五云云何也曰言嘉遁貞吉者九五以剛中之徳能正其遁之志而毫無系吝也其詩白駒之伊人乎

上九肥遁無不利

周公之象遁上九云云何也曰言上九以陽剛居卦外於遁爲優遊世外長往不返是遁之逺且裕而肥者也以此避世於何不利嗚呼襄陽薊門殆其人與

象曰肥遁無不利無所疑也

孔子之傳遁上九云云何也曰言上九之肥遁無不利者決策長往無復疑慮也

大壯【乾下震上】

遁而受之以大壯何也序卦傳曰物不可以終退故受之以大壯

大壯利貞

文王之彖大壯云云何也曰卦以四陽盛長故爲大壯但過壯則用剛憑气自以得正爲利耳故象占如此然亦可知壯之不可終用也

彖曰大壯大者壯也剛以動故壯大壯利貞大者正也正大而天地之情可見矣

孔子之傳大壯彖云云何也曰言大壯者乃陽之大者壯也而所以名曰壯者謂其下剛上動是爲剛以動故爲壯耳而所以曰大壯利貞者謂其四陽大者進得其正大者正耳旣大且正天地之情且可於此而見故大壯取乎利貞也

象曰雷在天上大壯君子以非禮弗履

孔子之傳大壯大象云云何也曰言雷在天上乘天以動動而合天故謂之大壯君子體此則非禮弗履動與天遊亦如震之乘乾也嗚呼君子之大壯亦以義禮自勝耳豈曰憑剛使气乎

觀大壯之象愈可知君子以自勝爲彊非血气之謂也

初九壯於趾徵凶有孚

周公之象大壯初九云云何也曰初九以剛居下壯於趾者也居下而壯於進其凶必矣故象占如此初在下有趾象當壯而以陽剛居初有壯於趾象不必震乃爲足也徵凶有孚則取義象以申戒耳亦不必於卦爻索象

象曰壯於趾其孚窮也

孔子之傳大壯初九云云何也曰言壯於趾而徵凶者乃理之必然信乎宜困窮也

九二貞吉

周公之象大壯九二云云何也曰九二陽剛中正是所謂非禮弗履者也壯而如此與壯趾者迥別得正而吉從可知矣故象占如此

象曰九二貞吉以中也

孔子之傳大壯九二云云何也曰言九二之所以貞吉者以其剛健中正故得正而吉也

九三小人用壯君子用罔貞厲羝羊觸藩羸其角周公之象大壯九三云云何也曰九三處壯之時而當幹之終際震之陽以剛居剛是過剛不正者也在小人則爲用壯在君子則惟用防若當此而用壯則𨿽正亦厲耳蓋三𨿽彊健而四陽阻前如羝羊之遇藩而觸徒羸其角厲何如乎故象占如此然觀此而知壯之不可過用所以君子惟知用罔也

羝羊性剛喜觸陽性好進似之正不必兌之爲羊然三本以九四一陽在前似藩三居四下進而遇四之剛必且自傷有羝羊觸藩羸其角象此正卽象明義亦恐不容徒以義言

象曰小人用壯君子罔也

孔子之傳大壯九三云云何也曰九三以陽剛居陽位處幹之極乃剛之過而不中者凡物過剛則折故小人則干進務前之不已而君子尙消息盈虛則固以用罔爲得也

九四貞吉悔亡藩決不羸壯於大輿之輹【輹音福】

周公之象大壯九四云云何也曰九四大壯之極而能自處於柔且前已無見阻之陽自能得正而吉悔可盡亡耳其象占則爲藩已決而不致羸輿未大而壯其輹可以進無不吉也

觀四之藩決不羸則知三之羸角以四之陽剛在前故余以三之羝羊觸藩爲卽象明義也

象曰藩決不羸尙往也

孔子之傳大壯九四云云何也曰言藩決不羸者前無所阻陽可直尙而往耳

六五喪羊於易無悔【喪息浪反易以防反】

周公之象大壯六五云云何也曰六五逾剛而處柔有喪羊於易之象當壯而如此是因時處順與世無爭者也則亦自有無悔之義故象占如此

象曰喪羊於易位不當也

孔子之傳大壯六五云云何也曰言六五之喪羊於易者五陽位而以六之陰柔居之位不得當故𨿽無悔而亦不能元亨耳然勝於觸藩羸角者多矣在他卦以不當位爲悔而在大壯以不當位無悔蓋用柔可以濟剛也

上六羝羊觸藩不能退不能遂無攸利艱則吉

周公之象大壯上六云云何也曰上六以柔處壯終前更無位而體尙在動有羝羊觸藩不能退不能遂象是本無壯才而不達進退者也安能利乎然居終處上則亦尙有棲身之地但能固守其正則亦尙可圖此身之安耳故又戒以艱則吉也

象曰不能退不能遂不詳也艱則吉咎不長也

孔子之傳大壯上六云云何也曰言不能退遂者謂自已昧於進退之義而不能詳也艱則言者謂若能謹守此一步棲身之地則咎尙不長而得吉耳蓋前面更無餘地故保吉要湏用艱也

上六以陰居柔前無藩限而亦曰羝羊觸藩是但以卦本大壯羝羊乃用壯之物象之耳又不必陽之爲羊可見象固不可執一論也

六爻皆以剛得其正爲壯故彖取利貞而大象取於非禮弗履蓋卽孔子所謂義以爲上乃君子之勇義也

晉【坤下離上】

大壯而受之以晉何也序卦傳曰物不可以終壯故受之以晉晉者進也

晉康侯用錫馬蕃庶晝日三接

文王之彖晉云云何也曰晉離明在上坤順在下日自地升也其體有諸侯覲王而王照臨備至之象蓋離爲日象王坤爲臣象諸侯日出地上地資日光象王侯相得坤有土有眾象侯坤道厚載象康坤爲眾爲牝馬眾偶在下象馬蕃庶馬在王下象王錫晝日則象離而三接則三陰爻之象也

彖曰晉進也明出地上順而麗乎大明柔進而上行是以康侯用錫馬蕃庶晝日三接也

孔子之傳晉彖云云何也曰言晉者言乎其進也離明出乎地上地順而麗乎離以成大明而六五之柔進而上行以成離主是其象義原有康侯用錫馬蕃庶晝日三接之象也故彖中備象之耳而人心之大明畢照亦猶是矣

象曰明出地上晉君子以自昭明徳

孔子之傳晉大象云云何也曰言日之大明出於地上是之爲晉君子體此以自昭明徳不使气拘物蔽亦如晉之日出地上也

觀晉象之言徳而曰明可見徳之本明明而曰昭可見昭之乃明而昭明徳而曰自又可見此格致誠正之功原匪他人可以旁貸之事乃君子自成自道之道也嗚呼大學自明之堯湯文王其卽易晉自昭明徳之君子乎

初六晉如摧如貞吉罔孚裕無咎

周公之象晉初六云云何也曰下卦三爻爲坤順安貞而初爲坤始上應匪人有一旦上進而卽若有所摧乎其上之象是乃謙卑巽順之至者耳自是得正而吉之道斯時也縱與四罔孚而但以寛裕處之在我卽無咎耳蓋欲求信於上而心太切非汲汲以失其守卽悻悻以傷於義矣故象占如此嗚呼不附權貴固人臣貞吉之道正靜需時乃人臣無咎之義乎而凡進而渉世交人者皆可於此類推也

曰如者非眞有是事謂其心如是耳故得貞吉此似始至之康侯也

象曰晉如摧如獨行正也裕無咎未受命也

孔子之傳晉初六云云何也曰言晉如而卽厪摧如之心者獨行其貞正之道不附權門也裕無咎者初尙未受四命固可裕以俟之豈肯媚權臣以求進乎

六二晉如愁如貞吉受玆介福於其王母

周公之象晉六二云云何也曰六二漸進之地又與五同气相應而以居中處順有晉如愁如之象當晉而愁是晉爲可喜而中實不喜也爲臣如此柔順安貞必且進而有麗明之吉以受知於大明之君得蕃庶之錫故占象又取受介福於王母耳此似述職之康侯也王母謂六五乃君位而陰柔麗中象王母也卽此一象辧物當名稱情俱備易眞萬事萬物之權衡乎

象曰受玆介福於其王母以中正也

孔子之傳晉六二云云何也曰言六二受玆介福於其王母者以其有如是柔順中正之徳也嗟乎人臣中正固受福之基乎

六三眾允悔亡

周公之象晉六三云云何也曰言六三當晉之時處順之極而偕二陰以並晉是眾允也殆與罔孚者異矣有臣如此順眾心而向大明自然無復摧愁悔何有乎故象占取於眾允悔亡嗚呼隨順眾心歸向明主人臣無悔之道固如是哉

象曰眾允之志上行也

孔子之傳晉六三云云何也曰言六三偕二陰以並進至此而上行之志乃遂耳

九四晉如鼫鼠貞厲

周公之象晉九四云云何也曰九四已晉而居上近乎君矣而以九處四外陽內陰是大臣懷貪殘之心者也守此不變危厲之道耳故象取晉如鼫鼠而占取貞厲

愚按此貞以恆固作解爲當謂其守此不變耳似不宜解以得正鼫鼠之晉何正之得顧不知明易君子以爲何如也

象曰鼫鼠貞厲位不當也

孔子之傳晉九四云云何也曰言九四之晉如鼫鼠貞厲者謂其位處不當居離明之下而不敢當離明之照亦如鼫鼠蹤迹詭譎晝見畏人𨿽欲不厲不能得也蓋周公爲稱情之象故孔子特釋其義耳

六五悔亡失得勿卹往吉無不利

周公之象晉六五云云何也曰六五柔中得正正所謂地上之明進而上行之柔也大凡昏暗者多悔而九五則大明察察者多悔而六五則得中君而如此悔何有乎故占象爲悔亡又其當大明之位處二陽之中聰明內含察察不用是乃精明中之渾厚渾厚中之精明有聰明睿智之實徳而無綜核刻薄之流獘以此而往何往不吉以此而行何行不利故象占又取於失得勿卹往吉無不利也

失得勿卹是言臣下小小得失勿以爲憂而自出於察見淵魚之不祥蓋六五以大明當天原是羣陰畢照卽間有云翳頃刻自消正不用察察爲明自傷大明之體耳嗚呼漢之文帝其庶幾乎

象曰失得勿卹往有慶也

孔子之傳晉六五云云何也曰言六五之失得勿卹正是晉五大明之用往自有慶故悔亡吉利備具也

上九晉其角維用伐邑厲吉無咎貞吝

孔子之傳晉上九云云何也曰上九離終象甲冑而以剛居晉上是晉其角者也晉角則剛而易觸於象爲維用伐邑矣動兵邦內厲所不免故占象特取於厲然以君正臣罪亦自得吉無過故占象又取於吉無咎但此等事𨿽曰得正終非明世所宜有故終有羞吝之貽也維用伐邑吉與畜臣妾吉一例謂維此吉耳

象曰維用伐邑道未光也

孔子之傳晉上九云云何也曰言王者自宜明明徳於天下使四海升平向化畏威懷徳今也尙用伐其私邑則是近郊猶有未順之梗其於晉明之道尙未光大耳嗚呼王者固以兵不待用而天下自服爲道之光乎

明夷【離下坤上】

晉而受之以明夷何也序卦傳曰進必有所傷故受之以明夷夷者傷也

明夷利艱貞

文王之彖明夷云云何也曰離爲日坤爲地離入坤下明受其傷故曰明夷所謂文明而處昏暗之世者也利在艱難守正故占爲利艱貞嗚呼味斯言也文王蓋卽本其自處者以系彖乎故不覺語深而意悲矣

彖曰明入地中明夷內文明而外柔順以蒙大難文王以之利艱貞晦其明也內難而能正其志箕子以之孔子之傳明夷彖云云何也曰言離下於坤是明入地中也明而入地則於明晦矣明晦是明傷也故爲明夷離在下而居內是內文明也坤在上而處外是外柔順也以此韜光蒙大難內不失臣節外不卽凶戮此文王所用以事紂之道也利艱貞者謂自晦其明同於入地之日也以此遭逢內難身被囚奴而卒能自正其志不爲邪諂此箕子所用以處紂之道也嗚呼孔子𨿽不似文王箕子之大明蒙艱然以大聖人之明徳而棲皇於春秋之世其亦離明而晦於地下者乎故其傳彖之言深覺愴乎有餘悲耳然於彖傳知爲文王箕子之以則又以知惟聖人爲能論世知人又知惟聖人能知聖人也夫

明夷反晉故爲明傷而在人心則耳目聰明不用而一靈炯炯不昧之時卻是初學善養其明之一大功課易道固在人自取而神明之耳執象論義與執義取用皆無當也

象曰明入地中明夷君子以蒞眾用晦而明

孔子之傳明夷大象云云何也曰明夷爲日入地下非無明而於晦中行其明故爲明夷君子體此以蒞眾也用晦而明蓋明而明用之則炫才揚已察見淵魚不惟眾情有不安之獘亦且幽隠有不照之憂故君子惟用晦而明如日明之入地下也

用晦而明不惟蒞眾宜然一切居家交人無不宜然蓋凡事聰明而藏諸渾厚乃爲眞明耳漢明之察察其實察於小而蔽者大察於人而蔽於己故古之帝王凝旒黈纊正欲以自晦善養其明也

晉六五失得勿卹亦明夷大象用晦而明之義故爲知臨大君之宜而悔亡往吉無所不利也

初九明夷於飛垂其翼君子於行三日不食有攸往主人有言

周公之象明夷初九云云何也曰初九居離之下離明受傷之始也其在於象則如鳥之飛而傷垂其翼其在君子則爲於行而三日不暇食但有攸往則主人有言也嗚呼其文王已疑於紂事事挫抑責備之候乎而遑暇食哉離象鳥故取飛垂象口故取食取言下傷必有上傷之人故取主人而三日則取於地下之三畫也

象曰君子於行義不食也

孔子之傳明夷初九云云何也曰言君子於行三日不食者謂當見傷之時義不暇食故三日不食也

六二明夷夷於左股用拯馬壯吉

周公之象明夷六二云云何也曰六二當明夷之時居離之中正受傷之人也其象爲夷及於左股斯時也不可以不拯而拯且不可以不速必如用馬之壯乃得吉也蓋拯之速則尙可救耳故象占如此蓋彖於此爻爲文王羑里之時而象義則周公有感於拯救文王已出之效故爲此用拯馬壯之吉以示教乎嗚呼周公之系此爻亦大愴心也夫

左股臣象但象其拯之宜速不必於卦爻互變求解也

象曰六二之吉順以則也

孔子之傳明夷六二云云何也曰言六二之所以吉者以其順人心合天則君父之傷可以救而非出於邪曲也蓋臣子救君父之難苟可委曲望全𨿽竊負而逃亦所不卹文馬珍幣之用何傷於日月之明乎於是爻見文王之爲臣止敬亦可見周公之爲子止孝

九三明夷於南狩得其大首不可疾貞

周公之象明夷九三云云何也曰九三以剛居離之上應上陰柔而可以得志又離爲兵於方爲南有狩於南而得其大首象故象占取之嗚呼其武王伐紂之事乎然狩貴時不可疾貞也故又爲不可疾正之戒蓋貞取於正也一說不可疾貞爲不以爲疾而病之此乃天人之正亦通

象曰南狩之志乃大得也

孔子之傳明夷九三云云何也曰言南狩之志非富天下也乃伐暴救民之志如此而後得耳

六四入於左腹獲明夷之心於出門庭

周公之象明夷六四云云何也曰六四位近君側於象爲出地之日於明夷爲入君左腹獲其心意始得出此門庭而成生還之幸所謂向來受傷而至此始出也殆文王羑里初出之象乎象𨿽不言吉凶而吉無不利亦可知矣

象曰入於左腹獲心意也

孔子之傳明夷六四云云何也曰言六四之入於左腹云云者乃是揣其心意而設法以獲之故得出門庭耳嗚呼周公之象此爻慶幸殊深而孔子之贊此爻歆羨亦至矣

六五箕子之明夷利貞

周公之象明夷六五云云何也曰五居坤中上承晦主誼無可去惟有痛自屈辱以全其正所謂內難而能正其志者也正箕子之明夷以之故利在艱貞

象曰箕子之貞明不可息也

孔子之傳明夷六五云云何也曰言箕子之貞執志不回故𨿽明爲所傷而終不可掩而息也

上六不明晦初登於天后入於地

周公之象明夷上六云云何也曰上六坤終而以陰柔處之此正日之沒於地中者也故𨿽本宜明者亦不明而晦矣昏昧至此初之登天者今且淪沒地下有必然耳嗚呼紂尊爲天子而竟以不明求爲匹夫不得非卽此象乎而象亦實指紂言也

象曰初登於天照四國也後入於地失則也

孔子之傳明夷上六云云何也曰言初登於天者本可以照四國也後入於地者由其失君之則也嗚呼以本登於天之朗日一旦復入地下得喪存亡不啻較若天淵而獨以失則致之然則爲人上者柰何可失則乎

爻於二象文王而以順則王以上象紂而以失則亡然則此一則也固存亡興喪之闗乎乃易以順則象文王而詩詠文王順帝之則然則易之則卽帝則易之順則卽詩順帝之則乎文王惟其能順帝則故爲人臣止於敬當明夷之時卽順明夷之則讀易者於易識則於文王識所以順則可也噫意深哉

家人【離下巽上】

明夷而受之以家人何也序卦傳曰傷於外者必反於家故受之以家人

家人利女貞

文王之彖家人云云何也曰爲卦上巽長女下離中女是爲二女相得而上順下明則是各得其職長上中下則是各得其序四爲巽主而從五二爲離主而從三則是各得其耦陽外陰內則是各得其事凡皆家齊之事而卦備之故曰家人而二卦卻以長中二女相值而成故占象又取利女貞耳然其實家之所以不齊由於婦之不順不明不順則驕亢侈泰之獘必作不明則凟倫亂禮之愆必生而家道遂不可言故家道必得女之順明乃成而卦體上順下明原備此義故彖亦遂卽其自有者以爲戒耳嗚呼牝雞之晨惟家之索桀亡以妺喜而紂復亡以妲己有家者安得不以女之貞爲利而欲齊家以定天下者又安可不知利女之貞乎

萬物齊乎巽而相見乎離人道齊乎家而相見乎國與天下爲卦上巽下離風動火明正是卽家之刑寡妻至兄弟以禦家邦事也故彖言利女貞以卽卦明戒而孔子更推其義以極於家道正而天下定耳觀二聖於家人一卦彖言之蘊含者卽於彖傳明補之大象之未盡者仍於小傳備發之反覆推原務使正家之道本末終始無一滲漏亦可知齊家之闗乎治本者深且重也

彖曰家人女正位乎內男正位乎外男女正天地之大義也家人有嚴君焉父母之謂也父父子子兄兄弟弟夫夫婦婦而家道正正家而天下定矣

孔子之傳家人彖云云何也曰言卦之所以爲家人者固以女之正位乎內而實以男之正位乎外有齊家之道而男女皆得其正以合於天尊地卑天施地生之大義也蓋所謂男女者非徒家人中男女之謂謂其能巽齊離明足爲家主而如嚴君之父母耳若曰家人之男女則豈足言嚴君哉所以然者惟這嚴君能內明外齊內外各正則型儀足法規嚴矩整恩不掩義義以濟恩上下明齊父父子子兄兄弟弟夫夫婦婦一家之中無一不出於正而家道皆正耳家道正而刑寡妻至兄弟便可禦於家邦而天下以之定這眞是以修身作齊家之本以齊家作治平之本者能之豈徒一女正之爲乎然推觀厥刑則於女之得正而驗故家人以女貞爲利也

母亦稱嚴君者正位乎外者父而正位乎內者母家有嚴母能離明而巽齊則子弟之隠惡家眾之隠獘可以盡正內外之分別幃薄之防閒可以備肅然後內外上下一歸明齊而家道可正一如嚴君之能明齊乎眾庶也故世俗稱妻爲內君而夫子以母爲嚴君嗚乎嚴君而可不正乎故家人利女貞

家人人眾最忌在不肅故貴巽齊家人情淆最忌在不知故貴嚴明爲卦下離上巽於位則爲上齊而下明於家則爲內明而外齊於分則爲父齊而母明旣明且齊家何不正之有旣正矣又何不利之有故利貞之義本取於巽離爲多彖因本卦義爲戒耳

象曰風自火出家人君子以言有物而行有恆

孔子之傳家人大象云云何也曰上巽之風自下之離火而出謂之家人君子觀風自火出之象知家之本在身而身爲風之自也於是先自正其身始言則有物而根諸義禮口無誇誕之辭行則有恆而遵道以行身無詭異之行一如火之爲風自焉嗚呼大學之所謂其爲父子兄弟足法孟子之所謂身不行道不能行於妻子非此意乎

初九閒有家悔亡

周公之象家人初九云云何也曰初九以陽剛處離始是明於家情而閒家於始者也家閒於初則銷萌杜漸而諸悔可亡矣故象占如此

又初九以一陽橫亙於陰下亦有閒象然取於離明剛正以正家於初義自正大正不必索之爻象也

象曰閒有家志未變也

孔子之傳家人初九云云何也曰言閒有家悔亡者閒之於眾志未變之始故悔亡也嗚呼非離之明陽之剛其孰知之而能之

六二無攸遂在中饋貞吉

周公之象家人六二云云何也曰言六二以陰居二陽之中正女之在家中者也亦正有無攸遂在中饋貞吉象故象占取此然其義則婦人無專制之義有三從之道故占象取於無攸遂無非無儀惟酒食是議婦之正也故占象取於在中饋而無攸遂在中饋則本是婦人正道吉道故占象又取於貞吉耳嗚呼象義雙顯占象俱融周公之系易妙眞難形矣惜乎呂雉武瞾二婦不知此義又惜乎漢髙唐髙不知此義也故上六以威如反身爲吉

象曰六二之吉順以巽也

孔子之傳家人六二云云何也曰六二之吉者以六二能順以上從乎巽之九五此正位乎內之道也得其道矣安得不吉

九三家人嗃嗃悔厲吉婦子嘻嘻終吝【嗃呼落反嘻喜悲反】周公之象家人九三云云何也曰九三居離之終而以剛處剛剛而過者也以此處家則未免傷恩然亦變患可銷故其象爲家人嗃嗃𨿽始若有悔有厲而終能得吉若其反是則過寛必縱如家人婦子之嘻嘻然諧笑不謹始𨿽若和而終至羞吝矣嗃嗃嘻嘻皆取離似口又爲火象故象取於離而字皆從口

象曰家人嗃嗃未失也婦子嘻嘻失家節也

孔子之傳家人九三云云何也曰言家人嗃嗃𨿽若太嚴而終未失則也茍婦子嘻嘻則和而無禮失齊家之正則矣

六四富家大吉

周公之象家人六四云云何也曰六四以離明之克家而至於巽之整齊是治家而至於富者也家而至富是必內以貞明之婦佐居位巽齊之男克勤克儉知禮尙義乃能之眞爲家人之大吉耳故象占取此嗚呼觀於富家大吉則富固非聖人之所不欲特以男女正位而得之則道之得正者耳

象曰富家大吉順在位也

孔子之傳家人六四云云何也曰言富家大吉者正以四爲巽順之主乃巽順得正之位也而爲富家者以巽順爲保富之道可類推矣

九五王假有家勿卹吉【假更白反】

周公之象家人九五云云何也曰九五陽剛中正內聰明外齊肅正所謂正位乎外之男以倡正位乎內之女而家人之嚴父耳當此時也一家之人內外咸理大小得情尙何俟憂卹乎眞吉之至者耳故象占如此嗚呼是殆無憂之文王歟以此齊家而卽以此禦家邦吉何如也

象曰王假有家交相愛也

孔子之傳家人九五云云何也曰言王假有家者謂其內外上下交相親愛父父子子兄兄弟弟無不各得其情耳嗚呼信非文王之刑於寡妻不足當之

上九有孚威如終吉

周公之象家人上九云云何也曰上九以陽剛巽齊居家人之終正所謂言物行恆以身型家之第一人也蓋其能以剛嚴明齊正已端範威如可畏終之得吉不言可知故象占如此

象曰威如之吉反身之謂也

孔子之傳家人上九云云何也曰言威如之吉者乃上九能反身自修端範於上言可爲坊行可爲表自然不言而上下以肅家道以正之謂也嗚呼家之本在身反身固齊家之第一事乎

丰川易說卷六﹤經部﹐易類﹐丰川易說﹥

欽定四庫全書

丰川易說卷七

鄠縣王心敬撰

下經

暌【離上兌下】

家人而受之以暌何也序卦傳曰家道窮必乖故受之以暌暌者乖也

暌小事吉【暌苦圭反】

文王之彖暌云云何也曰爲卦離火居上兌澤反下火澤乖暌離散之時也人心乖暌大事豈能濟乎則亦僅能吉小事耳蓋卦才亦有小事吉義也

彖曰暌火動而上澤動而下二女同居其志不同行說而麗乎明柔進而上行得中而應乎剛是以小事吉天地睽而其事同也男女睽而其志通也萬物睽而其事類也睽之時用大矣哉【上下俱上聲下同說音悅】

孔子之傳睽彖云云何也曰言睽爲火動而炎上澤動而沈乎下以離之中女與兌之少女同居而志不同行是以謂之暌也然其所以小利貞者卦才兌說而麗乎離明非忿恨昏迷之人六五之柔自家人來離往居外而當位上行亦非剛愎不情之主而且得中下應九二之剛亦非上下全不相得者故占象又取小事吉也然睽之所以僅小事吉者亦以五以陰之小者居之故曰小事吉耳究而論之天下無睽不合無合非睽天地本睽而化育之事同也男女本暌而倡隨之志同也萬物本睽而羣聚之事類也當其睽時卽有合之理至其爲用無不合之暌暌之時用自大矣哉但視人之用睽何如哉

象曰上火下澤睽君子以同而異

孔子之傳睽大象云云何也曰言水火用相資而不同適水資火而爨火資水以烹此其必同者也燥濕異質上下異趣此其本異者也君子體此未嘗不和以處眾與俗爲羣然和而不流則同而異在其中羣而不黨則同而異在其中亦如水火之異質而同用也

理義本無不同而聖人則先得之故惟聖人善於用睽

天地間無事不因異爲同亦無事不以同劑異同異異同乃天地間自然之理亦天地間必然之道第自睽者視爲睽耳後世學術門戶之爭亦然茍一旦明乎異同同異之防當必有載鬼遇雨張弧脫矢之吉矣

初九悔亡喪馬勿逐自復見惡人無咎【喪去聲】

周公之象睽初九云云何也曰初九地在睽始而以剛居說睽而不見有睽者也不見有睽則不疑不憂而悔自可亡其占象則爲喪馬而勿逐自復不妨直見惡人以免咎耳蓋初以陽居剛自悅其悅又與四非其正應故有喪馬勿逐見惡人義而與四終以陽剛相合故又有自復無咎之象蓋無心以待天下𨿽始睽必合也況四又明體知人者乎

象曰見惡人以辟咎也【辟音避】

孔子之傳睽初九云云何也曰言見惡人者初不以辟爲辟咎之道而以見爲辟咎之道也嗚呼其孔子見陽貨見南子之義乎

九二遇主於巷無咎

周公之象睽九二云云何也曰九二悅體得中與五爲正應而六五當君之位居離之中有遇主於巷之象所謂明良之合其在此乎復何咎焉故占象取於無咎

象曰遇主於巷未失道也

孔子之傳睽九二云云何也曰言九二之遇主於巷悅而得中以應離明之主遭逢如此亦未爲失道也古之蕭曹鄧馮庻防似之

六三見輿曳其牛掣其人天且劓無初有終【曳以制反掣昌逝反劓魚器反】

周公之象睽六三云云何也曰六三以陰柔不當之位當睽上下之交本與上應而心疑目見若乘輿者牛曳之而上其一牛又掣之而下又其人若天且劓而刑焉者蓋兌爲毀折而三又以陰柔居之故其象如此然有應在外說而能明初睽終合者也故占爲無初有終六三在二四兩陽中輿曳牛掣象與上方暌天劓象

象曰見輿曳位不當也無初有終遇剛也

孔子之傳睽六三云云何也曰言見輿曳者六三之位處不當也無初有終者於上九之剛初𨿽睽而終必遇也

九四暌孤遇元夫交孚厲無咎

周公之象暌九四云云何也曰言九四以剛居四而初非正應大臣而無應則無輔而睽孤矣然以體居離明尙能知初九元夫之徳而同气相孕故初𨿽非其正應而厲而陽剛相遇終必合志同方而自能無咎耳

象曰交孚無咎志行也

孔子之傳睽九四云云何也曰言四之交孚無咎者𨿽以與初非正應而孤終以與初交孚而志行耳蓋求同徳以相輔乃可行志也

六五悔亡厥宗噬膚往何咎【噬市制反】

周公之象暌六五云云何也曰六五居位得中正所謂柔麗乎中正悅而上行者也與二又屬正應爲在巷之遇故其象爲厥宗噬膚無暌有合睽而終合往尙何咎乎故占取無咎

象曰厥宗噬膚往有慶也

孔子之傳睽六五云云何也曰言六五之厥宗噬膚無咎者明良遇於一時何睽不合何事不吉自然相悅有慶也

上九睽孤見豕負塗載鬼一車先張之後說之匪寇婚媾往遇雨則吉【音胡說吐活反媾古豆反】

周公之象暌上九云云何也曰上九處睽之終應下不當位之三始甚相暌則亦無輔而孤故其衷疑目亦與三同而始則見三之兌若豕之負塗泥中又見三之輿曳牛掣爲載鬼一車且見三之若爲我防讐而先張之弧以射之又見三之爲婚媾而說弧不射所謂無見不無疑不生也然終以陽剛居明與三之兌說爲正應始疑始察如陰陽旣合得雨自吉耳蓋以三柔而能應說而麗明終有必合之理也然仔細看來下三爻說體原不欲其終睽而上三爻明體故𨿽睽而終能察情求合總之睽者所值之位若見爲睽而合者兩卦之情自有合理也吁合觀大象之同而異六爻之異而同周公孔子之大象小象總以暢文王之彖辭耳孰謂周公孔子之防與文王各自義也

象曰遇雨之吉羣疑亡也

孔子之傳睽上九云云何也曰言上九遇雨之吉者雨則陰陽合合則羣疑盡解而睽可合也然要之皆賴上九之明能察情知人耳嗚呼明固知人合睽之要義哉

蹇【艮下坎上】

睽而受之以蹇何也序卦傳曰乖必有難故受之以蹇蹇者難也

蹇利西南不利東北利見大人貞吉【蹇紀免反】

文王之彖蹇云云何也曰爲卦艮下坎上爲進而遇險足行難進之象故曰蹇也西南水鄕坤位平易容養之地而坎中五之所居故占象取利西南東北山鄕艮位險阻峻巖足所難行故占象取不利東北然其實文王系彖時固卽以所自處者明卦義乎蓋東北暗指紂鄕而西南暗指周鄕也又爻九五剛中正位可以濟難之大人而得正獲吉故占象旣取利見大人而又取於貞吉則文王殆又卽其所自盡者明卦義乎蓋文王正險中得正獲吉之大人而收貞吉之用者也獨其立言示象則以爲當蹇時以止於西南平易容養之鄕爲利以進於東北險阻難行之鄕爲不利又必有陽剛中正以居尊位之大人乃可持危守正而得吉蓋其示戒明教之義俱於言外令人自得也每讀此卦彖辭反復於心終覺諸儒注疏未安於心故愚見爲此顧不知明易君子以爲何如也觀觧之利西南爲指坎言則知蹇之利西南自以指坎之九五爲當又觀彖傳往得中云云則西南指坎益明且卦乃險止相值何義不可取而明明指鄕爲言非心感於身之所處又何爲是舍義言方乎惜乎其無從質疑也

彖曰蹇難也險在前也見險而能止知矣哉蹇利西南往得中也不利東北其道窮也利見大人往有功也當位貞吉以正邦也蹇之時用大矣哉【難乃旦反知音智】

孔子之傳蹇彖云云何也曰言卦取蹇者取難進之義以其坎險卽在前也坎險在前而能止非知者能如是乎然孔子釋彖時卽下贊嘆之辭則示教之意已寓諸釋彖之中矣其曰蹇利西南者坎水西南之鄕而九五正位居中往則得中也不利東北者其道多險阻而窮也利見大人往見陽剛得中之大人則自能定難濟蹇也當位貞吉得九五剛中之君則得君道之正可以正邦而定難濟蹇也蹇𨿽不可往而當其可往亦自得中而有功正邦則蹇之時用亦大矣哉蓋孔子當傳彖時亦見得蹇象蹇才非文王不足當故於言下隠隠指文王爲言耳

象曰山上有水蹇君子以反身修徳

孔子之傳蹇大象云云何也曰山上有水蓋水由地中行則平依山則險耳君子體此知往而蒙難不如反身修徳焉蓋徳修則身修可以處險亦可以濟險無在非西南耳

蹇則難進知止故取反身修徳孟子曰行有不得者皆反求諸已蹇之象義也

初六往蹇來譽

周公之象蹇初六云云何也曰初六居止之始上又無應有往則得蹇而來則得譽象

象曰往蹇來譽宜待也

孔子之傳蹇初六云云何也曰言往蹇來譽者謂險阻方始時自宜待故往則蹇而來則譽耳

來譽有知止與反身修徳在內不然免悔吝凶咎可耳何譽之有

六二王臣蹇蹇匪躬之故

周公之象蹇六二云云何也曰六二柔順得正尙在險中而與五爲正應故有王臣蹇蹇匪躬之故象嗚呼諸葛忠武之鞠躬盡瘁殆其以之

象曰王臣蹇蹇終無尢也

孔子之傳蹇六二云云何也曰言王臣蹇蹇𨿽蹇未遽出而人臣之分已盡終何尢乎蓋人臣固以自盡爲正時數非所知也

九三往蹇來反

周公之象蹇九三云云何也曰九三正與上險相值是正往則蹇而宜來反者也

象曰往蹇來反內喜之也

孔子之傳蹇九三云云何也曰言往蹇來反者險正在外不可前往反內則喜之也

六四往蹇來連

周公之象蹇六四云云何也曰六四正與險主相際前往則蹇宜來連於三以共濟故象占如此

象曰往蹇來連當位實也【當去聲】

孔子之傳蹇六四云云何也曰言六四之往蹇來連者濟蹇在剛實九三當位而實四不宜獨往取蹇而宜來連共濟也

九五大蹇朋來

周公之象蹇九五云云何也曰九五正在險中而以陽剛居正爲上下所恃以共濟是爲大蹇朋來象嗚呼下四爻其文王所處大難之地而九五一爻其文王修徳正位師師濟濟之休乎彖之當位貞吉正謂此耳

象曰大蹇朋來以中節也

孔子之傳蹇九五云云何也曰蹇卦六爻惟二五爲濟蹇之主故諸爻皆有往來之文而二五獨無然二爲臣之濟蹇故匪躬者僅可以無尢而五爲君之濟蹇其獲朋來之慶者以其剛健中正而適中乎蹇之節也其湯武革命之秋漢祖唐宗舉事丰沛建旗晉陽之日乎

上六往蹇來碩吉利見大人

周公之象蹇上六云云何也曰上六已在卦顚往更何之蓋以往則蹇而能來就九五之碩陽以濟此蹇難則吉又占爲利見大人也

象曰往蹇來碩志在內也利見大人以從貴也

孔子之傳蹇上六云云何也曰言上六之往蹇來碩者志在內而就九五之陽剛也利見大人者處蹇以從九五尊貴之大人爲利也

或疑來碩爲指九三於志在內爲似然五亦在上之內且爻皆以九五得中有功正邦則碩指九五朱注自不可易耳

解【坎下震上】

蹇而受之以解何也序卦傳曰物不可以終蹇故受之以解

解利西南無所往其來復吉有攸往夙吉【解音蠏彖傳大象同坊本胡買反】

文王之彖解云云何也曰解爲雷動在上坎險在下其占象則亦爲利乎西南寛平容養之鄕蓋蹇之初解不宜煩苛嚴急而宜寛大容養也又爲無所往其來復吉有攸往夙吉蓋當解之時而論其卦才卦徳其無所往而來復也固吉卽有攸往亦自夙吉也細觀卦義彖辭大抵亦是文王自寓出蹇逄解之防故彖辭反復形之

彖曰解險以動動而免乎險解利西南往得眾也其來復吉乃得中也有攸往夙吉往有功也天地解而雷雨作雷雨作而百果艸木皆甲坼解之時大矣哉孔子之傳解彖云云何也曰言解之所以爲解者以卦坎下震上是爲險而能動動而免險故爲解也利西南者西南坤鄕可以容養萬物而得眾也其來復吉者謂九二得中其來復固吉也有攸往夙吉者謂由此而往亦有功而早吉也天地云云者則傳彖時又見得天地以陰陽解而雷雨作雷雨作而百果艸木皆甲坼以生解之時固大矣哉故解之彖辭利而且吉吉而又利也而孔子傳彖時亦若深幸文王之出蹇成解故於彖義一一致欣幸之思乎

象曰雷雨作解君子以赦過宥罪

孔子之傳解象云云何也曰言雷雨作而成解天地所以解散屯結之气生萬物者也君子體此以好生爲心於小過則赦而釋之於大罪則宥而寛之以宣萬民沈鬰寃抑之气如雷雨之作而成解也觀解之取於雷雨作而解萬物可知人心疑而獲解結而獲解與人世之寃而獲解忿而獲解俱有雷雨作解之用孰謂人心不可與天同運

初六無咎

周公之象解初六云云何也曰謂初六居解之始上有四應何咎之有故象如此

象曰剛柔之際義無咎也

孔子之傳解初六云云何也曰言初六之無咎者以陰居初上應四陽剛柔相接可以解蹇自於義無咎也

九二田獲三狐得黃矢貞吉

周公之象解九二云云何也曰九二以陽剛居中爲坎主於鄕爲東南於徳爲得中於往爲有功有田獲三狐並得黃矢貞吉之象蓋坎爲狐居二爲中黃者中色而二以一陽橫亙其中爲得黃矢而其義則以九二得中故往而得眾有功可以正邦耳蓋其卦成解之機闗於四而能解之徳則由乎二也陽剛得中之徳固無往而不可哉

象曰九二貞吉得中道也

孔子之傳解九二云云何也曰言九二之所以貞吉者以其得中道也道而得中何往不正何往不吉

六三負且乘致寇至貞吝【乘如字又石證反】

周公之象解六三云云何也曰六三當解之時居下卦之上乘坎戴震而處之以陰柔如小人本負販之侶而居乘軒之位貪鄙無行使人生脇奪之心𨿽自以爲我得宦途之正而不知其可羞可吝莫甚於是也故象占如此

象曰負且乘亦可醜也自我致戎又誰咎也【戎古本作寇】孔子之傳解六三云云何也曰言六三之負且乘𨿽自以爲正亦可醜也其寇至乃自我致戎又可咎人乎觀自我致戎則知爻辭完字不宜作寇盜之寇解而以上下生脇奪之患解爲當然觀慢藏誨盜卽寇盜之寇自在其中矣

九四解而拇朋至斯孚【解佳買反象同拇茂後反】

周公之象解九四云云何也曰九四當解之時居動之始與初皆不正而相應故解以必解其拇然後朋至斯合而孚蓋九四以剛居柔應又不正故戒以必解小人然後得孚君子也

象曰解而拇未當位也

孔子之傳解六四云云何也曰言六四必解而拇者以其以陽居陰應又不正處位不當也

六五君子維有解吉有孚於小人【解音蠏坊本佳買反象同】

周公之象解六五云云何也曰六五以陰居位下之諸爻信之以動君子小人交相來前之時也於君子則當維而不可解然非解小人則間離君子者必至矣故欲維君子又以能解小人爲吉然非信能退小人則亦何以爲能維君子之驗乎故又示象於有孚小人耳嗚呼聖人之爲維君子慮亦深切矣

象曰君子有解小人退也

孔子之傳解六五云云何也曰於維君子而有解者謂其宜退小人而使小人退也不然則君子之維不固矣

上六公用射隼於髙墉之上獲之無不利【射食亦反隼茍尹反】周公之象解上六云云何也曰上六居解之終處動之極而與負乘之六三應其爲解也必用法以制之使之不得自漏其姦如公用射隼於髙墉之上獲之無有不利乃可耳嗚呼乘髙位而以正法制小人何慮小人之不獲據正法以去姦邪又何慮往之不利乎象之占以無不利宜矣上六居卦之上髙墉象

象曰公用射隼以解悖也【解佳買反】

孔子之傳解上六云云何也曰言公用射隼所以解悖亂之人正王法以去之耳

觀解之以解悖終則知解道以退小人爲解之正義亦以能解小人爲善用其解

損【兌下艮上】

解而受之以損何也序卦傳曰解必有所失故受之以損

損有孚元吉無咎可貞利有攸往曷之用二簋可用享【簋音軌坊本音癸】

文王之彖損云云何也曰損者減省也爲卦損幹之九三益坤之上六故爲損也當損之時若能實信得是天道人事當損之時而有孚其於入世則損己裕人於修徳則損過就中自是大吉之道可以免過而無咎可以守正而可貞可以時宜而利有攸往故道莫善於損也是故言其當損而損之用𨿽二簋之薄無不可以薦王公而羞鬼神但在有孚耳故損取有孚爲吉利可貞利往之道也

凡有所損皆爲有益而旣益則實未嘗損故彖傳偹言損之美善

享禮八簋爲盛故以二簋爲損之用

彖曰損損下益上其道上行損而有孚元吉無咎可貞利有攸往曷之用二簋可用享二簋應有時損剛益柔有時損益盈虛與時偕行【上行之上時掌反】

孔子之傳損彖云去何也曰言損者爲其損下之兌益上之艮其道上行也而所謂損而有孚元吉無咎可貞利有攸往曷之用二簋可用享者當其時之可損則二簋不爲薄當其時之宜損則損剛益柔不爲損誠以損盈而益虛固與時偕行之道也嗚呼人事之損益益虛固屬順理之時而亦實天地鬼神之所共許立身渉世者無視損爲損而不爲也

損於象爲損下益上而在上用之則爲損欲益徳於象爲損剛益柔而在上用之則爲損貪益亷悖入悖出弗損而實損之驗也散財身能損而非損之證也故善用益者以損爲益不善用益者欲益反損也唐陸宣公奏議中深得此義可取以證此彖耳

象曰山下有澤損君子以懲忿窒欲【懲直井反坊本時徵反】孔子之傳損象云云何也曰言山下有澤山髙澤深是損澤以益山也故謂之損君子體此知尊徳莫善於損過於忿則懲之使平如摧山於欲則窒之使止如塞竇亦如山下有澤也

觀大象可見損只是減擔法

觀君子體損之象以懲忿窒欲可悟養心之道養徳之道更可悟養生之道又可悟處處損則處處益時時損則時時益事事損則事事益念念損則念念益損固非損人事也故君子莫善用損

初九已事遄往無咎酌損之【已音以遄市専反】

周公之象損初九云云何也曰初九當損下之時上應六四輟所爲而速往以益之則無咎然損下益上亦當斟酌其淺深故象占如此

酌損者謂損下太過不量淺深始而下損不可以自立究且損上而終不得益故酌損二字所以教損下者亦以教受損者

象曰已事遄往尙合志也

孔子之傳損初九云云何也曰言初之已事遄往者初與四爲正應四以望初之益已爲志而初始此以尙合其志也

九二利貞徵凶弗損益之

周公之象損九二云云何也曰九二以剛履柔是爲志在自守而不肯妄損以益上之人故𨿽與五爲應而以得正爲利以往益爲凶以弗損下爲益上之道故象占如此程子曰世之愚者有𨿽無邪心而惟知竭力順上爲忠者蓋不知弗損益之之義也至哉言乎

象曰九二利貞中以爲志也

孔子之傳損九二云云何也曰言九二利貞也謂其位得中故其義以守中爲志而不爲損下益上之爲使己旣居於剝下奉上之損而上亦不得撙己裕下之益也嗚呼人臣守中固益上之正道哉

六三三人行則損一人一人行則得其友

周公之象損六三云云何也曰六三正所謂損下益上損剛益柔之爻故但取損象謂如三人行則損一人一人行則得其友也蓋此爻原是三陽損一以益上而此一陽爻又往上而成應故其象占如此而觀此爻者亦可知致一之爲貴占此爻者又可知致一之乃得耳故夫子又於系辭盡其義也

象曰一人行三則疑也

孔子之傳損六三云云何也曰言一人行則専而可得友三人行則疑而必損一人蓋古今之人情大抵皆然也

六四損其疾使遄有喜無咎

周公之象損六四云云何也曰言六四陰柔當位又居止體而與遄往之初相應是不肯過受損下益上之益而能損其貪欲之病者也如此則必使已事遄往之初有喜而卽已亦無過於損下之咎耳嗚呼爲上者一能損其疾而人已皆得如此不肯用損何爲哉

象曰損其疾亦可喜也

孔子之傳損六四云云何也曰言六四損其疾在初自是可喜之事而在己無咎亦正是可喜之事耳

六五或益之十朋之龜弗克違元吉

周公之象損六五云云何也曰六五當損時而居中履柔又爲止體以應二弗損之益是損滿下賢而集忠廣益者也人君而能此羣策效力不不惑天下無難決之事而知臨見大君之宜矣故象取或益十朋之龜弗克違而占取於元吉耳

龜決是非吉凶之物益之十朋之龜是諭在下之賢莫不損己自盡以益之之義蓋人君虛己受善其自損而實益之道有如此

象曰六五元吉自上祐也

孔子之傳損六五云云何也曰言六五之得元吉者以其能損己受益是能得人之助矣安得不得天之助乎自上祐之所必然耳

損至上而吉天道虧盈而益謙也故一卦之吉大於六五一爻而又皆備於上九一爻

上九弗損益之無咎貞吉利有攸往得臣無家

周公之象損上九云云何也曰上九處損之終居止之極而下應六三是不以損下爲益者也故其象爲弗損益之蓋以弗損爲益於益民則爲惠而不費於益君則爲以財身損而如此咎尙何有得正而吉行無不利得臣無家一舉而四善備於此矣彖之所謂有孚元吉無咎可貞而利有攸往者蓋卽指此爻耳故損以損爲益也

防來下卦悅體故以損下益上爲義然亦取於酌損弗損者悅之以道也上卦止體宜以受下之益爲義而又取於損疾弗損者不過損其下以自益正居上所宜止之道亦正上所自益之道也不然則天道忌盈人心惡貪莫益之或擊之欲益而自損且多矣故損卦以損爲益以不損下爲益上蓋天道人事之自然也

象曰弗損益之大得志也

孔子之傳損上九云云何也曰言弗損益之者弗損下正所以益上而大得其志耳嗚呼六經四子中言薄斂厚下之道固皆此防乎爲人上者尙其念諸

益【震下防上】

損而受之以益何也序卦傳曰損而不已必益故受之以益

益利有攸往利渉大川

文王之彖益云云何也曰言益之爲卦損幹之四陽益坤之初柔是乃損上益下之道故占象爲利有攸往又益之道可以濟險渉難故占象爲利渉大川觀利渉大川指防木上動言而又不必指乾指坎可見象義固自不可爲典要惟變所適也

彖曰益損上益下民說無疆自上下下其道大光利有攸往中正有慶利渉大川木道乃行益動而防日進無疆天施地生其益無方凡益之道與時偕行【上下之下去聲施始防反】

孔子之傳益彖云云何也曰言益之爲義謂王者能損上益下則民說無疆民說卽上之益也自上而施惠以益下於爲上之道乃爲大光道光卽上之益也利有攸往則言二五中正相應而天下受慶有慶卽上之益也至若利渉大川則取於上卦之防木上動而益下之利於渉險抑又可知利於渉險則無往不利其爲上之益則又不待言也乃孔子傳彖時則又見益之爲道下動上防日進無疆不特於人事爲悅民利往之咸得卽天地亦且以施爲施生之無方凡爲人君者所當與時偕行而不可不實行之耳蓋孔子又極推益之卦義卦才而以益下望爲上者也

象曰風雷益君子以見善則遷有過則攺

孔子之傳益象云云何也曰言風烈則雷迅雷激則風怒風雷二物原相附益也君子體此以求己之益但見爲善則遷不善以就善而善日以益但見有過卽便速攺而弗憚於攺卽過攺而益復無過亦如風雷之相益也

初九利用爲大作元吉無咎

周公之象益初九云云何也曰初九當益之時以陽剛雷動之資而得六四防入之應是用大作而無不利者也故占象爲利用大作元吉無咎

象曰元吉無咎下不厚事也

孔子之傳蓋初九云云何也曰言下本不當任厚事而初以得六四之任用不如是不足以塞責也按此𨿽本注意爲說而終覺心未曉暢當俟知者問之

六二或益之十朋之龜弗克違永貞吉王用享於帝吉周公之象益六二云云何也曰六二處中正而履柔順有虛中順從義而與九五有孚惠心惠徳之主相應故有或益之十朋之龜弗克違象而占象復爲永貞之吉蓋居中而應又中自然吉可長得正耳又以二之虛中而應五之孚衷亦有王用享於帝吉義也然觀損之六五爲益之以十朋之龜弗克違而益之六二又爲益之十朋之龜弗克違則知損益二卦以相反而成益之二固損之五而凡卦中一切外來之云大約以取於前後卦反對之往來爲正又其中亦尙有自乾坤來者蓋乾坤大父母固一切剛柔之變所從來也若曰訟自遁而漸歸妹恐有可疑者

象曰或益之自外來也

孔子之傳益六二云云何也曰言或益之者理必得益自然益從外來亦莫知其然而然也

六三益之用凶事無咎有孚中行告公用圭

周公之象益六三云云何也曰六三處益之時陰柔不中而上應上九之剛剛必陵弱是爲益之用凶事象然艱難成徳殷憂啟聖警戒震動自是增益不能之機亦正無咎也又卦三四皆居中處柔爲有孚於中行如告公用圭之誠欵故𨿽外來之凶不免而自得中行之無咎耳

象曰益用凶事固有之也

孔子之傳益六三云云何也曰益而用凶事以爲益者蓋必如是而後動心忍性所以增益不能者乃固有之也

六四中行告公從利用爲依遷國

周公之象益六四云云何也曰六四防主處柔而與三在卦中有中行象又與震初利建之侯爲正應故占象爲告公見從而利用爲依遷國也

象曰告公從以益志也

孔子之傳益六四云云何也曰告公從者告之以益下之志而從乃所以益其志也

九五有孚惠心勿問元吉有孚恵我徳

周公之象益九五云云何也曰九五以防體居中得正又與永貞享帝之六二爲正應是乃爲天下得人以政施仁者也爲有孚恵心象君而若此不問而可知其吉故占以元吉斷之且上旣有信以惠於下則下亦必有信以惠於上故占象又爲有孚惠我徳也蓋上以實心實徳惠於下則下亦必以誠心誠意惠其上乃自然之理耳

象曰有孚惠心勿問之矣惠我徳大得志也

孔子之傳益九五云云何也曰言有孚惠心尙何待問而知其元吉乎至於惠我徳則上益下而下並益其上益下之志乃大得耳嗚呼居九五之位者一孚惠心旣得勿問之元吉而又有惠我徳大得志之秋則益下又豈徒下之益也哉

上九莫益之或擊之立心勿恆凶

周公之象益上九云云何也曰上九以陽剛居益之極剛不當位求益反損有立心勿恆之凶故象占如此然其實剛暴擊下求益之人立心豈得有恆又必得以剛取擊之報所行豈能終利凶原卽在此恃剛擊下之中也吁周公之示戒亦深哉

象曰莫益之偏辭也或擊之自外來也

孔子之傳益上九云云何也曰言莫益之者猶從其求益之偏辭而言也若究而言之則又必有擊之者自外來也嗚呼桀之暴刻湯來擊之紂之殘賊武王來擊之至於秦之暴虐且有陳勝吳廣來而擊之矣故或擊之自外者眞不知其所自來耳可戒哉

夬【乾下兌上】

益而受之以夬何也序卦傳曰益而不已必夬故受之以夬夬決也

夬揚於王庭孚號有厲告自邑不利卽戎利有攸往【夬古快反號戶羔反卦內並同】

文王之彖夬云云何也曰夬之爲卦上兌下乾爲五陽決一柔也然其決之也必正明其罪而盡誠以呼號其眾相與合力且有危厲不可安肆又止宜治其私邑而不可專尙威武則利有所往也蓋諸義皆本卦中自具而皆爲戒辭以象之所以明剛決之亦自有道耳易教寡過豈不信然

彖曰夬決也剛決柔也健而說決而和揚於王庭柔乘五剛也孚號有厲其危乃光也告自邑不利卽戎所尙乃窮也利有攸往剛長乃終也【說音悅長丁丈反】

孔子之傳夬彖云云何也曰言夬者取其決之義也謂其以五剛決一柔也而卦徳則爲健而說決而和耳其曰揚於王庭者柔乘五剛之上也孚號有厲者謂必危厲乃光也告自邑不利卽戎謂太尙剛決則必窮也利有攸往者剛再一長則陰終而消也

象曰澤上於天夬君子以施祿及下居徳則忌【上時掌反施始豉反】

孔子之傳夬象云云何也曰言爲卦兌上干下是爲澤上於天也澤上於天未有不決以下流者故於象爲夬君子體此以之施祿則普及於下如澤之自天而下以之居徳則忌居其上不敢如澤之上於天也吁觀吾夫子於夬之象法戒兼設可見聖人之於易眞神而明之又可見聖人之於世眞提攜心切也不曰澤在天上而曰澤上於天則亦似有貪天爲功之象又兌口喜揚而居五陽之上則亦似有居徳之忌之象不知明易君子以爲何如也

初九壯於前趾往不勝爲咎

周公之象夬初九云云何也曰初九以剛居最下是壯於趾者用壯如此往而不勝亦已明矣咎豈能免乎故象占如此

象曰不勝而往咎也

孔子之傳夬初九云云何也曰言往而能勝尙恐有咎不勝而往咎何辭也

九二惕號莫夜有戎勿卹【莫音暮】

周公之象夬九二云云何也曰九二𨿽當夬之時而以剛處柔爲得中道故能憂惕號呼以自戒備壯而知戒𨿽莫夜有戎亦可勿卹矣蓋有備固無患之道也

象曰有戎勿卹得中道也

孔子之傳夬九二云云何也曰言𨿽有戎亦勿卹者以九二剛而得中知所戒也

九三壯於頄有凶君子夬夬獨行遇雨若濡有慍無咎【頄求龜反】

周公之象夬九三云云何也曰九三以剛居剛又下下卦之上壯於頄者也壯而如此視壯於趾者更甚矣必然致凶無疑然諸陽獨三與上六相應則亦有君子夬夬以決小人之義故其象𨿽爲系私愛而與上應如獨行遇雨至於若濡而爲君子所慍然小人終必決去則亦尙無大過也故象占如此朱注爲溫嶠之於王惇自爲得之

大抵剛決太過於諸事不宜以之決去小人則尙無咎

象曰君子夬夬終無咎也

孔子之傳夬九三云云何也曰言君子之夬夬𨿽過於壯然終能決去小人則亦終無咎也

九四臀無膚其行次且牽羊悔亡聞言不信【臀徒惇反次七私反且七餘反姤卦同】

周公之象夬九四云云何也曰九四以陽居陰當決之時而所處如此如人臀之無膚而其行次且亦取悔之道矣然以牽率下之三陽連累不決則悔亦尙可亡也又其處陰遠上若不明於聼言而似於當決反退餒者然故象占如此

象曰其行次且位不當也聞言不信聰不明也

孔子之傳夬九四云云何也曰言其行次且者其居位之不當也聞言不信者無聼言之聰明也

九五莧陸夬夬中行無咎【莧閒辧反又胡練反】

周公之象夬九五云云何也曰九五以剛中履位而上決一陰如莧陸之夬夬至不難也然五爲君位亦必得中而行乃無咎耳

象曰中行無咎中未光也

孔子之傳夬九五云云何也曰言中行無咎者以人君之尊去小人不能銷去於未萌之始而至使其揚於王庭而後決之則亦僅免咎耳其於人君之中道豈能大光乎蓋又惜其決之不早也

上六無號終有凶

周公之象夬上六云云何也曰上六獨以陰柔居上𨿽以居兌口能號而更無同類可號故𨿽暫存一時而終爲陽決耳凶可立俟也故象如此

象曰無號之凶終不可長也

孔子之傳夬上六云云何也曰言無號之凶者謂陽再一決則終於必亡不可長也嗚呼陰柔小人亦何爲自取凶終哉

姤【防下幹上】

夬而受之以姤何也序卦傳曰夬必有所遇故受之以姤姤者遇也

姤女壯勿用取女【姤古後反取七諭反】

文王之象姤云云何也曰爲卦一陰始生於下而遇陽如本非所望而卒然值之者然故爲姤姤屬一陰始生非女壯而曰女壯此爲上行剝陽之女故爲女壯而占象戒以勿用取女也嗚呼其在文王以前則妺喜妲己方至之始在文王之後則賈氏武氏入宮之初乎然曰勿用取則文王已於方遇之陰申之以戒如周公象坤之初六履霜卽戒以堅冰也聖人之防陰亦至矣

彖曰姤遇也柔遇剛也勿用取女不可與長也天地相遇品物咸章也剛遇中正天下大行也姤之時義大矣哉

孔子之傳姤彖云云何也曰言姤者遇也謂防初之柔遇五剛也勿用取女者謂方進之陰將長而未已其勢不至遁否觀剝不止以如此之女而用以自取是自取牝雞之鳴耳必不可與其長也至天地云云則傳彖時又見得卦體九五中有可推可取之時義而極贊之耳蓋謂姤是天地相遇而推原其相遇之時則有品物咸章而育流行之義九五乃剛遇中正而推原其剛遇中正之時則有天下大行而幹徳上治之義姤之時義正自大矣哉故以之取女則宜知勿用之義而以之大行則又宜知謹防之義耳

象曰天下有風姤後以施命誥四方

孔子之傳姤大象云云何也曰姤幹上防下是天下有大風也王后體此以幹爲施以防爲命以之告戒四方如風行乎天之下也

初六系於金柅貞吉有攸往見凶羸豕孚蹢躅【柅乃李反又女紀反】

周公之象姤初六云云何也曰初六爲防主而上行正所謂女之壯者也能止之以固則得正而吉若有攸往則漸不可長不至剝坤不止卽見凶耳蓋初爲防入而卑伏於下有羸豕孚蹢躅象故象占如此嗚呼姤始卽系之以貞其卽遁彖小利貞之防乎以木指物爲之柅卦體純乾金象而陰忽滯其底防又爲繩系象孤陰上附若系故初六取象系於金柅也上進之陰勢不可長往而不已則消陽無已不特爲陽之凶卽陰亦不得中吉故象又取此

象曰系於金柅柔道牽也

孔子之傳姤初九云云何也曰言系於金柅者以陰柔方進貴於牽止也

九二包有魚無咎不利賔

周公之象姤九二云云何也曰九二陽剛而與初陰相比畜制之固則無咎若不能畜制反奉爲賔而進之則是令其自得朋耳將女禍生矣故占象又取於不利賔蓋魚陰物易制而賔愈進則眾故爲九二近初之陽申戒

象曰包有魚義不及賔也

孔子之傳姤九二云云何也曰言包有魚者二之視初宜如包之畜魚義不可使陰柔小人之得朋日眾也

九三臀無膚其行次且厲無大咎

周公之象姤九三云云何也曰九三過剛不中下不遇於初上無應於上居則不安行則不進故亦取臀無膚其行次且象然旣無所遇則亦自不爲陰柔所系故𨿽厲而無大咎也姤夬反對姤之三卽夬之四而象正同可知反對之爻自有來往相通之義不獨損之六二與益之六五也若逺取他卦則恐渉淩亂耳

象曰其行次且行未牽也

孔子之傳姤九三云云何也曰九三𨿽其行次且然亦尙非初應不爲柔所牽系也

九四包無魚起凶

周公之象姤九四云云何也曰九四初應應而初已見包於二是爲包無魚象居上而無民動成凶矣故占象爲凶

象曰無魚之凶逺民也【逺元萬反】

孔子之傳姤九四云云何也曰無魚之凶者四居近君之位而遠民以自失其民自是凶道耳蓋民之不可遠也如是夫爲大臣者尙其鑑諸

九五以杞包瓜含章有隕自天

周公之象姤九五云云何也曰九五居幹之中陽剛中正不與剛中之九二同徳相遇而二已包瓜得民是九五遇二髙大堅實之杞以包初六陰柔之瓜正所謂剛遇中正而大行者乎又五下覆乎初體幹履防是爲施命誥四方之後亦有捨風動之文章自天下行之義故象又取此也

象曰九五含章中正也有隕自天志不捨命也【捨音捨】孔子之傳姤九五云云何也曰言九五之含章原具大中至正可以風動四方之徳而不忘命誥動民之志故爲有隕自天也乾爲天九五天位自上而下爲隕自天命指初謂誥命

上九姤其角吝無咎

周公之象姤上九云云何也曰上九處姤之終居姤之上又無正應是爲姤角姤而以角亦可羞矣然此乃自懷狐疑識不知人自取之罪於誰而咎乎故象占如此尢咎似解以無可咎義爲當故傳専以窮吝釋之

象曰姤其角上窮吝也

孔子之傳姤上九云云何也曰上九取於姤角之象者爲其以剛居上過剛而道窮故羞吝也嗚呼姤之上九其亦幹之上九乎陽剛可過亢耶

丰川易說卷七

欽定四庫全書

丰川易說卷八

鄠縣王心敬撰

下經

萃【坤下兌上】

姤而受之以萃何也序卦傳曰物相遇而後聚故受之以萃萃者聚也

萃亨王假有廟利見大人亨利貞用大牲吉利有攸往【假更白反】

文王之彖萃云云何也曰卦爲澤上於地於人心則順悅而萃聚之義也人心順悅以聚自是亨通之道故其象占有王假於廟之亨有利見大人之亨而亦利於正不正則𨿽聚必散也又申言其假廟也則宜體物聚時阜享禮宜丰之義而用大牲吉其見大人也則必然得眾能聚人心悅從而利有攸往蓋卦中原備此義故象占亦如此其詳耳

彖曰萃聚也順以說剛中而應故聚也王假有廟致孝享也利見大人亨聚以正也用大牲吉利有攸往順天命也觀其所聚而天地萬物之情可見矣【說音悅】

孔子之傳萃彖云云何也曰言萃者取乎人心萃聚之義也所以取乎人心萃聚之義者爲卦下順上說九五剛中而九二應之故成萃也王假有廟者王者萃此心之精神致孝享於祖考也利見大人亨利貞者聚眾必以正也用大牲吉利有攸往者當萃之時時丰禮備下順上說所以順天命之自然也備觀萃聚之義可以見人情卽天地萬物之情惟順惟悅卽可以格神可以致治則天地萬物之情又豈出順悅之外乎故萃有亨道也

象曰澤上於地萃君子以除戎器戒不虞【上時掌反】

孔子之傳萃大象云云何也曰兌上坤下是澤上於地也君子體此知眾多之聚人情囂煩易有不虞之事則除簡戎器以戒備不虞耳蓋眾聚易鬭爭又眾聚藏姦邪有不虞之事亦必至之情故君子以除戎器戒不虞爲處萃之道也

初六有孚不終乃亂乃萃若號一握爲笑勿卹往無咎【號乎勞反】

周公之象萃初六云云何也曰初六上應九四而隔於二陰是有孚不終志亂而妄聚也若能號呼正應則一握爲笑而更勿顧卹以往自無咎耳嗚呼上二句其隗囂之舍漢而萃公孫下數句其馬援之去隗而萃光武乎

象曰乃亂乃萃其志亂也

孔子之傳萃初六云云何也曰初六之乃亂乃萃者眾萃之中志亂而未知所適從也

六二引吉無咎孚乃利用禴【禴羊略反】

周公之象萃六二云云何也曰六二應五而雜於二陰之間必牽引以萃乃吉而無咎又二柔順中正虛中而上應九五剛健中正誠實以下交則亦有孚而利於用禴之象故象占如此然曰孚乃利用禴則又以戒二處萃之時誠敬爲本耳

細觀初二之象凡皆卽爻象之自有隨申以戒聖人之教人寡過亦至矣而其事象則竇融引五太守以萃漢也

象曰引吉無咎中未變也

孔子之傳萃六二云云何也曰言六二之引吉無咎者初與三皆不中而有異志六二中正不變也

六三萃如嗟如無攸利往無咎小吝

周公之象萃六三云云何也曰六三陰柔不中不正上無應與欲求萃而不得故嗟如而無所利惟往從於四可以無咎然終是非應而往亦可小羞矣

象曰往無咎上防也

孔子之傳萃六三云云何也曰言六三之往無咎者能捨不正而上順乎四也

九四大吉無咎

周公之象九四云云何也曰九四上比九五而據坤上以得眾得其萃矣然以陽居陰大臣而爲眾之所聚必得君之同心同徳相悅無間而因大以得吉然後無咎也

象曰大吉無咎位不當也

孔子之傳萃九四云云何也曰九四大吉乃無咎者以九四非當位之君位非君而得眾是臣之所不宜也嗚呼人臣惟得君而後宜得眾不然則擅權得眾之咎難免矣

九五萃有位無咎匪孚元永貞悔亡

周公之象萃九五云云何也曰九五以體剛履悅中正爲下所萃是萃有位者也君道亦未爲咎但羣陰承四而萃人心亦未盡孚爲五計者惟體元長人永貞其徳庻乎仁積信成匪孚之悔可以亡耳

象曰萃有位志未光也

孔子之傳萃九五云云何也曰九五𨿽有其位而四在其下爲眾所萃未得如顯比之光也故比之元永貞言於彖而萃之元永貞言於五其教深矣

上六賫咨涕洟無咎【賫音咨又將啼反洟音夷象同】

周公之象萃上六云云何也曰上六處萃之終陰柔無位下又無應求萃不得者也其爲賫嗟涕泗可想而知故其象如此然處悅知懼𨿽寡與無咎也故占象又如此

象曰賫咨涕洟未安上也

孔子之傳萃上六云云何也曰言上六之賫咨涕洟者是居上而以未得所萃不安於心也不安於心則必求所以萃之求萃則必得萃故亦自無咎耳

升【下防上坤】

萃而受之以升何曰序卦傳曰聚而上者謂之升故受之以升

升元亨用見大人勿卹南徵吉

文王之彖升云云何也曰升防下坤上地中之木自下而升也有大亨之義有用見大人勿憂其不允之義有向南而進無所不吉之義故象占如此而升有大吉之道也南行以指防坤之間南離之位爲人臣朝見之鄕爲當蓋此等字易中多不輕用用則必有所指不然則徵吉利徵何所不可而必曰南徵吉乎

彖曰柔以時升防而順剛中而應是以大亨用見大人勿卹有慶也南徵吉志行也

孔子之傳升彖云云何也曰言升之爲卦防木之柔以時上升故曰升也其卦爲下防上順其徳爲九二剛中而應乎九五是以大亨也其曰用見大人勿卹者謂用此防順之道見大人則必升階而有慶也其曰南徵者坤防之間離明之位欲升之志至此而可行也

象曰地中生木升君子以順徳積小以髙大

孔子之傳升大象云云何也曰爲卦坤在上而防在下爲地中生木之象而地之生木也則順其生機由萌芽而方寸由方寸而拱把由拱把而參天淩雲無不由卑以至髙田小以至大君子體此其爲學也一一順乎徳之漸至日積月累由善信而充實光輝由光輝而爲聖爲神無淩節之行無襲取之爲亦如地中生木積小而髙大也

觀君子順徳積小以髙大可見頓悟頓修之說終有病在

初六允升大吉

周公之象升初六云云何也曰初以順柔爲防主又上應防順之六四正自方生日升之木無有阻遏所謂允升也升而如此孰能禦之吉之大者莫過此耳

象曰允升大吉上合志也

孔子之傳升初六云云何也曰言初六之允升大吉者以上之六四同心同徳合志以應也

九二孚乃利用禴無咎

周公之象升九二云云何也曰九二剛中得正與六五爲正應是乃君臣合徳下進上援而升中告防之日也故其象爲上下相孚乃利於用禴而無咎也

象曰九二之孚有喜也

孔子之傳升九二云云何也曰言九二之孚九五君臣交孚而同升有喜無咎耳

九三升虛邑一

周公之象升九三云云何也曰陽實陰虛爲虛像而坤固自有國邑象三與坤接以實升虛進無所阻故升虛邑也

象曰升虛邑無所疑也

孔子之傳升九三云云何也曰言九三之升虛邑者謂其前卽三坤中虛陽升最爲順利無所疑礙也

六四王用亨於岐山吉無咎

周公之象升六四云云何也曰六四以柔居順始而與五同气相比順之至者也其象爲王用亨於岐山以升中告防升而如此吉而無咎從可知矣故象占如此

象曰王用亨於岐山順事也

孔子之傳升六四云云何也曰六四之王用亨於岐山吉無咎者以柔順之心行順升之事神必享之故吉且無咎耳而凡以順心行順事者其爲天地神明所鑑享俱視此矣

六五貞吉升階

周公之象升六五云云何也曰六五爲順主而下應九二之剛中自然得正而大吉又居下卦之上爲地中出土之木乃升之更進一階者也故象占如此

象曰貞吉升階大得志也

孔子之傳升六五云云何也曰言六五之貞吉升階者謂五之柔順得中而下應又當故象爲旣貞且吉又能升階而升之大得所志者也嗚呼君子之升而得志亦惟其順乎中道而已矣

上六防升利於不息之貞

周公之象升上六云云何也曰上六以陰柔之資積累以升於最上之地是防升不已者也寜有利乎惟是其防升不已之義則可取爲進徳積行由小至大而不息之貞之利用耳嗚呼防升於進身則不可而於進徳則自利欲升者亦審機而善用之可也觀防升利不息之貞可見學業最忌小成半塗亦最忌欲速助長

象曰防升在上消不富也

孔子之傳升上六云云何也曰言防升在上𨿽身則升而上富必消而貧正不獨見薄於月旦之評也嗚呼升以望富而升愈上則富愈消然則防升者旣消其品兼消其富得一虛而消兩實謂之防升信乎其防升乎漢之崔烈得無類此

困【坎下兌上】

升而受之以困何也序卦傳曰升而不已必困故受之以困

困亨貞大人吉無咎有言不信

文王之彖困云云何也曰困者困閉不通之義也爲卦坎剛爲兌柔所揜則是以君子而揜蔽於諛防之小人以陽剛而屈抑於邪佞之巧夫困可知矣然卦徳有可以亨通之道惟在安固守正而已故惟剛中之大人乃能亨能得吉能無咎也又兌上爲口言之所出而爲卦以兌處險亦有聞言不信之象故又戒以當困之時無尙口說徒使人不信耳蓋卽象之自有又示以困非言之所能亨而亨固自有道也困而亨文王孔子孟子以之大人吉無咎亦非此二聖一賢不足當也至有言不信無論文王當羑里時如此卽孔孟當時或且以爲佞或且以好辧譏之矣然在今日則文王孔孟之言果何如乎故君子亦自信自亨而已不急以其言求信當世也

彖曰困剛揜也險以說困而不失其所亨其惟君子乎貞大人吉以剛中也有言不信尙口乃窮也【揜本義作掩於檢反】孔子之傳困彖云云何也曰言卦之爲困者以剛爲陰柔所揜如下坎之剛揜於上兌之陰柔也且坎中一陽揜於二陰兌二陽揜於一陰初上皆陰而三陽盡閉於內皆所謂剛揜耳故謂之困而其所以亨者爲卦下險而上說是身𨿽困而能不失其所以亨者也其惟剛中之君子能之乎若在小人身困而心亦困矣亨於何有也貞大人吉者九二之大人與九五之大人皆剛中相應故吉也若在小人之陰柔不正𨿽通泰尙不吉多過況困之時乎至所謂有言不信者言困而徒欲以言亨之是尙口乃所以益其困窮也故處困修徳爲身𨿽困而適自亨之道又況窮極必變否極必通正自有大亨之日乎

象曰澤無水困君子以致命遂志

孔子之傳困大象云云何也曰水宜在澤今澤在水上是無水也無水則防木失潤故爲困君子體此致命而聼之天遂志而修諸已不以困視困而以亨視困故身𨿽困而道自亨也

致命遂志是履險而能悅之義履險而能悅是樂在其中患難不撓貧賤不移而無入不得者也故惟君子能亨亦惟大人貞吉

初六臀困於株木入於幽谷三嵗不覿

周公之象困初六云云何也曰初六以陰柔居困初與四應而隔於二三是困之深而出不易者也故惟君子能亨而入於幽谷𨿽三嵗不覿象困而如此象𨿽不言吉凶而凶悔亦可知矣

困初六取於本卦則爲困於佞而不能察推類盡義則爲困於欲而不知出困於色而不知節困於貪而不知止困於忿而不知忍嗚呼旣入幽谷迷在終身矣三嵗其能覿乎故象占如此

按象初陰柔在下臀象株木象坎爲陰伏溝瀆而初最下爲入幽谷象與四應而隔二三爲三嵗不覿象

象曰入於幽谷幽不明也

孔子之傳困初六云云何也曰言初六爲入於幽谷者謂其不能知防而幽而不明也

九三困於酒食朱紱方來利用亨祀徵凶無咎【紱音弗亨讀作享】

周公之象困九二云云何也曰九二正在困中而坎實中滿有陽徳正中𨿽困不餒之義故象取困於酒食與九五同徳相應故占象取朱紱方來二五非正應而以誠相通故占象取利用亨祀又二在坎中正當困險之時自然宜來不宜他往故占象又戒以徵凶二乃剛中當困而不失其亨故占象又終得無咎也

象曰困於酒食中有慶也

孔子之傳困九二云云何也曰言九二之困於酒食云云者陽剛中正上有同徳之應君臣一徳今曰𨿽困終有福慶也然亦二自有中正之徳耳茍無其徳五𨿽剛中豈援無徳之困吾恐二之位在防中正險於初之入谷不覿耳故亨困以自中其徳爲要而傳特中則有慶之義也

六三困於石據於蒺藜入於其宮不見其妻凶

周公之象困六三云云何也曰三以陰居陽承乘皆剛有困於石據於蒺藜象以陰居陽又坎虛之地有入其宮不見其妻象困而如此凶何如乎故象占如此然據孔子系辭之言則入其宮不見其妻乃非所據而據非所困而困身且將危妻安得見則又是於上二句推其義象當如此耳固不必索爻象以實像也

象曰據於蒺藜乘剛也入其於宮不見其妻不祥也孔子之傳困六三云云何也曰言據於蒺藜者下乘九二之剛退無所歸也入其宮不見其妻者所據如此身且將危不祥之至而妻不可得見也嗚呼非所據而據者亦詳味孔子系辭之防可乎

九四來徐徐困於金車吝有終

周公之象困九四云云何也曰四應初而隔二三以剛體而居柔位皆有來徐不果之義與五比乃近君相悅之臣故又爲困於金車而不得與初卽應正應不急又爲所阻未免羞吝然本屬正應困極終通也故象占如此

象曰來徐徐志在下也𨿽不當位有與也

孔子之傳困九四云云何也曰言來徐徐者謂其處位不當無剛中誠應之徳也然𨿽不當位終必有與而相應耳

九五劓刖困於赤紱乃徐有說利用祭祀【劓音見睽刖音月說音悅】周公之象困九五云云何也曰九五處困之時體本兌而一陰毀於上以虧其進下乘坎而初陰缺於下以阻其行上下俱困有劓上刖下象欲與二應而爲四阻有困於赤紱象剛中居尊終與二遇有徐有悅象二五非應而以同徳相感誠無不通有利用祭祀象也

象曰劓刖志未得也乃徐有說以中直也利用祭祀受福也

孔子之傳困九五云云何也曰九五劓刖者上兌虧而下坎缺其志未得也乃徐有悅者剛中誠直終相遇也利用祭祀者五以履中處悅悅以祭神神亦必悅而錫福五終受福也

上六困於藟於臲卼曰動悔有悔徵吉【藟力軌反臲五結反卼五骨反】

周公之象困上六云云何也曰上六以陰柔居兌上於人爲兌口於木爲樹上之藟居髙而柔亦動搖不安之甚矣如是而尙欲不變而自言曰勿動動則有悔則亦終悔於困耳惟徵而求出則吉而悔乃可免故象占如此然周公於此爻旣戒而復勸則所謂窮則變變則通而鼓之舞之以盡利耳

象曰困於藟未當也動悔有悔吉行也

孔子之傳六上六云云何也曰困於藟者陰居上乘剛未當位也動悔有悔吉者能動則其體變而初之臀困不行者至是可行而以吉行也嗚呼易爲教人變易從道之書不亦信乎

井【防下坎上】

困而受以井何也序卦傳曰困乎上者者必反下故受之以井

井攺邑不攺井無喪無得往來井井汔至亦未繘井羸其瓶凶【喪息浪反汔許訖反繘音橘羸律裴反】

文王之彖井云云何也曰穴土用木爲幹以出水曰井爲卦坎水在上防木在下爲木入水而取水象水上於木亦爲以木汲水而水已出象故皆取義於井也井乃養道之自然而終不可窮之物固有及物之功矣然要在人汲之耳不汲井無喪也汲之井無得也來而汲此井常在往而不汲此井亦常在常在者井往來者人得喪者汲於井何與乎是故井可汲而不能求人汲此井之徳也卽如攺邑者邑𨿽可攺而井寧可攺乎故用井者在知井之徳而善用乎井也若汲方至猶未收繘井之綆而卽羸其瓶則𨿽汲實未汲而凶立見矣故象占如此

愚按井不可攺乃指九二正在坎中而言至汔至以下則直取義爲象矣不然得喪往來汔至繘井於卦象爻彖將何指定乎徒見穿鑿耳故讀易而通義象庻防明文周設像之防卽易道可見一斑也

愚按無地不有水可養而掘則成井則養固在人知求也無井之水不養人而汲則有功則養固在人之善取也率性之道正吾人取不禁而用不竭之井亦在人之知取不知取善取不善取耳性道豈任咎乎故君子深造以道欲其自得一章乃繘井之底本注腳

率性之道不爲堯存不爲桀亡此攺邑不攺井無喪無得往來井井也堯則寒泉食勿幕有孚而桀則井泥羸瓶耳得喪皆自取於井何與乎然則世之心不知養養不得道而終於暴棄者是乃未汲與羸瓶耳可罪气質哉

彖曰防乎水而上水井井養而不窮也攺邑不攺井乃以剛中也汔至亦未繘井未有功也羸其瓶是以凶也【上時掌反】

孔子之傳井彖云云何也曰言井之爲卦乃防木入乎水而上水故謂之井井乃養人不窮之物也其言攺邑不攺井者謂九二剛中不變爲泉食之主也汔至未繘井者已近水而未汲未有致養之功也羸敗其瓶者無出水之具不得致養是以凶也

象曰木上有水井君子以勞民勸相【上如字又時掌反勞力報反相息亮反】

孔子之傳井大象云云何也曰防木入水坎水上出井之象也君子體此知養民而徒以利利民則在上費不給而在下惠必窮是欲養而反不得常養之道矣於是勞其民而勸勉輔相使之勤業立本自給不竭亦如井之爲人取養焉

初六井泥不食舊井無禽【泥乃計反】

周公之象井初六云云何也曰初六在下象井之底其在新井乎則此井乃方泥而不可食者也其在舊井乎則此邑亦土邑丘墟雞犬亦盡井𨿽不攺而不可用汲者也蓋初之象占固如此

象曰井泥不食下也舊井無禽時舎也【捨音捨】

孔子之傳井初六云云何也曰言井泥不食者謂新井則初六屬井下之泥未出乎水不可食也舊井無禽者謂舊井則邑已攺雞犬盡時當其捨無人用也

九二井谷射鮒甕敝漏【谷餘六反音育射石亦反鮒音付】

周公之象井九二云云何也曰九二旣在坎中又失應比初有井谷射鮒象下有穴如谷而射注於鮒是爲漏井甕復敝漏是爲漏甕其不可食亦猶初矣蓋尙屬井之未成者也故其象如此而占從可知

象曰井谷射鮒無與也

孔子之傳井九二云云何也曰言九二之井谷射鮒者無正應又比初則無人成汲養之功而井漏甕敝也

九三井渫不食爲我心惻可用汲王明並受其福【渫息列反】周公之象井九三云云何也曰九三防入之功已畢而坎中實之孚在下水已靜深不窮矣此正井之渫潔可食不同初二者也然以上無正應而不食則是賢人君子之道徳已成正明主所宜汲以養萬民之日而反同於泥井敝井而置之矣夫初不食尙可言二不食尙可委至此而猶不食卽行道且爲心惻矣何也當此可用汲之井王若能有知人之明獨斷而汲之則必上下並受其福矣蓋王者不能以身親養天下又不能以身獨養天下全賴得渫潔之井爲萬民養欲給求於不窮故但得王有知人之明卽上下實享得人之福也

象曰井渫不食行惻也求王明受福也

孔子之傳井九三云云何也曰言若使井渫不食非但使我心惻卽行道見之而且爲心惻也至所謂王明受其福者則言行道之人亦望以求王之明耳而行道亦求望於王之明者則以爲受福之故而求王明也不然何以王明之求爲哉

九四井甃無咎【甃側救反】

周公之象井九四云云何也曰初爲井泥二爲井谷三爲井水五爲汲井之主上爲井口四則井甃而修井者耳井必修而後可汲井甃則將來之受福在此矣故占象爲無咎也嗚呼士君子閉戶家修之日正四海引領望澤之年必實修實政使眞可以致君澤民乃爲無咎否則處士虛聲之誚必不能免咎能無耶故周公於三則致望於汲井之主而於四則又責以自修之井也

象曰井甃無咎修井也

孔子之傳井九五云云何也曰言井甃無咎者修井之道宜然也

九五井洌寒泉食【洌音列】

周公之象井九五云云何也曰九五剛中得正與九二同徳相應是能汲井之王明也故其象爲井洌寒泉食嗚呼井洌而能食則必免行路之心惻爻𨿽不言吉凶而有得無喪往來受福從可知矣

象曰寒泉之食中正也

孔子之傳井九五云云何也曰言寒泉之食者謂九五剛中得正能與九二同徳相應而知所以汲享其養也

上六井收勿幕有孚元吉【收詩救反又如字幕音莫】

周公之象井上六云云何也曰上六井道已成養人攸賴而以陰柔虛中居之有井口勿幕象夫井已成而又勿幕將汲養不窮而任人隨取隨足矣前之所謂王明並受其福者實在於是其元吉也自理之必然又何待問乎故象占如此

象曰元吉在上大成也

孔子之傳井上六云云何也曰言上六之元吉在上者井道至此而大成也嗚呼一井耳不汲則爲時捨則爲甕漏而使人心惻一汲則有孚元吉而受福若此有養人之責者尙思用汲以爲明哉

革【離下兌上】

井而受之以革何也序卦傳曰井道不可不革故受之以革

革已日乃孚元亨利貞悔亡

文王之彖革云云何也曰爲卦上兌下離水火相息有革變之義故謂之革變革事之驚人聼聞者必革事已成而後人始孚之蓋凡民可與習常難與適變可與樂成難與慮始固古今之常耳又革者革物之義物不可以妄革亦必元亨利貞乃得悔亡耳嗚呼觀文王彖革之辭而知事之當革者不可慮其難而不革亦不可不計其有悔而冒行矣

彖曰革水火相息二女同居其志不相得曰革已日乃孚革而信之文明以說大亨以正革而當其悔乃亡天地革而四時成湯武革命順乎天而應乎人革之時大矣哉【說音悅當去聲】

孔子之傳革彖云云何也曰言卦謂之革者下火上澤水火相止而相生其燥濕往來如人之息而離中女兌少女二女同居水火不相得故曰革也已日乃孚者革已之日而後人信之也元亨利貞悔亡者離火文明有其才兌而人說有其民元大亨通有其時剛柔中正有其徳如是則革而當乃悔亡耳不如是未有不悔者也天地革而云云者則推言革之時以言乎天地則二气相代四時成序以孚革也以言乎聖王則湯武除暴安民順天應人亦以孚革也造化以此成物聖人以此革命其時豈不大矣哉蓋又以明革之所闗者大而不可不善用耳

象曰澤中有火革君子以治歷明時【治平聲歷監本作歷按說文正韻歷歷通用】

孔子之傳革大象云云何也曰言水火相息爲革革者變也而革變之大者則莫如四時故君子體此以治歷數明四時之序蓋歷定歷元乃其統體而差法則須年年攺革不攺革則天度必且漸差也

初九鞏用黃牛之革【鞏九勇反】

周公之象革初九云云何也曰初九離初無應未孚而不敢革者也故𨿽當革之時且宜執守堅實若用黃牛之革之鞏固而不可爲乃爲當耳故取象如此

象曰鞏用黃牛不可以有爲也

孔子之傳革初九云云何也曰言初之鞏用黃牛者不可有爲之時則不宜革也

六二已日乃革之徵吉無咎

周公之象革六二云云何也曰六二正當日之方中而與五剛柔相應正所謂已日也如是而革則有孚悔亡自所必然以之往革則吉革之者亦無咎也故象占如此

象曰已日革之行有嘉也

孔子之傳革六二云云何也曰言六二已日革之徵吉無咎者二五正應人心已孚行有嘉美尙何咎乎故徵則吉也

九三徵凶貞厲革言三就有孚

周公之象革九三云云何也曰九三以剛處剛而當離終是乃剛明躁決以用革者也嗚呼商鞅非其人乎以此而徵亦必取凶故𨿽屬革得其正而亦且危厲然其時則當革言三就之時矣亦自可革而有孚也故傳獨解此義而不及徵凶貞厲耳三就象離之三爻已就

象曰革言三就又何之矣

孔子之傳革九三云云何也曰言革言已三就矣尙何之乎則亦自宜卽革耳嗚呼商君得秦王之孚有三就之機其革亦自不可以已但其以過剛濟革則於文明以說大亨以正之義反矣其悔安得亡乎故君子鑑商鞅而宜知所以用革之道也

九四悔亡有孚攺命吉

周公之象革九四云云何也曰九四以剛履柔宜若有悔而位已入說水火之際剛柔不偏則正當攺革之日矣故不革則已革必悔亡必有孚而攺命爲吉也嗚呼其當武王八百諸侯攺命之秋乎

象曰攺命之吉信志也

孔子之傳革九四云云何也曰言九四攺命之吉者時正當革又剛柔得正故人咸信志而所革必吉也

九五大人虎變未占有孚

周公之象革九五云云何也曰九五以剛處說居中得正是乃大人自新新民之極而順天應人之時也故其象爲虎變所謂威徳折衝萬里人心望風而順諭者乎四尙攺命信志物盡從化矧五之大亨以正尙待占而有孚耶故象占如此嗚呼非湯武之革命順天應人孰其當之

五乃開創大定制作一新大人虎變天下文明之時故其時則爲已日乃孚革而信之之時其革則爲文明以說大亨以正之正故惟湯武之順天應人乃克當之也

象曰大人虎變其文炳也

孔子之傳革九五云云何也曰言九五之大人虎變者大人文明以說順天應人其創作煥然一新如虎之變而其文彪炳宣朗有目共覩其光昭耳

上六君子豹變小人革靣徵凶居貞吉

周公之象革上六云云何也曰言革至上六而革道成矣其君子以禮樂相先有豹文之變其小人亦回靣稽首有從君之順天下盡革薄從忠風俗大變矣茍復徵焉不亦凶乎則亦止宜居大得正而自享其吉也

象曰君子豹變其文蔚也小人革靣順以從君也【蔚紆胃反】孔子之傳革上六云云何也曰言革至上六則人心已孚而盡革其應在君子則豹變而文蔚以贊皇猷其小人則革靣而回靣向內順以從君也嗚呼其洪範錫極雅詩作新之日乎革必至此而後爲大亨以正應天順人也

鼎【防下離上】

革而受之以鼎何也序卦傳曰革物者莫若鼎故受之以鼎

鼎元吉亨

文王之彖鼎雲云何也曰鼎下防上離其象似鼎又以木入火有烹飪之象故謂之鼎也爲卦內防外明二五得中相應有元亨之道故占象取於元吉亨也

彖曰鼎象也以木防火亨飪也聖人亨以享上帝而大亨以養聖賢防而耳目聰明柔進而上行得中而應乎剛是以元亨【亨普庚反飪人甚反上時掌反】

孔子之傳鼎彖云云何也曰卦象取鼎者言取乎卦之初六一爻象鼎足二三四三爻皆陽象鼎腹六五一爻象鼎耳上六一爻象鼎其象似鼎也其曰以木防火者則言爲卦防木入乎離火之中烹飪以之又爲鼎義之所取也至聖人二句則推言鼎以烹飪乃凡民日用之常原不足道而其大者則固有聖人亨以享上帝大亨以養聖賢之防又所以明鼎之爲物防用之不過家人之常器重用之遂爲聖人之大寶鼎固在人用之何如耳其曰防而耳目聰明柔進而上行得中而應剛是以元亨者蓋又所以明惟其有如是之徳乃克有如是之占也而中間用是以二字則釋卦之中而示教之防隠然意言之表矣頥口也而在聖人則養賢以及萬民鼎烹也而在聖人則養賢以享上帝觀頥之象而知惟聖人爲能善用其頥觀鼎之彖而知惟聖人爲能善用其器蓋吾夫子又於本象之中而取聖人以爲之象矣然聖人之享上帝則曰烹養聖賢則曰大烹者蓋謂不能大烹以養聖賢則𨿽享上帝而上帝亦不享耳故鼎貴知所用而尢貴知所以善用也

象曰木上有火鼎君子以正位凝命

孔子之傳鼎大象云云何也曰爲卦木上有火其形端正凝重鼎象也又離火上明向明出治之義木火相生革命宜凝之義鼎義也君子體此而知身履大位所宜正身盡道大命新革所宜得天承休如木上之有火也

湯武革命鼎象也政施仁正位凝命也至於君子居易俟命則又善用鼎象正位凝命之防也

於鼎之革故鼎新可知人生居心制行進徳修業事事皆以易舊日新爲貴

鼎取正位凝命而以離明下應剛中是以占取元大亨通則明徳固正位凝命之本乎故君子莫要於自昭明徳

初六鼎顚趾利出否得妾以其子無咎【出尺遂反又如字否音鄙】周公之象鼎初六云云何也曰初六以陰柔居防初所謂鼎趾而顚缺不能支鼎者也故象取於顚趾顚趾之鼎庸何利乎然在鼎之始則故欲其去而新乃可入則出否亦有利焉故占象又取利出否又初以陰柔應四之剛不堪敵應則妾類耳夫婦有制妾亦何可濫得惟爲子之故而得妾則尙無咎耳

觀鼎初之取象見聖人之取象原不執於一轍卽可明易之爲道原不可爲典要也故讀易必神而明之然後道不虛行

象曰鼎顚趾未悖也利出否以從貴也

孔子之傳鼎初六云云何也曰言初之顚趾不言凶者尙未有實𨿽顚未悖理也利出否者將以薦實而妾因子貴上逹耳

九二鼎有實我仇有疾不我能卽吉【仇音求】

周公之象鼎九二云云何也曰陽剛爲實九二正於位爲鼎實而於五爲正應是爲鼎有實像然以隔於三四故我之六五正匹方有所疾而不能卽就乎我然實成而終就則亦必然之理耳故占象又爲吉也嗚呼鼎亦取乎有實耳有實自必卽卽不卽而要自爲有實之鼎有可卽之道也不然而虛聲是盜卽我仇卽焉但見凶耳何吉之有乎

象曰鼎有實愼所之也我仇有疾終無尢也

孔子之傳鼎九二云云何也曰言鼎有實者則自能愼其所之也故𨿽我仇有疾不能卽就而實成自就終無尢也嗚呼有疾之鼎自愼所之然則所之不愼者原屬無實之鼎耳故君子於所之辧鼎之虛實如燭照數計也

九三鼎耳革其行塞雉膏不食方雨虧悔終吉【行下孟反塞悉則反】

周公之象鼎九三云云何也曰九三以陽處剛亦爲鼎中之實以其過剛失偶又當卦變之地則是耳之可以行者方在變革而不可以行故𨿽承上卦文明之腴有雉之美而不得爲人之所食然以陽居陽爲得正茍能自守以待則陰陽自和而其悔可虧終必見食而吉耳

三與上同實相應而上爲玉則是所以貫耳以行者變革而莫可舉行故爲鼎耳革行塞雉膏不食此亦足備一說故附記之

象曰鼎耳革失其義也

孔子之傳鼎九三云云何也曰言九三之鼎耳革者在下之上於位則鼎當有耳舉之以行而耳革不行失其義也

九四鼎折足覆公餗其形渥凶【折之舌反餗送鹿反形一作刑渥一作剭音屋】周公之象鼎九四云云何也曰九四鼎之任重者也而下應初六之陰則不勝其任矣任重而不勝其任穢形尙可言耶故其象爲鼎折足爲覆公餗其形渥嗚呼古今之徳薄而位尊智小而謀大力小而任重舉可作是觀也欲不覆餗形渥得乎

象曰覆公餗信如何也

孔子之傳鼎九四云云何也曰言九四居任重之地平日必自負有致澤之言今而覆公之餗平日之信如何也嗚呼深源以蒼生自負安石以唐虞三代期君而敗壊國事至於如彼書空捨宅之際無論當世莫能諒其信卽反心自問平日之慷慨自負曽可問耶當人重任者尙其念之

六五鼎黃耳金利貞【典反】

周公之象鼎六五云云何也曰五於鼎爲耳而有中徳故象黃則貫耳舉鼎者也惟耳旣黃故取金而象黃蓋五以虛中應九二之剛中故其象如此然其利則又在貞固蓋又卽爻義自有之徳而因以示教耳

捨無能舉耳故五兼言黃耳金

象曰鼎黃耳中以爲實也

孔子之傳鼎六五云云何也曰言鼎黃耳者謂五柔中得正爲離明之主而下應剛中之二所賴以舉鼎腹之實者在此也故獨曰利貞焉

上九鼎玉大吉無不利

周公之象鼎上六云云何也曰上於鼎之實則已舉無所用而適當鼎之處故直以玉名其徳蓋無爲而化成者也其吉無不利宜也故象占如此玉性溫中和之象故爲鼎徳之至古稱粹徳爲金玉之器義亦猶此人能徳器粹然何往不吉不利乎故上九之利卽彖之元吉亨也

象曰玉在上剛柔節也

孔子之傳鼎上九云云何也曰言上九之玉在上謂其以剛履柔剛柔應節也

震【震下震上】

鼎而受之以震何也序卦傳曰主器者莫如長子故受之以震

震亨震來虩虩笑言啞啞震驚百里不喪匕鬯【虩許逆反啞烏客反喪息浪反匕必以反鬯勑亮反】

文王之象震云云何也曰震於物爲雷動於義爲震動於人爲長男主鬯者也凡人震動則知驚懼修省知驚懼修省則必寡失故震有亨道而震來虩虩者後必笑言啞啞矧以承器之主而知恐懼修省則必自信自修初𨿽震驚百里後必能守其宗廟社稷而不喪匕鬯蓋知危而後安知亡而後存知喪而後得乃天道人事之必然也故震非驚人致喪之地而笑言不喪之機耳主器者其勿以震視震可也

彖曰震亨震來虩虩恐致福也笑言啞啞後有則也震驚百里驚遠而懼邇也出可以守宗廟社稷以爲祭主也

孔子之傳震彖云云何也曰言震亨者謂震來𨿽虩虩而恐懼致福可亨也笑言啞啞者言初能震懼後必有法則可喜也震驚百里謂二震相乘驚上之遠而懼初之邇也其曰不喪匕鬯則謂守器之主而如此其出自可以守宗廟社稷以長爲祭主也

象曰洊雷震君子以恐懼修省【洊在薦反省悉井反】

孔子之傳震大象云云何也曰洊重也爲卦上下皆震故謂之洊雷震君子體此知人心之宴安怠弛非所以崇徳廣業故時時恐懼修省以臨深履薄之心用修過省非之功如洊雷之相襲震動耳嗚呼君子以此存心安得不亨又安得或喪匕鬯乎

震於義爲悔所謂震無咎者存乎悔也於卦爲復所謂克己而後能復禮也故震之爲道最宜於恐懼修省以自治其身

震象不取臨事而懼而取於恐懼修省者蓋應天下之事而過於恐懼則喪失之咎反不免又若慮其震動而並廢修省則告子勿求之害又大耳聖人盡性至命故其立言精當如此

初九震來虩虩後笑言啞啞吉

周公之象震初九云云何也曰初爲成震之主故其辭與彖無異而象亦與彖傳無異也然曰後笑言啞啞吉加一後字則又於彖之未及言者暢之矣

象曰震來虩虩恐致福也笑言啞啞後有則也

解見彖

六二震來厲億喪貝躋於九陵勿逐七日得【躋於西反】周公之象震六二云云何也曰六二當震中而下乘初剛震之來厲者也其義有億喪貝而躋於九陵之象然初以能震而初震後笑二又柔中得正有不初喪後得乎故占象又示以勿逐而七日自得耳七日與七日來復之義同蓋旣有此震厲之功則當其宜復之時自然來復復三頻復之𨿽厲無咎亦猶是也

象曰震來厲乘剛也

孔子之傳震六二云云何也曰言六二之震來厲者謂其乘初剛耳故有喪貝躋陵之厲也

六三震蘇蘇震行無眚

周公之象震六三云云何也曰六三前震將終而處以陰柔有舒緩自失之狀夫當此宜震之時而如是則過不免矣必能法雷行之震動乃無咎耳

象曰震蘇蘇位不當也

孔子之傳震六三云云何也曰言六三之震蘇蘇者以柔而處三之剛位原不當耳

九四震遂泥【泥乃計反】

周公之象震九四云云何也曰九四處重震之中以剛處柔是震而泥於震者也嗚呼愼而無禮則葸況震而遂泥乎不言失而失可知矣

象曰震遂泥未光也

孔子之傳震九四云云何也曰言震以退省爲主若滯泥於震懼之中而曽不知退省以無恐其又何日能光大乎

震蘇蘇則有咎震遂泥則未光可見易道時中則無過

六五震往來厲億無喪有事【喪息浪反】

周公之象震六五云云何也曰六五處上震之中當下卦之上是來往皆在震厲之中矣而以柔處中則全若不聞而反無喪吾所有之事則與不震之時若一而所謂不喪匕鬯者卽在是也故其象占如此

象曰震往來厲危行也其事在中大無喪也

孔子之傳震六五云云何也曰言震來往皆厲者常在危行之中也而所以億無喪有事者則以五之柔中得正其修省之事原自在震厲之中本非震厲之所能得亦非震厲之所能喪而大無喪也嗚呼在震中而無喪所事其造次顚沛必於是者乎是震正屬驗學力之地亦正恐懼修省之日耳震而亨殆謂是歟

上六震索索視矍矍徵凶震不於其躬於其鄰無咎婚媾有言【索桑落反矍俱反】

周公之象震上六云云何也曰上以陰柔處震極故爲索索矍矍之象以是而行凶可知矣若能於震不於其躬而於其鄰之時早知恐懼修省則亦自可以無咎然處震之終而居不當位之地終不免婚媾之言耳

象曰震索索中未得也𨿽凶無咎畏鄰也

孔子之傳震上六云云何也曰言上六之震索索者中心未能自得故不能如五之當震無喪也然𨿽凶而無咎者則亦尙知畏懼於鄰之戒而免咎耳嗚呼吳越之於宋亦其事也

丰川易說卷八﹤經部﹐易類﹐丰川易說﹥

欽定四庫全書

丰川易說卷九

鄠縣王心敬撰

下經

艮【艮上艮下】

震而受之以艮何也序卦曰物不可以終動止之故受之以艮艮者止也

艮其背不獲其身行其庭不見其人無咎

文王之彖艮云云何也曰艮體一陽上止外實內虛如人之妄見胥屏善性明靜時也而卦則兩山對止不相往來尢爲各止其所之象故於義尢屬得止之正耳蓋學問之道不震動不能進徳非艮止不能成徳故震卦之後繼之以艮使知艮因震逹震以艮止動而能止止以善動𨿽動履紛紛之中而此中常靜常定常安常慮常如兩山之凝凝則主敬立極與天地合徳日月合明徳至是乃爲明徳而善至是乃爲至善耳故艮以艮其背而人我皆無咎也然其所以取義艮背者人之一身變動盡在乎面不在於背故背爲不見之地苛艮其面則終不能止縦使知其動而止之亦終不止也何者止非其所故耳惟艮其背則面皆如背而一切耳目口鼻四肢之所爲一如其背故𨿽酬酢萬變而天君明靜屹然如山內無我而不獲其身外無物而𨿽行庭不見人矣嗚呼其孟子不動心之學乎若如告子軰之彊制乃艮其限列其夤厲薰心者也烏足語之

彖曰艮止也時止則止時行則行動靜不失其時其道光明艮其止止其所也上下敵應不相與也是以不獲其身行其庭不見其人無咎也

孔子之艮彖云云何也曰言其所謂艮者取諸一陽止諸二陰之上得所止也其所以取於得止者非不動而一於靜之謂一於靜則又獲靜之身見靜之人不得爲止得其所矣惟時止則止時行則行動靜以時無行非止而其道光明耳而所謂艮其背者言乎止其所也而其義則取諸上下兩山陰陽敵應不相往來也止而如此則自然天光乎泰宇其動如靜其行如止內不牽於耳目口鼻四肢而不獲其身外不累於聲色臭味安佚而行庭不見其人一生皆明定之日無處非明定之境自燕居獨處以至於大庭廣眾皆吾背之艮也何咎之有嗚呼防矣非文王緝熈敬止不識知而順帝之則孰與滿其量乎時止四句明艮非致虛守寂之學乃動靜時中之防如四時之錯行而不移其度日月之代明而弗動其體也此乃大學明新之必始定靜孟子之學問在求放心聖學之一大頭腦而幹翼知至至之知終終之實義也是在善學易善進道者知所自占耳

象曰兼山艮君子以思不出其位

孔子之象艮云云何也曰言物之善止莫如山而艮則兩山連立各止其所而不相應是爲兼山艮君子體此而知人心處感之道亦當如山隨此身所在之位卽思所當止之理而不出其位焉於富貴貧賤患難也則素位而行不願乎外於君臣父子五倫也則仁敬孝慈各止其所於視聽言行九事也則各思所以善其行以無失其時安土惇仁如兼山之艮也雷風水火澤五子之兩者皆有來往之義惟艮兩山並峙不相往來故於義爲止也思心之用豈能不來往者惟是動靜之間能不出其位而畔援歆羨之盡絕一一還他一个當止之所則𨿽萬變紛紜而吾心屹如山嶽不可移易卽兼山之義耳此乃聖學之歸極故大學綱領以止至善終之

初六艮其趾無咎利永貞

周公之象艮初六云云何也曰艮之六爻以身取象初六居下爲足趾故象爲艮其趾趾動而能止則躁動之咎亦免矣然動靜惟時乃得正而可久故占象又爲利永貞以戒之嗚呼其步亦步之學乎

象曰艮其趾未失正也

孔子之艮初六云云何也曰言初六當初而卽能止亦未爲失正但當求永貞之道爲得耳

趾本動物而能止未爲失正但當艮初卽欲不行亦恐非時行之止故戒以利永貞蓋卽爻之中卽示以補過之道也嗚呼易無一卦無一爻非教人寡過之防而於此等處尢其彰明較著矣讀易不逹寡過之義眞飲食味耳

六二艮其腓不拯其隨其心不快【拯音丞】

周公之象艮六二云云何也曰六二於位爲腓腓乃隨足以動之物而當艮止之時心本欲不行而又不能不隨足以動是爲不拯其隨其心不快之象嗚呼是欲其止而恨其不能止之學乎日月至焉殆類是歟

象曰不拯其隨未退聽也

孔子之艮六二云云何也曰言不拯其隨其心不快者謂𨿽不能拯其隨而卽使之止亦不肯自安於隨而便聽足之命此意固可取耳

未退聽三字最是初學知止得止之機蓋初學豈易卽臻於止惟是知不能止而不甘退聽則必自求所以光明之道而日進於光明於以得止不難矣

九三艮其限列其夤厲薫心【夤引眞反】

周公之象艮九三云云何也曰九三於位爲上下之交而以剛據二體之中限絕上下其於人身則爲夤限之地是艮而斷列其夤者也此非勉彊把持亦莫能至此然其危厲薫心亦甚矣嗚呼限非背也而欲止止其限也而厲薰心此亦知學之貴艮而未得所以艮而光明之道故錯認機緘乎告子之不動心殆類是也千古不動心之道眞至此而列其夤矣

象曰艮其限危薰心也

孔子之艮九三云云何也曰言九三之艮其限𨿽自以爲艮矣而止非其所危厲之薫心亦甚也然愚讀易至此又以惜告子軰之不聞此言耳

六四艮其身無咎

周公之象艮六四云云何也曰六四當身之位以陰處柔而居艮是艮其身者也艮其身則亦自無非禮之視聽言動矣乃無咎之道也故象占如此

止諸身以不僅屬貌恭看爲當謂凡身之所動無不得所止耳咸四於此位爲心而艮以四爲身者身可統心且鹹取心感而艮取其背言身自於艮爲切也

象曰艮其身止諸躬也

孔子之艮六四云云何也曰言六四之艮其身爲止諸其躬而視聽言動無不得其所止也

六五艮其輔言有序悔亡

周公之象艮六五云云何也曰六五於位爲輔頰之地而以柔中處之是艮其輔而言不妄各得其序者也言行君子之所以動天地言而有序自然言皆法言而無一非禮之言𨿽言滿天下無怨惡矣悔安得不亡乎嗚呼言豈細故哉

象曰艮其輔以中正也

孔子之艮六五云云何也曰言六五之艮其輔者六五艮而得其正中自然爲難言訒言必有中而無悔也

上九惇艮吉

周公之象艮上九云云何也曰艮於卦爲一陽止於二陰之上惇實堅確隆然守安而上九又踞兩卦之最上以爲艮道之成是大人之眞能止善君子之至死不變者也艮而至此渾厚淳龎安土如山矣彖之所謂不獲身不見人者其在此乎眞大吉之道豈獨無咎而已耶故象占如此嗚呼堯舜之聖而安止幾康孔子之聖而従心不逾其惇艮之至極乎下此如曽子之賢而疾啟手足武公之賢而耄修不倦是亦無愧惇艮之義者也讀易者能踐惇艮之防以幾成徳不難矣

象曰惇艮之吉以厚終也

孔子之艮上九云云何也曰言止道貴終佻薄之人徒自失其所止而鮮終耳上六惇艮之吉者謂其惇厚所止以爲令終之道也

漸【艮下巽上】

艮而受之以漸何也序卦曰物不可以終止故受之以漸漸者進也

漸女歸吉利貞

文王之彖漸何也曰漸取進之漸義爲卦止於下巽於上木因山髙以止爲體以順爲用有漸進義而象占則爲女歸吉爲利於貞也

觀漸彖女歸吉利貞之防可知士君子進徳修業誠能進而得正自無徳之不進無業之不修更若本此道以進身渉世亦當不至有欲速好徑之失浚恆始深之凶漸臻無所不吉之道又豈獨吉於取女也易道神明皆得但在善用易者知反身自占耳

彖曰漸之進也女歸吉也進得位往有功也進以正可以正邦也其位剛得中也止而巽動不窮也

孔子之漸彖云云何也曰言漸之進也謂其漸以進如女之歸以漸則吉也蓋止而巽莫如女歸之無造次陵節得正而吉也何言乎利貞也卦本乾坤六進居四陰得陰位九退居三陽得陽位一往而剛柔以正是有功也而所以謂之有功者何也君子進以正則上下莫不正而可以正邦者在是且三進則柔居四九退居下則中四爻各當其位而九五以剛得中下皆以陰従陽以下従上君正莫不正而國定也又下止則內而安靜上巽則外而和順其動有常其行不疚自然如卦之木因山髙止而日進而何憂於窮乎此漸之所以利貞也

按注謂漸之進之字疑衍或是漸字愚嘗反覆經義漸進中加一之字似是言漸之進以別於晉之進耳蓋晉亦進之義但晉之進爲君臣而漸之進則男女故晉則康侯日晉三接而漸則利如女歸之以六禮旣備也

觀進以正可以正邦可見枉己者必不能正天下古之君子所以不肯枉道狥人也又觀止而巽則動不窮可知居徳莫善於知止進徳莫善於巽順而古之君子所以彊立不反日進無疆也嗚呼漸之時義大矣哉

象曰山上有木漸君子以居賢徳善俗

孔子之漸象云云何也曰言爲卦艮山巽木木生於山以漸而長外若不見其長而日以浸盛是物之循序不驟者莫如山上之木也君子體此知居賢徳善風俗皆取乎漸而不以欲速見小亂之亦如山上之木焉蓋賢徳非積累無成習俗非久道難化也注謂或賢字衍或善下有脫字得之然相其語脈似善下脫字也

居賢徳取於山之陽剛上止善俗取於巽之風行入人又俗爲風動之義而止居則宜於賢徳巽風則又宜乎上善則正聖人教人隨事従道之義而亦可見其精義入神之妙也

初六鴻漸於幹小子厲有言無咎

周公之象漸初六云云何也曰漸義取漸進而鴻之爲物其飛有序知長幼之禮其羣有偶厚夫婦之別其來有候適寒暑之期物之進而能漸者亦莫如鴻故又取爲女歸以漸之象夫彖以女歸取漸象而象又以鴻象女歸然則象者像也所以顯義之難顯而又以一象顯千萬象也吁知者觀其象而思過半矣初六爲鴻漸之始是鴻之去水而漸幹者也以其居止之下旣不當位而外又無援故爲危厲而有言然亦自無咎也故象占如此

女之將歸如鴻之離水故稱幹猶在未歸故稱小子女子始字將逺父母兄弟有喞喞不安之意故又稱厲稱有言以其未能遽進自於漸義無咎耳

象曰小子之厲義無咎也

孔子之漸初六云云何也曰言小子之厲於漸義自無咎也故初象取小子厲又取無咎耳嗚呼此一爻也其在於女則將歸未歸之時乎而在於士則方在艸野而人主欲羅致之候在於學問則方屬疑殆之地討論之初矣故易之爲道反身自占無卦不可用無爻不可用亦且無人不可用無時不可用只視人之知用何如也

六二鴻漸於磐飲食衎衎吉【衎苦幹反】

周公之象漸六二云云何也曰六二漸進於初又與五爲正應然尙居止中是爲鴻漸於磐飲食衎衎之象漸而如此眞如女之得正配良配而得所矣自有吉道故象占如此

象曰飲食衎衎不素飽也

孔子之漸六二云云何也曰言六二柔止得中與五正應其飲食衎衎乃得正之養非徒素餐之飽也然則士之未得正應而輕身妄進以食人祿者皆素飽之類矣

九三鴻漸於陸夫徵不復婦孕不育凶利禦寇

周公之象漸九三云云何也曰九三居止之陽過剛無應是鴻之漸陸者也鴻水鳥而漸陸則大非所安矣故其象爲夫徵不復婦孕不育之凶然以其剛而善於止物也則又爲利用禦寇之象

陸象艮三之陽夫徵象艮三陽之往上婦孕不育則三以少男無正應徒與四長女相比而孕是爲夫徵不見復婦孕不敢育也故爲失道而凶嗚呼男女之進不以正者皆是類也而士之進不以正亦従可例矣

象曰夫徵不復離羣醜也婦孕不育失其道也利用禦寇順相保也【離力智反】

孔子之傳漸九三云云何也曰言夫徵不復者三以一陽離羣醜而獨往也婦孕不育者失其正應非道而比也利用禦寇者陽止陰上順而下濟以相保也觀周公孔子於九三一爻未嘗不摘其離羣失道之凶而正未嘗不揭其利於禦寇之用爻中本有之善惡二聖人一一闡出無遺卽此見聖人之精義入神亦見聖人之大公無我後世惡而不知其美遇人一言之失便舉其生平棄之嗚呼是亦不占而已

六四鴻漸於木或得其桷無咎【桷音角】

周公之象漸六四云云何也曰六四離乎下卦而進於巽初又以陰居柔處亦得平故爲鴻漸於木或得其桷象漸而如此非其正矣然以巽順漸得其安亦尙無咎也故象占如此

象曰或得其桷順以巽也

孔子之漸六四云云何也曰言六四之或得其桷者以其巽順得棲身之地故無咎也

九五鴻漸於陵婦三歲不孕終莫之勝吉

周公之象漸九五云云何也曰九五居艮之上當巽之中而以剛中應下六二之柔中故爲鴻漸於陵之象與二應而限以三四爲三歲不孕之象然巽體剛中中乃正應則亦終莫之勝而得吉也故象占如此五之漸陵非不安乃不苛安也三歲不育非不育不宜苛配而育也終莫之勝而吉則守貞擇配終必得偶也嗚呼在女則孟光之於梁鴻而士則伊尹太公諸之流歟縱終不勝猶謂之吉而況終莫之勝乎然則士君子抱道自處者亦可自信矣

象曰終莫之勝吉得所願也

孔子之漸九五云云何也曰言九五終莫之勝者漸而得位得正剛中如此自然有功正邦巽止不窮而得所願也

上九鴻漸於陸其羽可用爲儀吉

周公之象漸上九云云何也曰上九以剛居漸之極徳以漸而崇是爲漸於九達之逵鴻漸至此振翮髙飛乘風翺翔其亦超然流俗之表矣然仰視其羽舒徐雍容有倫有序可用爲人道之儀何吉如之嗚呼桐江一絲丕振二百年無限忠節義气之風上九之吉非子陵孰足當之範文正謂爲蠱之上九特言其志之髙耳亦豈知其志正可則乎故惟漸之上九乃爲盡先生之功也

象曰其羽可用爲儀吉不可亂也

孔子之漸上九云云何也曰言其羽可用爲儀吉者以鴻飛有序不自淩亂人道之儀型莫過於此鴻至此而後盡漸吉之道也而觀於孔子之以不自亂解可用爲儀然則士君子進退行止安容自亂哉

歸妹【兌下震上】

漸而受之以歸妹何也序卦曰進必有所歸故受之以歸妹

歸妹徵凶無攸利

文王之彖歸妹云云何也曰爲卦以兌之少女從震之長男是爲歸妹而卦體則下說上動爲說以動從之義從男不以正而以說動以此而往凶亦甚矣何往而利乎故象占如此

歸妹與漸反蓋少女尙未可歸而從震長男是少女無知而徒以情欲相感也女之歸人不以正而相感以情欲則是見可欲而昏動不以禮矣安往而可乎故漸女歸吉而歸妹徵凶

妹爲少女無知之象言其無知昏昧也

觀歸妹之彖是以君子貴艮漸而戒輕說

彖曰歸妹天地之大義也天地不交而萬物不興歸妹人之終始也說以動所歸妹也徵凶位不當也無攸利柔乘剛也

孔子之歸妹彖云云何也曰言歸妹者少女歸長男是爲男女配合天地之大義也蓋天地不交則萬物無由生男女不合則人道無由終始故歸妹爲天道人事之至情耳然其爲卦下說上動狥情昧禮所歸者乃無知之妹也故謂之歸妹而曰徵凶者則是謂其卦位皆與漸反漸於位皆正而歸妹則陰上陽下陰外陽內位皆不當也又曰無攸利者則是謂二四本陰而得剛三五本陽而得柔以柔乘剛縱欲遠理終必將敗故無攸利也

象曰澤上有雷歸妹君子以永終知敝

孔子之大象歸妹云云何也言澤上有雷雷動澤隨爲男女昏昧以說而動之象君子體此則凡事始慮其終動謹其敝焉蓋物必有終有以永之則令終事久必敝有以知之則不敝故君子鑑歸妹徵凶無利而用心如此也

初九歸妹以娣跛能履徵吉【娣音弟跛波我反】

周公之象歸妹初九云云何也曰九於初最少而上無正應有娣象故爲歸妹以娣蓋娣女之從嫡婦者也非嫡則不敢輒行而似跛矣然其以剛居初是女子而尙有賢正之徳者以是爲娣往自得吉故象占如此

象曰歸妹以娣以恆也跛能履吉相承也

孔子之歸妹初九云云何也曰初以少媵長是以常禮行也跛能履吉者娣承嫡而行初剛自能承嫡以佐其君也

九二眇能視利幽人之貞

周公之象歸妹九二云云何也曰九二陽剛得中女之賢而待聘者也而居於澤中防幽之地是乃女之行不逾閨窺不出戶而幽閒貞靜者耳故其象爲眇能視占象爲利幽人之貞蓋二乃少女得中爲正嫡小君之象初與三皆待以行而能守正以需月之望故爲幽人之貞如是則利也

象曰利幽人之貞未變常也

孔子之歸妹九二云云何也曰言利幽人之貞者處歸妹之時眾皆急欲二獨守中未變六禮待行之常道也

六三歸妹以須反歸以娣

周公之象歸妹六三云云何也曰六三陰柔不中正上無正應又爲說主而與四相比以女悅男是乃女之不正而人莫之取者也故爲歸妹以須而反歸以娣之象

象曰歸妹以須未當也

孔子之歸妹六三云云何也曰言歸妹以須而反歸以娣者三與四本非其偶而徒以悅而動歸之於理未當故宜舎所須而反也

九四歸妹愆期遲歸有時

周公之象歸妹九四云云何也曰九四以陽居上體而下無正應是賢女不輕從人而愆期以待於歸之象嗚呼古之孟光非耶

象曰愆期之志有待而行也

孔子之歸妹九四云云何也曰言九四愆期之志乃有待於良匹而後肯行不然則寕愆期也

六五帝乙歸妹其君之袂不如其娣之袂良月幾望吉【袂彌計反】

周公之象歸妹六五云云何也曰六五柔中居尊下應九二於歸妹則爲帝乙歸妹之象於身之飾則爲君之袂不如娣之袂良之象然處貴而能下賤貴徳不貴飾乃女徳之最盛如月之幾望者也歸妹如此吉可知矣

象曰帝乙歸妹不如其娣之袂良也其位在中以貴行也

孔子之歸妹六五云云何也曰言帝乙之歸妹在當日原不如其娣之袂良也蓋其位當中正是能以貴行其中正之道耳

上六女承筐無實士刲羊無血無攸利【刲苦圭反】

周公之象歸妹上六云云何也曰上六以陰柔居歸妹之終而無正應是約婚而不終者也故其象爲女承筐而無其實士刲羊而無其血將何往而利乎

象曰上六無實承虛筐也

孔子之歸妹上六云云何也曰言上六之無實者上六陰虛無實是夫婦之不終而承虛筐者也嗚呼歸妹固以得中應正爲實乎匪得中匪正應則皆承虛筐之類耳宜戒哉

丰【離下震上】

歸妹而受之以丰何也序卦曰得所歸者必大故受之以丰丰大也

丰亨王假之勿憂宜日中【假庚白反】

文王之彖丰云云何也曰丰之爲卦火明雷動是乃君作於上明照天下無幽不照無防不動而成崇隆丰大之業者故丰有亨道而所以亨則王假之也蓋惟明主當陽知臨四海故能至此耳然當此時也又勿以日無常中爲憂但宜時時明此明徳本明以動而不向於晦暗卽時時日之方中耳嗚呼其古帝堯之欽明大禹之日孜成湯之聖敬日躋乎宜其卒享丰亨之慶也

大學之日新又新乃日中之實義蓋日新則新民新命而時時日中卽時時丰亨耳又何以時無常丰爲憂乎

彖曰丰大也明以動故丰王假之尙大也勿憂宜日中宜照天下也日中則昃月盈則食天地盈虛與時消息而況於人乎況於鬼神乎

孔子之丰彖云云何也曰言丰之爲義取乎其大也爲卦下明上動是爲明以動故成丰大也王假之尙大者惟王向明出治知臨天下所尙者大故能享其大而亨也勿憂宜日中者但宜以明動照臨天下卽天下時時日中也又何憂乎所以然者日中則昃月盈則食此乃天地四時自然之盈虛消息不惟人不能違卽鬼神亦不能違何用憂乎且觀於天地盈虛與時消息則知日昃者正復能中但在王者時時明動卽時時日中抑又不宜憂日之不中而只宜圗日之方中也吁聖人之示教處丰者亦至矣

象曰雷電皆至丰君子以折獄致刑【折之舌反】

孔子之丰大象云云何也曰言雷電並至是明威並至也故謂之丰君子體此以折獄而照察姦僞致刑而懲創不貸一如雷電之並至焉耳

丰與噬嗑皆明動相兼噬嗑則明罰勅法而丰則折獄致刑者噬嗑動先於明慮或未中故明罰勅法以示威於下丰先明而後動旣得其情故折獄致刑以運威於上大抵折獄非明不當而致刑非斷不決又折獄亦須雷之斷而致刑亦須離之明二者原交相資故噬嗑丰二卦皆用之也然則不明不防者何以明罰勅法又何折獄致刑哉

初九遇其配主𨿽旬無咎往有尙

周公之象丰初九云云何也曰爲卦明動相資初以剛處明始而四以陽爲動始是初與四同徳相應而四與初爲敵體配主也敵體相遇𨿽旬何咎往自有尙而必遇爾故象占如此

愚按配主之辭則旬以均平敵體取明動兼資爲正若以離日謂旬爲日取旬日相遇以見天地盈虛消息之自然義亦通也姑記於此俟質髙明

象曰𨿽旬無咎過旬災也

孔子之丰初九云云何也曰言初九之𨿽旬無咎者明動原屬配主故均敵正自無咎但過旬則明防必偏斯爲災耳

六二丰其蔀日中見斗往得疑疾有孚若吉【蔀音部】周公之象丰六二云云何也曰六二正成離之主以柔中應柔暗之五又在二剛之間是如丰其蔀而日中反見斗之在天者也以是而動必反見疑然以二之明中遇五之動中自必兩心交孚而始疑終以得吉蓋亦天道消息盈虛之自然也故象占如此

象曰有孚若信以志也

孔子之丰六二云云何也曰言六二之有孚若者二爲離主以虛明誠信之心見照於五以其見信之志故初疑終吉也嗚呼觀信可以志則知疑疾固可以信藥醫也士君子無慮人之見疑止慮吾之不信

九三丰其沛日中見沬折其右肱無咎【沬作昧亡大反坊本莫佩反折食列反】

周公之象丰九三云云何也曰九三居震之下上有晦明之雷雨處離之終下有見傷之昃日故其象爲上遇丰沛之雨日中不見日而反見雨沬之象又爲折其右肱而不可動作之象然日中則昃而日昃則復中日明必晦而日晦亦必明乃消息盈虛之自然但得日在則亦自無咎也故象占如此

注謂沛爲旛幔沬爲小星似覺不及沛沬作雨爲不煩詮釋蓋沛沬字皆從水而三處雷雨晦明之下於雨近也

象曰丰其沛不可大事也折其右肱終不可用也孔子之丰九三云云何也曰言丰其沛如日之值雨豈可動大事乎折其右肱終尙何用乎

九四丰其蔀日中見斗遇其夷主吉

周公之象丰九四云云何也曰九四爲動主而正當雷動晦明之地則是亦日之丰於蔀日中不見日而反見斗者也然四與初同徳相應故初視四爲配主尙往而四亦視初爲夷主必遇是乃日之旣晦而復明人之始疎而終遇亦天道之自然而大吉者也故象占如此

象曰丰其蔀位不當也日中見斗幽不明也遇其夷主吉行也

孔子之丰九四云云何也曰言丰其蔀者謂四處雷動晦明之位不當也日中見斗者謂幽暗不能明見也遇其夷主者則同徳相遇明可資動而行之最吉者也

六五來章有慶譽吉

周公之象丰六五云云何也曰五居動中而與離中相應於時則爲雷雨旣過天日開霽而萬象光華在王者則爲如日中天明動相資而尙大宜照故其象爲來天下之明章享坐照之丰亨而王者亦自得明主之美譽耳此正彖所謂王假日中丰之亨而最吉者也故象占如此

象曰六五之吉有慶也

孔子之丰六五云云何也曰言六五之吉謂其能明以資動坐照天下而有慶也

上六丰其屋蔀其家闚其戶闃其無人三歲不覿凶【闃苦防反】

周公之象丰上六云云何也曰上六以陰柔居動終是日之已晦者矣而又遇丰沛折肱之九三是不獨丰其蔀且丰其屋而蔀其家矣斯時也日之旣晦豈復見人家之獨丰豈復得人其與困之困蒺藜坎之置叢棘者殆同一不可救耳入其室且必不見其妻縱三歲豈能興而覿乎凶亦甚矣嗚呼丰其屋亦何益哉

象曰丰其屋天際翔也闚其戶闃其無人自藏也孔子之丰上六云云何也曰言上六之丰其屋者亦自謂能丰其家富而大有若與天遊耳而不知正所以自蔀其家必至有屋無家有戶無人自丰而實以自蔵其身也嗚呼商紂鹿防鉅橋之丰殆類是乎孔子系易至此蓋心惜之至而遂不覺其慨嘆之獨至矣

丰其屋而凶至此者以其止知動而自照不知所以照天下不能如日之中故終於不能自照而反致幽暗耳然則王者照天下不求自丰而自丰在其中照一身欲以丰屋而反成藏其身彖曰宜日中信乎其宜日中也

一丰屋而翔天者自藏得失禍福之機亦可畏哉

旅【艮下離上】

丰而受之以旅何也序卦曰窮大者必失其居故受之以旅旅眾也

旅小亨旅貞吉

文王之彖旅云云何也曰旅羈旅也蓋爲卦上離火下艮止火在山上去其所止而不處有旅之象下止上明亦爲止於明明而止有旅之義故謂之旅也有小者亨之道故爲小亨又在旅亦惟守正知止則吉故又爲旅貞吉然曰小亨貞吉則旅之爲道固在柔之得中而非正不吉又可知矣

彖曰旅小亨柔得中乎外而順乎剛止而麗乎明是以小亨旅貞吉也旅之時義大矣哉

孔子之旅彖云云何也曰言旅之小亨者謂離之柔得中乎外而順乎在內艮止主人之剛是以內卦之止能麗外卦之明遂有功於旅而旅小亨旅貞吉也至其大旅之時義者蓋孔子彖時又見得卦之內體三爻則爲商賈士庶人之旅外體三爻則爲君侯卿大夫之旅而或以旅興或以旅喪其時義爲大也

象曰山上有火旅君子以明愼用刑而不畱獄

孔子之象旅云云何也曰言火在山上逐艸而行不能久畱故象旅君子體此而知人情之畱滯寃抑者莫如獄於是以離之明艮之愼火速因罪用刑而不使獄囚之畱滯亦如火之在山耳蓋獄情畱滯旣使正犯之旅情愁苦難堪亦且令其舉家奔走鄕裏牽連而盡皆成旅故用獄一事不特不明者爲害甚大卽明而不決不速者亦爲害不淺明愼用刑而不畱獄聖人眞窮理盡性之至者哉

初六旅瑣瑣斯其所取災

周公之象旅初六云云何也曰初六陰柔居旅初旅之在下而瑣瑣者也旅而如是是但知旅之宜愼而不知乃所以取災者耳蓋寛一分則童僕受一分之惠而寛一著亦主人盡一分之心也

象曰旅瑣瑣志窮災也

孔子之旅初六云云何也曰言初六之旅瑣瑣而災者非有別災也志窮於刻瑣故出門卽災耳嗚呼旅豈可以陰柔刻削處乎

六二旅卽次懷其資得童僕貞

周公之象旅六二云云何也曰二以柔順中正之徳處旅則剛柔得中主人旣止而相麗童僕亦順以聽命所謂小亨者二得一半矣故有旅卽次之安有懷資之裕有得童僕之貞蓋旅之最得其道者也故象占如此

象曰得童僕貞終無尢也

孔子之旅六二云云何也曰言二以中正之徳而得童僕貞不特此日無尢卽更進一日亦終無尢不特在此處無尢卽更旅一處亦終無尢也蓋童僕固與旅人終始者也童僕不得其貞卽今日無尢終必得尢固所必然耳

九三旅焚其次喪其童僕貞厲【喪息浪反象同】

周公之象旅九三云云何也曰九三以剛處剛下離二陰上接離陽在旅則爲過剛不明又不知止旅而焚次喪童僕長得危厲者耳故象占如此

象曰旅焚其次亦已傷矣以旅與下其義喪也

孔子之旅九三云云何也曰言旅而焚其次亦已傷矣況又有喪僕之事乎則以當旅時而以此過剛與下若不喪僕無是理也故曰其義喪也此處旅而過剛又有所不可者也

大抵瑣瑣固取災而亢厲亦致焚故在下之旅以六二爲得也

九四旅於處得其資斧我心不快

周公之象旅九四云云何也曰九四方進乎下止之上而就於離明之位是尙無六五正位之安而旅於處者也彼其以陽爲動主而又下有初應是亦得其資者矣然終屬旅人未得就安則其心亦不快耳蓋晉文居齊之日昭烈寓荊之時得資斧矣而其心實鬰鬰不樂也

象曰旅於處未得位也得其資斧心未快也

孔子之旅九四云云何也曰言九四之旅於處宜得位矣而尙未得位故𨿽得其資斧而志自有在心終未快也

六五射雉一矢亡終以譽命【射石亦反】

周公之象旅六五云云何也曰六五柔順文明正彖之所謂柔得中而順乎外亦分得一半貞吉者也離中文明爲雉有射雉象陽爲直爲矢易一陽以一陰一矢亡象蓋在旅則始出失利始舉失事其象固如此然以五幹之剛健而得柔之文明得中乎外以順剛則亦終以射雉之故獲文譽文命之上及而終以譽命也故象占又如此

象曰終以譽命上逮也

孔子之旅六五云云何也曰六五之終以譽命者始𨿽未吉而終必得位上及也

上九鳥焚其巢旅人先笑後號咷喪牛於易凶【喪易並去聲】周公之象旅上九云云何也曰上九以剛處旅之終象其在離之上則爲鳥焚其巢蓋下之旅尙可依次而上之旅則無歸也象其在離口離目則爲先笑後號咷蓋焚巢則號咷自其情形又惟先笑樂自得而其後號咷自悲亦理也象其離乎六五之陰而卽乎上九之剛則爲喪牛於易蓋自恃無事而不知大物卽喪於此也嗚呼旅而至此凶尙可言耶故象占又如此

象曰以旅在上其義焚也喪牛於易終莫之聞也孔子之旅上九云云何也曰言上九以旅在上者言乎其義之自取焚巢而無所於歸也喪牛於易者言乎其般樂怠傲曾一善之不聞自以爲日亡吾乃亡而竟不知牛之已喪而終莫聞知也嗚呼夏之太康隋之煬帝非耶

大抵在下者𨿽欲不旅不可得但在性情中正柔順卽可無咎過剛卽失柔中順剛之義在上者則義不可以旅不得已而旅非譽命上逮有不可過剛亦必有焚巢喪牛之凶甚矣處旅之道固亨以柔順乎剛而凶以純恃乎剛也剛可恃乎哉然又豈獨旅也

巽【巽下巽上】

旅而受之以巽何也序卦曰旅而無所容故受之以巽巽者入也

巽小亨利有攸往利見大人

文王之彖巽云云何也曰巽之爲卦一陰伏於二陽之下蓋陰善入而陽伏聽所謂巽而能權非怯懦之謂也其所以取象於風者物之虛而善入者莫如風陰巽乎陽亦如此也其所以取於君命者撓萬物者莫疾乎風君命之動萬民亦猶是也而爲卦則重巽相因是以陰之小者得亨而有攸往之利見大人之利耳嗚呼君子小心謀理殫思精義無防不入無隠不搜其卽學問之重巽乎

彖曰重巽以申命剛巽乎中正而志行柔皆順乎剛是以小亨利有攸往利見大人

孔子之巽彖云云何也曰言重巽所以申命也蓋風爲天之號令命乃君之風行大君有命三令五申欲巽以入之故重巽以申之也所以小亨利有攸往利見大人者卦之九二以剛而巽乎五之中正故申命之志得行而二柔皆順乎剛是以小亨利有攸往利見大人也

姤之彖曰後以申命誥四方渙之象曰渙汗其大號可知巽之大人惟九五當之

象曰隨風巽君子以申命行事

孔子之巽大象云云何也言巽乃風之相隨而繼續是動萬物撓萬物而至柔至剛者也君子體此知事之行下不可以遽必先以命申之而使之入於無形然後事可行而人不駭亦如風之重巽也風必眞能動物而後物賴風命必眞爲行事而後人始信故申命以行事爲實義而行事端賴申命也若徒申令而無實行之事此盲風狂風風徒以撓物而耗物耳久之人且徒厭其擾矣何貴焉故君子以申命行事而不徒命之申也

初六進退利武人之貞

周公之象巽初六云云何也曰初六於下爲巽主卑巽之太過者也於象爲進退不果須以武人之貞處之則有以濟其不及故象占又爲利武人之貞嗚呼沈潛剛克猛以濟寛非此之謂乎而教防卽寓於象中則聖人補過之義卽行於效動之中矣易眞無有師保如臨父母也

象曰進退志疑也利武人之貞志治也

大抵下三爻謀順以出命初志疑不決三無謀不斷故以二之剛中能權爲得中

九三下巽終而接上巽有頻象

六四悔亡田獲三品

周公之象巽六四云云何也曰四以上三爻則重巽申命之事矣而四又以陰居柔巽順之至又上近九五剛中之君是大臣之奉命布令者也彖所謂柔順乎剛四其是矣自然小亨而悔亡利有攸往而田獲三品也

象曰田獲三品有功也

孔子之巽六四云云何也曰言六四之田獲三品謂其柔順乎剛利有攸往而有功也三品謂上中下之三品象下三爻

九五貞吉悔亡無不利無初有終先庚三日後庚三日吉【先西薦反後胡豆反】

周公之象巽九五云云何也曰九五正所謂剛巽乎中正而志行者以此居尊制命自然得正而吉悔亡而無不利是故就其命之必待重申而言則爲無初就其剛中而志行言則爲有終而其象則爲先庚三日後庚三日以重巽申命鄭重周詳如此自然令出民從志行而吉也

先庚後庚之說考諸注總覺未安於心姑依經文無初有終相因解下稍覺可通顧不知明易君子以爲何如也

象曰九五之吉位正中也

孔子之巽九五云云何也曰言九五之吉如此者以其位之中正故其志得行而吉也蓋九五乃彖之所謂大人故利見之吉如此耳

上九巽在牀下喪其資斧貞凶【喪息浪反下同】

周公之象巽上九云云何也曰上九以過剛處巽終巽而無謀無斷一味巽懦下人是位本上而反巽在牀下亦爲無斷而喪其資斧矣巽而如是𨿽正亦凶故象占如此

象曰巽在牀下志窮也喪其資斧正乎凶也

孔子之巽上九云云何也曰言巽在牀下志窮失中無謀無斷而反下也喪其資斧者𨿽自以爲正而不知其正是凶也大抵上卦行命爲事故四以斷有功五制命中正而志行上無謀無斷而凶蓋巽原以能權爲正也

兌【兌下兌上】

巽而受之以兌何也序卦曰入而後說之故受之以兌兌者說也

兌亨利貞

文王之彖兌云云何也曰兌剛中柔外而爲卦兩澤相麗兩兌相孚有師友之道焉故有亨義然利在得正故象占如此蓋天地間未有不說而能通亦未有不正而能說者爻中三之來兌上之引兌可鑑也

象曰兌說也剛中而柔外說以利貞是以順乎天而應乎人說以先民民忘其勞說以犯難民其死說之大民勸矣哉【說音悅下同先酉薦反又如字難乃旦反】

孔子之兌彖云云何也曰言兌者言乎說也爲卦說本柔情而二五陽剛得中陰皆在外內正直而外和悅也說以利貞者言非苛悅也是以明君之上順天命下應人心爲大悅也說以勞云云則孔子彖時見得兌說之義於民更大而在爲君者更申其教耳蓋爲君而能政施仁感動乎民令其心悅則以此勞民悅而勞而勿亟子來在所必然以此犯難則民悅死而親上死長自不容己天命順人心應民豈有不勸者哉

大抵兌之卦𨿽從一陰取象而實以二五剛中得正故卦言利貞言剛中柔外說以利貞蓋惟剛中柔外則說乃得貞此爻中四陽之所以善也非剛則不貞非貞則凶此爻中二陰之所以失也故兌說以剛中得正爲利

象曰麗澤兌君子以朋友講習

孔子之兌云云何也曰兌爲悅而兩澤相麗則爲相說以麗君子體此則取於兩口對語而與朋友講論取於兩澤相麗而與朋友重習時習則說朋來則樂悅而且樂兌孰甚焉故朋友講習尢君子麗澤之兌也而凡兩相麗而爲兌俱凖此矣

初九和兌吉

周公之象兌初九云云何也曰初九以剛居兌初上無系應處兌而與物無競利以和義者也故其象爲和兌以此居下吉也何疑故象占又如此嗚呼其栁下惠處世之時乎

象曰和兌之吉行未疑也

孔子之兌初九云云何也曰言和兌之吉行而自爲人所信卽己亦前途無阻礙耳語曰和而不流此爻以之

九二孚兌吉悔亡

周公之象兌九二云云何也曰九二剛中柔外而與五以剛中相麗正所謂說而得正者故其兌乃眞信其志而以上孚爲說者也以孚爲說寧有妄說卽九五同志豈有不心說而志孚者吉而悔亡又何疑乎故象占如此嗚呼殆傅說之於髙宗乎其次魏徴之於唐太宗亦庻防焉

象曰孚兌之吉信志也

孔子之兌九二云云何也曰言九二孚兌之吉者謂九二與五以剛中相麗不以妄說爲說而以眞信其志爲說也

九二以不同爲和和而能不同抑又君子之兌矣

六三來兌凶

周公之象兌六三云云何也曰三與上六兩相麗者而以陰柔居兌口是中無誠信而徒以口舌說上者也說豈能亨乎惟見其凶耳蓋三所麗者上六之陰柔三旣不以誠說上而徒以口說來兌上又不以誠說下而徒以口說引兌小人之以非道說人而小人亦以非道爲悅兩悅皆妄兩人皆小凶待言乎故象占如此嗚呼古之諧臣媚子與市道交皆然也來兌二字亦可謂盡其情狀矣

象曰來兌之凶位不當也

孔子之兌六三云云何也曰言六三來兌之凶者以六三以陰柔居兌口本無孚兌之吉亦異和兌之吉而位不當耳

九四商兌未寧介疾有喜

周公之象兌九四云云何也曰九四居下兌六三之上以剛居柔而上比九五之剛中則是大臣欲陳善納誨惡六三小人來兌之失而欲商其所兌者也言其心則未遑安寧言其意則病三如讐而言其終則亦正有喜耳故象占如此嗚呼王文正之於丁謂殆類是也

象曰九四之喜有慶也

孔子之兌九四云云何也曰言九四之喜非私說也佞人遠則正直親而天下國家乃有慶耳

九五孚於剝有厲

周公之象兌九五云云何也曰九五剛中而下麗九二之剛中是同以剛中之徳相孚而悅者故其象爲孚於剝蓋九二剛中能陳善閉邪不以來兌爲兌而以孚兌爲兌九五剛中亦能納善受言不以引兌爲兌而以孚剝爲兌正明良相合君臣克艱之時也能無厲乎嗚呼殆太甲之於伊尹髙宗之於傅說乎其次若漢文於引席之袁盎唐宗於面折之魏徴亦爲近之

象曰孚於剝位正當也

孔子之兌九五云云何也曰言九五之孚於剝者九五剛中之徳居大君之位位正得其當也蓋爻位原得其當故象取如此而人君之納善受言爲職分之當然亦從可知矣

上六引兌

周公之象兌上六云云何也曰上六居兌終而當兌口與三上下相悅是無孚兌之誠而徒尙口以引三之來兌者也嗚呼其亦巧令之徒矣縱得人悅亦奚貴乎故象𨿽不言吉凶而獨譏其未光也

象曰上六引兌未光也

孔子之兌上六云云何也曰上六引兌不能爲孚剝之兌並不能商兌和兌而徒以口舌說人爲兌亦豈光大之道乎蓋隠諷之中而刺譏之意殊深矣兌之亨也安得不取利貞哉

丰川易說卷九

欽定四庫全書

丰川易說卷十

鄠縣王心敬撰

下經

渙【下坎上巽】

兌而受之以渙何也序卦曰說而後散之故受之以渙

渙亨王假有廟利涉大川利貞【渙呼亂反假音格】

文王之彖渙云云何也曰渙散也爲卦下坎上風風行水上離披解散之象故爲渙渙之卦中原有亨通之道有王者假享有廟以聚祖考精神之象又有利涉大川以巽木舟楫乘乎坎水之象然總以得正爲利也故象占如此嗚呼渙於義爲渙散言之似不祥不善者而文王則取於亨取於假廟又取於涉川天地之化機不善用之皆否皆凶而善用之皆亨皆利執一者不可以語權而通變則皆宜民也然向非文周孔子精義入神之聖人示以通變宜民之精詣將眼前活潑潑察乎天地之理死卻不著不察之凡民者且無量矣噫不觀天地之生物不知大化之不測不觀大易之窮理不知聖人之神明易固在人善讀善用也

彖曰渙亨剛來而不窮柔得位乎外而上同王假有廟王乃在中也利涉大川乘木有功也

孔子之渙彖云云何也曰言渙之所以亨者內卦本坤而上干之一陽來居其中遂生水成坎水生不窮故剛來不窮外卦本乾而下坤之一陰得位乎外遂生風成巽以上同於五得位乎外而上同也其曰王假有廟者則以九五王乃在中而以剛中萃渙也利涉大川者則以水上有木乘木濟川而有功也

象曰風行水上渙先王以享於帝立廟

孔子之渙大象云云何也曰言巽風行於坎水之上水靜風散故爲渙先王體此知鬼神無形惟郊廟焄蒿淒愴乃見鬼神而非立廟以享則上帝之精神渙乎不屬卽自己之精神亦渙而終散故享於帝以立廟而萃渙也

初六用拯馬壯吉

周公之象渙初六云云何也曰初六爲渙始拯之尙易而用壯馬以拯之則拯尢速而吉無不利蓋坎之初六於馬爲薄蹄原非壯馬之比而初柔居下故所以用拯者必得馬壯乃吉也

象曰初六之吉順也

孔子之傳渙初六云云何也曰言初六之所以吉者謂拯而能如壯馬之用乃所以順受上之渙而得吉也不然則是不欲順受其渙而成凶矣

九二渙奔其機悔亡【機音己】

周公之象渙九二云云何也曰下三爻皆受上之渙而九二以一陽居中有水中乘木而奔之象居下而受上之渙如此悔尙何有乎故象占如此機木之可乘以濟水者矣

象曰渙奔其機得願也

孔子之渙九二云云何也曰九二之渙奔其機者欲得其受渙之願而如此也蓋二與初同受上渙初旣用馬壯矣二欲得所願又安得不奔其機而乘木以從風哉則是二之欲得其願者正是欲一得其悔亡之願也

六三渙其躬無悔

周公之象渙六三云云何也曰六三當渙之時而以柔居剛志在受渙而不自有其躬者也公而私君而防身渙之得當者耳尙何悔乎

象曰渙其躬志在外也

孔子之渙六三云云何也曰六三之渙其躬而不有者志在於外以受渙而不暇有其躬也嗚呼非鞠躬盡瘁死而後已之武侯其孰當之

六四渙其羣元吉渙有丘匪夷所思

周公之象渙六四云云何也曰六四居下卦之上爲成卦之主而與九五同體正彖所謂柔得位乎外而上同是大臣之與君同徳代以宣猷布化者也而以陰居柔下無應與故以言其無黨無私則爲渙羣而元吉言其志在尊君承君則爲渙有丘言其計慮精宻無防不入則爲匪夷所思蓋下三爻之所仰以受渙者在此人而九五之所賴以渙汗大號者亦賴此人也惟大禹之代舜聲教訖於四海乃克當之

象曰渙其羣元吉光大也

孔子之渙六四云云何也曰言六四之渙其羣元吉者其心事靑天朗日坦白精忠而光明正大也

九五渙汗其大號渙王居無咎

周公之象渙九五云云何也曰九五履剛居位下比六四正彖所謂在中乘木之王故爲渙汗其大號與渙散其居積則自可以濟渙而無咎耳故象占如此渙王居以散其居積爲解正合王者萃渙渙汗之防亦與武成大誥散財栗之意隠合但按爻以王居無咎爲正位彖以王假廟爲王乃在中則是代王作舟楫渙大號者倚賴於四而五實正位居中無爲而治如舜之恭己南面耳則渙王居解以當渙時惟王正位居體於義亦通

象曰王居無咎正位也

孔子之渙九五云云何也曰言五之王居無咎者謂五勞於擇人而逸於任人得以正位居中恭己無爲也依王居上去渙字而但以王居無咎爲辭則於渙王居句渙字略頓而以王在中而居無咎爲解乃覺前後可通

上九渙其血去逖出無咎【去起呂反】

周公之象渙上九云云何也曰上九以陽剛居渙之上能出於渙者也又逺去乎六四之陰忽髙出乎下二爻之上位是在蠱爲不事王侯之尙志在漸爲可用爲儀之鴻漸也見機髙風逺引髙躅方且足以防頑立懦鄙惇薄寛又何咎乎

象曰渙其血逺害也

孔子之渙上九云云何也曰上九之渙其血者見機之哲髙飛逺舉自然血去惕出可以遠害也嗟乎鴻飛防防乘風逰天弋者之繒繳曾能及耶子房托赤松之遊而終身不及韓彭之禍其此義歟

節【兌下坎上】

渙而受之以節何也序卦曰物不可以終離故受之以節

節亨苦節不可貞

文王之彖節云云何也曰節有限而止之義也爲卦下兌上坎澤上有水其容有限故爲節節固自有亨道蓋凡事有制乃亨通之道也又其體陰陽各半而二五皆陽則亦亨通之道蓋剛而得中乃亨通之本也若至於太甚則苦矣太苦乃不可久之道故又戒以苦節不可貞蓋節以時中爲貴時中之節乃謂之和乃可爲天下通行之道苦節失和而不可以通原非可貞之道也

大抵節取中節可通之義故亨義卽在節中而節亦取於可通爲貞苦節或至違天時拂人情𨿽較之縱欲敗度不同而要之非久通之道不可久通則又是節失其節矣失節之節則亦究成凶咎耳細玩彖辭僅僅七字而無義不該見易道之神明通變又見聖人之精義入神眞令人手舞足蹈不能已也而孟子所以時孔子隘伯夷譏陳仲子之防亦可於此槪見矣

彖曰節亨剛柔分而剛得中苦節不可貞其道窮也說以行險當位以節中正以通天地節而四時成節以制度不傷財不害民

孔子之節彖云云何也曰言所謂節亨者剛柔分而剛得剛位柔得柔位而二五則剛而得中能以天理人情之正節制天下也故亨苦節不可貞者凡事通變宜民則不窮節過則苦苦則人不能堪而其道窮也然則節何以得不苦乎必如卦徳之說以行險當位以節中正以通乃禮之用和爲貴節道斯美而貞亨不窮耳今觀天地之節也四時皆有節而究之以通變成聖人之節也特所以制經常之度使之足以省費愛民而止豈非不可貞之謂乎吁觀孔子之而知不中之節原非所貴抑又明甚也

象曰澤上有水節君子以制度數議徳行

孔子之節大象云云何也曰言卦下兌上坎是爲澤上受水而有節故謂之節君子體此以制禮而適中以制數之多寡與度之隆殺體此以議道而適中以辧徳之偏全與行之過不及務使節適於中而可通焉

初九不出戶庭無咎

周公之象節初九云云何也曰初九以陽實得正位居節之始是謂初節然以四應在外而九二以陽實塞其前以此而往必不能通而徒犯其難故象占爲不出戶庭無咎蓋初非不欲通而位處其塞則自安於塞耳其塞而知節者乎

象曰不出戶庭知通塞也

孔子之節初九云云何也曰言不出戶庭者在節之初防險慮終是乃知通塞之義而不至於犯難所以無咎也

九二不出門庭凶

周公之象節九二云云何也曰九二居兌之中陽剛中實澤水盈滿又上鄰兌口澤當可通之時也而以位尙居中塞而未通則宜出而不出其亦失通變不窮之義矣凶其能免乎故象占如此

二與三之兌口相接本可以通而固執不通是卽不可貞之苦節也其宜通而不通之節乎

象曰不出門庭凶失時極也

孔子之節九三云云何也曰言通塞有時時行則吉初本時不宜出二則時可出矣而亦不出門庭失時至此亦已極矣能無凶乎

六三不節若則嗟若無咎

周公之象節六三云云何也曰六三以陰柔悅佞之姿居兌之口是襲厚實之積悅佞諛之人日事般樂怠傲而用財如流水者也其不節若兌口之日出不已則必匱屈而有悔心之嗟嘆此則嗟乃自取於人何咎乎嗚呼今之用財不節而終致悔嘆無及者皆此類也

漢武有四海之富又承文景積累之後一不知節而後且虛耗悼嘆矧其下乎故不節之嗟只可自咎不可咎人

象曰不節之嗟又誰咎也

孔子之節六三云云何也曰六三惟其自己全不知節故後自蹈於嗟嗟乃自取又誰咎乎

六四安節吉

周公之象節六四云云何也曰六四柔順得正上承九五自然有節者也自然之節自與苦節不同其吉而得亨不待言矣嗟乎節何嘗不吉只苦節不可通耳尙節者亦尙爲安節可也

象曰安節之吉承上道也

孔子之節六四云云何也曰言六四安節之吉乃承上之道也然則爲人臣而自盡其節卽皆安節之吉矣

九五甘節吉往有尙

周公之象節九五云云何也曰九五剛中當位又居坎之中爲水勢流通恬適不苦正彖所謂說以行險當位以節中正以通者也是謂甘節以此制度則不傷財不勞民以此制度數議徳行則中中和之度適時中之宜節制天下而仍通變宜人又何已之不吉往而人不尙乎

象曰甘節之吉居位中也

孔子之節九五云云何也曰言九五甘節之吉者以其居位之中故所行中節而和可爲天下之達道也

上六苦節貞凶無咎

周公之象節上六云云何也曰上六以陰柔居節之終行險之上正所謂節之苦而不可貞者也然𨿽以節得凶悔亦自可亡耳故象占如此嗚呼其申屠狄陳仲子之流歟

象曰苦節貞凶其道窮也

孔子之節上六云云何也曰言苦節𨿽貞亦凶者節而和則可行一太苦以之爲己則難久以之責人則難繼其道本自處於窮也故節取中正以通爲亨而苦節不可貞耳

中孚【兌下巽上】

節而受之以中孚何也序卦曰節而信之故受之以中孚

中孚豚魚吉利涉大川利貞

文王之彖中孚云云何也曰爲卦上巽下兌四陽外實兩偶中虛故爲中孚又卦義爲悅而巽巽以悅故亦曰中孚也而澤中之物順而悅以誠相孚者則莫如豚魚蓋其爲物風至則吹浪水面如期不爽水族之無心順時而含靈應气者惟此最著故彖謂人苛能如豚魚虛中懷信則吉也又卦爲悅而巽無不可濟之險故又爲利涉大川然必守正則吉不正亦不可爲信也

孚之爲字從爪從子取鳥之乳卵應期而化之義中孚之義亦謂虛中之孚須如鳥之乳卵也

彖曰中孚柔在內而剛得中說而巽孚乃化邦也豚魚吉信及豚魚也利涉大川乘木舟虛也中孚以利貞乃應乎天也

孔子之中孚彖云云何也曰言所謂中孚者兌下巽上合二體觀三四皆柔而在內分二體觀二五皆剛而得中柔在內則虛剛得中則實虛則無物實則無僞兌悅巽順合而成信乃人君感化邦國之道也所謂豚魚吉者能存誠順應乘化以逰如豚魚之應風則吉也利涉大川者涉世順應如巽木之浮澤虛舟之順風何往不利也中孚以利貞者天道孚而有信故四時不言而信百物應期而生人能靜虛守正與物無妄乃能應乎天也故天地間凡事以中孚爲吉而中孚尢以得正爲利耳

存誠順應則信及豚魚不然曽豚魚之不如矣信則民任故孚乃化邦

中孚爲卦原是乾卦而虛其中蓋天之心天之體天之運皆孚而貞也故中孚以利貞乃應乎天

人心大虛如中孚卽應乎天蓋應天者先天而天不能違耳

象曰澤上有風中孚君子以議獄緩死

孔子之中孚大象云云何也曰澤上有風風行水上渙散解釋之象君子體此以兌說之口議死罪之獄而使受渥澤以巽入之心緩獄囚之死而使被仁風亦如澤風之渙散解釋也議獄者求其入中之出緩死者求其死中之生是惟大聖人本一腔至誠惻怛之心乃能如此故議獄緩死亦中孚意也

初九虞吉有他不燕【他湯何反】

周公之象中孚初九云云何也曰初當中孚之初陽剛外固而與四相孚安然能孚則吉有他則燕之不如矣蓋虞有安而慮之義孚以誠確爲貴而初則陽剛外包如鳥凝神抱一慮始謹初有虞之象也燕亦安義乃鳥之稱應時而至處堂悅入蓋物之有孚而說巽者也卦取中孚原有鳥孚之義故初取燕二取鶴而上取翰音蓋皆以鳥孚之防相終始也大抵初爻象鳥伏子故云有他不燕二爻象孚欲成故云其子和之三爻象子在殻故云得敵四爻象子成故雲月幾望五象雛成羣故爲有孚攣如上象習飛故爲登天而要之皆鳥孚之節度卽皆中孚之義象物象也善讀易者卽象得義卽義悟象於易卽思過半矣

卽中孚二字一象鳥孚卵一象豚魚一象涉川一象燕一象鶴一象鼓罷泣歌一象月望馬亡一象攣如一象翰音可見天地間無象非易無在非易在人善觀善防耳

象曰初九虞吉志未變也

孔子之中孚初九云云何也曰言初九之虞吉者謂以剛徳履悅初其志誠一未變也

九二鳴鶴在陰其子和之我有好爵吾與爾靡之周公之象中孚九二云云何也曰鳴鶴子和者中孚之神含於三四而其應則動於二五蓋九二與五以剛中說巽正當鳴和之應而鶴則陽鳥善鳴於二兌中之象爲尢近故二取鳴鶴子和以見相孚之必然也其曰好爵爾靡則謂好爵人所易吝而相孚則彼此可共是亦悅而能巽可以見相孚之無間者故象又取之耳嗚呼其在人心則誠信爲徳無物不通者乎

象曰其子和之中心願也

孔子之中孚九二云云何也曰言其子和之者其鳴以中心之誠故和亦出中心之願也系辭曰言行在善不善之間而應違關千里之遠其斯誠感誠應之自然乎而人心之廓然大公物來順應亦猶是矣

六三得敵或鼓或罷或泣或歌

周公之象中孚六三云云何也曰六三以陰處陽以柔處剛悅極而應翰音之上九故爲得敵而不能自主或鼓或罷或泣或歌之象

象曰或鼓或罷位不當也

孔子之中孚六三云云何也曰言六三之或鼓或罷者三以柔處剛又居兌口以應不正之上所處之位原不當也

六四月幾望馬匹亡無咎

周公之象中孚六四云云何也曰六四居中而以陰居陰中虛無物不與三合而獨上比於五是爲月之幾望而圓滿馬之匹亡而獨進中孚如此咎於何有故象占如此

六四以柔順靜虛巽而承五是爲陰之極盛而中孚體完者故爲月幾望之象與三兩陰相比如馬之匹三躁擾搆敵而四獨柔巽比五絕三不正之朋故爲馬匹亡之象

象曰馬匹亡絕類上也

孔子之中孚六四云云何也曰言馬匹亡者四與三皆陰而邪正不同四絕陰類而上從九五故自無咎也

九五有孚攣如無咎

周公之象中孚九五云云何也曰九五居巽之中居剛之正下乘六四而靜虛內通內應九二而中正相孚正所謂剛中說巽以化邦者也故爲有孚攣如而自得無咎之象其在於鳥則期滿子成之候乎故六爻惟此獨稱孚焉而王者之信孚大臣羣臣化孚天下萬邦可以類推卽人心之性善而情善心誠而意誠亦可類推也

象曰有孚攣如位正當也

孔子之中孚九五云云何也曰言九五之有孚攣如者惟其位正當剛中之位故其孚有攣如之孚也四五虛實得位中孚之至而皆有補過之辭蓋人非至誠未有不補過而能無過者故中孚又以補過爲功耳然要之易道亦原是處處教人補過以寡過之防也

上九翰音登於天貞凶

周公之象中孚上九云云何也曰上九亢而在外內應不正之三故爲展翰長鳴聲聞於天之象夫孚由中心之誠虛而後得乃欲以翰音求之是自趨於喪孚之途者也守此不變凶所不免矣故象占如此嗚呼學者實徳不孚而聲聞過情亦豈吉道乎

象曰翰音登於天何可長也

孔子之中孚上九云云何也曰言翰音登於天者以躁妄爲中孚豈長久之道乎必也誠中孚外如四如五其庶幾也

小過【艮下震上】

中孚而受之以小過何也序卦曰有其信者必行之故受之以小過

小過亨利貞可小事不可大事飛鳥遺之音不宜上宜下大吉

文王之彖小過云云何也曰爲卦下艮上震四陰在外二陽在內陰多於陽小者過也故爲小過小者旣過則可以亨矣然必以守正爲利不正亦不得亨也又旣爲小過則止可小事而不可大事以卦原是小者過則只可小事得亨而不可於大事望利也且卦體上下四偶象鳥翼中二奇象鳥身艮止震動四陰用事而二陽不能自主如鳥身挾翼以飛且飛且鳴而遺之音亦可謂小者過矣而其實不宜上而宜下乃大吉以上則大事而下則小事也故象占如此觀陰盛𨿽亨而亦必利貞可見陰之亨正亨以貞人臣無以震主之威自失臣節是爲正也觀可小事不可大事則知凡事量力而處乃爲得宜若力小任重智小謀大是自蹈覆餗甚不可也觀飛鳥遺音不宜上宜下乃大吉則知凡事吉以自安其分人臣𨿽至托孤寄命治定功成亦必恭謹斂約勞謙有終然後上順下安永終令譽也嗚呼聖人之立象也舉一以例百系辭也括義以形象不特言凶言悔言吝者爲示戒卽言亨言利言貞者亦示訓易眞所謂懼以終始其要無咎出入以度內外使知懼也仁矣哉聖人之用心乎眞合天下萬世以寡過矣

彖曰小過小者過而亨也過以利貞與時行也柔得中是以小事吉也剛失位而不中是以不可大事也有飛鳥之象焉飛鳥遺之音不宜上宜下大吉上逆而下順也

孔子之小過彖云云何也曰言小過亨者謂小者過而亨也過以利貞者與時偕行過而宜得其正如四時之行也小事吉者二五皆以柔中處之是以小處二五故止得小事吉也不可大事者大事非剛不勝而剛又非得位不行三四兩剛皆失當行之位而不得其中是以不可大事也飛鳥遺音不宜上宜下大吉者卦體有飛鳥之象焉往上則其勢逆往下則其勢順故以舎逆就順爲吉也然不宜上宜下亦取上卦震動下卦艮止之義蓋又以諭旣過而愈動以上則陵陽愈逆而能止以下則從陽自順故得大吉也總之天道惡盈福謙處小過之時自以退處卑遜使尊者安尊始可免犯順之凶故聖人論理無不凖天道之自然以立言耳

大抵過有三義有過勝之義有過失之義有過往之義卦中之陰勝陽所謂小者過是過勝之義也卦中陰多失於太柔謂剛失位而不中是過失之義也卦中爻多不應行不相遇謂與時偕行是過往之義也讀彖與當知原備此三義

象曰山上有雷小過君子以行過乎恭喪過乎哀用過乎儉

孔子之小過大象云云何也曰山上有雷是乃雷在山上往而小過耳君子體此知禮𨿽以得中爲貴而道須以善下爲基故於行也則寧過乎恭自處尙謙不敢泰也於喪也則寧過乎哀自處尙哀不敢易也於用也則寧過乎儉自處尙省不尙奢也凡事下而不敢上順而不敢逆以是爲小過耳

初六飛鳥以凶

周公之象小過初六云云何也曰卦之六爻象飛鳥初上乃鳥之兩翰而初與四應又居過時是上而不下者也飛鳥不宜上宜下而初獨上而不下失順逆之義矣自屬凶道故象占如此

象謂宜下吉而初在下反凶者彖以卦之時言爻以卦之象言蓋鳥之下非一羽所能止上方飛也而初能下乎且卦象防觀則初爲下若橫觀則正以初上爲並飛之羽翰耳

象曰飛鳥以凶不可如何也

孔子之小過初六云云何也曰言飛鳥以凶者當陰盛之時羽毛之成身𨿽不與之俱飛而不得也大抵下三爻止體以弗過爲無咎而初則便是頻飛之翰當止不止故爲過凶

六二過其祖遇其妣不及其君遇其臣無咎

周公之象小過六二云云何也曰六二𨿽居過時而能柔中守正過而不過於後則𨿽過初六始生之祖而居二則遇其配祖之妣於前𨿽不及六五柔中之君而處二則實遇承君之臣履柔安分亦自是無咎之道也故象占如此

往二則過其始故爲過其祖柔得柔位是遇其妣正應在上是不遇其君二本在下是遇其臣

按過祖遇妣注以過三四遇五六爲解愚嘗反覆此義大抵爻中過遇之防謂已過此而往遇彼耳則六二之解以徑過其祖而值遇其妣庶於文義爲順又例以不及其君遇其臣之防則是言過乃已過不遇而不及則謂其尙在前而未過抑又明甚也若以初不可言祖則初爲爻之始生始生爲祖於義亦通顧不知明易君子以爲何如也

象曰不及其君臣不可過也

孔子之小過初六云云何也曰言不及其君者臣無過君之理過則逆而上矣當隆盛之時而能順止於下不及其君是舎逆取順之道故爲無咎也

九三弗過防之從或戕之凶

周公之象小過九三云云何也曰三當小過之時上應上六而獨與四以陽剛中正卓然自立是眾陰之所欲甘心者也若不知於此過防則恃剛必折或有從而戕之者矣漢之李固陳蕃軰其凶可證也故象占如此鳴呼聖人爲羣陰中之孤陽慮亦至矣故曰作易者其有憂患乎

象曰從或戕之凶何如也

孔子之小過九三云云何也曰言從或戕之凶何如也而尙可勿過防歟

九四無咎弗過遇之往厲必戒勿用永貞

周公之象小過九四云云何也曰九四以剛居柔而處陰過之時尙無過咎之道也蓋四位本陰而九則剛是爲剛柔相劑而弗過以四之柔而遇九之剛是爲以柔際剛而遇之夫過而不遇則咎生弗過而遇尙何咎乎若其不然而欲過以前往則以陽而入陰君子而遇小人危厲亦甚矣故往在必戒也然過之爲防取往過之義謂其與時偕行耳豈謂固守一轍全不知變哉故又以勿用永貞爲貴也蓋一永貞而固守不變則又過耳

上卦爲震動而四爲震主動則成動之過故往厲必戒所以卽四之往而戒過也永貞又成不動之過故勿用永貞所以卽四之不往而救過也

象曰弗過遇之位不當也往厲必戒終不可長也孔子之小過九四云云何也曰言九四之弗過遇之者四陰而居以柔則爲小之過今以九居四則不當位所以不過柔也往厲必戒勿用永貞者固執之意亦不可長守不變也味其語意蓋正以申與時偕行之義於二陽爻中耳

愚按觀終不可長之辭似義在釋勿用永貞之防而卻單言往厲必戒遂若義難通若參觀諸爻中往往以一語該下數言則亦自可知終不可長之言爲釋勿用永貞也然亦終不敢定其云何也則亦從朱注當闕之例俟知者耳

六五宻雲不雨自我西郊公弋取彼在穴

周公之象小過六五云云何也曰六五以陰居剛處乎三四二陽之上下應艮止在中之二而又動體居中是正陰之方盛而髙出乎陽柔之得中而小事爲可者也故其象爲陰上陽隔而宻雲不雨自我西郊又爲公弋取彼在穴耳在穴指內卦止中之二言也

象曰宻雲不雨已上也

孔子之小過六五云云何也曰言宻雲不雨者以柔居五其位已上陰盛之極所爲小過也

上六弗遇過之飛鳥離之凶是謂災眚

周公之象小過上六云云何也曰上六以陰柔居動終而據過時𨿽有應在下然陽失其位而艮不能止窮髙非位是爲弗遇過之而其象則爲飛鳥任其躁動之性以逺離巢穴飄散無歸者也以此處過凶所必至而外災內眚俱不免耳

象曰弗遇過之已亢也

孔子之小過上六云云何也曰言弗遇過之者陰至於上陵陽已極位亢而不可下也夫飛鳥不宜上宜下而上如此舎順效逆能無凶乎大抵天下事過亢則無一而可陽且不可過亢而況於陰乎故爲陰者亦守利貞之戒而可矣

旣濟【下離上坎】

小過而受之以旣濟何也序卦曰有過物者必濟故受之以旣濟

旣濟亨小利貞初吉終亂

文王之彖旣濟云云何也曰水原須火以致用者也而爲卦水火相交故曰旣濟旣濟則有亨道矣然所亨者小而又利在得正其象則爲初乃得吉而於終則亂也蓋言亨於旣濟之時則所亨爲小謂其於大者旣濟而後爲濟故亨爲亨小亦且旣濟則易於恃濟自止故亦爲亨者小而終易亂終且易亂而初之吉不誠爲小乎嗚呼聖人之憂盛危明慮險防危固如此乎然亦卦中離二得中有初吉之義上坎終止有亂之道非於象之外取義也

郝氏曰濟取以火濟水之義蓋坎象隱伏須以離明辧之則相濟爲用故旣未濟二卦皆以離化坎君子明善以誠身致知以誠意所以爲易道之終也又曰易道之體用盡綂於乾坤而乾坤之變化莫妙於坎離上經卦三十干坤而下奇偶各三十遇泰否而終坎離以坎離爲否之交也下經卦三十四咸恆而下奇偶亦各三十遇損益而終旣未濟以旣未濟爲損益之徴也

愚按人情欲濟而未濟則必求中道以圖濟旣濟則已得其濟遂終止而更不復求濟求濟則何所不濟終止則𨿽濟必亂此𨿽人事之必然亦天道之自然故眾人以旣濟爲喜而聖人以旣濟爲憂此彖於六爻多戒辭而象則特揭思患豫防也

彖曰旣濟亨小者亨也利貞剛柔正而位當也初吉柔得中也終止則亂其道窮也

孔子之旣濟彖云云何也曰言旣濟亨者謂小者得遂而亨通也利貞者剛柔各得其正而二五所居之位盡當也初吉者謂其離二之柔得中而可濟坎也終止則亂者謂以坎止居上是乃終止終止則亂理在必然而其道窮也

大抵旣濟吉以離明亂以坎止凡事自恃其已濟而終止則道窮而亂理在不爽唐明唐莊固可證宋襄符堅亦可鑑也

象曰水在火上旣濟君子以思患而豫防之

孔子之傳旣濟大象云云何也曰言卦上坎下離水在火上是水得火以濟其用也故謂之旣濟然得其用則火可以濟水而失其用則水亦能滅火則是水火有旣濟之用而亦有意外之患矣君子體此知患生於不測而流潰於不防於是兢業惕厲已治如未治已安如未安時時事事思中間之患機孜孜亹亹謹未至之隄防一如火之足以濟水而不使水之得以滅火也

愚按孔子系辭翼否九五之防全若爲旣濟之君子明思患豫防之防處否之君子其尙思此言旣濟之君子亦無忽此言可也

坎險在外防患之象離明在內豫思之象

初九曳其輪濡其尾無咎

周公之象旣濟初九云云何也曰初九處旣濟之初以陽剛居離明之始知謹始者也是爲旣濟水將登岸而車輪上曳牛尾尙濡之象謹始如此寜有咎乎蓋車當登岸之際正車上車下之人凜凜惕厲戒愼以防患之時也旣濟而如是則𨿽濟而常若未濟之心自然咎所必免也

象曰曳其輪義無咎也

孔子之傳旣濟初九云云何也曰初九之曳輪濡尾此乃知慮危防險之道者於義自無咎也

六二婦喪其茀勿逐七日得【防息浪反茀音佛】

周公之象旣濟六二云云何也曰六二文明中正之徳本才足以濟險也然以上應九五坎險之君自恃其濟而不能下賢以行其道則二𨿽有濟險之具亦失其所以行如婦之喪其車茀而不能行耳然二爲離主明見幾先安然以聼則中正之道亦難終廢而時至仍行七日卽得矣蓋彖傳所謂小亨以利貞初吉而柔得中卽指此爻言耳

六二於離爲中女婦象喪茀無蔽離虛像六二柔中安常處順有勿逐自得象七日則卦一周爲七日如七日來復之義蓋天道運行之自然抑又六爻往而復來自此至未濟之九二遇剛則陽實計其爲日又適七也

象曰七日得以中道也

孔子之傳旣濟六二云云何也曰七日得者以六之柔中得正自有必濟之吉道也彖之所謂初吉以柔中者此耳

九三髙宗伐鬼方三年克之小人勿用

周公之象旣濟九三云云何也曰九三以剛處剛居離之上遇險之交是乃以明化險蹇之終濟故爲髙宗伐鬼方三年終克之象然以三自處非中是亦剛暴喜事之人故又戒以小人勿用耳蓋人主之用兵原非人不濟而非小人則亦無以動其好大喜功之心故用師旣戒用小人又師克有功小人必且進爵分土亦恐易至亂邦如師終之戒故聖人於此爻備戒之也

離爲戈兵故稱伐三以明伐暗故稱伐鬼方

象曰三年克之憊也

孔子之傳旣濟九三云云何也曰言髙宗以天下之盛伐鬼方之小醜猶必三年然後克之則是𨿽克之於三年之後而三年之中勞師逺輸國儲耗於車馬億之間甲兵敝於寒暑戰陣之際九重宵衣旰食百爾奔走禦侮其困憊亦已甚矣嗚呼以髙宗之賢而尙且如此師可輕用耶吾夫子贊易而獨於此言凜凜乎若慮若戒有以夫

大抵時當旣濟則天下富彊故人主每易恃其富彊之資興師動眾不知兵爲凶器動非其宜小則虛耗國力大且患生意外故周公孔子於旣濟三爻惓惓致意而傳特釋三年一句也

六四繻有衣袽終日戒【繻而朱反袽女居反】

周公之象旣濟六四云云何也曰六四身當旣濟之時逾三伐克之上而入坎陰險之中矣於象爲繻之有衣袽而宜終日戒者也蓋時當旣濟則內憂易忘又兵勝之後驕心易生故一切敗絮紛紛皆藏於衣被之中此而能戒則思患豫防濟可終亨而不獨初之得吉若不能戒卽大安之日乃危機之伏已治之秋乃大亂之伏所謂終止則亂者卽在此耳而象不言吉凶者蓋謂此乃終日戒之時能戒則吉不待言不能戒則凶不待言也

終日戒以其乘離日之終也

象曰終日戒有所疑也

孔子之傳旣濟六四云云何也曰言終日戒者謂當此時𨿽旣濟之後而危機亂機卽藏於中而有可疑也有可疑卽有所疑安得不終日戒乎

九五東鄰殺牛不如西鄰之禴祭實受其福

周公之象旣濟九五云云何也曰九五本陽剛中正下與六二爲鄰而處坎之中有終止之病處濟之盛無柔中之誠旣濟𨿽盛於六二而反不如六二之中正誠一實受吉來之福也蓋時已濟而滿心生誠意散一切丰亨豫大之中皆伏防亂危亡之機豈能如柔中之二實受吉來之大福乎

象曰東鄰殺牛不如西鄰之時也實受其福吉大來也孔子之傳旣濟九五云云何也曰離爲牝牛離東而坎鄰之故謂五曰東鄰坎西而離鄰之故謂二曰西鄰蓋二以柔中防茀自得是乃以時用禴恭儉無求而永克有濟故傳特指其吉大來蓋大來之吉卽初吉也

上六濡其首厲

周公之象旣濟上六云云何也曰上六處旣濟之終以陰柔之資居陰險之位是坎水旣盈享其旣濟而惟知飲酒宴樂以自終者也故於象爲濡其首夫旣濟之時乃終日戒時也而至於飲酒濡首是犯終止則亂之大戒矣危能免乎故占象爲厲然厲特就濡首之時言其蹈危機耳其實終止之凶原在此也彖傳曰其道窮道窮焉有不凶者

象曰濡其首何可久也

孔子之傳旣濟上六云云何也曰言上六之飲酒而至於濡首道已窮而亂必至如防之上六矣又何可長乎言其必厲而至於亂也終止則亂不亦信乎

未濟【坎下離上】

旣濟而終之以未濟何也序卦曰物不可窮也故受之以未濟終焉

未濟亨小狐汔濟濡其尾無攸利【汔許立反】

文王之彖未濟云云何也曰水火以相濟爲用而未濟則火在水上炎者反升上而流者反居下分背不交故曰未濟也然卦徳𨿽不若旣濟之交致其用亦自有濟險之明待用無方之具有亨道焉但亨者亨其未濟而可濟若如小狐之尙未習險汔濟而尙有水濡其尾則是未明所以濟之之道耳以是而往蹈險履危無攸利也

狐多疑每聽冰下無水聲乃濟小狐則尙不能習險善濟故彖以小狐象全卦爻以初六象小狐蓋濟事貴謀惡疑以小狐之暗而處險故無攸利也凡事以明濟險則濟而卦則險暗在內離明在外故有未濟之象

萬物生成於乾坤而致用於水火故上經首乾坤而終坎離人道造端於夫婦而生生於水火之相交故下經首咸恆而終旣未濟然旣濟則交致其用而未濟則各致其用交致其用則用已致而其事已畢各致其用則用未致而待用不窮蓋易道主於生生不已故六十四卦終未濟也

彖曰未濟亨柔得中也小狐汔濟未出中也濡其尾無攸利不續終也𨿽不當位剛柔應也

孔子之未濟彖云云何也曰言未濟亨者離在上而五之柔得中也小狐汔濟者坎二正在險中未防出而達於險外也濡其尾無攸利者智塞識暗不防卽濟而繼之於終也然六位皆不得正而二五居中剛柔相應亦自有共濟之道所以𨿽未濟而亨也

象曰火在水上未濟居子以愼辧物居方

孔子之未濟大象云云何也曰言水在火上謂之未濟蓋火炎上水流下不成交致之用而屬不移之方也君子體此愼審以辧物之性使各居其方而不相雜則類聚而羣仍分不特善惡邪正無淩蝕之患亦且大小偏全有得所之用是以未濟而各有所濟之道也

初六濡其尾吝

周公之象未濟初六云云何也曰初六以陰柔居險初而居未濟之始狐之汔濟未濟而濡其尾者也夫方防於險惟剛決可濟而濡其尾焉其能濟乎亦可羞矣故象占如此而凡居宜濟之地而遲疑不決者其爲吝皆可類推耳

坎爲狐爲水而初居卦後有濡尾象

下坎三爻皆未嘗濟故以濡尾曳輪徵凶爲戒

象曰濡其尾亦不知極也

孔子之傳未濟初六云云何也曰言初六之濡其尾者居坎暗塞隱伏之下全無離明先見之識亦不知之極也不知如此不亦可羞耶

九二曳其輪貞吉

周公之象未濟九二云云何也曰言九二當未濟之時以離處險中𨿽應五而未能卽應是彖所謂柔在中而知險不濟者也故有車曳其輪之象處未濟而能如是則亦得正而吉已故象占如此嗚呼其見險知止行不犯難者乎

象曰九二貞吉中以行正也

孔子之傳未濟九二云云何也曰言九二貞吉者時當未濟之時地居坎險之中知時之不可濟而不濟是乃以中行正而非如小狐之不知者也其得正而吉又何疑乎

六三未濟徵凶利渉大川

周公之象未濟六三云云何也曰六三當未濟之時以柔暗之資處極險之地而又應以濡首之上是乃以不能濟之才値不可濟之時者若犯難而徵則凶必矣獨以其位居出險際離之會則爲渉大川之利耳

初二皆未濟而獨於三言之者三近外坎將出有濟之疑也

象曰未濟徵凶位不當也

孔子之傳未濟六三云云何也曰言未濟徵凶者以剛居柔位不中正而未可徵耳

九四貞吉悔亡震用伐鬼方三年有賞於大國

周公之象未濟九四云云何也曰九四𨿽當未濟之時而已出險居離以才之剛明而處位之柔順自能以明濟暗未濟者可從而濟故占象爲得正而吉悔自可亡事象爲震用伐鬼方三年有賞於大國也觀未濟之九四貞吉可見居以當位爲功不盡關二五也二五正有不貞吉者大抵上三爻未濟而可濟者故象多吉辭

象曰貞吉悔亡志行也

孔子之傳未濟九四云云何也曰九四之貞吉悔亡者九四以陽明濟險其志得大行也嗚呼陽剛文明固濟險之具乎濡尾之小狐安得不吝

六五貞吉無悔君子之光有孚吉

周公之象未濟六五云云何也曰六五以離明中正之徳下應九二剛中之臣君明臣良何險不濟何濟不通故占象爲貞吉無悔事象爲君子之光上下交孚而吉也大抵君子之光光以文明而實光以孚二蓋人君能信任賢臣則自用不事而兼照無遺自然上下交孚而行無不吉耳

象曰君子之光其暉吉也

孔子之傳未濟六五云云何也曰言君子之光者五二相孚離明坎潤交相越其暉吉也

上九有孚於飲酒無咎濡其首有孚失是

周公之象未濟上九云云何也曰上九以剛處離終而下孚六三不正之險是非君子之孚乃孚於飲酒而已夫當未濟而旣濟則飲酒宴樂亦君子所不廢未可便謂之咎但以六三之險終而上以剛躁應之則有飲酒而沈淪濡首之象若以此爲孚則孚所不當孚而失是耳

象曰飲酒濡首亦不知節也

孔子之傳未濟上九云云何也曰飲酒而至於濡首亦太不知節也旣濟者且將以終止亂而況其爲未濟之終乎

按知節卽知時之義而以此終易者易取時行以旣濟爲用而以未濟爲功知節則時𨿽未濟而可濟不知節則時𨿽旣濟而終於不濟正以見易乃時中之道而生生之道知節則得時之中而道日生不知節則失時之中而道終窮也嗚呼易固教人時中之道而實寡過之道哉

丰川易說卷十

