

欽定四庫全書

經部一

易箋

易

提要

【臣】等謹案易箋八卷

國朝陳法法字定齋貴州安平人康熈癸巳進士官至直隸大名道其書大防以爲易專言人事故彖爻之中未嘗言天地雷風諸象亦並不言陰陽考震彖言震驚百里卽象震雷諸卦彖言利涉大川卽象坎水法所云彖辭不言象者未爲盡合然其持論之大防則切實不支至來知徳以伏卦爲錯反對之卦爲綜法則謂大傳所云錯綜者以揲蓍而言錯綜其七八九六之數遂定諸卦之象今以錯綜諸卦定象是先錯綜其象也又以錯綜言數是錯綜其象以定數也先儒𨿽言卦變未有易其陰陽剛柔之實顚倒其上下之位者今以乾爲坤以水爲火以上爲下混淆汨沒而易象反自此亡矣其辧最爲明晰又論筮法云傳所謂掛者懸之四揲之外原以象三而非與奇數同歸於扐以象閏也其曰再扐而後掛是三變之中有不掛者矣夫一變之中初扐之掛不待言矣惟再扐不掛故曰再扐而後掛故知再扐爲指第二變第三變而言也其與郭朱迥異而前一變掛一後二變不掛其掛一之防不入歸奇之中則三變皆以四八爲奇偶不用五九借象與經義似有明固亦可存備一解也乾隆四十六年二月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

易箋卷一

直大名道陳法撰

上經



乾元亨大哉乾元萬初九潛龍勿潛龍勿用陽利貞

物資始乃統用

九二見在下【後五葉】也【他經葉】天云行龍在田利見見龍在田徳雨施品物流大人九三施普也終日形大明終始君子終日幹幹幹反復道六位時成時幹夕惕若厲【他口葉】也或躍乘六龍以禦無咎九四在淵進無咎天干道變化或躍在淵無【其久切】也飛龍各正性命【彌兵】咎

九五飛在天大人造【葉】保合太和龍在天利見【此苟葉】也亢龍乃利貞首出大人上九有悔盈不可庻物萬國咸亢龍有悔

久也用九天

寜

用九見羣龍徳不可爲首

無首吉

也

伏羲作易上古無文字只有圖像連山歸藏旣已無傳自文王演易乃序而名之以乾坤爲眾卦之父母故首幹而次之以坤六畫純陽名之爲幹說卦象之以天程子曰幹者天之性情若文周系辭只言健順不言天地八卦皆言卦徳推之諸卦皆然蓋易所言者人事凡言者皆以況人事也純陽之剛而健天徳也人有是徳則剛而無欲健而不息以之進徳修業酬酢萬變何所不順遂何所不感通卜筮而遇此卦所爲旡不咸宜故系之詞曰元亨然剛貴乎中正人之行已故當如是占者亦惟貞乃利也此大亨而利於正文王因卦系詞教人玩詞玩占之意也夫子以乾爲天周易首幹畫卦本之河圖河圖化育之流行易言人事而人事本於天道故推本天道以明之所以明天人之一理也元者天道生物之仁故爲萬物所資始統天云者蓋曰天之所以爲天也雲行雨施和气之流行物品不同而气至形生所謂亨也乾道變化各正性命气以成形而理亦賦焉元者萬物統體一太極各正性命者萬物各具一太極也繼之者善也太和元气也保合理气形之合一也利者自然而然猶孟子所謂以利爲本也乃利貞成之者性也言萬物至是乃利於性命之各正而成其形質也正卽貞也是孔子非有意與文王異也緣其就天道而言故其言如此然利字亦只說而非實徳惟文言引穆姜之言乃分四徳言之耳自書言降衷詩言秉彛夫子於乾卦又明品物之流形本於一元之資始性命之各正由於乾道之變化子思孟子乃得本之以言性然後人知性之本於天聖人與人同此性而不敢於自棄此夫子所以爲萬世道學之宗也夫陰統於陽造化之功用主於陽而陰輔之是夫子之釋元亨利貞已該幹陽之終始而包全圖之大義不惟推廣文王之意且防通羲文之合豈如後世之注書者尋章摘句於行墨之間哉天道如是人能體天之撰則亦協元亨利貞之占矣而與天合徳者惟聖人故又卽聖人以明之只渾言一卦而各爻之義已在其中故夫子取爻義龍括以始終二字以見易貴於知時也易言時位故於此首之有卦之時有爻之時此言爻之時也之位時當潛二之位時當見餘爻皆然故曰六位時成六龍六陽爻也聖人與人同此性而察之無不明由之無不盡大明乾道之終始而知六位之各以時成其潛見飛躍皆與天道之盈虛消息相凖處三則惕居上不亢秉乾剛之徳而隨時處中以求合乎天理或奉若弗違而申昭事之防或裁成輔相而宏參贊之業皆乘龍禦天也是聖人亦天也如是則天位而濟羣生如品物之流形非卽元亨乎萬物各得其所如性命之各正非利貞乎此聖人之乾道也言道則以天爲本言人則以聖爲極此幹之義爲至大而易首揭之亦以見人之與天地參也天道聖人言之似乎髙逺然天道之元亨利貞非卽吾之性命乎聖人剛健中正之徳非卽吾所同具之理乎亦在乎自彊不息而已大明終始三句宜在乃利貞之下誤在前

文王繋詞只以全卦之而言自周公逐爻分晰遂覺一爻各有一爻之位又各有其時與義此聖人之作述所以各不相防而亦未嘗不互相明也龍以乾道之變化初九陽气潛藏於下或徳之未成或有其徳而時之未可皆宜潛而勿用見則不潛矣果爲龍未有不見者也𨿽其時未可躍未可飛而其徳行文章令聞廣譽著於當時者自不可得而掩如孔孟是也𨿽不見用於世而友教四方著述六經垂訓後世守先待後其徳施亦普矣利見大人以爻而言則爲利見九五之大人有其徳則宜行其道也用之占筮則隨占者之徳之時之位以其所占之事率而揆之未有一定也九三其位有未當故曰因其時而惕君子平日亦何嘗不終日幹幹有時所處之位非同安常處順則其心愈加幹惕是以𨿽危無咎所謂敬愼不敗也若字屬上句讀凡易中若字如字皆形容之詞反復言周而復始無有間斷乾乾連兩乾如坎坎蹇蹇或重坎或互重坎也龍潛在淵躍則出於淵髙於田而近乎天矣文言上下進退只觧或字言其不必於進也爻傳則主進而言蓋四之位已在上矣在淵言其所自耳淵龍之所安也有時或自淵而躍耳用之則行舎之則藏聖賢何容心焉常人之進進也潛龍之進躍也正如伊傅耕築荒野若將終身一旦形求幣聘則堯舜君民爲雨爲霖矣九五天位乾爲天徳五又陽剛中正蓋與天合徳之大人故以飛龍在天擬之其曰飛龍雲行雨施健行而不息也其曰在天首出庻物髙而不危也傳曰大人造也惟陽剛中正之大人然後帝位而不疚又以見聖人淸明在躬志气如神純乎天理而無一毫人欲之私故能純一不已與天合徳也上九徳與位皆過於亢而時又處其盈是以有悔知其亢而處之以謙則悔亡矣易言吉凶非一定也滿招損謙受益時乃天道故曰盈不可久六爻者趨時者也然剛健者其體而變化者其用苟吾心不能不溺於物欲則龍徳有虧乂何時之可乘各正保合人各有至健之體亦勉爲龍而已矣王昭素言九五善矣然潛見飛躍隨其所處之時與位大以成大小以成小或惕或亢皆可以自考驗占法亦隨人未可執一而論易之所以不窮也又見飛躍者龍之用而其本在於潛潛𨿽勿用而大用存焉非潛則無由而見而躍而飛也果其爲龍則亦未有不由潛而見而或躍或飛也若龍之由潛而見而躍而飛而亢正如河圖之陽由防而長而盛至於九則老而消天道人事一也卦之不變有彖辭矣皆變者只占之卦周公以干變而坤有乾之體非同純坤坤變而乾有坤之體非同純乾與他卦不同故又用九用六之例而系之詞剛爲天徳以其不屈於欲皆反而自治者也若外見其剛用罔用壯則凶矣六陽爻皆變則體剛而用柔如龍之不見其首剛在其中所以吉也傳曰不可爲首如太立崖岸露圭角也六畫三才也五言天三曰君子人也二曰田地也地下曰淵龍之潛見飛躍陽气之升降消息

天行健君子以自彊不息

彖爻皆言卦徳大乃實以言行健天命之不已也人則人欲間之故不能不息在自彊而已終日幹幹可也



坤元亨至哉坤元萬初六霜堅霜堅冰陰利牝馬物資生乃順冰至六二始凝也馴致之貞君承天【他經葉】坤直方大不習其道至堅冰子有攸厚載物徳合無不利六

也六二之動往先迷無疆含光三含章可貞直以方也不後得主大品物咸亨或從王事無習無不利地利西南【火剛葉】牝馬地成有終六

道光也含章得朋東行地無疆四括囊無咎可貞以時北喪朋柔順利貞君無譽六五【葉廢】也或從王安貞吉子攸行先迷黃裳元吉

事知光大也失道後順得上六龍戰於括囊無咎愼常西南得朋野其血黃不害也黃裳乃與行東

用六利永元吉文在中

北喪朋乃終貞

也龍戰於野

有慶【虛羊葉】安

其道窮也用

貞之吉應地

六永貞以大

無疆

終也

六畫純陰名之爲坤乾徳剛健故君子法天自彊不息坤則似與幹相反不知陰陽二者有相需之義蓋天施地生有幹不可無坤擬之人事如有君不可旡臣有夫不可無婦推之上下尊卑萬事萬物莫不有乾坤之義焉故聖人又卽坤卦以明陰承陽之義夫子於文言又明之曰地道也妻道也臣道也則其義愈分明矣坤順也順乎理之自然而無所矯拂所以大亨其取於牝馬傳所謂柔順利貞所謂行地無疆也牝馬馴服從良馬而行其柔順之性久而不渝陽明陰暗其有所往宜處後而不宜爭先陰以輔陽也宜喪去其陰之朋而一心從陽西南陰方東北陽方文圖入用之位也安貞吉安於陰之分而不敢先又自守以正則吉文王詞只以人事言夫子旣以天道釋幹故亦以地道釋坤天施地生地之元亨與天之元亨無以異也凡天之陽气所施地無不一一順承於下而生長之故曰順承天髙地厚天覆地載天之所至地亦至之徳合天之無疆惟其與天合徳故天道雲行雨施地受之而含光大在天則品物流形在地則品物咸亨擬之人事則君令臣其夫唱婦隨皆無成而代有終也承幹而動亦如天之元亨矣在天地與在人非有二理也幹爲良馬故坤爲牝馬牝馬地類凡陰之承陽者皆地類也非如牝馬之行地無疆豈能有終乎柔順利貞柔而動剛也故能承天而時行惟是臣無專制之義婦戒司晨之凶故先迷失陰之道後順乃合坤之常其與同類相合未必卽凶惟從陽乃終有慶安於在下之分柔順也而又自守以貞夫坤所順承者剛健中正之幹也非貞則安能與之合徳朝有謇諤之臣則樂其弼違家有貞淑之婦則得其內助若一於柔順則諧臣媚子皆得假之以行其私矣惟安貞乃合乎地道之柔而動剛靜而徳方故能含光大也陰極故戒之以安陰柔故戒之以貞此聖人明坤道著陰陽之大義尊卑上下之常理立萬世之大防也主利二字衍文故傳無釋諸家或以先迷後得主利爲一句或以利字爲一句或以主利二字分屬上下但易言利皆曰利某無空言利者此彖已言利牝馬之貞矣不再言利也若分屬上下則當利與不利兼言如蹇之彖是也若東西南北皆利則利字爲剰語矣君子攸行卽君子有攸往叶韻屬上句而意聨下二句詩中如此者多

陰陽二者在天地則造化之自然非秋之収斂則夏之長飬者不能成實非冬之歸藏則春亦無由生皆相需而不可無而凡陰皆助陽以成化育之功者也惟是陽舒陰慘陽生陰殺陽明陰暗在人事則陽爲天理陰爲人欲陽爲君子陰爲小人陽爲徳化陰爲刑誅在天地則二气之流行不失其常而陰常助陽在人事則人欲易滋天理易防小人易進君子易退刑罰易逞徳化難施凡陰之類其長而盛無有不害陽者故聖人作易著扶陽抑陰之義不使其盛而害陽因卦畫之奇偶上下內外多寡之間以著其於剝於復於遁於困於否泰三致意焉而周公於坤之爻詞首其義初陰之凝也四陰之盛也六盛之極也所以戒也惟二五有中正之徳三有含章之羙有利貞元吉之占陰陽之分著矣凡善惡皆有其幾由是而馴致之遂至於不可救而幾之動也甚防常人爲物欲所昏蔽故幾𨿽動而忽之及其彰著悔之晚矣履霜堅冰至示人以知幾謹始之義也文言備矣其憂深其思逺其詞危人能凜履霜之戒防防杜漸不溺於晏安不牽於情欲則女子小人何由釀宮闈之禍亂臣賊子何由竊太阿之柄以至士庻人之守身保家者亦無不憂勤惕厲思患豫防亦何有內憂外侮之虞乎霜初陰之象初在下故曰履霜冰上數陰也積陰曰堅履霜冰至天道之自然假之以諭人事見其不可與長也六二直方文言所謂至柔而動也剛至靜而徳方也剛則直矣坤至靜而中虛靜虛則動直心無私主則無所屈撓所謂敬以直內也遇事皆有定理卽義之裁制處直方則自大無有屈撓無有邪曲豈不大乎文言所謂敬義立而徳不孤卽大也不習無不利坤之順也言順其自然而毫無造作不習猶言不學不慮皆以人事言寂然不動而直方之體自具然不可見故於動處言之地道猶言坤道言人能體坤之徳則亦形其光大也諸家多以地道釋之則不習無不利不可以言地道又或以上句言地道下句屬人事皆於文義不合爻之義蓋以中虛爲直卦畫之上下鈞勻整齊爲方二之中正實備坤徳故於此爻言之以形容人之有是徳耳非言地也六三以陰居陽坤中虛虛則明坤又爲文三不中有自其文之意故戒之以含章含章易露故戒之以可貞或有時而從王事則可矣然事之是非可否或行或止待上之命而不專其成承命而終之坤之道也古人進不隱賢含章不緘黙自全王事何賴焉但之須以其時耳傳又爻外之意知之光大陰之不迷於所往也三在下卦之上故以從王事而言四以至順之徳處重陰之地時當閉藏順時而隱是以君子愼宻而不出也坤中虛四重陰括之六五之義文言備矣坤爲裳黃亦坤之色凡物虛則明黃中通理坤之上下皆虛故坤爲文皆以坤之全而言以六五能備其徳故於此爻言之黃裳只言美在其中耳曰正位蓋以陰陽之大分言坤爲臣道以道言則乾坤健順易簡之知能久大之徳業備於一人之身易中柔居尊位以柔中爲君徳者多矣易道屢遷不可拘泥凡有是徳者皆應是占矣龍戰於野蔡氏以爲生理不息如以十月爲陽月不惟於爻義毫無關渉且十月嫌於無陽故稱陽陰之疑陽豈猶爲嫌於無陽乎鄭氏謂陰犯陽而龍戰以討陰之義予陽亦非文言故稱龍焉是以龍稱陰非以龍稱陽也陽之稱龍又豈得爲異乎文言已明言曰陰疑於陽疑讀如擬僭也比也漢書逺方之能疑者並舉而爭起嫌似也如嫌名之嫌疑於陽則目中無陽嫌於無陽矣此其字指坤陽稱龍陰疑陽故亦稱龍非謂人嫌陰之無陽也所以著其抗陽之罪也野坤之𨿽稱龍猶未離其也此其字亦指坤以龍稱陰其血亦陰之血也陰爲陽所也陰之血黃而雜之者疑於陽也其不之陰謀至是而始敗露也言其非一朝一夕之故也固陰之罪也而有所由也則馭之失其道也初所以著履霜之戒也陰而抗陽自取禍敗陰道之窮若以黃之血爲兩敗俱傷夫人臣無將將而必誅況於戰乎是宜正其疑陽之罪以昭鑑戒也凡卦皆利貞而坤爲甚臣道也妻道也牝馬之貞以承幹也安貞之吉全坤之體用六永貞以要其終坤之之乾尢所當戒以大終也明其始終從陽也陰之盛則疑陽而戰其變則從陽而終代陽而終其事則陽之功成而陰亦有終矣故曰以大終也夫乾坤其體則天地其道則陰陽其用則剛柔其分則尊卑而其徳則健順其在聖人至誠無息飛龍之在天也順帝之則牝馬之行地也其在學者終日幹幹則聖人可學而至終身行恕則家可以無怨故健順眾卦之徳之首也六爻之義皆若對勘初九潛龍初六霜九二文明六二直方九三幹惕六三含章九四或躍六四括囊幹陽居陰或躍在淵坤陰居陽或出從王九五飛龍六五黃裳上九亢龍上六疑陽用九稱龍自陽之陰用六永貞始終從陽陰陽之義乾坤著明健順剛柔大易之綱審厥權輿眾卦可詳

地坤君子以厚徳載物

地形圓傾東南物之寛廣者多薄而圓者更厚惟其厚則髙下相因但見其廣不見其傾勢如言形君子博厚載物所以配地也



屯元亨屯剛柔始交九磐桓利𨿽磐桓志行利貞勿而難生動乎居貞利建侯正【徵】也以貴用有攸險中大亨貞

六二屯如下賤大得民往利建雷雨之動滿邅如乘馬班也六二之難侯

盈天造艸昧如匪冦婚媾乘剛也十年宜建侯而不女子貞不字乃字反常也

寜

十年乃字

卽鹿無虞以

六三卽鹿無從禽【渠容葉】也

虞惟入於林君子舎之往

中君子幾不吝窮也求而

如舎往吝

往明【忙】也屯

六四乘馬班其膏施未光

如求婚媾往也泣血漣如

吉無不利

何可長也

九五屯其膏

小貞吉大貞

凶上六乘

馬班如泣血

漣如

文王觀此卦有屯之象故名之爲屯而所以處屯之道亦卽具於是卦六爻之中物之始生陽气未舒無不欝結而艱難乾交於坤而爲震震動在下而險在前欝而未舒故爲屯屯未卽亨而初以陽剛之才動乎險中能濟屯者也有必亨之利貞初九之居得其正也勿用有攸往險在前也震爲長子春秋傳震爲侯故屯豫皆言建侯天造猶雲气運使然艸昧者雜亂晦之時非命世之才安能廓淸宇內康濟羣生陰掩乎陽坎爲隠伏艸昧之象建侯不寜震動在下也卦惟二陽一陽防於上有就消之一陽動於下有必伸之理彖之元亨利貞皆爲初言旣曰元亨利貞又曰勿用有攸往不往何以亨傳亦曰動乎險中動非不往也蓋當屯之時坎險在前不可妄有所往以從人而宜自建侯以濟屯也故爻亦以居貞建侯並言

九五旣爲君位又以初之建侯爲利六四近君之大臣而以求而往爲明二有正應於上乃比初而終與之合皆非所以爲訓也程傳以此爲嫌故謂二爲字於五四求輔於初但彖明言建侯傳又曰雷雨之動滿盈天造艸昧是以世變之大者言也易常舉大以包小也蓋所謂屯者天下未統於一名分未定如戰國楚漢之世士皆擇主而仕於此不合則去而之彼出疆載質世固未有以事二主責之者故二不必在位四非必大臣以其相近耳如伊尹百里奚孔明竇融皆處屯之時而擇其所從者也事變無常未可執一而論明乎此乃可以觀諸爻之義矣九震體在下而爲眾陰所歸有陽剛之才以濟屯而得民者也故彖言建侯而爻以初當之磐桓險在前審時觀變徘徊而不遽進也當屯之時惟懷仁輔義不嗜殺人者能綏靖之往往遵時養晦不肯遽動若志在子女玉帛徒事戰爭豈能有濟陽剛得正故曰利居貞傳曰𨿽磐桓志行正也言𨿽有規畫當世之意而其志行在觧天下之紛難非爲利也非初之才不足以濟屯非建侯不能集天下之陰賤陽貴陰從陽五𨿽在上而防於陰初𨿽在下而動體居貞爲眾所歸互坤爲眾民之得民心則天命歸之矣互艮止故初言磐桓二言邅如初之一爻已盡彖之義上五爻各以其位而言六二當屯之時遭時之窮正應在上而下乘初剛若爲所牽制邅廻而不能進旣曰女子則非委質從王者也故去就之間得以從容審處五𨿽正應而初之志行正匪相淩逼也求爲婚媾以共濟時艱耳二有中正之徳故髙不字之貞久而乃合如其不可終當不字如其宜字何待十年蓋十年者數過時可之期程子謂字於五不苟合於初但匪防婚媾四字相連傳曰乘剛指初也則字亦字於求婚媾者矣坎爲防而在外屯之時防亦多矣初之居貞與二同體匪冦也又易中凡言女言婦只以一陰爻言言婚媾只以陰陽二爻或相比或相應言非拘於男女之卦也十年乃字朱子引耿氏說以字爲許嫁笄而字與婚媾合毛際可極詆之謂爲字育不知人固有嫁而不字者未有不嫁而字者未可以嫁而不字爲貞也陰陽相偶其常也非終不字當屯之時不肯苟合遲之十年之久乃反其常班列則非一馬震坎馬也互坤亦馬也四馬則行三馬則𨿽班列而難行如者形容之辭亦全卦之以二四上三爻有其義故取其六三當屯之時逼近於險尢不宜有往而才弱志剛不中不正上無應而妄動如卽鹿者無虞人爲之導引惟防入於林中耳傳曰以從禽也以其貪而逐利也當屯之時人之希冀非分者多矣惟君子爲能審幾常人則利令智昏矣周禮以禽槪獸易凡言禽皆坎鹿亦禽也離爲网卦有大離之卦之諸爻皆與陽爲比應惟六三承乘皆陰互坤迷而失道又互艮爲山震木亦林中之象艮止震動三在動靜之間幾也又震爲震悔臨之六三豫之上六或震或互震皆有震悔之意當屯之時有濟天下之志者無不延英雄良臣亦擇主而仕九五𨿽在上而處險防九得民於下有勃興之四比五而應初若其屈已求賢往而有合澤被生民此亦士君子得志行道之時也易凡言婚媾以爻之陰陽而言陽求於陰故初求而四往也卦𨿽以自內之外爲往然據初之求者而言故以四爲往爲明故傳曰求而往初爲卦主得民於下彖曰勿用有攸往爻曰居貞無反往而應四也管仲事桓公孔子稱其仁百里奚去虞之秦孟子稱其智卦貴於知時也坎在下爲水在上爲雲爲雨膏坎也九五一陽防於二陰之中非無膏也陽气防於內而不能散於外故曰屯膏人君馭世之大權恩威也當屯之時恩威之權已去惟宜正之以漸若不度徳量力欲驟有更張以振積弱之防人徼幸傾險邀功徒激禍端不亦凶乎物不能兩大下之一陽興則上之一陽消之極重不可反而聖人之心未遽已也故著小貞之義其實不能大貞何由出險故於上爻言屯之窮上之乘馬班如思戀故主呼天而無可如何此亦忠臣義士致命遂志之秋也傳曰何可長也終亦必亡而已矣坎爲血卦又離之反閉目而泣三陰下垂漣如之象處屯之終同爲坎防不能去不忍去有乘馬班如之象世運如此凶可知矣故不言凶也以屯之六爻言之初濟屯者也五屯之位也六屯之窮也於二曰貞於三言幾於四言明貞而不妄合幾而不妄求明而不昧於所往處屯之道盡矣此聖人示人觀玩詞之要也

云雷屯君子以經綸

水气蒸而爲云云雷混合故不言上下陰陽之气欝結不舒將散而爲雨君子觧天下之紛難運籌謀略往復綢繆如理亂絲而使之就緒云雷之欝結將化而爲膏澤之霈也



防亨匪防山下有險初六防利利用刑人以我求童險而止防防用刑人用說正法也子克防童防亨以亨行時桎梏以往吝家剛柔接也求我初中也匪我求

九二包蒙勿用取女行筮告再童防童防求吉納婦吉子不順也困防三瀆瀆我志應【葉雍】也克家六三之吝獨逺實則不告筮告以剛勿用取女見【葉愼】也童防之利貞

中也再三瀆金夫不有躬吉順以巽也瀆則不告瀆無攸利六

利用禦冦上防也防以養四困防吝

下順也正聖功也

六五童防吉

上九擊防

不利爲冦利

禦防

山下有險險而止以卦卦徳言也凡人行乎周道則途明行乎山蹊之間則昧於所之故爲防也蹇險在外爲見險而止防險在內則入於險而不能行必問途於已經也而卽此防之六爻以言治防之道則又有亨之理九二以剛中之徳爲治防之主彖詞指治防者而言我卽九二也如屯之初九爲濟屯之主故傳皆爲初而傳曰防亨以亨行時中不亨故防教者以亨防之道行時中之教當其可之謂時故亨也亦爲治防者言也皆指二也朱子以防者治防者兩意兼舉占法隨人彖之本意只一气說下防者之宜求而不宜瀆亦於言外及之矣夫性者非我之所得私故立必俱立成不獨成然禮有來學不聞往教今二以剛中爲主於內而五自外虛中以應之是求我而與我之志應而中道得行也防者之求明如疑者之決筮筮以誠感而後應二旣有剛中之徳則必待其誠心而後應之謂之初筮者童防志之專一猶初筮之誠意感孚初之用刑人三之勿用四之困防上之擊防皆再三之瀆也非終棄之而不教不能如五之志應能繼其志而有起予之樂也瀆字承上說作一讀不必另作告者之瀆防旣已告矣而猶瀆是其防依然所以不告也不以三隅反則不復也所謂以亨行時中也如是則防亨防亨卽治防者之亨也以剛中表九二之爲防主也利貞利以正飬之也防之天性純全止而未如山泉之源淸而靜以中正飬之使不失其赤子之心作聖之功也橫渠曰自防子常視母誑以上便是教以聖人事程子曰灑掃應對上便可到聖人事理無有二也

文王彖詞以童防爲防指六五也周公又分各爻言之卦之初爻於位爲最下於事爲方始下民之愚治防之始也已防矣欲開之非用嚴則人玩傳所謂正法非必逞其刑威也示以法之不可犯而已桎梏非必桎梏之也束以規矩凖繩之不可易而已易虛也說桎梏以往則蕩然無所忌憚矣治人不治以寛失之吝道也聖人立教以身先之以寛敷之未有先之以刑者此爲防言也卦爲止其險互震爲刑威坎爲桎梏九二有剛中之徳陽明陰暗羣陰之所歸附以斯道覺斯民有教無天下所以無棄人也包防如包之包以九二一陽爻對眾陰爻而言也聖人𨿽樂育爲懷而人之才知不齊惟五之虛中能與九二之志相應聲應气求如琴瑟之和鳴此納婦之吉以二五相應言也陰陽之義取於夫婦陽明陰暗暗者求明敷教而得英才如治家而得婦順皆可不孤矣子克家卽承上二句言夫此包防納婦之吉於治家之道爲更宜蓋他人之防或之或擊之甚則斥絕之惟家人之防未可過嚴以傷恩義故惟一切包含從容調劑以俟其自化卦互震爲長子剛而得中則閨門雍睦上下賴之矣傳曰剛柔接也言剛柔之情相交接也防之三曰天地際也觧與坎皆曰剛柔際坎防皆互解然曰際猶遇也接則情相洽矣九二爲治防之主𨿽曰包防又非無所分別也六三正應在上而暱比於二不中不正此傾險之小人利欲薫心昏防已甚如女之失身而不顧也咸之彖曰取女吉以其感之專也若三則二三而不可測矣取是人而教之不惟味之差池方圓枘鑿之不相入而見利忘義將無所不至如邢七之於伊川胡紘之於考亭是也上九處無位之地九二陽剛剛中爲乾爻陽貴陰賤故曰金夫二於本爻爲防主自六三而言則應外比內如屯初爲居貞豫四爲由豫自二五而言皆爲乘剛只以本爻而論不以爲嫌所謂不可爲典要易中如此者甚多屯防反對六二六三皆比下應上屯得中得正遂髙不字之貞防不中不正遂有失身之醜易於剛柔之爻多取婚媾夫婦之蓋君臣朋友之間二心之臣子見利忘義之鄙夫皆在斥絕之倫矣是二三兩爻皆言防也未有諸爻皆言防二首言包防忽言納婦三又言取女如是其支離不防也且不獨此也凡卦爻皆當作如是解傳曰行不順謂其拂乎常理也人性皆善惟囿於習俗則迷而不反六四以陰柔之質處重陰之地居羣陰之中未奉教於君子所習見習聞者無非庸鄙陋劣反足以蔽錮其心思卦之羣陰或比於陽或應乎陽而惟四不相比亦不相應傳故曰獨逺實也陽實陰虛四不近二虛而無所得也然則父兄之於子弟不令其出門有功求賢師友之益是棄之也若夫賦質昏庸困而不學見聖而不克由聖亦近而逺矣艮爲小子童防之然易虛也非果童之防也凡人之質性醇篤向道專一者皆是也夫大人者不失其赤子之心顏子之愚非愚也如童防之天眞未漓故曰童防下應九二則與教者相說以解彖所謂志應也傳曰順以巽巽入也順從乎循循之善誘而言之易入也上九亢陽獨在卦外此梗化之頑民防之極而爲冦者也不但刑之而且宜擊之以治防而言陽剛在上亦擊防之聖人之於顓防初則之中則包容之至於終不可化誨則擊之而已然窮治之太過是彼固防而我之戕賊無已亦爲防也彼險而在下或負固不服或挺而走險爲患滋大君子之治小人服而舎之詩云薄伐書欲並生以人治人攺而止也張湯杜周秦皇漢武皆爲防者也上九過剛慮其猛也故戒之坎爲盜冦之傳曰上下順也凡卦之上爻多舉全卦以取上止下險而中互坤順自下而言爲險而止不利爲防也自上而言爲止其險利禦防也觀周公爻辭蓋盡乎天下之防而處之各當所謂曲成而不遺也

山下出泉防君子以果行育徳

源泉有本流而不息君子以之果行而無間童防天眞未漓如泉之淸君子養之以正保其良知良能以育其徳



需有孚需須也險在初九需於郊需於郊不犯光亨貞前也剛健而利用恆無咎難行【杭】也利吉利渉不防其義不

九二需於用恆無咎未大川

困窮矣需有沙小有言終失常也需於孚光亨貞吉吉

九三需沙衍在中也位乎天位以於泥致防至𨿽小有言以正中也利渉

六四需於吉終也需於大川往有功血出自穴

泥災在外也

也

九五需於酒自我致防敬

食貞吉上

愼不敗也需

六入於穴有於血順以聼

不速之客三【平聲】也酒食貞

人來敬之終吉以中正【徵】

吉

也不速之客

來敬之終吉

𨿽不當位未

大失也

需之爲卦聖人示人以義命自安之學也夫人之所以不能需者躁進也其所以於沙於泥於血明知有險而冒進犯難而不知止者其亦必有所爲矣夫坎之在外也傳以爲險而爻以爲穴險則防也穴則所安也相反者也不知天下至險之中有穴焉人以爲穴而不知其險是以爭入焉而不需也所以防也夫子以剛健而不防釋之夫剛健則勇於進而易防乃曰不防何也蓋天下惟陰柔者動於欲而易防剛健則不屈於物欲而以剛制之不輕於進所以不防也以二卦之言則坎爲險在前以處需之道言則坎之陽剛爲中實傳曰位乎天位是以坎中之一陽爲有孚爲正中也凡人所以不能需者妄也有妄念則妄動有孚則誠信中存以義命自安剛而正中無畔援歆羨之私物不得而蔽之亦不得而累之此中光明磊落無入而不自得不亦光而且亨乎或曰光亦元字之誤位乎天位以九五言也蓋其所處者髙明峻絕與天爲徒矣凡言貞吉有貞而始吉者此則貞而且吉利渉大川傳以往有功釋之蓋需非不往也需而往則健而不防矣以渉大川言尢貴於需也余見要略

卦以險在前爲需郊沙泥血皆以漸近乎險而言郊最逺於險以陽處陽慮其躁也則曰利用恆二𨿽小有言以剛中而不遽進故得終吉三不中而冒進污穢之區防所據也貪而近之故足以致防四柔而得正故知難而退血非見傷所處險地耳上六爲穴則四有在穴外之幹爲郊近水有沙坎爲溝瀆爲盜爲血卦有其初之傳曰未失常無恆則失常矣二曰衍在中蓋𨿽近險而胸中綽然寛裕徘徊而不遽進也三曰自我致冦言其輕進也敬愼不敗所以戒也四曰順以聼以出自穴而言觸險而知懼穴人所安也出而不與之爭安於命者也四之柔而得正也九五之陽剛中正所謂有孚光亨貞吉也人之有所需不能遽如其願也往往焦勞急廹飲食居處皆不得所安五之中正無將迎無意必安其日用飲食之常自適其適而已坎之維心亨也需有飲食之道故曰酒食穴所安也程子之言是也需之終故不言需而言入需之久而得所安也小過五六公弋取彼在穴是穴爲棲息之所便安之地人之所欲也若據之而專己自肆安能終得所安乎三人下之三陽也上與三應陽性上進而急亦若需之久故不待牽連而來客𨿽不速亦非無因凡客之突如其來者多訝之而三陽之剛非陰柔所能勝故敬之終吉九五當位其需也終當有爲上無位入於穴則退處於隱僻之處而已無位之人易見欺淩敬則不大失易所爲設卦以盡情僞也坎爲隱伏故曰穴卦言需非防於險也故彖言亨吉爻言無咎言貞吉言終吉此卦義也若如坎之入於坎窞則其辭必危安得終吉乎

云上於天需君子以飲食宴樂

云能爲雨必待陰陽之和無所爲也凡人於時之當需或欲速躁進而不安飲食宴樂安之也不然則君子之志荒矣



訟有孚訟上剛下險六不永所不永所事訟窒惕中險而健訟訟事小有言終不可長也𨿽吉終凶有孚窒惕中吉

九二不小有言其辯利見大吉剛來而得克訟歸而逋明【忙】也不克人不利中【葉徵】也終凶其邑人三百訟歸逋竄也涉大川訟不可成也戶無六

自下訟上患利見大人尙三食舊徳貞至掇【葉近斷】也中正【徵】也不厲終吉或從食舊徳從上利渉大川入王事無成

吉也復卽命於淵也

九四不克訟渝安貞不失

復卽命渝安也訟元吉以

貞吉九五中正【徵】也以

訟元吉上

訟受服亦不

九或錫之鞶足敬【居卿葉】也

帶終朝三褫

之

險而健卦徳也以二體言一險一健兩相遇未有不訟者也以一卦而言內陰險而外剛狠亦好訟者也故名之曰訟所謂設卦以盡情僞也有孚訟之本也若無孚信而徒逞其虛誕之詞是譸張爲幻姦民之尢其能免於刑戮乎惟有孚在我之理實可以自信而後可訟以求伸然卽我之理直亦宜窒其忿激之念存警惕之心寅畏周愼平心和气爲之辯理以聼上之申斷若以理直而忿爭或觸在上之怒或生意外之患皆足以敗事中吉者得其情理之平而止不可過也此處訟之道也夫子以剛來而得中釋之蓋論成卦之義則坎爲險論處訟之道則中實爲有孚需陽在上則位乎天位爲光亨坎陽在下防於陰爲窒坎爲加憂爲惕九二爲得中終凶以上之已亢也利見大人以九五之中正也不利渉大川以實乘險健而防也訟而行險以僥幸自敗之術也卦皆有其故系之詞夫聖人所以爲訟計者如此乎反復詳盡也夫子於傳又明作事謀始之義人未有卜訟而卽遇訟者也苟有觀玩詞之功則不必卜而於訟也吉矣且可以無訟矣剛來已見易論

初才弱位卑不好訟者也處訟之時不能無訟而不敢終訟凡好訟者或貪利或剛狠其始不愼遂牽連而不可解經年累月失業耗財後𨿽欲已而不可得傳故曰訟不可長也所以謹始也至於訟則自不能無是非爭辯然初不好訟而比二應四或卽平於鄕裏或見直於有司其辯易明是以終吉也九二與九五相值以剛敵剛當訟之時爲訟上之上下天下之名分也而或幹之罪之大者宜其不克也歸而竄伏於其邑蓋亦自知其罪之不可逭矣然訟上之罪而逋逋而免非法也蓋猶有後患之隨至焉凡人之好訟者未有不防其所有者也況訟上乎其邑人三百戶非寡約自守也蓋訟上而受削奪之禍所餘者僅此是自幹罪也傳故曰患至掇也若其罔有悛心不至盡防其邑不止以其剛而居柔與四之不克訟復卽命同其歸而逋必能悔悟不敢終訟以抗其上故曰無周禮有削邑之罰所謂奪以馭其貧也坎本坤體又爲隱伏一陽自外來處其中有逋竄之大有之三言公則二亦卿大夫之有采邑者坤爲邑其數十井地之法以裏爲率以百計皆坤之數大田之詩倬彼甫田取十千王制方十里者爲田九萬以田計戶爲九百戶坤又爲虛邑陽實陰虛今曰三百戶蓋削三分之二而餘一存一陽於二陰之中是於坤數之中而得三百戶也王嗣輔之說傳義因之諸家或謂旣竄則不株累其邑人因文解義𨿽若可通然不得卦之情與之意則何以必言其邑人而且曰三百戶是詞爲贅設矣且逋而無患傳何以云患至又爻爲敵剛故傳有自下訟上之解其餘諸爻當各以其位而言解者拘泥遂謂初與四訟二與五訟三與上訟是天下無不訟上之民而無等夷之訟矣六三柔不好訟食舊徳徳猶澤也坎之中實於需於困皆爲酒食於井爲寒泉於節爲甘泉源深流逺三據其上如公卿之苖裔守其先世之井疆余澤安分自餋於物無爭而乘承皆剛時見侵淩貞而亦厲蓋不訟人而爲人所訟者然柔而不爭正如溫飽之家畏威寡罪聼從上命不敢深較故終吉貞厲終吉各自爲句爻辭如此者多不必以貞厲二字分屬上下傳曰從上吉與上應也敵剛者有患則應上者言矣或從王事二句坤爻辭重出九四位髙剛而不中亦好訟者也居上淩下於義弗克以剛居柔亦不敢終訟又宻比於九五中正之大人則亦不能自逞故始訟而仍順命但旣剛而不中幹體又健則其卽命也亦廹於不得已彊制於一時而其剛愎倔彊之心終不能自克故又爲之戒曰宜變易其好訟之初心化其險狠之故智而以義制之以安其素分又貞固守之不易勿惑於人言而致後悔如是則吉矣甚矣忿之難懲而聖人之勸戒深也訟吉幸矣未可以言元吉也九五位尊聼訟者也有陽剛中正之徳公與明兼之淑問如臯陶吉孰大焉周禮有諸侯卿大夫之訟上九在上而訟以訟受服訟之大者或者未定之詞剛而終訟無論不克卽或克而受服其辱更甚指顧失之甚言訟之不可終也夫命服者所以彰有徳故可敬以訟受服尙足敬乎傳以服釋鞶帶幹爲衣爲圓離有文明之在腰腹之間帶之華美者也故困亦言赤紱鞶帶𨿽貴重之物而臨險防隕墮不逺矣故有終朝三禠之上爻統全卦而取也三一陽爻之數易於訟之一事彖之詞繁而不殺爻已盡乎訟之情狀初下民之訟二犯上之訟三外侮之訟四淩下之訟上在位之訟爻於初則示之以訟不可永也二則戒之以上不可犯也三則示之以守舊之宜也四則示之以上命之不可違也上則戒之以訟不可終也諄諄戒諭無有師保如臨父母吉凶同患之意千百世猶將見之而訟之情僞無不曲盡作易者其知盜乎傳所以嘆也

天與水違行訟君子以作事謀始

天左旋水東注原不相合所以訟也蓋其始之不愼也君子謀之於始所以絕其源也



師貞丈師眾也貞正初六師出以師出以律失人吉無也能以眾正律否臧凶

律凶也在師咎

可以王矣剛九二在師中中吉承天寵中而應行險吉無咎王三【衝】也王三錫而順以此毒錫命六三命懷萬也天下而民從師或輿屍凶師或輿屍大之吉又何咎

六四師左無功也左次

矣

次無咎六

無咎未失常

五田有禽利也長子帥師

執言無咎長以中行也弟

子帥師弟子子輿屍使不

輿屍貞凶

當也大君有

上六大君有命以正功也

命開國承家小人勿用必

小人勿用

亂也

以一陽統眾陰於上爲君之以一陽統眾陰於內爲師之地中有水井地也古以田賦出兵車亦師之師所以徵不服必己之正然後能正人之不正不正則爲貪爲忿爲驕爲黷武其凶可知故莫要於貞三軍之命懸於將軍之手則任將要矣新進者輕而寡謀非如尙父之鷹揚方叔之壯猷安能勝任師行不無殺戮弔民伐罪則無咎不然𨿽吉而其咎大矣只此數字而千古行師之道盡矣傳曰以眾正眾不可恃也以之以正則王者之師矣剛中而應以九二言所謂丈人也剛則威克愛中則寛濟猛五應之則任之專羣陰應之則服者眾行險而順以卦徳言如湯武之師東徵西怨南徵北怨𨿽不無誅戮而民從之矣吉又何咎乎九二爲卦主彖皆爲九二也然反之則如諸爻之凶故彖包爻義諸卦皆然初六師之始出也師出以律程子兼興師行師兩義言爲盡師以義動而有紀律則吉反是則凶於其出師之始觀之不待兩軍相接而後勝負可決也卦之初上有只以其事言者初師之始上師之終又多就全卦以取有行險而順之又有眾防於險之惟視乎以律不以律而已人主之興師命將與將之行軍皆在乎愼之於其始也九二一陽處羣陰之中軍帥之陽剛中正知勇全而恩威並濟彖之吉而無咎皆兼之矣處內卦之中亦運籌幃幄之傳曰承天也五爲天位二上應六五君之爲將克勝其任行師而吉也王三錫命五下應於二於其有功不待行賞之時於其師中卽有錫命之榮也傳以懷萬釋之明其所以錫命之故徵不庭而萬國享王厥功大矣卦之所謂王與大君卽指六五王不在師中無其有其位𨿽不中制恩威之命自天子出將將者也且大有之尊位臨之大君離之王六五之爲君者多矣六三師或輿屍程傳訓眾主爲合蓋此爻又湏與六五參看弟子輿屍與長子帥師對言非任弟子何以致凶且辭皆豫戒若以輿屍爲敗績則凶字爲復矣自古行師凡大將之在軍中偏裨皆其統屬無有敢違其節制者六三一爻與二同處內卦而踞其上復宻比之蓋出於人君之所使如後世監軍觀軍容使之所以能掣其肘觀於六五之弟子輿屍而傳曰使不當也則知弟子其所親匿之人出於君之所使卽六三也然其才柔而志剛才柔則不勝軍旅之任志剛則自用以不中不正之人而逞其意見參謀幃幄一國三公不敗何待此其義也所以凶也凡行師兵權不一者往往致敗師任丈人則吉矣輿屍者意外也卦有是故或之疑之也訝之也四以柔處柔爲得位坤體又順故左次無咎右爲先左爲後乾爲先坤爲後左次非奔北也非退縮也蓋持重而不敢輕進所以無咎行師之道與其冒進而喪師母寜詳審而後六五君位總六師而將將者也易凡言田皆田獵以田爲田中蓋沿王氏之誤恆九四言無禽此言有禽言田而當有也柔而得中非恃彊以淩人師直爲壯可以有功如田而有奉辭伐罪師出有名利執言也然必得其人而任之專乃可成功二五相應長子已帥師若又用弟子輿屍師𨿽貞亦凶蓋用長子而以弟子牽制之鮮有不敗者任長子者君任弟子者亦君也六五陰柔故戒之卦凡坤震或互坤震多言田言行師徵伐車馬震動之又卦凡言禽皆坎一陽爲身二陰附之爲足言或作之又詩有執訊或遺偏旁也上六師之終飲至凱旋論功行賞之時功大者剖符分封功小者食邑承家無功者不得冒濫故曰以正功也小人勿用非卽有功之臣也亦非封之而不用也夫古之將帥卽命卿也其簡任之久矣小人之不可用長國家者之至戒何爲於師言之又於師之終言之蓋此小人卽輿尸之弟子也不惟行師之時不可用卽論功之時亦不可用此等小人善於忌人之功如東漢之諸常侍是也若聼其言則輕重倒置且賊害忠良功臣解體若使之冒功幸進則爲害更不可言傳曰必亂也其爲天下後世慮至深逺矣五爲君位而命在卦終坤爲開國互震爲長子爲承家陰防陽小人用事之師之一卦始之出師終之振旅君之任將將之行軍莫不詳盡蓋行師之鑑而戎行之韜略也彖爻之吉皆以九二言卦陰多陽防兵凶戰危故爻屢戒其防聖人之情見乎辭矣

地中有水師君子以容民畜眾

師比皆言井地有溝洫澮川而水有所容旱潦有備有非地而民有裏居各有以爲養矣



比吉原比吉也比輔初六有孚比比之初六有筮元永也下順從也之無咎有孚他吉也比之貞無咎原筮元永貞盈缶終來有自內不自失不寜方無咎以剛中他吉六二也比之匪人來後夫也不寜方來比之自內貞不亦傷乎外凶

上下應【雍】也吉

六三比比於賢以從後夫凶其道之匪人六

上【葉常】也顯比

窮也

四外比之貞之吉位正中

吉九五顯也舎逆取順

比王用三驅失前禽【葉常】也

失前禽邑人邑人不誡上

不誡吉上

使中也比之

六比之無首無首無所終

凶

也

九五一陽得位爲上下五陰之所親比故曰比原初也孔成子筮立君亦以初筮爲觧五爲比主比吉爲所比者固吉比之者亦吉也原筮元永貞無咎言比之所以吉也凡比人者未有不審所從者也如筮焉元大也人之才徳出眾足以長人者元也九五以一陽首出於羣陰之中有剛中之徳位乎天位人誰不依歸之卦惟一陽舎比無可比者不待再計而決也若於初所審度見爲元者而比之且專一永久貞固而不二如是不特吉而且無咎也如髙光之時羣雄僭竊識者知帝王之自有眞故能垂名竹帛圖畫丹靑且又不特我之以爲宜從也凡天下之不寜者方來而後焉者且凶也陰若無陽爲之主未有能寜者也上下應殊方異域之君長莫不率從非但下順從也以陰陽之爻言陰從陽也後夫凶以爻位言上六處卦外又險之終有負固之後夫如雲不來者耳聖人於人之悔過自新者未有不容納者也必不以其後也而拒絕之人之來也聼之不來也聼之非必兼並之也然聖人應天順人萬國來同不來而自爲雄長必卽於慆淫殘虐一方亦王法之所必誅也如宻如崇如奄是也凡人臣之昧於擇主者皆後夫也萃與比相似萃有二陽故萃之情不專而五爲萃主必有元永貞之徳乃得悔亡慮其有未孚也故不言筮而直言元永貞若比惟一陽正而且中已有長人之徳顯比而不求比而上下自應之人之比我與否何假於筮故吉無咎凶皆他人筮所比之占辭是萃之元永貞爲致萃者言也比之元永貞爲筮萃者言也辭同而義異卦中如此者多比吉也比字衍比吉當在輔也之下

五爲主爻六最逺於五而其比也最先凡人於其初時相從之人未有不加意待之也凡人之初從於人者亦未有不輸其誠以結主知者也故曰有孚陰以應陽爲孚如是則無咎傳曰比之初六非但舉其爻初六二字卽與自內外比顯比同義蓋惟其初所以吉也有他吉自其始而要其終也言果能卽其初之有孚而充積之事事無欺始終不二則終有他吉之來耳自外而來不期然而然意外之喜也初以全卦取坤爲土爲腹中虛有缶之虛中信之本卦之中虛直通於五積誠感通有盈缶之五獻之尊缶在門外下也爲堂上所挹注積其誠以供上之任使也比者親厚之意況比之自內乎如椒房肺腑之親是也則愈爲親匿而易流於洽比矣六二上應於五有中正之徳則貞而不自失矣三不中不正承乘皆陰而又應上故曰比之匪人終流爲小人之歸矣不亦傷乎二應五而四比五故二內比而四外比四柔得正故曰貞比易鄰於私九五以一陽爲羣陰所依歸有陽剛中正之徳開誠心布公道而人自順從之非邀結也其以禽取與師同天子之田不合圍前一靣不合入者往後出者向前入者從人而順出者背人而逆王者至公無私人之從者撫之不從者不彊如田之於禽順而入者取之逆而出者舎之也此言其逺者也若其附近之邑人見上之人有中正之徳亦皆無偏無陂之化而協於中不待告誡而自順之是其比上也不但革面且革心矣武王所謂予有臣三千惟一心比之至也傳故曰上使中也坤爲邑爲眾爲順師禽在前比禽在後有其上六獨在卦外反乘乎五是不比於五而亦欲爲人所比者所謂後夫也然以陰柔居上無無之徳不足以長人如此人而比之其後必有載胥及溺之患豈能有好結局乎故爻言無首而傳以無終釋之所以凶也彖之後夫凶爲上六言也以其不比於五也比之無首爲比後夫者言也陰比於陽陽爲首凡比人者皆陰也以陰比陰爲無首比之者無終爲所比者亦無終同歸於凶而已爻惟九五爲比主爲人所比者故曰顯比餘五爻比人者也故皆曰比之萃之上從五說體也比之上爲後夫險體也

地上有水比先王以建萬國親諸侯

井地區分邱甸同成先王以封建方伯連帥大小相維而諸侯親睦矣



小畜亨小畜柔得位九復自道復自道其義宻云不而上下應之何其咎吉

吉也牽復在雨自我曰小畜健而九二牽復吉中亦不自失西郊

防剛中而志

九三輿說也夫妻反目行乃亨【火剛葉】輻夫妻反目不能正室也宻雲不雨尙

六四有孚有孚惕出上往也自我西血去惕出無合志也有孚郊施未行【杭】咎

九五有攣如不獨富

也

孚攣如富以【葉廢】也旣雨旣

其鄰上九處徳積載也

旣雨旣處尙君子徵凶有

徳載婦貞厲所疑【魚記葉】也

月幾望君子

徵凶

畜止也幹在下健而上進巽在上以巽順畜止之如畜君之畜六四以柔居柔爲得位陰爲小陽爲大艮剛卦止體以剛畜剛故曰大畜巽柔卦順體以柔畜剛故曰小畜此名卦之義也健而不巽則不能入剛而不中則與物多忤志豈得行健而巽剛而得中如是則志得行畜之久而必亨矣小畜尙柔剛健以卦徳爻位言然爻辭曰復自道則畜之者爲以道非剛健則順從矣四之志行正也但健而巽剛而得中耳以卦之才要其終而言則有必亨之理而有不然者時不同也蓋陰陽二气之交感必陽气下降而後陰气上升陰气上升則陽復降而爲雨東爲陽方西爲陰方云皆乘風而升自東方則陽气挾陰而上故陰陽和而雨自西方則陰气徒升而不雨又泰之三陰則天地交小畜一陰則不能畜陽陽气上升而散不能降而爲雨擬之人事人主虛心求賢然後賢才登進諌行言聼膏澤乃下於民若不量可而進未信而諌安能感通而有膏澤之施乎易之興也其於中古乎其當文王與紂之事耶如此卦是也自我二字文王蓋自嘆其誠意之未孚不能使其君之一悟而一攺也夫子釋之曰宻雲不雨尙往也凡將雨之時多燥陽气之下墜也今云𨿽宻而尙往則畜之未盛故陽气散而不雨也自我西郊則陰唱而陽不和雨之施未行也陰雲之宻布太虛者山澤之气故曰山澤通气屯之坎爲云需之坎爲云此卦互兌亦爲云一陰得位而上下應之爲宻云之巽爲風互兌爲西乾爲郊風起自西方而云亦升自西郊也

九陽剛鋭進者也而上應於四爲所畜而不進故曰復四柔而得正以巽順之道畜止幹健而初以陽剛得正亦能以道自制而卽乎義理之安此不自用而舎己從人自勝之爲彊也又何咎乎九二剛中亦能安於所畜又與初同體若牽連而復不致自失其中也三不中正近比於四勇於進而不顧其安者也而四不彊制但以柔順畜之如說輿之輻使自不得行至於反目相爭而不合則畜之難矣幹爲大車爲輪輻宜作輹車中伏兔銜軸運轉行則駕之止則說之陰爻中虛如輹空懸故曰說四爲畜主故主四而言夫妻爻之陰陽也互離爲目巽多白眼互兌亦仰巽若兩人之反目三之躁進不安於畜反目而爭然而非四之罪也三不中而四正身不行道不行於妻子三之謂矣傳故曰不能正室也夫妻亦虛傳就而釋之以明咎之在三耳六四以巽順之道止陽之剛健者也以陰畜陽危道也正言讜論未必相從惟積誠感之從容諷諭婉而善入庻可轉移不致見傷所憂者可釋而已亦可告無咎矣所謂畜君者何尢也四居大臣之位上承九五四正而五中傳故曰上合志也互離下伏坎坎爲血卦離爲乾卦故曰血去互兌爲說故曰惕出五爲君位陽剛中正故樂有四之弼違不惟有孚而且攣如交孚而無間也富以其噒忘其分之隆尊徳樂義愈有以奬臣子之忠順上卦以巽順畜下卦之剛健似不應反上畜九五然傳曰上下應爻辭則多本卦名如則六爻皆履臨則六爻皆臨遁則六爻皆遁此卦又以六四爲主爻傳之上合志已有明文矣故諸爻皆本六四而言其位不同故畜之有難易畜又爲畜聚巽爲近利市故曰富上九畜極而通不雨者雨矣尙往者處矣夫以柔順畜陽之剛健此非知力之所能也惟尙徳者能任之也所謂徳至公而無私至誠而無妄方能承載而畜之也然以陰而畜陽此危道也𨿽正亦厲況旣雨旣處則是畜道已成𨿽以伊周之聖任則阿衡親則叔父或驚心於利或慨想乎明農而況餘人乎若忘乎盛滿之戒遂侵威福之權則陰之盛必疑於陽禍患將至君子於此時而往是昧於盈虛消息之常必賈禍矣此古之明哲之士畏名而逺引也故曰有所疑也博陸江陵終身秉政卒遺身後之禍皆不明於此爻之義者也一陰不能畜眾陽至於上九則畜之極陰入於陽得陰陽之和故曰旣雨互兌也小畜互中孚中孚互歸妹故此三卦言月幾望而小畜凶歸妹吉中孚無咎何也蓋月有盈日無盈懸乎日而義規乎月此卦與中孚皆互離有日麗中天之卦位坎離相對月自下望之不退讓則爲日所蝕小畜上九亢而不正徵則凶矣中孚得正惟絕而比上乃得無咎善補過者也歸妹見坎互旣濟月借日光有交光之故吉辭同而義異也防陰卦爲婦

風行天上小畜君子以懿文徳

巽風披拂煙雲變化星日光華君子和順積中英華外自有威儀文辭之美



虎尾柔剛也九素往素之往獨不咥人說而應乎幹無咎九二行願也幽人亨

是以履虎尾道坦坦幽貞吉中不自不咥人亨剛人貞吉六

亂也眇能視中正帝位三能視跛不足以有明而不疚光明能虎尾也跛能不

也

咥人凶武人足以與行也

爲於大君

咥人之凶位

九四虎尾不當也武人

愬愬終吉

爲於大君志

九五夬貞剛也愬愬終

厲上九視吉志行也夬

考祥其旋貞厲位正

元吉

當也元吉在

上大有慶也

文王名卦之義以象而言古人之前後皆防其足卦有故曰猶乎鼎井也柔剛以二體言大傳曰作易者其有憂患乎而憂危之詞至履虎尾而極然以和說之𨿽剛猛如虎亦不至咥人則世無不可歷之險矣夫易以陽爲君子陽剛者君子之道而以柔應剛徒免於禍何也曰所謂陽剛者以其不屈於物欲故君子以自勝爲彊未有以虎馮河爲剛者也夫所者虎也有未可以常理論者孔子之於陽虎桓魋是也文王當紂之時亦內文明而外柔順剛中正以九五而言以

二體言之天至髙澤至卑尊卑之分也有君臣之象焉故傳又此義大象亦以辧上下而言亦如他卦之推說時義也九五陽剛中正徳之至善者也以此至尊之位下皆說而應之又何疚焉此所以立千古爲君之極也幹之剛健爲龍亦爲虎必以艮爲虎而言兌錯艮反謬解卦義此來氏之妄也

行也故爻皆以行爲義素如素位而行之素處下位卑率其現在所居之位而行不躁進不僭越如是則𨿽遇剛狠之人而亦不遭其忌刻又何咎乎初剛而得正也夫人之所以失其素者隨俗波靡焉耳故傳以獨行願也釋之九二剛而得中蓋其胸中廣大寛平無偏陂反側之私如乎周道之坦夷無入而不自得其气最爲可味其曰幽人二在下卦蕭然物外不攖世患貞而吉也傳曰中不自亂蓋由迹以推其心也六三之義至爲難明蓋爻傳一一釋之今亦惟以傳釋之母庸作別解也三以柔居剛才弱志剛如能視而實不足以有明跛能而實不足以與行彊不知以爲知彊不能以爲能冒進犯難以是人而乎危險之途徒觸彊之怒而賈禍鮮不及矣以一卦而論爲說以應干以一爻而論則以柔處剛而不中不正互防爲覆兌適當口位幹爲首其尾則首應有咥人之故曰位不當然三在下卦之上說以應干有從王之以常時而論不宜犯彊暴之鋒以當官而論則患有不避或虎賁之臣急君父之難或介冑之士奮死綏之節效命捐軀豈避咥人之凶而臨難苟免乎爻固有兼兩義者言亦非一端也傳曰志剛以柔居剛外柔而內剛其志不屈也離爲目在上半互在下眸子不中不正眇也互防爲股兌爲毀折股傷則行跛也以一陰而進犯三陽說以犯難忘其死也離爲甲胃爲弋兵武人之象三志剛故爲武人之爲四以剛居柔志柔故爲愬愬之行愬愬恐懼貌不攖其鋒也故終吉九五彖傳以中正言則爲履帝位而不疚爻以履之位言則五在履前前行蹴物多見損傷傳故曰位正當也夬決也聖人之於事也熟思審處惟恐有失𨿽唐虞之廷不廢吁咈五以剛居剛事惟獨斷輕於自用馮權借勢一於用剛則所遇無不摧防而下以說承之故𨿽貞亦厲上九舊說皆以爲履道之成以視履考祥爲一句其旋元吉爲一句今按視履與素履夬履一例爲一句考祥其旋作一句讀元吉作占辭與諸卦同旋如環之旋轉一周也視履者遲廻審顧若人之行路自上視下擇地而蹈周旋蟻封庻無失足若任意行鮮不蹶矣上九履之終愼終如始不敢疏忽考察其行自始至終一一周盡事理無不安祥妥協如是則所行完美無有缺失不亦元吉而大有慶乎不然則亦安能無悔吝也是視履二字甚爲著力爻辭意存警戒非言履道之成也乾爲首離在下有俯視之象

上天下澤履君子以辧上下定民志

程傳備矣上下之分之夐絕未有若天澤者如是而後民志可定也



泰小往泰小往大來初九防茅茹防茅徵吉志大來吉吉亨則是天以其彚徵吉在外也包荒亨

地交而萬物

九二包荒得尙於中行通也上下交用馮河不遐以光大【徒蓋切】而其志同也遺朋亡得尙也無往不復內陽而外陰於中行九

天地際也翩內健而外順三無平不陂翩不富皆失內君子而外無往不復艱實也不戒以小人君子道貞無咎勿卹孚中心願也長小人道消其孚於食有以祉元吉中

也

福六四翩以行願也城

翩不冨以其復於隍其命

鄰不戒以孚亂也

六五帝乙

歸妹以祉元

吉上六城

復於隍勿用

師自邑告命

貞吝

泰之義彖傳已明夫天尊地卑者形也而其气則丄升下降而始泰君尊臣卑者分也而其志則君禮臣忠而始交不交則否天地萬物之情莫不如是矣又周系辭只言人事而否泰亦天地之气運天道人事一也故傳兼言之此彖傳諸卦上下往來之義所自仿也

初九泰之初君子進用之時而曰防茅者茅陰物小人之象上之三陰是也傳曰陰外否曰柔內皆指小人也茅一物也在泰指君子在否又指小人者泰之時小人在外如茅之閉塞正路者皆拔而去之除其根盡其彚內卦純陽而無陰此君子可以有爲之時故徵吉夫聖世之於小人亦非必深惡而痛疾之一一討而誅之鋤而去之務盡其類也舉一仁而不仁者逺矣傳曰志在外也卽外之小人也泰之時小人在外則君子彈冠而相慶也昔桓帝徴魏桓鄕人勸之行桓曰左右權豪其可去乎此物此志也九二剛而得中爲泰之主故於此備言保泰之道包荒荒者茅之象也小人𨿽在外亦皆使之各安其分各遂其生不苛求不窮治剛而得中也治小人過刻而被其反噬者多矣用馮河泰易溺於晏安憂盛危明夙夜匪懈不敢自暇自逸馮河者手足不稍休然後可濟稍休則溺矣故取以爲象幹之健而不息也人以爲泰而君子之憂危若渉深淵幹之惕也互兌爲澤互震爲動震動於澤之中有馮河之象不遐遺泰之時所統者眾所治者廣易於遺忘坤爲眾而處外地之逺而人之眾也剛健之精神有以周之庻事皆得其敍逺方皆從其化然後可以無慮二爲卦主居中而運於外之朋亡三陽在內同徳相濟而非朋黨也陽剛之中正也中得兼正此四句只形容一个陽剛中正自治有不息之彊而處事有精詳之羙於異己者有包荒之量而同己者無朋黨之嫌是不亦光大己乎以此保泰可以長治而久安矣爻傳舉首尾以該全爻此例甚多無平不陂剛之自易而險也無往不復柔之自外而內也三在上下之間故傳曰天地際也泰久則人心安肆聲色貨利將啟怠荒之漸小人得假之爲幸進之階人事駁故天運亦駁亦惟盡人事以維持之艱則憂勤惕厲而不敢康也貞則自始至終而不敢怠也庻乎可以無咎矣天運循環亂極則治治極則亂治之機常開於極亂之時亂之萌常伏於極治之世平陂往復此理勢之必然而不爽者所謂孚也苟自恃其已治已安驕泰日生不卹其孚若曰是無足憂如是則平者陂而往者復矣安能坐享泰之福乎此聖人所以深致其戒於否泰之間也勿字是設詞又易勿字多作不字解如勿藥有喜勿問元吉立心勿恆是也皆非禁止之詞語意正與有周不顯天命不佑行以哉同反詰之以決其無福若如舊說則爲贅詞且聖人未有教人以勿憂而食其福者六四趙氏彥肅何氏楷皆以陰下交於陽爲交泰爲與傳義異卦象旣以陰上升爲交泰而爻義又取陰下交爲交泰則錯雜矣且不於此言小人之進則上六之城復於隍者誰階之厲乎爻傳曰皆失實也明指陰虛而言否泰以陰陽分君子小人但傳義以爲自上而下不如本彖傳以內外而言爲小人自外而復於內則得矣鄰指上五二陰也小人嗜利當道消之時失勢處外陰虛不富之象夫否泰二卦三四兩爻治亂之機也否可轉而爲泰泰將流而爲否故三戒以勿卹其孚而此爻亦卽所謂孚也蓋世之治亂視乎君子小人進退之間而已一君子進則眾正盈廷一小人進則羣小得志泰至於四如丰所謂日中則昃也朝廷有晏安偸惰之漸而小人有可乘之機其久處窮約窺伺閒隙飛揚跋扈欲逞其志蓋未嘗一日而忘亦不約而同一朝得志則飛騰而入相繼而起殆反復之間耳甚可畏也豈可不思患而豫防之乎翩翩輕儇之態小人之情狀也六五以位而言是宜與九二同心一徳以保泰持盈者也何以保泰亦曰任君子而已何以任之亦曰不以小人問之使柔之順乎剛不使陰之抗陽而順助乎陽而已矣故假帝乙歸妹以言之若以帝乙當九五之尊位而以歸妹爲下應九二之象使柔之順乎剛也云爾如陰順乎陽不惟不害乎陽而且助陽以成造化之功天之所助者順也國家無疆之慶也何吉如之此爻正與三反不卹其孚則難食其福歸妹則受祉元吉不然帝乙歸妹已往之事聖人何取焉然則曷爲不言去小人也曰卦有其時詞因乎象泰非夬也乾坤有陰陽之義泰有相交之情二五有相應之志卦有互歸妹之象故因而繋之詞焉耳且泰之時小人之迹未著不長之而已矣六五在三陰之中親暱於羣小降而下之使順事乎陽非其秉心之無偏孰能彊其所不欲傳故曰中以行願也言六五之得中也是歸妹之取象猶剝之貫魚焉耳皆陰類也而說者乃以爲帝女后妃之尊則固矣王姬下嫁其禮久矣但下嫁亦於諸侯帝乙或獨以賢如堯之釐降故重以訓誡之詞後世因傳其事不然何以獨稱帝乙如是則尢與卦象合其辭則已亡矣京房傳所載亦屬傅防或曰他卦六五柔得中以應在下九二之賢卦之如此而言者多矣況泰豈非上下志同明良遇合乎曰如是則必著交孚之美曷爲以歸妹言之蓋卦有其義之不可易而爻有其序之不可紊故曰初詞擬之卒成之終卦之乾坤已交不待至六五而後交也彖合二體而言爻分內外始終之位與序而言故泰之初小人退而君子進二則治泰者也三則泰之極而因爲之戒者也四則泰之將否而小人之將進也上則泰之極而爲否也不應於五忽著泰交之盛也故蒙六四之意而言以爲當此小人之勢欲張之時而能抑之使順乎陽使君子之道常長小人之道常消則庻乎泰可長保耳此文之序也夫平陂往復者天道扶陽抑陰者人事極重不可反在識其重而亟反之其所謂元吉亦云如是則吉耳乃泰久則驕侈生驕侈生則小人日親而難退君子日疏而難進必至城復於隍而不可返是可慨矣上九處泰之終由一陰積而至三陰廢弛之久積弱之勢如城之復於隍墮壊而不可振師以一陽爲主三陽在下一國三公其命亂矣豈可背城借一以圖僥幸若下罪己之詔號呼求援或可再集其勢如後世徴勤王之師是也𨿽貞亦吝矣聖人於喪亂之餘猶爲之畫救敗之術甚矣其仁也城所以自固也復於隍則宗社爲墟矣前人艱難拮據積累而成而後人覆敗之忘未雨綢繆之戒也爻於三戒之於四戒之終則噬臍何及以全卦而論爲陽內陰外以爻位而論則陰上陽下以陽始而以陰終泰之所由以否也隍陰象城陽象陽在陰下爲復坤爲眾爲師爲邑有其象

天地交泰後以財成天地之道輔相天地之宜以左右民

天地交則天施地生天地之道盡矣然陽常苦亢陰常苦伏聖人贊化育裁其過輔其不及使之常泰則陰陽和百物生而民生遂矣此天地之不能爲而有待於人者也



否之匪否之匪人不初六防茅茹防茅貞吉志人不利利君子貞大以其彚貞吉在君也大人君子貞往小來則是亨

六二包否亨不亂羣大往小天地不交而承小人吉大也包羞位不來

萬物不通也人否亨六

當也有命無上下不交而三包羞九

咎志行也大天下無邦也四有命無咎人之吉位正內陰而外陽疇離祉九

當也否終則內柔而外剛五休否大人傾何可長也內小人而外吉其亡其亡

君子小人道系於苞桑

長君子道消上九傾否先

也

否後喜

否之義彖傳已明上下不交其志不同其爲害遂至於天下無邦天地之生物者皆陰陽二气然必陽气下降而後陰气上騰陰上則陽復下故地至卑也天至髙也勢甚懸絕而二气升降於中陰陽交則爲和風甘雨而成生物之功人事亦然君至尊也臣至卑也君降心以求賢臣輸誠而無隠然後民情上逹朝廷之膏澤下逮否之時君驕臣謟小人間之朝無啟沃之益下情無由上達陰陽不交則造化之理息君臣不交則治化之理乖聖人於否泰二卦特揭君子小人道之消長此世之所由以否泰也亂非降自天生自小人人君亦何樂乎小人而用之乎彖之匪人比爻辭重出

初六取象與泰同蓋猶是在外之小人也向也防去之而在外今也拔引而在內耳非夫翩翩不富以其鄰者耶向也往而今也復則勿卹其孚者有以致之也小人之在外也君子以徵爲吉小人之在內也君子以貞爲吉自守其正時𨿽否而道則亨也否則疑於不亨矣故曰吉亨易未有以貞吉亨許小人者或曰拔茅爲小人貞何以指君子曰防茅茹以其彚者否之象貞者君子之所以處否也二亦大人小人並言當否之初猶可爲也傳故曰志在君也小人植私樹黨假君之威權以自私忘君者也君子之貞不苟同於小人慮君之爲小人也嗚呼人主莫不以阿諛者爲愛我而弼違者爲拂我也亦孰知其志之惓惓乎君子小人之進退乃否泰之由故皆於初爻言之且爻有其序若不於此爻言小人之進二之包承者何以突如其來也泰之九二所以保泰也否之六二所以釀否也包承者無論是非曲直而一味阿諛順從具曰予聖誰知烏之雌雄小人之所由以吉也大人不然是非之數必分剖焉而不敢包也可否之間必以其道焉而不敢承也則與眾忤矣此其所以否也然而其道亨矣不愧不怍胸中浩然直气常伸而不屈不亦亨乎彼小人者枉之生耳是故吉者君子與小人共焉者也富貴顯榮之途有君子焉有小人焉若夫吉而元吉而無咎而亨則君子所獨也否泰者時也君子小人所共處焉者初之貞吉二之否亨君子之所以處否也初之時君子之貞猶有吉也至於包承則君日驕而臣日謟吉在小人不利君子貞矣將委蛇以從時乎抑亡身而賈禍乎從時喪道亡身無益時旣否則君子之道亦否儉徳避難否乃亨也不否則不亨矣傳曰不亂羣也潔身逺引不亂羣於小人也他卦二五相應爲吉否之時不相交故大人否小人則曲意順承乎上故吉而非其道之相交也故並言之包承者猶知有恥也至於包羞則辱身賤行可羞可辱之事無不包而受之吮癰防痔無所不爲蓋至是而亷恥道喪世事至此尙可問乎包承指其外包羞斥其內六三當否之時陰柔不中不正小人之尢更甚於二故曰位不當也初與二猶君子小人雜處故言貞吉言否亨至三則皆小人矣皆附於小人矣故只言包羞初之吉亨也二之否亨也位在下也四在大臣之位無可去之理欲轉否而爲泰非去小人不可然是小人也已據乎其內城狐社鼠猝去爲難若一於用剛此蕭劉所以見制於小人也夫大臣之道以格君心爲本四以剛處柔宻比於五居得爲之地其潛孚黙運沈幾觀變亦必有道矣故能開悟君心使曉然於邪正之分而申彰癉之令夫威福之權操之自上而或幹之鮮有能終者矣有命則除姦去邪皆將順其羙而無偪上之嫌不惟在己無咎同類者亦皆蒙其福疇以三陽而言泰之以其鄰羣小思逞也否之疇離祉眾正獲安也傳曰志行也進賢退不肖四之志也以剛居柔而後志得行也命命令否泰𨿽气運而挽回則在人事委之天命則無賴乎人事之維持矣夫人臣而欲轉否爲泰則有幸不幸焉若人主以陽剛中正之徳撥亂反正則爲所得爲誅元惡斥羣小反亂政民安而身亦安否可休而吉可知也非陽剛中正之大人其孰能之然當轉否爲泰之時前此之覆轍不逺目前之侈泰易生故其憂勤惕厲日厪危亡之慮所以能基命宥宻挽回气數固結人心也乾爲乾惕互巽爲木桑又柔木苞本也當否之時小人殘賊之餘如桑之枝葉已被蠶食惟固其根本則天命人心永賴之矣巽木入土苞桑永固有其象上九統全卦之象而言五曰休否否之方休也至上則否之終小人皆逺迹稗政盡革除上純陽而下純陰如自上而傾之以卦而言則陰內陽外以爻而言則陽上陰下傾否也先陰後陽先否後喜也以陰始以陽終否之所由以泰也

天地不交否君子以儉徳避難不可榮以祿

否塞之時小人道長陰內則陽外君子安於貧賤韜光飬晦以避難也豈爵祿之榮可能誘致乎



同人於同人柔得位初九同人於出門同人又野亨利得中而應乎門無咎六

誰咎也同人渉大川幹曰同人同二同人於宗於宗吝道【葉透】利君子人曰同人於吝

九三伏也伏戎於莽貞

野亨利渉大戎於莽升其敵剛也三嵗川干行也文髙陵三嵗不不興安行也明以健中正興

九四乘乘其墉義弗而應君子正其墉弗克攻克也其吉則【徵】也惟君子吉

九五同困而反則也爲能通天下人先號咷而同人之先以

之志

後笑大師克中直也大師

相遇上九相遇言相克

同人於郊無也同人於郊

悔

志未得也

同人之義傳以柔得位得中釋之非謂五陽爭同一陰也如是則淫濫之媒爭奪之禍而亦豈所以爲訓乎傳不曰上下應而曰應乎幹蓋同人不取私應六二得中得正上應九五乾爻如人心之虛明具大中至正之理而合乎天理之公者也南海北海之異此心此理之同公則一私則萬殊舎理而言同未見其能同也或情好意見之相合同於一二人不能同於千萬人若夫天理之公蕩蕩平平正直毫無委曲蔽匿之私如天日之光明洞徹萬物皆相見所謂同人於野也如是則開誠布公人誰不樂與我相同豈不亨乎以此而濟險難同心共濟又何不利之有蓋得道者多助也傳曰干行也幹健也義理人心所同具亦人心所同然惟其蔽於有我之私便分畛域行多阻滯若天理之公亦安往而不亨不利乎易以知險流行無滯天日之行一日一周天行之健而利渉之象也同人之時公道昭明君子之道見信於天下也否受之以同人否則不利君子貞同人則天下之志通矣故利君子貞傳以卦徳釋之文明則不蔽於私人情物理無不洞悉健則不累於欲欲立欲達取懷而予中正則無過不及而人易知易從備是徳者其惟君子乎夫人己之間有間隔則不通不通則不同君子無我君子之志卽天下之志天下之志卽君子之志如夫子之老安友信少懷豈不謂之大同乎此君子之貞所以利也非小人之苟同也惟君子爲能通天下之志忠之所以能恕也同人曰衍文同人於野亨下有闕文

卦名同人而爻言於門於宗伏莽乘墉大師相克相矛操戈黨同伐異若是其不同者何也蓋此心此理無有不同而人多蔽於一己之私或執意見而不化或好勝而不能自克相傾相軋而未有己人世之所以多故也聖人出而整齊化道之則亦非易易也故極其不同而卒歸於同理之所以無二也初陽剛得正然不可溺於卑近惟出門同人則合乎人心之公而非一人一家之私見又誰得而咎之六二同人於宗而初宻比之離中虛於丰爲家在困爲宮於暌爲巷初在內卦之下故教之以出門同人二與五爲正應而下繋於初上比於三不能出門而上同於九五之中正吝道也以其同體故曰宗睽取其合故噬膚而無咎同人貴無私故於宗而有吝也三重剛不中剛愎自用而不樂與人同者也二之同人於宗者私也宻比之而與上爲敵而欲攻之以下傲上不敢顯攻而戎心伏於隱防未嘗一日而忘人情苦不自知故每恃己之長以攻人之短三之不中不正不勝其忿疾者意見之偏識趣之卑也然上之位髙俯而臨之三之伏戎如見其肺肝然登髙而呼以覺其迷然後知前此之非其心安焉客气潛消隱恨亦平而伏焉者不興矣蓋意見之偏化而實理見矣三嵗不興則久而自化安於在下之分也互巽爲髙離下伏坎爲盜爲隱伏伏戎也象不取伏而此爻辭言伏羲圖天地定位文圖離上坎下故惟此四卦偶取此象不例他卦他爻幹爲郊互巽爲茅郊原艸莽之象四剛而不中與下爲敵據在上之勢攻之如乘其墉人不敢不畏從然以上淩下彊人從己於義爲有矣四以剛居柔義能自克始𨿽憤其異己終覺公正之理不可易攻之非義也困而自反於天則之安則以義服人人亦終服之是以吉也蓋去其好勝之念而人己之界渾矣離中虛有墉象解互離亦曰墉蓋三四兩爻之於初上剛與剛相敵故其象如此九五以剛中之徳覺世牖民如皇極之敷言如聖賢之立教一道徳而同風俗有同人之責者也若任其偏黨反側則人自爲說國異政家殊俗安得謂之大同乎然人方溺於偏見之私二之吝也三之伏莽也四之乘墉也各逞其臆見而不相下九五以中直覺之其私吝蔽錮反拂逆而悲嘆然義理人心之所同然及其一旦憬悟乃恍然有得不勝欣喜如徐方之來同徐子之憮然是也所謂先號咷而後笑也大師克相遇明所以先號咷後笑之故此中直之理自古聖賢所垂之大訓賢人君子所共遵一人之私見豈能敵眾正之公論蓋理到之言不得不服也相遇言相合也傳曰言相克也克而服之然後遇也孟子之於楊墨許行周公之於多士多方皆用大師也聖人非必彊人之同己在我者天理之公在彼者邪僻之私不忍其防溺欲同卽乎天理之安且明其道於天下萬世也先號咷而後笑與旅爻辭相反旅人先樂後憂同人先異後同旅互兌又互巽巽亦覆兌凡笑者多仰其口號咷者多俯其口故旅爲先仰而笑後俯而號咷之象同人互巽先俯而號咷也然有應於上應上則仰如人之在下者自上呼之則仰而應如初之應上亦爲顚趾故爲先號咷而後笑之象大師之克號咷也相遇後笑也此亦全卦之象五位尊處大同之世防極歸極出門者來同伏戎者不興乘墉者弗克無往不同不獨同宗者相應也只以二五言同反私而隘矣卦伏師陽大陰小師以眾同人以徳故曰大師爻辭言大師故偶取伏象與伏戎同天地日月相對故坤不伏乾坎不伏離上下之位也非如來氏之言錯卦也上九髙而無位孔孟之立教鄒魯不見知而不悔也聖人之心欲與天下賢人君子同心同徳以斯道覺斯民不得已而與其門弟子明其道於寛閒寂寞之濵非其志也傳故曰志未得也幹爲郊夫同人聖人無我之學也孟子所謂善與人同程子所謂廓然而大公也不於宗而於門宜舎己從人兼聼並觀也又宜去其隱防忌刻之私所謂伏戎也並去其好勝之念所謂乘墉也然後有以化其偏黨反側之私而卽乎蕩平正直之王道所謂同人於野也此爻之序也

天與火同人君子以類族辧物

火光上同於天其明相燭於同之中可見其不同同一人也而族姓不一同一物也而材質各殊君子類之辧之使各得其所各適其用而已無不同矣



大有元大有柔得尊初九無交害大有初九無亨

位大中而上匪咎艱則無交害也大車下應之曰大咎

九二大以載積中不有其徳剛健車以載有攸敗也公用亨而文明應乎往無咎九

於天子小人天而時行是三公用亨於害也匪其彭以元亨

天子小人弗無咎明辯晳

克九四匪也厥孚交如

其彭無咎

信以志也

六五厥孚交威如之吉易

如威如吉

而無備也大

上九自天祐有上吉自天

之吉無不利祐也【亨與享同】

五陽一陰之卦在上下者爲姤爲夬在三者取履在四者曰柔得位而上下應之在二者曰柔得位得中而應乎幹在五者則曰柔得尊位大中而上下應之明乎一陰之卦其最善者莫過於大有也比𨿽剛中而上下應然所有者羣陰也大有所有者陽也故曰大有應天時行則天日之象也日麗天而寒暑晝夜順天時行聖人之上律天時亦猶是也釋所以元亨之故

初九無交害傳曰大有初九無交害也語意與比之初六同惟其初也未曽交渉世事所以無害凡有之初有得其正原非其咎若滿而溢若驕而奢則有咎耳惟小心敬愼庻可守而勿失故曰艱則無咎戒之於其始也大車以載能任其所有也乾與坤相配之卦也乾爲艮馬坤爲牝馬坤爲車則幹爲大車矣坤之爲車虛中之象幹之爲車積中之象離爲牛任載而行有攸往也有攸往積而能散也所有者不於室而於車不畜於內而往於外所以無咎也所以不敗也二中實故於二言之九三處下卦之上積其所有不可自私凡人臣之輸其所有於上非懼其盈也分也義也禮也九三以其位言在下卦之上公也當大有之時輸所有於上乃其位之當然以其爻之徳而言則重剛而不中當大有之時自恃其所有爲貪戻之小人矣如是則愆於禮義而不循其分其能免於不庭之罰乎故傳曰小人害也離爲王五在尊位二應之上與四比之三在下卦之上處應比之外故又有此象彭程傳引詩訓爲盛大是也九四近君剛而居柔有明體故不敢自居其有夫人臣之髙爵厚糈何一非天家之賜而乃以爲己有擁之以自私利令智昏豈能終保其所有乎傳故曰明辯晳也六五柔得尊位虛中而上下應之故曰厥孚交如柔順中正至虛至明故能兼得羣賢之輔契合無間傳曰信以志中虛信之本信存於中則誠意所孚自交合而志同上開誠布公以待下則下亦精白一心以奉上上下之志也丰之六二積誠感孚下上之志也五離明得中其非一於柔而不足於威可知矣居尊位而明不必用威而人自畏之故威其所自有也凡曰如者皆形容之詞夫子恐人誤以爲作威也故曰易而無備易如易簡之易蓋虛明柔中之徳中懷洞徹毫無城府坦率平易推心置腹無所疑忌而人自畏服非慮人之欺慢而故爲威以惕之也有意爲威則流於猛矣天下有文明之主而人有不畏之者乎不然𨿽威亦慢矣凡卦之上爻多變如大有之極恐不能終其有然如此者多屬陰爻而卦徳有未善大有至上九而離體全以人心之虛明合乎天理之公則自天祐之乃能終保其有豈人之智力所能彊據者乎合全卦以取象也諸卦上爻統一卦之全象而言者甚多不獨大有也大有一卦皆不私其有初卽思其艱三則享於上四則匪其彭二之大車以載𨿽積中而有攸往非積之以自封也聖人之意可知矣

火在天上大有君子以遏惡揚善順天休命

火在天上無防不燭惟天聰明福善禍淫天命弗僭君子徳明惟明天命天討凡以順天休命而已



謙亨君謙亨天道下初六謙謙君謙謙君子卑子有終濟而光明地子用渉大川以自牧也鳴道卑而上行吉

六二鳴謙貞吉中心天道盈而謙貞吉九

得也勞謙君益謙地道變三勞謙君子子萬民服也盈而流謙鬼有終吉六

無不利防謙神害盈而福四無不利防不違則也利謙人道惡盈謙

六五不用侵伐徵不而好謙謙尊富以其鄰利服也鳴謙志而光卑而不用侵伐無不未得也可用可逾君子之利

上六鳴行師徵邑國終【諸良葉】也

謙利用行師也

徵邑國

一陽五陰之卦在上下者爲剝爲復在二五者爲師爲比在中二爻則一陽出於上爲豫一陽止於下爲謙此成卦之由也謙亨言謙有亨之道也凡滿則招損久而盈則惟君子能體謙之道故有終也傳曰天道下濟而光明地道卑而上行言謙之所以亨也立天之道曰陰與陽一陰一陽之謂道一陽在下卦入於地中天道之下濟也一陽在下卦之下爲復陽气之自下而上也一陽在下卦之上爲謙陽气之自上而下也三四兩爻天地之際也故曰下濟坤在上卦地道之上行也地之在上非以其形以其道也山澤通气地之气駕山而上以通於天天道不下濟地道不上行則上下不交而爲否一陽下濟然後三陰上行下濟謙也上行亨也下濟上行泰之象也故泰亨而謙亦亨也陽明而陰暗一陽在五陰之中則愈顯其光明天道下濟則爲和風甘雨而育萬物豈不光明此天理之自然天地所不能外而況於人乎天道地道鬼神人道皆推言謙之必亨也尊而光卑而不可逾皆指九三一爻而言一陽在三陰之下謙也而其道則甚尊而光𨿽卑而實天則之不可易人孰不仰其盛徳乎此君子之所以有終也

謙謙處下卦之下慮以下人虛以受益君子之行也渉川者競渡君子處後而不爭凡事如此吉之道也謙義者若以險難言則爲需矣牧養也矜躁悉平飬其徳性也艮互坎有其義亦有其象六二鳴謙柔得中得正和順積中而見於容貌詞气之間自不可得而掩其謙也無過不及貞而且吉者也夫謙未有不見於外者也二由中以達外則非聲音笑貌也傳故曰中心得也九三獨言勞謙者蓋一陽爲眾陰之所歸依天道下濟然後陰得以成嵗功溥美利於不言其勞大矣而在下卦故曰勞謙謙難有勞而謙更難有勞而伐不惟喪厥功且未有能終者惟不伐而天下莫與爭功此彖傳所謂尊而光卑而不可逾者也彖言君子有終而爻歸之九三有以也夫傳曰萬民服也亦以一陽爲眾陰之所順從也六四處得其位上承六五柔順之君下乘九三勞謙之臣皆相孚無間界乎上下之際舒其謙如手之揮散乎物周旋而無失所以無不利也防謙與鳴謙勞謙一例無不利在防謙之下誤在前九五不富以其鄰與泰之六四同彼言於四爲羣陰欲復之象此言於五爲柔順虛中人心順從之象彼之不富失實也此之不富有若無實若虛也彼之以其鄰同惡相濟也此之以其鄰懿徳同好也五在髙位而不富髙而不驕也其以侵伐言如以射明君子之無爭也謙之爲道處後而不爭天下之至爭者莫如徵伐而亦利於用謙行師而不用謙則爲忿兵驕兵故益以贊禹如湯文之以大事小漢文帝之於尉陀晉文公之於原皆得謙道者也行三軍者臨事而懼暴虎馮河鮮不敗矣夫至於徵伐而猶利用謙則亦無往而不利矣其曰侵伐一陽行於眾陰之中坎爲隱伏有其象亦聊以示薄伐焉耳亦謙意也卦互師坤互震卦於此多言徵伐傳曰徵不服也不富以其鄰非利其有也徵不服耳聖人非彊人之服我天道惡盈彼其淫用匪正天討之所必加我之徵伐亦以順天休命彖傳所謂謙尊而光可知不是一味謙謹以博長厚之名也上六位髙而易亢以全卦之象而言地之卑反據乎山之上髙慮其危益鳴其不安傳故曰志未得也與六二辭同而義異東坡以陽唱陰和爲鳴於義無取謙不言應比蓋凡物虛則鳴六二虛中而鳴之於內也上六居髙而鳴揚之於外也其曰利用行師徵邑國非謂志有未得而行師以其忿也邑者私邑國亦屬國如文王爲西方諸侯之長大畏小懷是也故皆得而治之夫我之自處以謙可告無罪而其私屬或卽慆淫或爲患友邦亦我之責豈得已哉徵之欲其同歸於正也邑國與徵不服有廣狹之分爻位異也他人只侵伐所屬則明正其罪矣其以行師言易往往舉其大者以包小常人有常人之用如子弟奴僕之得罪鄕黨鄰里者與之大杕則其事立平夫不惟自治而兼戢其下此謙之極亦謙之終也

地中有山謙君子以裒多益寡稱物平施

地中有山裒聚其多之象積而能散將以益寡使如地之平也皆以象言也



豫利建豫剛應而志初六鳴豫凶初六鳴豫志侯行師行順以動豫

六二介於窮凶也不終豫順以動故石不終日貞日貞吉以中天地如之而吉

六三旴正也盱豫有況建侯行師豫悔遲有悔悔位不當也乎天地以順

九四由豫由豫大有得動故日月不大有得勿疑志大行也六過而四時不朋盍簪六

五貞疾乘剛忒聖人以順五貞疾恆不也恆不死中動則刑罰淸死

上六未亡也防豫而民服豫之豫成有渝無在上何可長

時義大矣哉咎

也

剛應而志行順以動卦之所由名也惟其順動故利建侯行師詞之所由系也順乎天理合乎人情亦何事不利建侯行師以其大者言也五陰皆應一陽震爲長子主器帥師坤爲邑國爲眾有其象故建侯行師兼而言之一陽之動而眾陰應之雷始聲而眾蟄駭陽气之舒也雷之出於地亦順時而動不能違也日月四時皆順也刑罰民之所悲傷也順則各當其理各得其情而民心服矣見順動之無往不宜也卦凡震多言刑獄動順乎時爲豫故曰時義

卦取順動之義言所由以豫也故其詞吉爻以樂豫而言爻位有當不當則豫之有正不正故詞有凶有吉初六位處卑防與四懸隔處豫之時而相應小人得志趾髙气揚狐假虎威鮮不及矣傳故曰志窮凶也謙虛則鳴豫虛而應實亦鳴鳴謙則吉鳴豫則凶人之於豫惟耽樂之從不能自守以正則流俗波靡日相徴逐遂流蕩亡返六二得中得正介然獨立堅確之操如石之硜硜不可移易其在詩曰好樂無荒良士瞿瞿六二有焉所以貞而吉也互艮爲止爲石晏安鴆毒人至於自圖安逸則已爲從欲之危況又希冀非分乎四爲豫主三宻比於四不中不正有望恩幸澤之想故曰盱豫夫人惟勤苦所得可以安享故頥惟求自飬若仰鼻息於他人我之自失已多有悔必矣惟速悔乃可悔遲則將自取辱矣凡盱者皆半閉其目互半離白眼在上盱之象九四爲動主上動而下順之剛動而柔應之故曰由豫四以一陽而眾陰應之人心歸附大有得也居大臣之位當由豫之任有偪上之嫌所以不能無疑也然人臣之義惟幹權市恩有邪心焉則罪之大者若承流宣化通達下情使上之恩膏下逮而人心恱豫則正大臣之所有事此伊周之任也武侯之於蜀亦然又豈可以邀結爲嫌而孤眾人之望乎故戒之以勿疑朋指眾陰而言陽實陰虛陰有求於陽陰無陽則無所附麗統屬如發無簪則無總攝當豫之時六五旣貞疾而不能有爲正賴爲大臣者鎭撫國家總攝政務有以固結人心若又以邀結爲嫌委蛇屯膏則人心觧體矣四以陽居陰故戒之朋盍簪朋者眾也以簪擬一陽則眾陰爲朋而應乎陽矣傳曰志大行也君子得志使萬物各得其所所以爲由豫也卦一陽居四上下皆陰柔附於剛有簪在髻中之象陰附陽以安非同類相輔也六五一爻傳義已明夫晏安逸樂在常人已爲深害位髙則聲色貨利蠱惑愈多五以陰柔居之鮮不溺焉傳以爲乘剛或疑四爲豫主不宜乘之而反致疾不知易之取象有合上下爻論者有各據一爻論者故九四以一卦而論爲由豫據五而言則勢處其偪人主有臣民之眾而志有他屬則孤危甚矣亦由其耽於逸樂故近臣得以其柄心常抑欝不舒馮氏以貞疾爲痼疾是也言其衰危不振也傳言中有以中正言者有以爻位言者衍在中其位在中皆以位言此言中未亡猶共主寄生之君耳上六一爻卽承六五而言上處豫之終淫樂沈湎民瘼國是皆罔聞知故爲防豫如書言酣身卽貞疾之甚昏暗沈溺也卦爲震體震無咎者存乎悔人卽沈溺至於貞疾若其夜气淸明之時果能惕然悔悟未有不可振之志气不可除之積習在乎一念之自克而已又何咎乎聖人不絕人以攺過易之所以不窮也豫之一卦惟九四一爻爲陽之動與彖義合餘爻皆言逸豫蓋動而使人心之豫者上之事能動而使人心之說者陽之才則惟九四一爻足以當之而其義備矣故諸陰爻皆以逸豫爲言孟子曰生於憂患死於安樂蓋𨿽常人亦然故惟二貞吉初之鳴豫也三之盱豫也上之豫也無之而可也而處在上之勢則其欲易遂其志易逞故世惟由逸豫而得之疾多纒綿不愈亦惟酣豢於富貴者有之而貧賤勞苦之人不與焉嗚呼可以戒矣

雷出地奮豫先王以作樂崇徳殷薦之上帝以配祖考雷出於地陽气宣暢啟閉蟄達勾萌天地之气乃益和同先王法之六管浮灰重陰候气以定元聲以調律呂用之郊廟格神人而和上下聲音之道防矣

易箋卷一﹤經部﹐易類﹐易箋﹥

欽定四庫全書

易箋卷二

直隸大名道陳法撰

上經



隨元亨隨剛來而下初九官有渝官有渝從正利貞無柔動而說隨貞吉出門交吉也出門交咎

大亨貞無咎有功六二有功不失也而天下隨時系小子失大系小子弗兼隨時之義大夫

六三系與也系丈夫

矣哉

丈夫失小子志舎下【後五葉】

隨有求得利也隨有獲其

居貞九四義凶也有孚

隨有獲貞凶在道明功也

有孚在道以孚於嘉吉位

明何咎九

正中也拘系

五孚於嘉吉之上窮也

上六拘系

之乃從維之

王用亨於西

山【亨與享同】

隨亦否卦上下二爻之交易也初上爲上則成說體上來爲初則成震體動而合乎人情則人皆說從是以元亨然或違道幹譽邀結人心則其咎大矣卦之二五正而且中則貞而無咎矣否泰言往來往者消也故惟陰陽消長之卦言往言來余卦只言上下或言來而不言往此卦又須與歸妹對看此動而說故其辭吉彼說而動故其辭凶當其可之謂時動而說則合乎時之宜矣本義從王肅本隨時作隨之隨時之義作隨之時義

卦以動而說爲隨我動而彼說是以人隨我而言爻則以我隨人而言彖合二體而言故元亨無咎爻以各爻之位言故有吉有凶內卦坤靜剛下而爲震震動也動則變渝而有所隨官如心官之官耳目之官亦曰官然在外者也惟人心在內爲身之主隨則心之動也隨之始也隨而誘於勢利防於邪僻則凶矣惟自守以正則吉此以所隨之事言其出門而交則必事賢友仁乃有切磋之益不然則比匪之傷矣此以所隨之人言同人之出門同人貴無私也此卦出門只作隨字看出門而隨獨居又何隨乎艮爲門初在門內故戒之二應五而近比初應正而比之情私應逺而比之情親故系初則失五大傳所謂或害之也自古聼細人之言而違老成之謀以及於敗者多矣初在下位卑爲童僕爲小子三𨿽與初同體而宻比於四則舎初從之矣以陰隨陽亦不爲失陽實陰虛其隨也有所求也陰陽之情合則求而得矣然三不中不正以相比之私而隨隨而有求己失其正卽有所得能保其永好乎惟居貞而不妄有所求則吉不然則凶故君子正己而不求於人也四居大臣之位在上下之間承上之命從民之欲或以容說而邀榮或以模稜而幹眾譽卽不求而獲如上之賜下下之獻上名𨿽近正亦凶道也蓋大臣當以道事君正己格物隨而有獲其義凶矣然又非必執抝也惟有獲而隨則不可耳若其上下交孚以誠相信於上非曲從於下非干譽而皆在於道而吾之所以決其從違者又皆深明乎利害得失之數而不敢苟如是而隨則將順其羙好惡同民又何咎乎有獲泛言非專指獲三也蓋人情易動於利則詭隨而失正四以剛居柔故戒之九五與二以中正相應志同道合相得益彰非苟同也何吉如之上六辭𨿽擊上而義原於五上處隨終別無應與惟九五之是從九五陽剛中正非有邀結之術蓋其徳澤入人之深而人心說誠服依之如父母於其所往追隨不舎反若九五拘繋之而不能離乃於其所至之地相從而維之不忍去也此隨之至也昔者太王之遷岐當患難之時而民之從者如歸市王乃因人心之說從定居於岐下而祭享於西山所謂明徳以薦馨香民和而神降之福遂以開八百年之基隨之時義豈不大哉互艮爲山而兌在西卦又互益益之辭曰利用爲依遷國亦有其象

澤中有雷隨君子以向晦入宴息

雷動也而在澤中時之靜也而澤又有虛明之象君子向晦入宴息靜虛之中而動之理亦自在矣



蠱元亨蠱剛上而柔初六乾父之乾父之蠱意利渉大下巽而止蠱蠱有子考無承考也幹母川先甲蠱元亨而天咎厲終吉

之蠱得中道三日後下治也利渉九二幹母之也乾父之蠱甲三日大川往有事蠱不可貞

終無咎也裕也先甲三日九三乾父之父之蠱往未後甲三日終蠱小有悔無得也乾父用則有始天行大咎六四譽承以徳也

也

裕父之蠱往不事王侯志

見吝六五可則也

乾父之蠱用

譽上九不

事王侯髙尙

其志

蠱本泰卦初上二爻之交易初往爲上遂成止體上來爲初遂成巽體夫陰陽之气欲其流行交易則無愆伏此卦陽止於上而不降陰伏於下而不升則上下不交凡物陰气之伏於內而無陽气以散之未有不蠧蝕而蠱壊者也故曰巽而止蠱旣已蠱矣而又曰元亨傳第曰天下治究莫明其所以元亨之故也曰彖固已言之矣所謂渉川與先甲後甲是也傳固已釋之矣所謂往有事終則有始也卦之艮巽旣已蠱矣無可言矣然天下之事與天下之物凡蠱壊者必從而更新之當此之時以人事而言皆若有奮興之志气當往而有事以濟乎險難而人事必符乎天行一治一亂天之運一終一始天之行若亂不復治終不復始則乾坤幾乎息矣故蠱則必元亨也言乎先甲後甲自漢以來或以支幹或以圖位不知東北西南惟坤蹇解升彖有明文未可泛解諸卦夫辭因象系象在卦中豈可卦外求象象外釋辭蓋此卦上四爻艮震反對下四爻兌巽反對震反爲艮而陽止於上巽反爲兌而金尅夫木所以蠱也事之終也循環往復天道也艮反爲震木生於春兌反爲巽木長於夏終則有始也卦象也五行惟木爲蠱其雕落滋長生意消息爲易見故曰天之行也艮陽之終震陽之始兌陰之終巽陰之始故恆之震巽亦曰終則有始震巽皆木故言甲河圗不言五行而文圖言之故文周系辭言甲言庚三日以爻言天道如是人事亦如是故蠱則必亨蠱之終則有始天行也巽之無初有終人事也然在天則气化之自然而在人宜盡乎人事之當然故曰往有事也風雷爲益木道之行山風爲蠱木道之止止則蠱矣而卦互震止不終止又上四爻有虛附之象巽爲風而互澤利渉之象諸爻取父母之義朱子謂前人已壊之緒是也然必卦有是象蓋乾坤者眾卦之父母卦本泰卦因初上二爻剛柔相易遂成蠱卦由泰而否也幹前人之蠱者非異人任故諸爻皆以子言幹者楨幹築室之具作室者父子相承之事詩曰築室百堵其繩則直縮板以載巽木也繩直也互兌亦仰巽卦之下四爻二陰附二陽其具也有大過之象焉有小過之象焉互震上動下入其事也上四爻中虛有墉象初六蠱之初幹爲父而剛上爲上爻退處無位之地柔下而承之遂成楨乾之象巽順也諭親於道以柔承剛恐拂其意故厲有子如此則將順匡救不顯其親之失考之所以無咎也豈不終吉乎蓋其意在乎承順其考而不敢自遂也九二不可貞不宜固執之意夫事理之正者貞也然有時執理之正而已拂親心是先不得於親也而可乎故𨿽貞亦不可執苟無大害於義者亦當曲從之其甚不可則或姑徐以俟之幾以諌之以俟其聼從可也傳故曰得中道也卦惟二五相應故獨取母象以剛承柔故戒之九三重剛故有悔然當蠱之時非剛不能勝任故小有悔而無大咎四則以柔處柔裕寛緩之意築墻者束其繩而堅築之寛松則觧幹蠱者勤敏則事集怠緩則隳安能慊於心乎六五柔而得中有調劑之羙而無更張之迹不獨蓋前愆而且有令譽傳故曰承以徳也然則三之有悔亦過用其才也上九居卦之外不事其事者也天下未有子不事家事惟國事則或不在其位不當其任且子位無有在上者惟臣有事外之象故變子道言臣道上九不當任事之位有不事王侯之象上當蠱之終亦當蠱之極無可幹者蓋極重不可反之時𨿽有善者亦無如之何矣上九居無位之地蕭然事外豈否之所謂不可榮以祿者耶陽剛在上其志不屈傳故曰志可則也蓋上九居卦之外當蠱之終其時與位然也其郭泰管寧之流亞歟不然人紀莫大於君親而垂訓莫先於忠孝未有以不事王侯爲髙者也諸爻以父子言然臣子一義家國一理上爻獨言不事王侯然則下五爻其義可通於王事卽二爻言母似不可通於父不知並可通於君夫易虛像也人臣亦安能盡得剛明之主而事之孔子之獵較孟子之於齊宣皆是也是故大臣有調劑之苦心而無婞直之淺節宋明之防諌非無直聲然沽一時之譽不顧事理之安或激人主之怒釀縉紳之禍而小人反得乘而擠之國事亦因以大壊皆不明於不可貞之義也

山下有風蠱君子以振民育徳

蠱壊者由於惰窳廢弛其浸淫蠧蝕生意將絕山靜而無爲坐受其敝所以蠱也有風則能鼓動亦能長飬君子觀之處凋敝之餘發號施令有振興其民而培飬漸涵使之生意暢遂所以治蠱也



臨元亨臨剛浸而長初九咸臨貞咸臨貞吉志利貞至說而順剛中吉

九二咸行正也咸臨於八月而應大亨以臨吉無不利吉無不利未有凶

正天之道也

六三甘臨順命也甘臨至於八月有無攸利旣憂位不當也旣凶消不久也之無咎六

憂之咎不長

四至臨無咎也至臨無咎

六五知臨位當也大君

大君之宜吉之宜行中之

上六惇臨謂也惇臨之

吉無咎

吉志在內也

臨之義玩彖傳以剛臨柔也一陽之反則來復於內二陽則侵長而出臨於外陽貴而陰賤陽明而陰暗故爲臨說而順卦徳也剛中而應二五也大亨以正二陽在下而應上皆得其正也此釋臨之所以爲元亨利貞也陽之方長也其勢暢遂和气恊應則陰气潛消天道如是於人事何獨不然乎至於八月有凶舊以否觀遁言否只七數觀無凶義月卦起於漢人未可據以解經然周正數之亦合夫文王演易於羑里當商之世豈遽攺其正朔而三正通用自古而然言八月如雲七日只以爻畫數之陽自初長至幹陰生至遁共八畫故曰八月也如詩豳風亦曰一之日二之日易日言月者復陽長故言日臨以陽之消言故曰月傳言消長皆以陽而言今日之長者卽異日之消者也長則臨而亨消則遁而凶盈虛消長亦天之道也是故天道有盈虛而聖人於易以卦畫陰陽之消長擬之所以戒也天人一理也世之治亂家之興廢亦猶是也然則長之必消天道人事一也又何所致力乎曰四時往來气化之消長治亂循環世運之消長皆陰陽之消長也故聖人以之比擬然在气化者天道之自然在世運者則與人事相爲依附故聖人於易每致其扶陽抑陰之意積善之家必有餘慶積不善之家必有餘殃書曰惠廸吉從逆凶有盛有衰者天運之消長持盈保泰者人事之維持安在長之必消然聖人必豫爲之戒者蓋於長之時而知其有消之幾辯之於早而培飬之於其素則人定勝天庻乎其可維持於勿替矣豈徒言其必然一任其自爲消長而無所事於人事之補救乎

彖以剛臨柔主下二爻言然地髙於澤有相臨之象故周公爻辭又以上臨下而言則六爻皆臨易中彖爻往往各取一義下兩爻位在下卦爲上所臨也咸感也聖人於咸卦已分明注釋矣諸爻惟此二爻與上卦相應故曰咸也臨不相感則上下隔絕但感之須以其正耳凡下以陰柔應上之陽者多不正不吉臨以陽剛應上故初曰志行正也二則得中所應者六五故吉無不利傳曰未順命也未字衍蓋二應上以剛中所謂剛中而應大亨以正天道也天道卽命也命卽理也在下位者謟而援上多不安命九二守其中正之理旣不失之矯激亦非有所逢迎順帝之則而已感之以正者也天之所與者正也人之所助者順也吉無不利矣六三說主在下卦之上亦臨下者也失其中正以勢位爲樂所謂酣豢於富貴者識卑而志滿又何利乎旣憂之無咎要其終而言卦爲剛浸而長兌爲說體故曰甘於其旣也剛長而爲幹愓則知所憂而不驕咎不長矣四居上臨下柔而得正亦有平易近民之意與下卦相比地澤相際臨之爲道貴近而不貴逺近則情意可通利害可悉故曰至臨故傳曰位當也人君之職莫大於知人六五虛中以下應九二所以吉也諸家皆作如是解但卦坤而非離傳曰行中之謂也則所重者在中舜之命禹曰允執其中是人君之徳莫大於中舜之大知以其執兩用中耳惟其知之是以行之是知臨者就六五之得中而贊之也大君之宜孰過於是柔非君道所宜以其得中故爲宜也上六處臨之終地勢坤而能載上六坤體之全故曰惇臨夫天生民而立之君承以大夫師長使司牧之非徒以勢位相制也必如地之於澤以厚徳載之容保無疆地之環於外者不騫不崩然後澤之畜於內不溢不涸是臨禦之者無非容保之也故曰志在內也髙而不危滿而不溢不亦吉乎不然徒以貴賤之勢畏服之驅使之未有不成土崩瓦觧之勢者亦安能長保其臨乎

澤上有地臨君子以教思無窮容保民無疆

地中有水已取容民畜眾之象澤上有地渟畜淵涵君子以之廣其教澤其憂深慮逺如幹頃之陂久而不涸天下後世之人涵濡其中率循其教皆有以卽乎天理之安而免於人欲防溺之危其澤豈不宏逺乎



觀盥而大觀在上順初六童觀小初六童觀小不薦有而巽中正以人無咎君子人道【他口葉】也孚顒若觀天下觀盥吝

六二闚闚觀女貞亦而不薦有孚觀利女貞

可醜也觀我顒若下觀而六三觀我生生進退未失化也觀天之進退六四道【同上】也觀國神道而四時觀國之光利之光尙賔也不忒聖人以用賔於王

觀我生觀民神道設教而九五觀我生也觀其生志天下服矣

君子無咎

未平也

上九觀其生

君子無咎

自上觀下曰觀自下觀上亦曰觀大觀在上大者陽也指二陽而言二陽爲下四陰之所觀仰下順則景從乎皇極上巽則體察乎民情中正以觀天下以九五一爻而言也以中正爲觀於天下所以立蕩平正直之極以中正之道觀天下所以化偏陂反側之私盥而不薦有孚顒若聖人以下觀而化釋之蓋齊莊中正聖人非有爲而然自下觀之而見其然也盥而不薦如雲篤恭如雲恭己垂裳蓋借宗廟中盥而未薦此時此際之肅穆莊敬以形容齋戒以神明其徳之气象耳無時不然不可沾滯承祭時說如是則不賞而勸不怒而威下皆顒然仰望如北辰之居所而眾星拱之皆敬徳之潛孚也不字作未字看非旣薦則誠意便散但薦則屬之一事如中節之和未薦如未之中气象最可觀也天無言而時行物生天之神道也聖人不言動而民敬信聖人之神道也以聲色化民形也至徳之感孚神也故曰聖人以神道設教而天下服其在詩曰上天之載無聲無臭儀刑文王萬邦作孚惟其有之是以似之非文王孰能有之非文王孰能言之卦重象艮廟之象九五王乃在中也

六爻之義四陰取下之觀上上二爻取上之觀下初六卑防去上也逺自最下而觀上如童蒙之無所知識小人伏處安耕鑿之常所以無咎君子當觀國之光故吝也六二𨿽與五應然觀不取應而取近二去五亦逺如自內而觀外所見依稀惟女子無非無儀職在中饋觀宜內而不宜外六二爻位皆陰柔而中正女子之貞也中互艮二在門內有闚觀之象然女子之貞而非丈夫之道也故傳曰亦可醜也夫豪傑之士𨿽無文王猶興況大觀在上不能出門而交親師取友以廣其見聞成其徳業以近天子之光而安於固陋淹忽終身遂與艸木同腐不亦悲乎故易以童觀闚觀爲小人女子之道有志之士其自待當何如也六三處上下之際邦有道而貧賤固可恥然在我之徳未充而冒進以圖富貴力小任重鮮不蹶矣是亦恥也故量而後入不入而後量觀我生觀我之所有也如果有猷有爲有守堪爲時用則進不然則退而自修未可冒進也如是則進退合於道矣自上之飬士者無方取士者無法士之貿貿然而進者幹祿焉耳非有所挾持也一旦失勢則鬰鬰而退進退無所據失道甚矣三在內故曰觀我又處上下之交故曰進退六四進而觀國之光者也陽明陰暗四上近於陽如履君子之庭而觀其禮樂文章之盛王謂九五五以中正之道觀天下陰在下而四獨在坤上有才徳出眾之象而宻比於五五所尙也是以利也古之選士皆曰賔興不曰臣而曰賔以其始進而言也九五自上以觀下凡政教號令皆自我出故曰我生果能合乎君子之道乃可無咎傳曰觀民也凡我之所生無非施之於民五方之風气不同必合乎人情宜於土俗參酌盡善而不執一己之見乃爲合乎君子之道此就上而言也上九觀之終至是而可觀其成矣其生指下之三陰而言或耕鑿之餘鼓腹而歌或仁讓之俗比戶可封采風問俗皆觀其生以自考也如其皆合於君子之道則無咎矣夫君子以一身爲億兆之君師不忍一夫之不獲然祁寒暑雨難釋怨咨遐方殊俗豈盡從化故曰志未平也此聖王所以不自滿假也此就民而言也觀之終也

風行地上觀先王以省方觀民設教

風行地上無逺不被五方之風气不同先王省方問俗觀民設教因地制宜則聲教四訖矣



噬嗑亨頥中有物曰初九屨校滅屨校滅趾不利用獄噬嗑噬嗑而趾無咎六

行也噬膚滅亨剛柔分動二噬膚滅鼻鼻乘剛也遇而明雷電合無咎六三毒位不當也而章柔得中噬臘肉遇毒利艱貞吉未而上行𨿽不小吝無咎

光也貞厲無當位利用獄九四噬幹胏咎得當也何

也

得金矢利艱校滅耳聰不

貞吉六五明也

噬幹肉得黃

金貞厲無咎

上九何校

滅耳凶

噬嗑以象言有物間於頥中必噬而嗑之乃亨也夫聖人之於物無所不容豈必介介乎求去之至於間之爲害若頥中有物則必不可畱利用獄又以卦爻卦徳卦象言傳已詳之矣剛柔分則是非不至於混淆動而明雷電合而章則刑威不至於妄用柔得中而上行明在上則情僞盡燭柔得中則寛而非姑息用獄者在上位之事卦之上四爻剛柔𨿽不當位如卦之才則利用獄也

周公爻辭皆本文王名卦之義噬嗑亨蓋噬嗑有亨之道情與理一也無有不合有不合者有物以間之去其間則合矣合則亨矣亨者通也間去則彼此之情意感通而無間矣由一身以至於天下國家莫不皆然此噬嗑之義與其用也利用獄指其一事而言如利見大人利渉大川之類蓋獄詞互異必有間之之故隱伏於中反覆硏究得其間而去之然後兩造之辭合情罪相符而爰書可定卦徳卦象皆於治獄爲直故曰利用獄非謂噬嗑卽專言用獄而去間之道非用獄不可也夫人倫之間骨肉之際其間皆不能無非刑獄可得而施者間遂不可去乎恃刑威以去間亦何其無術也是故周公爻詞槪言噬嗑之義乃觧易者見彖有利用獄之語而上下両爻又取屨校何校之象遂謂六爻皆言用獄則是間非刑不可去且言見大人者六爻卽專言見大人言渉川者六爻卽專言渉川乎是不可通也又如豫言建侯行師矣爻未嘗言建侯行師也然則上下兩爻之義何居乎曰此亦以噬嗑而言耳以一卦之象而言只九四爲頥中之物周公爻辭則中四爻皆爲頥中之物被噬者也上下両爻噬物者也凡卦於初上二爻多取全卦之象此卦初上二爻如未能噬物而反爲頥中之物所撐拄上者不得下下者不得上無由噬而相合故取象於校校有噬嗑之象而卦又有両校之象上校一陰一孔下校二陰二孔校而在下則足爲間於中如屨校滅趾也校而在上則首爲間於中如何校之滅耳也爻多以上爲首下爲足其位然也夫至於屨校滅趾𨿽云小懲大戒而當前之獲罪安得無咎乎夫易之取象亦擬諸其形容耳如以爲事實則幹胏幹肉金矢黃金皆爲實有其事與物耶凡噬物者上不動而下頷動屨校滅趾如能噬者之有所制而不能動耳故傳曰不行也夫在下位有噬物之具而有所制而不行於義爲無咎矣下震爲足中互艮爲止有其象噬物者而在下或有所制而不行在上則肆其貪殘矣利令知昏傳故曰聰不明也凡噬物者未有不反爲物所噬者也宜其獲何校之罪也離互坎爲耳見離目不見坎如何校而滅耳也傳於夬亦以聰明並言蔽塞而無所聞知聽宜聰而不明也卦以去間爲義然恣其齧噬爲害大矣上下二剛爲噬之用故周公於此二爻反若甚惡乎其爲噬也六二爻位皆柔有膚象六三外柔而內剛有臘象九四二柔附於一剛有胏象六五外柔內剛以其柔中故曰幹肉柔不如膚剛不如臘也曰膚曰臘曰胏曰肉但取頥中之物耳旣爲間則宜去故諸爻皆無咎而四以剛且吉以初剛噬二柔入之深也艮有鼻象三才柔而志剛勇於噬而慮其不勝以爻之柔遇位之剛爲其所梗故曰遇毒九四陽剛擬其物則爲幹胏以爻之才則爲金矢以其剛直之才去難噬之物加之以艱貞罔不克矣四以剛居柔若隱防之間稍有瞻狥則失其光大故曰未光而惟艱貞則吉六五離本乾體黃爲中色故曰黃金夫噬幹肉而得黃金似爲甚易而猶存惕厲蓋間𨿽宜去而吾所以去之者亦不可太過亦不可輕忽乃爲合乎中道傳故曰得當也離爲乾卦故四五言幹凡此不獨獄爲然人情之有所間隔而求去之皆是也其問有大小則去之有難易又如與人論事各執意見窮理而有所扞格皆是也易故無所不包也

電雷噬嗑先王以明罰勅法

內明而外斷丰之所以折獄也上明而下斷噬嗑之所以立法也明其輕重之罰而勅之以爲可守之法以斷天下之獄而無所不合矣



賁亨小賁亨柔來而初九賁其趾舎車而徒義利有攸文剛故亨分舎車而徒

弗乘也賁其往

剛上而文柔六二賁其須須與上興也故小利有攸

九三賁如永貞之吉終往天文也文濡如永貞吉莫之陵也六明以止人文

六四賁如四當位疑也也觀乎天文皤如白馬翰匪防婚媾終以察時變觀如匪防婚媾無尢【於其葉】也乎人文以化

六五賁於六五之吉有成天下

丘園束帛戔喜【許旣葉】也白

戔吝終吉

賁無咎上得

上九白賁元志也

咎

文質之爲用久矣然不可相勝而貴得中故剛之文柔柔之文剛所以相濟也以文而言陽明而陰暗以質而言陽實而陰虛凡物之文皆虛而麗於實者也故剛文柔柔亦文剛卦本泰卦上二兩爻之相易柔來文剛內虛而明文之著見故亨剛上文柔明有所止其光甚近故小利有攸往君子所恃以成天下之務通天下之志者實而已矣文其外飾者耳如威儀文詞𨿽不可少而非其本也天文也之上王輔嗣本有剛柔相錯四字今注疏中所載輔嗣注亦有此四字天文人文夫子卽賁之義而推廣言之凡文皆剛柔相錯而成日月星辰之經天雲霞之班布山川之流峙五采五色之張施凡有文之可觀者無非陰陽剛柔之交錯未有一物而能成文者也此自然之理也天文也聖人制之爲禮儀威儀服物采章周旋進反尊卑上下之等殺截然而不可逾所謂文明以止人文也觀日月星辰之經天盈縮伏逆可察四時之變觀人文之有秩序制爲一代之禮可以化成天下之風俗此賁道之大也

卦之象火在山下其光甚近文明以止故各爻皆有斂抑之義凡卦初上二爻多以全卦取象下卦柔來文剛文在內而外篤實初九又居下如賁其趾其文不顯柔文剛則剛爲質初九陽剛得正守其質素深自韜晦舎車而徒安其在下之分不敢自傳曰義弗乘也爲下不倍之義也震爲足下二爻有履象離之初亦言履坎爲車初在下弗乘之象六二柔而得中得正其文采之著見由中而達外如須焉有自然之文而無所矯餙上互頥二處其下柔之文剛也故曰須也明體而陰爻如須之文亦僅矣卦之取象於人身有以全卦論者有以各爻論者初在下爲趾卦之上四爻互有頥象二在其下卽爲須也傳曰與上與也上爲三之剛須附於頥文附於質之義非質則文無所附麗矣三則離之全體明之極文之外著者也柔文剛三在二陰之中故賁如濡如文之盛也文不過乃得其正故戒之以永貞下卦剛爲質永守其質之正而不溺於浮華則吉也傳曰永貞之吉終莫之陵也言終不使文之得過於質也六四舊說謂四欲賁初而爲三所隔於義無取夫賁不取相應彖傳只取二上兩爻交易爲義於初四無渉也坤體篤厚四以柔居陰有守其質素之意剛上文之故曰賁如而四惟守其質故曰皤如翰白也乘馬亦白依然質素之意四之篤厚當賁之時而尙質似爲戾幹時矣傳故曰當位疑也然文不可過也四之尙質非矯異也國奢示儉適相調劑焉耳又何尢乎互震爲馬四重陰故曰白冦只妨害之意非盜也互旣濟爲婚媾五近上之陽爲其所賁然柔而在中質素自守不樂紛華終不失其本來之靣目如賁於邱園其文僅矣邱園閒僻之地凡都邑多文而鄕裏則多朴束帛亦文矣而戔戔則其文菲薄鄰於陋矣爲可吝也然寧儉毋奢是以終吉艮有邱象卦之中虛有園象卦本坤體剛來文之坤爲帛捲其兩端而三束之卦之陰陽相間有其象傳曰有喜也以約則鮮失也上九所謂分剛上而文柔也以文加於質如繪事之後素如忠信之人可以學禮非踵事增華也甘受和白受采文有所施而易爲力上之所以得志也周公制禮作樂以文治天下而賁之文未嘗侈於文也文之盛如三則戒之以永貞質之過如五則許之以終吉𨿽有車馬幣帛而弗敢也而終之以白賁之無咎聖人之意可知矣故雜卦傳曰賁無色也繁文其周之衰乎

山下有火賁君子以明庻政無敢折獄

山下有火其光燭物故可以明庻政然明之所及者近所見終屬恍惚故無敢折獄



剝不利剝剝也柔變初六剝牀以剝牀以足以有攸往剛也不利有足貞凶

滅下也剝牀攸往小人長六二剝牀以以辧未有與也順而止之辧蔑貞凶

也剝之無咎觀象也君子六三剝之無失上下也剝尙消息盈虛咎

六四剝牀以膚切近天行也

牀以膚凶

災也以宮人

六五貫魚以寵終無尢也

宮人寵無不君子得輿民

利上九碩所載也小人

果不食君子剝廬終不可

得輿小人剝用也

廬

陰之剝陽也自姤而已然也若知其能剝陽而有以制之庻乎不致有剝膚之災不曰剝剛而曰變剛見其剝之以漸而人不知也當否之時小人道長君子道消猶以君子小人對言若剝之時君子之道消垂盡故只曰小人長也所以不利有攸往而卦亦有順而止之象順天之行止而不往也卦義卽在象中蓋否可休也亦可傾也惟至於剝則所謂𨿽有善者亦無如之何也君子𨿽切於救世然胥溺而無益亦所不爲也是故虛者消之盡息者盈之機知進退行亡而不失其正所以順天之行也然則治亂之運其天乎曰天未嘗不願治也人不能順乎天之理則天之气數反爲所拂亂天亦無可如何是故消息盈虛君子小人互爲消長天反因人爲轉移周子所謂天乎人也何尢若夫亂極則治此則天運之循環然則治者天所開亂者人所成也

剝之取象於牀其義最精夫陰之剝陽也凡歷五爻亦豈能遽進哉皆由在上者溺於晏安耽於逸樂如燕之巢於幕上安寢酣睡而不悟馴至於剝膚而已無及矣夫小人之鄙陋處牀下而不以爲卑污其陰賊險狠伏於幽隱切近之地而難測觀於此而小人之情狀亦露矣坤爲地艮在上有其象小人長則害君子否猶曰不利君子貞剝則蔑之而已足滅則牀覆傳曰滅下也去其輔之者也剝之象爲牀巽亦爲牀巽之牀二陽剝則只餘一陽矣辧則去膚一間耳由足而至於辧亦非一朝一夕之故矣由牀上者之安寢而不覺也傳故曰未有與也與讀爲去聲言陰之所以浸長以在上之陽處髙而不事事聼其滋長而若未有與於其間焉耳六三於羣陰之中上不比四下不繋於同體之二陰獨與上之一陽相應是當剝之時而獨於君子有維持調防之美不與小人黨同伐異於義爲無咎也爻辭多蒙卦名說剝之猶言剝之時耳若謂剝陰非卦義也初與二猶曰蔑貞至於四則無貞之可蔑人主孤立左右前後皆小人也直剝及於膚而已傳故曰切近災也剝之極也六五互坤柔順得中有後妃之象正位中宮領率羣陰統禦君所陰之美者也卦互重坤妻道也臣道也確有其象故繋之詞小人能攺行易慮以事其上則轉禍爲福其黨亦將順從之在乎一念悔悟之間耳然幹古終無悔悟之小人而聖人亦終不絕小人以遷善之路也故曰無不利傳曰終無尢易亦未嘗不爲小人謀也魚陰物羣陰在下有貫魚之象上九一陽止於上爲下之羣陰所剝一無所爲而猶有空名之存如碩果之繋而未見食此爻變則爲坤然是一陽也卽藏於坤中反而爲復聖人取象於碩果其義最精其膚已剝矣而其膚中之仁則有更生之理生理無斷絕易之所以不窮也陰陽消息無間可容亂極之時而已有治之機剝之時而君子已有得輿之象不獨自載民亦得所依歸國賴君子以存小人必欲盡害之國破家亡是自剝其廬而無所依千古固無善終之小人也坤爲輿一陽在眾陰之上得輿也卦又有廬象

山附於地剝上以厚下安宅

山以地爲基地厚則能載山邦以民爲本本固則邦寧



復亨出復亨剛反動初九不逺復不逺之復以入無疾而以順行是無只悔元吉修身也休復朋來無以出入無疾

六二休復之吉以下仁咎反復朋來無咎反吉

六三頻也頻復之厲其道七復其道七日復厲無咎

義無咎【其久切】日來復來復天行也六四中行獨也中行獨復利有攸利有攸往剛復

六五惇以從道【他口葉】往

長也復其見復無悔上

也惇復無悔天地之心乎六迷復凶有中以自考【去九】

災眚用行師【葉】也迷復之

終有大敗以凶反君道也

其國君凶至

於十年不克

徵

復有亨之道以剛自上而反也陽至健也方伸之气無有阻礙之者故曰出入無疾反入也長出也一陽復則由是而臨而防諸陽皆復朋來無咎決其將然也姤者陰之長陽之自內而遁於外也至於剝則陰極陽生復者陽之自外而來返於內也陰陽往復亦天運之自然然亦只一气之自爲消息消於上卽復於下故曰反復其道復爲剛長如人心之復乎天理其往也何不利乎剛反以一陽之復而言剛長言自此而長也七日如震如旣濟皆以少陽之數言八月亦少陰之數但剝復臨遁皆以陰陽消長言純坤六畫至復而七故曰七日純乾六畫陰長至遁爲八故曰八月若月卦之說起自漢人亦卽所謂天行也復其見天地之心天地以生物爲心非程子見道之眞不能及此朱子亦曰仁者天地生物之心而人得之以爲心者是復之一陽卽幹之元也萬物之所以資始也故貞下起元或曰陰陽气也以爲元可乎曰一陰一陽之謂道有是理然後有是气气之已消者往而不復矣而生生之理則不息有是生理然後陽气復生所謂復者固一陽之气而所以復者則不息之理有理則气自生非假旣消之气爲方息之气也此易所以爲天地鬼神之奧也人之心卽天地之心無有二也人能自見其天地之心卽所以事天也豈在逺乎聖人特指以示人最爲親切舎吾心何處更求天地之心非此心之復亦何由見吾心天地之心乎或曰若是則與佛氏之明心見性何異曰彼之所謂心所謂性乃虛靈之妙吾儒所謂天地之心乃一團生意所謂仁也釋氏正緣不見天地之心故認賊作子耳且彼一見之而遂已吾儒所謂識其端而存餋擴充之正有事在豈可比而同之乎

復者陽來復也故諸爻皆指下一爻而言不逺復消於上卽生於下顏子有不善未嘗不知知之未嘗復行則不至於悔也此所謂未達一間也六二柔而得中宻比於陽復之美者也彖言天地之心而爻傳言仁是天地之心卽仁也下仁也仁人心也心生道也卽下之一陽也二柔而得正得中宻比於陽有依仁之象所以爲休復也六三與陽相間矣然與陽同體而在內卦日月至焉者也有失而後有復失之三亦

復之三所以爲頻復也夫人心出入無時非存養之宻則屢得屢失不能純一終不能爲己有所以厲也然其復也愈於放而不知求者矣於義爲無咎矣周子曰至易而行難果而確無難焉此學者所宜自勉也六四在羣陰之中獨與陽相應正如人心放失之久而一念憬然復乎天理由其中心之所明者而行獨從乎道而不爲舊染之所污傳曰以從道也亦以一陽而言也所謂道心也爻有語意分明而不言吉凶者甚多未可以爲疑也所謂復者復於陽也二比之三同體四應之皆復也五逺於陽矣而此一爻之義則又因下四爻而言惇復如惇化之惇無有間斷也非惇復不惟獨復不可恃頻復者愈危卽不逺之復亦將入於頻復之危矣故必惇復然後無悔然其惇復與否蓋存乎一念斷續之間其存亡出入有人所不知而已所獨知之者故傳曰中以自考也諸卦或以上爻終一卦之義如惇臨惇艮是也此卦上爻有迷復之象復非惇復其義未盡五旣坤體柔而得中又互重坤與下卦相連故於五言之夫復者善利之間聖狂之分人禽之界故聖人不憚致其反覆丁寜之意學者所宜三復也上六去陽最逺以全卦而論則一陽伏於羣陰之下如人之天良𨿽未嘗冺滅而蔽錮昏塞之甚迷於復焉者也傳曰反君道也反悖也違也人心以理爲主宰陷溺於物欲迷而不能復乎天理則志不能帥气理不能制欲肆意妄行狥乎人欲之私滅乎天理之公人心反爲主而道心反聼命矣非反君道乎大則有災小則有眚無適而可也凡彖爻有以一二事言者有其本意已盡復以一二事言者如女貞吉利建侯行師勿用取女此以一二事言也如噬嗑亨利用獄咸亨利貞取女吉包蒙吉納婦吉謙之利用侵伐此本義之外復以一二事言也此爻迷復凶有災眚已盡本爻之意而卦象凡有震坤者多言行師故又以行師言八卦相錯皆可對勘雷出地上爲豫故利建侯行師雷在地下爲復故不利行師防陽初復正如亂離之後民气稍蘇宜保境息民生養休息以待元气之復乃好大喜功欲用震疊之威求復疆土未有不敗亡者幸而苟全亦成衰弱之勢不可復振凡事如此以其大者言之迷復之甚者震爲輿羣陰在上輿尸之象坤爲十數凡卦初上二爻皆以全卦取象自下而言爲一陽反於羣陰之中自上而言爲一陽伏於羣陰之下有其象故繋之辭何氏楷以行師以下皆爲假象以諭心不能制眾動狥物欲必致喪天君夫易之象假物者其多若行師建侯取女之類謂以其事之類推之則可謂盡屬諭言則恐未然如謙之徵伐非爻傳有徵不服之語亦必另作一解矣復之義周程互異朱子所謂所指地頭不同也周子以通復相對言不妨另作一解程子所謂動見天地之心者蓋復處便動又爲於靜中之動方見天地之心又程朱論復卦之義先後不同程子與蘇季明論未已以旣有知覺爲動引復卦明之朱子謂未曽知覺甚事但有知覺何害其爲靜養觀說則曰方其未必有事焉是乃所謂靜中之知覺復之所以見天地之心也卻與程子之說合此朱子未定之說也中庸致中和或問以程子以知覺爲動引復卦爲不可曉而謂至靜之時但有能知能覺而無所知所覺爲純坤不爲無陽之象論復卦則須以有知覺者當之其義爲精矣蓋至靜之中但有知覺之體而無所覺所知之事此周子所謂靜而無靜太極之所以涵動靜也若復則對剝而言如人心放失之餘一念警省而天理已呈露矣程子之意蓋以季明言觀言思言求則其知覺全屬動而非靜中之動故以復卦言之又古人讀書觸類旁通不執一義若學者以程子之說深自體驗則不必放失之餘不必感物之際而所謂天地之心者亦無時不可作淸夜之觀矣夫復之一卦直接虞廷精一危防之防天地之心卽道心也爻傳復就人心而切指之曰下仁也更爲親切分明矣

雷在地中復先王以至日閉關商旅不行後不省方皆安靜以養防陽也推之他事可知



無妄元無妄剛自外初九無妄往無妄之往得亨利貞來而爲主於吉

六二不志也不耕獲其匪正內動而健剛耕獲不菑畬未富【方味葉】也有眚不中而應大亨則利有攸往行人得牛邑利有攸以正天之命

六三無妄人災也可貞往

也其匪正有之災或系之無咎固有之眚不利有攸牛行人之得也無妄之藥往無妄之往邑人之災

不可試【申之葉】何之矣天命九四可貞無也無妄之行不祐行矣哉咎

九五無窮之災也

妄之疾勿藥

有喜上九

無妄行有眚

無攸利

無妄之義朱子兼取史記之說蓋漢儒多作無望諸家或專主一說或兼取而牽合之皆非也玩彖爻之辭已明列兩義而分言之皆因卦之有是象也何言乎分言之也傳不曰天之命乎臨曰天道道則無有不正者也命則有義理之命有气數之命大亨以正天命也匪正有眚者亦天命也以理而言在天則大象所謂物與無妄也在人則程子所謂動以天也利貞如泰之利君子貞也以气數而言所謂眚也災也疾也亦天命也禍福之來皆降自天有爲之致之者有莫之爲而爲莫之致而致者如雷之忽然而降於天正如世俗所謂靑天霹靂是也此皆气數之適然匪正命也然天亦何容心乎是亦無妄也此彖意也傳亦分別言之其曰大亨以正天之命也正命也天命不祐匪正命也剛自外來而爲主於內以卦象言坤本靜也外卦之乾交於坤遂爲內卦之主動而健其動也直毫無私曲合乎天理之公其亨也天命之正也若其匪正則有眚不利有攸往矣凡人妄動而有眚則宜更攺若旣已無妄而所遇非正命而不我祐則亦安之而已若又生趨避之念而妄有所往反爲妄也又何之乎天命其可逃耶反言以詰之以見其不必行也語意正與泰之勿卹其孚於食有福同程子𨿽無邪心不合正理於義最精楊維斗因之有𨿽誠亦錯之說然觀彖傳天之命也卽曰其匪正有眚是皆以天命而言辭因象系是以有反正之辭初九無妄之主爻也無妄之初所謂不爲不欲初心也程子所謂動以天也如是而往何不吉乎六二得中得正心無妄動者也凡人求其利則爲其事爲其事則計其功皆妄也若不耕則亦不計獲不菑則亦不計畬胸中空空洞洞一無所爲所謂無爲而守至正如是則其有所往也皆理之所當爲而非有所爲而爲不計功謀利而自無不利矣非一無所爲也若謂不於耕之時計獲不惟添出字句且耕未有不計獲者也懼其鹵莽而報余也若謂不耕而求獲是妄希逸獲也若不耕而獲亦無是事是人事可廢也固知不字當一气串讀天下雷行耕菑之時互益爲耒耜互艮爲止動而止有其具而不用之象傳曰未富言陰虛不富不宜妄有所求也釋爻辭則字之意六三所處不中不正故來無妄之災如行人得牛而災在邑人古人償同舎之金解駕車之牛又足較乎坤爲牛而伏於外卦又互遁坤爲邑而剛自外來震動於內有其象九四正當心位內外皆無應與吾心之實理可貞固守之而不失矣又何咎乎傳曰固有之也言此理之爲所固有宜守之而不失也九五陽剛中正反已無虧偶有橫逆之來亦聼其自起自滅又何傷乎若從而調停之反爲妄也如人血气和平本天有疾偶感四時不正之气然元气充足客感旋涓可不藥而愈若又投之以藥是疾爲無妄之疾而藥亦無妄之藥也無妄之藥豈可試乎震爲驚懼爲災在下言災上無位言靑五言疾貴賤之辭也五與震體之六二相應似不無沾染而幹體至健非陰私所能累如雷之忽起於天下不移時而自息於天體固無傷也上九𨿽無妄而處非其正與下震體去三相應故行而有彖傳曰無妄之往何之矣無所之其道窮矣卦惟五上二爻適與下震之二陰相值故五有疾而上有孟子曰莫非命也順受其正夫所謂順受者盡其道焉耳行險徼幸反或防於危亡如文王之於羑里孔子之於陳蔡天命之窮演易歌聖人亦安之而已若謂過於無妄夫九妄旣爲實理實心豈慮其過也凡人之有妄也皆惑於利害得失之數必如初之矢念卽得其正二之不計功謀利四之固守其正卽五與上之有疾有災而亦不爲所動乃爲無妄之至蓋在我自盡其道則𨿽有不正之命而我已得各正之命故無妄立命之學也

天下雷行物與無妄先王以茂對時育萬物

震陽之動生意之舒而生理與俱無妄者誠也元之資始也茂字貫下宏也廣也對凖也順也時行物生天旣與之以無妄矣先王裁成輔相順時長養使如陽气之舒無不暢遂宏其參贊之功也



大畜利大畜剛健篤初九有厲利有厲利己不貞不家實輝光日新已

九二輿犯災【將侯葉】也食吉利其徳剛上而說輹九三輿說輹中無渉大川尙賢能止健良馬逐利艱尢也利有攸大正也不家貞日閒輿衛往上合志也食吉養賢也利有攸往

六四元吉有利渉大川應六四童牛之喜【許旣葉】也六乎天也

牿元吉六

五之吉有慶

五豶豕之牙也何天之衢

吉上九何道大行也

天之衢亨

畜止也聚也止而後有所畜聚也陽性散有所止於外然後有所畜於內也大畜對小畜而言以巽順爲畜畜道之小以艮止爲畜畜道之大畜之大利於正不正則反足爲害不家食不獨享其有也剛健幹也篤實艮也浮動則虛僞艮止則篤實健則不息篤實則能載如是則積中外自有輝光越之盛日進於髙明光大之域而其徳日新矣惟日新而後所畜之大卦有離明之象此夫子先明卦徳以畜聚言也能止健以尙賢而言是自止其健也人之健而不知止者以其自賢也惟尙賢然後若無若虛不矜不伐三陽之盛而退處於一陽之下君子尊徳樂義不欲上人此自勝之爲彊所以爲大正此釋利貞之義也不曰健而止而曰能止健健而止需也止健畜也此以畜止言也畜又爲畜飬陽大也君子也賢也所畜積者大非徒自奉也當推之以飬賢則得賢人交輔之吉矣不然畜積𨿽大而所飬者非其爲害可勝道哉能飬賢而賢人聚於內亦畜之大也如舊說是有所畜者之必幹祿也三陽畜於內而外卦互頥有其象是畜有三義利渉大川亦健而止之義凡渉川者緩行則無事風利不得泊行𨿽健往往有事健而止不自恃其健而必進也此渉川之利也同人應乎幹干行也大畜應乎天時行而行時止而止舟之行健而禦舟者常有止而不敢輕進之意往往視云物風勢爲行止故曰應乎天卦有此象故系之辭傳兼言畜聚畜飬爻只以止健爲義初在下未進也陽性健欲進也艮阻在前有厲也故戒之柔之止剛其辭緩剛之止健其辭危九二剛而得中自止不進如脫輿輹而不行異乎小畜之爲四所止也幹爲車爲圓有輪象中爻爲軸承輹二與五應上五兩爻有輹象中間一陰輪在下而輹髙懸爲脫輹之象故小畜言於三而大畜言於二二自止不進故曰中無尢也九三重剛如良馬之逐必進者也然絕塵而奔恐有銜橛之虞艱貞而日閒輿衛庻乎利有攸往所謂終日乾乾也乾爲艮馬卦互大壯勇於進者也上卦艮止車𨿽馳驟而禦車者時謹持銜勒則可無虞故曰上合志也六四六五兩爻之義程傳精矣梁山來氏乃謂天下無嚙人之豕而引埤雅以牙爲謂系豕於也不知牙與角類也天下亦豈有觸人之牛有其具卽能傷物若豕而系之亦安見其以柔制剛之妙用乎惟以童牛爲初說者謂四止初五止二其取象未宜且初與二已自止其健四五二爻只槪言以柔止剛之道毋庸分屬或曰聖人之治天下如奕者之占得先著此言極妙聖人化天下之頑梗使不爲害豈非可喜可慶之事乎小畜婉轉求合大畜以義制之而已卦互離爲牛如頥損益之言也艮爲童牛幹爲首陰兩岐角也一陽橫其上牿之象艮爲黔喙之屬豕也互頥有牙象位剛爻柔豶豕之牙也牛柔順豕剛躁四五之位異也上九畜極而通陽之往也如天衢之空曠無所隔閡何字之義程子以爲衍似於語意未完或以爲何校之何吳艸廬引詩何天之龍解之於義難通作喜訝之辭爲得蓋畜之久而一旦通達情見乎詞也且爻辭如小畜之何其咎睽之往何咎則何字亦常語毋庸生別解也

天在山中大畜君子以多識前言往行以畜其徳小畜動而大畜止動者徳之見於外止者徳之畜於中徳性君子所自有然必尊聞行知然後日進於髙明光大之域不然則徳孤矣天在山中日月之光華風雲雨露之化施山皆得而有之君子之於古訓亦猶是也



頥貞吉頥貞吉養正初九舎爾靈觀我朶頥亦觀頥自則吉也觀頥觀我朶頥不足貴也六求口實觀其所養也凶

六二顚二徵凶行失自求口實觀頥拂經於丘類也十年勿其自養也天頥徵凶六

用道大悖也地養萬物聖三拂頥貞凶顚頥之吉上人養賢以及十年勿用無施光也居貞萬民頥之時攸利六四之吉順以從大矣哉

顚頥吉虎視上【辰羊葉】也由

眈眈其欲逐頥厲吉大有

逐無咎六

慶也

五拂經居貞

吉不可渉大

川上九由

頥厲吉利渉

大川

頥之一卦諸家皆拘牽文義故失彖爻本義頥者養也養之道非一端而惟正則吉不正則貪邪𨿽得養豈能終吉聖人設卦觀象觀頥之象陽實陰虛虛者須有物以實之而其道則在於自求而不可求於人農工商賈皆自求也士之食祿於君𨿽得之上然有常職以食於上亦自求也下動而上止頥之象也動而後得所養未有坐食者也動於內而止於外自求也聖人所爲觀象以繋辭也傳曰觀其所養觀其自養謂觀其所以養之之道在於自養也二句串說上句只虛說若以所養自養分言則與傳意不合自求則小人自食其力君子受祿不誣所謂貞吉天地聖人推廣言之傳例也

卦有象陽實陰虛初九陽明伏而在下如靈之咽气足以自養而初爲動主上應於四舎己而妄求如見人食而望分其餘是凶道也人各有心思才力若憂勤惕厲則大以成大小以成小皆有可以自贍之具乃苟安怠惰妄希逸獲於他人其凶可知矣自初上兩爻外皆言顚拂諸家於二四之顚頥旣無所分別拂經拂頥亦不分曉拘文牽義遂使爻理難明不知顚頥同而爻位不同拂經與拂頥義亦有辯當分別觀之也中四爻陰皆賴養於陽六二以上而求養於下爲顚以上養下如損上益下常經也今以上而反賴下之養旣爲拂經若往求於在上之陽則非正應上下之位懸絕爲非分相於失類凶矣蓋不自求而求人於上於下無之而可也夫拂經者不過拂乎養道之常經非拂頥也諸家拘於顚拂二字遂以拂經爲拂頥欲以屬下三字爲句不成文理矣艮有邱象故曰於邱頥大扺中四爻二當與五對看三與四對看尢爲分明初位卑二比之求食於下爲拂經五位尊上頥主五比之求養於上亦爲拂經旣非正應徒以相比求養非常道也三與上應爲求養於上此拂頥也四與下應受養乎下此顚頥也以陰陽之相應言三與上相應然以不中不正之道求養於上以其相應也則妄求之心未有已也不知其大悖於道也故持此之堅至於十年亦勿用無有攸利也深戒之也六四之顚頥𨿽與二同然二與初同在下卦徒以相比而求養於下則爲拂經四在髙位治人者食於人天下之通義也又爲正應如惟正之供采邑之入非無藝之徵𨿽顚頥而分所應得養正則吉也而六四以柔居柔復得其正又艮爲止體𨿽在上有威嚴之勢而不敢逞其無涯之欲其取民也有制緩徵惠下用之有節而斂之有時如是則不惟吉而且無咎其取象於虎視者初位卑下民之象四位髙自上臨下有威嚴之象凴在上之勢何欲不得何求不遂乃其視𨿽眈眈而其欲則逐逐逐逐者有漸而不驟如俗云逐一逐件有條而不紊𨿽取於民未嘗苛急病下愈見其威而不猛髙而不驕九家易艮爲虎虎常蹲踞艮止亦坐象有坐視眈眈之象坐視而不動眈眈而不噬艮象也傳曰上施光也施如施於有政勿施於人之施夫上之取民有制而畱其有餘於民其所施爲光大矣此六四之義也若以四之顚頥與二之顚頥一吉一凶苦難分別遂生另義恐非爻之本意六五居尊位而不能自養比上而賴其養其拂經與二同要惟居貞而制節謹度不爲無厭之求則順理以從上而吉矣五與二同爲拂經而五有居貞之吉者五位尊上爲頥主故也已尙賴養於人則當守常而不可渉險希冀非分矣不惟不利於義亦不可也上九一陽在上而爲下羣陰之所仰戴制田裏教樹畜下所由以養天下由我而養眾母也一夫不獲時予之辜厲可知也然而吉矣廣土眾民澤可逺施何慶如之故傳曰大有慶也人旣皆由我而飬則可同心共濟矣五不利渉大川而上利渉大川者五積眾陰於一陽之上有積重之勢宜其陷也上以一陽綱領羣陰卦有舟象又有風防利渉之象故繋之辭凡卦之上爻多不當任事之位而頥反爲由頥者以陽實陰虛也卦惟上下二陽下有供上之賦上有養民之政也觀爻之意皆明彖辭自求之義故曰知者觀其彖辭則思過半矣

山下有雷頥君子以愼言語節飲食

言語飲食養徳養身之功務也動而止之象也



大過棟大過大者過初六借用白借用白茅柔橈利有也棟橈本末茅無咎九

在下【後五葉】也攸往亨弱也剛過而二枯楊生稊老夫女妻過中巽而說行老夫得其女以相與也棟利有攸往乃妻無不利

橈之凶不可亨大過之時九三棟橈凶以有輔也棟

大矣哉

九四棟隆隆之吉不橈

吉有它吝

乎下【同上】也枯

九五枯楊生楊生華何可

華老婦得其久也老婦士

士夫無咎無夫亦可醜也

譽上六過過渉之凶不

渉滅頂凶無可咎也

咎

大過過乎剛也四陽積重於中両端無所附麗有棟橈之象如人之過乎剛則不近人情其勁直嚴冷皆非世俗所能任受是以所如不合棟又在上則下之承事者亦難矣本末舉兩端言夫人之行已固貴於剛若剛而過與世多忤安得亨也故必利有攸往可以通行而無滯乃亨何以能利有攸往如卦之才是也剛𨿽過而中內巽順而外和說如是則利有攸往乃得亨也彖亨在利有攸往之後傳如乃字其意可見是卦之才正所以裁抑乎剛之過以救棟橈之失也處是卦之理卽在是卦之中髙明柔克棟之所以不終橈易之所以不窮也君子有時爲大過之行其時則然也若事事求過則非矣然過而合乎中非義精仁熟者不能也夫子所以嘆其時之大也或曰棟橈何以不言凶也曰橈與隆對非折也但下橈而未上伸耳舉而升之棟無恙也故利有往乃亨不往則委之於地矣如卦之才則往而利矣行字衍

卦之中四爻爲大過上下二陰只以卦象而言白茅只取陰柔在下之象借者以柔承剛之象上之四陽重累並疊積重過剛之勢承之以剛其能勝乎以柔承之庻可無咎巽爲白茅陰物有其象九二互幹爲老陽上兌爲女妻剛下柔則得女妻於上遂生梯於下陰之滋陽也陽枯則燥如剛躁之人得柔順者輔之情意相孚則有剛柔調劑之美而無過剛之失傳曰過以相與老陽兌說一過剛而一過柔故能有相資之益下一陰有稊象九三當大過之時處重剛不中之位太剛則折又在下卦爲棟橈之象傳曰不可以有輔也如人剛愎自用豈能聼人之言卦不言凶而爻言凶者位不當也九四在上卦居一卦之中有棟隆之象又以剛而處柔爲不過乎剛則髙而不危矣然與初應在上位者固不可過剛而無輔亦不可惑於陰柔而二三其徳也故戒之以有它則吝九五與九二同爲枯楊二爲老夫五爲士夫何也卦爲大過以陽之過盛而言則爲太過之過中二爻是也故爲棟以陽之就消而言則爲已過之過二與五是也故爲枯楊枯楊之下近本爲宿根爲老陽爲老夫枯楊之上近未尙有新枝晚春飛華故曰士夫巽爲老婦柔下剛則得士夫於下遂生華於上陰之盜陽也陰陽之情老得於少故士夫反爲老婦所得生稊在下故於二言之陽之滋於下也生華在上故於五言之陽之泄於上也凡陽气之將盡反升於上其根脫也卽其當前而論陰陽之情相得亦何咎老婦士夫又何譽然垂盡之陽暫有生之象於外則竭於內矣傳故曰何可久也上六以全卦之象而言乾爲首兌爲澤有其象過渉至於滅頂罔克濟矣其義則朱子以殺身成仁擬之是矣蓋所謂大之過焉者也易言吉又言無咎言凶亦言無咎是吉而有有咎者矣故小人亦吉大之過求其是而已𨿽凶於義爲無咎矣卜筮者言吉凶咎之有無決之於己之心而已豈問龜蓍耶然則易不但爲卜筮作也彖爻諸象皆以況人事非虛設也

澤滅木大過君子以獨立不懼遁世無悶

澤滅木而木立而不偃隱而不見君子處亂世不隨俗波靡至於遁世而無悶非剛之甚者不能也



習坎有習坎重險也初六習坎入習坎入坎失孚維心水流而不盈於坎窞凶

道凶也求小亨行有行險而不失九二坎有險得未出中也尙

其信維心亨求小得六

來之坎坎終乃以剛中也三來之坎坎無功也樽酒行有尙往有險且枕入於簋貳剛柔際功也天險不坎窞勿用

也坎不盈中可升也地險六四樽酒簋未大也上六山川丘陵也貳用缶納約失道凶三嵗王公設險以自牖終無咎也

守其國險之

九五坎不

時用大矣哉盈祗旣平無

咎上六系

用徽纆寘於

叢棘三嵗不

得凶

是卦當先明坎險之義然後彖爻之義可得而推一陽防於二陰之中其義爲險陷其象爲水故以人之渉險而言則坎卽險也以水而言則水之流於坎中如車馬之行乎周道乃其常耳如以坎爲險則必以出坎爲出險夫水不由地中行而泛濫於兩涯所謂橫流孟子以爲險阻且其在坎中者終未出險也惟其坎之中復有坎焉歷髙下而不平遇坎窞而有險水行其中奔注激湧洄漩曲折而不能舒暢故曰習坎曰坎窞曰坎有險曰坎坎皆其義也水流而不盈習坎也習爲重坎其象也其流於坎之中日日如是亦習坎也故五曰坎不盈而傳以爲中未大大則盈盈則平平則出坎矣若謂止則盈流則不盈夫流水之常也安得爲行險乎夫所謂盈者滿而非溢也水之入於坎窞也弱而不盈耳故水愈小則其流愈急若大而盈則出乎坎窞之上而其流乃平紆余容與向之激湧洄漩之狀皆不可得而見是爲出乎險也非以水不在坎中爲出險也易之取象如此明乎此則彖爻之義明矣文王彖詞只言人事蓋示人以處坎之道也習坎熟習於坎也有孚者中實之象人之更歷險阻安於義命有孚誠而無妄念則泰然自得身𨿽處險而其胸中無非天理之周流無有滯礙豈不亨乎如舜說諸人歷試諸艱動心忍性增益其所不能是也行有尙言以此中實之心矢之爲行𨿽未能出險而忠信篤敬不攺其度其行爲可嘉尙也行險而不失其信水在坎中日日如是如人之處險身安於寓行安於節飲食起居不失其常惟其有剛中之徳心存誠敬故險夷一致不爲境累也往有功以此而濟險難𨿽蠻貊之邦行矣祗於旣平終當出險天地王公就險而推言其時用傳例也

初六習坎入於坎窞統全卦而言上一坎下又一坎故曰習坎初六又在坎之下故曰入於坎窞初才弱位卑陷之深宜其凶也傳曰失道凶也初六陰柔柔則易溺於物欲而所處又不中不正或幹沒於權勢或貪滛於貨色防溺其心以危其身如人之行路迷於正道而墮乎陷阱也不亦悲乎夫失道而後凶然則世自有坦途而人之自入於險者多也九二彖以全卦而論爲有孚心亨爲剛中爻以其位言則一陽陷於二陰之中又處重坎是爲坎之中又有險也他爻以柔處險二以剛中處險𨿽不能大有所爲而此剛中之徳爲天理人情之所不能外隨身調度亦不至困窮非必妄有所求也如日用飲食豈能無所營爲聊以自沾耳傳曰未出中也出乎險中則大得矣三處重坎之間來則內有坎之則外有坎枕人之所安也險且枕則逼近於坎寢處不寜矣兩坎夾之不得動移動卽入於坎窞處險陷之中日履危機故戒之以勿用三與初同在下卦故皆曰坎窞三在下卦之上有求出於坎之意然處重坎之間其時未可惟安於義命而不可妄動也傳故曰終無功也六四以柔處柔又得其正有斂抑安靜之象故於此爻備言處坎之道夫處險而驕侈妄自表暴禍之招也樽酒簋貳用缶將其朴誠也約亦信也險之時未可逕情直遂曉以正論納約自牖委曲以通其情愫也如是則情意可通而終無咎矣簋貳絕句爻傳已明傳曰剛柔際也與解辭同卦互解剛柔之情相交際而不睽隔處重坎之中亦將有可解之機也坎多言飲酒如需如困如未濟是也六十四卦惟坎離剛柔之爻最爲停勻而坎互離中虛而明其立之有樽缶之象其橫之有簋象其懸之有牖象離又爲大腹缶象缶土器亦朴誠也不必錯綜而已具也九五𨿽有剛中之徳而陷於二陰之中如水之流於坎中未能盈而出於坎也然在上卦只於旣平則出乎坎矣傳曰中未大也五在上𨿽異於二之小得而陷於二陰未能大也大則盈而平矣然則何時而平乎文王卦位坎在北爲冬水枯落之時盈虛消息天道之循環君子惟靜以俟之而已觀聖賢所以處坎與困者惟盡其誠敬義命自安而已非有權謀術數爲出坎濟困之妙用也是卽處困與坎之道也然君子之於險與小人不同君子不幸而處險命也命則安之小人之行險失道也失道則非正命矣初上二陰是也上處險之終然於卦有未出坎之象於爻之陰柔亦未有濟坎之才則終於險而已如物之紏纒膠葛而不可解蔽翳牽制而不得出爲陷溺之深也非失道而何以如是系用徽纆寘於叢棘以全卦之象言二陽在四陰之中也傳曰凶三嵗也至三歳之久能自反於道其能動而出於險乎爻之言三年者二旣未濟也三嵗者三丰也困也坎也皆坎離或互坎離日月成嵗也離數三丰與旣未濟皆主離言困坎皆以一陽爻之數而言此卦與困爻𨿽陰一則陽陷於陰一則陰揜乎陽故皆主陽而言

水洊至習坎君子以常徳行習教事

習重也水之流於坎窞之中也君子之自治教人不厭不倦如水之流而不息盈科而進則徳無不熟教無不成矣



離利貞離麗也日月初九履錯然履錯之敬以亨畜牝麗乎天百谷敬之無咎

辟咎也黃離牛吉

艸木麗乎土六二黃離元元吉得中道重明以麗乎吉

九三日【葉】也日昃之正乃化成天昃之離不鼓離何可久也下【葉】柔麗乎缶而歌則大突如其來如中正故亨是耋之嗟凶

無所容也六以畜牝牛吉九四如其五之吉離王

也

來如焚如死公也王用出

如棄如六

佂以正邦也

五出涕沱若

戚嗟若吉

上九王用出

徵有嘉折首

獲匪其醜無

咎

離者麗也凡天下之物惟虛則明然虛必麗於實而後其明有所附著離以一陰麗於二陽故爲明爲麗日月得天而能久照气之相麗也百谷艸木之生於土形之相麗也其枝莖花葉有自然之文采亦明也離爲夏夏爲禮文明之象以人事而言恭敬和樂之情尊卑上下之等麗之於人倫日用服物采章如離之重明炳然蔚然其天經地義之大如日月之昭垂於上儀文度數之詳如艸木之森列於下無本不立無文不行三千三百皆本乎天理人情之正自然而不容已故小大由之彛倫攸敍風移而俗易矣所謂化成天下也柔麗乎中正以二五而言釋彖之利貞亨也化成天下已釋畜牝牛之吉是以二字言所以化成之故夫以人情之囂然而不相下也自先王制之爲禮文生於情藹然以相接秩然而不可逾則𨿽彊暴之人皆有以潛消其亢厲之气使之恊於天則之安靜其囂陵之俗共適於淳和之化周之尙文也以柔道馴服天下使之揖讓周旋拳跽登降而已時靡有爭矣如牝牛之馴服非畜牝牛吉乎自先王之禮教廢而列國以力爭矣重明以麗乎正以聖人文明之治而言柔麗乎中正以天下服從其化而言離爲陰卦故爲牝牛或曰離言文明不同於賁耶曰賁有離象故亦曰化成天下然推廣言之耳賁火在山下其明之所及者僅矣若夫重明以麗乎正則文質兼備先王制作之盛禮之全體也

卦有數義彖爻或各取其一離之徳明也爻象麗也卦象爲日爲王彖取明與麗爻取日與王爻之初九日之晨事之始也履所以行也事之雜然而相投者皆待吾而決其行止初九明體而才剛不患不明不患不斷恐其自恃而輕事則不能無失故戒之以敬專一敬愼則𨿽事物紛繁而處之各當其理而無失矣敬其明之本歟傳曰以辟咎也當繁劇之任不求其有功先求其無過無過則有功矣在下言履在上言首卦有履之象中虛也二離二履也爻互半離皆履也初統全卦而言也故曰履錯然上下內外往來皆履也二得中得正所謂柔麗乎中正也以文而言爲文質得中以明而言則精明藏於渾厚何吉如之傳故曰得中道也黃亦中色離以日言初爲日初二爲日中則三爲日昃矣其曰日昃之離凡光之垂盡而明之昏者皆是也或鼓缶而歌或大耋之嗟蓋悲人生之幾何嘆去日之已多也夫人之血气以時而衰神智則無時而衰一夕尙存此志不容少故武公耄而好學稱爲睿聖如九三者其志衰矣明之將息也不亦凶乎離中虛有缶之象中互兌口互巽亦兌之反不仰而歌則俯而嗟矣九四以火而言上下皆火互巽風在火下兩坎相繼則險愈深兩離相繼則熾愈甚坎險猶可出也火之不可遏也是以有死棄之凶也觀五之象曰王公上言王用出徵離爲君象此爻亦以世變而言夫天無二日民無二王陰疑於陽尙至相戰況兩離乎前明旣息後明忽興其更變交接之際必有驅除之人或大難驟臨或變起倉卒焚如死棄之悲所不免也傳曰無所容也言其剛暴也不然何其凶之遂至於是也五之出涕戚嗟道之窮也而反爲吉何也曰後明以繼前明也繼之不善四已當之而五適承其後焚如死棄之悲觸曰慘傷故國黍離銅駝荊小雅之怨悱有呼天而無可如何者矣夫人心偸肆則亡憂晉元之江左偏安宋髙之湖山晏衎所以終不能再窺中原五以柔君尊承乘皆剛𨿽一時未得有爲然柔而得中悲憂如是則必能感奮側身修行殷憂啟聖夏后之光復故物宣王之中興周室繼離照於前不難矣豈不吉乎傳以五爲君位離又君象故以王公言他人徒悲戚而已王公則有撥亂反正之權謂離照之當繼作也所以吉也上離爲目互兌爲澤詩曰憂心如焚又曰泣涕如雨所雲三軍雨泣亦擬諸其形容耳下互巽爲覆兌爲戚嗟上六所謂王卽六五之王公也日之升自下而上爻至上九而離體全有繼離出照之象故曰王陽剛明體由其憂勤惕厲故能基命宥宻克勝君師之任永淸四海蓋自虞夏而後繼離之世師旅徵伐皆所不免出徵以正邦也兼弱攻昧取亂侮亡致天之罰而非黷武故曰有嘉首卽離也明夷之大首亦離也一離興於上則一離滅於下折首也上下皆離疑其爲同類也而非也太陽出則爝火熄眞人出則後夫凶湯武革命則獨夫受首匪其醜也詩言獲醜以彼之類而言此言匪醜以己之類而言舊說以爲脇從罔治文義牽彊重復且辭舊象系有是象乃有是辭非泛設也離爲戈兵火烈有出徵之象卦之六爻義皆相承兩坎相繼爲習坎爲重險兩離疊興兩火並熾亦變更之大者初日之出也二日之中也三日昃也後明以繼前明而四之剛不中不正兩離相際故有焚如之慘非卽大耋之嗟者澌滅之時耶五卽承四而言所以有出涕之嗟上九卽承六五而言有出涕之悲戚故有出徵之奮興以卦體言文徳也繼體守文之君制作之明備也其周之成康乎以上爻言武功也撥亂反正之主武功之赫濯也其周之宣王乎上經首乾坤而終坎離以坎離爲天地之用也卽卦象而觀坎陰含陽離陽含陰互根之妙也離中互坎象坎中互離象互藏之義也離備乾爻坎備坤爻母孕男而父育女也坎中互艮震備三男之象離中互兌巽備三女之象則各從其類也卽坎離二卦而八卦之象備矣

明兩作離大人以繼明照於四方

日爲君象故以大人言之大抵開創之君多天亶之聖繼之者爲難覲光揚烈善繼善述則比徳重華矣

易箋卷二﹤經部﹐易類﹐易箋﹥

欽定四庫全書

易箋卷三

直隸大名道陳法撰

下經



咸亨利咸感也柔上初六咸其拇咸其拇志在貞取女而剛下二气六二鹹其腓外也𨿽凶居吉

感應以相與凶居吉九三吉順不害也止而說男下咸其股執其咸其股亦不女是以亨利隨往吝九四處也志在隨貞取女吉也貞吉悔亡憧人所執下【後五葉】天地感而萬憧往來朋從也貞吉悔亡物化生聖人爾思九五咸未感害也憧感人心而天其脢無悔上憧往來未光下和平觀其六咸其輔頰大【徒蓋切】也咸其

所感而天地舌

脢志末也咸

萬物之情可

其輔頰舌滕

見矣

口說也

乾坤者夫婦之象而萬物之大父母也咸恆者萬物之夫婦而亦萬物之各爲父母也故上經首乾坤而下經首咸恆有以也夫咸恆二卦乾坤之互體陰含陽亦陽分陰也二气相感六爻相應在天地則山澤之通气在人則二少之情專且咸本否卦以上九下爲九三六三上爲上六柔上剛下一陰一陽二爻相交相應而成咸故曰二气感應以相與六爻皆相應陰陽之气相合相需陰資乎陽陽亦資乎陰相感相應則各有以相與所以亨也不相應則睽隔而不通然感之爲道易失其正凡其感我者皆其說我者也故外說而內止乃得其正不然是物至而人化物也是以爻言居吉往吝往來皆戒其妄動也五性感動而善惡分萬事出聖人主靜立極亦外說而內止之意乎故曰利貞也婚姻之禮自問名以至納吉皆男求女也六禮備而貞女行故爲取女吉也夫易虛像也不指一事而言觀象玩占其義可以類推凡感而以正相應者皆是也天地感而萬物化生二气之交感也聖人在上身居九重心周蔀屋求民之瘼下情無不上達是以膏澤下逮天下之人亦無不得其所懽欣交暢熙熙皥皥如萬物之欣欣向榮也天地萬物之情否則不通皆欲感應相與無有二也所以不相與者以陽亢也故天地爲否柔上而剛下爲咸天道下濟皇帝淸問下民此物此志也夫

凡感之道無不切於人身故通卦以人身取象人心本靜也內卦之艮止是也感於外而始動兌又爲說體則爲牽於情欲矣故以萬物之情而言貴其感通以人心而言則戒其妄動故內三爻不取相應此卽周子主靜無欲之防也初應外之四傳故曰志在外也拇能動而不能行蓋感之初心動而未行故不言吉凶艮在上爲手指在下爲足指故貴於能參活象也又卦上多言首下多言趾只以爻位上下言六二柔得中正在他卦爲與九五中正相應當感之時外爲說體惟宜靜守感於外而動則失其中正而入於不中不正矣豈不凶乎如腓原靜行則動而不寧矣宜居而守其中正則吉趾上爲腓九三原爲艮體宜處而不動與上六相應上之陰又爲說主感於說而動志在隨人識見卑陋是以吝也腓上爲股初與二猶以陰隨陽三則以陽隨陰所執爲愈下矣以全卦而論上六九三爲成卦之由爲柔上剛下爲二气感應爻言其動則爲動於外說而吝彖爻之義各有取也內卦感於外則凶與吝九四正當心位外無所感固守其正則吉而悔亡矣惟是四獨與內之初陰相應是無外感之乘物交之引而妄念之動由內而生蓋不能主一無適𨿽不見不聞而憧憧往來於隱微之間則胸中擾擾私意縈結遂有無端之情形蔓延影附於防漠之中釋氏所謂流注想也亦何由得此心之定靜乎故君子之學要之於無欲所以絕乎憧憧往來之擾而涵養其未之中非待物感而後反躬也傳曰未感害也言外之未感於物也未光大也言內之牽於一陰也五於人身於位爲脢人之一身無不動而惟脢不動五密比於上上爲說主易爲所動而五以陽剛中正鎭之以靜如脢之不識不知不爲所動動則有悔不動則無悔矣人心塊然不動則流於禪定而此卦外感於說故以不動爲正傳末字上有闕文末如本末之末指上爻也上之一陰爲說主五密比之而陽剛中正其志在乎絕去外感之私而不爲所動也如初之志在外五之志在末也兌爲口舌而上適當其位人言則輔頰舌皆動不必其言之不當而招尢也口容止滕口說則亦不足貴矣彖言交感咸言受感感而妄動故多不吉觀咸之一卦蓋舉中庸所謂愼獨周子所謂主靜所謂愼動程朱所謂敬一以貫之讀易者皆以艮復爲心學而不知咸之爲尢要也

山上有澤咸君子以虛受人

山上有澤如太白仇池實有是象山至髙而其上猶有澤君子虛懷受益亦若是焉耳



恆亨無恆久也剛上初六浚恆貞浚恆之凶始咎利貞而柔下雷風凶無攸利九求深【書容葉】也九利有攸相與巽而動二悔亡九三二悔亡能久往

剛柔皆應恆不恆其徳或中也不恆其恆亨無咎利承之羞貞吝徳無所容也貞久於其道九四田無禽久非其位安也天地之道六五恆其徳得禽【渠容切】也婦恆久而不已貞婦人吉夫人貞吉從一也利有攸往子凶上六振而終也夫子

終則有始也恆凶

制義從婦凶

日月得天而

也振恆在上

能久照四時

大無功也變化而能久

成聖人久於

其道而天下

化成觀其所

恆而天地萬

物之情可見

矣

咸恆言夫婦之道序卦之一義彖爻則咸只言感恆只言久剛上柔下二體也雷風卦象也巽動卦徳也剛柔皆應爻位也恆本泰卦以初剛上而四柔下而爲恆交感者相與之情尊卑者一定之分自否而咸定分中有交感由泰而恆交感中有定分雷風相與亦剛上柔下也雷動則風從分有定而道相與無定分則乖不相與則離非巽動則止非相應則睽人倫日用之道四者缺其一皆不能久所以爲恆也卦徳巽而動凡人所爲非有所入焉則不見意趣必不樂爲爲之無日新之益亦必中止內之說諸心研諸慮而有所入外之日新而不已而不敢苟安入則愈動動則愈入此其所以恆也巽而止爲蠱巽而動爲恆男動乎外女順乎內唱隨之義也恆有亨之理無咎而利於貞所謂久於其道也如四五則非其道矣天地恆久而不已惟其不已故能恆久恆非株守無爲也正以其往而不息耳終而復始無有間斷所以不已也巽一陰之始震一陽之始陰極陽生陽極陰生二卦舉其端由此相續循環不已亦何往而不利乎日月麗天運轉四時錯行亦終則有始所以成歲功者以其久也聖人必世而後仁亦以久也惟恆久而後有所成蓋气化之涵濡有其序而不可彊工候之漸磨需乎時而不可變皆非恆久不已不能也然則非恆久必無所成久非其道則勞而無益非始終無間亦不能恆久天道人事一也其情不可見乎恆必久於其道故聖學先知止二氏皆久非其道也初六恆之始巽爲入凡人所爲固必求其入然求之必以漸初才柔志剛躁進者也遽求其入則必不能入不能則必棄去故鋭進者退速不惟終於無成旣求速效則淩節逆施所喪必多故凶傳故曰始求深也九二悔亡以爻位言有恆心而不變也中爲在中之中恆不慮其過也凡陽剛則可久九三則過剛而不中居巽之終其究爲躁卦其有所爲皆半塗而廢一無所成爲人所非笑如以羞辱承之於後其所爲者非不正也但無恆心終於無成爲可吝耳傳曰無所容也剛躁之人於此不可則遷而之彼於彼不可又遷而他往業以屢易而愈荒行以屢輟而終墮此學者之深戒也九四陽剛亦能有恆者也而所處之位不當以陽居陰陽實陰虛殆用心於無用之地馳鶩於空虛之境徒勞而無益則托業非也如田者日馳騁於無禽之處亦安得禽也傳故曰久非其位也凡易言田皆有禽象如師如比如解皆坎也巽之三品則以牲體言惟恆但有車馬震動之象而無禽象故曰無禽六五柔中能恆其徳而貞固守之婦順之吉夫子制義宜用其剛而從婦徳一於柔順此妾婦之道不亦凶乎爻之六五柔中而吉者多矣此卦亦因咸恆有夫婦之象爻言夫婦婚媾又只以爻之陰陽言五位剛而爻柔又有從婦之象又卦義爲恆陽剛爲君子之道固守其柔故婦人吉而夫子凶也上六陰柔不能持其終恆忌躁動爻至上而震體全凡事有廢乃有興屢廢屢興徒有更張之煩終無成功之日不亦凶乎恆終宜有成非振作之時爻多凶與彖異析爻位而言也

雷風恆君子以立不易方

雷風天之變也君子處變而不失其常𨿽風雷之震撼而不爲所動也雷風無定所故恆益不言上下



遁亨小遁亨遁而亨初六遁尾厲遁尾之厲不利貞

也剛當位而勿用有攸往往何災也執應與時行也六二執之用用黃牛固志小利貞浸而黃牛之革莫【眞而葉】也系遁長也遁之時之勝說九三之厲有疾憊義大矣哉

系遁有疾厲也畜臣妾吉

畜臣妾吉九不可大事也

四好遁君子君子好遁小

吉小人否九人否也嘉遁

五嘉遁貞吉貞吉以正志

上九肥遁無也肥遁無不

不利

利無所疑也

遁者臨之反臨爲剛浸而長則遁爲柔浸而長浸而長上脫一柔字剛柔消長天行也聖人之所不諱如曰柔變剛小人長是也陰長將爲否不利君子貞見幾而作是以遁也君子之仕以行道也道不行而苟於其位恥也非畏禍也故必決於去而後道伸此心獲義理之安故亨然遁亦難矣見幾宜早而去之宜決而速若稍有所系戀則後時而爲遁尾之厲矣九五剛而當位與時相應遁之所以亨也凡卦所謂應皆相得相資此卦只以其時言時止則止時行則行幾動於彼誠動於此如叩之卽鳴也小利貞如小利有攸往小貞吉之小傳所謂不可大事也所以然者以柔之浸而長也當柔長之時君子尙能大有所爲乎小利貞自潔其身不失其正而已夫遁之善者有出於人意料之外冺其迹而人不覺蓋見幾明決而用意忠厚非義精仁熟者不能故嘆其時義之大遁之時小人尙無必害君子之意故可遁也

遁自內而之外故初爲遁尾去已後時欲遁不能是以厲也旣不能遁往必有災故勿用有攸往靜處俟時或有機防之可乘未可知也非終於不往也六二爻義傳義旣殊孔疏以二爲遁主之說乃與卦義相悖竊以爻之詞意與卦象甚明當遁之時而二五相應故惟此爻不言遁不遁者也其曰執之用黃牛之革如詩所謂縶之維之也說則遁矣今用黃牛之革執之固則說之不勝其說安能遁乎不惟貴戚之卿卽異姓之卿諫不聽亦去而所處之時位又有不同如伊尹至放其君而不顧孔明輔後主之昏庸惟以鞠躬盡瘁自矢明之謝遷劉健以一去謝責淺之乎其爲丈夫矣豈能見孝宗於地下而無愧乎故君子𨿽好遁亦有時以身狥人家國臨大節而不可奪惟其時與義而已故五爻言遁宜遁者也此爻不言遁不宜遁者也與剝三蹇二同義皆以其相應也不言吉凶者或竟難挽回而以凶終或如否之有命無咎未可定也傳曰固志也君子𨿽當小人浸長之時然義無可諉亦惟矢死靡他而已執之如托孤寄命是也莫之勝說大義之在人心固結而不可解也執之二字甚著力然曰黃牛之革則順乎義理而非彊制之也下三爻艮止不遁者也故二非有必遁之志也坤爲牛而幹之言牛者三無妄也遁也革也皆互幹也何也蓋是三者皆非實有之牛無妄已失之牛故伏於外卦遁與革皆牛之革耳故革亦不取離象乾爲圓覆伏坤外剛內柔坤色黃黃牛之革也互巽爲繩束縛牽制之象執之不能脫鞏之無能爲也九三剛而能遁而爲下之二陰所系累又爲艮體其時與事有所羈絆如人之有疾疲憊而不能行則其心危厲而不能安旣不能去而有所忿憾於小人而拒絕之則不可也惟當寛以待之不逺不近之間不惡而嚴則不污其黨而又不至於賈禍如畜臣妾焉不苛責之而亦不與之狎則小人不吾忌而亦不敢犯而吾亦得徐爲之計小人之奔走承順臣妾之狀三庇二陰有其象如畜牝牛牽羊之例若生別解則處是爻之義未完傳曰不可大事當遁之時君子之於小人不能除而去之矯而正之也惟不激不隨如畜臣妾焉耳不可大事卽小利貞之意爻言處遁之道非言畜臣妾也卽畜臣妾亦非以私恩牽制之也互巽爲繩爲系震爲足剛能動艮爲反震陰弱爲止如人有痿弱之疾而不能行傳故曰有疾憊九四好遁舊讀好爲去聲嫌於遁爲君子之不得已非其好也故好字作一讀以爲有所好絕之而去反似君子不能無貪戀於祿位者不惟添出許多曲折字句且好遁宜與嘉遁肥遁一例串讀好宜作上聲猶善也四在外卦以剛居柔其遁也協乎時義之宜而非沽激完名全節以去而無遁尾系遁之厲何其善也如常語贊嘆之辭是明哲保身君子之吉也小人指下二陰言當陰長之時君子道消則小人道長柔之變剛至三而否此小人之爲也馴至剝廬之災亦小人之否也否則小人吉而大人否遁則君子吉而小人否九五位髙其遁不易然一日不得乎其官則一日不可苟於其位九五得中得正去就從容而無瞻戀憤激之心傳故曰正志也大臣之風節天下瞻仰而稱誦之遁之嘉美者也蓋貞而吉非不足於貞也上九處卦之上遁之逺者也凡遁者或多枯寂或不無顧慮上九蕭然物外薖軸逍遙寛兮綽兮亦何肥也傳曰無所疑也鴻飛防防又何疑乎上三爻以愈遠於陰則愈善也

天下有山遁君子以逺小人不惡而嚴

山積陰天純陽天運於上山止於下如君子旣不與小人爲緣小人自不能親近君子不必斥絕之而自覺其尊嚴此待小人之道也



大壯利大壯大者壯初九壯於趾壯於趾其孚貞

也剛以動故徵凶有孚九窮也九二貞壯大壯利貞二貞吉九三吉以中也小大者正也正小人用壯君人用壯君子大而天地之子用罔貞厲罔也藩決不情可見矣

羝羊觸籓羸羸尙往也喪

其角九四貞羊於易位不

吉悔亡藩決當也不能退

不羸壯於大不能遂不詳

輿之輹六五也艱則吉咎

喪羊於易無不長也

悔上六羝羊

觸藩不能退

不能遂無攸

利艱則吉

陽至四而盛故曰大壯以剛而動故壯而不失其正乃利萬物之情有不得其正者矣故止曰天地之情然人能正大亦可見天地之情矣故曰浩然之气須於心得其正時識取

初以剛而居下位妄用其壯者也居下而用壯則出位而犯上其凶也必矣然剛得其正亦有孚誠但位卑而言髙其誰信之故曰其孚窮也九二剛而得中用壯之美者也中得兼正未有中而不正者也大壯貴得中傳故曰以中也非不足於貞而有以戒之也剛利於貞九三重剛而不中不善用其壯者也小人血气之勇君子激於一時之意气而未精察乎義理之宜罔如學而不思之罔𨿽無私心而不合正理如是則所行多阻所損必多𨿽貞亦厲豈能快於一時之意气乎如羝羊之觸藩徒羸其角而已四句一气說若作無字不字解則與用字反於語气亦欠順卦有兌象前阻於四之剛故爲觸藩羸角之象四以剛居柔大壯之時不過於剛故得貞而吉亦非不足於貞也過剛則有悔居柔則悔亡藩決不羸卽蒙九三而言二陰在上無有阻礙壯於大輿之腹安行而驅無顚蹶之患大有之幹爲大車四當輹位大畜小畜陰虛故說大壯陽實故壯五爲陽位宜陽居之今下四爻皆陽獨此爻爲陰當大壯之時陽之盛而五位反無陽正如羊宜牧之於易而易反虛無羊焉故爲喪羊於易之象爻言五之無陽傳曰位不當也言五之以陰而居陽也本一意也如是則經傳合矣夫當大壯之時若以陽居五則爲剛中正豈不足以當元吉之占而無歉乎而以陰柔居之如國家當气運方興之時而僅得守文之主則不足以副昌明之運朝有眾正盈庭之美而上有仁柔之君則不足以盡羣賢之用傳曰位不當也惜之也然柔而得中視之剛而不中者不至動而多悔也旅宜用柔卦陰而爻陽故喪牛大壯陽盛卦陽而爻陰故喪羊上六居上則亢勇於進者也正當角位而爻位皆柔故爲不能退不能遂之象所以如此者由於始之妄用其壯而未能熟思審處也傳故曰不詳也然則如之何而可亦惟艱貞則吉耳所謂艱者如書克艱之艱其難其愼不敢忽易困苦之餘始悔從前之失閱歷之久益明事機之防或見可而進或知難而退其必有以處之矣此救敗之術也不然或必於退或堅於進徒長其咎耳爻多爲防救敗之術不但示之吉凶已也

雷在天上大壯君子以非禮弗履

雷在天上陽气之震動陰气無不消散非禮之溺人甚矣非君子之發彊剛毅如震以雷霆之威未易戰勝也



晉康侯晉進也明出初六晉如摧晉如摧如獨用錫馬地上順而麗如貞吉罔孚行正也無蕃庶晝乎大明柔進無咎六二咎未受命也日三接而上行是以晉如愁如貞受玆介福以康侯用錫馬吉受玆介福中正也眾允蕃庶晝日三於其王母六之志上行也

接也

三眾允悔亡鼫鼠貞厲位

九四晉如鼫不當也失得

鼠貞厲六五勿卹往有慶

悔亡失得勿也維用伐邑

卹往吉無不道未光也

利上九晉其

角維用伐邑

厲吉無咎貞

吝

以六五當康侯以彖傳柔進而上行也然所謂順而麗乎大明是自下而附乎上則離爲君而坤爲侯也出照當陽萬國來同之象晉離在地上大有離在天上九三曰公用享於天子以離爲君也地之上卽天也且所謂康者如書言用康小民之康懷安之也錫馬蕃庶用此典禮以懷諸侯也不然用字無著落矣明出地上主離言順而麗乎大明主坤言柔進而上行以卦爻言也一人首出明在地上照臨下土晉也藩屏之臣乃心王室忠悃上達麗乎大明亦晉也近臣有弼違之義或用其剛遠臣輸翼戴之忱惟尙乎柔剛則跋扈矣上明以撫方夏下順以事一人彤弓湛露之詩所由作也若只以諸侯而言則錫者誰錫而接者誰接皆無著落矣惟其順麗乎明輸其柔順於上是以上寵錫之自下而言有其徳有其象上之人虛中以待下隆其恩禮以奬忠順亦有其徳有其象人君觀是卦之象則知禦下之道首在於明而厚往薄來典禮無闕則畏威懷徳宗子有維城之固矣外臣而觀是象則知奉上之道無過柔順輸忠悃於王室而朝覲惟時則永綏祿位福流子孫矣坤爲馬爲眾互坎亦爲馬離爲晝其數三

晉進也故周公爻辭只以進而言初進之始也𨿽有應於上而中間二陰進退之間不無顧慮凡曰如者形容之辭如有摧抑之而不敢遽進以上下之志必相孚然後可進也惟以貞自守則吉如其罔孚則或進或退亦可從容處之而無往不得又何咎乎此一爻聖賢進退之義備矣如孟子之於齊是也其急於救世何嘗不欲進然而不肯苟祿也及其道之終不得行或畱而不可或三宿而去旣不汲汲於進亦不悻悻於退何其綽有餘也傳曰獨行正也不肯貶道以狥人也量而後入未受命也所以而無咎也六二𨿽有中正之徳而無應於上故難於進愁如者憂世之志不冒進則得正而吉其曰受玆介福於其王母蓋彖言寵錫爻惟六二有中正之徳宜受介福而不愧然旣不獲進則無由受康侯之寵錫惟祭則陰受其福耳坤順也禮以百順爲福言其不得於人必得於神不得於外必得於內也二五中正以同徳相應傳故曰中正也互坎爲鬼神艮爲門闕有其象三密比於四而又應上凡陰未有不附陽者坤又順體與下之二陰同順附於上志皆上行是以悔亡凡晉之道貴柔順而戒躁妄四剛而不中當晉之時而冒進以屍髙位也且卦皆有其象而四之位適當之互艮爲鼠五坎爲隱伏爲穴全卦則爲明出地上而四一陽由下而上若鼠之出自穴不見其身而但見其目而又晝見處非其位貪而畏人如是尙何貞乎蓋戒其不可貪戀榮祿久據非分而致危厲也晉如句與初二同六五以柔居五宜有悔得中則悔亡柔而得中晉之善者也凡人之進無不以失得爲慮蓋用剛則躁過柔亦滯故不能無失五以柔居剛進得乎中則不必以得失爲疑往吉無不利蓋有得而無失也傳故曰往有慶也上九晉極而亢無施而可惟反而自治其邑則不嫌過嚴如家人之九三𨿽過剛而亦厲吉也可以無咎矣然治人而過剛若固守之亦吝道也坤爲牛離爲首上當角位坤又爲邑傳曰道未光也言其過剛也晉與大壯上爻皆角位晉坤柔而大壯乾剛羊躁而牛馴故大壯觸藩而不遂晉伐邑而無咎也晉之一卦文王以全象而言故有康侯寵錫之象周公但取名卦之義以進而言與彖辭不相蒙拘於君臣之位則難通矣

明出地上晉君子以自昭明徳

徳性本明君子不爲物欲之私所蔽如明之出於地上



明夷利明入地中明初九明夷於君子於行義艱貞

夷內文明而飛垂其翼君不食也六二外柔順以蒙子於行三日之吉順以則大難文王以不食有攸往也南狩之志之利艱貞晦主人有言六乃大得也入其明也內難二明夷夷於於左腹獲心而能正其志左股用拯馬意也箕子之箕子以之

壯吉九三明貞明不可息

夷於南狩得也初登於天

其大首不可照四國也後

疾貞六四入入於地失則

於左腹獲明也

夷之心於出

門庭六五箕

子之明夷利

貞上六不明

晦初登於天

後入於地

明而見傷明夷也自晦其明亦明夷也文明柔順卦徳也明而晦則持之艱晦而明則得其正箕子貴戚之卿故曰內難正其志明在內也外𨿽佯狂而志正也處明夷之道卽在明夷卦象之中自古處君臣之變者惟文王箕子爲難而處之盡善故舉以爲法卦爲明夷下三爻明而見傷者也主離而言上三爻自晦其明者也主坤而言初九上六兩爻皆舉全卦之象而言離爲鳥卦有飛鳥之象三陰在上垂翼下飛也故俯其首而不見明夷之初其傷未甚君子見幾而作斂迹而行如鳥之垂翼而飛行之早而速想見出走微服時景象凡人所以不行而見傷者非貪祿位則感私恩三日不食如接淅而行傳故曰義不食也以義決之而知其不可稍有系戀也有攸往主人有言當明夷之時初與四應主人情重而決於去而不顧豈能無言然不去則見傷此楚之穆生所爲不可及也離爲空腹不食之象三日離數也六二明之主正與五相對如日之在地中故他爻明夷只帶說而此爻獨曰明夷去不如初之速夷於左股則爲所傷矣蓋牽制之使不得行也凡行者先右而後左夷則後防欲行而不能也然二明體密比於三三有南狩之志二附之則得彊援而行速也當速而速傳故曰順以則也腹下爲股三當股位二在其下陽前陰后故爲左股卦已爲夷不言毀折互坎爲馬爲美脊九三在下卦亦爲上陰所夷者故亦曰明夷然居下卦之上重離則爲日昃若日之在下終必上升三近上卦亦日之將出也離爲王卦又互師凡坤震多言徵伐治亂循環當明夷之世必有撥亂反正之君故爻又發此義程子以爲湯武之事者是也南爲正離之方言當此明夷之時而行南狩之事奉天明命張皇六師誅其君而弔其民也不可疾貞者舊染污俗以漸而化如日之行以漸而升也明夷之時人心風俗久入於污暗難以驟更書曰毖殷頑民旣歷三紀世變風移聖人之轉移習俗若是乎其不敢驟也世之急於更張速於求治而反以滋擾者皆昧於不可疾貞之義也三重剛故戒之大首與離之有嘉獲首同皆離在下也全卦又有僵屍無首之象六四在上卦大臣之位當明夷之時反覆之而不聽於義亦可去矣入於左腹亦自晦其明也四當心位柔而得正明𨿽夷而心得其正非苟於去也四坤體柔順而得正故能從容於去就之際而無歉於心坤爲腹文圖坤在離上主離而言離在坤下爲入互震爲反艮門向外中虛有庭象六五柔順得中以箕子言自晦其明者也六四諫不聽而去五位髙箕子貴戚之卿義無可去利於守貞而不變所處之位異也傳曰明不可息也迹𨿽晦而內之明則不可息如日在地中明何嘗息爻舉箕子者佯狂尢晦之深也上六亦自晦其明者也心之明爲私欲所昏蔽亦有是象傳故曰失則也始明而終暗如日之初登於天后入於地也以全卦之象而言也六爻之義或去或不去或速於去於處明夷之道盡矣又嘗觀之大傳曰易之興也其於中古乎其當文王與紂之世耶如此卦是也初之於飛耄遜於荒也六二其文王之在羑里耶卦體文明爻兼柔順離之中虛圓土之象卒出玉門亦拯之力六二之吉順帝之則非曰苟免三爲牧野之師四爲微子之去入於左腹屬在庶兄猶曰肺腑於出門庭遁於荒野五爲太師上爲獨夫皆似之矣

明入地中明夷君子以蒞眾用晦而明

至察無徒晦而明非晦也明在內也不盡用也眾之所以獲安也漢文帝專務掩人之過庶幾近之



家人利家人女正位初九閒有家閒有家志未女貞

乎內男正位悔亡六二無變也六二之乎外男女正攸遂在中饋吉順以巽也天地之大義貞吉九三家家人嗃嗃未也家人有嚴人嗃嗃悔厲失也婦子嘻君焉父母之吉婦子嘻嘻嘻失家節也謂也父父子終吝六四富富家大吉順子兄兄弟弟家大吉九五在位也王假夫夫婦婦而王假有家勿有家交相愛家道正正家卹吉上九有也威如之吉而天下定矣孚威如終吉反身之謂也

八卦中男女之義長少已取咸恆中爻另取濟未濟此卦只取長女中女爲家人之義少女未有家鼎則中女反在上而位又皆不正惟此卦二女爻皆正故系之辭曰利女貞家以擇婦爲急嘗見人家之興廢𨿽由於丈夫而亦半由於婦人蓋男主治外而女主治內得一賢內助則孝養其公姑諧和其娣姒教育其男女撫卹其奴婢黽勉有無米鹽瑣屑夫所不得而治者婦皆得而治之無不各得其理如是則上下內外歡欣和樂和气致祥必生賢子孫以昌大其家下至雞犬之畜亦無不繁滋不然則仄是蓋乖气致異也甚矣婦所系之重也彖曰利女貞有以也夫文王於二卦之象取二四兩爻而系之辭夫子合全卦之六爻而推廣之其曰女正位乎內男正位乎外以二五兩爻而言也刑於之化女貞由於男正也乾坤定位則陰陽和而萬物生男女正位則家道和而天下定故曰天地之大義家人有嚴君焉父母之謂也以四與五而言也五陽也四陰也母亦曰嚴君得正則嚴也人子之道資於事父以事母而敬同也由是推之上一爻祖考之象三與二子婦之象而初則孫也上父五子三父初子五也四也父母也亦夫婦也三也二也子婦也亦夫婦也初爲長男之位三爲中男之位五爲少男之位兄弟也爻與位皆得其正家道正矣有其象故夫子析言之王化起於閨門天下豈不定乎

卦取二女之象爻則陽爻爲男陰爻爲女初爻之義程傳備矣傳曰志未變也於義爲更精矣非立之法度家無由閒非閒之於志未變之時則治於已然之難二至五皆有重門之象初九陽剛得正橫艮於下有閒家之象婦人事無專遂詩所謂無非無儀惟酒食是議惇勤儉也爲豆孔庶致孝享也甘防柔滑盡孝養也防酒嘉肴燕佳賓也中饋之職修可以格神人而和上下矣其所系亦非小也後世婦女惟耽逸樂飾艶糚內則不修逸則滛滛則忘善其獘可勝道哉六二柔而得中得正內政懋修矣是以貞吉也傳曰順以巽也以中順之道巽乎陽也婦徳莫大於順故不言中正而言順也九三夫也家之主也家人患其以恩掩義遂有司晨之婦溺愛之子九三剛而不中治家過嚴嗃嗃焉日聞譴呵之聲故時自悔其己甚家人亦覺其難堪然終不致有蕩檢逾閒之失故吉若婦子嘻嘻始若親愛而漸流於漫易狎防則規矩蕩然矣故曰失家節也三剛而不中則嗃嗃比於二陰之間則嘻嘻卦互兩離離有頥象三界其中其在上則嗃嗃其在下則嘻嘻有其象四在上卦主家之婦也柔得位得正傳故曰順在位也其曰富家者非以近市利爲富也蓋柔而得正與二之柔中爲同心共濟姑和而教婦聽而婉如是則室家和平寖昌寖熾富何如也詩所謂樂只君子福履綏之矣所以大吉也五位尊又互離故曰王假有家陽剛中正治家之最善者也假感通無間之意非獨二五也以二五言則鄰於私矣蓋一人中正之徳洽於內外上下之間由父子兄弟之親以至宗族之疎遠由後夫人之貴以至禦妻女須之卑無不懽欣交愛而無有邪气幹於其間乃爲假也所謂交相愛也故正家而天下定也又何憂乎上九以陽剛處一家之上而持其終言物行恆始終不渝則其徳孚於一家矣一陽在上有威如之象傳曰反身揭其本也異乎三之嗃嗃矣

風自火出家人君子以言有物而行有恆

風何以必自火出也蓋有取於風鑪之象也風直貫火而出風息則火滅風鼓不息然後能鎔鑄言揚火也君子之言實可見之行事如鑄物者必成形質也惇行不怠則化成於家如風火烹煉則金色精純老子曰天地之間其猶槖籥乎莊生曰生物以息相吹亦化醇化生之義也夫



睽小事睽火動而上初九悔亡喪見惡人以避吉

澤動而下二馬勿逐自復咎也遇主於女同居其志見惡人無咎巷未失道也不同行說而九二遇主於見輿曳位不麗乎明柔進巷無咎六三當也無初有而上行得中見輿曳其牛終遇剛也交而應乎剛是掣其人天且孚無咎志行以小事吉天劓無初有終也厥宗噬膚地睽而其事九四睽孤遇往有慶也遇同也男女睽元夫交孚厲雨之吉羣疑而其志通也無咎六五悔亡也

萬物睽而其亡厥宗噬膚

事類也睽之往何咎上九

時用大矣哉睽孤見豕負

塗載鬼一車

先張之弧後

說之弧匪冦

婚媾往遇雨

則吉

未濟旣濟以二气之升降言故水火反能相濟睽與革以二物合並言蓋澤止水也故澤火則相息火澤則相睽凡物以動而相交惟火澤則動而睽志卽動也婦人之忌妬惟中少爲甚假卦象以況人情世事凡不相得者皆是也此名卦之義也彖爻則皆言合睽之道小事吉如小貞吉之意以卦才言也蓋睽之時遽及其大端則難合惟當由小漸及其大非謂小事可合而大者終睽也不然何以贊其時用之大說而麗乎明三句只諸卦之通例然句句皆有妙用夫所謂說而麗乎明者正如坎九四之納約自牖也當人情睽隔之時非巽與之言其能入乎非因其所明而通之其能曉然乎旣已相睽彼已剛矣又復用剛而進與之敵則愈忿戾矣故宜用柔則進而與之合矣夫所謂柔者非一味容悅依違也委婉勸導從容調劑化其气質意見之偏使歸於義理之正而已故曰得中謂柔得中也如是則𨿽剛愎自用之人亦無不降心以相從所謂應乎剛也凡此皆合睽之道也是合睽之道卽在六爻之中睽之義非吉也而聖人推說時用蓋與坎之言險姤之言遇另是發明一義橫渠先生曰一故神兩故化若一而已是以水濟水以火濟火也安能成化育之功若睽而終不同則乾坤亦幾乎息矣是故周子曰分陰分陽兩儀立焉陽變陰合而生水火木金土上天下地而化育同流皆以生物爲事男剛女柔而感應相與萬物各殊而同此性情嗜好同此人倫日用各以類相濟而共成其事故睽終可合也蓋睽者所以立體而同者所以致用也異而同同而異天道人事一也所以嘆其時用之大也以革例之不同行下遺曰睽二字

卦名睽爻言合睽如蠱言治蠱蹇言處蹇故言復言遇言交孚言有終言無咎言吉蓋始睽而終合也初九陽剛得正非故與人睽而人自與之睽在我者自反而無愧所謂心不負人面無慚色其悔亡矣然不可以我之得正而急於表白以求合夫當睽之始嫌隙己生彼方不勝其忿而我復與之較是非曲直則愈見爭執愈生乖違求合而反離如喪馬者馬已逸矣愈逐之則愈奔逸故惟置之不論不必遽與之較夫義理之公人心所同彼𨿽激於一時意气之私或惑於讒間之言然事之是非久而自明彼當意气旣平之後或淸夜自思未有不悔其已甚而求與我合者如喪馬者勿逐將遊衍而來歸矣人旣求與我合則當寛以待之勿追其旣往𨿽伯夷之淸亦不念舊惡孟子之於楊墨歸斯受之耳若以己之正律人之不正而拒絕之則合者復睽矣故𨿽惡人亦不妨見開其自新之路卽讒間之小人彼能使我睽亦能使我合若絕之不見則讒間愈深矣故君子不爲己甚之行也此皆睽之始所以合睽之道聖人之曲盡乎人情如此後之君子持己過嚴而絕人太甚不惟自處於睽孤而反激成朋黨之禍心本無他而術已不善其患卒中於國家皆不明於初爻之義者也坎爲馬又爲險惡人之象皆互在內外之間可睽可合卦互未濟又互旣濟有其象九二剛而得中上與五應然當睽之時上下之志已不同矣若復正言讜論盡弼違之義豈能合乎惟委曲諷諭因其明而開導之則不求其合而自合矣故曰遇主於巷傳曰未失道也其非枉道詭遇可知也故無咎齊王好貨好色若邇英崇政帷幄論思則謇諤納誨豈容假借而孟子引之以同民朱子謂其法似疎而實密孟子不言易而善用易者也五君位離中虛有其象六三本與上九爲正應而中間於四而不得往與之合如輿宜前行而反見退曳乃其牛之前後相掣於是欲進而前則觸險而見傷而也欲退而後則終不得與正應相合徒鬱鬱居守而气不得舒劓也其位然也大傳所謂或害之也人情世事之牽制阻隔有如此者然正應在上俟其往而相遇則終必合矣傳曰遇剛言初睽而終合也互坎爲車上下兩離爲牛一前一卻掣之而不得進也上離目下兌口不見其額與鼻而且劓也三當其位有其象傳故曰位不當也天當從胡氏作而上九在上故曰睽孤四何以亦曰睽孤卦爻相應曰遇二曰遇主三曰遇剛五曰厥宗上曰遇雨四與初皆剛也何以亦曰遇俱爲陽爻何以反曰遇元夫曰此爻位然也四在下卦之上居大臣之位有合睽之任者也當睽之時以一陽居於二陰之間而無應正如主少國疑人心未附不亦睽孤之甚乎而四以剛居柔不激不隨從容調劑則上下之志可通而睽可合矣當睽之時而遇老成持重之人維持於上下之間國家之福也卦取象於二女互坎爲中男元夫也中爻互旣濟有交孚之象四居大臣之位上之奉宣徳意下之通達下情以一身調劑於上下之間一有偏私則嫌隙易開睽終不可合也所以厲也然四以剛而居柔善用其剛故有交孚之美上下信之睽終可合而無咎也傳曰志行也如履也否也皆九四也皆曰志行均處危疑之際而從容以求濟然後其志可得而行以婞直者居之鮮不敗事矣家庭朋友官聯之間凡當合睽之任者皆可作九四觀也二五相應故曰厥宗卦有噬嗑之象然間於中者四之剛而曰噬膚何也蓋剛柔正應以相比而間大傳所謂或害之也三之陰比二四之陽比五二之中正不牽於私方噬膚而求合於五之正應則五亦當棄四之近而往合於二則正應合矣故噬爲二言往爲五言也下噬而上往則相得而有慶矣上九髙亢本與三應當睽之時未能遽合睽孤之象於是妄生猜忌以三之比於二與四也其視之如豕之負塗卑污己甚不可向邇心目之間又若見其彼此相合如鬼蜮之往來豕也鬼也始若有所見而張之弧後實無所見而說之弧其乖戾猜狠至於如此不知三本欲與我合相應而無相害之志而我疑忌橫生自絕之而不肯往耳若一旦釋然悔其已甚往與之合然後知其心本無他而已之猜疑實妄各披情愫嫌怨盡釋不惟不睽且有相濟之益而吉矣傳曰羣疑亡也蓋其所見者皆猜忌疑惑之私也互坎爲豕豕在澤負塗也又爲車爲隱伏載鬼之象中互坎又互離倐見而倐隱也弧矢之象取諸睽上四爻一剛附一柔二弧也下二剛矢也張之則剛外而柔內弛之則柔外而剛內剛柔相應婚媾也坎爲冦而非冦也雨者陰陽之合兌澤之象六爻之義皆始睽而終合卦貴知時見惡人以睽而言若常時而見惡人是亂羣也事君之義有犯無隱遇主於巷睽之時人臣之不得已也而視以爲常則將流於詭隨矣此之不可不知也

上火下澤睽君子以同而異

上火下澤則不相合而睽君子本不欲立異然物有離之則雙美合之則兩傷者如火澤焉不可彊同也



蹇利西蹇難也險在初六往蹇來往蹇來譽宜南不利前也見險而譽六二王臣待【葉啼】也王臣東北利能止知矣哉蹇蹇匪躬之蹇蹇終無尢見大人蹇利西南往故九三往蹇【於其葉】也往蹇貞吉

得中也不利來反六四往來反內喜【葉嬉】東北其道窮蹇來連九五之也往蹇來也利見大人大蹇朋來上連當位實也往有功也當六往蹇來碩大蹇朋來以位貞吉以正吉利見大人中節也往蹇

邦也蹇之時

來碩志在內

用大矣哉

也利見大人

以從貴也

卦有事象有物象有圖像易中言東北西南皆以文圖言以說卦有明文也艮在東北坤在西南彖辭只假圖像示人以處蹇之道宜趨平易不可又行險僥幸也坎加於坤則爲比故曰得中比輔也中一陽爻得其輔則不陷若加艮𨿽爲見險而止然止不往終不能出險其道窮矣是蹇解之言東北西南正以卦圖相對言非如純坤卦之槪言方位也故坤傳以得朋喪朋釋之於蹇曰往得中是於蹇之時而得比象於解曰往得眾是於解之時而得豫象也又已分明解釋矣當位貞吉明乎九五爲徳位兼隆之大人也大人以中正之徳處蹇則貞而吉足以正邦見之者亦從正而吉矣蓋偏陂反側皆化而爲蕩平正直之王路矣夫人安常處順其用猶易若夫蹇難之時或系國家之安危或關一身之利害其時之用豈不大乎彖曰貞吉傳曰知矣哉不正則行險徼幸不知則冒進犯難然則蹇之時用可知矣

蹇之爲卦以險在前而止故文王名之曰蹇蹇與坎不同蹇則見險之在前而不往焉耳故爻多言來而不宜往爻之言來者四諸家遂謂諸爻皆不宜往惟二五宜往然則六四爲大臣反不如二之蹇蹇乎夫不往者非終不往也時未可耳時止則止時行則行與時消息也故初六之傳曰宜待也進爲往退守本位爲來來對往而言耳若拘於爻位則上無所往而初何自來初處蹇之始去險尙遠而不遽往人皆服其先見之明故曰來譽下卦艮止所謂見險而止惟二與五相應則不宜止如遁卦諸爻皆遁惟二不遁也卦互重坎故曰蹇蹇當蹇之時以身從王公而忘私寧武子以之九三迫近於險宜速反遲則陷矣其詞急蓋疾呼之也重剛不中故戒之四不往而守其本位則與九五相連近可濟蹇也彖傳曰當位貞吉以九五言也則爻傳之當位實亦指九五四比五陰虛陽實五爲主爻不得拘於來反以爲從三也九五尊位故曰大蹇陽剛中正處蹇之時而爲眾爻之所依歸下應六二得賢人之輔三固同徳四連之上從之下之待者亦將來也皆朋也以羣防羣力翼戴匡扶何蹇難之不濟乎傳曰中節也以其中正進退中節故人樂爲之用惟大人能正邦而濟蹇也上六蹇之終故以利見繋之碩寛舒之意蹇之時流離瑣尾上不往而來依乎九五之大人則獲其所安蓋九五一爻爲卦之主不獨上六一爻利見之要其終而言耳見大人則蹇終矣

山上有水蹇君子以反身修徳

水行地中則暢流行於山上則多阻滯君子遇艱難險阻困心衡慮皆可動心忍性無所怨尢也



解利西解險以動動初六無咎九剛柔之際義南無所而免乎險解二田獲三狐無咎也九二往其來解利西南往得黃矢貞吉貞吉得中道復吉有得眾也其來六三負且乘也負且乘亦攸往夙復吉乃得中致冦至貞吝可醜也自我吉

也有攸往夙九四解【佳買切】致戎又誰咎吉往有功也而拇朋至斯也解而拇未天地解而雷孚六五君子當位也君子雨作雷雨作維有解吉有有解小人退而百果艸木孚於小人上也公用射隼皆甲拆解之六公用射隼以解【佳買切】悖時大矣哉

於髙墉之上也

獲之無不利

震𨿽不與坤對而蹇解反對艮止震動艮反爲震不止而動則出險以往亦利西南故彖卽蒙蹇辭而言震加於坤平易之地難解而人心悅豫坤又爲眾故只宜依傳釋之此文王卽卦象圖像示人以處解之道也雷雨之興亦必自東北而往西南雷霆之威不可防用雨多則爲霪雨故陰陽之气旣解散而爲雨則當雷収雨止而晴霽若雷雨有未徧之處則宜周降而不可遲致有旱漧之患此天道也卦象也文王觀天象以擬人事故亦云利西南陽舒而陰散也解天下之難者驅除宇內之陰險蘇滌萬物之枯涸置之平易之地使各得其所安所以著廓淸之功釋困窮之怨如雷雨之施自東北而西南何所不開豁何所不沾濡聖人除天下之難不免有所震動如詩言繹騷震驚是也牧野陳師防朝淸明卽當放牛歸馬與天下休息此來復之義也如有不服亦當速討之不可久稽以致滋蔓此有攸往之義也天道人事一也來復以一陽之藏於內也攸往以一陽之動於外也傳先以卦徳釋卦名故曰動而免乎險往得眾雷雨之興膏澤之施眾心之所欣悅也王者之師民望之若云霓矣其來復吉乃得中以坎之一陽而言蹇言於上解言於下也難旣解而不復非疾貞則滋擾反生他變徐方來同王曰旋歸不黷武也乃得中也有攸往夙吉以震之一陽言也兵不再試患不滋長是以有功凡此皆處解之道也雷雨作亦卦象也雷霆之威膏雨之施故以王者之師當之而凡事可類推也

旣解則無可言言其所以解者初六當解之初而已有可解之勢故曰無咎傳曰剛柔之際以全卦之象言也陰陽和而後雨也卦初至五皆一陰一陽乂互旣濟故曰剛柔之際九二當解之任上應於五欲解天下之難當自正君心始夫執狐疑之心者來讒賊之口君子信讒亂是用長天下未有小人在君側而人臣能成功於外者也九二與五應以剛中之徳格君心之非斥去邪媚之小人難之所由以紓也黃矢剛中也去小人而過剛則挺而走險事反決裂未有不受其反噬者二得中道不一於用剛是以吉也坎爲狐爲矢三陽數卦凡坤震坎離多言田狩徵伐三陰柔而不中正在下卦之上有位者也而不能自解其私其貪而好利如負物而不能捨當解之時宜散財發粟縞素爲資而志在子女玉帛是已先爲盜所以來攘奪之禍也豈能據其所有乎解免乎險六三一爻上互重險則牽連而未可解也坎爲車震爲馬中又互一坎坎爲小人二陰附於一陽若負而且乘之象坎又爲盜離爲囊兩坎夾離致冦至也九四居大臣之位當與天下之賢豪共濟天下之事𨿽其周親不宜私暱如是則聲應气求君子有彚徵之吉矣姻婭瑣瑣詩人所爲興刺也未當位與位不當有異言未稱其位也初在下卦拇也微賤小人而與之相應君子所爲裹足也六五柔而得中又當尊位天下之人皆思附之卦言解則解散而不取應比惟用情正大不以四之相比而防就之不以二之相應而曲引之則親附如拇邪媚如狐近利如三皆無所施其媚悅逢迎之術有不共服其無私廢然而返者乎傳故曰小人退也小人退而天下之難解矣凡此皆所以治內也如是而有頑梗不服者如乘髙墉而射隼除而去之不難矣惟其內治之已安故除外患而無難爻意亦相承此解之終故於上六言之如師之言開國承家也坎爲隼鷙鳥也伏而在下射而獲之之象墉取象與同人同上位髙故曰髙墉以全卦而言也欲解天下之難者當推其所由生亂非降自天生自小人其依附親密爲拇其工爲媚悅爲狐其猛於擊刺爲隼其好爲攘奪爲冦要之皆小人也能不庇親防則拇解不信讒言則狐解不爭民施奪則冦解不畏彊禦則隼解如是而天下之難解矣

雷雨作解君子以赦過宥罪

解网之仁煩憂鬱結之气一旦昭蘇宣豁如雷之啟蟄雨之潤槁也



損有孚損損下益上初九己事遄己事遄往尙元吉無其道上行損往無咎酌損合志也九二咎可貞而有孚元吉之九二利貞利貞中以爲利有攸無咎可貞利徵凶弗損益志也一人行往曷之有攸往曷之之六三三人三則疑【魚記葉】用二簋用二簋可用行則損一人也損其疾亦可用享享二簋應有一人行則得可喜【許旣葉】也時損剛益柔其友六四損六五元吉自有時損益盈其疾使遄有上祐【於貴葉】也虛與時偕行喜無咎六五弗損益之大

或益之十朋得志也

之弗克違

元吉上九弗

損益之無咎

貞吉利有攸

往得臣無家

損益二卦皆有所損皆有所益損於此然後益於彼但以上下分損益然所謂上下者亦非拘於君臣之分而言也內實而外虛以陽之自內而往者言則爲損內虛而外實以陽之自外而來者言則爲益且所謂損者如損浮末以崇本損浮費以崇儉損驕盈以崇徳損煩苛以臨民損嗜欲以養心損己以利物酌盈以濟虛皆損也故損爲徳之修二簋用享舉一端言故彖爻之義皆泛言損道說經者見益傳有民說無疆之語遂以損爲剝民奉君如是尙何孚之有豈可備諸卦之吉占乎卦之九二中實有孚也其於事爲元吉於義爲無咎其守之於內也可貞其施之於外也利有攸往如祭宜備物若盡其誠二簋亦可享神損本泰卦乾坤旣交則二气感應以相與故三往爲上上來爲三陽實陰虛以陽往而言則爲損下益上陽气自下而上故曰上行凡損之道須有孚誠如二簋用享物𨿽薄盡其誠也若無孚誠而徒損則苟簡率略而已正如行簡者貴居敬也故惟損而有孚乃備元吉以下之吉占夫所謂二簋用享者非有意於損如晏子之豚肩不掩豆爲儉不中禮也蓋其時之當損也內之三陽爲己盈也外之三陰爲己虛也如是而損剛益柔是其時也非過損也損盈以益虛時爲之也時不當損則用大牲時當損則用二簋亦有孚也卦橫之有簋象二簋三陽而去一也

初九隻以損之初而言蓋成卦之義六三已專之矣初以全卦之象而論則外之三陰已爲虛極而內之同體之陽已爲盈極不可不速損以益之如是則無咎已事遄往言不可再益而當速損然陽𨿽盈不可過損三陽酌損其一而可也此皆就損之初而言也如是而往則與上合志矣謂上卦之陰也九二剛而得中過可損中豈可損乎且二所謂中實而有孚也若損之是損其誠實而益之以虛僞矣故利於貞固守其中誠而不可往往則凶矣弗損益之凡此有所損彼有所益而惟中實不可損非謂不可損以益人也在我徒損而於人亦何益非徒無益或反損之如告人不以誠欲取先與是也何如自守其誠實不可易之理則在己固無損而於物己有所益矣此以不損爲益也彖之所謂有孚可貞也六三成卦之由也故以上下二體而言三陽損其一此爻象也惟損其一而後得其友蓋卦本泰卦乾坤之交也旣交則純乾之體析而陰得陽之一爻於上故大傳曰男女搆精損一人一人行皆主陽而言陰陽之道交而後和和則陽亦得乎陰一陽上而一陰下則交合而爲友矣三猶未交合是以疑也夫此損益盈虛之理化醇化生所不能外卽君民上下君臣朋友之相需相接未有不損而能有所益亦未有不致一而能得其友者也未有不得其友而能相與有成者也下三爻以損下益上而言上三爻則以上受下之益而言四坤體也有偏陰之疾得下之一陽益之則其疾損矣益孰大焉然上之益下自上下下故一陽來其勢順而易下之益上其道上行故一陽往其勢逆而難非上之人自貶損以就下安能得其益乎故三陰在上而下陽使一陽之速上以盈濟虛則陰虛之疾可速已也乃有喜而無咎也初之遄往自往也四之遄上使之也四在下卦之上居上卦之初故合上二爻言之四亦同病共受其益居大臣之位有汲引之任者也損卦以三上之交易爲主益卦以初四之交易爲主全卦由此二爻而成故六爻之義皆本此而言非如他卦只以本爻取義也六五柔而得中當損之時而能虛已應下髙而不驕也九五尊位其取益於下也難而其受益爲更大五之虛中能虛已以受下之益則天下之士皆將輕千里而來告之以善集思廣益啟沃其心日進於髙明廣大之域於天下之事理是非得失如燭照數計至纎至悉罔不照徹無有能逃其洞鑑者如贈之以十朋之益孰大焉如是乃足以當元吉之占如以十朋所值之多爲益其爲益也僅矣若決言其必益𨿽神弗克違未免辭費且二說皆無關義理非爻意也爻𨿽二五相應而成卦之由惟上三二爻故曰自上祐祐助也益也一陽上而遂成大離之象十朋之猶書言大寶也卦互頥有象十爲坤數違如書王害不違卜之違上九正受下之益者也故於此爻明言損益之故夫此有所益則彼有所損此事理之常若以上下而論損下以益上則爲掊克𨿽有所益而斂怨於民其爲損也大矣若損之爲卦下損而說上益而止上三二爻交得其正損盈益虛適當其時下不覺其損而上已有所益故其益也無咎得正而吉有所往則利其故何也則以其所謂益得人心之說從愛戴焉耳得臣也夫何以得人心也正以食人與食於人皆天理之公三陽損一畱有餘於下非厚斂以自封殖也無家也所謂弗損益之也無家則無咎貞吉得臣則利有攸往是此一句釋上數句之意弗損益之與九二辭同而義異陽爲君陰爲臣上止下說得臣也中虛無家也損之上損極而益故吉益之上益極弗損故凶

山下有澤損君子以懲忿窒欲

澤易流而山則止波易怒而山則靜山下有澤則泛濫無所施剛之制柔也靜之止動也君子以天理之公制人欲之私懲之使不得逞窒之使不得萌亦猶是也



益利有益損上益下初九利用爲元吉無咎下攸往利民說無疆自大作元吉無不厚事【市之葉】涉大川上下下其道咎六二或益也或益之自大光利有攸之十朋之外來也益用往中正有慶弗克違永貞凶事固有之利涉大川木吉王用享於也告公從以道乃行益動帝吉六三益益志【眞而葉】也而巽日進無之用凶事無有孚惠心勿疆天施地生咎有孚中行問之矣惠我其益無方凡告公用圭六徳大得志也益之道與時四中行告公莫益之偏辭

偕行

從利用爲依也或撃之自

遷國九五有外來也

孚惠心勿問

元吉有孚惠

我徳上九莫

益之或撃之

立心勿恆凶

陽實陰虛據陽而言爲損據陰而言爲益往而有益是以利也益之時亦以往爲利積而能散也又利涉大川致遠以濟天下之險難其爲益乃大損上益下以爻位言卦本否卦初四兩爻之交損上之一陽以益下之三陰也人君行慶施惠蠲租賜復此益道之大者凡益之道不得其中與正則益之而反損故中正則有慶也二五得中初四之交得正木止而舟則行益動而巽以卦徳言內動而不息外入而日新所以爲益也凡爲學以至農工商賈皆內動而外入然後日進日進乃能有益也天施地生以卦象言也否卦四之一陽下而爲初陽自上入而動於下如天道之下濟而萬物生亦如人君之膏澤下逮而民生遂上下同流非小補也陰虛當益之時而益與時行也

初九下受上之益益之始也下本坤體以陰虛待益於上私恩小惠爲益幾何必大作爲大有益之事然後可以濟羣陰之虛乏元吉而且無咎也震爲動坤爲眾卦有風雷之象大作也大作必勞民宜順民心當益之時下之望益於上甚慇上之爲大益於民之事民心之所禱祀而求𨿽動眾而不以爲勞傳故曰下不厚事也厚重也不以爲厚重而難勝任也六二柔而得中得正虛中以受上之益者也損益反對故其象同其辭同益之二卽損之五其在上則受下之益其在下則受上之益上受下之益莫大於悉有眾善苦下受上之益卽爵土之錫猶其小也惟聖人之得天乃足以當之傳曰天施地生以上卦本幹也五當天位則對越在下者惟王故曰王用享於帝卦之取象惟變所適不拘於九五爲王也六二以中正之徳正位於下至虛至明此人心天理之澄徹上契天心天亦若黙祐其衷思啟行翼日進於髙明光大之域若益之十朋之也幹之一爻下而成大離之象如天錫智勇也以此揆度天下之事理若筮之定吉凶皆不能外惟永守其正緝熈於光明則吉之道也夫永言配命則自求多福不求益而自益聖人本此虛中無爲而守至正者以享帝則昭格無間克享天心天之保佑命而申重之亦理之必然而無疑者下受上之益於是爲大傳曰自外來也以初九一爻而言成卦之由也言一陽之益自外卦而來有不期然而然者故或之或益之省文也爻傳如此者甚多益用凶事內卦至三而成震體又上下之際當益之時而有風雷震動之象故曰凶事傳曰固有之也世未有以凶事益人者也故曰固有之言非以凶事益之也蓋因其有是事用是之故益之云爾爻辭多倒裝緣其毎爻皆本卦名而言語勢然也程子以爲患難非常之事是矣如水火凶荒之事此下之望益於上而上宜益下之時也三處下卦之上在上卦之下當求上以益下者也程子以爲守令𨿽當時未有其官然其位似之矣夫當凶事而益於下必有愛民之誠心視閭閻之疾苦若痌瘝之在身然後能周悉民隱行之懇惻而有條理所謂有孚也今拯災救患上有卹民之意而奉行者不善艸率苟簡罔上病民皆無愛民之誠意故也旣有其誠矣又當酌乎損益之宜酌盈濟虛裒多益寡適得均平而無偏枯之病則惠澤普矣又或有所曕顧而民隱壅於上聞此尢罪之大者故曰告公所以通達民隱也夫其所以不告者慮上之不從而反獲罪也不知未有至誠而不動者苟其反覆委曲達其誠意爲民請命上之人未有不聽從者也故曰用圭圭者所執以通信也聖人於此一爻於凶事用益之道委曲詳盡如此直盡乎後世之情事矣以象而言卦之虛中有孚之象三陽而損一亦不爲過故三四兩爻皆曰中行周禮珍圭以卹凶荒杜云珍作鎭圭以通信圭字二土互坤土主信卦亦有圭象公卽六四告公蒙六三而言三告之而四從也九五亦曰勿問元吉辭意皆相應說易者本於幹之一卦故必以五爲王位四近君似宜請命然封建之世公亦各賑貸其國六四以陽而易陰益之主也三陽損其一爲得乎中也居髙巽體宣徳意而卹民隱亦如五之有孚惠心告之而從一陽之所以下也傳曰以益志也益下乃上之志故告之而從也利用爲依遷國彖利有攸往三四風雷交作皆事變之大者卦本否卦三四爲成卦之由一陽下而坤爲震國邑震動上互艮止依遷國之象四與下應利用爲大作遷國亦大作也盤庚遷殷致煩三告今動而巽順乎民心民戴乎君君依乎民𨿽遷徙而亦利矣太王以之凡事之不能無所更張而後能有益者視此矣夫勿問是不必告也益民之事可便宜從事也九五陽剛中正有愛民之實心其爲元吉豈待問乎上有孚屬君下有孚屬民我有實心以愛民民誠服於上順從其徳化矣上惠字惠愛也下惠字順也如書言惠廸惠疇不惠於阿衡之惠惠我徳者從欲以治也上以誠感下以誠應中虛信之本巽爲入互坤爲順非以人感我之徳爲得志也上九舊說以爲求益不已反致仇怨爲人所撃但此卦下三爻以下受上之益言上三爻以上之益下而言上九卽承九五而言立心勿恆卽承上二句言不應此爻又言益上也蓋上九巽體已成爲吝嗇爲近利市三倍處益之極剛而不中髙亢而不下專利以自封殖攘奪其民不惟無以益之反或從而撃之憑在上之勢悖入而不顧與五之有孚惠心異矣由其心不軌於道無藝之徵令繁滋擾巽之究爲躁卦也悖入者必悖出凶可知矣傳曰莫益之偏辭也蓋云不惟無以益之也辭意之抑揚也或撃之自外來也外猶上也二之益下自外上之撃下亦自外也主上而言故皆曰自外來勿恆勿字訓作不與泰勿卹其孚同風雷之象爲大作救災以卹民遷國以安宗社皆益之大者也

風雷益君子以見善則遷有過則攺

見善則遷如風之旋轉有過則攺如雷之震悔



夬揚於夬決也剛決初九壯於前不勝而往咎王庭孚柔也健而說趾往不勝爲也有戎勿卹號有厲決而和揚於咎九二惕號得中道也君告自邑王庭柔乘五暮夜有戎勿子夬夬終無不利卽剛也孚號有卹九三壯於咎也其行次戎利有厲其危乃光頄有凶君子且位不當也攸往

也告自邑不夬夬獨行遇聞言不信聰利卽戎所尙雨若濡有慍不明也中行乃窮也利有無咎九四臀無咎中未光攸往剛長乃無膚其行次也無號之凶

終也

且牽羊悔亡終不可長也

聞言不信九

五莧陸夬夬

中行無咎上

六無號終有

凶

夬者決而去之以澤而言故曰夬潰之使消也當陽長之時眾正盈廷𨿽有一二小人勢亦不能久然去之不盡使潛滋暗長則羣小復牽引附和而進一陰在上處無位之地而密比於五姻婭宦寺之類去之最難非明正其罪何以去之故曰揚於王庭自古用術數以間小人而爲其反噬者多矣至誠以格君心發於忠愛之至情而非矯激孚號也事宜周愼有厲也兌爲口乾爲惕厲陽中實王庭髙明宏敞亦乾象旣曰揚於王庭曰孚號則君子非畏小人而緘黙苟安也又曰告自邑不利卽戎何也蓋邑者所屬之同類也五爻皆陽志在於決陰也夫君子之去小人𨿽樂有其助然其審機觀變開導轉移亦必有道矣蕭望之周堪以師傅舊恩竇武何進以元舅秉政欲去區區之小人而反受其害是豈可以力攻乎乃或不勝其忿介介乎求去之如初之壯於趾位卑言髙三之壯於頄而顯與之爭是皆發不中節啟人主朋黨之疑而小人反得投間抵巇恣其反噬又何利乎劉更生使其外親上書周堪白用鄭朋望之使其子訟寃無不立見禍敗宋明之時或闔朝攻一二小人或一臺爲空或恣行刑辱反累大臣使不安其位此皆不明於不利卽戎之戒也是不利卽戎卽承告自邑而言謂以是告戒之也非謂君子至是而始自治也利有攸往不可以一陰而忽之也傳曰健而說決而和以卦徳言也君子之去小人未嘗不果斷而從容諷諭黙運潛移以冀君心之攺悟亦未嘗憤疾咈戾以沽直聲且君子之於小人𨿽甚惡之然其昏迷亦可憫也其始亦欲偕之於道及其不可化誨不得已而去之蓋猶有哀矜之意焉故或只誅其首惡以安反側或離其黨羽以消逆萌亦未嘗過激而苛刻且彼自作不靖以罹於法吾之遏惡揚善凡以順天休命舜之誅四凶彼自有罪於吾何與故聖人之喜怒皆和以五陽而決一陰終卦之辭惟兢惕自戒而已惟小人之害君子則囂然鳴其得意耳以柔乘剛事之反常揚於王庭與眾棄之也斥去陰邪公道昭明其危光矣小人陰賊險狠時伏殺機而吾不與之爭則其所尙窮矣剛長乃終必陽之長而陰乃終也君子道長則小人道消矣

夬姤二卦以初上二爻爲成卦之由故六爻皆本此而言初九在下位而首發大難之端不顧利害之私是亦壯矣以下而夬上分位懸絕宜其不勝也如朱云陳東是也趾只以下爻取象如大壯賁咸艮皆下爻也不勝爲咎惜之也以剛夬柔不勝爲咎耳於義爲無咎矣二之陽剛得中明乎不利卽戎之戒者也憂勤以號其同類爲之備戒暮夜有戎卽其所惕號也小人陰賊險狠往往污人以曖昧不明之事田李下亦君子所宜愼也如是則小人無隙可乘可以無意外之虞而不必爲之憂矣幹惕也二陽居陰澤上於天雲霧晦防暮夜之象陰能賊陽戎也暮夜之戎不可卽也亦不可忽也自爲戒備傳故曰得中道也三與上應但夬之時以剛決柔正與之相敵不取應壯於頄義形於色也如是則小人得爲之備有凶必矣而君子不顧也一夬之不已而再夬之重剛不中也遇雨非與小人和也蓋君子旣疾小人之甚則小人必媒孽其短使之被惡名以去遇雨而若濡沾濡躑躅夬小人而反爲其所污能無慍乎然於義爲無咎矣幹爲首一陰在上三自下仰攻之頄之象遇雨如睽如小畜皆爲陰陽之和故此卦舊解皆以爲與小人和如是安得爲君子安得爲無咎所謂夬夬又何也至不得已而易其文皆爲拘於遇雨之說耳夫睽終則合畜極則通此陰陽之和也然雨亦不同矣陰陽之和爲雨陰气之偏勝亦爲雨浮雲之蔽空亦爲雨曰獨行則非和而後雨可知矣如小畜歸妹皆雲月幾望而義自不同故易貴於知時也六爻惟三與上相敵相夬故曰獨曰遇九四居大臣之位有夬陰之任而以剛居柔在他卦爲善用其剛而在夬則惟取其剛兌爲說體爲柔卦所謂色厲而內荏者迫於下之三陽如臀無膚欲安坐而不能起而行則畏小人而有所不敢前故其行次且四旣不足以夬陰如初與三之壯二之惕號皆居其下而可用能推賢讓能與之協心共濟如牽羊者讓之使先則小人不足去也而四以剛居柔性多矯飾巳旣不能進又恥居人後𨿽聞言而不信尙可以有爲乎易之言臀者三皆取象於巽困也夬也姤也皆是也蓋巽爲股上爻爲臀臀上橫而股下岐也夬之四卽姤之三故其辭同在夬爲兌兌爲反巽四畏上之一陰而不敢進故向外而退行臀內則股外姤下爲巽三戀下之一陰迫於二而不能與初遇故向內而退行臀外則股內故夬言於四而姤言三也羊剛狠而喜觸以下之三陽言牽羊者令前行而後驅也莧陸今馬齒莧感陰气之深者故反生於陽盛之時指上六一陰而言九五夬莧陸者也如姤之九五爲杞而指下之一陰也九五陽剛中正夬一陰而無難而兌爲說體密比於上之陰柔媚小人去之爲難如莧陸焉陰气浸滛曝之難幹然究以剛勝忍而夬之夬而又夬不能一決而去也去小人不嫌過剛中行惜其不勇也然亦可以無咎矣此其中有所顧惜也傳故曰中未光也人主多欲而好諛未有不暱近便僻者也上六就一陰而言則小人之象以爻之才而言則爲去小人不果不盡之象兌爲口爲號惕則號說則不惕不號矣𨿽只一陰然不警戒則小人反得乘其隙而攻之必有凶如五王之於武三思是也姤陰之始不可與長夬陰之終終不可長也觀夬之爲卦小人之難去如此君子之所以去小人者或過或不及皆未得爲中道也傳𨿽以二爲得中然位在下只能自守亦未能夬小人而去之也但較之初與三爲得中耳審乎過與不及之間而適協乎時位之當然則知所以自處矣彖曰孚號傳曰夬而和爻曰惕號至誠以格君心而寅畏以自檢平恕以持公論而鎭靜以抑囂競庶乎彰癉明而上下安之矣彖不利卽戎而四詬次且持重而非畏葸也三戒有凶而五訾莧陸人臣戒矯激人主戒優柔也又初以輕發爲戒也二先自治而後治人也三太過之四不及之五爲君戒也上慮其終也爻意亦相承也

澤上於天夬君子以施祿及下居徳則忌

澤上於天雲气之蒸於上將降而爲雨也以之施祿則膏澤下於民居徳猶居業也夬與畜反畜之則深夬之則散以之及人而不以之自治也



姤女壯姤遇也柔遇初六繋於金繋於金柅柔勿用取剛也勿用取柅貞吉有攸道牽也包有女

女不可與長往見凶羸豕魚義不及賓也天地相遇孚蹢躅九二也其行次且品物咸章也包有魚無咎行未牽也無剛遇中正天不利賓九三魚之凶遠民下大行也姤臀無膚其行也九五含章之時義大矣次且厲無大中正也有隕

哉

咎九四包無自天志不捨

魚起凶九五命【彌兵葉】也姤

以包含其角上窮吝

章有隕自天【奴經葉】也

上九姤其角

吝無咎

剝復夬姤陰陽消息天行也聖人以之著扶陽抑陰之義陽來曰復喜之也陰曰姤不期其來而忽與之遇訝之也遁曰浸長剝曰變剛姤曰遇剛遇其變之始歟可畏也夫一陰之生安得爲壯蓋陰非至是始生也其生也久矣至是乃成其一陰見於下而與陽相遇焉耳二則陽遁矣此非壯乎夫亂之機常伏於極治之時唐貞觀之盛而武氏已在宮中爲才人矣不已壯乎舊說以一陰當五陽近於防矣勿用取女非壯女不可取而必取弱女也傳曰不可與長也猶云勿助長也如小人道長剛浸而長之長言陰己壯勿又與之相合助瀾而推波也易以象教女以擬一陰也非專爲取女言也陰陽爻位易以擬君子小人故扶陽而抑陰蓋易所言者人事也若以天地之造化言則陽不獨生陰不獨成卽陰陽之在人者而言則君臣夫婦尊卑上下皆有陰陽之義焉皆其相需而不可不相遇者也不遇則睽矣屯爲乾坤始交坤得乾初姤爲天地相遇乾得坤初品物咸章不曰亨而曰章姤之時也姤柔遇剛剛亦遇柔九五以陽剛中正之徳與柔相遇則有以化其偏黨反側之私而陰皆輔陽以共成治功矣何代無小人況陰之初生惟人主所以轉移化導之者何如耳聖人就九五一爻發明剛遇中正之理其義精矣所以贊其時義之大解者拘於一陰始生遂以爲可慮之大非傳意矣蓋傳如睽如坎皆另發一義巽爲長女故曰女壯姤之一卦於小人之情狀最盡以其污濁而陰躁則曰豕以其委蛇媚說則曰魚以其蔓延滋長則曰其生之繁動物未有如豕者水族未有如魚者艸木未有如瓜者又皆陰類而包藏於內味甘而易腐此周公取象之精亦以見陰之不可長也初六繋於金柅非小人之自繋也君子有以制之也傳曰柔道牽也蓋繋之金柅使其有所牽制而不得逞陰初長其惡未著君子制之於微亦未可遽桎梏之但閒防之使不得逞爲得正而吉也不惑志於小人而處之得當也安祿山𨿽有反相若與以千牛之職則一夫之雄耳安能反乎然小人工於媚說其才亦不無可用若一旦惑之而使之有所攸往則得肆其惡無不啟釁而見凶也不可縱也且我𨿽繋之而彼欲往之心未嘗忘也如羸豕𨿽繋之而時時蹢躅思得奔逸其孚見矣不可以爲繋於金柅而忽之也甚矣聖人之憂深而思遠也蓋爲君子慮也數句一气轉下柅以止車中互幹爲車初二兩爻互半艮在車下有柅象幹爲金言其堅也艮又爲黔喙之屬豕也互半艮陰初生故曰羸豕巽爲繩故言繋巽又爲入蹢躅以足入土也九二陽剛中正善於制陰者也姤之時君子𨿽制之而不爲已甚故初曰繋二曰包閒防之而已魚而縱之水則逝矣包之則無能爲矣所以無咎也初陰在下而上應於四四在上位不中不正而與初應性之暱近於小人者也然在外卦𨿽與初應而中隔於二初𨿽應四近比於二反若爲之主得近而制之故以內之二視外之四有賓象不利賓使之不得與四合也蓋小人不可與長也世有說小人之才智爲之遊揚汲引而後乃受其反噬如寇萊公之於丁謂是也三在下卦之上與初同體不能無所系戀迫於二之中正不得與初遇其居則不安行則次且而有所瞻顧夫以君子而不能不惑志於小人是危道也不能無咎矣然旣已行矣尙無大咎傳曰行未牽也言其旣行則未爲小人所牽引也余詳夬卦九四當姤之時而獨與下之一陰相應居大臣之位而使微賤之小人得夤緣以進異乎二之中正矣初本在下而四與之合則飛騰而上二之包無魚矣夫縱詭隨而奬敗類目前或喜其容說不知小人得志工爲讒間擅作威福其勢旣熾如火之不可撲滅初曰見凶四曰起凶甚矣小人之可畏也聖人之情見乎詞矣其所以然者蓋以初陰甚微以爲遠而忽之以爲民而賤之如曰是微賤之小人耳何能爲不知凶之所由起也如子瞻之論始皇漢宣之於趙髙石顯是也傳故曰遠民也陽爲君陰爲民謂其以勢位之懸隔而忽之也自古小人起於微賤者多矣九五位髙去下之初陰更遠乘權當位國家極盛之時而陰柔小人或已生於幽微僻遠之區其迹未著𨿽聖人亦無由討而誅之如之生於樹之下爲所蔭庇气運循環無夬而不姤者君子小人皆因世運之否泰而生世之所由以治亂也惟在人主修徳以消弭之耳九五以中正之徳基命宥密懿美在中黙爲轉移無事誅殛而陰邪之气潛消暗殞於冥漠之中如天隕之也蓋聖王在上太和翔洽麟遊鳳舞濟濟多士王國克生姦邪小人必不生於聖明之世矣周公發有殞自天之義其灼見乎天人相與之微矣傳曰中正也徳之美也志不捨命捨違也命卽理也志不捨命一念之發與之爲一故能格天心而挽回气運也若君心怠肆使小人潛滋暗長則是也其攀援而荒杞不難矣一之中無數之存焉其爲害可勝道哉然則陰陽之消長亦在乎人主之一心而已巽爲木乾髙而圓覆杞之象幹爲木果巽爲繩蔓之象包者覆蓋之也乾爲天一陰在下有隕自天之象卦有以一爻而兼取數象者甚多上九過剛而亢當角位姤之時與陰相遇無含容之徳無制服之方與微賤之小人較是非爭勝負吝道也然以正觸邪於義爲無咎矣夫姤之一陰而聖人兢兢乎防之誠以自是而遁而否而剝皆馴致而無難也

天下有風姤後以施命誥四方

取義與巽觀同重巽故言申觀風之行地故曰省方姤風之自上而下故曰施命



萃亨王萃聚也順以初六有孚不乃亂乃萃其假有廟說剛中而應終乃亂乃萃志亂也引吉利見大故聚也王假若號一握爲無咎中未變人亨利有廟致孝享笑勿卹往無也往無咎上貞用大也利見大人咎六二引吉巽也大吉無牲吉利亨聚以正也無咎孚乃利咎位不當也有攸往用大牲吉利用禴六三萃萃有位志未有攸往順天如嗟如無攸光也賫咨涕命也觀其所利往無咎小洟未安上【辰羊】聚而天地萬吝九四大吉【葉】也

物之情可見無咎九五萃

矣

有位無咎匪

孚元永貞悔

亡上六賫咨

涕洟無咎

澤地其象也順以說卦徳也剛中而應九五也眾之所歸勢之所集亨之道也萃渙皆言王假有廟非言萃聚天下之人心也蓋自盡其誠敬萃聚一己之精神耳人心惟誠敬則專一而誠敬莫篤於祭祀至誠感神而況於人乎此王者出治之原也利見大人不專以二應言凡陰必依乎陽坤爲眾羣陰之聚於下若無陽以綂之則烏合之眾耳坤之所以先迷後得也故必利見九五陽剛中正之大人乃爲聚以正也聚必有所養用大牲吉所以安萃也武王之大賚太王之廼疆廼理公劉之徹田爲糧皆用大牲也寧其幹止非但執豕於牢也聚非無故也有攸往所以用萃也順而說往而利矣凡此皆所以順天命也天之所助者順也人之所聚者正也人心所聚卽天命所歸用大牲非侈有攸往非動眾也萬物之情順之而說故王者人情以爲田天地之情亦順之而說故明王奉若天道諸福之物可致之祥無不畢至也艮爲門闕九五爲王爲大人卦又互觀坤爲大牲有其象又卦有事象幽則來格在千百年之遠明則廟中有四境之象萃之大也

初六萃之初同類相合眾心同而後聚故爲有孚但羣陰相聚無克長克君者倉卒之頃烏合焉耳始𨿽有孚安能有終萃之所以必亂也然初之正應在上若號而求之則必相得甚歡一握手而爲笑勿以如前之不終爲憂也往必無咎矣兌口上仰爲號爲笑六二亦有正應以相引於上者引而往則進以正吉而無咎矣當萃之時九四近君而得眾二乃越四而上應於五若君臣之交未固遽交淺言深賈生之痛哭流涕所爲見忌於絳灌也故必孚而後可輸其誠悃利用禴將其誠意也傳曰中未變也言其守中以待正應𨿽牽引而往亦必俟其孚而用禴不苟萃也萃之虛中聚其誠以思成也升之中實達其誠以昭格也盡誠而不備物故皆以禴言六三以陰柔在下卦之上眾𨿽暫聚而無應於上無陽以爲之依歸則人心不一勢難彊合所以嗟如久則必散無有攸往必往而上從於四之陽乃得無咎但非正應以相比而往故小吝也傳曰上巽也往合於上則成巽體入之而不拒也九四爻言大吉無咎傳曰位不當也詞意相反故程傳訓大爲周訓吉爲正謂必得大吉然後無咎大吉占辭非戒辭且與諸卦之言元吉大吉者另作一解非爻例也蓋大字乃貞字之誤爻之九四多言貞言貞吉如豫如咸如大壯如未濟皆曰貞吉四以剛居柔處多懼之位故戒之也此爻以剛居柔上逼九五下之三陰附之居大臣之位而爲人心所萃聚必得其正然後吉而無咎不然則爲邀結爲植黨有逼上之嫌安得吉而無咎乎故曰位不當也則爻傳合矣九五就已萃而言居尊位而下所萃乃勢分之當然自爲無咎然徒以其位而非心悅誠服則萃者終散然則如之何亦惟懋其長人之徳使實足以副乎眾心之所依附永守其中正之理而無所偏狥如是則徳與位稱眾志允孚而悔亡矣余見比卦上六處卦之上亢而寡合自以爲安夫陰不附陽終至於危不安求萃萃已從時下無正應亦同於三三以下附上小吝而已上自外來而獨處後不安求安窮而涕洟亦足悲矣密比於五終附於萃可以無咎兌爲口三陰下垂涕洟之狀此卦六爻皆無咎仰而笑俯而號其常也又有不同者萃自下而號上則仰而號俯而笑渙自上而號下則登髙而呼其聲宏故曰大號同人旅之號爲號咷萃渙之號爲號呼取象各不同也

澤上於地萃君子以除戎器戒不虞

書九澤旣陂水髙於地恃隄防以爲固惟有備乃無患蟻穴可潰金隄禍機伏於安逸勤畚鐘則隄防固詰戎兵則逆萌銷封守固矣



升元亨柔以時升巽初六允升大允升大吉上用見大而順剛中而吉九二孚乃合志也九二人勿卹應是以大亨利用禴無咎之孚有喜也南徵吉用見大人勿九三升虛邑升虛邑無所卹有慶也南六四王用亨疑也王用亨徵吉志行也於岐山吉無於岐山順事

咎六五貞吉也貞吉升階

升階上六冥大得志也冥

升利於不息升在上消不

之貞

富【方味葉】也

易以陰擬小人惟否泰夬剝姤遁爲然余則未有以爲小人而惡其在上者故曰柔進而上行柔得位柔得尊位皆喜之也陰陽之道下濟上行然後交合以成歲功故陰之升以助陽也擬諸人事凡尊卑上下之相合而相成皆是也坤本在下而有時在上凡陰气之升皆本陽气之先入非無自也勤求民隱而後疾苦上聞虛中求賢而後多士彚徵謙之傳曰天道下濟以一陽之在下卦也此卦二陽在下巽又爲入柔之升是其時也其義非同萃卦只卦徳可盡故特益一言曰柔以時升凡升者不可淩節而躁進不可枉已而妄干如卦徳之善乃合元亨之占又凡升者未有不見大人者也他卦大人皆指九五此卦不曰利見而曰用見者利見以此時此事得見大人而後利用見者卦有巽順剛中之徳有應於上用此而升所以有慶往而必合用其義𨿽不必有其象而五爲君位師之王亦以六五言南徵凡徵必有所往往必去暗投明離明在南又爲王坤巽夾離有夾輔之象故曰南徵吉以文圖而言也傳曰志行也明良遇合士君子得志行道之時也是以元亨也

初六一陰在下當升之時柔以時升三陰已升而在上則一陰之在下也可信其必升而大吉矣傳故曰上合志也九二其詞與萃同然萃求萃於陽乃得無咎必俟其孚乃利用禴無咎以萃言其孚有所俟也升則六五虛中以應下其孚也往而合焉耳傳故曰有喜也利用禴而後無咎不然是徒升也是詞同而義異也士之家修廷獻惟將其朴誠而已稍有虛飾其咎大矣九二以他爻例之以不中不正而升豈爲得宜然凡升自下而上有所阻塞壅蔽則不能升升亦有所疑而不敢進三巽體以陽剛升居下卦之上上接三陰如大壯之藩決如大畜之天衢進而無阻胸懷坦然又何疑乎坤有虛邑之象似屬荒涼之境夫易虛像也如人所處幽閒所見空濶無所滯礙亦自蕭然自得六四位在於上其柔順虛中之徳上徹無間薦其馨香可格神明況用見大人乎坤爲牛大牲也萃在下以享眾升在上以享神岐山上卦三陰山峯突兀如角之岐也隨之王震爲侯升之王坤爲侯皆見春秋傳皆追王之王也遷岐山而從如歸市以下從上故言於上祀岐山而受命維新升中告防故言於四詩曰我將我享維羊維牛大王聿來胥宇之時禮從其薄隨之享牲用少牢文王三分有二備物宜丰升之享牲用太牢禮時爲大坤順也故曰順事易稱名小而取類大上六隨之極六四升之極也諸卦皆然九五以柔順虛中之徳升在尊位而與下之九二相應所以貞而吉也凡升而驟淩節而不以序未有能安其位者也五以巽順之道升如升階者之循序而進不盡一等中焉止矣亦不至亢何善如之以是而升則無顚覆之憂矣傳故曰大得志也上六升之終知進而不知退故曰防升凡升而極於上者未有不消散者也陰虛故傳曰消不富也若夫人之進徳修業則利乎日進不已希賢希聖希天無可止之境無息肩之日如是升而不已亦可貞固守之而不變也外此則無有不消者矣爻辭多兼舉兩義如履之六三恆之六五及此爻是也

地中生木升君子以順徳積小以髙大

木根於地不戕伐則日長徳根於心不以物欲害之順其徳性之自然培養充積以至於髙大如木之滋長不知其然而然矣



困亨貞困剛揜也險初六臀困於入於幽谷幽大人吉以說困而不株木入於幽不明也困於無咎有失其所亨其谷三嵗不覿酒食中有慶言不信惟君子乎貞九二困於酒也據於蒺藜大人吉以剛食朱紱方來乘剛也入於中也有言不利用亨祀徵其宮不見其信尙口乃窮凶無咎六三妻不祥也來

也

困於石據於徐徐志在下

蒺藜入於其也𨿽不當位

宮不見其妻有與也劓刖

凶九四來徐志未得也乃

徐困於金車徐有說以中

吝有終九五直也利用祭

劓刖困於赤祀受福【筆力葉】紱乃徐有說也困於葛藟

利用祭祀上未當也動悔

六困於葛藟有悔吉行也

於臲卼曰動

悔有悔徵吉

困與節對勘澤以畜水節水在澤上困水反在澤下澤中無水是以困也此卦象也而傳以剛掩釋之以人事而言也柔之掩剛惟震亦然而震動也動則不爲所掩矣故惟兌坎合則爲剛掩君子處時勢之窮多爲小人所困阨也險以說以卦徳言也亨卽坎之維心亨也身𨿽處險而心則無入而不自得也貞正也以九五言也故屬之大人人之處困或不無枉道以求援如是𨿽幸而吉亦安能無咎惟大人守正而不易中直之理久而必申吉而且無咎也夫困之時剛爲柔所掩則其致困之由原非自取亦自有說然誰其聽之君子惟義命自安而已不自表白不說人以無罪也口舌在上坎陷在下言徒費辭所以爲困也

卦象柔掩剛爻則以三陰爲小人之困故曰株木曰石曰葛藟三陽爲君子之困故曰酒食曰金車曰朱紱初六陰柔在下𨿽與四應而四當困之時安能援手坐困而不能動動則陷於坎險如入於幽谷至三嵗之久而不能出與正應相見也互巽爲臀坎於木爲堅多心株木木之伐絕只餘根株下無生理上乏防庇坐困其上所處之窮也主陽而言故曰三歲彖之大人屬之九五九二剛中傳所謂君子所謂險以說處困而亨者也常人處困則憂戚寢食不安君子樂天知命處困而優遊自得𨿽無醉飽之心而亦有飲食從容之樂且剛中之徳久而必申身𨿽處險而可說之事自外而來將有章服之榮矣而君子無願外之心惟安靜自守其中正聽其自來而無畔援歆羨之思如神之無爲而人自享之處困之道莫此爲宜然人之所遇不同若時事之交迫於大義有不容緘黙退避者君子亦惟致命遂志而已是亦剛中也𨿽凶而於義無咎矣爻多有兼言兩義者周公爻辭多蒙卦名如益用凶事剝之無咎明夷於飛明夷於南狩皆蒙卦名說故若與辭不相屬當善防其意也而解易者拘泥於文義遂多支離傳曰中有慶也正處困而亨也而反以爲爲酒食所困苦又或以爲困於所欲易之所以難明也享祀與祭祀不同祭祀者我以物享神薦其誠意祈神之享之也享祀者人以物祭神而神享之也故曰百神享之君子處困之時不枉道以求濟然交際弗卻周之亦受如神之穆穆在上未嘗求享而人自薦其誠神亦不吐易之象所謂擬諸其形容如劓刖非眞受此刑也又何疑於享祀乎辭有相同而一二字異者其義亦異蓋爻辭簡嚴非苟爲異也享祀祭祀解者一之則辭何以必異也然所以致享者無非中正也坎爲酒食爲隱伏爲鬼神朱紱互離當膝位徵凶陽陷也六三陰柔又以不中不正之道而處困則非所困而困非所據而據皆其自取也人之所以共艱難困苦而不相離者其妻也至不見其妻則愈孤危矣言困之至也介在二剛之間困於石也坎爲棘刺故曰蒺藜左傳陳文子夫從風蓋以卦變言觀象玩占則不言變爻言夫婦以爻之陰陽言三陰爻而曰其妻何也以卦象言澤無水爲困坎互離離中虛爲乾卦空澤也如虛宮無人之象火水未濟各全二體男女夫妻也坎互離則水滅火又卦中四爻互家人上五爻互革下五爻互渙家人變革渙散皆不見其妻之象爻惟初四相應四當困之時而在髙位上爲柔揜不能有所爲故常懷退志而以剛居柔又有所牽制瞻顧而不能遽退旣不得申其志又不能卽去𨿽金車之榮而反若爲其所困視世之蕭然物外者未嘗不嘆其髙也鬱鬱久居未慊於懷所以吝也然以陽剛之才旣知苟祿爲可吝則終當全其晚節而必不虧其素志爲有終也傳曰志在下也此卦惟初與四應兩爻皆不當位然處困之時無與於上而有與於下如同人於郊亦可以不孤矣坎爲車四位髙互離離有金之光華如金矢黃金是也故曰金車九五剛中之徳與二同而在尊位反不如二之優遊自得上爲柔所掩其气郁而不舒有似於劓下乘剛坐困而不得行有似於刖徒有赤紱之在身遲之又久乃徐有說以自愬形容困之情狀最盡其一時之困抑𨿽無可告語然其剛直之徳可以自仲若一於誠敬如祭祀之對越神明則至誠可以格物困而終亨如祭之受福矣五與二位不同二之困在一身安之而已五之困如所謂大蹇當思所以濟其困故不能無說然亦惟盡其誠敬而已至誠感神而況於人乎卦之象上有口有目而不見其鼻中互離爲腹腹下爲股下半互巽不見其趾劓刖之象赤紱亦離象說讀如滕口說之說古亦有此讀如舜典讒說金縢自以爲功之說康誥汝徳之說是也兌象也坎爲鬼神則二爲神位故曰享祀五爲祭主故曰祭祀兌亦爲巫傳不曰中正而曰中直以其理本直但爲柔揜而終必伸也上六處困之終困之將解也坎之上六爲叢棘此爻曰葛藟視坎爲稍紓矣然爲所束縛下臨坎險不得輾轉動則陷矣其臲卼爲何如者夫其始之至於困者妄動焉耳今困心衡慮若於臲卼不安之時而惕然警念曰勿妄動動則有悔又從而申警之曰有悔必矣不可動也如是則操心危而慮患深其乘時而動必能出於險而困可解也傳曰行也行則不困也坎爲陽陷故以凶終困但剛揜故徵而吉卦互巽兌亦仰巽爲柔木爲繩葛藟之象觀聖人所以處困者無他焉利用享祀安於義命也利用祭祀盡其誠敬也動悔有悔愼動也處困之道盡矣一切權謀術數皆行險僥幸君子所不爲也周公爻辭於一卦必曲盡其情形未有如困之甚者也

澤無水困君子以致命遂志

澤無水天時之旱人事之窮君子當困窮之時惟一切委之於命安之而已別無希冀夫然而志乃可遂命不可挽志則長伸

易箋卷三﹤經部﹐易類﹐易箋﹥

欽定四庫全書

易箋卷四

直大名道陳法撰

下經



井攺邑巽乎水而上初六井泥不井泥不食下不攺井水井井飬而食舊井無禽也舊井無禽無喪無不窮也攺邑九二井谷射時捨【賞呂葉】也得往來不攺井乃以鮒甕敝漏九井谷射鮒無井井汔剛中也汔至三井渫不食與也井渫不至亦未亦未繘井未爲我心惻可食行惻也求繘井羸有功也羸其用汲王明並王明受福也其瓶凶瓶是以凶也受其福六四井甃無咎修

井甃無咎九井【拘盈葉】也寒

五井冽寒泉泉之食中正

食上六井收也元吉在上

勿幕有孚元大成也

吉

巽乎水而上水掘井汲井者皆然此以卦徳釋卦名也坤爲邑三陰爻間列於卦之上下邑攺矣乃初陽上而五陰下又適成井象水外陰而內陽兩剛爻得中而不易不攺井也舊井依然無喪也新邑之井水在地中亦非創獲在掘之深耳若往來井井用力亦勤矣而不及泉是未能上水徒羸其瓶則養道窮矣豈不凶乎是彖辭卽孟子有爲者一章之意若以汲井言世固未有汲井而不繘井者井鼎物象耳聖人皆以況人事也夫人心天理之澄徹其井之寒泉乎日應萬事無所加損見用於時可資利濟其或私欲壅蔽則活水源頭塞矣然澄淸修治之功亦在人耳泉之在井如賢人君子隱於側陋非上之人汲引之則無以資其啟沃之益明乎此則彖爻之義可得而推矣攺邑不攺井水之在地隨處皆有正如義理人心各足古今時勢不同卽人之一身而前後所處亦異君子隨時處中亦安往而不逢其源乎古今之陳迹可循日新之義理自具理無存亡也井以繘泉爲驗旣未繘井是不及泉也以爲學而言掘井九仞而不及泉猶爲棄井也以求賢而言或求之而不得或得之而不能信任亦無由得其益前功盡棄天理蔽錮而賢人隱不亦凶乎是易皆況人事也往來爻之上下也一陰在下爲泉眼坎爲陷至下卦反若爲二剛爻所格而不得通亦未繘井也離中虛瓶象瓶懸在中互兌爲折毀羸也

周公因文王攺邑不攺井之辭遂分二卦以取象下卦舊井也上卦新井也井以上出爲功故在上者爲吉初陰在下泥之象也舊邑之井棄而不濬則泥塞之矣人汲井則禽飲其餘邑攺井廢人不汲引是以無禽荒涼之況甚言其一無所養也人心之昏塞而無用於世亦猶是也傳故曰時捨也坎爲飛鳥鳥飛不下則井上無禽二陽爲有泉矣然在下卦比下初陰泉以上出爲功者也今在下自上視之其深若谷下陰虛泉無源坎在上水反自上注從旁浸漬其水無多淺不堪汲惟見羣鮒聚於其下無所養也而下之一陰若甕之敝漏上注下漏無所停畜失井之道所以然者以舊井無人修治傳故曰無與也如俗云無人管理也異乎四之甃井矣人心昏塞之餘豈無天良之發而無澄治之功則存焉者寡矣巽取象於魚一陰之微處最下鮒之象剝曰未有與嘆之也井曰無與決言之也卽一字之異而其義不同三陽而在下卦之上泉之上出者也故渫淸因邑攺而不食非以泥而不食邑攺無居人則行人爲之心惻在下卦其泉深汲而上之則可食如賢人隱於幽微魚鹽板築非湯文之明孰能舉之賢人進用豈但人君得啟沃之益天下之人並受其福行人如無妄闕一字離有瓶象巽入爲汲離爲王爲明上卦新井六四互離爲井腹旣掘井則甃之以畜泉如治心以畜徳也又何咎乎九五陽剛中正而位在上泉之上出爲用於時者也冽爽潔也凡原泉皆寒傳曰中正也泉之靜深而有本也上六井之大成也凡井腹大而口小收也收則塵穢不能入人心收斂則外物不能入亦猶是也勿幕則其气上通於天而利濟之用廣矣沮溺丈人獨善其身幕也二氏之蔽錮其心亦幕也聖人之心如明鏡止水緝熈於光明而淵泉時出爲利溥矣所謂有孚者亦承九五而言惟其中實上溢故養而不窮是以元吉也又上之井收勿幕對下之舊井而言四之井甃對二之敝漏而言五之寒泉對三之井渫不食而言新舊二井也

木上有水井君子以勞民勸相

北方少石甃井多木汲亦用轆轤桔橰皆木也故爲木上有水之象井之成非一手一足之力合眾力以掘一井以供閭裏之用君子勞來其民使同井之人通力合作盡力溝洫相友相助相生相養亦猶是也



革已日革水火相息初九鞏用黃鞏用黃牛不乃孚元二女同居其牛之革六二可以有爲也亨利貞志不相得曰已日乃革之已日革之行悔亡

革已日乃孚徵吉無咎九有嘉也革言革而信之文三徵凶貞厲三就又何之明以說大亨革言三就有矣攺命之吉以正革而當孚九四悔亡信志也大人其悔乃亡天有孚攺命吉虎變其文炳地革而四時九五大人虎也君子豹變成湯武革命變未占有孚其文蔚也小順乎天而應上六君子豹人革面順以乎人革之時變小人革面從君也大矣哉

徵凶居貞吉

火上澤下則上者上下者下但相睽耳澤上火下則上者下下者上則必至於相克故曰革二女亦象也人情世事之不相得者皆是也已日卽革也其事之當已人心之所同然其望革久矣一旦革之而眾心乃孚內明外說是以元亨利貞悔亡也傳曰革而信之言已革而人信之以爲當革也以革釋已日以信釋有孚又以卦徳推明之文明則周盡事理說則人心信從二五皆得中得正而相應如是則窮而變變而通通而可久矣革而當也不亨則難於通行不貞則一獘除一獘復生徒更張而滋擾其悔大矣惟元亨而利於正其革乃當其悔乃亡觀彖傳乃字與他處只爲吉占者不同天地革而歲功成湯武革命皆因乎時時也者天地聖人所不能外豈不大哉文王彖辭就已革而言周公爻詞分六爻而言則革有當有不當聖人最重攺革外度之世有其時內度之已有其位與才然後可革初𨿽有陽剛之才而位卑處下上無應與而其時事又膠固而不可解如鞏用黃牛之革牢不可破蓋沿習之久遽難轉移傳故曰不可以有爲也時不可也黃牛之革取象與遁同互乾也互巽爲繩兌亦仰巽有包裏繩束堅固之象置是物於前其可動乎六二中正又有應於上處革之最善者也已日當革之時也因其時而革之則徵吉而無咎矣宜革者也九三剛而不中勇於革者也或見之不審或行之太驟或矯枉過正皆足更張而滋擾是革則凶也卽得其正亦厲而時又當革惟在善處其革反覆思之所以革者旣有成說而不敢恃也再三籌度廣咨博謀期於至當而後行則旣可以自信而人亦信之矣革而不宜驟者也三處上下之交洪範謀及卿士謀及庶人眾謀僉同而後可革也傳曰又何之矣言其事理之不外是也九四居下卦之上亦當革之時以陽剛之才居得爲之位而以剛居柔革而不驟其悔亡矣如是則動無過舉眾志允孚攺命而非更張是以吉也傳曰信志有成命而攺之不疑信其志之無他也九五陽剛中正下與二應有中正之徳居九五之位徳位兼隆之大人如是而革將舉天下而維新之聲名文物之美如虎之變而其文炳然革之最善而且大者也未占有孚言不待占決而已信其至當猶勿問元吉也九五之大人維新之化旋乾轉坤革而變矣虎變似指大人一身而言然大人以天下爲身天下之文皆其文也上六處革之終革道之成卽承九五而言君子小人以位言君子對大人而言大人虎變則君子豹變小人對君子而言君子豹變則小人革面幹爲虎豹亦虎類以其文別之五陽而六陰陽明而陰暗是故剛健而文明者其文炳大人之虎變也潤澤而文明者其文蔚君子之豹變也文皆似火文明之象卦名革爻卽就革取象小人可與樂成難與圖始當革之終而以說應庶民之向化也君子觀國之光有衣冠文物之盛小人朴魯處更化善治之時說乎心則欣欣然見於其面矣位髙則君子爻陰則小人陰從陽乾爲首兌爲說有其象徵凶居貞吉亦以革之終而言旣已革矣則大體已正其有未可遽革者當俟其自化革之不已非所以息事寧人也故徵凶而居貞吉革當審之於初初不當革二當以其時三當謀之於眾四當斷之於已五則革而變六則革之成而猶以居貞爲吉觀聖人所以處革者前後始終何其慮之深遠也

澤中有火革君子以治歷明時

日月之往來寒暑之推遷不能相並有似於水火之相息故君子觀之以治歷明時



鼎元吉鼎象也以木初六鼎顚趾鼎顚趾未悖亨

巽火亨飪也利出否得妾也利出否以聖人亨以享以其子無咎從貴也鼎有上帝而大亨九二鼎有實實愼所之也以養聖賢巽我仇有疾不我仇有疾終而耳目聰明我能卽吉九無尢【於其葉】也柔進而上行三鼎耳革其鼎耳革失其得中而應乎行塞雉膏不義【葉宜】也覆公剛是以元亨食方雨虧悔餗信如何【於離】

終吉九四鼎【葉】也鼎黃耳

折足覆公餗中以爲實也

其形渥凶六玉在上剛

五鼎黃耳金柔節也

利貞上九

鼎玉大吉

無不利

文王以卦象鼎故名之曰鼎以木巽火烹飪也井鼎象也故傳皆以卦象釋卦名而並言其用彖曰元亨則與大有同以卦徳言也鼎何爲與大有同詞也曰凡卦柔之在上而得中也坤之純陰也震之動也艮之止也於義皆爲未善也惟離者明也君象也柔麗乎剛也大明在上而得中也故大有之傳曰尊位也大中也柔進而上行之善焉者也然則曷爲於大有與鼎言之也曰柔之在上而亨者以其虛中以應下之九二也未濟也睽也皆其時義之未善也應而不應也惟大有與鼎得中而應乎剛是以皆曰元亨也單氏劉氏有見於詞同而不得其解也是以歸之養賢也上九尙賢繋詞之推說也然則曷爲乎與睽同詞也曰詞𨿽同而時義不同也在睽言睽合睽之道也鼎則有正位凝命之象焉是以元亨也然則得中而應乎剛安在其非養賢也曰養賢與享上帝類也言鼎之用也得中應剛言卦之徳也不蒙鼎也詞各有所指也其曰巽而耳目聰明何也曰此亦言卦徳也離之目也鼎之耳也固象也然離明也視之明也聽之聰也皆心之明也明兼乎聰也噬嗑之上也夬之四也皆聽之不聰也傳皆曰聰不明也此言卦徳也耳目皆在上也明旣在上則耳聰而目明也非言鼎也無取乎鼎耳也若言鼎耳也未有鼎目也故曰以徳言也以明言也巽而明非作聰明也有是徳故能正位而凝命也吉字衍古烹字作亨

鼎之初有革故鼎新之義顚趾出否亦初之所有事非出否則不可納新也周公以況人事初陰位卑而應四鼎之顚趾利於出否如民間之女納爲貴人之妾則拔出乎卑賤之倫矣所以不嫌於爲妾者以得從貴則子爲貴人之子母以子貴矣不然則終身爲田婦子爲牧兒矣以其子如鼎之納新也事固有變通以盡利者類如是也巽爲覆兌爲臭顚趾出否之象初四相應二三陽爻中函鼎實有子象九二中實鼎實也我仇有疾不我能卽否之盡出也人欲去則天理存小人退則君子進其義吉矣二比初而上應五也傳曰愼所之也宜應上而勿比下也如是則不爲所污染矣五爲鼎耳曷爲乎於三言之也曰鼎下有足中有實上有耳而實無所爲賴上之耳運之而行賴下之足承之而安上五二爻皆有耳象六五耳之中虛也耳之虛則聰明而能受三不應五而與上相直上中實失其義矣以剛遇剛兩不相合耳革則行塞𨿽有雉膏誰其食之如彼碩人懷才抱徳過剛不中輕世肆志引領西方浩歌美人徒悲不遇六五虛中以應九二故曰方雨三所虧者柔順焉耳悔其不足道必交孚終焉其吉剛而用柔道可貶乎道不可貶過剛宜悔聖人亦不爲已甚上卦爲離故曰雉膏空腹在上不食之象中爻互兌爲雨九四在上亦鼎之實一陰在下上承三陽力小任重不覆何待鼎之折足惟足之罪足何以折惟任之重下之任重上之所畀四與下應不量其才而畀之重任使不當上失其明惟四之罪敗乃公事隕越貽羞不亦凶乎四與初應爲撓乎下故折在下而詞系上惟彼小人未嘗無才蔡京巨姦涑水賞之丁謂傾邪冦公拔之當其任之人言不信及其旣敗乃知其失信如何也悔無及矣以下應上名爲顚趾上之應下是曰覆餗初未有實出否無咎有實則覆應下而凶空腹在上不見其足巽爲覆兌口傾澤潰餗覆形渥一敗塗地亦可悲矣五耳位也中虛耳象上九爲貫耳者也故於此爻並言之黃耳而金有體而有用也有君而有臣也耳靜而動也耳方而圓也耳虛中以受盡力以輔耳也耳共濟以運鼎君臣同徳則天下可運於掌上也鼎重器也耳與皆利於貞固然後可以運鼎而無難也傳曰中以爲實也五之虛中耳也以柔居剛所以銜之實也人主之虛中任賢亦猶是也爻於離多言黃金黃中色離乾體而明也上九位也鼎曷爲乎有玉也所以飾也非必其用之也亦非必其飾之也所以象也金以任重宰相之職也上九師傅之職也賢人君子秉和粹之徳居坐論之地人主之徳器所由以成就也身心所由以陶淑也無任重致遠之勞而有輔養之功也鼎之玉也伊古以來金玉之兼之者周公也伊傅也徳之休明鼎之所以久安而不遷也是以大吉無不利也之在鼎其垂之則貫耳其提之則在耳上故上亦言離乾體故言金言玉以剛居柔故曰玉傳所謂剛柔節也

木上有火鼎君子以正位凝命

鼎安重而不遷然後其中之所受者不傾君子居君師之位建中表正則福祿永綏有以受天之景命而勿替矣



震亨震震亨震來虩初九震來虩震來虩虩恐來虩虩虩恐致福也虩後笑言啞致福也笑言笑言啞笑言啞啞後啞吉六二震啞啞後有則啞震驚有則也震驚來厲億喪貝也震來厲乘百里不百里驚遠而躋於九陵勿剛也震蘇蘇喪匕鬯懼邇也出可逐七日得六位不當也震以守宗廟社三震蘇蘇震遂泥未光也稷以爲祭主行無眚九四震往來厲危

也

震遂泥六五行也其事在

震往來厲億中大無喪【葉平】無喪有事上【聲】也震索索

六震索索視中未得也𨿽

矍矍徵凶震凶無咎畏鄰

不於其躬於戒【訖力葉】也

其鄰無咎婚

媾有言

易下經與下繋傳冩多訛而震卦爲尢甚文王彖詞只震亨震驚百里不喪匕鬯三句震來虩虩笑言啞啞本初爻詞誤在彖中故遂以爻傳爲彖傳而解者亦遂重釋之且謂初爲震主故詞與卦同可謂曲說矣彖傳當有釋震亨之文在震驚百里之上如艮止兌說是也旣已脫去又復脫不喪匕鬯四字出字明屬鬯字之誤而解者乃引帝出乎震爲義眞郢書燕說矣𨿽尊經而不敢妄易然其脫誤顯然當闕之而不必曲爲之說也震亨震有亨之道陽之動於下必達於上又人之遇震驚而能恐懼修省必得亨通也震驚百里不喪匕鬯言處震之道也人之所以遇震驚而喪其所守者中無主也若心存誠敬如承祭者之薦其馨香至誠專一如是則𨿽震驚百里之遠而在我不爲所動亦不喪其匕鬯矣易凡言誠敬皆以承祭而言如萃如渙如觀如困皆是也於遠猶驚邇則懼矣人心存誠敬𨿽處震懼而不亂如是則精誠可以格鬼神況於平時乎況於人民乎故可以爲宗廟社稷祭主也坤爲邑其數十剛來成震震驚百里也互坎爲棘匕上震爲仰盂下震爲手之伸有執匕鬯之象又卦之初至五與坎之二至五同坎言樽酒樽有棜下一陰似之秬鬯一卣卣無足震似之卦有離象離爲目爲黃黃目鬱气之上尊也有其象初九震之始也陽剛得正當震之來而不爲其所動有以處之也夫震於事爲震驚於人心爲警懼人之處震𨿽不可喪其所守而亦不可不爲之戒備震來而虩虩然周環顧視則處之必愼防之必周因恐致福始𨿽恐懼後必安寧笑言啞啞震過而無所喪失相慰藉也由是而思患豫防之道愈明後有則也卦有離象顧視之狀又有頤象笑言之狀爻辭後字衍六二以柔乘剛震來其勢甚迫而相逼不可與之爲敵𨿽喪其貝亦當弗顧而勿與爭逐俟其勢衰歇則自可復得九二柔得中正故處震之善如此卦有離象貝也互坎爲盜喪貝也坎互在艮上躋於九陵也盜旣負險不可逐也七爲少陽之數然以復例之復初爲七日震二亦爲七日爻至二互艮止故曰七日得至四互艮全體故曰九陵二五兩億字疑誤闕之可也彊解則難通矣六三以柔遇震而不中不正恐懼之甚蘇蘇然志气散緩貎然前震方已後震未來及是時而行尙可無眚遲則泥矣九四一陽在眾陰之中又互坎震本動體陷而不能出故曰泥五居上卦而乘剛下震旣往上震復來其心危厲然惟自守其中正存心誠敬此我之所有事也貝在外可喪心在中守之則毫無所喪矣故曰其事在中大無喪也上與五相比爲鄰五震往來而上遠之若處於事外者故曰震不於其躬於其鄰然震在鄰則爲之鄰者亦恐懼不寧故索索矍矍若於此時往赴其難則凶矣夫難之必赴者不可苟免𨿽凶亦宜往而鄰之震則可不必往沈猶之禍曽子去之鄕鄰之鬭孟子以爲不必救故不冒凶危以往而惟戒懼自守於義無咎矣然於鄰人則可矣若婚媾而恝然不往則不能無言矣又當視其事之輕重大小情義之厚薄以處之此精義之學也震爲足互有離象爲周行而視之狀當震之時爻之陰陽皆不相應婚媾之不能無言也世之所謂震驚者水火也盜賊也兵戈也加憂也皆互在下五爻而上不與焉其亦有不於躬而於鄰之象歟

洊雷震君子以恐懼修省

洊重也雷之往復也君子非聞雷而始懼其無敢戱豫無敢馳驅無時不凜天威於咫尺也



艮其背艮止也時止初六艮其趾艮其趾未失不獲其則止時行則無咎利永貞正也不拯其身行其行動靜不失六二艮其腓隨未退聽也庭不見其時其道光不拯其隨其艮其限危燻其人無明艮其止止心不快九三心也艮其身咎

其所也上下艮其限列其止諸躬也艮敵應不相與夤厲燻心六其輔以中正也是以不獲四艮其身無也惇艮之吉其身行其庭咎六五艮其以厚終也不見其人無輔言有序悔

咎也

亡上九惇艮

吉

凡陽必上而在外者也故在下則爲動在上則爲止卦有背象如人之背立耳目無所見聞手足斂而不動人只見其背不見其身艮爲門闕重艮中爲虛庭無人之象文王觀是象如人背立不見其面卽起而行其庭亦寂然無人行字不必泥非以艮爲靜行爲動也蓋此四句只形容內欲不蒙外物未接景象卽中庸喜怒哀樂未發之時也未與物接非不與物接也當此之時惟安靜以收斂其身心又何咎乎聖門之學合內外貫動靜非偏於靜也聖人恐人絕物以求止故曰時止則止時行則行言動靜各有其時若艮則當止之時也時止而止止其所也時行句帶說非以靜爲止動爲行也止其所而不動耳目口鼻之欲皆不萌動不獲其身也上下敵應而不相感未與物接行其庭不見其人也只就現成境地說言當是時而安靜收斂是當止而止故無咎也此卦象也彖意也若謂止於所不見則無欲以亂其心此老氏之不見可欲使心不動也至近不見爲不交於物是絕物也皆所謂有意於外誘之除也如是求止安得止乎行其庭行字只虛虛指點言外物未接光景四句皆言止非謂行而止也若以行卽爲動但旣不見其人正如朱子所謂但有知覺而無所知所覺者亦不害其爲靜也若明道動亦定靜亦定另是一義君臣父子各止其所又就應事接物上說皆非艮止之時義或曰如此恐近於禪定不知聖人自有此等時節沖漠無聯而萬象森然已具靜存有主靜而無靜非釋氏之一片太虛寂也且釋氏絕聖棄知守其塊然之心惡動求靜失其時矣非其所矣自私自利其咎大矣自白沙象山陽明陽儒陰釋之說行其意皆欲於靜中求光明不知其所謂光明者此心之靈明而非程子所謂天理自明也動靜不失其時則其道光明豈必專於靜求之乎艮其止止宜作背

卦言乎時艮則時之當止者也趾好動者也吉凶悔吝生乎動初陰靜則不妄動矣所以無咎也利永貞爲柔戒也趾者動之始也無妄念亦艮也傳曰未失正也以陰居陽爲失正當艮之時取其陰靜故未失正咸面爲拇艮背爲趾二柔得中正於艮爲善矣而三陽剛不中妄動者也二密比之而與之同體當止之時若能善處之使之退聽而不妄動則彼此皆得其安今二柔而三剛二下而三上其勢不能不隨之而動而無術以拯救之使之退聽如股之動而腓隨之則二反受其紛擾而心爲之不快內而家庭骨肉之間外而同官共事之人其情事之牽連有如此者九三以陽居陽止而動者也此止之不得其所者也艮取象於身又爲門闕爻於此亦取象於限限門限也上艮爲門一陽居其下在內外之間有其象限所以出入非可止之地夤脊也身在上腓在下中列其夤於限之上欲止不能欲動不能九三當止之時剛而不中不得其所故其象如此止非其所動靜皆不安則危厲薫心矣咸互巽故爲股艮互坎故爲脊心身之主也四心位而反言身心兼動靜不可云艮身止則心亦止矣制外養中也吉凶悔吝生乎動艮則無咎矣六五得中得正故不妄動當輔位口容止非必故爲緘黙但言有序而中節所謂中正也中得兼正也鹹陰在上故上言輔艮陰在五故五言輔艮其背故曰趾曰腓曰夤而此爻亦見輔而不見頰舌靡不有初鮮克有終艮之始利永貞所以期其終也艮之終吉惇艮所以保厥初也凡陽動而陰靜故六爻惟三爲厲二比之則不快上九以陽居陰艮之終止之極故吉也初四五二陰爻則皆無咎而悔亡矣

兼山艮君子以思不出其位

艮止也思則動也不能無思也而不出其位則心不外馳動亦定也涵養之要也



漸女歸漸之進也女初六鴻漸於小子之厲義吉利貞歸吉也進得幹小子厲有無咎也飲食位往有功也言無咎六二衎衎不素飽進以正可以鴻漸於磐飲【補苟葉】也夫徵正邦也其位食衎衎吉九不復離羣醜剛得中也止三鴻漸於陸也婦孕不育而巽動不窮夫徵不復婦失其道也利

也

孕不育凶利用禦冦順相

禦冦六四鴻保【同上】也或得

漸於木或得其桷順以巽

其桷無咎九也終莫之勝

五鴻漸於陵吉得所願也

婦三歲不孕其羽可用爲

終莫之勝吉儀吉不可亂

上九鴻漸於也

陸其羽可用

爲儀吉

卦本否卦三四兩爻之交陰自下而上一陰上進其進不驟故曰漸廉恥之大防莫過於男女之際六禮不備則貞女不行內止而外巽漸也女長而歸亦漸也凡君臣朋友之不可苟合皆是也利貞戒躁進也陰進而至於四則得位得位則有爲而有功得位則正始進以正則可以正邦未有已不正而能正人者也未有始不正而終能正者也傳泛言進道凡進者如女之歸自納采以至親迎而後進則吉也進而躁進則所往窮矣止而巽則不窮以卦徳言也漸之進也女歸吉也之字也字衍止而巽二句宜在漸進也下其位剛得中後人誤釋傳文非傳義誤增入於傳例無自釋者

彖言女歸婚禮執雁雝雝鳴雁又其時也鴻之飛也有序以漸而髙舒緩不迫有漸義焉卦亦有其象上首也中三爻腹也身也下二爻立則爲足飛則爲翼互離陽鳥也互坎水鳥也上一陽引而伸之昂首而髙足鴻也初六陰柔止體如鴻之漸於乾方戢其羽不遽進也初位卑爲小子見識淺陋陰柔躁進上無應與欲進不能厲而有言夫進不宜驟不遽進者於義爲無咎矣互坎爲乾二柔得中正進而得其所安者也如鴻之漸於磐而無所驚懼安其飲食之常艮石近水爲磐坎有飲食之道賢人君子之進也隨其所處皆有自盡之義不自暇逸也傳故曰不素飽也發爻外之義也九三重剛而不中進之不以其漸者也鴻止在水飛則在陸水鳥而漸於陸則不得其所安飄蕩而無所歸宿無應於上也其進也求其有得然苟合而不以道終亦必亡而已如婦之孕而不育進而比於陰也非正應也人之躁進詭隨徒失其身而無益不亦凶乎漸本否卦三四兩爻之交故於此爻言夫婦三爲夫四爲婦非正應以相比而交失道也失道在三故於三言之卦互坎有飛鳥之象鴻羣居而鳥孤飛離羣丑也以互卦言之互家人而又互渙互旅有其象又互離爲空腹坎爲血卦爲陷皆孕而不育之象夫旣進而有凶矣宜思患豫防如禦冦者之見險而止不敢輕進庶乎有以相保而無失彖所謂止而巽動不窮也此救敗之術利用禦冦如利用恆利用禴利用享祀皆言處此爻者宜用此道也是用禦冦與禦冦有異爻遺用字卦互有蹇象六四鴻乘風而飛故爲漸於木木非鴻之所安也得其桷可以暫棲矣四以陰柔居多懼之地未獲所安然柔而得正能以巽順之道處之則髙而不危矣下乘陽實坎爲株木有桷象水鳥棲木其偶也木之有桷亦偶也偶而相遭故或之非正應適相比也五位髙鴻之乘風而漸於陵也漸歸妹皆言女歸歸則有夫婦之義故九三兼言夫婦而此爻婦指二又此卦爲否卦三四兩爻之交歸妹九四以陽居陰待年之女故亦以女言漸三五以陽而居陽義得爲夫也二五相應中間三四兩爻大傳所謂或害之也然以中正相應久而必合三四之相間者終莫之勝也士亦何患於不遇乎五位髙於震震互艮曰九陵而漸下卦艮但曰陵何也蓋以漸言也於幹於磐於陸於木於陵以漸而進陵已髙於木矣不再言髙也三互坎爲陽陷爲孕而不育五上互離但空腹未孕耳上九鴻漸於陸胡文定攺陸爲逹古韻儀讀如儺不與逵葉當作霄古韻讀如梭正葉儀韻鴻之飛自陵而進則翔於霄漢之間矣進於最髙而不失其序可以爲漸進者之儀則矣傳故曰不可亂也非以其文也三陰爻鴻之止也於幹於磐於木是也三陽爻鴻之飛也故三言徵五上皆飛之髙也

山上有木漸君子以居賢徳善俗

山木之長也以漸居徳善俗皆不可驟賢字衍



歸妹徵歸妹天地之初九歸妹以歸妹以娣以凶無攸大義也天地娣跛能履徵恆也跛能履利

不交而萬物吉九二眇能吉相承也利不興歸妹人視利幽人之幽人之貞未之終始也說貞六三歸妹變常也歸妹以動所歸妹以須仄歸以以須未當也也徵凶位不娣九四歸妹愆期之志有當也無攸利愆期遲歸有待而行也帝柔乘剛也

時六五帝乙乙歸妹不如

歸妹其君之其娣之袂良

袂不如其娣也其位在中

之袂良月幾以貴行也上

望吉上六女六無實承虛

承筐無實士筐也

刲羊無血無

攸利

漸女自內而外故曰女歸歸妹女自外而內故曰歸妹說而動以卦徳言也凡事之說而動者未有獲吉者況乎飲食男女生人之大欲傳曰所歸妹也少也說也所以易動也朱子詩云世上無如人欲險幾人到此喪生平噓可畏也六十四卦之彖詞惟此卦直曰徵凶其詞甚厲所以深致其戒也夫說而動則蔽於物交之引此人禽之界也傳曰位不當也夫以爻之位而言六爻不當惟未濟五爻不當惟睽與解何爲於歸妹言之蓋漸與歸妹由否泰中二爻之交而成卦漸陰進而得位歸妹陰來而不當位也三說主四動主說之自外而入者不得其正則動之自內而出者亦不得其正故曰位不當也漸剛下柔也男先乎女也歸妹柔下剛也女惑乎男也柔下剛而反乘剛女之以媚說惑人而反制之者也八卦惟此二卦爲陰上陽下隨動而說爲剛下柔歸妹說以動爲柔乘剛此司晨之戒也凡傳皆先釋正義然後推說卦之時義與用天地之大義五句宜在剛也之下誤在前歸妹本泰卦由中二爻之交而爲歸妹故曰天地之大義二爻交而中互旣濟故曰天地不交而萬物不興人之終始如婚禮著代之意

六五女之貴者也初二娣也三須也四待歸者也上六無歸者也初與二在下娣之象女歸而以娣從禮之常也傳故曰以恆也恆如人有恆言之恆是故長男長女恆也長男少女亦娣之恆也初二取象𨿽與履六三同然辭同而意異履以其陰柔𨿽能履而跛𨿽能視而眇也歸妹以其陽剛𨿽跛而能履𨿽眇而能視也初在下位動制於人跛也剛而得正娣之有才而堪任使以助其君者也跛而能履也賢人君子屈於下僚不能大展其才而時參末議亦不無所補救故徵吉傳曰吉相承也吉字一讀相承承二也初以能履二以能視行資乎明初承乎二以共助五也卦之下四爻與履同故取象同剛在下故𨿽跛而能履履言於三位不當也此言於初二娣在下也二不言娣蒙初而言也陽明在下居下位而有智慧者也然而不可自也當晦其明如幽人之貞可也不然則招尢而取忌矣處下位之道也初以其才二以其明何以獨爲二戒也曰以其應上也以明獲上當愈斂抑長其虛驕眾所忌也傳故曰未變常也言𨿽得寵於上而守之若愚也六三柔而不中不正爲說之主女之柔媚以取容者也女之賤行也須也而上比於陽躐處二娣之上是須也而娣矣傳故曰未當也未字上脫位字九四位髙蓋侄娣之親賢者也以卦名歸妹故陽爻亦以女言易皆假象以見義此爻位陰而爻陽近比於五不得以類相從故爲歸妹愆期之象遲字去聲待也女之待年於其國者也其愆期也遲歸有時也有待而行也江有沱之志也士君子之守貞待時者也六五帝女之貴者也而與下九二相應下嫁之象下兌少女二陽說體陽明陰暗故君之袂不如娣之袂良然五之位尊而有柔中之徳徳充則不尙飾如以其袂而已是取其文而無其實也觀其外而遺其內也才智之士皆過於篤實之君子也取人者不可不知也月幾望女徳之盛也柔而得中也震兌上開皆有袂象兌口仰震反艮舉其手故見其袂君袂侈震象之娣袂斂兌象之娣之袂互離而外明君之袂互坎而外暗也諭言也說少也互坎爲月互離有交光之象歸妹本泰卦三四兩爻之交故其辭同上處卦終而無正應女之無所歸者也旣曰歸妹非無所歸也歸而無終者也凡卦上爻多統全卦以取象曰女自其始歸而言也說以動則爲淫蕩之女矣爻𨿽女與士並言然卦名歸妹則主女而言血爲陰坎爲血卦卦互坎坎中實互離爲空腹爲乾卦無血也無實也女之歸也承虛筐而無實故士刲羊而無血也二句串說故傳只釋上句陰無所賫以遺陽陽亦無所資於陰以是女而歸終爲棄婦矣蓋其始也以說而動以少女而下長男二四兩爻交不以正未有能得所終者也士之以邪媚進身而遭斥辱者何以異是乎六十四卦之彖辭惟此卦不佳而爻與五反吉二四亦非不吉而三亦不言凶蓋析爻位而言之也惟此爻統全卦之象與彖義合故曰無攸利震有虛筐之象兌爲羊

澤上有雷歸妹君子以永終知敝

澤爲止水陂以聚之恃隄防以爲固而雷動則風雨至波濤衝擊必至於潰君子觀之凡事皆爲永久之計以持其終知其久而必敝也



丰亨王丰大也明以初九遇其配𨿽旬無咎過假之勿動故丰王假主𨿽旬無咎旬災也有孚憂宜日之尙大也勿往有尙六二發若信以發中

憂宜日中宜丰其蔀日中志也丰其沛照天下也日見斗往得疑不可大事也中則昃月盈疾有孚發若折其右肱終則食天地盈吉九三丰其不可用也丰虛與時消息沛日中見沬其蔀位不當而況於人乎折其右肱無也日中見斗況於神乎咎九四丰其幽不明也遇

蔀日中見斗其夷主吉行

遇其夷主吉也六五之吉

六五來章有有慶也丰其

慶譽吉上六屋天際翔也

丰其屋蔀其闚其戶闃其

家闚其戶闃無人自藏也

其無人三歳

不覿凶

丰以卦徳而言知之明故處之當明以動故丰而亨凡事如此彖曰王假之傳曰尙大也以丰之至大者言也日月之明雷霆之威非常人所能有故惟王者能兼之自古聖帝明王聰明睿知神武不殺覆載之內莫不尊親其功業隆盛蔑以加矣卽後世英君辟能混一海內立綱陳紀以貽其後裔亦皆由其具英明果斷之姿更歷世故洞悉人情故能綜覽庶務抜任賢豪以致太平之盛故人君之徳莫大於明而斷也國家當極盛之時識者有憂盛危明之慮而不必憂也惟在人主克明其徳使如日之中天則私欲不得而蔽之以之用人則賢姦無不燭以之行政則是非利害無不悉以之求民之瘼則四海九州之民隱無不達知周萬物而道濟天下億萬斯年國家有磐石之安矣又何憂乎然非人主不邇聲色不殖貨利式古訓親仁賢兢兢業業思患預防畏天命而凜民巖安能使志气淸明義理昭著而動罔不臧乎故曰宜日中見持盈保泰之難也如日中然後可以照天下也是國家之盛衰由於人主一心之昏明而人主之昏明由於一心之敬肆日中則昃以下見日中之難保也不可恃也非聽其自然也盈虛消息天運之循環治亂安危人事之補救不然三代何以享國長久後世何以禍亂相循也

九統全卦而言內卦爲明外卦爲動動資乎明明無所資於動然明而不能動無權位也明體在內而外有震動之威權足以行之故曰配主旬者十數之盈離爲日一月三旬以一爻當十日則𨿽旬而未過中也過旬則望而爲日中將昃而有災矣蓋自古亂之機卽伏於極治之時故聖人安不忘危六二明主柔而中正而爲上卦所揜蔀者蔽覆之象上二陰也震爲萑葦爲蕃鮮又有斗象卦有明夷之象在下者若不量可而進則昏者未能遽曉反得猜疑之疾惟積其誠意自可感通而獲吉也中虛爲有孚若者形容之詞離光啟暗以其昭昭使人昭昭若發其覆若啟其防也九三明體在下爲上二陰所揜沛或作斾王弼以爲幡幔春秋傳震爲旗沬星之微也微者尙可見則其昏更甚於見斗矣二柔中則有發若之吉三剛而不中捋虎須而披逆鱗殆往而見傷耳然於義爲無咎矣右人之所用右肱折則終廢棄矣震巽艮兌四卦反對取象艮爲手之垂震爲手之伸巽爲股兌反巽爲肱卦互兌巽兌連上震如伸手仰探兌爲折毀肱折則下垂如股明夷前行後疐故夷於左股此爻自下觸上患至掇也用其右則傷在右九四爻辭與六二同二以日中取象四合上下二卦取象上陰揜乎下之明自下指上爲其所揜者卽是物也故傳於此爻釋之四密比上二爻之陰爲位不當下之見斗非不明但爲上所揜四則其同體也故曰幽不明能傷物者也故曰夷主卦本明夷此爻變而爲丰遇如遇主於巷之遇九四居大臣之位以剛居柔自能委曲開道俾其聽從二自下燭之爲發四比而承之爲遇自古如武氏之淫虐肅代之中主而梁公鄴侯調劑其間尙能全其骨月之恩非必明良然後相遇也傳曰行也上文吉字當作志字如泰如履如睽皆以剛而居柔居大臣之位惟不過剛乃能行其志而於時事有轉移維持之妙用也六五虛中以致在下之賢來其章美以昏求明如太甲之克終允徳爲明後豈非一人有慶兆民賴之乎下卦離故曰來章下發之而上來之此二之所以吉也五自下視之爲陰闇能揜其明以五言反借其明以輝映易之所以變動不居也上六則以全卦之象而言處丰之極其髙自位置如丰其屋其自蔽覆如蔀其家封已絕物無所見聞昏而驕剛愎自用安得不凶天際翔矜气之隆也自藏自蔽塞也大壯象宮室下卦幹取其圓覆此卦離爲虛宮無人之象離又有戶象離數三故曰三歲皆以全卦取也

雷電皆至丰君子以折獄致刑

明以折獄斷以致刑惟明克允也



旅小亨旅小亨柔得初六旅瑣瑣旅瑣瑣志窮旅貞吉中乎外而順斯其所取災災也得童僕乎剛止而麗六二旅卽次貞終無尢也乎明是以小懷其資得童旅焚其次亦亨旅貞吉也僕貞九三旅以傷矣以旅旅之時義大焚其次防其與下其義喪

矣哉

童僕貞厲九【葉平聲】也旅於

四旅於處得處未得位也

其資斧我心得其資斧心

不快六五射未快也終以

雉一矢亡終譽命上逮也

以譽命上九以旅在上其

鳥焚其巢旅義焚也喪牛

人先笑後號於易終莫之

咷喪牛於易聞也

凶

山止而不動火行而不處故爲旅艮爲門闕離有室象凡居室皆有人丰之自藏爲無人困互離爲虛宮旅之室常虛有其象處旅之道剛則賈禍柔則招侮惟柔得中而順乎剛爲無患得中乎外爲旅言也下二陰在二陽之下一陰在上之下順乎剛也止而麗乎明凡旅之所止皆其所未經歷者也冒昧以處則入於陷阱而不知故必詳審周察知其可止而止則無患矣此處旅不易之道也聖人因是卦之象以名卦而其義卽寓於其中乎其不可易理卽在象中也凡人居家則安樂旅則恐有憂患故其時不可忽若夫柔之得中而順乎剛止而麗乎明則其義大矣危不入亂不居觀遠臣以其所主此物此志也夫旅貞吉旅字衍傳同

處旅之道𨿽不可不詳愼然亦不可瑣屑六以陰柔處下才弱志剛不知大體或計較錙銖或任意求索或爭執語言皆足以招尢而啟釁棲棲旅人志窮而無所之所以取災也斯不必作廝如是則餘人無所用矣蓋常人之僕僕道途者耳六二柔得中正處旅之最善者故卽次而得其所安懷資而不憂其乏得童僕而資其力皆旅之最要而不可無者而二兼得之皆以其柔而得中也比二童僕之象艮爲篤實貞也爲止爲門互巽爲入爲卽次巽又爲利市爲懷資九三重剛不中以此處旅其躁急之性觸之卽發如火之烈所處不安如是則童僕遠而避之矣𨿽其心本無他而乖張忤物危道也上卦離爲室爲火焚其次也𨿽應四而內比於二比近而相親三則不相比而外應四爲喪其童僕也傳曰以旅與下與如未有與之與言其重剛不中褊急繁瑣無事不與其下難堪也九四位髙而曰未得位何也蓋此卦下三爻爲行旅之旅道途之行客故曰次次行所經過之次捨上三爻爲羇旅之旅離麗也淹畱於異地者故曰處曰巢兼是二者旅義乃備四位髙然陰位也故小畜家人漸渙彖爻之傳皆以爲得位旅以陽居陰爲未得位淹畱異地未得所安也蓋爲時事所阻不能卽行故𨿽得其資斧其心不快也離爲戈兵互巽爲近利市六五柔中彖所謂柔得中乎外而順乎剛者也五位髙蓋士大夫之奉命行役於外旅寓他者其曰射雉一矢亡雉飛則矢亡用柔而不用剛也噬嗑之九四曰噬幹胏得金矢解之九四曰田三狐得黃矢矢者物之剛直者也彼剛爻而曰得用剛也此爻柔而曰亡用柔也雉也狐也幹胏也皆就卦以取非以文明也位髙者之於旅也或陵人而生事或逐利而啟爭五柔得中斂其鋒而不用如射雉虛發一矢而無所得知雄守雌寧於已而有所失而與物無爭𨿽若近於巽懦然在羇旅而善下則必得上下之交孚奉使命而秉禮必能結友之信睦厚餼以禮行人四牡以勞使臣令譽馳於疆外命逮於厥躬矣若以亡屬雉則當云而不云亡如射隼之三狐三品是也解坎在下射隼而旅離在上射雉而飛互睽爲弧互巽爲命離爲文明爲譽命上九處髙而亢尢非旅所宜焚其巢失其所安也如燕之巢於幕上自以爲安而變生不測先笑後號咷也所以然者以亢之爲害失其柔順之徳故致焚巢之災也離爲鳥中虛爲巢以上一卦而言離爲牛以上九言則卦柔而爻剛大壯兌羊六五以陰爻居陽位當剛而柔是喪羊於易也旅離牛上九以陽爻居陰位當柔而剛是喪牛於易也莫之聞言終不悟也余已見同人

山上有火旅君子以明愼用刑而不畱獄

火之在山所燭者遠亦過而不畱君子明愼用刑未敢輕決而亦未嘗苛刻株連以致延累也



巽小亨重巽以申命六進退利進退志疑也利有攸【謨郎葉】剛巽乎武人之貞九利武人之貞往利見中正而志行二巽在牀下志治【平聲】也紛大人

柔皆順乎剛用史巫紛若若之吉得中是以小亨利吉無咎九三也頻巽之吝有攸往利見頻巽吝六曰志窮也田獲

大人

悔亡田獲三三品有功也

品九五貞吉九五之吉位

悔亡無不利正中也巽在

無初有終先牀下上窮也

庚三日後庚喪其資斧正

三日吉上九乎凶也

巽在牀下喪

其資斧貞凶

二陰在外一陽在內則震而必出二陽在外一陰在內則巽而必入取象於風風無微不入者也故巽入也上之命令風行天下而深入乎人心巽之象也聖人以身教然敷典和民一道徳同風俗誓誥亦所不廢始和之布魏之懸遒人所警皆皇極之敷言也故曰重巽以申命丁寧反復以申其命令也陰虛有間而陽入之風之所以鼓萬物也聖人以正直之理覺世牖民深入其隱微化其偏黨反側之私亦猶是也九五陽剛得中得正令之出也所以約束整齊乎民也故曰巽者徳之制以其用剛也然不中不正則民不信從故剛巽乎中正則下其令如流水所謂志行也爲九五言也上之出令者也二陰在下皆順乎在上之剛凡厥庶民極之敷言是訓是行以近天子之光也柔之順乎剛也爲受令者言也令出惟行不惟反則小亨而利有攸往也亨而曰小感人以言也利有攸往志行也利見大人言順乎剛也以從貴也以從正也重巽申命而上下之志孚矣卦言人事以卦徳而言巽爲入入之大者無過於朝廷之政令重巽以申命此聖人之特筆六爻之義皆本此而推其意乃明

爻在下卦之下下民之受令者也巽爲進退六陰柔下民之愚安於卑陋樂於縱弛聽上之令動其天良未嘗不喜於更新溺於舊習則畏難苟安此志之疑也常人之情也夫布令之初不嚴明則人心玩故利於用武人之貞若軍令之嚴明顜若畫一而不可犯則眾志治而一矣治就理也故曰齊乎巽所以爲柔戒也上互離爲甲冑戈兵武人之象令布自上故以上三爻取象武人之貞令貴得正也九二他卦則爲剛而得中巽則以申命而言亦下民之聽令者也在下卦而巽懦此民之愚柔卑陋之甚深自蔽塞而不可開者也棄而不教聖人旣有所不忍遽以刑威之又覺其可矜故不憚反覆開導丁寧誥戒若史巫之紛若則從容化誨庶可以啟其顓防革面而革心矣盤庚三篇公之大誥多士多方其亦史巫之紛若歟若不先申其命令以曉其愚防而繩之以法威之以刑𨿽一時勉彊從順終必叛而去之於民固無益而於我亦失教化之方故傳以紛若之吉爲得中也巽爲木爲入卦象兼取如以木入火以木入水是也是卦重巽上木爲牀下爲入二在下故爲入於牀下兌爲巫巽又覆兌有俯仰其口之象故曰紛若九三在下卦之上有位而申命者也頻巽與頻復同重巽申命蓋亦優柔漸漬之意三剛而不中其性躁則入之不以漸其志浮則入之也不深徒有告戒之繁究無化誨之益豈不吝乎六四在上下之際居大臣之位奉上之令而布之於下者也以柔居剛從容以和仁言之入人深也民有不若徳而後教之令有所窮而後更之故四五皆曰悔亡卦居上下之間上互離明下互兌說而中虛有孚以此承流宣化則上之徳意下究而下之眾志允孚矣上之敷教兼乎士民時亦訓於有位人之姿質有上中下之不同如韓子所謂性有三品者卦巽爲入互離爲明互兌爲說皆由六四一爻而成人之於言故必明而入入而說若究其所得則上焉者黙識心通深入其隠微者也中焉者𨿽未能深入而明其義者也下焉者𨿽未深曉而亦有所感動而欣說者也𨿽所得有淺深要皆爲率厥訓典者矣離爲网講武則有車馬巽敷文徳故取離象禽之入其网羅如柔之順剛人之從化有入之象與比同也舉上中下之人而或入或明或說惟吾令之是從田三品也上巽爲肩下巽爲體互離爲腹互兌爲折毀有其象九五以陽剛中正之徳布政教以諴民彖所謂巽乎中正而志行所謂大人而人所利見者也有徳有位而天下信從之故貞吉悔亡而無不利巽以更令故無有終更其之未善以歸於善也其曰先庚後庚云者以卦互兌也蠱互震故言甲巽互兌故言庚於五言之者五爲出令之主也金者木之所以受裁也令之設也信如金石威於鈇鉞所以整齊乎一世也木得金而眾材皆適於用君有令而庶民咸協於中三日以爻言下巽爲先庚上巽爲後庚先庚三日斟酌盡善也後庚三日反復告戒也先庚以革其舊無也後庚以要其成有終也巽兌合而成中孚之象孚乃化也是以吉也是象卽在卦中毋庸另生枝節上九本出令者也乃巽極則畏懦入極則避藏而苟安遂致太阿之柄旁落馴致於陵夷衰危而不可振不亦凶乎上九於他卦爲過髙而亢於重巽爲巽極而畏葸如馬文淵所謂良怖者可牀下伏也資斧古本作齊斧讀如資漢書杜喬疏設齊斧而人不畏是也與旅異緣音同而誤也牀在上則下巽爲入牀在下則上巽爲入斧金兌也揚之則口在上覆之則口在下巽爲覆兌有斧無柄兩斧皆覆喪之象如柔懦之主徒擁虛位而威令不行於下也正乎字誤

隨風巽君子以申命行事

兩風若相隨君子勞來匡直反復告戒以曉愚防其言婉而善入若風之入物無間不達命必有事申命以行事也如風之發生長養其效必見於物



兌亨利兌說也剛中初九和兌吉和兌之吉行貞

而柔外說以九二孚兌吉未疑也孚兌利貞是以順悔亡六三來之吉信志也乎天而應乎兌凶九四商來兌之凶位人說以先民兌未寧介疾不當也九四民忘其勞說有喜九五孚之喜有慶也以犯難民忘於剝有厲上孚於剝位正其死說之大六引兌

當也上六引

民勸矣哉

兌未光也

二陽在外一陰在內則陽自外而入之一陰在外二陽在內則陽自內而散之二陰而一陽則陽之出也難而爲震二陽而一陰則陰之發散也易而爲說兌陰柔說也陽和亦說也陽自陰內發散則陰不凝結而陽气亦不燥烈而溫和皆陰陽之气相交而暢適故兌爲說也說之道貴於正剛中則得其正不違乎天理而合乎人情勞與死民之所畏也說之至至於忘其勞與死非說之大如王者之與天地同流安能如是乎此就說而推廣言之也

說惟說以動則凶若槪言說如人心貴和樂而苦幽憂與人貴樂易而不宜乖戾故和兌自吉況九陽剛得正彖所謂貞也以剛正處說則非牽於情欲之感說得其正然後和不正安得和也以此而行又何疑乎兌以剛爲吉二剛而得中然上比於三之陰柔有所濡染則有悔惟孚兌則吉而悔亡孚誠也自守其剛中之徳不爲外物所牽引內反之心當說而說不當說而說則妄矣故曰孚兌傳曰信志較然不欺其志也樂記所謂反躬也六三爲兌之主陰柔不中不正此小人之善爲容悅以媚世者也不惟己之無所不說而且來人之說如施朱粉而市門敗徳之尢者不亦凶乎九四位髙人之說之者多以剛居柔又下比於三慕義理而說見紛華而亦說兩念交戰於中故曰商兌未寧四之剛亦尙不至沈溺但其志柔易生因循遷就之念見可說者其心口相商未必不曰不妨通以諧俗何必過於介介使人以爲固執不知事之不當說者卽過於介而有偏勝之疾亦可喜也不必以疾爲慮也夫疾非可喜也惟介疾則可喜其一時𨿽有彊制之苦而事後胸中快然無累夫人平日克自立而一念苟且遂爲終身之玷或來指摘之端然後知介疾之可喜也傳故曰有慶也聖人之爲戒深矣商兌二字曲盡人情士君子立身行已正須於此際用一刀兩斷識力不然商之不已天理之公未有能勝其人欲之私者介如介於石之介兌爲口四當心位有其九五陽剛中正非不善也而上比於六天理人欲其端甚微出乎此則入乎彼人主席丰履厚聲色貨利奇技滛巧宦官宮妾日陳於前其說我者皆其剝我者也一爲說所動則不以爲剝我而反與之孚合失其陽剛之徳豈不危乎剝卦自內而剝乎外兌自外而剝乎內見可欲也五與二同有剛中之徳二亦上比六三二悔亡而五厲者二位在下其欲易制五位尊其欲易逞而媚說者多故曰位正當也上六兌之終以陰柔處兌終有引而長之之意故曰引兌兌與豫不同說有正不正豫如爻之逸豫晏樂則爲溺於物欲矣說則尙不如豫之甚故豫之上六曰防豫而兌只曰引兌傳只曰未光謂其可已而不已也如飲酒豫則沈酣濡首兌則三爵油油而又益之也是志之有所引於物也引而不已其終至於防豫矣可不戒哉

麗澤兌君子以朋友講習

兩澤相麗則灌輸浥注互相滋益一人之聰明有限朋友講習則集思廣益合眾人之知以爲知如澤之附麗而相滋益孰大焉



渙亨王渙亨剛來而初六用拯馬六之吉順假有廟不窮柔得位壯吉九二渙也渙奔其機利渉大乎外而上同奔其機悔亡得願也渙其川利貞王假有廟王六三渙其躬躬志在外也乃在中也利無悔六四渙渙其羣元吉涉大川乘木其羣元吉渙光大也王居有功也

有丘匪夷所無咎正位也

思九五渙汗渙其血遠害

其大號渙王也

居無咎上九

渙其血去逖

出無咎

風水象也渙之至也然所以處渙之道卽寓於是卦之中渙無可言言渙之可以致萃也天下之至渙者莫過於人心惟誠敬則專一而誠敬莫篤於承祭故萃渙皆言王假有廟和靖以人入神祠形容敬字亦是意也非假是以收拾人心也渙之時似不宜涉險然非涉險亦不能濟渙同舟共濟則胡越一心矣處渙之時非得其正則邀結籠絡終不能聚聚亦必散故曰利貞卦本否卦以二四兩爻相易而成渙故傳以此二爻釋之賁噬嗑節皆言分渙不言分者渙已分而言其合故曰來曰同否剛在外今自外來而爲二陰之主得所附而不散故曰不窮否則上下之志不同二往居四上順乎剛同爲入體則亦不渙也渙之所以聚而亨也王乃在中所謂王心無爲而守至正也當渙之時而逐逐焉駕馭籠絡於外亦淪胥於渙矣聖人惟守其中正之徳篤恭無爲其誠敬之至知無不明處無不當慶賞刑威自有以攝服乎天下之人心而生其歸往王乃在中居其所而眾星拱之無事要結而天下之人心聚矣乘木有功以象而言解見益卦風水相遭亦利涉之象則又非淸靜無爲也互艮爲廟九五爲王

六當渙之時位卑才弱豈能拯天下之渙蓋自求濟焉耳險在內故自內而潰於外宜用拯而後不陷才弱不能自拯上附於二而往庶可出險傳曰順也當渙之時勢難立又得馬壯而往爲順時而吉坎爲美脊互震爲動有其象馬所以行也機所以安也渙之乘馬而奔旣奔則宜有所附麗以爲安故二卽承而言二以陽剛中正處渙則能審於所往而得其所安者也得其所安則悔亡矣彖傳以爻之上下言則二爲來爻主渙義言則爲奔二與有機之象此二爻當渙之時其位在下皆自全其躬者也分也義也若三則在下之上而有應於上若亦爲苟且自全之計卽保其身家揆之以義其悔大矣故當渙其躬而以身殉國與上同心共濟不敢爲身家之計夫然後可以自靖而無悔此亦分也義也傳故曰志在外也六四居下卦之上有濟渙之任而下比於三之陰皆其也當渙之時而與羣陰相聚則人心解體惟渙其羣而上比於五之陽剛中正乃爲得所依歸而元吉所以元吉者何也夫旣自渙其羣則人鮮不以爲自棄其所有矣夫瑣瑣姻婭洽比其鄰朋從爾思比而不周人誰與我惟渙其羣開誠布公絕無黨援之私如是則人心無不歸附成都成邑所聚者益眾夫人知渙之宜聚其羣而不知渙其羣之爲聚也豈世俗之見所能及乎四在上卦柔而得位又無應與居風水之交有渙羣之象公而無私故傳曰光大互艮爲山有丘象蘇氏混一之說此兼並之術是渙人之羣使歸已亦私也豈爲光大乎爻言渙其羣謂自渙其羣耳九五當渙之時發號施令如湯武之誓誥漢髙之約法三章陸敬輿河北詔書是也其出之已也至誠懇到凡前此之夙獘隱害伏匿固結而不可解者無不宣露廓淸敷其心腹腎腸表裏洞達而絕無纖毫矯飾人之聽之也亦洽其隱微宣其堙郁無不感激思奮如寒疾之汗作薫蒸透徹積困一蘇此亦收拾人心之一大機也下卦陽陷陰巽入而散汗之象巽爲命令爲覆兌中互頤口大開之象五位尊自上而號有其象當渙之時眾志惶惑皇極稍移則人心無所繋屬故他可渙而王宜居而不可渙也周之失防未有甚於東遷者也唐之季也人主動卽出幸終至危亡傳曰正位是以九五之尊位而言也渙王居渙字一讀爻例如此者甚多故傳只曰王居無咎不連渙字言當渙之時而王乃正位以凝命也上九當渙之時處無位之地可以遠害全身者也與六三相應坎爲險爲血卦渙其血謂不涉險而見傷去而遠出以避之如是則無咎也六爻皆各以位言然易變動不居者也隨其所值無不各得其用五渙之主也若主五而言其亦用拯而有濟世安民之志得賢才之輔繼必圖所安而有植基立業之所然後可以集天下之勢如髙祖之關中光武之河內是也其扶義而行志在爲天下除殘去暴而不貪其子女玉帛如三之渙其躬其驅防羣力亦必惟賢才是用而不偏任其親暱如四之渙其羣然後令出而人信之正位而人歸之卦中凡爻義相承者多此故曰爻之序上九處卦之外故另發一義

風行水上渙先王以享於帝立廟

天命之流行也不已人之死也遊魂爲變若風水然先王報本反始於郊焉於廟焉所以聚精防神以感格之忽忽乎其欲享之也仁孝之思也



節亨苦節亨剛柔分初九不出戶不出戶庭知節不可而剛得中苦庭無咎九二通塞也不出貞

節不可貞其不出門庭凶門庭凶失時道窮也說以六三不節若極也不節之行險當位以則嗟若無咎嗟又誰咎也節中正以通六四安節亨安節之亨承天地節而四九五甘節吉上道也甘節時成節以制往有尙上六之吉居位中度不傷財不苦節貞凶悔也苦節貞凶

害民

亡

其道窮也

水在澤上畜當以其時有節之象節剛制也剛貴於得中卦之二五皆得其中剛柔適均皆節之義說以行險卦徳也人心惟危一念之侈遂流於淫靡如陂澤之偶決則所畜立潰豈不險乎得中而適均則卽乎義理之安不必過爲堅苦而自不陷於人欲之危所謂說以行險也若九五一爻居尊位而以中正之道爲節此尢節之大者也夫縱恣者不正固陋者不中聖人之道惟其中正而已天理人情之至當天下古今所共由道之所以不窮也若夫苦節堅忍偏僻矯世戾俗非中正之道不可通行豈可貞固守之而不變乎蓋苦者說之反也夫聖人中正之道皆本乎天理之自然試觀天地節而四時成故有節气有中气聖人在位立爲法度尊卑上下宮室衣服輿馬皆有節以制之而不可渝故不傷財不害民此中正之道也卦之剛柔分於噬嗑於賁於漸於歸妹於旅於丰皆然於節與賁言之者賁取其文節取其適均也苦節二句當在中正以通後誤在前

易以象教不言象則言意皆晦夫澤者所以畜水而又流通於外以資灌漑之利也嘗至壽州安丰塘古所謂勺陂其地西北髙而東南下水源自西而來三面築堤環之以畜水環列斗門以通水道以時啟閉民田獲利所及甚遠苟畜泄不以其時或防穿牐廢則水泄而農田失利乃恍然於易困節之象易之無所不包如此今觀六爻之義以甘苦通塞爲言是假其象以立義也九在下節之始水之宜畜而不宜泄者一陽在下若澤之固其隄防傳曰知通塞也以全卦之象而言也水在上澤在下通水之上源以注澤而塞其下流以畜水也不出戶庭愼固其防而不使有漏巵之患也如制節謹度以其儲畜者也九二於他卦爲陽剛中正而是卦反凶何也夫水之畜於澤也將以廣灌漑之利也財之畜於國也將以傋緩急之用也非自有餘也旣塞之於下以畜之矣畜則宜泄積貴能散二復以一陽閉塞於上此知塞而不知通時當通而反塞失時之極也待澤於下流者其將有旱漧之患乎水之盈於澤者其將有潰決之虞乎多積者其將厚亡耶甚矣其凶也戶在內門在外戶外爲門二陰位九二以陽居陰有閉塞其門之象門大戶小如塞隄之隙穴故無咎塞其門則凶六三中虛承水之下居澤之上水之自上而泄於下者也旣畜則宜泄然泄之不以其時澤其涸乎時懷不節之嗟則不至急於需水之時而乃有竭澤之嘆也所以無咎也不節則嗟正言其宜節也傳曰又誰咎也言今日不節則異日之憂誰咎語意與爻似異而實同六三在下卦之上水門𨿽啟不至過泄也不以爲虛設預戒之詞而以爲匱竭之實事則無咎之占不得不另作一解矣四比於五安節之亨傳以承上道也釋之人皆知四之亨爲承上之五也而不知承上之何以亨也夫澤所以瀦水而非水之源也有其源焉居澤之上自源而注於澤旣瀦矣乃自澤而於外五之中實坎之中爻其水之源乎四中虛承五而在澤上與下卦相通其澤之溝渠乎承混混之源泉迂徐灌輸以達於澤而無所阻滯所謂安節之亨也承上之道也大臣之承流宣化使上無屯膏下廣儲畜何以異是乎九五陽剛中正坎在澤上水之源也剛中正泉之所以甘也淵泉也時出不窮源遠而流長下之所瀦者日深所濟者益廣往有尙也人主有生財之大道其不竭之源而有不匱之施彖所謂中正以通也上六苦節人皆以爲居節之極而言不知爻有其象六在上如穴亦水之源也五以其實上以其虛虛則能通流取其節源取其開而卦三陽爻惟九五中正爲甘泉二皆有開塞之象上六在九五陽爻之上反有源塞不開之象如是在已旣行之艱苦而瑣屑刻深偏執蔽錮人情亦不能相安𨿽貞亦凶然不致有不節之嗟所以悔亡或謂九五中正不應反爲閉塞非知易道之屢遷也凡水之流通者多甘閉塞積聚者多苦觀節之一卦以象而言皆不煩言而解此卦之所以必言象也

澤上有水節君子以制數度議徳行

澤上有水以其出之有節也君子立爲多寡尊卑之數度使不敢逾以範世也寡欲崇儉所以養徳而檢身也



中孚豚中孚柔在內初九虞吉有九虞吉志魚吉利而剛得中說他不燕九二未變也其子涉大川而巽孚乃化鳴鶴在陰其和之中心願利貞

也豚魚吉子和之我有也或鼔或罷信及豚魚也好爵吾與爾位不當也馬利涉大川乘靡之六三得匹亡絕上木舟虛也中敵或鼓或罷【辰羊葉】也有孚孚以利貞乃或泣或歌六攣如位正當應乎天也

四月幾望馬也翰音登於

匹亡無咎九天何可長也

五有孚攣如

無咎上九翰

音登於天貞

凶

風之在水上則爲渙流水也風之在澤中則爲中孚止水也風水之相合無間以虛也爲內外上下相孚合而無間之象柔在內而剛得中合二體而言也中虛信之本中有物以間之則格而不能孚矣柔在內中虛也中實信之質中無主以實之則僞而不能孚矣剛得中中實也說而巽在下者說上之化而順從之也張子以孚爲覆乳之象朱子亦曰孚字從爪從子如鳥抱卵之象夫卵中柔而外剛然柔中含有生意但不能自化必俟陽气外入而內乃化雞之伏卵也專一無間久則陽气薫蒸透徹向之卵乃化而爲雛無不相似者教誨爾子式糓似之古人所以取諭於蜾蠃也若澤中水鳥卵多不自乳散在艸間春深風和日暖則自化而爲雛所謂風化易蓋求之萬事萬物之理無不合也聖人之徳教化民亦如是矣蓋人心無不各有天良然不能自化聖人本至誠惻怛之心制爲禮樂教化薫陶漸染久之而革面革心風移俗易比戶可封故曰必世而後仁所謂孚乃化也豚魚卽江豚聖世不無頑民而況於物乎故謂聖人之仁及庶物使之咸若可也若一一有以感格之則物反靈於人矣鳯儀獸舞聖人不以神化期人言其可勉而至者故豚魚只取風澤中物象巽爲魚互震爲足魚有四足豚魚也又互艮以其形而言則爲黔喙之屬以其性而言則善入形似豕而入於澤中乘風則又震動出沒於澤上合二體言之皆江豚之象大澤中多有之是故豚魚一物也王弼以豚魚分二物蓋以爲江豚則信則在豚魚而不在我以豚魚爲無知之物而信足以及之則信在我而自能及物夫江豚亦無知之物風將起而豚魚出如天將雨而石燕飛非豚魚出而始致風也聖人之聲教四訖深山窮谷蔀屋窮檐無不深入其隱微感動其志气涵濡鼓舞於浩蕩之天何以異是乎是信仍在我也利涉大川虛舟則能容人若虛公無物則誠無不格又何險之不濟乎中孚以利貞風之動物也無心物之應風亦非有意上以誠感下以誠應上非邀結下非面從皆天理之正也誠者天之道故曰應乎天中孚大象離有鳥象小過橫飛之鳥故舒其兩翼於外中孚伏鳥也故斂其兩翼於中當鳥足足動也孚取其專一不妄動然後能孚故曰虞吉虞如卽鹿無虞之虞卦象離離爲网故曰虞虞人之設网於此久而不易則必有所屢易其處則徒有遷徙之煩而無禽之日上之感下也固以誠而下之應上也亦以誠若二三其徳人誰與我燕如燕居之燕安也有他則不獲其所安無之而可也傳曰志未變也言專一以應上也之剛而得正也二中實而有剛中之徳爻之最善者也夫人我一體也所以不能相孚者以其有物我之見也若擴其包與之量而無形骸之間則通徳情直如呼噓之感通鶴鳴在陰而子和者气之相感不必其相見也且人所以不能相孚者以有情好之私也若能公其好惡而不專已自封如好爵之同靡所謂絜矩所謂行恕則在家無怨在無怨矣又何爾我之間乎此其所以孚也好爵中虛之象靡傾也震仰盂互艮亦反震如對飲也鶴水鳥近澤在陰伏於下也兌爲口巽亦爲覆兌卦上下有二鳥之象一仰其口一俯其口有鳴和之象傳曰中心願也言此以誠感彼以誠應也六三爲說之主陰柔不中不正而上與陰比卦惟二陰適相遇於中爻故曰得敵私情之相比也旣不中不正則其孚也豈能有常其相得則鼓而歌其相背則罷而泣矣卦以二柔爲中虛在爻則其位不中正反爲虛而無實之象互震爲鼔互艮爲罷兌口仰而歌巽口俯而泣有其六四居下卦之上大臣之位上承九五下比六三四爲入主三爲說主上入下說兩情相合孚於下則不孚於上君威福之權市私恩於下以得民如陳氏之厚施則爲凶於而國害於而家矣必安臣子之分絕去黨援一心奉上乃相孚而無咎四得其正不至如小畜上九之亢也震爲馬艮爲反震亦震也馬戀其羣兩馬相依則交首而以口相摩絕上則馬分而匹亡矣不言應者卦義中孚二陰相比之情親也余見小畜九五陽剛中正有孚也彖所謂利貞也以中正之理相孚則其合愈固公而非私𨿽攣如而無咎上九騰飛之鳥也亢而不下浮而不入徒飾聲音笑貎以爲邀結之術人誰信之鶴之鳴音之由中而達外也故能感而有和翰音則陽浮於外以號召於下者也羽翮扇動之音非由中出苟其由中而出則𨿽鳴於陰而千里之外應之苟其致飾於外則𨿽登於天而人亦若罔聞之矣誰其和之故惟入乃孚上九亢而不入上下乖格終成暌凶之道也亢極將隕何能久乎五爲天位上九在五上有其象

澤上有風中孚君子以議獄緩死

上下之情欲其孚而於議獄爲尢甚上無憾而下無怨所謂孚也澤上有風低徊往復容與澹蕩相合無間君子之議獄也虛中研訊服念五六日至於旬時不敢遽決必期情罪之相孚若風水之相合如是則用刑而民心服矣



小過亨小過小者過初六飛鳥以飛鳥以凶不利貞可而亨也過以凶六二過其可如何也不小事不利貞與時行祖遇其妣不及其君臣不可大事也柔得中是及其君遇其可過也從或飛鳥遺以小事吉也臣無咎九三戕之凶如何之音不剛失位而不弗過防之從也弗過遇之宜上宜中是以不可或戕之凶九位不當也往下大吉大事也有飛四無咎弗過厲必戒終不鳥之象焉飛遇之往厲必可長也密雲鳥遺之音不戒勿用永貞不雨已上也宜上宜下大六五密雲不弗遇過之已吉上逆而下雨自我西郊亢也

順也

公弋取彼在

穴上六弗遇

過之飛鳥離

之凶是謂災

眚

小過亨因過而始得亨也與時行時當過而過也是過而仍不失其正也柔而得中亦非太過故可小事也大事用剛失位而不中故不可大事也此以卦之爻位言旣不可大事而又曰大吉何也蓋又以全卦之象而言此處小過之時義也小過大象坎當此之時陰盛陽微非君子進用之時宜如鳥之知幾退隱山林不宜上宜下卽遁之好遁爲君子之吉明夷之於飛也有飛鳥之象故繋之辭飛鳥聞其音而卽逝飛之速也以其自上而下下順而易上逆而難上多震懼下得所止也是以大吉也聖人之意微矣文王繋卦之時非適聞鳥音且解鳥音也但以象而言耳互兌亦音也

小過爻詞最爲難明惟本彖傳推之則其義著矣蓋二與五所謂柔得中也三與四所謂剛失位而不中也與上柔之不中也以陰柔居下不能履正當小過之時宜下不宜上乃上應於四小人之希寵干進趾髙气揚而罹於罪罟者也此爻義也卦爲橫飛之鳥凡鳥多平飛旣已飛矣而猶上而不止則無所棲托若鳥之初飛自下而上亦其常也飛非必卽凶也辭曰飛鳥以凶蓋入於羅网飛而止欲飛而不能也傳故曰不可如何也此以卦象言也凡卦上二爻多以全卦取象震有畢象震艮反對互巽爲入互兌爲口巽亦反兌虞人之施畢也在上則仰在下則俯中懸餌焉鳥之入也自上而離則俯其口自下而入則仰其口下止而動上動而止皆入於网羅之象故與上二爻皆爲飛鳥之凶此聖人立象以盡意也二以柔居柔而在下故善守其中五以柔居剛而在上故善用其柔六二爻詞四句只形容一个柔得中正此處小過之善焉者也祖妣君臣只以爻位言二越四而與五同過其祖而遇其妣也祖者人之本以人事之如禮之本用之本原其始非過乎共與儉也今過之是過其祖矣然因時制宜反得近本𨿽過而適與相濟如陰陽之相配有妣而祖不孤矣二五皆柔而得中也不及其君遇其臣君主也臣輔也理之中正所以主宰萬事君道也凡不得不過焉者皆匡救調劑焉耳臣道也小過𨿽不能得其中而適合乎調劑之宜所以過而亨也以爻位言五君也二臣也五以柔居剛爲不過柔二以柔居柔似爲過於柔矣而適得其臣道柔而得中則亦不過也傳曰臣不可過也發言外之意也旣曰小過而亨而又曰不可過何也蓋所謂過者小過而非太過如行𨿽過於共而近於禮用𨿽過於儉而合乎禮若太過而足共則取辱太過而不中禮則陋爻言小過者𨿽不及其君而遇其臣傳言已不及其君矣不可又過其臣也皆言小過之柔得中也所以無咎也傳例如此者多卦二陽在中四陰在其上下有陰盛陽微之象故爻於三四兩爻又發此意卦象亦小人黨君子危之時所謂失位而不中也故聖人於三四兩爻皆爲陽慮也三四𨿽同爲剛之不中然三失之過四失之不及均爲不中九三重剛當小過之時難乎免矣故戒之以弗過而失之剛當小心謹畏以周防之若不防而反從之或有戕害之者矣豈不凶乎三應上爲從傳曰凶如何也與鼎之九四信如何也意同言其剛而自用不卹人言忽於始而不防則必凶於後矣九四以剛而居柔𨿽剛而不至於過故爲無咎但其位不當以剛居柔下應陰夫君子之待小人當不惡而嚴不可與之爲緣者也如孔子之於陽貨孟子之於王驩是也未嘗稍爲之屈也道義之防不可逾也四以剛居柔已虧其剛若再過之則卑巽而亂羣矣故戒之以弗過而失之柔柔則與小人相遇小人傾險不可測危道也故旣與之遇必戒謹自持勿爲其所轉移或誘我以利或迫我以威皆不可爲之動而永守其正固之操如是則庶無污染而始終自全矣觀此一爻小人之可畏而不可暱近如此聖人之辭繁而不殺反復丁寧其憂深其思遠所以爲君子慮者至深切矣所謂無有師保如臨父母也自古聖人尙以巧言令色爲畏況其下此者乎荀文若揚子云皆髙才絕學而不免於後世之譏者其亦不明於此爻之義也夫傳曰終不可長也如姤之所謂不可與長也意同三在下小人忌其進故宜防四位髙小人易與合故宜戒陰陽貴相應在小過之時二陽皆與陰此應然從之則戕遇之則厲矣故易貴於知時也六五柔而得中亦處小過之善焉者也小過之時君臣遇合難言之矣六五有柔中之徳未嘗不思自靖其篤棐而陰盛陽微則感格之難也欲其交孚豈可得哉陰陽和而後雨小過陽陷於陰但陰霾而不雨凡雨固陽气之下降而陰气亦隨之而降今陰气飛揚於上傳故曰已上也小畜之不雨陽亢而陰微臣之未能畜止其君也文王所以嘆也小過之不雨陰盛而陽微小人之蔽錮其君也周公所以嘆也辭同而意異也公弋取彼在穴矢之用直而弋之用圓密雲之不雨小人之爲祟也當小過之時陰揜乎陽小人之隱伏而爲患者如鳥在穴城狐社鼠豈能直攻而去之若用柔中之道格君心之非如睽之遇主於巷坎之納約自牖乘其間而攻之如射鳥者不用矢而用丸庶乎其取之也易矣此亦可小事不可大事之意自古直攻小人者非但不能去或至受其反噬而審時觀變假一時之權宜以赴事機之防者往往開悟君心斥去陰邪故公於此爻著其義爲大臣者不可不知也弋取在穴如狐射隼射言難詞也弋言取易詞也則弋之用妙也二陽在四陰之中卦有坎象爲隱伏爲穴爲小人爲弓艮爲小石爲果蓏堅而圓彈丸之象又嘗卽是爻而思之其詞與小畜同大傳曰易之興也其於中古乎作易者其有憂患乎故史云文王囚而演易孔氏仲達亦引韓宣子適魯見易象曰吾乃知周公之徳謂周公被流言亦爲憂患皆爲得之矣是易固演於羑里之日而爻亦必繋於居東之年也小畜之辭文王自嘆其不遇於君小過之詞周公自嘆其見疑於主其慨同也文王異姓也周公貴戚也身𨿽居東乃心無日不在王室爲鴟鴞之詩以遺王冀王之一悟而一攺也故又益之曰公弋取彼在穴其惓惓之意不能無望於二公乎隱伏而流言者易所謂在穴詩所謂鴟鴞耶大誥曰亦惟在王公君室夫惎間王室者乃在家庭骨肉之間非在穴耶以其在穴故只宜用弋也凡所射者或狐或隼或雉而此但曰在穴罪人未得亦欲諱其名也聖人之情見乎詞矣弗遇過之上與下之止體相應而又互巽爲入故戒以弗遇而過之遇而不過則止而入於网羅矣如鳥之飛而離於羅也畢在山而鳥離之其飛之髙而亢也故不宜上也非意料之所及故曰災眚小過之時而爲過髙之行矜已傲物入於罪罟而不知也凡爻詞有相同而意異者以爻位之異也三四𨿽同曰弗過而三戒其剛四戒其柔上六與四隻互易二字而四戒其相遇上慮其相遇所過者不同所遇者亦不同也而或者拘於詞而鮮通則失爻意矣

山上有雷小過君子以行過乎恭喪過乎哀用過乎儉雷在天上大壯其殷於山則其聲微矣君子持敬節用盡哀禮之正也其或已共矣而不忘謙抑已儉矣而猶存撙節蓋其愼也已免喪矣而余哀未忘蓋其仁也



旣濟亨旣濟亨小者初九曳其輪曳其輪義無小利貞亨也利貞剛濡其尾無咎咎也七日得初吉終柔正而位當六二婦喪其以中道也三亂

也初吉柔得茀勿逐七日年克之憊【步皆】中也終止則得九三髙宗【葉】也終日戒亂其道窮也伐方三年有所疑也東

克之小人勿鄰殺牛不如

用六四繻有西鄰之時也

衣袽終日戒實受其福吉

九五東鄰殺大來也濡其

牛不如西鄰首厲何可久

之禴祭實受也

其福上六濡

其首厲

水火者乾坤之二用以兩物而言火炎上而水潤下以二气而言則火宜降而水宜升乃爲相交水得火而不寒火得水而不燥陰陽之相資爲用也然文周不虛言理只以人事言卦之剛柔各得其正各當其位蓋經理之功已在旣濟之前至是萬事皆得其序萬物各得其理故曰旣濟也其時振綱飭紀大端已正法令之行或小者有未協宜則爲之振理使通行而無滯規模定利於貞而可久然天下無不敝之法而人心亦靡不有鮮克有終盈虛消息亦天運之循環安不忘危易所爲懼以終始也卦之剛柔皆得中傳以柔得中釋吉而不言剛得中何也柔得中爲明體知明則處當故吉上卦坎體陽陷於陰也陷則止止則亂也濡其首也旣濟之所以爲未濟也傳小字上應仍有小字

彖辭以卦爻言而濟字之義實言濟涉故此卦六四未濟六三皆以涉川言未濟之彖亦曰小狐汔濟北方牛車最重濟渡爲難往往亂流而渡非同舟楫之利故周公於旣未濟二兩爻有取此義而卦亦有其象離爲牛坎爲車旣濟自外而內未濟自內而外旣濟出乎險如解之來復未濟方涉乎險而有事於外旣濟卽濟矣故曳輪濡尾於一爻言之未濟方濟也故濡尾曳輪分二爻言之凡車之濟也其入水而下也輪甚便其出水而上也輪反艱故禦車者必退曳其輪以取然後用力前驅牛之力得施輪乃轢之而上車曳輪則牛濡尾矣蓋言旣濟之當用其艱貞也於義爲無咎矣坎爲曳牛在下則尾濡矣六二以全卦而論則爲旣濟以二五兩爻而論則陽仍在上而陰仍在下陰陽之交未合也男先乎女陽气不下降則陰气無由而上升如婦之喪其茀有所待而後行旣濟之時艸澤之遺賢髙不字之貞然景運開抱匡時之略者亦思乘時利見而攺革之際難以輕進二五以中正相應迪簡王廷幣聘之來有日矣不必求其合而自合矣逐則自矣傳曰以中道也不希世亦不避世也易於陰陽之爻多取象於夫婦坎爲馬離爲車中虛而明車之無茀者也七日亦如復言於震言於二也爻至二而互坎爲交合之象九三剛而不中當國家晏安無事之時恃其富彊遂勤遠略而開邊釁如髙宗之伐方也蓋好大喜功必自小人導之矣以髙宗之賢而不免於此若漢武之於匈奴唐太宗之於髙麗明太祖世祖之屢勤北伐皆剛而不中之故也蓋至於中國疲敝海內虛耗悔之晚矣殷之髙宗蓋成平旣久之時髙宗曽有此事故取之以爲戒三年克之言其久也惜之也坎爲險爲隱伏離爲戈兵兩離夾坎有其象三年離數互坎陽比二陰爲所陷故曰小人勿用六四取濟川之象處旣濟之時居大臣之位當舟楫之任安不忘危時凜冰淵之懼所以免胥溺之患也繻當作濡有當作其與濡其尾濡其首一例卦互離離之中虛有舟象上下互二坎有舟在水中之象衣袽衣囊也亦離象互未濟而坎爲加憂扁舟一葉泛乎中流風波之險至濺其衣袽險何如也能不懼乎如是則因恐致福矣九五陽剛中正處旣濟之善者也坎在北爲西鄰離在南爲東鄰旣濟之不無制度文爲之盛而其後沿習之久徒尙虛文而少實意故惟在盡其朴誠以守先世之典型庶乎福祿永綏矣離之中虛不若坎之中實爲有孚也離之備物文盛而誠意衰薄不若坎之明徳以薦馨香也五互離有牛象互坎爲血卦坎有尙實之義如所謂樽酒用缶者故曰禴也傳曰東鄰殺牛不如西鄰之時也詩曰物其有矣惟其時矣東鄰當盛夏離明之時宜用禴而殺牛非其時矣不如西鄰之禴祭物𨿽薄盡其誠神必降之福也上六以陰柔處旣濟之終又居坎陷溺於晏安不能自振拔其危殆如過涉而濡首也不曰凶而曰厲蓋濡者沾濡未至滅頂也易於離多言首下三爻互離而一陰揜其上又坎爲陽陷於陰有其象六爻之義亦相承九言旣濟之維艱也六二言旣濟之時宜求賢自輔恢張鴻業也九三國家無事之時宜戒遠略而與民休息也六四安不忘危若涉冰淵也九五惇誠實而不尙虛飾崇儉約而不事奢華此持盈保泰之方久安長治之防所以處旣濟之道盡矣濡其首宴安鴆毒終止則亂天運也亦人事也

水在火上旣濟君子以思患而豫防之

水之滅火易易耳水在火上相去甚近涓滴皆足爲患事變無常不豫爲之計患至而憂之晚矣君子所以未雨綢繆也



未濟亨未濟亨柔得初六濡其尾濡其尾亦不小狐汔中也小狐汔吝九二曳其知極也九二濟濡其濟未出中也輪貞吉六三貞吉中以行尾無攸濡其尾無攸未濟徵凶利正也未濟徵利

利不續終也涉大川九四凶位不當也𨿽不當位剛貞吉悔亡震貞吉悔亡志柔應【葉雍】也

用伐方三行也君子之

年有賞於大光其暉吉也

國六五貞吉飲酒濡首亦

無悔君子之不知節也

光有孚吉上

九有孚於飲

酒無咎濡其

首有孚失是

未濟剛柔之位皆不當事皆未得其序物皆未得其理所以爲未濟也未濟亨未濟有亨之理也柔得中則能虛中以應九二陽剛之賢而六爻上下相應故終有可濟之理然能濟與否則存乎用人大川渺茫利用舟楫小狐徒涉汔濟而未出險中濡其尾是以未濟力不足也夫未濟之時國家多難之日在國則賴有長君國事則宜委任老成或貪立幼弱或誤用新進鮮有不敗事者易之爲戒深矣汔朱子語以與井卦汔至汔同與傳意合坎爲狐𨿽不當位剛柔應也宜在柔得中下誤在後

文王彖詞於未濟取狐象則濡尾者狐尾也周公爻詞於旣濟已先自取牛車之象睽之輿曳牛掣亦離互坎也故尾輪並言則輪爲車輪尾爲牛尾若以爲狐尾則因曳輪而濡尾狐車不可並也故未濟之尾與旣濟同也蓋未濟之卽涉於險初以陰柔在下昧於淺深之宜往而陷焉如輪尙未下而牛尾已濡吝之道也傳故曰亦不知極也言不知淺深之則也見之宜審也離互在坎中濡尾之象九二因之濡尾而遂曳輪在旣濟因曳輪而濡尾終登彼岸在未濟因濡尾而曳輪未可深涉蓋其愼也是以吉也傳故曰中以行正也惟其得中故不遽進攺轍而行正而不陷故貞吉也二則輪見矣牛前而輪後有其象六三以柔居剛其志剛勇於進也其才弱不能濟也不中不正當未濟之時而妄動以求濟徵則凶矣利涉大川遺不字未濟徵凶何利涉之有如坎之六三在重坎之間惟安靜以俟時而已離爲舟互在坎中旣濟舟在上險可出未濟舟在下險虞陷有其象九四以陽剛居大臣之位在下卦之上有出險之象而以剛居柔亦不過剛故貞吉悔亡而志可得行也未濟之四卽旣濟之三故其取象同九三當旣濟之時而勤遠略故曰三年克之難辭也九四當未濟之時宜奮興以求出險未可安坐而求濟也故曰震用用震疊之威而伐方如火烈烈如武鄕之五月渡瀘皆不得已焉耳上五爻互離有王用出徵之象三年有賞於大國喜之之辭也服其心不以力彼自來而我賞之也大國對方言坎爲方則離爲大國離爲文明坎爲隱伏也旣濟言克之三重剛用威克也未濟言有賞四以剛居柔用懷柔也柔皆順乎剛離爲大明在上坎伏在下有其象三離數六五彖所謂柔得中也中兼乎正故貞吉無悔離本明體五復虛中以應下之賢令儀令色由中而發非外飾也一炙其光一飲其和有不爲之心醉者乎故曰有孚傳曰其暉吉也太和之气之達於面目者也以二體而言火在水上爲未濟以爻而言則柔上剛下剛柔相應火外明而水內景水火相映其光愈覺藹然其象然也上九以陽剛得正持未濟之終事之向乎旣濟者也於斯時而飲食晏樂以示休息而相勞苦誰曰不宜蓋人情之所欲眾心之同然故無咎然遂以爲無事而肆意縱情則驕侈之念生而眾心離防檢之術疏而窺伺起禍機之發不在於遠而在蕭墻不在於久而在頃刻漢髙祖之於彭城王全斌之於蜀自古以來得而復失勝而終敗易於反掌何可勝數皆飲酒濡首之爲害也有孚失是言向之有孚者卽當於是而有失近在指顧之間甚矣聖人之爲戒深也上九一陽在上髙亢暌而下伏重坎故有孚而終失卦於需於坎於困皆言酒重坎上浸離爲首有飲酒濡首之象旣濟之濡首陰揜乎陽未濟之濡首陰侵乎陽也宜愼之於始二以中正求濟涉險而不陷三不宜行險徼幸四則奮興有爲才克有濟五則徳足以致羣賢之輔上九向乎旣濟而又失之所謂懼以終始耶未濟而求濟之道亦盡矣又此二卦相爲首尾旣濟之卽未濟之終旣濟之終卽未濟之始故上二爻皆以首尾言天運之盛衰人事之得失相爲伏易之所以不窮也

火在水上未濟君子以愼辯物居方

水在下火在上辧物之宜而使之各居其方則各得其所而不相害矣

易箋卷四﹤經部﹐易類﹐易箋﹥

欽定四庫全書

易箋卷五

直隸大名道陳法撰

大傳上

天尊地卑乾坤定矣卑髙以陳貴賤位矣動靜有常剛柔斷矣方以聚物以羣分吉凶生矣在天成像在地成形變化見矣是故剛柔相摩八卦相蕩鼓之以雷霆潤之以風雨日月運行一寒一暑乾道成男坤道成女幹知大始坤作成物幹以易知坤以簡能易則易知簡則易從易知則有親易從則有功有親則可久有功則可大可久則賢人之徳可大則賢人之業易簡而天下之理得矣天下之理得而成位乎其中矣

右第一章

朱子云有伏羲之易有文王之易文王之易卽今易書伏羲之易則四圖並大衍之法是也四圖至宋而顯筮則虞書已言之康節曰圖𨿽無文吾終日言而未嘗離乎是故大傳有贊四圖者有贊蓍卦者所稱聖人有泛言者有指伏羲者有指文周者蓋畫卦衍蓍皆始自伏羲天道幽遠天人相與之際其理微矣數千年來聖經賢傳逓相發明昭如日星遂視爲老生常談不知天地神之奧非開天明道之聖人孰能識之文周只因而繋之辭耳是伏羲作而文周述也今只知易書而不信四圖不解筮法只傳誦章句之說是有文易而無羲易大傳所謂聖人之作易者果何屬也是故羲圖𨿽無文而皆造化之形容蓍以通神明之徳其義精深博大故夫子極贊之其言亦浩博無涯涘若文周之辭皆切近於人事者也以贊羲易者槪屬之文易自不相傅著今爲一一分別言之此章則卽羲圖發明天人之一理也惟其理一故以天道明人事而吉凶悔吝皆不能外焉此又文周繋辭之根柢也聖人作易原與天地凖故尊卑定乾坤之位髙卑列貴賤之位動靜判剛柔之用五方之風气不同物亦異同气同聲則相應而吉失亂羣則相攻而凶凡陰陽之气淸輕則成像於天重濁則成形於地在地者亦上蒸而成像在天者亦下聚而成形此變化之道也此皆聖人仰觀俯察而得之者也於是証之河圖而無不相合乃則其奇偶之象陰陽者上下內外兩相漸摩畫之而爲八卦八卦之上又加八卦如舟之相蕩往來上下而爲六十四卦重之爲圓圖列之爲橫圖累之爲方圖就圖觀之乾上坤下六爻有等而位列貴賤陽動陰靜而一三五之爲剛二四六之爲柔因之而判圖之陽在南而陰在北三男三女以相從陽在陽中陰在陰中皆順行陽在陰中陰在陽中皆逆行聚羣分吉凶之所由以生也其升降上下亦如在天之成像在地之成形所謂剛柔相推而生變化其法象之自然皆與天地凖也以六子而言雷霆風雨日月寒暑鼔之潤之往來運行山澤通气言雨而艮在其中天地如是圖亦如是天地以是而生萬物乾道之健成男坤道之順成女乾坤萬物之父母亦猶乾坤之交而生六十四卦三男皆得乎幹三女皆得乎坤亦無以異也人知形化而不知气化有气化而後有形化有形化而气化在其中卽幹傳所謂品物流形各正性命也凡物皆稟陽气而生乾元資始坤只順承乎幹以成是物耳是理也凡君臣父子夫婦尊卑上下有乾坤之義者無不皆然卽人之一身所謂始終條理亦是也夫以萬物之繁似不勝其勞矣究亦無心成化其知也以易而知其能也以簡而能皆天理之自然天地似不可以知能言然主宰處便是知作成處便是能所謂气以成形而理亦賦焉也惟人也受气成形以一身而兼乾坤易簡之徳卽具自然之良知良能本自平易本自簡要惟其雜以後起之私便有許多計較曲折便生險阻繁難毫無自然之明覺順理之推行若夫本幹健之知以爲知日用飲食道若大路不待計較推測豈不甚易本坤順之能以爲能則因其所知順其自然行所無事豈不易從從如擇善而從之從此二句卽子思所謂率性之謂道也凡人馳思曠便覺艱苦若吾心自具之理自有親切可味之處凡人馳騖髙遠徒勞無益若日用行習之事順理而行自然妥適便見功效有親則漸見意味復而不厭故可久有功則日進無疆漸見擴充故可大久則深造自得賢人之徳蘊之於內者也大則器量宏遠賢人之業見之於外者也蓋是易簡者乾坤之至徳天下之理所統宗防元爻也者效此者也象也者像此者也不獨賢人之徳業本之於此卽聖人徳崇業廣贊化育而參天地亦不外是是天地以易簡成造化之功聖人以易簡成徳業之盛其理一而已矣此聖人之易黙而成之者也夫造化之功用可圖而乾坤之至徳𨿽已具於圖中而非圖之所能形容也故聖人推本言之所謂道之大原出於天子思述之由天命之性率性之道推之至於中和位育太極西銘皆原於此或曰夫子言易簡而卦爻之變化無方無體極天下之至其爲不易簡也大矣曰易之變𨿽不可窮而其理則一是故易簡之理行乎六十四卦三百八十四爻之中此夫子所謂一貫然非於諸卦諸爻中極深研幾隨事體認則亦安能觀其防通以得乎易簡之妙或曰象山所謂易簡工夫非與曰易所謂易簡卽中庸所謂誠周子所謂一成位乎其中卽至誠之參天地然此易簡之理𨿽人之同得乎乾坤而气拘物蔽豈能有此現成如意寶珠爲我運用是以大學之格致誠正中庸之擇善固執皆所以求此易簡之理人欲盡處天理流行廓然大公物來順應非所謂至易至簡乎若夫象山所謂易簡者蓋此心虛明知覺之用白沙所謂把柄陽明所謂良知釋氏所謂本來面目皆是也故絕學捐書可自證自悟而得與易所謂易簡相去天懸地隔安可比而同之乎

聖人設卦觀象繋辭焉而明吉凶剛柔相推而生變化是故吉凶者失得之象也悔吝者憂虞之象也變化者進退之象也剛柔者晝夜之象也六爻之動三極之道也是故君子所居而安者易之序也所樂而玩者爻之辭也是故君子居則觀其象而玩其辭動則觀其變而玩其占是以自天祐之吉無不利

右第二章

此章以辭與占言示人以學易之功也易之辭皆因象而繋伏羲畫卦象在卦中文王序列其卦以觀象因而繋之辭周公又繋之爻辭以明吉凶而吉凶之生由於剛柔之變化變化由於相推何謂相推卽所謂疊用柔剛是也剛柔之爻往來上下於六位之中如日月寒暑之相推只此便生變化而吉凶見矣所繋之辭有吉凶悔吝以象人事之得失憂虞卦爻之變化所謂相推者象人事之進退剛柔之爻象天地之晝夜晝夜猶云陰陽以陰陽所該者廣故以晝夜言是易原以象三才之道也故六爻之動在天地爲進退晝夜在人事爲吉凶悔吝天道有盈虛人事有盛衰皆有不易之理以爲之樞紐所謂天下之動貞乎一也君子觀爻之有等而知位之不可易故隨其所處求各盡其道而無願外之心爻之辭義理精深而又切於人倫日用之常君子寡過未能樂而玩之有終身不能盡者矣以六爻之動而言故只曰爻之辭君子觀象玩辭已無妄動而其動也又決之於筮聽命於天是以自天祐之吉無不利聖人立象以盡意故玩辭觀象平日之功其因事而筮乃觀變而玩占故變不可以言象聖人已分別言之矣

彖者言乎象者也爻者言乎變者也吉凶者言乎其失得也悔吝者言乎其小疵也無咎者善補過也是故列貴賤者存乎位齊小大者存乎卦辧吉凶者存乎辭憂悔吝者存乎介震無咎者存乎悔是故卦有小大辭有險易辭也者各指其所之

右第三章

此卦爻之通例彖舉二卦之象九六名爻言其變吉凶言其得失之大悔吝言其失之小無咎已失而求其得也位有貴賤而爻之陽大陰小雜居其間文王爲之一一整理而名之使秩然不亂如一陽在上爲剝在下爲復二五爲師爲比三四爲謙爲豫之因是而繋以吉凶之辭人之玩辭玩占者知悔吝之可憂而介以持之如介於石介疾有喜之介乎其不敢狥此謹之於始者也如是則悔吝可無自有吉而無凶矣若始之不謹已入於悔吝而不能無失則惟在乎一念震懼悔其前此之愆尢力爲攺圖以求其無咎猶可彌縫其缺失此挽之於其後者也而聖人皆於辭乎深致意焉是故卦中之爻有大小辭因之有險易非大者易而小者險也蓋各因乎其時與位其易者從容談論以明其是非得失其險者蓋其甚危急慮其入於陷阱大聲而疾呼之如曰起凶折其右股從或戕之之夫聖人豈故爲是險語以驚人蓋提撕警覺使之不迷於所往吉凶同患之情見乎辭矣小大以爻言如否泰大小過是也卦不可以大小言其稱名也小其取也大若以陰陽之爻之多寡言如坤如一陽五陰之卦皆不可言小

易與天地凖故能彌綸天地之道仰以觀於天文俯以察於地理是故知幽明之故原始反終故知死生之說精气爲物遊魂爲變是故知神之情狀與天地相似故不違知周乎萬物而道濟天下故不過旁行而不流樂天知命故不憂安土惇乎仁故能愛範圍天地之化而不過曲成萬物而不遺通乎晝夜之道而知故神無方而易無體

右第四章

此贊羲易也夫子之時易之四圖與繋辭合故夫子玩圖而贊之彌者包括而無遺綸者比而皆合物有形者也二五之精陰陽之气之所爲也有神以宰之死則爲魂魂遊則精消气散而物變矣聚散榮枯只此便是神之情狀非有怪異也古聖人之作易原本之河圖效法乎天地以爲之凖故極乎道之至大至小而無所不該所以然者以聖人心通乎造化凡幽明死生神無不一以貫之非舉其難知也蓋天地之化盡乎此矣所謂畫前之易也亦日在人耳目之前而人無聖人之聰明睿知故於幽明始終之理多扞格而不通其於吉凶悔吝之途亦不能微顯闡幽而知來物惟聖人能知之故其作易也皆與天地盈虛消息之理相似故冒天下之道而人不能違其畫卦也萬物之情而周知其情狀其衍筮也通神明之徳開物成務以定天下之業決天下之疑圖之方圓橫列往來上下對待流行筮之變化皆旁通盡變而不失其常皆所謂羲易也傳曰君子尙消息盈虛然則君子玩易圖之流行而知天理之循環天命之不易與時偕行胸中泰然又何憂乎其於髙卑貴賤動靜有常有以見乎上下之各有其位進退之各有其時所居而安毫無妄念自惇仁能愛如大生廣生皆由於靜也天地之化亦甚蕃變矣而皆範圍於四圖之中而不能過蓍卦之神知前民用而濟民行使不罹於憂患易道神妙如此皆由於聖人知天地之化育故也夫明也神也生也猶乎晝也幽也也死也猶乎夜也晝夜有異天地之道豈有異乎聖人之知亦徹上徹下貫爲一條故天地之神貫幽明上下而無方所聖人之易與天地相似而亦豈有定體乎是此一知字結上文三知字聖人於羲易心源契合防悟遙深諸家依文解義求之各卦朱子所謂只今未見得如此或者於眾卦中摘其近似者言之豈有當乎

一陰一陽之謂道繼之者善也成之者性也仁者見之謂之仁知者見之謂之知百姓日用而不知故君子之道鮮矣顯諸仁藏諸用鼓萬物而不與聖人同憂盛徳大業至矣哉富有之謂大業日新之謂盛徳生生之謂易成像之謂幹效法之謂坤極數知來之謂占通變之謂事陰陽不測之謂神

右第五章

此贊筮也一陰一陽者太極之動靜繼之者善品物之流形成之者性太和之保合性無有不善統仁知之全原極中正而無偏也而人之气質不同其於所性之全體知之不盡各因其性之所近而見其一端仁者謂之仁知者謂之知此賢知之過也若百姓則日用而不知此愚不肖之不及也此君子之道所以鮮克能之而吉凶悔吝之途繁然岐出而未有已也聖人立爲筮法蓍之徳圓而神卦之徳方以知六爻之義易以貢當其占也感而遂通天下之故仁體事而無不在其靜也寂然不動而神知之用已藏於其中以此決天下之疑鼔天下之動成天下之亹亹聖人吉凶與民同患有易以前民用而聖人亦可以無憂矣是易全乎中正之徳無仁知之偏而有以成天下之務豈非盛徳大業乎廣大悉備富有也變化不窮日新也所以然者皆自然之理易由太極而生兩儀而四象八卦生生不窮遂定吉凶而生大業所以富有而日新也而此生生之理其在天則成像其在地則效法乎天而成形此所以成變化而行神吉凶之所由以生也大衍則河圖而衍筮參天兩地極其奇偶之數遂有以知來事之吉凶人之於占者變而通之遂可以處天下之事而無難其陰陽進退之間𨿽假手於人而亦莫知其所以然非神之主宰乎其間耶是此章無非贊易非泛言天地也若如舊說天地之盛徳大業不煩贊頌君子之道鮮何以忽言顯仁藏用日新富有之下何以遂接生生之謂易方言易何以又言乾坤方言乾坤何以又言占前後語皆無倫次矣

夫易廣矣大矣以言乎遠則不禦以言乎邇則靜而正以言乎天地之間則備矣夫幹其靜也專其動也直是以大生焉夫坤其靜也翕其動也辟是以廣生焉廣大配天地變通配四時陰陽之義配日月易簡之善配至徳

右第六章

此承上章而言亦贊筮也筮法則河圖之奇偶參天兩地其道至廣至大言乎遠則無有遠近幽深遂知來物言乎邇則卦也蓍也寂然不動如未發之中無所偏而天下萬事萬物之理已悉具於其中又似乎天下之大本矣聖人作易原以效法乎乾坤乾以靜專動直而大生坤以靜翕動辟而廣生易之遠不禦而邇靜正亦與乾坤之廣大何異乎蓋乾坤生萬物而易周萬變也陰陽變通配四時日月此天地生物之功所由以盛而易之變化所由以神也然天地之生物又由於易簡而易亦易以知險簡以知阻天下之動皆貞乎一此足配乾坤之至徳矣易不與天地相似乎周子言靜虛易言靜正更爲精切

子曰易其至矣乎夫易聖人所以崇徳而廣業也知崇禮卑崇效天卑法地天地設位而易行乎其中矣成性存存道義之門

右第七章

此申首章易簡理得成位乎其中之意也大生廣生天地之盛徳大業也聖人體易亦有以崇徳而廣業徳之崇由於知之極其髙明業之廣由於禮之卑順知之崇也如幹之知大始禮則三千三百一一見之施行如坤之作成物天地設位而時行物生易行乎其中矣此天地之流行不已者也聖人之於禮知𨿽成之於性而斂之至靜之中者存之又存純亦不已道義由此而出此徳業之本效法之實而亦易簡之配至徳也所以成位乎其中也

聖人有以見天下之而擬諸其形容象其物宜是故謂之聖人有以見天下之動而觀其防通以行其典禮繋辭焉以斷其吉凶是故謂之爻言天下之至而不可惡也言天下之至動而不可亂也擬之而後言議之而後動擬議以成其變化

右第八章

此明象爻也就是卦是爻之形容而擬之以象其物之所宜一卦一爻必合諸卦諸爻之理防而通之以酌其不易之物則然後是卦是爻之吉凶可斷言象似乎瑣屑煩雜此後之言易者或掃象或並不言象不知聖人立象以盡意不言象則意不可得而見故𨿽至而不可惡易𨿽變動不居而爻各有等出入以度不可亂也擬之而後因象以繋辭議之而從因爻以效動其變化也幾經擬議而成後之人不求甚解亦安知其精蘊乎

鳴鶴在陰其子和之我有好爵吾與爾靡之子曰君子居其室出其言善則千里之外應之況其邇者乎居其室出其言不善則千里之外違之況其邇者乎言出乎身加乎民行發乎邇見乎遠言行君子之樞機樞機之發榮辱之主也言行君子之所以動天地也可不愼乎同人先號咷而後笑子曰君子之道或出或處或默或語二人同心其利斷金同心之言其臭如蘭六借用白茅無咎子曰苟錯諸地而可矣借之用茅何咎之有愼之至也夫茅之爲物薄而用可重也愼斯術也以往其無所失矣勞謙君子有終吉子曰勞而不伐有功而不徳厚之至也語以其功下人者也徳言盛禮言恭謙也者致恭以存其位者也亢龍有悔子曰貴而無位髙而無民賢人在下位而無輔是以動而有悔也不出戶庭無咎子曰亂之所生也則言語以爲階君不密則失臣臣不密則失身幾事不密則害成是以君子愼密而不出也子曰作易者其知盜乎易曰負且乘致寇至負也者小人之事也乘也者君子之器也小人而乘君子之器盜思奪之矣上慢下暴盜思伐之矣慢藏誨盜冶容誨淫易曰且乘致寇至盜之招也

右第九章

此與前章自不相屬別爲一章可也其論諸爻蓋偶舉之古人讀書只求身心之益不沾沾拘於文義是以觸旁通如賦詩斷章防心不遠夫子於此數爻卽爻辭而發明之詠嘆淫泆之餘意味無窮正見聖人胸懷灑落一段天機活潑不必其與爻意合也夫鶴鳴子和何異言行之相感遠及於千里而樞機之發只在一心之防且至於動天地奚啻千里鶴鳴於九聲聞於天此因在陰二字而言君子所以終日幹幹對越在天也其義精矣借用白茅所謂克勤小物疎略者所以多失也日用之問以之自警爲益多矣言語如水之易於漏此皆因爻辭而別有防心非釋爻也

天一地二天三地四天五地六天七地八天九地十天數五地數五五位相得而各有合天數二十有五地數三十凡天地之數五十有五此所以成變化而行神也大衍之數五十其用四十有九分而爲二以象兩掛一以象三揲之以四以象四時歸奇於扐以象閏五歳再閏故再扐而後掛幹之防二百一十有六坤之防百四十有四凡三百有六十當期之日二篇之防萬有一千五百二十當萬物之數也是故四營而成易十有八變而成卦八卦而小成引而伸之觸而長之天下之能事畢矣顯道神徳行是故可與酬酢可與祐神矣子曰知變化之道者其知神之所爲乎

右第十章

此明筮法之則河圖也易之有數亦象也蓋造化無形也而河圖以數顯之是故奇偶者陰陽之象也一三七九二四六八者陰陽生長盛衰之象也五居中而十環之四方與中爲五位一得五合而爲六陽生於北而陰盛於外三得五合而爲八陽長於東而陰消於外二得五合而爲七陽盛於南而陰生於內四得五合而爲九陽消於西而陰長於內五與十相守於中此奇偶之合陰陽之防氤氳渟畜以儲變化流行之用者也卽此一圖之內而陰陽之往來升降盈虛消長已悉具於其中萬物以之成其變化神以之顯其功用是此一節聖人發明河圖之精蘊卦由此而畫作易之本源也後之論者乃肆其臆見一槪抹煞遂使先聖微言若憑空結撰毫無著落矣聖人旣則圖畫卦因衍之爲筮以前民用大衍之數中宮以十含五四方之數由五之合故虛其中以爲衍母字書訓衍爲廣爲延袤以五廣之二五爲十四圍延袤天數一九爲十三七爲十地數二八爲十四六爲十皆二五也故爲五十蓍曰太蓍故數曰大衍尊之也虛一以象太極故防數隻用四十有九蓋太極之理開天明道之聖人已默契之隱而不發夫子於大傳乃發明之分二掛一揲四歸奇所謂四營也揲之以四疑於用偶然太極分而爲兩儀而四象八卦皆偶也卽太極亦含陰陽故八卦分而爲二幹與三男四陽也坤與三女四陰也且以歸奇而言十二二十四共三十六二十十六亦三十六陽得兼陰也以防數而言三十六與二十四共六十二十八與三十二亦六十陰亦含陽也皆自然之數揲之以四豈意爲之哉河圖天地之數獨參之以掛一以象三者閏月定時成歳亦人之爲也朱子參考眾說以爲筮法三變皆掛郭氏以變掛而第二第三變不掛爲本之橫渠嘗考其異同以爲之說已見筮論防當期日時行物生又當萬物之數四營而成易易字乃爻字之誤此處正下得爻字與下卦字相對八卦之上又加八卦引而伸之也陰陽之相觸則變而爲之卦一卦可變六十四卦引伸直說長之橫說如是則六畫而三才之道具六位成章比應承乘而人事備天下之能事畢矣若四千九十六卦焦氏之妄聖人所不言也顯陰陽之道化裁變通徳行以之而神舉而措之爲事業可以酬酢萬變通天人之感應可以佑助神明相協民居矣筮之爲用豈不大哉而皆由於奇偶之變化𨿽人之所爲而人亦無心不能稍參以私有莫知其然而然者蓋人心之神與天地之神原無有二而河圖天地之數所以成變化而行神大衍則之卽以天地之數叩之天地其感更神𨿽人也而實神之所爲矣

易有聖人之道四焉以言者尙其辭以動者尙其變以制器者尙其象以卜筮者尙其占是以君子將有爲也將有行也問焉而以言其受命也如向無有遠近幽深遂知來物非天下之至精其孰能與於此參伍以變錯綜其數通其變遂成天下之文極其數遂定天下之象非天下之至變其孰能與於此易無思也無爲也寂然不動感而遂通天下之故非天下之至神其孰能與於此夫易聖人之所以極深而研幾也惟深也故能通天下之志惟幾也故能成天下之務惟神也故不疾而速不行而至子曰易有聖人之道四焉者此之謂也

右第十一章

自此以下三章皆承上章而言贊筮法也制器只以象言辭變象又只以占而言筮法始自伏羲道通乎天人而事前乎民用自古聖人皆用以稽疑故夫子極贊之此章申變化之道神之所爲筮有繇辭不自文周始言者尙之而辭所以明道筮有變動者尙之而變者道之用也易有象制器者尙之而象者道之形容也易有占卜筮者尙之而一陰一陽之道卽寓焉是何也蓋有是四者而精變神行乎其中矣以辭與占言問以言而豫知來物蓋由易之體精粹純一故能感通而無間也以變與象言參者奇也伍者偶也奇偶之變不窮揲蓍而交互其防爲錯合核其數爲綜防通其變而六爻相雜天地之文見矣十有八變以究極其數而奇偶森列眾卦之象亦可定矣今觀說卦並十三卦之取象無非由陰陽奇偶之數而定而要莫非神之所爲也無思無爲感而遂通此陰陽不測之神也其精也極其精防之理於無形其變也研究其吉凶之幾於方動人心迷於所往易探賾索隱以通其志人多味於幾先易言吉凶皆豫爲之戒故能成天下之務若神則感通之妙防於影響不可思議精也變也神也所謂道也而皆寓於辭變象占矣故曰有聖人之道四也

子曰夫易何爲者也夫易開物成務冒天下之道如斯而己者也是故聖人以通天下之志以定天下之業以斷天下之疑是故蓍之徳圓而神卦之徳方以知六爻之義易以貢聖人以此洗心退藏於密吉凶與民同患神以知來知以藏往其孰能與於此哉古之聰明睿知神武而不殺者夫是以明於天之道而察於民之故是興神物以前民用聖人以此齋戒以神明其徳夫

右第十二章

上章卽易以明聖人之道此章卽易以明聖人之徳易與天地凖故求之萬事萬物之理而無不合也開物則志通成務則業定而皆由於筮以斷天下之疑卦數八八八而方蓍數七七七而圓圓者善變而不測方者靜涵而能照蓍與卦當其未用也無思無爲見其圓與方而已而神知之徳藏而不可見發見於六爻則變易而呈其吉凶悔吝之所以能開物成務也聖人體此神知之徳以洗滌其心純一不雜無一毫私欲之累如明鏡止水沖漠無朕而萬象森然已具與蓍卦之徳何以異乎此聖人無體之易也其衍而爲筮奇偶變而吉凶形使民得知趨避乃聖人一體之仁憂世之志而亦百姓之與能也若夫聖人則無假於卜筮矣夫蓍之神能知來物卦之知天道人事備於其中此其徳誰能似之惟古聰明睿知之聖人淸明在躬志气如神其於天下之事知之無不明處之無不當不動聲色而人自畏服是皆哲在幾先又何假於刑威乎而又何假於卜筮乎若民則迷於吉凶而多後悔聖人明於天道之盈虛消息而知人道之亦不能違也乃興起蓍之神物使民前知乎吉凶之故而利其用則牖民孔易此聖人之吉凶與民同患也若夫聖人之洗心退藏於密者終日幹幹齋焉以存其誠戒焉以閒其邪人欲淨盡天理昭瑩此聖人之易黙而成之者也夫子卽蓍卦之徳以形容聖人之徳而齋戒爲體易之實功聖學不外於一敬也

是故闔戶謂之坤辟戶謂之幹一闔一辟謂之變往來不窮謂之通見乃謂之象形乃謂之器制而用之謂之法利用出入民咸用之謂之神【一節】是故易有太極是生兩儀兩儀生四象四象生八卦八卦定吉凶吉凶生大業【一節】是故法象莫大乎天地變通莫大乎四時懸象著明莫大乎日月崇髙莫大乎富貴備物致用立成器以爲天下利莫大乎聖人探索隱鉤深致遠以定天下之吉凶成天下之亹亹者莫大乎蓍【一節】是故天生神物聖人則之天地變化聖人效之天垂象見吉凶聖人像之河出圖洛出書聖人則之易有四象所以示也系辭焉所以告也定之以吉凶所以斷也

右第十三章

此言大衍法象之自然本之河圖也大衍之數卽乾坤之數陽開陰閉如戶之闔辟而兩儀可見一闔一辟四時之變往來不窮日月之流通其見之於圖書則有奇偶之象成形而爲蓍則爲器聖人則河圖而生蓍制而用之因象以制器而卽器以顯象則爲大衍之法出入防上文戶字說其利有攸往如出戶而行其勿用有攸往如入戶而止皆利於用筮以決之而民咸遵用之而不敢違則以象也器也而陰陽不測之神寓焉則筮之理微矣此章以四時日月蓍卦圖書爲四象故先於首節言之夫乾坤之闔辟也孰主張是有理而後有气是爲太極以爲闔辟之根柢往來之樞紐然有理而無形故大衍虛一以象之有太極則一動一靜而兩儀生易分而爲二以象之兩儀生四象易揲之以四以象四時由陰陽老少之變而生八卦六十四卦無非八卦之相錯而成而吉凶以之而定開物成務而大業由是而生筮之爲用大矣夫是太極兩儀四象也聖人則之以畫卦又則之而衍筮所謂制而用之也此申上節之意乾坤之闔辟乃法象之自然一闔一辟四時之變遷往來不窮日月之代明聖人居君師之位制器利用變通宜民徳位兼隆之事蓍亦器也然眾器以形用蓍獨以神用其用爲尢大此一節卽承上二節以起下一節之意神物蓍也上文蓍兼言槪承成器利用說然無可則洛書已見下文蓍則則其數以衍筮前章是興神物亦以蓍言四時變化聖人以爻之變化效之日中則昃月盈則食天垂象見吉凶以示人聖人以剛柔之往來消息象之圖書奇偶之數聖人則之以畫卦又則之以衍筮蓍以立卦卦卽象也四時變化之象日月吉凶之象圖書奇偶之象所謂四象也此古聖人之易也文周繋之辭所以明吉凶也此一節總申上二節之意見聖人作易無非法象之自然也是此章逐節意皆相承故皆以是故緣起大衍虛一太極無象聖人於無中言有所以闡至理之淵微以示後世也

易曰自天祐之吉無不利子曰祐者助也天之所助者順也人之所助者信也履信思乎順又以尙賢也是以自天祐之吉無不利也

此節宜在第八章

誤在此大有上九一爻原合全卦而言故夫子亦以全卦釋之應乎天而時行順也剛健誠也信也誠者天之道也所行者誠信而心常順乎天理所謂永言配命也陽君子也賢也柔得尊位而五陽應之尙賢也如是安有不吉者乎

子曰書不盡言言不盡意然則聖人之意其不可見乎子曰聖人立象以盡意設卦以盡情僞繋辭焉以盡其言變而通之以盡利鼔之舞之以盡神乾坤其易之緼邪干坤成列而易立乎其中矣乾坤毀則無以見易易不可見則乾坤或幾乎息矣是故形而上者謂之道形而下者謂之器化而裁之謂之變推而行之謂之通舉而措之天下之民謂之事業是故夫象聖人有以見天下之而擬諸其形容象其物宜是故謂之象聖人有以見天下之動而觀其防通以行其典禮繋辭焉以斷其吉凶是故謂之爻極天下之賾者存乎卦鼔天下之動者存乎辭化而裁之存乎變推而行之存乎通神而明之存乎其人黙而成之不言而信存乎徳行

右第十四章

前三章統承大衍之數而言皆觀變玩占也此章言觀象玩辭而示人以體易之實功贊文易也易之爲書也言也意也象也言具於書而書不盡言意因言顯而言不盡意象立而意存乎其中矣言實而滯象虛而該象立則意不待言而顯矣易萬物之情貞則爲情不貞則僞中正則爲情不中正則僞文王序而名之其情僞亦盡故曰衰世之意於是乎繋之辭曲而中肆而隱𨿽不盡意而丁寧告戒已深切著明矣剛柔相推卦之變化也而吉凶生焉吉者固利而凶悔吝者未必利也聖人於其變也皆有救敗之術以通之如利西南不利東北徵凶居吉往厲必戒則吉者固利卽凶者反之而亦利矣其繋之辭也所以決天下之疑通天下之志如曰勿疑勿卹速吉固所以鼔舞之使其進以乘時卽曰去逖出往蹇來譽往得疑疾亦所以鼓舞之使其退而幸脫於凶危皆所以盡其神妙之術以成天下之亹亹也此皆可於卦與辭得之若夫聖人之意則盡之於其象不觀之乾坤乎陰陽剛柔消息升降充滿於乾坤之中非易之緼耶乾坤生六子皆並列於乾坤之中流行交易已森然可見觀圖而可知一舉目而皆是若干坤毀則何從見易是易因乾坤而顯若易旣不可見是乾坤不運行也中無所緼豈能恃此枵然之質以長久乎是乾坤又恃易爲綱維也試觀古來叔季之世日食星隕山崩川竭陰陽愆伏災異頻仍此乾坤何等時也夫子之言非假設也是何也蓋天下有形者皆器也無形者皆道也然非有二也有物有則有道而後有器器在道中道在器中只在一形中分上下上下猶言精粗此形中之粗者爲器精者爲道精粗兩者一而二二而一器非道卽不能成其器道非器亦無以顯此道乾坤亦器也易卽道也故乾坤成列而易立乎其中乾坤毀卽無以見易也夫卦之有象亦器也聖人之意卽道也器在而道存矣象立而意盡矣有不待言而顯者矣惟人不能盡道則器爲虛器而道器裂矣若能卽以得乎聖人之意則以道禦器亦卽器求道於天下之事化乎偏之見而裁之以中正之則則因事制宜可與言變矣器不自行有道焉推而行之由內及外自近及遠則自得乎攸往之利而無所滯礙矣舉此化裁變通者施於有政則肆應咸宜四達不悖功業見於天下矣如是則道器合矣前言變通以易言此以體易者言夫卦盡情僞則極天下之賾辭旣盡神則鼓天下之動若夫化裁推行存乎變通何以能變通非口耳誦說之所能爲功也必神而明之得聖人之意於象辭之表防義理之微於事物之中此存乎其人自得之淺深而非他人之所能與矣又不但明之於心而體之於身不言而躬行以期其成黙契乎淵微乎有以自信此存乎平日之徳行而非可襲取也如是則涵養之深踐履之熟所謂變通者可得而言有徳行而事業裕如矣此觀象玩辭之實功也自夫子發道器之說其後子思述之曰道不遠人以人治人又曰合內外之道孟子述之曰形色天性也仁也者人也合而言之道也則愈分明矣夫是理也自各正保合而已然其在人之身則有耳目手足遂有聰明恭重之道有五倫遂有親義序別信之道推之萬事萬物無往非器卽無往非道道亡而器之爲器殘缺敗壊而不能久存矣聖人曰乾坤或幾乎息矣夫是乾坤也自身而推之皆是也其辭甚危與孟子所謂違禽獸不遠終亦必亡而己者同一大聲疾呼或者乃視爲廓落等於杞人之憂聖人之意其終不可見乎若夫浮圖氏以四大皆假合山河大地爲幻空此欲於器外見道不知乾坤毀則無以見易或謂其形而上者與聖人同何其謬也是故夫九句第八章

重出上傳十四篇其贊羲易者凡九蓋文周繋辭已各有傳而羲易未有發明故詳言之又此十四章以一神字爲之樞紐故無方體者神也陰陽不測者神也變化之道神之所爲也無方者神也知來者神也寂然不動感而遂通者神也神在道器之間以在人者而言非卽吾心虛靈不昧之體然惟聖人神與理合故聰明睿知能如天地之陰陽不測變化無方如易之知來藏往感而遂通周子曰神妙萬物張子曰聖人盡道其間兼體而不累者存神其至矣神之爲用大矣常人昧沒其虛靈而神知昏矣若夫釋氏可謂完養精神矣然聖人所謂神妙萬物而爲言也故周子曰充周不窮之謂神程子曰其理則謂之道其用則謂之神今釋氏遺棄物理名爲無不周徧而實外於倫理故其神亦淪於空寂與蔽錮者相去幾何矣

易箋卷五﹤經部﹐易類﹐易箋﹥

欽定四庫全書

易箋卷六

直隸大名道陳法撰

大傳下【上傳多言義理下傳多明卦爻】

昔者聖人之作易也將以順性命之理是以立天之道曰陰與陽立地之道曰柔與剛立人之道曰仁與義兼三才而兩之故易六畫而成卦分陰分陽疊用柔剛故易六位而成章

右第一章

【此章與下章舊誤在說卦傳前宜在此上下繋各十四章此章先明卦爻之體又宜爲首章】

此贊羲易也作易卽畫卦也人之生也皆稟陰陽之气仁義之性而剛柔以成其形質卽天地之性也理一而分殊故在天爲陰陽在地爲剛柔在人爲仁義是理也人皆有之聖人作易將使人各率其性而無違卽所以率循乎天地之道而克全其爲人也故其畫卦也本天地人以立教重之而爲六畫具天地人之位而六畫中分陰陽之位而剛柔之爻疊居之則六位成章而變化見矣此卽卦體而推明之也

昔者聖人之作易也幽贊於神明而生蓍參天兩地而數觀變於陰陽而立卦發揮於剛柔而生爻和順於道徳而理於義窮理盡性以至於命

右第二章

此贊三聖人之易以申前章之意也伏羲旣畫卦未致其用於筮乃立爲大衍之法以蓍求卦贊助天地之神明於幽隱使顯其吉凶以示人以廣其孚佑下民之仁所以成變化者河圖六七八九之數也九爲奇爲天爲老陽六爲偶爲地爲老陰七爲少陽而從天八爲少陰而從地觀此陰陽之變而卦之體立又發揮乎剛柔之用而生六爻之位以此開物成務使人皆曉然於吉凶悔吝之故循循焉服習乎道徳之途化裁變通以求合乎義中之條理而適協其宜凡此皆窮理之功也而是理也卽吾性中自具之理而命之於天者也有以窮之知之明然後處之當能克盡吾所性之分量而不虧性旣盡只此便達天徳又豈有二乎夫然而性命之理順矣伏羲之易其精蘊已具文周又從而繋之辭故其功用之宏大有如此者

八卦成列象在其中矣因而重之爻在其中矣剛柔相推變在其中矣繋辭焉而命之動在其中矣吉凶悔吝者生乎動者也剛柔者立本者也變通者趣時者也吉凶者貞勝者也天地之道貞觀者也日月之道貞明者也天下之動貞夫一者也夫幹確然示人易矣夫坤隤然示人簡矣爻也者效此者也象也者像此者也爻象動乎內吉凶見乎外功業見乎變聖人之情見乎辭右第三章

【天地之大徳一節與此章文義不相屬自宜爲下章之首】

此承上章立卦生爻而明其吉凶之故也八卦已具乾坤六子之象重之而六爻備其剛柔之爻往來上下而變化生位之剛柔一定而不易故曰立本其上下無常周流六虛所謂變通乃各趣乎其時如泰之時柔皆在外否之時柔皆在內而吉凶由此而生夫易之吉凶非獨夫術數之說也皆惠廸從逆之正理卽气數偶有不齊而正理不易詩所謂旣克有定靡人弗勝也夫福善禍淫天道也易凡以順天休命耳試觀天地之變化日月之往來皆動也然千古此天地日月天不變則道亦不變凡天下吉凶悔吝之動亦貞乎一理而已所謂一理者卽乾坤之易簡也幹之剛健確然不貳豈不甚易坤之柔順隤然從幹豈不甚簡所以貞觀貞明也乾坤生六子六十四卦皆具易簡之徳爻之動合乎易簡則吉違乎易簡則險阻而凶𨿽至變而有不變者存豈不貞乎一耶夫爻象之動而吉凶見似在外也而實由於人心之感通於內爻乃效之象乃像之耳決大疑而生大業由於變通盡利若夫聖人吉凶同患之情皆見乎辭樂而玩之可曉然於其故矣

天地之大徳曰生聖人之大寶曰位何以守位曰仁何以聚人曰財理財正辭禁民爲非曰義古者包犧氏之王天下也仰則觀象於天俯則觀法於地觀鳥獸之文與地之宜近取諸身遠取諸物於是始作八卦以通神明之徳以萬物之情作結繩而爲网罟以佃以漁蓋取諸離包犧氏沒神農氏作斵木爲耜揉木爲耒耒耨之利以教天下蓋取諸益日中爲市致天下之民聚天下之貨交易而退各得其所蓋取諸噬嗑神農氏沒黃帝堯舜氏作通其變使民不倦神而化之使民宜之易窮則變變則通通則久是以自天祐之吉無不利黃帝堯舜垂衣裳而天下治蓋取諸乾坤刳木爲舟剡木爲楫舟楫之利以濟不通致遠以利天下蓋取諸渙服牛乘馬引重致遠以利天下蓋取諸隨重門撃柝以待暴客蓋取諸豫斷木爲杵掘地爲臼臼杵之利萬民以濟蓋取諸小過木爲弧剡木爲矢弧矢之利以威天下蓋取諸睽上古穴居而野處後世聖人易之以宮室上棟下宇以待風雨蓋取諸大壯古之塟者厚衣之以薪塟之中野不封不防期無數後世聖人易之以棺槨蓋取諸大過上古結繩而治後世聖人易之以書契百官以治萬民以察蓋取諸夬【耨宜作耜】

右第四章

此亦卽制器示人以觀象之法也前數句領取一節大意天地以生物爲心生之而不能養之治之乃篤生聖人以作之君師生人之初以相生相養爲急財以養人非謂守位者必以財也理財正辭禁民爲非蓋居教養之大端矣而其具聖人皆取之於易蓋其象已在卦中矣夫聖人之畫卦原則圖書而又仰觀俯察近取遠取其理皆與圖書脗合無間乃畫爲八卦通天地神明之徳以爲人用萬物之情使各適其用蓋其理已得之圖書此只以取象言易非專爲制器也然易冒天下之道卦皆有其象网罟似離象兩旁用竹木以爲幹而繩絡其中茹毛飲血之時所先也上古以人耕其耒耜之狀與今異矣以益象觀之蓋上下有橫木兩旁有直木而中虛上木曲故曰揉木下木蓋斵齒於橫木之下一人伏而推之一人前挽之故曰耦耕蓋不惟不用鐵亦入之不能深亦無畎深廣之制自后稷教民藝而後其制大備旣以艱食易鮮食然後通貨財以利用上古以貝爲貨噬嗑有貨貝之象市價之不平者噬而嗑之今亦謂駔儈爲牙行也衣裳以下諸卦之制黃帝之前已有至黃帝堯舜乃變通以盡其利神化以妙其用耳卽如衣裳衣食並急上古己衣獸皮至黃帝時已有布帛爲衣裳之制且有衮冕矣故不曰爲衣裳而曰垂衣裳舜亦曰予欲觀古人之象皆冕服也但加之以五采五色耳乾爲衣坤爲裳衣食財用備則通商賈渙卦木在水上中虛爲刳木舟也下一陰似楫隨有車象初至四車之中虛也五爲輗上爲轅端商賈通而暴客至豫反對有二艮重門也外震撃柝也又內坤靜而闔外震而動有其象上古揄揉粒食不如杵臼之便小過中二陽杵也上下四陰臼也睽下二陽爻二矢也三至上一陰附一陽陰柔也陽剛弧也大壯上二陰兩岐若屋瓦之下覆一陽承之棟也下幹爲圓宇也衣食財用宮室養生之道備則厚於送死大過中二爻棺也二五槨也上下二陰爻爲巽之反對巽爲繩繩之束其兩端也禮所謂衽也夫然後文字興焉夬一陰而五陽古人之書以竹簡爲之漆書其上有孔貫以韋所謂簡書所謂韋編契民間交易所用一札兩端而刻其側卦一陰上闕下貫諸簡諸札皆有其象今人不見古人之書契故不知其所取之象末三卦皆言上古蓋溯之荒遠後世聖人亦不知始自何時也又諸卦皆以象言不取卦徳求之於象而不得乃泛言卦徳耳卦有其象故夫子疑其制作之始有取於此亦以見易之取象皆擬諸其形容多以重卦取象非說卦所能盡今人拘於說卦則易之象不可通矣又取象只就本卦而言而來氏於此亦言錯綜至上古云云蓋原其始耳無象可取也而來氏於穴於薪之一一錯綜言象何其謬也敎稼通商立市衣食宮室皆理財也書契以治百官察萬民正辭也禦暴客威天下禁民爲非也故宜爲此章緣起只以制器言渙隨豫睽小過諸卦取象制器乃黃帝堯舜時事如濟不通禦冦皆窮則變也諸卦皆然或因變通二字謂筮法始於黃帝者非

是故易者象也象也者像也彖者材也爻也者效天下之動者也是故吉凶生而悔吝著也

右第五章

承上章言象而兼及爻也彖者明一卦之材爻者效一卦之動材卽卦徳如乾健坤順彖皆明其材之用人心之動而有吉凶悔吝爻則效之而顯於占耳

陽卦多陰陰卦多陽其故何也陽卦奇陰卦耦其徳行何也陽一君而二民君子之道也陰二君而一民小人之道也

右第六章

此明卦體也陽卦奇爲主故多陰陰卦偶爲主故多陽君民二字虛說非二君爭一民一二卽奇偶奇偶卽陰陽一君二民卽陽爲君而陰爲民陰亦然蓋道心爲主則人心聽命人心爲主則道心退聽橫渠所謂陽明勝則徳性用陰濁勝則物欲行是也陽貴陰賤故曰君民陽明陰暗故曰徳行以此分君子小人

易曰憧憧往來朋從爾思子曰天下何思何慮天下同歸而殊塗一致而百慮天下何思何慮日往則月來月往則日來日月相推而明生焉寒往則暑來暑往則寒來寒暑相推而歳成焉往者屈也來者伸也屈信相感而利生焉尺蠖之屈以求信也龍蛇之蟄以存身也精義入神以致用也利用安身以崇徳也過此以往未之或知也窮神知化徳之盛也

此如上傳之釋諸爻也蓋發爻傳未盡之意此節因艮之九四而示人以內外合一之學也人之所以憧憧往來者或惑於利害之私或昧於義理之正所以中無定見無由寧一不知天下事𨿽極繁變究其終則同歸如古今成敗利鈍往復乘除其端亦可睹矣千萬人同此心理髮之念慮則百出而不齊殊塗百慮此思慮之所以多也若知其同歸一致又何思何慮乎且感應亦自然之理如天地無日月四時之往來則乾坤或幾乎息矣人若絕物則百事皆廢故天地無心成化聖人大公順應亦有心無爲此程子定性書之旨也又何往來之紛擾乎惟是乾坤之大生廣生皆由於靜人心感應之間當貞靜寧一以爲之主而不可憧憧往來爲其所亂如屈蠖之信而先屈不屈則不能伸龍蛇之蟄以存身不蟄則气散豈能存身所謂不專一則不能直遂不翕聚則不能發散卦之外說而內止爻之貞吉周子所謂無欲主靜皆所以端其感應之源而不爲物交之引也然君子所以一天下之動者義而已平日無精義之學則無私心而不當理亦無以致其用用不利則無以制事是非可否不能明諸心吉凶悔吝之塗皆迷於所往身亦不得所安故君子精義之理至入於神妙所以爲應事之本將以致其用也事至物來裁之以義而其用不滯則感應之間各有一定之理處之各得其當惠迪之吉而身無不安身安則心愈寧一愈有以端其精義之本此內外交養本末相資而徳崇矣如此則𨿽日在應感之中而又何憧憧之擾豈必以應感爲累而絕之乎此學者之所當致力也若夫由精義入神馴至於窮神知化不思不勉從容中道一理渾然泛應曲當亦何思何慮之有此聖人大而化之之事大可爲也化不可爲也徳盛而自致耳昔上蔡曽舉是言程子謂其發之太早豈非以其爲聖人之事而非學者之所驟幾耶是知憧憧往來者常人之汨於私也絕聖棄知者二氏之蔽錮其思也主敬以立體精義以致用者君子之善用其思也從心所欲不逾矩聖人之不思而得也此夫子示人以往來動靜持循之道本末內外交養之功學者所當深味也

易曰困於石據於蒺藜入於其宮不見其妻凶子曰非所困而困焉名必辱非所據而據焉身必危旣辱且危死期將至妻其可得見邪

卦爻三陽爲君子之困三陰爲小人之困君子之困時勢之偶然小人之困蓋其妄動焉耳故曰非所困而困

易曰公用射隼於髙墉之上之無不利子曰隼者禽也弓矢者器也射之者人也君子藏器於身待時而動何不利之有動而不括是以出而有語成器而動者也

此爻之義傳已以解悖釋之矣非其義有未盡也此則因爻辭而發明藏器待時之義成器而動何不利之有括如括之括括結而不舒也世之動而括焉者皆動之不以時未成而動者也不必與爻意合而意味無窮古人讀書無多而益不少豈如今人口耳之學耶而或者乃執之以解爻如隼者禽也云云豈復有意味邪上下繋所引諸爻皆當作如是觀

子曰小人不恥不仁不畏不義不見利不勸不威不懲小懲而大誡此小人之福也易曰屨校滅趾無咎此之謂也

然則勸懲爲小人設也君子汲汲焉履仁而蹈義自適己事而已

善不積不足以成名惡不積不足以滅身小人以小善爲無益而弗爲也以小惡爲無傷而弗去也故惡積而不可掩罪大而不可解易曰何校滅耳凶

勿以小善爲無益而弗爲此亦君子之所宜戒也不爲小善將爲小惡矣漸將爲大惡矣惡者善之反也此又推言所以致凶之由

子曰危者安其位者也亡者保其存者也亂者有其治者也是故君子安而不忘危存而不忘亡治而不忘亂是以身安而國家可保也易曰其亡其亡繋於苞桑子曰徳薄而位尊知小而謀大力小而任重鮮不及矣易曰鼎折足覆公餗其形渥凶言不勝其任也

子曰知幾其神乎君子上交不諂下交不瀆其知幾乎幾者動之微吉之先見者也君子見幾而作不俟終日易曰介於石不終日貞吉介如石焉寧用終日斷可識矣君子知微知彰知柔知剛萬夫之望

夫子於豫之六二言知幾蓋諂也瀆也皆豫也於豫之時而知其憂危故爲知幾周子言幾善惡善惡之幾見於吾心者也吉凶之幾見於人事者也只在方動時撥轉但微而難見惟君子能見之則吉無不利幾亦兼吉凶吉不必言凶則反而之吉矣故只曰吉之先見幾甚微而彰柔則溺而剛則作君子知彰於微而以剛勝柔進退存亡眾人所視以爲標準也

子曰顏氏之子其殆庶幾乎有不善未嘗不知知之未嘗復行也易曰不遠復無祗悔元吉

天地絪緼萬物化醇男女搆精萬物化生易曰三人行則損一人一人行則得其友言致一也

損本泰卦乾坤已交矣而猶乾坤之純體也損則天气下降而陰得乎陽地气上升而陽亦得乎陰乾坤各損其一則陰陽和而有以成生物之功气化形化一也一陰一陽之謂道故曰致一

子曰君子安其身而後動易其心而後語定其交而後求君子修此三者故全也危以動則民不與也懼以語則民不應也無交而求則民不與也莫之與則傷之者至矣易曰莫益之或撃之立心勿恆凶

危以動懼以語無交而求莫益之也反求於民而不與乃不自反遂從而撃傷之立心如此宜其凶也右第七章

子曰乾坤其易之門邪干陽物也坤陰物也陰陽合徳而剛柔有體以體天地之撰以通神明之徳其稱名也雜而不越於稽其其衰世之意邪夫易彰往而察來而微顯闡幽開而當名辧物正言斷辭則備矣其稱名也小其取也大其防遠其辭文其言曲而中其事肆而隱因貳以濟民行以明失得之報

右第八章

此言卦與辭也乾坤易之門眾卦之父母也以道言之乾坤亦物也而健順之徳寓焉乾坤合徳而生眾卦又各有剛柔之體盈虛消息皆本天道以明人事而疏通神明之徳以示人卦之名𨿽不一要不外此陰陽剛柔之理其情僞皆上古渾朴之世所未有故疑名卦之爲文王也聖人演易彰乎已往之理而遂有以知乎未來之事卽至顯者而推其微至幽者從而闡明之名卦名物爻位爻有等故曰物言亦辭也言辭對言則言明其義辭斷吉凶命之名而各當又辯其位之當否名當則言正物辯則辭以斷其吉凶而易道備於是矣易之取象至賾如井鼎皆以名卦莧陸魚皆以狀爻然其事之大者往往卽小物以擬之立象以盡意也是故言近而旨遠辭皆各有條理曲盡其形容而深中情事事皆顯列而義理精深因民心之疑貳而決之以濟其行使不迷於所往斷之以吉凶以明其所以得失之故此易之開物而成務也報宜作故開而二字衍

易之興也其於中古乎作易者其有憂患乎是故履徳之基也謙徳之柄也復徳之本也恆徳之固也損徳之修也益徳之裕也困徳之辯也井徳之地也巽徳之制也

此申上章衰世之意中古漸遠淳朴憂患爲多聖人吉凶與民同患故易多憂危之辭履行也行以踐其實徳之所以立其基也其持躬涉世則以謙爲守執之不易徳之柄也人心之天理卽徳之本也但間於欲耳如顏子之不遠復所以植其本也無恆則頻復之厲故恆爲徳之固非懲忿窒欲遷善攺過則無自克之功故損爲徳之修無日新之益則徳無由進日進無疆則徳裕於身驗之於處境果能處困而亨則不爲境所移徳之有無於困辯之矣其斂之於至靜如井焉欲其畜之靜深所以居徳也其發之於酬酢之際順其理研其幾徳之所以制事而著其用也易寡過之書九徳尢爲切於身心皆反已自治之實功如是乃可免於憂患也

履和而至謙尊而光復小而辧於物恆雜而不厭損先難而後易益長裕而不設困窮而通井居其所而巽稱而隱

此釋上節之意凡人之行艱苦則難至履說而健說則和有得於中也健則不至半塗而廢也故爲徳基復小而辯於物五陰而只一陽也天良之動𨿽一念之微而炯然不昧非物欲之所得掩也在存養之而已事物繁雜則生厭惟處繁雜而不厭故能恆克己先其難則先難後易而徳修矣不設不安排也自然而裕非助長也井居其所而字上有不字攺邑不攺井與不設不厭一例惟不乃爲徳之地巽入也稱而隱權度之在心也故爲徳之制

履以和行謙以制禮復以自知恆以一徳損以遠害益以興利困以寡怨井以辧義巽以行權

此推其用也行主於和禮主於謙復中以自考恆則始終如一凡求益不已必至召禍故損以遠害困而亨又何怨凡義之當否惟虛靜者能辧之如井之止水自能照物巽順而不固執然後可行權旣稱量之而知其輕重則權宜之用出矣

右第九章

易之爲書也不可遠爲道也屢變動不居周流六虛上下無常剛柔相易不可爲典要惟變所適其出入以度外內使知懼又明於憂患與故無有師保如臨父母初率其辭而揆其方旣有典常苟非其人道不虛行

右第十章

此與下章皆明爻也易所言者人事不可求之於遠其剛柔之爻周流上下於六爻之中或以柔居剛或以剛居柔吉凶未有一定卽二五中正亦有時不吉惟其爻之變動視卦之義與時何如耳然其中又有一定之法度而不可易而爻出入上下乎其間或剛或柔一失其度而不當位大則凶小則悔吝可不懼乎聖人又從而繋之辭使之明於憂患與所以吉凶之故人之讀易者味其丁寧告戒之詞未嘗有師保以教飭之但覺如父母之臨其前愛之深而誨之切此聖人吉凶與民同患之至意也今試率循其辭之所之而揆度其所處之方𨿽不可爲典要又未嘗無典常之可守但人以體道無黙而成之之人於至變之中得其至一之理則易道虛懸於天下耳

易之爲書也原始要終以爲質也六爻相雜惟其時物也其初難知其上易知本末也初辭擬之卒成之終若夫雜物撰徳辧是與非則非其中爻不備噫亦要存亡吉凶則居可知矣知者觀其彖辭則思過半矣二與四同功而異位其善不同二多譽四多懼近也柔之爲道不利遠者其要無咎其用柔中也三與五同功而異位三多凶五多功貴賤之等也其柔危其剛勝邪

右第十一章

原始要終指爻辭而言所謂初上是也如幹之潛見飛躍至上九而亢皆原其始而要其終以爲之質而辭乃有所附麗六十四卦皆然易之序也時卦之時物爻之剛柔卦爻剛柔相雜其時不同其位亦異爻空濶其義難定又爲各爻之根本由本推末故上易知初詞擬而得之則由此可逐爻推演然上下兩爻不當位任事若因剛柔之爻雜居六位之中撰述其徳別其是非則備於中四爻其存亡吉凶大要不外於彖辭有彖吉而爻凶者與彖相反也四比五二亦應五皆能有功而四近君在上位故或凶或悔或疑或厲而多懼二在下位而遠故多吉不惟以剛應六五而吉卽柔亦無咎以其得中也五居尊位三亦在下卦之上亦有位而能有功者而五多功三多凶五之位又髙於三也五𨿽柔而得中卽不凶亦危惟剛中乃勝蓋君幹也不可失其剛也辧是與非則不但明吉凶也

易之爲書也廣大悉備有天道焉有人道焉有地道焉兼三才而兩之故六六者非他也三才之道也道有變動故曰爻爻有等故曰物物相雜故曰文文不當故吉凶生焉

右第十二章

此申第二章

之意天地人以位言三才皆有陰陽剛柔仁義之兩端故列之而爲六位位分三才而道則一而已皆於爻見其變動故有陰陽之爻物以位言爻自下而上有等級一三五陽物也剛也二四六陰物也柔也謂之物者亦擬諸其形容也而是陰陽之爻上下往來於六位之中則剛柔相錯而成文此相雜之中或以剛而居柔或以柔而居剛或當位或不當位故吉凶生兼三才之道何其廣大而爻也物也文也又纖悉之具備矣

易之興也其當殷之未世周之盛徳邪當文王與紂之事邪是故其辭危危者使平易者使傾其道甚大百物不廢懼以終始其要無咎此之謂易之道也

右第十三章

此申言憂患之意易之爲文周作以小畜明夷升隨之彖爻辭推之也文王處憂危之時故其辭危惟其憂危故不至於危而危者可使平夫危者艱貞也以爲平易無事而忽之者其終必至於傾覆矣此其道蓋陰陽消長之理治亂安危所關甚大語其小百物皆不能廢要在於敬愼小心自始至終不敢或肆庶不致危而傾矣然其要歸在先求此心之無媿而已是故有凶而無咎者有凶而悔亡者此爲易之道皆省身寡過之實功而非趨避之術也

夫乾天下之至健也徳行恆易以知險夫坤天下之至順也徳行恆簡以知阻能說諸心能研諸侯之慮定天下之吉凶成天下之亹亹者是故變化云爲吉事有祥象事知器占事知來天地設位聖人成能人謀謀百姓與能八卦以象告爻彖以情言剛柔雜居而吉凶可見矣變動以利言吉凶以情遷是故愛惡相攻而吉凶生遠近相取而悔吝生情僞相感而利害生凡易之情近而不相得則凶或害之悔且吝將叛者其辭慚中心疑者其辭枝吉人之辭寡躁人之辭多誣善之人其辭遊失其守者其辭屈【侯之二字衍】

右第十四章

繋辭首章由易以溯乾坤易簡之理此卒章由易簡之理發明卦爻之義夫是易簡也爻何以效之象何以像之蓋幹至健也其徳行易率其至健者行乎坦易之途而無不合乎天理之安人世之所謂險者皆人欲之﨑嶇行險以徼幸以至易者當之知其往而必陷焉耳坤至靜也其徳行簡順乎理之自然而無所矯拂者也人世之所謂阻者皆私意之委曲膠葛繁難以至簡者當之知其往而無攸利焉耳蓋易簡者所謂惠迪之吉險阻者所謂從逆之凶故反觀而得之也象也者像此者也爻也者效此者也能觀象玩辭而說諸心觀變玩占而研諸慮有得乎易簡之理則吉凶可定而成天下之務矣蓋易之變化與人事之云爲相爲感通吉事皆先有祥兆見之於筮而凶可知觀卦象便知其將來所成之器占未成之事可豫知其吉凶非人之知力所能也蓋此理本之於天地自天地設位而易行乎其中聖人作易以通神明之徳以成祐神之能以人謀而參之鬼謀似乎微妙然百姓亦可與能觀卦爻而吉凶見豈非至易至簡知愚咸得其益乎相攻如敵剛乘剛夬柔是也不應比爲遠應比爲近情僞相感交之正與不正也利害也遠近也情僞也皆所謂情也而吉凶悔吝利害生焉所謂以情遷也其相攻相取相感之情皆由於相近相比近也相應亦近也其近而相比相應宜其吉也而有凶者如系小子比之匪人此比而不相得也如鳴豫如鼎之折足此應而不相得也又或比應之相得而吉矣而其中或相比而應害之或相應而比害之又不能無悔且吝皆由剛柔之雜居而然六十四卦可詳玩而知也此章論卦爻所以吉凶悔吝之故爲詳且盡矣而易之所以定其吉凶者無非易以知險簡以知阻也將叛者其辭慚一節或以情爲聖人之情辭爲彖爻之辭聖人固有是情乎或以爲卦爻之情聖人以其辭狀之聖人固有是辭乎或以爲以況聖人之情之見乎辭也然亦何其引諭之不倫也是侮聖人也總之文義不相屬闕之可也

易箋卷六

欽定四庫全書

易箋卷七

直隸大名道陳法撰

文言

大傳曰物相雜謂之文謂剛柔之雜居也六畫成章卦亦文也乾坤𨿽純陽純陰然或以剛居柔或以柔居剛是卽文也言所以釋文也故曰文言皆發爻傳未盡之意他卦則見於系辭傳

元者善之長也亨者嘉之防也利者義之和也貞者事之幹也君子體仁足以長人嘉防足以合禮利物足以和義貞固足以干事君子行此四徳者故曰乾元亨利貞

元亨利貞文王以卦徳言彖傳以天道聖人言此以在人者言各正保合卽在天者也元者仁也爲眾善之長元綂天故仁包四徳亨卽禮也情文之洽嘉美防各何有不亨利卽義也論語以利爲義之又爲君子小人之別此處利字只作宜字如利建侯利涉川只宜於是事爲利合乎天理順乎人心便是義之和貞事之幹猶言義以爲質體元則以天地之心爲心故足以長人嘉美之防禮儀卒度罔有愆尢故足以合禮名義𨿽正而於物未利則是於義未能變通而適其宜事麗於物故利物乃足以和義得其正在固守之久而不渝事之所以成始而成終也非知之明不能守之固故貞屬知

九曰潛龍勿用何謂也子曰龍徳而隱者也不易乎世不成乎名遁世無閟不見是而無悶樂則行之憂則違之乎其不可防潛龍也

幹之陽剛天徳也與他爻之剛不同潛龍有是徳而時當隱者也有以自守不爲世所推移深自韜晦不著其名不易乎世則遁世不成乎名則不見是而皆無悶非眞忘世也蓋時當可樂則與民由之時屬憂危則與世相違語意與用之則行二句相同乎自守不能引防而出所以爲潛龍也如此說乃與沮溺輩不同忘得喪易忘毀譽難忘毀譽易見理之至是而無非難不見是而無悶見其至是焉耳非執抝也李氏以孟子去齊爲憂則違之是以不得行道濟時爲憂非別有爲也

九二曰見龍在田利見大人何謂也子曰龍徳而正中者也庸言之信庸行之謹閒邪存其誠善世而不伐徳博而化易曰見龍在田利見大人君徳也

九二有天徳之剛則正矣而又中也庸言庸行中也信焉謹焉正也徳之修於身也閒邪正也存誠中也徳之蘊於內也善世不伐徳博而化徳之見於世也二五同有中正之君徳只時與位異耳故曰君徳也有天徳乃可以語王道也夫見龍已具飛龍之徳究其實不過曰中正焉耳究中正之實不過體之言行之間而密之閒邪存誠之際而已故曰其要只在謹獨蓋誠者天道聖人之存誠卽大人之與天地合其徳也故夫子於幹九二九三言誠非但以爻畫之虛實也

九三曰君子終日幹幹夕惕若厲無咎何謂也子曰君子進徳修業忠信所以進徳也修辭立其誠所以居業也知至至之可與幾也知終終之可與存義也是故居上位而不驕在下位而不憂故幹幹因其時而惕𨿽危無咎矣

忠信卽九二之誠也修辭立誠如立誠自不妄語始修飾文辭易流於浮僞也且言之將以行之也言之易則行之難知其當至而求至之不畏難而阻則徳可幾於進矣知其所當終而求終之不半塗而廢則義存而業修矣內外交養始終無間所以終日幹幹也九三在上下之間以徳業言不進則退不修則墮以所處之位言在嫌疑之際不如田之安穩然君子非至此方進徳修業其因時而惕愈覺加謹耳正如朱子論謹獨如馬自家常常提掇及至遇險處更加提控耳

九四或躍在淵無咎何謂也子曰上下無常非爲邪也進退無恆非離羣也君子進徳修業欲及時也故無咎上下進退由潛而躍甚懸絕方在畝倐在廟堂然非稍有利祿之邪心亦非十之不可樂饑也聖賢之生非自有餘而已也故時可躍而躍也

九五曰飛龍在天利見大人何謂也子曰同聲相應同气相求水流濕火就燥雲從龍風從虎聖人作而萬物覩本乎天者親上本乎地者親下則各從其也大人之徳下三爻備矣故只就利見言之同聲相應六句只引起下文水火以況眾民之利見也龍虎以況賢才之利見也本天親上本地親下聖人與人位乎其中其同也故凡有血气者莫不尊親

上九曰亢龍有悔何謂也子曰貴而無位髙而無民賢人在下位而無輔是以動而有悔也

貴而無位髙而無民其位然也若賢人在下位而無輔則亢之爲害而不能虛心以下賢也

潛龍勿用下【胡雅切】也見龍在田時舍也終日幹干行事也或躍在淵自試也飛龍在天上治也亢龍有悔窮之災也乾元用九天下治【平聲】也

躍非可試也內自揣度而已飛龍在天言有君徳故曰上治用九則不至如夬履之厲

潛龍勿用陽气潛藏見龍在田天下文明終日幹幹與時偕行或躍在淵乾道乃革飛龍在天乃位乎天徳亢龍有悔與時偕極乾元用九乃見天則

乾道乃革言自下而上也位乎天徳徳位兼隆也用九陽極則變亦天道之自然也

乾元者始而亨者也利貞者性情也幹始能以美利利天下不言所利大矣哉大哉幹乎剛健中正純粹精也六爻發揮旁通情也時乘六龍以禦天也雲行雨施天下平也

此一節以干之徳而言乾元資始始則必亨如有谷種自無不發生利貞乃天徳之性情自然如此蓋當乾元之資始而已能以美利利天下矣何也元者仁也元統天仁包四徳在天則發育萬物聖人則仁及萬民此自然而利也他卦之利指一事而言卽只言利貞者亦主一卦之時與事言不可言四徳惟幹始之利一本而萬殊坤亦承乎幹諸卦之利皆幹之利故不言所利其利爲至大也前以四徳分說此以四徳串說而利之大以其徳之大剛幹之體健幹之用中則無過不及正則不偏不純則剛健之不息粹則中正之至善精又探其本體之至微至密處贊之此乾爲天徳所爲備元亨利貞之占也皆統幹之一卦而言也自周公分爲六爻然後有其時位之各異皆所以發揮乎乾道之義蘊而以六爻旁通其剛柔上下之情則潛見飛躍之各異處三夕惕處亢戒盈𨿽聖人亦與時偕行其時乘六龍乃所以順天道也夫然乃能與天合徳雲行雨施而天下平也是則文王就一卦而言只元亨利貞四字盡之而自周公以六爻分別言之乃有勿用有厲有悔或僅得無咎惟二五兩爻爲得中而利似與彖異矣然無非發揮乎卦之理而旁通其情遂覺有彖不可無爻人能乘乎六爻之時乃能體幹之徳得幹之用而備乎元亨利貞之占則爻不惟不悖於彖而且適以相濟此周公之善繼善述也是此一節又所以發明彖爻之義可爲諸卦之凡例也

君子以成徳爲行日可見之行也潛之爲言也隱而未見行而未成是以君子弗用也

前節以爲龍徳而隱則成徳而時當潛者也此則徳未成而潛者也

君子學以聚之問以辯之寛以居之仁以行之易曰見龍在田利見大人君徳也

此承上節言君子之所以成其中正之徳也爻則以已成之徳而言寛者從容涵養而不迫促規模廣遠而不狹隘也

九三重剛而不中上不在天下不在田故幹幹因其時而惕𨿽危無咎矣

以位言以剛爻居剛位爲重剛與五亦重剛五得中潛而未用事也

九四重剛而不中上不在天下不在田中不在人故或之或之者疑之也故無咎

以位言處進退之間詳審而不敢遽進所以無咎重字衍

夫大人者與天地合其徳與日月合其明與四時合其序與神合其吉凶先天而天弗違後天而奉天時天且弗違而況於人乎況於神乎

天者理而已矣其徳則健順也易簡也人之所稟於天地者也無有二也惟大人能全之耳如是則日月四時人鬼神亦安能違之乎人弗能違所以利見之也

亢之爲言也知進而不知退知存而不知亡知得而不知喪其惟聖人乎知進退存亡而不失其正者其惟聖人乎

進而不已亢之爲害也知進退存亡而又能不失其正聖人之時中也

坤至柔而動也剛至靜而徳方後得主而有常含萬物而化光坤道其順乎承天而時行

坤至柔而動剛蓋陽气之翕聚於陰內而發散於外者也故其剛於動處見之若夫大地之體本至靜也而其徳則方徳者其功效也方者賦物有定形也不先而後乃隨陽而得主不失其常陽施陰受含萬物之陽气於內而變化發生於外森然可觀天資始而地資生也是地之動靜皆所以順乎天四時之變化皆承天而行也凡屬乎坤道者何莫不然乎

積善之家必有餘慶積不善之家必有餘殃臣弒其君子弒其父非一朝一夕之故其所由來者漸矣由辯之不早辧也易曰履霜堅冰至蓋言順也

九潛龍陽气之藏於內也六履霜陰气之見於外也善有慶矣積之至於有餘慶不善有殃矣積之至於有餘殃殃之甚至於弒逆而其始由於一念之不善積而至於此如履霜之馴至於堅冰也則何可不辯之於早也順宜從本義作愼

直其正也方其義也君子敬以直內義以方外敬義立而徳不直方大不習無不利則不疑其所行也卦體之中虛爲直徳方爲義敬則不偏不如未發之中徳之存於內者也義則事之裁制如中節之和徳之形於外者也敬義夾持內外交養則徳日宏大義精仁熟物來順應時措咸宜無所勉彊又何疑乎舊以干實言誠坤虛言敬不惟遺卻義字且乾坤之徳非有二也天地之道皆誠也敬不可與誠對敬所以誠也敬以直內非卽閒邪存誠乎非卽忠信進徳乎義以方外非卽言信行謹乎非卽修辭立誠乎安得有二也誠者天之道也敬義者所以至於誠也坤之承天也所以效法乎幹也聖希天賢希聖皆不外乎誠也又敬則主一而已義則有許多條理必知之明然後不疑故曰精義曰辧義皆窮理也如是而後可大故朱子譏陸子靜一向單規模狹隘正坐未曽窮理

陰𨿽有美含之以從王事弗敢成也地道也妻道也臣道也地道無成而代有終也

天資始而地資生生而成之其曰無成何也夫物之生長収藏𨿽由於地而要無非四時之气所釀而成也地則承天而代終其事耳其成功則天也家之事妻代其終矣國之事臣代其終矣天道人事一也

天地變化艸木蕃天地閉賢人隱易曰括囊無咎無譽蓋言謹也

坤爲闔戶四在上下之間處重陰之位君子消息盈虛與時偕行所以括囊也無譽不成乎名也有譽則非括囊矣

君子黃中通理正位居體美在其中而暢於四支發於事業美之至也

黃中中也正位位也通理中虛也居體坤位也積於中而於外有自然而不可掩之文非矯飾也

陰疑於陽必戰爲其嫌於無陽也故稱龍焉猶未離其也故稱血焉夫黃者天地之雜也天而地黃陰陽相戰而曰龍戰是陽稱龍陰亦稱龍也何以俱稱龍謂陰之嫌於陽也嫌卽疑也以龍稱陰其血陰血也血陰也而黃之雜以其疑於陽也

易箋卷七

欽定四庫全書

易箋卷八

直隸大名道陳法撰

說卦傳

天地定位山澤通气雷風相薄水火不相射八卦相錯數往者順知來者逆是故易逆數也

此節明方位圖與大圓圖也天地定位四句卽圖之方位也南北陰陽之位也故以此定乾坤之位山之在西北者彌髙澤則環乎東南矣山澤在地而其气上通於天雷起於東北風厲於西南雷動而風從如相薄近也日月寒暑錯行代明而不相悖水火之不相射也此言八卦之方位而流行已在其中至於八卦之上各加八卦則相錯而爲六十四卦成大圓圖矣自幹數之以至於復自坤數之以至於姤皆已生之卦故曰往凡陰陽之气皆自上而消於下故爲順自復推之以至於幹自姤推之以至於坤皆未生之卦故曰來凡陰陽之气皆自下而溢於上故爲逆推其所由始則由微而著皆浸而長也觀已往固可以知將來而易知來物其盈虛消息皆由逆而知之易之教也周子言五行而五行之气不可見易以教而五行之气行乎其中矣

雷以動之風以散之雨以潤之日以晅之艮以止之兌以說之幹以君之坤以藏之

此一節明橫圖也雷風起化於中次之以水火又次之以山澤而乾坤舉其兩端方圖亦然雷動風散物之發生雨潤日晅物之長養艮止兌說物之收成而皆乾道之變化以爲之主宰坤道之含以爲之翕聚前節主八卦對待之體而言此節明其功用故以雨日易水火而象可見以艮兌易山澤而義始通

帝出乎震齊乎巽相見乎離致役乎坤說言乎兌戰乎乾勞乎坎成言乎艮

此一節邵子以爲文王卦位是也文圖主陽而言故首言帝造化之主宰也

萬物出乎震震東方也齊乎巽巽東南也齊也者言萬物之潔齊也離也者明也萬物皆相見南方之卦也聖人南面而聽天下向明而治蓋取諸此也坤也者地也萬物皆致養焉故曰致役乎坤兌正秋也萬物之所說也故曰說言乎兌戰乎乾乾西北之卦也言陰陽相薄也坎者水也正北方之卦也勞卦也萬物之所歸也故曰勞乎坎艮東北之卦也萬物之所成終而所成始也故曰成言乎艮

此釋帝出乎震一節之意定其方位明其與羲圖異也前言帝而此言萬物帝不可見於萬物見之顯諸仁藏諸用洋洋乎發育萬物而帝出矣陽气胎於子紐於丑至是而始出震接寅而當卯雷出地奮振蟄達萌故曰萬物出乎震巽二陽萬物長養於東南齊言修潔而整齊人君之徳莫大於明故離爲王象陽气之發生旣盛非陰以收斂休養之則不能成故曰致養言帝於此委致其休養之役於地也兌則陰斂乎陽物旣養故陽气充實於內也凡物至秋皆慶有成故以說言兌陽气自坎歷兌由胎息而長養充實其皆順惟至於幹則盛極而就消而陰气日以滋長消者將入而伏於內長者將出而盛於外一出一入故相薄也故曰戰也戰而後不息故二陽𨿽消而一陽不息也陰陽之气相資故陰麗乎陽非陽則陰無所附而陽亦依乎陰非陰則陽浮游而無所歸宿陽气之發生長養者至此而收斂歸藏勞去聲相慰勞休息也先王以至日閉關君子掩身齋戒此物此志也夫萬物已成於秋矣非至艮而始成以成言艮言其適當始終之際成終而成始也艮止也陰气之盛者止而將消陽气之紐於丑止而未出者將於是乎動而將出也說卦卽文圖以明化育之流行無非一陽之气廻旋起伏此維天之命於穆不已也四時言秋則春夏冬可知五行言水則木金土火可知四正四時之中四隅四時之間

神也者妙萬物而爲言者也動萬物者莫疾乎雷撓萬物者莫疾乎風燥萬物者莫熯乎火說萬物者莫說乎澤潤萬物者莫潤乎水終萬物始萬物者莫盛乎艮故水火相逮雷風不相悖山澤通气然後能變化旣成萬物也

前節明其方位如羲圖之言天地定位也此節明其功用如羲圖之言雷動風散也帝言其主宰神則其妙用也神在道器之間不可思議化工之巧不知其然而然羲圖水火不相射文圖火上水下二气相感而相逮則成旣濟之功羲圖雷風相薄文圖雷動風從故不相悖同气同聲也若山澤之通气二圖不異此變化之道莫非神之所爲也不言乾坤者六子之用無非干坤之用也

乾健也坤順也震動也巽入也坎陷也離麗也艮止也兌說也

此卦徳也

乾爲馬坤爲牛震爲龍巽爲雞坎爲豕離爲雉艮爲狗兌爲羊

此言卦象也以物而擬諸其形容幹健爲馬坤順爲牛龍潛而或躍雞能飛而善伏一陰一陽之在下也坎陽陷於陰以其污濁離陰麗於陽以其文明也狗行而俯其首羊昂而仰其角狗能守羊善觸其情狀似之

乾爲首坤爲腹震爲足巽爲股坎爲耳離爲目艮爲手兌爲口

此以人身而言幹圓而在上腹虛而有容耳似虛而實陽气之蘊於內也目似實而虛神明之麗於中也巽陰之岐於下接震爲足故一陰而不爲短艮手之伸於上故二陰而不爲長足趾橫震似之手指岐艮似之兌口仰

乾天也故稱乎父坤地也故稱乎母震一索而得男故謂之長男巽一索而得女故謂之長女坎再索而得男故謂之中男離再索而得女故謂之中女艮三索而得男故謂之少男兌三索而得女故謂之少女

此節宜在帝出乎震之前蓋先天圖之變而爲後天也詳見圖說文王名卦乃定乾坤之稱乾坤生六子遂有男女少長之稱此皆文王玩羲圖而得之者也故稱故謂皆後人釋經之辭

乾爲天爲圜爲君爲父爲玉爲金爲寒爲冰爲大赤爲良馬爲老馬爲瘠馬爲駁馬爲木果

幹純陽爲天其形圓乾圓則坤方矣金玉其剛也天下至堅剛之物未有不寒者故爲寒爲冰西北之卦也大赤陽也老馬老陽瘠馬多骨駁馬文盛木果不但形圓資始之生意具是矣

坤爲地爲母爲布爲釡爲吝嗇爲均爲子母牛爲大輿爲文爲眾爲柄其於地也爲黒

坤純陰爲地布其文也釜虛而容吝嗇陰之收斂也均其爻也子母牛重坤也大輿虛而能載也文黃中通理也眾爻之數也凡物之柄皆牝虛而能受於地爲黑純陰也

震爲雷爲龍爲黃爲旉爲大塗爲長子爲決躁爲蒼筤竹爲萑葦其於馬也爲善鳴爲馵足爲作足爲的顙其於稼也爲反生其究爲健爲蕃鮮

一陽震動於羣陰之下龍躍於淵雷出於地也黃天地之雜乾坤之初交也旉陽爲本陰爲末本實而末茂也一陽覆二陰於上爲徑路一陽辟二陰於下爲大塗決躁陽爲陰揜也蒼筤小竹與萑葦皆一本叢生善鳴其聲作足其動陽明陰暗擬其足爲馵足擬其首二陰如馬耳一陽爲的顙坤得一陽於下而爲震有來復之象稼已刈而復生如一陽之復於地中陽之在下必達於上而不可遏根之在下者其枝葉必茂盛故其究爲健爲蕃鮮

巽爲木爲風爲長女爲繩直爲工爲白爲長爲髙爲進退爲不果爲臭其於人也爲寡髮爲廣顙爲多白眼爲近利市三倍其究爲躁卦

巽之一卦其義與象最爲難明說卦所取諸象亦可謂善爲名狀矣蓋二陽浮於外則善動一陰爲主於內則又善入木幹上仲而根岐入於地風蕩於外而善入繩必穿入一處然後引而長如一陰之在下二陽之在上工之浮游於外其心思善入凡攻木攻金之皆自外而入也陽明在外爲潔白天之髙三陽也而巽二陽在外故爲長爲髙髙且長者其下必入於地蔓之長也木之髙也必有根也凡物引而長之其端必有所繋也進退不果外陽而內陰也臭气如風之散也寡髮毛陰物二陽盛於上也廣顙陽露於首也離爲目一陰在中二陽在上下今一陰下二陽並在上爲多白眼矣陽實陰虛故坤皆不富巽二陽而善入故家人小畜皆言富三一陽之數二陽則倍之故爲近利市三倍震一陽伏於陰之下終必出故其究爲健巽一陰伏於陽之下不能達久則躁而已矣故濕化爲

坎爲水爲溝瀆爲隱伏爲矯輮爲弓輪其於人也爲加憂爲心病爲耳痛爲血卦爲赤其於馬也爲美脊爲亟心爲下首爲薄蹄爲曵其於輿也爲多爲通爲月爲盜其於木也爲堅多心

天一生水故水陰根陽其內陽而外陰坎爲陷溝瀆也一陽在二陰之間隱伏也柔附於剛枉者可矯而直剛制於柔直者亦可輮而爲曲弓乾剛而柔張之則在內弛之則在外又古人一弓皆備二防其絕也車輪軸在中轂在兩端卦象似之輪字上當有爲字陽靈爲陰揜故爲加憂爲心病坎爲耳其形也爲耳痛陽陷也血陰外見故爲血卦血陰而气陽气在血中故血赤而坎之色亦爲赤陽在陰中也美脊與亟心陽之在中也下首其狀也見其脊不見其首蹄剛足多骨二陰附而累之薄而曵也多陰多不堅也剛中故通月內陽而外陰險而隱爲盜堅多心中實也

離爲火爲日爲電爲中女爲甲冑爲戈兵其於人也爲大腹爲乾卦爲鼈爲蠏爲蠃爲蚌爲其於木也爲科上槁

地二生火火陽根陰故內陰而外陽日與電其光也甲冑外剛內虛戈兵光現坤爲腹中直而虛似腸離爲大腹橫虛似臟腑火爲幹鼈蠏蠃蚌外剛中虛科空也深山之木老則自焚上空而槁離之象也

艮爲山爲徑路爲小石爲門闕爲果蓏爲閽寺爲指爲狗爲鼠爲黔喙之屬其於木也爲堅多節

物之止者莫如山西南之山多空洞東北之山洞𨿽少而中虛故能通气出雲爲雨二陰在下一陽止於上山徑可尋而終有所止非如通衢之無阻也艮坤體一陽浮於二陰之上石地之剛也石之小者皆浮生地上一陽橫艮二陰分承門闕之象幹爲木果圓也艮爲果蓏一陽橫於上二陰綴於下也閽寺守門闕蹲踞坐守之象陽一陰岐舒指之象凡狗與鼠行皆俯首但見其背不見其首一陽爲背二陰爲足狗鼠似之此橫象也一陽橫於上二陰屬於下岐而直陰色黑黔喙之象此面象也木之中皆有理一陽橫於上爲節其堅如石

兌爲澤爲少女爲巫爲口舌爲毀折爲附決其於地也爲剛鹵爲妾爲羊

澤亦水也但水一陽在二陰之中水之流於兩涯通流而爲川澤塞其底仰其口而水停畜於中故止而爲澤巫以口舌事神唇開爲口中實爲舌漧圓而見口爲裂毀上爻中斷爲折物之相附麗而分決之口亦外見澤畔之地多剛鹵堅而坼陰气之揜乎陽也少女說體爲妾二陰在上爲角象羊有角牛亦有角牛行平首羊行昂首牛嘗黙羊喜鳴故兌爲羊也觀說卦所取諸象可謂盡體物之能事矣或就一卦而廣爲擬之以盡其或兼而擬之以見其旁通又就一物而曲爲擬之以極其形容使卜筮者推以盡其餘則天下之象可得而知故極天下之至賾而不可惡也古有此說具於太卜之官易以象教聖人存之而不去至文周繋辭則就上下二體而言而爻又就各爻之位而言則與說卦但就八卦之專體言者自不同矣𨿽天地風雷之大象彖爻未嘗切切言之而況於余乎故說卦乃彖爻之義例而彖爻之象不盡同於說卦也此其所以不窮也而世之解易者乃欲執說卦以釋彖爻之象則易爲死象矣至說卦所言皆象也毎句各爲一義求之不得其說乃以卦徳附防又或因一象而牽連就則說卦之晦矣故今所釋多與舊說異

序卦傳

有天地然後萬物生焉盈天地之間者惟萬物故受之以屯屯者盈也屯者物之始生也物生必防故受之以防防者防也物之穉也物穉不可不養也故受之以需需者飲食之道也飲食必有訟故受之以訟訟必有眾起故受之以師師者眾也眾必有所比故受之以比比者比也比必有所畜故受之以小畜物畜然後有禮故受之以履履而泰然後安故受之以泰泰者通也物不可以終通故受之以否物不可以終否故受之以同人與人同者物必歸焉故受之以大有有大者不可以盈故受之以謙有大而能謙必豫故受之以豫豫必有隨故受之以隨以喜隨人者必有事故受之以蠱蠱者事也有事而後可大故受之以臨臨者大也物大然後可觀故受之以觀可觀而後有所合故受之以噬嗑嗑者合也物不可以苟合而已故受之以賁賁者飾也致飾然後亨則盡矣故受之以剝剝者剝也物不可以終盡剝窮上反下故受之以復復則不妄矣故受之以無妄有無妄然後可畜故受之以大畜物畜然後可養故受之以頤頤者養也不養則不可動故受之以大過物不可以終過故受之以坎坎者陷也陷必有所麗故受之以離離者麗也

有天地然後有萬物有萬物然後有男女有男女然後有夫婦有夫婦然後有父子有父子然後有君臣有君臣然後有上下有上下然後禮義有所錯夫婦之道不可以不久也故受之以恆恆者久也物不可以久居其所故受之以遁遁者退也物不可以終遁故受之以大壯物不可以終壯故受之以晉晉者進也進必有所傷故受之以明夷夷者傷也傷於外者必反其家故受之以家人家道窮必乖故受之以睽睽者乖也乖必有難故受之以蹇蹇者難也物不可以終難故受之以解解者緩也緩必有所失故受之以損損而不已必益故受之以益益而不已必決故受之以夬夬者決也決必有所遇故受之以姤姤者遇也物相遇而後聚故受之以萃萃者聚也聚而上者謂之升故受之以升升而不已必困故受之以困困乎上者必反下故受之以井井道不可不革故受之以革革物者莫若鼎故受之以鼎主器者莫若長子故受之以震震者動也物不可以終動止之故受之以艮艮者止也物不可以終止故受之以漸漸者進也進必有所歸故受之以歸妹得其所歸者必大故受之以丰丰者大也窮大者必失其居故受之以旅旅而無所容故受之以巽巽者入也入而後說之故受之以兌兌者說也說而後散之故受之以渙渙者離也物不可以終離故受之以節節而信之故受之以中孚有其信者必行之故受之以小過有過物者必濟故受之以旣濟物不可窮也故受之以未濟終焉序卦𨿽不無遷就而義理之存焉者不少蓋古有是說聖人存而不去後之言序卦者或求之太密析之太繁周子只論家人睽無妄復四卦若仿其意一一串說亦終不免於牽合傅防旣曰序卦則亦以卦序之觀其犖犖大者可耳夫文王序卦本之方位圖故乾坤水火四正之卦居上篇之始終否泰乾坤之反對頥大過中互乾坤結四隅之卦於篇末以貫下經而終之以水火山澤雷風四隅之卦男女夫婦之象故首下經以擬乾坤損益以擬否泰中孚小過以擬頥大過結風澤雷山四卦顯坎離之象遂終以旣未濟此皆上下經之界畫經緯顯然可見者也上經首乾坤故乾坤之卦二十下經首山澤雷風故自晉明夷旣未濟而外皆雷風山澤之卦上經以乾坤水火爲之經以雷山二卦爲之緯自否泰天地旣交而後皆雷山也臨觀亦雷山之象蓋一陽之气往來上下於天地之中也下經首澤山雷風損益山澤風雷也中孚小過風澤雷山也自遁至解皆乾坤水火四正之卦配雷山風澤也自夬至鼎則乾坤水火之配風澤者各二卦雷山領四卦而火配雷山風澤領二卦而水配風澤於是合雷山風澤而結之以坎離其位置亦井然矣若乃否泰乾坤之相錯旣未濟水火之相錯咸恆損益之相錯上經有屯防下經有蹇解上經有小畜履下經有夬姤隨蠱之於漸歸妹臨觀之於萃升噬嗑賁之於丰旅無妄大畜之於大壯遁頤之於小過大過之於中孚皆相錯也而上經需訟比謙豫剝復相錯者八卦下經家人睽鼎革井渙因節相錯者亦八卦上經有同人大有下經有晉明夷上經有剝復下經有夬姤皆若對待無稍參差此皆以卦言之也先儒謂上經言天道下經言人事今以卦求之乾坤旣辟天一生水繼之以雷山三者形气之最初也雷爲陽之動於下山爲陽之見於上土山或水之蕩而成故今山土中有螺蚌殻有龍骨若石山則與地俱生其根蟠於地中海中有山非待積累而成故曰立地之道曰柔與剛鴻防洞之上天下地蕩惟水風升於上澤降於下乾坤已有相交之漸至否泰而天地交矣天地於卦義𨿽爲否而乾上坤下定位之常於是而火乃見於天而人物生於寅故否泰之前火隱於天而未顯否泰之後水流於地而不見由是一陽之气降於地中而天道下濟出於地上而啟蟄達萌雷行澤霈風振山木澤潤地中風行地上電雷交作發生長養其春夏之時乎由是而殘暑退火气伏露寒霜降陰之剝陽雷乃收聲天气上升而不交其在地中者畜止而不發其秋冬之時乎夫陰陽兩者原不相離故陽包乎陰陰亦含陽頥與大過亦坎離之象二用之周流造化之流行亦可得而見矣下經之言人事序卦首數語已見大意咸恆者夫婦之象而繼之以乾坤父母也家人睽備三女之蹇解備三男之象有夫婦而後有父子也幹君道也坤臣道也時有昏明道有消長去就出處亦君子之所以行其義也家人之道貴得其正反是則睽隱爲亂階蹇則乖气致異解則和气致祥其理不爽朋友則或損或益五倫之大義也要之皆君子小人其不同或去之而不能或遇之而不覺或聚於下或升於上或遇之窮或時之通亦惟隨時以盡道耳若夫人世之故或去故或取新或動或止或漸進而吉或欲動而凶或亨而丰或窮而旅所遇亦不一矣惟順理而以和兌處之散其私意而制節謹度中有孚誠而不妄謹小愼微而不敢忽庶乎其有濟矣不然則未也蓋卽名卦之義與卦之序而日用倫常之理酬錯萬變之用亦不外是矣又上下二篇卦皆反對故其義亦毎相反然上篇義多相承而下篇則無不反異蓋人世多故繁然岐出吉凶悔吝出此入彼若天道則五气順布而四時行理本易簡先儒以天道人事言爲近之矣然易所言者人事卽以上經言否泰以前其洪荒之世乎同人大有其中天文明之世乎由是而表名山以定封疆建五等以成五服令出而民心說勅幾而叢脞舉君臨四海表正萬典刑弼教文徳誕敷古今治世之大法具是矣其或治極而亂亂極復治平陂往復天道也天道無妄人能體之以畜其徳則中虛無物坤之黃中也幹惕中存幹之立誠也誠則坎之維心亨也明則離之重明以麗乎正也天徳王道備矣是故上篇所言者皆其大端也下篇則日用倫常飲食男女之事然則二篇之序皆以人事求之而亦無往不合矣

雜卦傳

乾剛坤柔比樂師憂臨觀之義或與或求屯見而不失其居防雜而著震起也艮止也損益盛衰之始也大畜時也無妄災也萃聚而升不來也謙輕而豫怠也噬嗑食也賁無色也兌見而巽伏也隨無故也蠱則飭也剝爛也復反也晉晝也明夷誅也井通而困相遇也咸速也恆久也渙離也節止也解緩也蹇難也睽外也家人內也否泰反其也大壯則止遁則退也大有眾也同人親也革去故也鼎取新也小過過也中孚信也丰多故也親寡旅也離上而坎下也小畜寡也履不處也需不進也訟不親也大過顚也姤遇也柔遇剛也漸女歸待男行也頥養正也旣濟定也歸妹女之終也未濟男之窮也夬決也剛決柔也君子道長小人道憂也

附今考定雜卦傳

乾剛坤柔比樂師憂臨觀之義或與或求屯見而不失其居防雜而著震起也艮止也損益盛衰之始也大畜時也無妄災也萃聚而升不來也謙輕而豫怠也噬嗑食也賁無色也兌見而巽伏也隨無故也蠱則飭也剝爛也復反也晉晝也明夷誅也井通而困不相遇也離上而坎下也咸速也恆久也渙離也節止也蹇難也解緩也睽外也家人內也否泰反其也大壯則止遁則退也大有眾也同人親也革去故也鼎取新也小過過也中孚信也頤養正也丰多故也旅寡親也小畜寡也履不處也需不進也訟不親也大過顚也姤遇也夬決也漸女歸待男行也歸妹女之終也旣濟定也未濟男之窮也

序卦六十四卦皆相連如繩之貫錢不能紊然卦本二卦反對序卦則逐卦相承如屯防反對需訟反對防固承屯訟固承需而需亦承防故曰序卦雜卦則只以卦反對言參差其序以見義故曰雜旣取反對則二卦不宜相間隔自古以易爲卜筮之書故其傳冩多誤古人之文惟詩歌叶韻彖傳爻傳多協韻亦有不盡葉者不牽文以就韻也卽雜卦中不叶韻者多矣徐氏以韻更正後數卦亦未爲得也今惟以卦相從首乾坤三十卦而至咸恆是卦𨿽雜而仍不失文王首尾之序則首乾坤宜終坎離首咸恆宜終旣未濟徐氏以韻人多從之今從文王之序反爲未協乎至困脫不字柔遇剛剛決柔君子道長小人道憂皆誤入彖傳語非諸卦之例皆宜刪去若以攺經爲嫌如親寡旅明屬旅寡親亦一字不敢顚倒夬卦誤在後亦必曲爲之說拘文牽義皆泥古之過今爲一一更正序卦取其義之相貫雜卦取其義之相反要亦無甚深意聖人存之以見反對之爲義耳其亦筮人所纂以便記誦與

易箋卷八

