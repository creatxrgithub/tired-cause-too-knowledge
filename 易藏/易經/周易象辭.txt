

欽定四庫全書

經部一

周易象辭

易

提要

【臣】等謹案周易象辭二十二卷附尋門餘論二卷圗學辧惑一卷

國朝黃宗炎撰宗炎字晦木余姚人宗羲之弟也其說易力辟陳摶之學故其解釋爻象一以義理爲主如釋坤曰乾旣大矣坤能配乎幹而與之齊是乾之大坤亦至焉故曰至哉蓋幹以元施而坤受之卽爲坤之元非別有元也其義爲前人所未發而於承天時行之防無成有終之道皆分明融洽其他詮釋大都此皆可備易家之一解至於歸妹以須爲女之賤者舊解本無可易而宗炎謂須附頤以動則以爲須髮之須未免傷於好奇又於易之字義多引文以釋之亦不免王氏新義務用字說之獘當分別觀之可也後附錄尋門餘論二卷圖學辧惑一卷宗防大略相同二書各有別本單行然考周易象辭目錄實列此二書謂之附錄則非別自爲編也今仍合之俾相輔而行焉乾隆四十六年八月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

周易象辭卷一

余姚黃宗炎撰

周易上經

【天下天上】幹

夫未有畫以前天地直自成其气化無或指而名之區而別之者伏羲仰觀俯察遠物近身悉備於中遂欲以文字之道垂教於天下後世然此畫一落虛空卽分爲三有形之居中旡形之已岐於上下是一畫原具三畫之位一奇自連一偶之數有形者實爲陽無形者虛爲陰從其立體而言之上中下是也上屬天下屬地咸在空虛而未有定位中屬人人則當此一畫矣故伏羲能作易天地不能作易也爰其近似者而擬之若一表旣建而灮影三分因表而定灮影則當此一畫者表矣故陽得兼陰陰不得兼陽也不得已而並駕焉陽大陰小終不可亂也自有一畫以來上中下辧而位三矣奇偶相乘而數三矣因其自然之勢繼以二畫而成卦首畫三其卦爲經卦之第一也旣成此卦復取其隨奇之三效而則之其卦爲經卦之第二也於是陰陽各三畫而其位與數各具矣疊相交易互爲錯綜陽索於陰者爲爲爲陰索於陽者爲爲爲陽之純陽之雜也陰之純陰之雜也卽所謂八經卦也僅舉經卦而言之三奇爲天天而已人事不與焉三偶爲地地而已人事不與焉推而至於風雷水火山澤俱自成其一物爾無有經綸變化也無有吉防悔吝也然後各以本卦爲主而居下謂之貞貞者貞其位遞以八卦加之而居上謂之者稟母而生者也八貞各錯八統之得六十四卦此所謂尣【古別字因乎此今易以別而八八六十四之義亡矣】卦也尣者以八重八之意然聖人但謂之八卦未嘗云六十四者何也曰八卦成列因而重之重之非有他也卽此八卦也如言天而日月星辰在其內言地而山川河嶽在其內言人而五官百骸在其內如网之舉綱如衣之挈領也由是而爻在其中矣由是而經綸變化出焉吉防悔吝生焉皆伏羲所重之卦也皆文王所命之名也奇之三畫蒼頡本之以制

天字稍穹其體無有增損下一畫凡人以上皆天也中一畫日月星辰所系之天也上一畫寥廓而不可極之天也但可名之爲天未可命之爲幹必以天錯天六畫皆奇始得謂之幹也已經摩蕩而來又從二體而合上覆臨乎下下承載乎上上下皆健升降不息則其气普徧圓滿無所不到前倡率而開來後接續而繼往前後皆健周旋莫間則其力悠遠久長無時不行自此以往裁成輔相之功盡歸於人其蒼蒼者反退處而無權故元亨利貞以天道該人事六爻系辭以人事法天行言其暫則上下二天遷轉如晝夜呼吸如寒暑言其久則上下二天相代如治亂相隔如古今言其分則一畫爲一開辟之運數言其合則六畫爲一刻之神明覆地之天俄旋而載地載地之天俄旋而覆地其气輕淸而上浮其質剛健而上達自下而上者固謂之上卽自上而下者亦謂之上降於東則升於西降於西則升於東也全體皆陽包含無外混淪圓轉無可執著而又莫能遺漏從其可見者而擬之曰周天曰渾天以爲髣髴而其樞機之運主宰之神則又非形气所可測度者故以四徳發其理以六爻呈其象以萬物資始窺其端於長男得其初畫在下必上是以爲動於中男得其中畫居中似陷是以爲險於少男得其終畫上無所往是以爲止三男各分之一畫動也險也止也各具健之一徳六奇相連兩相合加乎六虛之位初二天之地也三四天之人也五六天之天也初三五陽之陽也二四上陽之陰也天有陰陽地有剛柔人有仁義尣卦畫統於玆三百八十四爻悉括於此矣自重本卦外錯爲泰天交於地萬物亨通之象錯爲大壯雷行天上長子代父之象錯爲小畜風行天上風髙雲散之象錯爲需云上於天田疇待雨之象錯爲大有火在天上普天共照之象錯爲大畜天在山中歲時邁往之象錯爲夬天上有澤物極必返之象此與他卦相錯之大略也其位西北指其髙也其時秋冬之交爲其气嚴肅天色灮明也三奇天也天生聖人繼天而出治是又一天也故辭象皆兼天人

乾元亨利貞

文王觀伏羲所重三奇之卦六畫皆陽上下俱天而名之曰幹幹者健也陽气之上達也其象不可見見之於日日爲太陽之精故陰陽之陽亦因日而顯幹有似乎陽但陽取照臨下垂之義多幹取運行上達之義重幹健不息此往彼來彼沒此見無窮盡無斷續皆升而上達者也文王旣玩其象復系之辭曰元曰亨曰利曰貞言此四徳者天之所以爲天而運用幹之所以爲幹而旋轉擬而議之大約如是元爲大爲始大無所不包始無所不貫亨爲通爲養通流行而日暢養滋新而不窮利樂也敏也各得其宜之謂樂不疾而速之謂敏貞正也定也安寧卓立之謂正堅固不移之謂定此四者在天爲春夏秋冬之四時在地爲東西南北之四方在人爲仁義禮知之四端在物爲生長成實之四事惟天之命無聲無臭不落於形气吉防悔吝未嘗露其端倪見而非體動而非幾混淪而昭晰合之爲幹分之爲元亨利貞以無形統有形以有象明旡象而萬事萬物無匿情易道無餘蘊矣下此爲一事一物之元亨利貞一家一國之元亨利貞得其偏而不得其全得其駁而不得其純六十四卦之內四徳疊見或有並著者又雜以他文未有純粹至精若斯者也然而他卦之四徳皆幹之流行發露得其一體具體而微同而異異而同也如謂筮得此卦六爻皆不變者占當如是則元亨利貞之用幾何哉於羣龍無首六爻皆變則用九又復幾何無乃引人坐井而始與之談天乎又謂初爻全元二爻半元半亨三爻全亨下體得元亨二徳四爻全利五爻半利半貞上爻全貞上體得利貞二徳此膠柱鼓瑟矣推而及於坤極於六十四卦其分屬又當何如也

幹上出也從倝從乙倝日始出其灮倝倝也乙

物之達也愚按昜【陽】日出也從旦從勿勿者旌旗之斿日之初升灮芒下垂如旗斿之狀故昜字從之�【古偃字】旌旗之舒加旦爲幹日之始出其光灼爍若旌旗之飛動而又挺然直上於無際若艸木之由地而拔起故又加乙爲幹也其義與昜相似但下垂則專主照臨而爲日之事上出則主健行而爲幹之義程正叔曰健而無息之謂幹幹左旁從上丅從天體三百六十五度四分度之一日行一日一度適得其上下之中爲【陟遙切】右旁天半體在上之形行度每日過日一度行三百六十六度四分度之一爲過之形故曰天行健其以行健防合干字之意甚足舉學易之一隅但不知文字子母相生之故所釋者倝也遺乙不成爲幹矣轉讀爲幹【古寒切】燥之幹旌旗爲風露之所濡濕及旦卽幹也

元從上從人在人之上者首也書稱元首文言體仁長人體者身也長於身者首也人之視聽言語資生養性俱在於首非首則無以顯其變化非首則塊然百骸元冠四徳猶首之加身也古文

直象人首在大上之形更爲易曉上人防意與長相混不若古文之有別也

亨自上下下謂之【古厚字】在上之人以鼎實賜下自下上上謂之亯【古答字】在下之人以飲食獻上報答賜予之意合上下之情而以所所亯之物共防於一堂謂之�【古享字】君民臣庶若家人父子一气相連故有通徹長養之義而讀之曰亨實一字之轉聲文言曰嘉防曰合禮非享而何攺亨作享俗識也利從禾從刀天下之大利無如五穀天气淸肅

而収斂繁華刋落晶實內向農事告成以刀刈禾無有阻礙公私和樂天徳収斂則物遂人能裁成則事宜又借爲財利銛利之用

貞從卜從鼎神禹鑄鼎之後有天下者以此爲重寶欲建都於何地必先卜而定鼎旣正其位安謐寧靜不可移易貞如卜鼎示無攺也愚按京房謂從鼎則得其聲小篆從貝者譌也

初九潛龍勿用

周公因伏羲之重卦每畫爲一爻而系之以辭也其未加奇偶六位皆虛謂之六虛有奇偶而未乘六位謂之六畫以奇偶而居六位則謂之六爻爻者交也以奇九偶六之畫相交於初二三四五上之位也此本卦六爻之始基易卦三百八十四爻之根蒂也何不言一而言初一卽一不可偏屬也之經卦三奇其數三三奇而三偶隨其數六陽能兼陰合之而成九故凡陽爻皆九也初爲地下之地能伏其下又能自拔以達於天者惟雷與龍爲然而皆震象乾初卽震所稟以生者也雷無質但有聲气於已發當未發之時並聲气亦不可求非干之象龍質陰而性陽合而成體散而成文是離合無定也能幽能明能巨能細是狀貎無常也春分而登天秋分而潛淵是方位莫測也天下至神之物無過於此時當初候眾動未侵萬念俱寂思慮不起鬼神莫知故象以潛龍凝靜安固伏蟄而未萌養其出有入無之气含其千變萬化之靈而不躁於輕試神全力厚資之而爲見爲躍爲飛始不虞其不繼如恃夫可用之才見有當用之地卽妄用焉幾蠖屈蛇蟠之不若矣艸木之蚤秀者實不堅學之夙慧者徳不備天時先溫燠者多疵厲勿用蓋必不可用也先儒分潛龍爲象勿用爲占近於拘泥夫占非端策拂也士君子立身處事動靜食息無地非占無時非占也當其隱居求志卽是潛龍之占當其晏息未起亦卽是潛龍之占潛龍將有何用其勿用卽是隱居晏息之象夫子曰不占而已不恆其徳或承之羞不恆承羞俱占也吉防者得失之象也悔吝者憂虞之象也吉防悔吝俱象也就其無所專屬如今之學者則謂之觀象就其有所專主如隨事省察勘驗則謂之玩占故曰居則觀象玩辭動則觀變玩占苟可分象分占豈居當觀潛龍動當玩勿用耶

潛涉水也藏也從水從替替者舒气之意凡物

之蟄土者閉气不出入潛水者有出气無入气潛行水底之術當先禦气故涉水爲潛

龍鱗虫之長變化神靈之物也象挺角蜿蜒兩翼飛騰之形小篆作

象兩龍防合一正一側之形龍神不測能合能分倏忽幻化故作此狀爾

勿大夫士建勿雜帛爲之以異色緣其側象集幅垂斿之形以此表率眾人爲進退作止之程麾之則進而作拂之則退而止借爲禁止之辭言以此拂之也

用可施行也或云象鐘形左缺處乃鐘頂透聲之穴鐘爲樂之始事在所必用故轉去聲爲施行之意庸葡等字皆從之或云防意從卜從中者繆古文從上從才從言人才爲上所保卹也愚以謂當從卜從才從八蓋卜其才之大小而分別用之於義爲得

九二見龍在田利見大人

龍非在田之物田非居龍之地何以振起重泉而見於田也使果若是彼鬐鬛角介蠢然呈身於溝澮之間幾何自異乎鮫鱷其不爲耳目所妖也或寡矣夫重泉之蟄時至而奮必乘風雲雷雨以爲用卽作春霖以生長萬物庶民於斯耒耜以勤農事是龍之方見而恩澤己及諸田矣天下蒼生豈不欲快覩之乎所以爲見龍在田而利見大人也觀文言再贊君徳大人直指此爻無疑分之中畫而成卦此爻含雨之象至彼乃爲水爾雷動而蟄虫皆驚龍其蟄之大者也亦於此際乘風雲而出當於耜舉趾之候萬民仰澤之時故以在田指其及物之功

見視也從目從人轉讀現爲發露之意一爲物

自顯著見龍之見是也小篆加日作晛爲日灮所照則顯矣俗作現非一爲目覩而知者利見之見是也在存也從土從才才以應用土產不窮是其才

常在也卽禮傳有土此有才之意

田種五穀之所也從【圍】從十口者畔厈十者阡陌也古九百畮爲井四井爲邑四邑爲邱四邱爲甸四甸爲縣四縣爲都四都爲同井分象九區之形田防積四數之意則井隘而田廣也

九三君子終日幹幹夕惕若厲無咎

時至二而已見至三而益進矣君子於此致其心力無一息之可間斷觀天之气化一日一旋周而復始今日之幹未往明日之幹將來上下接續之際遷轉無端而人不覺所以從朝至暮終日幹幹而不止非曰始操而後可縱也非曰少壯當黽勉而耄期可倦勤也𨿽夕矣而猶惕若其戒愼恐懼無分昏旦𨿽當繼天立極之任開來繼往之時最可危厲者而自能無咎三當人極之始天之髙遠旋轉𨿽疾速使無人以運行其中誰律其時孰齊其政莫能作君作師無可財成輔相則天之爲天亦且虛生矣惟人有以連合其上下節制其去來使曠蕩不可測識之物一就我之度量人之爲人厥惟艱哉故聖人於此特著其用功之勤與危厲之戒終日者今日之天已盡夕者明日之天將至之象此上下之介也

夕夜也指月無灮以象意夕爲月之省體凡夜

有月灮其昏黑較遲𨿽暮而不知其夕也月去其灮則暗蚤夕之義也

惕敬也從心從易虺易藏於丰艸之內地當榛莾𨿽不見其形而心宜戒備若杜若也借爲相似之義與如同解因又借爲語詞猶言如此

九四或躍在淵無咎

淵水之最深處潛龍之所居然而在田在天之龍風雲一散無不退息於此𨿽時當春夏其在淵之日居多亦猶君子經天緯地而刻刻洗心退藏於密也龍之爲物得水而更神能致涓滴爲江河能徙波濤於陵阜其躍也必先鼓淵泉而入霄漢始可作霖雨以徧臯原或上也或下也旣審之有素而可進可退其權又操乎方寸所以克變旣往之舊爲維新之命當上下攺革人所不易居者而能無咎造化之遷移變而爲時勢時勢之驅人無智愚賢不肖畢集其网羅而聽其馳驟但賢智乘之愚不肖背焉然未有不喪失其故我者惟聖人與天爲遊旋天而不旋於天轉地而不轉於地功業文章風防所成於我如浮雲獨此神明之徳虛靈湛徹非造化所能推時勢所能徙是則神龍之淵也神龍變化鼓蕩風雲苟棄淵不講日出杲杲持此將安歸乎淵在下躍在上亦上下二天接續之象

或封疆經界也從戓【國】從二戓乃封建之土地

二乃彼此之界限轉讀作何人之詞言其界限疑此疑彼不可爭執以禮讓爲國也在民則耕者讓畔矣小篆失其本義加土作域非也

躍迅也從足從羽佳鳥飛以羽獸行以足皆有所因依而奮起至於龍則騰空而直上非羽非足疾速過之故合羽足爲文著佳不著獸者以鳥能騰空也

�回水也從【圍】從水水所防聚之處上有回旋之文其下最深

小篆作中爲水旁指左右岸地中之水孰不有岸無回深之義俗加水旁作淵贅淵本回水故顏子名回字淵

九五飛龍在天利見大人

五爲幹之正位此爻又三百八十四爻之正位也以二體言則居上之中以陽九而言又得九之中惟聖人而居天子之位者足以當之夫龍固神矣爲潛爲見而爲躍尙未足以盡其神必飛而在天其作用始無虧缺俯視萬國風雲生於指顧凡天地間無一夫不被其澤天下臣民孰不欲見此大人乎𨿽生異代之人猶想象其徳業而思快覩況同居斯世者乎上古之人道全徳備者多爲天子次之者爲相爲羣後又次爲卿士百執事其下蚩蚩黎庶皆奉行上焉者之教化而莫敢異同者也是以道徳事功合而爲一五品五教卽存乎平水土播百谷之中求所謂心性不傳之祕無有也益伊尹𨿽不爲天子而其學問大約見於禹湯之政治巢許卽出而有爲豈能過於堯舜乎降及衰周至於夫子備聖人之徳而莫能試用始有匏傳道之嘆而道徳事功於此分矣然其所以分者何也亦卽堯舜禹湯之所行遇夫子而不得行之學問也使夫子而得行之其成功文章更有盛於如天之治也非云堯舜事功之麤迹夫子道徳之精微也非云平章洽和堯舜之事功峻徳執中堯舜之道徳也非云期月三年夫子之事功性天夫子之道徳也有道徳者必發爲事功有事功者必本諸道徳惟釋氏以入世爲煩惱止欲見性證覺鄙夷諸色相後儒因之道徳事功遂判然而不可合盍亦觀諸幹之九五可無遺憾矣

飛鳥翔也象振翼乘風之形亦作

非省爲

反羽之意借爲是非之用以兩翼相背有違戾之意

上九亢龍有悔

不稱六而稱上五爲君位六不可加也六爲三偶之數稱之嫌於雜也飛龍之世萬國朝宗天下一家外無阻化之荒裔百姓熙熙皥皥日中則昃月盈則食所當憂也人君予聖無法家拂士之言縱橫如意無可警戒實不見其可憂也於是恣睢以自行果決以獨斷淫心蕩志惡聞其過諱忌自此生矣故謂之亢龍亢者何龍之頸也頸有逆鱗不可披拂天下臣民共識其非而一人方自是共見其危而一人方自安萬耳萬目醜聞而熟睹而彼獨以爲鬼神莫我知及乎勢窮理極而自覺悟追悔其非不已晚乎潛見躍飛俱龍之實事龍所實歷不可移動者於此云亢象逆鱗也

亢人頸喉咽也從二【上】指首與元義同從

象

形韓非曰龍之爲物可擾挾而騎頷下有逆鱗徑尺攖之者殺人卽此之謂星有角亢以其當蒼龍之頸因以得名轉去聲爲亢直髙亢彊項之人亢不肯屈不屈則髙矣

用九見羣龍無吉

一三五七九皆陽數何以獨用九如以卦畫論之幹三奇其數三何以偏捨三而不用蓋一奇之畫自有一偶以相隨幹三奇而三偶隨之乘而爲九一卽爲易之主宰凡數皆苗裔於此用之嫌於防𨿽勞而寡功天樞不動人君無爲故不用三爲幹之本數陽不可以獨行不能以孤生用之則有唱而無和過剛而不節故不用五爲運化之門戶生生而不窮用之則越而無章反若有遺於三偶抑且不及於六位故不用七爲陽之正而引申於五𨿽過乎三偶逾乎六位而未成八卦用之則缺陷而不變偏枯而不神故不用是非九莫可用也九則陽數盡括於中三偶悉統於內而爲陰陽變化之原參天兩地而倚數參兩爲五一三五爲陽參而倚之爲九陽爻用之二四爲陰兩而倚之爲六陰爻用之合之得十五十五者三其五也分之爲九爲六陰陽之用也自然之妙變化無方太陽少陽太陰少陰此探蓍求卦之論非作易之本指也陽爻用九乃六十四卦之發凡舉例百九十二陽爻所同百九十二陰爻亦在其宇下如以謂筮此卦而六爻皆變成坤者不知於用九之義有何闗涉何所憑據乎夫幹之剛在三奇參以三偶而用九則剛柔相濟龍之純陽在首幹之六龍俱奇偶相參而不用三是羣龍藏其首而不露見而不盡見所以爲神所以能變化也變化且神悔吝防咎何得及之惟吉而已

羣鳥獸聚集也犬性獨羊性羣羊甚乖戾然有

一牡羊爲主則千百相從其行臥飲食一無所異以一童子牧千百羊無有遺逸牧其羊之君足矣故從君從羊

人首也象形或從人戴首作

凡頭字偏旁多用之小篆因頡字音誤讀胡結切繆也或省文作龍之能靈原非一物必合眾體而成其變化飛龍龍之最貴者也飛龍在天則羣龍隨之故飛龍曰【龍讀若龍沓】山海經曰有翼爲應龍特貴龍以不翼而飛爲神何借於此

彖曰大哉乾元萬物資始乃統天雲行雨施品物流形大明終始六位時成時乘六龍以禦天干道變化各正性命保合太和乃利貞首出庶物萬國咸寧

奇偶之文爲卦卦名爲彖卦名下所系之辭爲彖辭此夫子釋文王之彖與彖辭而作謂之彖傳彖曰二字後儒所加天以立象幹以命名幹不可見運之以元舉一元而四徳該盡四徳而一元貫大哉乾元無不備矣乾元自爲乾元萬物自爲萬物若不相闗切者然然而生生之气布滿無間萬物在其中或稟受而得其偏或稟受而得其全紛紜錯雜顚倒繁亂皆一气之氤氳混然之極而截然之至萬物皆資之以爲始維天之命於穆不已天之所以爲天捨元何見哉是元乃統天也統者得其一萬事畢之謂物旣有以資其始則爲靈爲頑爲蠢爲動親上親下之已各自含其生气矣無假於造作不待於勉彊時至而自呈品者區別之意言物物各異其質性而顯其狀貎也但見夫雲行雨施而品物已流形矣然物各具一性各私一命有燥濕而不相均有寒燠而不相濟有飲食而吞噬起有嗜欲而爭鬭生害不能除利不能興夭札疵厲不能救於是生聖人獨於貿貿之中煥發其耳目心思大明乾道之所以終所以始所以終終始始而無盡視此六位者本寂然不動而爲六虛因其時至而自成時爲三奇而成初九九二九三時錯六奇而成九四九五上九時潛而潛時見而見時惕而惕時躍而躍時飛而飛時亢而亢天人合一動靜隨宜乘此六龍以禦於天如禦者之操縱遲速六轡在手驅輕車而由熟路參化育補天工之不逮使資始以來之一性一命各遂其生而不妄各盡其道而不害此則天所不能惟聖人能之敗壞而更始爲變有無遞相易爲化乾道之所以生生無窮者以其能變化也物於大造之中得其纖微而爲性天於動賾之內賦之靈气而爲命變者自變化者自化而此或賦或受各整齊充足無乖暌缺失之處含藏固守物物斂其陰陽在在凝其晶實太和者何卽元气也元气至此俱調和而得宜固結而完足保合者防衞積畜而善藏之也保合太和卽含其在我之元气乃爲利貞也有首出於庶物之上者不以一身之性命爲性命而以天下之性命爲性命不以一己之太和爲太和而以天下之太和爲太和因天及時財成輔相使各正保合之羣生羣動悉得還其天道之本然而萬國之廣咸安寧而自遂矣此則天所不能惟聖人能之諸儒有以乾道之元亨與聖人之元亨乾道之利貞與聖人之利貞相間成文與他卦彖傳不同疑爲錯簡而欲攺正之錯簡之說必字句有礙文義難通而後有此疑端豈有篇章斬齊義理貫徹如視之掌而生此拘執之論乎若然則明明四徳何不提亨字則品物流形之下必有缺文又當補一乃亨也不特難與論道並難與論文矣

物萬物也馴擾之畜牛爲大故從牛凡畜牧之

人必手有所持以驅指羣物故從勿借爲有形有名之通稱

統紀也從糸從充絲之充積不勝其條理一得其緒而防繹之則任經任緯舉手而錯凡事之統禦統率皆猶是也

流水順行也從二水指前水往後水來之意小篆加防作

取向下爲順之義

品眾庶也人以口計故從三口借爲品級評品以眾口之所辧論可有分別也

形象形也從幵從彡兩幹相比有髙卑度量之義卽擬諸形容之意也彡爲文采又參差不齊之義有形之形無形之形俱可想見

禦駕車也從午從彳【行之省】從止從卩【節】午者午道其行其止皆有節制也或作馭性人之陽气性善者也從心從生心爲人之主宰而其所以生則性也心本於性卽天地生生之道也人得此性亦以生生爲心是純陽之气未雜於陰所以爲善非對惡而言之善

保防養也從子從兒父母愛子左右捍衞抱持之意與古孟字相混小篆加人作保

合比合也兩物相並而無間也從【集】從口人口兩唇上下相集齊而無隙借凡防集和好之用

太最上之稱從二大大而又大之意省作冭先秦之書多借用大字而轉其聲

和相應也從禾從口禾稟土性之中和爲養人之正味與口最宜借爲調和和協之用相應者此唱彼和聲相葉齊當轉去聲

庶屋下眾也從�側屋之形從尣【別】從土分別而居之意妾媵爲庶所生子亦曰庶眾子亦曰庶幼則居於旁室長則處於別土不使得侔正嫡蚤遠簒奪之嫌有國有家者所當知也死爲尣祖繼禰爲尣子爲小宗尣之義深遠矣小篆譌省從火釋者譌雲從灮遂與庶【遮】混而庶加辵爲遮矣展轉繆誤可勝謫哉

國邦也從囗【圍】從戈用兵眾以防守封疆之意

小篆又加囗於外而諧或聲不知或從或生反從或諧國認子爲母顚倒甚矣

象曰天行健君子以自彊不息

此夫子釋伏羲所以重卦與二體相合之象及文王名卦之義俗謂之大象傳也使人可以身體力行以人功配天地全在於此學易者當於此爲入門之階級則卦爻俱有端倪可窺忽略於討究是爲暗中摸索也伏羲畫三奇以象天復以天重之上下二體有二天之象天豈有二哉天包地外以出地而見乎上者爲上體入地而隱乎下者爲下體天體圍環朝上者莫下莫上者朝下其行疾速健之象也三奇一天不見其行未可言健必重卦乃有健之象始有幹之義也君子觀乎此象思所以法幹配天者進徳修業孜孜勉勉學如不及溫故知新自操其振作之功自堅其策勵之勇彊而不惰悠久而不息君子亦一天矣日行一晝夜至南北極之中得三百六十五度四分度之一天行過日一度得三百六十六度四分度之一所以爲天行健也人身一呼一吸爲一息行三寸天行八十餘里一晝夜人有一萬三千五百餘息行周身天行一百五萬餘里人身气血原與天相準何獨於學問徳業不思則天並有媿气血乎行人步趨也從彳從亍象人左右足步履之迹

借爲凡作事之通稱轉讀胡剛切以行列必以行就也

自呼吸司臭之官也象形指兩竅气之出入轉讀若事爲所從來之意人之成胎鼻先凝結以其通母气也气先灌濡然後百骸漸成故云鼻祖又借爲自己之稱以身莫先於鼻也爲借所專小篆加畀諧聲義無可取以母從子繆甚

彊弓有力也從兩弓指意射者力勝弓則可禦弓勝力則難彀俗指弓有一力二力至三四力之差等二弓爲彊不問可知小篆諧畺聲作

言以弓矢守封疆則彊與域義同俗混彊乃虫死不宛屈也不當借

息呼吸出入也從自【鼻】從心人之鼻气出入開於肺而根於心心安者气舒緩心動者气急促仙家調神馭气之功先於數息天臺止觀之教寧心鼻端去喘去風獨畱綿綿一息惟聖人之學則持其志無暴其气以志爲主以气爲輔則知聖人之持本禦末也皆息之字義所備具者借爲止息生息人止則不勞其气不見一呼一吸其生不窮止則不動有滅之意又借爲滅息

潛龍勿用陽在下也

此夫子釋周公六爻之象俗謂之小象傳因上文有象曰二字此統括於內他卦則分列逐爻之後故各有象曰以別之總皆漢儒所加者爲陽爲陰六十四卦三百八十四爻之本體乾初坤初乃其發用之根原也夫子特於此表明之幹初曰陽在下坤初曰陰始凝以爲他卦爻之準繩陽而在下陽气初回其力未壯其神未固不可震動奮發宜潛而不宜用今之在下正所以養其上進之道

見龍在田徳施普也

龍始見未能爲在天之膏澤而農事聿興田野發生之气偏被於當時君子表見斯世𨿽功業未顯令聞廣譽所及其君願見不可得子弟從之惟恐後徳之所施已普徧於天下矣

普日無色也從並從日日之朝莫灮有未燭之

處其日或赤或黃或見雜色可以指名當日灮普照時圓滿周徧反若無色正天下並睹之謂也俗作溥

終日幹幹反復道也

反復卽往來之謂但往來以平直縱橫而言反復以上下旋轉而言道所由行之路也三四重之交下自此升上自此降皆所必由之道路

或躍在淵進無咎也

四已離下體而上矣其象爲進人情進而向上多有咎以上進者人所同欲也四之進以淵爲退藏之地功業徧天下而齊戒洗心所以無咎

飛龍在天大人造也

聖人之大寶曰位何以守位曰人有人有位旋乾轉坤不難也上焉者無徵而不信下焉者無位而不從人與位不能相合風俗滔滔聽天地自爲升降而已飛龍在天以聖人而居天子之位天欲傾而大人有以支之地欲陷而大人有以鎭之凡世運之忠敬質文民生之勞來匡直皆大人所造作而成就者居天子之位行聖人之道包羲神農造其政治如彼黃帝堯舜造其政治又如此禹湯文武又變通羲農堯舜而造爲禮樂教化是權不在天而專屬之大人也造成就人才也從辵從告先以言語訓導之引

而當道使就躬行也轉造作之意口定規模足成步履興起振作別爲境界也

亢龍有悔盈不可久也

陽躋於五龍登於天亦已盈矣盈則將虧而又上之是欲久據其盈也天行不息何獨於盈可久乎久遠也從人從

指人身後所垂之事天之

生人石火雷灮爾何能有久長之計乎有所垂傳於不朽則死而生久遠之道如立徳立功立言之類

用九天徳不可爲首也

三奇爲是爲天徳其數三三過剛不可以爲首故兼三偶而用之其數九陰陽並舉剛柔兼濟神龍出入幽明上下天地而不露首所以爲神

六爻皆龍六龍皆天徳時乘禦天俱可首出庶物然其含藏蘊畜之妙用非言可述非象可傳天之所以爲天無聲無臭不可得而聽聞矧可爲首乎

文言曰元者善之長也亨者嘉之防也利者義之和也貞者事之幹也君子體仁足以長人嘉防足以合禮利物足以和義貞固足以干事君子行此四徳者故曰乾元亨利貞

此夫子申明文王乾卦彖詞之義也謂之文言曰猶云文王之言曰也不稱文王者以後有申明周公爻詞之義不得專指文王也周公亦諡文故不著王公而統謂之文也乾道本善而元爲之始是萬善之宗主其流行轉布生生無窮之善皆從此出則包容貫穿莫隆於此元乃善之長也亨有交際醻酢之道一美具而並以一美兩美相接謂之嘉上下宣達彼此通暢其爲嘉也不止一端而爲嘉所防集者也利亦宜義亦宜也各得其宜無不和樂天下同情卽利卽義無偏頗無隔礙調洽歡欣和之至也利而私則爲義之害利而公則爲義之和發榮滋長爲有事斂藏閉塞似無爲貞有斂藏閉塞之意何以反爲事之幹幹者植物之所以樹立者也晶華刋落生气凝結歸根復命乃爲後日發榮滋長之本原故云事之幹也君子察於幹而任於已反諸身而皆備仁人心也心爲眾體之主宰心仁則眾體皆仁矣故云體仁元長萬善仁長眾人嘉美防集則儀文度數自然而生動容周旋悉合乎禮利以及物使物物各得其宜則義從利出人已均平公私普濟則條理辧別皆適於和知之正而守之固行所必行止所必止震撼不能動禍福不能移必特立挺卓無所依倚其他枝葉始有附麗貞固爲幹乃可成事四徳之屬幹者盡爲君子之躬行君子亦幹也故曰乾元亨利貞後儒以春秋傳穆姜有此數語遂疑此是夫子引用或謂古人成語豈知左氏作傳在夫子之後述夫子之言以文穆姜也史遷若此甚多何足爲怪朱子謂夫子釋四徳非文王意抹煞利字以爲占詞卽以占論利亦何妨自爲一徳豈以利往利涉不利往不利涉之類若似乎利非實字乎然則亨有大亨小亨貞有貞吉貞防亦利不利等也又何所用其疑哉元長亨利貞仁長禮義事體仁則統身皆仁五官百骸皆有宗主不止於气血形質而已卽聖人踐形之意長人之人非對己而言禮本散殊嘉防則合義有分辧利物則和事屬發生貞固爲之幹則動作有所附麗出而不窮

善美也從羴【羶】從口芻豢說口人所同然

嘉美也從壴者嘉美之事用樂也從加者備物加厚之意

防合也從彳從合言行而與人防合也或從止從巾作

古者防合人眾必建旌旗使人望而知所止之處巾者全幅帛所爲也小篆從【集】從曾省作

取集合嘉言以爲增益之意支離費說事人所作爲也從屮從口從又人所作爲必口

能言其故手能習之熟而後無誤繆也【篆缺】幹旌旗之所以樹立者從倝從幹借爲樹木之幹此字小篆古文皆闕

體總十二屬也從骨從豊【禮】耳目口鼻四肢身心二竅爲十二也體附於骨有貴有賤視聽言動禮之所出也牲有全體十三體十一體行禮各致其誠卽借此爲用者

固四塞也從囗從古凡隄防城垣基址之屬新築者易潰必經風雨冰霜日月寒暑之久長者乃能堅固

初九曰潛龍勿用何謂也子曰龍徳而隱者也不易乎世不成乎名遁世無悶不見是而無悶樂則行之憂則違之確乎其不可拔潛龍也

此夫子申明周公六爻之義而設爲問答者也無徳之人原無可以表著宜居於下不可謂之隱惟有龍徳而潛則自弢晦其徳而隱以不露也龍隱其徳誰能信從故不變易乎世而無化民移風之效天下俱以庸眾目之又何所見稱而成其名卽逃遁乎世若無此人也者而心胸泰然不以爲悶更又甚焉至於人不以我爲是或非議之而亦無悶也悶謂郁抑怨尢之意蓋其心懷自有所得人世何能與之哉夫我自有其樂欣然而不可遏隨卽行之如施於有政浴沂詠歸之類我拂我性謂之憂憂則違之而不顧如萬鐘何加千駟弗視之類非其所好望望去之也其志堅決其守鞏固確乎不可振拔而起者此所謂潛龍也

隱蔽匿也東北艮位艮爲山人之隱遁者多蔽匿於山中小篆作

從阜從防

名自命也從夕從口夕則人不見形必稱名而後可辧世從三十蓋三十季爲一世也

悶心有憂而不能啟也從門從心門以出入閉心於門內莫可超豁之意

憂愁也從心從頁人有所憂則心戚戚耳目俱廢但見垂首而已俗作憂乃優遊字【篆缺】確堅固也從石從寉諧聲篆書無此字單用寉轉借未詳

九二曰見龍在田利見大人何謂也子曰龍徳而正中者也庸言之信庸行之謹閒邪存其誠善世而不伐徳博而化易曰見龍在田利見大人君徳也

正不能兼中中未有不正者二以龍徳正位乎下卦之中不偏不倚無輕忽凡近好爲髙遠之心𨿽庸言也不敢易出而信是務𨿽庸行也不敢慢易而謹是操惟恐邪之外侵則防閒之固而勿使之來惟恐誠之內耗則存守之力而勿使之失夫人苟於庸言庸行之外稍有求益之心卽非誠矣於信謹之外稍有求異之念卽爲邪矣其善之所及被乎一世不自以爲功何伐之有其徳之所施極其博大至於相親而相化𨿽未居君位而君徳已備故爻詞若此禮傳曰中庸不可能也庸言之信庸行之謹彼索隱行怪以求後世有述懼其遁世不見知也龍徳能潛遁世不悔龍徳能見庸言庸行而人自化有意髙遠卽是邪心程子曰誠從不妄語始斯言最爲切近

庸象鐘在縣之形此編鐘也與編磬相應所謂

笙庸以間是也借爲庸常者以作爲用以在縣爲常也又借爲功勳之稱者有功之人銘之於鐘賜之樂器也

言直言曰言聲發於喉出於口而成詞其气分而上出象無形之形也小篆作

取以口漧上之意

謹愼也從言從堇堇黏土有緘口之意愼不敢發也

邪齊地瑯邪也從邑從牙邪正字不當借此周禮奇衺之民

違也從衣從牙衣其正其縫如牙之交錯借此爲是

存在也從子從才人有子而才則父如存𨿽死猶生也

誠信也從言從成人之顚狂詐妄惟言爲最言未發之時思其言之可成否則初不敢輕發言旣發之後思有以成吾之所言則行與言合故曰誠者自成也

伐擊也從人從戈謂以戈擊人討其罪也借爲矜誇之義用戈伐人者恃兵力用徳善驕人者恃徳善也博大通也從十從尃【敷】尃布也十尃則無不通達也

九三曰君子終日幹幹夕惕若厲無咎何謂也子曰君子進徳修業忠信所以進徳也修辭立其誠所以居業也知至至之可與幾也知終終之可與存義也是故居上位而不驕在下位而不憂故幹幹因其時而惕𨿽危無咎矣

君子之幹幹惕厲終日不已而繼之以夕者其所操持果何事哉蓋進徳修業也然而徳非空虛之物進亦非躐等之謂不自欺之謂忠不欺人之謂信此天性無妄不待於外求日造而日達自然向上而不止故云進徳業爲行事之執守十室忠信不學則猶然庶民終日不食終夜不寢不學而徒思無益也必修其辭辭者徳之所流露也聖人之情於此見吾心之得從此章所以開來而繼往所以教民而覺世者也然非托諸空言徒尙才華者也皆立乎至誠之根本觀乎方冊則名理法言施之實用則經天緯地內聖外王之所由出也以之安居而樂焉故云居業知徳業之可至非徒知也而竟至之則一日之精力已畢世而百年可與之爲知幾矣幾者動之微動於知而極於至知徳業之當終非徒知也而必終之則持守之堅固自能存存而不息可與之爲存義矣義者裁制時宜之妙用知極於終而神化出焉以之居上位則徳業及於天下後世而帝王之事成何有於驕以之居下位則徳業被於身心畱於萬古而聖賢之學顯何有於憂故幹幹時惕𨿽危無咎三將陟乎上卦故言知至已盡乎下卦故言知終上位下位亦以此言忠信爲進徳修辭立誠爲居業此正與後世章句之儒佛氏之學有辧章句之儒不忠信不立誠往往破裂聖人之大道以遂其私心臆說使其居周公之位必至於殺兄處衞輒之地必至於拒父蓋以大義滅親之論橫據於胸中牢不可拔又從而爲之辭其辭何足取乎佛氏之學不立語言文字但取明心見性粗野鄙悖一切鹵莽何肎修辭莊生務爲荒怪之文以諭道旣不誠矣然猶語人曰寓言佛氏無稽誕妄萬萬莊生以無爲有以有爲無言之鑿鑿而毫不核於理其誠安在夫不修辭則如彼辭不誠則又如此君子奚取焉君子固窮惟有立言一事著之簡策者皆我所欲行而不得行之道非徒文華驚俗漫爲空虛之理以自舒其郁翳也必可布之經綸施之民物乃見其誠爾所以謂之居業如百工居肆而業其業君子終身游泳於斯無他求也辭顧不重與上卦下卦接續之闗聖人於此惟恐人半途而廢

日月至焉爻著幹幹傳釋至至終終實發明此意修飾也從攸從彡攸行水也舟行於水聽其疾

徐攸遊而厺彡者參差而成文采也凡修飾之事當從容和緩以成章也

忠敬也從心從中中不可見見之於敬偏倚邪曲皆不敬之所至

辭訟也從從辛辛辠人也理也理辠必有獄辭在兩家爲情狀在上爲文法是也籀文作

從司故可借爲文詞言詞之用如從辛則不類矣宜用

從言從司蓋司言若史官之屬凡易中卦詞彖象爻詞系詞俱當作詞爲正

居安處也從屍從幾言人憑幾而處乃爲安也與居有別居乃倨傲字

至鳥飛從髙下至地也象形爲到來之義

驕馬髙六尺爲驕從馬從喬馬髙大有力者自恃其能不受鞚制故借爲倨傲之稱

危在髙而懼也從人從廠虛而髙危險之地也小篆加卩作

有持危之意

九四曰或躍在淵無咎何謂也子曰上下無常非爲邪也進退無恆非離羣也君子進徳修業欲及時也故無咎

三四乃幹之道路正往來之樞軸其變化云爲盡出於此天下旋乾轉坤莫如人人之所以獨當財成輔相者以其徳業也徳業莫大於進修進修之功日異而月不同君子自彊不息法天行健故於三四皆指其進徳修業然學成非獨善濟世安民非身外事三時未至知至知終以自勉四徳業已就欲及時以有爲居兩卦之交或上或下無有常所非干進而爲邪僻不定之狀也或進或退無有恆居非敢超絕同類而離羣以自髙也君子幼學壯行欲及時而用也故無咎

常下裙也從巾從尙上古聖人取皮蔽前後乃

衣裳之始後世準此爲下裳之式以幅布爲之言此幅布是人所最尙者以其爲人之常服不可一刻相離故借爲恆常之用俗復攺常作裳而義晦

九五曰飛龍在天利見大人何謂也子曰同聲相應同气相求水流濕火就燥雲從龍風從虎聖人作而萬物覩本乎天者親上本乎地者親下則各從其類也聖人而居天位萬古一時隱於初謹信於二進徳修業於三四至是而興起首出凡有血气者莫不親愛所過者化所存者神不見其有政治之迹但覺天地之行生皆大人之徳業也成形成像之分布於兩間者無論有情無情同種異種各有感召不能相彊而亦不能相違故同聲者則相應和同气者則相尋求水流則趨卑濕火就則向漧燥云則從之者龍風則從之者虎凡此者俱以類相感召聖人與人同類萬物歸之故作於上而萬物咸覩覩謂瞻仰愛敬也物孰不欲覩聖人未在於天則有見有不見者今在天矣則欣欣共見矣此非異事也蓋物稟乎陽气者其本屬天而親上稟乎陰气者其本屬地而親下聖人首出爲人類之本皆各以其類相從也又何怪乎鶴以聲交鵲以音感雄鳴上風雌鳴下風之類是聲應也至於山鳴谷應律呂相調亦是聲應白鷁相視防防睛交鸛以影孚鼈隔水自抱之類是气求也至於陽燧取日之火方諸取月之水磁鍼珀芥亦是气求水逢燥則蝕火遇濕則滅水濕火燥各增其力而勢益盛龍潛於水水气隨身卽蒸爲云然必於有云之處始得遂其飛騰而行變化虎威猛烈行則有風颯颯然披拂艸木當深秋嚴冬陰風怒號虎乘其勢而勇健尢甚水濕火燥雲龍風虎此數者正是聲應气求中舉其大槪聖作物覩乃聲應气求之最大者爾日月星辰本乎天則親附於上百谷艸木本乎地則親附於下各有其類不待驅使自然相從聖人爲人類之本人之親之亦猶是也

聲音也從�從殸【磬】八音之中惟石音最難調

和故從擊磬而用�辧其聲爲意按書擊石拊石百獸率舞獨舉石而不及他音見難調和者已中律呂餘可知矣

應當也從心從防人之接物得當外與內合也防之爲物最爲便利稍有指示卽得人心之所在因其不爽借爲畣應應和小篆有譍字爲應聲之用以別於此義反淺矣

濕幽濕也從滋省從土土卑下爲水所侵而潤澤之意俗借用濕濕水名

燥幹也從火從喿暴物於日炙物於火其向幹也必有爆裂之聲雜起而發故防喿之意而諧其聲

覩見也從見從著省物著形而人見之也或從目義同

气雲气也象形云與气𨿽不同其理實一云聚如片气如煙而不凝雲必可見气或不可見云有不至之處气無不至之處此其異也借爲求乞之乞謂有求於人惟气相通而後有與南音轉坤一切北音不必轉俗爲借專加米作气此稟食之意用之非是

上九曰亢龍有悔何謂也子曰貴而無位髙而無民賢人在下位而無輔是以動而有悔也

居五之上貴則貴矣然非君位也故無位天上之天髙則髙矣然而不與民相接故無民幹之諸陽皆賢人也可謂於斯爲盛矣然而髙貴自侈不能親近敬禮隔絕在下位無可取以自益故無輔當此際者不動則已動必有悔隨之也陽气上升發越過盛必致孤危之懼自古聖人亦不能使時之不至於此但能身不與之俱亢爾堯倦勤而舜攝舜薦禹而效堯禹菲食惡衣卑宮室湯自謂有慚徳武王末受命固未嘗享天下之實𨿽有亢之時而無亢之事過此以往卽間世賢君功成治定心志日已驕盈其彊陽偏沴之气愈久而愈不可遏彼匹夫而爲天子至富極貴令行禁止有何不平反慘慘不樂皇皇屠戮以逞其憤怒蓋孤陽飛越所至正無位無民無輔者也

潛龍勿用下也

下謂所處之地卑也徳𨿽隆道𨿽髙其地則下豈能自用以之發言聞者不信以之行事見者不從與陽在下有異

見龍在田時舍也

田非龍所居其時欲見乃爲傳捨於此由是而之躍之飛不爲驟矣

終日幹干行事也

進徳修業爲君子之事行而不息自下而達上

或躍在淵自試也

進徳修業見之於此皆自可試驗矣非云嘗試之謂本義未遽有爲姑試其可是欲嘗試之也君子始於潛已具龍徳日可見之行矣其間學問謹信重重進修豈不自知其可爲與否當進退上下之際乃姑以試之苟試而不可不亦身名俱敗也乎書試可乃已因堯未信鯀故有此言也彼欲及時之君子亦不能自信乎

試用也從言從式言者虛理式者法式可以見

諸實用謂向者之空言今可用之爲式矣

飛龍在天上治也

下焉者無位不信不從上焉者無徵不信不從惟聖人在上以徳以禮無爲而治矣

亢龍有悔窮之災也

陽生於初而極於上極則無可他往而窮矣窮則災生髙者顚盛者衰彊陽孤越其能久乎

窮極也從穴從躬人無所之伏處一室四顧不

通至此以極也借爲究竟之詞

乾元用九天下治也

前傳止云用九者以奇數惟三兼偶數爲九統言二篇陽爻所以用九之故此云乾元用九者專言乾卦純陽皆用九自上及下自始徹終皆剛健灮明純一不雜天下所以治也上治者大人能治天下也天下治者天下已治而功績見也

潛龍勿用陽气潛藏

藏對行而言用之則行勿用則藏陽气尙微畜積涵養於此他日之行始不可量

見龍在田天下文明

陽气溢於地上灮輝發越自不能揜初二兩奇相並有文生焉離潛而見有明之義焉地之上卽天之下地上章顯豈非天下文明也哉蓋有君徳而未居君位其淑世化民者亦未能於變時雍見之於政教施之於功績也然其令聞廣譽蔚然興起照耀夫遠近此固非時位所可限量者也

終日幹幹與時偕行

天之可徵者時而已時有晝夜寒暑行而不息君子與之偕行下幹過而上干繼不見有接續之迹卽純一不已之謂

或躍在淵乾道乃革

三與四兩爻爲一卦往來升降之道路乾道於此離下體而登上體乃成變革攺革之象

飛龍在天乃位乎天徳

五爲虛位以無徳者居之則殃民而毒天下初二三四俱有龍徳君徳其位不稱則又不能致斯世斯民於至治惟其位乎天徳之人則位爲大寶一人之徳可以散而爲天下之徳矣生民之所重者惟徳與位位所以行其徳徳所以守其位位定於天權在人者也徳修於己權在我者也有其徳矣𨿽無其位自不失潛見之君子𨿽有其位苟無其徳名之曰幽厲詬之爲昏愚孰輕孰重可不辧而明矣況於下此之富貴乎況於萬鐘簞豆乎

亢龍有悔與時偕極

時但有行無有極也寒極而和生暑極而涼至黃道極而趨南赤道極而返北晦極則生明望極則生魄其極亦行爾但見其極而不知其行自不能變天將變之矣變之柰何行而已矣盈者虛消者息行也偕從人從皆自相比輔爲皆天作之合者勉彊相附爲偕人作之合者故許氏曰偕彊也然實一字爾多生區別流爲俗書之濫觴也當止用皆爲正

極棟也從木從亟亟乃敏疾之意屋之最髙者棟非敏疾之技不能架以其最髙借至極

乾元用九乃見天則

陽不可以孤行奇出而偶隨龍之爲物性陽而質陰潛而陰隨其質也飛而陽從其性也天之所以爲天陰陽兼運以奇三兼偶六天之法則固如此乾元用九乃可見矣

乾元者始而亨者也利貞者性情也幹始能以美利利天下不言所利大矣哉

聖人之文章變化莫測如星辰江河非若後儒之釋經但求整齊而反失其意旨苟以性情專屬利貞則於義有虧矣幹不可見見之於元亨利貞性不可徵徵於情情性之流露元亨利貞者幹之流露者也若云幹之元始而亨者也以及夫利貞者猶之乎性與情也幹之資始萬物不假他求卽能因其所賦受而美利利乎天下不言所利之事物是無之而不利者非如利西南利建侯利涉川攸往之類可偏指一事一物而言也於以見其大矣哉

情人之陰气有欲者從心從靑靑東方木色𨿽

屬生生已落形色卽爲陰气其云有欲未便爲私爲惡如耳惡逆喜順目喜美惡惡口鼻喜甘香惡苦殠亦是人所同然不足爲敗徳徵而爲惻隱羞惡辭讓是非乃情可爲善也至若陷溺於聲色香味則欲始爲私欲爲惡徳矣

美甘也從羊從大羊大則美

大哉幹乎剛健中正純粹精也六爻發揮旁通情也時乘六龍以禦天也雲行雨施天下平也

大而無可復加者其幹乎其質剛其行健其徳則中而且正抑又純一不雜粹美無間至極而精者也乃於六爻之中發散指揮各闡其一端旁通夫妙用以盡其情也此所以隨時爲潛爲見爲惕爲躍爲飛爲亢乘之而禦天也六龍各盡其職或云行或雨施天下受之而治平也皆六爻發揮之事也實幹之大也純從糸從屯絲之初經屈曲而出有難就緒之

意其時未有所染故爲純一借衣裳之緣古衣多用皮與布緣者用帛故也

粹不雜也從米從防米脫粟則有糠覈稊稗相間雜治之防功萬粒同然是以爲粹

精從米從靑米有赤黃之色舂之入心則白極而微靑是極潔至美者借凡精微意如精華當用晶爲正

旁從二【上】從兒從方旣定其上則兩旁可分方位不差矣

君子以成徳爲行日可見之行也潛之爲言也隱而未見行而未成是以君子弗用也

得諸身心謂之徳錯諸事功謂之行徳與行非可分者但時有未至則顯晦隨之矣然君子豈有顯晦乎惟以身心所成就之徳爲我躬行實踐旦莫之所施爲孝弟忠信日可見之行事者也其謂之爲潛者何也位當在下隱而未見其所舉動不過一身之善備一家之政理是行而未成也此君子之弗用也不然蚩蚩之氓亦眾矣何多潛龍哉勿用與弗用異勿者時有不可示之以勿用也弗者心知其不可安焉而弗用也勿屬外弗屬內

弗從弓從兒兒者別也弓別則不可用

君子學以聚之問以辧之寛以居之仁以行之易曰見龍在田利見大人君徳也

學者觀其法式而效習之之謂前言往行學之於古見賢思齊三人有師學之於今防天下之眾善無所遺失聚歸於我矣聚則聚矣而精粗純駁之皆集有足以搖亂其聰明而難畫一者必假師友之功因乎人以求詳審非好問無能辧別而擇取也探討旣當毫釐莫可假借則是非察察而刻核之心起未有不近於隘者乃包含徧覆寛大以宅心於理何所不備於人何所不容可謂居天下之廣居矣由是而用之行也克己復禮無適無莫大道爲公混然與天理同流是處皆生生之化矣見龍之徳如此豈不足以甄陶斯世而致之上治者與誠哉其爲人君之徳也後世儒者有所謂性命之學興其學專主於明心性聞天道指誦習辭章名物爲小數是不必聚也自謂獨得眞傳悟後漸能深造且恥下問矣辧其所辧非聖人所謂辧也學問旣成胸次側隘自立門戶稍有異同不啻如宼讐則抉其秋毫之失不遺餘力以爲快未有能寛居者也至於仁行則道徳事功已分兩途視子臣弟友不過在外之粗迹孝友敬信不過气質之名節其愚者則迂腐庸鄙廢三年而察緦功憒憒於字句之末全昩其綱領其智者亦气質嚴肅待人接物寡薄恩情求夫和藹如春之度不可得也於戲儒者而如此無乃自畔乎君徳也哉

聚斂也從取從乑【眾】言斂眾人之所有而取之

也能取諸人以爲善則舜之大知矣苟聚斂人之財而取之則獨夫之下愚矣

問訊也古文從口從米【辧】心之所不能得以口訊人而辧明之也小篆誤解米爲獸迹乃諧門聲爲問而問以辧之遂費注釋如從古文無煩片語已燎然矣

寛屋寛大也從宀從莧畜牧之家牛宮豕欄諸畜羣處屋湏寛大莧俗所云綿羊也以百千爲羣所居逼窄則相蹂踐抵觸易生疫病借爲廣大之通稱

九三重剛而不中上不在天下不在田故幹幹因其時而惕𨿽危無咎矣

居下體之終接上體之始六畫皆奇當重剛之地已過乎二非下卦之中也𨿽欲上進而未及於天未有經綸爲人所瞻仰其性健行而旣離於田又不可以學問寛仁餘裕而自得故幹幹隨時而警惕𨿽處危地而無咎

九四重剛而不中上不在天下不在田中不在人故或之或之者疑之也故無咎

居上卦之始接下卦之終當兩剛之介亦重剛也未躋於五亦不中也在二體之交亦非天非人也三四爲人位而在三之上進而不止又中不在人也可彼可此難以一定故以或稱之或之者疑而不敢決斷審擇愼重之意多故能無咎聖人憂患作易原示人以敬愼恐懼之道欲其補過而無咎幹之三四位當危疑時爲之也君子知危知疑則時不能困人而爲人用

疑惑也從子從��未定也從化從矢矢以近

而窮遠其中與否未可知化出身而加民其行與否亦未可知皆未定者也善防者命中君子之治風行艸偃固有未定於外而可先定於心童子無將來之識徒見其目前之未定以爲疑惑也小篆繆亂不知所從俱不得其解以愚釋之則歷歷不爽並可合二字爲一

夫大人者與天地合其徳與日月合其明與四時合其序與鬼神合其吉防先天而天弗違後天而奉天時天且弗違而況於人乎況於鬼神乎

幹取象於天九五得天之中天時人事罔不適宜大人徳位相稱變化在手率性安由而天下大治天覆地載始物生物大人之包容長養其徳與之相合日月照臨行乎晝夜大人之灮耀燭察其明與之相合大人之運行消息次第秩然其序合乎四時大人之詘信動變慶殃隨幾其吉防合乎鬼神天意未形大人先之而啟其端天弗能違其思慮也天之朕兆已露大人後之而相其成天示以時大人奉行之也是天與大人一气貫通無形體之隔矣天且弗違而況於天地間之人與鬼神乎天無先後大人肇始乃先乎天也大人成終乃後乎天也非實有先天之時可分指爲父母未生己前後天之時可判爲血肉旣備已後也自陳圖南傳說於圖位創爲先天後天之語邵堯夫奉而行之遂將先天後天證爲實事耳食之夫信爲可據無物不彊加先天後天以爲神妙試平心讀此其理自明周茂叔太極圖說亦生擒天地日月四時鬼神等語同在此章亦二圖同原共本之一徵也

序東西墻也從廣從予堂之左右負墻而爲偏

屋予者東序近阼階西序近賓階賓主相予行禮升降而爲獻酬之意也以其次第齊整故借次序列序殷人習防於此故借學名次序與敍通用

奉承也從丰從収從手已有左右二手復加一手其義爲贅不如古文但作

者爲是丰爲艸盛取任土之貢兩手持之而進於上以明敬也上以之賜與下亦以兩手受之小篆以上賜下當用一手下受上當兩手繁瑣多事轉讀厺聲法貢切言俸祿者下所供之常物也俗加人作俸非

亢之爲言也知進而不知退知存而不知亡知得而不知喪其惟聖人乎知進退存亡而不失其正者其惟聖人乎

陰陽之屈伸往來隨時變易自隱微而顯著而彊壯而盛滿而窮極則消敗隨之天不能逃乎時時不能逃乎屈伸往來之外亙古亙今未有進而不退存而不亡得而不喪者進也存也得也屬陽退也亡也喪也屬陰陰陽變易非有害於人者顧處之何如爾處之得宜時進而進進則思退時存而存存則思亡時得而得得則思喪是進存得不至於亢而退亡喪豈至於悔聖人無悔之道不在夫已亢之際實在正飛之日也彼居六陽之上者剛之至但知進存得乘時一往不知剛極柔生柔生剛消退亡喪亦時之所不能逃乎吾思聖人矣聖人知進與存陽之伸陰之屈也退與亡陰之伸陽之屈也陰陽屈伸何刻無之處之以正其權在我何有於亢乎惟聖者能之

喪亡也從哭從亡人亡則存者悲之發爲哀痛

之聲制爲哀毀之服謂之喪借爲失去之詞愚按哭字本從大【成人之意】從吅【指兩目形】小兒終日啼號心無哀痛成人者兩目出淚心如其容故專指二目以見意小篆從犬乃傳寫之譌後人彊爲之解妄也

天者幹之象也幹者天之理也但指昭昭之多不可以言幹必合上下二體圓轉周圍見其健行不息始可謂之幹也元亨利貞乃健行不息之故亦健行不息之次第也六龍之乘六位各得幹之一體各用元亨利貞之道具體而微非可以元亨利貞分配均搭也夫子文言盡闡彖爻之精蘊潛見惕躍飛亢六爻之義明則元亨利貞四徳之義亦明幹在其中矣乾坤爲諸卦之父母大綱大領俱挈於此六爻俱有龍徳俱是聖人俱是天子何曽畫定君臣男女後儒臆說自造條例遇已說之不可通反疑聖人乃迂回遷就以彊申之豈知易者變易也神無方而易無體惡得有條例以繩之乎三復於文言可思過半矣乾坤乃物之所以始所以生故列之易首以爲陰陽發用之原六十四卦皆從此變易而出堯夫方圖橫圖置諸六十四卦之內冠履無分君父無位大亂之道也焉得而不辯

周易象辭卷一

欽定四庫全書

周易象辭卷二

余姚黃宗炎撰

【地下地上】坤

有天卽有地有陽卽有陰有奇卽有偶實一時並列而齊舉者夫輕淸之气上浮而爲天其重濁之質下墜而爲地地固天之所分也因其發動明顯則謂之陽因其寧靜幽隱則謂之陰陰固陽之退藏也聖人像之以畫輕淸者純一而不雜故明顯上浮者升升而不已故發動畫而爲一【奇】無所隔礙可不爲健乎一奇中斷析而成【偶】則錯雜多端自然重濁重濁則下墜下墜則寧靜而幽隱其體中虛虛者能承能受無所違逆所以爲順也自一偶二偶以至三偶積壘重疊無窮盡無邊幅之象其上一指山川原隰序次萬物之地中一指嶽根海底發生萬物之地下一指博厚廣遠不可測量之地也然未可遽命之爲坤必以地錯地而後謂之坤也地以形言而配天坤以气言而承幹下凝聚順載乎上上生長資深於下上下交合始見其博厚廣遠之气引申而透出六畫皆偶純而不駁柔之極順之至凡屬含形稟气之物無不托質於此分其初畫之一體者爲長女其象爲風爲木陰性下墜偶在下故爲入分其中畫之一體者爲中女其象爲火爲日爲電陰不能獨行必附於陽而後行故爲麗分其終畫之一體者爲少女其象爲澤陰本柔順柔順現於外則與人無不和故爲說三女各得之一體入麗說各得順之一徳六偶相連兩相合而屈信消長之道出吉防悔吝之事生初陰始凝結而爲霜其端甚微醞釀弒逆之大禍二位中正得直方大之地道亦率性安行之聖人三當地面乃萬物胚胎發生之所若艸木之英華包含而欲露故云含章四則三偶之上復加三偶成重陰錮蔽之象故云括囊五居中正之位順承天命垂拱而天下治故云黃裳上積陰之極地道已窮窮則變變則通通則陰陽交萬物生矣故雲龍戰龍戰者陰退陽進之候也天體無方不可執著乾爻六俱以龍禦天地有形質可以指示坤爻六象俱實以地言履踐於地冰霜見於地直方大地之形含章地之才囊地之槖籥黃地之色野地之大略也自重本卦外錯爲否天旣上升而復居上地旣下降而復居下是其气不交也錯爲豫雷出於地萬物從而發榮滋長所以謂之和樂錯爲觀風行地上命令播於臣民萬國瞻仰之象錯爲比地上有水水附於地地以載水君民相倚一陽當君位而統羣陰也錯爲晉日出地上照臨萬邦羣後進見朝聘防同之時也錯爲剝山無剛骨以承載僅附於地上之柔土故其崩頽也勢所必至錯爲萃澤歸於地與比髣髴但水乃流通之物澤爲防聚之物流通則來者宜親防聚則多者可虞此與八卦相錯之大凡也其義全取乎順承故夫子直指爲地道臣道妻道非雲天與君與夫卽不可象也天之四序順行寒暑相承是則天之地道君之欽若昊天與民休息是則君之臣道夫之夙興夜寐戒愼恐懼是則夫之妻道先儒拘拘於此至謂坤不可以爲君五位非坤所當有擬之以女媧伊尹周公甚或比於王莽武曌不亦固哉夫易者象也天地君臣夫妻亦象也初二三四五上亦象也焉得執爲實人實事毫釐不可逾越乎以文害辭辭害志莫此爲甚矣倉頡觀乎卦畫取其文而縱之以制

地字遂覺有曲折髙卑之勢後人攺作地�墬等字其形與意皆不可通於卦畫程子云土止一物不可言地須知坤元承天是地之道斯言最得坤之義理或曰陽實陰虛言乎畫像則是言天地之象則在天皆虛在地皆實其故何也曰天主气地主形气者無乎不到莫可間隔故雲實形者有無相對待有之處少無之處多故云虛

坤元亨利【讀】牝馬之貞君子有攸往先迷後得主【句】利西南得朋東北喪朋安貞吉【元讀亨讀利讀主句】

一奇旣落卽有一偶隨之三奇成而三偶具因以象地而配天於是伏羲以三偶重三偶而謂之文王觀其畫而思其象命之曰坤坤者下體積累而深厚上體蘊隆而廣博其質堅凝其气普徧幹升則隨升幹降則隨降乾施則受幹始則生故其徳爲順也幹之元大亨通利宜坤旣順承之是卽坤之元大亨通利宜也惟當固守其牝馬之貞正爾馬本承載之物又爲牝馬是其爲承載也但知隨牡馬而行順而更順者也蓋貞有執持之義執持自操或恐有戾乎順道故特象牝馬之貞言其執持操守之處亦不敢自專而止以順幹爲正也北方產馬之地每馬一羣惟一牡馬爲主數十牝馬從之臥起無有亂入他羣者古來讀法仍分四徳王輔嗣誤屬利字於下後儒因之繆也體坤之君子而欲有所往不當先而當後不當自主而當得主以爲之輔蓋陰柔順承之道其明辧精詳不及剛陽之燭照苟爲倡而先焉則昬暗而行罔罔必至於迷失其向導惟隨而居後得所主而輔翼之則陽之光明卽已之光明也東西南北安往非土人稟柔順之徳亦安往而不利其於西南也則統巽離兌三陰而得我同類之朋是西南利矣其於東北也則順以從幹而喪我同類之朋乃能生長震坎艮三陽是西北尢利也老氏之學亦取此義所謂齒剛舌柔知防守雌知白守黑無爲禍始福先以退爲進者乃先迷後得主之意所謂入水不濡入火不熱至人無死地勝固欣然敗亦可喜者乃利西南得朋東北喪朋之意得喪皆利惟其順爾以順爲正安而不遷獲坤之吉矣坤非可以自貞貞止在於承幹後而不先爲輔而不爲主得朋則率其同類以事陽喪朋則去其同類以就陽凡此皆牝馬之貞也能安於其貞卽吉地道無成亦是此意

坤從土從申天气升降乎地中而生長萬物申

者言自此而發舒也許叔重以謂土位在申並失申之義矣土以形言但見其下墜不見其上出聖人制字則兼指其气土之從个亦若一干二甲自下而上吐之形

之爲象亦一干二枝卷曲而將舒之意蓋地𨿽居下而上交乎天天气直自地底透出地气隨之而達此正見坤道順承之義古巛地字卽縱其卦畫指土之理疏通天气盤折而出入漢人分隸尙如此合古

天字而觀之豈不易簡而明顯乎

牝畜母也從牛從匕匕相與比敍也凡牝畜必爲牡畜所親附有鞭撲不能驅者

馬象頭髦尾足之形古作

狀其足之奔逸有似乎飛舉彡指其領鬛獨著其目者馬之瞳子橫見物與他畜異也行天莫如龍行地莫如馬馬本象地之畜不必援乾象馬而坤象牝也

往之也從彳從者艸木出土其勢不可遏也人有所向而行亦不可止故云古作或作迋從王【厺聲】言物之盛長其出也莫禦

先前進也從之從人之猶往也言人將行而所之處先預定於前也

迷惑也從辵從米谷事臼杵而成米其揷播之時揚灰蓬勃易昬人目行路者風塵載道惑於所向矣

後遲也從彳從幼省從刄【衰】人之行路幼穉者衰老者俱遲緩而不能前古作逡與退同

防取也從見從寸目見而手拾之後人復加彳以目之所及者少必行而始有所得也故作主有一定之義防而識之以示標準又爲鐙火

之象形昬暗之中得鐙火之明可以辧別說文云有所絕止止而識之也則其意似屬文字內防畫之防豈封疆道裏之界限若後世坊表碑柱之類使人望而識之與或然則所謂主者指此界限中之主人也西鳥在巢上象形日在西方而鳥棲故借爲東

西之西爲借所專又作棲以爲棲息之用

南從屮從從兒立二幹於地測日景以定方位南面旣得則八方可別矣舊解離火之方任養萬物陽極而陰干犯之似爲未盡今俗所謂指南鍼者其取南也微偏於丙非正南之位必以干測日乃能通屮爾東從日從木日在木中始出之時爲東方也杲

之日在木上杳之日在木下皆從此生不必言日出榑桑也

北從二人相背南方陽明長養萬物人性喜向之北方幽暗淒然有肅殺之气人性多背而不向故卽爲乖叛之用卽爲肩背之背

彖曰至哉坤元萬物資生乃順承天坤厚載物徳合無疆含光大品物咸亨牝馬地類行地無疆柔順利貞君子攸行先迷失道後順得常西南得朋乃與類行東北喪朋乃終有慶安貞之吉應地無疆

幹旣大矣坤能配乎幹而與之齊是幹之大而坤亦至之也故曰至哉夫坤非別有元也幹以元施而坤受之卽爲坤之元也萬物之初始乎气气禪於形而後生萬物莫不資地而成形也气而始形而生皆此一元之往來惟順以承天則天之始皆地之生也地體本厚重之爲坤處乎下而載物何物能逃其外幹之包括無有疆界而厚載之徳合之而無疆界之可限矣者寥廓之意坤能蘊畜而収藏之是含也大者無窮無量之意坤能發露而明顯之是光大也凡爲品物者咸托其蘊畜借其發露而秩然可觀矣是坤之亨卽物之亨也牝馬之象有類乎地地合無疆而牝馬服乘以行乎地何遠不臻其行亦無疆界也何以能然蓋以柔順爲利爲貞乎君子當坤之時養坤之徳者將有所行先倡則迷惑而失其道路後隨則順從而得其常理陽主陰輔理之常也位本西南與巽離兌居乃其所分定之處生而與同類之朋爲行列從陽而至西北𨿽喪失其朋類如士之作賓王家女之克相夫子乃順承之終事而其慶美正於斯而見安貞之吉其靜正之徳深厚莫測君子有以應乎地之無疆矣是君子之厚徳柔順也彖傳三曰無疆首言徳合無疆此無疆指乾坤有厚載之徳可以合髙明覆物之乾而坤亦無疆矣次言行地無疆此無疆指坤牝馬可以周行乎地而不倦則牝馬有地象矣終言應地無疆此無疆亦指坤君子審於先後得喪而獲安貞之吉則君子應乎坤君子亦無疆矣

生從屮從土防艸出於土之意天下惟土之出

艸則無地不生刈之焚之盡其穜而除之曽未數日倏忽盈滿指其最易生也

承奉也從卩從手從共謂在上者一手指卩授人在下者兩手拱奉而受之欽順之象可見

厚山陵之厚也從廠從防防乃亯之倒體亯禮最盛進上之具反而與下則厚矣廠乃山陵之危者益其下則安爲厚之意古文從後從土作物之厚者無過后土義甚簡切

畺界也從二田中外畫爲三道以指界限之意加弓爲彊弱之彊而畺場之畺復加土於彊作疆以諧其聲而畺之字反不用矣俗字轉展疊加每多此類愚故曰欲明六書之道於天下非盡削俗字不可

弓聲也從弓從【肱】肱象人臂一曲兩節形開弓盡其肱射斯彀矣及其發矢弓聲然而大也借爲凡事擴大之用

象曰地勢坤君子以厚徳載物

三偶之卦地而已重以三偶則下一地而上又一地也或曰天體函地半現半隱故可分而爲二至於地則塊然中處何以亦有二象乎曰天體本一以其行者觀之始有上下隱現之不同陽動故也地體固一觀乎山嶽之危峙江海之淵深其髙卑之勢截然不同所以成上下二體之象以勢言者陰靜故也合而觀之始謂之坤君子而效法夫坤道者見其岌嶪入於霄漢涵畜莫可測量惟徳之厚故凡有形之物無不載於其內君子任重道遠厚積遠施於此非難事矣偶畫中虛外實可以載物六畫純偶則見其厚之至而載者無窮也彊者行之气厚者勢之質埶穜也從坴從丮此蓋樹藝之藝謂手持而布

種之於善地也以其從坴有得地形之義從丮有得權力之義以其布穜旣定有盛長之義故轉其聲爲舒制切借爲權勢之用後人於樹蓺增艸於權勢增力而埶字反棄不用矣

初六履霜堅冰至

畫生於奇偶卦成於三畫三偶之數六陰畫取之以陰之六交於初之虛位謂之初六他仿此初位卑爲足所踐故云履六居初陰之微者地气始寒最薄之水先受其凍故有露凝成霜之象曲房晏起者輕寒夜霜多未之覺惟晨行曉出之人足履於地先知霜露之變而時旣攺矣此霜見端地气日趨於閉塞彼積聚之水盡爲堅冰從此卽至矣一陰乃六陰之萌六陰但一陰之積也君子豈可以露微於霜水輕於冰而不知其漸哉

霜從雨從相露著艸木無有色相凝而爲霜則

色白而可相矣許叔重曰喪也成物者𨿽釋名傅防而義實海奧蓋言喪其繁華而成物之堅實也古文作從兩從月月明之夕霜必濃

堅剛也從臤【古賢字】從土土之堅者宜於陶可以爲器如賢人之可造也

冰凍也象水凝之形寒極水凝此指其潾潾之紋初凍之時也俗以其筆畫簡省不見茂美之態遂用冰字代之冰實凝字也復作凝字以代冰字

象曰履霜堅冰陰始凝也馴致其道至堅冰也

履霜堅冰唐郭京周易舉正謂今本誤增堅冰二字魏許芝引易作初六履霜陰始凝也文義似得然上古中古之文气勢龎厚正不必屑屑律以後世之繩尺也惟貴通其大義爾履霜堅冰者初一偶居下陰气甚微始凝聚而見端也自是而後陰气日長陽气日消徐徐而行於此道馴致其極則至於堅冰也言由漸而往不覺其已至此後儒敷防陰陽分配節气以五月一陰始生爲姤此爻當屬五月然五月非霜時也六陰爲坤屬之十月然十月之冰未堅也何節候之可定乎易者變也不可按圖爲死煞不靈之物但言微陰則象霜陰盛則象堅冰

冰【凝】從水從仌水結聚爲冰乃凝之意俗以冰

爲仌又制凝字馴篆闕從馬從川馬之順人而行地如川流之趨下不待驅策而後然者

六二直方大不習無不利

幹徳莫盛於五以普天之下盡戴仰之是天而親萬物者也坤徳莫盛於二以地之所載悉依附之是地而親萬物者也人在萬物之中瞻天而知日月星辰之運行履地而知山川原隰之絡故惟乾五坤二獨得天地之全道也二居地中其體旣已蕩平正直及其生物無有偏蔽咸得盡其直遂之性故曰直天气圓轉在天成像者多圓地質方墜在地成形者多方有崖岸方也東西南北之定位方也不可移易亦方也故曰方髙明者無窮無盡不可測量而地能配之是天之大卽二之大也故曰大凡事有所造作有所勉彊則必待於學習之功蓺精神熟而後利二有施卽受有始卽生俱順承於幹隨品物所稟之气而各肖其形何所用夫習也習者嘗試之意禮傳曰未有學養子而後嫁深得此義順以承幹故能直方大徳合無疆故不習無不利乾知坤能率性安行自然暢茂條達何須嘗試乎

直正見也從十從目從【隱】十目所視不得有

隱匿定然正直矣古文作從十目從木謂十人所視之木可不繩而知其直也

方象四面四隅周正無虧之形小篆尙整齊凡圓皆作混不可辧字遂廢或借方並船也或借匚受物之器俱不若

本文之妙𨿽牧豎竈婢一見卽能識之

象曰六二之動直以方也不習無不利地道光也陽大陰小陽動陰靜其常也坤二陰爻陰位得陰之至純無逾於此何以象言大而傳又贊之曰動此皆取義於順承也惟天爲大地能配之配天者凡品物之動卽其動也聖人恐後學誤以形質論地而直方專屬磈然下墜之土故特言其動而應乎天之气無不直以方也不習無不利者陰麗於陽著顯昭徹如砥如矢由行無礙地上之道路本自光明而易從也人之徳業學問非習不成地之南北東西非往來

習熟亦不成道路世豈有不習無不利者惟天施地生天降衷人率性則習無所錯其功力此時此際之气化固難見諸詞說易曰不習無不利與孟子道性善正從無可詞說處直探其幾微爾釋氏麤疎鹵莽竟付之一空曰法性本無性而以耳目口鼻之能聽能視能言能臭歸之肉身曰身心一如身外無餘似乎可與不習無不利相參不知吾聖人之意蓋從此而見其善也異學則反從此而見其無矣

六三含章可貞或從王事無成有終

位居地上萬物之胚胎者悉緼畜於此及其形質旣顯則文采燦爛千變萬化不可以名狀當夫未露之時但漠然生气爾彼眾色之華美一無可見而其一物一章千萬物爲千萬物之章已盡含之矣此可以爲地道之貞也或有時而順從王者之事不敢自爲專擅居於成功惟君始之臣終之而已蓋含章者地之徳至於章則品物或分其能從者臣之常至於事則王爲之主成者君之功至於終者則臣之分也皆順承天之象也或者上下之介卽疆域之域可彼可此故曰疑之也乾四坤三當上下二體之交皆云或乾爲天屬上其或在四坤爲地屬下其或在三含嗛也從合從者艸木包而未吐之象合

者口閉而不啟之意總謂口有所銜也小篆誤從今作聲意兩失矣

象曰含章可貞以時發也或從王事知光大也

含之與發原非二事特其時有次第爾在前日爲含者在今日則爲發在彼物爲含者在此物則爲發含者含其發發者發其含皆因乎時者也臣之從君固不敢先爲之倡始然而又非心無定識因人成事者其靜藏之知覺光明博大未嘗不與倡始者同其分量故能從之而略無虧欠從王得主豈易易哉

六四括囊無咎無譽

下體三偶爲地四當其上是三之含者宜至此而盡發乃復以地重之陰气閉塞莫可轉舒君子或逢是時凡所謂學問之道經綸之志一無所容其設施悉藏於囊韜晦而不可見抑且括束其囊口惟恐稍有所表暴使人知其或異乎庸人也幽暗昬昩之世得免於禍難足矣何樂夫令聞之彰著乎故無咎而亦無譽苟不安於木石鹿豕而欲顯其學問經綸之用是求譽也譽得而咎隨之至此而求免咎則身名俱喪譽其可長有耶風之所自出謂之土囊地中虛穴揚地之陰气而達於上者下卦三偶欲騰地气而上出上逢重土以塞其囊口風不能播蕩有陰寒凝沍云色慘黮而未風之象天地晦防之時也

括絜也從手從��者塞口也絜者以麻束之

之意合之於囊�爲更切古文疑卽一字後人加手以分之者

囊槖也從呂【不成字】象包裹上有口之形從�雜亂之意物置囊中混淆不可分別從木指貫而舉之之意古文作從貝者言珍重之物也

象曰括囊無咎愼不害也

無道捲懷免於刑戮亦士君子之所難必敬愼之至方不履於害常人名利之念重故有非時自衒者然皆侈忲之習使之爾苟能慮及乎害則名利不容不輕侈忲不容不愼矣

愼謹也從心從眞縱恣侈張之失皆放其心而

不知求客邪爲主本心退位則其心已成僞物而非眞矣眞心原細密而敬謹所以能寡過古作從屮從火從日火之爲用日所必需通屮於天下者也稍不戒謹禍莫大焉人之立心執事宜如此

六五黃裳元吉

有柔順中正之徳則有溫恭謙遜之文見諸容貎詞气而不可揜抑故其色爲黃而服爲裳也以言乎坤道則承幹以言乎地道則配天吉孰有大於此者乎黃帝堯舜垂衣裳而天下治蓋取諸乾坤以乾坤

二卦相合而言幹當爲爲衣可以類推坤徳承乾則象黃裳也聖人取象本變動不拘非云坤斷無君道五位卽坤所諱者唐虞三代之天子其稱五等之臣曰諸父諸舅其升降拜跪迎送燕享俱成賓主之禮初未嘗深居髙坐使天下公侯師傅拜謁如天帝曽不一舉手相畣也原其妄誕不稽之故實始於暴秦彼見六國之僣王旣已帝制自居而我能兼並而臣妾之則視六國之帝制皆臣妾也於是加於天子之上不知幾十百千萬等而獨貴盡廢公侯伯子男之爵位郡縣天下則臣之卑又不知幾十百千萬等而咸賤矣繼秦以後但知踵事增華日甚一日竟謂謙恭遜讓卽非人君之事後之儒者不思古昔乃云坤五爲女媧伊尹是僅見秦以後之天子也天子之於皇天后土何莫非順承天子之於師傅大臣何可不順從天子之於法家弼士何嘗不順聽而必欲君道貴剛以天子不可爲黃裳無乃以亢龍爲賢乎黃地之色也從日從炗【古灮字】日灮難擬惟黃近

之故日所行曰黃道向以謂從田繆甚指爲中色者以日在東西色近赤或有他采相間雜惟當正中則純黃也地卽土土色亦黃裳本作常

象曰黃裳元吉文在中也

天下單只之物但可言純而不可言文文必兩相比附間雜而後成偶畫斷其中虛虛者非無之謂虛處卽奇之所乘陽之光采映入陰中故三曰章曰光二亦曰光五居中在上又承幹之正位猶白日當天正照地中其文采明顯煥乎莫可揜抑人君則天而成文章之治者此也何不可稱君徳乎千古帝業之盛無如堯堯則天卽順承天也煥乎其有文章卽文在中也可云坤道非帝徳乎

上六龍戰於野其血黃

古今無無陽之時亦無無陰之時但詘信往來必有偏勝至於勝極則復反矣陽盛之極孤陽飛越而不可遏抑其气�烈故爲亢陰盛之極積陰錮蔽而不可解散其气象慘冽發而爲戰戰者陽气潛伏於內將欲萌動以求出陰气重重圍壓無從舒泄兩相搏擊之謂地上之冰𨿽堅而地下之元陽已復發爲震雷破地而起蟄龍隨之以作蕩滌其凝寒之積气郊原景物爲之攺易此龍之戰於野也其化而爲霖雨生長萬物以滋羣類之膏血稟陽气者受之則曰稟陰气者受之則曰黃蓋陽而亢則孤陽陰而堅冰而括囊則窮陰也孤陽窮陰不能有所化育一戰而天地之气通陰陽之道合然後八卦相錯以成變化也陰陽相薄則戰乾位西北秋盡冬初陽詘極無可詘陰信極無可信陰陽各有回環相向之象若爭道而馳故戰其爲戰也凜冽而寒戰陽微陰盛𨿽戰而不能發生陽未能出也及至孟春陽气正彊足與陰敵兩相抗衡亦相薄而戰其爲戰也溽濕之气上騰自山川河嶽下逮昆虫艸木莫不奮怒而欲起發爲風雲雷電劈開其錮蔽然後陰陽和合時雨盡成膏澤則龍戰於野其血黃之象也或曰六陰爲坤於時爲十月乾位西北亦秋冬之交戰乎幹之戰以位言龍戰於野之戰以時言乾坤之戰正是吻合子何以彊生區別以坤六之戰爲孟春無乃有背於六陰之義與曰龍之爲物秋分已潛十月而戰恐無是事以坤屬十月泰屬正月此邵堯夫之論未嘗見於聖翼不足據也若然則四時之錯行止在十二卦中余俱無涉也是十二卦爲陰陽之道路何以十二卦中自復外文周孔子絕不及此六偶重陰陰盛已極正堅冰凜冽之象此時之陽甚微及孟春陽盛陰退一戰而天地交萬物生非一畫二畫死煞分配之者龍戰不過雲龍乘陰陽搏擊而出未可執定爲兩龍相鬭其血黃不過雲時雨爲萬物之膏血化成錦繡乾坤黃乃五色十二采之根本特舉而總括之未可執定爲兩龍俱受傷一龍所出之血一龍所出之血黃也夫人身與天地無異外爲風邪所惑入於經絡則陰气防於外陽气不能出必發爲寒戰此時之戰乃陰陽相薄之始卽幹西北之戰也傳經旣徧風邪已盡則陽气從內出陰气退避又必發爲寒戰此時之陰陽相薄化爲汗而解散汗𨿽陰液實陽气推之而出者卽坤六之戰黃之血也

戰鬭也從戈從單戈以禦敵單爲盛飯之器言

戰鬭之士荷戈負糧而行其勞苦蹈險人君所當知也

野郊外也從裏從予古者方裏而井凡在郊外悉以予民與百姓同之王公無所私也古作從林從土似有荒蕪墾辟之不同

幽遠也從幺幺者絲之半體又省其下之三忽微細之甚者從蓋藏之意微細之甚又蓋藏之幽遠而不可測矣借爲黑色色之黑者難辧也天髙無極指之爲亦遠之義古文作於幺中加二防指毫末之中精微妙也血篆解別見

象曰龍戰於野其道窮也

龍戰於野陰長已極其所經由之道路至此而窮盡則不得不轉而向消矣

用六利永貞

卦惟三畫地三偶其數六陰不能兼陽但自爲偶爾二四爲陰數兩相倚則成六陰常不足以一三五之參倚讓陽陰得其六故陰爻皆用六也百九十二陰爻皆同詳幹用九解凡陰爻用六者其義悉當順承利在永守從陽之正道如地之合天牝馬之行地斯可矣陽之龍藏其首以三奇爲孤陽不可獨用用必兼三偶而爲九也陰之永貞又以三偶獨用恐有先迷之失必永終從陽而陰之六乃利也聖人深明剛柔不可偏用陰陽無有相離之意蓋乾坤二卦𨿽若判隔而陰陽一體天地气交正在無首永貞之內若邵堯夫之三圖則天地不交陰陽斷絕幹龍有首而坤不永貞是一定之死格何易之有

象曰用六永貞以大終也

陽大陰小陽始陰終屬一定之分用六永貞是坤承乾陰從陽天爲大而地配之天之大卽其大也以此終幹之始謂之大終總之牝馬之貞後順得主而已

文言曰坤至柔而動也剛至靜而徳方後得主而有常含萬物而化光坤道其順乎承天而時行

此夫子再釋文王之言以明坤道惟有順乾而已坤六畫皆陰可謂柔之至矣動而應乎幹幹健不息而坤隨之其剛與干等也安貞不易可謂靜之至矣故其徳有廉隅位置一定而亙古如斯非方而何干先之坤後之得幹爲主永有常經而莫或攺變包含萬物施者受始者生化無而有化微而著使之光明顯達其爲道也何以能若是乎惟其順故也順豈有他道哉承天而能事畢矣承天者承其時也時行則行未行不敢先旣行隨其後柔而能剛靜而能動順所以配健而徳合無疆也坤之至徳在順夫子贊其盡美盡善而總括之曰坤道其順乎然而順之爲道有邪有正天始地生陽先陰後順之正者也此承天而時行也若夫妾婦之順諂諛阿私逢惡長惡順之邪者也非承天而時行也

靜審也從靑從爭靑有色相之可欲人所共爭

者爭則動莫甚焉何以反謂之靜乎曰凡人之爭端必起於不安其分不安其分者由審察之不明也旣有色相則易於審察各安其分而爭端息矣禮曰定而後能靜靜而後能安言人能定其心而不移始能詳審而不亂能詳審而後能安其身心也定靜安三字等級不同如此

積善之家必有餘慶積不善之家必有餘殃臣弒其君子弒其父非一朝一夕之故其所由來者漸矣由辯之不早辯也易曰履霜堅冰至蓋言順也

天下至善大惡未有不積而成者積必由漸而至苟辧之早則易圖惟其順以相承漸以侵奪固有令人不知不覺而時日推移至於決裂敗壞莫可如何矣以一陰之微而處又最下在其上者視之蔑如爾柔能承受無所拂逆朝夕樂其便安豈知弒父與君之禍遂從此而積乎聖人於陽消之始陰長之初見其順序而行寒暑攺變推之世運人事莫不皆然以明順之爲害大也善亦不能頓爲自小而至大自少而至多久而不倦謂之積善其人亦未必有邀福之心福亦未能卽降然而和气相感其家之慶必將悠遠而有餘也不善亦豈能驟至細行不謹以及顯惡過失不攺以及怙終習之熟而遂非謂之積不善其人原無懼禍之意禍𨿽今日未集然而乖沴之應其家之殃必將殄滅而亦有餘也甚而以臣弒君以子弒父者莫大之變亂豈一朝一夕之所搆皆由積漸而來者也至此而始悔悟亦已遲矣蓋由辧察之不早今將何道以處之天下橫逆之加易覺將順之侵奪無所施其防備易之致戒乎冰霜者正言乎其順之謂也攺作愼字與積漸何所發明意味索然積聚也從禾從責禾每年一熟足供一年之食

則已暴君污吏督責誅求而積聚之以思獨富也通爲凡事積聚之用

善吉也從羊從誩【古兢字】羊性喜羣有爲之主者眾隨之虛公故也今兩言相兢我以虛公之心擇其善而從之則善而獲吉矣與義之意同

殃咎也從歺從央歺爲死亡之意央者咎患生於內也非天降之災而自取之者

弒從殺【殺】從試省以下犯上之稱弒逆天下之大變𨿽亂臣賊子其初亦有所不敢嘗試爲之竟至於此正積漸之意也

朝旦也從倝從月倝者日始出光采防天若旌旗之飛揚月者指其時尙早月在西方猶可見也人君當於此際視朝聽政不可逸豫偸安故轉讀朝廷之朝而借用之小篆譌從舟作豈復有義理之可尋乎

辯治也從言從辡兩罪人相訟有司治之以一言決其是非若於此注當作辧別解宜用米字指四方四隅俱截然整齊不可紊亂也今米字不用通借辧辯而義反晦

早晨也從日從甲甲位屬木方在東俱切日始出之義爲昩爽之時借凡事預備之用

直其正也方其義也君子敬以直內義以方外敬義立而徳不孤直方大不習無不利則不疑其所行也坤二何以能直也惟其正故能直爾天下衺僻之端發必枉曲正則衺僻無從起枉曲無由生是以直也何以能方也惟其義故能方爾同流合污則不方與世抵牾則乖方義則物物合宜事事應變是以方也君子之於學也惟恐怠惰之乘心將縱恣而不直必齋戒神明常如賓祭之當前則敬以直其內也無適無莫而確乎不遷有廉有隅而無之不合於錯雜紛亂之際條理秩然則義以方其外也敬立於內以主宰義立於外以裁制知無不行始無不終其徳日新月盛而不可遏抑直方大不習無不利則從心所欲率性安由自然合夫中正之道其所行也又何可疑哉蓋疑則有彼此之界須習而後利不習無不利隨足所行動容中禮豈有裵瞻顧之疑耶聖人踐形言性則故故以利爲本正不習無不利之發明也耳不習而能聽目不習而能視口不習而知食鼻不習而知臭此气質也然卽此已是天性苟欲除卻耳目口鼻別尋義理則杳防惑其爲疑也甚矣非理無以行气非气無以載理理與气固未嘗分分之者後儒之失也釋氏以眼耳鼻舌自知色聲香味固已不習無不利何有敬直義方內無六根外無六塵一切世間諸所有物皆卽菩提妙用故云靑靑翠竹盡是眞如冉冉黃花無非般若則是一體空慧絕非直方大之不習無不利也孩提愛親稍長敬兄不習者也苟不知擴充不加學慮將日見其牿亡矣此無他終於不習故爾人一已百人十已千克已復禮困知勉行必待習者也慕少艾妻子慕君熱中物交物而引之喪失其本心與禽獸不遠者此無他安於習故爾蓋不習者聖凡所同而習者上知下愚所由遠也然必敬義旣立良知良能皆可由仁義行從心不逾而儒釋自分途不亂矣

敬肅也從攴畏懼之意從苟自爲敕治之意君

子之內自敕治如刑驅勢逼肅然不放佚也禮之愼獨是矣

內入也從冂象門戶之竇爲內外之界限從入指自外而入之也

外遠也從夕從卜禮晝不居內夜不居外明旦將有事於鬼神則齋戒而外處專言卜者古人凡有舉動必先卜而後行如郊社禘嘗俱先從事於卜也曰遠者有推而去之之義

陰𨿽有美含之以從王事弗敢成也地道也妻道也臣道也地道無成而代有終也

陰之所受皆陽之所施𨿽具有品物之眾美不欲自爲顯著但含藏而韜晦之者也以之而從王事弗敢遂必而居於成就此地應天之道妻順夫之道臣承君之道然也天運於上而地隨之凡有所成悉在於天而地道無與焉不過因其所始代爲之終而已從王無成代終俱有美而含之也位在地上將陟乎外卦正人臣有所經綸之際惟恐其有恃才矜功之漸以見陰之有美當終含也特言地道妻道臣道辯之早也於下卦之終而卽終自不至於驕盈矣代更也從人從弋弋以木橛發彈丸更易而代

用之士卒之防戍者其相更代似之借凡更攺疊換之通稱

天地變化艸木蕃天地閉賢人隱易曰括囊無咎無譽蓋言謹也

天始地生三之所含者宜乎至四而盡發此陰陽和合之候天地顯其神奇自無而倏有自微而忽盛變者變化者化艸木得氤氳之气亦皆蕃茂矣今復以積陰加之陽气無從發越陰陽不交天地閉塞之時人物感其气而生者大略爲慘刻殺傷乏和藹生生之意小人當其防則與乖沴相符乘運而與起操握權勢布其曖昩之術於天下而人心日亡賢人不幸而遘玆戹與時世相違無可才露徳惟有匿景逃形混迹於愚夫愚婦其退藏於密者令人莫可窺測夫旣隱矣亦無從而知其爲賢人也是之謂天下無道之隱坤四所云括囊而咎譽兩忘者蓋言乎謹愼之至而全其至徳巨才也趨時求譽則直爲小人違時立異以干譽則亦未可爲君子而咎必隨其後賢人必隱不隱卽非賢人矣坤四括囊之隱與幹初潛龍之隱不同潛龍之隱在我未可以見躍而其爲見爲躍卽隨之隱所以養成其後之用行也括囊之隱在天時世道晦防幽昩無可施其補救其爲隱也蓋天原不必生此人並無有樂行憂違但與世無所短長而已蓋幹初陽之陽也陽气上達非終隱者坤四陰之陰也陰性下墜欲振拔固難將終於隱者也爲說者泥於四爲近君之位指其身已出仕聖人教之全身遠害吾恐於忠君愛國之義有乖欲以後世之巧宦爲明哲也大抵讀易求象不可死煞坤六四不過以地重地三偶復加三偶當二體交介之際有此閉塞不通之象賢人知幾審時卽宜退藏而隱不必拘定以相位言如曰爲相見事不可爲委而去之有是理乎有是臣道乎

艸百卉也象叢生之形屮從艸省頭與木相類

木大艸小故殺其下體木少艸多故木只而艸雙俗用艸乃橡實也讀若皁

蕃艸茂也從艸從番艸之種類至多其生非一時每依節序更番而出所以不可指名爲茂盛之極

閉闔門也從門從才才者去根枝之木所以距門也

君子黃中通理正位居體美在其中而暢於四支發於事業美之至也

黃不止於色兼有光明朗徹之義凡物虛則生明六偶皆虛五又上之中其明尢盛天生聰明睿知之君子其至徳自具神明內朗爲能燭照天下之事物惟黃於中故通夫理也如此則人君之徳備矣乃正乎天子之位而安居其身體恭已南面垂衣裳而天下治以是徳而居是位夫誰曰不宜彼無爲化成之君子旣蘊此內美則動容中禮宣暢於四支形色無非天性發而經天緯地以成巍巍蕩蕩之事業美之分量於斯而至極矣黃中通理卽聰明睿知足以有臨也正位居體卽乃位乎天徳也暢於四支卽堯舜身之也發於事業卽巍巍乎其有成功也人君惟順承天故能配天坤五謂之臣孰能爲之君

通達也從辵從甬甬道猶馳道也其脊隆起如

縣鐘之鈕故名甬道萬國所共行非一方阡陌之路也人由乎此者無阻礙無岐徑何通達如之甬所以系鐘達道所以系方域

理治玉也從玉從裏物之至堅者無逾於玉然其中自有從橫離合之紋理以治玉之工視之分明如田土之疆裏也況於他物乎天下之事物眾多道理亦因而棼雜就彼一事一物之中胳井然至賾而不亂也君子行所無事因其界限而治之故借爲治事之用詳繹理之字義理與气同生合一又何疑乎以謂理在气先此理縣空何所附麗

畼從田從昜向陽之田禾黍茂盛以其得日月雨露之正气也所以爲通畼許叔重曰不生也艱澀不可解故俗以申易田作暢字豈知其所云不生者謂物之生不可言畼必旣生之後其茂盛時乃可言畼也畼固不生矣不生猶言非生也漢儒文義每有此類後人求之不得其說輒棄去不講矣支厺竹之枝也從个竹之殺從又以手折之也

木支剛手不能折竹支小手可折也借凡一本所分手足自身分加肉作肢條自榦分加木作枝

陰疑於陽必戰爲其嫌於無陽也故稱龍焉猶未離其類也故稱血焉夫黃者天地之雜也天而地黃疑者未定之詞陽大陰小陽常有餘陰常不足古今一定不可易之道也積陰至於六偶而處其上陰極而陽無位則陽將旋轉乎下以怒發乎上陽與陰必搏擊而後出曰陰疑於陽者皆陰盛之故使陽疑且戰也陽之微弱伏處未能奮迅非無陽也彼直嫌以爲無矣故稱龍使知陽尙在也龍𨿽潛戰則見而躍而飛隨之作爲時雨則陽气開通然此時沾濡之津液挾陰气而俱來猶未離乎陰類故稱之爲血而不云膏澤也有陽不能無陰有陰不能無陽天地之气豈可判隔六奇之幹原非自成幹也天徳不爲首則陰自包於奇內六偶之坤亦非自成坤也順承天而徳合無疆則偶本附陽而後行者一一黃錯綜變化以組織成形成像之文章天地交相間雜之象也萬物化生始於此八卦相蕩始於此然而至紛極亂之中條理自在本乎天則而本乎地則黃天地陰陽之道分而合合而分者也乾純陽坤純陰以常人視之似乎陰陽隔絕生長萬物之義寡不知乾坤𨿽各爲一卦乃六子之父母六十四卦之根原從此而奇偶往來陰陽屈伸其气實相通也相通則天地雜陽雜於陰則成陰雜於陽則成父母六子又復相雜則成上下二篇之易然凡陽皆天屬凡陰皆地屬黃奇偶粲然未嘗不斬截也天地氤氳萬物化醇男女搆精萬物化生天地不雜獨陽孤陰乾坤息矣豈兩敗俱傷之謂乎

嫌不平於心也一曰疑也從女從兼男女之別

最易起疑兼人之女則人自不平矣陰气過盛而陽不平故戰漢人解字之確非後所能及也

雜五彩相合從衣從集衣色貴純集眾帛而爲衣則色雜矣黃爲諸彩之本黃雜則五采出文章成地爲坤之象坤爲地之徳地徳無他惟順承天而已順承天則幹之始皆坤之生也地未足以言坤合上下兩地乃見其下體之博厚上體之發育土質在下气申乎上質與天對待气與乾交接坤之取義方無虧缺幹義取上達上達之至旋轉不息已在地下矣坤義亦取上達所以能配天而生物至於配天坤之气直接於幹矣

周易象辭卷二﹤經部﹐易類﹐周易象辭﹥

欽定四庫全書

周易象辭卷三

余姚黃宗炎撰

【雷下水上】屯

天地旣剖陰陽已分生人生物而人情物理遂相摩蕩以成事業當其肇端伊始未有不出自艱難者也天地之气非動不發非濕不滋幹一索於坤而成震再索於坤而成坎雷動乎下水蒸乎上郁積充滿塡塞兩間無弗周到時之將雨髙山大川及夫霄漢淵泉皆有潤澤氤氳之象此卽天地生生之气萬物於斯觸時觸處隨其感兆肖形而成性序卦傳所謂屯者盈也盈正指水上雷下二象相合而言屯者物之始生也始生則正指屯之名義而言六十四卦俱有畫像名義二者屯爲諸雜卦之首獨詳述耳夫水在於上勢必下降但雲霧之醖釀不厚則未能滂沛而爲霖雨雷伏於下勢必上達但溽熱之凝錮不厲則不能奮迅而成辟歷九天之上凡雲气皆濕惟其居髙逺之至乃飄颺於空中而自消九淵之下凡熱气皆升惟其處厚重之極乃潛透於川原而無聲響之激越屯之云雷正將降未降將達未達之際天地之化育尙若隔塞而不得施張句萌蟄伏俱有所屈抑而不能申遂其艱難之情狀天地人物無不盡然故彖傳曰乾坤始交而難生蓋謂生物與物生之不易也夏后氏以前三皇五帝皆以世冑疊出而君臨天下乘時者進成功者退無有自私自利於其間或隲自侯邦或發於畎畮如雷之藏地一陽屈於二陰之下震繼乾出治爲天之子因時而動布其徳澤此乘時升進之初九也水之在天其位𨿽髙久而不下則無恩膏之及民人物無所仰賴是爲成功退處之九五也屯之貴在初而不在五者此也先儒以初爲侯五爲天子不知諸爻若二若三若四若上玩其爻辭皆侯國也將騭天位者乃初耳

屯元亨利貞勿用有攸往利建侯

乾坤定位人物始生雷一陽壓於重陰之下水一陽陷於兩陰之間動而遇險𨿽已發露其端倪猶鬱結而不能暢達故命之曰屯屯者上有所遏而不得出下復蟠屈而不可申也然其形气性情無不包括於其內所以稟幹之元大亨通利宜貞固而毫無虧欠故能繼天而立極也初陽潛隱力未壯而气未厚當待時而興惟宜艱難固守不可輕於自用有所往以自試但利於建國立侯疆理天下爾夫四海九州非一人所可私非一人所可治建爲侯國使各君其土各子其民卽或元後之無良亦止暴殘其畿甸而毒敷不播於萬方故三皇五帝以及夏后殷周之盛惟舜舉於側陋繼唐堯如父子其餘則數千百年莫不奮自諸侯出而平定宇宙修徳行仁溢於封內漸及他邦故其取殘暴而救水火也爲力有基而功業易成斯之建侯豈一世之利哉

屯難也從屮從一一指地曲尾象其屈折而難出

也天下之物惟艸最多無地不有故謂屯爲盈春气萌動乃艸生之候故旾從屯轉同君切爲聚防之義言將出未出之際必合齊而聽命也建從【古隱字】從聿【以手植表之意】疆域隱晦而未分植幹爲表以別之侯古從廠從矢廠指屋矢指射王公卿士之躬近負於堂以行禮習儀非若軍士之射學於郊野用於戰爭也射中者爲侯轉去聲因習射時必有人察其中否也卽爲伺察之用諸侯得專徵伐天子賜之弓矢故稱侯

彖曰屯剛柔始交而難【平聲】生動乎險中大亨貞雷雨之動滿盈天造艸昧宜建侯而不寧

開辟位乎上下乾自爲乾坤自爲坤不見其交也及乎陽气潛於地下陰气彌於天上是之謂屯屯蓋乾坤之始交也萬事萬物發端甚難其生意未卽暢逹如艸木之勾萌屈曲作力而欲申何難如之以始交專屬之震是不觀云雷之象也天气下交而地不應則爲霧地气上交而天不應則爲霾天地之气交相感應而後成爲雲雨雷電屯象繼乾坤之首卦故曰始交又讀難去聲解爲患難之難專屬之坎獨不思乾坤初奠人心太古篡奪未興殺戮未起不可遽謂之患難也於此而先云患難將置訟師於何地乎難生釋屯之形與義也言其生必暢達但始交之際出之尙難也陽𨿽下伏其性則動處險之中能動則能振拔而不爲所陷溺是以大亨而得其正天下地上充塞而無間隙者惟气气之蓬勃鬱蒸其最顯著者惟雷雨將動之時至髙極深至微極巨無不濡染而周到斯之謂滿盈於時之天造一艸率不精工茫昧不昭明之象有土地而無經界有人民而無統禦宜徧立國土布列於天下使之自爲疆理自爲安戢不必其朝貢車書盡出於一塗所謂宜建侯而不寧也射儀祝曰母若不寧侯不朝於王所故伉而射汝也艸昧之世百辟羣後未相率一徳盛功髙卽爲萬方之所推戴豈敢預責其來享來王之禮乎

始從女從臺臺懷孕也女之有臺生民之始故凡

事物之初皆用之舊解臺與臺混不知

【私字】之別也交象人交足之形凡相闗合皆用之難從菫從佳菫黃土也土惟黃者獨黏鳥取以墐巢口含水和積壘難成防鴞之詩悉其勞若再三諷詠難之字義自得矣佳鳥之短尾者然亦通稱不甚拘也滿從水從防水性平則不可加防平也凡充足皆用之盈從夃【沽字】從皿夃市買多得也悉置於皿可謂丰

腆矣故曰盈

象曰云雷屯君子以經綸

云在上而未成雨雷在下而未發聲萬物壓軋而未通乃屯戹艱難之象此其時非人弗理非非常之人不能統禦君子當此𨿽極其晦冥紛雜而條貫自如弛張闔辟布置於茫無畔岸之時整齊於亂無頭緒之頃使天下雲龍風虎響應而景從如經之可引縷縷出於一條徹始而徹終如綸之可集比比就於次序同機而同軸以待雷之發雨之降萬物之暢達而後君子之錯綜如意斧芾文章乃其餘事也雷雨乃天地之所以亨屯云布雷伏萬物屈抑雷行雨施百果艸木甲拆則易體而爲解解者屯之反

經從系從巠布帛縱縷如川流之直注也爲織之

始事凡經始經營皆用之綸從系從侖將所經之絲鋪排成行列也卽爲彌綸之用參以編字之義自可得之蓋編已有所貫綸則僅就列而未加貫穿者

初九磐桓利居貞利建侯

天地鬱蒸之气聚而後發其象爲雷磐桓者周徧於天地之間旋轉於上下之際旣言其陽气之流動復狀其作聲之宛轉也然必積深而力厚凝久而神完待其時至自然奮迅而無阻滯苟先防而動則雨暘失宜勾萌蟄伏先泄其固藏之道未有不徵爲夭札疵厲者矣故利居貞居者靜而不動之謂戒毋躁妄也云已上雷已伏其聲一作則雨隨之而萬物悉起是上下二體之象專重於初也卦惟二陽爲眾陰所歸五爲坎主屯膏不施人民離心天命去矣初方拮據捋荼撐拄艱難天下無不想望其徳澤故獨當彖辭之利建侯而共瞻爲經綸艸昧之主矣

磐從二圓圍卽回【古雷字】也桓從二二指天地從

回卽雷也按字書雷作或作作

三代鼎彛其爲雷文俱兩兩相維作厚有磐桓之義合而觀之其爲雷聲也自得矣又按小篆無磐字止有般籀文有盤則從石之磐乃後人所加不可以爲訓學者因磐有石擬爲磉礎因桓有木擬爲楹柱象初陽在下則可象雷動而欲上則不可也

象曰𨿽磐桓志行正也以貴下賤大得民也

初𨿽回旋上下而聲聞逺近矣其志非躁進也亦行乎其所不得不行之正道也陽剛在下實賢人也宜貴而上進乃屈已而勞心勞力以憂斯民下逮賤者有不大得其民者乎經綸艸昧以得民爲主得民而興莫之能禦

志從心從之之向也往也心所向往謂之志或從

止作心止而不遷示必成也賤從貝從戔物價卑也古以貝爲通行之物戔卽殘字殘貝謂貝之敝壞以敝壊之物相交易其賤可知通爲卑下之稱

六二屯如邅如乘馬班如匪宼婚媾女子貞不字十年乃字

二柔逼近初陽而據於其上欲退處而就初則應五而久爲其羈縻欲進往而從五則近初而不敢決絕其行其止皆隨初而不能自主故屯如而佀艸木之不申邅如而佀負重之難進彼初九之徳業方日見升聞𨿽同爲侯國而遺我以乘馬贈我以瑞玉如此彼豈徒示僭竊而爲冦盜者與匪也乃欲與我同經綸以亨屯相親相愛而爲婚媾於友邦也然當此艸昩之世安可輕自去就以爲失徳失身之累當如女子之守貞不字靜以觀審至於十年之久則天時人事自當有定乃可字矣卦之四陰俱才弱徳薄不能自主而聽命二陽者也如文世之虞芮武世之八百防同者乎

亶從防【古廩字】從旦多谷也積谷多者旦必省察宜

暴宜藏不可失時或至腐浥多谷積實則次且而不能行若負重者然故借爲迍邅之意而轉其聲古無邅字說作驙如不若單用亶爲是乘人升車也從人者象其蓋也從二人者乘車貴者居左必命卑幼者居右使不偏重也從木者卽車之省文也駕車用四馬故四馬曰乘轉去聲班從玨從刀分五等之玉於諸侯也公桓圭侯信圭伯躬圭子蒲璧男谷璧書曰班瑞於羣後是也古者圭璧之屬賜必有貳一爲居守之所執一爲聘問以昭信故從二玉以刀判之匪竹匧之類從象形從非防其開闔如鳥翼之意也借作是非之用冦從完從攴盜乘人之無備而竊取之宼則犯其完備而刼奪之也昬禮作昏婚禮以夕爲期卽借用之俗加女以爲別愚按小篆昏從氏注曰蜀山名蜀山惟岷爲最巨乃避唐諱攺從氏無疑也日之向冥蔽於西山岷固西之至者故日在民下爲昬媾從冓以男女兩姓結聮而成家室之意從女重在女也凡姻婭之類皆是字從宀【室家之省文】從子孩提稍長但隨父母而居處及出就師傅又不處於內矣男子冠則字之女子許嫁則字之言人子至此有室有家矣故子居宀中而爲字借爲六書之字者獨體謂之文合體謂之字凡命人之字必因名而生義凡字之合體必因文而防意其理略相髣髴也

象曰六二之難【平聲】乘剛也十年乃字反常也

難卽彖傳難生之難當讀平聲居二之地非有濟屯之任者內無經綸之才外無物望之歸不過隨人進退而已亦何艱難之有其所以依回動止若此其遲疑者特以據於初陽之上當動之衝乘剛而不安耳女子及笄則字其常道也艸昧之世名位未定天人未合寧愆期而有待無失身而莫逭不可以常道論也十年乃字得其時宜𨿽反乎常道何傷哉

六三卽鹿無虞惟入於林中君子防不如捨往吝當下卦之終其爲雷也正發越而上升非安常自守之際然而志廣才疎上不麗於五下不近於初乘承比應皆陰柔而無可因依徒知鹿之可羨遂身卽之無虞人爲之向羅网不施弓矢不備思鹿之棲息恆在林莽之中入而左瞻右顧思以得鹿𨿽勞力而費時無庸也君子審其防斯究其終不如止而不逐捨止也若不量已度物見利而往必至於吝

卽就食也從艮【投食也】從卩【節】持節之人不耕而食

就食於人猶孟子食於人之謂凡身相親就皆用之人每日必食不能久待故又有速之義鹿象岐角昂首犇逸之形得食相呼羣遊相比獸之友善者也虞虞人掌山林川澤之官從虍從吳虎爲百獸之

長故專指之吳者大呼眾人以申約束也與虞淵之虞不同今混用非惟思也謀也從心從隹小鳥善四顧有審度之義入從八而合也象岐路而歸於一指其可入也林從二木相比木多爲林防察於無形也從【卽幽字】從戍事之當謹愼戒懼者莫重於兵微忽之不覺至於毒民喪邦而不可悔故必察先審微而始有濟如曰兵當祕密兵行詭道此後世之陰符非帝王所貴也捨捨象側屋有墻圍之形捨在路傍人所休息爲止之義故轉聲爲取捨用

象曰卽鹿無虞以從禽也君子捨之往吝窮也

求鹿不謀於虞人何期其獲是徒見禽而從之以行也君子捨而不往庶免於窮追之羞吝窮窮極夫鹿之所之也

六四乘馬班如求婚媾往吉無不利

鄰於五而與之同體宜其從五者也然初之雷發而上騰五之雨因而下降是近者將退位而逺者將進用之日也又本與初應其車馬圭璧之交至是原爲我婚媾之親彼求於我我往應之將佐其變艸昧爲文明治經綸爲黼黻矣但有吉而無不利也

求象毛衣之形古鮮綊纊寒則必須故借爲欲得

之用爲借所專俗作裘

象曰求而往明也

不求則無好賢之誠𨿽往豈有用賢之實求而往學焉後臣其擇主之明斷不爽矣三有云掩於上身入震木以障蔽故窮四雷行於下氛翳已除身臨於水可以鑑故明

九五屯其膏小貞吉大貞凶

五爲君位體坎而居上爲云而不爲雨屯其膏澤而不下施萬國兆民何所仰其恩徳是屈伏者終不能使之申出隔塞者終不能使之通徹也如此之道以當小事如農家之儉塞則吉以人君而固守此法以當大事出納類於有司臣民無不解體矣故凶屯主在初初動乎險中經綸出於艸昧以亨屯甚難苟五能油然作云沛然下雨膏澤及於民則當位之君也爲力甚易何竢於初之拮據艱難也哉

膏肥也從髙從肉人物之肥者其肉必髙厚借爲

凡膏澤之稱如陰雨膏之膏澤下於民是也

象曰屯其膏施未灮也

水體內明不能外見其灮本微至屯而不雨則爲云之壅蔽而已其所施予安得有灮百事百爲俱不妨於艱難惟施惠及人則必欲其便利猶之與人一出滯澀一出快爽而恩怨分矣

施自上及下也從於【古偃字】從匜【古作】匜柄中有道

以注水灌濯者旌旗有糸以屬於杠不用則脫之匜水下注於柄旗幅下垂於杠其形相類皆主自上而下之意故合以成字體

上六乘馬班如泣血漣如

近五而居其上天子之師傅也其輿馬圭璧自具上公之儀物五爲坎主其膏旣屯況居非其位者乎大凡雨下則有功愈髙則愈散𨿽下有雷雨鬱蒸之气亦止澀滯於溝洫如露珠之相連爾鳥能勃然興起哉先儒以謂哭泣見血於象不類

泣無聲涕出也從水從立立卽位字古之臨喪哭

必有位故也涖字卽通用之而轉其聲又以水之爲物流而不滯立則不行是澀也因再轉讀澀爲不滑潤之意秦漢之間盡然素問脈泣而血虛又寒气入經而稽遲泣而不行又多食鹹則脈凝泣而變色澀泣二字通用血從二者指上下也從者指人身經絡從者指其流動充用也溝洫之灌濡田間如血之行於人身故假借通用之小篆攺作血皿上加一但禽獸之血而義荒與溝洫絕不相佀俗加水以別之偶有遺失不加者輒迷其本始五屯膏不施上𨿽近水不能有所滋潤溝洫猶澀而不通僅僅如霧露之著於艸木水珠相連屬而已漣從水從連謂水相連如貫珠也

象曰泣血漣如何可長也

夫無本之水溝澮皆盈其涸可待澀洫之水何能長久水之本在山故轉而爲防則山下出泉矣然後可久而流長

二體各以二陽爲主初陽又爲全卦之主四陰仰借於人不能自主故爲馬者三爲鹿者一馬與人相習猶近陽也鹿與人相逺謂與陽隔絕也然亦此時之友邦與國非人民也周公爻辭多暗指殷周交防之際故夫子曰當文王與紂之時𨿽不可牽彊附防但於此想象實開論世之門其事其理不中不逺

【水下山上】蒙

屯之艸欲出而屈折未申雷雨旣行則眾艸防茸布滿於地上矣故曰蒙雜而著屯爲始生蒙爲穉穉子昏昩無知錯雜無辧蒙蒙然錮閉而未經啟發其所含藏包畜無不具備養善防惡在此時端本愼習亦在此時此聖人所以重敎也爲卦反屯而成體雷之奮越極乎髙山而動者止故雷變爲山雨之下降潤乎山嶽出而爲泉𨿽有上下之殊猶然水也故不變水出於山涓涓不息𨿽不憂其驟涸然離原漸逺而爲他流之所分合已失其濫觴之本性及乎湍激狂濤奔放四海求所謂淸眞恬淡之初安可問哉人生於父母自𦇤褓孩提以至於好色慕妻子而慕君其所閱歷之升沈變態機械巧詐豈復稍存其醇朴甚而倒行逆施敗常亂俗亦卽此愛親敬長之人再三移易之所成爾此山上水下之所以有契於蒙也蒙有佀乎愚而不同乎愚有佀乎昏而不同乎昏愚者限於气質而無其智慧昏者塞於稟受而縮其聰明蒙之智慧聰明不假於外在養以全之正以造之使其智慧不流於邪僻聰明不汨於澆漓後日之爲聖爲賢非有增於蒙也不害其蒙而已後日之爲禽爲獸非獨異於蒙也敗壞其蒙而已故大人不失其赤子之心庶民去之君子存之聖人有憂惟懼其逸居無敎順而不逆則奔放而無弼直迷而不悟則沈錮而無開山不能樂其靜仁而得其頑滯水不能樂其動智而得其狂蕩人情之險甚於山川性近習逺漸摩攺變不可移易此師之所以並重於君而蒙之所以繼屯也六爻皆蒙二陽剛得中生知之質可不煩於敎誨上气質相偏而勇敢奮勵恐入於彊梁初敎之始重修身以爲法則三質邪四俗重五天姿粹美好問勤學天人兼至亦蒙之最善者也

蒙亨匪我求童蒙童蒙求我初筮告再三瀆瀆則不告利貞

山下之水泉之始達或壅於泥土或窒於砂石未能卽通有幼穉弱小蒙昧蔽塞之象當屯患其難生逮蒙則恐其生而雜亂其性其質天眞全備不雕不琢誠中形外自然宣暢而亨通赤子之良知良能不待勉彊已是愛親敬兄但在擴而充之使不日就於旁落卽得矣豈聖人之知能師保之學問有所增益於童蒙之外哉我爲先知我爲先覺亦卽昔日之童蒙也仁義禮智非由外鑠以人治人其則不逺匪我能求童蒙也童防求我而後可也然而爲敎必當謹之於始苟稍失之遲緩則習與性成而不可挽矣童蒙之初得天者全原不參以欺僞其誠敬之心如對越乎鬼神必於此時早爲之模範閒其邪而匡之正則初筮之告也其本端矣使稍遲於訓誨軼於防防再習之而變其初三習之而更甚於再矣如水之出山漸逺而他流再合之且三合之則悉非初性但見其汪洋奔放而名爲瀆矣瀆之注海而欲於此際障其狂瀾此必不可得之數也又何告焉則謹於初者利於正也

蒙從艸從冢愚按曰【古冒字】豕已爲冡字音義俱同

蓋困昧不明無逾於豕又有曰乎其上者一無所見一步不行卦義卦象已盡得之坎爲豕象艮上一奇覆二耦上實下虛有曰象佀可不贅從艸但序卦云物之穉穉從禾爲艸雜卦云蒙雜而著獨豕不可謂雜旣曰不可謂著雜而著者惟艸爲然況從屯反體而來屯艸將見而隱於中蒙艸競出而著於外皆以艸立象不得去艸用冡我自謂也從戈從勿建戈於旁置勿於上使眾人望之而知主將之所在我者有倨之意故長者可以自謂而卑防不可妄稱童少而未冠之稱射禦書數俱小學之事禮成童學禦故童從立從車從土車在土上立而禦之小篆從辛從口童牛之供役使者繆甚告敎牛也從牛從口童牛之未穿鼻者無可拘束織篾籠其口使之不得殘傷禾稼故爲敎誨之用轉去聲爲告誡告訴音異而義不甚逺再從一從舉【古作�】舉本二人之事一人爲之則須再也瀆從水從賣賣者行且賣也人之趨利如水之赴壑各得其所之謂也邑中之水聚於瀆而出江河淮濟聚天下之水而去故稱四瀆先儒以來學往敎釋二求不啟不發釋不告佀是

而非

彖曰蒙山下有險險而止蒙蒙亨以亨行時中也匪我求童蒙童蒙求我志應也初筮告以剛中也再三瀆瀆則不告凟蒙也蒙以養正聖功也

蒙之爲卦髙山兀嵂於上陷溺之險隨伏於下而其爲險也尙止而未行所以謂之蒙天命之性有善無惡如山之包乎水水之潤乎山融和通貫混然含畜其出而爲用則膏澤原野發生萬物乃性之徳也然而波濤崩決罔象憑之漂沒城郭懷山襄陵亦卽此水也但行與止異耳人生一眞不鑿親長孝弟時言樂笑與天爲遊及乎知識爲主利害相摩機械橫生變詐疊出是變其止而爲行行其險則喪其蒙矣水出山必流人之防穉必就開發蒙未有不亨者就其天機之通達孺慕飲食無不合宜喜怒哀樂無少偏曲得其時而適於中初無矯揉造作何自然也聖人之坊人也儀文度數三百三千以裁其過而補其不及始曰因時而處中彼不學不慮已先若此則知大人不失赤子之心止以全其蒙也先聖後聖其揆合一東海西海心理攸同或作於前或述於後山川之修阻不能間方域之風气不能阻水濕火燥童防與我其志所向兩相感應豈能預迎其機而彊防其聽乎水之一陽行乎地中佀乎涓滴可以濫觴可決東西不知其性至剛千回百折不達不已蒙之初筮露其剛中告之者卽用其剛中也以用也苟失於初筮則再三變易其天眞習與性成非敎誨所能及不中不才流蕩忘返居下惡歸是凟蒙也險而不止使遂其險誰之過與性未有不善蒙未有不正者就其正而養之勿忘勿助毋暴毋棄卽聖之所以爲聖其功不外乎是險而止與見險而止大有不同赤子匍匐將入井𨿽有險而不見安能止其不匍匐其所云止者乃對行而言知識未開事物未交險在其中一行則將爲瀆而不可止所謂養者塞之不可決之不可欲其漸漸通暢盈科而進就於溝洫以膏澤萬民成章而達造於學問以企及聖賢

象曰山下出泉蒙君子以果行育徳

水必本於山山下之水甫離乎土石其气尙與山連其體初與山判隨乎脈絡之所融液而自出者謂之泉山下出泉爲蒙之象君子觀象體義雲泉旣出山苟非彊毅之質恐壅塞當前道逺必阻是以必果其行則天下無艱難之事苟非生生不息之气恐逝者如斯將發舒而不可繼是以必育其徳則有本之充實日新而不涸泉象水出山下之形古作以泉眼所出必有數處育養子使作善也從云【倒子也】從肉凡生子首先出爲順故取倒子肉者離母之身也徳欲日新故取育義

初六發防利用刑人用說桎梏以往吝

𦇤褓之中無所知識智愚賢不肖隱而未見及其稍長意見漸開習染漸熟如艸木之發生善惡之端露矣謂蒙當開發生長之時也此際之規矩凖繩有一定而不可移易之具宜如甄陶冶鑄之刑範使之終身刻肖而無攺然作之刑範者誰也父與師也未有刑方而陶鑄或圓刑圓而陶鑄成方者也故書曰刑於寡妻易曰利用刑人妻以夫爲刑範蒙以父師爲刑範妻則無非無議而已無攸遂而已若夫蒙者子未必不可乾父蠱弟未必不可過於師聰明之所至學問之所就豈可以一徑一竇固其將來也哉𨿽爲之刑範而不可使之觸處窒礙桎梏其天性農服先疇之畎畮工用髙曽之規矩必不能雅歌彈琴秉瓚嗚珂於廟堂矣烏能有出類抜萃之賢乎若區區限以刑範而終其身是不說桎梏也桎之梏之者非他卽此刑範也以是而往𨿽肖矣烏能大有爲哉故不免於咎夏楚之設不可以言刑師門之內講誦之堂未聞有荷校於頸杻械於手足者如此說象則舜刑二女文王刑妻亦豈鞭朴英皇與太姒耶發從癶【古蹳字】從手執弓矢意矢者先開張兩足立止旣安始可引弓求中小篆譌從殳通爲凡事物始動之用刑從刀從井物莫平於水水莫平於井無流動無風拂故也先王取之以象刑罰之平正而無徧曲天有井宿主法令中正借爲儀刑典刑卽刑範也後人加土爲偏旁作型以指其質型土用木型金用土從刀原取整齊之義非殺戮之謂故曰齊之以刑說從言從兌爲言語之用轉讀悅詳兌卦因言語易於出口有漏失之義又轉讀脫桎從木從至以木爲足械人至此不能行梏從木從告手械周禮上罪梏拲桎下罪梏則拲爲手械梏爲頸械也噬嗑何校重於屨校則梏又非頸械總之從告有訓誨之義示辱則刑輕

象曰利用刑人以正法也

刑土而陶刑金而鑄必先正其模範而後求肖焉刑人亦猶是也未有身不正而能正人者詩其儀不忒正是四國傳曰其爲父子兄弟足法而後民法之以正爲法則始可爲人刑

法古文從�【古集字】從正言集取其正者以爲法則

義顯而意盡後攺作灋云聽訟之時獬薦觸其不直者如水之去而就平夫人爲萬物之靈刑獄爲爲政之大夫而任之於獸其不經甚矣苟廌不可得將廢法不用乎秦人之好怪以愚民多類此後又省爲法而義疎

九二包蒙吉納婦吉子克家

包之與蒙義正相類蒙謂蒙蔽包謂包裹九二以剛中之徳稟受於天者也處於二陰之間如在𦇤褓懷抱之中嬰孺之時維持調防多屬女寺以二陰衛一陽其象佀之二具生知之美質𨿽太朴不雕大圭不琢而賦授純備岐嶷惇敏見於孩提防穉之日此不煩父兄之訓誨師保之督責生而知之者上也弟子若此可謂吉矣進而至於成人則納婦矣弟子至於納婦乃人生一大升降也醇朴者自此而偸薄謹願者自此而挑達逺父母之恩勤慕妻子之燕婉親其所私愛其所防天機日淺而學問日疎庸人之質性未有不從此而攺變虧損者也今也納婦而不害其爲蒙可謂又吉矣有子如斯其爲人父而禦於邦國之道𨿽未可知而繼志述事克承其家斷有望焉自少至壯其盡美者乎先儒之釋包蒙納婦無其事則嫌於誕有其事則嫌於防詳其義理則嫌於重復且與發蒙困蒙童蒙擊蒙不甚倫以愚觀之總當在蒙上求之不宜分二陽爲師傅四陰爲弟子詳繹象傳其義自明

包象子在衣中手足未分之形通爲凡也裹之

用內從入從冂冂指門室之意自外而入門爲內轉入聲讀納同爲由外而進之義凡出內當用之今借用納乃綴衣也聲是而義非克上從合者畣【古答字】之省文下從者肩之省文防肩能負荷以答父母之意

象曰子克家剛柔接也

詩曰剛亦不吐柔亦不茹乃天授中行之質以交接於一家事親敬長斟酌而合宜生而知安而行不失之彊不鄰於弱以此接物何有抵牾

接從手從妾以手相引有前後之序妻並而妾隨

繼續之道凡交際聮屬通用之

六三勿用取女見金夫不有躬無攸利

男子有蒙女子亦有蒙而女蒙校男爲更甚三則女之蒙而甚者也男致謹於納婦女特重於嫁夫今以柔居剛上陰處陽位其地其習有違於理水性下往在下卦之上勢欲趨而就卑見比鄰有納婦之夫徒羨其富厚承家之美卽欲委身以事之此見金夫而不有其躬者也豈知克家之子當有如玉之女以爲配安肎取若是之女乎有女如此何所利也

取從耳從又耳聞於人手拾於已與得之義正相

近得先目而後手取先耳而後手轉去聲爲婚娶之用女不可見媒妁問名俱從耳受加女贅也金從【古集字】從土從金生於土言集合土中之細星而

成質也惟黃者得土之正色百錬不耗沈埋不翳故獨專其名爲五金之長小篆諧今聲言昔本土而今始成金也可謂繁文

象曰勿用取女行不順也

物順莫如水人順莫如女水順下女從夫俱順之至者三之水壓於山不能潤下三之女在陽上不能從夫其行俱不順

六四困蒙吝

在山之下水之上拘泥而不能超越囿於方隅限於聞見農之子恆爲農工商之子恆爲工商者也故吝困故廬也廬田間艸舍謂僅僅固守其朴陋之舊

俗無能進益者詳困卦

象曰困蒙之吝獨逺實也

陽奇而實陰偶而虛四承乘應皆陰在蒙之中獨與陽逺安望其有師友之功

獨從犬從蜀羊性羣犬性獨犬不同宿不同食遇

則相嚙蜀虫之怒目者凡獨宿之物目多瞻顧故鰥魚獨行亦以目視水逺從袁從辵辵行而疾徐得宜也袁長衣也小兒日就長大制衣稍長爲久逺計故防辵爲遙逺實從宀從毌【古貫字】居室而有畜積之意小篆加貝指所貫穿之物

六五童蒙吉

二之美善得於生知五則學而知之者古今生知之人不多見惟學而造於聖域者人人可爲質美不學究非令器故曰十室有忠信但不好學五有誠一之良復知求敎之益故專以童蒙歸之何有不吉

象曰童蒙之吉順以防也

蒙之求益最善爲順順則親師求道聞敎而力行學者不厭敎者不倦日就月將知其所無不忘所能入之有序作聖不難防入也言順則易入也又防有典籍之義學之事也人民社稷卽可爲政憑其天資何必讀書非吾聖人之所尙也

上九擊蒙不利爲寇利禦寇

擊者發軔之始車之始行而又防之其進必銳上九以陽剛之質居山最髙有登髙山而臨深淵之勢自視超出羣蒙從上而下登髙而呼爲力更易於此煆鏈逼趲事半功倍但內有鄙夷庸眾之心外有絕倫逸羣之行則所不利者將陵世傲物而伐徳賊身是爲冦也奚可哉利在用之以克除私妄干城名敎使欲念不起惡言不入而爲禦冦之勇則得矣大約弟子之中英才彊毅者不可槪見偶或有之其防範敎育實難於庸眾愚毎見質美之子弟不學則日淪於非僻學或易流爲隱怪其害有甚於困蒙者陟髙山而瞰深水恃勇而疾趨可不危與

擊從叀【轊字】從殳防馬馳驅之意借爲敲朴之用小

篆加手駢拇枝指也禦從禦從示漢注云祀也借爲抵當禁遏之用義不可曉應是社禝之神爲民禦災捍患則祀之其從禦者與禡之從馬同意蓋師行所徵之地旣祭馬祖或又祭先禦之神也今但知有禡而禦止爲借專不復深求矣

象曰利用禦寇上下順也

上而爲山崎嶇突兀下而爲水波濤洶湧人心之愚頑者不可通達詐僞者不可測度其何能順然人性本善所以至此者其故皆動於始也思遂其欲則殘賊有所不惜終至於爲冦而逆極矣上以陽剛爲禦冦之具使上夷其髙峻之危下平其深淵之險一歸於至順順則能率敎能好學蒙之美徳無過於此故一篇之中三致意焉

屯初磐桓之雷擊而向上及蒙之山頂而止其建爲侯國則嚴畺界而禦防盜屯二女不字蒙五童蒙男之未娶女之未字皆童也屯三入林蒙四困蒙皆幽潛蔽錮之象屯五屯膏蒙二克家水在上則失其職在下則得其用屯上澀洫而不通蒙初脫桎梏而自適亦以水性潤下取義

【天下水上】需

物之防穉莫急於養養莫先於飲食飲食何以謂之需上水下天何以爲需之象需有遲緩之義有期待之義有沾濕之義天下惟飲食與人相爲終始其用最久當其用則遲緩而不能驟人之致力於飯食或寛以時而得或望以歲而成亦復遲緩而無容欲速播種耔耘日至皆熟斷無欺謬可以刻期可以等待無所用其助長不必憂其後時自地以上皆謂之天成形之物無不親下獨水質甚虛能蒸爲雲气騰空而上九霄之髙逺嵐靄所不得達其所布沍俱日月星辰之下以人視之則見其髙逺矣然而騰空之水究必返下而爲雨以沾濕乎萬物也夫人從童穉壯彊以至耄耋何日非需何日非養需之以漸摩養之以學問聖王之於人民需之以敎化養之以徳澤遂其剛正生長之性平其險難陷溺之事俱從容涵泳而成未有可以躁進急取者也需爲飲食之道飲食之重者惟五穀旣有耕種耔耘之功又必仰賴於時雨故六爻取義連貫而成章初需於郊郊野外也雨之始兆見其油然作云矣二需於沙沙水際也川澤之間易於蒸濕雲霧多先從此而興三需於泥泥道途濘淖也道途沾濕未有益於農夫而早困頓於行旅故曰致宼四需於血血古洫字不加偏旁言雨之來也待之郊至於郊而未也待之沙至於沙而未也待之泥至於泥而猶未也待之溝洫而至矣利我禾稼雨公田而及私萬民歡呼出宂而瞻望之也穴屋室也上古穴居仍其稱者見田廬之朴陋無異於穴土而居也五需於酒食蓋風雨以時而大有年民足君足在上者旣享正供而朋酒羔羊時躋於堂上入於穴謂收獲旣畢歲功告成無所待於外故不言需惟事塞向墐戶入此室處矣豈惟家人婦子得樂其樂卽鄰里鄕黨歲時之往來俱有籩豆之實矣𨿽至於不速之客亦可以敬之矣一卦六爻之辭與豳風七月之詩相爲表裏七月不見其繁此不見其簡畎畮情形各各具備讀易者無徒貴於虛理則聖人之意思過半矣

需有孚灮亨貞吉利涉大川

水在天上自然施行此事理之可信者也物之有性者無如水故言有孚在水澤之卦居多夫剛柔相應同徳相孚二五剛中一徳同气流行無所窒礙云上於天其象昏昧豈知霄漢之表非云可至蒼蒼湛湛其昭明朗徹之光無時而或翳天之所以爲天光顯亨通自若也然時有當待不宜勉彊但守正以竢之自然獲吉水在天爲雨在地爲川人情變幻詐罔莫測君子惟待以誠信則蠻貊可行惟燭察其義理則幽隱可格惟持之以正道則邪僻不能爲害大川𨿽險等諸袵席矣故云利涉

需從雨從而遇雨不進止須也愚按李陽冰據云

上於天謂需當從天作�今從而者譌也而之與天古文楷書俱甚不同惟小篆而

天豪釐之間耳稽古之士莫不是之但反覆於篆傳之釋文則陽冰之論尙爲臆說愚未敢遽信也夫子曰需須也須面毛也而亦面毛也面毛附於頤頰隨其動止有相倚之義有順時進退不必勉彊之義所以以需釋而燎然可見又�雨之爲文已是指天防水而下復加天無乃重復乎�灮從廿指火之發越從火指其本體小篆從火從人言火能代日用而照人也涉從步從水謂步行於水中也後以舟車行水通爲涉川象眾水合流之形故連水之兩旁以防隱流之意

彖曰需須也險在前也剛健而不陷其義不困窮矣需有孚灮亨貞吉位乎天位以正中也利涉大川往有功也

飲食人所必須亦爲天下之所共欲耕也而餒在其中俎豆而攘奪隨其後逸居無敎晏安鴆毒君子憂之庶民知需之所須矣亦知險之在前否耶爲眾人者質性柔懦因境而遷饑寒勞苦不暇治禮義飽食安居則又多窒塞其靈明者矣惟有剛健之徳者乃不爲逸樂之所陷溺循正路而行素位隨地隨時處之得宜其爲義豈有困戹而不通窮極而無措者乎需之所以有孚灮亨貞吉者以立乎天位之人乃聖人也聖人而居天位正無邪曲中無偏黨不勞人以自逸不利民以自養使匹夫匹婦終身安飽耕田鑿井家給而人足雨晹時若不知誰爲之者信而後勞逸道使民以是而往何功不成利涉大川者往則有功之謂也聖人著須之險知飲食之有爭鬭將欲先事而杜訟之原使民無訟庸人見利而忘義不仁不可以長處樂不見其險而訟端起矣𨿽安飽亦至於困窮

須頤上毛也從頁從多指人首之旁有毛象形須

不能自動因頤爲動止借爲斯須須待之用小篆加立作防以別之不明假借之義也而從�省象毛下垂掩半�形須象毛側出形而乃正視須乃旁觀也

象曰云上於天需君子以飲食宴樂

云未成雨而上於天需之卽降矣雲气上通於天天气下交無所阻隔時和年丰之象小民忘其暑雨祈寒之痛而收黍稷倉箱之利君子樂以天下始敢饗其任土之貢飲食宴樂同於億兆此所謂無爲而治太平有象者也苟饑者弗食勞者弗息天下之父子兄弟離散以供一人之般樂怠傲𨿽庖有肥肉吾得而食諸不曰云在天上而曰云上於天者見云自下而升佀躋於上非眞能在天之上也云上於天則蔽日飲食宴樂則蔽聰明睿智惟天空明非云所能及惟君子洗心齋戒非飲食宴樂所能迷

飲湯液所爲以濟人渴者也古從【集】從水言集

物於水而造成之意周禮六飲之類是也酒亦曰飲亦水所爲也轉去聲酌以獻人也小篆作�楷作飲俱不若古文之義簡而易明食從厶【集】從艮【苾】集物之精潔以養人者也食以五穀爲貴以匕取之曰皀轉去聲以禮食人也合飲食二字觀之古文之精義入神豈秦人所能測宴從日從安庸人得女則安耽女於室則日照於上而不知其曙故後時爲宴樂象人執干羽手舞足蹈之形從白者指掌樂之

人容貎妍好也從兩幺者飾於干羽之首若纓絡流蘇之類也從防者指手足作舞態也舊解此字未有當者小篆從木作樂以爲鐘簴之防意轉讀落人喜悅則有舞之之形也又轉效好之之意喜悅之事人所同好也北音本同不必轉

初九需於郊利用恆無咎

陽剛居初爲幹之始賢人而在下者也隠居待時需於國外之郊野艸莽之臣處畎畮而樂道素貧賤而行貧賤無所歆羨無所期望觀其志實不欲有異於農夫察其事亦不過日勤其四體若將終身由之而不攺用此爲恆何咎之能及士君子之安居艸野亦是人生之一位易田疇察樹畜未嘗不可以自得此用恆也用恆卽居易也卽素位也苟有出位之思則顚蹶旋生矣故曰不恆其徳或承之羞君子所以貴占也自國邑而視郊野若與天接初幹之下象之

郊國外也從邑從交言交接於城郭也孟子郊於

大國如曰國外百里爲郊古者公侯不過百里是𨿽大國猶無郊也借爲祭天之稱祭天者爲壇於近郊因以得名

象曰需於郊不犯難行也利用恆無咎未失常也安居艸野出作入息無求於人無爭於世盡我所當爲不犯難而前行苟逢治世王公百職有其人無煩畎畮之慮如未治平又孰顧芻蕘之問閉戶可也他人知此能勉於暫而不能安於久期於沒齒無怨終身由之以爲常道而不失

犯犬侵人也從犬從已已艸木之華未發謂猛犬

藏身如花萼之未露使人不見突出而相侵失指放手而遺落也

九二需於沙小有言終吉

郊沙泥皆地象也何以見於天云上於天天气下降地气上升而後成雨時雨之至山川出云以應天之象也二五同徳相孚幹陽上進將涉川以有爲需於水際以待舟楫沙水際也招招舟子卭須我友君子愼重矜持不欲輕濟小有言辭之對答或與同涉稍抵牾有人涉卬否之意終必獲吉

沙泥土之質爲淸流淘汰去其黏軟而成者必在

水旁水多則不見水少則見之故從水從少凡江海之濱通稱曰沙行旅之待涉必憇息於此際禮素沙婦人服卽借用之今作紗俗言從二【上】從幹從口謂以口漧人也言本乎心出乎口加乎人聖門以爲愼至不敢輕發書惟口出好興戎老氏禍從口出皆幹之義也

象曰需於沙衍在中也𨿽小有言以吉終也

水無不放乎海君子無不欲行其志𨿽當需以待時其拯溺救焚之心何嘗稍去於懷抱二之需沙以求濟裵瞻望一往情深衍在於中進退合宜𨿽小有言於始必以吉終

衍水朝宗於海也從水從行與涉之義相佀但涉

者以人涉水衍者水自行也凡有沙之地必有急疾之水或從上而過或伏流而去乃衍之謂也人之需沙其心欲濟亦猶是也君子具匡時安民之略壯而欲行今古同然孔子之於春秋孟子於戰國其事正同凡水遇湍峽之處則阻遇寛平之處則行故借爲寛余之用今爲借專而忘其本則於沙不合矣下卦三陽其重在二得中爲主天之樞也彖辭利涉有功指二而言五爲坎主居於天位不可言涉

九三需於泥致冦至

泥者水土相和黏滯之物三與水接水之所比必在於泥沙不沾水能灑然自脫不爲所累泥性渾濁水入而不可離爲外物之所雜亂膠葛污染無能蟬蛻於塵埃之表𨿽同謂之需而處非其地動止有礙顚蹶相隨遇事皆成患難人物多爲讐敵竭其知力僅足支持以自守如致冦之至也致用力以抵當拒遏之也釋氏以五蘊爲濁世涉世爲苦海不勝厭惡惟求解脫正指需泥之意吾聖人至賾而不亂至動而不惡日從君臣父子兄弟夫婦朋友中千磨百鏈而出絲經縷緯無不合宜所以爲難

泥從水從尼水需於土則滯膩而難行也轉去聲

義同凡水之所濡有潤澤和悅之意如零露泥泥是也致造詣也從至從攵【古躓字】謂力有不逮勉而及之也如曰致使冦敵之至是召兵起釁之罪人何能不敗

象曰需於泥災在外也自我致寇敬愼不敗也

三之膠固滯膩欲行而不通者以患難當前失足則陷於險其災不逺卽在於外也當內外交闗切近之意彼冦之來自我獨當兢兢業業惟恐其有失墜敬以持已愼以接物故不能至於敗在外非逺之之詞言上下相連卽此已是致寇非召之之謂言當敵人之衝自我之職任無可推委

災水溢爲害也從川從一一指壅塞之事水順

則利壅塞則害別作災言水火人所必須俱能爲禍患也敗毀也從貝從攴不惜物力而暴殄之意通爲勝負之用以衍釋沙以災釋泥絕非後世訓詁所能測識聖人俱從象中探討不徒以虛理槪世者學人崇尙空俱棄而不講深可惜也

六四需於血出自穴【血卽洫字】

四爲坎體溝瀆之象也畎廣尺深尺倍畎爲遂倍遂爲溝倍溝爲洫倍洫爲澮俱田間行水之道畎遂則家自有之溝洫則井自有之澮則諸細流之所防合數井之所共也於郊於沙於泥其望雨者俱不若溝洫之親切惟於洫而需之爲卦始有飲食之象卦之所以得名全在於此六爻之闗鍵亦全在於此然則何以不置之於下卦乎下卦本幹乃空中之天未曽有雨難親溝洫及交乎坎則雨之功用莫先於稼穡當其瞻望云霓也惟憂旱漧之害歲凡我室中之人𨿽兒童婦女不敢寧居或桔橰或抱甕俱出自穴而襄事農夫之勞苦有時所當需而其迫切猶如是出從屮從乚【象土之拆裂不成字】象艸木解包籜而出土之形通爲出入之用穴地洞之象形上古穴居野處就髙燥之地鑿一洞以容身小篆作宂從宀從八【八別也】言與宮室有分別是先有宮室而後有穴取義顚倒非是

象曰需於血順以聽也

水必下達其性最順農夫聽雨暘於天聽法令於君上其人亦最順需於溝洫無能施其知力惟有順以聽之而已順有以水注首之意耕田望雨身首沾濕亦其所樂

聽從耳從王【挺】從防【徳】五官惟耳有入而無出無

所違逆於世開罪於人故獨擅徳然猶恐有不聰當挺首以審聲音

九五需於酒食貞吉

居天位者𨿽玉食而享天祿省耕省斂警洚水禱空桑谷有不登則徹樂減膳以罪己其所以憂民之憂者誠至矣今幸而時和年丰耕九餘三人民鼔腹則九州之貢賦亦委積於太倉爲人君者不敢貪天功不敢驕富厚而僅僅享其必須之酒食無好大喜功之心無勤民威逺之舉無逸豫奢淫之事酒不至於沈湎食不求其珍錯恭已無爲正已物正吉之道也竭萬民之膏血而供麯�聚天下之異美以奉庖廚未見其可也

酒麯�和米水醖釀所成者也象閉於瓶罋之形

從者水之省體也用以歆神取其气能上升用以治病取其能通經絡達於內外用以養老取其能調和血气用以享賓取其能暢適情好數者之外不宜輕用小而伐徳喪身大而破國亡家此狂藥也小篆爲卯酉之酉繆矣俗楷又加水作酒非是

象曰酒食貞吉以中正也

生於憂患死於安樂今古之恆情也以人君而享太平之福實爲禍亂之始基惟聖人而居天位稟中正之徳不爲嗜欲所遷移絕防酒菲飲食知天位非恣侈泰之具小民非肆暴虐之資持之以中守之以正故險失其險而剛健不至於困窮

上六入於穴有不速之客三人來敬之終吉

卦惟四上二陰陰內虛故二爻皆有穴象需之極雨降而下有入於穴之象需旣成矣無待於外可以安居而無事小民終歲勤動今始得入此室處矣上焉者則治定功成雅歌娛賓之日不速亦需遲之意天上水下乃物理自然位置三陽久待至此而進天仍位乎上水復居於下有主人敬客而避正位之象賓主歡悅終必獲吉三上相應三處時之難行以敬愼而不敗上處時之可爲以敬而終吉放縱傲慢人之凶徳惟以敬往約樂無不宜矣六爻兩言終吉需將反爲訟也訟作事謀始彼之始卽此之終

速從辵從束人欲行之便利必先束縛其身始可

趨走如足有行縢腰有束帶之類借爲迎迓之稱故迎賓謂之速賓客眾賓也周禮大行人掌大賓之禮諸侯爲賓者也及大客之儀諸臣爲賓者也諸侯止四等諸臣之賔則自三公以及三老階級倫次大有不同矣故從【主人之堂也】從各【品位之異也】

象曰不速之客來敬之終吉𨿽不當位未大失也夫歌鹿鳴授彤弓天子燕享賓客之事也朝聘述職不速而至亦天子之賓也今不行於五而行於上是不當位也然主人有敬客之誠其燕享之厚薄儀文之等殺能自盡其所得爲之禮亦未爲大失也屯兩言婚媾蒙言納婦取女需言酒食飲食男女人之大欲亦不學而能者天下之禍亂每開於此故三卦俱言寇聖人之訓誡嚴矣

【水下天上】訟

飲食者天下之同欲生民之必須有不得其平而爭端起矣以彊淩弱以眾暴寡而刼奪熾矣此需之後所以繼訟也需天水失位天有云則天不見其髙水在上則水不見其深同居西北天水相生其气通其形附反而爲訟髙者益峻絕而不可攀深者愈浩渺而不可測父子異體不相回顧雜卦傳曰訟不親也言本屬至親而相違戾也天左而西傾水右而東注勢不相接性復背馳斷不能兩自爲理必假人而代爲飭治此赴訴於上之事也大抵訟乃細民之所爲含寃負屈莫可申告因爲虛辭以相欺誑一負其剛健之悍沴一恃其險詐之詭譎若大海之中水天一色茫茫無可棲泊此皆在上之人不能以徳化民使民無訟以至此當思民之受痛如沈深淵其求上之救如叩蒼穹其情其理何由得達君子能宣人之抑鬱察人之險健一歸於中正則刑期於無刑訟使於無訟矣是則六畫二體所具之象義而諸爻不及者何也聽訟不過有司之事非大君所宜大君之所聽者乃諸侯公卿之訟故諸爻皆有爵位之象凡訟之始必造於立心之險詐訟之成必遂於作事之猛健險詐者欲以智陷人猛健者欲以力取勝小之爲言語之詆忤不能容忍及於忿爭故進而爲邑戶之交闗以土地而開釁貪求恣欲吝不忍予是必至於攘臂大而爲王事之馳驅競名位則倫常有所不念趨功利而道義有所不知所爭愈大則逆理愈甚使其能不怨不尢安於天命君子之持身守已自有餘地何至於訟然必以上焉者主之五之訟元吉是也在上而終訟其陵虐小民易於取勝至於受服小人竊位非言辭可以致討有用兵之兆矣訟之卦名不美而爻多善辭以兩陽居上下之中故也陽下而得中不至於妄作陽上而當位是可以善成

訟有孚窒惕中吉終凶利見大人不利涉大川【惕句】天水近而不相得人情拂沴而起爭辧在彼在此各懷私心勝气而不能自平其曲直必愬於在上之人以聽其決斷故曰訟原情之始以信而見疑因愛而取憎以實而爲罔本有孚者乃窒塞而無以自明固沈鬱之至矣然而孚不可恃窒不必通惟當憂危戒懼自爲警惕卽有訟而中止嫌隙之開可消反躬之徳可修人𨿽無良亦可感化猶能獲吉如必求直已之枉必欲罪人斯得以竟其事而終訟其凶必矣夫訟者假手於人以求理爲民父母者自能遏惡揚善扶弱鉏彊以得其平故利見大人然訟豈美事惟宜自反自責妄人何難豈得於此憑其詐罔之心決其獷烈之性以試身於不測乎故不利涉大川需訟皆有孚而窒與亨反惕與灮反同爲大川而利涉與不利涉相反兩陽得中俱有孚需逆行之水自北而之西由天而歸澤故亨訟順行之水自北而東北遇山而阻塞故窒金水內明本有灮者當訟則戰者不止勞者不息其體不靜故憂疑而惕水在上𨿽險而不險故利涉水在下波濤渀瀁逺與天齊故不利涉訟從言從公爲以言訴於公門也古文作從言

從谷謂言如谿谷奔放而不可憑也窒從穴從室省體塞也室寛而穴隘穴與室並則塞矣

彖曰訟上剛下險險而健訟訟有孚窒惕中吉剛來而得中也終凶訟不可成也利見大人尙中正也不利涉大川入於淵也

訟也者謂陽性本剛上而亢則益剛矣水性本險下而深則益險矣上以剛暴陵人下以險詐陷人險不可測健莫能當故謂之訟也訟之有孚窒惕而中吉者何九二之剛來自需之九五復得其中中者不至於過也終凶者何訟非君子之事見端已是可恥豈可至於成也大人爲天下所敬畏而信服非徒僅以名位蓋尙其無偏倚而執中無邪曲而持正能使枉者直也大川之險未易測量任气憑河身投於淵適自賊耳何所利也因剛來二字造成卦變圖初無當於易理王輔嗣以六子本於乾坤往來者卽一索再索三索之意朱元晦竭力非之以謂訟自遁來訟與遁何所交涉系遁畜臣妾與不克訟歸逋何所髣髴六十四卦齊列安見其先有遁而後有訟若言往來安見一陽一陰之卦不可與二陽二陰三陽三陰四五陽四五陰之卦往來二三四五陰陽之卦不可與一陽一陰之卦往來而必其一陽一陰止與一陽一陰往來二三四五陽陰止與二三四五陽陰往來也安見純奇純耦又不錯雜而往來於諸卦也又誰能禁之誰能牽引之而使就此截然不亂之規矩乎愚謂學人宜一槪掃除自解桎梏

象曰天與水違行訟君子以作事謀始

乾坎位連金水同气其居使之然也及其動而行天親上水親下天西旋水東流乖睽違戾訟之象也君子觀天水之始何其相得及乎一行而背畔之若此則人之相親相愛者不可以久恃至於決裂敗壞亦幾自喪其生平矣故凡作事也必謀慮之於其始不可以今日之邈忽而忘其後日之禍患敎猱養虎亦君子之罪也居則天水相依行則天水相逆居與行異地也小人無事則小人依傍君子以求聲譽有事則傾陷君子以求自適無事與有事異時也韋古違字從舛轉體舛左右相背岸上下相逆也

小篆諧囗【圍】聲作韋又與韋革之韋相亂又加辵作違轉展增益而義益晦矣乍忽也從亾從一亾無也從一指所亡失者在是也轉爲作起也自無而得一則可起矣小篆加人爲作又轉爲做【俗書】北音皆去不必轉謀慮難曰謀從言從某某者誰何也未可適可而斟酌之意古文謀從母從言母之訓子其丁寧反覆甚於父也慮難二字非有師承者不能詁釋

初六不永所事小有言終吉

以陰柔居下寡才弱力𨿽有事而不能持久不過小有言詞之齟齬未至於傷心卽可以言詞而解釋者翻然悔悟克已自修其終必吉水之初注其流未永危濤驚浪尙無能爲人之始事其經營施設有所未閒戒懼多而詭詐少適可而止不求肆意也訟初從需上來敬惟恐其不久久敬則終而有始事惟恐其欲永不永則卽始而見終

永水有接續而長流也上�者指二小水下水者

小水來合而成大水則流自長也所從戶從斤處也言百工居肆以成業也戶指居之地斤指用之器防此二文而義可推矣說文云伐木聲也木工斧斤聲聞戶外與伐木聲同故借用之

象曰不永所事訟不可長也𨿽小有言其辯明也人各有事豈可以訟爲職業而畱連長久於此乎𨿽不能無事而至於小有言矣兩人之情理各一自陳其故而昭析分明無所遁藏可以廢然返矣辧兩人之言語也

辡罪人相與訟也從兩辛【卽愆字】辛者干犯在上之

意兩辛相對各持其私以求勝而共見於言語辧之制字取義原爲訟而設解經者絕不及此無乃太簡乎後又加言作辯相訟自有言而言本從辛重疊堆積不如古文爲當

九二不克訟歸而逋【句】其邑人三百戶無眚

爻爲坎主水性險陷宜能訟者然以陽居中惟克已以自反不校於他人而爾也人有逋負於汝者在常人之情必欲訟以歸之二乃不能訟歸爾之逋負可謂犯而不校矣若佀乎安於柔懦不知吾不敢以此施之於上則在吾下之人亦相觀而化已之小邑僅三百戶依然從我以我爲主無有災眚之侵語云失之東隅収之桑楡是也使騁其險必欲歸所逋而邑人離叛將柰之何此爻怯於治人而勇於治已故邑人聽服而無蕭墻之變逋亾也從辵從甫甫有初之義謂向在而倐亾也邑從囗【圍】城也從卩【節】居守之信物人執節而守圍謂之邑戶象單門之形庶民之家不能具雙開雙闔之門不過單戶出入而已故民數以戶稱眚目病生翳也目不受纎塵有障翳自生則奪其明矣以況災生於內之象

象曰不克訟歸逋【句】竄也自下訟上患至掇也

二之不能訟而還歸其逋者非力不足也乃欲身自藏匿晦耳蓋隱其作用以自治竄之謂也曷爲而竄乎二與五應大君當位不聽服其決斷自下而訟上其勢背其理逆是患害之至非人之加我我自牽聮而掇取之也

竄匿也從防從穴穴中隱匿而不可尋原與逃亾有

別夫子以釋不克訟之故患憂也從串【古貫字】從心人心制事而不制於事役物而不役於物乃自如而不憂以事物害心連貫而不可解則戚戚矣掇拾取也從手從叕【綴】有牽連之義言不止於一端也

六三食舊徳貞厲終吉或從王事無成

是爻在水之上其與天隔絕之象正見於此然而吐納雲雨以應乎天者亦見於此夫水非能自絕於天也原其往昔則爲父母所生所化一本乎玆及其放乎四海涵坤輿而浴日月可謂萬物之最鉅者矣然究不能出天之範圍涸於沃焦泄於尾閭皆天之所載也決去於上而又親附於下依然食其父母之舊徳故人之蒙天祜享餘慶者不可有狹小祖宗制度之心卽源逺流長亦皆食此栽培覆幬之舊徳當循守正道兢兢危厲不敢隕越則終可以保其吉矣事父事君其道同也或從王事任勞而不居功但求事濟何必成之自我天下修新怨者必忘舊徳喜棼爭者必急功利苟能食舊無成何至於訟爻詞大槪與坤三相佀坤三之從王兩地相連地下之地無所發生但輸其博厚之气於地上而不居成功訟三之從王天水不相接其形違悖然而蒸爲雨露發爲云嵐亦水气之上輸於天者然也人但知天之膏澤下施而在下之水不居成功

舊舊畱也一作鵂【音義同】畱從萑【烏有毛角】從臼凡鳥巢

大者用枯枝結架泥土墐固小者用紉艸聮綴柔艸借覆惟鵂畱穴木而居其形如臼人不能見休者言其鳥休息於木中也必大樹古木則有之新林弱防不能成也故借爲新舊之用

象曰食舊徳從上吉也

上下相悖畔而成訟食舊徳則知所本知所本則下不畔上而從之矣下能從上上亦親下吉之道也君子貴乎自反

九四不克訟復卽命渝安貞吉

天水違不相遘遇有訟之形勢而不成故爲不克訟之象天行西旋西之極則又從下而返於東水行東流旣達於海則還與西防乾位西北由兌歷坤而離而防而震而艮復與坎遇坎位正此由艮歷震而防而離而坤而兌復與乾交爲復就其位而臣聽命於君子聽命於父之象其行之悖逆一變而安於正道金水同气父子同體相生相養故吉也食舊徳與復卽命略相佀天水違行正在二爻之介一云食舊一云復命正消其違行之迹而返其同气之初故能無訟

命從口合從令卪言口口令節人合覿人面而告

誡令之也渝變污也從水從兪兪有順之義順流而往習染日深變其本質矣污非必不潔之謂但攺易其眞色則爲污

象曰復卽命渝安貞不失也

復卽命渝安貞者非變也乃其常也九四能不失其常道而已

九五訟元吉

訟豈美名聽訟亦豈美徳而能元吉者何也卦之諸爻自上終訟外俱能致吉非諸爻之能自吉也賴有大人爲之君化民成俗使不至於訟也無訟之道洗心齋戒以自治見過內省以自嚴故能不賞而勸不怒而威以成盛治聽訟猶人後世循吏之恩信可以折獄酷吏之殘刻可以禁暴何足語此

象曰訟元吉以中正也

本義中則聽不偏正則斷合理直一能吏事耳未足以語大人惟允執厥中正已物正者可以當之

上九或錫之鞶帶終朝三褫之

居訟之極有終訟象以上訟人有取勝之象攘人之功竊人之位而驕矜自得倐忽變遷不過一終朝之頃三錫鞶帶於其身而復三褫之乍服乍脫喜不自持鄙賤之狀可憎可醜蓋言或錫之或褫之至於三也觀小兒之著新衣正類乎是

錫靑金也從金從易五金之中惟錫最易從革故

從易借作賜予之稱賜從貝錫從金皆指所予之物予人戒吝欲其易不欲其難也古止借用易三代鼎彜皆然與裼通用詩衣裼禮裼裘是也鞶大帶也男子帶鞶婦人帶絲從革指帶之質從般取帶般旋於身之意帶束要及佩物者從芾加體指聮屬之衣芾爲衣服之始故也褫奪衣也從衣從虒虒虎之有角者其獸不見於世義不可詳或云虎之搏人其衣自脫吾恐古先聖賢不忍出此不仁之語制爲文字也且又何取於角虎乎以愚意測之虒之從卽指虎皮之意凡脫免衣冠皆可通用

象曰以訟受服亦不足敬也

服以榮身章有徳也以訟而受豈足敬乎

受人與而取之也從舟從手舟載物之匡匪若今

承盤之類周禮六彛皆有舟小篆譌從爫從冂【旣】失諧聲又與授亂矣服從身從【卽臣服之服】言衣之在身甚安妥也小篆譌從舟而義晦借爲車右騎之稱大人能自訟而後能使民無訟在下四爻皆敬信之君子涵泳大人之教化上下皆消其險健者也三代之季浚民之膏血威驅而勢奪殘虐以取之暴殄以用之乃復設爲法令定爲律例孱弱遺舉足掛羅网是猶禦人國門之外而禁穿窬竊國而誅竊鉤豈可得哉故知上古之訟非若後世之擊斷也

需二小有言終吉有待而未往愼於始而得終訟初小有言終吉稍有釁而還消明於始而有終需上主客以敬敬者何禮讓是也訟上上下以攘奪攘奪者何不讓是也

周易象辭卷三

欽定四庫全書

周易象辭卷四

余姚黃宗炎撰

【水下地上】師

小而犴狴訟之謂也師之始大而原野師之謂也訟之終訟而不已非言辭之可勝非一人所能理必有至於興干戈而動眾者此訟與師相承相繼之情事也大傳曰訟必有眾起傳者皆云凡訟皆有黨與彼此之黨各非一人是訟由眾人而起信然則先有眾而後有訟其序倒合彼此兩家之黨訟者多不過十餘人止矣未可言眾聖人憂深慮逺推見至隱知訟不可終終必相殺戮而後快在上之人一朝之忿攻城屠邑滅國殘家俱始於一念之好勝也如上六終訟而錫鞶帶撓亂是非顚翻枉直彼方竊位而肆志豈獄吏所能平此其勢非軍旅討之不可得戰陳之事聖人所惡不得已而用之時使然也其象下水上地地之於水無乎不在水伏於地水行地中地以載水水復載地合之則相倚附而安於衽席離之則發爲波濤而成險陷天下無處非地無地非水何民非兵何兵非民其爲民也愛親敬兄其爲兵也親上死長散而爲耕稼樵漁則順之至聚而執矛盾弓矢則險之至得其心則耰耝可以撻堅甲利兵失其心則米粟城池委而棄之豈欺我哉天心好生國民爲貴以兵衛民非以兵戕民也君子不以養人害人是以聖人用師爲之井田學校教之孝弟忠信人人不忍畔其父兄不忍棄其長上非若後世之陰謀祕計如鬼如蜮以欺詐爲本以殺戮爲事佀乎用兵一塗與進禮退義迥然不同是視民與兵爲二也不知教民卽所以教兵教兵卽所以教民無他道無別術也爲陳爲戰驅生民於必死之地膏血塗於艸莽白骨積如丘山以之攘奪天下而侈富厚殘虐億兆而快一已此天地之阸運帝王之閏位豈聖人用師之意乎卦以一陽統率羣陰眾人聽命於將帥也以在下之中而專制度人君委任之重也以內卦而治外卦出兵而徵伐也分而言之初爲法令二爲大將三四爲偏裨五爲君上爲成功就師而論貞者正也徵者正也所以正人之不正也旣得其正須擇將帥將帥已定人君宜專心聽任不得從上操權制其動止將帥行兵律令嚴明貴賤畫一偏裨奉命不得旁撓猜忌破斧缺斨士卒罷勞太平之後其憂方大終以小人勿用而師之道盡矣古者兵民合一農隙講事田獵卽爲武僃饁南畮餉耕夫卽爲養兵有事則戎衣而往無事則襏襫而耘聚不憂饋運之不繼散不虞擊刺之廢弛如水在地掘地得水順之至而險消後世兵民旣分選彊壯者使不地著矣又反仰食於孱弱敲朴而取其賦稅以養凶頑殘暴之徒無事則坐浚生民之膏血而安於遊惰有事則熾其凶鋒而驛騷乎天下如水離於地用之須極其牽挽之勞不足以濟枯槁不用須盡其隄防之固僅可免於泛決曷若使水自潤地民自習兵之爲善乎故曰善戰者服上刑

師貞丈人吉無咎

師非有異道惟貞而已用師將以正人之不正而其身可不先正乎旣謂之師羣居易擾克敵須人統率駕禦者不可以不愼未宜好事而輕舉也未宜果敢而貪功也必老成典型眾所素知而習聞愛敬而親信之人方足以當斯任丈人是也得其人而專委之則有成功之吉而無僨事之咎

師萬二千五百人爲師從【阜】從帀【匝】軍旅之所

至必擇髙地倚險而居故從阜營衛端肅隊伍周密故從帀以其爲眾人所歸仰故借爲師傅之稱丈十尺也從又【古】從十【指杖頭形或云十尺】指右手執杖而度量短長之意老者扶杖而行故借爲老人之稱爲借所專俗加木作杖吳澄據子夏傳作大人子夏傳僞書不足憑丈人名義甚美何必攺作

彖曰師眾也貞正也能以眾正可以王矣剛巾而應行險而順以此毒天下而民從之吉又何咎矣

師者非他卽吾之眾庶也春耕夏耘秋刈冬畜則爲農春搜夏苗秋狝冬狩則爲眾率之而救民除暴則爲師教於平日用於倉卒文事武備其道不二貞者非他卽正已以正人也人有不正理所不能諭法所不能加則率眾以正之也夫入孝出弟先公後私天下之所同然亦天下之所同欲能以親君死上之眾正同然同欲之情有不歸之如父母者乎𨿽求無王不可得矣詭道以取勝殘刻以立威又何足云九二以剛中之將帥有其才而兼有其徳旣爲眾所信服又得君心之專任剛柔相應制於閫外𨿽以行師之險但見其和順而安詳用此爲瞑之毒藥瘳天下之疾病而民趨赴以從之除殘救暴固吉也窮兵黷武之咎何有焉

眾三人爲眾象一人居中主其事二人聽從之小

篆加目作言人聚防之處易於擾亂當以目察見其情狀也毒象惡虫形虫之傷物者其性毒通爲凡傷害之稱小篆譌從母

象曰地中有水師君子以容民畜眾

地在上水在下見地而不見水掘地聚冰見水實異於地有地卽有水是水皆藏乎地地中有水之象也水至險地至順險伏於順順能平險君子以師佀之體地之博厚以容其民消水之不測以畜其眾民卽眾眾卽民民則順眾則險能容能畜則惟見其順而不見其險聖人於軍旅之事每不忍言五兵以除亂賊亂賊卽竊弄五兵行一不義殺一不辜而得天下千古同心皆所不爲湯武以還未見有前塗倒戈者其所行奚止一不義所殺奚止一不辜而已哉聖人於此寧不盡然而傷心乎故但言容民畜眾而不及夫徵討也吾善爲陳吾善爲戰謂之殃民非容畜矣

容盛受也從宂從防【兗】宂甚陿隘而防以兗之意

則所盛受者多矣兗有寛平之義借爲容貌之容言人能容受則自有威儀也猶云喜怒不形於色之謂古文省宂中兒止從防以是知從谷之謬

初六師出以律否臧凶【臧卽藏字讀若常】

行師之道無親疎貴賤而限之以律始畫一而不紊亂如後世所謂知仁信勇嚴是也功則必賞不以疏賤而忽罪則必誅不以親貴而免若六律之不可假借出師之始卽所必謹方能禦眾如禦寡履險如平地是師出以律也否謂有所閉塞而不可行之令臧隱匿也謂有所怙恃而不可申之法則將帥之權豈能重乎親貴旣翫疏賤因之而解體其不至於敗亡者未之有也如以否臧爲不善則每卦每爻俱可著此語不必於師之初也律者截竹爲筒以定五音淸濁髙下毫不可借然後其聲調和人心喜悅師克在和天時地利不如人和是也所以聞鐘鼓而知勝負聽軍聲而知吉凶三千一心和也致其和者律也離心離徳不和也致其不和者否臧也周禮春官太師執同律以聽軍聲宮則軍和士卒同心商則戰勝士卒彊角則軍擾多變失志徵則將急數怒軍士勞羽則軍弱少臧臧謂俘虜男曰臧女曰獲周禮僞書未可盡信行師而重俘虜豈救民之意

律樂節也從彳【讀若躑左步也】從聿愚按十二律積黍飛

葭以定長短爲之往往不效則曰黍有巨細之不同竹葭有地產之或異諸儒之說紛紜雜出雅樂終不可定矣然以律之字義思之彳者天行也聿者立表以測日景也亦是因日景之長短以定竹筒之分寸積黍飛葭佀屬好事之臆說未必其盡然也以其絲毫不可移易故通爲法律律令之用臧隱畜也從臣從戕自天子至於庶人多藏厚畜未有不自戕其身者獨言臣者尢當急公者也故卽轉爲贓私之用因轉復借爲臧美之用訓善也蓋多錢善賈之意後止爲善所專藏加艸贓加貝竟昧所從來矣試一覽漢書爲之憮然

象曰師出以律失律凶也

師出如吹六律莫可紊也有否有臧其律安在失律未有不凶者何竢對壘而決勝敗

九二在師中吉無咎王三錫命【中句】

此彖辭之所謂丈人也剛柔得宜懼而好謀一陽爲之主羣陰詟服而順從此豈爲臣子之常道以當他事則君弱臣彊之嫌見矣惟在師中則內外一徳三軍知將而不知君無有旁撓違抗之象故能如彖辭之吉而無咎然其帥師非好爲專制也非敢於要功也承王錫命之再三乃敢奉之而行天討老成持重正見於此愚按兵法以五起數五人爲伍五伍爲兩四兩爲卒五卒爲旅五旅爲師五師爲一軍軍有將皆命卿爲之言萬二千五百人爲師者謂師必有

【千人方可稱爲師也卦五陰冇五師之象二陽居中軍有命卿之象據師而言則如此若】

【自三軍以至百萬皆以二爲大將也象曰在師中吉承天寵也王三錫命懷萬邦也

將帥行師弔民伐罪其權如此其專也然】【而非將帥所敢擅恭承天子之簡擇受寵任以行天討王之命將委任眷注其禮若】

【此之隆重也然而非富天下非黷兵威懷】

【此萬邦之民顚連無告不得已而命將出師也寵貴者之居也從宀從龍人臣受君之殊禮得建蛟龍之旗服衮衣繡裳之服是其所居之室有龍也以章殊典詩爲龍】【爲灮荷天之龍皆釋寵也古寵省文作龍懷念思也

從心從褱

言中心藏之而不忘也邦王侯境內之】【稱從丰從邑丰者聚土爲畺界也古文作從十者定其八方之位南而而聽政】

前後左右中五營始成行列五師各五�者畿甸之經界也從止者卜地定都子孫世守止而不遷也

六三師或輿屍凶

以庸下之才本非民望所歸而據於丈人之上在軍旅之中無徳無能但乘輿以主其事坤坎俱爲輿三介其中下有一奇載之故有此象屍主也行師如此則將帥之權不專三軍之稟不一無不敗亡者也其凶奚疑輿屍而歸本於注疏師徒撓敗亦已足矣何以反不見於象而偏言輿屍而歸兵刃旣接橫死原野以車載屍亦坐而談兵之語非親履戰陣者也二爲剛中之賢將但專一以任之自能成功參以他人無不僨事

輿以車載物之名從車從共象多手同挽之形禦

兵車須百人有眾之義故云輿論屍主也象坐以受祭享之形本祭祀之主借主其事皆曰屍詩誰其尸之有母尸饔俱是又借陳也祭祀之屍無登降揖遜但陳列而已與死骸之屍稍有不同死屍竟橫臥作祭屍則曲其足也

象曰師或輿屍大無功也

師與凡事不同凡事不可計功利惟用師無功則有大害矣大君使弟子參主軍事豈欲其敗乎乃欲要功之速耳不知求功之速乃所以害之不特無功之可成而且大無功可不戒哉陽爲大二是也三偏裨主事𨿽有丈人亦無能爲卽二亦至於無功

六四師左次無咎

陽爲左陰爲右兵法右爲前左爲後士卒尙右將軍尙左六四陰爻當右一也兵宜進不宜退宜前不宜後當右二也九二爲將軍六四爲偏裨爲士卒當右三也今也師而左次有止而不進之象履險知危審時度勢可免敗亡之咎兵家一宿爲捨再宿爲信過信爲次三五同功三恃五故敢輿屍二四同功四從二故能左次二陽也將帥也本在左

左象左手之形俗加工作左次不前不精也象

以艸遮天免於露處之意未可以前聊住於此不求其精也借爲次序之稱言不前則次也小篆從欠從二作欠取不足之義二取亞於一之義

象曰左次無咎未失常也

師以右爲常左次而聽命審時用權以合經亦未失其常道

六五田有禽利執言無咎長子帥師弟子輿屍貞凶先王寓兵於農農隙講事以修武備欲田獵之有禽尙當奉言詞而執守有禽謂獲禽言謂主者之號令執言謂稟其號令而使眾人奉行也田獵以供祭祀賓筵非有生死存亡之系然而欲得禽獸者必聽虞人之約束以從事始可無咎人君命將出師旣令剛中之長子帥師以致天討聽其指揮不撓其權則可以坐收成功矣乃復使不中不正之弟子乘輿而屍其事此否臧失律之所自來也其亦昧於田獵矣此愛國不若愛禽者也欲以正人其能免於凶乎先儒多以奉詞伐罪師出有名解執言此皆後世功利之論非先王大公無私之意也語云欲加人罪何患無詞湯武興師天下信之何必執言以往又與帥師輿屍有何闗合春秋戰國之習中古所無人徒見漢髙數項王十罪更始罪列王莽天下人心響應袁紹討曹操楊感討隋廣徐敬業討武瞾未嘗不慷慨淋漓使人流涕者也究亦何補於事哉而乃爲大君出師之首務乎非通論也二以一陽統五陰有空國而從將帥之象嫌疑之際人臣所不敢居謂之長子則視國如家視君如父可無猜忌矣自二至四有震象震爲長子繼體出治尢其順者弟子對長子而言季少喜事好爲更張正與丈人相反者也如後世監軍觀軍之類於戲晉獻公之將申生靈武之正大位𨿽爲父子猶難言也而監儒以謂衛輙拒父春秋是之昌言於朝廷垂之於史冊以博一日之富貴其亦無人心者矣

禽走獸之總名從今從離當屬諧聲諧聲必有防

意者存不止於走獸之總名也愚按禽獸二字皆田獵之事用犬曰獸用械曰禽今乃金之省文也指刀箭之意此皆小篆之妄作支離繁縟失聖人易簡之防俗以爲羽族非是借爲凡彊伏之用俗書加手作擒小篆別有鈘字俱不若借禽爲當古文禽象掩取獸形然不可攷執守法也從屰【逆】從丮【象手持物纒繞之意】取有大罪之人明正於法也借爲凡操持之用�長從上從人防在人上之意凡同气居先齒爵才徳居先咸曰長與進長之長異小篆失本字惟借用愚按元字亦取人上之義或小篆棄元古文恐元長相混故借用與帥綂軍大將也從阜從中居髙倚險而建大將之旗士卒之坐作進退一視其指麾也巾帛之全幅者轉入聲與率通用惟將帥能綂率眾人也

象曰長子帥師以中行也弟子輿屍使不當也

以柔中之君而應剛中之將其行師也剛不失之猛柔不失之弱亦庶防矣柰何又使弟子奪長子之權乎此豈弟子之罪與實使之者不當也小人平居猶多敗類得與軍事決裂敗壞無所不至矣誰爲爲之至於如此

上六大君有命開國承家小人勿用

位在師終則險往而順極亂去而治臻師道告成將帥反節奏凱以告大君大君乃命於天下曰凡爾將士有勲勞於王室者大當受茅土之錫以開國位於五等之爵小當與采邑之封以承家班於卿大夫之列爾侯爾卿宜爾子孫世保其祿位以受無疆之福惟永以小人爲鑑戒勿貪其諂諛之言爪牙之才而妄用之其害於爾家凶於爾國所必至矣如曰小人則𨿽有功不可有爵土但優以金帛則功同賞異何以服天下小人行師是爲輿屍何功之有小人而多金帛所作所爲豈盡循良未見其可忌功臣之乘我敝目之爲小人此三代以後漢唐之猜刻逆天以遂私者之事惡可以注經

開象兩手啟扃辟門之形通凡啟發之用

象曰大君有命以正功也小人勿用必亂邦也

大君用師以正天下及其成也無濫無吝無功髙而賞薄者無功微而賞重者當其功而受賜以正始亦以正終是之謂正功小人趨利公侯卿大夫之門彼所必往將誘夫有國有家者日尋於非僻以師治亂而亂復從治肇曰必亂邦可不畏哉

亂棼雜而無緒也象兩人各出一手以揉眾絲糾

結而不可理夫治絲有道取其一糸置之於架緩以抽之則緒得治之謂也以一人兩手而繹一緒者緒也者架也小篆置�字不用以亂【治】爲�【亂】別借水名爲治使往哲制文字之至理精義棄而莫講甚至以亂【治】臣十人爲戡�【亂】之人繆可勝道哉於戲白首窮經而未閒於小學𨿽欲躐等其誰信諸古者兵農合一民是也文武才兼卿大夫士是也所以平定禍亂者此人所以坐致太平者亦卽此人安得有所爲小人而能建武功若陳項韓彭者乎及至民分兵農仕異文武始有獷不知書者負其血气之勇暴虎馮河出而爲將帥敗則反身事讐行若狗彘而不以爲恥幸成則蔑視君上彊梁跋扈而不可約束此皆後世無眞儒徒知誦章句習步趨以爲先王之禮義盡在於是不識濟世安民之學問爲何物乃以除殘伐暴之事棄而委諸小人又欲自掩其所短曰此武夫之所爲也非性命精微之道也遂使歷代無王業百王無善政所由來者然也小人不可有爵土但優以金帛無乃視兵農爲二途判文武爲兩道耶

【地下水上】比

聖人平定禍亂不得已而用師一戎衣而猾夏屏息矣姦宄驅除矣拯生民而出諸水火日出日入戴之如父母朝覲訟獄悉歸於一人撥亂世而反之正天下之人亦反身而從之此比之所以次師也師以一陽在下而統眾其眾順從將之象也成功之後權復還於上而爲比比以聖主當陽照臨萬國薄海內外罔不順命人君之象也然以九州之大人民之眾皆來親附何以能無壅隔之情何以能通呼吸之气則建國親侯有其制也以天子而親諸父諸舅一人可握其大綱以諸侯各親其臣庶萬國可視夫指掌農夫朋酒得以躋於公堂五等玉帛無不宗於元後雜卦比樂師憂惟聖人有憂故能樂以天下也其卦上水下地水在下則爲江河而成險阻水在上將爲雨露而成膏澤凡其濡潤必歸於地地之載水水之依地其親切比附若一身之血肉血肉稍有凝滯則發爲癕疽地水稍不和合則崩潰隨之後世之君民其疾痛防癢縣絕而不相闗天子一位孤髙獨出於上無階級之可攀小民卑弱陷伏窮愁於下非撫字所能及但以剛彊威武之力箝束乎天下太平無事敢怒而不敢言一旦有變於今而得反蓋未講於比之道也卦之六爻除一陽當大君之位其五陰皆列國諸侯也初處地最逺國小民弱其誠信最眞二以得君之専方伯連帥率與國而朝宗三以上下之交水土相和其比人獨宻有小人之道四爲近臣參贊謨猷無所用其違拂上負險自固所謂不寜侯也此侯國之比於天子者而臣民比於諸侯在其中矣師開國承家亂終而治始此比之無首治極而亂生一治一亂循環無端不可不知也

比吉原筮元永貞無咎不寜方來後夫凶

一人首出萬方快覩天下無阻化之民君有臂指之勢兵革全消熈熈暤暤比未有不吉者然天命靡常人心歸徳不可以今日之云合響應而遂謂萬世不拔之基也原追也筮度量也當追原昔日之天下何以至於變亂而用師何以懷來而能比吾之所以度量經營其爲君長人之道必使之悠逺而正固所謂元永貞也乃得無咎苟能若此則向日之不朝不貢指爲不寜者方且執玉帛而來矣其敢有自阻於聲教者乎於此而懷觀望之心恃遐僻之險後時不至者亦不齒於百辟之列直目爲後夫矣逆天違人自取其凶也原地象永水象

比宻也二人爲從【從】反從爲比言反身以從人也

說者或以比而不周爲礙謂比有狎暱不正之意古文比從兩大相並乃以正相親也卦名宜用之愚按域中無兩大卦之六畫一人當陽羣陰反身聽從所以爲貴如雲兩大則是抗衡矣惡得有萬國來王之象乃比【邦汝切】並之義也非比也人君所患在過於髙亢貴而不親不虞其親而不貴也原水本也從廠【岸字又讀若儼】從三泉泉之所本必在山厓其出必有數宂也借凡初始及窮究之用因周禮原蠶又借爲再之義髙原平野之原別作邍與此有別今通用原寍安也從宀從心從皿恆人居室飲食不足器物

不備則心馳騖而不安旣有宮室之居飲食器物之奉養體逸而心亦寍矣來麥之先熟者禾成於純陰之月其穗俯麥成於純陽之月其穗仰故來從禾而仰其穗旁兩從者指其芒刺之剛也種於往歲之季秋熟於來歲之孟夏故借爲往來之用俗以其混加彳作徠俗又忘其本也加禾作防

彖曰比吉也比輔也下順從也原筮元永貞無咎以剛中也不寜方來上下應也後夫凶其道窮也

爲人君而天下歸之斯得民矣比者吉之道也其比之義若何蓋君民交相倚輔之象也民非君何所統一彊淩弱眾暴寡欲不能遂患不能除天下紛雜而人不可生活矣君非民何所施其政教城郭宮室饔飱祭祀俱廢而莫舉𨿽曰聖賢亦一南畮之耕夫矣故其相須相倚如車之有輔也車行無竢於輔無輔則將何以支其傾覆民之比輔豈僅僅畿甸輦轂之近乎凡爲其下之臣民皆順從而無違背天下一體之象也原筮元永貞無咎者卦之九五向也除殘去暴今也立乎天位剛而得中故能若是也不寜方來者上下二體五陰皆仰承九五之一陽心說樂而志感應也後夫凶者天下大同一夫梗化行將何往其道途窮盡而不通也

輔夾車也從車從甫如老人用丈取其持危扶顚

之意詩無棄爾輔員於爾輻加木於旁夾持之以防傾側也故曰輔車相倚又車之小者兩車相傍而行亦謂之輔車借爲人之頰車骨亦以其上下相倚也借輔弼輔相義同

象曰地上有水比先王以建萬國親諸侯

地上有水水𨿽附地然泛濫洋溢何以遂其百川朝宗之性大而爲江爲河小而爲溝洫爲畎澮分疏其脈絡連貫其血气則水土和平永無崩決之患先王明於此象知天下非一人之天下非一姓之天下不過作之君以統億兆之比耳地開江河以納溝澮之比人分侯國以受臣民之比故建萬國而不私親諸侯而不忌端拱在上不病其孤危殊方異域不苦其疏逖則此萬國者皆可以疊有天下此諸侯者皆可疊爲天子顧其徳澤之及於生民者何如

親至也從親【新】從見凡傳聞臆度已爲若此及乎

身至其地而目見之則又絕非舊識而惟覺其新矣借爲戚屬之稱路人則數見不鮮戚屬則終身如一日時見而時新者也親近親愛皆同此義

初六有孚比之無咎有孚盈缶終來有他吉

去五甚逺遐陬僻壤遙被其聲教亦由在上之仁聲仁聞先有誠信之足以感動其心而後疆域不能阻其向往道裏不能隔其歌思是有孚比之也聖作物覩所比固宜自能無咎然所處之地旣偏欲以小國弱侯仰畣天王之徳化則孚信之發越必誠中而形外若物之充積於缶而盈溢也初應在四而不在五非盈缶則孚不足以上達四爲五之近輔君聖臣良都兪相得初因應四以孚於五坎主膏澤施及於下無遠弗屆故其終也有他吉之來矣以非應而受福故云他吉上有孚天子以誠信感諸侯下有孚諸侯以誠信應天子

缶瓦器所以盛酒漿象有蓋之形

象曰比之初六有他吉也

初之比五本非正應其兩孚相感亦云異數不必身親天子而已獲其福此之謂有他吉

六二比之自內貞吉

以柔順居內卦之中與五正應𨿽二體相隔爲藩輔之重臣左則率初右則連三以同比於天子其所臨涖之一境田野開辟人民樂業爲能先自治其內而歸功於上得侯邦之正道故吉也

象曰比之自內不自失也

荒其事以事上苟且以循虛名𨿽曰從王亦自失矣二能先修其國中之政治同與國而述職於王所非務外而遺內者故云不自失

六三比之匪人

位居地上近與水接黏膩膠滯不可解釋小人之交暱暱阿私比而不周應上爲無首之夫近附於四又屬趨權依勢之幸竇比之皆匪人也

象曰比之匪人不亦傷乎

防非其道交非其人不亦爲此身之累而自傷乎君子以防輔仁防也者防其徳也不可則止割席離羣亦君子之所有但不可如泥水之相和卽欲擺脫而不可得則其爲傷也大矣學易者愼之

傷創也從人從【音義同】昜【陽】本欲升爲雲气所揜

而灮晦人本少壯爲天年所限而短折亦猶是也借爲凡傷害之用又作殤以別之

六四外比之貞吉

四水體宜流而就下五爲坎主四不能自行惟上輔於五爲天子公孤之大臣公而忘私遺其內顧而外比之者也得大臣之正道故吉

象曰外比於賢以從上也

輔弼之任遇中才之主自當匡救居多未可雷同阿比以媚於上四所遭逢乃不世出之賢君惟反身向外而比輔之非比君比賢君也天子當陽其才其徳皆超出乎臣民任公孤之責者直從乎上而足矣古者九徳爲天子六徳爲邦君祿位之等級盡然夏后殷周之盛俱若此故臣不能勝君下不能及上不必有犯顏諫諍之事卽一堂之商確不過至於吁咈而已從上豈易言哉

九五顯比王用三驅失前禽邑人不誡吉

一陽涖乎五陰聖人而居天位舉天下之幽潛隠伏無不出而從王近說遠來顯然知聖主之當親非偏黨私比之可擬者故曰顯比當此之時萬國朝宗災祲不作戢干戈弓矢無事於兵革但因田獵以修武備王者之田馳驅進退以三爲節周禮大司馬仲冬大閱立三表蓋其義也王仁好生無禽荒貪獲之意禽之左右去者不殺向我來歸者不殺惟背而往者則取之蓋去其三而取其一前禽之所失者多矣不特王者然也卽從役之邑人盡體王者之心以爲不必告誡之煩而其恩及禽獸者已如此親親而仁民仁民而愛物豈非聖王之盛治與吉何如之如雲來者不拒去者不追天下苟有梗化之民俱背畔而去盡皆不追人人效之不幾成一獨夫也耶其於禽也來則殺之去則已諸不亦畏彊而欺弱也耶俱因不識象傳順逆二字蒙龍自蔽以至誤解經文耳顯按微杪也從日從【幽】日灮之下幽者俱顯小

篆加頁【首】作顯注頭明飾也佀以絲爲綴珠玉之物而加於首乃冕旒之意不從幽也總不若止用�爲雋永而可思驅馬馳也從馬從區區有分別之義馬𨿽馳驟亦不可亂而至於蹂躪故曰範我馳驅古文作敺宜爲敺逐敺朴之用孟子敺魚敺爵正用此前不行而進也從止從舟言人止於舟中不必步行而可前進愚按前字楷書有以謂刀乃剪之譌殊不知兪字爲厶【集】舟順水而行則前之亦或爲載舟之水與其義正相類也小篆失而求之楷禮失而求之野也然此亦臆說不敢遽信誡敕也從言從戒謂以言相警備也古止用戒加言佀贅

象曰顯比之吉以正中也捨逆取順失前禽也邑人不誡上使中也

凡一陽五陰之卦皆以陽爲主而無如比之一陽居君位凡卦之九五皆中正而無如比之一陽臨五陰顯比之所以正中爲尢貴也逆爲迎我而來以面覿面有降伏求恩之義故捨之順爲同我所向以背當而有悖畔違戾之義故取之所以失前禽不尙多獲也邑人豈能不誡而自明蓋由日親在上之徳化好生惡殺使之亦由於中道也

逆迎也從屰【逆】從辵春秋迎女俱作逆女不辯而

捨逆之義自明小篆與屰混俗但用逆諸儒不知其故令繆誤至此

上六比之無首凶

窮陰阻於一水之外負險而不順從不知首之所在人臣事君如股肱之於元首欲親輔而無其處將馬往哉至治之世有此不寜侯其凶宜矣

象曰比之無首無所終也

進退無所防人不親我我不親人孑然孤立無所歸向終究竟之謂

天下一統大道爲公下比於上而有主上比於下而得眾莫善於比然非建國則邊鄙窮鄕不得同夫畿甸非親侯則鰥寡孤獨何得沾其膏澤三代以還天子不列於一位下無公侯之次第爲卿爲相者如庶人之在官應徭役給使令而已卽有貴重之勢亦不過盜竊其權柄以弄一時之威福上之賤民民之疾上也久矣安得有相親相比之情乎有苗逆命舞干羽而不誅逺人不服修文徳以招來不以一夫之阻化忿怒而加徵伐並育並行歸於至治於戲盛哉師比往來皆以一陽爲主在師中王三錫命顯比王用三驅其反對也各歷三位故皆曰王皆曰三師初在水下隠伏閉塞否臧凶也比上在水外限隔斷絕無首凶也此以爻言者也五爲君位在師以畋獵奏武功在比以武備寓驅禽三四爲介三輿屍比匪治事接人俱不以正故無功而有傷四左次外比左次就二外比親五各隨所主也此數者俱以位不以爻又一變也

【天下風上】小畜

小畜繼比者天心民心旣歸有徳爲人君者當思所以畜飬之不則豈能久比哉物之始生養於天養於父母需是也民之旣附養之惟君矣小畜是也然而謂之小畜者何也以養民非養賢也畜有以牛治田之象播時百谷經畫井田皆養民之法也牛爲農家之重物耕田之暇兼以服襄庶民駕牛車大夫始駕馬也其卦合風天而成像風之爲物自下而達上愈髙則愈勁風行天上莊生所云扶搖九萬里者正此之謂散鬱結收溽濕披拂旋繞則爲利騰播掀翻則爲害天本長空風無形質任其東西南北無有阻礙無往不入上能鼓蕩雲雨下能震撼萬物未有不靡然而從之者故六四一陰得位上下五陽皆應之是以小而畜大也王者之養民先使之飽食暖衣亦畜之小者也先儒俱因大畜彖傳能止健一語並及小畜以畜爲止且引孟子畜君何尢爲證遂忘本防愚按彖辭爻象及夫子三傳絕無止義大畜山天立卦以山故止小畜風天其止安在如以六四一陰止五陽姑勿論其力有不能卽以陰柔邪媚而成其畜何以六爻絕不露其微防何以六四居然無咎觀象觀變玩辭玩占咸若未確不敢信也惟積畜之義則兼有之積畜正所以成其畜養也彖言宻雲不雨時可耕而雨未至初之復自道未及耕期而牛得往復自如於田間之道路也二之牽復牽牛復至於田間以服耕也三之輿說輻農事正勤無暇駕車說其輻示不用也四之血去惕出農事稍問可須臾出入也五之有孚攣如富以其鄰者言耕種旣竣其牛無所事攣如以系之倘同裏同井尙有不及耕之田則可助其不足也上之旣雨旣處乃雨暘時若無桔橰灌漑之勞悠然而安處也家有收貯可復修說輻之輿而載婦農家娶婦以牛車載之也文周彖象合璧連珠實理實事隠隠躍躍後儒自不見耳經生欲執傳義以防人經斯亡矣

小畜亨宻雲不雨自我西郊

六畫以一陰畜五陽人臣佐君以養民陽大陰小君大臣小二體風行天上以無形養萬物雷雨之所生畜者大風之所生畜者小故爲小畜風無體質鼓動於太虛之表莫或阻礙人得所畜自然暢逹何有不亨通者天气下降已化云而將成雨但風正上行其勢方銳使雨之欲成未成者皆就空中而飄散云𨿽宻布雨未卽來待膏澤者仰望而多饑渴天下之大四海之廣未必皆然自我西郊之一隅觀之生民有不勝其顦顇者矣殷末周盛三分有二王室如燬父母孔邇文王於此翼翼小心不敢正言天下之晦冥而屯膏僅托言吾民之艱苦天王聖明終身服事於此亦可見不知論世以謂自我西郊不成文義可云荒矣�小畜小中丨指小兒在𦇤褓手足俱斂於一處不分左右也旁二者指父母防翼之事也畜田畜也象以牛耕田之形古作�象兩牛共治一田之形古人多耦耕也牛爲農家之大物服軶耕田在所必須精心竭力以畜養之故獨專其名而六畜皆隨其號所以牧物等字亦惟牛得擅之借爲畜積之用言有畜則有備畜備則委積矣因借復借又爲止畜之意言委積則壅滯矣轉讀若觸謂畜養之禽獸密山如堂也從宓【聲同安也】從山借爲謹愼遮蔽之用以義推之宻云直當用冂者從上揜下之謂象覆蓋之形自覺簡易而明顯

彖曰小畜柔得位而上下應之曰小畜健而防剛中而志行乃亨密雲不雨尙往也自我西郊施未行也卦何以謂之小畜也以六四一柔得位人臣近君在上者賴其輔弼以代君宣化而養人在下者仰其命令以瞻恩膏而求養上下五陽皆應一柔故曰小畜也天行健風象防健則剛過剛必有捍格而不能入防則柔過柔必將委靡而不能彊惟健而兼防無乎不宜二五兩陽以剛居內外之中同徳相應而志得行言非僅六四一柔之得位已也故亨天下人情物理止柔通而剛不行未可言亨必剛柔並行乃得爲亨云必凝定然後爲雨雲而遇風其勢尙欲他往未卽凝定而住於此𨿽宻奚取焉西郊之民縣望𨿽切其恩膏未能施行而普徧也愚按卦辭本言亨矣彖傳諸文俱釋其暢達曽無有畜止之義若云因施未行三字施未行者正文王之徳化大行但未能如天子之卽及於天下豈得云畜止所以然者特嫌風迅云流而不肯畜止耳苟能畜止則何患乎云之無雨也讀易不能觀象則理爲虛理未可據也

象曰風行天上小畜君子以懿文徳

陽气外固陰气內斂陽包乎陰之外陰之斂束在內者漸漸解散則爲風風行天上陰陽之气渙然離析其所畜積者小矣故云小畜君子觀於此象恐巧言令色表襮於外則中之蘊畜或寡故凡容貎辭气發爲彬彬彧彧之文采無不本諸心性之至徳抑且久而不息壹而不雜專其懿美也詩好是懿徳書徽柔懿恭是也懿文徳其所蘊畜莫測其涯涘矣

懿專久而美也從壹從久從心人心能專壹而不

貳悠久而不息其爲美也蘊於中心而徵於詞色豈色莊者乎小篆從欠者久之譌俗楷從次則縱恣矣烏能專而美

初九復自道何其咎吉

天本上者也髙而無際今在下卦之初亦云卑而下矣蓋以其气或升或降降必復升升必復降往來反復而不已此天之常道也不以在下而爲卑不以在上而爲髙君子之於時也不以窮約而自困不以通達而自侈其道自若也上有四之正應從此復升有何躁進之咎但見其吉而已

道路也從人從行道在於地不行則地已茅塞之

矣行則爲道用之而成路也大哉聖人之道非虛位也非虛理也待其人而後行行則始可謂之道或作從辵從首言首之所向足之所履者是也分隸用

之與馗同意復見復卦

象曰復自道其義吉也

初陽旣下復將由此道而上升其義如是固應得吉道路也義人路也大道正路天下共由惟君子知

之義者宜也隨時得冝以合乎道

九二牽復吉

三陽同體進則俱進初應四將復上矣二亦牽連而復蓋初四正應上與小心忠藎之大臣遇二五同徳上與陽剛中正之君遇牽連往復致君澤民自能得吉隴陌之往來與途路不同途路之行一過而已畦塍町畔日事耕耔一日之內倐來倐去其行如織故兩爻皆言復復重復往來之意

牽引前也象以縻引牛指軶從索之省與畜

同事

象曰牽復在中亦不自失也

九二有剛中之徳進以禮退以義非漫然隨人者豈虞其因人之牽引而自失其守也

九三輿說輻夫妻反目

下卦三陽一體爲輿甚壯防木善入委積過多重不能行二三並位牽者反在於後三五同功攣如者系之於前有不進之象故云輿說輻三老夫四長女陰陽宻比有夫妻之象然以柔乘剛夫制於妻又非正應而異體睽隔有反目之象反目者目上視而作怒容也卦之六爻惟輿說輻有不進之義天云西起防風東作云卻於風而不能成雨者以其不能逆風而升也上下相介故有此象不可以此總括他文輻輪轑也從車從畐老子三十輻共一轂輻乃輪

中四出之木中宻外疎本附於轂末綴於輪反覆也從廠從又廠有傾側之義以手反之使歸於正也通爲背畔之用古作一又卽寸之意目主視之官也象形小篆省作目便於附文之結搆

象曰夫妻反目不能正室也

柔能制剛陰能制陽妻能制夫天下之常事也原其始不過一念溺愛之私耳愛之至則惟恐拂其意而生畏至於畏則行止之權專於婦人矣𨿽怒目反視豈能變其積漸哉所謂身不行道不行於妻子其身不正不能正其室家者也

室堂之內曰室從宀從至言屋之幽深者於此而

至矣古作象四面皆壁前有牖以通明以人所棲息之處故借爲妻之稱

六四有孚血去惕出無咎【血當作洫】

以一陰得位居上下五陽之間而陽皆應之五陽剛中正四柔順輔弼得君甚專苟非誠信之相孚何能有是士君子處畎畮而樂道獨善其身其濟世利民之志固未嘗少離於懷也今旣得君民之交孚則已不親乎溝洫而去之矣去則出而有爲矣夫隠居躬耕窮約自修其事易出而兼善天下任大責重其事難必危懼以圖之兢業以行之不以出爲喜而以出爲惕乃得無咎血爲人身之至寶與气並行斷無可棄去之理去則死矣不得已而曲爲之說曰去其傷害傷害何可言血總皆洫字之假借不加偏旁遂有此譌與屯上需四渙上同也畜有以牛治田之象故彖言宻雲不雨自我西郊其爲溝洫無疑雨之所阻在風四本風主至此則孚於上下而無害於稼穡矣惕者人心之戒愼恐懼終身不可忘者何云可出從來注傳含糊影響俱未爲得

厺人相違也從大【卽人也】從乙【柳匡也】言人將有他往

必備餱糧實於乙以隨行也莊生云三月聚糧皆此意也

象曰有孚惕出上合志也

士君子之出處旣度於已必審於君已有其才與徳君不能用𨿽出何爲四之有孚惕出與上志同道合無不濟矣

九五有孚攣如富以其鄰

小畜之君畜養天下人民者也是豈一手一足之力所能勝乎必有親信之大臣與之相孚彼此之誠意兩相維系而不可解有孚攣如之象也君以臣爲鄰書臣哉鄰哉鄰哉臣哉是也人君而知稼穡之艱難急農事而貴五穀民可使富也民富則君富矣君富非爲逸樂之資而獨安侈泰亦將推及臣鄰臣鄰復及於庶則民可長畜而我之富亦可長守矣攣系也象三絲交結之形聮戀二字通借用之小

篆作從言者中糸之譌加手者贅也富備也厚也從宀居室之意從畐飲食之意古者有徳而後有爵有爵而後有祿有祿者爲富始可不畜牛羊不事耕耘居室而享飲食也鄰五家爲鄰從邑從防言邑人比戶而居燈火煙炊相接續也借爲相近之稱臣近君故爲臣鄰古作吅從二圍象防邦城�比屋垣墻之形

象曰有孚攣如不獨富也

民富而後君富君富則臣鄰俱富矣豈一人之獨樂乎獨富者庶民所不忍爲而人君忍爲之乎財聚民散獨夫之事也

上九旣雨旣處尙徳載婦【句】貞厲月幾望君子徵凶【雨句處句婦句】

風過則雨來向所謂宻云者至此而旣雨矣向所謂尙往者至此而處矣昔之勤勞幸而逢年可以安享凡爲民者無不沐君上畜養之徳衣食已足婚姻以時向所謂說輻之牛車至此而修之以載婦矣家之不造恆起於婦人有室有家男女之正然不可不知所危厲也向所謂反目之妻至此載婦者當以爲鑑戒也婦之於夫臣之於君有日與月之象月望則食而至於晦幾望者言將及於望也持滿守盈惟恐其過盛君子於此尙欲有所往其凶必矣或問貞厲以下繼之月幾望君子徵凶二語似與上文不相連貫亦與全卦不甚闗切何也曰君子愛養生民飽食暖衣云旣富矣恐其不能持滿守盈至有越分之事則近於禽獸將思所以教之申孝弟而興禮義也月望則食徵何爲乎

旣小食也從�從旡【反欠也】人食後穀气克盛元气

未舒轉之時謂之小食者言少食則不至於逆气矣以釋文寓戒也借爲凡事已成之用處止也從夊老人持丈之形從兒人所憑倚之器指老人憑兒而安居之意轉去聲爲所止之地加虍作爲慮事處置之用載乘也車任物也從車愚按車之制也本爲軍旅之用所以天子曰萬乘諸侯曰千乘大夫曰百乘籀文車以兩輪而建雙戈戈本車中所有之物是載但諧才聲不當從也凡屬軍中需用者悉以兵車載之若斧斤釡甑米粟材木等類總指爲才也借爲記載載言行也轉上聲殷人以歲爲載記年重疊如車之載也望月正與日相對而灮周徧也從月從亡從壬【挺】王者日之將沈月之初升兩相舉於地端也亡者月盈則食從此而至於消亡也以其東西對面故借爲瞻望之用轉平聲義同

象曰旣雨旣處徳積載也君子徵凶有所疑也

旣雨旣處者食畜養之徳家有蘊積可以載婦也君子徵凶者物忌盈滿往則有疑之者矣疑不可居也君臣疑則畔夫婦疑則睽

【澤下天上】履

比有庶象小畜有富象履有教象衣食足而知禮義富而後可教也詩曰旣富方谷是矣履之所以次小畜也人之踐履各有章程無過不及此禮之貴乎中庸也子臣弟友當然之則愚夫愚婦可勉彊孝忠敬信及其至𨿽聖人亦不能無憾當其制度則剛正而不可逾越至於持循則悅樂而無所痛苦履虎尾者如臨深淵如履薄冰之謂也不咥人亨者禮之用和爲貴之謂也和也者天下之達道也達道者何君子所履也割禮傳之大學中庸兩篇而孤行之蓋由視禮爲麤迹而別求性與天道不可聞之微防以爲上達至使愼獨未發紛紛聚訟豈知一日克已復禮天下歸仁恐非麤迹所能臻者大學之修齊治平中庸直至參贊位育無聲無臭亦只形容禮之至極爾今欲割去本原別尋妙幾何其不入於釋氏也其卦上天下澤天至髙澤至卑乃位置之本然絕非安排湊集之事澤气通乎天則爲雲爲霧上輸於無際天气通乎澤秋季而水泉涸春孟而水泉動夏澤反寒冬澤反燠下亦入於無際其分𨿽縣其情實通位連西北同爲金體從革以變其習鍛鋉以堅其性以之型範則不易以之利用則不阿金磨水止灮明煥發文采可觀或曰水澤一也天水則違而爲訟天澤則和而爲履其故何也曰行者爲水行則形相背而气相隔止者爲澤止則形相並而气相貫天與水違行指其行也上天下澤言其定也西北正北𨿽並立而從此分也正西西北旣並列而永不移也人之飽食暖衣逸居無教則近於禽獸聖人憂之故制爲儀文度數登降揖遜之法父子始能親長防始能序男女始能別使動靜食息盡有常經須臾不可離不睹不聞不敢怠如天行之健無時而或息如兌悅之和無往而弗宜上爲踐迹徳之基也下爲承借溫恭之至也以悅承剛衣冠可以化彊暴以剛制悅不流所以節和行上之化下惟禮可以巳之下之格上盡禮不以爲諂莊生云料虎頭幾不免虎口又曰虎媚養己者順也虎至不仁避其凶鋒而順之亦有禦之之術憂患九徳以履爲首文王之小心羑里自釋孔子之歌匡圍自解有禮者死地可生無禮者胡不遄死聖人處憂患惟禮而已禮欲讓不欲僭禮欲平易不欲崎嶇初二得之禮欲敬愼不欲恣肆三畔之四得之禮欲回顧不欲果決上得之五失之二體六爻合而觀之有兩履始終之象初素履履之新成者未曽踐地尙潔白而不受污也二履道著而行路者也三眇視跛履不審燥濕不擇夷險蹂躙其履者也四履愬愬愛惜其履擇地而蹈者也五夬履踐踏旣久破壞缺損者也上視履履已敝而脫去之回顧殘敗之形計其所著之年月與其所行之道路而追惜之者也聖人以動容周旋之盛徳寓意於一履之微使人觀玩而然神矣哉

履虎尾不咥人亨

人生有身卽有動止有動止斯有容儀動容周旋中禮卽爲盛徳非因待人接物而始生非因不睹不聞而可忽發於身則爲喜怒哀樂徵諸事則爲三百三千然非臨時所能卒辦必私居獨處常若見大賓承大祭莊敬嚴肅養之有素而後泛應曲當舉錯合宜卦不言禮而言履言禮恐人有違之之時言履則動靜食息莫非履也履者足之所蹈也在上之事也履者承借於人者也在下之事也守身絜矩前後左右無不在其中其所操持豈有他道惟戒愼恐懼而已常人之情肆多而敬寡一暴十寒禮不足以勝已故以戒愼恐懼爲難君子立身有敬而無肆純一不雜已盡克而禮盡復故以戒愼恐懼爲樂履虎尾危之至也不咥人和之至也從戒愼恐懼而來然後能動容周旋中禮莊生所雲入水不濡入火不熱獸不亂羣鳥不亂行至人無死地者也蠻貊可行九夷何陋禮之謂也禮有不亨者乎

履足所依也從屍従彳從夂從舟履物爲踐履於

物爲借屍者人坐也彳者人行也指在上之踐履夊者緩以隨人也指在下之借履舟者上乘之下承之有以將敬庶無徑行直遂之嫌然取義繁瑣古文從頁從足從舟作頁指乘足指承舟指載義亦相類虎猛獸也象形稟西方金气而生其性剛暴夜行

以一目放灮一目視物尾鳥獸尻後垂毛從屍從【毛之倒也】人之生也直以首足定上下鳥獸之生也橫

以頭尾定先後咥大笑也從口從至人大笑則口開之至詩咥其笑矣讀許旣切轉入聲借爲噬嚙之用

彖曰履柔履剛也說而應乎幹是以履虎尾不咥人亨剛中正履帝位而不疚灮明也

履者乾剛兌柔兌以一陰當幹之介柔爲之借履而剛踐履之是柔履於剛也剛柔相得人情和樂非勉彊矯柔之所能爲自然而然合乎天則下以說而上應乎幹是以履虎尾而能不咥人故亨也天下之制度文章無不定於人君以之化民而成俗靡然聽從奉爲一代之典則莫敢非議如不善而莫之違也如禮何有徳無位不敢制禮作樂人所共知有其位而無其徳自以爲徳侔天地功冠古今無道行之貴極無位厲民自養以昧昧之心胸行狂亂之政事而皆指之曰禮曰禮是禮也夫誰得而正之乎九五以剛居中而得正有其徳矣履乎帝位有其位矣不偏不倚無邪無曲施於近者不媿心加於逺者不病民可以祖述可以憲章聖人而爲天子始能不疚夫富貴之習染最足以愚人耳目淫於聲色心志汨於驕侈自以爲是不悟其昏迷豈知聖王之心金鎔水止內藏灮明先洞燭夫髙卑之理民物之情故能舉而錯之以成彬彬鬱鬱之盛小大由之盡善盡美也禮豈易言哉

帝王天下之號也從二【上】從凵從�上者指始祖

也凵者指所生之系有長有次也�者反出也古者三皇五帝之子孫列於天下盡爲諸侯視其徳之盛大則朝覲訟獄歸之卽踐天子之位皆此三皇五帝之枝庶也自後之天子遙奉其始祖之號曰帝言由上之苗裔疊出而君臨天下也與皇之義大略相同皇從白從王言今日之王其所自出也觀禘祭推

始祖所自出之帝而配享以始祖其義恍然可見矣皆後人追崇之稱與考禰同例降及暴秦西戎鄙人不知禮義惟以縱恣驕矜誇示得意見七國已僭爲王遂輕薄其名號事不師古合皇帝爲一而稱之欲以度越生人爲盛典豈知僭擬死者之不祥乎借爲天之主宰以王者稱天子故天如帝也又爲果鼻之稱以華咢附於枝榦枝榦發於根本如人出於祖考祖考出於始祖也楊桓以謂象端拱垂裳之形迂疏無義魏子才輩宗之可發知音之一哂者或曰堯舜稱帝見於生前唐虞子孫俱未嘗有天下追崇之說疑未盡然曰是不可以臆說定也子未學書乎書云粵若稽古帝堯則稱帝堯帝舜亦後日之史臣追述之也夫言稽古應非望見顏色得聞聲音者矣唐虞至徳極治其子孫自宜疊有天下故史臣稱之如昔之皇昔之帝也禹之傳子亦是開辟一大變故愚夫愚婦驚駭耳目有徳衰之謗宇宙之事日趨日新堯舜之不爲始祖自出之帝時爲之也史臣豈能預定而逆料乎疚病也從疒從久人病不愈久於牀席也

象曰上天下澤履君子以辯上下定民志

上者莫上於天不可攀援而及下者莫下於澤不可踐踏而至气則往來相連貫分則斬截而無容假借乾兌皆金爲正秋之令天气嚴肅日月星辰之象俱灮采而煥發澤體澄淸漣漪紋縠之形俱明徹而溶淨幹之三剛臨涖兌之一柔承之爲上下之介其下兩陽不敢僭越髙卑貴賤之位始縣絕而不淆所以爲履君子體其象爵於天下視徳之厚薄而分等級祿於國中視功之大小而爲隆殺農工商賈與庶人在官各當其職無才弱而尸位者無勤勞而艱食者徳稱夫位功稱夫祿上無陵下之意下無僭上之心豪彊不得事兼並貪頑無從興怨望上下旣辯終身安之民無出位之思而志定矣夫勢驅威逼未嘗不辯上下也然而下之功徳或優於上上之才能或遜於下則民不服不服則生覬覦覬覦則圖僥幸其志翻覆胡能有定惟九徳六徳之無愆卿大夫士之各當則人人不願乎其外矣

辯別也從五從十勻上下之規模齊八方之風气

南北東西無思不服以斯釋履眞覺斬然不亂截然無過不及而定民志之義亦可想見小篆翻作辯辯獄辭也其義晦矣定安也從宀從正營宮室而先辧方位也二十八經星曰營室曰東壁十月昏中正當午位古人視之爲營造時候定其方向詩定之方中是也借凡寜靜不動之稱

初九素履往無咎

居澤之下其體最潔在卦之初其行不染君子素位而行率性而履不加文飾粲然可觀以之往也天眞不雜於物欲習尙不累其神明何咎之有有素質然後可施文采有素心然後可加禮讓言繪事後素卽知禮後素在履先奢寜儉易寜戚正素履之謂禮之本也素履往如孺子之愛親敬兄絕無儀文度數而至性眞情種種合禮聖人制禮不過因是而品節之爾

素白致繒也絲之本色從【垂】從糸絲之初出未

經洗練垂掛於架上之時借爲凡淡雅質朴之用

象曰素履之往獨行願也

五色采章必有所借而顯惟素者無借於外而自呈其質色已爛然而不可揜矣初之素履率其天眞獨行所願𨿽制度儀文之未足從此踵事增華無乎不宜

願人頭也從頁從原人以頭爲本有所期望則頫

首而思及乎旣得則喜說見於顏�

九二履道坦坦幽人貞吉

大道在天地間本蕩平正直小大共由者烏得有奇衺回遹之事二居下卦之中藪澤與廟廊相隔修身秉禮艸野之君子胸藏今古動有羽儀從容率履道路寛衍如砥如矢無險巇以動其心無隠怪以干其學坦坦而行閒居獨處得幽人之正云胡不吉人生天地之中無論在朝在野持已與人須臾不可違禮動靜語黙皆所閱歷卽皆有禮大而孝弟忠信小而登降揖遜事事合宜卽爲聖道峻極於天小人惟謹於明庭廣眾而怠忽於閒居獨處坦坦幽人卽愼獨君子也養其未發之中以待中節之用修其達道坦坦無礙與避世傲物者異矣

坦安也從土從旦地以山水土爲質山水俱有險

阻惟土平易陰雨昏夜道路艱難惟旭旦之時明徹而無蔽幽隠也從【卽幽字】從山古但作從兩幺【麼】言麼者微眇之至又加一麼則微而更微矣與幽僻通用後人以幽僻之處無如山因加山以別之而微眇之反借用此其字遂廢

象曰幽人貞吉中不自亂也

世之理亂不可知其所遭逢𨿽聖人亦無如之何惟幽人之貞吉懷藏中徳世治固先自治以待出而有爲卽世亂而施於一身一家天秩天序自有儀文不隨運數所推移者此之謂不自亂處當路而動心爲富貴所淫也居窮約而失守爲貧賤所移也遇蠻貊而不行遭患難而不振皆不能自治者也不能自治則先自亂矣烏能治人

六三眇能視破能履履虎尾咥人凶武人爲於大君卦五剛而一柔當上下之介爲悅之主侵上攘下自謂明於內外之故達於髙卑之道欲臆度情文以創制典禮如眇者而謂能視眇𨿽不瞽然眇之所視其見幾何如破者而謂能履跛𨿽不痿痺然跛之所履其行幾何無敬畏之心有恣肆之意其科條制度罔民厲民無所不至乃號於天下後世曰此典章法則也必欲奉而行之莫敢救正是履虎尾而咥人猶孟子云率獸而食人也不凶何待彼徒知虎虐在首項短而搏不及尾竟不虞虎之能躍身向後乎徒知梃刃之能殺人禮法所以安民者也何能爲害竟不識苛政之猛於虎乎其故何也三五同功五爲大君三爲說主凡五之所施設三爲之也三實武人代大君而有所作爲眇視跛履自以爲是履虎咥人方以爲快武人殘暴蕩滅彛偸敗壞禮節反以爲禮難矣三當兌口在澤之上與天相接不得志則甘言善語以求說人得志則言莫予違以求自說澤欲升天其气悍猛滔滔漭漭其象陰晦於最有辧別之際現混雜紛紜之象三非大君之位𨿽易道變化不可拘泥就履而言有五之夬履當位已是爲帝不容一卦有二天子蓋履之成卦在三三有專制之象爲於大君乃盜竊神器而作威作福者也故又知咥人之凶非虎咥武人是武人爲虎以咥人也終必自咥不必言矣眇一目少也從目從少借爲忽略之用謂見不詳審而忽略之也視瞻也從示從見示者昭著而易見一舉而卽得之古作眡從目從氐有細察端詳之意周禮皆用之古又省作眎跛行不正也從足從皮人患足疾其肉損削惟皮裹足而已其行惟任一足而傾畸也武除暴禁亂之稱從戈從止用干戈以止暴亂三代鼎彛多從戈從亾【無】諧聲言不用干戈而自能戢眾有神武不殺之義觀此二字悍猛之夫欲盜其名未可也

象曰眇能視不足以有明也跛能履不足以與行也咥人之凶位不當也武人爲於大君志剛也

眇而能視𨿽亦有所見不足以盡其審察之量豈得謂之有其明跛而能履𨿽亦可舉趾不足以同於步趨之事豈得因此與其行小人處非其據遺禍於天下至有咥人之凶位逾於分不相當也武人而大君信任之得以有爲志𨿽彊悍無有溫和之气流行於情文事物之中格格不入太剛則折豈可云履當田相值也從田從尙尙配也古者上田每季一

耕中田二季一耕下田三季一耕則地力有休息其所獲始足以相值孟子易其田疇言變易而疊耕之與當同義

九四履虎尾愬愬終吉

越兌而乾四剛正履三柔宜其平易而無險難然澤深莫測金剛難犯履虎尾之危也操持以敬懼之心有不得其當則逆於已而求之取於人而得之愬愬之謂也久而不忘終必得吉四當上下之交正損益情文之際幾微之或失其見逺加民害將有不勝言者矣陽爲君子質剛而志柔質剛則磨折不能變志柔則委曲而詳盡以戒愼恐懼行之自無僨敗陰爲小人質柔而志剛質柔則隨時遷徙而無定向志剛則鹵莽滅裂而無忌憚以麤疎暴慢行之未有不顚覆者也三四當人位仰觀俯察俱其所事又當天澤之介上下由此而辯民志由此而定任大責重故皆以彖辭之履虎尾歸之四才稱其位猶小心謹畏而愬愬三位逾於才猶自爲能視能履而咥人欲知君子小人之分無他敬肆而已矣愬逆於心而求通也從心從朔朔者月逆於日自此而明漸生人心恐懼如月暗之借灮於日也說文卽訴字訴告也聲義俱同孟子赴訴於王用之今轉聲諧朔讀若塞者非是訴從言從省逆而告之也然以字義推之一從心一從言自有不同

象曰愬愬終吉志行也

履不處以和行能敬畏則所適皆宜凡其經緯弛張平生畜積之志俱可實見之行事矣則愬愬者豈徒爲此不能之狀哉

九五夬履貞厲

剛中正而履帝位且有光明之用欲行則行欲止則止獨斷於心無所疑惑施之政事無敢阻礙若是乎履之果決也五本天位原爲至髙而所履者又爲澤臨深以爲髙孰有亢之者乎履當敬畏詳審決然而行危莫甚焉𨿽以五之正猶可厲也非天子不議禮不制度不考文是其權必歸之上焉者上焉者而惟言莫違其議禮制度考文豈能盡當周公之大聖其制禮也思兼三王仰而思之夜以繼日可謂其難其愼矣夫子猶曰行夏時乘殷輅服周冕舞韶樂佀於此尙有所損益也夫子能言夏殷之禮而曰今用從周周禮盡在魯而入廟毎問不欲觀禘若有微辭焉況下於此者乎罔謂一代之興攺止朔易服色以愚庸夫之耳目遂欲天下後世奉而行之稱聖稱明比之典謨示爲必不可易之經常誰得起而正之不亦瀆亂也乎此九五之夬履而危厲也履之天澤交故可履交則天將下澤將上易位而爲夬故言夬履夬義詳夬卦

象曰夬履貞厲位正當也

三位不當而妄作妾爲其禍亂固如彼矣五位正當惟恐出之輕忽行之果決匡救者鮮奉行者多則天地之大寶適所以成人君之危殆或曰五位正當履帝位而不疚者也何爲其然曰履者禮也制禮作樂聖人猶病諸惟宜愼重無所用其果決故周公孔子各以相戒

上九視履考祥其旋元吉

處位旣髙所見甚逺在卦之終爲時又久必擇之精審之確視而後履當其方履之時則施無臲卼行無顚躓及其旣履之後而考核其已往盡能自慊一一皆禎祥之善迹昔之兢業持循者至此而從心不逾周旋中禮前後左右動靜語黙無非至化之流天地位萬物育又何加焉吉孰有大於此者履之於人其剛方不可越如虎尾之危其克已歸仁和說之至極於其旋元吉旋者遊行自在東西南北任其所之觸處皆禮所在皆和君子從戒愼恐懼閱歷而來始能樂以忘憂不知老之將至小人閒居縱恣踐履陵轢及其衰老回顧所言所行汗顏自媿嗟何及矣考老也從老省從丂【攷】言人自少至老其言行俱

可考核稱述也父死稱考正命而死曰考終命小篆作古文老象形小篆會意借爲考核考迹當用攷祥福也從示從羊禎祥災祥通謂之祥古者人君

遇禎祥謙讓不遑不敢遽當皇天之寵眷遇災祥則罪已修省以畏天心之震怒從羊者以特羊告於宗廟社稷也旋周旋旗之指麾也從防【偃】從足人之進退在足足之舉動隨旌旗而盤旋也

象曰元吉在上大有慶也

元吉在履之上者非一事之美一行之善也考其平生之所踐履皆中禮而中節其爲慶也不止於福履綏之而已曰大有者非常之慶也

慶行賀人也從鹿嘉禮以鹿爲贄從心恭敬在中

從夊安行而踵門也借凡可喜之用轉平聲讀若腔易傳叶韻皆當如此讀

小畜履俱一陰居上下之介爲成卦主畜四惕出懼有事也履三能視履喜有事也懼則無咎喜則凶初上兩爻君子徵凶在上不可進素履無咎在下宜往也復自道循道而行之始其旋履之終也畜二之牽五之攣至履二坦坦五之夬恩私系戀俱於此而掃除決斷矣克已復禮撥開宻云就於灮明之象也

周易象辭卷四﹤經部﹐易類﹐周易象辭﹥

欽定四庫全書

周易象辭卷五

余姚黃宗炎撰

【天下地上】泰

有所侵奪則不安有所陵越則不安上下辧民志定平康正直如砥如矢坦行逹道無或崎嶇危殆之乘舉足步趨隨其所在而履之皆安也安則泰矣此履之所以啟泰也君子秉禮文質彬彬小人守禮雍和親睦教化行矣風俗美矣詳其義繹其文蓋當唐虞之盛禹錫圭告厥成功之時乎當堯之世洚水警予天下猶未平神禹胼手胝足是君子而親爲度人之事此幹陽在地下之象故能使地平天成以奏功績至於泰也夫天髙地卑乾坤定位其常道也而泰之爲卦變易其髙卑之序何哉聖人以天澤爲履正恐上下之人情睽隔而不通有似乎後世之名分急以地天繼之見地气無時不達於上而爲風雲雨露天气無時不徹於下而爲四時寒燠天所以不墜地所以不陷惟此一气之貫通運之急而行之速也在人則小民之痛癢皆得上聞於天子廟堂之好惡無不下合於閭閻故爲天地上下之交也然而形分位判髙者就卑與卑者向髙乃其升降所寄寓而非畫然可長守者是以太平之日恆少也下卦三陽其象本天初茅也茹也彚也二荒也河也三平也陂也食也辭皆屬地以其位實地也上三爻其象本地四翩翩也五帝也上命也辭半屬天以其位實天也天地有憾必假於財成輔相其平其成非天地所能自致亂世豈無君子治世豈無小人用之得冝則小人順君子而無曠職用之失其冝則君子見制於小人而莫轉其能爲卦內外陰陽相應六五虛中任賢羣賢各得盡夫才力參贊可施其功大哉堯之爲君巍巍乎舜禹之有天下以聖繼聖三聖人之授受萬古獨隆而治水之事亦財成輔相之尢異者泰之取義與六爻繋辭俱髣髴似之泰爲大人用左右手盡力以治水初爲民艱食而聖人有憂二爲治水之道三爲洪水旣平樹藝方修而惟恐隄防之或決四爲盤庚之遷五爲賢聖之君繼作六爲殷之季世實篇章連貫不費椎鑿

泰小往大來吉亨

泰之所以爲泰者人情和樂世道昌明之象也陰小陽大陰气寒凝而閉錮萬物感之皆雕零慘澹而不能舒陽气宣揚而開暢凡逢其會乘其勢者俱昭顯通逹盡消其沈鬱之情形今幸際泰時所謂陰而小者全往所謂陽而大者皆來凡事無不吉凡行無不亨其云往來者猶錯行代明之謂不可以卦變臆說也陰往一分則陽來一分陰陽消長循環無端豈容有毫髮之間若卦變圖以謂自歸妹來何巍巍天地磈然不靈無能自爲往來而乃假手於長男少女始克變而爲天地不亦本未倒置也乎大傳曰日往則月來月往則日來寒往則暑來暑往則寒來將又指何物而云然耶或者以帝乙歸妹爲巧合則否之自漸來寜復別有說耶無增此非理之障也泰治平也從大從収從水三體防意大者大人

也収者左右兩手也水者指其事也言大人以左右手盡力治水而致天下大平也與六爻之義俱有綰合後世惟知借爲安泰驕泰與太通用而治水之精義亡矣復以汰字代之別爲沙汰字

彖曰泰小往大來吉亨則是天地交而萬物通也上下交而其志同也內陽而外陰內健而外順內君子而外小人君子道長小人道消也

泰之小往大來吉亨何也天地形體至崇極卑今小往而屈大來而伸是天气旋於地下地气逹於天上二气相交而萬物乘時洪纎髙下各以通暢也上下人情無有隔越両相交應而志同也陽爲統禦之本在內而主命令陰爲承奉之才在外而司運用內者健而不息外者順而弗違元後親賢好善倚任君子君子居內而勞心萬民服其徳化禽獸艸木咸蒙其福澤小入居外布滿田野勞力而事事各安其分樂其業以聽在位者之指揮內外合冝世運昌隆之象也所謂君子者治人食於人知義而不知利濟人愛物有公無私是其道也所謂小人者食人治於人見利而不見義有私而無公是其道也當泰之時世非盡君子而君子之道日長世非無小人而小人之道日消何以能長在內而秉權何以能消在外而服從故也君子小人原其初本以位言位之得爲卽謂之道君子公天下小人私一身各盡其職非有害於世也苟易地而失職大亂未有不因之而起者蓋公天下之人使伏於艸野則無可用其公私一身之人使立於朝廷則無不殉其私而禍始不可勝言矣遂至君子小人之名判爲霄壤豈其本然哉君子道長則合在朝在野之人而興仁興讓小人而效君子之風聲小人道消則合在內在外之人而盡除其自私自利小人而去小人之俗習不必刑罰放流而天下丕變斯其爲至治與

是直也從日從正及是時也日之經天東西之

候多正惟倏忽人心之萌動非僻之念蕃是或偶見幾微之介是非之判也是非之辧邪正之本也長生也指人頭髮之形人生自少至老惟發無時不長故取爲生之意小篆作

從倒亡從兀從匕化其說支離而反晦轉平聲爲長久長遠長短之用與長防字有別

消盡也從水從肖水能泛漲而盈溢凝沍而爲冰雪及乎消盡則肖其水之常而已

象曰天地交泰後以財成天地之道輔相天地之冝以左右民

髙髙下下其形不交今天居地下而地居天上是二气貫通合而爲一相交而成泰也天地開暢萬物和樂其間缺防參差之事不可勝計必賴人功爲補綴安排而後能盡善盡美此其人非聖人居天位不可任也天地生財物天地不能成也惟後能財成其道使天下可共由天地有所偏枯天地不能支其傾而扶其危惟後能輔相其所冝使天下可共安凡此皆爲民也民處卑弱力有不足左之右之俾遂其生樂其業而已故能成泰也財自可解不必彊攺作裁後繼體君也從化從囗【圍】言以徳政教化其邦

國也舊解從囗支離無當

才伐木而去其根枝可以僃用者也從木省體指事借爲人才才能才物之用財加貝材加木皆贅也

成萬物成實也從戊從午夏至之後火土同宮萬物皆致養成實小篆諧丁聲作

丁亦火也其義同

相工師掄才而用之也從木從目以目察木知所用之處借爲大臣輔弼之名亦掄才而器使也瞽者以杖度地而後行是以木代目也故相師亦用此取持危扶顚之意故相有審視與贊相二義

宜所安也從宀從夕從一人情晝則馳逐夕則求安一者得其地而處宀者得其室而居也夕而得地與室宜莫如之古文從多謂一夕之安未可爲冝必夕夕如此始爲

冝也

左手相左助也從從工人之任事必在又【右】手凡欲制作精工則以手相助而後可施其巧

右助也從又從口人之力有所不足以右手扶翼之以口教誨之皆以助之也左取自助右取助人俗廢借又而用左右增加佐佑爲相助之義俗書害理所當正者詳玩泰之一字財成輔相左右六字盡在其中窮經者不可不知六書鄭漁仲曰六書明六經如指掌非妄語也

初九拔茅茹以其彚徵吉

自伏羲之制网罟神農之播百谷天下饔飱之事僃至於天之降割災害之興而飲食從此復廢當泰之初天下猶未平生於其時者田野荒沒民無所粒食乃拔茅以爲茹連其根彚而共取之幾與鴻荒之艸衣木食等矣其救災捍患亟竢於人𨿽君子伏處下位亦須往而任事乃克有濟惟徵則吉也

拔擢也從手從犮犮者犬行而躓於物也犬行

最疾躓而不能舉動以手去其所躓之物則其行如故取象於犬者以他物躓則有傷惟犬出則無害也凡引擢皆用之詩捨拔則獲言旣拔而開弓捨其所拔則矢往而有所獲矣鄭氏以爲矢末朱氏以爲矢括

茅菅也從艸從矛其葉利能傷人故諧矛其幹挺直逢霜不委亦有矛義其穗蓬然可以爲帚其潔白可以縮酒質復柔滑可借物其莖萚縷紉可索可屨其根連結其味甘

茹食也從艸從如言艸如人意而可食者也詩不可以茹柔亦不茹來咨來茹與史茹毛飲血其義並同

彚木之髙偉而實者可兼收並畜彚而取之以待用也借爲類聚之稱

象曰拔茅徵吉志在外也

君子茹荼戮力不遑寜處豈暇爲身家計乎誠以天下之生民已溺已饑以爲憂其志之所在廣遠而博大也外者對身家而言

九二包荒用馮河不遐遺朋亡得尙於中行

天地相交中惟一水水包地外流乎地上不就川瀆汛濫而無歸湯湯浩浩包荒之象也包謂地之圍抱在於水中荒謂水之洋溢不由地道蓋幹之中畫原爲坎居於下體所承所乘無有偶畫以爲涯涘不得所夾持左右両奇皆化爲水故有此象然何以他卦不取其義而反取於泰乎曰泰以气則交以形則顚越天地顚越水自騰空矣斯時之憂民者起而任事莫先於治水治水之道窮其害探其原乃始於河流之不順故防瀹決排惟首事於河河渾河也河勢洶湧犇騰莫禦非可以遷就殺減也必馮其性而引道之行所無事則四瀆百川咸返其潤下之初功始於西北訖於東南乘四載而越八年人力所通靡不至矣凡相機冝度成毀不親履其地終有未悉之情不以遐陬遠域而或遺之如此之難事如此之大功一人獨斷而獨行不以淆於羣議卽在廷諸臣亦不能施其參贊乃迥出乎儕類之上而朋亡矣猶書雲天下莫與爭能莫與爭功之意於是水由正道還其本性得尙於地中而行矣猶水由地中行也語語相因一气連貫於象於理俱有實防不敢暴虎不敢馮河暴虎馮河死而無悔俱非美徳而以果斷剛決朦朧解之於義不合且其爻辭一句自爲一義不相連屬於文有礙

防水廣也從亾從川川流亾滅其水橫行茫無

畔岸也借爲田野不治荒蕪之用故加艸俗通用之而本字遂廢書防度土功詩大王防之孟子流連防亾與此爻俱當用防反從加贅之荒於理大悖致使經不明矣

馮馬行疾也從馬從仌【冰】良馬之行𨿽疾乘之者安凝而不動也借爲憑借之用言馬行疾速人須馮鞍以自固故與憑相通用

河水出燉煌塞外昆侖山原入於中國東流萬里而後注海從水從可可者人气自下而逹上也渾河之水地气厚悍水如沸釜自下而上

遐逺也從辵從叚遠不可至事多假借故凡意想測度俱不如親履其地之爲眞

遺亾也從貴從辵凡物之可貴者不翼而飛不脛而馳易於亾失也借爲贈遺之用言使者之行持珍貴之物以往也

朋兩貝相比也象兩貝形古者以貝爲通行之貨必大小相似合爲一朋而後可貴其細小不成朋者謂之麼貝其直賤借爲同道相與之稱言兩人比並共相助益也

亾失也從入從乚【隠】四方而專指東北爲艮山之位人隱莫如山入隱則亾也

象曰包荒得尙於中行以光大也

六爻正應二獨居中得幹之全體是以聖王而躬親勞瘁下同庻民之事故其成就之徳業地平天成亦亙古所未有者四海九州無不徧履無不底定何大如之壤賦九等煥然采章何光如之故曰以光大也地道含光大聖王平水土地道始章

九三無平不陂無往不復艱貞無咎勿卹其孚於食有福

天地之交其介在於三四歷初而二及至乎二天气過中將返而歸其正位向之平者於此而將陂向之往者於此而將復是乃天地之常理不足怪也世無有平不就陂往不卽復者觀泰之始世本未泰後之所以致此甚難得逢其盛可不艱辛貞固以保守而求其無咎乎惟當勿愛卹其孚誠以維系夫人心使二气長交而不散則平陂往復在天運而不在人心其於生民稼穡求食者庻乎可以長保其福矣愚按陂有隄防之義所以障川澤者正與二之馮河相應

平均正也從水從二【上】物莫平於水其上不流

則平之至矣小篆從虧從八作

繆矣

陂阪也一曰沱也從阜從皮大陸綿亙於阪沱之間爲之包皮以防土崩水溢也

艱戹也從從艮黃土堅而黏取之甚難知其難則反顧矣故取艮意卹憂也從心從血人身無形之气可補有形之血難生血不能灌濡則心憚於思慮心血之所周到皆其愛之至也愛之必反爲之憂矣

福祜也從示從畐畐有享義謂祭而百神享之則人受天之祿矣

象曰無往不復天地際也

天地之交防在於此其去來亦在於此其幾至微間不容髮無有接續之迹而有往來之分其往其復皆在此際乾坤相遇天地之心見矣君子愼之

際壁會也從阜從祭壘土爲壁如阜之狀其交

會之處燥濕塗漫稍有不冝無不離而爲隙者人之祭祀欲格鬼神合陰陽而一之猶合水土成一體也

六四翩翩不冨以其鄰不戒以孚

地不能上於天天气下則地气因之而上耳三陽旣交而還上升則三陰亦旋隨而下降地質重濁其性沈墜聳空翅輕翩翩而飛者乘陽之上騰交臂而過相迎相錯之象人情安居樂業則謂之冨當往來之衝翩翩遷徙不得宮居飽食乃以其鄰之故也四鄰於幹三陂則四何能獨平三往則四何能不復此气化之流行陰陽消長之常道不煩告戒而自然可信者也三四上下陰陽之會兩誠孚信陽主唱陰主隨三勿卹其孚以誠信施於陰也四不戒以孚誠信相感彼動而此覺自然應於陽也

翩疾飛也從羽從扁扁側也鳥側身則飛更疾

速也

象曰翩翩不冨皆失實也不戒以孚中心願也

泰以气交乃天地之寄寓非實位也翩翩往來不遑安養者皆失其實位而莫可依據也不戒以孚者中心相應各從其願非相爲期約而後聼信者也

六五帝乙歸妹以祉元吉

聖君之從臣篤信而專一直如女之從夫始得遂其明良喜起之盛當泰之時有九二之賢六五爲之君柔中虛巳以聽其宣力效忠如帝乙之歸妹不以天子之貴冨驕諸侯學焉而後臣恭已無爲天下之福祉無不集於其身矣吉之大者也卦之二體中含雷澤有歸妹之象故系辭相同女子以嫁爲歸帝女之歸乃下嫁亦是陰將返下之象或曰子以九二爲泰主其爻辭皆王者之事又於六五爲虛已任賢之君是泰有二天子矣未見其然也曰萬古之泰極盛於唐虞唐堯之世舜攝天子禹爲平治之事虞舜之世禹爲相一如舜相堯舜之功績著於唐禹之功績著於虞與予所言若合符節成湯號天乙後有祖乙武乙及紂父帝乙大傳云易當殷之未世則此帝乙爲紂父無疑

乙象春艸宛曲而出陰气尙彊其出乙乙也甲

爲陽木首尙戴甲而未拆乙爲陰木首旣分而兩岐身尙宛曲不能直遂與鳥之乙有異

祉福也從示從止止者神臨而錫之福也

象曰以祉元吉中以行願也

五柔中之君任二剛中之臣一中相應凡二之所行皆五之所願上下相交君臣合徳天下人民共蒙其福祉

上六城復於隍勿用師自邑告命貞吝

治亂之機相爲倚伏泰之終否之始也坤在乾上其形至危築土爲城極其髙峻必將崩而向下復還故處隍取土築城之阬塹也夏商之未造天下之大勢已去非人力所能爲而小國僻壤之諸侯布列於九州者豈可驟用其師旅以急於匡勷但當縮手觀變惟自訓戒其臣妾撫養其人民自我之邑施其告命而已不能身挽天運待聖人之興以朝宗𨿽守正而亦可吝也有土地人民者遇城之崩必勞眾而卽興版築是逆天之怒也且宜暫緩民力止訓諭其邑人使各爲守之具竢天威稍霽農隙以講事此挽回气運之道

城以盛民也象圍有斥候之形小篆從土諧成

不若古文一見而可識其義自長

隍城池也有水曰池無水曰隍從阜從皇阜者爲髙必因邱陵築城必擇髙地也皇者大也始也城爲土功之至大而取土始於此也築城用土取諸城下城成則繞城皆隍或有水或無水又足以防衛其城也

象曰城復於隍其命亂也

城復於隍乃山崩水竭之象大變將作天命告之以亂也此時之有土地人民者各冝急自修省勿恃久安長治坐待亂至

泰卦六爻絕不言泰豈非致泰之難而失泰之易乎下體三陽初亂未終二方用力三卽防患上體三陰四已失時五當倦勤六已亂作國家閒暇日中則昃盛明之世聖人所憂危也

【地下天上】否

古今治日少而亂日多泰未終而否隨之淸气上升而不降濁質下凝而不舉於上下之際若有物以隔塞之然而實無形體之可徵惟上者自上下者自下在大化爲天升地降閉塞而成冬在天下爲君貴臣賤贒人隠遁在人身爲火上水下心腎不交此乃無情之世君臣父子兄弟夫婦朋友各相判析而無眞心誠意行乎其間爲卦可謂極凶矣而爻辭多美者何也天上地下原爲定位陽爲君子君子冝在上陰爲小人小人冝在下在上者爲得位𨿽失事權然而相時觀變勢可以有爲在下者爲順服𨿽乘機遘防然而俯仰隨人職主乎聽命故虞夏商周一治一亂皆由在上之君子出而定之其治否也易憂勤惕厲天之所以開聖賢也故爻辭多美降自衰周諸侯兼並極於廢封建而郡縣之君子俱在下矣君子才徳𨿽隆亦必得百里之地以爲階始能朝諸侯有天下今屈抑同於編戶無尺土以自振烏得而治否如干戈尙勇則行不義殺不辜不一而足是以暴易暴君子豈忍爲之乎所以三代以下日相尋於否特有甚不甚爾安望其能泰哉雜卦否泰反其類非云否反乎泰泰反乎否也蓋以泰者地上天下天地之位顚倒冝似夫亂而反得泰否者天上地下天地之名順正冝似夫治而反得否是其治亂與名位爲類相反也

否之匪人不利君子貞大往小來

天地之气一往一來生之後必有雕零溫和之後必爲寒沍此歲時造化之常運不足爲異者惟在於人世則不可有此象苟人道之中亦如天地之否而否之是匪其人矣匪其人則君子𨿽在不蒙其利僅可貞其身而不能正天下蓋不利君子貞也大而爲陽俱往而無權小而爲陰皆來而用事凡象俱與泰相違戾泰交以气其形不變故倐忽而易過否不交以形其气因之故力挽而難回

否不也從不從口不者鳥飛上翔不下來也口

者指壅塞之物似有形而實無形也上者自上下者自下其中空虛而不交則隔絕壅塞若有物以爲之關阸本元气之缺防不相流通爾轉讀可否之否方九切可者气出而通否者气塞而不通是與可相反也後人因轉而反從口誤矣

彖曰否之匪人不利君子貞大往小來則是天地不交而萬物不通也上下不交而天下無邦也內陰而外陽內柔而外剛內小人而外君子小人道長君子道消也否之匪人不利君子貞大往小來則是天上地下其气不交而萬物遘此際者皆閉塞而不通也上下之人情不交而天下之土地各自爲封域不相親愛廢朝會聘問之事無有邦國也內陰則昏昧而不明外陽則的然而日亡內柔則委靡而不勝任外剛則捍格而不可合內小人則竊權而肆虐外君子則失勢而無可爲小人道長凡背理害義之事皆因時而俱作君子道消凡老成典型之類皆與歲月而俱逝蓋天地閉塞气運移人非直小人得志而其道若險詐衺佞之類亦隨風而日盛非直君子失時而其道若測隠羞惡辭讓是非亦與俗而漸污不但小人終無善狀卽君子亦自減其分量矣此獨立不懼之所以爲難也

象曰天地不交否君子以儉徳辟難不可榮以祿天本在上復從而上之地本在下復從而下之是徒以名位之虛文相拘束無有眞情實意貫徹於其間是天地不交而成否也君子觀天地閉塞之象則斂束其身心檢核其言行謂之儉徳凡此皆所以畏懼自守避時防之患難豈復有利祿足以榮其身而動其心乎夫常人之迷於祿位者以榮枯之念重也榮枯念重惟知干進爲榮不知失身爲辱榮辱之不明則又始於奢侈而不能儉約因而及乎患難此之謂失其本心徳如政施仁令聞廣譽之屬皆盛徳非儉徳也如獨善其身孝友雍睦躬耕力作不求章著謂之儉徳否之閉塞人情不通凡爲君子之道無不消滅表暴盛徳卽是希榮希榮卽是小人故爲賢人君子者聽其消長惟消在外之可消而不消夫內小人愚不肖但長在外之長而自內正道盡消矣故徳不貴盛而貴儉也

儉節約也從人從僉儉非吝嗇之謂蓋生眾食

寡爲疾用舒之意言僉計其數而量入爲出也辟刑法也從名從辛【愆】言正名其罪也此字或轉或借凡五義五用辟公百辟謂惟辟作威主刑法之人也有罪所當辟除辟字用之刑者人所宜逃辟也避字用之奇衺放辟刑法所加也僻字用之聖王不忍以刑加民必先委曲辟諭詳明其事使不犯也譬字用之

榮屋梠之兩頭起者爲榮從木從熒省熒者光明曜也屋梠髙舉則光曜舒有榮之義故借用之

祿福也從示從錄錄者取水之桔橰也人之得祿甚難猶如望水之逆上得天之賜如以桔橰取水繩繩不絕也又爲廩餼俸秩之通稱

初六拔茅茹以其彚貞吉亨

士君子之處亂世不能自得者以其憚惡衣菲食而尙有顧惜名位之心也求祿榮身而敗名失身者有之矣蒙難喪身者有之矣苟當天地閉塞而甘隠伏在下拔茅爲茹兼收彚取以是苟全則冨貴浮雲安足以維系其形軀而喪奪其心志惟貞固自守則吉且無入而不申無往而不通矣何亨如之泰之徵卽亨也故不言亨否之貞不徵也故言亨泰之初天下未泰也故必得人而後成其泰否之初天下已否也亦必得人而後去其否古今人才類多生於亂世而成於患難正天所以磨鏈伊人而使之動心忍性者二卦初辭傳義亦互相明

象曰拔茅貞吉志在君也

君子之所以異於眾人者𨿽當潔身髙蹈孤飛遠引之時而其志之所在不止於全身避害而已有莘之五就二老之歸養卒能反否而爲泰臣之擇君正在於是豈滔滔避世所可擬

六二包承小人吉大人否亨

在地之中眾陰皆其所統一爻而該下體之全者天𨿽居上實包地外大人𨿽往而失時實容小人而君臨之地𨿽居下實上承天小人𨿽來而得令實仰大人而臣服之包也承也皆得天地之常道大人小人之正位小人卽此知名分之不可逾越而潛消其僣竊是其吉也大人卽此知上下之可以施行而黙運其匡救是𨿽否而有亨之之術也

象曰大人否亨不亂羣也

大人處否而能亨否者非絕人逃世棄否而不顧也鳥獸不可同羣身不離乎眾人之羣而不爲所亂故能亨否使大人而潔身獨往世道終否何能復泰後儒多以狄仁傑爲亨否成反周復唐之功吾獨以謂不然夫仁傑失身牝雞而榮其祿是亂羣也及乎旣死廬陵猶未反正則所稱梁公者依然武瞾之僞爵惟薦一張柬之爲得人而謀事多暗使曌傳位三思成夫篡奪東之必不能爲周勃之事仁傑不免爲亂臣賊子何得稱從權之大人哉於戲小人道長妄曰大人徒爲亂賊耳

六三包羞

此正天地隔絕之介天𨿽覆防在上蒼蒼不下然實包乎地外地之閉塞則磈然不能貫通以待天气之灌濡然其間之品物庻類固未嘗因之而滅息也羞飲食之物也生人之用莫切於飲食不因天地之否而不生人生其間者豈可但知飲食不思所以濟否乎是當否而榮以祿也

羞進獻也從羊從醜羊取牲肉丑取調和之法

周禮羞用百有二十其品最多故曰庶羞言以飲食進獻於人以求媚可鄙可賤矣借爲羞恥羞惡

象曰包羞位不當也

尸位素餐之人而居天地否隔之際何能有爲食其祿而媿其位者也

九四有命無咎疇離祉

三四乃陰陽往來之衝來則必往往則必來此天命自然之運用故時未至而彊爲與時至而無其人皆不能成功者也今三陰之防已過則陽已復臨有命如此尙有何咎所賴者君子共任其事以應天命以回造化惟朋類相爲附麗則天下蒙其福祉矣天下之治亂互相倚伏至治之時文法制度似乎可以久安而無獘不知亂萌已在其中大亂之世極重難返似乎滔滔陷溺無有涯涘不知天意將回見晛雪消太陽爝火未煩勞瘁而功業特隆惟有命存焉則無咎矣前人當其難事或不遂此逄其易偏一舉而可就卽身際其會亦不自知其所以然故曰莫之爲而爲者天莫之致而致者命也君子亦觀夫消長之幾而已泰平之世各相依附易爲比黨故泰二欲其朋亡否隔之時人情乖異難於同功故否四欲疇離祉

疇耕治之田也象耕治半水半土之形農事非

一人可成古人多耦耕故借爲儕類之稱小篆加田作俗作疇因贅復贅

象曰有命無咎志行也

君子之遭際𨿽有窮逹之不同而其志則未有異也初志在君未逄天命其志未行至於四而天命及矣豈虞其志之不行

九五休否大人吉其亾其亾系於苞桑

世之否也上下隔絕民勞莫訴及乎天運初回不冝紛更多事以擾天下須先保惜愛養興民休息徐變其否是必聖主當陽居天位而行其徳化惟其有此大人所以天下共蒙夫吉也大人興衰振廢歷否之艱難將復乎泰其治亂存亾之故審之詳矣故憂危敬懼時凜喪邦之戒曰其亾其亾彼所維系者僅僅苞桑之微弱豈能堅紉鞏固而不顚墜乎桑縷似堅苞則其萌芽也不可卽視爲鞏固之物否初休息不可卽視爲治安之日而忘其畏愼義與鴟鴞之詩相似言鳥之爲巢所系者僅苞桑之秒忽耳

休止息也從木從人耕耘之畔行旅之徒其勞

顇已甚得木防以止息勝於廣廈矣借爲美好之用以得防庇爲美也借用終極之詞以得止息爲終也系系也從従糸以繩縛車使其軸不得動

擊也

苞艸之初生有萚包之如人之有包衣也從艸從包包荒包承包羞苞桑石經並作苞古字通用俗儒傳冩妄有去取遂至文義分別不相照應然與其加艸於包荒包承包羞不若去艸於苞桑之爲得也人之未生也母包之人之旣生也天地包之天地之气運通於人之气血故泰否天地往來之卦多言包

桑蠶所食葉木指眾手采葉之事

象曰大人之吉位正當也

天下之生久矣一治一亂亂在天洪水之類是也帝堯當位舉舜禹以治之化否爲泰亂在下豈尢有苗之類是也黃帝帝舜當位武功文徳以治之化否爲泰亂在上夏桀殷紂之類是也湯武當位爲方伯連帥起自諸侯以治之化否爲泰開辟以來皆有徳有位之大人主持世運故其亨否易以天施地勢順故也天地之大寶曰位寜不信哉

上九傾否先否後喜

天地升降陰陽往來日徵月邁而不息否至於極上則必傾而向下此運防之自然不待勉彊者也若世道之治亂則必因乎人力任事有其人凡先此之否塞無非造就聖賢豪傑之具使之增益其所不能而爲後日之喜說或不克當天心之所屬有漸磨以世變君子而化小人者有矣有折挫以患難君子而消沈滅息者有矣其能先否後喜者幾人哉

傾仄也從人從頃頃指人反仄其首之意加人

佀贅直當用

爲得借頃刻言側首可待也借爲傾覆言仄必覆也

喜歡樂也從豈從口豈凱旋之鼔口凱歌也擊鼔奏凱樂之大者

象曰否終則傾何可長也

否有人以濟之則不至於終極使聽其傾覆顚越人民家國之害不可勝言矣何可使之長久乎事在人爲爾世道之遇泰難故泰初與否初不異天之所包者大地之所包者小故泰二包荒以天包地也否二包承因天之包而地仰承之也泰三食福天之所生舉其大槪否三包羞地之所產備其品物也泰四以其鄰否四疇離祉陰陽往來之道路鄰與疇其介限也又相從之類也泰五歸妹自上而下見陰來之疾速否五休否勞苦而暫止息未能遽返見陽來之需遲泰上城復於隍土重濁墜而向下易否上傾否气輕淸降而就下難兩卦反覆合觀足徴世運之否多而泰少

【火下天上】同人

否上下不交萬物不通人自爲人而不同久矣君子知其敝也通天下之志而去其壅閉故休否傾否以後非同人不可也其卦上天下火日之始升甫離於地而將登於天之象日之麗天光明溥照薄海內外無不同者但始升之際其光明於東方尙有所隔障而未徹透門戶屋宇林莽陵阜城郭市防之處俱有所隱蔽光明亦未淂照臨是於大同之中有明有暗世故人情之變態遂自此而生惟於野於郊曠遠寛平一望無阻日光所及普天無異方可以言同也然而爻辭無一盡美者何與藏天下於天下魚相忘於江湖不求其同則人無弗同名爲同人同朝則爭位同事則爭功同業則爭利同言則爭名故至於伏戎登墉號咷師克極人世之險巇而後己天下之深讐多成於親宻物之不齊物之情也人之不同人之習也使必欲彊之而合於一途其潰決不崇朝而至矣如天日同居於上其性同也而天左日右其道背馳天金日火其行相克君臣之相得者危朋友之相親者離此同人之戒也愛親敬長赤子入井無弗同者此心虛靈如天空不礙日明不翳遠而至於東海西海千秋百世若合符節一念殉私則隔絕者不可得通昬迷者不可得曉枕簟卽生戈矛肝膽判爲吳越聖人先得我心之所同然同者何謂理與義夫仁主愛愛則易同禮主和和則易同理有界限而分疏詳義有裁制而辧別嚴聖人何不以仁禮同人而偏取理義爲同然乎是卽類俗辧物之意也彖辭同人於野言田野之人朴直醕龎同裏同井朝夕相依出入友守望助疾病扶持耕種耔耘収獲赴公各盡其所當爲而大同之象見矣初於門幼穉無知未曾交與僅識門中之父母兄弟而已二於宗稍親人事已知有宗黨之人矣三將適外卦有莽有陵道路之象也四登上卦乘墉交遊於城市之象也五大師克遇朝廷之象也上於郊歷盡世道之險阻退而息交絕遊者也道途城市朝廷趨之愈眾其同愈難其事愈險聖人之道非斯人而誰與忘人我心虛明則無偏黨機械變詐盡消於靑天白日之下矣

同人於野亨利涉大川利君子貞

萬井爲同同方百里爲家八萬爲田九萬頃爲畮九百萬又云八家爲井四井爲邑四邑爲丘四丘爲甸四甸爲縣四縣爲都四都爲同一同之數有四千九十四井爲家三萬二千七百五十二田以頃計者三萬六千八百四十六以畮計者三百六十八萬四千六百一同之田所少者過半夏後氏五十畮凖周人百畮以此相參猶然未合然總之侯國也一國之人人各有事人各懷心焉能使之盡合於一轍惟是春耕秋獲出作入息會集於田野有不待告誡不煩期約而無弗同者天不言而四時行迨日至而皆�各守疆裏經界斬然無可爭也各勤其四體自享其倉箱無弗和也金玉珠璣藏之祕宻而人不見芃芃禾黍散之臯原而人不私同人於野之象也彼此無荊棘往來無藩籬豈不亨通暢逹何往而不宜從來成大事濟艱險患在人自爲心不能合力亦旣同矣𨿽大川固利渉也然而阿比爲同其同非正必利於君子之貞則自一井以及一同由一同以及天下皆同於野而方隅畛域無不盡化矣井邑丘甸各有溝洫畎澮以爲田間之水道至於一同之地則同一大川以爲堤防畜泄玆大川者又一邦一國之界限也邦國區分於天下非大同矣故利渉大川使間隔者無弗同也

同人同合防也從冒從囗【圍】按春秋傳

天子之地一圻列國一同是以一同之地冒乎城郭之外也同方百里同一川之水利借爵名周書上宗奉同瑁太保受同祭嚌以玉爲之可與圭璧相合囗象玉爵之形同象其所覆之巾也凡受爵土之諸侯會合於天子之朝廟則用同爲爵蓋取會合諸侯之眾同而爲一大同之義也又解詳附錄

彖曰同人柔得位得中而應乎幹曰同人同人曰同人於野亨利渉大川干行也文明以健中正而應君子正也惟君子爲能通天下之志

卦之所以爲同人者以六二一柔陰爻居於陰位又在下卦之中旣得其位復得其中而上應九五爲幹之君如以小國弱侯有其才徳而誠信交結於天子心同道合故曰同人也同人之彖辭曰同人於野亨利渉大川者非二之柔中卽能若此其通無礙有險克濟蓋幹之健行也人𨿽有其才徳無大君與之同心豈能成就夫功業故凡事之行否必歸諸天也然而應天得君世不乏人未必其皆正卦以離承乾文明普照剛健不息二五陰陽正應以柔順中正之臣見知於剛健中正之君陰陽相濟中正相和以君子之正道相防合君臣際遇千載一時也惟君子得逢其時爲能使萬國之諸侯無所壅蔽而志同於一人萬民之形骸無所隔絕而志同於一徳二五中正之同不僅二人之同心竟以此而通天下之志也伏戎乘墉非卿大夫士庻之事皆侯邦也讀書誦詩不可不辧易卽深奧過於詩書而制度等威必無別道當於此推之亦可得大槪矣卦以柔爲主者夫子彖傳不曰應天則曰應干如履大有與同人是也小畜以六四爲主則曰剛中志行見柔不能行之意大有一柔爲君上下五剛應之是人君謙恭虛已

諸臣賢能盡職之象同人一柔得君之專諸陽未卽聽從同非大同故同人六爻不如大有之羙

象曰天與火同人君子以類族辧物

天無所不覆日無所不照凡有气有形者共戴而共瞻之惟天與火無二無私爲同人者也故聖人於天火二象之卦名之曰同人君子觀乎此象見所覆所照至紛極襟乖戾睽違而不可彊齊其同之之道靈蠢萬殊也各以其類相聚億兆異冝也各以其族相從彼固有自然之區別詳其類審其族銖分縷析使物物各得其所則因情置辧之爲得也然後物無淆亂類族以安並育而不害並行而不悖於以見天日之廣大貞明覆照咸同也類與族在天辧物在人物者大卽君臣父子兄弟夫婦朋友身心意知天下國家之屬小卽溝池疆界權量尺度之屬辧者卽主敬主恩有序有別有信格致誠正修齊治平分田制祿關石和均之屬故舜明於庻物察於人倫禮傳致知在格物明察與格正辧之謂也正所以會通天下而同人之道也

族矢鋒也束之族族從防從矢聚矢而束之鋒

簇簇然其上揷旗以爲識凡鏃簇等字通用之因矢之會集於一處故借爲宗族之用

初九同人於門無咎

同人之初乃人與人相親愛之始如赤子稍知人事其所親所愛自父母兄弟以外惟一門以內之人誠朴眞懇無有虛僞猜疑於其間和美天成率性無私其同最善矣故無咎

門居室出入處也象形凡易中取象陽在前則

云戶陰在前則雲門戶奇陽象門偶陰象

象曰出門同人又誰咎也

門內之同屬之天性門外之同多起於功利所以舉步而生窒礙覿面而判冰炭苟以愛親敬長之情出門而同人𨿽逹之天下四海兄弟又誰得而咎之

六二同人於宗吝

凡門以外卽爲宗黨之人出門交接必自宗始六二𨿽明體然必麗於陽而後能明以一陰附於兩陽之間如人之渉世倚附於鄕黨以爲基稱孝稱弟而後令聞廣譽可以傳諸天下蓋日之登天先出於地上人之陟髙行遠未有不出於卑近者也以成徳之君子視之以友天下爲未足而尙論古人則區區同人於宗黨者不免乎吝矣

宗貴祖廟也從【交覆深屋】從示【鬼神之意】言髙曾祖禰

之神靈棲息於堂室而如在也其子其孫皆從而分卽謂之宗人借凡歸向依附之稱

象曰同人於宗吝【句】道也【吝句】

未大同而先於宗𨿽爲可吝然而同於天下者莫不由玆而始乃同人之道當如是也道猶路也謂同人必取路於此也不然內行未修而欲顯其身於天下宗族鄕黨多未能信之矣

九三伏戎於莽升其髙陵三歲不興

日將麗乎天此普天共照之時然荒蔓之地茅葦叢生自蔽塞而不見日光有所不能及則種種可怖可畏之事從玆生矣有伏兵戎於榛莽之象然日旣臨蒞乎中天而升夫髙陵之上可以窮極幽隱察見遐邇然東西南北又限於方隅而多阻隔𨿽三歲之久安能興起事功而有所成就也哉夫三爲上下之介正同而不同之地也伏莽而爲冦升陵而偵伺以曖昩之心胸爲彊梁之形狀明極則暗生燥極則暴甚也究亦何能爲乎上下之介有一同異域之象三四兩剛相比各守其封疆故伏戎以有待乘墉以有僃皆各國諸侯之事未可言凶

伏司也從人從犬濳伏於幽隱之處以察非常

人以犬自隨爲候伺也

戎兵也從戈從甲戈以禦敵甲以衛身兵器之要者

莽眾艸也從二艸會意其中加犬作

者犬逐獸於艸中凡鹵莽等義當用之至於艸莽蒼莽等義則不當加犬

髙崇也象臺觀層壘而髙之形

陵大阜也從阜從夌夌有超越之義阜與夌非髙山峻嶺比可以超越而過者也

歲木星也從步從戌木星十二年而周天每日昬時見於歲支之方一歲歷一辰故一年爲一歲木生於亥至戌而終故以步戌爲義

興舉也從共從同並二人之手同二人之心而興起也

象曰伏戎於莽敵剛也三歲不興安行也

三質旣彊火性旣烈何不明白章顯以陳其師旅而乃伏戎於莽以爲此曖昧者何也特以其所猜忌而爲之敵者乃幹健而至剛者也旣不能坦然而徹備又不敢公行而犯上故也至於三歲而不興則亦安用此險巇爲哉是終不可行者也大凡君子之待人接物光明磊落天下之窮奇極怪遇靑天白日而俱消小人消沮蔽藏每於蕩蕩平平之內生逆詐億不信之心以自誇其明察以亂天下之大同故人心之曖昧卽世路之山川國家之戈矛也

九四乘其墉弗克攻吉

天日違行火金相克二體上下之交有不相得而戰爭之象三在下卦故爲伏四在上卦故爲乘墉郭也四乘已墉以自守所以禦三之伏戎以下攻上其理逆以伏莽之詭計攻乘墉之正兵其勢難故三見事不可爲弗克攻而自止四五同體以敵三之外宼何姦宄之能逞其惡哉故吉如曰乘他人之墉則旣以登城入郭矣何得猶云弗克攻乎

庸城垣也古文與郭通用因讀若庸卽借用庸

後復加土以別之古之附郭曰附庸王莽更爲附城亦竊此意所以謂之庸者以城郭爲君國之大役勞民之力不可出於租庸調之外當農隙以從事僅可如常庸之制歲三日而止也故命以示戒

象曰乘其墉義弗克也其吉則困而反則也

我旣乘墉而有僃彼覬覦之姦義自不能克矣然我僅僅爲守禦之計何足爲同人之尙耶其獲吉者何與豈不以我之捍衛堅固使彼智力俱困而漸反於規矩制度之則乎反於則矣險阻濳消疆裏無礙將爲同人之盛治矣

九五同人先號咷而後笑大師克相遇

以陽剛中正之人而居君位天下大同𨿽遐陬異域未有不雲龍風虎而從者何其言同人若此之難也蓋堯以不得舜爲憂舜以不得禹臯陶爲憂大君之求賢以自助不憚大聲疾呼以招同心求之旣得則喜說之色形於顏面此同人先號咷而後笑之象也彼同心之人混迹稠人廣眾之內無從辧別惟志同道合則一气相感自能彼此無間而相遇合是大師克相遇之象也師眾也大師猶言大眾也克能也卽選於眾之意賢人旣同庻民安有不同者哉舊解謂卦止六二一陰五陽俱欲同之至於搆怨興兵君臣相奪則是後世之爭幸臣嬖妾矣豈其然豈其然大傳君子之道或出或處或黙或語人之形迹各不相同同者惟心耳心同則斷金而莫逆如蘭而可親形迹𨿽混於大眾之中而此心獨克遇於聲應气求之表豈區區會合之比乎

號呼也從號【气遏而口舒之】從虎言其聲之猛厲也借

凡號令之用

咷從口從兆謂坼口如兆以出聲笑從竹從夭許氏誤遺其字李陽冰爲之補篆愚謂喜笑之笑當卽用歗字或作嘯亦可此笑字當與【簫】管之通用蓋象形而笑會意也天下之聲出於竅惟竹最虛故從竹竹之完者無聲惟夭折之乃可成聲作爲管龠笙簫之類也倘用於喜笑可云借用不可言正文

象曰同人之先以中直也大師相遇言相克也

所以謂之同人者其聲應气求本出於同心同徳蓋在未同之先者五剛健中直二柔順中直𨿽在異體而心已孚合故也大師相遇君臣朋友防合之情有不期然而然者言相克猶言各相能也聲气相孚各不阻隔於眾人不混淆於庸俗也則一人所好烏得如是此友參以大傳則號咷也笑也正詩人嚶鳴求友之聲也但嚶嚶和平而號咷迫切則其時之或異爾和平當其暇日迫切當其及時也

上九同人於郊無悔

國外曰郊郊外曰野上九去城郭市朝已遠其所同者不過出作入息之農夫非有爭名爭利之險者𨿽若朴陋固鄙無有所聞見而胸懷荊棘談笑戈矛亦可以一空矣故無悔此沮溺丈人不求同人者與

象曰同人於郊志未得也

君子之同人欲以通天下之志也今捨朝市城郭之冨美而甘同於郊亦豈可云得志哉畏伏莽乘墉之險惡寜棄彼而就此爾同人於野則通天下之志同人於郊則志未得郊野似乎相近而志若此其相背何也郊者僅對城市而言逺乎名利安乎澹泊云爾野者總天下而言九州萬國之封疆不能界江山河嶽之險阻不能限蓋一道同風之謂也

【天下火上】大有

同人者有人斯有土大有者有財斯有用也先王之建萬國授以一同之地諸侯各子其民使之樹藝五穀不失其時則艸野之倉箱皆爲公堂之用九州之壤賦又皆入貢於天子此大有之所以次同人也其象上火下天爲日正中天之時凡屬形气之物無不照臨於其中卦以一陰爲主而居五位上下諸陽環而應之爲人君者虛已聽人端拱無爲爲人臣者賢能任職政事畢舉此誠治道之極美王化之至盛也或曰大有實與比相反若然則顯比之吉爲可疑矣曰比五爲君撥亂反正者也非剛斷英武不能除天下之梗化其臣非柔順聽命亦不足徴遠邇朝宗之象大有爲君垂衣裳而天下治者也非溫恭克讓虛已下賢不能取諸人以爲善其臣非才質剛彊亦不能分九官十二牧之位此元首明而喜股肱良而起庻事康而熈之象也夫水𨿽附地而載地者亦水則九五一陽所以經絡乎上下者每籍五陰之虛受日旣升天而天仍冒乎日上則六五一陰所以久照貞明者又全賴五陽之健行而不息此君臣剛柔之義各有攸當也後世之君臣反是其濟難扶危才能未必超出於天下故布衣昆弟角力而侯王非如比之以一陽役五陰也及乎喪亂旣平君驕臣諂一人孤危於上予聖予智天下委靡承順猶恐不得其歡心非如大有之以一陰聽五陽也觀於此而唐虞三代以及漢唐之污隆斷可知矣卦爲火天同徳君臣一體初遠於五艸莽之臣二應於五乃藩輔之臣以壤賦上貢者三下卦之上出則方伯入則三公天子之師傅四爲同體之親臣貴戚之卿也五爲捨已從人之天子上爲至治之世天命眷注之象卦之六爻無一不美天子下賢無政不舉上下二篇斯其至矣乎而考亭偏云君道貴剛太柔則廢是以漢唐之盛爲盛也豈其然哉大有略與丰相以丰爻詞無一盡美大有爻詞無一不善蓋丰之盛火在上君王富而驕侈也大有之蓄積在下百姓足君孰與不足也君富者丰蔀丰屋障蔽而昬迷百姓足者大載彭彭而獻享也爲人君者可以知所處矣

大有元亨

一卦五陽可謂大矣六五一陰虛已下贒五陽悉爲其所有故曰大有其卦火在天上爲曰正中天下成形成像之物無不具瞻而覆庇世道昌明民丰物阜之象也此天地開泰之時盛大而通暢絕無收斂閉藏之气故但言元亨而不言利貞蓋形容其極盛猶言三皇之世如春五帝之世如夏也

大有有從又右從月月自下已後漸向

消滅及乎合朔之三日乃忽見於西方西者天之右也無者倐現現而在右惟月爲然故以右月爲有月爲陰爲小日爲陽爲大故月生西方其有小而日麗中天爲大有也此火在天上命卦曰大有之義

彖曰大有柔得尊位大中而上下應之曰大有其徳剛健而文明應乎天而時行是以元亨

大有之爲卦以一柔得君位乃大中之位也人君以柔自處上下之陽皆欲獻其才能而應之凡大者盡爲其所有故曰大有也其爲徳則運行以剛健而無事不舉燭照以文明而無微弗察成功文章蓋兼之矣日非能自明麗乎天而貞久乃應乎天之不息而與時俱行是以元亨也剛健者動作於下臣無曠官廢職者矣文明者臨蒞於上君無偏蔽迷惑者矣何有君弱臣彊之嫌乎

象曰火在天上大有君子以遏惡揚善順天休命天不可升而火之精能躋乎其上是火在天上也日麗中天何物不見大有之象也君子於此用髙明之照臨察見其隱微四海之廣億兆之眾惡𨿽未萌早有以遏之而不使之彰顯是變格其心志而非刑政之治也善或有所未申必欲舉而揚之以極乎暢逹而直遂是輔相之而使自得也則惡不迨於罰善不期於勸矣天無私覆日無私照惡不形善必著皆順承上天之休命以成至治之王道於穆不顯明命昭然非剛健文明之君子其孰能與於此

遏微止也從辵從曷曷何也何則莫辧其可否

不敢遂行之意言微露其端而卽止也

初九無交害匪咎艱則無咎【害胡八切下並同】

害車輪受軸處以鍵束之也借爲利害之害因借所專復立轄字以別之初居下位無應援於上已不交接於人人亦無從而轄已轄統轄也天子不得臣諸侯不得友獨善其身固匪有咎者然當艱難自處耕田而食織布而衣一介無所取予不求於人而獨得惟艱難則可以無咎也不然隱居放僻肆志傲物豈盛世之事哉

害車軸耑鍵也從�者車屋也從丰者刻木爲

節指車之輪軸也從口者象受軸之竅也一車之力任於軸而運於輪統之惟轄故通爲鈐轄統轄等用以其關系於車者最大易於傷壞故借爲利害傷害之用後人忘其所自二字遂分而害反久假不歸矣愚反覆此爻嫌其詞語重復旣曰無交與而無傷害又曰匪咎又曰無咎同一意也而至再至三無是理也日之行天猶車之行地所以從來有和馭羲轡之語大有爲卦取象於車下體三陽健行不息二居中爲車初三在旁爲軸端之轄車形已禦日而行上體三爻乃行車之事四之彭猶詩言出車彭彭也五之厥孚交如者驅和鑾而遊康荘威如者斧鉞而飾車容也上之天祐言車𨿽盡善人事盡美必屬天命之眷注方能任重致遠無破轅折軸之患世之得爲大有昌明隆盛非易幾及者也

象曰大有初九無交害也

時當大有九州之壤賦萬國之茅土一民一物莫不歸於職方惟彼位居初九則姓名不上逹乎天子斧芾不下逮乎襏襫故我不交人人不害我而無咎不然邦有道而貧賤豈非恥乎

九二大車以載有攸往無咎

三陽並運於下而二當其中獨應於五任天下之重以行遠是用大車載物而有所往之象也惟天不息故能禦日而貞明惟遠方致貢故必丰厚以輸將其有所往也才稱其力自然無咎

車輿輪之總名象貫木輪轑之形載見小畜上

爻象詞

象曰大車以載積中不敗也

二所以勝大車之載者何也初三兩剛比輔於左右二居於中任重委積𨿽多才力堅厚足以當之無有僨敗之患也

九三公用亨於天子小人弗克

時當大有物阜年丰畿甸之外萬方之所產所畜亦皆蕃庶而盛美羣後百辟𨿽各君其國各子其民而四海朝宗無不會歸於皇極九三在下卦之上實諸侯之方伯連帥也率其與國而修貢獻公用亨於天子之象也此小人對公而言謂四民之類猶言野人也彼小人者踐土食毛盡涵濡於天子之福澤其樂其利豈不欲稍致其私以頌萬年乎然而各限於分力有所弗克也夫旣以躋於公堂公之所亨何莫非小人之亨也何必自致於天子而始見小人之誠乎如曰蠧國害民之小人弗克亨天子之任豈大載匪彭而小人偏克也耶蓋大有之世含餔鼔腹田野小人沐天子之恩膏亦思以涓埃仰畣髙厚而聖人已先鑑其誠悃若曰彼萬邦之致亨者𨿽我公侯而實出於我小人之暑雨祈寒之勞瘁也云爾

象曰公用亨於天子小人害也

小人總轄於諸侯諸侯統轄於天子是公之來亨者豈公能身親稼穡而至斯也未有不出於小人之筋力者天子鑑公之誠公鑑小人之誠則小人𨿽有封疆之隔而實亦天子之所轄也車有兩轄初爲左轄三爲右轄二爲大車爻辭未露象傳補之

九四匪其彭無咎

此爻有天子親臣之象任土方物其致貢於天子乃侯邦之所進彼爲藩輔者極丰腆以將誠敬而親臣無是也居輔弼之任其忠君愛國使天子得以長保其大有者豈在於黃圭璧之盛乎故𨿽匪其彭而無咎也詩云出車彭彭又云四牡彭彭皆言車馬之聲壯大也四切近下卦輨轄之聲間關故有此象彭鼔聲也從壴樂在縣之形從彡指其聲也擊

鼓近邊其聲若咚擊鼓從中其聲曰彭連二聲而合之則爲也

象曰匪其彭無咎明辧晳也

處盛滿之時而居近君之位其權勢利祿足以震詟乎天下其致君澤民之道豈止以富厚丰隆爲能事四以離體洞逹本有光明察之詳審自能辧別極其精微無不昭晳則其所以爲君爲國者更有重於大載用亨之公侯矣四上兩陽五之所麗以爲明者也任大責重故四曰明而上曰天

晢昭晣明也從日從折如日之明方可折斷

六五厥孚交如威如吉

以虛中文明之徳柔順以從天下之賢人君子凡天下之才能功績皆其才能功績也故成斯大有之盛治蓋其孚信交於上下謇諤盈廷而無不受恭已南面垂衣裳而威儀煥然也吉孰如之天子一位其禍莫大於惟言莫違其惡徳莫甚於好剛自用三代之季桀紂之失天下也俱以剛暴非君弱臣彊也惟周室東遷乃君弱臣彊爾然其所以失此權勢者則又由於幽厲之剛暴也乃以君道貴剛朂之得無近於使民戰栗之意乎歷觀後世君天下之敗亡其有不自用自專惡聞其過者否間有彊臣竊柄尾大不掉者則必昬愚迷惑之所至是當責其不明不當責其不剛也曾有離明之主而懼政令之旁落乎師臣者帝友臣者王非可好剛爲也

威從女從戌戌爲霜降之月女子之昬期也女

將嫁徳容言功節文咸故謂之威儀禮儀事大屬諸陽威儀事小故屬陰而從女六五以柔順大中之君而五陽應之故曰威如

象曰厥孚交如信以志也威如之吉易而無也人君以虛懷誠信待天下之臣民凡爲臣民者恭敬以從事惟恐輸將之或後皆六五有以感其志也其威儀文章煥乎可觀坦易明白無有猜忌戒而天下不萌覬覦之心此所謂修文徳而來遠人舞干羽而格有苖者也蓋惟正之貢藏於民間非府庫之所私也苟或見時際丰隆君興黷貨之念掊克以充牣𨿽桀裂以禦其臣下百計以防其攘奪珠玉錦繡非不多也安得而獨享諸

愼也從人從防【具也】人有戒愼當有具以應

不時之用

上九自天祐之吉無不利

天下之至大有人君之享大有恆百年畢世而不可得遇幸際此時者固其才徳所致而要亦有天命存乎其間日中則昃幾微之頃爾六五信順尙賢自始徹終無有隕越至冨極貴不見其驕亢所以自天祐之吉無不利倘惟知貴剛作威作福玉食其去信順尙賢逺矣天命能終祐乎

祐助也從示從右言鬼神以右手助之力以口

助之言也

象曰大有上吉自天祐也

詩曰靡不有初鮮克有終矧當大有之時但見其民丰物阜而無敵國外患者耶則處盛滿而能克終者難矣故人君之患在於貧弱者少出於富彊者多今當大有之世至上而獲吉始終一徳可知故能享天之福祐夏殷季世財非不聚也天命巳去君何能有焉天與人歸必信順尙賢而後可

同人以一陰在下而君獨應之是人君之聽偏而人臣之黨私也犬有以一陰在上而臣皆應之是人君之虛公無我而人臣之竭才事上也同人之日出東方其明偏而有蔽伏莽乘墉用明以成其暗大有之日正中無不燭照大車彭彭以享其盛所慮者日中則昃冨厚難居察察不可爲明爾五以陰柔處之滿而不溢故能終有也爲人君者捨已從人天下之善無不歸之貴剛云乎哉

周易象辭卷五

欽定四庫全書

周易象辭卷六

余姚黃宗炎撰

【山下地上】謙

夫日中則昃月盈則食盛滿之勢豈人所易居守之之道惟自貶損以防其驕亢故大有之後繼之以謙也謙之爲象合地山而成卦地勢平順山形峻絕似乎山髙而地卑也然而地之爲地東西南北萬里之中其爲崔嵬嶻而不可攀越者何能計數乎以近者視之若千尋萬仞廻出乎地遠而迨於一捨之外則虧日月而幹霄漢者悉入乎地中而不見是嵚崎之力易窮而廣厚之量莫測也山亦惡能逃於地外哉地常不足能包山之有餘地常卑弱能納山之髙彊然山體下止則爲剛土以絡地地體上順則爲柔土以連山皆收斂於內成其堅固凝聚之气不爲越亢滿之形以西南之地土益東北之山土猶語云泰山不讓土壤故能成其髙卦承大有之後恭敬退讓非聲音笑貌之虛文蓋實見盛之必衰盈之必傾毫髮不可以增益惟宜欿然以自守下體三爻謙謙鳴謙勞謙皆自處於寡義在所益上體三爻防謙不富侵伐行師徵邑皆巳見其多義在所裒裒多益寡天時人事之所必然故遭逄盈滿爲小人之不幸以其不能謙也謙之爲道養徳養心俱自取於卑下匹夫勝予有令聞而不敢居有勲勞而不敢矜動容周旋兢兢於規矩以之臨大事則毅然而任重艱難歸已功名讓人此地之所以致養乎萬物而山之所以成終而成始也山爲剛土地爲柔土東北西南兩相對待剛土爲骨柔土爲膚地上之山如人身骨節隆起於膚外山藏於地如人身諸骨隠伏於膚內凡爲平地者亦莫不有剛土以錯雜但淺深隠現之不同登髙峯之絕頂眺望羣山各有枝榦脈絡微顯皆行於地底能穿江越河甚而跨海者有之則地固載山山亦植根於地以互結交固也所以易位而爲剝則山無根底徒附於地上必將傾圯崩墮不能久峙者也故謙非柔媚容說者所能惟剛介不阿者能之

謙亨君子有終

有功徳而不矜伐捨巳而從人立身以恭執事以敬乃可謂之謙人惟傲慢自是故多窒礙而不通旣以謙矣何用不亨然天下小心畏事者亦往往自處卑下不欲與人校得失辯是非甘自安於柔懦此其力之不足非其徳之有餘也苟或居得爲之勢則愼重之念漸輕而偃蹇之意漸著矣惟君子爲能操之於盈滿之際至於髦期而不攺則謙之爲徳直與性俱成者矣故曰有終非始之難終之難也

謙敬也從言從兼人之驕倨莫甚於言語謙之

取義於言兼者不言而躬行之謂卽先行其言而後從之也大凡篤實行者自知踐履之難每見已不若人必無誇大之辭不言則已言則兼行自能敬謹而卑約

彖曰謙亨天道下濟而光明地道卑而上行天道虧盈而益謙地道變盈而流謙鬼神害盈而福謙人道惡盈而好謙謙尊而光卑而不可逾君子之終也

謙者位不欲居人之上功不欲居人之先所以能亨莫髙於天天道旋轉於地下其气下濟故能垂七政以照臨而成光明之象莫卑於地地道通逹於天其形𨿽卑其上行之气莫得而遏抑之也吾觀天道寒極而陰消暑極而陽往日中則西傾月望則魄生是虧盈也春溫未極而夏暑隨之秋涼未極而冬寒隨之日𨿽速一嵗而周天月𨿽遲一月而周天是益謙也吾觀地道蕃盛者必趨於消索帝王之都會倐爲坵墟人物之岡藪易爲榛莽是盈之就變也深谷積爲邱陵磽確轉爲膏壤下裏邊鄙乘時而集天下之舟車是謙之納流也黍稷非馨髙明鬼瞰作善降之百祥主祭而百神享是鬼神害盈而福謙也至於人道其惡盈也勢之所在則面是而背非權之已去則彎弓而從事其好謙也智者竭其謀勇者竭其力輕千里而告之以善矣彼有徳有功其位本髙髙而能謙適所以增益其光輝而如天之下濟不矜不伐自視甚卑卑非柔懦孰得而逾越之則如地之上行髙如泰華跛牂可陟卑極於地終日爲人所踐履而欲逾於其外𨿽誇父不能此卑不可逾之明驗也光而不可逾君子之所以有終歟天之生人各有分量防堂杯水止浮芥舟燕雀飛揚不過枋楡有天下而不與其量過於天下也簞食豆羮見於色其量不及簞食豆羮也未滿乎量不期恭而自恭旣盈其量不期驕而自驕有若無實若虛惟其謙也謙不可量四海不爲富天子不爲貴所以可居天位而安萬乘若田舍翁有鐘庾之貯則足髙气揚不能自禁豈復可加以區釡乎

卑賤也執事也從甲謂貴者出令甲也從左謂賤者

奉令不但右手執事𨿽左手亦勉力以操作也

虧气損也從雐鷹其聲如虎從亐气之舒也言气以號呼而至損傷通爲凡物缺損之用天以气言則尢切逾越也從足從兪兪有進之義言以足進而越之也

象曰地中有山謙君子以裒多益寡稱物平施

地厚山髙載華嶽而不重地之謙以順也山爲剛土植根於地而爲之骨地爲柔土包括於山而作之膚山之謙以止也地中有山之象所以名之曰謙也君子觀乎其象見山𨿽峻絕地實含之不覺其多地𨿽卑下山實負之不覺其寡則萬事萬物之參錯而不齊裒乎彼而益乎此適得其當稱其物之輕重大小施而錯之均平不頗各得所宜聖者作明者述愚不肖者奉行未嘗覩賢智之有餘又何從知庸眾之不足非君子莫治野人野人不可以爲勞非野人莫養君子君子不可以爲貴驕於何生傲於何長此光明而不可逾謙之原也

褒衣博裾從衣從�【保】詳繹其義乃保母懷抱

小兒制爲寛博之衣便於裏防也因有愛惜之義故借爲褒貶之褒因有有餘之義故轉爲褒益之褒俗誤作裒非是

多重也從二夕會意作於朝息於夕人之常也苟能夜以繼日日計之不足嵗計之有餘不期其多而自多矣漢志所云一月女工四十五此之謂也後儒引周禮一後三夫人當夕以重夕爲多此侮聖之言也

寡少也從門從頒言室家之內其所賜與不必皆多惟以均爲當借爲諸侯自稱謂恩徳之及人者少猶不谷之云不能養人也稱銓也從禾者凡輕重長短皆凖於禾十二粟爲一分十二分爲一銖十二秒當一分十分而寸從爯【音義同】手舉之也古但用爯而義盡

初六謙謙君子用渉大川吉

卦本謙也初處最下是謙而又謙也故云謙謙謙不厭其卑故以君子歸之人情傲慢縱恣康荘卽能摧轂袵席卽起戈矛如以敬愼退遜處之何險之不濟用謙謙之道以渉大川大川安於燕居矣未有不吉者初未與物交不可爲險難甫當山下不可爲大川蓋君子立身處世惟當以戒愼恐懼爲心無他謙而已矣

象曰謙謙君子卑以自牧也

謙以恭敬遜愼爲義似乎屬與人接物而言豈知君子宅身居巳空空無知學如不及求無大過其處於卑者乃其所以自養蓋育徳滋心若此而非在外之容儀也牧養牛也人心驕亢每欲出乎齊民牛性犇悍恆欲鬭很而超逸牧人之養牛引其縻而加之軶牛無不聼命者君子之養心以義爲縻以禮爲軶而鞭策之以學問則妄念潛消惟覺自視欿然豈特對人爲謙哉

牧養牛人也從牛從攴攴者人執鞭朴以驅策

之也

六二鳴謙貞吉

謙以安身立命本不期於表暴也而令聞日彰鳴謙之謂也養之於初至此則粹面盎背爲和樂之音聲蓋動容貎斯逺暴慢出詞气斯逺鄙背者也以柔順之徳居中正之位謙將上行其吉宜矣山體下虛山鳴谷應之象詩人以鳥鳴嚶嚶爲求友之聲正與此鳴相似夫鳥之和樂而爲鳴羣鳥從而和之君子恭敬自處人樂從之千里告善亦猶是也

鳴鳥聲也從鳥從口防意

象曰鳴謙貞吉中心得也

鳴者聲聞之逹於外者也苟爲無本則色荘者矣惟其中心自得所以徴諸雍雍和美之音也養之已至故能心得至於心得則不自知其謙矣

九三勞謙君子有終吉

卦之所以成謙以九三一陽當上下之交覆山而載地有能不矜有功不伐勞而謙者也陽性上往艮徳爲止止而不進則滿不至於溢髙不至於危君子處此所以有終而吉也故以彖辭歸之夫日中月盈日月之至盛也其終則爲仄爲食午未之際艸木暢茂亦其至盛也其終則爲雕零黃隕人世功名之至盛其終則爲防身亡家惟能止而不使之至於極盛則終卽其始期頤耄耋乃謂之考終乎

勞劇也從力從營省言極力經營則勞瘁也古

作

從悉從營省言悉心經營則勞劇也正或勞心或勞力之意凡人勞則熱其火內生而逹於外著兩火者一爲君火一爲相火也

象曰勞謙君子萬民服也

一剛而率眾柔在其下者二陰爲卑爲寡卑者經九三而上行寡者得九三而益之在上者三陰爲髙爲多髙者從九三而下濟多者得九三而裒之彼萬民者俱賴此而平施又復止而不進安於下卦而終焉徳盛禮恭東西南北寜不心說而誠服乎

六四無不利防謙

已過乎山而就夫地是歷盡崎嶇無有阻難者去險處順更何虞乎故無不利防者指麾如意之謂率性皆道動容中禮無往非謙也初曰牧養乃謙之始基二曰心得則養已成矣三曰勞曰民服措諸事業而功勲著矣謙之爲道亦旣盡矣故云有終及至於四是終而復始其布置施爲縱橫如意不逮戒謹而自恭不必端荘而自敬者也

防裂也又以手指麾也從手從爲言分裂指麾

皆手所爲也分裂卽分布之意

象曰無不利防謙不違則也

不違則猶言不逾矩也色溫貎敬隨其所施無不合宜言斯可模行斯可楷各得其當然之極則何有於過不及哉

六五不富以其鄰利用侵伐無不利

五𨿽君位而三爲成卦之主其功勲事業皆三代之勞矣富有天下而藏之民間任之勞臣故君不富而用則取諸其鄰也鄰臣鄰也指三在下卦而言富則盈盈卽非謙恭儉之君未有聚財自專者豈惟平居爲然卽侵伐之事其所利用者亦不過如此爾古今之大繆俱以富國彊兵爲行軍之本威武獨防爲出師之道曽不知府庫之富未可恃必富在天下乃足久甲兵之彊不足畏必鄰國朝宗乃艾安人君騁威不過匹夫之勇必命將任之乃無敵於天下是行軍出師亦必以謙徳爲貴也謙果無所不利矣

侵漸進也從人從又從帚人持帚灑掃由尺寸

而漸進非可超越以往者借爲侵伐之用言徐徐從事與徵討驟加不同

象曰利用侵伐徵不服也

侵伐非謙之事以謙徳而行侵伐則不服者服矣舞干羽而有苖格正人之不正孰勝於此

上六鳴謙利用行師徵邑國

二之鳴虛谷傳聲也上之鳴登髙而嘑也謙貴卑不貴髙髙者之鳴𨿽聲聞於逺而和之者寡似於上下有隔絕之象其退讓恭敬利用之於行師以徵其邑國夫行師者爭鬭攘奪無所不至豈謙者所樂聞哉然以鳴謙用之乃仁聲仁言傳播遐邇𨿽干戈威武亦皆文徳懷來矣邑國者邦內之國詩云商邑翼翼是也言侵伐言邑國俱不敢誇之辭謙象也五上兩爻侵伐行師若辭意重復但五之大防言謙不特爲文治卽侵伐亦謙可也上之大防言謙本能修武備行師亦無害於謙也

象曰鳴謙志未得也可用行師徵邑國也

聖人之志豈不欲以謙治天下哉鳴於上而無和則於其志有未得也必不得已乃可用行師以徵其邑國也見聖人志本在謙謙有未得至於行師非其志矣二鳴謙而中心得上亦鳴謙而志未得居下之謙易居上之謙難也二爲寡寡在所益故得上爲多多在所裒故未得

【地下雷上】豫

人情傲妄則很愎與物必乖應事必疏謙恭敬愼視天下皆可親愛天下之人亦無不親愛於我者其雍雍和樂從容暇豫之气象於斯著矣謙固繼之以豫也豫有和樂之義有從容之義卦承謙來其遏抑退藏非一朝一夕自然變而爲揚宣暢凡郁之極未有不申之至者然取象於雷地何也雷以陽气伏於九岡閉錮沈匿可謂甚矣其時之萬物俱窒塞而莫吐及時至而猛厲奮迅以出地气悉隨之以上升其將離地也勢最急廹其旣出地也气皆安舒至於安舒則萬物和樂萬事從容矣和樂從容而爲聲音琴瑟鐘鼓以宣之作而爲器具重門擊柝以備之皆順時振動者也順則豫說動則豫備豫說豫備事理相因大凡人情安舒則和樂其所圖維必能詳審稍有匆遽則缺略每生於此際惟豫說乃能豫備豫備之至天下之艱難不足畏倉卒不足虞惟豫備乃益豫說也然常人閱歷憂患其心神警敏處於安樂未有不怠惰乘之者怠惰遲緩則忽於當前而不覺三四當人位有遲疑之戒故豫莫重於知幾知幾非他亦仍是豫備而已初在地下雷所自出之處故云鳴二在地中土之堅者故云石三近雷有驚瞬之象故云盱四爲成卦之主雷體而出地者故云由五當雷衝故云疾上居豫極說樂之至則惟有昬迷而巳矣故云冥二體六爻又有作樂聲容之義初之鳴考鐘伐鼔管籥並奏也二之石石撫石也三之盱干羽雜進儀文可觀也四之朋盍八音齊舉舞佾皆集也五之疾樂大備而繁促節也上之成樂竟而闋也雷爲眾聲之長當其始不能無猛厲震驚旣而宣泄天地之和萬物由玆而生遂建侯行師未嘗不變更動眾及其寜民定亂歌功誦徳气象雍和以昭格於鬼神禮以和行樂以和作有以也夫

豫利建侯行師

豫有安舒和樂先事知幾之義震爲長子居於地上有土有民建侯之象一陽得用而統羣陰又非君位爲將帥行飾之象夫建侯者必君民親愛設險守國行師者必將卒同心知彼知此俱非和樂知幾不可建侯備鐘鼔之縣聞其樂而知國祚之興衰行師執同律以聼軍聲辧其宮商而知勝負亦皆和樂知幾者也故豫之所利在此一陽統率五陰惟大君坐明堂而朝諸侯爲宜此之象也外是則將帥率師亦一人操權而號令億萬故復師謙豫皆有行師之辭獨剝不言行師者上陽無位止於極外不能指麾在下之羣陰故也師二居中應君又在下卦乃人臣奉君命而出境專徵之象故特以飾名歸之謙三不敢自專以徵伐行師歸權於君與輔弼之臣謙道當如是也豫四近君而總師柄其權震主故五有疾死之嫌復初居下位卑力薄未可駕禦羣陰至於卦終乃取行師之象猶云大敗由是觀之行師之道惟居下卦則不僭得中則吉能止則有終捨文人君子未可也豫從象從予人情奪之則怒而憂予之則喜

而樂喜樂形於顏色乃受賜予之象許叔重謂獸之大者但言象矣於予何取未然

彖曰豫剛應而志行順以動豫豫順以動故天地如之而況建侯行師乎天地以順動故日月不過而四時不忒聖人以順動則刑罰淸而民服豫之時義大矣哉卦何以謂之豫也九四一剛爲卦之主五柔應之聼其轉布施爲莫或違之者君子之所懷抱志無不行矣古今之經綸作用必以動而後成然惟順時則不先不後適合其幾宜是順以動方爲豫也豫之順以動卽天地之所以爲天地亦不過如此況於建侯行師乎焉能有他道也天地以順而動故日月代明成其晝夜而無過差四時疊進序爲寒燠而無愆忒聖人以順而動則刑罰之設皆條理燦然淸而不淆使民心說服不敢犯之矣豫之因時其義顧不大哉四以一陽居近君之地自有君弱臣彊之象以其威權行於境外建侯行師其事也故不言其翊主內治之道若何夫子之特舉刑罰亦見威權過重之意反覆丁寜於順動以明地道臣道不可不愼也

忒失常也從心從代省人心本正引於外物而

代其本心則失其常道矣又曰更也更卽代之意小篆又作宜合爲一字

罰罪之小者從刀從詈謂以刀筆列其罪狀於方冊之中不使再犯也淸朗也水澂之貎從水從靑水之澂者其色靑借爲明白之用

象曰雷出地奮豫先王以作樂崇徳殷薦之上帝以配祖考

陽气壓於重陰之下欲升而不得則爲靁劈地以出凡天下之陽气皆隨其上逹之勢各自奮迅而起靁出而土膏萌動地气奮也當此之際通徹和暢萬物說樂故名爲豫先王觀乎此象思所以宣人情之郁滯導事物之雍和者無過於聲音乃以五音十二律寓諸金石絲竹匏土革木之中作爲一代之樂崇髙其美徳歌舞盛陳以享郊廟大合眾工極於九變薦之上帝協和神人格於上下配以祖考與靁聲之宣暢同也殷作樂之盛也

奮大飛也從奞從田田野空濶鳥得張羽而大

飛借爲凡興起振作之義

崇嵬髙也從山從宗凡山必有根之所如水之有原乃萬山之宗主其形勢必崔嵬髙峻散其榦枝脈絡爲一方之羣山也殷作樂之盛稱殷從防【依】從殳防乃反身之謂

樂工俯仰升降翩翻其身也殳者樂工所執以舞之干羽也眾工隨太師爲節奏其聲容咸從之借爲凡盛厚之稱今於作樂殷薦而僅云盛旣忘其本兼不知聖文之明確其不可移易如此

配酒色也從酉酉卽酒也從已已指飲酒之人各有一已之分量也隨其分量徵乎面色其多寡恰相配合而不可彊也借爲凡相稱相當之意

初六鳴豫凶

聖人以憂患作易宴樂原非所尙豫許其和不許其佚初在羣陰之中獨與豫主爲應安舒喜說之象見諸言詞自鳴其得意則驕矜傲慢滿而盈溢矣凶何疑乎蓋初自謙上來謙多遏抑令聞廣譽表暴而爲鳴及至此則宣泄無餘蘊正與敬愼退藏相反小人一處順境讙呼叫笑不能自持者也

象曰初六鳴豫志窮凶也

人或始於憂勤終趨怠忽者眾矣位當初六實人事之始基而逸樂彰聞於外志非逺大卽此已窮極而莫可增益所以凶也鳴謙者居卦之終如人之耄耋處爻之上如位之師保猶云志未得何器量之也惟謙故不盈鳴豫者居卦之始如甫親人事處爻之初如稍承顧盻卽云志窮何自視之菲薄也惟豫故無求益立志之君子安可不毅乎

六二介於石不終日貞吉

處逸豫之時多柔弱而不能堅固多舒徐而不能敏速人情使然時爲之也六二得地之中其於土也爲骨土之骨則石矣稟性堅固廉隅分別介不可移寜靜沖漠之至其明自生事物當前見幾敏速不俟終日已先覺矣蓋以貞而獲吉也夫安樂足以愚人之志慮覬望足以蔽人之聰明內懷恬淡外絕希冀以至靜觀天下之至動迅雷之轟烈非不可驚也曽未頃刻而气息莫追郊原平順萬古如故富貴浮雲晏安鴆毒智者不溺也

石山石也象在嵓下之形

象曰不終日貞吉以中正也

中正自守外慕不能入順制動靜生明知防於微有吉無凶

六三盱豫悔遲有悔【豫句遲句】

當動靜之交雷𨿽從此而出然旣離乎地則絕無蹤迹之可按矣徒張目仰視羨其去之疾速不及攀附以爲悔盱人之豫而自悔其遲心無主而說於外其能免於悔乎如一等素無品行之人向嘗隨行侍坐藐焉不以爲意倐然奮迅而起操天下之大權已方聸其顰笑以爲榮辱使早知此我欲爲彼所爲亦復何難但悔其遲爾苟順動隨時進禮退義奚至於是盱張目也從目從於於气舒也人張目則口亦

開其气多出

遲徐行也從辵從穉省穉子不能疾行也

象曰盱豫有悔位不當也

與動爲鄰外見可欲也居不中正內無所主也故曰位不當

九四由豫大有得勿疑朋盍簮

雷以一陽振起乎地上萬物隨之而越凡含陽气者皆由乎此而爲豫震爲大塗天下所共由也一剛秉政羣陰附之云合飇起乃大有所得也得謂得眾四非君位內外響應不無可疑之理然順時以動非攬權要民私恩結眾者人皆信之勿可疑也上下人情不約而同交相會聚而總統於四四能聨屬之則不散辭爲朋盍簮之象大臣得君得民有如此者由從田加體指事田間塍徑曲折錯亂不可通

行必有一處可便於出入以逹大路者故引田之上以指其出路

簮首笄也象人首加物束髮之形以竹爲之俗遂從竹諧朁作簮轉展疊加贅疣反從正義不可問矣

象曰由豫大有得志犬行也

有土有民躋斯世於安和人臣之志可爲無所阻滯大行不抑者也九四之志以濟民物安天下爲已任故上下歸已而不以爲嫌人君專任威權獨攬而不以爲逼惟其志之公也故曰有伊尹之志則可無伊尹之志則篡如其道則舜受堯之天下不以爲泰聖人視天下爲至公之物能屍其事則居其位能成其功則操其柄順時而動大行此志何嫌何疑乎後世賤儒視天下爲至重之物似乎富貴利祿皆可私爲已有而濟世利民之意反輕其志先不立動曰竊權動曰逼主彖傳曰剛應而志行象傳曰志大行論人者當觀其志不當疑其迹也此正伊尹周公之事雷出地而行乎空中何物得以阻隔四雷之主故

曰大行

六五貞疾恆不死

其位則君也其才其徳柔弱而不能艾安天下康濟萬民承世道之逸豫無所憂危反因說樂以致疾疾則不豫矣深居髙拱悠遊以自養是用固守之道以治疾疾𨿽未能卽愈亦得恆保其身而不死惟倚任得人𨿽政非已出而宗廟社稷晏然如故不可以四之由豫生猜忌大臣之心自速其死亡也

疾從疒【牀】從矢病之輕者曰疾疾之加者曰病

人感內外傷致感在湊理其患在表如矢之傷皮肉也故從矢感入經絡逹於藏府其患在裏必爲壯熱故從丙丙火盛火也有疾病則行坐少而臥多故皆從牀其來也忽然故有疾速之稱爲人所甚惡故有忌疾之稱能知疾病二字義者可與言醫矣死從歺從人魂魄離也謂人之形狀𨿽具卽就凘滅而見殘筋枯骨也小篆作

象曰六五貞疾乘剛也恆不死中未亡也

在君位而得不親萬幾保守以養疾病豈非付托得人之效與其所乘者乃剛也剛則勝任矣𨿽至於遷延之久而不死天下之臣民知有四而四能戴五居此中位無喪亡之禍也爲君之道無他惟知人而已得其人則惟恐任之不專權之不重使太甲早聼伊尹豈有顚覆之事成王不惑流言豈有骨肉傷殘之慘及其處仁遷義衮衣東迎又豈別有治術亦不過仍前委任伊尹周公而不疑爾微獨孺子嗣王卽堯老舜攝二十有八載之倦勤何嘗非貞疾恆不死也而解經者以君弱臣彊爲嫌亦未察夫順動之義焉

上六冥豫成有渝無咎

雷出地則逹乎天故上有晦冥之象人生順意多而拂意少安樂逸豫未有不昬迷者然老者宜安宜逸所以冥豫不如鳴豫之凶君子進徳修業與時偕進𨿽成人成功成徳若似乎已定其品位而復攺變以求進益豈謂垂莫之秊而遂可自畫乎卽成而有渝變之道也前此之冥豫安能咎之惟其震體所以無咎

冥幽也從冖【冪】從日從六言日已遮蔽如冪而

髙陸之上尙有光也正與曉之義對古文無六字更覺簡當

象曰冥豫在上何可長也

苟耄耋而忘其進修崦嵫短景爲豫防何故云冥豫在上何可長也惟能變其已成之徳業而孳孳好學不知老之將至則可久可大矣

謙一陽載地如負重者然故謂之勞豫以一陽橫亙於地上如道路然故謂之由謙彖辭云君子有終終乃至於徵伐行師豈非陽在下卦不能逆而治上三又止而不進逺人尙有阻化者與豫彖辭云建侯行師六爻全不及此豈非以陽在上卦其勢足以俯臨億兆四又動而振作有其威力無庸親事於軍旅與蓋重門擊柝以豫備其反側潛消者與反覆二卦謙以禮而豫以樂制禮作樂刑罰將錯而況於兵革乎

【雷下澤上】隨

天下艱苦之事當前則必退避說樂之事至未有不歡欣鼓舞而隨之者矣豫之有隨所必然也其隨伊何時而已矣時者適逢其防之謂未至不能先旣往不能追因時之道酌量損益合乎幾宜無假於布置所用皆中乃時中之妙也大傳曰隨無故也言天下本無事不待於造作因其已然而相安於無事斯可矣不自主於內而順從於外不創始於前而從人之後不立異以更端而因循以仍舊以修身則無意必固我以治人則無驚世駭俗然而苟且怠惰之習亦自此而養成故在聖人爲捨已從人之大用在庸人爲偸安畏難之壊俗聖人藏動於說所隨者公天下也庸人因說而動所隨者便一身也其卦澤在上雷在下陽气潛伏滅迹於廣漠之野靜而雷澤與之俱靜兩相隨以靜也及乎雷之將動大川巨浸蒸爲濕潤之气而澤先見乎上動而雷澤與之俱動兩相隨以動也卦之六爻俱以近相隨以陰隨陽隨同類之上者初在二之下初當隨二乃出二之門以交於四二與五應本當隨五乃捨逺就近而系於初三近四則系四四隨五四五爲時之君相所謂天下隨時者也故三有得四有獲五受天下之隨防合於一堂故爲嘉四五君臣同徳君不可言隨臣特著交孚之義見君亦非可自專者也上系於五窮而來隨其微子箕子之象與隨者似有物馬以爲之唱率而我往隨之之義似物者何時也時者日月寒暑所推代而成者也唐虞夏商因之以出莫爲莫致不得不歸之天天不可測測之以四徳知四徳則知天時知天時則安往而不得其隨釋氏之無心任運有似乎此但其任運付諸六根所謂元亨利貞者俱棄而不講故違天逆時者庸愚之妄作妄爲者也聴天任時者庸愚之無才無徳者也不察天時旣無違逆亦無聽任者異學也若夫羲文周孔之道則知天時中參贊位育隨天時也而裁成輔相之權必操於我不可謂之聴任知不可而爲獨立不懼亦隨天時也而進禮退義從吾所好不可謂之違逆隨也者聖之時者也隨從也從辵從隋隨裂肉也古者殺牲以供祭

祀賔客俱有敬謹之意行乎其間解割俱循其理不使奏刀違逆割肉或不方正觀莊生之披郤導款目無全牛與賈生之排擊剝割皆中理解俱極其形容以諭修齊治平之道則裂肉固一要技也人之行止舉動得其所宜一事一物自有脈絡無煩造作隨之而已隨卽時中用中也

隨元亨利貞無咎

隨者無所適莫因天下自然之理勢行其無事妙合幾宜者也得其道則用中於民取諸人以爲善無可無不可是也失其道則滔滔皆是和光同塵毋爲福先毋爲禍始是也堯舜不能不傳賢禹不能不傳子湯武不能不革命皆時也隨之可也逆之不可也元亨利貞本幹之四徳具在日用事物之間我能隨時則四徳皆爲我有隨卽幹也尙何咎乎

彖曰隨剛來而下柔動而說隨大亨貞無咎而天下隨時隨時之義大矣哉

剛亢於上柔安於下則違背而不隨卦之所以爲隨者以長男之剛來下於少女之柔以初九之剛來下於六二之柔以四五之剛來下於上六之柔震動而兌說剛動而柔說則陰皆隨陽矣故謂之隨隨則無有勉彊造作大亨貞者天道無咎者人事天道人事得其所隨故無不善天下惟有隨時而已矣時者無過不及不先不後之謂隨時者適當其幾宜之謂治道之污隆古今之升降人物之不齊莫可殫述因之而千變萬化以施其經綸因之而事半功倍以成其徳業韶樂夏時殷輅周冕議禮制度考文徴杞宋從今用不過隨時之義也故曰大矣哉

象曰澤中有雷隨君子以向晦入宴息

震爲雷東方之卦二月雷始聲歷巽離坤而至於兌與之對待兌爲澤西方之卦八月雷始收聲雷遇澤而不動爲澤中有雷之象時時收隨乎時也故名爲隨君子觀乎東西之義知日出谷而當作日入昧谷而當止觀乎潛藏之道知養動必以靜應感必以寂隨時淵黙不以察察勞其神明時向晦冥入於宴安之所而棲息伏其至剛至動以厚其力足其气也息者鼻气而通於心者也庸人之气麤浮躁妄見可說於外卽動於內而隨之君子有靜養之功外無可說內不可動其爲息也親之若無莊生云至人之息以踵正得此意大澤之中蛟龍之所棲息雷以時蛟龍隨以飛騰藏器待時亦猶是也

向北出牖也從宀從口指屋內小囪之形囪通

明爲人所親附故借爲向背之向凡有向則有背故經時亦借爲向俗以其混也復諧鄕聲加作向義無所取宜削

初九官有渝貞吉出門交有功

耳目口鼻人身之官也耳交於聲目交於色口交於味鼻交於臭皆爲物引而欲隨之隨之則變矣耳目口鼻皆聴命於心心之官則思思則不聽淫聲不視艶色思則簞豆萬鐘非義不受思則黍稷非馨明徳惟馨官之有渝變皆歸之於正則吉如是則心有所主不見外物而遷出門而交於天下始能隨時而不喪失其本心可以有功矣不然趨時乘幾惟功利之隨而輕忽夫禮義亦爲不善變矣所以致謹於隨初也聖人懼天下之五官蔽於物以心爲君主使之去邪而從正心正而五官皆正一正君而國定矣釋氏懼天下之六根染於塵以謂心本自無隨六根之自起自滅而不動念念不動而根塵俱空身外無餘而惟我獨貴矣此聖人與釋氏之鐵門限也

官臣事君也從宀有居守也從防【堆】有所委積

也如府藏財庫藏器倉廩藏五穀之類借爲凡職司之用人身內有十二官外有五官莊生云官欲止而神欲行

功從力從工盡於外者爲力盡於內者爲工竭

其智勇何事不成何功不就

象曰官有渝從正吉也出門交有功不失也

耳目之官有以變之惟恐其隨物而不正變而從正則爲吉以是而出門以交天下至於成功依然赤子之良知不放失其本心也夫隨則變我而從彼易流於不正隨時則趨事而赴功惟恐喪失其本心君子當謹之始故聖人於隨初著之

六二系小子失丈夫

二之正應在五所當系者在隨之時以柔居柔與初同體初陽欲動卽附之依之不能自主是系在下之小子而失在上之丈夫也隨以隨時爲義捨逺就近亦隨時者所不廢故不著吉凶悔吝之辭然而見小欲速之戒已顯然可見矣隨貴隨時所謂隨時者非目前之榮辱得喪也眾人所共趨之路風行艸偃乃小人之隨君子豈君子之隨時哉惟眾人方昬昬昧昧莫窺其朕兆而君子已判然於胸中今日之小子未必不爲將來之大人今日之丈夫未必不爲將來之僕妾其系其失實得喪榮辱之樞機可不愼所隨乎

系絜束也從人從系系以糸系物一者指所系

之物有自上垂下之義加人似贅與系通用系專指縛車而言實不相逺

象曰系小子弗兼與也

所近在小子而親愛獨鐘則有所從違弗能兼而與之也

六三系丈夫失小子隨有求得利居貞

三𨿽在下卦實與四比又爲雷體勢必上進進則先不開於我而我無意於其間則隨者愈眾而功易成四不居功天下莫不明其功也乘勢待時其成功必易初出門交四而有功三系四而求得樂與天下成功名功無不歸之

象曰系丈夫志舍下也

三將離下而上以隨四志不安於卑近從上之志專寧舍下而不惜二三皆陰爻以在上之陽爻爲夫在下之陽爻爲子二有正應指五爲夫三無正應指四爲夫

九四隨有獲貞凶有孚在道以明何咎

位當離下陟上凡天下之隨時者無不往來於此初交已而有功三系已而求得二𨿽系初初又率之而隨已已則隨五兩孚固結隨時之宜莫善於此上下左右皆得其志隨有獲之象也𨿽非詭遇羍獲而權勢過盛故正亦不免於凶其眞誠孚信著於道路彼自此往來以相隨者無不明之究亦何所咎乎三四爲上下之介隨時者所必趨之道路故有得有獲三以隨得其人權尙在人求然後得惟恐不正正則盡善矣四以身受人之隨其權侔主不必求而自有獲𨿽出於正而有從無違有順無逆非君子所樂居也惟以身爲道路使天下昭彰顯易而出入於此悉皆往隨於五與我無與乃爲人臣受隨之時宜

象曰隨有獲其義凶也有孚在道明功也

隨有獲其事可云美矣其義則凶也聴天下之隨隨矣

九五孚於嘉吉

以賢君首出受逺近之隨天下𨿽廣俱登陟於一堂如燕享防合上下之情通賔主之禮備誠信綢繆和說無阻孚於嘉之象也嘉防合禮以孚主之非僅儀文之盛美矣主隨若此孰不歸心故吉也人君見天下歸已視天下人才咸欲附我而成功名愚者驕恣而忘恭敬智者以名位籠絡賢士均非盛徳也必恭敬如見大賔誠篤如對家人父子始可謂之孚嘉孟子所云食而弗愛非孚也愛而弗敬非嘉也

象曰孚於嘉吉位正中也

有其位者人必隨之孚嘉而受天下之隨惟居天位而具正中之徳者能之

上六拘系之乃從維之王用亨於西山

陰柔之性多所沾滯故二三上俱言系系則於隨時之義逺矣居卦之極隨無所往不得不退而向後以隨之拘束也言束身而系之五也五爲隨主因我之拘系彼卽從而維系之乃彼也猶漢書稱乃公乃翁詩云乃祖乃父同謂交相固結之象於斯時也王者之徳澤不特說於人心而抑且鑑格於鬼神用是亨於西山是天受之也民隨天受𨿽欲不王不可得遇於四是系四之丈夫而失初同體之小子也其隨如此可謂去取合宜殆將有求而必得者矣但人以求得爲隨則凡可以有得者豈不辧禮義而從之耶故善隨時者不以利爲利以居正爲利也

西山周地兌西方之卦也亨西山卽柴望秩山川也周之盛徳於斯可見天受不可見徵諸神享神享亦不可見徵諸民歸民歸者隨也二老西顧其子焉往卽商之宗臣亦不能違時矣柰之何不欲民隨而且毆之也系者隨相反眾人所以不能隨時者俱因有系戀之私敗其幾愚其知也君子洗心退藏本無適莫故能隨時陽性輕淸而圓轉初四出門在道非鄕曲之見五孚嘉防合羣情非一人一己之事曾何系哉陰性重濁而執滯然二三之位途路尙廣嵗月尙富或可通方遷變於將來至於上則日薄西山徒悔往者之失不特爲系且爲拘爲維堅固而不可移所謂隨時者安在但上窮而已苟不達於理無媿於心鬼神亦鑑其誠豈滔滔皆是者所可髣髴乎拘從手從句有拘束之義

維車蓋維也從

糸從隹隹飛往上而糸牽之在下車蓋在上系之者在下其義相似此爻自系於五爲拘五復來系上爲維拘維二義其不可移易如此

象曰拘系之上窮也

陰窮於上勢不能不拘身而下系耳此所謂隨時之義也

山與澤之二象咸屬乎地山乃地之隆起者澤乃地之卑下者卑下之處眾水所歸故以澤名之大約雷伏地中不過如山之出地其深止矣雷出地上亦不過如山之髙其力盡矣澤旣卑下原與蟄雷相近有相親之義其出澤也澤與之俱升旋降而爲雨如女之從男故雷澤爲歸妹其在澤中也雷與澤休息安養如臣民之從君朋友之相從故澤雷爲隨天下同體相從天作合者惟父子兄弟異體相從人作合者君臣夫婦朋友雷陽澤陰長男少女皆異體相從者也說以動男女相說而後從以從爲動也動而說君臣朋友先動以相從而後得君信友以爲說也歸妹以說爲主女從男之道然也隨以動爲主臣從君下從上之道然也

【風下山上】蠱

隨則聴其自然因時進退不加勉彊造作之勞人人相習於無事苟且因循莫爲之主誰執其咎天下方以爲乂安和樂不知魚爛土崩而莫可收拾矣隨之成蠱以畏事釀爲多事也彼動者至此而止說者安此而入頽墯之气象已成腐浥之狀貌未露蝕其內無損於外飾其外不察於內從來身心家國天下之禍未有不如此者也巧言令色以欺人則爲學問之蠱四肢百骸無恙而元气內耗則爲疾病之蠱承祖宗之富厚侈養成平綱紀旣弛而粉飾不攺則爲天下國家之蠱蓋蠱不成於蠱之時實造於隨之日及覺爲蠱又無可措手足矣故設卦觀象皆屬已往人當乎此際者不可不知所以治之之道天時人事回還往復亂之終卽治之始敗壊之極卽整飭之端卦合山風二象而成體風者陰气束於陽而爲吹噓或爲溫和或爲冷急應時鼓動宣泄於槖籥則能披拂其煩苛滌除其郁翳今也壓於山而不能出則凝聚而爲濕溽使土壤枯槁艸木潰腐矣凡易象言風必兼指木於其中故素問云風木同气

蠱元亨利渉大川先甲三日後甲三日【原缺講義】

蠱腹中虫也春秋傳曰皿虫爲蠱晦淫之所生

也臬桀死之鬼亦爲蠱從虫從皿謂虫生於器物之內外不可見乃陰濕之气所化者晦淫猶言陰濕臬桀而死者爲厲鬼其血漬於枯朽之木亦成虫以蝕物素問云凡虫木气所化故春深木王百虫皆出甲東方之孟陽气萌動象木戴孚甲之形以其蔽

身而出故借爲甲兵以其爲天干之首故借爲事物之長古與介通用甲冑曰介冑甲虫曰介虫

彖曰蠱剛上而柔下巽而止蠱蠱元亨而天下治也利涉大川往有事也先甲三日後甲三日終則有始天行也卦反隨而成蠱艮剛在上巽柔在下二三之剛在上初柔在下上剛在上四五之柔在下剛上則益其上柔下則甚其下兩不相謀而中空虛防者卑而下入止者靜而上安外視之若依然如故其內則潰敗矣所以謂之蠱也蠱則廢壞已極非補偏救敝所能任當其大壞盡廢之時已有更始重新之道故曰元亨而天下從此可治可利涉大川者矯其頽墯之習振作興起往而有事不避艱險也先甲三日後甲三日者彼蠱之終卽有此治之始𨿽人力之所拮據而實則天道流行莫之爲而爲者也鄭司農以先甲三日取更新後甲三日取丁寧此後人納甲之法豈文王大中至正之論所不取也剝消息盈虛曰天行復反復其道曰天行蠱終則有始曰天行天無時不行但其行不可見於往來接續之際方覺顯然如律曆之气候徵諸二十四節變成春夏秋冬也盛衰興廢猶晝夜寒暑君子第盡其人事而已

象曰山下有風蠱君子以振民育徳

風气主乎散若天空若地廣若水濶則無所拂逆任其所之故謂之行若天下則凡成形質之物皆與之相遇若澤上則隄防之水蒲魚之利存焉若山下則尢其阻隔而不能行矣故皆謂之有有者覺有風之觸也山下有風其東西南北去來不得自如俱回旋反激非風所自生之正方乃其死气也所以成蠱君子處此知頽廢之俗習不可苟且而爲政必振作其民使之出於敗壊而人人興起以趨事其徳旣巳消亡心思志念俱梏之反復無復天命之本然當如嬰孩之養育以成其徳蓋風俗人心至此俱宜再造者也蒙之育徳以童蒙未能充足養而教之使滿其分量蠱之育徳以習俗敗壊旣久本性剝落復教而養之使還其故有俱取山下者以山土髙厚能長養萬物也

振舉救也奮也從手從辰辰者三月陽气動雷

電作振起農時也蠱之振民舉而救之於敗壞之中使自奮漢解一字不可移易如此

初六乾父之蠱有子考無咎厲終吉

幹直立之物挺出不僕木之枝葉俱附此而生者也下體防木乾象蠱者前人已壊之緒乾父之蠱是去其朽腐之舊木而卓然維新使父蠱而不能幹聴其敗壞與無後而墮家業者等尙得稱爲子乎生子幹蠱可謂有子矣厥考之所缺略而未竟者俱得完備不至有所遺恨故無咎然其憂勤危厲必過於他人終乃獲吉考者故父之稱父之蠱乃子之責任有子幹之其父之言行始可考核

象曰乾父之蠱意承考也

乾父之蠱與創業者不同孝子之心知有先考不知有功業或有政事所當攺者亦不得不爲變易但其意非爲功業計也爲承先考也武王周公纘王季文王之緒乃爲承考乃爲達孝漢祖唐宗直是功利爾豈承考哉

意志也從心從音音者言中含一指其微妙精

詳而未顯於外者也意在於心含而未無所不備而實有專屬也意與志𨿽互訓相似而不同意從音音在心則含蓄居多志從之之往也則巳有方向矣

九二幹母之蠱不可貞

卦之諸爻皆無正應惟九二上應六五之柔君有母之象與晉之王母小過之遇妣同意幹母之蠱似乎寡婦之子子𨿽秉政不敢自專如爲母完先人之事干蠱不可以常理因循自爲守正故彖辭言元亨利獨不言貞其意可見此爻之不可貞謂常變通因時非以從命爲孝者也

象曰幹母之蠱得中道也

幹母之蠱當不剛不柔無過不及貴得夫中道爾得中道者以不可貞爲正也

九三乾父之蠱小有悔無大咎

位當上下之交蓋人子代父爲政者也木𨿽壓乎山而三以剛居剛其幹甚勁上比於四以柔居柔其土亦稍疏將穿之而出爲風之終回旋旣久又欲上達以遂其性故乾父之蠱似有更易轍盡攺前人矩矱之象然而究爲幹蠱之子亦何傷於父志乎𨿽小有悔而無大咎其爲過則輕爲家國則重矣君子當審其大小而勇於從事也

象曰乾父之蠱終無咎也

夫以功利爲心則攺政攺臣有媿子道乾父之蠱則終成父志矣久而彌善者也謂究竟無可咎爾孝子之用心不當如是乎

六四裕父之蠱往見吝【往句下同】

處山之下有谷之象故言裕裕者饒裕之意常人居窮約則多警敏居富厚則多頽墮然而富厚之振作易於成功凡其所當整飭紀綱法度具在有不勞悉變者國家閒暇未雨綢繆其才其力非盡優於胼手胝足之徒也特承饒裕於前人爾自命才力超邁遽思有事寧不窒乎蓋曰此裕父之蠱也欲往而有事必見吝矣往卽往有事之往四重陰才弱也近君不敢決有父兄在也故當有事之際不欲其卽往裕衣物饒也從衣從谷谷者山下出水之處自

然有聚防寛饒之象獨言衣者貧賤服裋繻富貴服襃博望而知其饒裕也

象曰裕父之蠱往未得也

裕父之蠱往者不宜有事而有事豈能盡遂其願未可以爲得也趙宋之天下正當承平無事所謂裕父之蠱神宗急於圖治深信王安石之躁妄變亂祖宗法度遂展轉相因至於糜爛國家則不宜往而往之爲禍也大矣子孫承享已成之基業其爲幹蠱原有因革二道非可專尙有事也聖人作易以前民用千萬世已前如見

六五乾父之蠱用譽

此繼體守文之象也前人創業垂統於玆惟有繼志述事不必別有紛更但宜將順其美禮樂文章光顯萬世矣其乾父之蠱也直表暴前人之嘉言懿行用譽之而已足矣山止乎上魏魏成功風行乎下萬方艸偃如是其易豈人力哉天行也

譽稱也從言從與謂以言語與人也稱人之善

使名譽彰聞勝乎贈人以貨物也

象曰乾父用譽承以徳也

乾父之蠱而用譽者何也豈不以事業已著於前後人承之者不必以作爲之紛擾而承之以徳乎畢世百年咸基於此

上九不事王侯髙尙其事

位在山之上登泰山而小天下者也帝王之興廢世運之遷攺倐忽已爲塵迹髙岸爲谷深谷爲陵而聖賢豪傑與之俱往昔日之爲王侯者於今安在今日之王侯其又可恃耶時勢驅人從風而靡當任蠱之責者不得不有所幹立旣興起功業有其人主持世道有其君則置身物外不委贄以事王侯何但殷有多士卽堯亦有務許然其爲人也非僅僅以孤潔自誇安靜爲得無所事事者其事則居仁由義可垂諸久逺而不同富貴以磨滅不借竹帛以明顯蓋髙出乎眾人之表而獨有專尙者也

象曰不事王侯志可則也

言而世爲天下法行而世爲天下則必假道於王侯然後可若夫志固不安於晚近與古人遊矣寧非百世之師可典可則者與士何事孟子曰尙志是此爻左證天下共趨之途有一人焉獨異其行天下共爭之事有一人焉獨異其志天下不足重而一人重矣

卦名曰蠱亦甚不美矣而六爻皆無凶咎且其辭俱善者何也卦自隨來其蠱之成在於曩時不在於今日易道尙變迨蠱則有事矣有事則不安於蠱矣故其凶咎皆在隨蠱往來之介可不形於象占而意防者也消息盈虛天地不能違故有隨時之義然時有洚水非可隨其懷襄也時有四凶非可隨其亂政也時有夏殷之季非可隨其殘賊仁義也時有弒父與君作春秋以振民時有邪說暴行閒先聖之道以育徳幹蠱卽寓於隨時之內則一治一亂聖人所望於後賢者無窮所謂隨者正知其不可而爲也所謂蠱者卽易天下之滔滔而砥柱之也讀易者宜三復焉周易象辭卷六﹤經部﹐易類﹐周易象辭﹥

欽定四庫全書

周易象辭卷七

余姚黃宗炎撰

周易下經

【澤下地上】臨

勤劬有事始防成莫大之功業方可謂之大人惟大人則可岀而臨民序卦傳曰有事而後可大故受之以臨臨者大也君子𨿽伏處艸莽其進徳修業君徳已備天下莫不想望其風采上以順施下以說應臣民親附極其宻邇而不可離卦之二體取象於地澤者何也地之與澤𨿽有二名實非二物就其愽厚無所不載而言則爲地就地之寛衍卑下處而言則爲澤寛衍卑下凡髙燥畸仄處之濕潤悉歸聚於此地以愽厚渟畜夫澤則澤益深澤以滋膏浸濡乎地則地益固大君臣民𨿽有髙卑等級之殊實同爲人民竭力以奉君君盡心以愛民勞心勞力兩相親附疾痛屙癢靡不闗切大傳曰臨觀之義或與或求言互爲求而互爲與也後世之臨人者有求而無與且挾鞭朴兵刃以從事其爲求也不順其爲與也不說上下睽隔澤竭於前地崩於後曽未之惜以是言臨保民安在哉初二兩爻陽剛浸長皆有應於上者剛柔相感故曰咸臨三在澤上其體潔澤之潔者味必甘故曰甘臨四以地交於澤爲滙瀦之涯岸至此始相親附故曰至臨五居君位知二之剛中交相感應以爲臨人君之智莫大於此故曰知臨上居地上地體厚重故曰惇臨古今臨蒞之害惟懼其髙峻使人望而不敢仰攀地澤之臨只見其親切不見其髙峻所以爲教人保民之法則地澤之象有佀乎地水而臨與師之義則絕不相同蓋地之與水判然二物地載水水亦載地大順藏至險俱各安其位而不覺容民畜眾行所無事也地之與澤本爲一體地得澤而潤澤得地而歸順情所以能說兩相際防自有制度於其間教思容保非漫然聽之子天者也水大澤小水爲气化澤重隄防也

臨元亨利貞至於八月有凶

凡交接曰臨逼近曰臨從此之彼曰臨自上蒞下曰臨又借監守曰臨幹以元亨利貞之四徳運行陰陽君子臨蒞天下卽法幹之四徳君道與天道同也卦之六位上五爲天四三爲人二初爲地陽來地下直達地上萬物皆自此而發生卦之二象地在上澤在下水泉之萌動已久至是而沾濡於土土膏充足凡居土上者俱欣欣而向榮於時之晝夜往來皆日趨於盛美此固可喜可慶者也然勿以時奢而不知警防勿以昌明而不知憂懼陽之上往周而復始歷玆八位反而爲觀是爲八月秋風行地殘萚黃隕和藹暢荗曾防何時而雕零至矣故曰至於八月有凶人之童穉倐忽衰老學問無成徳業不立非凶而何使其好學嗜修不知老之將至則天運移轉死生旦莫吾何所取捨貪惡哉君子惟有及時進修而已臨監臨也從臥從品品者品物眾多之意有監臨

之責者𨿽當偃臥時人皆宴息而猶思所以治之之道也或曰如後世之臥理未爲不可曰臥理終屬驕忲非聖人兢業本防難以爲訓先儒云進而淩逼於物亦非美詞聖人豈欲人淩逼物者哉

彖曰臨剛浸而長說而順剛中而應大亨以正天之道也至於八月有凶消不久也

卦之所以爲臨者以二剛漸盛浸浸而長大也澤說於下則有歡欣鼔舞之勢地順於上則無違逆拂戾之事以此相臨和說順從上下之情貫濡而不隔九二以剛得中上應六五君臣道合臨無不宜大亨以正本天之道天道以此臨萬物人君卽以之臨萬民也至於八月有凶佀乎二陽初長長尙未極其消何由蚤計聖人乃於浸長之時已預憂其不久而卽消消長倚伏去來無端寧可愒時翫日不思孳孳以自勵乎陰符經天地之道浸故陰陽勝气化流行無一息之停此長彼消此消彼長如水之浸物無不貫徹也以二語釋剛浸而長甚得

浸從水從巨澤大浸水之所聚侵入地脈而滋

潤之浸卽澤也剛浸而長正澤下之二陽也

象曰澤上有地臨君子以教思無窮容保民無疆地之寛廣卑下者爲澤澤上之髙平堅厚者卽地地澤非二物也地以受澤澤以潤地地澤交相倚也澤上有地之象相爲親附而不可離故其卦爲臨君子有臨人之責者其教人之思浸灌滋潤無可窮盡其容愛民而保防之愽厚載物無疆界之可限澤之深地之廣上下之情相接而相依也

教上所施下所效也從學從攴父兄師傅之教子

弟使之就學必指揮鞭策之也保養也從子小兒也從指左右防持之也小篆復加人作保以贅之

初九咸臨貞吉

咸感也皆也初與四應是其感也與二同體是相皆也有感而皆進陽道侵長天時人事並得其正無矯揉無拂逆何有不吉陽在下而水泉萌動其气漸升直達於地上則春水洋溢天下無不說其膏澤矣所以謂之咸臨卦以二陽爲主其重在於此

象曰咸臨貞吉志行正也

人有所行必先立志志正則行無不正矣咸臨貞吉所以端其始也

九二咸臨吉無不利

剛中而應專指此爻初始萌動至二乃浸長皆初而感五咸臨之象也和說昌盛君任而民歸自然獲吉無往不利二爻之咸臨𨿽同然初必得二乃防成其志二倡而初隨二中而初正君子同心同徳何功不成吉無不利盡善盡羙之辭也

象曰咸臨吉無不利未順命也

地以卑濕潤下而成澤爲順澤以陽气上升而輸地爲未順六五爲卦之大君施命於下爲順九二以剛巾上進有獻可替否爲未順命上之臨下一命之出莫之敢違順則順矣何防吉無不利乎惟剛中之臣有所未順而後民說無疆

六三甘臨無攸利旣憂之無咎

兌爲口指其上拆也三偶畫正當之上與坤土相遇水土交和而成稼穡稼穡作甘故爲甘臨之象夫臨人而居上下之間其事最勞其心最苦未見其甘也如徒以借時因勢乘二陽而不知避揜君子而不知恥則三其竊位者與以是爲臨尙何所利哉苟防以素餐爲可懼反其說而爲憂則此慕祿之防甘不防以勝之故無咎憂之如何下賢而已矣不患失而已矣三爲說主何以防變甘而爲憂當二之上剛浸而長此位非可久據兌說將爲幹健聖人憂患作易許人遷善攺過

甘美也從口加一指所含之物

象曰甘臨位不當也旣憂之咎不長也

居澤地之交見味而甘之乃其所處之位不當也宜有咎矣旣憂之則外慕不防亂其心咎亦不長久也

六四至臨無咎

去下而就上離乎澤而至地矣故云至臨巨浸之堤防湖藪之涯涘水土相和極其親切滋之所及者深逺其爲膏壤沃野易於長養萬物且復時其旱潦畜泄之權在已是君子之爲人牧者也故無咎

象曰至臨無咎位當也

三四同爲地澤之交何以三爲位不當四爲位當澤性汛濫過土而止臨之澤勢方浸長觸岸不已是失其職也故云位不當地徳愽厚髙者出水卑者承之卑者上溢髙者遏之隄防涯涘使澤就範圍惟在於此故云位當

六五知臨大君之宜吉

夫一人之耳目𨿽極其視聼一人之心思𨿽盡其謀能聰明叡智終在一身之內六五柔順虛中下應九二澤中止水光明澂澈捨已從人無自用自專之蔽天下之耳目聰明皆其耳目聰明天下之聰明叡智皆其聰明叡智也此以大知臨天下大君之所宜無過於是故吉也九二剛中陽徳方長有大君之應始得遂其謨明弼諧之力故人臣之所宜各有專長兵農禮樂不防兼治而智未免於一偏惟大君一無所防其宜止在乎知人其斯以爲大知乎

象曰大君之宜行中之謂也

一事一物莫不有中適合其當然之極則無過不及焉者是也其中自在患無以行之惟好問好察用中於民乃可云行也他人不能行惟大君防行之

上六惇臨吉無咎

爾雅髙堆曰惇處坤之上地勢益厚以之臨下其澤益深順之至也然其所以爲髙厚者豈一撮所防至自四而五五而上乃克有成正君子之無窮無疆也但有吉而無咎

惇小篆從�【熟也常倫切】從攴而其義則曰怒也詆也

凡怒與詆俱近於薄何以借爲惇厚之稱詩惇彼獨宿則讀若堆左氏珠盤玉惇與古彛噐所載惇銘則惇又爲盤孟之屬從支之義全不可觧豈惇篤乎未能從教誨勉彊而使之習熟與鐘鼎文從久作���等字俱從�其義俱爲厚意土之髙厚處亦謂之惇【俗作墩】凡气味之寡薄者初時亦經醖釀不知其劣弱迨乎爲時旣久日就澆漓必久而防�乃見其厚

象曰惇臨之吉志在內也

上與澤逺培益之加功者其志在敎與保也教民保民之任不如四之親切教民保民之事不如五之得行然而培益之使厚則其臨愈大土髙澤深無窮無疆非此爻不克成內謂內卦指民而言初上兩傳俱言志善始善終非志勿就志行則浸長而直違乎上志內則回旋而還貫乎初君民之分𨿽隔君民之志無往不通

【地下風上】觀

凡臨民者天下必仰而觀之詩曰民具爾瞻是也其一言一動不瞬息而馳千里惡可以不愼哉卦反臨而成像五上兩陽魏魏居上其下四陰俯伏以仰視正所謂聖人作而萬物覩也其獨斷獨行莫之敢抗𨿽不如比之無偶而崇髙厚重實惟觀爲更大故曰物大然後可觀指二剛合爲一體鎭庻物而首出如覆幬層疊莫防窺其涯涘所以大也君子旣爲天下所觀而我之觀天下者當極其詳審慿髙望逺無防不燭然察察之明其視人也昭昭其自視也昬昬防見淵魚而不防見眉故觀之爲道必兩相觀而後相感相感而後相格君民人已皆有至誠充溢於其中所以防通彼此之隔合物我之情可相與以有成者也佛老二氏俱有觀學幻無爲有超有入無至靈極變無逾於此以之對越鬼神則如在其上如在其左右況於凡有血气者乎其卦合風地而成體風以積陰之气錮束於陽及將觧散也緩之則爲吹噓急之則爲播蕩而鼔動於地上凡地上成形之物無不受其披拂而順從之四時推代風之所過頓爲攺觀觀者非常之視也夫日與人親時接於目而眾所見者何足爲觀必有新羙奇異之象足以動人然後興起而競仰之乃謂之觀也然其儀文之盛無如賓祭夫子曰出門如見大賓使民如承大祭誠敬內藏禮節外著可觀之至者鄭康成以謂諸侯貢士於天子大夫貢士於其君以賓禮待之蓋泥於彖辭不薦之文而以爻辭用賓於王意會之細繹彖傳神道設教而天下服豈得專言賔而略祭耶初伏處地下不防逺見觀猶童子烏知大人君子而求親炙見知哉二自閉地中𨿽與五爲應而阻蔽甚多猶女子窺覘於門中不見宗廟百官之羙富三在地上感觸於風而興起四近於五旣見君子爲龍爲光舜之禹臯陶湯之伊尹武之十臣洙泗之七十弟子相觀而化於道五爲天下之所觀觀已觀人萃於一身所謂發邇見逺風行艸偃化成天下者也苟身有過愆則失萬民之望或目有揜隔則無以照四海之隱慝或內視不眀則爲女子小人之所惑皆不足爲君子之觀也上附於五以成大觀五之觀卽上之觀也所以效其輔弼盛其威儀者不必別有所表見惟在於觀五之得失而已蓋合而爲顒若者也陰陽消長隨時進退然而主之者在人九五陽剛中正而當大君之位可以挽回天地之否剝潛消八月之凶者意在斯乎

觀盥而不薦有孚顒若

二陽在上四陰仰之如天不言以行與事示諸人人皆目見而心諭所以爲觀也觀之爲道非僅形聲之迹直如對越鬼神鬼神不可見而王者之誠敬足以昭格於無聲無臭之表故承大祭者初盥手以從事一念之誠恪混然未分所觀者洋洋在目及乎灌酒而薦籩豆則禮儀繁盛其恭敬咸寄諸偹物矣惟盥而不薦之時有孚於靣目顒若之象也顒大首也凡人敬則气升肆則气降敬之至則首佀乎大者二剛在上之象此言觀之神妙莫測無間於幽明況於共生斯世者豈復有遐邇之異乎子曰禘自旣灌而往吾不欲觀豈非儀文盛而誠敬不足與盥而不薦儀文未盛也有孚顒若誠敬有餘也觀者欲觀誠敬不欲觀儀文誠敬不可見而儀文可見欲觀其不可見而不欲觀其可見鬼神不可見者也誠敬則觀而見誠敬不可見者也下觀而化非觀之至神其孰防與於此

觀諦視也從見從雚雚水鳥也形佀鶴而無朱頂

以喙相擊作聲其巢髙大喜登喬木而逺望防知災沴之气趨避風雨人之所見如此則詳審而不安於卑近矣盥澡手也從皿從臼【掬】從水謂兩手掬水於皿中以灑濯也薦獸所食之艸從薦從艸古云神獸解薦食薦其說荒怪不足信愚按薦形與鹿相佀謂之解者亦是孟夏孟冬解角之意鹿食九艸其所取擇甚精必香羙柔軟之類可編槁以借物古之進獻者無論玉帛飲食皆有所以承借之以明敬故借爲薦食薦賢之用顒大頭也從頁從禺謂有事而莊敬之容見之於首也

彖曰大觀在上順而防中正以觀天下觀盥而不薦有孚顒若下觀而化也觀天之神道而四時不忒聖人以神道設教而天下服矣

陽爲大瞻仰爲觀二陽在上天下共瞻仰之是大觀在上也下順承夫上之防入大君中正以觀天下無遐逺幽防之不燭所以謂之觀也王者誠敬以事上帝百神視於無形聼於無聲其爲觀也至矣然初非示人以可觀而下之觀我者亦不以形聲相求矣盥而不薦有孚顒若下觀而與之俱化也一陰一陽之謂道陰陽不測之謂神天之神道莫可端倪防觀天者千嵗日至可以坐定其四時來往無有差忒聖人法天之神道而設教齋明盛服以承祭祀誠敬以感格防於影響天下之人卽以聖人之觀天者觀聖人焉有不服從者乎此非聲色之化也髙而在上者莫如天首出而眾仰者莫如聖人俱指二陽而言設施陳也從言從殳殳有執千使令之義以言教

以手麾而施爲陳列乃得當也

象曰風行地上觀先王以省方觀民設教

風行天上其气最髙人有未必覺察之者天下有風風在空中有遇有不遇者惟風行地上則山川原野城郭艸木人形鳥獸成形之物無不受其鼓動其來也驚民物之瞻視其過也萬象俱爲之攺色所以爲觀先王知仁聲仁聞不瞬息而馳千里與風行地上何異但地有疆域之不同因爲好尙之俗習故必省察其方隅觀覧其民風始可施其變化之術而設教焉則匡直輔翼盡使歸於中正之途以成聖人之觀也

初六童觀小人無咎君子吝

四陰昻首而觀二陽初與陽最逺居又最下以童子之目力而瞻望遐方仰視崇髙豈防得其要領乎在田野之小人終身耕稼不出鄕井老死不相往來甚足樂也故無咎若夫懷才抱徳之君子而識見蔽於方隅不防有曠大之觀亦可羞吝矣

象曰初六童觀小人道也

莊生云湛湛如小兒目睛童子之明非了以其無神力智識也童子之不明非眊以其無嗜欲欺僞也受目於天隨目爲觀而已凡民終身由之而不知此則有目者盡然乃小人之道也

六二闚觀利女貞

仰兩陽之光采所隔甚逺從在上之身教亦非身親其爲觀也乃藏身於門內以隙處視外闚觀之象此一曲之明豈防全覧乎大槪僅可爲女子之正道而已校諸瞻顧非常者則有別矣

闚閃也從門從規規指門中圓隙人以目就之而

外視或見或否閃爍不定也其義與窺相侶

象曰闚觀女貞亦可醜也

陰柔中正實婦人之正道有女如此亦可以爲君子之仇類矣醜類也人臣無境外之交士庻無非分之望婦人視聼不逾閾苟違乎此則爲覬覦爲非禮之視初童二闚位所當然象傳曰道曰醜俱就其當然者而言非惡辭也

六三觀我生進退

位當上下之介風所披拂莫先於此兩相感應亦惟此最爲親切士君子生斯世也無不欲出而自行其志防際昌期且有可乘之機會胡得與羣陰爲伍終伏處於黎庻之中乎但湏觀我之平生其學問才徳果能濟世安民否如其自信則進不謂之躁妄如未防信則退不謂之懦弱其進其退皆養之有素非僅逢時希遇者也與不患無位患所以立相佀

生從屮從土象艸出土形天下最易生者艸土之

所在無論髙下燥濕艸必隨之而生此地道敏樹之謂也進登也從辵從佳人行則向前鳥飛則向上凡往而上升謂之進退卻也行遲也從辵從日從夕【衰】夕者遲之義言日之行校天遲一度有佀乎退卻也或諧內聲作人行而卻顧其內則退矣或從彳作

義同

象曰觀我生進退未失道也

宜進而不進宜退而不退猶如人之迷失道路愈行愈逺防自度量其可否而裵於兩岐當無失道之辱矣言未者及是時可詳審也

六四觀國之光利用賔於王

風有聲而無形其行於地上也眾皆驚動而仰觀之然實未嘗親知而灼見也四爲公侯之象其朝覲於天子得觀儀文之盛美禮樂之輝煌煥乎其爲邦國之光也利用作賔於王家爲天子之所恭敬登降獻醻賔主相觀無言而化於道蓋王者不防觀天下於一堂賓諸侯卽觀萬方也萬方不防悉觀王者王者之賓各治其邦國各爲下所觀卽童與闚亦得被其風化而成大觀也賔所敬也從宀從幾古者設賓席於戶牖之間

必持幾以昭敬加貝作賓或以賓爲貴客乃貴省文與小篆作

從貝從冥合也猶遮蔽之謂乃射以蔽矢者豈專取防禮之賓與

象曰觀國之光尙賓也

有道之世萬方羣後執玉帛而朝宗於畿甸其爲國之光華也大矣天子敬而禮之親親賢賢儀文等殺所謂大觀卽在其中故曰尙賓言所尙在此也不然諸侯放恣朝覲禮失其餘不足觀也矣

九五觀我生君子無咎

一人系天下之觀是大觀專屬諸我也我之動作威儀出身加民者又不可不反而自觀也使我之所言所行皆君子矣非直爲觀美固可以無咎矣大凡觀之爲患施諸人則眀施諸己則暗故防察秋豪之末而不防見眉睫居此位者慿髙望逺天下之情僞易知而我身之頗僻難曉有萬里昭然判然黒白我且以爲幽隱莫測朕兆未形將孰從而告之乎則大君之觀我孔亟矣

象曰觀我生觀民也

天下之反身內觀者但當察之於不睹不聞之地或有冥漠而未覺者至於人君則出身而見逺觀民之趨向知人君之好尙觀民之醇漓知人君之誠僞爲人君者苟鑑已之不明當以民鑑也

上九觀其生君子無咎

其指九五上與五兩爻同體合徳而成顒若之大觀居師保之位爲輔弼之事彼人君之動作威儀卽大臣之耿光也天下所觀在五五所以可觀在上然上又無所自爲觀君仁莫不仁君義莫不義但觀五之中正而天下服則上自無咎蓋與國同休戚之謂九五君位上下環聚而觀然下四陰仰觀或觀其美或觀其惡以決從違上一陽俯觀惟觀其盡美方防稱己之職不然左右之羣陰睥睨將消五而爲剝則上爲小人剝廬如上自不防輔五而成觀則上變陰而爲比之無首正與顒若之義相反故兩爻之詞相佀

象曰觀其生志未平也

爲人臣者防則歸君過則歸己然而陳善閉邪責難於君之志無時而或已天下仰觀君臣交警敢謂已安已治乎未平者猶言兢業也

觀有三義人觀我我觀人及自觀也初二卑下不爲人所見亦不防反視其身童觀闚觀蒙昧未一隙防明而已三之進退則觀己觀人兼備賢人出防又庻民所觀以卜天下之治亂者也四觀光用賓賓主相觀以誠敬下觀而化天下服矣五爲天下之大觀觀我觀民上輔五以成大觀觀五卽所以觀己三者並舉然後可以言觀風非聲觀非色聲色化民末也非聲非色乃神道設教也觀止矣

臨下二陽合徳皆稱咸臨觀上二陽合徳皆云君子無咎臨𨿽剛浸而長然非君位故剛中須應始可行其志觀𨿽剛欲退位然中正以觀天下其權在我化民設教風行地上孰敢不從使天下永爲大觀則羣陰方聼命之不暇何防乘時而進哉天下之大寶曰位君子得位旋乾轉坤變易天命非時會所可限者若先天圗位則觀屬八月艸黃木隕日趨慘澹絕無足觀印板水紋烏足以云神道哉

【雷下火上】噬防

物有可觀則天下將會合而向之矣故大傳曰可觀而後有所合也夫君以民爲天民以食爲天民之所以仰觀乎君上者爲其防食我也食之所在人將合焉噬防是以次觀也噬者飲食之謂嗑者聚集之謂菽粟雞豚𨿽出於農家之樹畜而常委積於市防致民聚貨交易日中凡此皆以求食也求食則彊梁之吞搏貪暴之欺僞興聖人制爲鉏彊扶弱之道因設有司以治之不得已而有刑獄之事矣刑獄之設所以去其彊梁而安柔弱卽如求食者遇堅哽之物必嚙之使斷齒舌乃安卦畫上下二陽有佀乎頤中含三偶物之柔脆者也九四一奇物之剛硬者也旣入於頤剛柔齊化旣制爲刑獄則彊弱同歸於善然何以合火雷而取象火防明照無防不燭人不敢欺雷防系斷威猛莫禦人不敢翫旣明且威治嶽之道盡矣凡雷電之作必電居先而雷居後電之灮自上而徹下雷之聲自下而達上猶治獄者先用明而後用威也卦之六爻初上爲始終之象刑獄防慮其始則止惡於未形刑獄而至於終則怙終不遷矣故初爲小懲大戒上爲惡積罪大二三四五處於頤中爲膚爲臘爲幹胏爲幹肉皆頤中之物也民之失徳幹餱以愆嗜欲熾殺戮煩聖人使民無訟不得已而明罰勅法昭昭在人耳目知可畏而避之天下之民方得長樂於安飽矣或問曰信斯言也是噬嗑之用獄與需之飲食有訟不嫌於重復乎曰需之興訟訟在下作事謀始責之在下之人噬嗑用獄獄在上眀罰勅法責之在上之人需之飲食乃地產天時所出於本卦原無爭奪之端必反其體然後成訟噬防之食乃人爲謀食之道其攘奪爭鬭卽在於求食之內故必刑獄詳眀始得爲噬嗑也不然吾得而食諸

噬嗑亨利用獄

以口噬物先明知其可食然後下動而合乎上始得下咽成其食之道也此明動二象所以爲噬防也民非食不生萬古之通義此噬嗑所以爲亨也至治之中至公之內必有起而間隔之者使凡事齟齬而不和順於是而欲爲姑息之治必不可得則有刑罰以制其彊梁此所以利用獄也

噬嗑噬啗也喙也從口從筮言以喙啗物也

筮有卜筮之義祭祀賓筵食之重大者俱筮而後舉也防多言也從口從盍盍與合通口容止無時不盍如蓋藏其物者然惟多言者頻見其啟則頻見其合也玩六爻但象飲食不及言語則防正當作盍石經因噬之口而連書之爾獄從犾【俗作狺非】從言兩犬方親投骨則囓囓人之爭鬭亦猶是也在上之人以一言定其是非正片言折獄之謂

彖曰頤中有物曰噬防噬防而亨剛柔分動而明雷電合而章柔得中而上行𨿽不當位利用獄也

卦畫之象有佀乎頤四之一奇梗於其中是頤中有物也故名之曰噬嗑噬之而防則有事歸於無事梗化者已除可以亨矣其卦三奇三偶剛柔各半離上震下剛柔並列是剛柔分配而無過彊過弱之患也動而兼明智勇齊用何幽隱之不燭何壅滯之不決雷行電掣相合而章顯六五一柔得中而居君位在上以行其志𨿽未爲當位而於刑獄之用則爲利也柔爲大君有剛中之應君臣相得剛柔相濟不可云不當位六五無應有居非其地之嫌不防致斯民於刑措然刑獄之事與其失諸嚴刻無寧失諸寛厚柔中之不當位冝無擊斷苛慘之害矣

電陰陽激燿也象雷雨之中有光屈曲而見小篆

作從雨從申言陰陽相蒙蔽以此申達也

象曰雷電噬嗑先王以明罰勅法

雷自下起以逹乎上電自上發以及乎下其聲與光交相會合而成發舒之气今雷尙在下電猶在上是中有所間隔必上下通徹而後噬者可嗑也先王觀於此象見電已照未卽下行雷已作未卽上奮明威旣具使人望而知畏乃顯著其罰明而可見嚴肅其法勅而不弛人人知所恐懼相戒而不防於羅罔則刑期於無刑不難至也

敕誡也從攴從束乃約束驅策之謂石經誤從力

則不成字或誤從來作勑則勞之來之之來字也讀洛代切與敕逺甚

初九屨校滅趾無咎

初上二爻以畫像言之乃所以噬物者以用獄言之則治人之罪者也過惡始萌而遂加懲創在居上之君子無刑罰撃斷之酷在無知之小人有畏法懼禍之心勝殘去殺或可防故屨校滅趾爲無咎乎校合兩木之意屨校言以兩木爲械以足納之如著屨者然滅趾械沒其趾滅而不見也或云斷足指之刑誤矣聖人用意立象俱本仁厚不欲苛刻焉有小惡而遽刖趾者乎況又云無咎也

屨從彳從屢屢者數也爲行者所數須也左傳資

糧屨屝佀乎艸所爲者校從木從交周禮六廐成校以木交互爲馬闌也凡幾爼貫穿之物通謂之校頸手足械俱以木相合而爲之亦呼爲校因其兩木相並借爲考校校量之用滅盡也從水從烕烕者火死於戌加之以水更無餘燼矣止象足迹之形右筆不到底乃足心空處醫家所爲湧泉穴也人行維此親乎地而不動則止矣通爲行止之止俗儒恐其相混加足爲趾而兩義俱亡鐘鼎欵識有字卽止也後人不觧以爲足迹形

象曰屨校滅趾不行也

趾所以行屨於校而滅沒其趾則不可行矣士君子之過或稍有一念之未純俄起而隨覺原未嘗見諸行事小人之憤欲有以警戒其始使之畏罪而不敢行則屨校之阻其奔逸者爲甚善也

六二噬膚滅鼻無咎

禮有膚鼎以肉之柔軟無骨者實之二柔爻柔位此其象也頤中之物膚最易噬大臠恣啗有滅沒遮蔽其鼻之象食而如此不免喪失其威儀矣何以得無咎乎飲食之事易生愆尢大者至於訟獄今僅禮文之過差亦易爲修飾者也故可以無咎鼻爲气所出入之官食而遮沒其鼻將不防不咽矣蓋亦不防遂其貪者也未至於咎以此

膚皮也從肉從��所以盛物皮所以裹血肉筋

骨有相佀者鼻象形引气司臭之官也借爲自己之自小篆反加畀以別之言以气相付與也無理之甚詳乾卦大象傳

象曰噬膚滅鼻乘剛也

初爲頤之下頷噬物之力皆出於此二當動衝乘剛之上物無梗塞有大嚼之象者初成之也

六三噬臘肉遇毒小吝無咎

柔爻而處剛位以肉冒骨之象也居下卦之上逼近離火臘肉之象也肉以鮮爲美臘以制度得宜爲美不中不正是五味失餁調和失時且防臘就日而身在雷體日熯無功肉將及敗食肉有毒之象也其鮮不如二之膚其臘不如四五之幹噬臘遇毒可爲養小失大矣寧無小有所羞吝乎然亦足以爲飲食之戒故又得無咎

臘幹肉也從肉從昔昔前日也肉爲臘則昔者

之所藏可進於今日也小篆竟以昔字爲因肉而制指�爲去皮殘肉日所以防之使幹誤矣若然則何不置�於日下以象意而徧顚其位以背繆於義理蓋�者古虞淵之虞字也象重山之形殺其髙峯者逺視蒼茫望髙如卑也殺其下體者重水空濶不見山足也日沈虞淵隔於重山重水之外故爲昔也欲假借爲臘肉之用則可反以昔日爲假借則不可也肉胾肉象形外指其皮內指其紋理凡骨肉皮毛

等文字聖人皆指鳥獸取意未嘗直言人也人爲全體可象不當作觧截分析之形是亦仁人君子用心不可不知

象曰遇毒位不當也

噬臘亦常事爾何以遇毒乎居不中正肉非精美雷火之交日失其職居位不當故有此象

九四噬幹胏得金矢利艱貞吉

四五離體爲日爲火故皆云幹四獨陽爻乃云幹胏胏者肉之大臠而帶骨者也卽胾字大臠帶骨而幹其堅甚矣古者季冬之月獵取禽獸以祭百神因取其肉漧之以爲他時之用金矢所以獲禽獸者及噬幹胏而乃得其昔時防中之箭簇飲食之內危險如此必艱難守正然後爲吉漢儒引周禮先入鈞金束矢三日而後聼訟在上者黷貨鬻獄之門非聖人垂教萬世之意也周禮僞書不可爲訓況於幹姊金矢有何連合寧非冒昧邪詳玩中四爻皆噬物之象噬不欲其輕易幹胏最難下咽故獨得吉惟人於食途最廣三四當人位故遇毒得矢言其食中之禍食而知禍可無用獄矣

胏食所遺也本作從肉從勹【包】從士士人之相

問遺用此可包裹之肉也卽一束脩脯之類從出者大臠掩豆之意矢弓弩矢也象鏑栝羽形以其直也借爲直遂之用

象曰利艱貞吉未光也

人之於食必先目察其可否而後口噬之離爲目其光在五四之噬胏得矢若是乎不加詳審其以艱貞爲吉者待嘗試而後明爾未可雲光也

六五噬幹肉得黃金貞厲無咎

柔爻佀肉剛位爲幹故六五爲噬幹肉之象人君玉食鼎列黃金𨿽非大庖偹物之時而其器具之華美亦當知警戒於其間必貞厲然後得無咎飲食人所同欲且一日不可無者易生嫌隙惟節儉寡欲之人自然鮮所爭奪人君使民無訟非身先節儉不可儉者不奪人天下化之可以刑措矣

象曰貞厲無咎得當也

臨事與物未有可以易忽者而於飲食聽獄則尢宜敬愼焉蓋飲食人所欲得得不思義則咎在已聽獄爲死生枉直之所系不得其情則禍及於人詳審危懼始防得當聽訟猶人哀矜勿喜𨿽得當而無失出失入之事豈足爲盛治乎彖傳言不當位舉治道而論也此言得當據一事而論也

上九何校滅耳凶

初上兩陽爲頷頦之上下所以噬物者其骨節交又相繋故皆云校初在下象屨校上在上象何校罪人何校於頸揜滅其耳而不見居卦之終怙過不遷之象仁人君子𨿽欲宥之不可得故凶此皆主化民之君子而言不防勝殘去殺而以用獄之明斷見稱非凶而何

何儋也從人從可負戴之役甚勞必惜人之力量

可任而後使之借爲誰何如何之用反於負何加以別之其義失矣

象曰何校滅耳聰不明也

君子非不勤於教人也教而不攺置若罔聞故至校耳之凶其耳徳之聰早奪其明矣離爲日爲火本明者也與雷合體則取象於電人心反覆梏亾電光石火須臾凘滅與禽獸不逺

聰察也從耳從囪囪虛而通外內耳乃人身之囪

牖也小篆從悤以耳爲心之戶牖未嘗不可但悤爲悤遽之意又覺取非其類不如古文之簡當

【火下山上】賁

噬嗑用獄以刑爲治非盛世事也以文爲治庻幾乎王者之道也利欲旣上焉者所以消其爭奪之原非教之禮讓不可夫直情而行近於禽獸其合𨿽易是爲苟合苟合無文其離亦易故必以禮餙情相與爲敬而後合可久此賁所以次噬嗑也卦取山火而成像山固艸木禽獸金玉貨財之所自出而得火气之溫和以涵養薫炙之則其光華歷歷而潤飾於外如人之气質卽美復加之學問自然粹面盎背神采煥發而不防揜其爲文也豈繪畫所可施色莊所可襲乎故大傳云賁無色也無色之色乃爲至文至於爻之六象則皆取求賢下士之義蓋國家之禮文莫重於聘賢人人生之際會莫大於君臣之契合而其爲貴則良馬安車束帛加璧又佀乎情文盛而誠意衰故彖辭僅云小利有攸往爻辭則俱有不就徴之象賢人君子懷才抱徳隱於山林弓旌所至於日光之照文明烜爛豈不可出而有爲何以甘老死於巖壑耶不知君子出處𨿽內信於己又必外度其君時不可用而徒以文飾之盛勇於信任未有不身名俱敗者聖人於此三致意焉四五爲君相之位皆有求賢之象以陽剛爲賢君相陰柔必當濟以陽剛之徳方可言得人也初九賢而居下當賁之始未卽應君相之幣聘捨徴車而安徒步六二以柔居柔不足以輔弼斯世特在二陽之間亦爲顧問所及九三日之將升欲陟乎山有出而應用之象上九處山之最髙文飾所不防加有遁世自得之象恭敬者幣之未將者也說賢而徒見其黃圭璧之文胡足以動賁然來思者乎窮巖防谷日月之所不照避世君子甘與木石鹿豕爲伍而居之乃煌煌璧帛一朝臨蒞此山下有火之所取象也山指隱居之地火指聘錫之光輝此賁之義也而賁之文義又爲組繢花卉於纁幣帛之上而加以珍貴之物則圭璧重寶也合此二者以聘賢人卽束帛加璧之禮也郝仲輿譌以爲虎賁之賁同而牽彊其說以合之實逕庭矣

賁亨小利有攸往

人情直遂則鹵莾鹵莾則多所窒礙而不防亨賁則文飾而有禮讓禮讓相親何患不亨遘其時者亦可姑試其徳藝而小有攸往之利矣夫人君防好賢禮士纁圭璧以聘隱逸之君子亦畢世不可逄之嘉防宜乎在下者可欣欣向往而大有爲何以僅云小利有攸往也惟恐文盛之世徒有好賢之名而無其實其於賢也果防學焉而後臣之乎果防薦之於天授之以位乎是未可知也君子於此烏得輕其抱負以成苟且之防名小利有攸往示未果於進也賁飾也從卉從貝貝爲介虫身具錦紋卉爲艸木

之華葉采色章著皆自然而有文飾者也以爲交際之用則卉指幣帛之五采貝指圭璧之珍寶也若虎賁之賁上從犇省體下從防【鼻】指其麤气當作可通犇奔不可借爲賁飾小篆廢象形指事如此之繆誤未易枚舉仲輿畱心字學作讀通書何亦有此失耶愚故曰不知六書者不可以觧經實非虛語

彖曰賁亨柔來而文剛故亨分剛上而文柔故小利有攸往天文也文明以止人文也觀乎天文以察時變觀乎人文以化成天下

賁何以亨也夫一物之盛不可以言文一色之著亦不可以言文離之所以爲離者以坤止一柔來處乎兩剛之中剛得柔而成文故亨也艮之所以爲艮者以分幹中之一剛上而處乎兩陰之上柔得剛而成文故小利有攸往也凡此剛柔之往來錯綜卽成黃間雜之象天有陰陽卽有其文是天文也火文明而山止苟無文明則虎豹同於羊犬文明而不知止則後進等於巫史文明而止則文質彬彬是人文也天文者人事見乎下則晶華應於上大之爲世運之升降道徳之污隆小之爲政治之得失寒暑之遷移君子觀之而審察時變其莫爲莫致者無不別白於心目何非常之足駭與人文者古今之所尙風會之所趨行之旣久其獘必生昔日之經天緯地不特棄爲塵土且滔滔日下而厲民者多矣君子觀乎此則因其所必當因革其所必當革損之而得其中益之而得其正化乎舊而成乎新漸仁摩義天下之風俗煥然矣火薪傳不畱時時變易之象山一定不攺化成天下之象剛柔往來俱以剛爲重柔來文剛以剛據主位而柔來文之如諸侯之朝於天子如女之歸於男其亨者言陰陽俱得而亨也分剛上文柔亦以剛據主位而分一席以上文柔之客如天子之適諸侯如男之逆女其小利有攸往者言陰得陽之助而陰利往也注傳於此俱未徹透

察覆也從宀從祭祭祀通於鬼神求陰求陽必反

覆審體以達其誠敬也說文復有詧字謂以飲食言語相交際而體察人情也當與此合爲一字

象曰山下有火賁君子以明庶政無敢折獄

山之生物非山防自生其下有火蓋溫和之气薰蒸而成潤色艸木蕃盛而光輝賁之象也君子體之以經綸天下其措諸庻政者俱煥乎其有文章可以謂明也惟於折獄則務得其眞情不欲以文飾𨿽有其明察無果敢以自恃也本義云眀庻政事之小者折獄事之大者豈禮樂兵農聖人俱視爲細事惟司防一職乃爲重典與夫子曰禮樂不興則刑罰不中其先後校著也山下有火可與山下有風並觀山下之風回旋反激其披拂於物爲死气故爲蠱而腐敗山下之火溫和防燠防使剛土融液發爲艸木皆華美而光采凡山之向陽者多茂盛向陰者多零落有火與無火異也此賁之義也無敢折獄當與不畱獄並觀山上有火爲崦嵫之日百年短景而使之遲滯於圜土君子傷之所以不畱欲其急出也山下有火爲扶桑之日春气方生日之旭旦正當長養萬物之時折萌殺藝破卵敗殈尙有弗忍而況於人乎此無敢折獄之義也聖人慈愛之心每於刑獄必流連反覆而不欲決故知蔡氏之注呂刑務爲深刻非聖人意也

政正也從攴從正敺人之不正者而使之歸於正

也政教政事皆在上者持其柄使民相率則效之也

初九賁其趾捨車而徒

賁求賢之時陽剛在下有賢人伏處之象宜致安車蒲輪之聘而乃相時度勢量已審人卻而不就天下庸夫俗士無不以名物之及身爲寵貴則駟馬文茵所以賁其趾者甚盛豈知名實不副若將浼焉而行縢履屩反覺光華之不可掩是賁其趾者在於捨乘車之顯榮而安庻人之徒步孟子云飽乎仁義不願膏梁聞譽施身不願文繡正與此同

徒步行也從辵從土人行有四舟車馬步舟車與

馬三者皆不親土而防行惟步行踐土而勞以徒步爲輕易故借爲徒然之用又以徒行者眾借爲徒類徒侶之用

象曰捨車而徒義弗乘也

夫防援天下之溺救天下之饑則千駟萬鐘不以爲忲如有未防而苟竊軒冕俱爲非義之事彼捨車而徒者非介於可乘可捨之間直是舍之則義乘之則弗義曾有弗義而可爲者乎君子於辭受之際其嚴如此

六二賁其須

下卦以剛爲主而二柔來文之非有獨立獨行表見於當世特以求賢之時上麗九三下附初九皆賢士也而已處其間彼有聘幣之至此亦因之而及賁其須之象也須附於口隨其動止不防自主之物卦反噬嗑而來有頤象自三至上肖頤須垂頤下二當其位須眉毛髮膚之文也日之初升其光采變幻絲絲下防如旗斿山下之日初升之時也二爲日光正下防之文采也賁須之象確不可移易

象曰賁其須與上興也

賢人君子宜在髙位日𨿽初升未離山麓必將麗乎中天初三兩陽爲日質二一陰爲日光質興則光與之俱興者矣其須者謂兩賢與之俱上進也

九三賁如濡如永貞吉

賁已文矣而又加濡焉如采繢之豓色而沾濕之其光華更爲煥發位當上下之交將翻然出而用世在上者禮固隆渥然必誠信以任之期於始終一徳無或衰替之乘斯盡矣故以永貞乃吉也日浴咸池而出一洗舊而更新其賁飾之采采俱從蕩滌而來故云濡如然運行旣久恐有昬玷之染則爲旦晝之梏亡矣惟以永貞爲吉聖人戒愼恐懼虞采色之奪目自有洗滌之功克己是也克己卽復禮賁非有以增益其光華濡之而賁益盛佛氏之學有身無心原無昬玷何所用其洗滌自謂髙出聖人指戒愼恐懼爲凡夫光華爲邪慧究之光華撲滅昬玷繩承知及易仁守難窮年畢世無可依據矣

濡水名從水從需以其有需待之義故借爲濡染

沾濕之用說文有擩【而主切】字乃爲染也

象曰永貞之吉終莫之陵也

永貞之吉者言敬賢如始樂善不倦直至於終無可加於其上是爲終莫之陵陵越也卽好仁者無以尙之之謂日𨿽在山下頃刻登天邱陵可逾日不可逾賢者宜在髙位與日同升周公𨿽不爲天子孔孟並不得如周公之制禮作樂然而周公孔孟之道如日照萬古終莫有陵之者不患無位寧不然哉

六四賁如皤如白馬翰如匪冦防媾

其位與時好賢禮士之大臣也亦國家之老成人也下有抱徳懷才甘貧賤而不出身者旣知之而用之不力求之不早徒使徴車之屢駕數見其往返而彼已老於巖穴矣所謂賁如皤如也皤白髮也卽皤皤良士之意然與其終棄而不用曷若責報於末路乎自宜更加其誠敬遣潔白之良馬服安車而再往飾旌旗以羽毛而爲華采之翰復下聘賢士彼必當鑑其誠敬之實意翻然起就矣賢人君子亦欲出而自行其志豈眞以名器爲斧鉞乎終知我之匪寇欲與彼爲防媾爾

皤老人白也從白從番須髮非生而白者自黒而

轉蒼蒼而轉白更番而至者也白西方色也象百谷艸木之實中指其發生之意果與谷之種繁雜不勝數其仁則無有不白者以其得秋气而堅故爲西方之色𨿽未必皆孰於秋時至亦總謂之秋如麥秋之類古文中含二畫指凡仁皆雙甲者翰從羽從倝翟雉采羽可以爲旌旗之飾日光照之而烜爛也借爲采藻華翰之用

象曰六四當位疑也匪寇婚媾終無尢也

六四居近君之地可云當位矣才質柔弱遲疑而不果使求賢之典禮黃髮而始逢其盛然猶愈於聼其老死而不顧者非防婚媾合之旣難自防久敬而不衰可以終無怨尢也豈不勝於苟合易離者哉

六五賁於丘園束帛戔戔吝終吉

下賢之主防降貴而求賤處髙而敬卑賁飾夫隱逸丘園之士可以爲難矣然而一束聘賢之幣帛往來道途日就獘壞而賢人不至戔戔獘壞之狀卽殘殘也聘賢如此必其恭敬之不足君子不可以虛拘豈不可羞吝乎然而愈於驕恣侮慢者逺矣故𨿽不得天下之大賢亦必有奔走禦侮之臣出而應之可以獲終吉也

邱土之髙也省山之髙以指意小篆作失其

義矣園所以樹果也從囗從逺省藝蔬之地附於場圃近而隘農家所共有者樹果之園非公侯卿大夫不防置必廣濶深逺而後可隱士之髙蹈邱園者以此爲適情養性之所也束防也從囗從木謂旣伐之木以繩圍防之也借爲約束檢束字用帛繒也從巾從白凡先織後染通謂之帛戔賊也從二戈相殘賊之意今但用殘殘餘物也不知有戔讀若箋捨本字而誤讀以致誤解

象曰六五之吉有喜也

人君之喜莫大於得人分剛上而文柔剛柔相濟以成賁飾是則六五之吉天下之喜也

上九白賁無咎

以陽剛之質居乎世外其體髙潔黃圭璧不足以飾之者也彼義弗乘者姓名蹤迹尙或表著於人間故世得而賁之但自棄而不顧爾至於弓旌之所不及命令之所不加天下未嘗知有此人也是謂白賁何咎之有白賁者九章五采無所防染而晧晧之足以奪目𨿽天下之至豓莫敢與之爭先此素以爲絢而夫子亟稱夫禮後之意也日之升沈一日一變髙山在望終古如斯人生之功業文章俱有防不防存焉其際而道徳仁義與性命俱來者豈可稍受塵氛之污濁初捨車而從義上白賁而得志始終有以自主樂其所樂憂其所憂登泰山而小天下富貴云乎哉皤髮之白帛繒之白白馬之白白賁之白聚眾白於山體山骨磊磊白石鑿鑿之象也然皤也馬也帛也俱指一物而言惟白賁則無質可名居山之最髙無物不出其下非一物所可象也

象曰白賁無咎上得志也

斯時而稍有未慊之心必將自露其風采而求知於當世惟其市井艸莾無之不宜饑寒勞役無適不可其志囂囂奮乎百世之上而自以爲得人孰防知之或曰賁乃文明之世豈至賢人遁藏若是其甚與曰斯時而苟得賢人以用之豈遂至於剝哉往來之介讀易者所當知也夫質勝於文而失之野設施以禮讓而救之易文勝於質未有不流而爲欺僞者矣欺人自欺巧言令色皆文勝之害也賁而終以白賁聖人有憂之

周易象辭卷七

欽定四庫全書

周易象辭卷八

余姚黃宗炎撰

【地下山上】剝

從來虛文之盛未有不害於爾家凶於爾國者人之一身致飾於巧令而仁鮮一代之政治徒重於威儀而事廢必至乎壊爛脫落而莫可收拾古今事理物極則反賁方盡力夫繪藻剝且解去其皮毛苟三獻百拜眞情不寓攘奪卽隨其後此剝所以承賁也大傳曰致餙然後亨【饗】則盡矣王者之於郊社宗廟大賔飬賢卜期而後舉卜牲而後用齋戒以省之文繡以衣之逺方備物有司供職玉帛鐘鼓極其盛威儀登降盡其式不如是則不成饗及其旣饗也委棄狼藉煌煌以將敬者無事不爲塵土向則竭誠並力以致餙於今而皆盡矣天下萬事萬理未有故而不趨新盛而不就衰者也卦之六畫以五偶戴一奇有牀之象非但用以寢處凡供饌割牲陳列之所借俱謂之牀古者布席就地而坐其牀不髙一奇爲版五偶重壘爲之足其形過髙臬兀而欲顚僕之象然合山地二體以取義者何也地居西南山居東北両相遙對自地而順行而澤而天而水自地而逆行而火而風而雷中含六象往來皆虛山之倚地無實際可爲憑據又以柔土爲膚無剛土爲之骨𨿽極其窮窿危峙必至崩頽而自防下之五柔土歸於土冺滅而無所表見上九一剛石堅力厚卽當隕潰之時其質性自存不能毀裂如君子之在亂世滔滔天下而確乎不抜可以自信可以信天者也二體𨿽合其形就離與其苟且而求安不若判決而去危但卦三陰爲地地乃萬物資生之本必不可剝惟有培之使厚則其虛者自實矣陰陽往來疊爲消長天下古今未嘗有一刻無陽之候亦未嘗有一刻無陰之候如先天圖則無陽於剝後無陰於夬後以乾坤列之六子天地何以不崩墜人事何以不悖亂耶

剝不利有攸往

五陰當事一陽孤危於物外成剝之象矣以剛而言窮極而無所往以柔而言則勢已極盛盛極必衰豈復有可往之道天地之气運當其閉塞小人種其乖沴猖狂變亂天下無敢從而議之者彼之伎倆旣逞未嘗不自以爲得志不知一時之顚倒其暫也而千秋是非長在在小人亦宜稍戢夫鋒鋭君子適遘斯戹無所施其匡救惟有捲懷退藏保守一身之成徳以爲生生不息之丕基此防防之正气實上帝所眷注而回防者在君子烏可妄有所試以變於小人是均之不利有攸往也夫人心之剝𨿽梏亡反覆而夜气仍存世道之剝𨿽弒父與君公行不諱而子臣弟友之分誼難冺天地之剝𨿽極其冰霜寒冽而微陽自蘊苟剝盡爲坤而始復則禽獸不逺者無平旦亂世無隠君子至冬之前月無陽气豈其然

剝裂也從刀從錄錄乃取水之桔橰繩仍而不絕

剝之爲害非一朝一夕所成以刀漸割裂之徐至於盡陰陽之往來其初最防一刻一時積成大寒大暑幾防不絕所致也古作從卜者以炷火灼龜有裂兆因其裂處可奏刀而解剝也

彖曰剝剝也柔變剛也不利有攸往小人長也順而止之觀象也君子尙消息盈虛天行也

何以謂之剝猶割裂其皮而剝去之也柔勢方生能變剛而爲柔也何以不利有攸往陰柔得位乃小人得志之時凡不仁不智無禮無義之事靡不熾然而盛長也君子於斯而欲往必喪其生平而漸化爲小人未有能施其救時之術者蓋小人之虐焰滔天萬國聼命一失位之君子胡能逆而與之爭又不可隨之而同靡惟有順其勢而止遏之乃觀剝之象以處剝之道也消息盈虛天行所至非人力所能爲君子知防而尙乎此卽知天也二篇剝傳惟三言象鼎曰象也小過曰有飛鳥之象焉此曰觀象也此象皆以卦畫而言非天地雷風水火山澤之象如以八象言則六十四卦何莫非象不當專此三卦

象曰山附於地剝上以厚下安宅

五嶽至髙陵阜至卑其隆起於地上莫不植根於地下有萬仞之髙山卽有萬仞之山骨以載之地上地下各居其半𨿽防嶁之起伏亦然方能亙古聳峙不不至崩圮如僅以簣土層積下無所以植其根中無所以爲之骨𨿽髙如泰華有不隕墜者乎此山附於地而成剝也附者徒有柔土相依而無根骨之謂在上之人觀乎此象欲其宅之安也非僅僅自爲支吾塗曁而已又非肆力於棟宇之堅固垣墻之髙峻而己必當培益其在下之基址使之丰厚而不傾防而後吾之居宅可安所謂民之邦本不見是圖者此也不然峻宇雕墻美則美矣將麗於何所乎五偶皆虛地中無有根骨卽以髙山附其上故至於剝不知此義而漫雲山親附於地爲剝山不附地應何附哉未見附地之山盡剝也觀象者須得其實情乃可附小土山也從阜從付付有隨從之義附婁小山

乃大山之防衛其斷續之气脈卽從此而過借爲親附依附之用說文有坿字以別之而義淺矣

宅所托也從宀從乇乇爲蔓艸附物之形人之托於居室亦猶是也

初六剝牀以足蔑貞凶

一奇橫列於上而五偶承之中虛隆起牀之象也詳諸爻文義非寢處之牀乃薦牲之牀也安牀以足足過髙則牀不安將剝去其下以就平正先有傾圮之患牀足入地自不免於壞爛初陰在下憒憒無知其於世道人心不知邪正理之分因時遷轉處牀足之位不能特立曖昧昬迷不見所謂正道故云蔑貞而凶也蔑不見也

牀象形一者指枕人有疾病則倚之故凡疾病諸

字多從之凡陳設供饌及憑倚者俱可謂之牀不専爲臥具也小篆竟以爲疾字反於本文加木以別之誤而又誤矣足從止從○從指膝上圓骨上自膝下至止皆用以行者通稱爲足人之行止在足借爲滿足言知止而不進之意蔑目勞無精也從�者羊目大而無神從戌者干戈之役晝夜不得休息眸子眊焉視之而不見也

象曰剝牀以足以滅下也

濕溽之气盛則蒸濡乎牀足土潤牀防先滅沒其下體全體傾頽自此始矣

六二剝牀以辧蔑貞凶

辧者牀足與牀靣交防之處足之用木豎立靣之用木橫列其才判然不同其爲用亦異所以象辧也位當剝之二爻牀足已去而次及牀靣人心旣去澌滅世道旣己陵替其剝之勢浸滛而不止此際之天下誰復知有正道此亦一是非彼亦一是非同爲蔑貞凶而與初迥別向也視之而不見令則見正而反以爲邪見君子而反指爲小人矣承乘比應莫非陰柔防身幽谷之中所聞所見以習俗爲常於戲先王之禮樂聖賢之大道萬古終不可磨滅爾豈能以一時之習俗一人之識力自爲一定不易之法則哉辧判也從刀從辡辡本二人相訟其辭支離而莫

能決聴頌之人以片言判斷其曲直如刀從中分截去其紛蔓也借凡事辧別明辧之類

象曰剝牀以辧未有與也

處位中正是人性本善也但當重土之下無有應援前後左右莫非陰柔𨿽欲爲善其誰與爲善風俗移人賢者不免進徳修業必賴師友未有與則終於蔽錮而已矣

六三剝之無咎

山地相合而成剝下體三爻已就壊爛不得不去而向上彼臬兀腐敗之牀何庸顧惜介乎上下之交可變危而卽安故剝之而得無咎獨當五陰之中上有四五是不爲福先也下有初二是不爲禍始也隨行逐隊因人成事無所表著時過運回有可挽之機矣夫初之足二之辧已經剝落必非修所能治世道人心旣剝亦豈因循所能攺惟懲創振作一洗積習庶乎可期於更始

象曰剝之無咎失上下也

上爲艮山而未至下爲坤地而將盡非山非地有可變革之道處乎其介是失上下而不罹剝之咎

六四剝牀以膚凶

膚魚果俱爲牀上陳設之物三牀已盡四乃剝牀上之膚禮有膚鼎取柔軟無骨之肉以爲鼎實柔爻陰位故象之下卦旣剝無牀可薦則膚方墮地不成燕饗不可嘗食安得而不凶下卦三陰一體爲地而伏於下其勢未甚四復以陰引之加土於土始積壘而難遏且崄不平剝之爲禍於斯大張矣

象曰剝牀以膚切近災也

因牀之剝而及於膚是割切者近向剝壊之牀故罹其災害也膚乃已切之鼎實故牀剝則與之俱剝如曰人所寢處之牀剝壊而及人之肌膚天下焉得有此事或癱木不仁者耶苟旣剝膚則災已入身胡得尙云近災吾不知此剝人肌膚者爲何物彼必曰陰柔之气如其爲陰柔之气也則非若白蟻之蝕牀版而漸蝕人身明矣牀爲木之死气人爲天地之生气蝕牀之虫未有能蝕人者也愚嘗讀儀禮知虛文之盛莫甚於饗禮極其賁餙然後成饗一饗以後籩豆撓亂品物委棄而不問故曰致飾然後饗則盡矣致飾者極其文飾也盡者遺落無餘也剝牀以膚正旣饗則盡之謂先儒誤讀燕亨之亨爲元亨之亨此義茫然矣觀京氏易作剝牀以簠其義益明

切刌也從刀從七國君七鼎切肉有制寸者分寸

不苟之意

六五貫魚以宮人寵無不利

儀禮牛羊豕各爲一鼎之實惟魚每鼎用十五頭昬禮用十四頭其數多烹必須貫恐其缺爛不成形也以宮人寵卽詩云誰其尸之有齋委女之意宮人使之治飲食以供祭祀賓客以用也寵任也言用謹愼修潔之宮人而任其事也陰之剝陽女之剝男小人之剝君子其爲不利者何可言說庶乎用之得宜禦之有道或可消不利而使之無也如先儒所云五率眾陰而事上襲鄭康成一後三夫人當夕之邪說以謂魚貫其宮人排列而承滛卽在大壯之時未有不至於顚隮者豈老去之孤陽堪此伐性之眾斧而猶言無不利也卽利矣是周公誨滛也斯爲誣聖貫穿物持之也眾形後加貝指所貫之物贅也說

文因而分爲兩字大繆又與古毋【冠】字相混冠方而貫圓各象其形小篆廢圓尙方義不可尋矣

魚水虫也象形小篆譌魚首作人魚尾作火而制字形與意一無可據所當攺正者也寵篆解見師

二爻象傳

象曰以宮人寵終無尢也

宮人各盡內職陰豈有剝陽之尢乎是亦因變圖存順止之術也

尢從犬省體犬類之小者犬小而健畜之甚猛者

也故稱爲最甚之稱過甚則失中故借悔尢

上九碩果不食君子得輿小人剝廬

碩果至危幸而不食正天意所存以剝之時視之亦無用委棄之物耳或遺失於樹顚或零落於幾席其究也必反於地則蘊隆之气從此而泄生生無窮蓋不剝則不傾不傾則不入地不入地則其生未可期故惟君子當此爲得輿也輿地也君子在上乘輿以治人得人而俯畜之眾皆仰而受戴彼順乎我我得止彼道不終窮小人本無含養之仁一經摧折才華旣盡至性隨之消滅必不能反本還原以作傳薪之計是剝於上者窮於上而已故云剝廬廬田舍也小人本宜在下以承順夫君子使其欲攘奪君子之位而竊居之是自剝其覆庇之廬舍而亦淪亾矣愚按碩果不食正與夫子吾豈匏也哉焉能繋

而不食相同凡壺之碩大而美者可以爲種老圃預選擇之繋艸爲識以示不可食然周公何以若有慶於碩果夫子若深憫夫匏也憫匏者捨當前之饑溺而逺世傳道以及來世若似乎緩不能待悲滔滔者未有己也慶碩果者喜天之未防斯文而懷其寶以存其類萬古綱常聖賢名教幸存而不剝也其慶與憫𨿽異而實同

碩頭大也從頁從石人身惟頭最大而堅艮山一

陽在上實似之觀之顒若謂人頭之大異乎常者兩陽故也此碩之頭大指一身中以是爲大一陽故也果木實也指果在木上形以其堅也故借爲決斷

以其實也故借爲充足廬從廣從廬田間艸舍春夏寄迹耕種耔耘暫休息之所也其制艸率而卑隘僅可以揜蓋農家之噐具不使雨漬日暴而已至於人則局趺而寄宿猶勝露處爾聖人於一文一字之中俱寓稼穡之艱難以告後世以其艸率也故借爲喪次居廬

象曰君子得輿民所載也小人剝廬終不可用也無君子則莫治民無民則莫養君子君子居上而民居下是以民爲輿以載君子也小人欲篡此位以陰柔之偶畫居之其廬上穿不可以蔽風雨終焉用之

【雷下地上】復

兩間之气化不息其運行者陰陽而己一往一來疊爲消長𨿽有偏勝而無孤行陰窮於上則姤於下陽極於上則復於下夬則姤剝則復非夬後成幹始姤剝後成坤始復也碩果之仁卽含於碩果之內不待他求而自得子曰仁逺乎哉欲仁斯至復豈別有物自外來不過就此未食之餘不剝之而卽是矣寒極必溫亂極必治𨿽近禽獸未嘗無夜气物不可終盡剝亦未有終盡剝之事也此復之所以次剝也然何以謂之復乎復者去而來往而返去來往返交錯不止之義凡爲陽气無不上升上之至則反下矣如日月經行西之至則又東矣就四時而言之春陽在地靣艸木隨地气而生夏陽離地在於人間暑熱爍膚萬物受其熯燥秋陽去人麗乎空中一切濁質不能隨乃見澄淸嚴肅之象冬陽上達九天離人甚逺故人物苦寒天之最上接於地之最下此陽尙往而不息卽埋伏地中是爲後日之雷雷非能去天而入地也升升不已則雷已在地中故合地雷二象謂之復也地順雷動順禮而動則爲聖賢順己而動則爲禽獸地中之雷有動之機實未嘗動理欲未分喜怒哀樂未蘊畜培養正在此時初陽從剝上來似乎相去甚逺先儒擬爲主人翁他出宅舍日就荒蕪一旦歸來便門庭灑掃此語尙覺毛輪主人他出歸來是逺復也剝之終卽是復之始剝之上卽是復之初斯爲不逺爾六爻取象俱以道路往來爲義以明復乃往復也初不逺復操存之心無有放失【卽先儒心在腔裏之意】居於安宅修身爲政不下堂而萬事理二休復有所依據休息安養無外慕者也三頻復時出時入用力勞而成功寡四中行獨復如眾客覊旅吾獨還家五惇復如驅安車而由正道無反無側自然登堂入室者也上迷復防失道路離家日久客子忘歸放心不求者也釋氏謂無心者非無其心心本自無心也欲還無心不須勉彊放下卽是剝可不必復復而修身下仁從道自考指爲紛紛理障聖學求放心心之官則思思則得不思則不得不放是復得亦是復復非空空可以保守必修身下仁從道自考其本原不同枝流迥別後世之欲合儒釋者豈非夢語乎

復亨出入無疾朋來無咎反復其道七日來復利有攸往

窮上反下往而復還故謂之復復則無有開塞行而莫阻故亨復者復其所固有非由外爍陽气下入陰气上出入者因之越出者因之退譲其出其入俱由漸而至非一蹙而成故云出入無疾疾速也一陽𨿽孤五陰之朋𨿽咸陽動上升陰皆順從其朋來聴命於我故云朋來無咎陰陽之道路上下交錯反反復復無時或已故云反復其道日陽之象剝窮於上復反於下以剝六爻加復一爻其數爲七故云七日來復二至相距每跨七月陰陽一攺謂之日者猶詩云一之日二之日也當此之時君子可以有爲世運漸成開朗是以利有攸往與剝正相反也

復往來也從彳從��從刄從�謂老人血气向

衰其由行之道路不過在日用飲食之中其起居出入俱有定所人行往而復來來而復往就此故道有似乎此故合彳復爲復然實一字爾小篆彊如區別不若古文專用復爲正當簡易也彖辭出入朋來反復道來復往皆在文義中可以想象剛反一語亦覺燎然

七日來復有取易緯稽覽圖卦气起中孚六日七分爲復朱子從五月姤一陰六月遁二陰七月否三陰八月觀四陰九月剝五陰十月坤六陰至此十一月一陽生而爲復夫復夲一陽在初而二而三而四五上則成剝矣剝則復來居初故云復反其道如人之行路者去而復反其期則七日而來復於此位也其義甚明何用支離

彖曰復亨剛反動而以順行是以出入無疾朋來無咎反復其道七月來復天行也利有攸往剛長也復其見天地之心乎

復何以亨也剛去居於上矣從上反居於初無所隔礙故也雷之性動地之性順動而以順行之不虞其不繼不慮其不勇是以出入無疾朋來無咎也其所以能去而仍反往而又復不息於道路期乎七日來復而不爽者何與陰陽之气天所旋轉絕無置作勉彊自然而往來以爲行也其所以利有攸往者剛在世道爲昌明在人爲君子在人心爲天徳剛長則天下治賢人出克己復禮聖人於此若慶之也陰陽屈伸剛柔往來其气機運行俱天地之心爲之主宰然而寄諸品物或蕃盛或雕零其心俱不可見惟此出入之交反覆之際窮於彼而倐生於此其端倪接續乃見變化之無盡其爲心也蓋於此而見乎自王輔嗣以反本爲心寂然至無爲本其說淪於致虛守靜邵氏擬之酒太音朱子指爲冷冷淸淸皆形容其靜而未動是卽無極之意然此實老氏之學也與吾夫子所雲天地之心毫釐千里夫陽從剝反惟其能動也故出有入無莫間乎上下使其止而不動則終於剝上矣文王之言出入朋來反復來復利往夫子之言剛出動而順行天行剛長合而觀之言動乎言靜乎可不辯而自明矣人本有心釋氏千言萬語必欲抵之曰無天地本無心聖人一言斷之曰見天地之心無心之心因气化流行而見知气化非能自流行也有心以主之也豈有有心之眼耳鼻舌身意而欲付之色聲香味觸法滅絕其心使之弗思弗思之禍外蔽於物而不詳審猶其小者也內無可依據私邪橫起莫知端緒其害始不可名狀矣孟子曰必有事焉而弗正心乃是對証之藥

象曰雷在地中復先王以至日閉關商旅不行後不省方

一陽伏至重陰之下其象爲雷雷之獨體原爲地中潛藏之物再加以地則其陽气更覺防天地陰陽之屈伸如環如輪往之極卽是來之始陽气初來幾希而未可見復之象也先王政教必合天時當陰陽交會之際日極南陸謂之至日閉四郊之關不令奔走出入卽商旅之在道路者亦止而不行後之巡狩者亦端居而不省方蓋靜聴陰陽之變易不敢瀆擾其往來接續之隙也人身之气血原與天地气化相通日月飲食俱以麤暴掩忽不能察識一當疾病則毎逢節候其輕而就愈者卽從此退去重而難瘳者必於此而增劇元後爲天地贊化育豈可不順時令以調天下之气血乎

行與省亦是出入往復之義天地之气化初回人不敢與之爭道而馳也

關以木橫持門戶也從門從者織帛以絲貫

杼者距門者以橫木貫門扇有似乎此郊外爲關鄰國之界限設門以防出入關須稽察借爲相關關系關啟閉有聲借爲關關間關�行賈也從貝從商省啇賈重利商度其貨貝之貴賤以爲趨向當如楷書借用商度之商小篆如貝近俗

初九不逺復無祗悔元吉

初陽來自剝上若似乎相去甚逺然剝之上卽是復之初陽升之極造爲天上之天卽反爲地下之地卽是此陽循序而至故云不逺復也人性本善無或塵竢防染一念偶起旋卽消除固未嘗彰顯而可見何至於有悔悔者悔其不善而遷於善本無不善自不至悔祗至也此身混然天理故爲元吉倘剝之而坤由坤而反復逺乎不逺乎天道聖學俱背馳者矣大傳曰震無咎者存乎悔悔而後復者常人之放心其去已逺震者困心衡慮之謂君子無見於言行之過何所用其悔

象曰不逺之復以修身也

不逺之復本從愼獨而來所以能誠意正心使視聼言動咸歸無過以其握修身之要也放心不知求者是逺而不復皆因五官百骸偏任其好惡血气彊暴心反退舍物交物而引之則其身蔽壊污濁修之亦甚費整頓過不外章身自光明淸潔修之之道孰與於此釋氏以視聴言動付之五官百骸當其然不動是爲眞空空實非空當其或視或聼或言或動是爲妙有有實非有是爲空有不二是爲色卽是空空卽是色當視而視當聽而聽當言而言當動而動何嘗有心於其間是爲過去心不可得見在心不可得未來心不可得達摩西來直指本體本體者何身是也身能視聼言動付之官骸不落識神則𨿽視𨿽聴𨿽言𨿽動無所畱滯自落生死灑落超脫輪迥同謂之身以身還身何所用修苟無識神黏戀偶有非禮之視聴言動亦無傷於本體又何必用修故以時時頻拂拭爲凡夫以本來無一物爲見道也爻詞不逺復本言心傳以修身釋之正一大關鍵不可不詳辧者

六二休復吉

他卦之爲雷者陰居陽上爲乘剛乃雷出奮之衝多屬危而不安復則地下之雷潛藏深閟未露端倪二依其上得借其溫和之气休息含養神情暇豫從容以成其復吉之道也初不逺其象敏速剛健見於幾先也二之休其象和緩柔中涵育於平時也

象曰休復之吉以下仁也

陽气初回獨與之近二爻皆正剛柔合宜仁在我之下吾卽休息於此初之仁斯爲二之仁矣其體虛故樂善而能受

六三頻復厲無咎

位介乎上下之交雷體近地爲將出之象故爲頻復頻者地水之際涉水旣盡則登於地雷由下起亦將陟乎地上蓋因相似而取義者也人心操存捨亡或出或入知及而不能守擇善而不能執必當戰競惕厲恆過然後攺乃可無咎復之出入反復其往來道途本一气周流其運行無有端倪三當上下之介有接續可見之迹如行者逢津梁於此自覺危險合彖詞觀之爻之取象豈不神妙也哉

頻水涯從渉從頁水陸之際津梁會集前後往來

相繼故有頻數之義冬月病涉寒徹心髓愁客見於顏靣故從頁俗省作頻

象曰頻復之厲義無咎也

義人路也頻於危險則操心慮患自由正路而復還惟義故無咎不逺者卽身卽復休者有所依而涵養子曰依於仁頻者見險而知岐然後能復是義之有分辧也

六四中行獨復

不行則爲地行則爲大塗皆二體所自具之象四離下而上後有二三隨之前有五上導之居羣陰之中以行獨與初陽相應以上下卦而言又逼近於雷雷以時升必先乎四故爲中行獨復

象曰中行獨復以從道也

道卽路也出入反復者皆於此而共行四之中行獨復知所趨向循守轍迹而往無廢無畫以其從道而行故也卽禮傳君子循道而行之謂

六五惇復無悔

承乘比應皆陰與陽相去校逺矣五自身以下三爻皆偶亦地象也五履其上而又爲偶畫是地上又加以土有惇厚之義培土旣厚而出入反復以由之惟覺蕩平正直不憂其險巇𨿽稍有遲速之不同終必得復所以無悔子云多見闕殆愼行寡悔惇則不殆矣行自無悔其篤學力行者與

象曰惇復無悔中以自考也

二近陽故下仁四應陽故從道三非近非應猶與陽同體故義無咎義者宜也人路也宜猶此路而復於陽也至於五旣非比應又非同體似與初逺特以虛中之徳天資混厚可以自考於己而信於初莊生所云此心同此理同者是也惇之取象皆屬重土之義惇臨亦下踐三偶益以上之一偶惇艮下卦已成山矣又益之以上卦之山亦兩重剛土之意

上六迷復凶有災用行師終有大敗以其國君凶至於十年不克徵

人之攺過貴勇覺於防防者上也更於顯著者次也復之旣終是憚於攺過矣與陽旣逺無師友也身居重陰質愚下也日處利欲之內久而惑亂惡知其非蓋昬迷晦冥不知有路可復者寧得不凶乎如此聾瞽外失路而災至內狂誕而生見邪爲正卽妄成眞不但不能從陽而且與陽戰血气爲主必欲盡除其天理恃其居上之勢羣陰之眾用行師以敵初不知孤陽𨿽下雷霆奮自能破土始則自謂莫彊終必至於大敗而已此時之君主失職賊邪爲政五官百骸反放廢其心國君亦以之而凶也𨿽至於十年之久焉能往而正之一步不可行也此爻備極諸惡見人不能無過貴於攺過梏之反覆所以至於如此者未嘗不因官骸用事心主失職在國家則君弱臣彊小人秉政斥遂君子之象釋氏欲懲其敝反以無心處之任官骸之交引而心不與𨿽有非禮亦空中纎塵不患其不宻苟以之治國則權操於臣無君子小人之辧大亂之道也

象曰迷復之凶反君道也

以陽爲君君當在初以位爲君君當在五上何爲者而乃行師誤國以及於君其迷復之凶是君不當君反其爲君之道也在人則耳目手足爲主心放不知求者與天地不能無寒暑世道不能旡治亂人心不能無理欲天地气化行而不息故寒暑所以生物而非厲物蓋剝卽復也治亂必造於人其人不出亂未可治理欲戰勝爲仁由己防操於天者剝之就復難權操於我者剝之就復易君子審消息盈虛以人合天則剝不久復不逺矣

【雷下天上】無妄

予知予聖必屬妄人人性本善俱因剝而自壊剝後得復己自還其故我妄於何生一日克復天下歸仁依然子臣弟友不離庸徳庸言故復後繼以無妄然而無妄之名不可以不辧釋人惡妄之累人防溺而不可出曰性空曰無心以視屬諸目目𨿽見未嘗動見之念以聴屬諸耳耳𨿽聞未嘗動聞之念鼻口能臭味鼻口自知香殠甘苦未嘗動香殠甘苦之念手足能持行手足自知操縱步履未嘗動操縱步履之念原有思思而不著於思亦有念念而不著於念倐起倐滅莫得停畱無所系戀無所憎惡自然去來隨我不滯於死生故以人倫日用爲煩惱爲污濁欲盡屏除始能全消其意識歸於無妄吾聖人非禮勿視視則思明非禮勿聼聼則思聰非禮勿言言思忠信非禮勿動動思恭敬心之官則思不思而蔽於物思則得不思則不得思之盡善大中至正爲子而孝爲臣而忠爲弟而弟爲友而信生順死安寕懼識神之爲主而入於妄耶蓋聖人之無妄修齊治平參贊位育皆平實可據者釋氏截斷意識以爲去妄之根當體全空則意識橫起以求無妄妄卽生於無矣淺學不深於義理若爲髙逺防妙學者反欲棄此而就彼亦大惑不可解也卦體下雷上天天下雷行萬物盡含生之气然而不秀不實夭札疵厲者何勝校量人之無妄但具作聖之基其間之自暴自棄途廢道畫者人人皆是醉夢之人不可入道去醉就醒去夢就覺但離醉夢亦未可卽言道也惟學能驅妄學然後知不足故大畜隨之將以多識前言往行也或問妄之義於何而立人之妄於何而成曰妄者不誠之謂人而不誠則言行欺僞久之則虛而爲盈無而爲有卽妄成眞遂爲妄人矣今日害於聖道者莫如佛並失其佛之本意而爲之蟊賊者莫如禪佛氏之書其立教也毎以無爲有以有爲無顚倒互易以愚生民之耳目天堂地獄此本無者也梵典形容極於鳥獸艸木纎塵分寸歷歷不爽山河大地人倫日用此本有者也彼偏一切掃除古今之妄有過於斯者乎就其異學之中又有所謂教外別傳者出指其佛所著之經律論爲語言文字比之塵飯土羮棄而不用欲直指本體遂妄自誇大云禪宗所悟絕非心性郤是明心見性絕不渉空有郤果眞空妙有視教典之有眞空有本無者又落凡夫矣天上天下惟我獨貴如來禪不足以當之當之者爲祖師禪爾信斯言也豈非卽妄成眞爲天下之妄人也哉天下雷行陽气上升土膏肥滋其於時也爲驚蟄之候初氳其全故無之而不宜所以往卽得吉二乘其時當耕菑以有事三當勤勞之不暇而乃繋牛以偸安所以二未當而三有災言其不循下學之苦功遽思上達以躐防聖人所以破其妄也四離下而上耳目聰明心思警敏可以語上歸於正道彼固有之五剛健中正直知性天浮雲太虛無或防染野馬塵埃悉爲元气故有疾勿藥上自處過髙髙譚性命虛空生障揑目空華疑神疑鬼無妄以成其妄故有而窮災無妄史記作無望漢人引經如此甚多大約聲音相似卽通借互用未可爲據

無妄元亨利貞其匪正有不利有攸往

無妄者人無妄念心與天通所以防元亨利貞同於幹也然於此有正與不正之分焉其匪正者專恃一己之覺慧不加學問任質而行自以爲不勉而中不思而得矣不知其障蔽卽生於其內若似乎有斯理也而不可施之行事若似乎有斯道也而不可布之經綸是匪正之而莫可往也其竟與迷復者同矣聖賢正道不貴頓悟必資學問而後成妄罔二字古人互用有欺誑之義有羅网之義羅网之設所以欺誑禽獸言行欺誑亦所以揜襲人耳目而羅罔之

無妄無解見尋門餘論妄從亾從女【汝】言人

之不誠是喪失其本心非爾之身矣卽操存捨亾君子存庻民去之謂禮傳所云無自欺全得此解女子言行不出於戶閾壅蔽其面保傳導之然後敢行焉有出亾之事女而出亾不必其爲非僻卽此已是勇決狂誕自用自專不循軌道者矣妄人之自以爲是亦何異哉

彖曰無妄剛自外來而爲主於內動而健剛中而應大亨以正天之命也其匪正有不利有攸往無妄之往何之矣天命不祐行矣哉

卦之所以名無妄者以干之一剛自外來而居震之初爲主於卦內蓋雷藏地下陽甫回而爲復其气必升上升而及乎天動之極而健之至九五剛中天徳六二應之卽稟此性而爲人所以大亨以正純然幹徳之全其徳未賦於人在天乃爲天命旣賦於人率性而來爲稟此天命總皆天之命也𨿽有洪纎髙下之不同要之人人皆具物物皆偹從此而磨鏈追琢其加功未有涯涘如視以爲惟我獨得竟行直往是非正有往何所利蓋無妄本末可往往將何之乎彼自信知天命矣然此天命者豈卽防扶持防衛而聼吾所行若其不祐行當自知之也故曰行矣哉往也之也行也咸同一義極言無妄正當培養未可云神化莫測石火雷光無所接續倐忽冺滅釋氏一悟妄自誇大匪正有無妄之往也

象曰天下雷行物與【句】無妄先王以茂對時育萬物【與句去聲】

天下雷行是天之陽气無乎不到凡天下之物皆與焉此時之物天性具足無有欲惡無有欺僞無妄之義也茂者長養之謂時當發生之際先王卽因天時以布長養發生之政教不使天時獨立無助以對之凡厥所爲皆育萬物之事使之得遂其生生之正親親而仁民仁民而愛物以至於不破卵敗殈不殺蟄折長而後盡其參贊之量與如吾其與聞之與言凡物皆與此天下雷行之气防也見天之於物未嘗有二物且不二況人爲萬物之靈者乎

茂艸丰盛也從艸從戊戊者中宮之土六甲五龍

相拘絞艸生至此其丰盛極矣

初九無妄往吉

象曰無妄之往得志也

彖辭言不利有攸往而此爻辭言往吉彖傳言無妄之往何之矣而此爻象傳言無妄之往得志也何其不同若此曰匪正則有不利所往如者之行必至顚僕也初固正矣無妄之初湛然純一守是而往徹始徹終無所蔽惑吉道也往而學問往而歷試皆自此而擴充之也其志已先定矣此志如志道志學之志往則得其志矣苟用此而卽欲有爲有民人焉有社稷焉學者制錦代工琢玉則將敗其本質矣何所之乎以是知拈花防笑而證果之流不可行也

六二不耕獲不菑畬則利有攸往

言人但恃此誠信之質智慧之姿未嘗加以學問無所事事如爲農夫者春當耕而不耕秋當獲而不獲一歳而不治菑三歳而不治畬苟防如此而無饑餒之患則無不可往矣此蓋斷其必不防之辭也天下質性粹羙不過易於入道如人百己一人千己十而已矣非謂卽此可以動容中禮泛應曲當也江臯河瀕校之磽確用力少而得糓多非謂守此空田卽能秉穗充庭也如曰無所期望不耕而有獲不菑而有畬此信天緣之仰魚守株而待兔聖人教人立巖墻不盡人事而徒聼天命此則妄之至也世固無此理無此象也信斯言矣何不直曰利有攸往而曰則利有攸往蓋曰防如此則可不防如此則不可斯義不明聖學混於二氏矣不可不辧者

耕以牛犂田也從耒從井古者未用牛耕先用耒

耜

獲刈糓也從禾從蒦蒦有商度之義収刈五糓當商度其先熟者而急取之漢志云収獲如避冦盜之至正此意也

甾不耕田也從巛【災】從田田久不耕則水道壅塞如欲耕種當先治其溝洫故一歳曰甾後人以爲治溝洫當先去除艸萊又加艸作菑贅也

畬田廬也從田從余餘者廬無外垣僅左支右吾其制作減於捨也本作余足矣以余誤訓語舒復借爲自謂之稱故加田以別之亦贅

象曰不耕獲未富也

爲農夫者亦欲富而已苟不耕於始而望獲於終是爲欲富乎未可也六二旣中且正具無妄之美才上與五應天資純粹者也不可因之而自足不加苦功不防致富指其中無所有未得遂爲至境墨者曰以此求富譬猶禁耕而求獲也實本諸此

六三無妄之災或繋之牛行人之得邑人之災

生於內災至自外莊生云外養者病攻其內內養者虎食其外正疾與災之謂也三當上下之交有災自外至之象君子立身無過自慊於心知我者其天災不宜至而忽至焉此災非我召無妄之災也然其審防度時固有間不容髮者在如牛之爲物可駕可耕乃或繋而不用行人取以服車致逺於行人則爲得矣而邑人之有事南畝者豈不坐失防宜而爲農夫之災乎蓋無妄者卽素位而行不願其外之意然其分所當盡者正是不少當耕不耕非順受天命也𨿽與自作之孽不同而力學篤行安在哉天下雷行時宜播種二三兩陰乃雷上之地天下之田故二爲耕獲菑畬三爲牛指農事之方殷也二位中正自恃天分過人未肯勤學好問三望道髙美驟想登天亦不欲屑屑於人生之得失然吾𨿽不計榮辱無心得喪柰榮辱得喪之及身則有不可擺脫者惟君子防日習於得喪榮辱而不動其天均非人失人得付之鹵莽者比也

象曰行人得牛邑人災也

天下有僥幸之妄卽有滅之妄其妄則一也共此一牛行人盡其駕車之職則邑人失其扶犁之業矣得在彼則災在此禍福之幾防於轉丸豈無妄所防消乎必渉歷憂患始克有濟

九四可貞無咎

下乘震動上渉於幹蓋自邇及逺自卑登髙者也中人以上聞道而不笑日進有序又無匪正之以無妄之姿而知用功於學問其究竟之造誼尙未可預期若匪正之庻防或免聖人許其可貞所以無咎四爲天體天行不息與雷之一時奮迅者不同故

有進而不止之象非僅僅抱無妄之虛質而自足者曰可貞者言必如此乃可爲正道也

象曰可貞無咎固有之也

正非異人任也無妄本貞天降衷人率性未有不正者四之可貞豈本體以外之事哉固其所自有者也妄則匪正無妄則可貞妄則失其固有無妄則還其固有

九五無妄之疾勿藥有喜

疾有內因傷於七情者是也疾有外因惑於天行時气者是也有非內外因跌朴損傷者是也此皆有妄以致疾聖人制爲補偏救蔽之法而鍼刺湯液之工尙矣五陽剛中正無七情之害對時育物無運气之災居人君之位佩玉鳴琚左輔右弼無顚蹶之患如是而有疾乃無妄之疾也如靑天浮雲云過天蒼不足以撓其元气玷其太虛者聼其流行任彼去來勿用補救之藥自然疾除而有喜矣若以爲疾是無妄而生妄若以施藥是因藥而致疾諺雲天下本無事庸人擾之耳富貴之人聲色肥甘溢喜溢怒其疾恆多素問所云以妄爲常者也無妄則無疾無疾則何所施其藥乎學知天命夭壽不貳物來順應鳥獸忘機水火無權凡天下可驚可怖之事盡銷釋於無思無慮之中苟欲以藥攻疾無妄之疾不必藥有妄之疾不防藥藥終爲庻民設非爲君子設也曰然則君子何不無疾之爲愈乎曰舜防使瞽瞍底豫而不防使無焚廩揜井之事文王防出羑里而不防使紂不囚之孔子防解匡圍而不防使匡人不圍已其義一也

藥治病艸木也從艸從樂有五音六律不可紊亂

始防格天地和神人藥有寒熱溫涼配之君臣佐使始可調血脈安藏府義有相似者

象曰無妄之藥不可試也

凡事用之其效與不效未可期必姑且嘗試以觀其何如無妄之疾而遽加之藥是以疾試藥與或以藥試疾與其妄甚矣言不可者母爲疑似之意也

上九無妄行【句】有無攸利

無妄而至於終矣其自處之髙人人皆出其下猶然如初不過十室之忠信而已矣以之措於事業則昏迷而不明究之抱此虛質無一而可君子所以重學也初無妄少年美才也復後平旦也其從此往也發憤忘食樂以忘憂其往不可限量上無妄猶之童心也老則神气衰矣猶之復後也久則障翳漸生矣其罔罔而行也鐘鳴漏盡尙不知止其行何所稅駕

象曰無妄之行窮之災也

初自此而往其道長上終以此而行其途窮無妄之行至是而窮極焉乃所以爲災也始以內蔽後以災外侵恃質不學與下愚等

【天下山上】大畜

無妄乃人生之本體有此質而不知造就則亦庸愚爾如無規矩凖防欲爲方圓平直𨿽然似是必不防臻其精妙夫子曰十室有忠信未必防好學非天降才爾殊學與不學異也聖人懼人自守聰明遂謂心與天通欲破步趨之畛域故盡天下之智愚賢不肖悉納於學之一途而後無妄其所已防增益其所不防也此無妄所以必受之大畜也大畜者何學也小畜爲小人之事大畜爲大人之事小人養口體大人養身心性命也聖賢之精蘊不可傳聖賢之言行具在吾得而悠防涵泳於其中日徵月邁畜滋大矣豈糠粃塵垢之云乎其卦合山天而成像天行不息山止不遷以靜制動以止禦健人之性情無不流行旋轉苟非靜後何從得其安慮人生少壯莫不有一往剛健之气視古今徳業俱可以智力而成苟無以止之則不防盡其變而老其才豪傑之士未有不經磨鏈而可以驟當大任者也聖主之於賢才將欲大用之必先大畜之防於艸茅擇於世祿教諸庠序簡在帝心然後共天位食天祿其畜養之者顧不大哉下卦三爻有人才之象初利己所以遏其鋭气不欲往學於大官大邑也二說輹學旣成而徴之使就道也三旣成驅逐矣猶使閒習於輿衛歷試之而後大用之也上卦三爻有君師之象四告牛五牙豕爲君相者教人於始進徐以収其效也上天衢聖主賢人共亨平康正直之治也欲求至治其原在於端學術乎小畜隱牛之名而不露因歷舉其事而想見之皆

庻人之用大畜舉馬牛豕直指其名而兼言其事皆國家之制度也牛豕以供鼎爼輿馬以章威儀備養賢之物也山天大畜爲賢人輻輳之象易體而爲遁則爲君子退避之象其義正相反夫山天者山𨿽自止天健而運行不息其气實相交艸野之賢將日升於廊廟君相虛防而好善故也天上而山下則天自上行山自下止其气不相接洽伏處之君子柔弱而沈淪驕亢之君相剛彊而自用故也

大畜利貞不家食吉利渉大川

夙成者才不巨躁進者徳不堅畜而止之所以畜而養之也然而止非徒止有閒邪之義焉養非徒養有培防之義焉皆欲使之歸於正也羣黎百姓才徳卑下終歳勤動僅足以活其八口自養其身體至於俊傑之士乃人君所賴以共治天下代養萬民者也豈可亦使之勞力於畎畝盡瘁於一手一足之事而輕棄其莫大之徳業乎故必有祿養之制而士始不困於饑餒方得肆其功於詩書禮樂兵農刑政矣惟不家食爲吉也人君之愛防賢才如此何徳不立何業不成乎大川𨿽險亦利渉也風天小畜者風一陰二陽以陰爲主故云小畜其畜以畜養畜積爲義不取畜止山天大畜者山二陰一陽以陽爲主故云大畜其畜以蘊畜畜養爲義有取畜止畜止卽蘊畜也風以防之無止之象艮以止之始可言止混而言之失其道矣

大畜解見小畜

彖曰大畜剛健篤實【句】輝光日新【句】其徳剛上而尙賢防止健大正也不家食吉養賢也利涉大川應乎天也【實句新句】

卦何以謂之大畜幹體剛健篤實於內蓋斂而不泄充足有餘者也艮象光輝日新於外蓋彰而莫揜發舒洋溢而不可遏抑者也其爲徳也則一剛居乎最上處賔師不臣之位豈徒貴之乎彼之賢原足以當此蓋尙其賢非虛禮也得此一賢而隆重之卽防教育天下之英才髦士止其健而愛防培植之其餘盡歸於正矣是正之大者也然濟濟多士安可不制爲祿位以處之以盡其養賢之術乎故以不家食爲吉也夫剛上之一賢賢之旣成者其尙之固若彼在下而健之羣賢賢之待造就者其養之又如此士君子之趨事赴功以建不世之徳業亦易易矣蓋仰答生成以應乎天也或曰剛健爲幹固不待言篤寔有艮之義未可以四字專屬下卦艮一陽在上有光輝發越之象至於日新則天行一日一周變化代謝有幹之義未可以此專屬上卦當是兩字釋一象顚倒而疊釋之者也曰如子所言其義是洽但艮之所以稱惇艮者以一陽在上也今三陽之全體具在不宜捨其重而取其輕艮動靜不失其時其道光明輝光卽光明不失其時豈非日新乎聖人言語旣極精防又復直截不必如此支離繁瑣分配太多有似教典反令學人多增一障窮經不求通於所難知每崎嶇於所易曉亦輕重失宜矣鄭氏與古本諸家俱以日新斷句陸氏作日新其徳程朱從之

象曰天在山中大畜君子以多識前言往行以畜其徳天在山中先儒言有其理而無其象是理與象有分矣苟無其象則無其理古今無象外之理理外之象也所以不防觀此象者蓋將前往二字輕輕讀過爾天行一日一周昨日之天今日已隔於山而在山中矣今日之天至明日而隔於山又在山中矣其在前之天𨿽已往而莫追先聖先賢之言行不昭然而具存乎君子觀山防畜前往之天而不已則效法之而多識前往之言行於無窮是此前言往行也皆蘊畜於身心而爲我之徳矣天在山中正與明入地中一例日月原不過旋轉於地外逺莫可覩似入地中天亦自爲旋轉及其廖廓而不可問則但見其阻礙於重山而已矣此實像非虛理迨楊時喬氏求之而不得其解乃雲山下有虛洞如世俗所呼洞天者是噫此與井谷射鮒爲蝦蟆何異士君子窮經當曠觀逺視得其綱領之所在則繁枝瑣葉無不迎刃而解倘屑屑於毫末之防則處處皆鐡門限矣

初九有厲利己

少年初學未習風波視聖賢大道帝王功業無不可一蹙而至輕於自用及乎一蹶而身名俱喪𨿽欲艸衣木食顦顇畦塍其可得乎故聖人恆於始進之時不啻耳提面命之也於晉則晉如愁如於大狀則狀於趾於大有則無交害之類蓋當欣欣向往連鑣共進時每不令其隨行逐隊也大畜之初卽幹初也潛龍隱而未見行而未成是以君子勿用畜之厚養之至方可大用爾天下事易者嘗難安者嘗危無不有厲存乎其間與其躁急而僨敗曷若詳審而觀變與其繆誤於出門曷若從容於遲莫凡所經營不如己諸之爲利已止也己非終已蘊畜以大其力也老氏之學以退爲進正本乎此後世妄稱易老實似是而非聖人仕止久速各得時中退則眞退進則眞進以退爲進失時中矣

象曰有厲利己不犯災也

夫識未定而才未老以身嘗試是災本在彼而我直往犯之知厲而止災自逺矣

九二輿說輹

旣中矣復有六五之君應於上宜其進而有爲得以致君澤民行吾所學向日之優防待時豈眞忘世者乎所以愼而又愼正不欲輕試而養其大用也此其時矣則翩然解說其車軸所束防之物載重而行逺說輹乘時勢當卽進大君下賢義在必起此輿說輹卽脂車秼馬之謂與小畜輿說輹義正相反小畜柔乘剛上妻制其夫農家之不祥彼說輻者言說去其車輪謂牝雞司晨事事不可行也大畜六五柔中謙恭虛己人君下賢帝王之盛治此說輹者言說去其繋軸之物與發軔之義同安車就徴君臣契合也初利己二又止輿是兩爻一義何別於初二乎幹初爲潛龍二爲見龍卦止六象焉容重復玩象傳其意更明

輹車軸縛也從車從復復行故道也車軸有以縛

之則不可長行安於故道而已

象曰輿說輹中無尢也

五爲養賢之主二又應天之臣隨時處中宜進而進任重道逺非其所難故勇於說輹必有得君以行其所素畜者知無怨尢之及矣夫子告子張以干祿言寡尢行寡悔祿在其中贊此爻說輹而祿仕亦曰無尢其義合符士居窮約敝屣徒步無系天下之具瞻其怨尢固希及乎出而任事則髙山仰止副蒼生之望難故恆爲怨尢所集

九三良馬逐利艱貞曰閒輿衛利有攸往

初涵養二用至三則下卦之上正庻事交責之時也非有出羣之徳力者恐不足以當此駕馭三本幹體健行不息馬之良者以之馳逐正勝其任然而事變之來恆出人意表其爲銜蹶者多矣故不可肆意遂志視爲易與利艱難守正兢業於忽防其心自謀曰吾其閒習夫輿中之所衛防者如戈矛殳防弓矢之類物物齊備而善用則安不忘危治不忘亂何處非輕車熟路乎宜其所往皆利矣曰先儒俱作日愚謂竟讀如字解與困之上六曰動悔有悔同未嘗有礙

良美糓也從日【糓實也】從芒糓之美者必多芒借爲

良善之用今反作粱以避之逐追也從辵從豕豕行衝突一豕先行一豕追之其直鋭更甚衛宿衛也從行從韋從帀帀與帀取圍繞周徧之意蓋言巡行圍繞周帀而無不到也古作衛意亦盡矣以其爲封國地名所專復加帀以別之似不必

象曰利有攸往上合志也

上九一剛國家之師傅羣賢之宗主下卦三陽皆其所陶冶者三旣道成而大用與之志同道合無適不可人君於此得人才之效士人於此無驟進之嫌矣

六四童牛之牿元吉

大畜所以防蘊畜徳藝畜養賢才者以五柔中之君恭已虛懷四柔正之相欿然下士好問好察故得上九之大賢居師保不臣之位羽儀當世教育人才若此之盛也四下應初九伏處退藏修其天爵皆四之所畜苟或饑寒而不得遂其願或沈淪而不得顯其身艸野之士恆比比也致謹於童牛而加之牿訓於蒙士才無不就野無遺賢矣吉之大者也未角者爲童牛豈防觝觸而預施衡木於其上又以謂楅衡之類則童牛未堪任駕或謂牿爲牛馬之圈雞豕羊屬俱有之何取童牛牛之順服可供驅使者以穿鼻也童牛之鼻未可穿懼其殘害稼穡爲竹籠以籠其口卽隨羣而行止今農家養犢者往往用之以其爲假借所專俗加牛作牿頭上安頭無理之甚者或曰犢恆依母不籠口者爲母牛籠口者爲童牛使其觀母之服軶扶犂正所以教之也其義亦通曰文字之始大約易簡明白轉展增加其義反晦夫旣有籠口之教矣復捨而取觀母之義不亦多此一層曲折乎

象曰六四元吉有喜也

人才旣盛治化昌明爲相之首務宜四有元吉之辭旣見君子云胡不喜非直一人之喜天下之喜也

六五豶豕之牙吉

爲人君者其位旣隆其威旣嚴而復訑訑自足惟言莫違則善孰得而聞賢孰得而舉六五虛中下賢與四同徳此君此相謙恭一體薄海普天之才徳未成施其切琢已成同其祿位其象爲碩大之豕系之於而烹以養賢豶豕大豕也牙系豕之也天下之賢悉立明庭豶大之豕悉系牙人君之吉道也豶大也從豕從賁賁者牛犇之喘息借爲凡壯大

之用如有賁其實牂羊墳首之類當卽用賁字蓋獸之肥碩者喘息必麤加豕作豶卽指豕之肥碩也舊釋羠豕與犗猗奄等此穢瑣慘刻之事非聖人本意且於象義無取

象曰六五之吉有慶也

四應初尙利己故牿牛以教之有喜者喜其成功可待也五應二輿旣解維故牙豕以饗之有慶者慶其今日之得人也喜小慶大喜屬將來慶屬當下先儒以利己說輹同爲自止以牿牛豶豕同爲止人初二兩爻重復於下四五兩爻重復於上無分別次第聖人取象先後不可得見

上九何天之衢亨

何讀與何校滅耳之何同謂衢之通逹平正無所隔礙無所遮蔽舉目四望逺與天接也程子欲衍去何字朱子以爲何其通達若疑詞俱費力矯揉而天之衢三字益不可解矣一作負荷便直截痛快上九一陽在卦之上彖傳之謂剛上也五爲君四爲相俱以柔承剛虛已以聼所謂尙賢也其下三陽君相賴上爲之養使蘊畜於初發軔於二馳驟於三至此野無遺賢俊傑在位老成與英妙共立朝端王道蕩平下消其災尢上受其喜慶志合而道行其亨極矣下三陽爲天天𨿽在下健行則反乎上而上爲荷天矣古今之通義成功則退乘時則進上一陽成功下三陽乘時以上下下以賢繼賢太平何以長保苟世過時移貪位而不知避天上於山而成遁所謂尙賢養賢之道安在哉

衢爾雅四達謂之衢從行從瞿瞿有瞻視之義四

達之衢可東可西當瞻視而審所適從也

象曰何天之衢道大行也

衢卽道也荷天之衢則東西南北大小共由可云大行矣養之不久畜之不固其行僅可謂之嘗試君相同心賢才輻湊險阻平夷無偏無黨太平之治見矣故論治功必先端學術學術不端天下無眞儒彼哉漢唐苟且功名非三代之治也

無妄言不利有攸往質美未學往卽妄矣大畜言利渉大川亨賢出眾充之以學問豈但可往卽渉川之難盤根錯節俱其所利也動而健者率性之道防止健者修道之教也無妄之上卽大畜之初行有至此猶利己五無妄勿藥至二亦說輹無尢四可貞固有至三利往合志三系牛爲災至四牿童牛有喜二不耕菑故未富至五牙豶豕故有慶初往得志至上天衢大行六爻顚倒細玩之俱學與不學之別釋氏云因妄說眞眞無是相從眞起妄妄體本虛妄旣歸空眞亦不至至於眞亦不立則本來無一物無心性空俱顯然明白矣苟欲多識畜徳是又自增一重障礙也若夫聖人則不然母意必固我空空無知固無妄也惟不逾矩竭兩端而後於吾身之分量始足故大而事父事君細而鳥獸艸木莫不求其知及仁守莊涖動禮非多識畜徳烏防至此乎是以無妄若同而成其無妄則大異也

周易象辭卷八﹤經部﹐易類﹐周易象辭﹥

欽定四庫全書

周易象辭卷九

余姚黃宗炎撰

周易上經

【雷下山上】頤

大畜爲養賢養賢尢盛於養老期頤耄耋老者之稱養之最先者也故大畜之後次之以頤頤者頷頦也人之資生在於此天下之仰望亦在於此多欲則動動則凶故下卦三爻震體皆凶寡欲則靜靜則吉故上卦三爻艮體皆吉頤之過慝盡在於下頤之威儀亦在於下也能使動者常止庻乎其鮮失矣頤之爲道上下相合而得食君民之義亦上下相濟而似頤分田制祿君之所以養臣民也九州賦貢治人者食於人民之所以養其上也上下交相養故爻多顚拂之辭上止下動兩陽爲之覆載其中空虛四陰鑿鑿有似乎齒艮爲東北之卦交於震之正東陽气始生爲長養萬物之候屋之東北隅亦名爲宧而爲人飲食之所震爲始生𦇤褓孩提仰食父母艮爲成終衰年黃髮望養子孫此艮震老穉之義東北隅爲宧之義也然在頤則老老多而幼幼少蓋養穉慈幼其時在需需之飲食漸漸而進待雲天之所生而後養之其爲歲月也舒長而不廹頤之飲食逼近桑楡懼山雷之倐忽而不及養其爲時日也徵邁而難畱需從蒙來頤往之大過故也萬事萬物無不上動而下止惟頥上止而下動上之所以能止在上九一陽下之所以能動在初九一陽然初之動實系於上之止故初爲捨爾言其不能自主上爲由頥言由此而成頥道也其中四陰義不取齒而取舌齒不知味一也少未生老已落二也上齒隨上九下齒隨初九三也古處頥中自成一體或上或下俱其所統辧五味出音聲非舌無由也中四爻皆象之所云顚拂卽狀舌之播蕩捲舒也齒剛舌柔舌又柔之象也此象外之象所當潛窺者

頥貞吉觀頥自求口實

飲食養生之急務豈能廢置但得其正則吉也大約頥之爲道不過二端幼穉之時待養於父母衰老之後望養於子孫爲臣民者思養於人君如此者其權在人而不在己至於食天祿而不爲侈享萬鐘之奉而不爲素餐農工商賈各盡其力以求食如此者其權在己而不在人斯二者一爲觀頥一爲自求口實也頤頷頦也象形中丨指舌之意小篆興而象

形指事廢加頁【】作頥實蛇足也

彖曰頥貞吉養正則吉也觀頥觀其所養也自求口實觀其自養也天地養萬物聖人養賢以及萬民頥之時大矣哉

頥貞吉頤者養也惟養是從口腹之害爲心害多不得其正矣能養之正則得吉也觀頤者操養人之柄人共觀之然當觀其所受所施之養爲正與否也自求口實者或勞心或勞力以得食皆謂之自養然當觀其自養之正與否也凡頥以養人則大自養則小天覆地載中含萬物飛潛動植莫不資天地以爲養聖人在上知賢者之可貴先有以養之則恩膏布於天下及乎萬民頥之於時亦云大矣哉頥以養正則吉何爲正養人是也何爲不正自養是也養人者君子之道自養者小人之事也古之人君畜犧牲制网罟耒耨以教天下菲飲食而力溝洫正經界而藝五穀凡此皆所以養民也後世之爲人君者專天地養萬物之利使生人無敢覬覦竭萬民之膏血以養一己之口腹萬物顦顇萬民塗炭又號於人曰惟辟玉食居天位者享天祿頥之養正安在哉又何怪乎不辧禮義而受萬鐘乞墦間而受嘑蹴者也

象曰山下有雷頥君子以愼言語節飲食

艸木禽獸盡藏於山雷作聲而陽气盛於時榮孶育有頥養之道六畫內虛上止下動有頥口之象故名其卦爲頥君子觀於此象知頥爲人體所以宣心之鬱結出而爲言語所以養身之气血入之爲飲食言語之害至於禍國亡身當其出也則思愼宻而不妄飲食之害至於敗亷防恥當其入也則思節嗇而不貪防黙思道出詞气而遠鄙背澹泊明志銘鼎彛以戒饕餮動止得其時則庻乎其可矣

初九捨爾靈龜觀我朶頥凶

初爲動主主頥下體欲動之至者以兩剛包四柔有以骨含肉之象故取義於龜龜下伏而咽息能無飲食而不饑渴坼兆於占卜能無言語而告休咎龜𨿽具頥可無借於頥以顯其靈然此皆霜降以後雷收聲之龜也逮乎驚蟄雷旣聲則龜又動而思食矣山下有雷雷已出地初遂攺其靈龜之本性若與不相涉者然曰捨爾視昔日之廉靜謂非己有也朶頥頥下垂而咽涎之狀觀人飲食輙興防羨若與性俱生者然曰觀我視今日之貪饕謂眞性也人之性近習遠與時變遷而神明靈智於焉盡防矣故凶靈從霝從巫神智也霝有自天降下之義巫有

自人達上之義天以神授人人以智測天靈之至也龜外骨內肉者也象形小篆作

取其側形

說者謂廣肩無雄以它【蛇】爲雄故龜它同首鑿矣朶樹木垂朶朶也象形

象曰觀我朶頥亦不足貴也

靈龜本足貴者今觀朶頥盡變易其天性其貴安在君子所以愼習也

六二顚頥拂經於丘頥徵凶

此爻在頥爲舌本凡言語飲食皆其所播蕩顚倒於頥中者也舌本𨿽附於下含之初九而其末直舐於上谷之上九凡所摩拂經歷滿頥皆用之邱頤謂艮之上九猶言艮山之頥也頤之惡徳實其所成用是而往凶復何疑

顚頂也從頁從眞耳目口鼻咸屬於頁【首】然各

有所司而異名惟頂則他無可名直謂之首也頂髙則危有顚蹶之義反傾而向下又有顚倒之義顚蹶顚倒則動搖而不定又有顚狂之義又眞者艸率之意凡事艸率則多危也

拂過擊也從手從弗言有過而擊止之所以正人不正之謂借爲撫摩拂拭之用孟子法家拂士借其義而轉其聲

象曰六二徵凶行失類也

中本美徳居頥中則失其美言語不當而妄飲食不當得而苟得動而不能靜也以是而行口容盡防失其類矣類指下卦三爻言此愆忒同類皆受其失也徵與行卽動也

六三拂頥貞凶十年勿用無攸利

頤當上下之介吻合之際舌端下唇摩拂而不已故謂之拂頤二之顚者本末皆操於己顚倒動搖以拂上至於三則並忘其本惟用其末而以下拂上以動拂止此正頥之所以凶者也君子之於頤豈曰廢言語絕飲食但時然後言食無求飽其節其愼乃心之敬謹無欲非禁絕彊持之所能也苟徒事於外遏其躁而窒其貪𨿽廢置其頤極於十年之久而弗用究亦無所利也如釋氏之五戒不飲酒茹葷之類

象曰十年勿用道大悖也

頥之爲道人生不可一日無者欲懲其失而至十年勿用尙可謂之養乎是不知養正之道以勉彊爲功豈非與飬人大相悖繆也

六四顚頥吉虎視耽耽其欲逐逐無咎

二四顚頥同而吉凶異虎視耽耽其欲逐逐大非美辭又得無咎其故何也大凡頥之所重在於養人自養則賤求養於人尢其卑卑者矣下卦三爻皆自養與求養者上卦三爻皆養人者也震在下位卑而主動農夫力耕勤四體分五穀自養而已庻人在官抱關擊柝乞祿升斗求養而已俱以動而得食者也艮居上體髙而主止王公卿相重祿以爵人鼎烹以饗士開府庫倉廩以濟小民其自養寡而養人多俱以止而宰割天下置斯民於含哺鼓腹者也四位大臣使天下之舌有所振蕩捲舒則民口有食民腹不餒出爲命令教之樹畜省耕省斂盡其教誨也故其顚頥獨爲吉也虎夜行能一目放光一目視物耽耽而注視此民之望養於我猶民具爾瞻之意虎不得食則將搏人民不得食亦將背上伊可畏也億兆之眾四海之廣其欲甚多奔馳而至逐逐不已亦皆有以應之使之各得所願其養人也大矣故無咎或曰虎視之威猛逐逐之欲廣居四位者何能各遂其求以飬之也曰操養人之權必家簞食戶豆羮餓莩載道矣思食其臣頒五等於天下頒六等於國中思食其民正經界易田疇時使薄斂如此則耽耽之望副逐逐之欲遂所操至簡所行至易吉且無咎又何難哉漢書敍傳作其欲浟浟顏注以爲欲利之貌輔嗣以逐逐爲尙實𨿽若不同詳其字義浟浟如水之來而不窮逐逐如人之行而有求亦不甚遠在小人自爲則皆屬凶徳在君子應人之欲則有覆載之量能各盡其所願也

耽視近而志遠從目從冘冘人行出界也人離

鄕土視之所及者近志之所達者遠

象曰顚頥之吉上施光也

顚頥何以能吉四居大臣之位使仰望求食者皆顚頥而得養其施予之恩自上而及下可稱光顯矣光者正大明白之意非施惠小補也艮止故光明

六五拂經居貞吉不可涉大川

當養人之位天下之爲頥者所共觀故凡得食者必摩拂經歷於此以萬民之口體爲口體以萬民之甘苦爲甘苦居天下之正位者宜如是則吉也不可謂吾養之吾當用之勞民以勤事所云涉大川也夫養民者與民休息使耕耨以時人人得盡力於樹畜則逸老慈防農夫無饑矣如雲五居君位而不能養人反賴上九之養則祿去公室歌舞他氏此厝火積薪而偸安也何吉之有

象曰居貞之吉順以從上也

居正位而養人天下臣民順以從上此君上之上非上爻之上

上九由頤厲吉利涉大川

頤之所以成頤實上下二陽爲之主然而初之能動又系於上之能止則六爻之頤皆由乎上也故曰由頤代君養民上下交謫宜知危懼惟厲乃吉當此任者無或畏難苟安凡可以養人者如疏河則壤分田制祿有利必興有害必除不敢辭勞不敢避險是其職也故以利涉大川勉之或曰同爲養民也何以在五不可涉大川在上利涉大川得無五不能養人而上能養人其說未可盡非與曰不然也先儒之泥於五不能養人者非以五爲柔爻謂其力不足與若然彼四亦柔且能盡養人之善豈五當大君之位旣許其吉而反不能養人與豈以四五象傳有上施從上俱泥爲上九與不知上乃對下而言自求養者視之卽彖辭所稱觀頤者也夫君逸臣勞萬古之常經五之涉大川必勤民動眾有妨於頤養之道者也上之涉大川必盡其心力以成其頤養之道者也五之時頤未終至上而頤乃終也頤終則民富民飽勞而不怨也

象曰由頤厲吉大有慶也

上九養老慈幼黎民不饑天下治平孰大於此王道之成普天同慶者也

養天下非一人之事大君居正位而安靜防已無爲使熈熈攘攘者各得盡力於所事爲治之道無他不擾民而已大臣察見民隱億兆之不齊人情之繁雜而能各遂其欲無他因民所利而已大賢當養民之任立法度振綱紀興利除害不避艱難使養民之道可久而不壊則上九之責爲獨重故以大有慶歸之若下卦三爻則自養求養者之事君子羞之

【風下澤上】大過

人至期頤而少壯之事已過矣奉養太過者傷生故澤以滋木而卽以滅木飲食以生人而卽以殺人頤所以變而爲大過也下之根柢元气旣盡而不能含畜上之枝葉生意已枯而莫可歸著碩大臃腫何所適從時之至於此天運使然𨿽聖賢所必至但聖賢回視一生踐履總核旣往之言行必無己甚之事大過之舉心安而神和故能不懼無悶超然於生死之表非異教之貪生畏死可以幾及者也天下萬事萬物惟畱不足者乃有餘地惟有實際者乃可依據卦之四陽塡塞於內以爲學問則自是而不受善以爲養生則藏府充滿而气血不行上下二陰朽腐於外進無窮理盡性之門退無安身立命之處本末俱防前後不相連屬徒負此厚重難移之質寓托於欲崩欲墮之頃正佛氏所謂縣崖撒手時也棟橈之棟先儒俱指爲棟宇惟郝仲輿以爲橋梁非屋梁也其取象甚確蓋澤中之木橋也非屋也人生何日不過平居無事則忽而不覺苟有一言一行之不慊此日遂如有所間隔爲之徬徨而不能過人之行路何地非過坦途正道亦俱忽焉而不察及遇接續之處山盡水窮始知橋梁之爲過也爻之老夫女妻爲重婚之男老婦士夫爲再醮之女俱有離亂死亡之象蓋繼此者爲河決水溢兵戈灰燼天地將終俟乎再造或曰木上之水爲井而養人木上之澤滅木而象死亡何相背之若斯曰坎水流行過而不畱者也正北方之卦水生木者也澤水瀦畜停積而不去者也正西方之卦其位金金克木者也過有失中之義有已往之義言行失中貴於能攺屬諸已往則不可追夫子曰學易可以無大過察見於幾微止過於未顏子有不善未嘗不知知之未嘗見於行事也苟有過而使之見於言行則皆爲己往而不可追矣迨及奄玆日積月累覺此身局脊於髙厚媿悔何所用其力乎人生出入悔吝之門往來凶咎之途臨淵履冰如以朽腐之木爲梁大澤相攜手負戴而行其上可不知所戰栗耶初舉步之始借茅以往愼之至而免咎二夫妻同行旣溺其妻而別配其女三橋梁崩壊四重修之而不易其木五復夫婦同遊至溺其夫而重嫁其士上則梁木腐爛已極不可遊行乃徒步而涉水𨿽至滅頂之凶而人不溺死故無咎以其與彼岸近也如不知時而乘梁以過其能脫於死亡乎

大過棟撓利有攸往亨

四陽彊盛居中用事大過之所以命名也大壯亦四陽下有可據之地進而不過遁亦四陽上有可出之門退而不過惟是四陽蟠繞充塞人世之位與人生之事無不歷盡少壯之年華已邁碩大孤縣進退無從二陰無位綴於兩端堅重居中不勝其任梁棟橫澤往者來者撓亂攪擾而行將有崩圯之禍然陽剛得位二五居中知其過而思攺則猶有補救之道故利有所往則可亨也或懼而坐視不行或疑而去來不決載胥及溺何能亨乎大過之時時爲之也彼往亦何能卽濟然往而不濟者蓋有之矣至於不往則斷無能濟者也天之生民一治一亂一闔一辟有大過之時必生濟大過之人以處之不必其出於一人也往亨之人豈卽撓棟之人耶苟撓棟而覺於早修於夙亦何不可哉

大過過度也從辵從咼咼者口戾不正也

人之過不及非言則行咼爲口過辵爲行過釋曰度者乃度去之義與素問度百歲乃去之度同

棟極也從木從東棟爲屋梁之最髙者故稱極屋梁不一外視之皆不可見棟處屋脊見其東西橫亙於上但言東者舉其首也借爲橋梁之稱同爲上髙下虛之意

撓擾也從手從堯堯有髙之義舉手相髙是攘臂也故爲攪擾之意

彖曰大過大者過也棟撓本末弱也剛過而中巽而說行利有攸往乃亨大過之時大矣哉

大過之義爲四陽過盛也夫旣爲澤梁之棟矣往來之人擾雜撓亂亦其常爾但此之爲棟其本末綴於兩岸者二陰柔弱不能勝其任也四剛𨿽過二居下卦之中五居上卦之中操得爲之勢有用世之才不以太剛而以巽順不以威武而以和說其若是者俱可行也故利往而得亨大過之時天地之晝夜人身之生死能止惡於未形見幾於微杪則生爲不虛而死爲全歸不然徒生浪死𨿽憂懼其可免乎君子視其時爲大不輕忽而聽其塵迹也

象曰澤滅木大過君子以獨立不懼遁世無悶

澤以生木今澤泛濫而加乎木上是以養之者害之也爲澤滅木之象大過之義蓋取諸此君子觀其象不隨風而靡不隨波而逝挺然獨立有以自信而不懼𨿽舉世無可容身至於遁藏隱晦而無悶蓋君子戰競惕厲於平日不以寡和而自疑憂勤於修徳講學之時不以人不知而爲患君子固不與時皆過也

初六借用白茅無咎

人生之過未有不始於怠忽成於傲慢者也君子欲求寡過必惟巽惟愼謹於初戒於微其失鮮矣初六以陰處下以柔承剛錯物於地而借之用白茅是無傾畸損傷之過矣初爲木本其時𨿽弱然未離乎岸性又善入故無咎以是爲言行之始基時𨿽過而無大過也

借借祭也從艸從耤耤田也以供郊廟祭祀白

茅又以縮酒薦牲與耤田之粢盛同用借凡承借依借之類

象曰借用白茅柔在下也

白茅柔滑與物無拒格借之皆安初柔而承四剛巽愼在下亦猶是也

九二枯楊生稊老夫得其女妻無不利

楊非江南楊栁乃西北白楊蓋冢墓間樹植之木古詩所云白楊風蕭蕭白楊多悲風者是也其枝條勁直迎風作響聲甚哀切解作楊栁誤矣大過之時人之壯盛已過來曰苦短回思年少冝爾室家中更歲月而其與齊者先逝但見其墓木已拱寒暑遷攺昨日之枯楊而今又生稊矣老夫重婚得其女妻以安晚景不亦勝於老而鰥者乎故云無不利

枯槀也從木從古木之古者生意已盡則多枯

槀借秋冬落葉之木亦曰枯

楊木也從木從易言其得陽气之先逢春而萌芽者稊篆闕從禾從弟弟者防弟之義謂其莩秩秩而有先後也

象曰老夫女妻過以相與也

老夫女妻已過少壯之時而始相與其宴爾宜家豈能復如昔日昧谷短景亦復不長矣

九三棟撓凶

三四當上下之交正橋梁穹起之處人所往來最爲衝要者也故兩爻皆言棟而三又木交於澤澤出木上有洪水泛濫浸沒其橋梁之象其負戴攜手而度者紛紜擾亂趨奔孔亟有棟撓之象此一棟也附於上岸者弱不勝其任加以水侵木朽豈能經此擾亂其爲崩折也無疑矣惡得而不凶

象曰棟撓之凶不可以有輔也

夫棟撓之人提攜奔走非不多也誰可爲之支顚扶敗者乎於此求輔佐而興起之不可得也途人之度棟當其危時則生死僅爭於毫末及乎旣過則微芒不介於胸中庸眾之行事無不皆然言行之愆忒至生災患𨿽錐舌噬臍悔恨無及迨乎防亂旣平旣安且寧視向日之呼天搶地者不啻夢寐而莫省矣人恆過然後能攺能攺卽非凡人故聖人於大過著此閱歷之象學易者玩之而無窮如以棟折榱崩擬之不過曰敗壊而已於大過之義絕無關涉气味索然

九四棟隆吉有它吝

以陽剛之體爲棟於接續之介下應初六承之以柔所借又安其爲棟隆起而吉矣但三四兩陽比列方可步趨彼三旣撓而凶則此隆未必能專美故有它人之吝恐妨在我之吉也三四當兩體之中故皆爲棟三之撓與四之隆似乎大異而實不相遠三之棟其狀矻然其質堅紉絕無壊爛之可指而應在上六以陰居陰弱爲更甚兌爲毀折是末巳崩棟隨之矣斯撓也非三撓也四之棟巍巍而隆起在四固吉也而其本則附於初六之岸以陰居陽弱亦差彊巽爲入尙有承借之地然而三旣撓矣四豈得而終隆其吝𨿽不生於四而生於它斯隆也四不能獨隆也君子之過身自蹈者恆少而起於它人者恆多周

公之過在管叔孔子之過在昭公觀過斯知仁矣隆丰大也從生從降言天所降生者必授之丰

大者也借爲凡事物厚盛之稱

象曰棟隆之吉不撓乎下也

身爲棟初能承借之於下不爲所擾亂是以隆而獲吉

九五枯楊生華老婦得其士夫無咎無譽

男女齒均方爲夫婦少壯之時日已過有婦防其所天而窮陰獨存見彼墓上之白楊幾榮幾落今又枯枝而復生華矣此未亡之老婦攺嫁而得其士夫年齒不倫在老婦𨿽若免於老寡之窮而無咎在士夫則苟且相耦其名亦不美而無譽二五皆剛敵應不相與就其近者而自爲夫婦原非擇配者比也二近初老夫女妻五近上老婦士夫種種顚倒悖繆人生過失遭時不造其反常越禮無所不至君子處此不爲風會所亂斯謂獨立矣

華榮也從艸從按艸木華也讀若敷況虧

切本卽一字俗儒因有戶切之轉聲加艸於上以別之此爻當葉夫韻其應作無疑從從亐艸木橤葉下垂其气舒而爲也

象曰枯楊生華何可久也老婦士夫亦可醜也

楊生墟墓之間載枯載華而日月逝矣人生駒隙能見楊之幾枯幾華乎其在斯世何可久也老婦士夫邂逅相從聊爲同類究亦可恥醜類也恥也

醜可惡也從鬼從酉鬼物可惡無而似有醉者

可惡人而似鬼故以此爲醜愚按史記秦有嫪毐毐注曰人無行也毐之文從士從母卽老婦士夫之謂今譌從母失其義矣

上六過涉滅頂凶無咎

初柔爲本本弱猶近地能愼行而無咎上柔爲末末弱則易顚而莫可退避然居大過之終𨿽質性懦弱而涉歷之事已多知所取捨見棟之必頽寧去梁而就涉過渉而至於滅頂可謂凶矣然其位髙得據上流卽達彼岸𨿽防其負荷驚怖其神智不竟死於淹溺猶可得無咎如曰滅頂而沒己非正命覆壓溺不弔何云無咎或曰成仁取義非身死而無咎者乎曰過渉滅頂是馮河也惡得比於成仁取義蓋墜梁而隕身勢在必死過渉滅頂冀萬死而一生卽彖辭利有攸往猶云擇禍莫若輕也人至垂老過亦多矣自能審其輕重

頂顚也從頁從丁人二十則成丁謂之弱冠言

其首異於童子也丁本科斗之形其始生時惟一大頭故指之爲頭也

象曰過涉之凶不可咎也

過渉之危亦以極矣然幸全其身𨿽凶而不至於死可爲知所趨避矣尙可以爲咎乎過渉滅頂將往而入於坎也

乾坤坎離本體無反對凡四卦震與艮遇巽與兌遇合體無反對亦凡四卦聖人卦畫之神化莫可思議如此詳見尋門餘論

人之生也鹿鹿於飲食男女由少壯而老死皆是頤趨大過尢悔皆從此集歲月亦從此逝矣惟君子幼而志學不知老之將至求無大過而已夫時不可失及時黽勉嗜欲無能擾渉歷無足驚凡吾之時皆進徳修業之時也故夫子反覆於此二卦同贊其時之大也

【水下水上】坎

過者行也行而不止則必陷其身過者失也失而不攺則必陷其心大過之後所以爲坎也坎者地有缺陷其陷在己爲人踐陷則又陷人其卦幹再索於坤變坤之中畫而成坎其上下二仍爲地其一乃陽气之灌注流行貫通於地中其象爲水然不取雨露江海之義而取義於地之缺陷者何也蓋丰屋窮巖之下雨露所不能濡髙陵大陸之上江海所不及潤土則無乎而不是者也土中之气聯絡乎坤輿無毫髮之或間槪而視之土也去其土而使有缺陷焉則水聚矣是坎乃土之气也土之缺也雨露從此而氤蒸江河從此而原者也水不外乎土必去土而水見在土則爲气出土始爲水也五行之中土實生水謂之克者以水見所生而歸根復命息養於其內也

水之有文卽取之卦畫而直立之以便於偏旁結搆然流行回蕩形意宛然流動之水中心最急故其中連而不斷見其去之迅速也其性堅其勢滑所謂滑爲水骨者指此也其附岸之處兩旁稍緩故若斷若續作爲曲折漣漪之紋若施張於水面所謂波乃水之皮者指此也天一生水水爲生生之本及其放成江湖河海風濤莫測險孰甚焉彼庸眾者聽其滔滔羣胥陷溺以至於死亡而不覺聖賢則生於此而習於此𨿽日用飲食若涉深淵習之旣久天地間險陷之事可驚可怖者以身禦之平如袵席或入焉而不濡或殉焉而不避則習之功用爲大也坎爲正北方之卦陽生子半適當其中水泉萌動人身血脈每於子刻朝宗於心心爲土藏子歸奉母然後輸於百骸故彖詞云維心亨也未重之卦爲水而巳未有神奇變化也重之則爲坎兩相摩蕩吉凶利害出焉以本末而論下卦之二爲泉原流而向外上卦之五爲川瀆受而行諸以髙卑而論五爲上流二爲下流往來交錯各有盈科而進之義坎爲經卦自重本卦外錯天爲訟天水違行以爭辯成其險錯地爲師以容畜藏其險錯雷爲解以發舒散其險錯風爲渙以舟楫濟其險錯火爲未濟險得其所順其性無能爲害錯山爲蒙止其險於初重在教也錯澤爲困說而處險樂以忘憂之象也卦之六爻取人徒步涉水之象初處最下入於坎窞之最深迷失其常涉之故道也二涉而求援人各在險自顧不暇未能卽出於坎也三已涉一水而一水復臨其險更甚不能濟矣坎險在下四出乎上有過涉而置酒相慶之象五坎水就下無有險阻不盈而卽平可以涉矣但人君爲政不能制濟險之具而恃險之不來不能爲杠爲梁爲舟楫以濟不通而以水淺可涉爲無咎豈得爲大乎上畏水之險循陸而行遠於風波寘身叢棘其迷失道路與初等爾是水不爲害而陸地爲害也此死於安樂者也天地之有六子雷風爲男女之長其象屬天山澤爲男女之少其象屬地水火爲男女之中其象行乎人間天地各偹其體火在天爲日在地隱於木石水在天爲雨露在地爲江河此二者人所日用其流行於人間最盛故居中而專屬之人

習坎有孚維心亨行有尙

一坎之水蹄涔行潦何能有所變動必習之而彼此相合吉凶悔吝生矣世路險巇人情險惡不知操心慮患則舉步艱難無往而不窒聖人懼安樂之爲死地必習於坎以出坎天下至險莫如水至信亦莫如水在江海而爲潮汐在川流而爲進退皆有孚之義也水無所不入心無所不通水浸潤而不出心記識而不忘窮上返下九天九淵者水出有入無亙古亙今者心平如袵席長養萬物者亦水懷山襄陵昬墊下民者亦水爲聖爲賢參贊天地者亦心爲禽爲獸毀滅彛常者亦心也遇險有不可亨之事無不可亨之心水之涓涓不息盈科而進不捨晝夜者何也是其向往不與眾同而別有所專注欲達於海也水之行尙在海人心之尙當在何所乎觀於水者可知自取矣心爲土藏而火寓焉西南坤土東北艮土正南離火乃其位也何以見於坎水正北方之卦心中有隙隙中有血此血幾微乃水之至神心無水則塊然肉爾何以能亨

習坎羽數飛也從羽從自言羽自此而始

常常弄習之使其貫於飛颺也坎陷也從土從欠欠爲人气舒之象又爲不足之意土气之所舒見於不足之處是其缺陷也

心人身土藏象形人心似蓮蘂倒掛與脊骨第五椎相對凡藏府筋骸俱從此灌濡聯絡中象其質旁指心包絡中一防指其虛處神明所由生也小篆作

指其系之下垂而失其形劉向父子及說文解字俱以爲土藏惟素問以爲火藏蓋指其位而言也水火木金皆附於土肺肝腎脾皆統於心詳繹坎義並維心亨之彖詞則知土藏之確而漢儒之學有師承非漫然者也釋氏之無心者惡心之著相維心亨者從心所欲不逾矩也

彖曰習坎重險也水流而不盈行險而不失其信維心亨乃以剛中也行有尙往有功也天險不可升也地險山川丘陵也王公設險以守其國險之時用大矣哉坎而謂之習坎者何也一坎之水爲原不永爲派不長小者超越而游泳之大者一葦杭之其爲險也幾何哉惟其會合眾流一習再習至於百千萬習而滔天之勢成蓋言重之而爲險也水之性流動不息無委積盈滿之時趨而就下溝壑之險不避涸於秋冬溢於春夏隨於朔望刻期去來而不失其信二五兩剛居上下之中有心之象水無不達心無不通也流水盈科而進放乎四海君子成章以造乎聖賢有尙而行往豈徒然必有濟世利民之功也天以無爲險至髙至虛不可攀躋而升也地以實爲險其間不可逾越者乃山川邱陵也王公以人爲險合虛實有無而並用之是設爲險以保守其邦國法天險則有禮樂刑政使天下森嚴而不敢犯法地險則有城隍關塞使敵國外患畏憚而不敢窺則險之爲時所用也大矣哉八卦之中險爲惡徳人所不可有者而習於險則又君子莫大之學問也戒愼恐懼動心忍性皆習險也王公而不習險則驕淫卿士而不習險則曠官庻民而不習險則墮四肢險本可畏習則不畏矣習於騎者能不銜勒而馳驟習於水者能舞躍於危濤巨浪間旁人見而凜冽彼身入而不知險燕安鴆毒險生於無險也險生於無險險不可救矣

象曰水洊至習坎君子以常徳行習教事

一水流而來一水復續而至先後兩體合而爲一但見其漸深漸廣而無彼此蹤迹之可間習坎之象也君子觀乎此日就月將自細至巨以常其徳行子弟從之朋友遠來無驕無吝以習其教事學不厭教不倦人已合一徳愈盛而教愈大物我相承而化於道猶細流歸並而爲江海也

洊古作

瀳水至也從水從薦薦有進之義言水流而進也石本作存言有水存於此而外水復來恐是俗書無所承受者

初六習坎入於坎窞凶

處重險之下水之最深者也將欲涉而嘗試之迷其向往至入於坎中之窞欲求出險而反陷於最深凶孰甚焉習之爲言貫熟也與險日習久而得其性情則無惡於險矣初試於險以未嘗困心衡慮之人當艱難勞苦之任未有不繆以承繆舛而增舛者也故患難之加才力有餘者可以振拔而奮起或勇於更攺或急於逃避可幾其出險如其無過人之智者一經患難躁妄以求脫必將甚於恧縮不前者矣窞坎中小坎也從穴從臽臽卽坎也坎中之坎

以深益深也

象曰習坎入坎失道凶也

本欲習坎而出坎反入於坎中之坎蓋迷失其水道而至於凶也常涉之人知流有緩急地有淺深行於水中實如道路昧昧而往不能辧也古者文字不若後世之浩繁入小學而習六書以至精禦至簡故經傳之中無往而不妙合如窞之一字夫子贊曰習坎入坎漢注窞則曰坎中小坎豈不若合符節確有授受者哉迨及晉唐去聖漸遠其道蕩然矣鄭漁仲曰六書明六經如指掌其言大而非誇惜乎荊卿未講於劍術也吾於漁仲亦云

九二坎有險求小得

此下卦坎水原之處人見其涓涓始出輕忽而不知畏懼然此一坎也已有險矣但未爲眾流之所湊泊於此而求濟其險爲力差易然而非定大難成大功者比也不過小有所得爾夫才識必經磨鏈始能獨任大事涉險須友亦理之常二五敵應其援未力亦止遙爲指示不能扶腋就道也

象曰求小得未出中也

二亦剛中其心通達而能濟險有求而小得是小用之而小效矣然習坎之時其險未艾則二尙未出於下之中也正當勉勵以求大亨不可以小得爲喜

六三來之坎坎險且枕入於坎窞勿用

四有原之水從此而外達上有順流之水從此而潤下正水道交錯之際一坎旣來一坎又來來之坎坎之象也是其爲險前不可趨而過後不可退而避險旣隨身而晨夕不可離且枕而寢息於內思所以出險自上卦視之則三之位乃其坎窞爾以柔弱之才質際極艱難之時會不可妄有舉動故又云勿用也天運人事大約各居其半天運開泰而人事不足以副之則成苟且之功名人事已盡而天運不從則偹極勤勞僅可以補偏救獘而不遑來之坎坎天運也正君子相機審變之時勿用亦所以善藏其用使其妄以自試則人事與天運同乖矣胡能拯險鄭康成作檢且枕謂前檢於四後枕於二如桎梏也似乎不必

枕臥所薦首者從木木爲之也從冘冘有行之

義人之就枕宜思晝之行事能無過否明日所行又復如何則驕墮昏迷之失鮮矣

象曰來之坎坎終無功也

當兩坎之交天時地利俱所未得徒欲以人力起而爭之終亦不能成功

六四樽酒簋貳用缶納約自牖終無咎

離下而上出乎險矣人當患難則憂危戒懼思所以免禍而惟恐其不能身心常務於戢斂每能寡過及至事濟身安無所顧忌而縱日生則驕奢淫樂將自此始今以一罍之酒一正一副爲簋貳禮薄而敬專用缶以節歌樂簡而和至居無宮室之美門不可以容車堂不可以布席賓主相見申其欵曲納要約於窗牖之間儀文略而誠信篤可爲艸率不防之極矣見之者以患難初平庶事艸創𨿽過於朴野可圖完美於異日不知奢寧儉不遜寧固卽以此終焉亦可無咎夫國家治平人自安逸勢必日趨於丰盛何虞其等威之不偹乎聖人早有以防江河之日下也樽酒器也從酋從収以待祭祀賓客之禮齒爵

之髙貴者則當之而坐故借爲髙貴之稱俗以其爲借所專加木以爲別

簋黍稷方器也從艮指黍稷從皿指盛之器從竹以竹爲之也畫爲鬼形古作從匚象其方形從飤指所盛之糧

貳副

益也從弍從貝周禮三貳弟子職左執虛豆右執挾七周旋而貳夫防敬者幣之未將薰圭璧所以副其防敬之心者也

約纒束也從糸從勺斟勺其多寡而纒束之束則少矣借爲鮮少之用纒束有交結義又借爲期約之用

牖穿壁以木爲交窗也從片從戶從甫片者半木指爲牖之物戶者指開闔之意甫者家之長上居必當戶也

象曰樽酒簋貳剛柔際也

四五剛柔相比賓主相得同心濟險而艱危獲安矣復守儉約之道以爲交際𨿽儀文未備而誠敬有餘剛柔交錯文采未嘗不存

九五坎不盈祗旣平無咎

盈堆積之意流水爲物不能髙起卽彖傳水流不盈也五居天位坎無堆積盈滿之事險所不及狂瀾彌漫至此亦旣平矣險平之後憂方大耳故必敬以自持如在險中乃無咎也祗敬也謂常謹愼於旣平也祗敬也從示從氐示鬼神也氐至也鬼神降格

其敬可知卽使民如承大祭之意

象曰坎不盈中未大也

水盈則決人盈則虧河海不盈故能納百川舜禹不盈故能有天下而不與五有中徳𨿽險難旣平聖敬日躋未敢自視爲莫大之功業也

上六系用徽纆寘於叢棘三歲不得凶

水之爲險犇騰飄蕩往來不可執著者也旣出乎其上安寧爲鴆毒般樂怠傲爲死亡天下防溺人者豈惟水哉惡其泛濫浩渺而難循今則系用徽纆矣不由江河之舟楫裹衺幅結衣帶摳襟裾而行於陸路棲息於林麓其爲據實而可守有若此者亦爲善懲其旣往豈知一念之恣肆康莊卽能推轂故方出於水而又寘身於叢棘出乎彼而入乎此其地𨿽異其險則同也惟見所如皆險至於三歲之久而不得其故𨿽動心忍性而無所增益者也故凶

徽衺幅也從糸從微省詩衺幅在下卽行縢也

徒步之人所以纒足便於逺行系取約束微取衣服之卑賤者

索也從糸從黑防染黑色俗譌從墨贅土行者以之朿腰扱其裾袵

寘置也從宀從塡者取塡塞於屋下之意實卽置字

叢聚也從丵從聚省丵艸生也艸生雜亂聚於一處莫可分辧木之初生與竹之未成者俱在其中有竹木艸三者之意

棘小棗叢生者從兩朿相並棗直上而多朿故從兩朿直立小棗叢生不能直上故兩朿並列凡艸木多刺者皆用之荊棘是也

象曰上六失道凶三歲也

畏風波之險循陸路而行可謂知所趨避矣而其迷失道路則與初之涉水者同初入坎窞上寘叢棘水陸亦何殊乎其凶至於三歲尙不能出於險也夫得道之人行水則駕巨舟而遊安瀾行陸則率輕車而由熟路左之右之無不宜之失道之人平地狂濤枕簟荊棘徒嗟天運之窮世途之險不能反躬以自責天地𨿽廣何處投其足哉

【火上火下】離

人之陷溺必有所附麗然後可攀援而起坎以一陽施於陰中離以一陰附於陽內來偶中則實而成坎來奇中則判而成離一往一來兩相交錯濕則鬱蒸而作气其气溫水生火也熱則煎逼而作汗其汗冷火生水也萬物初生無不始於火者火動水出水凝火養故爲魄爲精離爲魂爲神在天之用莫大於日月在人之用莫急於水火坎離所以奠乾坤之終而開人事之始也日之升也浴咸池而方出自泊虞淵以來其交於水也久矣乃復從之而振起離繼坎之象也有自生之火焉其光在外龍雷之火螢防之火是也陰火也不必離乎身而成明而亦不能離身以出不必麗乎物而自存而亦不能麗物而接續不可以熟饔飱不可以濟世用此釋氏之徹悟惟妙覺明圓徧法界又曰光明寂照徧河沙又曰直是空心性照世間如日只是一體空慧靈光獨耀迥脫塵根欲以之齊治均平猶指龍雷螢防而思烹餁也若夫陽火必待人而後生未生以前其體本虛取諸太陽離太陽而成火取諸木與石離木與石而成火𨿽爲火矣不能自存必附麗於薪而傳於無窮此火所以爲離離所以爲麗也此吾聖人之大道也當其寂然不動空空無知求所謂火者無有也苟斯時而先炫其明則人皆見己而已反不見人暗之甚矣及其物來順應取諸人爲善是取火於太陽木石也捨己從人是離於太陽木石也學而不厭憤忘食是求薪也以之施於君臣父子兄弟夫婦朋友是麗於薪也以之齊家治國平天下是熟食也其一星可以徧於天下燎原焚澤可以藏於無有故聖賢不必其徹悟而萬事無阻礙蓋光明在內萬事隨心也釋氏旣以徹悟而一事莫可施行其光明在外無心燭照也釋氏所求者明徳聖賢所求者明明徳也其曰千燈一火𨿽竊此意而截然不容紊亂者也

火之爲文亦以二奇含一偶取之卦畫而縱立之己有炎上之形光輝越之意然止可謂之火而不可謂之離必重之而始有一火離母一火麗薪之象爲正南方之卦與坎相對陰生於午半故其中畫變陰而爲偶其爲經卦自錯本卦外錯天爲同人日麗於天之象錯地爲明夷日入地中之象錯雷爲丰雷電交作之象錯風爲家人火傳於薪刑於爲政之象錯水爲旣濟水火得用以活生民之象錯山爲賁山下有火照見幽隱之象錯澤爲革澤中有火攺變其本性之象卦之二體內三爻象太陽之火初履錯然日之平旦人方有事納履而交錯也二黃離日之方中其光明最盛也三日昃日昃則將入於昧谷一火盡矣外三爻爲人用之火四焚如以火繼日爲照於夜也五出涕火气自下薰蒸而上逼於燥熱而水見也六出徵戈兵甲冑烈於猛火也天地之气化有時而窮雨暘不時或爲洪水或爲亢旱𨿽天地不能以自主必有聖人者出再造乾坤還斯民以家人父子則非用兵不可得也

離利貞亨畜牝牛吉

離者離此而附彼捨己而從人者也麗之不得其所則出而滅息無能繼續或爲烈熖熛悍煨燼而不可禁遏必利於貞乃可以薪傳息養而爲人世亨通流行之用鳥之鷙者在雄獸之猛者在牝惟牛則牝者爲尢順畜有愛防養息之義牝常以靜勝畜其虛靈於寂寞無何有之鄕則動可以不窮故吉聖人修火政以熟食教天下而田漁始可以供用服牛以耕稼穡配爲六府倉廩饔飱開萬世無窮之利畜牝牛正火政中之事也老子元牝之門亦取牝牛之義離山神獸也象頭角足尾之形大禹鑄鼎象物

離鬽网兩使民不逢欲民離而遠之也故借爲離別之用加佳作離乃黃鳥也後專借之而離鬽加鬼作魑黃鳥俗攺作鸝而離反廢棄矣

彖曰離麗也日月麗乎天百谷艸木麗乎土重明以麗乎正乃化成天下柔麗乎中正故亨是以畜牝牛吉也卦以一陰附於二陽離乎彼而麗乎此離者麗也天地人物莫不皆然日月之所以能久照貞明者蓋得天而麗之也百谷艸木之所以能榮秀實者蓋得土而麗之也惟虛能明無物則無障翳惟實則明有所著故有物有則兩火相比內外洞徹是重明也蒙蔽昏暗有害於正人皆知之邪慧空花自視曉然不可施諸政治必麗乎正而彛倫序名物辧禮樂文章煥然日新乃以一人之明普照人人使人人盡明而天下化成矣明明徳於天下有如此者卦之二五柔麗乎兩陽之間得其中正以中正麗明尙何偏頗邪曲之可慮躁擾猛烈之可憂哉惟見其亨而畜牝牛吉也牝牛吉與牝馬貞相似牝馬至順故能承天牝牛至順故能麗乎兩陽之間以成其中正治天下不可自用自專學問不可自以爲是離畫中虛虛則公而無我柔徳之美者故老氏曰剛彊者死之徒柔弱者生之徒

谷從禾從稻黍稷麥菽未舂之總名百谷皆

有穅秕故從

象曰明兩作離大人以繼明照於四方

一火在內一火在外明兩作之象也天無二日非天有兩明天之日作於上以其光照臨下土大人作於下以繼其明照於四方是天之日與大人合而成兩明也卽可與天地參之意與他卦觀象微有不同諸儒泥乎此而不知變通或謂繼體守文或謂諒闇居廬拘也聖人立象未有不確者倘昧於此則六十四卦經傳彊半可移苟得其故彖爻每可迎刃矣周公之於六爻觀兩火之象原有二日之嫌故於九三卽言日昃見內體爲日已終於九四言焚如見外體爲日用之火夫子言繼明正從此得自來注傳未有知者

兩再也從二入言二人並入一彼一此成兩矣

小篆加巾作�指門闕並入之意借二十四銖又履與車車兩輪履兩隻亦用之

防續也反【古絕字】爲防小篆加糸贅也

初九履錯然敬之無咎

日爲羣動之宗初其昧爽時光輝露萬事齊起有進退而足容參差有交際而儀文雜越履錯然之象也履者禮也禮主乎敬敬以行禮則登降揖讓服物采章俱所以昭文明之盛徳凡施諸子臣弟友見諸容貌辭气者我則不欺物則無牾何咎之有初蓋離已麗人之始履之初舉禮必麗乎敬敬而無失四海皆兄弟豈患無所麗乎

錯金塗也從金從昔昔有過往之義以金防銅

鐵爲往來交互之文故凡錯雜錯落差錯俱用之錯雜易於紊亂極交互之際而又極其安頓得宜故又轉聲爲措置

象曰履錯之敬以辟咎也

人當獨處無時其過恆隱而不見及乎交際紛紜則尢悔於焉萃集矣行以禮動禮以敬主彼咎𨿽在吾亦得而辟之也

六二黃離元吉

柔麗乎中正離之主也火之內蘊空虛無朕虛則生明而無障蔽得其所麗則可居可安而非飄揚外鑠之小慧日之方中麗乎太空浮雲遊靄不得而防翳者其色正黃普天同照𨿽幽嵓邃宇亦得仰其光華離之至善者也故云元吉一星之火散爲天下之饔飱而不患其竭一人之聰明睿智給爲古今之陶冶而不見其窮內之則保合退藏外之則開物成務光輝之盛文采之著莫隆於此與坤五之黃裳元吉相似然坤以順承爲義故𨿽在五取裳離以照臨爲義故𨿽在二言離黃日光也日在朝餔或東或西之時俱有他色間之惟當正中則普天一色無有異采此日之正色黃是也

象曰黃離元吉得中道也

離之虛明在中二麗之正當其所故見其黃色而麗中天得中道而顯光明之象也

九三日昃之離不鼓缶而歌則大耋之嗟凶

太虛無染本無哀樂役於形體感於境遇而哀樂生矣及乎役之久感之深則我反不能自主而哀樂主之矣日過中而向昃其麗於天者幾何於是有自命曠達者謂百年如寄火石電光莫能久畱矧乎去日多而來日少何不適情以自得豈必八音並奏鐘鼔偹縣始可爲快意乎卽鼓缶而歌亦足以自樂也於是有朝不保莫懼死期之將至者謂少壯年華尙倐忽衰老今玆大耋殘光夕照戀戀於身世惆悵於情緣嗟何及矣天下之人𨿽千變萬化其途繁雜而莫可指數迨乎生死之際則不過此哀樂二等不如彼則如此其外貌似乎縣絕而其貪生畏死則一也故皆凶天有晝夜人有生死循環相代於前亦卽日用飲食之道人當少壯彊陽气勝恃其春秋之富其哀其樂別隨事物而遷徙及血气旣衰眷玆短景不堪回首歌者何欲以樂掩其哀也嗟者何𨿽遇樂亦可哀也皆心無所自主失其依據而然夫聖人朝聞道夕可死夭壽不貳修身以俟之惟聞道故不畏死惟修身故不貳夭壽何嘗無樂樂以忘憂不知老之將至其樂非鼓缶而歌也何嘗無憂憂修徳講學徙義攺過不如舜也其憂非大耋之嗟也耄耋之年血气微弱事事委靡必有學力爲之支持始可特立而不僕其歌其嗟主人退位哀樂爲客邪而操權矣先儒失玩不則二字多賢歌者愚嗟者亦未講於耄而好學之義也邵堯夫之學正鼓缶而歌者其原出於老氏老長生是說生也後之學易者大約本於陳邵故專以凶歸嗟者微但見道差繆並文義尙未之審爾

昃日在西方時側也從日從仄又作昊

哥

聲也從二可人之歌者必一唱一和兩音相葉而後輕重節奏出焉宮商音律諧焉故兩相許可謂之歌小篆加欠作歌旣有兩口又有一欠不勝其重疊耋年八十曰耋從老從至八十之年不可多得

老之至也

象曰日昃之離何可久也

西山返照爲光逼矣毋訑訑而樂毋戚戚而憂但當急於勉學以求寡過則庶不虛此生而死自適然畢世盡乎傾刻能久待耶

九四突如其來如焚如死如棄如

內卦太陽之火也至於外卦則己傳於薪矣民非水火不生活以其莫急於饔飱也聖人教民取火離於內而麗於外掘地封土制爲竈突焉突旣成則取火而來就之益以薪而火焚焚已盡則火死而爲灰無所用之則委棄焉突如爲置火之地其來如謂火之所歸焚如謂火之功死如謂火之盡棄如謂此火已終而又待乎繼續也四當兩火交防時其勢熖赫赫不可撲滅措之竈突成熟食而得其宜然而炎威𨿽烈一焚而死棄隨之豈若宿於土者之溫而不躁息而可久耶君子安身立命存心養性俱以晦藏其至神不爲气轉不任察察也以田以漁蓋取之離離火以熟食也正竈突之造端爾死棄者火盡必借乎薪傳鉆燧順時以修火政使天下之飲食爲養者益多而害寡聖人明著於此象豈可忽諸

突竈突也從穴從又從火穴者封土掘地之意

又與火者以手持火指人有事於竈也墨突不黔曲突徙薪相承相謬爲突此譌亦與相似墨突曲突其文義淺顯易於是正爻辭古奧遂襲其誤而莫能救夫突者犬從穴出忽然而至之義也四乃外卦之火以明繼明何得云忽然乎焚篆闕從林從火燒也林有眾木之意傳薪之用多非一木所能任也

棄捐也從雲從収象子初生不舉以兩手卻而棄之之意小篆加�作

謂置之箕內搬推而去也

象曰突如其來如無所容也

火麗於薪不可向邇惟有置之於竈以供犧牲粢盛他則無所容受之也火烈爲災可不愼乎

六五出涕沱若戚嗟若吉

人君𨿽洞悉民隱憂民之憂亦何至於出涕沱若取象者言過其實矣本義謂其迫於上下二陽而憂懼是失所麗乃漢之桓靈唐之文昭防亡無日又何能吉五非兩陽虛空一火何所附麗以著其明其非有不待辯者蓋文王序敍至此知天地將終必期於再造周公窺見其微而系之以爻辭卽以此爻暗指文王當殷末世身旣陷於拘囚王室如燬視民如傷其憂患之臨不容不出涕沱若而恐懼戚嗟若而圖維者以聰明睿智之聖虛中而遠照加以小心翼翼何有不吉兩火之焰薫蒸達於上煎逼而流汗之象涕泣也從水從弟兩目所出有次第之意

沱江別流也從水從它人泣則鼻液並出有別流之義故借用之

戚戉也象形斧戉之屬刃薄背厚有如菽莢故從尗

咨也從言從差言語之差可咨嗟者也俗省從口作嗟

象曰六五之吉離王公也

身系天下之存亡道關斯文之絕續離於王公者其任重如此五以憂患而獲吉庻幾無忝於王公之位也合舉王公者文王前爲西伯後稱文王也

上六王用出徵有嘉折首獲匪其醜無咎

天地之气運治亂相因治之終亂之始也殷之末世毒虐以甚火之烈焰不熄則乾坤或燼武王以聖繼聖不容坐視四海之沸騰生民之糜爛用兵戈甲冑以出徵奉天討而誅獨夫天下之友邦不期來防東土之人民若崩厥角軍旅之凶事變而若嘉禮但折其首惡者而已彼從惡之徒亦不妄殺但禽獲夫匪其醜類者而宥之使攺是又亂之終而治之始也𨿽有用兵之擾而億兆生靈出於水火矣何有於咎哉徵正行也從彳從正或從辵作延以正而行正

人之不正也

折指一木中斷之形或從手從斤作折借爲攀折之用而轉其聲

象曰王用出徵以正邦也

彼邦之不正王出而正之再造乾坤重明日月使昧土之人皆得被文明之治殷之末世周之盛徳所以終上經而啟下經

水幽暗故失道未出未大無功皆昏迷妄行者火光明故避咎得道無所容正邦皆過於察察者坎以柔化剛自微而著極而至江海則大而又大莫可測矣離以剛化柔虐熖滔天盡其勢而至灰燼則微而又微不可尋覓矣坎貴習有本之水離善繼無窮之火或問坎離在天爲日月之象大象傳曽無雲日月

者月盈少而缺多固可不取至於日則同人大有晉明夷俱實爲日象亦但言火言明而必不言日何也曰日者太陽之精也離爲中女屬陰不足以當日故𨿽有其象而不正日之名若夫火則陽中之陰女之象也明則但舉其光姑略其質爾聖人著象以示學者斷無景響之事疑貳後人觀於坎離之不定爲日月可以反三隅矣

周易象辭卷九

欽定四庫全書

周易象辭卷十

余姚黃宗炎撰

周易下經

【山下澤上】咸

天位乎上地位乎下人位乎中天地有陰陽以無形之气化運行不息而萬物生生人有男女以有形之气質相感相禪而生至靈極秀之聖賢經天緯地制爲禮樂文章使天地萬物各得其所天地能生萬物而不能用萬物天地能生人而不能創立井田以養人不能設爲學校以教人擴充天地之徳業無或遺憾者惟人爾故上篇首乾坤者天地之徳業也下篇首咸恆者人倫之夫婦也天髙地卑形體隔絕其交以气所以乾坤各爲一卦而其象顯男女居室夫倡婦隨其交以形所以咸恆合二象爲一卦而其情親也上篇已往有一治一亂之道自乾坤旣列艸昧初開至於大過而盡坎離殿之者洪水蕩溺兵火灰燼世界已屬混沌凡若文獻老成之輩俱不可得而見僅僅餘萌蘗之少年別起人事再造邦家是以少男少女開辟下篇而所因所革或有與前王往聖不同者在也成功者退乘時者進故後生可畏而沒世無聞可疾也男有室女有家亦少年成人之事二少防合婚姻以時其气皆醇厚其情俱純一校諸他卦長幼錯配者惟此爲正然何以獨耴象於山澤乎男女爲形質之物得气於天托生於地六子之中山澤獨物而不化爲地之分體隆起者成山髙聳而明顯得陽之象卑濕者爲澤缺折而幽隠得陰之象凡眾山湊聚之處其水苟不直注於江海則下必滙而爲巨浸澤是也澤旣停畜夫山之膏血日夜蒸雲吐霧以上濡於山山外受其潤而光采其透入於山底者隨山气而升融液乎沙石之間直達山頂山內受其潤而堅固內外交養復化爲水而趨於澤此山澤通气男女相須之義也然何以命之曰咸乎咸者皆也言皆虛而皆受也澤虛故受山之所施山虛故受澤之所運也咸有國人之義一國之人髙卑貴賤老幼男女無不皆具自生自息於其中天髙地濶而不知誰爲之者所謂藏天下於天下魚相忘於江湖也忽從浩浩蕩蕩間有一意之萌此而彼格有感而必應止乎此則眞篤而不遷說以承則情洽而意和乃天理之至公非人欲之私心也卦之六爻取象人身初拇二腓三股四憧憧者童子之心也五脢六輔頰舌由下而上謂五官百骸俱從此而生之意其六畫𨿽陰陽相應爻詞若有比迹相就之象初與二皆陰故初不就二而志外二陰比三陽故二欲居以順三三欲執二之隨已九四承乘皆陽故往來而未感五陽比上陰故五志末未指上而言上滕口亦不似應三而艮輔者所以彖詞全美而爻詞多未盡善蓋有血气未定之戒於象外焉

咸亨利貞取女吉

咸者兩相感應彼此交格無阻滯隔礙亨通之道也情之所易流於衺僻正性習交關之際必乎情而止乎義乃爲盡善則利在貞正也人生自孩提稍長以至於有室有家乃一世之大升沈從此而易其天性者有之從此而修身齊家日趨於成人之徳業者有之蓋其端不可以不謹也以少男止於下是專一而成禮以少女說於上是相得而樂從婚姻及時往來合宜取女之道莫急於此

咸皆也悉也從戓【國】從人一國之人億萬難齊

而其稟受於天無弗同者國人好惡斯民之直道絕無回曲者也少男少女相感相應無知愚賢不肖悉皆然也爻中有坐作進退往來語言俱國人之事若舊解從成從口其義了不可尋矣

取從耳從又耳聞之熟然後以手取之始可必得借爲嫁娶之用轉去聲俗加女以別之許氏云捕取也周禮獲者取左耳爲軍法獻馘聖人制字俱寓仁愛於其間不以慘刻立教也此春秋戰國之俗非上古事

彖曰咸感也柔上而剛下二气感應以相與止而說男下女是以亨利貞取女吉也天地感而萬物化生聖人感人心而天下和平觀其所感而天地萬物之情可見矣

卦何以名之曰咸有感之義焉蓋咸不專屬於感其爲大同普徧之象多而感之最深切者則莫如咸夫物有感其所不感者眾惟無所感然後無物不感物有應其所不應者廣惟無所應然後無物不應也所以咸獨妙於感而釋之曰感也剛之气健而上行柔之气順而下墜今上六之柔在上其气欲下九三之剛在下其气欲上二者之气一感一應相與和合於其中上交於下下交於上得其所止而不遷當乎其意而說受以少男來下於少女義宜而禮正是以彖詞謂之亨利貞取女吉也感之爲道莫大於天地莫神於聖人寒暑日月陰陽之气疊相推蕩而萬物變化生育無不稟命於此仁言仁聲風行艸偃格天下之人心使盡消其乖沴而中和且平以極其感之分量也觀其所感則知天地萬物各自有情非茫茫任運者可見矣情卽生生之防𨿽落於欲而不背於理釋氏斷緣滅性並性且謂之空而況情乎拂天地之性矯萬物之情不知其生專顧一死其偏全廣隘豈可同年而語哉感之於應如響之徴聲風生槖籥卽此達彼其防最爲神速大傳曰咸速也爲不行而至者

感動人心也從心從咸人各異體體各異心求

其於此而格於彼固非易易必气幾之流行我至於斯人亦至於斯則我心一起人心隨動不疾而速不行而至苟以私意相求失之逺矣

象曰山上有澤咸君子以虛受人

山髙峙澤卑趨山上何以能有澤也豈不以澤體虛而受山之下注山體虛而受澤之上蒸乎兩者皆虛故能相感相應而成咸之象君子觀乎此象而躬行之立心寥廓無一毫形迹於其內空空無知寂然湛然善與人同而我若無善也用其中於民而我若無中也有鄙夫問於我而我自同於鄙夫也惟其中虛來無不受澤𨿽至下而能上潤夫山狂愚𨿽至暗而亦可爲賢智之師虛故能受也庸人俗士先存意必固我於心心如鐵石窒塞堅固而不可破𨿽日與聖賢處安能有所受乎愚而好自用賤而好自專惟自用自專益以成其愚賤實不能容也

初六咸其拇

拇本手之大指初處最下因取其義爲足之大指艮卦之初曰艮其趾趾象附地之全足眾指而兼踵者艮主於止止則全迹踏地今錯兌爲咸咸主於感有行動而相與之象行動則足大指居前而爲倡故爲咸其拇拇無適莫可動可靜可東可西所以吉凶未定禪語云終日行路未嘗踏著一塊土蓋言其無心也

拇將指也從手從母以其獨大而倡率眾指也

大指不力則握物不固

象曰咸其拇志在外也

拇𨿽無私意然塊然形骸爾其感之謂何惟上應於四其心志有在則至防之血肉俱靈外指外卦志在外而初已感所以爲速

六二咸其腓凶居吉

腓者脛之筋與肉也上絡於股下連於踝上在下中之象人之能行悉在於是感其腓則將靜少而動多蹶趨而反動其心所謂止之本性安在故凶然腓自無心非必欲行者居其所而不擾則吉矣當處艮時三爲止主二隨三而止其隨在二故二艮腓而不拯隨今處於咸三仍爲感主三欲二隨始能遂其行故二咸腓而執隨在三

腓脛腨也從肉從非脛爲骨腨爲筋肉俗呼爲

足肚今專以足肚釋腓則遺其骨矣人之行步脛腨之狀翕張不已如鳥羽之動而飛也飛古作非

象曰𨿽凶居吉順不害也

吉凶無常惟人自取爾時行則行時止則止順乎理之正動靜皆不爲害矣咸之主感在三主應在上二五𨿽中非當時用事者二順三五志上聴其指揮而已二但能勞力五無所聞見於咸未神

九三咸其股執其隨往吝

股當身之下腓之上乃分合兩足之處以下二偶並立三象一奇連之爻爲感主咸其股而欲行然行之職不在股必資於腓拇故執二初使之隨已而後可動不止則失其本性欲行則俯賴於人力以是而往從乎上寧不爲吝耶

股髀也從肉從殳以其在後有驅防之義

象曰咸其股亦不處也志在隨人所執下也

股本居處之體有所感則靜者爲之不寧亦不安於居處之常矣已之志在於隨人而上往所執之以偕行者又欲下之隨已原屬止體一有所感而轉展多事失其本性若此

九四貞吉悔亡憧憧往來朋從爾思

當外卦之下介於內卦之上感者自此而往應者由此而來易流爲情欲必正而後吉卽彖辭所云利貞之貞正則非私悔固可亡人惟虛止始能靈動無感則寂然空空有感則通徹如神四承乘於兩陽之間隔絕而不虛故其感應亦不能神速徒憧憧不定於上下往來之交物交物而引之各以朋類相從聚歸於爾之思慮其於天地之感萬物聖人之感人心逺矣憧與思俱心之應用憧憧者二少相合兩童子之心也或曰三亦上下之介何以往來獨爲四象曰三爲感主感之始未可以言往來四則感應出入之道路往來之衝也

憧意不定也從心從童童子之心無有定識見

物而遷者也咸爲二少之卦故云憧憧謂男女俱有童心也

思容也從心從囟囟頭防囟蓋也人之思慮𨿽出於心實上聯於腦其形容見諸外也思之至者多側其首思之勞者多頭之疾

象曰貞吉悔亡未感害也憧憧往來未光大也

感非有害於身心者惟不正則爲害得正而吉且悔亡者其感未有所害也光則見事詳而有定識大則取理博而有定力憧憧往來無有識力以副其心思未能光大使然也

九五或其脢無悔

脢𨿽背肉而實與背不同背指皮膚言脢則兼膜絡言也艮之彖辭曰艮其背於五官百骸中獨取絕不與事物交接之體以明其止咸之五象曰咸其脢人之五臟六腑系根於此隨其經絡貫通於拇腓股爲下六經於輔頬舌爲上六經𨿽非聰明睿智之物乃視聴言動所由以生之地也故以明其感感於此甫離乎性未落乎情悔何能至陸農師以謂脢在口下心上卽喉中之梅核未知何據

脢背肉也從肉從每每者生生之意五臟所系

鈕之肉官骸之所生也

象曰咸其脢志末也

脢爲臟腑之本臟腑爲官骸之本感在本而其志所向者則在官骸之末官骸有職司而脢無職司也上六爲應主爲說主說而應者在輔頬舌脢不與焉末木上曰末從木以一指其上木以根爲本枝

條華葉爲末人以徳爲本功業文章爲末心爲本手足髮膚爲末本厚者末自榮本揆者𨿽有榦有柯生意已離況專事於華葉乎

上六咸其輔頬舌

爲說之主在咸主於應者人之相應然諾爲多兌爲口而上拆輔動頬張舌成聲音少女以容色事人亦惟致飾乎顏面和媚乎言語巧笑倩兮彼婦之口所以致感卽所以爲應者也然刑於在男未有凶咎艮之輔在五輔有兩旁偶象艮上奇不類也艮五言有序以上之奇塞於前未能舒暢咸上前無所有敬畏之念寡任舌之播蕩而不知止矣或問咸之諸象大槪與艮相彷佛其故何也曰人之五官百骸日馳騖於事物形𨿽具而不能自有其身惟止則官骸各安其所艮所以取象於身也來居於咸以少男下少女成夫婦之倫有夫婦然後有父子父子以形相禪者卽此身也物交物而防我少之時亦以色爲甚必正其身方可爲家法故仍以止爲感而詞相類曰然則何以艮言身而咸不言身咸言股而更不言股乎白艮止而又止其身全咸不終止有感有應官骸已分其半不可以全身屬之股男女異體之介咸有男女艮不取男女也曰人身莫靈於耳目艮咸俱不以取象何也曰耳目惟其至靈以之象艮則不能止以之象咸則有私累而所見所聞之偏蔽多正墮斥聰明之謂也

頬面旁也從頁從夾人身惟頬皮肉皆復故諧

夾

舌在口所以言也別味也象其紋理之形指在口中之意小篆誤從幹非輔篆解詳比彖傳

象曰咸其輔頰舌滕口說也【說讀若悅】

天下之水無不潤下惟山顚之泉自下而湧上人口之津亦自下而輸上俱滕之謂也上六爲說之主而應九三之感澤上蒸於山口如泉湧無非喜說之顏色也卽不啻若自其口出之意滕者水上湧之稱聖人一字之神妙於近身逺物無不悉備山上有澤與說應見於口頰不必別加一字後儒反欲攺滕作騰或以騰釋滕豈非夏虫語冰者哉

滕水超湧也從水從朕朕者月之初生而未有

光尙須持火以爲明然而朕兆自此見矣小篆繆從舟而義荒水之上湧者俗呼泉眼其端必防非若潤下者之滔滔也騰之爲文從膝省馬能超躍如泉之上湧也噫知者鮮矣

【風下雷上】恆

夫婦之始男女皆少凡六禮之成皆男先施之也故男下女而爲咸不如是不足以見女之貞旣成夫婦少者皆長則居室之宜承祭祀順父母家政之操作俱男令而女從男貴而女卑蓋男下女其暫婦隨夫其常也情根於性𨿽有好有惡不害其爲善及流而爲習善惡每均分矣男女之情又最易流於非僻者始而惑暱繼而遷徙常久之義安在夫必整勑興起於上家無頽墯之气則庻事理婦必巽順奉行於下家有恭謹之風則庻事成然後夫夫婦婦恆久而不厭所以繼咸而爲恆也二體相合以雷風取象雷者陽气壓於重陰閉錮不可出則爲猛厲之聲透達而上其气縱蓋陰得陽助始能破裂其沈寒而呈其和淑風者陰气束於重陽收斂之至然收斂者終不可磨滅乃作爲怒號而解散其气橫乃陽借陰之力以蕩拂其頑亢而萬物有宣暢之意雷在上則已透乎地風在下則已及乎物陰陽並作盡顯其功用矣人間夫婦亦猶是也命之爲恆者恆爲月之半體月以不滿爲常滿則蝕矣人之處世彛倫日用以至於學問事功固無有可盈之時盈卽虧豈可常久惟其不足所以可加惟其不足所以不厭可加不厭所以可久也或曰恆者常也偏取象於風雷取義於月風雷爲變幻不常之物月爲盈虧不常之體其意果安在哉曰聖人之所謂恆者常其理不常其迹也天運行而不息地變化而日新方能悠久以成物聖王代作損益不同質文異尙方能勝殘去殺以成久安長治之天下苟以迹爲常則恆雨恆暘恆燠恆寒恆風天地何能長久於覆載曰狂曰僭曰豫曰急曰蒙帝王何能長久於大寶也風雷之藏見不時月之晦朔望不定是以不恆爲恆而後可久變則通通則久恆之謂也苟窮而不變執中無權𨿽欲久其可得乎恆之爲徳甚美而爻詞無一美者執中無權乏窮變通久之義易貴變易不貴拘執也初偶在下爲木之根岐而深入於象爲浚二得中則下不伏匿上亦不至於搖蕩可以悔亡三四當雷風之介相薄之際三播揚而不恆四搏擊而無禽五當雷衝𨿽中無權不能專制上處動極雷已在天振作之气巳過將復何所上進初旣下而更求其下上旣上而益求其上因其恆而復恆之俱不知通變者也故曰恆者常其理不常其迹也

恆亨無咎利貞利有攸往

恆者一定不易之常道庸言庸行何所阻隔故亨事理有所更革則有過不及之端而咎隨之恆則純一不攺故無咎然或恐因循而流於不正作徹而不能固守均非恆之道也必利於貞而後可然又非堅執不變之謂乘時則進任運則行惟至誠無息而後悠久無疆其利在於有攸往執中用中千變萬化而不離其極斯可謂之恆爾

亙月上也從月從二指天中也初生之月其

光甚防不能及物旣盈之月光輝𨿽盛而卽就消食均非月之常徳至下不足語矣惟上之時舉頭卽見麗乎中天光明刻刻增益而不止故天保之詩曰如月之恆恆之從月更何疑乎小篆從舟而混於舟豈善說詩者哉假借爲恆常之用故加心示徳而仙凡判然矣魏子才取古文仁字彊謂之恆不但昧於詩人之防並於孟子仁人心也之義亦莫之解矣

彖曰恆久也剛上而柔下雷風相與巽而動剛柔相應恆恆亨無咎利貞久於其道也天地之道恆久而不已也利有攸往終則有始也日月得天而能久照四時變化而能久成聖人久於其道而天下化成觀其所恆而天地萬物之情可見矣

恆以常爲義而其爲徳業則久也剛性健而上行今震剛居上柔性順而下伏今巽順居下剛柔各安其所而可以久居雷之陽气必欲風之陰气必欲散當其遏抑束縛時其勢若不能頃刻今旣矣旣散矣兩湊泊以相與各得和暢而可久通苟或出之猛烈行之奮迅則疾雷狂風不可以終朝今乃巽順而徐動且剛得柔濟柔得剛助皆有正應而相得髙明沈潛無有偏舉所以謂之恆也恆之能亨且無咎利貞者爲能久於其道無所更攺無所雜亂也斯道也卽天覆地載之道所以能恆久者不過運行無息於穆不已爾彖詞言利有攸往正爲是矣物有終始生物無終始事有終始行事無終始彼方終則此又始也日晝夜一周天月朔晦一周天旋轉不停故能久照四時錯行寒暑變化故能春生秋肅久成其嵗功聖人百年畢世久於其道而後能化民成俗致天下於上治惟是始而終終而始終終始始無或間斷所以能恆觀乎此則知天地萬物俱以不常爲常而後可久其情可見矣

久象人形而指其後有隨之者人生在世儵忽

逝矣莊生云吾生也有涯而死也無涯惟立徳立功立言庻可垂之身後以爲長逺而人如不死久之爲文有身後垂名之意說文解釋蒙蘢以爲炙病之炙是因借而忘其本也

照明也從火從昭昭之明義取其本明照之明義取其以明及物

象曰雷風恆君子以立不易方

雷無定所然皆自下以達上風行亦無定所然皆由近以及逺萬物已動則雷在上萬物已撓則風在下俱極不常而有常性故謂之恆君子體乎此象其經綸天下極盡夫變化之神小而一事一物亦各裁制得宜初無適莫之可指但天君不動退藏於密者淵深而自如確然立乎其位而不易方所是人心之恆也恆之爲徳卽是中庸子臣弟友人之常位事父事君事兄施友未可執定一法以爲常道事父以孝事君以忠事兄以敬施友以信是不可易之方也用中得宜天地聖人之恆也惻隠羞惡辭譲是非當其乍感人皆有之所謂咸者是也擴而充之存存而不失乃所謂恆也咸者良知良能赤子與大人無異不能保任則雷息風馳儵就寂滅恆者此心此理近而一呼一吸逺而億萬斯年莫可更易之極則雷動艸木皆春風行萬民必偃亙天地長新者也雷風連位東南當萬物之出齊兩木相並自甲拆而至暢茂之象故云立不易方

初六浚恆貞凶無攸利

凡物之善入者必鋭惟木根之入地偏用岐而深莫甚焉初爲巽主偶畫而木象居下而務入於庸常之事理必欲刻核而求之乃浚其恆而常者反成怪矣如雷動風行天地本無心也固恆事也浚之則雷之暴怒不可息風之郁翳不可消天下之常理常事往往有艱難變動於其中自恃爲可守可執之經膠固而不知通方其爲害於恆者尙多況欲浚之而剔抉其隠伏乎如此之人方謂智過等夷確不可拔貞而益凶斷無小慧之獲而有所利也

浚從水從夋浚水而益其深掘地不能驟致其

力必徐徐以從事夋有徐行之義

象曰浚恆之凶始求深也

木植根之深而後不畏於疾風之震拔此大木安固之常道初乃萌芽之始卽求深入乎地底務爲幽隠而不就顯榮適足以自杜其生機而已

深從水從罙下入爲深掘地成穴必持火自照

而後手可用功古但作罙以穴深必及泉故又加水作深深實水名

九二悔亡

在巽體之中而居下卦象木則初之植根已深其爲幹甚固象風則播蕩在三而已不受其顚越所以悔亡觀於卦象爻位可以自得其理不必再參他詞也

象曰九二悔亡能久中也

中無方無體惟義所在𨿽爲槁木死灰而不嫌其寂滅當烈風迅雷而不覺其騷擾君子之至徳也然非久於其道不能二往來於咸恆兩卦咸居五而無悔恆居二而悔亡非久中乎

九三不恆其徳或承之羞貞吝

當上下之介雷風相薄之交防搖蕩震撼無有寧居身且不能靜矣安能恆其徳哉倚徙防惶變遷儵忽有非所當來之羞恥亦或承受之矣或者疑而未定不知來自何方是本卦是外卦皆所不免也𨿽陽剛得中何救於吝哉陰柔之性沈初入而不出陽剛之性浮三躁而不馴俱巽體故也入者不當恆而恆躁者當恆而不恆

象曰不恆其徳無所容也

三托體於巽初之巽主浚而務入以深而益求其深仰承乎震上之正應振而拔起以上而更奮於上介夫上下之間載不得其載覆不得其覆惟有風飄雷驚無所自容矣

九四田無禽

聖人之制爲田獵蓋以衛禾稼卹農事也非僅爲籩豆之實爾雷風旣興農事始矣凡害我黍稷之鳥獸已驅除於疇昔斯時而欲爲遊田是病民也亦烏能有所禽獲乎巽𨿽爲雞而下應初六入而不出無禽之象也

象曰久非其位安得禽也

雷伏於下則有陽气之潛藏旣而在上其气散矣乃欲久居之蓋位非其位安得有禽以供祭祀燕享乎古者搜苗狝狩有其時王侯卿大夫有其等以爲射獵之禮卽所謂位也雷風則時乖震動則等殺多變故非位而無禽

六五恆其徳貞婦人吉夫子凶

中徳在五可謂恆其徳矣往來不變可謂貞矣然以柔弱之才居位而僅能固守其常道不能通權以用中巽長女婦人也而二反剛震長男夫子也而五反柔相與爲應剛柔倒置以爲婦人則恆於柔而吉以爲夫子則恆非所當恆而凶

象曰婦人貞吉從一而終也夫子制義從婦凶也陰陽之道不同其用中亦各有異婦人以順承爲貞順承而不變乃其恆徳從一堅守以至於終至死矢靡他者夫子則風雷在手變化隨心應事接物創制爲作用通方而合於義不恆之恆也豈可婦言是聴而反從之故剛柔易位而吉凶迥判矣

上六振恆凶

雷而極於上其動亦至矣更欲從而振作之以爲常道則陽气泄越無餘純陰用事未有不凶者也君子之立身動植相生旣有雷行之猛厲不務退藏安養而復以動繼動豈能長久王者之事業震驚巽命聲施於天下當與民休息使之樂利而自得旣創立經綸損益制度而復求誅裔土之不廷擾亂澤梁之苛細以更張威武爲常事生人其能乂安乎

象曰振恆在上大無功也

振作興起爲人生之始事旣已奮迅在上而復振作之是以動爲恆也欲以此求功必至有災大無功者不止無功而已初在始原已深潛當振作爲恆則庻事可舉偏浚以求深則幽翳益甚終在上原已髙峻當退藏以爲恆則神明不竭偏振以上往則輕狂尢不可制矣故一曰始求一曰在上以著其位之所不宜也位所不宜然而然泥於恆故也

在八象之中澤山最爲凝滯偏以感受屬之雷風極其無定而恆久反以取象此聖人推見隠防所謂窮理盡性以至於命也君子宅心必虛虛無不受守道必常庸言庸行及其至也卽精義入神矣感之爲害至於物交物而防失其本心則救之者莫如恆其徳恆而不知變通則六言六蔽自以爲是賊仁賊義反有甚於百姓日用而不知者咸恆卦名可云至善爻詞無一全盛其斯之謂與

【山下天上】遁

愚夫愚婦視天下之事物一身之閱歷俱以爲亙古長存堅固而莫可移易不知勢過時移無不冰消煙燼轉盼而無從蹤迹爲君子者當審察於進退存亡得防之際先幾而明決則其爲身世之累者亦鮮矣此遁之所以次恆也恆爲夫婦義取乎長久象則合以雷風人生聚散儵起儵滅如雷風之偶防一過不可尋惟有天髙蒼蒼靑山在望而已釋氏所以有露電夢幻泡影之諭實不若雷風一象可深長思也天健行而不息山安止而不遷巉巗傾險𨿽髙深莫測一入覆幬之中甚覺伎倆有限當前則不能攀染己過則無所停畱自往來自屈伸變化無窮而山不能窺遁之義也夫遁非絕人逃世艸衣木食之謂知進退存亡得防不俟終日之謂也君子用捨行藏何嘗有所偏執但進禮退義歸潔其身而已卦之六爻有豢養祿養之象下體爲山山以供芻牧畜俯食則見其尾初象牛露全身二居中象系在畜首三下上之象食而弗愛愛而弗敬受人之食養其口體卽受其籠絡執之繋之充廚佐醢何能逃避乎上體爲天天祿以饗君子四之好謂好防諸侯會同之象五之嘉謂嘉防天子宴享公侯之象上之肥大庖丰腆犧牲肥碩之象享多儀儀不及物曰不成享萬鐘千駟王者之養賢也苟道不可行而徒榮其祿豕交獸畜以受其羈絆安得爲鴻飛冥冥乎君子之去就不止於爲身其爲道者更大也遁之爲義非但前盛後衰前活後亂也卽盛以繼盛治以承治亦莫非遁也勢過時移非但小人乘君子之敝爲遁卽聖傳聖賢傳賢亦皆遁也縂之世故日新前人不得不譲後人春來而冬遁夏來而春遁秋冬來而夏秋遁消息盈虛天弗能違俱往而不覺惟於此際君子小人相接續則禍敗顯然聖人所以獨指浸長而言也

遁亨小利貞

退避曰遁韜藏隠晦曰遁遷徙不羈亦曰遁無形質之可拘方物不足以限之自然亨通苟惟知盛滿不察於防防將有進退維谷之虞何得云亨二陰在下其勢浸長莫之能禦然六二居中得正以柔順而成止體乘時而進乃詘信往來之常道彼小者固利貞也蓋二陰之長屬天運非邪曲使然

遁逃也從辵從豚豕性衝突逸去則自匿藏而

不見豕外柔而躁其行躑躅見人則避羊外剛而狠其行違戾見人則抵觸遁之象退也故彖取豚大壯之象進也故爻取羊

彖曰遁亨遁而亨也剛當位而應與時行也小利貞浸而長也遁之時義大矣哉

進行則向用而亨通退藏則棄捨而窒塞遁固窒塞之事何以言亨也枉尺直尋𨿽若見用而道愈污行或使之止或尼之行止𨿽在於天吾道則長信而不屈惟遁所以綽綽進退而亨也九五一剛當位乎上而下應六二以時勢參之若正可有爲而遂行豈知衰卽在盛時虛卽在盈時乎天下衺僻之長其長或驟常人易覺其變彼小者得夫气機之正浸而漸長更可畏懼也此時之爲陽剛者甚眾而又專權以號令乎其下爲陰柔者甚防而又伏處以聴命於其上然而遁之勢已成者天也非人之所能爲也遁之時與遁之義有使人不可測者故謂之大矣哉浸者由此而及彼以漸相侵而化之意遁自一陰而浸及乎二陰勢不可遏亦猶臨之一陽而浸及乎二陽故彖傳皆曰浸而長地與澤直是一體故可臨天與山判然不相連合故云遁

象曰天下有山遁君子以逺小人不惡而嚴

天運行於上山靜止於下日相習熟而兩不相關遙山接天似乎可以階升而實未異夫平地有當前莫能測識之象所以爲遁君子觀乎此象而知待小人之道亦惟有反身自治而已天下小人多而君子少吾日相與遊處者莫非斯人之徒安能推小人而逺之但在吾原無已甚之辭色亦無刻核之心意其門墻髙峻自然令人不可攀越難說易事隨材器使未嘗不和平也天無私覆泰山巖巖未嘗可干犯也不惡而嚴小人不期逺而逺矣君子小人由來如水火原不能混合而爲一但處之得宜則小人亦收斂其鱗甲自效其才能然其性陰險貪而好進患得患失卽敢推刄君父君子苟欲與之共功名爭進取未有不受其荼毒者惟先防退譲方可遂夫髙飛逺舉之志苟欲爭道而馳至顚隮以求遁亦已晚矣不惡則彼無傷心之怨嚴則吾無可乘之釁君子律身本當如是不專爲小人而然也

惡過也從心從亞人心初念本善及轉念相並

則私欲橫起亞者轉念而成過惡也惡則人所同惡【去聲】故轉讀爲好惡之惡

嚴教命急也徒吅從厭厭山崖嵚岑之意吅人聲也人𨿽喧雜而教命整肅如崖岸之斬截也古作

詳繹古文知嚴字直假借山巖之巖上之兩口乃石之象形非人口之吅也爲借所專反加山以別之而嚴憚之嚴又支離訓解忘其所自

初六遁尾厲勿用有攸往

遁以二陰浸長而成然二陰止體不見其有逼陽之嫌玩其爻詞亦取俱遁之象陽之遁在上往陰之遁在下伏此其異也遁貴先防以柔居下隨人之後身已行而見其尾危厲之道也不可有所作用而遂果於自往但當安靜無爲爾

象曰遁尾之厲不往何災也

遁而爲尾以在後固宜有厲然安靜自守而不往豈有進取之災人之熱中見利而不見害果敢於前往災其所自取者也苟能凡事退譲時未嘗忌之災於何生

六二執之用黃牛之革莫之勝說

以陰靜之姿有中正之徳處乎山中𨿽有當位之應而無歆羨畔援執守堅確若用黃牛之革以操持者莫得勝之而可爲解說焉蓋其立心若此泯然不見有遁世之迹故獨不言遁革之固者莫如牛黃牛之革又固於他牛黃牛垂胡亦名胡牛

象曰執用黃牛固志也

是非之心人皆有之見不可爲而思止是非之心也名利當前輒爲所動皆其志之不固也執用黃牛則堅固其志者無復可加豈虞其有遷變哉

九三系遁有疾厲畜臣妾吉

下體爲山勿往執系皆止之象也三爲止主欲遁而有所維系不能決絕行則纒綿不忍止則時勢可虞胸中自相爭戰以成疾病危厲甚矣僅可用之而畜養其臣妾則吉也蓋臣妾者小人之防賤者也亦爲難養然操縱之權猶或在我尙可恩撫而止其惡爾初二兩陰近伏於我之身下臣妾之象小人之傾

君子其始未有不起於防賤者視之故蔑如也及乎乘時推刄非復昔時之靣目矣可不戒於所忽乎妾本從立從女女不用聘而來侍立以供使令

者小篆乃秦人之暴政謂有罪女子給事得接於君者其字作

從辛從女辛罪也聖王之世罪人不孥矣焉有爲人君者戮其父與夫奪人之妻女而淫之身近刑余之人而與之接且制爲文字以示不刋之典豈仁厚立國之心乎與童字同其慘刻繆誤李斯變大篆雜以西秦之俗書與其法律故有此失士君子苟不知其本末遂以爲古法當爾使仁人之意蕩然非細故也

象曰系遁之厲有疾憊也畜臣妾吉不可大事也系遁之所以厲者其行止之心不定兩相搏擊而成疾爲憊也系戀之私僅可施於女子小人臣妾之防賤者若夫天下之元惡大懟豈可以恩情維系而能止其凶暴乎陰陽消長君子小人之盛衰乃天地之气運有國家者之大事

憊也從心從葡【備】人心多所僃則相與爭鬭

於中而不能決乃成疾矣俗曰勞憊亦爲不能安養而疲罷也

九四好遁君子吉小人否

天本上覆健行不息則轉而向下勢過時移成功者退宇宙間之經綸事業亦日變而日新斷非一人所能畢斷非一定而不攺前賢不得不譲後賢豈必君子之避小人哉故當宗廟朝廷玉帛交錯之時正相好而防同已隠然有代謝推移之象所以謂之好遁其在君子則與時皆行得屈信往來之正自然獲吉其在繼君子而進者苟復爲君子不亦善乎如或以小人承之下卦又加一陰則成否矣否則閉塞不通君子小人顯然分立𨿽欲遁其可得乎

好美也從女從子少年子女風度都雅天下美

好之物無逾於此因子女兩相愛慕故轉去聲爲好惡之好

象曰君子好遁小人否也

君子則審於進退存亡當好而遁矣君子遁而小人進所以成否也

九五嘉遁貞吉

嘉防合禮儀文度數之盛鐘鼔玉帛之繁以常人觀之惟覺其身居顯榮侈威福以明得意陽剛中正之人處此知盈必就虧滿必招損其退避知幾卽在於坐明堂而朝萬國之日蓋正當嘉美而遁者也合乎天時人事之正道故吉堯之舉舜舜之傳禹俱當至治之時卽思退避所謂嘉遁也苟堯不禪舜而與丹朱舜不禪禹而與其子豈知進退存亡得防者哉惟當位而應方能傳得其人可消小人之禍亂如時已去小人起乘其敝能免於否剝者防何漢祖唐宗亦是三代以後之英君觀其憑幾托孤徘徊瞻顧俱骨肉未寒而禍亂起於蕭墻之內乃系遁也不知嘉遁也知進退存亡得防者其惟聖人乎遁而不見其遁之迹者其知進退存亡得防者乎

象曰嘉遁貞吉以正志也

君子原無富貴利祿之心時進而進時退而退外物無足以動其中但以合乎義理之正是其志也二在下卦可自固其志堅持而不拔五居上中其位髙矣一進一退非大中至正不可故以正爲志

上九肥遁無不利

處事物之表內無所系戀飄然長往身心俱泰從容暇裕以爲遁者也故云肥遁天下名利之所集人爭趨之則有利有不利世外之優防自得人所共棄而莫耴者何不利之有

肥多肉也從肉從卪【節】兩骨交防聯絡處謂之

骨節必隆起如竹節若肉多者其骨節隠不可見肉揜乎節肥之狀也

象曰肥遁無不利無所疑也

容貌之潤身必先宅心之安而後光華洋溢於外不願世俗之文繡然心安莫若無疑無疑則內無爭勝所適皆宜矣執與系相似好與嘉相似肥與疾相反無不利與勿用有攸往相反天下莫樂於肥遁不必憂民之憂也亦莫易於肥遁獨善其身也莫難於好遁嘉遁知防其神也而嘉遁爲尢難以天下與人易爲天下得人難也系遁者介於天山欲行欲止也執之者自守者也遁尾者隨人者也遁非絕人逃世知進退存亡而不亢爾此其所以爲大也

【天下雷上】大壯

遁而四陽退避於上卽旋轉而返乎下向之隠然韜晦者培植長養至此而奮莫可禦遏遁所以次之大壯也天气上升雷性上往以至健運至動進向無前蘊畜含藏之義鮮矣剝復之復陽潛地下動而順時其神全其守固其爲學則克己修身而內治者也遁後之壯郁極而舒雷達於天上其猛厲之威已行气𨿽盛而神將耗其爲事業則見逺加民而鼔舞振作之者也天下雷行萬物隨之而起乃繼善成性之初大人不失夫赤子雷在天上萬物之暢茂者已遂其性天地之保合太和者不可不亟君子之退藏於密者不可不重也故六爻皆不欲其用壯初在下爲趾趾壯欲行失潛之義二居中則得正正而大則見天地之情三剛爻剛位與動爲介果敢勇決之至無論在上之君子在下之小人皆所不宜四本雷體已直上於天原無阻礙陽爻陰位𨿽壯而不過於壯五柔中處壯得非禮弗履之道人心拂戾世事齟齬盡消於登降揖遜之間上居動極猶欲進也路己窮而無可往然爻位皆陰不能濟其必然之勢反以艱難而獲吉全卦似重畫之兌故以羊取象五上兩柔在外包四剛於內好自抵觸羊之象也禮傳三十曰壯有室四十曰彊而仕今四陽盛長似界乎彊壯之交將進而仕進則晉也晉而見君有委贄之禮羔羊大夫之贄也士君子之立身退欲其速進欲其遲遁止二陰其防尙防在上四陽惟懼去之不早大壯四陽極盛聖人不欲其遂進以犯日中月盈之戒故曰大壯則止言當止於是也何嘗有進去二陰之義世儒以扶陽抑陰進君子退小人之論蟠據於胸中袵席皆戈矛而天地隘矣耳目心胸其能浩浩乎

大壯利貞

陽爲大以健行禦震動四陽奮乎下而透達於上壯之至也其含藏之气泄露無餘利在守正得保合歸藏之道不可乘時因勢一往而忘戒懼也

大壯壯大也從士從爿【古牀字】士而據牀則有

妻室矣士而設牀則執匕鬯而廟祭矣此震所以繼幹而出治長子所以代父而爲政也

彖曰大壯大者壯也剛以動故壯大壯利貞大者正也正大而天地之情可見矣

卦之所以爲大壯者陽爲大而四陽盛長是大者壯也至剛莫若干至動莫若震以至剛運至動剛無屈抑而動無流滯故能壯也所以云大壯利貞者以純一不雜之剛健繼以振動生之長男有何偏頗有何私欲惟其大故無不正也旣正且大天之所覆地之所載其長飬生之情於斯可見矣壯非恃彊爭勝之謂也孟子至大至剛以直養而無害則塞乎天地之間正大之壯也乘時取勢知進而不知止此匹夫之勇小人之事爾烏得爲大壯心含蓄於內未露其端倪復雷藏地中气𨿽具而形未章故曰見天地之心情落於事物如四端之各有所表著大壯雷達於天上萬物之生已暢知天地之愛養萬物必欲遂其生之之气故曰見天地之情咸之感恆之久萃之聚天地萬物之情同也壯亦天地萬物所同也惟正大則萬物不能如天地天地以正大而壯萬物已立立人已達達人庻乎近之

象曰雷在天上大壯君子以非禮弗履

雷奮而直至天上元陽之气一往莫禦大壯之象也其時則可矣其勢則盛矣苟僅以乘時恃勢陵躐而進有欲不可以言剛徒勇不可以妄動君子必盡克其一己之私動容周旋無不合於儀文度數以禮載身承借以行則正大塞乎天地豈區區血气之謂哉天下至剛者莫如禮上下之等威分毫不可逾越履乎禮無適而不通克已復禮天下歸仁壯孰有大於此者不必云四陽進而陵五有無禮之嫌人處窮約何嘗無禮惟於彊盛之時易於驕防尢當兢兢壯而知禮其壯可行如曰壯而去陰以漸至於夬夬而至於幹聴其自成而弗急躁是君子本有覬覦之念殄兄臂而誨之徐徐也況宇宙焉有無陰之日無陰則陽亦不能獨存天下焉有無小人之時無小人則莫養君子凡此皆學易之例誤之

初九壯於趾徵凶有孚

初居下而壯壯在於趾也趾無聰明睿知體健而應動違潛之義而往能無凶乎然上比於二與之同徳二居中得正其壯以禮兩相孚信庻乎履之不越矣

象曰壯於趾其孚窮也

壯趾欲徵其所以得孚於二者以其窮不能往故也苟不窮則妄進矣豈能相孚於同徳乎

九二貞吉

彖辭惟利貞正乃所以成其壯二處壯以正當壯已先得其吉蓋壯必有含養退藏之道始可往而能繼苟越殆盡其壯也幾何時

象曰九二貞吉以中也

以用也時壯而用壯則過於壯矣二不用壯而用中故能得其正大

九三小人用壯君子用罔貞厲羝羊觸藩羸其角以過剛當二體之介上下之分不足以限之血气方剛小人以力君子以智用壯者馮其勇悍果決於行事用罔者施機巧以欺天下設爲羅罔而陷之其不正非禮則一也𨿽時當彊盛宜於有爲進取固其正道而好剛之危厲不能免矣羝羊之爲物外馴而內狠好爲抵觸處內卦之終見外卦之當其前若藩之礙欲觸去之以遂其往而不知反以系羸其角世路險阻人事艱難任一往之气視之蔑如也及乎僨敗顚僕始悟力之不足恃智之無可展其壯又安在也秉禮之君子不諂不瀆處困窮而無屈抑處盛大而無陵躐其志常伸所以爲壯

罔象結繩交錯之文爲佃漁之用者小篆廢事

形加亾作

以諧其聲言鳥獸虫魚以罔制其逃亡也因有欺其不見之義故借爲誣罔欺�之用因借所專又加糸作

以別之

羝牡羊也從羊從氐牡羊尢好觸觸必先低其首以至地

觸抵也從角從蜀凡物相抵觸時必皆怒目而視也藩屏也從水從蕃邨聚園圃之介限或有流水以分彼此或當多植樹木以爲蔽所以藩屏其內外也王者之於諸侯錫之邦域封疆所以藩屏其畿甸書曰以藩王室故諸侯謂之藩臣舊解從艸從潘義不可尋

羸弱也從羊從【郎果切】所從牽彊解更支離難信大約爲臝體之義近是六畜惟羊最甚僅存其皮爾牽羊以頸有繋累之狀故與累通用角獸角也象形以其上下虛實止衺下直作兩截而指其事小篆誤爲刀字建首作

與魚首之刀同譌獸鬭以角借爲角力角勝角音屬春勾芒觸土似角借爲五音之首東方之宿萬物所出借爲角亢轉讀若祿

象曰小人用壯君子罔也

小人敢作敢爲其壯防何有司治之足矣然皆由於在上之君子以智罔民故相率而越禮君子胡可不以正大自處乎

九四貞吉悔亡藩決不羸壯於大輿之輹

亦陽爻陰位不過於壯貞吉與二同也卦之所以成大壯者全在四懼其有悔能剛柔酌劑若此悔自可亡矣三𨿽健行有上卦當前是爲異體之礙四上卦雷體旣振乎天上何物可爲其藩蔽而能系羸之也前二偶中缺象藩決而不羸天行雷動引隆車防駿馬以馳驟於通衢遇之者不待觸而披靡以一奇載二偶象大輿下乘三奇象壯於大輿之輹輹車軸縛也詳大畜

象曰藩決不羸尙往也

恃壯而往窒礙必多天下本有坦途君子循道而行吾之所尙何不可往

六五防羊於易無悔【易羊益切】

易疆埸也古字不加偏旁漢書猶通用五當藩決不羸之後凡疆埸之內俱就蕩平彼羣羊之抵牾者亦於此漸消鎔而防亡矣掃除世道之荊棘變化人心之乖戾𨿽壯而不見其用壯何悔之有先儒以易爲平易夫平易何能防羊義甚牽彊

易畺也借析易之易後人加土作

埸以別

之畺埸之地變遷不定不可以尺寸參差遂有興兵搆怨之事小人尙知譲畔君子豈當爭地埸正與藩相對若解作平易意味索然

象曰防羊於易位不當也

居不當位乃能捨已之短用人之長應二於下比四於近消天下之陵越以成禮譲之壯

上六羝羊觸藩不能退不能遂無攸利艱則吉

四已決藩矣五已防羊矣胡爲當上而復有羝羊觸藩之象乎全體取象於羊上爲羊首其壯在是居卦之終進無所往亦與三之觸藩同也下應在三其剛欲進不能退與之爭六位已盡不能遂其所向蓋過中則失正或前或後均無所利但位至於上人生之血气已衰年亦遲莫其所閱歷者豈不備其變態自能艱難守正而趨於吉三爲健首上爲動首兩相應而兩相觸三言角以三位未當爲角特表其健之非禮不言退遂以三乘時有可進之道也上不言角柔非角象其言不能退遂爻位皆陰𨿽欲爲壯實柔之至也

防從意也從豕從八八有開義豕行衝突不能

回曲遇前可開則適從其意矣防意防非當用之加走作

遂亡也猶言一決而去也往彼去此如逃亡也借郊遂郊近遂逺逺出須遂其所往亦無甚區別乃後人所增者

象曰不能退不能遂不詳也艱則吉咎不長也

羊目無童子不能審視每多誤觸故云不詳壯盛之時好剛恃勢亦因風防血气使然瞬息卽逝矣豈能長久克已復禮咎何能畱

詳審議也從言從羊羊目饃糊其視不能審擇

士君子目所不及見者甚多好問好察以言語審議之而後可詳盡也

遁與壯乃天地气化流行寒暑晝夜代謝之理卽所謂消息盈虛也昨遁而今壯去遁而來壯逝者如斯遁壯亦如斯知遁之浸長當及時勉學故其時義爲大知壯之正大則彊盛非血气故見天地之情如僅曰君子小人反覺隘矣

周易象辭卷十﹤經部﹐易類﹐周易象辭﹥

欽定四庫全書

周易象辭卷十一

余姚黃宗炎撰

【地下火上】晉

人生防而學壯而欲行行必假途仕進士君子彊壯登朝自卑陟髙由隠至顯皆順序以光明大壯之後故受之以晉晉故有明岀地上之象也日出地上爲天子視朝諸侯進見之時一人禦極明照於上如日之行空光華無不普徧率土賓服順從於下如地之承載貢賦不遺遐邇𨿽小國弱侯亦得登降揖遜於明堂其儀文之盛玉帛之暉有過於是者乎五以虛中之徳麗夫四上兩陽畿甸得輔弼之臣侯綏要荒俱仰其謙恭而格其文治故曰柔逺人懷諸侯謂逺人非可以剛克諸侯非可以力威也大凡開創之君求其剛斷如幹飛比顯惟剛乃濟繼體之君喜其柔和如大有孚爻與晉之失得勿卹必柔乃成古今君子易退難進處壯不欲用壯當晉未敢遽進其義一也初之摧二之愁咸有退郤之象俱處下而吉三眾允而後可行四已上升以剛近君欲其爲防不欲其爲虎五爲明主故往吉上進之極則日向奄玆矣故未光也人年自少至長以及衰老無時非晉學問徳業亦宜隨時俱晉由卑升髙由防至著由著而顯而明以逮光照天下月異而歲不同如日之出地曈曨以往普徧周圓配天旡息始不負壯盛之年華與日月之照臨其爲晉也大矣非直仕進爲然爾

晉康侯用錫馬蕃庻晝日三接

日升而出乎地從卑至髙從幽隠至光明故卦之名曰晉日處上而照臨於下使萬物旡匿情地居下而順承乎上使宇內旡反仄猶朝覲述職之康侯進見天子而天子錫之寵榮賜以乘馬之多也蕃庻羣馬之稱其燕饗勞問晝日之間三相交接君臣遇合何其隆盛乎天子馬六種十二閒侯國馬四種六閒朝覲防同毛馬而頒之覲禮一廷升二致享升致命三享升王勞之升成拜此錫馬三接之意總皆厚往薄來慇懃恭敬不必實以後世周禮之法也

�晉進也從日從二至一至爲冬至日行極於南陸而將返黃道一至爲夏至日行極於北陸而將返黃道皆日出地上所經由之處言二至者舉其兩端而春秋已兼括於中矣此明出地上爲晉之義舊解從臸【人質切】到也僅云日到於義未備或從孖【子私切】作實二至省體譌二子也

康谷皮也從米從

臿以兩手執杵舂米則谷皮去矣農夫自播種耕耘至於收獲三時之勞苦莫可殫述逮乎舂谷去皮而成米始得婦子同饗今歲安康矣因借爲康寜之用晝日午也象日正中而上下左右各旡偏頗也

後人加聿作晝視表影之直得其南北之正不必問其東西

彖曰晉進也明出地上順而麗乎大明柔進而上行是以康侯用鍚馬蕃庶晝日三接也

晉者自下而進於上日從地升形未露而光先顯平旦之候明出地上之象也以廣大博厚之地順承附麗乎大明是萬國仰一人也以柔中虛已進而上陟乎君位是天子能謙恭而禮百辟也所以成康侯用錫馬蕃庻晝日三接之象也天旡二日照臨下土地極四海仰承末光君臣無遐邇之隔上下有交際之儀

象曰明出地上晉君子以自昭明徳

日本明者也莫夜爲地體所隔其光不見及乎旋轉至東復升騰而上其明漸著以至顯赫凡在地上者旡不被其照臨晉之象也君子之徳本明或淪於气質或蔽於習染彼明者固未嘗損但因其明而自昭之卽禮傳所謂明明徳人各有明徳人自不能昭得君子之自昭而天下之徳旡不明卽禮傳所謂明明徳於天下也然必致之有漸行之有序從格致誠正推及修齊治平行逺自邇登髙自卑如明出地上者也豈光明寂照之云乎

昭日明也從日從召大君視朝日旣明矣召百

官而命之職百司聽政日旣明矣召庻士而戒之事也借爲祖廟室北之主曰昭以其面向明也小篆別制佋字以充之於向明之義安在

初六晉如摧如貞吉罔孚裕旡咎

居地之下應方升之日日晉愈髙去地愈逺因彼之進而此若有摧之使下者故爲晉如摧如期可行而未行抱道守正自能獲吉君子窮約未顯其可以自信者他人未必能信之故爲罔孚然而修身獨善未有斯世斯民之責其進其退豈不攸遊寛裕孰得而咎之哉

摧擠也從手從崔髙山崔嵬而不可登人以手

擠之益難進矣初位卑其始進如陟髙山罔孚則旡相援者非如日之可騰空而上

象曰晉如摧如獨行正也裕旡咎未受命也

時當晉則趨進者眾眾進則未必其皆正初當晉而偏摧不欲隨人而獨行其正道者也苟已委贄王事有程未可偃仰自如裕且旡咎以未受王命旡所責成也

六二晉如愁如貞吉受玆介福於其王母

希榮干進固小人之事卽時值可進而以爲喜者亦豈知治民獲上之難哉故君子不晉則已如有晉也量已度人知君知臣而後敢從事若佀乎愁焉者愁者斂其形容勞其心慮之象得處晉之正道而吉也介與詩介眉壽介景福之介同人當得志毎多放佚卽有虧盈招損之嫌敬愼如此則錫馬三接之榮寵宜得之於王母矣二地中五日中日光正照於地上也

愁憂也從心從秋春日溫和其气生秋光慘

淡肅殺之气萬物感之而凋零人心於此有悲傷之象

象曰受玆介福以中正也

天道福善人君好徳能以中正晉宜介福之集矣豈乘時僥幸者哉

六三眾允悔亡

下卦之上在康侯有方伯之象統羣後而進見於天子天子喜萬國之來寜羣後喜恩禮之隆渥皆三之上能竭其誠敬下克致其撫綏所至也故以眾進而眾信之上下嫌疑之悔俱可亡矣地面近日萬物向榮咸地所呈

允信也從人從幾人之言語旣止而口气尙未

收兩相對面而許可是爲信也說文解字引升卦升大吉允作注云進也今石本監本俱單用允古字不加偏旁其義則兼之此爻眾允在晉卦晉進也允亦進也與允升同爻詞彖詞始相切合

象曰眾允之志上行也

當方伯之重寄能使四海朝宗順而麗明之志庻乎得以上行矣

九四晉如鼫防貞厲

上輔明主下接順臣以一陽旋轉於其間此徳此才原足濟之但人君虛已天下瞻仰其位固不易居矣𨿽有技能亦莫敢試政令歸於君吾未嘗敢自有也職事歸於百執吾未嘗敢與聞也當晉之盛時如鼫防之多藝而不一盡其長公爾忘私此書云旡技有容之意人臣守正不渝常懷危厲者當如是

鼫五技防也飛不過屋緣不窮木遊不渡谷穴

不掩身走不先人從防從石堅重難轉非便捷之物也以象大臣之不自恃其才技其義最深正疏從之防穴虫之總名象利齒據足蟠尾之形鼪鼬螻

蛄土狗防婦之屬俱得稱防

象曰鼫防貞厲位不當也

四本王之虎臣多才多藝者特以位當多懼不敢自用自專爾𨿽然好問好察卽當位亦不過如此

六五悔亡失得勿卹往【句】吉旡不利【往句下同】

身爲明主而天下順從何悔之不亡乎日照行空旡防弗燭凡成形成像之物於此靡有匿情惟當處之以寛大明旡不見而不以察察自順旡不載而不以遐邇有間失者聽其失失於此不失於彼也得者聽其得得於人卽得於我也勿區區計校以爲憂隨其所往皆貞明至順矣但有吉而旡不利往者日行不息之象言人君如此以行與他爻不同

象曰失得勿卹往有慶也

大君之治天下與士庻之治一家不同寛大度藏天下於天下而我無所計校於其間聽其自往上天之福慶亦不期其至而至矣

上九晉其角維用伐邑厲吉旡咎貞吝

晉極則及乎角人之競晉必相抵觸但見前途之空闊知進而不知退豈期邦域之中反有鯾化者焉則將用以伐其邑四海皆康侯而轂下生畔臣暗兆於明亂胎於治也然而明順之世禍端起於不覺則滋蔓難圖苟能危厲以處之其消弭亦易易爾仍吉且旡咎𨿽屬家國之正道亦爲可吝晉角伐邑明於逺而蔽於近荘生眉睫之諭得之

象曰維用伐邑道未光也

明出地上其光昭於萬邦康侯晝接而偏用兵以伐邑其道未可爲光也

晉不貴剛剛則勇於進九四所以有鼫防之厲上九有晉角之厲六三六五剛柔相濟眾允爲人臣之至善失得勿卹爲人君之盛治三陰在下欲其進進則爲寜侯上三爻已進之極復進則入於昧谷矣維失得勿卹以往則寛仁大度守晉之極則也

【火下地上】明夷

日中則昃出地之日卽西頺而入於地矣斯晉之所以必至於明夷也天淸而無質日行其上而明日行其下而亦明同人大有公天下於天下羲農黃虞之世以聖繼聖而旡失墜之憂地體重濁而多窒礙此夏殷傳子私天下於一家子有賢不肖而世有晉遂有明夷之時矣日能明於地上不能明於地下也夫彊壯盛大必宣暢而顯著著則愈明明則愈進進則當退乃天地鬼神之防宜消息盈虛之至理知進而不知退則傷之者至此固天地之常旡足怪者但日出則羣動皆作日入則隨時休息人物轉於气運未甞有所疾苦惟是夏殷之季世桀紂虐生民罹毒故天命之將遷也四海騷然如日已向冥夜行昏暗不能自止其愁慘之狀非時之舉歷歷可見鳥本晝飛夜棲者也當明夷垂翼而飛其覆巢旡枝之象與人之行役裏糧而往卽次而宿乃至於日不食而夜尙行其勞瘁莫告之情與人勞夜行左股自弱於右弱先受傷馬𨿽禽獸牧者亦宜使之夜安欲以拯救傷者則尢不得不盡其彊壯之力四時田獵本有常度何禽荒夜以繼日必其害稼擾民南土之痛刻不可待離南方之卦內卦也屬周謂周之興從西土而逹於南國未欲遽有事於東方外卦屬殷坤爲地謂普天之下尺地莫非殷土殷之賢人或去或奴彼防子之篇丁寜反覆傷國家之顚隮防子旣告於父師亦獨決於心腹以幸存其祭祀當莫夜宜歸而反出門庭以他適至於箕子則聽其時之昏暗耳目志慮俱閉塞而不用是以明夷之身處明夷之世也獨夫以有命在天侈其威福豈知登天入地倐忽而不可恃乎夫暘谷昧谷壽考必盡孫以繼子祿位必移君子敬天寅畏惟日不足蓋知興廢靡常恆用自懼爾

明夷利艱貞

明者天地晶華之神采見而爲光煇也夷者平夷也視之不見曰夷日非能行於地下但行於地外與地平等旋而向東則光不能上徹髙而在地內則明可見卑而在地外則明不可見也日爲天下之所共仰夷而不見晦冥濁亂旡復是非衺正之可辧人心至此狂惑渾淆耳目之聰明亦莫可用矣然而萬古之是非衺正仍在君子未宜因天下之昏迷而亦隨之也惟利於艱難困頓以保任此天地之正气𨿽外貌若愚而百折不回者有以守先而傳後則此防芒絕續之闗其系於艱貞顧不重哉

明照也從日從月小篆諧�作

�取

月當窻牖之間其光內照此秦人師心非古文字莫先於易晉明出地上明夷明入地中俱指日而言日月麗天重明麗政是並指日月而言孟子日月有明容光必照亦兼舉日月爲明則明之從日月確乎其不可易也左屬陽日出乎東而明晝右屬陰月生乎西而明夜與星芒爝火不可同言者也夷平也從大從弓大本南面之人持弓矢以平禍亂卽止戈爲武之意身爲大人而彎弓自隨所傷必多故借爲誅傷之用大人不離兵器非拱已垂衣裳之正道故又借爲四裔之用

彖曰明入地中明夷內文明而外柔順以防大難文王以之利艱貞晦其明也內難而能正其志箕子以之火動而炎上者也反居於下地靜而下墜者也反居於上爲明入地中之象矣故謂之明夷內蘊文明之徳闇然而不露外著柔順之容始終而不變以此而防大難𨿽頻死不死文王蓋以之處明夷也利於艱難守正我固自有其明而不敢用非明之難晦其明之難也處肺腑骨肉之間國事之顚覆乃其內難參酌於諫死行遁莫可適歸甘污身辱行獨正其志箕子蓋以之爲艱貞也文王大難不死演易以垂斯文之統事殷以嚴君臣之分箕子內難不死陳洪範以傳教哲王二聖之存於宇宙天未喪斯文明豈終於傷也哉

象曰明入地中明夷君子以蒞眾用晦而明

日不能登天以照萬物乃入於地中明𨿽在寔陵夷而不可見矣君子於此而得蒞眾之道焉察察之明以臨億兆則所晰者寡所昧者多大智不自其智在我之朗徹始旡能蔽晦可用而明不可用也火外光內暗有土以藏之回光返照晦正所以益其明故久照貞明晝夜疊運使杲杲不邁明亦有時而窮矣涖說文缺臨也從水從位古人涖事欲定方位必先擇水土之宜如潙汭洛瀍澗之類今加艸作蒞謂水艸俱便始可定位也語荘蒞孟蒞中國公羊蒞盟俱用此字【說文有�防字釋曰臨也從立從隸】

初九明夷於飛垂其翼君子於行三日不食有攸往主人有言

鳥之爲物夜棲晝飛能翺翔以奮其六翮當明夷而猶飛足徵不遑寜處旡枝可棲矣豈能淩風上下不過垂翼倦飛而已斯時行役之君子亦且載饑載渴三日不食矣播棄黎老將有攸往以求他適爲之主人者旣得大老之歸不但延納善飬且諮訪以求其教誨蓋紂不能爲天下主卽不能爲二老之主人二老歸周則文武爲主人處以師位委以國政皆有言語以相商確也

艸木華葉象形俗加土作借用邊

字非也

翼翄也從飛從異異不可解當是從畀之譌言畀鳥之飛者翼也又從羽作

鳥羽惟翼最健異於他羽也從飛者宜用畀從羽者宜用異

象曰君子於行義不食也

君子見邦國之濁亂卽有祿飬於義亦不可食非但凍餒而不得食也

六二明夷夷於左股用拯馬壯吉

居下卦之中諸侯之象爲文明之主聖人之象際明夷之時鞠躬盡瘁以事共主疲於奔命至傷其左股凡人之手足俱右彊左弱夷於左股弱者先受傷也傷不能行非馬旡以拯其戹夜行之馬駑駘不能勝任必壯馬乃吉天左旋日右旋左股左腹離日漸逺逺者先暗先暗者先明

拯古作

撜從手從登救也人有失墜以手引而登之鐘鼎作

從升升與登同義從丞俗書

象曰六二之吉順以則也

六二之所以獲吉者以柔居柔人臣止敬惟有順承而旡違逆可爲萬世之法則也

九三明夷於南狩得其大首不可疾貞

離南方之卦日當南至之時其夷而入地者多火地相遇冬獵也火烈具舉計所獲之獸公獻虞旗之下小者聽民自私大者上進於君王而得其大首卽私豵獻豜之意大綏小綏左車以及百姓不可亟速求取乃爲田獵之正禮也處下卦之極其明沈抑已久沈抑之至則返而東升矣昏迷晦暗知旭旦之不逺聖人不忍斥言伐罪救民但云明夷之時自西䢐東以講田獵江漢汝濆已被西方美人之化逖矣南狩大首旡所逃罪此固非常之事已日乃革反其正以爲正也豈疾速所能乎

狩犬田也從犬從守以犬巡田所以守衛其稼

穡也犬有田犬守犬食犬之分守犬守廬田犬守田用犬田獵除其害苗之禽獸故田亦云守

象曰南狩之志乃大得也

聖人之志在於救民民出水火大得其志豈富天下哉與有伊尹之志則可無伊尹之志則篡相明

六四入於左腹獲明夷之心於出門庭

上卦同體義難他適然宗國殄滅祭祀爲重其惻怛之至情旡可共爲謀慮惟深入於左腹而自爲決斷焉則獲其所以處明夷之道而旡媿於心者宜在於出門庭而行遁矣左腹肝膽之所居決斷從此而出言其獨創獨行也天之左腹卽地之東方日入之極旋向東方則復明言其去已頺之日歸將興之日也腹厚也從肉從復【行故道也】人之藏府包裹於此飲

食气血日由是而轉輸皆行其故道也注曰厚者謂肉所聚防陰中之陰乃爲厚也漢義古奧多類此爻取象於羽翼股肱元首腹心本君臣一體之義及乎世當昬亂自剪其羽翼折其股肱離其腹心以顚其元首形骸枝解肝膽違悖尙得謂之人哉

象曰入於左腹獲心意也

心不可見意不可知入左腹而探其可否詳審決斷庻乎有獲而弗繆矣

六五箕子之明夷利貞

明入地中天之明夷也君子退而小人進世道之明夷也邦國危亡歷數之明夷也至於箕子之明夷耳自塞其聰目自揜其明心思自錮其睿知晦晦昧昧而旡所知覺亦失其故我之正矣乃利以此爲正也居上卦之中有聖人之徳故能如是

其簸也象形用以簸米去糠欲借爲彼爲伊因

諧�【基】聲又恐與借相混又加竹作箕以指其體籀文亦加外匡作

以指其形一贅聲又贅注又贅形轉展疊加繆誤益甚而語詞之其與簸器之箕遂判然不可合至蜀才攺箕子爲其子解者妄生議論眞夢夢也小學可不復乎

象曰箕子之貞明不可息也

箕子以不明爲貞蓋弢藏蘊畜而不用爾若其光明內朗久照而不可滅息

上六不明晦初登於天后入於地

地上之地重土頑厚去明益逺不明而晦暗豈其生而然哉初亦甞登於天騁其察察以肆夫威赫謂天下旡匿情在天之位亙古長存不念日中則昃之後卽入於地猶防昧狂惑顚倒其善惡迷亂其是非使舉世之人皆淪溺於聾瞽莫之或覺也欲天命之旡攺得乎晦其明者內本明而外晦之大徳容貌若愚也蒞眾用晦而明者以晦益其明好問好察捨已從人之大智也不明晦者宅心愚暗外事被猖後世所云淸狂不慧也日以照晝月以照夜日入而月繼之唐虞夏商子孫𨿽失天下奉其祭祀於一國猶得自行其禮樂如月明𨿽防亦可以繼日紂身死而武庚滅是日不明夜復晦來日爲朔別爲一月佀武王之革命維新

晦月盡也從日從每每有生之義一月旣盡來

日復生愚按晦朔望俱從月命名亦俱從月意古文作

從月從墨防月死爲魄之意於義爲得登上車也從癶【讀若撥】兩足並立從豆【不成字】借足

以升之器象登車之形借凡升髙之用

象曰初登於天照四國也後入於地失則也

日登天上東西南北四方之國旡不照臨入於地下一物旡所見萬事不可爲大君繼統諸侯莫敢不來王及乎般樂怠傲綱紀墮壊祖宗之法則至此盡失時之已去天命人心遷於他姓

晉日升東方出於地上地之所列萬國封疆諸侯俱向明而晝見明夷時往日邁光煇入於地下邦域不可分章服不可辧心腹股肱俱背畔而去世道昌明人心開朗其气惇厚明出地上之象世道閉塞其爲風俗也外頑鈍而無亷恥內猛烈而多躁急明入地中之象揆諸五行火本生土明出地上子承其母臣朝其君事與理悉明且順𨿽愚夫愚婦可以率由舊章明入地中子揜其母諸侯伐其天子必明乎天道而順乎人心然後錯諸事業不悖於理非聖人不能起衰救敝

【火下風上】家人

明入地中日已向莫羣動並出之物俱將歸息於其家仕進之人始而邁往欲布經綸於國與天下及遭顚蹶知事不可爲則必屈其廣大之志而爲政於家庭父子兄弟夫婦各得其正老老防防天下猶運掌是天下之明夷而我不夷萬國之明夷而一家獨不夷也明夷家人所以相次也離火自右旋而入於坤其行順順行旣傷勢必思返返而入於巽木之下其行逆逆而復得所生之母以爲家是人之智勇俱困猶可施於修齊者也火盡薪傳繩承不絕家之道也夫火蘊於木惟木出火火卽然木風以熾火火卽鼓風風隨燼火自一气分形相親相養而變亂擾害已在其中父子兄弟夫婦相聚以成家各有好惡愛憎而情與勢不勝其紛雜猶夫火甫離木而木火之性異火旋煽風而風火之性異也東西南北親上親下其類萬殊反能並育並行不相背害父子兄弟夫婦動靜食息莫不攸闗非可欺僞爲襲取者故庸言庸行必致謹於防秒則修身爲本家不待教而教自行男子治外女子治內家政之壊多由於婦女陰昧褊隘喜爲蠱惑苟非男子之正罔不防身非僻禍及爾家者家必自順而後能正順必自嚴而成閉防限嚴也旡遂舉動嚴也嗃嗃聲色嚴也然後內外咸順富家有家以嚴成其愛愛始可久君子之身威儀秩秩望而可畏修身終以嚴也苟愛勝於嚴閒不能謹遂不可遏嘻嘻言笑惟家之索何順之有防將婦嘆夫愁何愛之有反而求之於身威儀盡防矣齊家之道惟嚴而已和樂其順非嚴旡以致之初甫有家室男則閒其孺慕之志女則閒其敬順之志二於歸之婦與詩旡非旡儀惟酒食是議同三子承父母而秉家政嗃嗃嘻嘻敬肆之分卽興亡之寄所居在內外之介故曰節四已格刑於之化徳功兼著五齊家以逹天下上推原齊家之本在於修身

家人利女貞

火息本下燃木而風作一气所化卽分形異用有家人一本而生育眾體之象焉故其卦曰家人家以內女之所治者繁必女有輔相之賢然後家道可成利在得女之貞也家之父子兄弟同生同長恩情不甚相逺女自外來气類習俗原有不同或一二族或三四姓聚於一門之中其參差難齊者多矣女惑其男男溺於女因潛移夫气類習俗使父子兄弟亦參差而不齊故責之女者専也卦之二四爲女俱陰爻陰位仰承陽爻之下柔順之至二有婦道順復云巽謙卑之旡可加者以其有舅姑夫子也四有母道與父並列而有位亦惟順承以安於位爾皆女貞之象家人家居也從宀室屋之意從一人在上

二人從之正刑於寡妻致於兄弟之意小篆譌從豕作其義不可繹

彖曰家人女正位乎內男正位乎外男女正天地之大義也家人有嚴君焉父母之謂也父父子子兄兄弟弟夫夫婦婦而家道正正家而天下定矣

曰家人者家以內爲本女則正位乎內凡順承之事幽隱而靜成者皆其職也男則正位乎外凡創始之事彰顯而動作者皆其分也男女各得其正天地陰陽之大義旡逾於此然而一家之人何所統率以爲觀瞻則效惟父母爲之嚴君其紀綱法度一如國之政刑使人畏不敢犯愛之至有威以行其愛順之至有度量品節以至於順家之父子兄弟夫婦盡由乎正道天下者百千萬億之家也其家皆正豈別有定天下之術乎

象曰風自火出家人君子以言有物而行有恆

火自木出火气猛烈而騰上風又自火出矣風木一象木禪形於火火爲風母子相生各成一物而風飄火燼質性無恆君子觀家人之取義於此乃以一身之言行當之言不貴於髙逺庸言之信必有物以可執父子兄弟夫婦皆物也行不期於神奇庸行之謹必有恆而不變孝慈友恭刑於順承皆恆也言行出身加民有物有恆卽可世法世則家豈輕於天下邪

初九閒有家悔亡

閒者拒門之木門拒不啟莫可出入家道以情勝非法可比最難畫一閒之者立教嚴肅事事整齊端確不可移易則家人畏不敢慢初在人爲授室之時在家政爲創始之時閒之於此習與性成可繼可述悔自亡矣

閒闌也從門從木以木拒門所以防出入也本

防閒之義借爲閒習之用謂人有肄業當專一如拘守不可往來他適也

象曰閒有家志未變也

人之初志𨿽智愚相去不逺及其變也上智下愚莫可校量閒家在初志未變而範圍定然後可望其刻肖卽刑人正法之謂

六二旡攸遂在中饋貞吉

坤元順承地道旡成惡得有獨行自專者凡事俱旡所遂惟屍其蘋藻錡釡之職而在中冓以饋食女正位乎內而獲吉二離主火體火性炎上居下則不遂其性故云旡遂得木用以烹飪故雲中饋

饋餉也從食從貴進食於貴者周禮凡王之饋

儀禮特牲饋食少牢饋食俱爲祭禮卑者先飯曰饋食尊者先灌曰祭祀飲食莫重於祭所以從貴通借問遺饋餉者古人祭則頒胙也故可與餽通用婦人供籩豆司饔飱俱卑防奉長上之事

象曰六二之吉順以巽也

有明而不自用其明惟附麗於陽得順從巽入之道故成正內之吉

九三家人嗃嗃悔厲吉婦子嘻嘻終吝

居上下內外之交家庭法度之地其立身不可不嚴嗃嗃者聲色端莊言笑不苟使一家之人望而敬畏則令旡不行𨿽佀乎少恩而有可悔多所切責而近乎厲然究爲成家之吉道若婦以情勝禮子以愛廢教嘻嘻者笑語和說依違婉轉𨿽似乎相親相樂瑞藹之气可嘉終必至於命令不行規榘廢弛其爲可吝者皆從玆集矣大凡庸人偏愛多在婦與子事父母未必求其底豫接兄弟未必盡怡怡苟能移此於父母兄弟斯眞和樂之福慶尙何吝哉

嗃說文舊缺新附作

嗃從口從髙嚴厲之意形容荘嚴者舉口聲必多髙朗嘻說文缺從口從喜喜本歡樂旣從口復贅加口非是宜卽轉讀平聲爲正

象曰家人嗃嗃未失也婦子嘻嘻失家節也

嗃嗃之聲音容貌若與人多拂逆然家教已立未爲失道嘻嘻之和婉親愛本以情相接洽彼此旡所阻滯而家庭之禮節內外之節制漸從蕩失矣治家貴嚴如是夫

六四富家大吉

家之有綢繆拮據必男作而女承之方能盛長蕃息四於家有母儀之象上承九五之型範下有嗃嗃節家之子及中饋巽順之婦其爲內教之肅雍至矣福慶駢臻樂其富有大吉之道

象曰富家大吉順在位也

富不可求求未能得順而正位乎內不逮貨殖而餘慶畢集矣

九五王假有家勿卹吉

家非徒一家也而國而天下俱自此家推之王者以天下爲家其治必先於閨闥老老而天下皆孝子長長而天下皆悌弟防防而天下皆慈父愛厥妃而天下旡怨曠不過於有家假之何間乎遐逺何蔽乎隠防勿用憂卹而吉也

象曰王假有家交相愛也

王者之家何以能逹之天下蓋有推恩之道焉吾之家有父母兄弟夫婦而吾愛之天下之有父母兄弟夫婦者孰不愛也但推吾愛一家之情使天下得以交相爲愛則天下一家政刑猶覺爲餘事若曰夫婦交愛萬物且然何便云王者嗜欲之好亦然何內助刑家而始有

上九有孚威如終吉

卦至上爻家道已成其人爲耆舊典型目睹家之興廢消長亦已多矣信乎其興其長者皆以嚴君其廢其消者皆不能嚴之故也有孚威如家終以此爲吉

象曰威如之吉反身之謂也

威非嚴以律人之謂乃修已以敬居處以恭反之於身之謂也其儀不忒正是四國豈有他哉

【澤下火上】睽

一家之人子孫漸多支流漸逺其極也至於離析乖異同原共本俄然而爲路人言家道之窮盡必及睽離也非富厚順敍貧窮乖異之謂君子固窮豈止可守身而不可齊家耶失其防矣文王序卦家人與睽相次家人彖詞曰利女貞睽彖傳曰二女同居其志不同行二卦往來於三女盛衰存乎其間足徴家之離合興廢系於婦人女子者最重家人長女中女長則老成巽則和順中女藏明於下聼其動止木火相得其勢益彰皆家之善事也睽中女少女少則不閒規矩說則邪媚中女在上遂夫猛烈之性火澤不相容炎上潤下相違背不祥莫大焉六爻之詞極其險怪然而旡一防者何也天下之禍患莫大乎昬暗而舉錯失宜火外明澤內明旡昬暗之蔽火宜上而上澤宜下而下旡舉錯之失也然上者自上下者自下其中隔絕而愈逺逺則非目力所可及睽者目所不能察而步履之並步履不能得其詳而用弧矢之術以測量之弧矢測量以正經界卽以弧矢之威以徵不貢不庭弧矢之用𨿽異弧矢之名則同也火澤原有戰爭之象遇則相克而戰爭不遇則徵不服而戰爭所以威天下取諸睽也爻詞有見有遇有往見者目遇遇者身見往者目未見而身欲遇也火澤異趨𨿽旡可遇合澤因地气而上逹火因行空而下暵實有往而相見相遇之道存焉初見四而四遇初元夫與惡人相反澤火異性故惡旣交而互爲用故孚而善二遇五而五往二此得其主彼得其宗於巷則有道路噬膚則享祿食三見上乘下澤之車而仰求上見三卑污惝恍而欲騁其威武睽隔之逺目難審辧相視而疑也迨旣往而遇事同志通事類旡終睽之理

睽小事吉

火澤異向有睽違之義睽則目所不覩必身履而度量其爲道也隘矣耳目之聰明尙非君子所專任身履度量所及幾何小事如此亦可謂詳愼而吉睽目不相視也從目從癸癸者足步矢量之義

所以濟目視之窮荘生相視而笑莫逆於心目不相視兩相違戾可知

彖曰睽火動而上澤動而下二女同居其志不同行說而麗乎明柔進而上行得中而應乎剛是以小事吉天地睽而其事同也男女睽而其志通也萬物睽而其事類也睽之時用大矣哉

卦之所以爲睽者火性動而炎上居上則益上矣澤性動而流下居下則更下矣中少二女同居一室其志各有所在不一塗而同行然內以和說未必極其抵牾外麗乎光明又不至於顚拂卦反家人而成像彼六二之柔進而上行居此之六五往來皆得其中而應乎九二之剛是以小事吉也蓋二五之在家人陰陽各居正位所以能正家而定天下睽與之反故僅可小事爾革與睽易位亦剛柔各當爲大亨天覆地載天施地生其形气固睽矣惟其有覆有載或施或生而後事合同成其功也男女之質性有陰陽剛柔之異固已謂之睽矣惟其陰陽唱和剛柔交濟而彼此之志始相通也萬物親上親下喜燥喜濕仁愚智其稟賦可云睽矣然而由防至巨有旡疊運盛衰逓轉其事則旡不相類也夫不異則不能合不量度則不可以經綸處睽之時用睽之道洵大矣哉蓋六五以柔應剛其用有未盡者故但能小事吉苟合天地萬物之睽而用之則徳旡不著才旡不逹何大小之足云以火益火則焚燎莫可撲滅以澤濟澤則懷山襄陵莫可陻障是不講於睽之用也得睽之用則气不一往心不放恣行拂亂其所爲凡事凡物俱有相違相制之道而功始可成

象曰上火下澤睽君子以同而異

上火下澤二體相合而爲睽君子以謂上下𨿽異趨各遂其一往之性則同也人之耳聲目色口味鼻臭四肢安逸亦如就濕就燥旡弗同者豈可不思其異於庻民者乎同爲子臣弟友豈可不有以異於鄕人者乎未可如火澤之專於上下也

異分也從從畀畀與也禮賜君子小人不同

日欲有所賜予先以兩手分異之通爲不同之用

初九悔亡防馬勿逐自復見惡人旡咎

睽而在初其睽不甚悔固可亡乘馬行地以濟目力之窮防其馬則乖離者難合去之未逺可勿逐而自復惡人之來本不宜見吾力不能拒而見之可以旡咎馬之防其去與我睽也逐則愈馳惡人之至其來與我睽也不見則肆其惡去來皆睽君子順理以處之馬自復惡人不爲咎矣澤下爲眾流所歸馬復惡至於人何所不容之義也何所不容焉得有睽

象曰見惡人以避咎也

惡人非所當見而以避咎欲惡者不顯睽於善類亦救睽之道

九二遇主於巷旡咎

睽則上下之情隔𨿽夙夜敬畏趨造於朝未必能遇其主偏於市廛之道路邂逅以相遇實非理之可推者人情隔絕則生嫌遇則釋矣所以旡咎睽非止事之乖異理亦乖異遇主於巷至難而忽爲至易行止非人所能定不得不歸諸天屬諸命斯其謂之睽也與

巷裏中道從兩邑間市井相向也從共人所

同行之路也亦省作

說文別有

字鄰道聲義皆同當卽一字

象曰遇主於巷未失道也

詭遇則失道由徑則失道不期而遇於非所當遇之地天作之合事理𨿽睽而變其睽隔孰謂裏中之道獨有失乎

六三見輿曵其牛掣其人天且劓旡初有終

位當水火之交親上親下之分正在於此欲連合其睽將駕輿驅牛以就彼而瞻望其顏色彼猶憎而不說吾見吾輿之曵而行矣心恐其遲反以服軶之牛爲當前而掣其行其人方仰天瞻望鼻髙於頂彼逺觀此狀非但不鑑夫謙卑之誠悃反移怒於鼻且欲劓之睽未可合𨿽屈已盡力必不可挽回如此然睽必通澤气上升火气下蘊自相感格卽旡初而能有終君子未敢與時爭也

曵曵曵也從申從丿丿有抴引之義抴而申之

其聲曵曵然也掣篆缺從手從制以手制服事物使不得自遂也漢本作

觢一角仰也從角從防獸角雙頭雙戾必兩相順成偏仰則不防合人靣仰天牛角偏仰俱有仰上輸誠之象

劓刖鼻從刀從鼻防意小篆作

從刀從臬柔爲射的人所觀瞻鼻最顯著刑及於鼻望而知之矣愚以肉刑乃苖蠻所用聖王不忍臬從自【鼻】從木蓋言刀施於木則可施於自則不可

象曰見輿曵位不當也旡初有終遇剛也

曵輿而行宜乎前進在澤之上勢將退返所處之位不當故也剛柔相應天地之常初𨿽睽隔終必得遇

九四暌孤遇元夫交孚厲旡咎

火惟髙亢莫之親輔與世暌而身自孤旣以愼交寡合兼之明辧精詳一有所遇乃大善之人所謂元夫者是也與之相交相信孚誠固結始孤則危厲旣交旣孚豈有易合易離之咎乎居身旡亷隅視人之善惡不明羣居眾聚交無誠信不睽之睽其睽甚矣君子不懼孤危而懼濫交也

孤旡父也從子從之生實末大於本葉不

足以揜蓋之有累然露處之象旡父之子似之借凡少所輔助之用

象曰交孚旡咎志行也

擇善而從信善而篤同心相濟何志之不行

六五悔亡厥宗噬膚往【句】何咎【往句下同】

睽宜有悔得中應剛故能亡之二以五爲主五以二爲宗剛柔相遇各得中道上不至於過髙下不至於甚卑其睽易通與之共祿而噬膚鼎之所薦彼來就我固善卽我往而就彼自上下下成禮賢之盛典亦何咎哉

厥石也從廠從欮人气之逆壓於喉臆之間

如山石之堅重舒甚難故防死謂之厥當卽用欮字加廠注石欲明而反晦气不順者言語期期因借爲其字之用

象曰厥宗噬膚往有慶也

所主所宗往而共饗於一堂之上必有福慶矣

上九睽孤見豕負塗載鬼一車先張之弧後說之弧匪冦婚媾往遇雨則吉

火愈上而愈髙勢莫與並睽離於人孑然孤立在下者欲來親輔則見其自澤而起豕負泥塗若將凂焉澤動火搖乍有乍旡閃爍不定載而行者似一車之鬼將爲祟於我先示彊梁張孤而欲害後示衰弱說弧而順服種種乖異變遷旡常皆居髙目使然豈知彼來就此匪以澤滅火而爲冦蓋以澤就火而爲婚媾也澤已上升火旋下降陰陽和合而遇雨其睽盡釋自當獲吉

弓以比徳弧止獨用睽時旡校射之禮故捨弓而言弧上與四之睽孤亦卽此意

水火相遇兩光激射播蕩變幻其狀多端故皆象鬼旣濟未濟俱云鬼方此云載鬼惟革之澤已就烹𨿽有光怪止如虎豹皮毛一定不可移易

豕彘也象竭其尾形好處污泥謂之豬多肉易

肥謂之豚行則直衝而旡回曲謂之彘

負恃也從貝從人置物於背曰負有財則可恃故借爲自負負勢在背有背叛之義故又借爲負約負恩塗古借塗從水從余余爲田間艸廬用水和土以墐之

舉水而土在其中後人以爲未偹加土作塗取墐圬余捨墻壁之泥水土和黏之意借凡污濁卑濕之用張施弓也從弓從長施弓施設其於弓上也

弓體弛則往而規其形短張則來而勁其形長有啟之事借爲張大開張

弧木弓也從弓從孤省角弓性紉往體多來體寡而後勁木弓性直往體寡來體多以彊屈之就彎也孤者孤逺獨絕稱其疆也

象曰遇雨之吉羣疑亡也

外物之變怪非外物也目視之繆誤也目視之繆誤非目視也皆心疑之所造也遇雨則一心之疑亡羣疑何從而集

玩睽之詞事理俱有乖異其不睽之處正見其睽夫喪馬馬與人睽不逐自復其復亦睽惡人相見情意本睽而以避咎則更睽主不遇於朝君臣已睽得遇於巷其遇更睽駕牛曵輿牛反爲掣行止已睽仰靣求說反欲見劓其喜怒刑罰更睽不能相容至此而後又可格其初終更睽孤孑之人善類未必相從遇得元夫固睽遇卽交孚更睽惟五不見睽象以離主在上天下旡不照也上之孤孑愈髙懼澤豕之污其見睽鬼未甞有形而載至一車其罔象更睽張弧說倐彊倐弱其先後更睽時雨之遇自天而降其釋疑也更睽行或使之止或尼之顚倒迷惑難而易易而難人遊於其內實不可以意度故彖傳贊其時用之大

家人父子兄弟夫婦從木火生生之气惟懼其和流而不知禮故初曰閒終曰威其介曰節約而言之曰嚴皆日用之事庸言庸行也一反而成睽火澤戰爭袵席肝膽皆奇異誕罔之事君子處之惟不失其常道而已所不可爲者一聼諸天或睽或遇其如彼何哉

周易象辭卷十一

欽定四庫全書

周易象辭卷十二

余姚黃宗炎撰

【山下水上】蹇

古今禍難之興旡不始於乖離天地和洽則雨暘時若天地乖離則五行失敍人情和洽則元首股肱明良喜起人情乖離則君臣父子惟億萬心妖孽生於幽隠舛逆在於跬步凡一動一靜莫非艱難危險之事此睽之所以必至乎蹇也夫五官百骸之用最先在目目視旣審其行乃確睽已目失其職足之步履未有不蹇者蹇蓋行而不通之謂卦以水山取象山本髙峻防出於地上水本潤下由行乎地中今水反加諸山上其倒置已極將使蕩滅彛倫防溺人心者無所不至矣推原其故北方之水性欲東注有山以塞其東北使其不得放歸東回流激湍遂成懷山襄陵之勢禦災捍患惟有因勢利導行所無事水必就下有來旡往盡息壤以障洪水旡驅其復往之術防瀹決排亦惟受其來而縱之斯旡事也斯利也水山皆東北之卦濟險之人與濟險之道必身立乎險外始可有爲彖詞所以云利西南不利東北蹇有用足跋渉之義故六爻多言往來初居最卑地下之地泛濫之所究竟如人𨿽防賤未有救時之責而人望已歸譽之象也二居地上下民昏墊爲王臣者蹇蹇獨勞也三在山巓水不能久畱反而趨下復其常也四爲水體水來聚防旡不連合也五以天下爲蹇其蹇乃大一人憂之羣臣恊力爲朋來之象也上處最髙水不能及卦終險夷水亦治平山仍巍然而碩大也卽水落石出之意蒙山下出泉其水乃山之生气所成孩提親愛可達天下惟果之育之至壯老而不失斯爲大人矣蹇之山上有水其水乃污合亂流化爲狂濤反覆梏亡迷其本性惟反其旣往之犇放修其敗壊之習染斯爲補過矣

蹇利西南不利東北利見大人貞吉

水險山止有危難而行不進此蹇之象蹇之義也夫流行不息者水阻礙不遷者山山𨿽塞水之去路水必潰決以就其所歸西南爲地平夷廣衍可溝可瀆漸趨於海東北爲山綿互澀滯水不可通則將益其泛濫故利西南而不利東北也然濟時救世豈庸眾可能必利見有徳有位之大人艱難守正獲治之吉道也

蹇跛也從�【塞】從足道路有窒塞足行不能如意

若跛者之不正水流而山塞之亦猶是也小篆譌作從寒省義𨿽可通而觧多支離矣

彖曰蹇難也險在前也見險而能止知矣哉蹇利西南往得中也不利東北其道窮也利見大人往有功也當位貞吉以正邦也蹇之時用大矣哉

蹇者行逢閉塞動皆窒礙人生之患難也有險在前未可身試見而能止待時而行知彼知此其智已哉山靜水明所以成其爲智也蹇之利西南者九五一陽往居平夷之地而得中也坎水一奇行於二偶之中是水由地中行也不利東北者水過山而無可流其道路已窮極也水拂其潤下之性則爲狂濤川瀆不足以隄防而蹇終不可濟也利見大人者謂有其徳則知天時地理而舉錯得宜有其位而經營度量天下之人民信從往而有爲何功之不成也陽剛中正之君而當位獲吉乃其正邦國之明效也古今之運防一治一亂因時而致用使亂者復還於治是蹇之所系者大矣哉

象曰山上有水蹇君子以反身修徳

山髙水深水行山峙山實水所源者也逆而駕乎其上天時人事未可力爭故其象爲蹇君子知橫逆之在於世者悖上下之常道變萬物之恆性多有出於情理之外旣不得論是非亦旡可興怨尢惟當屈其前進之气自反於身修其徳所未偹而已豈能與气運相校乎待時非空空坐守以待時世之自平必反身修徳增益其所不能始可以有用爾

初六往蹇來譽

蹇難之初往而嘗試是爲禍始也退而潛隠於下其身志不染於降辱彼有心世道之人咸欲物色之以爲他時濟時之用𨿽處下位已爲人望之所歸而名譽日章矣惟不求譽故聲聞莫得而揜苟進以圖僥幸所遇惟蹇名實兩防矣君子貴知時也

象曰往蹇來譽宜待也

𨿽物望歸己而虛名易於賈禍尙宜待時而動聖人恐人誤以虛名之及易於任事又申其義

待竢也從彳從寺寺有拘守之義凡行欲逺去拘

守不進將有竢待而然

六二王臣蹇蹇匪躬之故

以身許國爲王之臣天下之蹇皆王所拯救而王之蹇又其臣當代理故曰蹇蹇旣任天下之重已溺已饑𨿽獨切於我凡其經綸勞瘁俱非因吾躬頂踵之故而自爲謀也五剛中濟世之王者與二柔中順承之臣子相應王則知人信任之專臣則忘身報畣之至

故使爲之也從攴從古古人立法後人但當奉行

亦有因久而敝生者則不可不議變革之道在人執策而損益之使所爲者通今而仍不背於古也以其有酌古之義借爲典故以其有長久之義又借爲故舊以其有更攺之義又借事故物故戴侗氏杜譔作從久久卽古也意則重復義則防淺矣

象曰王臣蹇蹇終旡尢也

以天下爲已任𨿽極其胼手胝足不敢自以爲賢勞而有所怨尢也

九三往蹇來反

陽剛居上下之介有濟世之才者滔滔天下以一人砥其橫流總未可犯難而卽行然反求諸身斯世之安危治亂無不並陳於胸臆可爲王者師矣反與反身修徳同處蹇難而恊力輔嗣所謂同濟也然其才能必屬諸陽剛而爲上下之所賴

象曰往蹇來反內喜之也

反身修徳𨿽未卽施於天下而內行純偹家庭鄕黨固以喜之矣君子反身而誠樂以忘憂其內亦未嘗不喜也使其少年逢世豈能若是

六四往蹇來連

離下而上蹇難當除之時居得爲之地亦除去蹇難之人也然濟世湏陽剛之才四上承九五下鄰九三連而合之何功之不成苟獨擅自專豈能出險人技若已人聖心好卽此之謂

連負連也從辵從車人所負荷之囊槖累累聨貫

步行如車載也今與聫通用負連之釋隠矣

象曰往蹇來連當位實也

四陰當位而虛惟虛故能從人三陽當位而實惟實故能有所旋轉負連以實物當位以實人

九五大蹇朋來

人君憂時卹民必非一手一足所能匡救惟有知人善任天下之大蹇使百執事散而理之一人舉一事一事有專長朋來防合而分其憂勞𨿽有大難旡不克濟天防災禍於一世必生救災定禍之人於此時但有知與不知用與不用爾能知能用災禍隨消不知不用賢人君子老死饑寒災禍蔓延流毒數世至天怒自息而後其亂漸平此權實操於人君彼人君者亦何樂乎災禍何讐乎治安而必欲助天爲虐也蓋亦三復於大蹇朋來之辭象乎

象曰大蹇朋來以中節也

節如節制之節大化之鑪悉屬於人君之鼓鑄収天下之寸長則人旡不可用惟患舉錯有私則賢能日逺以中爲節其大智也與何畏乎大蹇

上六往蹇來碩吉利見大人

碩與碩果之碩同山之象也剝之碩在上故云碩果言其髙也蹇之碩在三故云來碩言來而向下也九三以剛正之徳矻然中流挽舉世之狂瀾內外咸賴以濟蹇上獨與之相應捨此更復何圖所以往則蹇未可出來則得碩可倚同心並力患難可平蹇至於此方能獲吉然其權其勢自操於居天位之大人九五剛中饑渴求賢以致朋來之慶上之利見天下皆云合而影從矣

象曰往蹇來碩志在內也利見大人以從貴也

有其才而旡其位與有其位而旡其才功俱未可成也來碩則志在內卦之九三見大人則從九五之貴以大有爲之君用能勝任之臣撥亂反正斯其時哉

【水下雷上】解

皇天防亂民生塗炭天地好生之心或幾乎息矣及乎厭亂悔禍始有聖賢出而任事驅除斯世之患其經緯措置𨿽非朝夕可定而天時人事實有倐然丕變者蹇難之後所以繼之觧散也天地之气閉藏況錮萬物摧殘陽明剛正之道漸萌蘗於幾防其醖醸旣久雷振起而破其陰翳雨和暢而潤夫枯稿天下郁勃不申俱自此而舒向也聾瞶之耳目亦盡洗滌更新矣更新則必有恩膏之及下能散其可散者而後天下歸之惟務於寛大而不可有系戀覆載𨿽廣旡所棄取寛大也執守𨿽固多所遺失系戀也寛大之至以捨爲獲如田如射捨其矢以獲狐與隼狐性埋伏隼性飄揚能捨則極髙極下旡不致諸羅网系戀之至𨿽以乘車之貴猶不忍暫離其囊槖自謂執守之固也不知思奪其負者卽在其旁矣若夫爲相之道旡不相從爲君之道其所以維持固結天下者止有觧散之一途內而推誠布公捨已從人外而捐租除賦藏諸民間𨿽艸野小人亦皆精誠貫徹矣觧非緩散而旡拘之謂乃散一已之私而作興天下之謂也雷雨未作萬物𨿽各含其生之幾尙有所蒙蔽而不能透達雷雨一作萬物之生气隨其鼔動而盡出資其潤澤而流行者皆天地解散夫太和旣無吝嗇亦無私授也屯之雷未雨未防在人君爲膏澤不施人民之瞻望將移於侯國觧之雷已而上雨已防而下人民共沾其膏澤所以象爲君子有觧而孚信洽於小人也

解利西南無所往其來復吉有攸往夙吉

雷聲而春雨至頑凍沈寒悉從此而開釋觧之象也雷居正東水居正北是觧者先在東北天地之气化王者之政治豈可有所偏私令方隅之隔絕乎故利及夫西南使四海同仁也夫水本潤下在蹇之逆行豈能長久勢必無所往其來復歸於下得水之正道而吉也今與雷相遇變爲時雨將有所往以益萬物人民望之惟恐其至之不夙則又以早爲吉也蒼生饑溺聖人憂勞以拯其患難患難旣平聖人急爲長養之意若此分明無所往有攸往兩語截然對系以兩吉字順理成章先儒苦苦牽彊毫無意義吾不知之矣

解判也從刀從牛從角畜之皮紉骨堅者莫如牛

且又巨而多力最爲難判其彊在角屠者避其角而奏刀可以披卻導窽無全牛矣所謂迎刄而觧者是也此卽理此卽義也天下事物雜亂患難乘人亦必有所當避有所當披導者雷雨之解天爲之患難之解人爲之天爲者義理出於自然人爲者湏尋繹其義理而後合於自然也以其有散釋之義故爲解事講解以其有離去之義又借爲遣之用夙早敬也從夕從丮持事之意人之莫气昬墯無取凡言夕者多爲明日有事而預戒其期於今日也古文作佰從人從舌之貎也取言語預爲告戒之意

彖曰解險以動動而免乎險解解利西南往得眾也其來復吉乃得中也有攸往夙吉往有功也天地解而雷雨作雷雨作而百果艸木皆甲拆解之時大矣哉卦何以爲解水性險而雷性動動則能達乎其外而免此在身之險故曰解也解則宜廣博不宜偏私自近及逺直至於西南天下之民歸之一往而得眾庻之多也向水在上今來復於下而二得中乃水之正道也除患難施恩澤當速而不當緩故以夙往爲有功也自冬䢐春天地之气陰者日就於舒雷以下升至天雨以上防及地一時並作百果艸木之萌芽苞孕於莩甲者皆拆裂而透出豈有所勉彊造作而然乎皆因時至而自解也故禍亂方興智無可施其謀勇無可施其力𨿽聖賢亦不能與天爭也迨夫時旣至矣𨿽庸夫豎子皆可起而乘其勢蹇之解時爲之也夫子特贊其大言時而不言用屬之天者多爾蹇言時用者不欲以咎歸天欲人自盡其事也拆說文闕裂也從手從厈江厈將崩其土先裂人之以手拆物碎裂亦如之

象曰雷雨作解君子以赦過宥罪

陰寒凝錮萬物枯稿雷自地起陽气隨之直達於上雨自天防和藹滋潤之脈流通於下前此之慘惻盡消釋矣雷雨作而象解也君子憫生民之凋敝防於過罪寔上失其道使天下昬迷而至是天地好生之徳無乎不在偶因雷雨而流露爲民父母以天地之心爲心哀矜其旣往赦之宥之咸與維新使各遂夫生生而已

赦置也從支從赤人所犯者乃薄罸以置之使悔

攺也謂小撻之使其皮赤而已或從亦作謂旣小擊之復扶掖之也宥寛也從宀從有君子不忍以法加人尋其有可寛之路使復還其家也辠犯法也從自從辛辛屬金秋官肅殺爲刑獄聖王仁愛之至凡於刑獄必推其所自以求其隠情未敢卽防以法也秦人以其上類皇下佀帝借魚网之罪爲簿書之用是网民也仁愛之心安在

初六旡咎

難之初解人人喜補過之有地此非人力乃天時也故直云旡咎

象曰剛柔之際義無咎也

陰陽交暢雷雨法施初比應四皆剛爻也剛柔際防不吐不茹人與天合義當無咎

九二田獲三狐得黃矢貞吉

雷雨旣作農事伊始二當地上稼穡之所也故田以除其害苗者獸三爲羣三狐謂狐多成羣𨿽當春夏不得不田田而能悉獲者以其得黃矢而爲躬之用也剛中之臣應柔中之君有賜履專徵彤弓彤矢之象故貞而吉

狐篆觧見未濟彖辭

象曰九二貞吉得中道也

九二之所以貞吉者自上卦而復下卦又得中道故也中道而行何邪媚之不解

六三負且乘致寇至貞吝

人難聚而易散其最足以離散人心者莫如聚貨財貨財聚而劫奪興禮傳所謂財聚民散悖入悖出者也位處下卦之上乃有國有家之人固守其畜積之物不忍頃刻離身卽在輿也猶然負之而且乘焉其爲鄙賤之狀至於若是彼必自恃其守防之愼宻無間可以竊豈知冦盜旁觀適足以動其非分之思實在上之貪鄙敎之使然也不能解天地之恩膏而必欲私於一身者類如此豈不足爲羞恥乎

象曰負且乘亦可醜也自我致戎又誰咎也

夫以乘輿之貴而自負其財物彼方自爲得志其狀貎之猥瑣鄙陋卽此亦可醜矣人徒知刼奪之禍成於冦盜而其所以啟之者實自我致其兵戎爾乃專歸咎於冦盜又誰信之

九四解而拇朋至斯孚

一官之守一事之任必欲有所執持以自盡其所長惟居具瞻之位者不欲其守一已之見違拂於眾人四奮起之雷激昂決防天下憚之惟其至公無技能之可試無意必固我之可私解其一手所握固之力則凡爲我之同類者俱進而孚誠自不可散矣彼善皆我善彼功彼能皆我功能也三身負而冦至四解拇而朋至解負與解拇孰難冦至與朋至孰樂爲民上者蓋亦審諸按拇將指也人之握物大指不力則不固咸之拇因在下而借爲足指今反因借而附防以從之非也渉險以足解難以手手援天下豈理也哉硜硜執持此匹夫細行非大臣事也

象曰解而拇未當位也

固執自守非當位者之事

六五君子維有解吉有孚於小人

雷雨旣觧散其膏澤於天下使天下之飛潛動植各自因其靈蠢而舒其性情君子𨿽爲聰明睿知之聖未嘗自任其耳目心思善與人同用中於民其所以維系天下牢固而不可拔者止有解之一道更無他術能解則吉也其誠其信感格於愚夫愚婦天地同流有孚於小人君民始固結而不可散矣四解拇大臣無技之象朋至同寅協恭之象五有解捨己從人之象孚小人於變時雍之象君相皆解徳與效各肖其職

象曰君子有解小人退也

君子不能解小人之攘奪斯起君子有解小人無不退而聼命苟子不欲𨿽賞不竊也先儒以扶陽抑陰進君子退小人爲讀易綱領橫據於胸中處處屈經傳以申此說矯彊雜揉意旨索然如曰有孚信於小人之退天下有此騃笨句法否君子小人大約以位言之時居多自生嫌疑自開戰爭非天地度量聖賢之胸次也

上六公用射隼【句】於髙墉之上獲之【句】無不利【隼句獲之句】鷹隼霜後始擊雷雨旣作非其時矣但恣夫貪戾之性忘其羽重風回不可以髙飛且不藏身林木顯然特立於髙墉之上惟知貪食而害物戀戀不能自解公惡其凴陵觀望用弓矢以射隨卽獲之彼將何所逃罪哉罪人斯得何不利之有人負物不解隼見物不解俱患得患失之心使然也𨿽有人鳥之異而其見利忘害不異也負物者物爲盜奪見物者身爲人獲卽莊生栗林之諭君子視富貴如浮雲佛氏重解脫正是此意往古來今成毀相因無不解散之物田獲狐墉獲隼我不能解彼爲觧人失人得或解或聚一聼諸時而已君子不可以不知時

防弓弩於身而中於逺也從矢從身或從寸作射謂中的湏有法度也此皆防意不取象形或作則稍兼象形矣隼從隹從一鷙鳥也鷙鳥不雙

棲一擊必中故從一說文謂卽鵻字屬鳥部注曰祝鳩也意隼卽隼之省體復贅鳥以混於翩翩之防斯成俗書矣愚按鷹之爲文有隹鳥並著者今隼亦有隹鳥並見之文豈指痽隼能擒摶眾鳥之事與

象曰公用射隼以解悖也

時當解散不宜有所系戀隼貪物而不能捨是悖道悖時之甚者公從而解之

悖亂也從心從孛孛乃艸木生長有雜亂之義心

不專一意識種種萌動自不順序矣本從言作誖謂言易出則多亂也籀文從兩或作

疑而不定兩相違背也古文作從子從出爲子而出其背畔父母可知尢覺簡當明切

蹇之患難佀成於天者君子不敢怨尢但反身修徳以安義命盡其補救之道皆歸功於人解之動而出險君子不敢貪天功以爲己力乃赦過宥罪而薄責於人患難未嘗推委安寧急欲解散足爲縮手患難攘臂功名者之戒蹇之時人君亦在患難中主𨿽英武又必欲才能之臣爲佐朋來先在於五五始得人而用解之時人君虛已施其恩澤於天下小人無不歡欣鼓舞湏輔弼無私膂力股肱輻湊而進朋至先孚於四四可同寅和衷苟蹇之朋不來於五天子未可云知人解之朋不至於四帝王未可爲大度蹇難與解散異也

【澤下山上】損

險難旣解人情懈怠其趨事赴功俱緩而不亟緩則所失者多矣故損繼解雷風爲天地之長男長女稟天地之气最盛山澤爲天地之少男少女稟天地之質最巨萬物之賦受無不气先而質後者山本居髙澤本居卑其形質固然惟澤之气能上通乎山山之气能下貫乎澤則山常潤而澤常積艸木借以培養而生有交相感應之義其卦爲咸今山之髙者自髙澤之卑者自卑雨露之所濡濕俱流而就下其所承受者不能展輸上達則山將枯稿而不榮澤惟一往而不返其爲焦土爲淤濁俱無生生之機所以謂之損也少男少女血气未定共居一室其嗜欲亦足以損人凡天下祿位名壽動人欣慕者無不可損我者也則其損爲虧損爲傷損皆爲惡徳加以減省爲義用亷革貪用靜勝躁用簡禦繁是爲道日損損之又損以至於無爲損聲色則耳目聰明損馳逐則百骸和調損罔念則心思睿智百姓所說我躬獨止血气所說天君獨止寕處不足毋處有餘寕安卑下毋安崇髙則其爲損也虧損傷損何得而入哉夫惟能自損故不受人之損此以人事而合天者也天者何時而已矣時者理勢之自然天地鬼神所不能違大傳謂盛衰之始盛衰卽盈虛也虛者衰之終損之至盛之始也盈者盛之終益之至衰之始也盛衰相倚如循環必視盈虛而逓轉能損則虛恆虛則不終於衰日中月望君子不由也卦以損下益上爲義國以民爲本髙以卑爲基損下益上固非美事所以明損然下說則民力所堪上止則不盡民之力𨿽損而不爲害下三爻本損九三變六三以益上上三爻本益上六變上九以損下三陽並列其勢至盈故招損三陰並陳其形甚虛故受益初𨿽陽爻陽位以其處卑僅可斟酌而量損二陽爻陰位又復得中未可云盈也故無損無益四陰爻陰位宜得益者然邀福不如損疾損疾乃益之大者也五陰爻陽位有受有辭有取有與故民不病而益無窮也上居損之極其受益宜大得臣之益校他貨賄不同又在元大寶之上者能知損益之時而富貴可長保矣

損有孚元吉無咎可貞利有攸往曷之用二簋可用亨澤爲貞卦山爲卦移三之一陽於上若減此而增彼故謂之損也大約人情與而增之則喜取而減之則怨有損於民而能使之急公緩私共信其非厲已是君民一體吉孰有大於此者乎豈尙有聚斂之咎乎可固守以爲賦稅之正道而不變防獨賦稅凡有所往而事事俱無不利者也當念民人疾痛稼穡艱難豈惟自奉之減省節儉且何往而可奢用哉莫大於事神禮賔矣誠敬有餘奚懼儀文之不足𨿽損至二簋亦成亨也老子治人事天莫如嗇正有得於此損減也從手從員員者物之記數也手持其多寡

之數而校量之必有所失墜矣失墜則有所毀壊而減少矣曷何也從曰從匈匈有求之義言語未定而尋求其理於何在也

彖曰損損下益上其道上行損而有孚元吉無咎可貞利有攸往曷之用二簋可用享二簋應有時損剛益柔有時損益盈虛與時偕行

卦之所以取義於損者以其損下而益上也我失人得人失我得天地總此物力豈能民顦顇而君獨侈忲邪則其減縮省約之道必當上行自爲君者始君自損而有孚誠卽得元吉無咎且可貞利有攸往矣曷往而散用其損下之物𨿽二簋可用享蓋享禮至盛宜偹物丰腆今僅以二簋從事者實應乎時爾非謂二簋可世法也特有時宜若是也非謂凡剛必損凡柔必益惟剛處有餘柔處不足以有餘補不足亦有時而然也盈者損之虛者益之旣損則盈者就虛將復得益旣益則虛者就盈將復見損但覺日月寒暑之推移而人事盛衰亦因斯以倐攺損益盈虛原無定著直與時而偕行邁者也君子乘時則不受天損知時則不欲受人益矣

象曰山下有澤損君子以懲忿窒欲

山澤質殊而气通山下有澤則髙髙下下不相貫濡削基以丰顚之象損之義也君子思象與義知惡徳當損者莫先於忿欲而惡徳之損人者亦莫甚於忿欲夫忿者彊梁之气卽死气也物之生者無不柔弱死則化爲剛彊古之用兵猶然善戰不怒勝戰不爭而況於居身乎是不可以不懲稍有端卽加遏滅勿使其形現也欲乃愛戀之私最足以愚人之智故求生之厚者必至於輕死古之至人不見可欲其心不亂𨿽有器物無所用𨿽有舟車無所乘何至汨沒其性情而不覺故萌芽初動卽杜絕其源而勿使之流則惟窒塞爲善也忿近乎剛隆起若山欲近乎柔纒綿若澤

懲防也從心從徵有所懲驗於心卽刪刈之不使

見於外也忿悁也從心從分忿怒一勢如烈火其心不能自主爲气所分矣欲貪欲也從欠從谷人之貪侈無有程限如谷之受水不能充滿所謂谿壑難厭者也此乃气質使然非性情之罪俗加心作欲失其旨矣

初九已事遄往無咎酌損之

損下益上則初在下宜損也損剛益柔則陽爻陽位又宜損也臣民正當急公緩私之時己己私事遄往以執公功可無觀望之咎然居下非盈澤底不竭隨其所貯之淺深酌而損之授者不勞受者不貪適得其時宜者也

遄往來數也從辵從耑耑物初生之題也往來頻

數而不憚煩如艸木之初生上蘗下根一時俱兩事皆不容暫停也酌盛酒行觴也從酉從勺勺乃挹酒之器如後世匏斗之類取酒於缾罍中而注之觴爵者也其容受甚寡宜計其淺深而行之於彼故借爲度量之用

象曰已事遄往尙合志也

上卹民隠欲止其勞下急趨上說於從事好仁好義其志尙相合也卽經始勿亟庻民子來之意

九二利貞徵凶弗損益之

賦稅力役之事居下以奉上固其所當然至於懷才抱徳而居下位者豈能捨所學以從上乎利於守正而應上之求苟與召役同徵則凶矣夫待損已以益人所損者多所益者寡此細民之職其爲益上也亦僅僅焉爾惟弗損於我致益於彼其爲益始無窮盡士君子行吾道以事君之謂

象曰九二利貞中以爲志也

初與二其志不同初以從上爲志二以守中爲志校諸區區益上似更大矣

六三三人行則損一人一人行則得其友

卦所以命名正在三上兩爻陰陽疊換變天地之體而成少男少女使純陰純陽交易其有餘不足黃錯雜萬物生生之本也三陽並列如三人同行紛縜各出不能相合則損去其一人以益上而此爻化爲一陰如一人獨行則與上剛柔相應得其爻以比輔專心共志無所旁分朋友同心夫婦共室惟致一而後能成功也

象曰一人行三則疑也

一人行則相得相湏之友自至迨乎三則參差不齊疑貳起矣此所以多不如少益不如損也

六四損其疾使遄有喜無咎

以上下剛柔之道律之於斯時也四宜受益苟非止體用貪得以處此日奉萬鐘之養而負疾以蒞饗焉其亦稍有所樂否則益其所未有豈若損其所本無之善也故老子曰名與身孰親身與貨孰多世人但知名利之可榮不知名利之賊身所以增忿欲以加戚戚長憂是戕生傷性莫甚於求益而不能損也四陰爻陰位虛而不盈損除其疾病使五官百骸無非天和不亦可喜乎豈有損下之咎哉

象曰損其疾亦可喜也

人之善益不如善損求樂於外不如可喜於身損疾則去我之所本無而喜卽在其中天下望益者必有損求喜者必有憂疾本我所無損之卽爲益非有益於我也喜非有所喜但喜其疾之無非有喜可期也卽損是喜不必分外增加人人可得當前卽是者

六五或益之十朋之弗克違元吉

君位宜受天下之益其所來之方與所授之人不可一定故云或藏明守智黙與神通可以驅大疑決大計有國者之物十朋之卽天子守尺有二寸之類所謂昆命元遺我大寶者是也豈珠玉錦繡其他玩好可比乎我𨿽不敢重煩臣民將違而不取然人心所系誠悃是將乃莫之致而致者欲違之而弗克此非常之吉乃元吉也彖辭元吉正屬於五則有孚不言可知古者貝並用俱兩兩兼行故謂之朋每朋以大小定其貴賤十朋之其大爲極一而直十朋者

象曰六五元吉自上祐也

夫曰或益之則不知其所自來矣人君富有四海不藏於府庫而藏於民間下民之所喜說卽爲上天之所眷注五之元吉蓋自上祐而能然解經者多泥於損三益上之象謂上受三之益嫌非君位推以與五故爻言或益傳言自上此以象害意也陰陽往來豈同臣庻金帛小兒梨棗可以搬運遜譲者乎若然是爲大君而僅受此轉展之醜遺其爲益幾何哉易者變通神明之書未可拘拘論也

上九弗損益之無咎貞吉利有攸往得臣無家

損三益上以成卦則損者無容再損其受益者未可涯際蓋以弗損爲益如澤之蒸雲吐霧而輸於山山𨿽受其滋潤何嘗稍減澤之涓滴乎惟居損之極𨿽體剛而不爲盈也不盈何咎爲損之正道故吉且操此術以往所往皆利凡彖辭之羙徳皆歸焉三以友上爲得友剛柔相濟有餘不足相補救也上以應三爲得臣下能事上柔能承剛有比輔之道也大約卦象以內爲家三內之二之初應五應四各有所益不與三爲伍所以謂之無家卽國爾忘家之意故夫子以致一証之臣不必專歸天子國君亦有卿大夫大夫亦有家臣不過因卦有上下卽取臣象

象曰弗損益之大得志也

合志則志欲因人而顯中以爲志則志在我而望行大得志則凡在我所蘊蓄而期望者俱見之於事業聲施天下矣行恭儉徳謙讓治無爲顧不至乎哉

【雷下風上】益

夫物損之則虛虛則有承受之地土虛爲行潦勺水歸之虛成江海爲百谷王心能虛義理無不湊集位髙而虛近依逺趨人民莫不以善告益孰有大於此者乎損正所以成其益故損益相因而序也損益二事若判然不同實一幾相貫稍有前後爾轉損體而成益反山澤爲風雷損幹下一陽以益坤下一陰之象物以下爲基國以民爲本培其基固其本所以美其辭爲益世衰道防惟知惟辟玉食以四海而養一人絕無一人憂萬方之事彖傳言至損上益下不覺歡忻鼔舞極其贊嘆如身逢盛世其實合兩卦彖象而並觀益之振動變更不若損之恬澹無爲也家饒則多費國富彊則喜制作多學而識則恃聰明而輕性天益止可施於民以民最下𨿽日有所增加終不至夫盈滿故也雷之一陽壓於重陰未能破閉錮而自起風之一陰束於兩陽亦未能閉鬰結而自散然其壓束之防陽纖陰必不日就於消滅將漸而增加而奮防陽之气至迅厲而爲雷纎陰之气至猛烈而爲風振作鼓蕩兩相宣暢陰助陽以驅陰陽助陰以辟陽則又陰陽交益於一時者也初大作二享帝三凶事四遷國俱勞民動眾雜然共舉不幾以益下者困下乎五能以惠心行之皆愛民以勤民不爲姑息之政務令久安長治可法可傳非更攺變易一洗舊習之因循無能爲也大綱旣定宜安靜以守之永爲恆憲苟於此復求益焉則上所以招或擊也損不終損而得益益不終益而致擊故盛衰之始君子貴知時哉

益利有攸往利渉大川

君愛其民能損己以益下民心欣喜歸向用巽入而行動作何適不從故利有所往以成事功防獨順行坦途卽蹈險履危亦皆平夷而不難𨿽渉大川而亦利也如下四爻皆有往渉川之象惟在五之孚惠而己三代以還驅民渉川莫之敢逆豈尙存益下之心與

益饒也從皿從水皿所容受者少水所增加稍過

則溢出益之字義亦非美辭風雷成卦無有坎兌而益文從水彖有渉川其故何也風雷交作必有雨以應之此象外之象以其非本卦之所有故僅見涓滴於器中爾蓋爲非分之增水亦從卦外而至

彖曰益損上益下民說無疆自上下下其道大光利有攸往中正有慶利渉大川木道乃行益動而巽日進無疆天施地生其益無方凡益之道與時偕行

益之取象以損上卦陽實益下卦陰虛小人力養君子其分宜然不若能反所賦稅以賚於下民之感恩說服無有疆界可限也貢助徹之法旣立其敝也惟知逆取於下以富上父子相離老弱塡乎溝壑天下淒慘而無色澤減十一之正供散爲田野之膏血自上而下及於下民天下皆春气和藹其道盛大且赫奕有光輝也五爲中正之君二爲中正之臣往而任事必不至於勞民民已蒙其福慶與位連正東東南爲木道兩木相合刳舟剡楫以行何大川之不濟益所動作出以巽順日漸加進無有窮盡之處天气下施於地地承受之生生萬物其益豈有方所爲之究竟乎凡天地所以益物之道周旋不絕春夏固益秋冬亦益也長養固益秋冬亦益也王者益民之道亦與晝夜寒暑偕行而不息也益道與時偕行乃因時損益之意王者之政令有在昔日則利民在今日反害民有在前日爲易事在後日爲艱難不酌時而行益民卽所以病民也

象曰風雷益君子以見善則遷有過則攺

風雷者陰陽舒之盛气鼓動天地之槖籥風散陰气以及下雷舉陽气以達上然後陰陽交得其平而爲益於萬物也君子見風雷變幻不常人之徳業豈可物而不化見善有可從則棄其故武急於遷徙以相就吾有過之當去則蕩滌其萌芽必使更攺而無遺雷厲風行盡除其苟安畏難之積習學問進益孰逾於此

初九利用爲大作元吉無咎

自上益下初最宜受益者也象雷體奮之一陽當鼓動興起以有事蓋生生之气亦經綸之樞紐也欲開辟萬世規模置諸民康物阜豈因循苟且所能辦哉其利用有爲者必大有所造作如井田以養民學校以教民軍旅以衛民使後人奉爲典章守而勿失其益下也非歡虞小補之謂元吉無咎斯可矣夫卦自損以來但知損民益君剝削餓賸寒餘之膏血聚而斂於一庭泥沙以用之肥肉腐庖廐馬踐粟委棄皮幣珠玉於窮年不省之區猶復鞭朴其瘡痍賣鬻其妻子而展輸堆積新故敗壊莫爲紀數上焉者有之不足爲增增之不足爲樂無之不足爲減減之不足爲憂下焉者稍得遲緩其湏臾則飽食暖衣父子和順苟不顧其緩急餓莩盈野室家塗炭三代以後之人君吾不敢求其宮室之殺於阿房建章也吾不敢求其嬪禦之僅如周禮也吾並不敢求其珍禽奇獸弗祿食太倉也其逸豫驕侈之具俱與今同僅求其不取無用之物終身未嘗一禦耳目未嘗一接者以寛民命有何害於崇髙富貴乃數千年來竟莫或議及也漠因乎秦唐因乎隋損下益上以井田之例校之奚啻十取其五井田者官授民者也猶然助耕而已謂爲十一今田則民所自置者本無母錢而彊奪其子息沃壤如江浙每歳耕獲官幾十七瘠土窮鄕亦取其三之一加以雜辦差徭有盡以輸官而不足者有悉償以恆產而不足者何必旱潦爲虐哉天卹遺黎生聖人居天位非大爲振作安能革數千年之政乎利用爲大作或有鑑於鹿臺鉅橋而立斯象與所以爲益下之首事也

象曰元吉無咎下不厚事也

能使斯民元吉無咎誠可法可傳矣豈在下者能自爲厚生之事乎必在上者有以致之爾

六二或益之十朋之弗克違永貞吉王用享於帝吉賢聖之君損上益下宇內含生無不受其膏澤二特有中正之徳自與編戶不同尢爲當世所注意者不覺其大寶之駢臻矣益弗違與損五同辭五爲君位受益其分也直謂之元吉二位非君因時受益當省克欲毋貪毋盈永守其正道爲吉禍福之集於人莫可測度不得不歸諸鬼神推諸天命柔順中正上格天心王者以此承天享帝帝卽錫王以百福天聰明自我民聰明天明畏自我民明畏王能益下以及民帝亦益下而享王之誠敬故吉也或問二非君位此爻言王且云享帝又爲王者之大禮何也曰人君下賢豈分財推觧所可比乎將以共祿共位此賢人者固簡在帝心者也得此帝臣薦之於天而吾民受益無窮期矣

象曰或益之自外來也

益非一方不可預定自其分外來集於此

六三益之用凶事無咎有孚中行告公用圭

人君愛民與父母之保赤子同其用心所以培養防佑之者無所不用其極益之以平日未已也益之以嘉羙之事而猶未巳也恐彊梁害善不可不修刑恐虐亂治不可不講武刑三赦而不得則徹樂減膳兵以防禮行之皆凶事也思益下之道詳盡無虧防患未然無可柰何而用凶事仁人君子委曲愛民之法則也故無咎然古今損益有治法而無治人卽吉事行之久亦生況於兵刑之凶事乎惟在我確有誠信愛人之心居上下之交獲上治民位乎其中而行政損益得宜無媿立法之至意然猶不敢自專告諸先公用圭以薦禮極其隆也位當風雷相薄有摶擊戰爭之象佀刑佀兵而爲凶事三四俱上下之交俱爲中行周祖后稷唐虞諸侯也文王生未爲天子三四之告皆稱公倘泥於爻位之例三四象公二在其下反象王象帝將置五於何地乎故知讀易無例也周禮琰圭以易行以除慝正用兵刑之防意�圭天子公侯伯所執之瑞玉又用以祭天祀神者也從玉爲質上象其鋭首之形說文作珪從玉從圭【封】防意頒諸侯之爵土卽錫圭以信守之謂桓信躬則得矣若介圭與蒲谷璧何總之廢事形之過也

象曰益用凶事固有之也

爲民者必詳盡周到兵以定亂刑以懲惡原爲益下中所固有之事非過計也

六四中行告公從利用爲依遷國

損之三益之四皆以身往益人者故損三象行而就彼益四象遷徙依人夫懷益下之志位居於中以行所事必先告我先公人神協謀筮允從矣如盤庚避河太王避狄武王都鎬成王建洛皆遷國也使民棄其鄕裏逺適他邦更變煩擾民亦何以堪此然欲爲久逺之益非暫勞何能有成且民心惟我是依赤子依其父母但知慈親之可恃並不知故土之可懷也𨿽遷國爲非常之事而亦利用也秦不足論若漢之新丰五陵其爲依安在直是流竄無辜爾豈與聞益下之道者哉

依倚也從人從衣衣附於人身動止不離最親切

者也遷登也從辵從防防本升髙與登何異加辵實俗人贅筆象鳥巢言人所托棲也上下四手兩人舉之而去爲移徙意移徙必捨卑濕而就髙燥故云登云升當擇善所又從節古作拪從手從西西卽棲也用手挽物而尋棲息之所也

象曰告公從以益志也

恐遷國病民有傷益下之志告之祖廟而從所卜可以成其益民之素志矣

九五有孚惠心勿問元吉有孚惠我徳

大作享帝凶事遷國四爻爲象振動變更之日多安靜寧謐之時少得無以養人者害人乎人君孚信協於萬民無不知其以惠愛爲心勞之乃所以益之也切問其他自宜元吉夫旣天下信之矣豈止功業盛大與將使黎民沐浴雍熈臻無爲之至治受惠在我之徳也則化民非聲色矣

惠仁也從心從叀叀車軸耑也全車之運用俱管

轄於此仁愛及人者當有術以濟之使可轉動而不窮

象曰有孚惠心勿問之矣惠我徳大得志也

惠民爲心可勿問其難易況又得元吉乎夫以事功爲惠未可云至治漸仁摩義惠民於我徳然後大得我愛民之志也聖人惟恐人君好爲勲名益下之心淺厲民之政煩則殆矣特贊惠徳爲大得志則弼教明刑制禮作樂盡歸無爲而後已

上九莫益之或擊之立心勿恆凶

益至於終則盈滿己極無有餘地復爲容受彼先拒人人莫得而益之陰陽消長之數疊爲升防旣莫能益必就夫損勢位隨時而去爼豆袵席悉爲戈矛竟不知災害所興從何卒至言或擊蓋夫人而可擊之也君子持滿守盈之道惟知進退存亡寵辱不驚爾卦體躁動患得患失其立心無恆常之徳此其所以凶也雷風爲恆易位爲益反其恆之次第是爲勿恆富貴當益極無位無民有天下不與之意亡矣學

問當益極自以爲是拒人千里之外空空無知之意亡矣气血當益極碩大臃腫如戚施籧篨聰明睿智之靈性亡矣士君子湏有終身不自足之心守爲恆徳髙不危滿不溢舜禹未嘗自爲聖湯武未嘗自爲功通不變其塞樂無攺其志益固未有極時也

象曰莫益之偏辭也或擊之自外來也

據益而言謂之莫益此一偏之辭耳上豈止於莫益乎且有不及防之擊自外而來未可指名者也禍福無常門乘時而至時益則不期益而益出望外時不受益𨿽多方偹擊而擊亦來於意外君子所以貴知時也

偏頗也從人從扁扁者一戶之版圖非天下大觀

有不全之義以其不全又爲頗側之義

損益因乎盈虛盈虛又隨損益惟時使然書云滿招損謙受益時乃天道卽此意也天地陰陽之气其來者日進而日益其往者亦日退而日損損可保長益不可久恃故山澤之在天地間亙古不變風雷𨿽猛烈直湏臾已爾損言益者卽損是益人心無聲色貨利之擾智慧髙朗審時不忒益不言損者勢位富厚作爲紛賾𨿽有損之幾倪不自覺也損則靜益則動也三代損益因時立法𨿽忠敬質文未有久而不敝者君子救大約用損之事寡而用益之事多故老子曰失道後徳失徳後仁失仁後義失義後禮新故相尋益而不止天眞太朴亦幾損盡而無餘苟懲忿窒欲以爲損遷善攺過以爲益則天弗能違時勿能囿矣﹤經部﹐易類﹐周易象辭﹥

欽定四庫全書

周易象辭卷十三

余姚黃宗炎撰

周易下經

【天上澤下】夬

凡物有所增益必至盈滿逾乎其量則溢出而向下舜禹授之天下不見其有舜禹江海也天下杯水也蓬蓽之士天子顧問宰推轂量不能容或多至喪其生平蓬蓽之士坳堂杯水也顧問推轂杯爲舟也古今無分量外之功名亦無分量外之徳業分量不能容受顚蹶隨之此益之所以必決也此夬之所以繼益也天本至髙澤本最卑天反居下而澤反居上髙卑倒置勢必傾覆天之將雨大川巨浸俱蒸雲吐霧輸於寥廓旋當沛然下降無久羈天上之理皆決之象其畫以一陰據於五陽之上處非其位徒以非道之說銷天下之剛直遏天下之健行未有久而不敗者愚按卦爻象辭絕無決去小人之義先儒徒執扶陽抑陰之例遂以剛長乃終一語爲五陽決一陰失其意矣夫陰陽之在天地何嘗瞬息相離豈有可扶可抑但以類推陽有似君子陰有似小人據六十四卦而論陽得位未嘗全吉陰得位亦未全凶顧其時何如耳觀莧陸夬夬柔乘五剛及施祿居徳則夬之君位在上爻而不在五爻合觀六爻似上六一陰昬暗貴而無位髙而無民五陽無所施其匡弼各有淒然去就之憂再繹夬之文義有以手持玦之象人臣有罪待於境上賜之環則還賜之玦則決決去也圜者爲環周圍無虧缺者爲玦有一面之不屬幹爲金爲玉環之質也兌爲毀折爲附決決之義也反覆詳覈情狀宛然初爲小臣去就甚輕見防而作者也二居下卦之中自守封疆愼以觀時者也三當去就之間裵瞻顧至於必不可畱而後決去者也四五與上同體爲貴戚近臣無決去之道故四欲居則亂及欲行則不忍欲諫則不聴者也五知其不可諫韜晦自藏隨行逐隊以去者也上仁賢已盡國家顚隮無所施其號令矣諸陽自顧之不暇何曽見其好剛使气恃眾而驅逐小人乎

夬揚於王庭孚號有厲告自邑不利卽戎利有攸往夫天下國家當益之後倉庫充實人才足用人君於此往往驕奢自是不納善言惡聞諫諍位髙無輔立於其朝者小人則阿說苟容君子則道不行而求去卦之五陽皆君子也皆有眷玆宗社出門罔罔之悲元首股肱同爲一體至於去國豈得己哉治百官察萬民非一人任也彼二三大臣同立於王庭以對揚休命當其孚誠相信號呼相應之時已有危厲存乎其間安不忘危進不忘退但當告戒其私邑可爲退處之計不利於自恃無恐卽兵戎以自衛則無君忘上罪之大者惟利於負罪引慝往而不現爾或曰士君子之仕也際世昌明則彈冠相慶見事不可爲則攜手同行瞻烏爰止將誰執其咎乎曰有比干有箕子有微子各行其事也宮之奇百里奚固嘗效焉蓋就去國而言無道捲懷明哲保身亦聖人所不非也古之卿大夫俱有食邑不但於諸侯

夬玉佩也從�象玦從丨貫玦之索從又以手

持之也小篆因玦以玉爲質加玉爲偏旁而其形反晦愚按爾雅肉倍好曰璧好倍肉曰環肉好一曰玦大傳上古結繩後聖易以書契蓋取諸夬嘗求之而不得其故豈古者防叏二字相因叏所持者玦防所執者乃環與豈防象方結之繩叏象已解之結與揚飛舉也從手從昜昜性上升言飛舉者人舉手以上物使之顯者也

庭宮中空地在屋之前以步立瞻望之處從廣側屋從廷可安步獨立也

彖曰夬決也剛決柔也健而說決而和揚於王庭柔乘五剛也孚號有厲其危乃光也告自邑不利卽成所尙乃窮也利有攸往剛長乃終也

夬之爲義取其判決無所瞻顧而依違也剛柔相比兩相兼濟以成用此理之常至剛柔性背莫能調濟則剛將決絕於柔而去矣柔多沾滯剛多果敢惟剛能決柔柔不能決剛也朝廷之上君臣揚防綱紀是張乃以一柔之昬暗貴極無位乘於五剛之上無可用其弼直也𨿽當孚信呼號通徹之時而早知有危厲其兢業畏懼之心乃其光明鑑燭之智也人臣當恩義乖暌禍患莫測外視宗社生靈內顧身家性命以爲救敗計諸侯自守其國卿大夫自治其邑不可卽戎以恃彊然其所爲豈得已哉其所尙者乃窮極不堪計無他出也窮如獸窮則搏之窮人臣止宜引罪自退往而不返以全臣道剛正之气不可磨滅其勢遄長是有終也夫文王以百里侯國僻處岐周自公劉以來積徳行仁獨夫殘賊防於毒害其身苟欲阻兵自救豈曰不能乃甘束身美裏聴生死榮辱於昬主正不利卽戎之謂也如雲稱兵以淸君側無乃已甚乎

決行流也從水從夬夬有缺之義決水就缺處

而去

象曰澤上於天夬君子以施祿及下居徳則忌

川澤之气蒸而向上以達於天必返而歸下以說萬物潤枯槁此夬之象也君子之居天位者覩九州之賦貢自下而上輸當與百僻卿士共享天祿復自上施而及於下此澤天之明象人君之正分也若以謂吾能富貴天下人居以爲徳則天下人卽忌之矣居如居功之居徳如恩徳之徳君臣至情相倚一體共天位食天祿此常事爾所以同於父子比於天地義之至也苟徒以名物驅使天下而無至情至義行乎其間則犬馬艸介顧不殆哉夫子於去國之臣而言若此所以謹其離合之原也

忌憎惡也從心從己己之爲言私也人有己無

則忌之己不如人則忌之其憎惡皆從私起

初九壯於前趾往不勝爲咎

在下之小臣非貴戚肺腑非喬木世家其君臣之分誼輕其去就之決防亦易見吾道不行而事不可爲則納履而去壯者矯健之謂壯於前趾言去之疾速有前而無郤也人臣不勝其任棄所職而往是負在上之倚任𨿽未至於僨事然卽此輕受輕委己足爲咎初蓋見防明決非此之類

勝任也從力從腅腅兆也能勝其任與否先視

其力而�兆見矣

象曰不勝而往咎也

初乃時不可爲而去非力不勝而往者如不勝其任而始往豈得潔身逺害乎卽此爲咎

九二惕號莫夜【句】有戎勿卹【夜句】

爲下卦之主乃藩屏之臣小心敬愼於號呼相應之時𨿽當莫夜凡人俱晏安而弛戒備二獨至此而猶惕厲懼患難或起於忽微也平居之兢業如是以之而當大事蒞兵戎則神閒气定可無憂慮矣惕號莫夜與夕惕若相似讀象傳知其如此分句也○彖詞不利卽戎此有戎勿卹似不相合何也卽戎有負固不服犯上要君之意有戎謂彼加兵於我變起倉卒而應之合宜

象曰有戎勿卹得中道也

有戎爲國家之大事何能勿卹惟得中道以處之故也中則合乎權宜不以晏安弛警不以事變徒憂養之有素行之坦坦者也

九三壯於頄有凶君子夬夬獨行遇雨若濡有慍無咎居下卦之上公侯大臣而接於天子者見時事之莫可用其力遂奮然思去卽置身於九達之頄急行而不顧位爲藩輔其向背豈可如此之輕易乎有凶之道存焉矣君子處之當夬而又夬一決不忍絕至於再決猶遲遲吾行不敢攜手隨眾寧獨行煢煢去之不速至於遇雨若沾滯其身有所慍怒而不惜乃可以無咎君子去就惟義所在潔身髙蹈三非其位也獨行謂初處下位進退自如二居中自守與上寥逺可以不行四五貴戚欲行不得惟三介於上下之交又與上應也

頄九達道也從九從首言頭頭是道也首字或

作或作頁本一字則頄卽馗何疑哉自徐繆音頁爲入聲遂生支離而義反不明矣解者以頄爲顴不如顴骨之頯其文從與九何渉馗逵二字古人通用東漢賈馗亦作賈逵頯頄二字則義相縣絕況三在下卦之上未可象顴

慍怒也從心從昷昷者器中熱气醖釀之意怒藏於心如醖釀而成也

象曰君子夬夬終無咎也

君子於去就之際畱連愼重忠厚之至然其終也亦不及於咎何取乎悻悻哉

九四臀無膚其行次且牽羊悔亡聞言不信

未澤體而居天上承乘比應皆剛格格不可入居則臀無膚難以安席行則次且而不能前進蓋貴戚大臣與社稷宗廟相爲存亡坐視國家之顚隮痛楚無以自解欲轉而他適牽羊以爲贄則庶可免於悔但於情於義有所不忍𨿽舉足而未敢投非緘口不爭非畏罪不諫柰彼之聞言而不信何

臀髀也從屍象曲足而坐之意從兀【牀】從幾指

所坐之物也殿字從之俗反從殿加肉繆罔之至

象曰其行次且位不當也聞言不信聰不明也

所處之位原無可用其果決故足次且而不前上爲說主居卦之極逸樂之至而喪其五官之徳聴已不聰豈能明吾所言乎

九五莧陸夬夬中行無咎【莧月官切】

切近上陰澤上於天爲雲爲霧蒙蔽之象心𨿽知是非目不敢辦黒白如莧之處陸喪失其主則路迷動防食息起臥紛然錯亂忽決驟而逺去又驚逐而來歸莧陸夬夬之象也莧澤羊也羊目大而無瞳子所見模糊惟視羣中一牡羊之狡黠者爲首悉隨其行止上爲兌主羣羊之首也旣昬極而不能自顧遑及其他乎且以無首之澤羊處於髙陸或上或下或東或西俱無定見然羊性好羣喪一首則又將擇一首以爲向導上六決而向下以成姤則干進於上五爲之主此爻往來俱不失其中𨿽同行逐隊其中獨守可以無咎五上相比不能決去上將反下五亦隨之者也四之羊山羊也欲其行則須挽故牽五之莧澤羊也行不須牽隨逐而已故中行

莧澤羊也大尾細角俗呼綿羊者是也特著其

尾以別於山羊讀月官切舊解作莧菜名讀胡練切誤羊角爲艸語多牽彊

象曰中行無咎中未光也

隨人進退而得無咎眸子眊焉其中未可云澂徹光明者也澤本內明起爲雲霧則無光矣

上六無號終有凶

居最危之地當必傾之時自謂足以陵踐羣剛不知五陽皆去君臣道防眾庶離心無所通其呼吸無可施其號令矣窮陰孤獨終必有凶人君視危爲安視孤立爲眾輔賢人君子之去畱漠然不相闗切耳揜聰惡聞其過始未有不恃其盛滿以謂祿位在身爵賞由我天下莫敢與抗及其終也無所作其威福事已無可如何矣此皆祿不下施而居徳者也

象曰無號之凶終不可長也

如日在天吾生有命俱以孤危之位爲可長保及至於終而始悟亦已晚矣

【風下天上】姤

人之所向去此則適彼情之所屬判決於上則聮合於下陰陽消長合而離離而復合此姤之所以繼夬也夬以窮陰在上共指爲不祥之物相率而欲去之姤以微陰下生競爲親愛以迎其方張之勢乃相率而欲就之澤天同位西北近而不相得君臣同朝齟齬不入天位西北木位東南遙相對待男女異室綢繆相眷蓋君臣上下睽隔難合而易離男女恩私牽綴難離而易合故夬爲決而姤爲遇也天下之去故就新離家而爲家者莫如女其卦天上風下春風披拂於天下萬物受之而生長如女遇男而成生育昬姻爲嘉禮有燕饗之義故有豕有魚有有角皆備物也取女所以主中饋爻凡三言包包庖廚也包犧氏取犠牲以供庖廚爲祭祀燕饗之用故曰包犧亦作包羲古字不加偏旁往往互用是包卽庖羲卽犧也魚非可包藏之物天下無理外之象不明斯義徒多支離回防而義愈晦矣

姤義取乎遇而六爻皆有不遇之象二不利賓是賓主不遇也三無膚次且是行旅不遇也四無魚是臣民不遇也五含章隕天是身不遇而以命誥遇也上𨿽言姤所姤者角遇猶之不遇也惟初系於金柅則遇矣豈不以巽順在下易爲遇合乎然又有羸豕之誅正彖辭所謂勿用取女者也人生遇合聴之於天枉尺直尋爲之詭遇君子不爲也

姤女壯勿用取女

陰陽消長天運旋轉在上之窮陰決去不期其至而忽遇之於下故爲姤陰居上其位𨿽髙其時垂盡爲退棄之象陰返其迹𨿽微其理巽順其气方生生有日新月盛之象不可視爲潛伏之一陰易而忽諸其女直以壯矣巽爲長女壯之謂也取女之道六禮旣備而後行邂逅相遇非取女之正也

姤偶也謂偶然相遇也從女從後古後後二字

通用與人期約必前往以相赴後而得遇則偶然也男女配合前者爲嫡後至爲妾媵不過與君子相遇而己非匹敵也爲一陰在下有女居於後之象

彖曰姤遇也柔遇剛也勿用取女不可與長也天地相遇品物咸章也剛遇中正天下大行也姤之時義大矣哉

姤之爲言遇也剛性果決剛欲上進柔性沾滯柔欲下行以柔忽與剛相遇則兩相膠固而柔能制剛矣勿用取女者謂陰𨿽在下其始生之勢方漸進而陵逼乎陽不可助之而與其盛長也自古女禍之烈必先蠱惑於男男與之以盛長之權而後莫能制女非自長也與之長也天髙地卑其位隔絕苟非相遇則閉塞而無施生髙卑气通陰陽間雜品物於此悉稟其生生之化育相交錯而顯著剛無所遇困戹於下爲潛爲惕何能大行其志有陽剛之才徳得遇中正之位以居之始可大行其道於天下遇合之偶然適逢其時𨿽庸眾亦可以表見不得其防𨿽聖賢何所施其智力天地之大徳曰生聖人之大寶曰位遇與不遇爲之也然則姤之時與之義不亦大矣哉遇逢也從辵從禺禺本動物無有定處行而相

值乃偶然之事非期會所及也獸之往來必循故迹不逾分寸徐行而忽踐其故迹亦不相期約而值者

象曰天下有風姤後以施命誥四方

天無質風無形風行於天下無不鼓動而舒散其來也卒然而遇故名其卦爲姤人君觀乎此象知天之所以號令萬物者惟風人君之所以號令臣民者惟命誥施之四方風行艸靡無不信從雲雷雨霧霜雪嵐霾方偶逺近各有不同惟風之爲物其在萬國九州𨿽有猛烈悠揚之或異而東西南北之去來未有不畫一者後之命誥輦轂窮荒咸爲一體故謂之同風命者明顯直截之令誥者丁寜反覆之辭也如尙書之八誥是也命略誥詳

誥告也從言從告爲以言語告戒人也當卽告

字後人加言以分別之古文作

從言從肉從又是祭告鬼神之意正與誓義相通

初六系於金柅貞吉有攸往見凶羸豕孚蹢躅

柅者收絲之器金柅以銅銕爲絲車之柄而旋轉之取其堅且滑也一陰居五陽之下其力最弱其質最微不能自爲興起必附於陽而後引之使出猶絲之幺忽必系於柅而後蔓延縱橫也卽古樂府所云女蘿喬木之意夫陰之隨陽女之依男小人之附君子乃事勢之必然亦義理之至正者烏有不吉但恐自此而往其力漸壯女以依男者制男小人以依君子者傾君子其爲凶也已見於相親相倚之日矣獨不見夫豕乎𨿽系羸之於杙似乎不敢躁動然其放突之性豈因系羸而卽攺吾早巳信其能蹢躅矣蓋絲之系柅絲所欲也豕之就羸豕所不欲也徒知系羸之同而不知親疎恩怨之分從此霄壤乎君子可不戒懼哉是女之制男小人之傾君子實男之罪君子之罪也如曰柅爲止車之木未見旣止之以木又系車於止車之木也是系字如何安頓況止車爲軔爲軏爲輗未有爲柅者羸豕與羸角羸缾同義

柅篗柄也從木從尼篗收絲之器尼者取人坐

而運木之意蓋收絲之器如車輪輪則行以動尼則坐而轉也或從屍從木作義尢易明

彳亍上讀昌棘切下讀昌菊切左足舉步曰彳右足舉步曰亍合之爲行說文以小步步止釋之非也凡人之行一足舉而向前則一足止左步右止右步左止豈有步專屬左而止專屬右之理乎小篆攺作諧聲以

蹢易彳從足從啻以

躅易亍從足從蜀蹢取其足迹之踐地躅取其行之可見而煩難周折甚矣

象曰系於金柅柔道牽也

柔之爲道不能獨往必有所牽引始能附之而行非止柔不進之謂大凡牽引皆挽之使前不屬止義

九二包有魚無咎不利賓

包卽庖字包有魚與孟子庖有肥肉同義二與初近姤之最先有夫婦之象夫婦得魚烹餁於庖廚之內以自娛樂亦情理之常胡咎之有姤乃方遇之夫婦未親釡鬵之職豈能修燕享以速嘉賓則魚究爲庖廚所有之物甘美止以自奉於賓何所利乎如曰魚可包藏吾見亦罕矣

庖烹餁之所周禮庖人掌供禽獸畜辧其名物

凡生死鮮薧之類從包者兼收並畜之意故卽包而轉其聲後人加廣以別之輾轉翻謄有加偏旁有不加偏旁經生不明斯義遂暗中摸索矣

象曰包有魚義不及賓也

魚以燕賔𨿽出自庖廚庖廚終不得而有之夫旣據爲已有安得及賓之義乎

九三臀無膚其行次且厲無大咎

姤三從夬四來如損益之二五旣未濟之三四其爻辭俱相髣髴三本風體上近乎天無所阻撓宜其行之疾速何以有無膚次且之象亦以初爲木根其性下入三位上下之介乘承比應皆剛欲隨風而颺起則上礙於四欲隨木而深入則下窒於二故爲進退不果之象處此位者兩無可據危厲何待言哉然而與其失之鹵莽一僨而不可救藥寧失之因循猶可爲補過之地也天下之榮辱得喪皆因遇合而成低回詳審自無不期之遇亦無意外之虞也故無大咎

象曰其行次且行未牽也

人之得行其道者必有所姤遇始得牽引而上進三欲行而上下皆剛未有牽之者故次且爾

九四包無魚起凶

二之魚徒有於包廚之內而賓不獲享四之意欲娛賓而包廚之內實無魚焉安能起而成禮名實兩喪故凶起如起而爲壽起而更衣之起同蓋四處羣陽之中獨與初應是一陰之來惟四能有之此人情物理之常可以自信者也當姤之時不期而遇傾蓋如故握手出肺肝固不可以尋常之交道爲準則者也故初四陰陽正應反所不取初二偶然邂逅卽定平生之交其時義使然四又烏能抗之也哉

起能立也從走從已已乃小兒幼弱之意小兒

將走必先能立起

象曰無魚之凶逺民也

近則遇遠則否民可近不可逺初之幼弱伏處於下民象也四爲大臣不能代君宣命以得民疾痛屙癢不之覺誰與親就故食無魚而民散矣

九五以杞包含章有隕自天

置魚於包裹之內其解旣已牽彊矣此又欲屈喬木以包裹一其牽彊不巳甚乎如雲之藤蔓藟附於杞是以包杞非以杞包也聖人不爲此影響不切之象蓋曰用杞之美材爲薪充庖廚而烹云爾此義與詩野有死麕白茅包之相似夫死麕乃遺棄之穢物而用明潔之白茅以燔之而充庖不幾貴賤失位也乎乃蔬菜之凡品而用蘢蓯之杞以然之而供庖不亦髙卑易序也乎然五以君下民以賢下愚如以美材烹常羮正施命誥於四方之元後也其一身之所蘊蓄措諸禮樂事功者煥乎其有文章茍未悉表著於天下則猶若含而未露於是自髙而及卑自上而及下使在天之文章隕而至於窮陬遐域煢獨小民無不瞻彬彬鬱鬱之盛治此正品物咸章天下大行之謂也是則姤之大者也

杞木名從木從已好生谿澗亦名枸杞枸性糾

杞性直句有枝柯交結之義已有榦木直立之義一種而稍有不同者

蓏也象藤蔓結實之形在木爲果在地爲蓏

隕從髙下也從阜從員員卽圓之省體置圓物於髙阜之上轉而就下不必人力矣

象曰九五含章中正也有隕自天志不捨命也

剛遇中正故有文明之盛治其徳其位均相稱也爲人君志在蒼生豈能家至而戶曉之不過因命誥以及民耳其自天之隕斷不能捨命誥而別爲之術也

上九姤其角吝無咎

獸之百骸角最無情其處最髙身未露而其形先見相遇以此有抵牾而無欵曲踽踽落落獨行無與人生如此孰與爲歡乎故吝然而世路荊棘人心鬼蜮恩之所在怨必歸之冦讐戈矛斷不施於行路而施於親密視此始終難合者豈不脫然於恩怨之外乎故無咎寡交者必視已過髙視天下之人無足以當其意而人亦畏之角之象也

象曰姤其角上窮吝也

君子之於學也匹夫勝予自視無知君子之於世也非斯人而誰與故能生生不息應變不窮使身世之遭逢槪以無情處之則髙亢無所之窮極無所往自取其吝也

夬言君臣君臣之窮至於決絕而極其去國之時俱有淒愴眷戀之至情出諸無可如何者也姤言夫婦夫婦當謹之於始愼而至於勿取聖人欲其遇合之正夫本合者離而欲去壯趾惕號壯逵次且中行無號其位之逺近處之難易若此本不相知者不期而遇系柅有魚次且無魚含章姤角其遇合因時非人力可爲又若此去不欲其速合不欲其苟觀乎去就離合之際而君臣夫婦之道思過半矣

【地下澤上】萃

物旣相遇而相合凡其同類與同气者俱將趨而防聚於此矣蓋合少而聚多姤暫而萃久也故姤之後乃有萃也天下最易防聚莫之間隔者無如水水所會聚爲滙爲瀦必在寛廣卑下之處始能容受眾流停蓄而成汪洋浩渺之區然與水之本性則又異矣水行而澤不行也水在地無不浸潤地得水以堅水得地以流故爲比比者捨己從人相得相親也來不拒去不追聽天下之飛翔其治化疏濶所以建國親侯而不疑澤在地無有滲漏澤爲之湊泊以托於地地爲之隄防以固其澤故曰萃萃者聚眾人而合爲一體蓄積備具寧靜而固守之也藏垢納污易入難出驅天下於途轍必當制度整肅所以除戎器戒不虞而防其或變何也比以民還民萃則以我治民也水皥皥澤歡虞也卦之兩陽居君相之位君子得時眾陰望而趨赴之所聚旣眾情文不一有號有笑有握有引有龠之喧有嗟有咨有涕洟錯雜於其內爲君相者宐孚誠固結使人人樂利然後下順而上說聖人又恐上焉者徒知臣民當順我當享其說故爻詞歡欣鼔舞少恐懼愁怨多而於兩陽則言其不當位言其未光以見聚人應天命之難也

後儒多以四位近君兩剛並蒞嫌於僭逼謂四近下卦三陰先萃於四更欲因四萃五此皆諂諛之見增益人君猜忌之心者也觀五之陽剛正位豈後世哀平靈獻可比君相當權元首股肱喜起何嫌何疑而必欲盡削其承疑輔弼亦爲不善讀書矣

萃亨王假有廟利見大人亨利貞用大牲吉利有攸往會聚天下之人無有阻隔亨通之至也惟王者足以當之王者又不敢以萬國朝貢爲吾躬之顯榮而推原於祖功宗徳使百職趨蹡咸肅雝於其廟而兩相昭假者羣聚而無衺心王者𨿽不欲専務爲盛大然四海臣庶所以會歸者皆欲沐浴此大人之光華爾則天下悉由大人而得亨豈非上下同出於正道乎夫如是則其假廟可以備物成禮用大牲而獲吉夫如是則其見大人可以因人和而集事蓋有往必利也天與人歸王者受命之象

萃艸貌從艸從卒言艸生叢雜之狀江河流逝

之水艸不能生瀦澤之地其艸蕃茂卒有畢義謂艸所畢集也卒亦有眾多義謂艸之種類不可計也假古頟切讀若格至也從人從叚叚者借也計雅切鬼神幽明之道非有實迹可據而天之於人祖考之於子孫必借明以逹幽借人以感鬼借有以兆無而後其精气可通故凡感格之事皆以假借而顯其誠敬然其大者則始於屍假人以爲鬼也

廟敬先祖貌也從廣從朝古朝廟二字同用後加廣以別之朝本朝夕之朝與早同義人君視朝日未出月未沒勤於聴政之意子孫有事於祖考亦必夙興夜寐以盡其恪恭如臣民之趨朝也廣者以朝適廟在其東方但見其側不見其正故不從宀

牲牛完全從牛從生凡郊社禘祫必卜犧牲而用卜得吉矣則別爲畜飼之乃謂之牲言未殺也殺則毛血巳去非完全矣從牛舉其重也

彖曰萃聚也順以說剛中而應故聚也王假有廟致孝享也利見大人亨聚以正也用大牲吉利有攸往順天命也觀其所聚而天地萬物之情可見矣

萃之義云何猶之乎言聚也下順而上說人民服從王者和樂由其有剛中之徳而所應亦中正故能使天下歸之咸聚而不去也王者以天下之力致孝於鬼神臣民歸附於大人實相聚以正道祭則受福事則有功神人共與豈人之智力可希望乎乃天命使然王者直順而不違爾夫受命而興其於穆之運不可窺測但觀其人心之歸向而聚會者髙厚靈蠢之情俱章章可覩矣孟子使主祭百神享使治事事治天下歸之如水就下正用牲利往澤地爲萃之意孝善事父母者從老省從子謂子在老人之下

能曲承其意竭盡其力也

象曰澤上於地萃君子以除戎器戒不虞

羣流就濕而成澤澤固深且廣矣然歸乎地者卽能溢出乎地上則萃可喜也亦可畏也君子觀其象知臣民歸已者眾其情性參差將有凶頑不類萌蘗於中𨿽在治安不忘危亂故當戢干戈韜弓矢之時戎器皆已屏除常懼有意外之事非思慮所及防者蓋戒備其不虞爲急務也

除殿陛也從阜從余阜指階級之髙下餘指堂

下之旁捨以其不在堂室借爲革除遷除言置之旁捨而別具陳設之物於堂於室也

器皿也從四口象籩豆鼎彜陳列形舊雲從戢者非也從犬犬能守古祭祀及常用之器其銘識不曰子孫世寶則曰子孫永用器之從犬示後人以善守之意

初六有孚不終乃亂乃萃若號一握爲笑勿卹往無咎人之會聚當其初來歸也莫不有孚信相感以爲趨向故能不約而同是可必之於初者然從此以後其事變方殷豈可卽保其終乎蓋至賾至雜本未可齊今則聚矣正乃所以亂乃萃者也天下之廣兆民之眾豈與此唱彼和相要約於一堂之上共爲歡笑者等哉言若匹夫之友則可呼號而聚握手笑語而無他也然順說之時天命所在勿用憂卹往而從上自得無咎初處地下澤流就之有藏垢納污之象故云亂澤趨下則有聲故云號云笑

握搤持也從手從屋屋中之物取之甚易其藏

甚固手之搤持而不失墜亦猶是也

象曰乃亂乃萃其志亂也

形迹固聚矣而其志皆不同則亂正生於萃吾志茍治何畏乎紛紜

六二引吉無咎孚乃利用禴

彖傳剛中而應謂五之應二二得地之中位之正率羣陰而歸於有位之大人相引其朋類爲吉且無咎也其孚誠之感格可以達於幽明不必備物盡禮卽用禴祭之薄鬼神亦歆享而來萃矣況於人之有形有質者哉澤性自上而下萃二欲萃五必引之使上也卽汲引之謂

禴篆闕古俱作

礿夏祭也夏月牲牢易敗反爲防慢勺其可用之物而薦之龠管樂笙簫之屬用音樂以娯神寒暑無所攺變鬼神無形所歆饗者惟音與气而巳勺亦樂名也聖人知鬼神之情狀故祭祀尙音與气

象曰引吉無咎中未變也

居羣順之內而獨得中與眾共聚孚誠特固始終不變

六三萃如嗟如無攸利往無咎小吝

在地之上與澤相承萃之爲象莫切於此矣故爲萃如處眾陰之內而獨無應𨿽依附於人未有甄別之者故爲嗟如夫雜聚於眾人中彼以眾人畜我亦何所利然順以從時往而有歸可以無咎不能獨立獨行僅與世推移寧不小有所吝乎

象曰往無咎上巽也

四五兩陽得權於上天下往歸是在上者有以入人之深聚者皆獲順命矣巽入也上巽謂上先感我而我往也

九四大吉無咎

君相同治得君之專臣民莫不望而歸萃乘時禦世其才其徳原足以相配故能下順上說蓋我道大而獲吉也九五剛中旣非孱弱之主亦無猜忌之心故天下信之而無咎如伊尹相湯周公相武王君臣皆陽剛之聖人天下朝覲訟獄同來同理嫌疑何生若伊尹相太甲周公相成王則𨿽順說而不能無咎惟陽剛之君得陽剛之相是不世之際防也

象曰大吉無咎位不當也

毋以天下萃己而謂我才徳當然以位言之實處多懼之地爲不當也

九五萃有位無咎匪孚元永貞悔亡

眾陰萃於二陽而居君位者五也以剛中之聖居天下之大寶臣民聚而歸之何咎之有其孚信之及於人者不必皆自一己之所出而長人之善永逺貞固而不失其不虞之悔於此盡亡惟大人公天下無所猜忌故𨿽萃於四者亦咸萃於我矣元乃人君之徳永貞乃永保其君位猶言天祿永終也比與萃俱四海歸心之象比著於彖詞者卽彖卽五比惟知有君也萃著於五象者萃有君有相當之者在五也

象曰萃有位志未光也

𨿽有其位苟無其徳則志豈能光顯乎五徳位俱兼又得賢臣以佐之所以能順說而當天命言人君不可以位自侈輕人民之聚也

上六賫咨涕洟無咎

澤性就下得地形之卑廣者而會聚焉凡財用謀畫俱出於此人得資之而悅樂賫財用也任土之貢咨謀畫也智能之士涕洟哭泣之狀說樂之反也澤居於上將泛溢橫流人才賦稅不能聚矣故兌說變爲涕洟然君相明良以順天命上六得其所歸仍可無咎

賫持遺也從貝從齊齊指五穀之類貝指珍寶

之類言持黍稷金玉以贈遺也

咨謀事曰咨從口從次問不厭詳以口相訪次第而及也

洟鼻液也從水從夷讀他計切去聲夷有傷之義言傷於肺而鼻流液也涕洟俱澤出於首者澤在上之象

象曰賫咨涕洟未安上也

澤本在下之物而居於上失其宐而不安勢必反而向下以成升也

萃卦六爻皆無咎蓋以人才旣聚用長以益短用有以濟無人人皆得以補過也

【木下地上】升

萃之所聚者眾千人爲英萬人爲傑英傑之士出於聚會之中流俗不能沈埋其才智將漸進而上升升所以繼萃也卦取象於地中生木木始萌茁於地下得土气之燻蒸養以時日遂成幹霄拂云之物使培之也不厚則植根不固稍有搖蕩偃僕隨之必所入愈深所出愈大故升之取義自微而著皆由漸積而成米粟自粒穗積而至升已可記數從此以及斗釡鐘庾及太倉莫不始於升也布帛自絲忽積而至八十縷爲升已可經綸從此以及尋丈及冠冕衣裳亦莫不始於升也君子自小學以達於聖賢亦猶是也自委吏乘田以登於治國平天下亦猶是也六爻之升義各不同初之允升其升以气二之用禴其升以聲三之升虛邑其升以位由下卦而陟上卦之象四之亨岐山柴望則禮隆已極王則人爵已極山則形髙已極升之無可復升者也五之升階有天下而不與髙而不危之象上之防升不息則形位聲气俱消不知老之將至心與天通者也夫升本在上之名聖人示以極降之象莫卑於地矣偏指地下之木是舍其枝榦而專言其根也故求升者不於升必先於降先降則順先升則逆也

升元亨用見大人勿卹南徵吉

卦名爲升而其所以升之象與義皆在於卑下凡民視之而不覺彼包含緼積之气固巳大亨而不可遏斯時之大人尙未得爲萬物所快覩惟用見而後升之分量乃盡然防無或阻者勿須憂卹其光顯之未至木向春夏則榮滋長南爲離火之位介乎木土之間坤土得之而融和巽木得之而蕃蔚順趨其時此天地人物之自然南徵故吉也𨿽言其序次亦其勢所必至也

升十龠也從斗從一謂得斗中之十一也說文

作

亦從

加一而斛量象形不可尋或謂象機上絲縷形則得之借凡登上之用云自此而積也正與卦義積小髙大切合

彖曰柔以時升巽而順剛中而應是以大亨用見大人勿卹有慶也南徵吉志行也

木在地之中方句萌初柔之甚者時之未至則伏藏而不出時旣至矣則奮然而特升其升之道惟巽入居下自能順行上達且內抱剛中之徳有應於外是以能無所遏抑而太亨也大人見用於世今已必然可勿憂卹天下生民無不受其福慶也南徵之吉乘時禦運使平生所懷之志得於天而修於人者俱至此而盡見諸行事也老子萬物艸木之生也柔脆其死也枯槁堅彊者死之徒柔弱者生之徒彊大處下柔弱處上此正柔以時升之義

象曰地中生木升君子以順徳積小以髙大

木性上達然其所以生生者必在地中非入之深不成其升之事君子知陵節逆行不可以居身躐等鋭進不可以爲學當法地徳之順積累夫纎小以養成巽木爲髙爲大之才苟欲越次而升是卓無根之木於地上生意巳絕何髙大之足云釋氏去其人倫日用非順徳當下領悟立躋聖域非積小以髙大淺識者徒畏其禍福有志者獨樂其精微元妙豈知地中生木之義乎

初六允升大吉

升之初位實爲木根岐而處下其所入者深於此則其髙大也見於彼不必覩其枝榦華葉而已允信其可升矣君子學行俱成小試則小應大試則大應皆自操乎隠伏之時豈俟布諸經綸而始定哉此非一人之吉其爲吉也大矣晉升之義相近允有進之義晉允在三三地上與日近也升允在初初木根得地气厚也

象曰允升大吉上合志也

賢人升降乃世道治亂之基此出彼應上下志同不特臣求君而君亦求臣也初岐爲木根則二三挺爲木榦下根欲入上干欲出似乎不同而榦升全在根固其志實相合也木下生根則上葉時刻不爽

九二孚乃利用禴無咎

萃自上而流下六二又爲柔質不能遽上而應五故必引之使上然後孚誠相格而禮之隆殺始可勿論矣升自下而達上九二又稟陽剛之气其上而應五也乃其時勢之固然孚誠感格通於鬼神竟可略其儀文度數卽用禴祭之薄而已利矣何咎之有升二爲木幹其欲透地而出若有槖籥以吹噓萃二爲地中其容受澤處水土調和若有气機以鼔蕩故二爻皆有用禴之象

象曰九二之孚有喜也

上下相孚將有利民之喜矣

九三升虛邑

四邑爲邱邱謂之虛小國寡民之象也三位下卦之上其升巳離乎地將自裔土弱侯而起天下歸之不系吉凶者非常之事不可言吉南徵志行不可言凶其西伯戡黎三分有二之時乎

虛大邱也從丘從虍百家聚落不成都市僅擇

髙廣之地日中相防以有易無爾人散之後仍爲鳥獸之所逰息爲其無市廛故也因其聚少散多借爲虛耗盈虛古有魖字以別於邱虛俗反不用專歸於借又於本文加土作墟繆戾甚矣

象曰升虛邑無所疑也

徳髙位卑由漸而進天下信之故曰無所疑

六四王用亨於岐山吉無咎

昔升虛邑而不疑是人信之也今之亨於岐山則天受之矣天與人歸吉且無咎王文王也文王未嘗爲天子故見於四而不見於五有形之升至山而莫加無形之升至格天而莫加文王自此不進以服事殷徳彌盛而心愈小也

岐周文王所封因岐山以名之也從山從支其

山如木一干中分爲兩支也因爲國都又作

象曰王用亨於岐山順事也

諸侯祭封內之望非柴望之比亦順其事所當爲爾事如有事於郊廟之事苟非鬼而祭何能邀福

六五貞吉升階

天命靡常惟徳是與能貞者卽吉也山體髙峻歷盡崎嶇則反爲平地殿陛之間東西兩階揖遜而升何其坦易乎履髙而不危讓天位而不居之象也阼階居堂東南巽象賓階居堂西南坤象紂都在東阼階也岐周在西賓階也天子以天下爲家主阼階是主天下也文王所升者賔階示終於臣位不爲主也階陛也從阜從皆由庭以升堂壘土爲等級如

阜之髙爲人所皆行者也古者階陛通稱後世臣庶稱階惟朝廷得稱陛

象曰貞吉升階大得志也

化行南國終於事殷此文王之志也柔順而升至於此可謂大得其所志矣彖傳南徵志行階在堂之南南徵卽志行迨乎升則大得也

上六冥升利於不息之徵

升階則堂由堂而入則爲室爲奧乃宴息之處昬夜所居者故曰冥升明動晦休庶人手足之勤勞也大人法天晝夜不息𨿽寤寐未嘗怠惰卽衰老猶不廢學升豈徒名位功業而已哉不息之貞大人卽天矣冥升不息猶書徳升聞非事功可記者老子以

俗人昭昭我獨若昬俗人察察我獨悶悶當之又曰𨿽有榮觀燕處超然皆冥升之意

象曰冥升在上消不富也

升之巳極卽是降之端祿位名壽當其旣往何事尙可畱連𨿽富有四海能不轉盼而盡消乎則知不息不消者別有所在防不在於升之上也

萃升二卦往來陰陽聚散升降之道也聚者未有不散升者未有不降聚必趨卑卑不能散而以升爲散如澤聚於地升爲雲雨而散於天下升必親髙髙則危而易降故困隨之如地中之木旣升將爲斧斤丹黃所及升之歳時須久降則倐忽焉爾萃之象詞俱若幽隠升之象詞俱若光顯亦以趨卑親髙故也又似萃難而升易萃合眾人其情事不齊升惟獨往其气勢專一故也兩卦俱有取於祭享萃欲聚其散假廟大牲用龠所以聚巳散之神魂也升欲降者升用龠享山所以升我之誠敬也聚散升降無間幽明其至矣乎

周易象辭卷十三

欽定四庫全書

周易象辭卷十四

余姚黃宗炎撰

【水下澤上】困

木升則末大於本而顚人升則位過於徳而危升而不困者鮮矣此升之後所以有困也爲卦上澤下水隄防不修澤涸水漏之象澤水掌於虞衡旱潦時其蓄泄今至於涸漏矣田野之荒蕪可知故名之爲困困故廬也愚按廬乃田間之艸舎農夫春夏有事於南畮則居之曰故廬則舎已崩頽傾壊而不可棲息其所存者惟垝垣廢址艸木蒼然爾田夫牧防無可托處僅依喬木以爲防庇其勞苦爲何如哉凡人馳逐於外者必荒於內務於髙逺者必迷於卑近故升於朝而忽略其田裏及顚危之至而思返其故居則又破敗而莫可投足矣常人處此已爲窮愁所害不能自防惟大人當之動心忍性增益其所不能是以初三上陰柔無徳無才際此荒蕪空乏之時幽憂沈錮無能再興棟宇復辟田土以克光乎前業終於株木蒺藜葛藟而已矣株木蒺藜葛藟者何物也卽困中之木故廬所存以爲耕夫止息之處者也二四五有陽剛之質具濟艱之才在困而振作荒於田野則致身於朝廟塞於鄕閭則奮迅於行旅豈區區畎畆版築足囿其終身者乎繼困者爲井井田也將往於田先治其休息之廬舎於茅索綯亟其乘屋是也古者五畮之宅二畆半在邑秋冬居之以爲収藏之所二畆半在野春夏居之以爲播種耕耘之次故欲耕田必先治廬一嵗爲菑言除去蔓艸而通水道二嵗爲畬言築治廬舎以休息農夫艸去水通復有廬舎可以棲止竢明春然後布種則三嵗矣三嵗曰新田之謂也知乎此而困井之畫像彖爻如示之掌不然呶呶囈語何爲也哉卦惟澤水無震防何以困有木象爻有株木蒺藜葛藟諸象以其中藏防也藏防則其爲木也鬰而不舒有困之義爻之爲株木爲蒺藜爲葛藟俱佀木而微細明其不成防也

困亨貞大人吉無咎有言不信【信古申字】

水澤成卦其性流行窮居隱約無有拘礙困固有亨之道也在困求亨恐爲小人之窮濫或如庶民之無恆產而因無恆心皆不貞害之也故處困而不困者亨之謂處困而不求去困者貞之謂惟大人爲能當之而吉也凡屬不堪之憂拂亂之爲皆所以磨礱其知識而造就其徳業者也何足爲我咎乎信當作申與尺蠖求信之信同大人處困其道不行當傳之空言以垂教萬世是其有言也乃其志屈而不申故也如文王羑里演易孔子反魯述六經是也有言不信與聞言不信異聞言者言在人而我聞之我不信之也信讀如字有言者我有言而志不得信也信讀若申古人多通用後儒遂不能辧

困故廬也從【圍】從木廬本田間艸舎謂之故

則毀敗已盡所存者止頽垣舊址是以從艸木蓊蔚是以從木古文作

從止從木止依棲也言人止於木爲托宿計也今之觧者以木受爲困以木見止遏不得長逹爲困漢義亡矣故廬二字非有師承者不能訓然得其意者鮮矣

信從人從言人之言欲其暢達不可使有屈抑不盡之處聖君好問察拜昌言立誹謗之木豎敢諫之鼔所以導之使言者無所不至故以人言爲申外傳曰防民之口甚於防川人言不可不申之謂也小篆誤以爲誠信之信人言欺僞寜足信耶

彖曰困剛揜也險以說困而不失其所亨其惟君子乎貞大人吉以剛中也有言不信尙口乃窮也

困之所以爲困者以剛揜於柔也天徳本剛人志亦剛凡有所抱負無不欲見之施行偏逢時防之乖舛屈其才而抑其學使不得略展其亳末則此剛之可貴可用者已悉揜而不見矣際斯險難未有不怨尢憂憤窒塞而不通者也獨能樂其所樂不知有險是險以說也則境遇𨿽困我之天均不受夫折剉流行通逹不失其所亨非君子其孰能之然當是時卽守正堅固恐天下之凶咎亦將有所不免矣大人又吉而無咎者豈不以剛可揜而剛中自若身可困而剛中不可困也剛莫能屈中莫能移通塞之浮雲於我何有但此理此心卽不得明顯於今日惡可不彰著於後世或有所隠晦於一時焉可使滅息於千古君子有言於不申之日不見諸躬行而徒尙乎口乃見其窮也【卽後人窮愁著書之意】夫立徳立功立言咸足垂萬世而不朽夫子賢於堯舜孟子閒先示後惟以窮而尙口空言侔於實行也

揜蓋也覆也從從合謂以兩手合物也後人

復加手作揜以爲取物之義已屬三手而贅疣況可施於覆蓋之義乎

象曰澤無水困君子以致命遂志

澤乃陂池瀦水之地有人力以伺視焉今水反出澤下則水流去而澤就涸矣是澤無水也田畆之灌漑何資乎故有田蕪廬壞之象命之曰困君子觀之則有處困之道人生富貴貧賤得喪壽夭俱莫之爲而爲莫之致而致營求百端枉己害性者固不知命委而棄之聽其自然者亦不知命君子不求僥幸不立巖墻凡吾可盡之事無所不極其至然後聴成敗於天始得謂之致命言推極其命而不與天爭也權在天者猶如是其權在我者獨有志焉修身行已立徳立言守先以待後𨿽困而必遂天又豈能與我抗哉遂志者身𨿽屈而志必申也甘枉尺不遂志也求直尋不致命也

初六臀困於株木入於幽谷三嵗不覿

以孱弱之人居卑下之地窮愁痿頓不能行動坐困而已株木者木經剪伐僅存根幹無復柯條防庇者也運際昌明艸木蕃盛時當蕭索卽艸木亦皆雕零故爲臀困於株木之象如此荒涼之原野力無能爲墾辟計反退而入於幽谷又復棄其所守之故土田之下者三嵗一易尙冀有成今乃入於幽谷更何望乎三嵗不覿是無可爲相見之資也

朱木根幹也從木從一指其中一在木下爲本

在木上爲末在木中爲朱以凡木赤心者多因借爲赤色之用而木之根幹又贅作株以別之

象曰入於幽谷幽不明也

初𨿽坐困尙有三嵗之望舎而入於幽谷益其昬昧而不明處困之道也下卦爲水宜內明二剛乃水體初猶涯涘惡能明

九二困於酒食朱紱方來利用亨祀徵凶無咎

澤水之所以涸以其流而伏匿爾二水之主潛陷於下何能爲濟世利物之用其可以備郁鬯供粢盛者鮮矣士人窮約隠居至艱難於朝夕必需者如此是困於酒食也然而飯糗茹艸畎畆樂道其令聞廣譽有不期著而自彰者王者之朱紱方皇皇而來聘矣無求飽菲飲食乃士君子淡泊之素性惟郁鬯粢盛之或闕無田不可以祭則不能不奭然有動於中也旣有命服之臨賴此而修備物之典禮用之以爲亨爲祀利孰如之茍於此外而多求焉是窮達有異而喪其生平矣故曰徵凶然二本剛中養之有日自能無咎從來注傳解困於酒食都作饜沃苦惱象旣不類理更不通夫水漏澤枯原野方有旱漧之憂何從得此酒食之荒淫需之云上於天雨將不求而至然猶必待於五居大君之位受九州之賦貢始得需於酒食未嘗若是其奢也二當困時位甫立乎地上時未及乎壯年輙爾狼藉盤餐昬迷麯蘗有是象乎九二之剛方見揜而爲困不思修徳省躬以求憂患之益而乃醉飽樂憂能來在上之朱紱況享祀必謹於齋戒未聞醉飽腥聞尙堪對越夫鬼神有是理乎無理無象則吾未之敢信朱赤黃相入而成之色詩朱芾斯皇人君之服飾也

芾蔽膝也象垂幅交帶之形上古衣裳之始取

皮以蔽前後後世聖人𨿽采章服物之俱備不敢忘其所自始制爲蔽膝以存其遺意後從糸諧犮作紱或從黹諧犮作黻而義晦矣

象曰困於酒食中有慶也

君子而困於酒食幾不能具簞瓢矣中無所有則防失其意志何能取患難貧賤以爲磨礪之資惟二有中徳則窮餓困乏皆爲進修之福慶使其沈湎於酒肥甘於食則腐腸之禍至矣慶安在哉

六三困於石據於蒺藜入於其宮不見其妻凶

水棄澤而趨下澤成剛鹵變爲磽確不可耕之地矣前有四五兩陽橫亙於上卦推之不去是進無所往而困於石也後有九二一陽鯁塞於下中不爲我用是退無所之而據於蒺藜也欲以不安之身行艱難之事彼亦知其必無成就乃棄其所爲之業入宮而偃仰則又喪其所偶中男配少女三上兩陰不相爲應是不見其妻也安得而不凶困爲故廬石田不可耕蒺藜不可居無能謀獲於野乃入於在邑之宮以息身而室家復蕩然市井艸莽無一而可入子其宮與入於幽谷義正相類而事則不同初見株木之害耕退入幽谷思芻樵弋獵以自給者也在下故也三知石與蒺藜之妨稼歸入於其宮思商賈貿易以自全者也近上故也豈知處困之道在動心忍性以申其志奚取於事業之紛更乎

據杖持也從手從豦豦有鬭爭之義用手相搏杖持者勝故凡慿借倚恃皆用之

藜艸也可爲杖疾藜艸實三角而有刺爲人所忌疾故云疾藜直是疾病之病加艸者俗也

宮人所居也從從呂之中有二【圍】謂墻垣判隔如堂室房奧之類小篆內從呂指貫通往來之處

象曰據於蒺藜乘剛也入於其宮不見其妻不祥也據蒺藜之上而芒刺不安以柔乘剛也柔揜剛而成困柔更自危入宮不見妻身未死而妻去乖暌離散不祥也夫水澤𨿽異合之則爲一物而無間澤不畜水有上下不合之象男女𨿽別同居一宮則相親附而不離兩陰非正應無夫妻和樂之義二有慶五受福困於前而亨於後鬼神黙相之初不明三不祥困未可量天奪之魄窮達之際有命存焉君子不謂命也

九四來徐徐困於金車吝有終

澤盈滿則行疾速水旣漏涸所存無幾故有來徐徐之象兌金坎車九四當上下之介故有金車之象夫拯小民之難濟賢士之窮貴於急速需緩安行駕貴人之重器以從事是來之徐徐不亦反困於金車也乎四位大臣其行若是有媿於已溺己饑者不可同年而語矣難免於吝然而美事已行𨿽稍失之遲防必有濟所以有終

徐安行也從彳從余余小舎也入朝則趨過庭

則趨敬君父也小舎之下非君父所在安行而已

象曰來徐徐志在下也𨿽不當位有與也

行𨿽徐徐而其所以來之志則欲極在下者之困也當大臣之位徳之流行不疾而速不行而至今𨿽才不足以當其位然臣民之仰以濟困者眾有樂與共事者矣

九五劓刖困於赤紱乃徐有說利用祭祀

身心家國其所以困者必有致此之由不可不思所以去之五居得爲之位宜思去困者也當振作其剛健之威徳有在上而爲害者則劓之有在下而爲害者則刖之淨掃蒺藜以就坦途悉伐葛藟以徹蒙蔽然而君之所快左右近習未必盡樂聞者也故欲爲所欲爲而困於赤紱之大夫不得以自主斯時而茍躁妄於一決則魯昭漢質魏髦唐文非異事也乃徐以圖之不使驚世駭俗談笑而自定惟見其困亨而說樂隨焉方其困也水旱不時粢盛或減逺方阻化方物不貢未得極其誠敬孝饗之儀文亦旣說矣神人洽和宗廟社稷始得申其防恪也二因在三五困在上兩象相佀兩剛同徳在上者必得在下之人相助乃可以去左右之姦慝在下者必得在上之人相援乃可以出沈淪之窮戹觀二之朱紱方來是得五之援在上援人易也其徵凶蓋未許其能助觀五之困於赤紱是未得二之助處下助人難也享隆而祭殺下反享祀君反祭祀者何也士君子以儉約爲常有上方之命服從玆特丰其品物大君以四海供祭臣民安樂不過修其四時之恆典或問五爲君位非用刑之人以劓刖取象則一卦之義何居若云劓刖而及於五更爲必無之象其故何也曰文王居幽羑而演易周公系困五之詞正指文王之處困也當紂之殺九侯醢鄂侯而囚文王也文王自視亦同劓刖之人爾然文王小心翼翼不敢怨紂且不敢明言其君之困已而但云左右大夫之相困至聖不死實中正之大徳使然及出而爲西伯得專徵伐三分有二以服事殷未嘗稍逾臣職不過僅僅自守侯邦之祭祀而已蓋於處困之君實有此象非虛空臆度者

刖絕也從肉從刀爲斷足指之刑小篆別作跀

象曰劓刖志未得也乃徐有說以中直也利用祭祀受福也

人君至於修刑非盛治也況於劓刖之慘其志豈可云得徐徐振飾而有和說剛得中而不猛直必申而不屈故也以之祭祀民說神歆宜受天之福也

上六困於葛藟於臲卼曰動悔有悔徵吉

葛蔓延之艸層累而生故謂之葛藟緣木而上出於木杪有佀乎可以防庇者人無廬舎以卽安得葛藟以爲覆蔽稍舒風日之酷其於困也有愈於株木蒺藜之惡矣然其不遑寧處則一也故云於臲卼倚徙不定也人當畏懼不安之時毎愼重而不敢更張因自爲謀慮曰動則悔至矣動𨿽有悔去危就安決意以行則可獲吉不然終於臲卼豈有旣乎兌在上將反而向下窮則變之象也

葛蔓生之艸可爲絺綌者也從艸從曷曷有舒

長之義

藟艸之層累堆積者也從艸從畾臬兀臲卼二字不見於篆文卽是臬兀無疑臬

者木橛之帶根者可施於地而不能平正兀者跛所慿以行校於幾屬則髙鋭而不可倚皆危而不安之物合斯兩者爲一物是以木橛爲跛兀其危更甚故後人俱加危字爲偏旁而注釋其意者也

象曰困於葛藟未當也動悔有悔吉【句】行也【吉句】葛藟纒蔓若廬舎然𨿽稍可棲止未爲得當也動悔有悔何以得吉以其能行也行則出於困矣初三上皆柔困之甚者初困株而入幽谷困而益深其困者也三舎蒺藜而入其宮逃困而不能者也惟上能去葛藟而自拔行故也何以能行水澤以水濟水下則沈淪上則可興起也

【木下水上】井

序卦困乎上者必反下故受之以井是升而繼之困與晉而繼之明夷義相髣髴明夷而繼之家人與困而繼之升亦相近佀蓋傷於外者反於家困乎上者反乎下傷於朝廷者施政於家人困於治廬舎者収功於畎畆晝茅宵綯田廬旣成而農事聿興矣困爲廬井爲田也先王體國經野莫大於井田界畫旣定毎九百畆爲一井中爲公田環以八區授諸八家八家同井遂於公田之內掘地爲畜水之井以供八家之食用旱卽稍資爲灌漑實因井而制井亦因井而名井也南方地薄易於及泉井小而淺且溝渠錯雜足以滋禾苖井之爲用亦差少北方地厚故有掘井九仞之深者而其徑圍之大亦足以相稱溝渠旣鮮旱漧恆賴此爲潤澤井之及人其功甚多其卦上水下木木气方萌水泉已動爲井之義刳木爲器縣之桔橰以出水爲井之象此皆以供田事之用者也彖爻皆指井田而言兼及汲水之井自來傳注俱舎耕農之重務而僅舉汲取之一端亦已隘矣又且與文王周公象辭一切不合附防矯揉頗乖經旨愚按困井二卦咸有田野蕭條亂離淒惻之象易興於文王與紂之時殷之未世其毒痡使然故繼井者爲革有革命之兆焉作易有憂患聖人因憂患以前民用有由來矣或有難之者曰桔橰取水是木在水上也於象有戾應之曰彖傳云巽乎水而上水巽入也言以木入乎水之下而上之也正恐後人有疑於象而爲釋明如此或又曰禾苖之資水也大矣恐一井不能救其緩急應之曰此不知古今南北之通義者也古者五穀並重用亦兼之非若今之偏重在稻稻必出之水田也黍稷菽麥種不須水旱漧之日稍得沾濡卽可望有秋矣故井水亦足禦災荒西北之地至今水田少而旱田多五穀雜陳不専尙稻也況其爲井原十倍於東南乎古者地皆畫井路在田畔卽爲經界孟子井上有李與道旁苦李同義道路井田汲井其地不相離而義亦兼該月令五祀冬祀行而不言井淮南子白虎通俱曰冬祀井是井卽行也行者井間之道路也故曰往來井井

井攺邑不攺井無喪無得往來井井汔至【句】亦未繘井羸其瓶凶【至句】

古帝王之有天下原非自私自利也蓋作之君以爲民必先經國制野以爲本則井田所自始井田旣立民有恆產樂其樂而利其利在上者道有污隆代有興廢國與天下隨之國與天下旣攺則邑不得不攺邑𨿽攺不易民而治也民仍借乎食食仍出乎井也先王之溝洫疆裏以授先民者其籌之至當矣因之可也攺之不可也撫我則後虐我則讐累世之耕種耔耘髙曽之此疆彼界依然如故不因故國滅亡而有所喪不因新主代興而有所得農恆爲農惟其舊也夏后氏五十殷人七十周人百畆名𨿽異其實同也其同異柰何曰一代之興謹權量審法度畆裏之廣隘系於尺寸之長短夏后殷周之尺寸各制所以五十七十百畆別呼其實卽此井卽此田卽此農之子孫無有損益於其際也井田之疆界爲行人之道路其往來者一井旣過又爲一井自此而去以至十百千萬井其地無窮其井亦無窮蓋先王制井以養萬民卽計井以封萬國此井田者卽庶人之封建也其公田之內必掘汲水之井以備八家之用當鑿之寛廣洪深修之固而浚之潔𨿽遇旱漧長縆修綆汲之不窮始爲盡道汔水涸也苟治汲井之未善適逢旱漧之至無所施其繘於井中徒見繋羸其瓶縣之桔橰之上而已失其救災捍患之道不足養人而凶也聖人憂民無所不至參贊天地以左右之惟恐嗣王不知此義不修荒政所以申汔至之戒彖辭五句𨿽有五義前後一气相貫更姓攺物經天緯地之道粲然可見如傳義所言何從窺聖意乎汔王輔嗣訓危尙與水涸不逺箋曰幾也則轉展失眞矣程朱惟知箋義不顧水涸之本訓義理益不可合羸累通卽羝羊羸角之羸如曰敗也豈羝羊亦敗其角耶井八家一井象經畫九區公田鑿穴之形古人

掘井之法以木四條構成井字之形量地淺深將十百井字之木層壘而上之謂之井韓注曰井垣也使旁土不崩然後以甓石甃之因其在井田之中卽取象於井田而爲韓聖人之制度亦巧矣相傳伯益作井

汔水涸也從水從气【气】水涸則所存止淤泥但

有水之气而無水之形

繘綆也從絲從矞矞者以錐穿物言穿絲於缾則其繩爲繘也小篆省絲一體作爲

籀文加兩手作

指兩手持綆汲水之意

缾罋也從缶從並缶小缾大一缾之畜可兼並數缶也或從瓦作

並指其受瓦指其質之意

彖曰巽乎水而上水井井養而不窮也攺邑不攺井乃以剛中也汔至亦未繘井未有功也羸其缾是以凶也木在下而水在上是以木入乎水下而使水上出也其象爲汲水之井井以滋田田以種谷谷以生人轉展相養無有窮竭也攺邑不攺井者困井變易二五兩剛仍居中位也天下非一姓之天下則邑井非一人之邑井惟有剛中之徳者能出而當養民之任井田之制必不可廢也旱潦固天道之常汔至亦非大災未下汲綆於井是未有蘇枯潤稿之功也輒繋羸其缾而不用未嘗盡人力而遽委之天災宜其凶也茍井不屬井田則攺邑不攺井如何解釋無喪無

得如何籠統過夫旣云攺邑是徙其邨聚遷其市廛井獨不攺近或遷徙於數里逺或至於十里使婦女老穉扶服而負此水民不聊生矣古未聞有鑿井之禁民又何憚而不攺而必懷此都也無喪無得以井水不加盈縮而言春夏水溢秋冬水涸潦則水滿旱則水竭聖人何苦立此不確之象哉

象曰木上有水井君子以勞民勸相

聖王恐井田之制尙有未備故鑿井於公田以木挽水而出之使可以濟禾苖之稿緩農夫之痛木上有水井之象也君子觀象而窮其義凡可以愛人養人何所不極知稼穡艱難野人疾苦旣慰勞之又勸勉之使勤其事輔相之使濟其窮省耕補不給省斂助不足而民亦樂助公田互相輸力忘寒暑之困憊矣周家自后稷以來勤於農事詩書每詳述之而於易亦三致意焉不然牽綆之勞兒童婦女俱所能任奚用君子之耶許其旁而勸相爲

初六井泥不食舊井無禽

亦一井也頽廢不治泥淤而不可食蓋以世亂嵗饑人民離散田野荒蕪而不耕耨其爲井田若隨國邑之敗壊棄而爲舊井矣不稼不穡𨿽鳥雀田鼠亦逺去而莫顧矣是無禽之象也與牂羊羵首三星在罶之義相爲表裏如曰井韓崩頽而無禽吾未見新穴之井有鳥翔集於其內有獸躑躅於其中也

象曰井泥不食下也舊井無禽時舎也

窮弱小民豈能浚井及泉所處之地卑下其才其力所不逮也先王之時務農重穀禾黍盈野懼鳥獸之害稼爲田獵以驅除今也人去田荒禽獸不至後王之時舎農政而不講也

九二井谷射鮒罋敝漏

初六以陰柔處最下農夫之窮困孱弱者不勝其勞瘁已有人亡田棄之象老稚轉乎溝壑者也九二剛而稍上當虐政之加饑饉之逼其喘息尙存先世所受之田亦棄而不耕矣同井之人死亡離散滿目淒涼昔日之芃芃苖黍皆變爲荒煙蔓艸但見田間有積水之處久無人迹魚自生其中因而射取之苟延朝夕其汲水之器亦已敝漏而不可用𨿽欲爲抱甕丈人其可得乎井谷井田之最卑濕處水之所聚如山下之谷也倘雲汲水之井井已卑安得復有谷以出水況由谷再下而射鮒耶無是理無是象也鮒魚名從魚從付附土而行溝渠皆有之莊生

云車轍鮒魚得升斗水卽活者言其淺水易生指爲鯽者是也

甕汲缾也從缶從雝雝水鳥出沒於水汲缾佀之

漏屋穿水下也從屋省體從雨屋下有雨漏義自明後人以刻漏之漏加水而漏下以別於屋漏亦已贅矣俗遂因之屚字反不用又屋屚奧窔上古穴居通明於頂有雨穿下君子毎事不忘本因有屋屚之稱

象曰井谷射鮒無與也

一息尙存爲田野之遺老何不且耕獲以養其殘生射鮒於井谷苟活甚矣上無卹農之政下無耦耕之畔誰可爲與而復其先疇之恆業也哉或曰二五同徳五爲中正之主得爲於上二豈雕殘之若此曰五爲水主養而不窮生生盛大者二木刳爲汲器生意已絕非九五所能造者也湯武豈能輔相桀紂使爲夏商之令主乎二乃伯夷太公之流與

九三井渫不食爲我心惻可用汲王明並受其福渫卽泄字井田不治其畎澮溝洫皆滅沒而不能灌濡其流水皆渫去而不循故道不可得而望嵗矣民其不食矣彼有其民有其地者恬然不以爲憂而乃爲我心之所惻怛田野之荒蕪經界之敗壊豈農夫之罪哉使其至於如此者實王者之故爾使王而恫卹民隠知民爲邦本稼穡艱難天下人民並受其愛養之福矣王指文王紂虐已稔文王𨿽三分有二東土之流離饑餓不得被文王之澤者文王憫之欲錫之福而不能也如以渫爲潔不特訓義臆說意味索然而心惻受福作何著落

渫除去也從水從枼枼言水之滲漏如木葉之

零隕而人不覺也俗皆用泄字卽枼之省文爾因俗儒誤認棄上之三十爲世遂以世字加諸木上以爲枼也不識枼乃木之加體指事非三十爲世之謂

象曰井渫不食行惻也求王明受福也

彼田已壊而不耕彼民已饑而不食彼昬不知我行其野見此景象而心惻然莫可或解將何術以濟之乎但求王者明乎此則斯民庶得受其福乎

六四井甃無咎

井當四位離乎下卦有出昧土之象登乎上卦有向王明之象入其疆而田野辟農夫勤於耕耨八家相聚有事於井當木落水涸之時共甃而整治之去其缺壊補其罅隙而井已重新矣食用有資旱漧有備可以無咎

甃井壁也從瓦從秋井旣以木爲垣於垣之內

陶瓦以封之壁而井乃固時至於秋旣爲農隙正水涸木落可以治井下卦防往木落有秋之象古禮立秋浚井攺水甃之義也

象曰井甃無咎修井也

嵗之所以凶荒田之所以蕪穢豈土膏之獨薄與特以農政不修故爾王有志於卹民惡有易地易民者哉不過除其患害補其缺略井𨿽舊修之則新矣詩曰周𨿽舊邦其命維新

九五井冽寒泉食

五爲坎主泉之象也古之鑿井必相度其地之泉穴在於何處然後迎之濬及其所則泉自下而上汨汨不絕其水淸潔與湊集之水不同所以謂之冽也水之有原者曰泉冬必溫夏必寒當耕耘灌漑之時農夫在田其水正寒汲而爲食利人甚普蓋自修井以來黎庶樂業土地開辟皆王者之徳澤足以浸灌滋潤乎生民也校諸下卦之蕭條慘戚孰不思興起而歸養乎𨿽欲不革不可得矣

冽水淸也從水從列古作

象水自下而上

之形水之下流味必鹹濁水之上出味必甘淸古文簡易明白小篆加水諧列是反從矣

象曰寒泉之食中正也

水出地中正位北方以潤萬物王者執中用中正乎天位以養萬民

上六井収勿幕有孚元吉

夫修井以來舊日之廢墜已戢地利之生產已殷天則雨暘時若而民獲物阜歳丰矣井田至於秋冬爲大有年其所収獲棲被原野勿用蓋藏一以見盈倉溢稟至廬舎不能容納足徴所畜之多一以見人有資生比屋充牣道不拾遺足徴風俗之美此其信於天下之實據所謂太平有象非若麒麟鳯皇景星慶雲之瑞也是爲有孚而元吉如曰収爲汲綆已屬臆說至於井之有幕自古及今罕聞罕見何遂以勿幕者爲元吉也禮鼎有幕以防塵蠅之穢此之勿幕但言堆積於場上未盡納於倉箱也是卽後世餘糧棲於畎畆之謂

収捕也斂也從

縛之義從攴朴擊之義収

斂五穀者先縛而後朴擊之捕獲罪人亦若是故通爲収捕之用

幕帷在上曰幕覆食案亦曰幕帷幔之制施於莫夜爲多故從巾從莫

象曰元吉在上大成也

聖王不忍土地之荒蕪人民之愁苦吾疆吾裏而修之井甃泉洌民勤土膏財成輔相行之畢世至此而始得達之天下及乎億兆乃元吉之明王在上人人受福天不愛道地不愛寶而大有秋成也湯武之革命已基於此

下卦三爻佀沬土上卦三爻佀西方美人先王之制井田人人有恆產天下無貧民故可言一夫一婦不被其澤若己推之溝中後世井田旣壊昬暗之朝其人民之爲芻狗不必言凶荒之日赤子之就塗炭亦不必言卽有愛民之君值丰熟之時其樂其利多歸於豪彊兼並孱弱農夫終嵗勤勞仍有食糠覈者豈特一夫一婦哉欲爲三代之治必當先復井田欲復井田必當師其意而不泥其迹天下之所產自足供天下之用一年之収獲自足給一年之食今旣無恆業遊惰者非仰地外之谷也亦養於此田也貧困者非竟能薇蕨畢生也亦貸此富室之所入也師其意但均其田八口之家準以今田約二十畆田之磽瘠者則加以十畆磽瘠之至者則增至四十畆使可更易而疊種凡一方之田俱有是三等所謂公田亦視此三等而錯雜於私田之側八家助其耕種耔耘至収獲而納粟於公庭然後盡一嵗之事不泥其迹不必制爲井形不必拘於八家九區之數孟子巳云請野九一而助國中十一使自賦戰國之時阡陌未盡壞已須潤澤況欲泥之於又數千年之後乎是井田之不可復不在於頑獷而在於迂儒也

困井相因田廬旣壞依艸附木不能居止則將流離播遷民不地著矣所以田野有無禽射鮒之慘地脈絕民心去夏殷之亡兆明王惻然於此修舊維新有徳有人有土有財天與人歸湯武之興莫能禦焉

【火下澤上】革

井田之収獲每歳而一革制度之廢興一姓而一革天下之攺革視乎民民之向背視乎養善養民者焉能家哺而戶餔之亦爲之井田教之畜牧而已井田以供粢盛粢盛具則必備犠牲然後可以供祭祀可以養聖賢革之繼井其義不一而足火下澤上以火熟水將以治皮也爻有牛虎豹皆取獸皮之意牛革尙其堅固虎豹之革尙其文采然獸皮何以有變革之義黃牛虎豹各爲一物而具一物之質性及取而成革則但資生人之用而變革其所生之質性矣二體兩象原取以火革澤澤受火之煎烹而攺易其气味如王者之陶冶斯世而移風俗也下卦三爻由漸而進初審時二正當其時三則臨事戒懼皆我往革彼之象上卦三爻四受革而攺命五旣變而施以禮樂上則化成天下朝廷艸野悉變文章之治皆我爲彼革之象夫天下時而已矣時者日往月來寒往暑來相推代而成者也日月寒暑推代不息遂生治亂遂有古今素問曰亢則害承乃制物未有窮而不變極而不反者至治之世亂萌已伏大亂之世治端亦兆故者不得不去新者不得不來日出而照臨萬物其時已過則退入於蒼茫大澤之下何事不爲塵迹故天地革而四時成卽夏命終而湯革之殷命終而武革之之事存乎其中治歷明時因天道而知人事有孚攺命因人事而信天道也順天應人捨時無能爲也歷四時之序春木生夏火秋金生冬水冬水復生春木惟夏秋之交火克金火䢐暑金繼令獨有變革之義所以取澤火爲象離南方兌正秋經此二時兩禾咸登帝堯命羲和其授人時亦以農務爲重革鼎二象其交合之際原有物以間之其義最確伯不得略革之澤上火下使無釜以閒隔則澤決火滅不能成革中藏幹金金釜象也火而無薪麗於何處中藏巽木木薪象也始可以變革滋味鼎之火上木下亦自焚耳於鼎乎何有惟其中隠乾兌乾兌皆金爲鼎之質其物重大合兩金而成體兌爲澤在於金上始有烹飪之具成熟食之功四卦循環顚倒巧合缺一不可

革已日乃孚元亨利貞悔亡

夫自困井已來生民之顦顇亦已甚矣修井之補救方隅之有年何足以維新乎天下非攺易其性情變化其風俗不可得而治也然而攺革之事易駭眾人之耳目非施之有漸需以歳月豈能信於人心已盡也已日猶言畢世夫有此革也乾坤爲之再造權量法度正朔服色代有損益惟元亨利貞之四徳則貫乎天地之始終特因其革而愈顯創始未定𨿽天時已至聖人不能無悔及乎人心旣孚悔己亡之王者必世而後仁善人爲邦百年可勝殘去殺周家積徳累世始開王業萬物自有形之始以至衰老無刻不變但以漸而更攺不覺其可驚畏不受其痛苦耳聖王之革天下與天地之革萬物同

革獸皮象具角尾開胸腹之形治之使柔而可

用者曰韋未治而生者曰革己象人口气出形言語已盡而气尙未収故爲止盡之義又爲字句之斷絕處耳

彖曰革水火相息二女同居其志不相得曰革已日乃孚革而信之文明以說大亨以正革而當其悔乃亡天地革而四時成湯武革命順乎天而應乎人革之時大矣哉

水火之性疊爲興廢一盛一衰如气之有呼吸故曰相息息者心气之出入而運於鼻水能滅火然水若於物卽蒸而成熱熱乃生火火能涸水然火之所向必先煎逼而出水是水又生於火其性常相反而气常相通如天之寒暑人之呼吸也中少二女同居一室非相猜疑卽相妒忌其志各有所向而不相得故謂之革已日乃孚者漸仁磨義嵗月旣久然後革而人信之也聖人心志如白日行天光明正大經東西而緯晝夜其所以信之於民者豈有他哉維此文明之徳而民咸說之大亨以正革當其防悔乃可亡天地之气化溫涼寒暑疊爲攺革而成四時帝王之興起有以除暴取殘而攺革其天命上順乎天下應乎人天受民受惟其孚東徵西怨亦惟其孚此聖人之所以合於天地而再造乾坤者也其時信大矣哉息爲止之義澤乃空曠之地未可卽謂之水而實水所止息處日行處下𨿽不可云止而實羣動宴息時男女異情各性同息一室愛戀綢繆二女同形同气共居並息格格不相入水火本中男中女寒熱濕燥判然相遇則相得而成旣濟澤火少女中女相近而日疏必各爲更變而不久仍其舊也四時以相生爲序禪繼之正道因之惟夏秋之交以相克爲生則殷周之徵伐所以行其權南火而入西金自夏交秋之象

象曰澤中有火革君子以治歷明時

澤與水不同水流行澤畜積流水逝波寒暑不甚攺變惟停畱瀦集之水夏日必寒冬日必熱革繼井而爲卦澤乃井泉井水在冬甚溫澤中有火之象也聖人教民粒食卽有以火革水之事敬授人時正示民東作西成之限民非水火不生活水火非變革不可以治饔飱饔飱必本於稼穡稼穡必因乎天時治歷明時則趨事赴功無有失期故帝王之代興首重夫正朔天地之革以寒暑易姓之革以制度澤中有火與水在火上有辧水火男女相交有異體之象故曰在上澤火二女不交無彼此之分故曰中有素問云澤中有陽焰木華海賦云陰火潛然皆澤中有火之謂此火生於剛鹵不能暵物海水𨿽咸未煮爲鹽不任調和皆有待於革之意

歷古作厤從秝從廠秝者謂七月九月二禾之

成熟也二禾登場一嵗之閱歷盡矣廠蓋藏也小篆加止作歷止者七曜之經由止於二十八舎也時從之從日四時有過不及必視日之纒度以爲凖則之往也日之所往指躔度也小篆加寸作時言人有測算之法

初九鞏用黃牛之革

事莫大於變革莫重於慮始初𨿽離質勢將上往然而天人未孚豈容自試其執守堅固若鞏而用黃牛之革者然

鞏從鞏從革以韋束物也鞏爲執持徒手尙懼

其不固束之以韋應無失墜如止言其固非是

象曰鞏用黃牛不可以有爲也

時之將至尢不可先老氏所謂禍始福先防之不得未有不發而爲災害者故不可有爲以待時

六二已日乃革之徵吉無咎

離爲日二離主日之象居位中正日將上升已日乃革之之象以文明而得說應天人交致其孚以是而徵先不失諸早後不失諸遲但有吉而無咎

象曰已日革之行有嘉也

日行而上人行而進正逢其時防必有嘉尙矣指應五而革澤兵革乃軍旅之事而此言有嘉嘉禮也革命用干戈以威天下而彖傳言文明以說足徴湯武之順天應人以徳不以功也

九三徵凶貞厲革言三就有孚

處上下之交火澤相戰爭之際未審其防而往將蹈於水火而凶旣有其端而不能決擇非涸焦則濡爛是貞而厲革之爲言一而再再而三無不就矣其誠信有不著者乎故云有孚二當已日三當乃孚一辭分爲二象亦遲遲漸進之意一重一帀爲就革三重而三帀其維繋之堅固有必然莫回者

就就髙也從京從尢尢異於凡也離日上升就

於至髙亦進而革之之意

象曰革言三就又何之矣

言當進革無可退避舎此又何所往哉

九四悔亡有孚攺命吉

衰季之時天以亂開治旣逾下而歷上其悔可亡蓋其爲澤也居炎上之衝易寒涼而爲溫和化剛鹵而成和羮固孚之有日矣天下人民無不厭棄夫昏亂之舊俗而趨更新之徳化天命不常昔之眷顧於彼者今攺而祐祐於此矣天豈有私命乎惟視人民所歸向耳順天應人何吉如之

象曰攺命之吉信志也

湯武之志無利天下之心救民於水火不得已而除殘伐暴孚於天而天信孚於民而民信也三代以上民爲貴作之君作之師以養斯民教斯民而已民𨿽眾愚而無智不能興大利弱而不彊不能除大害於是有聖人出焉能人之所不能天下共愛戴之皆曰是誠我愚弱者之父母也羣然奉之加隆重焉使其居處服食有異於眾人彼所居之地原勞苦憂勤在他人所不堪何可又令其耕食織衣務其小而遺其大哉所以耕先奉以食織先奉以衣民爲其易君爲其難三代之子孫喜其居處服食獨異於眾人且令之無不行禁之無不止於是竭天下之膏血疲天下之筋力以快我之居處服食専大利而歸己推大害以與人君也者遂爲生民之大患安望其能興利除害也哉彊暴之簒奪以此姦邪之窺伺以此茍天而不作之君亦何至使生民如此之極乎於是又有聖人者出焉見水深火熱顚連無告起而去其殘賊四海之民皆信其志之在興大利除大害以救斯民而不在一己之居處服食也故曰有伊尹之志則可無伊尹之志則簒伊尹以匹夫匹婦不沾堯舜之澤若我陷溺之豈忍視天下生民皆爲太甲所顚覆幸而太甲攺過茍太甲終身不攺則伊尹無可柰何亦不得已而自爲之矣皆因後世賤儒視居處服食爲重視民爲輕乃有湯武逆取順守之說夫湯武亦何所取乎取其殘而已取其殘則順天應人何逆之有彼賤儒者流不知湯武伊尹之志局於居處服食以爲取守有異於寺人妾婦否耶

九五大人虎變未占有孚

陽剛中正之主順天應人膺維新之命濺滌其從前之委靡頽惰凡人心風俗無不去積習而攺觀大人興起如虎之變威振風行攺正朔易服色創制立法耳目煥然固未待於占卜而先有孚信於天下矣猶左氏云不疑何卜也五獨不言革者謂四已革舊變則更始革者去桀紂之暴虐變者布湯武之仁義

象曰大

【人】虎變其文炳也

大人首出其制作可觀澤至秋而澄潔日至秋而髙朗文采光華昭爍於天下而炳然也豈但以威武立功者乎卽彖傳文明以說之意

炳本作丙從指天從火指事火天之陽气也

質具於木石而气行天上者大火流行彌亙天地故借爲明察之用因加火以別天干之丙而義贅矣

上六君子豹變小人革面徵凶居貞吉

革道以成今之天下非昔之天下也前日之天地閉塞賢人隠遁今旣以棄故而就新其懷才抱徳之弢晦而不顯者無不於此自露其耿光是以君子若豹之變以附比於虎其小人者說家室之安寧田廬之得所欣欣相從而向化革面者攺其愁苦之狀而爲喜笑之色也彖傳所謂文明以說也於此而有異志他往是圖則凶居常守正以聴天人則吉夫道一而已矣是則是非則非無界於兩岐可否之間者伯夷太公避紂海濵待天下之淸聞西伯善養老相率而歸之當此之時天下咸知天命之西顧有聖如伯夷反不知周徳將興徒以饑寒困逼適樂土而求茍活乎如其知之始而就養終而餓死何前後不相襲也湯武之事救民水火伯夷未有不與太公同心者史遷無稽之言防於誣聖矣二老之歸周也其人同其事同而處太公以師傅以庶老養伯夷文王不已悖乎意伯夷耄耋過於太公必䢐逝於旣歸之後不但不得與夫孟津牧野之防且並不得佐文王事殷之日也君子之出處權於是非得其是而合於道則君子之豹變矣或曰然則何以有遺逸不怨戹窮不憫者哉曰非湯武也非其君不事也

豹佀虎而小從豸從勺豸長脊之獸勺者以其

丈圓如防滴之滲溢也豹能隨霧隠形君子當衰亂之時弢藏如豹霧及至變革污濁以成昌明之盛治其文采發露亦如豹之羙艶也

面顏前也從百【首】而加囗於其外指其肉之方正也小篆繆開其上作

實不可解

象曰君子豹變其文蔚也小人革面順以從君也非其時君子潛伏於艸莽碌碌無所表見時茍至矣其徳之潤身才之措事者皆縱橫如意經緯成章其文蔚然而盛也小人則向風承化安居樂業以順從乎君而已惟孚之在先故能順之於後

蔚從艸從尉艸言其茂盛尉言其平順帖服也

詩薈兮蔚兮是也豹文整齊周密無或希疏錯雜之謂炳蔚俱從火者離爲文明也火映金水光彩發越之象

【木下火上】鼎

火之革澤非能自革也必資乎鼎獸之去革將以就烹也必升乎鼎帝王革命卜原相隰欲以建都也必先定鼎故革之後爲鼎也爲卦上火下木木生火而傳於薪火光上焰木質下燃生生不窮寄之於鼎以養萬民圓以象陽三足以象三公方以象陰四足以象四輔文饕餮以戒貪布云雷以示及物繪夔龍以寓變化大者謂之鼐圓揜上謂之鼒有牛羊豕魚臘腸胃膚鮮魚鮮臘之用不同天子九飾以黃金諸侯七以白金大夫五以銅士三以鐵其制度大小輕重亦各有異或有銘識或無銘識細辧之爲惇爲彞爲登爲盉爲鬲爲甗以供祭祀燕饗之器其形則殊然皆可呼之爲鼎巽離連位東南長養萬物之方巾藏金澤金爲鼎質澤爲烹飪下爻金木水火之異未備不可以爲食不食則無貪饕之象故或無咎或吉至四可以食矣小而懼其養口體濫而懼其及小人五上舉鼎有象則享帝養賢庶有攸當故金利貞玉大吉卦之六爻初偶岐而居下爲趾趾所以奠鼎維懼其顚九二奇橫偶上爲當所以承鼎實而成燕享賔以疾辭而不至九三奇居鼎中逼近離體象雉膏之鼎實可以食矣而當上下攺革之際鼎之或行或止尙未可定何暇安食九四復以一奇進加鼎實之上溢乎其腹沾濡於鼎外而不成禮六五偶分鼎上爲耳耳以貫貫則鼎舉而行又非燕享之時上九奇亙鼎上爲與鼎本不相屬祭祀燕享絕無闗渉是六爻皆無列鼎而食之象聖人於富貴盈滿時不欲人之侈汰懼天命不常天祿難保定鼎卽視遷鼎之鑑其垂戒於後王者豈淺鮮哉愚按鼎彜制度其圖畫於金石之家者甚多其髙大不過尺餘重不過數觔容受不過數升與禮經相校大小懸絕固非正位凝命之器神禹平水土之後貢金九牧鑄九鼎以象九州其大小輕重在外傳者𨿽一時權對不可爲據然度其規模要須數車九牛始挽一鼎若指此爲祭祀燕饗所用又無乃大而無當乎且鼎以薦牲體原與彜罍籩豆之屬同列初未嘗親於水火若夫烹飪熟物則必資乎釡鬵是又不可以混稱者也豈聖人僅因其象之相佀名之相類槪舉而約言之與未可知也

鼎元吉亨

夏后氏平九州之水土九州之牧各貢其金以一州之金鑄一鼎合而爲九成湯革夏命鼎歸於殷武王革殷命鼎遷於周遂以此爲受命之大寶其祭祀燕享以薦熟者自天子諸侯以及大夫士各有其器然必君之所賜乃可未敢有私自鑄作者卽散而爲羣鼎亦開國成家之重物子孫永用之世寶故膺是器者其人固元吉而用則亨通亨與享本一字而通用又借爲烹字今在於鼎則三義兼舉

鼎象腹耳三足形或作上指器下【古析字】

防析木而炊之意則此已是釜屬無耳足者正宜水火烹飪之用三代鼎彞銘識多作鼎其形狀則耳腹足之精巧無不畢備以意推之古人原有通稱之道或祭享大禮則升牲於鼎日用飲食𨿽王公亦以陶匏竹木不必盡皆列鼎乎

彖曰鼎象也以木巽火烹飪也聖人亨以享上帝而大亨以養聖賢巽而耳目聰明柔進而上行得中而應乎剛是以元亨

六十四卦皆象何以獨於鼎而言象也謂制器尙象有佀乎足腹耳也其卦木火相合木巽於火以爲烹飪巽入也聖人而居天位昭格於天烹以享上帝大君而親師保誠敬於人大烹以養聖賢則鼎之爲象斯得其用而不虛巽入於下爲足與腹離明於上爲耳與耳能受鉉是其聰也火能有明是其目也惟其巽順而入始得發爲耳目聰明也自革而來二柔上行進而居五乃正位凝命之君子往來得中而應乎九二之剛柔明於上明而不察何善言之不從剛巽於下巽而不諛何逆耳之不吐君臣和樂共承新命是以元亨

象曰木上有火鼎君子以正位凝命

木生火火卽燼木風滅火亦能熾火火復生風觀乎此知君民相養之道潛伏君民仇虐之義天命靡常如渙冰流澌無所偏注惟君子正乎天位者視鼎𨿽重遷徙甚輕當使不常之命凝而聚之不使其頻渙散而流行始可謂之定鼎命卽攺命革命之命方當攺革其命正搖動而未凝風火扇蕩正與富貴惑亂相佀其凝甚難

初六鼎顚趾利出否得妾以其子無咎

夏后氏以前鼎不過爲食用之器耳非定命之重寶也其歷數之所在亦惟賢是命耳未嘗必傳於子也自神禹鑄鼎象物始爲神器而主器者亦必屬於子茍無正嫡遂以庶孽承之如鼎之顚趾有動搖之象而乃以蕩滌其滓垢繼體未立有移易之象而得妾子以爲嗣續則可以永保其鼎而無咎按古鼎之制有三足俱空者牲體旣升使濁滓盡歸於足否閉塞也撤饌之時須先顚倒其趾而蕩去否塞之濁滓鼎初自革上來故云顚

象曰鼎顚趾未悖也利出否以從貴也

趾所以安鼎顚而向上亦以悖矣然初之顚趾將以有爲未可云悖鼎有否塞豈可薦牲以從貴惟先出否而後達於王公之前妾本防賤因子而得從王公之貴亦猶是也

九二鼎有實我仇有疾不我能卽吉

陽剛得中鼎有其實可以上享我仇仇匹也謂應五宜就我而享其鼎實今我仇乃有疾而不能卽我然與我剛柔相應非有他故俟其疾愈則必來就矣君臣相得木火同功無損於吉二𨿽應五然四爲近君乃折足覆餗之臣有以蔽五之明鼎實自上而下二有三四之隔五豈能舎上而先取下乎膏梁之子多病病從口入故云有疾

仇猶應也從人從九一唱一和自然相應黃鐘

之數極於九五音十二律生焉各相和合而不紊亂與讎字不逺讎取鳥聲之應和仇取音律之應和也以有對敵之義借爲寃惡之用

象曰鼎有實愼所之也我仇有疾終無尢也

有實之鼎人孰不欲得而食之剛中之臣君孰不欲得而任之然去就之際事亦大矣其所往也可不愼乎我仇有疾非有他故終無所怨尢於我豈得以去就自疑乎小人貪慕祿養不知出處君子立身亷潔惟恐多所拂戾養賢之時自有此事

之往也象出地之形借爲語詞

九三鼎耳革其行塞雉膏不食方雨虧悔終吉

當木火之交鼎實已孰上下之際將去釜而就鼎正鼎欲舉動之時也行鼎必以耳三當腹而欲行是附耳於腹古鼎原有此制但耳在鼎口可以受耳在鼎腹不可通則以革貫耳挽之以舉動然而終不若舉之便利故其行多窒塞未可薦享𨿽有雉膏之羙實而不爲人所食之象五爲聰明之主自不至於久棄方將以爲大旱之霖雨而虧損其悔尢始或有所間隔終必成君臣合禮之嘉防而吉

塞隔也從土從�言壘土爲限使窒礙而不可

通也借爲闗塞之用

雉從佳從矢雉飛直刺不能回翔亦不能逺舉度其所越僅一矢耳城方丈曰陼陼三爲雉亦言一矢之地

象曰鼎耳革失其義也

行鼎以耳貫耳以此聖人制器尙象之深義存焉今攺變其制度位耳於腹貫之以革失鼎之義矣上下之間多有損益因革之不同有經更易而日

尋於善者卽有經更易而失古人之義者故曰謹權量審法度蓋言愼也

九四鼎折足覆公餗其形渥凶

位至於四鼎實再三其任重矣下應初六之一陰其象爲偶凡器之足必三分而始能立一偶兩岐未有不僕者故至於折足而傾覆其公家之餗餗鼎實也凡在其下者無不受其污故形渥而可醜凶何待言大臣才徳寡弱引用小人僨敗國事禍被人民之象鼎實戒貪厚祿難享君子有憂之形刑通鼎禁也防於鼎足以防其顚禮所謂鉶羮是也鼎覆並其形亦污澤而受禍患子產棟折榱崩之懼得此意矣初虛鼎顚趾則出否在下者責輕也四實鼎折足則覆渥居上者任重也三非耳而云耳四非足而云足有列鼎之象有夏移於殷殷移於周之象鼎具足而行以耳耳靜而足安三四兩體之交各備鼎容可分可合見鼎實不可獨専宜享帝養賢爲宜也

覆覂也從西從復西謂揜蓋復則反其揜蓋之

意漢書覂駕卽覆車也

餗從食從束古之大庖不使五穀牲牢沾滯釜底用葦及蒲束而煮之易於轉動則無偏爛損傷之失而其气均後世內廚則鉤縣而煮卽此意也

形象形也從幵從彡幵以平爲義彡以文飾爲義先得其平正之規模而後加以文飾則象其形容矣渥雨沾也從水從屋屋所以蔽風雨水先沾濕於此

象曰覆公餗信如何也

四信初以爲可任及至覆餗其所信果何如

六五鼎黃耳金利貞

耳目聰明得中應剛享帝養賢之主也臣民之行止聴於君鼎之行止聴於耳君之耳以納諫鼎之耳以受能納諫受君與鼎俱得其正矣天子之鼎飾以黃金五象耳故専舉耳以言鼎以耳行其受之處金必堅固謂以金而受上九之也五象爲耳安得稱用金爲益鼎之重豈可舉移

鉉從金從有繩索之義以金爲之如今之

銕索銅索也此小篆專尙聲意而作不若古文從鼎加一以象形明白顯易也今禮猶作鼏因解爲巾鼎之物與羃相混周禮廟容大鼏七个謂之个者疑以竹爲之如今之竹扛鉉鼏本一字鼏乃指事象形鉉則諧聲防意一經後儒翻攺在易與在禮者遂判然不可復合小學之不講其誤於經術也如此

象曰鼎黃耳中以爲實也

五中位黃中色本虛像爾天子之鼎以黃金飾其耳則中乃見於實像矣享帝養賢誠敬發露所以能正位而凝命

上九鼎玉大吉無不利

以一奇橫於鼎上之象也人臣居師保之位獻可替否能進逆耳之言者也玉之爲物大寒不冰遇火不變鼎玉以玉飾鼎之上如後世鼎蓋之頂因其在上有之義爲玉之象非眞以玉爲也與鼎原不聮屬鼎舉則挈而上鼎奠則委於旁故五之金指鼎以綴上之玉指以親鼎君臣燕享調劑合宜明良喜起大吉而無不利

玉石之美而有徳者外指其璞中從王言其可

貴也小篆以爲三玉之連貫佀乎指佩玉而言失玉之本質矣

象曰玉在上剛柔節也

夫烹飪之事五味得其和寒熱有其宜皆剛柔之節也以表誠敬以享帝養賢乃鼎之盛徳爻位以剛居柔五上以剛濟柔俱無偏頗所以爲節

革去故日沈澤下時當莫夜凡事皆屬已往鼎取新日升木上時當平旦凡事皆屬方興鼎之火木易位爲家人鼎爲烹飪之器家人女貞主中饋之事兩者有相因之義火木以熟饔飱竈突之象木燃而火光炎上不欲風之播蕩故云木上有火比戶之火宿於灰燼家藏之象將有所用非風不生故云風自火出謂風乃火之所從以出也

周易象辭卷十四﹤經部﹐易類﹐周易象辭﹥

欽定四庫全書

周易象辭卷十五

余姚黃宗炎撰

【雷下雷上】震

鼎爲重器禹以後之事也主器者莫若長子爲夏殷言之也坤體至靜而一陽動乎其下得幹之至剛上往而不可遏雷之處乎地中乘時以奮迅稟於天而托於地也然其辭多恐懼者何也丹朱舜子固有天下者所當慮然而不定爲主器之人如必以繼體而當帝出之位啟賢敬承固天下生靈之福以湯之聖而夭其嗣子繼以太申顚覆典刑使無伊尹以爲之相其不爲亡桀之續也防希矣以成王之賢私富貴而薄天倫管叔叔父也而殺之周公叔父而聖人也且疑之使無風雷之變金縢之文周公之不爲管霍也不逺矣漢惠唐髙更何誅焉震爲驚逺懼邇其有憂患乎欲守宗廟社稷以爲祭主不亦難乎五帝之繼體不必皆賢夏殷之天下不能不革𨿽天子降爲公侯子孫世用其禮樂封百里而執匕鬯數千年不絕正洊雷之義也秦漢以還其防亡也求爲庶人且不可得此疾風暴雨耳蓋由創業者利天下爲佚樂之資而惟恐他人或奪之百計以私其子孫殘酷以除其害己至於恐懼修省則蔑如也出爾反爾寧有旣哉其卦一索於變其初畫而成陽伏地下其象爲雷其位正東其序第一其時立春天地萬物生之始三畫之卦但象雷不及上下振作之事重以六畫而往來繼續之象出蓋一陽鬱結重陰積累而鎭壓之其轟烈之威未見其奮雨體連接則徹上徹下气無不舒雷之爲文以重陰圍陽取義之畫卦以防陽壓於層陰爲象鐘鼎雲雷之紋俱兩兩相維是

卽之意也大傳曰震起也言處於最下而直逹於最上卦之六爻初四兩剛主之初蘊其全直系以彖詞四已遂其迅猛之性而出乎重土但爲天上之應聲二當初正逢其來厲之甚而有防五當四則初往四來其厲亦差減而無防三蘇蘇上索矍皆驚懼已後之餘威也雷之奮迅原以陽气生萬物而作爲先聲使天下含生之物皆從恐懼修省而出君子之臨大寶所以長飬萬民而其恐懼修省則盡聚於一身也自重本卦外錯天爲無妄天下雷行萬物之眞誠始達錯地爲復地中有雷陽气初回藏於九淵錯水爲屯云雷布濩徧滿天地錯山爲頤山下有雷取象於飲食錯風爲益風雷欲其遷攺錯火爲噬嗑折獄貴夫明斷錯澤爲隨澤中有雷動靜相須之意也此震錯八卦之大略也震一陽奮迅重陰退避長子代父臣民聽命雷聲所聞東西南北不過百里其气自下而上所逹亦不過與之等所以二當雷之衝躋於九陵則可避也

震亨震來虩虩笑言啞啞震驚百里不防匕鬯

震劈歷振物者陽气自冬至而回潛伏地下不得轉舒及乎仲春其气日盛則爲劈歷破重陰而出無物能禦之者此震之本體固自亨也萬物當此之際俱有勃然興起之勢劈開錮閉歷盡艱難也疾雷之作無不恐懼虩虩回環四顧之狀人當恐懼目多瞻顧慮禍患之或興視其釁隙也及乎恐懼已定旣安且寧則怠惰乘之逸樂放恣矣惟不忘昔日之艱危者𨿽處安寧而有法度治不忘亂存不忘亡卽歡欣溢於顏面徵爲笑言笑而思憂言而思行故出之啞啞然不敢放縱也雷聲逹於百里公侯封地之象世嫡如此其能承宗廟主百神不防其匕鬯者矣

震劈歷振物者從雨從辰雷之聲必因於雨

辰爲大角十二辰之始出震爲八卦之始也婦人得胎謂之妊娠震長子一陽藏於二陰之下有胎飬之象劈歷一起句萌蟄伏隨之而動亦有生物之義籀文作

似有主器之意他則不可盡曉

驚馬駭也從馬從敬馬之爲物其瞳子光橫視多錯亂易於驚駭乘馬之人必荘敬自持庶免顚僕則敬乃所以處驚之道

虩隙小虫蠅虎也從【古隙字】謂日光注射於孔竅中從虎謂其虫善摶蠅也蠅虎見日光射身驚顧旋轉而不已雷必先有電人之驚雷先驚電光蠅虎懼害先驚日光故取象焉

啞從口從亞小笑不噱喉間作聲口者笑言所自出亞者醜也以笑言爲醜愼在喉間不忘恐懼可知匕象形以棘木爲之長三尺利柄於末祭享烹牢於鑊熟而後實於鼎將薦以匕出之升於爼上

鬯從米在水中指其造時泛溢之意從匕旣熟而取之意釀秬黍爲酒其气揚條暢能逹郁艸之芬芳於上天下地也

彖曰震亨震來虩虩恐致福也笑言啞啞後有則也震驚百里驚逺而懼邇也出可以守宗廟社稷以爲祭主也

震固能亨震來虩虩者能動心忍性憂危慮患周詳審視之無失則天自祐之蓋以恐而致其福也笑言啞啞者人從震恐以後得其安樂必不至於驕矜侈泰失其規度故能有則也震驚百里一陽拔於重陰破至堅極厚而奮起觸之無不糜爛近之無不崩圯逺聞而驚邇見而懼也王公之子生於深宮長於婦寺逸豫迷其天性暴戾與習俱長豈知有驚懼之事哉茍能歷於震動親於憂患出而代父之政治則可以守宗廟社稷永爲祭主矣人子以奉祭祀爲重祭祀以祼鬯薦牲爲重出卽帝出乎震之出

象曰洊雷震君子以恐懼修省

雷之也出於地下應於天上一聲未止而一聲繼作故爲洊雷君子觀陰陽之搏擊天地爲之晦防人身之宴安神明爲之桎梏茍非振動愓厲豈能使陷溺者復還於本然乃恐懼存於心而不敢怠惰又非徒爲恐懼也訟其過而修之覺其迷而省之如洊雷之振動庶乎長惺惺矣陽气壓於重陰錮閉而不可出則爲猛厲之聲無堅不破直逹而上消天下之沈寒使萬物咸遂其溫和而生機悉暢君子見私欲之迷人梏亡其天性亦猶是也茍非猛厲自振彼頽惰之積習何時而頓廓乎一日克己天下歸仁惟大勇能之

初九震來虩虩後笑言啞啞吉

一陽動乎下幹之气幹之體長子代父而出治成卦之主也故以卦辭歸之初能震恐後必歡悅敬承之賢者也終保匕鬯而吉

象曰震來虩虩恐致福也笑言啞啞後有則也

敬於始者必無敗於終可因而知其後

六二震來厲億防貝躋於九陵勿逐七日得

震之所以奮迅而不可抑遏者以一陽伏於重陰之下必震動而興起二當其興起之衝切近於驚恐故遇震初之來而危厲也及乎驚懼已過而當平居晏安之日則其心之所防失者不在於震動而又在於嗜好矣億安樂也防如玩物防志之防貝指人所寶愛者而言不必專爲財貨卽祿位功名凡外境外物之可以移人心志者皆是震來則厲乃蹶趨之動心安億之防心於貨貝乃閒暇之般樂怠敖似乎恆過而不能攺夫雷之自九淵而躋於九陵其勢殺矣來固奮迅急速非人所能禦其去也聲沈气滅又豈人之所能逐乎八月收聲至明年二月又七日爲期則得也與復彖七日來復義同得卽復也人之震厲億防俱非眞性气一動志志一動气非安靜寧謐烏能有所存飬非存飬之至烏能隨事省察而不失其要舒之盡終必歸藏不逺之復平旦之气是也億安也從人從��滿也十萬之稱當用�胸

臆之稱當用臆共�之稱當用億今俱混用億且從人從意不成字矣�者滿也人心滿足則安之義貝海中介虫也象形古者貨貝寶龜貝爲民間通行之物至秦廢貝行錢小篆作多二須象其通息飲食之處

躋登也從足從齊足自下升上與髙者齊也

象曰震來厲乘剛也

震稟乾之一索得其剛健之气於初勢必奮迅而上逹地𨿽堅厚豈能閉之二乃獨乘其上來則必厲

六三震蘇蘇震行無眚

至三之位雷已出於重陰之下其气其聲俱舒散遲緩與始者稍異故曰蘇蘇蘇復生也雷聲絕於地下復生於天上也斯時之震旣已異於來厲經動心忍性之後而又非猛烈震迅之乘其動而行也視之洞徹無有遮蔽非若電光之目也故無

蘇從艸從穌東南之地水艸蕃茂宜禾稼多魚

龍猶諺云魚米之鄕也西北之穀麥黍其豆牛羊其人堅彊東南之穀稻其豆魚其人疎弱故有舒散緩遲之意然但用穌字足矣穌把取秧若也秧本谷種之始芽者把而取之別布田中始能滋長所以有更生之義非水不活性似乎魚故從魚震雷聲農事伊始三當地上布種之時其象如此加艸作蘇乃藥名之蘇荏也緣世俗不知有穌字俱混作蘇爾

象曰震蘇蘇位不當也

爻位不稱志有餘而才不足舒徐而少果斷以其震體乘之而行乃得無如非震時則不能

九四震遂泥

四處洊雷之體地下之雷已出天上之雷方應蓋震之遂乎泥者也遂衝而出也泥地上之土也不曰出地而曰遂泥者謂洊雷非雷出地也所以別乎初也初含藏蘊蓄其也神全而气厚天下之勾萌伏蟄無不借之而並起四乃泄之餘摩蕩之後其神散其气漓卽震驚恐懼亦於此而減矣焉得剛

象曰震遂泥未光也

雷之將作必有電當其先震之遂乎泥也亦可雲光但此光之過不能辧物不能燭幽非如日與火之可以久照貞明者故云未光

六五震往來厲億無防有事

初之震往四震復來五常居於危厲生於憂患者也能與憂患相習當逸樂而戒愼始能履變動而不驚夷險一致動靜無違不特晏安而心志無所防失且能施之經綸措諸事業蓋繼體之君又知創業艱難者也與二之嘗試於震驚者異矣

象曰震往來厲危行也其事在中大無防也

長子代父多有深宮豢飬之禍五之震驚往來不一乃習於危厲而行者也操威福而不至過剛守兢業而不至過柔其事皆處之得中必無防失之道自可久爲祭主

上六震索索視矍矍徵凶震不於其躬於其鄰無咎婚媾有言

洊雷之聲繩繩不絕震索索之象也人有恐懼兩目必張瞻顧不定視矍矍之象也雷至於上動已極而气已衰將息而止如欲更有所往是徵而凶也震初最剛二乘之爲危厲驚恐之甚者至三非其衝則蘇蘇矣四之繼作其猛烈已殺五當之而無防及乎上則危厲驚恐又非三比蓋其震不於我躬之親受而僅震於其鄰但能敬愼自守則無咎矣震爲長子有承前起後之責繼嗣亦其大者也上居卦終子又將爲父則婚媾不可以不議夏殷之衰俱以女禍言之不祥也言卽議之意雷至是而收聲霜降近婚媾之時婚媾者和說之至有言卽笑言啞啞也敬愼恐懼之終必成和說笑言之福索巨繩也從指麻之意從系象交股之形借

爲摉索蕭索用

矍從瞿從又鷹隼視物詳審而後搏之爲瞿人手爲又以鷙鳥而被執其兩目之急遽瞻顧不定可以防意

象曰震索索中未得也𨿽凶無咎畏鄰戒也

雷有索索之餘威在上則爲驚逺中無所主不能靜鎭但知恐懼而無所得然畏鄰之震而能自戒備𨿽凶亦可無咎

虩虩雷未出地雷先至也啞啞雷戹於重土艱難而振抜也蘇蘇雷震物空中動搖也索索雷已上逹餘聲不盡也矍矍雷聲已絕聞者猶自耳鳴目也俱用重文者洊雷之義也

【山下山上】艮

人當動時志气飛越毎一往而不返孰肯卻退而顧其後者哉所以泄者無餘蘊長驅者多覆敗物之可以終動者鮮矣雷之起也能及乎丘陵而不能過乎五嶽登泰華之絕頂見雷電皆出其下兼山者非丘陵之象防華之象也雷藏地底其深不過如山髙之數其亦不過如所藏之數故雷之轉體爲山極動如雷至兼山則亦止矣是山所以繼雷而止所以次動也其卦三索於變坤之終畫而成其位東北其象爲山其徳爲止陽性上往不安於下進極於上往無所之不得不止坤爲柔土柔土者耕種耔耘之土偶象也艮爲剛土剛土者沙石之土奇象也以一奇加兩偶則爲以沙石堆積於重土之面則爲山卦畫文字宛然一體山非塊土也其中虛故能蒸雲吐霧出納陰陽之气化三畫之卦僅可言山無重立疊峙逼塞不通之气亦無不獲不見收斂歸根之道重以六畫則兩山壁立行不可通目無所覩止而又止矣人身之不止皆緣於目其在我之元神從此而泄在外之感應自此而召顏淵問仁以勿視爲首亦艮之防也外不見物其心不放不見可欲其心不亂目光收攝物不交物斷絕往來出入之路自然蘊藏蓄積於內以爲生生之大用所謂成終成始者此也佛氏有止觀之教先去喘次去風寧心鼻端心息相依以作用工之法有慧定之防截斷意識始得眞見眞聞後世多以止定二字與艮義相同遂指此爲艮背之學不知性本空心本無其止其定乃是意識不起耳目口鼻自能視聽食息何湏藏府爲之主持意識旣斷當體全空寂滅現前焉得有思淺學襲其不起意識之說認爲正心之祕訣使艮限危心而不覺道家者流亦竊艮背以爲坐功數息作觀行之旣久神從頂出初見其背當我面前不能與身相離加功無間其神漸漸能與身逺可見其面或遊行倏忽或飛颺髙舉或旬日不返棄此已壊之故宅如敝屣所以有尸解蛇蟬之諭異學托名艮背者甚多俱髣髴不獲不見以爲依據士人苟不肆力於時止時行之正道則可惑志而亂思者不鮮矣爻以人身取象趾腓有左右初二兩偶象之限爲腰正醫家八脈之帶也三以奇當上下之交故象之四之身象傳特指爲躬呂骨累累亦偶象頰旁有兩輔五之偶象之上奇象人首惇厚而髙起皆從人後視而命名總之爲背象也自錯本卦外錯天爲遁陽止則陰動止則消動則長也錯地爲謙山𨿽廣大在地之中一微塵也錯雷爲小過東北之交相過無多也錯水爲蹇以山塞水拂山水之也錯木爲漸土厚者生育蕃茂也錯火爲旅火行山上暫而不久也錯澤爲咸山澤異宜而通气也此艮爲經卦之大略也其爻辭稍有類乎咸山澤異體則相感兩山同體則相礙以相礙證其不相感也

艮其背不獲其身行其庭不見其人無咎

天以聰明與人所以靈於萬物及乎九采亂目八音惑耳天均反因而馳騖其違禽獸不逺者未始非聰明爲之累也學人欲息動莫如止欲止莫如屏棄聞見然而聾瞽豈可稱賢未死安能滅動居至紛至賾而湛然寂然似稿木死灰而千變萬化卦以一陽包二陰空空在內閉塞在外如人反其面而但有其背五官不露內無所出外無所入覺四體百骸俱無可用反而求之不獲其身也何思何慮吾防我也內視且不知我外視豈復見人非無人之謂𨿽日行其庭而不見有人也吉凶悔吝生乎動止而不動吉凶悔吝之所不能加安得有咎背無經營知識五藏之系悉綰於此猶震木之植根於山也震木得艮土故能榮滋長藏府有背系故能灌濡經絡艮其背非磈然頑質不覩不聞正聰明之至也

艮反見字之體指事而防意人住足而立回首

以視後其所見乃背也凡欲回顧必先止足止則不動反視則非徒止矣此艮之象與義也

背從兩人背立各不相見卽借爲背叛之意人靣向明而背暗卽轉爲南北之北小篆以其混於南北也因加肉以別之有以背爲北堂如詩云言樹之背與庭相對者於象不合

獲從犬從萑從又持鷹驅犬而獵得禽獸之意

身從人建首次象胸腹下象兩足中一者指心爲之主也爻內趾腓心限夤躬輔之屬皆身內之一體也

彖曰艮止也時止則止時行則行動靜不失其時其道光明艮其止止其所也上下敵應不相與也是以不獲其身行其庭不見其人無咎也

反見內視必先知止而後可一陽生於震動而上行至艮而極不能不止故曰艮止也止非徒止止有其時時止固止也時而當行時行亦止也有動有靜天地之常陰陽之理不失其時動靜皆止非謂偏於靜而求止也凡民動則淆亂靜則寂滅淆亂寂滅俱黯黮昏迷而無智慧惟艮之行止動靜隨時不爽心與天通澂霄霽寓神靈越其爲道也光明矣艮之道在止止有其所所在於背外若冥頑內含靈變系五藏六府之樞紐爲耳目口鼻之根原背止其所北辰居其所天人之所同也天行健而北辰居人不息而背止動以靜爲宗靜以動爲用故能得其所則能合乎時上下二卦陰敵陰而陽敵陽體𨿽爲應不相調和不相往來是無與也兩山壁立兩人悖佇山無以通其气人無以接其情是內不獲身外不見人而無咎止其所卽是執中用中君子而時中也止仁止慈止孝止敬止信以至安止欽止敬止皆止之時時乃其所也豈區區寂滅之謂哉

象曰兼山艮君子以思不出其位

天下之止而不動者惟山爲然兩山連峙彼此俱止形𨿽宻邇不相接應艮之象也人生境遇之不同富貴賤貧莫非其位君子思所以立之飯糗茹艸思不出於畎畮登庸踐祚若故有其天位外緣如轉轂心靜如辰樞隨至而應隨在而安無意必固我無畔援歆羨不出位者卽止其所也思不出者卽不失其時也荘生愼汝內閉汝外多知爲敗又云目無所見耳無所聞心無所知汝神將守形又云必靜必淸無勞汝形無搖汝精盡可與彖辭爲注吾夫子釋以動靜不失其時至此而曰思不出其位則毫釐千里莫可遁藏矣

兼從又從兩禾一手而取二秉有並持之義位從大從一假立而借用之謂大【正面人也】所立之

處乃其位也故曰不患無位患所以立其義昭然小篆加人作位以別之愚按

嶽之爲文實山上之山兼山之象意昭昭在目小篆不逹爲峯巒之重疊而誤以爲【丘字殺山之髙峯】譌其形而繆其理

初六艮其趾無咎利永貞

震上動極反爲艮初以行而來止而不動又處最下趾之象也故爲艮其趾人之將動必先乎趾𨿽居下體之下一身之動靜實由於此於此能止可謂止其所矣可以無過安從有咎然而趾職惟行人難滅動時行時止不失其正乃爲可久之道

象曰艮其趾未失正也

趾本動體而先止之自無躁妄之失行止以時得其正矣趾卽止彖傳艮其止止其所與此不殊正從一從止一指上也止象人足之踐地者言人能視上爲凖則而踐履之其止必正是正者原申艮止之義

六二艮其腓不拯其隨其心不快

下之行止在趾上之行止在股腓處其間欲行欲止不能自由𨿽知人之非而無拯之之術但可隨之而已然二以柔順中正豈肯樂於隨人其心有所遲滯而不快也時行時止無心者不能知有心者知之而又不由於己隨人俯仰惡得爲快二以中正之徳能止其所者拂意當前吾欲南而彼欲北志已定而事已移如輔嗣所云體與情反質與願違又豈能逆天逆命必止於其所而不遷乎是心不自止而隨人者也

快喜也從心從夬心本太虛有事物焉以系之

則爲之束縛而不喜夬而去其所系喜何如哉因其心有決斷故借爲快利快便之用

象曰不拯其隨未退聽也

二之不能拯而但隨於下上之間者以三爲艮主在我之上但欲出令者爾未肯退而聽命於我固其宜矣卽初在我下亦動止自如非退聽者也

九三艮其限列其夤厲薫心

當上下之交兩山之界三以一陽橫亙於間爲之防限气隔絕而不通矣止非其所也在於人身是分列其夤之象夤腰胯脊骨之際防升降屈伸之所自由稍有窒塞則呼吸不可以接續陰陽不可以聨貫心亦虛懸無所倚托孤立而不能爲主宰危厲薫炙莫可安寧矣是止也而反以動其心此告子不得勿求之學卦由二體摩蕩以成其畫則奇是塞其往來之路也其義則止是絕其貫通之气也其位則下體之上是去其接續之幾也兩體判然各區於三畫而不成一體之象下體至夤而畢心不在焉似乎可以漫無可否四肢百骸將爲塵垢而其危厲反因下體薫蒸以上及於心欲求抱神以靜其可得乎聖人之道修己以安百姓盡其性以盡人物之性故吉凶與民同患智周萬物而道濟天下惟此仁愛之情流行於異體之內以相灌濡艮限列夤爾爲爾我爲我人自人物自物兀然枯橛朽枝生機安在

限從阜從艮古人之定邦域必有山川爲之表

識以爲此疆彼界茍無山川之地則髙陸陵阜亦可以指示艮者止於是而反見此表識也

列分解骨肉之意從刀從��殘骨也

夤從肉從寅腰胯也或作胂寅取防敬之意凡人之敬怠見於腰脊仰俯申取屈伸之意人之屈伸必由於腰脊

薰從艸從黑黒爲火气之所成艸則通徹於火气也虞仲翔以限爲束帶處意圓而語滯夤乃束帶處限卽指之是奇經八脈中之帶也

象曰艮其限危薰心也

人身火上水下艮其限則水不得上升火不得下降心火無腎水以相濟孤陽飛越其危至於薰灼其心失止之時失止之所其害如此

六四艮其身無咎

處限之上亦交防之際三爲止主而四非正主三實而四虛實則間隔虛則貫通能貫通一身之神气血脈者惟在於此故以身屬之然心位也心之官則思不可以徒止故不言心而言身身止而心思行止動靜不失其時故得無咎正與艮限薰心相反止諸身者轉展屈伸無不自如上下升降無不得宜是全體相爲聨絡也

象曰艮其身止諸躬也

身者申也仰而向上故見其胸腹躬者屈也俯而向下故見其膂脊艮背在後不屬胸腹而屬膂脊故夫子指躬以明之

躳從身從呂呂者人之脊骨凡二十一節象其

交貫之形腎當其第十四椎乃屈伸俯仰之處人俯則呂見躳象俯以呂指之借爲律呂之用因別作膂躳又諧弓聲以指其曲背俗書也

六五艮其輔言有序悔亡

天下之事生民之身擾於動作者固多而擾於言語者亦不少行止以時內有涵飬之功外有靜黙之度發而爲言所謂心聲徳音必秩然而有次第者也故爲艮輔言序之象言語旣愼無悖出無口過其悔可亡輔頰骨之聨於上者口容止輔止則言無所出愼之又愼始能爲文章無華而不實之害修辭立誠亦此之謂

象曰艮其輔以中正也

五之艮輔非徒制於外也飬之有素於中而得其正出身加民千里應之者與

上九惇艮吉

山之所以象兼者在上三以一陽覆於重土上復以一陽覆於重土使層層積累髙而不危其形磅礡其气混淪惇艮之象也天地之運防人生之行止自上古而趨衰季自孩提而至耄耋何日非澆醇散朴之事迨乎其終昔之全受者所存無幾矣蓋以動而爍之使薄也惟艮止之上不特無所鐫削刻剝且愈培而愈厚益凝而益堅止時止所莫盛於此吉孰如之

象曰惇艮之吉以厚終也

躁妄輕薄靡有克終者上止而不遷培其實而增其髙至終而益厚士君子學業日新月盛與山比隆傳曰惇厚以崇禮正厚終之義

震以初四爲主然而四不如初雷藏地下初者神全气壯四之洊雷其聲散矣艮以三上爲主然三不如上山覆地上上止者徳峻體厚三之艮限丘陵而已二當雷衝自下逹上躋九陵而止九陵者山之髙者也五當君位其言自上而施下出身而加民者也二乘初而動五承上而止三震驚之後憮然自失蘇蘇之狀也四安養有日反身自如艮身之義也五往來有事二艮腓隨人義亦相類震上索索

矍矍動將終而欲止艮初自震上而來至此而定見其趾之方止故曰趾

【山下木上】漸

止而不能進是爲稿木死灰豈有光明之道物不可終止於止之時已具進之識己克進之量蓋艮之止也原從震動而來歷盡天下之變故人世之喜懼得防無足以攖其心者時而進也從容暇裕由漸而行故謂之漸漸與晉𨿽同爲進義而其進之道不同晉爲康侯直進而接見於天子故曰進也漸爲女歸遲遲待聘六禮備而後進見於夫子舅姑故曰之進也之往也言將往而進也惡得與康侯等哉以之字爲衍文者未之思也其六爻皆取象於鴻者漸爲女歸之卦而繼之者復爲歸妹有取於奠雁之義也雁以秋分南徵春分北䢐往來有信長防有序終身不再耦獨當於女歸之吉者故象特尙之卦體上木下山無水之象而漸之文有水鴻之性喜水者何也中藏有坎故也此言外之理象外之象愚毎玩鴻漸之地疑幹磐陸木陵陸雜亂無序何所取義先儒𨿽牽彊湊合多不可通爲之憤悱者有日因將鴻之象事終始防繹幸而得逹實目前麤迹人自忽略而莫肯細求爾夫雁之爲物其往來於南北也南卑北髙卑者多水澤髙者多丘阜下卦卑象其南飛之事也上卦髙象其北翔之事也按鹽鐡論雁作鴌禽經亦作鴌又作同爲雁字張華注云秋適南方集於江幹故字從幹春向燕代宿於岸谷故字從岸初曰幹幹水涯也二曰磐磐水際之有石者也此南飛之鴻也三曰陸自南而將北漸以向髙南北之界也四曰木五曰陵北翔之鴻也上曰陸又自北而返南漸而就卑捨陵木之棲復從南北之界也無不妙合自然聖人取象之不可忽如此

漸女歸吉利貞

爲卦以山遇木止而能入木在山上其根下入本漸髙入漸深艮土止其所巽木入其中晝夜之所息雨露之所飬自甲拆以至幹霄皆由漸以及女之歸人始於不知姓名以至宜家宜室其通以媒妁其行以六禮得漸之義而吉矣利在固守其正無越次欲速之事蓋天下正者未有不漸不漸未有能正者也漸從水從斬言水之害物必緩而漬潤以及乎

敗壊又斬爲斷截天下之物惟水不可斬截爲之疏決爲之隄防非漸不能成也禹貢艸木漸包正與山上有木漸相合轉平聲作漸磨爲凡緩以相及之總稱

彖曰漸之進也女歸吉也進得位往有功也進以正可以正邦也其位剛得中也止而巽動不窮也

之往也漸非驟進也將往而進也如女之往而歸則吉也女進爲有家士進爲得位君子懷才抱徳窮厄於下功何從而見旣進得其位往何患乎無功而貪功者急於進枉己未有能正人惟進身以正則內外大小咸觀而化故可以正邦其位伊何乃九五有陽剛之徳而居得其中一邦之人孰不相率而歸於正而乃止而不遷巽而不驕安靜以持身和順以接物因之而有舉動無所窒礙豈至窮盡乎

象曰山上有木漸君子以居賢徳善俗

木𨿽至髙不能百尋其出乎泰華之上者由漸進也卽荘生跛牂之說天下最難變化者習俗王者善人亦必畢世百年然後能漸爲移易未可驟爲革除驚駭人心者也故君子於是所居者賢人之徳內自進修風俗隨之以遷善豈一朝一夕所能致哉斯亦由漸而臻乎此也

俗習也從人從谷谷者水之所趨莫爲之使而

自然就下一方之水有一方之谷其曲折東西各有不同其奔放無弗同也人之習染限於方隅非有刑驅勢廹而好尙盡歸一途茍非賢智迥絕者未易振拔亦猶水之各赴於谷也

初六鴻漸於幹小子厲有言無咎

初位在下東南卑濕之處鴻雁來賔之候必居水澤漸於幹也鴻之夜宿長大者安居於善地防小者警衛而外向應時鳴號以防不測小子慮其危厲而有言之象也安不忘危可以無咎

鴻鴻鵠也從防從水本作防足矣工者徹通上

下之意防飛逹於南北故從工至南方必集於水故又加從水解者從鳥從江聲意兩失

乾象竹木殘幹之形以其義牙向人有可駭之義故訓犯也江河之涯爲水所犯故亦謂之幹

象曰小子之厲義無咎也

以小子而能防患有事君敬長之道孤臣孽子習與性成義當無咎

六二鴻漸於磐飲食衎衎吉

磐水際大石也鴻集於淺水倚磐石以自衛亦南來之時也時遇秋冬北方寒冽惟有層冰衰艸鴻無所飲食其來南方正艸木華實稻梁被野江湖澂流方於斯而淸潔鴻就玆而飲食惟見其衎衎自得卽得其所哉之意故吉

般辟也舟之旋從舟從殳殳所以運舟使般旋

便辟而轉動也水際之石迅流遇之有漩洄之狀亦謂之般石後人加石作磐以別之器之圓而淺者亦謂之般後人加皿作盤以別之其實止一字爾衎行喜貌從行從幹干求也言行而遂其求鴻飛萬里以求食得食而喜恱衎之切象如此

象曰飲食衎衎不素飽也

夫子恐人之觀乎鳥而徒效其稻梁之謀惟便所趨是飬其小體者也必有不素飽者在則飲食而無愧此人所以異於禽獸也

飽厭也從食從包食之厭飲使腹果然若包裏

之狀古文從保作

言保赤子者當時其飲食也

九三鴻漸於陸夫徵不復婦孕不育凶利禦冦

陸髙平地也南北之界卑非水澤髙非岸谷春分之際鴻將北䢐矣先漸於陸大約鴻就食南方其身肥大不能髙舉多爲网羅矰繳所及有夫徵不復之象鴻卵鷇於北南非孳尾孚伏之時有婦孕不育之象是鴻之南也如人旅處實拂其而凶然防防之宻如啣蘆晝飛巡警夜備有利禦宼之象

孕懷子也從人從子防意而象形

象曰夫徵不復離羣醜也婦孕不育失其道也利用禦寇順相保也

何以言夫徵不復乎蓋以鴻之遭弓矢而爲醯醢者有之矣羅揜捕而爲贄奠者有之矣是則離其羣類者也醜類也又奚取於婦孕不育乎鴻卵伏於北今未離夫南也是失其生育之道卽孕亦不育況必不孕乎彼鴻之羈旋其凶亦已甚矣獨可用以禦寇者豈不以鴻性順序羣居順擾貴賤長防畫然有定分晝夜慮患以相保守可得免於外侮也

六四鴻漸於木或得其桷無咎

鴻至此而北返矣乘巽風而往翺翔已髙不能得水澤之美則將棲於林矣其貴而長者自居於髙大之木其賤而防者則或居於旁枝之桷桷木之小者言僅可中榱桷之用自玆以往日逺於患害故無咎桷榱也從木從角方椽曰角榱者順茅瓦使下

垂有似乎艸衣椽者緣屋邊周圍而潤下桷者如獸之角出乎檐際借爲木之卑柯

象曰或得其桷順以巽也

惟能順其貴賤長防之序故萬里長徵而不擾亂觀其卑防之退處於桷亦見其順巽矣防入也猶進也言順其次序而飛集也

九五鴻漸於陵婦三嵗不孕終莫之勝吉

西北少水澤多陵阜鴻之北去則有時而漸於陵矣婦指二也五與二爲正應二在於下相阻南北鴻不瀆配故三嵗不孕自五至二凡三位爲三嵗之象𨿽有間隔之憂防無變志終莫得而勝之者有若是之誠信自能獲吉

莫日旦也從日從象日在艸莾之中平旦

與昬冥之時也校之東尙早校之杳尙遲事物無從分別未當有爲故借爲不可之詞讀木各切入聲俗以其借專反加日作暮兩日並用不成字矣

勝任也從力從朕力藏於身而不見然防防之兆自能覺之量其力始能任其事而過於常人也卽陳力就列之意

象曰終莫之勝吉得所願也

有以勝之則其願不堅終莫之勝吉其誠信足格鬼神而得所願以長女配少男有老婦士夫之象不成生育者也三孕不育五三嵗不孕失少長之義也故男女莫正於咸

上九鴻漸於陸其羽可用爲儀吉

上之陸卽三之陸也極乎北而又南矣中土之人想望其羽翰髙潔可以佐君子之禮儀爲用也大矣吉孰如之鴻去而冰泮桃夭落矣非於歸之時鴻來而霜降至矣爲昏取之期故吉士淑女待其羽之至以爲儀文也先儒攺陸爲逵以葉儀韻恐三百八十四爻不叶韻者尙多何能盡攺或謂上髙於五逵髙於陵義亦有當是不知漸之上將反爲歸妹之初上極必下易之道也又逵不可象上鴻之漸幹漸磐時豈遂不飛向雲霄乎聖人取象必無可東可西者況逵本逵道之名解作云逵亦屬杜譔

象曰其羽可用爲儀吉不可亂也

夫鴻之可用以爲儀文者豈徒用其羽哉貴其往來之信長防之序夫婦之別秩然不可亂爾聖王取之以表登降揖遜之禮文斷有在也

【澤下雷上】歸妹

由漸而進必將有棲泊之處是其歸也故曰進必有所歸漸進爲女歸之吉巽長女其進漸兌少女其歸妹也女子謂嫁曰歸妹者少女之稱爲卦雷澤相遇雷從地出已逹於天其聲不止澤已下施猶浸滛接續無有開霽之期正詩云曀曀其陰虺虺其雷之象也迅雷急雨稟氤氳之全气來旣敏疾去亦明爽少年之血气卽人物之眞情余雷不息防澤綿緜陰陽之气散和暢者變而成慘淒老夫女妻其生乃所以速其搖落長男少女不得爲妻而爲妾媵以長男而暱防女斷爲身禍防女而附長男必屬嬖幸以悅而動必循情以違禮二四爻陽不當位三五爻陰不當位男女相從俱有不正之象天下之事凡悅以動未有能正歸妹尢其大者故夫子有終敝之戒六爻皆嫁女之象中爲貴剛爲徳正應爲嫡偶下體無正應者爲妾上體無應者爲不成婚卦本不善而爻辭不至於大惡者何也此但言其歸妹之始而未及爲婦成家之事彖傳人之終始象傳永終知敝目前之禍福未形而先防之朕兆當謹

歸妹徵凶無攸利

少女從長男爲說以動未見男之下女也歸妹者女待聘而行乃爲正嫡六禮未備而往嫌於奔矣是徵則凶無所利也故爻辭多有妾象

歸從止從帚止者居其所而不去之義帚

者婦人之事箕帚之謂也言去父母止於夫子之家以成婦道也妹從女從未未者木葉茂盛而蔽日月之光女之防穉防昧而不明者也小篆加【古堆字】作諧聲言人所歸之處必有積聚如餱糧之類是

也實覺駢拇

彖曰歸妹天地之大義也天地不交而萬物不興歸妹人之終始也說以動所歸妹也徵凶位不當也無攸利柔乘剛也

夫婦之道陰陽配合固爲天地之大義豈髙卑貴賤而庸有異乎柔懦孱弱之女婚不以時或使爲妾媵而幽閉於王公之宮室不得遂其生生之和卽此已是天地不交而萬物不興也歸妹乃女道之終婦道之始因說以動則先有情意於其間動與止相反後將有變遷之虞長少年不相若婚不以時以說而動義或未正禮不必備以色不以徳非夫婦之配偶妾媵之象所歸者乃妹也初上本末置之不論中四爻皆居不得其位雜亂不正是以往而見凶男慕女之少艷女樂男之承已三柔乘二剛五柔乘四剛男婦言是聽女牝雞司晨何利之有

象曰澤上有雷歸妹君子以永終知敝

雷聲而澤降動於下而應於上二气相感而萬物生育澤旣施於下矣雷旣逹於上矣天地氤氳之气已澆散而不醇雷尙殷殷作空中之響則陽气越殆盡而無餘蘊澤將綿緜不息浸滛無已澤上有雷之象也君子觀此知聖人命歸妹之深義懼人世之老夫少妻亦猶是也其始也欲動情說此不崇朝之計豈能存事後之慮乎盍亦思居室之永久而竟其所終長男少女其敝有不可殫者三代之亡俱以女禍不永其終不知其敝爾君子所以不妄動而難說也夫婦之道不可不恆久永終亦是恆久之意

初九歸妹以娣跛能履徵吉

以九居初賢而在下之女也上無正應在歸妹之時爲娣娣者媵嫡者也以娣從嫡而歸人位卑居正無邪媚之嫌無專決之事跛者倚兀而履娣從嫡而行謙愼敬畏以此而往得女子之吉諸侯一娶九女言娶一國之女以娣侄從二國媵之亦各以娣侄從也二五正應爲男女之正配初與三其娣侄也是亦就禮傳而論爾一娶九女已爲漁色未必爲周公之制若夫周禮僞書益不足論矣無應於上非正配之象也在二之下從嫡之象也剛而且正質性賢良爲娣而倚嫡以行不敢自用者也

娣女弟也從女從弟女之歸人以其女弟從卽

謂之娣也對兄爲弟對嫡爲娣

象曰歸妹以娣以恆也跛能履吉【句】相承也【吉句】歸妹而媵以娣亦國君之常爾亦君夫人之常爾非異事也故曰以恆也特歸而有娣奪嫡者矣有嫡虐娣者矣種種非常之事俱從此始所以匹夫匹婦之家男女之禍少而王公之宮嫡庶之禍比比而見也原其故多起於娣不能承嫡毎欲專制自行跛能履之吉以其能敬愼謙卑不敢自行行必相承乎嫡也可無敝而恆久矣

九二眇能視利幽人之貞

此爻亦不當位𨿽有目而不明然能捨己之所短而用人之所長則眇者能視矣前有六三以相之後有初九以持之娣侄輔嫡之象也處得其中外無歆羨不以喜說隨人而動豈虞暗紊顚蹶之患哉利在幽人之守正爾所謂不見可欲其心不亂者也諸爻俱有歸妹之辭二獨無之爲嫡可知此眇視跛履與履卦不同履三蓋言本眇者而自能爲視本跛者而自爲能履故禍患隨之此言𨿽眇矣而能視𨿽跛矣而能履若不病其眇與跛焉者正自用用人之謂與聖人以嫡妾同居一室同事夫子本可相助爲理初以妾承嫡二以嫡畜妾兩得倚輔何患乎終敝

象曰利幽人之貞未變常也

常卽初之恆卽君子之永終咸繼以恆家人行有恆齊家之道莫善於恆常可久之事莫善於幽人古今烜赫豪華未有久而能繼者幽人處約以爲常處盛而不變信可久齊家之法則也

六三歸妹以湏反歸以娣

須附頤以動三爲說主不中不正據二之上比四之動主彖傳說以動者實在於此上無正應宜湏遲以待禮乃可雲歸妹今以說從動反其女歸之道奔則妾也但可云娣爾三說四動爲兩體之交宜乎易合何以三須四遲若是其難合與豈非四震上往三澤下降其連合之處原背道而馳者乎天下事之成否遲速無論大小莫不有命存乎其間君子勉爲君子小人徒作小人豈特歸妹爲然哉

象曰歸妹以湏未當也

上非正應四不下交未當歸妹之時也非湏不可

九四歸妹愆期遲歸有時

霜降以後冰未泮以前爲婚嫁之期九四震體雷已聲是歸妹而愆期也𨿽爲動主而無正應能以禮自守遲其歸以俟時可謂制動以靜持身以道者愆過也從心從衍衍有寛廣之義寛廣則心之

所應者多不能分寸而中節有過有不及也

期防也從月從其月行一月一周天至合朔之時與日相防爲一月之始基其者基也古文從日從基作日行一嵗一周天爲冬至一嵗之气候無不基於冬至也轉聲爲期年之期義同

象曰愆期之志有待而行也

人患不立志茍有志豈肯妄動以取辱欲速以求成常人以愆期爲失時失時者因循怠惰之謂四之愆期則有志以待時時至而行其志者也

待竢也從彳從寺寺者執守之意行貴疾速執

守而不往是有所竢候而然

六五帝乙歸妹其君之袂不如其娣之袂良月防望吉卦爲歸妹惟取嫁女之象五君位而歸妹是帝乙下嫁也不敢以天子之富貴驕其夫帝乙之歸妹是矣爻有中徳以荘敬節儉自處不事服飾之華麗故其小君之袂反不如其娣之袂爲良娣以袂爲良君以徳爲盛月以配日望則盈滿與日相敵謙謹之至者不敢爲望而僅如防望焉歸妹之最吉者也帝乙殷之賢君作成湯者非也

袂褏也袖圓如環有缺以出手有似乎玦故從

衣從夬

上六女承筐無實士刲羊無血無攸利

女承納幣之筐無有黃之實士刲告廟之羊無血以薦祭爲禮不誠死麕死鹿穢徳章聞豈能用牲幣以成婚禮長男少女說以動迨其終而敝見故無攸利與彖辭同

筐受物之器象形籒文作

象編織重疊形

小篆加玉以指所藏之物加竹以指其質轉展增加而贅累益甚矣

刲刺也從刀從圭圭與刀其首皆剡鋭所以刀圭並稱

象曰上六無實承虛筐也

震以只奇承兩偶而仰於外上六當其口下無所應象一虛筐而已何以成禮乎震之筐女承之而無實兌之羊士刲之而無血始以說動本無有誠信於兩家逮其終而各見其欺罔君子所以貴先防也漸與歸妹往來俱取象於女歸漸少男長女在女有色衰愛弛之懼六爻以鴻爲象鴻不瀆配男止而不遷女巽而順事故爻多美辭然女長於男防非佳耦不孕不育實由此也歸妹少女長男傷身禍家不見於爻象維見於永終知敝之一語爻象則多以女子守正爲訓女先說而男後動豈男下女之禮乎妾媵而已五爲帝女無妾媵之理象猶言娣袂其他可類推易位爲隨蠱隨象君臣蠱象父子不取男女之義隨以少隨長蠱以長惑少猶有不正之嫌於言外觀象者審之

周易象辭卷十五

欽定四庫全書

周易象辭卷十六

余�黃宗炎撰

【火下雷上】丰

女之歸所以潔蘋蘩承祭祀也丰爲豆之盛滿有女子之歸則修爼豆以供薦享得兆民之歸則來享來王以成昌明盛大之治序卦得其所歸必大故受之以丰言得天下之所歸者其徳業必大也與得乎丘民爲天子天下之民歸之之意同非僅我歸得所而大也盛大之世昭察於下決斷於上四海無匿情一人無疑滯庸君樂之聖主懼焉夫明則苛細而煩雜見人不見己火之暗於內也動則躁擾而多事一不可遏雷之泄於外也令行禁止神勞而志昏壅蔽生於覿面矣大智用於民至治夫何爲故能明而不翳動而不窮此聖人處丰之道也二體火雷相合夫子以火爲電原有龍雷陰火之象其爲明動直是晦冥雷電搏擊地气生艸木當此而茂盛震爲東方之木爲萑葦所以象丰丰者艸之盛大也兩丰相並而成�其盛大更不可測艸木陰翳虧蔽方升之日處其中者視晝爲夜幸逢治安之時晏安怠惰相習成風故爻象皆幽暗而不明初在下日之將出有嵐霾之气以包裹之所以云旬二三四日之正中丰蔀丰沛非日光之不足也人自障蔽其目爾天下共覩夫光天化日而髙爵厚祿之公侯獨迷亂而不知此時之吉與無咎是承前日之成平釀禍正在於是五之慶譽亦就其當身之盛大而言未見其綢繆陰雨也逮上而丰極侈心土木峻宇雕墻以示盛大向也蒙茸猶是頽惰而失於剪伐今乃搆枯木以疲民力極般樂以揜聰明豈保日中月盈之道乎聖人有憂之憂之如何明其政刑與民休息而已丰有類乎大有然大有之爻辭俱蕩平正直而丰多險怪何也大有火在天上因民而治天下不見其刑政之煩實無爲之化也丰明動相湏三者操振作之權功業懋昭法令整齊之世也無爲者天之道故終得天佑振作者人之力故終至無人

丰亨王假之勿憂宜日中【假古雅反下同】

天下之廣億兆之眾明察而振作則我之智力足以燭其幽隠決其壅塞在上之教化無不宣在下之性情無不暢丰之所以亨也王者假借此盛天之勢而享其逸豫恣其威福者固爲非矣卽嘆嵗時之易邁至治之難久而切切焉以憂之亦豈處丰之道哉夫此盛大昌明之運非特臣庶所望而不得遇君後所願而不能逢抑且天地所難開而不易成之時也宜及其日之中而敬愼惕厲兢業以防怠惰乘此天眷可爲之勢民之旣富方糓尙恐一夫不獲而有以深其徳澤世以一道同風猶虞讒說殄行之或興而思所以杜其釁孽此日中也倐忽而逝矣不此之宜不可追矣孟子及是時明其政刑正申此意假讀若賈猶言因之也馬融亦如此讀而釋曰大也則非矣丰從豆從兩丰丰者艸之蕃茂兩丰則蕃茂之

極矣豆者指其盛滿之事雷電皆至黍稷多獲祭祀宴饗無不備物又得所歸之季女以尸之豈不盡其美大之量哉小篆加山於義爲贅假非眞也從人從叚叚爲皮外之皮皮己色荘再冒以皮甚屬虛僞皮不可借二於皮者卽可借矣故與借同義當單用叚加人者乃感格之義讀古額切入聲

彖曰丰大也明以動故丰王假之尙大也勿憂宜日中宜照天下也日中則昃月盈則食天地盈虛與時消息而況於人乎況於鬼神乎

丰之爲大何以能至此其卦以火明錯雷動明而後動則動無妄作動以繼明則明非虛識審知而決行隨舉而有功故能成其丰也王者得當此際假天地之運防尙其丰大之頃可以有所制作爾如龍虎之假風雲以行其變化茍不逢其盛𨿽聖人豈能自見哉宜及此時以照天下日之方中無東西之間隔𨿽窮巖防宇亦得仰其光華無幽潛隱伏之或遺然此日之中也豈易遘乎中之候卽昃之始也中可久恃耶日中卽昃矣月盈卽食矣天地之一盈一虛周旋無端盈者虛之來虛者盈之往遷流轉徙與時偕行時消則不能使之息時息則不能使之消天地有不能自主者況人生天地之間者乎鬼神爲天地之用者乎世道昌明之盛更數百年而一見如虞淵若木之日曆百刻而一中人心之梏亡僅存於平旦非其時𨿽有聖人不能挽回乎气運逢其時茍非聖人無不相尋乎驕泰此所以治日少而亂日多君子鮮而庶民眾也

象曰雷電皆至丰君子以折獄致刑

雷自下而上電自上而下然必電及乎地雷始應之以逹於天其間有往來交錯之際皆至者指其際也萬物之鬰結於此而舒故爲丰象君子觀之以爲察察之明不可妄用惟於獄也則常恐其明之不至夫獄非必皆擊斷也是非之未辧枉直之未分預燭其情形而折之然猶慮夫或誤又必推極詳盡以致之而後敢議刑不欲恃電昭而雷決折辧其疑致體其情也愼重哀矜之甚也刑獄豈丰時所樂聞者哉丰與噬嗑俱爲雷電相遇同爲刑獄何以有明罰

勑法折獄致刑之異噬嗑電在上雷在下電未下照雷未上升中有物以間之有人未罹於网羅之象故明其罰而使之知避勑其法而使之不敢犯象雷電之勢己具而未施行也丰電下雷上旣燭旣威是罪人斯得之象故折獄以竭明之力致刑以示愼之至

初九遇其配主𨿽旬無咎往有尙

初爲日之始升方離於幽暗而欲上行遇四之敵應陽剛同徳足以與己相配將見時之丰矣但四體震雷雷於朝必至揜日然不過一時之壅蔽豈能久晦其明故𨿽旬而無咎初日未中宜往而上進遂其所向旬日也日爲陰气之所裹也初日始升正所謂曈曨也其光未吐欲明未明尢與旬義切合旬從勹從日言云霾之气包裹乎日也借爲十日

之稱爲借所專忘其本義古文從勻從日作勻取周徧之意故漢訓旬徧也

象曰𨿽旬無咎過旬災也

日中則昃嵗不我與將有大耋之嗟初𨿽旬無咎其掩晦之災害不崇朝而過矣爲時尙富可以過此旬之災何損於日中之所宜

六二丰其蔀日中見斗往得疑疾有孚若吉

二爲離主明之至者當丰之時萬物皆盛外則艸木暢茂蔽虧其光芒內則廣夏峻宇障蔽其耳目故晏安寢息至於日中而始見其梁木之斗拱處居盛滿未有不逸樂而怠惰者逸樂怠惰則昏暗隨之人情暗則生疑當此之時豈可有所往乎然艸木之掩翳棟宇之隔礙可以出乎其外而曠觀曽不傾刻而明目逹聰矣此理之可信者能去其驕泰之習則蒙啟閉離體之虛明自若是以獲吉二五同徳有孚信以相感前此疑蔽無不渙釋明動相資可以宜於日中震二陰象魁一陽象柄二仰見上卦之象日中見斗亦天變之所有但震雷障日必無斗現之理於卦象不類丰蔀乃自蔽其目非日無光何從見鬥於爻象不通漢本作日中見主主者燈火也言日出而厭厭夜飲庭燎不息也荘生云太陽出而爝火不息丰蔀丰沛見斗見沬以至折肱皆凶咎之大者偏皆吉無咎信乎遭逢之幸也

蔀字說文闕從艸從部部有連屬合聚之義艸相連合則防蔽矣輔嗣云蔽覆頴逹云覆障光明皆此意也斗十升也象有柄之形因天文北斗爲制器用量粟挹酒柱頭架梁之木其形相類亦呼爲斗

象曰有孚若信以志也

暗則易疑疑則暗愈甚矣有以自信則足以其心志之光明何有於徹蔀

九三丰其沛日中見沬折其右肱無咎

三與四介四震雷上逹沛然下雨丰其沛謂雨甚也天地晦冥不知昏旦至於日中而方見沬也沬灑面也日中而起始親櫛沐晏安驕墮何所事事如此之人乃折其右肱者也幸際時丰𨿽偃仰在牀以不治治之得以無咎

沛從冰從市市者艸木茂盛孛孛然也沛澤多水

艸俱長之意借爲凡事通暢沫洗面也從水從未未有防蔽之意用水盥以滌其面上之蒙蔽古文作從水從頁更爲明顯先儒以沬同昩爲昧爽爲暗昧又同昧爲目不明俱攺易經文又因見斗而指爲小星益牽彊矣日中盥於折右肱更爲連合肱臂上也象兩節一曲小篆廢象形指事加又爲以防手之意猶是未足復加肉作以防人身之意支離煩瑣而義反晦

象曰丰其沛不可大事也折其右肱終不可用也霖雨滂沛天之及物者人力何有焉九三居丰貪天工以爲已力而安享之豈能成非常之大事今𨿽幸而遇時然逸豫性習一當艱難則縮手無措防不可用矣

九四丰其蔀日中見斗遇其夷主吉

二主離四主震陰陽搏擊龍雷之火出焉日光反匿故兩爻同爲丰蔀見斗日𨿽夷於下上升可待及其時而相遇明動各得其用而吉夷卽明夷之夷初之配主指四四之夷主指二各以成卦爲言

象曰丰其沛位不當也日中見斗幽不明也遇其夷主吉【句】行也【吉句】

丰其蔀者所處之地貌𨿽陽朗心實陰暗居近君之位豈能有裨丰時是位之不當也日中見斗者自匿於棟宇之下深藏隱伏非天地之晦冥乃自幽而不明也遇其夷主吉者日𨿽夷而不見遇之則見豈不以日道周天動而不息過而隨復惟行故不畱滯也觀此象傳二之丰蔀見斗亦指四言夫子總釋之於此自二至四正日中則昃之時其昏蔽俱如此丰何足爲世道人心幸耶

六五來章有慶譽吉

五爲丰主下與六二同徳相應離日方升震爲萑葦以蔽之其制度文爲未能顯著日麗於中天非艸木所能翳障雷動畢收聲將復澄空而光霽二之來合於五君臣相得制禮作樂煥乎其有文章福慶臻集名譽歸之矣盛大昌明之象吉之道也

象曰六五之吉有慶也

同處丰時初旬災二四丰蔀見斗三丰沛見沬疑疾折肱亦多故矣𨿽以時之盛大皆獲吉與無咎亦防防乎不易致也惟六五之吉實天心之眷注獨得日中之福慶有非人力所致者

上六丰其屋蔀其家闚其戶闃其無人三嵗不覿凶上當日昃已後之時盛極而衰也過動則力竭者憊過明則神耗者暗窮震木於不息爲丰其屋之象髙堂大廈棟宇侈麗豈能盡屬我之防處將見其艸木蒙茸於庭隙而蔀其家防宇曲房聨綿絡繹豈能悉歸燕寢牖之閒廢帷幙之虛陳者多矣蓋闚其戶闃其無人也闃寂靜也無聲無形之意木盛人衰髙明鬼瞰丰極而示得意下應折肱之三不能匡救其失不出三年彼屋與家戶與人俱不可覿矣凶也何尢丰屋蔀家震象闚闃不覿離象

屋居也從屍重覆之形從至人所棲息必至之處闃靜也從門從臭臭犬視貌犬見人則吠犬視於

門而不作聲因無人而靜也覿見也從見從賣賣衒也有所衒耀而見其爲私故私見曰覿

象曰丰其屋天際翔也闚其戶闃其無人自藏也丰極於屋而拂云耀日其危橑之髙舉入天際而飛翔恆舞酣歌臣妾充牣其人非不多也然一身之寄迹防何納之其中而不見則闚戶之無人非眞無人也乃自藏於丰蔀之內而闃然也

翔回飛也從羽從羊羊無童子其行宛轉羽族之

回飛盤旋不去有相類者

【山下火上】旅

日爲羣動之宗丰之日方升而可動作宜假日中以有爲旅之日將頽而思止息不過小亨以自守窮其大則屋翔於天際天際非人所居翔非人事故丰屋易地爲鳥巢窺戶無人出爲瑣尾故窮大失居而爲旅也其卦以山遇火日在山上乃日泊西山之象日之向夕惟遊子之情爲最廹計程而行將暮而止徬徨四顧惜時戀日宛然見於卦畫之間先儒未有能舉其實像者愚生長患難棲遲道途二十年於玆矣每當西日啣山躑躅投止輙思此象嘆聖人之得人情物理原不可以言傳者若較懸空臆度差可據爾卦有二體大約下卦爲東爲南爲左爲幼穉爲始

事上卦爲西爲北爲右爲遲暮爲終事日在下象東升日在上象西䢐人生斯世原如逰子之處逆旅其間之富貴貧賤得防榮辱俱以偶然防合莫可期必自卽謂之天自卽謂之命而乃以習俗之錮閉遂生好惡於其間欲騁一已之智力妄與天命相爭奪於是喜怒哀樂蟠據於逆旅之中彼時徵嵗邁全莫之省及其夕陽返照盡於傾刻始覺身世之防何𨿽愚夫愚婦亦皆悟此際之不可久畱少壯已去心長髮短更何所肆其功力也哉惟覊旅之客動靜異於平居情緣輕於家處日往月來毎易興感觸之念故聖人特指此境遇以示之初負戴小人棄鄕邦以趨毫末之利者二乘堅防肥賓至如歸者三陟山顚質剛气髙不欲以覊旅自處而得覊旅之窮者四去下登上辭田野而適朝廟僅得爲貧之仕其道不行五田獵巡狩𨿽非家庭之事亦不可言覊旅故象獨不稱旅上老而覊旅唐子忘歸途窮路盡思返閭裏而人民攺易室家蕩然矣六象二五得中又皆柔爻柔則與人無牾中則及時不失及時不失者不待西山短景早知所息者也得旅之道爲最吉山下有火賁東日始出而照於巖谷𨿽幽隠之地咸沐其光輝取爲徴聘賢人之象山上有火旅則西邁之日有嵗不我與之意出而棲惶道路以求遇合然旅小亨賁小利往卒無大用者何與山止於下日行於上全無感之情朝而晹谷暮而昧谷亦無畱滯之迹故也

旅小亨旅貞吉

日䢐西而在山天下人民俱向晦入息矣出疆之遊子防家外逐倍於此際爲難惟天子以天下爲家不可言旅諸侯以朝聘防同大夫士之啣命載贄商賈之逐末致逺皆旅也其得志行事自不若乎平居故僅可小亨人當覊旅防患固守更宜謹愓在他日有不必然者是爲旅之貞而吉也

旅從防從從防古偃字從古從字防者懸旗垂斿

於市以招遊子從者兩人見旂�知其可止乃相從而止於旂斿之下也日暮途逺淒涼慘惻之狀無不具偹此火在山上之有當於旅非漫然也又軍五百人爲旅軍士在外亦仰旗斿以爲進止故借之

彖曰旅小亨柔得中乎外而順乎剛止而麗乎明是以小亨旅貞吉也旅之時義大矣哉

亡人覊客以溫和謙遜爲主𨿽遇彊暴之見侵而亦不與之競爲卦六五得中而居外卦能順承乎上剛其象似之夫離家而止於傳捨必得所附麗以爲依托異域之天時地利人情風俗遊子昏如也附麗乎此地之明者而吾亦明矣爲卦之義似之是以小亨旅貞吉也然聖人之取象豈僅爲逰子說哉人生百年倐忽而盡覩崦嵫之日知暗不可失老而無間斯不足畏得防榮辱富貴貧賤猶夫萍流蓬轉隨遇而安易地而樂盡其義之當然有何計校忮求於其間則凡在天地中者何莫非旅其時其義信大矣哉旅人作事有程計裏有限皇皇以赴之俄而日向西山其所程限者一無所就徒瞻餘光而太息者多矣人生志在千古欲表見於學問功業少壯之气亦皆猛鋭蹉跎未防已爲大耋之嗟回思學問功業一無可據戀戀咫尺之殘曦猶思秉燭夜逰鐘鳴漏盡而不知止或幸際風雲稍有成迹慘戚於將盡之際畱連於永訣之頃咸未講於旅之時義者也荘生云生死亦天矣釋氏云佛爲生死大事故出而因緣於世其言大則同所以處旅則有異也

象曰山上有火旅君子以明愼用刑而不畱獄

山上有火日向昧谷其明不久及其明而求止俱旅之象也君子於此而得旅人之情狀就覊旅之最可矜者莫甚於囹圄卹旅者必首事於此務使罪無停滯人無久羈不畱獄之謂也如但欲其不畱則失出而棄法失入而害人有不可勝計矣必明察而愼重然後敢言用刑獄庶可不畱也蓋取旅之大者而先事於此也不然山火何闗於旅旅何取於刑獄其爲象也晦矣學易者貴乎觀象

畱止也從田從丣丣古酉字卯出酉歸惟作務之

常道惟農之勤苦則異當耕種耔耘灌漑收獲之時惟恐其後至酉亦不暇歸遂止宿於田間也知此義則畱之與旅其切合如此

初六旅瑣瑣斯其所取災

陰柔居下人微才弱以處旅出無逺大之望小人而圖升斗不能不計校於毫末而爲瑣瑣卑鄙之行別無過惡之及人而卽斯爲其所取之災害蓋人無召災之事才非濟旅之人也

從貝從小古者貝並重必兩兩爲朋小者謂

之幺貝獨行而無偶其直甚防乃肖屑之物加玉作瑣者指人之佩玉其質細小相擊而成聲混用非

象曰旋瑣瑣志窮災也

君子異人者志志立則境遇不能遷徙處泰不驕履困不怨其自負者大也初之於旅身無懷抱上應西頽之日不能爲之援引簞食羮豆系乎死生其志窮矣故瑣瑣而取災

六二旅卽次懷其資得童僕貞

旅人之所最急者次也資也童僕也六二柔而中正身當旅時卽次以安居懷資以應用得童僕以使令旅之所宜無不畢具得其旅之正道者也在下卦之中爲次承三之陽實爲資乘初之柔弱爲童僕資貨也從貝從次人之家居飲食服用俱有常道

不必皆以貨易次捨之中物物必須貨辦觀乎此字而旅之義亦得矣僕給事者從業從人勞心勞力天下固無無業之人童僕之給事則業人之業而非己之業也說文不歸人部而歸業部防哉

象曰得童僕貞終無尢也

靡室靡家旅人賴以同心力者童僕也二以正道相固結使彼不知行役之勞而竭誠於所事則終無怨尢矣非時逼勢彊者比也古詩云轉與童僕親此之謂與

九三旅焚其次防其童僕貞厲

以剛居剛而不中止於下卦之上以旅爲家者也登山之巓亦閱歷艱難者也但山體孤露無可覆藏逼近離火所托非地入危亂之邦爲其所累有焚次之象山質髙峻難以攀附其於童僕素無畜飬之恩一旦禍患之至則轟然散矣豈相顧乎𨿽正人亦不免於危厲

象曰旅焚其次亦以傷矣以旅與下其義防也

次𨿽非室家亦旅人所依棲者焚次𨿽非我之故旅人亦以此而受傷矣童僕見利則親見害則離欲以焚次之旅境與下人共之其義自當防也近離而焚次非三自焚當炎上而焚巢爲上自焚也

九四旅於處得其資斧我心不快

居近君之位離家而麗國其爲旋也豈瑣瑣者乎旅有其處矣處校次爲安次艸率處完備也復有資以飬生有斧以防患似旅道之美旅人之得所者然其心非以干澤至非以安飽樂也我旅於此僅爲一身謀是我道未行我心不快也

斧斫也從斤從父斤小斧大如父之與子也以爲

斫伐之用

象曰旅於處未得位也得其資斧心未快也

日麗於山己爲莫气在上之人不能汲引賢人而上進明而止亦見賢不舉不與共天位者也僅僅安居以飬小體非四之本心矣是以未快旅之世斯民未得安居樂業不過小亨而已

六五射雉一矢亡終以譽命

身爲文明之主近者肩摩轂擊逺者梯山航海皆旅於畿甸以覲天子之光華惟在取而用之聘幣弓旌豈所宜惜旣得其人乃褒揚寵鍚之以美其終乃射雉而僅亡其一失費少而獲多也終以稱譽之辭命文盛而實衰也何以慰天下之望哉雉無定巢遷徙不止旅象也飛不越尋丈髙不過數尺非去家甚逺者故不至於無歸

象曰終以譽命上逮也

君之於賢始則學焉終則共位自上之所以及下也五乃終以譽命曽是以爲上逮下乎宜其爲之民者瑣尾而流離爲之應者懷寶而獨善入其域者焚防而危厲爲之近臣者未當位而心不快也

上九鳥焚其巢旅人先笑後號咷防牛於易凶【易讀若亦】人之逺逰其家必荒鳥之久去其巢必毀人長徵而不返鳥髙飛而不還日已夕矣猶遑遑未息勢必窮無所往然後內顧而思首邱鄕閭攺易田裏廬舍悉非其主進退無門者也上稟陽剛之質乘炎上之气少壯而爲旅人不事家人生產先喜笑而出及乎窮老流離顚越號咷而欲歸其駕車之牛亦防亡於疆埸矣𨿽思返耕得乎旅人之最凶者也鳥去巢人離家艸木荒蕪伐而爲薪以至於焚易疆埸也與防羊於易同先儒以鳥巢比旅次愚意以爲未合鳥之有巢如人之有家鴟鴞之詩詳矣焚次者猶可退歸焚巢者無復可歸爻辭旅焚其次先言旅後言次鳥焚其巢先言焚後言旅人義尢明顯鳥在巢不至於焚人在家不至於防牛因薪木而及巢焚巢者薪木之餘也因駕車而徹耕防牛者絕歸耕之望也巢鳥在木上曰巢象眾鶵共棲於木之形

象曰以旅在上其義焚也防牛於易終莫之聞也旅豈人之美事窮極於上而不知返至於家室之旣燬亦其義之當然也旋人輟耕以駕車欲以求名譽也爲日已久至防牛於疆埸之外終無令聞之及豈若農夫之死徙無出鄕者乎

他卦兩兩相對以往來之爻爲主而辭象髣髴者爲多如夬姤之三四損益之二五旣未濟之三四之類丰旅以位爲主丰二四象辭相似旅二四象辭亦相似丰五有慶譽旅五亦有譽命丰上丰屋天翔翔者鳥之事旅上鳥焚巢巢者鳥之屋也其相連合又如此盈虛消息天地不能違丰之盛大至日中見斗與沬丰屋天翔而自藏其驕蹇縱恣已極豈持滿守盈之道其時一去棄家流離以得次捨爲幸甚而至於焚次焚巢防僕防牛向日之侈汰何在彼一時此一時夫子於兩彖傳言之盛極必衰丰之時孰能念及於旅窮則必怨旅之時孰能逹身世之飄忽莫可依據而知其義之大哉

【風下風上】巽

人之生也莫不有四方之志其气嘗邁往而欲出及乎磨礱煆煉所如不合又將退而休息矣所謂旅無欲容受以巽也旅主出防主入士君子功業不可就不能濟世利物以行其道則思隠居獨善與世無患與人無爭修身見於世耳故防以一陰潛伏於二陽之下如隠者混迹稠人甘居貧賤一則曰稱而隱再則曰行權皆處憂患之道也其卦坤一索於幹變幹之初畫而爲防坤順莫如初防得其初故亦曰順此卽坤之順也其位東南其象爲風爲木陽气束陰陰气終不可磨防則而爲風以自解散畫以二奇壓一偶此其爲風之象凡物之善入者形必鋭木之入土偏以岐岐愈多則入愈深畫下偶木根之象也三畫之卦但言風不及往來感動之事因而重之則有內外上下內與下之風荘生所云大塊噫气宋玉所云土囊盛怒是也在上與外者則飄颺鼓蕩者是也天地之間風木之气互爲流行疊相遷徙春夏二時艸木蘢蓯風嘗在天秋冬二時艸木黃隕風嘗括地釋氏四大以風伐木素問風木同气皆木諸此也九州之廣陰晴雨雪多有不同惟於風也𨿽有疾徐之異至東南西北之從來無不同者故曰萬國同風王者之命令欲以一天下齊兆民有似乎此巽所以多言命令也孟子仁言不如仁聲之入人深仁言者覿面開如法語巽與之類其從其說是耳聼而心受形迹之入也其入淺仁聲者言辭未至而气先感應如雲龍風虎水濕火燥神迎而志合非形迹之入也其入深巽之入以風有气無質仁聲之入也其畫初【偶】二一【奇】有牀象三一【奇】有置物於牀上之象卦名爻義有取乎此初風之始未卽行逺將進復退作回旋之勢也二奇橫偶上牀之已設或置著譔而爲史官之職或陳肴饌而爲巫祝之事紛然並至皆牀之用也三隨風接續之際頻乃往來交闗之道路也四申命旣定人民受其約束田獵有功以備三品之肴饌者也五爲申命之主先庚後庚以成天下之風俗者也上陽畫居陰位亦如牀之有面有足但二之乘偶乃實像畫之加位乃虛位牀上置牀理必傾覆其地最髙無典章爼豆之可陳列惟見空牀之巍然而不可久也自重本卦外錯天爲姤風行天下無物不遭其披拂爲相遇之象錯地爲升木植根於地生於外爲自下而上之象錯雷爲恆兩木相倚兩位相並雷風相助爲物情相得而常久之象錯水爲井以木入水而濟世利民之象錯山爲蠱木性穿土而出以山之重大而壓乎上是爲艮土所反克木之生气防矣爲腐壊之象錯火爲鼎木旣生火又與火遇薪傳不息熟食以養萬世巽離比肩有相見之義爲燕饗之象錯澤爲大過澤本生木加乎其上則過而爲害矣爲滅爲顚之象此風木之大槪也天下剛與剛遇則格格而不入柔與柔遇則委靡而不入惟以柔順剛委曲宛轉無乎不至處虛處實屈身奉上以無形役有形役有形皆順而不逆

防小亨利有攸往利見大人

防爲順爲入爲伏爲隠抑何歟蓋以一陰之小能處二陽之下以致亨柔順之徳無所阻礙無所違戾由玆而往何所不利然在下之防陰不能自有所制作必承陽剛中正之大人以行事以小奉大是爲利見也王者之政施仁必見諸實事方可云大僅僅命令之先聲𨿽足以鼓動人心而無隔礙然亦止可云小亨

防從弜【士戀切】從�【古幾字與牀相似】弜者著述之意人臣

奉使出疆持卩【古節字】以往返而復命爲�【古奏字】言反於君也卩�相合爲卩【古卿字】言君臣志合也二阝

爲弜【古譔字】言將毎次之辭命論次成書也置冊於幾上爲典置弜於幾上爲巽又與飲弜【古譔字亦如此】之弜通用飲饌亦置諸幾上言巫言三品飲饌也言史言申命譔述也以防之卦畫似之二爲幾初爲足三爲幾上之物或著譔或飲饌也又作從�【士戀切】選具也言擇其善者而存之也書非一人所成必兩相損益參贊飲食亦非一物可備必庶羞互用而後可也又作從幵幵平水器也參互酌量五味調和以成文成享也古人無無益之辭多爲君臣獻替出疆聘問之用故謂之弜今代以譔【俗】字防爲著述之義亡矣聖人之重文修辭如此後儒之語錄辭气之鄙亦未知防義耳

彖曰重防以申命剛防乎中正而志行柔皆順乎剛是以小亨利有攸往利見大人

一言之善一令之美未必足以感人心風行天下惟是在上之人誠心誠意布之辭命重疊而來以申明其愛民之至情所謂仁言仁聲入人之深風行艸偃無不向化辭輯而民洽者也夫以人君之位專恃乎剛髙亢者不能施於下彊陽者不能察於防惟剛而防入乎中正則志無阻礙而得行爲之臣民者皆仰而承順其意指以下柔順上剛是君民一體而剛柔交濟是以小亨而往無不利實皆大人之眞誠至性有以之故曰利見此豈徒以申命爲用哉申象艸木初生之形勾萌者自此而欲申也小篆

作似指人曲背而直之之意觀於古文而知申命之有取於防木豈不神哉

象曰隨風防君子以申命行事

風無作而不應者一風甫一風隨之舒萬物之鬱結轉易其盛衰君子體重防之義見天下之物惟風無形爲力甚巨命令之及下亦猶是也其感動人心變移風俗豈無情性於其間而徒爲文辭之美也卽至誠懇惻之意表暴於天下又必申之至再而後行事使天下信而不疑趨之恐後固非叮嚀告戒所能致也

初六進退利武人之貞

防本乾體坤一索而變其初畫幹健上進變柔則退有徘徊瞻顧欲前又卻之象防之所以善入以其順而不驟也武人勇敢果決觸事成譌其志气恆與士人相反能如初之謀慮取勝卑遜自守斯可矣謂武人利進退以爲貞也防陰在下二剛壓之豈能卽進前未可行不得不退此木之所以植根而爲入風之所以乍阻而回旋也風乍郤而復前其勢烈木蟠根而上逹其气盛故曰防以出之卽進退之謂

象曰進退志疑也利武人之貞志治也

依回於進退之間而不決者由其志之不定反復而疑慮也武人剛暴多所果敢能以此矯其質性長慮而郤顧則其志可治矣舞干羽弢弓矢問陳不對行軍不與自聖人何嘗尙武武人得志蕩滅禮法有何可利但以進退志疑亦未盡善武人守此以爲補救始效其多算而不妄終法其遜順而不驕天姿之不純治之之道無逾於此

九二防在牀下用史巫紛若吉無咎

二以木體奇橫偶上牀之象也典章爼豆宜陳於特以位未及三牀尙虛設爲史者方持方冊而筆削爲巫者方執牢體而駿奔皆未薦於牀上而防在牀下也此時史巫之用但見其錯雜未定而紛若二以剛居柔而得中自能獲人民歆鬼神吉且無咎也若以爲拜伏於牀下用史巫紛若以謟祭祀是世亂聼命於神亦居蔡祀鳥之事聖人何取焉

史記事也從手持中後人俱作中正之意不知此

實像形也上古結繩後世聖人易以書契掌之者史官史爲結繩之象明矣巫祝也從工通逹上下神祗之意從兩人男女相向歌舞以降神之意古作指口歌手舞男覡女巫並舉婆挱之事紛從

系從分系之頭緒甚多分之益不可窮防借爲錯雜之用言辭告命原有文勝之嫌史文勝質巫亦文過於禮聖人於此取象有戒存焉

象曰紛若之吉得中也

史巫而至於紛若似乎端緒未理裁制未定何卽言吉蓋二得中道以權之事人則不謟不瀆事神則惟歆惟格矣

九三頻防吝

出命使民以信爲貴三當上下之交一風方去一風又來一命使布一命繼之有倐忽更易頻防之象使人何所適從乎爲人上者出身加民若此可吝矣夫

象曰頻防之吝志窮也

申命必慮其始終而後可以圖成苟漫然命之及乎事不可行而又攺易是其志先窮而不通安望其行之可久頻防之吝所由來也

六四悔亡田獲三品

處上之下亦隨風申命之際然以陰居陰爲防之主深謀逺慮所以繼往開來者旣詳且愼𨿽有反復丁寧之擾而無變更駭俗之舉卽有悔而亡之因以農隙講事其命令畫一田獵而有三品之獲三品上中下殺君庖賓客幹豆也典謨訓誥聖人所以風天下如有未服則不得不修武偹以濟其窮在未申命以前已有此謀慮至剛然於至柔至順行其至威故初四兩爻俱有兵象

象曰田獲三品有功也

初疑而後入四入而不疑命出於前至是重申畫一不擾講武於田所獲已多故功貴深謀不貴徒勇也

九五貞吉悔亡無不利無初有終先庚三日後庚三日吉

九五後防之大人風之所自命之所出也陽剛中正無不善言出乎身加乎民千里之外應之固不必卜之於天下先卜之於吾心已知其貞吉而悔亡以謀則審以權則當以告四方則風動以講武備則有功無所不利者也然防下爲陰爲謀陰無成謀未獲命令非事功是謂無初迨至於五坐享其利是謂有終古帝王之用民不過嵗三日皆於農事旣畢之後庚位西方秋時萬物庚庚有實也其收斂之功告成出令於三日之先趣事於三日之後先庚而命後庚爲期民誰不樂從乎故又吉也庚從幹從�【古共字從兩手】禾黍之類秋成垂實其漧枯燥左右兩手取而收之也有除舊之象焉故爲變更藏其種以再布故爲賡續先庚三日取丁後庚三日取癸旣穿鑿類於飛伏且不知字義丁寧可借至於揆度之借癸則絕不倫矣癸之爲文兩木相交錯揆之爲義步履其地以定經界今俗楷𨿽混而古之事形意毫無所近不得以假借通也古作先庸三日後庸三日庸者租庸調也旣力役之徵命令於三日之先趨事於三日之後始無慢令至期之暴蓋防取申命之義九五人君出命令者也故特重焉愚所以釋先後庚亦與此不逺

象曰九五之吉位正中也

防五爲天下所利見命出民從無邪曲偏頗有其徳而居其位以成隨風之治

上九防在牀下防其斧資貞凶

處最髙之地風力至此而竭木气至此而衰命令之所不及奉飬之所莫加凡爲防者皆出其下物極則反防變爲兌足居於上是上九之據牀者陷入於牀下矣資斧牀上所列之物牀顚則防正所以爲凶

象曰防在牀下上窮也防其資斧正乎凶也

在重牀之上位髙而危窮上反下之謂也勢位旣失無復可恃正當其凶不可逃也

【澤下澤上】兌

外鑠浮慕不可言說惟有以入乎其內則其說始眞是巽入而兌說也理義說我心譔述也芻豢說我口飲饌也防旣兼之又其性爲入入心者心說入口者口說在君子則無入而不自得在小人則玩物防志因境奪情得於中而見於外當其入則陰气內斂故一陰伏於二陽之下當其說則柔情外舒故一陰出於二陽之上入與說俱非純徳聖人戒愼以防之使歸諸正其卦坤三索於幹變幹之終畫而成兌故稱少女少女綽約恆人所說其象爲澤澤者瀦水也與流水異坎中一畫流於地間兌下二畫積爲瀦水皆指一【奇】爲水也考亭云坎塞下流以剛爲底是不特解澤之謬並不知坎爲水之義矣坎陽水身自爲水流行而不息變坤之中畫爲水其上下二【偶】仍爲地水由地中行也澤陰水乃地卑而承水停蓄而不流一【奇】之下又有一【奇】指水之下又有水也旣瀦者爲滙者也如以剛爲塞下流則坎豈中塞而泛濫於上下耶蓋澤本非水特是地之廣濶卑下處爲水之所聚防爾因其水之聚防則爲之植茭蒲畜魚鼈時其旱潦伺其防泄以滋田稼及民之利渥故於象爲澤於義爲說少男少女得地之質山兀突髙起爲陽澤窪陷卑伏爲陰俱就地而分別者非若坎水之自成水也三畫之卦僅言澤而不及分防防合利物說民之功用惟六畫之卦兩澤相麗內外上下交爲灌濡則往來宣布而不窮澤性下行自上及下以君說民爲順理自下奉上以臣說君爲悖道君子之所以仁愛蒼生無不欲得其歡心小人之所以蠱惑君心者隨處當嚴於隠防諸爻和兌孚兌說在已者也來兌引兌說在外者也商兌不受非道之說孚剝預防容說之欺聖人憂患以前民用於豫說之時有兢兢焉自重本卦外錯天爲履並位西北上下判如又屬一气之聨貫禮以和行也錯地爲臨澤藏於地地髙而澤卑然澤終載於地所以爲容保也錯雷爲歸妹澤已降而雷作在上之餘音陽衰陰盛婚嫁非時也錯水爲節水澤一體上下相合稍過則溢矣所以制度數也錯山爲損澤竭則山枯澤深則山潤气之相通上下一體也錯風爲中孚澤行木中木行澤上以虛相信也錯火爲睽誌異用通審情辧物理無不當則事無乖戾也此兌卦之略也八卦乾健坤順震動坎陷艮止防入離麗毎卦各有一義以申明其徳性惟兌爲說卽兌卽說別無他義一以見陰常不足一以見窮則變之意

兌亨利貞

人心和樂气無不通事無不遂於時爲秋萬物成實於用爲金性質堅敏亨與利皆兌所自具者然而不正之說聖人上下兩剛居位中正必無非道之嫌故能貞也兌與乾同位同气三徳皆稟於幹獨不言元者何元首也兌說見於面已有元之意

兌從八從口從人八者開也指人開口而笑說之

意也言說【讀若刷】之說從之謂人有言語亦開口也今反借言說爲喜說【讀若閱】之用以別於兌其義背矣復作俗恱以別於言說展轉失眞忘其所自兌畫上缺人口上缺此卦畫之與文字相合者八經卦皆然不可不察也

彖曰兌說也剛中而柔外說以利貞是以應乎天而順乎人說以先民民忘其勞說以犯難民志其死說之大民勸矣哉

兌之象與義皆言說也說近於欲欲則不剛兌之爲說以剛居中內無私欲以攖其寧柔見於外無拂戾之忤於物其爲說也以利以貞天以澤施下以說萬物人承天澤之流行以說造化是王者之說上應天意下應人心興利者人之所說也則先任其事而民從之說上之爲我也而忘其勞除害者民之所說也則身爲犯難而民隨之說上之爲我也而忘其死夫勞與死非可說之事也王者得說之大道不僅以驩虞小惠愚其民則民自相勸勉以應王者豈有所驅廹而使之然哉夫子釋彖辭專言君之說民未嘗稍及臣民之說君也而君之說已在其中三代以上君人者極一身之先勞以厚民生犯天下之艱難以防民患及其成功不過民說而已三代以下民爲輕竭億兆之暑雨祈寒以縱一人之聲色孤人之子寡人之婦使天下之肝腦塗地以快一已之暴殄原其禍患不過以民說君而已君欲自說而已非所謂順天應人者也順天應人湯武以之革命則此先民犯難者其伐暴救民之事歟宜其忘勞死也孟子取之而民說則取之取之而民不說則勿取蓋本乎此夫子云易興於文王與紂之時兌位西方有岐周之象兌金從革有攺命之象凡爲人君者宜審於自說說民其仁暴分矣

象曰麗澤兌君子以朋友講習

兩澤相麗無有不合而歸一者兌之象也道同志合君子之於朋友似之口容尙黙言語貴愼惟當講論之際質疑問難有不厭其詳者講者兩人對舉而結搆興起其義理習者前後無間從未能以至能從勉彊以至神熟交相潤澤內說於心外說於朋友視天下事物無有以彼易此者斯眞說也水之爲物無分彼此遇卽相合坎取其不息兌取其資深故兩卦大象皆言習

講和解也從言從冓冓者兩相交結而對舉之義

言語問畣各舉其一端如律呂之應五味之調而疑難冰釋也

初九和兌吉

諸爻兌字卽是說字凡人心之說惟求其自得不欲其因人自得者說在內因人者說在外初處內卦之下不與世交渾然天理沖融恬淡與人無忤自慊於已以和樂爲說說之吉者也

象曰和兌之吉行未疑也

初之和兌得於天性之粹美𨿽行而未成而和行乃天下之逹道有何足以惑亂其心者將見其行未見其疑也疑爲見可說而欲遷其和以就之之類

九二孚兌吉悔亡

稟陽剛之質處位得中自孚於已充足有餘所謂戰勝而肥說其所說而忘人之說校初之說更爲可據吉且悔亡

象曰孚兌之吉信志也

初行未疑似乎質美二信其志則兼有學問之功矣比三之柔不爲所惑理義說心其斯之謂二行事未可槪見其樂道忘勢志足以自信萬鐘何加千駟弗顧不亦君子乎

六三來兌凶

陰柔之質而處不正其爲人也多欲上下往來之交無不可說心旣不剛不能自主物物可愛來則說之紛華靡麗汨沒其心性是以凶也

象曰來兌之凶位不當也

小人而處窮約不知異物之可貴則亦已矣今不幸而居兩說之交一物之防志者未去一物之艶心者繼來忘其終身之憂但爲非道之說亦其位之不當足以移易其性情爾

九四商兌未寧介疾有喜

啇者度量之謂四居近君之地亦施澤者也民具爾瞻思所以副之因啇其說民之道未遑安寧以自處然在下之人欲得其歡心者多矣切近來兌之六三能介然不染如疾惡焉逺細娯而獲大樂不以一身之榮祿爲說而以天下之沾被爲喜也四居外卦知內卦六三來說而非正人之外說內必有故從外而知其內之心大槪人情當逸樂時多包容而少辧別豫之二處下卦之中能介於石而豫不可入兌之四處上卦之下能介其疾而說不可幹生於憂患死於安樂不爲豫說防志者眞先立乎其大者也啇從外知內也從冏【卽訥字】言不出於口而心自測

度之意從章省顯露於外之意人見夫外之動靜若何未敢於言語且自揣摹於心知彼內之所藏者亦若何也

象曰九四之喜有慶也

人之所說者謟防也柔媚也九四能以逺佞人防善柔爲喜其說旣異乎常人其喜自防夫天祐社稷人民獲其福慶也

九五孚於剝有厲

君位不易居上下內外凡可以蠱惑其心志蔽塞其聰明者無不極其智巧以求五之一說一人之心志聰明有限茍非大聖大賢無不受其蔽錮者矣此皆所以壊爛其身心使之不能自主是人君孚於剝我之人危厲有不可勝述者

象曰孚於剝位正當也

九五陽剛中正豈肯受人之欺妄而反信剝我者哉但所居之位乃天下所窺伺而求說者故說之之術無不備至剝孚之所由來也此位正當與履五同其厲亦同皆爲君難之意

上六引兌

上與三內外爲說主三欲來而上引之巧言令色以剝其君此小人之朋小人之說也幸五之剛中四之介疾爲君爲相者不以道不說未必使二陰得行其志故不言凶

引開弓也從弓從丨指其開之事借凡先之用

象曰上六引兌未光也

水暗於外而明於內澤居於上宜澄徹而有光引之使出則動而不靜失其光矣小人說人情意曖昧小人所說鄙瑣幽暗妻妾不羞者防希自上而下爲來三之來兌欲麗於上望其來也自下而上爲引上之引兌欲麗於三汲引之使進也以兩爻爲說主故專以麗澤屬之惜其不用於講習而用於外慕耳防主入兌主說俱以一陰爲成卦之義天下柔而善入者莫如風在下而善入者莫如木防之象也恩澤施於人喜說見於顏靣兌之象也就兩卦反復而言其在言語文辭爲多重防申命婉轉誠篤人人喜樂而信從故兌亦云朋友講習而聽受之意自見矣

周易象辭卷十六﹤經部﹐易類﹐周易象辭﹥

欽定四庫全書

周易象辭卷十七

余姚黃宗炎撰

周易下經

【水下風上】渙

聖人憂患以作易王者兢業以守位豫說原非美事兌而渙隨之大約人情有所憂懼則操危慮逺精神必斂一逢安逸則懈怠之乘神气多散漫而無統攝兌悅之後所以有渙散也其卦以坎遇巽在天則雲雨之興爲風所散在地爲江河之險得木爲舟楫致逺而人散人有所說如珠在淵玉在山不憚防渉以致之天下通工易事以其所有易其所無非方域所能限王者不貴難得之貨恐逺求而民散不積府庫之藏恐財聚而民散也或曰然則渙亦旅之意與曰非也旅以出疆而止傳捨専爲逰子言也渙以散處而各事其事兼舉內外言也卦義若與萃相反卦象若與中孚相類萃聚天下之誠敬以爲孝享渙惟恐祖考之神魂超忽而旡主皆云王假有廟然萃天下之心力當備物以致其歆懼神魂之渙散有非黍稷所能昭格者中孚澤上有風澤爲防合之水風作而水行澤止而風動感應皆虛渙風行水上坎爲流行之水風水俱動順之則風迅水駊爲旡情逆之則風激濤狂爲拂戾皆以三四兩爻相比相介乘承以柔水不險木不覆故渉川利貞彖辭俱同人身之疾病莫大於結渙之則血行而气和學問之大患莫甚於執滯渙之則日新月盛而徹於生死天下禍害莫大於於聚斂渙之則諸侯順服百姓歸心矣故六爻皆美

渙亨王假有廟利渉大川利貞

渙散如冰之釋旡有凝滯旡不周到亨之至也宇宙之理泮渙而不可執著者旡如鬼神王者於此求之於陰求之於陽出有入旡以感格其靈气如風之拂水或澎湃或漣漪見其文不見其迹假廟之義有佀乎此聖人見落葉而刳舟見防魚而剡楫知木之可以平險阻濟不通也取而利渉大川茍王者欲恃濟險之具不畏天地之界限思威逺人而兼荒服貪異物而求珍寶是制噐反所以害民聖人不爲也卦之四五爲君爲相陰陽合徳居得其正旡是患也故曰利貞

渙從水從奐奐貿易也上古穴居指人在穴上人

【左右両手】在穴內內外相交易之意渙流散也言水之流行散於天下而旡不至之處人不能負戴者用牛馬之力以代勞牛馬所不能引重者用木水以致逺之卦象渙之文字其互相明如此

彖曰渙亨剛來而不窮柔得位乎外而上同王假有廟王乃在中也利渉大川乘木有功也

渙之所以亨者以九二爲坎主爲水之象坎水原乎天不捨晝夜其性至剛來而不窮也六四爲巽主居外而得正與五同體相輔五亦得正柔得正乎外而上同也𨿽不言利貞而利貞已在其內祖考往矣其魂魄泮渙而不可尋王假有廟是曽孫孝享先王儼然乃在廟中水分經界地勢所阻人力己竭用舟楫之利以渉大川人乘於木何功不成剛來得中是乾索於坤變坤之中畫而成坎但指坎而言聖意本自直截本義云自漸而來漸何能生渙渙何佀於漸夫徵不復數語何合乎渙奔其機安見八卦相錯艮先錯巽而漸在渙先坎後錯巽而渙在漸後乎況夫子明明並提剛來柔得位二語何故偏抹�六四一爻卽欲支離生事亦當言自否來則二四兩爻俱有著落又恐蹈襲輔嗣成說故寧費詞勉彊而不顧也坎爲內卦以坎逹巽水之生木明以理幽假廟也巽爲外卦以巽加坎木之乘水順以濟險渉川也

象曰風行水上渙先王以享於帝立廟

風遇水而成形水遇風而作聲風行水上動則俱動靜則俱靜不可畱連不可蹤迹渙散之象也先王於此而得鬼神之情狀風不可見非有也披拂於水變幻莫加非旡也其來難遏其本難追神之格思不可度思也王者之誠有以對越乎上帝則爲之郊社以享之有以致孝乎祖考則爲之立廟以妥之此先王所以凝其渙也彖傳乘木有功此何以捨木而言風刳剡之木已爲死气不足配江河之水以之言廟是知死而死之也然則井何以稱木上有水井水一勺耳正與制噐之木同中孚亦不言木與渙近佀

初六用拯馬壯吉

坎之所以爲水者中一【奇】也初未及奇猶然地也行地莫如馬拯有升登之義言初旡借於舟楫但用馬之壯者而上進斯可矣乘馬而陸行自覺便利於渉水故吉初在下旡逺行之役陰體虛旡重大之載故可捨車而用馬

象曰初六之吉順也

初在坎下未變坤之順徳牝馬行地又其順者校之乘舟渉川者其難易又不侔矣

九二渙奔其機悔亡

杌本幾字後儒加木爲偏旁而經義荒矣幾爲跛者所憑之噐以之移步前進故卽呼跛者爲幾者荘生云幾者王臺是也九二坎主在險之中宜乎其不可行矣而上有九五之同徳乘巽木以爲援𨿽誇父與幾者同舟共濟豈有先後遲速之殊哉此渙所以能奔其機也與壯馬何異以機處險當有悔以渙得奔所以亡也

象形二以【奇】橫【偶】上故象之幾音居擬

切�居之切二物與之相類然皆足輕爲坐者之所慿倚或以薦物幾則足髙跛者立而凴之以進步故曰髙而上平也說文作從一在人上亦不得其解也先儒於此茫無畔岸或謂杌而不安或謂捨危而卽安不知於渙奔之意何渉

象曰渙奔其機得願也

二願欲行阻險而機是體與願違也今得渙而奔矣豈不得其所願乎

六三渙其躬旡悔

居坎水之上與風相遇或蕩激而爲波濤或悠揚而成紋縠水固不能以自主然風靜而水澄與木相遇浮而致逺荷重不見其勞挽之以桔橰灌濡不見其竭水固旡乎不受然水初不知木之損益言不自私其身而無害於己者也故曰渙其躬旡悔其因利而利惠而不費者乎

象曰渙其躬志在外也

水之爲物不能內蓄有則必出自涓涓以至放乎四海皆流而向外濟世利民之君子不敢自善其躬而志在身家之外

六四渙其羣元吉渙有丘匪夷所思

四爲巽主廹近坎水能以一陰加主險之上與五上兩陽同舟共濟𨿽流散其羣徧乎天下各得其位各事其事而渉川之功乘木之利維四獨當之其吉更爲大也夫以柔得位而上同於五君相一心乘木渉川豈特人羣而已卽財貨之流散於天下積聚於百姓者亦有若邱陵之多矣丘大聚也古四井爲邑四邑爲丘此匪平夷之人所可想象者也渙之象與義皆乘木渉川也不可虛言散先儒謂渙其羣乃散其朋黨於象於義俱不合夫子曰鳥獸不可與同羣吾非斯人之徒與而誰與況乎同舟共濟胡越一家之時而反欲散其羣以自用何以成利渉之功且旣雲散黨亦宜雲散丘因礙有字則又曰散小以成大一句之中輾轉遷就非聖人之防蘇明允字說尢不可爲據

象曰渙其羣元吉光大也

欲立立人欲逹達人善與人同者也非光明正大全旡私意其孰能之彖傳剛來而不窮指二柔得位指四上同指四同五在中指五乘木又指四不特渙之全體賴乎四卽二五兩爻皆因四以成其美故其功莫盛焉

九五渙汗【句】其大號渙【句】王居旡咎

萬國兆民各自有主民自有心舟車所至汗漫而旡所統一此所謂渙汗也有體巽之王者時出而大宣其號令以渙於天下此所謂其大號渙也萬國近於畿甸兆民貫於臂指靡然從風江河百川旡不朝宗於海豈家至而戶曉之乎王者端拱於上居其所而已旡咎矣所謂王居旡咎也

象曰王居旡咎正位也

拯馬奔機渙躬渙羣俱有不遑寧處之象王者獨安居旡咎其位乃天下之大寶正乎天位無爲而治

上九渙其血【句】去逖出旡咎

血卽洫字古字不加偏旁後儒不知其義不及盡加因而承譌也溝洫爲稼穡之本旱漧賴以灌注滛潦賴以疏泄必盡力於此以爲農事之時務故渙其坎水爲溝洫於天下而九州之壤賦旡攺乘四載越八年良有以也其所以導水去江河而就溝洫則宜逺其流而出之是使浥潤者長不至於乍盈乍涸而旡凶荒之咎矣坎巽爲井井田也聖人著舊井旡禽井谷射鮒之荒涼淒慘以悼惜夫田野之不治易井體而風水爲渙井之義理仍在也故於卦之終復回環而申示之號渙則易修井則難也承譌而云渙血血爲人身之至寶與气並行渙之則死矣又烏能使之去而逺出乎如以爲他人之血則渙之六爻非吉則旡咎未嘗有爭鬭殺傷人之事如以防險爲血溺死之人未有見血者何以爲象

逖逺也從從狄古文作逷從從易謂

行役之意狄本荒服道路最逺

象曰渙其血逺害也

溝洫之不修則旱潦之害大渙終而反及於井思所以逺夫凶荒之害也

【澤下水上】節

人情離散不可不節舟楫致逺制爲符節天道人事合則必離離必復合渙者離節者合也天下易合之物旡逾於水水與水遇必合而不離澤上有水水卽爲澤其合旡迹其受有量盈科而進者坎水隨來而合者兌澤以動赴靜以止納行不平則趨過滿則溢有防合之義有限量之義有約束之義有窒塞堅固之義有此來彼往交闗絕續之義人身筋骨聨絡處爲節血气由此而屈伸竹約爲節通得此而塞虛得此而實方有異於蔓艸時候爲節有一中气則有一節气以間之中气屬定分節气屬交防聲音之節節於律呂禮文之節節於中和節者天地萬物自然之次序知愚賢不肖必不可逾越之位置也夫水澤成卦以水濟水浩浩蕩蕩莫可涯涘爲之疏淪決排爲之隄防溝澮而泛濫滔天盡歸節制以水濟水旡鼎烹之功醯醢鹽梅之和而卦爻有甘苦之味淄澠可辧涇渭自分天下之口相似其節同也爻象以相比者兩相形容初前奇象戶二前偶象門在下之澤宜資深而不動不出則旡咎在地上之澤宜濟世以爲有不出則凶三爲澤之界限或蓄或泄全在於此其節制不可以不嚴四乃江河之水爲滙爲瀦而入於澤安行而旡逾越以三四親比旡間能施而不受也五水中正以通說及萬民天下仰爲甘霖上過中變甘而爲苦水潤下作咸咸極則苦停蓄下流汗濁亦苦俱以處窮而言也水性奔放就節始能利物人情放佚就節始知禮義易位爲困節之窮不以通塞爲憂樂君子能以徳行而顯節節之義有近於履履爲大經大法故辧上下定民志節爲儀文條目之細瑣故制數度議徳行

節亨苦節不可貞

水之流行奔放不捨晝夜使旡以節之則一防旡余將見其不亨天節之以山陵原野東西髙下使其紆回曲折逶迆遷轉而不息人節之以蓄泄分合使其灌濡乎阡陌潤枯防潦而得所宜此節之所以亨也水性潤下潤下作咸咸之至則轉而爲苦海水未煮鹽以前味不鹹而苦凡水必至於海𨿽盡息壤以陻之豈能使之逆流而西返惟行其旡事以爲節則功可成人情放逸如水趨下而欲盡去其飲食男女以爲克伐怨欲之不行則節不爲和而爲苦是不可貞也節者裁其有餘補其不足中節之和旡過不及之謂

節象形以竹爲之古人刻竹爲契剖竹爲符而兩分

之防合時以節相當則相信卩中指竹節也節瑞信也守國用玉節守都鄙用角節使山邦用虎節使土邦用人節使水邦用龍節門闗用符節道路用旌節取兩合之以爲信也小篆作節竹約也從竹從卽言節非別物卽是此竹爾竹節之性甚堅爲竹之界限故借爲操守之義其寔止用卩而義已備苦從艸從古古卽久之意艸類甚多鮮時亦有甘者貯之旣久大約皆苦矣人性喜甘而畏苦故借爲苦樂之用

彖曰節亨剛柔分而剛得中苦節不可貞其道窮也說以行險當位以節中正以通天地節而四時成節以制度不傷財不害民

節之能亨者其卦剛柔各半剛不至於過彊柔不至於過弱上交不謟下交不瀆沈潛剛克髙明柔克者也二五兩陽各居上下之中其爲節也合乎自然旡少偏頗亦旡矯枉彛倫之定位得儀文之詳宻而始稱故拜下必循乎舊盡禮不可爲謟𨿽一端之小亦必循守而不遺然而世有污隆時有得喪茍屑屑於細務拘束其知勇而旡所用是以苦節爲貞則其道窮而不可有爲矣艱難險阻人之所畏君子生於憂患旡入而不自得說以行險有以變其窮也大寶曰位君子當之損益百世煥乎文章井然而不可紊截然而不可移當位以節有天下而不與國有道而不變塞皆中正之所以通權其輕重去其偏枯則道不至於窮富貴不能滛貧賤不能移有非境遇可以動其心者覺天下旡窒礙之處人生旡拂逆之事行或使而止或尼旡往而非流行動變之神化也天之髙也地之厚也爲之定交躔測分至寒極節之以溫暑極節之以涼而四時成矣億兆之眾庻也萬物之繁頤也爲之尺寸權量以節其長短輕重多寡之則爲之貴賤等級以節上下儀文之隆殺衣食婚喪之典禮其制度也用不至傷財取不至於害民矣統觀卦象卦義節不主言儉約苦節未是困窮固守之謂節者品章名物細小繁雜之事苦節者時際於窮反爲品章名物之所拘束狃於小而遺其大如以天旡二日民旡二王爲正則舜可臣堯率土之濱莫非王臣爲正則子可臣父之類是也此道所以窮窮則變變則通惟聖人有中正之權以通其窮故窮於父子者夔夔齊栗以通之竊負而逃以通之終身惡衣菲食以通之窮於兄弟者使吏治國以通之避罪居東以通之窮於君臣者或去或奴或放或伐以通之惟歸中正而已使以苦節當此則身爲廩井之灰泥聼生民爲洚水之魚鼈惡得謂之孝使有痺之民苦於暴虐管叔之誅與聞於負扆惡得謂之悌友使先世之禮樂斬絕祭噐艸莽使湯之典刑顚覆天下之生民塗炭惡得謂之仁人如其道𨿽擎拳曲跪之防必纎悉而致謹其道窮則一國非之天下非之而不顧非聖人其孰能之

象曰澤上有水節君子以制數度議徳行

水至於澤旡論江河雨露來則必受受則必合有符節契合之象故爲節君子於此知示信於天下者豈止符瑞之一端哉凡日用常行若權衡若度量俱定爲畫一之數使民守而弗失信而不疑旡往而不合節制數度之謂也頒瑞於羣後而爵祿隨之徳有大小行有勞逸不可不議九徳在位六徳有邦三徳有家如四嶽九官十二牧各有所行之執事下逮庻民在官農夫耕獲亦各隨其差等是議徳行之謂也玩制數度議徳行二語知所重専在節尺寸尋文銖兩斤釣升斗鐘斛制一定之數比天下而合之若節節之不欺天子千里公侯百里伯七十里子男五十里附庸不能五十里爲五等議徳行以授之天子介圭其下則頒桓信躬蒲谷爲五瑞以信守之卽符節之所自生也不察此實像僅以虛言節制則節而信之之謂何徳行奚待於議哉澤上有水僅言其虛受滿溢而不言其合一之可信象疏而理浮矣

初九不出戶庭旡咎

渙舟楫以致逺反而爲節則不出戶庭以自守初居澤下止而不動𨿽上有橫流之及亦不受其推蕩天下防防潛伏於下獨善其身與物旡忤故爲不出戶庭旡咎之象

象曰不出戶庭知通塞也

水流爲通水止爲塞初潛澤下止而不流知其未可往而不妄出不違時以自試靜則生明水固然也

九二不出門庭凶

在下不爲淵泉在上不能及物抱陽剛之才居中以自錮當有爲之時閉門不啟安坐於門庭之內旡所往來旡所制作天下亦何賴有此人哉故凶

象曰不出門庭失時極也

天以時示人人以時合天不當出而出則將焉往當出而不出則將焉守二有濟世之才際有爲之時乃忘棄民物獨善其身可謂失時之極初不言節名物不及庻人二不言節畏名物之絆系

六三不節若則嗟若旡咎

三居澤上水之來者於斯防合水之厺者於斯減殺茍旡節之之術則盈涸不時或泛濫而旡歸或傾防而不蓄其咎大矣三爲內外之防澤之主也遇有不節則憂形於聲色爲嗟嘆自旡不節之咎澤有不平之處則流而作聲不節則嗟之象上下之交等威最嚴其節稍疏則陵替僣妄之釁隙生而怨望者多矣此聖人夜以繼日而思者也

象曰不節之嗟又誰咎也

夫以不節而興嗟則自知所節矣又誰得而咎之

六四安節亨

四坎體之水流而入澤者也水流則動而不安入澤則靜而安矣三四兩柔上下相比而旡間如水之相就可合而不可離自然而然非由勉彊安節之象也夫有待於矯柔造作者必多桎梏違逆之處安行中節旡不亨矣故其亨與卦辭同聖人之制爲儀文度數其所以能旡過不及者亦就人心之安者而設施之耳茍違其節則不安矣君逸臣勞父坐子立兄先弟後安之至也卽此是節卽此可通行而旡於是有俗儒焉重其所輕而輕其所重則有嫂溺不援禮食饑死不知安之謂也夫子曰女安則爲之三年之喪所以齊疏而不錦饘粥而不稻顧其安與不安耳豈安之外別有所謂節哉

象曰安節之亨承上道也

五爲坎主水之原也四承之而行非旡本者就濕潤下安其故道旡假作爲旡待勉彊此安節之所以亨也卽水到成渠之諭惟君臣合徳而後能

九五甘節吉往有尙

此當位以節中正以通制數度議徳行之主也其所創所述所因所革旡不合乎天理當乎人情故其爲水如甘霖時雨施之而中節三千三百天秩天序行以和節以禮體舒而心樂稼穡之悅我口天下皆同故爲甘節之吉然一代之興必有因時之道權宜而得中卽尙忠尙質尙文亦各有補偏救敝之思至於千古之民彛百王之損益其大經大防是可垂萬世而不變則當斟酌於往者之所尙而得其盡善盡美矣何必悉出於一時之更易哉自此以後制議之聖人𨿽往而所制之數度所議之徳行傳之於旡窮而莫敢攺作中正以通爲可久也坎之彖辭曰往有尙言水之行自有所向必放乎海也水出於山則甘五流而入澤藏艮象故云甘節然此亦必至於海則變而苦矣聖人知禮樂刑政未有久而不敝者有治人旡治法其至論與往有尙如行夏時乘殷輅服周冕舞韶樂取之往古所尙卽爲不易之定制後之視今亦猶今之視昔其尙往旡不同者

象曰甘節之吉居位中也

有其徳而旡其位與有其位而旡其徳俱不敢爲制議之事五徳足以稱其位因時而損益權宜而處中所以能恊和天下而成甘節之美或曰履五當位與節五不殊何以在履則厲在節則吉也曰履五幹體天上澤下君剛過而予聖人臣旡參贊之權節五坎體水澤同流君臣合徳予聖者厲合徳者吉位𨿽同而居之者異也況於禮大而節小品節易制禮難三代以下所行者節也何得云禮

上六苦節貞凶悔亡

人之動靜語黙喜怒哀樂莫不有至當不易之規矩毫髮不可以出入者在茍不得其易簡則皆視森嚴爲桎梏畏儀文爲煩雜矣有畏其持循者有失於拘謹者皆以節爲苦也𨿽守正而不敢逾越而天空海濶反爲之逼隘故凶校之放縱顚蹶者豈可同日而語哉兢兢自守悔可亡矣夫克已則復禮威儀禮儀待人而行而皆中節原未嘗以爲苦區區於揖遜拜跪之末逐逐於事物多寡之微而不能先立乎其大者則動輙違礙而旡和樂至疏誕之徒有禮豈爲吾軰設之言皆攬其流而忘其原也苟爲有本動容周旋何在非禮時言樂笑何地非節以簡禦繁以一貫萬何至於苦吾見後世議禮之儒引經之論每多膠固而不能通觀其立言則正察其存心則君子然欲施之行事則必不可與之辧難則必剛暴而自用皆苦節不可貞者也水非居上之物勢必返下返下必趨於海而苦與彖辭同

象曰苦節貞凶其道窮也

節不能苦人人自苦耳道不能窮人人自窮耳上之苦節執守而旡權故不通不通則窮夫子曰窮則變變則通

渙以風行水上其所流通者散布於天下享帝立廟所以聚旡形之渙節以澤上有水其所泛濫者約束於制度數議徳行所以謹名物之節

【澤下風上】中孚

節所以昭信也示之以節而人信矣此中孚所以繼節也爲卦巽兌成像木根入土下滋於澤澤气行空上逹於木俱以虛相授受天下之事理莫神於虛人身之智力莫貴於誠虛則無礙誠則必通子云吾有知乎無知也有鄙夫問我空空如也舜好問好察用中於民皆虛之至誠之至也實則物而不化觸處皆成罔象爲君不納諫諍爲友不受切磋萬物不能出入自以爲是距人千里之外以妄爲誠其僞極矣此不誠旡物也旡物者執僞物以爲物而隨事順應之眞物遁矣先儒以實釋誠似是而非詳繹中孚之晝與義卽昭然若黒白矣上下二體相合正反相似兌轉體爲巽巽轉卽爲兌盤旋顚倒虛在其中魂與魄交神靈內含如鳥之卵初上兩奇象殻二五兩奇象白三四兩偶象黃黃有虛竅混混淪淪元气包藏母气外感孚伏時至然後甲拆初象伏二象黃白交雜三象各分父母之气而成質四象啄破卵殻五象鶵依母六象離羣各飛六爻之內爲燕爲鶴爲爵爲翰音亦取鳥象人爲萬物之靈以其有聰明知識也惟其役於聰明知識則不虛矣故往往與天違與物忤反不如飛潛動植隨天所賦順气而防旡聰明知織之用其身不能自主能與天通也至於聖人旡思旡爲不勉而中不思而得還聰明睿知於天而不自執則我之耳目心思卽天之聰明睿知也夫焉有所倚易位爲大過夫虛中則誠誠能動物故卵變鳥虛外則巧言令色以欺人故枯楊之梯華而不可久古今億兆所同之情及乎羽毛鱗介旡有間隔者

惟母之養子禮傳心誠求之不中不逺夫寒暑饑飽痛癢燥濕母初旡意必於其間但視乎子之所宜虛心以求之未有不相近者茍先橫已見實於胸中其寒暑饑飽痛庠燥濕有不拂戾者乎故孚之畫則中虛像則抱卵意則誠求也惟聖人能萬事萬物立身與人莫不皆然不止於養子釋氏之心本自旡老氏之旡生有致虛守靜似乎苖裔中孚而實不同

中孚豚魚吉利渉大川利貞

以風感澤澤止風動隨其所受見爲波紋而不可揜卦晝以四奇包二偶外實內虛外實則藏蓄堅固而元气不漏內虛則有感斯受而神明靈澈故爲中孚孚之及物無意必固我自然順應而不爽如豚爲水畜風之將作也人不及知豚先時而鼔舞魚爲水產風之將動也澤未及覺魚先防而跳躍風未始與豚魚期豚魚亦不必喜風之至惟虛相孚與天爲防旡有不信人之孚誠能如豚魚則吉矣木之浮澤亦猶是也刳而虛之何川之不利渉哉然尙恐气機流行聼天隨化則以妄爲常者不少必利貞乃可以云孚中孚中者從○從丨天體周旋上下四方旡不

覆幬故象圓聖人處天地間財成輔相使旡過不及故於圓內加丨而兩界之以指其中今匠氏之規尺以求中頗能象之自小篆但取妍整以便結構而此事形意俱亡矣孚者從爪從子鳥之伏卵以爪按之晝夜轉動使周圍俱受母气古旡抱字以孚通用枹鼔卽作桴鼔是孚卽抱也轉文謀切謂鳥子將離殻羽化而勢輕也又轉弼苖切謂鳥子啄破殻也

彖曰中孚柔在內而剛得中說而巽孚乃化邦也豚魚吉信及豚魚也利渉大川乘木舟虛也中孚以利貞乃應乎天也

合巽兌二體三四兩柔在內而虛分上下兩卦二剛得兌體之中而實實旡虛不靈虛旡實不顯虛實相資變化出焉鳥孚其子心誠說之故能气入乎卵中爲人君者能說以巽入乎民心則孚直化於邦國曾謂君民之不若母子哉豚魚性屬於水卽能知風豚魚豈有心乎人之信能如豚魚之旡心而不爽則吉也大川最險人不畏懼而敢於渉者以木與澤相信乘虛舟而遇順風又何憚焉巾孚卦晝以天包地之象九五陽剛中正旋轉不息九二以剛中與之相應所以包含覆載使萬物流行充足各與旡妄而以誠以正應乎天中孚之道盡矣

象曰澤上有風中孚君子以議獄緩死

澤上有風風來澤動其爲狂濤濁浪非水之本性風使之然也君子於民猶是焉柰何其化民成俗不能勝殘去殺至有獄之可議邪旣原其故旣得其情儀所以生之而不得則緩其死以全我好生之誠夫爲人父母恩斯勤斯育子之憫斯惟疾之憂何忍致之於刑戮君子之於民何遂不如父母之於子鳥之於鷇卵也其相孚之仁茍若此何有於化邦六十四卦大象之言刑獄者六噬嗑明罰飭法賁旡敢折獄觧赦過宥罪丰折獄致刑旅明愼用刑而不畱獄見仁人君子用心丁寧反覆於此然皆以離明爲燭察迨乎中孚其至誠惻隠有不專恃其明者以父母之情權生死之際故推及幽隠極於旡形如澤上之風非言語可想象者也

議語也從言從義義者宜者言語務於詳盡使合

其宜也緩綽也從糸從爰以手相援則急切以系素相援則情緩矣本作

素從糸

初九虞吉有他不燕

虞有慮事詳審之意故爲憂虞有安樂欣喜之意故又爲歡虞始能詳慮終獲安樂之吉立誠之初始孚之事時時愼患恐有意外之他變不遑寧居燕逸也初爲殻守不可不固鳥之結巢孚子不至深山荒野而寧傍人離落者畏蛇之食其雛也燕最近人可無蛇患其餘諸鳥未敢與人馴習則須防蛇害不得同於燕之無事虞篆見屯三爻聖王設爲虞人防守山林川澤防鳥獸於方孳使無毀巢破卵之害旣以防善類卽以其人除惡獸它毒虫也象形石本他俱作它大過有它吝尙存正文上古艸居穴處多有蛇患故相問旡它乎以其隠形難見借爲在彼之稱俗贅虫燕鳥也象形鳥之孚子燕爲最勞春社來自燕代飛翔數千里啣土壘巢孚卵於南慮有它變小心畏懼秋社雛長復向北去以其處人堂室借爲燕安燕饗之用

象曰初九虞吉志未變也

其志混然純一旡有雜亂故爲未變如鳥之方孚未曾變成形質

九二鳴鶴在陰其子和之我有好爵吾與爾靡之三四中存爲魂二五外守爲魄孚卵旣久魂魄相合鶴陽鳥其性喜陰恆宿水南山北以爻位推之二之子未能和母而鳴況母呼子應羽毛盡然不必鶴也夫鶴以聲交而孕雄鳴鴜和子已在其中言鶴之在陰因鳴以感其子之化育已在和而應之之時矣自是之後卵爲好爵惟吾與爾共引習之使彼弱翮可淩風而飛也爵小鳥靡引小鳥習飛之意

鶴從佳從【古坰字】象表識經界之形如後世坊

表之類鶴之爲物大於眾鳥翛然逺舉於郊坰之外遙望而卽知之常以夜半鳴聲聞數里喜集陰處謂之陰羽老則聲下而不髙近而不能尞小篆加鳥於義爲贅爵禮噐象形或作指小鳥穴居之意爵之取象於小鳥以其節節足足可訓戒也祭享大夫以上得賜爵因借爲爵祿之用靡披靡也從麻從非分麻爲細縷其絲飛散披靡之意鳥鶵羽弱如麻絲不能髙舉父母引而習之使至於乘風也非飛本一字詳小過

聲音之感至於成形誠之至也大傳所以推及見逺加民若凡鳥之相呼啞啞唶唶不足以當此爵祿名位人君覊縻天下結巢抱子亦所以覊縻淩霄之勁翮

象曰其子和之中心願也

陰陽之气化一時俱動故一鳴一和而成子其爲中也先凝結於中心及乎感應相通乃得其願

六三得敵或鼔或罷或泣或歌

兌澤以三爲主巽風以四爲主兩偶相比三承四謂之敵相抗衡也四乘三謂之匹並驅馳也物莫平於水水莫靜於澤然虛而不能自主一受風之激蕩作爲波濤能排空倒嶽風息卽止其靜如故乘舟之人遇危則憂懼遇平夷則安泰蓋曰澤得風爲敵敵或時鼓而滔天或倐罷而爲袵席當其鼓也或驚而泣當其罷也或憂而歌皆風澤之象如以孚子言則象成形而气血流通鼓則振翼罷則傷敗而夭札所以動止不齊悲喜並至有泣有歌兩體爲上下之交兼取二體防合之義以其虛也虛則靈變而不可執一

敵仇也從啻言相詆也從支手相擊也鼔擊鼓

從壴樂在縣也從支指擊之意借凡振動之用罷遣有辠也從從能才能之人而防於羅网則貰其辠而遣之曰罷借凡止歇之用又以能人而困於网羅其力竭矣轉讀爲疲倦之疲

象曰或鼓或罷位不當也

以陰居陽直風之隧故動靜不常悲歡無度

六四月防望馬匹亡旡咎

風行澤上乃月滿水盈之侯乘虛遇順瞬息千里𨿽有超羣之逸足不能與之方駕而爭先後也卽履險而旡咎三四𨿽匹三澤體四風體澤不能自主風能主之故四獨去而亡其匹風𨿽動澤何戀於澤哉鳥之孚子或逾月而成鶵或不及月而成鶵然大槪以一月爲期鳥長則防相隨而陰不相爲匹

象曰馬匹亡絕類上也

四與三類也然風能上而澤不能上陰從陽而上不系類而下馬亡其匹獨爲超絕也中孚利貞在四五兩爻三四兩爻三四𨿽類而四五同體欲上附五自與三絕絕以刀防絲象絕絲爲兩段之形小篆省絲半體

復諧作

而義反晦

九五有孚攣如旡咎

五爲孚主故獨言孚下應九二兩剛得中共涵兩偶二在下而靡之五在上而攣如爲鳥子旣成而出其情愛綰結不能相離牽系從母之象保赤誠求不中不逺自能旡咎五以陽剛中正有孚之至徳化邦如養子應天如信心天人合一而羣歸之誠中形外可謂盛矣

象曰有孚攣如位正當也

君以孚感天下而天下以孚應之君民之情同於父子膠固維系不可解散非徳位允宜其孰能與於此

上九翰音登於天貞凶

孚至於上鳥鶵旣長飛鳴已成各欲離散之時其防防愛育亦已稀矣弱羽髙飛本可憂危而況於聲聞過情者乎禮傳雞曰翰音以雞鳴候時鳴先振翼也其飛不及尋丈聲則逺聞若登天然輔嗣曰音飛而實不從甚契不誠之防鶵以誠化不以誠守固所以凶也

象曰翰音登於天何可長也

雞有翼而不能飛其爲逹曙之呼徹於上下名實不相赴也聲聞過情涸可立待何可長久大過枯楊生華正與此同

【山下雷上】小過

有其信者必行之人信而後可行闗塞旡所阻道路旡誰何信而後諫信而後勞誠中形外故受之小過也山下雷上艮位東北時當大寒震位正東時當立春雷未可聲而先所以爲過然於時亦不甚逺月令之少差往往有之所以爲小過雷之奮迅自重土而逹乎上其髙不逾五嶽登防華之絕頂見雲雨雷電悉出其下今震雷在艮山之上亦騰赴之小過者矣天地人物性情事理各有當然之極則謂之中不容損益益則過其限損則不及其量過與不及咸謂之過中孚往矣繼之而來似過乎中然而不得不過者時爲之也日月相推寒暑疊興天之過而不畱者也少厺而壯壯厺而老人之過而不畱者也天地開閉一治一亂千變萬化同歸於盡旡有不過者男女感應歷吉凶悔吝得失憂虞至紛至頥必造於旡亦旡有不過者故大過爲上篇之將終也自其旣過而觀之何事不爲塵土何念不爲糟粕又何物可以自守而爲歸根復命之用哉所以君子寧處身恭儉不敢務爲髙飛逺舉庸徳之謹庸言之信兢兢執持而精義入神聼其深造皆宜下不宜上也至於遇與不遇尢屬外緣乃身世之偶然原無可期必於其間者卦取象於飛鳥三四両奇爲身二五兩偶爲附身之翼初上兩偶爲附翼之羽二鳥之借以飛者其過亦在是故皆雲飛鳥而皆凶二五得中俱有遇而不遇之象過祖不及君宻雲不雨不遇也遇妣遇臣弋穴遇也遇者俱小不遇者俱大此柔得中而僅可小事也三四包於重陰之內俱云弗過是失位不中不可大事也大過者天之時防小過者人之气數澤滅木者五常變亂山上有雷者百年飄忽中孚取象於卵鶵小過取象於飛鳥伏乎旣成翺翔逺去人生百年猶健翮騰空而過沒世旡聞聖人所恥前言往行傳之方冊亦僅飛鳥遺音之入耳也六如之諭豈能及此

小過亨利貞可小事不可大事飛鳥遺之音不宜上宜下大吉

二陽局於四陰之間陰乘時而用事陽不足以有爲但聼陰之動止是小者過也小者過則小者亨矣陰勢過甚當知持守之道而利於得正毋以時驅運逼而遂其非卽有所事亦可小而不可大爲卦內止外動正洪範所謂作內吉作外凶用靜吉用作凶凡事屬內與靜者必爲小事屬外與作者必爲大事吉凶如此可不可燎然也小過從中孚而變翰音不飛聲聞於天飛鳥行空遺音於下夫以太虛之廣一小鳥過之不見其形但遺其音何其飛之疾速乎震動而上絕云霓負蒼天恐力之不任反有危墮之禍是不宜也艮止而下邱隅蓊蔚林麓安閒飲啄得其時棲息有其地是所宜也吉孰大焉天下焉有不可大事而獲大吉者乎不過從宜上宜下而校之則宜下爲大吉

小過解見大過

象曰小過小者過而亨也過以利貞與時行也柔得中是以小事吉也剛失位而不中是以不可大事也有飛鳥之象焉飛鳥遺之音不宜上宜下大吉上逆而下順也

內外四陰其勢方盛是小者過而能亨也君子之過以正而得亦以正而處惟有自反自訟歸於內省不疚而已如日月之躔離時爲旋轉而薄食隨之行而適逢其防𨿽聖人亦有所不免過而能守正者與時皆行乃天運使然非人力所能爲也上下兩柔居位得中然徳薄而才弱以之小有事則吉負剛健之徳與才者偏失位而不得其中君子而不逢時豈能有大事之表見乎觀其卦畫三四兩剛合爲鳥身二五兩柔比爲鳥翼初上兩柔張爲鳥羽有飛鳥之象焉鳥飛迅速遺音下聞茍得叢樾之可棲泊則戢喙斂翼不欲髙舉以自取於困窮夫過而上上則淩陽爲逆過而下下則承陽爲順寧爲貶損不處髙亢以其知順逆之理故也小過之時在國爲君弱臣彊在人爲嗜欲深而天機淺非退然自處於不足未見其可也

非爲反羽與小過之畫相似但縱橫結搆不

同借爲是非之非因作飛以別之

象曰山上有雷小過君子以行過乎恭喪過乎哀用過乎儉

雷於地其猛烈之气及山之髙峻而盡矣山上有雷是奮迅而小過者也君子審乎此象知過以時行人不能免則行不敢傲寧過乎恭喪不敢易寧過乎哀用不敢侈寧過乎儉所以拘謹窒嗇願爲自守之道不欲邀希世之功其時然也雷气上行山體下峙背馳而不相合上動下止君作而民不應皆不可有爲之象

恭肅也拱手相對內有敬肅之心矣恭敬之人可

以共事故借爲同共之用後人以其混於借也加心作以別之古恭共拱俱一字哀閔也掩口以衣而哭泣乃臨喪之容閔爲往弔也儉約也僉有眾之義一人而爲眾人之事儉約甚矣

初六飛鳥以凶

初上爲鳥之勁翮鳥之所以能飛者在是故皆言飛鳥初在卦下亦其所宜然小鳥習飛之始慿其弱羽而自陵躐旡不因之而凶也飛鳥之遭摶擊揜捕旡不以此以猶因也夫陽剛之才徳神龍之變化初猶勿用況於陰柔況於飛鳥乎

象曰飛鳥以凶不可如何也

弱羽習飛而好自用小人處世急於見長而身試因之得凶是不可如何者也猶言旡可柰何之意

六二過其祖遇其妣不及其君遇其臣旡咎

二居三下視四爲祖上應六五之柔是過祖而遇妣也卦象飛鳥二與五皆當爲翼鳥翼兩相比輔故爲妣然四五震動動而上往二𨿽當過時中正而下止與三合體而相安附是不及君而遇臣也能守宜下之戒而行之以恭儉卽時之過可得旡咎祖有功而宗有徳過其祖則功業往矣妣𨿽比徳於祖而所行止閫內之政遇其妣則大權旁落矣國之貴者惟君不及其君則身旡可委贄道不可行矣臣僅奉令守職者耳遇其臣則將爲乘田委吏抱闗系柝之徒矣此僅可小事之象也過與不及皆不合其度惟遇則適相當不前不後也

祖始廟也從示從且且以陳肉祖廟特貴故當且妣歿母也從女從比母歿而迹其言行可比徳於

父也

象曰不及其君臣不可過也

不及亦過所以不言過而言不及者以臣不可有過君之義也

九三弗過防之從或戕之凶

以陽介乎動止之間而爲艮主乃上下之防有其防則有所限量而不過卦畫上下整齊二奇中處四偶外布旡攙越紊亂三與四爲之界限也故皆云弗過然陽性上往三有上六之應從其震動則災害之至有不可測度者言從而上或將戕之也故凶一奇橫於二偶之上防之象內外上下交闗此限必不可逾越弗使過乎此而當立之防從人而往其防決矣防決則內外上下各相變亂其爲戕賊豈止一端防隄也從阜從方築爲隄防必度地勢亙岡連阜得

其方向始能永久不崩墮耳戕從戈從牀牀爲人憑依之處而戈矛及之禍患生於所不測也

象曰從或戕之凶如何也

艮止介乎震動不能自守而從人以防於上逆其凶當如何

九四旡咎弗過遇之往厲必戒勿用永貞

陽爻陰位不用其剛與正爲鄰不遂其動屈於柔下能守其恭𨿽當過時而已旡咎人欲求所遇合不惜過分以致之或過騁其才力或過用其聰明而反失夫至當之道君子但以平易行之弗使之過而已遇矣其遇乃在弗過之內非有他也茍欲乘其震動之性往而上進則至於危厲此必當戒愼者用行舍藏隨時以著仕止久速何嘗固執君子爲時受過亦所不辭及其更也光輝如故若自謂吾心之旡私守此而不變則過戒於貳矣勿用永貞乃攺過不吝者與

象曰弗過遇之位不當也往厲必戒終不可長也陽性上往挾以震動其過也必矣何能弗過而遇之乎以其居位不當陽剛旡所施爲故耳姑勿言其往旡所之卽有所往終不可久久所以厲而必戒

六五宻雲不雨自我西郊公弋取彼在穴

卦形似坎爲云似重畫之坎爲宻云然寔非坎也故爲不雨陰盛陽衰云倡而雨不和雷爲旱雷山爲焦土我西郊之民將不耕不稼矣公獨憂之乃弋取隠伏在穴之禽獸以備凶荒夫君子之於禽獸張网猶開來歸不殺仁之至也今弋取在穴者得旡取之小過乎特以憂民而至此文王與紂之時不可大事而下順五君位而云公以服事殷之象也小過爲君弱臣彊彊而能盡臣道所以爲至徳

象曰宻雲不雨已上也

天油然作云雷聲而雨隨之今云盛而雨不應者雷已出地且過乎山上其郁勃之气泄越逮盡陰陽不復和暢矣

上六弗遇過之飛鳥離之凶是謂災眚

窮陰在上悵悵旡所適下應九三止而不進獨翔天際欲求所遇合而不可得非其本然也特以自喜髙逺過之使然耳過之斯弗遇也鳥飛不息必離矰繳而凶其凶之道非災來自外則眚作自內上逆之禍於玆並見

象曰弗遇過之已亢也

逞其六翮飄颻於上窮極而忘歸宿弗遇其巢穴而過於髙亢也亢龍且悔況亢鳥乎

中孚之卦中虛虛者神靈之囿變化出焉故彖言豚魚而爻言飛鳥小過之卦中實實者物而不化故彖言飛鳥而爻終以飛鳥也荘生鯤化爲鳯蓋竊取兩卦反覆魚變爲鳥之意然在大易則平和典雅在荘生則誕而譸張矣易無所不備經生自棄之

耳

【火下水上】旣濟

人之往來皆謂之過遇江河求所以過之之防是爲濟也大傳有過物者必濟指津梁舟楫而言有津梁舟楫爲之物則必濟矣小過之後乃爲旣濟也上篇始乾坤而終坎離縣象著明莫大乎日月水自爲水火自爲火兩物不交未雜於用此天生之水火也下篇始咸恆而終旣未濟生人之用莫甚於水火水入釡甑以供調和火傳薪木以佐饔飱兩物相交皆失其本性此人用之水火也水本潤下火本炎上逆之而爲旣濟凡物不逆不能成金逆之以煆冶而後堅利木逆之以防尺而後正直土逆之以耕耨而後生人逆之以教誨以憂患而後操危慮深趨乎學問自乾坤以來歷世道之升沈人事之消長變易已盡始得此卦其爻位之整齊陰陽之疊應乘承之比合旡有善於此者其義不止於過渉而兼取於鼎烹道上而屬火以腎爲坎居下而屬水呼以升腎之气使水上行吸以降心之气使火下伏成燒煉之功燒之堅則存之久形𨿽可壞神不可壞卽金丹聖胎也然其爲道必斷絕人事一念不起方能致功陳圖南無極圖全然明此義防竟於此卦毫無綰合聖人之身配乎天地天地交而成泰水火交而成旣濟天之中气交於地地之中气交於天一上一下旡有間隔不以呼吸爲升降不以燒煉存形神不以偏靜用功力不以造化私一身正已而物正盡性而參天地豈區區尺寸之養哉卦𨿽爲旣濟爻多不濟之義惟初最先得初吉之道勢爲可濟然曵輪濡尾亦爲將濟未濟之時二喪茀須待得茀而後可行三逺伐力憊而後得濟四衣袽以虞亂五殺牛不如禴祭是濟有不安於濟者至於上之濡首則旣濟反爲未濟矣正終亂之謂也天火位原在上地水位本居下其气一交爲暫而不可久故泰之六爻不言泰旣濟之六爻不言濟也

旣濟亨小【句】利貞初吉終亂【小句】

水寒火燠火燥水濕不能相容反其性而顚倒之則能交助而成功故爲旣濟夫江河兩露之水行乎地太陽木石之火麗乎空神全而气厚取之旡窮隨在各足及夫旣濟則一星一勺鼎烹之水變易而不靈薪傳之火熛烈而就燼𨿽於人用爲大而水火之所亨亦已小矣然而剛柔得宜陰陽不愆卦爻固未有正於此者二象各司其職以顯功用其於初也可云吉矣水火有生生之原豈能久聼其矯揉奇偶陰陽气化不齊六虛周流爻位變遷必旡長圓滿而不參差者終必至於錯雜零亂歸於自然而已

旣濟旣小食也從谷香可扱食也從無飲食气

逆也小食則气順矣借爲己事之用謂食已而事畢也濟從水從齊齊象禾麥之秀原本稍髙後者稍低二指畦與地也日至之時旡不悉熟物之多而畫一旡過於此故爲齊也茍逢旱漧其吐穗結實或有愆慝水至則又均矣禾麥之成功得水乃濟也借成事與渡水之稱爲卦排列整齊有齊之義晏子雲以水濟水誰能食之則濟有調劑之義水上火下得烹飪之用皀與齊又咸有五穀之義故九五以殺牛禴祭爲象未濟上九以飲酒爲象

彖曰旣濟亨小者亨也利貞剛柔正而位當也初吉柔得中也終止則亂其道窮也

旣濟之水火失其天性矣彼爲用於人間而無不借之者流行𨿽廣而亨之道則小也立位成章自有陰陽之分六畫之剛柔悉當其位所以云利貞也初吉者二柔爲離主居得其中上應剛中之五以火熟水水受其濟火有其功元首旡爲股肱竭力得明良喜起之象茍終止於是將水涸於焦釡火滅於漏溢洪荒不能爲文明唐虞不能爲夏殷變易時中之道安在也止卽亂矣惡其窮而不變終於窮也終止窮俱盡之謂六十四卦盡則復來旡窮盡終止之事未濟則事之始矣

象曰水在火上旣濟君子以思患而豫防之

水火地易其性變矣然水得火則寒者燠火得水則燥者潤交相爲用而旣濟者也君子觀於斯象見其相因之如彼而相克又如此居上而臨下則水決而火滅水涸而火熾則失職者受制於人是相用之時已伏相害之機思其患之必至而豫爲之防庻不至於終亂人類交逰互相爲用倚爲耳目手足及其眞性見不止爾爲爾我爲我凡平生之殘忍刻薄可以施於至親宻友者不遺餘力輔嗣云同舟共濟胡越何患乎異心投戈散地六親不能以相保嗟何及矣是以貴防患於未然卦義與革相似何以革不言患蓋兌爲西方之卦象澤而屬全澤能勝火火亦能克金循環相制旡偏彊之勢又澤𨿽居上有金爲之釡其象堅固水不能決而向下可以不防兌離二女生而志不同其患易於覺察坎離中男中女情本相交未見其患何爲而防故患必思而見防必豫而固

初九曳其輪濡其尾旡咎

坎爲輪離爲牝牛以牛駕車曳之而行牛善渡水惟出其鼻則不溺矣今曳輪而僅濡其尾於濟乎何有是以旡咎水在下則深而險在上之水臯原平陸之淺津耳不必乘舟而渡深厲淺揭亦已足矣況車載而往其安逸已甚曳輪曳之使行也先儒俱作止而不進則與輿脫輻旡異又濡尾不指牛而指狐豈人駕車時有狐並濟之理

輪有輻曰輪旡輻曰輇從車從侖輪以木齒比集

而成侖之意也

象曰曳其輪義旡咎也

乘輿而濟水不深險可知義當旡咎

六二婦喪其茀勿逐七日得

卦之所以成旣濟者以二濟五也離中女以柔居陰皆婦之象婦行以茀爲之蔽詩所云翟茀以雉羽飾之簟茀以竹爲之也喪其茀則不可行矣如欲逐之則何所適從且止而勿往彼男來下女至於七日而自得矣旣濟反爲未濟陽來居二之象火之遷就離其母而後得所依歸火將往而屬水女將往而議酒食火有灰燼爲之防衛而後可去婦有竹革爲之茀蔽而後可行震二勿逐七日得雷聲一去無迹反而爲艮則止不動矣此爻勿逐七日得火光閃爍旡定往而居上則得其本然之位矣

茀道多艸不可行爲茀從艸從茀道路多艸步履

窒礙行皆弗戾也借爲婦女之車以障蔽其後者謂之茀顧思義婦女無逺出之禮行皆艱澀弗其常性也

象曰七日得以中道也

坎離行乾坤之中道互爲上下而其中不失如星曜各旋而樞極不動二喪於離卽得於坎

九三髙宗伐鬼方三年克之小人勿用

當水火交防之際其爲搏擊爭鬭何待於言九三以陽剛足勝其任然用火敵水而居於其上爲力難違天時逆地理拂物情以挽日昃之離成中興之治豈一朝一夕所能辦哉故爲髙宗伐鬼方三年克之之象古今有國家者生憂患而死安樂戡亂之君能克難於危亡恆驕防於安逸泰之轉否旣濟之反未濟倐忽耳惟小人勿用而其功始可保蓋爻之左右皆陰下有以燻灼其耳目上有以浸潤其肌膚不可不思患豫防也髙宗殷聖王武丁鬼方幽州也晦庵以爲荊楚引詩殷武奮伐荊楚爲證於象不合夫北髙南下北幽南明北水南火人所共知者三以下卦伐上卦以明適幽以火克水其象顯然後漢西羌傳武丁徵西羌鬼方是也商頌曰自彼氐羌莫敢不來王蓋北方剛勁南方柔弱以北而趨南易以南而䢐北難然而聖王之於天下豈斤斤校力之彊弱乎邵堯夫天下將治地气自北而南將亂自南而北其言非通論也師上亦有小人勿用足見兵革之事聖人所不欲聞其敗負不必言驅生民之性命殫國家之財用而勝之及至成功其憂方大夫外患旣除內禍自興肘腋之小人甚於敵國之戈矛故於旣安且寜則戒之武丁中興殷業再世而及紂自三閱四至五東鄰殺牛鬼神不享殷命絕於天之象西鄰禴祭受福周徳日新之象爻言小人勿用預憂其爲亂階傳言憊亦審知其元气傷殘也以火變水與革命之義同

象曰三年克之憊也

夫以髙宗之聖僅克一鬼方何至三年之久逺乎然用離火以克坎水非天地自然之勢𨿽以仁伐猶且暴露其師旅疲罷其筋骨可謂勞憊矣兵可妄用乎

六四繻有衣袽終日戒

水欲下決火欲上燎四當其衝正多懼之地𨿽處髙位而服有采繒其心不敢便安恐事起倉卒佩玉長裾不可以應變豫有短衣以防患自朝訖莫終日爲之戒備繻繒采也袽短衣也如身之服短小稱身便於作事先儒以袽作絮或作帤指爲敝敗之綿帛用以塞漏旣嫌於攺易經文復與象不合夫火上已溫之水非可泛舟者也安得有波濤之險而備敗絮以塞穴耶不過言水火倒置如大象之防患

繻繒采色從系從需采色俱需染而後成袽篆闕

從衣從如當是稱身之小服

象曰終日戒有所疑也

位至於四水火相交成旣濟矣尙何終日戒乎蓋疑人爲不能以勝天利用不可以久居治安不可以長恃也

九五東鄰殺牛不如西鄰之禴祭實受其福

水火以供鼎烹莫重於祭祀五以剛中爲坎之主得二之柔中離主以爲應相須以濟者此也天下治安聲名文物禮備而樂作東鄰有殺牛之盛舉然而黍稷非馨明徳惟馨顧問主之者誠敬何若耳如僅以制度威儀循其舊典反不如西鄰之禴祭用物𨿽薄而誠敬昭格乎鬼神實受其助祐之福祭以明濟幽福以神濟人相須而濟之意東鄰指日出而言西鄰指水原而言亦暗借殷周之象不忍斥道之也

象曰東鄰殺牛不如西鄰之時也寔受其福吉大來也殺牛之祭在東鄰可以云盛然時已將去豈能以文節之繁挽天心之鑑注西鄰之禴祭又何足貴而時則方隆所以不如也與時消息天且弗違受天之福何吉不臻故曰大來

上六濡其首厲

濡沾濕也旣濟之水無深險之象何至於在上者而濡其首上居旣濟之極火熖猛烈水湯騰沸其气越於上沾濕於首如人之飲食奉養使其面目潤澤此非粹盎之徴居使之然也必至於危厲

象曰濡其首厲何可久也

濡首之厲以旣濟爲成功不虞其終亂治亂相倚往來無端目前之適意何可以久畱門以水火旣濟可致長生聖人言何可久正與之反背是彼之水火非我之水火也學易者不可不知

【水下火上】未濟

旣濟則人情安逸不復有爲而易以此終是窮盡無所事也物豈有窮盡之理乎傳曰物不可終窮受之以未濟終未濟居易之終必思所以濟之事復始矣旣濟之火薪傳者也其火易燼旣濟之水鼎烹者也其水立涸皆終窮之物也未濟之水江河也其火太陽木石也性生生而體變動用之不竭取之不盡皆旡窮之義也日躔不與分至同行晦朔不與節候同交晝夜不以子午平分皆旋轉無端消長互用此所以知來藏往生生不息也然則何以又曰男之窮也物窮者窮而終男窮者窮而始窮未有不始不窮亦無所見其始也旣濟上水下火水將流下火將就上相合之際比宻無間未濟反之上者自上下者自下𨿽相磨蕩隔絕而不通其象各見於三四兩爻之介旣濟伐鬼方戒衣袽嚴其疆界不令有所侵奪也未濟渉川伐鬼方除其梗塞不令有所背叛也未濟非不濟也水火各居本位待人而濟坎離得天地之中水行地中西原而東放火行天中東升而西沈旣濟乃咸池浴日畢事晏息之時未濟爲日出榑桑萬物動作之候昨日之莫气得所休養無不悉洗其舊習而方新之朝气更明心爲火洗心正所以明明徳也天下之生息必始於濕濕熱者水火之防微滑滴

不枯卽爲鬱蒸鬱蒸旣久必出爲潤澤在天地則謂之氤氳在事物則謂之醖釀旋相克而旋相生變化無窮寔兆於此以顯天地之神功成男女之大用以未濟終終則又始示無窮也水火背馳欲濟甚難初二兩爻止成旣濟初一爻之象用力多而成功少也三當隔絕之地水性潤下隨之則終於不濟利渉是逆之使上也四火體炎上未能振起在下之物惟震動如雷則陰火自下出五爲日之中正照及萬方至上則水又受火之气薫蒸而爲酒未濟復有濟之用矣

未濟亨小狐汔濟濡其尾無攸利

旣濟之亨以人用言故小未濟以水火言各安其位自然之性無所拂逆是以能亨狐性善疑能濟水而不能浮渡必俟凍合水涸然後敢行其尾長大稍有沾濕則退卻而不敢前小狐則遲疑更甚何望有成故云無攸利卦反旣濟而來一治一亂未能卽濟天下大有爲之人臨事敬愼而不輕試多謀而善防未有進而復疑疑而不果者正以爲未濟之象或讀作亨小爲句與旣濟同其如彖傳釋句何汔水涸也堅冰臨河與涸相似詳井卦狐貍同類埋獸之屬多夜行晝伏坎水在下本其所憚又有離日當空決旡敢濟之理蓋極形容其未濟也爲卦剛柔六爻俱不當位上下二篇惟此一見有難於成事之義故取象亦求其甚難者

未從木加其枝葉象繁盛暢茂之形指其未有

成實之事六月爲未辰禾黍尙有待而收獲借爲凡事將成不卽成之稱又借爲不可必之辭濟見上卦狐妖獸也鬼之所乘從犬從其形略與相似善

藏其身匿影不見如之藏於葉下也能爲災祥其產多在北方河水凍合伏冰上聼無水聲見有車馬之迹然後敢渡其尾長大惟恐沾濕行必揭尾物之多疑最不能濟事者

彖曰未濟亨柔得中也小狐汔濟未出中也濡其尾無攸利不續終也𨿽不當位剛柔應也

旣濟之初吉以柔得中反而爲未濟其中仍在𨿽有往來上下之殊所得無攺其能亨者以此當汔而濟本非艱難之事以小狐處之遲疑畏縮未能卽出險中至於濡尾而無所利則惟有退匿不果而已安能續往而終濟乎三陰三陽無一當位其能任事而克濟者非一人敢獨擅剛柔相應必因輔佐以有成不至於終不濟也旣未濟剛柔亦皆得中何以俱略而不舉獨兩言柔得中乎蓋旣濟以火熟水水有借於火火旡求於水濟之之權全在於二離照行空人民快覩二之剛中乃爲上應之臣日之下熯者廣水之上蒸者微也然五非二亦不能自濟君臣恊力功歸於君亦是常道

象曰火在水上未濟君子以愼辧物居方

火本麗空而炎上水本行地而潤下各安其位無有交錯不相和合未濟之象也君子體物而得其性察方而知所安物至多也分羣而處不至於陵亂方至異也聚類而歸不令其攙越天下奪倫犯分之禍俱由辧之不明居之不宜則自相雜擾並育不害並行不悖極其紛頥自有條理君子於此不可不愼愼則物情方向因其自然不假矯揉而已得之矣火外明水內明俱辧之象辧當用爲是詳履卦

初六濡其尾吝

幽隠在下伏於水際觀望遲疑濡尾而退然猶愈於冒險馮河者矣僅爲羞吝而不至於凶

象曰濡其尾亦不知極也

狐之求濟必於水涸冰堅之時初臨水涯而遽濡其尾亦不知其所究竟也極終也卽不續終之謂坎水內明宜知然知在二而不在初

九二曳其輪貞吉

水之行地乃其正位二爲坎主習險之人磨礱世故老成堅忍非畏險者比也居得其中上應明照之主當未濟之時思所以濟之之道烏可觀望而不進下同於濡尾之初哉故曳其輪而使之行將往乎上以求濟然而未能卽濟有乘輿以待渡之象任勞不避固守其正而吉也乘輿止可施於淺津水險必須舟楫未濟之象也在旣濟曳輪濡尾俱在於初今分屬二爻其故何也旣濟之時水火气交爲力易初爲之而二享其成未濟之時水火異性用功難一人之事二人協助而始就

象曰九二貞吉中以行正也

在險之內曳輪而往似果於行二得中以行之無有不正者𨿽不當位而得貞吉夫子於此言行益信曳之非止先儒以陰爻陰位陽爻陽位爲貞反是爲不貞六十四卦惟未濟有三貞吉而六爻全不當位因知其說之未然

六三未濟徵凶利渉大川

當內外之交上下背馳而不相親就中成隔塞其使之然者三與四耳四離體能下照三坎體不能上滋故未濟獨見於三水性潤下滔滔不返若隨之而徵波靡狂瀾何所底止是未濟終旡可濟矣安得而不凶當濟世之任者利在挽其日下之勢或絕流而渡或逆流而上渉大川而出乎險則未濟者庻乎有濟三當其介水之隄防不可不勉先儒疑旣云徵凶又云利渉令人何所信從正疏加不字於利渉大川之上晦庵言但可浮舟不可陸走俱執滯膠固以辭害意由於不能觀象

象曰未濟徵凶位不當也

以陰居陽質柔而好剛位不中正恐不能挽穨波而有濟

九四貞吉悔亡震用伐鬼方三年有賞於大國

麗薪之火反歸於上𨿽飄蕩而不焚暴露而不燼以得火之正道故吉也向所謂豫防之患衣袽之戒其悔可亡矣四以陽剛之才去下而隲上彼降者聼其自降我升者任其自升乾坤之內不已成隔絕不通之象乎乃用震動之气赫怒以威天下往我鬼方慿離明之所照下燭其幽隠比及三年彼裔土之人旣仰維新之化使五服諸侯其朝貢以時而所以宴饗錫賚者亦有其道有賞謂燕饗之禮錫賚之物大國謂五服之諸侯四以在上之火欲克在下之水無可施其力當用龍雷劈靂之陰火從地而升則水气復薰蒸而上往使逺方之不貢不廷者無不朝宗於天子否塞之象至此盡通旣濟而窮兵幽逺恐有黷武之嫌是諸侯之朝聘防同本無失職也未濟而討不用命正以養作新之气使公侯伯子男相觀而化成先儒解釋大國俱不甚通暢不知如開國承家之例而賞功臣以大國乎又不知言大國之君當有賞於徵伐有功之臣也然二者之中皆於上下不交爲未切惟裔土賓服諸侯順從爲與象合

賞賜有功也從貝從尙功爲國家之所尙而以財

物賜之自無濫予之事

象曰貞吉悔亡志行也

以明制險以上臨下使乖異判隔之世可以相親而相就則在我之志亦可通行而無阻滯矣天下之壅蔽卽志之壅蔽也逹可行於天下君子之志方遂

六五貞吉無悔君子之光有孚吉

五爲離主明麗於中天居火之正位貞明而吉何悔之有大君之照臨普天之下何所不見而獨有承受其光能與君子相應而相孚者則在九二二爲坎主水映日而生采月望日而生明其孚信之不爽可因此而得彼是二孚其光而亦吉火上水下其形不交波澄日朗光采煥自朔而往月逺於日光華映射水之與月其气無不孚應於日然皆以火孚水故彖傳獨舉柔中四以才能之近臣佐五虛明之共主君臣附麗以相濟其光照於天下故貞吉同悔亡無悔亦同震用者奉天子之威靈以伐不寧也與髙宗之自伐者異四已定亂而五始成文徳之治爲君子之光制禮作樂黎民於變

象曰君子之光其暉吉也

爝火希微陰火靑熒豈能有所映惟其爲君子之光則麗天而逺照沐其餘采者獨燦爛而成暉淸揚澄澈不可掩抑且又因之而獲吉

暉象日光四射之形惟注於水則采色特異故日

出日入其光射於海水映爲五色雲霞俱晝夜所無者月爲水之精亦映之而成明小篆暉從日從軍指軍威之盛日光照耀於甲兵此西秦之俗書於義無取

上九有孚於飲酒無咎濡其首有孚失是

周禮有五齊禾黍初釀而未加水者也愚謂此卽濟字不加偏旁遂混其聲音耳因齊而取象於飲酒未濟之終有將濟之理此可信者也待時而至如需之宴樂而已禾黍旣已成齊俟水卽爲酒矣不甚艱難也故爲有孚於飲酒而無咎然酒之爲物托體於水稟性於火能亂人之心志而攺其面目稍弛敬畏之意則薰灼於首者若濡染之變易人生之謹願誠信皆爲是而此失是也指酒而言酒質水性火一物而具坎離之象水上升之气弱酒上升之气彊未濟欲其旣濟旣濟恐其終亂未濟之終將濟先以爲戒上九之飲酒非有失也已無咎矣聖人惡酒之防溺以濡首失是狀酒之惡徳周公酒誥言酒之喪徳伐性禍國亡家腥聞於天丁寧反覆六七百言而此爻以二語括之其最難於摹狀者有孚失是蓋酒能澆醇散朴令願者狂怯者猛常一所有之孚俱失於是蓋周公目覩紂之酗滛殄滅於系易之終復申其戒先儒釋下句饃糊不明未有當者大抵謂易是象

聼其句字零星不能接續貫穿一句自爲一義一字自爲一義成何文字以愚意讀之未有不一气聫絡者六經尙書極爲古奧太易尢加簡錬其血仍在因憚於摉索視爲碎金防璧豈其然

象曰飲酒濡首亦不知節也

酒以祭祀取其气上升以養老取以和血脈以燕饗取其洽賓主皆有濟義然猶繪饕餮於彛罍想節足於巵爵而不敢縱茍至於濡首以狂藥翳其離明詩所云彼昏不知也則儀文節度尙何在哉離火外明宣知其光在五過中反暗

初上於一卦之中自爲首尾及其往來又復爲首尾九陽也陽貴在下則乘輿在上則飲酒六陰也陰賤在下則濡尾在上則濡首別無表見二五往來爲離主離明在下有遮蔽之嫌其光不逹喪其茀將升而上之兆也升而上則爲君子之光無逺不及三四俱離體用明以破險其徳同其位異三之用伐惡其有侵淩之勢鬼方隠然自視爲敵國故克之而憊四太陽上麗鬼方下伏但討其不廷不貢天下俱懷徳而畏威四三俱坎體水之防限也在四虞其決在三憂其防能衣袽以備旣濟自可當未濟而渉川九五處其丰盛則殺牛以祭九二當其窮約則柴

車而行素富貴素貧賤者也旣濟如有殷之成事髙宗功業已往紂惡貫盈天命不佑禮文𨿽備百神不享周徳將興𨿽未得偹物以祭鬼神歆格寔在此時未濟如有周之惟新濡尾曵輪以始事渉川以挽狂瀾洗舊習四五兩貞吉是已經定鼎震用伐鬼方是周公爲相滅國東徵六五衝主制禮作樂光輝逹於四表兼三王法百世者也上則治定功成恐後王之失徳與酒誥之意同其所以望後人之損益者正是旡窮故咸爲未濟夫子曰易興於殷之末世周之盛徳旣濟未濟居易之終象更明顯

周易象辭卷十七﹤經部﹐易類﹐周易象辭﹥

欽定四庫全書

周易象辭卷十八

余姚黃宗炎撰

系辭上

伏羲作易止於畫卦有名無辭文王作彖辭系之卦下周公作象辭系之爻下皆稱系辭此則孔子學易得諸心而見於言論者後人亦稱之謂系辭內有子曰者大約爲門弟子所記載後儒作上傳下傳以別於文周今從古本

天尊地卑乾坤定矣卑髙以陳貴賤位矣動靜有常剛柔斷矣方以類聚物以羣分吉凶生矣在天成像在地成形變化見矣

聖人作易俱因造化之自然絕無勉彊布置於其間易未作則大道散殊而森列易旣作則兩間之至理俱可於易中求之也聖人觀天之髙地之卑而爲乾爲坤從此定矣陽气輕淸而上浮地質重濁而下墜卑者在下髙者在上陳列於日前聖人因之而序貴賤之位矣凡陽皆動凡陰皆靜是其性體之常畫爲奇剛偶柔可決斷矣南北東西方位不同气類相近或自此而之彼或自彼而之此𨿽異地能相聚飛潛動植所賦有別羣居一處或相慕相說而來或相背相叛而去𨿽始合而終分散各止而不相與則無得無失類聚羣分則有得失之可徴吉凶因之而生矣縣象於天者气有遷轉賦形於地者質有進退形象互有升降自有之無自無之有變化從此而現矣天地自然之道聖人悉取而著之卦畫爾

是故剛柔相摩八卦相蕩鼓之以雷霆潤之以風雨日月運行一寒一暑乾道成男坤道成女

旣有剛柔則剛與剛相摩而成純陽之卦柔與柔相摩而成純陰之卦剛與柔摩而成陽雜陰之卦柔與剛摩而成陰雜陽之卦於是天地雷風水火山澤各以一貞卦在下而爲主逓加八悔卦而居上八卦輾轉相蕩每卦各成八卦也孰爲振作興起鼓之者則有雷霆孰爲滋枯濕燥潤之者則有風雨日照於晝月照於夜運行不息冬至月近日逺爲極寒夏至月逺日近爲極暑道以生成而言幹爲父得其一體爲長中少男坤爲母得其一體爲長中少女在諸卦之雷風水火山澤皆乾坤之雷風水火山澤在陰陽之男女皆乾坤之男女也

幹知大始坤作成物幹以易知坤以簡能易則易知簡則易從易知則有親易從則有功有親則可久有功則可大可久則賢人之徳可大則賢人之業易簡而天下之理得矣天下之理得而成位乎其中矣

六子皆乾坤之所爲六子之弛張闔辟皆乾坤之所轉動佀乎爲之主者艱難而繁雜乃幹則知其大始絕無事事萬物之气機有稟有受莫不資乎此也坤承乾之始絕無更端不過因所已然作成其物物大始不容有爲成物不容他造幹知隨乎物是以易爲知也坤能隨乎幹是以簡爲能也品物幽深險逺求之於難則無一可知者惟易則易知爾庻類紛紜錯雜求之於繁則多不可從者惟簡則易從爾易知則天下之性情悉合一而有親易從則天下之作用盡歸向而有功親如父母固結而莫之觧散爲可久功如帝王周徧而無所缺防爲可大賢人之法乾坤則效其無息不已而爲徳則效其博厚無疆而爲業自不在於艱難繁雜無爲而始因民而利亦止易簡而天下之理得矣得其理則天地易簡賢人亦易簡故參天地稱三才而位乎其中矣古今學問功業無逾易簡君子不多一貫忠恕無知空空皆易簡也教之孝弟省刑薄斂惠而不費治天下可運於掌皆易簡也怨欲不行則難博學多識則繁博施濟眾則難每人說之則繁賢人徳業本諸乾坤在此不在彼也右一章

聖人設卦觀象系辭焉而明吉凶剛柔相推而生變化是故吉凶者失得之象也悔吝者憂虞之象也變化者進退之象也剛柔者晝夜之象也六爻之動三極之道也是故君子所居而安者易之序也所樂而玩者爻之辭也是故君子居則觀其象而玩其辭動則觀其變而玩其占是以自天祐之吉無不利

伏羲觀天地六子之象設爲八卦文周因其已設之卦觀彖象而系之彖辭觀爻象而系之爻辭象中𨿽有吉凶俱隱藏而未露系以辭焉始判決而明之使吉凶無淆惑也吉凶於何而見蓋以剛柔之畫疊相推移生生不止而變化出焉夫吉凶非僅言禍福得其理則吉之象失其理則凶之象也未至於吉凶則有悔吝憂其不慊於心虞其有媿於己之象也卦爻之來而變往而化卽一進一退之象也剛者陽明柔者陰暗卽爲晝爲夜之象也四者之象具而周流於六爻遷轉不息故曰動動而無窮三才各臻其至極之道也學易之君子終身居處於其內心安理得乃易中秩然之次序也心與易通欣喜不厭反覆推詳樂而玩之則爻之辭也故君子當平居之時混然無所專屬縱觀其全體之象而歷玩其二篇之辭當動作之際確然有所法則觀其一事之變而詳玩其在我之占君子動靜無非易矣易與天合故天祐而吉無不利讀此章知象占之不可分卜筮乃其餘事也右二章

彖者言乎象者也爻者言乎變者也吉凶者言乎其失得也悔吝者言乎其小疵也無咎者善補過也是故列貴賤者存乎位齊小大者存乎卦辧吉凶者存乎辭憂悔吝者存乎介震無咎者存乎悔是故卦有小大辭有險易辭也者各指其所之

自始至善補過釋系辭之文自列貴賤至終皆玩辭之道彖爲全卦之象主統體而言爻爲各爻之變主一節而言其云吉凶謂事理之得失其云悔吝謂未有大害而小有疵病其云無咎謂善於補救其過彖象卽卦爻變卽位爻分六畫上貴下賤列於位中卦體內外彼此交合齊其小大自見一卦之義齊者參差大小整齊而畫一之也辧別吉凶存乎卦辭爻辭之內明白而莫可掩憂悔吝之或成則存乎幾防之介咎每在於苟安亦得於輕忽能震動警惕以自媿悔何咎之不去乎陰陽偏勝卦因之而有大小大小之分治亂攸闗辭因之而有危險平易之不同聖人所以系辭者各指人所當向往爾之往也

右三章

易與天地凖故能彌綸天地之道仰以觀於天文俯以察於地理是故知幽明之故原始反終故知死生之說精气爲物遊魂爲變是故知鬼神之情狀

此贊易與天地無間聖人神化原與天地無間故能作易也夫易爲卦爻象辭實與天地以凖則也如天地無易爲之凖則其气化萬殊品類繁賾何所條貫惟有此準則故能使天地之道彌滿而無罅隙綸緒而不混淆莫載莫破充足分辧皆聚於易矣其作易也仰觀縣象於天日月星辰風雷雲雨皆謂之文俯察成形於地河嶽山川原隰都鄙皆有其理天象之躔次遲畱時若恆若地形之髙卑險隘沃瘠遷徙明者易見幽者難知知其故而幽明莫可遁也人之始非倏然而來也其未始之前防特气質無麗卽恍恍忽忽之靈明亦何從而降禪原之而究其所以始人之終非溘焉就滅也其將終之頃防特五官百骸莫可寄托卽千變萬化出有入無之智慧亦何從而觧散反之而窮其所以終故知生有稟受非虛生死有歸著非浪死是知死生之說也精乃气之所聚气乃精之所行凝結而爲物自無而趨有必神靈自爲主宰所以各盡其用魄附精魂依气合而不可見及其離也捐精气爲臭腐而營營然遊於太虛者輕淸之魂也魄可臆度已與精气而俱去魂不可測識是爲變而莫窮聖人所以知鬼神之情狀也兩間之成形成像皆有精气卽皆有鬼神不專指人言也人特其大者爾其觀察原反爲物爲變俱備於卦爻不逮他求者

與天地相似故不違知周乎萬物而道濟天下故不過旁行而不流樂天知命故不憂安土惇乎仁故能愛以易爲凖則而測量天地如以規矩成方圓不患其不肖是相似卽肖之謂也不似卽有違背旣已似矣豈復有參差而違背者乎其智足以周徧乎幽明死生鬼神而無一毫之遺漏且爲財成輔相之道以濟天下使有餘不足悉得其中而不過濟天下豈有一定之法執中無權或不可行必旁通曲盡以行之又不流溢於時中之外審時識數心與天防神與命契和樂衝容知覺明顯得防屈伸無足以攖寕而不憂內無怨尢在在自得隨土可安俱以培飬其元气而惇厚夫仁心視人物爲一體而能愛庸人昧於事理行多窒礙怨天尢人不安素位居身戚戚與人乖牾不智不仁惟學易則庻乎可免矣

範圍天地之化而不過曲成萬物而不遺通乎晝夜之道而知故神無方而易無體

易何以能如此以其大而言則範圍天地之道而不能過乎其外大莫大於天地易爲之型範圍繞不見髙明博厚之無窮而卦爻象辭之可盡也以其多而言則曲成萬物而絕無細微之遺漏多莫多於萬物易爲之委曲成就不見靈蠢洪纎之繁亂而卦爻象辭之簡約也蓋以易兼貫乎陰陽往來之道而主宰之也通謂兼貫晝夜謂陰陽往來知謂主宰也其流行變化神妙莫測在在皆是而無容執著豈方所之可求其屈伸進退變易無端非虛非實而莫能指定豈形體之可拘乎夫流行坎止皆役役於陰陽之气化而遷轉於消息盈虛之數惟有方以限之體以滯之也神無方易無體幽明死生鬼神不能維系知幽明而不隔於幽明知死生而不間於死生知鬼神而不誣於鬼神所以準佀範圍天地天地卽易易卽聖人也章分三叚皆以易並天地爲綱領首言準天地混茫有準則斯可度量矣次言似似則易與天地不二矣終言範圍範圍乃陶鑄約束之稱天地有過有不及得易以裁成輔相而天地始歸於無憾其次第粲然皆以易言也夫子系辭俱以學易而作闡卦爻象辭所以合乎天地陰陽之故絕非推開卦爻象辭專論天地陰陽者故毎章多提易字後儒言易以易書爲語言文字惟恐人落於形迹徧掃除卦爻象辭專論天地陰陽猶以天地陰陽爲名物更捨之而論理其志愈髙其說實背於夫子矣夫天地陰陽之道羲文已決其奧於卦爻象辭夫子不欲增其所禾備非不欲備也引伸觸類可不必備也因其已明之卦爻象辭而求天地陰陽正大深微盡得於此茍進乎此而爲進上乎此而爲上吾恐賢於羲文周孔者不在二氏而在聖人之徒也

右四章

一陰一陽之謂道繼之者善也成之者性也仁者見之謂之仁知者見之謂之知百姓日用而不知故君子之道鮮矣

天地之道不外於陰陽聖人作易所以盡陰陽之能事兩間無處非陰陽詘信往來動靜闔辟交錯而不止若道路然則一陰一陽直謂之道矣陰陽之道降於天授於人物天與人物相接續交闗之際爲繼混然元气之授受純粹精微莫可形容但可云善也此善非有對待與善惡之善不同蓋從無能名而彊名之爾旣禪於人物遂有稟賦而一定爲成已離乎天形質各具遂生含靈散不可合者則云性也此皆一陰一陽之所化育無迹象可擬就夫得慈受溫和之气多則爲仁者仁體所見卽謂之仁不見一陰一陽也得淸明澄徹之气多則爲智者智質所見卽謂之智不見一陰一陽也至於百姓起居陰陽之中日以爲用而不知誰爲之者仁智已遺其全百姓竟迷所自君子之道𨿽各具於性然能全知者鮮矣

顯諸仁藏諸用鼔萬物而不與聖人同憂盛徳大業至矣哉富有之謂大業日新之謂盛徳生生之謂易成像之謂幹效法之謂坤極數知來之謂占通變之謂事陰陽不測之謂神

道𨿽鮮見豈竟隱於無何有而終莫覩乎其昭著而顯者非自能顯也顯必根諸仁其祕密而藏者非終於藏也藏必諸用非內非外卽動卽靜鼔萬物而振作之萬物隨乎气化自行自止無補救之力參贊之權不與濟世之聖人同其憂民之責盛徳不離乎仁而用藏焉大業不離乎用而仁顯焉至矣哉莫可加矣聖人作易正憂民之憂易成使天下皆知趨避先憂在聖人不在易矣何云富有資始資生無不具備是之謂大業何云日新通變趨時運行不竭是之謂盛徳陰陽徴於徳業若此然皆寓於法象闡於易者也陰陽相交而生六子八卦相交而生二篇之易實生生不已之謂也其生生柰何一奇畫而爲陽爲剛自成其象之謂幹凡一百四十二陽爻皆此奇也一奇旣立一偶效而法之之謂坤凡一百四十二陰爻皆此偶也奇連不斷如天象之淸虛而無間隔偶中拆裂如地形之重濁而有窒礙指其畫而言也成像效法已陳則有占矣參伍錯綜極其數之所至知未現於將來之謂占數未定而有定將來而未來豈可聼其窮極而委之於數通變在人豈數之所能囿而盡信夫占也則此通變之權全歸人事也此陰陽爲之也陰陽變動莫可端倪不測之謂神也神則無能名狀至矣極矣亦不離乎陰陽而云陰陽非道必求所以一陰一陽而始名之道豈非道在邇而求之逺乎

右五章

夫易廣矣大矣以言乎逺則不禦以言乎邇則靜而正以言乎天地之間則備矣夫幹其靜也専其動也直是以大生焉夫坤其靜也翕其動也辟是以廣生焉廣大配天地變通配四時陰陽之義配日月易簡之善配至徳

此皆易之廣大而廣大實本乎易簡夫易之爲道其廣無所不容受其大無所不包括以其逺而言之則周徧而莫可止極禦止也以其邇而言之則隨在各足性情自具不必求之於形著不必虞其或偏頗蓋靜而正也以言乎天地之間洪纎髙下或气或形則無遺漏而皆備於易矣易必本於乾坤舉乾坤而諸卦在其中幹畫奇而實靜則專一不雜動則直遂不撓惟專惟直故大從此生也坤畫偶而虛靜則翕聚不散動則開辟無阻惟翕惟辟故廣從此生也乾坤之廣大配乎天地奇偶疊變流通莫定配乎四時坎離得乾坤之中气俱以一陰一陽爲主宰其義配乎日月易固若此其浩蕩若此其精微也然而凡幹皆易凡坤皆簡其善若此則配乎剛健柔順之至徳學易者求之於廣大徒增馳騖易不可見知易簡以從事易不逺人矣

右六章

子曰易其至矣乎夫易聖人所以崇徳而廣業也知崇禮卑崇效天卑法地天地設位而易行乎其中矣成性存存道義之門

易至極而無可復加聖人於此崇其徳使巍巍峻絕無可攀躋廣其業含宏溥博無能限量立心行事夫復何憾知識髙明已有生知之質進而不已知崇而徳益崇踐履謙恭旣有復禮之功日趨平坦禮卑而業益廣聖人豈自爲造作也彼崇者在天聖人效之崇非自崇也彼卑者在地聖人法之卑非自卑也天地設位已來卽有此崇卑之象卽有易道行乎其中繼善以後所成之性卽是崇徳廣業之資但庸眾放失而不求卽與天地逺聖人存而又存此性純固於穆運行道義俱由此而出入如門戶然莫之能違莫之或攺也效天法地亦與性俱成非勉彊而然右七章

聖人有以見天下之賾而擬諸其形容象其物宜是故謂之象聖人有以見天下之動而觀其防通以行其典禮系辭焉以斷其吉凶是故謂之爻言天下之至賾而不可惡也言天下之至動而不可亂也擬之而後言議之而後動擬議以成其變化

爻象之立原所以狀天下之紛賾變動本無一定之體眾人不能見聖人先有以見之萬事萬物喧囂繁瑣不勝其別白畫爲奇偶之卦擬諸近似而髣髴其形容取象其物之宜於彼宜於此與奇偶之畫確然符合所以謂之象象成而賾在象中不覺其賾矣庶類品族交錯往復動而不勝其窒礙何能爲之條理乃觀其防聚疏通使動者行其典禮各有章程秩序系辭以斷吉凶所以謂之爻爻著而動在剛柔相交之內矣由是而言天下之至賾卦有其象象約而該博何有於厭惡由是而言天下之至動爻有其辭爻齊而辭定何有於棼亂君子學易擬吾身所居之位爲何象而後出言則言可傳議吾身所值之時爲何爻而後舉動則動可法始於擬議終成變化是學易而合於聖人矣

鳴鶴在陰其子和之我有好爵吾與爾靡之子曰君子居其室出其言善則千里之外應之況其邇者乎居其室出其言不善則千里之外違之況其邇者乎言出乎身加乎民行乎邇見乎逺言行君子之樞機樞機之榮辱之主也言行君子之所以動天地也可不愼乎

舉此七爻以爲擬議言動之大槪學易者可類推上下二篇而身體之矣言行卽言動中孚以鶴之聲交立象見聲𨿽無形誠之感應能孕而成子君子之言出身加民其行邇見逺如樞運戶如機矢應斯榮違斯辱一言一行利普萬民而澤及百世失則反是天地之大言行實能動之惟愼以出庶盡擬議之道爾

同人先號咷而後笑子曰君子之道或出或處或默或語二人同心其利斷金同心之言其臭如蘭

人類至眾人事不齊其行有出處之難同其言有語黙之難同於百千萬億中得二人焉唱和感應此心相同不能間隔如至利之物何畏乎至堅𨿽金亦可斷也而爲言但覺彼此相宜如蘭之臭也荘生相視莫逆東海西海深淂此意

初六借用白茅無咎子曰苟錯諸地而可矣借之用茅何咎之有愼之至也夫茅之爲物薄而用可重也愼斯術也以往其無所失矣

天下人之過失大約起於不愼不愼之至則爲驕驕則臨深爲髙視人與物俱輕薄而莫可用身陷於大過亦未嘗覺察苟處身以卑是錯地者無有失墜復能防衛以自防而承借用茅可不謂愼之至乎匹夫勝予薄物俱可重用以斯愼術𨿽當大過之時可以無大過矣

勞謙君子有終吉子曰勞而不伐有功而不徳厚之至也語以其功下人者也徳言盛禮言恭謙也者致恭以存其位者也

竭盡心力亦云勞矣而不誇伐於人著有成迹可爲功矣而不以徳自居其識量宏逺未嘗見勞與功也非厚之至乎蓋云有功而復能下人也徳盛禮恭如此其極豈非髙功盛名人所難居惟以謙守之致盡其恭敬以存此勞臣之位爾曽謂保守祿位者乎

亢龍有悔子曰貴而無位髙而無民賢人在下位而無輔是以動而有悔也

此正與勞謙君子相反故並列之

不出戶庭無咎子曰亂之所生也則言語以爲階君不宻則失臣臣不宻則失身幾事不宻則害成是以君子愼宻而不出也

事之幾防者未卽昭著言語泄漏而禍患已成故君子貴於愼宻愼宻之人審時度勢在靜以圖維然後出無敗僨

子曰作易者其知盜乎易曰負且乘致冦至負也者小人之事也乘也者君子之器也小人而乘君子之噐盜思奪之矣上慢下暴盜思伐之矣慢藏誨盜冶容誨滛易曰負且乘致冦至盜之招也

作易之聖人其知盜之所自起乎夫盜之爲盜不過不安其分爾茍天下人人得宜各當其位𨿽有窺伺之心亦不敢今以身負物之小人忲然乘君子之器盜見之而不平矣是彼有可奪之理則思所以奪之事上不能恭敬而敖慢其上接下不能慈惠而虐其下盜亦知其上下無可容則思聲罪以伐之貨財乃人所同欲而輕慢以藏直教誨使盜也女子而夭冶以飾其容貎直教誨使滛也躬自負荷而乘輿直招盜使來也豈盜之罪哉

右八章

大衍之數五十其用四十有九分而爲二以象兩掛一以象三揲之以四以象四時歸奇於扐以象閏五嵗再閏故再扐而後掛

傳義移第十一章

天一地二凡二十字於此章之首接以天數五凡四十四字置在大衍之前今從韓康伯舊本衍卽引申之謂衍一至五復大衍之自六至十其數爲五爲十乃夫子五十學易之五十也其用四十有九蓋以蓍艸四十九莖爲用所以用四十九莖之故諸儒穿鑿牽彊未有得其自然之理者夫子亦無明訓不敢不闕疑矣分而爲二以下皆揲蓍之法惟掛一之掛當是置一莖於象兩之間故云象三非掛於小指間也如掛與歸奇同扐旣不象三且五嵗再閏豈取義取象之道乎每分掛揲扐自一變至十八變皆如是獨又舉後掛者恐人三變止一掛也筮法前賢大僃不必蹈襲

天數五地數五五位相得而各有合天數二十有五地數三十凡天地之數五十有五此所以成變化而行鬼神也

天爲陽陽數奇一三五七九是也地爲陰陰數偶二四六八十是也平分五位相得皆半奇與奇類相從而合偶與偶類相從而合天之奇數乘之則爲二十有五地之偶數乘之則爲三十總天地之數則爲五十有五用以推詳事物之理窮盡屈伸之妙成變化行鬼神斷在是矣宋儒以此爲河圖之數旣無聖訓牽此就彼甚覺支離亦與先天等圖同屬矯揉未敢信也

幹之防二百一十有六坤之防百四十有四凡三百有六十當期之日二篇之防萬有一千五百二十當萬物之數也

初變掛扐之數不五則九再變不四則八三變亦不四則八凡三變之後得五與四四通計十三則過揲所得者四其三十六而其數九得九與八八通計二十五則過揲所得者四其二十四而其數六合十有八變計之爲幹之防二百一十有六爲坤之防百四十有四共爲三百六十以當一期秊之日數也悉舉二篇六十四卦三百八十四爻陽爻百九十二毎爻四九三十六防統得四千九百一十二防陰爻百九十二每爻四六二十四防統得四千六百八防合之則萬有一千五百二十防以當天地間萬物之數也但言乾坤者明六子各分父母之肢體乾陽坤陰用九用六之道也

是故四營而成易十有八變而成卦八卦而小成引而伸之觸類而長之天下之能事畢矣

營謂營求四營謂一分二卦三揲四扐也四營逓舉成變易之始至十有八變而成一卦之終當其未成卦之先四營三變而成一爻僅可謂之小成八卦於此已露朕兆其後五爻俱引營變之例而伸之觸天地雷風之類而長之天下能事畢盡於四營十八變之中矣成易是分掛揲扐之苐一次成卦是分卦揲扐之苐七十二次小成是三變成爻分掛揲扐之苐九次八卦卽指六十四卦非云下卦也蓋言求得一爻之法若此則引伸觸類可得六十四卦如雲再加於六十四卦之上而爲四千九十六卦則荒誕不經之論矣非易簡也

顯道神徳行是故可與酬酢可與祐神矣

易道隱微得卦爻則顯徳行已具得數則神顯而可見復神而莫測可與酬酢夫天下之萬變可與祐助夫鬼神之不逮矣

右九章

子曰知變化之道者其知神之所爲乎易有聖人之道四焉以言者尙其辭以動者尙其變以制噐者尙其象以卜筮者尙其占

神之所爲者易也易有陰陽屈伸剛柔往來變化之道也知此道則知神之所爲矣夫辭變象占皆聖人之道而莫詳於易學易者各因其所用而求焉可也人有言用以謨謀問畣卦爻之辭極事物之賾一本諸性天言而非此將奚尙乎人有動用以作爲興起卦爻之變盡情僞之理一見於往來闔辟動而非此又奚尙乎審時度宜制噐以利生民之用可以垂永久而無敝者尙其象斯可是則是效矣開析明辧卜筮以定生民之志可以決趨避而無疑者尙其占斯可因數得理矣觀象玩辭觀變玩占學易者入聖之門也

是以君子將有爲也將有行也問焉而以言其受命也如向無有逺近幽深遂知來物非天下之至精其孰能與於此

君子知易道如是將有所作爲將有所行事不能自信諸心謀之於易極其誠敬而問焉告以吾言蓍防受命畣以辭變象如覿面相向此往彼來無有逺近之異幽深之隔遂知將來吉凶悔吝之物此𨿽發現於蓍防而非術數所能窺測者其必極天下之至精無以復加始能與於此也

參伍以變錯綜其數通其變遂成天地之文極其數遂定天下之象非天下之至變其孰能與於此

參者一奇一偶並列爲三然奇偶自分不可言三但云相參而立也伍者一貞一合兩體之三爻而相爲伍也兩體成卦合而爲一不可言六但云三兩而交伍也參如參贊之參伍如隊伍之伍有奇有偶有貞有變自出矣錯是陰陽剛柔往來交易綜是乾坤六子上下摩蕩制爲蓍防以求其數數自此定矣然而變猶在易尙未通也通其奇偶貞之變及於各卦各爻遂成日月風雷山川河嶽而爲天地之文數猶在蓍防尙未極也極其分掛揲扐之數及於上下二篇萬有一千五百二十遂定萬事萬物髙卑靈蠢而現天下之象此豈徒蓍防之變能若斯必天下之至變始能與於此也

易無思也無爲也寂然不動感而遂通天下之故非天下之至神其孰能與於此

凡有心卽有思有思卽有爲有思有爲則囿於區區形迹之一隅而所不能思不能爲者眾矣易本無心無思無爲不落聲色寂然常靜莫有萌動故徹內徹外不容毫髮之間隔有感則通通則極其所以然之故而無畱滯則又不假於思爲苟非天下之神妙不測其能若此乎至精從此造至變從此運神合精變而不可知者是也無思無爲猶夫子之無知寂然不動猶夫子之空空感而遂通猶夫子之兩端叩竭釋氏亦云無心亦云常樂我靜與此相似但惡賾厭亂則毫釐千里判然不同矣

夫易聖人所以極深而研幾也惟深也故能通天下之志惟幾也故能成天下之務惟神也故不疾而速不行而至子曰易有聖人之道四焉者此之謂也

易之至精至變至神如此聖人以之窮究夫隱微難見之蘊而極其深以之摩索夫將萌未萌之朕而研其幾者也人各有志俱含藏而不露在在壅閉何以能通極深則幽潛悉發故能通天下之志繁雜者務或成或敗俱參錯而莫可期惟察於幾先則有吉無凶故能成天下之務極深研幾之至乃謂神不可測不見其疾而自速無用其行而自至絕非心思所能臆度者也夫子謂易有聖人之道四者蓋以此夫君子庶民其卜筮不同君子之卜筮觀象玩辭觀變玩占須臾不離於易卽學易無大過之謂庶民不知學易惟動作疑貳之時求枯莖朽殻決其吉凶禍福以爲趨避一生之中用易幾何所云至精至變至神與庻民了不相闗是君子心與易通不必假途於卜筮庻民惟知有卜筮豈能響應若此夫子之論亦不過言聖人憂患作易以前民用其神妙變化至於此極非對枯莖朽殻嘆其能事也然亦就易言之也若夫夫子立教庸言庸行務民之義下學上逹知我者天事人知生居蔡爲不智曷嘗重卜筮乎故無恆曰不占使欲恆占則動靜食息莫非卦爻辭象斷不専屬諸端防拂矣

右十章

天一地二天三地四天五地六天七地八天九地十此二十字宋儒移置大衍章首今從韓康伯古本未可斷爲錯簡前章言易道之不測此章言聖人體易仍歸易簡惟無思無爲而神妙不測已在其中矣造化之理本於自然陽唱陰和數從此出聖人畫爲奇偶卽因其自然順布者而發揮之使無窮之神妙流行於宇宙非有勉彊也一爲萬事萬物之始十爲萬事萬物之終天奇地偶天施地承天奇爲一地偶則二一奇一偶而成三天能統地故天三地復隨之以爲兩偶故地四一與三爲兩奇復兼兩偶故天五相依之數已盡於五而序次尙有未備六爲三其偶故地六復益以奇故天七復隨以偶故地八復益以奇故天九復隨以偶故地十總之一三五七九皆奇數奇者生生不已之象故屬天二四六八十皆偶數偶者配合成受之象故屬地此天地之位置與天地並生而不知誰爲之者聖人作易大槪從玆變化其理其數俱以是爲綱領矣

子曰夫易何爲者也夫易開物成務冒天下之道如斯而已者也是故聖人以通天下之志以定天下之業以斷天下之疑

夫子觀玩天地之理與數聖人因而作易曰易之作何所爲也其以發明萬物而開之使無蒙蔽完全庻務而成之使無缺陷覆庇天下之道盡冒乎其下無或遺漏如斯而已斯卽天地之理與數也以斯理數通天下之志不令其凝滯窒塞定天下之業不令其淆亂遷徙斷天下之疑不令其或彼或此靡所適從惟無心而志通惟無爲而業定惟無私而疑斷

是故蓍之徳圓而神卦之徳方以知六爻之義易以貢聖人以此洗心退藏於宻吉凶與民同患神以知來知以藏往其孰能與於此哉古之聰明叡知神武而不殺者夫

蓍之爲徳其用四十有九分掛揲扐隨人轉運未有定著故曰圎陰陽變化應手而生故曰圎而神卦之爲徳其名六十有四象辭變占各各分列不容移動故曰方辧別精明隨舉而肖故曰方以智因蓍而得卦因卦而得爻六爻之義疊相變易而顯然告示於人故曰易以貢聖人以此見易之虛而能照靜而能覺知思慮意識一無可用洗滌其心以盡去之復還空空無知之體退而藏諸淵深祕宻之地無聲無臭不可見聞然而非槁木死灰寂滅生幾者也𨿽於世無染而憂患生民之懷未嘗不存乎內吉凶𨿽在於民我則與之同患惟其洗心退藏故變化能神知事物之未形不必逆其來而來者自知惟其洗心退藏故澄徹而智藏事物之已成不必逐其往而往者自藏孰能臻於此境惟古生知之聖耳目心思迥絕於人類與天地合徳妙其神武之用有生而無殺者乎聰明叡智是聖人踐形也神武不殺是欲善民善幾先則有吉無凶也

是以明於天之道而察於民之故是興神物以前民用聖人以此齋戒以神明其徳夫

上言聖人法易易卽聖人此言聖人用易聖人卽易明於天有消息盈虛之道察於民有存亡得喪之故乃從動植常物之中取而興起之爲卜筮之用而物遂神凡有爲有行前占而後從事聖人以此得淸淨虛明之理而齋戒焉齋則無思無思則天下莫能雜戒則無爲無爲則天下莫能抗湛然與天地鬼神相對蓋用以神明其徳歟釋氏亦言有則俱有塵根對待不能獨貴無則俱無光明寂照天上天下惟我獨貴矣但明道察故視爲理障其齋戒神明直是一已之私慧爾

是故闔戶謂之坤辟戶謂之幹一闔一辟謂之變往來不窮謂之通見乃謂之象形乃謂之噐制而用之謂之法利用出入民咸用之謂之神

此明陰陽變通象噐法神之義借一戶以爲諭而易中八者之名目觸處曉然無容疑佀矣乾坤統六子而言卽陰陽奇偶也闔戶則靜中有間隔卽謂之坤辟戶則動無所阻滯卽謂之幹倏然戶闔倏然戶辟闔辟不常卽謂之變闔往辟來辟往闔來相續不窮卽謂之通戶示現於彼令人可見則謂之象戶自成其一物之形則謂之噐守其制作有一定之式以爲人用則謂之法利於出入天下共由而不能逾乎其外卽謂之神夫易之一陰一陽以前民用者亦若是而已誰能出不由戶何莫能知易也

右十一章

是故易有太極是生兩儀兩儀生四象四象生八卦八卦定吉凶吉凶生大業

易有至精至神之理大無可復並爲太髙無可復加爲極聖人獨見太極之理畫而爲一【奇】奇者一也有奇則上下岐而爲一【偶】偶者兩也卽老子所謂道生一一生二也天下孤行只立不見其文采一奇一偶兩相比附則成儀是太極生兩儀也兩儀乃易中之奇偶但可云象天地不可竟雲天地也有此奇偶數已成三儼然三畫卽老子所云二生三也有三奇隨有三偶陽之純陰之純有純斯有雜陽雜於陰成陰雜於陽成純陽也純陰也雜陽也雜陰也皆一奇一偶之所生是兩儀生四象也卽老子所云三生萬物也四象具而八卦列以八錯八是四象生八卦也有八卦則象辭變占備可定其得吉失凶也吉凶旣定民無疑貳徳行事功擇善而從之是吉凶生大業也

是故法象莫大乎天地變通莫大乎四時縣象著明莫大乎日月崇髙莫大乎富貴備物致用立成噐以爲天下利莫大乎聖人探賾索隱鉤深致逺以定天下之吉凶成天下之亹亹者莫大乎蓍

萬物至多無論巨細莫不具奇偶之法象而大無如天地莫不有往來之變通而大無如四時莫不縣列於象辭使昭著而明顯其大無如日月鄕鄙臣民俱可學易俱可用占然欲崇之使髙爲百世所依據則其大莫如富有萬國貴爲君王者農工商賈亦各有備物成噐之一長以爲一夫一家之利備物則備神物致用則前民用立成噐則圎神方智爲利則普徧於天下其大莫如聖人不厭繁賾而探取之不迷幽隱而索之於淵深者則鉤之使出於遐逺者則致之使來定天下蒙昧之吉凶成天下之敬信亹亹不敢倦怠凡對越鬼神恭承祭祀其大莫如蓍易得其大則足以包括夫餘事他皆出其宇下矣

是故天生神物聖人則之天地變化聖人效之天垂象見吉凶聖人像之河出圗洛出書聖人則之

天地四時日月富貴聖人蓍此六者皆莫大之事物惟聖人能取而闡發於易實出天地之自然初無造作於其間不過隨所感觸而詳明之爾天生蓍僅一艸一虫孰知其爲神物聖人取以爲卜筮之凖則天地有寒暑晝夜變化不息聖人爲卦爻之剛柔往來陰陽進退以效之人事形於下晶華逹於上天垂日月星辰雨暘寒燠之象治有休徴而現吉亂有咎徴而現凶聖人著吉凶於卦爻以象之河洛爲天地之中帝王受命所必經畫田賦差等壤土辧別必有定制垂諸典冊九州五服悉視此以爲凖的卽禹貢所云成賦中邦也河有圖籍之可稽洛有文書之可考是天下之方物土產成形於地者聖人系於卦爻之辭而取則之天垂象指仰觀天文而言出圖書指俯察地理而言天髙無所虧蔽卽其垂而可象地逺則多阻隔未必盡能步履故賴圖書以代耳目聞見也若夫龍馬負圗神獻書此怪妄之言何所證據所不取也

易有四象所以示也系辭焉所以告也定之以吉凶所以斷也

兩儀尙是端倪初分未見明徹至於三畫皆具有純陽純陰雜陽雜陰之四象則天地雷風水火山澤明明昭示於人也以八重八而各系以辭是有言語告人也至定而爲占吉凶判然不可移動則決斷而不疑也四象是今三畫之八卦故可示如老陽老陰少陽少陰乃未全之體何示之有系辭焉是今已錯之八卦卽六十四卦有彖有爻者也彖爻旣備吉凶斯定矣

易曰自天祐之吉無不利子曰祐者助也天之所助者順也人之所助者信也履信思乎順又以尙賢也是以自天祐之吉無不利也

聖人作易利民𨿽以蓍神其用然蓍能知吉凶而非吉凶之本原萬事萬物無巨無細莫不聴命於天天道至公惟善是與則其權實操於我君子所以修身聴命不邀非分之福不惑鬼神之說也易曰天祐祐者助其智力而輔相之也天何故而助之以其能順天之道天助必見於人事人助以其能誠信感人相爲固結也身履乎信以交人心思乎順以應天又不敢自是而貴尙夫賢人故自天祐之有吉而無不利豈待蓍而後斷哉先天太極圗書三圖學俱從此章附防而出先天圖誣伏羲畫卦俱自兩中分初畫於太極之上畫一奇一偶是生兩儀二畫於奇偶之上各加一奇一偶爲老陽老陰少陽少陰是生四象三畫於二老二少之上又各加一奇一偶爲乾兌離震巽坎艮坤是生八卦此三畫猶可緣文穿鑿至於八卦之上又各加一奇一偶爲四畫之卦四畫之上又各加一奇一偶爲五畫之卦五畫之上又各加一奇一偶始成六十四卦則定吉凶生大業亦於此稍有闗切否夫子曰八卦相錯因而重之聖訓斬然何曽有十六卦三十二卦之畱連阻滯何得有四畫五畫之逓加易本易簡以八錯八易簡理得奇偶逓加成四畫五畫以至六畫且有十六三十二之分別何其繁難也信手堆積成乾一兌二離三震四巽五坎六艮七坤八之次序實無取義於其間抑又左陰右陽亂少長男女之列反陰陽之位老少盡皆拘攣於一體萬物不能自成其一象足半天下不可舉動首傾一隅何所覆冒父之生惟少女中女長男其餘絕無資始之气母之育惟少男中男長女其餘絕無承天之功近者雜越而莫辧逺者睽隔而莫通凡夫子十翼之所贊無一相契合者何取雷同附和乎太極圖以太極爲生化之本不屬諸易乃老氏之有不能生有必生於無無乃太和元气大莫與並貴莫與倫旣以至極大而又大是名太極無迹象形聲之可求而寔主宰乎萬物惟其無極所以爲太極也故曰無極而太極陽動陰靜卽生兩儀之謂彼所云陰陽絕非易之奇偶故舎四象八卦而言五行陰陽之气五行之性生男女生萬物其義理名物與此章聖意了不相蒙不過借太極兩字以爲用特自申其說爾學人勿援此以證彼可也河圖一六居下二七居上三八居左四九居右五十居中洛書戴九履一左三右七二四六八在四隅五在中宮佀乎漢儒之防緯彊托於易圗之爲十書之爲九何所依據而定蓍卦之數牽合矯揉未必盡當遁爲伏羲得圖而畫卦夏禹得書而演疇兩儀四象八卦𨿽無圖不見其損加之圗但見其支離洪範之於洛書亦然是圖書所列星羅碁布已不足信況於龍馬神之誕妄乎尙書顧命天球河圖在東序自伏羲至於康王歷神農黃帝唐虞夏商其嵗月不下數千秊不識此河圖者猶是當時之龍馬或長生而不殞或世寶已蛻之旋毛若是其經久而不鞹乎或是再應文周之瑞再產此物適與伏羲所則之點畫毫髮不爽乎皆理所必無者也況共天球並陳應是方防之類無疑夫子又言鳳鳥不至河不出圖吾已矣夫蓋鳳鳥不至則天無貞祥之降河不出圖則地不入於職方吾安能有挽回天地之道耶於此先儒毎與洪範膠葛羲禹不相待書易不相蒙揆厥所由亦因圖書所載多爲禹貢之山川壤賦故作此景響之論爾反經之君子斷不溺於圖學也其詳見附錄

右十二章

子曰書不盡言言不盡意然則聖人之意其不可見乎子曰聖人立象以盡意設卦以盡情僞系辭焉以盡其言變而通之以盡利鼔之舞之以盡神

夫子反覆於卦象辭變惟學易者神明黙成始能窺見聖人之意所謂道待人而行易亦待人而成事業徳行也著在方防謂之書書必精粹而簡約豈能如言之出口詳且盡也言𨿽可明辧論議豈能如意之包含徧覆深廣而無窮也然則聖人之意賴書以傳者一不盡於言再不盡於書究將隱晦而不可見乎聖人立爲圓融無定之象使人可以想象難以執著寓意於中斯可盡矣八卦交錯彼此物性相遇相感有得之而親愛者有合之而拂戾者設此以盡天下之情僞彖系彖辭爻系爻辭以盡吾所欲言凡此皆欲利民也又於陰陽上下剛柔往來變而通之顯著得失憂虞以盡生民之利鼔以聲言擊動也舞以容言行列也六十四卦三百八十四爻或安舒和緩或疾速猛厲聲容節奏進退盤旋以盡其不測之神

乾坤其易之緼邪干坤成列而易立乎其中矣乾坤毀則無以見易易不可見則乾坤或幾乎息矣

乾坤卽指奇偶而言緼卽指含畜精防而言乾奇坤偶發露易理之所藏兩儀相並而成列易之象辭變占卓然建立於其中毀謂棄之使不成列也不列奇偶何從而見象辭變占象辭變占不可見則大生廣生之道或幾乎滅息而無所用矣

是故形而上者謂之道形而下者謂之噐化而裁之謂之變推而行之謂之通舉而錯之天下之民謂之事業至理無形凡見於卦畫爻象已落於形矣因形而不局於形能求其所以然之故則形逹於上而謂之道因形而泥於形執卦畫爻象而不知其本𨿽乾坤之功用亦不過一法象爾則形逹於下而謂之噐道者四通八逹莫有窮盡噐者一定不移莫可通方形在上下之交道噐所由分也超出於形噐之表化其一體一隅之窒塞而裁制之則謂之變推於此而致於彼流行不已則謂之通舉其道噐變通之用錯諸天下之民則謂之事業皆易也皆卦畫爻象也

是故夫象聖人有以見天下之賾而擬諸其形容象其物宜是故謂之象聖人有以見天下之動而觀其防通以行其典禮系辭焉以斷其吉凶是故謂之爻極天下之賾者存乎卦鼔天下之動者存乎辭

聖人之意寄諸卦畫爻象故當立象立爻之時其竭盡心思有如此者窮極天下之紛賾存乎卦象鼓起天下之動作存乎爻辭聖人示人道不離噐卽噐卽道噐不遺道非道無噐使智者母徒循形上之名愚者母徒守形下之質也

化而裁之存乎變推而行之存乎通神而明之存乎其人黙而成之不言而信存乎徳行

化裁謂變凡所以盡化裁之能事者存乎能變而已推行謂通凡所以完推行之分量者存乎能通而已蓋言貴乎變通也變通之在於卦象爻辭猶爲形下之噐神不可測而明無所蔽則造化在手縱橫如意存乎其人也有其人卦象爻辭觸一可以該萬無噐非道形下皆形上也非其人像辭皆言易僅方防爾聖人之意寄諸象辭不能廢言神明之人能於淵深幽寂中窺其至理恭默而成就之不必言辭之繁雜而已能信於心則存乎抱徳躬行而已書不盡言而言不必盡言不盡意而意無不傳神明黙成天何言哉

右十三章

周易象辭卷十八

欽定四庫全書

周易象辭卷十九

余姚黃宗炎撰

系辭下

八卦成列象在其中矣因而重之爻在其中矣剛柔相推變在其中矣系辭焉而命之動在其中矣

此八卦以干父坤母長中少男女三畫之卦而言乾坤三索八卦成列父母兄弟夫婦天地雷風水火山澤之象已在其中因一卦而各重以八卦凡易之陽爻陰爻已在其中剛柔往來相推疊換而無窮之變已在其中卦有卦辭爻有爻辭系而命之無思無爲寂然不動也然而有感卽應不息屢遷之動已在其中在中者含蓄未露而周旋無虧之意

吉凶悔吝者生乎動者也剛柔者立本者也變通者趣時者也吉凶者貞勝者也天地之道貞觀者也日月之道貞明者也天下之動貞夫一者也

吉凶悔吝顯著於卦爻之辭森森序列孰知此之近吉彼之鄰凶誰當爲悔誰直爲吝蓋緣往來進退上下內外其地與位或宜或否惟動所生者也奇剛偶柔乃乾坤之定體其本一立六子八卦莫不從玆而始陰陽疊變通行不窮嵗月遷流風防因之有淳漓世道因之有治亂皆時之所爲趨而向之則適當其可矣吉凶兩途相去甚逺君子擇善固執不以趣吉失其守不以避凶攺其志所履旣貞則我足以勝之也卦爻之辭貞非全吉庸愚偏見自是怙終不遷乃爲貞凶則此貞似惡積滅身之類玩下文三貞字皆有善無惡則此貞亦爲美徳居多人事𨿽有吉凶惟貞則勝天地之道𨿽有愆忒其貞則爲萬物之觀瞻日月之道𨿽有晦食其貞則在光明而不冥天下之動雜亂棼擾莫可窮盡其貞則不二而惟一一爲至靜以靜禦動一爲主宰以一運萬也貞字可只作常字解吉凶之在人世平分各半常相勝負君子見於幾先則吉勝愚不肖見於事後則凶勝天地爲人物之表帥常觀日月爲人物之照臨常明動無涯際變變化化常純於一

夫幹確然示人易矣夫坤隤然示人簡矣爻也者效此者也象也者像此者也爻象動乎內吉凶見乎外功業見乎變聖人之情見乎辭

天地不能外夫一一卽易簡幹奇健堅彊不屈故確然健則一於知始而示人以易坤偶順柔弱旡違故隤然順則一於作成而示人以簡凡易中所謂爻者效此易簡而已所謂象者像此易簡而已爻象有剛柔其動於身之內者也吉凶有徵應其現乎事之外者也舉錯施爲之事業現乎往來之變而可決其成就矣聖人與民同患之情惟欲天下有吉無凶則明明現乎所系之辭矣學者神明黙成察其動變易不泥於方策卦爻象辭卽身心意知也

右一章

天地之大徳曰生聖人之大寶曰位何以守位曰人何以聚人曰財理財正辭禁民爲非曰義

自古帝王之興各有造作定爲制度因時以利民萬世守其成憲皆取則於象象實本諸易易始於天地天地之气化運行不息無在非生生之防無時非生生之用莫大之徳曰生而已聖人體天地之生苟無崇髙之富貴豈能廣大其徳業以利及乎天下其爲大寶則曰位有其位而無其人與有其人而無其位等均之不信弗從也必得人而位乃重欲守位則曰人一人未可孤立於上賢以輔眾眾以飬賢欲其聚而不散則曰財財能聚人不能自生必有經理之道始無困於用而不病於下旣得所養不可無教正辭謂教以人倫善其風俗定爲典章也民貧則放辟邪侈無不爲飽暖則逸居近禽獸定典章以禁民爲非富之教之則曰義居天子之位行聖人之道盛徳大業盡備於易矣

古者包犠氏之王天下也仰則觀象於天俯則觀法於地觀鳥獸之文與地之宜近取諸身逺取諸物於是始作八卦以通神明之徳以類萬物之情

上古有徳有位之聖人爲包犧氏其作易之始仰而思則觀象於天俯而察則觀法於地觀龍虎雞雉之屬爲鳥獸之文與四方髙下之說爲地之宜在包犧𨿽未各顯其象而實徧體庶品涵融心目悉具於畫中近身逺物取之咸肖於是始作陽奇陰偶三索而成四象重之而列八卦通健順動入防麗止說爲神明之徳類天地雷風水火山澤爲萬物之情通則兼貫其往來類則各審其向背方能疊相摩蕩並育並行

作結防而爲网罟以佃以漁蓋取諸離

此下十三事皆聖人觀象備物致用立成器以爲天下利也洪蒙之世人類少而鳥獸多鳥獸有爪牙蹄角之利往往害人羲皇用麻枲而結爲繩用繩而爲网罟人心之智巧足以伏鳥獸之悍猛以之佃於陸漁於水民𨿽未知稼穡蠶桑而食肉得飽衣皮得暖蓋似乎取諸離也之卦畫外實中虛兩相比合网罟象之離爲火火以熟犧牲生民日用之

包犧氏沒神農氏作斲木爲耜揉木爲耒耒耨之利以教天下蓋取諸益

包犧氏沒神農氏繼興人類漸廣鳥獸差減不足以供天下之饔飱乃斵木使鋭以爲耜則可起土揉木使曲以爲耒則可鉤土教民耒耕耨耘盡力於稼穡自上益下孰有大於此者蓋似乎取諸益也之卦畫中含坤土下一奇象木入土下以起墢上兩奇象兩人偶耕地上也震巽二木一耜一耒也巽風震雷風雷交作土膏萌動耕田之時也

日中爲市致天下之民聚天下之貨交易而退各得其所蓋取諸噬嗑

旣有佃漁復有耒耨鮮薨皮角之所積與黍稷粟麥之所藏其多寡盈縮不無偏勝於是日中爲市使四方逺近皆可如期致民聚貨以有易無退歸於家有餘不至廢棄不足未嘗窘乏各均平而得其所蓋似乎取諸噬嗑也之卦畫離象网罟震象升斗网罟以捆載鳥獸而至凡筐莒之屬皆是升斗以校量五穀市所必用者離爲日日中之象震爲雷喧雜之象離明貨物民情無所隠震動來往貿易無所阻也

神農氏沒黃帝堯舜氏作通其變使民不倦神而化之使民宜之易窮則變變則通通則久是以自天祐之吉無不利黃帝堯舜垂衣裳而天下治蓋取諸乾坤羲農之位大寶以食貨聚人理財之道亦甚朴略風气漸開世運日就夫昌明其所以教民豈止一端故先舉隨時利用之大道天下始可錯諸經綸也神農氏沒黃帝堯舜三聖人作去渾噩稍逺其疎濶之制度於此將窮通其不可行而變其舊俗使民欣喜不至厭倦神明其理義而化裁其事物使民相宜無所拂逆易之爲道不可終窮窮則革其宿而必變變則徹其閉塞而可通通則合乎天時而可久聖人與天同用故自天祐吉無不利黃帝堯舜捐皮毛艸木之蔽體制服物采章以明等級但垂衣裳端拱無爲天下已治矣蓋似乎取諸乾坤也之卦畫六陽爲神明之寓視聽臭味思慮是也六陰爲骨肉之質手足身體百骸是也衣兼冠冕而言裳兼屨履而言衣天裳地名分截然臣民貴賤亦以是爲法式不敢紊也聖人始患民無衣食衣食旣足患民之無禮義黃帝堯舜之時教養咸得矣

刳木爲舟剡木爲楫舟楫之利以濟不通致逺以利天下蓋取諸渙

聖人垂衣裳而治四方來享來王者阻於江河刳木使空其中爲舟以有容剡木使薄其端爲楫以運轉舟揖之利以濟水所阻隔不通之處致逺人之來以利天下蓋佀乎取諸渙也之卦畫二爻一奇象舟底三四兩偶象虛中五上兩奇象乘舟之人初爻一偶象雙楫在後而進舟坎爲水在下巽爲木在上彖傳乘木有功正指此巽又爲風行虛舟遇順風也

服牛乘馬引重致逺以利天下蓋取諸隨

行水莫如舟行地莫如車軶加於項以服牛衡加於背以乘馬引人所不勝之重致足所難行之逺以利天下蓋似乎取諸隨也之卦畫初一奇象車二三兩偶象馬足四五兩奇象左右乘車之人上一偶象牛角震動在下牛馬之行也兌說在上乘車者免行役之勞苦也隨則隨其所之也

重門擊柝以待防客蓋取諸豫

水陸旣通窺伺者亦因而至重門以固於外擊柝以警於內以待姦宄彊防之客蓋似乎取諸豫也之卦畫上五兩偶象重門四一奇震動象擊柝三偶在下象民得安土無有侵犯者動體在上爲國者振作嚴厲順體在下小民畏法莫敢爲非上下豫樂也

斷木爲杵掘地爲臼臼杵之利萬民以濟蓋取諸小過烝民乃粒未知脫粟之法取木以斷之使爲杵相地以掘之使爲臼臼杵之事𨿽細而利濟萬民實普也蓋似乎取諸小過也之卦畫從其旁而橫視之上下四偶象米象臼中二奇象兩杵對舂彖傳飛鳥之象亦橫觀而取身翼也舂之爲事上動下止舂之爲噐震木斷杵艮小石掘臼人生食用之侈俱大過杵臼精鑿其過尙小

木爲弧剡木爲矢弧矢之利以威天下蓋取諸睽屈木而之爲弧斬木而剡之爲矢以近窮逺兵之最利者也天下親附者懷以徳不寕者畏以威蓋似乎取諸睽也之卦畫像兩弧兩矢三五兩偶象兩弓弰四上兩奇象兩以來其往體初二兩奇象矢離目隔於兌澤不能詳察聖人始以弧矢算術代目揆度正其疆界旣以弧矢兵噐守其封域用𨿽異名則同也仁勝不仁猶澤勝火日明照天下澤眾水來歸所謂威服實心服也

上古穴居而野處後世聖人易之以宮室上棟下宇以待風雨蓋取諸大壯

上古拙直棲身托宿不過於地之髙燥者穿穴以居借艸依木卽野以處爲巢爲營窟而已後世聖人憂民生之病困易以垣堵戶牖爲宮爲室上有棟梁之髙舉下有檐宇之垂繞足以待夫風雨不苦飄颻不愁濡濕蓋似乎取諸大壯也之卦畫下四奇象棟剛彊隆起足以支持上兩偶象榱桷苫茅以爲覆蔽雷在天上風雨卽至綢繆牖戶不可稍緩動健相合拮據於經營之時勤劬於安寕之日也

古之葬者厚衣之以薪葬之中野不封不樹喪期無數後世聖人易之以棺槨蓋取諸大過

古未有送死之禮不忍遺骸之暴露下借以薪上覆以薪如木葉艸枝堆積壅防令其厚無使土親膚也葬之中野免城郭犂鋤溝渠崩決之患不封土以表不樹木以識無取觀美也哭泣盡哀哀盡則止無卒哭祔練祥禫之喪期也後世聖人知仁人孝子用心𨿽簡質無文誠悃莫旣易以棺槨堅固於內重圍於外足以杇骨肉盡人心蓋似乎取諸大過也之卦畫四奇在內三四象棺附身二五象槨附棺初上兩偶象土初借槨上揜槨也上澤下木木入泉下葬埋之事大過者所作所爲俱已過而無可畱爲人生前言行皆屬旣往也

上古結繩而治後世聖人易之以書契百官以治萬民以察蓋取諸夬

上古民無欺僞事尢簡省但結繩以僃遺忘存記數而天下已治後世智巧日生聖人易以竹冊木版用刀筆書文字刻畫於其上中判而兩分之合視刻畫相當不爽以爲契信百官不敢上下其文法而事治萬民莫能誣罔其成迹而情察蓋似乎取諸夬也之卦畫下連五奇象記數始一終五其上一偶象五窮而變左半當五右半當五如今算子每行列數十五也六書一指事二象形夬與史兩字相因夬持者玦一面缺而不屬史操者環四圍周而不虧夬乃已折之結繩史乃未解之結繩乎史記事夬記數在指事象形之間者也羲皇畫卦文字肇端後聖書契盡闡卦義縱橫顚倒離合增減亦髣髴乎奇偶進退上下交錯之大槪夫子於此始終序述見萬世文明之運更重乎他噐他象也○十三卦制噐非謂後聖必因此象乃制此噐不過謂後聖旣制此噐從學易者觀之此象已先現於易中易範圍天地噐能出天地之外否卦止八八噐溢千萬非可執定者就此十三卦移易十三噐何嘗不可通變未若天地雷風水火山澤無容轉徙故皆曰蓋取亦摹擬之辭○十三象取震動過半象之動者易現振起者有興造制作之義長子主噐亦在其中

是故易也者象也象也者像也彖者材也爻也者效天下之動者也是故吉凶生而悔吝著也

易不必離象卽象以見易道未嘗遺噐卽噐以見象故易以象示人像非眞也像其佀是而已眞卽一物無所靈變佀則近是含畜遷轉化裁莫殫古聖後聖俱以此開物成務也彖者全卦之象體質悉具如枝榦之材隨匠氏所用未有専主爻則仿效天下之動爲陰陽剛柔之交錯者也動則有得有失而吉凶生有憂有虞而悔吝著也學易觀象天地之至理大道時勢之質文升降帝王之徳業事功了然心目矣右二章

陽卦多陰陰卦多陽其故何也陽卦奇陰卦偶其徳行何也陽一君而二民君子之道也陰二君而一民小人之道也

六子震坎艮爲陽卦陽止一畫陰反二畫陽卦偏多陰防離兌爲陰卦陰止一畫陽反二畫陰卦偏多陽其所以然之故佀未可曉陽卦重奇二陰附之奇偶相倚而數五奇數也陰卦重偶二陽比之奇偶相倚而數四偶數也一三五爲陽卽參天二四爲偶卽兩地是參天兩地之數也其徳行則又何所取義陽大陰小陽貴陰賤寡者爲主多者爲輔寡能禦多主能役輔古今之常經也陽奇一偶二奇君而偶民大小貴賤主輔多寡盡合乎正義理宜然在上位者亦然蓋君子之道也陰偶一奇二偶君而奇民以主輔多寡爲用則盡失其大小貴賤之恆度趣時利用固如是在下位者亦如是蓋小人之道也此君子小人與泰否相類故皆曰道實兼徳位而言者富貴君子賢能者逸治人食於人以一令眾一君二民之象田野小人才力者勞一夫耕耘八口仰其衣食二君一氏之象也此君此民但以安居事事爲分別非南面聼命比也不然天下豈有二君之國哉

右三章

易曰憧憧往來朋從爾思子曰天下何思何慮天下同歸而殊塗一致而百慮天下何思何慮日往則月來月往則日來日月相推而明生焉寒往則暑來暑往則寒來寒暑相推而嵗成焉往者屈也來者信也屈信相感而利生焉尺蠖之屈以求信也龍蛇之蟄以存身也精義入神以致用也利用安身以崇徳也過此以往未之或知也窮神知化徳之盛也

咸爲感應之卦四當上下之衝乃此感彼應往來交錯之道路也所以憧憧朋從心思棼雜也心之用處爲思思之用到爲慮思則得之慮而後得思慮未可盡云惡徳但參以己見則與順應者違而思慮徒擾隨事逐物而生思慮則雜出無序而淆亂靡寕天下事物本有一定之理彼所自具無待勉彊吾亦何所用夫思何所用夫慮也天下同此欲歸之處而取塗有東西南北之殊人心推極之致惟一而其發念之多乃有百慮之參錯及夫同歸相見豈不笑殊塗者費此馳驟一致自得豈不覺百慮者增斯迷惑乎天下究亦何思何慮也知其同歸𨿽車塵馬迹向背萬端不礙其爲同知其一致𨿽眞妄對立各分門戶不爽其爲一也非曰莫往莫來也往來乃天道之常日月運行不息日月相推明生無翳寒暑相推嵗功以成往者气消消則屈卽以兆夫來來者气息息則信卽以萌夫往彼此屈信互相感動利從此生日月寒暑曽何思慮而往來屈信自然徵應往之將來屈之必信可觀諸物情矣尺蠖防虫非曲以自抑不能前進屈於尾乃求信於首也龍蛇之飛躍非屏气內藏無以自養蟄於冬乃存身以待春和之奮發也天運也人事物情也往來屈信同歸一致惟得其時錯之宜而爲義變通不測而爲神且精乎義無所駁雜入乎神無所間隔以此致用有用皆利利用於外無足以攖其內寕靜安身本然之天徳日上達而崇髙也過此致用崇徳以往其功其學非人可知識者夫神不可測又且窮極其神知莫可量又且知與融化徳至盛矣無復能加也以崇徳者吾崇其徳人猶與徳二也徳之盛者吾徳已盛人與徳合但見其盛無可分辧也是豈思慮所可至亦何所用其思慮哉

易曰困於石據於蒺藜入於其宮不見其妻凶子曰非所困而困焉名必辱非所據而據焉身必危旣辱且危死期將至妻其可得見邪

此正與利用安身相反夫石不能困人石困於前可郤行而避石困於後可進趨而免非所當困而爲其所困名必污辱矣蒺藜之爲物刺膚及骨苟或相遇將逺之恐不暇乃偏據之以求安非所宜據而往據之身必危殆矣名旣辱而身且危生無所容於天地間就死之期將自此至何能見其妻也

易曰公用射隼於髙墉之上獲之無不利子曰隼者禽也弓矢者噐也射之者人也君子藏噐於身待時而動何不利之有動而不括是以出而有獲語成噐而動者也

古今功業皆人之所爲然必因乎時時至而無其才庸眾則褏手小人則僨事惟謀略預備乘時應用鮮不克濟者矣隼本可禽之物必資於弓矢之噐持弓矢而射非人不能君子身藏素畜之噐以待天時當動而動有利無害故其動也一往而無結括出而有所禽獲蓋言先成其噐而後可動也苟不待時或無其噐好事喜功身名俱喪小人哉

子曰小人不恥不仁不畏不義不見利不勸不威不懲小懲而大誡此小人之福也易曰屨校滅趾無咎此之謂也

君子惟知仁義利不能動威不能屈小人反是人而不仁最可恥者彼不以此爲恥人而不義最可畏者彼不以此爲畏見利則欲動於中而後相勸以從事無利則不勸勉也威加則恐懼廹切有所懲創而不敢不威則不知懲創也小有所懲創使大有所警誡不至遂非怙終此小人因禍以致福也防身屨校之罪乃云無咎者其此之謂與

善不積不足以成名惡不積不足以滅身小人以小善爲無益而弗爲也以小惡爲無傷而弗去也故惡積而不可掩罪大而不可解易曰何校滅耳凶

攺過貴早成惡在終故噬嗑之初可懲誡而爲福及乎上而爲日已久罪惡已重莫能補救矣夫一端之善豈能彰顯惟積之不倦始足以成名一事之惡未至敗壊惟積之不顧乃足以滅身小人見小善爲細防之美何有於利益恆棄而弗爲也視小惡爲纎芥之累何有於傷害常忍而弗去也習之旣久心亦相安並不知何者爲善何者爲惡矣加以日時嵗月其惡積而復積𨿽巧於蔽亦發露而不可掩其罪由漸而大𨿽工於飾說亦膠錮而不可解此窮極不悛何校之所以終凶也

子曰危者安其位者也亡者保其存者也亂者有其治者也是故君子安而不忘危存而不忘亡治而不忘亂是以身安而國家可保也易曰其亡其亡系於苞桑聖人憂患作易欲人常存戒愼恐懼之心圖未來之事變不欲人溺於恀泰竟以當前爲可恃莫知厲也天下安存治之日少危亡亂之日多知其危則凡去危之道無不盡其力危旣去始得安其位知其亡則凡致亡之事無不戒於心逺於亡始得保其存知其亂則凡弭亂之法無不謹其防亂旣弭方可有其治君子審夫盈虛消息兩相倚伏安之日危萌於內矣曽謂旣安可以忘危乎存之時亡兆於此矣曽謂已存可以防亡乎治之世亂生於是矣曽謂已治可以忘亂乎惟戒謹於安存治庻不至於危亡亂是以身獲長安國家可常保也否之念亡而警苞桑者所以爲休否大人與

子曰徳薄而位尊知小而謀大力小而任重鮮不及矣易曰鼎折足覆公餗其形渥凶言不勝其任也

徳尊者宜在髙位徳位相稱也如徳薄位髙何智大者圖謀可大智謀相當也如智小謀大何力大者負任可重力任無違也如力小任重何鮮有不及於敗者矣鼎之折足覆餗不量已之才能妄希過分之事安能勝其任哉

子曰知幾其神乎君子上交不謟下交不瀆其知幾乎幾者動之微吉之先見者也君子見幾而作不俟終日易曰介於石不終日貞吉介如石焉寕用終日防可識矣君子知防知彰知柔知剛萬夫之望

能知將形未形之幾其不測之神乎夫人之阿附權勢輕忽卑近是徒見已然之迹求托身於顯著不能朗鑑於幽隠者也君子自立視有位者豈足重我上交不以謟媚說彼視無位者未必非賢下交不以防瀆臨之其知幾而然乎幾也者𨿽中有欲動之端俔防之至而渺茫莫察得其條理但覺祥和瑞靄獨有吉之先現者也君子見其幾而有作爲不先不後無俟乎終日也易不云乎介於石不終日貞吉嚴靜堅確介然如石焉則明辧自生洞徹無阻寕用終日其決斷可察識矣彰也剛也疇不知之惟君子知事之防知其必彰知物之柔知其必剛故萬夫望其舉止亦可以獲吉也

子曰顏氏之子其殆庶幾乎有不善未嘗不知知之未嘗復行也易曰不逺復無只悔元吉

知幾爲神顏氏之子其庻幾或近於此乎神無動靜有觸卽靈顏子或有不善之防萌已獨知之不使復見於行事也斯易所謂不逺之復也心有幾防不善在聖人已爲過知之而復見於言行是爲貳過知不善不復行則不貳過矣復行卽貳之謂

天地絪緼萬物化醇男女搆精萬物化生易曰三人行則損一人一人行則得其友言致一也

天气自上而降下地气自下而升上充滿彌布絪緼之象也凝結不散萬物得之气化醇厚無可窮竭此男女凡物之雌雄牝牡皆在其中陰陽交結搆合其精萬物各以體相禪化生有形繼續不息易之三損一一得友蓋言三則偏重而不可合一則孤獨而無所合三損一則兩情専而可致一一得友則兩願從而可致一也未有不合兩爲一而能生化者也損少男少女男上女下有搆精之象

子曰君子安其身而後動易其心而後語定其交而後求君子修此三者故全也危以動則民不與也懼以語則民不應也無交而求則民不與也莫之與則傷之者至矣易曰莫益之或擊之立心勿恆凶

君子內無躁妄則身安矣安其身而後可有動作志正和平則心易矣易其心而後可發言語先施於下固結其情則交定矣定其交而後可求其報畣修此三者無有遺失彼相應者亦全而不缺也身危不定動將自僕民孰與之興起事業也心懼多艱語亦自戾民孰應之聼其告戒也吾未嘗有孚心以及人無所交往卽求其趨事赴功親愛歸向民孰與之急公緩私也人情非恩則怨民莫之與則將有因其孤立無助傷害之者至矣益之上九居上而不能益下出爾反爾何足異焉

右四章

子曰乾坤其易之門邪干陽物也坤陰物也陰陽合徳而剛柔有體以體天地之譔以通神明之徳其稱名也雜而不越於稽其類其衰世之意邪

凡幹爲奇凡坤爲偶一一之畫旣立六子八八皆從此出乾坤其易所由以出之門邪陰陽不可見未成爲物幹畫成奇已有陽之形象乃陽之物也坤畫成偶已有陰之形象乃陰之物也陰徳必順陽徳必健陰陽合其健順之徳健質成剛順質成柔其剛柔遂有可據之體以此而體天地之所具備譔猶具備也以此而通各卦神明之徳言乎體則雷風水火山澤皆天地之譔也言乎通剛動入防麗止說皆健順神明之徳也三畫之卦自成一體稱舉其名純粹無他已重之後則反覆錯亂悉揉雜而無定形然乾健坤順雷動風散日烜雨潤山止澤說隨所湊泊各遂其性斷無有越夫本職而失乎常度者於此而稽考其類若訟若師若否若蠱若剝若遁若明夷若睽若蹇若夬若困若革若旅已非羲皇上古之气運其皆衰世憂危之意邪夫有陰陽往來剛柔進退其理數己具所謂盈虛消息天且弗違羲皇示以卦畫引而不發文周身逢衰世憂患演易左右逢原羲皇如閉門造車文周如驅車當道也

夫易彰往而察來而防顯闡幽開而當名辧物正言斷辭則備矣其稱名也小其取類也大其防逺其辭文其言曲而中其事肆而隠因貳以濟民行以明失得之報易之爲道往來不息幽顯相因往者𨿽已去不復現前有以彰之使常在而不遁來者尙未至不可得見有以察之使先幾而不匿顯者事物已相交接人共知也然事物不始於顯必追而推極夫防幽者事物不露朕兆眾所昧也然事物不終於幽必窮而發揚曰闡蓋原其所自究其所歸之謂凡此皆所以開明易理各當其名如乾坤震巽之屬各辧其物如天地雷風之屬有名有物則正其善惡是非之言斷其從違得失之辭悉備而無遺憾矣夫稱名豈止雜而不越其所舉或一端之理或一象之細抑何小也所取之類涵畜眾理該括萬象又何大也其防則含容造化逺莫可極其辭則經緯天地文莫能掩其言則宛轉旁通不直指一節乃委曲而各中其事則敷陳盡著又非一泄無餘乃肆列而偏隠因人疑貳向背難決聖人以此濟民使果於行明示以或失或得報答無誤也

右五章

易之興也其於中古乎作易者其有憂患乎

易自包犧畫爲卦象𨿽有所發端天下之人未能鼔舞而振作舉而興起之其在中古乎逮文王防大難以演易周公因避罪以繼之皆身親憂患而明易理故能作易以拯生民之憂患也夫子亦從後推原想象有若疑辭者

是故履徳之基也謙徳之柄也復徳之本也恆徳之固也損徳之修也益徳之裕也困徳之辧也井徳之地也防徳之制也

憂患降於天生於人非身所造君子但當反身以問夫徳之何如然徳有名實始可依據人生踐履自下達上秩序不紊凡一言一動從玆而起是爲徳之基址敬愼謙恭卑以自牧居已與人俱以此爲執持是爲徳之把柄遷於事物循於利害日趨而日逺倐爾反覆其初心是爲徳之根本無恆則𨿽得必失推守而不變常久不易是爲徳之堅固忿欲吾心所本無疾病吾身所本無損之以去其身心之累則徳以此修聖學非但除其本無而已必欲益其所當有使長養而寛大則徳以此裕裕者充長之謂心不動則智慧不生性不忍則靈明不徹學問功業不經磨錬屈抑則造詣未能精詳惟困乃爲徳之辧別井以養人濟世爲用而耕獲菑畬必有所淵泉井冽必有原得其地則生生不窮故曰徳之地柔順深入無所違逆爲風則披拂者廣而制命令爲木則利用者多而制器物故曰徳之制或問命令噐物恐與憂患不切曰憂患豈専在庻民王侯之憂患布告天下如盤庚誓誥之類預備戒嚴如築城鑿池弓矢干戈之類非有制度何能成事此言九卦之各有専主

履和而至謙尊而光復小而辧於物恆雜而不厭損先難而後易益長裕而不設困窮而通井居其所而遷巽稱而隠

喜怒哀樂發皆中節爲和履以行路和爲達道禮和爲貴小大由之亦達道和則彼此樂從所期必至謙自處卑下若不貴矣人乃敬而貴之不伐不徳若晦若闇矣而偏彰顯發爲光華不可掩抑復初陽甚防其象小而未大羣陰𨿽竊據於上自將退而聼命則此小者已異於他物早可辧識矣震動巽入交相雜亂而吾心常一立不易方恆者自如何厭之有忿欲在人塵埃野馬防染虛空然蟠據旣久則賊邪爲主克之反難損之又損還其本然之質固易易爾故有先後之分也益之善爲吾心所固有不加遏滅日就充足自然長大寛裕豈待設施造作求外來之益乎困而不失其所亨身𨿽拂抑道不可屈窮則必變變則復通天下未有極而不反者井有定分不攺其舊是居其所也旱漧以資灌漑耔耘以隨時候是遷轉不定也人有堅確之操始能應用無方也巽非徑行直情有委曲成就之義其揣度測量必相稱不差然潛藏未露隠而不著顯者也此言九卦之用各有攸當

履以和行謙以制禮復以自知恆以一徳損以逺害益以興利困以寡怨井以辧義巽以行權

以用也謂人用之也君子體履之道與世無乖睽以和說而行之行豈有不得於心者乎體謙之道允恭克讓以明制禮之當然非工爲謟媚也復之端俔甚防人所不見已獨知之存養保防自治之功宻矣徳惟一勿貳以二勿參以三終始如一恆久之道也多一念則害從念生增一事則害從事起損之極不欲其有餘長安其不足日與害逺矣徳日新業日盛其利大矣君子觀於益而興起之非云作爲以興利也遭際阨窮怨天尢人豈樂天知命者哉君子素位夭壽不二當困而以寡怨處之在外之境遇無足撓其天性者資深濟物靜安明潔莫如井物來隨應各肖其分量無不合宜以之詳審辧別親親仁民愛物義何如之有一定不易之理經也有變通無拘之道權也確乎不防剛方正直守經者也審時用中途轍未嘗循意見未嘗執巽順宛展等其輕重而取乎平行權之謂也此言人法九卦之道三申九卦皆聖賢之徳業不専於處憂患然處憂患以求多福豈能逾此

右六章

易之爲書也不可逺其爲道也屢遷變動不居周流六虛上下無常剛柔相易不可爲典要惟變所適

易𨿽列於方策而爲書然皆人生之言行一動一靜無能逾乎其限須臾不可離者而可逺乎易之爲道屢爲遷徙忽變忽動不定居一處周旋流行於六畫虛位之間奇之初九倐上而爲上九偶之上六倐下而爲初六以至二三四五莫不盡然何常之有初本剛也易而成柔二本柔也易而成剛三四五上亦如此相易不可視爲典則之常不可期爲要約之信惟其變所適從爾豈可執一而論乎

其出入以度外內使知懼又明於憂患與故無有師保如臨父母

易之遷變如此豈雜亂無紀者乎其出其入則有至理爲之主宰尺寸度數毫釐不假而往來外內之介正幾防先動者得失將從玆以判使學易者於此知畏懼焉尙不顯諸形迹補過在是猶可挽回旣明憂患且察其所以致憂患之故君子不徒戒愼於易必戒愼於身心暗室屋漏𨿽無師保之訓誨直如父母臨之在上承以防敬度乎體易不逺者矣外內以卦言自內適外曰出自外適內曰入觀外內出入之際其得失憂虞所由分也故能使人知所戒懼

初率其辭而揆其方旣有典常苟非其人道不虛行然其知出入明憂患亦必有道矣聖人之情現乎辭舎辭何所鉤索初也循率其辭揆度其方向神𨿽無方系辭焉必露夫防防不中不逺矣旣也揆之精熟亦有典則亦有常道焉從不可爲典要中得其一定不易之理也此學易之人所以行易之道乃能昭昭如是苟非其人易道豈能虛空自行於天地之間乎先聖後聖其望學易者至矣不然木方竹簡何能重哉

右七章

易之爲書也原始要終以爲質也六爻相雜惟其時物也

易之爲書陰陽自然之理而已理不可見聖人設立卦爻以顯著之卦有始終聖人追原其始窮極夫有生之幾要歸其終究竟夫所止之地形象具矣以此爲易之質也爻有六位或剛雜於柔柔雜於剛或剛與剛雜柔與柔雜惟因其時而呈其物也剛爲陽之物柔爲陰之物皆時所成也故統謂之時物

其初難知其上易知本末也初辭擬之卒成之終若夫雜物譔徳辧是與非則非其中爻不備噫亦要存亡吉凶則居可知矣知者觀其彖辭則思過半矣

爻之六位其初兆端俱防昧而未顯事理悉逆故難知其上則事理已彰不過順以成之無所隱晦故易知初爲本上爲末也窮本其末自舉矣初之爻辭揣摩臆度觀時與物比擬之然後可得上不過究竟此義卒完而成之以爲終也若夫初旣往終未來錯雜剛柔之物譔具陰陽之徳辧理義之是非則非中二三四五爻不能詳備其變化也噫凡若此者蓋欲要求其存亡吉凶爾君子居而觀玩亦可知矣苟爲智者安事此更僕哉但觀其彖辭若干坤屯防之類一卦之全體六爻之一節心契而黙防可思過半矣

二與四同功而異位其善不同二多譽四多懼近也柔之爲道不利逺者其要無咎其用柔中也三與五同功而異位三多凶五多功貴賤之等也其柔危其剛勝邪此申明中爻備徳與物之意二與四皆六虛之陰位同夫功用二在下體之中四在上體之下其地位則異矣其所善亦不同也大約二多名譽四多憂懼蓋四逼近於君故也夫以剛爻處之則嫌其逼近使以柔爻處之則二之逺者反爲不利而二之要歸或得無咎者何歟豈非其用柔得中道也三與五皆六虛之陽位同夫功用三在下體之上五在上體之中其地位固異矣大約在三多凶在五多功五貴三賤各有差等然其位皆陽以柔處之則才不足以相稱將危而不安以剛居之乃能勝其任邪易中未必盡然亦不過約略而言爾中四爻先儒多取互體夫子未有明訓要皆穿鑿近於陰陽家言不必增此一重障蔽

右八章

易之爲書也廣大悉備有天道焉有人道焉有地道焉兼三才而兩之故六六者非他也三才之道也

易書廣大非徒廣大也且纎悉具備於其中其始爲三畫上象天道中象人道下象地道三才𨿽備矣皆孤陽獨陰豈生生之謂因兼並三才而各兩其一故重爲六畫六豈有他義乎卽此三才之道天地人各有陰陽三才之道乃完而無頗矣

道有變動故曰爻爻有等故曰物物相雜故曰文文不當故吉凶生焉

道卽三才之道天地人各有變動或上下互易或往來疊更以畫交加於位則謂之爻爻分內外像成貴賤相並則有差等剛畫爲陽之物柔畫爲陰之物皆謂之物二物共相間雜采章煥發則謂之文如宜剛而柔宜柔而剛是不得其當矣故吉凶因此而生焉天上人中地下卽爻之等也星辰雲霞山河艸木

損益經綸卽物之文也淩犯氛祲崩決枯槁因革失宜爲野爲史卽文不當也

右九章

易之興也其當殷之末世周之盛徳邪當文王與紂之事邪是故其辭危危者使平易者使傾其道甚大百物不廢懼以終始其要無咎此之謂易之道也

易作自羲皇闡發而興起之其當殷之末世周方盛徳之時邪惟遭末世其情僞變態日煩日險惟有盛徳其至理大道始能辧析精詳𨿽聖人不明言何事以意揆度蓋當文王與紂之事邪文王防難小心服事其系諸辭者不敢直遂不忍遺棄故揣摩擬議多艱難危殆危則憂慮深長防患未然者無所不至故能使之平夷而無險阻苟視事爲易易則禍每生於所忽反能使之傾覆卽躓山躓垤之說也其處憂患之道窮極天地而甚大然又取類於細物百物咸備無所廢遺惟有戒懼存心以此終始則要歸於無咎此則文王之道此則易之道也先儒疑彖辭未見其危危者多在爻辭遂謂爻辭亦文王所系不知文王彖辭含藏不露尙存天王聖明之意至於周公系爻已當誅紂之後𨿽暗指殷周辭亦稍稍顯著但周公以文考之心爲心每存謙譲哀惻於其間若以爲文王則登天入地虎變革面無號求王殺牛禴祭諸如此辭皆革命以往之實證焉得漫加至徳之聖人乎則爻辭爲周公所系無疑夫子曰當文王與紂之事非曰文王自爲其辭也惟其文王與紂之事文王斷無自述其事之理益信爲周公所追述矣

右十章

夫乾天下之至健也徳行恆易以知險夫坤天下之至順也徳行恆簡以知阻能說諸心能研諸侯之慮定天下之吉凶成天下之亹亹者

乾坤爲易之門舉乾坤凡易中奇陽偶陰俱已包括無遺至健之徳行専一而已何易如之然天下險隠而未形者知之未嘗不早也至順之徳行承天而已何簡如之然天下阻塞晦而莫辧者知之未嘗不先也恆易恆簡爲其常知險知阻達其變惟其前知則不爲險阻所困能安和說樂於吾心𨿽有封疆方域之不同能研究諸侯所慮之險阻定其吉凶使無疑貳成其亹亹而無厭倦也

是故變化云爲吉事有祥象事知噐占事知來天地設位聖人成能人謀鬼謀百姓與能

天地變化莫測人物云爲不齊將何從而逆覩之乎徳一動罔不吉幾微吉之先見事果吉也則有貞祥之朕兆形而下者謂之器事方欲動條理可見斯爲象事觀其象則知其成法如蓍器也觀天數五地數五之象則知蓍田畮宮室器也龍見而知於耜舉趾定中而知營宮室如鳥火虛昴象也東作南訛西成朔易皆知其噐也君親亦器也人有愛敬之象則知君親也靜藏之時此理湛然無容窺探占事所以測其未形逆知將來者也皆易簡之知也自天地設位易行乎中聖人以易簡完成天地之能事朕志先定謀及卿士庻人已審是非得失之正道人謀盡矣復謀協於卜筮而決之鬼謀𨿽百姓之智愚賢不肖相去甚逺亦皆得與於聖人之所能也故曰易簡而天下之能事畢矣

右十一章

八卦以象告爻彖以情言剛柔雜居而吉凶可見矣變動以利言吉凶以情遷

天地雷風水火山澤相重相遇各有其象以告人如重天則告以不息重地則告以厚載云雷則告以艸昧水山則告以防養之類卦成而爻彖具就其象以測其情情生於象立言以示人如幹健其情資始幹初情潛幹上情亢坤順其情資生坤初情履霜坤上情龍戰之類畫有剛柔剛與剛雜居剛與柔雜居柔與柔雜居柔與剛雜居相宜則得不宜則失吉凶可因之而見矣卦之變動窮於此而動變於彼而通各以其所利言如幹不言所利而美利利天下坤利牝馬利西南屯利建侯需利渉川之類凡在一卦卽是人在一時自有此時之利𨿽否剝蹇困大過明夷亦必有利於此時者老氏所云至人無死地此之謂也其間吉凶或有移易而不可執彖旣云吉而爻偏凶彖旣云凶而爻偏吉蓋全體一節其情不同因其情則遷攺隨之如否蠱之卦世運惟艱六爻無凶同人恆丰佀乎極善六爻無一全美之類當以情求之斯得其故

是故愛惡相攻而吉凶生逺近相取而悔吝生情僞相感而利害生凡易之情近而不相得則凶或害之悔且吝

情也者愛惡逺近情僞是也攻推極之謂取求索資給之謂感發此而交彼之謂人情或愛或惡相攻不止吉凶從此而生或逺或近相取不已悔吝從此而生或情或僞相爲交感利害從此而生相感者事物之始相取則又深矣至於相攻則極矣感之情僞在已無分逺近取之逺近在位未有愛惡攻之則有勝負之勢故吉凶重於悔吝利害乃其發端猶言宜然不宜然也凡易之情近不相得則惡相攻而生凶僞相感而生害不但以近相取而生悔吝矣苟相得則愛攻而生吉情感而生利近取而悔亡無咎矣逺不相得亦惡攻生凶僞感生害不但以逺取而生悔吝苟相得則愛吉情利逺取悔亡無咎亦如之偏舉近者謂近而易明也𨿽人有千百世同心聞聲相思而骨肉冦讐同室操戈者此皆情之乖異非其正也夫子曰千里之外應違況其邇乎未可以不相得専屬諸近遺其逺也

將叛者其辭慙中心疑者其辭枝吉人之辭寡躁人之辭多誣善之人其辭防失其守者其辭屈

聖人之情現乎辭辭也者所以達其辭明其象也叛謂背去往來將變上下將反系辭必有愧負不安之意因其慙知其叛也疑謂心無定見昧於所從系辭必具兩端左右其說因其枝知其中心疑也防黙寧靜吉之先幾吉人之辭必寡喧嘵輕率躁之形現躁人之辭必多心本不善欲矯誣自飾以爲善其辭藏匿閃鑠浮防而不實陽失専一之守陰失承順之守其辭不能自遂必屈抑而不申內無執持外難勁直也此六者本發明卦爻之辭而生人之言無可遁生人之行亦無能掩矣易者象辭變占而已四者𨿽並列然皆附於辭而行故辭爲獨重羲皇之奇偶辭之發端也三畫辭之接續也重之辭之具體也至於彖爻則引申觸類辭之大成也非辭無以見象變占並無以見奇偶故夫子一則曰系辭再則曰系辭及此而反覆丁寕盡其情狀欲學易者因辭以知易因辭以見聖人以見天地也爲陳穆之說者偏舎辭而求諸圖亦異乎夫子之譔矣

右十二章

周易象辭卷十九

欽定四庫全書

周易象辭卷二十

余姚黃宗炎撰

說卦

此亦夫子十翼之一詳盡諸卦取象之義漢儒加傳字今從古本

昔者聖人之作易也幽贊於神明而生蓍參天兩地而倚數觀變於陰陽而立卦發揮於剛柔而生爻和順於道徳而理於義窮理盡性以至於命

聖人作易深知神明之故乃於幽隠中贊相而顯著之生爲蓍防之法彼神明所不能言者皆得賴蓍以告人如曰聖人作易得神明之幽助而生蓍艸則言涉怪妄不足深信蓋據防傳天地和平王道得蓍莖長丈叢生滿百之語卽以爲作易之符瑞也與夫子立言之防大相舛繆夫子云作易聖人心通神明而後生爲蓍筮也天起於一一者奇也一奇旣畫一偶中分奇偶並列已相參矣偶畫像地自相爲偶而成兩參者奇一偶二參和於其間也兩者率其偶之本體自兩而具現也曰一曰二曰三曰四曰五天數奇一三五參之奇而成九故用九地數偶二四兩之倚而成六故用六參兩相倚爲天地之數以至二篇之防萬有一千五百二十悉苖裔於此矣今解參爲天圓圓者徑一圍三陽用其全故參天兩爲地方方者徑一圍四陰用其半故兩地吾不知於此何取乎方圓何闗乎徑圍又何從而知其用全用半也徑一圍三是天數四也徑一圍四是地數五也用全者孰使其多取用半者孰使其亷譲也三奇爲純陽爲幹三偶爲純陰爲坤乾初交於坤變坤之初陰而成震再交於坤變坤之中陰而成坎三交於坤變坤之終陰而成艮坤初交於幹變幹之初陽而成巽再交於幹變幹之中陽而成離三交於幹變幹之終陽而成兌觀陰陽疊變諸卦已立矣陰陽者气气不可見求其稟气而爲質者陽形爲剛陰形爲柔發揮於六位之中遂支分縷析生爲三百八十四爻矣卦立爻生豈僅在名物迹象間邪實根本於道徳義理性命之所以然聖人調和順適於所行之道所得之徳分別條理其時宜之義矣萬事萬物莫不有當然之極則脈絡疆界燦然而自判乃所謂理也窮之則推極其分量灼見端倪處處迎刃而解烏得有膠葛有抵觸哉窮理之至則人物之本性亦不外乎此理性蓋理之精微者也盡性而逄其原則天人授受之際至此可窺庶乎知命矣蓋由人而達天也理得性復以至知命聖人作易之功用如是教人學易亦必如是則區區蓍數又其假途者與天人相繼自虛空而落迹象由迹象而散爲萬殊愛惡不同情僞日異不特命不可問且與性愈離而愈逺矣迷惑錮蔽相尋益深不特昧其性之本初卽事物之理條分縷析者亦昏亂而莫辧君子有窮理之學使事物昭昭處之各當則心體湛然無私人我無隔將反其賦受之原由盡性以至知命人復與天合矣三奇象天爲參兩其三奇爲三偶而象地三畫成卦兩之爲重卦凡天所統地皆順承統者統地於中故曰參承者承天於上故曰兩

右一章

昔者聖人之作易也將以順性命之理是以立天之道曰陰與陽立地之道曰柔與剛立人之道曰仁與義兼三才而兩之故易六畫而成卦分陰分陽疊用柔剛故易六位而成章

上章云盡性至於命此申明性命之理卽在陰陽剛柔仁義中其見諸天地人者散漫難測作易聖人括於六位之內使人憑藉而可求性命之理本如是也作易者順其自然而表出之立者如足之立必兩相並峙而後不僵僕气有陰與陽天道所以立質有柔與剛地道所以立徳有仁與義人道所以立三才之道各兩兩對舉兼之爲六故易卦六畫而成也旣成六畫之卦分初三五爲陽二四上爲陰疊用各爻以加之或柔居於陰柔居於陽或剛居於陰剛居於陽往來錯雜於六位之間而成文章分則一定不可移易疊則變化莫能執者三才之道盡矣其性命之理盡矣専言卜筮恐未足以當此

右二章

天地定位山澤通气雷風相薄水火不相射八卦相錯數往者順知來者逆是故易逆數也

孔疏言此就卦象明重卦之義其理簡易可曉自有天地定此上下之位其間形迹最顯著者無如山澤山髙澤深勢佀隔絕气則相通山非澤之蒸潤則不能徴雲輸霧澤非山之灌注則不能原流接續也其間稟气之最猛烈者無如雷風雷以宣泄陽气之鬱結風以發舒陰气之錮閉兩相激薄而勢益張也其間流行於宇內爲日用之最切者莫如水火潤下炎上寒熱濕燥性气形質之違戾每攻擊而難和合然在天則一畫一夜以代明在人則耕耨饔飱以資養水火之防同有不相射害者存也此僅舉父母之交長與長中與中少與少交而言爾未及乎八卦之遞相錯也父母長中少易位交錯豈異是哉易之爲道藏往知來彰往察乎無不具備然往事之不忘何待夫智者以往可順也數也聖人作易以前民用欲使知來來固未形必逆之然後得也易之鉤深致逺知防其神蓋逆數也聖人文義本是顯明直截無有支離隠晦嵗歷數千儒師數百均無異詞迨乎有宋邵氏受陳希夷先天圖學遂以此章爲伏羲八卦方位牽彊無稽不勝乖繆其大指俱從方士丹鼎而來所重専在水火於內事爲心腎於外事爲沙鉛心也沙也俱屬離火腎也鉛也俱屬坎水心火上升及下降之腎水以濟之兩相交媾久久而成聖胎則此身可以長生沙中神火飛揚而不可制伏取鉛中神水以和其气沙鉛气結而生子孫則服食變化盡在是矣凡此皆取坎塡離之道蓋離畫中虛坎畫中實以虛受實離返成乾以實益虛坎返成坤今日之離南坎北乃後天使然其本然之乾南坤北則先天自具者也今震木居東東爲靑龍龍在丹家爲澒澒產沙中沙火能伏澒木名曰火中木是震木乃後天離火乃先天也今西方爲兌金爲白虎虎在丹家爲鉛水神水神火結成金液名曰水中金是兌金之居西西乃後天坎水之居西乃先天也故謂之離東坎西兌澤連接正南之乾天兩金相倚故兌居東南艮山直根正北之坤地兩土相培故艮居西北震雷發於地自內而達外故震居東北巽風起於天由外而入內故巽居西南蓋此四隅位置丹鼎不甚重之序列尢屬景響不過就南北水火數演安頓據其偏詞亦未見爲確然也誣稱羲易實方士之小慧爾詳圖學辯惑

右三章

雷以動之風以散之雨以潤之日以晅之艮以止之兌以說之幹以君之坤以藏之

夫子旣言八象之昭著於兩間相錯而爲逆數此復舉八物之用所以相因而成變化夫天象地形無論或微或顯莫不載以元气元气之流行周到固無時而不動者也然陽剛奮迅至大至速則莫如雷矣能使萬有之幽潛屈抑隨之而俱出是爲羣動之宗也上下昭著紛雜錯陳莫不各舒其性情而展布通達於出有入無之際則散之爲道廣也然而解釋陰气之閉錮輕之爲披拂重之爲驅蕩則散莫如風矣天下之郁滯逄此而悉除是散之最疾者也飛潛動植親上親下無以以脂膏滋其體質而後能發榮滋長不至於枯槁惟雨之功爲能潤之也寒沍凜冽感者近乎零落髮生之气必融和而淑燠薰蒸萬物使盎然而就熙暤者惟日之功爲能晅之也彼動也散也潤也晅也俱以宣泄爲事苟不止之則何以休養而堅實何以繼續而不窮非艮以止之不成也隨在各足涵容粹美保天眞而安樂利庶品之愉裕羣生之欣暢非兌以說之無是也凡此六者之足用皆自司其一而各極其能事又統命於幹者也有幹以君之奉君以施化𨿽紛紜而不亂得君以主宰𨿽悖馳而不繆臣之事業卽君之事業也惟坤配乾乾主施爲坤主承受凡此六者之經緯俱歸根復命於坤之內坤乃寂然混然藏之於無何有之鄕而莫窺其迹也斯八卦之神妙也動散潤晅四者乃元气之發生於天機爲外出故言雷風雨日之象以見其流露止說君藏乃元气之收斂於天機爲內入故言艮兌乾坤之卦以見其包含邵氏以此章爲八卦方圓震巽居中巽居左而向東南震居右而向西北次巽者坎次震者離次坎者艮次離者兌次艮者坤次兌者干云圖從中起天向一中分造化者也苟細玩此章略有可髣髴不彼論其序震已居第四今則又從震起自相背戾吾不知之矣詳附錄

右四章

帝出乎震齊乎巽相見乎離致役乎坤說言乎兌戰乎乾勞乎坎成言乎艮萬物出乎震震東方也齊乎巽巽東南也齊也者言萬物之潔齊也離也者明也萬物皆相見南方之卦也聖人南面而聴天下向明而治蓋取諸此也坤也者地也萬物皆致養焉故曰致役乎坤兌正秋也萬物之所說也故曰說言乎兌戰乎乾乾西北之卦也言陰陽相薄也坎者水也正北方之卦也勞卦也萬物之所歸也故曰勞乎坎艮東北之卦也萬物之所成終而成始也故曰成言乎艮

此夫子言八卦之運行其次第有如是者或地或事或時或气各於其卦想象之亦不専主方位也帝者天之主宰以無形而運有形者是也震動發爲陰陽之門戶气化自此而出旣出則整齊端好在於巽矣齊以從事將有交際往來相見之道則在於離也有相見則有作爲而致役乎坤也有役必有成功功成必說是說言乎兌也懽欣之至一變而爲凜冽則戰是交戰乎幹也戰則勞苦而求休息則勞者慰勞也當坎而慰勞也勞而休息則成矣是成言乎艮也夫八卦四時五行庶事皆主於帝帝不可見見諸萬物陽气振動凡爲品類莫不隨之而出震爲東方生長之气機於是始焉因而旋轉次震者巽爲東南萬物至此妍潔整齊如人之少年都雅如艸木之枝葉新鮮也次巽者離離明普照無幽隠藏匿之處萬物各呈其形气以相見嘉防合禮爲南方之卦古之聖人必居南面而聴天下無微不燭向明而治蓋取義於此也次離者坤坤爲地凡含气成形之徒無不資地以爲養營營逐逐致其力役之分量而後已故曰致役乎坤次坤者兌兌爲正秋萬物之長養旣極其暢茂彊盛者亦已䢐矣金气肅淸美利堅寔萬物盡遂所說故曰說言乎兌次兌者乾何以言戰幹爲西北之卦萬物歷離坤兌皆陰自交此而往乾坎艮震皆陽是去陰而就陽也時爲日月之交閉塞成冬是又陰之極而陽之最微也言陰陽爭道相逼迫而然也薄猶逼迫也次乾者坎坎爲水水乃正北方之卦有嵗終事畢安慰其勤劬之象勞卦也萬物休息歸宿於此故曰勞乎坎次坎者艮艮乃東北之卦萬物之遷轉已盡境遇已窮惟艮能成其所以終終則復始惟艮能成其所以始故曰成言乎艮其間舉時令作用五行地位變化錯出可因此而推彼互相發明者非有他意也惟幹不言萬物者萬物莫不本於陰陽陰陽聴命於幹特著其大者以見幹與他卦不同也

右五章

神也者妙萬物而爲言者也動萬物者莫疾乎雷撓萬物者莫疾乎風燥萬物者莫熯乎火說萬物者莫說乎澤潤萬物者莫潤乎水終萬物始萬物者莫盛乎艮故水火相逮雷風不相悖山澤通气然後能變化旣成萬物也

以八卦成列而言則乾坤各居一位亦各司一職以乾坤之主宰而言則乾坤寔運用陰陽神不可測於何而見之但見萬物之自得其宜自行其事恰恰美好能妙萬物故言其神也雷動風撓火燥澤說水之潤艮之終始六子原具此才能至於交相感應得中气而爲水火兩相逮及得始交而爲雷風不相悖畔分終畫而爲山澤其气相通疊相重錯其象自立其義乃現然後能變化無窮成此萬物之情狀也言水火雷風山澤非止雲水與火交雷與風交山與澤交也蓋遞相交錯僅示此例也六子稟於乾坤六子之張弛皆乾坤之神妙也如以圖而言則此章先後天混淆令人何所適從

右六章

乾健也坤順也震動也巽入也坎防也離麗也艮止也兌說也乾爲馬坤爲牛震爲龍巽爲雞坎爲豕離爲雉艮爲狗兌爲羊乾爲首坤爲腹震爲足巽爲股坎爲耳離爲目艮爲手兌爲口

前以徳言有健順動入防麗止說之義詳八純卦及附錄後以象言明取物取身之義一物不必泥於一卦一卦亦不必執於一物不過得其佀是而已右七章

乾天也故稱乎父坤地也故稱乎母震一索而得男故謂之長男巽一索而得女故謂之長女坎再索而得男故謂之中男離再索而得女故謂之中女艮再索而得男故謂之少男兌三索而得女故謂之少女

長男長女得天地之气至醇故雷風之气莫可禦中男中女得天地之气而兼質故水火能流行乎上下少男少女得天地輕淸之气寡重濁之質多故山澤凝滯物而不化讀此章則知八卦相生之序邵氏一陰一陽層壘加上以謂根榦枝葉豈夫子之說乎膏肓可霍然矣

右八章

乾爲天爲圜爲君爲父爲玉爲金爲寒爲冰爲大赤爲良馬爲老馬爲瘠馬爲駁馬爲木果

自有乾馬坤牛乾首坤腹以及六子各得物與身之一象夫子恐人拘泥於此故推廣而言之凡可髣髴俱從類想象皆合於卦義也幹本象天運轉不息爲圜於國爲君於家爲父皆貴莫與並者質純粹而爲玉堅剛而爲金居至髙則爲寒气凝結則爲冰陽之色赤純陽則爲大赤馬健行健之至爲良馬久行不止爲老馬周身皆剛爲瘠馬毛有斑駁爲駁馬旋馬若鱗駿馬之稱也包含气化生生接續爲木果也

坤爲地爲母爲布爲釡爲吝嗇爲均爲子母牛爲大輿爲文爲眾爲柄其於地也爲黒

坤本象地作成萬物爲母邊幅平順經緯錯綜爲布虛而容受饔飱養物爲釡含畜不露時至而後發生爲吝嗇無有偏頗無有辧別隨其質性而成其開塞爲均順而又順以成生育之功爲子母牛無物不載爲大輿晶華之气自下而達於上以昭著於兩間爲文偶畫數多爲眾處處可執持爲柄土之中色黃其於地也得純陰之色爲黒黑土極肥宜於禾稼亦言其生物之功也

震爲雷爲龍爲元黃爲旉爲大塗爲長子爲決躁爲蒼茛竹爲萑葦其於馬也爲善鳴爲馵足爲作足爲的顙其於稼也爲反生其究爲健爲蕃鮮

震本象雷當東方靑龍之位又隨雷而自下達上爲龍天元地黃初交而奇偶錯爲元黃以一奇承二偶如枝之載華葉爲旉旉榮也陽動於下必欲上往二陰乃地之體質平廣無礙爲大塗幹一索得男爲長子勢猛气勇當之者裂且急迫而不可需遲爲決躁春榮生艸蒼翠靑莨初生曰萑長大曰葦竹與萑葦俱下剛上柔爲蒼莨竹爲萑葦震動主行有馬象聲大莫如雷爲善鳴馬后右足白曰驤後左足白曰馵馵従馬従二二指其白也位東屬左陽在下屬後足爲馵足陽欲起爲作足旋毛在額中虛佀射的其畫上虛下實爲的顙此四者良馬之相也其於禾稼如五穀初入地破殻而出根反向上震甲木戴甲之時爲反生分幹初體剛不可抑其究爲健正東得木之气純自此而茂盛初生之色新而且潔爲蕃鮮

巽爲木爲風爲長女爲繩直爲工爲白爲長爲髙爲進退爲不果爲狊其於人也爲寡髮爲廣顙爲多白眼爲近利市三倍其究爲躁卦

巽本象木象風坤一索而得女爲長女木曰曲直繩柔而可引巽順従繩曲者皆直爲繩直人生之用木物甚多斵始成器爲工陰黑陽白兩陽在上爲白木自勾萌而至幹霄風自地而及九天爲長爲髙陽欲上往陰欲下入以其同體未有決防爲進退爲不果天下馨香之气多出於艸木爲狊气陽血陰髮爲血之餘而在上陽骨陰肉顙骨而亦在上目原屬離之象離陰在中黑白均稱巽陰在下白浮於上故於人爲寡髮爲廣顙爲多白眼市乃交易之所往來皆以利集入於中而不覺近市趨利浸多則浸喜巽順善入爲近利市三倍一陰附於二陽𨿽下必上𨿽入必出初而進退不果後則騁於一決其究爲躁耳震巽爲陰陽初變故兩卦皆言其究竟蓋因始以測其終也

坎爲水爲溝瀆爲隠伏爲矯輮爲弓輪其於人也爲加憂爲心病爲耳痛爲血卦爲赤其於馬也爲美脊爲亟心爲下首爲薄蹄爲曳其於輿也爲多眚爲通爲月爲盜其於木也爲堅多心

坎本象水水之流行者爲溝瀆一陽陷於二陰之間其陽不能顯著爲隠伏陷於險中失其本性矯其曲者使之直輮其直而使之曲變易曲直莫若弓與輪爲矯輮爲弓輪在險則憂陽居中象心陰揜之則病腎水開竅於耳中實則痛水行於地血行於身其人爲加憂爲心病爲耳痛爲血卦幹爲大赤坎分其一體而得中爲赤骨脊居中以剛現於外則美心臟居於內以不能出則亟奇首象上一陰抑之不能昻則下下一陰象蹄過於微弱則薄未能去險不可馳驟須牽曳而行其馬爲美脊爲亟心爲下首爲薄蹄爲曳乾馬坤輿以輿駕馬馬陷則豈能獨安其輿爲多眚水行必達於海爲通水之君爲月藏匿不彰爲盜水气生木剛當乎中其木爲堅多心

離爲火爲日爲電爲中女爲甲冑爲戈兵其於人也爲大腹爲乾卦爲鼈爲蟹爲蠃爲蚌爲其於木也爲科上槁

離本象火火之帝爲日陰火爲電坤再索得女爲中女甲披於身冑冒於首戈長兵皆以剛而衞人離陽外陰內爲甲冑爲戈兵畫虛其中於人爲大腹火能燥物爲乾卦以骨裹肉爲鼈爲蟹爲蠃爲蚌爲火气逼木滋溢於外則中空空則上槁矣科者斗量之義謂中空也其木爲科上槁

艮爲山爲徑路爲小石爲門闕爲果蓏爲閽寺爲指爲狗爲鼠爲黔啄之屬其於木也爲堅多節

艮本象山震二陰平坦在前象大塗艮一陽橫亙地上佀行於山上爲徑路土多石少爲小石二偶加一奇爲門闕上小而堅下小而脆爲果蓏在今年則成終在來年則成始亦爲果蓏防門闕而禁止出入者爲閽寺艮象手手之用爲指剛在外而禦人剛在前而善嚙爲狗爲鼠爲黔喙之屬剛在上木產於山爲堅多節

兌爲澤爲少女爲巫爲口舌爲毀折爲附決其於地也爲剛鹵爲妾爲羊

兌本象澤坤三索得女爲少女兌畫上開以言語事神爲巫以言語事人爲口舌在外一陰中防爲毀折依陽一陰拆裂爲附決地土丰厚則膏腴兌上一偶土气甚薄其地爲剛鹵少女従姑姊爲妾內柔外剛爲羊八卦取象不過偶舉其萬一或亦當時卜筮家所尙者未必卽是夫子之定論至於詮釋亦不免近於穿鑿豈歐陽氏之疑正爲是與

右九章

周易象辭卷二十

欽定四庫全書

周易象辭卷二十一

余姚黃宗炎撰

序卦

連山首艮歸藏首坤其所序列自皆不同周易首乾次坤以及六十四卦之次第文王之所序列也夫子發其義理而防通之爲序卦二篇後人加傳字於下今從舊本亦十翼之一也

有天地然後萬物生焉盈天地之間者惟萬物故受之以屯屯者盈也屯者物之始生也物生必蒙故受之以蒙蒙者蒙也物之穉也

在气化則爲天地以易理而言則謂之乾坤追原作易之始未有乾坤之名故直稱天地也萬物𨿽指成像成形之類然以易論卽六十四卦亦是也故曰以言乎天地之間則備矣萬物𨿽盈於兩間不能及虛空之百一惟气則充滿洋溢無微不到然隱莫能覩最可徴者乃在雷雨將作未作之時醖釀鬱蒸下自九淵上逹九天物物各見和潤之气卽是生機之所兆端屯之爲盈爲始生蓋以此屯生則形气旣具必賦諸性情授以知識遂紛紜蔽錮而遲滯故爲蒙爲穉也

物穉不可不養也故受之以需需者飲食之道也飲食必有訟故受之以訟訟必有眾起故受之以師師者眾也眾必有比故受之以比比者比也比必有所畜故受之以小畜物畜然後有禮故受之以履

飲食犬欲與生俱生惟恐有溺於此者故在必需之內寓需緩俟時之義使人無躁急彊求也民之失徳幹餱以愆毫末之微而至爭鬭訟獄極其求勝之力而生於興師動眾眾以定亂必有所統一而比輔之歸附𨿽至非畜養得宜何以久而能固衣食旣足教以人倫知禮而踐履之書云旣富方谷夫子曰富而加之教也需之飲食在天在父母所以養蒙小畜之畜在君上所以匡其比也

履而泰然後安故受之以泰泰者通也物不可以終通故受之以否物不可以終否故受之以同人與人同者物必歸焉故受之以大有有大者不可以盈故受之以謙有大而能謙必豫故受之以豫

人之踐履大而綱常名教小而飲食起居處處各得其當則心泰身安行無不通矣人情有所拂逆始長慮卻願無一往之失通極而無窒塞則上不喜聞匡弼下亦憚於納箴規其爲隔礙也豈不甚哉欲通其否在忘人己屏私意大同夫物我前此之否可去後此之來歸者眾能以虛公成大有之世大有天祐千古難逢惟謙可以長守謙則與人無爭患與物無違忤安往而非豫樂乎

豫必有隨故受之以隨以喜隨人者必有事故受之以蠱蠱者事也有事而後可大故受之以臨臨者大也物大然後可觀故受之以觀可觀而後有所合故受之以噬嗑嗑者合也物不可以苟合而已故受之以賁賁者飾也

愁慘之气必多疑貳生退避矣和說則易於順從我之隨人人之隨我豫乃中心誠服非威屈勢驅比也得人則何事不成相隨則風靡苟且多致敗壞豪傑之士起而更張易轍去其積習之頽惰振作維新巍巍乎爲天下之大觀大君以臨萬民萬民以觀大君因相就而相合𨿽有中梗亦可噬去上下交嗑也合之易其離必速直遂則近於禽獸故制爲儀文閒夫嗜欲行情以敬賁飾之所以有取乎天文人文也

致飾然後亨【饗】則盡矣故受之以剝剝者剝也物不可以終盡剝窮上反下故受之以復復則不妄矣故受之以無妄有無妄然後可畜故受之以大畜物畜然後可養故受之以頤頤者養也不養則不可動故受之以大過物不可以終過故受之以坎坎者防也防必有所麗故受之以離離者麗也

天下儀文之盛莫甚於饗禮陳列輝煌品物堆積稍有所未具則不成爲饗蓋竭力致飾以從事然後成禮一饗以往皆委棄而莫可用前此之其難其愼者蕩盡無餘矣夫專於外飾中誠必減文掩乎質質將零落是剝之因乎賁也秋霜旣殺艸木悉凋窮其在上之英華反爲在下之根本生防復萌無假於外來卽此未盡剝者是矣人之有妄乃防失其本心所至天均旣復妄於何生妄念未除𨿽有所畜適足增長其僞且更有以堅之也大畜取象前言往行苟妄人記醜而博彼誦詩讀書何莫非文姦之用故先無妄方可畜也大畜之養不同於小畜以養庶民大畜所以養賢養賢不可不備物頤之養亦與需之養不同需自蒙來父母之養子蔬食菜羮使不饑則已頤將之大過子之養父母必有酒肉敬以養志非僅口體也養之有素始可動作吉凶悔吝生乎動大過隨之過爲過失爲過往人恆過則防其心多過往則防其身坎險可以收人之犇軼離麗有能拯人之患難也右上篇

有天地然後有萬物有萬物然後有男女有男女然後有夫婦有夫婦然後有父子有父子然後有君臣有君臣然後有上下有上下然後禮義有所錯

上篇天地萬物俱屬太古言之人亦萬物中一物爾𨿽有男女夫婦父子其交接也未必有禮義行乎其間生育長養與鳥獸艸木無異自聖人出而錯諸禮義始與萬物有別人獨爲貴矣下篇歷舉人倫所自則羲農以往之世也

夫婦之道不可以不久也故受之以恆恆者久也物不可以久居其所故受之以遁遁者退也物不可以終遁故受之以大壯物不可以終壯故受之以晉晉者進也進必有所傷故受之以明夷夷者傷也

夫婦愚不肖卽天地陰陽之大義感應相通終身莫可變易惟恆久乃能盡其道久則專一專一則偏執未有時異世殊可久居其所而不遷者當立不易方之時退遁已踵其後君子知進退存亡不失其正也非曰安於懦弱避重任畏難事也有以養夫至大至剛發露而莫能屈抑亦非徒恃乎彊有力果敢以求必勝者故不終遁而大壯不徒壯而晉也進則置吾道於髙明使事業煥然而光顯進之極則明之至進之極則難爲退明之至則易爲蔽故必受傷爲明夷也物不可終壯受之晉謂不止於壯蓋將有所設施進而得位壯豈血气之勇乎

傷於外者必反其家故受之以家人家道窮必乖故受之以睽睽者乖也乖必有難故受之以蹇蹇者難也物不可以終難故受之以解解者緩也緩必有所失故受之以損損而不已必益故受之以益益而不已必決故受之以夬夬者決也決必有所遇故受之以姤姤者遇也傷外反家其義不一士人欺世盜名可以掩遐逺之耳目不能致飾於父母昆弟苟行於邦國而見傷必自反內行無虧然後出圖所事一也以人合者見傷則棄去矣家以天合見傷則相卹相撫二也君子治平之志逢時乃展或天命不能以勉彊則爲政於家父父子子兄兄弟弟夫夫婦婦是亦傷於外者所可爲三也一家之人不特用窮易致乖睽卽一身所分髙曽遞降窮其所至漸爲路人家固未有不乖睽者人情親睦𨿽有外侮尙能禦災捍患參差違悖內難亦將作矣舉手動足無非蹇難不通者憂患相尋智慧日增蹇難不能終防其迫切漸可解緩緩則去危急就寛裕其操持固守未能若前此之周到必有放失差失之所故用招損也凡人內萌一念外興一事卽爲此念此事之擾損之又損至於無可損則澈澈忿欲何來不必別有所益就損之時已是益之大者夫損則虛虛能受益則實實無可加則必溢出於外而決去也夬如流水決而就下趨卑濕之地爲江河湖海又相姤遇復以孤陽反姤以窮陰遇反者暫出卽歸遇者不期已至陰陽消長𨿽遞有偏勝斷無獨絕之事冬未嘗無陽夏未嘗無陰至治之世亦有小人極亂之世亦有君子剝盡爲純坤夬盡爲純乾俱迂疎臆見非易理也

物相遇而後聚故受之以萃萃者聚也聚而上者謂之升故受之以升升而不已必困故受之以困困乎上者必反下故受之以井井道不可不革故受之以革革物者莫若鼎故受之以鼎主器者莫若長子故受之以震震者動也物不可以終動止之故受之以艮艮者止也有所相遇則聚防於一處未遂分馳如澤地聚水必上升而爲雲雨甲坼聚於地中必上升而爲枝榦人才聚於艸野亦必上升而爲卿相將日髙而日危矣上非可久居之地極則困戹隨之與其在上而困何如反下爲安耕田鑿井樂堯舜之道捨之則藏也井田耕獲每嵗一變皆革除故舊不畱穢濁飲食登鼎必取維新以爲用也鼎爲重器薦於宗社傳國家繼父位惟長子主之震一索得男長子之象其性振動自下而起由中以逹上動乃窮而止止蓋善成其動艮所以時行時止動靜不失其正也

物不可以終止故受之以漸漸者進也進必有所歸故受之以歸妹得其所歸者必大故受之以丰丰者大也窮大者必失其居故受之以旅旅而無所容故受之以巽巽者入也入而後說之故受之以兌兌者說也說而後散之故受之以渙渙者離也物不可以終離故受之以節節而信之故受之以中孚有其信者必行之故受之以小過有過物者必濟故受之以旣濟物不可窮也故受之以未濟終焉

終止之物枯橛朽株生防安在靜養休息之餘不欲其驟往惟次序而漸進乃得進之宜也進有其方可以托身歸宿如歸妹之去家歸人爲得所歸伊尹歸湯而湯王二老歸周而周興顧不大歟丰大不可以長保處以憂危尙恐日中必昃苟乘其大而聼共窮極所居之位必至於失而後己一身飄泊覉旅無家𨿽髙天厚地莫可容其局蹐焉得不卑巽以自下能人則捍格者寡故易於入人情抵牾相拒必怒違捩多阻必憂入而無拒無阻未有不說者兌說沖融意气舒泄渙散離異何所隄防有節制以爲之限量奔馳不至於逾越然必規繩畫一使天下信而可守惟中孚乃可久也有以自信則果於行作爲或將小過過則閱歷已多才足兼人何患事業不濟而理勢已極物窮無往天地固無窮盡之時易亦無窮盡之道此日之終卽來日之始前事之旣濟卽後事之未濟前人之旣濟卽後人之未濟循環轉轂莫有端倪聖人所望於將來者其因革損益隨時變通曷嘗一定哉序次之義亦不過舉夫大槪非謂囿於是也神而明之存乎其人讀易者所當知也

右下篇

序卦義理佀乎淺近昔賢多有疑之者不知此正言近指逺之妙六十四卦三百八十四爻苟非序卦聨絡指防尙如金未就鎔玉未成器陳列之謂何夫子隨文隨字輾轉注釋遂若星宿垂天江河行地煥然於耳目之間其闔辟盛衰消息盈虛一治一亂遺此序則晦而不顯大人君子所以乘時禦世綢繆未雨之計興廢救敝之術遺此序則紊昧而無定識彰往察來以前民用得此如視諸掌防哉程傳其有得於此者乎

周易象辭卷二十一

欽定四庫全書

周易象辭卷二十二

余姚黃宗炎撰

雜卦

舊本止稱雜卦無傳字今從舊此夫子錯雜舉六十四卦名而隨意釋之或與彖象有同不同亦各申其義補所未備不必云夫子之易則如此也是十翼中之一

乾剛坤柔比樂師憂臨觀之義或與或求

乾象爲天其气爲陽而質剛凡諸卦之陽皆幹之剛也坤象爲地其气爲陰而質柔凡諸卦之陰皆坤之柔也旋乾轉坤立於天地間者莫大於君惟比以一剛居天子之位羣柔聴命萬國安寧之時也朝廷艸野熙熙暤暤何樂如之治之極卽亂之萌亂而至用師上下人民無非愁慘之象是則憂之大者蓋樂與憂轉盻爾自樂趨憂易自憂返樂難也君在上而頫臨臣民當施濟無涯而一於與臣民在下而仰觀君上當各察其情而遂彼所求

屯見而不失其居防雜而著震起也艮止也損益盛衰之始也

屯之初九居下而爲卦主令聞令望已見於時然磐桓而不遽進仍不失其所居之位【居卽利居貞之居】防昧未分混雜於庸眾之內而已有所表著大人君子伏處艸野自與凡民有異遇時可爲爲震則振作而起功成而退爲艮則時止而止人知損之爲衰不知乃盛之始也人知益之爲盛不知乃衰之始也困心桓過聖賢所以興日中月盈富貴所以就危亡也

大畜時也無妄災也萃聚而升不來也謙輕而豫怠也好士養賢千百難遇大畜幸逄其時也意外之福絕少非意之禍恆多凡屬無妄皆爲災也萃爲澤受於地趨卑濕而防聚升則地中生木就離散而不能復來也天下幽隠者可圖髙明未易居也人有謙徳自視欿然𨿽地山之重常若輕身心逸豫曰求安樂𨿽迅雷出地之驚恐未能警其怠緩也

噬嗑食也賁無色也兌見而巽伏也隨無故也蠱則飭也

刑獄肇於飲食噬嗑著其象辭以示戒也天文人文非五采所可加繪畫所能就責之至文是無色也兌剛隠於內柔顯於外其可說之情自見巽剛露於外柔含於內巽順之意伏藏也隨時制宜不得拘守陳迹天下隨時亦未許更端造作是無故也蠱蓋蠧蝕朽壊非猛勵以整飭烏能有所補救也

剝爛也復反也晉畫也明夷誅【株遇反】也井通而困相遇也

剝者剝去皮肉如碩果之僅存其核壊爛已極也復者陽消於上旋生於下卽此一陽之往而來反也卽彖篆剛反之謂晉象明出地上萬物相見正日中而爲晝也明夷明入地中昏昧不辧是非邪正莫能分賢人君子受其誅責也井田徧於天下井水汲其泉原皆流通不礙之象而困則舉動窒塞處處皆有扺當相遇不相假也遇如遇敵手之遇

咸速也恆久也渙離也節止也解緩也蹇難也

感應之幾防於景響此一動而彼已覺咸之速也堅確固守百年畢世而無間乎始終恆之久也渙節皆水得風之蕩播則離遇澤可棲息則止人情渙散則離有所節制則止也憂患束防急迫痛切而不能舒展解其拘系故緩也天地寛廣至於無所措手足乃人情險阻甚於山川蹇所以爲難也

睽外也家人內也否泰反其類也大壯則止遁則退也睽火澤不相得其志曰疎𨿽同居一室言笑自如心實外之也家人木火相比而爲用其气自親𨿽室逺人遙究成契合以其內之也否天居上地居下天地位置本然泰地在上天在下天地之形顚倒何以治亂偏異此反其爲上下之類也大壯宜乘時而進進不遽進卽思所止則能全其壯遁宜見幾早決知微則退也苟至於壯極有求止不得至於當遁有欲退不能者矣

大有眾也同人親也革去故也鼎取新也

大有以虛恭在上天下之才徳輔之其所得眾也同人以柔中在下天下之物望歸之而爲人所親也金曰從革離火鏈兌金革去其土石之故性變成堅剛之質是去故鉆燧攺火四時疊換饔飱熟食旦莫易薪鼎所以云取新也

小過過也中孚信也丰多故也親寡旅也離上而坎下也小畜寡也履不處也

小過者人所由行經歷皆過而不可畱也中孚者誠含於內爲可信也小過四陰外著二五得中爲逾其分中孚二陰中藏而自守終不浮露俱蘊而未發者盛滿之時好大喜功易於造作丰所以多故孤覉無倚他人父兄親之者寡所以爲旅也丰知日中之戒則不敢輕動而多故旅知時義之大則浮生如寄而不患親寡矣離爲火火炎上陰精附於陽故能上坎爲水水潤下而陽神托於陰故就下也仍是陽上陰下之定體也小畜其所積聚尙寡未能如養賢應用之事也在士君子則詩書文采𨿽備而於治國平天下尙有待焉履者人之步履進而不止行而不息從灑掃應對之微以至動容周旋中禮俱躬行寔踐而不處也處乃安處不遷今汝畫之類也

需不進也訟不親也

需者有所待而後行以適合乎幾宜未敢輕近也蓋能進而不進也訟者近不相得或質性相反行事乖繆不能相親也蓋本親而不親也

大過顚也姤遇也柔遇剛也漸女歸待男行也頤養正也旣濟定也歸妹女之終也未濟男之窮也夬決也剛決柔也君子道長小人道憂也

大過充塞於中本末皆弱以幼穉衰老之二陰舉堅彊盈實之四陽必顚僕者也姤以一陰初生於下五陽乘其上始得附之而滋長姤之遇也乃柔過剛而得遂夫進長也漸以少男長女女𨿽可歸必待男可成禮而後行也頤以飲食取義恐有以小害大之事尸位素餐之譏貴於養得其正也旣濟水受火克和合得宜陽居陽位而不紊陰居陰位而不亂是不可移易而一定也歸妹者女得所歸離家以爲家彼爲婦之始此爲女之終也未濟陰陽各失位男亦不能命令乎女是男之窮也男窮有變通之道故獨舉男窮也夬有決夬之義剛無欲而果防柔沾滯而依違惟剛能決柔也凡此二篇之卦聖人所以觀象系辭者有君子之道焉有小人之道焉君子學易則窮神知化與天地參能使其道日就於長小人學易則亦可趨吉避凶能使其道因憂患而遷善攺過也憂卽憂深慮逺之憂如曰使小人憂愁豈小人者獨非天地之生物乎豈必置之困苦無聊亦將騁於一擊矣故知君子小人二語是總言六十四卦義理非僅結夬決之文也

或曰卦俱反正往來相對惟後八卦不行疑有錯簡因攺爲大過顚也頤養正也旣濟定也未濟男之窮也歸妹女之終也漸女歸待男行也姤遇也柔遇剛也夬決也剛決柔也君子道長小人道憂也佀乎整齊實不免髙叜爲詩之病矣夫旣云雜卦何取於整齊隨舉隨釋各當至理學人不必於無闗系處擅攺聖經也

周易象辭卷二十二﹤經部﹐易類﹐周易象辭__周易尋門餘論﹥

欽定四庫全書

周易尋門餘論卷上

余姚黃宗炎撰

予七八嵗之時隨先忠端公於京邸授周易本義句讀逾秊未能省大義先忠端蒙難愚方童穉凡我先忠端理學之淵原自得之精蘊實未嘗窺其毫末也迨乎稍長吾兄太衝先生命讀王注程傳時隨行逐隊以圖進取不過爲博士弟子之學無所得於心也間從蕺山夫子與聞緒論予蒙蔽甚深𨿽夫子諄諄訓誨未能有所啟發每與執父陸文虎共閱郝仲輿先生九經解其融防貫通一洗前人訓詁之習然而可指摘之處頗多遂有白首窮經之約文虎捐館麗澤零落而予更遭風波震蕩患難剔剝始覺前日之非夫立身與物老而衡決其困而不學之故乎子曰作易有憂患不占不可爲巫醫學則可無大過擬以五十之年息絕世事屏斥詩文専功畢力以補少壯之失家貧苦饑奔馳四方以糊其口枵腹殫思往往頭僵僕或有臆中胸懷亦若天空海濶頓忘其困苦又復廢書長嘆恨不使文虎見之一暢吾茹噎也因其未能鱗次姑隨筆雜述以備散忘命之曰尋門餘論見予得門而入之難也若夫全書成與不成尙未可知先附於玆庶存其志焉

管公明言易安可注陶隱居言注易誤猶不殺人注本艸誤則有不得其死者矣二者之言似異而實同管氏學易大略逺接焦京以災祥測驗行其術數棄大道而不講陶氏不知經術惟事本艸睨而視之不過爲養生家言爾尢不足論也夫君子之於易也居則觀其象而玩其辭動則觀其變而玩其占豈區區以策爲動吐納爲靜哉管氏徒以家雞野鶩之智無根葩藻未嘗稍涉心性藩籬國家治忽也陶氏遁身世外且因符瑞以勸進遺譏於後世與吾夫子學易可無大過不亦背道而馳者乎所以公明不能注易隱居輕夫注易也唐子西駁正隱居以六經辧道物所以生本艸辧物人資以爲生一物之誤不及其餘道術之誤其禍至於伏屍百萬流血千里誠爲篤論或問之曰子西之言亦據兩漢言之也唐以後無是也宋儒之注經其誤不勝舉矣不幸者蠧笥防簏無所軒輊幸者頒之學宮習於博士弟子父訓其子師授其徒家戶誦然其用也如倛頭其棄也如敝帚孰以此決疑獄定國論而懼其遺禍也哉誠不如樹藝醫卜猶有師承一物之誤大於六經也予曰惡是何言與夫引經而誤猶若子西之所云矧棄經而不用邪火於秦黃老於漢佛於晉宋梁陳是棄經也衺說誣民繡錯佛老而破碎周公孔子北宋南宋尙可言乎否邪是亂經也棄經不用或可望於來玆亂經莫辧𨿽孟子復生亦不能覺其數百秊沈錮之俗習矣其禍豈止伏屍百萬流血千里邪莊生云禍莫大於心死鏌鎁次之伏屍流血鏌鎁也棄經心死也至於亂經則舉天下後世之人相率而心死也又何暇論其禍之輕重邪或又曰宋儒之注經虛談性命唯唯否否苟欲引之以決疑獄定國論則可東可西可上可下僉壬衺佞因緣爲姦法家拂士無所依據吾不知其可也予曰惡是何言與漢遭秦火之後武皇亦非斯文之主學士崇經豈能上追往哲然而去古未逺流風遺俗猶有存者師弟子之授受等於父子祖孫莫敢紊越故其一二字訓詁確有從來寧失之簡朴拙澀闕疑以傳信斷無有任其聰明意見妄爲立說者所循所守隆重敬信原如律法故可以濟世安民而弗疑迨乎宋世師承久廢所謂身心性命之理棄而不講者已二千秊聴二氏之髙座縱橫孤行獨擅繩仍宇內學士大夫以及夏畦婦女莫不沈酣於紫色鼃聲移易其骨髓有心世道之君子欲以無師之智勇一旦起而釐正之爲力固難況習染旣深凡我官骸亦皆浸淫於其中未能脫十一於千百而遽謂直接孔子言人人殊吾安適歸今也朱易朱詩蔡書胡春秋陳禮及朱氏之論孟學庸二禮傳直一家言爾崇奉之三四百年校若畫一士人苟有出入輒擯斥不錄羲皇堯舜湯文周孔聖人之經傳杳不可尋是鼓南北宋之餘波作爲狂瀾而過之者也故其爲禍大略相似而更甚焉夫濟世安民者經傳也非一家言也苟一家言則本艸等爾吾固未敢以傲夫公明隱居也或曰然則如之何予曰六經論孟具在濟世安民無他術也

易始於伏聖六十四卦畫皆具唐虞夏商皆世守之似乎稍有潤色然而不可考矣其相傳連山歸蔵之名亦宜有所依據確否已難盡信文王演爲彖辭周公系以爻辭而易始大備其道乃中天矣故専屬之周曰周易

六經諸子悉遭秦項之火惟易爲全書實學者之大幸天之未喪斯文故獨防玆碩果又不幸而爲稗緯所混淆大道淪於艸莽王輔嗣以天姿髙明悠然得其輕淸和淑之气惜其習染晉代風俗借經以明所得或以所得證諸經非死心致力爲窮經之學者也然而易之爲書已自淸天白日昭布於人世矣程正叔接其正傳加詳宻而純粹𨿽未必卽爲入室亦可稱登斯堂者乃有邵堯夫者出取黃冠之異說以惑亂天下朱元晦奉爲伏羲嫡嗣推爲卜筮之用是欲返爲稗緯而有弗及也有明頒之學校莫敢非議使四聖重遭一戹而易幾乎息矣

朱元晦曰傳所以解經旣通其經則傳亦可無經所以明理若曉得理則經𨿽無亦可此語與陸子靜六經爲我注腳其實相似與莊周之塵垢糠粃達摩之不立語言文字同一義也凡此之類皆欲出人頭地而助釋氏之鹵莽夫子云十室必有忠信不如吾之好學不食不寢以思而不如學正指自得者之妄也二子之言皆自背於聖人矣於異同乎何有

易但有陰陽不及五行說五行自箕子始獨不思羲文之作易在洪範旣錫之後乎在洪範未陳之前乎況箕子之序五行初未嘗言爲生化之本原自周茂叔圖說一譌百口繁興莫能指正矣周茂叔之太極圖邵堯夫之先後天圖同出於陳圖南而二子各申明其一體竟爲大易之祖宗噫其可不爲孔門之媿也邪

一奇一偶數已成三原爲三畫矣安得有所謂二畫之體漫稱之曰老陽少陽老陰少陰哉夫陰陽老少之說未嘗見於十翼不過後人以揲蓍求卦著於版上以爲分別記數也故其稱名俗而不古然猶可彊解曰畫卦自下而上有一畫始有兩畫以至三畫故作此景響之論若夫六畫之卦一干爲主爲下卦是爲貞卦而遞以八卦加之爲上卦是爲卦其他七卦莫不皆然安得於此時拆去其上二畫而爲四畫拆去其上一畫而爲五畫也哉如旣已重之則一卦各錯八卦顯然成六十四卦安得於此中有先後去取之殊而爲十六爲三十二也哉吾恐不待其辭之畢而理詘矣乃千古聴其迷惑何哉

羲文二易創於陳圖南固黃冠師也不過以此圖爲仙家養生之所寓故牽節候以配合毫無義理不足以當士君子之把翫再三傳而堯夫受之指爲性天窟宅千古不發之精蘊盡在此圖以愚觀之實丹鼎借坎離醫家指水火皆援易以求信於人者獨本義崇而奉焉證是羲聖心傳置諸大易之首前非往哲後壓注傳五百餘秊矣以言乎數則不逮京房焦贛之可徵以言乎理則遠遜輔嗣正叔之可據零星補湊割裂經傳以宗詖淫邪遁之詞絕不闗乎身心性命家國天下之學猶恐有識之士出而議所從來乃曲爲之辭曰此圖失自秦火流於方外自相授受不入人間夫易爲卜筮之書不在禁例宜並其圖而不禁豈有止許民間蔵卦爻而獨不許蔵圖之事其流於方外也不知當秦分易爲二時有一黃冠者抱圖入深山大澤而得免又不知當漢祖入咸陽時有一黃冠者隨蕭何走秦府庫取圖而遁去有是理乎況秦項及乎邵氏其間幾二千秊羽流而好文墨讀周孔者不知凡幾儒者而好老氏習吐納者不知凡幾何竟無一人稍及乎此乃孤行一脈師承弗替至七八十傳而始出爲世用有是事有是理乎大易晚添祖父之諭確然其不差矣元晦與王子合書有云邵氏言伏羲卦位近於穿鑿附防且當闕之何故旣爲易學啟蒙又於本義中如此其敬信眞不可解抑斯文之不幸與

分經合傳亦不過便於誦習耳其間非有大背於四聖之義理也後世注經之儒亦將一人之私言附諸經傳之下未有非之者而乃以移孔言附文周爲非況欲攺從其舊爲力莫易何必紛紛以議變更得失乎不知漢儒尙有師古之意寓乎其中故於乾卦次第特存古本至於宋儒則割裂章句若後世詩人集陶集杜矣將何誅焉今擅攺文王孔子而自命爲羲易不彼之求而區區於此竊鉤誅而竊國侯信矣夫

大傳曰一陰一陽之謂道宋儒則曰道非陰陽也所以一陰一陽者道也必欲加一轉語於聖人之上乃是釋氏之習气卽鈴響風響幡動風動打牛打車之意實雞三足堅白石之賸論爾豈足爲精防妙聖人之所以異於二氏者正在陰陽卽道惻隠羞惡辭讓是非皆情善也卽性善也繼善成性從四端而窺見苟曰情之非性則釋氏之訿我偏見外道者正在於此何用襲彼爲哉

邵堯夫曰先天之學心也後天之學迹也先天之學乃是心法非言可傳當以心意領防之後天之學乃是效法故文字而有形迹之可見信斯言也是文周孔子俱僅窺心法而終泥於迹象知心法者惟羲皇羲皇之圖又隠而不見能表而出之者惟邵氏是堯夫者不特度越千古傳經之儒而且匡拂夫文周孔子者也愚以爲有形則羲皇一畫已是形矣豈至方圓橫圖之堆雜堆積而尙得言無形乎天地雷風水火山澤非文字之可見者而何以謂無形則彖象六爻皆文周不顯之至理何得指元亨利貞而遂云有形乎極深研幾擬形容象物宜恐非心意領防亦不可得令邵氏之云先天者似乎父母未生以前後天者似乎气血旣具以後此二語直爲杜譔臆說秦漢載籍中所絕無也彼必曰本於文言文言之謂先天者曰天時未至大人有以開之若先乎天矣而與天所將來一無違逆故云先天而天弗違謂後天者曰天旣啟其端大人繼述其所宜後乎天矣若奉天之命令而不失其時候故云後天而奉天時此先後二字本屬虛語如禮傳先後從前一例非實有先天後天之可象可指也況得而名易乎夫自竺書之興膠葛支離千百言不能了一義分析剖判愈精愈晦愈辧愈淆因有達摩者出興教外別傳之法一切掃除直指本體斥語言文字爲麤迹其師心非古大有叛於彼教因恐其徒之或議之也因大決其藩籬有呵佛罵祖之說其傳授浸淫中國髙明者樂夫放誕愚者喜夫不學靡然從之如水之赴海聖道衰息棄而不講老師宿儒後生小子俱不能逃其範圍矣宋儒自謂上接孔子之傳而實襲釋氏之故智六經煌煌明如日星列如河嶽非膠葛支離之書也名物象數子臣弟友漢儒𨿽失之固執亦非千百言不能了一義者也豈可效達摩之所爲而以心學歸先天崇羲皇以語言文字歸後天彼哉周文也傳經諸儒一槪抹煞其爲呵佛罵祖也不逺矣

書契以來卽曰修辭曰其辭文曰言之不文不能行逺自釋教之盛行其所稱祖師類皆不讀詩書者始有語錄語錄布之竹帛麤野俚俗出辭气而鄙悖隨之令學者對其書而不敢句讀宜乎吾儒痛革其非以爲修辭行逺之學顧宋儒盡棄夫典謨雅頌之文章而效尢乎彼習若似講求義理者非鄙悖之言不足以載道語言麤迹必欲蹈襲釋氏不能攺其規矩彀率他可知矣

言以明象象以防意得意忘象得象忘言是所入漸深已有塵垢糠粃之悟實開單刀直入之門𨿽從書不盡言言不盡意脫胎翻身而偏全逺矣

羲文之至理大道惟夫子能知之猶韋編三絕曰加我數秊五十學易蓋戛戛乎難矣自夫子贊易後三聖不顯之精防始昭然於旦晝後之學者方得階十翼而窺卦象求夫子卽所以求三聖也不知何故創爲淫哇之說自塞其天衢而扶服於荊棘反狹小吾夫子以爲非羲皇之易之本防又恐人之莫或信之也而命之曰此羲文之象也此羲文之義也使夫子之易而非羲文之易夫子之象之義而非羲文之象之義則夫子當年不知老至所學何事乃僅僅闡其一己之私見不及三聖之心神無是理也欲捨十翼而求三聖是猶捨測算而求日月星辰捨布帛菽粟而求溫飽斯則必不得之數也

夫子明言易興於中古又曰衰世又曰殷之末世周之盛徳尙恐人有疑惑又直曰當文王與紂之事則學人亦可因此而信之矣無論所謂連山歸蔵者不可槪見卽可考矣乃夫子所擯棄而不錄非不足徵則不足觀何故偏捨殷周之顯赫昭著者而從事於不可知之途乎況欲等而上之以求羲易夫羲皇之神妙盡發於文周讀文周卽窮羲皇文周之大道悉闡於夫子信夫子卽叩文周也士君子不能専心畢力乎此而崇奉陳穆之畸說因朱而信邵因邵而信陳穆因信陳穆而反疑夫子欲入而自閉之門夫子十翼天地陰陽鬼神身心家國天下之大義邵氏之誣羲皇則搬演蔵鬮之戲術有何至理竟取而冠諸四聖之首立言之家每有意偏頗及辭句違戾之處亦無害於學問至於邵氏說易乃原本之譌於易理實無定見視麒麟爲怪獸魚目爲隨珠也總之不立語言文字之教行人人樂其放誕不可把捉說東卽東說西卽西可以爲遁詞而不窮非若文周孔子之有物有恆是非黒白判然於耳目之間者也黠者倡之於前愚者信之於後授受衺說以誣往聖以欺學者禍甚於楊墨矣

卦變之說不知所據何理但曰一陰一陽自姤復來二陰二陽自臨遁來三陰三陽自泰否來四陰四陽自大壯觀來五陰五陽自夬剝來一陰一陽之卦卽是五陰五陽之卦二陰二陽之卦卽是四陰四陽之卦不知何所分別若須搬演成圖則宜每卦必用何以六十四卦之所見不及十之一二而且牽彊支離初無理義之可綰合八卦相蕩卽有六十四卦孰在先而孰在後烏得有此卦自彼卦來之事如曰此來彼往則宜先有一主卦而後可變爲他卦繹夫次第殊乖綱紀觀夫立論無闗大道原其繆誤之故亦因揲蓍求卦有某卦之某卦遂以謂羲文卦爻辭象如此造端也又有取二卦之變以成一卦者試舉隨而言自困二來居初隨何取乎困官有渝出門交有功何近乎困於酒食朱紱方來利用亨祀又噬嗑九來居五何似乎隨何校滅耳何合乎孚於嘉吾方病其困與噬嗑呼之而不可擺脫又生於未濟來者以混之防通其論隨困噬嗑未濟四卦有何血脈有何名象可以連貫照應而爲此說乎作者費精神於無用之地學者淆視聴於昬迷之路自爲自然吾不知之矣蹙融之諭誠確

卦變之說略例正義於理可通蓋曰乾坤其易之門邪門則出入之所由六十四卦皆從此而變若以爲從他卦往來則斷斷必無者也元晦曰有自然气象又自覺先有彼卦後有此卦之難通遁而爲就卦成推說更多此一轉夫旣畫卦無先後豈卦已成之後別有所謂先後乎則其義爲何義也又云乾坤亦無生諸卦之理無論天地生萬物乾父坤母索男索女夫子欺我抑且指古今人物皆出自空桑矣亦求異以陵駕前賢之過乎又云要在看得活潑無所拘泥然必有理義始能活潑庭前栢樹子靑州做布衫豈可闌入於卦畫之中哉

竊謂六經一理詩書旣得聖人刪定則詩三百篇書百篇乃是校勘精詳無復可議之聖學苟於此姑置而不講別求逸詩補其所不備若韓退之嘆石鼓之見遺別尋孔壁汲冢之古文以證伏生之缺失又如讀春秋而搜七十二國之野史以攷防盟徵伐之異同非愚則妄矣易斷於周亦猶是也其大傳所不載者卽或古昔有之與刪去之詩書削去之春秋何異況其所必無者乎今日而孜孜於連山歸蔵太卜之書是求逸詩於石鼓逸書於冢壁采野史於晉乘楚檮杌其不爲君子所笑乎至於溯原羲易則詩有混沌之謳吟書有天地人皇之詔誥春秋有黃帝蚩尢之徵伐不難補綴以加於毛詩尙書魯春秋之上又誰見之而誰証之也哉學人何不崇夫子而甘自陷於非僻乎

無悔悔亡古字無亡通用然翫文無悔者其所本無未有於前也悔亡者已有而亡去之於後也

三四爻當人位人能攺過故無咎多見於此愒時玩日過而不攺皆畏難苟安之意震者動心忍性也動則變變則無咎矣故曰震無咎吉凶悔吝相倚如循環而其要在無咎無咎則存乎悔然恆人非震動不能悔釋氏防悔亦是此意

漢張遐少而知易義徐穉嘗稱之陳蕃問遐曰易無定體彊名太極太者至大之謂極者至貴之謂謂甚淺近而以太極歸易則不叛夫子立言本防自無荒繆之失

參天者一三五爲參倚之而得九兩地者二四爲兩倚之而得六故用九用六況以參益兩其倚止五原未及乎五之外參伍者三五也三其五則爲十五從而兩分之一九一六適合其數所謂七八爲少者誣也老變少不變者教人揲蓍以求卦非古聖作易以畫卦也二事截然不同解者多混爲一事不加分別學人益瞢瞢矣譬防計錢幣者用算籌算子以求其數攷其數若夫生財聚貨則別有道矣堯夫有二畫四畫五畫之卦是指用算籌算子時爲生財聚貨之術也

旣有卦爻辭象便有十翼以發明之必欲捨是而求於不可知之僞圖以爲髙妙實禪之禍儒者反覆而輔相之者也元晦云觀圖好看吉凶大是賢智欺人之語堯夫鋪排卦畫吉凶安在不過曰中人以上不必彖爻辭象便能達聖人之堂奧以此示人後之學者孰肯自處中人以下而敢謂圖不足以看吉凶乎君子則惟道所在與吾心所安爾阿比雷同以徇賢智之名未見其賢智也夫子曰智者觀其彖辭則思過半矣聖如夫子猶必觀彖辭思過半今將盡揜六十四彖辭一觀圖卽知存亡吉凶不亦髙出夫子萬萬哉吾恐上智之士並揲蓍求卦悉當判爲塵迹聖人之精神原不在是不然吉凶悔吝何以但驗於左氏不盡驗於後世也就使一一皆驗方技之家史傳林立且不必觀圖而知吉凶或更賢於羲皇矣

復之爲卦陽气初回雷蔵地下有冬至之象夫子曰至日閉闗可徵可信者也若姤之天下有風吾已不敢信其必爲夏至至臨爲十二月泰爲正月大壯爲二月夬爲三月遁爲六月否爲七月觀爲八月剝爲九月已爲充類致義之盡卦爻辭象絕不相蒙幹爲四月坤爲十月以乾坤屬於一月益紕繆矣易惟變動不拘而始神排方逐位實鄰按圖索驥非易也

朱元晦曰毎見前輩說易止把一事說某之說易所以異於前輩者正謂其理人人皆可用之不問君臣上下大事小事皆可用前輩正緣不把做占說了故此易竟無用處愚謂旣以言象就指一事言亦是無害帝乙歸妹箕子明夷王用享岐山髙宗伐鬼方原是說一事何嘗有礙於君臣上下大事小事馬牛雞豕尙可立象若礙於一事則馬也不可守廬牛也不可司晨雞也不可逐兔豕也不可服襄卽爲龍矣亦不能衣裳禮樂凡所謂象俱屬一物而無用處

體用二字不特不著於六經並未嘗見於秦漢乃創於釋氏者也蓋釋氏以心者無之名無者心之體內有萌動卽爲識神又惟恐其落於空故急綴以用因立體用之名謂耳目口鼻其體也聴視食臭其用也運動悉還於官骸無有得而主之者宋儒沿襲此語凡言必及自天地萬物以至仁義道徳亦俱云體用以謂分析之精詳不知實蹈釋氏之牙後也夫子曰神無方而易無體反不可信乎

乾之乾道乃革需之利用恆蒙之困蒙順以巽小畜之復自道牽復履之夬履離之履錯然歸妹之跛能履臨之兩咸臨咸之執其隨艮之不拯其隨噬嗑之頤中有物睽之厥宗噬膚損之弗損益之或益之夬之壯於前趾壯於頄遁之黃牛之革鼎之鼎耳革兌之孚於剝未濟之震用伐鬼方亦有是字法相同者未必盡指彼卦苟欲彊而合之旣多穿鑿易道反隘矣

王安石之解求王明云井之道無求也以不求求之而已孔子謂異乎人之求之也君子之於君也以不求求之其於民也以不取取之其於天也以不禱禱之於命也以不知知之此數語者權謀機詐欺君罔民之心露其過半矣於井之爻義何涉哉

河圖洛書之說其言怪妄不足深信何所髣髴乎卦畫鑿之而不得其故則遁爲蓍防所由興及附防割剝於蓍防又無可契合是圖書也直可有可無之餘事爾豈足爲大易之根原乎支離蔓衍無當聖經惟歐陽永叔欲盡掃除眞開拓千古之心胸者也有宋儒者無慮百數俱不能有此獨辟之見又不能從而和之乃依回臬杌於其間豈務民反經之正道哉夫子贊易刪定詩書禮樂筆削春秋生民未有賢於堯舜何嘗賴此怪妄之事凡善讀書之人須求聖人於庸徳庸行中勿搜其隠怪則庶幾無大背矣

鄭康成於經文多所攺竄或是石本之譌原與古文不同亦未可知其注易包蒙之包謂當作彪彪文也包荒之荒讀若康康虛也豶豕之牙讀牙爲互�與互篆體相似因而誤也枯楊生荑讀枮爲姑山楡也錫馬蕃庶爲藩遮禽古庶字本讀遮借爲眾庶之庶因借所奪作遮字以別之解讀教蟹切坼也百果艸木皆甲宅【漢賦皆然】皮曰甲根曰宅劓刖作倪防一握爲笑之握讀夫三爲屋之屋道濟天下之道作導天下之至賾作至動爲乾卦作乾卦說多穿鑿不可盡信再以漢說文按之乘馬班如作驙如邅與驙俱遲回不進之意泣血漣如作防如比古文作兩人以正相親也比乃反從不正相暱也裒多益寡作掊多隻旣平之祗作禔百谷艸木防乎土麗加艸俗書也有疾憊作疾�用拯馬壯作撜馬明夷渙同其牛掣作牛允升作升丰其屋作寷其屋巽作顨先庚後庚作先庸後庸成天下之亹亹者作娓娓以成天下確然示人作寉然服牛乘馬作犕牛日以暄之作烜之其字多俗反有不若石本者自文周以來古文變而篆籕篆籕變而小篆小篆變而書書變而俗楷其傳寫失眞原有不勝計校者況其間遷攺而從時俗者十之九或不通其意偶存一字之舊文其間加偏旁者十之九或不辧其聲偶畱一字之假借學者益混淆而難測度矣愚嘗謂不精曉淹貫於六書者難與論經學

上古朴直如人名官名俱取類於物象與以鳥記官之意及防龍稷契朱虎熊羆之屬是也易者取象於虫其色一時一變一日十二時攺換十二色卽今之析易也亦名十二時因其倐忽變更借爲移易攺易之用易之爲文象其一首四足之形周易卦次俱一反

一正兩兩相對每卦六爻兩卦十二爻如析易之十二時一爻象其一時在本卦者象日之六時在往來之卦者象夜之六時取象之奇巧精確不可擬議無逾於此俗儒反病其一物之防不足以包含大道妄解日月爲易開端於虞仲翔而聖人之取義漸隠夫日月合體其字爲明日升於東月生於西故者不特指其晝夜之光華而兼指其光華所生之位置一在東一在西也今以上日下月爲易其舛繆有七如以日爲天上之日月爲地下之月是於時爲望爲晝日麗中天萬象具陳而獨取九淵之藏魄以配太陽不見其得宜何從而變化舛繆一也如以日往月來月往日來相推代明則亦當以左右爲出入南北爲躔道甚無闗於上下舛繆二也如以日月同在天上同經不同緯則月爲暗魄於義無補同經同緯則日有食之又災變而非變化舛繆三也況其爲文原從勿但象四足之形不成字與遠甚舛繆四也揆厥所由實因昜字而譌易從旦從勿旦者日之始出離於滄海其光芒灼爍爲五采而注射於八方勿者指其象若旗斿也昜且不可爲月豈可因昜而轉及於易乎舛繆五也日將出謂之昧爽史記作昒爽日入處謂之昧谷古作昒谷則是日將出將入映於海水俱有光芒四達也豈可亦指爲月乎舛繆六也按說文有晹晹字聲同易注云日覆云暫見也則原有日之易矣易上之日自爲虫首非日無疑舛繆七也羅泌云日月爲易而文正爲勿勿者月光之散者也是猶疑勿與月之不同僅指爲月光也其後戴侗周伯琦輩襲夫新奇竟攺作冒字矣聖人至理悉去其餼羊可不辧哉

易爲文字之祖於六經之中尢宜先講六書夫不知字義而讀他經所失猶有二三以之讀易十不得其二三矣然泥於古篆更多不可通曉之處是又自增一重障蔽也虫書鳥迹翻攺數十人流傳數千秊其義多希防矣使欲盡據金石而爲是正寧保鐘鼎之無眞贗型範之無良枯鐫鑄之無剝蝕乎反不若就小篆之近古而義可通者則取之其繆誤而俚俗者則反古而辯証之此中之因革損益有百世可推者在也羲皇六畫與文王卦名確乎一體或取形象或取畫像或取上下二體交錯之象其文字與卦畫儼然畫一不容移易學者於此得其防通六爻無不迎刃矣謂三畫卦爲獨體之文六畫卦卽合體之字卽雷卽靁鐘鼎雲雷之文象此卽水卽流卽山卽屾【卹君切】卽木卽林

卽火火卽炎炎卽是需之類是也然又有不可通者訟爲天水實�雨字何以象義絕不及此火天大有實昊昊字也蠱爲山風實嵐字也何以象義亦不闗切曰木乃爲鼎而不爲杲木日乃爲家人而不爲杳風水乃爲渙而不爲沨水木乃爲井而不爲沐泰益漸俱卦名有水而卦畫無坎兌困有木而無巽說卦觀象固不可以例求也

王輔嗣曰義苟應健何必幹乃爲馬爻苟合順何必坤乃爲牛程正叔曰理無形也故假象以顯義此數語者眞足以解膠固執滯之束縛而漢儒之失亦可救矣朱元晦曰幹之爲馬坤之爲牛說卦有明文矣馬之爲健牛之爲順在物有常理矣至於屯之有馬而無干離之有牛而非坤乾之六龍疑於震坤之牝馬交於幹是皆不可曉者漢儒求之說卦而不得則遂相與創爲互體變卦五行納甲飛伏之法參伍以求而幸其偶合其說𨿽詳然不可通者終不可通其可通者又皆傅防穿鑿而非有自然之勢𨿽其一二之適然而無待於巧說爲若可信然上無所闗於義理之本然下無所資於人事之訓誡則又何必苦心極力以求於此而必欲得之哉此發蒙振瞶之論泥象者可以出暗室就光天矣又曰某嘗作易象說大率以簡治繁不以繁禦簡然易之取象各有不同卻有難理防者如幹爲馬而幹之卦卻專說龍之類是也只是說得半截不見上面來歷愚以謂乾爲馬坤爲牛之屬其意蓋云馬有可以象幹牛有可以象坤非拘乾於馬拘坤於牛也故捨馬牛而別取他象亦是顯然明白之道有何上面來歷之不見

六十四卦之中有卦美而彖未必美或彖美而爻未必美者或象辭美而未必吉者有卦惡而彖未必惡或彖惡而爻未必惡者或象辭惡而未必凶者先儒解之而不得其故則曰不可拘泥而已矣不可拘泥者乃讀書之法而必求其可通者則讀書之功聖人於此必有眞知酌見不容出入者此存亡得喪之大道與乾龍坤馬不同

兩卦上下相錯天地自然之象人世之風防聖賢之至徳盡聚於此惟大象傳爲引其端全卦之義各當於此一語中摸索尋之旣得則卦爻如指掌是吾夫子學易精蘊也捨此則卦爻防言奧義望洋無舟楫然自傳注以來得其門者寡矣

世儒每欲自髙其門戶輒言辟佛不知彼所謂經律論者皆譯自吾土聰明才辧之士盡取吾聖人之精義以奉之彼意未始如是也混之旣久涇渭莫分辟佛者辟聖人之至理從聖人者從佛氏之牙後儒指佛爲佛佛引儒爲佛至佛不屑爲儒猶其禍之小者也及乎儒認老爲羲文竄佛爲孔孟且同是儒同非佛老而聖道亡矣其間一綫之絕續在於六經而取黃冠師之先天無極以亂之而六經亡矣於戲易之爲書也不可逺今大易尙存稂莠桀裂然而日星黒白究不能淆千秋萬世聖人者出焉經正民興邪慝有時而息乎

乾坤坎離兩卦相對有升降而無顚倒震巽艮兌兩卦相對有顚倒而無升降乾坤爲六子之父母坎離得陰陽之中气𨿽縱橫變化不能易其本體震艮長少二男爲頤爲小過巽兌長少二女爲中孚爲大過其獨體有顚倒者合體則與坎離相似不受顚倒矣聖人以乾坤坎離爲天地自然之功用以成上經之終始以咸恆旣濟未濟爲人事經常之大法以成下經之終始咸恆者艮兌震巽之交錯也二濟者坎離之交錯也同爲六子似坎離之權重而震巽艮兌之用輕故於上下經之將盡皆取震巽艮兌疊更而爲頤爲大過爲中孚爲小過以四卦之雜配四卦之純其神化莫測若此僞圖云乎哉

聖人立象俱是實有此事非虛空說理者比也如需於血用憑河包有魚包無魚井谷射鮒載鬼一車天在山中地中有山澤中有火之類語極險怪細繹其義無不平易至當後儒注解不切視爲艱深極其敷防猶不能得則曰有其理而無其象夫有其理乃有其象無其象斯無其理矣天下豈有理外之象象外之理哉卽有好言象者類多求之牛馬手足以彊合乎乾坤震巽捨其大義之所在而専務於細瑣則將焉用此區區者爲哉後儒之言象與羲文周孔不同者無他羲文周孔之理象無分而後儒之理象有分也

程正叔云乾坤古無此二字特立此以明難明之義爾不知震坎艮巽離兌古亦何嘗有此字也羲皇制爲文字命爲音聲卽三畫六畫已開書契之事文王因其法象演其義理而文字聲音以廣以備其造端於易者甚多至於卦名尢其一一有定分毫釐不可景響豈得與詩書通用文義者等乎

陰陽二字不當加【古阜字】作偏旁山之北水之南爲陰山之南水之北爲陽故加阜以指防意如陽奇陰偶之字止當作�侌從今從云云卽云云揜日爲陰今諧聲謂云之揜日前後俱不然惟今暫若此之意昜從旦從勿旦者日之初升一指其離乎地也勿

者旌旗之屬日升由於海水其光相激射水日交爲暉映散其彩色於下如旌旗之斿垂而下注也俗書混作陰陽其義荒荒而於雨暘之暘不知去阜而反乎正復加一日以別之是天有二日矣惡乎可

卦卦從圭從卜孔穎達曰卦者掛也掛之於壁也言縣物之杙也其義可謂粗疏矣夫易卦豈指縣壁爲義不過以縣掛之掛有似乎卦爻之羅列因聲而借其意烏有易卦反從此出之事乎應劭曰圭者自然之形陰陽之始卦者亦自然之形陰陽之象其爲字也從卜爲義從圭爲聲古者造歷制量六十四黍爲一圭以象六十四卦也其辯則辯矣柰譌圭【讀若階】爲圭【讀若規】何若夫律度量衡與頒瑞羣後俱唐虞之事在畫卦以後者可姑置矣愚以謂圭圭象階級層疉之形中一丨指人由之路言𨿽欲從此而行吉凶悔吝杳不可見必卜之而始得其端倪之所在也圭之音義大約與街同其形事又與附不逺與圭璧之圭重土之圭【古封字】筆畫易混音聲意理則大相縣絕矣圭從个從玉玉指其質个象其剡首之形應似未能悉此

爻從二乂【古五字與互字通用】以九陽六陰交互於初二三四五上之位也無有陰陽之時其位謂之六虛旣有奇偶以後其畫謂之六爻上又爲上卦下又爲下卦天數五地數五兩五相合而成爻經卦三畫三畫之卦無爻【古別字】卦始六畫六畫而爻具夫子曰因而重之爻在其中矣或曰內外各三畫何不重三而重五豈無說與曰重三則內外截然上下否塞而不通無相交之道爻者交也言陰陽參伍也蓋一奇一偶兼而爲三三者陽也偶不能兼奇則依然二也二者陰也偶得奇而參之故曰參天偶自相偶而不亂故曰兩地參天兩地而倚數則爲五也三以一奇兼一偶至於五是一奇兼二偶也二偶之中一有形一無形以有形之偶配奇還無形之偶歸太虛則𨿽五而實三也初上二爻不稱一六具位而已兼三才而兩之地下之地天上之天俱存而不論自初而上至五而盛再上則爲亢爲戰爲窮爲災自上而下至二而防復下則爲趾爲尾爲履爲勿用故二四同功三五同功而不及初上初不及中上過中俱不可用五而用中則又三也五而相倚則十有五矣是天地人當各得一五也十五而相判九爲陽爻六爲陰爻是用九用六已括於五也是故謂之爻明堂之窻一窻六十四交疏若爻字之狀六窻凡三百八十四交疏蓋取義於此或以謂爻取象於窻則顚倒不倫矣

彖卽豕也象其長喙奔走之形野豕善斸地遇有句萌蟄伏能以喙啟土尋而食之俗儒因有象字誤以爲南荒大獸於是再繆以彖爲象對臆說爲卽交廣之茅犀名爲狶神開口而五藏盡露善知吉凶益鑿空不經矣象但言像何物爾假借其聲音非直指其獸名也豈得復以彖效其尢哉夫虎豹犀象乃周公而逺之者也豈反於方冊之上日欲與其名字相狎邪愚按彖卽篆字凡虫之食物曰蠡亦從彖刻竹曰篆亦從彖皆以豕啄畫地成文指意古字不備多假借相通用彖之爲篆假借而轉其聲者也篆作彖而不加竹爲偏旁猶像作象而不加人爲偏旁同也卦之奇偶如之類爲畫卦之名義如乾坤震坎艮巽離兌之類爲篆畫與篆𨿽同爲文字而畫指直行其數甚簡一片可盡篆則有縱橫曲折之變其數稍繁因效豕之著地而刻諸竹編之上也士不師古一去偏旁反迷本始以是讀經聖人之意幾何其不晦哉

象像其長鼻頭足之形古文作不便結搆小篆攺從縱體象之爲物最巨其性最狂而甚易馴擾善能想象人意故諧其聲而爲像假借其字則竟用象猶言測度其形狀也古字不加偏旁故直作象非指其獸而稱之也

吉吉舊雲從士從口士者所建立卜筮人也口者從士從而有占辭也愚以謂史巫之口烏足盡信而可定爲吉也其所謂乃心卿士庶民又安在也魏子才亦嘗疑之乃取哲之重文作嚞從三士三口謂三人占而三人之言皆然也其疑士口之未必盡吉則是矣而竟攺哲爲吉則吾又未敢安也愚謂當屬三體防意從十從一從口蓋云乃心筮卿士庶民皆從十人一口是之爲大同也而其義正與凶對

凶凶從【古五字】從【象土陷形未成字】五者十之半也凵者陷土於土凷【古磈字】之中動有窒礙也問旣以凶矣何以尙存其半乎曰此聖人許人以遷善攺過之門也過以貳而成惡必積而滅身君子𨿽處困窮憂患其半屬於天其半屬於我在天者不能違其數在我者猶可救以理也故吉則十口一辭而得其全凶字亦陷五而失其半聖人不以事之艱難委於天命惟以反身克己爲進修無倦而已矣洪範筮逆卿士逆庶民逆作內吉作外凶是內外各得其半也及至於筮共違於人猶曰用靜吉用作凶天道人事固未嘗有全凶者君子能察乎內外動靜庶不罹於凶咎矣悔從心從每每者歷思其旣往之非每每而生於心有不言而自訟之意求於內者必克己故自凶而趨吉吝從口從文口飾非而文過自爲甘言善語以欺外人過則憚攺矣故自吉而向凶君子小人之分惟系於此過而至於悔亦是動心忍性與不逺復者有間吝有顧惜之意凡惜土地財物不忍與人者必作好言以誑之所以爲吝惜又懼人之知其心也所以爲羞吝

咎咎從卜從各人各一心凡事推委各欲卜其利害可否而趨避之也無有責任專主之意則禍患之乘亦非一端矣誰執其咎誰執正所以成其咎也

上屬上而近吉丅下屬下而鄰凶卜卜者上下未判而介於疑似之間必卜以定其適從故字用上下之轉體以指事言其或上或下也占占從卜從口旣卜之後發諸口以爲吉凶之辭也

筮從竹從巫從吅從四體防意實嫌於煩不若周禮借巫而轉其聲爲簡當竹者古以竹爲防不純用蓍艸也巫者通幽明之故卜筮人也吅者旣筮而有其辭所謂二人之言也者左右兩手持防者也如此瑣碎俱小篆徇俗之失今楷書從巫加竹爲偏旁反有古字之遺禮失而求諸野信夫

易中無字俱作無先儒謂其本於道書蓋易爲門所竊久稱爲易老道藏中多有注釋之者故傳寫多因其文殊不知此言之繆無字原本無本文今通作無者借荒無之無也古作亾者借存亾之亾也易之作無者指天言也�無卽天字而其所指之事有異下者人以上皆是也中者日月星辰所系者是也

上者則寥廓而不可窮者是也故變其變不穹而挺之若並不見其帡幪者然縱丨者謂自下而視之直達於寥廓之際則無而已矣莊生雲天之蒼蒼其正色耶其逺而無所極邪得無字之妙解神防不可言傳者矣

厲從廠【古厈字】從萬廠爲水陸之際萬爲蜂蠆之屬其聚集最多不可記數故借爲十千之號夫人當水陸之際已須戒謹卒然而遇蜂蠆冝思所以退避之法其爲患害猛不若虎狼毒不若蛇虺未至於凶咎而爲憂危之象

雷之發聲必起於地極其騰越之力不過若髙山而止故震之反體爲艮是使潛伏之一陽浮露於上也山之爲物布列地上其興雲致雨毎爲靜極之動故艮之反體爲震是其橫亙之一陽直貫徹於下也木之植根下及九泉得澤之滋潤澤之灌輸上達百尋之木以爲發舒故巽之反體爲兌兌之反體爲巽是一陰之入於下者有時而見於上也一陰之著於上者有時而反於下也坎離得乾坤之中气𨿽有遷徙其體不變在上則爲雨爲日在下則爲水爲火位異而气同也震上艮下其卦爲小過象重畫之坎雷有天水藏於中山有地包於內巽上兌下其卦爲中孚象重畫之離孕木者爲陽火隱澤中者爲陰火有形之二象相合無形之象隨之而顯此則順其序而生者長男長女在上少男少女在下中男中女自居於中逆其序而置之艮上震下其卦爲頤不似坎而似離其象散漫如石火藏於髙山雷火匿於深淵似是而非兌上巽下其卦爲大過不肖離而肖坎其象泛濫如澤水盈溢而亂流如木水浸漬而壊爛似盛而實衰所以少男長男之中類中女少女長女之中類中男純卦乾坤坎離有反對錯卦頤大過中孚小過無反對則皆震巽艮兌也蓋八卦之理各有不可變易者存或見於純或見於雜自然之法象非羲皇不能重非文王不能序

幹之爲卦其象爲天古文卽穹其三畫無所增損而重重覆幬之義自明矣及小篆漸棄象形指事専防意以代之從一從大而遂不可通於天矣文王命之曰幹則羲皇已重之卦也幹從倝從乙倝者日始出其光倝倝也乙者上出也物之達萬理萬物無不本於天無不聴於天日光倝倝言陽气之升舉五采齊發乙之上達言陽气由下而上物盡從之幹之義髣髴與陽相近而陽取下照幹取上出之象爲地古文地字卽縱坤之三偶而稍折之及小篆攺作地從土從也而又不可通於地矣三畫之卦卽地重之爲�坤從土從申有形者莫非土申則自土而著見也象艸出於地而將展舒之形蓋乾坤二字俱指流動生物而言不獨謂髙厚之質爾震象雷乾一索於坤變坤之初畫其中上二畫仍爲地一陽伏於重土之下非雷而何者重陰覆陽之象古文�雷者重陰圍陽之意也重之爲�震從雨從辰辰爲三月之辰大角星十二辰之始二十八宿順天左旋七政逆天右旋交加於十二次捨之上以成嵗功以兆吉凶震爲長子在八卦之先猶大角也辰有懷妊之義婦人受胎爲壬辰如一陽藏於二陰之下也坎象水乾再索於坤變坤之中畫其上下二畫仍爲地一陽行於兩岸之間其勢若內陷非水而何水卽之縱體非有異也重之爲坎從土從欠土者指上下二偶欠者气也水乃土中濕潤之气江河雨露俱從此而出蓋江河雨露有所不至而土气之蒸濡無乎不通然但以气言之猶未離乎土也必從其土之欠缺處而觀之則水見矣故知土之克水者以息壤陻洪水者也知土之生水者行其所無事者也艮象山乾三索於坤變坤之終畫其下中二畫仍爲地一陽覆於重土之上其髙峻之勢極於此而止非山而何之體與義宛然山也皆以實加虛之象也重之爲艮乃反見字之體而立義陽性上往極於上則無可復往矣無可往則勢不復不止止而爲兩山之障蔽目前無所見故反而向後如人前不可進則回顧其後也巽象風坤一索於幹變幹之初畫其中上二畫仍爲天上畫指無窮之天中畫指日月星辰所系之天一陰之气行乎其下而直徹乎地無處不入其爲風也無疑矣是卽風也者指上奇云者指中奇气者指下偶也風不可見預見天之雲气尒重之爲防巽從弜【古譔字饌通用】從�【古牀字】王者之命令如風之行地緝之而成典謨訓誥藏於史官置諸牀上也離象火坤再索於幹變幹之中畫其上下二畫仍爲天一偶麗乎其間並行中道其爲日月也無疑矣夫子彖傳亦兼舉日月而言之然月有時而不備専之者惟日日爲火之精火火卽轉之體而縱之者也重之爲離象神獸之形或卽蛟虯之屬假借爲分離別離之用言神人不相雜處之意今作離乃黃鳥也黃鳥鳴則民皆離其在邑之居而出捨於田廬矣故離亦可借夫太陽木石所出爲陽火龍雷鹵防所出爲陰火陰火不能離故不可濟世陽火必離其本離本必麗乎薪而後爲人用太陽木石不可云火離太陽木石又不能自存故曰離麗也兌象澤坤三索於幹變幹之終畫其下中二畫仍爲天一陰見於天上必將爲澤以及物八卦澤與水相似若於象爲復見然坎以本體言故險兌以及物言故說其取象實與山相對山爲地之隆起處澤爲地之卑窪處皆因地而得者也乾坤一索之气醇爲雷爲風皆屬乎天再索則稍漓爲水爲火已有形質之可據天地各分其半三索則重濁矣爲山爲澤皆屬乎地磈然而不靈坎水行乎地中以一陽貫二陰兌澤指水之下又有水爲滙爲瀦者是也凡取象取義俱至此而小變亦易不可終窮之意澤從水從睪光潤也水不動則有光能涵畜則旁

潤重之爲兌從�從口從人�者開也指人開口而笑也卽說字加言以別之口有言語亦開之意兌爲喜說【作恱俗字】之本文說爲喜說之假借余詳各卦畫及彖辭下

太極生兩儀兩儀生四象四象生八卦言其次第如此非如他經之有典而後有謨由家而達之國也譬諸八方𨿽有出震成艮之位而東南西北一時俱定譬諸星宿𨿽有旋轉之界限而二十八經星全列在天譬諸四時𨿽有往來之運行而春夏秋冬一气俱貫譬諸人身𨿽有君主臣官而蔵府經絡一脈所通故舉一卦卽將六十四卦包含徧覆於其中舉一爻卽將三百八十四爻分疏貫穿於其內然後讀無繆誤解無執滯

大傳言四象卽指八卦言八卦卽指六十四卦三畫之八卦四象也六畫之六十四卦八卦也或曰三畫已有天地雷風水火山澤八象何以云四曰此非仰觀俯察之象但就卦畫之形象而言尒純陽純陰雜陽雜陰分爲四也天開地辟黃旣雜或得陽之多或得陰之多混淪而視之未判其爲雷爲風爲水爲火爲山爲澤也或曰因而重之已成六十四卦矣何以止稱八卦曰八卦成列重之非有他也卽此八卦也每一統八卽爲六十四矣如雲六十四卦之上可再錯六十四卦以至無窮成何法象成何義理乃好奇而不通之論

聲音之道通於鬼神庸夫鄙儒婦人穉子而欲教以漆書古篆感發其心志𨿽窮秊累月終有難通者矣惟以聲音動之則或泣或歌有不自知其所以然者彼西竺之教謂梵唄之化導其入人深於經律論故其取聲之法勝於東土漢唐之士人不能及也以愚觀之亦是士人憚於實學棄而不講尒大易之聲音天地之節奏也可諷可詠每與三百相似後之讀易而及乎此者鮮矣苟有欲從事於玆者吾學卽無師承不得不叩専門今日聲音之専門爲誰伶人也赴應僧也伶人之四聲五音俗調方言而已赴應僧之聲音華嚴字母而已士人一得其傳輒曰聲音古不如今華不如梵又豈篤論鳳皇來儀百獸率舞恐防亦未知梵唄今人亦未必能過之也

魯商瞿子木及事夫子而受易以授魯橋庇子庸子庸授江東馯臂子弓子弓授燕周丑子家子家授東武孫虞子乘子乘授齊田何子裝當秦政焚書之時重挾書之律易以卜筮之書獨得自相授受漢興何授東武王同子中雒陽周王孫丁寛齊服生共四人四人者俱著易傳數篇王同授淄川楊何叔元廣川孟但魯周霸莒衡胡臨淄主父偃故當時言易者皆本之田何丁寛復從周王孫受古義寛授田王孫王孫授施讐【一作酬】孟喜梁丘賀於是有施孟梁丘三家之易然大略同出一原大義亦無所異惟京房受於焦延壽延壽謂獨得之隠士托之孟氏其學以災祥占驗爲本與田何多異矣後劉向以中古文校施孟梁丘或脫去無咎悔亾獨費直本與古文同按直以夫子彖象傳文言雜入各卦東京馬鄭諸儒悉祖之而施孟梁丘京氏之學盡絕王氏章句亦費學也但費本俱如乾卦之次序王則惟存乾卦其他皆經傳相雜矣漢儒學有顓門傳經授受如祖孫父子釋氏之付原流實同此意非若後世儒者創爲臆說卽排先進而師弟子之倫滅於戲其可信也乎費氏初傳民間至東京始盛魏王弼注上下經晉韓康伯注系辭說卦序卦唐孔穎達爲正義易始大備至宋程頤正叔苖裔於輔嗣而廣大之又有華山羽流陳摶者獨得異學授之種放放授穆修修授李之才之才授邵雍雍之死朱熹元晦私淑之如釋氏所謂教外別傳者迨至有明以元晦同國姓崇奉特異頒諸學宮諸儒之易悉廢獨陳摶之易盛行於戲四聖墜地天喪斯文可不惜哉可不恥哉

邵堯夫譔皇極經世十二卷以謂天地之气化陰陽之消息皆可以數推之其理其數咸本於易噫此何說也其所稱元防運世實效揚雄之方州部家也揚以地言邵以時言也其所稱元數一防數十二運數三百六十世數四千三百二十亦準太之三方九州二十七部八十一家也至於一元十二防三百六十運四千三百二十世一世三十年是爲一十二萬九千六百年以至無窮無盡則又近於釋氏之刼數夫易之變化不可測者以其無方無體也隨在隨時隨象隨占稗緯之值秊值日已屬愚夫愚婦之見而況於欲取一十二萬九千六百年之天下排而按之籌而計之以爲定數則天地陰陽眞磈然蠢然絕無靈異之物矣其起帝堯甲辰至後周顯徳六年已未編秊以紀治亂興亡之事以驗其說無論其附防誣妄卽使若合符節獨不思帝堯甲辰至顯徳已未僅僅四千秊尒視一元之數不啻杯水之在江河惡得以杯水之受鼎烹而指江河之可吸盡也此亦不攻而自破者矣大傳曰其稱名也小其取類也大其言曲而中其事肆而隠皇極經世則一一與之相反蓋稱名也大取類也小言直而誕事儉而顯使潔淨精防之學化爲粗鄙狂妄之窟矣學者其毋耳食焉

占不止於蓍凡易之卦爻彖象聖人挈以示人人身之動靜語黙當時時與之契合無地非占無事非占也玩辭玩占豈枯莖朽殻之謂易自爲易人自爲人終相間隔其占之之法捨學無他途也教人占者教人學易也不學易不可爲巫醫猶不學詩無以言不學禮無以立也道待人而行不行則茅塞非道易待人而占不占則簡冊非易

坎卦之四爻言酒其他卦之言酒者需五困二未濟上凡三見而皆以坎取象酒爲狂藥陷人最險爾雅小罍謂之坎豈亦此意歟

易中有五卦於六爻內全然不著卦名坤大畜小畜泰旣濟是也大有爻辭亦無卦名而象傳於初上兩言之意若補其所略何獨於此五卦並象傳亦不及也坤初言履履者爲地二言直方大地之形體三四言含括地之功用五言黃地之色上言野地之大略也大小畜取象於畜牧之畜小畜言牽言復道言輿【所以駕】言洫【所以耕】言攣言載婦皆畜之事也大畜言輿言馬言牛言豕言衢【所以行】所畜者大故備眾畜之名小畜農家之具大畜王公之物也泰二爲致泰之臣五爲任賢使能之主此天下之所以泰也然天必在上地必在下非可以名象求者故不言泰旣濟水上火下水火倒置與泰之地天等勢不得久思患豫防尙云終亂何暇云旣濟坤位始之次承幹而不言坤旣濟位終之次卽反水火之本性而不言旣濟

八卦之象巽有二焉曰風曰木坎有四焉曰水曰云曰泉曰雨離有三焉曰火曰明曰電乾坤震艮兌則惟曰天地雷山澤不取他象乾坤爲易之門易之蘊六子之父母天地至大豈容異名震爲長子繼天立極不可移易艮山兌澤得母气居多屬形質重濁之物不能有所變化

一卦可加爲六十四卦以次重之得四千九十六卦其意亦竊焦氏之易林而以變爲加又自謂反三隅於八卦相錯聖人之道本易簡而自無窮小慧之術愈繁難而偏有盡六十四卦之精義自秦漢以來何人能晰其一體何人能入門而登堂乃姑捨是而欲窮其所本無之四千九十六卦乎甚哉在邇求逺在易求難之不可曉也

易學啟蒙一書止可謂之學邵演義尒如學易云則困蒙也加之桎梏而已烏能啟乎大凡先秦以前所畱之書俱不甚整齊排列者或有或無倐起倐止如星宿經天江河行地乃往哲之至文以俗目觀之每病其偏枯卽周禮之僞托於周公靈樞素問之僞托於黃帝岐伯爲戰國秦漢時人之所作猶然若斷續若缺文不可勝計況於殷周之際況於唐虞之上乎試取詩書之篇目廢捲而命思信筆而書吾所欲言十百之中未必同其二三蓋在吾以爲至要者古人反略而不舉在古人長言之不足而流連感嘆者吾以爲不切當務之急文章且然況卦畫之始乎反病其緣文生義穿鑿破碎不勝杜譔則六朝文格過於典謨唐詩排律優於風雅頌矣

歐陽永叔疑系辭非夫子書豈以崇信蓍太過與夫子雅言有異此蓋就易之憂患前民而言也三代以爲寶如尙書所藏多聴命於神至夫子立教始盡洗往聖之習孟子繼之悉務民義而重經常俱大中至正絕無鬼神之事以惑斯民然自爲開辟則可以之贊易則乖往聖之旨矣明乎此義而後可讀系辭而後可讀易也

堯夫之父名古字天叜曽於廬山邂逅胡文恭從隠者老浮屠遊隠者曰胡子世福甚厚當秉國政邵子仕𨿽不耦學業必傳因同授易書不知卽是圖南之學否天叜傳之子胡氏之授受竟無聞焉程正叔與邵同時居又相近必當與聞其說而程傳所述光明正直絕不及此堯夫子伯溫曰先天之學伊川非不問但先君祕而不言是恥其見遺於程傳而爲此說也果爲羲文周孔之道則日星河嶽何祕之有知出而示之伊川未必信從或爲所絀恐其學有阻抑姑爲道不同不相爲謀之語尒

周易尋門餘論卷上

欽定四庫全書

周易尋門餘論卷下

余姚黃宗炎撰

桓譚新論謂連山八萬言藏之蘭臺歸藏四千三百言藏之太卜是殷書與周易等夏之文字所載幾二十倍於文王周公之辭豈古昔之方冊乎爲此說者亦不明古今之通義矣又不知吾夫子亦曾見之否何平生竟無一言及此也按歸藏尙畱六十四卦名云缺其四其間不同於周易者需爲溽云上於天而將雨必有濕溽之气先見乎下【如礎潤而知而之類】大畜小畜爲畜畜毒取亭毒之義【亭毒亦畜也】艮爲很艮有反見之象無言笑靣目可徵故取其剛很之義與震爲釐離當爲釐於震則不近豈以雷釐地而出以作聲與升爲稱地之生木土厚者茂土瘠者瘁言木與土相稱也剝爲僕坎爲犖坎爲勞卦故從勞諧聲而省物莫勞乎牛故從牛但此乃夫子之說卦豈殷人之所取義與家人爲散家人則義不可考損爲員咸爲諴謙爲兼渙爲奐古字或加偏旁或不加偏旁因而互異也遁爲形意本通無有異義蠱爲蜀蜀亦虫也但蠱之義深逺矣解爲荔荔亦有聚散之義無妄爲毋亾毋卽無亾卽妄非有他也又有瞿欽規夜分五卦岑林禍馬徒三復卦名不知作周易何卦再以愚測之瞿當屬觀欽當屬履規當屬節夜當屬明夷分當屬睽岑當屬賁其他則不可詳也此多緯書之傅防不足深信姑釋於此以爲好事者之決疑然其當否亦未可知

異學不能害正道其所以害之之故未有不緣於似是而非者夫子云惡莠亂苗惡鄭亂雅惡鄕願亂徳俱以似是而非也今之與正道似是而非者禍不在於釋老而實則釋老爲之根柢也老氏之混淆於大易其詳具圖學辯惑釋氏之惑溺生民敢奪孔孟之席者其原本枝流尢不可以不辯佛法之入中國千有餘年約而言之凡三變曰教曰襌曰今之禪梵本西來爲經爲律爲論謂之三蔵其言詞稭鞠其文法支離在華人可數語而盡者彼周而復始始而復周錯雜顚倒至於三四更番演成數百千言尙不能自達其意又複雜以天堂地獄恍忽無稽之變幻鬼神妖魔珍寶花鳥六合以外若四大部州之詳悉大則覆載所不容細極防塵而剖破之理所必無譸張鑿鑿初無當於大道及明其義略其荒唐怪罔提綱領而繹之往往艱澀深奧之處每多咀蠟而無味在彼土學徒法律最重以佛所演說不敢遺落隻字必欲循其紆回支蔓困天下之聰明才辯然而爲教師者終身學習於此絲分縷析不以爲繁詰屈聱牙不以爲厭苟空疏不學則不敢簒其位𨿽其蔽也愚而矻矻功勤亦中人以下所難企逮乎達摩東渡而教外別傳興竺書教典爲佛之手筆本是明心見性之語謂無者心之體心者無之名謂無性之性名爲法性又謂眞空不空本無非無爲禪宗者嫌其有一眞空有一本無輕薄而鄙夷之若似乎凡聖之隔從玆迥判吾不知禪宗之所學者欲學爲佛乎或別有所學乎如其別有所學也何以誦佛之言行佛之行而其悟者又佛之精防妙也如其欲學爲佛也則但當闡明教典使緇流以所悟證所學俾不滯於形影之爲得也何以惟恐佛之語言旣出爲累文字已立爲障隨在掃除惟恐落於有又惟恐墮於無空實非空乃云眞空有實非有乃云妙有究竟與教有何分別彼之妄誕矜驕在此一悟自謂一皷禽王之功勝於尺寸開疆者萬萬矣俗士喜其爲力甚易不必加工學問不必窮研義理一朝知及𨿽屠酤娼優立躋聖境故皆自畔其法門空疏鄙悖鹵莽而無忌憚又懼聰明文學之士測其涯涘故爲鐵門限以拒人正所以文其固陋也吾則曰禪師者佛氏之罪人也今之爲禪者又不然其流品質地大約居生人之下中卽欲操觚以隨博士弟子之後未必能脫穎而出蹈襲狂言天上天下惟吾獨貴不過用七日之死功得此一悟卽謂直接達摩之眞傳巧受源流衣鉢遂縱恣不道無禮無義不軌不物自署法王自居天人師表極夫狐防之伎倆以要結要津蠱惑無知於貴賤貧冨之間則秒忽而等第之彼所謂是法平等者果若是乎營謀寺院求擇名勝多金之地選巨材運大石盡丹堊之妍糜金粉壁而不顧日役百千人使斷筋絕骨於窮嵓絕壑獨逍遙乎殿堂夏不知有暑冬不知有寒深居簡出百步則駕人輦十里則泛畫舸稍有拂意則棄之而造離宮別館所謂樹下不三宿者果若是乎聚遊惰之民動輒數千計日費米粟數十鐘蔬果餅餌毎嵗可竭一山僻小縣之賦稅暑雨祁寒之農夫簞豆莫錯獨狂僧者狼藉享之所謂乞食而食者果若是乎一衲百工偏袒數萬錢輕裘緩帶與長安年少爭適意其他坐茵臥席無不極華美集便安所謂破衲遮體寒暑不易者果若是乎目不識丁腹無詩書自據師席髙座錦扆士君子相過不知賔主之禮槪以防學視之頑獷無謙讓所謂忍辱行持者果若是乎出言則俚鄙背繆下筆則譌亂舛錯帳中祕書則有四書直解得此足以晉接賢士大夫侈談孔孟有字彚得此足以稱呼難字命爲博雅有指月錄撮拾六祖五宗大指盡歸掌握中得此足以呵佛罵祖羲文皆外道孔孟皆凡夫矣曾不知爾所布之竹帛流傳方域之文凡具目懷心者視如啽詹狂在學士君子未知禪理疑彼教或當爾爾一以蠢然鹿豕忽防詞章先有恕看之意奬借長同於閨秀靑樓倘以筆墨之蹊徑律之尙須時加夏楚恐未必成就者也所謂人天師表者果若是之愚且賤乎分門別戶師弟自相攻擊同學疾爲冦讐或借勢於當路或訐告其陰私甚或設機穽以相排擠所謂寃親平等所謂煩腦成菩提者果若是乎一拂之下倐傳數百不必再三傳已盈數萬人矣萬人又踵斯轍如蝗子卽且曷足爲重何所底止昔爲市井者得法於狡獪昔爲經生者得法於筆墨昔爲田舍翁者樂其有錢幣昔爲猾吏輿臺者樂其可以作聲勢之奧援至於比丘尼則可以通王公大人之內室稍能應對省人事卽愛之如拱璧此又不必片語機鋒而師先求弟所謂防中斷臂者果若是乎所謂拈花防笑者果若是乎蝗子卽且散布於天下觀其智之深淺才之大小上者造成大姦巨惡內結近侍以干與朝政操持有司之獄訟爲逋逃淵藪蠧國害民莫敢誰何下者作姦犯科視戒律爲敝屣四民所不敢爲者獨爲之四民所不忍爲者獨爲之騁其狂詐以禍一方安享世外之富貴與郡縣分民而治郡縣鄙夫自帖括二三百字以外兩目眊焉莫敢問其得失讓其惑亂是非乃號於人曰吾善知識也爲眾生說法普度羣迷不知爲惡知識不聴人法迷而不可度者更當何如也蓋此羣不逞之輩非罪惡不容於鄕裏則怠惰不勤其四體非窮獨無以存活則耑愚爲人所誑誘其賦受卽下常人數倍且耳聞目見往來行習者盡然安得有出人之知慧略得醒發曽未及老學究之肩背詫爲大道在玆卽同儕望之已是生龍活虎實臨深爲髙使之然也則今之爲禪者吾將何所置喙而論其衺僻也哉直是宇內之下流眾惡咸歸者也此皆就彼犯彼法而約舉之其狂悖顚越已種種難述矣至於大旨之所在不過曰了生死曰性空曰無心釋氏以人之生也必有死當其托生父母實爲大累天倫之所屬悉是塵緣迨情識稍開卽墮愛河欲海事親敬長信友慈幼俱生死根居常日用之際識神爲主牽纒而不能斬截及乎縣崖撒手時猶畱連難斷其旣死之後一一迷戀而不忘隨夫惑溺之所近入乎輪回受四生六道之苦故當其未死先割棄姻親無有愛欲𨿽生之日無異於死山河大地安在父母兄弟妻子朋友安在知識心性安在寂滅現前時至而行灑然獨往澂澂徹徹返於太虛何有輪回之痛乎蓋以畏死之意重忽略生人之事業専料理一身後日之死地吾聖人之道經綸以濟屯果育以正蒙需以飲食之訟以平爭師以定亂比以作之君畜以養其眾衣食足而教之理義則有履禮讓爲國而天下治始爲泰盡己之性以盡人性盡物性參贊位育財成輔相分內所當爲者亦多矣豈直一人之生死而能事畢邪夫愛親敬長信友慈幼惟恐不得其宜爾苟事事得宜則生生死死人樂神安奚懼其爲將終之累邪生死猶晝夜也知其所以生則知其所以死先棄夫愛親敬長信友慈幼而豫辦一死是未知生而焉知死也原其始而知生反其終而知死生死無二道也魂不自變而必生於物物不終物而必遊於變故知鬼神之情狀豈若四生六道誕妄而難信者邪釋氏以性空爲宗凡諸所有俱屬緣生貪嗔癡本自無性殺盜淫當處寂滅煩腦原無是性卽煩腦全體性空眼見色時假托眾緣眾緣性空無有合散是不恱意聲知聲性空故嗔亦不復生觀罪無生破一切罪根本性空常淸淨故凡此種種妄念當其起不得其起處當其滅不得其滅處寂然性空而已若發而爲仁義禮智乃是空之應用爾吾聖人則曰繼之者善也成之者性也天人相接之處爲繼人所稟受之處爲成人之繼天而成性無有動靜可求無有色相可擬但在天淸明和淑之气已自禪於其中故稱之爲善此善非對惡而言也彼誤視爲對惡之善謂其體本空不特無惡亦自無善今曰性善是爲外道謂其用隨緣則有善有惡今曰性善是謂偏見所以性宗八識規矩都將善惡分疏校勘孟子以性善原難錯諸詞說不得已而降落一層但言情善惻隠羞惡辭讓是非皆情善也性𨿽非情而情善實根性善性無所依倚其善何從而見情則有所専屬就其流而測其原因其枝而尋其本是不誣也聖人教人於卒然流露處指示其善小之而爲赤子之良知良能大之而爲大人之修齊治平皆情善也莫非性善也烏得以其難於名狀而遂鹵莽滅裂証之爲空乎釋氏以無心任運聴六根交於六塵而我無所主宰於其間思慮一萌卽是識神無心之眼不視而無不見無心之耳不聴而無不聞無心之鼻舌手足不臭味持行而無不臭味持行苟動視聴臭味持行之念則眼耳有視聴卽有不視聴鼻舌手足有臭味持行卽有不臭味持行矣六塵隨緣六根應用身心一如一體空慧光明寂照徧河沙所以七徵心而攝妄歸眞覓心於過去現在未來三不可得旣無是心豈有人我豈有大地虛空豈有世間一切法食不知食衣不知衣言語不知言語有感斯應隨起隨滅無或畱滯故問畣之間衝口速出稍經思索者便落識神𨿽直中肯綮而大旨已乖無所用之在教典之中重重翻剝只明心本是無而已在達摩之直指本體但顯身外無餘而已吾聖人之言行擬之而後言議之而後動擬議以成其變化極深研幾通天下之志洗心退藏知來藏往心之官則思不思則物交物而求其放極乎精義入神乃從心所欲彼云無心悉以其權委之六根是國無君家無主政出多門陪臣執命𨿽欲不敗且亡不可得矣遇日用飲食則悠忽頽惰與禽獸不逺一旦臨盤根錯節之事苟於此而茫無定識不加詳審有不決裂而敗壊者乎苟於此而亦以悠忽頽惰禦之有不流而爲弒父與君者乎我曰無心人億萬心其不爲供頭也鮮矣況於離親棄家不耕不織外旣無所事事內復無所思慮冥頑不靈莫此爲甚而猶云直是空心性照世間如日吾恐其欲無心而私意愈熾矣何異夫憂棟折榱崩而先焚其廬舍惡蚤虱之嚙膚而自燒其衣被也奚可哉姑采其大端而折衷之以易理見其背道而馳若此士君子有志於心性之學者但求諸大易自不惑於異教而亦不爲諸儒似是而非者所錮蔽矣

三代之文章艱深古奧盤庚八誥尢其最者也然其義理無弗通貫文周彖象其詰屈處不過如盤誥而更加簡錬安有一句自爲一義不與上下回環照應者乎皆由先儒視易爲卜筮之書竟與符防等聴其豆丁瑣碎不能聫貫其文義是誰之過與以愚讀之覺前後次序與詩書無異防獨一爻卽卦彖六象亦皆一气灌濡者也

剛從仁從○仁者人心○者天徳人無私欲心與天通周旋不息渾然圓滿無少虧損無少屈撓剛之至也小篆借用剛乃鐵之精字遂隠柔從木從�木之生气滋潤而可屈伸木之死气枯槁而日就堅彊故曰柔弱者生之徒堅彊者死之徒�者熟皮可以纒繞卽俗韋字也賈生云如脂如韋是矣小篆誤從矛諧聲而義不可尋

六位合二體而始成人立其中分居二卦天之髙也星辰之逺也非人不能敬授民時江河之險也山嶽之阻也非人不能歸之職方兩相靡蕩上下往來非人不能錯之經綸施諸事業其吉凶悔吝無不畢集所以三多凶而四多懼明爲人者天地所交責者也天地不能爲治亂爲治亂者必屬之人存乎介者亦在於此

先儒讀春秋以例至於例不可通則曰美惡不嫌同辭夫旣以美惡同辭何例之有易之爲言變易也而亦欲以例拘之如言坤遁明夷旅不可爲君位帝乙箕子髙宗嘗筮得此爻因以爲象又如扶陽抑陰進君子退小人易爲君子謀不爲小人謀之類是讀易之例矣豈其然乎

五居上體之中當天之下似乎天子在人之上似乎王者故象君位一事一物之主宰未嘗非君也家人有父母未嘗非君也至於羽毛有鳳麟介鱗有龍俱得目之爲君何乃於坤五擬之爲女媧指之爲伊尹又復從五而推之指四爲太子此所謂充類之盡近乎癡人說夢矣夫子言坤爲地道臣道妻道王者之發育萬物致養人民其厚積重載何異於地之承天王者之對越上帝秉圭灌瓚其誠敬小心何異於臣之事君王者之奉行天意繼述祖宗守典則而由舊章其兢業恭敬柔和委婉何異於妻之順夫如必曰惟辟作威惟辟作福剛猛彊悍始可爲君謙卑柔遜乃爲臣徳則君者惟言莫違臣者奉命惟謹此秦漢之君臣爾非唐虞夏商之盛治也曷不思天下地上則交而泰地下天上則不交而否乎士生後時不能曠觀千百世以上而欲以衰季之流合古聖之禮法因以談經有不冰炭者哉

古易文字之中參用卦畫如乾坤其易之門乾坤其易之蘊乾陽物坤陰物帝出乎震及乾索坤索等章細繹其義俱是後人轉展翻寫日

趨便易悉代以今文意𨿽可通反費周折終不若卦畫之簡當而明顯愚按先秦之書凡引用易文必連卦畫尙存古易之遺意今於易文反棄之亦授受者之一失

吾人自雞鳴而起以至向晦晏息其立心行已居處執事能一一合理是之謂吉多所拂戾是之謂凶其差繆旋卽自覺爲悔其鄙猥可羞文飾外觀爲吝其動靜不安前後顧慮卽爲厲其萌於念有愆忒應於物有過不及失所冝然俱謂之咎亟能自攺不至章著以遂其非卽謂之無咎就日用飲食之常無時無刻不般旋於此數者之內聖人系之以辭使人隨地隨事檢束提醒此卽占也如以端策拂爲占則放佚之時多矣非學易之旨故知以易爲卜筮之書者恐有未然

凡民知有利害而不知利害之所由生莫不欲趨吉避凶而不能擇吉凶之所感兆利害生於時得其時乘其勢則利反是則害吉凶兆於事事當於理不趨而吉事悖於理𨿽避亦凶君子審其時循其理則吉凶利害如視諸掌枯莖朽殻非君子之所尙

客有業醫者問張仲景傷寒論其治病立方多與今人不同苟墨守之未有不誤人者其故何也予應之曰古聖賢皆北產也防獨聖賢卽一技一能之可傳於後世者亦必北產爲多北方之風气不同於南方其雨暘寒燠亦異所以起居服食各隨其宜而人之性情筋骨亦因以大背故古人之治病立方皆爲北人而設未嘗盡律夫南人也此其小者也卽經傳之文其天時人事規模制度亦皆備陳西北之常初未計及乎東南也晦翁生當南北隔絕之時足迹不窺鄒魯抑且往來南北之人少鮮能述其事者其所注經傳往往有此失孟子曰誦詩讀書當論其世

客問陸子靜悟奕爲河圖數臥觀棋局兩日而奕無敵於天下信有之乎曰此必無之事也河圖之數傳者如彼棋局之格畫者如此前後左右上下中邊毫無可通子靜𨿽賢何能有此不情之智慧非理之聰明棋工滿天下吾未見其稍習夫河圖闗子明劉長民輩吾未聞其以奕稱於當日或者象山偶奕聊以河圖之說示學者或遂傳之而失其實與吾所以惡夫圖數之不足憑智者易爲衺說以欺人愚者無可以指證而甘受其誑也孟子云奕小數非専心致志則不得豈有無假學習僅得兩日之空思而遂髙出於天下者哉莊生云七日而虱大如車輪但言其視虱非言其學射也若夫射則彼習之有素矣如果有是吾又惜其不以河圖窮易理而乃以奕竟河圖也

卦爻彖象諸名文周所無必立自夫子觀大傳所稱則似確有前人一定之則者然或太卜傳守原有大略迨夫子取而闡發之始詳盡而可徵信然要之易行旣久各國俱有占辭未必合一如緯書所傳之類𨿽屬漢儒附防亦必一二稍有根本惟在魯者乃周公所作盡善盡美魯用之孔子從之

上篇首乾坤閱屯蒙二卦【二卦二陽四陰】爲需訟需訟者反覆天水而成者也凡十卦而遇泰否泰否者合乾坤而成者也繼之同人大有則五陽一陰之卦也終以坎離先之頤大過下篇首咸恆閱遁大壯二卦【二卦四陽二陰】爲晉明夷晉明夷者反覆地火而成者也凡十卦而遇損益損益者易咸恆而成者也繼之者夬姤亦五陽一陰之卦也終以旣濟未濟取水火而交之先之中孚小過取頤大過而易其位變化之中又有極其整齊者存讀者自不覺爾

弟過於師方能傳受此釋氏之誤天下蒼生不小夫所謂過於師者聰明智識也非至理大道也非規榘準繩也夫子曰後生可畏邑有忠信亦是此意至於不以規榘不能成方圓不以六律不能正五音不知彀率不能教人射則聖者作之於前明者述之於後先聖後聖其揆一也有宋諸儒無不欲智過於師因各創一說以冒乎聖人之上如以無極加太極編四書以壓六經又變集大學之章句以冠四書削去毛公小序而別爲三百篇之臆說凡若此之類皆破壊吾夫子之規榘準繩而別尋至理大道者也乃釋氏之佛來也打祖來也打避其名而行其意者也千古之人善學孔子者無如孟子孟子曰予未得爲孔子徒而私淑諸人所願則學孔子近聖居去聖未逺兢兢步趨尙未敢自處見知聞知之列何后世之學孔子者不特輕忽孟子之私淑而並欲補孔子之不逮豈非受過師一語之誤乎韓退之世無孔子不在弟子之列已是驕矜傲慢爲文人俗習非載道之語言不可爲法

陳圖南曰【羲皇始畫八卦重爲六十四不立文字】畫卽文字也以謂不立文字者但知後世之俗書不識文字之造端爾【使天下之人黙觀其象而已如其象則吉凶應違其象則吉凶反此羲皇不言之教也】自有天地來未有方冊文字而羲皇始爲之正欲以言垂教天下後世之法則也乃云不言之教蓋以今時視上古失煩簡之義其論顚倒矣【易道不行乃有周孔】三代有易太卜掌之凡有作事必資卜筮著在六經惟覺其崇信太過未嘗不行也又何所據而云然【周孔孤行易道復晦】此二語者以異學明攻聖人不知周公爻辭僅藏在魯不行於天下孔子道不行其十翼在當時亦無能崇信之者未始得孤行而晦易道也【蓋上古卦畫明易道行】此明此行當是指五帝之世其他不可考矣唐虞之典謨具在何曾有語及卦畫者何以知其明且行也【後世卦畫不明易道不行】此不明不行又不知指何日或是殷末與春秋之世按周禮太卜掌三易之法一曰連山二曰歸藏三曰周易禮傳云得坤乾則殷之明卦畫也似若可徵於唐虞箕子殷之貴臣其陳洪範在周公系爻之前不可言不明不行也春秋二百四十餘年左氏之言易及乎防如響應聲王侯卿大夫以爲重寶吾正嫌其尙鬼信巫爾尢不可云不明不行也不知稽古論世徒恣臆狂言何與【聖人於是不得已而有辭】指周爻孔翼【學者一著其辭便爲易止於是而周孔遂自孤行】周末不知重爻辭十翼秦漢僅以卜筮相授受未有重辭者故說卦篇章至於遺失出自河內女子而始全漢儒傳易但言術數鮮有知周爻孔翼之理義爲易止於辭將以誰咎使學者而能奉行周孔之易則爲人君者禦天而寜萬國養民教民有泰無否帝王不殺百姓無憂患原羲皇畫卦之初心亦不過欲天下後世長如是爾但文字始開未能一一精詳也以周孔孤行爲恨是懼孔子之道不息楊墨之道不著者矣【更不知有卦畫防旨】羲皇卦畫之旨發端甚防文王闡之而有未盡也周公又闡之而有未明也於是孔子大肆其宣暢使防者悉著無智愚賢不肖皆可奉行此防錯諸事業豈卦畫與象辭各有一道乎乃別立畸說以欺耳食者天下靡然從之不特文周孔子之心廢而並使羲皇仰觀俯察以教天下之至意一皆入於淸靜無爲之域豈不繆哉【此之謂買匱還珠】周公孔子猶皆匵也非珠也噫【由漢以來皆然易道胡爲而不晦也】○愚按陳氏立言如此顯然攻周孔而欲滅抺之凡爲聖人之徒者當如鷹鸇之逐鳥雀邵氏朱氏反因之而加彌縫補湊揜防其已甚之處而著其無稽之衺說爲之調和酌劑讓其居於文王周公之上且求冺然無迹又從而爲之譸張剔發極其崇信何異乎見人辱其君師父兄不能奮臂往救而反助之弓矢戈鋋者也蓋老氏之學萬有畢本於無爻象之至賾至雜皆混沌無形爲之主宰陳氏欲從卦畫之幾防而復歸於混沌不過借卦畫抑辭象以明其淸靜無爲之教豈知羲皇正欲離混沌而就文明江河發原始於濫觴文周爲之四瀆孔子放乎四海也本末之顚倒不同堯夫固渾然自處於老氏不足爲怪元晦彊而合之益可嘆也

唐司戶防軍郭京作周易舉正三卷云曽得王輔嗣韓康伯手寫眞本校今世流行及國學鄕貢舉人等本不同並依王韓舉正其訛凡一百三節數十處載於此坤初象曰履霜陰始凝也今本霜下誤增堅冰二字屯三象曰卽鹿無虞何以從禽也今本脫何字師六五田有禽利執之之今誤作言比彖傳比吉今本多一也字五象曰失前禽捨逆取順也今誤倒其句泰四象曰皆反實也今反字誤作失賁亨不利有攸往今不誤作小彖傳剛柔交錯天文也注云剛柔交錯而文成焉天之文也今脫剛柔交錯四字剝彖傳剝剝落也今脫去落字大畜上九何天之衢亨今脫亨字大過九五士夫本作少夫習坎上有坎字今誤脫之晉彖詞晉亨今脫亨字姤彖詞作勿用取今多女字九四包失魚注云二有其魚故失之也今失誤作無萃彖傳利見大人亨利貞今脫利貞二字蹇九三往蹇來正今正誤反困初象曰入於幽谷不明也今谷下多一幽字井卦名下有一亨字今脫之彖傳養而不窮上脫一亨字攺邑不攺井下脫無喪無得往來井井八字鼎彖傳聖人亨以亨上帝以養聖賢今本多而大亨三字震彖傳不喪匕鬯出可以守宗廟社稷今脫不喪匕鬯四字艮彖首脫艮亨二字彖傳其道光明下脫故亨二字漸大象傳居賢徳善風俗今脫風字歸妹初象恆也今多一以字五象袂良下無也字丰四象遇其夷主吉志行也今脫志字巽彖傳重巽以申命命乃行也今脫下句王本誤入注內渙彖傳利涉大川利貞今脫利貞二字中孚彖傳豚魚吉信及也今及下多豚魚二字小過彖傳柔得中是以可小事也今脫可字增吉字五象密雲不雨已止也注陽已止下故也今誤止爲上注亦誤作陽已上故止也旣濟彖傳亨小小者亨也今脫一小字系辭二多譽四多懼注云近也今誤爲正文而注中脫懼字雜卦防稚而著今稚誤雜字若此之類其義校長於今本宋晁公武所進易解多引用之有志經學者固不可不羣搜博討以廣聞見參定其得失也

宋朱子發名震其經筵進表有云陳搏以先天圖傳種放放傳穆修修傳李之才之才傳邵雍放以河圖洛書傳李漑漑傳許堅堅傳範諤昌諤昌傳劉牧穆修以太極圖傳周惇頤惇頤傳程顥程頤是時張載講學於二程邵雍之間故雍著皇極經世書牧陳天地五十有五之數惇頤作通書程頤著易傳載著太和防兩等篇臣今以易傳宗和防雍載之論上采漢魏吳晉下逮唐及今包括異同庶幾道離而復合由此觀之宋之易學無不鼻祖於陳圖南亦猶漢之易學無不鼻祖於田子裝也子裝後分施孟梁丘三家圖南亦分先天太極河洛三派田出自聖門陳出自老氏其源流亦有間矣愚依漢上所云畫爲有宋傳易圖恐見此者自能甄其苗莠也

羲文周孔以易學開萬世傳之數千年俱稱願學者惟是先天太極一出遂亂羲文周孔之道毎有駕乎其上之語而其所以欲勝前聖後聖者則稟之黃老也晦庵於從信易傳之中毎多防辭於邵周二圖則過於七十子之服孔子此眞不可解者

田何易學傳自聖門俱出口入耳面授心領𨿽未必皆防言奧旨而規模彀率斷無愆忒者故能守其師說至數十傳而不攺𨿽雜之以黃老混之以釋氏而聖學仍在也卽釋老咸曰孔子吾師之弟子而孔子與釋老尙不同途及理數二圖興起儒者得之同是堯舜同非桀紂同辟佛老云此是孔子之學云此是孔子所不能發揮有待其人而始顯者竊佛老之郛廓爲聖人之精蘊棄聖人之大道爲佛老之邪說認盜賊爲祖父侈張欺誑佛老聖人始不可問矣數人唱之千人和之易不可見而乾坤或幾乎息矣安得有秦火復燃而廓淸其稂莠得返斯世斯民於三代六經之治與東海西海心理攸同應不以玆言爲激也

易以卜筮獨不罹秦火其民間自相授受亦止言卜筮而不敢及乎理義故漢書易學大抵多論災祥禍福以象數爲重蓋其由來使然也然其章句之沿習與訓詁之垂傳者固未嘗廢也乃宋人竟詆之謂秦人焚書而書存漢儒窮經而經絕豈其然哉輔嗣生當漢後見象占之牽彊拘泥有乖於聖教始一切掃除暢以義理天下之耳目煥然一新聖道爲之復覩唐太宗詔長孫無忌與諸儒刋定義疏十餘家凡辭尙虛誕者皆所不取惟王注獨冠古今亦其學其辭有足以折服羣賢豈徒以當時習尙而漫爲回防之者哉乃宋儒竟詆之謂崇尙虛無雜述異端曲說晉魏談自王倡始至神州陸沈中原魚爛皆輔嗣所肇甚或擬其罪浮桀紂噫亦太過矣夫談象數則斥之如彼詮辭理則咎之如此爲宋以前之儒者不亦難乎有宋去聖日逺師承盡廢拾黃冠之餘唾分爲理數二家襲太極者遂謂文周未嘗言太極孔子言之孔子未嘗言無極周子言之稱爲先聖後聖發千古不傳之祕實則以虛無闡老莊之賸語而功過與輔嗣霄壤襲先天者譸張術數煩瑣無稽遂謂日月星辰水火土石盡天地之體用寒暑晝夜風雨露雷盡天地之變化性情形體飛走艸木盡萬物之感應元防運世嵗月日辰盡天地之終始皇帝王霸易書詩春秋盡聖賢之事業千古一人而已至云文周狹隘孔子救時實則竊防緯之末技未能望見贛房輅璞也何漢儒之牽彊拘泥在此而頓神究而論之亦不過卽此理數二途爾其髙下軒輊顧不可同年而語邪是爲後之儒者左之右之無不宜矣使有復之者曰靖康之禍兩派圖學之所感兆徳祐之禍崇信奉行兩派圖學之所感兆則將何說之辭乎伊川云學易當先看王注未當稍及先天太極也晦庵云秦漢以來攻象辭者泥於數術而不得其通簡易之法談理義者淪於空寂而不適乎仁義之歸求其因時立教以承三聖不同於法而同於道者惟伊川之易傳而已卽以伊川之不非輔嗣晦庵之推服伊川而引申之亦豈遽如向所云邪於戲宋不知有周何況漢魏

歐陽永叔從讀書爲文章入門而有見於道者旣論圖書之怪妄爲不足信又曰孔子出於周末懼文王之志不見於後世而易専爲卜筮用也乃作彖象發明卦義所以推原本意而矯世失然後文王之志大明易之淪於卜筮也非止今世防孔子則文王之志沒泯不見矣學者専於卜筮猶見非於孔子況遺其辭而執其占法欲以見文王作易之意不亦逺乎凡欲爲君子者學聖人之言欲爲占者學大衍之數惟在所擇之爾愚謂此數語者出於邵圖之先已足以破千古之惑眞聖人之徒也彼拘拘五行屑屑蓍者胸次廣隘豈可校量乎

吳斗南名仁桀所得古易與費氏本不同謂六十四卦毎卦之首畫一全卦系以卦辭其後分爲六畫各系以爻辭乾坤二用則覆畫純奇純耦六畫而系以見羣龍利永貞等辭卦首六畫之下無上下二體之注並無經文卦名爻上止有或奇或耦一畫無初二三四五上之名並無二用爻名費本某上某下四小字亦注在各大象傳辭下經文卦名爻名原在各小象傳上乃夫子之傳文也吳氏亦嘗以此就晦庵相證愚意古易大槪若此釐正書寫別爲一本未嘗不可但經文無卦名則夫子何緣揣測知其爲何卦也況若坤若小畜若泰若大有若大畜若旣濟等卦並爻中亦全不及卦名抑將何自傳及夫子乎豈並此六十四卦名亦爲夫子之所贊乎玆又不可通焉之論也然此僅聖人之聲音笑貌於神理無闗切者

有他書引用易語今不可考者未知是篇章偶逸或緯書依托之文也左傳疏伏羲作十言之教曰乾坤震巽坎離艮兌消息劉向傳誣神者殃及三世說苑建其本而萬物理失之毫釐差以千里又有一道大足以守天下中足以守國家小足以守其身謙之謂也夫天道毀滿而益謙不損而益之故損自損而終故益又天地動而萬物變化風俗通其亡斯自取災說文地可觀者莫可觀於木東方朔正其本萬事理失之毫釐差以千里鹽鐵論小人處盛位𨿽髙必崩不盈其道不恆其徳而能以善終者未之有也是以初登於天后入於地細繹諸所引之辭不但不似彖象亦且不似大傳大約爲後儒解經者所述而引用之人遂渾呼之爲經爾

三畫之卦如僅可謂之天地而不可謂之乾坤僅可謂之雷風而不可謂之震巽僅可謂之水火而不可謂之坎離僅可謂之山澤而不可謂之艮兌必六畫俱備六奇之卦乃爲幹六偶之卦乃爲坤重雷重風乃爲震爲巽兩水兩火復山復澤而後爲坎爲離爲艮爲兌也故大象傳曰天行健天指三畫而言行始兼內外二象則得幹之義矣地勢坤地指三畫而言勢始合上下二象則得坤之義矣洊雷始得震之名義隨風始得巽之名義水洊至方成坎明兩作方成離兼山而艮之理著麗澤而兌之情見所以能健能順能動能入能險能麗能止能說者此也推而及於他卦之相錯莫不皆然學人潛心於大象傳則卦爻之闗鍵俱在把握中矣捨此而他求俱暗中摸索𨿽有防明亦爝火也

健天行不息也從聿聿者立表以測日影定中星也從廴廴者行之長也天行疾速日日一周健之至也小篆與建立之建相混建立從乚【舌隠字】與廴相亂茫然莫辯因加人以別之言制爲律曆以算驗之者人也故作健似覺多一轉折順理也從頁從川人首向上川流就下各得其理也地之所產或親上如人首或親下如川流變化多端咸遂其性坤之徳也動作也從力從童童子好動終日不倦蓋其筋骨方長力之始生也故振作興起不能自持以一陽初生於二陰之下正如童穉之日气血日盛動而奮迅之象也說文從重作動諧聲防意俱不及秦碑之確也入內【讀若納】也指東西二道路防歸於一也人之出外則有岐路之往其入內則必向一途矣以一陰入二陽之下陰體虛性柔虛者無所阻礙柔者無所抵牾故有往而必入又以虛柔善於容受故亦爲物之所入險阻難也從阜從僉山阜防合之處因爲闗塞以防守之地利與人事交得其勢故從僉子曰地險山川丘陵又曰王公設險以守其國僉之謂與�陷髙下也象人從髙而下陷於污途之形以一陽陷於二陰之中有阻塞險陷之象然何以不言水而偏言山也蓋謂水者也其險在水今云陽陷陰中是險在二也但指其險而未及乎水也麗旅行也從從二人兩人相偶而並行之意以一偶行乎天中有日月旅行之象在人則相親相倚爲附麗爲伉儷在物則惟鹿能友善見食相呼羣居防患故小篆加鹿鹿皮有文采故爲艷麗鹿牝從牡故鹿皮納聘止足之所以履者象形足止動則行不動則止故行止之止借用之俗書加足作趾忘其所自來矣小篆以謂象艸木出荒繆特甚以一陽履乎二陰之上如足履地而不進陽性上往至此而極極則必止兌喜也指人開口有喜樂之義以一陰出乎二陽之上人身爲實口爲虛行事爲實言語爲虛言語逢迎易於感說也兌說【悅】說【設】說【稅】說【脫】本一字轉借後人妄加區別者也

易結繩而作書契故文字莫先於記數記數多指事故指事爲六書之首非始於倉頡也始於羲皇之畫卦也倉頡觀其奇畫述之而爲一觀其偶畫轉之而爲二觀其奇偶之合乘之而爲三則猶然一卦也過此以往從橫矯揉牽釐通變目與心防天地萬物無有遁情悉可指掌而見矣【一】爲記數之始畫一以指其事亦象一結一籌之形於是縱之而爲丨【讀若衮】衺之而爲【讀若夷】轉而爲【讀若曳】屈之而爲【明碧切】規之而爲○【月防切】矩之而爲【符房切】凝之而爲【呼官切】引下垂爲【卽丁字】上出爲【卽主字】剉方之四隅爲○【卽圍字】凡此皆一之本體所自具之文無煩於外是卽奇之謂也�【二】卽兩其一稍有參差而爲�【上】爲�【下】是卽偶之類也合一與二則成【三】大約一借而指天二借而指天地三借而指天地人俱從變爲上下之後而來専取其間之長畫以指事不從一二之義也�【四】合兩二爲亖自三累一亦爲亖凡書契疊加至三而極其有四體者乃重其兩體非重三體之外更可加也小篆嫌亖之累加乎三也乃取亖而析之作形若定位東西南北者然特嫌其混於也又加八以別之八者別也有開之義有口之

象試開口出聲而引气則四之音義宛然遂廢亖而専用四以謂妙合自然殊不知二二之聲意最切事形確當也況於數之次序逐位相生八安得越五六七而反生四乎【五】爲二之變體合

而成者也蓋數當二與三交互度四維而定中央之際夫一奇一偶兼而爲三三者陽也天也偶不能兼奇則依然二也二者陰也地也奇得偶而參之故曰防天偶自相偶而不亂故曰兩地【參如後世參軍參政之義兩如車兩屐兩之類】參天兩地而倚數則爲五也三以一奇兼一偶至於五是一奇兼二偶也故曰參伍以變錯綜其數【伍如行伍之伍以一陽而統四陰之謂】數之三五其錯綜變化之門乎小篆加二作以二指上下也五爲數之中上下皆其所貫也

【六】數至於六上下四方之位備故從混淪之中而特引以垂下四有東西南北而無上下則混淪莫辧髙卑不分垂下之卽二之轉體猶言四之外復加二也或曰何不加一於五而乃加二於四邪曰五爲完數不可加爲陽數六非其類也曰然則二何以加一七與九何以加五乎十何以旣從其非類又復加完數乎曰二爲偶自具其岐體非有加於一也七與九皆引伸於五而朝宗之非加於完數也十則兩其五是同類相從再爲完數也或問曰易之數陰變於六正於八何謂也曰凡卦皆三畫因而重之者也坤純陰三畫皆偶其數爲六陰之變自此始矣以其三偶交錯於三奇而生六子順承乎天而定八方八方定其位正矣云用六者用此三偶也陰爻一百九十有二皆用之也曰八爲少陰六爲老陰老變少不變信乎曰此無稽之言也二四八十皆偶也皆陰數也惟六則得其三偶之正所以用之當位故也無所謂老陰少陰也卽老少論之如以生化之本爲老則陰莫老於二不宜棄二不用且越四而取六其次序不倫如以閱歷之多爲老則陰又莫老於十不冝捨十不用且少八而老六其進退無據言說一無可憑不足信也【七】七者自五出而蔓延之也亦二之轉體也曰然則何不蔓延於六乎六爲上下四旁均齊平正無蔓延之理而七爲奇數有生生之義也今之持籌者必以一五一十記數是七者於一五外零其二也故從五引申而成文也或曰陰正於八旣聞命矣敢問七爲陽之正何與曰陰質整齊陽性孤特自三偶爲六以來僅存排列之文無超越之气而資生之道防七旣正其陽之位缺八方之一俟八至而成列也【八】數至於八四方旣定四偶復全無所不辧別矣八者別也分而不雜之謂也【九】七從五而申其一九則奇數之極也故從五而兩申之五爲數之中前有一二三四後有六七八九故兩申而成九也夫自一以來位置整齊惟二二爲四三三爲九兩處爾四𨿽方正嫌於無中無中者以未有五也惟九則旣有八方之正位而復得執中以用之其原本於五也顧不大哉或曰六爲三偶而坤用之故六爲陰之變敢問九爲陽之變可得聞與曰三奇三偶合之爲九陽也者非孤陽之謂也必兼陰而後成其爲陽也凡陽爻一百九十有二皆用之也何以知其然也夫子天徳不可爲首也使陽而用三是奇之本數以天徳爲首矣奇爲陽陽爲天徳三奇不可以獨行三陽不可以自用是以見羣龍而無首也立天之道曰陰與陽立地之道曰柔與剛立人之道曰仁與義一奇之中無不兼一偶之理陽不用三而用九故九爲陽之變也十【十】二五爲十數之全也數之備也故正其【五】之位而上下四方前後左右無不乂安矣五始交互生生而未定十旣成就整肅而不變【百】以十乘十而得百數𨿽多始於一也故從一從自自此而後又自一始矣千【千】以十乘百是千始於十也故從十屈首而指其事百從一積則千從十積言十百之爲千猶十一之爲十也小篆從人建首作而義晦【萬】十千曰萬自十而往各乘其十凡四位故從十而四屈以指其事言數之貫串通達各有條理以相聚也小篆作者蜂也象虫形蜂之屯聚不可測數萬之爲數亦堆積而難卒計故假借用之正文反隠○以上𨿽記數文字之義俱本於易理者故詳釋於此或可參考焉

初始也從衣從刀謂裁布帛而制衣之始也終畢也象制衣已成領褏襟裾已具而加以束帶也小篆加糸則贅諧冬則孫反生祖矣二字俱以衣裳起義借爲凡事始作完畢之用

中不偏不倚無過無不及也從○【圓】從丨天體周圜旋轉而不息事理圜通變遷而不滯從其倐忽無定之內握其至當不易之道所謂執中所謂用中所謂時中也轉去聲爲射矢當的之稱的體圓丨象矢也正正畫一而止也從一從止可二可三則不正止於一則正矣說文從二【上】作謂身不知其正之法當觀於上而定所止斯正矣其借爲射侯鳥名者誤也射侯所畫之鳥乃正卽雅字俗作鴉有似乎正傳寫一譌遂莫知其義矣正之爲物最知機而難射故以之爲侯鄭箋曰一題肩鵠類也射禮畫布曰正棲皮曰鵠蓋於布上畫一圓規內爲正字作於皮上畫一圓規內書字作總之皆鳥取射飛禽之義故以爲侯也鄭氏謂之鵠類其意甚明古本大雅小雅俱作大正小正爾雅俱作爾正則知禮傳失諸雅鵠孟子力不能勝一雅鶵千古學究誤讀誤解卽夏小正亦是夏小雅豈不可發知音一哂小學可不講乎卦之下體以二爲中上體以五爲中故多譽多功有得中而未必吉者執中無權也陽爻居陽位陰爻居陰位爲正反是爲不正有因之而見吉凶悔吝者有吉凶悔吝絕不取於此者則其所逢之時異也大約中能兼正正不能兼中守正易用中難也

日太陽之精火之帝也○以象其形以指其光輝燿之事曰實也蓋對月而言太陽不虧月有盈食是體虛也月太陰之精水之君也外像半體指其時之形中丿指其光華或云指其中有黑處非也月質有盈有缺盈時少而缺時多故以半體爲常易中取象以幾望爲極隆一望卽消不可以爲福慶許叔重曰象形者畫成其物隨體詰屈日月是也夫欲象日月之形而畫之隨日月之體而詰屈之其不作可知矣故知今日之傳寫亦非許氏昔時之面

目矣舉一象形他可類推

大人大之爲文象南面而立正位而居之形人之

爲文象拱手屈身東向之形天下臣庶貴者東向賤者西向𨿽居家無敢正位南面者惟人君則衣裳拱已向明而治至秦漢尙然項羽本紀項王項伯東向坐亞父南向坐沛公北向坐是時項羽幾天子自居以懷王尙在猶不敢南面也亞父沛公乃侍坐爾不嫌其僭也又韓信得廣武君坐之東向是信欲執弟子禮而求教於廣武亦以東向爲極重也周勃傳勃不好文學每諸生說事東鄕坐責之趨爲我語言其不以賔主待諸生而自貴也田蚡傳自坐東向而坐其兄北向是則驕蹇若蚡使兄侍坐矣猶不敢南向也夫子許仲弓南面竟稱其可爲王者也

君子君以左右兩手守【圍】指城郭人民社稷之謂也子象人在𦇤褓之中上體著衣首與兩手可辧下體斂於一處以便懷抱者也稱爲君子者君令人可敬畏子令人可親愛也上古中古士俱世族王侯之子孫多賢才王天下君邦國者皆世冑故在上在下或有位或有徳俱得稱爲君子也王王夫子曰一貫三爲王董仲舒曰古之造文者三畫而連其中三者天地人也而參通之者王也則王原有莫大之稱號暴秦殄滅典章妄自誇大以六國俱僭王矣非更易其名位不足以示得意而驚殊俗遂創爲皇帝之說以愚天下因之而禮樂儀文宮室服食各髙出於僭王萬萬使天子一位疑鬼疑神不可方物矣繼之者好酒及色之劉季爾目不知唐虞三代之詩書耳不聞禮樂刑政之教化苟慕其富貴以騁其淫佚豈識所謂天子一位者稍加於公之上亦猶公之上於侯侯之上於伯伯之上於子男也於戲顧名思義王豈臣位也哉尙以其富貴淫佚爲未足思無等級以獨樂邪公平分也從八從厶其徳不止於爲已其才兼足以濟人能分別均平使人人各得遂其私也詳其義理當是因井田經界而創斯名井九百畝中爲公田八家爲私田平分不頗名義有屬因爲人臣首爵佐王者而治天下者也聖通也從【聴】從口自用則愚用人則聖舜好問好察用中於民取人爲善禹拜昌言皆聴言納善捨已從人者也夫子信而好古必聞其政三人有師以至於耳順皆聴之徳也其口在人其聴在我目擊道存智者之慧聲入心通聖人之神也釋氏聲聞圓覺耳根圓通卽是此意解者不得其故誤爲三體防意或誤爲從耳從呈眞昧昧也賢多才也從臣從又古者度徳量才而授爵祿賢者在位爲王臣其手能作事上以承君下以卹民也小篆加貝作賢惟賢爲國家之寶不寶金玉而寶善人之意臣服也指反身屈己以事君之意

民眾也象俯

首而執役之形古文

象又髻袒裼朴野無體之形父家長率教者從從又一家之主以手指揮卑

幼悉聴命也小篆以爲舉杖非也母生育子者從女加體指乳養之事

兄同父母而先生者從人從口古者計口而授田兄承父後弟爲余夫爵祿之家嗣位者祿食故先以口登籍上聞之人爲兄也

弟次序也指芟伐之木外有纒縛之形束薪之道必使前後整齊次序不亂始可負持稍有參差則散漫而不就繩約故以次弟之義屬之借爲人兄弟次序之稱爲借所専今加竹作第指以竹爲纒縛之物也夫成人而勝負荷之稱從大從一大對小而言二十成丁則異於童稚一指其可任事而備人數借爲有室家之稱言丁成而壯則當有室矣對婦而言則又爲其倚任者婦子之妻也從女從帚言爲女子而有所歸職任灑掃潔除者也妻配夫之稱從女從齊言與夫齊也小篆從事省文作言操持內政者也其義稍與婦相混蓋對舅姑曰夫婦對夫曰妻義各有當不若從齊爲得朋兩貝並行也古以貝爲通行之物財貨貴賤等字皆用之行貝之法取其大小相當者爲一朋其不及朋者爲幺貝直甚防薄借爲同道相與同事相助之稱言一人之心力不能獨任者兩相輔益則道章而事成小篆分貝之頭角露其兩須則朋當作又類於【纓】字竟譌朋爲纓而�亡朋亂矣乃借鳳鳥之象形【古鳳字】字而稍損之作取眾鳥隨鳳之義可謂轉展相失迷其所自來矣防同志爲防從二又人之左手不能作事任勞運

用者惟右手右手止一或有所不辦則同志者亦以右手相助是一事得兩右手以爲用寧患其弗舉邪然必同志而始好尙無差趨向一致𨿽爲異體而無所間隔也不然一人一手各懷一心豈能彊合哉反覆朋防二字知異體同心之義聖人文字之理防矣道人所行也從人從行夫不行則地而已黃茅白而已人行之則爲道道不異於地而異其名者行與不行爾夫君臣也父子也兄弟也夫婦也朋友也名位而已君仁臣敬父慈子孝兄防弟悌夫婦有別朋友有信則人之所行者道也禮傳曰大哉聖人之道待其人而後行是必待人行始可謂之道也又至道不凝焉凝者由之熟踐之久其路平實堅固無偏頗畸陷也小傳作從辵從首言行路當知所向始不妄蹈於義𨿽可通不若古文之精奧也徳外得於人內得於己也從心從直人之生也直本無所回曲此心卽是天理卽是性善或气質習俗有偏此心漸至放失外借師防內加學問方能復還其本心此其所得依然爲吾故有之物未嘗能增益也直是此心而已矣佛氏謂之直不領悟而証之爲無鹵莽甚矣又加彳作徳謂行而有得於心從閱歷中來非卽妄成眞也學取法於旣往而求其得也從子端蒙養也從冂有専居也從臼兩�攻治也從爻參互枝量也四體防意於義繁雜不若古文言小子有所仿效也北音讀去聲後人遂以爲效字誤也業業士人玩習者也象形古之竹簡木版手執苦於重難作爲木架如鐘虡之類上業象其齒便於縣掛下指以木爲柄可以倚徙也借爲事之通稱

文錯畫也經天緯地之稱天有自然之文星辰是也故從○人有經緯之文乃以大而交錯之意故從文小篆去○之形是無天文也觀乎天文以察時變觀乎人文以化成天下烏可偏廢哉借爲文詞之用畫像詩書經緯天地之大義也章樂竟爲一章從音從十聲備宮商角徵羽而後可以布之金石絲竹匏土革木作爲雅樂也十者奏樂一闋也聲音之道出有入無從虛而致實故能格乎天地通乎鬼神感乎人心驗興亡測治亂也章與文相配文言色章言聲也仁從人從一從心正孟子所謂仁人心也聖而堯舜愚而桀紂其心一也所以性善也性善者仁也善之長也人皆有之小篆作在人之體爲元在人之心爲仁卽此一理也二者何指此上下也上通於天下徹於地人與天地合徳者卽此仁也義宜也從羊從我萬事萬物各有當然之極則乃恰好適可之謂惟一執我見皆失其宜矣我者一人之私心也羊之爲物性最乖戾不能馴擾然而有一主之者爲羣羊所宗其飲食臥起無不隨之斯羊識路行必居先𨿽乖戾而無迷失之患以羣羊無我見也孟子曰義人路也羊能知路當捨我而從之禮履也從示從丨天以髙卑之分示人人制爲上下之儀文品節以則天也示屬天丨屬人又作爲祭祀晏享備物丰盛之意凡嘉美之防合品物旣隆儀文復盛所以表其誠敬然上下貴賤有等有序因其隆盛之至者而遞降殺之則爲天澤之分使大小共由而爲履也知心之靈明也從口從矢口以出言發於心而千里應矢以及物亦自近而窮逺中物爲巧知之事一言爲知一言爲不知口之徳人心昭融洞徹揆事審物矢口而發必然中鵠非聰明天授者不能也轉平聲爲曉識之義其說略同然領防者述之事知也昭融洞徹者作之事智也或加丂作再加自作恐人恃一曲之小慧矢口爲言不知敬愼故須攷於古而合乃非私見攷古而得其所自乃爲眞智也信誠也從言從心人之惡徳瀾翻詐僞莫甚於言蓋皆取給於口不由心生者也卽禦人口給之謂誠確之士將有言也先擬於心思吾行可以從否持已則言顧行行顧言與人則久要不忘朋友有信實心口相謀不妄出不輕諾者也小篆以人言爲機械變詐翻雲覆雨俱是此言所造豈足爲信邪信本申字自人君與聴言者而立意凡人以言相告者無論其君子小人務使得盡其說擇善而從不善而戒不可使之稍有屈抑不竟所長也申之對爲屈古作詘從言從出凡在我出言不宜輕率亦不可自取暢達當以屈抑爲徳也變更也從【攣】從攴事物至於糾棼紊亂不能因循苟且而治者必當大爲震作痛革其獘壊周禮所謂執撲而從之者也故攴爲變乃去亂之意非去亂不可更親也先儒云自無而有字義未然夫子曰窮則變變則通蓋更易其敗壊而別爲制度也化變也象倒人形天下變幻不測者無如人顚倒反側倐忽遷徙而能使之一歸於正乃人之妙用也借爲造化神化惟天與鬼神能變易有無轉換人物也小篆加人作言變化乃人之作用也神天神引出萬物者也從示從申凡陽气皆升天爲眾陽之所歸故萬物之陽气必親上而申出借爲神明神聖神者气也气空而明能爲變化莫測其方質凝而暗囿於一隅不能奇異鬼人所歸爲鬼從人而戴異物之首無形之形也人身惟髑髏最後朽故以取象從厶者神爲天地間陽之靈天下所公也鬼爲陰之靈人所私也天神地只人鬼天子祭天地諸侯祭封內山川人各私其親而祭祖禰非其鬼而祭則不享人以陰陽和合而成形陰陽離散而形毀陽爲魂如雲气之飄颺陰爲魄如果實之精仁陰陽和合魂魄相守陰陽離散魂魄分馳魂气易銷魄气難冺人之初死似有似無恍忽莫憑者魄也非魂也及其旣久而魄滅子孫之昭格祭祀之如在者鬼也非魂魄也季路問事鬼神子曰未能事人焉能事鬼問死曰未知生焉知死後儒解作不對子路之問而使其從事於事人知生之實非也夫鬼神非他也卽人之不可見之靈爽也能事人卽能事鬼矣死非異事也知其所以生卽知所以死矣明暗非二境也去來非兩路也正夫子畣子路之問也

宋儒俱以造化流行陰陽錯綜本自秩然而不紊亂所以指性爲理此語𨿽若深入一層實不免於顚倒夫理之云理者謂玉𨿽至堅無可從入而其中自有文理爲縱橫之質也是先有气有質而後有理气質未具理將焉附錯綜秩然非見之於气質於何知之畫有奇耦然後分陰陽然後知條理苟事事物物必欲原其無始之始去聖人躬行實踐之義逺甚圖有先天有無極俱屬追原與此一轍

本義卷首所載甚蒙雜不倫邵氏先後天圖以外又收乾爲天坤爲地等八卦是京氏易傳之所謂遊魂歸魂子寅辰午申戌丑卯巳未酉亥也後世火珠林因之與揲蓍四十九防之法迥乎不同又不明言其故亦何所取義而贅之於此其六十四卦歌括及三連六段之類近於市井小兒豈可錯諸學士簡編之內又綴以堆積無稽之卦變圖以迷亂後學之耳目徒費心思於無用其爲誤也大矣安可不證

易書廣大悉備後世解經之儒隨其一隅之所得自爲發揮𨿽矯揉牽彊亦自有可髣髴者故曰冒天下之道如冒之覆人五官百骸皆在其下也川流惇化並育並行俱所以闡天地之變化學者各鳴其所見本非前聖大義奧旨然而易理中無不該括誠能采集諸子百家之說各棄其蔽錮之短而取其領悟之長復防通以象辭變占四聖之精義入神無不可覩但當處以虛公守以謙讓則其入徳之門也虛公則衺正明而無黨同伐異之患謙讓則不自以爲是而可以取益者多苟能若是釋說者吾師也彼何能亂道哉

以上所列諸條偶有防心輒隨筆雜書零星無序學人之筌蹄不足把玩者然一蠡亦海一撮亦地庶見予之魯鈍銖積縷合不能提綱挈領得意忘象自趨簡易其掛一漏萬又何誅焉噫愚矣

彖象之世文字簡嚴其用也斬截而不可混淆必求其故始得文周立象之防防故推原篆書以窮斯理文言彖象傳亦卽闡明經義因附注篆以証之至於系辭說卦諸篇已屬窮神知化不必局蹐夫文字之端倪而索太羮酒之滋味也況簡什浩繁將字學多而易學少得無輕重倒置乎一切篆書俱捨而不講

周易尋門餘論卷下﹤經部﹐易類﹐周易象辭__圖學辯惑﹥

圖學辧惑原序

易有圖學非古也注疏猶是魏晉唐所定之書絕無言及於此者有宋圖學三出自陳圖南以爲飬生馭气之術托諸大易假借其乾坤水火之名自申其說如參同契悟眞篇之類與易之爲道截然無所關合儒者得之始則推墨附儒卒之因假卽眞奉螟蛉爲髙曾甘自屈其祖禰據朱子發經筵進表宋易之陳氏亦猶漢之易學授受俱鼻祖於田子裝田氏之學傳自聖門歷歷可數圖學從來出自圖南則道家者流雜之大易遂使天下靡然稱爲易老儒者極其崇奉並諱其所謂老專以易歸之亦可畏也上古何嘗有圖但文字未備畫爲奇耦示文字之造端爾陳氏不識古文古字誤以爲圖也文周孔子文字大備始得暢其所言著之竹木而義理昭然可覩皆所以闡發古文古字之幽隠破除其艱澁以就夫坦夷讀十翼正所以明顯彖爻辭象明顯彖爻辭象正所以追測卦畫之古文古字也創爲三圖而欲揜包犧已露之面目使天下後世重求之於晦冥蒙昧之途何殊知饔飱而以茹毛飲血爲至味毀廬舍而以上巢下穴爲適安也秦焚詩書易獨以卜筮得免若有圖亦宜不禁胡爲偏遁而孤行方外秦漢之時𨿽有黃老之學亦只在民間豈有與世間隔不通於學士大夫之理乎此皆據其偏辭無能彊申者也非惑與可不辯與作圖學辯惑

欽定四庫全書

圖學辯惑

余姚黃宗炎撰

河圖洛書辯

序曰河圖洛書之說因漢世習爲防緯遂謂龍馬神貢獻符瑞其事略與兩漢之言禎祥者相似後儒因緣敷防日增月益至陳圖南鑿鑿定爲一六二七三八四九五十之數下上左右中之位爲河圖又定爲九宮奇正耦隅之狀爲洛書云是羲卦禹範之根原兩相比校俱似影響未見有實理存乎其間惟歐陽永叔斥爲怪妄不足深信是誠仲尼之徒也吾夫子傳易稱蓍爲神物贊其莫大俱就易言之也不過言上古聖人與民同患制卜筮之法使可趨吉避凶以前民用爾至吾夫子教人惟務民義居蔡不智怪神不語學易求無大過占在恆其徳何嘗專尙夫敗甲枯莖若左氏之浮誇也爲此說者引大傳之天一地二天三地四天五地六天七地八天九地十以爲證又引五位相得而各有合爲一與六合二與七合三與八合四與九合五與十合然何以知其下上左右中之位置又何以知其爲圖也苟隨聲附和不繹夫至理大道似乎洋洋大觀倘按節而求之據實而思之其格格難通者多矣作河圖洛書辯

辯曰大傳曰天一地二天三地四天五地六天七地八天九地十不過言奇耦之數未嘗有上下左右中之位置也曰天數五地數五不過言一三五七九爲奇二四六八十爲耦未嘗有一六二七三八四九五十之配合也曰五位相得而各有合不過言奇與奇相得合之而成二十有五耦與耦相得合之而成三十未嘗有生數成數及五行之所屬也以此爲河圖絕無證據況又因之而爲龍馬旋毛之說乎假或然矣龍馬之旋毛如此羲畫之八卦如彼何曾略可似是於天地雷風水火山澤毫無關涉於近身逺物迥乎難通使不問河圖竟列八卦稍有知識之士歷歷如指掌苟必欲奇耦出諸旋毛陰陽分乎黑白生吞活剝附防而成𨿽極聰明才辯之士其不可通者終難彊解又複雜以洛書謂是神獻禹之文禹得之而陳洪範洪範篇中序列九事造爲九宮以奉之夫洪者大也範者法也猶言治天下之大經大法也蓋治天下之大法有此九條安取乎戴九履一左三右七二四爲肩六八爲足也禹之治水迹徧九州防瀹決排旣畢辧其壤賦令九州之土地可耕可藝皆得畫爲井田以錫天下之人民也箕子曰天不錫洪範九疇謂鯀治水弗成天下之田疇汨沒無能施其治術云爾曰帝錫禹洪範九疇是地平天成烝民乃粒方能展布其治天下之大法云爾名之曰疇者卽盡力乎溝洫之謂也名之曰九疇者卽井田九百之意也河圖洛書並舉而言者以河洛爲天地之中東西南北風土不齊人物異宜禹之則壤定賦俱因中土而遞推之故云成賦中邦也顧命天球河圖在東序吾未審此圖也者尙是伏羲之故物與或爲周家再見之符瑞與或爲天閒之覊靮與或爲已蛻之皮毛與論語鳯鳥不至河不出圖夫子僅雲天無禎祥鳯鳥不至矣王室東遷天下之版籍不於職方河不出圖矣河圖洛書乃地理方冊載山川之險夷壤賦之髙下與五等六等班爵授祿之制度若禹貢王制之類特因儒者好爲神奇愈作怪妄愈失眞實矣細繹圖緒俱兩相比附天一生水水潤下必得土而後有所歸著土數五以一加五則成六故一六居下地二生火火炎上必得土而後有所托宿以土數之五加二則成也故二七居上天三生木木屬東方必植根於土以土數之五加三則成八故三八居左地四生金金屬西方必生產於土以土數之五加四則成九故四九居右天五生土土位中央無所不該必博厚無疆乃能爲五行之主宰以五益五則成十故五十居中此老氏守中之義卽所謂黃庭也金丹也與易僅假借之而已非有卦畫理數實可指證者陰陽毉卜之家甲與已合而化土乙與庚合而化金丙與辛合而化水丁與壬合而化木戊與癸合而化火皆此意也卽土王四季之說卽人身以脾胃爲主之說卽心爲土藏之說然執其道而求之往往有驗與不驗蓋亦小道可觀者也若夫洛書則顯然九宮爲地理相宅之用卽一白二黑三碧四綠五黃六白七赤八白九紫也以奇當正位耦當四隅奇爲主耦爲用陰從陽也履一者一乃子位陽生於子自下而上也戴九者陽莫盛於午九乃陽之盈數至上而極也左三者東爲生方三生萬物也右七者西爲金爲秋萬物成實也二四爲肩六八爲足者人之耳目視聽屬陽手足持行屬陰二四校六八稍輕所以爲肩而在上六八校二四尢重所以爲足而在下也大約耳目左多聰明手足右多便利所以二與六居右隅四與八居左隅也其中五則空而不著此老氏虛中之義卽所謂牝也眾妙之門也與範有何髣髴但取九之一字而發揮之後世籌策之文多有上中下三者或卜得十矣幾利幾害豈亦有先兆而定之與日者以九宮變動最忌五黃之位指爲飛土指爲龜甲空亡神煞所住之處則從此而轉輾失眞者與圖書𨿽同爲中五而義則不同圖像圓圓者流行其外動動必內有至靜者存其五取黃中正位居其所而不遷者也書形方方者一定其外靜靜必內有運動者存其五取皇極思兼貌言視聽者也圖書也者守中與虛中也老子之中非虛不能守非守不能虛是以圖書可以經緯表裏是以圖書可以互易也然則何以謂之龍馬何以謂之神龜乎易者幹幹六爻皆龍又乾象爲馬故雲龍馬負圖九疇稽疑龜從蓍從卿士從庶民從斯謂之大同故云神龜負書其立論則荒誕而不可執其取義則恍忽而無當大道儒者紛紛聚訟彊贅易範眞揑目生花辯別靑紅者也要皆陳氏借端漢儒闡發增益藏其吐納燒煉之微意實非畫卦錫疇之正義士君子果能觀象玩辭觀變玩占則圖書之星羅碁布者眞可屏諸稗諧之林於易範奚取焉互見上系第十二章

注

先天八卦方位六十四卦方圓橫圖辯

序曰伏羲以前初無著之方冊代見物理之事伏羲欲以文字教天下傳後世創爲奇耦之畫使天地雷風水火山澤八象之在兩間者煥然移於方冊之上正所謂文字也後聖師其大意變成斜正縱橫之狀而文字日增是卦畫者文字之根原文字者卦畫之支流也八卦者六書之指事象形六十四卦者六書之聲意轉借也爲陳邵之說者視此爲圖以爲不立語言文字使人靜觀以悟其神妙猶云孔孟惡諛墓不爲碑版愼毀譽不爲序志猶云雅頌不爲樂府風人不爲長律斷句也造爲文周孔子只從中半說起人至三聖恐無可復加矣何獨於演易贊易不識向上精微僅從中半說起自戾於伏羲作易之大道乎有周之時簡編未繁無堆牀揷架之部帙吾夫子學易韋絕窮思極其擬議必曰昔者聖人之作易也推原上古探所由來漸及中古攷其窮變一一著明昭然旦晝獨近摛糟粕遺向上根原而不顧尙得爲至聖否後此二三千年去古愈逺注經解傳汗牛充棟乃忽遇夫天根月窟與伏羲揖遜於一堂印心於宻室就使事事合符吾尙未敢信其必然況乎自相衡決彼此乖舛惟以大言壓人欲其不疑豈非後儒之好怪耶試平心靜觀文彖周爻孔翼治亂聖狂經國修身吉凶悔吝揭日月於中天無論智愚賢不肖俱可持可效循道而行外之則治國平天下致斯世於雍熙內之則窮神知化盡性以至於命陳邵先天方位變亂無稽徒取對待橫圖乾一兌二離三震四巽五坎六艮七坤八奇耦疊加有何義理有何次序又屈而圓之矯揉造作卦義無取時令不合又交股而方之裝湊安排若織錦回文全昧大道帝王之修齊治平安在聖賢之知天知人安在庸眾之趨吉避凶安在反謂文周孔子所不能窺亦是老者曰孔子吾師之弟子之意爾古人命名立意有典有則可觀玩可諷詠今用橫圓方制爲名號亦覺俚俗鄙野大非修辭【缺】文之防五百年來譸張戞聒令紫色鼃聲奪黃鐘鼓之席推倒周公孔子壓於其上率天下之人而疑三聖人者非二氏之徒實儒者之徒也楊墨之道不息孔子之道不著豈因區區譾陋敢自外於名教乎作先天諸圖辯

辯曰邵堯夫引天地定位一章造爲先天八卦方位圖其說雲天地定位乾南坤北也水火不相射離東坎西也雷風相薄震東北巽西南也山澤通气艮西北兌東南也夫聖人所謂定位卽如首章天尊地卑乾坤定矣之義未可贅以南北也天地之間山澤最著故次及之言山峻水深形體隔絕其气則通山能灌澤成川澤能蒸山作云未可指爲西北東南也雷以宣陽風以蕩陰兩相逼薄其勢尢盛未可許爲東北西南也水寒火熱水濕火燥物性違背非克必爭然相遇必有和合之用不相射害未可誣以東西也八象旣出或聯或間何莫非消息往來之運行豈必取於對峙乎故總言八卦相錯謂不止於天地之交山澤之遇風雷之合水火之重也八卦遞加轉輾變動則成二篇之易矣明白斬截毫無藤蔓容我裝湊者其云乾南坤北也實飬生家之大防謂人身本具天地但因水潤火炎陰陽交易變其本體故令幹之中畫損而成離坤之中畫塞而成坎是後天使然今有取坎塡離之法挹坎水一畫之奇歸離火一畫之耦如鏈精化气鏈气化神之類益其所不足離得故有也如鑿竅喪魄五色五聲之類損其所有餘坎去本無也離復返爲乾坎復返爲坤乃天地之南北也飬生所重專在水火比之爲天地旣以南北置乾坤坎離不得不就東西坎月也水也生於西方離日也火也出自東方丹家沙火能伏澒木鉛水結成金液所謂火中木水中金混和結聚此之先後卽承上文之變易而言已不若干坤之確矣兌居東南艮居西北巽居西南震居東北直是無可差排勉彊塞責竟無義理可尋緣此四卦不過爲丹鼎備員非要道也又水火木金已盡現伏於四正位止云兌澤連接於正南之乾天兩金相倚艮山根種於正北之坤地兩土相附雷發於地風起於天云爾安見其必然而欲以此奪三聖之大道與

【附】謂先天方位者反疑夫子震東兌西爲少長相合於正方巽東南艮東北爲少長相合於偏方少長之合非其耦必若伏羲八卦以長合長少合少爲得其耦豈直以卦畫爲男女耶父母長中少亦象爾合與耦亦象爾如必曰男女也則震坎艮不宜重巽離兌不宜錯乾坤烏可加諸六子邪固哉其爲易也

﹤經部﹐易類﹐周易象辭__圖學辯惑﹐圖學辯惑﹥

辯曰夫子明訓八卦旣立因而重之又曰八卦相蕩又曰八卦相錯自有乾坤六子以一卦爲主各以八卦加之得三畫卽成六畫得八卦卽有六十四卦何曾有所謂四畫五畫之象十六三十二之次第也四畫五畫成何法象難謂陰陽剛柔不可擬爲三才十六三十二何者在先何者在後其於天地雷風水火山澤貞卦不全其八悔卦無可指名視之若枯枝敗骸無理無義以遂其遞生一奇一耦之說縱其所如成乾一兌二離三震四巽五坎六艮七坤八之位置初無成見於胸中絕無闗轄於象數有疑之者則大言以震撼之辭色俱厲以拒絕之使天下盡出於詖滛邪遁之一途以反攻其父母甚矣儒者之好怪也苟掩卷而思之學易者何不以三乘三以八加八一舉而得六爻再舉而得六十四卦明白且簡易直防且神速乎惡用是牽纒覊絆挽之不來卻之不去者爲哉聖人作易仰觀俯察近身逺物無不勘破其情狀體悉其至理若巨若細盡備於胸臆然後宣發於文字豈有漫無成見隨手畫去如小兒之搬棋砌瓦原非心思所主宰又非外緣可感觸待其自成何物然後從而名之夫子所云擬議以成其變化豈欺我哉夫焦氏易學傳數而不傳理響應於一時聲施於後世者自有變通之妙用分爲四千九十六卦實統諸六十四是以卦具六十四卦之占乾坤還其爲乾坤六子還其爲六子列卦仍還其列卦也非層累而上有七畫八卦以至十二畫之卦也易林一卦中錯綜雜出變動不拘豈一畫止生一奇一耦歷百千而不攺如是其頑冥不靈者與兩間气化自有盈縮或陰盛陽衰或陽多陰少惡得均分齊一無輕重大小往來消長之異同乎若然則天無气盈朔虛無晝夜寒燠人無仁暴地無險夷矣若然則人皆一男一女鳥皆一雌一雄獸皆一牝一牡矣若然則續鳬斷鶴黔鵠浴烏五行運气無偏重之性矣夫物之不齊物之情也造物之參差理義之所由以立也聽一奇一偶之自爲盤旋於教化乎何有於裁成輔相乎何有於易不可爲典要乎何有是一定也非易也吾直曰卲氏之易欲求爲京焦而力有弗逮也

一奇一耦層累疊加是作易聖人不因天地髙厚而定乾坤無取雷動風入而成震巽坎陷離麗未有水火之象艮止兌說不見山澤之形俱信手堆砌然後相度揣摹贈以名號自幹至復三十二卦爲無母自坤至姤三十二卦爲無父山澤未嘗通雷風未嘗薄水火未嘗濟父與少女中女長男同時而產母與少男中男長女同時而育無三畫爲卦之限無內外貞悔之序足重半天下首偏鋭一隅三十二物聯攣合體上下大小殊絕牽纒桎梏天地不能自有其身雷風水火山澤不能自完其性第一畫貫三十二爻可云廣矣奇遺姤至坤之半耦遺復至幹之半則掛漏之極也第二畫貫十六爻第三畫貫八爻始有八象吾不知天何私於澤火雷而獨與之同气何惡於風水山而杳不相蒙也地何親於山水風何疎於雷火澤親者膠固而無彼此疎者隔塞而不相應求也古今事理惟簡能禦繁一可役萬故卦止八象爻止六位變變化化運用無窮如必物物皆備始稱大觀則七畫以至十一畫乃魑魅現形無有人道及成十二畫則頭上安頭牀上安牀徒覺狀貌之擁腫取義之贅疣若彼所云日月星辰水火土石寒暑晝夜雷露風雨性情形體艸木飛走耳目口鼻色聲气味元防運世歲月日辰皇帝王覇易詩書春秋似校說卦爲詳宻而其偏僻疎罔特甚何天無霜雪電雹虹霾也地無城隍田井海嶽都鄙也時無溫和旱潦也人無臟腑手足髮膚也無盜賊夷狄也經無禮樂也物無虫魚也形體之與耳目口鼻又何其重出也卽萬舉萬當於神明化裁引伸觸類之謂何使吾夫子十翼退舍而卻行者其宗陳卲之流與

卽以生而言如天之生雷風雲雨地之生艸木人物之生男女牝牡天輕淸屬气雷風雲雨气多而質少然亦雷自成雷風自成風雲雨自成雲雨不必再擾於天始成雷風雲雨之象也地重濁屬質艸木質多而气少旣已勾萌甲坼則艸具艸之形木具木之形何必混合於地始成一艸一木之形也人物處天地之中气質參半旣分气質而生男女牝牡則父母自爲父母男女自爲男女牝牡自爲牝牡未見有父母子孫牽連一體者以兩儀之上各加一奇一耦而命爲老陽少陰少陽老陰是父母男女並歸一身不可判別豈得謂之生乎至八卦十六卦三十二卦六十四卦則合七世髙曾祖禰曾於首腹四肢之內形象理數一切荒唐而不可問矣易之變化窮通上下往來屈伸進退悉可廢業而不講矣系辭說卦皆迷途矣以此學易未見其爲善變也

朱子言據現行周易緣文生義穿鑿破碎有不勝其杜譔者但杜譔出夫子其文義昭昭易簡可從創陳卲之說其文義安在如果有防心何不直示學者幹之後何故當爲兌兌之後何故當爲離離之後何故當爲震巽坎艮而及坤也其所以中分旋轉又何故而當然也必於卦義有功八象有理乃爲可信如徒贊髙美格格不吐豈亦釋氏之公案僅可意防不可言傳與又云翫之久熟天地變化陰陽消長自將了然於心目之間吾恐爲此說者先昏昏而使人昭昭也陳氏用於丹竈盡矯誣之術乃出自然學易者趁其自然無不矯誣反以夫子爲穿鑿破碎則吾豈敢天地自然只有天地雷風水火山澤人爲造作始有乾坤震巽坎離艮兌故夫子每章之首一則曰作易者再則曰作易者一則曰夫易再則曰夫易一則曰聖人之作易也再則曰聖人之作易也俱贊易之神化更不言天地之神化也蓋羲文已將天地之神化布在方冊中夫子學易從方冊中窮理盡性以至於命而與天地參不欲從虛空浩渺自出頭地以補羲文所不及也陳卲竟捨易之爲書自尋神化自求性命宜其貴無賤有抹殺千古之語言文字去文明而就混沌以歸自然究竟其自然者安在哉太極兩儀四象八卦注見系辭

﹤經部﹐易類﹐周易象辭__圖學辯惑﹐圖學辯惑﹥

辯曰卲氏以震歷離兌乾爲順以巽歷坎艮坤爲逆順爲數往逆爲知來則震離兌乾僅能數往不能知來巽坎艮坤職在知來無煩數往夫幹知大始乃統天於知來乎何有豈可但局之數往坤以藏之承天順天成物代終於數往乎何有豈可反以爲知來亦不類矣數往順天左旋乾一兌二離三震四爲已生之卦知來逆天右旋巽五坎六艮七坤八爲未生之卦已屬鑿空又云易數由逆而成若逆知四時之謂豈震離兌乾無當於易數而漫列冗員者與卽其文義亦乖舛而不可通遑問其理乎聖人知來數往萬理萬物無不兼該非專爲四時而設四時節候有治歷之法千歲日至可坐而定絕無取於卦气也今屈橫圖而圓之云幹生子中盡午中坤生午中盡子中離盡卯中坎盡酉中皆緣冬至一陽爲復遂充類至義之盡以六十四卦分配二十四節候然亦湏一候得二卦有奇乃爲恰合何以倐多倐少逺不相謀或是卦有彊弱乎或是气有盈縮乎俱含糊而不言其故復之至日閉關夫子特舉象之一節若姤爲夏至未見明訓未敢信爲必然臨泰大壯夬幹與遁否觀剝坤之配歲周不免按圖索驥近於顓愚矧可牽引六十四卦如斯之鹵莾乎卽使種種巧中猶爲小慧況矯揉誣罔一切不符乎今云冬至復卦一陽生子半閱頥屯益震噬嗑隨無妄明夷賁旣濟家人丰離革同人臨凡十七卦始得二陽爲十二月已是卯半爲春分矣損節中孚歸妹睽兌履泰凡八卦乃得三陽爲正月已是巳初爲立夏矣大畜需小畜大壯凡四卦乃得四陽爲二月已是巳半爲小滿矣大有夬止二卦卽得五陽爲三月已是午初爲芒種矣至幹止一卦卽得純陽爲四月已是午半爲夏至矣至姤亦止一卦一陰生午半閱大過鼎恆巽井蠱升訟困未濟解渙坎蒙師遁凡十七卦始得二陰爲六月已是酉半爲秋分矣咸旅小過蹇漸艮謙否凡八卦乃得三陰爲七月已是亥初爲立冬矣萃晉豫觀凡四卦乃得四陰爲八月已是亥半爲小雪矣比剝止二卦卽得五陰爲九月已是子初爲大雪矣至坤止一卦卽得純陰爲十月已是子半爲冬至矣將六十四卦破碎割裂苦死支吾猶然背畔若此胡見其自然哉若卦畫名義毫無統屬則精微之正論反可姑置者也伏羲之世二十四气未必盡備備亦未必如此序次觀禮傳月令與呂氏春秋同出周秦微有不同則數千年已往之節候何能測其同於後世也周謨問朱子先天卦气陰陽始生各歷十六卦而後一月又歷八卦再得一月至陰陽將盡處只歷四卦爲一月又歷一卦遂一並三卦相接其初如此之疎其末如此之宻此陰陽盈縮當然之理與復姤爲二至子午之中固無可疑者臨卦書春分卯中臨本十二月之卦春分合在泰卦之下遁卦書秋分酉中遁本六月之卦秋分合在否卦之下是固有不可解者畣曰伏羲易自是伏羲說話文王易自是文王說話固不可交互求合信斯言也倘有說渾惇易者聽其可臣令君行子坐父立矣夫時有今古理無不同豈得因羲文異代而竟以天道付杳冥哉何月令節候偏欲交互求合於卦畫也先入爲主柰之何哉何謂已生未生八卦如此分屬尙有全用乎旣有乾一兌二離三震四巽五坎六艮七坤八之序則皆已生矣就彼而言震巽居中有長男代父長女代母爲政之象震順天左行自復頥至夬干行三十二卦遇復而息夫兩間气化轉轂循環無有端緒其來也非突然而來卽其去而來已在內其去也非決然而去卽其來而去已下伏焉得分疆畫界釐然中判其去其來若左右不相連貫者震巽東西背馳亦如人之行路畢竟先有方向然後可揚帆策馬行縢履屫焉得東行者山川原隰歷歷可指而云已生西行者悉漭瀁無凴而待行者自爲開辟乃云未生與春夏何其逸秋冬何其勞也一二三四五六七八之數目有則俱有焉得震獨擅一二三四數往而順巽獨擅五六七八知來而逆且數自一而二三四爲順今反以四三二一爲順自八而七爲逆今反以五六七八爲逆亦難錯說矣震長男陽也陽主創近乎未生或可云逆而反云順陽而順是不能制義者也巽長女陰也陰主隨近乎已生本可云順而反云逆陰而逆是牝雞司晨者也陰順陽逆一切顚倒矣細心體貼種種可疑作者聖述者明作者旣鹵莽而自聖述者亦滅裂而不明悠悠滔滔羲文周孔何時得還歸於正道也

先天六十四卦方圖

辯曰卲氏以作方圖謂天圓地方置之圓圖之中謂天包地外其說曰天地定位以西北角寘幹東南角寘坤爲定位又非南北故武矣曰否泰反類東北角置泰西南角置否爲反類曰山澤通气兌二斜依乾一艮七斜依坤八爲通气曰鹹損見義斜依否之咸斜依泰之損爲見義曰雷風相薄以震四斜依離三巽五斜依坎六震巽當中斜依交防爲相薄曰恆益起意恆自咸而未濟斜來益自損而旣濟斜來亦交防於中爲起意曰水火相射以坎六自艮七斜接巽五離三自兌二斜接巽四爲相射曰旣濟未濟旣濟自損來斜聯於益未濟自咸來斜聯於恆也四象相交成十六事大橫圖旣云陰陽老少爲四象此則明明用其六畫之卦何以又稱四象乎云十六事者乾坤否泰艮兌咸損震巽恆益坎離旣濟未濟俱取老長中少陰陽正對似乎稍有可觀易卦陽爻一百九十二畫陰爻一百九十二畫奇耦停勻隨人牽引俱可布位整齊使確守乾父坤母一再三索而搬演之何嘗不繡錯絲編爛然秩然而理則校勝也大易全篇何莫非神化變通而僅取否泰咸恆損益二濟爲綱領將謂此外皆附庸之國乎皆儀文聲色之末務乎亦見其自隘矣曰八卦相蕩成六十四夫旣云相蕩則縱橫雜揉左右逢源非鱗次蝟排膠固不可通方者也信斯羅列其義理安居象數奚在亦見其小慧而已

卲氏以圓圖配天方圖配地圓圖贅二十四气於卦下令有分屬方圖亦可裂爲九州以冀兗靑徐揚荊豫梁雍分贅某卦某州饃糊約略而爲之辭亦不必求其切合也又誰曰不宜乎況揚雄早有方州部家之說矣聖人作易以前民用反以癡人說夣欺世惑眾何貴乎與民同患哉

先天卦畫奇耦相加亂左陽右陰之常經方圓圖次第撮湊小巧紊四時之序變八方之位去君父母子之名分倒長中少之行列曲防其說者甚至謂乾坤無生六子之理夫子所云乾父坤母乾坤易之門乾坤易之蘊一筆塗抹說卦三傳無一可宗豈非大亂之道宜其應於人事爲開辟未有之災祥也與此黃晦木原圖與古本異並存參攷

太極圖說辯

序曰太極圖者創於河上公傳自陳圖南名爲無極圖乃方士修鏈之術也與老莊之長生久視又其旁門岐路也老莊以虛無爲宗無事爲用方士以逆成丹多所造作去致虛靜篤逺矣周茂叔得之更爲太極圖說則窮其本而反於老莊可謂拾瓦礫而悟精蘊但綴說於圖合二途爲一門其病生矣又懼老氏非孔孟之正道不可以傳來學借大易以申其意混二術而總冒以儒其病更甚矣蓋夫子之言太極専以明易也茂叔之言太極則空中之造化也兩者本不同道朱元晦又從而分析辯解之則更雜以釋矣茂叔彊三爲一元晦混四爲一𨿽極其推崇而幷失茂叔之故我矣其病可復瘳耶茂叔得圖於方士得偈於釋心證於老元晦得葛長庚得偈於道謙而欲防通之於儒曰庖羲文王未嘗言太極而孔子言之孔子未嘗言無極而周子言之先聖後聖同條共貫此過於標榜也夫子之言太極不過贊易有至極之理非別有太極而欲上乎羲文也茂叔之無極而太極不過推墨附儒在元晦無乃推假卽眞戴僭竊爲君父乎吾不知千聖何故吝此而不傳其祕耶夫子曰當仁不讓於師愚二十年學易稍窺十翼籓籬確知易老之不可混稱確知老之不同於釋灼見儒釋老之不可冒昧影響然後敢明言此圖之非易而且有老與仙與釋之淆亂不揣固陋一一而是正之如此吾知見者必將怒目裂眥以定予非聖之罪然而莫之避者何也聖人之大道非一人所可私亦非阿黨所能據千秋萬世必有明之者矣時賢之罪予也何傷作太極圖說辯

復歸無極塡離

朝元

鏈气化神之門辯曰此圖本名無極圖陳圖南刻於華山石壁列此名位創自河上公魏伯陽得之以著參同契鐘離權得之以授呂洞賔洞賔後與圖南同隠華山因以授陳陳又受先天圖於麻衣道者皆以授種放放以授穆修與僧壽涯修以先天圖授李挺之挺之以授卲天叜天叜以授於堯夫修以無極圖授周茂叔茂叔又得先天地之偈於壽涯乃方士修錬之術其義自下而上以明逆則成丹之法其大較重在水火火性炎上逆之使下則火不燥烈惟溫飬而和燠水性潤下逆之使上則水不卑濕惟滋飬而光澤滋飬之至接續而不已溫飬之至堅固而不敗律以老氏虛無之道已爲有意就其圖而述之其最下一○名爲牝之門牝卽谷神也牝者竅也谷者虛也與神皆莫可指測之謂在老莊而言謂妙神化卽是此虛無而爲萬有之原在修鏈之家以牝谷神爲人身命門兩腎空隙之處气之所由以生是爲祖气凡人五官百骸之運用知覺皆根於此於是提其祖气上升爲稍上一○名爲鏈精化气鏈气化神鏈有形之精化爲微芒之气鏈依希呼吸之气化爲出有入

無之神便貫徹於五藏六腑而爲中

名爲五气朝元行之而得也則水火交媾而爲又其上之名爲取坎塡離乃成聖胎又使復還於無始而爲最上之一○名爲鏈神還虛復歸無極而功用至矣蓋始於得竅次於鏈己次於和合次於得藥終於脫胎成仙眞求長生之祕術也若老莊之本防則不然老氏雲天下之道生於有有生於無有之以爲利無之以爲用莊生云萬物出於無有有不能以有爲有必出乎無有其意以虛無生气气生天地萬物天地萬物之運行動作皆气之運行動作也气之運行動作皆虛無爲之宰也故曰忽兮恍兮其中有象恍兮忽兮其中有物窈兮冥兮其中有精有物混成先天地生獨立而不攺周行而不殆可以爲天下母皆言虛無之用也其長生也惟神是守昏昏昧昧純純常常與天爲遊气聚而生气散而死復歸太虛故曰生死爲徒吾又何患彼人之形者萬化而未始有極也生何足貪死何足惡故能齊彭殤一壽天無心而任化及其流而爲仙眞之教則以矯揉爲守气而鏈精鏈气之術興以自私自利爲全性而取坎塡離之法立乃莊生所謂一犯人之形而遂貪生惡死者也則斯圖也非老氏之曲學與在老氏猶爲稂莠在儒者反以爲正傳與

辯曰茂叔得此圖於穆修又得先天地之偈於壽涯乃顚倒其序更易其名以附於大易指爲儒者之祕傳其稱號𨿽若正大光明而義理不勝指摘矣蓋方士自爲方士之術但取己說之可通修鏈之得當原無瞻前顧後之意所以據其一曲之偏見亦左右逢原始終徹貫者茂叔握方士之實悟老氏之防而蒙以大易之名所以彼此不倫齟齬雜越反不若陳氏之純一而無也方士之訣逆則成丹茂叔之意以爲順而生人太虛無有有必本無是爲最上○乃更鏈神還虛復歸無極之名曰無極而太極太虛之中脈絡分辧指之爲理是爲次乃更取坎塡離之名曰陽動陰靜气生於理落爲气質之性是爲又次之乃更五气朝元之名曰五行各一性理

气旣具而形質呈得其全靈者爲人人有男女是爲又次○乃更鏈精化气鏈气化神之名曰乾道成男坤道成女得其偏者蠢者爲萬物是爲最下之○乃更牝之門爲化生萬物就其義而詳繹之又與方士乖矣夫方士之牝鏈化本屬兩層其用功亦有次第故作爲二圖茂叔之男女萬物直是一气所生則無分先後二圖之內一爲贅疣方士之五气朝元言化气化神之後墮肢體黜聰明搜一身之五藏悉守其神气然後能坎離交媾火不炎上水不潤下而金丹聖胎成矣茂叔於此二圖先有條理而後有气質吾不知气質未露條理安托紊其先後義亦背畔矣方士之還虛歸無又合於牝上下始終周旋無間最上一圖與最下一圖分而合合而分防之不可言一離之不可言二所以成長生之妙茂叔於此爲天地化生之本𨿽得老氏之正宗而於此圖則未免牽彊又欲合以大易則更不倫矣夫方士之修鏈老氏之虛無大易之正道三者天淵不可混同也辯圖

○辯曰大傳曰易有太極夫子贊易而言也謂作易聖人有此至神至妙之義理具於胸臆中故能生兩儀四象八卦以成二篇之策非追原天地之始也不可云無極夫無方者神也無體者易也不可圖圓相有者無之無者有之徒自戾於聖人

辯曰中分黑白兩相間雜判左右爲陰陽以陰陽推動靜就其貫穿不淆亂之處則指之爲理此時气尙未生安得有此錯綜之狀彼將附麗於何所觀其黑白之文實坎離兩卦成旣濟之象中含聖胎謂之取坎塡離則明顯而彰著謂之陽動陰靜則陽專屬諸離離專主動陰專屬諸坎坎專主靜豈通論也哉晦翁云者○之用所以行者○之體所以立則本末倒置似先有陽動陰靜而後有無極太極豈在左者有用而無體能行而不能立在右者有體而無用能立而不能行乎茂叔本意以無極無體故能爲眾體之原眾體各用莫非無極之用如晦翁所云支離破碎又失茂叔之本意矣

辯曰五行始於洪範言天地气化之運行

若有似乎水火木金土五物也定爲五行者乃人也非五行之能生人也人身之分配猶乾爲馬坤爲牛震爲龍巽爲雞坎爲豕離爲雉艮爲狗兌爲羊之義同今以五物爲生之性將亦可謂彼八獸者爲生八卦與況此時之人物未生此五者之性於何而辯飬生之家專重水火其上第二圖作坎離交媾之狀故此圖之水火二系上則逹於○下則垂而通於木金土皆一受一授水火乃有二受二授也但知重在水火於金木土不得不輕其排列方位亦紊亂而無稽

○辯曰太極兩儀四象八卦夫子顯然指易而言未嘗付之虛空揣測也其曰乾道成男坤道成女亦謂幹之奇畫成男之象坤之偶畫成女之象非云生於天者爲男生於地者爲女也離易而懸度種種乖刺觀其五行各具一性屬諸气質則當於男女成形之後感物而動發爲五徳或流爲偏僻或陷於人欲始有六言六蔽之患甚而至於惡逆者有之豈先有五性至此始成男女於次序則乖舛於圖尢爲抵牾此無他方士之圖本逆而茂叔彊之爲順也

辯曰天之生物洪纎髙下靈蠢偏全無有差別以人視之若與萬物有貴賤之殊而實則同賦於天則宜同一○太極豈此萬物化生而別有一○太極乎五行分爲五○太極乾男坤女又當各自爲一○太極萬物旣與男女別爲一○太極則飛潛動植以至瓦礫矢溺無不可別圖一○太極也何許子之不憚煩辯說

無極而太極

辯曰易有太極不可言無太極非物不可執有𨿽非太極之外別加無極實贅無極之名於太極之上夫未有此畫以前其流行顯著自在天地間不必言太極旣有作易之聖人則微顯闡幽全在於易聖人近身逺物仰觀俯察有至理存於心目故生生無窮特贊之曰太極極者言乎其無可復加也太者大而又大無可與並也謂之太極乃至矣盡矣不容復有辭說矣實屬諸易原非虛空摹擬之辭茂叔視爲天地以前之物而以無極釋之也蓋深有得於老氏之微防矣老氏曰淵兮似萬物之宗吾不知其誰之子象帝之先谷神不死是爲牝牝之門是爲天地根又曰無狀之狀無象之象是爲忽恍莊生曰六合爲巨未離其內秋毫爲小待之成體天下莫不浮沈終身不故陰陽四時運行各得其序昏然若亡而存油然不行而神萬物畜而不知此之謂本根又曰昭昭生於防防有倫生於無形又曰天不得不髙地不得不廣日月不得不行萬物不得不昌或爲之紀而莫見其形消息盈虛一晦一明日攺月化日有所爲莫見其功生有所乎萌死有所乎歸終始相反乎無端而莫知其所窮非是也且莫爲之宗是老莊之學皆指虛無爲天地萬物之根本夫有不能生有惟無能生有天地萬物皆气爲之主宰气生於無則無者气之祖也無爲气之祖則天地萬物之運用莫非無之權也

茂叔無極而太極可謂得道徳南華之神髓而以一言括之矣魏伯陽之言曰包囊萬物爲道紀綱以無制有器用者空呂洞賔之言曰言之無兮不可捨言之有兮不可居谷兮谷兮太妙神兮神兮眞大道皆有防悟於此者也但以之綴於易有太極則郢人燕說何所髣髴乎元晦爲之發明其義更若未能深契於老氏而與茂叔又不相防矣晦翁曰非太極之上復有無極其言是也而雲實造化之樞紐品物之根柢則似是而非矣樞𨿽戶之所以闔辟然不離乎戶紐𨿽网之所以弛張然不離乎网根柢𨿽艸木之所以發生然不離乎艸木以之擬無極則全失其意蓋戶网之闔辟張弛在樞紐艸木之發生在根柢而其能闔能辟能弛能張能發能生則全不在乎樞紐根柢而在於空中之運用故曰無用之用其用乃大樞紐根柢以有形役有形惡在其爲無極也又云老子之言有無以有無爲二周子之言有無以有無爲一則又不知釋老之異而以釋氏之有無渾之矣老子之無道徳經云有無相生有不能自有必出於無有而其生也非若父子之以形相禪而可離乃卽無而禦其有亦不可言二此無極而太極之妙也今云以有無爲一是釋氏之空有不二卽空卽有卽有卽空謂之眞空妙有迥乎與無極判矣又曰有無之間則幷不知有之爲有無之爲無釋老兩無所據者也夫茂叔以老附易𨿽失易而得老惜其雜以方士之圖而老不純晦翁雜釋於老以附易而釋老兩失尙何易之可稽乎

太極動而生陽動極而靜靜而生陰靜極復動一動一靜互爲其根

辯曰陰陽𨿽有動靜之分然而動靜非截然兩事陰陽非判然兩物言動而生陽靜而生陰則可言動極而靜靜極復動則不可動如春夏之發生包藏含蓄卽在其中靜如秋冬之收斂胚胎萌蘗卽在此內動者是陽陽無陰不能動靜者是陰陰無陽不能靜苟無陰之動則飄落絮隨風播蕩無陽之靜則朽骨枯林靈魂盡滅譬諸晝夜一分晝去則一分夜來一分夜去則一分晝來譬諸气血血附气而行气隨血而轉不逮其極而始復也言一動一靜互爲交錯則可言互爲其根則不可動靜咸植根於太極如曰動根於靜靜根於動是天之生物已非一本不待墨者已先二本矣老氏云有物混成生天生地莊生云至陰肅肅至陽赫赫肅肅出乎天赫赫發乎地以此數語演爲生陰生陽之說大傳之言陰陽動靜俱以易之爲書奇偶往來象天地之气化非竟指天地而狀貌之也此先聖後儒背道而馳之大槪爾

分陰分陽兩儀立焉

辯曰傳之言分陰分陽指易中卦爻奇耦之象其徳則疊有剛柔之用非曰分陽而立爲天分陰而立爲地所以謂之兩儀者亦因奇耦之畫而得名也儀者文也天下之物純一則不文奇耦相間雜而成文章謂之儀儀者象也卦爻有奇有耦成其物象謂之儀故曰兩儀豈直指天地之形質乎

陽變陰合而生水火木金土

辯曰陽統陰承陽施陰受陽始陰生意無虧缺言無偏蔽今云陽變陰合此時之陽尙是無形之眹兆從何而言變旣已變矣彼己自爲一物陰何從而合陰陽旣合萬物齊生豈有先生水火木金土自爲一截萬物又爲一截若祖之於禰禰之於子也其先也孰引之其後也孰遏之所謂水火木金土者何也萬物中之五物也非五物獨賢於他物特以萬物所具之气若有此五等然若水若火若木若金若土蓋指其近似者而儗之也豈眞五物哉況云五者之能生人物哉

五气順布四時行焉

辯曰有天地卽有四時夫子曰日月運行一寒一暑寒暑相推而歲成就四時而推之中含五气日月者陰陽之成像者也寒暑者四時之發用者也今曰五气順布而四時行豈先排列此五位然後四時就道而行則是又以五行生陰陽也夫春气溫和萬物向榮艸木尢其顯著者故以春爲木云木气者特春气之變文耳非木能使春溫和也夏气暵熱其逼於物如火之焦燥此火得令之時故以夏爲火非火能使夏暵熱也秋气肅殺物至此而堅剛有似金故以秋爲金令因亦謂之金气非金能使秋肅殺也冬气凝結而萬物閉藏凝結者如水之向寒而冰凍閉藏者如水之防聚而無隙故以水令爲王於冬非水之能使冬凝結閉藏也木無土不植火無土不宿金無土不生水無土無所歸土之無位者非無位也無地非其位也木火金水之時皆其所休飬也故王於四時然就四時之和合而言有似乎土之於木火金水非土之能使四時休飬也

五行一陰陽也陰陽一太極也太極本無極也

辯曰無極卽是太極太極卽是祖气非別有無極而後爲祖气也若合以夫子之言則是祖气作易矣惡乎可

五行之生也各一其性無極之眞二五之精妙合而凝辯曰五行各性性已紛雜豈能防合而成人陰陽旣生五行則陰陽卽在五行之中當成功者退不當復參於五行之班而爲二五也二五並列儼然成七雜亂棼擾如何謂之精如何可以凝大傳曰天地絪緼萬物化醇男女搆精萬物化生故三人損一以致一三且不能生況於七乎老氏云泛乎其可左右萬物恃之而生而不辭天得一以淸地得一以寧萬物得一以生侯王得一以爲天下貞道生一一生二二生三三生萬物校之於此自覺無

乾道成男坤道成女二气交感化生萬物萬物生生而變化無窮焉

辯曰乾男坤女顯然形質此時萬物無不具備何故方言二气之交感而化生萬物也吾不知此男女者合雌雄牝牡俱在其內而言也又不知專指人而言也如合雌雄牝牡則與圖之所分屬者不侔如專指人人無化生異類之事人物之始气化所生聚而成形以形相感則人生人鳥生鳥獸生獸虫魚艸木俱以類相禪矣此一推原也實取莊生肅肅出乎天赫赫發乎地兩者交通成和而物生焉然不若莊生之無罅漏也

惟人也得其秀而最靈形旣生矣神發知矣五性感動而善惡分萬事出矣

辯曰旣受於人五道三徳行之惟一喜怒哀樂皆緣於感水火木金土至此不過爲臣官之用豈得各擅其權而一國三公政出多門也哉卽或有偏喜偏怒偏哀偏樂或仁之過不及義之過不及禮之過不及智之過不及信之過不及者欲於此而專責仁於木責義於金責禮於火責智於水責信於土指其一性之失職非愚則狂矣夫性一也分天命气質而爲二已屬臆說何得復因气質而析爲五感動在事不在性四端流露觸物而成卽以乍見孺子論之發爲不忍乃其仁往救乃其義救之而當乃其禮知當救乃其智身心相應乃其信焉有先分五性然後感動之理哉夫子曰繼之者善成之者性今曰善惡分是有性善有性不善也如以感動爲習則性不任其咎莊生云多方乎仁義而用之者列於五藏哉而非道徳之正也茂叔蓋苗裔於此

聖人定之以中正仁義而主靜立人極焉

辯曰旣云五性不當偏舉仁義而遺禮智信且以中正先之也夫仁義爲性之所發現仁而爲從井之救則愚義而爲乞鄰之與則不直聖人處之無過不及不偏不倚乃謂之中正中正者事理之當然也虛辭也今曰定之以中正仁義則是木仁金義原非全徳必待聖人定之使中且正然後不流於煦煦孑孑此所謂仁義非孔孟之仁義也大傳曰至賾不可惡至動不可亂艮之彖傳曰時止時行動靜不失其正說卦傳曰兼三才而兩之俱一動而一靜曰主靜則偏枯而非孔孟以立人極則天極地極皆兩而人極獨一矣於三極六位之道或未暇講與聖人之所以異於二氏者以其能靜能動也坐明堂而朝萬國一日二日萬幾其心如澄淵無爲而治與木石居與鹿豕遊其聞見若決江河未嘗有專事於靜者也彼槁木死灰𨿽愈於火牛狂象其非中正則一也記曰定而後能靜靜而後能安此從學之途未爲學之至境無欲故靜此無欲固非對私欲之欲而言卽愛親敬長寂然未發大人同於赤子必繼善已往學問切磋性流爲情𨿽有欲而仍不入於惡始完大人之分量如僅守此無欲之靜則猶爲赤子爾烏能盡參贊位育而云立人極也蓋老氏之學致虛極守靜篤離形去知甘瞑於無何有之鄕慹然似非人內守而外不蕩歸根曰靜靜曰復命其主靜之謂與

故聖人與天地合其徳與日月合其明與四時合其序與鬼神合其吉凶君子修之吉小人悖之凶

辯曰列此三等人品宜以主靜歸君子而爲修身之功則無病矣至於聖人恐非一靜所能盡者

故曰立天之道曰陰與陽立地之道曰柔與剛立人之道曰仁與義

辯曰上之四合乃大人已成之徳業此之三立乃一卦所以六畫之故不取其義理但取其規模濶大辭气雄壯而已陰陽仁義又若與前不侔

又曰原始反終故知死生之說大哉易也斯其至矣辯曰原始反終止是易準天地之一端亦非可偏舉以畢天下之能事焉有天地合徳日月合明四時合序鬼神合吉凶之大人而以知生死爲至如釋氏之重坐脫立亡者乎蓋由此圖出自方士神仙之教但求長生不死莊生云生死亦大矣又云無視無聽抱神以靜形將自正必靜必淸無勞汝形無搖汝精乃可以長生目無所見耳無所聞心無所知汝神將守形形乃長生愼汝內閉汝外多知爲敗又以能兒子爲衞生之經皆以主靜求長生也故以治身爲道之眞以緒餘土苴爲家國天下彼所重惟在此茂叔傳圖亦從此悟入其撮綴聖人之言而彊謂之易者也聖人夭壽不貳朝聞夕死視死生如日用起居今略去務民事人而以知生死爲學之究竟易之盡量亦自呈其立論之原爾至於老莊之四肢百骸將爲塵垢死生終始將爲晝夜亦非局蹐於死生者茂叔於學則全得之老於圖則雜以仙眞於說則冒以易道未可與夫子之太極兩儀四象八卦同年而語也

