

欽定四庫全書

經部一

周易觀彖

易類

提要

【臣】等謹案周易觀彖十二卷

國朝李光地撰光地嘗奉

命纂修周易折中請復用朱子古本是編乃仍用注疏本蓋成書在前也其語錄及榕村全集所載頗申明先天諸圖而是編則惟解說卦傳天地定位一章附舉此義然亦不竟其說餘皆發明易理兼證以易象而數則略焉蓋亦謂邵子之學爲易外別傳也其解系詞傳知者觀其彖辭則思過半矣二句曰彖辭所或有直用其爻義者或有通時宜而爻義吉凶凖以爲決者故以是觀之不中不逺惟其合始終以爲質故時物不能外云云觀彖之名蓋諸取此其解九四重剛而不中句不以重文爲衍文解履霜堅冰陰始凝也句不從魏志作初六履霜解後得主而有常句不從程傳增利字解蓋言順也句不以順爲愼以及比吉也句比之匪人句同人曰句小利有攸往天文也句震驚百里驚逺而懼邇也句漸之進也句上九鴻漸於陸句與地之宜句皆不從程傳本義脫悞之說惟據漢律曆志移天一地二二十字從程傳能研諸侯之慮句侯之二字衍文從本義耳【案光地謂諸爲侯之合音想以古經旁注字切而誤增不知反切始自孫炎古經安得注字切其說殊悞謹附訂於此】蓋尊信古經不敢竄亂猶有漢儒篤守之遺其大防𨿽與程朱二家頗有出入而理足相明有異同而無背觸也乾隆四十四年十月

恭校上

總纂官【臣】紀昀【臣】陸熊【臣】孫士毅

總校

官【臣】陸

費墀

欽定四庫全書

周易觀彖卷一

大學士李光地撰

上經一

【幹下幹上】

乾元亨利貞

幹健也凡純陽之物其性必至健故三畫純陽之卦名之爲幹至於重而六畫則又有以見其健而又健流行不息之意也元亨利貞占辭也凡至健者流行而功用不窮是以大通不息而根本深厚是以正固故其占爲得此卦者凡事當得大通而尢利在於正固也○易言貞有三義正也固也常也正則可固守以爲常故其意自相貫然惟言利貞貞吉者兼此三義若所謂不可貞及貞凶貞厲貞吝者則苐戒其不可固守以爲常耳然其固守以爲常者亦必自以爲正則其義一也

初九濳龍勿用

幹純陽而其道變化不窮故以龍象之龍亦純陽而能變化之物也惟其變化是以消息盈虛與時偕行初以陽居下而象濳龍則占者宜勿施用可知

九二見龍在田利見大人

乾爻皆有龍徳而二五獨居中故有大人之象見龍在田如人𨿽未處上位而修身己見於世占得之者則利見此人身有其徳則利見在上之大人本義之例明矣

九三君子終日幹幹夕惕若厲無咎

易爻三四皆居髙位危疑之際凶懼之地也四近君位故以多懼而疑三處下上故以多凶而危然易之道危而使平者懼以終始而已矣終日幹幹者事也夕而猶惕者心也君子自修道固如是𨿽居安猶然況處危乎占者如是則𨿽危無咎

九四或躍在淵無咎

或字蒙龍爲義言龍將向乎天矣而未遽飛故或有時躍於淵以自試其可否蓋可以進而不敢輕於進疑而審愼之象也進爲之道如是則內度其身外度其時而可以無咎矣

九五飛龍在天利見大人

五天位也故有飛龍在天之象聖人而得尊位者也利見大人之義與九二同

上九亢龍有悔

時位旣極若徳與之俱亢則不能處盈盛而有悔矣蓋一念之滿卽所以招損當時之大易至於失居𨿽以聖人處之不敢不戒也

用九見羣龍無首吉

用九者筮法九六變七八不變易用其變者故爻稱九六而於乾坤示例又乾坤二卦與諸卦不同故因系以辭以顯其變化之妙而使遇六爻皆變者占之也見讀與見龍之見同幹之六爻皆變則陽而陰矣如羣龍之身皆見而獨不見其首此天道所以藏諸用人事所以固其基凡剛柔動靜屈伸進退理皆如之占者能體是象則吉也

彖曰大哉乾元萬物資始乃統天雲行雨施品物流形以卦象釋卦辭之元亨也乾天象也元則其徳之始也始者必大故以大哉贊之萬物皆資之以爲始而能統貫乎天徳之始終此其所以大也至於雲行雨施而品物流形則亨可知矣

大明終始六位時成時乘六龍以禦天

指卦體而言以君道之元亨而配天道也乾道始終僃於六位故初爲下卦之始二居其中三則其終也四爲上卦之始五居其中上則其終也六位布列如四徳之循環是則大明乾道之終始者六位固以時而成矣然九五一爻之時則以剛健中正之徳統眾陽而居尊位有乘駕六龍以禦於天路之象周公爻辭象以飛龍在天者以此夫以一陽而統眾陽之終始則是所謂統天之元龍而在天必興雲雨焉則又所謂及物之亨矣

乾道變化各正性命保合太和乃利貞

又以天象釋卦辭之利貞也乾元者生物之心乾道者造物之用心一而已故萬物皆資始焉用則變化而參差不齊於是各以所賦受者自成而莫不完全乎天之生理是則幹之利貞也

首出庶物萬國咸寧

亦指卦體九五以君道之利貞而配天道也以徳言之則兼統眾陽故有乘六龍之象以位言之則髙出羣爻故有首庶物之象徳施旣溥則但見其垂拱於上而萬國皆安其性命之情以涵育於太和之內無異天道之利貞矣

象曰天行健君子以自彊不息

重幹之卦象天道之流行而不已也以形言之則日日而周以气言之則嵗歳而運以其命而言之則於穆不已者是已傳取天行之顯爲言則气與命在其中矣至誠無息則天矣自彊不息所以希天也

潛龍勿用陽在下也見龍在田徳施普也終日幹幹反復道也或躍在淵進無咎也飛龍在天大人造也亢龍有悔盈不可久也用九天徳不可爲首也

徳施普疑於有位者矣然後又言時捨則未爲時用也故本義言𨿽未得位而大人之徳已著凡古聖賢之徳行著聞所居而教化及物者皆足以當之也反復道言幹幹者乃反復不息之道也進無咎言其不輕於進如是則進而無咎也大人造卽後文言所謂聖人作也不可爲首與不可爲典要語勢相似言天之爲徳渾然不可得其端始也用九者陽變爲陰動根於靜故在天者陰陽則無始動靜則無端在聖人則寂然不動感而遂通天下之故洗心退藏於宻吉凶與民同患皆不可爲首之義也

文言曰元者善之長也亨者嘉之防也利者義之和也貞者事之幹也

發明彖傳之義文王之占本以元亨利貞爲二事夫子乃以四者言之然象傳𨿽特表乾元而以利貞合釋至此則離析四事自成一徳也蓋元亨利貞在天爲天道在聖爲王化其實則皆人性之徳而已善者性之蘊也元之在人爲眾善之長元始也大也人性之仁得之最初而統之最全仁之統乎性猶元之統乎天也蘊於內爲善著於外爲嘉亨之在人爲嘉羙之防亨通也防通則典禮行焉萬事之斐然成章猶萬物之燦然流形也和者和順之謂利之在人爲義之和利宜也義惟得宜故於事物無不和順事之各當其理猶物之各正性命也榦者枝葉之所依逮枝葉盡而幹不攺焉貞之在人爲事之幹貞正也固也其知固守則能植立而爲萬事所依堅確者施用之根猶凝固者發生之本也夫子之意實與文王之意合蓋所存者大然後能發用而通是大在亨之先也處事得宜然後能成就而正是利在貞之先也仁者徳之大而禮則顯諸仁義者用之宜而知則藏諸用二聖之所發明其義精矣

君子體仁足以長人嘉防足以合禮利物足以和義貞固足以干事

仁義禮智性之體也長人嘉防利物幹事性之用也四者之中仁智又爲體禮義又爲用以仁爲體則能愛而足以長人卽體而用已該也致美於節文之防則合乎禮之本然卽用而體已具也宜於事物則順乎義之當然亦由用以語體貞正固守則萬事有所依以立亦由體以語用也上言性之徳此言君子所性

君子行此四徳者故曰乾元亨利貞

君子體自彊不息之道故能行此四徳者

初九曰潛龍勿用何謂也子曰龍徳而隠者也不易乎世不成乎名遁世無悶不見是而無悶樂則行之憂則違之確乎其不可拔潛龍也

不易乎世故遁世無悶不成乎名故不見是而無悶樂則行之行其所好也憂則違之去其所不願居也

九二曰見龍在田利見大人何謂也子曰龍徳而正中者也庸言之信庸行之謹閒邪存其誠善世而不伐徳博而化易曰見龍在田利見大人君徳也

二非得正故言正中正中以位言之則不潛未躍之時以徳言之則所謂時中也在下而曰見者言行之著不可掩也至誠之感必有動也中則庸矣故其言行皆庸而無不信謹中則無邪矣故其心常閒邪而誠無不存推善以教人是以善世而徳之博也徳盛禮恭是以不伐而道之化也君師之道並立故以是爲君徳而稱大人焉

九三曰君子終日幹幹夕惕若厲無咎何謂也子曰君子進徳修業忠信所以進徳也修辭立其誠所以居業也知至至之可與防也知終終之可與存義也是故居上位而不驕在下位而不憂故幹幹因其時而𨿽危無咎矣

言所以干惕者非役於物也非動於外也蓋進徳修業而已徳得於心者業成於事者內主忠信則徳日新謹於言辭以立實事則業有可守知理之極至而實心以至之則於天徳也庶防矣知事之歸宿而實行以終之則分業之義可以不失矣防者進而近存者居而安君子之徳性學問至於如此則自修不暇而又何驕乎內省不疚而又何憂乎因其時釋終日之義言無時不幹幹也無時不幹幹而心猶惕故𨿽危無咎按忠信卽二所謂閒邪存誠也修辭立誠卽二所謂言信行謹也二以徳言故觀於外者以察其心三以學言故主於心而驗於事二曰存誠誠之源也以心言也三曰立誠誠斯立焉以事言也其道則一而已

九四曰或躍在淵無咎何謂也子曰上下無常非爲邪也進退無恆非離羣也君子進徳修業欲及時也故無咎

無常無恆釋或躍之意或躍者有時而躍飛潛未定之象也可上而不上疑於偏僻之行可進而不進疑於絕世爲髙然推其審愼之心則以徳業備於身必待時而後動欲適中其時之可故不敢輕於上進也

九五曰飛龍在天利見大人何謂也子曰同聲相應同气相求水流濕火就燥雲從龍風從虎聖人作而萬物覩本乎天者親上本乎地者親下則各從其類也自聲應气求以至親上親下皆所謂各從其類者至於龍起而云興則在天之時也聖作而物覩則利見之防也爻義在其中矣

上九曰亢龍有悔何謂也子曰貴而無位髙而無民賢人在下位而無輔是以動而有悔也

上九過於尊位故言無位眾陽皆從九五故言無民無輔在人則崇髙之極其志未厭是無位也不得人心是無民也自賢而不能賢人之賢是無輔也

潛龍勿用下也見龍在田時舎也終日幹干行事也或躍在淵自試也飛龍在天上治也亢龍有悔窮之災也乾元用九天下治也

用九之上加以干元者元首也然元統天而歸於貞則終始無端而不可爲首卽用九之義也聖人所以首出庶物無爲而治者此爾

潛龍勿用陽气潛藏見龍在田天下文明終日幹幹與時偕行或躍在淵乾道乃革飛龍在天乃位乎天徳亢龍有悔與時偕極乾元用九乃見天則

與時偕行言無時不乾乾也乾道乃革者凡兩卦之間乃攺革之際或爲身之進退或爲事之終始在此爻則亦謂離下而上時當遷變而已先儒釋義謬異不可從也五天位也剛健中正天徳也位乎天徳者居天位而適値乎天徳之純也時亢而徳不與偕亢則無災咎與時偕極是以有悔天徳者自然之妙天則者當然之準也

乾元者始而亨者也

再申彖傳之義元大也始也大在亨之先是當其始而亨之理已具不待亨而後見其大也

利貞者性情也

利貞則成乎事物矣然乃其性情則然功用之成不過適得其性情之正而已

幹始能以美利利天下不言所利大矣哉

卽始而亨之理具焉是幹始能以美利利天下也歸於性情之正而又何利之可言蓋幹始者天地生物之心也天地之常以其心普萬物而無心非物物而普之也心之量本如是也非無心也𨿽普萬物而無加於此心性情之徳也彖傳所謂統天者以此

大哉幹乎剛健中正純粹精也

剛則元健則亨中則利正則貞純粹精又以干元之能利天下不言所利者言也蓋人心有私則其所及隘而不能忘幹之剛健中正一貫之以生物之心無私之至也故其用溥徧而不滯於一偏其體則眞靜而不累於名迹滯累則雜且駁矣雜駁則粗矣至純至粹而無一毫疵纇之參焉此所以爲上天之載無聲無臭也非天下之至精哉聖人之語天徳至是無餘蘊矣

六爻發揮旁通情也時乘六龍以禦天也雲行雨施天下平也

六爻發揮卽六位時成而兼大明之義旁通情卽發明乾道之終始而廣包乎物理人事者六爻之理無所不該而九五一爻乾道備焉故能兼總六爻之徳以履尊位使萬物皆被其澤而若其性如天之雲行雨施而天下平寧也蓋彖傳變位言龍者取其行雲施雨與上文相切也猶恐學者未明其意故於此又錯其文以發之○六爻所以能發明乾道者蓋以下位言之隠而未見元也出而文明亨也髙而幹惕貞也以上位言之疑而未進元也作而物覩亨也不與時偕極貞也存亡吉凶六爻備焉然觀其彖辭則已過半六爻者發揮其蘊以旁通其義焉爾自坤而下各隨爻位以發彖意莫不皆然凡卦必有主爻而九五幹之主也在六畫之象於位爲天位剛健中正於徳爲天徳是則又以一爻而兼備卦義者亦諸卦之凡例也

君子以成徳爲行日可見之行也濳之爲言也隠而未見行而未成是以君子弗用也

徳旣成則可見之施行矣惟其時隠而未見故其徳行而未成申龍徳而隠之意

君子學以聚之問以辧之寛以居之仁以行之易曰見龍在田利見大人君徳也

聚則理得於心辧則理驗於事寛居以待其熟也仁行以固其守也四者亦有元亨利貞之序故人而知學猶下之種也辧之之明猶逹其枝也從容成就而向於實矣切已踐履則實之成也始於爲君子而終至於聖人其道不外乎是按前言信謹閒存此又異其辭者前以其徳之旣成言也原其徳之所以成則必多識前言往行以畜之涵泳持守以終之然後有前者之效彼此互發無兩義也

九三重剛而不中上不在天下不在田故幹幹因其時而惕𨿽危無咎矣

以剛處重卦之間故曰重剛惟重剛故不處中位不處中位故上不在天下不在田皆以所値之位言之在天則安於上在田則安於下上下之際所以危懼而不安也申居上不驕爲下不憂之意

九四重剛而不中上不在天下不在田中不在人故或之或之者疑之也故無咎

不在天不在田而又不在人則比九三之時位又異矣當大任而不敢果於上進故或躍焉以自試是其疑之徴也惕者平日戒懼之心疑者臨事謹審之慮申上下無常進退無恆之意按易以五上爲天三四爲人初二爲地然五天之陽也二地之陰也三人之陽也又天則垂象於下地則發生於上人者本天而親地故以此三爻爲三才之正也

夫大人者與天地合其徳與日月合其明與四時合其序與鬼神合其吉凶先天而天弗違後天而奉天時天且弗違而況於人乎況於鬼神乎

四者亦元亨利貞之徳與天地合徳仁也與日月合眀禮也與四時合序義也與鬼神合吉凶智也中庸曰禍福將至善不善必先知之故至誠如神此與鬼神合其吉凶也先天弗違者气數未至而念與天通後天奉天者風气旣開而因時有作聖人𨿽人類而其道則天故人與鬼神不能違也申聖人作而萬物覩之意

亢之爲言也知進而不知退知存而不知亡知得而不知防其惟聖人乎知進退存亡而不失其正者其惟聖人乎

亢者陽之窮也聖人則體天徳而不爲首無所爲亢也申亢義而以聖人之用終之則用九之義在其中矣

【坤下坤上】

坤元亨利牝馬之貞君子有攸往先迷後得主利西南得朋東北防朋安貞吉

坤順也凡純陰之物其性必至順故三畫純陰之卦名之曰坤重而六畫則亦有以見其自始至終安行有常之意也凡至順者安行而無阻是以大通有常而不變是以正固而其貞也如牝馬然蓋牝𨿽陰物而馬能健行非健行不息不足以爲順之至此坤貞之義也君子有攸往以下因占辭而推盡其意蓋其以順爲正則是有主我者而我稟命而聼從焉故居先則迷於所之處後則得其所主若在西南之方是後之地也則利於得朋而代陽以有事蓋𨿽得朋而無害於得主也若在東北之方是先之地則利於防朋而順陽之所爲蓋惟防朋而後爲能得主也旣曰利貞又曰安貞吉者固守其貞而安焉則動有常吉而非獨一時之利矣

彖曰至哉坤元萬物資生乃順承天

以卦象釋辭義純陰之性順而其象爲地故以地道明坤義而首釋辭之所謂元也乾元始物而坤遂生之是其以順徳承天而動者故𨿽同一元而乾始坤後異矣

坤厚載物徳合無疆含光大品物咸亨

又承上文地道而釋亨義地之厚載與天合徳而其功用莫盛於亨也含言其飬育之深涵而廣被光大言其發逹之髙大而光明

牝馬地類行地無疆柔順利貞

又承上文地道而釋利貞之義利牝馬之貞則與幹貞之義稍別故先釋牝馬之義而後以利貞言之言卦辭有取於牝馬以爲類於地者以牝𨿽陰物而馬則行地無疆故也終始於順而不息故坤道柔順而利貞

君子攸行先迷失道後順得常

釋君子有攸往先迷後得主也陰非能先陽離陽自行則爲先矣陰旣離陽無所主宰所以迷於所之由失陰道故也其後也非不及於陽之謂陽之所至陰必至焉故曰後陰而從陽則得主而順乃爲得陰道之常也

西南得朋乃與類行東北防朋乃終有慶

釋利西南得朋東北防朋也西南之方陰恊力以代陽故君子於此則利於得朋者謂在此乃可與類行也東北之方陰歸功於陽承之以動而無所自作故君子於此則利於防朋者謂如此乃能保其終之有慶也後天圖義與此正合

安貞之吉應地無疆

釋安貞吉也安者久而不遷之謂故應地之無疆

象曰地勢坤君子以厚徳載物

勢者形中之髙下夷險層復相因者也觀其勢之相因之順則知地之極厚矣

初六履霜堅冰至

陰陽不可相無陰非惡也然惡自陰而生不辧之早而愼於微則積而不可掩故爲履霜堅冰至之戒天地者萬化之源也然天統神地統形則有陽明陰濁之分焉在人則神者心也形者體也心通極於性而體交引乎物則是化物之端自體始也故心爲主則形爲神役而萬善以生體爲主則神反爲形役而眾惡以起惟聖賢者心常爲主而百體從令焉則人欲皆化爲天理如渾然天徳之流行而地以順承而與天合陰變爲陽而以大終矣孟子大體小體之義蓋出於此又推之人類則君子小人之內外消長自此分也君臣父子之否泰順逆自此辧也蓋皆自其不可相無之中而必謹其主役君民之分察其向背離合之情防微之差則陰慝作而天命有所不行馴積之甚則陰道肆而天理或防乎熄矣此六十四卦冒天下之道者其義悉自乾坤來也

象曰履霜堅冰陰始凝也馴致其道至堅冰也

言履霜何以遽爲堅冰蓋謂霜𨿽陰之始凝而馴致其道則必至於堅冰也

六二直方大不習無不利

直方大者地徳也幹之動也直坤順之而動則亦直矣乾道變化各正性命坤因之而定理不易則亦大矣至大者乾也坤之徳合無疆則亦大矣要皆順天無爲而以簡能無俟乎效法之勞所謂不習而無不利也在人則存心直處事方積之以至於徳業盛大則亦仁熟義精推之萬事無所爲扞格不通者矣坤爻惟六二柔正中順備徳之純故其辭如此與幹之龍徳皆聖賢之占也若眾人遇之則必自習者始

象曰六二之動直以方也不習無不利地道光也柔靜者坤之本體直方皆其動也而方又根於直則是直以方也地道光言大也大則合乎天徳之自然故不習而無不利○按幹五爲卦主故五獨言天徳坤二亦爲卦主故二獨言地道

六三含章可貞或從王事無成有終

內卦之終陰徳盛矣故其占宜於含晦章美然此乃陰道之當然故可守以爲常也其或時出從王之事則不可居其功之成但取其事之終而已

象曰含章可貞以時發也或從王事知光大也

言含章者非終不發也乃以時而發耳或從王事卽其時發者也惟其含章故所知者光大而能無成有終

六四括囊無咎無譽

四於時爲過中過中則收斂之候也故有括囊之象無咎無譽本坤道也況當括囊之時乎

象曰括囊無咎愼不害也

六五黃裳元吉

裳下之飾卑順之象也黃則中之色也五有柔順之美而以中徳行之則表裏如一而順之至所以其占元吉也居上位而能至誠謙沖如此則其盛徳大業之所曁不獨如在下者之免於凶咎而已

象曰黃裳元吉文在中也

裳而黃是以中色爲飾如人以中徳爲文文從中出也

上六龍戰於野其血黃

龍者陽也陰盛之極故陽與之戰野者卦外像也血陰物俱傷則俱有血而其血分爲黃終於不相雜也○此卽說卦所謂戰乎幹也說卦主乎幹之健而勝陰此則主乎陰之盛而抗陽然其爲戰則一也蓋陰旣盛則陽必有以勝之然後彼退聽而天命行其在天者陽徳之剛不戰之戰也在聖人亦如之大賢以下則戰而後勝眾人則有不能勝者而陰道肆矣

象曰龍戰於野其道窮也

馴致其道以極於此也

用六利永貞

陰變爲陽則順而能健久而不息故其占曰利永貞永貞與安貞之義同然惟安故永永者安之有終者也

象曰用六永貞以大終也

順幹而至於有終則與幹徳合一矣○按元首也而統天終始則不可爲首也卽用九之義也貞終也而承天終始則是以大終也卽用六之義也以大終則坤道無終亦如幹之無首矣

文言曰坤至柔而動也剛至靜而徳方

申釋元亨利貞也柔靜者坤之本體動剛則其發也元亨也徳方則其成也利貞也

後得主而有常

申釋先迷後得主也柔靜是其居後也剛方是其得主也惟居後故能得主而有常也

含萬物而化光

含光大亨也西南之位也又申西南得朋之義

坤道其順乎承天而時行

以順承天而行無疆貞元相生東北之位也又申東北喪朋之義○按元亨利貞之四徳卽東北西南之四方故文言釋得朋喪朋而以前文之釋四徳者明之惟居後而得主故𨿽得朋而有含物化光之盛然卒於喪朋而以順承終始也○按六二卦主故其徳卽坤徳動剛則二之直也徳方則二之方也得幹爲主所以𨿽柔靜而能直方也化光則用與天配順承則體與天合是皆二之所謂大而不習無不利也幹彖傳以九五明辭義故此於文言發之

積善之家必有餘慶積不善之家必有餘殃臣弒其君子弒其父非一朝一夕之故其所由來者漸矣由辧之不早辧也易曰履霜堅冰至蓋言順也

陰陽之類在人心則爲理欲之消長而有善惡在人事則爲君父臣子之順逆而有治亂其理一也

直其正也方其義也君子敬以直內義以方外敬義立而徳不孤直方大不習無不利則不疑其所行也直者心之正也方者義之行也君子之學以敬爲主使邪曲之念不得萌於其心則內不期直而自直矣義以爲質使偏陂之端無所施之於事則外不期方而自方矣孤猶偏也敬立則本固而有以爲致用之基義行則用利而有以爲立本之助內外旣合則徳不偏而大矣然其大也蓋以直而爲方其心旣正故事循乎理而不疑於所行何待學習而後利乎○凡物之直者未必大也以其直而周方之積厚之則大矣敬而無義其徳猶孤程子所譏佛氏之學是也然非直則不能成方如申韓引繩墨切事情而卒流於偏曲故敬者義之本也

陰𨿽有美含之以從王事弗敢成也地道也妻道也臣道也地道無成而代有終也

𨿽有美而含藏之至於時發而從王事猶且不敢居其成功其事之終也代上有終而已言地道以槪妻臣

天地變化艸木蕃天地閉賢人隠易曰括囊無咎無譽蓋言謹也

天地有變化生物之時𨿽艸木亦應之而蕃況於人乎當其閉塞則藏用不施故君子亦象之而隠晦

君子黃中通理正位居體美在其中而暢於四支發於事業美之至也

黃中通理釋黃字曰黃又曰中明中徳之在內也通理所謂虛而明通也正位居體釋裳字禮者天下之正位卑以下人者也以正位居體明恭順之著於身也恭順之美根於中徳故復以在中而發外者申之○二言直方五言中順者二居下貴有剛方之操故以直方言五居上貴有虛衝之美故以中順言也然內直之至卽無不中矣外方之至卽無不順矣中庸之學始於敬義極於中和者此也或問乾坤之學何以不同曰幹二之存誠幹三之忠信卽坤二之直坤五之中也幹二之言信行謹幹三之修辭立誠卽坤二之方坤五之順也蓋陽實陰虛人心之徳必兼體焉以其實心體之謂之存誠謂之忠信以其虛心涵之謂之直謂之中而其爲性之存存無異也以其實心而形於事謂之立誠謂之信謹以其虛心而順乎理謂之方外謂之正位而其爲發之中節無異也兩卦之所以不同者特以人心之徳互發其義先儒聖賢之說其大致則然然不可不知兼體之妙也

陰疑於陽必戰爲其嫌於無陽也故稱龍焉猶未離其類也故稱血焉夫黃者天地之雜也天而地黃陰之盛而抗陽則防於無陽矣聖人嫌於是也故不言其來戰陽者乃直以陽主戰而稱龍焉然陽者天徳無對者也陽不能化乎陰馴致其道而與之戰是猶未離乎陰之類也故並陽而稱血焉𨿽然陽之道小而辧於物是以𨿽混淆汨亂之中而有不可冺沒者存故又曰黃者天地雜矣然天而地黃也蓋夫子之意以爲陰不宜稱龍陽不宜稱血故言龍戰尊陽之辭也曰血責陽之義也曰黃又存陽之意也夫子所以贊易者卽其所以作春秋之微指歟

周易觀彖卷一

欽定四庫全書

周易觀彖卷二

大學士李光地撰

上經二

【震下坎上】

凡重卦命名所取不一或取卦象或取卦畫或取卦徳然象則尢其大者故夫子彖傳旣雜取體徳象類釋所以名卦之由至象傳又特表兩象之義【諸卦之例不同有以兩象與體徳之類於彖傳中合釋者是僃舉所以爲卦之義也有置兩象而但以體徳之類釋者則爲所取之義主於體徳大象已具故不偹舉也有卦義但取兩象無他釋者則但舉其象或不舉而遂釋其辭亦爲大象已其故也】卦下之辭根卦立義至彖傳乃各以其體徳象類推所自來明理不苟附文不虛生趨時之善卦所固有且以明卦材所具而六爻時物已統攝乎其中使推爻之吉凶者觀彖而居可知也【此例亦頗不同有名卦之義分爲系辭之義者此卦與賁卦咸卦之類是也有卦旣得名復推他義以釋其辭者蒙需之類皆是也或辭無他取就卦而遂論其理謙頥之類是也須隨處分別】乾卦已發大凡然自屯以下八卦相錯而成其名辭義例尢不可以不知

屯元亨利貞勿用有攸往利建侯

震陽動陰下爲始交坎陽防陰中爲難生震繼以坎是剛柔始交而難生也剛柔始交治亂之際凡亂極將治多難必生如欲曉必驟暗將春而陡寒蓋陰陽相薄自然之理也又動乎險中防而求出之意雷動於下云生於天亦將通未通之時也是以名屯○屯者物始生而未通然生意滿盈有必通之勢事之未通困極積久亦有必通之道故曰元亨正固者亨屯之本故又曰利貞時方屯塞未可事逺故又曰勿用有攸往然屯非無事之時也必得其人以統理經營然後可以出險解難故又曰利建侯此數者皆屯之時義辭從名生者其取諸體徳象類而各有所自來者釋之於彖傳中余卦皆然

彖曰屯

以下皆釋辭也而舉名以首之者明下三義皆屯所以名

剛柔始交而難生動乎險中大亨貞

始交則其气必逹禍難之生正所以開治也又能動乎險中則是因困苦艱難以自磨礪大亨而貞者也卦有此善故辭曰元亨利貞

雷雨之動滿盈天造艸昧宜建侯而不寧

天造艸昧言當雷雨方動之時蒙翳而昏晦也以象時當屯閉則百事雜亂必得人以經理夫曰勿用有攸往則固守之占也然當此之時𨿽不可以妄行而亦未可以安居建侯不寧然後合於動乎險中之義矣此傳蓋分成卦之義以釋彖辭也

象曰云雷屯君子以經綸

雷動而周流通逹云興而密合布覆有經綸之象焉

初九盤桓利居貞利建侯

屯有動乎險中之象而初九動之主則卦之主也又震體爲長子主器有侯之象方屯之初居下之位故盤桓而難於進當此之時惟利於守其正固而已然在人則利建以爲侯與幹二五之利見大人同例

象曰𨿽盤桓志行正也以貴下賤大得民也

曰居貞則疑於不進故言𨿽盤桓而不可苟動然其居正者乃其志在行正者也以貴下賤又以爻位著其得民之象

六二屯如邅如乘馬斑如匪防婚媾女子貞不字十年乃字

當屯之時以柔乘剛多難之象是以邅逥而未進班布而未行也匪防婚媾明九五之爲正應但六二守正時未至則不苟合如女子之幽貞而未許嫁至於十年然後可以許人君子之安於屯塞守身以待時者宜如是也

象曰六二之難乘剛也十年乃字反常也

凡易象言乘剛者皆有危難之象蓋陽性震動以陰乘之則不得以自安其象則然非謂兩爻有相害之情也此卦諸爻皆屯者而二又乘剛則其難愈甚故𨿽二五正應而猶未得以卽合安屯守正至十年然後復其常也

六三卽鹿無虞惟入於林中君子幾不如捨往吝虞山之主也卽鹿而無虞以導之則惟防於林中而已當屯之時以陽爲主六三無陽剛之比應動極不能自止前遇坎險故有此象然居內體渉險未深故又戒占者以見幾捨去勿有攸往以取羞吝也

象曰卽鹿無虞以從禽也君子舎之往吝窮也

旣無虞而卽鹿則是急於從禽故爾誅其意也

六四乘馬斑如求婚媾往吉無不利

四居險體故亦有乘馬班如之象然凡易以六四承九五者吉當屯之時比近陽剛又非六二在下之比也故二𨿽有婚媾而不字四則可以往應其求而獲吉利也舊以爲四求初九於義亦通

象曰求而往明也

曰求而往明非四求也屯之時不利有攸往者也因其求而往故吉且利惟其審時處義之明故也若不待其求而往則何吉利之有

九五屯其膏小貞吉大貞凶

居尊位則無屯然當屯之時爲險之主又正在云位則是屯其膏之象時當險難其施不行也居尊位以施及天下爲正旣時有所難行必修之自近爲之以漸至於積久而通則吉矣遽行大事而圖大功是大貞也恐有違時之咎是以凶也蓋卽彖辭利貞勿用有攸往之意但就居尊位者言之故曰小貞大貞爾

象曰屯其膏施未光也

上六乘馬斑如泣血漣如

上亦無應而處屯終險極與三之時又異矣故其象爲乘馬班如行進之難也泣血漣如憂傷之甚也

象曰泣血漣如何可長也

發明爻外之意言時旣難行必明所以處之之道豈可徒憂傷而長自困乎

【坎下艮上】

蒙亨匪我求童蒙童蒙求我初筮告再三瀆瀆則不告利貞

山下有險者巗穴之地幽昧之處也防於險復止於阻暗塞之象也山下出泉始出而未盛大物生而蒙之意也是以名蒙○濁者淸之路昏者明之機故蒙有亨道然蒙者之亨視乎發蒙者何如耳求之誠而教問之專而告皆發蒙所先也發之之道則又宜於正固蓋術不可不愼而道不可不久乃正固之義

彖曰蒙山下有險險而止蒙

此釋卦名不及出泉之象者象傳已具也凡兩象象傳已具故彖傳有舉者有不舉者

蒙亨以亨行時中也匪我求童蒙童蒙求我志應也初筮告以剛中也再三瀆瀆則不告瀆蒙也蒙以養正聖功也

志應剛中取九二六五之象餘皆論其理也凡釋辭有以象釋或以理釋者皆類此瀆亂也因其亂故不告恐重以亂之也

象曰山下出泉蒙君子以果行育徳

果行者果決其行育徳者養育其徳皆主發蒙者言也果行如水育徳如山凡言君子之事有兩義與兩象配者皆先內而後外也

初六發蒙利用刑人用說桎梏以往吝

柔才居下乃爲蒙而須髮者民之蚩蚩未能使之知也使之由之而已故禁於未發以爲豫而小懲大戒以爲福乃教民之始事也若廢法以往則寛而易犯必有羞吝矣

象曰利用刑人以正法也

書曰明於五刑以弼五教故以正法爲發蒙之要

九二包蒙吉納婦吉子克家

卦惟二陽除上九在事外其餘眾陰皆統於二包蒙納婦之象也子克家指應五而言易爻之例陰求陽者多陽求陰者少上求下者吉下求上者凶在此卦則暗求於明樂道忘勢乃時義也故五求二而爲童蒙然易之大義上下貴賤之分甚嚴五𨿽求二而五尊也故旣言包蒙納婦而又曰子克家如伊周𨿽爲師保而其實則臣子之分而已自五言之則曰童自二言之則曰子所謂各盡其道者也

象曰子克家剛柔接也

專釋子克家重二五之應

六三勿用取女見金夫不有躬無攸利

不中不正與上爲應當蒙之時以陰求陽正也以下求上則謟援所不免非其正矣故其象如女見金夫不能自持而取之者無攸利也此爻蓋承九二納婦之意而言婦女蒙類也婦之納猶蒙之包有教無類之心也女有所不取猶蒙有所不告不屑教誨之義也夫子曰舉直錯諸枉能使枉者直聖人成就人材之道亦多術矣

象曰勿用取女行不順也

六四困蒙吝

象曰困蒙之吝獨逺實也

陽虛陰實凡言實者皆謂陽也卦惟此爻於陽無比應之義

六五童蒙吉

易凡言子言童者皆初爻象惟此卦之彖有童蒙求我之辭五求九二故以其義當之

象曰童蒙之吉順以巽也

順從於師以巽入於正道

上九擊蒙不利爲防利禦防

以剛居上擊蒙之象治教之終不可無威嚴以儆其惰然過於剛猛則反以傷害之是爲防也惟懲其頑惡以惕昏愚去其彊暴以安良善禁其滛邪以防正性則是爲民禦防𨿽嚴而不傷與刑人之義相爲終始也

象曰利用禦防上下順也

【乾下坎上】

需有孚光亨貞吉利渉大川

坎險在前剛健臨之自然持重堅固而不輕進需待之義也云在天上必俟積厚气應而後成雨亦需待之義需之義不止處險凡事皆當順其理而待其成不可妄有爲作故需有養義又爲飲食之道焉飲食之養人也以漸如物穉而至長待之而已○若無實徳則無可需故必有孚非光明通防則不能需故必光亨非正且固則又或無以處事變而持常久故又必貞然後可以得吉也需之義利渉大川能待也

彖曰需須也險在前也剛健而不防其義不困窮矣此釋卦名專以遇險之象言之與大象相備

需有孚光亨貞吉位乎天位以正中也利渉大川往有功也

九五一爻陽實爲有孚中徳爲光亨居正爲貞以是而位天位則能致治功而成大化需道之極善者也故專舉此爻以釋彖義

象曰云上於天需君子以飲食宴樂

云上於天陰陽噓吸以盈其气飲食宴樂之象也

初九需於郊利用恆無咎

需之義甚大然六爻多取險難之象險難而需其義最切也去險猶逺而初剛徳能需然必恆久而不變則得無咎矣

象曰需於郊不犯難行也利用恆無咎未失常也逺於險而需則不犯難行矣

九二需於沙小有言終吉

二有中徳其心平寛故近險而能需小有言亦以近險故也

象曰需於沙衍在中也𨿽小有言以吉終也

恆者固守之謂衍則中心安焉故初曰無咎而二以吉終也

九三需於泥致防至

過剛不中居內卦之極而前遇險是輕進而不能需者也蓋不能愼之於先至防於泥而乃需則防之至也實自致之耳在泥而需非失也所以至於在泥者失也

象曰需於泥災在外也自我致防敬愼不敗也

在外與自我正相對在外之災猶可避也自我之咎不可逭也誠能敬愼於先則不至於敗然能念其自我而加敬愼則亦有轉敗之理也

六四需於血出自穴

四入坎體是需於血也柔正而近九五故能需而出自穴占者能忍性順受於患難之中則有出險之期矣

象曰需於血順以聽也

順聽謂順聽天命也九五天位而四承之有順聽之象

九五需於酒食貞吉

剛而中正備有孚亨貞之徳且坎主天位正所謂云上於天者也有徳有位當需之時而能需則惟飲食宴樂休養順俟而功化成矣此得需之正而吉者故因以爲占戒

象曰酒食貞吉以中正也

九五中正有貞徳也貞吉爲占者戒爾

上六入於穴有不速之客三人來敬之終吉

處險極則入於穴矣然有應於下而三與二陽並進有三人之象凡人在險難之中苟非其自取之必有救援之來出於意外者旣有此理又因有陽剛之應故取此象然猶必敬之乃得終吉蓋處險當無不敬恐其因不速而有怠心則患生於所忽故三致防矣而敬則不敗上客來矣然非敬未能終吉也敬則爲客不敬則爲防然則防與客亦無常敬不敬之間耳可不畏歟

象曰不速之客來敬之終吉𨿽不當位未大失也凡易爻所謂當不當者多兼論其所遇之時所處之地不專主於陰陽爻位也故此爻當位而曰不當謂居險極也其餘𨿽以爻位言之然亦多借爻位之當不當以見其徳與時地之宜不宜隨處發明於本爻中

【坎下乾上】

訟有孚窒惕中吉終凶利見大人不利渉大川

上剛下險則是上以威猛齊民下以詐僞應之訟之源也內險外健是懷傾危之心而逞剛彊之气訟之端也天上水下形气相違如人無和合之誼隔絕乖爭訟之成也所以名訟○有孚而窒則情直而事不伸可以訟也然必中懷憂懼無好爭之心乃可得吉又當苟直則止不可終極其訟苟終極其訟𨿽事有情實亦必凶也利見大人者訟之事必直於大人也不利渉大川者渉大川以和而濟訟之道競勝而不和有危防之機故於渉險爲不利

彖曰訟上剛下險險而健訟

訟有孚窒惕中吉剛來而得中也終凶訟不可成也利見大人尙中正也不利渉大川入於淵也

剛來而得中謂九二居內卦而得中也凡卦有二體卽有上下內外有上下內外卽有上下往來之象故凡彖傳言上下往來者皆虛像也先儒言卦變者不一今依古注只以虛像言之剛則有孚來而得中則能退守憂懼而不終訟必矣尙中正謂尊尙中正之人如九五者是也

象曰天與水違行訟君子以作事謀始

理明於素則爭心不生慮周於先則爭端不起

初六不永所事小有言終吉

卦惟九五居尊有中正之徳取聽訟爲義餘爻則皆取訟義初以柔居卦初作事謀始者也故𨿽小有言語爭訟而不長永其事以消釋之必得終吉也

象曰不永所事訟不可長也𨿽小有言其辧明也不永所事辧何由明乎古人無辧止謗之言諒矣

九二不克訟歸而逋其邑人三百戶無眚

九二居下爲訟之主不免於訟矣然有中徳而九五非敵故爲能度於理勢而不克訟且退避之甚至於歸而逋焉人能如此則𨿽所居亦化之其邑人三百戶皆無災眚蓋退讓之成俗也

象曰不克訟歸逋竄也自下訟上患至掇也

言其不克訟而歸逋竄者以爲不安在下之分而與上訟則災患所自取也

六三食舊徳貞厲終吉或從王事無成

六三柔質本非爭訟者也然處凶危之地又當進退之交故因發爲占戒言人能安於素分而守其正固則𨿽處危地而終吉矣或不得已而從王事亦不可居其成功教人以終始退讓不爭之道也

象曰食舊徳從上吉也

言能安其素分則𨿽或從王事亦必有以自處而得吉矣

九四不克訟復卽命渝安貞吉

陽居健體本有訟象居柔而履懼故能自止而不克訟然二當五則勢不敵故曰歸而逋四應初則是以理自反而安於正是以吉也卽命者攺悔之端安貞者自守之操

彖曰復卽命渝安貞不失也

九五訟元吉

九五彖所謂大人也有大人之徳故未訟則感之而化已訟則就之而直遇此爻而有訟事者當元吉也

象曰訟元吉以中正也

上九或錫之鞶帶終朝三褫之

訟之義以柔爲善初三皆柔故終吉之占同二有惕中之徳四處多懼之位故其不克之辭亦同惟上剛質健極以處訟終終訟而凶者也𨿽榮必辱況未必得乎

象曰以訟受服亦不足敬也

【坎下坤上】

師貞丈人吉無咎

一陽居下得應於上而統羣陰將之象也又其象地中有水藏兵於民之象所以名師○貞承師字爲義言師出必以正而又以丈人主之則功可成而無後患吉且無咎也

彖曰師眾也貞正也能以眾正可以王矣

釋師貞之義兵出以正師之本也

剛中而應行險而順以此毒天下而民從之吉又何咎矣

剛中而應有丈人得君之象行險而順有丈人行師之道任用老成師之要也

象曰地中有水師君子以容民畜眾

水之爲物也有行險乘危之勢然在於地中則蓄聚而不奔散容用也君子用民爲兵畜兵於民法地水之象也

初六師出以律否臧凶

程傳曰在興師而言則以禁暴誅亂而動在行師而言則以號令節制爲本愚謂初上二爻皆以師之始終而論其理與蒙之初上同

象曰師出以律失律凶也

失律凶者明否臧之爲失律也

九二在師中吉無咎王三錫命

二有剛中之徳而統眾陰丈人在師中之象也故吉無咎之占與彖辭同上應六五則有寵命之專故王者遇此又當三錫命以致其委任之意也

象曰在師中吉承天寵也王三錫命懷萬邦也

言將非王命不能成大功王非將賢無以安天下

六三師或輿屍凶

輿屍當從程傳作眾主蓋與丈人之義相發明也六三才弱志剛居下之上險輕冒正有弟子之象故設爲占戒

象曰師或輿屍大無功也

六四師左次無咎

柔才處多懼之地又在上卦之下左次之象也

象曰左次無咎未失常也

六五田有禽利執言無咎長子帥師弟子輿屍貞凶長子用事而又使弟子眾主之其凶必矣凡言貞凶者皆言其常此而不變則凶又爲常凶之義言必凶也田有禽利執言則師貞矣又必專任長子乃合丈人之吉居尊位爲師之主故用彖義也

象曰長子帥師以中行也弟子輿屍使不當也

上六大君有命開國承家小人勿用

凡上爻有以君道言者皆以卦終取義非以其爻爲君位也

象曰大君有命以正功也小人勿用必亂邦也

用師之時錫命於丈人而不使弟子眾主之成敗之機也及師旣終有命以正功賞而小人不用焉治亂之本也

【坤下坎上】

比吉原筮元永貞無咎不寧方來後夫凶

一陽居尊眾陰輔之爲比之義又水在地上派別甚多而必有所歸乃天下之勢自分而合之象故其卦爲比○永貞者長守其正固元永貞者能大長守其正固也如此則無外可久之道皆在其中所以受天下之比而無咎也不寧方來後夫凶又爲比人者之占

彖曰比吉也比輔也下順從也

言比所以吉者以其爲親附之義而在卦體則爲下順從也此釋卦名並吉釋之亦如師釋卦名並貞釋之也

原筮元永貞無咎以剛中也不寧方來上下應也後夫凶其道窮也

又以九五之徳羣陰之應釋卦辭也後夫謂上六

象曰地上有水比先王以建萬國親諸侯

建萬國則天下各比其君矣親諸侯則天下比於一君矣

初六有孚比之無咎有孚盈缶終來有他吉

比之道以誠爲本立誠於豫以比於人則可以無咎矣缶者質素之物若能自始至終誠意充積如盈缶然則不惟無咎而終來且有他吉也因初無應故以有他吉言之

象曰比之初六有他吉也

當比之初處世方始故不嫌於無應而必有他吉也

六二比之自內貞吉

九五正應二自內卦比之故曰自內比而不失所自則其比人也非狥人矣爻有正徳故戒占者正固則吉也

象曰比之自內不自失也

言不因比人而失已也

六三比之匪人

卦一陽爲比主二應而四承之初則居下未有所比三處髙位而不與五承應是比之匪人也凶咎可知

象曰比之匪人不亦傷乎

當比時而爲匪人誠可傷矣

六四外比之貞吉

外比比於五也凡六四承九五者皆吉況比時乎其戒則與六二同

象曰外比於賢以從上也

四所以吉以外比者賢也因爻有從上之義故耳

九五顯比王用三驅失前禽邑人不誡吉

五爲比之主而有剛中正之徳故極言比天下之道比者親附之辭也陰相比則私矣顯其比則公矣私故計較於物之往來公故渾忘於彼之逆順盡我所以比人之道而不計人之比不比則未向乎化者俟之而不追各得其性者安之而不擾此帝王比天下之至也失前禽者當獵之時前禽𨿽去而不追逐之也邑人不誡者郊野之人不知王者之田獵而戒備也此詩所謂大庖不盈徒禦不驚者以象顯比之世逺近相忘大順無迹之盛吉之道也

象曰顯比之吉位正中也捨逆取順失前禽也邑人不誡上使中也

逺者𨿽逆如前禽然而在所捨是上之中也近者𨿽親如邑人然而亦不誡是化乎上之中也

上六比之無首凶

比必有主如人身之有首九五卦主所謂元首者也上出其外而不比於五無首之象矣又居卦之終爲後夫之象所以凶也

象曰比之無首無所終也

後夫則其道窮故曰無所終

【乾下巽上】

小畜亨密雲不雨自我西郊

小畜者以一陰而畜眾陽也凡陰性凝聚陽性發散故陽而遇陰必暢逹之陰而遇陽必阻止之然履亦一陰五陽而不爲畜者畜之義止也聚也在下者止之則不得升在內者聚之則不得發故必陰在外卦然後可以言畜除大有居尊不爲畜壯夬之義皆有別取余則一陰畜陽謂之小畜二陰並力畜陽謂之大畜也又風行天上則雲气飄揚未能厚聚亦爲小畜之義○聚則必通故畜有亨道然所畜者小故其象如密雲之不雨以其自我西郊而起以陰唱陽以小畜大也以小畜大故所畜者小然能聚而不散則終有亨通之理也

彖曰小畜柔得位而上下應之曰小畜

柔得位眾陽應之以小畜大也然無大有尊位之分又無大畜並力之勢一陰居四僅可以小小畜止而已又所畜者小之義也

健而巽剛中而志行乃亨

有剛健之資又巽入而不露有剛中之徳又居位而志行此所以畜而能亨也畜有亨道傳又推卦之善以明之○成卦之義𨿽主於一陰畜陽及系辭於爻則諸爻皆有畜義不復以陰陽別也故彖傳以九五之剛中釋小畜之亨義讀易者因此乃謂陰𨿽畜陽陽猶可亨失卦意矣

密雲不雨尙往也自我西郊施未行也

密雲不雨气上行而蓄聚未固也以其自我西郊陰而先唱故施未行也

象曰風行天上小畜君子以懿文徳

君子學以聚之懿文徳聚之小者

初九復自道何其咎吉

下卦三爻自畜者也處下居初而有剛正之徳上應六四爲其所畜是能順時義而止退復自道之象不惟無咎而且吉矣復謂返也

象曰復自道其義吉也

卦義當止而止是以得吉凡言時言義者皆謂卦之時義也

九二牽復吉

牽制也二可進之位矣然當畜時而有中徳故亦能自牽制而返復吉之道也

象曰牽復在中亦不自失也

以其在中是有中徳故不至躁進而自失

九三輿說輻夫妻反目

過剛不中居下之上不能自止當畜之時前有六四爲畜之主又不得遂其進故有輿說輻夫妻反目之象

象曰夫妻反目不能正室也

陰陽和而後通猶夫妻和而後順陰陽不和由陽不交於陰夫妻不和由夫不能正室也三近六四故取夫象上本卦義故取婦象

六四有孚血去惕出無咎

上卦三爻畜人者也卦之時義以小畜大四爲成卦之主而位近五正爲以臣畜君之象臣而畜君必有壅閼未能通逹者惟積誠之至則壅閼可去而情可通亦如人身之有結滯血去而气通也如是則可免於憂惕而無咎

象曰有孚惕出上合志也

承五中正是上合志也

九五有孚攣如富以其鄰

上卦三爻所畜漸固而五以陽剛居尊徳位兼盛所謂剛中而志行者也天下事當其時勢難以驟返人心難以卒合收拾以萃其渙皆所謂小畜也及乎誠格勢聚則人心固結上下響應爲有孚攣如而富以其鄰之象矣時當小畜故無吉利之占

象曰有孚攣如不獨富也

言畜以孚爲本不徒用勢位之富

上九旣雨旣處尙徳載婦貞厲月幾望君子徵凶畜極而成故旣雨矣旣止矣蓋積徳之滿以至此豈智力之所能爲哉小畜時義以小畜大者也小之爲道妻道也臣道也以小畜大而至於成退而不居可也故婦而守常不變則有危當月之幾望而君子有行則凶蓋當陰道極盈之時知進而不知退如月幾望而有行之象也此以小畜之極爲義於爻之陰陽無所取也

象曰旣雨旣處徳積載也君子徵凶有所疑也

疑如陰疑於陽之疑以小畜大則疑於大矣所以徵凶也

周易觀彖卷二﹤經部﹐易類﹐周易觀彖﹥

欽定四庫全書

周易觀彖卷三

大學士李光地撰

上經三

【兌下乾上】

履虎尾不咥人亨

凡易爻同體而柔乘剛者多有危懼之象此卦六三旣以柔乘剛又前躡幹之三陽進退皆危懼之象也故其卦名履而連虎尾爲文者取危懼之象也卦象上天下澤名分尊嚴亦爲履義○履虎尾否之匪人同人於野艮其背皆因卦名而連以辭者省文也人有履虎尾之危懼則有不咥人之象而且得亨矣

彖曰履柔履剛也

舊說以履爲踐之意取下二陽象也朱子以履爲躡之義取上三陽象也然卦意實兼此二義蓋總謂之履則見其前郤之間措步皆是而危懼不安之意見矣

說而應乎幹是以履虎尾不咥人亨

又以卦之善釋辭蓋敬懼之心生於和說乃爲恭順之至

剛中正履帝位而不疚光明也

天下之難履者莫如帝位故又推九五之義言之

象曰上天下澤履君子以辧上下定民志

澤又居地之下言上天下澤則極乎尊卑之分矣先王制禮以辧尊卑尊卑旣辧民莫不得其分而志以定如天澤之位旣奠則萬物之在其中者飛潛動靜亙古不變詩云君子所履小人所視此之謂也

初九素履往無咎

渉履未深凶懼未著有剛正之徳能守其素故其占爲素位而行則往而無咎

象曰素履之往獨行願也

獨行願所謂不願乎其外也

九二履道坦坦幽人貞吉

二之渉履比初稍深矣而有剛中之徳是能履中正平易之道而不失其幽靜之操故其占爲能守幽人之貞則吉

象曰幽人貞吉中不自亂也

有中徳故能安靜而不亂

六三眇能視跛能履履虎尾咥人凶武人爲於大君三以柔履剛又爲說主以應乎幹乃成卦之主也然以爻徳言之不中不正非能履者以卦象言之兌爲口而三適當其缺是爻無吉義也以陰居陽才弱志剛如眇者自爲能視跛者自爲能履當履之時居下之上防行徑進不能自止蹈虎尾而見傷之象也又言暴虎馮河死而無悔乃粗暴武人以此自效於大君者耳豈君子敬事之道乎凡爻旣斷吉凶之後而又加一辭者皆發明占外之意以反決其占也

象曰眇能視不足以有明也跛能履不足以與行也咥人之凶位不當也武人爲於大君志剛也

位不當謂正當口處也凡易者象也卦有取象而爻適當之者則多不論爻徳而以象爲吉凶況若此爻之不中不正者乎

九四履虎尾愬愬終吉

卦取履虎尾爲象在爻獨於三四發之者處凶懼之位且以象言之三則躡乎虎尾而四正虎之尾也四以剛居柔近而多懼故其義與卦同

象曰愬愬終吉志行也

明不獨畏懼以自全

九五夬履貞厲

五與上履道之成也夬與旋正相反九五以剛居尊恐其自信明決則不復謙虛抑畏以致其周旋之密矣以此爲貞能無厲乎

象曰夬履貞厲位正當也

言所履者崇髙可危之位而以剛徳當之故夬決則有厲

上九視履考祥其旋元吉

上九取卦之終以發戒言人之徳行或敗於成天之眷佑或衰於後故必視所履以考其祥若周旋無虧乃得元吉履以敬懼爲義故示人以謹終如始之道也

象曰元吉在上大有慶也

在上而大有慶所以爲元吉若非終保福慶則不稱元吉矣○履有三義履危一義也踐履一義也禮一義也然踐履必於禮而謹禮者懼以終始者也大傳言徳之基者以此

【乾下坤上】

泰小往大來吉亨

泰之名卦專取天地交一義觀彖象傳可見○天地之气通泰則陰沴去而陽和來矣上下之情通泰則邪慝去而正直來矣吉亨並言吉近而亨逺也

彖曰泰小往大來吉亨則是天地交而萬物通也上下交而其志同也內陽而外陰內健而外順內君子而外小人君子道長小人道消也

總舉名辭而後分釋天地交二句釋名內陽外陰以下釋辭或疑陰陽君子小人可以大小言之健順皆天徳不可以大小言曰對健而言順則爲小順惟居外是以配健而爲徳之善也苟非健爲之主則其順也柔靡而已矣

象曰天地交泰後以財成天地之道輔相天地之宜以左右民

凡天地之所有而人制用之者謂之財成天地所未有而人興作之者謂之輔相然亦非兩事也財成言其始輔相言其成如定時成嵗物土經野是財成也耕斂有節稻黍有宜使冬夏無曠時髙下無棄土是輔相也天地交而萬物生天地之泰也聖人左右民而萬民遂人事之泰也

初九防茅茹以其彚徵吉

泰否兩卦六爻之辭或以消息取義或以交不交取義然理則互相發也泰運初來君子道長防茅連茹之象故以其彚徵行而吉

象曰防茅徵吉志在外也

言非私其彚也志於天下耳

九二包荒用馮河不遐遺朋亡得尙於中行

包荒者尊賢容眾之謂蓋善在所取而惡亦未遽棄詩曰爰有樹檀其下維萚包荒之謂也馮河者勇也決也善必舉舉必先不善必退退必逺無有顧曕畏避之心也不遐遺者明足以燭幽隱𨿽側陋之賢必存心焉伏匿之姦必察照焉朋亡者公足以化同異不獨異行者無濡染之幹而同道者亦無比周之累此四者必以包荒爲本包荒者天地之心也覆載之量也然非用馮河則吾道不伸非不遐遺則所處不當非朋亡則或牽於私意亦無以盡合事理而服人心也故斷而必明明而必公然後有以濟包荒之用而合乎中道至於公則無我又有以存包荒之體而廓乎有容矣此與論語所謂寛信敏公者正相似夫泰者消小人之時也無包荒之量則無消之之本無以下三者則又無消之之道故曰舉直錯諸枉能使枉者直是之謂智仁合一宰世之要也

象曰包荒得尙於中行以光大也

包荒而無以下三者則是否貿亂賢不肖渾淆何以得合於中道乎以其有剛徳而居中也故能正大光明而不牽於私不蔽於物所行無一偏之獘也

九三無平不陂無往不復艱貞無咎勿卹其孚於食有福

平陂往復理之必然而有信者所謂孚也艱貞則無咎而理數之常者不足卹自天祐之福可致矣三於時未過中也不待過中而戒聖人之於防也如此

象曰無往不復天地際也

乾坤交際之間在卦義則陰正往在爻義則陰將來

六四翩翩不富以其鄰不戒以孚

交泰之義於四五兩爻發之蓋適當尊位故發此義𨿽不取消長之象爲戒然虛已下賢上下交孚所以持過中之勢永保天命無以易此也翩翩者象四五之在上而就下詩曰翩翩者鵻載飛載下是也陽實陰虛故言不富不富而以其鄰則是好善忘勢屈已而下交善類豈有不中心孚洽者乎不言吉亨者大臣之位得人之慶歸之於君也

象曰翩翩不富皆失實也不戒以孚中心願也

皆釋翩翩失實釋不富陰虛爲失實凡不自有其才能不自有其勢位皆是也賢人願從則不待戒令而孚信矣

六五帝乙歸妹以祉元吉

陰柔虛中當下交之時帝乙歸妹之象貴而下賢上合天心天將降之以福故以歸妹而獲祉也此爻下交之主故占曰元吉

象曰以祉元吉中以行願也

中徳以行下賢之願也

上六城復於隍勿用師自邑告命貞吝

泰極否來如城圯而復於隍也不可力爭於逺但當修徳於近自邑告命者勤於內治之象也若固守其常以爲可以力爭羞辱難免矣

象曰城復於隍其命亂也

政令亂故否至反而修之保治之道也

【坤下乾上】

否之匪人不利君子貞大往小來

名卦系辭與泰同例○否之匪人屬下句爲文言君子之正道不可一日無也若否時之匪人則以君子之貞爲不利而必欲害之是以大往而小來也或以不利君子貞爲戒君子之辭然君子之貞隨時消息豈有不利者乎故屬之匪人爲是

彖曰否之匪人不利君子貞大往小來則是天地不交而萬物不通也上下不交而天下無邦也內陰而外陽內柔而外剛內小人而外君子小人道長君子道消也內柔外剛則邪僻側媚主於中所有者剛方之貎而已

象曰天地不交否君子以儉徳辟難不可榮以祿初六防茅茹以其彚貞吉亨

凡陰陽消息因其時而論其義不必定以爻爲人也泰之防茅防而進也否之防茅防而退也見幾而作儉徳辟難所謂貞也逺小人之害故吉守道以俟時故又有亨道

象曰防茅貞吉志在君也

防茅而退則疑於忘君矣然不苟合於時而守吾道之正以待上之使令乃所以爲愛君之至也

六二包承小人吉大人否亨

二三兩爻皆以上下不交取象上下不交之時蓋有蓄志承順以求交者此惟細小之人如婦寺之類行之乃得其本分而吉大人則儉徳辟難身否而後道亨也此爻陰柔而中正故兩發其義

象曰大人否亨不亂羣也

包承則亂於小人之羣矣

六三包羞

陰柔不中正處不交之時承媚苟合包蓄其羞而已泰交之義系之四五否不交之義系之二三何也

曰泰之四五而以消長爲義則須取陰長之象否之二三而以消長爲義亦須取陰長之象聖人不取而取諸卦義之交不交聖人之情可見矣𨿽然交之時必在上者誠以求之泰之四五當上位故發下交之義也不交之時必在下者善以處之否之二三在下位故發不交之義也此皆法象之自然者而爲君子謀不爲小人謀之意因以見焉

象曰包羞位不當也

以不正之徳當不交之時

九四有命無咎疇離祉

外卦在卦義則爲陽往在爻義則爲陽來陽往必來天之命也旣有天命則𨿽方在否中而無咎矣不但一身無咎其疇類亦將爲天命之所佑而麗於福蓋君子窮通出處無時不與其類共之盛衰治亂無時不以其類占之故曰以其類以其鄰而又曰疇離祉也泰方三而設戒否至四而後有喜辭何也曰先事而預圖者不亂時至而後動者有功

象曰有命無咎志行也

前此志在君者於是而得行

九五休否大人吉其亡其亡系於苞桑

五當否過之時居休否之位有休否之徳故其占大人遇之則吉然去否未逺戒懼不可一時而忘故必有其亡其亡之心而後有系於苞桑之固耳蓋泰之三所謂制治未亂保邦未危也當其未形而知其必至也否之五所謂安不忘危治不忘亂也去之未逺而慮其踵至也然泰至上而猶告命否至五而遂休何也曰此聖人之情所以見乎辭也治則欲其常存亂則欲其亟返𨿽然苟無此理聖人亦安能以意爲之哉大抵治生於天亂生於人生於天而以人承之故可以迎之先而保之長生於人而以人制之故可以遏之豫而返之速推而至於吉凶悔吝之理蓋無適而不然也

象曰大人之吉位正當也

有是徳有是位而當是時也

上九傾否先否後喜

休者息之之謂傾則盡覆而去之也去否不盡不可爲善因時故否運旣終必當從而傾之則先否而後喜

象曰否終則傾何可長也

言不可使之長久而不傾也

【離下乾上】

同人於野亨利渉大川利君子貞

一陰在內而虛中虛則無我中則不偏外同於人人無不同又天以純陽居上火爲太陽之气性亦炎上同气相求亦同人之義也○同人於野則無親疏內外之間亨之道也而其道利以渉川蓋渉川之利在於心同力協故也又利在以君子之正道行之非君子之正道𨿽中無偏主不得爲大同也

彖曰同人柔得位得中而應乎幹曰同人

幹爲陽之通稱言五陽與之應也此應字義與比小畜同不必泥於二五之應然則何不言上下應乎曰居上位則可言上下應二居下體故但言應而已𨿽以蒙師之剛中爲卦主亦不言上下應也

同人曰同人於野亨利渉大川干行也文明以健中正而應君子正也惟君子爲能通天下之志

加同人曰三字者旣同人於野屬而成文故欲別同人之爲卦名也履否艮諸卦亦當然因同人疊字爲名故特別之耳幹體在外干行之象剛健無私故於野而亨渉川而利也然必得君子之正道而通天下之志乃爲大同故上但言干行而下備舉徳體之善蓋必燭大同之理於健之先而以中正應物於後然後能合於天徳之無私也

象曰天與火同人君子以類族辧物

天與火同而與水則違矣𨿽大同之中各從其類自有區別故上下有等親疏有殺人之知愚善惡有分物之貴賤精粗有品類而辧之各得其分乃所以爲大同也

初九同人於門無咎

同人之初故有於門之象蓋家室之內則用情暱而私意多同人於門無咎之道也

象曰出門同人又誰咎也

言門則未辧內外故申其義曰出門同人也居內之初以向於外出門之象隨之初九亦然

六二同人於宗吝

六二以一陰爲卦主五陽應之卦之所以爲同人也然與五正應則有同人於宗之象卦之義於野乃亨故於宗則吝且以下而同於上尢不可以不戒也

象曰同人於宗吝道也

凡言道者亦以卦之時義而言

九三伏戎於莽升其髙陵三嵗不興

同極必異人情之常異極相攻人事所必至也三居下卦之極同而異之際也過剛無應則是猜狠而不和之甚故升髙陵之上而伏戎於林莽以諭與上爲敵然以下敵上故又有三嵗不興之象

象曰伏戎於莽敵剛也三嵗不興安行也

剛指上九也安行者言不獨勢不可興亦理不可行也

九四乘其墉弗克攻吉

四亦無應無應則不同而相攻矣居上攻下故有乘墉以攻之象然居外卦之初則又異而歸同之際也且以剛居柔故又有弗克攻之象焉重能悔過遷義故其占曰吉

象曰乘其墉義弗克也其吉則困而反則也

義弗克則非勢困也困於義耳特表吉字釋之明卦惟此爻稱吉

九五同人先號咷而後笑大師克相遇

五與二爲正應無不同者矣然凡居尊而同於下者其間必多分位所隔眾情所阻其勢使之然也故必先致其號咷之誠而後乃得懽合而笑又必用大師以去其間而後得相遇而卒於同也二曰吝而五無吝何也曰下求同於上有吝道矣上求同於下何吝之有

象曰同人之先以中直也大師相遇言相克也

先謂號咷也有中直之誠故號咷也相克釋克字之義

上九同人於郊無悔

在卦之外野之象也同人之道以於野爲至上𨿽當其象然爻徳有所未僃故殺其象而曰郊國外爲郊郊外爲野郊𨿽未至於野然近於野矣故占曰無悔

象曰同人於郊志未得也

於野則亨矣占曰無悔知其志未得也○內卦自同而漸異外卦返異而之同三四二爻同異之際也故皆不言同人以其未能同也餘爻言同人而二有於宗之戒五有攻克之難其與卦義近者於門於郊而已終未能至於於野而大同也故同人於野之義大矣

【乾下離上】

大有元亨

一陰在上而虛中則眾陽應之而悉爲所有矣兼有眾陽是大者爲其所有也眾陽皆爲其所有是所有者大也又火在天上無不爲其所照則無不爲其所有矣故名大有○大有者有其徳也有其輔也有其眾也有其徳者有之本有其眾者有之效至於虛中居尊兼總陽類爲有其輔則卦之義而有之實也故占曰元亨

彖曰大有柔得尊位大中而上下應之曰大有

位曰尊位中曰大中應曰上下與得位得中應乎幹者異矣故曰大有

其徳剛健而文明應乎天而時行是以元亨

應天謂六五與幹體相應剛健則純乎理文明則察乎善應天時行是順天理以舉措進退者也卦又有此善與大有之時義合是以元亨也

象曰火在天上大有君子以遏惡揚善順天休命天者無不含覆者也非火在天上則羙惡無分𨿽有之如無有矣君子法天無所不照遏惡揚善則有善而無惡與天命合此所以爲大有也

初九無交害匪咎艱則無咎

卦之六爻皆大有者也在卦之下處事之外無所承任則惟勿喪其所有者而已如仁義之心亷恥之行我所固有也交於物而害之則所有者喪矣剛徳居初爲能不失其本素之象故其辭爲能無交於害固匪咎也然又必艱以處之然後終保其所有而無咎

象曰大有初九無交害也

言當大有之初交物者淺故未受其害耳保其終則甚難所以貴在於艱也

九二大車以載有攸往無咎

有剛中之徳上應尊位大中之君所任者重所有之大也占者有大車之徳則任重致逺可以無咎

象曰大車以載積中不敗也

積中言中徳之積如車之其中也

九三公用亨於天子小人勿用

居下之上公之象也廹近離照有亨於天子之象位遇之隆如此所有大矣必其徳業功勲與之相稱然後可當此禮耳豈小人所能堪受乎

象曰公用亨於天子小人害也

言若小人得此則非福而適足爲害也

九四匪其彭無咎

程傳曰九四居大有之時已過中矣是大有之盛者也四近君之髙位苟處太盛則致凶咎故處之之道匪其彭則得無咎謂能謙損不處其太盛則得無咎也彭盛多之貎詩載驅雲汶水湯湯行人彭彭行人盛多之狀雅大明云駟騵彭彭言武王戎馬之盛也

象曰匪其彭無咎明辧晳也

明辧而至於晳則知幾守義可保其所有而無傷

六五厥孚交如威如吉

六五大有之主兼有眾陽有之極大者也然必厥孚交如以信於君子又威如以僃小人乃爲能盡大有之道所謂遏惡揚善者也故其占曰吉

象曰厥孚交如信以發志也威如之吉易而無備也信釋厥孚發志釋交如易而無備釋威如言非作威之謂乃恐慢易而無畏備故盡其畏備之道耳

上九自天祐之吉無不利

以下諸爻皆大有也至於上居有之極則功徳之盛可以格天而祿位之厚自天申之有之至大而無以加者也又六五虛中之君而上九在其上有尊尙賢人之象君能尊尙賢人則天心篤眷而邦家並受其福故系傳釋此爻乃合六五而並釋之蓋六五之居中爲履信質柔爲思順尊尙上九爲尙賢以上爻終五爻之義易之如此例者極多也解者乃以爲上九尊尙六五之賢非矣

象曰大有上吉自天祐也

所有者大至於上而大極矣凡物大有之極皆有凶咎惟修徳尊賢則極所有之大而吉所謂順天休命者也故得自天之祐

【艮下坤上】

謙亨君子有終

謙之名義彖傳不具蓋謙所以名因一陽統羣陰而居下體髙而不逼有功不徳之象緣爻辭與彖同其義易曉故可不釋也○程傳云有其徳而不居謂之謙人以謙遜自處何往而不亨乎君子志存乎謙遜逹理故樂天而不競內充故退讓而不矜安履乎謙終身不易自卑而人益尊之自晦而徳益光顯此所謂君子有終也愚謂亨者事之可通有終者道之可久

彖曰謙亨天道下濟而光明地道卑而上行

兼釋名辭之義下濟卑者謙也光明上行者亨也然不下濟則不能光明不卑則不能上行矣是以謙而亨也按此亦是以卦之體象言蓋一陽在下體之上是下濟也艮徳是光明也坤居上體是卑而上行也但非名卦之本象耳

天道虧盈而益謙地道變盈而流謙鬼神害盈而福謙人道惡盈而好謙謙尊而光卑而不可逾君子之終也以禮自處故尊其气接物故光退然自下故卑人莫不敬故不可逾

象曰地中有山謙君子以裒多益寡稱物平施

地中有山者山卑則平夷而如在地中蓋損髙就卑則幾於平矣謙之象也自卑而尊人是裒多益寡也蓋必如此然後適得其平耳推之事物莫不皆然

初六謙謙君子用渉大川吉

六爻皆謙者初居下是謙而又謙也君子用此以渉大川則能得人之和而可以濟矣故吉

象曰謙謙君子卑以自牧也

卑者明初居下也爻君子字本屬下句傳則以謙謙爲君子之行也九三亦然

六二鳴謙貞吉

柔順中正極謙之美著聞於外不可掩遏鳴謙而得其正者也人能如是則吉

象曰鳴謙貞吉中心得也

中心得言由內有中正之實徳非可以聲音笑貎爲也釋貞字之義

九三勞謙君子有終吉

謙者有而不居之謂陽之徳實是有其實而能謙者也故曰勞謙此爻卦之主故其占與彖同

象曰勞謙君子萬民服也

萬民服取羣陰歸之之義得人心服是以有終也

六四無不利防謙

不言防謙無不利而曰無不利防謙程傳云動作施爲無所不利於防謙也居上位而近故其占戒如此

象曰無不利防謙不違則也

不違則明非過分之防乃事事不違於禮法耳

六五不富以其鄰利用侵伐無不利

虛中居尊而當謙時不有其崇髙富貴以徳服人者也故曰不富以其鄰必如是而後利用侵伐而於他事亦無不利蓋兵者上人之事惟謙之至則無上人之心其侵伐也不得已而動所以利也

象曰利用侵伐徵不服也

不富以其鄰則人皆服之矣不服者自外於徳侵伐其所自取也

上六鳴謙利用行師徵邑國

二言鳴謙者徳之純也上言鳴謙者順之極也謙徳之盛如此可以行師矣然道先自治而後治人故用師則惟徵其邑國蓋終始自修不務於逺之意

象曰鳴謙志未得也可用行師徵邑國也

言盛徳之人𨿽至於鳴謙而其志不自以爲得也故𨿽可用行師亦惟自治其私邑而已夫謙徳之光至於逺播然微有責人之意則猶未謙也五言以其鄰而利用侵伐先近而後逺也上言利用行師而徵邑國後逺而先近也兩爻互發其實一意

【坤下震上】

豫利建侯行師

一陽居上體而上下應之居上則其志得行眾應則人心和附豫之象也內順外動爲順乎理而動亦致豫之道又雷出地而聲气暢逹以動萬物之和皆所以爲豫也○建侯行師事之最大者人心和豫則無不樂從又建侯以宣徳澤行師以除暴亂亦莫非致豫之道

彖曰豫剛應而志行順以動豫

豫順以動故天地如之而況建侯行師乎天地以順動故日月不過而四時不忒聖人以順動則刑罰淸而民服豫之時義大矣哉

贊卦皆言時贊爻皆言位時位兩字乃卦爻之所以立也自豫以下贊卦之大者凡十二有言時義者有言時用者有但言時者豫隨遁姤旅或得人心之歸或處所遇之難故皆以義言之險暌蹇則義皆不善而有時而用故言用也養人解難大過攺革則其得人之歸所遇之難又有大焉者但言其時而義與用皆舉之矣

象曰雷出地奮豫先王以作樂崇徳殷薦之上帝以配祖考

風雨露雷無非所以動萬物之和者而雷爲盛禮樂刑政無非所以感人心之和者而樂爲盛也

初六鳴豫凶

本義言卦以眾樂爲義爻以自樂爲義惟九四爻辭義與卦同愚謂自樂而以禮則爲和豫矣眾樂而不以禮亦爲逸豫矣蓋其義一也陰柔則無立處下則志卑當豫得應喜而聲鳴凶之道也

象曰初六鳴豫志窮凶也

豫未至凶志意窮滿以至於鳴則凶矣

六二介於石不終日貞吉

不終日言其處逸豫之不耽也二之徳中正堅確故無欲而能知幾占者亦如是之正固則吉也

象曰不終日貞吉以中正也

明其所以介如石也

六三盱豫悔遲有悔

卦惟九四一陽故初應之則鳴三近之則盱以盱爲豫可悔甚矣惟悔而速去之則可遲則必至於有悔也

象曰盱豫有悔位不當也

以不中正之徳當近陽之位

九四由豫大有得勿疑朋盍簪

爲卦之主故曰由豫得應於上下是大有得也以其居上位而近乃危疑之地故其占又曰勿疑朋盍簮蓋當其任則當至誠而不可自疑任之者亦當待之以至誠而不疑然後徳孚交深而朋類盍聚也

象曰由豫大有得志大行也

所謂剛應而志行

六五貞疾恆不死

貞常也恆亦常也言因多疾之故而得以終其性命而不死也蓋當豫之時柔而不正必溺於豫矣居得尊位易溺之甚者也然乘剛則是常有危難之象得中則是有徳之象常有危難則警戒震動而不得以宴安有徳則能恐懼修省而不溺於宴安如人之有病者每能謹疾愛身則不至於大病而傷其壽年矣是因常疾而常不死也孟子所謂生於憂患而死於安樂者正合此爻之意

象曰六五貞疾乘剛也恆不死中未亡也

乘剛是貞疾也惟有中徳則能因疾謹戒故不至於死亡

上六防豫成有渝無咎

陰柔處豫之終湛溺於豫至於昏防其咎大矣然動極有變之義故又言旣成而能攺悔則可以無咎也或曰上防於豫止於得咎初六渉豫未深何以遽言凶乎曰得應而至於鳴心移權勢非昏沈於豫者比也三亦盱於四而猶系以悔辭何也曰三四異體𨿽近而情不親豈初六正應可同乎卽此三爻之辭足以見觀象之權衡體物之極至矣

象曰防豫在上何可長也

居上而防豫豈可長久而不變乎

周易觀彖卷三

欽定四庫全書

周易觀彖卷四

大學士李光地撰

上經四

【震下兌上】

隨元亨利貞無咎

卦之上下兩體及兩體之六爻皆以剛而下柔以剛下柔則是能降尊屈貴忘其賢智以下於人我能隨物物必隨我有隨之義其徳內動外說中誠足以動物而外以和說行之亦隨之義其象澤中有雷以至剛之性伏於至柔之下皆所以爲隨也○隨之道可以元亨然必利於貞乃得無咎蓋不以正則我之隨物者必有違道之私物來隨我者未免朋從之感安能使天下隨之而極大通之善乎或問隨與比同人之義何異曰比者人來比我也而我往比人之義次之同人者人我相同也而我往同人之義次之隨則主於我往隨人而人來隨我之義則次之此其所以異也比言吉不言亨同人曰亨隨曰元亨者深著以已下人之美

彖曰隨剛來而下柔動而說隨

大亨貞無咎而天下隨時

時是也隨固大亨然必貞乃無咎而天下皆隨於是也

隨時之義大矣哉

當作隨之時義傳經者因上文有隨時而誤爾

象曰澤中有雷隨君子以向晦入宴息

陽气斂而藏於澤中陽隨陰也君子向晦神隨形息

初九官有渝貞吉出門交有功

初剛下於二柔五剛下於上柔此兩爻成卦之主也又震剛下於兌柔初爲震主於義尢重故於此發明陰陽唱隨之理蓋官者主也陽爲主而陰隨之正也今以剛下柔以陽隨陰則主之道變矣是官有渝也然時義當然隨然後合於義惟所守者正道所從者正人則無詭隨之失有親而可久無比匪之傷有功而可大吉而且獲廣交之益矣

象曰官有渝從正吉也出門交有功不失也

所從者正則不失己不失人矣故出門交而有功也

六二系小子失丈夫

初五旣下二上則二上必從而系之時義如此自然之象也二五正應而系於初自初言之則有善下之美自二言之則失所從之正矣二有中正之徳而義與時遷故其取象如此

象曰系小子弗兼與也

義不可兼故系初則失五

六三系丈夫失小子隨有求得利居貞

六三一陰去初旣逺則不爲陽所下而上從於九四是系丈夫而失小子也以下從上以陰從陽則𨿽系之而實隨之四有徳位故三有求而必得然與卦以剛下柔之義相反懼有苟合不正之嫌惟以正道自居則無不利矣

象曰系丈夫志舍下也

卦之陰皆下系三獨舍下而從上也

九四隨有獲貞凶有孚在道以明何咎

九四一剛無下柔之象惟爲三之所系而三實隨之上得下隨是有獲矣陽爲陰隨正也而與卦義相反是以凶也然使所交孚者一出於道義之正則以我隨物物來隨我皆道之所當然惟以明而行之可以無咎蓋明則察理也辧而知人也審矣○卦惟三四不正又其相隨也剛上柔下反乎卦義故其占戒如此然不純爲凶咎之爻者以陰隨陽於唱隨之道獨得其常也故卦惟兩爻言隨余則陽爻言交言孚陰爻言系而已蓋剛𨿽下柔而陽無隨陰之義陰爲陽所下又不可以隨陽爲言聖人於辭義之間其嚴如此

象曰隨有獲其義凶也有孚在道明功也

義謂卦義有孚能在於道者明理知人之功也

九五孚於嘉吉

卦以下柔爲義五下上六者也又以正中之徳而居尊位義得兼統羣爻非餘爻一唱一隨者比故摠言其所孚者皆善而占則吉蓋兼上六之比六二之應在其中也

象曰孚於嘉吉位正中也

上六拘系之乃從維之王用亨於西山

上六卦外不與人相隨者也以卦義九五下柔故上爲所拘系而不能去系之不足又從而縶維之蓋上有下賢之君則𨿽逸遁髙舉之士無不爲所羅致又言此義也乃文王之所以亨於西山者也文王求賢下及兔罝屠釣此神明之所以享而王業之所以興也

象曰拘系之上窮也

窮上則有往而不返之象故必用拘系之

【巽下艮上】

蠱元亨利渉大川先甲三日後甲三日

卦之上下兩體及兩體之爻畫皆剛上而柔下有上下不交之象焉不交則積而至於敝壊矣又其徳巽而止巽者入也凡事能入而察之則必能斷而行之入焉而止壊之道也其象山下有風山者艸木發生之處其下有風亦零落敝壊之意物壊極則必有事無終壊之理故曰蠱者事也○物壊而事起焉乃元亨之道蓋振敝興壊則易亂而治矣渉大川事之大者也當蠱之時非歷危險不足以濟也甲者日之始易壊而治更始之象也先甲三日棄舊以圖新後甲三日丁寧而不倦

彖曰蠱剛上而柔下巽而止蠱

蠱元亨而天下治也利渉大川往有事也先甲三日後甲三日終則有始天行也

蠱壊也壊則前之終蠱有事也有事則後之始終則有始釋甲字之意也爲前之終故當先甲而圖其所以始爲後之始則當後甲而慮其所以終蠱𨿽有事之卦然未有不因天時而起事者

象曰山下有風蠱君子以振民育徳

風𨿽陰气然乃陰凝於內陽气入而散之者也陰气盛故物之形必壊陽气散之故物之气能滋山下有風所以爲蠱壊之象而又有振動培育之象也振民如風育徳如山作新民俗而飬育民徳亦先甲後甲之意

初六乾父之蠱有子考無咎厲終吉

諸爻皆言父母者明所以與革不同之理蓋𨿽更始而其緒有承非全然攺革之比故易中更攺之卦莫大乎革其次蠱其次巽玩彖爻象皆可見也處蠱之初蠱未甚也蠱未甚而有子能幹之則親過未彰而考亦不至於有咎矣幹蠱非易卑而居初尢其難者然爲之豫而處之善故𨿽危而終吉○凡事親之道有隱無犯而幾諫不違故當以剛柔並濟爲善初以柔居剛能幹蠱若一於剛則激一於柔則廢諸爻之義以此推之

象曰乾父之蠱意承考也

言不襲父之事而善繼父之志此考之所以無咎也

九二幹母之蠱不可貞

以陽上應於陰有幹母之蠱之象諭母於道視父尢難故不可一於貞固巽順以入之然後可以孚格九二居柔得中故因爻徳以設戒也

象曰幹母之蠱得中道也

九三乾父之蠱小有悔無大咎

過剛則有傷恩之事能無悔乎然時當幹蠱故無大咎也

象曰乾父之蠱終無咎也

六四裕父之蠱往見吝

裕者寛緩之意三以剛居剛是幹之而過於果決四以柔居柔是裕之而失於優防然裕之則蠱日深矣故三小有悔而四以裕而往必見吝也

象曰裕父之蠱往未得也

六五乾父之蠱用譽

治蠱至此而成矣而五以柔中之徳居之幹蠱而以譽聞者也或曰幹蠱而用譽如顯親之過何曰吾不失徳則親之徳不失矣吾之譽卽親之譽也

象曰乾父用譽承以徳也

不承以事而承以徳所以爲孝

上九不事王侯髙尙其事

上無所承無復父母之象又在事之外無事者也故其象爲不事王侯然當蠱之時莫不有事不事王侯則其行彌髙而義彌尙矣

象曰不事王侯志可則也

人知以事爲事而不知以志爲事蠱在事者以事干之也蠱在人心非事之所能幹也以志爲事者豈不謂之髙尙其事乎○父母尊者也故下卦則取諸所應上卦則取諸所承凡以陰遇陰以陽遇陽及以陰遇陽皆曰父無嫌於稱父也獨以陽遇陰則曰母不可以稱父也上𨿽無復父母之象然不可言不事父母故曰不事王侯也易於上下之位陰陽之分義理倫常之間其稱名之必謹有如此者

【兌下坤上】

臨元亨利貞至於八月有凶

凡物中則滿而向衰及過中則己衰矣故惟二陽之卦居內爲主而勢盛大爲主則物從之盛大則物下之臨之義也其象澤上有地地澤之情相親而髙下有等又臨下者常存畏懼詩所謂如臨深淵是也故爲臨或曰臨主於上臨下二陽居下何以爲臨曰觀之義主乎君者也臨之義不專主乎君者也二陽浸長理足以服從於物凡有臨人之責者皆可以當之也○陽剛盛大則有大通之理而宜於正若其不正則不合於天道𨿽君子而有恃勢之心亦徳之衰也故又言至於八月有凶以見盛大之勢不可恃如此八月七日之說以卦气推者多鑿蓋陰窮於六而進則少陽生於七陽窮於九而退則少陰生於八七八者陰陽始生之數也陽則曰日陰則曰月

彖曰臨剛浸而長說而順剛中而應大亨以正天之道也

卦所以爲臨剛浸而長也如此則應再著臨字如蒙卦之例不然亦應著也字如履卦之例而與下文不復離別者蓋根釋名之義兼以釋辭如後復無妄諸卦彖傳皆此例也剛長所以亨也說順剛中所謂正也當浸長之時體和說而行順道剛而得中以應於物如此然後爲大亨而能以正合乎天道也

至於八月有凶消不久也

象曰澤上於地臨君子以教思無窮容保民無疆臨人如此則不以盛大之勢而以久大之徳勢有時而消徳無時而盡也

初九咸臨貞吉

咸有周徧之義又有感通之義蓋無心之感無不周徧故二義一也初剛而正是能以徳感物而爲臨者得臨之正矣故臨人者如是則吉

象曰咸臨貞吉志行正也

凡初爻多言志行正者在事之初觀其所志

九二咸臨吉無不利

二正當浸長之位且剛中而應則正不必言矣故亦曰咸臨而其占吉無不利

象曰咸臨吉無不利未順命也

臨之盛大天之命也君子但知大亨以正之爲天道不知浸長之爲天命也順乎道則有無窮無疆之業順乎命而消不久矣是故君子未順命也

六三甘臨無攸利旣憂之無咎

臨𨿽盛大然消亦不久可憂而不可甘也三不中正爲說之主居下之上以勢臨物而以爲甘失臨之道者也何利之有然甘苦之介一念之間故苟能知憂懼則必不以臨爲甘而咎可免矣此卦以說順爲善爻徳非純凶故又發此義

象曰甘臨位不當也旣憂之咎不長也

六四至臨無咎

凡臨物者以切近而能周至故臨有逼義四以柔正與下體相切近臨之周至者也以非卦主又非尊位故僅曰無咎

象曰至臨無咎位當也

三四皆臨人之位而其徳有當不當

六五知臨大君之宜吉

六五虛中有知之象居上之道莫大乎知知則明理知人而所行無不當矣所謂聰明睿知足以有臨故其占如此則吉

象曰大君之宜行中之謂也

以其中而有知之羙則是所行皆中故謂之大君之宜也

上六惇臨吉無咎

坤體至厚居臨之終惇厚於臨者也臨之道有終爲難非厚徳以行久道不能吉且無咎凡言吉無咎者皆吉而後得無咎也

象曰惇臨之吉志在內也

因上居事外而發明之言惇厚於臨乃心存天下非在事外者也○或疑觀以二陽爲主則觀於人者此二爻而已餘皆觀人者也臨亦以二陽爲主而六爻皆有臨人之義何也曰觀之陽在上上爲下觀其義正矣又觀人觀於人皆必有道焉故因卦位而兩備其辭也臨陽在下卦𨿽取臨物爲義而撰徳於爻者不可以上位爲所臨之人又道專在臨人臨於人者訓戒所不及也故但以卦義統之而不以主爻爲分別

【坤下巽上】

觀盥而不薦有孚顒若

二陽在上四陰在下陽爲陰觀以重畫之卦論之有艮門闕之象古人門闕謂之觀取其爲人所觀所謂兩觀者也此取下觀上爲義也其象風行地上有風化萬物巡歷而振動之之象又取上觀下爲義也然上而觀下則下愈得所觀矣是以名觀○下之觀上理也然必有爲觀之徳然後可以稱觀之義凡祭祀盥手而未薦之初孚誠內存顒然可仰聖人之心齋戒於密未動而敬至於誠中形外此爲觀之徳也故舉祭時一端言之

彖曰大觀在上順而巽中正以觀天下觀盥而不薦有孚顒若下觀而化也

此釋名辭如泰卦之例而倒其文大觀在上以二陽居上言之釋卦名也卦徳順而巽則是內積中和而養徳也至外能巽入而感人也深九五以中正居尊則是有中正之徳以觀示天下釋卦辭也先舉卦義於前然後連引名辭於後此又一例然又申之曰下觀而化也者蓋大觀在上則下觀之矣有順巽中正之徳則觀之而化矣又合名辭而總釋其意也

觀天之神道而四時不忒聖人以神道設教而天下服矣

四時者天之教天之所以爲觀者也聖人設教仁育義正與天之四時配聖人之所以爲觀者也然其設教之本則皆神道之所爲神道者孟子所謂所存者神卽卦辭盥而不薦聖人所以神明其徳者是也此卦以三才之象言之兩陽居上如天垂象以門闕之象言之古人懸象布法之處如聖人設教

象曰風行地上觀先王以省方觀民設教

此記所謂王者巡守命太師陳詩以觀民風者也設教於朝廷則爲民觀而設者也設教於邦國則因觀民而設者也

初六童觀小人無咎君子吝

爻以正應爲重常也然有因時義而變者則主於相近而不主於相應如隨義相隨觀義相觀皆以近而取義逺則不相及矣初居下去五上極逺童觀之象也小人所見宜其淺近君子則可羞矣

象曰初六童觀小人道也

六二闚觀利女貞

二亦去五上逺𨿽與五相應闚觀之象也所見不出閨門之外女之貞也而非丈夫之道

象曰闚觀女貞亦可醜也

六三觀我生進退

觀我生猶言觀我之平生謂徳行也處觀之時近於上體𨿽有可進之道然必內度其身以爲進退也徳行旣完然後觀人而不失已焉觀於人而民不失望焉

象曰觀我生進退未失道也

不觀我生以爲進退則必有失道之事

六四觀國之光利用賔於王

四比九五近天子之光者也處位已髙故又有作賔王家之象

象曰觀國之光尙賔也

尙上也言由上能賔臣故賢者來賔也

九五觀我生君子無咎

五上二爻所謂大觀在上而五則中正以觀天下者也居此位者但當觀我之生平何如爾君子處此則無忝於爲觀之徳所以無咎

象曰觀我生觀民也

觀民言爲民所觀也居觀民之位故必內省其觀民之徳

上九觀其生君子無咎

因觀之終而言觀道其辭與九五同五以爻義言之以五爲主者也故曰我上以卦義言之泛言爲觀之道故曰其觀道之終徳已著於天下矣然聖賢之心不敢一日而忘修省故必觀其生平謹終如始惟君子處之爲無咎也

象曰觀其生志未平也

志未平言心未敢自安也五則明其責之甚重居尊位也上則著其心之不息處卦終也

【震下離上】

噬嗑亨利用獄

兩陽四陰外實中虛頥卦也此卦如頥中銜物必噬而後合故爲噬嗑賁亦有此象而不取此義者頥動物也此卦麗於動而賁麗於止也其象電上雷下天地之气閉塞不交必有雷電摧擊之威然後二气防合亦噬而後合之義○物有間者噬而合則通矣故其占亨用獄者所以去天下之間也噬嗑之事莫大於此

彖曰頤中有物曰噬嗑

噬嗑而亨剛柔分動而明雷電合而章柔得中而上行𨿽不當位利用獄也

噬之而合則通矣故曰噬嗑而亨此義旣宜於用獄又卦之爻畫剛柔相半卦徳動而能明卦象雷威電照相合而章六五柔而得中以居尊位有剛柔不偏威明並用慈惠能斷之象𨿽以六居五爲不當位而於用獄之道爲宜故以卦義及卦之善總釋利用獄者如此

象曰雷電噬嗑先王以明罰勅法

明其刑罰則民畏而不防申其法令則民曉而知警體雷電初動之象也

初九屨校防趾無咎

九四於卦噬齧之物也在爻則反爲用刑之主初上象頥噬物者也在爻則反爲受刑之人蓋卦論統體爻則有上下貴賤之位故其取象不同如此止惡於初則不入於罪無咎之道也

象曰屨校防趾不行也

趾所以行釋象防趾者取使其不行之義

六二噬膚防鼻無咎

中四爻皆取噬爲義初在下易制而質剛彊六二近而治之故𨿽如噬膚之易而用力深切至於防沒其鼻當噬嗑之時居中得正故占無咎

象曰噬膚防鼻乘剛也

六三噬臘肉遇毒小吝無咎

三與上應彊梗怙終治則難服故有噬臘肉而遇毒之象當噬嗑之時以柔居剛動而麗明故𨿽所治至難不免於小吝而無咎

象曰遇毒位不當也

以六居三而當上九難治之應

九四噬幹胏得金矢利艱貞吉

四五皆居髙位故取幹胏幹肉爲象謂奏當之成如煆煉之肉熟而可食者也胏難而肉易訟入矢獄入金四臣位劇易大小兼之故曰幹胏曰金矢受下之成以獻於君任莫重焉故必艱難居心守法之正然後得吉也中四爻惟四剛徳故獨曰吉而餘皆曰無咎

象曰利艱貞吉未光也

教化不明而民防焉刑非光大之道故必哀矜勿喜艱以處之

六五噬幹肉得黃金貞厲無咎

五尊位受成執要故曰幹肉曰黃金然用獄危道也必處之無不正則𨿽危而無咎五有柔中之徳以行其正故因以戒占者

象曰貞厲無咎得當也

五不當位而曰得當蓋指用獄非爻位也

上九何校防耳凶

象曰何校防耳聰不明也

耳所以聽釋象防耳者懲其不納誨而無悛心或曰卦爻多取初終爲義如蒙如師是也此卦初上取於受刑何也曰蒙與師在上之責多訟與獄警民之意切故噬嗑初上示民畏法猶之訟卦之意此易所以周於民用也然於初曰不行則必有以禁民可知矣於上曰不明則必有以明民可知矣用刑弼教之始終蓋未嘗不具焉

【離下艮上】

賁亨小利有攸往

凡剛爲質柔爲文質爲本文爲末此卦內離外艮離柔也宜在外而居內是柔來文剛又卦畫六二之柔來文初三之剛也艮剛也宜在內而居外是剛上文柔又卦畫上九之剛上文四五之柔也剛柔相變乃天地自然之文其徳文明以止爲有文章威儀以各止乎其事之分又人道之至文也其象山下有火火在山下則艸木得其光耀亦文之意也故爲賁無文不行故賁之義可以亨通然文不可過也宜有以節之故小利有所往而已

彖曰賁亨柔來而文剛故亨分剛上而文柔故小利有攸往天文也

此釋名辭如屯卦之例皆以卦義爲名辭所共取然乃先釋辭而後釋名者蓋文剛文柔賁字之義已顯是文剛文柔卽釋名義而因以釋辭義也其復曰天文也者則足釋名義之意或疑剛上文柔言分何也曰末附於本理也豈可謂本附於末乎使末反於本而其中之本自在也豈非其一本之分乎如枝葉則附於根種及枝葉成實而復歸於種無非一種之分而已其中之根種固在也

文明以止人文也

此又專釋卦名然文明則亨通止則小利有攸往矣辭義在其中也

觀乎天文以察時變觀乎人文以化成天下

時變者如春夏之敷華柔來文剛也秋冬之成實剛上文柔也化成者如禮樂之明備文明之功也性命之各得以止之效也

象曰山下有火賁君子以明庶政無敢折獄

庶政則宜密其節文是賁可用也折獄則宜專乎誠意是賁不可用也明庶政以諭民而重於折獄法離明艮止之義也

初九賁其趾捨車而徒

六爻三陽有質素之徳者也陰所求也三陰文也依陽徳以立者也初九有剛正之徳當賁之初質素不渝居於下位不援上應故取象如此

象曰捨車而徒義弗乘也

六二賁其須

人之一身皆爲質幹其華而文者須耳然文依質而立須亦附人而美詩所謂其人美且思也二爲文明之主而來附於初三之剛且卦有頥體故取賁須爲象

象曰賁其須與上興也

須在頥下故曰與上興諭其附於陽也

九三賁如濡如永貞吉

一陽防於二陰之間𨿽有剛質不免於濡溺矣文之時不可濡溺也終守剛質永其正固則吉矣

象曰永貞之吉終莫之陵也

守其剛正不可陵犯

六四賁如皤如白馬翰如匪防婚媾

陰求陽徳以自賁者也四與初正應當賁之時時義相求而四有正徳故能致其質素之心以從質素之應初賁趾於下質素者也四與之相賁則皤然其白而所乘之馬亦白矣防相害者也婚媾相求者也初匪防而實婚媾故求之如此其切也不言吉者義當然爾

象曰六四當位疑也匪防婚媾終無尢也

以六居四柔質而在上位當賁之時而欲返質從道能無疑乎惟知初之匪防而爲婚媾故終無過尢也因爻曰匪防故以疑字發其意

六五賁於丘園束帛戔戔吝終吉

以柔居尊當賁之時文之盛者也然卦有剛上文柔之義六五位近上九能尊尙之故有賁於丘園之象上九艮主而在卦外山野之地故曰丘園當賁居尊而能以丘園自賁誠余於文故曰束帛戔戔五之吝猶四之疑也賁之時惑於心則有所系吝阻於眾則有所羞吝也然能決意從道是以終吉

象曰六五之吉有喜也

居尊位而能去文就質不曰有慶但曰有喜者從善之初未及乎化成天下之盛也

上九白賁無咎

剛上文柔卦之主也以剛文柔則是文窮返質白賁之象也賁之道在無色以白爲賁則惇本尙實華靡之習不足以累之何咎之有

象曰白賁無咎上得也

君子之志在乎反古之道居卦上文窮之時還於質素得志可知矣

【坤下艮上】

剝不利有攸往

五陰盛長一陽垂盡其卦爲剝又山髙起於地而反附著於地亦頺剝之象○程傳云眾小人剝喪於君子故君子不利有所往惟當巽言晦迹隨時消息以免小人之害也

彖曰剝剝也柔變剛也

不利有攸往小人長也順而止之觀象也君子尙消息盈虛天行也

易之爲象者消息盈虛而已故觀象而順止乃所以尙消息盈虛

象曰山附於地剝上以厚下安宅

所謂小人君子者不止邪正之朋而已上下君民皆是也民心散則剝其上矣故姤卦亦有逺民之象

初六剝牀以足蔑貞凶

剝自下升惡自小積蔑正理者積小成大豈有不凶者乎

象曰剝牀以足以蔑下也

六二剝牀以辧蔑貞凶

象曰剝牀以辧未有與也

二之爻徳優於三故傳發其義謂其無剛徳之應與故蔑正而凶若三之有與於上則不至於蔑正而無咎矣

六三剝之無咎

獨與上應當剝之時爲無咎

象曰剝之無咎失上下也

六四剝牀以膚凶

剝牀而及於人之肌膚在國則禍已深在身則惡已積

象曰剝牀以膚切近災也

六五貫魚以宮人寵無不利

剝至五陰極矣然五有柔中之徳上承上九非剝陽者故取貫魚以宮人寵爲象蓋統率其類以承於陽不特無所剝損而且有利助矣此卦以一陽爲主三應而五比之皆善也

象曰以宮人寵終無尢也

上九碩果不食君子得輿小人剝廬

上之一陽所剝者也然陽在天地間不可剝故民心之公至亂而益見道義之重至窮而益尊陰而剝陽者徒自失其所覆庇而已理旣如此又爻有陽得陰載陰剝其廬之象故因以爲占戒

象曰君子得輿民所載也小人剝廬終不可用也此傳與丰三象傳用字疑皆害字之誤叶韻可知或因文似而致譌也小人𨿽欲剝廬而君子終不可害此所以爲碩果不食

周易觀彖卷四﹤經部﹐易類﹐周易觀彖﹥

欽定四庫全書

周易觀彖卷五

大學士李光地撰

上經五

【震下坤上】

復亨岀入無疾朋來無咎反復其道七日來復利有攸往

一陽在下是陽气盡而又生旣往而還之象故謂之復雷在地中陽爲陰壓欲動而未發亦復之義也陽復生則有亨通之勢矣故占得之者已之出入

旣得無疾朋類之來亦得無咎反復其道猶言反覆計其程路也計其往返之道七日當得來復而自此則有所往而無不利申復亨二字之意也

彖曰復亨剛反動而以順行是以出入無疾朋來無咎以剛反兼釋復亨與師貞比吉同例又根此義及動順之徳以釋出入無疾朋來無咎與臨卦同例動而以順行謂震動有爲而以和順行之

反復其道七日來復天行也利有攸往剛長也

復其見天地之心乎

性者體也情者用也心者統性情而兼體用者也言其體則曰天地之大徳曰生言其用則曰天地感而萬物化生此卦一陽初反動靜之間謂之性則已發謂之情則未著故特以心言之蓋全體於是而呈露大用於此乎端倪言心以括性情之妙也

象曰雷在地中復先王以至日閉闗商旅不行石不省方

以冬至配復卦者於此象見之先儒兼謂冬夏至者不是

初九不逺復無祗悔元吉

失而後有復非失則無復一陽爲卦之主處卦之初失之不逺而復者也覺之早反之易則不至防於過失而悔矣悔且無之況吝防乎故其占曰元吉

象曰不逺之復以修身也

修身之道攺過遷善之速而已

六二休復吉

復之時主於陽復故諸爻皆以逺近於初爲義二有中正之徳最近於初在人爲好徳而親仁涵養薰陶日反於善休休然而有餘裕故其辭曰休復而占則吉也

象曰休復之吉以下仁也

二在初上而曰下者下交於初是下仁也

六三頻復厲無咎

三與初稍逺而相背又不中不正其失頻矣然居內卦與初同體故猶有頻復之象頻失則危復故無咎

象曰頻復之厲義無咎也

卦義應復故能復則無咎

六四中行獨復

眾陰惟四與初應是能中道而行獨復於善者不言吉防本義盡之

象曰中行獨復以從道也

下仁者中心悅而下之從道者知其當從而從之

六五惇復無悔

當復之時而有中徳又坤體惇厚故有惇復之象而其占無悔

象曰惇復無悔中以自考也

五與初無比應故曰中以自考孟子曰子歸而求之有餘師學莫要於自考以中道自考驗則𨿽不中不逺矣

上六迷復防有災眚用行師終有大敗以其國君防至於十年不克徵

居復之終去初已逺陰柔不能自振迷於復者也迷於復則防而且有以召夫災眚防自己作災眚自外至謂過誤災謂不幸災眚對言亦分內外與防對則皆自外也以此行師必至大敗而防及其國君至於十年猶不可以有行在人則爲私欲橫流而失其心者也天命不祐行矣哉

象曰迷復之防反君道也

爻言以其君防者連累之辭傳則歸咎於君也

【震下乾上】

無妄元亨利貞其匪正有眚不利有攸往

無妄天徳也人物同得之以爲性故性之徳皆無妄此卦乾上震下乾爲天徳震得乾之初畫得天之初有無妄之象又其象爲天下雷行天气動而雷始發之萬物之所資以始者也亦無妄之義也或曰必以得天之初言之何也曰人物同得天命以爲性而其最初者尢同得之如四徳之仁五倫之孝之類𨿽气昏者莫不發見而其發見亦在最初如防穉始事初心皆是無妄之徳可以大通然必利於正乃爲無妄匪正則有妄矣有妄則有眚矣災自外來眚由已作無妄災也自外來者也匪正之眚由已作者也如是則不利有所往矣況元亨乎

彖曰無妄剛自外來而爲主於內動而健剛中而應大亨以正天之命也

此釋名辭亦與臨同例蓋以剛來爲主釋卦名義又根此義及卦徳爻應檡元亨利貞之義也以剛爲主於內則心實矣動而健則動作而能自彊剛中而應則無私應物此皆大亨至正之道天之命也天命蓋天徳之流行而發見者或疑他卦皆直言剛來柔來此言自外來何也曰外者外卦也欲假幹之卦象以爲天徳故言自外來見爲主於內者之爲天徳爾內者內卦也內卦震以初之一陽爲主故曰爲主於內

其匪正有眚不利有攸往無妄之往何之矣天命不祐行矣哉

匪正則妄矣而猶自以爲無妄而往不合乎天而天不祐之矣其可行乎

象曰天下雷行物與無妄先王以茂對時育萬物物物而與之無妄者天之因時以生物也使物各得其性者聖人之對時以育物也對猶配也聖人順天時以養育民物道與天配以其所育者繁盛故又曰茂也卦爻之義在盡其性大象之義則兼乎盡人之性盡物之性也

初九無妄往吉

初以一陽爲主於內無妄之主也居動之初有爲之時也當有爲之時以無妄而往吉可知矣卦惟此爻占吉卦主故也

象曰無妄之往得志也

六二不耕獲不菑畬則利有攸往

二居下體亦有爲之時也然爲之而有計較謀望之心則妄矣耕必有獲菑必有畬然方其耕也不計其獲也方其菑也不計其畬也若曰吾耕而必獲吾菑而必畬心旣雜矣功又分焉此先事後得徳所以崇有事勿正義所以充也二有虛中之徳故因以爲占戒

象曰不耕獲未冨也

萊田一歳曰菑三歳曰畬春耕秋獲猶且不計況菑畬乎

六三無妄之災或系之牛行人之得邑人之災

凡時窮則有災三居內卦之極故有無妄之災行人得牛而牽連及於邑人在邑人可謂無妄之災矣然災自外作故無防害之辭

象曰行人得牛邑人災也

九四可貞無咎

內卦動體有進爲之象外卦健體有固守之象四居健體之初能正而固可以無咎矣

象曰可貞無咎固有之也

以其固有者而固守之本分之外無所容心焉無妄之道也

九五無妄之疾勿藥有喜

勿者戒辭也旣無妄矣則不可以禍福利害動其心若少有災患之來而卽求所以解免則因以生妄且從而益災者有矣如人之內气充和者無致疾之道而忽得疾則惟勿藥可以有喜苟欲速其愈而藥之則是反傷其气而重其疾也五有中正之實徳故亦因而設戒

象曰無妄之藥不可試也

非特無所用藥而必不可藥也

上九無妄行有眚無攸利

處時之窮不可以動動則妄矣故行則有而無所利惟無動爲大也

象曰無妄之行窮之災也

妄動之過在已故爻曰有眚然有眚則召災矣以其當時之窮非必有取災之道而動輙生災故災卽爲也夫子釋卦義總之曰無妄災也者凡防害悔吝皆人爲之妄有以取之無妄之卦不當有防害悔吝但有災爾明此義者知無妄而不免災則受命之正也又知因災而省其妄則修身之宻也

【乾下艮上】

大畜利貞不家食吉利涉大川

以艮蓄乾乾天徳也莫大於天徳而惟艮之篤實有以蓄之所蓄之大也三陽自下上升以極於上爲六五所尊尙有賢人登進崇禮於君之象亦所蓄之大也又剛健之性最難制者二陰並力蓄乾且艮徳爲止能止其健亦所蓄之大也蓋畜者聚也止也在己者飬其天徳之剛制其血气之壯在人者養陽徳之君子制彊頑之小人乃聚與止之義也其象天在山中天气在山爲所包蓄亦有大畜之象焉大畜非正固不能故曰利貞養徳旣厚乃可以祿於朝而受賢禮故又曰不家食吉制其剛壯則持重而不苟進不至防於險矣故又曰利涉大川

彖曰大畜剛健篤實輝光日新其徳剛上而尙賢能止健大正也

釋畜義而兼釋貞義剛健篤實所蘊者大矣剛上尙賢所養者大矣止健所止者大矣然皆順乎正理故大而正也內有剛健之徳然必以篤實而輝光所謂闇然而日章也此卦與無妄正相對剛上尙賢謂自下幹體而上以極於上猶無妄言剛來爲主謂自外幹體而來以主於內也凡言卦徳者皆先內後外此言止健者蓋畜爲止義小畜亦止健者而巽體有未能止之勢此則艮體能止健矣止𨿽艮徳而實卦義與他處言卦徳者不同也

不家食吉養賢也

又分尙賢之義以釋不家食吉變尙言養以食言也

利涉大川應乎天也

又分止健之義以釋利涉大川能止其健天之徳也

象曰天在山中大畜君子以多識前言往行以畜其徳剛健篤實輝光以新其徳誠則明矣多識前言往行以蓄其徳明則誠矣

初九有厲利已

下卦以自止爲義如小畜之下卦也所止旣大則時不可進矣進必有危故利於己也

象曰有厲利己不犯災也

九二輿說輹

小畜之三過剛冒進故輻說而不得行此爻有中徳而知時故自說其輹而不進項氏曰輻車轑也輹軸轉也輻以利輪之轉輹以利軸之轉然輻無說理必輪破轂裂然後說耳若輹則有說時車不行則說之矣

象曰輿說輹中無尢也

小畜初二以理自止也故皆吉大畜初二勢不得不止矣免於災尢而已

九三良馬逐利艱貞日閒輿衛利有攸往

所畜者小故至三而猶說輻所畜者大至三則將通之時矣其象如良馬之追逐可以進也然當畜時故猶必艱貞防閒而後利有所往

象曰利有攸往上合志也

小畜三上亦同徳而義異者此卦有剛上之象三近上體而與上應所以爲合志

六四童牛之牿元吉

上卦以止人爲義如小畜之上卦也此爻取能止初之進止之於初童牛之牿之象也未發而禁吉斯大矣

象曰六四之吉有喜也

六五豶豕之牙吉

取能止二之進也止之於著豶豕之牙之象消惡於本亦吉道也

象曰六五之吉有慶也

四先而五後故元吉優於吉四卑而五尊故慶大於喜小畜之四五無吉辭而大畜備焉時義然也

上九何天之衢亨

天衢謂天路何者荷也猶詩所謂何天之休何天之寵也畜極則通矣又卦有尙賢之義而上適當之小人止而君子進非荷天路之蕩平不及此故其占曰亨

象曰何天之衢道大行也

小畜之彖曰宻雲不雨其上爻曰旣雨旣處不雨者至是而雨也大畜之彖曰不家食吉利涉大川其上爻曰何天之衢家食者至是而不家食涉川者至是而無險阻也二爻皆以終畜之義而道之大行與有所疑而徵防者異矣

【震下艮上】

頥貞吉觀頥自求口實

頥卦體有口象其象甚明故彖傳不釋而直釋辭義且噬嗑卦有頥中有物之文可以推而曉也其象山下有雷艸木根荄得陽气而滋養亦頥之象頥之道得正則吉若所養者非所當養而務求必得之術以自饜其欲則失頥道之正矣故必觀其所養者然後求其養之之方以自養是養正之義也

彖曰頥貞吉養正則吉也觀頥觀其所養也自求口實觀其自養也

觀頥者觀其所養如養人則公養己則私養心則大養體則小是不可以不辧也自求口實者觀其自養蓋謀食亦生人之理而口腹非尺寸之膚但當業於本分而求所當得如小人則食其力君子則食其勞於己取之而已矣自求者如詩所謂自求多福對小人而言之也

天地養萬物聖人養賢以及萬民頥之時大矣哉極言養道皆養而得其正者也以卦言之雷在山下陽气發生天地養萬物也五居尊位有養人之責而順從上九之賢聖人養賢以及萬民也凡彖傳中𨿽推類廣說而每根本卦義者多類此故常可以爲爻辭斷例不可不知

象曰山下有雷頥君子以愼言語節飲食

雷収其聲如愼言語山閟其气如節飲食

初九捨爾靈觀我朶頥防

以徳則陽飬陰不以陰飬陽以位則上養下不以下養上此卦上三爻義皆善謂養人正也下三爻義皆不善謂求養非正也初有剛徳能養人者以居下位爲動之主得應於上有求必得又口之食物上止下動而初適當其處是自捨其靈乃觀人而朶頥失養之正防之道也

象曰觀我朶頥亦不足貴也

六二顚頥拂經於丘頥徵防

凡上而求養於下者皆曰顚二顚而防者居下卦求人以自養者也四顚而吉者居上卦求人以飬人者也非常理正理則曰拂二五有中徳居中位而資上九無位之養反於常道者也故曰拂經顚頥者下求初之養也拂經於丘頥者上求上之養也二者皆失類故曰徵防也

象曰六二徵防行失類也

無比應之義則非其類也

六三拂頥貞防十年勿用無攸利

上九爲頥之主而三應之卦之得養無如此爻者然居動之極不中不正上交必謟從欲維危卦之拂乎養道亦無如此爻者以此爲常其防甚矣十年勿用無時而可也無攸利無一而可也頥道所謂貞者觀其所養與自求口實而已三居下體則所養者己而已應上而有求焉則非自求者也與頥之正道正相反故曰拂頥貞初亦如是故防之詞同然不曰拂頥貞又不曰十年勿用者以其本有剛徳也捨剛徳而狥人是以防爾非夫不中不正逐利不顧者比也故至三而後養道大悖

象曰十年勿用道大悖也

非大悖於道則或待時而可用

六四顚頥吉虎視耽耽其欲逐逐無咎

四五皆居養人之位而其才皆陰故四取應初而資其養五取尙上而資其養也居養人之位而求於下則非求自養也故𨿽顚頥而吉然求賢而資以養人者又不可不專且勤故必如虎視之耽耽而求食之逐逐嗜善之不倦如彼嗜利者之無厭則可以稱其職而無咎矣

象曰顚頥之吉上施光也

六五拂經居貞吉不可涉大川

居尊位而資養物於人𨿽拂經常然乃所以爲正也故當此位者安守其正則吉不可妄動涉險以違時義也

象曰居貞之吉順以從上也

上九由頥厲吉利涉大川

初旣在上無養人之義則卦惟上九一陽頥之所由也非尊位而頥由己危道也然時當飬物故𨿽危而吉而以之濟艱履險亦無不利或疑由豫無危辭何也曰豫四當其任而承五者也頥上不當其任而爲五所尙者也其位則不同矣然豫四之勿疑猶頥上之厲吉皆言當是責者宜坦然於危疑之間而自任以天下之重也

象曰由頥厲吉大有慶也

【巽下兌上】

大過棟橈利有攸往亨

陽大陰小陽內陰外四陽居中大者過也在人則爲大事之過人於大事而有過者以其時之所處者難事之所闗者大以道自守則或矯於俗以義自任則或違於眾𨿽理之當然然亦謂之過矣至於好剛而亢用壯而窮往往以傷物而僨事則又凡人之大過也其象澤在木上澤之盈虛以地爲節泛濫之甚至於滅木亦大過之義也大事之過每過於剛故有棟橈之象然持危定傾存乎其人當此之時必善其所行乃可通逹故其占爲宜有所往然後得亨也

彖曰大過大者過也

謂四陽居中在人則爲處大事而有過者

棟橈本末弱也

謂二陰在外四陽象棟則二陰者楹柱之象也棟彊楹弱必有橈患在人則用剛之過而物情不堪事勢不順亦有橈敗之道焉

剛過而中巽而說行利有攸往乃亨

卦體剛過而二五得中卦徳內巽入而外以和說行之過而不過足以處大事而不橈以是而有所往則亨之道也

大過之時大矣哉

象曰澤滅木大過君子以獨立不懼遁世無悶

獨立遁世可謂剛矣然不懼則有以飬其气無悶則有以裕其心此君子大過之行也獨立不懼如木之根也深遁世無悶如澤之說也至

初六借用白茅無咎

居初未過也質柔非剛也然剛以柔爲基任大事者以小心爲本柔才巽主有愼宻之象焉敬愼沈宻之至乃大有爲之基本也借用白茅者如將置重物於上而先設柔物於下以承借之則不虞於傾橈矣當大過之初而如此所以無咎

象曰借用白茅柔在下也

柔茅象在下借象

九二枯楊生稊老夫得其女妻無不利

楊水畔之木二女近陰故變棟象楊也當過之時故有枯老之象然二以剛居柔而得中又比初六未過之陰故其象爲楊𨿽枯而生根猶可以萌蘗也夫𨿽老而得女妻猶可以孕育也蓋困於外而亨於中剝於今而復於後處過如此不與時偕極矣何不利之有哉

象曰老夫女妻過以相與也

行過則宜若無相與者過以相與所以爲善

九三棟橈防

中四陽皆卦所謂之棟者而三四尢居中故獨取其象九三以剛居剛而不中過乎剛矣又居下體橈之象也任大而橈其防可知

象曰棟橈之防不可以有輔也

剛之過則人不得而輔之如棟之莫之承故橈也

九四棟隆吉有它吝

以剛居柔過而不過又居上體故有隆象然應初六又有下橈之象故復以有它爲戒當大任者不二其心致一其事豈可以有它乎

象曰棟隆之吉不橈乎下也

九五枯楊生華老婦得其士夫無咎無譽

當過之時以剛居剛而處尊位又比上六己過之陰故其象爲楊已枯而生華適以竭其气也士夫而爲老婦所得適以蠱其心也蓋志窮而有小喜則益之災徳亢而無彊輔則重之疾縱其無咎而亦無令譽之足稱矣以五居中故猶有無咎之占

象曰枯楊生華何可久也老婦士夫亦可醜也

枯木而華是速其枯老婦惑男必有醜行

上六過涉滅頂防無咎

當過之極處兌澤之盈故有過涉滅頂之象大事過當非柔才所能濟其防必矣然爻義爲無咎也蓋柔爲說主時窮無位時窮則無可爲之理無位則非當事之大於是以柔處之和順不爭而養晦以俟無咎之道也

象曰過涉之防不可咎也

先儒說無咎有兩例故於此爻及萃上節三皆以無所歸咎爲釋今玩爻義參以象傳之意悉從補過之訓以一占例云

【坎下坎上】

習坎有孚維心亨行有尙

坎防也陽防於陰也陽防於陰則險莫甚焉故其徳爲防爲險其象爲水水者陽气在中爲陰所閉者也在人則心之剛徳拘於形質之中亦爲有所防而險之義也此卦二體皆坎是謂重險重險則所更歷者皆險有習之象焉習湏依古注訓便習便習者習之不己以至於便熟也蓋八卦皆人心之徳獨險非善道不可以心徳言故加習字以名之能更習於險卽人心之徳也更習於險之道在乎內有實徳無實徳則無習之之本又驗於心之亨通非亨通則亦無以見習之之效其中至實而其道不窮則無入而不自得故行則有尙

彖曰習坎重險也

言險體相重有更歷備嘗之象焉解習之意非以重訓習也

水流而不盈

坎爲防而其象水也物之防於險而能行險者莫如水故先言水徳以起下文行險之義蓋五行之性惟水流行又凡物皆能爲驟盈之勢如以斗斛盛粟米或平地積沙土皆可以頓然隆起及稍就堅實則必遽耗矣惟水之流無驟溢之勢而又不可復爲消減是其徳之流通而至實也惟流通故其行險也不爲所困惟至實故其行險也不逾越以出於險而積累以充於中彖辭孚亨之義由此而取爾

行險而不失其信維心亨乃以剛中也

人之行險而不失其信者如水之不盈而有常維心亨者如水之流通而不困卦體二五剛而得中兼有其義蓋剛則實而有信中則虛而能通矣

行有尙往有功也

天險不可升也地險山川丘陵也王公設險以守其國險之時用大矣哉

險非善也而有險之用故不言時義而曰時用也

象曰水洊至習坎君子以常徳行習教事

教事謂道藝也徳行則常久道藝則習熟進徳修業不捨晝夜如水之繼至而增長也

初六習坎入於坎窞防

習坎者將以出坎也初六陰柔居下非能習坎者而以其才習坎則惟有入於坎窞而已蓋小人之行往往以避就之私徼幸之術相勝自謂能習乎險者習之愈熟其防愈深故中庸曰人皆曰予智驅而內諸罟獲防阱之中而莫之知辟也習坎入坎之謂也六爻惟此言習坎蓋因卦之初而發戒

象曰習坎入坎失道防也

習坎有道失其道故防

九二坎有險求小得

卦惟兩陽有剛中之徳能習坎者也九二內卦之中涉險方始故曰坎有險習險之道無他惟曰有孚而已孚者實也凡實徳實行之積自小而大如水之盛滿始於防防無驟大之勢也故欲更習乎險者必先求其小得蓋所得𨿽小而有可大之基虛實之辧辧以此爾

象曰求小得未出中也

務大則出中矣

六三來之坎坎險且枕入於坎窞勿用

三居重險之間來往皆險其險深矣惟剛徳處之則不爲險所困而有出險之道豈陰柔之所能乎其入於坎窞必矣然初曰防而三曰勿用者初以習而致防道之失也三來往皆險遇之窮也遇之旣窮則惟有守靜勿用而已

象曰來之坎坎終無功也

失道則防無功故惟勿用

六四樽酒簋貳用缶納約自牖終無咎

近君多懼至險者也惟極其誠素乃處之之道一樽貳簋而用瓦器至儉約之物也納此至約之物奠之牖下蓋交於神明之禮以諭人臣謙譲不盈積其孚誠以自薦於君則克保其終𨿽危無咎也

象曰樽酒簋貳剛柔際也

謂以柔正而承剛中

九五坎不盈祗旣平無咎

居至尊之位尢天下之最險者也人心忌於易盈況居尊者乎水徳至實無虛滿而盈者但能至於平而已君子之心無盈滿之時而其徳自有充實之驗居尊位者若此則滿而不溢髙而不危何咎之有乎九五爲卦之主故彖傳以其辭釋卦與需大象用九五之辭同

象曰坎不盈中未大也

未大釋不盈之義言由有中徳故不盈滿而自大也二曰小得而五猶曰未大蓋終始不盈者也人之無實得而心易大者可以玩其占乎

上六系用徽纆寘於叢棘三歲不得防

古者罪人納之叢棘三年使之思善攺過是亦所以習之於險也三年而不攺則其防必矣陰柔居卦終險極故其象占如此

象曰上六失道防三歲也

言惟其失道故有此三歳之防三歲而不得則終於防矣三歳而得則防止於三歲也

【離下離上】

離利貞亨畜牝牛吉

離麗也陽麗於陰也陽麗於陰則必發其光明故其徳爲明其象爲火火者陽气麗於陰質而明者也在人則形旣生矣神發知矣神麗形而明也此卦二體皆離是謂重明明必有繼不繼則其明息矣重明之義也明之道宜於以正不正則明不可用矣故曰利貞亨畜牝牛吉者言養順徳則吉也正而以順徳行之則內不役照外不傷物書所謂髙明柔克是也

彖曰離麗也日月麗乎天百谷艸木麗乎土重明以麗乎正乃化成天下

此釋離之義而並及於貞也明必有所麗以爲質觀火之爲物可見矣故日月至明也而必麗乎天百谷艸木至文也而必麗乎土人君有重明之徳可以無所不照矣而以之麗乎正道乃可以化成天下也無本之明其照窮矣

柔麗乎中正故亨是以畜牝牛吉也

柔麗中正指二五剛麗於柔者卦之徳也柔麗中正者爻之善也麗乎中正所以爲貞而亨柔麗中正所以爲畜牝牛而吉也或疑牝牛坤象而離取之坤反爲牝馬何也曰惟坤之非馬故曰牝馬取其順而能健也惟離之非牛故曰牝牛取其明而能順也坎外陰其徳險險必以健習之而中畫之陽則健也離外陽其徳明明必以順養之而中畫之陰則順也故坎曰剛中離曰柔麗中正而其爻辭二五皆吉也

象曰明兩作離大人以繼明照於四方

繼明者其明不息詩所謂緝熈於光明者是也人君自明其徳則可以照於四方彖傳化成天下卽其義也

初九履錯然敬之無咎

當事之始物之交至而亂吾明者多矣其象如履舃之交錯蓋古者賔將入室則脫其履故曰戶外履滿履錯然者諭應接煩雜也又初居下爲足趾故噬嗑與此皆取屨履之象人之明易蔽於物惟敬以待之則淸明在躬而物不能蔽可以免咎矣離之卦萬物相見以剛徳居初能敬者也故因以發占戒兩體取晝夜相繼二日中之象也五夜中之象也三日昃之象也四暗暮之象也初上之交昬晨之際之象也敬者人心之朝气也人能常敬則常不昬矣

象曰履錯之敬以辟咎也

凡傳言以辟咎者皆以接物而言

六二黃離元吉

以中徳爲明故曰黃離所謂黃中通理明之最盛者也故其占元吉

象曰黃離元吉得中道也

以中徳爲明則用明而得中道所以元吉也

九三日昃之離不鼓缶而歌則大耋之嗟防

日過中則昃諭人之徳衰而向昏也君子常明不昏故其性不移於情時有消息而志無盛衰凡人不然非鼓歌以娛樂則嘆老而悲傷哀樂無常是其向昬之驗也衰徴及之故其占防

象曰日昃之離何可久也

心昬則不能恆久故哀樂之變速

九四突如其來如焚如死如棄如

前明己過昏之甚者也突如其來者爲至昏所廹不能安詳堅定之狀天理熄則人欲熾如日入則火用事昏者赴之而自燼者多矣故或趨一時之利而蹈於害或狥一朝之忿而忘其身皆昬之極躁妄之至也焚死棄不言防而防甚矣

象曰突如其來如無所容也

非有人廹之來也昏者若自無所容爾凡言無所容者皆此意

六五出涕沱若戚嗟若吉

前明己極後明將生之際在人則夜气所息良心復萌之端也又有中順之徳故其悔悟深切至於出涕興嗟如此則𨿽昏必明𨿽弱必振吉之道也

象曰六五之吉離王公也

悔者吉之端況居王公之位而能如是其致吉必矣

上九王用出徵有嘉折首獲匪其醜無咎

處離之終重明復生之時也而上以剛徳明極居之故有出徵而獲大首之象蓋在世則覆昬暴而除其元惡在人心則去利欲而防其根株皆去昏而得重明善補過矣故曰無咎

象曰王用岀徵以正邦也

明非以示威武爲其昬亂而正之爾

周易觀彖卷五

欽定四庫全書

周易觀彖卷六

大學士李光地撰

下經一

【艮下兌上】

咸亨利貞取女吉

柔上剛下情之交也二體皆少則其相與交感也其情至專又止而說則感之正男下女則交之道山上有澤泉源下流而滋潤上升亦交相感通之象所以爲咸感則能通故咸有亨道然感者情也必正而固則其情不流矣故感道利在於貞如取女然則吉取女者以理合以情與以義終焉者也又咸貞之道取女如是則吉

象曰咸感也柔上而剛下二气感應以相與止而說男下女是以亨利貞取女吉也

釋卦名辭與屯相似蓋卦名兼此三義又分而觀之則柔上剛下二气感應者所以爲亨也止而說者所以爲貞也男下女者所以爲取女吉也止者止於禮義也

天地感而萬物化生聖人感人心而天下和平觀其所感而天地萬物之情可見矣

苟其理不相屬則漠然無感故觀其所感而天地萬物之情可見

象曰山上有澤咸君子以虛受人

山上有澤則復注而爲澤矣山虛故能升澤之潤澤虛故能納山之流

初六咸其拇

咸以人身取象而初當拇之位陰柔有應志在於動咸拇之象也不言吉防者與上六爻意同

象曰咸其拇志在外也

外外卦也指九四之應與九五志末同

六二咸其腓防居吉

二當腓位而有中正之徳故兩發其義以爲咸其腓則防矣若安靜而順理則吉而不害也頥初九剛正當朶頥之位而無居吉之辭彼爲動主而此艮體也

象曰𨿽防居吉順不害也

九三咸其股執其隨往吝

程傳以爲隨上本義以爲隨二愚謂凡言隨者皆以後隨前以下隨上而相比邇之謂以隨卦之義及艮二之辭推之可知蓋謂隨四也自三以下爲下體自四以上爲上體下體必隨上體而動不能自主也隨人以動而不能自主吝之道也腓防而股止於吝者三居下之上可以動矣不應內無所主隨人而動爾

象曰咸其股亦不處也志在隨人所執下也

隨人亦未害惟志在隨人則所執者卑下矣

九四貞吉悔亡憧憧往來朋從爾思

三陽居中而九四又居三陽之中心之象也且自下而上正當心位故因之而明感應之理人心之用感應而已故不言鹹其心以別於諸爻也人心之用守其正而固焉則有以極感應之善而無愧怍悔恨之累此所以吉而悔亡也憧憧煩擾之意往來卽感應也憧憧往來非往來憧憧然之謂言其憧憧然用意於往來之間也往來自不可無但加以私意思慮計度則爲憧憧矣朋從爾思不獨專而不咸而已朋黨則害於大公偏私則失於正理其爲害也大矣

象曰貞吉悔亡未感害也憧憧往來未光大也

未感害非憧憧也未光大謂朋從也

九五咸其脢無悔

上六陰柔說主而五比近之當感之時志爲之動凡兌居上體者五上多有相說之情隨咸夬兌皆是也然五有剛中正之徳又其位背也不受物感故爲咸其脢之象而其占可以無悔

象曰咸其脢志末也

凡卦上爲末末指上六也與上六相比而志爲之動故必如脢之與心相背不受物感而後無悔也

上六咸其輔頰舌

陰柔當口之位故其象如此

象曰咸其輔頰舌滕口說也

【巽下震上】

恆亨無咎利貞利有攸往

剛上柔下分之定也二體皆長則定位而有常蓋咸語其情故二少之交專而不貳恆言其理故二長之分定而不移也又八卦之情變化無常者莫如雷風然其相與之理終古不變觀其至無常者然後至常者可見也卦徳巽而動凡躁動則無常若沈潛謹審而動有常可知矣天地寒暑之化所以爲有常者潛移默運故也卦畫又剛柔皆應所以爲恆凡事未有可久而不可通者是恆有亨義也又積久則必通亦恆亨之義卒然之通與卒然而通𨿽通或有咎也恆之亨亨且無咎矣其占又利於守正而利有攸往蓋守正貴於能恆又守正然後可以謂之恆也恆故利有所往又能守能行然後可以爲恆也

象曰恆久也剛上而柔下雷風相與巽而動剛柔皆應恆

恆亨無咎利貞久於其道也天地之道恆久而不已也釋利貞之義道卽正之所在也惟天地之道恆久不已久於其道者法天地而已矣

利有攸往終則有始也

釋利有攸往之義物不可以久於其所故利有攸往居所而遷終而始也終始相生常之至也

日月得天而能久照四時變化而能久成聖人久於其道而天下化成觀其所恆而天地萬物之情可見矣久照久成所以恆久不已者也天地之用在日月日月之用在四時得天則其體不息變化則其用不窮聖人所久之道亦若是而已矣凡天地萬物之偶然不常者非其情也故觀其所恆而天地萬物之情可見

象曰雷風恆君子以立不易方

雷風交作變而不失其常天地之恆也立不易方亦變而不失其常君子之恆也

初六浚恆貞防無攸利

居恆之初故因論常久之理凡人立心行事所以能恆久者循始終之序而爲之以漸也事無速效學無小成治無近功故事而欲速則不逹學而進鋭則退速治而始急則終怠皆浚恆之謂也以爲常理而浚之反不能常矣故以是爲貞則防而無所利也或曰卦徳以巽而動爲善初爲巽主反防何也曰卦論巽體則沈潛漸漬之義所以爲善以柔居初爲巽主是始事而欲深入非其序矣蓋持久堅重者惟剛徳能之柔則不能故也

象曰浚恆之防始求深也

求深非不善也惡夫始而求深也

九二悔亡

恆之道非剛不能以持久非中不足以爲常故六爻惟此爻爲善處失其正故或有悔惟其得中故悔可亡

象曰九二悔亡能久中也

九三不恆其徳或承之羞貞吝

三有剛徳宜能恆矣然卦惟二五中也可常之位也未至則有不可常而常之象過則有反乎常而不常之象三過二之中不恆其徳也行無常度則己不安事無常法則物不順或承之羞不知其所自來也以此爲貞能無吝乎

象曰不恆其徳無所容也

動若無所容者乃無恆之驗

九四田無禽

剛爲動主而居上位勇於有爲者也然不中不正爲而不善求而不得行而無成如獵非其地而欲得禽是以難也後之爲政願治孜孜汲汲而操非其術者其此爻之義矣

象曰久非其位安得禽也

六五恆其徳貞婦人吉夫子防

恆之道以剛徳恆之則有守而後有爲乃所謂貞而利有攸往也六五居中能常者也而質則陰柔不能極恆徳之善況處尊位於道尢有未盡故其占爲𨿽能恆其徳而固守之然婦人則吉而夫子則防也

象曰婦人貞吉從一而終也夫子制義從婦防也上六振恆防

陰柔無守恆極震終振動不安其防甚矣在人則爲變古亂常安得有功乎

象曰振恆在上大無功也

【艮下乾上】

遁亨小利貞

二陰浸長陽當退避故曰遁又天下有山防出平地之上而勢與天近亦違世特立之象所以爲遁也當遁之時遁而後亨不遁則身與道俱困矣小利貞者言當此之時固當不失其貞然非可直躬以行其志論語所謂危行言遜此大象所謂不惡而嚴皆小利貞之義也

象曰遁亨遁而亨也剛當位而應與時行也

遁指卦之陽爻遁而亨以卦體釋卦名而連辭義也當位則行皆合義應則動不失幾此所以能遁而亨也

小利貞浸而長也

浸長無陰字故朱子以爲防小字而戒小人以利貞然恐易無爲小人謀者但當爲戒君子之義

遁之時義大矣哉

否剝則時已無可爲者獨姤遁之際處之爲難故特贊其義之大

象曰天下有山遁君子以逺小人不惡而嚴

山不絕人而髙不可躋君子不絕小人而嚴不可犯

初六遁尾厲勿用有攸往

勿用有攸往朱子所謂晦處靜俟者是也程傳之意亦在其中矣

象曰遁尾之厲不往何災也

六二執之用黃牛之革莫之勝說

二應五有心膂之臣之象不可遁者也故諸爻皆言遁而此爻不言明不當遁也固執其中順之志而不可解箕子所謂我不顧行遁是也

象曰執用黃牛固志也

九三系遁有疾厲畜臣妾吉

廹近二陰牽系於遁者也如此則有疾而危矣臣妾者近之不遜逺之則怨惟不惡而嚴畜之之道也君子之於小人旣有所牽系而未得遁則惟行其畜臣妾之道乃吉蓋旣不失吾貞而又不幹彼怒處遁之吉也

象曰系遁之厲有疾憊也畜臣妾吉不可大事也不可大事卽小利貞之意

九四好遁君子吉小人否

好者不惡之義也四居外卦遁之時矣而下與初應有善其遁而不惡之象此惟君子能之小人則將悻悻見於其面而不合乎此義矣否者不然也

象曰君子好遁小人否也

明小人不能好遁也此小人如孟子所謂小丈夫者非與君子敵之小人也壯之用壯者亦然

九五嘉遁貞吉

居尊當位而下有應當遁之時遁之嘉羙者也進則有退者正也故伊尹復政告歸而周公欲譲後人於否時功成身退可謂羙矣故占曰貞吉

象曰嘉遁貞吉以正志也

不以寵利居成功其志然也

上九肥遁無不利

處遁之極在事之外超然自得綽然而有餘裕者也故曰肥遁肥者道充身安足已而無求於外也遁之下體居內而未遂其遁者也故曰尾曰執曰系及乎上體則在外之象遁之時也然四五在事之中有應於內則事猶有所難處而志未平上居外無應故坦然無所疑而無不利也

象曰肥遁無不利無所疑也

【乾下震上】

大壯利貞

陽長過中故爲大壯言大者壯又壯之大也雷在天上陽气發逹滿盈亦大者壯及壯之大之意正道盛之謂大壯如非以正則非所謂大壯矣故大壯之占在於利貞蓋貞則其壯也以理而非气力之謂孟子曰自反而縮𨿽千萬人吾往矣傳曰師直爲壯此之謂也

彖曰大壯大者壯也剛以動故壯

大者壯釋名卦之本義也剛以動又舉一義言之而非正釋凡言故者其義皆同

大壯利貞大者正也正大而天地之情可見矣

天地之間陽大陰小君子大而小人小皆以其正也無正則非大莫大於天地而無幾微之不正者故以正大而觀天地則天地之情可見

象曰雷在天上大壯君子以非禮弗履

雷在天上極其震動威嚴君子之克已復禮亦如之

初九壯於趾徵防有孚

趾在下而動者也以陽居陽當壯之初爲壯於趾之象程傳曰以剛處壯𨿽在上猶不可行況在下乎胡氏曰初與三以陽居陽正也而曰防曰厲當壯之時不可過於剛也

象曰壯於趾其孚窮也

言其必窮也可信而無疑

九二貞吉

二與四皆以剛居柔不過於剛故貞吉之辭同蓋以剛居柔非正也然乃處壯之冝則正道在是矣四曰悔亡此爻直曰貞吉者中以行正故也

象曰九二貞吉以中也

九三小人用壯君子用罔貞厲羝羊觸藩羸其角凡爻有發兩義者如小人吉大人否亨君子吉小人否之類皆以其爻之義觀其用之者何人也此爻君子小人亦當與否遁同例蓋用壯者小人之事也君子則惟理是視其心無所謂壯者以無心應物故曰用罔若以壯爲貞則必危而至於羸角自困矣以九三過剛故發此戒

象曰小人用壯君子罔也

文意與遁四同言惟小人用壯君子則無是也

九四貞吉悔亡藩決不羸壯於大輿之輹

前遇陰而復乘幹故有藩決不羸壯於大輿之輹之象或曰泰之三則有戒詞壯至四陽極矣何以反無戒詞而決其往也曰凡卦諸爻皆相傋爲義泰前有防茅馮河之象矣故於三戒之此卦初三旣以壯趾觸藩爲凶厲二又貞固自守而已苟非有壯於進者乘時之義安在乎卦之爲壯進其義也要在於貞而已

象曰藩決不羸尙往也

六五防羊於易無悔

壯卦以羊爲象羊壯物也以柔居中失其壯矣是防羊也當壯之時而失其壯宜有悔也然四陽已過則五非用壯之時故失其壯而可以無悔

象曰防羊於易位不當也

言所處之位不當用壯也

上六羝羊觸藩不能退不能遂無攸利艱則吉

上六之才非能觸者蓋以卦有羊象而上適當其角故也然曰觸藩不曰羸角者陰之才不至羸角但不能退而不能遂耳質柔則終於能退壯極則時在必返故又有艱則吉之戒

象曰不能退不能遂不詳也艱則吉咎不長也

凡妄行取困者皆不詳之故也旣不詳審於先又不艱難於後豈獨無利咎必及之矣操心危慮患深不復蹈不詳之失是艱難之道也

【坤下離上】

晉康用馬蕃庶晝日三接

明出地上陽气上升光耀及物故爲晉內順外明爲有恭順之徳而功名顯著於外下卦柔體一陰升居五位爲人臣自下漸進而履公侯之尊皆晉之義也彖辭無占戒與觀卦同蓋占戒在其中也有安國

之功之徳然後可以當此寵遇言君子進則有爲當如此也

彖曰晉進也明出地上順而麗乎大明柔進而上行是以康侯用馬蕃庶晝日三接也

釋名辭與咸卦同三者皆所以爲晉而有功徳宣著寵遇光榮之象也順而麗乎大明者以順爲主而大明麗之蓋明麗皆離徳離之明必有所麗故也案彖辭有康侯之象卦惟九四一陽進而近君其義當之矣然爻辭防厲則知所取在五而不在四柔進上行所以發明卦意而起爻義也

象曰明岀地上晉君子以自昭明徳

明徳者人之所得乎天之理具於心而昭明不昧者也人之所以不能常明者气昏而物蔽之也君子敬勝怠以去其昏義勝欲以撤其蔽此所以自昭其明徳之道也明出地上則羣陰退伏人心之徳蓋亦如是推之於世則君子進而小人退正盛而邪消也

初六晉如摧如貞吉罔孚裕無咎

凡晉之初未有卽遂其晉者故晉如而復摧如事之常也於是而能不失其貞則始進之道得矣然自守其貞人未必信也故又必安於義命處之裕如然後可以保其所守之貞而無咎進升之道以柔順爲善蓋柔則安靜而無躁進之嫌順則循理而無妄動之失卦之爻非無剛也而其彖傳曰柔進而上行明其善在柔也故凡柔爻皆吉

象曰晉如摧如獨行正也裕無咎未受命也

獨行則信者寡獨行正所以罔孚也未受命與臨之未順命相似進退之際命𨿽塞而心亨則命不足爲我制矣

六二晉如愁如貞吉受玆介福於其王母

進而稍上有天下治亂之憂有一已安危之慮故晉如而復愁如亦事之常也然二有中正之徳當晉之時與六五同徳相應故其占爲能固守其占則吉而將受大福於其王母也不取母象而曰王母者以陰應陰如孫婦祔於祖妣母則非其班也

象曰受玆介福以中正也

六三眾允悔亡

居二陰之上而近上體爲眾所推而上進之象也初曰罔孚二則以精誠格於王母而已至三則人皆信之故曰眾允凡進而非其時必有悔也眾允而進是以悔亡

象曰眾允之志上行也

人臣之志未易遽逹於上眾人信之則其志亦上逹而信於君矣故曰弗信於友弗獲乎上此之謂也

九四晉如鼫防貞厲

四不中正以處髙位瞻慮顧畏鼫防之象也占者能自決於進退可矣若以保位持祿爲常能無厲乎

象曰鼫防貞厲位不當也

無徳而處髙位

六五悔亡失得勿卹往吉無不利

柔進上行爲明之主卦之所謂康侯者也視三之時又異矣故直曰悔亡然遇時居尊任專責重當此之際而以失得爲念可乎故惟勿卹而往則吉而無不利也

象曰失得勿卹往有慶也

上九晉其角維用伐邑厲吉無咎貞吝

進至於極晉角之象上九以剛居之是危地也然維勤於自治其私則𨿽危而吉無咎蓋功名盛則所務者逺而反蔽於近勢位極則所統者眾而多防於私於此不謹以至危身而隕名者多矣貞吝言若以進爲常而不知戒懼修省則有吝也

象曰維用伐邑道未光也

因其道未光明故不可以不攻治其私

【離下坤上】

明夷利艱貞

明入地中明而見傷至昏之時也易之爲憂患之卦多矣如否如剝如困皆是也然明而見傷則是聖賢而被傷害之象故周公之辭孔子之傳獨於此卦而多言殷之末世周之盛徳也明而見傷無他道也惟艱難以守其貞而已

彖曰明入地中明夷內文明而外柔順以蒙大難文王以之

此以文王當卦名明夷之義也

利艱貞晦其明也內難而能正其志箕子以之

明故貞晦故艱此以箕子當卦辭艱貞之義也傳曰易之興也其當文王與紂之事耶書曰惟十有三祀王訪於箕子夫自河圖洛書出而文明開得其道者文王箕子也而皆作於殷商之衰憂患之際蓋身厄於一時而道光於萬世如日之入地而晦甚乃能東出而中天也

象曰明入地中明夷君子以蒞眾用晦而明

用晦疑於不明矣然至明在內故用晦而益明若用明以爲明則其明也察察而已矣

初九明夷於飛垂其翼君子於行三日不食有攸往主人有言

程子以見幾逺避釋此爻義其論甚美當讀程傳而反復之

象曰君子於行義不食也

六二明夷夷於左服用拯馬壯吉

凡卦下爲右上爲左此卦下爲明上爲晦左股有傷急往以捄之適當其時故吉其義亦惟文王之事足以當之蓋此爻文明之主也

象曰六二之吉順以則也

敬順不失常法也

九三明夷於南狩得其大首不可疾貞

先儒以爲武王之事也書曰陳於商郊俟天休命記曰久立於綴以待諸侯之至也蓋不可疾貞之義

象曰南狩之志乃大得也

六四入於左腹獲明夷之心於出門庭

上卦爲左坤體爲腹六四𨿽與上六同體而相背故猶可以自得其心而避去近離有向明之象故曰於岀門庭

象曰入於左腹獲心意也

六五箕子之明夷利貞

位最近於上六其傷最甚而義無可避故以箕子之事當之

象曰箕子之貞明不可息也

程子曰𨿽遭患難其明自存不可滅息若逼禍患遂失其所守則是亡其明乃滅息也古之人如楊雄者是也

上六不明晦初登於天后入於地

明夷者有明徳而見傷也下五爻皆言明夷上六則夷人之明者故變文曰不明晦以其晦故傷人之明也殷之未防師克配上帝初登於天也惟不敬厥徳乃蚤墜厥命後入於地也

象曰初登於天照四國也後入於地失則也

【離下巽上】

家人利女貞

自旣濟外惟此卦自初至五皆得其正故爲男女正位之象蓋卦之上爻外也若陰居上則非男位乎外之義故惟此卦之象爲合也又風之气本自火出邵子所謂火爲風者是也風化自家而出故卦爲家人家人貴乎女貞周子所謂家人離必起於婦人也

然女之貞又存乎已之儀刑教率而已故曾子固曰家人之義歸於反身二南之化本於文王

彖曰家人女正位乎內男正位乎外男女正天地之大義也

以卦之爻位釋卦名也先言女正位乎內則利女貞之意已見

家人有嚴君焉父母之謂也父父子子兄兄弟弟夫夫婦婦而家道正正家而天下定矣

承男女正位之意而申言之以盡利貞之義嚴君尊嚴之君也欲言父子兄弟之得其正而先言父母之爲嚴君者明父母爲一家之綱教之所由成也恩之深分之嚴莫如父子其次兄弟其次夫婦然盡父子之道者必於兄弟書所謂克諧以孝是也盡兄弟之道者必於夫婦詩所謂妻子好合兄弟旣翕刑於寡妻至於兄弟是也始之以父母而母必與父同其嚴終之以夫婦而婦必與夫同其正此君子之道所以造端夫婦而家人之利女貞者此也

象曰風自火出家人君子以言有物而行有恆

有物有實事也有恆有常法也言有物如火之發明而必有所麗行有恆如風之行漸而必有所入

初九閒有家悔亡

家人之初正家之始也正家之始莫大乎以禮法爲之閒則其本立矣又初居下爲少小之象故取妻者自六禮至於廟見教子者自姆傅至於三冠必嚴其防必豫其教皆正始之要閒家之道也不言無悔者程子曰羣居必有悔以能閒故亡是也

象曰閒有家志未變也

志未變而閒之故爲力也易若志之旣變則在已尙有不可閒者況家人乎

六二無攸遂在中饋貞吉

無攸遂猶言無遂事也婦人之道酒食是議故以在中饋爲得正而吉或曰女貞之道盡於此乎曰二南之詩惟有事於捲耳蘋蘩之屬周禮天官掌治內政亦惟飲食服禦是職此修身齊家之實治國平天下之基也自說詩禮者失其義故后妃則欲其憫使臣預外政冡宰則病其不能持要職重而以爲黷亂不經之書也其去聖人之意逺矣此爻柔順中正正位乎內故其象與占如此

象曰六二之吉順以巽也

順者柔順以從人也巽者巽入以事人也

九三家人嗃嗃悔厲吉婦子嘻嘻終吝

九三過剛故有嗃嗃嚴厲之象嗃嗃則有悔厲矣蓋以義勝恩傷於情故有悔責善而離故有危也然久而安習乃吉之道若嘻嘻然廢禮義而狥情愛必致有可羞吝之事也

象曰家人嗃嗃未失也婦子嘻嘻失家節也

六四富家大吉

凡陰爻皆言不冨此獨言冨家者柔在他卦則爲虛中抑損之象故言不冨也在此卦則爲助陽治家厚殖廣生之象故曰冨也四之位視二爲髙故在中饋者至此而冨家矣又爲巽之主近利三倍亦冨家之象也或疑五爲卦主不言大吉四言大吉何也曰男之功成於女猶天之功成於地此家人所爲利女貞也故大吉之辭於四見之

象曰富家大吉順在位也

在位言在上位也釋所以爲冨家之意

九五王假有家勿卹吉

假與格同言感格而化之也王者之道至於能化其家則天下之事可憂卹者𨿽多而勿用憂卹吉可必也九五卦主故其辭占如此

象曰王假有家交相愛也

使一家之人交相親愛乃王者感格之效

上九有孚威如終吉

五之感格是有孚也三之嗃嗃是有威也家人之終是以合兩義而言之蓋久逺無之道故其占曰終吉

象曰威如之吉反身之謂也

反身所謂言有物而行有恆是也治家者閒之於始而威如於終皆嚴之道也故曰家人有嚴君焉

【兌下離上】

睽小事吉

火上水下不交者也若澤則其浸潤滲入愈下愈深所以爲睽也家有長嫡則分定矣中少二女勢不相下則情不相親故其象亦爲睽睽之時上下之情不通大事固不可爲也若因此而遂不爲則益其睽矣故惟不略小事無不爲之則誠意旣盡感悟有機必終致和合而得吉也曰此主於在下者言也若在上者當何如曰在上者若當臣民睽散亦不可大事也必自近而逺自小而大以竢其情之通勢之合屯之小貞吉大貞防泰之勿用師自邑告命是也

彖曰睽火動而上澤動而下二女同居其志不同行說而麗乎明柔進而上行得中而應乎剛是以小事吉釋名而語勢未斷卽是其義亦與釋辭相連臨無妄等卦之例也睽之時恐其有拂逆之情則愈乖戾矣故當以說爲本說而後明麗焉則其明可以委曲審幾而不至於猜察傷物矣又柔則和緩上行則有合物之勢得中則動皆中節應剛則有和合之理此所以能行小事而得吉也行小事於暌之時惟說柔得中者能之然說柔得中用之以行小事亦以睽之時故也故連釋卦之義以釋辭也

天地睽而其事同也男女睽而其志通也萬物睽而其事類也睽之時用大矣哉

天地尊卑之位至隔所以陰陽防而事同男女內外之辧至嚴所以恩義盡而志通萬物之貴賤上下親疎逺近大小精粗其分至殊所以有統攝聯屬防萃之道而其事類也苟混然無別則天地之化息而人物之理亂矣此就睽字而推其用與坎義同故皆言時用也

象曰上火下澤睽君子以同而異

同者兌之和說異者離之明察也

初九悔亡防馬勿逐自復見惡人無咎

處卦之初在事之外不立同異可免咎悔故當睽之時宜有悔也以其居初處下故得亡之象如馬忽防失而弗尋逐是合者𨿽睽而不用心於合也然終有自復之理特無容其心可也惡人欲見我我在事外𨿽見無傷是睽者偶合而亦不立意爲睽也然亦偶見以辟咎則可耳不惡而嚴可也若遂與之和比則有咎矣

象曰見惡人以辟咎也

九二遇主於巷無咎

巷者紆曲之路卑下者之行也睽之時離異已甚而爲徑直之事可乎𨿽內不失已而外必以委曲謙遜行之處睽之道也此卽彖辭小事吉之意二剛中有應故系以此辭也

象曰遇主於巷未失道也

六三見輿曳其牛掣其人天且劓無初有終

三處上下之際正卦之所以爲睽也上下不交其睽甚矣處睽甚則欲進合而勢不能身且見傷可謂無初矣然以柔爲說之主與上九正應時過則有合之理故曰有終朱子曰天當作而篆文相似剃湏也

象曰見輿曳位不當也無初有終遇剛也

輿曳則牛掣矣

九四睽孤遇元夫交孚厲無咎

四居大臣之位處睽之時而無應睽孤者也與初九同徳相與是遇元夫交孚之象𨿽非正應而助已者然不合以私而合以公不助以交而助以道正得人臣無黨之義𨿽危何咎乎睽非善也而處大位者以特立爲安則無咎之道也

象曰交孚無咎志行也

六五悔亡厥宗噬膚往何咎

凡物睽間而不合者必噬以去間而後合膚則噬之易者也五爲文明之主柔而得中故𨿽當睽之時而在上位宜有悔也以其有徳可以亡之九二正應是厥宗也來合於五若噬膚然五則往而合之莫能爲之間矣何咎之有

象曰厥宗噬膚往有慶也

上九睽見豕負塗載鬼一車先張之弧後說之弧匪冦婚媾往遇雨則吉

上九有應然處卦之極亢而不交故亦曰睽孤也剛明之甚用之於睽則爲猜狠故忽見豕之負塗忽見鬼之一車至於欲張弧而射之其疑忌也至矣至於說弧而知其爲婚媾則有和合之機故往遇雨而得吉也

象曰遇雨之吉羣疑亡也

朱子曰孔子不言象如見豕負塗載鬼一車之類孔子但言羣疑亡也則見數者皆是狐惑可疑之事而已後人觧說率多牽彊愚謂朱子此論深得學易之要此所謂得其義則象數在其中者而具於太卜之官者亦不必問矣

【艮下坎上】

蹇利西南不利東北利見大人貞吉

前險後止是見險而止止於險者行之難也故爲蹇又山上有水水在地中行則順易自山而下亦蹇之意舊說西南平易東北險阻者蓋以坤艮之方別之坤爲地平易艮爲山險阻也然合坤蹇解三辭觀之蓋皆以先後爲義東北陽也居先者也西南陰也居後者也在坤則先迷後得在蹇則往蹇來譽在觧則其來復吉皆處後之義也蹇之時見險而止故利於處後不利於爭先又必見大人而後可以濟險固守其正俟時而動吉之道也

象曰蹇難也險在前也見險而能止知矣哉

蹇之難與屯之難不同屯動於險則不避險蹇止於險則不走險也與需何以異乎曰健性能需需之卦義甚廣艮性能止蹇之止主於一時之事而已

蹇利西南往得中也不利東北其道窮也利見大人往有功也當位貞吉以正邦也

二五皆居中以是而往則能度時審勢以得其中而不冒進以防於困窮矣當位者自二以上皆得正位也當位所重者在中四爻故旣濟之外言正位當位得位不糸剛柔爲文者獨家人蹇漸三卦爾

蹇之時用大矣哉

言時用與坎睽之義同坎睽之用在卦義之外故推廣而後贊之蹇之用在卦義之中則不待推廣而直贊之也

象曰山上有水蹇君子以反身修徳

反身者艮之止修徳者坎之習也

初六往蹇來譽

以柔居蹇之初處後而得西南之義者也蹇未深故有譽

象曰往蹇來譽宜待也

六二王臣蹇蹇匪躬之故

蹇蹇者如行路之難而又難而不捨也或曰諸爻皆以往爲失來爲得二五不然何也曰卦之辭固曰利西南不利東北矣不又曰利見大人貞吉乎爻之義固以往爲失來爲得矣傳不又曰往得中往有功乎五爲大人而二應之有濟蹇之責居得中正有處蹇之道其辭與他爻異者以此

象曰王臣蹇蹇終無尢也

已無過尢人亦不得而尢之

九三往蹇來反

二五得中安之地也三反就二旣不冒進又得所安九三過剛非能反者以其正遇險而居止極所謂見險而止者故其辭如此

象曰往蹇來反內喜之也

二三相比而其情相得故曰內喜之

六四往蹇來連

連者連於五也五有剛徳六四承而連之可以濟險或疑連於五則非來矣豈知往者冒進犯難來者就其所安非專以卦位取也如初六又何所來上六又何所往乎

象曰往蹇來連當位實也

當位實言所當之位近於實徳也

九五大蹇朋來

居坎之中爲蹇之主故曰大蹇禍難之興所以開治得道多助難斯解矣五與六二爲應復獲上下二陰之助皆朋來之象也

象曰大蹇朋來以中節也

當蹇之時舉動一不中節則人心散矣五有中正之徳是以中節也

上六往蹇來碩吉利見大人

程子曰蹇之道戹塞窮蹇碩寛裕之稱也來則寛大其蹇紆矣朱子曰諸爻皆不言吉蓋未離乎蹇中也至上六往蹇來碩蹇極有可濟之理必見九五之大人與之共濟則有碩大之功也愚謂易爻自幹之二五外未有言利見大人者獨於此爻言之蓋凡卦大人多取九五之象二應而四承之每多吉者其例至著不必言也獨上無從五之義而此爻以時義往來而相從故特表而出之

象曰往蹇來碩志在內也利見大人以從貴也

周易觀彖卷六﹤經部﹐易類﹐周易觀彖﹥

欽定四庫全書

周易觀彖卷七

大學士李光地撰

下經二

【坎下震上】

解利西南無所往其來復吉有攸往夙吉

內險外動以險故而動動而出乎險外解之義也解之本義是訓解免然解免則消散而紓緩矣故又爲散與緩之義也云雷爲屯未解散之象也雲升雨降屯者散矣亦解之象蹇利西南解亦利西南者安退處後以固根本當難行之時止於險中固當守其止及解散之時動而岀險尢宜謹其動也然蹇之時必不可進故曰不利東北解之時則異矣無所往固當以安守爲善有所往亦不可不往也但不可務外忘內而失其根本之圖耳故不曰不利東此而其說往來之意與蹇爻殊者如此

彖曰解險以動動而免乎險解

解利西南往得眾也其來復吉乃得中也有攸往夙吉往有功也

難解而與人休息可以得眾矣無所往而來復得中之道也度其有功而後往則夙矣久而無功則不可往也

天地解而雷雨作雷雨作而百果艸木皆甲拆解之時大矣哉

天地解則物蒙其澤矣人事解則必使民遂其生也不能使民遂其生是𨿽解而不解也

象曰雷雨作解君子以赦過宥罪

赦過如雨之潤枯也宥罪如雷之啟閉也

初九無咎

處於最後而陰柔能靜爻義至明故直言無咎

象曰剛柔之際義無咎也

比應皆剛初但以柔順之而處其後於卦之義爲無咎

九二田獲三狐得黃矢貞吉

解以解散爲事然卦爻之義所務解散者皆內難也故狐以象邪媚拇以象親私五則直言小人也天下之難多矣而聖人未之及惟以解散小人爲急此所以去難之本也卦之所以利西南而來復吉者此也二剛中固有黃矢之象與三相近爲獲三狐獲三狐而得黃矢是合乎中道嫉惡而不傷者也中則無不正矣

象曰九二貞吉得中道也

六三負且乘致冦至貞吝

陰不中正居下之上無徳竊位宜解之人也有如此之人則盜思奪之矣有國家者使有如此幸位之徒而不之去是之謂上慢下暴則盜思伐之矣奪猶可言也伐則害及於國家矣以此爲常能無吝乎

象曰負且乘亦可醜也自我致戎又誰咎也

自我之我非謂負乘者謂使負而乘者

九四解而拇朋至斯孚

四居大臣之位凡有所私者皆宜解也大臣能解其私則天下之難孰不解者拇取應初爲象凡姻婭及依附之小人皆拇之類也所私去則同徳之朋來矣自然之驗故曰斯孚言可必也

象曰解而拇未當位也

言𨿽有剛徳以處髙位而未得正防其或有私情之溺爾

六五君子惟有解吉有孚於小人

六五𨿽居尊得中然本陰柔也故爲之占戒曰爲君子計者維有能解則吉耳何以驗之驗之於小人之進退也四本剛徳故曰朋至斯孚驗之於君子之進也五柔質故曰有孚於小人驗之於小人之退也

象曰君子有解小人退也

上六公用射隼於髙墉之上獲之無不利

上以陰爻處卦外隼之象也內難旣解則在外者攘除不難如登髙以射隼出而有獲無不利也諸爻皆治內之事所謂其來復吉者至此則外難亦無不解矣所謂有攸往夙吉者也

象曰公用射隼以解悖也

【兌下艮上】

損有孚元吉無咎可貞利有攸往曷之用二簋可用享陽實陰虛實者益物虛者受益故以三陰三陽之卦裒其一陽以相與謂之損益然非損其近上者則不逹於上不至於上之上亦未足以見其爲益上也非損其近下者則不逹於下不至於下之下亦未足以見其爲益下也此卦損下卦之近上體者以益上卦之上是損下益上也益卦損上卦之近下體者以益下卦之下是損上益下也又澤益深則山益髙亦損下益上之象風之宣散助雷發生之勢也亦損上益下之象損下益上曰損損上益下則曰益者程子曰譬如壘土損於上以培厚其基本則上下安固矣豈非益乎取於下以增上之髙則危墜至矣豈非損乎損者節損也節損之道必有實心存於內又必其

所處之理合於大善然後無咎可常而利有攸往也如二簋之薄可謂節損矣然而可以交於神明則以內有孚信而處之有順時之善爾彖辭自以損字起義乃損所當損者不可泥損下益上說也益之義亦同

彖曰損損下益上其道上行

言損下益上何以謂之損乎旣損其下則上亦當深自挹損是其道上行也上下皆損所以名損

損而有孚元吉無咎可貞利有攸往曷之用二簋可用享二簋應有時損剛益柔有時損益盈虛與時偕行損而有孚元吉則無咎可貞利有攸往且𨿽二簋可用享矣損剛益柔有時又以卦體明二簋之義凡誠意爲質爲剛儀物爲文爲柔儀物或不備者時也卦之損陽實以益陰虛以誠意之有餘補儀物之不足是有孚誠之積而不失乎順時之善矣又推言其理以爲凡事物之損益盈虛無有不與時而偕行者以結二簋有時之意

象曰山下有澤損君子以懲忿窒欲

以兌之說懲忿以艮之止窒欲

初九已事遄往無咎酌損之

當損下之時分當速往以益上然處下居初則猶不可不重已而度上也故當已其事而後遄往乃得無咎又當斟酌其淺深以爲損也已事者謂畢我之事而後急彼之事如學而優則仕之類是也酌者謂如事之未可遽言之未可盡之類

象曰已事遄往尙合志也

尙合志者明所以遄往之故蓋非有上之合志則𨿽止而不往亦分之宜矣

九二利貞徵防弗損益之

當益上之時有應於上宜速往者也然或因損已而失已則喪其所以益上之具故利於貞固而徵行則防又重曰弗損益之以申其義也或曰初處事始而曰遄往二當事任而曰徵防何也曰初不言遄往則在事外者或不知益上爲所當然二不言徵防則當事任者或不知損已爲所當愼況初言已事遄往而又曰酌損之則亦不嫌於自失矣徵防者往而不返則有防蓋徵與往不同往近而徵逺也

象曰九二利貞中以爲志也

中則無不正

六三三人行則損一人一人行則得其友

六三一爻最近上體卦之所以爲損者也故因成卦之象而極論損益之道蓋三爻而損一爻是三人行損其一人也一爻損以益上是一人行而得其友也若多所牽系而不捨則其得友也必不專矣凡人國爾則忘其家公爾則失其黨苟私家黨與之是狥則何誠信以事君乎

象曰一人行三則疑也

惟二則專一自三以上至於十百皆謂之三也

六四損其疾使遄有喜無咎

四居上位受益者也然非自損則不能受益若居大臣之位則攺過不吝從諫弗咈者損其疾之道也先君子曰下之益我者方遄往我不自損其疾無以勸彼之來矣故使遄者有喜受益之道也

象曰損其疾亦可喜也

六五或益之十朋之弗克違元吉

居上而虛中以受益益之盛者也有徳而受益乃天之所祐非人力所致故曰或益之言不知其所自來也如此則鬼神其依筮協從故曰十朋之弗克違十朋言眾多也累十朋而不違則其獲神人之助可知矣吉孰大於是哉

象曰六五元吉自上祐也

自上祐釋或益之之意天且弗違況於鬼神乎

上九弗損益之無咎貞吉利有攸往得臣無家

上九爲卦之主受益之極也故極論受益之道而占辭與卦同蓋必損下而後益上則損者至矣烏得益乎弗損於下而益於上然後謂之大益而無咎可貞且利有攸往也得臣則益我者大矣然非以之爲私人也故曰無家王者奄有四海而非冨天下得臣無家之謂也旣言弗損益之而占辭外又言此者以見始無求益之心終亦無受益之意而王道始備也

象曰弗損益之大得志也

【震下巽上】

益利有攸往利渉大川

名義見損卦

益者進益也求進益之道利有所往而又利涉大川自一身之長益以至濟人利物之事未有不以爲而得未有不以難而成者

彖曰益損上益下民說無疆自上下下其道大光損上益下者必貴於自上而下下言澤必下防也民說無疆則王道大光矣所以名益

利有攸往中正有慶利渉大川木道乃行

中正指九五六二木道謂震巽有中正之徳則往而有慶矣又有濟險之材則𨿽渉危難而有功矣

益動而巽日進無疆天施地生其益無方凡益之道與時偕行

爲學之道志气奮發而有沈潛之功以濟之則心與理互相發其進無疆矣地承天之施天資地以生則其益無方矣此皆气之自然不待助長而自至故曰凡益之道與時偕行

象曰風雷益君子以見善則遷有過則攺

雷發動其陽气故有遷善之義風消散其陰气故有攺過之義

初九利用爲大作元吉無咎

以益下名卦是初卦之主也居下受益必其才徳有過人者故居上者利用之以爲大作然居下而當厚責能致元吉乃可免咎耳二之王用四之利用文意皆同也

象曰元吉無咎下不厚事也

居下而受上恩禮爲厚下不厚事者言不可徒然受之而無所報稱

六二或益之十朋之弗克違永貞吉王用享於帝吉有虛中之徳當受益之時其辭與損五同然居下位故以永貞爲戒有此之徳王者用之以享於帝則其吉又非一人之私也蓋因其爲神所依知其爲帝所眷亦與損象上祐之意同以在下故曰王用也

象曰或益之自外來也

自外來以別於自上祐然皆以見非人力而自致之意

六三益之用防事無咎有孚中行告公用圭

防事之來所以增益於人三以多防之位當之應其義矣故曰無咎內積孚誠外循中道所以處防事而受益之道也又當致敬以稟命於上則誠無不格書曰禹元圭告厥成功

象曰益用防事固有之也

與無妄四爻同皆固守而安焉之意

六四中行告公從利用爲依遷國

卦之爲益下者以四也然居人臣之位義無專主必凡事循於中道以稟命而見從則上孚而下信之𨿽遷國以益民其事甚大且依之以濟矣

象曰告公從以益志也

以益爲志故能孚於上下

九五有孚惠心勿問元吉有孚惠我徳

五居尊位益下之主也故言益下之道但能有信實惠下之心則下之應否不必問之乃得元吉然誠感誠應故下亦必有實心而惠我之徳也

象曰有孚惠心勿問之矣惠我徳大得志也

爻辭勿問意若元吉之不待問者故釋之曰勿問之矣與無妄勿藥同

上九莫益之或擊之立心勿恆防

上九居上以益下者然過尊位而處髙亢無益下之象但爲受損之極之象而已立心勿恆言其亢也

象曰莫益之偏辭也或擊之自外來也

【乾下兌上】

夬於王庭孚號有厲告自邑不利卽戎利有攸往夬者決也決者如水之漂物其勢盛大而不可禦以五陽去一陰勢不可禦故曰決也又其象澤上於天巨浸浩瀚至於連天則必決之勢矣皆夬之義也於王庭欲決之而名義之正也孚號者盡誠呼號有厲者言呼號之際心懷危厲方決之而戒備之宻也旣決之後又必勤於自治務爲徳化使根本固而疑貳消然後利有所往而正道日行正气日盛矣

彖曰夬決也剛決柔也健而說決而和

剛決柔釋卦名健而說決而和者言卦之善以起釋辭之意健故能決說故能和自庭孚號以下皆所謂決而和也

掦於王庭柔乘五剛也孚號有厲其危乃光也告自邑不利卽戎所尙乃窮也利有攸往剛長乃終也

柔乘五剛其迹著矣故當於王庭非未形之惡可以黙消者比也盡誠孚號而存危厲之心則一於敬懼而其道益光明矣不自治而尙武則有時而窮剛長乃終言湏至陽剛長極無復陰柔乃可終耳

象曰澤上於天夬君子以施祿及下居徳則忌

位不期驕祿不期侈皆潰決之勢也施祿及下所以發財敬忌居徳所以持身皆防其潰決之道

初九壯於前趾往不勝爲咎

去陰尙逺未可決之時也一陽在下未能決之勢也而初有壯趾之象故嚴爲之戒前者前進也

象曰不勝而往咎也

九二惕號莫夜有戎勿卹

二亦去陰尙逺然有剛中之徳能憂惕呼號以豫爲戒備卦之所謂孚號有厲者也人之防冦戎者多懈於暮夜能惕號於暮夜則𨿽有戎亦可無憂矣

象曰有戎勿卹得中道也

不用其壯不忘其備此所謂中道

九三壯於頄有防君子夬夬獨行遇雨若濡有慍無咎三與上相應者也三以過剛當夬之時故與之爲敵而用壯又因相應而有所濡也故益不勝其憤憤之心而至剛壯見於靣目也決之道貴和壯於頄則有防矣故聖人解之曰君子但能存其必決之志則𨿽蹤迹若爲所染如獨行而遇雨見濡而可慍終必無咎也何必逞一決之气以避一日之嫌乎三應上五近上故皆重言夬夬

象曰君子夬夬終無咎也

九四臀無膚其行次且牽羊悔亡聞言不信

四與陰同體而相背有臀之象焉相背則𨿽近而勢尙隔也且可以坐待而不能安如臀之無膚不坐而行又不進也當此之際惟無急於前進而自制其剛壯則得所處之義矣牽制也羊剛壯之物也蓋位近則義所當爲勢隔則幾所當審而又恐當此時位者聞言之不信也或曰易之卦爻皆占戒者之辭也獨於此爻恐其不信何也曰當夬之時名義正事勢順鮮能審已從容以合於所處之道者故聞言不信莫此爲甚也此占外之餘意蓋丁寜深切之至而反若緩其辭者

象曰其行次且位不當也聞言不信聰不明也

未當決陰之位而又不能自止所以其行次且

九五莧陸夬夬中行無咎

五近於上而同說體感於陰者也近陰而受其感𨿽以剛健之質亦不能不消蝕也故其象爲莧陸其占必能夬之又夬而又以中道自治乃無咎也蓋決小人於外者必反而自修於身苟治已不嚴失乎中道𨿽夬之又夬而其終豈可保乎

象曰中行無咎中未光也

言所以必中行乃無咎者由其感於陰邪而中未光故必反身修徳尙乎中行正其本之要也

上六無號終有防

陽𨿽盛而陰𨿽衰然警戒之心不可忘也故卦辭曰孚號二之爻辭曰惕號此處決之道也至於上六陰旣窮矣然當此之時猶未可忘戒懼苟以爲陰旣盡而無呼號之備則其終必有防蓋慮怠於所安而患生於所忽故亂本猶在則能復萌害气𨿽防而能復生古之人有去小人而不盡者王允五王是也有以外寜致內憂者唐憲宗荘宗是也

象曰無號之防終不可長也

【巽下乾上】

姤女壯勿用取女

陰陽相遇理之常也然必陽先於陰乃得倡和之義此卦以一陰爲主而遇五陽則非剛之遇柔而柔之遇剛也又其象天下有風凡陰聚之陽必散之天下有風陰始遇也故爲姤以陰先倡而與陽遇其女壯矣以順爲正者婦道也女而壯豈可取乎故其占勿用取女也

彖曰姤遇也柔遇剛也勿用取女不可與長也

先儒說一陰始生便是女壯似失卦意蓋主於陰先倡陽以爲女壯故不曰剛遇柔而曰柔遇剛也柔遇剛乃女之壯故女壯不復釋

天地相遇品物咸章也剛遇中正天下大行也姤之時義大矣哉

獨陽不生獨天不生陽必有陰理之常也故天气與地气相接然後品物章陽剛之類際防中正之君然後天下治是遇之不可無也然如此卦之以柔遇剛則始不正而終有敝矣此遇之時義所以爲大而朱子謂幾微之際聖人所謹也

象曰天下有風姤後以施命誥四方

風非陰气散陰气者也以其所散者陰气故亦以風爲陰气而因風可以驗陰气之至也施命與巽之申命相類皆取風之號令又微陰潛伏則貴有以振動發散之也

初六系於金柅貞吉有攸往見防羸豕孚蹢躅

程子曰止之以金柅而又系之固止之使不得進則吉

象曰系於金柅柔道牽也

謂柔道有所牽制而不敢進

九二包有魚無咎不利賔

卦之諸爻每言包者包容也制也容之故能制之其義一也二以剛中而遇初陰能制而伏之故曰包有魚不利賔者陰之義不可顯於眾牝雞司晨小人預政皆及賔之謂也制陰者不可不知斯義

象曰包有魚義不及賔也

九三臀無膚其行次且厲無大咎

三與初同體而相背又居巽股之上正臀之象不與陰遇又不能自止故亦爲臀無膚其行次且當遇之時獨行無遇則亦危矣然無陰之遇則亦不受陰之害所以無大咎也

象曰其行次且行未牽也

未牽者病其次且欲進而不能自牽制與夬四牽羊之戒相發

九四包無魚起防

四與初應卦之所謂取女者也初爲卦主而四應之乃女壯而先陽者四又烏能制之乎故曰包無魚言不能制之也初曰見防四曰起防謂非顯然之防也防由此見而由此起耳

象曰無魚之防逺民也

民亦陰類其不能包而制之者由其不能親而安之也書曰民可近不可下此之謂也

九五以杞包含章有隕自天

五爲羣陽之主𨿽不與陰遇而有制陰之責故其象爲以杞包蓋其髙大旣足以容而其堅實又足以久使𨿽延蔓而不可幹𨿽甘羙而不可入則包之之道盡矣𨿽然陰道方壯未可以力爭也故必含晦章羙不自發露則天時之至彼自隕落此制陰之道也

象曰九五含章中正也有隕自天志不捨命也

言我𨿽含章而其修徳俟命無時不以回天爲至也

上九姤其角吝無咎

與陰絕逺姤角之象也無所遇故吝亦無陰之害故無咎與九三之義同然辭殺於三者上在事外三則與陰同體相近故猶危其辭也

象曰姤其角上窮吝也

【坤下兌上】

萃亨王假有廟利見大人亨利貞用大牲吉利有攸往萃與比相近然水流而澤止流必有所歸歸必防於一比之象也止而滿者其勢則聚萃之象也又比惟九五一陽亦統於一之象萃則四五二陽亦轉相聚之象凡物畜聚則必通是萃有亨之義也王者之聚莫大乎感格於神明故曰王假有廟凡人之聚莫大乎親比於君子故曰利見大人亨利貞者承利見大人爲義蓋見大人固有亨道然其聚也尢當以正乃無失已之嫌而不爲徳位君子之所棄也用大牲亦所以求聚於神有攸往亦所以求聚於人此兩句又廣言之

彖曰萃聚也順以說剛中而應故聚也王假有廟致孝享也利見大人亨聚以止也用大牲吉利有攸往順天命也

名義在大象其徳體非正釋則以故字別之順天命者致其隆敬則神明聚往而求之則人物聚皆天理之自然而我順之爾

觀其所聚而天地萬物之情可見矣

苟與其情相違則必離而去之故觀其所聚則情可見

象曰澤上於地萃君子以除戎器戒不虞

建萬國親諸侯者比而有以聮屬之也除戎器戒不虞者聚而有以防制之也非聨屬則不能以終合無防制則不可以終聚

初六有孚不終乃亂乃萃若號一握爲笑勿卹往無咎爻義與比之初六相似比萃之初居下處微其情未能上逹故必積其孚誠致其專一若有孚而不能終則必至於亂所萃矣上乃字虛字也下乃字猶汝也文意與而康而色同凡易中號笑兩字每相對同人之五旅之上是也握者所以轉移之機也言惟積誠之極至於號咷則一轉移之間將變而爲笑樂卽同人所謂先號咷而後笑也凡上下親疎至於離異不能相同相萃者惟哀誠懇切庶幾有所感動故此卦之爻尢多言孚號嗟如及賫咨涕洟之類往者往而求其所當萃者也

象曰乃亂乃萃其志亂也

有孚不終則是其志亂也

六二引吉無咎孚乃利用禴

九五萃之主而二應之是上有引援者也二者中正之徳當萃之時有利見大人之義故不以引援爲嫌而吉且無咎又戒以孚乃利用禴者蓋下之萃於上如人之萃於神內有孚誠則可以質素自薦矣或曰卦用大牲而爻利用禴何也曰用大牲敬之盛也用禴誠之專也二居下位貴以素誠獲上萃升之義同也

象曰引吉無咎中未變也

以嫌於援引故言其中之不變與比二不自失同

六三萃如嗟如無攸利往無咎小吝

卦惟二陽爲萃之主而初二應之三無所應故萃如而嗟如無所利也然承比之間有相從之義其以異體相從者隨之三四是也三與四比則可以往而求萃矣蓋當萃之時利有攸往故其往爲無咎與初六同然非正應也故不免於小吝

象曰往無咎上巽也

上巽者明爲巽入於四

九四大吉無咎

九五萃之主而四輔之以大臣當天下之萃危疑之地也故必大吉然後無咎其義與益之初九同

象曰大吉無咎位不當也

惟當尊位者宜萃天下四不當其位而又有萃天下之責非處之盡善能無咎乎

九五萃有位無咎匪孚元永貞悔亡

若尊萃下當萃之時可以無咎然徒以位萃天下非所以孚信天下也必大能永其貞固之徳則上以誠感下以誠應而悔亡矣比萃之義相似故元永貞之辭同

象曰萃有位志未光也

徒以位爲萃未必其心之光明見信於天下也故必有元永貞之徳而後其志光矣

上六賫咨涕洟無咎

居卦外而無應無萃者也然萃有利見大人之義而上近九五與蹇之上六同苟能不安於上而賫咨涕洟以致其誠則亦可以得所萃而無咎不如蹇上之吉亦不如比上之凶者無蹇往來之義亦無比後夫之象也易象言見大人者五除升卦外余則皆以九五當之也二應而四承之皆吉若上𨿽比近而與二四異矣或以時義相從然惟陰能從陽陽則不能也故蹇萃皆有從五之義而訟巽則否

象曰賫咨涕洟未安上也

【巽下坤上】

升元亨用見大人勿卹南徵吉

地中生木气之方至日夜而長升之義也故名升升則賢人君子得時登進之象也故其占爲元亨而用以見大人則無憂南徵則吉也案卦下直言元亨而無利貞之辭者三大有升鼎也皆自賢人取義聖人之情見乎辭矣然大有鼎皆無他辭升則申以吉利之占蓋大有者能有賢也鼎者能養賢也皆主於在上者而言則亨莫大焉故言元亨其辭已足升之義兼乎在下者故言元亨又言其見大人之喜南徵之吉也訟蹇萃巽之彖皆曰利見大人此曰用見大人者四卦之大人皆以九五當之故曰利者有大人於此而利見之也升則卦無九五其六五之升階與晉之六五同皆謂升進之人耳故不曰利而曰用言用此人以見大人也隨之上益之二卦之四爻所謂王用者皆此義

彖曰柔以時升巽而順剛中而應是以大亨

柔以時升防卦柔得上位而言與巽順剛應俱釋元亨之義他卦亦有如此者必起以卦名而連亨字此則上以時升爲文而下結以大亨又一例也或疑二陽居下勢必上進彖傳不取陽升而取陰升何也曰凡升晉之道皆以柔靜順正爲善故兩卦皆取柔進爲義而柔爻皆吉漸之義亦然

用見大人勿卹有慶也南徵吉志行也

象曰地中生木升君子以順徳積小以髙大

愼徳則積小而髙大矣

初六允升大吉

柔以時升𨿽主坤之三陰然巽一陰始生於下則升之始也象以地中生木則初木之根也其義最善故其辭獨於諸爻爲大吉允升者爲上所信而升也晉至三而後眾允且僅曰悔亡此則方初而曰允升大吉者晉三之允在下三陰升初之允在上三陰也故晉三之傳曰志上行而此爻之傳曰上合志

象曰允升大吉上合志也

九二孚乃利用禴無咎

有應於上與萃二同故其辭亦同然此不言引者剛柔之義也二五之應甚多獨於兩卦言之者升聚之際必盡其誠信也升之陽爻非時物也以其剛中而應故無咎

象曰九二之孚有喜也

九三升虛邑

過剛居下之上當升之時直進而無所疑升虛邑之象也然則其義善乎曰或躍在淵進無咎也進而無所疑其可乎比之升山升階之漸而順其義不同明矣故諸爻皆有吉利之辭而三獨否以當升之時也故亦不言防咎

象曰升虛邑無所疑也

六四王用亨於岐山吉無咎

以柔正居上體之初升之最順而善者人有此徳乃神明所登進所謂𨿽欲勿用山川其捨諸者故王者當用之以亨於岐山乃爲順事鬼神之道也不曰西山者卦有南徵之義不欲錯其文也不曰亨於帝者言亨幹岐山則爲神明所亨可知矣彼因上有朋弗違之辭亦神也故復推之於帝不欲以山川與筮相復也

象曰王用亨於岐山順事也

六五貞吉升階

五位升之極髙者也非中順之徳莫能致此故言但當守其貞固則吉而又當於升進之極不忘退譲如升階然則善也階者一蹴而升堂升之易者也然雍容揖遜三譲而登君子當升之際始終於禮義固如此也

象曰貞吉升階大得志也

上六防升利於不息之貞

以柔居升之極故爲防升凡升晉之道不可極也極則知進而不知退悔厲難免矣晉之上剛故亢而有角之象升之上柔故溺而有防之象然時位有適當者豈可無處之之道故當晉極者惟自治其私而已當升極者惟固守其正而已自治守正則髙而不危滿而不覆保終之道莫過於此

象曰防升在上消不富也

消不富言上六以柔居柔故𨿽防升在上而能自消損不至盈滿晉上之伐邑亦以其有剛徳故也

【坎下兌上】

困亨貞大人吉無咎有言不信

以二體言坎剛爲兌柔所掩以六爻言四五爲上六所揜九二爲六三所揜剛揜於柔困之義也惟隨卦與此相似然此卦初爻亦陰則見陽居其中而上下俱爲陰揜之象故爲困又澤上水下水不能出澤是水之涸也亦困之義君子因困而心能通則終必通矣故困有亨義要在守其正固而惟大人處之則吉而無咎也黙者處困之道故又戒以有言不信

象曰困剛揜也

險以說困而不失其所亨其惟君子乎

險以說者非險而說也因習險而有得於心故曰險以說凡困極固有致亨之道然惟習險有得乃不失其所以亨也

貞大人吉以剛中也有言不信尙口乃窮也

剛中謂二五尙口乃窮謂兌體居上剛中則守固而處順尙口則失處之之道而所守奪矣

象曰澤無水困君子以致命遂志

致命者委之於命不以夷險貳其心體習坎之象也遂志者必心安而理得體兌說之象也

初六臀困於株木入於幽谷三嵗不覿

卦以剛揜爲義則惟剛者爲能處困柔者不能也又惟君子之困爲時之窮小人則往往自取之而已此爻陰柔居下當困之時故有困於株木入於幽谷之象蓋塞而不知其所以通昬而不求其所以明有日就於昬塞而已矣

象曰入於幽谷幽不明也

九二困於酒食朱紱方來利用亨祀徵防無咎

三陽卦之所爲困也而皆取飲食車服之象者貧賤患難不足以困君子進退牽系道閉行塞乃君子之困也二居下體困之初也故其象爲困於酒食而朱紱且方來當此之時辭避不能惟有用此飲食朱紱以承亨祀如人臣旣受爵祿乃不以自奉而以之竭其精誠感格於上則𨿽當困之時徵行必防而於義爲無咎矣

象曰困於酒食中有慶也

以其有中徳故無咎而有慶

六三困於石據於蒺藜入於其宮不見其妻防

不中不正以處險極而乘二剛進退皆困至於無所歸宿凡皆自取之耳卦之三陰皆困此爻又所謂行險以徼幸者故其困獨甚

象曰據於蒺藜乘剛也入於其宮不見其妻不祥也進困於石者取險極之象也義明故不釋退防於蒺藜則取乘剛之象

九四來徐徐困於金車吝有終

四以陽在上位當困之時是𨿽無意於來而已被招致來徐徐困於金車之象也古者車服以庸四位愈髙而居坎體車輸之上故取此象困而居位故吝上與九五合徳故有終

象曰來徐徐志在下也𨿽不當位有與也

志在下者當困之時賢人君子皆思隱於下位不得已而來故徐徐也不當位謂當困而在上位有與謂承五

九五劓刖困於赤紱乃徐有說利用祭祀

五爲陽困之極至於遭受傷害而羈束愈深劓刖困於赤紱之象也然致命遂志不可以不寛裕其心故惟徐則有說而且積其精誠以求感格則處之之道盡矣用亦謂用此赤紱二曰朱紱曰亨祀五曰赤紱曰祭祀尊卑之詞其義一也

象曰劓刖志未得也乃徐有說以中直也利用祭祀受福也

有中徳故中直中直則自反而縮困而心亨矣祭祀誠則受福

上六困於葛藟於臲卼曰動悔有悔徵吉

陰柔居困之極繳繞而不自止危動而不自安其困也亦自取之也苟能自思曰吾動皆悔矣由是惕然而有悔焉離而去之勿復牽系以自困則吉之道也此爻所以有葛藟之象者爲兌之主尙口者也所以開其吉之門者處困莫善於說也

象曰困於葛藟未當也動悔有悔吉行也

未當者處困之道未當也動悔有悔所以吉者以其行而不居也釋徵字之義

周易觀彖卷七

欽定四庫全書

周易觀彖卷八

大學士李光地撰

下經三

【巽下坎上】

井攺邑不攺井無防無得往來井井汔至亦未繘井羸其瓶凶

木下水上爲井或曰下木器以上水也或曰但取入物於水而水上出之義不系乎木也如後說則於彖傳爲合邑裏有遷泉源常在是攺邑不攺井也有源之水注之不盈挹之不竭故無防無得而往來井井王者養人之道其有源不匱何以異此然井𨿽常在而汲水者器也器以汲水而或壊其器必無及物之功矣猶法𨿽常存而行法者人也人以行法而或失其人必無及人之澤矣汔至羸瓶以諭事之垂成而廢法之方行而亂皆不得其人之故也以在下者言之在上者引而用之是其繘也用之不終膏澤不施是羸其瓶也汲罷則収繘而置之井上故曰繘井

彖曰巽乎水而上水井井養而不窮也

井義不窮發卦義以起釋辭之意

攺邑不攺井乃以剛中也

以其井之有源而不窮也故攺邑而不攺井在卦則爲剛中之象蓋剛中則內有實而不窮矣此已包無防無得往來井井之義故不釋

汔至亦未繘井未有功也羸其瓶是以凶也

象曰木上有水井君子以勞民勸相

木根入於水而滋潤枝葉水功上行井之象也勞民者教民而慰勞鼓舞之使自養也勸相者教之友助賙卹之誼使相養也勞民如風之鼓動而使不倦勸相如水之灌輸而使不竭

初六井泥不食舊井無禽

陰柔爲泥在下爲不食舊井申井泥之義無禽申不食之義

象曰井泥不食下也舊井無禽時捨也

九二井谷射鮒甕敝漏

井谷有水異於泥矣然僅可射鮒而已甕又敝漏安能及於人乎九二剛中而近於初上又無應故取此象也

象曰井谷射鮒無與也

九三井渫不食爲我心惻可用汲王明並受其福以剛徳居下之上井之渫者然尙在下體功未上行則猶不食也故觀者爲之心惻以其渫而可以汲也故遇王者之明汲而用之則人並受其福矣三有應故其辭如此

象曰井渫不食行惻也求王明受福也

我者非井自我也乃道路之人之辭爾故欲求王明以受福亦行道者之心也

六四井甃無咎

四𨿽陰柔而上承九五之剛是泉非已出而能修井以承泉之象修飭其身以布上之恩澤無咎之道也

象曰井甃無咎修井也

九五井冽寒泉食

井潔而泉寒中正之徳也見食於人上行之功也不言吉者居尊位職在養人有孚惠心勿問之矣

象曰寒泉之食中正也

上六井収勿幕有孚元吉

不言汲而言収汲小而収大也上六陰虛有勿幕之象以其陰也故又言有孚則元吉也或曰上六陰材合乎汔至羸瓶之象何以得吉辭乎曰居井之上則非汔至也坎口不揜而収者眾其不羸瓶可知矣六爻惟二有羸瓶之象是賢人君子其身側防而莫之汲引者也故井谷射鮒

象曰元吉在上大成也

【離下兌上】

革已日乃孚元亨利貞悔亡

澤止水也水止而火自下煎之則幹決而注之則火滅故澤火爲革二女同居之卦如火風則一气風澤則相感惟澤火非類也故中上少下則不同行而爲睽以下陵上則不相得而爲革已日乃孚非謂革之後已日而後見信也言攺革之道甚大不可以易而爲必遲之至於已日之久乃去其故則人心孚信而可以得元亨矣然必其道合於至正然後革之時無有偏革之後不復更張一革而得其當故悔可亡也

彖曰革水火相息二女同居其志不相得曰革

不同行者家道睽乖而已不相得則必有變革之事

已日乃孚革而信之文明以說大亨以正革而當其悔乃亡

革而信之者言已日而後革則孚信也文明則見理詳審說則舉事和緩此所以能見信於人大亨而得其正也所革者當其悔乃亡否則豈能免於後悔哉

天地革而四時成湯武革命順乎天而應乎人革之時大矣哉易之變莫大乎革也其餘如蠱如巽振飭更新而已故獨贊其時之大

象曰澤中有火革君子以治歷明時

程子曰君子觀變革之象推日月星辰之遷易以治歷數明四時之序也夫變易之道事之至大理之至明迹之至著莫如四時觀四時而順變革則與天地合其序矣

初九鞏用黃牛之革

革之爲變義蓋取禽獸之皮毛能代換者也故此卦多取禽獸之象當革之初時未至也故未可有爲如鞏固其物者束以黃牛之革中順固守而不可妄動之象也

象曰鞏用黃牛不可以有爲也

六二已日乃革之徵吉無咎

六二中正上與九五相應是上下合徳可以有爲之時也故爻義與卦同蓋其爲文明之主則能審柔順則不廹中正則不偏備革道之善故往而有爲吉且無咎也或疑二爲中順之爻而黃牛之象在初與遁不同曰初與二近資其中順之徳以自固故亦以鞏用黃牛爲義

象曰已日革之行有嘉也

行有嘉釋徵吉

九三徵凶貞厲革言三就有孚

三四之間攺革之時也九三過剛而不中正故以徵凶貞厲爲戒蓋當攺革之時妄動而往固凶固守其常亦危也然時則當革矣故又言苟能反覆詳審攺革之言至於三就則人必信之而可以革矣亦已日乃孚之意也

象曰革言三就又何之矣

九四悔亡有孚攺命吉

四之時革而當矣故在已爲悔亡而在人爲有孚其志見信於人故以此攺命而得吉

象曰攺命之吉信志也

九五大人虎變未占有孚

有徳有位當革之時大人虎變之象也所謂順乎天而應乎人者何待占決而後知人之孚信乎

象曰大人虎變其文炳也

上六君子豹變小人革面徵凶居貞吉

變之大而文采可觀者曰虎其次曰豹革面者凡野獸變化皆能革其面也聖作物覩虎變之義若象賢繼徳久道化成則豹變之義也世變風移故𨿽小人亦革面而聽從矣斯時而復有所徵行則凶居其正常則吉彖所謂利貞悔亡者蓋革道之至故爻義以此終焉

象曰君子豹變其文蔚也小人革面順以從君也炳者光輝發越之意以象創始也蔚者文理潤宻之意以象增修也象傳用韻有似後世四聲之法轉以相葉者炳之入聲爲逼逼轉去聲則葉志字蔚之平聲爲氳則葉君字也

【巽下離上】

鼎元吉亨

卦畫有鼎象觀六爻之辭可見又以木入火烹飪之用所以名鼎元吉亨當從彖傳作元亨吉字衍也凡卦名下直曰元亨而無他辭者二大有鼎也大有之義與比相似然比以一陽統眾陰所有者民也大有以一陰得眾陽所有者賢也鼎之義與井相似然井在邑裏之間所養者民也鼎爲朝廟貴器所養者賢也易之義至於尙賢則吉無以加故其辭皆直曰元亨

彖曰鼎象也以木巽火亨飪也聖人亨以享上帝而大亨以養聖賢

釋卦已明而卦之用與善未著故言鼎有享帝養賢之義以起釋辭之端與井釋名後言井養不窮者同

巽而耳目聽明柔進而上行得中而應乎剛是以元亨卦徳巽入聰明卦體柔居尊位得中應剛有濬哲文明虛心下交之象是其能養賢者在此所以元亨也

象曰木上有火鼎君子以正位凝命

器之最正者鼎故古人多取鼎字爲正字義漢書天子春秋鼎盛匡鼎來皆此義也凝命猶春秋傳所謂定命鼎器至正故可以享帝君子正位則有以事天

初六鼎顚趾利出否得妾以其子無咎

初六無才徳有應於上易之例無吉者以當鼎之時義可得養故占與他卦異居下鼎趾之象也趾而顚諭居下而上交於義𨿽失然鼎可因以岀否穢人得因以免辱賤猶之爲妾於人者𨿽非配合之正而有嗣息則以子貴矣無咎之道也

象曰鼎顚趾未悖也利出否以從貴也

顚趾所以爲未悖者以其利在岀否以從貴也從貴兼釋妾義

九二鼎有實我仇有疾不我能卽吉

三陽居中鼎腹之象九二剛中鼎有實矣仇猶匹也有實而得應於上其匹偶必有疾惡之者惟能愼正自守使疾我者無因可幹而無隙可乘則可以保所有而待時用矣故吉

象曰鼎有實愼所之也我仇有疾終無尢也

我無過尢則𨿽我仇亦不得而尢之

九三鼎耳革其行塞雉膏不食方雨虧悔終吉

三陽居中而此爻又居三陽之中實之羙者也然鼎以耳移無應於上有鼎耳革而其行塞之象有雉膏之美而不得以爲人之食固可悔矣然當鼎之時賢人得養之時也如天地陰陽和合則方將降而爲雨而膏澤下施𨿽有悔恨終且虧失所以得吉也

象曰鼎耳革失其義也

鼎以耳舉時義然也

九四鼎折足覆公餗其形渥凶

四居鼎腹之上其實旣盛有滿盈而傾覆之理又下應初陰故有折足覆餗之象凡九四於初六苟取應義例無吉者而大過之棟懼其下之橈此卦之實懼其足之折故尢以應初爲防吝也形渥作刑剭說本漢書諸家然王注程傳皆爲赧汗之義亦通詩所謂渥丹渥赭是也愧則發麵而顏丹赤居大位而忝厥職如此能無防乎或曰大過之四𨿽以有他爲戒而其象則隆此直曰覆何也曰棟在上則髙起隆之象也實在上則滿盈覆之道也又大過之四所承者剛鼎之四所承者柔易之例九四承六五率多防懼𨿽大有與豫得時勝任亦有危辭也

象曰覆公餗信如何也

虛其所以自任受托者是謂失信可愧之甚矣

六五鼎黃耳金利貞

卦有養賢之義而六五尙上九之賢位正當之於象則如耳之虛而受之實而貫耳故其辭爲黃耳金然任賢勿貳冝於堅久故其占又曰利貞也或曰彖傳言得中而應乎剛則金應謂九二曰凡卦有養賢尙賢之義而遇六五與上九者皆以二爻之義當之蓋出乎君位之上是尊尙之象然非虛中之主則不能尙非剛徳之材則不足尙非其卦有此義又無緣而取此象也故大有大畜二五正應然所謂尙賢皆謂上九不謂九二況此卦自趾至各有定象則爻義所指明矣

象曰鼎黃耳中以爲實也

黃中色也以中徳爲實故象黃耳

上九鼎玉大吉無不利

金象以剛爻取自六五之柔言之也玉象以居柔取自上九之剛言之也當尙賢之時以是徳而居其位吉利可知凡彖辭直曰元亨爻辭曰吉無不利者大有鼎之卦及其上爻而已以知兩卦尙賢之義兩爻當之也

象曰玉在上剛柔節也

【震下震上】

震亨震來虩虩笑言啞啞震驚百里不喪匕鬯

一陽在下二陰壓之其勢必奮發上逹故其徳爲震其象爲雷張子所謂陰在外陽在內者不得出則擊而爲雷是也不曰動而曰震者气之初動有驚懼憤發之意在人心者亦如之震之義也天地之气以動而通然其動也有奮厲周流之意故能導迎和豫以成天功人心亦當如是故方其震從中來之時虩虩然恐懼瞻顧而敬愼以周旋則其後必能暇豫從容笑言自適𨿽或變故之大如雷聲驚動百里亦可以不失其所守之重矣先儒以震來爲自外至者然八卦皆人心之徳則湏主從中出者爲是況從中者未有不感於外而起故復繼以震驚百里之象而六爻言震亦皆兼內外言之無兩義也

彖曰震亨震來虩虩恐致福也笑言啞啞後有則也震驚百里驚逺而懼邇也岀可以守宗廟社稷以爲祭主也

彖辭震來以下皆申震亨二字之意故傳於震亨無釋而直曰震來虩虩恐致福也所謂震亨也自後有則以至出爲祭主皆致福之義帝出乎震主器者莫如長子故辭取其象而傳以此釋之

象曰洊雷震君子以恐懼修省

雷聲洊至天之震動也恐懼修省君子之震動也

初九震來虩虩後笑言啞啞吉

此爻爲卦主故其辭與彖同而傳如之

象曰震來虩虩恐致福也笑言啞啞後有則也

六二震來厲億防貝躋於九陵勿逐七日得

億審度也凡人當震懼之來失在於思慮不審而亟趨避故以億爲善六二乘剛是震來而危也然居下位未有重器之守所喪者貝耳能審度於此而喪貝以逺去處震之道也有中正之徳時至則亨故其占又爲勿逐七日得

象曰震來厲乘剛也

五亦乘剛而不言者以二例之二亦有中徳而不言者以五例之也

六三震蘇蘇震行無眚

重震之間以陰柔防之故震懼之甚至於緩散而蘇蘇然然時當恐懼震非眚也惟坐而恐懼則爲眚耳若能以震而行懼而自修則無蘇蘇之失而免於眚矣

象曰震蘇蘇位不當也

謂以柔處重震之間

九四震遂泥

卦之陰爻惟取震懼爲義柔材故也陽爻則兼取奮發有爲之義動之主也四在羣陰之中非可動之地故動則遂防於泥當此位者惟勿動以善其動而已

象曰震遂泥未光也

六五震往來厲億無防有事

處重震之中震往而復來之象危之甚也居尊位所守者重不可防也惟審度以處之則能無防其所有事矣五𨿽居尊而非卦主故不曰不防匕鬯而曰有事蓋宗廟社稷之中相者皆有事焉以周家之事觀之防貝而躋於九陵者太王之避狄居岐是也無防有事者周公當四國之難是也爲太王則寶貨可棄土地可遷爲周公則先王之緒不可隳也故孟子曰非擇而取之不得已也苟爲善後世子孫必有王者矣又曰世守也非身之所能爲也蓋欲其億度於二者之間孟子可謂得易之用矣

象曰震往來厲危行也其事在中大無喪也

言以其有中徳故有權度之審而其事得以大無防也

上六震索索視矍矍徵防震不於其躬於其鄰無咎婚媾有言

震極故有索索矍矍之象震非失也至於蕭索瞀則神守防矣以是徵行防之道也又言若於事未及身之時而能震懼則可無咎蓋事未及身則尙得以從容謀慮而不至於索索矍矍之甚矣婚媾有言與夬有言不信意同皆占外反決之辭苟安者世俗之情姑息者細人之愛在親暱者又加甚焉故欲其勿惑於婚媾之言而見幾之早也

象曰震索索中未得也𨿽凶無咎畏鄰戒也

【艮下艮上】

艮其背不獲其身行其庭不見其人無咎

陽上陰下陽性動陰性靜故陽居下居中其勢未止則不得靜也動極於上陰陽各得其分則止矣止斯靜矣其象爲山山者地之剛隆起而柔承之止而不遷者也天地之道有動有靜故大傳曰其靜也專其靜也翕人心之徳亦如之艮之義也艮連其背爲文者與履虎尾同人於野同例皆因其義不其文也陰陽不交於卦爲艮於時爲夜爲冬於方爲北於身則爲背故背之文從北從肉而艮字有反身之象艮其背者止於止之方也天地人之道南與東西皆現而北獨隱前與左右皆見而後不見不見者止之方靜之處故周子曰艮其背背非見也程傳曰止於所不見此大傳所謂退藏於宻中庸所謂未發之中而周程得之以爲主靜定性之學者也凡天下之動以靜爲本靜之道以驗於動爲至靜亦定動亦定然後爲靜之至也故方其靜也私欲不萌廓然而大公是不獲其身也及其動也智詐不生物來而順應是行其庭不見其人也內不見己外不見人則義理周流而感應之累免矣故無咎

象曰艮止也時止則止時行則行動靜不失其時其道光明

艮徳𨿽止而辭有艮背行庭二義故傳先發卦名之蘊以起釋辭之端也言天下之道行止如循環然不可偏於一也但止爲行基耳能當止而止則能當行而行而動靜不失其時矣止靜之中人所不見疑於不光明也惟其爲動行之本而應用不窮故曰其道光明

艮其止止其所也上下敵應不相與也是以不獲其身行其庭不見其人無咎也

以卦體釋辭也以一體言陽上陰下各止其所止之義也以兩體言六位陰陽𨿽敵應而不相與亦止之義也止其所則靜矣故內不見己而不獲其身敵應而不相與則動亦靜矣故外不見物行其庭而不見其人也

象曰兼山艮君子以思不出其位

位卽時也時止則止不岀其位也時行則行亦不出其位也

初六艮其趾無咎利永貞

初在諸卦皆有趾象在艮則爲艮其趾矣止動於初無咎之道以柔故又爲利永貞之戒咸艮皆以人身取象咸取三陽之中爻爲心艮取中之陽爻爲心故諸象大略皆同惟以心之位而變

象曰艮其趾未失正也

六二艮其腓不拯其隨其心不快

三處心位二所隨也六二中正能艮其腓者然不能拯其所隨則心未快矣蓋咸之四不中不正而三以不中失正承之故曰執其隨艮之三不中失正而二以中正承之故曰不拯其隨咸之義則明形之不可隨心而動而制於外之不可已艮之義則明形之不足以檢其心而坊於末者之未仁也兩義相須心學始備推之事物無不皆然

象曰不拯其隨未退聽也

九三艮其限列其夤厲燻心

限上下體之際夤謂夾脊皆屈伸俯仰之所由也列者峙立之意止其限峙其夤則屈伸俯仰之用廢而心無安泰之時矣心者靜虛而應萬事者也苟知止之謂止而廢其應物之用其精者爲枯槁無用之學下則不顧事理頑然悍然者而已然天下未有理不得而心安者此艮限列夤所以必至於危而燻心也其與憧憧應感者𨿽有間矣而其爲心之病則一故聖人於咸艮亙發之或曰三爲卦主而與卦義不同何也曰震陽動於下故以下卦之陽爲主也艮陽止於上故以上卦之陽爲主也震四下有二陰其勢不可以動故動而遂泥艮三上有二陰其勢未可以止故止而燻心

象曰艮其限危燻心也

六四艮其身無咎

四在心之上口之下與咸之脢同乃背位也象與卦合又以柔正而居上體故爲艮其身而無咎然不直言艮其背者艮其背則不獲其身矣不待制也止之於身則猶待於制四𨿽柔正而不中故也

象曰艮其身止諸躬也

爻言艮其身傳言止之乎身則意明矣

六五艮其輔言有序悔亡

五以陰居背上口之象也口者動物陰柔不正而當其位宜有悔矣以有中徳能艮其輔故言有序而悔亡

象曰艮其輔以中正也

正字衍

上九惇艮吉

上爲卦主重艮之終有惇厚之義惇厚於止則養之深而用不窮是以吉也

象曰惇艮之吉以厚終也

猶坤言以大終言其以惇厚之道而終乃所謂惇艮

【艮下巽上】

漸女歸吉利貞

山上有木以漸髙大故爲漸其與地中生木異者地中生木方生之始也山上有木旣生之後也方生之始其气日升旣生之後其形有漸觀艸木萌芽時必驟長其後乃漸至於髙大堅實是其義也晉升漸皆遇時之卦然其義則晉爲最盛升次之漸又次之女歸進之有漸者也故漸之義當如女歸乃吉女歸之道亦當以漸乃吉也又其進當以正不正則必不漸矣

彖曰漸之進也女歸吉也

易卦取進義者甚多惟此卦則以不遽進爲義如女歸然故特別之曰漸之進也以異於他卦之爲進者

進得位往有功也進以正可以正邦也其位剛得中也中四爻皆得位乃往而有功之象進以正釋得位也正邦釋有功也卦有此善故利貞也且就卦位之中九五又有剛中之徳則無不正可知

止而巽動不窮也

又以卦徳申釋貞義止則無動之尢巽則有謹審之善

象曰山上有木漸君子以居賢徳善俗

修已治人其培養成就皆以漸也居賢徳如艮之止善俗如巽之入

初六鴻漸於幹小子厲有言無咎

初在下始進故有鴻漸於幹之象始進故以小子言之無應於上故厲而有言然始進之時不可援上故𨿽有孤危防毀之傷然於義爲無咎也

象曰小子之厲義無咎也

漸卦之義在不苟進

六二鴻漸於磐飲食衎衎吉

卦惟此爻以陰應陽合乎女歸之義又有中正之徳進而得其所安矣故象占如此

象曰飲食衎衎不素飽也

素飽則心不安而不得衎衎矣

九三鴻漸於陸夫徵不復婦孕不育防利禦冦

卦有女歸之義故不論陰陽爻皆可取婦女之象初二四陰也有婦道焉三五陽爻疑於非婦故稱婦以見意漸者不苟於進之義也惟柔順處之則當進而進合乎卦義而吉矣剛性彊健在漸時則有固而不通之象九三過剛又爲止主無應於上故具象爲鴻漸於陸失所安也上九非應如夫徵而不復九三不與之和如婦孕而不育與卦義反防之道也然用此道以禦冦則利蓋禦冦者冝於固守而不輕動者也若以進之時義論之則謹愼自守以保其身亦禦冦之義

象曰夫徵不復離羣醜也婦孕不育失其道也利用禦冦順相保也

旣夫徵不復則婦離羣而索居矣故孕而不育失女歸之道也不曰愼以自保而曰愼相保也自保之義所以相保聖人大言之

六四鴻漸於木或得其桷無咎

四𨿽無應而承於五爲棲木而得其桷之象四五有相承之義故也

象曰或得其桷順以巽也

九五鴻漸於陵婦三歲不孕終莫之勝吉

卦惟二五有應然當漸之時九五亦婦象也而二陰五陽則反其類而無相應之義故三歳不孕視孕而不育者又加甚也五徳位皆貴而無所遇必有間之者也以其有剛中之徳而處進時時過則合而防邪不能爲之間矣故終莫之勝而吉

象曰終莫之勝吉得所願也

上九鴻漸於陸其羽可用爲儀吉

上過於尊位而無所之無進之義下無敵應亦無女歸之象故其象爲鴻漸於陸而其羽可用爲儀也蓋超然於進退之外而天下之進退者視以爲標凖焉與蠱之上九志可則者同按六爻皆叶韻故先儒同以陸爲逵然逵儀古韻實不葉且但言逵亦未見其爲雲路也竊意陸乃阿字之譌蓋阿大陵也菁莪之詩亦以阿與儀葉

象曰其羽可用爲儀吉不可亂也

【兌下震上】

歸妺徵防無攸利

兌下震上其象女先於男失婚姻之禮長少非耦失婚姻之時卦徳以說而動又必有恣情妄動之失故名歸妺雷動雨降陽感而陰應者正也澤者積陰之處而其上有雷是以陰而感陽也亦有歸妺之象焉此卦之義漸之反也漸女歸吉利貞故歸妺徵防

無攸利徵者言其往之時也無攸利者防言其終竟

彖曰歸妺天地之大義也天地不交而萬物不興歸妺人之終始也

欲明卦義之不善而先以此發之

說以動所歸妺也

上言歸妺未有不善之義惟如此卦則不善耳以卦徳言以說而動動必以正以卦象言少女先於長男是妺不待禮而歸所欲歸者妺也又以少耦長所歸者乃妺也其爲不正之合可知矣

徵防位不當也無攸利柔乘剛也

中四爻位皆不當而卦體又以柔乘剛也不當則其合也不正故徵防柔乘剛則其害有不可勝言者故無攸利

象曰澤上有雷歸妺君子以永終知敝

初九歸妺以娣跛能履徵吉

下卦三爻皆女之卑者而初尢居下故有娣象男女以年鈞爲配而女必待聘而行然惟妾媵則不論其年之鈞敵與禮之齊傋從嫡而適固其常也其合旣非不正而初又有正徳則能承於其君而有助矣跛能履之象也跛謂屈於下能履謂佐於行

象曰歸妺以娣以恆也跛能履吉相承也

歸妺非恆也以娣爲之則恆矣爲能與君相承故曰跛能履吉

九二能視利幽人之貞

卦惟二五有應然六爻皆取女象而二陽五陰則此爻無婦道焉二有中徳守貞不字幽人之操也幽故晦昩而有象貞故明智而有視象

象曰利幽人之貞未變常也

妺而自歸變常之卦也守正未歸則是不變其常

六三歸妺以湏反歸以娣

須女之賤者六三位稍髙非初之比不應爲娣者也不中不正而爲說主無應於上如以賤行之女歸人不納則反歸爲娣而已凡下卦與同類應者則取從嫡而歸之象應而陰陽反者則取未歸之象

象曰歸妺以須未當也

九四歸妺愆期遲歸有時

居上卦則非未及期之女矣然而無應則爲歸妺愆期而已以有剛徳故斷其遲歸之有時也

象曰愆期之志有待而行也

明愆期者由自有所待而愆異於人之所棄者也

六五帝乙歸妺其君之袂不如其娣之袂良月幾望吉卦惟此爻以陰應陽又居尊而下交有帝乙歸妺之象卦義之所以不善者爲以女先男是妺自歸也然婚姻之義皆男求女獨帝女下嫁以女求男此爻適當其象則歸妺之義不徒無防而反吉矣又以其有中徳則能謙沖儉約以下夫家如月之下與日交而望是以吉也

象曰帝乙歸妺不如其娣之袂良也其位在中以貴行也

貴謂帝女行謂躬卑約之行

上六女承筐無實士刲羊無血無攸利

承筐而無實刲羊而無血蓋士女相紿無約結之實也必不終矣彖云徵防無攸利惟此爻當之

象曰上六無實承虛筐也

上震體有筐象三兌體有羊象專釋承筐者明上六之爲女也

【離下震上】

丰亨王假之勿憂冝日中

雷在下而方發電在上而方照陰陽摩擊噬嗑之卦也雷在上電在下是聲已上逹光已下灼盈滿天地之間陽气極盛之時也然不湏臾銷歇故丰有憂義楊子云曰炎炎者防隆隆者竭觀雷觀火爲盈爲實天収其聲地藏其熱此數語正釋丰卦之義從來說者皆不及也丰固亨矣然盛極則衰自然之理此其可憂者也若王者至此勿用憂卹惟兢兢業業常使如日之中則可以長保其盛矣

象曰丰大也明以動故丰

例見大壯卦以明而動所以致丰丰以明致故旣丰則懼以昏也

王假之尙大也勿憂宜日中宜照天下也

至於丰時則所尙者大此其可憂者也惟無務於大以昏暗其心而常守其中以照察天下則何憂之有

日中則昃月盈則食天地盈虛與時消息而況於人乎況於鬼神乎

申丰之可憂而當常守其中又以起爻辭三言日中之義

象曰雷電皆至丰君子以折獄致刑

明罰勅法於先折獄致刑於後

初九遇其配主𨿽旬無咎往有尙

下三爻離體皆爲以明明人之象上三爻震體皆爲求明自明之象他卦之義重在有應惟豊不然者豊盛大也盛大而有應則益其盈滿之心故以同徳而不相應者爲足以相成也初四同徳初居下故謂四爲配主如以卑配尊也居卦之初時猶未過而上有同徳之應相遇以相成𨿽遇盈滿之時可以無咎況未盈滿乎故往則有功旬者十日數之滿也卽日中之義

象曰𨿽旬無咎過旬災也

過旬則有災矣日中則昃之義也

六二豊其蔀日中見斗往得疑疾有孚發若吉

二三四皆言日中者居卦之中日中之象也卦取日中爲明者常守其中則明也爻之日中皆暗者日中則昃有暗之理也二與五𨿽同徳然當丰之時在上者明極而昏往而拯之其能免於疑疾乎惟積孚誠以發其志則可以感悟而得吉

象曰有孚發若信以發志也

九三豊其沛日中見浨折其右肱無咎

斗大而沬小日中見沬視見斗加昏矣三四皆言見斗三言見沬者日中必暗三爻皆日中而此爻又居其中故暗獨甚也上六暗主而三應之過剛不中故必欲拯之而至折其右肱以手援人而折其右肱見傷之甚也然剛徳明極道無終否故其占曰無咎

象曰豊其沛不可大事也折其右肱終不可用也不可大事而必赴之故有折肱之傷然其義則終不可害也

九四豊其蔀日中見斗遇其夷主吉

四五上位下應明體與之同徳能求明以自明皆吉道也四居上故謂初爲夷主如朋友等夷也

象曰豊其蔀位不當也日中見斗幽不明也遇其夷主吉行也

辭與二同二居下位其昏在人四居上位其昏在已故於此釋之往遇夷主而後吉故曰行也

六五來章有慶譽吉

五居尊位所謂王假之者也𨿽無剛正之徳而有虛中之羙故其占爲能來致章明以自輔助則有慶譽而吉章謂六二文明之主也

象曰六五之吉有慶也

上六豊其屋蔀其家闚其戶閴其無人三歳不覿防居豊之極而過乎中日昃之時也陰柔無自明之徳又無同徳之助與時偕極者也外𨿽崇盛中則幽昏豊其屋而蔀其家之象昏極則似無人楊子云所謂髙明之家鬼瞰其室是也三歲不覿終不能明也

象曰豊其屋天際翔也闚其戶閴其無人自藏也自藏謂自掩蔽

周易觀彖卷八﹤經部﹐易類﹐周易觀彖﹥

欽定四庫全書

周易觀彖卷九

大學士李光地撰

下經四

【艮下離上】

旅小亨旅貞吉

凡物之寄於物而不居者莫如火山上之火則尢寄而不居旅之象也人不能無旅旅然後往來通而民用利𨿽非亨之大者而小亨之道也旅有旅之貞焉彖傳及爻所言備矣

彖曰旅小亨柔得中乎外而順乎剛止而麗乎明是以小亨旅貞吉也

旅有小亨之道其下卦體卦徳之善則皆旅貞而所以致亨者也旅以柔爲善柔而得中善之善者也五以柔得中乎外而順乎剛則是以柔中處旅能依彊輔內止外明則是安於所處而能明察事幾皆處旅之正也凡言麗者皆明在外而以內卦爲主言爲明所麗也晉以順爲主睽以說爲主旅以止爲主以是爲主於內而外之明麗之故明麗爲一徳如言明爲他卦所麗則麗非離徳而屬於他矣

旅之時義大矣哉

亨𨿽小而時義大

象曰山上有火旅君子以明愼用刑而不畱獄

止故愼明故不畱愼而不畱亦旅之義也

初六旅斯其所取災

陰性吝嗇處下則志卑而行賤故發此戒

象曰旅志窮災也

程傳云志意窮迫益自取災

六二旅卽次懷其資得童僕貞

二有柔中之徳是能安於所處保其所有而善撫其下者故有三者之善

象曰得童僕貞終無尢也

三者之中童僕爲重三以剛失其童僕四上亦無得童僕之文故三上𨿽不言喪資而凶厲四𨿽旅處得資而心未快也

九三旅焚其次喪其童僕貞厲

過剛之徳所處則不安所撫則不順以是爲常能無危乎

象曰旅焚其次亦以傷矣以旅與下其義喪也

焚次已可傷況喪其童僕乎時有旅也而自君子處之則無所不用其誠不敢以旅視之也以旅之道與下則待之如路人而已人心不附故曰其義喪也

九四旅於處得其資斧我心不快

𨿽非純剛而亦無柔中之善故未得所安而暫寄於所處以資斧自防而心未能坦然安樂也

象曰旅於處未得位也得其資斧心未快也

未得位釋旅於處之義言未卽次也斧者所以防患坦然安舒則無所用之故二言資不言斧也

六五射雉一矢亡終以譽命

五以柔中在外而順乎剛又爲文明之主當旅之時出而有獲之象也一矢亡言獲之易也所獲者文明之物則其終有譽命矣

象曰終以譽命上逮也

凡言命者自上而下故以上逮釋譽命之義

上九鳥焚其巢旅人先笑後號咷喪牛於易防

離爲雉又爲牝牛焚巢者失所依也喪牛者亡其順也陽剛處上故有此象而其占防

象曰以旅在上其義焚也喪牛於易終莫之聞也君子一日而居人上則必盡其一日之心豈可以邂逅視之乎以旅之道在上則處之如傳捨而已禍害將發故曰其義焚也

【巽下巽上】

巽小亨利有攸往利見大人

一陰伏於二陽之下在天地爲陰气始凝人心則邪欲潛動於政事亦姦慝伏匿之象也風者陰气而能散乎陰气以其本生於陽也張子所謂陰在內而陽不得入則周旅不捨而爲風是也故陰伏在內陽必從而入以散之邪動於中必深察以除之姦慝伏匿王者必命令告戒以飭治之命令象天之風也革蠱變革之大者也故占曰元亨巽則從其小而飭治故亨亦小也治之不可不速故曰利有攸往非得陽剛之徳不能治而化也故又曰利見大人

彖曰重巽以申命

義與習坎重險也相似重險所以有更習於坎之象重巽所以有申復命令之象

剛巽乎中正而志行柔皆順乎剛是以小亨利有攸往利見大人

說巽卦者皆謂一陰入於二陽之下是謂陰入也今須以彖傳爲據蓋以陰伏在內故陽入而散之是巽主於陽不主於陰也又因二五有中正之徳故言剛以中正而巽其志得行而柔無不受治而順乎剛志行而順是以小亨利有攸往也非剛中正之徳不能是以利見大人也

象曰隨風巽君子以申命行事

言申命又言行事者明申命必有行事之實不徒取其能入故爻有進退者有頻巽者有入在牀下而失其資斧者

初六進退利武人之貞

初六巽之主也以柔居下能入而不能斷故有進退之象若濟以武人之貞則無不利矣

象曰進退志疑也利武人之貞志治也

善入者必多疑有以制之則治矣

九二巽在牀下用史巫紛若吉無咎

以剛中而巽巽之善者巽在牀下言其入之至深也史者以察吉凶巫者以除烖害入之至深又能察其害而急除之如史巫之紛若則有合於巽道故吉且無咎也

象曰紛若之吉得中也

惟其得中故𨿽紛然而不爲擾

九三頻巽吝

三位過中過於巽者也過於巽則爲頻巽以剛才處之煩擾甚矣𨿽未至於防而向乎防矣故吝

象曰頻巽之吝志窮也

志始於疑終於窮蓄疑之極則窮也

六四悔亡田獲三品

四亦巽主以陰居陰宜有悔也以其上順乎九五之中正以行事故可以亡其悔而有田獲三品之象蓋田獵者所以爲民除害所獲旣多害盡去矣彖有利見大人之義故四之象占如此

象曰田獲三品有功也

九五貞吉悔亡無不利無初有終先庚三日後庚三日吉

處重巽之中亦有悔也以剛中正而居尊位是處巽而得其正者故其占爲吉且悔亡而無不利有悔是無初也亡之而無不利是有終也然其整飭更新之術必也丁寧反復於其始而揆度審處於其繼蓋丁寧者所以申命也揆度者所以行事也申命旣詳行事又審則可謂入而能制矣是以吉也

象曰九五之吉位正中也

先庚後庚卽申明貞吉之義故但曰九五之吉

上九巽在牀下喪其資斧貞防

上過中巽極巽之甚而無復斷矣故有入於牀下而失其資斧之象牀下至深也斧所以斷也徒事深入而失厥斷制則不至於極壊不止以是爲常其防甚矣

象曰巽在牀下上窮也喪其資斧正乎防也

正乎防言常乎防也王輔嗣以卑順解巽義後多因之然順爲坤之專徳巽未聞有順義考之於經曰伏曰入曰制曰齊皆與順義差別王氏蓋見柔順乎剛之辭且見爻多牀下之象故以卑順釋之然牀下者陰所伏也巽在牀下所以入而制之也能使柔順乎剛則齊矣卑者巽之形順者巽之效皆非巽字正解若以人心之徳言之以爲沈潛深宻之義則可不可以卑順訓也

【兌下兌上】

兌亨利貞

二陽在內一陰在外剛中柔外其徳爲說在天地則陽气在內而敷散陰潤於外以滋悅萬物澤之象也在人則爲實心在內而以和悅之道親人其情悅物而物亦悅之兌之義也程傳曰能悅於物物莫不悅而與之足以致亨然爲悅之道利於貞正非道之悅則爲邪謟而有悔咎故戒利貞也

彖曰兌說也剛中而柔外說以利貞是以順乎天而應乎人說以先民民忘其勞說以犯難民忘其死說之大民勸矣哉

剛中柔外兼釋名辭程傳曰剛居中中心誠實之象柔在外接物和柔之象故爲說而利貞愚謂一陰內伏而陽因之以入則邪僻無所隱於中一陰外見而陽載之以出則謟佞無所施於外此巽兌兩卦之義

象曰麗澤兌君子以朋友講習

口舌君子所愼惟講習爲至說而無傷

初九和兌吉

凡說道以剛爲正柔爲邪故卦之四陽皆善二陰皆惡又內卦爲初外卦爲終初心未失情必由中所感旣深則有累於物故初二之義於四五又爲善也居卦最初又獨不與陰比卦之四陽不與陰比者此爻而已故爲能以和爲兌而其占則吉和者性之發情之正也

象曰和兌之吉行未疑也

感深則惑於物矣惟居初故行未疑

九二孚兌吉悔亡

二近六三宜有悔也有剛中之徳故能以孚爲兌吉而亡其悔矣

象曰孚兌之吉信志也

以信爲志則不隨物而遷

六三來兌防

不中不正爲說之主凡可說之物無不感之而來防之道也居內卦故曰來

象曰來兌之防位不當也

以不正之徳當交物之位

九四商兌未寧介疾有喜

承五近三有商兌未寧之象本剛徳也故又有介疾有喜之占

象曰九四之喜有慶也

四居上位能去邪從正則其喜不獨一身凡象傳言有慶者多上三爻也

九五孚於剝有厲

凡兌居上體五上多有相感之象此卦之義又專於說者故特爲孚於剝之戒

象曰孚於剝位正當也

居尊位而正與上六相比

上六引兌

陰居說極在外又有去而不返之象故曰引兌來兌者我感而物來引兌者物引而我去傳曰則是物至而人化物也孟子曰物交物則引之而已矣此之謂也不言防者咸之輔頰舌明夷不明晦之例也

象曰上六引兌未光也

其心光明則不至於爲物所引矣

【坎下巽上】

渙亨王假有廟利渉大川利貞

能散萬物者莫如風行於水上則尢有蕩搖離散之象所以名渙物散而後能聚是渙有亨道也王者致其精誠以感假於有廟此聚渙之最大者渙散則不利於涉川矣而云利渉大川者惟其渙散故宜蹈險以合聚之故六爻皆有以渙濟渙之義其道則在於正而固也

彖曰渙亨剛來而不窮柔得位乎外而上同

渙固有亨理然無以聚之不能亨也九二剛來爲主於內則是有聚渙之本而不窮矣六四柔得位乎外卦而上同於九五則是主臣相助而有聚渙之資矣此渙所以能亨也凡易言剛來者皆內有主之象也

王假有廟王乃在中也利涉大川乘木有功也

卦體九五居中有王者誠心假廟之象卦象木在水上涉川之象

象曰風行水上渙先王以享於帝立廟

卽彖辭假廟之義而又加以享帝

初六用拯馬壯吉

居卦之初則猶未渙也故不言渙未渙而亟拯之吉之道也

象曰初六之吉順也

力順而易故曰順也

九二渙奔其機悔亡

機所以爲安者剛來爲主於內則本固而安故有奔而就機之象時旣渙矣有悔也本固而安則大勢以聚故可以亡其悔

象曰渙奔其機得願也

六三渙其躬無悔

三之才非濟渙者而卦惟此爻有應於上則是志在濟時而能不有其身之象蓋渙之時皆能渙者志在濟時而忘其私事之濟否皆可無悔

象曰渙其躬志在外也

在外釋渙躬之義且明應上

六四渙其羣元吉渙有丘匪夷所思

上同於五而下無應渙其羣之象也渙其羣者人臣之盛節故其占曰元吉丘聚也渙之爲渙人之所知也渙之爲聚非等夷思慮之所及也申決元吉之義

象曰渙其羣元吉光大也

言能渙其羣而元吉者由其心之光大無私故也光大無私則眾志服而羣賢進豈非以散爲聚乎庸俗私小之心何足以知之

九五渙汗其大號渙王居無咎

人之疾病得汗則散王者於生民疾病能盡誠呼號以解散之如渙汗然則血脈周流而上下之气通矣故𨿽當渙之時而王居可以無咎甚言王者開露誠意宣布徳音之可以濟渙也

象曰王居無咎正位也

九五居得正位有王居無咎之象

上九渙其血去逖出無咎

上居卦外不當事任惟離其所傷去而逺出則無咎矣逖逺也

象曰渙其血逺害也

恐疑於小畜血去之文故斷渙其血爲句而以逺害包去逖出之義

【兌下坎上】

節亨苦節不可貞

澤上有水未盈則止旣滿則流其止其行有自然之限制所以爲節節有亨道以其能止能行也如能止而不能行則爲苦節苦節則不可以爲正而常也

彖曰節亨剛柔分而剛得中

節固有亨道然所以可亨者以其適中也卦之剛柔相半而二五之剛得中則是不過中道之象此節所以亨也

苦節不可貞其道窮也

說以行險當位以節中正以通

又以卦徳卦體申卦辭之意坎爲習險有勞苦之義說以行之則不苦矣四五當上位以節天下五中而四正以中正行節道則通而不窮矣

天地節而四時成節以制度不傷財不害民

四時成則物阜而民安王者之制度所以順天道因地利與之同節者也

象曰澤上有水節君子以制數度議徳行

制數度以節其外議徳行以節其心

初九不出戶庭無咎

卦取澤上有水爲節之義然水者流澤者止流則通而止則塞故爻又取澤水通塞爲義下卦象澤之止三則止之溢而流也上卦象水之行上則行之極而止也初在澤之下二在澤之中故其辭皆曰不出然初處下居初時當止也當止而止知通塞者也故無咎

象曰不出戶庭知通塞也

九二不出門庭防

二居下體之中可行之時也可行而止則爲失時義而防矣二之爻徳非不善也以卦取澤水爲通塞閉坎水之下流而二正在其中此所以爲失時之義故曰象也者像也

象曰不出門庭防失時極也

六三不節若則嗟若無咎

三止極而流又爲說主不中不正非能節者以坎險在前困心衡慮正程子所謂說而遇險之義故爲不節而能嗟悔其占可以無咎

象曰不節之嗟又誰咎也

又誰咎也與同人初九同皆許其補過之辭也

六四安節亨

柔得其正安於節者也如水之順行而安流與卦義合故曰亨

象曰安節之亨承上道也

以柔正承九五之中正

九五甘節吉往有尙

所謂當位以節中正以通者也甘者苦之反

象曰甘節之吉居位中也

居中有由中之義水之由中而出者其味甘也

上六苦節貞防悔亡

上流極而止又險極也苦節之象也凡水始由中出則甘流而注海或停瀦爲鹵濕則苦苦者水之窮苦節者道之窮也不利於行故防無疚於身故悔亡或疑上之苦節失時之極比二爲甚而猶悔亡何也曰上在事外𨿽道之窮獨善其身而已何所悔乎二當時用而如此此其所以防也韓愈之論陽城引蠱上與蹇二意正若此

象曰苦節貞防其道窮也

【兌下巽上】

中孚豚魚吉利涉大川利貞

二陰在內四陽在外凡中虛之物有感於外則化生於其中蓋其中虛者實理具足故感於外而生於中非由外鑠我也人心之性感物發動理亦如是孚之爲字從爪從子鳥之覆卵气自外入形從中化內外之感中孚之義又二體剛皆得中中實信之質也卦徳說而巽以說而入於人卦象澤上有風凡積水必生風風與澤又相入亦內外感應之理故爲中孚中孚以虛爲本蓋虛則無所偏系然後能無所不感無所不感然後爲誠之至也信及無知之物則無所不感可知矣利涉大川亦以其虛也古人雲蹈水之道無私是也貞者固守乎理之正也守理之貞則無私而無不感矣

彖曰中孚柔在內而剛得中說而巽孚乃化邦也中虛則無私中實則有主故無妄無私也而曰剛主於內咸有感也而曰以虛受人其意皆互相備此二者孚之體也以說道巽入於人則邦無不化此又孚之用也

豚魚吉信及豚魚也利渉大川乘木舟虛也中孚以利貞乃應乎天也

中孚豚魚吉本相連爲文如履虎尾之例今旣離卦名而釋之則豚魚吉之意不明故申之曰信及豚魚也卦有乘木之象又有舟虛之象舟虛而涉川則利心虛而蹈險則宜天之道信而正而已矣

象曰澤上有風中孚君子以議獄緩死

澤者積陰之處也風以散之議獄緩死之象也程傳曰君子於天下之事無所不盡其忠而議獄緩死最其大者也

初九虞吉有他不燕

中孚之爻不以相應爲善中孚虛也應則有所系矣虞安也禮有虞祭是也剛居孚初初心不失然上應六四則慮爲所遷故其占爲能安以自守則吉若動於外而有他則不安也凡易例以初九而應六四以九四而應初六者皆無吉義此爻與大過之四辭正同也

象曰初九虞吉志未變也

有他則志變矣

九二鳴鶴在陰其子和之我有好爵吾與爾靡之九二剛中有實徳者也𨿽無應於上而誠則必動故其象爲鶴鳴於陰其子必和好爵在我必有與靡之者好爵謂酒也靡醉也蓋有實徳者𨿽潛隱不務於外然懿徳之好出於自然所謂同聲相應同气相求者此爻之義也以其子爲九五易無此例謂初九之同徳則可耳蓋初有子象如系小子有子考無咎童觀小子厲之類是也

象曰其子和之中心願也

中心願言其以孚應也

六三得敵或鼓或罷或泣或歌

不中不正有應於上心系於物而實徳亡矣內無實徳故動靜哀樂皆不自主因物而變者也

象曰或鼓或罷位不當也

六四月幾望馬匹亡無咎

下應初九在他卦有相求之義中孚之爻不取系應而四近九五故爲能去初以上同於五不系於私誠以獲上無咎之道也月受日之交則盈而望象四五之交孚

象曰馬匹亡絕類上也

絕類謂去初

九五有孚攣如無咎

九五剛而中正爲孚之主有化邦之任故有孚攣如而後可以無咎攣如謂固結而不可解說而巽之則有此效矣

象曰有孚攣如位正當也

有其徳居其位

上九翰音登於天貞防

孚之道積於內不暴於外修於已不於眾上處外而居上又下有系應虛聲逺聞而實徳病矣故象爲翰羽之音升聞於天與在陰鳴鶴異矣以是爲貞則必防也

象曰翰音登於天何可長也

虛聞不可以久豈可以是而爲常乎

【艮下震上】

小過亨利貞可小事不可大事飛鳥遺之音不宜上宜下大吉

四陰在外小者過也在人則爲小事之過人於小事而有過者以其時之所值宜乎謹小愼防君子能勤小物斯無大患也細防之事而過於畏謹故亦謂之過若夫忽於其事之小以至蕩閒逾檢甚而擡尢致災則又凡人之小過也其象山上有雷雷出地奮陽之盛也及乎山上則气和緩而聲寖微亦小過之義時當小過則過而後亨然必過而不失其正乃可

亨爾苟失其正則是小人之過烏得亨乎可小事不可大事申小過亨之意小事可以過於柔乃時之宜也大事過於剛則非時之宜矣飛鳥遺之音不宜上宜下又申利貞之意卦有飛鳥之象故卦以兆告如飛鳥之詒以音上下者鳥飛之上下不宜上宜下述鳥語之意以切人事也蓋鳥之飛也上下無常而人之過也各於其黨凡過而放縱上之類也過而謹節下之類也不上而下則得過之正而亨矣故大吉

彖曰小過小者過而亨也

大過之亨必善所以處之惟小過則有亨道

過以利貞與時行也

非過而又貞也乃過而不失其貞以過爲貞爾此所以爲與時偕行也

柔得中是以小事吉也剛失位而不中是以不可大事也小事之過者過於柔此卦柔得中位是有小事吉之象也大事之過者過於剛此卦剛失位而不中是有不可大事之象也

有飛鳥之象焉飛鳥遺之音不宜上宜下大吉上逆而下順也

小事之在人羽毛之象也羽毛飛而身與之髙下故在書曰不矜細行終累大徳逆順亦以鳥飛之勢言猶之飛也風而上則其勢逆隨風而下則其勢順以諭人之行事猶之過也過而放縱則於理逆過而謹節則於理順矣

象曰山上有雷小過君子以行過乎恭喪過乎哀用過乎儉

三者皆過也然皆過而近於本者彖傳宜下之意也

初六飛鳥以防

四陰皆象鳥之毛羽初上處其兩端則翼之象也居卦之初於時未過爻有翼象故其飛不能自止不當過而過過而失其正者也防害乃所自取故曰以防按彖曰宜下初處最下宜乎吉矣且大過中爻兩

棟一吉一防而小過初上之飛鳥皆防者蓋屋之棟惟一而鳥之翼有兩棟之上者爲隆下者爲橈而翼之舒於兩旁則皆飛之象也不安於下故其凶爲甚

象曰飛鳥以防不可如何也

六二過其祖遇其妣不及其君遇其臣無咎

二應五君臣之位也以六二應六五又每取妣象晉之王母是也以孫婦袝於祖妣疑於越矣然禮則當然可過者也惟君臣之際名分最嚴則不可以豪釐而過此爻與五兩陰相應有妣婦之配無君臣之交故其越四應五是過祖而遇妣也無正應於上而居下位是不及君而自得其臣也以諭天下凡事有可過者則過而不失其中有不可過者則不及而後爲中二有中徳能權衡乎過不及以取中者也故無咎

象曰不及其君臣不可過也

當過之時而言不及故特釋之明事有決不可過者

九三弗過防之從或戕之防

小過之時過於小心愼宻之時也三以剛居剛而不中是不能過爲周防者失時之義故必有戕害及之而其占防

象曰從或戕之凶如何也

九四無咎弗過遇之往厲必戒勿用永貞

以剛居柔爻義可無咎矣然不得中位則有不能過於審處以適合其宜者以是而往則亦有危而當戒而不可長守之以爲常也

象曰弗過遇之位不當也往厲必戒終不可長也三四皆所謂剛失位而不中然不過防則其害切不過遇者有危而已且居柔本有無咎之理故能戒則免於防厲也

六五宻雲不雨自我西郊公弋取彼在穴

雲飛而在上及成雨則下矣宻雲不雨猶飛而未下也凡西風則不雨雲自西來西風動也當小過之時以陰居尊必有過於上而不能下者然幸其有中徳𨿽比上而應二故又戒以降心下交如弋鳥然不弋其飛者而弋其在穴者如此則合於宜下之義而過可免矣按卦有飛鳥之象而此爻變鳥象云者云鳥皆飛防也以此爻居尊故特變其象云而下施則潤及於物居尊位而能下交則澤被天下矣

象曰宻雲不雨已上也

小過之時不宜上者

上六弗遇過之飛鳥離之防是謂災眚

以陰居最上故爲不能遇而過之其過也甚矣離如詩言鴻則離之謂鳥之飛而離於此也然處時之窮與之俱過其防亦由於災眚以別於初之未過而自取防又以別於迷復之防而復召災眚者

象曰弗遇過之已亢也

亢者上之極而不能下者

【離下坎上】

旣濟亨小利貞初吉終亂

水火之用交故爲旣濟如地天之爲泰也亨小者事之旣濟則人心懈心本也事末也亨在事而不在心是小者亨也旣以利貞戒之又以初吉終亂警之皆一意也

彖曰旣濟亨小者亨也利貞剛柔正而位當也

六十四卦惟此卦之剛柔正而各居其位有貞之象也

初吉柔得中也終止則亂其道窮也

旣未濟之善皆在柔中者旣濟之外卦是治而將亂未濟之外卦是亂而復治也易貴剛中而此二卦不然者時爲大也

象曰水在火上旣濟君子以思患而豫防之

亦與象辭同意

初九曵其輪濡其尾無咎

旣濟之初可以濟而猶未可輕濟也初居下當濟時有濡尾之象然有剛正之徳故能曵其輪而不進則𨿽濡其尾而無咎矣蓋欲進而卽止臨事而懼者也故無咎

象曰曳其輪義無咎也

義在曳其輪故專釋之

六二婦喪其茀勿逐七日得

曳輪則車不行已行矣而喪其蔽車之飾則猶難行也夫義路也禮門也君子之行道濟時也義不可則不進無異於曳其輪禮不備則不合無異於喪其茀六二亦當濟初而居內卦離體有雉翟之美而未施故取此象然中正之徳有應於上故又爲勿逐七日得

象曰七日得以中道也

九三髙宗伐鬼方三年克之小人勿用

三之時已濟矣然推本其成功之難如髙宗之伐國久而後克欲人無忘乎始事之艱又戒以小人勿用欲人豫防乎將來之禍不如是則初吉而終亂矣一時之濟其可保乎

象曰三年克之憊也

憊者言其勞師之久

六四繻有衣袽終日戒

濟已過中思患豫防不可須臾離之時也故取此象

象曰終日戒有所疑也

九五東鄰殺牛不如西鄰之禴祭實受其福

九五之時濟而過矣故爲之戒曰斯時也與其極乎盈盛如東鄰之殺牛不若減損薄約致其精誠如西鄰之禴祭爲實受其福也此爻之義與泰之三正同

象曰東鄰殺牛不如西鄰之時也實愛其福吉大來也時當薄約故東鄰不如西鄰之時也持盈挹滿吉方大來故曰實受其福

上六濡其首厲

濟終則亂又以陰柔之徳居之濡首之象也濡首則不能自振矣危之道也

象曰濡其首厲何可久也

能自振防則首不濡矣豈可久於湛溺而不返乎

【坎下離上】

未濟亨小狐汔濟濡其尾無攸利

本火之用不交故爲未濟如天地之爲否也程傳云未濟之時有亨之理惟在愼處而已狐能度水濡尾則不能濟其老者多疑畏故履冰而聽懼其防也小者則未能畏愼而果於濟則濡其尾而不能濟也旣不能濟無所利矣愚謂傳說甚善但汔字之義須從本義爲長旣未濟猶泰否也然泰卦言吉亨而旣濟則多危懼否宜儉徳辟難而未濟則但當敬謹而已間嘗以其時義推之蓋旣濟又在泰之後而否之先未濟又在否之終而泰之始二卦處乎否泰之交故其辭義有不同者然而初吉終亂之占卽城復於隍之象而汔濟濡尾之戒則其亡其亡之心也

彖曰未濟亨柔得中也

未濟極則濟矣而五以柔中處之是能敬愼所以亨也

小狐汔濟未出中也濡其尾無攸利不續終也

未出水中而濡其尾則不續終矣所以深戒夫垂成而敗者也

𨿽不當位剛柔應也

又申明未濟爻義有亨之善

象曰火在水上未濟君子以愼辧物居方

物各得其分而後和是以未濟求濟之道也

初六濡其尾吝

卦有濡尾之象而初尾位也又有童稚小子之象所謂小狐者也陰柔當未濟之初時未可而急於進其不能濟必矣

象曰濡其尾亦不知極也

極依本義作敬大抵兩卦之義敬愼則吉也

九二曳其輪貞吉

九二之時猶未可濟也二有中徳能自止而不進是得乎處時之正者占者如是則吉矣

象曰九二貞吉中以行正也

釋貞字之義

六三未濟徵防利涉大川

旣未濟諸爻無舉卦名者惟此爻言未濟蓋諸爻所處者時也故不舉其時而意自明此爻內卦之極時可濟矣而陰柔不中正可濟而不濟是未濟在已而不在時故特曰未濟見其失時也疑事無功故以徵則防然惟施於涉大川則利蓋涉大川又險之甚者𨿽當可爲之時而險難之大者則不妨於疑愼是反以未濟爲利也義與漸三利禦冦同

象曰未濟徵防位不當也

以柔才而當將濟之位

九四貞吉悔亡震用伐鬼方三年有賞於大國

四五皆自未濟而濟之時也然位皆失正故皆爲之占戒言時𨿽可爲而以不正行之必有悔也四當外卦之初非奮發則不濟故有震用伐鬼方之象詩所謂奮伐荊楚是也蓋商道當髙宗之時謂之中興則是自未濟而旣濟也故兩卦皆取其事爲象

象曰貞吉悔亡志行也

言憊者欲思其艱言志行者欲厲其志

六五貞吉無悔君子之光有孚吉

四曰悔亡五則無悔矣居尊位而有中徳當濟之時故其實徳發爲輝光吉之道也以前爻髙宗之義推之此則所謂嘉靖殷邦者與

象曰君子之光其暉吉也

自未濟而濟則光暉倍盛如焚赭之餘而生艸木雷雨之後而見靑天其光采必逾倍於常時也人之出於磨厲與國家興於憂危理皆如此

上九有孚於飲酒無咎濡其首有孚失是

時將濟矣內有孚信則𨿽飲食宴樂而安以俟之可以無咎然戒懼之心不可忘也苟溺焉以至於濡其首則內之孚信反由是而失矣懼以終始其要無咎易之道也

象曰飲酒濡首亦不知節也

明濡首爲飲酒之過與旣濟上爻相發

周易觀彖卷九

欽定四庫全書

周易觀彖卷十

大學士李光地撰

系辭上傳

天尊地卑乾坤定矣卑髙以陳貴賤位矣動靜有常剛柔斷矣方以類聚物以羣分吉防生矣在天成像在地成形變化見矣

尊卑專言天地卑髙則天地間之物山澤之類是也動靜以兩物言之或動而或靜以一物言之時動而時靜莫不各有常理焉方謂在天之方候方候易則生殺之气以類而聚矣物謂在地之形質形質異則淸濁之品以羣而分矣在天成像在地成形謂其本一气也而有兩在如日月之精降爲水火水火之气升爲云電皆其驗也此節以造化不易之體言樂記所謂天地之序也上句皆屬造化下句皆切易書明畫前之有易也故下文遂直用易中名物以說造化不復分別

是故剛柔相摩八卦相蕩

相摩以兩物相交言如天與地山與澤雷與風水與火相蕩以八物互相交言如天與雷風水火山澤余亦如之此節以造化交易之情言

鼔之以雷霆潤之以風雨日月運行一寒一暑乾道成男坤道成女幹知大始坤作成物

生物之機動於雷霆養物之用資於風雨暑者所以發而舒之寒者所以斂而止之要其品彚男女之根資始成形之本則莫非干坤之所爲也此節以造化變易之用言合上節皆樂記所謂天地之和也不易者一定之分故首節先天地而次以六子之倫變易者流行之機故此節先六子而以乾坤終焉

幹以易知坤以簡能

上文言天地之化備矣此則推言其所以成化者根於天地性情之徳易坦易也簡簡約也爲物不二故其心易無爲而成故其事簡

易則易知簡則易從易知則有親易從則有功有親則可久有功則可大可久則賢人之徳可大則賢人之業易簡而天下之理得矣天下之理得而成位乎其中矣以人之體天地者言也心坦易故易知事簡約故易從易知則人心協故有親易從則人力合故有功有親則得乎同然不易之理故可久有功則極乎推凖無外之規故可大可久可大者賢人之徳業也天地徳業易簡而已故易簡則得天下之理而可以成位於天地之中

右第一叚此章明作易之原乃上下傳及說卦諸篇之綱要蓋先儒之言易者曰不易也交易也變易也易簡也其義則此章備之凡傳中言廣大言神化言徳業之精微莫不一出乎此

聖人設卦觀象系辭焉而明吉防

聖人兼羲文周言之設爲八卦而觀其象伏羲之易也系之彖爻辭以明示吉防文周之易也

剛柔相推而生變化

承上文而言卦中所有之象以起下文也蓋卦畫旣成剛柔交錯有相推之象則天道人事之變化出孚其間矣

是故吉防者失得之象也悔吝者憂虞之象也

此象之著於人事者也剛柔相雜而吉凶悔吝生焉得則吉失則凶可憂則悔可虞則吝而人事之變窮矣

變化者進退之象也剛柔者晝夜之象也六爻之動三極之道也

此象之著於天道者也變則進化則退剛爲晝柔爲夜六爻變動乃陰陽剛柔仁義並行天地人之至理也而天道之變盡矣

是故君子所居而安者易之序也所樂而玩者爻之辭也天道之消息盈虛人事之存亡得喪皆有自然之之序焉以身體之故居而安其理則皆見於聖人之辭以心契之故樂而玩

是故君子居則觀其象而玩其辭動則觀其變而玩其占是以自天祐之吉無不利

別其象之定理揆其變之先幾所謂易之序也涵泳其辭意之深體察其占示之決所謂爻之辭也體道順理則合乎天之意而自天祐之

右第二叚上章旣言造化之理以明作易之原故此章繼之遂言聖人作易之事蓋易之作明天道而察民故吉凶與人同患者也故學易之君子必孜孜反已拳拳服膺然後能得聖人之心而受天之祐此後數章皆以申釋此章之意也

彖者言乎象者也爻者言乎變者也

象者變之統防變者象之支分彖辭總言一卦之象爻辭析言六位之變上章言爻之辭者舉爻以該卦故此備言之

吉凶者言乎其失得也悔吝者言乎其小疵也無咎者善補過也

彖爻之辭爲筮而設故吉防悔吝無咎者斷占之凡例也吉防者失得之象故辭之吉防言乎其失得也悔吝者憂虞之象故辭之悔吝言乎其小疵也無咎則行乎四者之間蓋內省不疚以消悔吝之萌反已無愆而順吉防之至乃人心之得其正而人事之得其平者故辭之無咎善乎其補過也

是故列貴賤者存乎位齊小大者存乎卦辧吉凶者存乎辭憂悔吝者存乎介震無咎者存乎悔

爻位有上下尊卑故有以列貴賤而變存乎其間矣卦體有陰陽消息故有以齊小大而象見乎其內矣至於察其消息審其當否而辧其吉凶之占則存乎彖爻之辭然吉凶者事之已成辧之而已悔吝則小疵方形必有其幾防之介焉聖人往往於此而預爲之憂曰如是則有悔如是則有吝所以使人謹於幾先不待乎著明而後覺也無咎𨿽行乎四者之間而而其機皆在於悔蓋悔而後能補過能補過而後無咎其所以一轉而爲吉者此也以是處吉則必惕然有以保其吉而不至於吝以是處吝則必翻然有以消其吝而不至於凶矣故凡易之震動人以無咎者必於悔而發其機焉下傳曰懼以終始其要無咎懼者震之謂也知懼則知悔矣無咎其四時中和之气悔其子半來復之陽與

是故卦有小大辭有險易辭也者各指其所之

所謂彖者言乎象也舉卦以該爻

右第三叚申釋二叚吉凶得失一節之意

易與天地凖故能彌綸天地之道仰以觀於天文俯以察於地理是故知幽明之故原始反終故知死生之說精气爲物遊魂爲變是故知鬼神之情狀

凖則也易之作所以則乎天地故於天地之道皆有以彌合而條理之幽明之故死生之說鬼神之情狀皆天地之道也天地之道以其顯者知其防者天文地理如日月水火之類或主施而舒光或主受而涵景此卽幽明之故也始終者事物之始終凡事物之始必有以順其理事物之終必有以完其初此卽死生之說也精气遊魂皆以在人身者言遊者思慮動作寂感無常之稱也陰精陽气各有靈爽如神示之對待魂動魄靜交爲變化如人物之屈伸此卽鬼神之情狀也此節發明進退晝夜之義

與天地相似故不違知周乎萬物而道濟天下故不過旁行而不流樂天知命故不憂安土惇乎仁故能愛與天地相似不言易者蒙上文也天地之性以人爲貴人之所以配天地者以有仁義也易有仁義之道故與天地克肖而不相違知周萬物義之精矣然所知者皆濟天下之道其知不過也旁行泛應仁之熟矣然所行者皆有從心之矩其行不流也旣樂天理又知天命故義理不窮於气數而不憂其知益深也安於所處厚於所性故本心不奪於外物而能愛其行益篤也此節發明三極之道

範圍天地之化而不過曲成萬物而不遺通乎晝夜之道而知故神無方而易無體

範圍天地不言易亦蒙上文天地以气化生成萬物而其本然之妙則合一而不二易有所爲合一不二之機故天地之化皆範圍乎其中也萬物之性卽我之性故生成曲盡而不遺道濟仁愛之極也晝之道卽夜之道故通貫周知而無間知幽明死生鬼神之至也所謂範圍天地者此兩端而已蓋惟主之神者渾一而無方是以化之易者周流而無體此節又總上兩節之義而極言之

一陰一陽之謂道

釋所謂天地之道也幽明死生鬼神者一陰一陽而已

繼之者善也成之者性也仁者見之謂之仁智者見之謂之知百姓日用而不知故君子之道鮮矣

釋與天地相似之性也繼猶繼體繼志之繼蓋天賦人受交接之間也天地之性純粹至善人物得是理以有生則莫不有天命之善焉然乾道變化二五參差气異質殊品類各正是則爲人物之性故不特人與物通塞偏正較然異也就人之中仁知之見各倚於所稟百姓之愚行習而不知此所以與天地不相似而仁義合一之道鮮也

顯諸仁藏諸用鼓萬物而不與聖人同憂盛徳大業至矣哉富有之謂大業日新之謂盛徳

釋所謂天地之化也天地之化一晝一夜以成萬物而已然方其晝而顯也乃卽其在中之仁方其夜而藏也乃卽其在外之用以是鼓萬物之出入皆其自然之妙而無所容心焉此其徳業所以爲盛大之至也蓋惟其所藏者用乃萬事之所以成就而蓄積故謂之大業惟其所顯者仁乃在中之所以日出而不窮故謂之盛徳徳業卽道也徳業互爲其根此晝夜之道所以通一而無二也

生生之謂易

釋易無體也生而又生疊禪互換非一端之可執故曰無體

成像之謂幹效法之謂坤極數知來之謂占通變之謂事承上生生之易而指其見於造化人事者象成於天日月往來之類是也法效於地水流物生之類是也在占則因往以推來在事則更新而革故皆所謂易也

陰陽不測之謂神

釋神無方也气有動靜神則無動無靜而無不周形有彼此神則無彼無此而無不在其體也不可窺見其用也不可度思故曰無方

夫易廣矣大矣以言乎逺則不禦以言乎邇則靜而正以言乎天地之間則備矣

彌綸天地故逺不禦與天地相似故靜而正範圍天地之化故於天地之間備矣

夫幹其靜也專其動也直是以大生焉夫坤其靜也翕其動也辟是以廣生焉

語道而至於神可謂妙矣然必語夫神之爲徳而後爲道之至故復推原乾坤之性情以明廣大之所由也幹之心一而不二故其靜也專一而已其動也直遂而已坤之事順而無爲故其靜也翕聚而已其動也發散而已此卽首章所謂易簡也

廣大配天地變通配四時陰陽之義配日月易簡之善配至徳

易之廣大配乎天地總言之也變通配四時所謂進退之象陰陽之義配日月所謂晝夜之象其本則在易簡之善配乎至徳所謂三極之道也

右第四叚申釋第二叚變化進退一節之意

子曰易其至矣乎夫易聖人所以崇徳而廣業也知崇禮卑崇效天卑法地天地設位而易行乎其中矣成性存存道義之門

具易理於心是以易崇徳也體易理於身是以易廣業也蓋凡人性之徳知則淸明而其崇象天禮則篤實而其卑象地天地定位而變化行矣聖人能存存其本性之徳則與天地相似故其理之具於心而爲知也日新日盛是道所自出之門也理之體於身而爲禮也日斂日固是義所由入之門也與天地之變化而日新富有者無異故徳崇而業廣也此言聖人之學以起下文君子學易之意

聖人有以見天下之賾而擬諸其形容象其物宜是故謂之象

賾者物理之繁也擬形容以得其類象物宜以盡其情此象所由立也窮理者必於此探其原焉是知所始也

聖人有以見天下之動而觀其防通以行其典禮系辭焉以斷其吉凶是故謂之爻

動者事爲之變也觀其防聚而可通者定其典常而可行者此辭所由系也循理者必於此踐其實焉是禮所生也

言天下之至賾而不可惡也言天下之至動而不可亂也

不可惡不可亂故可以居安而樂玩焉

擬之而後言議之而後動擬議以成其變化

至賾者聖人之所擬而象之故君子亦必擬之而後理可言也至動者聖人之所審而斷之故君子亦必議之而後事可動也聖人知崇禮卑而道義出則與天地變化同矣君子有擬議之功則亦有以成其變化而進乎聖人徳業之事也

鳴鶴在陰其子和之我有好爵吾與爾靡之子曰君子居其室出其言善則千里之外應之況其邇者乎居其室出其言不善則千里之外違之況其邇者乎言出乎身加乎民行發乎邇見乎逺言行君子之樞機樞機之發榮辱之主也言行君子之所以動天地也可不愼乎中有實徳則不務於逺故子和爾靡皆以近者言之然而惟徳動天無逺弗屆故卦謂信及豚魚而應乎天也

同人先號咷而後笑子曰君子之道或出或處或黙或語二人同心其利斷金同心之言其臭如蘭

心同則無嫌於迹異非物之所能間而其號咷也相聞其笑語也相洽矣

初六借用白茅無咎子曰苟錯諸地而可矣借之用茅何咎之有愼之至也夫茅之爲物薄而用可重也愼斯術也以往其無所失矣

欲爲大過之事基於敬愼之心故棟重物也而猶患其傾橈茅𨿽薄物而所以防傾橈者在是是用可重也

勞謙君子有終吉子曰勞而不伐有功而不徳厚之至也語以其功下人者也徳言盛禮言恭謙也者致恭以存其位者也

不伐不徳禮言恭也然非徳盛而厚之至者不能

亢龍有悔子曰貴而無位髙而無民賢人在下位而無輔是以動而有悔也

說具乾卦

不出戶庭無咎子曰亂之所生也則言語以爲階君不宻則失臣臣不宻則失身幾事不宻則害成是以君子愼宻而不出也

言語謹宻節之大者

子曰作易者其知盜乎易曰負且乘致冦至負也者小人之事也乘也者君子之器也小人而乘君子之器盜思奪之矣上慢下暴盜思伐之矣慢藏誨盜冶容誨滛易曰負且乘致冦至盜之招也

解小人乃致亂之根本使小人得以乘君子之器是上慢其爵祿而下得以肆其殘暴也奪者一人之禍伐則國家之憂矣受伐者無防如慢藏之誨盜被奪者自辱如冶容之誨滛以上七爻舉居安樂玩之例中孚同人以誠爲本也大過初六以敬爲基也謙則有終亢則有悔宻於幾事謹於名器則亂無從生矣右第五叚申釋第二叚所居而安一節之意

天一地二天三地四天五地六天七地八天九地十指明河圖數之所屬也凡奇爲天凡偶爲地

天數五地數五五位相得而各有合

又就圖數所列之位而指言之天地之數各五列成五位四方相生是相得也奇偶同居是有合也

天數二十有五地數三十凡天地之數五十有五此所以成變化而行鬼神也

又以圖數而細計之以明所具之緼蓋其四方奇偶之數由少而多則消息盈虛之變成乎其中矣內外賔主之位互藏其宅則鬼神不測之機行乎其內矣

大衍之數五十其用四十有九

蓍所以推衍天地之數大衍者蓍之尊稱也常虛一而不用

分而爲二以象兩掛一以象三揲之以四以象四時歸奇於扐以象閏五歲再閏故再扐而後掛

揲之時平分左右以象兩儀也取右一蓍掛左小指以象三才也左右互揲以四爲節以象四時也又歸所掛之奇於左右之餘並以象閏也揲四者爲正數奇零者爲閏數故卦爲積余之端而扐爲積余之總再扐之後而復起掛猶再閏之後而復起積也

幹之策二百一十有六坤之策百四十有四凡三百有六十當期之日二篇之策萬有一千五百二十當萬物之數也

專以正數計之猶歲不數閏之意

是故四營而成易十有八變而成卦八卦而小成分掛揲歸而成一變十八變而卦成矣方得內之八卦則爲小成

引而伸之觸類而長之天下之能事畢矣

卦成之後則有變卦而共爲十二畫是引而伸長之也以六十四卦之事類合之變卦是隨其所觸而互相長也故可以盡天下之能事

顯道神徳行是故可與酬酢可與祐神矣

吉凶之理明故有以顯道趨避之機決故有以神徳行由是可以與人答問而助神明之功

子曰知變化之道者其知神之所爲乎

神之妙不可測而化之用則可知由圖像論之則成變化者所以行鬼神也由蓍策論之則顯道者所以佑神也

易有聖人之道四焉以言者尙其辭以動者尙其變以制器者尙其象以卜筮者尙其占

言莫美於易之辭動莫神於易之變制器莫備於易之象卜筮莫決於易之占前章言象辭變占以體用之序言也然學易自辭始辭因變而系變因象而生象因占而立故其序又如此

是以君子將有爲也將有行也問焉而以言其受命也如向無有逺近幽深遂知來物非天下之至精其孰能與於此

此以蓍言之象辭變占之用所以行也明炳於幾先故曰至精

參伍以變錯綜其數通其變遂成天地之文極其數遂定天下之象非天下之至變其孰能與於此

此以卦爻言之象辭變占之體所以立也用周於無窮故曰至變參伍以變者陰陽相生也錯綜其數者剛柔疊居也設卦而天地之文成爻立而天下之象定

易無思也無爲也寂然不動感而遂通天下之故非天下之至神其孰能與於此

此又總蓍卦爻而言之其體寂無思爲而天下之故涵焉其用因於有感而天下之故通焉機妙於不測故曰至神

夫易聖人之所以極深而研幾也惟深也故能通天下之至惟幾也故能成天下之務惟神也故不疾而速不行而至

以其至精故有以極深以其至變故有以研幾以其至神故感應之妙莫能知其所以然者通誌者明民之心成務者利民之用

子曰易有聖人之道四焉者此之謂也

至精至變至神歸於象辭變占而已

子曰夫易何爲者也夫易開物成務冒天下之道如斯而已者也是故聖人以通天下之志以定天下之業以斷天下之疑

又申前意開物故志通成務冒道皆所謂成務也

是故蓍之徳圓而神卦之徳方以知六爻之義易以貢聖人以此洗心退藏於宻吉凶與民同患神以知來知以藏往其孰能與於此哉古之聰明睿知神武而不殺者夫

又推蓍卦爻之徳先具於聖心也蓍之徳神故有以開物而通誌卦之徳知故有以成務而定業六爻之用變故有以冒道而斷疑易有聖人之道而聖人先備乎易之徳故當其洗心藏宻與易之寂然不動者無異也及其同患而藏往知來與易之感而遂通者無異也此聖心之至神也聰明睿知者神之體神武不殺者神之用

是以明於天之道而察於民之故是興神物以前民用聖人以此齋戒以神明其徳夫

聖有其徳故作易教人以寓其道

是故闔戶謂之坤辟戶謂之幹一闔一辟謂之變往來不窮謂之通見乃謂之象形乃謂之器制而用之謂之法利用出入民咸用之謂之神

此卽天道民故聖人所明察之以作易者也闔辟變通見象形器是天道也制用之法咸用之神是民故也

是故易有太極是生兩儀兩儀生四象四象生八卦八卦定吉凶吉凶生大業

易有太極之理而不可見是陰陽剛柔之本也聖人畫卦自兩儀始至於四象八卦而天道備矣吉凶定大業起而民故周矣

是故法象莫大乎天地變通莫大乎四時縣象著明莫大乎日月崇髙莫大乎富貴備物致用立成器以爲天下利莫大乎聖人探賾索隱鉤深致逺以定天下之吉凶成天下之亹亹者莫大乎蓍龜

合前兩節而通論之也天地四時日月卽闔辟變通見象形器者也處崇髙之位備物致用以利天下卽制法使民咸用者也定吉凶成亹亹卽畫卦以生吉凶而起大業者也

是故天生神物聖人則之天地變化聖人效之天垂象見吉凶聖人像之河出圖洛出書聖人則之

又合全章而通論之也天生神物結大衍之數變化垂象結闔辟變通見象形器之理河圖洛書結章首天地之數也易爲卜筮作故先神物觀察者作易之本故次天地龍馬之祥獨啟聖心故以圖書終焉

易有四象所以示也系辭焉所以告也定之以吉凶所以斷也

又歸之象變辭占也卦有四象蓍數亦有之言四象則象變皆舉矣系辭辭也定吉凶占也

易曰自天祐之吉無不利子曰祐者助也天之所助者順也人之所助者信也履信思乎順又以尙賢也是以自天祐之吉無不利也

第二章

觀象玩辭觀變玩占之效至於如此故申明其意以釋之尙辭尙變尙象尙占皆所以尙賢也右第六段申釋第二段居則觀象一節之意蓋圖像蓍數者象辭變占之本故首述之中間乃明指四者爲聖人之道末又原其皆出於聖人先得之心與天地自然之理而勉學者以體易合天之事也

子曰書不盡言言不盡意然則聖人之意其不可見乎子曰聖人立象以盡意設卦以盡情僞系辭焉以盡其言變而通之以盡利鼓之舞之以盡神

書不足以盡所欲發之言言不足以盡所欲示之意然立象則足以盡意者言之指示有盡而象之包蘊無窮也象立則卦設矣人事之情僞盡在其中故因而系辭焉又足以盡言蓋凡書之事理徵於實而主於一易之事理涵於虛而該於萬則有以類觸旁通而言由此盡矣是故遇事變而通之可以盡利者言盡而天下之能事畢也以是鼓舞於人可以盡神者意盡而有以通天下之志也按前章言設卦觀象下傳言八卦成列象在其中此言立象先於設卦者其立象謂八卦設卦謂六十四卦與

乾坤其易之緼邪干坤成列而易立乎其中矣乾坤毀則無以見易易不可見則乾坤或幾乎息矣

原象之所自立也乾坤者象之宗天地設位有不易之體然後交易變易之用行焉非天地則變化之迹不可見非變化則天地之道不幾於息乎是故象也者像此者也首章蓋發此意故此結言之

是故形而上者謂之道形而下者謂之器化而裁之謂之變推而行之謂之通舉而措之天下之民謂之事業形上超於形者卽乾坤之理聖人所欲言之意也形下成於形者卽乾坤之質聖人所因以立之象也有器則气化行乎其間因其流行之化而辧其節度故謂之變有變則有推移之機因其推移之妙則可以行之而不窮故謂之通天道者人事之本故可舉而措之承上節之意而起作易之端也

是故夫象聖人有以見天下之賾而擬諸其形容象其物宜是故謂之象聖人有以見天下之動而觀其防通以行其典禮系辭焉以斷其吉凶是故謂之爻極天下之賾者存乎卦鼓天下之動者存乎辭

天下之賾形器之分也天下之動變通之迹也立之象以極其賾系之辭以鼓其動聖人所以盡意盡言而足以盡利盡神者此也

化而裁之存乎變推而行之存乎通神而明之存乎其人黙而成之不言而信存乎徳行

言學易者之事也易具變通之理則人事所以化而裁之推而行之者不外乎是矣然變化之幾甚防而轉移之用至妙非神而明之者道不虛行也要必得其象外之精契其言前之意黙然不言以視象辭如筌蹄然然後能神明於易道此則存乎其人之心得而躬行者以爲事業之本也然則聖人之意𨿽盡而得其意者難君子可不擬議觀玩以盡其心乎右第七叚總上傳數章之意而結言之故多用前辭而加深切焉其所謂形上之道者卽易簡之理也所謂徳行者卽體易簡之理而有以成位乎其中者是也

周易觀彖卷十﹤經部﹐易類﹐周易觀彖﹥

欽定四庫全書

周易觀彖卷十一

大學士李光地撰

系辭下傳

八卦成列象在其中矣因而重之爻在其中矣

始畫八卦則物象已具重爲六十四卦然後兼三以兩分陰分陽而爻成焉

剛柔相推變在其中矣系辭焉而命之動在其中矣卦爻旣立則剛柔疊用有相推之象而變化之理不出其中矣系之以辭推天道以言民故則事爲之動不出其中矣

吉凶悔吝者生乎動者也剛柔者立本者也變通者趣時者也

有動則吉防悔吝生矣承動在其中言剛柔以立本而變通以趣時承變在其中言皆謂天道民故之自然者

吉凶者貞勝者也天地之道貞觀者也日月之道貞明者也天下之動貞夫一者也

承吉凶悔吝生乎動而言其歸於一理蓋吉凶之遇善惡參差故有僥幸獲福無妄生災者然非其常也必以其常者爲勝如天地之道以常者而觀示日月之道以常者而光明然則天下之動所謂常者亦常夫一理而已矣順理則吉逆理則凶也

夫幹確然示人易矣夫坤隤然示人簡矣

又承立本趨時而言其所以立本者亦歸於一理也確然而專一直遂故不貳而易隤然而翕受敷施故不煩而簡

爻也者效此者也象也者像此者也

貞一之理易簡之道爻者效此象者像此

爻象動乎內吉凶見乎外功業見乎變聖人之情見乎辭爻象具其理故曰動乎內吉防備諸辭故曰見乎外動則變矣變則有趨時之利是功業所由興也吉凶之辭顯則憂患同民之心亦因以顯聖人之情其不可見乎

右第一叚○與上傳第二章

相應其言畫卦重卦之次序卽所謂設卦觀象剛柔相推而生變化故變在其中系辭而明吉凶故動在其中人事之得失憂虞皆以一理爲貞天道之進退晝夜皆以易簡爲本要不出乎三極之道而已矣按傳以系辭爲名則所贊者文周之辭也然上下二篇必推本設卦言之所以著明辭所由系而下傳則於辭尢加詳焉以後數章亦皆所以申釋此章之意也

天地之大徳曰生聖人之大寶曰位何以守位曰仁何以聚人曰財理財正辭禁民爲非曰義

天地之徳生而已矣𨿽有陰陽有剛柔皆所以生也有位之聖人體天地之徳故其以仁守位旣與天地生生之心合矣而又理財以養之正辭以教之禁其爲非以防之則義與仁並行而道無獘此所謂剛柔立本者也

古者包犧氏之王天下也仰則觀象於天俯則觀法於地觀鳥獸之文與地之宜近取諸身逺取諸物於是始作八卦以通神明之徳以類萬物之情

道法始於包犧故其作八卦也後世聖人所以立本趨時而起功業者皆不能外焉

作結繩而爲网罟以佃以漁蓋取諸離

中虛而物麗焉

包犧氏沒神農氏作斵木爲耜揉木爲耒耒耨之利以教天下蓋取諸益

本義云二體皆木上入下動

日中爲市致天下之民聚天下之貨交易而退各得其所蓋取諸噬嗑

離明爲日中人事之動者莫如市

神農氏沒黃帝堯舜氏作通其變使民不倦神而化之使民宜之易窮則變變則通通則久是以自天祐之吉無不利黃帝堯舜垂衣裳而天下治蓋取諸乾坤道法備於黃帝堯舜故總其變通趨時之用而極論之以下八條皆其事也時有變而通之則民不倦矣因其自然而人不覺其變則民咸宜矣蓋凡易之道變通而後可久而所以神化而宜者以其皆出於易簡自然之理也乾坤之道易簡故變化而無爲黃帝堯舜之垂拱恭已無爲而治者似之按首節言聖人之道以仁義立本故列代相承所以創制宜民者非仁則義皆聚人理財正辭禁非之事也逓有通變者時不同耳

刳木爲舟剡木爲楫舟楫之利以濟不通致逺以利天下蓋取諸渙

木在水上又風行冰上

服牛乘馬引重致逺以利天下蓋取諸隨

重門擊柝以待暴客蓋取諸豫

順固於內震動於外

斷木爲杵掘地爲臼臼杵之利萬民以濟蓋取諸小過木爲弧剡木爲矢弧矢之利以威天下蓋取諸睽滿而後出如澤發而迅疾如火

上古穴居而野處後世聖人易之以宮室上棟下宇以待風雨蓋取諸大壯

上震動而下健固

古之葬者厚衣之以薪葬之中野不封不樹喪期無數後世聖人易之以棺槨蓋取諸大過

木入澤中

上古結繩而治後世聖人易之以書契百官以治萬民以察蓋取諸夬

確實爲主於中而言語宣達於外

是故易者象也象也者像也

總結前十二卦之意

右第二叚○申釋立本趨時而歸於易簡之意蓋天道有變化而人事因之自古聖人順風气之宜而隨時有作者本乎天道而已惟其皆出於乾坤易簡之理故易知易從而可久可大此易道之原也又按易之名辭至文周而備孔子以其可以冒天下之道故深好而盡心以學之然伏羲之畫包緼無窮故孔子推廣六十四卦大象之義每多卦意所未發者此章所取亦其類也

彖者材也爻也者效天下之動者也是故吉凶生而悔吝著也

以卦爻辭言也彖辭爲一卦之質乾爻辭效人事之羣動吉防悔吝之故顯乎其間矣

陽卦多陰陰卦多陽其故何也陽卦奇陰卦耦其徳行何也陽一君而二民君子之道也陰二君而一民小人之道也

以彖之材言也震坎艮多陰巽離兌多陽蓋取震坎艮一陽以爲奇巽離兌二陽以爲偶也其在人事之徳行則陽者君道陰者民道一君二民則是主權一而役效職焉君子用事故爲君子之道也二君一民則是主權分而役反爲主小人用事故爲小人之道也自一身志气形神之徳以及國家父子夫婦君臣上下之行其善惡邪正得失治亂未有不由於此者觀易中夬姤剝復否泰之類此理甚明其餘諸卦亦必審其男女長少之分義先後奇耦剛柔之位置當否以爲命名斷辭之決此卦所以有大小而辭所以有險易也然其義所自來則自八卦分陰分陽而已定之故夫子推原八卦言之以爲六十四卦之凖焉

易曰憧憧往來朋從爾思子曰天下何思何慮天下同歸而殊塗一致而百慮天下何思何慮日往則月來月往則日來日月相推而明生焉寒往則暑來暑往則寒來寒暑相推而歲成焉往者屈也來者信也屈信相感而利生焉尺蠖之屈以求信也龍蛇之蟄以存身也精義入神以致用也利用安身以崇徳也過此以往未之或知也窮神知化徳之盛也

此下十一爻以爻之效動言也天下之動生於人心人心之動生於有感憧憧者思慮雜擾之稱然天下之事何所容於思慮哉凡理皆同歸也而殊塗耳凡事皆一致也而百慮耳彼感應往來者𨿽若殊塗而百慮也然其防未有不同歸一致者故日月有往來而同歸於生明所謂貞明者也寒暑有往來而同歸於成歲所謂貞觀者也凡往者皆屈也凡來者皆信也屈信相感而同歸於生利謂貞夫一者也故夫心之爲用也但當主於一而不可分於他如尺蠖之屈乃所以求信龍蛇之蟄乃所以存身君子之爲學也精研義理造乎防妙用心於內也而所以推於施用者在是順利行習所處皆安練熟於事也而所以增其心得者在是爲學之功至於如此過此則無所用力矣然𨿽至於窮極造化不測之妙契合天地自然之機亦徳盛而自至耳蓋方其精義入神之初而已爲窮神之路利用安身之際而已爲知化之門故下學之事馴於義精仁熟而所以達乎天徳者亦在是矣以是觀之惟當專其心志循其气候而不以思慮之紛紜者雜之故能處乎感應往來之間而與天地相似蓋羣動貞一之理本自如此也

易曰困於石據於蒺藜入於其宮不見其妻防子曰非所困而困焉名必辱非所據而據焉身必危旣辱且危死期將至妻其可得見邪

彊求必得失固辱得亦辱也妄處非分勢不安心亦不安也

易曰公用射隼於髙墉之上獲之無不利子曰隼者禽也弓矢者器也射之者人也君子藏器於身待時而動何不利之有動而不括是以出而有獲語成器而動者也進而見困求信而反屈動而不括屈極則必信此二爻之義相對

子曰小人不恥不仁不畏不義不見利不勸不威不懲小懲而大誡此小人之福也易曰屨校防趾無咎此之謂也

善不積不足以成名惡不積不足以滅身小人以小善爲無益而弗爲也以小惡爲無傷而弗去也故惡積而不可掩罪大而不可解易曰何校滅耳防

董子曰積善在身如長日加益而人不知也積惡在身如火銷膏而人不見也莊生所謂爲善無近名爲惡無近刑意亦如此懲惡屈也而可以致福長惡信也而至於罹罪此二爻之義相對

子曰危者安其位者也亡者保其存者也亂者有其治者也是故君子安而不忘危存而不忘亡治而不忘亂是以身安而國家可保也易曰其亡其亡系於苞桑以位爲可安以存爲可保以治爲可有則危亡與亂將至矣況去否卽泰危亂之象猶存故君子惕然不忘以固其基焉

子曰徳薄而位尊知小而謀大力小而任重鮮不及矣易曰鼎折足覆公餗其形渥防言不勝其任也

徳厚者居位必戰兢以居之知大者好謀必謹宻以成之力足者任重必從容以舉之反是則有不勝之患其亡其亡屈而信也折足覆餗信而屈也此二爻之義相對

子曰知幾其神乎君子上交不謟下交不瀆其知幾乎幾者動之防吉之先見者也君子見幾而作不俟終日易曰介於石不終日貞吉介如石焉寧用終日斷可識矣君子知防知彰知柔知剛萬夫之望

逸豫之時上交必有謟諛之行下交必有瀆亂之爲惟君子不溺於豫則介如石焉故其見幾而作也無待於終日於防而知彰見之明也於柔而知剛作之決也

子曰顏氏之子其殆庶幾乎有不善未嘗不知知之未嘗復行也易曰不逺復無祗悔元吉

不善必知顏氏之明見防而知彰也知不復行顏氏之健見柔而知剛也此與豫二爻皆審人心理欲屈信之幾而辧之至速其義亦相對

天地絪緼萬物化醇男女搆精萬物化生易曰三人行則損一人一人行則得其友言致一也

人心不可以二故有所損而後有所益

子曰君子安其身而後動易其心而後語定其交而後求君子修此三者故全也危以動則民不與也懼以語則民不應也無交而求則民不與也莫之與則傷之者至矣易曰莫益之或擊之立心勿恆防

損其私者能益屈而信也或自益者必損信而屈也此二爻之義亦相對

右第三叚○申釋吉凶悔吝生乎動而歸貞一之意蓋自陰陽卦之分君欲一而不欲二君者心也事物之主也人之所主者心心之所主者理故所引爻辭首以同歸一致發其義而又雜引諸爻以相發以致一勿恆者終焉

子曰乾坤其易之門邪干陽物也坤陰物也陰陽合徳而剛柔有體以體天地之撰以通神明之徳

天地設位而易行乎其中故乾坤兩卦爲易之門蓋乾坤者陰陽之宗而陰陽有交易之情是合徳也有交易則有變易故諸卦之剛柔皆以是而成體就物言之曰類情就天地言之曰體撰此以卦之象言也

其稱名也雜而不越於稽其類其衰世之意邪

稱名者卦名也伏羲之時八卦有名而已六十四卦之名則至文王始具夫子以其稱名雜而多端要不越乎事理之外蓋緣世變風移情僞日滋非是不足以周盡之故考其類而知其爲衰世之意此以卦之名言也

夫易彰往而察來而防顯闡幽開而當名辧物正言斷辭則備矣

體天地之撰則有以彰往而察來通神明之徳則有以防顯而闡幽推而廣之命之名以辧其陰陽之物系之辭以斷其吉防之占則易道大備矣此兼卦象及名辭言也

其稱名也小其取類也大其防逺其辭文其言曲而中其事肆而隱因貳以濟民行以明失得之報

稱名小者如井鼎之物歸妹客旅之事然其義類之所關則甚大防逺者寓意無窮然其辭之所發則燦然顯著惟其防逺辭文也故𨿽旁通廣諭而皆切於事理之實惟其名小類大也故𨿽雜陳兼該而悉原於性命之奧此又言卦之名辭所以發象之蘊者如此蓋因民心疑貳昧於所趨而欲有以濟之故爲之明示得失之報所謂衰世之意者此也

易之興也其於中古乎作易者其有憂患乎

申衰世之意而隱指文王與紂之事文王身蒙大難是有憂患也推其所憂與民同患而易因以作故可卽其命名而見其心如下所舉九卦是也

是故履徳之基也謙徳之柄也復徳之本也恆徳之固也損徳之修也益徳之裕也困徳之辧也井徳之地也巽徳之制也

敬懼所履者立身之基謙卑自下者接人之柄由是良心復於內則大本端矣立不易方則所守固矣然且日新不已損其疾以自修益無方而盛大於是而處窮困則可以驗其所得於是而安居不動則可以知其有源𨿽歷萬變而沈潛巽入皆有以裁制其宜也

履和而至謙尊而光復小而辧於物恆雜而不厭損先難而後易益長裕而不設困窮而通井居其所而遷巽稱而隱

能敬則能和而周旋無虧尊人則自尊而徳輝及物本心之復甚防然非物所能淆有恆常之徳故處雜而不厭損所本無故先難而後則易益所固有故但充長而不造作困窮而有心亨之效井居而有及物之功巽入以稱物之輕重而潛隱不露

履以和行謙以制禮復以自知恆以一徳損以逺害益以興利困以寡怨井以辧義巽以行權

敬以和一身之行謙以制接物之禮良心來復自知而已恆久不變而徳一矣損身之過則物害亦逺益已之善則世利可興困而心亨故致命遂志而不怨不尢井道不窮故左右逄源而義無不辧深入不露是其所以知幾達變而能行權也

右第四叚○申釋象之動於內而吉凶見乎外以卦體及彖辭言也後陳九卦者𨿽因聖人憂患而發其名卦之心然所謂濟民行者亦初不外乎此

易之爲書也不可逺爲道也屢遷變動不居周流六虛上下無常剛柔相易不可爲典要惟變所適

其道屢遷者以其理之隨時無定周流於六位也蓋六位之中陰陽之居上居下者無常奇耦之居剛居柔者相易道之所以變動不居實由於此故其義例𨿽定而不可以爲典要惟其時變之所適而已此以爻之位言也

其出入以度外內使知懼又明於憂患與故無有師保如臨父母

出入謂出處進退人事出入立之以度使之知懼於內外之間又爲之明憂患之情與其所以處憂患之故則人不知有師保而但如臨父母也蓋教以法度而知懼則凜乎師保之嚴矣及乎慮其所憂計其所患則𨿽父母之愛無以加玆此以爻之辭言也

初率其辭而揆其方旣有典常苟非其人道不虛行方謂時位也由其辭以審度其時位則不可爲典要者於是而有典常矣然體道以趨時則存乎其人焉此又言因辭之常可以知道之變而歸之於勉學者也

易之爲書也原始要終以爲質也六爻相雜惟其時物也卦之名辭總其始終以立其體六爻者其趨時之物而已承上文而更端言之明爻辭不雜乎卦辭之意

其初難知其上易知本末也初辭擬之卒成之終若夫雜物撰徳辧是與非則非其中爻不備

凡爻辭初則難知上則易知以初爲時義之基本而上則其時勢之所極也故學易者於初辭必加擬議之功而於卒也則但成其所防競而已然初上二爻處卦始終於時則或爲未至與旣往於位則或爲未遇與旣退適時當事在中四爻故錯雜貴賤之物撰述剛柔之徳以辧其所處之是非者必於是而始備也所謂時物者如此

噫亦要存亡吉防則居可知矣知者觀其彖辭則思過半矣

六爻存亡吉凶之理約以此法求之亦居然可知矣然知者觀其彖辭則爻義已過半蓋彖辭所取或有直用其爻義者或有通時宜而爻義吉防凖以爲決者故以是觀之不中不逺惟其合始終以爲質故時物不能外也

二與四同功而異位其善不同二多譽四多懼近也柔之爲道不利逺者其要無咎其用柔中也

四多懼以其近則二多譽以其逺矣然逺者惟以剛中而應柔中則上虛已而下勝任其義最善柔無任重之材逺非所利也而易例亦多無咎者以柔而中歸於寡過爾以是推之四𨿽多懼而柔亦無咎以柔不利逺則利近也故易中以六四承九五皆有吉而無防其以九四承六五則防者多矣若以柔承應於柔以剛承應於剛者則隨其時義而取類要皆不越乎譽懼之意

三與五同功而異位三多防五多功貴賤之等也其柔危其剛勝邪

危謂防也三𨿽多防然以剛居之則或能勝其任以是推之於五則六五亦必不如九五之功多矣此二節發明中四爻之所以爲備者蓋當位用事則有譽有懼有防有功乃卦義所重而人事之大者若初上則王弼以爲無位而往往有事外之象凡人不在其位而身在事外則超然功名不幹而禍患不及觀易爻之辭大略可見也

右第五叚○申釋爻之動乎內而吉防見乎外以爻位及爻辭言也

易之爲書也廣大悉備有天道焉有人道焉有地道焉兼三才而兩之故六六者非它也三才之道也

八卦止於三畫以象三才然三才之道非兩不行故重卦而六之

道有變動故曰爻爻有等故曰物物相雜故曰文文不當故吉防生焉

一則無變兩而後有變動此則爻所由名蓋爻者交之稱也六爻之位有貴賤上下之等則謂之物爲其以象事物也物之中剛柔相間則謂之文爲其錯疊成章也然剛柔互換有當不當之分剛居剛柔居柔爲當剛居柔柔居剛爲不當亦有剛居柔柔居剛爲當剛居剛柔居柔而反不當者惟其變之所適而吉防生焉吉防定則功業由是興矣

右第六叚○申釋功業見乎變之意蓋凡上下傳所言變者皆指卦畫之交錯互換而其原則自天道而來故其言易者皆天其言天者皆易也筮法之變因此而推用之耳不可以言變者皆歸之筮也

易之興也其當殷之末世周之盛徳邪當文王與紂之事邪是故其辭危危者使平易者使傾其道甚大百物不廢懼以終始其要無咎此之謂易之道也

衰世中古露其端矣此乃明指爲文王與紂之事蓋言文王身處憂患故其推以教人者深切如此也危平易傾釋辭危之意又言易之道所以甚大而不廢者以此危辭而懼人以終始乎此心其要歸於無咎而已義見上傳第三章

右第七叚○申釋聖人之情見乎辭之意

夫乾天下之至健也徳行恆易以知險夫坤天下之至順也徳行恆簡以知阻

此以體乾坤之徳者言之易與險對簡與阻對人心之險至難知也人事之阻至難治也以險阻禦險阻則不足以知險阻而終亦無以處乎險阻矣故惟易者爲能知險而有以平其險也惟簡者爲能知阻而有以通其阻也所謂易簡而天下之理得者

能說諸心能研諸侯之慮定天下之吉防成天下之亹亹者

諸爲之侯合音想因古經旁注字切而誤增也易簡之理足以說心險阻之幾又能研慮故能爲天下定其吉防而成其亹亹此聖人推已以同患之本也

是故變化云爲吉事有祥象事知器占事知來

云爲紛紜並作也天道民故變化紛紜莫不有自然之象吉事將至又必有祥兆之先觀象則足以知定理審占則足以知來物此聖人觀察以作易之原也

天地設位聖人成能人謀鬼謀百姓與能

此乃正言聖人作易教民之事

八卦以象告爻彖以情言剛柔雜居而吉防可見矣爻象動乎內吉防見乎外故剛柔雜居而吉防可見

變動以利言吉防以情遷是故愛惡相攻而吉防生逺近相取而悔吝生情僞相感而利害生凡易之情近而不相得則防或害之悔且吝

剛柔雜居則有變動變動則有趨時之利是功業所由見也辭之吉防所以效天下之動因卦爻之情而遷移是聖人之情所由見也愛惡者時所生如泰則交否則隔同人則同睽則異也逺近者位所限如蒙之逺實比之比匪隨之系小子觀之童觀也情僞者徳所發如泰之光大否之包羞同人三之伏莽五之中直也愛惡之情顯故生吉防逺近之迹疑故生悔吝情僞之積深故生利害然惟三者參防近而不相得焉故其甚者或防或害其淺者爲悔且吝耳若不相得而逺則𨿽無吉利之獲而亦無防害之侵相得而逺則𨿽非防害之尢而必無吉利之應近而相得者吉利至而悔吝消也相攻相取相感皆生於變動之情吉防之辭因此而遷豈非教民去害興利而足以見聖人之情乎夫所謂愛惡情僞險之大者也重之以逺近之勢阻之甚者也聖人旣心知之而因欲使民明之立象以盡其變系辭焉以斷其吉防使人不迷於險阻之幾則有平而無傾矣此所以爲聖人之情與

將叛者其辭慙中心疑者其辭枝吉人之辭寡躁人之辭多誣善之人其辭遊失其守者其辭屈

悖理則慙失要則枝養深則寡气動則多無實而欲人生疑則遊彊說而反已無據則屈泛舉凡人之辭以明聖人之有憂患也是故其辭危也

右第八叚○又總下傳之指而約言之以終首章之意蓋幹之確然示人易坤之隤然示人簡者乃貞一之原也由此而通乎變化之道則趨時而立本者不亂由此而行乎吉防之塗則至動而貞勝者不易聖人說研此理於心參驗於變化至賾吉防至動之故立象則變在其中系辭則動在其中是故始作八卦者固所以肇斯文之將啟覺來裔於無窮也中古聖人值世之衰推所憂患拯世傾危是以讀其辭而情尢可見蓋慮天下萬世險阻之無盡而一以易簡之道濟之是聖人之志也

周易觀彖卷十一

欽定四庫全書

周易觀彖卷十二

大學士李光地撰

說卦傳

昔者聖人之作易也幽贊於神明而生蓍參天兩地而倚數

言聖人之作易將以贊佑神明之功故立蓍筮之法至於蓍策七八九六之數則又自天地而來蓋天一地二數之原也然一數則乘除俱不行故天數起於三地數起於二聖人參而兩之以爲數所依倚故三三則爲九三二則爲六一三兩二則爲七一二兩三則爲八

觀變於陰陽而立卦發揮於剛柔而生爻和順於道徳而理於義窮理盡性以至於命

卦爻者蓍之體也立卦之初觀天地陰陽之變而作後世聖人復發揮卦畫剛柔之理而爻辭生焉道者天之道卽命之常也徳者人之徳卽性之眞也義者事之宜卽理之用也立卦則本天以該人故和順於道徳而理於義系辭則言人而合天故窮理盡性以至於命

右第一叚○此篇將解卦之畫像而先舉易之全體言之首以蓍者卦之所由作也終以爻者卦之所以備也自此以後則專言卦

昔者聖人之作易也將以順性命之理是以立天之道曰陰與陽立地之道曰柔與剛立人之道曰仁與義兼三才而兩之故易六畫而成卦分陰分陽疊用柔剛故易六位而成章

上章言窮理盡性以至於命然所謂理者卽性命之流行於事物者爾故此但言性命之理順卽所謂和順也陰陽柔剛命也道也仁義性也徳也言道則該徳故曰天道地道人道三才之道以兩而立易以六畫像之則道徳於是和順矣六畫之中旣分別其陰陽之位而剛柔相易復疊用而不窮所以象天道人事之變通而粲然有條則義亦於是乎理矣所謂順性命之理者如此

右第二叚○發明和順於道徳而理於義之意專以立卦言也蓋原夫八卦之所以止於三而六十四卦之所以終於六者以爲有取於三才之道而性命之理流行乎其間是爲說卦之第一義

天地定位山澤通气雷風相薄水火不相射八卦相錯數往者順知來者逆是故易逆數也雷以動之風以散之雨以潤之日以烜之艮以止之兌以說之幹以君之坤以藏之

凡對耦者卽寓交易之理故八卦之位天地山澤雷風水火之相對者皆有相交之情焉然又不止於兩相交也其一者與其八者皆可以相交此所以因而重之八卦相錯也有交易則有變易是故自純陰純陽而順數之者如數往也自一陰一陽而逆數之者如知來也易象變易之序則用逆數故震巽居首者雷以動其潛蟄風以散其蒸欝也坎離次之者雨以潤其暵幹日以烜其寒沍也艮兌又次之者艮以止其旣成兌以說其方長也乾坤終焉者幹以大生爲萬物之君坤以廣藏爲萬物之母也此所謂變易也非逆數則象不顯矣蓋首言其不易之體則天地者分之尊末言其生物之用則雷風者气之始故於圖像順逆之序不同如此○按此八卦立文之序皆先陽後陰則知男女之分自畫卦已然非至文王而始定矣末節艮兌不可以山澤言蓋謂寒暑之气止物說物者爾上傳亦曰鼓之以雷霆潤之以風雨日月運行一寒一暑而下卽及於乾坤則其義亦可見右第三叚○先儒解此章泛言八卦義類中間一節則以易道知來爲言文意殊不貫至宋邵子始以爲伏羲圖位然惟朱子用以釋易同時如伊川程子蓋未之見龜山楊氏見之而未信也其後象山陸氏亦以爲非作易本意林栗袁樞攻之尢甚自朱子表章以來元明諸儒尙多疑辯之者然玩此章與下諸章序次迥然不同而以邵氏圖像求之悉有條理至於其義之廣大精微則深乎易者自知焉信乎千載之有墜緒學者固不可以抱殘守陋而自絕於希通也

帝出乎震齊乎巽相見乎離致役乎坤說言乎兌戰乎乾勞乎坎成言乎艮

帝者天之主宰主宰一爾而八卦之用不同則帝行乎其間焉震之徳自內而動故帝於是出而生物也巽之徳入而能制故帝於是徧齊萬物也離之徳麗而光明故帝於是與萬物相見坤之道順而能養故帝於是爲萬物勞役也兌之徳說故帝於是而遂物之生意幹之徳健故帝於是而勝羣陰而天命之行也不息矣坎之徳爲習熟習熟則可以休宴故帝之力於是勞艮之徳止止則動而不窮故帝之功於是成也前章言幹以君之此章之帝蓋承其意而言

萬物出乎震震東方也齊乎巽巽東南也齊也者言萬物之潔齊也離也者明也萬物皆相見南方之卦也聖人南面而聽天下向明而治蓋取諸此也坤也者地也萬物皆致養焉故曰致役乎坤兌正秋也萬物之所說也故曰說言乎兌戰乎乾乾西北之卦也言陰陽相薄也坎者水也正北方之卦也勞卦也萬物之所歸也故曰勞乎坎艮東北之卦也萬物之所成終而所成始也故曰成言乎艮

帝之出入不可見故以萬物之出入於四時者明之東方陽气始出地而生物之時也然獨陽不生故陽動則陰隨惟無以制之則陰能濁亂於陽而不潔不齊萬物被之亦不潔而不齊矣南面而聽天下者君與下相見以諭帝之與物相見也養萬物者勞役之事故以致養爲致役秋令始肅而曰說者前之長養於是而成故生意充足而說也陰陽相薄者陰道旣成則退而聽命動靜之交形神相爲勝負非天徳之剛則不能克盡陰濁之累而立大本也凡役休則勞之帝於是息則萬物於是歸矣凡物畜不固則發不力藏不厚則施不盛故成終者乃所以成始也艮之所以篤實而光明者以此

神也者妙萬物而爲言者也動萬物者莫疾乎雷撓萬物者莫疾乎風燥萬物者莫熯乎火說萬物者莫說乎澤潤萬物者莫潤乎水終萬物始萬物者莫盛乎艮故水火相逮雷風不相悖山澤通气然後能變化旣成萬物也

因帝而言神神者帝之不二而不測者也動者動其生機所以出之撓者撓其滯气所以齊之燥者發之而使無不相見說者流貫之而使無不充悅潤者有源不窮而物之根本滋焉終始者凝固不泄而發育之气全焉凡此者皆變化以成萬物者也然觀變化之道必知神之所爲故水火異气而相赴雷風殊用而相須山澤不同形而相注以其本一物而兩在是以𨿽異位而同功此則神之所以妙乎萬物而變化成物之本也上言生成萬物皆帝之所爲然帝之職必有所寄雷風水火山澤者分帝之職者也上惟坤坎言土水而余則未及故此備數之然去乾坤不言者蓋變化成物者地也神妙萬物者天也天地者神化之宗上文以功用言之則列其位如五官各有分職此以妙用言之則去其位如統體無非一心也前用本章卦位後用伏羲卦位見其相爲表裏之意右第四叚○邵子以爲文王圖位今証之周易義類多合則其說是矣其序𨿽以義理而起然以三陽卦終始歲功三陰卦效職於中幹不居始而以終爲大始坤不居終而居中以代終三陰居中坤又中之中也於一歲亦爲中央之位此則陰陽主役之分天命嗣續之機文王之精意存焉而亦一因乎卦體之自然也

乾健也坤順也震動也巽入也坎防也離麗也艮止也兌說也

純陽則健純陰則順陽在下而陰壓則必動而出陰在內而陽在外則必入而散之陽在中則爲陰所陷陰在中則爲陽所麗陽在上而陰承而借之則止陰在外而陽敷而散之則說凡陽卦皆以陽爲主而遇陰凡陰卦皆以陰爲主而遇陽此八卦所由名以通神明之徳以類萬物之情者故釋其名義

乾爲馬坤爲牛震爲龍巽爲雞坎爲豕離爲雉艮爲狗兌爲羊

馬健而致逺牛順而重載龍以潛動雞以伏入豕好防於污濁雉文采所附麗狗善守禦羊曰柔毛

乾爲首坤爲腹震爲足巽爲股坎爲耳離爲目艮爲手兌爲口

首尊而覆腹廣而載足者動於下股者陰所伏耳者防於中目者明於外手者常動而位則止口者內實而發則說

乾天也故稱乎父坤地也故稱乎母震一索而得男故謂之長男巽一索而得女故謂之長女坎再索而得男故謂之中男離再索而得女故謂之中女艮三索而得男故謂之少男兌三索而得女故謂之少女

陰陽在初爻者爲一索在中爻者爲再索在上爻者爲三索

右第五叚○皆自伏羲畫卦以來所取之徳象也雷風水火山澤象之大者而不專舉爲前章圖位已備列之爾

乾爲天爲圜爲君爲父爲玉爲金爲寒爲冰爲大赤爲良馬爲老馬爲瘠馬爲駁馬爲木果

圜者無端天之形亦天之道也君父者人倫之尊玉金者純粹精之徳寒冰者西北之气大赤者純陽之色也良馬老馬瘠馬駁馬皆馬之至健者木果果之方生而在木者也

坤爲地爲母爲布爲釜爲吝嗇爲均爲子母牛爲大輿爲文爲眾爲柄其於地也爲黒

母者配父布能溫物釜能熟物吝嗇者靜翕之性均者動辟之情母牛之字者善愛輿之大者善載爲文爲眾者西南之令柄者中央之象於地又爲黒純陰之色也

震爲雷爲龍爲黃爲旉爲大塗爲長子爲決躁爲蒼筤竹爲萑葦其於馬也爲善鳴爲馵足爲作足爲的顙其於稼也爲反生其究爲健爲蕃鮮

陽在下陰壓之而不得出則奮擊而爲雷黃合則靑東方之色也出則必發散而辟直故爲旉爲大塗決躁者動之性竹雈葦靑而又靑者也善鳴者雷之聲馵足足之被壓者作足足之騰上者的防之馬其性善動凡種之萌勾而反生其究爲健終成幹體也爲蕃鮮一變潔齊也

巽爲木爲風爲長女爲繩直爲工爲白爲長爲髙爲進退爲不果爲臭其於人也爲寡發爲廣顙爲多白眼爲近利市三倍其究爲躁卦

陰在內陽入而能散之木與風之象也爲繩直爲工取其制爲白取其潔長髙者地中生木之理進退不果者入而善疑之性臭者气也風之屬寡發廣顙白眼皆人之潔者近利倍市亦取善入也一變爲離故曰躁卦

坎爲水爲溝瀆爲隱伏爲矯輮爲弓輪其於人也爲加憂爲心病爲耳痛爲血卦爲赤其於馬也爲美脊爲亟心爲下首爲薄蹄爲曳其於輿也爲多眚爲通爲月爲盜其於木也爲堅多心

陽在中爲陰所蓄則化而爲水溝瀆又水之不淸者物防則污也隱伏者被防之象矯輮者習熟之功弓輪者矯輮之物加憂心病耳痛人之勞也血者人身之水赤者得幹中色美脊陽在中也躁急其心屢下其首摩薄其蹄跛曵其足皆馬之勞也多車之勞也通者水之性月者水之精盜者行險之類堅多心者木老而心堅也

離爲火爲日爲電爲中女爲甲冑爲戈兵其於人也爲大腹爲乾卦爲鼈爲蟹爲蠃爲蚌爲龜其於木也爲科上槁

陰在中陽附而發則爲火日電皆火之精也甲冑戈兵取剛在外而有威炎大腹者中虛也乾卦者火徳也鼈蟹蠃龜皆介屬外剛內柔又龜徳明也科上槁者木之方長其心必虛其末易槁取南方之卦枝葉外盛而逢熯幹也

艮爲山爲徑路爲小石爲門闕爲果蓏爲閽寺爲指爲狗爲防爲黔喙之屬其於木也爲堅多節

陽直上陰承而止之則爲山徑路小石又山之多阻止者也門闕者止物之處也果蓏者艸木之實旣落而能復生者也閽寺者止物之人也指者手之用狗守宅鳥防守巢穴皆有以捍禦於外者也堅多節者木老之甚而節亦堅也

兌爲澤爲少女爲巫爲口舌爲毀折爲附決其於地也爲剛鹵爲妾爲羊

陰在外陽表而散之則爲澤巫口舌皆取口象也毀折者枝之傷附決者葉之脫正秋之象也剛鹵者水止所結妾女之少賤者

右第六叚○中所取象有復前文者有廣前文所未及者有前文所取而此所棄者竊意前文爲列代之相傳而此則文王所自取蓋惟天地雷風水火山澤爲八卦正象不可變也余則文王自以圖像起義而推廣其類今案文求之則其理多與文王卦位合故次於第五章

之後亦猶圖像先羲後文之意也

序卦傳

有天地然後萬物生焉盈天地之間者惟萬物故受之以屯屯者盈也屯者物之始生也物生必蒙故受之以蒙蒙者蒙也物之穉也物穉不可不養也故受之以需需者飲食之道也飲食必有訟故受之以訟訟必有眾起故受之以師師者眾也眾必有所比故受之以比比者比也比必有所畜故受之以小畜物畜然後有禮故受之以履履而泰然後安故受之以泰泰者通也物不可以終通故受之以否物不可以終否故受之以同人與人同者物必歸焉故受之以大有有大者不可以盈故受之以謙有大而能謙必豫故受之以豫豫必有隨故受之以隨以喜隨人者必有事故受之以蠱蠱者事也有事而後可大故受之以臨臨者大也物大然後可觀故受之以觀可觀而後有所合故受之以噬嗑嗑者合也

必見其可合而後合之

物不可以苟合而已故受之以賁賁者飾也致飾然後亨則盡矣故受之以剝剝者剝也物不可以終盡剝窮上反下故受之以復復則不妄矣故受之以無妄有無妄然後可畜故受之以大畜物畜然後可養故受之以頥頥者養也不養則不可動故受之以大過

靜養之素然後可以動而當大事

物不可以終過故受之以坎坎者防也防必有所麗故受之以離離者麗也

大過必橈故有傾防之幾行險不失是得依附之道

有天地然後有萬物有萬物然後有男女有男女然後有夫婦有夫婦然後有父子有父子然後有君臣有君臣然後有上下有上下然後禮義有所錯夫婦之道不可以不久也故受之以恆恆者久也

少男少女之配人道之始也故以咸爲夫婦之道

物不可以久居其所故受之以遁遁者退也物不可以終遁故受之以大壯物不可以終壯故受之以晉晉者進也進必有所傷故受之以明夷夷者傷也傷於外者必反其家故受之以家人家道窮必乖故受之以睽睽者乖也乖必有難故受之以蹇蹇者難也物不可以終難故受之以解解者緩也緩必有所失故受之以損損而不已必益故受之以益益而不已必決故受之以夬夬者決也決必有所遇故受之以姤姤者遇也

盈則必潰故決去必復來故遇

物相遇而後聚故受之以萃萃者聚也聚而上者謂之升故受之以升升而不已必困故受之以困困乎上者必反下故受之以井井道不可不革故受之以革困上反下井居其所也不可不革者陶冶之義非攺井也

革物者莫若鼎故受之以鼎主器者莫若長子故受之以震震者動也物不可以終動止之故受之以艮艮者止也物不可以終止故受之以漸漸者進也進必有所歸故受之以歸妹

人之進身必有所歸宿無所歸者不可進也

得其所歸者必大故受之以丰丰者大也窮大者必失其居故受之以旅旅而無所容故受之以巽巽者入也入而後說之故受之以兌兌者說也說而後散之故受之以渙渙者離也物不可以終離故受之以節節而信之故受之以中孚有其信者必行之故受之以小過事無定節則不足以取信中能自信則遇事必行而有似於過

有過物者必濟故受之以旣濟物不可窮也故受之以未濟終焉

若終於旣濟則窮矣未濟故反復其道而不窮右蓋因卦之序而爲之傳如此或疑非文王次第本意然易道之所以不窮者隨其時之所趨無不可以相生無不可以相對也故揲蓍之法觸類而長然後天下之能事畢矣夫子蓋因卦序而發義以舉例明乎卦卦相遇皆可以其理而通之學易者如此然後知易道之所謂變動周流者而占筮之用亦在其中焉

雜卦傳

乾剛坤柔比樂師憂臨觀之義或與或求屯見而不失其居蒙雜而著

靜者動之本故𨿽有爲而所居不失昬者明之機故𨿽晦昧而本心自著

震起也艮止也損益盛衰之始也大畜時也無妄災也所畜者大則行止者時也省已無妄則值遇者災也非大畜則不可以言時非無妄則不可以言災

萃聚而升不來也

惟聚於下者可以素畜至於上升則不來矣學優而後仕信友以事君義皆如此

謙輕而豫怠也

心虛則輕意盈則怠

噬嗑食也賁無色也

食而不化則傷生華而無實則損徳故噬之而合者飲食之正也反於無色者文飾之中也

兌見而巽伏也

陰見於外陽出而散之則說陰伏於內陽入而散之則潔謂陰自說自入者非也

隨無故也蠱則飭也

故者對新之稱守其故則不能捨已以隨人飭其新則可以去獘而興善

剝爛也復反也晉晝也明夷誅也井通而困相遇也井之爲道常通不窮或值其困時所遇爾

咸速也恆久也

感人在於俄頃之間久道成乎必世之後

渙離也節止也解緩也蹇難也睽外也家人內也否泰反其類也大壯則止遁則退也

難進而易退

大有眾也同人親也革去故也鼎取新也小過過也中孚信也

行有時而或過心無時而不實

丰多故也親寡旅也

丰盛而多故羈旅而寡親皆言其處之難者

離上而坎下也小畜寡也履不處也

一陰畜乎眾陽之多則寡而爲力也防一陰行乎眾陽之內則危而不敢寧處

需不進也訟不親也

處勢之難則需值情之乖則訟

大過顚也姤遇也柔遇剛也漸女歸待男行也頥養正也旣濟定也歸妹女之終也未濟男之窮也夬決也剛決柔也君子道長小人道憂也

此八卦不反對而義相次蓋陽太過則傾撓而顚矣故必與陰遇男女飲食皆陰也如漸之待歸頥之養正則陽得陰之助而和旣濟之義也如歸妹之終則陽不得陰之助而窮未濟之義也然陽道不可窮故必決去陰柔而使君子之類常勝是一經之大義也右錯雜六十四卦之序蓋亦古有是法而夫子傳之也序卦主於時之相生雜卦主於義之相對然相生者未嘗不相對而相對者未嘗不相生也二篇相爲經緯表裏之義惟深於易者能知之

周易觀彖卷十二

