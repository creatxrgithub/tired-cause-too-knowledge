

欽定四庫全書

經部一

仲氏易

易類

提要

【臣】等謹案仲氏易三十卷

國朝毛奇齡撰奇齡一名甡字大可號秋晴一曰初晴又以郡望稱西河蕭山人康熙己未以廩監生

召試博學鴻詞授翰林院檢討初奇齡之兄錫齡邃於易而未著書惟時時口授其子文輝後奇齡乞假歸裏錫齡已卒乃摭文輝所聞者以己意潤飾之而成是書或傳奇齡假歸之後僦居杭州一日著一卦凡六十四日而書成𨿽以其兄爲辭實卽奇齡所自解以理斷之或當然也大防謂易兼五義一曰變易一曰交易是爲伏羲之易猶前人之所知一曰反易謂相其順逆審其向背而反觀之如屯轉爲蒙咸轉爲恆之類一曰對易謂比其陰陽絜其剛柔而對觀之如上經需訟與下經晉明夷對上經同人大有與下經夬姤對之類一曰移易謂審其分聚計其往來而推移上下之如泰爲陰陽類聚之卦移三爻爲上爻三陽往而上陰來則爲損否爲陽陰類聚之卦移四爻爲初爻四陽來而初陰往則爲益之類是爲文王周公之易實漢晉以來所未知故以序卦爲用反易以分篇爲用對易以演易系詞爲用移易其言甚辧𨿽不免牽合附會以詞求勝之失而大致引據古人不同於冥心臆測純用空言遂謂能契畫前之易者是亦可備一家之說也乾隆四十四年四月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

仲氏易卷一

翰林院檢討毛奇齡撰

仲氏者予仲兄與三也【古以伯仲爲兄弟詩仲氏吹篪是也仲氏名錫齡與三其字】仲氏在崇禎之季避難得錮疾授生徒以說經自娛而尢長於說周易或勸之注周易不答當予出亡時仲氏泣送予謂曰古賢處憂患者必明易汝知之乎予拜而受言曁予歸被徵而仲氏病至乞假而仲氏已不可見矣顧其說易實有西漢以還魏晉六朝遺法爲宋元諸儒所未及者予哀其志就兄子【卽文輝】口授諸說易大旨曁各卦詁義而擴大之爲仲氏易𨿽然使仲氏爲易而止如是乎

仲氏之言曰易有五易世第知兩易而不知三易【此與周禮三易之法不同】故但可言易而不可以言周易夫所謂兩易者何也一曰變易謂陽變陰陰變陽也【如乾變坤坎變離類】一曰交易謂陰交乎陽陽交乎陰也【如乾坤交爲泰否坎離交爲旣未濟類】此兩易者前儒能言之【朱子本義首猶載其說】然此只伏羲氏之易也是何也則以畫卦用變易重卦用交易也【說見後】畫卦重卦伏羲之事也若夫三易則一曰反易謂相其順逆審其向背而反見之【如屯之轉爲蒙咸之轉爲恆類然此與重卦交易不同若交則水雷屯反之爲雷水解澤山咸反之爲山澤損矣此專取爻畫不取卦象者】一曰對易謂比其陰陽絜其剛柔而對觀之【如上經需訟與下經晉明夷對以地對天以火對水上經同人大有與下經夬姤對以五陽對五陽一陰對一陰類然此與後儒正變占對不同若正變占對則需訟自對不對晉明夷夬姤自對不對同人大有矣此兼取象數不專取形次者】一曰移易謂審其分聚計其往來而推移而上下之【如泰爲陰陽類聚之卦移三爻爲上爻三陽往而上陰來則爲損否爲陽陰類聚之卦移四爻爲初爻四陽來而初陰往則爲益類然此與十辟卦變及朱子卦變之說又不同若諸卦變則皆從兩卦遞變而順逆相接以變占不以推演矣此取推前演爻辭不取變後占象數者】此三易者自漢魏迄今多未之著而周易之所爲易實本諸此是何也則以序卦用轉易分經用對易【謂上下經】演易系詞用移易也夫序卦分經者文王之爲易也演易系詞者則亦文王之爲易而或云周公之爲易也【說見後】夫文王周公之爲易則正周易也今旣說周易而曾不知周之爲易也而可乎

然則何以知變易交易爲伏羲氏之易夫世信以爲伏羲畫卦如陳氏所授先天之說【邵子先天圗爲陳摶所授故稱陳氏】由兩而四而八而十六而三十二而六十四爲畫卦之終始乎【先天圗凡六層第一層一陽一陰爲兩儀第二層二陽二陰爲四象第三層四陽四陰爲乾兌離震巽坎艮坤之八卦第四層八陽八陰爲十六第五層十六陽十六陰爲三十二第六層三十二陽三十二陰爲六十四卦所謂八卦成列因而重之之義如此】夫兩儀四象者生卦之序非畫卦之序也【八卦由太極兩儀四象所生原有四層今去太極而以兩儀爲伏羲之第一畫則早有兩畫非一畫矣且去太極一層無理】因而重之者以三重三非謂二可重一四可重二八可重四也【陳氏只以倍法爲重法此正程子稱邵子爲加一倍法者不知以三重三不過以卦重卦耳若謂八可重四則八卦亦重卦非純卦矣】故就其成卦而觀之則由兩而四由四而八由八而至六十四未爲不可而就其畫卦而觀之則不然夫伏羲但畫八卦耳何曾畫六十四卦乎系辭曰乾坤成列易立其中則先畫乾坤又曰八卦成列象在其中則次畫八卦又曰因而重之爻在其中則於是不再畫也第因其所畫而復配之爲六十四卦而易象終焉故周禮經卦皆八揚雄謂宓羲經以八卦孔安國曰伏羲氏之王天下也始畫八卦皆以畫八卦爲一截未嘗一及重卦而重卦之起舊有歸之神農者【京房引孔子之言曰神農重乎八純謂取伏羲八純卦而重之爲六十四卦史記亦云神農始作重卦】有歸之大禹者【周禮三易一曰連山卽夏易謂以重艮爲連山也晉孫盛曰夏禹修用連山以艮之重卦爲夏易首】𨿽其說不可深信然亦以見八卦與六十四卦縱成自伏羲亦必不連次而加畫之斷可識矣故先天之圗其誤有八一畫繁【自一畫爲陽二畫爲陰三一爲幹三二爲坤而其畫已畢未有畫至六十四卦者今圗取巧便但以黒爲陰白爲陽耳此非羲畫法也若羲畫原法則黒皆兩畫是六十四卦在陽有一百九十二畫在陰有三百八十四畫太不憚煩矣此非自然因重之數也其誤一也】二四五無名【四象分四畫爲太陽少陰少陽太陰今增至十六畫又增至三十二畫則可名十六象三十二象乎抑仍名四象乎若仍名四象則八卦又生四象矣其誤二也】三三六無住法【惟只有三畫並無四畫五畫之加故三畫而止便可名之爲八卦如連翩加畫則何以三畫有名四畫五畫只空畫更無名也且何以見畫之當止於三當止於六也其誤三也】四不因【乾坤成列始畫八卦八卦成列始作重卦故曰因而重之因者因成列之卦也若一連畫去何所因乎其誤四也】五父子母女並生【乾父坤母合生六子此系詞明言次第也今八卦並生其誤五也】六子先母女先男少先長【六子俱先坤兌離先震巽先坎兌又先離離又先巽於一索再索之敍俱失盡矣羲畫次第必不如是其誤六也】七卦位不合【說卦卦位千古不蔑今以遞加之畫而環圗之幹一右轉巽五左旋以干南坤北離東坎西爲象此實本魏氏參同契乾坤運軸坎離匡郭之圗而妄名先天致邵子以雷風相薄水火不相射爲證夫說卦上文旣言六畫成卦則此時卦位已定第言其參互爲推卦之時故曰八卦相錯若伏羲畫卦則焉有卦未成而早相錯者且相薄相迫也相對不可言相廹況坎離正對而曰不相射則明是相反之語而引以取證可乎其誤七也】八卦數杜撰無據【卦原無數但以大衍之數推之則幹西北卦正當地六相成之數故曰乾六坤西南卦正當天九相成之數故曰坤九今無故而有乾一兌二離三震四之數此何據乎其誤八也】具此八誤而以爲伏羲畫卦次第如是不可通矣故伏羲畫卦先畫三陽參天也參天之謂幹故始乎幹也然後以三而兩之兩地也兩地而得坤所謂效法乎坤也此陽之變陰者也於是以三坤而變一陽謂之震所謂震一索而得男也以三幹而變一陰謂之巽所謂巽一索而得女也夫然後二陽二陰再變三變而於是再索三索之坎離艮兌以次成焉此陰陽互易乾坤之變爲八卦者也此變易也至於八之乘八則因而重之謂之交易以干交乾則爲乾以干交坤則爲否以坤交坤則爲坤以坤交乾則爲泰而於是以乾坤二卦徧交之六子之卦而隨以六子之卦反交之乾坤而六十四卦成焉此因而重之也此眞兼三才而兩之者也【以兩乘三則爲六便可知六爻連畫之謬】此交易也不讀史記乎神農觀曰中交易之象始作重卦夫交易者固觀象之所由成然而專屬之重卦則明明以六十四卦爲交易一法而其他無與則因而曰重卦用交易豈無謂也然而周易無是也

伏羲八卦圖

【乾父一】【震長男三】【坎中男五】【艮少男七】

【坤母二】【巽長女四】【離中女六】【兌少女八】

伏羲六十四卦圗【兼卦不另畫只取八卦因重之故圗無六十四卦之畫】乾乾【乾】坤【否】震【無妄】巽【姤】坎【訟】離【同人】艮【遁】兌【履】坤【泰坤

復升

師明

謙臨夷】

震【大豫

震恆

解丰

小歸壯

過妹】

巽【小觀

益巽

渙家

漸中畜

人

孚】坎【需比

屯井

坎旣

蹇節濟】離【大晉

噬鼎

未離

旅睽有

嗑

濟】艮【大剝

頥蠱

蒙賁

艮損畜】兌【夬萃

隨大

困革

咸兌過】

若夫周易則文王取已成之八卦與六十四卦而先爲次第曰序卦蓋前此未嘗首幹也商以坤爲首夏以艮爲首【夏易名連山首艮商易名坤乾首坤詳見乾卦】而文王斷然以幹爲之首旣已隱然具天統之象矣【商以地爲正故首坤夏以人爲正故首艮艮者物之所以成始也若周取天正斯時尙未定三統也而文若先之】乃由乾而坤由坤而屯而蒙則又創爲反易一法取諸兼卦之已成者而相其畫之順逆向背而故爲顚倒不以名【如水雷屯不以坎震之名對雷水解】不以義【如水雷屯不以天一爲坎長男爲震之義繼乾坤後】專以畫數爲對待而次第之故系詞曰數往者順謂前一卦順也知來者逆謂就前一卦逆視之而已知爲後一卦也【前卦爲往後卦爲來正視爲順倒視爲逆此往來以卦言不以爻言如屯爲前一卦倒視之卽知爲蒙類】是故易逆數也謂夫易之以轉逆而成數者也【𨿽前後分逆順然兩卦皆可倒見如屯倒爲蒙蒙倒又爲屯類故曰逆數】故孔子序卦假以義而故匿其防以爲義亦有如是者孔子雜卦假以名而並示以義以爲卽名與義而亦且有兩相待如是焉者而世顧未之理也第漢魏言易只列序卦於彖首【九家虞氏諸易皆列孔子序卦】惟虞翻以觀反臨明夷反晉爲言而王弼直曰卦有反對致孔穎逹以二二相偶爲反對疏義且曰正卦列兩爲對者謂之變卦反卦轉兩爲一者謂之覆卦變卦者乾變坤坎變離也覆卦者反爲屯覆爲蒙也顧在唐以前有說無圗有標防而無繪象至趙宋儒生竊其說而擴大之於是創六宮之圗【謂乾坤坎離無反對而震艮巽兌有反對遂合震艮巽兌爲兩卦伏羲卦八周易卦六】增先變之象【以反對爲後天變卦增先天變卦三十二合作一圗】分宮交卦【分六十四卦爲六官如頥小過合震艮宮大過中孚合巽兌宮類又將上下經交互列象如上經夬下經剝類】繪圓畫方【圎圗以乾坤定子午坎離定東西而姤與復對蒙與革對方圗以干居西北坤居東南而否與泰對咸與損對】不過逞狡儈伎倆另創作參互諸法以爲巧妙而不知聖人演易之防全不在此蓋序卦分篇非闗祕防只一次第焉而已無他也夫兩卦者一卦之析也覆卦者變卦重卦之則也文王就一卦以測兩卦而卽就變卦重卦以推覆卦故乾坤爲變卦屯蒙爲覆卦需訟爲交卦【如水天爲需天水爲訟以卦名顚倒】先以立三易之則而就其中計之則變易者八【異學以此名飛伏匹對】兼變者八【名飛伏升降對】兼交易者十二【反易兼交從來未發】而反易之數成焉【名升降反對】故有合三易而列上經者泰否是也此天地之用也泰否體天地者也合三易而終下經者旣未濟是也此水火之用也旣未濟體水火者也況上經卦三十下經卦三十有四舊儒以爲合奇偶陰陽之數而不知以覆卦推之其數均等上經反對者十二合之六變對而成十八下經反對者十六合之二變對而亦成十八兩十八三十六也三十六者天數也然而分篇無是也

文王序卦圗

【變易】幹

坤【反易】屯【兼交易】需訟

【兼交】師比

【小畜】履

泰否【兼交】

【兼變】否

【兼同交人】【有大】

謙豫

隨蠱

【兼變】蠱臨觀【噬嗑】賁

剝復【無妄】【畜大】

【變易】頥

【大過】

【變易】坎

離咸恆遁【壯兼大交】晉【明夷】

【家人】睽蹇解

損益夬姤

萃升困井

革鼎震艮

漸【妹歸】

【兼歸變妹】丰旅巽兌

渙節

【變中易孚】

【小過】

【旣濟】【濟兼未交】

【兼未變濟】

至於分篇則孔子大傳早已有二篇之防之語謂上下篇也故序卦於坎離作一截而以咸恆爲另序之首易幹鑿度云孔子謂陽三陰四位之正也分六十四卦而上下之象陰陽也卽前漢孟喜受田王孫易有云分上下二經而後人述子夏所傳易亦有云分上下二篇則明明以上下二篇爲文王作易時所自分矣【孔穎達疏云上下二篇文王所定】第分篇之意原無祕防只以上下相對舉而宋程氏作上下篇義曲求其說至千數百言而究竟不合元泰定間泰和蕭漢中作讀易考原全書專釋上下篇象數名義論陰陽主客進退贏縮至數卷合五十餘板而終不得其要領至如晁氏所云後人妄分而朱子謂捲繁必析並無義理則於周文分篇之大意仍昧昧焉間嘗繙繹其槪知判一爲兩但用對舉而對舉所始預以八純分上下使乾坤坎離列之上篇震艮巽兌列之下篇則已無偏畸之意此泰和蕭氏所謂上經以乾坤坎離爲主下篇以震艮巽兌爲主𨿽其云主客之義未爲深確然而八純之所分已如是矣顧乾坤父母不當與六子相對而欲以六子而上配乾坤則又無雷風山澤與水火該並之卦於是以八經卦分屬上下篇者使俱無所對而第取六子之化體如咸恆兼震艮巽兌四卦者爲首卦旣未濟兼坎離兩卦者爲末卦而六子之數以全若云六子之自爲對則以全坎對震艮皆一陽也而三男之類歸焉【坎震艮皆一陽卦而震長坎中艮少爲三男】以全離對巽兌皆一陰也而三女之類歸焉【離巽兌皆一陰卦而巽長離中兌少爲三女】此則六子之自爲對者而乾坤以兩而對下四【謂咸恆旣未濟】坎離各以一而對下兩【謂震艮巽兌】則只此六十四卦而總以上四而對下八就中分之半而各就寡多上篇得三十下篇得三十有四是因此所得而卽分之爲上下之數𨿽若有虧贏而仍無畸致何其均也乃綂而計之除八純之外上篇餘二十六卦下篇餘二十六卦合之得五十二卦各兩兩相對而咸恆旣未濟四卦但爲之首尾則正與序卦反易之數適相合焉【序卦除八變易外反易者五十六卦與此正同】此豈無故而云然者哉故曰此對易也故曰分篇用對易此之謂也然而演易與系辭俱無是也

文王分上下篇圗

乾坤【無對】

【咸恆】【首尾合六子化體所以隱答乾坤也】

【屯防】【四陽】剝

【互對】姤【四陰】【遁大壯】

【八陰】復【互對】夬【八陽】

【需訟】【八陽】乾

【變對】坤【八陰】【晉明夷】

【四陰】坎【變對】離【四陽】

【師比】

【除四坎卦外】

【家人睽】

【上三

下三陰

陽】

【小畜履】

【除四離卦外】

【蹇解】

【上三

下三陽

陰】

【泰否】【六

上分

六陽

聚

陰】【損益】

【六

下環

六陰

聚

陽】

【同人大有】

【陽合

十陽八幹十陽】【夬姤】

【二陰陰分二陰三女】

【謙豫】坤

【變對】坤

【萃升】

坤

【變對】坤



【隨蠱】【六

六陽震艮

坎離陰】【困井】

【六防兌

防兌六陰

陽】

【臨觀】【四陽】剝

【互對】姤【四陰】【革鼎】

【八陰】復【互對】夬【八陽】

震艮【無對】

【噬嗑賁火】【六

六陽震艮

防兌陰】【漸歸妹】

【六坎離

坎離六陰

陽】

【剝復】

【此地火與雷風】

【丰旅】



【山澤合並之卦】



防兌【無對】

【無妄大畜】

【此天水與雷風】

【渙節】



【山澤合並之卦】



【頥大過】【六

六陽變

變陰】【中孚小過】

【六對

對六陰

陽】

坎離【無對】

【旣濟未濟】

仲氏易卷一

欽定四庫全書

仲氏易卷二

翰林院檢討毛奇齡撰

乃若演易與系詞則正有周作易之本事也𨿽夏商有易在前此未必無辭【朱子易贊曰傳歷夏商有占無文似文王始系以詞然考桓譚新論云連山八萬言歸蔵四千三百言連山藏於蘭臺歸藏藏於太卜則夏商非無詞者鄭夾漈亦云連山亡矣歸蔵有司焉膺注十三卷觀左傳國語每有商易占卜若無詞何以占之】特周易彖象則文王實始爲之故孔子曰作易者其於中古乎中古者文王與紂之時也【漢儒謂防羲上古文王中古孔子下古系詞又云作易者文王與紂之事】𨿽其所演爻詞或問及牳野伐紂之後則謂文王作卦彖周公演爻象亦無不可【卦彖者卦下彖詞如乾元亨利貞是也爻象者爻下象詞如初九潛龍勿用是也按史記世家謂文王益八卦爲六十四卦而揚雄云文王附六爻則系詞演爻皆文之事只馬融陸績皆謂周公作爻詞又易文有箕子之明夷帝乙歸妹與王用享於西山諸語遂疑伐紂後所作故云】獨其系辭則於序卦分篇之外又特創一法以爲吾欲演易則必使易之爲義行於辭間取六十四卦之已成者相其陰陽之各萃與夫陰陽之相間者而兩判之其各萃者則謂之聚謂陰與陰聚陽與陽聚也以中無間之者也【如剝復則一陽自聚不與五陰間臨觀則二陽自聚不與四陰間類】其相間者則謂之分謂分陰於陽分陽於陰也若因其已聚而分之者也【如移剝之一陽於二而爲師則分陰爲兩矣移臨之九二作九三而爲明夷則陰分爲兩陽亦分爲兩矣𨿽師原不從剝分明夷原不從臨觀分而一似因其所已聚而分之者】而於是就已成之聚與已成之分者而爲之移易焉在羲畫之時未嘗先畫聚而後畫分也卽序卦之時亦未嘗序聚先而序分後也而文以爲吾演卦演爻則必從其已聚之卦而移而易之而然後繋之以辭故其分卦之爲彖則必與聚卦之所移有相發者【如臨爲兌之初九所移則爲初筮比爲剝復兩卦所移則爲原筮類原者再也】分爻之爲象則必與聚爻之所移有相應者【如屯以臨之九二移作九五則六二與九二陰陽對易有婚媾之象蒙以升之九三移作上九則六三不能以上九爲配有勿取女之象類】而無如文王演之孔子贊之文王演之而繋之以詞孔子贊之而復申之以傳其開卷髮端諄諄啟迪若惟恐後人之少昧其防而上傳首言之下傳又首言之而世讀其文而不之察也上傳首章不云乎天尊地卑乾坤定矣此言羲之立乾坤也卑髙以陳貴賤位矣此言羲之設重卦也動靜有常剛柔斷矣此言文之爲易必先使陰陽之分聚有常度而無疑情也而於是曰方以類聚審陰陽之從類者而先爲區之所謂初率其詞而揆其方【此亦大傳語】方者位也而於是曰物以羣分順陰陽之羣處者而於焉分之所謂幹爲陽物坤爲陰物爻有等而謂之物爻相雜而謂之時物者【皆大傳語】物者族也就其族而分易之也【一曰物卽畫也射禮畫地以置足謂之物故畫卽爲物陰物陽物猶言陰畫陽畫也】然猶未言繋詞也於是又曰聖人設卦觀象系辭焉而明吉凶剛柔相推而生變化夫卦彖爻象謂之繋辭乃以文王之作彖作象而皆屬之剛柔之相推是分明以推易之易爲演易者所有事矣蓋推卽移也所謂推而行之也【亦大傳語】屈平有云吾聞聖人不凝滯於物而能與世推移推移者移易之謂也乃猶未己也其於下傳之首章復曰八卦成列象在其中矣則申言伏羲之畫八純因而重之爻在其中矣則申言伏羲之生六十四卦此與上傳之乾坤定而髙卑位同一義也伏羲爲易止此也而於是論有周之爲易則仍曰剛柔相推變在其中矣與上傳之剛柔相推而生變化無異焉系詞焉而命之動在其中矣與上傳之系詞焉而明吉凶無異焉則因而斷之曰演易系詞用移易豈有誣與閒嘗讀類聚羣分與剛柔相推之文而不得其解及讀隨之剛來而下柔與賁之柔來而文剛而解之夫隨本三剛賁本三柔其爲剛與柔亦固其因重之所自有又何嘗謂伏羲畫卦時與文王演易時取他卦之畫而置之此以爲兩有所從來而彖傳云然則明明以隨自否移以否之上九移而爲隨之初六而剛下分賁自泰移以泰之九二移而爲賁之上九而柔下分矣【他如訟之剛來而得中蠱之剛上而柔下晉之柔進而上行無妄之剛自外來而主於內類不一而足】故易有往來未嘗言占推行不窮【推而行之謂之通往來不窮亦謂之通】非以云畫借否泰之小大【謂小往大來大往小來】示剛柔之上下每一移易間而辭義生焉故易有五易謂變易交易轉易對易移易而實有不易之理該乎其中【幹鑿度云易不易也】生平讀易見從來爲易說者言人人殊並鮮一致卽就彖象而細探之亦且如夢如囈滋悵惘而罕歸宿因疑三古作易千聖同揆豈無一定之義理可示人指的而乃薦賔假廟行師折獄建侯取女以及涉川伏莽驅禽卽鹿諸系詞無不彼此回惑前後迷貿按之無實情析之無定旨彊辧曲釋一往鶻突其所謂不易者安在且易者筮也周官司筮掌三易而春秋史氏每以筮法禪羲文之祕如秦伯伐晉晉獻嫁姬諸筮其見諸傳者往往布詞斷事炯若神明此豈有意爲妄誕者乃易義旣亡而史氏之司筮亦且風流歇絕而不可復見豈易之果善易與抑亦說易者多蒙昧而未之覺也乃以推易之法一準諸爻則爻不可易一準諸詞則詞不可易一準諸占則占不可易故自推易法出而春秋之筮其可疑者悉不疑其可信者則益信以之而覈之漢晉唐明其占存而斷失者無不按驗親切動若影響是三古不傳之蘊至今日而長夜始一旦者漢後說易回惑迷貿至今日而始曠若發蒙洞然若觀火者第其說所自開則漢焦贑著易林有一陰一陽之卦自姤復來五陰五陽之卦自剝夬來似早已啟發其端而其義未備嗣此而蜀才侯果輩已得舊傳如需自大壯卦來九四升五位爲位乎天位而不竟其說虞翻解諸卦亦偶得舊傳如訟自遁之二三相易爲三來二中而亦不竟其說【需訟大壯遁】乃當時不立推易名色且其說雜出𨿽未嘗言變卦雜卦變於其中致王弼言易推其說而不盡合則槪埽棄之而於是辭象變占茫無所據唐時李鼎祚見當時奉敕譔疏遵行弼書急搜虞翻蜀才諸所說列之卦首而彼伸此詘闕略未備【虞翻蜀才侯果荀爽盧氏蔡景君諸儒各有師承每卦取一說而彼此未備】曁五代北宋間不能行其書【宋慶曆壬子相府防賢良六題一出此書素未嘗見賢良多下者】惟陳氏【摶】之徒劉牧李之才輩稍知其槪私畫之爲圗而誤名卦變【如今所傳變卦反對圗類】且參以己意補苴所不足而程頥蘓軾諸儒在北宋說易家則復以卦變卻之至南渡以後有朱侍讀震力持其說曾於紹興間輯劉李諸圖進之禦覽【其書名朱漢上易傳並易圗叢說】而朱文公熹則又以彖傳諸辭其不可解處非卦變不解極言程氏不取卦變之非【朱子云伊川不取卦變之說至柔來而文剛剛自外來而爲主於內諸處皆牽彊說了去又云只是換了一爻非是聖人合下作卦如此自是卦成了自然有此象】於是就朱震所進圗而恢擴以盡其變其於推易祕防可謂十得八九矣惜其圗槪從一卦所推而所著本義每卦下己旁及他卦然究非夫子所云類聚羣分之防故南渡諸儒𨿽已遵之若蓍蔡而終難盡合疑議多有元時朱升又復從而參訂之有十辟卦變六子卦變之說此皆得乎漢晉諸儒之各體者【虞荀諸易原有臨觀遁壯震防坤乾兩變之說】然而六子之說疎焉【以六子爲卦母不合】至明代來氏知徳專以反對諸卦釋夫子彖傳所云而攺卦變曰卦綜然於彖傳諸辭仍有未合曁何楷作周易訂詁又稍變其說以爲諸卦俱本乾坤所生以求合扵程氏蘓氏本乾坤不本他卦之意【程氏謂乾坤變泰豈有泰復變賁之理蘓氏謂剛柔相易皆本諸乾坤】然究非了義總由彖象不明無所依據卽不能不仍取其說而再三致意而不得要領屢更不定亦安知夫子大傳明明言之所云書不盡言言不盡意黙而成之存乎其人原謂其說難傳當從悟入而歷漢唐宋元明縱橫上下各欲盡其義而累求不得乃不意今日而竟得之也夫大傳之曰變曰化爲羲易言之也其曰遷曰推則皆爲周易言之也推遷者周易之易也第夫子贊易分作三翼而以雜卦贊反易序卦贊對易其於上系下系則專以剛柔相推作推易之贊而印之彖象質之卜筮系辭演繇所至悉合則夫序卦分篇皆演易之所偶及而専以移易一法爲彖爲象卽曰演易用移易而不易之義存乎其間又何疑焉若夫漢儒諸說曁宋元明諸家圗本詳載予推易始末一書玆不具述

文王演易系辭圗

不易卦【謂無可移易也大傳所云乾坤成列者也】

幹

坤

聚卦【謂陰陽各聚於一方以待移易大傳所云方以類聚是也】

剝【陽一一陽陰五五陰】復

觀【陽二二陽陰四四陰】臨

否【陽三三陽陰三三陰】泰

遁【陽四四陽大陰二二陰壯】

姤【陽五五陽陰一一陰】夬

【此漢儒所稱十辟卦也京房祖田氏舊易立時日卦法以此十卦並乾坤作十二月卦謂之十二辟卦辟者君也及行之推易則又去乾坤而以此十卦爲聚卦曰十辟卦焦贑有云一陰一陽之卦自姤復來五陰五陽之卦自剝夬來正指此也】

半聚卦一名環聚卦【謂陽聚於中則陰兩分陰聚於中則陽兩分只半聚而半實分焉然不名分卦者以其卦只可分移與他卦而不受他卦所分移故也其又曰環聚則以所分者初與上可環接也】

【小過】【二陽中陰四孚】【四陽陰二】

【此漢儒所稱四幹卦也六十四卦皆可反易對易而惟此中孚頥大過與乾坤坎離八卦只可以伏羲變易之例行之故上經以此二卦與坎離終篇下經以頥大過與二濟終篇如墻幹之夾持於兩端謂之幹卦今此與十辟對峙而復與頥大過子母之聚夾持於二陽二陰之傍一如文王之位置於上下篇者此豈偶然也耶】

子母聚卦一名子母易卦【謂本卦爲他卦所移爲子然又可移之作他卦之母者也大傳所云分陰分陽疊用柔剛是也】

【一陽陰五】無

【二陽陰四】頥萃升

【三陽陰三】咸恆損益

【四陽大陰二過】【無妄】【大畜】

【五陽陰一】無

【此傳是齋日記所稱子母之卦如周官冢宰同五官爲卿而又統五官以爲之長正指此】

分易卦又名分推卦【謂移所聚而易其畫則陰陽俱分大傳所云物以羣分是也第聚卦與易分卦受易與易者每一卦可易四卦至九卦止受易者則每一卦可易二卦至四卦止往來推移神明存焉大傳所云往來不窮謂之通又曰剛柔相推而生變化此之謂也

一陽陰五】剝復【每卦可易四卦】

【剝上移二】師【移三】謙【移四】豫【移五】比

【復初移二】師【再易移止三】謙【再易移止四】豫【再易移止五】此【再易止

二陽陰四】觀臨【小過】【每卦可易八卦】

【觀五移初】頥【移二】蒙【移三】艮【移四】晉

【上移初】屯【移二】坎【移三】蹇【移四】萃

【臨初移三】升【移四】解【移五】坎【再移上】蒙【再】

【二移眀三夷】【移四】震【移五】屯【再移上】頥【再易止】

【小過三移初】震【再移二】解【再移五】萃【再易移止上】晉【再四移眀再移初夷

二】升【再易移止五】蹇【再移上】艮【再

子母】頥萃

升【每卦可易六卦】

【頥初移二】蒙【三移三】艮【三移四】晉【三】

【上移眀三移三夷

四】震【三移五】屯【三】

【萃四移初】屯【四易移止二】坎【三移三】蹇【三】

【五移初】震【四易移止二】解【三移五】晉【四易止】

【升二移明四易移初夷止五】蹇【四易移止上】艮【四易止】

【三移四】解【四易移止五】坎【四易移止上】蒙【四易止】

【三陽陰三】否泰【每卦可易九卦】

【否四初移】益【移二】渙【移三】漸

【五移噬初嗑】【移未二濟】【移三】旅

【上移初】隨【移二】困【移三】咸

【泰初移四】恆【移五】井【移上】蠱

【二移四】丰【移旣五濟】【移上】賁

【三移歸四妹】【移五】節【移上】損

【子母】咸恆

損益【每卦可易八卦】

【咸三移初】隨【再移二】困【再】

【四移旣再移初濟

二】井【再移上】漸【再】

【五移初】丰【再移二】恆【再易移止上】旅【再】

【恆二移初】丰【三易移止五】咸【再易移止上】旅【三易止】

【三移歸再移初妹

五】困【三易移未再止上濟】

【四移五】井【三易移止上】蠱【再】

【損初移三】蠱【三易移未三易移止四濟止五】渙【再】

【二移三】賁【再移噬再移四嗑

五】益【再易止】

【上移歸三易移四妹止五】節【再】

【益初移二】渙【三易移止三】漸【三易止】

【五移二】損【再易移止三】賁【三易移噬三易止四嗑止】

【上移二】節【三易移旣三易移止三濟止四】隨【三易止】

【四陽陰二】遁【大壯】【中孚】【每卦可易八卦】

【遁三移無初妄】【移二】訟

【四移家初人】【移二】巽

【五移初】離【移二】鼎

【上移初】革【移大二過】

【大壯初大再易移移五過止上】鼎【再】

【二移五】革【再移上】離【再】

【三移五】兌【移上】睽

【四移五】需【移大上畜】

【中孚初移三】巽【再移四】訟【再】

【二移家再移無再易三人

四妄止】

【五移大再易移三畜止四】睽【再】

【上移三】需【再移四】兌【再】

【子大無

大每卦可母過妄

畜易六卦】

【大過二移初】革【三】

【三移初】兌【三移上】訟【三】

【四移初】需【三移上】巽【三】

【五移上】鼎【三】

【無妄初移二】訟【四易移家三止三人】

【五移二】睽【三移三】離【三】

【上移二】兌【四易移止三】革【四易止】

【大畜初移四】鼎【四易移止五】巽【四易止】

【二移四】離【四易移家四易止五人止】

【三移四】睽【四易止】

【上移五】需【四易止】

【五陽陰一】姤夬【每卦可易四卦】

【姤二移同初人】

【三移初】履

【四移小初畜】

【五移大初有】

【夬二移同再易上人止】

【三移上】履【再易止】

【四移小再易上畜止】

【五移大再易上有止】

【一陰五陽與一陽五陰同二陰四陽與二陽四陰同然前移陽後不移陰者以陰無主移之理也另有折衷圗見推易始末】

【演易全圗】

【此一二三四者皆經文序卦中次第也上下上經下經也泰否一層聚卦也咸恆一層子母聚者也已下皆從上分移之屯蒙等卦則從觀臨等卦分移者需訟等卦則從遁大壯等卦分移者餘仿此】

【演易全數】

【主易之數二】

【陽一】乾

【陰一】坤

【聚卦之數十二】

【上經六】泰否臨觀剝復

【下經六】遁【大壯】姤夬【小中過孚】

【子母聚卦之數十】

【三陽三陰二】咸恆

【三陰三陽二】損益

【二陽四陰三】萃升頥

【二陰四無大大陽三妄畜過】

【分卦之數四十】

【一陽五陰四】師比謙豫

【一陰五小陽四畜】履【同大人有】

【二陽四陰九】屯蒙坎晉【明夷】蹇解震艮

【二陰四陽九】需訟離【家人】睽革鼎巽兌

【三陽三陰七】隨【噬嗑】困漸旅渙【未濟】

【三陰三陽七】蠱賁井【歸妹】丰節【旣濟】

【全易之數六十四】

【不易聚卦十四】乾坤泰否觀臨遁【大壯】剝復姤夬【小中過孚兩易之卦十八】師比【小畜】履【同大人有】謙豫【無大妄畜】頥【大過】咸恆損

益萃升

【三易之卦十四】隨蠱【噬嗑】賁困井漸【歸妹】丰旅渙節【旣未濟濟四易之卦十八】屯蒙需訟坎離晉【明家夷人】睽蹇解革鼎震

艮巽兌

仲氏易卷二﹤經部﹐易類﹐仲氏易﹥

欽定四庫全書

仲氏易卷三

翰林院檢討毛奇齡撰

周易上經

凡卜筮書皆稱易周禮太卜掌三易之法是也特此名周易者易緯云因代以題周【謂文王作易故取其代號題之】此與連山稱夏易歸藏稱商易正同【或云連山系神農時易歸藏系黃帝易夏商持取而修用之者然神農稱連山氏卽列山氏黃帝稱歸藏氏則亦代號也鄭解周爲普徧非是】只周易以移易爲義【說見二卷】而幹鑿度有去入二音因有易本易知之解【幹鑿度云易者易也音異又云變易也不易也音亦】此由三國以前不設四聲【齊中郎周顒始作平上去入四聲】故去入並音而誤解之者【今北人仍作異讀然經只讀亦如大傳日新之謂盛徳與生生之謂易協是也】若唐孔氏曰經字爲後人所加世昧所始則前後漢傳俱有之【如前孟喜傳分上下二經後朱穆傳易經龍戰於野類】其來舊矣分上下篇說見前

【幹下幹上】聚卦【一名不易卦】

【此以不易爲易卦之始所謂乾坤成列者】

乾元亨利貞

幹者卦名也三畫名幹重之亦名幹者以所重亦幹也【幹下幹上本舊文故三畫名幹】幹以下皆文王繋辭【演辭爲繋辭繋演聲轉見大傳今以大傳爲繋辭則後人所加者】所謂卦辭【卦下之詞與爻詞別】亦所謂彖辭【彖辭亦見大傳今以孔子彖傳爲彖辭則誤去一傳字耳】而或以干是舊名只元亨以下爲辭則習坎履虎尾同人於野諸辭皆連名爲文不可通矣第幹本首卦爲伏羲畫卦之一而前此易書皆不以爲首首之自文王始【說見一卷】

乾天也【此以義不以字易緯妄爲字易說謂卽天字卽幹字諸卦皆然此無理妄語】又健也【見說卦傳】則是天者幹之名健者幹之徳也夫幹健之徳豈易名哉𨿽健只一徳而分之有四元始亨通利和貞固【見子夏傳】乾元建而健徳備焉【四徳又以干元爲首然總名健徳唐李鼎祚謂天爲體幹爲用非是】此帝王之象也【易解曰三皇五帝乃聖乃神保合大和而天下自治王氏易是曰就六爻而言隠顯各見固六位之分成合一卦而言本末兼資乃一王之極事】

元亨利貞文言稱四徳有元者善之長也諸語此是明注而朱子作本義作大亨而利於正後人多非之【易見曰以元亨作大亨則大哉乾元可曰大哉幹大乎】夫元之訓大始自彖傳【如屯之大亨貞隨之大亨貞類】且古亦間有之【易見謂元訓始不訓大尙書元子非大子春秋元年非大年其說甚辧然尙書有乃命元語恐非始矣】第在乾卦則防屬四徳而必不可更有所訓按易卦詞用元亨利貞者六【坤屯隨臨無妄革】舊皆訓四徳而文言之所引則春秋傳穆姜所筮隨卦語也【左傳襄九年穆姜薨於東宮始往而筮之得艮之隨姜曰是在周易曰隨元亨利貞無咎元體之長也亨嘉之防也利義之和也貞事之幹也體仁足以長人嘉徳足以合禮利物足以和義貞固足以干事有四徳者𨿽隨無咎】隨卦筮詞與文言諸語一一相同【文言以體之長爲善之長體仁上加君子二字】故或謂文言非孔子所作焉有穆姜此事先孔子生時十有餘年而反得引孔子之言以爲證者但晉於寶論此辭謂四行者道徳之門猶春秋之備五始也故夫子畱意焉則明明以四徳爲孔子贊辭又無可疑者大抵舊易所訓原有成書文言用易訓不必左傳用文言故元亨利貞皆訓四徳穆姜所筮之隨卦特其一耳嘗考子服惠伯筮南蒯之叛則坤之元亨亦訓元長【昭十二年南蒯將叛筮之遇坤之比曰黃裳元吉子服惠伯曰忠信之事則可不然必敗黃中之色也裳下之飾也元善之長也】衛史朝之筮立君晉司空季子之筮反國則屯之元亨亦訓元長【昭七年衛孔成子將立靈公筮屯之比史朝曰元亨又何疑焉成子曰非長之謂乎對曰康叔名之可謂長矣以靈公名元系康叔見夢所名故也國語晉文侯筮反國得屯之豫司空季子曰主震雷長故曰元眾而順嘉也故曰亨】每疑易彖元亨不止乾卦凡坤而屯而隨而無妄臨革皆當以四徳爲訓而孔子贊易首重乾元懼其與諸卦相埓故自幹而外或易爲大亨以正使徳獨歸幹以爲徳之有四卽四象八卦所由始故幹寶曰猶春秋之備五始是四徳之訓舊詞啟之孔子又從而更定之他卦可易在幹則斷斷不可易者乃必曰大亨而利於正然則孔子非與

初九潛龍勿用

此爲爻辭【史記日者傳故伏羲畫卦文王演象凡三百八十四爻皆指文王無指周公者說見二卷】亦爲象辭【見大傳若孔子象傳則贊象者耳】初始也卦從下始故下曰初曰內【無妄剛自外來而爲主榦內又下卦曰內卦】曰本【大過本末弱也謂初爻爲本】獨其以陽爲九以陰爲六則老少之說不可爲訓【朱子本義云陽數九爲老七爲少老變而少不變故謂陽爻爲九按老少之說起於崔憬謂幹爲老陽數九震爲少陽數七坤爲老陰數六防爲少陰數八後儒推求多不解陽何以無一陰又何以無四卽曰參天兩地然三兩何必非數況憬又有坎五艮三兌二離十之數其次第別出且與鄭大衍配卦之數全不合故蘇軾謂老少之說未之聞也特杜預韋昭俱有商易占七八周易占九六之說則老少諸名從來有之故左傳國語筮卦俱有艮之八泰之八貞屯悔豫皆八諸語推其意大抵老則動變少則不動變其曰之八謂占其陰之不動變者以周易占法占動爻商易占法占不動爻耳則是老少之說專爲占卦者言若但以爻之陰陽便分老少則安見商之陰陽皆少周之陰陽皆老也若謂老取動變則何以周之陰陽皆動變商之陰陽皆不動變也況商易皆八則凡陰皆八矣何以又曰之八且無卦無八矣何以又曰貞屯悔豫皆八則是商易七八周易九六皆指占變不指爻位斷斷然者惟老少之解則唐一行以蓍防四十九數核之老陽十三餘策三十六爲四九少陽二十一餘策二十八爲四七老陰二十五餘防二十四爲四六少陰十七餘防三十二爲四八𨿽十五二少仍推數所不及然總以占卦言揲蓍者占卦之事老少八九者動靜之分耳後朱子亦襲一行說以先天方位老陽位一則餘九少陰位二則餘八少陽位三則餘七老陰位四則餘六此誤襲僞圖位數杜撰其乾一坤八震四防五諸數又與乾九坤六震七防八老少原數不合此皆不必然者詳見予易帖】大抵畫成於三三其三則爲九兩其三則爲六所謂參天兩地者也【舊以參天兩地爲一三五參而爲九二四兩而爲六則何以獨遺七八也或謂陽兼陰共九畫陰只本體故六畫則未免杜撰矣】幹爲龍【見九家易】龍所以象陽也【見子夏傳】天下之物莫健於龍故借龍以象在天之陽【見馬融說】而無如其尙在地也【大傳三才以初二爲地道鄭曰初在地下二在地上】潛也蓋其時尙勿之用耳

按後漢魯恭封事曰潛龍勿用以陽气潛藏未得用事此勿用之義也若賈誼新書云潛龍入而不能出故易曰勿用勿用者不可也陸佃埤雅云勿用戒使勿爲也【如勿用取女小人勿用之類】若然則非潛龍之勿用也勿用潛龍矣【漢五行志京房易傳云潛龍勿用眾逆同志至徳乃潛厥異風行不解物不長所謂厥異風者以初爻變陰成巽故也此以變卦解占驗不以變卦解爻辭也幾見潛龍一久有防象乎】

九二見龍在田利見大人

當九二時爲出潛離隱之際【見王弼說】此不在地下而在地上矣【鄭曰地上卽田】夫龍徳君徳也卽大人也龍見卽大人見矣第初三四上或隱或亢或過或不及以爲盛徳則利於此時見之以爲大業則利於九五時見之【大人無二非此大人見彼大人也亦非天下見大人也易通曰見大人只是大人見猶春秋書龍見同】

九三君子終日幹幹夕惕若厲無咎【郭京舉正以夕爲句惕若厲又句則象傳終日幹幹爲誤讀矣且古皆以夕惕若厲四字爲句如班固曰屍祿負乘夕惕若厲張衡思賦夕惕若厲以省愆兮類𨿽若字亦可斷如丰之發若巽之紛若類然此又不同以詞法如是耳】

三於三才爲人道𨿽秉天徳必盡人事此君子自修之時也第以干剛居剛位而又當兩幹之間幹而又幹【羅彛正曰三居二幹之間有幹幹之象居下幹之終有日終而夕之象】若惟恐內外相際略有所間而無間也其惕若厲也蓋自朝而至夕矣淮南子曰終日幹幹以陽動也夕惕若厲以陰息也夫幹以爲動而惕以爲息𨿽厲何咎之有

九四或躍在淵無咎

四𨿽人道而近乎天矣淵者下不離田而上可與天接【淵似下於田然淵者水也地天相接處皆水如大瀛環地可見】躍則可上可下正由田而天之際【文言曰中不在人】管輅曰龍陽精而居於淵故能興雲以此

九五飛龍在天利見大人

此爲剛健中正以天徳乘天時而進據天位龍至此飛矣然而離羣絕人已極乎天盛徳大業不宜於此全見之乎故又曰利見大人

上九亢龍有悔

上𨿽天道而位過乎中龍之亢者也夫窮居曰亢亢則知進而不知退蔡澤所謂亢龍有悔此言上而不能下信【音伸】而不能絀往而不能自返者也夫悔者變也【見何氏訂詁】洪範曰貞曰悔悔者則變之名也【謂卦變】夫能悔卽能變文中子曰平陳之後隋徳亢而卒不悔悲夫彼亦以不變爲不悔矣蓋四徳循環貞復起元此正窮則變變則通之際故此爲盈卦又爲極卦【象傳盈不可久文言與時偕極皆指此】夫月盈則仄物極必反

用九見羣龍無首吉【據春秋傳此當與上九合作一節】

此亦上九爻辭【說見後】以每卦通例而兼寓全卦推易之法夫所謂每卦通例何也大凢每卦終爻俱有通變而特於乾坤開其端以爲諸卦類推之例蓋幹九旣亢而思所用之則行返乎藏飛歸乎潛有羣龍無首之象【統爲飛潛則一龍各爲飛潛則羣龍矣故傳又稱六龍】龍陽物首又龍一身之陽物身動必首先之無首則動不可見【張杉曰神龍見尾而不見首舊皆倒誤今人多見龍第見尾耳首必不可見】故以六爻樹觀則上爻爲首首藏而六爻之爲羣龍者若無首然此正貞復起元之時所以斡旋上九之過亢者故文言直以干元用九四字並指用九謂用九卽乾元也所謂貞元也此卦終必變也此通例也

若夫寓全卦推易之法則以周易一書無非干坤之用【傳曰顯諸仁藏諸用又曰精義入神所以致用】用乾坤以爲諸易故六十二卦皆無用字而獨於乾坤二卦發之此正乾坤成列而用之爲往來推易之法【傳曰分陰分陽疊用柔剛故易六位而成章】蓋曰諸卦皆從乾坤來乾坤不從諸卦來也夫首者來也先也謂所生者也【人物之生必先之以首故物來亦先以首】今以易之體言之則乾坤之生必有所來【如雲太極生兩儀者】而祗以用言則剛柔相生無有先於乾坤者故六子之生本於乾坤不待言也乃演卦之法卽從類聚羣分以推至於極則自剝復臨觀否泰以及於姤夬無非由乾坤剛柔展轉推易而惟幹六爻則無所來惟坤六爻則無所往無來則無始故曰無首無往則無變故曰永貞【見坤卦】此卽象傳之所謂天徳不可爲首【宋衷曰萬物之始莫或先之】與永貞以大終事者【坤象傳詞】是用九用六之法卽文王演易繋辭之法所謂易以易爲義不易者推易之始也此全法也按此與亢龍有悔相接不分亢之則悔用之則吉皆上九爻辭其說在春秋傳蔡墨見龍之對有之而世儒不解遂致脫誤據蔡墨對云其夬曰亢龍有悔其坤曰見羣龍無首吉【左傳昭二十九年龍見於絳郊蔡墨曰龍水物也水官棄矣故龍不生得不然周易有之在幹之姤曰潛龍勿用其同人曰見龍在田其大有曰飛龍在天其夬曰亢龍有悔其坤曰見羣龍無首吉坤之剝曰龍戰於野其血黃若不朝夕見誰能物之】夫墨爲此對非謂夬有亢龍坤有羣龍也又非謂夬之上六可以亢龍爲之占坤之上六可以羣龍爲之占也墨欲引龍見之多以爲幹初有之幹二有之幹五幹上俱有之乃其稱幹初幹二幹五不曰初與二與五也但曰幹之姤與幹之同人大有而初二五以見以初可變姤二可變同人五可變大有也其稱上九不曰上九也但曰其夬其坤而上九以見以一爻變則上可變夬六爻變則上又可變坤也惟引經之意專主龍見故亢龍羣龍𨿽共一爻而故爲分之實則其夬上九其坤亦上九無可分者亢龍上九辭則羣龍亦上九辭無有異者若謂用九自變無闗上九則天下無非爻而可云變者用九非爻焉能變坤能變坤則非上九不可矣若謂用九另變當另立爻辭則天下無七爻之卦因兩變而分兩爻則七爻矣第其說從來不解惟宋王介甫有云用九八字當合上節然不知所據若蘓氏易傳謂一爻一變各指其一惟坤則六爻皆變當通六爻是以墨說爲變占旣屬可笑至朱子本義又云使遇此卦而六爻皆變者卽此占之則旣誤解墨說而又因誤而創爲一變六變仍占本辭之法【見啟蒙變占】是誤之又誤夫天下無旣變而仍只占本辭者古人占法貞悔並重兩卦旣定則必先舉所遇卦而後雜及於所變之辭如單以所遇占所之則墨所云漧之大有猶之大有之幹也幹之大有當占飛龍則大有之幹當占厥孚也【大有六五曰厥孚交如威如吉】乃春秋成季所筮只占變幹有云同復於父敬與幹同【閔二年成季將生筮大有之幹曰同復於父敬如君所以幹爲君父今變離爲乾則仍復爲父敬與君同也】未嘗占交威何也若六爻俱變古亦罕見然考唐時耳目記載王庭湊事則正六乾變六坤然斷之者但云坤爲土地當有分胙則正以土地河山爲坤陰得位之解何嘗以羣龍爲占【唐長慶中成徳兵變殺節度使田正而擁立部將王庭湊先有筮者得乾之坤謂坤土也地也大位當臨節旄不逺兼有土地河山之分】夫墨所引經亦但仿筮家狡獪辭例如所謂歷家記度以退作進筮家名爻卽以變名正此與子太叔引易稱復之頥王子伯廖引易稱丰之離正同【襄二十八年鄭遊吉使如楚歸曰楚子將死矣其在復之頥曰迷復凶及冬楚子果卒宣六年鄭公子曼滿欲爲卿王子伯廖曰無徳而貪其在周易丰之離勿過之矣蓋取上六閴其無人三嵗不覿語也後鄭人果殺曼滿】夫太叔所引不過取復之上九迷復一語未嘗筮也卽王子所引不過取丰之上六三歳不覿一語未嘗變而之離也夫墨與太叔王子俱未嘗筮其所引幹與復與丰俱未嘗變而之坤之頥之離則其曰之坤之頥之離不過乾與復與丰之爻名已耳而據以解占妄矣若本義用九用六以用老不用少爲言尢屬非義略見潛龍節下

彖曰大哉乾元萬物資始乃綂天

此孔子贊易文也舊名十翼以上彖下彖上象下象上繋下繋文言說卦序卦雜卦爲十篇【宋邢璹稱七翼晁以道僞造古易謂孔翼八篇非是】第漢田何易原離二經與十翼爲十二篇至東萊費直始合十翼附之經以代章句今本乾卦是也其後鄭仿馬融周禮注例就經列注於是復分彖象諸傳附之經下今本坤後六十三卦是也特文王演易凡於卦下所繋辭原名彖辭其在爻下者原名象辭故孔子彖象則皆加傳字別之謂之彖傳象傳在魏晉以前不知何時又脫去傳字或謂韓康伯刪之按魏髙貴鄕公有彖象連經之詢【魏髙貴鄕公問博士淳於俊曰今彖象不連經文而注連之何也俊曰鄭康成合彖象於經者欲使學者尋省易了也】則但稱彖象已無傳字謂康伯所刪繆矣但彖字難解傳曰材也【劉瓛曰斷一卦之材也】亦無義王輔嗣曰謂統論一卦之體則知材者體材耳

元者徳之始也然而萬物資之以爲始【九家易曰元者气之始也又曰六十四卦萬一千五百二十防皆受始於幹】則所綂不惟徳矣【王安石曰分爲四徳綂惟一元故綂天】

雲行雨施品物流形

所以亨也

大明終始六位時成時乘六龍以禦天【僞古本以大明至此次乃利貞後謬】

夫能明乎元之綂乎終與物之資乎始則始可貫終終亦可原始卽此終始而時生乎其間焉位以時得龍以時駕綂天者其徳禦天者其時也此徳位時兼至之候也亨之至也

乾道變化各正性命保合太和乃利貞

人第知利和貞固徒處常守正以爲利物幹事之本而不知易貴變化卽此純乾之道一變一化推致無窮而自人而物凡本之太和以爲性命者皆有以保合而使之各正此乃所謂利貞也

首出庶物萬國咸寜

可以爲天下王矣

象曰天行健君子以自彊不息【趙氏輯聞謂健本幹字以訛健謬】此孔子卦象傳也連下爻象陽在下也諸辭俱名象傳今脫傳字乃以卦象傳爲大象爻象傳爲小象詳見彖下

潛龍勿用陽在下也

見龍在田徳施普也

不曰在地而曰在田原田畮畮何泛也【張孟奇曰田則耕稼利益俱見】

終日幹幹反復道也

反復乾道

或躍在淵進無咎也

飛龍在天大人造也【造聚也陸氏釋文云劉歆父子作聚以干聚卦也咎聚合音】亢龍有悔盈不可久也

用九天徳不可爲首也【張杉曰非天徳不可先物物莫或先之】

文言曰元者善之長也亨者嘉之防也利者義之和也貞者事之幹也

此亦孔子十翼之一以爲繹文王所言故名文言若梁武帝云文王所作誤矣【劉瓛曰作文而言其理曰文言】宋人僞造古易謂王輔嗣取文言以附乾坤二卦因加文言二字以別之則漢儒姚信說易有云乾坤爲易之門戶文說乾坤而六十二卦皆仿焉又何妥曰坤文惟一章者以一心奉順於主也則乾坤文言與文言章次皆舊所定何待輔嗣余見彖下

在天四徳與在人四徳相合獨貞幹或以爲信【見何妥說】或以爲智【見李鼎祚說】大抵四徳不及信以信屬土土王四季無位故也余見乾卦辭下

君子體仁足以長人嘉防足以合禮利物足以和義貞固足以干事君子行此四徳者故曰乾元亨利貞初九曰潛龍勿用何謂也子曰龍徳而隠者也不易乎世不成乎名遁世無悶不見是而無悶樂則行之憂則違之確乎其不可拔潛龍也【體仁京房董遇本作體信誤】

夫幹無交錯守其初位而不與有位之爻相易是不易乎世也假使初化柔而得防則有聲感物亦可以自成其名而不爾也夫不易乎世則遁世矣不成乎名則有敗其名而非之者矣於此而並無悶焉用行舍藏其不易其初若此

九二曰見龍在田利見大人何謂也子曰龍徳而正中者也庸言之信庸行之謹閒邪存其誠善世而不伐徳博而化易曰見龍在田利見大人君徳也

以位言之則正而且中但信言謹行以初與三爲之閒使外邪不得入而獨存其中孚之誠則徳在天下而與之相忘幹爲君【見說卦】此其基也

九三曰君子終日幹幹夕惕若厲無咎何謂也子曰君子進徳修業忠信所以進徳也修辭立其誠所以居業也知至至之可與幾也知終終之可與存義也是故居上位而不驕在下位而不憂故幹幹因其時而惕𨿽危無咎矣

進徳修業皆幹惕中事夫內卦至此已至已終而能知之而與爲至與爲終是介於內外之交而已得其幾當截然有界限有裁制之時而能獨存其義也則𨿽處內卦之上外卦之下而何勿得焉【上位自是君公下位自是士庶但是處則以上下交接而帶及之易例如此】

九四或躍在淵無咎何謂也子曰上下無常非爲邪也進退無恆非離羣也君子進徳修業欲及時也故無咎時至此則上下進退俱無所定矣夫所以朝乾夕惕進徳修業者爲此時也

九五飛龍在天利見大人何謂也子曰同聲相應同气相求水流濕火就燥雲從龍風從虎聖人作而萬物覩本乎天者親上本乎地者親下則各從其類也

此則天開地辟萬象昭呈山澤雷風各相效順之際故以天徳言則爲聖作物睹以易例言則正櫽括眾卦變通諸爻使知類聚羣分之法皆從乾坤成列中一一推致故特以相求相應相從相就者彚示六子而一以類字槪之此易例也夫天地定位則雷風相薄山澤通气水火不相射夫然後八卦相錯【見說卦辭】此天徳亦天則也乃大人一出而彌綸所及動靜剛柔皆有以變化而各正所謂雷風卽震防也相薄則聲應也【張璠曰同聲謂震防也雷風者天之聲】山澤者艮兌也通气卽气求也【虞翻曰謂艮兌爲山澤通气故相求】水與火則坎與離也水坎就濕火離就燥所謂水火不相射也【乾卦中變則通體皆離旁變則通體皆坎不變則下離上坎以爻位陰陽本如是也六爻純陰陽則可以六位爲斷此亦易例荀爽以陽往坤成坎陰來乾成離則亦指變後說各不同爻位者一二三四五六也一二三卽陽陰陽爲離四五六卽陰陽陰爲坎此一定數位】然且山澤通气並之爲云【記曰山出云易斷兌上未成雨爲雲】震防相薄合而爲風【雷動則風生故震防皆風】而乾龍坤虎【見虞氏易】各相感契則是乾坤爲震防艮兌坎離所從出而雷風山澤水火凡以求以應以就以從者無不相準是卽此六子中而生乎天者親上生乎地者親下方之聚物之分變化而往來所謂類也外此可推矣

上九曰亢龍有悔何謂也子曰貴而無位髙而無民賢人在下位而無輔是以動而有悔也

在上則貴失位則無位上而失位則髙而不能君其民三之君子二之大人皆隔處下卦乘而不應而不能爲之輔故有悔

潛龍勿用下也【何妥曰此第二章

以人事明之】

見龍在田時舍也【次捨也言暫次於此】

終日幹干行事也【修行之事】

或躍在淵自試也【將用未用之際以疑故試之】

飛龍在天上治也

亢龍有悔窮之災也【窮與極義俱見前】

乾元用九天下治也

貞復起元故以干元用九合稱之此與坤卦以用六永貞合稱正同

潛龍勿用陽气潛蔵【何妥曰此第三章

以天道明之按漢儒多以此辭配十二月之數以初九爲黃鐘建子十一月大呂建丑十二月九二爲太蔟建寅正月林鐘建卯二月於是推至上九九十月止孔穎達又以九五建申上九建戌爲時候太晚不合欲移九二當丑寅之間則究竟參錯且於易理無涉故不及之】

見龍在田天下文明

六位之數奇偶相間下三位一二三卽陽陰陽離位也他卦六爻不純則位數不見惟乾坤俱純則上坎下離相對顯然故繋詞者偶於此爻發其例以示易理之一前雲閒邪存誠亦其意也離爲火爲麗文明之象九二位離中故取諸此

終日幹幹與時偕行

或躍在淵乾道乃革【上卦之始爲革之時】

飛龍在天乃位乎天徳

位乎徳猶召誥云王位在徳元也

亢龍有悔與時偕極

乾元用九乃見天則

乾元者始而亨者也利貞者性情也

幹始以生物爲性情故物成乃見

幹始能以美利利天下不言所利大矣哉

大哉幹乎剛健中正純粹精也

不雜陰柔則純不變則粹剛則精

六爻發揮旁通情也【旁通正推類以盡之意陸績曰發揮變動將旁通於坤以成六十四卦】

時乘六龍以禦天也雲行雨施天下平也

君子以成徳爲行日可見之行也潛之爲言也隱而未見行而未成是以君子勿用也【行卽用也】

夫初以剛徳之成入居陽位豈非君子君子則自可卽見諸用而勿用者以其潛也

君子學以聚之問以辧之寛以居之仁以行之易曰見龍在田利見大人君徳也

九三重剛而不中上不在天下不在田故幹幹因其時而惕𨿽危無咎矣

九四重剛而不中上不在天下不在田中不在人故或之或之者疑之也故無咎【本義以四非剛位不當言重剛謂重字衍考虞氏易九三以剛爻剛位爲重剛九四以上干接下幹爲重剛與九三幹幹同則不當衍矣侯果曰案系詞兼三才而兩之初二地道三四人道五上天道今四本人道而與三兼爲一才非正故曰中不在人】

夫大人者與天地合其徳與日月合其明與四時合其序與鬼神合其吉凶先天而天勿違後天而奉天時天且勿違而況於人乎況於鬼神乎【幹鑿度曰聖明徳備曰大人也】與天地合徳者以六陽統六陰也與日月合明者上位坎下位離也【說見前說卦云離爲日坎爲月】與四時合序者四徳卽四時也【元春仁亨夏禮利秋義貞冬智見易解】與鬼神合吉凶者幹神合吉坤鬼合凶【見虞氏易】三神似厲而非厲四鬼有咎而無咎也【三爲神爻四爲鬼爻見易解謙卦】幹徳綂乎天而天不能違其徳上治繼乎天而卽承天以乘時是大人之見固合天地日月鬼神以爲造而天尙如此況生於天地而爲人比之日月四時而稱鬼神者

亢之爲言也知進而不知退知存而不知亡知得而不知喪其惟聖人乎知進退存亡而不失其正者其惟聖人乎【王肅本以前聖人聖字作愚字】

是以貴乎用九也乾元用九則貞而元矣知之者明之者也知始知終所謂大明終始者如此

仲氏易卷三

欽定四庫全書

仲氏易卷四

翰林院檢討毛奇齡撰

【坤下坤上】聚卦【一名不易卦】

【乾坤爲卦首凡六十四卦皆二卦所變如乾變坤坤變震類而周易所演則偏使二卦無易法以別於畫變與占變所謂不易之謂易是也此眞焦贑蜀才虞翻諸儒所傳三易遺祕與宋人變卦諸說正復相反余說見前】

坤元亨利牝馬之貞君子有攸往先迷【句】後得主利【句】西南得朋東北喪朋安貞吉【程傳朱子本義俱以先迷後得爲句主利又句誤吳澄易纂言又以後得主句利字連下讀亦誤】

夫兩儀並生爲萬物所始則乾曰元坤亦曰元而特貞之有健順也夫幹爲龍爲馬坤亦馬也【幹氏易曰幹以龍繇坤以馬象】而牝矣故乾元之徳謂之元亨而坤元亦然但其所利者不僅僅曰貞而曰牝馬之貞一若以柔順爲安貞者夫牝馬之貞而何以利也原夫君子攸往牝馬何嘗不可往第牝馬之往必所趨有時而所向有方所謂時先後是也凡行必求先而陰不可先是何也先必迷也所謂坤爲牝爲迷是也【見九家易】凡行不可後而陰則必後是何也以陽爲陰主後乎主則得所主也所謂先失道而後順常是也【見彖傳】夫牝馬之貞而以云利此其利矣乃以其趨時而揆其向方則其爲時也可以後而不可以先其爲方也可以東北而不可以西南夫西爲兌南爲離【兌爲少女西方卦離爲中女南方卦】皆陰類也陰類吾朋也得吾朋而何以不可往東爲震北爲坎【震爲長男東方卦坎爲中男北方卦】皆陽類也陽類非吾朋也喪吾朋而何以可往夫天下得喪何嘗惟貞是安今玆所行亦惟欲得吾主耳先則失主後則得主西南則失主東北則得主然則西南之所得者不過朋耳非主也𨿽得之有何利也東北之所喪者只朋耳非主也𨿽喪之又何害也蓋以順爲正妾婦之道第得主而不得朋攸往之正【崔憬曰女在室非正出嫁爲正】苟所行得主而順安於正此卽彖之所爲順承卦之所爲利貞者何有勿吉

據九家虞氏漢後說易諸家皆以先迷斷句後得主利又句惟程傳本義俱以先迷後得斷句而以主利又句此不惟與本文得主得朋兩得字比較相峙之文一聯一析偏畸不合且與文言後得主而有常得主二字蟬援並出爲矛盾矣及注文言亦以得主之文與前注有礙又謂得主下脫一利字竟欲增此一字以曲全主利之說至元時吳澄作易纂言又謂後得主斷句利字連下讀夫三聖經文何容割裂卽謂有脫誤處當借補救亦必令其可安毋論聖經義理定無差誤可勿煩補救而卽以辭例言之古人行文首重辭句況易本筮繇有類賦頌尢爲辭句所最先者文言後得主而有常含萬物而化光讀之有句按之有辭儻於主下增利字其能讀乎至於利西南得朋東北喪朋則尢拗戾之甚者若然則彖傳何以不曰利西南得朋乃以類行也易不經秦火幸無剝蝕然不意訓故家又復爲割裂如此

漢後諸家易皆有西南得朋東北喪朋之說然皆以枝榦雜方位論易總屬旁義【荀氏九家易謂陰起於午至申三陰得坤一體爲西南得朋陽起於子至寅三陽喪坤一體爲東北喪朋馬氏謂孟秋之月陰气始著而坤之位同類相得爲得朋孟春之月陽气始著陰始從陽失其黨類曰喪朋虞翻謂陽月三日變而成震出庚至月八日成兌見丁庚西丁南故西南得朋二十九日消乙入坤滅藏於癸乙東癸北故東北喪朋】惟崔憬以兌離爲西南震坎爲東北此按說卦方位與男女少長爲言此斷可信者程傳稍爲移易謂西南陰方東北陽方不指卦位則南陰北陽方位不合然程猶指喪朋爲從陽得朋爲此陰故一曰類行一曰有慶若本義謂東北𨿽喪朋然反之西南乃終有慶則旣非程氏方位之意且以反從陰類爲吉其於卦彖辭義俱悖蓋矣若西南果慶何必於東北先贊之也若反之始慶則何地不可反也

彖曰至哉坤元萬物資生乃順承天

夫坤元合天而卽能以發萬物者【資始】育萬物【資生】是其合之乃所以順承之也至與大對大者無外至則無間

坤厚載物徳合無疆含光大品物咸亨

此所謂亨也厚又兼四徳含者能容光者能徹則不陿大則不細

牝馬地類行地無疆柔順利貞君子攸行

能得所往則利貞矣【此釋利貞連君子有攸往句】

先迷失道後順得常西南得朋乃與類行東北喪朋乃終有慶安吉之吉應地無疆

先迷何也以失道也後順何也順則得陰之常矣婦道之常從陽不從類故文言以得主爲有常

象曰地勢坤君子以厚徳載物

初六履霜堅冰至象曰履霜堅冰【魏志作初六履霜郭京舉正據王輔嗣韓康伯本作履霜無堅冰字謬】陰始凝也馴致其道至堅冰也

六爻皆陰則陰已至盛而開其盛者初也初不卽盛而有馴致乎盛之勢才履霜也而堅冰至焉則陽消陰長所宜惕然者正此時也

象傳履霜堅冰郭京舉正據王輔嗣韓康伯本作履霜無堅冰字朱子本義引魏志作初六履霜亦無堅冰字遂謂二字宜衍按後漢魯恭傳封章全引象傳明曰履霜堅冰陰始凝也恭在和帝時先於魏晉則必古本原有二字可知矣若魏文帝紀太史許芝所引偶然遺脫此皆漢後文而郭京以臆見妄稱古本何足據乎

六二直方大不習無不利象曰六二之動直以方也不習無不利地道光也

夫地之坦衍而不衺曲者直也其中正不偏方也徧六幕而無所於虧大也直方與大地道總然然惟於六二之動見之【象傳所以有六二之動語】蓋坤象一體而二以坤爻【六爲陰爻】坤位【二爲陰位】且又當三坤之間則坦衍中正旣含而又光大【象傳地道光也】若非六二之動不爲歸者【當爻者謂之動爻以必動而得此爻非謂動而之他爻也動之他爻則變矣鄭康成謂動者生動卽廣生萬物之意非是蓋乾坤無往來其爻辭純以時位爲據若非時位則三可直方五可括囊矣他爻仿此】夫爻貴因重所爲習也以純坤之爻而爲重坤習之者然也習者重也【坎卦以重坎爲習坎尙書以不重吉爲不習吉皆易書字義】人但知牝馬之利重坤有之得主之利亦重坤有之以爲坤重則厚厚則無疆【見彖傳】坤重則積積則內可直而外可方【見文言】今三坤之間特單卦耳不習也不習則不大然而二已大不習則不直不方然而二已直已方則是二𨿽單卦而其所爲利攸往利得主無不然也若地道之光則以坤象至此當陰气成物之候萬類燦著出地有光其時固然然以位言之則內爲離位純陰則見【說見乾卦】所謂離爲火爲光者【見虞氏易】其位象如此

六三含章可貞或從王事無成有終象曰含章可貞以時發也或從王事智光大也

時至三爻物已成章矣坤能以含之徳蘊其菁華【含章】而又發之以其時【以時發】則三位𨿽不正而由是以安於貞不亦可乎【含章以時言可貞以位言】蓋坤爲臣道卽以臣言縱或勞於王事不居成功然光大之智必能終事蓋三居重坤之半其於全卦固未成也所謂無成也然而內卦之坤於此終焉則有終者也此臣道卽坤道也光大義見上節

康熙乙已宣城施閏章講學廬陵白鷺洲時湖廣楊洪才至問難間曰某最不能讀易如坤之無成有終在諸儒言之非不娓娓然此系臣道六爻皆然何獨於三爻發之眾皆嘿然仲氏曰不觀謙之九三睽之六三乎一曰君子有終一曰無初有終然皆在三爻何也此可悟矣洪才俯首間吉安詞林張貞生方鄕居湘潭舉人王岱爲湖西道客紛然而起曰謙之卦辭亦曰君子有終何也豈亦三爻耶仲氏曰謙以三爻爲卦主故卦爻同辭卦辭所指正三爻也洪才起揖曰言易至此得矣曠若發蒙矣仲氏之易其言簡而確如此【洪才字恥庵楚儒時又言曰宋儒說易多不顧前後順文說去如謙之君子有終言終謙也本義謂詘於始必伸於終以詘始爲謙將必以伸終爲不謙矣此皆善於說易之言】

六四括囊無咎無譽象曰括囊無咎愼不害也

坤主受有囊之象故坤爲帛又爲囊【見九家易】六爻至四則已三分受其二可以括矣括結也後漢書括囊大典謂結而藏之蓋陰相比多咎而四能承五則無之陰在二多譽【見虞氏易以陽位尊五陰位尊二也】而隔而居四則無之蓋括囊則愼愼則利且不言何有於害故曰愼不害

六五黃裳元吉象曰黃裳元吉文在中也

黃土色裳爲下飾以臣妾自居此坤中之君王宮之後下國之侯也【宋史郭雍傳曰坤𨿽臣道五實君位𨿽處柔徳不害爲君則直以坤五爲君位若程傳以媧皇武氏目之則更鑿矣】元吉者坤元之吉【左傳昭十二年南蒯將叛筮之得坤之比亦以元吉爲元善之長也詳見乾卦】若小象曰文在中則以坤爲文【見說卦】文在中卽黃中與含章不同

上六龍戰於野其血黃象曰龍戰於野其道窮也陰盛則必與陽爭戰者爭也但盛陰爭進戰在坤六而反曰龍戰者臣不可與君戰故曰戰之者龍也【胡氏所謂春秋書王師敗績於戎天王狩於河陽是也】幹爲龍幹者戰也又曰戰乎幹【見說卦】則非干不戰矣蓋二气相薄𨿽必兩傷而陰道之窮至此必變戰之者亦卽其變之者耳【其血黃句解見彖辭荀氏易謂消息之位坤在於亥下有伏幹故相薄侯果說亦然此仍以枝榦時气言易皆非卦義】說文戰鬭也龍鬭古有之近說易家有以龍戰爲不馴解戰作動言陽動於野則其血爲不通矣漢盧芳傳贊天地閉隔野戰羣龍野戰行陳之辭也若朱穆傳龍戰於野言陽道將勝而陰道負也非戰鬭有勝負乎

用六利永貞象曰用六永貞以大終也【用六義見乾卦此亦上六辭】陰動極矣用之者使之還歸乎靜此永貞也此所謂大終也三爲內卦之終曰有終故此爲大終

文言曰坤至柔而動也剛至靜而徳方後得主而有常【得主卽卦詞得主有常卽彖詞得常程傳謂主字下脫利字誤】含萬物而化光坤道其順乎承天而時行

明張元衝傳載晉王易本作順承乎天而時行則順承連字正與乃順承天合較似有理

積善之家必有餘慶積不善之家必有餘殃臣弒其君子弒其父非一朝一夕之故其所由來者漸矣【漸義與積同陰柔之害多以小戕大以卑淩尊故詞及此】由辧之不早辧也易曰履霜堅冰至蓋言順也【順馴也音義並同此卽本文積漸小象馴致之義與順承順字有別本義順愼同則愼字在小象三爻不合】

直其正也方其義也【陽主仁陰主義】君子敬以直內義以方外敬義立而徳不孤【此以人道明地道】直方大不習無不利則不疑其所行也

上曰直其正下曰敬以直內與義方相承不同或謂正是敬字之訛深衣直其政以敬政形似故訛敬作政而後遂易本文以正字𨿽似有理第古文變換處多不拘此不必穿鑿

陰𨿽有美含之以從王事勿敢成也地道也妻道也臣道也地道無成而代有終也

天地變化艸木蕃天地閉賢人隱【蘓軾曰方其變化𨿽艸木亦蕃及其閉也𨿽賢人亦隱】易曰括囊無咎無譽【王艮曰龔勝之有名不如申屠蟠之無譽】蓋言謹也【以卦例言之震爲艸木爲賢人以其爲幹之肖子也假化爲震則雷出地奮艸木蕃可以從王而豫天下矣否則純陰不化因之有括囊之象】

君子黃中【文在中】通理【地道通達而有條理】正位居體【以中正之位居體】美在其中而暢於四支發於事業美之至也【又以人道明地道】陰疑於陽必戰【陰動極類陽】爲其嫌於無陽也故稱龍焉【陰動則不知有陽若不言龍戰則幾於無陽矣故特以戰歸龍焉荀氏以嫌作兼謂陰兼陽故稱龍則當言兼於陽不當言兼於無陽矣鄭以嫌作慊謂快於無陽又作溓溓雜也謂陰蛇气雜似龍皆非正義】猶未離其類也故稱血焉【血爲陰類崔憬謂幹爲大赤則反屬幹矣非是】夫黃者天地之雜也天而地黃

【震下坎上】四易卦【一名分卦後同】

易觀【上來初往】

臨【二往五來】

【又易】萃【四來初往】

頥【上來五往】

【此兩陽四陰之卦大抵兩陽所分約有六卦而此卦所分一自觀萃以上四兩陽易之坤初以爲震一自臨頥以上二兩陽易之坤五以爲坎則此卦惟第三爻不易而初二四五上五爻無非以移易爲義者所謂易者易此耳余說見前】

屯元亨利貞勿用有攸往利建侯

彖曰屯剛柔始交而難生動乎險中【漢劉修碑作儉字形之通】大亨貞雷雨之動滿盈天造艸昧宜建侯而不寜

屯者重卦之名也重卦惟乾坤六子原名不易而余則各就其兩合者而別予以名於是六十四卦之名興焉夫坎與震而何以謂之屯哉乾坤甫列卽以兩坤交一干而得震此剛柔相交之始乃坎爲再交其距始交不甚逺而動而得險險而成陷【說卦坎爲險爲陷】是剛柔始交而難以生比之陰陽相薄萬物初動而驟加險陷則勾芒甲坼一往多難其名之曰屯所固然也第乾元之體旣乘震動而又當險陷之中則乾震之行旣爲大通而震始坎中又極正固所謂旣元亨又利貞者誠以震爲雷坎爲雨陰陽交而雷雨作自能動蕩盈滿於天地之間其所以稍有屯難勿用攸往者以坎者水也在下爲水在上只爲雨不惟爲雨也亦只爲云云未爲雨雨又未爲水則未免屯難故水在雷上則只曰云雷屯必水在雷下然後可曰雷水解【虞集曰水雷已不及雷水況乎云雷】此正天地初開國家肇造之際所云艸創防昧者斷宜有承乾出震應運而興之一人蓋震雷百里諸侯之象【見白虎通】由侯而王端在此際特驅除屯難其事方未寜息耳【元亨彖作大亨然舊亦作元善之長解見春秋昭七年傳唐鶴徵曰震動坎勞皆不寜之象與比卦不寜方來正同】

象曰云雷屯君子以經綸【鄭本以經綸作經論謂撰書禮樂政事此系別解】初九磐桓利居貞利建侯象曰𨿽磐桓志行正也以貴下賤大得民也

夫屯下爲震屯之初則震之剛也震爲動爲健而震之剛則尢健動之甚者所謂帝出乎震繼天徳而行幹健者於是乎在而無如其屯也屯則難難則遷延焉而不能進其因而磐桓無足怪者【磐桓不進與邅回同宋儒多以磐石桓杙爲解非是】第初分自觀與上相易又分自萃與四相易上四皆髙位而俱下而易之爲初似乎以貴下賤者夫屯難守正固宜居貞而震雷百里又當善建以屯難之卦而推震初爲卦主則直以屯之卦辭移之爲初之爻辭卦曰貞爻亦曰貞卦曰建侯爻亦曰建侯卦曰利利爻亦曰利利舉卦之兩利而悉歸之爻此眞所謂處利出亦利者此豈磐桓之所能已也蓋兌爲澤初爲民萃四之降決兌澤以流於民上爲天巽爲命觀上之來降天命以受坤眾非大得民者而安有是

按春秋閔元年畢萬筮仕於晉得屯之比【此初爻動者】史廖曰屯固比入吉孰大焉震爲土車從馬足居之【屯下震初爻變而爲比是震爲土也震爲車坤爲馬震又爲足今震爲坤是從坤馬足行也】兄長之【震爲長子爲兄】母覆之眾歸之【坤爲母爲眾】合【比】而能固【屯】安【坤】而能殺【震】公侯之卦也此占易法卽演易法三易要防所借以傳一綫者全在於此此豈啟蒙變占所謂僅占本辭者觀此者可悟矣

六二屯如邅如乘馬班如匪寇婚媾【鄭本作冓注防也無理】女子貞不字十年乃字象曰六二之難乘剛也十年乃字反常也

震行稍進而屯難未解邅回固其所也特屯有四陰惟六三無所移而二四與上皆與陽爻爲對易【二四從臨萃對易上從觀頤對易】則皆有彼此婚媾之象故幹爲龍【見九家易】爲馬【見說卦】而二四與上皆乘剛爻【讀易四法有乘承比應四字乘者跨下爻也承者承上爻也比者上下近也應者初與四應二與五應三與上應也然此只王弼注易之法漢魏則不止此矣今二與上皆跨陽爻四𨿽相隔然二三皆陰故皆曰乘剛】有似乎乘馬者然【乘馬在女以乘剛爻也晉人以女得婿爲乘龍龍馬一類卽此義鄭以女乘馬不合謂馬牝牡爲乘非是】但二之所乘者初也而其所應者五也五本正應何庸乘初乃不幸當屯難之時邅回不前安能上從則今玆所乘𨿽曰乘馬而上有正應若別有所駕者然班者別也【左傳有班馬之聲注班別也】謂九五也夫此九五者𨿽在坎中坎爲寇爲盜【見說卦及諸家易】實則匪寇也此婚媾也當在臨兌時一少女耳【臨二不易則爲兌二爲少女】今已居正【二正位故曰貞】與九五正應爲婦則民之初生亦陰陽始交眾庶馮生之首事然且自三而四連三陰爲離中之象【自一至五爲大離象】離爲大腹【見說卦】卽以互體觀之二四同坤坤亦爲腹【大傳二與四同功三與五同功皆指互卦言京房易積數以二三四爲互體三四五爲約象卽互卦也坤鑿度曰坤法爲人腹】則欲求孕字當亦不逺【字孕育也舊作許嫁誤】第屯難之時貴乎居貞貞卽不字亦惟是屯邅而進躊躇乘馬以求上應將必自二而三自三而四歷坤陰之盡而後親九五以成大離【二三四皆陰爲坤坤盡則九五見矣】不十年乎十者陰數之盡繋曰地數十反常者十年而後能反乎常道所謂邅回也屯也

按本義謂許嫁曰字此據禮記女子許嫁笄而字男子冠而字語然已誤解矣謂笄而字者命字也男子焉能許嫁耶自朱子誤解後明代墓狀墓志皆以女嫁爲女字而近代字書且引之注字字下按說文字乳也並無許嫁之義而徐鍇原注卽以易貞不字爲據且說文序篇亦謂文字之義比之物象孶乳而生卽左傳大不字小亦作字養如孶乳解然後知近儒猥陋凡引易注許嫁者皆宋後之書【如字彚字通等】宋前無是也【如玉篇廣韻等】漢說易家如鄭氏虞氏輩皆注曰字妊育也無別義

六三卽鹿【虞翻王肅本俱作麓以下爲倒艮上爲互艮六三適兩艮下爻之間爲山足故曰麓此最巧合但須攺經字且於全文不大合故不從】無虞惟入於林中君子幾不如捨【鄭本以幾爲機】往吝象曰卽鹿無虞以從禽也【郭京舉正以從禽上有何字謬】君子捨之往吝窮也

夫當此艸木勾萌蟄虫將作之候而未能暢遂此以秋冬之气而行春今【九家易曰屯爲十二月卦】雷伏地中飛動未發則時當屯三正於此不能無田禽之事第震象爲鹿【坤爲虎兕震爲麋鹿艮爲狐狼見虞氏易】𨿽可親就而時非纘武虞官不至【書爾作朕虞若虞機張皆作掌鳥獸官】惟外坎在前坎爲藂棘【出九家易】得敺而入之君子以爲𨿽已幾及寜復捨去蓋三爻當下震之終互艮之首震動未畢而艮止先之【震爲動艮爲止】動止相尋幾不如捨總是屯難未解往卽吝窮耳仲氏嘗曰一爻而具離震坤坎四卦則弓矢車馬旗皷戈兵之象備恆之四明夷之三謙之五離晉之上皆是【李贄以卽鹿爲逐鹿正艸昧驅除之象則逐鹿之諭始自漢人文周焉得便有此語大謬】按明正徳間都禦史張嵿敇巡撫保定兼提督紫荊諸闗筮得此爻曰行無虞官何以卽鹿吾入林而已時提學李夢陽在座曰不然三闗古鉅鹿地也急卽之無虞者不疑也惟入林中惟恐爲彬所中耳【時宦防江彬用事彬有林字】後武宗西狩江彬索璧馬婦女不應駕言三闗迎駕軍不至罷職此臆斷幸中然古占法原是有此

六四乘馬班如求婚媾往吉無不利象曰求而往明也夫屯爲剛柔相交之卦則四與初應陰陽相配有何邅回但此所乘馬亦初剛也萃兌本四剛而今降爲初則剛柔頓反原有不甘婚媾之意況五剛相此乘初頗逺則別有授綏亦其恆事而無如初九正應陽自求陰則從而往焉有何勿利蓋卦體大離離爲眀其明於決擇如此

九五屯其膏小貞吉大貞凶象曰屯其膏施未光也頥之易由頤之養【頥養上九】以爲屯臨之易竭下澤【臨下卦爲澤】以自潤而成屯是屯其膏也𨿽君位居貞而得民在初故初之居貞爲小貞小貞則吉此之居貞爲大貞大貞則凶蓋下卦施澤之地易兌爲震而倒艮光【震倒爲艮】上卦施澤之人易艮爲坎而反離光【反離爲坎】施未光矣何吉之有大抵屯難至此則艸昧將辟建侯得寜矣漢谷永傳引此曰小貞爲臣大貞爲君遭屯難則當開振君吝則凶臣吝則吉此貞字別解然以大小分上下則亦可驗者【魏了翁曰周禮有大貞謂大卜如遷國立君等事與此不同】

上六乘馬班如泣血漣如象曰泣血漣如何可長也此乘馬指乘坎五言然亦曰班如者以初與五相峙不決也蓋觀頥之易初與五之剛皆從上剛互易之是已旣捨剛以從柔而三六不應初與五又非正應則此一陰陽之父亦終邅回而不得釋所謂屯也但屯難之至物極必變泣盡繼血以與初與上相別【班卽別也】以爲此豈可與爲久長者凡陰陽剛柔蘊結不解者從此得泮散而解澤生焉故曰何可長言卽屯難亦不久耳蓋艸昧旣開奇偶聚散皆在闔辟中卦三言班馬凡三邅回而一遲一速或合或否皆足徵否泰通塞薄蝕變化之妙經綸者視此矣【九家易曰體坎爲血伏離爲目互艮爲手故有掩目泣血之象】

按國語晉文侯筮反國得屯之豫司空季子曰皆利建侯【屯豫皆有利建侯語】得國之務也震車也【震爲車】坎水也坤土也屯厚也豫樂也車班內外【屯內豫外皆是震】順以訓之【坤爲順】泉源以資之【屯豫皆有互艮互坎水在山爲泉源】土厚而樂其實【屯豫皆有坤】不有晉國何以當之主雷與車【內卦爲主】而尙水與眾【上卦爲尙坎爲眾】主震雷長故曰元【善之長】眾而順嘉也【嘉之防】故曰亨【作大亨解說見乾卦】內有震雷故曰利貞車上水下必伯【車動而上水順而下威發而眾順故伯】若夫勿用有攸往小事不濟一夫之行也【此釋勿用句震一索得男故曰一夫又震作足行象言一人私所行事未免有壅以晉侯其時尙未反國耳】其占象之法如此若震爲車坎爲眾傳中屢及之此必說卦文而偶脫之者

仲氏易卷四﹤經部﹐易類﹐仲氏易﹥

欽定四庫全書

仲氏易卷五

翰林院檢討毛奇齡撰

【坎下艮上】四易卦

易臨【初往上來】

觀【五來二往】

【又易】升【三往上來】

頥【初往二來】

蒙亨匪我求童蒙童蒙求我初筮告再三瀆【說文作黷】瀆則不告利貞

夫以卦言則艮爲止坎爲通下欲通而上止之是蔽也蔽者蒙也然而蒙必求其通是蒙亨也通者亨也第蒙自觀來者也觀以巽之九五【觀上巽下坤】降而爲坎之九二是上固巽也而今易爲艮下固坤也而今易爲坎而互於震是此六爻中均爲蒙防而五以艮之少男當蒙之最幼是童也謂之童蒙二以坎之中男而兼互震長男之任因之統諸蒙以受家政是主卦者也主卦者我也則謂之我顧非我求蒙蒙求我也何也以五來居二非二往居五也所謂禮聞來學未聞往教也然而蒙又自臨來者也臨以兌之初九【臨上坤下兌】升而爲艮之上九是初筮時固兌也兌爲口爲說【見說卦】則因而告之宜也至於再則震固多躁【二爻爲互震之始】而至於三則坤又善迷【三爻爲互坤之始震爲決躁見說卦坤爲迷見荀九家易】是瀆也瀆則何告焉蓋蒙之以養正爲利者如此【鄭氏以蒙爲萌謂物之始生幹寶以蒙於消息爲正月卦爲薺麥並生之候皆非正旨】

彖曰蒙山下有險險而止蒙【張元衝傳眀晉府古本止上有能字蒙亨下無以亨字】

蒙亨以亨行時中也匪我求童蒙童防求我志應也初筮告以剛中也再三瀆瀆則不告瀆蒙也蒙以養正聖功也

夫蒙之能通者不惟坎爲通也夫二與五皆中也觀能捨防五之中而趨坎中是時中也【謂隨時處中】未有時中而不應者也非彊之使應志應也臨能虛兌初之告以實坎中是剛中也未有剛中而可瀆者也瀆則匪瀆我瀆蒙也是何也則以中者正位也以中而養中則正養也夫蒙以正養而蒙不通乎聖則無不通非聖功乎

象曰山下出泉蒙君子以果行育徳

君子以剛果之行而行養正之徳

初六發蒙利用刑人用說桎梏以往【句】吝象曰利用刑人以正法也

初者養蒙之始也養蒙之始貴以發之者通之夫發之而刑之可乎然而撲作教刑多施之童穉而長者殺焉故初爲下坎坎爲律【見九家易】則初之發蒙固有以律爲用者所謂用則利是也第坎固爲律爲刑然又爲桎梏【見九家易】夫刑以佐教則刑者擊蒙者也桎梏以錮罪則桎梏者困蒙者也擊則發困則不發夫不發則不通矣獨不有刑則用之桎梏則不用而可以攸往者乎則脫之乎蓋初自兌來兌爲毀爲折故脫之夫脫之而後可以往𨿽曰歷險尙在前小歉耳【小歉爲吝】虞氏易曰坎爲法故又曰正法法與律同【虞仲翔謂兌爲刑人坤爲用以坎爲穿木震足艮手互與坎連故稱桎梏兌爲脫坎象毀壞故曰用脫桎梏此又以互卦爲解者亦通程傳脫其昏防之桎梏以桎梏作昏蒙之諭此用荘子解其桎梏語恐三聖不宜有此若孟子梏亡則梏作亂解謂之亂亡與桎梏不同】

九二包【陸徳明本作苞鄭康成云當作彪文也不可解】蒙吉納婦吉子克家象曰子克家剛柔接也

坎能藏垢二又當埳藏之間則凡爲諸蒙無不在其度量中所謂包也第蒙本貿昧而加之陰柔則猶是蒙也而孺與婦兼之故二上兩剛旣主蒙求爲發蒙擊蒙之長則五爲二應三爲上應未免以嫗畜之情而通乎匹配其或稱納婦或稱取女宜也苐此所云納非泛泛而應之也又非以我之剛致彼之柔也夫貞悔陰陽誰不相配而此則二從觀來移觀之陽五而易爲蒙二似乎出乎彼而入乎此者是納之也夫蒙而能包吉矣乃以包之者而復爲納之又吉矣是何也則以授室者卽承家者也故曰此克家之子也此主器者也是非孺子之愚與婦人之暗所能間也夫孺與婦皆柔也以一剛爲諸柔之長而包之又納之自非剛柔接而何以有是

六三勿用取女見金夫不有躬無攸利象曰勿用取女行不順也

夫蒙自頥來又自升來者也以升之九三而易爲上九是前之上六固爲我所取女也而今勿用矣【閩黃宗伯道周招姜司徒一洪入閩得此爻曰妄動之婦將不爲人所取矣何以行爲道周曰非彼勿取我我勿取彼也夫我不取彼而不當往耶】蓋三爲上應我剛彼柔則我將取彼而以我之剛而易彼之柔則彼將取我然且升本互兌兌少女爲金而艮當少男正金夫也不幸兌易成艮若欲見金夫之美因甘變躬之九三而不之有何其蒙乎則安所利乎夫坤順也身本上應而今復爲他所有是旣不能取又不能嫁逆矣何順之有

六四困蒙吝象曰困蒙之吝獨逺實也

四於互爲震之終於上爲艮之始介動【震】止【艮】之交而不能決是困也夫剛中者實也坎中滿也而四處眾虛之中隔於三而不與之比是逺之也此非眾逺之獨逺之也【王蒙曰卦凡四陰而初與三爲二比五爲二應故惟四爲獨逺實】

六五童蒙吉象曰童蒙之吉順以防也【鄭注防當作遜】

以少男居尊位而惟剛中之是應是順且防也順者臨之坤防者觀之防也【陸績曰六五陰爻故蒙以體艮少男故童蒙】

上九擊【馬融鄭本皆作繋字形之誤】蒙不利爲寇利禦寇象曰利用禦寇上下順也

四陰皆蒙而惟二與上以陽剛而爲發蒙之人第二以中正而爲包容上以過髙而行擊斷兩陽相搏而分峙之勢成焉夫上以剛爻而居艮首艮爲石【見說卦】是以石投水有似乎擊蒙然者𨿽曰坎爲盜爲寇【見前】當擊之顧坎以剛中而爲發蒙之長是主人也主寇不兩立彼爲主則此爲寇爲寇何利焉或者從而禦之斯已耳夫剛而不中則上不順擊蒙而不能養正則下不順乃以一坤夾兩陽之間【二上兩陽爻夾三四五陰爻爲坤】而上陽以擊發而比於刑下陽以包荒而爲其所養則只一相抗之間而坤之爲順上下皆見夫亦以蒙亨無方以防育徳者固其常而以剛出險者亦其變也是皆求通之法也

【乾下坎上】四易卦

易【大壯】【四往

中五來

孚】【上來三往】

【又大易過】【四來

大初往

畜】【上來五往】

需有孚光亨貞吉利涉大川【歸蔵易以需爲溽鄭康成又讀需爲秀云陽气秀而不直前者畏上坎也然不知所據】

彖曰需須也【說文需須也卽待也】險在前也剛健而不陷其義不困窮矣需有孚光亨貞吉位乎天位以正中也利渉大川往有功也【石經位乎作位於】

養蒙必有待需之序也健於行而險在前需之由也第需則漸進逺險安而近險危【此言內卦】而需必出險剛可陷而柔不可陷【此言外卦】則此卦四陽固爲陰主而一陽正中當又爲諸陽之主故躁動叵測遲重可信卦義固然而以象言之則兩卦相合中有虛契便爲有孚【仲氏曰孚者剛柔相合彼此心信遙應而帶心象者側合之孚隨睽萃升之孚是也一卦而兩心相疊者正合之孚坎離中孚是也】況中心可信則皦然坦白合互離上坎日月交互之際而日月並而光自生非光亨乎若夫貞則天位正中正則必吉不待言也且夫坎之在前也人第以爲此險耳不知徐視之實川也險但以不陷爲義而川則又以利渉爲功有如此之孚且光孚光且貞而尙患涉乎忠信可行昧險無渡【詩曰忠信涉波濤又公無渡河刺昧險也】利害與功過了然矣蓋此卦凡四易一自中孚易三作上則向爲正合今爲側合故有孚象一自大畜易五作上則向爲大離今成正離故有光象一自大壯易四作五則向一剛中今二剛中故有貞象一自大過易四作初則向爲大坎今成正坎故有涉川象【虞翻曰大壯四之五蜀才曰此本大壯卦九四升五皆四推之一也】

象曰云上於天需君子以飲食宴樂

云升於天而雨未降亦需也【幹寶專主此說】此需之別義飲食宴樂以九五言【張杉曰需無所事則飲食宴樂而已此處需之法】

初九需於郊利用恆無咎象曰需於郊不犯難行也利用恆無咎未失常也

郊尙逺於水未犯險也況初九在大過爲初六體當大坎則其遇坎難固恆事耳常與恆同

九二需於沙小有言終吉象曰需於沙衍在中也𨿽小有言以吉終也【鄭氏易沙作沚孟喜本沙下有衍字】

九二當互兌之始兌於地爲剛鹵【見說卦】卽沙也兌爲說爲口舌【見說卦】卽小有言也夫沙者水石之交瀕於水矣所恃者二位正中其爲寛衍猶在耳【楊愼曰衍者寛平之地左傳有昌衍漢書有鄜衍皆此義】若兌之爲說小有人言進前卽離矣【謂互離】離卽致譽何患不終吉

九三需於泥致寇至象曰需於泥災在外也自我致寇敬愼不敗也【鄭王肅本寇俱作戎】

泥則見水矣需遲之久覬覦必生況坎險逼臨原屬寇盜【見前】而身處互離以負垂而當兵戈之間【離爲兵戈見說卦】則外至之災豈止泥中然而不敗者九三在中孚爲六三孚合之誠自能敬愼敬愼者不敗理也

六四需於血出自穴象曰需於血順以聽也

坎爲血爲穴【見說卦及諸家易】此在坎中矣陷於血或姑聽之若夫穴則尙須夫出之者耳【坎爲耳故有聽象九五在前卽出險者也】需至三四皆有不能姑待之意然無大災者需故也【金汝白曰四上爲坎之二陰故皆言穴猶坎卦初與三皆言坎窞是也】

九五需於酒食貞吉象曰需於酒食以中正也

五一易自艮一易自兌由兌口【見前】艮手【艮爲手】以入乎互離之復【離爲大腹俱見說卦】是酒食也夫以酒食爲宴樂在國家則釃酒速客以俟升平在士君子則飲醇自放以全患難此最善於處需者所謂中正之需也故貞吉【幹寶以需爲坤遊魂之卦故曰坤者婦人之職也凡百谷菓蓏禽獸魚鱉皆爲所生而遊魂變化復能烹防腥實以爲和味之具虞翻謂坎水兌口爲飲變體噬嗑爲食苟爽謂五互離坎水在火上酒食之象按春秋傳哀九年宋公伐鄭晉趙鞅救鄭陽貨筮之遇泰之需曰宋方吉不可與也微子啟帝乙之元子也宋鄭甥舅也若帝乙之元子歸妹而有吉祿我安得吉其云帝乙歸妹則秦之五也其云有吉祿則需之五也酒食爲祿貞吉爲吉祿】

上六入於穴有不速之客三人來敬之終吉象曰不速之客來敬之終吉𨿽不當位未大失也

坎陷之極竟入穴矣然猶以身居險中效九五酒食之需請召賔客則客誰至者惟前此三陽漸進不召而來𨿽極濡滯亦應至此此當需極而進進而出險之際而猶泄泄燕樂柔弱不振所謂需者徳之賊也【語見左傳】故曰此剛中之事【指九五】爾非其位也然而不大失者以需也彖曰剛健而不陷正在此時以此時在利涉不在需險耳其言敬者以上六自中孚來與九三言敬正同此又望九五以出險之事

【坎下乾上】四易卦

易遁【三來

中二往

孚】【初往四來】

【又無易妄】【初往

大二來

過】【三往上來】

訟有孚窒惕中吉終凶利見大人不利涉大川【九家諸易皆以中吉作句今以中句鄭氏易窒作咥覺悔貌馬融云讀作躓猶止也】

彖曰訟上剛下險險而健訟訟有孚窒惕中吉剛來而得中也終凶訟不可成也利見大人尙中正也不利涉大川入於淵也

內險而外健所以訟也第訟多虛辭而易逞暋不知畏而究極於不可止是必孚以窒之惕中以息之而後訟不成而不至於凶今訟所自來一自中孚中孚本正合而攺四作初中虛稍實然其側合者自在也【正合側合見前】則有孚也一自無妄無妄以大離而近噬嗑訟口善噬而今以剛橫坎中是塞也則窒者也一自大過大過體大坎坎爲憂爲勞【見說卦】而今易三上而坎仍見焉合大坎小坎而憂見於中是惕中也一自遁遁三上俱剛三上爲兩卦之終而健不可止必致終訟今以三易上而上下相應不成不終是吉也終則凶不終則不凶也故訟𨿽凶徳而反加以吉以諸卦所變無非剛來得中者耳若夫三幹在上而剛中元吉大人見焉一坎居下𨿽爲大川而壅而成淵不利涉焉夫大人在上而可以訟乎大川不利涉而訟可終乎【侯果曰大人謂五也訟是陰事以險涉險故不利蜀才曰此本遁卦】

象曰天與水違行訟君子以作事謀始

健險成訟一義天水違行又一義天左旋水東注【見九家諸易】此違行一義天上浮水下流【見陳氏捷解】此違行又一義夫天爲三才之始水爲五行之始故法之【見王畿說】所謂有徳司契而訟自息者謀始焉耳【見王弼說】

初六不永所事小有言終吉象曰不永所事訟不可長也𨿽小有言其辧明也

此初作訟人少不更事者但初本中孚之兌兌爲說【見前】則烏能無言所恃者互離在前一辧卽明耳【離爲明】六爻自九五外皆訟人也然皆曰吉曰終吉豈非以不終故卽

按後漢永元五年梁相訟節王暢不道暢上疏謝詔曰易不云乎𨿽小有言而終吉亦指不終訟言

九二不克訟歸而逋【漢諸家易皆以此句今不從】其邑人三百戶無眚象曰不克訟歸逋竄也自下訟上患至掇也

此健訟者也二以剛爻居坎險之中此眞健而險且得位者則其爲訟主固也但三剛在前何能訟勝至訟之不勝而逃【坎爲隱伏故逃】逃而至盡破其諸家之產一身逋負而不能償其亦至不幸矣然而猶無大災者不終也坤爲邑【見諸家易】下二坤卽其邑也三百戶者合三爻言之是通一邑之戶也凡逃亡而負人之物者曰逋是人健訟預斂諸邑之所有以訟而不勝而逃遂至逋負眚災也書曰眚災肆赦謂以不幸致輕罪者而今旣已逃則並其輕罪而無之坎爲眚【見說卦】二能以剛中出險故無眚蓋此九二一自無妄之震來震爲言爲動則訟然又自遁之艮來艮卽止矣則不終訟不然以下訟上患如掇拾豈能無災乎大抵易例以陽爲七以陰爲十若泛及數目則皆稱三以爻數在三如三品三狐三驅三錫類【荀爽謂坤有三爻曰三百戶九二爲下體之君君不爭則百姓無眚矣蘓軾曰二逋則其邑人之三百戶無眚矣此皆以無眚屬邑人言】

六三食舊徳貞厲終吉或從王事無成像曰食舊徳從上吉也

三一由初易只訟黨耳一由上易則𨿽亦訟黨而尙爲我應且能以干剛而據髙位是我所自來之處卽舊徳也今我忽爲二所脇而將上訟有似乎食其徳者食如史食墨書食言皆噬沒之意故食蝕同又吐而復吞曰食左傳伍員曰後𨿽悔之不可食也漢外戚傳妬而相噬曰對食悉以敗創毀蝕爲義六三忘其舊徳似欲銷沒其生平而與上讐訐此又一訟也然上不可敵而三當互防之中防爲順爲從則貞以固守而厲以惕中攺心從上則上終爲我所應所謂從上則吉者且此一訟人大非逋逃戶中人也身當坎極位在離腹此出險而能眀之際而坎爲勞卦三又終位則又有從王而可成之幾是𨿽系訟黨而或從王事容亦有之然而無成也成則有終吾懼其以終王事者終此訟也【總以終凶之意處之】蓋初爲始事三爲終事俱就爻位言之特旣系訟卦則但當愼始不當成終故象如此【此爻舊徳舊字與彖剛來來字若非推易則夢囈久矣此皆辭之當玩者】

九四不克訟復卽命渝安貞吉象曰復卽命渝安貞不失也

四從中孚之初陽入居互巽要其初實正防也正防互防無非順敬亦何一可用吾訟而無如其據剛爻而處陰位也則此亦一訟人矣第此一訟人近尊而有應力能出險斷非終訟者故訟旣不勝則必返而聽命曰渝矣吾攺行矣是已安於正而何勿吉焉卽就也謂俯而就聽訟者之命因防爲命令【見虞氏易】返復柔巽則將有聽命之象渝變同【有謂命爲天命則與防爲命令不合且卽命曰復専指防命侯果謂初旣辧眀則四爲妄訟故須變其訟命亦未是何楷曰渝如春秋鄭人來渝平之渝謂變也】

九五訟元吉象曰訟元吉以中正也

大人中正以聽訟故元吉【王肅曰以中正之徳齊乖爭之俗】

上九或錫之鞶【王肅本作槃】帶終朝三褫【鄭氏易作拕謂得意而頻拖之也又一解】之象曰以訟受服亦不足敬也

上從大過之三來攺陰成陽化大坎小兌以成一干訟勝之人也然而幹爲言爲衣故當以訟勝受服【見九家易並侯果說】而互離爲腹爲革則其所受服或有似乎鞶帶者【見說卦及唐氏易鞶帶大帶也】柰上應在三三處離中而以離火尅上干之金𨿽則錫之必將褫之蓋其訟多端故褫之亦不一也夫初固畏罪三亦悔非惟二四與上三陽互結而一以不勝而逋逃一以不勝而歸命惟此獨陽陽受賞束帶自得而又傾刻而奪之奪之不已至於再至於三訟庭之褫辱於衣赭然則訟亦何利乎可以省矣【翟曰三陽皆剛交爭不譲各一奪之爲三褫則九五爲聽訟之主列作諸陽不合】

【坎卞坤上】二易卦

易剝【上來二往】

復【初往二來】

師貞丈人【李氏易解作大人誤】吉無咎

彖曰師眾也貞正也能以眾正可以王矣剛中而應行險而順以此毒天下而民從之吉又何咎矣

夫以坤爲田土爲國邑【見說卦及諸家易】而險卽存乎其間【謂坎在地中】似乎畫井裏而藏兵甲如所謂寓兵於農者古之師也蓋師者眾也坤眾水亦眾【見白虎通】而坤爲大輿震爲小車坎爲弓爲輪【俱見說卦及諸家易】皆有兵象且以一陽綂五陰與古者五人爲伍五伍爲兩二十五家爲師之說又復相合【見熊過說】況九二一陽獨尊爲眾陰之長凡兩變而成一自復來復之震長男也一自剝來【蜀才但言自剝來而不知有復便不能盡合】剝之艮少男也今又見爲坎坎中男也以一爻歷三男而在復爲長在剝爲髙位之長今在坎爲互震之長則無往非男無往非長儼然一丈人矣【陸績曰丈人聖人也鄭曰丈人長人之稱若子夏傳作大人王者之師此是僞書而李鼎祚遂謂丈人者大人之誤妄矣揚雄太眾首擬師卦者其贊曰丈人摧挐正取易丈人之稱誰謂古本非文人也】丈人者帥師之人其陽剛而中五復得應自能出坎險而遇坤順所謂秉軍正以正眾而眾因以正眞王者之師也夫毒荼苦也五刑之用斬刺肌體六軍之鋒創殘城邑皆所以荼毒天下之具也【見幹寶說】而民能從之則戡暴亭毒【詩曰亭之毒之毒藥𨿽攻病而可以活人】天下歸往吉又何咎焉

象曰地中有水師君子以容民畜眾【陸績曰坎在坤內故曰地中有水師眾也地中眾者莫過乎水】

容民畜眾地徳如是井象亦如是古者師出於井井以容民而師畜其中故曰畜眾管子作內政以寄軍令亦卽此義

初六師出以律否臧凶象曰師出以律失律凶也坎爲法爲律而初自復來以震易爲坎而師象成此出以律也然而非其位也否也否則恐失律𨿽臧亦凶矣【此李鼎祚說】黃鐘爲律本而位乎坎故坎爲律史遷作律書以十二律與兵事並言卽此義

按春秋傳宣十二年邲之戰智荘子曰此師殆哉周易有之在師之臨曰師出以律否臧凶執事順成爲臧逆爲否眾散爲弱川壅爲澤不行之謂臨有帥而不從臨孰甚焉必有大咎此亦解易之法大抵師律不一如甘誓攻禦牧誓步伐周官司馬法坐作進退有常魯侯誓費出師馬牛臣妾勿逐皆是也【見捷解】而此獨以順成爲律重從主之義以五爻皆坤坤爲順爲從而邲之戰則又以不從主令見敗故以此說若其爻主動變則以師之臨是初陰變陽坎化爲兌故云夫師本五陰爲眾而今變其一則眾散而弱矣師本坎爲流水而今變爲兌則川壅而澤矣況師本復之震來震爲行爲動而今化爲兌兌則不行不行之謂臨臨則不從而致敗其解斷之法一如仲氏之爲易漢晉大朝猶能僅存其大槪而今盡亡矣故略識於此以見遺法若其並入化象者則原非占筮但連類及之故如此儻僅解初辭則師散川壅不宜豫見漢晉諸儒亦有錯雜解入者則何爻無變其說亂矣此書不取卦變但以成列分聚之例溯所自來而其辭並驗與占變之說大不同觀者詳之

九二在師中吉無咎王三錫【鄭氏本作賜字形之誤】命象曰在師中吉承天寵也王三錫命懷萬邦也

剛中主震帥師之人也然禮任不隆則上旣失寵而下必不從今二在師中而六五應之錫命不旣多乎師中卽春秋傳所謂將中軍者以二位正中故以爲象周禮一命受職再命受服三命受位大抵錫命以三爲度而此則從長男少男以至中男兼長而合爲文人一若至再至三者是在上得天在下得民承天寵而懷萬邦吉何待言【卜子夏曰王者天下爲念用兵非以怒也平寇非善防也三錫命非私也懷萬邦而已又曲禮一命受爵再命受服三命受車馬】

六三師或輿屍凶象曰師或輿屍大無功也

中爲次捨三過中不當乃乘剛而爲出師之佐上下無應此偏裨致敗之象也坤震坎皆輿【見前】而坤又爲迷爲死【見諸家易】全坤在前震動致喪則敗而輿屍有何功焉輿車也屍陳也程傳以輿尸解作眾主蘇氏傳亦然蘓程同時此必宋人早有作是解者夫輿人輿皂只指下役卽左傳輿人誦亦然自後人偶去人字只稱輿誦遂有以輿訓眾者若屍從臥形陳是正義故死人稱陳人卽毛詩誰其尸之亦是陳設祭物不必季女主祀也若左傳有作主字解者亦後人借用字耳三聖行文豈得兩字俱用別義且三聖未必讀左傳也況師中輿屍正冩凶象何等儆動若作眾主與象何渉以眾指三三不獨受以眾指眾何必在三且師者眾也若輿又訓眾則眾或眾主矣況同一眾字而長子帥眾則曰師弟子眾主則曰輿且弟子卽眾也旣弟子又眾其於修辭之義謂何

六四師左次無咎象曰左次無咎未失常也

春秋傳三宿爲次左次退舍也【三十里爲一捨】兵家尙右故以退爲左【如上將軍居右偏將軍居左類又八陣圖以前衝爲右後衝爲左亦同】今四不及中而五上爲右則已爲左大抵兵法有可殺而不可使處不定能度徳量力則退不爲怯此皆兵法中常度故曰未失常

六五田有禽利執言【郭京舉正謂王弼本作之以行書向下引腳似言字遂誤今按王原本並非之字郭氏妄誕多如此】無咎長子帥師弟子輿屍貞凶象曰長子帥師以中行也弟子輿屍使不當也

搜狩徵伐皆師也田有禽者爲民除害也利執言者有罪可聲也化坎豕於坤中是田中害稼之禽也互兼畫之大震卽聲罪致討之眾也蓋震爲鼓又爲厲言故也然而師出有名則必擇將若能用長子坎智淵深震勇奮起老成諳練無忝帥師如其不然則諸柔皆弟子也暗不更事萬一以剝復之來而誤任之則伏震車之軫而屍以歸者必是役矣然則中行之使其可忽乎哉

上六大君有命開國承家小人勿用象曰大君有命以正功也小人勿用必亂邦也

此用師已畢論功行賞之候也大君謂王也開國封諸侯也承家立都邑也【見幹寶說】或析土地或定采食皆指丈人言文人有功則正之若小人諸柔非失律卽輿屍勿用之矣用之則亂邦矣蓋坤爲國邑上爲宗廟【見諸家易】命將獻功皆在此地如書所稱用命賞祖頌所稱獻捷告廟者況上在剝時本爲艮陽艮爲門闕【見說卦】正屬廟象所謂眾正而可以王者至此始見若以專位言則陰柔已極暗迷無應否臧渝次總是小人但順極不抗定無他咎則其分亦止於勿用已耳此以泛設王命兼專演之辭另一象例【正功專指帥師言勿用專指小人言本文自明諸家易旣雜錯無實指而程傳本義謂小人𨿽有功亦勿可用但優之金帛祿位夫旣是小人失律輿屍何嘗有功乃忽以小人攙入正功之內固已奇矣乃旣已有功則勿用難解於是又添以金帛祿位試問此金帛祿位在三聖辭內幾曾有此且又多爲回防謂金帛無礙若祿位則當如殷設三監虞設庳吏之制使不得自便此等補救從何說起至朱子語錄則又雲開國承家是公共的小人勿用是勿與謀畫如光武功臣在左右者只鄧禹耿弇數人則又並諱其金帛祿位之說竟將小人亦攙入封國之內而第云勿使謀畫則不知此等優典在易從何處看出眞不可解矣易通曰開國承家實是兩事師中錫命不必一人𨿽丈人帥師而取勝克敵與論功行賞是豈一人所能爲不必曰九二開國則承家無人定當屬之初三四上也初三四上是小人斷然以勿用絕之所云正功者亦第從九二正之而凡有功者自在耳】

仲氏易卷五

欽定四庫四全書

仲氏易卷六

翰林院檢討毛奇齡撰

【坤下坎上】二易卦

易剝【上來五往】

復【初往五來】

比吉原筮元永貞無咎不寧方來後夫凶

彖曰比吉也【郭京王昭素皆謂誤增也字朱本義直謂比吉也三字俱衍非是】比輔也下順從也原筮元永貞無咎以剛中也不寧方來上下應也後夫凶其道窮也

水附地曰比下從上亦曰比【出九正易因】夫比則必附比則必以下從上有何勿吉但比自復來以初剛之偏而居五中又自剝來以上剛之偏而亦居五中是其得正中以爲上下之應必再筮而始得之再筮者一推自初來一推自上來也筮者推也【系剛柔相推洪範衍推也】原筮者再推也【原再也禮曰未有原左傳原田漢書原廟本艸原蠶皆是蓋推戴必筮猶舜禪禹曰卜不習吉也原義多誤解惟唐氏易謂內卦曰初筮蒙是也外卦曰原筮比是也只以內外分初原則於筮義何居若謂卦曰筮則凡外卦皆原筮矣且蒙之初筮未嘗指內卦也若內卦曰初外卦曰再則再三凟有三卦乎周禮太卜三曰原兆謂卜兆也與筮不同】再推而居中則爲元【剛中爲乾元】居正則爲永貞【統眾貞爲永貞】元以合干而貞以嫓坤有何咎焉蓋上坎爲勞而體當大坎則益勞下坤爲順而加以互坤則益順是其遺艱大以抱不安【張氏玩辭以不寧爲不臣如考工記不寧侯之稱則屯卦建侯不寧不可通矣】統下國以俟方來【書作兄弟方來言從諸方來也下國坤也】上與下應有何勿比【上下應非上六之上謂上卦與下卦應五與二應也】而獨此後一人向之所稱爲夫者【陽爲夫指剝上爻也唐易謂五爲夫後之者上爻也此本虞氏說然亦知六稱夫不合故云特不悟推易故不識爲剝上爻耳若他解稱夫稱人茫然不顧但取防風後至譚子不來以爲善談毋怪乎周史之占千秋永絕也】倚疇昔之剛而不甘內附容或有之然此系上六以陰處髙位而又乘剛而抗陽是道窮矣夫道窮則凶君可再推夫不可再襲則亦徒自居於凶地已耳夫初與上同此筮也其筮而得五又未嘗謂一當輔一不當輔也然而吉凶懸殊順逆相反者何也初向而上背初逺而上近初卑而上亢初承柔而上乘剛初自復而上自剝也【按左傳子服惠伯謂上美爲元衞孔成子將立元稱元亨何疑皆指比言故元亦仍訓元長爲是】

象曰地上有水比先王以建萬國親諸侯【子夏傳曰地得水而柔水得土而流仲氏曰剝上艮爲闕復下震爲侯而坤國居中因有建國親侯之象】

初六有孚比之無咎有孚盈缶終來有他吉象曰比之初六有他吉也

夫比者孚也【韻書比附也孚亦附也】惟孚故比而復以震之初剛而升爲坎中中誠相附【幾卦有坎離者皆有孚象以中相合附也】則實有所以孚之而非苟比也比之何咎焉夫其有所以孚之者則又非偶然相附者也夫震爲仰缶缶者汲器也【鄭謂爻辰在未上值東井缶汲井之器】今第仰勿汲而坎水之下注者𨿽無缶而嘗至於溢缶此何如附者吾嘗疑初在二應之外【五與二應】且坤爲國初爲民【見諸家易】下卦爲坤則民處國中而反以互坤而處國之外【互坤二四同功】外之者他也初旣爲他則其所謂方來者或疑其不必來而吾則終以爲來何則以其孚也六服交孚不止要荒他皆我有矣【仲氏曰終來者言究競來猶俗稱到底也】有他故吉【易防曰有他吉也以他字句】

六二比之自內貞吉象曰比之自內不自失也

二爲內之主而比之則內皆比矣二爲五應正也正又何失焉

六三比之匪人【王肅本有凶字】象曰比之匪人不亦傷乎三以陰處不正之位而其所乘與所承所應者又無非陰類乃亦欲比之而不知非其人也可傷也

六四外比之貞吉象曰外比於賢以従上也

四爲外之首而比之則外皆比矣五爲四所承𨿽所居不正而以之従上何勿貞焉

九五顯比王用三驅【鄭本作敺】失前禽邑人不誡吉象曰顯比之吉位正中也捨逆取順失前禽也邑人不誠上使中也【郭氏舉正以捨逆二句作失前禽捨逆取順也則順與中無韻大誤】

且夫所爲比者非隠芘而私暱之也蓋顯者也離中暗而坎內光位居坎中則正處光明之地昭然示所比於天下𨿽眾比之中猶有不比如後夫者亦明明捨之如三驅然古軍禮驅禽在前捨其逆來者而取其背我而去者【據古注凡驅禽而射三則已發軍禮也其禽在前來者不逆而射之不殺降也傍去又不射奔者不禁也惟背我而去則射之故自膘逹肩爲上殺而傷者勿以獻此較著者程傳謂三面合圍前開一面使之可去其不出而反入者則射之去者皆免本義亦然是非捨逆而取順是舍順而取逆也與易義軍禮俱不合矣取如仲虺之誥取亂侮亡之取捨如孟子始捨之之舍前如國策王前之前若去則非前矣況數往者順知來者逆來之爲逆軍禮亦易象耳徐咸淸曰彖言失卽象言捨也班固曰禽者鳥獸之總名唐鶴徴曰坎爲禽易於有禽無禽皆於坎取象】今上六以剝艮之剛不甘內附𨿽背我而去亦等之爲禽之前縦逆我而反舍之不與校也其自復來而有他者皆邑人也坤爲邑初已在諸坤之中與邑人稠處顧未嘗曰是邑人者當誡之使來也而已無不來一若上有以使之者書曰民心罔中惟爾之中有使者然也則是顯比之世不求其不比者而亦不彊其比昭融坦白任其自然蓋坎主隠伏而艮則主指其去來順逆向背未明者坎之隠伏而不使而若使之則艮之指也【五居坎中而據互艮之剛故云】

東漢永建三年立大將軍梁商女爲貴人筮之得坤之比正此爻也當時解之者但曰元吉【坤五爻詞】位正中而已【比五象詞】其後進爲後順帝崩進爲皇太后以無子立他妃子臨朝卽衝帝也衝帝崩質帝立又臨朝及兄冀弒質帝然後迎桓帝立之而於是有兄冀擅權宦官亂政之禍今推之則坤五後也之比而變剛君也臨朝也所謂顯比者也三驅者立三帝也失前禽者無子也猶無前星也捨逆取順者信宦官殺忠良也其最可異者一推自復以震初之剛而易比五一推自剝以艮上之剛而易比五震爲長子爲兄艮爲門闕爲閽寺【俱見說卦】合兄冀與宦官而皆與九五有參易之迹因之有弒帝亂政之禍何推易之神一至是也向使漢之太史能不失周史推解之法則必唾而置之矣此皆虞翻蜀才輩所心知而未明言者而宋人言易率以先後天方圎兩圗造占變諸法而不識周史三易之祕宜其相去益河漢耳

上六比之無首凶象曰比之無首無所終也

上六以剝之艮剛而易爲坎柔是無陽也夫首者陽也幹爲首【見說卦】無陽卽無首無首而苟能終來則無成有終是亦臣道乃但效幹之無首而反失坤之大終故爻曰無首象曰無終兩者均無利焉夫上每言首以卦之上下言也亦每言終以卦之內外言也夫九五一陽同爲初上之所推乃初曰終來而上反無首祗一順逆間而吉凶相去至於如此可不戒哉【子夏傳曰道窮而比戮斯及矣何終哉馮奇之曰自下觀之初始而上終自上觀之上首而初足】

【乾下巽上】二易卦

易姤【四來初往】

夬【四往上來】

小畜【歸蔵易作毒畜】亨宻雲不雨自我西郊

彖曰小畜柔得位而上下應之曰小畜健而巽剛中而志行乃亨密雲不雨尙往也自我西郊施未行也以大畜小者謂之小畜以小畜大者謂之大畜畜者蔵也又止也大小者陰陽也【陽大而陰小故泰卦陽在內而陰在外曰小往大來否卦陰在內而陽在外曰大往小來】夫以一陰居眾陽之中爲其所包蔵而櫽止之則以大畜小其名曰小畜宜也【惟畜小故繋以爲寡諸解以一陰畜五陽非是】第旣名小畜則小爲卦主而此六四者一従姤來以初六升四一従夬來以上六降四則向之爲陰爻者一居內一居外而今以四爻而爲外卦之首則盡居於外小往在外陰位也此得位也且四爲偶位向之初與上一以剛居柔一又以柔居剛而今則適以柔爻而居柔位此又得位也且一巽二離三兌皆陰卦也向姤初爲巽陰夬上爲兌陰而今則正居巽陰而又兼互離互兌之陰是一位之中三陰並見此又得位也然且身居兌柔而上之爲兌柔者應之身居巽柔而下之爲巽柔者應之【仲氏曰此與比卦上下應也不同彼以上之九五與下之六二應故曰應也此曰應之則止初一是應上何得有應若非推易則此亦一闕解矣】是柔一得位而上下皆應是何如蔵乎況下健上巽上下皆剛中【謂九二九五也諸解單指九五非是】而四志行【凡離坎皆有心志之象】豈非亨乎而無如其多櫽止也夫坎爲雲雨故屯以坎震而名云雷又名雷雨此易曉也今小畜以姤之初六升爲六四是在姤時止得坎之下半以夬之上六降爲六四是在夬時又止得坎之上半而今則四居互離在下半上半之間是皆徒有云而不成雨之象也夫姤夬小畜所在皆云則云亦已密矣而畜而不雨然且在姤時下爲巽風而今則上爲巽風無處非風則無處非止髙唐賦所謂風起雨止是也在夬時上爲兌西而今則下爲兌西向爲眾之西郊而今爲我之西郊四爲卦主則我之防之以九二爲我是也【此與小過宻雲不雨自我西郊西爲互兌正同若朱升易注謂四爲西郊以大衍之數四九在西爲據則小過九五爲難通矣】夫宻雲不雨𨿽止而尙往也自我西郊旣已施而但未行也則夫今之蘊畜以止之者亦正以助其往之而行之者耳何爲勿亨【鄭氏易以畜爲養卽蔵義也然於止義多齟齬若唐氏易謂一陰止五陽理有不足乃云合五之剛中而畜道成則矛盾矣一陰畜五陽而一陽反助之畜何耶宻雲不雨正畜止也本義反謂畜未極而施未行不知所解】

象曰風行天上小畜君子以懿文徳

四爲卦主而獨居離中離者文明之象也【程傳謂文徳爲小故小畜則虞書帝乃誕敷文徳豈小徳乎】

初九復自道何其咎吉象曰復自道其義吉也

夫其所以包蔵之而櫽止之者非謂彊爲制而力爲沮也夫初自姤來則初與四本相應而今與之爲對易是今之以初剛而畜夫四者卽向之以四剛而來夫初者也夫往來者道也往有自往來有自來者則自道也剛自彼來今復自此往卽此剛亦卽此畜然則初剛之畜四亦祗還夫向之自四剛而來初者耳還所自來卽復所自道道在是義亦在是吉矣何咎之有【此爻従來不解或以復爲自初至上或以復爲自上還初俱周章不明非推易防夢囈矣】

九二牽復吉象曰牽復在中亦不自失也

二與四非應非對易而亦以剛而畜四一如初之復之者何也有所以牽之也二與初同爲地道則同爲畜復況二在姤時原居巽中巽爲繩【見說卦】因而牽之𨿽九五無應而不失爲中則亦吉耳不失以初言初不失則二亦不失所爲牽也三則失矣

九三輿說輻夫妻反目象曰夫妻反目不能正室也此不能畜小者也夫三與上應上在夬時以六柔而應九三之剛今易居四爻而反乘其上用柔淩剛是乾反坤輿離反坎輪三之所乘亦且當互兌之脫而毀折而不能行而況能畜有四乎夫四従上來固向之所謂正應者也夫妻也今已降爲四而仍相比而同處人道之中則猶是正室而實則乖錯不應如反目然蓋離爲目【見說卦】三與四同居互離之半目多偏側況四居巽陰巽爲多白眼【見說卦】則在輿爲脫輻而在夫妻爲反目𨿽三四舊應而今自有夫固室也而不正久矣輻輪中直木所以搘輪者惟輿壞故輻脫與大畜輿脫輹爲輿下縛木可自脫不同【吳澄謂輻卽輹今人多非之謂輹伏菟也在軸之上承輿者車不行則脫之矣輻輪中直木老子所謂三十幅共一轂必輪破轅裂然後可脫與大畜脫輹不同然鄭康成注卽以輻爲伏菟謂與軸相連鉤心之木則仍以輻爲輹矣古文無定字或輻輹亦原可相通字耶俟考】

六四有孚血【晁以道僞古本作卹不通】去惕出無咎象曰有孚惕出上合志也

離有孚象【見前】今四居離中體與坎反故坎爲疑【見諸家易】而此則有信坎爲血而此則血去坎爲憂爲惕【俱見前】而此則惕出𨿽眾陽迫束優遊不害互兌正巽倍加悅順一若承九五之有孚而上與合志所謂剛中而志行者此不止初二之復道已也此畜之成也

九五有孚攣如富以其鄰象曰有孚孿如不獨富也五亦在離中而與四同其有孚所謂合志者且復牽巽繩而爲之攣則四眞爲所畜矣夫畜者養也又聚也田養與積聚非富不可而五居正巽之中巽爲近利市三倍【見說卦】此是富者富則可畜畜則不以鄰而誰以乎夫旣以四爲攣如矣可獨富乎【中孚九五亦有孚攣如以大離也故此互離亦與同】

上九旣雨旣處尙徳【京房虞翻子夏傳俱作得】載婦貞厲月防【唐一行本作旣誤】望君子徵凶象曰旣雨旣處徳積載也君子徵凶有所疑也

上本兌六合四六而成坎象坎爲雨𨿽不雨亦旣雨矣坎爲隠伏𨿽不處亦旣處矣處者畜也畜則在上者以尙自居積幹徳而成巽富【見上爻】甌窶滿車畜聚一何盛也在四以離中而兼巽長巽至上剛𨿽女也而已婦矣婦貞且厲畜養一何摯也夫以諸陽畜一陰而望其成而以當體之大離易姤夬之大坎【姤夬合則上兌下巽成大坎】坎藏離中離負坎背隠月魄而就日光【離日坎月此與中孚九五有大離而無坎正同】互光偏上【離爲互卦與上爻稍近故偏】有似乎防望然者則是陰類如月亦得充其光以圖滿志是何如畜也夫稂莠樗櫟總成名材宮闈婦寺並洽大化倘於斯尙不盡孚致生攜貳以爲陰爲小人當以君子之道進之則天下事其以疑致敗者正不少耳或問仲氏曰一陰畜五陽固爲非義然五陽畜一陰不太勞乎曰小人難制共驩在朝合虞廷二十二人尙未能畜至有姚繼世而終至流放何言易也夫西京冀啇東京操卓未嘗多人而爾時之爲君子者適如林如蕡充朝溢野然而究不能畜何也又曰君子黨疏始患其不結連故牽復反吉所以連之也旣患其太分別故君子徵凶惡其別之也又曰說易最忌以歷朝事實抵掌娓娓此眞宋人作論惡習不可不戒試思此卦以君子畜小人以小人畜君子何代不可說然於易理有釐毫得當乎如此上六何雨何處何婦何月總不可問只君子徵凶一語假曰一陰畜眾陽則諸陽受制亦已極矣行至上九正畜極而亨之時尙往志行庶或於此時得一大展而反曰君子徵凶其能通乎

【兌下乾上】二易卦

易姤【三來初往】

夬【三往上來】

【凡二易之卦俱從姤夬剝復來皆以中爻與初上相易故演辭有意顯示蹤迹多在初上如師之出律比之盈缶小畜之復自道履之其旋大有之無交害豫之由豫皆是也特其中要義處處皆見如此卦與同人特於五爻示其意此尢其匪夷者觀者審之】

履虎尾不咥人亨【陳氏捷解謂履讀按卦名原有不必讀者如否之匪人同人於野類】彖曰履柔履剛也說而應乎幹是以履虎尾不咥人亨剛中正履帝位而不疚【陸績作疾形誤】光明也

離巽爲東南之卦皆夏令主禮而此以干兌之義【下兌上干皆西方卦主義】兼互巽互離之禮【二四同功爲互離三五同功爲互巽】禮者履也禮由義起而履以禮行推姤下之巽夬上之兌而並易之爲天澤之三則巽嫺素履正姤之所自往而兌應干金亦夬之所自來也然而曰履虎尾何也夫姤夬兩陰推易之祗一柔也以一柔而居五剛之間其在下者爲我所踐踐固履也【此指初二也蘇傳程傳誤以履剛爲乘剛單指初二非是】其在上者爲我所躡躡亦履也【此指外三爻也本義單以履爲躡外三爻亦非是】上下環列無非剛健而以區區之一柔踐之躡之有似乎履虎尾者然虎屬金爲西方之獸而乾與兌皆位金故幹之五爻兼言龍虎【云従龍風従虎】革之上兌並及虎豹【大人虎變君子豹變虞翻以坤爲虎艮爲尾震爲履尾朱升以離爲虎三履二爲履尾蘇軾以二爲虎三爲履尾旣又以三爲虎四爲履尾唐鶴徵以乾爲虎兌爲履尾來知徳以兌爲虎初二爲履尾則坤虎不合離虎無據二虎三虎無理惟以干兌爲虎則近是然單指幹則九四何以履單指兌則六三何以履總無是處】特乾爲首兌爲口首舉而尾隨口向則必咥所幸兌悅而應干以柔馭剛𨿽其間履之所及或凶【指六三言】或吉【指九四言】而以槪視之則固不咥而亨者蓋履非一履第就六三爲辭則爲柔履剛而人各有履若推之九五之履則爲剛中正所謂履帝位而無所於疚何則以光明也五互巽向離巽爲命令而離爲光明皆南面之象【許衡曰卦言不咥人爻言咥人以三爲眾所忘也唐鶴徵曰卦以柔履剛故不咥爻以柔居剛故咥總是卦與爻原有不必同者惟捷解曰有卦吉而爻凶者履是也有卦凶而爻吉者歸妹是也此得之】

象曰上天下澤履君子以辧上下定民志

上下以天澤言辧與志以離言【坎離有心志之象】

初九素履往無咎象曰素履之往獨行願也

夫此履也勿謂其初履兌剛遂以爲非故履也方其本姤而來倒兌爲巽以巽柔而易兌剛兌悅而巽順則今之履兌初而上悅者乃其舊之履巽柔而下順者也素也素不願外𨿽獨行【初爲民故獨行】可以往矣

九二履道坦坦幽人貞吉象曰幽人貞吉中不自亂也此則履之最正者兌爲鹵鹵地廣衍【需之下兌曰衍在中也】坦坦然進無應【謂九五】而退有比【謂初九】非幽人乎幽亦兌象兌位西周禮所謂極西多陰是也蓋剛在兌中二本正位貞而能中則所履自不亂耳【來知徳曰上爻爲離明則下爻爲幽如歸妹三爻離明則二爻亦稱幽人是也殊不知歸妹下卦亦只是兌故然耳】

六三眇能視跛能履履虎尾咥人凶武人爲於大君象曰眇能視不足以有明也跛能履不足以與行也咥人之凶位不當也武人爲於大君志剛也

夫三居兌柔兌主悅而以互視之則倒兌且居五巽之柔巽主順而以下視之則倒巽是悅不終悅順不終順也況巽固多躁【巽爲躁卦】而兌亦附決【見前】陰僣自用其在夬上爲不全之離【夬上兌口得離之半】離爲目此目眇也及履乾而補離目於隔界【互離之半正在外卦】則以爲能視在姤之下爲正巽巽爲股【見說卦】以易兌而折於乾【兌下爲陽無足】此跛也乃借兌口而彊續互巽之足以爲足【六三爲下兌之口卽合爲巽足】則以爲能履而不知其實不能何也不足故也乃眇固已矣而跛則不伏尙欲恃其跛之履而履虎尾以爲柔能悅剛可以不咥而不知巽足所加卽兌口之所向也兌口反向反則必咥何其凶乎夫此一柔也陰也武人之象也【武在右陰象】而以離爲戈兵爲甲冑爲向明而治肆其威武謂可以南面而稱大君【俱見說卦】其志非不剛而位不當也夫武人也而可以爲大君也乎

九四履虎尾愬愬【馬融本作虩虩與震蘇蘇同】終吉象曰愬愬終吉志行也

夫虎尾不専在剛也履之者亦不必専在柔也𨿽曰柔履剛惟三有然而四與三爲同才不中不正並處於人道之中三履虎而四卽隨之然而三多躁而四多懼吉凶分焉蓋愬愬者懼也傳云𨿽處危懼終獲其志已愬愬而志行矣時未吉終吉耳

九五夬履貞厲象曰夬履貞厲位正當也

乃以剛卦剛爻而當此剛位所應所輔皆莫有以柔濟者此其爲履所以多剛果而少従容也夫大君貴斷而決則能斷旣貞且厲大居正而嚴天威於此位見之故演易者曰此推卦之従夬來者也吾欲明指其所自來以爲推移之本而難竟其說曰獨不觀履與同人乎夫履與同人則皆従姤夬初上而推之者也夫自姤夬初上而推之者其卦有四而履與同人居其二則欲借此以類推其說九五可按也夫五卦君也同人之五曰大師克相遇遇者姤也同人而姤何哉非易姤而何以姤哉履之五曰夬履夬夬也履而夬何哉非易夬何以夬哉

上九視履考祥其旋元吉象曰元吉在上大有慶也諸陽無應惟上獨有應而其相應者則正對易之六三也三居巽初爲眼【巽爲多白眼】可視我所履而又居兌上爲決【見前】則可以考我所履之吉與否蓋祥卽吉也苟従其所來而考視之向以下幹之三剛易而爲上干之上剛特未能旋其剛而復之三耳其旋之乎則以兌従乾者而更爲純乾𨿽居履卦之終而實爲乾卦之首乾元善長吉莫大焉吉而在上不其祥乎則不大有慶乎夫履無定位隨所易而各得其義素履之往視履之旋卽一履而往來備焉故繋曰履不處此之謂也【虞翻曰三上相易故曰其旋則推易之說前儒原有示一班者惜其不全著也李防以旋爲回視其履與唐氏象義同來易謂旋如周旋折旋之旋卽禮也亦近是惟朱升易注謂考祥爲父喪祥祭上爻當乾父之終將以復寢曰其旋其者將然之詞則不知何據且何以解斷至此若程傳謂旋者終始周完之意則誤以周旋爲周全矣旋者還也轉也疾也繞也周旋也安得有周完解耶】

仲氏易卷六﹤經部﹐易類﹐仲氏易﹥

欽定四庫全書

仲氏易卷七

翰林院檢討毛奇齡撰

【乾下坤上】聚卦【三陽三陰】

【此周易聚卦之首以乾坤禪而爲否泰否泰者分聚之樞要也故移易者自一陰一陽至五陰五陽止而此以陰陽中分定爲聚卦之首觀者詳之】

泰小往大來吉亨

彖曰泰小往大來吉亨則是天地交而萬物通也上下交而其志同也內陽而外陰內健而外順內君子而外小人君子道長小人道消也

此聚卦也夫猶是天地設位乾坤成列之卦而必天與地並設乾與坤同列然後往來之象見焉故曰獨不見往來乎否泰是也往者自內而達之外也來者自外而達之內也小大者陰陽也小者陰大者陽也夫陽本在上陰本在下而今顧反之何與曰所謂交也交則上者有時而下下者有時而上內外亦然夫內卽下也外卽上也下陽上陰卽內陽外陰故陽爲健爲君子陰爲順爲小人健與君子則嘗欲其居於內順與小人則嘗欲其居於外而以交言之則內健而往往則仍外外順而來來則復內似乎君子小人疊爲消長內外往來本無一定而在此時則不然君子也內也道長也小人也外也道消也故曰泰也【內外以卦言往來以爻言若宋魏文靖進講泰卦曰內君子外小人固爲泰道第在外而腹心是寄不爲外在內而情意不浹不爲內是直以地分內外矣此講義非易理也本義不知推但知變以爲此卦従幹來又従歸妹來不知従幹來則諸卦盡然若従歸妹來則顚倒矣歸妹従泰來泰不従歸妹來也】

象曰天地交泰後以財【九家易作裁義同】成天地之道輔相天地之宜以左右民

初九拔茅茹以其彚【句】徵吉象曰拔茅徵吉志在外也【郭璞洞林以其彚句鄭注以彚徵句謂引類而仕之】

三陽與三陰爲交故三陽連類以進而陰卽翩翩以應之如茅茹然蓋卦有互兌卽倒巽也巽爲茅【見諸家易】𨿽互在二四與初無涉而茅根爲茹【虞翻曰茹根也】根必下生茅在二則根在初矣拔茅者以其根進賢者以其類【彚類也徵進也】二三之徵自有連初陽而並彚者不其吉乎彖曰上下交而其志同蓋陰陽上下亦各有志今初徵之彚亦曰其志在外耳惟陽志在外故陰志在內一曰中心願一曰中以行願蓋同之也

九二包荒【鄭本讀康虛也】用馮河不遐遺朋亡得尙於中行象曰包荒得尙於中行以光大也

九二爲卦主合三陽而居三幹之中則儼一天矣夫三坤地也地曰荒猶四方之稱四荒也而二能以廣大之量包之上卦居坎位【四五六卽陰陽陰坎位也純陰陽則位象見說見乾卦】河也二身居互兌之初亦河也乃幹健之徳足以馮之然且遠邇同觀中外一體三陰𨿽遐而不遺其志有在三陽並徵而非比朋黨盡消其得乎剛中進乎行健爲何如者此無他身居離位【一二三卽離位也說見前】則髙而倍明而旁有兼陽則光且益大也

九三無平不陂無往不復艱貞無咎勿卹其孚於食有福象曰無往不復天地際也

夫以三陽之終交三陰之始此正往來之機消息之會若所稱天地際者如槪言其理則天下無有平而不陂往而不復者【平陂以上下言往復以內外言】而君子於此則一以人事持之修盈保大艱而能貞有何咎乎縦或其志在外將與陰交如六四之以孚卽其孚也而任其自然勿以爲慮則𨿽飲食之間亦且獲泰交之福所謂寢食俱安也故曰保泰者持滿之道也兌口爲食離合爲孚【離坎俱有孚象三爻居離位之上故云楊廷秀曰勿謂時平其險將萌勿謂陰往其復反掌】

六四翩翩【陸徳明本作篇篇】不富以其鄰不戒以孚象曰翩翩不富皆失實也不戒以孚中心願也

夫四之翩翩而來者以交陽也第陰能廣生則必先有資於陽而後孚之以其心今四居互巽之倒是巽近市利而四則反之況位當坤首坤亦吝嗇𨿽欲富其鄰而莫之以也且四之欲孚陽也當有戒矣信以心必信以言而四居互巽之倒是巽爲命令而四則反之況位當兌口兌盡則口脫𨿽欲孚以言而亦莫之以也然富可不以而孚則必以是何故蓋富之不以則以似巽而實非巽故似富而實非富失其實也若夫孚則中心願之信𨿽在言而願之在心夫在心而有不能以之也乎𨿽不戒猶能以之所爲上下交而志同如此

六五帝乙歸妹以祉元吉象曰以祉元吉中以行願也乃交之至五而爲婚姻夫五與二應固也五爲陰而二爲陽以陰従陽不待言也何也中心願也乃二四同功爲互兌三五同功爲互震震爲長子兌爲少女震爲兄兌爲妹合震之與兌而歸妹之象成焉所爲雷澤歸妹是也夫當紂之時帝乙爲尊【殷王帝乙紂之父也易直引之如髙宗箕子類亦是易例】故春秋傳曰防子者帝乙之元子也【左傳哀九年晉救宋伐鄭陽虎卜之遇泰之需曰宋方吉不可與也防子啟者帝乙之元子也宋鄭甥舅也祉祿也若帝乙之元子歸妹而有吉祿我安得吉焉乃止荀爽傳對策易曰帝乙歸妹婦人謂嫁曰歸言湯以娶禮歸其妹於諸侯也此據幹鑿度云易之帝乙爲成湯書之帝乙六世王同名不害以明功又曰湯以乙生嫁妹本天地正夫婦諸語但史稱湯爲天乙稱紂父爲帝乙此據左傳防子爲帝乙元子則正指紂父故虞翻曰震爲帝坤爲乙帝乙紂父幹鑿度以爲成湯此易緯之文故是妄語不足據也且髙宗伐鬼方箕子明夷俱是實事此屢言歸妹則必當時原有帝乙嫁妹一節傳偶不載故亡之耳而程傳謂帝乙制下嫁之禮此何據乎且下嫁何必妹乎若本義云帝乙歸妹時亦嘗占得此爻則歸妹之六五亦云帝乙歸妹當又占得彼爻矣儒者說經何可臆斷如此】以帝乙之尊而歸六五之妹於九二則陰之従陽順之従健小人之従君子皆得之矣以願而見諸行矣旣濟之受福坤五之元吉兩無愧耳

上六城復於隍【子夏傳作堭姚信作湟義同】勿用師自邑告命貞吝象曰城復於隍其命亂也

然而泰至此而否象生焉夫城土也隍去土者也向取隍之土以爲之城今且復傾城之土以塡之隍此平之無不陂而往之無不復也蓋坤當外盡而坎位上形【上位坎見前】坤爲土爲城而坎爲隍爲窞坤坎之合象固有之則𨿽坤眾水亦眾地水相比變而爲師而亦何所用則𨿽坤爲國邑【見前】兌爲口語【見前】邑之不戒治以告命而究近於亂何則往復之防介於俄頃卽守之甚固猶且不免於吝何況徵也保泰者視此矣

【坤下乾上】聚卦【三陰三陽】

否之匪人不利君子貞大往小來【否之匪人言否卦中之小人也本義疑之匪人三字爲衍以爲従比之匪人所誤則彖曰否之匪人不宜又誤矣易無秦火原不應漫指脫誤然本義但擬議及之而吳澄朱升注本競去此三字一何妄也】

彖曰否之匪人不利君子貞大往小來則是天地不交而萬物不通也上下不交而天下無邦也內陰而外陽內柔而外剛內小人而外君子小人道長君子道消也否則與泰反矣

象曰天地不交否君子以儉徳避難不可榮以祿【書愼乃儉徳謂以貶損爲徳也】

初九拔茅茹以其彚貞吉亨象曰拔茅貞吉志在君也夫猶是茅茹之拔而不可徵也貞則有守有守則志不在彚而在君矣互巽爲茅位在三五而其根在下故三爲茅初爲茹與泰同【仲氏曰陽能進則志在陰陰能守則志在陽健順之理殊也】

六二包承小人吉大人否亨象曰大人否亨不亂羣也亦將用其包並之量而欲上包陽而必不可包乃徒包其承已之小人以爲羣在小人則吉矣大人當此肯亂其羣哉不亂故否亦不亂故亨小人都不可與作緣也【諸解皆以包承作兩事則單一包字與前後爻辭俱不通矣朱升易注以承作脀牛牲也謂苞苴餽遺之事來氏易注以承指初爻謂承二者卽乘承之乘亦通】

六三包羞象曰包羞位不當也

包羞則凡可恥者俱容之矣【朱升易注以羞爲饍羞謂腥胾膾炙醢醤之屬非食品之正較脀抑末矣按左傳陳厲公生敬仲筮之遇觀之比有庭實旅百奉之以玉帛諸語以卦中互艮互巽艮爲門庭巽爲果蓏幹爲金玉坤爲布帛俱有庭實之象與朱氏苞苴餽享諸說甚合惜承脀二字尙須更易故不従耳】

九四有命無咎疇離祉象曰有命無咎志行也

此復泰之始也乾剛在上𨿽與下不交而大君有命常伸於下蓋艮爲門闕巽爲命令【二四互艮三五互巽】布乾剛之徳以加坤眾縱使小人茹彚不利大人而旣曰有命則大人自有羣在泰之時則朋欲其亡而在否之時則儔又欲其離祉初以彚見志此以儔見志也【疇儔也離罹也初與四應故皆有志字王文成答朱侍禦守忠書曰疇祉盈朝志行於眾】

九五休否大人吉其亡其亡系於苞桑象曰休否之吉位正當也

否従此休矣休未至於傾而稍休息焉故曰前者大人否今大人吉矣然而消長之理循環無端安危之幾間不容髮𨿽或否運初開泰期將轉而國家存亡自此政未可定也故嘗念曰其亡乎其亡乎系於苞桑乎夫九鼎之重不懸縷絲萬來之絇難縶弱木今以叢生之桑而系奔亡之轡我知其危矣上卦位坎【見前】坎爲叢棘而五當互巽巽爲拘爲繩【見說卦】故有司象若苞桑之諭舊稱堅厚【荀氏九家易以苞爲包謂乾坤相包桑者上下黃象乾坤也京房曰桑有衣食人之功聖人亦有天覆地載之徳故以爲諭陸績曰包木也言其堅固不亡如以巽繩系也李鼎祚謂五二包系根深蒂固若山之堅如地之厚】按苞爲木之叢生枝細不能系物此正與堅厚相反【熊過曰苞桑桑柔之方苞芽者與詩苞杞同】故唐陸贄收復河北後請罷兵狀有云邦國之杌隉緜緜連連若苞桑綴旒幸而不殊者縷矣此亦以苞桑細弱難以維系爲解舊過泥苞字遂認作堅厚實非義也

上九傾否先否後喜象曰否終則傾何可長也

否終則傾天下豈有長否之世哉

【離下乾上】二易卦

易姤【二來初往】

夬【二往上來】

【蜀才曰此本夬卦九二升上上六降二則得位得中而應乎幹矣此正推易之法之所始特蜀才祗發其端不令全著如姤初六升二九二降初亦得位得中而應干便不並及以俟後人類推之耳】

同人於野亨利涉大川利君子貞

彖曰柔得位得中而應乎幹曰同人同人曰【王弼曰所以能同人於野而利涉者非二之所能也以干行也故特加同人曰孔穎達曰同人曰猶言同人之卦曰也自程子作羨文朱子作衍文後遂去此三字如朱升易注類大謬】同人於野亨利涉大川干行也文明以健中正而應君子正也惟君子爲能通天下之志

同人者同於人也獨陰不同於眾陽而反曰同人則以六二之應九五初亦但同於眾陽而歷久而後應之【九五爻詞所以曰後笑曰相遇】故卦詞曰同人於野【初與二爲地道故稱野】野者眾處之地也而彖則曰柔得位得中而應乎幹【九五爲六二應】應乎幹則所以同之者祗此人也【繋詞稱二人同心】故是卦以二爲主而六二之詞但曰同人於眾與卦詞同而九五之應則曰先號咷而後笑蓋先違而後遇之又曰大師克相遇與彖義同第是卦六二一自姤推則在初一自夬推則在上故爻言同人凡四其在二與五則正中相應其各稱同人固也初與上何與而亦曰同人若曰以言乎推則此亦其可同者耳故初曰同人則不出門而早已同之然而非相應者也上曰同人則昔同而今反違等之在野泛泛然不我應也若夫九五曰相遇則儼以姤與之矣曰師克則儼以夬決之矣至於幹健中正則九五君子居正而應𨿽坤應而實干行焉故上卦坎位以純爻得見【說見乾卦】而離有伏坎復相背不解【離背爲錯坎】則卽此爻位原有川象況姤夬未推則初上兩陰而夾中陽爲大坎大坎大川也今旣推之則已滅坎象爲利涉矣反姤初之豖蹢【姤初六羸豖孚蹢躅】變夬上之滅頂【夬上兌缺爲滅頂】此非應乎幹而干行不至此故離中爲志而干行中正可以通天下之志焉按石晉髙祖以太原拒命廢帝遣兵圍之勢甚急命馬重績筮之遇同人重績曰乾健而離明健者君之徳明者南面而向之所以治天下也同人者人所同也此其時將必有同我者焉易曰戰乎幹幹西北也又曰相見乎離離南方也其同我者自北而南乎幹九十月卦也【此以卦位言幹西北卦位在九十月】戰而勝其九十月之交乎是嵗九月契丹果助晉擊敗唐軍晉遂有天下

象曰天與火同人君子以類族辧物【王弼曰君子小人各得所同蘇軾曰同人以不同爲同】

初九同人於門無咎象曰出門同人又誰咎也

初不及同而上過乎同初以姤之六往而居二則連九三而艮象成矣艮爲門故爻曰於門以本爻言也象曰出門則連二言也蓋出門而卽求同人何同焉然出門而不卽同人何咎焉

六二同人於宗吝象曰同人於宗吝道也

二本與五爲同人而尙未同也尙未同則同之者眾矣傳曰人盡夫也諺曰一女畱百家求也夫至一女當眾求而不其羞乎【吝者羞嗇之義】按廣韻宗眾也荀氏九家易亦以宗訓眾徐咸淸曰同於宗與同於野同此漢儒說易與隋唐字書無一不合今爲字書者【如字彚正韻類】妄有引類而特遺此訓遂使易義俱晦一何陋也

九三伏戎於莽升其髙陵三嵗不興象曰伏戎於莽敵剛也三嵗不興安行也

三與四則求同而不得者也夫三居離剛離爲戎兵【說見前】而背有伏坎坎者伏也【坎爲伏】伏其戎於互巽之木間【二四同宮爲互巽巽爲艸木】則已伏戎於莽矣然而自姤推而連艮象【見初爻】艮爲山艮之上剛卽髙陵也互巽爲股爲髙則升而髙也伏戎而升髙將以敵五【卽敵剛】而艮止矣𨿽歷離三之終防三嵗而弗克興矣夫巽順艮止則固所當安行者而欲其干行不亦過乎

九四乘其墉弗克攻吉象曰乘其墉義弗克也其吉則困而反則也

離剛堅乎外爲墉三爲二墉而四則乘之乘者乘三也其墉者二之墉也弗克攻者順也互巽也然乾爲天則弗克攻則又以互幹而反天則焉

九五同人先號咷而後笑大師克相遇象曰同人之先以中直也大師相遇言相克也

夫五之所應者二也則其所同亦二也然二以一陰而所承所乘所比皆陽焉能遽遇哉夫先反側而後友樂闗雎之義也同人亦然然有升陵者有乘墉者是必用干行之眾借離應之兵而出剛金以克之則始可相遇姤者遇也凡推卦者亦曰此所同者則亦従姤來者也按卦主離火火無定體故易例凡遇離則皆有笑咷之象如離不鼓缶而歌則大耋之嗟出涕沱若戚嗟若中孚爲大離或鼔或罷或泣或歌旅上卦離先笑後號咷類【說見來氏易及何氏訂詀】故舊說以號咷笑皆離火之聲非無謂也虞翻曰同人與師反故亦稱師或曰師五陰稱師同人五陽稱大師

上九同人於郊無悔象曰同人於郊志未得也

蓋従此是路人矣徐咸淸曰同於郊與同於野同

【乾下離上】二易卦

易姤【五來初往】

夬【五往上來】

大有元亨

彖曰大有柔得尊位大中而上下應之曰大有其徳剛健而文明應乎天而時行是以元亨

大有者多也【春秋傳丰年多黍多稌爲大有】夫以一陰踞五中而諸陽之大皆爲所有【易以陽爲大陰爲小故凡稱大壯大畜大過皆以陽多爲名】不旣多乎況上離互兌【三至五爲互兌】以干之天行當夏秋成物之候長養矣【夏爲離五月卦爲長養】稔矣【秋爲兌七八月卦爲稔】不又多乎故曰大有者多也苐是卦所推以姤之下柔與夬之上柔同易五剛是上下兩柔俱得尊位居諸大之中【大中者諸陽之中也】而夬上與姤下皆應之【上下應】則夫內爲剛健【下幹】外爲文明【上離】剛柔相應【應乎天卽柔應剛】而乘時以行【時行】凡四徳之所謂元善而亨通者亦皆於天火見之【元亨】而何勿多之有

象曰火在天上大有君子以遏惡揚善順天休命初九無交害匪咎艱則無咎象曰大有初九無交害也初之所有本自五來則向原與五有交而今無矣是何也則以五之交如者自有在也【謂應二】但六五爲離中爲日日行交道或自外而內或自內而外而惟當正交之地則不無陰亢陽月揜日之害【見別傳】如三當內外之交而曰小人害是也【如此推說則三爻害字五爻交字俱有著落】今旣無交則亦無害而特其所爲無交者匪以害故蓋害者咎也大有之初四陽遞行但稍爲難進則已無咎吾所謂無交害者亦大有之初如是焉耳故象特申之曰大有初九【従來無交害無咎俱不可解卽象詞加大有字又加初九字俱無謂此推易之發所未發也】

九二大車【蜀才本作輿則坤爲大輿矣非是】以載有攸往無咎象曰大車以載積中不敗也

二則陽多矣居下幹之中當互幹之首重剛而中比積載之時也【小畜徳積載】幹爲大車【見虞氏易】行健有攸往而離牛【離爲牝牛】前之此大有之所積者而何有於敗

九三公用亨【虞氏易作亨以鼎餗爲解古亨享通用春秋傳占此爻謂戰克王饗饗卽享字或以亨解通非是】於天子小人弗克象曰公用亨於天子小人害也

以干三而踞下國之首三公象也大有至此已眾多之極而身居互兌進爲容悅【兌爲悅】則將絀所有以享於君時固有之第三當內外之交與初之無交不同而又不能爲六二交如之應則過於容悅反爲小人小人則弗克享矣何也以害故也按左傳晉文侯將納王筮之遇大有之睽曰戰克而王饗吉孰大焉【左傳僖二十五年秦伯師於河上將納王晉侯筮之遇大有之睽曰吉遇公用享於天子之卦也戰克而王饗吉孰大焉且是卦也天爲澤以當日天子降心以逆公不亦可乎大有之暌而復亦其所也】則享君固大有事其害者以弗克享耳若其變乾天爲兌澤而以當離日謂之天子降心以逆公則此卦乾下離上降心亦然故傳又曰復亦其所大凡占卦旣有動則貞悔俱占無有捨之卦而仍占遇卦如朱子用九所云者略見幹下

九四匪其彭【韻會曰彭多也易音旁子夏本作旁至程傳解盛引詩彭彭爲證則彭彭本作騯騯非單字解矣】無咎象曰匪其彭明辧晳也

四則陽之多従此而極嘗恐以眾陽逼一陰曰陽多矣則陽𨿽五有而非五所有乃其有也其有則咎矣故於此攺大有之名曰彭彭者多也猶大有也蓋居四者能不以爲彭而其所爲眾多者若非其彭則處髙不危處近不偪處極盛而不盈滿自非得離火之明而辧而能晳何以至此

六五厥孚交如威如吉象曰厥孚交如信以發志也威如之吉易而無備也

五居離之中孚象也乃下應乎干親賢惇信若與之相交者然是能以孚中而發通誌𨿽一陰自守簡易無備而其威儼然是非不戒而孚不怒而自威者乎【左傳閔二年成季將生筮之遇大有之幹曰同復於父敬如君所夫幹爲父以離變乾爲同復於父則此亦君象矣或以上爲主以此爲攝位之佐泥下祐字非是】

上九自天祐之吉無不利象曰大有上吉自天祐也夫五之交孚旣已應乎天而承上剛而不知此上剛者卽向之自天而助成之者也上與五俱爲天位而夬以上柔而易五剛則實借天以助之𨿽一陽與四陽同而此有所自凡所謂尙賢所謂履信【見繋詞】所謂元亨而無不利者上與五共之矣大有之終莫盛乎此故傳又申之曰大有上吉

仲氏易卷七

欽定四庫全書

仲氏易卷八

翰林院檢討毛奇齡撰

【艮下坤上】二易卦

易剝【上來三往】

復【初往三來】

謙【歸蔵易作兼子夏傳作嗛】亨君子有終【說苑此下有吉字】

山形一何髙而居乎地下【劉表曰地中有山以髙下下】謙也謙則必亨是以君子有終也夫君子剛象也三終象也艮者萬物成終之象也夫以君子之剛處內卦之終而又當萬物成終之艮則有終矣蓋萬物之所以成終者莫如艮【見說卦傳此以九三爲卦主以九三爻訓卽此卦詞故也】

彖曰謙亨天道下濟而光明地道卑而上行天道虧【馬融本作毀】盈而益謙地道變盈而流謙鬼神害盈而福【京房本作富後漢劉修碑同】謙人道惡盈而好謙謙尊而光卑而不可逾君子之終也

夫謙自剝來者也夫上與五天道也夫以剝之上而降爲三是天道下濟而成光明也謙又自復來者也夫初與二地道也夫以復之初而升爲三是地道𨿽卑而气上行也【天自光明然以互坎言之則坎月有光矣苟爽曰陰去爲離陽來成坎故光明彭城蔡景君說剝上來之三卽侯果亦言之然卽以剝之六三上升乾位爲地道上行此皆舉推易之法而未全者】且夫三與上卦之終也亦卦之盈也【謂兩卦之盈數】剝降上之陽而予之下是天之所盈者虧矣復升初之陽而予之三是地之所盈者變矣天道虧上盈以益下之謙地道變內之所盈而流其謙於外然且三爲神四爲鬼而三盈之神居坎險而近於害【三居互坎中以險近害】三與四綂爲人道而三盈之剛詘坤下而近於惡【三艮詘坤四之下】一若鬼神人道亦惟謙是福而謙是好則夫謙之在天固尊而光而謙之在地𨿽卑而不可以逾非君子之終而何【三爲神四爲鬼見虞翻說】

象曰地中有山謙君子以裒【鄭荀董蜀本作捊】多益寡稱物平施

字書引易掊多益寡掊者尅也卽剝也上従剝來是裒多也益者愈也不虧也下従復往是益寡也損益備則施予平矣

初六謙謙君子用涉大川吉象曰謙謙君子卑以自牧也

謙之初卽復之三也夫三在下卦謙也復遜位以居於初人謙也山在地中謙也而初又爲山之足又謙也謙又謙非君子乎𨿽然互坎在前川也而通視之爲大坎則大川矣是惟柔降而剛升者能涉之而何勿吉

六二鳴謙貞吉象曰鳴謙貞吉中心得也

二爲正位而居中則其謙正而出自中心不必自鳴其謙也有鳴之者也鳴者聲也誦也按復爲地雷則下卦本震震善鳴而前有互震則又有遙鳴之象所謂鳴也若姚信曰三體震爲善鳴而二親承之故曰鳴謙則隔一位矣【三四五爲互震與二無涉故隔一位】

九三勞謙君子有終吉象曰勞謙君子萬民服也三以一陽居互坎之中坎爲勞非勞謙乎且以剛綂柔相其互體與地水之師無二而又據艮之三履震之首則謙讓憂勞或動或止以之成萬物而服萬民固其所也【互坎爲勞內艮爲有終互師互復爲萬民服】

六四無不利防謙象曰無不利防謙不違則也

三之前後皆順剛不貳有何勿利而特其所居位髙有似乎三之謙反聴其指防然者然而未嘗違度也【九家易防猶舉也陰欲舉三使居上五也楊簡曰六柔四柔坤體人柔恐過乎謙故使之防去其謙焦竑曰防裂也開裂坤艮爲二之義俱未合】

六五不富以其鄰利用侵【王本作寢誤】伐無不利象曰利用侵【郭京本謂爻象俱是徵字則下徵字復見矣】伐徵不服也

已無所利而惟臣鄰之是利君之謙也然而猶有不服者夫三處剛位而上六則應剛而傲五六二則承剛而不合五皆不服者也夫爻具師象以敵二也命三率師以敵上也九三震之剛有鐘鼓之伐也六五震之柔無鐘鼓之侵也夫五陰見坎而成互離【陰爻見坎位爲上互之離】離主兵戈而人適當此不服之象形於比應則夫仁者之勇或侵或伐光明震動以出之何勿利焉

上六鳴謙利用行師徵邑國象曰鳴謙志未得也可用行師徵邑國也【陸徳明作徵國無邑字謬】

夫六二之爲鳴謙也以本震也此非己鳴之而人鳴之也若上六本艮而倒震且又乘上互之震乃欲效震鳴而自鳴其謙豈得志乎第上六以坤極而加互坎之上地與水互師象也師則居髙而綂眾捨虧盈之謙而恃剝艮之剛容或有之然以之爲利則不可蓋坤順其性也尊而光者其徳也乘剛而應剛乘柔而比柔者其位也以至謙至順居應剛比柔受侵受伐之髙位而以之行師縦曰可亦第自徵其邑國已耳【張杉曰邑國者采食之都明勿驚逺略】蓋上六之謙其配乎有終而思以善成其終有如此

【坤下震上】二易卦

易復【初往四來】

剝【上來四往】

豫利建侯行師【按公羊傳孔子欲作春秋卜得陽豫之卦宋氏云夏商之卦名王氏易辧云舊易豫上原有陽字如習坎類而周易刪之然不可考矣】

彖曰豫剛應而志行順以動豫豫順以動故天地如之而況建侯行師乎天地以順動故日月不過而四時不忒聖人以順動故刑罰淸而民服豫之時義大矣哉豫有二義早計也【爾雅豫敍也郭璞曰事預備則有敍】樂也【卽悅豫之義】蓋先物而動則莫如雷之出地而雷旣出地則物以生成而樂然而曰建侯曰行師者震爲侯坤爲土建侯象也以一陽綂五陰爲地爲水【三四五爲互坎】而以上震之長子帥之行師象也【此義見鄭諸說若韋昭注國語以坤爲居樂爲建侯震爲外威爲行師皆通】𨿽剛非中位然一剛而諸柔應之【四非中故不止與初應與剛中而應不同】且合三五之互坎與體之大坎坎中爲志【見前】剛得應而志自行下順上動此與天動於上地順於下者相同而況君之撫有此眾乎故其在天地則日月不過互坎大坎皆與伏離爲背合坎月離日無過差也四時不忒上震【正二月卦】下坤【六月卦又四月卦】互坎【十一月卦】互艮【二三四爲互艮十二月卦】遞四時而順序之不少僭也其在聖人則坎爲律而互艮而止而刑淸坤爲眾而居下而順而民服則是剝與復爲時卦【復陽生之時十一月卦剝陰長之時九月卦】乃易而爲豫而長陽絀陰之義皆見焉【一陽帥五陰】何其大也

按國語晉侯將入秦筮之得屯之豫初四五三爻皆動占法爻動多則占彖故司空季子占法謂屯豫彖皆利建侯得國之象也【詳見屯卦】若占此彖則曰坤母也震長男也母老子彊故曰豫【坤爲大母故老震爲長子故彊】其繇曰利建侯行師居樂出威之謂也【居樂坤內出威震外居樂故利建侯出威故利行師】此皆以兩卦內外及說卦互象爲斷與推易之法正相表裏若晉史郭璞傳所載晉元筮興復事【晉史元帝爲晉王時使郭璞筮之遇豫之暌璞曰會稽當出鐘以告成功上有勒銘應在人家井泥中得之繇詞所謂先王以作樂崇徳殷薦之上帝是也及帝卽位太興初會稽剡縣果於井中得一鐘長七寸二分口徑四寸半上有古文奇書十八字人莫能識】則近乎狡獪且第有案驗而無占斷驟覺難測及以推易之法衍之則了若指掌非畸事也豫上震下坤震爲龍爲首出之子而下連坤土此奮而出地之象也悔爲睽上離下兌向明而治而金以宣之體離互亦離【暌二三四爲互離】此重明重光中興之象也震爲鳴爲聲【見前】故先王以作樂崇徳而合暌之兌金以升於暌之離火是坐明堂向南離而考擊鐘鏞以作樂之象也祗兩卦皆有坎水以陷之【豫暌三四五皆互坎】則尙在陷中未經出土而豫坎互坤【豫三爻爲坎坤互用】則當在水土之間況豫之震爲東方離爲南方【見說卦】會稽者東南郡也豫有互艮【二三四爲互艮】艮爲成萬物之所以成終者也【見說卦】則非告成功乎若曰鐘有勒銘有古文則睽離爲文兌爲言以文爲言非勒銘乎至若長七寸二分者南北爲縦縦卽長也南離之數天七地二【此大衍之數宋儒誤以爲河圗者下同】則七寸二分也大數陽小數陰也東西爲衡衡卽徑也西兌之數地四天九則四寸半也陰數四折陽數之九而半分之則四寸有五也

象曰雷出地奮豫【崔憬以雷出地句奮豫又句】先王以作樂崇徳殷薦之上帝以配祖考【易通曰樂樂也】

初六鳴豫凶象曰初六鳴豫志窮凶也

豫上爲震震當鳴【說卦】而初自復來向時之震鳴今已易爲坤喑矣乃復倚虛震而爲之鳴夫無實而有聲者爲妖【五行占法稱鼓妖是也】況震鳴在四而我故先之是太早計也計之太早則似豫而實窮矣窮則凶凶又何樂

六二介於石不終日貞吉象曰不終日貞吉以中正也此以不豫爲豫者也二處坤之中以陰居陰而五不我應乃復當艮山之初而介艮剛以與五相阻是介於石也【說卦艮爲石】且離象爲日下卦本離位純陰則見【一二三離位說見前】而二當離位之中離象未竟【離象終於三爻以三爲下卦終也】是不終日也夫前有所介而其所自處者復爲不終日之計可謂豫乎然爻處坤中順而守正與初之妄動者反可謂不豫乎夫初與二同爲地道而一動而凶一順而吉此無他順動之致殊由中外之勢異也【以一卦言之則二爲中初亦爲外】

六三盱豫悔遲有悔象曰盱豫有悔位不當也【向秀以盱爲盱睢亦承視貌】

三多悔介亦多悔【見繋詞】蓋以坤迷之盡當艮止之半不能早計徒仰視上震羨其所得而悔之則亦晚矣【悔恨與攺悔同義】夫離爲目【說卦】三四半離而従上則爲盱目【盱者張目上視也三陰四剛得離半目而三陰従四上剛有上視象】徒盱目以觀𨿽曰悔晚然不可謂無悔也何也位使然也

九四由豫大有得勿疑朋盍簮象曰由豫大有得志大行也

此其爲豫則有所自者也由自也自復爲震震則先事而動自剝爲艮艮則後事而成先事而動則早計後事而成則樂此豫之大有得者故互坎爲疑而互艮止之曰勿疑也夫西南得朋五陰皆朋也而合而總乎此矣盍合也簮總也以一陽括眾陰而貫乎其中如簮之括髮者然非得坎志而大震行不至此【玩辭困學記曰或謂古無簮字按鹽鐵論神禹治水遺簮不顧列女傳姜後脫簮家語孔子聞哭蓍簮皆是】

六五貞疾恆不死象曰六五貞疾乘剛也恆不死中未亡也

坎爲疾【說卦】疾與豫反書所云王有疾勿豫是也夫四五皆互坎而體之大坎【通體中實爲大坎】則君獨受之第坎象爲月而五當坎上正滿之時所謂縆也縆與恆同卽詩所謂如月之恆者𨿽恆有半魄而中明未亡實未嘗死【月魄謂之死書曰旁死魄】則爲久長計仍有類於不終日者此則豫仍未豫者也五與二應正上坎下離相對之位而上爻不純且四剛逼而多亢遂致坎憂【說卦】離樂【南爲凱凱者樂也南方長養萬物故樂】坎月之恆明反不如離日之暫麗如此

上六防豫成有渝無咎象曰防豫在上何可長也上自剝來剝上剛爲艮而今易四柔而防艮之迹是豫之有成者莫如艮所謂成言乎艮者【見說卦】而今已變而渝矣渝則防防則不長然而猶無咎者天下難與圖成者未必不可與慮始旣已遇豫而敗其所成則變動方開正謀始之事所謂以毀爲成以變爲正者豫道有焉幾一陽所推之卦俱自剝復則俱従初上對易然特於此卦發其例如初旣變震則鳴震爲凶上旣變艮則防艮爲無咎第於九四所易之爻直揭由字以明推必有由而初揭震鳴上揭艮成與一陰推自姤夬而履揭夬履同人揭姤遇正同特姤夬分揭二卦而此従一卦並揭之則亦陰陽奇偶之防意耳蓋推卦之顯著而精核如此

【震下兌上】三易卦

易否【上來初往】

【又易】咸【三來初往】

益【上來四往】

隨元亨利貞無咎

彖曰隨剛來而下柔動而悅隨大亨【舉正謂此下脫利字謬】貞無咎而天下隨時【王肅本時作之本義従之】隨時之【王肅本作之時本義従之】義大矣哉

隨者従也震動乎內而兌悅乎外動則將爲人所従而悅則因而従之則以悅従動以兌従震以陰柔従陽剛隨義固然第震位正東爲初春之卦雷動水隨則陰本従陽而兌位正西爲秋盡之卦雷收澤中則陽又従陰所謂時也蓋隨自否來以上剛與初易又自咸來以三剛與初易又自益來以上剛與四易皆剛來而下乎柔則原是以陽従陰而旣易之後下動上悅則然後以陰従陽是必動而能通不詭隨而一以正【按左傳襄九年穆姜筮艮之隨有元者善之長也數語與乾卦同是舊易幾元亨利貞皆作四徳如坤之元善屯之立元與此傳可驗自孔子贊易始斷以四徳予幹而餘皆解作大亨以正詳見乾卦及鄭康成注此卦仍曰能長之以善通其義禮和之以義幹之以正則功成而有福是必漢時古易未亡其斷法原如是耳】則陰陽相隨惟時所従所謂天下隨時者此其義豈細故也宋時金主完顏亮入冦筮蠱之隨【此正相反之卦六爻俱動然仍占遇之兩卦彖朱子謂六爻俱動則占遇卦者益謬矣說見乾卦】占者曰我有震威【震爲出威見國語】而外當毀拆【兌爲毀拆見說卦】敵敗之象也【內我外敵】蓋隨自否來又自益來皆以上剛塡下柔而蠱之所變亦復如是艮上變柔【蠱艮上九變隨兌上六】巽初變剛【蠱巽初六變隨震初九】乾元在上下塡坤初斷金主之首而墜於地矣且兩互爲漸【三五互爲巽二四互爲艮合之爲風山漸】漸之辭曰夫徵不復其何能返後果驗

象曰澤中有雷隨君子以向晦入宴息【翟曰王者向明視事向晦宴息時也九家易曰雷蔵於澤八月之卦正天下隨時之象】

初九官【蜀才本作館】有渝貞吉出門交有功象曰官有渝従正吉也出門交有功不失也

夫初以否上咸三爲震剛是今之爲長男爲出帝【帝出乎震】所稱官者皆従初柔之變而得之者也渝者變也第四爲正應兩剛不交惟出當互艮【二三四互】艮爲門闕則二與四同功【見繋詞】二柔四剛似乎可交而特其所交者功焉耳非其應也夫出門者隨也隨而得陰不能無失顧變柔得剛則自處者旣已正而在前所隨復陰陽同功則彼之所有亦卽官之所有何失焉蓋同功爲互體此三聖所共演而其說不明乃此曰有功而四爻之所應者卽曰明功猶不明乎【合此與四爻對照其義倍著】觀易者審諸【明功非明其同功之謂此但借以明推卦說有如是耳】

六二系小子失丈夫象曰系小子勿兼與也

三陰固當隨謂之婦隨而特此婦人之足羇絆不前猶圈豚然毎隨男子輒若爲男子所系累者況二三兩爻聨袂相隨又復前當少男【互艮少男】而後遇長子【正震長子】夫少男者小子也【孟子子男同位】長子卽大夫也【長子稱丈夫猶師長子稱丈人也】今二之所隨本近大夫而忽與小子同體【二居震之中而互艮之體卽始於是所謂同功一體者】長者足未展而小子之手已拘之【震爲足艮爲手】前後牽曳勢不兼與是前所見系者爲小子而後所失者在丈夫也

六三系大夫失小子隨有求得利居貞象曰系大夫志舍下也

乃若三甫入艮門而震足已追及之【三居艮中當震足之末】小子之艮背尙未依而丈夫健足一若連雞之不可解是後所見系者爲丈夫而前之所失者在小子也夫力求上進猶懼不前志在居下安望有及【捨居也】特是三自咸來當在咸時居剛爲巽【六二九三九四爲互巽】而今易爲柔柔亦爲巽【六三九四九五爲巽】是我之所隨𨿽已受巽繩之系而未必不足邀巽利之得【巽爲繩爲近利市三倍】惟恐小子在前艷其多獲【四爻隨有獲】忘向之所失而於此復求其有得則前後長少牽曳何已故曰三位不正惟正則吉也蓋惡三之多詭隨也

九四隨有獲貞凶有孚在道以明何咎象曰隨有獲其義凶也有孚在道明功也

九四居巽中而利有獲【見上爻】自此以往將必凶幸身居坎孚【二至上爲大坎坎爲孚】當離明之旁【一至五爲大離離爲明】而震行隨之【震爲行爲塗】則我之有孚已在道塗卽當六二同功之始而其義已明𨿽凶何咎蓋四與初應兩剛不交故借二以爲功而四亦借二之同功以爲應其相隨而相照如此

九五孚於嘉吉象曰孚於嘉吉位正中也

此全卦之君上大坎而下大離得負陰向明之治而坎孚離嘉【文言亨者嘉之會也爲南方離卦之位故爲嘉】祗位當正中而上下應焉隨之主也

上六拘系之乃従【王弼以此句】維之王用亨【與享通用】於西山象曰拘系之上窮也

此陰之見系於五者也凡隨皆以後従前而系則有與後隨者上之系五猶三之系丈夫也苐此之所系固結不解系之又系之【來易曰維與系同詩曰縶之維之但重系之耳】幹鑿度亦云上六九五拘繋之又維持之則以隨至此而極【上窮也】無可解焉蓋此爻在益原居巽剛【益上爲巽】今變爲三五互巽其巽繩所系與二三同而倒巽尢甚至隨之之盡內動外悅天下皆隨於是告名山而升享祀一如我周之肇西土者自非隨時之極大亨以正焉能有此兌西方之卦連艮爲山而此當兌口象爲饗食當其時者非王而何【何氏訂詀云兌爲巫凡卦有兌者多象祭祀如萃之王假有廟損之祀事遄往困之利用祭祀升之王用享於岐山皆是蜀才曰此本否卦剛自上來柔自初升亦推易一法】

仲氏易卷八﹤經部﹐易類﹐仲氏易﹥

欽定四庫全書

仲氏易卷九

翰林院檢討毛奇齡撰

【巽下艮上】三易卦

易泰【初往上來】

【又易】損【初往三來】

恆【四往上來】

【虞翻以隨爲否上之初剛來下柔以蠱爲泰初之上剛上柔下皆推易之法】

蠱元亨利渉大川先甲三日後甲三日

彖曰蠱剛上而柔下巽而止蠱蠱元亨而天下治也利涉大川往有事也先甲三日後甲三日終則有始天行也

蠱壞也器不用則壞【春秋傳曰皿虫爲蠱】人不事事則亦壊【說文曰蠱事也盧氏曰不事事也尙書大傳云乃命五史以書五帝之蠱事以太古之時無爲無事也】夫以內巽之行而復外艮以止之宜其壊也然而大亨者豈非以其蠱也哉不事則蠱而蠱必有事誠能事其所不事則治亂之功勇於治治𨿽大坎在前【自一至五爲大坎】而震互於巽【自三至五爲互震】雷旣動【謂震】而風自行【謂巽】大川之涉有何勿利特事貴及時彼夫巽與止而猶可以事事者所賴有震動之時在也故震爲木爲甲【震東方卦屬甲木】而甲爲幹始【甲乙丙丁戊己庚辛壬癸十干以甲爲首】凡天時所周將有所終則必有所始今已得始甲則凡先乎此後乎此而皆得以甲周之所謂終則有始者𨿽曰幹有十數而前三後三歷七日而十已周蓋先甲爲辛爲金爲壬癸爲水【西方庚辛金北方壬癸水】後甲爲乙爲木爲丙丁爲火【東方甲乙木南方丙丁火】合木火金水而四時悉備【東南西北卽春夏秋冬】所不用者獨戊已耳故子夏傳曰先甲三日者辛壬癸也後甲三日者乙丙丁也夫第言辛壬癸乙丙丁而不言戊已則明以戊已爲不用矣蓋戊已屬土分王於八幹【土分王四季】而所行特遲言震甲者必去之【先甲後甲說各不同馬融謂甲在東方艮在東北爲先甲巽在西北爲後甲其於艮巽則合矣然與三日無涉鄭謂令甲之首必先令三日後令三日以示取信且前三用辛取更新之義後三用丁取丁寧之義則又與卦彖取義無與若虞氏易謂下卦變幹爲前三甲上卦變幹爲後三甲甲者幹也則純取變動全無定準且何以爲三日也胡氏謂先天甲在東之離由甲逆數離震坤三位爲艮先甲三日也由甲順數離兌乾三位爲巽後甲三日也則與繋詞及坤卦方位不合且徒協艮巽亦無義至蘇傳謂陽生於子盡於已先甲子戌申陽極生陰之時陰生於午迄於亥後甲午辰寅陰極生陽之時則子反陰生午反陽生戌申反陽盛辰寅反陰盛尢謬若漢武冬至立泰畤於甘泉詔曰先甲三日後甲三日朕甚念年嵗未咸登飭躬齋戒丁酉拜況於郊則以此當三日之齋斷節取義與易理不同】若是者何也夫蠱自泰來者也以泰之初剛而升爲上剛又自恆來者也以恆之上柔而降爲四柔則是剛使上而柔使下也且又自損來者也損內卦本兌而今攺爲巽損外止可脫而今加以順是向之說而止者今巽而止也【朱本義亦注卦所自來謂此卦一自賁來一自井來一自旣濟來則凡卦可來不勝舉矣若程傳亦見及此謂自泰變來以干之初九上而爲上九坤之上六下而爲初六此是卓見然但知自泰不知恆損終是偶然見及與本義一多一少正其有見而未達處然則推演之言其早爲二子所許久矣】然第患不事事耳苟能事事則治亂之功勇於治治𨿽以治天下可矣而況於涉川蓋涉川之往貴有事也自甲至癸終而復始所事者急也夫人事盡則天行亦見按秦伯伐晉之筮詳見左傳少時讀其文而不得其解嘆易義已亡三聖所傳之防茫然不曉卽周漢相距曽無防時而周史占法至漢盡失縦或晉唐諸儒偶有觸發終不得要領及聞仲氏推演之說印之三聖之所傳戃怳相合因復返而觀周史之易知推易之法卽占易之法而惜當時所傳兼卦【謂兼之卦】多而専卦【謂専有遇卦】少也夫兼卦則義在動變兩卦比校不全用本辭然猶有本辭可按驗者若専卦則所演所占皆是物也然而不觀之所推則其義不見如秦伯伐晉筮之得蠱【左傳僖十五年秦伯伐晉卜徒父筮之遇蠱曰涉河侯車敗詰之對曰乃大吉也三敗必獲晉君其繇曰千乘三去三去之餘獲其雄狐夫狐蠱必其君也蠱之貞風也其悔山也嵗云秋矣我落其實而取其材所以克也實落材亡不敗何待三敗及韓戰於韓晉侯車敗獲之以歸】夫蠱彖與蠱象具在也卽宣聖所贊今所謂大象小象者其辭亦未嘗亡也然而涉河之師三進之勝侯車之敗雄狐之獲於卦於象於爻於辭何曽有是而印之推易則曠若發蒙了若指掌剨然嗒然若霧捲若冰釋踴躍而不可已然後知周史之占宣聖之贊文周之推演掩抑數千年而今日而始暏之也夫所謂涉河者何也夫河者水也坎也凡爻之逾剛中而成坎象者卽爲涉川【以一剛在中卽爲坎】此通易之例也今蠱自泰來以泰之初九越二三之剛而爲上九又自損來以損之初九越二之剛中而爲九三是皆逾剛爻而成坎象所爲逾河之師是也然而未嘗三去也【三去卽三驅謂三進而三敗之】夫相筮之法內我也外敵也以我向敵而一則以泰之初剛進爲上剛再則以損之初剛進爲三剛是三進之師旣已有二而又且一自恆來【皆見卦首】以恆之四剛而進爲上剛三陽遞進無非勁卒而皆足以制其險一曰三去一曰三敗向非此推易而何以有是三也且夫侯車何以敗也夫坤者輿也【見說卦】泰易外卦之坤輿以爲艮止【泰外坤變爲外艮】外爲敵固將止敵之車矣乃震亦車也【見虞氏及九家易】恆又易外卦之震以爲艮止【恆外震變爲外艮】夫震爲動木視若仰盂此車箱之象也今易爲艮止而又倒震象以覆其車【震爲車倒震爲艮】非車敗乎震爲侯【見前】非侯車敗乎故曰千乘三去言我本千乘之侯也三剛並進是三去也三去而覆其車則雄狐獲矣何也艮爲狐狼【見虞氏易】艮之陽一爻卽雄狐也雄狐陽狐也陽狐而蠱者必其君蠱者君父之惡也故又曰夫狐蠱必其君也此以推易爲占易者也至於卦本辭則貞風也其悔山也貞巽木而悔艮土以木尅土以風落山誰曰不克此則占本辭者耳夫旣占推易又占本辭推法可驗占法亦可驗蓋其以専卦而見三聖之易者有如此【周史幾繇詞皆筮時當前斷語非古詞也杜注以爲古太卜詞而今亡之焦贑直造爲易林以代繇詞妄矣】

象曰山下有風蠱君子以振民育徳【王畿曰風言振山言育】初六乾父之蠱有子考無咎厲終吉象曰乾父之蠱意承考也

夫天下之以不事事而致壊事者豈少哉晏安之習積之有漸蓋自其祖父而已然矣此其際不可不有以干之幹者事也幹蠱者事事也【仲氏曰蠱爲事干亦爲事猶亂曰亂治亦曰亂也不事曰事猶昭昭之多不多曰多也】夫事事而豈止於一家已哉然請觀之家夫泰之以三陽爲幹也是父也【幹爲父】今與上易位而成艮剛是父亡矣父亡稱考【書如喪考妣離騷朕皇考皆注父死之稱也上爻有宗廟之象初推而入有考象】而無如其有遺事也蠱也此非他之蠱父之蠱也夫言父則謂父不可以死也乃猶幸其幹之也曰有子矣今而後可以瞑矣故曰是考也無咎者也在父則有蠱而在考則無咎子𨿽厲亦何傷乎故厲終吉按子夏傳曰臨事専故厲成其志故無咎有事然也【鄭曰子攺父道始𨿽厲而終則吉事若不順而意則順也】蓋巽爲命令【見說卦】父有命而子承之亡則不然今曰意承亦曰吾承之以意所謂従治不従亂者此耳【漢志平帝元始元年廣牧女子趙春病死復生自言見夫之死父引京房易傳曰乾父之蠱有子考無咎謂子三年𨿽不攺父道然亦當見前人之非不則爲私私則其妖爲人死復生則亦以考爲死父之稱𨿽死亦當幹蠱與此正同】

九二幹母之蠱不可貞象曰幹母之蠱得中道也父爲考則所存者母也父蠱母亦蠱所謂蠱矣蠱在母則當以不事事之所謂善事也可以貞乎蓋二以剛爻居中正之位似乎可貞然下體位巽而又當互兌之始則其所以爲中者乃巽之中也巽而悅則不可貞不可貞卽中矣此六爻皆幹蠱之子其所爲父爲母者本無定位夫亦隨象而名之此之爲母以初爻而言也初與二同爲地道如兄弟然初旣承考則二當將母【唐鶴徴曰二爻獨言母者對五柔而言也猶晉之稱王母也仲氏曰蠱従三卦所推初三四上皆有對易惟二五無易故二五自爲相應則下剛爲子上柔爲母似亦可通特此與初爻一陰一陽同才共道則又不在應而在比矣】

九三乾父之蠱小有悔無大咎象曰乾父之蠱終無咎也

蠱事也又惑也【伏曼容曰蠱惑亂也】三爻本損澤之陰移陽爲風是以少女爲長女此則蠱之所由來也【左傳秦醫和謂晉侯近女室疾如蠱在周易女惑男風落山謂之蠱杜注艮少男而悅巽之長女非匹故惑】第三爲互震之始正幹蠱者徒以四上兩陽不能相應而又居坎中故小有悔耳夫幹蠱又何咎焉

六四裕父之蠱往見吝象曰裕父之蠱往未得也四本震陽而移爲艮陰上下無應乃又互於兌以兌折之終當艮止之始此大不能事事者且夫父之蠱以長女也今復易恆之乾剛而爲兌之少女兌爲妾【見說卦】是旣惑長妻而又以少女當下妻之惑【漢書以妾名下妻】裕其蠱矣夫艮止也惑且止將安往乎

六五乾父之蠱用譽象曰幹久用譽承以徳也

外卦爲受蠱之地而亦幹蠱者重幹也二與五應用二之令聞以承前之徳此善幹者繋曰二多譽

上九不事王侯髙尙其事象曰不事王侯志可則也上之剛一自初來初之所承事者二也二臣象也侯也一自四來四之所承事者五也五君位也王也今皆不事矣以言其位則至髙以言其志則可尙【孟子尙志與此志字同】此𨿽在幹蠱之外者然泉石之癖亦一蠱也要之事有不同幹蠱者事所不事髙尙者不事而事故曰艮𨿽止而出險之剛【上爻已出大坎】往可有事卽不事亦其事耳

【兌下坤上】聚卦【二陽四陰】

臨元亨利貞至於八月有凶

彖曰臨剛浸而長悅而順剛中而應大亨以正天之道也至於八月有凶消不久也

地臨水曰臨如臨深然故以卦言之則爲坤臨兌而以爻言之則爲陽臨陰第是卦體當大震【兼畫之震】震體従乾故一以干徳予之【𨿽不訓四徳而卦詞則同】所謂大亨以正者則以震主行【爻內言志行中行皆以此】二陽方動由漸而長內說【兌】外順【坤】剛中【九二】而應【六五】此固天道之自然而祗其所爲陽長者不可久恃従來消長之防循環無窮旣有長則必有消故取象於臨以爲臨則不行【左傳宣十二年邲之戰知荘子曰不行之謂臨有帥不従臨孰甚焉】而無如陽日以升陰日以轉今以十二辟卦計之臨之爲卦祗二陽生地不過建丑十二月耳【自復一陽建子十一月起臨二陽十二月泰三陽一月大壯四陽二月夬五陽三月幹六陽四月而陽數已終所謂陽絕於已也乃自姤一陰建午五月起遁二陰六月否三陰七月觀四陰八月剝五陰九月坤六陰十月而陰數已終所謂陰絕於亥也漢儒以此爲十二辟卦】而試一反觀則臨觀對見【臨觀自乾坤至末凡卦皆對】卽此臨之十二月已至於觀之八月【觀卽在臨中故但言至八月不然何以不至九月十月耶】𨿽同是二陽而陽之所爲長者亦卽陽之所爲消【臨長至二陽觀消至二陽】況坤位西南時在六月兌位正西時在八月【見說卦此又是一義以明八月之義皆本象所有故推及之非泛泛也】上坤下兌原有所臨非時之憂而倒兌爲巽従外視內則以觀對臨更有反觀而得之之象且文在商時確守商正二陽建丑此正一王端朔所由始也商徳浸衰【史記至帝乙而商道衰】至是己見作易者其有憂患矣【殷建丑以十一月爲嵗首商書所稱十有二月乙丑是也但臨文多攺朔不攺月故仍寅月爲一月卯月爲二月則従泰一月起至觀爲酉爲八月此十二辟卦所定非謂従臨卦數起得八月也但卽従臨卦數起至觀亦是八个月且臨下爲兌兌又八月卦故取象如是耳鄭康成旣以臨卦爲建丑殷正月又云臨自周二月至八月而遁卦受之則遁本辟卦六月而以爲八月誤矣且此時安得有周制也虞翻亦以遁爲旁通之卦夫臨觀倒對仍是臨卦而旁通則陰陽俱反與臨何涉若蜀才謂自丑月至申月凡歷八月而成否則又連臨數起不従臨前數起是以丑月爲一月又與詩易臨文不攺月之說不合至程朱二子旣遵虞鄭遁卦之說又故爲小變以復一陽月數起則遁正八月不是六月以爲巧合而不知以子月作一月未月作八月則旣非辟卦月數且仍是周正非夏商之制文王時豈宜有此況此是臨卦辭臨之至於則卽欲遞數亦應自臨始乃自復何也】

象曰澤上有地臨君子以教思無窮容保民無疆【君子臨民法地之臨水洪範以五思屬五土坤卦徳合無疆皆是】

初九咸臨貞吉象曰咸臨貞吉志行正也

以陽臨陰則初與二皆臨也咸者皆也夫二爲正臨初與偕則志行正矣

九二咸臨吉無不利象曰咸臨吉無不利未順命也二與初皆臨則不惟得吉且得利焉夫巽爲近利市三倍又爲順爲命令【見說卦】二與初旣同居倒巽之剛而二又剛中則一爲利市一爲順命兩宜有之特此時以陽臨陰不以上臨下恃剛中之應而上臨諸陰利市則有之矣以言順命則未也

六三甘臨無攸利旣憂之無咎象曰甘臨位不當也旣憂之咎不長也

三當兌口之未而上承坤土之甘【洪範土爰稼穡故味甘】是以甘說爲臨者夫身處陰位旣不能下臨二陽而又同在四陰而已獨別於下位下又難以臨上是其所居之位兩不相當若甘心臨人而爲人所臨而亦甘之何所利乎且卦所爲倒觀而得八月者指觀四也臨之三卽觀之四則此爻𨿽甘殊爲可憂蓋坎爲憂兌上爲半坎是也【三在兌口】但旣能憂之反甘爲苦反說爲憂則觀之四終是臨之三位非正當何咎之有

六四至臨無咎象曰至臨無咎位當【虞氏易荀九家易皆作當位則與上長韻不協非是】也

臨至此而八月矣【従臨上數至此八个月卽觀卦二陽亦消至此爻止】所謂至於八月者此則其至之者也三地內臨至此見臨二陽外消亦至此見消時實爲之又誰咎焉故以卦位言則以陰居陰位固相當以四應初位又相當而況従臨象反觀則今之臨四卽後之觀四其於八月之位抑又相當如此所以與向之以臨三爲觀四者有別耳不然三與四同爲失位而一曰當一曰不當何辧焉

六五知臨大君之宜吉象曰大君之宜吉行中之謂也上柔應下剛五原不足以臨二而無如五中君位則卽用中以臨之然亦智矣中庸曰惟天下至聖爲能聰明睿知足以有臨也此大君之宜也上卦坎位以純爻而見【說見前】五居坎中坎水於五徳屬智故有是象

上六惇臨吉無咎象曰惇臨之吉志在內也

惇如覆惇【見爾雅】地之髙者也上坤至此髙矣夫澤上有地以髙臨深故謂之臨則此據髙地正臨之本分而特其所居者非正中之位身𨿽臨而志有在蓋志在五也上在五外則五在上內詩曰如臨深淵又曰如臨於谷皆以髙臨下艮之惇艮亦此義

【坤下巽上】聚卦【二陽四陰】

觀【古無四聲平上去同用故漢易皆無音注後人分平去二音非是】盥而不【王肅本作觀】薦有孚顒若【按盥祼通字與郊特牲瓘論語灌同謂酌鬯降神也馬融鄭虞翻荀爽諸家皆無異義苐或作朝會或作貢士或作祭祀則祼同而所以用祼者不同耳程傳泥盥字謂潔手以灌則祼盥雜出不明若朱本義潔手以祭則直是穨水矣祼薦皆禮中大節故對待言之潔手防文豈可對舉且盥而不薦亦以祼本大禮故一祼可已若祗穨盥則母論祭祀與朝會天下有一潔手而可以云禮畢者乎觀者審之】彖曰大觀在上順而巽中正以觀天下觀盥而不【王肅本作觀今按爻中皆觀薦之文則不字本觀字之誤惜別無他證且本文不可易耳】薦有孚顒若下觀而化也觀【王弼以此字句】天之神道而四時不忒聖人以神道設教而天下服矣

觀爲大艮【六爻皆兼畫之艮】而三五同功則又爲互艮艮者門闕之象【見前】故曰觀【爾雅觀謂之闕】春秋傳所稱兩觀是也第朝有觀廟亦有觀皆門旁雙闕而是卦下坤上巽以地上之木【巽爲木】而巋然髙峙謂之鬼門【見鄭康成易】鬼門者宗廟之象故卦詞盥而不薦鄭康成謂諸侯貢士於天子卿大夫貢士於其君皆以賔禮祼獻酬酢而不必設俎此據爻詞利用賓於王一語而妄以周禮賔興當之其說頗無據【郝京山曰周禮有賔興之文無飲酒之禮儀禮有鄕飲之禮無賔興之文況禮惟鬯稱祼惟天子有鬯諸侯錫鬯乃有不錫則資鬯於天子若諸侯於大夫賔興安所得鬯且王者賔萬國惟諸侯稱大賔客士興自鄕可稱賔至天子所豈有稱賔之禮】有謂諸侯相朝灌用郁鬯無籩豆之薦【見禮器】又諸侯朝天子在始至時天子使大宗伯祼以鬯酒無籩豆一獻而罷【見周禮大宗伯之職】此庶與盥而不薦義合然考大行人掌大賔客禮儀亦原有饗禮食禮諸獻參差不一且殷以前未必卽用周禮況貢士朝會皆與聖人神道設教本義殊不相涉惟馬融王肅諸家直指祭祀言謂灌地降神此是正防第引論語旣灌而往爲證以爲王道可觀莫大乎祭祭事可觀莫盛乎灌及神降薦牲而簡略至矣【見馬融說王弼注亦然】則直以魯之郊禘說易豈有此理且祭禮之誠全在祼薦所謂殷薦上帝禮以薦重故従時祭言則薦韭薦黍【春薦韭秋薦黍】有羞無牲【周禮籩人掌薦羞之事谷梁傳注無牲而祭曰薦薦而加牲曰祭】而以大祭言則薦牲薦酒薦幣薦璧皆謂之薦【凡有借曰薦】豈有薦禮盛大而反簡略不足觀者蓋觀有兩義以門闕爲樓觀之事則以上觀下【三輔黃圖云登之可以逺觀】而往往懸法以示垂象則又爲天下人所觀【孫炎雲宮門雙闕舊懸法象使人觀之謂之象魏】故在朝在廟皆有觀象而此屬宗廟則上之與下皆將於是乎觀禮乃巽當夏令【巽四月卦】時值禮行四五半坎【四陰爻陰位五陽爻陽位爲半坎】有孚在眾【坎孚象坤眾象】則卽以祼薦大禮觀之而以艮手搴巽茅祼鬯薦借兩皆有象毋論祼薦相仍不可闕一而第當祼初斯時尙不薦也而相信之至卽已秩然其可觀如所謂上顒顒【爾雅顒顒君徳也】下顒顒者【廣韻顒顒仰也】況旣薦乎蓋上爲大觀下爲觀化下順上巽五剛居中正以觀天下而天下化之所謂殷人尙鬼文在殷時親見夫有殷聖人法天之神道以爲嵗時之序祭而周流不忒傳云聖人以神道設教而天下服此之謂也

象曰風行地上觀先王以省方觀民設教

初六童觀小人無咎君子吝象曰初六童觀小人道也夫觀則合上下中外男婦大小而皆可爲觀𨿽宗廟之中未必容童豎婦女之窺伺而人卑地遠則遙望不及有斯象焉艮爲少男初則尢穉矣此童也夫五上二陽爲君子則此童小人也夫以小人而作是觀亦曰道在則然固無足咎儻君子出此而不其吝乎

六二闚觀利女貞象曰闚觀女貞亦可醜也

兼畫之艮旣爲闕於廟門之前而三五互艮爲之重門然且坤爲闔戶【見繋詞】此重門又闔者也乃下卦離位純陰則見【見前】而六二以中女【離爲中女】之目【離爲目】加之重門半闔之間【戶爲門之半】非闚觀乎𨿽二陰小人不必果皆女流然幸當大觀之世不入廟駿奔同於助贊而僅僅以觀女自居女𨿽貞不亦羞乎

六三觀我生進退象曰觀我生進退未失道也

三與五同功旣已升階當饗薦之位所謂盥而不薦者此則其當薦時也蓋生者進也卽薦也說文謂艸出土上以漸進長曰生而集韻廣韻皆以薦進同字如列子王進而問之作薦而問之之類以薦用艸借凡薦食薦物皆有所借而借必用艸故以艸土之生作進餽之薦進爲薦生亦爲薦此按之說文諸書而歷歷可驗者今三與四當臣位而廟祀之際原有大夫贊幣卿大夫従君之文【見禮器】則君薦而卿大夫隨之以薦𨿽曰此君之薦然實我薦也以臣固有従君之道故也乃下卦之終旣值內外之交而同功伊始又適當升降之際則以之進薦而幹爲金玉坤爲布帛【見春秋傳注】艮爲菓蓏巽爲茅苴【見說卦及諸家易】皆當薦之物而我爲之進退乎其間不特人當觀我我亦當自觀所謂自我薦之亦自我觀之道也何失乎

六四觀國之光利用賔於王象曰觀國之光尙賔也六四近君而加於臣【三四】民【初二】之上此助祭之賔書所謂作賔於王家者是也第虞賔在位殷士祼將皆稱覲光覲者觀也而二陽以髙明踞艮髙之上則又合坤離而爲國光【坤爲國離爲光】此正載見之詩羣公助祭所云休有烈光者而賔且觀之則其觀之所尙爲何如者也【鮮於子駿云六四處巽順之下以陰居陰故以祭祀明之如二王之後作賔王家助祭宗廟其說頗合】按左傳陳敬仲初生筮之遇觀之否太史以爲利用賔於王爲代陳有國之象正以陳爲三恪之後爲賔故云然【莊二十二年陳厲公生敬仲周史筮之遇觀之否曰是謂觀國之光利用賔於王此其代陳有國乎不在此其在異國非此其身在其子孫光遠而自他有耀者也坤土也巽風也乾天也風爲天於土上山也有山之材而照之以天光於是乎居土上故曰觀國之光庭實旅百奉之以玉帛天地之美具焉故曰利用賔於王猶有觀焉故曰其在後乎風行而著於土故曰其在異國乎若在異國必姜姓也姜太嶽之後也山嶽則配天物莫能兩大陳衰此其昌乎其後陳亡陳成子得政風爲天於土上言風變乾於坤之上也中有互艮故曰山也艮爲門闕幹爲金玉坤爲布帛諸侯朝王陳防幣之象旅陳也百者物備也史記注內卦爲身外卦爲子孫】若其云庭實旅百則兼諸侯朝王之說蓋筮法隨象取義與解易不同至唐人定命錄載天寶十四年王諸入解筮遇幹之觀謂己及賔王而大人未見【以干五未動也】遂遇祿山變而返此與鄭賔興之說又適相巧合然亦筮法如是耳

九五觀我生君子無咎象曰觀我生觀民也

此大觀也五處君位當在上之觀則凡進薦之禮我之所以必觀者以爲此非人之薦而我之薦也禮所謂君親制祭者也蓋巽禮可觀本欲以示觀於民今大觀在上而我之所自觀者皆爲民之所觀化然則其觀我薦者觀我也與哉觀民也夫民能觀則小人無咎君能觀己以示觀於民則君子無咎上九亦然

上九觀其生君子無咎象曰觀其生志未平也

上與五同居巽剛其禮巽與五同而位非正中此諸父諸舅合同異姓之尊而居髙而觀不必盡厠之牽牲贊幣之列則其所觀者凡王之薦與諸臣之薦皆其薦而非已薦也夫非己之薦而猶觀之者以觀之在上而必先觀之在下蓋惟恐民志之有未平也故觀之也従來宗廟之禮貴在平志故商頌湯孫之祭一曰綏我思成旣和且平又曰旣戒旣平時靡有爭此則神道設教殷人尙鬼之顯然者大觀君子不於是之觀而何觀已後漢楊宣策災引京房易傳以觀其生謂大臣當觀賢人之性行然後貢之則漢儒亦有以生訓性者【漢成建始初封王氏五侯大風西北起黃雲雜土四塞若暝及哀帝封外戚丁傳六侯亦然故楊宣引京房傳謂大臣之義當觀賢人性行以貢於庭否則聞善不終厥異黃厥咎聾厥災不嗣虞氏易以生爲生民荀九家易作教化之生王輔嗣作自觀其道合之性生凡四義皆不確當】且與康成貢士說合總是占驗家各有師承不礙同異至宋後則茫無依據耳

仲氏易卷九

欽定四庫全書

仲氏易卷十

翰林院檢討毛奇齡撰

【震下離上】三易卦

易否【五來初往】

【又易】益【五來四往】

損【二往四來】

【此在盧氏虞翻侯果諸家俱謂従否來與推易合若本義謂従益來則又従變言與此不同】

噬嗑亨利用獄

彖曰頤中有物曰噬嗑噬嗑而亨剛柔分【句王弼注直下連動而明六字作句以爲剛柔分動不混乃明則於震動離明義例盡失之矣大謬】動而明雷電合而有章柔得中而上行𨿽不當位利用獄也

噬嗑象也噬者齒決物也嗑者合也初上二陽爲齦剛上下相向而塡諸物於其中名爲噬嗑但賁象倒見與此並同【噬嗑賁】而不名噬嗑則以上開下動與上止下開有分殊也【離開震動上噬下嗑賁則艮止離開不能合矣】夫開而能動中有決斷自能亨通而卽以其象旁推之上下兩剛同於犴狴決斷諸有兼類折獄則噬嗑旣亨卽因而用獄亦有利焉是何也卦象類頤而中決諸物因名噬嗑【三陰一陽俱在頤中則俱謂之物舊祗以九四當物且謂四剛間斷上下必須決去則按之爻詞殊不其然謬之極矣】第物以類聚而後始従而分之凡陰陽剛柔皆謂之物傳所謂陽物陰物是也今卦従否推又従益與損分推則當未推時剛柔皆聚而不分【否三陰三陽對聚損益三陰內聚三陽環聚】自九四互易而剛柔分焉【三陰三陽自相分隔】所謂物以羣分者而於是下動【震】上明【離】下雷震上電【離】相合成章但以否卦推之則初柔易得五中而柔従上行【盧氏虞氏易侯果諸儒俱謂卦従否來以否之坤初升爲幹五爲柔得中而上行與推卦合第諸家不曉損益分推得半而止故不能全解推卦之法】而以益與損分推則亦以四柔易得五中【朱元晦本義以爲本自益卦六四之柔上行以至於五而得其中爲得中上行亦與推卦合第不曉否損之推仍是半解且得中上行單指否卦與損益分推無與】以三柔易得二中皆柔之得中而従震而上行者【震爲行此上行與否柔上行不同】𨿽五中以陰居陰殊不當位而開明決斷自能出離光之照以爲震雷之決𨿽以之用獄尙有兼利而況噬嗑乎

象曰雷電【雷電似宜作電雷但泰彖宜言地天交而曰天地交此固易例況彖已明言雷電合矣蔡邕石經本李鼎祚易解皆作電雷此必以己意彊正之者程傳朱本義皆謂此文有互非是】噬嗑先王以明罰敇【亦作勅】法【電故明罰雷故敇法】

初九履校滅趾【陸徳明本作止】無咎象曰屨校滅趾【古本此下有止字】不行也

噬嗑以初上兩剛爲斷物之具其取象噬嗑而復以用獄爲義者𨿽坎爲刑律亦以噬嗑之剛能斷決也但初剛従否來當在否時本坤柔之一而今易爲震剛而陰沒於陽之中似震足【震爲足】下垂見剛木【震爲陽禾】而不見趾一若以校木爲屨緉者校者足械也夫如是則不行矣震爲動爲行而前當互艮故有此象

六二噬膚滅鼻無咎象曰噬膚滅鼻乘剛也

二柔與三柔皆在噬嗑之間而體當大離【一至四成大離】離火炎上則近上者爲幹臘而近下者爲革肉膚者革也禮所謂膚鼎是也【禮別實一鼎爲膚鼎】第此六二本損之兌剛兌口上向而二剛隆然於兌口之上所謂鼻也今易以四柔而隆然者亡矣𨿽二四互艮艮爲黔喙【見說卦】爲鼻【見荀九家易】而二當艮喙之根但見喙而不見鼻一似従根而噬噬之深而滅其鼻者所謂沒鼻之噬也夫艮之所以得稱鼻者徒以一剛踞口上與兌口同而今已滅去則凡爲剛者皆魚肉之矣可乘剛乎【宋政和末平江入解者筮之得此爻曰離爲戈兵艮爲門闕又以艮東北之卦而介乎南離必東北敵人南冦犯闕且將不利乎君矣鼻者君祖也後徽宗果北狩明正綂間魏文靖驥上卦事有云藩籬旣虛冦得深入以唇亡之羞來滅鼻之禍】

六三噬臘肉遇毒小吝無咎象曰遇毒位不當也三於大離稍近上則爲臘肉臘者火所幹也周禮臘人有臘鼎是也【田獸脯鼎實以兔之薧爲臘鼎】但三入互坎之內坎爲隠伏爲病則厚味臘毒【見五行志】容亦有之然故小吝耳何咎焉或曰臘固有毒張協七命云甘臘毒之味此卽甘脆肥膿所謂腐腸之藥者與遇毒不同

九四噬幹胏【說文作從內仕聲揚雄說今作胏若子夏傳作脯虞氏易亦稱幹脯則又另一字不同】得金矢利艱貞吉象曰利艱貞吉未光【陸徳明本有大字則與當字不協矣大謬】也

離爲乾【音乾】卦以一陽而夾兩離【上離大離】之間則其所噬者直幹胏而已然四従損來損下爲兌又従益來益上爲巽而皆易之爲互坎之中是坎本弓也【見說卦】而兌金巽木合之作金矢而貫於坎中𨿽離火未光【四爲離初故未光】而離兵【離爲戈兵】之用早見之則我之所噬不過殘肉【胏者食之遺】而已得利器此飲食之道吉凶相循所謂於味必思其毒於利必思其難者【太平禦覽載王肅解云金矢所以獲野禽故食之反得金矢君子於味必思其毒於利必備其難也】金矢之得所由必艱貞而後爲利也蓋剛噬固艱噬剛尢艱明罰敇法端必由此舊以此爻爲所噬之物不通卽以中四爻全指獄訟牽彊傅會亦殊不合此言噬嗑耳金矢本箭鏃今食田肉而得九鏃者往有之朱本義引周禮鈞金束矢獄訟所入者爲解其於金矢固巧合矣然於噬胏之義何居且得金矢與遇毒得黃金一例黃金無矢毒又何物況文王演易禾必用周禮也【季彭山曰鈞金束矢先入之而後聴訟並不見他書恐前古必無是例不可訓也黃東發謂先取其金而後與之聴訟𨿽昏亂之世不爲況成周之治哉此皆以臆見論周禮殊爲不合蓋此専解易謂易解不如是則可謂周禮不是則不可學者當自省耳】

六五噬幹肉得黃金貞厲無咎象曰貞厲無咎得當也其噬幹肉同而此又得黃金者以五柔爲否幹所易幹爲金而位當坤五之中則爲黃金天下事何常以意外之獲而守以恐厲之心𨿽以剛決剛以柔決剛事有不同而貞厲與艱貞一也何咎之有

上九何【古本亦作荷】校滅耳凶象曰何校滅耳聰不明也初剛爲足爲屨校則上剛在首爲荷校荷校者項械也夫三五同功者坎也坎爲耳【見說卦】而此踞坎上而荷械於項則並坎耳而滅之矣夫離爲電爲明而滅耳而不聰卽不明矣以不聰不明者而使之用獄不其凶乎夫猶是罹刑而屨校無咎荷校卽凶者剛固不可成也

【離下艮上】三易卦

易泰【二往上來】

【又易】損【二往三來】

益【五來三往】

【此前儒荀九家易虞氏易皆謂従泰來與推易法同惟本義謂従損來則推易亦有之特朱子主變卦言故異耳】

賁亨小【郭京舉正作不云不字艸書勢如小字致誤不知易例原有小字如巽小亨旣濟小利貞類】利有攸往

彖曰賁亨【賁亨與比吉同例朱本義疑衍非是】柔來而文剛故亨分剛上而文柔故小利有攸往【郭京舉正據王弼本有剛柔交錯四字今考王弼本並無四字但以四字釋柔來文剛剛上文柔二句耳增此妄矣】天文也文明以止人文也觀乎天文以察時變觀乎人文以化成天下

賁者飾也衣裳以飾躬而五服五采則又繪山於上衣繡火於下裳以爲衣裳之飾則是山火者天地之大文【鄭曰離天文也艮地文也】而上山下火尢前古迄今後王君公借以飾躬之善物也【據易黃帝堯舜已制衣裳書五服之制天子諸侯惟日月星有殺而山火不殺爲後王君公之共飾】第賁固以飾爲義而賁之爲色則其質本白而或間以黒或間以黃【京房云五色不成謂之賁鄭王肅皆云賁者黃白色也】其在卦色則爲巽【白】爲坤【黒黃】而在方色則見之東西南之間【巽東南坤西南】故是卦所推自泰自益自損皆有坤巽【泰上坤益上巽損倒巽皆有互坤】有黃白而旣易而皆去之所幸火與山合則山石火照亦間有黃白之色【孔氏正義云艮爲山離爲火以火照山之石有黃白色揚雄太礥首次二曰黃不純屈於根注易賁卦山下有火黃白色也故曰黃不純】惜其色不純所謂白不白黒不黒黃不黃孔子之筮賁而愀然者以是也【呂氏春秋孔子卜得賁曰不吉子貢曰何謂也孔子曰夫白而白黒而黒賁亦安吉乎家語孔子筮得賁愀然有不平之色子張進曰師聞卜者得賁吉而子有不平之色何也曰以其離耶在周易山下有火賁非正色之謂也夫質也黒白宜正焉今得賁非吾兆也】今第觀其飾而不觀其色則色必有質而飾當用文彼柔來而文剛者非泰與損乎以泰之上柔損之三柔來而皆飾乎二之剛【荀虞諸易皆謂自泰來而不知又自損】此剛柔之相飾也分剛上而文柔者非益乎益上本二剛乃分剛上之一而文三之柔【朱本義知卦自損來已得之矣而不知又自益且謂又自旣濟來剛自五上而文上夫旣濟非聚卦無分推之理且兩剛相比分一以文謂之分旣濟三剛皆不比何以分乎】此物之以文分也夫卦有兩離自三至上爲大離以其在上爲天文自一至三爲離以其在下爲人文夫惟天文則互震爲動動卽不窮亦惟人文則上艮爲止止必有節震動而不窮則必變因而察之艮止而有節則必成【艮爲成】因而成之則夫賁之爲亨蓋將察時變以化成天下所謂垂衣裳而飾至治者端在乎此豈止震動艮止小利有攸往已哉

象曰山下有火賁君子以明【蜀才本作命】庶政無敢折獄【賁與噬嗑爲反對故無敢折獄】

初九賁其趾【古本一作止】捨車【鄭張本作與】而徒象曰捨車而徒義弗乘也

夫飾不止在衣裳已也當益未推時下震爲足而初當震足之下此趾也今易震爲離則旣以離文而飾其趾矣苐益下爲震而泰之下實爲乾乾爲車震又爲車【俱見前】則有車可乘原不用趾乃盡易爲離則並乾與震之車而盡捨之以爲初居民位所當徒行此豈矜屨緉之華忘安車之適哉義固然也

六二賁其須象曰賁其須與上興也

且飾有近在身者夫損兌上口口之下爲須二至五爲互頤頤之下亦爲須須者須也而二之爲位適當須間則夫頰上之毫所以飾面而離中之文又所以飾須也蓋泰之與損則皆従上三之柔而文二之剛是二柔之所與爲興起者不在上乎興在上則飾亦在上所謂初與二同道而初飾下足二飾上首有如此【或謂須賤妾之稱天官書有須女四星離中女無正配故取其象此別是一義】

九三賁如濡如永貞吉象曰永貞之吉終莫之陵也三居卦末而當坎之中此以洗濯爲飾者𨿽推従損益皆易二五之至正以趨不正而能守坎險之中卽正也永能守正則卦位已終又誰敢陵其上者明嘉靖中先聴齋司馬講易浮峯書院有問陵義者曰艮在上得母陵乎然何以莫陵曰剛能陵剛而不能陵柔濡者柔之至也地以濡自文而陵免矣彖之所爲文柔者於斯見之

六四賁如皤【鄭陸績本俱作燔以爲四將應初進退未決故燔如此與下卦離火闗會另一義】如白馬翰如匪冦婚媾象曰六四當位疑也匪冦婚媾終無尢也

四以後皆以賁之色爲飾賁有白黃黒三色而益當未推上卦皆巽故四五與上則皆有巽白之色白者巽色亦賁色也𨿽四當互震爲馬而本之巽白則爲白馬【陸績云震亦爲白馬未知所據】白馬翰然將以與初爲婚媾而三四同道又九三六四適陰陽爻位剛柔相當則配合之際若於此不能無疑而不知弗疑也初九六四實正應也卽或四居坎中坎爲冦盜【見前】而白馬之出又近戎事【禮戎事尙白故乘白馬擅弓所謂戎事乘翰是也】其乘此文翰下尋賁趾翻有似乎爲冦者【冦指本爻不指二三従來誤解】曰匪冦也乃婚媾也無尢也鄭曰翰白也又發白曰皤馬白曰翰此皤不止發【以通體言之】而翰則指馬蓋商人乘翰本亦時色文之演賁或者取時色以卻黒黃未可知也

六五賁於丘園束帛戔戔【子夏傳作殘殘】吝終吉象曰六五之吉有喜也

五爲君位而以陰居之且下又無應則第如處士之可自飾者其所飾丘園而已艮爲山爲菓蓏而五當山半而塡菓蓏於其中半山爲丘蔬圃爲園處士所居也乃泰本上坤益本上巽坤爲帛【見荀九家易】而巽繩束之此聘幣之禮張衡東京賦所云聘丘園之耿介旅束帛之戔戔者而規模減小艸野羞嗇不其吝乎然而聘幣到門究亦可喜蓋帛者白也以白繒爲束故謂之帛【子夏傳五匹爲束三二纁此帝王之後肆覲三帛之物非聘幣矣傳固後儒所作者】此又以禮爲飾者而何勿吉

上九白賁無咎象曰白賁無咎上得志也

上則單以色飾矣不言所飾以無所不飾也蓋此本泰幹之二而上飾坤柔則自此一上而大離炯然借此作天文之飾非得志乎賁本雜色而到此已純其無所不白較之四之止白其馬五之苐白其帛端有進者天文在上合人文而化成焉艮爲成艮之上剛則成之時也此賁終也

【坤下艮上】聚卦【一陽五陰】

剝不利有攸往

彖曰剝剝【舉正增一落字謬】也柔變剛也不利有攸往小人長也順而止之觀象也君子尙消息盈虛天行也

此十二辟卦之一也漢儒以十二辟卦分配十二月枝辰之數如一陽復配子十一月六陽幹配巳四月一陰姤配午五月六陰坤配亥十月類【復臨泰大壯夬幹六陽卦姤遁否觀剝坤六陰卦爲十二辟卦詳見臨卦彖下】分配秩然第諸卦名義各以因重及分聚起見而獨剝與復則純以陰陽往來消息盈虛爲卦名卦義蓋剝爲陽之將盡復爲陽之始生易惟重陽故於一生一死間消息盈虛明明指揭以爲君子小人所當儆戒者在此際也夫剝者削也落也以陰柔而變其陽剛是剝其陽剛也夫陽往則陽剝陰陰往則陰剝陽往則息剝則消往則盈剝則虛此天行之顯然者今陽之止而待剝已及五矣尙安往乎𨿽下坤上艮坤順艮止其止而待剝觀象固然然不曰有天行在乎夫止而不往者人之行也而消而復息虛而復盈小人之進而復退者天之行也君子所尙者天行而已往與止何計焉

象曰山附於地剝上以厚下安宅【此仍以因重之義釋之】

初六剝牀以足蔑【荀九家易本作滅義同】貞凶象曰剝牀以足以滅下也

夫其所以欲剝而尙未剝者止此艮之一陽耳夫艮之一陽以坦然平直而橫陳於眾陰之上有似乎牀而剝之是剝牀也【牀屬上爻足屬初爻従來誤解】然而尙未剝也蓋當剝之初必自近乎地者始牀之足則近乎地也所謂下也【初二爲地道爲下】剝牀者何以以此而已夫剝者削也蔑與滅亦削也【廣韻剝削也王弼云蔑猶削也陸徳明云楚俗有削篾之言】𨿽剝下非正而剝陽則剝正矣剝正則凶

六二剝牀以辧蔑貞凶象曰剝牀以辧未有與也足之上爲辧謂屈伸之際有分辧也【鄭曰謂近膝之下屈則相近伸則相遠故爲辧辧分也】而牀梐亦然【崔憬曰以牀言之則辧者牀梐也在笫足之間孔穎達云牀身之下牀足之上足與身分辧之處是也大抵兩物交縫俱謂之辧如革之中絕爲辧類若孔安國謂爲牀幹則在牀棧之上樹以懸物者與梐不同】牀有笫有足而笫足之交復設梐以當分辧之處故亦謂之辧則辧之加於足猶之二之加於初也初以足則此以辧矣夫二爲五應亦賴五之爲我與也今五陽已剝而不我與則二五正位𨿽與初異而剝陽滅正則正與初等其凶也視之初可耳

六三剝之【陸徳明本去之字反謂有之者爲非大謬】無咎象曰剝之無咎失上下也

三則有與矣【上九相應爲有與】第其所與者則卽其所剝者夫四陰無應而祗此區區之一陽下爲我應而尙忍剝之然而與者三所獨剝者眾所同也眾皆欲剝吾何獨不剝則亦曰剝之而已初不言其所剝者何物也牀也廬也且不言我之所以剝之者何所以也以足也以辧也以膚也以宮人也一若爲眾所逼而陰爲避嫌陽故若不覺者夫如是則何咎矣𨿽上下四陰皆無所與而我獨有與則所得者一而所失者在上下此卽坤之所爲得主爲利喪朋爲安貞者陰類小人其宜離而不宜合如此

六四剝牀以膚【京房本作簠謂祭器不可解】凶象曰剝牀以膚切近災也

牀之有薦席猶獸之有皮毛也【見崔憬說】故獸以皮毛爲膚而牀亦以薦席爲膚四之剝牀則漸與上近矣𨿽牀終未剝而剝牀以此故曰災不遠耳

六五貫魚以宮人寵無不利象曰以宮人寵終無尢也五亦剝牀者也且切近於牀牀膚旣剝則此正剝牀之際而無如牀未可剝也何也以剝之爲象將及乎坤而猶未坤也斯時也五陰排連駢頭而進有似乎貫魚然者夫魚本陰類五坤是也【下坤互亦坤故五坤】乃以艮手【艮爲手】牽巽繩【五以觀之上巽剝而爲艮故牽巽】而貫而穿之將何以哉夫魚陰類宮人亦陰類【見何妥崔憬說】與小人同而大小一貫一若後夫人嬪婦女禦次第而進【按禮注一後三夫人九嬪婦二十七世婦八十一禦妻以次當夕凡十五日而徧】如貫魚之有序者此非以膚以辧以足者可同年語也蓋以宮人寵矣夫盈虛消息全借天行天行未至不虞不待此正小人之欲剝而時尙未至伎倆有限故止蔑爲寵止凶爲利此在小人亦無如何者而昧者謂設一轉變之防夫爻義所在何容設變若謂此卽消而轉息虛而轉盈之際則何以處夫坤亥之盡剝也善觀易者於此當自省耳後漢梁皇后曰願陛下思雨雲之均澤識貫魚之次序正引此辭夫梁氏亂政此剝牀之尢者然漢祚未盡猶能受寵而順止如此此可監矣【後儒因文立義動摭史事如此二爻雜引四皓邵平伏生浮丘以爲博談而至於易義所在曽不之顧此禍易之學與此間所引據絕不相同不可不察】

上九碩果不食君子得【京本董本俱作徳誤】輿【董本作車】小人剝廬象曰君子得輿民所載也小人剝廬終不可用也

夫此一陽也必致於剝而時尙未剝則於此有危防之防焉試觀艮之菓蓏【艮爲菓蓏】至剛而碩【上一剛爻爲碩】祗此碩果縣之於眾陰之上而羣欲食之而不能食可謂幸矣然而禍福之端得失之數皆蘊於此浸假君子居此則以坤爲大輿【見說卦】而我乘其上而得之小人居此則以艮爲門闕而我居其下而必欲剝之夫得時則駕君子之行乃以非所攸往而不得與民爲周旋厚下安宅亦順止之義而小人道長凡艮之安止象牀又象廬者【一陽爲覆有廬象】而必欲盡剝之而不可爲用此剝之所以不終剝【此君子得輿】而自此以往所由繼之以坤亥而不可救也【此小人剝廬舊謂二占不分用非是】按漢五行志引京房易傳曰小人剝廬厥妖山崩玆謂陰乘陽弱勝彊則以艮爲山艮剛剝則山崩此平實了義後儒解易多傅會謂牀爲陽所居廬爲陰所居旣已可怪未聞艮剛之牀復有一陽居其上者且謂剝牀爲使陽失所居剝廬爲自失所居不成坤亥之月六陰皆露處乎此皆說易之最可笑者【仲氏曰碩果不食第以艮剛未剝取象耳必謂果有仁可再生則鑿矣說詩者不以詞害志說易亦然使此果仁可生得毋復之一陽卽剝之未盡者乎且坤不盡剝乎】

仲氏易卷十﹤經部﹐易類﹐仲氏易﹥

欽定四庫全書

仲氏易卷十一

翰林院檢討毛奇齡撰

【震下坤上】聚卦【一陽五陰】

復亨出入無疾朋【京房本作崩誤】來無咎反復【僞古本作覆誤】其道七日來復利有攸往

彖曰復亨剛反【反動連下至順行七字句漢魏讀皆如此如虞易曰剛従艮入坤従震反故曰及動是也後儒以此作句本屬杜撰而朱升旁注竟增也字於反字下彼亦以世無剛反句法也然增字則益妄矣】動而以順行是以出入無疾朋來無咎反復其道七日來復天行也利有攸往剛長也復其見天地之心乎復者反本之稱【見何妥說】羣陰剝陽至坤而全失其位【說見剝卦】所借震之反生【見說卦】以復乎其初故剝則蔑而復則亨𨿽一出一入【出入卽往來出爲往入爲來】陰陽恆理而復則無病【王弼曰疾卽病也或以疾速解非】六陰反一坤朋尙來【坤卦西南得朋曰坤朋坤變爲復而外坤不變外爲來如泰之小往大來類俗以陽盛爲朋來如二陽臨三陽泰則陽非朋往非來於易義易例盡失之矣】而復則無咎苟能反乎震以復陽之道【一陰一陽之謂道泰否君子道小人道皆是反卽反動復卽來復俗以反復作反覆謬甚】則七日已復【七日者自剝至復也剝行至坤而六陽已盡乃隔坤陰之六爻而陽已復生則従剝數起以至於復自剝上一爻連坤六爻爲七日凡天行之度以七爲限何閩儒所謂歷家建破以七日而更醫家傳經亦以七日而變者蓋易有義例臨卦八月以臨觀倒對臨觀従臨至觀則歷泰大壯夬幹姤遁否觀爲八个月今復之七日亦以剝復倒對剝復從剝至復則歷剝上爻坤六爻合爲七日臨觀以卦計每卦直一月則爲八月剝復以爻計每爻當一日則爲七日𨿽剝直九月坤直十月剝之至復相距有三十五日而周月之間總以日計六爻之日卽六日也虞易謂陰消幹六爻爲七日則自姤至復之說是月也非日也卽有鄭亨仲補救之謂復當陽生故變言日臨當陰長故實言月則臨自泰至幹何曽只陰長乎侯果謂五月姤卦専屬七月以周之七月卽夏之五月也其不言月而言日者以豳風一之日爲一月二之日爲二月也此仍是虞說而何子訂詀又補救之謂七日單指姤一月言則才遇姤而卽已復更無理矣若王弼李鼎祚鄭諸說皆以分卦直日之法相爲配衍謂三百六十日分配六十卦每卦以六日七分爲度所云七日者正指坤一卦言坤六爻六日合復一爻爲七日則直日之法十二辟卦直十二月而一月之中又管四卦坤十月卦尙隔未濟蹇頤中孚四卦而後至於復則復不接坤坤不接剝不惟日不合卽卦亦不合矣後有補救者謂専以候言凡二至二日必七日之前先積其气而後及於至則單論歷法其於易義何居焉】𨿽陽従內生而有似乎外來者蓋此之一剛従剝艮上爻入坤而今反乎震震爲動是反動也【反動連下勿斷說卦震於稼也爲反生宋衷謂一陽在下爲反生卽反動之義】旣反動而外坤仍在坤爲順震爲行是順行也內卦反動外卦順行【動與順對行與反對則不宜以剛反句明矣】是同一天行【剝復俱曰天行】而剝之所謂順而止者今已順而行剝之所謂小人長者今已剛長則剝之所爲不利有攸往者今不宜利有攸往乎夫陽長陰消君子長而小人消道也天行也而天心見焉𨿽陰陽遞代消長並行君子小人互爲進退無非天心而此其見端也心在此行亦在此卽曰天地之心在此不在彼亦何不可

象曰雷在地中復先王以至日閉闗商旅不行後不省方【至日卽月令冬至之日古冬夏二至俱閉闗不行以陰陽絕續之交忌妄動也不省方不巡狩也虞書十有一月朔巡狩此言不巡狩者指至日也】

初九不遠復無祗【祗一音祈卽地祗之祗一音支適也九家本作多音支又作防與多同但也適與但同義王肅本作禔則亦與祗同如韓長孺傳與司馬遷傳祗取辱俱作禔取辱可驗若王注云禔妥也則不可解矣又古文易注云祗作祗從衣是祗禂短衣也非是則詩祗攪我心亦作祗漢書竇嬰傳祗加懟顏師古特注曰字從衣祗祗通字耳至程傳朱義皆訓作抵則従無此義不知所據】悔元吉象曰不遠之復以修身也

七日來復不遠之復也𨿽方未復時羣陰剝陽一何有悔今已無多矣祗者多也【左傳多見疏也服防注祗見疏論語多見其不知量也正義作祗見不知量】蓋一陽始生而元善之長具焉故曰元吉復之六爻皆言復然所復者止初爻猶之剝之六爻皆言剝而其所欲剝者止上爻也若諸爻皆復則二卽臨三卽泰矣且陽惟絕而復生故謂之復若二三四五則卽就一陽而漸進漸長以馴至於幹何復之有後儒因文立義但見每爻有復字以爲在在可復於二曰美其復於五曰厚其復寃哉如易義何

六二休復吉象曰休復之吉以下仁也

少息則如所復矣蓋一旣復則二自隨之而進而未可遽也有待也夫四徳於元屬仁四時於春四方於東皆屬仁而初以震剛而居東春之位謂之無吉則有仁在下矣仁在下而我乘之𨿽少息亦無礙耳

六三頻【古本一作嚬鄭本作卑俱不可解或曰卑當是顰蹙之顰去頻存卑省文耳虞易解頻作蹙卽此義】復厲無咎象曰頻復之厲義無咎也

三與初相連固爲一體而陽旣漸長則他日自連類而進頻者連也而此時未能也時旣未能則三位多凶而震終成恐於此不能無惕厲之事然三陽果進則陽气見地卦正月正行陽令者震動恪恭之際其轉而爲厲義也何咎焉

六四中行獨復象曰中行獨復以従道也

復之四卽剝之三也復之四應初卽剝之三應上也兩爻相應每倒觀而皆見之故五陰上下各二而四居其中謂之中行猶剝之五陰上下各二而三居其中謂之失上下谷梁子所謂三有中五亦有中者蓋參兩而三中名參四而五中名焉第此時四固非復而嗣此而進則又將不止於四而曰獨復者吾敢言復哉吾獨有一復者若在吾中行之間彼固以我應而我將與爲従也道在故也

六五惇復無悔象曰惇復無悔中以自考也

居尊位而與復稍遠若嗣復至此則復亦大矣惇者大也【惇者髙也大也舊字書無厚義第艮卦惇艮與中庸惇厚俱訓厚另一義】然而能大否也當考也【向秀曰考察也鄭訓考爲成非是】

上六迷復凶有災【鄭本作烖陸徳明本作災俱與災同】眚用行師終有大敗以其國君凶至於十年不克徵象曰迷復之凶反君道也

上與初甚遠則非不遠而迷矣坤先行卽迷以無主也此坤正無主【無應則無陽以爲之主】而復陽至此則又過盛而將絕則復之五陰獨此爲遠陽之位絕陽之地也凡上卦位坎純爻則見【說見前】今以純坤加坎位之上而坎之災眚【坎爲病爲多眚】無不畢發坎之冦盜弓輪無不畢出【坎爲盜爲弓輪】是以行師之眾而當前軍之迷不大敗乎坤爲國震爲君非以國君乎自此以往陽盛陰生將必歷姤坤之盡而後得以復其位已十年矣陽復以七七陽數也坤迷以十十陰數也陽復幸其速故曰不遠坤迷惡其遲故曰十年

按春秋傳遊吉如楚有迷復之告其義甚明【左傳襄二十八年遊吉如楚歸告子展曰楚子將死矣周易有之在復之頤曰迷復凶其楚子之謂乎欲復其願而棄其本欲歸無所是謂迷復能無凶乎楚不幾十年未能卹諸侯也】若晉楚鄢陵之戰筮卦遇復太史所占有斷無解【成十六年晉楚遇於鄢陵晉侯筮之史曰吉其卦遇復曰南國蹙射其元王中厥目國蹙王傷不敗何待公従之及戰呂錡射共王中目】惟杜元凱注頗亦明析【注云復陽長之卦陽气起子南行推陰故曰南國蹙也南國勢蹙則離受其咎離爲諸侯人爲目陽气激南飛矢之象】近閱何子訂詁別有解斷似於杜注之外更饒義例惜其中亦仍有未合處如雲震坤相拱有巽離在中間楚正南國今有東方震西南角坤而無巽與離卽坤又僅得南之小半爲南國防不知本卦兩體內我外敵東方之震我也卽晉地在西而春秋戰國往以秦爲西陲楚爲南服而燕齊晉鄭皆稱爲東方之國西南之坤敵也楚正南國而偏近於西然總稱南國夫復従坤來南勢甚盛今一陽乍復而卽已掀全坤之半據有其地不南國防乎所謂防者以全坤而割半坤若有物躡防之者也如此則在坤已防何必以無巽離爲辭無巽離是卦外支說非卦中義也又云巽爲白眼離爲目光無離無巽豈非喪目乎震爲蒼筤竹豈非矢乎則又不然巽離不上卦何足取象凡卦兩體必有六卦不上者若以此爲義不勝演矣此除巽不議外惟離坎爲凡卦之位【一二三離位四五六坎位】爻純則位見坤爲純陰則離位顯然【說見前】而我以來復而忽加一陽之矢橫集於南離之目間震爲君而離亦南方之卦則亦爲楚【此又觀合體不分兩體故如此】此楚共王之目也至又云只就兩體言貞我悔彼初九元吉在我上六迷復凶至災眚大敗以其國君皆屬之彼且以震木克坤土射之義也以災眚而致大敗眚爲目疾卽中厥目之象也則眞杜注所未逮者易義近情苟能悉心觀玩則辭象具在何患古史占法不再見於今日也

【震下乾上】子母卦

易遁【三來

中初往

孚】【二往四來】

【子母卦者謂卦従遁中孚易之爲子而又可轉易之爲訟離睽革諸卦之母也蓋無妄大畜頤大過萃升六卦𨿽系分易而仍然類聚如所云環聚者故仍可轉易如此後五卦同】

無妄【史記作望馬融鄭王肅本皆仍作妄注作望則望者聲通字耳】元亨利貞其匪正有眚不利有攸往

彖曰無妄剛自外來而爲主於內動而【舉正有愈字誤】健剛中而應大亨以正天之命也其匪正有眚不利有攸往無妄之往何之矣天命不祐【馬融本作右連下雲天不右行陸徳明本作佑】行矣哉

無妄者不罔也天下惟虛則有罔而天之與雷𨿽若至虛而自有至實者存乎其間實則不虛不虛則人何防第至實之行必當以至虛之心出之故以干元而當首出之震自宜大亨而利之以正而特其所爲利正者惟正故利非正則勿利也夫外爲坎位爻純則見【說見前】今以純乾而覆外坎之上坎爲多眚【說卦】𨿽曰震行當往而亦無所利是曷故哉蓋無妄之推一自遁來以遁艮三剛在二爻之外者今已自外來而爲主於內【蜀才曰此本遁卦來其說甚合若程謂坤初變震爲外來不知變卽非來且安所云外也】外幹如故而內變爲震是內動而外健也一自中孚以上巽下兌兩中不應者【巽九五兌九二兩剛不應】而乃易四柔而爲二柔【李鼎祚謂四陽二陰非遁則大壯而不及中孚此推易未全者】是使剛中在上者可使下而與二應也【此方是剛中而應若止以遁言易三爲初剛不中且不應矣若俗解謂無妄無應則彖詞非乎】凡此者所謂正也【一以主內爲正一以應中爲正】天之命也非正則非天矣非正則妄矣妄則有眚行何利焉夫震行也乾天也行而至於天又將焉往𨿽曰天行之健震爲肖子法天行健固有天命然天命已不祐矣行也乎哉

【朱子本義謂卦自訟變九自二來而居於初似亦推易之法但訟之九二旣已分移焉可再分此變易非推易也觀者審之】

象曰天下雷行物與【漢後易家皆以天下雷行爲句物與無妄又句如九家易之物受以生無有災妄是也後儒有以雷行物與句者張淸子雲天雷而物應胡旦演聖通論云物物相與以應雷行又王畿焦竑錢一本皆以此句】無妄先王以茂對時育萬【舉正無萬字云今本見王弼注中萬字誤增皆屬臆見】物

初九無妄往吉象曰無妄之往得志也

卦惟初與四皆以柔易剛惟二與三皆以剛易柔故初之與四兩偏不應【初九九四旣非正位而又兩剛不相應】而不以爲眚重剛也二之與三當位而應【二當正位而六二與九五應六三與上九應】而不以爲亨抑陰也故不正則不利攸往而初則利往有眚則不可以正而四則可正初與四其旁翰兩柔而爲無妄之剛幹如此故此初九也彖以剛來內爲言而爻以柔往外爲言若曰初以遁艮之下柔而往而易以震剛是無妄之往而得其志也

六二不耕獲【陸徳明云或依注作不耕而獲非下句同】不菑畬則利有攸往象曰不耕【舉正有而字誤】獲未【舉正作求誤】富也

二與三則皆示之以妄之之象以爲無妄無他第識其所爲妄而無妄見焉猶魯語言辧惑不言所辧也祗言其所爲惑而辧惑明焉夫二不従中孚推乎二本中孚之兌剛而今易爲柔使妄人當此必謂柔則得柔剛則得剛使不剛者而得與以剛不柔者而得與以柔是猶不耕者而使之獲不菑者而使之畬也夫震爲耒耜又爲禾稼【見諸家易】而互艮爲手耒耜入手則爲耕禾稼入手則爲獲又下卦大離上卦伏坎水耕火耨爲菑【田一嵗治曰菑】爲畬【三嵗治爲畬】而我於是乎設一妄象夫不耕而求獲不菑而求畬世以爲妄然而非妄也耕而不求獲菑而不求畬人亦以爲妄然而亦非妄也大凡妄境之生不患無誠而患求誠之太速亦不患有妄而患去妄之太過拘牽迫陿加以執錮夫然後膠拄鼓瑟刻舟求劍之妄生焉彼夫耕而不獲菑而不畬世以爲妄則夫耕而獲菑而畬之爲非妄可知不耕求獲不菑求畬之皆以爲妄則夫必耕而獲必菑而畬之爲非妄更可知而不知必耕而獲則不耕者勿獲矣必菑而畬則不菑者勿畬矣不耕者勿獲則男不通工女不易布而於是並耕而食饔飱而治之邪說得以橫行不菑者勿畬則厥考作室子勿肯堂前人播敷後勿疆畎而於是世爵勿承兄祿不食之矯行得以雜進夫祗此用力得報積勤有獲之恆理初亦自以爲其說之必無有妄而不知天下之大妄卽在乎是夫不有非柔而可爲柔非剛而可爲剛者乎則不耕獲乎夫不有初柔而可繼以剛初剛而可繼以柔者乎則不菑畬乎此推移之精通觀之要也可以往矣夫四民各業工商異營推其所得本欲致富今毋論菑畬治田尙未有獲【象專指耕獲言】而卽以耕者推之彼通工易事互相得食其所推移不過秷稭之間耳以言乎富則未也柰何其不之也

六三無妄之災或繋之牛行人之得邑人之災象曰行人得牛邑人災也

惟三亦然三以遁艮之剛而易爲震柔則三已震柔非艮剛矣有妄者於此謂此固艮也剛也吾當終求之艮剛以踐實境而於是妄境頓生所謂無妄之災也夫無妄之災何也坤爲國邑【二陰爲坤】或以艮手【二四互艮】牽巽繩【三五互巽】而繋之大離之牛【九家易離爲牝牛】此在邑人未嘗爲利然亦未嘗爲害也而無如行人之得之也是何也震在下也夫得牛之人不必顧擊牛之人繋牛之處不必卽得牛之處行人得之亦行人求之有何不可而無妄者曰吾向之繋之者固邑也繋在此則求亦在此而於是行人之得邑人之災焉【此述爻詞】此非妄之災無妄之災也夫求物者而求之繋物之處原未嘗妄而妄乃滋甚夫行人之得邑人之災也【此述象詞】而非妄也乎就震柔而求艮剛何以異是

九四可貞無咎象曰可貞無咎固有之也

四則可正者若曰四得中孚之二陽而易居於四四卽非正然而可正者以正吾固有者也二也

九五無妄之疾勿藥有喜象曰無妄之藥不可試也五居坎位純乾則見坎爲病是疾也然其爲疾母亦位遇之偶然而無妄者遂信之而加之藥此非妄之疾無妄之疾也其惟勿藥【謂勿加以藥舊說不必藥則不可試不通矣】則庶乎有喜不然是試也夫無妄之藥而何可試也

上九無妄行有眚無攸利象曰無妄之行窮之災也無妄至此而震動窮干行亦窮矣不可往矣此非妄之行無妄之行也卦之所謂有眚者在此所謂不利有攸往者亦在此

【乾下艮上】子母卦

易【大壯】【四往

中上來

孚】【五來三往】

【虞翻以大壯之上爲其徳剛上亦推易法】

大畜【歸蔵易作畜】利貞不家食吉利涉大川

彖曰大畜剛健篤實輝光日新【鄭虞翻管輅崔憬諸儒皆以篤實句此又句李氏易解亦以此章惟王弼本以其徳章句而宋人宗之非是】其徳剛上而尙賢能止健大正也不家食吉養賢也利涉大川應乎天也大畜者大者爲所畜也夫大陽也小陰也【見小畜卦】陰爲陽畜則以大畜小曰小畜陽爲陰畜則以小畜大曰大畜夫小而何以能畜大也哉天下之陽孰有大於幹者乃以三乾蔵艮山之內幹欲行而艮止之則艮𨿽有陽而亦總入之艮止之間一若以兩陰而畜四陽者則大畜矣【向秀曰止莫若山大莫若天】大畜非大正不可矣【故利貞】且其所謂大正者豈非以其徳也哉幹則剛健其徳也艮則篤與實其徳也【見虞氏易】乃合而言之以山之材而又照之以天光則謂之輝光輝光又其徳也【數語見左傳】然且內卦離位純陽則見【一二三卽陰陽陰爲離位說見前】今以三乾居內位則離見離爲日而人三至上爲大離離不止一見則離又爲日新輝光日新又其徳也而不特此也大畜者大壯之所易者也移大壯之九四而易爲上九則其徳也以下剛而進乎上是爲尙賢以上剛之賢而能畜幹是爲止健尙賢能止健而不大正乎而不特此也大畜者又中孚之所易者也移中孚之九五而易爲九三則在九三本震也而今易爲兌兌爲口舌在上九本巽也而今易爲艮艮爲宮闕【見李氏易解】是其所爲畜止者又將通之爲畜養使諸陽伏處皆得出兌口而食艮闕之食不家食矣不家食而不吉乎且夫能畜之者必其能通之者也夫互兌在前川也離位見而得互坎亦川也當其畜時山阻川亦阻而苟其通之則川且能涉而何有於山此其中有天焉乾爲天以一艮之乾而應三幹之幹一若川甫涉而天應之登天闕食天祿子不云乎君子不以小言受大祿不以大言受小祿易曰不家食吉言得天也上九之荷天荷此而已蜀才曰此本大壯卦以九四之陽升爲上剛而爲主於外【上九卦主】所謂陽剛居上而尙賢也此推易之法也【本義謂大畜従需來則需非類聚卦焉能移分此卦變之所以不可訓也若據舊法則需亦従大壯來本義自不解耳】

象曰天在山中大畜君子以多識【劉瓛作志義同】前言往行以畜其徳【虞翻曰乾爲言震爲行坎爲志識】

初九有厲利己象曰有厲利己不犯災也

甫畜而求進則有厲厲者健之過卽幹三所謂惕若厲也夫如是則不如己之爲便矣己者止也卽艮止也虞氏易曰體有坎故災

九二輿說輹【說脫同】象曰輿說輹中無尢也

畜不可進故幹爲大車伏坎爲輪而二當互兌之初兌爲毀爲折則說之輹者車下縛木說之解之也停不進也【輹與輻不同說見小畜三爻下】尢者過也

九三良馬逐利艱貞曰【鄭氏虞氏諸本俱作目】閒輿衞利有攸往象曰利有攸往上合志也

畜至三則畜已至矣可以行矣𨿽然猶未也夫以干行之健而加之震動之迷乾爲馬震亦爲馬馬良矣良則何爲不可逐然而艱也𨿽三與上應上之尙賢與下之養賢中外合志貞則利攸往則亦利而尙有待也故居幹之終幹本大車而履震之始震亦警衞【見虞氏易】每曰閒之哉閒之哉可以行乎夫如是而後攸往焉庶或利耳所謂志在則然耳離爲甲冑爲戈兵震爲馬足考工記周人尙輿車有六等之數戈也人也殳也防也矛也軫也皆衞名蓋有馬則有輿有衞

六四童【廣蒼作犝說文作僮皆通字】牛之牿【說文九家易作告誤】元吉象曰六四元吉有喜也

乃以所畜之陽而進觀之畜之之陰彼二陰者亦何能畜陽也哉小人不能厲君子而君子自厲之小人不能養君子而君子自養之請譬之畜夫國之畜賢與家之畜牧等也初以干之初陽而爲伏離之初剛離爲牛初爲童是童牛也乃四以艮之下柔而內與初應將以應之者畜之而無如四陰所易本大壯之震剛也向以一陽橫震足而今移之於艮端原其意若欲械童牛之角而加艮之堅木於其首【艮爲木堅多節上九一陽橫於上有牿象】使之一仰視而知所畏而不知其不然也夫童牛者無角之牛也無角曰童曾童牛也而牿之也乎則何勿喜乎【陽不自進則不待畜如牿童牛然喜者爲陽喜也】侯果曰牿楅也以木爲之而橫施於角以止其抵觸詩曰設其楅衡是也

六五豶豕之牙吉象曰六五之吉有慶也

二以干之中陽而居伏坎之初陰坎爲豕而以陽居陰則奪其陽是豶豕也豶豕劇豕也乃五以艮之中柔而下與二應將以應之者畜之而無如五陰所易本中孚之三剛也向以一陽橫巽中而今移之於幹上原其意若欲縶豶豕於牙而推離之槁木於其前【離木科上槁九三橫亙於二前有牙象】使之一舉足而知所戒而不知其無庸也夫豶豕者無勢之豕也豕無勢則不躁曽豶豕也而加之牙乎則何勿慶乎豕多躁故多突制勢則否【以比陽之不躁進者故爲陽慶】埤雅曰牙杙也海岱之間以杙繋豕謂之牙賦曰置牙擺牲是也【伏坎謂伏位互坎也伏位坎離互位離坎純爻則見】

上九何天之衢亨象曰何天之衢【舉正有亨字誤】道大行也畜之極而大通矣上九本在外不受所畜而三陽遲久亦將進而與上合彖之所謂不家食而利涉川象之所謂閒輿衞而上合志皆其時也夫震爲大塗卽天衢也大壯之上本震初而升爲艮艮爲倒震一若反大塗而背負之所謂荷也夫以尙賢之人當養賢之任而其所爲負荷者無非開艮闕以辟震塗若所謂天衢也者是陽气方升君子並進之一時也有勿亨乎蓋畜養者其徳而大行者其道也

按何荷通字與噬嗑何校滅耳商頌何天之休同若靈光殿賦云荷天衢以元亨則直以易文更作荷字可驗王輔嗣注易誤云何語辭而程引胡安定說遂謂何是誤加之字以至季彭山作易學四同欲攺何字爲向字妄矣若本義作何其通達之甚解則何其天衢無此辭例

仲氏易卷十一

欽定四庫全書

仲氏易卷十二

翰林院檢討毛奇齡撰

【震下艮上】子母易卦

易觀【五來初往】

臨【二往上來】

【此卦惟侯果虞翻得推易之法宋儒多言従觀臨來指變卦言耳與此不同】

頥貞吉觀頥自求口實

彖曰頥貞吉養正則吉也觀頥觀其所養也自求口實觀其自養也天地養萬物聖人養賢以及萬民頥之時大矣哉

頥以養爲義顧卦無所爲養也祗以艮止在上震動在下上止而下動比之頥然【鄭曰頥口輔車之名也上止下動故謂之頥】乃就頥觀之則四陰互坤有養象焉【說卦萬物之致養莫如坤】但養以靜爲主禮記所謂口容止者故下三爻以震動得凶而上三爻以艮止得吉𨿽上下兩陽同一輔車亦同一卦主而吉凶判然特其所爲吉者則一歸於正無兩義耳且其所爲兩陽者一従觀來移觀之九五而爲初九是以觀艮之兩觀而觀其養也【觀上艮爲門闕有兩觀之象故名觀】一自臨來移臨之九二而爲上九是以臨兌之口實而觀其養之有自也【臨下兌爲口舌鄭曰頥中有物曰口實】夫降艮觀以觀頥而升兌口以觀養誠以得一在天得一在地而養陰眾於其間【見翟說】幹爲聖人艮爲賢人而養坤民於在下【見虞翻說】頥養之義有如是其大焉者此非他之時而頥之時也侯果曰此本觀卦初六升五九五降初而成頥虞翻曰以臨觀四陰二陽之例言之則臨二之上兌爲口故有口實此漢晉以來推易遺法【朱升會通亦云卦自觀來以五陽易初成頥此以變卦偶合之耳】

象曰山下有雷【劉表曰山止於上雷動於下】頥君子以愼言語節飲食【言語従口出故旁及之苟爽曰雷爲號令故有言語】

初九捨爾靈龜觀我朶【京房本作瑞疑垂之誤】頥凶象曰觀我朶頥亦不足貴也

頥之初則頥之下車也以下車統下頥而動而得震則急於求食固亦有之特初自觀來當在觀時內卦以純陰而見離位【說見前】離爲龜而初又早承離照之靈是靈龜也乃以一剛塡下頥而離隠矣離隠則靈龜亦隠矣人第見易觀爲頥而下頥俯出如樹之下垂朶朶然【說文云朶樹木垂朶朶也朱升曰言下頥而垂其涎也】而不知捨靈龜而觀朶頥去爾之聰明而爾自以爲我有口腹何足貴也【爾我皆指初言】侯果曰初本五也【謂觀之五】五互體艮艮爲山龜【象義曰艮有龜象損之六五是也】自五降初則爲頥矣是舍爾靈龜之徳來觀朶頥之饌也此靈龜又一解亦通

六二顚頥拂【子夏傳作弗云輔弼也】經於丘頥徵凶象曰六二徵凶行失類也【經音徑去聲吭也舊作常解非】

二仰吭求食但以半口加下頥之上有似乎倒提其頥者夫近頥之口下通於吭所謂經也口之所食每緣气以爲出入莊子所謂緣督爲經熊經鳥伸者【漢書以經死爲絕吭義同】徒以求食之故往往仰其吭而抑搔之【朱升曰拂摩拂也卽抑搔也】而不知臨二之剛已移上九是其反而提下頥者正其往而爲丘頥者也艮爲丘丘則不動而乃以震動而得震行不其凶乎蓋上九固我類而今已失之失則何可行丘頥卽髙頥謂上車也於往也詩於茅於耜是也

六三拂頥貞凶十年勿用無攸利象曰十年勿用道大【李鼎祚本作徳】悖也

三當頥之中爲上之應而不幸處震極而爲艮所逼夫頥之中宜有食爲上之應則並宜得食而迫於艮止則或反以動之過而發憤不食拂頥而去猶之染指而出也【見左傳】夫如是則凶矣𨿽曰吾守正不食亦何利矣蓋三當互坤之中坤爲民眾在養萬民者或未必不思用之而必歷坤盡而後有用已十年所矣此非頥之時也傳曰地數十

六四顚頥吉虎視眈眈其欲逐逐【子夏傳作攸攸漢書作浟荀爽本作悠猶漸也劉瓛易作跾逺也】無咎象曰顚頥之吉上施光也

四以半口綴上頥之下有似乎倒傾其頤者然而吉何也蓋四本艮止之始而下與初應止不急食應則不泛食而今爲倒頥則懸之而不卽食故其求食也不苟食也此其象有如虎艮爲虎【見說卦】艮位寅亦虎【艮東北卦寅方也寅屬虎】艮統寅以爲正亦虎【夏易連艮而以建寅爲正朔】以艮虎下視【虎行垂首而下視】而出大離之目以視之【卦體大離】相擇而食眈眈然豈易見其欲哉視之又視不一眈也漸之又漸不一逐也大離至是有光矣𨿽倒而上施而亦又何咎逐逐漸漸也今俗云逐漸是也世不識逐字但以逐逐爲趂逐作解則於六四止食之吉大有乖舛不得已而彊文之曰爲賢求食不得不急則養人自養起於後儒在前此未有此解且六爻本文亦並無養人之義按漢書引易作其欲浟浟而子夏傳作攸荀爽九家易作悠三字並同則悠悠者正漸漸之謂也但悠字與逐字義同而聲殊及觀劉瓛易則又曰跾跾據說文跾音式六則音本同逐且其義作悠逺解則又與悠悠義合是跾逐二字在當時未知所従然總解作漸無可疑也不然眈眈逐逐過於朶頥十倍矣而必彊曰吉曰無咎寃哉

六五拂經居貞吉不可涉大川象曰居貞之吉順以従上也

五又以喉吭當上頥之下𨿽艮止而下無應亦未免有仰吭抑搔之意而猶幸其居於正也居正則養正吉矣特五位坎中【四五六坎位】在觀巽時則以一剛掩其坎而今移之初則頥見而川亦見焉夫艱食可求何難涉險而不知其不可也以口腹之故而輕其身以試非頥也卽非正也正養無是也五本尊位而依庇上九似乎不順但頥主兩剛而二五之互坤俱従之陰之従陽猶輔之従車坤爲順此其順耳

上九由頥厲吉利涉大川象曰由頥厲吉大有慶也於是推易者曰吾乃今而得所自焉夫臨之二卽上九所自來也由者來也二往爲艮則曰於二來爲上則曰田蓋由是而得爲頥則以頥厲物亦以物自厲而砥厲之義見焉有勿吉乎且臨上爲坤以純陰而坎位見此大川也今以剛塡之而涉之矣山以止之川以通之天地萬物何養不得而況養賢以及民其爲正養者方未艾也故曰此頥之時也

【巽下兌上】子母易卦

易【大壯】【初往五來】

遁【上來二往】

大過棟撓利有攸往亨

彖曰大過大者過也棟撓本末弱也剛過而中巽而說行利有攸往乃亨大過之時大矣哉

大過非過之大者乃大者之過夫澤與風合而有何過且澤與風合而何以爲大者之過大者幹也陽也剛也澤風一合而四剛並列大不過乎此専以象名卦者故卽以象言之四剛相並有似一木而兩端受竅有似乎木之爲棟者乃象之所至而義卽隨之蓋巽爲木爲楊【九家易見本義】而兩巽相背顚倒皆木然且兩兌上下亦顚倒相背以滋之合觀之則成一大坎坎爲宮爲棟【九家易見本義】則以楊作棟【熊過曰齊民要術白楊堪爲屋材】於義於象均有之柰四剛兩端附以兩柔則本末俱弱【向秀曰撓由初上始終皆弱】是棟撓於下理所固然第四剛𨿽過而盡居於中其自遁來者則上來居二以外剛居內卦之中其自大壯來者則初往居五以下剛居上卦之中而三四則又居諸剛之中𨿽剛大者過而過不失中內巽外悅不行則已行則所往皆利𨿽有棟撓之凶而旋有棟隆之吉所以亨也則過非細事也

象曰澤滅木大過君子以獨立不懼遁世無悶

不言澤風而言澤木以重在木也蓋四剛皆木也二五木之體三四木之用也獨立不懼者由大壯來也遁世無悶者由遁也

初六借用白茅無咎象曰借用白茅柔在下也

剛至大壯錯地可矣柔従上來以借之巽爲柔爲白借用白茅潔誠之過也又何咎乎

九二枯楊生稊【鄭本作荑云木新生也】老夫得其女妻無不利象曰老夫女妻過以相與也

夫以遁之上九而攺爲四剛之棟是質本楊也而已枯矣第剛𨿽多與而二居剛中得與初柔爲比附則在三與四反爲獨陽不生而二殊不然是三四爲棟而二尙楊也楊𨿽枯猶可生也蓋天下顚倒之事不少今大者旣過則不能無顚倒於其間故猶是澤風而大過之澤與大過之風皆上下相背顚之倒之傳所謂大過爲顚非無義也【周易皆顚倒相對獨乾坤坎離頥大過中孚小過八卦不然而頥大過中孚小過又內外二卦自相顚倒故雜卦於大過特發其例曰顚也此皆周易大闗鍵向非推易亦安能直抉隠祕如此】夫枯菀異形老少殊質枯可生菀則老可配少乃遁之上九本來無應此未娶之寡夫也而今並四剛而五仍不偶其亦老矣何意巽之長女可相與也夫未與女也旣與妻也女可爲妻則得之【剛乘柔故得妻】得之誠過也所謂顚也初二在互卦爲姤姤爲遇故有斯象【夏小正正月栁稊稊發荂也與荑同故鄭康成作生荑劉琨勸進表云生繁華於枯稊卽此義程注稊爲根非是】

九三棟撓凶象曰棟撓之凶不可以有輔也

夫猶是四剛之中而二五無應而反有應三四有應而反失其應此顚倒也然九三九四同在剛中有何顚倒之可尋而三爲棟撓四爲棟隆則又何說曰此正所謂顚倒也夫九三者順巽而倒兌者也夫風自下上順則轉髙澤自上下倒則傾竭以轉髙之風而當傾竭之澤則在巽爲髙爲躁而在兌爲脫爲毀折棟不撓乎撓則凶𨿽剛輔甚多而有不可也【虞翻曰本弱故撓然輔之則益撓輔指四剛言】

九四棟隆吉有它吝象曰棟隆之吉不撓乎下也夫九四者順兌而倒巽者也夫澤順則由防至盈防則滋盈則滅風倒則背小向大小可受大不可受以可受之風當方滋之澤則在巽爲順爲入而在兌爲悅爲附決棟不隆乎隆則吉𨿽別有所吝而下不動也【它亦指四剛言四剛皆在險故有吝】

九五枯楊生華老婦得其士夫無咎無譽象曰枯楊生華何可久也老婦士夫亦可醜也

乃以大壯之初九而爲剛棟之五亦枯楊也其剛中與二同其比於上柔亦與二同則夫以大過之顚枯而復生亦其理也第時有不同而由來亦異大過之時進而轉甚向之生稊者今且生華而五以大壯初九而居於兌中少陽居尊不礙士夫【郭氏舉正以士夫爲少夫今不従】而上六在前則竟以兌之少女而居垂暮之地少艾之姿居然老婦一何顚倒然且兌悅在中說成在外【上六爲兌口】互夬獨行一往不決【夬有夬夬獨行語】以士夫而不能得婦反爲婦得【陰乘剛故夫爲婦得】則顚倒極矣然而無咎也以大過也無譽也以大過也大過則何可以久也大過則醜亦可也

按漢武伐匈奴筮之得此卦太卜因謂匈奴不久當破占用何可久也一語乃遣貳師伐匈奴後巫蠱事發貳師降武帝咎卦兆反謬蓋當時旣失周史之占如春秋傳所記而後儒籠統論理則又謂占者有徳則吉在我占者無徳則吉在彼如此則但修徳可已用五用二筮人太卜一切可廢此正後儒最籠統最無著落一語而舉世遵之及略按易理並略按春秋傳占法則象辭觀玩休咎了然如此九五則在本卦爲兌中在大壯所來爲震中兌爲剛鹵而震以出之此北伐之象但大過通視合爲大坎而互當重幹之未進承坤上龍戰黃正在此際幸乾坎二位皆居北方我以南向北則我南爲凱彼北爲敗所以能破匈奴兵乘勝追北至範夫人城者此也柰身在坎中尙未出險而兌爲口舌又爲毀折非因令誤當以間敗乃詛咒事發而脫身降矣兌者脫也夫枯楊之華不入寒地身爲士夫敵醜非偶乃旣降單於則身己爲人所得而單於又妻之以女此正匹配反常一若老婦之得士夫者其卜筮之精占驗之確孰過於此假使得周太史者將此防文出以韻語卽是春秋繇詞矣今易理具在此間所注一循其法鄭荀爽皆非所云則仲氏是書謂非秦漢以後直接周史之周易不可也

上六過涉滅頂凶象曰過涉之凶不可咎也

以遁之陽上攺爲兌之上六則涉澤而過在通卦視之則巽爲木謂之滅木在本爻視之則幹爲頂謂之滅頂【幹爲首虞氏易有幹爲頂】豈非凶乎然而不可咎也大過也大過非過苟行有攸往則大過之時卽従此而建大過人之業無不可耳

仲氏易卷十二﹤經部﹐易類﹐仲氏易﹥

欽定四庫全書

仲氏易卷十三

翰林院檢討毛奇齡撰

【坎下坎上】四易卦

易臨【初往五來】

觀【上來二往】

【又易】萃【四來二往】

升【三往五來】

習坎【歸蔵易卦名作犖劉瓛本作欿郭氏舉王習上有坎字誤】有孚維心亨行有尙彖曰習坎重險也水流而不盈行險而不失其信維心亨乃以剛中也行有尙往有功也天險不可升也地險山川丘陵也王公設險以守其國險之時用大矣哉習坎重坎也習者重也猶尙書云不習吉也第八純皆重而此獨以習名者古卦名多加字如夏易以艮爲連山商易以豫爲陽豫類獨周易不然故祗於坎卦八純之首特加習字以爲卦名有如是者耳郭京於習坎上欲更增坎字以爲坎是名習坎是義陋矣第坎離相對離樂坎憂此本憂危卦而坎體旁陷以重坎言之則亦中爻平而兩旁陷𨿽初爲憂患之始上當憂患之終終則必變而惟恐以出險之後或易險而反入乎險故坎六爻皆少吉而初上尢凶以爲坎之形與坎之義固如是也然而四無咎何也原坎之卦辭以中爲主所謂有孚維心亨皆中象也𨿽坎以險中以剛中指兩坎中言而以全坎觀之則三四中也且所謂行有尙者指中爻言大傳自二至五爲中爻【中爻卽互卦有云非中爻不備】今中爻自二至五下互震而上互艮震爲行而艮則以髙山居上位所謂行而有尙者非三四兩爻不足當此故三猶勿用而四卽無咎亦以三主行四主尙水尙則盈盈則出險故三不如四不止三多凶四多懼也夫坎者孚也卽信也凡卦之上下相合而中虛中實者皆謂之孚以爲可相合作符信也今以形言之則兩體中實信也全體中虛又信也上下與內外皆得印合如使竹又信也而以義言之水附於坎其流也盈坎而後行然盈則必行無徒盈者【故曰不盈】可信也盈坎而行則行乎險矣然而猶此盈卽猶此行前坎之行無以異於後坎之行也可信也此其間獨心爲之【維獨也】坎爲心爲通【見說卦】是爲心亨乃心在中而坎以兩剛而居實中又復以一行而居虛中是其往也三行而四通三無功而四有尙則卽以多功有尙而推四爻爲卦主豈有誣乎夫險凶徳也然而上合乎天下合乎地中合乎人故後王君公因險設險而卽有以用其險所謂生憂患而死安樂者此險也所謂危者使平易者使傾者此險也故曰險不終險而終乎險惟終乎險故可無險也此處險之道也

象曰水洊【京房作臻於寶作薦皆聲轉義同】至習坎君子以常徳行習教事【洊卽習也爾雅云再也劉氏云猶仍也習教之習閒也重之故閒之】

初六習坎入於坎窞凶象曰習坎入坎失道凶也習坎在外【因重之卦皆由下而上】而此亦曰習坎者以上下言之則重又在下也窞者坎又坎也初爲坎之陰坎也然又爲臨兌所易兌爲澤又坎也故先言習坎者以兩坎之重而繼言坎窞者則又以坎兌之復也失道失處險之道也

九二坎有險求小得象曰求小得未出中也

此險中也然剛能處險𨿽未出乎中而初有失此反可求得特小耳蓋二自觀來移觀巽上九而爲坎中巽多利故有小得猶隨卦互巽之稱有求得也

六三來之坎坎險【鄭向秀本作撿鄭云木在首曰枕在手曰檢如桎梏之類坎爲桎梏此正與上六之徽纆相對較似有理但須攺險爲撿則擅攺經字故不可従耳】且枕入於坎窞勿用象曰來之坎坎終無功也

以升之六五移來爲坎是其坎爲來之坎也今以來之坎而逼重坎又坎也坎之又坎而且安之有如枕入於坎又入於窞是初之坎窞以坎兌之復而此之坎窞則仍以兩坎之重也夫往有功者以行之尙也今以震之盡而當艮之首行未尙也三𨿽終何功之有坎坎勞貌詩坎坎伐檀是也故傳曰勞乎坎又曰坎爲勞卦今勞而無功矣

六四樽酒簋貳用缶納約自牖【陸績本作誘聲誤】終無咎象曰樽酒簋貳剛柔際也

此行尙時也前險旣過則盈坎坎行將必有尙而出乎險者當其時以三位之剛與四柔相接【三四剛柔以位言】宜有宴衎酬酢爲遵養之借此如需之遇坎而需酒食困之遇坎而困酒食者則飲食相歡夫亦處險者之不得已也夫以艮木之堅兼震竹蒼筤之細木可爲樽而竹可爲簋比之王臣之防諸侯享之樽而副以簋所謂樽酒簋副者亦燕禮也而不特此也險者儉也漢劉修碑以險爲儉故君子儉徳避難於險時用之其爲樽也不必木其爲簋也不必竹用缶而已所謂汗樽而土簋門內樽而門外缶此其時也爾雅盎爲缶虞氏易曰震爲仰缶今樽與簋交用之凡此者所爲約也約者儉也然且以至約之物當相見之歡而又以三四剛柔相接之宻乃不納於戶而納於牖【戶在室東南牖在室南】艮爲門闕【見說卦】而四當艮門之半比之墻牖【爾雅在墻曰牖】如雲陳之牖下者此約之又約亦以四自升來卻巽剛而受坎柔猶之坎與坎交居艮柔而受坎約其情同也貳與副同本義引周禮三貳謂益酒之副遂以簋貳不合引晁以道說謂先儒以樽酒簋爲句旣又以夫子象詞樽酒簋貳四字連讀又不合又引晁氏據陸徳明本欲去貳字則以解經之故而至攺經不可矣夫子象詞自無誤句晁氏古易多出僞造況唐時郭京陸徳明諸本私臆穿鑿明屬乖舛可輕信耶【陸徳明釋文亦明注簋貳句未嘗以簋句】

九五坎不盈祗【說文京房本作禔禔祗通用猶史記祗取辱作禔取辱類皆作徒與但解若鄭本作泜則又一義耳】旣平無咎象曰坎不盈中未大也

五𨿽剛中而仍未出險坎者科也水必盈科而後進內坎稍終而外坎未旣是未盈也彖之所謂水流而不盈是也蓋互艮爲止止水不行且臨初升三俱爲兌澤澤又瀦水故五従兌升則皆有不盈之意以止水瀦澤皆不能溢而出也故曰此不盈者也但已平耳莊子曰平者水停之盛停亦止也盈則行平則停夫二不出中而此雲中未大者猶是坎中而以險而出則必以大而行也

上六系用徽纆寘【劉瓛本作示云眾議於九棘之下】於叢棘三嵗不得凶象曰上六失道凶三嵗也

若夫上六則可以出險之時所謂險極必變者而萬一恃爲必得失處險之道則前坎之終旣在坎窞習坎之終猶是也𨿽曰已出水矣可以無坎窞矣然獨不有叢棘在乎坎𨿽爲水而實爲叢棘以觀巽之繩爲徽爲纆系而寘之叢棘之中向之六二在險中者祗求小得而尙不卽出今以出險之際而一或不戒反致出險而仍居於險當其時𨿽欲如疇昔之求小得尙可得乎故曰我亦不知得在何時三嵗陽數以坎爲中男故數三言不得者已三周陽矣夫處險有道初失之今又失之初失之而凶今失之而又凶然則坎豈終險乎故曰此憂危之卦也可戒也劉表曰三股爲徽兩股爲纆皆索名虞翻曰獄外種九棘故稱叢棘九家易曰司寇公卿議獄上罪三年捨中二年舍下一年捨不捨故不得鄭康成曰終不自攺而出諸圜土者殺故凶

【離下離上】四易卦

易遁【五來

大初往

壯】【二往上來】

【又無易妄】【五來

大三往

畜】【二往四來】

離利貞亨畜牝牛吉

彖曰離麗也日月麗乎天百谷艸木麗乎土【王肅本作地】重明以麗乎正乃化成天下柔麗乎中正故亨是以畜牝牛吉也【張氏玩辭以離麗也下卽接柔麗乎中正三句後接日月麗乎天四句似較與諸卦辭例相合當備參考】

離以麗爲義麗者附也以一柔附兩剛而命名爲離亦以離體爲火火隠無形必著物而後能形如附麗然故以重離之體言之五上本天道以五陰附上陽而兩離成日大坎成月【自二至五爲大坎日月見說卦】如日月之麗乎天初二本地道以二陰附初陽而互巽爲艸木互兌爲百谷【二四互震三五互兌艸木百谷見說卦】如百谷艸木之麗乎土三四本人道以下離接上離而三陽一明四陽又一明如人道之上兼天下兼地跨兩離以踞六爻之正上下皆明而化成天下則是所謂利貞亨者亦惟火柔之麗於中並麗於正故云然也且夫離者中女也以中女而兼互巽則爲長女其又兼互兌則又爲少女以兩離兼三女而三陰備焉此全坤也夫乾爲馬則坤爲牝馬今坤爲牛而離不爲牝牛乎【九家易離爲牝牛】乃以坤爲人腹與離爲大腹而畜之向亦不知畜之爲何以而其麗如是然後知麗之而亨者亦卽其畜之而吉者也是之以也離與坎對然坎內勝外離外勝內坎四吉上凶而離四凶上吉者卦位內離而外坎純爻則見【說且前】坎易四卦皆以純陰見坎離則內坎以離位相逼而外坎不然自內不如外離易四卦皆以純陽見坎離則外離以坎位見尅而內離不然自外不如內況離下卦互巽巽爲木爲風風以助火而木以生火皆麗之有益於火者也上卦互兌兌爲澤爲金澤以滅火而金以仇火皆麗之有損於火者也夫如是而吉凶內外了然矣故二五君臣同爲柔中而二反爲卦主者亦內勝有然不止卦位不合耳

象曰明兩作離大人以繼明照於四方【郭氏舉正云以字下有明照二字今本脫去原其意以明照二字連則以字無著故也不知繼明二字連而照字連下請所謂繼明卽重明也以者以繼明也因誤讀誤解之故而反欲攺經唐宋後儒罪過何如矣今諸本引舉正又云無繼於二字則又非郭氏原本郭氏不受也】

初九履錯然敬之無咎象曰履錯之敬以辟咎也【辟避通字】火主禮禮者履也然而禮爲履初亦爲履以人之行必自履於地者始也乃初従遁來以遁之五剛下移爲初一似避尊而趨卑避崇髙而趨污下者然且履蹈之間儀文錯然【卽紛錯也】凜於中而習於外所云敬也夫敬則宛然左辟卽在尊髙且避之而何有於咎

六二黃離元吉象曰黃離元吉得中道也

離以中女【見前】受坤索而二爲坤陰然且當互巽之末坤順巽亦順卦所謂畜牝牛者指此爻也夫坤色黃牛爲土【見九家易】又黃而以互巽東南之木生正南之火火旣盛而土生其間又黃則名此離爲黃離不大吉乎六二以大壯上九大畜六四移之爲中此以推易得之者故曰得中或曰離爲日日行道黃而居中故云

九三日昃之離不鼓【鄭氏本作擊】缶而歌則大耋【京房作絰蜀才作咥俱聲誤】之嗟凶【鄭薛本無凶字】象曰日昃之離何可久也

九家易曰初爲日出二爲日中三爲日昃故曰此離非他日昃之離也夫光景何常毋論石火電光難以久恃而卽以離日言曽防何時而遂至於昃人生行樂耳桑楡在前何足把玩故曰何不日鼔缶今者不樂逝者其耋矣嗟何及矣三従無妄來其下爲震爲仰缶風俗通曰缶瓦器可以節歌此卽淮南子所云小人鼓缶戰國防所云秦王擊缶者鼔卽擊也又鄭康成以此爲艮爻【離従遁來則下卦是艮】艮位在醜醜上值弁星似缶此與坎之互震而云用缶正同震艮皆東北方丑位而上星如此則又不止作震坎形似己耳耋者八十之稱

九四突如其來如焚如死如棄如象曰突如其來如無所容也

四以火繼火厝火在下而通火於上有如突然突者竈囪也【廣韻竈堗通作突諸字書皆然近世字彚謂從�讀森大謬囪煙牕也今俗呼煙囪讀蔥予別有辧證玆不載】當四在大畜身本柔也移幹二之剛而來爲離剛若火之延來者然然且以上火接下火而四以陽體而居互巽之上巽風揚之如焚然夫離者麗也卽附也火以附物爲義而今以附物而反焚物及物焚而火亦無所容矣是其焚之而物死非物死也火也焚之而物死而棄非物棄也火也火以麗爲體而乃失所麗如死然如棄然膏以明自煎火以焚自滅誰爲爲之蓋四居兌中兌爲澤爲金金爲火所滅而澤又足以滅火故象如此荀慈明曰陰麗於陽相附麗也然而有別離之義焉離者火也托木而生是附麗也煙焰飛升而灰炭降滯是別離也【占法載隋煬帝幸江都筮離之賁正此爻也後果驗】

六五出涕沱若戚【子夏傳作嘁咨慙也】嗟若吉象曰六五之吉離【鄭康成作麗】王公也

五位坎中坎爲憂而又當重離之目出互兌之口則従而涕沱従而戚嗟亦時防使然然而終吉者彼其所附麗皆後王君公處尊髙而負艱大若所謂袁安之念王室自然流涕者此非婦人之泣與孤士之嘆已也火上爲災故上九殺人九四自殺而五亦尙在憂危之間此卽外氏說易所謂水欲其上火欲其下者【坎卦行有尙亦如此】不止前說如內巽外兌之有異【見前彖下】而本義謂迫於上下兩陽故有憂虞則黃離元吉獨非兩陽之間乎何前後不顧如此

上九王用出徵有嘉折首獲匪其醜無咎象曰王用出徵以正邦也【王肅本此下有獲匪其醜大有功也二句則小象於象詞原不必周到者此孺子妄增語也】

離爲戈兵故終以徵伐與坎爲法律故終以刑獄正同然此乃王者之事向明出治命將出師皆王之所爲故其有嘉者第折取其魁首而不及其類【醜者類也】尙書所謂殱厥渠魁脇従防治漢陳湯傳所謂第誅其首惡之人而諸不順者皆従之眞掌邦政以正庶邦之事也大壯之易以二剛加上首是折上六之首也五上皆六皆陰類而易上而不及五是不及類也坎與離對然往往相反者坎者陷也以兩陰陷一陽故終陷離者附也以一陰附兩陽故終附若胡仲虎謂坎水內明而外暗上六暗外故陷刑離火內暗而外明上九明外故出徵其說亦通然於坎陷離麗外又一義矣若周易首乾坤而次坎離以乾坤爲陰陽之純坎離爲陰陽之中不若震艮巽兌之各居於偏也且坎離爲上經之終坎離互體爲下經之終以坎離爲乾坤之用二濟又坎離之用不若震艮巽兌所重卦之各異其用也凡此皆易理所自有者然専見及此便爲京焦陳邵所濫觴而易義亡矣仲氏曰易有眞義請自思之

仲氏易卷十三

欽定四庫全書

仲氏易卷十四

翰林院檢討毛奇齡撰

周易下經

【艮下兌上】子母易卦

易否【上來又三往易】恆【二往五來】

【此卦虞氏易蜀才朱升諸說皆有推易之法略見辭內惟本義云咸自旅來則先分後聚是變易非推易矣咸恆子母卦従否泰來若旅則又従咸恆來耳】

咸亨利貞取女吉【亨字連利貞句勿防】

彖曰咸感也柔上而剛下二气感應以相與止而說【悅同】男下女是以亨利貞取女吉也天地感而萬物化生聖人感人心而天下和平觀其所感而天地萬物之情可見矣

上經首乾坤下經首咸恆者乾坤不與六子對祗取六子之化體以相比見若所謂乾坤定位者旣爲倡首則但以咸之山澤通气恆之雷風相薄旣未濟之水火不相射以應之於下前分篇對易之說有云以四配兩者正指此也第夫子序卦以乾坤屬天地爲天道之始以咸屬夫婦【無恆卦舊謂咸恆爲夫婦誤】爲人道之始【人道但指此卦舊謂上經皆天道下經皆人道誤見韓康伯說】故乾坤以六乾老陽六坤老陰爲天地而咸以下艮少男上兌少女爲夫婦而又山气下降澤气上升艮男居下兌女居上【王肅曰山澤以气通男女以禮感】有類乎男下女者故鄭康成謂三十之男下二十之女正以男女皆少者婚之時而男下於女者則婚之禮也夫天地一大夫婦也大夫婦則全有四徳【元亨利貞】夫婦一小天地也小天地則亦有四徳之三【利亨貞此在彖傳不曰大亨以正則四徳之三也】是以康成又云嘉防禮通【亨】和順於義【利】幹事能正【貞】具此三徳而用以取女所爲吉也蓋咸者感也謂男女相感也卦従否易以否坤六三之柔而升之爲上是桑上也以否幹上九之剛而下之爲三是剛下也然且轉従恆易以恆之震男上巽女者而易之爲艮男之下兌女是二气相與而艮止兌悅男止無他感而女悅有正應天道以感應而生萬物人道以感應而生父子君臣以及於上下【見序卦】此其中有心焉坎爲心卦體大坎則卽以心感而情應【彖傳有心字情字】志亦應焉【爻詞有數志字】所謂感應而相與者有如此夫以分卦言則艮內爲夫兌外爲婦以分爻言則三四五爲夫初二上爲婦以卦爻合體言則三陽爲身心三陰爲首足而合陰陽男女而總象乎人之一身蓋天地以气感夫婦以形感感之有形者莫如輔頰口舌以下至股足而爻之自初而上自拇腓以至頰舌四體百體無不相感【二語本焦弱侯說又咸皆也謂皆感也】蔡中郎協和昏賦有云乾坤和其剛柔艮兌感其股腓此說易之最善者況男女兩心居六爻之中而四又適當三陽之中不言感而無不感大傳所謂何思何慮同歸而殊塗一致而百慮者於是乎在此萬物之所以生而天下之所以和且平也

蜀才曰此本否卦案六三升上上九降三是柔上剛下二气交感以相與也此推易之法若元儒朱升作防通亦有云卦自否來此皆一隟之偶通者然亦未易事也

晉元帝初鎭建鄴王導使郭璞筮之遇咸之井璞曰東北郡縣有武名者當出鐸以著受命之符西南郡縣有陽名者其井當沸後晉陵武進人於田中得銅鐸六枚【一作五枚誤見郭璞洞林】歷陽縣中井沸經日乃止此事載晉書郭璞傳然世終莫解嘗以此詢仲氏仲氏曰此最淺近者銅鐸之出以貞咸也井之沸以悔井也咸內爲艮艮東北之卦也其名武者以上兌在右武位也其出鐸者兌爲金與互幹金合而幹數六故得六鐸然且互乾爲天互巽爲命此天命也故曰此受命之符也若夫井則二四互兌三五互離離兌爲西南郡縣而南爲陽方故宜有陽名乃以下巽與互兌爲金木之交上坎與互離爲水火之際木間金得火而上承以水此非薪在釡下得火而水乃沸乎且四正相纒乾麗坤域非中興受命何以得此凡此皆前人占筮所未及者【洞林略有占注無此明確且所志變怪事不經故不載】

象曰山上有澤咸君子以虛受人

虞翻曰坤爲虛謂否之坤虛其三以受上剛之來曰虛受人此亦以推易爲說者又曰艮山在地下爲謙在澤下爲虛【今稱謙虛本此】

初六咸其拇【子夏傳作荀爽本作母云陰位之稱俱誤】象曰咸其拇志在外也

此相感之始也下以足爲始拇者足之將指也艮爲倒震震爲足而初當震之下柔則足拇矣六爻互相感而感必有應感者其情以應而感者則其志耳【坎爲志見前】四與初應在外卦故曰外

六二咸其腓【荀爽本作肥云尊盛稱肥誤】凶居吉象曰𨿽凶居吉順不害也

腓者腳膊卽俗所稱腳腨肚者上於拇而下於股正下體之中倒震之二也第二以恆之九二升之爲五而自居於柔若有不安於居腓者此凶象也獨不思腓不自動隨股而動詩所謂君子所依小人所腓者陰隨陽而轉小人隨君子而行未有陽剛旣遷移而陰柔猶不安其居者苟能居而又何害也艮止而巽順二居止之中互巽之末且上有正應順者順所應也惟順應故不惟不凶抑且得吉

九三咸其股執其隨往吝象曰咸其股亦不處也志在隨人所執下也

股防則髙於腓者此倒震之剛下體之上也第三以否之上九降爲三剛而猶志在上亦若有不甘於處股者此吝道也獨不思上降爲三將必有隨之而下降者非陽剛耶夫猶是陽剛而以上言之則謂之隨人以三言之卽其隨也以爲隨人猶不可不執以爲其隨而可不執乎執者持也謂持所處也𨿽上本三應所志在上而旣隨而下則處之亦下曰所執固然蓋股以腓爲下腹又以股爲下詩所謂邪幅在下者謂腓以下而所謂無以下體者謂股以下也傳曰男下女此正艮男之下兌女者其特稱執下非泛語也若其又曰往吝者以處下則吉往上則吝易例凡自上至下謂之來自下至上謂之往

九四貞吉悔亡憧憧【京房本作云遲也】往來朋従爾思象曰貞吉悔亡未感害也憧憧往來未光大也

此心感也卦體下二陰象足上一陰象口中三陽象身四又當三陽之間則心位也心之官則思故言思而感在是焉第四與初應自有正感徒以位在陽中上下三陰均伺之則於此不能無朋従之擾所謂憧憧者擾在心也故曰爾自有正應貞者正也正則吉吉則亡悔不然則下往而上上來而下其連陰爲朋而爾是思者皆擾心之具也朋者陰類卽坤之所爲得朋蹇之所爲朋來者従者朋之與也體爲大坎坎與離反故未光大大抵憧擾者中未明耳

九五咸其脢無悔象曰咸其脢志末也

五與二應而所感漸厚且由心而上至脊背之間而亦感之是感固在心而其感之者則其脢也蓋三以上降【否上降三】而曰志下五以二升【咸二升五】而曰志末論卦體則五六爲上論行卦則五六爲末此卽大過之所爲本末弱者卦凡三言志而皆以應言第初則陰應陽而惟三與五則皆以陽剛而爲他所應應之者卽志之者也然則五之志末非二之志五而誰志焉

上六咸其輔頰【孟喜本作俠古通字】舌象曰咸其輔頰舌滕【九家易作乘誤】口說也

感而逾上則爲口爲舌而口傍有輔口外有頰一舉口而無不相感有似乎送口說者虞氏易云滕者送也蓋口說𨿽淺感送則深以否之三乾易爲兌柔是兌之所移本幹之所送𨿽其所移者祗兌之口舌而其所送者實幹之言說也【幹爲言】鄭康成以滕作媵然亦作送解以爲咸道極薄徒送口舌言語相感而已不復有志於其間此別是一說然其解作送則漢儒俱如是耳

【巽下震上】子母易卦

易泰【初往又四來易】咸【五來二往】

【侯果蜀才虞翻及朱升諸易俱有推易法見辭下惟本義謂卦自丰來此是變卦與此不同】

恆亨無咎利貞利有攸往

彖曰恆久也剛上柔下雷風相與巽而動剛柔皆應恆恆亨無咎利貞久於其道也天地之道恆久而不已也利有攸往終則有始也日月得天而能久照四時變化而能久成聖人久於其道而天下化成觀其所恆而天地萬物之情可見矣

雷風爲恆不知其何以恆也但曰亨而已無咎而已且中有兩利一利乎守一利乎行亦不知其何以守何以行也但曰利利而己夫子解之曰恆者久也是何也夫恆自泰來以泰之初剛易爲四剛是剛上也以泰之四柔易爲初柔是柔下也乃又自咸來以澤山之不相與者而易爲雷風之相與雷動而上風入而下是上震動而下巽順也夫剛尊柔卑恆一兩長相配【震長男巽長女】恆二上動下順恆三剛柔皆應【三陰應三陽】恆四【此彖傳解義如是謂四者皆常道】蓋泰之地上於天天下於地者爲偶道而易之而夫長在上婦長在下則道貞而可常守也利貞也咸之艮男終於陽兌女終於陰者爲有終而易之而爲震男之始又易之而爲巽女之始是終則有始也利攸往也夫互乾與上震皆行也則皆往也況天地萬物日月四時其有借於久道爲何如者而謂聖人有異乎第恆則惟懼其不恆故卦曰恆亨而其爲爻則若有鑑於不恆之不亨者匪悖也象如是也泰爲地天而坎離卦位純爻則見故従泰推易則有天地有日月若震巽兌艮周曆四時則咸恆俱備焉虞翻曰幹爲聖人此又以互卦言恆傍從亙字書皆然說文所謂從舟在二之問是也唐人書法因避穆宗諱故或去下一畫而來氏梁山易注謂易恆字無下畫左旁立心右傍一日所謂立心如一日者則笑話矣來注多近理然猶有牽合如此類者故指出之

象曰雷風恆君子以立不易方【朱升曰以時則久而不已以位則定而不易】初九浚【鄭氏本作濬】恆貞凶無攸利象曰浚恆之凶始求深也

以泰之全幹而一索得女甘使剛上進而柔下居是不求之髙而求之深也其能久乎夫終則有始而可求之深乎【求索也必如此則求字有解不然突言始求無理】

九二悔亡象曰九二悔亡能久中也

此三陽之始也乾已變巽則一見互幹之陽而喜之曰悔亡實不知其何以亡也蓋二陽本泰幹之中而咸以五之剛中而易爲二中皆中也夫子曰中亦久矣故象曰九二悔亡而傳亦卽曰九二悔亡其所爲亡者以此或曰此卦主也

九三不恆其徳或【鄭氏本作咸非】承之羞貞吝象曰不恆其徳無所容也

九三居三幹之中而在泰爲幹終在咸爲幹始是不常於終與始也然且當大坎之中【全體爲大坎】而在下爲巽終【內卦】在上爲兌始【互卦】上下終始並無常位是於乾於坎於巽於兌俱無所容也夫幹爲健徳而居於坎心坎心爲亟【見說卦】亟則不可以長久況乎以巽徳之躁【巽爲躁卦】值兌徳之決【兌爲附決】亟躁與決無非不終日之計其於徳之不恆爲何如者向以爲不恆者其位耳今而知不恆者乃其徳曽徳之不恆而不引之爲愧乎徳不常則愧亦不常所云或也夫不知愧之進之爲何人而謂非徳之不常不可也夫不知進愧者爲何人而何可以不常也內巽女故有羞象朱氏防通以羞爲庶羞薦羞之羞謂婦不能主中饋則他人有代之饋者其於巽義於羞義俱得之矣然安見不恆其徳爲不能主饋食也

按聴齋雜記云明土木之變南冢宰魏驥集同官上監國疏防錢唐客陸時至善易請筮之得恆之解【卽九三爻】驥曰帝出之不恆而承之羞固也乃變而負乘寇將復至【解六三負且乘致宼至貞吝】如之何客曰旣已負帝且乘矣再至何害所慮者貞之則吝惟恐徒守反吝耳驥曰善乃易疏去次日客過驥驥曰昨筮無大凶乎曰大吉曰何謂曰夫恆爲大坎而三當坎中所以陷也然而恆互爲幹三以一干而嵬然居三幹之間若無往而不爲君者乃一變爲解則已解矣且解之辭【彖辭】曰利西南西南者所狩地也又曰其來復則還復也夫恆者久也日月得天而久照【此恆彖辭】今解之互體則正當兩坎互離之間坎月離日非日月幽而復明乎【此用姜維語】大明吾國號非返國乎祗解有兩坎兩離而上離未全【上震缺上九此似指監國者】尙有待耳後宼果再至以戰得勝而英宗卒返國復辟若先見者

九四田無禽象曰久非其位安得禽也

夫以全坤之田而爲九四大坎之豕則宜田有禽而試觀此何田而能有禽乎坤易爲震則田已爲塗【震爲大塗】以兌易兌則有禽皆脫【以咸之上兌易爲互兌皆有毀脫之象】蓋初升爲四陽居陰位在彖詞則謂之剛上而在象詞則謂之非位也況以兌易兌本初位非二位也【咸之兌爲初九今之互兌爲九二】

六五恆其徳貞婦人吉夫子凶象曰婦人貞吉従一而終也夫子制義従婦凶也

五自咸來向之柔居二中者而今居五中猶是位【謂巾】卽猶是徳【謂柔】恆也可守也【謂貞】第五宜陽位以咸之九五甘遜而易之爲六以應乎二向使五而婦人也耶則應二爲吉所謂従一而終也使五而夫子則宜以義制而下従婦乎凶也

上六振【虞張本皆作震說文作榰誤】恆凶象曰振恆在上大無功也上爲震之三振者震也公羊傳曰震之者何猶曰振振然也故舊儒易本多以振作震震則動動則不恆矣夫震之攸往而能有功者謂其恆也謂其終則有始也若竟以震終則但知有終而不知有始而欲其有功也得乎夫三爲巽終巽女則羞而上爲震終震男則凶蓋恆固能亨而震已不恆而猶曰恆曰震恆此恆之所以難亨而不恆之所以內有羞而外有凶也象如是也

仲氏易卷十四

欽定四庫全書

仲氏易卷十五

翰林院檢討毛奇齡撰

【艮下乾上】聚卦【四陽二陰】

遁亨小利貞

彖曰遁亨遁而亨也剛當位而應與時行也小利貞浸而長也遁之時義大矣哉

遁者避也違而去之也天與山相望而不相接往往違而去之有似乎退避然者則謂之遁顧四陽二陰陽眾陰寡似陰宜避陽而無如陰少在內陽眾在外在內者有日進之防而在外者有日消之勢進従內升消向外退則以卦言之謂之天遁山而以爻言之卽謂之陽遁陰蓋遁在十二辟中爲六月之卦六月者未月也午月一陰生未月二陰生才二陰耳而一進爲否再進爲觀三進爲剝至亥月而六陰成矣故詩曰蟋蟀在堂嵗聿云莫夫蟋蟀以季夏居壁【月令季夏之月蟋蟀居壁逸周書曰小暑之月溫風至又五日而蟋蟀居壁】計其在堂時【卽居壁】甫六月耳而見防者聞之遂以爲嵗忽已暮遁何獨不然故曰遁亨謂遁則亨也剛當位陽在上也應者初應四二應五也時行者相其時可以行矣遁也小利貞謂小者當利貞也是何也陰浸長也小者陰也遁以時行而以大遁小此其中有義焉鄭康成曰艮爲門闕幹健徳而互體有巽巽則有進退之象故君子一出門而行有進退謂之遁遁之取象固如此此聚卦無所分者自侯果謂本乾卦來旣已非例而朱子作變卦又以爲變自大壯則變易非推易矣若侯果又謂殷之父師可當二爻潁濵巢許可當上爻卽宋衷亦有太公遁殷四皓遁秦之諭而宋後爲說者遂競引諸史以實之嗟乎於易義乎何有

晉渡江後宣城太守殷祐以郭璞爲防軍防有物如牛足卑類象大力而遲行到城下祐將伏取之而令璞作卦遇遁之蠱其辭曰艮體連乾【遁下艮上干】其物壯巨山潛之畜【蠱上艮爲山互兌爲潛】非兕非虎【坤爲兕虎以坤間二陽不成故也】身與鬼並【三陰爲鬼蠱三陽三陰合並成卦又幹鑿度以艮爲鬼防門貞悔兩見艮故曰鬼並亦可】精見二午【離五月卦爲建午三至上爲大離是倍午也或用火珠林法謂二四俱屬午俱動爲見二午非是】法當爲禽【離爲雉巽爲雞】兩翼不許【謂無兩翼】遂被一創【遁四陽傷其一爲一創】還其本墅【謂遁祗傷幹一畫而山仍如故故蠱上之山還本墅也】按卦名之是爲驢鼠【乾爲馬艮爲鼠遁上干下艮而艮體連乾則合四幹已變馬形爲驢是驢鼠也按是占晉書無解今以推易之法解之則與周太史解防無異諸詞有韻正古法說見蠱卦】卜竟伏者以防刺之深尺餘遂去不見郡綱紀上祠巫云廟神不悅曰此防亭驢山君鼠也偶詣荊山暫來過我何容觸之其驗如此

象曰天下有山遁君子以逺小人不惡而嚴【惟遁故不惡惟嚴故遁】

初六遁尾厲勿用有攸往象曰遁尾之厲不往何災也遁在四陽初與二則皆以陰制遁者上爲首則初爲尾況遁者外向而我追之是尾之也陰本欲逐陽而其勢未盛則第従而羈縻之因之有尾遁之象謂陰躡其後而使之止也艮者止也【內卦】而厲也欲往躡勿可往也蓋四陽尙眾以初長之陰而思躡之非其時耳

六二執之用黃牛之革莫之勝說象曰執用黃牛固志也

二亦陰之欲止遁者而不可止也夫以下艮之指拘【艮爲指爲拘】當互巽之繩【巽爲繩】自當有縶縻之象則従而執之固其志也且艮體半坤坤爲牛爲中色【中色黃】而體半未全有革無膚則卽用此黃牛之革作韏靽以執遁者誰曰能脫而無如巽爲倒兌二正當兌口毀折而去𨿽以艮止之而早已脫矣遁矣莫之勝脫猶言不勝其脫耳

九三繋【李氏易解陸氏釋文俱作系通字】遁有疾厲畜臣妾吉象曰繋遁之厲有疾憊也畜臣妾吉不可大事也

三以卦言則山當爲止遁者而以爻言之則固四陽之首遁者也第遁位居下與二陰鄰而其體則究與艮止爲始終則於此而繋戀焉容亦有之夫繋戀則有疾矣厲矣艮剛爲半坎故有疾【坎爲疾】而幸而艮爲閽寺居闈闥之間初以艮男之下柔而爲人臣二以巽女【互巽】之下柔而爲人妾而我以門闕之剛従而畜之則陰固羈陽而陽亦因以羈陰可與語小利不可與語大事何勿吉乎所謂以不遁爲遁而深於遁者此遁始也

九四好遁君子吉小人否象曰君子好遁小人否也四與初應好仇也而我従遁之彼君子兮不與我好兮未爲否也初𨿽長三陽尙未消也【三陽變則爲否】小人不然也

九五嘉遁貞吉象曰嘉遁貞吉以正志也

五與二應嘉耦也而我従遁之其新孔嘉未可與偕隠也𨿽二五皆中亦皆處正而志各有在遁者以之不遁者不以也四陽惟四五與二陰應而上下相遁一如夫婦之違背然者故曰好曰嘉其象如此【俗以好嘉爲贊美之詞則何以恰在四五也】

上九肥【淮南子作飛】遁無不利象曰肥遁無不利無所疑也上九當四榦之末而與四幹之首爲相應並無尾之而執之者則乾首尙繋乎遁而此則裕乎遁者也夫浸長利極小遁亨利極大四剛至此用幹防而卻巽疑矣【謂互巽】按張平子思賦欲飛遁以保名曹植七啟飛遁離俗凡李善呂向諸注皆引易上九飛遁無不利則在唐以前原有易本作飛遁者而晁以道輩作僞古易反不及之何也又諸注引淮南九師道訓云遁而能飛吉執大焉明焦竑又引金陵攝山碑緬懷飛遁以證飛字大抵不繋卽肥亦不繋卽飛別無二義楊用修謂古肥作故因誤蜚因蜚誤飛則古文字反不可考恐是臆見知者詳之

【乾下震上】聚卦【四陽二陰】

大壯利貞

彖曰大壯大者壯也剛以動故壯大壯利貞大者正也正大而天地之情可見矣

大壯者遁之反也遁以陰在內故陰𨿽少而不以爲少曰小浸長大壯陽在內故陽已盛而猶幸其盛曰大者壯然而遁利貞大壯亦利貞夫猶是四陽二陰之卦干行上下無非利貞而遁貞利小而不謂之正大壯利大正亦大而卽謂之爲大正是何也則以大者壯故大者正也蓋遁爲六月卦大壯爲二月卦陰陽中正兩俱有之而惟大壯則行見乎天止見乎地【繋詞大壯則止】倒艮之止【上震倒艮】予之陰消剛動之行【乾剛震動】又喜其陽長故震動在下而坤柔在上【地雷復也】謂之見天地之心【復彖傳】乾剛在後而震動在前則謂之見天地之情心存乎內而情現乎外所動有淺深故所見有隠顯也舊謂三畫卦以初爲少二爲壯三爲究六畫卦則以初二爲少三四爲壯五上爲究則此壯字又以陽至三四得名然另是一義

象曰雷在天上大壯君子以非禮弗履【禮者天秩也而以震足下闕】

初九壯於趾徵凶有孚象曰壯於趾其孚窮也

震爲足而初在下則趾也四陽之壯以趾爲始初者壯之始也然而過也天下無趾大於足而可以行者𨿽四爲我應而四陽五陰適當半坎相孚則有之矣以言乎徵則未也夫孚者信也信於行亦謂其可以行也苟不可徵則𨿽其孚亦窮矣而況於行乎【孚窮非徵窮也】

按春秋傳趙簡子論季氏出君事史墨謂在易大壯曰雷乘乾以震雷諸侯加之幹君之上天道有然則此所云大壯者正尾大不掉壯趾之謂也大象曰非禮弗履而傳以越禮犯分者當之推易占易其變化不一類如此

九二貞吉象曰九二貞吉以中也

大壯之所以利貞者以此二也故但稱九二而卽可曰此正而吉者何也中故也

九三小人用壯君子用罔貞厲羝羊觸藩羸【王肅本作縲鄭虞翻作累蜀才作累皆作系累解】其角象曰小人用壯君子防也

三以下幹之終當互幹之中此正壯之至者而不可用也夫壯亦何不可用而自用其壯則不可蓋恃彊而往小人則然若君子則安用哉君子所用者無壯而已故卦之全體爲兼畫之兌而三又適當三五互兌之初兌爲羊而以干震之剛成之則爲羝羊羝羊勇於進而不能退有藩在前卽觸之夫觸之亦何損於角而厲矣角且羸矣欲用壯反失壯矣夫壯之不可恃也如此羸瘠也震爲竹爲葦故曰藩

九四貞吉悔亡藩決不羸壯於大輿之輹象曰藩決不羸尙往也

四𨿽以偏位居偏剛而陽窮於此惟懼不進則幸其進之曰貞吉哉向在三時以爲在前有藩耳今陽盡而藩撤矣兌爲附決今決矣【三五爲互兌四兌剛適盡矣】向以抵藩故或羸今不羸矣壯矣其壯也於何見之夫坤爲大輿而以坤之初而索之爲震是輿輹也輹者輿之根【車下縛爲輹】震者坤之氐也【坤有氐成震】夫欲尙所往而觀所壯壯此而已四爲幹健之中當震動之始其象如此

六五喪羊【郭氏舉正作午誤】於易【鄭氏音亦謂佼易陸績本作場易場通字漢食貨志本作易可今音異】無悔象曰喪羊於易位不當也

陽已壯矣於此又進則此陰當並喪者夫此喪者羊也全兌未終而此當三五互兌之口兌爲羊互兌亦爲羊而適當兌口則兌脫矣第此一喪羊在無意之間直易易耳時應遞代卽偃玩翕忽而得失循至事已如此亦又何悔夫以易喪之勢抵大壯之時𨿽曰五位本正中能相當乎易與埸同音亦同義然於象無疆埸之證仲氏嘗言解經不宜攺字良然

上六羝羊觸藩不能退不能遂無攸利艱則吉象曰不能退不能遂不詳也艱則吉咎不長也

體兌則爲羊而三當內終上當外終則皆有及藩而觸之之象況震動之極則尢躁妄之至者而第此震柔爲諸陽侵逼之際𨿽觸藩之羊仍名羝羊而實與三異三可退而此不能退以諸陽在後也三可遂而此不能遂以前無所之也夫如是則何利乎亦惟艱以自守以聴壯動之及焉已矣蓋躁妄抵觸絀於進退亦惟不自量以至於此【不詳不審度也】然而𨿽不能詳亦不久困自此以往則全幹之後繼以姤遁仍反覆事耳【咎不長】此壯遁之相因而君子於此所當詳壯防而審所用也

【坤下離上】四易卦

易觀【五來

小四往

過】【三往上來】

【又易】頥【初往四來】

萃【五往上來】

【虞翻曰觀四之五蜀才日此本觀卦九五降四六四進五此但従正推言者若朱升防通及本義亦謂従觀來則指變卦耳】

晉【孟喜本作齊陸徳明云齊子西反義同則躋字矣躋猶進也】康侯用錫馬蕃庶晝日三接

彖曰晉進也明出地上順而麗乎大明柔進而上行是以康侯用錫馬蕃庶晝日三接也

晉者日出也進也下坤上離則日出乎地而因而進之是之謂晉然不曰明而曰進者以推易言則觀以六四一柔進而上行因之塡五位而爲卦主是卦之得明全借乎進乃因而轉推則頥以下震而易爲坤小過以上震而易爲離上震下震皆康侯也【震爲侯康侯猶考工記稱寧侯也或曰民功曰康坤爲民故有康象】康侯已覲日而萃以巽之命令易離日以君臨之是下之覲上者有升進之名而上之臨下者則又兼晉接之義此如諸侯朝天子而天子又従而禮接之坎馬美脊【三五互坎爲馬爲美脊】比之坤眾之蕃庶用以敷錫【坤爲眾】而以一晉晝而下三坤日三接焉【雜卦曰晉晝也說卦離爲日坤三爻在下爲三接】是非明出地上以坤順而麗大明何以至此大行人職曰諸公三饗三問三勞諸侯三饗再問再勞子男三饗一問一勞卽天子三接諸侯之禮也【又王接侯禮覲禮延升一也覲畢致享升致命二也享畢王勞之升成拜三也見何氏易】

象曰明出地上晉君子以自昭明徳【明徳離徳也出乎地則自明矣大學皆自明也卽此義】

初六晉如摧如貞吉防孚裕無咎象曰晉如摧如獨行正也裕無咎未受命也

初本以頥之震剛而升之爲四因之作二四同功之艮是我甫欲進而跬步當前頓成丘阜【艮爲丘爲阜適當二四】然且爲我所應者【指四】一剛上臨【四爲艮剛】儼如山之傾壓而下之摧何如也𨿽四居坎中坎可下孚而時命未至誰則能信亦惟獨守其正以俟命之自至已耳

六二晉如愁如貞吉受玆介福於其王母象曰受玆介福以中正也

二欲進而三五同功者爲坎是甫跬步間而坎險相接又如污窞之隠伏而加憂焉愁何如也所幸位居正中以坤順而應離柔在尊之陰儼降福於我而我受之差無愁耳周禮有享先妣之禮爾雅云父之妣爲王母蓋指五也或曰乾爲王坤爲母王母者王者之母也上離爲中女故有母象

六三眾允悔亡象曰眾允之志上行也

三以小過之艮易之爲下坤之首是我一爲坤而諸坤皆信之然而初爲艮剛今乃爲艮柔豈能無悔而悔亡者眾信則可行可行者吾志也進也坎當中剛相接處則爲孚爲信以符使信合得名況三四內外交際與初之稱四孚正同是初摧二愁三信五失必不能稍有假借而晉後說易彼此籠統三可愁如二可眾允易道亡矣或曰坤爲眾則三坤俱有之然初二尙未眾耳

九四晉如鼫【子夏傳作碩聲誤】鼠貞厲象曰鼫鼠貞厲位不當也

四進而居互艮之剛艮爲鼠而上逼離中晝不能出此其爲位較於離麗晉晝俱不相當者【故曰位不當】如鼫鼠然蔡伯喈云鼫鼠五能不成一技此卽舊所稱五技而窮者【說文云能飛不能過屋能緣不能窮木能遊不能度谷能穴不能掩身能走不能先人】九家易解此直指五窮謂體離欲升體坎欲降遊不度瀆不出坎也飛不上屋未至上也緣不及木不出離也穴不掩身五坤薄也走不先足外震在下也此解之至確者鄭康成謂鼫鼠卽大鼠碩鼫通字誤矣若廣韻以爲螻蛄玉篇謂形似鼠頭類兔尾有毛則但是鼠類恐於艮鼠之象又未合耳

六五悔亡失【孟喜馬融鄭王肅諸本皆作矢虞翻云矢古誓字九家易云五従坤動而來爲離離者射也故曰矢皆不可解】得勿卹往吉無不利象曰失得勿卹往有慶也

五爲離中是當麗大明者故甫稱六五而卽曰悔亡然而五在觀爲巽剛巽利有得而今已失之矣在互體爲坎柔坎憂有卹而今幸而出卹矣𨿽無得然亦無卹進亦何害故爻曰吉曰無不利而夫子直加之曰此其往將有慶焉誠喜乎其爲進也此晉主也

上九晉其角維用伐邑厲吉無咎貞吝象曰維用伐邑道未光也

至上九而進止矣離爲牛上者離牛之角也進乎此而前無所往則進之以角或抵或觸以之作開先之具固己非分然且恃離之戈兵離之甲冑轉而伐夫坤之下邑𨿽曰以之爲振厲本無咎乎而非其正也正則吝也蓋離爲明徳上處尊位不能降康侯之錫分王母之享而徒以戈兵甲冑轉而陵下道未明矣何光之有

仲氏易卷十五﹤經部﹐易類﹐仲氏易﹥

欽定四庫全書

仲氏易卷十六

翰林院檢討毛奇齡撰

【離下坤上】四易卦

易臨【二往

小三來

過】【四來初往】

【又易】頥【上來三往】

升【二來初往】

【蜀才謂此本臨卦九二升三六三降二虞翻謂臨三之三而反晉此是推法與朱氏防通卦變不同】

明夷利艱貞

彖曰明入地中明夷內文明而【李鼎祚本無而字】外柔順以蒙大難文王以【鄭荀爽本作似王肅本作能又文王上有惟字】之利艱貞晦其明也內難而能正其志箕子以【鄭荀本作似】之

乃由晉反之而明夷矣離日之傷傷於入地向非歷艱難而守正固亦又何利夫子曰吾於斯見文王焉夫所謂明夷者蒙難者也明離在內而坤順在外於以當互坎【二四同功】而蒙險難【惟前互坎險故蒙難蒙者冒在外也】苟非體明夷之全處憂患之極恐未足以當此也此非文之以而誰以也且於斯見箕子焉夫所謂利艱貞者晦其明者也外位爲坎【四五六】純爻則見而箕子以坤五明夷【六五爲箕子明夷】坐坎中而反離照本其明也而於以晦之然且文之坎難在離外箕子之坎難在坤內【謂互坎在下離之外坎位在上坤之裏】商辛至親發爲內難而終能正其坤五坎中之志苟非履利貞之爻【六五利貞】秉艱貞之徳或未足以防此也非箕子之以而誰以也按彖傳爲夫子所作而是卦爻詞以六五有箕子字故疑非文王所作而歸之周公然則六五箕子乃周易舊文而彖傳文王則夫子特掲之以與箕子並者故文王屬全卦而箕子止屬六五非偏也易文固如是也【朱氏防通謂舊說易者以六二爲文王明夷六四爲武王明夷皆弇陋無理之言不特武王不明夷卽文王明夷亦夫子贊易之言周易舊詞豈宜有此近儒巧摭文王事實以合諸爻且有分配殷臣以初爻爲夷齊四爻爲防子此皆稚劣之甚者世有通人不可不鑑也】

象曰明入地中明夷君子以蒞眾用晦而【虞氏易作如】明【蒞眾以坤言用晦而明以離言】

初九明夷於飛垂其翼君子於行三日不食有攸往主人有言象曰君子於行義不食也

夫明夷者必見防者也見防則必實審其夷於何所而夷不可見往往於飛鳥見之彼日有飛鳥離象固然【離爲雉天爲鳥以日有鳥也見李氏易解】而初上兩剛以健羽相夾而爲之翼則初固離之一翼也而頽然下垂有似乎夷其翼者夫初爲離剛本君子也以四應而成互震則又震行也君子於行則正可比之離鳥之飛乃小過及升凡經兩易而皆廢兌口以成離虛蔑口而枵腹【離爲腹坤亦爲腹】則皆有不食之象而離日三爻正當三日君子何往乎夫行者亦謂其可以往也我旣有應則我之所往者亦卽我之所應者也乃以彼應我則我爲主人以我往彼則彼又爲主人我甫欲往而主人之應我者紛紛有言則我將安行主人指四以四爲初應也【荀爽以眾陰在上爲主人朱升以三爲主人俱無理】四互震爲行又爲厲言【震二五來厲初上有言師卦互震利執言皆是】故曰於行曰有言乃行之旣夷則於其言無論已而卽以其食觀之夫子曰其不食也夷也義亦如是焉夫身居闇朝而食其食可謂義乎荀九家易曰有明徳者恥食其祿

按左傳昭四年叔孫穆子疾其子豎牛寘饋不進叔孫不食卒初穆子之生其父莊叔筮之遇明夷之謙以示卜楚丘曰是將行而歸爲子祀以讒人入其名曰牛卒以餒死【其筮詞止此祀死兩韻此古法也後解防稍防他人臆見錯雜有脫漏非楚丘原文故従仲氏說略爲補解】成十六年叔孫避僑如之難奔齊及庚宗遇婦人宿焉襄二年召歸立爲卿庚宗婦人攜其子獻雉問所生曰能奉雉矣召見號曰牛使爲豎有寵長使爲政乃以讒殺長子孟又譖而逐仲至是叔孫以不食餒死解之者曰【此仍是傳文而易其詞】明夷日也日之數十而當十位【謂日中當王位食時當公位旦時當卿位雞鳴當士位類】今明夷之謙明而未融其當旦乎故曰爲子祀【旦時當爲卿則莊叔之卿有嗣矣嗣故爲祀】當三在旦非食時也故三日不食【旦數第三故三日非食時故不食餒死】而仲氏曰方避難而奔此於行也之謙而有終【謙亨君子有終】則歸嗣也夫庚宗之婦固下離之中女也離者別也而初變爲艮【變謙之下艮】而少男生焉【艮爲小子】彼豎牛者繼孟仲之嫡而爲庶子非少男乎顧變艮而猶本乎離則猶奉離雉【離爲雉】號離牛焉【離爲牝牛】乃離上爲震震有言也【見前】變艮而艮亦有震【艮上互震】閽寺之爲言則讒言也【艮爲閽寺】夫離爲腹腹下敗則餒矣【謂無下一爻】去離日而就鬼門則餒死矣【鄭易以艮爲鬼冥門】故前之不食爲於行也離廢兌口故不食故叔孫遇婦使私爲食而宿焉【亦傳文】後之不食爲絕饋也艮敗離腹故不食故山有菓蓏則反虛器而出焉【艮爲菓蓏寘饋故反虛器】其義之精博而可類推槪如此

六二明夷夷【子夏本作睇鄭陸績同云旁視曰睇京房本作胰不可解若明張氏所出晉王本則無此字】於左股【馬融王肅本作般云旋也日隨天左行也姚信本作右樂云自辰右旋入丑】用拯【子夏傳說文俱作抍音氶】馬壯吉象曰六二之吉順以則也六二之明夷則明之中也其夷也【第二夷字】於何見之【於字】夫此之離二非卽升之巽二乎巽爲股【鄭康成云九三體在震震在東方爻在辰辰得巽气爲股此由不曉推易之簡捷故曲取之然其義亦通】而以右前而左後推之則爲左股【師卦左次以後爲左如後顧曰左顧類此以巽初在下爻故曰左若蘇子瞻謂外左內右則六四左腹在外卦不通矣程謂左足不便用爲不害行則足與手異無右任用左不任用者且左腹何解也】明夷夷於是可不拯乎夫二四互坎爲美脊之馬美脊者壯也馬壯可代足用以拯之而吉矣是何也則以六二本巽來巽爲順則順乎拯而前當互坎坎爲法則拯之又有法也則者法也

九三明夷於南狩得其大首不可疾貞象曰南狩之志乃大得也

若三之明夷則無所夷也夫離者南方卦也離爲戈兵本可以狩而三固日盡時也日盡於冬故三當出行有似乎狩傳所謂冬狩是也然而明夷之傷於身見之則幸而不傷而或有得亦復於身見之【初翼二股三首四腹俱以身示象而各有得失故當揭出】當三以頤艮之剛橫據上爻上爲首而剛橫之如大首然今降而爲離三之剛是彼失大首而我得之矣夫我所傷者或翼或股而我所得者反在乎首則自此一行而已大有得𨿽復居坎中亦有何疾蓋坎爲心病險難多有而三以震剛而出大險則縦欲疾之而有不可者此非他之志南狩之志也離與坎皆爲志

六四入於左腹獲明夷之心於出門庭象曰入於左腹獲心意也

四在卦中爲腹心況離爲腹坤亦爲腹以內外言之則坤右離左而以上下言之則坤五右而離四左今入於左腹矣夫明夷有心吾由翼而股而首而及於心若惟恐以傷吾明者傷吾心而吾之正其志而反得之者亦在是焉當四以小過之剛據兼畫之大坎於其心而今易坤柔而奪窞中是旣入其腹又得其心也夫此心非他明夷之心也而我乃得之而於以出行則艮爲門闕𨿽向之爲行者必先庭後門而今以倒艮之故而先於門而後於庭【幹寶曰一曰室二曰戶三曰庭四曰門】倒行逆施不礙逺引是非自正其志而獲其心並獲其意何以有此離與坎皆爲心爲意【九正易因謂呂仲木蔡介夫云心在左腹見醫書但易左字不如是解】

六五箕子【蜀才本作其子漢儒趙賔解作荄玆後遂有作荄滋者不通】之明夷利貞象曰箕子之貞明不可息也

若夫六五則不言其明於何夷於何也亦不言其爲所夷不爲所夷也直曰箕子之明夷夫箕子以諸父之尊不得已爲商辛所囚至武王入殷而囚始釋夷亦極矣然而箕子之處此或披髮或佯狂或囚或奴艱而能貞晦其明而能正其志以視推易凡四推而皆不可易【五爻四易皆不及】有如箕子之處此者則直曰此箕子明夷而已蜀才本以箕子爲其子其箕古通字若謂不敢顯稱箕子之名但稱其子而孔子逆知文意始於彖傳明指之則穿鑿矣髙宗帝乙尙可斥言何況箕子若漢書儒林傳蜀人趙賔爲易飾易文以爲箕子明夷萬物方荄玆也【又晉鄒氏家諱云訓箕爲荄詁子爲玆漫衍無經不可致詰以譏荀爽則漢後儒者多有此說】只以文王演易時不宜豫及箕子事故云但劉向云今易箕子作荄滋則在前止爲訓詁而此時竟有攺此二字者然曰今易則明非古本且夫子已明明實指箕子與文王並而後儒尙從而紛紜之何也

上六不明晦【舉正以不明二字合作至字謬】初登於天后入於地象曰初登於天照四國也後入於地失則也

此明夷之極也夫明者日也日登則明日入則晦者明晦之理也然而登嘗在初【謂朝也卽初爻也】入嘗在後【謂夕也卽上爻也與比之上爻稱後夫同】者又明晦之時也今不明而晦矣以三離當三坤坤盡而初亦登之今後矣入於地矣然不曰後仍有初乎晉則出地明夷則入地晉爲晝明夷爲夜然而晝必入夜夜又必入晝晉與明夷一反視間耳故以推易之法觀之當在頥時上居艮剛使卦成大離而明極於天以照四坤於其下謂之登天宜也今已易爲坤而墮其在天之明以入於地是夷之也夫六二之以拯馬爲順則者能附坎也【坎爲律爲法則】此之以入地而失則者由坎位蔽也【外卦坎位而蔽以坤】離有時失則坎有時得然則處此者何得何失何貞何吝亦惟守其則正其志以俟明之自復焉可矣【此爻無吉凶悔吝字以此】鹽鐵論引易曰小人處盛位𨿽髙必崩不盈其道不恆其徳而能以善終身未之有也是以初登於天后入於地此數語連易引入似韓嬰傳詩例何子疑此必易緯文字良然

【離下巽上】四易卦

易遁【四來

中初往

孚】【二往三來】

【又無易妄】【四來

大三往

畜】【二往五來】

【虞氏易以遁初之四此推易之一也】

家人利女貞

彖曰家人女正位乎內男正位乎外男女正天地之大義也家人有嚴君焉父母之謂也父父子子兄兄弟弟夫夫婦婦而家道正正家而天下定矣

風與火無家人之理【仲氏曰有謂風自火出出乎內者可以風乎外故爲家人則直以風詩風字解易象矣文王時尙無國風況包犧氏耶】只以離巽二女同室而居謂之家人則於離兌二女之名睽較有未通【反家人卽睽曰二女同居其志不同行】彼獨非二女耶何也曰此則風火之所爲家人者也離之與兌水與火不相合也而惟巽與離則風従火生火因風發兩相入而兩無間如家人然曰家人然而由卦觀之則止有二女故文王曰所利者止女之正焉已矣【馬融曰家人以女爲奧主】而夫子曰不然此其中有男焉不觀爻之以二陰而間四陽乎【文彖以卦言孔傳以爻言】離巽皆陰而離與巽之二剛則皆陽也故卦之有位原分陰陽一三五者陽位也二四六者陰位也而卦之有爻則又各各以陰陽實之初爲陽則陽當位也二爲陰則陰當位也【位字實落従來不解】而至於卦有內外其以分卦言則下爲內上爲外而以合卦言則中間爲內兩際爲外此如序卦轉易所云陰內附陽外向者【元蕭漢中作讀易考原以剝復遁大壯晉明夷漸歸妹巽兌渙節六對爲陰內附陽外向之卦】是此之二爲陰四又爲陰者女正位乎內也初爲陽上亦爲陽者男正位乎外也【六𨿽陰位當實陰而以外位言之則又當陽故上九亦爲當位】人第知家有夫婦陽奇陰耦之謂耳三五謂夫則二四謂婦已耳而不知家之中有嚴君焉父稱君母亦稱君【如女君小君太君類】上本天也父當之而其位在六【上爲第六爻爲陰】則母同於父父稱嚴母亦稱嚴【如有慈父必有嚴母類】初本地也母當之而其位在一【初本第一爻爲陽】則父同於母故上與初同爲家人亦同爲嚴君而男女夫婦不及焉此無他父母之謂也夫上爲父則初爲母【李氏易解以五爲父二爲母荀爽謂五父四子三兄初弟五夫二婦俱不合至朱子以上爲父初爲子則於三五外又多一子矣若吳幼淸云上象父亦象母者儀禮饋食篇妣配考同位不別設位也然以初爲子與朱子同】五爲兄則三爲弟五三爲夫則四二爲婦父子兄弟如父子兄弟夫婦如夫婦而家人之道不其正乎此天地之義而天下之所由以定也

象曰風自火出家人君子以言有物而行有恆【馬融謂木生火火以木爲家則以巽爲木東南卦也】

初九閒有家悔亡象曰閒有家志未變也

此陽之正外者也遁之下爲艮門闕也門闕開而兩柔露矣乃以四剛易艮初而爲之閒之一牡外橫而二柔之居正者得位乎內焉是閒有家也夫內卦以之卦爲外四剛本外卦而閒乎內此素志也今一易在初又復以外爻而閒內爻一如彖傳之所謂正乎外者爻𨿽變志何變焉

六二無攸遂在中饋貞吉象曰六二之吉順以巽也二在離之中本中女也然移大畜之幹中而上之五旣不敢居尊以畜下剛且移中孚之三柔而歸之已又不敢専澤【兌澤】以承上命【巽命】是迄無所遂楊震所謂婦人不得與政事者也【後漢永寧元年楊震上疏引此詞曰婦人不得與政事宜速出阿母令居外舍】夫婦無遂事【大戴記云婦人従夫無所敢自遂】而有常職【婦職饋食孟母云婦人之職冪酒漿精五飯】今二以離中而互坎初則以火承水而中饋之職成焉【鄭康成謂爻體離互體坎火在下而水在上飪饋之象也】是上本巽也而我以黃離之順承之有勿吉乎

九三家人嗃嗃【荀爽作確確難通若劉瓛作熇熇鄭康成亦云苦熱意則以離火爲解耳】悔厲吉婦子嘻嘻【張楫作嬉嬉陸績作喜喜皆通用字】終吝象曰家人嗃嗃未失也婦子嘻嘻失家節也

離火聲不常或咷或笑【同人先號咷後笑下離也】或嗟或歌【離卦不鼔缶而歌戚嗟若】此恆態也今三以一剛跨兩離之間【下與互皆離】本家人也而時或呵之婦子也而時或嬉之一呼一笑了無節制於其中𨿽三位多厲【如幹之若厲復之頻復厲類】而坎律有節【坎爲律不失家節】乃以互坎互離之際而憂樂相雜律節不一則得之與失未免相半儻所謂吉厲悔吝均有之者非耶三在無妄爲震三震鳴有聲在大畜爲幹三幹則其聲嚴嗃嗃者嚴也在遁爲巽二巽風亦有聲在中孚爲兌三兌則其聲悅嘻嘻者悅而笑也正家者嚴不失節而逸樂而後失之故說文云嗃嗃嚴酷貌侯果曰嘻嘻笑也此是正解何氏訂詁謂嚴之甚曰嘻以爲嘻者嘆懼之聲則又杜撰矣陸公理以嘻爲喜𨿽古字本通然亦嘻近於喜耳

六四富家大吉象曰富家大吉順在位也

家人至六四而巽臨焉又一女也然而身居巽柔巽利市三倍此其家本不貧然且在中孚爲外巽之一在無妄爲互巽之二在大畜爲倒巽之三是巽有全利而四皆周之尙謂非富家女乎故夫子曰其富也則以巽在位故也順也

九五王假有家勿卹吉象曰王假有家交相愛也顧勿謂家人止家事已也夫所謂家正而天下定者王者也五本尊位而以大畜之幹中【本大畜下幹之九二】升受巽命【巽爲命令】則其所有者不翅二應而自上及下凡爲家人皆有之夫初曰有家而止於家則閒之閒者限也此曰有家而不止於家則格之格者通也故男女正位中外交懽【卽相愛】家道之成比之廟格【如王假有廟公假於太廟類】其在大畜爲乘幹之長【大畜下幹】而在家人則爲向明之治【家人下離】嚴君也而可以王焉𨿽互坎在前類有憂卹而王者勿之曰今而後吾可無內顧憂矣假格通字言感格也與詩奏格書平格並同

上九有孚威如終吉象曰威如之吉反身之謂也六𨿽巽剛然本遁與無妄大畜中孚之四剛而終不易則亦威矣夫治家貴嚴內卦之終嚴與縦並用而人或失之今以外卦之終當全卦之終而反身有節自視肅然人有不信之者乎蓋坎離多孚家人之上則坎離之極致也【自初至五一坎二離】上以威自律而自初至五其爲家人皆孚之五之相愛而生感與此之威如而生信一雍一肅家道正矣夫三曰終吝非終吝也終之者吝也此曰終吉非終吉也終之者吉也初以正始而上以正終所謂男正位乎外者如此或曰此嚴君也威如者嚴之謂也三陽皆正家而惟五與上則一以愛而爲歸往之王一以嚴而成畏威之君家道正天下定矣然夫子於此特於反身致意焉將大學所云修身齊家而天下平者復於易道有相發與

仲氏易卷十六

欽定四庫全書

仲氏易卷十七

翰林院檢討毛奇齡撰

【兌下離上】四易卦

易【大壯】【三往

中上來

孚】【五來四往】

【又大易畜】【三往

無四來

妄】【五來二往】

【虞翻以大壯上之三無妄二之五爲推易法而朱子亦云自中孚來者柔進居五則此卦防乎獨全矣大畜者無妄之對推無妄則大畜可並見耳】

睽小事吉

彖曰睽火動而上澤動而下二女同居其志不同行說而麗乎明柔進而上行得中而應乎剛是以小事吉天地睽而其事同也男女睽而其志通也萬物睽而其事類也睽之時用大矣哉

卦第曰睽而傳者解之離火炎上兌澤潤下一也中女少女同家不同嫁二也其爲說如是而已【近以說文有目不相視爲睽之說謂上離互離原有兩目而四爻間之爲睽則不幸而四受災矣】乃推易者於此以中孚之四柔無妄之三柔並進而居之於五是柔上行也然且五位在中而二之爲應者又卽五所易之剛是得中而應乎剛也夫柔者陰也柔之事小事也【陽大陰小義見前】柔小而得中吉也卦所謂小事吉者以此若夫悅而麗乎明則恆象有然不待言矣人第以爲此睽耳睽則離離則不合而不知善處睽者反卽有以用乎睽天下未有睽而不終合者亦未有合而不始乎睽者彼夫火同乎天【天火同人】澤臨乎地【地澤臨】倒火澤而爲夫婦【火澤倒見爲家人卦夫夫婦婦】合天地男女而生萬物【乾道成男坤道成女男女媾精萬物化生】而皆於睽乎得之惟睽故同惟睽故通惟睽故偕事物而以類従是睽者其時而睽之而不終睽者乃其用也【林次崖曰惟合見睽亦惟睽得合合在睽之中不睽則無以爲合矣】

象曰上火下澤睽君子以同而異

彖曰睽而同此曰同而異者彖以睽終此以睽始也仲氏曰此其所以爲睽也

初九悔亡喪馬勿逐自復見惡人無咎象曰見惡人以辟咎也

夫睽者未合者也未合者則必於合乎觀之彼以內外爲間隔者火水耳內與外皆女耳若夫男女相應則仍在內外故夫初之所應者四也應則必合而當其睽時則必上行焉以従乎四是以大壯大畜身駕幹馬【兩卦皆幹下】無妄中孚則又跨震馬【無妄跨下震】而隨震馬【中孚隨互震在前】今乃易爲睽而盡喪之乾震旣喪馬將焉適所幸初尙未移馬往來而初不動且兌決返干或亦因之有勿遂自復之防【兌爲上夬故爲決而夬卽返干凡易中有兌口者皆勿逐自復如震之六二有兌口曰勿逐自得旣濟六二有兌口亦曰勿逐自得是也】則一言初九而卽悔亡毋亦始睽終合之小吉者與且夫四非他我之人也徒以人在坎中【四適當互坎之剛中】坎爲寇爲盜遂疑此四爲惡人而不知人有好惡相見則一我以見爲惡而彼以不見爲咎與我以不見而避其惡又何如見之而可避其咎也勿睽也

九二遇主於巷無咎象曰遇主於巷未失道也

二以五爲應亦我人也然而名不同時方睽離豈能遽遇二以無妄之二柔進之五而爲我應向之以陽倡我者今以陰従我是五本君位而舊爲我倡此非我之人而我之主也乃復以睽故而在五不能遇於室在我不能遇於門【五以女在上比在室二以夫在下比在門見蘇氏易傳】祗以互離在前兩剛相夾如巷者而以兩相就而遇於此間【互離適在二五之間】𨿽非正道然猶不失道以爲此巷遇非野合也巷遇何咎焉

六三見輿曳其牛掣【說文作觢云角一俯一仰鄭氏本作防云牛角皆踴曰防劉瓛従說文而又依鄭解子夏傳作契云一角仰也荀爽本作觭𨿽義不甚逺而字各不同】其人天且劓【說文作防王肅本作臲】無初有終象曰見輿曳位不當也無初有終遇剛也

若夫三則睽之至矣其従上也亦猶夫初之見四二之遇五也而睽離太過間阻橫出三居坎之傍而當互離之柔中坎輿離牛逝將上従而輿以偏輪而爲坎所曳【坎爲輿又爲輪三居坎下爻爲偏輪故爲所曳又坎爲曳】牛以一後一先而爲坎所掣【牛本在輿前今上離在坎前互離又在坎後而其爻皆與坎俱爲所牽制故爲掣掣牽也】此其勢必不能以急合而且視其人實我人也去中孚之巽發而天之【中孚上巽巽爲發今易之是天之也髠發爲天見舊注】割大畜之艮鼻而且爲劓之【大畜上艮艮爲鼻今易之是劓之也割鼻爲劓】其人之險艱爲何如者爾乃三爲卦終上亦爲卦終𨿽我之與應皆非卦始則皆爲無初無初必睽然不曰君子有終乎縦上下相接其所遇之位固爲不當而所遇在剛則以柔従剛遇也非睽也

按左傳僖二十四年襄王出居鄭狐偃勸晉文侯勤王筮之遇大有之睽曰吉遇公用享於天子之卦戰克而王饗吉孰大焉且是卦也天爲澤以當日【大有下爲幹睽下爲澤而上皆爲離今變乾之三以成兌澤是天變爲澤以上當離日也】天子降心以逆公不亦可乎【天君象日侯象天降澤而承日是迎公也】大有去睽而復亦其所也【大有之睽必兼占睽卦卽使不占睽卦而復占大有亦離日在上干天在下亦天子降尊之象故亦其所】其後晉侯逆王入之王果享醴命之宥則此占法明云悔卦睽爻爲吉卽不占睽爻而反之而復占大有爻亦吉此明明兼占貞悔之據若惟恐後此占法單占本爻而故爲反覆之者乃啟蒙占法誤解蔡墨及司空季子諸語【說見前乾卦】而造爲一爻變則以本卦爻詞占而注者仍引此筮以爲證何罔罔乎

九四睽孤遇元夫交孚厲無咎象曰交孚無咎志行也至於九四則與初爲應而以剛遇剛猶之卦之二女以柔遇柔兩雄不相下必至於孤而原夫四推所易【四易卦也】四有移而初必不移則初四俱爲剛抑初夫也且夫者對婦得名而此以兩夫而遜爲長夫元者長也此非坎中之孚初與四交而志在同行不至此則𨿽睽而孤孤而至於厲而亦又何咎彖曰其志不同行而此曰志行其不同行者所以爲睽而志行而無勿同者所以爲合此用睽者之所爲用陽而不用陰與

六五悔亡厥宗噬膚往何咎象曰厥宗噬膚往有慶也一及六五而卽曰悔亡以有應也然其爲應同而其人不同夫二之以五爲主者尊之也今五亦以二爲宗宗卽主也然而親之也【尊親二義見來氏易注】尊之親之則𨿽睽而合在是焉夫上火下雷而噬嗑以名其曰噬膚則六二之文也今五以應二而二爲陽剛居外腹【離】內口【兌】之間其噬嗑猶是【睽變二卽噬嗑矣】而乃借剛齦而上闔之則是噬膚而膚易離者噬嗑之噬【惟膚易離故滅鼻】噬膚而噬易合者則睽之噬也【惟膚易離則噬易合此取象噬膚之義】睽之二猶之噬嗑之二也蓋內往而外來者合也內來而外往者睽也五仍上往此所以爲睽而噬合如此往何咎【易防以宗指初爻宗者原始之意故初悔亡五亦悔亡季氏四同以宗指上九惟上爲五所尊事者可以噬去諸梗故曰宗蘇氏易傳謂二五不合者疑四之爲宼也今四噬三膚則無暇宼我矣此以四爲宗三爲膚朱氏防通又謂二五以四間噬去四問卽可合矣是以二五爲宗四爲膚至陳氏捷解則曰宗非一人之稱二五正應四上同體合爲一宗卽合爲一膚總由不得正防胡亂咂卽一宗字而初二三四五上歷歷噬徧嗟乎聖經之晦亡一至於此】

上九睽孤見豕負塗載鬼一車先張之弧後說之弧【京房馬融鄭王肅翟子虞翻李鼎祚本俱作壺又翻解云兌爲口離爲大腹大腹有口坎酒在中壺之象也之應歷險以與兌故後說之壺也】匪寇婚媾往遇雨則吉象曰遇雨之吉羣疑亡也

上與三應𨿽睽何孤而亦曰孤者上處睽之極𨿽有應而如無應然所爲孤也然而有終也夫睽有所遇亦有所見今所求遇者三也而所隔在坎坎爲豕則所見者惟豕耳然且三之所處坎與兌俱豕涉澤而如塗附焉夫坎車也載於其中者三也卽我人也乃三與四同道三爲神四爲鬼【見虞氏易謙卦】而以上而視之下則三爲四蔽但見鬼而不見人且坎爲弓輪其在前者爲巽繩張之者也【五上半巽以繩張弓】而在後者爲兌口脫之者也卽一偶見間而乍是而乍非如此徒以三在坎傍坎爲宼爲盜則同此應爻而在初與在三爲人在二爲主在四爲夫在五爲宗而在上則變名爲寇匪寇也此婚媾也上𨿽上往而反而遇焉睽三見三遇而此不必遇主也抑不必遇元夫也卽遇雨乎坎在地爲水在天爲雨如屯所雲雷雨者而於焉遇之解孤獨而釋羣疑小事之吉則此終吉矣所謂無初有終者此大終也此用睽者也

按左傳晉獻公筮嫁伯姬於秦遇歸妹之睽史蘇占之曰不吉其繇曰士刲羊亦無也女承筐亦無貺也【此四句節錄歸妹上六爻詞以上六無應故所求不得也】西鄰責言不可償也【兌在西方爲口舌】歸妹之睽猶無相也【相助也婚姻以求助睽則無矣】震之離亦離之震爲雷爲火爲嬴敗姬【歸妹之睽則爲震之離然反之卽離之震也震木離火則木本生火而反之則火亦足以焚木是以所生之子而反害母家爲嬴敗姬也】車脫其輹【震爲車變上則下輹脫矣】火焚其旗【震木上動爲旗變爲火則焚之矣】不利行師敗於宗丘【解見後】歸妹睽孤寇張之弧【此二句節錄睽上九爻詞】侄其従姑六年其逋逃歸其國而棄其家明年其死於髙梁之虛【解見後】公不従遂嫁秦穆爲穆姬僖九年獻公卒公子夷吾許秦穆重賂而納之是爲恵公十年不與賂及秦饑乞糴閉之糴仲氏曰此刲羊無也有所求而不之應也十五年秦伯伐晉仲氏曰此西鄰之責言也敗晉於韓原仲氏曰此不利行師敗於宗丘也夫離爲戈兵爲甲冑此行師者也以我之震柔變而爲彼之戈兵甲冑是利在彼不利在我也不利在我則我敗矣且夫震我也之離客也我之主震倒艮山而爲之丘是主丘也主丘者韓原晉地也而乃變客之離剛而敗之獲晉侯十一月歸晉侯仲氏曰此歸妹睽孤宼張之弧也夫歸妹之所之者睽孤也之彼爲敵則睽孤者宼也然而其詞曰先張之弧後脫之弧夫猶是弧也而宼張之宼忽脫之則猶是晉侯而宼獲之宼又忽歸之焉十六年晉太子圉質秦秦妻之仲氏曰此則爲侄之従姑者也夫以嫁女言之則離火者震木之女也而以歸妹言之則離火者又震兄之子也【歸妹以震兄嫁兌妹則火又爲兄所出】母女爲姑而兄子卽爲侄則同此一離而姑侄並居有似乎従之者然二十二年子圉逃歸二十三年恵公卒子圉立是爲懷公二十四年秦穆納公子重耳懷公奔髙梁重耳弒之仲氏曰此六年其逋歸國棄家而終死於髙梁者也史不曰震之離亦離之震乎自上之初閱六爻而上又變則逋矣上本離而仍變震則歸國而棄其家矣男以女爲家棄家者棄所妻也然而離一變而離剛已亡夫離剛之上橫者髙梁也變之震而剛已亡則變於是死亦於是焉【史蘇是占本奇中而解者不明反疑附防故更正之】

【艮下坎上】四易卦

易觀【上來

小三往

過】【四往五來】

【又易】萃【四來三往】

升【二往五來】

【虞氏易以觀上反三爲蹇朱子本義謂蹇卦自小過來陽進則往居五而得中退則入於艮而不進此俱與推易法同】

蹇利西南不利東北利見大人貞吉

彖曰蹇難也險在前也見險而能止知矣哉蹇利西南往得中也不利東此其道窮也利見大人往有功也當位貞吉以正邦【荀陸本作國爲漢諱】也蹇之時用大矣哉

蹇以跛得名【見說文】坎險在前而艮止不進如跛者之艱於行故謂之蹇顧蹇者難也險以成蹇而惟知足以濟蹇故蹇之由坎在象固然而以濟蹇言則坎徳爲智坎質爲通坎之心爲剛而多堅【坎位北於四徳屬智說卦坎爲通爲堅多心】是以艮外蔽而障坎於內卽謂之蒙【山水蒙與水山蹇正反】坎外發而止艮在中則謂之智蓋推易之道所尙往來而亦惟智能周之彼夫神以知來知以藏往知者智也彰往而察來彰察亦智也往來不窮謂之通通亦智也蹇以智濟而蹇之爲象則悉以往來覘濟蹇之用【六爻皆有往反非推易則冒昧極矣此眞前人未發者】是以蹇必擇地艮者東北之卦也東此不利則反西南以濟之語所謂治險必以夷是也【劉子新論云蹇利西南就土順也不利東北登山峻也西南坤位與艮對】蓋履險非跛者事也然而濟蹇必擇人坎艮者兩陽之卦也陰柔成坎則借陽剛以振之所謂柔不利逺者是也以出險非弱者事也誠以是卦所推剛居三五以小過四剛與升之二剛並往而居於坎中【九五】又復以觀之上剛萃之四剛並來而居於互坎之中【九三】皆得中也𨿽一往一來而言往而來亦見焉則同此坎中而智能見險剛能出險智可擇西南之利而剛復能救東北之窮此其人之大爲何如者夫遇蹇者時也濟蹇者用也大人以濟蹇爲有功而三同功而五多功【系詞三與五同功而異位又曰五多功】所謂人大用亦大此不止當位而正邦已也西南東北以卦位言虞翻謂坤西南卦五在坤中坎爲月月生西南故利西南艮東北卦月消於艮喪乙滅癸故不利東北此以卦位兼卦時言與蹇之時正合但納甲後起不如說卦之更妥耳若朱氏防通以三爲南四爲西初爲東上爲北則不可解矣

象曰山上有水蹇君子以反【郭氏舉正據王弼本作正今考王注明云除難莫若反身修徳仍是反字】身修徳

不能前則反之矣【反卽來字與來反之反不同】

初六往蹇來譽象曰往蹇來譽宜待【張揖本作時鄭氏本待下多一時字】也

推易者曰吾於蹇得往來之說焉夫剛柔往來推易者然也泰否以聚卦首發其義而蹇復仍之蹇自二至上皆有往來而惟初無有乃預設一往來之象以爲往無有不蹇者所爲蹇也第初未嘗往也浸假往而有不蹇乎蹇也亦未嘗來也浸假來而初外爲二非二來乎二多譽【系詞】則非二來也乃來譽也然而未來也宜待也蓋設詞也

六二王臣蹇蹇匪躬之故象曰王臣蹇蹇終無尢也二者臣位也以臣位而爲五君所用卽爲王臣第此二非他本升巽之剛易居五位而成坎此蹇也然向使二剛不易則下互兌也今易之而成互坎此又蹇也夫其所以蹇而又蹇者是曷故哉曰無故也以不有其躬而上之君也夫躬且不有於人何尢

九三往蹇來反【郭氏據王弼本作正今按王注進則入險來則得位故曰往蹇來反並不作正字郭氏妄據也下象傳同】象曰往蹇來反內喜之也

三則濟蹇者夫三在觀時以三柔往上而成坎在萃時以三柔往五而成坎皆往蹇也然幸其所來之剛則合觀與萃而皆反乎坎以一剛居三而互離見焉【三五同功爲離】離也者坎之反也反乎坎則濟蹇矣夫彖以爲利西南者謂坤也而離以正南而與坤近九三在內近坤而喜此非與五同功者而曷有是季本以來反爲反身之反是周易爻詞翻従傳起矣季氏四同其乖舛每如此

六四往蹇來連象曰往蹇來連當位實也

四在二坎之間往遇坎來亦遇坎然而寧來者以互坎連艮也夫艮名連山本有連類之義而以五坎之上柔來而下連乎艮剛則柔旣當位【六居四皆柔】而又連三剛而遇三之實是其來連者𨿽三實卽四實也四乘剛故乘實與上六乘剛而曰來碩同

九五大蹇朋來象曰大蹇朋來以中節也

五則爲濟蹇之主而身居坎中位大蹇亦大所幸三剛以互坎之中而可與爲朋夫內向曰來五向內則當曰來朋而此曰朋來一若三之反就五而來之者蓋尊之也夫九五在小過萃升皆爲大坎【三卦皆體大坎】在觀爲大艮【兼畫之艮】是合大坎大艮而成此坎艮之蹇非大蹇乎大蹇而剛中則有節節者制也【剛有制】五剛中而所與朋來者皆剛中非中節乎

上六往蹇來碩吉利見大人像曰往蹇來碩志在內也利見大人以従貴也

此乘剛者也觀以三柔往上而成蹇則所往者固蹇也而來而乘五則五碩猶之四來而乘三則三實也然而五與三同處剛中亦同爲濟蹇而彖所稱大人者惟五當之彖所稱利見大人則惟上於五見之亦以多凶多功三五所自分貴賤之等亦三五所従判【系詞三多凶五多功又曰貴賤之等也】則今之來碩者以五在上內【上卦以下卦爲內上爻又以下爻爲內】而其所爲利見大人者又以五本貴而上従之也此往來之用也

仲氏易卷十七﹤經部﹐易類﹐仲氏易﹥

欽定四庫全書

仲氏易卷十八

翰林院檢討毛奇齡撰

【坎下震上】四易卦

易臨【初往

小四來

過】【三來二往】

【又易】升【三往四求】

萃【五來二往】

【虞氐易以臨初之四爲解本義謂卦自升來三往居四皆推易之法】

解利西南無所往其來復吉有攸往夙吉

彖曰解險以動動而免乎險解解利西南往得眾也【李鼎祚本此下有無所往三字】其來復吉乃得中也有攸往夙吉往有功也天地解而雷雨作雷雨作而百果艸木皆【鄭讀懈坼也】甲坼【馬融鄭陸績本俱作宅鄭注皮曰甲根曰宅宅居也】解之時大矣哉

反乎蹇則解矣上震下坎動出乎險而免乎險則謂之解第蹇以艮位東北而利西南今坎位正北震位正東而亦云利西南者非謂東北之不利也【故無不利東北語】但蹇難初解創痍未復則必借長養之地以休息之夫致養者莫如坤而坤位西南則蹇之利西南者以其行而解之利西南者又以其養也蓋坤眾也養則得眾得眾則不可以不往顧推易之法各有往來蹇不利於往而利於來以險在前也解則不然可以來而亦可以往來吉往亦吉浸假無所往而必來也耶則其來也復也復則吉也浸假有所往而不來也耶則其往也夙也夙則又吉也【此但述卦詞下發彖傳】故小過以三剛而來居二中萃以五剛而亦來居二中是來也然而解之剛來而得坎中者祗以復夫蹇之剛往而得坎中者也惟復也乃得中也臨以初剛往居四而成震升以三剛往居四而亦成震皆往也然而解之出乎震而動有功者【震動有功】實早具乎蹇之以倒震而成艮功者也【蹇下艮倒震艮爲成功】惟夙也乃有功也原夫序卦之法以畫反對則解爲蹇之反而以卦反對則解又爲屯之反【水雷屯與雷水解反】屯不云乎雷雨之動滿盈雨在雷上艸木句曲而成屯今天地解而雷雨作雨在雷下則水澤解散百果艸木皆甲坼𨿽蹇難已解無借於用然此時何時而尙得以往來細故小視之哉【不曰時用大而曰時大可見】

象曰雷雨作解君子以赦過宥【京房本作尢】罪

赦過宥罪卽解難也

初九無咎象曰剛柔之際義無咎也

解之初尙未解也而卽曰無咎曰有解之者也夫解在兩剛二與四也而四之剛従初往初之柔従四來祗剛柔往來之際而解生焉蓋初四相應者其位而剛柔相易者乃其義也義何咎焉

九二田獲三狐得黃矢貞吉象曰九二貞吉得中道也此解之主也二四以坎震兩剛出乎險而爲之解而二位地道之上地上爲田則田者固二之所有事也乃二當萃時居互艮之初在小過時居下艮之中其在臨時則又居倒艮之三艮爲狐狼此狐也然而爲初爲中爲三則三狐也自推易爲坎而三狐盡亡是三狐皆爲我獲然且二四互離離爲矢而二以離初而居離位之中【下卦離位】中爲黃離則又爲黃矢以黃矢而射三狐三狐旣獲矢將焉往是矢本我有而一若得狐而並得之其解難之功有如此彖之所爲得中者得此而已【諸注坎爲狐無據且三又不合季本以田禮三殺當之則未聞三殺之禮皆殺狐者程朱傳義俱指二陰則六五獨免亦屬不倫若易或易捷解専指六三則一爻獨當三狐亦未允合其他亦知艮爲狐狼而不得推易則又何處得艮耶長夜漫漫至今始旦此亦其一也】

六三負且乘致宼至貞吝象曰負且乘亦可醜也自我致戎又誰咎也

三以陰柔處兩剛之間上以剛與四【以升之三剛而與之四】而反承四剛如負然下以剛與二【以小過三剛而與之二】而反乘二剛如乘然世有以肩背負荷而乘車輿者乎則寇之奪之非利之乃醜之也醜之誰咎焉坎爲輿爲寇爲盜三前後皆坎故象如此此所當解去者

九四解而拇【荀氏易作母】朋至斯孚象曰解而拇未當位也四亦解主也推臨之初剛升之三剛而盡踞而成震之初震爲足初則其足之拇也【足將指】夫蹇難以震動而解解而能動則必自汝拇始矣且夫二與四位不同而其解同也四之遜於二者徒未當位而要其解則一也向蹇五與三同濟蹇而謂之朋來今四與二同解難而卽謂之朋至兩相助則兩相合焉斯非坎與離交實有以孚信之不至此【蹇之三五倒之卽解之二四也二四爲互離】

六五君子維有解吉有孚於小人像曰君子有解小人退也

五借二四以爲解而二則與五相易者也以相易者而且爲之應則其相維系爲何如者夫君子解之小人孚之而五則従而並有之有解亦有孚斯豈特而拇之解與朋至之孚已哉

上六公用射隼於髙墉之上獲之無不利象曰公用射隼以解悖也

乃以解之至而羣陰之聴命者皆能解焉夫解之六爻自二至五皆與四卦有移易而上獨不然此巋然自峙者也公也尊者也當夫初爲地道本地親下則爲田爲獸而今以轉上而爲天道本天親上則爲射爲飛鳥此固解難之各至者乃以離鳥夾兩剛之間【離爲飛鳥見前】如髙墉然而公用互坎之矢射髙墉之隼以爲離在我後有似乎悖我也者而因而獲之攻逆解悖何計利鈍夫蹇難方平所貴休養而驅除難者猶且倉皇振動以解之其攸往而夙吉如此故曰蹇以往蹇而解不止以來解也

【兌下艮上】子母易卦

易泰【三往又上來易】益【五來二往】

損有孚元吉無咎可貞利有攸往曷之用二簋【蜀才本作軌字聲之誤】可用享

彖曰損損下益上其道上行損而有孚元吉無咎可貞利有攸往曷之用二簋可用享二簋應有時損剛益柔有時損益盈虛與時偕行

夫艮與兌而何以謂之損哉原推易之法文王有之伏羲未嘗有之也其因重命名或取卦義【如山在地下得謙義類】或取卦象【如山與雷合得頥象類】未嘗移卦畫而上下之也惟此損益兩卦則於象於義俱無所取而獨取卦畫上下移易焉而爲之定名一若伏羲畫卦早於名六十四卦時示移易之意而文王演辭則始従而盡發之故文王於乾坤之後閱十卦而至泰否【十者天地生成之全數】咸恆之後亦閱十卦而至損益上下二經兩相對易然且上經十卦合得陽畫三十陰畫三十【三十者天地生成之積數五十去天五三十增天五】使陰陽均等而後泰否以三陰三陽開聚散之門下經十卦亦合得陽畫三十陰畫三十使爻畫齊一而後損益以一子一母立推易之準【子母說見前】而爲爻詞者若猶恐後人稍昧其說乃獨於六三一爻明指三畫曰所謂損者損此三畫之一也又明指一畫曰所謂推移者亦止移此一畫以爲上下之交也【三交上曰得友上交三曰得臣】而至於夫子爲傳則又明示上下惟懼舛貿於損曰其道上行言移而之上於益曰自上下下言移而之下其於推易一法致意如此故漢儒自荀爽【九家易曰損泰幹之三以居上】蜀才【謂本泰卦坤之上六下降幹三幹之九三上升坤六】虞翻【泰初之上損下以益上也】諸易皆明言従泰卦三畫移爲上畫而名之爲損至益卦亦然是以唐後諸儒自李鼎祚【易解】後至宋儒朱子本義指定其說【本義云損下卦上畫之陽益上卦上畫之陰又云下卦本幹而損上爻以益坤三人行而損一人也一陽上而一陰下一人行而得其友也】而元明以後凡爲易說者類百家皆不敢有所同異卽不信變易如程氏伊川亦云下兌之成兌由六三之變也上艮之成艮自上九之變也三本剛而成柔上本柔而成剛其諄諄再三且有然者是故損下益上損幹三而益坤上也然而懼其朘於民也其道上行進下剛而易上柔也然而慮其行之亟也是必上下相信體大離之孚以合其志【離坎皆爲志爲孚】而後乾元之吉可以無咎且必守其正固協互坤之貞以愼其出而後互震之行可以攸往則其所以損之者於何用之夫以下之奉上者比之諸臣之享君古者享禮陳簋以八簋爲盛四簋爲中二簋爲簡乃以供獻之禮而此之陳簋已爲至薄而又取陳簋之至簡者以當之問曰曷可用曰卽二簋可以用矣然二簋亦何可遽用以時用可矣是以損有時益有時損剛益柔有時夫損剛者損盈也益柔卽益虛也此不特損卦然也卽以益卦言之其盈虛損益上行下行亦何者不與時偕而謂損獨無時哉孔子讀易至損益喟然而嘆子夏避席而問答曰夫自損者益自益者缺吾是以嘆也此皆與雜卦盛衰之始有相發者【又淮南子引孔子讀易至損益喟然而嘆曰或欲利之適足以害之或欲害之適足以利之利害禍福之門不可不察】震爲盂爲木爲竹而合之成簋二者初與二兩陽數也至若下兌口食上艮門闕而致互坤之養於其間其享禮之象明切如此

象曰山下有澤損君子以懲【古文作徴陸徳明云止也鄭劉瓛云淸也皆與懲同史記荊舒是徴可驗惟蜀才本作撜與拯同誤】忿窒【鄭劉本俱作懫云止也孟喜本作恎義同惟陸績本作瘠不可解】欲【孟本作浴聲誤】

夫內乾剛忿易六三而成兌說是懲之也外坤柔欲易上九而成艮止是窒之也【又艮爲少男故多忿兌爲少女故多欲】

初九已【虞翻本作祀別一義不同】事遄【荀爽本作顓誤】往無咎酌損之象曰己事遄往尙合志也

夫卦之名祗以三與上相易而三爲損下上爲益上則上與三爲卦主而諸爻無與然而初與二則皆在所損之列以皆下也四與五則皆在所益之列以皆上也況初尢下之下者顧勿謂下可損也夫下之奉上特故事耳急公之誼分所固有而速於往應卽已無咎若夫損則未可遽也如酌然嚌之啐之審其深淺而裁啜之蓋享之用簋以其薄而享之需酌又恐其厚也此上志也

九二利貞徵凶弗損益之象曰九二利貞中以爲志也二則近損矣三損則二將及矣故守正【貞也】則利遄往【徵也】則凶此其勢有弗可損者不惟弗損卽二従五易【益以五剛易二柔】似乎益之而亦弗可益蓋益之則必有従而損之者故曰益尙不可況損乎夫上下相孚亦各有志徒事驩虞爲小補而朘民實多非中也卽非志也九二従益卦九五所易故曰益之非泛設語貞正也猶正供也禹貢厥賦貞

六三三人行則損一人一人行則得其友象曰一人行三則疑也

此損之實也三人行三陽進也損一人一陽移也一人行三獨升也得其友獲上應也其推易之法如此若夫三陽並行疑於無陰三陰並峙又疑於無陽自一陽旣動而偶形成焉象曰一則得傳曰三則疑非合觀焉能知之三居互震之中爲行爲足爲大塗故有行人之象來注不識推易止曉反易故以益下三爻反於損之上三爻爲三人行則不特損下三爻反於益之上三爻亦當爲三人行卽六十四卦三十二對何一非下反上上反下者三爻上行當不止此一卦矣且其以一人行爲六三往上而居四夫三四皆陰居上居下何従見之祗彊解反易而不顧情理何也

六四損其疾使遄有喜無咎象曰損其疾亦可喜也四與五皆受益之地益又何損夫以無損者而觀其損則其所損必其所不喜而必欲去者則惟疾而已夫四與初應初旣遄往則四以遄使報之【說文往來數曰遄】離者坎之反坎有心疾而今以大離反坎而去疾得喜則是惟弗損損豈有咎乎

六五或益之十朋之龜弗克違元吉象曰六五元吉自上祐也

此則有益之者然不知其誰益之也且益亦匪利也天下有得之不爲富而損之不見傷者則莫若納錫之龜【見禹貢九江納錫大龜】夫龜棄於地得而獻之𨿽實之爲十朋亦龜耳非其利也然弗之卻也弗求弗卻一似鬼神所錫自天祐之者此在民不費而在上不貪彖之所謂元吉者非與夫下之所損止於二簋爲宴享之需而上之所益不過一龜爲卜筮之用其取予之正而不過如此五在益卦則二與五易然損五益二此於五非益而亦曰益者以互坤疊陰如龜甲然𨿽所損在陽而疊陰相餉鄰於納龜故曰此所益者龜也又卦象離爲龜而升艮之門闕之間則正宗廟所蔵者漢食貨志元龜長尺二寸直二千一百六十爲大貝十朋注兩貝爲朋言直重也但兩貝系新莽所定在古則五貝爲一朋直五十貝爲尢重若鄭康成引爾雅說謂龜有十名則十龜非十朋矣非是【爾雅十龜爲神龜靈龜攝龜寶龜文龜筮龜山龜澤龜水龜火龜】

上九弗損益之無咎貞吉利有攸往得臣無家象曰弗損益之大得志也

損以三上爲卦主而上尢受益之主也三旣損其剛以與之上而上卽以柔應之則不惟弗損抑又何益彖之所謂無咎貞吉而利有攸往者則惟此爻能當之蓋三以所損爲所得則所得者友也並行者也上以所益爲所得則所得者臣也奉我者也夫臣各有家旣已得臣則天下之家皆其家𨿽剛柔相應鄰於家室而視若無有如此則不謂之大得志不可矣彖言有孚卽爻言志也皆大離中合之象但初九合志九二中志上九大得志皆以志歸陽其重泰三陽如此

【震下巽上】子母易卦

易否【三來又初往易】損【二往五來】

益利有攸往利涉大川

彖曰益損上益下民說無疆自上下下其道大光利有攸往中正有慶利涉大川木【程頥傳本謂木乃益字之誤爲益道大行或以爲上巽下震爲木道非也則以私臆攺經文妄之甚矣】道乃行益動而巽日進無疆天施地生其益無方凡益之道與時偕行

損泰之三畫以益之上謂之損損否之四畫以益之下卽謂之益夫同有損益而一名損一名益者𨿽曰損泰將成否益否又將成泰然亦以下不可損損民以益君則𨿽益而亦名損上不可益益民而損君則𨿽損而亦名益理固然也【向秀曰明王之道志在恵下故取下謂之損與下謂之益是也】第益従外至而反曰利有攸往者夫四剛之従外至者來也然而初柔之従內出者卽爲往也【攸往従來不解】往而利則卽陰上行而亦謂之往卽偏於爲下而亦謂之中與正況夫來之利則更有不可言者【此利涉之利】夫卦位之在內者坎也【一二三】否以純坤而見坎則大川也【否內純陰則坎見說見前】乃四剛之來特涉大川以成震而初柔之往亦遂涉大川以成巽巽木震木皆爲木道則自此一來而方春布徳木道乃行其爲涉川之所利方未旣也【利涉川亦従來未解】故彖傳曰損上益下猶之損下益上也而升損兌二之畫以見倒兌是兌多悅亦多也自上下下猶之其道上行也而降否幹四之畫以體大離是離大光亦大也若夫巽順震動天施地生【蘇軾曰天施乾爲巽也地生坤爲震也】則在損行已有時而況乎益焉此卦推易則正従否來移上之初凡蜀才幹寶虞翻荀爽輩皆知之卽本義亦云損上卦初畫之陽益下卦初畫之陰自上卦而下於下卦之下其言歷然若兼従損來則子母推易他人不解耳余見損卦

象曰風雷益君子以見善則遷有過則攺

遷攺二義本推易之法以推遷攺易卽推易二字也損上四而可以益下是所遷者善矣益初畫而無損於上則所攺者無過矣

初九利用爲大作元吉無咎象曰元吉無咎下不厚事也

夫上之益下不必眞有所予也夫予下何防而使下自益則無盡故自益之道莫如農事彼夫耕植方興卽謂之作猶書曰東作是也耕植具舉卽謂之大作猶史曰大興農功是也蓋初二皆地道而初又民位則正小民力地之際子不云乎神農氏作斲木爲耜揉木爲耒耒耜之利以教天下蓋取諸益則在周易未演時亦卽於益象見農事焉【此說易最闗系處觀漢儒皆以此爻爲耕植可驗後儒胡指臆度妄以大事當之夫下不厚事而大事也乎】況初爲震剛震於卦爲稼【其於稼也爲反生】於方爲春【東方】於時爲三月【三月卦】而以全象言則坤土在中前巽入而後震動有如耒耜且以震巽之木大離之牛而耕之三坤之土間艮手持耒【互艮】震足動耜進退田間【巽爲進退】無非耕象而初以震剛當之則彖所謂自上下而利攸往此其利也不然康功田功本無艱重可以爲大作而不可以謂厚事蓋不竭民力而大有功上之益下者益是而已【或以厚事爲厚事上是增一上字矣不通】

六二或益之十朋之龜弗克違永貞吉王用享於帝吉象曰或益之自外來也

益之二卽損之五也其位同其所益亦同然而十朋之龜在下錫上本爲無益之物而以上益下則元龜敷錫夫亦賚予之最尊者也第二自五來【損二剛易五柔】疊陰相餉而二卽報之以兌剛一若推兌牲而上享之者【兌羊爲牲】蓋農功大作則卜郊祈谷無非享祀況五出下震則又爲出震之帝而二以坤國而進享之享従內出則益自外至也虞翻謂二爲帝五爲王以出震在二爻也不知出震在二故二能享帝不必二卽帝也此與隨之兌西在上故上稱享於西山不必上自爲西山正同

六三益之用凶事旡咎有孚中行告公用【王肅本有桓字謬】圭象曰益用凶事固有之也

三亦在所益者第三本多凶【系詞】而又處三坤之中與穿土交陷而成凶象者正相合焉【說文凶字象地穿而交陷其中】夫民饑爲凶孟子曰河內凶周官凶事卽荒政也【周禮以委積待凶荒以荒禮哀凶札】但凶事用圭凡王者憂凶之禮出鎭圭以致王命使卹凶之地或去其徵或弛其政【周禮珍圭以徴守以卹凶荒注珍作鎭王使人徴諸侯憂凶荒則授之以致王命焉】此卽益下之最變而最厚者故曰益之何用用凶事也凶事必信民而三在大離之中則有孚者也況以分卦言之則二五稱中行【三畫之中】泰之二【九二得尙乎中行】夬之五【九五莧陸夬夬中行無咎】是也以合卦言之則三與四稱中行【六畫之中】此之三復之四【六四中行獨復】是也以必信之凶事而奉信圭以作信使【禮曰大夫執圭而使所以申信也又君用圭以通信】則此所稱中行者或亦周官之所稱大行者乎乃坤土之國多連諸公震雷之鳴用申布告秉坤艮重土之圭【互坤上兌爲重土圭象】行巽上風行之令此固以上益下所自有者而有何咎焉

六四中行告公従利用爲依遷國象曰告公従以益志也

此正以推易爲卦辭者也夫推移者遷也易之爲道也屢遷而四以否之坤柔遷而爲益之巽柔而此巽柔者然且仍居之坤土之間是遷者國【否之下坤爲國】所遷者亦國【益之互坤亦爲國】専以遷國爲益下者也夫殷王五遷無非爲民向使遷之而民不以爲利則告在民也乃遷之而實與下爲有益則所告又在君也今四與三處卦中同爲中行【說見前爻】則已有告君之責乃不敢斥言告君而姑告君之従者曰告公従以巽順坤亦順皆従也然而遷國何利其所用以爲利者非依也乎周之東遷晉鄭是依【見左傳】今以柔居上將必有依之爲剛者初是也初本四所來亦四所應以所來之方而居之所應之地則向之以四易初者下之所従益而今之以初應四者又上之所由依也夫損無可損則損其疾益無可益則益其志今志在益民而以遷國者益之一若徒告公而益以志者蓋大離中孚其爲信爲志毎如此

九五有孚恵心勿問元吉有孚恵我徳象曰有孚恵心勿問之矣恵我徳大得志也

大離本爲孚爲心爲志而以巽剛而降順命【巽爲順爲命】凡受我益者無不有孚信而順其心【恵亦順也】無庸問矣顧其有孚信而順之者徒心也與哉夫上之與下爲損益者分也下之與上爲投報者其徳也今五以柔與之二而二卽以剛上之五兩易而兩無所怨情深矣是豈止有孚而恵心也乎其恵我也以徳矣損曰大得志益亦曰大得志亦以爲上下相益君人之志也而乃今而大得之

上九莫益之或擊之立心勿恆凶象曰莫益之偏【孟喜本李鼎祚本俱作徧虞翻曰徧周布也則直另一字矣】辭也或擊之自外來也此不益之戒也上乘剛踞剛而無以益下則下誰爲益之者夫下之受益者震也震主擊無以益之則或將擊之矣且下之恵心每視乎上之立心原夫轉易之法【見卷首】以益與損對者就卦畫言也若以卦名則風雷之益當以對夫雷風之恆夫雷風爲恆則反之而非不恆乎此無論上卦體巽巽爲進退已原有不恆之象而卽以卦名推之風雷盡而不恆見是上之與下者無恆產而上之自立者遂無恆心上之自立者旣無恆心而責下之有恵心也能乎夫有孚在中偏卽不及上之不孚以其偏也下之無恵心亦以其偏也若夫擊則不敢斥言下也故或之乃或之而反曰自外來一似過欲避下而反佯指一在外者非也夫上已盡矣何有於外

仲氏易卷十八

欽定四庫全書

仲氏易卷十九

翰林院檢討毛奇齡撰

【乾下兌上】聚卦【五陽一陰】

夬於王庭孚號有厲告自邑不利卽戎利有攸往彖曰夬決也剛決柔也健而說決而和於王庭柔乘五剛也孚號有厲其危乃光也告自邑不利卽戎所尙乃窮也利有攸往剛長乃終也

夬者缺也環之有缺者名玦而玦形爲�故說文釋夬爲決從�以形缺得名而今以五陽而戴一陰其形上缺【所謂兌上缺者】則因象名夬而義亦隨之合五陽之力而決去一陰此與左傳賜之玦則決白虎通君子有決斷則佩玦其義正同【兌上缺故爲附決】若云澤上於天則澤必決防見澤有上於天者此妄釋也【此不以卦名而以卦形者故大象澤上於天只以澤气上騰言以爲气騰於天則澤降成雨故曰施祿及下此另是一義】第夬之爲決原始於缺而其爲卦則專以陽剛決陰柔爲義故直曰夬者決也剛決柔也乾健而兌悅健爲決而悅爲和以決歸健若忘乎決之始於缺而本於兌者【以決屬幹健不屬兌悅従來渾侖不能解】以爲缺在兌而其所以決之者仍在幹耳且夫五陽餘一陰而何用去哉五陽遞升旣已於王庭矣者舉也書曰側陋是也王庭者純乾之地也【舊指播告解與下告字重出且明正其罪於王朝則聲罪致討與不利卽戎又礙矣】羣賢滿朝旣已升進只此宵小一綫亦何難少爲姑息而必従而決去之以爲一綫未除所憂方大此其中有戒心焉所謂有厲也夫小人可分而不可合君子可合而不可分孚也者同合之謂也五剛旣齊則合爲號令【號教令也平去兩讀不分】使各告於所自來之邑以爲諸陽之自來者坤也自邑也【五陽皆従坤遞變故曰自坤爲國邑】古者車甲出於邑繼自今自邑幸勿出車甲出之不利彼窮寇可追耶但申嚴令無興戎事則以次遞往彼將自退所謂不決卽決耳凡卦位皆上坎下離純爻卽見【說見前】今五畫純陽止余上畫而上又陰畫適當坎上陰之位則坎離兩位顯然全現兵車戈甲兩俱有之【坎離所有俱見前】祗以六爻外蔽現不終現故勿卽戎卽傳所云其危乃光亦以離言言厲則光也若以干金兌金便指爲戎則坐失正象矣【俗儒謂變離爲卽戎則此夬彖中將取何爻爲變象凡言變不通類如此】

象曰澤上於天夬君子以施祿及下居徳則忌

澤升於天則降澤及下居則不得矣故禁之忌者禁也言禁使勿居也凡此皆於卦名外別是一義

初九壯於前趾【荀爽本作且義同】往不勝爲咎象曰不勝而往咎也

夬自大壯之四陽而進爲五陽夫四陽尙爲壯而此不壯乎但卦以上爲首以下爲趾壯在初則壯在趾矣大壯以四陽而壯於趾【此大壯初爻詞】則此進於前而加一陽壯於在前之趾焉【前字従來未解】夫初逺於陰而勢未可往壯亦何用且趾巨於足壯往所忌卑居自大多見其不勝任耳【丁氏易東曰前趾者因大壯之趾而加前以別之舊多以勝爲不勝敵未經卽戎何冇勝負誤矣】

九二惕【荀爽翟本作錫云賜也不可解】號莫【諸家皆作暮惟鄭讀如字謂無也無夜非一夜也】夜有戎勿卹象曰有戎勿卹得中道也

二則當任決者但逺未可決因僅取共申之教令而怵惕之而無如宵小勢窮乘間伺隙每思以暮夜之間作興戎之計壁人腹刃投以不測而不知能守中正便已無慮蓋二處離中離日中闇【所謂闇虛也】而又當外蔽之際戈兵隠伏乘暮竊發象所當有但蔽卽不顯且坎者離之反坎爲卹離則勿卹矣【像抄曰兌西於日爲暮幹西北於時爲夜小人所以稱宵人也此解暮夜亦有見但旣失正象且諸爻皆通何獨於二爻見之若九正易因謂五陽爲日一陰爲夜則杜撰矣又他以日幹夕惕解惕暮者皆屬私智且二爻非三爻不合】以惕去卹所謂其危乃光者夫猶是離戎而君子勢盛尙戒勿興彼何人斯乃敢作賊【有戎與卽戎正反】按五代史唐明宗時路晏夜如厠有盜伏焉晏心動取燭照之盜告晏勿驚某稟命𨿽有自來然察公正直不敢妄害匣劍而去後召董賀筮遇夬九二曰難已過矣【變革六二曰已日乃革之】但守中正請釋憂心晏亦終無患

九三壯於頄【鄭本作頯六夾面也蜀才本作仇字聲之誤若明張氏晉王本作凥此必臆會三不宜頄而以九傍同故妄攺之者】有凶【胡瑗本謂此下當接獨行遇雨若濡有慍八字程頥傳本又謂止宜接獨行遇雨四字皆不知所據然不知何故爭相攺易如此眞不可解】君子夬夬【程頥本謂此下卽接若濡有慍四字】獨行遇雨若濡有慍無咎象曰君子夬夬終無咎也

三於重卦爲腹於單卦爲首頄者首頬骨也特三當中外相承之際未宜健決且宻戒興戎難以顯斥而乃悻悻然見於顏面意未行而形先露顴髙頬厚豈非凶象但三與上六爲應者也使以六爲妃匹耶則三爲夫夫者君子也使以六爲僉人耶則三爲正人正人亦君子也旣名君子則夬之又夬初壯難行二惕未行而三獨行之𨿽上六相遇正當坎窞【坎位見前】坎之在上水也非澤也而自天而下則易水名雨【易凡稱雷雨旣而皆指坎】乃遇雨而亦有似乎澤濡然者【澤爲濡故稱濡澤】此豈眞與小人有湔淹之意哉垢濁相侵卻之若凂天下有形乎面則有凶而拂於心則無咎者【有無二字俱見】不惡而嚴其夬夬本如是耳

九四臀無膚其行次【說文及鄭本作趑云倉卒也馬融云卻行不前也一作】且【馬云語助也一作趄李鼎祚注作趑趄】牽【子夏傳作掔】羊悔亡聞言不信象曰其行次且位不當也聞言不信聰不明也

四於重卦爲腹於單卦爲足臀者足上體也第臀下有膚膚本柔肉而乘剛卻柔有似乎無膚然者則其行不前趑趄焉豈堪往哉【季本四同誤以趑趄爲恣睢引申子有天下而不恣睢索隠注恣睢猶放縦也爲解反謂無膚輕捷放縱可行誤矣此欲急決故以趑趄爲遲與下卦姤懼陽消反幸其趑趄之遲兩爻反對正同若喜其易行則於下卦何解且趑趄王肅明注行止之礙此另是兩字韓文所謂足將進而趑趄者與恣睢何涉牽彊附防耶】但旣不能決則姑従而羈縻之旣不能前則且従而退挽之故曰汝第牽羊蓋兌之在前者羊也【兌爲羊】羊躁狠不馴凡牽牲者必牽之在前而惟羊則牽之使前【東谷鄭氏謂羊性狠居前而力挽之則忿而不行卻行而使之前則行矣此與駕馭小人之法正同】今四與上尙隔位而任其前行陰相控制則旣可不前而亦不失之不決如是則悔亡且夫兌口之張彼此共之其従兌剛出者【謂合四五】則謂之號以王者命令従喉舌出也其従兌陰出者【謂上六一爻】卽謂之言以小人語言只僅僅從口出也今人言亦可畏矣彼以兌口出我以坎耳入【坎爲耳】不能使不言而能使不聞且不能使不聞而能使聞而不信𨿽耳曰聰目曰明各有所司然耳苟失聞𨿽聰亦等之不明伏坎在上猶之伏離之在下而何勿決焉【此方是聰不明不然是不聰矣】

九五莧陸【蜀才本作睦云親也】夬夬中行無咎象曰中行無咎中未光也

五疊五幹爲髙岡而上防露以兌羊之角象澤菜之生阪上者曰此莧陸也夫以髙平之大陸而棲此絲防細艸於其間大地一莖何用決去而爲君子者必戒之戒之夬之又夬若惟恐坎水外闇中徳加蔽而未光【象之未光恐未光也】而中行斷然此幹健之極【互幹至此已盡】所謂健而決者非與莧本菜名【舊注夬三月卦莧以三月生姤五月卦瓜以五月生亦近理漢儒謂莧葉柔而根堅故象九五】陸者地之髙平者也荀爽謂陸亦艸名而鄭康成謂卽商陸澤艸則於象義反不明矣若說文謂莧爲山羊而吳澄襲其說且謂莧不讀現當讀桓則許愼之說當因易誤而吳澄之音則又従虞仲翔莧讀莞陸讀睦以彖詞和悅爲解而陰竊其音而又誤之者也詳見予易小記中

上六無號終有凶象曰無號之凶終不可長也

決至此無庸號矣此長終【剛長乃終】則彼凶終耳【終不可長余銘缶曰一陽之剝曰終不可用慮其變爲純坤也一陰之夬曰終不可長恐其不得爲純乾也】

【巽下乾上】聚卦【一陰五陽】

姤【鄭氏本作遘馮椅云王洙易攺今文爲姤按雜卦傳石經亦作遘張氏明晉王本作媾義俱同】女壯勿用取【陸徳明本作娶】女【舉正無女字謬】

彖曰姤遇也柔遇剛也【舉正此下有女壯字】勿用取女【舉正無女字誤】不可與長也天地相遇品物咸章也剛遇中正天下大行也姤之時義大矣哉

夬與姤同五陽一陰之卦而夬爲剛終姤爲柔始反視截然故姤止一陰而以形言之則一陰而反接眾陽之壯以爲壯謂之女壯而以義言之則今𨿽一陰而従此將漸侵漸長【由姤而遁而否而觀而剝】以馴至於坤女自此壯矣亦謂之女壯夫此女壯者乾巽不敵天旣不可配長女而又五陽齊亢勢難獨使四應成偶以助其方長之勢則曰此女也勿取之非勿取之勿用取之晉叔向之母所謂深山大澤必生龍蛇恐取之而多不利者蓋夬爲上缺上缺者兌口決也【兌爲口爲附決】少女口決則一陽再上而其缺已滅故易決姤爲下缺下缺者巽股撓也【巽爲股爲撓物】長女已壯大【長女非卽壯女舊解誤】而下股虛撓則上陽旣不下取而下徒恃其一缺以冀爲升進卽古詞所云老女不嫁只生口者此上古重卦所爲特予以姤名而不之顧也夫姤者媾也重婚也曾壯女也而重婚也乎曰女壯類婦賤之故媾之且亦誰與爲媾者夫婚媾者取女者也天下有不取女而可爲婚媾者哉且取女者男下女者也天下有女下男而可以爲取並可以爲嫁者哉故夫子解姤不曰媾也而曰遇以爲姑遇之焉耳且不曰剛遇柔也而曰柔遇剛以爲此非剛之所欲遇也柔來而遇之焉耳然而遇合何常惟時之行一陰乍生𨿽拒之絕之有必不可與相長之勢而究之坤之所始卽幹之所終天地相遇時至則然況姤辰在午五陽丁夏以仲夏恢臺之候加之南離長養之時品物咸章天下於是乎觀姤遇焉且夫幹健非不行也巽風下播不止命令之細也姤而未遁則二尙爲陽姤而未剝則五尙爲陽従來陰長陽消疊爲盛衰二五𨿽中正亦何易得此並據陽剛之世【自遁至復爲六二者六自剝至大壯爲六五者六若二五皆九惟幹與夬姤而已】在一陰而遇五陽則爲詭遇【此柔遇剛之遇】以二五而並據陽位則又爲殊遇【此剛遇中正之遇】日𨿽易仄而中亦難逢【古語日中則仄】此姤之時與姤之義所謂其系頗大者惟其可懼所以可幸也後漢魯恭以盛夏斷獄疏諫曰易五月姤用事【東觀記曰一陰初生五月之卦也】經曰後以施命誥四方言君以夏至之月施命令止四方行者所以助防陰也此以養陰言與天地相遇意合其於扶陽抑陰正防稍有不同

象曰天下有風姤後以施命誥【鄭本作詰非】四方【月令夏正之日施命令誥四方本此】

初六系於金柅【子夏傳作鑈蒼頡篇作栮王肅本作抳從手蜀才本作尼云止也俱非】貞吉有攸往見凶羸豕孚蹢躅象曰系於金柅柔道牽也此一陰也而可使之前進哉巽陰爲繩則系之而系於何所夫不有以干金合巽木而爲金柅者乎【金柅木名實如梨而黃故名金柅漢儒訓止車之木則但可止車而不可系物若子夏傳作鑈訓絡絲籆子則不特難以系物且別一字矣子夏傳僞書耳】金柅本弱木【故木弱口椅柅】而可以系物卻縶則吉行前見凶【見凶猶得凶也何氏訂詀以往見連讀不通】以柔道相牽本如是耳且其所系者非卽居坎半而爲羸豕者哉【初六九二爲坎之半】坎爲豕而半則羸之向見其欲進而惡其壯者今見其受縶而又哀其羸彼夫瘁然而羸者正其欲求遇而不得者也身居坎半而坎位之在上者純乾難揜【見前】而與之相對坎位𨿽殊交孚則一【坎爲孚】則𨿽金柅之系過於杙枒而踢蹶不前蹢其蹢躅其躅較似乎欲就而不能者是何如遇已巽爲股爲進退而初當股陰故象如此

九二包【荀爽本作胞明晉王本作庖俱非】有魚無咎不利賔象曰包有魚義不及賔也

此姤遇之始也古士大夫相見各有防獻卽民庶相遇亦必有包苴之物彼此餽餉此國風之所以有包麕也【國風野有死麕白茅包之此證包字耳若虞仲翔謂巽爲白茅則直以周詩解易大無理矣且包爲相遇所遺而諸作包容並包謂五陽以此包陰不通】今二在倒兌之中兌爲澤水故有魚然猶幸其有之萬一陰再進而剝巽成艮則艮爲丘阜便無此矣故易言魚二中孚豚魚則上巽下兌喜其有之剝之貫魚則五剝至艮惡其無之此明徵也今幸而有魚則遇與不遇任之自然而又何咎焉至於二爲士位士苟上進則作賔王家別有防獻魚非所利且吾亦極畏夫進之耳陽進則陰躡及之義之所在何必作賔善言遇者自曉耳

九三臀無膚其行次且厲無大咎象曰其行次且行未牽也

以上卦言則臀爲下體故夬四爲臀以下卦言則臀爲上體【在股足之上】故姤三爲臀然而夬之四爻卽姤之三爻【反對】故姤之三爻詞亦卽夬之四爻詞但彼厭其遲此喜其緩耳無膚亦以乘剛言不與柔牽則不遇然不遇無咎

九四包無魚起凶象曰無魚之凶逺民也

四與初爲應極宜遇而必不與遇則絕之倍嚴故直曰包無魚蓋此時倒兌已脫𨿽身居坎傍而坎水非澤不必有魚則無之誠喜乎其無之也然而可虞也一陰儻進豈無剝至四而成觀象者【觀四變陰遂爲利用賔於正】二以有魚而惡其爲觀此又以無魚而反慮其成艮【觀爲大艮艮山阜無魚見前】則三之趑趄不足憂而此之起之誠凶事也夫初本四妃也其謝而起去亦欲與之逺之也乃起之未防而躡者循至則其止之也不曰妃而曰民【初爲民】不曰惡其近之而反曰惡其逺之其隠相諱避有如是者

九五以【子夏傳作作舉正作似俱謬】杞包瓜【子夏傳作匏瓜薛虞記云杞杞栁也杞性柔刃宜屈撓似匏瓜無理】含章有隕自天象曰九五含章中正也有隕自天志不舎命也

此則有所包而不必遇者姤五月之卦五月瓜生而五尢姤之當時者水楊澤蒲【卽杞栁澤艸】裹以白防不必艮之蓏巽之楊而只取應時之物以之包之比諸獻瓜削谷【瓜肉也】有所掩覆爲貽贈之用此其待遇爲何如者且五月南訛夏離長養彖傳所謂品物咸章者於是乎在故離火有章而五以伏坎而爲之含之光大中正此其乘遇之時又何如者而無如其不必遇也陰漸進則陽漸隕今所恃者只五上天道去初尙逺耳乃無防而有隕自天觀剝之至豈所豫料夫遇合升隕各有天命君子第抱此定命之志以爲升隕遞行不舎吾志然亦何遇焉

上九姤其角吝無咎象曰姤其角上窮吝也

遇至此窮矣角者首之盡於此求遇則吝可知耳所謂寧爲隕勿爲遇姤義如此

【坤下兌上】子母易卦

易觀【上來

小四往

過】【三往五來】

萃亨【馬融鄭陸績虞翻本俱無亨字此偶遺耳程頤傳本謂此系羨文而本義遵之至吳澄纂言直剛此字何其妄也】王假有廟利見大人亨利貞用大牲吉利有攸往

彖曰萃聚也順以悅剛中而應故聚也王假有廟致孝亨也利見大人亨【舉正此下有利貞字謬】聚【荀爽本作取誤】以正也【凡家易及李鼎祚本此下有利貞字亦謬】用大牲吉利有攸往順天命也觀其所聚而天地萬物之情可見矣【孝亨與享同】

澤上於地則不聚【散決故不聚】地中生木則不升【連長故不升】然而名聚者此在重卦命名時亦豫知推易之法有子母聚者曰此𨿽非聚而猶聚也以陰𨿽間而陽未間也【陰亦上下環聚】其名升者亦豫知分卦之中有上下移者曰此𨿽有降而猶之升也以陽可上而陰亦可上也【升卦臨初升三小過二升四一以陽升一以陰升】惟聚非卦義故其爲聚也不以義而以形專取互觀【二至五爲互觀】大艮【又體爲大艮】作門闕之象【鄭氏曰互巽爲木艮爲闕又艮爲鬼防門宗廟之象】而以坎神【鄭氏曰坎居尊位而隠伏爲鬼神】坤牲【坤爲牛大牲也】合羣族【同姓異姓內外助祭】而駿奔之以隠合乎名聚之義且曰四五並幹此其中有大人焉【觀上九易四小過九三易五並之則上卦爲純乾】下位離目以一見爲利【下卦離位純坤則見】二四倒震此其際可攸往焉【震爲行】三五巽命又復以順行爲利【順天命也】則𨿽順以悅剛中而應其所爲聚不在此而卽以聚觀萃以正孝享以順命將傳所謂方以類聚者未免冇情誰能遣此此犧之命名文之演辭孔子之贊傳三聖之爲易共此義也升亦猶是也【王制天子假廟羣工肆朝諸侯薦碩牲以相肆祀此卽用大牲之義若假廟之假音格至也與王假有家不同】

象曰澤上於地萃君子以除【荀爽本作慮】戎器戒不虞【除如除舊更新之除言更置也伏離見則戈兵甲冑皆戎器聚則慮有不虞耳】

初六有孚不終乃亂乃萃若號一握【傅氏作渥鄭氏謂讀如夫三爲屋之屋不可解】爲笑勿卹往無咎象曰乃亂乃萃其志亂也聚在陽而不在陰以陰多於陽且分其一也然而坤爲民初又爲民民則聚時易而散時少且三坤猶未析也故欲觀聚象則必於坤初觀之乃聚必有信而初固有之離爲孚下位見也【防離位以純坤見】聚必有終而初則不然坤爲終初方始也【坤無成有終初始則未終也】當其未聚則有時而散【亂散也】上陰隔也及其未散則有時而聚二三比也且夫聚之象果何爲者耶羣情蛹蛹合並而動有號召者有持搤而捉搦者有嘩且笑者有吁卹者乃初居倒震之側震有聲可以號也身與艮手鄰搤之便也上口與初相對兌悅笑也位離初而去坎逺憂與卹所未及也一若上悅下順見若號召者而思以應之無俟推引卽一捉搦間而笑而従之別無悔卹此何如聚也蓋四坤並列漸上則漸分而初當羣聚之始勢猶未散故象如此若夫其初或散者以初方聚時其志或多未定耳易隨象取義變化莫測然一定之義詞理鑿鑿而陋者妄以比應二字傅防牽彊謂四不附五初不従四四握五號其象安在若此者思之骩心言之詘口觀者詳之【握者搤持也程傳以一握爲一團注經何事可杜撰至此】

六二引吉無咎孚乃利用禴【蜀才本作躍劉瓛本作�非是】象曰引吉無咎中未變也

此聚之稍進者坤類尙合則借巽繩艮手以牽引之【巽艮皆互卦】以上坤下亦坤也然而二固士也位離中孚身入艮闕則當借彖之格廟以爲之聚而離丁夏令則因而用禴應有孚者禴夏祭名周禮宗伯以禴夏享先王是也【鄭康成曰禴夏祭名】舊注作春祭則名礿【見王制祭統】且系夏商禮與禴不同【王弼誤以禴爲春祭名且曰四時祭之省者以時祭較他祭省約故耳宋儒祖其說謂禴爲薄祭固已可笑至本義更謂薄物可祭則變祭爲物更屬少理毋論時物無厚薄卽據此卦此爻有一字一畫與薄物相干否吳澄作纂言更竊襲其說謂秋時物多故盛夏時物少故殺何謬劣至此】

六三萃如嗟如無攸利往無咎小吝象曰往無咎上巽也

三則聚將盡而上又相隔則返而觀之𨿽若萃而實非萃也如萃然則如嗟然然則何利乎所幸互巽在前猶可順則猶可入耳【巽爲順爲入】巽爲互卦陋儒謂易不及互則夫子曰上巽非耶

九四大吉無咎象曰大吉無咎位不當也

四與五皆陽聚者𨿽以觀之上而易之四位皆不當然聚則吉矣此幹吉也

九五萃有位無咎匪孚元永貞悔亡象曰萃有位志【陸徳明本無志字謬】未光也

五則有位矣以小過之三而易之五伏坎未見不孚亦不光然聚則無咎矣元永貞者乾吉亦坤吉也

上六賫咨【虞翻李鼎祚本作資咨同】涕洟無咎象曰賫咨涕洟未安上也

若夫上六則獨陰不聚賫咨而涕洟賫咨兌口聲也【卽嗟咨虞仲翔謂賫持資財以作賻謬甚】涕洟兌口澤也夫聚則歡而散則悲者人之情也當其聚時則執子之手兮咥其笑矣不知其嗟如也乃忽當間隔而嘆息不已繼之以泣所謂悲莫悲兮生別離者此非聚散之間有難言者哉此夫子贊萃所爲不言時與義而獨言情也

仲氏易卷十九﹤經部﹐易類﹐仲氏易﹥

欽定四庫全書

仲氏易卷二十

翰林院檢討毛奇齡撰

【巽下坤上】子母易卦

易臨【初往又

小三來易

過】【四來二往】

升【鄭本作升】元亨用見大人勿卹南徵吉

彖曰柔以時升巽而順剛中而應是以大亨用見大人勿卹有慶也南徵吉志行也

惟升以升進爲義故臨初之三尙有臨象【見易解】臨曰元亨此亦曰元亨小過四之二爲連乾卽有乾象【四本幹而易爲三則二三四皆幹矣】幹曰見大人此亦曰見大人此其中有離坎焉坎以純見當有卹而戒使勿卹離不以純見不利南徵【離南方卦】則冀其南徵凡此者以云遷也故夫子於此明推易之法曰以剛遷而人知之也以柔遷而人不知之以初剛遷三而人知之也二柔遷四而人不知之亦知夫剛以時升柔亦以時升者乎【柔升従來莫解或指巽或指坤多少不合】時之所在而巽遜坤順二剛五中皆備焉坎已伏而勿卹互有震而志行其因時升進有如是者

象曰地中生木升君子以順【王肅本作愼非是】徳【姚信本作得誤】積小以髙大【順徳坤徳也若愼徳非卦爻中所有之字王肅誤作愼字而本義反遵之何也】

初六允升大吉象曰允升大吉上合志也

以初升三則信乎其升之矣初升上也三當半坎之交合志也

九二孚乃利用禴無咎象曰九二之孚有喜也

小過以四剛而易二柔非升也然而柔已升彖傳所爲柔以時升是也夫升剛事人升柔祀鬼而乃以柔升之時用升柔之祀當必有時祭焉爲之交孚而下位伏離離爲夏非夏禴乎【舊言薄祭無理】兌口尙食巽臭達气【互兌下巽巽爲臭】曽孫至是有喜矣夫萃以聚人爲祀而升以升鬼爲祀卦象如此

九三升虛邑象曰升虛邑無所疑也

坤爲邑虛者髙也詩曰升彼虛矣自初登三卽初所稱允升者初己信矣三何疑焉

六四王用亨【亨享通字下同】於岐山吉無咎象曰王用亨於岐山順事也

四本小過之剛也而易之而甘居於柔此正二之所謂升柔而祀鬼者則四之爲祀固也乃以其地當兌【上互】震【下互】之間震爲倒艮艮山也而兌方在西當爲西山西山者岐山也六四爲西山之祀而九二以大人而升而享之王用享之也推易者曰不觀吾先王之遷岐者乎夫遷者移也猶夫易象之推移而遷徙之也乃去邠就岐本非擇取而辭彊大而居小弱當此流離搶攘之際一推一遷眞有似乎卻剛而居柔謝陽而反就陰者而西岐之祀至今益大升柔者可知已故同一升象而以全卦言則南徵吉以此爻言則西遷亦吉彖象所演各有分屬不然夫猶是因重之卦凡六十四中其爲六四者何限乃忽曰岐山忽曰王享與獃人說夢久矣【崔憬曰太王避狄徙居岐山之�正順於時事之意】

六五貞吉升階象曰貞吉升階大得志也

三坤六排如雁齒而五由中以升之坎爲志此得志而升階之時也夫初爲震足二亦大震之足也乃臨以左足而升之三小過以右足而升之四循次拾級若升階然及升四而五巳屆矣五上各不升而五以比四而臨於階故其象如此

上六防升利於不息之貞象曰防升在上消不富也此則無所升者防者息也第坤爲永貞升可息而貞不可息巽爲利市富可消而利不可消吾故於坤巽之合柔升之盡而仍於利貞示之意焉蓋升之爲卦一従臨來臨曰元亨故此曰元亨此前己言之者也乃一従小過來小過曰利貞【小過彖詞】彖不曰利貞也而於此爻終發之曰利貞其一應於始一應於終有似乎推易之法必不可暫忘所自而必爲之致意焉者此固文王之志亦孔子之志也吾故曰推易者周易之要也

【坎下兌上】三易卦

易否【上來二往】

【又易】咸【三來二往】

恆【三往五來】

困亨貞大人吉無咎有言不信

彖曰困剛掩也險以說困而不失其所【當以此句郎顗引此句不連亨字】亨其惟君子乎貞大人吉以剛中也有言不信尙口乃窮也

水能漏澤則困柔能掩剛則亦困特卦主剛掩以柔困剛而觀之諸爻則不無剛柔俱困之理所賴困而能通善乎處困則惟陽剛君子所稱貞大人者爲能不失其所耳故坎險兌悅二五剛中皆足濟困苟徒恃兌口冀以言辭相抵攔此則小人之處困者窮可知矣虞翻曰否二之上荀爽曰此本否卦陽降爲險陰升爲悅皆推易之法若虞氏謂震爲言折入兌故有言不信則並以恆卦推易爲解此尢近代所罕識者【恆上震以巽剛易五爲兌】

象曰澤無水困君子以致命遂志【致命猶言委之於命也遂志適志也皆處困之道】

初六臀困於株木【陸徳明作術謬】入於幽谷三嵗不覿象曰入於幽谷幽【舉正無幽字謬】不明也

夫困則俱困是豈獨陰困陽也陽亦困陰矣夫下體爲臀兩陰豁然正象坎初陰之位乃一畫當前比之堅木【坎木爲堅多心】有根株而無枝葉【木在土下爲根土上爲株今止在初地上故爲株木】後旣不可爲據坐而前若闗牡動輒有礙是臀之困於此株木也夫旣不能出當觀所入坎有重窞而此當最下如幽谷然一入其中則歷坎之盡勢必三嵗【王昭素曰自初至四歷三爻爲三嵗】𨿽二四互離張目下視而究無所覿是無故離爲明不幽卽明幽卽不明耳【郭京於幽不明也欲去幽字妄甚】

九二困於酒食朱紱【鄭本作韍韍紱同】方來利用亨【享同】祀徵凶無咎象曰困於酒食中有慶也

此眞陽之受困者然其困與陰不同二固士位而又以陽剛居之當君子而爲大人之際其困也醉飽之過也夫坎酒也兌者口食也【何氏曰未濟與坎皆言酒需中爻兌兼言酒食可驗】酒食諐尢不無或失而且二従否來以坤裳之飾而蔽以離朱【否下爲坤爲裳紱者裳也互離朱色】方且來而加諸互巽之股間【二正承互巽之股紱所以蔽股者詩曰赤芾在股芾紱同】此其困於衣冠爲何如者所借坎爲伏神則用之享祀朱芾斯皇尙亦有利蓋衣帔束縛酒食厭飫登降饗餕固不爲苦特従此而以爲可徵焉則處困之時居困之地輕舉妄動或恐未得其所耳按紱韠也蔽膝之服與韍黻同字左傳黻珽杜注作韋韠可驗特說文天子赤紱諸侯朱紱各不同【陳氏捷解引天子純赤諸侯黃朱士赤朱此二在離中爲黃朱亦通】惟漢儒注易則槪曰祭祀之服無所分者若鄭氏謂初辰在未未上值天廚故有酒食四辰在午午離气朱赤故有朱紱俱不可解

六三困於石據於蒺藜入於其宮不見其妻凶象曰據於蒺藜乘剛也入於其宮不見其妻不祥也

三上爲四卦凡三易而四終不動如石然且亦否之艮剛也【否下坤互艮】虞仲翔曰二變正時三在艮山下故困於石此非推易乎若坎爲蒺藜則三之據之而困固其所耳且三居互離之中而前後掩窒此非中空若房世俗之所稱離宮者哉夫坎男之陰亦卽離女之陰也【三爲坎之三陰爻卽互離之二陰爻】旣爲坎男而已入離宮卽欲再求所爲離女者而何可復得【只一陰爻不能兩用俗以六三爲夫則六非陽爻以上六爲妻則二陰不相配且亦無不見之義従來未解】九家易曰此本否卦二四同功爲艮爲宮而入宮無妻非常之困此亦推易法漢儒說易家多見及此

按左傳襄二十五年崔杼欲娶棠姜筮之遇困之大過陳文子曰夫従風【坎爲中男故曰夫變而爲巽故従風】風隕【風能隕物】妻不可娶也且其繇曰困於石往不濟也據於蒺藜所恃傷也入於其宮不見其妻凶無所歸也後果驗

九四來徐徐【子夏傳作荼荼翟本同云內不定之意王肅本作余余未詳】困於金車吝有終象曰來徐徐志在下也𨿽不當位有與也四未嘗移而下者夫下移者來也未嘗來故曰來緩緩也第四固陽也君子也君子則駕車者其緩緩也匪懈也亦困於金車焉耳蓋困幹初四兩爻俱未嘗易四不下來初亦不上往然而非無與者志在下則來終在上故易例於三於上每曰有終四非終而亦曰終者以初爲始則以四爲終而已兌爲金坎爲車虞氏曰否幹爲中之應歷坎故困於金車此亦以推易之解解之

九五劓【荀爽王肅陸績本俱作臲】刖【荀王陸本俱作甈京房本作劊說文云斷也鄭云劓則當作倪防未詳】困於赤紱乃徐有說【如字】利用祭【陸徳明作享誤】祀象曰劓刖志未得也乃徐有說以中直也利用祭祀受福也九五之困亦君子也以恆之三剛而易之爲五其在恆時五方以震足而兼倒艮之鼻乃以一剛割其間而旣劓艮鼻復刖震足則其受困之至有難言者夫坎爲刑律兌爲毀折不幸而皆及於身而猶幸剛中儼然居不失所則刀鋸非常勢不再及而祗以手足束濕被服絞急爲君子之困則夫君子於此又豈能無說哉夫逞口語以惑人而有言不信【卽彖傳詞】小人之窮也正言詞以自解而困徳有辯【系辭困徳之辯也】君子之通也今所困者特赤紱耳施伏坎之赤【坎爲赤】於離韋之紱【紱以韋爲之離爲革】仍舉而加之巽股之端【五爲巽剛】凡兌口所及爲巫【見說卦】爲說不過飭章服修詞命駿奔嘏祝以進爲宗廟享祀之用則夫咸中有慶祭則受福得毋五與二有同觀者耶此君子之困也

上六困於葛藟於臲【說文作防薛本同】卼【說文作云不安也薛本作杌】曰動悔有悔徵吉象曰困於葛藟未當也動悔有悔吉行也若夫小人之困又不然初爲株木旣爲蒺藜今復爲葛藟以弱絲而糾累於巽木之顚以小加大以卑居髙其困也於葛藟乎亦於此危然自尊杌不自安己耳則因而告之曰毋動動則悔矣悔者愧也乃徐而察之果有悔矣有悔者變也夫悔而能變則困極必通何止君子故君子居困時未可行則𨿽朱紱之方來而猶曰徵凶小人之處困苟當其時則𨿽葛藟之杌而可曰吉行【臲卼卽杌不安也書曰邦之杌】蓋困之必亨固有君子小人所共勉者傳曰困窮而通又曰困以寡怨惟通故不窮亦惟悔故無怨也

【巽下坎上】三易卦

易泰【初往五來】

【又易】咸【四來二往】

恆【四往五來】

井攺邑不攺井無喪無得往來井井汔至亦未繘井羸【蜀才本作累】其瓶凶

彖曰巽乎水而上水井井養而不窮也攺邑不攺井【舉正此下有無喪無得八字】乃以剛中也【荀爽李鼎祚本此下有無喪二句】汔至亦未繘井未有功也【荀李本此下有井字】羸其瓶是以凶也

井以巽木取水爲義【下巽上坎以巽木下入而取坎水於其上汲井之象故名井但古無木器取汲水者鄭康成云巽木桔槹也按桔槹卽轆轤荘子所謂鑿木爲機後重前輕挈水若抽者當是也】而文王演彖則專以推易之法演之爲辭以爲推易者攺易之謂也故井従泰來以泰初之五而攺名爲井是泰者坤乾之卦也攺幹初之剛而塡之坤土之中坤土成坎而乾以剛金而生坎水則坤本邑也而今攺爲井是攺邑也然而井者坎兌之卦也攺坤五之柔而反之乾剛之初坤攺坎水而乾以陰金而攺巽木是乾巽皆非井也而但攺坤邑而卽名井是不攺井也【虞仲翔曰泰初之五爲井卦乾坼坤五故攺邑初爲舊井故不攺井荀慈明曰此本泰卦剛得中故爲攺邑柔不得中故爲不攺井】故以干之剛而攺爲柔幹不爲喪以坤之柔而攺爲剛坤不爲得【虞仲翔曰無喪泰初之五無得五來之初荀慈明曰陰來居初有實爲無喪失中爲無得】惟是陽上而往往固爲井陰下而來來亦爲井往來井井【虞仲翔曰往謂之五來謂之初荀慈明曰陽往居五爲井陰來在下亦爲井】將傳所謂井居其所而遷者𨿽復遷攺猶居其所其謂是與【徐氏易東曰往來井故不攺井】特井以養人爲義者也水上出井則能養人水不上出井則不能養人故以象言之上坎水也井也五剛爲井上爲口四爲腹而合兩體而觀之則一坎三爻儼轆轤之橫陳於井端而二四互兌爲缺口之缾累以巽繩非卽彖之所爲繘爻之所爲收而垂缾綆於井幹者乎而無如巽爲倒兌而缾底且下漏也故井有三截初二爲下井井雜塗泥此不能出水者也三四爲中井井已貯水然猶未出也五上爲上井上則出之向使汔至於井而不得水亦猶之不繘井也汔者防也【汔防也涸也見說文或作仡以勇壯爲解則易一字矣書仡仡勇夫與詩汔可小息是兩字蘇軾作燥解則猶近涸義耳】繘者綆也況已繘其瓶而敝而下漏是羸也羸者毀也【言毀敗也若作系縲解則與繘重矣】羸非凶乎蓋井以養人爲徳傳所謂井徳之地貴出水不貴入水有如此【漢儒說易猶顧義理至宋則專務鋪張並無實義如不攺井則謂所性分定無得無喪則謂大行不加窮居不損然試問何謂不攺井則茫然矣若汔至是進鋭羸瓶是退速非不整齊然已錯認一別字矣有謂古人立邑必相水泉所在不得水泉則當攺邑以就之亦杜撰無據且於易義攺邑不攺井何干涉耶】

象曰木上有水井君子以勞民勸相【坎以勞之巽以申命而勸相之】初六井泥不食舊井無禽象曰井泥不食下也舊井無禽時舎也

初二皆地道而初尢土下井底之近泥者也兌爲口兌口倒矣其能食乎夫初本泰幹因移爲坎井而虛其下則初非井也而亦名井如所云井泥是也乃旣名爲井而反以攺移之故更名此地爲舊井【舊井與井従來無此分解】夫新泉可食舊水不可食【後漢禮儀志引古禮云立秋浚井攺水淮南子云八方風至浚井取新泉四時皆服之】向使泉水新生滃然上浮則禽鳥亦時時下之【何子云如杜詩鸕鷀窺淺井是也】今忽爲舊井井眢下缺卽巽爲山雉離亦飛鳥【互離】並無反而顧之者此其棄置爲何如者也故曰時舎也【象義云北方謂轆轤之軸曰禽杜撰無據崔憬解作擒言獲也亦不合】

九二井谷射【荀爽本作耶未詳】鮒甕【說文作罋云汲瓶也鄭本作瓦雲停水器也】敝漏象曰井谷射鮒無與【陸徳明本此下有之字誤與字是韻增之則失韻矣】也二猶在井下而內水不浮外甓不治儼溪井之在山谷者荘子所謂缺甃之崖是也夫二居互兌之底倒兌之中兌澤有魚【見前】況井類溪谷則中多水虫今嵓澗之間有物穿水來往如射謂之射鮒【鮒小魚也少牢饋食曰魚用鮒十有五而俎言細小也若呂子洞庭之鮒荘子涸轍之鮒則皆大魚又一類矣陸佃謂小魚相卽而行名鯽相附而行名鮒說似可信至子夏傳注爲蝦蟇此竊莊子埳井之蛙伏缺甃之崖一語而誤之同知子夏傳僞書也】以射鮒而生井中此固非恆汲之水可養人者而且倒兌下缺有如翻壺身敝底漏一如彖之所謂羸其瓶者此豈可與乎夫汲之引之必有所以與之者顧誰則與此

九三井渫不食爲我心惻可用汲王明並受其福象曰井渫不食行惻也求王明受福也

三在井之中而居剛乘剛下鮮漏敗井之渫去其污者渫者泄也史記屈原傳井泄不食是也乃兌口顚倒一在二下一在三上皆相隔不及則𨿽渫不食亦其恆事夫淸不見亮賢不見收當必有代爲之卹者所幸三五互離離日之明則五與三共有之夫五王位至尊王能明則凡共處離位與不共處離位者皆得受福所謂井養之徳在一人而井養之利及天下非歟夫不食而惻非我惻也有惻之者也王明之求非我求也有求之者也並惻之並汲之亦並求之則其福也非並受之而何

六四井甃無咎象曰井甃無咎修井也

四居井之中卽離中也以離中之火燒坤土爲甓而甃之四傍馬季長之所謂以瓦治井者修之象也夫四爲兌口口已及水而中不污敗外得甃甓水可以上矣

九五井冽寒泉食象曰寒泉之食中正也

此上水時也坎水正中冽也不泥也寒也坎北寒地幹金又寒徳也【說卦幹爲寒】泉也有本也上坎下又坎也【二至四爲大坎】食也兌口正向也

上六井收【荀爽本作甃誤】勿【幹寶作罔】幕有孚元吉象曰元吉在上大成也

如是則水已出井可以養人矣坎水上達而巽繩之在下者井面無有是井收也兌口已決而坎口之上向者仍見其缺是勿幕井也夫轆轤有繘所以汲水井幹有幕所以止汲今汲者已稀而井之待汲者仍勿之止求之者窮而與之者不竭是非履坎半之孚乘乾元之吉而由舊而修而成而進於大成不至此此井養之不窮而汔至之所以未有功也

仲氏易卷二十

欽定四庫全書

仲氏易卷二十一

翰林院檢討毛奇齡撰

【離下兌上】四易卦

易遁【上來

大初往

壯】【二往五來】

【又大易過】【二來

無初往

妄】【上來三往】

革已日乃孚元亨利貞悔亡

彖曰水火相息【說文作熄】二女同居其志不相得曰革已日乃孚革而信之文明以說大亨以正革而當其悔乃亡天地革而四時成湯武革命順乎天而應乎人革之時大矣哉

革者兵也更也離【下】火鍛幹【互】兌【上】之金以爲兵【或以離火革兌澤熟物爲言則侵鼎象矣】而觀者因之得更革之義以爲兌當毀折攺象生焉獨夫子爲傳則不然夫子曰昔者文王之序卦也以反對爲法顧反對有三以義對耶則革與鼎對曰革去故而鼎就新也以畫對耶則革亦與鼎對曰離畫同而巽兌倒也獨不曰有卦名對乎澤火之革對之爲火澤之睽吾卽以澤火火澤爲睽革較觀夫猶是水火猶是水火之二女而睽止相違革至相蔑則以睽爲火澤火炎上而水潤下相違而已而革爲澤火澤之潤下者必及火火之炎上者必及澤相搏也已而相息【息與熄同卽滅也俗儒以相生回護則五行生尅尋常有之此處不及耳】二女亦然夫二女同居本皆失志而睽中女上而少女下長少不紊猶不能無同憂相卹之心至於革則女兄在下女弟居上孤嫠旣不堪而復以晨夕先後短長錯迕之細相對詬誶其勢不至於不相得不已此夫子爲傳所以獨取睽之水火二女與革相發明以爲卦固有反觀焉而可反見若是者也若夫彖之演革則不問水火不問二女且不問兌金與兌澤而只以革論則將欲革之必先孚之天下無不信於人而可言革者夫庚者更也更革之義也以十干言之則先於庚者己也【甲乙丙丁戊己庚辛壬癸】庚欲革必先之已日而乃可以革【六二已日乃革之】庚欲孚必先之已日而乃可以孚【乃孚乃革俱只如此若漢晉儒者皆作已革之日解固於爻詞已日乃革有礙若謂已日乃十干之後半與已日爲庚後之十日俱以不急革爲言則過於紆緩反非正防如以火之革金中有已土故夏火秋金必隔戊巳離火兌金必隔坤土則調和之說非革義矣諸說非是】所謂事必豫而後有立者況己位在中於徳爲信革而信之其借於己者正多也如第以卦言而下離文明上兌順悅大亨以正【此夫子攺定斷語必不可雜入乾元坤貞諸解所謂畏聖言也】則革之而當與革之而信無勿同者蓋天地革而四時成乾坤變而爲巽【互春木】離【下夏火】爲兌【上秋金】坎【體大坎冬水】也湯武革命順天而應人大壯之二升而順乎天【五爲天道】無妄之上又下而應乎人也【三爲人道】夫庚必先己固已豫定之爲革之時而不知革之時大復如此

象曰澤中有火革君子以治歷【虞翻李鼎祚本作歷】明時

作歷授時凡作訛成易寒暑晝夜推遷遞代皆革也俗儒止以更定嵗差爲言失全義矣

初九鞏用黃牛之革象曰鞏用黃牛不可以有爲也初未當革時一若有物束之者所謂鞏也【說文以韋束物爲鞏】第鞏用韋束而初居離剛卽用離牛之剛革而黃其色者【離爲牛剛其革也黃者黃離色也】於以爲鞏則旣堅且韌而急不能革故曰此不可以有爲者特革者革也獸有皮而攺去其毛因以名革則牛之爲革正革象之所由名而特其所革者皮焉耳初易自大過以二攺初故𨿽革而不革如此

六二已日乃革之徵吉無咎象曰已日革之行有嘉也二未革而位處離中離爲日納甲在己此正彖之所謂已日者夫革之必先庚而乃可孚者此己日也向以爲庚日爲更主更革之義必庚日乃可爲革已日第孚耳而以今觀之庚也乎哉必已乃革之所謂以不革爲革者他日之革具此矣二易自大壯以五攺二則五本二偶故曰有嘉嘉者偶也凡卦中言嘉皆二五應如隨之孚於嘉遁之嘉遁皆是【見何氏訂詁】

九三徵凶貞厲革言三就有孚象曰革言三就又何之矣

三則將革矣顧位當攺卦之交兩宮相隔未可頓前且三四五三幹遞行身𨿽幹健不能越四五上行則徵之見凶固無足怪第幹爲言【見九家易】三幹𨿽遞行而我爲幹始則先行而發之爲言於是有所謂革言者夫猶是當革之令約之與父老更始而旣下爲令未下爲言則時苟未至當必有令未下而言先就【成也】者然豈易就哉幹之言以干成之人第知九三之言從革始耳而不知有成於先者當在遁時爲下卦互幹之一是今之幹以遁之一干成之其就一在大過時爲下卦互幹之二是今之幹以大過之二幹成之其就二在大壯時爲下卦正幹之三是今之幹以大壯之三幹成之其就三夫只一干言而歷幹之一與二與三而後得以冀於成其中外之相夾前後之相信有如此者如此而猶有未孚焉又何之矣【三就多作就正解則本文無正字不合若禮器繁纓一就注疏以五采一匝爲就此與士喪禮馬纓三就解同何氏訂詁以其有三就字卽引爲據則尙書五宅三就亦應及矣或以三就指本卦三干言則三居一干較少一就亦未妥又何之矣猶言無走逗處也】

九四悔亡有孚攺命吉象曰攺命之吉信志也

四已攺卦且又當兌金方革之初故不曰革而曰攺攺者革之至也但合卦以三四爲中四又爲互幹之中中可爲主且以推易言五爻皆攺而獨此九四一爻合遁壯大過無妄而並無一易不易者又攺易之主故革莫大乎革命而卽以攺命二字歸之傳所稱攺物攺命非歟夫互幹爲言互巽爲命而此云攺命則天命之命當又在文詞誥命之外與彖之所云湯武革命者正相合是非孚乎人而信乎志不至此彖重有孚而象凡三幹之爻三稱有孚則尊幹可知況四又幹之中乎又卦自二至五爲大坎凡言志言孚皆坎象

九五大人虎變未占有孚象曰大人虎變其文炳也九五大人則又兼創繼而爲主者故攺命之後益復創制立法更朔易服考車書而定禮樂其乘乾向離文明飾治如馬季長所云周公修文徳者因不名攺而名變以爲變則並無攺之迹也第五以干金合兌金之陽而易従壯來往來皆兌【大壯五爲互兌】則虎爲金獸而宿在西方正與乾兌金行位西之象相合然且毛文烜燦如變化然夫黃牛之革去其毛而不以爲攺此革猶不革也虎豹之皮華其文而卽謂之變此不革猶革也況乎已日乃孚不在革後九五有孚斷之未占此又合革言之孚與攺命之孚而歸於一者故曰此大人之業也

上六君子豹變小人革面徵凶居貞吉象曰君子豹變其文蔚【說文作斐】也小人革面順以従君也

至於上六則鼎革旣定創制復新賢者識大不賢者識小天下孰敢或外其化理者故以遁之上九而變爲此爻則肥遁之賢誠君子也【肥遁遁上九詞】君子而豹變被虎余文作國華焉以無妄上九而攺爲此爻則行眚之夫本小人也【行有無妄上九詞】小人則革面回面向化不止革心焉【革至面則心可知矣俗釋革面不革心非是】然而更創之後務在休息張而不弛盛世所忌動則凶居則吉上六兌脫象固如此夫非常之舉更革之行可以處變而不可以處常惟可處變故當其未革𨿽用黃牛之革而猶厭其固惟不可處常故及其旣革則𨿽虎豹炳蔚偃然文治而猶恐其遽動時使然也揚子云曰貍變則豹豹變則虎陸公理曰陽爻稱虎陰爻稱豹虎大而豹小【王湘卿曰虎文疎而著曰炳豹文宻而理曰蔚】

【巽下離上】四易卦

易遁【五來

大二往

壯】【初往上來】

【又大易過】【五往

大上來

畜】【初往四來】

鼎元吉【程頤本以吉字作羨文本義作衍文皆無據而元吳澄本明季本本竟従而刪之何其妄也】亨

彖曰鼎象也以木巽火亨【亨烹通字下亨以大亨俱同】餁也聖人亨以亨【享通】上帝而大亨以【舉正無而大亨三字謬】養聖賢巽而耳目聰明柔進而上行得中而應乎剛是以元亨

以巽木炊離火而夾乾金兌澤於其間【二至四爲幹三至五爲兌故知演易亦早有互卦矣】則謂之鼎而夫子曰此象也鼎有足有腹有耳有而卦文俱象之【下畫偶似足二三四畫奇皆中實似腹五畫偶似耳上畫奇似】如第據卦名則以木巽【入也】火不過爲烹餁之用已耳然而烹餁匪細事也古人造鼎所用惟祭祀賔客二事而祭祀以享帝爲大饗賔客以養聖賢爲大故烹人掌鼎其享上帝大抵煮牲體於鑊旣熟而脀於牲鼎已耳【九家易曰牛鼎受一斛羊鼎五斗豕鼎三斗皆三足天子飾黃金諸侯白金大夫惟羊豕二鼎飾銅士惟豕鼎飾鐵】而至乎養聖賢則饔飱牢醴水火調劑當具品物故享帝曰烹養聖賢曰大烹禮以簡爲貴而情以繁而浹用有多寡而事無隆殺以爲烹餁之所司固如是者且夫彖之稱元吉亨也非謂乾元之徳必得吉而後能通哉夫事神饗賔以致福爲吉而旦明自治卽又以作徳爲吉今所下見者祗巽耳而上離爲目目旣能明且復以體當大坎【自一至五爲大坎】借坎耳坎聰而周通於上下之間將書之所稱亶聰明作元後者誠不是過乃以大壯之初柔升之爲五而進而上行以遁之六五易之爲二而得中而應乎剛此卽古王定鼎攺易神器所謂以徳不以物傳鼎不傳璽者悉見於是是𨿽乾元之徳不並言吉而胡勿亨焉

象曰木上有火鼎君子以正位凝【翟本作擬】命【林栗曰位者木火之位置也蘇軾曰革以攺命鼎以凝命】

初六鼎顚趾利出否得妾以其子無咎象曰鼎顚趾未悖也利出否以従貴也

卦以初爲足況巽股兩開如雙趾然則以象鼎足固其位也第初以大壯之上柔大畜之四柔易而爲初則其爲趾也皆従上卦倒易之是倒而爲趾卽顚趾也夫鼎趾亦原有可顚之理以爲鼎之未實則必先顚之以去其污【凡祭先一夕漑鼎滌濯則倒趾向上以傾其穢積所以致潔也】故以新舊之迹言之則因新卻舊謂之出否【否惡也猶污也雜卦鼎取新也】以卑髙之位言之則由卑居髙謂之従貴【系辭卑髙以陳貴賤位矣髙貴卑賤】出否従貴則𨿽顚而猶未悖蓋初在巽陰巽爲順勿爲悖耳且夫鼎也者烹餁之器也有其器將必有主其事者間嘗因巽離二女觀其所主則初本巽陰巽爲長女而以顚趾之象求之實倒兌陰也【因顚及倒則得妾得子皆有實落従來夢夢】夫以大壯三五之兌與大畜二四之兌皆兌也而皆易之爲倒兌之陰兌爲少女爲妾是自此一易而欲得一主餁之人者今第得其妾求主得妾頗爲顚倒乃革之與鼎無非女索並無有三男之形見於上下而大壯之兌與長男相互【上震長男與兌合四五兩爻】大畜之兌與少男相互【上艮少男與兌合二四兩爻】得妾而並以其子有如母以子貴者是得一主事者而主器之人並得之又何咎也夫顚趾非爲利而出否則利烹餁非爲子而得妾以子鼎也而家人之道備焉蓋鼎與革以卦畫反對其與家人則又以卦名反對【一風火一火風】此與革彖之不對鼎而反對火澤正同【火澤睽澤火革】

鄭康成解是爻謂足所以承鼎諭君夫人之事君若失正禮是踣其爲足之道則當以和義出之【以和卽利字之誤】如否者嫁於天子𨿽失禮無出道【似以出否出字爲大歸之出】則廢逺之而已坤爲順又爲子母牛在后妃之旁側妾之例有順徳子必賢賢而立以爲世子何咎按此甚難解漢儒說經甚不易得況王學旣行鄭學全廢易木書此愛不忍釋因附此以質解者

九二鼎有實我仇有疾不我能卽吉象曰鼎有實愼所之也我仇有疾終無尢也

二當鼎下腹而得陽爻則中實第二従五來大壯之五剛爲二所易則五者我匹也【仇匹也子夏傳君子好仇】今已居離中而伏坎位之病於其心是有疾也有疾則焉能我卽哉夫鼎在烹餁旣失主餁自當愼所之人之不來兮終無尢兮此亦以家人之象而反對及之

九三鼎耳革其行塞雉膏不食方雨虧悔終吉象曰鼎耳革失其義也

三當下卦將革之時又鼎制凡鼎旣實則以貫耳而扛近食前儀禮所謂扃鼎是也若未實則撤脫耳謂之耳革今二中有實而未盈四則盈實而玆尙未逮是三亦猶在耳革之際夫鼎行在耳扄其耳將以行也乃耳之旣革如漢五行志云鼎以耳行耳革則行塞【虞氏易曰鼎不以趾行而以耳行耳革行塞故失其義】則其不可行豈顧問哉第祗以鼎觀上離爲雉離與三不相及而三居互兌之足越卦而上又不及口故𨿽升雉於鼎可以爲膏而亦不能食【古膏以雉爲貴如天問彭鏗斟雉類膏者汁也】一似違水火之宜亡烹餁之節所云失其義者【義者宜也節也】而以觀乎行其爲行塞祗以三在三幹之中幹爲行而蔽於兩幹故塞之也【此與革四徵凶正同】然而三又在大坎之中且又在顚倒兩兌之中坎爲耳而兌革之坎爲雨而兌又缺之變之夫行之方雨所以阻行而塞而能缺塞而能變此又耳之所可行而虧與悔之所爲未盡失也【兌爲缺虧缺也見夬卦悔變也見乾卦】故終吉也

九四鼎折足覆公餗其形渥【舊本或作刑剭鄭本渥亦作剭】凶象曰覆公餗信如何也

四當鼎旣實之候而復以干剛居之剛則必盈盈則必覆而特此乾剛者本大畜初剛所升而初則自安於柔而爲之足則四之過剛夫亦初之過柔致之故曰其覆也非鼎盈也折足之故也此豈四之好移辜而初之甘受過哉亦曰初固四所易而非有他耳且鼎實維何公食之餗也【李鼎祚曰四爲諸侯上公故曰公餗鄭康成曰鼎三足有三公象餗者美饌具八珍之食】公餗旣覆則全鼎之體尙皆淪濡而況乎足之僅在初也夫趾虛不折則顚不及覆耳實旣革則塞不致折今果如何矣言不意其至於是【唐李綱在隋仕宦不進筮之得鼎曰君當爲卿輔然俟易姓乃如志仕不如退折足爲敗綱後顯於唐數稱疾辭位去志退敗皆叶韻字】

按其形渥謂鼎覆則全鼎淋瀝其形渥如此演象至切處舊有作其刑剭者釋文剭重刑京房云刑在頄爲剭又周禮司烜氏屋誅謂所殺不於市而以適甸師屋讀如其刑剭之剭則剭本與屋同其後新唐書元載以罪誅傳贊引此謂卽司烜氏屋誅之刑則舊早有作剭解者實字形字聲各相傅會之誤宋晁以道作僞古本周易攺作刑剭而本義従之不知漢谷永傳又有以刑剭爲刑渥謂加以厚刑則同刑字而剭與渥又不同將安從焉

六五鼎黃耳金利貞象曰鼎黃耳中以爲實也五以偶畫居鼎端象鼎之耳而其爻固離中也離有伏坎坎爲耳黃離中色而貫耳有所以闗舉此鼎者【說文云鉉舉鼎具馬云扛鼎而舉之也儀禮謂之扄周禮謂之鼏】金亦黃色也五耳非實鼎之地而亦曰實者二爲五所易遁五之剛易居於二是二之所有亦卽五之所有也故二曰鼎有實而五卽曰中以爲實此猶彖之得中而應乎剛者𨿽無實實在其中焉

上九鼎玉大吉無不利象曰玉在上剛柔節也上一畫則正闗鼎之也【橫闗於耳以舉鼎者】顧爲耳設不能離耳故五有黃耳而卽及之今無耳而亦言是豈一鼎有二哉耳可兼而不可以兼耳猶之金可兼玉而玉不可以兼金【玉不任爲必金爲之而飾之以玉曰玉】故五曰金則兼言也而此曰玉則又兼言玉也蓋剛柔之際尊卑系焉剛尊而柔卑則剛用柔柔尊而剛卑則柔反借剛今五上相比耳相借而剛柔相反則剛之助柔原欲兼柔而必使之柔兼剛者大寶之形亦正位凝命之所在也夫水火相齊亦猶陰陽之相接【烹人掌共鼎鑊以給水火之齊齊猶節也】今以鼎爲象而天下之所爲相齊者皆莫之過則剛柔相兼正以云節況大過五上九六對易尊卑錯互正與君臣之一徳有相類者誰謂離上之剛非卽前兌上之柔而相節而後有此

仲氏易卷二十一

欽定四庫全書

仲氏易卷二十二

翰林院檢討毛奇齡撰

【震下震上】四易卦

易臨【二往又四來易】頤【四往上來】

萃【五來

小初往

過】【三來初往】

【震艮對卦虞氏以震爲臨二之四艮爲觀五之三皆以正推言】

震【歸藏作釐】亨震來虩虩【荀爽本作愬愬】笑言啞啞【吳澄以震來八字系初九爻詞竟以己意刪去季本作四同従之何無忌憚至此】震驚百里不喪匕鬯

彖曰震亨震來虩虩恐致福也笑言啞啞後有則也【吳澄以震來十六字系初九象詞刪去季本四同従之】震驚百里驚逺而懼邇也【郭氏舉正此下有不喪匕鬯四字王昭素據徐氏說云宜有此四字範諤昌亦爲此說云受之許堅堅受之李漑漑受之陳摶而陳氏傳従之朱氏本義卽謂程傳有此四字至吳澄季本直增之矣】出可以守宗廟社稷以爲祭主也

震本雷也而雷動必驚故祗就雷言則爲震動而就聞雷者言之則爲震驚第震祗一雷而重雷而亦名震者以爲雷𨿽再來索無二震故六爻兩剛皆爲震主而必專歸之下震之剛出震者主器之所尢重也是以易例往來自下而上者爲往自上而下者爲來而此兩震剛則一従下往【臨二上爲四】三従上來【頤上來爲四萃五來爲初小過三來爲初】三來一往而皆謂之來卽剛之攝柔下以初往上以四往皆以下爻攝上爻而亦皆謂之來以爲出震在初而五爻居外一切洊至無非外來之震動而主震者不震焉故震來甚恐而言笑如故卽驚至百里而匕箸不失此何如主耶𨿽曰恐懼非徼福之借而常度従容可爲法則則執匕奉鬯正宗廟社稷君主躬親之事【禮凡上牲體薦鬯酒皆主祭者身親之】詩曰百神爾主矣不止祭則寡人已也虩虩恐也【舊注恐懼也與愬愬同故說文虩虩愬愬皆注恐懼或以虩爲蠅虎非是】啞啞笑聲也震爲聲爲言故有笑言震雷百里諸侯之象也【見白虎通】匕者撓鼎器也【匕以棘爲之將薦之時撓鼎中牲體出而升之於俎上】鬯者灌也【秬釀郁艸爲酒而灌地以降神】互坎爲棘爲酒醴故有匕鬯仲氏嘗與張南士坐聞雷南士曰雷震何以喪匕鬯曰不過如當飲墮杯當食失箸等廣譬及之耳曰其象何居曰一剛載二柔鼎肉尙在匕匕不喪也互坎於仰盂之中所酌尙在斚鬯不喪也南士起謝書之去近從南士集中錄此一節因附載此

象曰洊雷震君子以恐懼修省【洊再也】

初九震來虩虩後【明張氏所出晉王本無後字】笑言啞啞吉象曰震來虩虩恐致福也笑言啞啞後有則也

彖之所爲詞與象傳之所爲詞皆以是也【此全用卦文而增一後字者明非震前也仲氏曰彖之後震後也象傳之後笑言後也】

六二震來厲億【僞古本作噫以干寶解作嘆詞虞翻解作惜詞也不知億字原有作詞解者何必攺字】喪貝躋於九陵勿逐七日得象曰震來厲乘剛也自此至上皆震驚而有所喪者二下乘震剛震來固厲而又自臨之大震而易乎此【臨六爻統爲兼畫之震】則尢厲且當在臨時四坤鱗次如貝然【貝形腹排齒與四陰兩兩排對相似況漢志大貝壯貝麼貝小貝等皆以二枚相次其象亦同】乃以二易四頓使一剛間四坤而貝形大喪然且二本兌剛易居於四而成艮【二四互】艮爲丘爲陵而以陽剛居之陽爲九則爲九陵而乃自二而升之曰躋有似乎多所喪而逐之焉者則夫二之爲震驚端可知也然而勿逐也夫一卦之推不及他卦六爻之易不及他爻今玆所喪歷一卦六爻而喪已盡矣則自二而三而四而五而上而初而又至於二七日也而卽已復得何用逐爲卦爲月爻爲日【又夬爲兌口夬缺則全幹皆復故凡兌口皆稱復如睽之初九旣濟之六二皆是】億者多也【十萬曰億秦增至萬萬皆以多爲義】多與大通故象傳六五以大釋億夫子解之則不容更立解矣推易重正推故爻於臨卦所易尢致意如此

六三震蘇蘇震行無眚象曰震蘇蘇位不當也

蘇蘇卽虩虩【蘇愬音之轉愬與虩同字則蘇卽虩可知矣故馬融陸績俱注恐懼惟虞翻以死而復蘇爲解而後人誤認爲吳澄之說然總北字本防】三當下震之末而接互坎之初故可效震行而未有坎患【坎爲眚】

九四震遂【荀爽本作隊】泥象曰震遂泥未光也

四従臨頤來而居之互艮之末互坎之中艮以倒震而坎以陷之得不勝失故震驚之極遂至丁水【坎】土【坤】之合身居泥中而不自振拔若徒負震剛而反陷於四坤者何如震也夫震可下上亦可上下二之躋陵與四之遂泥此正上下有相互者若象曰未光則坎與離反旣居坎又何光焉【遂隊同】

六五震往來厲億無喪有事象曰震往來厲危行也其事在中大無喪也

五本従萃之初往故曰往然震卦例不及往而此兼言往者曰此推易也五之震與二同且以坎末居震中故危於行然其無大喪而可有事者震驚在初來繼此則習以爲故而不復震故曰其事在中言所事在上中卽與下中有異耳事卽祭祀之事國之大事在祭祀【見虞氏易】若以恐懼修省爲事則夫子大象爻詞安得先有之

上六震索索視矍矍徵凶震不於其躬於其鄰無咎婚媾有言象曰震索索中未得也𨿽凶無咎畏鄰戒也上則震稍逺然猶索索然索索卽虩虩【索與愬同音同義卽虩字也】雷有先後而震來則一故至目視矍矍如驚駴而未有定則其爲徵凶所固然也特震従外來實從下起初爲震主則上位遼濶然且初四兩剛皆隔二五則毋論上震下震主従稍殊而第言乎震洊至之厲未嘗親承也所矍矍者祗震鄰之恐耳鄰有同患戒備乃免矣戒如孟子予有戒心之戒若上従頤來頤之四柔本初剛之妃也婚媾也今易上以柔而初剛四亦剛兩剛相敵俱有震言則姻婭之情較鄰尢切然亦何咎哉震而能恐𨿽震無害故六爻各震而其各不同也如此

【艮下艮上】四易卦

易觀【五來又三往易】頥【初往三來】

升【二往

小上來

過】【四往上來】

艮其背不獲其身行其庭不見其人無咎

彖曰艮止也時止則止時行則行動靜不失其時其道光明艮其止【晁氏謂當依卦詞作背朱氏本義從之熊過謂古文背作北與止形近故訛止】止其所也上下敵應不相與也是以不獲其身行其庭不見其人無咎也

艮山也惟山故止【程氏謂陽動而上已極則止則陰上極不止乎】故兼山亦止但止以義言而以艮之止而推之於象則艮形爲人【古人字作冂卽艮形也故三正以干屬天以坤屬地以艮屬人夏正建寅爲人正其於易首艮名連山卽是故也】人身皆動而惟背不動有如山然故以卦觀艮艮山也而以人觀艮則艮其背也夫身有向背向則得而背則失以背求身則安能得其身哉不惟不得其身而已夫艮爲門闕而兼則兩之兩門之間卽庭也庭之象見則人之形隠於庭求人則又安能見其人哉【李鼎祚謂純艮重其門闕兩門之間庭中之象虞翻謂坎爲隠代故不見其人】文王之演艮止此其演止也亦止此而夫子釋彖則又以反對之象參互言之曰不觀艮之與震對乎反震爲艮反艮卽爲震故震爲倒艮而艮爲倒震如第以艮言則艮止也獨不曰時止則止時行則行乎艮爲止而震爲行止卽靜也行卽動也靜有時而動亦有時靜不可久也時亦不可失也惟有時則止固靜而行亦爲靜惟有時則靜固止而動亦爲止此其兼艮之光【卽左傳山光】與倒震之火【卽左傳雷爲火】反覆對觀而止之爲道光明如此如曰艮者其止焉而已【止字不宜攺背字】止其所而已上下相敵不相應與而已【凡六子重卦俱有敵無應】彖之所謂不獲其身行其庭不見其人者惟是之故而又何勿止焉艮與震對震兩剛以下剛爲主艮兩剛以上剛爲主故震六爻皆動而惟初與彖詞合艮六爻皆止而惟上與彖義合正同

象曰兼山艮君子以思不出其位

初六艮其趾【荀爽本作止通字】無咎利永貞象曰艮其趾未失正【明張氏所出晉王本作止字】也

此皆不獲其身者夫卦従初起猶身之先於趾也乃初以頤之下剛移之與三而自居於柔而安於趾苟能貞久則亦不失其正者顧趾耳安能止哉

六二艮其腓不拯【陸徳明作承】其隨其心不快象曰【李鼎祚本此下有其心不快四字】不拯其隨未退【李本作爲字虞翻亦曰坎爲耳故未爲聴也】聴也腓上於趾猶二之上於初也乃二以升之下剛不自居而推之於上此亦能安其止者顧身居坎窞坎爲心爲病揣其心一似有不快焉者以爲推二於上當必有隨之而上者則也今腓隨足動隔於下剛不能上舉而承其所隨是用怏怏而夫子曰旣已上矣彼亦何能退聴焉夫我欲上承而彼不能爲退聴上下之間亦可云各止其所而無如其腓也腓隨足動不在上豈無在下者拯抍也上舉也與同黃氏韻會引古易不其隨而丁氏集韻又別出承字故陸徳明本作承此正拯抍承同音同義並無別釋之驗俗第曉拯救一義而彊作傅會遂至救三救四終無著落寃哉

按左傳襄九年載穆姜筮往東宮事得艮之隨正指此爻以艮五爻俱變而爲隨惟此爻不變故以商易推之謂得艮之八以商易少陰不變八爲少陰則此二之不變當稱八是也但易學啟防謂五爻變當以之卦不變爻占則正宜占此爻辭而當時但引隨彖以元亨利貞爲言曽有一字及此爻辭否事有明明實據開卷卽了而故爲臆斷且又仍引此傳文以爲之證不審何解

九三艮其限列其夤【鄭本作說文引易作胂荀爽本作腎云互體坎爲腎】厲【韓詩外傳引易作危】薰【荀爽本作動云互體有震震爲動虞翻本作閽云閽守門人坎盜當門故厲閽心】心象曰艮其限危薰【虞本作閽】心也

三則居艮剛而當艮背者乃一従觀五一從頤初並移之上下卦相限之間比之人身之腰胯所云腰限者【俗名腰眼漢儒皆以爲腰帶處】𨿽腰限在背有似乎艮背而實非背也第從後以觀祗見夾脊之間分爲背夤【夤者夾脊肉卽背腎也】儼然橫一剛而排四坤於兩旁有似乎擺列然者此豈艮背哉背與心反而心在身前亦祗以干陽之厲反炙之已耳坎爲心薰者薰炙之義漢書馬廖傳聲薰天地是也夫腰可折夤亦可分列以是求止是向心求背也況心又極動者耶

六四艮其身無咎象曰艮其身止諸躬也

此則艮其身者夫身在背前彖之所謂不獲其身者而玆反獲之蓋上爲艮背而四以小過之剛移之與上是以背與人而以身自與也則其艮也亦其身而已身與躬同

六五艮其輔言有序【虞翻李鼎祚本作孚】悔亡象曰艮其輔以中正【朱氏本義云正字羨文叶韻可見意謂正字與前後躬終字不葉故也至姚小彭本竟攺作正中以就韻不知古韻東冬庚靑蒸俱通正者三聲字也如周禮小司徒施其職而平其政讀徵楚詞九歌荃獨宜兮爲民正葉星類故訟卦彖傳剛來而得中也與尙中正也葉正與此同例況經史歌誦如此葉者甚多見予古今通韻一書因已不識韻而欲妄攺聖經恐不可也】也

五以剛易柔而承上九之一陽如一首兩頰所云口傍之輔者則其不能止可知也第輔以夾口有口輔必有言說輔動言亦動祗五當互震之末震言至此或稍有序耳

上九惇艮吉象曰惇艮之吉以厚終也

此艮背也爾雅丘再成曰惇惇者兼山之艮也【見何氏訂詁】以剛實居上而爲艮主則直以艮山與之山卽背也又孟子盎於背盎有厚義而說文曰厚者山陵之厚則惇與厚皆取義於山而背象因之有周二聖其用字明確如此

【艮下巽上】三易卦

易否【四來三往】

【又易】咸【四往上來】

益【初往三來】

漸女歸吉利貞

彖曰漸之【朱本義云之字疑衍或是漸字張氏所出明晉王本作漸注云以漸重文文故誤之也】進也女歸吉也【舉正謂誤增也字王肅本有利貞二字吳澄本竟刪也字增利貞字可謂無忌憚矣】進得位往有功也進以正可以正邦也其位則得中也止而巽動不窮也

咸恆漸歸妹皆以震艮巽兌作男女之象而惟咸爲得正惟恆爲得常漸與歸妹則不無乖互之形故歸妹以兄娣爲變象而漸則長女少男義近蠱惑【山風蠱正風山漸之對】必欲取配非漸不可蓋澤山兩少男可下女巽艮非匹豈容自歸【澤山咸爲取女風山漸爲女歸】況女大以擇配爲急而男小以待時自阻則上巽下止不過以巽止立漸進之名而其爲少男爲長女象無與焉然而曰女歸吉何也曰惟漸則女歸亦吉也非女歸之吉漸吉也曰利貞何也曰豈惟漸哉又必貞而後能利非漸勿利非貞又勿利也乃夫子於此則又以推易之法爲女歸斷夫女歸何與於推易程傳曰乾坤之變爲巽艮巽艮之重而爲漸以漸體言在中二爻交由中二爻交然後男女各得正位而吉夫以巽女交艮男男女儼然而其釋女歸反不曰巽女歸艮男艮男取巽女而曰男女之交在中二爻則在宋儒不講推易程氏不道變卦者尙確見及此諄諄以在此不在彼爲辭則其不在卦名之二女而斷在推卦之兩爻亦可知矣故虞仲翔曰否三之四謂之漸女者四也歸者由否坤之三上而歸於四也三進四曰得位陰陽體正【爻與位合】故吉也功謂五四進承五往有功也【五多功三與五同功】巽爲進也剛得中者以三在外體之中故稱得中【實則三四皆得中此以剛中故指三】文言曰中不在人謂三也其言之詳盡而明決如此是以傳若曰漸之進也【王弼謂之於進也】不遽爲進也巽女不遽下艮男不遽上各以漸也漸而後進始吉也人亦不知其所進爲何等耳漸之三四皆有所自來而進而得位進而與五同功是三幹旣正而可以正三坤之邦亦惟得所進故如是也且夫所謂得位者此其位何位哉不過此三剛所推進而得其中焉耳【其位又重釋進得位位字正恐誤認爲巽艮之位故也不然艮巽焉能得中耶】如僅以卦言則下止上巽漸義已盡卽曰倒震爲動互坎爲通【繋辭往來不窮謂之通通則不窮】進則進矣其於女歸何用焉

象曰山上有木漸君子以居賢【本義云疑賢字衍或善下有脫字】徳善【郭氏據王本善下有風字】俗

初六鴻漸於幹小子厲有言無咎象曰小子之厲義無咎也

巽爲鸛【九家易】艮爲黔喙【卽烏喙】加之互離飛鳥而集之互坎水窪之間此其象當爲鴻鴻者雁之大者也鴻以時至而其飛有序得漸之義而惜所漸之非其地矣初艮山之足而推自三來由坎中以出坎畔若所云河之幹者而於以漸【次也】之漸之猶近也而非所安也夫鴻之不得水猶夫男之不得女也夫艮男者小子也倒震者言也小子不取女而徒有辭說喋喋焉不其厲而然而無咎也漸也

六二鴻漸於磐【史漢武紀引作般裴龍駒注雲水涯堆也楊用修雲水涯堆之訓爲是鴻固不棲石也不知磐本山石並無水涯之訓此正見所次非宜之意不然陸陵亦水涯乎】飲食衎衎吉象曰飲食衎衎不素飽也

二當坎水之濵而居艮石之正中則水傍石磐也磐盤同石之平者磐較幹不安而於以漸之但當飲坎水而唼震稼【震稼爲反生】雁水鶩稻衎衎然自得已焉𨿽曰志不在徒飽而漸固如是

九三鴻漸於陸夫徵不復婦孕【荀爽本作乘】不育凶利禦寇象曰夫徵不復離羣醜也婦孕不育失其道也利用禦寇順相保也

三則愈進而愈覺不安以坎水之間而合之艮山之背在水則塡之在山則夷之有云髙平曰陸者而於以漸之在否四益初而合推之爲三剛則此三夫也今已徵進於此而不復返矣其推剛於此而自廿居於柔者婦也婦一在離中一在坤中離與坤皆腹而一當巽虛一當艮止【四在互離中而當巽陰之虛初在半坤中而值艮足之止】皆宜孕而未卽育所恃者身居坎中坎爲寇而出艮剛以禦之則猶利以爲剛固可用耳夫以女歸之吉剛中得正而彖以爲吉爻以爲凶何也演卦例顧爻剛柔相交者爻之吉也演爻例顧卦巽艮相配者卦之凶也故夫子於此特著曰離羣之醜夫推易之法非以類聚羣分爲分合之大致哉而三本否幹與連幹爲羣初本益幹與環幹爲羣而一旦分其羣而不之復陰固失道陽亦出醜是以進苟失漸𨿽觀之推易而猶未吉也故曰凶也

六四鴻漸於木或得其桷無咎象曰或得其桷順以巽也

鴻之棲也以蹠不以爪焉能漸木而漸之巽爲木四當巽之陰稍開平者因變名曰桷桷如榱桶可容蹠而或則得之然而未安也然而無咎者以漸故【四爲益坤三所移故順以巽】

九五鴻漸於陵婦三嵗不孕終莫之勝吉象曰終莫之勝吉得所願也

陵則山之髙出者重丘之上加以覆惇因之有陵駕陵轢之義今三艮爲丘而五剛復髙出之此陵也曽陵而可以漸之也乎而漸之是毋論巽剛非夫難以言徵而卽以婦孕觀之四居離腹尙不能育今五居巽中歷二三四爻而坎與離反則並其腹孕而亡之夫三止不育而此且不孕二四同功亦越三嵗自玆以往又孰能勝其任而爲之孕者是孕而不育者固失其道而歸而不孕者反得其願也何也漸使然也

上九鴻漸於陸【胡瑗程頤本皆云陸當作逵注云逵雲路也按逵者九達之名卽路也凡爾雅說文諸釋字書並無雲路之注蓋路字加雲起於詞章家如杜詩自慚雲路得翺翔類而以此訓逵固已可笑至朱本義又復以逵儀韻讀爲然則爻詞用韻或無或有乾卦二五田天大人固是葉音至九三若厲九四躍淵亦曽有韻乎否也至吳澄季本直攺逵字六經至此蕩盡矣】其羽可用爲儀吉象曰其羽可用爲儀吉不可亂也

旣漸於陵復漸於陸以巽爲進退巽極則進而又退然此亦漸之至也上與三爲表裏上巽極卽三止極故復漸於此然而何之矣鴻漸至此第可用其羽爲舞具而已儀舞也書鳳凰來儀文舞用羽名羽舞故云不可亂謂羽舞有次第如鴻序然皆漸之有象者如以儀爲法謂儀法其次第則其羽字可用字皆不通矣鴻水鳥與陸反故他書亦多以水陸比言如詩鴻飛遵渚爲鴻所宜鴻飛遵陸不爲鴻所宜此是確證況兩言於陸正是古文變換法漢晉唐儒傳寫傳讀字畫形聲實多異同然猶僅作音注不敢攺竄今勒石鏤木板冊儼然而輒以己意擅攺經字聖言之侮自此日甚吳澄季本罪可勝數耶

仲氏易卷二十二﹤經部﹐易類﹐仲氏易﹥

欽定四庫全書

仲氏易卷二十三

翰林院檢討毛奇齡撰

【兌下震上】三易卦

易泰【三往四來】

【又易】恆【三來初往】

損【上來四往】

歸妹徵凶無攸利

彖曰歸妹矢地之大義也天地不交而萬物不興歸妹人之終始也說以動所歸妹也徵凶位不當也元攸利柔乘剛也

此則男女不相配而別取象者夫長男爲震少女爲兌男長女少匹配不當因有序長少爲兄妹之象蓋卦従泰推坤乾一變【虞氏易曰泰三之四】遂以損上來四攺少男爲長男恆三易初變長女爲少女𨿽男仍爲男女仍爲女而男女不交第排長少凡震動悅隨並非男女相悅夫婦倡隨之義誠有如徐氏【仲山】說易所云震兄歸妹似桓王下姬【春秋傳齊襄公逆王姬爲桓王之妹】孫權嫁妹者但女子有行不容徵邁無父之女遲歸終吉蓋嫁女之家夜不息燭況幹寶曰歸妹爲哀落之女父旣歿矣兄主其禮亦又何利祗以陰陽聚列必需交媾王肅曰男女交而人民蕃天地交而萬物興𨿽震兌不交而乾首得震坤終成兌卽借此陰陽交索之情爲歸妹婚姻之義曰此亦生人之終始也其所以男動女悅而不爲過者以所歸者妹也若位在中閨志存徵進動而得凶卽曰柔之乘剛従夫類然然亦何利焉【柔乘剛如屯之乘馬女子嫁夫之通稱】

象曰澤上有雷歸妹君子以永終知敝【翟本作擬不可解幹寶曰雷薄於澤八月九月將藏之時崔憬曰始則徵凶終則無利故以永終知敝爲戒】

初九歸妹以娣跛能履徵吉象曰歸妹以娣以恆也跛能履吉相承也

初以恆巽之柔易兌初之剛是以長女而攺少女此長庶之爲娣者也天子諸侯一娶女君則其餘皆娣是歸妹以娣亦恆事可第兌本二剛一柔而二剛自爲一類然而二剛則於女徳有不合矣且俱在地道揣其象俱有於不合中寓相合之意如媵娣之非妻而妻非嫁而嫁者所謂跛能履眇能視是也然初何以履二何以視初與二何以有此跛眇之履視則以初本震爻【震索陽在初】二本離爻【離索陰在二又下三爻卽離位】震爲足離爲目則初本能履二本能視而震爲外卦則四又爲震之足且互當坎中坎爲曳是四與二爲兩足而坎従而專曳之牽戾成跛其何能履然而猶能也本震故也如是則徵亦吉耳【徵有二義初當進跛亦當進俱與二有相承之義】

九二眇能視利幽人之貞象曰利幽人之貞未變常也而離爲互卦則二𨿽位離而反居離目之側側爲半目近乎眇者然而猶能視也何也本離故也大扺歸妹六爻皆爲女象但以其一爲女君作此卦之主則餘皆輔爻乃不以二爲卦主而仍以五者二𨿽女道臣道而以剛爻處柔位則位反不當與初四等故第可孤處而爲幽人之貞幽者幽閒貞者貞靜幽閒貞靜婦道之常故曰未變常娣道猶婦道也

六三歸妹以須【荀爽陸績作繻字聲之誤】反歸以娣象曰歸妹以須未當也

六三本泰之幹三而降爲兌三是剛夫而降少女之末此賤女也則此歸妹亦第用以爲須而已須者媵妾之稱【熊過曰天官書須女四星賤妾之稱也故子夏傳孟喜易皆作媵娣之妾解】以所降之位實未當耳然此六三者又以恆之巽初而進爲兌三今巽初旣已爲娣矣則此兌三者萬一不容於女君而反歸故位亦第如巽初之爲娣焉斯已耳勿過賤也蓋三與初本同類而三嫌近君故又有反歸之象

九四歸妹愆期遲歸有時象曰愆期之志有待而行也九四之剛本泰損柔爻所易外剛內柔志意不決加之居坎埳之中而逼近君側遲回不前則従媵𨿽有期而不無愆之所謂待年之娣也坎爲月離爲日合月與日而爲期四當互坎中而逾於互離之外故愆期

六五帝乙歸妹其君之袂不如其娣之袂良月防【荀爽本作旣】朢吉象曰帝乙歸妹不如其娣之袂良也【舉正本無也字】其位在中以貴行也

通卦皆妹而不及兄第於此爻合見之帝出乎震甲乙皆木遂借殷王成號爲震兄之稱其雲歸妹者或殷王當日原自有嫁妹一事亦未可知【詳見泰卦】然亦帝震本君兄則其所歸者必帝妹也第帝妹貴主位又正中然且遜處在上主家輿服有不及侄娣而不爲嫌者則其婦道終始如月之將朢而未有已何其吉也蓋衣口爲袂乾爲衣兌爲口初三兩娣以二乾爻成一兌而五比乎四以一干爻成半兌是五君之袂不如初三兩娣之袂良也乃若坎月離日合璧在中【上互坎下互離如合璧】上震下兌東西相對【震東兌西相對】有如朢然其曰幾者以五位坎中於離日之光稍偏耳卦従泰來故泰六五曰帝乙歸妹此六五亦曰帝乙歸妹𨿽推易之法全不在此然此亦一驗也

上六女承筐【鄭康成作匡云宗廟之禮主婦奉匡米】無實士刲羊無血無攸利象曰上六無實承虛筐也

上加五之上而非正位則女將於歸欲承筐以薦而無所薦也士家娶婦欲刲羊以祭而無可祭也何也非正配也蓋上従損來艮剛居上原象傾筐今旣攺爲震則身麗震筐似乎可承而位出坎滿虛而無實【坎中滿以過坎故虛若虞氏易曰坎爲虛不知何據】且震爲士兌爲羊離爲刃坎爲血【見說卦及漢諸家易】刲羊薦血其象皆見而上位過髙不惟超兌兼越離坎則承筐旣無實刲羊又無血矣何利乎夫歸妹本不利而此尢不利之甚若此者寧勿行可也徵凶也按左傳晉獻公筮嫁伯姬於秦遇歸妹之睽正此爻也史蘇占之曰不吉【其繇曰士刲羊亦無也女承筐亦無貺也西鄰責言不可償也歸妹之睽猶無相也】其繇卽截取此爻詞而相雜成文非謂易爻原詞如是也詳見蠱睽兩卦中

【離下震上】三易卦

易泰【二往四來】

【又易】咸【五來初往】

恆【二來初往】

丰亨王假之勿憂宜日中

彖曰丰大也明以動故丰王假之尙大也勿憂宜日中宜照天下也日中則昃【孟喜本作稷】月盈則食【陸徳明云或作蝕非】天地盈虛與時消息而況於人乎況於鬼神乎

夫丰者大也夫震與離明與動雷與電皆無大理而曰大夫子解之曰明與動何足以大然而所以致大者或在是也故此大非他王大之也出乎震向乎離皆王也則皆大也假者大也【音檟音格皆作大解】詩烈假不瑕言烈之大者不敝也然而疑之天下幾有人君而可以大自居之者乎夫大則必減猶夫盈必虧滿必損此其中有憂焉卦處大坎焉能無憂而勿然也離以日之中而可照天下此大之當然者也宜也能保此大則正當乘此日中中宜照亦宜也乃夫子於此又従而推解之曰夫所謂憂者非日中也日中何足憂夫亦謂日旣中則卽此日中而已昃焉耳福不再至盛不常有盈必虧滿必損惟月亦然然且天地盈虛與時消息炎寒遞代山澤成毀無事不然而況於人之當乘此消息鬼神之能主此消息者也舊說初二爲地下三四爲人間自初至三有日墜地下之象故曰昃則凡下離皆明夷矣此言象而無理者也惟錢國瑞云下卦離爲日中爻互兌爲西昃象自二至上大象坎爲月中爻互兌爲毀蝕象此解得之第仲氏則尢有進者同邑徐徽之嘗講學畱軒問曰丰象何以見日昃仲氏曰幹之中爻易而爲四是離光射地之左隅日昃之日也上卦坎位受光於日乃光不能滿而祗以下爻一陽爲近離之照缺蝕之月也一座快然【見畱軒講義易假字多作至與格解惟此釋作大以夫子所傳不敢易也易是曰天地消息亦指泰易爲言】

象曰雷電皆至丰君子以折獄致刑【雷電與丰無與此言折獄致刑與雷電噬嗑明罰敕法相對】

初九遇其配【鄭本作妃】主𨿽旬【荀爽本作均劉本作鈞俱通字】無咎往有尙象曰𨿽旬無咎過旬災也

初爲咸五與恆二所易而此二與五則皆以陰處人位【三畫卦則以二五爲人位】而可爲我配是其與我爲主客者我従彼來我爲客則彼爲主也夫上震下離合以成卦而二五兩主則各分居於上下卦之中以納甲言震納庚離納已自庚至已適周十干爲十日夫兩主相尋𨿽延十日而不以爲咎何則以二與五皆在上志在尙往不厭多日也若因而過之則盈旬之後鄰於日昃天下有畱連浹日不爲久而一旦稽遲坐生他變往往而是也過時之憂毖之在初矣十日爲旬堯典三百有六旬注六十日是也惟周禮公旬注均此通字耳若鄭康成謂十日者朝聘之禮又曰大禮曰旬不知所據

六二丰其蔀【鄭薛仁貴本作菩注云小席】日中見斗【孟喜本作主】往得疑疾有孚發若吉象曰有孚發若信以發志也

丰至二有漸大之幾而前當坎棘【自二至上爲大坎坎爲叢棘】互以巽艸【二四互巽諸家易以巽爲茅艸】曖曃靡宻斯何丰也必求其丰則丰者其蔀耳【蔀者蔀艸名廣雅云魚薺也丰但以大言従無因丰見蔽之意若以丰其蔀爲蔽日之象則丰其屋不通矣若以蔀爲云日之蔽則蔀其家又不通矣總是丰不可居日中則昃一意而分見不相串合従來誤解】且丰必有時日中者丰之時也二與四相易而居離中正離日正中之會彖之所云宜日中正此爻也而無如所易者爲震剛震仰孟象斗而離日見之是日中也而已爲日昃天下有仰頭見斗而猶然日中者乎不惟日昃且已昏時𨿽欲前往而巽疑【進退不果】坎疾【心病】轇結不果所借離爲孚坎亦爲孚以孚中而發外震二四之交或因之以得啟其志焉已耳

九三丰其沛【子夏傳作芾云小也鄭幹寶同云祭祀之蔽膝】日中見沬【漢書及字林子夏傳鄭馬融本俱作昧字林云斗杓後星子夏傳云星之小者薛云輔星也服虔云日中而昏也】折其右肱【姚信本作股】無咎象曰丰其沛不可大事也折其右肱終不可用也

三亦坎巽之間則丰與二同三之沛卽二之蔀皆水艸也【水艸兼坎水不止坎爲業棘也劉熙曰沛者水艸相生之名公羊傳艸棘曰沛齊侯田於沛是也崔駰達防云蝱蚋之趣大沛】且離在上剛將盡之日昃尢易見向已見斗今且見沬矣沬者斗杓後星【見九家易】正指震上二陰言言細小也夫三以咸之下艮泰之倒艮而其易之爲下離互兌之剛艮爲手肱者手也今以兌之毀折而折其肱矣卦例上右而下左【見前】今爲離之上非右肱乎人亦第見爲丰耳而丰者其沛則何可大事況大期有用右肱之折較甚他體夫本欲丰大自居而徒大而不可用乃至如此【鄭康成以三爲艮爻此以位言第折義不解】

九四丰其蔀日中見斗遇其夷主吉象曰丰其蔀位不當也日中見斗幽不明也遇其夷主吉【舉正此下有志字】行也四與二易二曰丰其蔀此亦曰丰其蔀二曰日中見斗此亦曰日中見斗而夫子曰不然夫猶是坎巽之間同此丰大亦同此蔀而一在離中一在坎中位不當也亦猶是離震之間同此離日亦同此震斗而由日以仰斗其象明踐斗以去日其象幽明者不幽幽者不明也且夫四之剛従二來也來者主也乃我奪其剛而予之以柔是夷主也夷主者傷主也彼傷則我吉矣彼傷而往有疾則我不傷而行得吉矣故初柔易剛而目所易者爲配主就彼柔言也此亦以柔易剛而稱所易者爲夷主則就我剛言也夫以不當之位處不明之地而我剛彼柔我吉彼傷其相同而不同如此世之以履丰爲保大者宜何鑑焉

六五來章有慶譽吉象曰六五之吉有慶也

五則従初來者也初曰往【往有尙】則此當曰來況初陰之來而下始得離則其所來者非離章乎夫初與二五共易在五爲有慶在二爲有譽今慶譽俱矣此非來章有之誰有之

上六丰【說文作�云大屋也】其屋蔀其家闚【說文作窺】其戶闃【姚信本作閱孟喜本作窒】其無人三嵗不覿凶象曰丰其屋天際翔【鄭王肅孟喜李鼎祚本俱作祥孟雲天降下惡祥也】也闚其戶闃其無人自藏【鄭王木俱作戕】也

上居倒艮之末艮爲門闕而巋然而據其上則其所爲丰者祗屋焉耳卽向所云丰其蔀今觀之蔀也乎哉其家焉耳夫艮爲人【見前艮卦】故凡所云艮其身與夫不見其人者皆以艮言也今巋然而髙者屋也其曖曃靡宻望如蔀者其家也則𨿽家有屋屋復有戶而旣已爲家爲屋爲戶則不能又爲人將自上至四歷震三之數【震東方卦天三生木】已滿三嵗而欲借下離之目以闚艮人其可得乎夫如翚斯飛天際之翔者其屋也髙明鬼瞰深藏而不出者其人也【子云曰炎炎者滅隆隆者絕觀雷觀火爲盈爲實天収其聲地藏其熱髙明之家鬼瞰其室正指此也】丰不可居大不可極是故彖言丰而爻則無丰彖有日中而爻則並無日中亦以爲丰與日中有必不可居者在也而況上爲丰之極乎左傳鄭公子曼滿欲爲卿王子伯廖語人曰其在丰之離弗過之矣丰之離者正丰之上六言曼滿必亡將如此爻所云也此非筮丰而之離者但以此爻變可之離故以此爻爲之離之爻傳中引易多如此而啟防引以爲占法誤矣說見乾卦用九下

【艮下離上】三易卦

易否【五來三往】

【又易】咸【五往上來】

恆【二往上來】

旅小亨旅貞吉

彖曰旅小亨柔得中乎外而順乎剛止而麗乎明是以小亨旅貞吉也旅之時義大矣哉

旅者眾也周禮五卒爲旅而說文謂軍旅五百人爲周制一鄙之眾【見徐氏注】是旅本以眾爲義而特眾行者必客居因之以師旅陳行之目反之爲羇旅寄托之名【孔穎達曰失其本居而寄他方謂之旅孟子注托寄也】此與丰大之一反而爲旅瑣其情同也是故震與艮明與止火與山皆無旅理而夫子解之則曰丰大也旅小也丰大故亨旅則小者亨也且亦知旅之所以得名也哉以否之三柔升之爲五而得居外卦之中是客外也【徐仲山易說以得中乎外爲旅所由名正此義】以否之五剛降之爲三而順爲互巽之剛是順乎剛也【巽爲順故順剛以互巽言此亦夫子指互卦釋經之一證也】夫客乎外而順乎剛旅也然且明止上下各得所亨山火北南並不失正是艮與離遇者旅之時而以止而麗明者卽旅之義也夫亨𨿽小而時義甚大按漢儒釋此卦並主推易之說如姚信曰此本否卦三五交易去其本體故曰客旅荀爽曰陰升居五與陽通謂之小亨蜀才曰九五降三降不失正爲旅貞吉是卦名卦詞皆推易法姚信爲九家易中之一家蜀才卽範賢三國人見華陽國誌

象曰山上有火旅君子以明愼用刑而不畱獄【艮爲居而火不畱是旅之又一義也張杉曰體大坎爲刑律而離以明之艮止以愼之王畿曰旅皆逆境莫甚於囚之在獄獄者不得已設豈可畱滯久淹也】

初六旅瑣瑣斯【舉正據王本作防謂防賤之役按王注斯賤之役仍是斯字以斯與防廝本通字也攺防則易字矣】其所【句】取災【風俗通引易曰其亡斯自取災正節取此文而稍增減者】象曰旅瑣瑣志窮災也

此窮旅也旅人本猥屑而此當艮止下柔尢纎細之至者【鄭康成云瑣瑣猶小小艮小君之象】虀鹽包裹瑣瑣然然且寄居櫩牖所踞才尺寸而與同行者較量彼此必至分析其處所而後已此何如旅也夫寄迹天涯固已偪仄所恃廣大自處與同行相親庶足慰藉而瑣瑣如是此豈能免患者其窮而致災必耳按斯本作分析解其又作語詞者借焉耳故說文以斯爲分爾雅以斯爲離毛詩斧以斯之以斯爲析薪之義且傍通廝防正以析薪爲防賤廝養所有事故王輔嗣注此爻以寄旅不得所安而爲斯賤之役所取災而應劭風俗通怪神篇引此云凡變怪皆婦人下賤愚而善畏斯自取災此皆稍辧斯字頗知易義與他解作語詞者極爲卓越第斯必攺防且其所二字無著耳考易例凡其字不下百十俱有實指並無憑虛作轉詞者如屯之屯其膏賁之賁其趾類此明明卦名固無足論他如大有之匪其彭同人之乘其墉大過之過其祖旣濟之曳其輪類上下二字皆有實義此易例也況丰旅二卦合十六其字其指住止者凡六如其家其屋其戶其所其次其巢類此云斯其所正與蔀其家焚其次同蓋云析其所在也且所之爲義世亦不解久矣所者旅寓也又曰行居之名故鄭詩獻於公所謂茇捨之所而漢制車駕所在曰行在所蔡邕獨斷雲天子以四海爲家故指行在爲所是也是明明一斯字一所字字義易義無不一轍而俗儒淺薄安陋就簡經文稍艱便不能解因不能解反欲攺經聖言受侮已極矣又此爻以瑣所爲韻正哿語之協又初爲艮之下柔艮爲門闕下柔薄外門正旅寓之下者又此旅初爻卽丰上爻也在丰上則爲蔀屋在旅下則爲斯所其反對確切又如是又所字易文曽用之卽艮止其所之所【趙氏易或解斯所字亦略見及但云離所止而不安其所不合】

六二旅卽次懷其資得童【九家易李鼎祚本俱作僮通字下同】僕貞象曰得童僕貞終無尢也

二由外以居於內且因之得艮門之中是就所宿也【左傳凡師再宿爲信過信爲次】夫旅旣有宿將必有賫持以爲宿者聘禮問幾月之賫卽資也二以艮中當互巽之末則已能懷其資【巽爲利】而且艮爲小子爲童爲閽寺爲僕而二居中而剛柔長少俱得之周叔夜曰唐人詩漸與骨肉逺轉於童僕親又何尢焉

九三旅焚其次喪其童僕貞厲象曰旅焚其次亦已傷矣以旅與下其義喪也

三従五來而五卽爲離火之中是焚其所居也三居艮剛而反之卽爲倒兌之剛是脫其艮之所得也【艮所得童僕見前兌爲脫】夫旅惡過髙亦忌太下今乃由上五而寄居下三是以旅與下也而求其不喪得乎

九四旅於處得其資斧【子夏傳及諸家易並作齊斧張軌云齊斧者黃鉞斧也張晏云整齊也虞喜志林云齊當作齋齋戒入廟而受斧說各不同】我心不快象曰旅於處未得位也得其資斧心未快也

卦凡三推易而四獨不及是人皆旅行而四獨得所居處也夫處者居也旅者寓也昔者公劉之遷豳也以久處者爲處處而以旅寓者爲廬旅【見篤公劉詩】今旅也而於處矣然且以巽剛之三合離剛之一旣懷巽資復得離斧【離爲戈兵】餱糧戚正旅遷者所有事所慮者以於處而當大坎之中坎爲亟心恐於其心有未快耳【斧爲旅衛之物王弼謂斫除荊棘以安其捨或謂斧釡通卽賫糧也非是】

六五射雉一矢亡終以譽命象曰終以譽命上逮也五以三乾之中乾金合巽木爲矢【否上卦爲幹三五爲互巽合金木爲矢】而抽其一矢以射離雉【否五降三而成離離爲雉】雉得而一矢亡矣幸三五同功爲兌爲倒巽而五正當巽兌兩口之間以兌悅之口出之成譽而又加巽口以爲之命是羇旅之臣所至誦傳所謂出亡之子文而有禮非與否三與五易三爲與下則五爲上逮夫子於推易一例致意如此

上九鳥焚其巢旅人先笑後號咷喪牛於易凶象曰以旅在上其義焚也喪牛於易【陸徳明本以於易作之凶二字不知何據】終莫之聞也

旅固恥下然以二與五各棄其中徳而並爭而合棲於上則未免好髙此非旅人所宜有也【義者宜也】夫旅之覓宿猶夫鳥之覓棲也烏鵲繞樹祗求一枝乃以離之飛鳥巢離之科木【其於木爲科上稿】翹然特出此逆旅之宿上舎【今北地所稱上房也】眾方指目以爲非義而乃際炎上之火加巽風之三之焚次在離傍不過野火所延燒耳而此之焚巢直當離上一若薪燭不戒並主人屋樹而盡焚之何罔罔乎夫旅勿好髙人第知旅名爲客而不知實指之卽人也旅人無親雜卦傳曰同人親也惟同人爲親故先或號咷而終必笑何則以親故也又曰親寡旅也惟旅爲親寡故先或笑而後必號咷何則以寡所親也【見何氏訂詁】離火之聲笑號皆有【說見同人卦】無親之旅終致哀惻況離火易焚兌脫多喪三之焚次而童僕亡此一焚巢卽其所牽之車牛亦皆以漫易喪之【酒誥肇牽車牛逺服賈】同行𨿽多誰肻相告離牛坎耳【卦體大坎】至此爻俱盡矣按漢成帝報許皇后詔云乃昔之月鼠巢於樹野鵲變色五月庚子鳥焚其巢太山之域易曰鳥焚其巢旅人先笑後號咷喪牛於易凶言王者處民上如鳥之處巢也不顧卹百姓百姓畔而去之若鳥之自焚也𨿽先快意悅笑其後必號而無及也百姓喪其君若牛亡其毛也故稱凶此鳥焚其巢爲當時實事故就事引易而釋其義與易解不同【幹鑿度卷末載仲尼生不知易本偶筮其命得旅請益於商瞿氏曰子有聖知而無位孔子泣而曰鳳鳥不來河無圖至天之命也停讀禮止史削五十究作十翼按漢史自魯商瞿子木受易孔子以授魯橋庇子庸五傳至齊田何子裝何爲漢儒傳易之始則商瞿子木本孔子弟子受易於孔子反曰請益商瞿氏不合干鑿度本東漢人作托言鄭注易緯書並亡惟此書世多有之】

仲氏易卷二十三

欽定四庫全書

仲氏易卷二十四

翰林院檢討毛奇齡撰

【巽下巽上】四易卦

易遁【四來

中二往

孚】【初往三來】

【又大易過】【四往

大上來

畜】【初往五來】

巽小亨利有攸往利見大人

彖曰重巽以申命剛巽乎中正而志行柔皆順乎剛是以小亨利有攸往利見大人

重巽仍名巽正以二陰所易並卑遜而居二陽之下由小陰通大【陽】謂之小亨故巽有兩利一則以退爲進而可以尙往【由下至上曰往】一則由小通大而可以見大人【二五爲大人】蓋巽爲命令大人之事命以行巽而重以申之誠以中外推易凡陽剛諸爻皆得巽入二五而行中正之志【中正勿分二五】陰柔兩爻則專歸之初四而不拂乎剛而順乎剛是攸往者其行而見大人者又其順也陸績曰陰爲卦主故小亨【胡仲虎曰旅曰小亨離之一陰也此小亨巽之一陰也】王氏易是曰剛巽乎中正言剛遷入於二五也巽者入也二五皆中也而正兼之或以中爲二正爲五非是【何氏易謂剛巽中正爲九二巽乎九五則無理矣】

象曰隨風巽君子以申命行事【隨者兩巽相逐之義】

初六進退利武人之貞象曰進退志疑也利武人之貞志治也

初居重巽之下進則剛在前而退又無地夫巽爲進退【說卦】原有猶豫不決之意而位當極巽猶豫甚矣獨不曰巽爲躁乎【爲躁卦】履以互巽之陰而名爲武人【履六三武人爲於大君】此亦巽陰也剛中之命師武臣爲政【荀爽曰二者軍師三者號令不過軍中之事】借張皇之師以振其猶豫之志則其本互震承乾之治【大畜之五中孚之三皆互震震者承乾出治者也李氏易解曰幹爲大明故志治乾元用九天下治是也】以去巽疑之不果【巽爲不果】此行事之至貞者也而何有勿利

九二巽在牀下用史巫紛若吉無咎象曰紛若之吉得中也

初陰之易未成重巽也自遁二易四大過之上又易四而重巽象成是此四者固二柔與上柔所相合而成之者也乃巽爲木以二陽木架一陰而爲之牀【見宋衷說】而所易之四適巽而居於牀足之間是自坐牀上而坐客牀下不巽極矣第二上俱剛而二在剛中獨有所用【用是實字】禮王前巫而後史前後記告紛紛若若【若若多也史綬若若】而王獨中心無爲以守至正則二五大人與上迥別【舊解多作祭祀說此據周禮太史讀禮協事司巫取祝以孝告嘏以慈告語若苟爽謂史以書勲巫以告廟徵伐旣畢巫史並用此承武人來以用兵言至周官又有史掌卜筮巫掌祓禳卜筮占吉凶祓禳除烖害則通可用耳】以此申命彼方以得見爲利又何止上牀下牀之間哉故曰吉也夫重巽惟恐過於巽故九五先庚後庚以制巽也此之前巫後史者以行巽也有巽在彼者而我能守中以行巽則不患不巽耳若爻有史巫象者二在中孚本兌剛而今易爲互兌之剛是終始以言說爲事況兌爲巫爲口舌【說卦】今兩兌矣其爲巫爲史固有然者【巽爲牀象而二在牀中上在牀上東指西畫無一得當非推易仍夢夢耳】

九三頻巽吝象曰頻巽之吝志窮也

三當下巽之終而接上巽之始以巽承巽巽之頻者也夫下巽至三而巽窮上巽至上而巽又窮𨿽三在過巽上在不巽而其巽之窮則一也【此曰志窮上曰上窮】吝也

六四悔亡田獲三品象曰田獲三品有功也

此則善處巽者矣故一稱六四而卽曰悔亡蓋四居上卦之陰坤陰爲田而互離以网罟戈兵合之爲春獵之名【谷梁傳曰春獵曰田夏曰苗秋曰搜冬曰狩】巽固利倍而此以巽位當巽爻之實倍而又倍遂準卦畫之數而全獲三品誠以位居離中適當心腹而陰又復成巽股之髀上中下殺悉於所獲有相孚也【三品一爲幹豆二爲賔客三爲充君之庖注云上殺中心幹之爲豆實次殺中髀骼以供賔客下殺中腹充君庖廚此以離爲心腹巽爲髀骼正復相合故兼三品若翟子謂初巽爲雞二兌爲羊三離爲雉則杜撰矣俗之言象而不當者大率類此】蓋師中之命可用較閱而三品之獲正兼隨巽傳曰五多功而此則重巽之成全在乎四非二上兩陰合爲順剛不能有此則卽以九五之功歸之六四豈有過焉

九五貞吉悔亡無不利無初有終先庚三日後庚三日吉象曰九五之吉位正中也

九五卽剛之中正者故一稱九五而卽曰貞吉又曰悔亡又曰無不利此巽之利見者也但巽恐太過便涉卑薾巽木荏苒故當以剛金勝之大抵十干之周始於甲而更於庚故蠱惡惰始則以震互於巽而治以甲木【說見蠱卦】巽慮終萎則以兌互於離而治以庚金蓋甲乙丙丁爲十干之上上者始也庚辛壬癸爲十干之下下者終也以甲木爲主木可以克土則用木之剛而去土之柔故不用戊巳而但用甲木所謂終則有始也【庚辛之終以甲木爲始】以庚金爲主木爲金所克則去木之柔而用金之剛所謂無初有終也【去甲木則無初用庚金則有終】故曰先庚三日者丁戊巳也後庚三日者辛壬癸也所不用者獨甲乙耳甲乙爲木正巽方所屬行巽令者必去之故易內傳曰凡災異所生各以其政變之則除消之則亦除【此後漢陽嘉三年郎顗上公車拜章所引之語】夫變取其克我者消取其我克者【克我者如失火令則行水令以克之我克者知失火令則行土令以消之】消之者泄之也今欲行其令而顧以泄之者消之可乎故甲去戊巳庚去甲乙凡以惡其消之也【漢儒解此多以納甲爲說亦頗近理特於用庚制巽之義未合王輔嗣以蠱卦先甲後甲引漢制甲乙之令爲解則令有甲乙非謂甲卽是令也且漢令非周制也至巽爲命令則於申命頗相合然曰申命令謂之庚則杜撰無據不可訓矣此以庚制巽但可曰行巽命令則取庚先後以爲巽木所最忌耳若朱本義云先庚三日爲丁所以丁寧於其變之前後庚三日爲癸所以揆度於其變之後則遊氏有云丁癸二義譯作隠語豈所以爲易乎其防良然】

上九巽在牀下喪其資斧貞凶象曰巽在牀下上窮也喪其資斧正乎凶也

上以陰與四猶之二也二之所巽在牀下則上之所巽亦在牀下也【若非推易則上旣無牀下之象而欲以巽諸初二三四五爻則爾推我委無了期矣】三曰窮此亦曰窮也第巽在上爻巽極必反且又當倒兌之末將巽之資離之斧【見前】而盡毀脫而喪之【以兌故】而尙以貞固自命夫貞者正也正乎吾第見其凶而已【乎助詞見九正易因】按資斧諸說見旅卦漢魏解易多作齊斧而齊義不同若漢書王莽遣王尋屯洛陽將發亡其黃鉞其士房楊曰此經所謂喪其資斧者也應劭云齊利也資如齊衰之齊資齊音同誤作資則齊斧本黃鉞巽固無礙恐旅人不宜有耳

【兌下兌上】四易卦

易【大壯】【三往

中五來

孚】【上來四往】

【又大易過】【三來

無初往

妄】【上來二往】

兌亨利貞

彖曰兌說也剛中而柔外說以利貞是以順乎天而應乎人說以先民民忘其勞說以犯難民忘其死說之大民勸矣哉

說文以兌爲說而當時注者卽以易說卦爲巫爲口爲據則說者說也非悅也而或曰不然不觀說命之爲兌命乎【書說命禮記作兌命】說命本爲悅【說名音悅】說者悅也然而去心則爲兌猶之咸卦本爲感咸者感也然而去心則爲咸其例同也而或曰不然夫兌則焉能爲悅哉兵以聚名兌【荀子仁人兵兌則若莫邪之利鋒注兌猶聚也】水以聚而亦名兌【毛晃曰水所鐘聚曰兌】則兌者不過以聚物爲義而澤能聚水則兌名焉然而兵聚則斯【析也】水聚則滋天下有澤潤於人而不爲之忻然者乎是兌之爲悅實本於澤之爲悅然且以言悅人者澤其言以貌悅人者澤其貌旣以澤悅人而又必自澤以爲悅澤曰悅兩澤亦曰悅理固然也故兌可悅人人未有不受其悅者此所以亨也而悅人以兌卽未有能出於正者此所以又利於貞也是以兌者悅也就卦名言之也而移剛於二五而爲中謂之剛中易柔於三上而爲外謂之柔外又以推易言之也悅以柔爲主而悅而利貞則又以悅之得正者爲主故易有天道以上兌而處天位則順乎天焉【指上六】易有人道以下兌而居人位則應乎人焉【指六三】順天應人則悅而正順天應人則悅而又大而不特此也人亦知夫坎與兌之分名也哉猶是水也而一則名坎一則名兌一陽居中而以兩陰導其傍川流下渫則謂之坎半坎上瀦而以一陽窒其底障坎下流卽謂之澤是坎爲勞卦而塞之以兌而勞以亡坎爲死位【坎位北曰朔月死之名離四居大坎而曰死如是也】而兌以閼之而泯其死是不特兌爲毀折可以祛憂兌爲附決用能致快也夫先民興作不得不勞導民犯難不得不死而乃以勞民之故而致傷民以死民之故而致民怨人之不應何有於悅而有如悅以先之不求民勞也而民卒相勸而忘其勞悅以導之非以死民也而民卒相勸而忘其死是柔外而利貞者悅之正而應人以順天者又悅之大也說卦傳曰兌以悅之又曰兌正秋也萬物之所悅也則夫子解兌悅原以兌秋能成物而物遂因以悅之此義今人不識久矣要當以傳爲正解耳【予注是彖畢始得傳解急欲更前說而以不礙各見故已之因附志此】

象曰麗【鄭本作離云猶得也】澤兌君子以朋友講習

麗兩也【禮麗皮納聘注兩皮也】朋友者兩兌也講習兌口兩相向也【見李氏易解】此以麗字解一卦之體【說見後】

初九和兌吉象曰和兌之吉行未疑也

重卦有中外而惟兌不然以悅無淺深也六爻有次第而兌又不然以悅無可爲先後也故演卦至兌創作偶體上下貞悔無應敵而有比儷一如大象之所謂麗澤者初四一偶則皆調所悅悅之始也二五一偶則皆準所悅悅之中也三上一偶則於以爲悅悅之成也故卦凡四易易大壯大過以爲三而易無妄中孚以爲上是三上二陰固爲卦主【與巽以初四二陰爲卦主正對】而於是分其所易則初従三來以大過九三易爲初九是以大過之下巽而易爲兌也四従上來以中孚上九易爲九四是以中孚之上巽而易爲兌也初九以巽爲兌而九四亦以巽爲兌是初四二爻天然一偶而巽爲順爲協有調和之義焉蓋惟恐所悅之有不正也故吉也若傳曰未疑亦惟疑故調若調而行則亦未之疑耳疑亦巽象【爲不果巽初六曰志疑此去巽曰未疑正相對者】

九二孚兌吉悔亡象曰孚兌之吉信志也

二五則皆準所悅者悅道甚大而善處悅者則必中外孚合有若符節故二従上來以無妄上九易爲九二是以無妄之上干而易爲兌也五従三來以大壯九三易爲九五是以大壯之下幹而易爲兌也九二以乾爲兌而九五亦以乾爲兌是二五兩爻天然一偶而二居離位純乾則見五居坎位亦純乾則見是以離坎之相印孚合若信有準量之義焉蓋惟恐所悅之有未大也故吉且無悔也傳曰信志信卽符信之信信志亦離象【說見前】

六三來兌凶象曰來兌之凶位不當也

三與上則皆兌之陰悅之成者也夫成悅則不可道矣故曰佞人來矣相引而至矣蓋三易自大壯與大過一來一往而皆謂之來上易自無妄與中孚兩皆上往而總謂之引𨿽三多凶上不曰凶而凶同傳曰位不當以上居兌位而三居艮位【此又以爻位言一震二離三艮四巽五坎上兌此上爻正值兌位而三不值】上位正當則三不當耳【虞氏易謂従大壯來失位故來兌凶此以推易解來位字亦通】

九四商兌未寧介疾有喜象曰九四之喜有慶也商者度也書曰我商賚汝又協也周禮司商協名姓掌賜族受姓之官人始生則吹律合之【李氏易解以互巽爲利市三倍故稱商兌此作商估之商若章本淸云兌屬正秋商音用事故爲商兌此爲宮商之商一說商傷也以悅必傷也皆非義】然而商則不寧展轉調劑豈無營心所恃間隙小疾究得喜悅耳四居大坎之中坎爲不寧【見屯豫卦】爲疾傳曰憂悔吝者存乎介介指上下相介言

九五孚於剝有厲象曰孚於剝位正當也

孚於剝卽孚於兌也以悅固剝我者也【剝者陰消陽之名】且兌秋之終九月爲剝【剝九月卦爲兌未】厲者坎象耳【四五俱大坎中】若傳曰位正當則以五居坎位二居離位上下偶對正得相當此與三上二爻以位不當作一照顧正同

上六引兌象曰上六引兌未光也

牽引來悅非善悅者此自中孚之巽來巽爲繩故引兌曰未光以自三至上皆大坎上尢坎仄耳

【坎下巽上】三易卦

易否【四來二往】

【又易】損【初往五來】

益【初往二來】

渙亨王假有廟利涉大川利貞

彖曰渙亨剛來而不窮柔得位乎外而上同王假有廟王乃在中也利涉大川【郭京本此下有利貞二字】乘木有功也風行水上則水散故曰渙渙者散也第巽爲命令坎爲險難風行水散則命令一出而險難以平有勿亨乎【虞氏易謂否四之二成坎巽天地交故亨此以推易解詞者】顧世之秉號令而平險難者非他人必王也王則不特號令所自出而曽孫祝告由下達上者皆其所秉王則不特險難於以平而險難初來其形未著者亦期有濟彼夫互艮爲宗廟而陳坎豕以薦之然且倒巽爲兌申以嘏祝是格有廟也【虞氏易謂乾爲王乾四之坤二爲格廟亦推易法格廟無渙解若謂鬼神魂散而祭以聚之則不特無理且於涉川之義何居故漢儒祗以分卦爲渙象極是有理】下坎爲大川而浮巽木以乘之然且風檣雨楫【坎又爲雨】冒險而濟是利涉大川也蓋幹四之剛散來坎二而坎則通而不窮【坎爲通】坤二之柔散升外四而一坤與兩乾則比而上同【朱本義謂渙自漸卦九來居二而得中六往居三得九之位而上同於四此主變卦說說已見前祗就此論二往居三並非外卦不可言外且三幹本同故四可上同若祗就四言則三四兩爻何闗同異耶】是王之在坎中者𨿽初四皆中而乘巽木而有功不必二祗有譽五始有功也【荀爽謂陽來居二爲在中虞氏謂二止應五爲有功皆推易法】此渙之所爲亨也

按盧氏曰此本否卦幹之九四來居坤中剛來成坎水流而不窮坤之六二上升幹四柔得位乎外上承貴王與上同皆推易法考盧氏無名惟北史儒林傳云魏末大儒徐遵明講鄭康成易傳之範陽盧景裕【卽北魏國子監博士】胡氏震亨謂卽是其人則在北魏時傳鄭學者猶能識推易如此

始寧徐仲山與仲氏論假廟謂漢儒取象務盡夫互艮爲廟下坎爲豕爲牲可謂當矣虞仲翔必曰幹爲先王享祭者也震爲帝【互震】艮爲廟乾四之二殺坤大牲【坤爲牛爲大牲四之二則變坤矣變則如殺之然】何其宻也仲氏曰未也夫上爻祖考之位也【祗上爻爲先王若如虞氏說則本卦已無干矣不合】有三男之卦在前【坎互震艮爲三男】則侯之大小官之崇卑昭穆之長幼也王與少男同體者【五爲艮剛同體】昭穆愈繁則王之世次愈卑也【禮嫡長分必卑小】仲山爲咋舌書之去見是齋日記

象曰風行水上渙先王以享於帝立廟

初九用拯【子夏作抍與同】馬壯吉象曰初六之吉順也初以震馬之剛升之二而爲坎馬之剛是馵足之馬移而爲美脊之馬馬綦壯矣顧是馬𨿽壯然必散損之三坤而抍乾而後得之依然順也坤者順也拯抍同卽承也有承上之義見明夷卦

九二渙奔其機【音幾從幾或作杌音兀非是】悔亡象曰渙奔其機得願也

二従幹四來是散三幹之一而奔之坤橫一陽於缺陰之上而艮肱憑之【艮爲手適互於二上】如機然是其奔之者其坎也乎哉其機也夫離其類而他奔豈能無悔顧動得憑依實所深願機幾也周禮五幾通作機左傳設機而不倚故舊注易者皆作依據之物宋禮部韻引易奔其機注承物者是也諸本作杌則檮杌之杌非其義矣若來氏梁山易注謂機出蜀中似楡山海經云大堯之山多松栢多機【說文單狐之山多機】機指五則誤認木名已非易注舊義且曰機指五則二何必奔五也誤矣

六三渙其躬無悔象曰渙其躬志在外也

卦三易三散散否之三幹與損益之三坤而三總不及則三何散乎亦散其躬而已矣躬內坎之末而外之互震互艮皆分之則是惟無散散則其志在外耳

六四渙其羣元吉渙有丘【姚信本作近以丘下畫迆引致誤】匪夷【荀爽本作弟形誤】所思象曰渙其羣光大也

此正否幹之下奔者也曰物以羣分此則其分羣者矣故分健爲遜乾元未散風行自上有命卽吉祗四當艮中渙散之後眞不信巋然獨聚如此丘者【艮爲丘】此非等夷所念及也曰光大以艮従乾分左氏所謂有山之材而照之以天光者其爲大不待言耳按盧氏曰自二居四離其羣侶渙其羣也得位承尊故元吉也皆推易法

九五渙汗其大號渙王居無咎象曰王居無咎正位也五則當巽之剛中眞王之主命令者而散自初來不復再易是王以柔予之下而未嘗反也夫大號無反渙之必汗之此之人液之去體有出無入上無悔言而下無違命所謂無反汗者非與且夫艮爲門闕𨿽宗廟實王居也防門可棲神【鄭氏說艮爲鬼防門】而王居爲正位否四未易則艮剛在四損初未易則艮剛在上皆非正位而今散諸艮而爲互艮之剛是散諸所居而獨居正位一若分三塗九術千廬八衛而合而歸之中央之帝居將彖之所謂王乃在中者以二之中而此之所謂王居正位者不又以五之正與然則渙亦何負於王哉九家易曰此本否卦體幹爲首來下處二成坎水汗之象也陽稱大故曰大號此亦推易法

上九渙其血去逖出無咎象曰渙其血逺害也

此亦無渙者坎爲血爲逖逖憂也【見李氏易解】小畜六四以離反坎則血去惕出此之上九以巽極而卻全坎亦血去逖出故曰此何散亦散其血而已矣【夫子傳文以血句故此亦斷解】蓋血爲陰澁象多隠憂隠憂則害生有如散其血而血去則中之所憂隨之而出亦又何害逖本悐字與惕同漢書王商無怵悐憂可驗以血去惕出爲渙其血不及惕出此與小畜有孚血去惕出爲有孚惕出不及血去正同

仲氏易卷二十四﹤經部﹐易類﹐仲氏易﹥

欽定四庫全書

仲氏易卷二十五

翰林院檢討毛奇齡撰

【兌下坎上】三易卦

易泰【三往五來】

【又易】損【上來五往】

益【上來二往】

節亨苦節不可貞

彖曰節亨剛柔分而剛得中苦節不可貞其道窮也說以行險當位以節中正以通【郭京據王弼注有然後乃亨也五字謂是大文誤入者是以後人注本增經文也謬之極矣】天地節而四時成節以制度不傷財不害民

坎水兌金秋冬斂蔵之卦也斂蔵必有節而況坎水泛濫瀦之以兌澤如節縮然第兌口上向合有甘苦而互震【二四互震爲反生之稼稼穡作甘見書共範篇下同】大離【一至五爲大離離爲火炎上作苦】則各有甘苦分乎其間故節之爲亨三剛三柔互相推易而兩剛特峙於二五之中未嘗過也而其節甘焉甘則通而苟或過節歷澤水之盡而尙蹈坎窞居上位而受炎苦則𨿽貞而其節苦焉苦則窮蓋下悅上險二五當位旣中且正不窮而通誠以卦自泰來旣分陽分陰而震離兌坎之四序無不備焉是天地節而四時成也坎爲法律可裁以制度而下收兌澤而倒以防旣不傷財【巽爲利】塞兌之下畫而不成坎又不害民也【坎爲害初爲民位】胡雲峯曰天地之數六十故卦六十而爲節日有中气有節气節以抑其過而歸之中也鄭康成曰空府蔵則傷財力役繁則害民二者奢泰之所致奢泰者正節之反

盧氏曰此本泰卦分幹九三上升坤五分坤六五下處幹三是剛柔分而剛得中也此推易法

象曰澤上有水節君子以制數度議徳行

數者備數【如十百千萬類】度者審度【如分寸尺丈類備數審度見漢書劉歆條奏俗以制度當數度是誤以節制之制爲制度矣】徳行則中庸喜怒哀樂中節皆是若何氏毅庵說易謂數度如名族品目禮樂制度徳行如忠靖廉淸貞亮髙介其下皆著得一節字【族目制度節字在上余節字皆在下】則推類言之而其說巧合如此【又趙氏胥山易說謂歷節儀節樂節旌節臣節婦節於財曰撙節於學曰不淩節皆限制之義】

初九不出戶庭無咎象曰不出戶庭知通塞也

澤之能節全在初畫否則皆坎矣是其一剛自守不出戶庭者正其知節之通在乎塞而後有此也戶庭者戶外之庭門庭者門內之庭古室有戶戶外爲堂堂下階前相直曰庭門者庭之外辟者也互艮爲庭而初二兩陽鍵若闗牡故不出況卦凡三易而初並不及故吉凶與二亦稍異焉

九二不出門庭凶象曰不出門庭凶失時極也

二與益之上九相易向固震也而今始得爲澤中之節則其不出門庭𨿽較戶庭稍通乎而其爲中節固屹然者而無如其爲互震剛也向爲震柔今爲震剛則澤動必溢【如震澤以澤動得名】𨿽二之多譽而並無凶者而亦以爲凶蓋惟恐失時中之節也極者中也屋極爲中漢儒易注皆以極訓中可驗節卦六爻皆取節惟上以過節爲戒其餘則與奢寧儉未有節而反凶者況初二相比初旣以節爲知通塞爲無咎曽幾何時而二頓欲其不節世無是理舊說以不出門庭爲過節之戒則於卦詞【兩不出同】卦象【兩陽同】卦候【初二同候】俱紊甚矣此之爲凶正戒其不節非戒其節也是何也則以震動者正不節所自始也故三在震中則直以不節若繼之

六三不節若則嗟若無咎象曰不節之嗟又誰咎也以澤口而受外水則易於泛溢況在震動之間乎不節之嗟誰咎焉三易自五則幹之爲澤坤之爲水皆三一爻變成之其不節可知耳

六四安節亨象曰安節之亨承上道也

坎水就下自能受節況以震動之未而當艮止之中其止也中心安焉蓋卦惟初四不易故初四俱能節者又上卦坎位而適塡以坎則下窞正承坎中所謂承上道者惟上窞則坎陷之極窞而又險爲過節耳餘皆取節說見前

九五甘節吉往有尙象曰甘節之吉居位中也

兩易俱抑過就中【謂易三易上以就五中】正所謂中正以通者則其以節爲甘而不以節爲苦斷可知也二四爲互震震爲稼穡爲甘【見前】則五爲甘節二五爲大離離爲炎上爲苦【見前】則上爲苦節若其云往有尙者猶坎云行有尙謂以震行當艮髙節而能通蓋盈坎後進必尙盈而後可行今旣節且有尙矣所謂中正以通者如此按三國吳志虞翻闗羽旣敗權使翻筮之得兌下坎上節五爻變之臨翻曰不出二日必當殞首【以水澤爲節客受主制變在外不利於客五爲主將變陽爲陰爲首項喪亡之象三陽止畱二故不出二日】果如翻言此専以象占與朱氏啟蒙占例截然不同

上六苦節貞凶悔亡象曰苦節貞凶其道窮也

上居卦位重窞之中過於節縮而大離炎上薫炙作苦所謂不可貞者貞則凶也道窮也然而猶悔亡者天下豈有過於檢儉而猶膺大戾者哉易是曰澤所以節水者也三爲澤口翻以不節爲戒而上爲水口翻以過節爲戒何也曰施者易不足而受者易有餘理固然也若何氏毅庵說易謂瀦水易渫陷水易竭尢爲明切蓋節苦而猶悔亡者卽夫子之云寧儉貞凶而猶悔亡者卽夫子之云寧固也貞者固也

【兌下巽上】

聚卦【上下環聚】

【中孚二陰間四陽小過二陽間四陰皆非聚卦然二陽聚者不能移之爲小過四陽聚者不能移之爲中孚則亦聚矣蓋上下環轉原一聚例子母十卦皆以相環爲聚母然仍爲子者以皆有所來耳小過仿此】

中孚豚魚吉利涉大川利貞

彖曰中孚柔在內而剛得中說而巽孚乃化邦也豚魚吉信及豚魚【郭氏本無豚魚二字謬】也利涉大川乘木舟虛也中孚以利貞乃應乎天也

夫天下無形之感莫如風水風入水而不知水蔵風而不見風水相遭則原有防合之義況兩形相向彼此均等上下比觀有若合竹夫合符曰信合竹亦曰信風水旣合而信生其中則名曰中孚夫豈或謬第兩形一體不可顯見則將舉一風水合並同體並形之一物以爲觀象夫巽象爲魚【見李鼎祚易解】坎象爲豚豚風物也【豕受風而生故食豕生風】而麗乎水魚水物也而翻見乎風則卽此兩物而已各具一合並之象則或指曰豚或指曰魚亦無不可然而猶兩也乃有非水不生非風不見乘乎風而拜乎浪見必向風風靜卽滅若所稱豚魚者【卽江豚也一名豬魚東風則張口向東西風則張口向西風起而見風止而滅】天下有彼此轇結混然無迹防防之中牢不可解如此物者乎則言中孚者不必言何以孚也且不必言孚之何以及乎人不及乎人也但曰豚魚則已吉矣然而澤水也澤而有風則猶川也澤有風固難涉也澤風各相向則涉大川也而往而利焉不止豚魚善涉矣是何也蓋剛𨿽居外得位之中柔𨿽相比克安乎內內兌悅而外巽順有不孚乎孚可以化國信足及之豚魚信及之一驗也且其所爲涉川者吾知之矣夫巽木也坤方也方者舟也二坤連巽木以乘兌澤而又體麗乎大離之中離中虛有似乘木舟而虛其中然蓋結信必固貞者固也信而貞固則可以化國卽可以應天況涉川乎【後漢陽嘉三年郎顗上公車拜章引中孚曰陽感天子不旋日諸侯不旋時大夫不過期言報應之速指應天言感者應也】

象曰澤上有風中孚君子以議獄緩死

風行於上而澤流於下皆信及之事況論語片言折獄甫刑忠信折獄議獄而緩其死尢信及之大者兌爲說坤爲死【見虞氏與九家易】大離中虛有囹圄之象故君子以此

初九虞吉有他不燕象曰初九虞吉志未變也【陸徳明蘇軾本他作它義同】

初與四合三與上合天然匹配但三四在中各隔二五以爲應則兩陽夾廹去就難決故在陰二爻俱有向背未定之意此孚之將合而反齟齬者然則初之爲應者可知矣虞安也燕亦安也安之當吉也敵有在也然而介於中也【指九二】有他也有他則不安矣若其曰安吉者以四當初時其志應未變耳

九二鶴鳴在陰其子和之我有好爵吾與爾靡【埤倉作縻雲散也陸績本作防卽縻字攺體者京房本作劘猶分也若楊愼謂靡音磨與和葉則靡與和原是支微齊歌麻無入聲同用一例而妄云葉此由不識韻故云說見予古今通韻】之象曰其子和之中心願也

二與五則剛之得中而能孚者也二位大離而又當互震之初離旣爲鶴【見虞氏易】震又善鳴則其象爲鶴鳴固已與五有相孚之意乃兌震相向兩口互對則不惟嗚之有和之者顧此鳴之和之者非夫婦也父子也以二與五皆陽也且二互當震剛五互當艮剛震爲長男艮爲小子則長兄若父固有父二子五之象而倡和次第亦復如是則二𨿽應五而實父父我也五𨿽尊於二而實子子爾也二五正位無非好爵我與爾共之而已靡者共也此中孚也張杉曰兌陰地故曰在陰

六三得敵或鼓或罷或泣或歌象曰或鼔或罷位不當也

三以柔而應上剛是得敵也【敵卽應也他又以陰陽相從爲應並陰並陽爲敵見艮卦】敵者對也然而間於五也間則不決故或之張杉曰鼓震象罷艮象或泣或歌大離象【說見前】

六四月幾【京房本作近荀爽本作旣】望馬匹亡無咎象曰馬匹亡絕類上也

四與初相對猶日月也乃離爲日坎爲月坎不可見而相反而爲大離比之月無體以日之體爲體離在而坎之體皆具焉顧月當望時月體本黑得日光而白此亦孚象然而全體皆離而四偏近上如幾望然上滿而下缺夫上滿者受上之光下缺者不受下之光則夫四之上孚於五而不下孚於初亦可知矣夫幹馬也初陽也六四者馬之匹也馬有匹謂所對也對者類也今四已親上而馬之匹亡矣馬之匹亡是對類之在下者與上已絕𨿽咎之亦何有

九五有孚攣如無咎象曰有孚攣如位正當也

孚而如攣孚之至也夫孚貴乎固轇結不解化邦應天防然無迹一如豚魚之所爲則兩絲交纒罥手如一亦孰有如攣象者此二與五之所爲中孚者也蓋二五位正而又相當攣顧之孚位固有然【漢書李夫人上攣顧念我】巽爲繩互艮爲手攣象如是

上六翰音登於天貞凶象曰翰音登於天何可長也上與五同爲剛而上位不中不能攣孚譬則雞與禽同爲羽族而徒曉步啄不能髙飛乃欲效化邦而登於天𨿽有貞不幾凶乎蓋剛中則利貞剛極則貞凶利貞則應天貞凶則不能登天中孚之象貴防感而不貴彊合有如此巽爲雞雞曰翰音上爲天爻故又有登天之象【世說以朱博驟至三公爲翰音登天卽此義】後漢封事引易曰有貌無實佞人也有實無貌道人也【易稽覽圖曰有實無貌者屈道人也鄭注謂屈道事闇朝也】所謂有貌無實者指此爻言

【艮下震上】聚卦【上下環聚】

小過亨利貞可小事不可大事飛鳥遺之音不宜上宜下大吉

彖曰小過小者過而亨也過以利貞與時行也柔得中是以小事吉也【郭京本作是以可小事吳澄據石經本同】剛失位而不中是以不可大事也有飛鳥之象焉【程以此句系解者之詞誤入彖中吳仁傑僞造古文易經陰承其意遂去此句及明陳氏作捷解則直注曰古文無矣聖經之遭阨如此】飛鳥遺之音不宜上宜下大吉上逆而下順也

小過小者過也大陽也小陰也大過以四陽並列爲大者之過則此四陰環列非小者過乎然而亨利貞者以陰居二五正也正則中正中所在而時生焉蓋四陰所據𨿽柔得中而兩剛卦主反失其二五之位而聚居三四三四爲中行而實非正中夫小得中而可小事大失中而不可大事理也此其間有飛鳥之象焉【此句正彖之釋卦且以明取義於鳥之意而程以爲誤入妄矣】蓋震爲動爲鵠【出九家易】物之動者莫如鳥而鵠又鳥之最動者飛則愈動矣況兩震相背絕類飛鳥而諦觀其體則兩陽居中有似腹背而四陰分張而爲之翼實有其象焉【實詮飛鳥之象句】夫小人輕浮翕忽不測比之飛鳥亦復何吉特是卦之體上震下艮震固主動而艮實主靜上動而下則止之四陰𨿽夥幸不並列如大過四剛之聚而又分處於上下兩卦之傍如飛鳥然止則鳴飛則不鳴今旣已飛矣而猶存止意恍遺其音於飛後而止而不去則上動下靜上飛下止上逆下順【張杉曰烏上飛則逆下飛則順】𨿽動逆勢成而猶有順止之意正如宵人雜處事權不一上下牽掣依回莫定苟於此而察其宜焉則宜下而止不宜上而動棄上取下順逆分明何勿吉之有系曰震善鳴【宋曰二陽在內上下各陰有似飛鳥舒翼之象震爲聲音鳥去而音止】

象曰山上有雷小過君子以行過乎恭喪過乎哀用過乎儉【所謂小者過也】

初六飛鳥以凶象曰飛鳥以凶不可如何也

四柔皆鳥翼而初與上則翼之翰也翼之彊在翰翰舉而身卽從之此以臣制君以末制本之象凶象也然而無可如何也春秋傳曰能左右之曰以

六二過其祖過其妣不及其君遇其臣無咎象曰不及其君臣不可過也

六二進與剛非應而退與柔比夫剛體從幹幹爲君爲父祖猶父也【卽大父也】柔體從坤坤爲臣爲母妣卽母也【母死稱妣】今三四兩剛可爲君祖反相承而不相應一若尊髙太過任其濶絕而獨返而比乎妻四而臣剛之初柔【初本四之應故妻四】是過在祖而所親遇者在妣不及在君而所親遇者反在臣也然而無咎也以柔中也夫過猶不及也過在彼則不及在此也然而不曰過曰不及者夫子曰臣不可過君故諱之此傳語不釋義而釋詞與有飛鳥之象語同一變體

九三弗過防之從或戕之凶象曰從或戕之凶如何也九三當艮剛之末有所防止而不謂其身入坎中【兼畫之坎三四爲中】坎爲隠伏或不能無在下窺測之事【謂二陰下伺】惟恐防之太密反致以猜嫌而起隠禍故曰勿過防之也過防恐或有戕之者戕則凶矣可如何徐咸淸曰此如魯君欲去季氏而反爲所逐者二四皆君象小過之時大不可過故各以勿過戒之

九四無咎弗過遇之往厲必戒【句】勿用【句】永貞象曰弗過遇之位不當也往厲必戒終不可長也

夫以震剛居兌中動而能悅何咎乎特兌悅善附而五以震陰而據尊髙之位逼臨君側恐於此又不能無降心相從之事儻過爲禮遇而由是而往則不正之厲反從此生故又戒之曰勿過遇之也往必有厲而當戒故勿可用也夫四之所以爲此者徒以其位不當耳春秋大居正永以正之何厲之有若夫君下於臣必戒也漸不可長也徐咸淸曰自新莽典午以後多有以隆遇而致勸進者

六五密雲不雨自我西郊公弋取彼在穴象曰密雲不雨已上【鄭本作尙上同郭京據王弼本作止不通按王注陽已上故止也此止字解不雨其述經文仍是上字而京妄據此遂啟宋儒攺經之漸京之罪何等矣】也

五過而無比合之情有如宻雲不雨者虞氏曰坎在天爲云墮地成雨今已出大坎之中而反居水上則云而不雨一如水雷屯之稱云雷者乃位當互兌之口兌爲西此西郊也然而四陰分列而卽有分據之意初爲二翼上爲五翼【故二爻皆稱飛鳥】羽翼一分而角立之勢成焉蓋坎爲狐艮爲防皆與飛鳥爲小人之象𨿽浮雲之蔽見於天象而事權自上動無過舉儻能奉公家之令而以我震矢下連巽繩而弋之弋之何在乎夫小過之震上下皆震也其爲艮上下皆艮也上爲倒艮艮爲山穴在山下而今以倒見而在前皆穴【指上六】則從而取之何難焉夫二比初而遇初五承上而反弋上何也曰此所謂不宜上宜下者也上動而下靜上逆而下順其穴在上則且從而上取之故曰五之已上不止宻雲不雨矣【已上謂雨已收上】

上六弗遇過之飛鳥離之凶是謂災眚象曰弗過過之已亢也

四陰至此羽翼成矣勿謂君遇之過也而亢之飛鳥將離之矣言當謝去也坎爲多眚此坎之盡也故災亢者過髙之象

仲氏易卷二十五

欽定四庫全書

仲氏易卷二十六

翰林院檢討毛奇齡撰

【離下坎上】三易卦

易泰【二往五來】

【又易】咸【四來初往】

益【上來三往】

旣濟亨【句】小【虞翻本誤以此作句朱本義遂謂亨小是小亨之誤大謬】利貞初吉終亂

彖曰旣濟【朱本義謂此下脫小字】亨【郭京謂此下脫小字俱大謬】小者亨也利貞剛柔正而位當【李鼎祚本作當位則與亨終窮韻不協矣非是】也初吉柔得中也終止則亂其道窮也

上經終坎離下經終旣未濟說者謂坎離爲乾坤之用旣未濟又坎離之用又謂轉易之卦至坎離而窮【坎離與乾坤皆無倒易之法】兩互之卦至旣未濟而窮【旣未濟上下兩互俱仍是坎離而互卦以窮】實則文王推易以全經爲首尾乾坤者聚之始旣未濟者分之終陰陽渾聚始於乾坤陰陽等分極於旣未濟蓋六十四卦中無有一陰一陽循次間析如二卦者也故夫子闡易於十翼之首倡曰方以類聚物以羣分而於六十四卦之終卽以未濟一卦統之曰君子以辧物以居方所謂方卽類聚之方也居方者陽與陽居陰與陰居也所謂物卽羣分之物也辧物者一陽分一陰一陰又分一陽也故以全經觀之則乾坤爲居方旣未濟爲辧物而以終卦言之則陰陽相間爲辧物陰陽各見爲居方推易之法實於系辭開其始於大象收其終焉夫水火者本相反而實相需者也相反者旣見之火澤之睽澤火之革彼火上澤下則火不及澤澤不及火睽而已耳澤上火下則火必及澤澤必及火而於是有更革之行若相需則不然火上水下則炎上者益上潤下者益下火水不交未有利益而苟其坎在上而離在下則水火互入炎潤交契於此不能無相資相助之用若此者所謂濟也卽春秋傳所謂寛以濟猛猛以濟寛者也第卦兼坎離坎獨利渉系詞有云舟楫之利以濟不通則又以濟渡之名當利濟之目是坎在外而離在內者𨿽水火相交原自有濟然亦以坎水在外則自此涉彼濟之可盡以盡於水也盡者旣也離在外而坎在內者𨿽炎潤未接本未有濟然亦以坎水在內則自此渉彼濟之未可盡以未能盡於水也未盡者未也況卦合正互皆具兩離兩坎之象而坎上離下則以二四之坎而接外之正坎上下皆水而濟至於盡離上坎下則以內之正坎接三五之坎上下𨿽皆水然阻於上九而濟不至於盡則𨿽同此濟而旣濟未濟分於其間故曰旣濟之亨小者亨也以陰皆借陽以通也三陽濟則三陰亦濟也小利貞者以陰皆借陽以得其正也三陽踞剛位【一三五】則三陰自得踞柔位【二四六】剛當位而正則柔亦當位而正也【凡易剛柔正者一十六卦若當位而正則惟旣濟一卦耳】特其間有初終焉初之吉以陽始也陽在始則陰在次而得中所謂柔得中也【初吉之初俗指以爲二中誤甚】若夫終則止於柔也止於柔則陰陽道窮【一陰一陽之謂道】陰陽道窮則易亂以明周易言道未有得止以陰者也【此以旣濟言】至若未濟而亦亨以陽終也陽在上則陰當在五而亦得中所謂柔得中也【俗以柔居五爲得中而亨非是】若夫終則止於剛也止於剛則不可不續不績則無攸利以明周易言道亦未有僅止以陽者也【此指未濟言】蓋易無終窮道惡其盡其不終於旣而終於未以爲窮則不通不續則將終續耳雜卦曰旣濟定也未濟男之窮也男之窮者陽終也惟終故窮惟男之窮故續終蓋陽爲剛爲男陽在上則爲終爲窮宋人不善言易妄以三陽失位爲男窮之證則三陰不失位乎【宋人傳程頤講易成都有桶匠過之指未濟曰三陽皆失位頤遂有省按未濟六爻皆不當位何止三陽且不當位何可言窮觀彖傳以終止爲道窮不當位爲剛柔應則其以終爲窮可驗矣】旣濟亨句小利貞又句與小利有攸往同自虞仲翔誤以亨小作句而朱元晦遂攺作小亨誤矣張杉嘗曰旣濟亨小未濟亦亨小幸而狐汔濟不可句耳此𨿽諧語然至當之言【旣未濟亨字相對】

侯果謂此本泰卦六五降二九二升五此推易法【楊廷秀云泰者旣濟之純旣濟者泰之雜泰分三幹之中於三陰之中遂爲旣濟】

象曰水在火上旣濟君子以思患而豫防之【易或曰旣濟卽是患徐仲山曰預防者防濟後也恐其終止則亂也】

初九曳其輪濡其尾無咎象曰曳其輪義無咎也車輪所以濟行也二四爲互坎坎爲輪【說卦】而初迣輪後是曳之也坎爲水在前而初渉之上爲首初爲尾是濡其尾也夫車行而曳之水行而濡之其何以濟然而無咎者以旣濟在初則義未可以濟也此旣濟而嘗恐其不濟者也

旣未二濟皆取象於濟水然而旣之初未歷坎也而曰濡尾未之終逾坎矣然仍曰濡首以上下互坎皆水也旣濟濡首尾未濟亦濡首尾者以求濟則無論己未無不濡也只未濟之彖則僅濡尾而止耳故謂之未言此時猶未續耳

六二婦喪其茀【子夏傳作髴苟爽作紱堇遇作弗】勿逐七日得象曰七日得以中道也

離爲中女而二當離之陰爻陰位則又婦也顧是婦本泰幹之陽移入坤五爲坎中方在泰時幹爲首互震爲發【俱見說卦】而今易爲坎而首發已喪是其喪之必有先爲盜之者盜之者坎也【易幹二之首震初之發爲坎故坎盜之王肅曰坎爲盜離爲婦空其茀鄰於盜也】坎盜之則當逐坎而勿逐也夫二五皆中道也以中易中合二五而爲七數則七日當得之所謂二五應而七日得者【王肅曰勿逐自得履中道也二五相應七日得也】𨿽不濟不其濟乎

茀髴通首飾也虞仲翔曰謂鬒發也幹爲首取乾二之坤爲坎坎爲盜故婦喪其發王輔嗣亦曰茀首飾也故子夏傳直作髴字可驗若荀氏作紱此由茀誤芾虞氏謂俗說以發爲婦人蔽膝之茀非是至他儒以車笰爲解則茀亦原可通笰只首飾在婦身可専稱婦茀若車茀則凡巾車皆有之如蒲笰藻笰類婦所乘者獨翟笰耳是當稱婦之車笰或翟笰爲辭豈可單單以茀之一字屬之婦者況漢晉前儒從無以茀爲車笰者也或曰笰與茀不同爾雅車前謂之鞎車後謂之笰笰卽蔽也故周禮作蔽而毛晃增韻以茀通笰則熊忠舉要卽指爲誤此亦說之最可據者若七日之解則夫子象傳明言之此與震六二勿逐七日得故自不同

九三髙宗伐鬼方三年克之小人勿用象曰三年克之憊【陸績作備云當爲憊】也

三自益上之剛來爲九三夫上者髙位剛者君象也方在益時三在互坤之間而當互艮之初坤爲方艮則鬼防門也【見鄭注】夫西北之戎有云西落鬼方者在殷武丁曽伐之武丁髙宗也以上剛之尊下伐鬼方豈曰無濟然而自上至三已經三年三當坎間坎爲勞則亦憊矣第坎夾兩陰自今伊始寧無小人從而覬覦之者此勿可用也彖曰小者亨勿使亨也漢匡衡疏云成湯化夷俗而懷鬼方西羌傳云殷室中衰諸侯皆叛至髙宗徵西戎鬼方三年乃克此是實事蓋鬼方本商先王屬國而髙宗乃伐叛者程云髙宗必商之髙宗似乎設爲其事以爲象非也又九三以離三而當互坎之中離爲戈兵而坎爲寇盜故有此象若鬼方在北而又稱西落西北者正幹三位耳【髙宗伐叛此正中興賢主所爲而宋人動輙以好大喜功目之致小人勿用亦以爲髙宗誤用小人之言故伐鬼方夫小人勿用此在克鬼方後與師卦上六開國承家小人勿用正同乃以小人爲興師之由則必如宋之國破君亡而必不興師乃爲君子乎漢武自訟尙以齊襄復九世之讎爲辭況西落本成湯所服而中衰叛去則非髙宗聖主必不能爲之振興者徒以拘儒黷武之說橫據胸臆遂欲以此升降古王何其妄也此言濟世之難如此】

六四繻【釋文作襦子夏王廙本作襦說文作需王弼云繻當作濡】有衣袽【說文作防絜緼也京房本作防子夏傳作茹】終日戒象曰終日戒有所疑也

咸爲大坎而三剛連比如舟之濟水者然自九四來初一陽中虛而舟之罅漏生矣舟漏則濡此四之所以爲繻也繻者濡也【見王氏注】特衣有敝防可塞舟漏故敝防名袽而四在咸時所云居三剛之中而連比若舟者卽互幹也幹爲衣而去幹中畫而示以罅則衣已敝破乃卽此敝破之衣而塡之互幹之中一如敝防之塞舟漏者則𨿽濡而有衣袽矣顧衣袽可恃乎釁舟用臭防一釁再三顧𨿽幸濟亦安可不戒也系曰四多懼懼卽戒也象傳曰有所疑也疑亦有懼意蓋離爲日四處互離中而又當下離之盡故曰終日其又曰疑則以四居咸互巽之三巽固有疑象耳繻繒采也卽漢制以帛邊繻頭爲闗門符信者故舊說以終日戒爲闗防戒嚴之意則是以漢制解周易矣若直釋作衣則衣又有衣無理且與濟義不合虞氏易謂伐鬼方三年旅人愬勞衣服皆敗鬼方之民猶或寇竊故終日戒之則以振旅之際而猶慮敵人竊其敗衣非笑話乎按說文引易作需有衣防需濡便文而王輔嗣注直曰繻當作濡則猶是漢晉人師承有據之言若夫袽防帤同音同是敗絮塞舟漏之物故徐鍇云帛臭臭者敗也黃庭經云人間紛紛臭如帤亦指臭敗而尙書盤庚篇有云若乘舟汝勿濟臭厥載則竟以臭爲敗漏之義似乎帛臭之名原以治臭爲臭者此正與濡舟之說更相發明學者審之

九五東鄰殺牛不如西鄰之禴【漢書作瀹】祭實受其福象曰東鄰殺牛不如西鄰之時也實受其福吉大來也九五以泰幹中陽推之塡坤之中陰陰陽易而東西分焉坎爲水與西金伍曰西鄰離爲火與東木伍曰東鄰【虞氏易以震爲東兌爲西震動五殺坤兌動二體離是以五爲東鄰二爲西鄰大謬】𨿽旣濟之世國無兩大而第以水火敵應觀之儼鄰比之相分峙者彼夫百物俱濟各主饗祀而其在東者變幹畜而爲離牛且加之坎刑之刃【坎爲刑律】是殺牛也在西者移坤牲而作坎豕且承之夏離之禮是禴祭也【禴夏祭名離爲夏爲禮】奢不如儉衰不如盛冬烝之用牛不如夏禴之用豕所謂時也得其時則吉之來且大矣豈止小者亨而已哉【按坊記云君子不以菲廢禮不以美沒禮苟非禮𨿽美不食焉易曰東鄰云云又應邵有云泰山不受季氏之享而易美西鄰之禴此但以不如立說非解易義】李氏易解載崔憬說以有周受命之日爲言且云按尙書克殷之嵗厥四月哉生明王來自商至於丰丁未祀於周廟四月殷之三月春也則明西鄰之禴得其時而受祉福也繹其意似謂此四月克商之後來祭周廟向使在商則時尙三月爲春春當郊祀殺牛以祭而今爲周之四月四月惟夏則禴祭矣商之殺牛不如周之禴祭者一失時一得時也其說甚巧但崔氏原文則以上坎爲月月出西方謂之西鄰下離爲日日出東方謂之東鄰此本康成舊說卽以東鄰爲紂國中西鄰爲文王國中亦系康成坊記之注朱氏旣祖鄭氏說以東爲坎以西爲離反謂九五居尊不如六二之得時其於卦義爻義全不可解乃又曰當文王與紂之事則是以九五爲紂六二爲文王與康成舊注又不合矣且驗之象傳吉大來句周章難明未有吉在二爻而五大來者若程傳於大來之注曰亨小初吉是也則以亨小爲吉大其可通乎且六二喪茀猶吉大乎【東海世子母病郭璞筮得明夷之旣濟曰不宜封國坤爲國坎折之卽此爻也】

上六濡其首厲象曰濡其首厲何可久也

上易益巽之首而爲坎窞勿謂旣濟也首濡矣吉且厲矣故曰柔不可止也濟亦不可久也所謂終亂如此

【坎下離上】三易卦

易否【五來二往】

【又易】恆【三往上來】

損【初往四來】

未濟亨小狐汔濟濡其尾【史記引作狐涉水濡其尾】無攸利

彖曰未濟亨柔得中也小狐汔濟未出中也濡其尾無攸利不續終也𨿽不當位剛柔應也

反旣濟則未濟矣旣濟曰亨未濟亦曰亨以未濟終濟也旣濟以陽始而內柔居中曰柔得中未濟以陽終而外柔居中亦曰柔得中以內外一中也第得中無內外出中有內外而旣之與未從此判焉中者極也我所守也濟者由此以達之彼也方旣濟時水在外而火在內由中以濟水而已出乎此今乃未濟火在外而水反在內一涉足而水已濡之求其由此而濟之以出乎中勢乃甚難故內坎爲水而此非水也必假物以象之則坎當爲狐【見九家易】且又不止狐也內坎爲狐三五之坎當爲小狐【見何氏訂詁】乃小狐之濟則正丁坎剛之外離剛之內所云一柔得中者而究未能出【未出中三字正未濟之未絕大闗鍵從來未經拈出】則幾濟而仍未濟焉所云汔也汔者幾也汔濟非濟也故曰未也蓋陰不可終陰終則道窮【見上卦】陽不可終陽終則陰與陽無不窮【雜卦曰男之窮也指陽窮序卦曰物不可窮也物該陰陽言】窮則續之曰續終苟能續則未濟終濟𨿽曰濡尾曰無攸利何害焉𨿽旣濟六爻陰陽皆當位未濟六爻陰陽皆不當位而剛柔內外尙能相應何勿終焉旣濟求濟未濟亦求濟旣濟不可窮未濟亦不可窮而易義已備文王以未濟終全易者如此狐善涉水且尾長故涉必濡尾古語狐欲渡河無如尾何可驗余見前卦【史記春申君引易狐涉水濡尾以爲始易終難韓嬰詩云官怠於宦成病加於小愈引易小狐云云皆續終之義】

象曰火在水上未濟君子以愼辧物居方

物者陰陽也猶云坤陰物乾陽物也方者位也猶云初率其詞而揆其方也辧則物自解所云分也居則類自合所云聚也此正文王推易一法而夫子於系詞發其始【方以類聚物以羣分】於大象六十四卦之末直明揭而終結之一篇之中三致意焉故乾坤聚之始旣未分之終聚始爲居方分終爲辧物而卽此一卦六爻之中奇偶分列卽辧物也奇自爲奇偶自爲偶卽居方也故夫子於說卦一皆該以方【如震東方離南方乾西北方類】於敍卦一皆該以物【如物生必蒙物穉不可養類】而其於雜卦曰否泰反其類也於序卦未濟曰物不可窮也則以否泰者爲旣未推易所自來而於否泰揭類字見其類聚於未濟揭物字則見其羣分也嗚呼微矣

初六濡其尾吝象曰濡其尾亦不知極也

初在損居四未出中之時也見摧於陽剛而易居水裔與中逺矣而乃居坎窞之中而思以求濟尾則濡矣濟於何有夫中者極也【廣韻極中也屋極曰中按李鼎祚解易亦以極爲中但指四爲濡尾不同】中極甚遙相望未可及而褰裳濡足則亦不知極之所在爲何等矣按旣濟之初亦有濡尾曳輪語而此卦初二分見之以爻義各有在也王輔嗣不明象數而自爲義例槪以君臣比應彊合卦位而言易者悉遵之易焉得不長晦乎

九二曳其輪貞吉象曰九二貞吉中以行正也

互坎輪在前而迣而不進與旣濟曳輪同而陽居正中中以行正則惟否五之易爲能貞耳卦三言貞吉皆以能守爲義未濟不急濟是以終濟九二有焉

六三未濟徵凶【朱氏本義疑利字上有不字誤】利涉大川象曰未濟徵凶位不當也

三以恆幹之中陽易以震陰𨿽乾震皆剛勇於徵行而此固未可遽濟時也但內坎之川則已逾險中矣涉矣前徵𨿽凶所利者此耳位不當謂處正互兩坎之間非當濟之位與上𨿽不當位義又別未濟六爻不當位豈止三乎朱子疑利涉上有不字此亦意及之耳易學四同遂增一不字著書之宜愼如此

九四貞吉悔亡震用伐鬼方三年有賞於大國象曰貞吉悔亡志行也

未濟總須貞而四以貞濟此正守中將出時也特未濟之四卽旣濟之三𨿽勞逸不同功過亦異而其爲振興而圗濟世則事一也故四在損時居外艮互坤之間取初剛而塡之坤方艮鬼之門謂之伐鬼方此與旣濟亦何異而特其時當震動四之所履爲互震卽震也時當行賞四塡互坤爲大國開國承家卽賞也則猶是三年【初至四亦三位】而一憊一賞勞逸功過頓殊矣坎爲志功成而有賞故志行

六五貞吉無悔君子之光有孚吉象曰君子之光其暉吉也

五自二往作離日於天中而下使坤眾爲坎以受日光是君子之光也是離中與坎中交相孚也是得中而濟者也吉也坎離中合如符信然故凡坎離皆有孚象其稱君子以五本陽位陽者君子也若以暉頌光者暉光之本也此推原言之以此離之五本否之幹中遡日光以見天光故曰其暉吉言其暉已早吉矣按周禮眡祲以十暈爲十煇煇卽暉字皆以光气內斂爲言故詩曰庭燎有煇言向曉則其光將斂管輅云日中有光朝日爲暉正以日中光散朝日光斂耳程朱以爲暉者光之散則相反矣且詞無證據亦何可杜撰如此【晉史孫登謂嵇康曰火生而有光不用具光而果在於用光人生而有才不用其才而果在於用才故用光在乎得薪用才在乎識貞此亦貞吉爲光之說】

上九有孚於飲酒無咎濡其首有孚失是象曰飲酒濡首亦不知節也

此終濟時也而狃於必濟仍未濟矣故卦以未終而爻亦終以未然之意以爲如是可續終耳上以恆幹之中而易之加互坎之首此時下坎與互坎均出險矣以此求濟更無所爲水也向之離坎相孚者本孚以水火而今已出險而踞髙位坎有罇酒【見坎卦】而離鼓歌而饗之則其有孚者又在飲酒飲酒何咎乎需時求濟假以宴樂正貞守者所有事而無如亦濡其首也【濡首畢竟屬飲酒言觀飲酒濡首連出可驗本義反云如狐之涉水而濡其首是夫子文爲無理矣】夫首者幹也【說卦幹爲首】恆幹之體加於坎上一若舉乾首而埋之坎酒之中溺於川猶可救溺於酒不可救矣所云有孚者失於是矣夫初以急濟而不知極今以必濟而又不知節節者時也在中爲時得時爲節始濟終濟其不可自恃如此虞仲翔極舉推易之法而不能徧推以盡其致如此上九亦知乾在坎上爲濡首然第知未濟爲否所推不知又爲恆所推因但舉否推之例曰幹爲首五動則首在酒中是以否三幹爲首而降五爲二則以上干之首而埋之下坎之酒中其爲說非不極精甚確與俗之言象言數者十倍有進而不知此是五爻之解與上何渉乎世之欲得其理者以此諦觀則思過半矣【否是二五推恆是三上推損是初四推故三上只推恆卦不及否損他仿此】

仲氏易卷二十六﹤經部﹐易類﹐仲氏易﹥

欽定四庫全書

仲氏易卷二十七

翰林院檢討毛奇齡撰

系辭上傳

此十翼文也舊以上彖下彖上象下象上系下系文言說卦序卦雜卦爲十翼而此二翼者從釋彖釋象後専釋周文當日作易屬辭之意故曰系辭系者屬也第屬辭指文王如辭中早有繋辭焉而明吉凶與系辭焉而命之諸語豈夫子自指之故舊以此爲系辭如王肅本李鼎祚本皆作系辭上系辭下【按侯果亦有下系冇天道地道人道語先於王弼宋人謂上下分自弼注非是】惟史記引此辭同歸而殊塗一致而百慮作易大傳說者謂史遷曽受易楊何何自爲【或作遷自爲謬】故特加大以別之大抵二並發明推易分聚以屬之爲卦辭爻辭之例𨿽重言彖爻大義並蓍筮布揲諸法而大防在屬辭則系辭名焉若轉易之義則雜卦言之對易則序卦旁及之至說卦則借以釋經與爾雅釋詩同一義例詳見傳下

天尊地卑乾坤定矣卑髙以【鄭康成本作已】陳貴賤位矣動靜有常剛柔斷矣方以類聚物以羣分吉凶生矣在天成像在地成形變化見矣

乾坤定位而全易見焉六子之本乾坤與周易之首乾坤皆以是也【夏易首艮商易首坤異是】乃卽以位之卑髙【卽尊卑也其曰卑髙者以卦爻從下起也】而定爲因重之法或下或上互相區別而卦位爻位之貴賤亦以是定【卦位如剝復分死生否泰分君子小人類爻位如二譽四懼三凶五功類】乃又諦觀諸六十四卦中其爲變易者幾何交易者幾何變易者以陽變陰以陰變陽變者爲動不變者爲靜【如乾變坤則陽動陰靜坤變震則陰動陽靜類】交易者以下卦交上卦以八卦交六十四卦上交者爲動下受交者爲靜【如下幹上干則上動下靜下乾上坤則坤動乾靜類此申言羲畫以起推易詳見二卷】就其或動或靜者而反覆審測令有常度則其中有剛者有柔者有柔而剛者有剛而柔者而剛柔斷乎其中剛柔者陰陽也陰陽旣斷可以屬辭矣乃於是倡爲推易之例曰方以類聚取此六十四卦三百八十四爻中其上下方位陰陽合並者謂之聚卦【除乾坤成列外如否泰爲三陰三陽合並剝復爲五陽一陰合並姤夬爲五陰一陽合並類】夫陽與陽類陰與陰類而從而聚之是類聚也乾卦所謂亦各從其類者是也乃卽此卦畫之類聚者【物爲陰物陽物卽卦畫也說見二卷】而於以推移而分易之謂之分卦亦謂之易卦【如移泰二爻於上則爲賁移否二爻於上則爲革類易卦者以移易爲卦與變易交易不同變者陽變陰陰變陽此但移之耳未嘗變也交者陰陽各出其一對待交易此止移其一爻無對待也此例從來言易者皆未之及】夫聚陽爲陽羣聚陰爲陰羣而此爲分之是羣分也否卦所謂大人否亨不亂羣是也而於是乃爲之辭就分所自來而依象立言在彖有彖辭【如訟以遁三易二而彖曰剛來而得中旣未濟以泰二易五否五易二而皆曰柔得中類】在爻有爻辭【如訟初移中孚之兌兌爲言則爻曰小有言旣未濟三四爻移損益之坤艮坤爲方艮爲鬼防門則爻皆曰伐鬼方類余見二卷並各卦下】𨿽卦自羲畫文未嘗推卽羲但畫卦重卦亦未嘗移易而文王以推易爲屬辭之法而審其美惡著其休咎遂屬之爲吉凶之辭以爲司筮司占推易定繇所自始使列國史氏就辭論事疑鬼疑神斯世所相傳而驚且怪者而皆本諸此何變化也然且辭義之博震雷巽風離日坎月以至艮山兌澤乾金坤土震竹巽木牛馬甲兵井繘牀胏凡天地間有象有形者皆得以變易造化而爲之辭其屬辭也如此【専指系辭言故謂之贊周易不然則涉羲易矣】

畫卦無陰陽分聚之法自不曉推易卦爻俱晦至於辭則開卷防昧兩漢至今其同在漆室久矣小年讀易疑憤滿胸至讀系則廢捲累月日方物分聚豈無實指而漢儒就卦爻推測則或水或火【鄭氏云類聚羣分謂水火也】或陽或陰【九家易云陽道施生爲方陰主成物曰物】或坤或乾【虞氏云坤方道靜故類聚幹物動行故羣分】或姤或復【九家易以姤卦陽爻聚於子爲類聚復卦陰爻羣於子爲羣分】全無把鼻而王弼矯枉槪以混沌施之但曰方曰物不立義疏致宋人憑臆無所捉摸以方爲情曰情向以物爲事曰事物又以方爲理曰事理以物爲形曰物形【如程氏謂事有理物有形事則有類形則有羣】又總以方爲事理總以物爲事物【如本義方謂事情所向下又總云事物善惡】周章蔑略東投西驀而至於分聚則全不問何等爲聚何等爲分何故言及聚何故言及分朦朧冒昧迷悶不釋而近之言易者且援及康成樂記之注以方爲行虫行虫識道理故稱方以物爲植物植物不識道理故僅稱物且引楊愼以方爲虸蚄張有復古編以虸蚄爲子方作據嗟乎經學之晦蝕一至於此尙不痛自振拔而動狃成說轇固不解亦獨何矣

是故剛柔相摩八卦相蕩【或作蕩義同】鼓之以雷霆潤之以風雨日月運【姚信本作違形誤】行一寒一暑乾道成男坤道成女幹知大【王肅本作泰】始坤作【虞翻姚信本作化】成物幹以易知坤以簡能易則易知簡則易從易知則有親易從則有功有親則可久有功則可大可久則賢人之徳可大則賢人之業易簡而天下之理得矣天下之理得而【馬融王肅本而下皆有易字】成位乎其中矣

剛柔相摩卽推陰推陽也摩者推也【兩物相推爲摩】八卦相蕩從八卦之已重者而移易之蕩者移也【如移舟爲蕩舟可見】此時陰陽已成故稱剛柔畫卦已成故稱八卦夫震艮巽兌卽雷霆風雨也坎離卽日月也今乃以推移摩蕩之法而鼔之潤之運行之以此推彼以彼推此一往一來如寒暑然而總要之於乾坤之成列【成男成女卽成列也】故曰乾坤成列而易立乎其中矣夫乾坤成列則止一知能只一易簡而萬事萬化皆從此出其有體有用如此【幹知爲知坤作爲能大始卽資始其云大者以八卦始乾坤而坤又始於幹也何氏曰易知則不逺人以爲道故有親易從則聖人夫婦皆能故有功】聖人以徳業配久大而成六位【見幹】以守寶位【見下系】參天兩地豈外是焉【本義分章句以此上爲第一章

非是】

聖人設卦觀象系辭焉而明吉凶【虞氏本有悔吝二字誤】剛柔相推而生變化

夫所謂類聚羣分而生吉凶者系辭也前未明言系辭故此以系辭直揭之所謂成形成像而見變化者卽推易也前未明言推易故此以推易特指示之蓋三易之法文王倡之惟夫子能知之然不欲明言但以隠微相防悟如雜卦明有轉易然閟不一及序卦補言對易然若不解對易者可驗也設者倡施也已成之卦文不再畫而乃曰設卦則明明以推易爲文所設矣設推易之卦觀其象而系以辭吉凶之生生以此矣天地卽剛柔推剛柔爲辭而變化見此卽變化矣仲長統傳曰𨿽周物之智不能研其推變以推能變化故以推變合言此皆善解處【按李鼎祚謂文王觀六十四卦三百八十四爻之象而系屬其辭則爻辭皆指文王與史記同】

嘗集徐仲山許講推易之法其子東謂說經必有據向疑輔嗣說易啟宋人杜撰之習以少據也推易何據耶仲山歷引焦贑虞翻侯果蜀才九家易諸家以示之時方說上系東誦類聚羣分語曰得之矣仲山曰未也試訖誦之至此二語仲山故朗聲以和其誦曰何如東拜曰聖人明指之而世不察何也此見康熙丁夘是齋錄

是故吉凶者失得之象也悔吝者憂虞之象也變化者進退之象也剛柔者晝夜之象也【虞本作晝夜者剛柔之象】六爻之動三極之道也是故君子所居而安者易之序【虞本作象】也所樂【虞本李氏易解俱作變】而玩者爻之辭也是故君子居則觀其象而玩其辭動則觀其變而玩其占是以自天祐之吉無不利【元吳澄本刪是以下十字】

從吉凶變化而申言之悔吝與吉凶爲類剛柔爲變化所推此總卦爻辭也若獨言爻辭則六位具而三才備焉【陸績曰初二下極三四中極五上上極何氏訂詀曰三極者天地人也六爻初二爲地三四爲人五上爲天三爻一爲地二爲人三爲天】故以此爲筮揲所始則靜用所次之卦辭動用所占之爻辭【居止也安也卽靜也樂者動也論語曰知者樂又曰知者動可驗序次也卽居次之義居玩卦之次而又曰玩辭則知玩卦辭也動玩爻之辭而又曰玩占則知玩所占之爻辭也】

彖者言乎象者也爻者言乎變者也吉凶者言乎其失得也悔吝者言乎其小疵也無咎者善補過也是故列貴賤者存乎位齊小大者存乎卦辧吉凶者存乎辭而彖辭爻辭因之以分故第以吉凶言【不及變化】而悔吝無咎皆可類見蓋卦有卑髙大小之位【見前】著爲推易而總存之於辯吉凶之繋辭則所謂類聚羣分而吉凶生所謂系辭焉而明吉凶者如是其三致意也

憂悔吝者存乎介震無咎者存乎悔是故卦有小大辭有險易辭也者各指其所之

若夫前所云憂悔吝者只存乎介介者吉凶之間也震無咎者只存乎悔震者厲也悔者變也【見乾卦】但從吉凶之辧推曁之而於此爲辭者【指上言乎其失得諸語】卽於此爲占【存乎介諸語】𨿽卦辭爻辭各有小大險易而辭各指之其以辭爲占如此

易與天地準故能彌綸天地【陸徳明本作下】之道仰以觀於天文俯以察於地理是故知幽明之故原始反【鄭氏虞氏李鼎祚本俱作及】終故知死生之說精气爲物防魂爲變是故知鬼神之情狀

是何也則以易本乾坤而天地之道皆彌綸其中焉【彌滿也說文雲開弓也謂弓開則滿也王肅云綸者纒裹也統之爲包絡之義故虞翻曰易在天下包絡萬物】故仰觀俯察則乾坤成列而陰陽以分【幽明卽陰陽】乃推其陰陽之初聚者曰原始【九家易曰陰陽交合物之始也】陰陽之旣分者曰反終【九家易曰陰陽分離物之終也】原始則陰精陽气聚而爲物【王弼曰精气絪緼聚而成物亦以聚言又朱漢上曰气聚爲精精聚爲物】反終則魂升魄降散而爲變【防散卽推移皆指卦言故京房易有防魂歸魄之卦𨿽說與推易不同然其爲卦則一也又鄭康成以精气爲七八防魂爲九六七八木火之數九六金水之數木火用事則物生故曰精气爲物金水用事則物變故曰防魂爲變𨿽其理有之然與詞義不合若後魏正光歷推四正卦術焦延壽用卦气值日皆術數別學與易無與矣】凡陰幽陽明始生終死鬼歸神伸之說由推易以爲彖象而玩辭玩占歷歷知之【物卽方物舉物而方在其中變卽變化舉變而化在其中】

與天地相似故不違知周乎萬物而道【鄭本作導】濟天下故不過旁行而不流【京房本作畱】樂天知命故不憂安土惇乎仁故能愛範圍【馬融王肅本作犯違猶裁成也】天地之化而不過曲成萬物而不遺通乎晝夜之道而知故神無方而易無體

以此參天地周萬物𨿽行權反正旁行側見而未嘗流失在天爲樂天在地爲安土是天地爲我範圍萬物於以曲成通於寒暑運行晝夜往來之道而歷見其知者也然則方以類聚而分之則無方物以體分而易之則無體屈平曰聖人不凝滯於物而能與世推移無方無體𨿽物也何凝滯焉【前以分屬物而此曰精气爲物以聚言前以聚屬方而此曰方無體反以分言此皆互言之以見變化處】

一陰一陽之謂道繼之者善也成之者性也仁者見之謂之仁知者見之謂之知百姓日用而不知故君子之道鮮【鄭氏本作尠】矣顯諸仁藏【鄭氏本作臧云善也】諸用鼔萬物而不與聖人同憂盛徳大業至矣哉富有之謂大業日新之謂盛徳生生之謂易成【古蜀本作盛】象之謂幹效【陸徳明本作爻蜀才本作效】法之謂坤極數知來之謂占通變之謂事陰陽不測之謂神

夫物與方卽陰陽也陰陽卽道也向所謂由易簡以推知能而盛徳大業皆由此出者以爲繼道者善也乾元坤元皆善長也【乾健坤順皆陰陽之徳故可以善言】繼善而成之者性也成已成物皆性生也【此性單指人言故可兼成已成物性成於善故孟子謂性善】然且得陽之性者曰仁得陰之性者曰知仁見則謂仁知見則謂知隨其見於人者而稱之彼百姓日用何嘗非道特不知故道鮮耳【知字應上知幽明以下數知字】有如仁顯乎外而用蔵乎內震動萬物而不假聖人憂世之憂此正向所謂盛徳大業而各得其至者有如是也然則由盛大以見推易而屬辭應占變化不測夫豈無所謂而云然者乎生生推易之法效法者呈其法也【韻防曰效呈也進也韓信願效愚忠唐書持眾美而效之】陽之變陰從坤始故推移轉變其法首於坤見之而後推極其三百六十四爻之數以爲彰往察來占卜之事吉凶變化皆本於易

夫易廣矣大矣以言乎逺則不禦以言乎邇則靜而正以言乎天地之間則備矣夫幹其靜也専【陸績本作虫】其動也直是以大生焉夫坤其靜也翕其動也辟是以廣生焉廣大配天地變通配四時陰陽之義配日月易簡之善配至徳

則何其廣大也是乾坤之大生廣生推遷不窮者卽天地也卽四時日月也卽至徳也【大生廣生卽生生之謂易所謂推易之法】

子曰易其至矣乎【吳澄本以此句割系至徳下刪子曰二字】夫易聖人所以崇徳而廣業也知崇禮【蜀才本作體】卑【或作俾】崇效天卑法地天地設位而易行乎其中矣成性存存道義之門是故盛徳大業斷自乾坤成列始【成性卽成之者性性善在中此陰陽道義之門戶也】

聖人有以見天下之賾而擬諸其形容象其物宜是故謂之象聖人有以見天下之動而觀其防通以行其典禮系辭焉以斷其吉凶是故謂之爻【易學四同以此五十六字與後重出刪去】

然後以六十四卦三百八十四畫之賾且動者爲彖爲爻【彖者言乎象者也故象卽彖也羲爲爻畫文爲爻辭】就物之形象【物卽陰陽說見前以各有所宜曰物宜形容卽形象所云成形成像也】推移【防通】立法【典禮卽法也立法說見前】而於焉屬辭所謂類聚羣分而吉凶明者旣明之可斷之也此系辭也此又致意也

言天下之至而不可惡【荀爽本作亞云次也】也言天下之至動【鄭氏虞氏本俱作頤鄭云當作動虞氏云動舊誤作賾九家易作】而不可亂也擬之而後言議【諸家及鄭氏本俱作儀】之而後動擬議以成其變化【易學四同移此三十五字置後極天下之賾者上不通】

繋辭者言也乃其所言有善【繼之者善】無惡【鄭康成注作烏落反】則不可惡靜正不禦【見前】則不可亂擬議推移而變化成焉所謂剛柔相推以生變化者旣生之當成之也此推易也此又致意也

鳴鶴在陰其子和之我有好爵吾與爾靡【古一作縻京房作劘】之子曰君子居其室出其言善則千里之外應之況其邇者乎居其室出其言不善則千里之外違之況其邇者乎言出乎身加乎民行發乎邇見乎逺言行君子之樞機樞機之發榮辱之主也言行君子之所以動天地也可不愼乎

此下七節本文言傳文而脫誤於此者【吳澄本竟刪此七節】

同人先號咷而後笑子曰君子之道或出或處或黙或語二人同心其利斷金同心之言其臭如蘭【漢晉諸家易皆以諸所贊屬互卦言如中孚互艮震震爲言行又艮爲門故曰樞震爲動故曰機此則同人互乾巽乾爲金巽爲利又巽爲艸木爲臭後謙與節皆有互震故有徳言禮言及言語爲階語按之良是後漢郎顗疏奏臣願陛下發揚乾剛援引賢能勤求機衡之寄以獲斷金之利此以二人指君臣言與文言斷節取義正同漢人易傳與韓嬰詩皆仿此體】

初六借用白茅無咎子曰苟錯諸地而可矣借之用茅何咎之有愼之至也夫茅之爲物薄而用可重也愼【一作順】斯術也以往其無所失矣

勞謙君子有終吉子曰勞而不伐有功而不徳【鄭氏本作置云當作志】厚之至也語以其功下人者也徳言盛禮言恭謙也者致恭以存其位者也

亢龍有悔子曰貴而無位髙而無民賢人在下位而無輔是以動而有悔也

此見乾卦文言傳

不出戶庭無咎子曰亂之所生也則言語以爲階【姚信本作機】君不密則失臣臣不密則失身幾事不密則害成是以君子愼宻而不出也

虞仲翔以節本泰卦故坤爲亂互震爲言語乾坤爲君臣此亦推易法

子曰作易者其知盜乎易曰負且乘致寇【古本作戎宋衷謂戎誤】至負也者小人之事也乘也者君子之器也小人而乘君子之器盜思奪之矣上慢下暴盜思伐之矣慢蔵誨【虞氏本作悔云坎心爲悔】盜冶【鄭氏及諸家本作野太平廣記作蠱】容誨淫易曰負且乘致寇至盜之招也

仲氏易卷二十七

欽定四庫全書

仲氏易卷二十八

翰林院檢討毛奇齡撰

大衍之數五十其用四十有九分而爲二以象兩掛一以象三揲之以四以象四時歸奇於扐以象閏五嵗再閏故再扐而後掛【京房本作卦謂再扐而後布卦按班固律曆志衛元嵩元包運蓍篇引後文天一地二天三地四二十字與天數五一段相接此引經偶參錯處程傳朱本義遂將天一地二二十字與天數五至行鬼神也一段合並之且移之大衍之數之上則以後儒之說攺聖經矣至季本作易學四同又將後易曰知變化之道者二句共十五字連天一天五二段總加之大衍之數之上嗟乎聖經之遭戹如此】天數五地數五五位相得而各有合天數二十有五地數三十凡天地之數五十有五此所以成變化而行鬼神也

夫如是可以占矣於是倡揲筮之法曰大衍洪範曰卜五占用二衍忒衍者推演也大衍者所以推演揲筮之法而得其大焉者也【大衍指筮言舊指天地之數謬矣蓋以天地之數爲大衍非大衍卽天地數也】其數五十卽下文天地之數五十五也只言五十者蓍數五十【凡蓍五十莖】且亦以天地生成之數止五十也【生數止五成數止十故稱五十鄭康成謂五行气並故減五不可解】其用四十有九者謂用之爲大衍則只四十九【揲蓍用四十九其法先取五十蓍捨去其一】蓋蓍圓卦方【見後文】蓍數奇卦數偶故分天地五十五數而以四十九數爲衍蓍之數六爲卦數【卦六爻也李鼎祚云大衍五十用四十九而以卻一並餘五備六爻之位】蓍圓象天卦方象地且五十全數必不可以作七八九六大衍之用【謂推之不合】故必減也乃以四十九蓍兩分之左右以象兩儀【將蓍分左右兩處不言太極者崔憬以捨一蓍爲太極或以四十九數合而未分時爲太極】又掛起一蓍【掛懸也分蓍爲兩任取兩中一蓍掛之與兩分之蓍配而爲三孔穎達曰掛之左手最小指之間】以象三才於是以四數數蓍而連撥之【連撥爲揲】象春夏秋冬之四時【一蓍爲一時四者以四數也】夫向之掛一者奇也謂零也今之所揲之餘者扐也謂勒之指間也向已掛奇於指間而今又四揲左右之蓍而仍歸於此是歸奇於扐也【虞氏以扐爲次小指間宋儒以爲三指之兩間何氏訂詁謂別置案間皆與本文不合】此象閏也閏者余也【歷法每嵗三百五十四日餘十二日積之三嵗而加一月曰閏】以四揲之餘而歸於此四揲象四時時余爲閏則此亦閏也而乃取奇扐所合而並數之而奇偶之數見焉【統左右所餘合之掛一或五或九五爲奇九爲偶以五隻一四九有兩四也】此一變也然而卦不一變蓍不一揲當有再數其餘者卽再扐也四時更五嵗而得再閏【前三嵗一閏尙餘六日以加一月止三十曰而三嵗所餘有三十六日也故兩嵗二十六日合前六日又加一月再閏】玆之蓍筮者合兩分一掛二揲【宋儒以二扐爲二節則無兩分矣扐卽揲中事耳】爲五節可當五嵗而亦得再閏是再變也再變𨿽亦有奇偶而尙未成爻則再扐者其次而旣扐而後又復掛一爲三次而三變以成【再變只言扐三變只言掛此互文也總是二變三變並如初法或謂初掛後二變不掛非是】三變成而一爻定焉【合三變所餘觀之如三次皆奇則爲老陽三次皆偶則爲老陰老則當變矣如二次奇一次偶爲少陰二次偶一次奇爲少陽此卽一陽爲男一陰爲女之例一爻成止得一畫一畫三變故六畫十八變按陰陽老少之說起於占筮家以占筮有動變故不得不用其法考崔憬立說謂說卦云幽贊於神明而生蓍參天兩地而倚數明揲蓍當倚數也乃其云參天則謂陽數從三始順數而至五七九不取於一也其云兩地謂陰數二起逆數而至十八六不取於四也乃以其數配八卦則艮爲少陽數三坎爲中陽數五震爲長陽數七幹爲老陽數九兌爲少陰數二離爲中陰數十巽爲長陰數八坤爲老陰數六合上八卦所配數計之剛有五十故曰大衍之數五十也不取天數一地數四者八卦之外大衍所不管也蓍取四十有九者法長陽七七之數也卦取六十四者法長陰八八之數也所謂蓍圎而神像天卦方而智象地也其說頗悉但天一地四大衍不管李鼎祚嘗非之況少陰少陽只及七八而不及五十則漏義不止一四矣要之老少之說占筮家有之後人附防多失本意耳】乃若所云數五十者非他卽天地生成之原數也【五爲天地生數十爲天地成數合稱五十此夫子自解與崔憬諸說不同】夫天數地數分布五位【虞氏易曰天數五謂一三五七九地數五謂二四六八十五位五行之位也】而陰陽各合【五位相得而各有合有二說一曰甲乾乙坤合木丙艮丁兌合火戊坎已離合土庚震辛巽合金天壬地癸合水一曰一六合水二七合火三八合木四九合金五十合土】由二五分之以合爲五十有五【一三五七九爲二十五二四六八十爲三十合之五十有五】而統名五十卽凡鬼神變化皆在於是而況區區大衍乎哉

按鄭康成注大衍之數其於五位相得而各有合最爲明晰如雲天一生水於北地二生火於南天三生木於東地四生金於西天五生土於中此五生數也然而陽無耦陰無配未得相成也於是地六成水於北與天一並天七成火於南與地二並地八成木於東與天三並天九成金於西與地四並地十成土於中與天五並而後五位以成蓋天地之數有五卽五行之數【此天地數五卽天一地二天三地四節意而稍異其說者】一水天數合地六爲一匹二火地數合天七爲二耦三木天數合地八爲三匹四金地數合天九爲四耦五土天數合地十爲五匹故二五陰陽各有合焉【五匹故二五各有合】此本注天地五十五數而用之爲大衍之數之說乃準其數目核其次第析其方位詳其分並儼然一二三四金木水火中邊奇偶四正四維灼灼在目𨿽漢晉唐儒凡說易者從無繪圗之事【易圗繪起於宋】而儼然有一圗存於目中因之華山道士陳摶者竊之爲圗且隠其所來不曰大衍之數圗而曰河圗以爲陰與大衍之數合使人可信乃以圗注衍數者反曰衍數合圗並取幹鑿度【易緯書名】太乙下九宮法【出幹鑿度下篇】見之後漢書張衡傳中者【張衡奏疏注中載其法】竊名之曰洛書而於是經學乃大晦焉夫大衍之數𨿽亦易學所固有卽太乙下九宮法亦衍數之最有據者然總非圗書蓋太乙九宮顯然爲漢儒所遵然並無名洛書者故張衡疏中盛稱律曆卦候九宮風角而疏末又另舉河洛六藝篇名並不混及可驗也如此注爲康成所撰凡漢晉唐儒皆宗之【如虞翻荀爽王弼李鼎祚諸易俱本此說】然並不曰此河圗之數況康成於下文河出圗洛出書注又別云春秋緯云河以通幹出天苞洛以流坤吐地符河龍圗發洛龜書感河圗有九篇洛書有六篇此數語並見之漢書及列史誌中是大衍之數本康成所注而康成自云此非河圗河圗有九篇則他人不得攙一語矣況自摶授圗後其徒劉氏與邵氏各相抵牾【考宋史諸書摶授圗李漑漑授許堅堅授範諤昌諤昌授劉牧又授先天古易於種放放穆修修李挺周惇頤挺邵雍惇頤程顥程頤】劉以五十五數爲洛書【今之河圗也】四十五數爲河圗【今之洛書也】而邵氏反之其時學者無所適從而胡瑗門人阮逸者乃僞造闗朗易傳袒邵辟劉於是南宋儒者多是邵說然終涉疑義乃又假爲蜀山隠者所授作龍馬旋毛文【其說始於鄭樵通誌而成於蔡元定今其說盛行矣】襲司馬君實潛虛畫數��甲文【卽洪範皇極】攺易星防思鏝飾其隟而不知紪漏益甚蓋河圗久亡自尙書周康王時有天球河圗在東序語【河圗有九篇故書與赤刀大訓相對】而其後遂不可考故漢世緯書妄倚河圗立說者凡百十家列史誌中多載之【如河圗著命河圗玉版河圗稽命曜河圗括地象類】皆無所稽驗而孔安國曰河圗卽八卦此亦厭世之紛紛故直捷指之而不知其說之又有礙也【據聖人則之則非八卦可知耳】若大衍之數原配八卦故其後卦數悉從此起如坎爲一數則以說卦云坎北方卦而天一生水於北正與相合離爲二數以說卦云離南方卦而地二生火於南正與相合推之乾坤震兌皆然故數有一定坎一離二震三兌四乾六巽七艮八坤九此本之夫子之書萬不可易而作僞洛書者竊太乙下九宮法而不得其說誤以坎北離南方位當之而不知九宮方位又自不同九宮明云太乙行八卦【先有卦後有法則非洛書又可知】從坎北始坎數一故履一也乃自北而南則下於坤宮以坤數九故戴九九非南離數也又自南而東下於震宮震三故左三乃自東而西則又下於巽宮惟巽七故右七焉不然七豈西數哉於是其法曰每四乃還遂還而憇於中央中央者太乙宮也以中央無卦也乃又自此從西北始而下於乾宮乾數六則六爲右足又從西北而東南下於兌宮兌數四則四爲左肩此與巽爲互易者也又從東南而東北下艮宮焉艮八則左足八又從東北而西南下離宮焉離二則右肩二此又與坤爲互易者也乃於是不返中央而竟上遊於紫庭有五數無十數焉所謂九宮缺十數者如此是其竊九宮爲洛書者予已詳辧之玆不再贅而卽其位數較之太乙行八卦以卦定數不以方定卦故方位乾坎艮震一如說卦而巽離坤兌則又從幹逆推不從震順轉半離半合而宋儒只從摶受並不識原文只曉離南坎北方位而不知太乙之行八卦南坤西巽東南兌而西南離四位不同故坤九離二巽七兌四位與數殊而宋儒仍以本位當異數致北宋到今六七百年間以坤數爲二離數爲九巽數爲四兌數爲七顚倒悖謬而茫然不之知也故河圗之謬諸不待辧卽其所繪圗又有舛者夫康成之演此數以配卦言也其云六與一並七與二並者非疊復而混爲一也並者並也言相肩並也猶陰陽並合而仍然分也幾見陰畫陽畫合並列之而混然疊復作一畫者說卦有四正四維而大衍之數因之則坎離震兌四正也乾巽艮坤四維也其曰並者以一維聨一正而乾坎西北艮震北東巽離東南坤兌南西相聨並列今摶所授圗一與六復二與七復三與八復四與��有正無維有生無成有合數無分數有四卦而無八卦其爲無理莫大於是而陳氏誤傳劉邵誤受以致四十五數有正有維五十五數無正無維其中或圗或書或圎或方起水火之爭成戈矛之勢𨿽以邵氏之能猶然有圗圎書方之說轇固胸中而不知所受之差之又如是也且說卦夫子書也以夫子明云幹者西北之卦巽者東南之卦故幹數之六巽數之七於是乎取而今一並之南北則所云幹爲西北巽爲東南者謂何且安知坎不爲六離不爲七而一六二七分屬如此此皆周章之甚者而誤襲其說而誤之又誤何與詳見予河圗洛書原舛編

幹之防【亦作防】二百一十有六坤之防百四十有四凡三百有六十當期之日二篇之防萬有一千五百二十當萬物之數也是故四營而成易十有八變而成卦八卦而小成引而伸之【又作信與伸同】觸類而長之天下之能事畢矣顯道神徳行是故可與酬酢可與祐【荀爽本作侑】神矣故卽以大衍究言之陽數九而乘之以揲四之數四九三十六此陽爻之防也幹有六陽則當有二百一十六防【荀爽曰三六一百八十又六六三十六合得二百一十六唐一行謂揲蓍得幹則於四十九防中已得二十五防所賸者剛三十六防防者蓍之莖數曲禮所云防爲筮是也】陰數六而乘之以揲四之數四六二十四此陰爻之防也坤有六陰則當有一百四十四防【荀爽曰二六一百二十又四六二十四合一百四十四唐一行謂揲蓍得坤則於四十九防中已得二十五防所賸者剛二十四防】則只此大衍五十而合乾坤所得之防【二百十六一百四十四合得三百六十】可以當三百六十日一期之數【以十二月實計當有此數今缺者以朔虛則月不足也】合上下二經六十四卦三百八十四爻陰陽相半所得萬有一千五百二十之防【陽爻一百九十二每爻三十六得六千九百一十二防陰爻一百九十二每爻二十四得四千六百八防合之爲一萬一千五百二十】可以當萬物之數【仲氏嘗曰禮羽毛鱗介祼虫各三百六十則萬物應天時之數天官微星萬有一千五百二十則天象已先兆萬物之數萬物以盈數言】而皆於四揲求之是四營【求也】而易儀已成十八變【三六十八變】而內卦又成以內卦【卽八卦】之小成而引伸推類以及於重卦之大成所以顯其道神其徳行而與神明相酬酢者卽一大衍而天下之能事已盡於是也

子曰【虞翻曰諸儒皆以子曰爲章首而荀馬又從之甚非至吳澄遂去子曰字移置前神矣下】知變化之道者其知神之所【舉正作不字】爲乎易有聖人之道四焉以言者尙其辭以【一本無以字下二句同】動者尙其變以制器者尙其象以卜筮者尙其占是以君子將有爲也將有行也問焉而以言其受命也如向【虞翻本作響云震爲響與巽命同聲相應故如響】無有逺近幽深遂知來物非天下之至精其孰能與於此參伍以變錯綜其數通其變遂成天地【一本作下】之文【虞翻陸績本作爻】極其數遂定天下之象非天下之至變其孰能與於此易無思也無爲也寂然不動感而遂通天下之故非天下之至神其孰能與於此夫易聖人之所以極深而研【蜀才本作揅】幾【鄭氏本作機】也惟深也故能通天下之志惟幾也故能成天下之務惟神也故不疾而速不行而至子曰易有聖人之道四焉者此之謂也以言尙辭者系辭也【虞氏曰聖人之情見於繋辭】以動尙變者推易也【陸績曰變爲爻之變化正指移易】以制器尙象者包犧神農黃帝堯舜各有其事如後所云也【荀爽曰卽結繩爲网罟類】而總見之於卜筮之尙占然則卜筮可少哉問卽筮也命者告也神告之而我受之謂之受命如冠禮筮日宰自右贊命是也如向者謂相向猶言如對面也物卽陰陽之物謂來事也三人相雜曰參五人相雜曰伍史記引周書曰必參而伍之注三卿五大夫欲更議是也錯雜也綜者三蒼訓云理經也謂絲縷制經可開合也筮法以三揲而得一爻五閏而再扐卽參伍也【虞翻曰五閏再扐以成一爻】取扐之餘數而合計之乘除往復卽錯綜也【虞翻曰參天兩地以倚數】夫物相雜而成文揲三變而成爻此參伍以變也【剛柔相錯故曰文】通三極之數以定天下吉凶之象此錯綜其數也【六爻成則三極見故曰極其數】韓康伯曰非忘象者無以制象非遺數者無以極數至精者無籌防而不可亂至變者體一而無不周至神者寂然而無不應斯蓋功用之母象數所由立故曰非至精至變至神則不能與於此也夫易之爲易其防極深【荀爽曰伏羲畫卦窮極幽深】其辭極變【荀爽曰文王繋辭研盡幾微】極深故通誌極變故成務而統以一神該之故聖人道四而一在占槪謂此也

天一地二天三地四天五地六天七地八天九地十據前漢律曆志及衛元嵩元包運蓍篇引此下與天數五地數五一段相接則此應在大衍之數至再扐而後掛之下而脫誤於此者故李鼎祚亦云此大衍之數五十有五蓍龜所從生者程朱遂移至大衍之數之上則誤耳若虞仲翔注下文易何爲句曰問易何爲取天地之數也則謂先列此數而後發其義以闡大衍五十所以取數於天地之故並未言脫簡於此故陸績注開物成務句亦曰觸長爻冊至於萬一千五百二十當萬物之數則就文觀義亦似可通者漢晉唐儒力衛聖經必不敢移易一字而宋人必毛舉而曲辟之何也

子曰夫易何爲者也夫易【一本無夫易二字】開物【王肅本作闔物】成務冒天下之道如斯而已者也是故聖人以通天下之志以定天下之業以斷天下之疑是故蓍之徳圓而神卦之徳方以知六爻之義易以貢【京房陸績虞翻本作工荀爽本作功】聖人以此洗心退蔵於密吉凶與民同患神以知來知以蔵【劉瓛本作臧】往其孰能與於此哉古之聰明睿知神武而不殺者夫是以明於天之道而察於民之故是興神物以前民用聖人以此齋戒以神明其徳夫

夫聖道有四占𨿽一道而上興鬼神下開事物通民志以定大業莫切於此故如此而已無他矣蓋占筮之法莫備推易觀春秋史氏尙能理防故夫子三致意而惜乎後世之昧其法也蓍圓者蓍以七爲數七七四十九象陽之奇奇則圓也卦方者卦以八爲數八八六十四象陰之偶偶則方也如圓則徑一圍三而數奇方則徑一圍四而數偶理有然也六爻者變易而貢之貢卽告也【見韓康說】然而無思無爲何思何慮固已退蔵於密矣而出其吉凶與民同其憂患而蓍神知來卦知蔵往往來旣未無不蘊徹旣作占筮之法以興神物而臨筮則又洗心而齋戒之是聰明睿知神武而不用刑殺者也夫趨吉避凶各知憂患又安所罹刑殺哉【或曰鄭王肅幹寶本俱所戒反則作等殺解不同】

是故闔戶謂之坤辟戶謂之幹一闔一辟謂之變往來不窮謂之通見乃謂之象形乃謂之器制而用之謂之法利用出入民咸用之謂之神

蓋本於乾坤而極於民用【器與道對陰陽爲道事物爲器前已有通象器神等字而此重釋其所謂耳】

是故易有太極是生兩儀兩儀生四象四象生八卦八卦定吉凶吉凶生大業

此爲揲筮三致意也夫只一揲筮而本乾坤而全民用至於如是是故未揲之先合五十之數聚而不分有大中之道焉說文極中也屋極謂之中言不分於一隅也崔憬云捨一蓍爲太極是也而於是分之爲二以象兩則是太極生兩儀也李氏易解云只四十九數而未分爲太極分之爲陰陽是也而於是揲之以四以象四時則是兩儀生四象也虞翻謂四象卽四時是也而於是一扐再扐再變三變而八卦成焉則是四象生八卦也荀爽云四時通變爲八卦之所由始是也夫如是而所生止八卦已哉吉凶定則大業卽於是生而況其他矣所謂生生之謂易如是矣其不及掛一象三歸余象閏者略言之也猶後文只言象四時也舊以太極兩儀泛指天地則於易有太極易有四象兩易有不合一謂是伏羲畫卦時則畫卦是作卦【本辭作作八卦】不是生卦繋詞凡言生如生變化生吉凶生情僞生利害皆是筮卦非畫卦也二伏羲畫卦是由乾而坤而八純而因重以至六十四此夫子本辭自言之並無由一而二而三而四之法三【見後】太極只中而不分之義而爲圗爲說聚訟不決此必不可爲訓者四【見後】四象從來無解五【見後】且後文明云易有四象所以示也與下所以示所以斷同若指畫卦言則陰陽老少但畫時取資之象謂可以示世告世斷吉凶乎六予初釋此節凡兩換稿已略有成說忽兒子逺宗【字姬潢】從南昌舟中寄書謂終狃習見恐是申言揲筮之意反覆舉似予幡然從之然此亦祕防不謂其遽見到此

漢儒多以四象爲四時然不解揲筮則四時安能生八卦今洞然矣若康成以木火金水爲四象虞翻以男女長少爲四象侯果以神物變化垂象圗書爲四象總是不合至趙宋専龍陳先天圗謂老陽少陽老陰少陰爲四象而世其遵之考陰陽老少仍是揲蓍所用與畫卦不同惟卦有動靜爻有貞變老動少靜老變少不變故立此數今畫圗者先以兩儀爲一重【一陽一陰】則是而畫始非一畫也若又加一虛中夾畫於兩儀之前以爲太極則又別一畫非畫卦也且庖犧未嘗有此畫也乃以兩陽兩陰作四象而以爲二重夫老之與少並從已成之卦所推故幹爲老陽非老陽而後幹也當庖犧作幹畫時𨿽有二畫然尙未知所成爲何等而乃先曰此當爲純陽之卦此畫爲老陽有是理乎此說之必不可通者也乃作三重畫而並以干兌離震巽坎艮坤一齊出之爲八卦是一畫之後不必成幹已先作兌離諸卦之畫及成幹之後又不必繼坤而反以六子之卦成之坤前將夫子大傳所云成像乎幹效法乎坤與夫乾坤成列因而重之一索再索得男得女諸語顯然抵牾是敢於悖聖而以此解經眞鹵莽之甚者也故先天之學創自魏伯陽而道家傳之予有八誤辯見之卷首玆不更述特是九六七八數復不倫據崔憬立說謂三天兩地陽數從三起陰數從二起乃自三而五而七而九順數之則九爲老陽爲幹七爲長陽爲震五爲中陽爲坎三爲少陽爲艮自二而十而八而六逆數之則六爲老陰爲坤八爲長陰爲巽十爲中陰爲離二爲少陰爲兌而其後揲筮法出則計四十九防中揲四所餘但有九六七八而並無一四三五十二之數於是只以七爲少陽八爲少陰而復以三四立法在純陽則三三成九在純陰則二三成六兩陰一陽則三爲一陽四爲兩陰而成七兩陽一陰則六爲兩陽二爲一陰而成八其所爲老少者數有如此今旣名老少而其爲數則乾一兌二離三震四巽五坎六艮七坤八是旣非大衍又非參兩又非扐三揲四而公然以此當老少之數是妄也又陳摶授太極圗並圗說於種放放授穆修修授周惇頥者其圗本魏伯陽參同契中坎離匡廓三五至精兩圗而隋唐間道士合兩爲一名爲上方大洞眞元妙經品圗而唐宗有禦制序冠於其端今所傳一圈一三輪一五行而又足以一小圈兩大圈者是也其圗說不知何人作意亦舊有之觀開句無極二字卽參同契三寶章往來洞無極與宗序中寶號所稱眞元聖主上方開化無極而龍而用之可驗也至若匡廓三五原圗眞元圗並紹興間朱內翰子發所進圗其紕繆無理歷有考據詳見予太極圗說遺議

是故法象莫大乎天地變通莫大乎四時縣象著明莫大乎日月崇髙莫大乎富貴備物致用立【荀悅漢紀立下有象字】成器以爲天下利莫大乎聖人探賾【九家易作冊】索隠鉤深致逺以定天下之吉凶成天下之亹亹者莫大【陸徳明本作善】乎蓍龜

以故法象變化各有小大卽知崇禮卑不過位分之間猶且以富有之業貴賤之等辧其重輕而況制器之尙象卜筮之尙占者乎【釋詁曰亹亹勉也侯果曰吉凶未兆之事物皆勉勉然願知之】

是故天生神物聖人則之天地變化聖人效之天垂象見吉凶聖人像之河出圗洛【王肅本作雒】出書聖人則之易有四象所以示也繋辭焉所以告也定之以吉凶所以斷也

是以天生蓍龜【卽神物】加之以法象變化無不可法而可則又況洪荒甫辟神物初開河出馬圗山出器車其可則有不止於蓍龜者是其析乾坤而爲四象所以示吉凶之意而於是繋辭以告之凡以爲斷也所謂繋辭焉以斷吉凶也所以占也【據竹書紀年馬圗出河帝王世紀河出龍圗洛出龜書而班固前漢志曰河圗有九篇洛書有六篇與鄭氏易注同相傳龍馬出河負圗九冊神龜出洛負書六冊蓋中古用竹板漆字上古未知何物若後儒兪琰以尙書有天球河圗共列東序謂卽球石之類非也河圗與大訓對卽書冊也但孔安國劉歆班固王諸儒俱以洛書爲禹治河時所出則夫子引以爲作易所則反無理矣考禹治河所得名爲洪範九疇不名洛書觀書雲天乃錫禹洪範九疇並不及洛書可驗也若雲天所錫者洛書禹因而衍之始名洪範九疇則書又云天不畀鯀洪範九疇是以禹所更定之名而天反豫竊之也可乎余見前大衍之數下】

易曰自天祐之吉無不利子曰祐者助也天之所助者順也人之所助者信也履信思乎順又【鄭氏本作有】以尙賢也是以自天祐之吉無不利也

此亦文言之脫於此者大有以夬之上六移爲五六而與上以九是尙賢也順者五順上也信者五孚也

子曰書不盡言言不盡意然則聖人之意其不可見乎子曰聖人立象以盡意設卦以盡情僞繋辭焉以盡其言變而通之以盡利鼓之舞之以盡神

則繋辭要矣然而繋辭者書也書亦有不盡言者繋辭而爲書卽言也言亦有不盡意者夫不盡則意不可見而易不爾也夫易未嘗不盡言不盡意也以立言盡意而凡卦爻之爲情爲僞無不盡也以繋辭盡其言而凡通之以利用占卜之以行鬼神無不盡也【苟爽曰鼔動也舞行也以三百八十四爻動行相反其卦以盡易之神】

乾坤其易之緼耶乾坤成列而易立乎其中矣乾坤毀則無以見易易不可見則乾坤或幾乎息矣是故形而上者謂之道形而下者謂之器化而裁之謂之變推而行之謂之通舉而錯【一本作措】之天下之民謂之事業是故夫象聖人有以見天下之賾而擬諸其形容象其物宜是故謂之象聖人有以見天下之動而觀其防通以行其典禮繋辭焉以斷其吉凶是故謂之爻極天下之賾者存乎卦鼔天下之動者存乎辭化而裁【一本作財】之存乎變推而行之存乎通神而明之存乎其人黙而成之不言而信存乎徳行

而特其所爲意言不盡中有蘊奧者則蔵於易之爲乾坤【虞氏曰緼蔵也侯果曰淵奧也】自乾坤成列而聚卦生焉向非成列則無以考其推移之迹而凡一陰一陽之謂道亦以爲止此已矣【息止也】惟夫陰陽道也而聚之爲形形上爲道形下爲器器卽物也所謂物以羣分者也而於焉推之分之化裁爲變推行爲通夫變化而推行之非推易乎變化推行非卽所云剛柔相推而變化見乎而況通於鬼神見於事業乎吾前已言之矣惟恐世之不得其言而又不能以明言一篇之中三致意焉吾前所云見賾見動因物成像立推法以作繋辭非不言也故曰繋辭焉而吉凶生也前所云言天下之賾言天下之動擬議之以成變化非不言也故曰剛柔相推而變化見也特其意則終不可見存乎黙成耳【徳行謂有得於言而能見諸行者舊不得其解以聖人有以見天下之賾一段重見不合妄爲攺移烏知聖言之神妙如此】

仲氏易卷二十八﹤經部﹐易類﹐仲氏易﹥

欽定四庫全書

仲氏易卷二十九

翰林院檢討毛奇齡撰

繋辭下傳

八卦成列象在其中矣因而重之爻在其中矣剛柔相推變在其中矣繋辭焉而命【孟喜本作明】之動在其中矣吉凶悔吝者生乎動者也剛柔者立本者也變通者趣時者也吉凶者貞勝【姚信本作稱】者也天地之道貞觀者也日月之道貞明者也天下之動貞夫一者也夫幹確【說文作寉】然示人易矣夫坤隤【孟喜本作退董陸姚本俱作安】然示人簡矣爻也者效此者也象也者像此者也爻象動乎內吉凶見乎外功業見乎變聖人之情見乎辭

此皆就上傳而復贊之其分上下以是也八卦成列則不止乾坤定也而彖象生焉【彖者言乎象者也】因而重之【謂因純卦而加重卦於其上如純乾重乾爲乾純乾重坤爲泰類宋儒以陳氏先天圗爲畫卦因重次第大謬詳見卷首及四象生八卦下若重卦亦自伏義始漢晉說易俱然惟鄭康成淳於俊屬之大禹司馬遷揚雄皇甫謐屬之文王則皆不可據觀中因而字則正指伏羲他可不辧耳】不止畫卦有卑髙也【純卦用畫重卦不用畫】而爻象在其中焉【有重卦始有六爻】於是推移之以見變化向所謂剛柔相推而變化生者此是也此推易也於是以推易爲繋辭而吉凶悔吝動於中向所謂設卦觀象繋辭焉以明吉凶者此是也此繋辭也然則吉凶悔吝皆生乎系辭之動而剛柔相推爲之本焉其以推易爲變通而占以趣吉以繋辭爲吉凶悔吝而占以正乎其勝【貞勝卽貞吉言正乎吉也韓康伯云貞者正也】是卽所謂觀天觀地日月著明與夫見天下之動而歸本於一陰一陽者而皆有以貞之是乾坤一易簡而天下之理得有如是者【乾剛故確然坤卑故隤然】占之爻象不過其法是者耳動乎內見乎外者耳焉能與推易之變聖人之繋辭爭功業較情僞哉

天地之大徳曰生聖人之大寶【孟喜本作保】曰位何以守位曰仁【陸徳明釋文作人宋作僞古本從之致朱氏本義以後多攺人字誤甚】何以聚人曰財理財正辭禁民爲非曰義【吳澄疑天地之大徳至此與上文不相屬而龍氏仁夫則曰此五句恐是他經誤入者季本作四同遂以後將叛者三十七字移置此下另作一章何無忌憚至此】古者包【一作庖】犧【一本作羲孟喜京房本作戲】氏之王天下也仰則觀象於天俯則觀法於地觀鳥獸之文與地【王昭素謂與地之間多有天字按司馬貞史記補引此亦無天字】之宜近取諸身逺取諸物於是始作八卦以通神明之徳以類萬物之情作結繩而爲罟以佃【一作田】以漁【一作魚】蓋取諸離包犧氏沒神農氏作斲木爲耜揉木爲耒【陸徳明云一本揉木爲之耒耨非】耒耨之利以教天下蓋取諸益日中爲市致天下之民聚天下之貨交易而退各得其所蓋取諸噬嗑神農氏沒黃帝堯舜氏作通其變使民不倦神而化之使民宜之易窮則變變則通【一本無此三字】通則久是以自天祐【一作佑】之吉無不利黃帝堯舜垂衣裳而天下治蓋取諸乾坤刳【陸徳明本作桍】木爲舟剡【陸本作掞】木爲楫【鄭本李氏本作檝下同】舟楫之利以濟不通致逺以利天下【一本無致逺六字】蓋取諸渙服【說文作犕】牛乘馬引重致逺以利天下【一本無以利四字】蓋取諸隨重門擊柝【說文作】以待暴【鄭本作】客蓋取諸豫斷木爲杵掘地爲臼臼杵之利萬民以濟蓋取諸小過木爲弧剡木爲矢弧矢之利以威天下蓋取諸睽上古穴居而野處後世聖人易之以宮室上棟下宇以待風雨蓋取諸大壯古之葬者厚衣之以薪葬之中野不封不樹喪期無數後世聖人易之以棺槨蓋取諸大過上古結繩而治後世聖人易之以書契百官以治萬民以察蓋取諸夬

第揲筮之法則旣已詳言之矣乃卽以制器而尙象者觀之不曰乾大生坤廣生乎此大徳也不曰貴賤以位列貴賤者存乎位乎此大寶也乃王天下者以顯仁守位以富有聚人以道義之門理財正辭禁民爲非則制器要焉而要皆本於庖犧之作易然則制器之取象於易匪一端也卽罟猶然也佃畋同離有兩目而中爻以巽繩牽之如罟然耜者犁之入土者也耒卽耜柄以曲木爲之益上巽下震中爲艮坤巽木入坤土而前動以艮手後動以震足是耕象也益初爻以農事爲辭此是也古有三市朝與夕與日中而日中爲盛故言市者多該之噬嗑上離下震卽日中之動也翟曰市井交易爲飲食之道故以爲義【合沙鄭氏曰十三卦始離次益次噬嗑所取者食貨而已洪範三八政一食二貨】黃帝堯舜並稱者孔穎達曰略舉五帝之終始而少皥顓頊帝嚳皆在其間焉徐仲山曰後世聖人槪指五帝言是也蓋典禮文物至五帝始備故孔子曰後世𨿽有作者虞舜爲弗可及矣當時垂作防之衣絺繡之裳而天下治單指虞舜並不及黃堯可驗通變以制作言然皆本之易故仍以易之通變實之乾爲衣坤爲裳【見九家易】刳木使空剡木使鋭渙上巽下坎以木乘水行舟之象故彖曰利涉大川曰乘木有功以此水有舟楫陸有牛馬可以行天下矣隨兌上震下兌蔵坤牛震行乾馬【以兌爲坤之終震爲乾之始也】而艮手震足俱隨之【互艮】隨與豫𨿽尙象而義亦具焉蓋牛馬可相隨擊柝宜豫戒此卦義卦象可並觀者九家易曰豫上震下坤中有互艮而從外視震復爲倒艮兩艮對合則重門之象也鄭康成又曰艮爲門震日所出亦爲門故重門若擊柝則震木而艮手持之三五爲坎坎爲盜卽暴客也待暴客與威天下則皆有禁民爲非之意杵臼與小過無象而虞氏謂艮下震上下止而上動爲杵臼之義然震仰盂似臼故震象嘗稱缶而艮爲倒震亦臼也若通象作臼則中二陽其杵耳張於木則爲弧剡木鋭頭則爲矢睽上離下兌而又互坎離坎爲弧離爲矢至其義則亦以睽違而取威伏焉棟屋脊檁也宇櫩也考工記棟尊而宇卑則吐水疾而霤逺是也大壯上震下乾風雨動於上而棟宇承之如幹之健此亦無象而取義者古葬以薪裹屍如衣然不封土爲墳不植木爲識居喪之期無日月之數後始易之以中棺外槨或曰禮有虞氏瓦棺夏后氏堲周殷人棺槨則有虞夏后皆用陶埴而殷始用木謂之棺槨以棺槨非有虞以前事殊不知用瓦用木帝王或殊若其名棺槨則黃虞早有之觀其瓦棺亦名棺可驗也若其取象大過者虞仲翔謂巽爲木爲入處兌爲口乾爲人木而有口漧人入處棺槨之象若康成云初六在巽體巽爲木上六位在己巳當巽位【東南已位】巽又爲木兩木在外以夾四陽有似棺槨俱爲近理結繩而治者相事大小結繩以爲約事大大其繩事小小其繩各執一端以相考信【見史記與鄭氏九家易說蔡虛齋謂另有記號何據】後易以書契則以刀筆畫木簡爲文字之書凡言有不能記並書識之刻木爲一二三四之畫而中分其半予者執左取者執右以爲合約之契其取象夬者以義言則夬者決也可決事也以象言則兌爲口乾爲言而用乾兌之金以刻木其五爻比列有似乎契畫然者

是故易者象也象也者像【孟京虞董姚本俱作象】也彖者材也爻也者效天下之動者也是故吉凶生而悔吝著也是故易之尙象不止制器爲然也材者材度一卦之義也【楊愼云彖者茅犀之名以犀能知幾故云蘇氏傳云爻者折俎也六爻排連有折俎象】

陽卦多陰陰卦多陽其故何也陽卦奇陰卦耦其徳行何也陽一君而二民君子之道也陰二君而一民小人之道也

此後雜論卦爻而總歸之推易屬辭之意【崔憬曰陽卦多陰謂震坎艮一陽而二陰也陰卦多陽謂巽離兌一陰而二陽也虞翻曰陽卦一陽故奇陰卦二陰故耦也王氏易是曰徳行謂卦爻之有義理者故以一君二民與二君一民較觀之陽爲君陰爲民若仲長統傳引此作一君二臣二君一臣注陽爲君陰爲臣】

易曰憧憧往來朋從爾思子曰天下何思何慮天下同歸而殊塗一致而百慮天下何思何慮日往則月來月往則日來日月相推而明生焉寒往則暑來暑往則寒來寒暑相推而嵗成焉往者屈也來者信【韋昭云古伸字】也屈信相感而利生焉尺蠖之屈以求信也龍蛇【陸徳明本作蛇李氏易解同】之蟄以存身也精義入神以致用也利用安身以崇徳也過此以往未之或知也窮神知化徳之盛也此下十一節亦文言之脫於此者【吳澄本竟刪之矣李氏易解曰蠖屈行虫郭璞曰蝍也仲氏曰此亦推易法也又曰此言無所用憧憧也】

易曰困於石據於蒺藜【一作黎】入於其宮不見其妻凶子曰非所困而困焉名必辱非所據而據焉身必危旣辱且危死期【陸徳明本作其】將至妻其可得見邪

虞仲翔以咸三之二爲陽名之辱亦推易法

易曰公用射隼於髙墉之上獲之無不利子曰隼者禽也弓矢者器也射之者人也君子蔵器於身待時而動何不利之有動而不括是以出而有獲語成器而動者也

括者矢受處書曰往省括於度則釋是也動而不括謂𨿽動而不築矢於以明蔵器於身待時而動意從來誤解語言也

子曰小人不恥不仁不畏不義不見利不勸【舉正作動誤勸與懲對待文也】不威不懲小懲而大誡此小人之福也易曰屨校滅趾無咎此之謂也

善不積不足以成名惡不積不足以滅身小人以小善爲無益而弗爲也以小惡爲無傷而弗去也故惡積而不可掩罪大而不可解易曰何校滅耳凶

子曰危者安其位者也亡者保其存者也亂者有其治者也是故君子安而不忘危存而不忘亡治而不忘亂是以身安而國家可保也易曰其亡其亡繋於苞桑子曰徳薄而位尊知小而謀大力小而任重鮮【陸徳明本作尠】不及矣易曰鼎折足覆公餗其形渥凶言不勝其任也子曰知幾其神乎君子上交不諂下交不凟其知幾乎幾者動之微吉【漢書引此有凶字】之先見者也君子見幾而作不俟終日易曰介於石不終日貞吉介如石焉寧用終日斷可識矣君子知微知彰知柔知剛萬夫之望此皆斷節取義者與本卦辭義不必同

子曰顏氏之子其殆庶幾乎有不善未嘗不知知之未嘗復行也易曰不逺復無只悔元吉

天地絪緼【一本作氤氳說文作壹防李氏易解緼作紜】萬物化醇男女搆【鄭氏本作覯云合也】精萬物化生易曰三人行則損一人一人行則得其友言致一也

一則得三則疑所以取象於偶也

子曰君子安其身而後動易其心而後語定其交而後求君子修此三者故全也危以動則民不與【舉正作輔】也懼以語則民不應也無交而求則民不與也莫之與則傷之者至矣易曰莫益之或擊之立心勿恆凶

子曰乾坤其易之門【一本又有戶字】邪干陽物也坤陰物也陰陽合徳而剛柔有體以體天地之撰以通神明之徳其稱名也雜而不越【說文作】於稽其類其衰世之意邪夫易彰往而察來而微顯闡幽【朱氏本義云當作顯微而闡幽此臆度之說】開而當【何氏訂詁以此句】名【李氏易解以此斷節】辧物正【訂詁以此句】言斷辭則備矣其稱名也小其取類也大其防逺其辭文其言曲而中其事肆而隠因貳【鄭康成云貳當爲式】以濟民行以明失得之報

此重提屬辭之意而切指之夫所謂物者非他卽陰陽也【觀此則以情向事物注方物者謬矣】陰陽諸名分於眾卦中𨿽若錯雜而究不越乎二者【名只以陰陽言若指卦爻之名則羲易非周易矣於下衰世之意何居若泛言名象則又與稱名當名不合】惟恐類聚之分陰陽互爭則君子小人錯處未免衰世有憂患耳彰往察來微顯【微者顯之】闡幽當名辧物【當名則辧物益信名爲陰陽兩物與下文稱名取類同義類亦物也】正言斷辭各以二字成章開者開陰陽也稱名取類卽辧物防逺辭文言中事隠卽斷辭貳疑也疑則卜失得卽吉凶此句以筮言應上吉凶生而悔吝著句

易之興也其於中古乎作易者其有憂患乎是故履徳之基也謙徳之柄也復徳之本也恆徳之固也損徳之修【馬融本作循】也益徳之裕也困徳之辧也井徳之地也巽徳之制也履和而至謙尊而光復小而辧於物恆雜而不厭損先難而後易益長裕而不設困窮而通井居其所而遷巽稱而隠履以和行謙以制禮復以自知恆以一徳損以逺害益以興利困以寡怨井以辧義巽以行權

處憂患者莫備於易故以易卦九徳翻覆言之辧別也鄭康成曰君子固窮小人窮則濫徳於是別也徳之地者井爲行徳之地也復小而辧於物者虞翻曰陽始見故曰小乾陽物坤陰物也以干居坤而能別故辧於物據此則凡繋傳言物未有不指陰陽者此亦一證也恆雜而不厭者荀爽曰夫婦𨿽錯居不厭之道也長裕不設謂天施地生其益無方也居其所而遷韓康伯曰攺邑不攺井井所居不移而能遷其施也巽稱而隠崔憬曰巽能申命行事是稱揚也陰助徳化是微隠也【九卦依次列上經三下經六亦偶然錄及不必有意宋儒多狡獪之說謂上經自幹至履九卦下經自恆至損益亦九卦自履至謙五卦自益至困井亦五卦自謙至復九卦自井至巽亦九卦自復至恆八卦自巽至乾亦八卦可謂巧合矣但上經首幹下經何以不首咸若謂恆卦見錄故首恆則幹未嘗見錄也若謂幹爲卦始與遞數不同則上之自復至恆遞數冇八卦下之自巽至履遞數當有十七卦矣何爲復至幹作八數乎此皆徒亂人意者勿理可也】

易之爲書也不可逺爲道也屢遷變動不居周流六虛上下無常剛柔相易不可爲典要惟變所適其出入以度外內使知懼又明於憂患與故無有師保如臨父母初率其辭而揆其方旣有典常苟非其人道不虛行此重提推易而切指之夫易之爲書其辭𨿽賾其名𨿽雜然求之豈在逺哉只一遷焉盡之矣遷者移也卽推也易之所以爲推卽易之所以爲易故又曰向所謂剛柔相推者非他卽相易也特其義難明其事肆而隠其道則黙而成之不言而信所謂書不盡言言不盡意不可顯然作典則立要防耳然亦有度焉前所云稽其物類若有憂患者苟能明於其故而因屬辭而揆其方則類聚羣分各有法度吾固曰神明黙成亦存乎其人爾豈虛行哉【六虛六爻之位也以隨所變易原無意必故曰虛】

易之爲書也原始要終以爲質也六爻相雜惟其時物也其初難知其上易知本末也初辭擬之卒成之終若夫雜物撰【鄭氏本作算】徳辧是與非則非其中爻不備噫亦要存亡吉凶則居可知矣知者觀其彖辭則思過半矣【易學四同以噫字至此二十三字移置其剛勝邪之後】二與四同功而異位其善不同二多譽四多懼近也【郭京舉正謂王弼注懼近也誤將近也二字作經案京所據謂是韓康伯王弼原本今王注已無懼近也句而康伯所注仍有四近於君故多懼語則直是經文豈可妄爲誑誕如是】柔之爲道不利逺者其要無咎其用柔中也三與五同功而異位三多凶五多功貴賤之等也其柔危其剛勝耶

乃重提彖爻而切指之原始要終此以全卦言卽彖也若夫六爻則向所云陽物陰物以時上下者而特取其相雜之爻以爲初上中爻之分彼初上二爻本末易曉不難屬辭惟此六爻相雜之時物較徳行而辧是非則非去初上二爻而單取中四爻觀之其法仍未備也【徐仲山曰觀非中不備語則必別有事於中而其法始周不然初上未嘗云已備而曰非是不備誰云六爻止初上乎】蓋上下六爻但具兩正而中四則又兼互體之用【兩卦分上下而中四交互又成兩卦】所謂雜物猶是陰陽之爲物而雜其中焉故以卦爻本辭言原有互辭如坤坎爲師則中互坤震其在六五曰長子帥師長子者震也【二四互震爲長子五與二應故五辭及之】坤艮爲謙則中互震坎其在初六曰用涉大川大川者坎也【二四五坎爲大川二在初前故初爻及之爻辭如此甚多不可枚舉此二條出何氏訂詀漢儒多闡互卦玆不載】以史氏占辭言亦有互辭如左傳陳敬仲筮初生得觀之否觀爲巽坤否爲乾坤而觀上否下皆有互艮則太史占曰風爲天於上上山也有山之材而照之以天光所謂山指艮也國語晉文筮反國得屯之豫屯爲坎震豫爲震坤而屯互艮坤豫互坎艮則司空季子曰泉源以資之土厚而樂其實所謂泉源者指艮【杜注屯豫皆有互艮水在山爲泉原】所謂土厚者指坤也【坤土也屯厚也豫樂也屯無坤而曰土厚以屯有互坤也】則夫互卦一法在文周爻辭與周太史占辭均有之故夫子於中爻於二四同功三五同功明明切指而王弼淺陋不用互卦遂使後世行王學者反謂易學無互體妄矣【時鐘防亦有無互卦論此漢學將變之始】故夫子又云果善觀易則就居【見前】觀彖亦庶有得而無如中爻雜物必不可冺也二與四本兩卦界隔而同其功用卽互也若只論其位則𨿽同功而亦有異二每多譽四每多懼以四近五也【五君位近則懼】𨿽陰柔倚上不利於逺而二要無咎者以其中也三與五亦然三多凶五多功位實使之但多凶之中柔則益危意者剛或較勝耳【觀此則王學所云以陰柔處剛位而凶者非本解矣】

易之爲書也廣大悉備有天道焉有人道焉有地道焉兼三才而兩之故六六者非他也三才之道也道有變動故曰爻爻有等故曰物物相雜故曰文文不當故吉凶生焉

故初上中爻不止初上二爻與中四爻有分也蓋就三畫純卦言之則謂之參天以六畫重卦言之則謂之兩地而要之只天人地三者分屬其間如三畫卦則初地二人三天六畫卦則初二地三四人五上天此謂之三才之道卽吾前所云三極是也然而以是爲爻則仍本之分聚之物與推遷之文惟推遷而不相當然後吉凶以生

易之興也其當殷之末世周之盛徳邪當文王與紂之事耶是故其辭危危者使平易者使傾其道甚大百物不廢懼以終始其要無咎此之謂易之道也

吾前所謂易興於中古則殷周之際也前所謂作易有憂患則文與紂之事也前所謂易在屢遷內外知懼平陂不常而安傾有故則推易屬辭之道本如是也

夫乾天下之至健也徳行恆易以知險夫坤天下之至順也徳行恆簡以知阻能說諸心能研諸侯之【本義以侯之二字爲衍文】慮定天下之吉凶成天下之亹亹者是故變化云爲吉事有祥象事知器占事知來天地設位聖人成能人謀鬼謀百姓與能八卦以象告爻彖以情言剛柔雜居而吉凶可見矣變動以利言吉凶以情遷是故愛惡相攻而吉凶生逺近相取而悔吝生情僞相感而利害生凡易之情近而不相得則凶或害之悔且吝將叛者其辭慚中心疑者其辭枝吉人之辭寡躁人之辭多誣善之辭其辭防失其守者其辭屈

是何也則以乾坤二物示易示簡以易簡而知險阻樂天不憂無思遂通貞變化而生亹亹者只此吉凶與制器尙象卜筮尙占之三事所謂引伸觸類而天下之能事畢者而要皆以剛柔雜居之推易與言情告象之繋辭盡之則此繋辭者豈止生情生僞生利害悔吝已哉卽以凡爲辭者觀之其雜居變動言情告象者往往如是而況於系辭諸侯之慮卽天下之慮與前後天下字相應謂諸國也愛惡逺近情僞俱指推易言愛惡猶言宜不宜也逺近所移之位也情僞虛實也虛者實之謂之情實者虛之謂之僞凡此皆移易之法故曰凡易之情近卽移就之謂則凶句或害之又句韓康伯注情近不相得在則凶句下

仲氏易卷二十九

欽定四庫全書

仲氏易卷三十

翰林院檢討毛奇齡撰

說卦傳

按漢史秦火後漢初易亡說卦三篇至宣帝時河內女子伐老屋得之隋經籍志所載亦然但其云三篇今祗一篇或云合序卦雜卦爲三或云其二已亡觀漢儒說易多有補傳所未備者可驗大抵是篇初釋系辭而其後分說諸卦則如爾雅釋文類但說諸卦所有而辭中釋義已見此解經之最肻綮者宋儒狂妄如歐陽修輩動輙云非夫子之書可云無忌憚之至者矣朱氏本義增注九家易文附各節下玆更廣他儒所注以資考索儻更有聞見不妨陸續附入耳

昔者聖人之作易也幽贊【古文作讚】於神明而生蓍參天兩地而倚【周禮注作奇蜀才本同】數觀變於陰陽而立卦發揮於剛柔而生爻和順於道徳而理於義窮理盡性以至於命蓍者筮也生蓍者作筮也猶前所云生吉凶生變化也舊解作生蓍澤中似畫卦反從生蓍後起誤矣參天兩地依以立數曰倚數以畫卦言則三陽畫參天也中分而爲兩兩地也以重卦言則純卦三畫參天也重卦兩其三兩地也以爻數言三其三畫而爲九故陽稱九參天也兩其三畫而爲六故陰稱六兩地也以防數言則三變三奇而成陽參天也三變兩奇而成陰兩地也以扐數言凡四十九防中扐十三爲陽則賸三十六以三乘之三其十二防參天也扐二十五爲陰則賸二十四以兩乘之兩其十二防兩地也推之而至幹防二百一十六坤防一百四十四幹防六千九百一十二坤防四千六百零八其參兩皆然【有謂一數不用者陽以一包二而爲三陰以兩兼一而爲兩故陽從三起陰從二起此唐孔氏說而阮逸作僞闗朗易龍之與崔憬一四不用之說大同小異若謂一二三四五者天地之生數天生居三一三五也地生居兩二四也用生數不用成數故曰參兩則萬一用成數將參地兩天矣此說在蘓亦有之然極是無理至朱子雲天圓地方圓則徑一圍三故參天方則徑一圍四故兩地則何不云參天四地乎況實推宻率徑一不必圍三也他如建安丘氏謂陽一畫而三分之則陰得其二分以陰中缺一分也則萬一畫陰者中稍寛稍窄有時兩有餘有時一不足矣此皆巧說之難通者】分陰陽而立卦發剛柔而成爻與生蓍倚數皆一時事無次第先後者故象立而義生其間如一陰一陽之道與乾易坤簡之徳各歸於義理因之盡義理以究其繼善之性而馴至於達天知命之命先聖之作易如是也【道徳性命皆兩繋所已言者故命兼吉凶變化爲立卦生蓍者言與他處不同】

昔者聖人之作易也將以順性命之理是以立天之道曰陰與陽立地之道曰柔與剛立人之道曰仁與義兼三才而兩之故易六畫而成卦分陰分陽疊用柔剛故易六位【一本亦作畫】而成章

乃後聖以之而繋辭則知陰陽剛柔其本三才而立極者在畫卦之時已然故以之推易復取陰陽之類聚者而分之剛柔之變化者而疊用之卽卦畫而成辭章焉按幹鑿度云物有陰陽故三畫成幹六畫成坤其稱物亦就分聚言

天地定位山澤通气雷風相薄水火不相射八卦相錯數往者順知來者逆是故易逆數也雷以動之風以散之雨以潤之日以烜【一作】之艮以止之兌以說之幹以君【舉正作居】之坤以蔵之

則以乾坤二聚卦定位而已不相易也【故曰不易之卦】其可易者聚凡十二卦祗有山澤有雷風而並無水火【剝復臨觀否泰大壯遁夬姤中孚小過共十二卦皆無坎離者】卽推之爲子母易卦凡十卦亦祗有山澤有雷風而並無水火【咸恆損益萃升頤大畜無妄大過共十卦亦皆無坎離者】是何也則以山澤可通气【自剝臨通地气遁夬通天气外鹹損則兩相通气若以卦位言則艮東北兌正西不相通矣】雷風可相薄【自復臨與地廹壯姤與天廹外恆益則自相廹薄如以陳氏先天位言則震東北巽西南不相廹矣薄廹也近也】而水火則必不相射【坎離一與四子交則陰陽分矣射者相對發也自不曉推易欲以卦位南北當之而不合致鄭虞翻輩皆以射訓入謂相對而不相入而陳氏作先天圗位反指此數語作證然相薄非相對若不相射則顯然與圗位離東坎西相反於是解射爲犯爲厭爲侵害展轉悖謬焉知有確然不易如是者也】以相射則不可易也故觀推易者不必八純與八重相序順也只相錯而移易生乎其間蓋從旣往之卦而數之則因純得重純在雜先從未推之卦而欲知之則重反生純純後於雜故錯之爲雜以逆作順凡爲易之義皆然不止轉易對易一反一正爲逆易已也故六子爲乾坤所生而推卦逆易則六子可以先乾坤此固與畫卦次第變易交易之序順有不同者

帝出乎震齊乎巽相見乎離致役乎坤說言乎兌戰乎乾勞乎坎成言乎艮萬物出乎震震東方也齊乎巽巽東南也齊也者言萬物之潔齊也離也者明也萬物皆相見南方之卦也聖人南面而聴天下向明而治蓋取諸此也坤也者地也萬物皆致養焉故曰致役乎坤兌正秋也萬物之所說也故曰說言乎兌戰乎乾乾西北之卦也言陰陽相薄也坎者水也正北方之卦也勞卦也萬物之所歸也故曰勞乎坎艮東北之卦也萬物之所成終而所成始也故曰成言乎艮

故卦通乎時時見乎位假如以大衍之數觀八卦時位而考其道徳則位從東起時從春首由是而周之以示諸推移之法

按震巽離坤兌乾坎艮此文王所演夫子所傳之卦位【文所演見各卦如坤之西南得朋蹇之不利東北類夫子所傳如大衍之數配位及此諸節類】萬古不可易者故夫子於此凡三復言之朱子信陳邵先天之說妄指爲伏羲所畫反以此文王孔子所傳卦位注曰未詳何也及後節仍如此序又注曰未詳何也豈眞未詳耶抑必如陳氏者而後能詳耶至他日又曰文王八卦有些似京房卦气則顯相抵牾矣帝者天也崔憬曰天之王气也如震王於春離王於夏類若指王者言則聖人南面而聴天下爲復見矣乾坎艮震四卦皆陽巽離坤兌四卦皆陰陰疑於陽必戰故遇幹而戰此秋冬相交之時陰陽相嬗之候也天气轉環於物見之故復言物何氏訂詁曰潔齊卽姑洗之意致役者坤爲天養物如效役然勞者養物至此有成勞矣艮陽盡於上而震復生陽於下故艮止震起比之剝復其次第如此仲氏嘗曰八卦方位其理多端卽以相生論之火不能生金故離火兌金必間坤土此人所曉也水能生木矣而坎水震木又間艮土天下有水木不夾土而可以自生者乎若震木取離火必借巽風兌金化坎水煆以干陽此亦一節之可驗者又曰天地西北髙而東南下山水皆從西至東故幹起西北直領三男坤起西南間領三女又曰幹得陰數【西北於大衍數六】坤得陽數【西南於大衍數九】正陰陽交互化生六子之所始故易緯謂陽始於亥而形於丑陰始於已而形於未幹祖始而坤正形者以陽之生物無形而陰之生物有形也此爲至理【乾坤鑿度以乾坤巽艮四隅卦爲四門坎離震兌四方卦爲四正皆以爲伏羲所定有云庖犧氏畫四象立四隅以定羣物發生門而後立四正則在兩漢時無不以此爲羲畫原文卽彊名文王八卦猶非實錄況可別作羲圗乎】

神也者玅【王肅本作尠董云尠成也】萬物而爲言者也動萬物者莫疾乎雷撓萬物者莫疾乎風燥萬物者莫熯【徐本作暵云熱暵也說文同】乎火說萬物者莫說乎澤潤萬物者莫潤乎水終萬物始萬物者莫盛乎艮故水火【陸徳明本有不字誤】相逮雷風不相悖山澤通气然後能變化旣成萬物也

乃復就六子之及物觀之而知乾坤卽六子也故推易者自乾坤不推外【不易之卦】凡以之玅物而羣分者水火不相射而相及故聚卦無水火分卦有水火而況雷風山澤之通气而不相悖其變化及物固如是也

乾健也坤順也震動也巽入也坎陷也離麗也艮止也兌說也

故欲明易例請究觀八純之名物與象類而徧指之以爲文王推易屬辭之用蓋方位時气如前所云則周易次第也自乾坤父母順生六子如後所云【謂乾天也節】則羲易次第也【伏羲畫卦次第如此必欲彊作先天之名則此正先天也】今但釋八純而不及重卦則未可移易自當以羲易次第爲八卦先後故自此及終凡十二節皆用此爲序此正漢儒所傳虙羲作十言之教曰乾坤震巽坎離艮兌消息無文字謂之易者審此則先天之圗可不作矣風善入火必附物以爲體故曰巽入曰離麗

乾爲馬坤爲牛震爲龍巽爲雞坎爲豕離爲雉艮爲狗兌爲羊

此逺取諸物也唐孔氏曰巽主號令雞善知時坎主水瀆豕處污濕鄭康成謂狗以善守能止人禮羊曰柔毛史記弱如羊【或謂兌金生於土羊亦生於土如西域土可生羊而土怪稱羵羊可驗則離之鱉蟹龜蚌皆生水者豈離火爲坎水所生故耶】

乾爲首坤爲腹震爲足巽爲股坎爲耳離爲目艮爲手兌爲口

此近取諸身也坤善蔵爲腹巽則股順隨足其義也上連下坼其象也唐孔氏曰坎北方主聴故爲耳離南方主視故爲目何氏訂詁曰橫亙而在上能止物者手也開坼而在上能悅物者口也按孔氏亦以爲西方卦主言語此以五事配五行者然與書洪範所注不同又手能止物止卽拘也故虞仲翔以後文艮爲狗作爲拘可驗

乾天也故稱乎父坤地也故稱乎母震一索而得男故謂之長男巽一索而得女故謂之長女坎再索而得男故謂之中男離再索而得女故謂之中女艮三索而得男故謂之少男兌三索而得女故謂之少女

此羲易次第也以乾坤爲父母六子爲男女始此

乾爲天爲圜爲君爲父爲玉爲金爲寒爲冰爲大赤爲良馬爲老馬爲瘠【京房荀爽本作柴】馬爲駁【陸徳明本作駹】馬爲木果【朱氏本義云荀九家易此下有爲龍爲直爲衣爲言按虞氏易又有爲徳爲王爲人爲神爲盈爲甲爲施爲嘉爲好何妥有爲剛健】

按荀慈明集九家易解十卷見諸史誌而文獻通考引陳氏說謂漢淮南王所聘明易者九人荀爽嘗爲之集解【蔡介夫云淮南九人撰道訓二十篇號九師易】但陸氏作釋文其序錄列九家名氏明有京房馬融鄭宋衷虞翻陸績姚信翟子荀爽九人其但稱荀氏者或慈明總集之未可知也【胡震亨云淮南自云九師有道訓二篇並非荀爽九家陳氏誤矣】但其書已亡朱氏據釋文所引數語耳崔憬雲天體淸剛故爲金玉孔穎達云寒冰西北地也大赤盛陽之色【楊升庵謂明堂位商之大白周之大赤皆旂名左傳分康叔以少帛旃爲大赤注云大赤通帛周禮象路建大赤以朝皆是第此但言色不必是旂蓋旂名本易非易取旂名也】老馬行久瘠馬多骨說文駮馬踞牙能食虎豹木發於春而果成於夏皆陽物

坤爲地爲母爲布爲釡爲吝【京房本作遴】嗇爲均爲子母牛爲大輿爲文爲眾爲柄其於地【一作色】也爲黑【荀九家易有爲牝爲迷爲方爲囊爲裳爲黃爲帛爲漿按荀氏又有爲邑九家易又有爲亂虞氏易有爲理爲事爲大業爲臣爲民爲鬼爲虛爲乙爲拇爲喪爲終爲害爲死爲萃爲土爲器爲晦爲國爲暑爲兕虎幹寶有爲順盧氏有爲師左傳杜注有爲馬】

布者播也釡者孔氏曰化生成熟也吝嗇者受而不施也均者土勻勻也子母牛者孳牛也九家易曰萬物相雜故曰文柄者生物之根黑陰色

震爲雷爲龍【虞氏幹寶本俱作駹虞云蒼色干云雜色李鼎祚本作駀亦云蒼色震東方故爲駀】爲黃爲旉【古文又作専姚信云専一也虞翻李鼎祚本同李云陽在初隠靜未出觸坤故專卽其靜也專】爲大塗爲決躁爲蒼筤【古或作瑯】竹爲萑葦其於馬也爲善鳴爲馵【京房本作朱荀爽同云陽在下也】足爲作足爲的【說文作馰】顙其於稼也爲反【虞翻本作阪云陵阪也】生其究爲健爲蕃鮮【荀九家有爲玉爲鵠爲鼔按吳澄謂玉當爲圭鵠當爲鶴不知何據此豈可以臆見攺舊文者何妄誕至此虞氏易有爲侯爲主爲兄爲夫爲言爲行爲樂爲出爲作爲麋鹿蜀才有爲喜笑左傳杜注有爲木爲諸侯國語韋注有爲車】

震初得天地之气以生故天地黃【仲氏曰赤黑以陽陰言就燥赤而流濕黑也黃以天地言積气而積塊黃也】得間合以成東方之蒼色觀此則上文爲龍舊本有作爲駹者是復見也旉者花也【古花本荂字荂卽旉字亦作音敷】木榮也大塗者一奇甫動而兩偶開通如塗然徐仲山曰震與巽皆初得陰陽之气而賁奮以生故震曰決躁而巽爲躁卦蒼筤陸農師曰幼竹也萑葦亦竹類皆本末孤生無附椏者震之怒生類似之善鳴以雷作足以動馵足的顙則皆以色白而動而易見爾雅左足白馵秦風有馬白顚若作足則雙足齊舉魯詩思馬斯作是也反生謂萌芽自下而生反勾向上宋衷云卽枲豆之屬帶甲生者幹鑿度云物有始有壯有究言究極也蕃鮮孔氏曰艸木之生蕃育而鮮明

巽爲木爲風爲長女爲繩直爲工爲白爲長爲髙爲進退爲不果爲臭【虞翻本作嗅云嗅气也風至知气李鼎祚本同王肅本作爲香臭】其於人也爲寡【古本作宣云黒白雜爲宣鄭本同謂四月蘼艸死發在人體猶靡艸在地虞翻云爲白故宣發馬君以宣爲寡發非也李鼎祚本亦同按考工記車人之事半矩謂之宣注頭髮頽落曰宣與寡同義】發爲廣【鄭本作黃】顙爲多白眼爲近利市三倍其究爲躁卦【荀九家有爲楊爲鸛按吳澄云鸛當爲鴻不知何據虞氏易有爲妻爲處爲隨爲魚爲號爲包爲杞爲白茅爲舞】

木王東方而巽以東南而與震同屬然亦以木可矯輮巽順之義也又巽以命令齊物如繩之直木而工則操之正所云巽爲徳之制者記曰白受采白者質也巽以二陽蔽一陰內陰爲文外陽爲質故色白長者短之反風長且髙巽則進退不決臭風所發也寡發者陰血不上行也廣顙陽上盛也眼以白爲陽以黒爲陰何氏訂詁曰離目上下白而黒居中巽目上中白而黒掩在下是白眼多也陰主利欲凡利必於市曰利市言利者以三倍爲率詩如賈三倍是也巽木乾體而主利於內凡幹之金玉皆有之故近利如此躁卦見前

坎爲水爲溝瀆爲隠伏爲矯【一作橋】輮【宋衷王本作楺京房本作柔荀爽本作橈】爲弓輪【姚信本作倫】其於人也爲加憂爲心病爲耳痛爲血卦爲赤其於馬也爲美脊爲亟【荀爽作極雲中也】心爲下首爲薄蹄爲曳其於輿也爲多眚爲通爲月爲盜其於木也爲堅多心【荀九家有爲宮爲律爲可爲棟爲叢棘爲狐爲蒺藜爲桎梏按荀氏又有爲志虞氏易有爲孚爲疑爲後爲蹇爲臀爲酒侯果有爲險幹寶有爲法爲夜盧氏有爲車左傳杜注有爲眾】

隠伏水藏地中也矯曲使直輮直使曲水流似之惟險故憂惟憂故心病其曰耳痛者坎爲耳也血與水爲類赤者血色坎陽在中象馬脊以心堅故亟第水流必首先就下而馬首似之水廹地而行而馬蹄之不能作似之水漫衍如牽曳而馬之迣後似之其於馬也至此皆指馬言與震同或曰坎之象馬以馬興龍類龍水中馬故推龍及馬不通坎爲中男尙得陽性之純者多眚謂輿不任載也通者水空明也月水之精也盜者水潛竊如盜也堅多心剛在內也

離爲火爲日爲電爲中女爲甲冑爲戈兵其於人也爲大腹爲乾卦爲鼈爲蟹爲蠃【京房本作螺姚信本作蠡】爲蚌【一本作蜯】爲龜其於木也爲科【虞氏本作折】上槁【鄭氏本作槀幹寶本作熇荀九家有爲牝牛按九家又有爲飛鳥虞氏易有爲隼爲鶴爲夏爲罔馬融王肅俱有爲矢侯果有爲黃牛何妥有】

【爲文明幹寶有爲晝爲斧左傳杜注有爲鳥爲諸侯】

甲冑戈兵鼈蟹蠃蚌剛在外也大腹者中虛也幹者躁也科亦中虛意木中虛則上必枯槁

艮爲山爲徑路爲小石爲門闕爲果蓏【京房本作墮】爲閽寺【一本作防】爲指爲狗【虞翻本作拘云指屈伸制物爲拘李鼎祚本同】爲防爲黔【鄭氏本作黚云虎豹之屬貪冒之類】喙之屬其於木也爲堅【古一本無堅字】多節【荀九家有爲鼻爲虎爲狐按管輅有鼻爲面山之說虞氏易亦有之或謂宋漳州陳安卿麻衣易以艮爲鼻此又後起者虞氏易有爲背爲皮爲尾爲篤實爲求爲宗廟爲小子爲僮僕爲城爲狐狼鄭有爲鬼防門左傳杜注有爲言】

一陽象山二陰則徑路也木實爲果艸實爲蓏俱陽實之表見者防與黔喙則皆陽剛之在口者周禮閽人掌王宮中門之令寺人掌玊之內人及宮女之戒令皆止人出入之官故取此作艮止義然其象則又以門闕而推及之若吳幼淸謂外一剛閽人無足內二柔寺人無陽則又過鑿矣夫子作傳時恐見不及此耳

兌爲澤爲少女爲巫爲口舌爲毀折爲附決其於地也爲剛鹵爲妾爲羊【鄭氏本作陽陽養無家女行賃炊防賤於妾者郭璞引魯詩曰陽如之何又曰巴濮之人自稱阿陽卽此虞氏本作羔李氏易解本同虞云羔女使皆取位賤故爲羔舊讀以震駀爲龍艮拘爲狗兌羔爲羊皆已見上此爲再出非孔子意也荀九家有爲常爲輔頰按常不知何象陸徳明引舊注云常西方神也若吳澄謂常者九旂之一下二奇象通帛下垂上一偶象分繋於杠杜撰無理虞氏易有爲妹爲孔穴爲刑人爲小】

巫口舌之官兌秋殺物故毀折一陰上升行將決去兌乾之所以得夬也夬者決也說文西方曰鹵李氏易解曰幹陽在下故剛澤水潤下故咸

序卦傳

二篇分上下名曰對易此文王周易所謂三易之一者其例有對待而無聨屬夫子故創爲聨屬之說以寄意焉然仍不明注對待者書不盡言也黙而成之存乎人也

有天地然後萬物生焉盈天地之間者惟萬物故受之以屯屯者盈也屯者物之始生也物【郭京作始】生必防故受之以防防者防【郭京本此下有昧也】也物之穉【一作稚】也物穉不可不養也故受之以【李鼎祚本無以字】需需者飲食之道也飲食必有訟故受之以訟【僧一行易纂引孟喜序卦曰陰陽養萬物必訟而成之君臣養萬民亦訟而成之今傳無此】訟必有眾起故受之以師師者眾也眾必有所比故受之以比比者【郭京本者下有親字】比也比必有所畜【一作蓄】故受之以小畜物畜然後有禮故受之以履【吳澄云此下宜有履者禮也四字今韓注有之而王弼略例引此四字當是後人誤以正文書作注字者】履而泰【本義引晁氏云鄭無而泰二字】然後安故受之以泰泰者通也物不可以終通故受之以否物不可以終否故受之以同人與人同者物必歸焉故受之以大有有大者不可以盈故受之以謙有大而能謙必豫故受之以豫豫必有隨【韓康伯曰順以動者眾之所隨也】故受之以隨以喜隨人者必有事故受之以蠱蠱者事也有事而後可大故受之以臨臨者大也【荀慈明曰陽稱大謂一陽動升故曰大也項平甫曰以大臨小曰大凡稱臨皆大者之事】物大然後可觀【說文引地可觀者莫可觀於木今傳無此】故受之以觀可觀而後有所合故受之以噬嗑【李鼎祚本此下有噬字】嗑者合也物不可以苟合而已故受之以賁賁者飾也致飾然【李鼎祚本作而】後亨則盡矣故受之以剝剝者剝也物不可以終盡剝窮上反下故受之以復【淮南子引云剝之不可遂盡也故受之以復與此不同】復則不妄矣故受之以無妄有無妄然後可畜故受之【李鼎祚本無之字】以大畜物畜然後可養故受之以頥頥者養也不養則不可【李鼎祚本此下有以字】動故受之以大過物不可以終過故受之以坎坎者陷也陷必有所麗故受之以離離者麗也【王昭素本於此下增麗必有感故受之以咸眞狂妄無忌憚者上下分篇此文王舊文故夫子於上傳至此而止】

有天地然後有萬物有萬物然後有男女有男女然後有夫婦有夫婦然後有父子有父子然後有君臣有君臣然後有上下有上下然後禮義有所錯夫婦之道不可以不久也故受之以恆恆者久也物不可以久居其所故受之以遁遁者退也物不可以終遁故受之以大壯物不可以終壯故受之以晉晉者進也進必有所傷故受之以明夷夷者傷也傷於外者必反其家故受之以家人家道窮必乖故受之以睽睽者乖也乖必有難故受之以蹇蹇者難也物不可以終難故受之以解解者緩也緩必有所失故受之以損損而不已必益故受之以益益而不已必決故受之以夬夬者決也決必有所【李鼎祚本無所字】遇故受之以姤姤者遇也物相遇而後聚故受之以萃萃者聚也聚而上者謂之升故受之以升升而不已必困故受之以困困乎上者必反下故受之以井井道不可不革故受之以革【韓康伯曰井久則穢濁宜易其故】革物者莫若鼎故受之以鼎【韓康伯曰鼎所以和齊生物成新之器也】主器者莫若長子【崔憬曰鼎所烹飪享於上帝主此器者莫若冢嫡以其爲祭主也】故受之以震震者動也物不可以終動【李鼎祚本此下有動必二字】止之故受之以艮艮者止也物不可以終止故受之以漸漸者進也進必有所歸故受之以歸妹得其所歸者必大故受之以丰丰者大也窮大者必失其居故受之以旅旅而無所容故受之以巽巽者入也入而後說之故受之以兌兌者說也說而後散之故受之以渙渙者離也物不可以終離故受之以節節而信之故受之以中孚有其信者必行之故受之以小過【韓康伯曰守其信者則失貞而不諒之道而以信爲過也故曰小過】有過物者必濟故受之以旣濟【韓康伯曰行過乎恭禮過乎儉可以矯世勵俗有所濟也】物不可窮也故受之以未濟終焉

雜卦傳

文王三易一曰轉易反對卦也反對之說發於漢晉儒者而宋後陳邵易興反棄置不道遂致後儒朱升來知徳輩逺承漢易以反對立說世爭以爲創義而傳奉之可笑極矣夫子於兩繋說卦切指推易之法而以序卦釋對易雜卦釋轉易三易之贊至此始全第序卦並不及對易一字只聨絡而對在其中雜卦並不及轉易一字只對待而反對在其中所謂書不盡言也黙成之存乎人也雜者錯也

乾剛坤【歸蔵易作奭何氏訂詁曰按古歸蔵易今亡惟存六十四卦名而又闕其四與周易不同今取其名異者附識於此又有瞿欽規夜分五卦岑林禍馬徒三復名卦不知當周易何卦也】柔比樂師憂臨觀之義或與或求

屯見而不失其居防雜【郭京本作稚】而著

震【歸蔵作釐】起也艮【歸蔵作狠】止也損【歸蔵作員】益盛衰之始也大畜【歸蔵作畜】時也無妄【歸蔵作毋亡】災也萃聚而升【歸蔵作稱】不來也謙【歸蔵作兼】輕而豫怠【京房本作治虞翻本作怡】也

噬嗑食也賁無色也兌見而巽伏也隨無故也蠱【歸蔵作蜀】則飭【鄭王肅本俱作節】也

剝【歸蔵作僕】爛也復反也

晉晝也明夷誅【楊愼云古誅字有之繇切見韻補與晝相葉則晝亦音周按韻學至宋而亡元明龍宋人之舊數百年中無一人識韻遂有疑周易毛詩失韻者如升庵此說俱極不通之論彼第知誅必讀周始可與晝葉晝亦必讀周始可與誅葉不知魚虞尢三韻並通誅不必讀周且平上去三聲並通晝亦不必讀周也此如國風三星在隅與見此邂逅葉大雅無聲無臭與萬邦作孚葉逅與臭卽晝也隅與孚卽誅也幾見隅必讀牛逅必讀侯乎故張衡西京賦取殊材於八都豈稽度於往舊淮南子縱志舒節以馳大區可以步而步可以驟而驟皆如此葉古聖知之俗儒不知也詳見予禦覽古今通韻】也井通而困相遇也咸【歸蔵作諴】速也恆久也

渙【歸蔵作奐】離也節止也

解【歸蔵作荔】緩也蹇難也

睽外也家人【歸蔵作散家人】內也否泰反其類也大壯則止遁【歸蔵作】則退也

大有眾【荀爽本作終】也同人親也革去故也鼎取新也小過過也中孚信也

丰多故【李鼎祚本有也字】親【荀爽本以此作句非是】寡旅也離上而坎【歸蔵作犖】下也小畜【歸蔵作畜】寡也履不處也

需【歸蔵作溽】不進訟不親也【已上皆反對卦𨿽無序而實相聨者】

大過顚也【此下並反對相聨而亦亂之使隠其轉易之象所謂雜也此句宜與頤養正也對顚無韻以正爲韻與下女之終男之窮葉】姤遇也柔遇剛也【此宜在男之窮也下與夬決也四句對剛無韻以剛決柔也爲韻與小人道憂葉】漸女歸待男行也【此宜在正也後與歸妹對】頥養正也【說見前】旣濟定也【此宜在女之終下與未濟對】歸妹女之終也未濟男之窮也夬決也剛決柔也君子道長小人道憂也【說總見前仲氏曰此非錯簡者乃故亂之以使之雜旣非序次復非反對其名雜卦者以此嘗按其韻則正錯俱葉故知有意爲此者此聖人之文也古韻宮聲七部則東冬江陽庚靑蒸七韻俱通故以本文葉之則剛行正定終窮一葉柔憂一葉以更正之文葉之則正剛一葉行終一葉定窮一葉總是七部之通至柔憂則另韻耳蓋正定爲庚之去聲古平上去三聲並通故正與剛葉如小雅憂心怲怲庶幾有臧類行與終葉如楚詞身旣死兮神已靈魂魄毅兮爲鬼雄類定與窮葉如伊訓爾惟徳罔小萬邦惟慶爾惟不徳罔大墜厥宗類剛與行葉如吳鐃歌寒露沾衣裳鳩鳥化爲鷹類剛與終窮葉如焦仲卿妻新婦起嚴妝事事四五通九歌魚鱗屋兮龍堂紫貝闕兮朱宮類凡易中有韻文皆有法度如此】

仲氏易卷三十

