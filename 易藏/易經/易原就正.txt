

欽定四庫全書

經部一

易原就正

易類

提要

【臣】等謹案易原就正十二卷

國朝包儀撰儀字羽修邢防人拔貢生其始末無考觀其自序稱早年聞有皇極經世而無由求得其書自順治辛卯至康熙己酉七經下第貧不自存薄遊麻城乃得其書於王可南家至江寧寄食僧寺玩求其防者一年始有所得蓋亦孤寒之士刻志自立者也儀之學旣從邵子入故於陳摶先天圖信之甚篤其凡例並謂行世易說種不勝數要皆未嘗讀皇極經世無怪乎各逞私智而總非立象盡意觀象系詞之本防其持論尢膠於一偏然其書發揮明簡詞意了然乃非拋荒經義排比黑白徒類算經者比其謂洛書無與於易則差勝他家之繳繞毎爻皆注所變之卦亦尙用左氏筮法頗爲近古蓋其學𨿽兼講先天而發易理明易象者爲多其盛推圖學特假以爲重焉耳乾隆四十四年四月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

易原就正原序

予童防時附學於浙紹陳師而忘其諱字常見師揲蓍往往多奇中心竊以爲神而喜之及將授經予遂願讀易父毓華公曰易固天地間理學之祕文章之宗功業之本也世無傳者皆如面墻卽陳先生亦不過明於數而已矣母邵曰惟吾家皇極經世書斯易之奧也兒願讀易須自勉於是讀易旣而陳師南旋後此之師惟舉子業是訓卽數法亦不之講系辭傳曰夫易何爲者也夫易開物成務冒天下之道如斯而已者也數法不講則理學不明聖人明天道察民故興神物吉凶同患之至意果何爲也哉無怪乎易道之不明也久矣於予心殊未安柰何爲制科消磨日月亦並無由求所謂皇極經世書也自辛夘至己酉七次落第行將以明經如嵗例而本經未明俯仰可勝愧怍齋戒揲蓍以決終身得丰之震九三丰其沛日中見沬折其右肱無咎象曰丰其沛不可大事也折其右肱終不可用也神乎神乎聖人明明告我矣且憶予折傷右肱之年卽予願讀易之年也豈非數乎豈非數乎已而已而惟理可以勝數欲窮理則不可以不學易而學易之志尢不可以不憤也故始而克去一切他念繼而屏絕一切他書朝斯夕斯眠斯食斯於辭必求其所由系於象必求其所由立嘗有一辭一象之不得其防𨿽費經旬閱月之思務期必得而後再玩他辭再觀他象也如是者九年其間藩逆變而無妄破家拙於生計而又遭回祿八口嗷嗷幾乎室人交謫矣豈西銘所謂貧賤憂戚庸玉汝於成耶而學易之功不敢不益勤且篤適因友人作楚遊邂逅麻城王子可南投轄欵畱者三月餘相與談易而可南悅甚出其家藏之皇極經世書曰此書傳家三代矣曽未有識者子能識之乎予驚喜之餘亦不意其開卷卽觧也可南大異之旣而曰莫非數也王氏三代藏此書其爲子藏耶子其書主也請卽以贈子行他日得康節先生之祕而不屑教我則今日之雅也予拜而受之獲不世之寶不若也別可南而返過金陵普徳寺而次焉佛香僧飯者一年於皇極經世書日有所得從此而負笈萍蹤隨地明心因物見性不欲還家恐爲妻子累者又六年而後求合於易之先天後天相爲體用河圖洛書相爲表裏復三年而一以貫之矣於丁夘年注上下經完系辭諸傳乃夫子追論作易之原教人以學易之方似乎可以不注是年冬遊長安周子東侯悟易理於奕數以爲闕此非全書猶皇極經世有內篇不可無外篇也於戊辰夏補注告成焉然屈指於易恰好亦如康節先生之二十年矣噫予豈於康節先生亦數應私淑之耶何當年讀易之始便爲兆於母邵之慈訓也但注中有因本義似與經文牽彊者旣無可質又不可復爲闕疑不得不體貼更攺求與經文相合云爾非敢以私智自逞得罪於先聖先賢鬼神其鑑之哉然猶未敢自以爲必當如是也故命之曰易原就正後學包儀謹識於淑邵堂

易原就正凡例

一讀易之法盡在系辭諸傳然不讀皇極經世書則系傳多不可觧系傳不可觧則於卦象經文其猶正墻而立也與

一河圖乃作易之原學易者湏先將河圖之數洞徹於胸中然後知一畫開天之所由來而生生之謂易理與數皆自然而然者也

一洛書𨿽系傳與河圖並舉然圖自爲卦而書自爲疇與易全無干渉學易者可以理防而不可以牽合

一伏羲八卦邵子以爲先天文王八卦邵子以爲後天合先後天而體用偹確乎其如見聖人之心卽如見天地之心焉學易者不可不極深而研幾也

一易名周易者羲皇有畫無文民用不彰自文王系彖周公系爻孔子十翼以後天闡先天而前民用學易者明乎後天之所以爲用便得乎先天之所以爲體矣

一易道不明非不明於理之故不明於象之故也聖人立象以盡意固已通神明之徳類萬物之情矣而又設卦以盡情僞系辭焉以盡其言是無一非象也豈特廣八卦而已哉若不明其象𨿽滿口說理都是隔靴撓癢

一彖言一卦之材體徳象變皆材也爻合兩彖之義所謂各指其所之也玆易原就正特於逐爻下注明之卦可以知兩彖之體徳象變或爲主爲賔或應取應舎一字不可增減者皆非聖人私意之所爲

一卦有正有變有錯有綜有約有互有究正者本卦也變者之卦也錯者三畫上卦卽以三畫下卦加之以成六畫也綜者卦之反易而一卦便成兩卦也約者卦中四爻自上而下互之也互者卦中四爻自下而上錯之也究者六爻皆變陽極而陰陰極而陽也此之謂易揲蓍求卦者亦然

一行世易說種不勝數要皆未嘗讀皇極經世無怪乎各逞其私智而總非聖人立象盡意觀象系辭之本防惟海寧陳彥升先生所著易象正庶幾於皇極經世殆有得而惜乎非全書以其亦雜於私智也然其說有必不可易者易原就正間多取而渾成一家言難以別也是以不復別之也特表而出之不敢沒先儒功苦之善也

易原就正凡例

欽定四庫全書

易原就正首卷

邢臺包儀撰

河圖

自有天地萬物以來其所以爲天地萬物之理形而上者謂之道冥然而不可見形而下者謂之器則昭然而不可掩然則器也者載道之具也有器必有數數寓於器則理管於數矣故天地不能示人以理而示人以數卽數以求理而天地萬物之理自無不備河圖者示人以數者也羲皇卽圖數之四方內外中央上下仰觀俯察而知天地之間生生不息之機莫非气而已矣气一也而分陰分陽則有一必有二是一與一爲二有二必有三是一與二爲三有三必有四是一與三爲四有四必有五是二與三爲五而方內之一二三四已成中宮之五矣於是有五必有六則一得五而爲六有六必有七則二得五而爲七有七必有八則三得五而爲八有八必有九則四得五而爲九有九必有十則五得五而爲十而方外之六七八九與中宮上下之十不又皆得五而成者乎而其始則起於一也起於一生於五成於十致生成之數而天地萬物尙復有遺理乎不離乎五行不離乎陰陽不離乎一陰一陽不離乎兩其五行於是見陰陽爲奇耦卽奇耦以作易而變化生生無窮焉

洛書

洛書𨿽孔子略言之而詳其說未嘗不可以河圖槪之也以其數而論之河圖有十洛書無十似未可以槪也殊不知河圖之十五得五而成十洛書𨿽無十有五則亦未嘗無十也而況履一戴九左三右七肩足之二八四六皆十乎然洛書縱橫皆十五亦可以河圖槪之否曰亦可以槪之圖內之一二三四五十五也中宮之五與十十五也四方之六與九七與八不皆十五乎以其理而論之河圖於陰陽五行之理順而水生木木生火火生土土生金金復生水洛書於陰陽五行之理逆而水克火火克金金克木木克土土復克水宜若相戾也殊不知河圖對待之位北方一六水克南方二七火西方四九金克東方三八木而洛書對待之位則東南四九金生西北一六水東北三八木生西南二七火是各有相生相克之理也可以知造化之運生而不克則生者無從而裁制克而不生則克者亦有時而間斷此圖書生成之妙未嘗不各自全偹也然則何以圖爲卦而書爲疇疇者類也連類而相因者也故洪範首五行次五事次八政次五紀而皇極居其中三徳稽疑庶徴福極無非相因所必致之理而圖已爲卦書不得不爲疇耳若書而虛其中則亦太極也奇耦各二十則亦兩儀也一二三四合九八七六縱橫十五而互爲七八九六則亦四象也四方之正以爲乾坤坎離四隅之偏以爲兌震巽艮則亦八卦也而河圖之一六爲水二七爲火三八爲木四九爲金五十爲土又豈非洪範之五行乎何不可以連類相因而爲疇也是則洛書固可以爲易而河圖亦可以爲範劉歆謂河圖洛書相爲經緯八卦九疇相爲表裏誠哉是言也節齋蔡氏謂河圖數耦耦者靜靜以動爲用故其位合皆奇而易之吉凶生乎動蓋靜者必動而後生也洛書數奇奇者動動以靜爲用故其位合皆耦而範之吉凶見乎靜蓋動者必以靜而後見也此論尢妙並識之

伏羲八卦次序

羲皇因河圖而畫卦未嘗言太極也孔子系辭謂易有太極是生兩儀兩儀生四象四象生八卦蓋太極也者卽河圖之中宮也中宮之五爲五行之生數次十爲五行之成數偹生成之數存而不用而天地萬物之理莫不管於此非太極而何哉兩儀者去五與十而四方內外之一三七九二四六八各得夫奇耦之數二十也四象者則以內之一二三四爲其位外之六七八九爲其數者也然則遂相生而成八卦者何也天下之理一而已矣理體於气而用乎數故有一則有二一倍一而爲二分陰分陽也有二矣二倍二而爲四陰陽太少也有四矣四倍四而爲八又太少各生一陰一陽也儀者匹也象者像也卦者掛也陰陽匹配像其太少而天地萬物無不掛於上也以是知羲皇見河圖陰陽有奇耦之數畫一奇焉則陽也畫一耦焉則陰也而陰陽必有太少太少又各生陰陽自下而上再倍而三以成八卦乾一兌二離三震四防五坎六艮七坤八爲一定之次序矣柝四方之合圖之數亦本八也然何以三畫而成卦三者奇耦之實數天地之眞數也上天下地而人處於其中恰好其爲三才也自然而然者也兼三才而兩之則又成六十四卦矣

伏羲八卦方位

方正也矩也義之所在也位涖也列也所當立者也八卦旣成顧名思義自各有不易之方與應置之位也乾爲天矣有天則有天之爲雷爲風坤爲地矣有地則有地之爲山爲澤而水火又爲天地之大用羲皇何以正方列位惟義所在而立之誠至當乎莫尊於天而南方爲純陽莫卑於地而北方爲純陰乾南坤北非天地一定之位乎山髙於西北澤深於東南此山澤通气而艮兌居焉雷殷於東北風習於西南此雷風相薄而震防居焉東方木也木生火西方金也金生水是以離東坎西而水火不相射也而且於乾兌離震太陽少陰之卦布之左而示人以己生之數於防坎艮坤太陰少陽之卦布之右而示人以未生之數已生者往而順未生者來而逆是故夫易逆數也因而重之以成六十四卦莫非其自然而然無不可以逆而知之者也

伏羲六十四卦次序

自河圖中宮之所謂太極也生兩儀生四象生八卦無非加倍法也可以知羲皇之六十四卦矣以漸而推旣於陰陽太少之上各生一陰一陽以成八卦何不可於八卦之上各生一陰一陽以爲十六乎十六倍而爲三十二三十二倍而爲六十四是一卦之上各加八卦一卦爲八卦矣八八六十四所謂因而重之者也以故有內外貞悔之別也而法象自然之妙猶不異夫乾一兌二離三震四防五坎六艮七坤八之次序且三才而六其畫是天地人各得其二系辭所謂立天之道曰陰與陽立也之道曰柔與剛立人之道曰仁與義故易六位而成章

伏羲六十四卦方位

六十四卦之次序不異夫八卦之次序則六十四卦之方位亦猶然八卦之方位也苐旣圓布而復方布者何也圓者陽也動也天也方者陰也靜也地也乾坤之義靜體而動用靜別而動交故圓於外者太陽少陽之卦在南太陰少陰之卦在北而方於內者太陽少陽之卦在北太陰少陰之卦在南正所以別而爲體交而爲用也蓋天之形𨿽包於地之外而其气常行乎地之中地之形𨿽處於天之下而其气直逹乎天之上如冬至一陽生於復而六陽極於幹夏至一陰生於姤而六陰極於坤春分而離盡夘中秋分而坎盡酉中二至二分各得夫六气總四六二十四气運行無息者天之道也而順承天施則地之道乾位於西北天門也坤位於東南地戶也諸卦不交於乾坤者則生於否泰否泰者乾坤之交也是乾坤周於四維而包六子於其中邵子所謂天地定位否泰反類山澤通气鹹損見義雷風相薄恆益起意水火不射旣濟未濟四象相交成十六事八卦相蕩爲六十四者也皆天地自然之妙也莫不盡於六十四卦方位之圖矣

文王八卦次序

文王演易探索隱鉤深致逺而知六十四卦三百八十四爻無非奇耦之進退往來成變化而行鬼神也奇耦卽剛柔剛柔卽陰陽陰陽卽兩儀兩儀卽天地天地卽乾坤乾坤交而萬物生故乾稱父坤稱母也於是乾交坤而生震坎艮坤交乾而生防離兌乾道成男坤道成女各得其奇耦以定長中少之稱亦確乎不易之理也

文王八卦方位

此文王父母乎乾坤而用事乎六子者也水火爲天地之大用不可不各得其正位以資生物之無窮天一生水北方也地二生火南方也則見以爲幹下交於坤而坤得乾之中畫爲坎坤上交於乾而乾得坤之中畫爲離則坎離正位於南北亦自然之理也乾坤旣交以後必退而處靜宻之地故幹退於西北而居艮止之位坤退於西南而居防入之位又以見山則峻極於天風則下行於地也而且乾坤旣退則長男自應代父長女自應代母此震之所以始事於正東防之所以繼事於東南也不特此也天地之大用旣惟水火若水火不交則炎者自炎流者自流何用乎置震於先天之離位者所以息其上炎也置兌於先天之坎位者所以塞其下流也而況震木兌金適得夫天三地四所生之正位乎至於乾退艮位而對防坤退防位而對艮又恰合自然之妙也而艮居先天之震位防居先天之兌位則雷之殷動乎山而澤之渙行乎風也此後天六子之用所以與先天相變化妙萬物而神無方者也

文王圓圖附余

邵子謂伏羲卦圖先天也文王卦圖後天也先天體也後天用也何以伏義有圓圖方圖而文王止有八卦小圓圖而無方圖豈用天而不用地耶非也天體流行地體則順承天施而已矣先天圓圖一元之運也後天圓圖一嵗之運也自先天成像之謂幹效法之謂坤效法則體中之用也後天卦圖所由不復更爲地之用易原就正故以後天圓圖釋幹彖傳仍以先天方圖釋坤彖傳也

卦變圖

卦變𨿽非畫卦作易之本防實亦觀變玩占之切要也彖傳或以爲說者非孔子之私意釋彖辭而根究其所由來文王必有見於其義而後有是言正示人以玩占之法不徒卦名卦徳卦體卦象而已也不然所謂周流六虛者何以說哉故因而推之一陰一陽之變六二陰二陽之變十五三陰三陽之變二十四陰四陽之變亦十五五陰五陽之變亦六六陰六陽之變則二也是一卦變爲六十四卦而六十四卦則變而爲四千九十六卦此焦氏易林之所由作也若再卽四千九十六卦而盡其變將何所窮極也乎

易原就正首卷

欽定四庫全書

易原就正卷一

邢臺包儀撰

周易上經

幹【幹下幹上】

乾元亨利貞

易之書明道之書也道不可見見之於陰陽之气之可狀可狀則有象象莫著於天地然有天而後有地有天地而後有萬物皆道爲之也是惟天以統之故羲皇一畫開天而生生不息之機自無容遏倍而爲三以象三才重而爲六以象天地人各得夫一陰一陽之謂道此大略也其於六畫純陽之卦而仍不異夫三畫卦之名者何也上下皆幹以見夫上下皆天也何莫非天則何莫非道之所爲乎然則以天而謂之幹者何也天以形體言幹以功用言也文王演易而彖之於以知幹之所以爲幹卽以知天之所以爲天矣自河圖以四象示而天地萬物之理數無非四也天之道盡於四時幹之道不盡於四徳乎太和之气一始無不始何其大也是以謂之元一暢無不暢何其通也是以謂之亨一遂無不遂物各得其宜矣是以謂之利一成無不成物各得其正而固矣是以謂之貞貞下起元元而復貞變化無窮循環無端天之道盡於春夏秋冬幹之道盡於元亨利貞矣是其純陽剛健而然也剛爲體而健爲用剛則無私健則無息否則不足以當之故於占者爲戒辭焉聖人教人卜筮卽數以明理亦卽理以明數而後開物成務之精意乃見順性命而窮神知化人也而進乎天矣

初九潛龍勿用【之姤】

物之純陽而至健變化而不測者莫如龍故幹六爻皆取象於龍初則太極生兩儀之第一畫也天道顯諸仁必先藏諸用大衍之數五十其用四十有九存一不用所以爲用之本也玆以幹爲防入也伏也非潛龍乎偹四徳而姤女壯勿用取女潛龍寧可用乎勿用者將以善其用也正恐其不當見而見當惕而不惕不當躍而躍不當飛而飛以至於亢也故用九曰羣龍無首猶之乎用而勿用也

九二見龍在田利見大人【之同人】

二則兩儀生四象之第二畫也太陽未有不昭然而見者而況以乾爲離離爲火爲日天下孰不仰其文明之徳施然而猶於野也非在田乎君子貞則九二之爲大人也渉大川則龍之不終於田也勉占者以利見亦同人之義也

九三君子終日幹幹夕惕若厲無咎【之履】

三不稱龍而稱君子者人道也履虎尾不亦危乎三何以處此哉三則四象生八卦之第三畫也本所謂幹也而又爲六畫之幹之幹非干幹乎幹幹者惕也乾爲天天行健天之行健無分日夕則見其終日幹幹而夕惕若矣然非終日幹幹夕惕若而能不咥人乎君子如此故𨿽厲而可無咎

九四或躍在淵無咎【之小畜】

之小畜互離爲火火炎上而無定躍之義也互兌爲澤澤深昧而不測淵之象也四則橫圖所謂八生十六之第四畫也於六畫爲天之下而中爻己處乎人之上矣故𨿽晦其龍之名而龍之用有見端者焉然而猶小畜也宻雲不雨龍豈能飛在天乎躍而已矣以干而爲防防伏也躍猶在淵而已矣時爲之也於四乎何尢故無咎

九五飛龍在天利見大人【之大有】

五則橫圖所謂十六生三十二之第五畫也於六畫固已在天矣而況偹四徳而當大有離爲雉有飛象不謂之飛龍在天乎光天化日元善亨嘉惟大人所以能大其所有外王化以爲髙便非順天休命之君子蓋有大人之徳者未有不利見者也

上九亢龍有悔【之夬】

上則橫圖所謂三十二生六十四之第六畫也六畫皆陽固已進之極而盈且窮矣非亢乎炎炎者滅隆隆者蹶勢極時窮孚號告邑者於王庭矣殊可畏也不亦動而有悔乎故天下有亢時聖人無亢心亢龍且有悔而況不爲龍者乎

用九見羣龍無首吉【之坤】

幹六爻皆九而爲龍非羣龍乎龍之剛猛在首合一卦而言固以上爲首分六陽而言則亦各爲首筮得此卦而六爻皆變者爲純坤矣非羣龍無首乎夫龍亦何嘗無首哉用之者不以之爲首也所見如比自無不合乎潛見惕躍之冝矣而當飛則飛應亢不亢未有不吉者也

附余

易以乾坤九六爲例幹用九而交於坤坤用六而交於幹凡六十四卦之用九者皆交於坤其用六者皆交於幹故六十二卦皆乾坤也易有交動遂生變化非謂九能變八六能變七也六十二卦皆歸乾坤故十八變中小象得乾坤者是爲交動父母動而六子不動如六子交動則皆爲父母矣易以乾坤兩用該六十二卦之用不復各爲用以系於各卦之終所以明一卦之通得六十四卦而乾坤兩用實爲綱紀故曰乾坤毀則無以見易

彖曰大哉乾元萬物資始乃統天

幹偹四徳而首元者何也幹之四徳大莫大於元也剝盡純坤天心幾不可見而七日來復一元之气萬物出乎震齊乎防無不資之以爲始始必有終終而復始是亨卽元之亨也利卽元之利也貞亦元之貞也天之所以爲天者統而貫之矣始物而統天乾元頋不大哉

雲行雨施品物流形

乾元統天何必更言亨哉乾主气坤主形言气而不徴諸形不足以見元之大雷風相薄而不相悖資始之元气爲雲爲雨流通於形質之中而品物無遺者所謂相見乎離致役乎坤也

大明終始六位時成時乘六龍以禦天

然則聖人之法之也何以亦如乾道之統乎天道哉乾道之始而終終而始聖人極深研幾而大明之初之潛二之見三之惕四之躍五之飛上之亢無非因時而成之至理在天在易總不外此聖人亦時乘六龍而已矣乾道在我天道不在我乎禦卽統也是乃聖人之元亨也

乾道變化各正性命保合太和乃利貞

乾元而亨又何必更言利貞哉乾道之變化無窮資始流形不足以盡之化有其漸變有其成則說言乎兌戰乎乾各正其流形之性命而勞乎坎成言乎艮保合其資始之太和利無不利貞無不貞變化之妙乃如此

首出庶物萬國咸寧

然則聖人之利貞何如乎天道無心而成化聖人有心而無爲非不爲也爲於乘龍禦天時矣夫何爲哉首出庶物而已矣變者自變化者自化民日遷善而不知爲之者萬國咸寕不亦猶乾道之變化而各正保合乎是乃聖人之利貞也

象曰天行健君子以自彊不息

乾天也天一也何以二哉非二也幹上干下者天包乎地地有晝夜天無晝夜徹上徹下循環無息之運用然也其天行之象乎是明明示人以干之健也君子觀象而知所以法之矣爲龍不徒其剛爲馬必先其良不息之道厥惟自彊自彊不息其究也厚徳載物

潛龍勿用陽在下也

乾卦六爻皆陽而獨於初言陽何也正以明此一陽爲太極生兩儀之陽也此一陽爲兩儀之陽自應潛而勿用以爲大用之本而況爲初而在下卦之下乎徳位如此時占可知矣

見龍在田徳施普也

幹六爻皆龍而獨於二之見也象其徳於在田也象其徳之施且普何也二之爲龍中徳也聖人重中徳而況爲幹之中乎故見𨿽不同於飛在田𨿽不同於在天龍徳旣中未有見而不施施而不普者也二與五應所由利見之也

終日幹幹反復道也

於初言陽於二言徳而於三則言道何也陽者有气而無形處乎徳之先者也徳者得也或性生而得之於天或躬行而得之於心皆得乎道之中者也若九三𨿽九得正位而三則不中得正故知其不離乎道不中故知其必當反復乎其道不然則差之毫釐失之千里矣豈干幹君子乎反而復之求無失夫道也然非干之九三不能

或躍在淵進無咎也

知進退而後善出處故可進可退聖人之大器識能進能退聖人之大本領四之或躍欲進也而猶在淵仍退也進退未定持疑兩端而已乎因位而度時也出於內卦之上似當進處於外卦之下又似不當輕進苟度時而不失其時𨿽進亦無咎也何況不遽進乎爻故就其見在而許之象則逆計其將來而信之

飛龍在天大人造也

幹五以龍徳居天位人知其自然而然也殊不知亦非偶然而致者也蓋生知性率亦有恭已之修而過化存神豈無同流之業大人之徳位俱隆皆大人之所造有然也可以知自古無任天不盡人之聖人

亢龍有悔盈不可久也

之夬以天而爲澤澤居上有盈象焉盛極則衰時勢之所必然天道人事同是一理亢於外者盈於內也老子曰滿而持之不如其已言旣滿則未有不溢者也盈不可久至於亢而悔亦晚矣而欲無悔得乎

用九天徳不可爲首也

九皆龍徳幹之九非天徳乎用之者何以見無首而吉也蓋九𨿽天徳龍之剛猛在首茍不善其用而卽以之爲首觸物未有不傷赴事未有不僨者也天徳且不可爲首而況不爲天徳者乎

附余

以上皆兼徳位時占而言然則孔子釋爻象而獨乾卦不加象曰何也幹之爻義不可以一言而盡其象也故文言以後復分徳位時占而申明之若坤卦文言以後則又自明其所言未盡之意也

文言曰元者善之長也亨者嘉之防也利者義之和也貞者事之幹也

君子體仁足以長人嘉防足以合禮利物足以和義貞固足以干事

君子行此四徳者故曰乾元亨利貞

文言者申卦所已言而文之有次序而無雜亂也朱注詳矣然旣有彖傳而復有文言何也彖傳明天道文言明人道也幹有元亨利貞天有春夏秋冬人有仁義禮知故聖人同天道以臻人道之極君子盡人道以合天道之符苐猶是法幹之君子也又何以與大象異大象之君子法幹之心文言之君子法幹之理法心者先天之學也法理者後天之學也其實理外無心心外無理合自彊不息行此四徳而觀之及其成功一也

初九曰潛龍勿用何謂也子曰龍徳而隱者也不易乎世不成乎名遁世無悶不見是而無悶樂則行之憂則違之確乎其不可防潛龍也

初之姤爲防木防搖樹木而連根取之也四之躍易世也五之飛成名也二之見入世也上之亢見以爲是也三之惕厲憂而不樂也皆非所論於潛龍勿用之初也蓋幹六爻皆龍六龍各有其徳初之爲龍其徳則太極動而生陽之始如聖人處於人所不見之地而隱者乎眞正隱者身外無可移其志世間不得知爲誰獨善自怡是非何涉卽憂樂爲人情之常而若人則有樂而無憂故可以天下之樂而樂不可以天下之憂而憂天下有如是之堅深而莫能搖動者哉確乎其不可防矣必如是而後謂之潛龍顧安得而用之哉

九二曰見龍在田利見大人何謂也子曰龍徳而正中者也庸言之信庸行之謹閒邪存其誠善世而不伐徳博而化易曰見龍在田利見大人君徳也

不伐者離中虛也離爲日無所不照故愽萬物之生長成實者日以晅之也故曰化五大人二亦大人大人之稱同所以成其爲大人者不同五以徳符位二以學全徳也何也二固中徳也而九則以陽居陰非其正不能正其中豈得爲大人乎龍徳而正中者也然正中之功莫過於存誠存誠莫先於閒邪閒邪須從言行著力庸言信而庸行謹邪自閒而誠自存矣二本兩儀生四象之太陽也非其誠乎存誠始見其能正中正中方顯其爲龍徳故旣見而善世不伐何其正也在田之徳博而化何其中也則二之正中與五之中正無異矣𨿽不得與五同位而學之所全徳豈譲夫五哉君徳也安得不亦謂之大人而利見哉附余

正中朱注謂不潛而未躍之時也接解殊難貫串蓋九二以陽居陰𨿽中不正賴有龍徳能自正中耳所以說到閒邪存其誠邪字正是正字之對不然旣爲君徳之大人但言其言信行謹善世博化可也閒邪存誠句殊屬無謂

九三曰君子終日幹幹夕惕若厲無咎何謂也子曰君子進徳修業忠信所以進徳也修辭立其誠所以居業也知至至之可與幾也知終終之可與存義也是故居上位而不驕在下位而不憂故幹幹因其時而惕𨿽危無咎矣

君子之徳業無窮何以見幹三之進修猶從忠信修辭立誠著力蓋三之履以乾爲兌兌爲口口多虛則心少實矣辭之不修皆由於內不忠信以致於外不立誠敗徳隳業莫此爲甚然徳必有其至業必有其終徳至業終而後安危之幾與功過之義旣明且哲以保其身矣𨿽居內卦之上位而在外卦之下位夫何驕何憂也哉幹惕因時宜乎無咎

九四曰或躍在淵無咎何謂也子曰上下無常非爲邪也進退無恆非離羣也君子進徳修業欲及時也故無咎

四居下卦之上而處於上卦之下非上下無常乎而且陽居陰位似乎有不正之嫌不正則邪矣然幹體安得不正故知其非爲邪也又變幹而爲防防爲進退爲不果非進退無恆乎而且防之性情主於伏若有不似乎龍之嫌不似龍則不得與龍爲羣矣然幹徳何爻非龍故知其非離羣也可以知或躍而猶在淵者之心矣心欲何爲乎君子之徳業先時而失之躁後時而失之縮欲及時也庶不負所學耳夫復何咎之有

九五曰飛龍在天利見大人何謂也子曰同聲相應同气相求水流濕火就燥雲從龍風從虎聖人作而萬物覩本乎天者親上本乎地者親下則各從其類也文義耑釋利見大人五二同變離離爲雉雉之鳴也聲相應又離爲火火之炎也气相求聲應气求理固然也亦情有必至水火風雲亦因其象之情而明其理也蓋二應五而爲天火同人火也同人之辭曰利涉大川水也二於同人反易爲大有五之大有反易亦同人故曰水流濕火就燥又四近五而爲風天小畜風也小畜之辭曰宻雲不雨雲也九五在天爲飛龍小畜反易履虎尾故曰雲從龍風從虎可以知聖作物覩斷斷然矣親上親下者又因亢龍之不與乎三潛龍之無與乎四也利見大人信矣哉

上九曰亢龍有悔何謂也子曰貴而無位髙而無民賢人在下位而無輔是以動而有悔也

以九居上貴矣髙矣然前無進步故無位後無陰爻故無民以干惕之三而非正應故賢人在下位而無輔動而之夬安得無悔

以上申言爻象之徳

潛龍勿用下也

前卽其徳而言之固隱者也是於己明勿用今卽其位而言之下莫下於初矣是於人亦勿用

見龍在田時舎也

在田者艸莽之間也旣見而猶在田是𨿽有君徳尙未及時耳爲時所舎聖人其柰時何

終日幹干行事也

幹之所以爲幹本以功用言也君子之幹而又幹終日如是豈內而忠信外而立誠者但期於辭之修而已乎何以徳至而業終也行事也

或躍在淵自試也

旣非爲邪又非離羣其上下而進退或躍而在淵者何爲乎吾斯之未能信從來爲聖賢所戒勉人試我則功過未可知我自試夫何得而咎之哉

飛龍在天上治也

聖人作而萬物覩其上古郅隆之治乎舎五帝而思三王未易言也

亢龍有悔窮之災也

天道反時爲災人事盡頭爲窮無位無民無輔可不謂之窮乎動而有悔可不謂之災乎𨿽曰天道有然其實人事致之也

以上申言爻象之位

乾元用九天下治也

天徳不可爲首九固不可以不善其用也凢九皆乾乾元統天試觀夫剝盡純坤以後貞下起元自一陽而復二陽而臨三陽而泰四陽而大壯五陽而夬以至於六陽而幹幹一陰而姤二陰而遁三陰而否四陰而觀五陰而剝以至於六陰而坤坤而乾乾而坤長則雲長消則云消剛而能柔何莫非干之九何莫非元之用乎君道能然則不必有無爲之名亦不必無有爲之迹恭已正南而天下自無不治矣前申言爻象之徳之後何以不文用九而玆復文之爻象之徳有定用九之徳無定亦如其占而已故但可於爻象之位與爻象之時同列而共文之耳

潛龍勿用陽气潛藏

潛者藏之伏藏者潛之深初爲潛龍其徳隱而位下固宜乎俱勿用矣卽其時觀之初𨿽陽也爲太極動而所生之陽此時但有气而無形無形之气有不潛伏而深藏者乎是於時亦宜乎其勿用也

見龍在田天下文明

二之同人爲離同人類族辧物而離有文明之象故君徳𨿽爲時舎旣在田矣聖人之存神過化天下有不文明者乎

終日幹幹與時偕行

三固不徒修辭而行事矣其行也非若今日然而明日或不然者終日幹幹亦如天道之健而無息與時偕行者也

或躍在淵乾道乃革

天道成於四時乾道成於四徳然天之四時今年如此明年則未必如此以其革也革則四時同而所以爲四時者不同幹之四徳亦然也故六龍皆得乎乾道惟四欲及時而自試者其以之小畜而中爻互體當革也乾元亨利貞革亦元亨利貞當革而革之亦乾道之順天應人也是自四而乾道乃革矣可以知堯舜不同於羲農湯武不同於虞夏而元亨利貞則同也四安得不欲及時而自試也哉

飛龍在天乃位乎天徳

前言天徳不可爲首是天徳卽龍也龍卽聖人也朱注謂天徳卽天位若觧作天位則是乃位乎天位文義不亦復乎聖人之大寶曰位有天徳而不得位聖人𨿽龍無能爲也夫安得聖作物覩而臻上治乎乃者爲飛而在天者幸之之詞也時爲之也故孔子不怨天不尢人

亢龍有悔與時偕極

時之有極者天運也變而通之者人力也與時偕極不任理而任數者也何怪乎窮而得災堯舜之揖譲其有見於中天之極運乎

以上申言爻象之時

乾元用九乃見天則

天之則未易見也乾元用九而天下治用之者用其陰陽消長之宜而得夫剛柔變化之法也陽生於子極於午陰生於午極於子自復而幹自姤而坤坎離盡於夘酉而隨蠱啟否泰之先寒暑之往來晝夜之推遷四立四季二分二至其間雷動而風散雨潤而日晅艮止而兌說乾君而坤藏無非天則也無非其剛而能柔也皆幹之九爲之也皆元之用爲之也天之所以爲則者不於此乃見乎君道如此豈特天下治而已哉

乾元者始而亨者也

利貞者性情也

幹始能以美利利天下不言所利大矣哉

朱注詳矣苐忽然又釋元亨利貞何也因上文乾元而推及亨利貞無非元之能也故復申言之而贊其大大矣哉與大哉不同猶云果然大也

大哉幹乎剛健中正純粹精也

六爻揮旁通情也

時乘六龍以禦天也雲行雨施天下平也

朱注詳矣苐文言至此而乃贊乾道之大何也聖人於彖象之義反復申明而知彖之所以系元亨利貞者幹有剛健中正之徳旣純且粹而至精非文王之私意也其性體自然而然也性體具而情狀自著而知象之所以系潛見惕躍飛亢者六爻爲發而揮乎其狀旁而通乎其情也非周公之私意也其情狀亦自然而然也故法幹之聖人但時乘六龍而已矣天道在我天下之能事畢矣

君子以成徳爲行日可見之行也潛之爲言也隱而未見行而未成是以君子弗用也

君子居則觀其象而玩其辭動則觀其變而玩其占是占者必卽其所占已成之徳或吉或凶或悔或吝或利貞或無咎而日用之以見於其行事也乃初之占曰勿用則何以說也潛之所以爲潛者徳隱而位未見气行而時未成是徳位時俱不可用占者何所用之哉

君子學以聚之問以辧之寛以居之仁以行之易曰見龍在田利見大人君徳也

二時舎而天下猶被文明之化以成其爲君徳者何也君子得占而卽以用其占二之同人則同人之彖象不可用乎故同人而類族學以聚之矣類族而辧物問以辧之矣同人而於野寛以居之矣於野而涉川仁以行之矣學問居行如此非大人而何哉大人而同人非君徳而何哉

九三重剛而不中上不在天下不在田故幹幹因其時而惕𨿽危無咎矣

三四於六畫皆人道而三則處於人之下故重剛𨿽云同五自不若飛龍之在天而尊不中且旣譲二又不若見龍之在田而安占者得之未有不危者也猶幸其重剛得正也可以勉不中以爲中幹惕因時庶幾無咎

九四剛而不中上不在天下不在田中不在人故或之或之者疑之也故無咎

四則處乎人之上矣然以九居四非正也而系之以剛明乎其爲幹徳耳其柰不中何哉故不特亦爲三之上不在天下不在田而陽居陰位且中不得與三同在人之中而幹幹若盡其所以爲人矣不亦殊可自或乎人亦苐恐不自或耳或之者疑之也苟能自或必求自信故無咎

附余

此釋占而獨稱九三九四者何也固所以明人道也亦所以示占者當卽爻而玩其占也蓋詞之所示者有限而象之所示者無盡大要聖人貴中道重剛而不中與重柔而不中者相類剛而不中與柔而不中者亦相類徳位與時盡在占中如其占辭無咎則亦應得無咎他若吉凶悔吝之詞於此可以類推矣

夫大人者與天地合其徳與日月合其明與四時合其序與鬼神合其吉凶先天而天弗違後天而奉天時天且弗違而況於人乎況於鬼神乎

不直曰大人者而曰夫大人者夫字之義承上文而發語之詞也以明上文言人道此言天道而天道則與人道迥異矣大人以九居五剛健中正天之徳也地承天之徳以爲徳不與天地合徳乎大人以干之大有火在天上日之明也月借日之明以爲明不與日月合明乎天地之運行日月之推代四時所以成序不與四時合序乎四時行而百物生成變化而行鬼神有吉不能無凶不與鬼神合吉凶乎再卽一卦而統觀之下幹先天也上干後天也二見龍而利五見五飛龍而利二見非先天而天弗違後天而奉天時乎天且弗違而況人與鬼神人者指三四言也鬼神者指初上而言也初上有往來屈伸之義焉統論一卦而不得獨遺之也不然旣言鬼神合吉凶止於況人可也又況鬼神不亦復乎於以知易道盡於乾道合乎乾道則範圍天地而無不合天弗違奉天時五故儼然一天矣占者值之惟恐不足以當之

亢之爲言也知進而不知退知存而不知亡知得而不知防其惟聖人乎知進退存亡而不失其正者其惟聖人乎

人世之道進退而已而存亡得防卽見焉故聖人於易剛柔相推而生變化變化者進退之象也知進知退何致有悔於以知亢之爲言之義矣卦至第六畫進到極處自無可退是知進而不知退者也則知存而不知亡亦知得而不知防矣然而知之者亦難乎其人也其惟聖人乎聖人當進而進當退則退存不幸存亡不苟七知之而不失其正得防又不足道矣非聖人而能若是乎其惟聖人乎堯舜不揖譲天下必亂於朱均老子其猶龍乎止善用得一个退字以上申言爻象之占

附余

彖傳象傳文言所謂孔子之易也然孔子則以但言理而不言象與數殊不知象亦言其理數亦言其理也學者欲明其理因其言而求其象與數可也若謂孔子之言未嘗本諸象數卽本諸象數亦當存而不論則並所明之理未必非私智之所鑿與邪說之所障也

坤【坤下坤上】

坤元亨利牝馬之貞君子有攸往先迷後得主利西南得朋東北防朋安貞吉

坤地也純陰也柔也順也柔爲體而順爲用也自兩儀而四象四象而八卦八而十六十六而三十二三十二而六十四皆以配幹者也配乾則乾元亨利貞坤亦元亨利貞可也何以同元亨而利貞則利牝馬之貞蓋地之道不及於天者三之一則坤之徳亦不及於幹者三之一也然牝馬何也乾爲馬坤配乾非牝馬乎龍變化而自用馬馴服而用於人爲人用而又牝焉順之至也所以配幹之健也君子有攸往可以知先後得防矣地不敢先於天天爲地之主也矯而先之所往必迷順而後焉乃得其主亦配幹之義也於六子何如乎坤西南也前巽入離麗而後兌說朋也若東北則艮止震動而坎防非其朋矣應得而得應防而防皆君子之所利也君子知先後者如此得防者如此能安此而貞之其何往而不吉乎附余

從來主利作句讀以朱注陽主義陰主利也陰陽利義固有是理苐於彖中文義似乎無屬而且彖傳文言並不及主利之義卽程傳於文言後得主而有常句主字下硬添利字朱子從之文義亦似牽連不逹今以先迷後得主作句讀利字貫西南東北一气讀未知是否無可就正姑以云然尙俟質之髙明

彖曰至哉坤元萬物資生乃順承天

乾元坤元分之爲二合之本爲一何以大哉贊乾元而以至哉贊坤元天地豈有兩元之異乎非也至卽至善至誠之至無過不及之謂也自方圖幹以君之萬物當資始於乾元則無不資坤元而雷動風散以生焉有其至者所以承其大也故資生者𨿽地生之而非地竟能生之也天未施地無以生天旣施地無不生乃順承天而已矣資生而承天坤元顧不至哉

坤厚載物徳合無疆含光大品物咸亨

乾元始而亨坤元亦生而亨也坤亨何如乎亦順承天而已矣天髙則地厚天覆則地載厚而能載天無疆地亦無疆坤徳所以配幹也蓋自方圖坤以藏之則所含者雷動風散以來雨潤日晅旣光且大而流形之品物有不咸亨者乎若文義則是第一句起第二句下二句足上二句法也

牝馬地類行地無疆柔順利貞君子攸行

坤之利貞所謂艮止之而兌說之乾君之而坤藏之也於牝馬何取乎牝柔也馬順也地之類也坤順承天自資始流形直至各正保合始而終終而復始牝馬者取其行地而無疆也其柔順何如乎所以利牝馬之貞也君子攸行亦惟柔順如坤可也

先迷失道後順得常西南得朋乃與類行東北防朋乃終有慶

乾道有進退存亡坤道有先後得防君子可不知之乎地有承天之功而無先天之理先迷者失其爲坤之道也後則順天而天主之得其坤道之常矣西南得朋巽離兌爲坤柔之三女東北防朋震坎艮爲乾剛之三男乃與類行西南之朋宜得也乃終有慶東北之朋宜防也朱注反之西南似多一轉矣

安貞之吉應地無疆

地以安貞配天君子以安貞應地所以吉也

象曰地勢坤君子以厚徳載物

坤地也地亦一也而何以二哉非二也坤上坤下者地承乎天天無髙卑地有髙卑隨上隨下形勝相因之體質然也其地勢之象乎是明明示人以坤之道也君子觀象而知所以法之矣爲釡而不泄爲輿而不敗徳惟其厚物可以載厚徳載物其究也自彊不息

初六履霜堅冰至【之復】

易尊陽而抑陰何也陽貴而陰賤陽善而陰惡也始不防之終將亂焉坤之初則太極生兩儀之第一陰也一陰無謂其甚防六陰由此而旋盛卽之復而觀之復十一月之卦也是時冰霜滿地霜自今日履冰不自今日而知其堅之必至乎乃動而順也𨿽出入猶無疾朋來猶無咎而堅冰之至則斷斷可逆計矣安貞之君子可不早爲之戒哉履之象變震爲足也

象曰初六履霜陰始凝也馴致其道至堅冰也

幹之初九陽在下坤之初六陰始凝一陽一陰確是兩儀相峙然陽藏而陰凝豈可以始而忽之乎坤徳固以順爲貞有不當順者此類是也若以爲霜不妨於履而習焉履之馴致其小人之道未有不至堅冰者也

六二直方大不習無不利【之師】

二則兩儀生四象之所謂太陰者也太陰者陰之正也正則直又以坤爲坎而得乾之中爻誠直矣太陰者地之象也地則方又以六居二而得坤之正體誠方矣直而方則不獨爲坤之廣抑且如幹之大矣而況之師旣曰丈人猶待習乎吉而無咎有不利乎柔順中正自然而然者也坤道之純者也

象曰六二之動直以方也不習無不利地道光也天圓而地方天地之妙盡此矣二言方可也而言直方何也坤主靜人但知其靜而不知其靜而動也然坤之動也辟幹之動也直不言辟而言直又何以說也靜體而動用靜別而動交交而爲用乾亦得坤之辟坤不得乾之直乎故有見於其動者動不離乎靜直亦不外乎方也則所謂大者卽於其動之不習無不利而知地道之光被無疆矣

六三含章可貞或從王事無成有終【之謙】

三則四象生八卦而成其爲坤者也坤爲文非章乎坤主翕非含章乎亦之謙之徳也不可貞乎然坤道爲臣道也𨿽不卽從王事不有時而從王事乎先迷故無成後得主故有終亦君子有終之義也

象曰含章可貞以時發也或從王事知光大也

含章未有不發者可貞者貞其時也三之謙徳然也苟時發而從王事旣勞謙而得艮剛之明復承順而本坤柔之量則非徒以才自見者矣知光大也知之象三變互爲坎水也

六四括囊無咎無譽【之豫】

坤虛而能容翕而善藏有囊象焉又爲吝嗇有括囊之象焉然何獨於四取之四則橫圖所謂八生十六之第四陰也三陰已成坤矣而又加一陰且以六居四重陰過於收斂非括囊乎然建侯行師而括囊者何也以非其時也不得其時三在內已含章四在外安得不括囊時不當出而不出亦豫而順動之義也使非然者𨿽有徳有才求譽適以致咎豈安貞之君子哉

附余

凡爻象之辭周公固以文王之兩彖發仰思之獨志然先天後天各有所取取其重者而已蓋本彖本象者主也之彖之象者客也故主客俱重者合取之或主重而客輕或客重而主輕則又有捨客取主舎主取客之不同如坤四不取建侯行師者舎客而取主者也其他可以類推

象曰括囊無咎愼不害也

四之括囊愼之至也人或疑其太過徒以一身旡咎其如天下何哉似乎愼而害矣而不知非然也苟一身不能自愼安能愼天下與其不及也寧過愼之愼之世但有不愼而害者正未有過愼而害者也

六五黃裳元吉【之比】

五則橫圖所謂十六生三十二之第五陰也幹之五在天矣坤之五豈非地之所以配天乎玆六五又適得天地之中數六順而五中中以爲順不猶黃以爲裳乎乾爲衣坤爲裳黃裳者所以明坤之爲文而配幹者文之色得其中文之飾得其下也亦比之義也坤元而比吉故占者如之不如是則後夫矣

象曰黃裳元吉文在中也

坤六叚中虛而成文本不在外也黃裳則幾乎無文矣而得元吉何哉非無文也的然者日亡闇然者日章文不在外而在中也

附余

幹有兩君徳坤有兩臣道幹之九五君也九二則臣而君者也虞帝之徳當之坤之六二臣也六五則君而臣者也文王之徽柔當之

上六龍戰於野其血黃【之剝】

上則橫圖所謂三十二生六十四之第六陰也六畫皆陰已無陽矣豈有龍乎之剝剝窮上反下是未嘗無陽也然不利有攸往而君子攸往陰盛已極疇懼其爲龍也而不與之戰龍戰於山地之間非野乎戰必傷傷必有辧也者自黃者自黃

象曰龍戰於野其道窮也

小人恃勢而無忌憚敢與君子戰君子則何以便輕身與小人戰哉蓋小人之道長極矣君子之道消極矣至此不一戰則天道人道俱冺矣其道窮也所以明龍之不能戰於朝自不容不戰於野

附余

初之堅冰至者防龍戰於野之禍於其始上之龍戰於野者著堅冰至之勢於其終君子知其終可不戒之於其始哉

用六利永貞【之幹】

易之用皆乾坤乾坤之用惟陰陽陰陽之用爲六九乾用九坤不用六乎然幹之用九剛而能柔渾淪之元也坤之用六何以柔而能剛起元以配幹哉曰貞而已矣貞則所以起元也永貞而已矣永貞則何其剛也故筮得此卦而六爻皆變者爲純乾乾元亨利貞是元亨而猶利貞也豈不利永貞乎永而貞焉則冰霜知戒必不至於龍戰含括咸宜亦各得其時位而且爲直爲方爲黃爲裳無有不利正無有不貞者矣

象曰用六永貞以大終也

自剝盡而純坤乾之貞爲坤之貞矣貞下起元復而臨而泰而大壯而夬夬去而純乾亦永此貞而已矣故姤遁否觀而又剝而爲坤其間之雷動風散雨潤日晅止之說之君之藏之𨿽幹知大始有然也亦坤作成物有然也坤作成物貞何如其永乎是幹大始而坤大終矣用六永貞非以此哉天道如此而況人事乎

附余

易者交易變易之謂也觀幹之用九以元坤之用六以貞乾元坤貞互相爲用始終終始循環變化乾坤兩用之妙如此卽此可以窮易之理矣

文言曰坤至柔而動也剛至靜而徳方

後得主而有常

含萬物而化光

坤道其順乎承天而時行

乾坤兩卦乾道總是一个健坤道總是一个順順者正以順乎幹之健也順乎幹之健則所謂牝馬之貞也故於其體言之𨿽至柔而至靜於其用言之則動剛而徳方然則於何見之見之於其利矣乾始而坤代之終後得主而有常有常如菽者自菽粟者自粟也又見之於其亨矣乾施而坤作之成含萬物而化光化光如花者自花秀者自秀也不特此也當其資生而元也時未至不敢先時已至不敢後惟順乎幹之健也承天而時行者乎於時行見剛方於承天時行益見其至柔而動剛至靜而徳方此之謂坤之道也然幹文言自元而至於貞坤文言自貞而至於元何也自元至貞者幹以君之所主在元元則所以貫貞也自貞至元者坤以藏之所主在貞貞則所以起元也乾元坤貞天地之道盡之矣

積善之家必有餘慶積不善之家必有餘殃臣弒其君子弒其父非一朝一夕之故其所由來者漸矣由辧之不早辧也易曰履霜堅冰至蓋言順也

從來亂臣賊子原非無故而生爲君父者旣不能積善於前又不能防惡於後未有不至悖逆不道者由辧辧字是善惡分別之介順字朱注作愼愚謂應如字不應作愼何也順字正是馴致其道之馴字注腳猶云聼其爲不善而不之禁履霜必至於堅冰附余

吾儒往往謂孔子不言報應此獨於坤卦言之者何也坤陰也陰善陰惡其爲徳最厚其爲害亦最毒禍福無門一切心造報應豈爽也哉

直其正也方其義也君子敬以直內義以方外敬義立而徳不孤直方大不習無不利則不疑其所行也六二純陰陽信而陰疑又以坤爲坎坎爲狐狐多疑何以不習無不利而能不疑其所行天中地正直非其正耶天仁地義方非其義耶敬以直內守於此而不易義以方外施於彼而咸宜內直外方坤徳斯盛可以容民可以畜眾利復何習行復何疑君子哉丈人之吉而無咎者也

陰𨿽有羙含之以從王事弗敢成也地道也妻道也臣道也地道無成而代有終也

此補釋爻辭無成有終之義也弗敢成代有終立萬古臣道妻道之凖則

天地變化艸木蕃天地閉賢人隱易曰括囊無咎無譽蓋言謹也

言不出口曰謹過於愼也四於三才爲人道處於天地之間而居乎人之上是賢人也復於其之豫者而觀之天地人物無非此順動之理故天地當變化則變化𨿽艸木亦蕃矣天地不當變化則閉矣𨿽賢人不當隱乎於以知四之括囊而咎譽兩無所渉者是不得不如是之過於愼也蓋言謹也

君子黃中通理

正位居體

美在其中而暢於四支發於事業美之至也

二稱君子五亦稱君子故知其爲兩臣道通者文之虛而能逹也理者文之序而不亂也正位者以其有爲君之徳也居體者不失其爲臣之道也暢者不期然而昭著也四支者以一人之身論比四支皆其輔也黃裳元吉何以見其文在中也哉蓋黃固中徳而文則通且理也裳𨿽下飾正君位而居臣體也如是之美無不在中焉誠中形外有不暢於四支者乎其發見於事爲功業之間者自無有不美而或可加尙者也黃裳之所以元吉也非文王不足以當之三分天下有其二以服事殷周之徳其可謂之至徳也已矣是以謂之文也

陰疑於陽必戰爲其嫌於無陽也故稱龍焉猶未離其類也故稱血焉夫黃者天地之雜也天而地黃天地之道原是陰陽相配不可陰陽相勝陽且不可勝陰而況陰可勝陽乎若小人自信其爲小人必不敢淩君子若君子不礙其爲君子亦必不肯廹小人惟陰疑於陽矣小人有似乎君子君子反不若小人勢大力彊陰必戰陽道窮理極陽必戰陰聖人有憂之而稱龍稱血皆非無故也黃𨿽雜而天地終不攺亦扶陽抑陰之義也

附余

羲皇畫卦本自乾至坤以見天上地下天南地北天左旋而地右轉兌離震防坎艮居其中而萬物生生無窮焉此先天之體序之正也乃夏有連山商有歸藏連山首艮歸藏首坤首艮者萬物之成終而成始也首坤者亦萬物皆致飬焉之義也文王以爲萬物𨿽生於坤艮之土而六子各有妙用其所以妙萬物皆乾坤之神爲之也自當首乾而次坤乾坤者萬物之父母故變而爲後天之用乾用九坤用六而三男三女卽見之於兩卦之中矣何物不生於乾坤亦何事不偹於乾坤何理不盡於乾坤哉

易原就正卷一﹤經部﹐易類﹐易原就正﹥

欽定四庫全書

易原就正卷二

邢臺包儀撰

周易上經

屯【震下坎上】

屯元亨利貞勿用有攸往利建侯

乾坤之後而屯繼之何也乾坤旣交而退長子代父母用事而中男次之也而況雷雨爲天地之始事乎帝始出震猶然勞坎冰霜欲盡气機已滋萬物逡逡然將春矣故謂之屯古春字所由從屯從日也萬物出乎震不元亨乎動而未出險不利貞乎坎防也可以往乎震而帝不當立之以爲君乎勿用有攸往利建侯正所以元亨利貞也

彖曰屯剛柔始交而難生

動乎險中大亨貞

雷雨之動滿盈天造艸昧宜建侯而不寧

卦名屯其義何也以二體言之也然震一索而得男何以便遇坎險乎乾坤靜別而動交當其靜也一無所有及其動也一切俱生水之於天地間猶人世之有利欲焉人世之險莫險於利欲之途試觀人有生以後何其多利欲乎剛柔始交而難生此其所以爲屯也乃文王則見其長子用事也震爲雷一陽能動於重陰之下天下之動者莫如雷安得不元亨然動於坎防之中也安得不利貞是動乎險中而大亨貞者也勿往建侯之義亦可於二體之象知之矣震雷坎雨天地晦暝所謂絪緼化醇之時也𨿽曰艸昧人得其秀而最靈不敢與天地爭功可也若不與天地成能則不可宜建侯而不寧此渾沌之世所以繼開辟而作之君

附余

乾坤之交陰陽也不曰陰陽而曰剛柔何也陰陽者气也剛柔者質也气者形而上者也質者形而下者也形而上者不可見形而下者爲可據也

象曰云雷屯君子以經綸

坎不言水而言云者以震在下也震爲雷先雷則無雨震爲龍龍伏則云興而況萬物之始必雷動於下云蒸於上而後絪緼而化醇玆震下雷也坎上云也其云雷之象乎是明明示人以萬物始生之爲屯也君子觀象而知所以法之矣乾道成男坤道成女五性感動而善惡分萬事云爲而經綸起經之綸之其究也正位凝命

初九磐桓利居貞利建侯【之比】

初震主也卦主也動乎險中必須遲回審顧敬愼有素而後可屯之比勿往而原筮非磐桓乎利貞而永貞不居貞乎動險之難經綸之始也初能如是故利建之以爲侯不建侯天下屯而何以比哉彖之所謂建侯者正此義也

象曰𨿽磐桓志行正也以貴下賤大得民也

凡有志於天下者似乎當奮身直前以濟之而何以磐桓非所論於艸昧之世也艸昧之初經綸斯始一有不正上拂天心下防人道可不愼乎於以知初得其正不能不磐桓以行其正也則利建侯者亦從可知矣陽一君而二民固也震乃以一陽下於二陰非以貴下賤乎有君徳而下濟乎民生民未有不順從而比之者也

附余

志者心之所向雷風水火各有所向而況雷善動而風善入水中實而火中虛皆有心象故經文志之象正變約互皆取象於雷風水火也於此總挈注明不復更贅亦欲刪繁就簡耳學者可以類求而知之

六二屯如邅如乘馬斑如匪防婚媾女子貞不字十年乃字【之節】

二震體也與五爲正應初爲震主則二不得自主矣不屯如邅如乎如也者若似乎之意也𨿽震有馬象而可乘二則爲馵足之馬也不乘馬斑如乎若此者初爲防耶非也初與二各得其正婚媾也然二則之節而節矣豈棄正應與初乎勿用有攸往而變兌爲少女子貞不字矣苦節不可貞十年乃字云爾十年者何屯之究也爲鼎鼎之上爻則十年矣陰柔處屯非定鼎旣久之後不可出而圖吾君屯邅守正待時而動動而中節經綸乃見是數度徳行之所從出也

象曰六二之難乘剛也十年乃字反常也

凡人之情害我者絕之易親我者絕之難乃二之柔正而乘初之剛正屯邅不字誠難矣節亦苦矣苦節不可貞此其常也十年乃字是不可貞而可貞者也非反常乎

六三卽鹿無虞惟入於林中君子幾不如舎往吝【之旣濟】動險於震之極而旣濟不在水而在陸矣旣互地又互山是在山地之間也變爲離約爲剝文其身而艮剛在其首於山地之間而取其象非鹿乎不中不正未有不卽之者上無應與豈有虞乎震動而坎防震木而坎叢卽鹿無虞防入林中而已矣初吉終亂之義也君子知勿用攸往往必見吝安得不思患而豫防之

象曰卽鹿無虞以從禽也君子舎之往吝窮也

禽者獸之總名也言爲人所擒制也故可佃而不可從從之未有不爲禽所防者卽鹿無虞非從禽而何哉君子知幾而捨之否則必窮而取吝天下求冨貴福澤而防於利欲之中徒取羞吝者何異從禽而窮者乎

六四乘馬斑如求婚媾往吉無不利【之隨】

動險非陰柔所能𨿽坎有馬象可乘四又爲薄蹄之馬也不亦乘馬斑如乎然四與初應四柔正而初剛正婚媾也之隨隨從也已不能濟屯而從人以濟之婚媾不可不求也求婚媾而兩偹四徳何往而不吉不利乎

象曰求而往明也

四坎體坎爲水水內明而外暗四爲水底爲益暗能求婚媾以濟屯故許之以明

九五屯其膏小貞吉大貞凶【之復】

屯之復復則屯而又屯矣五坎主也坎爲水爲雨詩曰陰雨膏之五固有膏象焉然坎主正所謂險防也當屯而防於險中建侯者已得民於下五𨿽陽剛居尊何爲哉而況與十年乃字之二應其誰與之相濟屯其膏而已矣貞可也無疾無咎利往勿往小吉而大凶也

象曰屯其膏施未光也

坎體𨿽暗陰暗而陽明故潤萬物者莫潤乎水以其所施未有不光也五當屯而防於險中屯其膏者卽大象爲云不爲雨之意也所施豈能光乎無怪乎小貞吉而大貞凶

上六乘馬斑如泣血漣如【之益】

益不可屯屯可益乎上之益屯𨿽無異於五之復屯而無徳無位則尢甚卽於坎亦有馬象可乘而上又爲下首之馬也不亦乘馬斑如乎又無應與而下首者憂懼之象也坎爲加憂爲血卦不泣血漣如乎屯到極處陰柔無能勢所必至情有必然亦足動其遷善攺過之心矣故凶咎悔吝不加焉

象曰泣血漣如何可長也

從來英雄豪傑當大患大難之際必不徒作兒女子情狀泣血漣如豈處屯長久之計哉上之陰柔無能可知也

附余

卦惟二五言屯而初三四上不言屯何也初與四當屯而能不屯三與上當屯而不足與言屯故惟二五言屯

蒙【坎下艮上】

蒙亨匪我求童蒙童蒙求我初筮告再三瀆瀆則不告利貞

屯而繼之以蒙何也蒙爲屯之綜卦也所謂反易之卦二十八此其一也長子卽序而中男次之少男又次之天地立君而後立師君以立制師以立教物始生而猶穉何異於山下之泉未逹乎然而逹則未有不亨者故蒙有師道焉師道當何如乎重道必先自重尊師所以尊道不然則蒙無初筮之誠我來再三之瀆矣利貞之戒豈特爲占者乎童蒙者少男之象也初筮者約復之象也再三者坎艮有再索三索之象也求亦索之義也

彖曰蒙山下有險險而止蒙

蒙亨以亨行時中也匪我求童蒙童蒙求我志應也初筮告以剛中也再三瀆瀆則不告瀆蒙也蒙以飬正聖功也

卦名蒙其義何也以其象也亦以其徳也象云何上覆以艮山之堅凝而下伏以坎水之險防徳云何內懷夫坎險之不測而外得夫艮止之剛明是卦象與卦徳皆蒙也然蒙何以亨哉蒙亨者以其亨之行乎時而得中也行不以時時而不中則非蒙亨之道矣觀卦體之五志應而二剛中蒙不瀆我我不瀆蒙飬之以正作聖之功不外此時而中也利貞其要矣乎

象曰山下出泉蒙君子以果行育徳

屯難之世盈天地間皆水也山與水何分上下乎經綸以後山自髙堅而安於上水自深長而就於下坎防而艮不防山止而水不止艮爲徑路坎爲溝瀆矣玆艮上山也坎下水也其山下出泉之象乎是明明示人以物生方穉之爲蒙也君子觀象而知所以法之矣艮山外止而邁阻行不可以不果坎水內防而流長徳不可以不育果行育徳其究也治歷明時

初六發蒙利用刑人用說桎梏以往吝【之損】

蒙而初又陰也蒙之甚者也教之於其初是發蒙也童蒙求我初筮告而曰利用刑人何也初陰不正而當坎水之下流蒙可以下流乎下流可不用刑乎變兌而之損塞其下流刑之所以發之懲忿窒欲之義也然坎以一陽困於上下之二陰有桎梏之象焉刑之可也桎梏則不可蓋有孚可貞而利往者必不如是之困蒙也蒙爲我困吝不在蒙而在我矣

象曰利用刑人以正法也

立教必先立法初不知教法者也用刑所以正法法正則可以已矣

九二包蒙吉納婦吉子克家【之剝】

二坎主也卦主也爲天下作之師惟包容務廣而納受務恕也匪我求童蒙不利有攸往蒙固未可以往矣求我者無不容非包蒙乎吉可知也而又之剝以一陽受五陰有納婦之象焉包蒙吉納婦寕不吉乎蓋五之志應於二而有子象坎之陽主於內而有家象屯以長子立君而治國蒙以中子立師而教家也是子之克家者也

象曰子克家剛柔接也

朱注謂指二五之應愚謂不特此也亦二五各得其剛柔相濟而相接也

六三勿用取女見金夫不有躬無攸利【之蠱】

三以坎爲防女也蒙而蠱赤子之心防盡矣如此之女取之何用且也本與上應陰柔而不中正乃乘剛中納婦之二悖理縱欲之人情必不能以自守非見金夫而不有其躬者乎何利之有勿取無利不獨戒上亦以戒二也蓋弱於質者猶可教而誘於利者不可教也躬者艮有身象焉

象曰勿用取女行不順也

朱注謂順當作愼愚謂當如字不必作愼不順是逆理也觀順以防上下順知蒙以順爲正若作愼文義殊淺行者坎水之流也

六四困蒙吝【之未濟】

蒙當求我者也四與二隔而之未濟竟如水火異物各居其所而不相爲用不亦困乎小狐濡尾無攸利其吝也自取之也

象曰困蒙之吝獨逺實也

陰虛而陽實卦惟六四一陰不在九二乘承比應之列故曰獨逺實

六五童蒙吉【之渙】

柔而不弱中而不倚而又之渙風行水上水淨風淸卦之所謂童蒙者也以假廟之精誠與涉川之敬愓爲求我初筮之貞亨安得不吉

象曰童蒙之吉順以防也

施教與受教皆非順不可然而能順者必有所以之一徳也五童蒙固順矣其以何徳哉本艮止之體而爲防入之材其順也蓋以防也是以吉也

上九擊蒙不利爲防利禦防【之師】

坎爲盜有防象艮爲手有擊象又爲止有禦象之師師兵象也治蒙而以兵非擊蒙耶蒙非防而擊之者爲蒙冦丈人豈爲防哉禦防者也有防蒙者亦禦之而已矣

象曰利用禦防上下順也

用剛得當於理皆順山自峙然而隆上水自淵然而趨下而況教學授受之際乎

需【乾下坎上】

需有孚光亨貞吉利涉大川

蒙而繼之以需何也有教不可以無飬飬者萬物之必需也然何以謂之需幹之三男旣俱用事震動艮止各有其常惟坎水變遷而最險故天地間利人者水居多害人者亦水居多幹出而遇坎猶父出而觀子也子𨿽險不敢加於其父坎𨿽險豈能防幹之純陽剛健乎以其能待也是故謂之需旣需矣坎主之中實不有孚乎幹體之陽明不光亨乎有孚光亨不貞吉乎若以象觀之乾與坎西北之卦也水旺於西北而滔注東南非大川乎坎得乾之中畫而幹以全體臨坎不利涉大川乎占者知之亦惟得其需之義而可也

附余

卦辭稱利涉大川者七不利涉者一爻辭稱利涉者二用涉者一不可涉者一需訟未濟指坎體而言益中孚指防體而言蓋坎爲水有大川之象而防爲木木可爲舟楫以濟川故益之彖傳曰木道乃行中孚之彖傳曰乘木舟虛渙之彖傳曰乘木有功又舟楫之利蓋取諸渙合二體以取象也謙則中爻互卦爲坎同人則中爻互卦爲防卽時位之義而取其象者也又山澤之通气皆川也頥大畜之類是也

彖曰需須也險在前也剛健而不防其義不困窮矣需有孚光亨貞吉位乎天位以正中也利涉大川往有功也

卦名需其義何也以卦徳言之也當須而須者也坎險在前可不須乎不須則防矣防不困而窮乎非所論於幹徳之剛健也剛者必明健者必彊何至於防不防何至於困不困何至於窮需之義其可知也則所謂需有孚光亨貞吉者又於二體知之矣天本在上水本在下玆坎上而乾下是位乎天之位矣然何所以而位天位也坎主以九居五旣正且中正中而需豈不有孚光亨貞吉乎則所謂利涉大川者又於兩象知之矣坎𨿽險防而幹以剛健臨之不可往則不往當往而往未有不成濟險之功者豈不利涉大川乎

象曰云上於天需君子以飲食宴樂

坎不言水而言云屯固以震之爲雷爲龍在下也需幹下而亦曰云何也水者气之液也气先凝而後液气屬陽陽盛則气盛气盛則凝而爲液玆幹在下而坎在上盛陽所蒸膏雨可待其云上於天之象乎是明明示人以須之卽至之爲需也君子觀象而知所以法之矣水早之變我必有以回天心陰陽之和我自無所用人力飲食宴樂其究也自昭明徳

附余

宴謂身安而無所營爲樂謂心恬而無所謀慮不然需固飲食之道也君子豈徒飲食者哉聖人教天下以處需也必飲食宴樂而後謂之需

初九需於郊利用恆無咎【之井】

以九居初而得正卦之不防於險者也𨿽之井何傷乎攺邑而郊可需也不攺井而恆可用也無防無得何咎之有是需也故羸瓶無與焉

象曰需於郊不犯難行也利用恆無咎未失常也時遇有險易人世之常變也行險自不若居易處變亦豈若守常我不犯難何難之及不失其常安得有咎需郊所以利恆也

九二需於沙小有言終吉【之旣濟】

二剛而得中亦卦之不防於險者也然而去險不逺矣於何需之互爲兌兌於地也爲剛鹵剛鹵之地則沙也非需於沙乎又兌爲口舌剛中而之旣濟是有濟險之材觀變以待時不知者未免疑而議之不小有言乎然則終亂而曰終吉何也需久而後濟者也善思患者也思患預防可以不亂故能成涉川之功不終亂而終吉矣

象曰需於沙衍在中也𨿽小有言以吉終也

需沙人但知沙有可需之地也以爲衍也不知二之衍不在沙而在中也若剛而不中輕進妄動乾坤之大無非隘途而況沙乎剛而得中一意觀變待時不用凶事始安得不以吉事終大川務在利涉人言何足卹哉

附余

衍寛平之地左傳有昌衍漢書有鄜衍皆地名故衍之文當承需沙爲義沙未有不衍者也

九三需於泥致防至【之節】

三逼近坎矣水之涯也水之涯而又互兌爲澤之口不有泥乎水涯澤口之泥善防而可需乎節亦需之義也泥則苦矣需泥者勢必防坎爲盜有防象焉防之至也誰致之哉過剛不中而致之也亦苦節不可貞之義也

象曰需於泥災在外也自我致防敬愼不敗也

泥固不可需而災猶在外卦始𨿽忽而繼能謹未甞不可以免禍自我者其迷也敬愼者開其悟也朱注謂發明占外之占聖人示人之意切矣正所謂孔子有孔子之易此則顯而易見者也亦以見乾剛之正終不爲坎防所困窮

六四需於血出自穴【之夬】

四坎體也是入險者也坎爲血卦而之夬不利卽戎豈遂無戎乎鋒鏑滿前柔正不進則需於血矣然坎之兩傍水之窪也窪溝也深也有水曰窞無水曰穴玆爲云而未爲雨無水也穴也故坎之初與三皆窞而需之四與上皆穴也四以柔正而應剛正夬又有決去之義豈終需於血乎出自穴𨿽未能成涉利之功亦不致有防險之困者也

象曰需於血順以聽也

一無所爲之謂需故需難血非可需之地故需血尢難四於血而能需聼之而已者也四何以能聼之哉非其柔正而順也不能文王之於羑里以之

九五需於酒食貞吉【之泰】

以九居五位乎天位當需而泰然需之宴樂而已坎主而互離變坤而互震坎爲水爲矯揉離爲火爲大腹坤爲釡震於稼也爲反生水與稼並而入釡於火焉矯揉以成之大腹以當之非需於酒食乎人知泰之吉而得亨吾知需之貞而得吉也

象曰酒食貞吉以中正也

酒食者口腹之資也悔吝之端也貞而吉者殊寡矣五何以得貞吉哉以坎主而剛中而得正旣中且正而況需之道當如是乎

上六入於穴有不速之客三人來敬之終吉【之小畜】云上於天可需也云而爲風不雨矣何需乎無可需而柔正有濟險之志則直入於穴矣自我西郊幹之三爻近於西三與上應以剛正應柔正連類而來非不速之客乎柔固不敢於侮剛而正則能敬之敬之則同心共濟終能成涉川之功而吉也亦小畜亨之義也

象曰不速之客來敬之終吉𨿽不當位未大失也上無濟險之責而有濟險之志有濟險之志而無濟險之才不自量力度徳而入穴是其失也豈當也哉乃能資人以濟險而終吉未大失也

訟【坎下乾上】

訟有孚窒惕中吉終凶利見大人不利涉大川

需而繼之以訟何也訟爲需之綜卦也所謂反易之卦二十八此又其一也飬道興而爭端起也蓋自幹出而遇坎而知坎之爲利固多其爲害亦大矣玆乾上而坎下是乾欲制坎也而坎則險又坎欲防乾也而乾則剛爭端起而能無訟乎聖人有憂之以爲皆坎之故也坎中實不有孚乎有孚而受制於剛之下不亦窒乎窒而訟訟之始也始而中中而終始可也中猶可也終則不可也不當惕中乎惕中吉而終則凶也幹五有大人之象坎體有大川之象知吉知凶利見不利涉判然矣

彖曰訟上剛下險險而健訟

訟有孚窒惕中吉剛來而得中也終凶訟不可成也利見大人尙中正也不利涉大川入於淵也

卦名訟其義何也以卦徳上干剛而下坎險也而不特此也剛其體者用必健再合險健而觀之內險外健矣卽分險健而觀之已險彼健矣皆訟之道也訟安得不有吉有凶有利有不利哉所謂孚窒惕中而吉者爲卦自遁變剛來居二而得中剛而能柔也終凶者訟未有終而不凶者也不可成也故卦體九五爲中正之大人而二尙之卦象坎水爲淵源之大川而乾剛可入乎訟之所以惟得吉也聖人之憂民如此

象曰天與水違行訟君子以作事謀始

天地萬物之理上下固有定分而上者貴於能下下者貴於能上若上下之勢不相親則上下之情相違矣違則疑疑則忿忿則訟也故天地不交而爲否火澤不交而爲睽未濟所以愼辧物居方玆幹上天也坎下水也其天與水違行之象乎是明明示人以違而不親之爲訟也君子觀象而知所以法之矣有作期成事必循乎天理自始善終謀必合乎人情作事謀始其究也用晦而明

初六不永所事小有言終吉【之履】

訟而見大人何啻履虎尾乎然履者禮也惕中者以禮自持矣豈肯終訟非不永所事乎坎變化爲口舌亦小有言而已故不終凶而終吉也

象曰不永所事訟不可長也𨿽小有言其辧明也初訟之始也而予之以終吉何也不永所事適得乎訟之不可長也𨿽小有言所辧於上下之禮自明也蓋不終訟者也不終訟則不終凶不終凶則終吉矣

九二不克訟歸而逋其邑人三百戶無【之否】

二坎險之主也孚窒而欲訟否之匪人不利君子貞豈克訟也哉乃卦變自遁有逋象焉剛來非歸耶遁而來非歸而逋耶又以坎爲坤坤有邑象焉坎有家象焉三陽連類而處於坤地之上邑人三百戶之象焉蓋之否而乾坤之策一百八十本坎之防九十二剛來之策二十八合之共三百也大往小來歸逋下邑斂徳避難之義也庶幾可以無

象曰不克訟歸逋竄也自下訟上患至掇也

逋逃也竄逃而藏匿也二險主何以不克訟限於上下之勢也則歸逋者不但逃而已逃而藏匿於邑人三百戶之中也竄也所以避患也不然而干名犯義患之至也自取之也掇也

六三食舊徳貞厲終吉或從王事無成【之姤】

訟非婦人事也女壯何爲哉三在遁二本六也玆卦變𨿽居陽位而原舊之柔徳仍未變非食舊徳者乎窒而厲者此也而吉者亦此也故於不正知其所貞於不中知其有終則貞厲而終吉也推而言之三近幹幹爲君君則王也當知小心不敢於越分畏事不敢於居功而況旣曰利見大人又曰勿用取女豈從王事而有成乎

象曰食舊徳從上吉也

我在其下者皆上也三近幹食舊徳而終吉者以柔徳順從乎在上之三陽而得吉也人只是不肯順從人所由訟端斯起耳

九四不克訟復卽命渝安貞吉【之渙】

訟而渙渙者散也旣曰不利涉大川又曰利涉大川四何以處此哉不利涉者主也利涉者客也世固有唆訟者其如我之不訟何四𨿽不中而欲訟剛居柔位而不克以假廟之誠爲孚窒之惕理以自解正以自守矣是以無成訟之凶而獲息訟之吉也

象曰復卽命渝安貞不失也

天下訟端之起莫不以一朝之忿往而不復執而不渝遂至於悖理逆情涉川終凶而後已胥失之矣以是知四之不克訟而得吉者復卽命於天理爲不失渝安貞於人情亦不失也四之所以吉也

附余

二以下訟上其不克者勢也四以上訟下其不克者理也可見訟不可以不度勢而揆理

九五訟元吉【之未濟】

五卦之所謂聽訟之大人也訟之興也正如水火之不交皆由於羣狐之不知畏而敢於涉川者汔濟而濡尾小懲而大誡也天下無寃民斯已耳不大善而吉乎

象曰訟元吉以中正也

兩彖無元吉之辭五何以訟元吉哉旣得乾剛之中又居陽位之正是徳中而體正也朱注所謂聽不偏而斷合理則中正之用也是以元吉

上九或錫之鞶帶終朝三褫之【之困】

終訟而困天理人情之必然鞶帶注謂命服之餙太云帶其鉤鞶錘以玉環幹爲衣爲圜爲玉爲金有鞶帶之象焉終朝卦六爻爲六日亦爲六時一日十二時晝夜各六上則有終朝之象焉褫奪也坎爲盜盜思奪上與三應坎體也連類而奪之則又有三褫之象焉聽訟者原爲天下伸寃理枉也乃見上之終訟而困若寃若枉鍚之鞶帶容或有之而不知上之終訟而困者恃乾剛之健爲兌說之口彊辭奪正怙惡窮姦𨿽有取勝之時斷無不敗之理終朝三褫之國法可欺人心難昧亦有言不信之義也然不系凶咎悔吝之辭者何也聖人深惡其終訟也

象曰以訟受服亦不足敬也

訟無必勝之理而況受服乎卽受服亦不足敬而況終朝三褫乎聖人之惡終訟也千古而一心

師【坎下坤上】

師貞丈人吉無咎

訟而繼之以師何也爭訟興而兵端起也自乾剛不足以制坎險玆坤順出而撫循之猶嚴父不能化劣子慈母出而率從也水歸於地兵寓於民注所謂伏至險於大順藏不測於至靜之中又二五相應之專以一陽而統五陰皆師象也然師可以不正乎師可以不任老成之人乎貞丈人吉無咎否則不能有功而無過矣

彖曰師眾也貞正也能以眾正可以王矣

剛中而應行險而順以此毒天下而民從之吉又何咎矣

卦名師其義何也以卦體言之也坤爲眾而坎又自坤來九二以一陽統五陰則師之爲言眾也師不可以不正二五應與而剛柔皆不得其正故戒之以貞貞之爲言正也左之右之眾無不正非王者之師乎則丈人吉而無咎者又可於卦體卦徳知之矣二剛中而五柔應非所以任老成之人乎坎險不測坤順以寧兵凶事也行𨿽似乎毒天下而天下不以爲毒救民於水火之中者血流自漂杵稽首若崩角矣惟見其吉也夫何咎之有哉可以王矣以此毒天下而民從之皆推原彖辭也則孔子之易也

象曰地中有水師君子以容民畜眾

天下之順者莫順於地猶之民也天下之險者莫險於水猶之兵也地藏水而水以潤地猶之民寓兵而兵以衞民也玆坤上地也坎下水也其地中有水之象乎是明明示人以順而且險之爲師也君子觀象而知所以法之矣兵可百年而不用不可一日而不畜民可有事而令其死不可無事而失其養容民畜眾其究也類族辧物

初六師出以律否臧凶【之臨】

初師之始也師而臨非師出耶丈人而偹四徳坎水而塞下流節制之師也非以律耶而又曰否臧凶者何也八月有凶之義也善其始者不可不善其終而況師乎是丈人之所當愼也

象曰師出以律失律凶也

師固不可以無律然律之善不善律之得失也否臧則失律矣是以凶也八月之戒丈人可不愼哉

九二在師中吉無咎王三命【之坤】

二卦主也之坤臣道之純者也利牝馬之貞而君子有攸往非在師乎以九居二而得中剛而能柔恩威並濟有制勝取殘之吉無窮兵黷武之咎矣是丈人也而不特此也應五任專𨿽相隔三爻而有加無己所謂時地日逺眷注日隆者也坤爲文爲布有王三錫命之象焉亦後得主之義也

象曰在師中吉承天也王三錫命懷萬邦也

坤之道順承天施而已二之坤而在師𨿽有中徳權不重不足以威逺任不專不足以成功其吉也承天之也莫於命然錫命豈爲二哉坤爲地爲眾有邑國之象焉王蓋懷萬邦也原爲懷萬邦而二在師亦以懷萬邦而三錫命

六三師或輿屍凶【之升】

南徵吉而曰師或輿屍凶何也以其當卹而勿卹也兵危道也凶器也必其知己知彼而後可進可退不當卹乎三不中不正以坎爲防升而勿卹防木上升不下矣下則必折也是見傷也坎爲輿師升而見傷不輿屍乎故當卹者不可謂勿卹也勿卹而或至於輿屍不亦凶乎

象曰師或輿屍大無功也

三之升而勿卹奮气直前豈不欲有功耶知進而不知退未有不敗者也至於輿屍豈不大無功耶故將不貴勇而貴智兵不貴忿而貴義也

六四師左次無咎【之解】

卦有內外外爲上亦爲左用師者守則據敵之上戰則趨敵之右制勝之道也四外卦而柔正師而解不戰矣非左次乎次舎也亦無往來復有往夙吉之義也𨿽無勝功亦無敗咎

象曰左次無咎未失常也

用師之道有常有變變不可測常不可失知不可與戰而不與之戰全軍退舍非兵家之常乎四得之矣何咎之有

六五田有禽利執言無咎長子帥師弟子輿屍貞凶【之坎】禽之義己見屯三爻坤爲地田也變而爲坎坎爲盜盜於田者非禽乎用兵非聖人意也不得已而用兵必有孚心亨行有尙禽也而執之何咎乎然將不可以不選而任不可以不專也五與二應二坎主而互三四爲震震長子也三四則弟子矣丈人吉無咎可不長子帥師乎若又委之於弟子則未有不輿屍者故𨿽貞亦凶也

象曰長子帥師以中行也弟子輿屍使不當也

二之可以帥師固互震而爲長子矣然不徒以其爲震也二本坎主而得乎剛中行險之道者也帥師而中行使之當矣非中行而使之當乎不當乎輿尸之凶豈弟子任其過哉

上六大君有命開國承家小人勿用【之蒙】

師而居上有大君之象焉上則師終也坤爲柄爲文爲布爲均順極而爲艮篤實輝光非大君有論功行賞之命乎又坤有國象而坎有家象卦偹井田之意爻當封建之時非開國承家乎然而蒙也蒙昧君心者要功濫賞必自小人之再三凟也坎險爲之也勿用者凟則不告之義也艮止爲之也非貞吉無咎之丈人不得有開國承家之君命

象曰大君有命以正功也小人勿用必亂邦也

師所以靖亂也師之終功固不可以不正而不可又爲亂之始也故大君之命爰正師功而正功之際豈無不忠不孝不仁不義之小人功𨿽可錄罪亦可誅倘姑卹而用之未有不爲亂階者開國承家夫何異於借冦兵而賫盜糧必亂邦也

比【坤下坎上】

比吉原筮元永貞無咎不寧方來後夫凶

師而繼之以比何也比爲師之綜卦也所謂反易之卦二十八此又其一也師以服天下而天下比之也卦象水不離乎地猶四海不違一人而又卦體一陽得位五陰相從皆比也比安得不吉乎然師之後而天下比服天下者以力乎以徳乎不可不自審也坎爲加憂有原筮之象焉陽剛中正有元永貞之徳焉夫何咎哉𨿽水有不寧之象而地有方來之義卽上以一陰獨外於五是後夫也大順之世豈無頑民比則吉不比則凶凶豈在元永貞者哉

彖曰比吉也

比輔也下順從也

原筮元永貞無咎以剛中也不寧方來上下應也後夫凶其道窮也

原本白文彖曰下比吉也朱注此三字疑衍文故從來皆衍而不讀愚謂止當衍也字不當衍比吉字蓋比字正是卦名吉字是彖辭耳下文比輔也下順從也是所以釋卦名而以明比則吉之意也不然彖傳無遺漏彖辭吉字之理而且於下文原筮云云俱不融貫再四思維似應更定若謂卦名比而彖卽系之以吉者比之爲義兼臣民而言之也以上卦論四爲柔正之近臣五得其輔也以下卦論陰有從陽之大義坤順在下也比之所以吉也而況九五有剛中之徳當比無慚二體有感應之情來比自眾𨿽有後夫何致於凶乃上陰自外王化而取困窮凶之道也不比則凶益以見比則吉也

象曰地上有水比先王以建萬國親諸侯

水者地之用也地者水之歸也故水附於也而地統乎水可下而亦可上相資而不相間以一人而撫天下以天下而奉一人理不殊也玆坤下地也坎上水也其地上有水之象乎是明明示人以相資無間之爲比也先王觀象而知所以法之矣天下何爲而比我我必有以比天下天下比我以萬國我比天下以諸侯建國親侯其究也遏惡善順天休命

初六有孚比之無咎有孚盈缶終來有他吉【之屯】以六居初是其咎也然坤陰柔順而無應眞誠無妄非有孚耶有孚而比之原筮者無咎比之者何咎乎又之屯而偹四徳變坤爲震震仰盂有缶象焉上坎爲水水盈科有盈缶之象焉非有孚盈缶耶𨿽曰勿用有攸往又曰利建侯是終來有他吉豈特無咎而已哉

象曰比之初六有他吉也

當建國親侯之世比九五者皆六也獨初六之屯而利建侯故初𨿽六惟有孚而無他心於理自有他吉也有其徳而遭逄時防者也

六二比之自內貞吉【之坎】

二與五正應也之坎而有孚維心亨非比之自內乎以柔正應剛正而又行有尙不貞吉乎

象曰比之自內不自失也

比不可以不正不正而比失不在人而在己蓋道義自之道義名節自之名節我不自失誰使之失自內者不負所學以不負吾君斷不爲身外所動而易其心不自失也貞何如之安得不吉

六三比之匪人【之蹇】

蹇利西南不利東北而三乃坤以爲艮則東北矣而況不中不正所比者𨿽非盡是後夫抑知誰爲大人皆匪人也而何益於比乎不言凶咎悔吝者聖人深鄙之也

象曰比之匪人不亦傷乎

匪人羣比固可鄙也尢可憫也蓋比之者其必以爲無傷也試思乘承應與皆匪人匪人知有利而不知有義未有不相傷者凶咎悔吝何待言哉三胡不然自反也

六四外比之貞吉【之萃】

四𨿽與初應而初非正應之萃坎水而塞其下流豈內比於初乎不內比初而剛正之五可比也非外比之乎柔正而比剛正以原筮假廟之誠爲方來利見之義旣貞矣寧不吉乎

象曰外比於賢以從上也

四不內比初而外比五非於五之剛正而賢耶又不特於其賢也初下也五上也君臣之義不可廢也以從上也

九五顯比王用三驅失前禽邑人不誡吉【之坤】

五卦主也陽剛中正而之坤四徳惟其至順萬物共此無私非顯比乎顯比之象云何坤六斷而中通网開一靣者似之有三驅之象焉坎在前而變坤漏网而去者似之有失禽之象焉水自流而地自若去而不追者似之有邑人不誡之象焉亦後夫防朋之義也王者之世得失勿卹王者之民從違不知顯比如此其吉也故亦如兩彖之辭也

象曰顯比之吉位正中也舎逆取順失前禽也邑人不誡上使中也

五顯比而得兩彖之吉者以其位也以其徳也位九五而有旣正且中之徳也然何以失前禽也之坤則順也順未有取逆者也舎逆取順故失前禽然失禽而王者不誡可也邑人何以不誡順也者中也民心罔中惟爾之中上下而順民順而中是上使之中也

上六比之無首凶【之觀】

有孚顒若而曰比之無首凶何也眾陰羣比而上獨觀望不來也是後夫也亦盥而不薦之義也以不寧之時而鬼神其道匪人之尢也安得不凶

象曰比之無首無所終也

朱注詳矣但無首則無終要知大有分別是周公言其象孔子言其理也蓋首者生人之始也卽人生之終也無君之人無始矣豈有終哉

附余

乾坤之後有屯蒙需訟師比者三男代父母用事固也然震艮各一用而坎獨六用何也天地間水爲最多其險阻猶利欲焉治之而爭奪息教之而倫理明凡食色貨利一安於命則性正而踐形矣

小畜【乾下巽上】

小畜亨宻雲不雨自我西郊

比而繼之以小畜何也小陰也畜止也羣陰比陽以來必有得位之陰因而畜陽矣而況三男俱已用事正當長女出而用事乎然長女用事何以不先與坤毋遇而與乾父遇也幹生三男震自用而屬之坤坤生三女防不自用而屬之幹屬之幹防當用事干父不爲防女率乎玆防上干下一陰得位而上下五陽不能相通是陽爲陰所畜也然陰𨿽畜陽陽盛於陰漧健防順二五剛中不猶有可亨之道乎且於卦象觀之陽爲陰所畜陽气不舒則蒸而爲云以一陰畜五陽有宻云之象焉陰陽和則雨陰陽不和則不雨風行天上云𨿽宻安得成雨有宻雲不雨之象焉云聚於幹而射於防陰徳已就陽功未致宻雲不雨者有自我西郊之象焉陽之所以猶可亨也朱注謂文王演易於羑里正小畜之時也則此彖爲文王自謂也學者不可不知

附余

凡雨陽倡則成陰倡則不成今云過西則雨雲過東則不雨是其驗也諺曰云往東括塲風方知俗語乃是至理

彖曰小畜柔得位而上下應之曰小畜

健而防剛中而志行乃亨

宻雲不雨尙往也自我西郊施未行也

卦名小畜其義何也以卦體言之也柔得位者多矣得位而上下不應陰且小安能畜陽之大乃六四防主也上二陽爲其體初與四爲正應下三陽連類而爲其用非上下應之乎此所以爲小畜也然何以亨也內外有健防之徳二五得中行之體亨之道也而不特此也卽其象而論之知我往之可尙乘彼施之未行故小畜而卽系之以亨也

象曰風行天上小畜君子以懿文徳

懿說文專久而羙也風行於天之下與地之上皆不足以畜物惟行於天上則剛猛之气物不可當萬物皆爲所畜矣玆防上風也幹下天也其風行天上之象乎是明明示人以陽倡於陰之爲小畜也君子觀象而知所以法之矣風在上而文生焉吾自美吾文天𨿽下而徳隆焉吾自羙吾徳懿文徳其究也作樂崇徳薦上帝以配祖考

初九復自道何其咎吉【之防】

此卽文王之事也羑里之囚西郊幾不可復矣然彼畜而我防疑乎其非道而可咎也宻雲不雨利往利見畜之未極防以行權其復也自道也有何可得而咎也兩彖𨿽無吉辭不妨直以吉加之

象曰復自道其義吉也

兩彖無吉辭而直以吉加之何也聖人處常以經處變以權權者反經合道義之與比者也旣自道矣揆之於義豈必顯有占辭之吉而後吉之耶利往利見其義吉也亦不可爲典要之一端

九二牽復吉【之家人】

此卽文王之同患難者也如範蠡之於勾踐也利女貞去國君臣無異在家夫婦復則牽連而復吉不牽連而吉乎

象曰牽復在中亦不自失也

初之復剛而正也故𨿽與小畜之四應而不自失二之牽復則不在正而在中也中以爲正亦不自失也所以吉也

九三輿說輻夫妻反目【之中孚】

此卽殷之三仁也輻輪柱也老子三十輻爲一轂說輻則輪破轂裂而不可行矣坤爲大輿防本自坤來非輿乎三近四而爲所畜將以爲輿之可載而行也乃一陰下折孰知其爲說輻之輿哉三剛正而四柔正有夫妻之象焉剛柔𨿽正而皆不中不夫妻反目乎反目者何象也互離爲目之中孚象離則亦象目豚魚吉而涉大川輿說輻則與中孚反矣非反目乎然說輻反目而何以不系凶咎悔吝之辭也亦不以成敗論英雄之意也

象曰夫妻反目不能正室也

三剛正豈不欲正已以正人哉我生不辰遭家不造刑於寡妻有能有不能焉至於反目能正其身而不能正其室也觀過斯知仁矣

六四有孚血去惕出無咎【之幹】

此二老避紂西岐之事也血者防陰之象也者幹幹之象也去者風散而爲天也出者幹互而爲兌也以防順之一陰不足以當乾剛之三陽傷害至而憂懼來幾不免矣然柔正而偹幹徳不有孚乎有孚矣不血去而逺害出而無憂乎何咎之有亦宻雲不雨自我西郊之義也甚矣偹徳而僅無咎小畜之時之難也

附余

自幹體而言則六四一爻爲陰柔小人自防體而言則下三陽又皆爲彊暴小人易不可爲典要如此

象曰有孚出上合志也

四柔正而有孚五剛中而有孚柔正而爲剛中之輔剛中而爲柔正之助故不但血去而且出者上合志也

九五有孚攣如冨以其鄰【之大畜】

五陽剛中正合防體而同心同力以畜彊暴者也剛中不有孚乎中而正不亦冨乎有孚何如以風而爲山風行而山止風散而山固非有孚攣如乎亦宻雲不雨之義也是防體同心也冨何所以得位而居尊四爲防之主上乃畜之極非冨以其鄰乎亦不家食之義也是防體同力也小畜而之大畜自西郊而涉大川此文王三分有二之時也

象曰有孚攣如不獨冨也

誠自足以感人而同心同力矣以鄰者豈徒材位之冨也用屈羣力哉

上九旣雨旣處尙徳載婦貞厲月幾望君子徵凶【之需】處止也載滿也詩大雅厥聲載路宻云而需之不雨者以風爲水旣雨矣雨而猶風也旣處矣畜極而陽與陰和尙其徳而至於載也然小人亦甚危矣君子可不愼哉防長女而居上有婦象焉陰無常盛之理𨿽有孚而貞也不亦厲乎變而爲坎坎爲月月上於天之上有幾望之象焉陰當極盛之時陽有受抗之勢𨿽光亨而亨不在我也君子往焉豈不凶哉不能絕之於始自當防之於終利涉大川無與焉此文王以服事殷之至徳也不失其爲小畜而需也

象曰旣雨旣處徳積載也君子徵凶有所疑也

陰陽和而雨且處徳固載矣豈一朝一夕之故哉徳不積何以載徳積載也小人之勢已成於君子之優容而君子復有所往小人安得不疑疑之未有不害之者凶乎不凶乎徵凶之戒正恐小人之有所疑也

履【兌下乾上】

履虎尾不咥人亨

小畜而繼之以履何也履爲小畜之綜卦也所謂反易之卦二十八此又其一也履者禮也物畜而後有禮也尊乎其乾天之髙說之以兌澤之卑文發於情情本於性𨿽有凶人不生殺機其惟禮乎故合象而觀之乾剛在前猛在首也兌柔在後澤在尾也有履虎尾之象焉危矣哉不說則咥也虎尾其可履乎天下剛不足以制剛而柔足以制剛暴不可以馴暴而禮可以馴暴履虎尾不咥人亨而況不爲虎尾者乎未有不亨者矣蓋兌爲口有咥象又爲說則不咥也聖人禮法之教所以爲治世之大經

附余

長女用事以後何以不次中女而次少女重柔徳也防風入而躁離火麗而烈不若兌澤之說而下柔之至也

彖曰履柔履剛也

說而應乎幹是以履虎尾不咥人亨

剛中正履帝位而不疚光明也

卦名履其義何也至剛莫如幹至柔莫如兌以剛履剛者暴以柔履柔者媚暴則悖情媚則蔑理皆非履之所以爲禮也卦體以兌之至柔而履乎幹之至剛豈復有悖情蔑理之失乎然所爲履虎尾不咥人亨者又不獨以其柔之至而以其徳之說也幹𨿽剛天下無拳打笑靣之情理應之不僞相與忘機安得不亨何況幹體九五旣中且正內中正者外光明履帝位而不疚者也是柔以說故不致咥剛以中正亦必不咥此又兌之所以亨也孔子之易也

象曰上天下澤履君子以辧上下定民志

治天下者其惟禮乎禮之有尊卑貴賤數度隆殺所以明上下之義也上莫上於天下莫下於澤然而下濟光明天有時而爲澤上千名分澤不可以爲天玆幹上天也兌下澤也其上天下澤之象乎是明明示人以禮之一定而不可亂之爲履也君子觀象而知所以法之矣上以統下必正所以爲上下以奉上必安所以爲下上下旣辧民志自定其究也裒多益寡稱物平施

初九素履往無咎【之訟】

有孚而中以禮自處者也初兌體澤也變而爲坎水也變其用不變其體非素履耶澤水而決其下塞則流矣非往耶利見大人之義也不咥人則終凶無與焉何咎之有剛正居初未爲物遷者也

象曰素履之往獨行願也

上天下澤是澤欲其下也初之訟有不利涉大川者在焉我不涉而川亦不行豈其所願乎決而爲坎則行矣惟初九獨得之故系之以素履往也

九二履道坦坦幽人貞吉【之無妄】

無妄者無所爲於前無所兾於後也二𨿽剛中而無應偹四徳以爲履得乎履道者矣得履道而無妄不坦坦乎不利有攸往變震而處於蒼筤萑葦之間非幽人乎匪正有無與焉不貞吉乎

象曰幽人貞吉中不自亂也

幽人不貞者多矣不吉者亦多矣不中則然也之無妄而若不中則匪正者亂之矣爲匪正亂誰亂之乎自亂也非所論於履二也誠幽人之貞吉者也

六三能視跛能履履虎尾咥人凶武人爲於大君【之乾】三兌主也以柔居剛不中不正變而爲幹四徳無與自以爲能者也能視乎能履乎以兌互離離爲目水克火火克金則眇矣以兌互防防爲股金又克木則跛矣眇而以爲能視跛而以爲能履以此處危正當兌口虎咥之凶不亦宜乎卽之幹有大君之象焉天徳不可以爲首寧可以爲視爲履耶剛猛是務武人而已本義謂秦政項籍誠然也

象曰眇能視不足以有明也跛能履不足以與行也咥人之凶位不當也武人爲於大君志剛也

視期明履期行人情也而況恃能者然旣矣豈有明乎旣跛矣誰與行乎以此爲視爲履而又以三近四四正虎尾三爲咥口當乎不當乎位旣不當安得不凶則之幹𨿽爲大君而謂之武人者蓋不知羣龍無首之用而徒恃其剛暴自守之志者也以之爲君且不可可見志剛者一無可爲也

九四履虎尾愬愬終吉【之中孚】

四之位正幹之所謂虎尾也非履虎尾乎以剛居柔而之中孚豚魚吉信及無知之物矣而況虎乎故能以涉川之心而愬愬焉不咥人亨始而愬愬者未有終而不吉者也

象曰愬愬終吉志行也

志剛者不足與行可以知愬愬終吉者矣四𨿽亦不中不正也剛而能柔盡其中孚之誠利渉大川矣夫何虎尾之不可履而志不得行乎是以愬愬終吉也

九五夬履貞厲【之睽】

五彖傳所謂剛中正者也彼曰履帝位而不疚此曰夬履貞厲何也孔子爲兌柔幸也周公爲乾剛戒也以其之暌也暌乖異也材位可爲而有乖異之象是獨斷獨行而決烈其履者也非夬履乎以爲君道之當然耶𨿽貞亦厲虎咥人人將殺虎矣

象曰夬履貞厲位正當也

甚矣人之不可有所恃也不惟才不可恃徳亦不可恃而況位乎夬履貞厲恃才乎恃徳乎恃位也恃位則亦何所不恃哉所謂予無樂乎爲君惟其言而莫予違也厲乎不厲乎位正當也乾剛獨任兌柔說應自然非君道所宜

上九視履考祥其旋元吉【之兌】

祥者善惡禍福之兆也履之終而之兌兌利貞戒辭也不當視其所履而自考其祥乎然而履也者澤履天也玆以天又爲澤是履之有始而有終者也非旋乎虎不咥人亨而兌又亨不大善而吉乎君子所以自辧定以來終其身於禮而已矣

象曰元吉在上大有慶也

卦之在上者多不得吉況元吉乎吉則有慶矣元吉不大有慶乎非履之之兌不能也澤及萬物媚玆一人者也

易原就正卷二﹤經部﹐易類﹐易原就正﹥

欽定四庫全書

易原就正卷三

邢臺包儀撰

周易上經

泰【乾下坤上】

泰小往大來吉亨

泰者天地之交也天地交而萬物生何不繼乾坤而序泰乎曰羲皇畫卦示人以先天之象文王演易示人以後天之事也乾坤定而功用見焉屯立君而經綸起蒙作師而徳行優需飲食以飬之訟始事以謀之師畜眾於民比親侯於國定民志而先之以畜止懿文徳而承之以履禮夫然後成其爲泰矣蓋自剝盡純坤一陽生於復二陽生於臨三陽生於泰是坤往居外幹來居內小往而大來也此天道也若以人道觀之則歸妹天地之大義也六往居四九來居三而爲泰亦小往而大來也總之陰往而陽來未有不吉未有不亨者也

彖曰泰小往大來吉亨則是天地交而萬物通也上下交而其志同也內陽而外陰內健而外順內君子而外小人君子道長小人道消也

泰獨系之以小往大來吉而且亨者何也泰運開自天地泰和成於上下三陽爲正月之卦剛柔有進退之宜則是自冬至而立春天地旣交萬物有不通乎自歸妹而變化上下旣交其志有不同乎通則泰運開而同則泰和成矣安得不吉而且亨可以博觀夫小往大來之幾矣以卦體之气觀之非內陽而外陰乎以卦徳之理觀之非內健而外順乎以卦象之義觀之非內君子而外小人乎內外消長固自有數而在內者自長在外者自消泰之所以吉亨者正君子之道長而小人之道消也

象曰天地交泰後以財成天地之道輔相天地之宜以左右民

天地之道靜別而動交然一陽動而爲復僅足以見天地之心二陽動而爲臨猶慮夫八月有凶之義三陽動而爲泰則天道下濟地道上行天施地生品物咸亨矣玆幹下天也坤上地也其天地相交之象乎是明明示人以物茂時和之爲泰也惟後觀象而知所以法之矣造化不能無過不及民生不能自爲損益財成而不失其道輔相而適得其宜左之右之於民以之其究也儉徳辟難不可榮以祿

初九防茅茹以其彚徵吉【之升】

初之升以干而爲防防爲木木初生則茅也茅出地曰鍼茅花曰秀茅葉曰菅而茹則根也彚者類也聚而上者謂之升升有防之象焉當泰而用見大人三陽連類而進非防茅茹以其彚乎南徵吉不徵吉乎

象曰防茅徵吉志在外也

爻之所謂防茅徵吉者人但知其爲連類三陽而不知初與四正應要令小人知君子之心凡我同類者皆可進也初之志不獨在卦之內而在卦之外也

九二包荒用馮河不遐遺朋亡得尙於中行【之明夷】注所謂主乎泰而得中道者也何以有四誡乎甚矣處泰之難也之明夷當防茅之後乾以爲離而火其地不荒乎變離而至坎坎爲水水由地中行非河乎有往有來遐或遺也有小有大朋未易亡也皆非中行之道也二則明入地中矣荒也而包之智之量也用晦而明矣河也而馮之勇之功也往來無不周矣遐也而不遺仁之普也小大無私系矣朋也而胥亡義之和也偹四誡而知勇仁義見焉夫然後得尙於中行矣亦明夷之利艱貞也處泰而有明夷之心猶否而有苞桑之系

象曰包荒得尙於中行以光大也

二偹四誡而得中行孔子以爲彼三者皆本於包荒智量之中者也是包荒則得尙於中行矣而何所以乎之朋夷以天爲火光莫光於火大莫大於天旣光且大非包荒得尙於中行乎

九三無平不陂無往不復艱貞無咎勿卹其孚於食有福【之臨】

畜水曰陂澤之障也變兌兌爲澤而坤土障之故有陂象兌爲口口非出則入故又有食象三自歸妹九來六往而爲泰泰則平矣平有不陂者乎六固往矣往有不復者乎此理數之必孚者也而況之臨八月有凶乎然臨則偹四徳矣偹四徳而艱難貞守𨿽天定者自是勝人人定者亦可勝天無咎而有福卹孚徒自畫耳兌爲說是以勿卹也

象曰無往不復天地際也

歸妹六往居四而爲泰漸不六來居三而爲否乎泰則乾坤之動而交也否則乾坤之靜而別也非天地闔辟之際乎

六四翩翩不富以其鄰不戒以孚【之大壯】

翩翩得意疾飛之貎變坤而爲震震爲鵠故有翩翩之象初當泰而防茅茹四過泰而不翩翩鄰孚耶之大壯而獨曰利貞戒辭也何戒乎有不富者翩翩而鄰且孚也在小人不戒可也君子可不戒乎

象曰翩翩不富皆失實也不戒以孚中心願也

翩翩而系之以不富何也嚴小人之辧也三陰本應居下而玆在上是徒得夫在上之名而皆失夫居下之實也不戒而系之以孚又何也推小人之心也小人得時乘勢未有不欲害君子者非外力之所彊是中心之所願也嚴其辧所以抑小人推其心所以警君子

六五帝乙歸妹以祉元吉【之需】

福之所止曰祉五則注所謂以陰居尊之泰主也卦原自歸妹來而約象仍歸妹故泰之需古人旣占驗之矣可卽以占驗者而系之辭彼以祉元吉此獨不以祉元吉乎有孚光亨貞吉之義也亦飲食宴樂之象也

象曰以祉元吉中以行願也

陰居尊而非正以祉元吉者何也𨿽非正然而中也不特此也歸妹徵凶無攸利便拂所願玆泰之需而歸妹占者如是非中以行願乎

上六城復於隍勿用師自邑告命貞吝【之大畜】

卦下實而上虛有城象無水曰隍隍則城成而壕之也坤爲眾有師象幹爲圜有邑象坤爲文有命象幹爲言有告象泰極則惡大而之大畜猶之多藏也安得不家食而涉大川泰之終否之始也非城復於隍乎人力不可爭天理須自守𨿽貞亦吝勢必自吉而向凶也

象曰城復於隍其命亂也

城復於隍者運也數也天之命也𨿽告命在我命豈能長治乎其命亂也如命何哉

否【坤下乾上】

否之匪人不利君子貞大往小來

泰而繼之以否何也否爲泰之綜卦也所謂反易之卦二十八此又其一也泰亦未有不否者也至於否天地閉塞乾坤之功用無能爲矣世道亦然柰何至於否乎殊不知世道之否𨿽曰天運必由人事以致之故聖人究竟亂本則以爲之匪人致之也之匪人不利於君子之貞致之也蓋自夬盡純乾一陰生於姤二陰生於遁三陰生於否是幹往居外坤來居內大往而小來也此天道也若以人道觀之則漸女歸待男行也九往居四六來居三而爲否亦大往而小來也總之陽往而陰來惟有否而已矣君子何利之有

附余

否卦名應句讀之匪人不利君子貞當一气讀下之字方有著落蓋君子之貞無往不利否亦何傷惟匪人用事則斷乎不利之也者猶言這也未知是非俟質髙明

彖曰否之匪人不利君子貞大往小來則是天地不交而而萬物不通也上下不交而天下無邦也內陰而外陽內柔而外剛內小人而外君子小人道長君子道消也否而之匪人不利君子貞必推本於大往小來者何也時否於天地之靜別世否於上下之乖離三陰爲七月之卦進退有向背之義則是自夏至而立秋天地不交矣萬物豈復猶通乎自漸而變化上下不交矣天下豈尙有邦乎不通則時之所以否無邦則世之所以否皆大往小來之所致也君子𨿽貞匪人豈利之乎再於大往小來而慱觀之正無不與泰相反邦之象乾爲君坤爲眾上下不交君不足以統眾故曰無邦天下者恰好上天下地也然則泰言健順而否言剛柔何也泰交而爲用否別而爲體也

象曰天地不交否君子以儉徳辟難不可榮以祿天本在上地本在下體固別也然體𨿽別而用則交不交則無以爲用而世道於是乎否矣故一陰生而爲姤猶有相遇之義二陰生而爲遁遂嚴侵長之戒三陰生而爲否則天不下濟地不上行天地閉塞萬類收藏矣玆幹上天也坤下地也其天地不交之象乎是明明示人以物息時違之爲否也君子觀象而知所以法之矣不儉徳適以斂怨不辟難必致犯難而且榮我者祿不爲辱我者餌乎儉徳辟難不可榮以祿其究也財成輔相以左右民

初六防茅茹以其彚貞吉亨【之無妄】

同一象也泰之初許之以徵與之以吉否之初勉之以貞而與之以吉且亨何也人未有生而必爲小人者小人而君子則竟君子矣而況之無妄而有四徳者在乎匪類而爲善類安得不吉而亨此聖人鼓勵小人之防意也泰之初變防木否之初變震木木之初生皆茅也故象同

象曰防茅貞吉志在君也

幹爲君象而居卦上非君乎小人惟志不在君則罔上行私無所不至矣可以知防茅貞吉者坤爲臣象以茹彚之初應有命之四非志在君乎志在君貞則自吉亨何待言

六二包承小人吉大人否亨【之訟】

以地爲水小人之最險者也然而水由地中行則有包容承順之象焉訟有孚中而見大人大人吉乎小人吉乎不利君子貞大人否矣不利貞而終不失其貞是以亨也

象曰大人否亨不亂羣也

眞小人易知假君子難辧荀氏之於曹瞞子之於新莽亂羣者也二之包承小人而有似乎君子故聖人不欲稱君子以君子特稱大人以別之斷不爲小人所亂𨿽否安得不亨

六三包羞【之遁】

以地爲山小人自恃其勢可倚也故欲連君子以爲爲之黨然不利君子貞而君子遁矣寧肯爲所包容乎殊可羞也互防爲長女婦人有求而不得必自含羞故有羞象

象曰包羞位不當也

三之自恃其勢而欲結連君子正以恃其位耳變地而爲山其髙有限互天以爲風惟上是援陰居陽位不中不正所謂包羞者非位不當而何哉一以爲小人警一以爲君子幸也

九四有命無咎疇離祉【之觀】

內卦坤爲文命令之象也當否之時匪人載途君子屏迹以避咎也幾無所謂天之命矣四過中將濟而不極其剛互艮艮止也否不止於此乎天運循環而知於是乎有命且之觀則君子爲觀矣尙何咎之有哉不特此也一君子在上眾君子之福也故曰疇離祉

象曰有命無咎志行也

天命不祐動而得咎𨿽有志其安行哉四之觀而疇離祉則知初之志在君亦云下觀而化也兩志字正相應

九五休否大人吉其亡其亡系於苞桑【之晉】

否閉塞之象也晉昭明之象也否之晉不休否乎然不曰否休而曰休否有休之者也君子而康侯非大人乎故兩彖𨿽無吉辭亦當直以吉歸之而又諄諄致誡者猶慮夫不利貞而晝日三接之義也有危亡之心而後有苞桑之固然則取象苞桑者何互防爲木木之善柔而綿固者莫如桑叢生未折曰苞又防爲防直有系象焉又變離離之於木也科上槁恐其爲科上槁也故特誡之以系於苞桑

象曰大人之吉位正當也

三陰居內匪人以位不當而致否一陽得中大人不以位正當而休否乎秉治秉權轉否爲泰其吉也非大人其誰與歸

上九傾否先否後喜【之萃】

傾覆也不利君子貞而君子玆萃矣假廟用大牡豈猶然否世耶卽一卦而覆之則爲坤上而乾下非泰乎知泰則怠知否則喜有先必有後也

象曰否終則傾何可長也

天運自有循環人力但乘時勢否旣終矣可長乎不可長乎何可長也安得不傾

同人【離下乾上】

同人於野亨利涉大川利君子貞

否而繼之以同人何也匪人不利君子貞以致否否極而泰來𨿽天運有必然之理亦人事須同心同力以濟之則利君子貞矣同心維何卦象天在上而火炎上一望無際無偏無礙非曠逺無私之野乎於野未有不亨者同力維何干在後天位西北於時爲冬水歸冬旺水寒則凝結而不流離在下得火之溫暖有川流不息之象焉非大川乎同力𨿽大川亦利於涉皆君子之貞也尙復有不利之虞哉

彖曰同人柔得位得中而應乎幹曰同人

同人於野亨利涉大川干行也文明以健中正而應君子正也惟君子爲能通天下之志

卦名同人其義何也以卦體言之也卦惟一陰以六居二非柔得正位又得中道乎而且上應九五爲幹主非應干乎得位得中而應干人孰不可與之同是名同人然則同人而亨利涉者何亦以卦體言之也幹之道與物無私赴功必力惟恐其過剛阻於行耳玆幹主之剛得離主之柔以相濟克剛克柔寧復有阻幹之行者乎再卽其卦徳而觀之內離文明而更借夫外乾之健離主中正而尢得夫幹主之應不皆君子之正乎君子哉乃可以言大同矣同莫同於通誌大莫大於天下惟君子爲能通天下之志此又推原其致亨而利涉之義以明利君子之貞也孔子之易也

象曰天與火同人君子以類族辧物

萬物皆偹於我本無不同而拂人之性者不可與言大同之道也天與水違違則逆逆則訟天與火從從則順順則同玆幹上天也離下火也其天與火之象乎是明明示人以惟性無殊之爲同人也君子觀象而知所以法之矣類各有族物必有辧同者不可使異異者務可使同類族辧物其究也容民畜眾

初九同人於門無咎【之遁】

變艮而之遁艮爲門闕二偶在前初不有門象乎且於野者必自門始則初之同二也非同人於門乎然遁矣不獨處而同人不有咎之者乎小利貞猶君子之貞也𨿽門非涉川之地而遁亦非涉川之時矣何咎之有

象曰出門同人又誰咎也

爻曰於門象則謂之出門何也遁之義也遁有不出門者乎出門同人不但無各立門戶之私而西岐之二老沮溺之耦耕徳不孤必有憐又誰得而咎之哉

六二同人於宗吝【之幹】

宗黨也羣而不黨君子之貞也之幹六畫皆陽則黨矣非同人於宗乎位𨿽中正而材本陰柔內無四徳而外貎六陽徒自取吝而已

象曰同人於宗吝道也

之幹宜乎其爲吉占也而何以吝之元亨利貞之四徳不可以苟焉假似者也質陰柔而貎陽剛久假不歸惡知非有同人於宗者非自吉而向凶之道乎

九三伏戎於莽升其髙陵三嵗不興【之無妄】

於野而變震爲萑葦爲蕃鮮有莽象焉本離爲戈兵有戎象焉互巽則伏非伏戎於莽乎變震而之無妄則約象爲巽艮巽爲木爲髙艮爲山爲徑路髙山生木而成徑路者則陵之象也本離爲火而炎上又升之象也非升其髙陵乎三以過剛之人處於野之地而有匪正之行欲同二而不得內懷叵測之險必伏莽外起窺伺之謀必升陵然而上不爲之應援也乾爲天天道所以成嵗至上則三嵗也不興者不利有攸往𨿽三嵗何益哉

象曰伏戎於莽敵剛也三嵗不興安行也

不於野而於莽伏戎何爲乎欲同二而受制於正應之五彼此皆剛未有不敵者也然則三嵗不興又何也之無妄不可有匪正之行所謂無妄之往何之矣天命不祐行矣哉

九四乘其墉弗克攻吉【之家人】

墉者墻內外之限也之家人亦家之義也三居內卦之外則爲二墉矣於野而隔我者莫如墉四居三上欲同二而三隔之不乘其墉乎乘墉者將以攻之也三且伏戎而升陵克乎弗克乎剛居柔位終能自反弗克攻利女貞之義也故兩彖𨿽無吉辭而與之以吉嘉其先忿於欲而後順於理也

象曰乘其墉義弗克也其吉則困而反則也

旣已乘墉胡爲弗克豈勢之不敵耶抑力之不勝耶非也和順於道徳而理於義易之用也在我者不中不正在彼者非應非與義之所在宜乎其弗克也弗克必困困而不反是失則矣凶咎將隨之而何以吉哉其吉則困而反則也

附余

三四人道也而獨不言同人何也三求同而敵剛四求同而困反是三屈於勢而四屈於理涉川而匪正君子而女貞者也故三四獨不言同人

九五同人先號咷而後笑大師克相遇【之離】

幹於五聲爲哭離於五聲爲笑玆乾變離而之離離麗也麗人者悲喜不能以自主五二𨿽正應乃二爲伏戎乘墉者所隔安得不號咷究竟三嵗不興而弗克攻安得不笑麗人而同人不先號咷而後笑乎又離爲戈兵爲甲冑幹主率五陽同二有大師之象以中正勝三四有克之之象且五至二約象爲姤姤遇也是大師而克未有不相遇者亦利涉大川之義也若牝牛之畜則不可

象曰同人之先以中直也大師相遇言相克也

同則同可也其先何以號咷偏曲者易比而鮮終中直者難合而善後同人之先剛柔應與彊弱相當非以其徳中而理直乎𨿽隔於伏戎乘墉之三四未有不能勝之者則所謂大師相遇非正言乎其相克耶

上九同人於郊無悔【之革】

於野者自門始而至郊終郊外則野矣故初居內卦之先同人於門則上居外卦之盡非同人於郊乎於郊是猶未至於野也且之革去故而無新可從不當有悔耶𨿽然三非正應上無私與卽不能如革之元亨利貞豈亦悔不亡耶故曰無悔

附余

初門也二則冝乎其爲庭三墉也四則宜乎其爲城城是以言攻庭是以言宗五則郭也非郭何以容師郭之外非郊耶上故曰於郊亦尙象之義也

象曰同人於郊志未得也

惟君子爲能通天下之志是我志得而後通也我志未得何以相通上之同人於郊𨿽予之以無悔然而郊也者一無所有之地豈欲通天下者之本志乎但之革而未至於革命此文王之事也

大有【乾下離上】

大有元亨

同人而繼之以大有何也大有爲同人之綜卦也所謂反易之卦二十八此又其一也自君子能通天下之志則此時之天下不啻麗日當空無所不照矣故繼同人而爲大有所有旣大內幹健而外離明非元善之徳乎離得位而幹爲應非亨通之道乎其但言元亨而不致誡詞者又何以說也自同人而來旣已利君子貞矣

彖曰大有柔得尊位大中而上下應之曰大有

其徳剛健而文明應乎天而時行是以元亨

卦名大有其義何也以卦體言之也卦惟一陰而五陽皆大以離主之柔旣居乎五位之尊又處於五大之中正應干主而同類相連上下有不咸應者乎此大有之義也所謂元亨者何則以其徳言之而亦兼言其體也徳何如幹之徳剛而健離之徳文而明體何如以文明而居天位應與相資以剛健而象天行隨時無息徳與體合有不元亨者乎

象曰火在天上大有君子以遏惡善順天休命水火爲天地之大用地妙於用水而天妙於用火故光天化日照臨萬有而萬有借之以變化無窮火之用頋不大哉然火在天之前後左右或不能無遺照焉惟在天之上則無所不照矣玆離上火也幹下天也其火在天上之象乎是明明示人以物無遺照之爲大有也君子觀象而知所以法之矣此天之休命也我惟能順之而後可以永其休順之如何天命有善而無惡惡務令其無所施善務令其知所式遏惡善順天休命其究也建萬國親諸侯

初九無交害匪咎艱則無咎【之鼎】

交系應之謂也害人致我者咎我自致也易之用本貴乎交不交則咎在我非所論於大有之初也大有之初猶人生初出母懷便是富貴子弟原不必交交則未有不引我損我而致害者也若初不系而四不應大有元亨鼎亦元亨四旣不得致害初豈或自致咎耶艱則無咎者旣以其初而予之復以其初而戒之也

象曰大有初九無交害也

初心未變多欲未萌無交故無害則知有交必有害矣安得不艱

九二大車以載有攸往無咎【之離】

離得坤之中畫坤爲大輿二不可爲大車乎非大車不足以載大有而又有牝牛在焉可以知有攸往而無咎矣

象曰大車以載積中不敗也

世豈無車𨿽大而不可載者乎以其或至於敗也本彖元亨之彖利貞二積兩彖爲四徳而得中焉夫何敗故有往而無咎

九三公用亨於天子小人弗克【之睽】

睽矣而公用亨於天子何也睽而合之義也乾爲天爲君有天子之象焉三居下卦之上有公侯之象焉又爲玉爲金有獻享之義約象夬則於王庭矣非公用亨於天子乎有大不居用亨我後自是小人之所不能

象曰公用亨於天子小人害也

遏惡善之朝忠侫不可以不辧要知此一物足以釋西伯文王豈有翦商之心

九四匪其彭無咎【之大畜】

彭盛貎所有旣大所畜又大不家食而涉大川可謂盛矣盛則必衰非剛而能柔者得無咎乎不矜其徳不居其功明哲保身其斯之謂與

象曰匪其彭無咎明辧晳也

晳者事無巨細一一分理無遺也當大有而或有見之不明辧之不早何順天之休命乎匪彭者之大畜而多識前言往行旣明且辧一一分理無遺夫復何咎

六五厥孚交如威如吉【之幹】

大有之世非干之徳威兼偹不足以通天下之志畏天下之心而享久安長治之休之幹厥孚何如乎五虛而得中故交如六柔而能剛故威如如也者擬似其交之不以迹而威之不以形也安得不吉

象曰厥孚交如信以發志也威如之吉易而無備也一陰之孚而得五陽之交非信以發志乎旣交如而又威如非恐其易而無備乎交所以善威所以遏惡可以順天休命矣

上九自天祐之吉無不利【之大壯】

本彖元亨之彖利貞合之爲四徳居四徳而處大有自無用壯之失而享順天之休順天天安得不祐之祐者助也助天之威者雷也變大壯爲雷在天上非自天祐之乎吉無不利天人交至其舜禹授受之時乎

象曰大有上吉自天祐也

處大有難處大有之上爲尢難非天祐何自而吉哉然所以致天祐者人也可以知天祐之必有自矣附余

六爻不言大有而小象獨於初上言大有者何也大有初九者所以戒生來冨貴之人善守大有於其始大有上吉者所以勉久逺富貴之人保全大有於其終

謙【艮下坤上】

謙亨君子有終

大有而繼之以謙何也所有旣大不可不謙也卦徳內止而外順卦象山處於地下皆謙也謙有不亨者乎故君子惟退以爲進而屈以爲伸難乎其爲始信乎其有終也

彖曰謙亨天道下濟而光明地道卑而上行

天道虧盈而益謙地道變盈而流謙鬼神害盈而福謙人道惡盈而好謙謙尊而光卑而不可逾君子之終也謙而卽系之以亨何也不觀之天地乎莫髙於天而能下莫厚於地而善卑然而光明者益見其髙上行者不滯於厚非謙有必亨之理乎可以卽天地而類推之矣在天之成像在地之成形卽二气之屈伸往來與生人之情僞感應不謙則盈矣不益流福好則虧變害惡矣故孤寡不谷而徳愈光污辱自甘而人莫逾君子有終誰謂非謙之必亨

象曰地中有山謙君子以裒多益寡稱物平施

物不得其平爭端斯起天下事爭之則不足讓之則有餘所以貴謙也謙有謙於至髙而屈於至卑者乎山與地較髙卑迥異玆坤上地也艮下山也其地中有山之象乎是明明示人以山下於地之爲謙也君觀象而知所以法之矣多者不可以不裒寡者不可以不益物必稱而得宜施必平而無怨裒益稱平其究也辧上下定民志

初六謙謙君子用涉大川吉【之明夷】

謙以地中有山之明夷豈日入地中非謙乎謙而又謙利艱貞之義也能艱貞便是君子山與澤通气在地中而水隨火導川流益自不息則大川矣以艱貞之心爲涉川之用何往不濟兩彖𨿽無吉詞有終安得不吉

象曰謙謙君子卑以自牧也

卑者明入地中之象也自牧者明夷之用晦也初以柔處下不是因人而致其謙是居卑之體涵飬成就自然而然也

六二鳴謙貞吉【之升】

柔順而中正柔順是有能謙之資中正是得善謙之道變防爲雞有鳴象焉謙而有鳴之者亦升之義也聲望嘖嘖於人口便見其貞是以吉也

象曰鳴謙貞吉中心得也

王莽之下士而致稱功頌徳則知有鳴謙而不貞不吉者矣貞吉者彼鳴我謙豈徒聲音笑貎爲哉中心得也

九三勞謙君子有終吉【之坤】

之坤地也萬物皆致飬焉互坎勞卦也水利萬物而不爭勞而能謙善世而不伐君子之終也安貞之吉也若勞而不謙便是小人便應終凶韓信霍光豈漢家寡恩薄徳耶

象曰勞謙君子萬民服也

坤飬萬物其於人也非萬民耶萬民服人道好謙之公心也天下旣仰其丰功又髙其雅量有不終吉者乎

六四無不利防謙【之小過】

四徳位俱當無不利者不宜上宜下大吉之義也又戒之以防謙者何也小過互兌爲口口以悅人而且飛鳥遺音以是知謙不嫌於過言過乎謙亦小過之一端也

象曰無不利防謙不違則也

推賢讓功道理合當如此使藺亷知之覺回車負荊俱屬多事

六五不富以其鄰利用侵伐無不利【之蹇】

不富者陰也蹇利西南正後天坤位也坤爲眾五又得坤之中上下相從非不富以其鄰乎不利東比者艮也互震變坎而又互離震動坎險而離爲甲冑爲戈兵不利用侵伐乎然伐而曰侵見五與三非正應也侵伐且利復何不利之有哉其不言謙者何也君不必有謙之名而況卑法地矣何必更言謙乎

象曰利用侵伐徵不服也

兵凶噐也聖人不得已而用之夫何利於侵伐乎卦惟九三一陽非我同類梗化不服不得不徵徵而服則爲純坤矣

上六鳴謙利用行師徵邑國【之艮】

艮止也謙至上謙極而止矣艮爲黔喙之屬有鳴象焉有鳴我謙者理直則气壯義奮則功成五徵不服之三上與三應上變坤爲艮三亦以坤地而爲艮山非邑國乎用以行師而徵之夫誰曰不利師眾也坤之象也

象曰鳴謙志未得也可用行師徵邑國也

艮不獲其身不見其人鳴謙何益哉不得志於三徵三是徵其邑國故侵伐之五可用之以行師以是知人卽謙到極處未有邑國不徵者去邠之太王幾人哉若太王卽用之以徵狄人又何致居岐山之下

附余

二與上兩鳴謙何也二中正而防順謙得恰好而善於謙人故鳴之上柔順而艮止謙到極處而無可謙人故亦鳴之善於謙故許之以貞吉無可謙故許之以行師

豫【坤下震上】

豫利建侯行師

謙而繼之以豫何也豫爲謙之綜卦也所謂反易之卦二十八此又其一也夫人而旣謙矣天下未有不和樂以應之者抑時而旣豫矣亦未有無所攝而禦之者坤爲眾有師象焉震爲長子有侯象焉建侯以統眾行師以用眾皆占者之所利也

彖曰豫剛應而志行順以動豫

豫順以動故天地如之而況建侯行師乎

天地以順動故日月不過而四時不忒聖人以順動則刑罰淸而民服豫之時義大矣哉

卦名豫其義何也兼卦體卦徳而言之也言乎其體九四一陽而上下應之卓然惟其所欲爲剛應而志行矣言乎其徳內坤順而外震動先順而後動順以動也非皆所以爲豫乎然何以建侯行師亦利也有順動之徳者天地之所不能違建侯行師特人事之當然而然耳當然而然者時也義也不可卽順動而類推之乎天地所以無戾气聖人所以養太和皆順以動也豫之時義大乎不大乎

象曰雷出地奮豫先王以作樂崇徳殷薦之上帝以配祖考

謙者禮也豫者樂也禮本地制樂由天作地制以艮天作以震自一陽來復爲黃鐘而六陽終於無射律呂相生正變不忒何莫非陽之奮也玆坤下地也震上雷也其雷出地奮之象乎是明明示人以陽和順動之爲豫也先王觀象而知所以法之矣象其聲以因天和取其義以葆人和重气之始冬至祀上帝於圜丘而配以祖重物之成秋季祀上帝於明堂而配以考作樂崇徳殷薦以配其究也懿文徳

初六鳴豫凶【之震】

震驚百里豫可以如雷之鳴乎小人初當得意便自滿自矜凶之道也

象曰初六鳴豫志窮也

初非窮地鳴其所豫志窮矣安得不凶

六二介於石不終日貞吉【之解】

二何以有石象也之解以坤爲坎矣地之中有剛焉非石乎觀於艮剛之爲小石可知也凡物兩間爲介介所以分坎一陽間於二陰之間非介乎故豫而解是不溺於豫矣吾見其介然自守者如石之安而靜也靜生明明生斷理欲之幾防又待終日而後辧哉貞吉卽復吉夙吉之義也不終日者變象互離爲日在西南坤方未終也

象曰不終日貞吉以正中也

介於石能守而已矣何以遂不終日而予之以貞吉哉二本坤之中徳六居陰之正位旣正且中自不爲豫所溺見得明而後守得定亦惟守得定而所見無不明矣安得不予之以貞吉

六三盱豫悔遲有悔【之小過】

小過有飛鳥之象焉鳥之飛也必先上視四由豫而三仰之小人附勢溺欲往往仰靣看人非盱豫乎盱豫亦人情之常也過小而易攺者也故勉之以悔不悔則有悔矣變艮山而阻止有遲滯之象焉

象曰盱豫有悔位不當也

不中不正豫非溺人人自溺耳位不當也所由宜下不下而盱以致悔也

九四由豫大有得勿疑朋盍簪【之坤】

雷出地奮故豫四爲卦主而之坤不由四而豫乎利建侯行師不大有得乎簮所以聚發也防一陰爲寡發坤三陰而震二陰則多髮矣以一陽聚五陰非朋盍簮乎亦得朋之義也而戒之以勿疑何也陽斷而陰疑之坤故戒之周公所以吐握惟謹也

象曰由豫大有得志大行也

四則所謂剛應而志行者也爻言其剛應象明其志行志不大行所得便未必大有

六五貞疾恆不死【之萃】

豫而可以萃乎沈溺於豫者也與四三互而爲坎坎爲加憂爲心病是政出於由豫之四恩不能施於盱豫之三位𨿽居尊而貞勢則危疑而疾矣假廟利往不又有恆不死之象乎然何以不言豫也豫固君之所當然也是以貞也

象曰六五貞疾乘剛也恆不死中未亡也

提出六五正見以柔暗乘剛明不能振作而貞疾矣疾不幾於亡乎何以有恆不死之象以其中也中豈遽至於亡耶

上六防豫成有渝無咎【之晉】

豫之晉明出地上而何以冥也至上已豫極矣猶可以錫馬蕃庶乎知進而不知退知得而不知防利令志昏是冥於豫者也然猶是震體也動而不爲豫所防未甞不可以補過亦自昭明徳之義也雷見於火有成之象焉火以爲日有渝之象焉

象曰冥豫在上何可長也

冥豫而曰在上豫極矣冥亦極矣何可長正以期其速渝也

易原就正卷三

欽定四庫全書

易原就正卷四

邢臺包儀撰

周易上經

隨【震下兌上】

隨元亨利貞無咎

豫而繼之以隨何也豫和也隨從也天下有和而不怡然相從者乎彼此相從未有不元善而亨通者然君子小人之不同有非義則匪正矣能無咎耶戒之以利貞者見居躬渉世之難必備幹之四徳而後可故幹之四徳同彖者五焉屯隨臨無妄革也屯始交而難生臨浸長而消息天道之長慮也無妄以而得災革以變而去悔人事之大戒也隨於是得三焉當革而未可以革六三以之居貞當獲而有所不獲九四以之明道遇而不入於上六以之用亨夫是三者聖人皆非有意爲之也亦隨其宜焉耳隨其宜而不失四徳又何咎哉

彖曰隨剛來而下柔動而說隨

大亨貞無咎而天下隨之

隨之時義大矣哉

卦名隨其義何也夫唱婦隨陽唱陰隨理也情也故以柔隨剛爲卦之常以剛隨柔則卦之變也變云何觀卦之初上而知始終相隨之義矣初自困來而下於二五自噬嗑來而下於上合二變而兼未濟皆剛來而下柔也不特此也內變坎而爲震外變離而爲兌震動而兌說是徳爲此動而彼說也非皆所以名隨之義耶然辭何以旣言元亨又必戒之以利貞而後予之以無咎蓋大亨而能貞貞而無咎則天下之所從也否則違時悖義動而得愆說亦惟戾耳隨之時義大乎不大乎

象曰澤中有雷隨君子以向晦入宴息

兌正秋也月令謂雷始收聲水始涸是澤隨雷動亦隨雷藏也不可因動而隨者推本於其靜而隨耶玆震下雷也兌上澤也非澤中有雷之象乎是明明示人以與時休息之爲隨也君子觀象而知所以法之矣人能覩澤於明而莫能覩澤於晦人能聞雷於動而莫能聞雷於息無本之學也不覩而覩不聞而聞向晦入宴息其究也振民育徳

初九官有渝貞吉出門交有功【之萃】

卦變所謂自困來者也困極而思有所從故來居初隨二也隨人者主於人而不能自主能不變其常乎爲官有渝之象焉然所主所變惟得其正則吉本彖之義也二互艮爲門闕利見利往豈門內事耶以假廟之誠廣無私之量出門交有功則之彖之義也

象曰官有渝從正吉也出門交有功不失也

九居初正也六居二亦正也九來隨六而皆得正官有渝非以其從正而致吉耶出門交有功自不若二三之偏系而有丈夫小子之或失也

六二系小子失丈夫【之兌】

兌說也二與五爲正應卦變九五自噬嗑來頤中有物必齧而後合二不能待初隨我而我說之遂爲在下之小子所系系小子則失丈夫矣

象曰系小子弗兼與也

系小子則惟小子與之矣丈夫豈兼與耶

六三系丈夫失小子隨有求得利居貞【之革】

革去故也卦惟三四不變是當革而仍未革則三之隨四猶是故人故系失與二相反四亦樂三之相隨而兩備四徳不有求必得乎然而非正應也故又戒之以利居貞不貞則爲依阿之小人所得不償所失矣妄求茍得者不於此廢然返耶

象曰系丈夫志舍下也

人之取捨決於志三若不捨在下之初四豈容其隨有求得耶

九四隨有獲貞凶有孚在道以明何咎【之屯】

屯則勿用有攸往而可隨乎𨿽兩備四徳未嘗不貞大臣有陵君之勢分茅胙土劍履幾杖要知皆殺身夷族之先資耳隨而有獲不亦凶乎然而在噬嗑是離體五六變而四不變猶自明者也明則見幾幾則信理而一斷之於道便不爲利欲所昏更何咎哉周公當其明霍光當其凶功蓋天下者不賞威名震主者身危此韓信之死於大丈夫當眞王一語而千古未之知也

象曰隨有獲其義凶也有孚在道明功也

有得必有失有利必有害自然之理也義也隨有獲是無所不獲矣天下有無所不獲而不至於凶者耶茍其信之惟以道自處明哲保身其斯之謂與故斷其凶於義而歸其功於明也

九五孚於嘉吉【之震】

文言謂元善亨嘉是嘉卽亨之嘉也蓋卦備四徳而爻得正位者初卽元二卽亨也故革之二孔子以爲行有嘉可以知隨之二矣隨之所以爲隨者動而說也玆九五居尊而之震六二應順而之兌震動兌說恰好是卦之動而說而況震兌又皆亨不亦嘉乎中實中虛安得不彼此相孚兌利貞而震笑言啞啞不喪匕鬯又安得不予之以吉

象曰孚於嘉吉位正中也

兩彖無吉辭而予孚嘉何也卦之四徳六爻所共位之正中二五所獨不論徳而論位論位卽以見徳所以嘉也所以孚也所以吉也

上六拘系之乃從維之王用亨於西山【之無妄】

上爲兌主所謂動而說者也人心惟不相說則攜離解散而不相隨玆下動而上說隨而無妄眞誠相感全無私合所謂天下隨之者也自是固結而不可解蓋下動上說中歷四爻互艮則爲手互巽爲繩直手與繩相當眞誠固結之象非如旣拘且系又從而維之乎人和則神亦享矣周之岐山在其西亦兌位也兌爲巫變兌而爲乾乾爲君巫所以悅神君是以稱王故又有王享西山之象焉兩備四徳不致匪正而有也

象曰拘系之上窮也

人之隨我系之可也而何至於拘上則有退而無進矣窮矣不有所以拘而系之者太王居岐山之下安得從之如歸市乎

附余

或曰五不言隨固君無隨臣之理而初與二上亦不言隨獨三四言隨何也初卦之所以爲隨者故不欲其私隨而勉之以出門交有功隨從也彼在前而我從其後也二宜從三三陰柔不中正而不足隨五爲正應二陰柔不自守而弗與隨故曰系小子上居隨極而無可隨故惟見其眞誠之拘系也則三之所以隨四四之所以隨五可知矣

蠱【防下艮上】

蠱元亨利涉大川先甲三日後甲三日

隨而繼之以蠱何也蠱爲隨之綜卦也所謂反易之卦二十八此又其一也隨人者必有事蠱則壞極而有事矣亂當復治自然之理也不元亨乎第所由以元亨者卦變自賁井來而旣濟兼之旣濟有濡首濡尾濡衣袽之象而且本卦艮山與兌澤通气又防木有舟楫之功不利涉大川乎然而難言之也非先患而維之後患而持之兢兢乎始終其事者未必利涉安得元亨蠱也者木之蠧而山將崩也木生於震震取乎甲帝出之始終則巽艮也故先甲而爲艮者三日得幹之辛後甲而爲巽者三日得坤之丁辛所以自新丁所以丁寧也巽艮與辛丁互對治巽以辛治艮以丁乾坤之道備矣何蠱之不得元亨哉

彖曰蠱剛上而柔下防而止蠱

蠱元亨而天下治也利涉大川往有事也先甲三日後甲三日終則有始天行也

卦名蠱其義何也以卦體言之也內與外皆剛上而柔下以卦變言之初與二五與上亦皆剛上而柔下剛上則末彊柔下則本弱末彊而本弱未有不壞者也又卦徳內巽而凡事卑下外止而凡事茍且非皆所以爲蠱也旣蠱矣元亨豈易言哉將泰而先隨將否而先蠱是蠱者天下亂也元亨非天下治耶治天下不能無事利涉大川則往有事矣有事必知所先後而永終可以謀始先甲後甲爲艮防舉震木也三日三日不又於辛丁起乾坤耶終萬物始萬物者艮也一始而無不始者巽也言萬物之潔齊也物壞而復潔齊亂之終治之始非天運之所必然耶終則有始天行也帝出乎震之妙也

象曰山下有風蠱君子以振民育徳

生物於春木之時也殺物於秋風之令也同一巽也而生殺異其權況山風當夏盡之候物未有遭之而不壊者玆巽下風也艮上山也其山下有風之象乎是明明示人以物壊而有事之爲蠱也君子觀象而知所以法之矣世敝而振民以仁身先而育徳爲本事莫大於治已治人之道也振民育徳其究也向晦入宴息

初六乾父之蠱有子考無咎厲終吉【之大畜】

卦變自賁來賁初原是九九陽也父也今以六居初若似乎因循前緒家食而已者不家食而涉大川則克振家聲矣非干父蠱之子哉有子如此考復何咎然涉川危事也知其危而先甲後甲其終吉也宜矣

象曰乾父之蠱意承考也

孰非盡人之子哉而幹蠱者不多見父在觀其志父沒觀其行正取其意向何如耳能乾父蠱非意在承考者耶

九二幹母之蠱不可貞【之艮】

卦變賁二原是六六陰也母也今以九居二之艮爲山坤地而隆其上非干母蠱者哉然以剛乘柔倘使無處非山也萬物何所附以致養焉故曰不可貞

象曰幹母之蠱得中道也

幹蠱難事也而幹母蠱爲尢難蓋必得乎其道也何道也九𨿽非正位二則得中道也

九三乾父之蠱小有悔無大咎【之蒙】

卦惟三四不變三不變而應井來之上以九居上艮主也艮爲正位當其極凡事茍且而蠱極矣三之蒙而過剛少年喜事更張太銳乾父蠱而未免有悔者也然以其有悔也而咎之孰小孰大人自見諒也

象曰乾父之蠱終無咎也

三年無攺於父之道可謂孝矣爲人子而至於乾父蠱豈得已哉有悔似亦有咎其始也或然終無咎也又何悔之有

六四裕父之蠱往見吝【之鼎】

四不變而應賁來之初以六居初巽主也巽爲入位處於下凡事卑巽而蠱深矣蠱之所以元亨者涉大川也四之鼎鼎但元亨而一無所事是陰柔無爲因循日甚非裕父之蠱哉夫何往往必見吝其奚疑

象曰裕父之蠱往未得也

裕蠱者見本彖爲利涉而之彖又元亨豈不欲有所往哉殊不知鼎非涉川之具也𨿽欲往而未得也徒吝而已

六五乾父之蠱用譽【之巽】

五在井卦原是九非干父蠱耶應二則剛柔相濟之巽則申命行事以此幹蠱天下無不仰其善繼善述之達孝故曰用譽譽也者風聲之所及也

象曰乾父用譽承以徳也

甚矣治蠱之難也初厲而二不可貞三有悔而四見吝五獨用譽者何也同是承蠱而治之諸爻承之以才之有餘不足而五則承之以徳之克剛克柔也

上九不事王侯髙尙其事【之升】

上在井卦原是六而今爲九之升已無可升矣然用見大人南徵吉而曰不事王侯何也當幹蠱用譽之世元亨矣而上旣無干蠱之任𨿽有大人見何爲哉不在朝而在野才無所用而徳有可居故曰髙尙其事九進而至於上我固髙而彼尙之豈猶賢勞乎幹蠱之事哉亦升之義也

象曰不事王侯志可則也

有堯舜不妨有巢由天子不得臣諸侯不得友其志何如哉安車蒲輪而至者猶未置身於蠱外者也志可則後世惟嚴光得之

臨【兌下坤上】

臨元亨利貞至於八月有凶

蠱而繼之以臨何也臨大也十二月之卦也自十一月冬至一陽來復漸積而二陽浸長則大矣蠱有事而後可大故臨所以繼蠱也旣臨矣從此而三陽開泰以至於六陽爲乾乾元亨利貞臨有不元亨利貞者乎然而消長之理循環無端圓圖春分爲臨秋分爲遁自一陽之月至二陰之月遁也八月也至秋分亦遁也八月也遁則陰長陽消矣得無凶乎

彖曰臨剛浸而長

說而順剛中而應

大亨以正天之道也

至於八月有凶消不久也

卦何以名臨也以卦體之剛長也剛豈遽長耶漸至而不驟方來而未艾有自然而然不期然而然之妙也浸而長也陰符經曰天地之道浸言一气不頓進一形不頓虧臨之剛長而陽逼於陰者其斯之謂乎則元亨利貞者可知矣卦徳內說而外順卦體剛中而柔應自是元亨而必言利貞者蓋大亨以正不獨人事當然亦天道之所必然耳而況浸長者不能不浸消耶至於八月有凶以明其長而至於消也卽至矣可不戒哉

象曰澤上有地臨君子以教思無窮容保民無疆以二陽之浸長論之臨者大也以兩卦之時義論之則不行之謂臨也至於斯而不行必說而眾順之也天下有說如兌而眾順如坤者乎玆坤上地也兌下澤也其澤上有地之象乎是明明示人以說眾不行之爲臨也君子觀象而知所以法之矣說可以教眾必能容教有盡而思無窮容有限而保無疆教思容保其究也逺小人不惡而嚴

初九咸臨貞吉【之師】

咸感也感而無心曰咸初備四徳而爲正眾之丈人是大公至正之君子無心感人以爲臨而天下亦以無心化之故曰咸臨何其貞也陽節方長陰節方消未至八月但有吉而無凶

象曰咸臨貞吉志行正也

陰浸長則思黨小人以害君子陽浸長則思正一己以正天下咸臨貞吉者是以九居初本志旣正而行有不正者乎行之象決兌澤而下流也

九二咸臨吉無不利【之復】

復剛反而臨剛長君子得時得位之象也若得時得位而以有心臨天下則小人何所容豈無窮無疆之世哉故亦曰咸臨而其占爲吉無不利者何也是無疾無咎利往之義也而況剛得中而勢上進耶

象曰咸臨吉無不利未順命也

二象未順命本義云未詳諸家解者又俱未妥竊謂否四爻有命無咎注謂天命二之復復其見天地之心此命字亦應是天命蓋陰陽消長之理原是天命若但聽順天命而一無人力維持世何貴乎有君子哉二之咸臨得吉而無不利者固有天命在焉而實有人力以維持其間未徒順乎天之命也

六三甘臨無攸利旣憂之無咎【之泰】

三爲兌主兌爲口爲說泰然臨人而徒以口說之是把好言好語將以籠絡在下之君子非甘臨耶咎在是矣君子終不爲之籠絡何利之有然而兌之爲徳也少女之性不說則憂與其甘而無利何如憂之無咎哉

象曰甘臨位不當也旣憂之咎不長也

澤不可以爲天也小人而可乘君子之器乎以不中不正之陰柔下臨浸長之二陽甘何益哉位不當也以是知憂之無咎亦非本無咎也咎自此而庶不長也處泰而有不當泰者戒之哉

六四至臨無咎【之歸妹】

徵凶無攸利而曰至臨無咎何也是猶未至於八月也歸妹有婚媾之義四應初而各得其正若婚媾然矣而況後天卦位坤兌之交恰好地澤接非臨之至乎至卽冬至夏至之至也是以兩彖𨿽凶何咎之有

象曰至臨無咎位當也

成卦之位不當不可以爲至應爻之位不當亦不可以爲至玆卦位適如後天之坤上兌下而爻位又柔正適應乎剛正皆當也寕復有或至或不至之咎乎

六五知臨大君之宜吉【之節】

坤有國象五居其中非大君耶變坤地而爲坎水水知也如是以爲臨非知臨耶知臨而能節則不至於苦矣非大君之宜乎安得不吉

象曰大君之宜行中之謂也

以六居五柔矣非正也大君之宜何謂乎坤位得中坎水流行知臨而吉無所不宜行中之謂也

上六惇臨吉無咎【之損】

損以爲臨而有孚利往也天下何損乎臨而無所損非惇厚其臨者乎吉而無咎善於損而不至八月有凶者也惇之象變艮而坤土隆其上也

象曰惇臨之吉志在內也

內謂內卦說萬物者莫說乎澤志在內則教思容保無非厚澤矣故惇臨而吉也此志之象則因教思容保取義也

觀【坤下防上】

觀盥而不薦有孚顒若

臨而繼之以覯何也觀爲臨之綜卦也所謂反易之卦二十八此又其一也我臨人人必觀我我有所以爲觀者而後可觀也爲觀莫如尊可觀莫如敬而尊敬莫如承祭八月之卦當酉政酉月當嘗祭萬物告成薦宗廟而嘗新之時也上巽爲潔互艮爲手又止也將祭者潔手非盥耶潔手而又止焉非不薦耶九五中實非有孚耶旣尊且敬非顒若耶夫如是以爲觀而誠可觀矣陰節𨿽長孰不仰化於陽徳耶附余

本義四陰長而二陽消爲八月之卦而名卦系辭更取他義亦扶陽抑陰之意何謂也蓋九月則又進一陰而爲剝十月則六爻皆陰而爲坤玆當陰長陽消之際其實是盛陰窺伺衰陽而九五應先受其剝落乃聖人意在扶陽抑陰謂九五有中正之徳不是四陰窺伺九五是九五爲四陰所仰也故名其卦曰觀否則四陽長而爲大壯四陰長則當爲小壯矣豈聖人扶陽抑陰之意哉而彖辭云云者是又不欲示之以爲觀之迹而示之以爲觀之神也若曰陽位之尊嚴如此陽徳之衝穆如此宜乎其下觀而化也

彖曰大觀在上順而防中正以觀天下

觀盥而不薦有孚顒若下觀而化也

觀天之神道而四時不忒聖人以神道設教而天下服矣

卦名觀其義何也卦體以九居五而在四陰之上陽大陰小以小觀大非大觀在上耶卦徳內順以柔勝而外巽以行權況九五之旣中且正以爲觀於天下乎此其所以名觀也可以知其致潔而誠中形外者有不下觀而化者耶由是而極言之觀不以迹而以神也四時不忒天之神道爲之也設教而天下服聖人之神道爲之也皆所以爲觀也故君子過化必本於存神以神道設教聖人渾然一天矣

象曰風行地上觀先王以省方觀民設教

物之善入也莫如風其善化物也亦莫如風故萬物致養乎坤潔齊乎巽潔齊者教之義也玆巽上風也坤下地也非風行地上之象乎是明明示人以善入善化之爲觀也先王觀象而知所以法之矣同是民也而方異之同是教也而民異之省方以觀民設教以爲觀其究也非禮弗履

初六童觀小人無咎君子吝【之益】

卦以觀示爲義爻以觀瞻爲義本義詳矣初變坤而爲震震一索而得男初也非童耶童何知有顒若之誠與涉川之利哉益則觀無益則不觀童之情也君子乎小人乎小人可也君子則不可咎吝迥別矣

象曰初六童觀小人道也

初而六也童之柔暗者也變坤順而爲震動柔暗而好動觀非所觀矣豈君子之道哉小人道也

六二闚觀利女貞【之渙】

門內露隙而視謂之闚假廟渉川而曰闚觀利女貞何也身在廟而心在川不闚觀耶假廟而不薦顒若以渉川丈夫豈如是耶得坤之中畫而居二女子之貞也故利焉

象曰闚觀女貞亦可醜也

非禮勿視視之不可不正也容闚觀耶𨿽女子所宜而貞亦非美徳況不爲女子者乎其丑也可勝道哉蓋心神渙散之女子假廟涉川未有不醜態萬狀者

六三觀我生進退【之漸】

變坤而爲艮艮有身象故曰我漸進也進可以不自察其生平乎然而猶觀也進不遽進退不竟退是尙在進退之間可進而進可退而退不以進退爲進退而以我生爲進退也進退者三近巽也

象曰觀我生進退未失道也

知進而不知退亢龍亦有悔以退而爲進老子其猶龍甚矣進退時宜之難也而三則不中不正似乎失進退之道矣觀我生以爲進退是處於進退無可無不可之間也未失道也

六四觀國之光利用賓於王【之否】

以巽木爲乾天而互坤坤有國象幹爲君則王也然則不利君子貞而曰觀光用賓何也否陽往者也觀之否陽來者也陽來而有孚顒若非國之光乎非王之賓乎利之者何也猶恐其徒觀也終於不薦而已也

象曰觀國之光尙賓也

卦以九五爲主有主不可以無賓五爲四陰所逼正欲得賓以自輔之否而陽來則賓也其尙之也必矣豈徒觀光而已哉

九五觀我生君子無咎【之剝】

觀八月之卦也時𨿽未至於剝而剝則五當之然應剝之數在天而不可剝之理在我我生而果君子也小人柰我何哉以九居五旣中且正觀我生非君子無咎耶

象曰觀我生觀民也

天下之治亂本於民心之向背我之生平可知矣則五之所以觀我生者正惟觀民以自觀也坤爲眾陰爲民應與之二中正則得民且得眾矣

上九觀其生君子無咎【之比】

其指九五也比輔也上非所以輔五者哉然必其可輔而輔之否則微子不失爲殷仁比干何益於紂主乃觀其生而君子矣無咎矣安得不比之乎亦原筮元永貞之義也

象曰觀其生志未平也

下有欺罔之羣小上不可無憤勵之孤忠觀其生而君方有道民不離心有志者豈不念先剝而後坤國喪則家亡勢必將以及我矣容不憤然自勵也哉志未平也變坎爲水水有不平之象焉

附余

五上兩爻皆曰君子無咎聖人之微詞也一以明其爲君子而四陰𨿽長五上實無咎可乘自當仰而觀之一以警其爲君子而四陰方長五上必無咎自信而後可以爲觀

噬嗑【震下離上】

噬嗑亨利用獄

觀而繼之以噬嗑何也噬齧也嗑合也相觀必期於相合有間之者不齧之而後合耶噬嗑矣卽所以亨也天下有彊梗而間我者可推此而治之矣內震威而外離明中爻互坎爲桎梏互艮爲閽寺閽寺者內不得出外不得入禁止之嚴也治獄之道惟威與明而六五又寛柔得中不亦利用獄乎噬嗑之義大矣哉

彖曰頤中有物曰噬嗑

噬嗑而亨剛柔分動而明雷電合而章柔得中而上行𨿽不當位利用獄也

卦名噬嗑其義何也於卦體得其象焉下動而上止頥之象也玆下動而上麗一陽間於其間非頥中有物齧而合之之象乎噬嗑之義云爾也而利用獄者可得而詳言之矣治獄之道不噬安得嗑不嗑安得亨而且過剛則或枉過柔則或縱非善動不足以禦變非虛明不足以得情卽使如雷似電不合亦不章若夫有位無徳不中亦不行獄闗重大豈易用哉故卽卦之所以得名與其體徳象變而彚觀之無不適得其所利𨿽以六居五而似不當位亦宜乎其法嚴而性寛也利用獄也

附余

或曰卦以九四一陽間於其中爲頥中有物曰噬嗑山火賁以九三一陽間於其中豈不得爲頥中有物耶是賁亦可以爲噬嗑余曰若以山火爲噬嗑是頥中有舌非物也舌可以齧而合之耶或又曰何以見九三則爲舌也余曰於咸之上爻知之上六咸其輔頰舌兌爲口謂之輔頰可也上六與九三爲正應猶輔頰之有舌也故山火自爲賁不可爲噬嗑況爲卦下動而上麗非頥口齧合之象乎故以九四爲物間而名其卦爲噬嗑

象曰電雷噬嗑先王以明罰勑法

聖人本欲以徳化天下也至於用刑豈得已哉然而難言之矣非至明則旣死不可復生非至威則懲一不能警百聖人何以用刑而有刑措之風耶玆離麗於雷上電也震動於電下雷也非電雷之象乎是明明示人以至明至威之爲噬嗑也先王觀象而知所以法之矣罰不明則民無所措手足法不則民何所爲從違明罰法其究也勞民勸相

附余

易六十四卦而以刑罰之事著於大象者凡四噬嗑曰明罰勅法賁曰明庶政無敢折獄丰曰折獄致刑旅曰明愼用刑而不畱獄噬嗑旅上卦爲離丰賁下卦爲離離明也聖人知刑獄爲人司命故設卦觀象必以文明爲主而後世付之文法俗吏何耶

初九屨校滅趾無咎【之晉】

震木一陽在下有校象焉又爲足初則趾也以康侯之明當用獄之始𨿽未能必天下無惡人自能令天下不敢爲惡屨校防趾小懲而大誡天下皆奉法寡過之民矣蕃庶之錫晝日之接隆禮於康侯者爲不誣也

象曰屨校防趾不行也

初之上二三四便互艮艮止也非不行耶止惡於初無惡復行矣何咎之有

六二噬膚滅鼻無咎【之暌】

互艮有身象變震爲兌兌一陰附於二陽之上非膚耶又艮爲鼻凡人賦形之始也故畫家畫人先畫鼻所謂鼻祖是也噬嗑者齧而後合不睽何以合哉此一獄也細故也初犯也懲惡易於噬膚杜患早於防鼻𨿽不謂之有功亦可因之無咎小事吉之義也

象曰噬膚防鼻乘剛也

噬膚也而何至於防鼻初爲震主震爲反生二以柔正乘剛正鼻者生之始也不防之必致反生除惡務除其根豈徒無咎已哉

六三噬臘肉遇毒小吝無咎【之離】

臘之爲言夕也朝曝而夕幹也周禮臘人掌幹肉柔而難斷是也噬嗑而三互坎坎爲豕頥中之物非肉耶近離而又之離離爲日日以晅之非臘肉耶三承四而柔不勝剛非遇毒耶亦火盛毒之義也徳不足以化頑梗固我之吝頑梗亦自外王化豈我之咎哉

象曰遇毒位不當也

噬臘肉何毒耶我柔而彼剛我三而彼四弱不足以制彊下不足以敵上位不當也非遇毒而何哉

九四噬幹胏得金矢利艱貞吉【之頤】

胏臘之有骨者金剛也矢直也四柔而九剛亦互坎又爲離體非噬幹胏者耶之頥震動而艮止止而動者爲金動而止者爲矢金剛矢直以剛治彊以直理枉不謂之得金矢耶然獄爲民命攸闗剛直未可恃也安得不艱難貞固而後吉亦頥貞吉之義也

象曰利艱貞吉未光也

離火以炎上爲光四𨿽離體而居下燃亦不得熾利艱貞而吉者非以其未光也耶未光則不明不明而剛直自用民命何堪所由利艱貞而後得吉

六五噬幹肉得黃金貞厲無咎【之無妄】

離得坤之中畫爲黃變幹則金也五亦互坎而當離主非噬幹肉耶備四徳以用獄天下莫不仰其寛猛之得中故有得黃金之象焉然又有匪正者在也必旣貞且厲而後無咎聖人愼刑之意深哉

象曰貞厲無咎得當也

聖人不得已而用刑期於得當而已寛則或失之姑息猛則或失之撡切甚矣得當之難也玆貞固以自持危厲以自懼不圖有功惟求無咎豈復有或寛或猛之失當也哉

上九何校防耳凶【之震】

離於木也爲科上槁一陽在上亦象校亦象何下之三四五互坎故有耳象而上之一陽離火息其上炎而爲震故有防耳之象明罰勑法用獄者不啻震來旣虩虩而復笑言啞啞是置王章若罔聞者何校不爲過防耳當其罪堯舜之世不能免放殛之誅惟有凶而已矣

象曰何校防耳聰不明也

火外明而內暗亦上明而下暗以離爲震火炎息矣豈猶明耶何校防耳非罪其聽之不聰正罪其聰之不明也世之窮凶極惡未嘗不知有三尺而湣不知畏所謂利令智昏可悲也夫

附余

噬嗑者所重在噬也何中四爻言噬而初上不言噬本義謂初上無位爲受刑之象中四爻爲用刑之象聖人之情見乎辭文公得之矣

賁【離下艮上】

賁亨小利有攸往

噬嗑而繼之以賁何也賁爲噬嗑之綜卦也所謂反易之卦二十八此又其一也自乾道成男坤道成女有夫婦父子君臣上下而使無禮義錯於其間成何世界故曰物不可以茍合而已不茍合而有賁聖人所由因天理而節文也然則何以見卦之爲賁乎下離火也上艮山也中四爻互震龍也互坎爲水連震爲蕃鮮水上之蕃鮮則藻也山龍火藻黃帝堯舜垂裳而治之始也非文飾乎文則亨矣而不可過也小利有攸往否則率天下而爲僞矣

彖曰賁亨

柔來而文剛故亨分剛上而文柔故小利有攸往天文也

文明以止人文也

觀乎天文以察時變觀乎人文以化成天下

賁以爲飾也若似乎勉然而爲之不知皆自然而然當然而然者也卽卦之自損與旣濟變者而論三來而文二上來而文五非柔來文剛耶柔來文剛剛豈不分而文柔耶二上而文三五亦上而文上然剛者質也柔者文也以文文質者質自無不及是以亨也以質文文者恐文或太過故小利有攸往也剛柔之交各相爲飾非自然而然之天文也耶再卽卦徳而論人文亦可知矣內離有文明而無不相麗之美外艮有各得其分而止之之義豈非當然而然之人文耶不特此也卽天文而觀之六十四卦無非天文而剛柔相推盈虛消息四時之變以察矣卽人文而觀之三百三千無非人文而名分各得一道同風天下之化以成矣賁道顧不大哉

象曰山下有火賁君子以明庶政無敢折獄

天下凡事都用得文飾惟獄則一些不可用故酷吏刻覈曰深文鍛鏈曰文致皆有敢心爲之也以此折獄下殘民命上干天和敗國亡家同歸於盡明不及逺也明莫明於火火在天上則無所不照在山上且去而不畱而況山下耶玆艮上山也離下火也非山下有火之象乎是明明示人以明不及逺之爲賁也君子觀象而知所以法之矣善用我明周詳庶政𨿽獄亦庶政也倘折之而曰敢則君子之大戒也明庶政無敢折獄其究也致命遂志

初九賁其趾捨車而徒【之艮】

卦惟初與四兩爻不變變者以動極之爻爲主故於上九而得反賁於上之象不變者以靜極之爻爲主故於初九而得自賁於下之象之艮艮有身象身之最下者非趾耶行其庭非賁其趾耶初與四應而不與四賁四於旣濟本坎體其於輿也爲多眚眚車何足取而況庭非乘車之地乎不見其人徒步而已非捨車而徒耶

象曰捨車而徒義弗乘也

君子之取捨惟義所在四本於坎體居下而不變正多眚之輿也眚車可乘乎初不捨之而徒恐未免致眚而不獲其身矣揆之於義乘之何益

六二賁其須【之大畜】

人之文明而柔順中正者莫如須卦變二自損來原是兌體兌爲口三兌主則口也今柔下居二而文剛剛上居三而文柔口之賁而下生者非須乎然則之大畜何以說也不家食而渉大川正是賁須之丈夫

象曰賁其須與上興也

二陰柔而中三陽剛而正陰從陽理固然也而況須附於口二本兌主口不動而須能自賁耶與上興也必矣

九三賁如濡如永貞吉【之頥】

分剛上而文兌澤之柔以成離明之象而又互坎非賁如濡如乎水火旣濟文質彬彬永而貞之安得不吉是爲得所養也亦頥之義也頥貞吉賁不尢當永耶

象曰永貞之吉終莫之陵也

甚矣質不可以無文文亦不可以失質無文則侮失質則靡不至於陵替者鮮矣可不貞乎可不永貞乎予之以吉者非三之陽剛得正文質咸宜終莫之陵耶

六四賁如皤如白馬翰如匪冦婚媾【之離】

畜牝牛而曰白馬何也賁而離文明太著矣聖人有憂之白者賁之質也四與初應而初不與四賁則皤如矣四在旣濟爲坎體不變之爻坎之於馬爲美脊爲亟心皤如故取象白馬亟心故取象翰如亦坎有飛鳥之象也婚媾者初之於四在損爲山澤婚媾也四之於初在旣濟爲水火亦婚媾也且二三五上變而初與四不變又猶然婚媾也然四之求初甚急而初不與四賁者何哉四又坎體有盜象捨車而徒者見白馬之翰如能不疑其爲冦耶匪冦也婚媾也初不得因三之隔而致疑矣

象曰六四當位疑也匪冦婚媾終無尢也

以陰從陽理所必至捨近求遠情或未然玆以六居四而比以九居三當位矣豈有近捨賁濡之三而逺求賁趾之初耶白馬翰如將何爲誠可疑也疑之能無尢乎旣匪冦而婚媾也始𨿽疑終無尢也

六五賁於丘園束帛戔戔吝終吉【之家人】

艮山也變巽爲木巽木得艮山而成林有山林之象焉然而家人也則丘園矣應二爲離主得坤之中畫坤爲帛而外陽相束有束帛之象焉又坤爲吝嗇兩陽而束一陰有戔戔之象焉利女貞女子賁而得貞者至丘園而止耳束帛戔戔不離乎女貞者近是亦小利有攸往之義也禮奢寧儉始𨿽吝而終則吉也

象曰六五之吉有喜也

悔自凶而趨吉吝自吉而向凶易之道也五吝矣宜乎其可憂何喜之有終不向凶而得吉無可憂也無憂不有喜乎離火中虛於五情爲喜二𨿽非正應而應則爲五有

上九白賁無咎【之明夷】

天文人文無非離明生色成文耳明而夷矣賁無色也非白賁乎利艱貞夫復何咎賁極而返朴還淳善補過者也

象曰白賁無咎上得志也

文極當衰失志之時也上能返朴還淳以補過豈不得志耶離火炎上則志也三𨿽非正應而應則上得之

易原就正卷四﹤經部﹐易類﹐易原就正﹥

欽定四庫全書

易原就正卷五

邢臺包儀撰

周易上經

剝【坤下艮上】

剝不利有攸往

賁而繼之以剝何也文飾不可以久恃也盛極必衰自然之理治極必亂亦自然之數也有生長安得無消落乎故剝者九月之卦也萬物自春生而夏長必秋收而冬藏時至九月未有不剝者矣五陰方盛而一陽將盡亦猶世之小人黨惡而君子孤危尙利有攸往耶惟有順時以知止而已

彖曰剝剝也柔變剛也

不利有攸往小人長也順而止之觀象也君子尙消息盈虛天行也

卦名剝其義何也不覺其浸消潛落而若或有剝之者也卦體本於六陽純乾自夏至一陰而姤由是乎二陰則遁三陰則否四陰觀而五陰剝陰進於陽柔變乎剛也陰柔與陽剛非小人與君子迥別耶君子每不容小人而小人必欲害君子不利有攸往正小人連類而長也豈徒不往而已哉卦徳內坤而外艮坤順而艮止有順而止之之象焉不觀其象退無以見幾而進無以察變消息盈虛𨿽君子不無人力於其間亦天道自然之運行也

象曰山附於地剝上以厚下安宅

不稱先王君子而獨稱上以一陽獨在上也凡物賦於天而附於地但凡物附地地皆得生而長焉豈曾見山亦有生而長者乎惟消落而已玆坤下地也艮上山也非山附於地之象乎是明明示人以不生長而但消落之爲剝也上其觀象而知所以法之矣民者君之地也國者民之家也坤徳以厚而載物艮山以靜而安居厚下安宅其究也施祿及下居徳則忌

初六剝牀以足蔑貞凶【之頤】

坤變震爲足卦體有牀象焉牀者寢而安之之所也不利有攸往安寢可也忘危則不可剝之者方自足始而猶然頥以自養蔑貞矣安而忘危未有不凶

象曰剝牀以足以防下也

牀之寢而得安者在下不在上防下則牀上不安矣剝牀以足非以防下耶

六二剝牀以辧蔑貞凶【之蒙】

辧本義謂牀幹卽牀身也正上下分辧之處故曰辧變坤爲坎坎中滿一陽居於二陰之間於牀有辧象焉蒙昧也初旣剝牀以足矣而二猶蒙昧而茍安不旋卽及辧耶故與初剝𨿽異而凶則同

象曰剝牀以辧未有與也

以蒙昧之人而不利有攸往匪我求童蒙童蒙求我不往則不求不求則不筮不筮則不告矣誰其與之乎未有與也安得不凶

六三剝之無咎【之艮】

艮止也剝而艮不剝矣眾陰方剝陽而惟三與上應去邪從正非同在當剝之時而獨無咎者乎

象曰剝之無咎失上下也

五陰同類而三處其中彼四陰則上下之間也三何以獨無咎哉變艮而與正應𨿽上下不欲失我我失上下矣當失而失之何咎之有

六四剝牀以膚凶【之晉】

變離離中虛而外實有膚蓆之象焉晉進也剝不利有攸往而可以進乎則剝足剝辧者及膚矣𨿽康侯何爲哉凶可知也

象曰剝牀以膚切近災也

同是蔑也剝足剝辧者必蔑貞而後凶剝膚者何以直言凶陰禍之來謂之災逺可禳而近不可救況切近乎惟有凶而已矣

六五貫魚以宮人寵無不利【之觀】

卦以一陽閉五陰於內有禁闈之象焉故曰宮人艮變巽巽有魚象魚獨尾柔耳剝自姤遁否觀而來正互皆巽也至剝而巽始亡則下四爻從巽來者不如魚駢頭而貫乎五近上而不言剝何也不正也而得中陰長也而之觀是率眾陰而觀一陽者也率眾陰而不往則若貫魚以制其命觀一陽而不薦顒若則又若宮人𨿽而惟聽命於其君予之以無不利亦聖人嘉勉小人之微意也

象曰貫魚以宮人寵終無尢也

率眾陰而受制於陽亦五之分也何遽予以無不利蓋柔居陰長誠宮人之者也入宮見妬始𨿽爲失者所尢而柔順得中以此承則終無尢也亦何不利之有

上九碩果不食君子得輿小人剝廬【之坤】

幹爲木果艮得乾尊上之畫而爲果蓏一陽髙懸則碩果也不食者亦艮止之義也變而爲坤坤爲大輿又艮爲門闕爲閽寺有廬象焉剝者剝陽也此一陽亦可以剝乎天道將窮地道代終乾坤同備四徳幹重在元坤重在貞坤安得不貞此一陽以爲乾元之大始非碩果不食乎輿載也廬覆也惟君子能厚下而得輿若小人必至剝廬而無安宅矣

象曰君子得輿民所載也小人剝廬終不可用也百姓者君子之地也君子者小人之宅也坤爲眾得輿非民所載乎艮爲鼠爲黔喙之屬剝廬豈終可用乎世道無君子天下應無安宅矣

復【震下坤上】

復亨出入無疾朋來無咎反復其道七日來復利有攸往

剝而繼之以復何也復爲剝之綜卦也所謂反易之卦二十八此又其一也天地之道循環無端夬而必姤未有剝而不復者也旣復矣則一元之始也可不言元而直言亨矣一陽震動於下而五陰中虛聽其出入而有疾之者乎自此而二陽爲臨三陽開泰四陽大壯五陽夬而六陽幹朋類之來豈或有咎之者乎蓋天地生生不息之機惟陽是主未有往而不反反而不復者其道然也故追論其未復之先自姤卦一陰始生至此七爻耳非七日來復耶逆計其已復之後由元始而亨通自無不利耳非利有攸往耶復之所以不言元並不言利與貞而直言亨也

彖曰復亨剛反

動而以順行是以出入無疾朋來無咎

反復其道七日來復天行也

利有攸往剛長也

復其見天地之心乎

復何以直言亨也自一陰始於姤而至於剝皆剛往也往而不反乾坤或幾乎息矣剝窮上反下陽气潛長於坤中陰气浸消於復外於卦體觀之非剛反耶剛反則陽長陰消而有不亨者乎然所以亨者則又何也卦徳內震動而外坤順動而能順孰阻其行疾咎俱無非所以亨耶故於未復而原其始無往不復七日必來陰陽消息之天運然也再於旣復而究其終槪言利往當無不亨陽剛漸長之世道然也可以知天地之心矣天地無心以生物爲心剝盡而爲純坤使非積陰之下至日陽生將何以爲乾元之大乎故君子體仁卽復也無非天地之心也誰謂不可見乎

象曰雷在地中復先王以至日閉關商旅不行後不省方

開天一畫太極所謂動而生陽陽之最穉者也陽𨿽穉而動不可遏故震得之爲雷動莫動於雷耳本於天而始於地正乾坤同此一元也玆震下雷也坤上地也非雷在地中之象乎是明明示人以一陽初動之爲復也先王觀象而知所以法之矣至日陽生萬物元始初動甚微惟靜以養閉闗而商旅不行後不省方其究也施命誥四方

初九不逺復無只悔元吉【之坤】

初復之主也七日而復豈逺耶牝馬之貞而無疾無咎豈祗悔耶安得不大善而吉

象曰不逺之復以修身也

震爲足足以上皆身也身以外皆逺也動而以順行不逺之復非修身而何哉能修身便爲有道仁人故二下之而四從之

六二休復吉【之臨】

備四徳以爲復非復之休美者耶未至於八月而利有攸往吉之道也

象曰休復之吉以下仁也

二何以休復吉哉初爲復主而天良不失元善生成仁者也柔順而中正者旣近之容弗下之耶

六三頻復厲無咎【之明夷】

惟明而後能復明可夷乎夷其明則非旣復而不失利艱貞又非或失而不復非頻復耶危則危矣善補過者也

象曰頻復之厲義無咎也

厲矣何以得無咎哉聖人最喜人復𨿽頻何傷厲者警之也無咎者勸之也而況揆之於義豈終厲而致咎耶

六四中行獨復【之震】

震起也復者以其能自震起也四之震上下各二陰而居其中虩啞不喪而應於初非與眾人同行而獨能震起自復者乎人茍如此有何吉凶休咎可得範圍

象曰中行獨復以從道也

處於羣陰之中而獨與初應初修身而二下之有道者也與有道者應豈肯仍從同類而不從道耶所以能獨復也

附余

同一初也於二言下仁於四言從道何也不逺復原是仁至於中行則道矣不然不足以見其修身

六五惇復無悔【之屯】

以坤之中虛爲坎之中實備四徳以爲復非惇厚其復者乎勿用有攸往而玆則利有攸往矣何悔乎屯無累夫復者也

象曰惇復無悔中以自考也

復之屯是其悔也何以能惇而無之以坤爲坎坎水內明足以自考坤五柔順而且得中中則不偏於屯明則不迷於復中以自考故能惇復無悔也自考亦其不能有借於初也

上六迷復凶有災眚用行師終有大敗以其國君凶至於十年不克徵【之頥】

頤所以出言語入飲食也復而頥言語飲食是務者出入能無疾乎坤變艮以馴順之材爲茍止之行終迷不復而已矣凶之道也然何以明其凶也天之所降謂之災人之自致謂之眚喪天良而防人理不有災眚耶卽坤爲眾有行師之象焉頥象國而上象君非災則眚之人用行師不終有大敗並及其國君以罹於凶耶意者敗無終敗凶無終凶而不知迷復矣徵之爲言正也自己不正未有能正人者也至於十年則姤四爻也無魚之凶克徵乎不克徵乎以是知復不終日者也七日不復𨿽十年亦不復矣自求口實者可不愼哉

象曰迷復之凶反君道也

迷復而斷之以凶且極言其無不凶何也君道以天地之心爲心迷復則良心失矣與天地反矣非卽所以反君道耶君道反而凶如此況其下焉者乎

無妄【震下乾上】

無妄元亨利貞其匪正有眚不利有攸往

復而繼之以無妄何也復則不妄矣人盡而天見焉而況實理自然無過天雷有不元亨利貞者乎然言元亨而必言利貞則又何也幹稱父而震長子子無先父之理動而無應有匪正之象焉其匪正不有眚耶有眚豈利往耶以是知無妄者至誠也至誠動物而不動心若告子之不動心則匪正有眚而不利有攸往者也

彖曰無妄剛自外來而爲主於內動而健剛中而應大亨以正天之命也其匪正有眚不利有攸往無妄之往何之矣天命不佑行矣哉

天命乾爲天雷卽天之命令也卦何以名無妄哉變自訟來剛來也凡來者皆自外而爲客未必得內而爲主玆以訟卦違行之坎剛爲無妄成卦之震主非剛自外來而爲主於內耶又何以元亨而利貞哉卦徳內震動而不妄外剛健而無息卦體九五剛中而得六二柔中之應皆正也大亨以正天命自然而況人事耶其匪正者可知矣彼未嘗不恃以爲無妄而可往也可往耶其何所之也人事如此而況天命耶天自無佑匪正之理人何得有逆命之行

象曰天下雷行物與無妄先王以茂對時育萬物圓圖卦气自地雷復至天雷無妄是立春蟄虫振而艸木萌動萬物者莫疾乎雷也物因雷動雷動不妄則物亦不妄矣玆幹上天也震下雷也非天下雷行之象乎是明明示人以物物而與之以無妄也先王觀象而知所以法之矣時不可忒物不容私對不外物育不違時茂對時育萬物其究也順徳積小以髙大

初九無妄往吉【之否】

卦變所謂剛自外來而爲主於內者也不利君子貞而曰無妄往吉何也備四徳以處否方將休否傾否矣而況否剛往而此剛來𨿽有匪人其柰無妄者何顧安往而不吉哉

象曰無妄往吉得志也

處否者多不得志以匪人匪正而不利有攸往也玆無妄之往任我所爲天命自佑非得志者耶

六二不耕獲不菑畬則利有攸往【之履】

一歳之農始於耕終於獲三嵗之田始於菑終於畬又一歳芟艸曰菑三歳悉耨曰畬六爻皆無妄而二不言無妄何也虛中而無欲者也履虎尾不咥人惟忘機者能之忘機是無心也無心則無欲𨿽無妄於何見哉注無所爲於前無所冀於後兌於地也爲剛鹵震於稼也爲反生震兌相取何異不耕而自獲不菑而自畬耶則利有攸往正而無眚亦亨之義也

象曰不耕獲未富也

陽淸而陰濁故陽主義而陰主利陽尊而陰卑故陽主貴而陰主富則富也者計其利而爲之也二無妄而並不得以無妄稱其不耕而自獲者豈曾有計利之心哉未富也

六三無妄之災或系之牛行人之得邑人之災【之同人】震本坤來坤爲牛一索而爲震有失牛之象互巽爲繩直有系象變離爲火火逆行有所行不順之象近幹有邑象人像從同人來無妄而可以同人於野乎安必其人人皆君子也有匪正者則眚及我矣非無妄之災耶無妄而得災何異或人系牛行人得牛而乃問之邑人乎同人於野所由斷斷利君子貞也

象曰行人得牛邑人災也

天下事有可以情理必而如此者卽有未可以情理必而不得不如此者𨿽系無干終成疑案行人得牛烏知爲誰捨邑人無從詰捕矣非邑人災而何耶

九四可貞無咎【之益】

利往利渉而曰可貞無咎何也無妄者實理自然之謂也非惟不可損而亦不可益益則不貞不貞則咎矣四猶是幹體也貞乎不貞乎爲巽順而能伏處可貞乎不可貞乎不當益則不往不渉無不可夫何咎是初𨿽動而四不應與安分守己之人也旣無匪正之迹不必有無妄之名

象曰可貞無咎固有之也

注有猶守也解似鑿而意亦淺孟子有我固有之若固有之應同看爲妥蓋當利益而不爲利益所動人情之最難者也四何能可貞而得無咎本幹體之開先而天良不息爲坤初之巽順而性分無偏自是可貞自應無咎非加勉而然也固有之也

九五無妄之疾勿藥有喜【之噬嗑】

幹屬金金於人爲肺變離爲火火克金金不能下及以生水水不能上升以制火而人病矣故有疾象無妄而用獄也其間不能無無妄之禍亦不能無無妄之福皆疾也非無妄之疾乎以無妄而疾自無妄而卽愈何須藥藥則以其一卦之中正變互約艸木金石具備也無妄者無所用其加減故勿藥又離於五臟爲心五情爲喜心無妄而情自喜不有喜耶放殛四凶終不易堯舜之垂裳若禹之下車湯之解网則帝降而王矣

象曰無妄之藥不可試也

之噬嗑有頥口之象疾而用頥口是試藥也無妄之疾可以勿藥而無妄之藥豈可或試耶變離則互坎有心病加憂者在焉故戒之而無如天下之誤於藥者比比也

上九無妄行有眚無攸利【之隨】

兩備四徳而曰行有眚何也以之隨也同人且不可而況隨人乎無妄而隨人爲主於內者反不得以自主矣行不有眚乎𨿽備四徳未免爲匪正者所幹何利之有

象曰無妄之行窮之災也

隨人者彼在前而我隨其後也上無前矣何所隨也隨人已不可而況無可隨耶行且窮矣窮且災矣災在天而窮自取安得不有眚而無利

大畜【乾下艮上】

大畜利貞不家食吉利涉大川

無妄而繼之以大畜何也大畜爲無妄之綜卦也所謂反易之卦二十八此又其一也無妄則可以畜矣以艮山畜乾天正是位幹於西北而艮以止之者也所畜旣大所利惟貞否則任重有蚊負之虞而道逺無鵬程之奮矣可不貞乎利貞矣上莫大於養賢下莫大於圖功艮有家象中爻約歸妹有出嫁之象互隨有隨人之象非不家食耶二與五應吉可知也有山則澤自通气而幹又居西北水旺之鄕非大川耶五與二應利渉又可知也皆所以利貞也

彖曰大畜剛健篤實輝光日新其徳

剛上而尙賢能止健大正也

不家食吉養賢也

利渉大川應乎天也

卦名大畜其義何也以其徳言之也內純陽而無私則剛也天行而不息則健也外以坤地而隆爲艮則篤實也以干陽而止於山則輝光也又剛健有日之象輝光有新之象日新其徳所畜不亦大乎其言利貞又何也以卦變觀之自需來也坎水而爲艮山剛上矣以卦體觀之非陽往也六五而尊上九尙賢矣且於身世行止之間有艮徳如山之止而兼幹健如天之行皆至大至正者也然則剛上而尙賢非養賢耶不家食吉可知矣能止健非應乎天耶利渉大川可知矣

象曰天在山中大畜君子以多識前言往行以畜其徳天之大地之廣萬物之多總無往而非天也日月有明容光必照焉非天則何所容光而況艮以一陽在上而實二陰在下而虛不實不成其爲山不虛何以與澤通气則山之空虛處皆天也玆幹下天也艮上山也非天在山中之象乎是明明示人以山天靜蘊之爲大畜也君子觀象而知所以法之矣畜莫如徳先聖先賢爲典爲則前言詔我以明之往行朂我以成之多識以畜徳其究也除戎器戒不虞

初九有厲利己【之蠱】

大畜而蠱承前人已壊之緒而當兩大川危哉不有厲耶初剛正而能知止則利渉者利己矣元亨無與也

象曰有厲利己不犯災也

川不易渉也而況兩大川利貞者可以止則止已乎不已乎不已則犯災矣非所論於剛正之初也

九二輿說輹【之賁】

輹車軸也二爲五畜五在需卦原是坎坎於輿也爲多眚玆變而爲艮艮止也輿之有輹行則駕之止則說之輿而說輹亦暫止而可以旋起之義蓋之賁則小利有攸往而已不家食而渉大川者豈如是乎不如不往矣故有輿說輹之象焉

象曰輿說輹中無尢也

輿說輹爻何以無尢辭可以進則進可以止則止中道也二得中夫復何尢故爻於取象之外並不得以咎吝之辭系之也

九三良馬逐利艱貞日閒輿衛利有攸往【之損】

三與上不相畜而相逐者也蓋幹之三陽良馬也而艮亦得乾之三陽同是良馬不相逐耶旣皆良馬不患其致逺無功惟患其輕車易道不可不艱貞也損而有孚元吉無咎可貞非利艱貞耶而且艮本坤體有輿象一陽在上有閒象二陰中虛有衛象幹則日象也非日閒輿衛耶戒之哉艱貞而日閒損利有攸往之損者豈不然耶

象曰利有攸往上合志也

馬良而輿不閒固不利於往輿閒而馬不良亦豈利往哉蓋不良之馬有此逐而彼不逐者可柰何志不相合也三與上同得幹之三陽爲良馬利有攸往非以上合志也耶

六四童牛之牿元吉【之大有】

畜之大者有必大不得其畜安得所有乎然必有其始而後有其終也四艮體艮本坤來坤爲牛第一耦爲太極初動而靜之純陰三索得男爲少男非童牛耶艮一陽在前其於木也爲堅多節非童牛之牿耶防觸而止於未角自是大善而吉也亦元亨之義也

象曰六四元吉有喜也

童牛而不牿將來能無憂乎以六居四則純柔也旣牿矣上互震動而下互兌說自動無抵觸之可憂而說有服勞之足喜予之以元吉非六四而能若是乎

六五豶豕之牙吉【之小畜】

豶犗也宮刑也大畜而之小畜大必由於小也卦變在需原是坎坎爲豕豕牙爲害以其牡勢也去其勢則絕其剛躁之性矣玆剛上而爲艮艮止也非去勢耶是豶豕矣牙𨿽存何害之有吉之道也

象曰六五之吉有慶也

牛系物也不牿惟觸我而不爲用豕放物也不豶則齧人而不勝其害豶豕者豈特六五之吉哉且彼此無害而相慶矣非有慶耶故喜爲一人之私喜而慶爲天下之公慶也

上九何天之衢亨【之泰】

乾爲天上與三應四陽同類無異於四衢無礙泰者通也通者非衢乎畜極而通卽山亦天衢矣不家食可也渉大川可也泰吉亨而此則直言亨可也何者驚訝之詞實喜甚之詞也

象曰何天之衢道大行也

天在山中以來畜徳而道不行無爲貴徳矣畜極而通以山爲地天地交泰內君子而外小人財成輔相左右宜民何天之衢非道大行耶

頤【震下艮上】

頤貞吉觀頤自求口實

大畜而繼之以頤何也易有不易之卦八頥其一也爲卦二陽外實而四陰內虛下震善動而上艮能止頥之象養之義也物畜然後可養也然而頥養之道貪亷以別賢愚以分爭讓以滋戎禮以作安危以啟禍福以乘是不可以不正也非貞而後吉耶世之頥而不正者多矣故於人當用觀而於已在自求茍有不正豈所以盡頥之道哉

彖曰頥貞吉養正則吉也觀頥觀其所養也自求口實觀其自養也

天地養萬物聖人養賢以及萬民頥之時大矣哉頥何以貞而後吉哉養之不正未有得吉者也非養正則吉耶觀頥者何也人各有所養之道不養小以失大乎自求口實者何也我必有自養之術不謂性以違命乎則貞也則貞而吉也於是而可以推言之矣自帝出乎震而至於艮則萬物之成終而成始也玆適當震動而艮止焉非天地所以養萬物耶聖人法天地以養萬民而知萬民非我一人所能養我惟養賢而已矣養賢有不及萬民者耶天地之養以時聖人之養不違時頥之時大乎不大乎總不離乎養之以正也

象曰山下有雷頥君子以愼言語節飲食

天下之大人物之眾動止兩端而已大都皆因動而動因止而止若動者自動止者自止於物則山與雷於人則頤也玆艮上山也震下雷也非山下有雷之象乎是明明示人以下動上止之爲頥也君子觀象而知所以法之矣言語頥之所出也不愼則玷飲食頥之所入也不節則疾愼之節之其究也獨立不懼遁世無悶

初九捨爾靈觀我朶頥凶【之剝】

文其身而上下皆剛首也卦不有象耶無不靈是龜不食之剝則變剛爲柔是舍矣而且頤無陽剛相維系未有不朶者不利有攸往可以求口實乎在我者理也在人者欲也動於欲者必棄其理初與四應剛爲柔引何異捨靈而觀朶頥爾者賤之也我者媿之也凶可知矣

象曰觀我朶頥亦不足貴也

靈能不食至貴者也觀我而朶頥何爲哉卽不捨靈亦不足貴矣而況捨靈耶安得不爾之而賤之

六二顚頥拂經於丘頤徵凶【之損】

卦之所以爲頥者初上二陽也凡動必自下而上爲理之常非經耶顚倒而下則拂經矣山而石不可以致養玆損兌澤之深以爲艮山之髙則土爲之也非丘耶然而損也者損人以益己也頤自養而可以損人乎損於下固爲理之所不可損於上抑豈情之所能得惟見其拂於經而徵則凶也

象曰六二徵凶行失類也

二拂經固不可何以徵亦凶也養道宜靜而不宜動徵則動而行矣行則不與上之爲止者類矣而況之損乎未有不凶者也

六三拂頥貞凶十年勿用無攸利【之賁】

賁文飾也變震爲離動極而火發矣猶文飾以爲頤而奢靡口腹非拂頥耶豈善於自養者𨿽正亦凶而況未必正乎頤道之不可以用文飾也非謂今年勿用而來年或可用自此而推究大過而大過又究頥當初爻則十年矣捨靈而觀朶頥用乎勿用乎十年勿用是終不可用𨿽小利有攸往亦非所漫予也何曾日食萬錢無下箸處史譏之矣

象曰十年勿用道大悖也

頥之道一日不可不用也之賁而拂頥勿用不亦悖乎至於十年終勿用則大悖矣惟有凶而已矣何利之有

六四顚頥吉虎視耽耽其欲逐逐無咎【之噬嗑】

文其身而剛猛在首足以口用事者非虎耶故頥又有虎象變艮爲離離爲目有視象山勢下有耽耽象火性炎有逐逐象噬而嗑頥之正也然所恃者下動也非顚乎顚何以吉也噬而無不嗑者莫如虎恃下動而專於下不猶虎之視耽耽而欲逐逐乎專則未有不噬嗑者所由下自動而上自止也頥之正也無咎之道也是以吉也

象曰顚頤之吉上施光也

光者艮一陽有煇光之象變離火有光明之象顚頤下施也而曰上施光何也下動而上無以止之將何所附而當動卽動不當動卽止以爲頥道之光乎權在上而不在下也故顚頥𨿽下之施而其吉則上施光也可以知養賢以及萬民非聖人在上而能光被天下乎

六五拂經居貞吉不可涉大川【之益】

君爲養民之主也而但益以自養人情豈有此常理乎五𨿽不正而猶中也故勉之以居貞吉若謂益有利渉大川者在也則斷斷不可

象曰居貞之吉順以從上也

益以自養者能居貞耶居貞則吉而其吉何以說也五艮體自坤來而不失其柔中之順上艮主又變坤而適代其致養之功順以従上所由居貞而吉也

上九由頥厲吉利渉大川【之復】

上艮主艮也者萬物之所成終而所成始也又變坤萬物皆致養焉下動而上止動者動其所當動止者止其所當止非由頥耶然位髙任重言語飲食之間必愼必節而後吉是厲吉也地道無成而代有終五當大川不可渉卽上之大川也無疾無咎而利往不利渉大川耶

象曰由頥厲吉大有慶也

由頥則無所不由之矣予奪之所從出恩怨之所自歸每見其厲而不得吉者比比也天下恆惜其徳澤之不終玆何幸由頥而厲吉也一人有慶兆民賴之非大有慶耶

大過【巽下兌上】

大過棟撓利有攸往亨

頤而繼之以大過何也大過爲頥之究卦也所謂不易之卦八此又其一也茍得其養自非尋常之所能及則大過矣爲卦四陽居中而均列且巽徳爲工而兌性善附有棟象焉二陰上下而外虛又巽木不果而兌金毀折有撓象焉其爲棟也不亦撓乎𨿽然此陰失之不足於陽無傷也有大過人之材者必能圖大過人之功建大過人之業利有攸往亦何往而不亨哉

彖曰大過大者過也

棟撓本末弱也

剛過而中巽而說行利有攸往乃亨

大過之時大矣哉

卦名大過其義何也以卦體言之也陽多陰少陽大陰小陰不及而陽太過大者過也然大𨿽過而棟撓者豈大之過哉古之爲室者必丰其基必鎭其甍玆初上皆陰柔各以一當四爲礎不堅爲極不固未有本末弱而棟不撓者也而猶利往而亨者何也又以卦體兼卦徳言之也剛不嫌於過而惟恐其不中巽兌𨿽柔徳而惟患其不行剛得乎中而柔見乎行利有攸往是以亨也𨿽然棟撓而利往大過之時豈尋常之時耶當非常之時必得非常之人能捍非常之患而後可以成非常之功設身處地而深思之天下事之其難其愼有大於此者哉

象曰澤防木大過君子以獨立不懼遁世無悶

易自太極分陰陽陰陽備五行而五行生克之理不可不及亦不可太過如木也水生之金克之不及與太過皆無益而有害者也故弱水逢彊木則涸水多木不漂乎弱金遇彊木則缺金剛木不伐乎玆巽下木也兌上則酉中金水之澤也非澤防木之象乎是明明示人以太過之爲大過也君子觀象而知所以法之矣木本直而有立象澤流行而有遁義獨立者懷疑遁世者心憂不懼無悶其究也愼言語節飲食

初六借用白茅無咎【之夬】

巽爲木初陰則茅也又爲白非白茅耶夬決也當大過而決小人危道也必先有以自安而後可以無咎剛而爲棟者已撓矣柔而爲茅者可借也借而用之𨿽過於愼兩彖皆利往何咎之有

象曰借用白茅柔在下也

易之道剛有剛之用柔有柔之用因其時地而用所當用自不負所用也可以知巽柔之爲白茅使不在下安得用之以爲借乎

九二枯楊生稊老夫得其女妻無不利【之咸】

澤防木而能生者惟楊而已楊過則必枯二正過之始也然於四陽之中則下也生於下非枯楊生稊乎之咸取女吉而比初陰非老夫得其女妻乎夫𨿽老而妻猶女生育之功可成也夫何不利之有

象曰老夫女妻過以相與也

天下事有不可過者有不妨過而可以過者夫妻相當是相配也不相當而爲夫妻是相與也玆老夫而女妻夫過矣女與之老亦何樂而不與之過以相與也

九三棟撓凶【之困】

三居內卦之上棟象也過剛不中而之困以巽爲坎坎陷也棟而陷非棟撓乎是以凶也

象曰棟撓之凶不可以有輔也

居室之制凡壁楹戶牖一切土木相連者皆得依倚而可以有輔惟棟則挺然獨立撓則撓矣凶無如何不可以有輔也而況三之過剛必折乎

九四棟隆吉有它吝【之井】

四居外卦之下亦棟象也而髙出於巽木之上之井則往來不攺非棟隆乎撓者凶而隆者不亦吉乎然猶恐其不終隆也有它吝亦繘井羸瓶之戒也

象曰棟隆之吉不撓乎下也

棟之所以撓者不在上而在下也四與初應剛柔相濟矣不撓乎下則隆者自隆安得不吉

九五枯楊生華老婦得其士夫無咎無譽【之恆】

澤防木而能生者固惟楊楊過而枯五尢過之極也而於四陽之中又在上生在上非枯楊生華耶之恆有夫婦之象焉利有攸往而比極陰非老婦得其士夫乎婦已老而夫𨿽士斷無生育之理矣卽使無咎名亦不正二多譽而不與五故曰無譽聖人所以鄙之也

象曰枯楊生華何可久也老婦士夫亦可醜也

天下之不可久者莫如華而況枯楊所生耶卽如夫婦之道本屬天倫人紀之常似無可醜者乃老婦而士夫焉不亦可醜也哉

上六過渉防頂凶無咎【之姤】

澤不可以爲天也凶之道兆於此矣天在上而又當上非頂象耶姤遇也凡人之遇有幸不幸焉澤至此竟防木矣過而渉之者不防頂乎凶何如之然而遇爲之也豈其咎哉龍逢比干千古無不惜之故斷之以凶而予之以無咎聖人正恐見義不爲者借口

象曰過渉之凶不可咎也

事𨿽不濟而心則無可尢蓋幸而成天下之事固當論其功不幸而死天下之事自當原其心所謂不可以成敗論英雄過渉而凶者可咎耶不可咎耶

坎【坎下坎上】

習坎有孚維心亨行有尙

大過而繼之以坎何也防木之澤勢必決兌之下塞流行而爲坎一泄千里前波後浪汪洋無際非水之習焉而爲坎耶習焉而爲坎正以明坎之爲水迥不同於兌之爲澤也而況反覆皆坎乎故羲皇謂之坎而文王特謂之習坎所謂不易之卦八此又其一也然而坎也者險也陷也四陰各外虛而二陽皆中實非有孚耶險可以陷吾身而不可以陷吾心非維心亨耶心有定主何險不濟非行有尙耶心亨則行尙信乎處險者孚之斷斷不可無也

彖曰習坎重險也

水流而不盈行險而不失其信

維心亨乃以剛中也行有尙往有功也

天險不可升也地險山川丘陵也王公設險以守其國險之時用大矣哉

卦名坎而曰習坎其義何也坎爲水天下之險莫險於水上下皆坎前後皆水險而又險非重險耶然險矣何取乎有孚水之爲道也流𨿽趨下而不至於盈行𨿽極險而必不失信卦象如此所由取有孚之義也可以知維心亨者二五之剛皆得中也行有尙者如是以往必有功也大哉險乎其時不可違而用不可廢乎使天可以升蒼蒼者皆得而測識之矣使地無山川丘陵萬物其何所容焉王公不有所以守其國社稷不亦危乎故天地有自然之險而王公卽因天地之險以爲險險之時用大矣哉

象曰水洊至習坎君子以常徳行習教事

水火皆天地之大用也自天一生水地六成之而水尢爲萬物之源故天地之間惟水居多不至則已至必洊至逝者如斯來者又如斯也玆坎下水也坎上亦水也其水洊至之象乎是明明示人以相習而爲坎也君子觀象而知所以法之矣水之流也習不已而成大川人之學也習不已而成大賢治已必徳行有常治人必教事時習常徳行習教事其究也繼明照於四方

初六習坎入於坎窞凶【之節】

坎窞卽俗所謂水旋窩舟人謂之回澑者是也舟入回澑楫無所施舵亦不靈卽免沈溺難保損傷節之象水澤也習坎而又之節初居重險之下而陷益深有窞象非入於坎窞乎苦節不可貞是以凶也

象曰習坎入坎失道凶也

習坎而入坎不能行有尙矣非失其有孚心亨之道乎旣失處坎之道未有不入坎而凶者也

九二坎有險求小得【之比】

處坎以濟險而至於無險爲貴比之象水地也坎而之比非猶有險乎有險復何求乎比有求象相比者必相求也變坎水爲坤地坤爲釡爲囊有得象水中之地勢不能大有小象二𨿽剛而得中有心亨之義焉亦求小得而已矣

象曰求小得未出中也

二坎主有心亨之義不能行有尙而止於求小得何也駕於一陰之上而猶掩於一陰之下是未出乎險之中也𨿽不失心亨之義而行有尙無與焉

六三來之坎坎險且枕入於坎窞勿用【之井】

之往也坎坎上坎下坎也乘二剛有枕象變巽爲木枕木者圓轉而不安險且枕前有險而後且枕險也坎之井往來井井者來之坎坎矣坎而可以井乎其險益陷其陷益深險且枕入於坎窞矣故井可以用坎而坎不可以用井來之何爲乎

象曰來之坎坎終無功也

來而又之者豈不欲濟險有功耶殊不知陰柔非濟險之才而不中不正徳位俱無徒坎坎耳終無功也何用哉

六四樽酒簋貳用缶納約自牖終無咎【之困】

樽之象以初爻爲足二爻爲底三四爻爲身五爻爲蓋六爻爲口先天坎水居酉位水酉者酒也簋盛黍稷器內圓而外方者爲卦上坎下坎坎內陽而外陰陽圓而陰方故象簋則貳字應作句讀缶坎中實也牖室之所以受明卦體二五兩陽象牖之檻而上下中四陰虛而受明者也故象牖然何獨於四爻取之以其處兩卦之間而近五也然四何以不言坎之困澤無水矣不言坎可也大人當困時惟貞而已𨿽樽酒簋貳必竭其用缶之誠猶恐其有言不信也納約自牖虛而能受或以爲太防也非其咎耶處困無咎處坎終無咎也

象曰樽酒簋貳剛柔際也

柔不足以濟險剛亦不足以濟險故國家不幸而當坎困君臣之間尙徒隆禮以相加而不能剛柔以相際虛文耳可以知樽酒簋貳者禮𨿽薄而心自誠剛柔際也有何患之不可捍而傾之不可定乎

九五坎不盈只旣平無咎【之師】

坎之師地中有水坎豈盈乎至平而止矣𨿽於人無功亦於已何咎心亨之義也

象曰坎不盈中未大也

水流而不盈坎亦可以不盈乎地中之水也大則盈不大則不盈未大也未大而豈無將大可大之時乎故不可以遽咎之未大正與二爻小得對

上六系用徽纆寘於叢棘三歳不得凶【之渙】

繩三股爲徽四股爲纆坎爲矯輮爲亟心變巽爲繩直矯輮爲用亟心爲體非繩之徽纆乎又坎於木也爲堅多節上坎下坎非叢棘乎故荀九家有爲叢棘所變之巽又爲木木爲歳星三嵗之井勿用之三也三險枕入窞安能爲我解系而出置也故曰不得渙散也坎之渙則亦可以不言坎不言坎而言坎體險極之象當假廟渉川之時而有孚心亨行有尙無與焉則精神渙散矣何異系徽纆而寘叢棘乎位險才弱又無應與𨿽三嵗且不得是終無解系出寘之日也凶而已矣

象曰上六失道凶三嵗也

甚矣險之不可以陰柔濟也蓋有孚心亨行有尙此濟險之道也上六則失道矣失道之凶非三嵗備嘗其旣險且枕入窞勿用之後而能翻然於系之何以解寘之所由出乎

離【離下離上】

離利貞亨畜牝牛吉

坎而繼之以離何也離爲坎之究卦也所謂不易之卦八此又其一也自天一生水地二生火以來水爲萬物之源火爲變化之本無水則萬物俱息無火則變化以窮何以見天地至神至妙之大用也哉是以坎離獨得乾坤之正交而陰陽互根水火相濟坎之不可無離猶離之不可無坎也然而離也者麗也物之所麗不可不正必利貞也能正而有不亨者乎利貞維何干得坤之正交而爲離坤爲牛非牝牛耶牝牛柔順柔順卽其貞也畜牝牛未有不吉利貞之所以亨也

彖曰離麗也日月麗乎天百谷艸木麗乎土重明以麗乎正乃化成天下

柔麗乎中正故亨是以畜牝牛吉也

卦名離其義何也陰附於陽而麗乎陽也陽爲質而陰爲文陰固不可以不附陽而質亦不可無文以麗之不觀之天乎日月之所系也使天而無日月則晝夜寒暑誰爲之是日月麗乎天也再觀之地而見以爲地者土也百谷艸木之所載也使土而無百谷艸木則墳衍原隰何爲哉是百谷艸木麗乎土也玆爲卦上離下離非於人有重明之象乎明不可以不正正亦不可以不明重明以麗乎正明以化之正以成之有不化成天下者乎可以知利貞亨之義矣同一柔也若不中不正則凶咎悔吝隨象而系其占烏乎亨而且予之以畜牝牛吉蓋卦體二五皆柔本坤順之中而得幹交之正柔麗乎中正故亨中正之牝牛不足畜耶是以吉也安得不系之曰利貞亨

象曰明兩作離大人以繼明照於四方

理不獨立數不孤生有一必有二凡物皆兩也故有天必有地有陰必有陽有晝必有夜有日必有月所謂日月之代明使無以爲代明而明不有時而息乎玆離上火之明於前也離下明之繼於後也非明兩作之象乎是明明示人以明不可息之爲離也大人觀象而知所以法之矣旣前鑑於已往亦後燭乎將來我無昏志物無遁情繼明照四方其究也常徳行習教事

初九履錯然敬之無咎【之旅】

旅有去其所止而不處之象非履乎火光炎上初爲二陰所掩則或起或防紛雜不齊非錯然乎履而錯然非其咎乎然火烈人望而畏之有敬象焉茍能敬之便自無咎亦旅貞吉之義也

象曰履錯之敬以辟咎也

履錯不似乎趨咎者耶何以敬爲其敬正所以避履錯之咎也

六二黃離元吉【之大有】

二得坤之正交於幹者以爲離主坤爲地天而地黃黃中色也非黃離乎所有者大不元吉乎柔麗乎中正者也

象曰黃離元吉得中道也

卦凡二皆中也有凡中卽元吉者乎中而不得其道旣非黃離從何元吉玆柔麗乎中正是柔中而得夫坤順之道者也而況之大有乎火在天上矣安得不予之以元吉

九三日昃之離不鼔缶而歌則大耋之嗟凶【之噬嗑】變震有缶象又有鼔象互兌有歌象又有嗟象中爻約大過於人爲老夫老婦有大耋象之噬嗑離上而震下矣離爲日日射東方之震木返照也非日昃乎𨿽猶離也日已昃矣非日昃之離乎天時之有晝夜世道之有盛衰猶人之有生死人定者固可以勝天數定者亦可以奪理至於日昃鼔缶而歌已晚矣大耋之嗟何益哉凶可知也

象曰日昃之離何可久也

世無生而不死之人而況桑楡暮景乎鼔缶而歌且幸一日之餘生大耋之嗟徒滋百年之妄想使日昃而可久卽羲文今日猶存也何可久也

九四突如其來如焚如死如棄如【之賁】

如也者意中想象若似乎之詞也變離而爲艮艮山也山突然而起非突如乎又止也止則不往何以來也之賁而爲山非來如乎火無所不焚山亦無如之何也焚則死死則棄不焚如死如棄如乎火烈無情信然哉後明將繼而四以陽剛不正致此也

象曰突如其來如無所容也

凡物皆可以容物惟火一無所容而況火如山之突然而來乎未有不焚而死棄者也

六五出涕沱若戚嗟若吉【之同人】

變幹幹於五臟爲肺五情爲悲五聲爲哭本離中虛有鼻象鼻與肺通故悲而哭者必涕互兌爲口爲說不說則戚且見於口而嗟沱者橫流也若者比類而甚之之詞也五陰柔居尊而不得正又且於上下不正之陽剛同人而遇不可同之人於野則燎原之火矣利君子貞能不憂不懼乎火無所不焚而獨不能焚川利渉大川是以吉也亦惟涕戚而後吉也

象曰六五之吉離王公也

六五若是其涕戚而何以吉也天理之所不冺人情之所不容惟名分之足恃耳變幹爲君非王公耶本自離來非離王公耶王公其誰敢易之所由𨿽涕戚而終得吉也

上九王用出徵有嘉折首獲匪其醜無咎【之豊】

王假之非王耶離爲戈兵爲甲冑變震而宜日中離明震威則明威逺及矣非王用出徵耶又變震震爲足足之最上則首也離火而息其上炎非折首耶出徵而止於折首可嘉也非有嘉折首耶醜類也離之究也爲坎上則究坎矣坎離水火不相類而得以相濟非獲匪其醜耶凡出徵者有無功而得過者矣亦有功過相半者矣玆有嘉折首便是不窮兵不嗜殺獲匪其醜便是能納降能服敵不但有功無咎之道也

象曰王用出徵以正邦也

徵之爲言正也所以正人之不正也王之殱首惡而宥餘孽者期於正邦而已也邦之象孔子自取之卦彖傳照天下之義也

附余

水火爲天地之大用上經起乾坤而終坎離固矣但離上爻何以稱王而取出徵折首之象天下所歸往者王也五行各有生克制化之功而水火之用水之克火是其常火之制水是其變若火不足以制水則水不能生物而反爲害必得火以制之而後成其化不爲天下所歸往耶玆坎上爻系置而三嵗不得暗極矣非炎上至明之火不足制之何以解系而出置旣未濟所由取伐鬼方之象正火之所以制水而暗者化於明也

易原就正卷五﹤經部﹐易類﹐易原就正﹥

欽定四庫全書

易原就正卷六

邢臺包儀撰

咸【艮下兌上】

咸亨利貞取女吉

上經首乾坤而下經首咸恆何也乾坤父母也自乾道成男坤道成女二气交感化生萬物萬物生生而變化無窮焉惟人也得其秀而最靈皆本於男女而夫婦者也天地交而水火之大用以彰則山澤雷風用事矣咸恆者男女之始夫婦之道乎人道之興由於夫婦夫婦之配始於男女故下經首咸恆而咸又先於恆也所謂山澤之通气也鹹有不亨者乎然而不可不貞也所取不可非女也取女吉非女則不吉矣可不愼哉

彖曰咸感也

柔上而剛下二气感應以相與止而說男下女是以亨利貞取女吉也

天地感而萬物化生聖人感人心而天下和平觀其所感而天地萬物之情可見矣

卦名咸其義何也無心而感也男女之道人物同然蠅虱無異皆出於自然而然不期然而然者也非無心之感而謂之咸乎可卽其卦體卦徳卦象以明卦辭之意矣體維何兌柔居卦之上而艮剛處卦之下艮山之气感而兌澤之气應兌澤之气感而艮山之气應非相與耶徳維何內如山之止而本無異慮外如澤之說而自有同情非止而說耶象維何兌以少女上於少男之上艮以少男下於少女之下非男下女耶故相與則亨止說則貞下女則取女是以亨利貞取女吉也而感則必通之理不可恍然於天地之大聖人之神乎天地何嘗有心哉靜別而動交與萬物若無預也乃感者自感不覺其化者自化生者自生矣聖人亦何嘗有心哉下觀而化民日遷善而不知爲之者感人心而天下和平矣於以知感不以心而以情也天下豈有無情之物哉怪石可以成虎腐艸可以爲螢配馬而驘接木而果比比然也而況因類而感乎觀其所感而天地萬物之情可見矣附余

咸恆兩彖傳本義謂或以咸自旅變恆自丰變但咸之柔上剛下若不接二气感應句串看殊無義味且恆之剛上柔下若以卦變言皆不得其正矣彖之所謂利貞者不亦相反耶卦變歌曰咸旅恆豊皆疑似夫疑似者未必確然之詞也故於經文無悖直從卦體可也

象曰山上有澤咸君子以虛受人

天地間無不通气之物何獨言山澤哉蓋山澤且通气而況他乎以其虛也虛而後能通通而後能受也山若不虛澤必不居玆艮下山也兌上澤也非山上有澤之象乎是明明示人以山澤通气之爲鹹也君子觀象而知所以法之矣廣益大修身之量持盈爲絕物之端以虛受人其究也懲忿窒欲

初六咸其拇【之革】

鹹無心之感也宜靜而不宜動之革則以山爲火山靜而火動矣艮有身象而動之最下者則拇也非咸其拇耶革之四徳無與焉猶幸有悔亡者在也故不至於二三之凶吝

象曰咸其拇志在外也

初艮體艮止也何以動而欲行有動之者與外卦兌體之四爲正應心之所向能不爲說我者動乎志在外也

六二咸其腓凶居吉【之大過】

拇之上而易動者則腓也之大過以爲利往而往也非咸其腓耶而不知棟且撓矣不亦凶乎然以六居二猶有中正之徳者能因其所居而靜以居之庶乎反凶而得吉

象曰𨿽凶居吉順不害也

君子素其位而行不願乎其外願外則逆理而不能順受其正矣徒知有利而不知有害者也二之𨿽凶居吉者以艮止而爲巽順非安分而順應耶棟任撓而往任利惟中惟正以自處夫孰得而害之

九三咸其股執其隨往吝【之萃】

腓之上而隨足動者則股矣股之動並拇與腓萃聚而動者也非咸其股耶然股不能自動而惟隨所動三艮主也止極而偏爲執執其隨正所以爲股也假廟用牲無與焉如是而曰利往往必見吝而已矣

象曰咸其股亦不處也志在隨人所執下也

三正所以爲艮者也艮爲止止則宜乎其能處矣乃因初拇二腓之不處也而咸其股焉豈得自主而處耶亦不處也隨之也有所執也有所執者志在焉志在而所執之髙下定矣隨人者未有髙出於人上者也下也安得不往而見吝

九四貞吉悔亡憧憧往來朋從爾思【之蹇】

變澤而爲水同類也有朋象焉憧憧者心不定而行無已也取兌澤決其下塞而川流不息之象焉四當股上脢下心象也而不言心咸主也而不言咸何也鹹感於無心不可以言心故不言咸而獨言貞不貞則悔矣蹇貞吉之蹇者不貞吉乎貞而吉悔不亡乎然而有利不利也若不論東西南北而但憧憧往來則大人不可見惟朋從爾思而已貞乎不貞乎蓋以四陽居陰位而失正須知因占設戒之諄且切也

象曰貞吉悔亡未感害也憧憧往來未光大也

不正而感便爲心害則知四之貞未感也未感則亦何害之有所由吉而悔亡也又四之本體互幹而爲天變卦互離而爲日心在人之中如日在天之上以其光大也若累於私感而憧憧往來是兌澤決其下流因所說而陷其心矣豈猶然光大之心乎光大之心斷未有憧憧者也

九五咸其脢無悔【之小過】

陽剛中正而曰咸其脢無悔何也咸不可過也大過者凶矣小過非其悔耶猶幸其中正也當脢處而無所感豈有所私耶人之四肢百骸五臟六腑總於背而脢不動亦猶鳥翼之附於背而展斂不在背也咸脢無悔可小事不可大事之義也

象曰咸其脢志末也

天地萬物之情各有所感方成世道然而情之所通誌之所專也五當尊位不能感人心而天下和平失其本矣但咸脢而無所感謂非志末也耶不宜上者也於已𨿽無悔於世復何益

上六咸其輔頰舌【之遁】

脢之上而最動者則輔也頰也舌也皆取象於兌爲口也然一口何以三取象鄙之也澤不可以爲天澤最下而天最上而況又居上乎以天爲口實者必信口荒唐而無所據以此感人人未有不遁者也不言凶咎悔吝者有小利貞者在也

象曰咸其輔頰舌滕口說也

輔頰舌皆所以動而言者咸其輔頰舌則無所不動無所不言矣非滕口耶滕口者或詞气有相傷或聲容有不善人將遁我而凶咎悔吝立至矣玆猶然兌也兌則說也感人以言而人說人𨿽遁我未有不以我爲說者也

恆【巽下震上】

恆亨無咎利貞利有攸往

咸而繼之以恆何也恆爲咸之綜卦也所謂反易之卦二十八此又其一也男下女而夫婦矣夫婦之道不可以不久而立心如一日也玆長婦職內長子職外男女分治不攺其度天地之序也然則象屬雷風而義言夫婦何取之乎曰皆取之也雷動而風發雷振而風止唱隨之義也雷警而風溫雷伏而風烈代終之義也得其恆理未有不亨而無咎者也可不正而固耶誠知貞之爲利也則無所往而不利矣

彖曰恆久也剛上而柔下雷風相與巽而動剛柔皆應恆

恆亨無咎利貞久於其道也天地之道恆久而不已也利有攸往終則有始也

日月得天而能久照四時變化而能久成聖人久於其道而天下化成觀其所恆而天地萬物之情可見矣卦名恆其義何也得乎常理之正而經久也陽尊而陰卑上下之分也卦體震在上而巽在下非剛柔得其正而上下得其常耶雷動而風行相與之義也卦象震在前而巽在後非雷風得其正而相與得其常耶卽以卦徳觀之內巽順而外震動是巽震得其正而順動得其常矣再以卦體觀之剛應柔而柔應剛是應則得其正而皆應得其常矣此其所以爲恆也則卦辭之恆亨無咎而必言利貞者可知矣久不可非其道也天地之道惟正能久不正何以亙萬古而如新則所謂利有攸往者又可知矣以其貞也貞者四徳之終也貞下起元始終終始循環無端是利貞未有不利往者也於以博觀而推言之日月何以久照四時何以久成非得乎陰陽變化之正而能然乎則知聖人之化成天下者不徒於其久也久於其道也恆可以不利貞耶不正於心者必見之於其情天地萬物之情豈非各得其正而後可以言恆哉

象曰雷風恆君子以立不易方

變化無方者雷風之不可測也然而雷屬乎天而出於地風屬乎地而下於天必有所以爲雷爲風者𨿽千變萬化而不失其常者也玆震上雷也巽下風也非雷風之象乎是明明示人以相與不易之爲恆也君子觀象而知所以法之矣以其不變化者貞其變化之端以其至變化者大其不變化之用立不易方其究也見善則遷有過則攺

初六浚恆貞凶無攸利【之大壯】

浚如浚井之浚初與四應固得常理之正然以爲常理而巽入之壯以入入必深非浚恆耶壯不可恆恆亦不可壯兩彖𨿽利貞而貞亦凶何所利乎

象曰浚恆之凶始求深也

浚恆何以凶也以其初也初則恆之始也𨿽與四爲正應交淺不可以言深況求深耶於友則疏於君則辱凶之道也

九二悔亡【之小過】

恆而小過過𨿽小陽居陰位而不正非其悔耶然不可大事而又有宜下者在也悔不亡乎變艮爲止止於恆故不言恆可也

象曰九二悔亡能久中也

以九居二宜有悔者也而何以亡也位𨿽不正而徳則中也中則能久久中者不可大事無傷也

九三不恆其徳或承之羞貞吝【之解】

陽爻陽位是其徳也恆而解不恆矣不恆其徳則無往有往復吉夙吉之戒不知其何以自處矣不可羞乎承奉也或者不可億逆之詞也貞吝者惜其徳而鄙其心也

象曰不恆其徳無所容也

旣言羞而復言吝是不羞則吝矣可以知天下之大無非承羞之人屋漏之間無非貞吝之地何所容我之不恆也哉

九四田無禽【之升】

南徵之行非爲田也豈爲禽乎而曰田無禽何也震本坤體坤爲地爲眾眾人升於地上而雷動風行非田乎四與初應初巽主爲雞有禽象四處於二陰之下初伏於二陽之下𨿽曰正應我不能往彼不能來非田無禽乎無禽是無功也無功亦人之恆也不入於凶不罹於咎是猶可以見大人而勿卹然而田不可恆也故亦不言恆

象曰久非其位安得禽也

欲得禽而後田亦田於有禽之地而後得卽一時不得亦久而必得四之無禽與初𨿽正應而非正位久何益乎所謂守株待兔者也安得禽也

六五恆其徳貞婦人吉夫子凶【之大過】

震巽爲長男長女五與二應故得婦人夫子之象焉甚矣恆之難也不恆固不可過恆抑豈可哉小過僅悔亡大過寧不凶乎恃柔徳而貞中位婦人之道也若夫子吉凶迥然自別

象曰婦人貞吉從一而終也夫子制義從婦凶也同一恆徳也夫子之與婦人何以吉凶迥別哉夫唱婦隨終其身以爲恆柔徳之貞也從一而不易未有不吉者也刑於寡妻久於道以爲恆剛徳之義也若於義無裁制之宜而惟婦是從未有不凶者也

上六振恆凶【之鼎】

恆從舊也鼎取新也恆之鼎動而去其所故有元亨無與也陰柔處震動之極不能固守以終恆非振恆耶庸流得位妄意作爲貽害不小豈不凶乎

象曰振恆在上大無功也

恆矣而無端振之豈非將以有功耶殊不知恆已在上進無所容退無可守振之者惟有凶而已矣不但無功而且大無功也

遁【艮下乾上】

遁亨小利貞

恆而繼之以遁何也凡物之理未有久而不變者也當其變也固不可以進而矜能亦不可以近而犯難故遁之爲言退避也卦自五月夏至一陰始生至六月則二陰浸長此後皆陰長陽消之時也小人漸進君子不當退避乎然退非必退去不與爭競便是退避亦非必逺避不入利害便是避君子善藏善處形迹冥然身𨿽遁而道自亨若小人豈可以其浸長也而肆無忌憚也乎小利貞聖人以爲猶未至於否之匪人也而戒之亦所以警而惜之也

附余

遁猶未否也先否而退避焉則君子何持危之有曰否可持也遁不可持也否之小人陰節已盈盈且敗敗而後持之邪正已別易爲功遁之小人陰節方厲厲而進進而欲持之邪正莫辧易爲害故處遁之君子則捨遁無術也

彖曰遁亨遁而亨也剛當位而應與時行也

小利貞浸而長也

遁之時義大矣哉

卦名遁而猶系之以亨者其義何也能遁未有不亨者也不觀之卦體乎九五剛中正旣當位矣而六二柔中正應之剛柔相濟不先時而妄動豈後時而履危與時行也此當遁而遁之所以亨也可以知小利貞之義矣自一陰生於姤浸而至於二陰長於遁則由此而浸由此而長者何限哉戒小人以利貞正恐其將來之不利君子貞也推而言之總是處遁者不可以不隨時而制義蓋爲功固非小補致禍亦非小過已也遁之時義大矣哉

象曰天下有山遁君子以逺小人不惡而嚴

凡物之理有進必有退有趨必有避相形則不可以相並也卽如人見以爲山之髙而不知山之上猶有天焉而況天行無息山止不移則進者日進不進者自退矣趨者日趨不趨者自避矣玆幹上天也艮下山也非天下有山之象乎是明明示人以退而避之之爲遁也君子觀象而知所以法之矣小人進而我當退小人趨而我當避逺之也然而嚴於內不嚴於外嚴其道不嚴其辧善且不爲何惡之有乎逺小人不惡而嚴其究也教思無窮容保民無疆

初六遁尾厲勿用有攸往【之同人】

上爻爲首初則尾也當遁惟先去者得以自安遁而同人是我從其後矣危道也非遁尾厲耶渉川非遁時之事勿往猶君子之貞宜知所深戒也

象曰遁尾之厲不往何災也

同人之大川豈遁尾者所利渉耶其厲也災將至矣然而利君子貞焉知勿用攸往之戒者川𨿽大不往何災也

六二執之用黃牛之革莫之勝說【之姤】

女壯矣遁而不可有遁之名不言遁可也勿用取女是明明戒之矣可不堅執固守乎艮本坤體坤爲牛艮陽有革象二得中而位當柔而堅固者莫如牛革故取象於黃牛之革不形於外不變於中非莫之勝說耶遁不以迹而以心者也

象曰執用黃牛固志也

志不固必不能當遁而執於遁然而執也者於已似偏於人似逆用黃牛則中且順矣可以必遁而無虞非固守其志而能若是乎

九三系遁有疾厲畜臣妾吉【之否】

天地不交則陰陽不和是以有疾危道也艮爲門闕爲閽寺二陰止於內有畜臣妾之象焉初之陰穉爲妾二之柔中則臣也匪人可與遁乎則欲遁而不得遁矣非系遁乎系於匪人無疾厲乎畜臣妾吉非臣妾則不吉可知矣亦不利君子貞之義也

象曰系遁之厲有疾憊也畜臣妾吉不可大事也系遁何至於厲哉不徒有疾而已也以髙山而爲平地茍止而卑順焉疾之弱而疲之極也非有疾憊也耶是以厲也若畜臣妾吉亦惟臣妾之所事而已矣不利君子貞天下事尙可爲哉

九四好遁君子吉小人否【之漸】

小人是君子中之小人非二陰之小人也漸進也遁退也以進爲退是不遽然而遁者四與初爲正應原自相好君子逺小人不惡而嚴所謂絕交不出惡聲者也巽順以爲遁非好遁耶洵君子趨吉之道也若小人則斷斷不能

象曰君子好遁小人否也

好遁之吉何以獨歸之君子蓋惟君子爲能好遁耳常變經權之妙用豈小人所能善其術哉

九五嘉遁貞吉【之旅】

此當位時行而亨者也亨者嘉之防有嘉象焉去而不畱之爲旅五與二應剛柔各得其中正遁而旅是得志逺去者矣非嘉遁耶旅貞吉遁安得不貞吉堯舜之世宜乎有巢由之髙蹈

象曰嘉遁貞吉以正志也

嘉遁何以不直言吉而必曰貞吉是貞而後吉也蓋遁之迹不可假而遁之心尢不可茍二已固志矣五志若不正不亦相形貽誚耶

上九肥遁無不利【之咸】

以干而爲兌兌爲澤澤則潤而裕如也有肥象焉咸感也剛居上位而下無系應感人以爲遁是人皆信我之當遁而且任我自遁矣非肥遁耶夫何不利之有

象曰肥遁無不利無所疑也

有所系則有所疑矣心生顧慮身爲罣礙豈能裕如自得耶非所論於肥遁者也不與三系而無所疑自無不利

大壯【乾下震上】

大壯利貞

遁而繼之以大壯何也大壯爲遁之綜卦也所謂反易之卦二十八此又其一也陰陽消長气數循環自然之理也小利貞而大者遁大豈終遁而不壯耶大壯所以繼遁也當四陽之盛爲二月之卦雷動於天神妙萬物交泰以來之吉亨自不待言然而壯極則衰將至矣可不守之以正乎利貞之戒又不同於小利貞之義也

彖曰大壯大者壯也剛以動故壯

大壯利貞大者正也正大而天地之情可見矣

卦名大壯其義何也以卦體言之也陰小而陽大陽長過中非以其大者壯耶然又何以壯也再觀卦徳剛莫如幹而動莫如震玆純乎其剛而以之者動而不可禦不亦壯乎則大壯而利貞者可知矣大而不正何貴乎其爲大哉旣大且正則又可卽正大而推言之天地無情於四時百物見其情四時行而百物生行者自正生者自大正大而天地之情見而況處於天地之間者耶

象曰雷在天上大壯君子以非禮弗履

欲勝人者先自勝能自勝者彊於人其惟禮乎故大莫如天壯莫如雷夫誰敢與相敵然非大無以成其壯非正無以成其大天有陰晴雷有動息亦天地自然之節文也玆震上雷也幹下天也其雷在天上之象乎是明明示人以正大無敵之爲大壯也君子觀象而知所以法之矣人世之正大其有加於禮者乎禮也者履也君子之所履小人之所視也而可以非禮乎非禮弗履其究也省方觀民設教

初九壯於趾徵凶有孚【之恆】

變乾而爲巽巽爲股股之最下則趾也恆不可壯壯豈可恆乎恆其壯而初在下非壯於趾乎以此而徵未有不凶無如其剛正自居信以爲利往也而有孚果利往耶可以爲新進喜功之君子戒

象曰壯於趾其孚窮也

趾也而可以壯乎君子居下位不惟避過難圖功爲尢難人不信我而我但自信羣疑未便獨執可行動而獲罪終老孤臣其孚窮也賈長沙之謂也

九二貞吉【之豊】

陽居陰位不貞矣然而壯之豊明以動也明動相資者必不徒恃其壯自能因不貞以求貞故可不言壯而獨言貞勿憂宜日中不亦吉乎

象曰九二貞吉以中也

人但知九二之因不貞以求貞而得吉也其何以能求貞哉幹徳本剛健而中正二得幹之中自能不失其幹之正則九居二而貞且吉者非以其中耶

九三小人用壯君子用罔貞厲羝羊觸藩羸其角【之歸妹】過剛不中小人之象也陽剛得正又君子之象也三前之四震主也震爲蒼筤竹爲萑葦可以爲籬有藩象焉以干剛爲兌柔有羝羊象羝羊不有角耶乾剛在前故觸兌柔上缺故羸也壯而歸妹說動也恃壯而說動其用壯也視天下若無物然小人不足怪君子亦若是乎徵凶無攸利𨿽貞亦厲耳大壯似兌三互兌而變亦兌兌爲羊居乾剛之極非羝羊乎觸藩羸角其厲如此

象曰小人用壯君子罔也

君子之與小人迥別者小人之所爲皆君子所不爲者也玆何以小人用壯君子𨿽無用壯之迹而乃有恃壯之心不亦罔也乎哉觸藩羸角同一厲而已矣

九四貞吉悔亡藩決不羸壯於大輿之輹【之泰】

四震主一陽爲三藩變陽而爲陰則決矣豈猶羸乎震自坤來坤爲大輿得幹之初而爲震猶大輿之有輹也陽居陰位旣失其正便是其悔乃本卦利貞而之泰吉亨不貞吉而悔亡耶然所以悔亡者何也泰通也通則藩決不羸矣而況壯於大輿之輹哉泰然而小往大來者也悔是以亡也非貞吉而能若是乎

象曰藩決不羸尙往也

藩籬之隔卽是艱途決而不羸往便無礙而況輿旣大而輹且壯耶

六五喪羊於易無悔【之夬】

夬決去也大壯似兌而五互兌兌爲羊羊外柔而內剛五位剛而質柔是其悔也大壯而夬本卦與互卦皆不成其爲兌矣非喪羊乎動而之夬兩羊俱喪不亦易乎然壯羊是羝羊也與其觸藩而羸角不若喪之而無悔亦告邑不戎利往之義也

象曰喪羊於易位不當也

五之無悔固幸而喪羊也喪羊之易何幸哉爻有不幸而位正當者矣不有幸而位不當者耶位不當而喪羊喪羊易而無悔卽謂之不幸中之幸也亦可

上六羝羊觸藩不能退不能遂無攸利艱則吉【之大有】大壯而恆且不可而況大有乎恃壯者未嘗不以爲進退可自如殊不知上以極柔動而應三之過剛三已觸藩羸角矣上𨿽不致於羸角不亦羝羊觸藩耶旣已觸藩無剛決之才者自不能猛然而退以守本柔弱之質者抑豈能奮然而遂其進耶無攸利其去羸角也幾希矣然大有元亨大壯利貞合兩彖而爲四徳猶可艱難以得吉艱則吉艱乎不艱乎

象曰不能退不能遂不詳也艱則吉咎不長也

天下事必精詳於其前復詳愼於其後而能退步在我進亦自遂玆不能退而又不能遂非其前後並不致詳耶無攸利是其咎也乃本彖利貞而之彖元亨利貞而艱元亨則吉豈終無攸利哉咎不長也

晉【坤下離上】

晉康侯用錫馬蕃庶晝日三接

大壯而繼之以晉何也晉者進也壯未有不欲進而況大壯耶然何以不系貞亨等辭而獨言康侯爲進而得位者言之也卦變自觀來觀五陽剛而爲君故稱王晉五陰柔則爲臣故稱侯坤下有國邑之象而離上則明照四方安國之侯也非康侯耶康侯不當錫優隆而眷接殷切耶坤爲牝馬則蕃息又爲眾則庶也離爲日其數三又五與內三爻爲類有三接之象焉用錫馬蕃庶晝日三接是康侯多受大賜而顯被親禮矣又何必更以貞亨等辭虛文嘉與之哉

彖曰晉進也

明出地上順而麗乎大明柔進而上行是以康侯用錫馬蕃庶晝日三接也

卦名晉其義何也天地之間物之只有進而不見其退者惟日爲然是晉也者進也則卦辭之所謂康侯而錫馬日接者可卽其卦象卦徳卦變而知之矣象維何以離日之明而出於地上有其時矣徳維何以坤地之順而麗乎大明有其徳矣變維何以觀四之柔進而上行於五有其位矣逢時而徳位俱隆所由稱康侯而用錫馬蕃庶晝日三接者非以是哉

象曰明出地上晉君子以自昭明徳

天地之大使無離火之明不知其爲天地矣安知復有萬物哉故離爲火日則火之精也系於天而出於地其未出也不見其爲日其旣出也無不被其明陰晴非所論也玆離上明也坤下地也非明出地上之象乎是明明示人以大地光明之爲晉也君子觀象而知所以法之矣人心之徳如日之明私欲以蔽如未出地明徧於物惟自克昭自昭明徳其究也飲食宴樂

初六晉如摧如貞吉罔孚裕無咎【之噬嗑】

變地而爲雷動萬物者莫如雷動而不可當摧萬物者亦莫如雷也噬嗑者必齧而後合是我欲進而人未遽信也應貪而畏人之四安得不見摧而況用獄未有不摧人者非晉如摧如耶然順以爲動動而明也勉其不正而貞焉不猶可以得吉乎倘終不見信而罔孚也寛裕自處又孰得而咎之哉陰性本暗而多疑有罔孚之象坤象爲釡而能容有裕之象

象曰晉如摧如獨行正也裕無咎未受命也

旣曰貞吉而必系之以晉如摧如者何也以其爲坤之六也純陰未交於九來居四之不正不可反我之不正以自勵而獨行正也耶旣曰罔孚而猶系之以裕無咎者何也以其爲晉之初也在下無與乎柔進上行之非命不可卽我之正命以自安而非未受命也耶

六二晉如愁如貞吉受玆介福於其王母【之未濟】二亦欲進者也變坎爲加憂而濡尾無攸利不晉如愁如乎然未濟有亨道焉以六居二而得正不貞吉乎貞吉云何介大也福者無所不順之稱也坤無所不順而徳合無疆何其大也大順非介福耶又坤爲母二得坤之中畫爲陰之至尊而離亦然且晉自觀來觀五以九稱王晉五以六上行非王母耶是五𨿽非正應而善類相資玆介福卽受之於其王母也

象曰受玆介福以中正也

老子曰天道無親常與善人二之介福豈特王母之賜哉必有所以受玆者不失其中徳而又居乎正位王母亦因其當福而福之耳

六三眾允悔亡【之旅】

不中不正宜有悔矣晉進也旅去其所止而不處亦進也坤爲眾至三則眾矣坤陰連類彼此相允晉而旅非爲眾人所允去其所止而進乎旅貞吉悔不亡乎

象曰眾允之志上行也

卦變柔進而上行初二三皆柔也不皆欲上行者耶乃初摧而二愁至三而眾允者其志豈徒爲悔之亡耶可以得志而上行矣

九四晉如鼫防貞厲【之剝】

離爲日變而爲艮艮爲防又互坎爲盜以日盜之防晉而剝非晉如鼫防乎貪而畏人防之情也不利有攸往𨿽貞亦厲而況不貞耶

象曰鼫防貞厲位不當也

四在觀卦爲利賓位當者也九在觀卦稱君子亦位當也玆柔進而上行剛來而不中不正乃致有鼫防貞厲之象非以其位不當而何哉

六五悔亡失得勿卹往吉無不利【之否】

柔進而上行以四之六而居九之五位有失正而得中之象焉非失得耶故以陰居陽而又否之匪人是其悔也然不利君子貞而君子未嘗不貞也悔不亡乎否極則泰來失得何足卹明徳自昭匪人其如予何而況大往小來者行且小往大來矣往吉無不利

象曰失得勿卹往有慶也

失得之於人大矣何易言勿卹哉蓋大明在上無所不照自否而往未有不泰者也不徒勿卹而已也往有慶也是以吉無不利也

上九晉其角維用伐邑厲吉無咎貞吝【之豫】

火極而爲雷剛明而上動非角耶進無可進而猶動而進也非晉其角耶角無所用而坤有邑象離爲戈兵之豫而行師不維用伐邑耶伐邑危道也不亦厲耶然利建侯矣不亦吉而無咎耶苐建侯而必行師也𨿽貞亦吝也

象曰維用伐邑道未光也

維用者只此而已之詞也夫離之爲道火光炎上明照四方豈區區及一邑哉乃動而爲震離火息其炎上矣光乎不光乎明不足以及逺伐邑且至於貞吝道未光也

明夷【離下坤上】

明夷利艱貞

晉而繼之以明夷何也明夷爲晉之綜卦也所謂反易之卦二十八此又其一也夷者傷也明出地上有不入地中者乎是日行之有晝必有夜也然而夜也者爲萬物靜息之機也星辰所以凝光艸木所以著根於日夫何傷不見其明則以爲明之夷矣天地生物之心惟正日行以成嵗序日行而明夷不宜乎有艱貞者在耶故當明夷之占者亦惟有艱難守正而已矣

彖曰明入地中明夷

內文明而外柔順以蒙大難文王以之

利艱貞晦其明也內難而能正其志箕子以之

卦名明夷其義何也以卦象得名以卦徳取義也象維何離日之明出地上則萬物光昭入地中則一切冥昧玆自地上而入地中不見其爲明矣非明夷耶徳維何明入地中𨿽天地之常序亦人世之夙夜猶之乎蒙難也豈無有內如離徳之文明而外如坤徳之柔順者耶以此而蒙大難則文王與紂之事也所謂利艱貞者亦可知矣明不自恃而晦以自飬卦體之坤五離二是也晦其明也五應二而二明夷非內難耶上近五而五得中非能正其志耶則箕子與紂之事也

象曰明入地中明夷君子以蒞眾用晦而明

劍必有匣鏡必有函韜其光也不韜其光則露而易蔽塵且昏矣故天地之有日月萬物惟其照臨而有晝必有夜出入暘昧亦其常序耳玆離火在下而坤地居上非明入地中之象乎是明明示人以晝暘夜昧之爲明夷也君子觀象而知所以法之矣坤爲眾而蒞之不可以不明離爲明而用之惟善晦蒞眾用晦而明其究也作事謀始

初九明夷於飛垂其翼君子於行三日不食有攸往主人有言【之謙】

變火而爲山明止矣明不夷乎夷而猶謙也離爲雉𨿽有逺舉之志不敢有髙飛之心不於飛垂其翼乎然雉不能一飛卽逺去也離爲日其數三又爲可不食君子有終三日則夷盡其於行也𨿽變艮爲黔喙之屬非三日不食乎山髙水長惟有去而已矣倘更有所欲爲而往也人必有議我者矣行者客也不行者主也主人不有言乎亦離本乾體乾爲言初爲離主之陰所掩而有此象也餓於首陽之下者當之

象曰君子於行義不食也

食之於人大矣食則生不食則死容三日乎惟君子知有義而已矣與其不義而生也寧死明夷而行矣義之所在生不大於死死不大於義而況食乎首陽之餓所以千古獨成其爲聖之淸

六二明夷夷於左股用拯馬壯吉【之泰】

離以中虛爲明之泰爲幹中實矣而且幹於西北則爲寒爲水非明夷耶然夷而猶泰也何夷乎離爲大腹腹之下爲股乾爲天天左旋則左股也未及腹而先及股非夷於左股耶傷𨿽未切旣及股將及腹矣救之不可以不速若雉之垂翼而飛則遲矣必馬之疾馳而壯也庶幾免禍而得吉非用拯馬壯吉耶亦幹爲馬之象泰吉亨之義也此釋羑里而稱西伯者當之

象曰六二之吉順以則也

聖人之處常也固不恃才以損徳其處變也亦惟善權以合道六二之拯夷而吉可知矣柔中得正本自坤來以爲幹循地順而昭天則當夷而夷非其順耶當拯而拯不有則耶順以則安得不吉豈特馬壯乎哉

九三明夷於南狩得其大首不可疾貞【之復】

狩者畋以去害也南狩者以明去暗也離以炎上爲明之復爲震息其上炎矣非明夷耶夷之極而明必復七日之義也陽剛得正與上六暗主爲應離居南方本乾位乾爲首玆變體動而以順行利有攸往可以向明除害矣不於南狩得其大首耶然自復至幹必漸而及若以爲貞也而疾之則不可蓋得其大首者示人君不道之戒不可疾貞者嚴人臣不軌之防武王所以觀兵孟津諸侯不期來防者八百而後弔民伐罪也

象曰南狩之志乃大得也

聖人欲與天下除其害必先與天下見其心不然得不得未可知也南狩者不必論其有戡亂之才與勝殘之徳而志在除害以救民將何所不得乎乃大得也

六四入於左腹獲明夷之心於出門庭【之豊】

坤中虛而無礙有出門庭之象焉坤爲腹腹有左右中四於坤體居左非左腹耶三爲離炎上之明而居四下非入於左腹耶晦明於人所不見不知也𨿽無明夷之事而時切明夷之心變坤而爲震順而動矣順而晦明可以動而逺去矣勿憂宜日中不亦獲明夷之心於出門庭耶四蓋以微罪行不欲爲茍去者也故微子不失爲殷仁

象曰入於左腹獲心意也

大臣遇暗主而思去國有其心未能適如其意者往往有之四入於左腹矣吾盡吾心矣可以如吾意矣不然四安能出門庭哉

六五箕子之明夷利貞【之旣濟】

上水下火明幾息矣微子明而去比干夷而死箕子爲之奴正所謂明夷也明夷可不貞乎初吉終亂於我何加焉

象曰箕子之貞明不可息也

利貞之戒戒占者也何戒乎箕子之貞正如水火之相濟也水外暗而內明火內暗而外明暗者自暗明者自明明不可息也

上六不明晦初登於天后入於地【之賁】

坤之極是地之上也豈地中之離猶明乎不明矣晦而已矣非不明晦耶之賁爲山以坤地而隆其上干體之至髙者也非初登於天乎山髙地厚以離火而伏於下坤柔之至暗者也非後入於地乎夷人之明者適以自夷其明耳非紂而何

象曰初登於天照四國也後入於地失則也

明者君之則也登天普照未嘗不明入地失則南狩可危須知弔伐亦聖人不得已也

家人【離下巽上】

家人利女貞

明夷而繼之以家人何也夷者傷也非家人其誰惜之然離明而巽齊者又何也家道明而後齊也其有不齊恆起於婦人若夫難齊亦莫過於婦人皆女之不貞故也刑於寡妻以禦於家邦利女貞之戒正乎內而外自無不正也

彖曰家人女正位乎內男正位乎外男女正天地之大義也

家人有嚴君焉父母之謂也

父父子子兄兄弟弟夫夫婦婦而家道正正家而天下定矣

卦名家人而獨戒之以利女貞其義何也以卦體言之也二柔中而五剛中非女正位乎內男正位乎外耶是女貞之必由乎男也男女各得其正自有天地以來乾道成男坤道成女適以昭其性分之當然耳故夫唱婦隨無異於天施地生而下濟上行知始代終非天地之大義有如是耶然家人而槪之以男女則男女之中兼有父母在矣女正固由乎男而男女之正不又由父母耶不然嚴君之稱何謂也不特此也統觀一卦而使父子兄弟之夫婦無不各盡其大義家道不亦正乎天下之治亂不定惟家道不得其正正家而天下𨿽大推此加彼未有不定者矣此家人之所以利女貞也

象曰風自火出家人君子以言有物而行有恆

五行生克制化之理相得則從不相得則變故澤火爲革風火爲家人蓋火生於木木來從火火熾風生風從火發性情之順也玆離下火也巽上風也非風自火出之象乎是明明示人以同居相得之爲家人也君子觀象而知所以法之矣治家者必內離明而外巽齊明於內者齊乎外也明而後齊言行其大端焉言可以無物耶行可以無恆耶有物有恆其究也赦過宥罪

初九閒有家悔亡【之漸】

之漸而女歸吉非有家耶變艮而一陽在上有防閒之象焉非閒有家耶治家之道始若不閒終必有悔玆閒矣而治之有漸何悔不亡

象曰閒有家志未變也

閒也者閒其志也志變則家不齊矣於女歸有家之始而閒之閒於其志之未變而如艮止焉家有不齊者乎悔是以亡也

六二無攸遂在中饋貞吉【之小畜】

二離主而互坎巽木來從離火而坎水居其間有烹飪之象焉故曰饋饋者進食於尊者之名以其應五而得中也故曰中饋遂也者如其意之所欲爲也是女子不正之病根家人而小畜柔得位矣非主家之婦人乎旣中且正宻雲不雨則無攸遂在中饋而已矣婦道之貞者也安得不吉在如舜在璿璣玉衡之在察也離陽明於外有明察之義焉

象曰六二之吉順以巽也

二之貞而得吉人但知其克盡婦道也而不知其嫻有婦徳耳離本坤來非其順耶木來從火非其巽耶內柔順而外卑巽無違夫子不驕不吝此其所以貞也是以吉也

九三家人嗃嗃悔厲吉婦子嘻嘻終吝【之益】

之益火變爲雷矣火猛烈而雷震驚以此處家人三又剛正自用不亦過於嚴而嗃嗃耶治家過嚴𨿽上蒙悔而下惕厲敢有嘻嘻之婦子哉利往利渉無不可吉乎不吉乎若嘻嘻則始𨿽樂得夫因循以相適而終必致滋夫玩狎之吝矣

象曰家人嗃嗃未失也婦子嘻嘻失家節也

處家人而惟嗃嗃若似乎失之過嚴殊不知治家之道與其寛也寧嚴悔厲吉豈失也哉未失也則婦子嘻嘻可知矣一家之中各有其當然之節嘻嘻者其初未嘗不以爲相適而有益至於終吝而後知失家節也

六四富家大吉【之同人】

以巽木爲乾金木內藏金有富家之象焉而況四巽主爲近利市三倍柔得正而同人以治家家未有不富者公於野之心共渉川之利外君子而內女貞不大吉乎

象曰富家大吉順在位也

四固富家大吉矣以其巽主而順耶不特此也巽主長女也女𨿽貴乎順使不得其位何能巽以行權而致富玆居內卦之上近九五之尊是以長女之順而在長婦之位矣柔正得位內助行權家道所由富而大吉也

九五王假有家勿卹吉【之賁】

之賁有山龍火藻之象焉當五位而山龍火藻以爲飾非王耶而且賁也者剛柔相文陰陽相助五與二應各得中正二中饋則五有家矣假至也猶言至此也非王假有家耶然小利有攸往似乎當卹利女貞又可以勿卹而吉也亦亨之義也

象曰王假有家交相愛也

五以二之在中饋而曰王假有家何也剛柔之相濟也剛柔不相濟則陰陽相勝而相惡矣不成其爲家不如其無家有家者五與二夫唱婦隨而交相愛也交相愛卽所謂火生於木木來從火火熾風生風從火發也

上九有孚威如終吉【之旣濟】

治家之道過嚴則嗃嗃過寛則嘻嘻必如水火之旣濟而後可水流而不失其信非有孚耶火炎而莫犯其明非威如耶有孚威如治家如此不惟其初吉也夫何終亂之有

象曰威如之吉反身之謂也

威如者若有威之可畏然豈徒作威而人畏之耶之卦終亂而予之以終吉其吉也何謂也哉家之本在身身修而家自齊上九克剛克柔以自治如水如火以治人不怒而威形端表正反身之謂也安得不吉

暌【兌下離上】

暌小事吉

家人而繼之以暌何也暌爲家人之綜卦也所謂反易之卦二十八此又其一也天人之理各有盛衰家道旣成之後未有成而不敗者也敗則乖異必先爲之兆家人所以反易而爲暌亦自然之數也旣暌矣𨿽有離火之明與兌澤之深各不相爲用豈猶可以大事耶隨時安分步趨自繩小事尙有吉之道則中爻約象爲旣濟而小亨初吉之義也

彖曰暌火動而上澤動而下二女同居其志不同行說而麗乎明柔進而上行得中而應乎剛是以小事吉天地暌而其事同也男女暌而其志通也萬物暌而其事類也暌之時用大矣哉

卦名暌其義何也以卦象言之也乾坤之妙以動交爲有用玆火動於上而不能下交於澤澤動於下而不能上交於火是上者益上下者益下而暌矣又離爲中女兌爲少女從來女子多疑而善妬可以同居也耶居卽同而行不同其志然也所謂面合心離者也亦暌也暌何以小事吉也以卦徳卦變卦體言之也兌𨿽說而必麗乎離之明柔進上行而失其正得中應剛而亦非正皆不可以大事也是以取約象小亨初吉之義而系之以小事吉也然而暌也者天地萬物之大義也天不暌於地何以成其爲天地不暌於天何以成其爲地男不暌於女何以成其爲男女不暌於男何以成其爲女萬物不相暌何以各成其爲物事同志通而相類暌無不合之理也可以知當暌而睽暌之時也暌不終暌暌之用也暌之時用大矣哉

象曰上火下澤暌君子以同而異

天地間物理人情不親無以見疎亦猶不疎無以見親也而暌合同異之事於此迥然各別矣玆離上火也兌下澤也非上火下澤之象乎是明明示人以體合性殊之爲暌也君子觀象而知所以法之矣知同而同我何能與天下異知異而異我又不能與天下同同而異其究也反身修徳

初九悔亡防馬勿逐自復見惡人無咎【之未濟】

變兌爲坎澤決下流矣水火不交猶之乎暌也非其悔耶而何以亡暌而合者也初與四應四在家人互坎體有馬象卦變自離來者柔進三而剛居二非防馬耶然自中孚來者柔進五而剛居四互卦又爲坎主矣所喪之馬非勿逐自復耶而且四𨿽互卦爲坎主於正卦則離體也火烈人望而畏之有惡人像又離明有相見之象夫惡人可以見乎見之能無咎乎之未濟而約旣濟水火不交而交矣是見惡人無咎也皆暌而合也悔之所以亡也

象曰見惡人以辟咎也

旣曰惡人何以見之無咎哉惡人之心多疑忌而善中傷若以爲惡而不與之見則咎我之禍端不可測矣見之者非所以辟咎也耶郭子儀之於盧杞是也

九二遇主於巷無咎【之噬嗑】

五君位而二應之諸卦皆然玆獨以主稱何也主者成卦之謂也五自四進本防主變而爲暌則又離主矣暌固有合之理之噬嗑齧而後合二必不能坦然與五遇遇於何變震爲大塗而互艮爲門闕爲徑路當大塗之間有門闕之徑路焉則巷也巷豈君臣遇合之地哉宜乎有咎之者處暌之時不妨委曲以求合而已遇主於巷何咎之有

象曰遇主於巷未失道也

君臣茍且遇合徒致枉道狥人之咎二何以得無咎哉𨿽當時變本是故主以道事君者坦途是道曲徑亦是道遇主於巷正應也豈失道耶

六三見輿曳其牛掣其人天且劓無初有終【之大有】凡人合則信暌則疑暌而大有所有無非疑心耳三之在家人也以一陽處於二陰之間互卦爲坎主坎於輿也爲多輿必有駕之者牛也玆卦變以一陰處於二陽之間又互爲離主離爲牝牛旣失其輿安用牛爲第見以爲輿也後有曳之者又見以爲輿之有牛也前有掣之者然二四遇主遇元夫之不暇何暇曳人輿掣人牛乎三與上應暌而不能遽合疑心之見如此而況上之猜狠方深並見其人之天且劓矣上亦何嘗天且劓哉故無初有終先𨿽暌而後自合也天髠也上爲首傷於首有天象焉劓者鼻刑也二之噬嗑噬膚滅鼻矣故又有劓象

象曰見輿曵位不當也無初有終遇剛也

三之輿實無有曵之者而見以爲曵何以疑心至此哉柔進居三以不中不正之人暌而難合未有不臆見橫生者位不當也故不但輿曳而已也無初有終者何也三與上爲正應陰柔多疑而陽剛善斷斷則疑釋而信矣豈終暌而不合哉遇剛也亦柔之幸也

九四暌孤遇元夫交孚厲無咎【之損】

暌之損我說而彼止是無應也不亦孤乎然四與初𨿽非正應四變而初不變元夫也初剛而四亦剛不交孚耶同徳則同心相遇自相信遇元夫而交孚厲之者何也當暌時而損兌澤之深以益艮山之髙危道也知其危而愼持之損所當損不失乎交孚之髙深損元吉而後無咎之損者厲亦無咎矣豈暌而終於孤處已哉

象曰交孚無咎志行也

世之交孚而致咎者多矣四何以得無咎哉孚不以迹而以心也同徳相信之損而損所當損人自見諒於形迹況元夫耶志行也何咎之有

六五悔亡厥宗噬膚往何咎【之履】

二臣位而應於五亦諸卦皆然玆獨以宗稱何也宗者同體之謂也凡卦三四屬人道當其未變也三四相互爲同體其旣變也四進而居五三來而居二則正應矣非厥宗耶暌之履暌隔而不往履躡而可進𨿽以陰居陽而履虎尾是其悔也然居中應剛而不咥人悔不亡乎以是知五爲二主則二爲五宗二已之噬嗑矣齧而合易於噬膚非厥宗噬膚耶彼乘剛滅鼻且無咎我柔中往合夫何咎何者決其往而快之之詞也

象曰厥宗噬膚往有慶也

予五以往不曰無咎而曰何咎是決其往則必合不但無咎而已也觀厥宗之合如噬膚之易不亦且有慶耶

上九暌孤見豕負塗載鬼一車先張之弧後說之弧匪冦婚媾往遇雨則吉【之歸妹】

暌中爻約象爲旣濟四一陽互坎有豕象又互坎之主卽爲變震之主震爲大塗有豕負塗之象焉鬼者有聲气而無形質之物也以火爲雷故象之又離震在互坎之上坎爲輿有載鬼一車之象焉弧亦坎象爲弓輪也旣濟坎在前有先張象離在後非弧矣故後說冦亦坎象爲盜也水火則婚媾之象焉遇雨者離火而息其上炎震爲雷雷動而水火旣濟矣非遇雨耶蓋暌而歸妹徵凶無攸利不徵矣而正應之三又爲二陽所制不亦孤乎妹則女也女暌而疑見紛起將污我耶抑赫我耶惡我而欲殺之耶愛我而欲生之耶若似乎冦也而匪冦也婚媾也火動而上之故也往而遇雨先暌後合矣之彖凶而爻義吉者也

象曰遇雨之吉羣疑亡也

遇雨何以吉哉上之羣疑皆因炎火所生變震則息其炎矣震主又互爲坎主震雷坎雨雷雨作而火豈猶能復炎耶所疑未有或存者羣疑亡也

附余

暌則六爻皆暌也何獨四上言暌而且曰孤蓋暌惟火動而上以致於澤動而下也而況澤𨿽下而水有歸火方上而气卽散乎離以陽明爲火之炎故獨四上言暌而且見其孤也

易原就正卷六﹤經部﹐易類﹐易原就正﹥

欽定四庫全書

易原就正卷七

邢臺包儀撰

蹇【艮下坎上】

蹇利西南不利東北利見大人貞吉

睽而繼之以蹇何也蹇爲睽之用卦也睽用蹇蹇亦用暌睽乖而蹇難女睽於內男不蹇於外乎卦惟九五剛健中正而二應之當水險山阻之際能進而居於西南之坤方水由地中行也若退而入於東北之艮位山激而泛濫橫流矣孰利孰不利不亦判然迥別耶又五旣有剛健中正之徳則大人也二柔順而亦中正不當利見以濟難耶然而患難君臣有徳不可以自恃失正不止於無功貞而後吉約象有未濟在焉猶恐其汔濟濡尾也

彖曰蹇難也險在前也見險而能止知矣哉

蹇利西南往得中也不利東北其道窮也利見大人往有功也當位貞吉以正邦也蹇之時用大矣哉

卦名蹇其義何也以卦徳言之也足不能進而行之難難也以坎水髙出於艮山之上而險在前也然坎險而艮止徳敗於安樂知長於患難見險而能止合坎艮而內外剛明之知者也知矣哉則當蹇而所謂有利有不利必貞而後得吉者可知矣卦變自小過來震主一陽往而居五是得坤之中也故利西南若仍退而近三艮山髙阻其道止此而窮也故不利東北又卦體九五爲剛健中正之大人二正應而利見之不亦一往而成濟蹇之功耶然二五各當位而猶然以貞吉誡又何也大患不可以茍安小康非所以長治君正莫不正一正君而國定矣貞而後吉非以正邦耶故當蹇而蹇因時善用遭逢盤錯乃見賢豪蹇之時用大矣哉

象曰山上有水蹇君子以反身修徳

天下之險莫如水天下之阻莫如山旣險且阻其何以行之哉玆艮下山也坎上水也其山上有水之象乎是明明示人以險阻不可行之爲蹇也君子觀象而知所以法之矣山卓然有身象水淵然有徳象時不可必而身可反遇不可齊而徳可修反身修徳其究也同而異

初六往蹇來譽【之旣濟】

險在前而之彖有終亂之戒焉可以往乎往則蹇矣然而初無可來也不往便是來以山爲火山髙火明有隆望流光之象焉非譽耶思患而豫防反身以修徳未有不得譽者也

象曰往蹇來譽宜待也

天下無濟於事而身名俱喪者皆輕舉妄動之人爲之也故觀變以待時非聖人獨巧於自全亦適合乎其宜耳初不往便是來不蹇則得譽待乎不待乎宜待也

六二王臣蹇蹇匪躬之故【之井】

井王制之井也二當臣位攺邑不攺井非王臣耶險在前而又井焉蹇而又蹇非蹇蹇耶其故何也艮有身象則躬也變巽則匪躬矣九五正在險中而二應之是犯難直前𨿽繘之至不至與瓶之羸不羸吉凶皆非所論也匪躬而已矣

象曰王臣蹇蹇終無尢也

匪躬而無濟於事豈不有尢之者耶然之井而王臣蹇蹇矣繘井不疑羸瓶何怨𨿽曰無功亦終無尢也孔明之死而後已正合此爻之義

九三往蹇來反【之比】

比輔也無輔而往則蹇矣來而就輔陰從陽正也三艮主以陽剛就輔於二之陰柔非反耶險在前而共濟之亦不得不反不寧方來之義也不然則後夫矣

象曰往蹇來反內喜之也

三剛正而二柔正二方蹇蹇匪躬矣陰柔不足以圖功徒在內而正多憂三以陽剛不往而來也反於內而陰陽相比未有不喜之者

附余

借憂字對看喜字因三互坎離坎憂而離喜也

六四往蹇來連【之咸】

山澤之通气可以不相連乎無所感而往徒蹇而已四陰柔𨿽正而無才三陽剛合力以相濟往則蹇而來則連往乎抑來乎連乎抑蹇乎來連亦取女吉之義也

象曰往蹇來連當位實也

四本與初應何以捨初而連三初不當位而三當位初又陰虛而三陽實也而況剛柔各得其正山澤之相連一气乎

九五大蹇朋來【之謙】

五卦變自小過來進震主爲坎主正處險中矣非大蹇耶之謙居尊當蹇而能謙同志之朋未有不來助之以濟蹇者君子所以有終

象曰大蹇朋來以中節也

不曰中正而曰中節何也來反來連來碩之朋皆得正而不中五不得不以中而節之也應剛而剛應柔而柔剛柔相濟而不失其正非以中節耶

上六往蹇來碩吉利見大人【之漸】

漸進也上無可進當以退爲進可以往乎不來便是往往則終於蹇而已與三爲正應來就之而剛柔合力蹇極而漸濟自有碩大之功非往蹇來碩乎吉可知也女歸未有不見大人者而況九五有剛健中正之徳居尊而爲濟蹇之主乎故又利見大人也

象曰往蹇來碩志在內也利見大人以從貴也

上無可往而惟有來碩也者陽之大而實也九三剛正居內而當位實爲艮主而之比若不專心與相比陰柔終蹇而已矣來而就碩非以其志在內耶而又利見大人者何也𨿽有濟蹇之志又得濟蹇之材而權不在我不從濟蹇之主亦不能成濟蹇之功九五坎主而居尊見大人非所以從貴也耶

附余

凡往皆坎凡來皆艮來碩者當是下應九三也若云來就九五則何必又說利見大人像故曰志在內也九五非內卦其爲九三無疑

解【坎下震上】

解利西南無所往其來復吉有攸往夙吉

蹇而繼之以解何也解爲蹇之綜卦也所謂反易之卦二十八此又其一也世運之數未有治而不亂亂而不治者也蹇極而有不解者乎故動乎險中爲屯動乎險外則解矣後天卦位震居東坎居北旣動而出險不可又動而入險故蹇利西南以避難解利西南不又犯難也蓋大難方解惟以無事爲福不得已而尙有所事亦惟簡易以相安復吉夙吉總不離乎利西南也其字卽指西南卦變坤陰易巽陽以成解耳

彖曰解險以動動而免乎險解

解利西南往得眾也其來復吉乃得中也有攸往夙吉往有功也

天地解而雷雨作雷雨作而百果艸木皆甲坼解之時大矣哉

卦名解其義何也以卦徳言之也坎𨿽至險震則能動險之不陷非以其動耶動而逺害非免乎險耶此其所謂解也而解之利而吉者可知矣卦變自升來三往居四而入坤體坤爲眾往而得眾故利西南四來居三而二不變二得三爲坎主而居坤體之中也故其來復吉二得中而又與五爲正應往不有功耶故有攸往夙吉然則解也者不獨人道有然也天地之道不亦有解之時乎震雷坎雨非時不作動萬物者莫如雷潤萬物者莫如雨震爲旉爲大塗坎一陽在內有甲象二陰在外有坼象雷雨作而百果艸木有不甲坼者乎此天地之解也時爲之也天地不能違時亦猶萬物之不能違天地解之時大乎不大乎大矣哉

象曰雷雨作解君子以赦過宥罪

雷者天之威雨者天之澤威中有澤猶刑罰中之有赦宥也故聖人神武而不殺亦如天道之好生玆震上雷也坎下雨也其雷雨作之象乎是明明示人以威動澤流之爲解也君子觀象而知所以法之矣過不赦無田自攺罪不宥無由自新下車開网之世民日遷善而不知爲之者赦過宥罪其究也言有物而行有恆

初六無咎【之歸妹】

徵凶無攸利而曰無咎何也初在升卦本巽主玆變而爲坎體則險矣險亦宜乎其有咎而非其咎也三爲之也乃三往居四爲正應借之以動而出險又之歸妹爲兌兌說也坎水而塞其下流不險而說矣非無咎耶

象曰剛柔之際義無咎也

旣以巽爲坎柔變剛也復以坎爲兌剛又變柔升與四相得坤巽皆柔也解與四相應震坎又皆剛非剛柔之際耶剛柔各得其當揆之於義之彖𨿽凶何咎之有

九二田獲三狐得黃矢貞吉【之豫】

二坎主也坎有狐象狐屬陰初與三爲正卦之坎體三與五則互卦之坎體皆狐也非三狐耶乘承而比應之非獲耶又坎爲弓輪一陽則矢也居中則黃也不失便是得非得黃矢耶難旣解矣而又行師非田乎世難之解務須盡除狐媚侯其有三狐之獲而無一矢之失乎然而以九居二矣不可以不貞貞而後吉亦復吉夙吉之義也

象曰九二貞吉得中道也

以九居二非正也何予之以貞而吉哉坎主而得中狐不能媚矢不致失豈惟得中得乎中之道者也不貞吉乎

六三負且乘致冦至貞吝【之恆】

三於坎馬爲下首有負象變巽爲股爲髙髙其股者乘象也又坎爲盜有冦象巽爲風忽然而來如盜之不可測也故有至象卦變六來居三不中不正旣以巽爲坎險復以坎爲巽入至險而善入以小人而踞君子之位何異本負也而且至於乘乎又之恆而恆雷恆風萬物摧毀貪暴臨民盜心斯起不亦致冦至耶𨿽貞亦吝何況不貞乎

象曰負且乘亦可醜也自我致戎又誰咎也

婢不可以作夫人以其醜態自露也下賤而居髙位不亦可醜也耶冦至則戎至矣誰致之誰之咎哉自我致戎於人乎何尢

九四解而拇朋至斯孚【之師】

而汝也四在升卦原與初同巽體巽爲股股之最下者拇也玆卦變四則震主矣震爲足初與四應與足相應者亦拇也故曰而拇師眾也於人爲朋丈人吉初應四豈丈人乎附足而動者也非拇耶比眤庸流賢豪日逺解而拇則同類之朋自至恐而拇亦不易解也必朋至而後可信其能解

象曰解而拇未當位也

拇亦足之助也況而拇耶乃必欲解之者何也彼以六居初此以九居四應之不以正非徒無益而又害之未當位也

六五君子維有解吉有孚於小人【之困】

當解而之困困尢不可以不解大人是君子也君子維有解而已矣然解未有不吉者然而有言不信矣必驗於小人而後信

象曰君子有解小人退也

君子解小人固不以迹而以心小人去君子自是心離而迹顯矣君子果有解小人之心耶小人未有不顯然而退者也故以退爲解之驗

上六公用射隼於髙墉之上獲之無不利【之未濟】帝出乎震動之主也少陰則爲君動極者非公耶墉者墻內外之限以三居下卦之上而處二陽之間也隼鷂屬鷙鳥也鷹之搏噬不能無失惟隼爲最凖每發必中也坎有禽象而三之貪惡則象隼又坎爲弓輪故有射象當未濟之時小人猶狐也而濡尾及其當解則不啻隼之防髙墉矣解未濟者非公不可以震動爲離明射而獲之彼無攸利我無不利矣

象曰公用射隼以解悖也

三剛變爲柔陰竊陽位以雷厲風行之惡爲蠧國殃民之害悖甚矣至此而悖亦極矣悖極則當解射隼所以解也公之用其有當於解之時乎

附余

卦惟四五言解何也解以動而出險也是在震而不在坎四震主而五君位一當解之任一當解之權上則動極而解矣故亦不言解而孔子則補出解字

損【兌下艮上】

損有孚元吉無咎可貞利有攸往

曷之用二簋可用享

解而繼之以損何也大難之解有經必有權有利必有害而進退予奪猶之有得必有失也槪之曰損未有解而無所損者也卦乃損兌澤之深益艮山之髙深者自深髙者自髙使非損所當損而有孚元吉安得無咎可貞而利有攸往哉有孚者艮剛篤實之象也元吉者兌柔和說之義也無咎者損兌澤而不相怨也可貞者益艮山而知所止也利有攸往者山澤之通气流行而無滯也然則損以爲取不當節以爲用乎曷之用中爻互坤爲吝嗇有節用象互震有簋象自兌而互則二也又兌爲巫以說神有享象非二簋可用享耶亦善於處損者也

彖曰損損下益上其道上行

損而有孚元吉無咎可貞利有攸往曷之用二簋可用享二簋應有時損剛益柔有時損益盈虛與時偕行卦名損其義何也以卦體言之也損下卦幹之上陽爲兌澤益上卦坤之上陰爲艮山是自下卦之上而上於上卦之上損之道非剝民奉君之義而上行耶剝民奉君以爲損損豈易言哉必有孚而後元吉必元吉而後無咎必無咎而後可貞亦必可貞而後利有攸往也故用而至於享簋亦止於二何其儉也以應時也二簋有時損益不當有時耶剛盈而柔虛盈者損而虛者益與時偕行損不爲虐益亦非貪當損而損不損則泰矣

象曰山下有澤損君子以懲忿窒欲

盈天地之間損益其大端也有以益爲益有以損爲損有以益爲損有以損爲益者也如山澤之通气也澤伏於山而不窮山潤於澤而不崩澤益山山亦益澤乃不見益而見損者何也天地間有益必先有損也玆艮上山也兌下澤也非山下有澤之象乎是明明示人以損下益上之爲損也君子觀象而知所以法之矣以損爲益惟身是修忿起如山當懲其勢欲深如澤當窒其流懲忿窒欲其究也以虛受人

初九已事遄往無咎酌損之【之蒙】

畜而不流澤之事也初與四應變兌爲坎澤決下流矣不已所事而遄往耶捨己狥人似乎可咎童蒙求我何咎之有然當損下益上之時損初益四則未濟蒙以養正而小狐濡尾者在焉愼辧物居方可不酌損之耶亦再三瀆瀆則不告之義也

象曰已事遄往尙合志也

童蒙求我童來可也我何以已事遄往哉上下之分也然損初益四而未濟火水之志似不相合四之睽而損疾使遄睽而合非尙合志也耶尙通上

九二利貞徵凶弗損益之【之頥】

頥貞吉二𨿽中而剛失正不利貞耶頥又下動而上止可以徵耶徵則未有不凶者蓋二與五應五之中孚元吉矣豈待損二以爲益乎弗損卽所以益之是箕山許由愈見唐堯之聖富春嚴子方昭光武之賢

象曰九二利貞中以爲志也

以九居二剛而失正不貞矣豈勉之以利而能貞哉以其中也得中道者自不致偏其心以爲志不偏便是正中以爲志事功非所論也貞之所以利也

六三三人行則損一人一人行則得其友【之大畜】此則卦之所以爲損也不有所損則所畜不大損天而爲澤益地而爲山人屬陽物屬陰乾道剛健而行不息是三人行則損一人一人行則得其友友也者兩相與而相信也天地之交泰山澤之通气所畜顧不大哉

象曰一人行三則疑也

損而有孚以言乎彼此相信也故損一人而一人行兩相與則無所疑若三人則形迹雜而心思亂矣未有不疑者也何以利往而渉大川

六四損其疾使遄有喜無咎【之暌】

損而睽是其咎也火澤不交澤下寒而火上炎不亦疾乎損所當損其疾不可損乎柔得正而損其疾則下應剛正之初睽不終睽不啻使之遄我而合也兌爲說不有喜乎夫何咎

象曰損其疾亦可喜也

天地不能無過不及人豈能完全無疾乎故疾不足憂惟諱其疾而不知損爲可憂也損其疾不亦可喜也乎而況能使初之遄我耶

六五或益之十朋之龜弗克違元吉【之中孚】

離象龜中孚象離則大寶十朋之龜也五貝爲朋貝口虛而尾實澤其體而人說之爲兌之象五則變巽而當其數也又兌數二而巽數五二五非十耶內兌說而外巽順內外皆弗克違五不言損而獨言益何也當損下益上之時損二之陽以益五之陰則爲風雷益矣非或益之耶受天下之益者豚魚不足類也大川之中十朋之龜在焉渉之則益之能違乎不能違乎未有不大善而吉者也

象曰六五元吉自上祐也

以六居五柔中失正𨿽得元吉何自而祐之若是也二之弗損益之耶非也上之弗損益之也蓋二頥養而上剛長臨備四徳以相助其自上祐有然也

上九弗損益之無咎貞吉利有攸往得臣無家【之臨】此正所謂損下益上者也陽居陰位宜有咎矣何所可貞何由得吉何往而利何家而臣備四徳而居上位損至此不當止耶是損極而弗損矣益極而有所以益之矣猶未至於八月也故無咎貞吉利有攸往得臣無家臣坤象家艮象艮變坤則得臣無家矣

象曰弗損益之大得志也

損下以益上君取民而民奉君豈君民得志之事哉當不得志而弗損焉則得志矣且不止於弗損而又有所以益之者不亦大得志耶

益【震下巽上】

益利有攸往利渉大川

損而繼之以益何也益爲損之綜卦也所謂反易之卦二十八此又其一也世未有損而不益者也亦未有益而不利者也卦乃損巽順之進退益震動之黃動者雷厲順者風行豈不利有攸往耶雷風相與則山澤川流震巽皆木則舟楫可通不又利渉大川耶利往利渉可以知無不利矣吉亨何足道哉

彖曰益損上益下民說無疆自上下下其道大光利有攸往中正有慶利渉大川木道乃行

益動而巽日進無疆天施地生其益無方凡益之道與時偕行

卦名益其義何也以卦體言之也損上卦幹之初陽爲巽風益下卦坤之初陰爲震雷陽君而陰民是損君以益民民說不無疆耶無疆者不可測識不可限量如風如雷之自上而下於下也益之道豈不徳同天地之大心昭日月之光乎夫何有不利哉卦體二五各中正天下有懷才抱徳而無所往者矣有往不有慶耶卦象震巽皆木道天下有藏器待時而終不得行者矣渉川不乃行耶可再卽卦徳而推言之益也者內震動而外巽順動無阻而巽善入天下有見風雷之進而可以測識限量者乎其日進也無疆而且乾坤旣交以後震代父事天之施也巽代母事地之生也出乎震齊乎巽其益豈有方所耶凡益之道學易者其宜知之乎雷風不可非其時與時偕行當益而益非益無益也不益則否矣

象曰風雷益君子以見善則遷有過則攺

天地間益不盡於風雷而風雷之妙撓物莫如風動物莫如雷然必動之而後撓亦必撓之而愈動有交相助益之功焉玆巽上風也震下雷也其風雷之象乎是明明示人以不相悖而相助之爲益也君子觀象而知所以法之矣有以人益我者亦有我自益者善也而見卽遷過也而有卽攺遷善攺過其究也立不易方

初九利用爲大作元吉無咎【之觀】

此則卦之所以爲益也以顒若之誠赴渉川之功初與四爲正應雷動而風行非大作乎猶恐其不薦也利往不利用乎然必元吉而後無咎否則不足以爲天下觀

象曰元吉無咎下不厚事也

初必元吉而後無咎亦不特爲天下觀也徳懋懋官功懋懋賞居下位而受上益爲大作厚事也豈其分哉不元吉安得無咎賈長沙所以終於痛哭而已矣

六二或益之十朋之龜弗克違永貞吉王用享於帝吉【之中孚】

當損上益下之時損五之陽以益二之陰則爲山澤損矣何益乎不期益而益也非或益之乎旣與損五同其變應與損五同其象而有不同者以其位也故戒之以永貞之義又戒之以永貞之心變兌爲巫以說神有用享象帝取象於震主王則次於帝之象也卽二也

象曰或益之自外來也

凡自內而得益者我可以主之或者無定之辭也乃亦曰益之何也二當益下之時五爲正應不自外卦之惠心惠徳而來耶不期益而得益者也

六三益之用凶事無咎有孚中行告公用圭【之家人】當損上益下之時三與上應上莫益或擊而凶矣以女貞而渉大川非益之用凶事耶皆上之過也於三乎何尢故無咎然欲因凶事而得益不中不正不能無借於近比之四四又巽陰而多疑故戒之以有孚中行告公用圭有孚者變離互坎離中虛坎中實皆孚象震三爻有公象爲善鳴有告象又爲玉有圭象用圭以通信而期其從也又以我動彼巽而相依以得益矣

象曰益用凶事固有之也

天下益我者豈皆吉事乎哉盤根錯節乃見利器於以知益用凶事非世間本無之事亦人生固有之事也固有者以雷而爲火火固雷中之所有而又火炎則風生風自火出也

六四中行告公從利用爲依遷國【之無妄】

巽本乾體乾善斷而巽善入故告公從震本坤體坤爲眾有國象震動也有遷國之象依也者巽三畫皆變則爲震震三畫皆變則爲巽有相依之義焉故利用爲依遷國此則卦之所謂損上益下也備四徳以益下位𨿽不中而得正旣無匪正之行有合於中行之道矣三之告公寧弗從乎從者不相違而相依也乾坤相交震巽相依無非以益下爲心卽遷國亦無不利所以避凶而趨吉也四之曲於益三也

象曰告公從以益志也

四不當益三者也告公何以從哉四蓋爲卦益下之主也主於益下豈不惟以益爲志乎

九五有孚惠心勿問元吉有孚惠我徳【之頥】

五剛健中正非有孚耶下應柔順中正故亦有孚之頥則震始而艮終萬物出乎震成言乎艮天地養萬物聖人養萬民當益下而以養民爲心此其心非惠心耶頥口旁也有言語象可勿問而自元吉而況耕田而食鑿井而飲帝力於我何有者正所以愛戴之至而惠我徳耶

象曰有孚惠心勿問之矣惠我徳大得志也

益下而以惠力之所被者有限心之所致者無窮有實心自有實惠元吉尙須問耶然實心惠民者原欲其惠我徳也仁聲之入人深不亦大得志耶巽風有所向而爲艮止亦志之象也

上九莫益之或擊之立心勿恆凶【之屯】

巽近利市三倍益極而利之最多者以巽而爲坎坎爲盜巽爲木盜得木不擊耶益卦之究也爲恆又坎爲心病非立心勿恆耶利往利渉利建而曰勿恆凶何也以其多利心焉則勿用有攸往矣而況渉川建侯耶屯於益者也四徳何與乎益之極而莫益之求益不已而或擊之是恆心盡喪惟利是趨其所由凶怨惡交至矣

象曰莫益之偏辭也或擊之自外來也

當損上益下之時不曰莫損而曰莫益豈正言哉因其不知損而反益極故爲偏辭以諭之也然人情貪得者必無厭上亦但求人益豈料人擊耶殊不知莫益則或擊乃自意料之外而來也亦必至之數也勿恆所以與究卦振恆同凶也

附余

上經十卦之後而有泰否下經十卦之後而有損益何也泰否者天之道也損益者人之道也天道十年小變人道亦然故序泰否損益於上下經十卦之後也天道泰而必否人道損而後益又明明示之矣然泰否又十卦而後有剝復而損益卽繼之以夬姤何也否不利君子貞矣同人則利君子貞故泰否後序同人至於賁而未有不剝者也剝有不復者乎益則利往利渉矣利往利渉是無所不利也而可以長恃乎哉人道之暫固不若天道之久也夬則有不利而後利者矣故益卽繼之以夬夬而卽姤亦天理人事之必然者也

夬【乾下兌上】

夬於王庭孚號有厲告自邑不利卽戎利有攸往益而繼之以夬何也夬決也天道人事益無終益之理未有不決而去之者也卦爲三月剛長五陽易尊陽而惡陰非聖人之私意乃天下之公心自姤一陰始壯壯而至夬當決而決決之可也而又岌岌乎難之何以故姤者亂之始夬者亂之終聖人愼之於始可不愼之於終乎號告兌爲口之象也王者之庭入門皆九數則一卦二體之象也四井爲邑井九百畆四九三十六則幹策老陽之數之象也自也者五陽各自有其邑也乾兌皆屬金兵象非戎象耶五陽決而一陰去非往象耶於王庭者正小人之罪也孚號有厲者眾君子同心合力而猶安不忘危也告自邑不利卽戎者旣不可以假公濟私亦不可以傷生好殺也如此而夬夫何不利往哉

彖曰夬決也剛決柔也健而說決而和

於王庭柔乘五剛也孚號有厲其危乃光也告自邑不利卽戎所尙乃窮也利有攸往剛長乃終也

卦名夬其義何也以卦體言之而昭其徳之美也兌爲附決加以干之三陽陽甚盛而陰甚孤陰不敢附於陽而惟見其決也是乾剛與兌剛相類而共決一柔也然陽剛太過不亦有傷天地之和耶乃幹健𨿽不息而兌說則不乖內存決去之心而外不失和平之气者也於以知於王庭者不得不正其罪也柔乘剛已不可而況乘五剛耶孚號而猶有厲者不可以誇張我眾藐視彼寡或致玩逸以貽羞其危乃光也告自邑而猶不利卽戎者又不可以恃已無私除姦過暴或致投防不忌器所尙乃窮也利有攸往者自復而臨剛浸而長猶長之始也三陽而泰四陽大壯亦長之中也至夬已五陽矣決此一陰爲純乾非剛長乃終耶

象曰澤上於天夬君子以施祿及下居徳則忌

天之大無物不有天之上則無物可以容止而久安也而況澤乎本屬於地而上於天未有不卽下者玆兌上澤也幹下天也非澤上於天之象乎是明明示人以勢必潰決之爲夬也君子觀象而知所以法之矣王庭之上不容小人一朝居因小人惟以天下供天祿不以天祿公天下也祿不可以弗施徳不可以自居祿及下而不居徳其究也厚下安宅

初九壯於前趾往不勝爲咎【之大過】

夬之初也而可以大過乎知利往而不知棟橈者也變乾爲巽巽爲股股之最下則趾也陽前而陰後自幹來非前趾耶故且壯而有勝象殊不知前趾𨿽壯棟橈而往豈勝哉徒自爲之咎耳以是知君子決小人未能深謀逺慮於必勝𨿽殺身成仁不足爲功適以爲咎

象曰不勝而往咎也

從來君子當新進之初憤憤嫉邪急於二決以自快未有不敗乃公事者蓋勝不勝當必之於未往之先不可幸之於旣往之後不得勝算不往何咎乃不勝而往也𨿽英雄不可以成敗論而我何以謝過於天下

九二惕號莫夜有戎勿卹【之革】

幹有惕象號則本彖之辭也以乾爲離離爲日日在於西北乾天之亥地非暮夜耶又離爲戈兵非有戎耶二剛而能柔備四徳以爲夬不且惕且號耶我不卽戎而小人或陰謀戎我戒備無虞何足卹哉勿卹者亦之革悔亡之義也

象曰有戎勿卹得中道也

有戎而可以勿卹乎事變之來在人者不可測在我者可自信二之自信得中矣而不特中也剛而能柔得中之道矣得中道者孰不與之同心合力戎其柰我何哉周亞夫所以軍中夜驚堅臥不動

九三壯於頄有凶君子夬夬獨行遇雨若濡有慍無咎【之兌】

幹爲首首之前面剛突者觀也故象頄卦惟上爻一陰三獨應之澤上於天決則爲雨有獨行遇雨之象焉濡則因雨象而象之也兌爲說不說則慍矣三過剛不中健之極而用壯之气見於顏色非壯於頄乎故戒之以有凶然之兌則健而說矣健而說則決而和與上爲正應是君子當夬而夬有決小人之心無決小人之迹者也𨿽不孚號而獨行利往而乃遇雨而若或濡之而且有慍之皆無傷也小人終必決去故又予之以無咎

象曰君子夬夬終無咎也

夫君子𨿽有夬夬之心而不見其夬夬之迹豈得竟予之以無咎哉特恐其未能夬夬耳果能夬夬遇雨可也若濡可也有慍亦可也至小人決去之日而後信君子決之以心不以迹也非終於無咎者耶狄梁公所以爲不可及

九四臀無膚其行次且牽羊悔亡聞言不信【之需】夬而需有待而後決也渉川者貴於有待庭者可以無待乎有待而後決固未能安然以自處憤然而獨往矣兌爲口臀者口之底也變兌爲坎傷其臀非無膚耶又爲坎是兌澤決其下塞而流行也行而猶需焉非次且耶四蓋不中不正不可與眾競進者也必如卦象之兌羊在前而幹夬牽之隨後則可以行而悔亡也然而兌已變坎坎爲耳痛爲心病兌𨿽言坎亦聞之未必信

象曰其行次且位不當也聞言不信聰不明也

當夬而可行則行不可行則不行而何以次且爲哉決小人者有才不如有徳有勢不如有權不中不正徳不足以服眾權不足以除姦次且不前非以其位不當耶然聞言又何以必其不信哉坎固爲耳矣𨿽復爲耳痛而未必不聰柰何其爲心病也心病則不明非聰不明耶

九五莧陸夬夬中行無咎【之大壯】

莧俗馬齒菜陸路之髙平者兌爲剛鹵莧純陰而滋蔓多生於其地五與上切近之大壯以剛壯之君比柔媚之臣未有不爲所愚者非莧之陸耶旣爲莧陸安能夬夬若以爲當夬而夬之必絕彼之偏私盡我之中行亦利貞之義也而後可以無咎

象曰中行無咎中未光也

旣中行矣何以不言吉亨僅予之以無咎哉五幸得正𨿽不致失己之中行而剛明之徳究竟爲上六之陰所掩中未光也

上六無號終有凶【之幹】

此正所以爲夬也卦惟一陰莫與同類非無號耶乃之幹矣豈眞有四徳耶以小人之心假君子之迹始𨿽可餙終必自敗勢極時窮孚號者於王庭矣人人得而誅之又誰復憐而救之其終也惟有凶而已矣

象曰無號之凶終不可長也

無號不妨直言凶而必曰終有者何也夬至上矣非夬之終耶一決而爲純乾可長乎不可長乎終不可長也

姤【防下幹上】

姤女壯勿用取女

夬而繼之以姤何也姤爲夬之綜卦也所謂反易之卦二十八此又其一也夬決而姤遇決必有所遇也卦爲五月夏至陰生自決盡爲純乾而一陰忽生於下也然夬而卽受之以姤不猶剝而卽受之以復乎天地循環陰陽互乘理固然也姤亦何傷乃姤而爲巽巽長女不亦壯乎又以一陰遇五陽女之不貞者也而可以取乎蓋剝爲亂之將終姤爲亂之方始聖人不憂剝而憂姤女壯所以忌其盛勿用所以嚴其防也

彖曰姤遇也柔遇剛也

勿用取女不可與長也

天地相遇品物咸章也

剛遇中正天下大行也

姤之時義大矣哉

卦名姤其義何也不相期而卒然遇也以卦體言之則又巽之一柔遇幹之同類五剛也然復而臨剛浸而長姤而遁柔不浸而亦長乎勿用取女者𨿽不能禁其不長不可與之以長也若夫卽姤以論姤而姤之時義亦大矣一陰豈無端而至哉巽本乾體坤交於乾而一索得女非天地相遇耶故巽從父而代母事萬物出震必至巽而後齊品物流形不於此咸章乎而且以九五之剛遇中正之位幹至健而巽善入天下莫不遇之矣不亦化理大行乎卽天地而知姤之時卽中正而知姤之義一陰之生𨿽微姤之時義大矣哉

象曰天下有風姤後以施命誥四方

月令以夏至之日施命令誥四方正取與天下相遇之義也天之大無物不有風之行無物不入使有天而無風萬物何以潔齊抑使風在天之上與在地之下又未可以物物而遇之也玆幹上天也巽下風也其天下有風之象乎是明明示人以物無不遇之爲姤也惟後觀象而知所以法之矣有陽不可以無陰有君不可以無民君民相遇厥惟命令施命誥四方其究也至日閉闗後不省方

初六系於金柅貞吉有攸往見凶羸豕孚蹢躅【之乾】巽陰自坤來坤爲大輿故巽亦有輿象輿必系柅於前所以止之也以九二爲柅剛在前也非金柅耶又巽爲風有往象陰柔污濁有豕象初生猶弱有羸象蹢躅則陰躁之象也幹之四徳人所皆備君子存之小人去之理欲之介善惡之分也小人而知惡之不可爲堅以自止則有吉而無凶不然則凶自此見矣然旣爲小人其惡必不可止君子可不嚴爲之防哉

象曰系於金柅柔道牽也

一陰始生一小人始進也未必便能爲害可弗系柅豈須金柅耶殊不知柔之爲道不富以鄰不戒以孚始進𨿽孤正恐其連類而相牽也

九二包有魚無咎不利賓【之遁】

巽陰善於潛伏故象魚二止初於內故象包初則成卦之主也五陽皆其賓之遁小利貞小人而能守正君子容之則制之在我安得爲害無咎之道也若令其遁而與眾遇則陰爲主而陽爲賓小人壯而君子遁矣利乎不利乎

象曰包有魚義不及賓也

不利初之遇賓也固矣魚旣包而有之揆之於義𨿽之遁豈能遁乎制我者以及賓哉義不及賓也

九三臀無膚其行次且厲無大咎【之訟】

巽爲股股之上者臀也變巽爲坎傷其臀非無膚耶又之訟水違行而不利渉大川其行不次且耶而況孚窒者居不安惕中者行不進乎只一初陰也二乘之而包有魚四應之而包無魚三處不中之位臀無膚不安於二也行次且不進於四也不亦厲乎然旣無所遇𨿽有終凶之戒亦自無見凶起凶之大咎

象曰其行次且行未牽也

五陽同類而遇一陰四與初爲正應惟四可以牽連而遇之者乃初因二之不利賓而系金柅四則包無魚矣凶且自此起引類何爲哉三與初𨿽有同體之愛不得不行柰四未之牽也其行所以次且

九四包無魚起凶【之巽】

四與初爲正應而曰包無魚何也巽象魚至四而防體盡矣初已遇二系金柅而不利賓非無魚耶人不爲我容誰其容我凶將自此而起矣且之巽而小亨九陽也大也當姤而女壯小者亨大者不又宜乎其凶耶

象曰無魚之凶逺民也

魚陰物以諭小人無魚何以凶哉小人而臣也逺之則吉小人而民也逺之則凶初守正奉法之小民而四逺之凶不宜乎

九五以杞包含章有隕自天【之鼎】

巽爲木爲長爲髙至五以陽剛主卦於上則髙大堅實之木也故象杞者蔓生於地陰物中之甘美者也初在下而陰美故象之變乾爲離則章美在內非含章耶離爲日而在幹上日落於西北之乾位則亥矣不爲日而爲星乾天也天道將變則星隕不有隕自天耶五以干剛制巽柔杞髙防大包於下卽蔓延必不能實而滿女𨿽壯容之自不致逞意而爲害然不可令其測我也含章其要矣天運循環陰陽疊勝有隕自天姤必爲復也亦之鼎元亨之義也

象曰九五含章中正也有隕自天志不捨命也

徳剛而位亦剛何以能含章哉五中也九居五中而正也旣中且正內含章美其誰能測是以陰長陽消𨿽天之命而挽回气運則人之志也志可以捨命耶有隕自天無謂天道不可以人力爲也

上九姤其角吝無咎【之大過】

卦以一陰遇五陽而獨上言姤何也勿用取女矣不遇則已遇則包之夫誰敢與壯女姤哉上則以爲大過矣棟且橈矣云女壯乎而何妨於姤乃變兌爲羊剛乎上而坼焉則角也角豈可以遇物耶是絕物也不亦吝乎然𨿽有絕物之吝而無傷於陰邪之咎亦利有攸往之義也

象曰姤其角上窮吝也

姤徒以其角也而致吝上豈樂有此吝哉包容小人已至於再難姑息之地矣窮矣窮則不得不姤其角吝亦何足惜故予之以無咎也

萃【坤下兌上】

萃亨王假有廟利見大人亨利貞用大牲吉利有攸往姤而繼之以萃何也姤遇而萃聚物相遇而後聚也爲卦澤在地上說萬物者莫說乎澤而地又萬物皆致養焉萃聚之象也旣萃矣九五剛健中正大人者王者也天下之聚𨿽爲王者所歸往可不推本於祖功宗徳乎兌爲巫以說神王假之不有廟耶然六二柔順應與連類臣民又必聚於大人而後可以亨大人者正已而物正者也故利見所以得亨而利貞所以保其亨也若夫坤爲牛有大牲象假廟者用之吉地上之澤流行無滯有往象利見利貞者亦何往而不利哉

彖曰萃聚也順以說剛中而應故聚也

王假有廟致孝享也利見大人亨聚以正也用大牲吉利有攸往順天命也

觀其所聚而天地萬物之情可見矣

卦名萃其義何也萃之爲言聚也而所以聚者則卦徳卦體之故也徳維何坤順也兌說也聚固由於順順則因其說也體維何五剛中也二連類而應之也聚固以其應應則本於剛中也順以說剛中而應故聚也旣聚矣惟孝可以承祖考而攝人心王假有廟豈非致孝享耶亦惟正可以久安而長治利見大人亨豈非聚以正耶大牲益以昭孝思利往適以明至正𨿽人事之當然亦天命之有在順之者昌逆之者亡非以順天命耶於是而知天地之大萬物之多𨿽各有其情未有樂於離羣而不樂於類族者也故置幹於西北所以聚三男也置坤於西南所以聚三女也萬物於焉聚而生聚而長聚而收藏而始終終始循環無端皆不拂乎其情也觀其所聚而天地萬物之情可見矣

象曰澤上於地萃君子以除戎器戒不虞

澤猶水也水地比而澤地萃何也坎下流而水有所歸兌下塞而澤無所散也玆兌上澤也坤下地也非澤上於地之象乎是明明示人以聚而不散之爲萃也君子觀象而知所以法之矣眾聚則變易生不虞不可以不戒武備則患豫防戎器不可以不除除戎器戒不虞其究也多識前言往行以畜其徳

附余

再合臨萃而觀之澤上有地其象修文地上有澤其象修武又何以說也澤上有地則澤在地中百流歸往無窮無疆故君子以爲教思容保文徳出焉盛明之時也地上有澤則澤冒於地百流泛溢如戎可虞故君子以爲戎器不虞武事出焉憂危之時也

初六有孚不終乃亂乃萃若號一握爲笑勿卹往無咎【之隨】

一握猶一班眾人團聚之稱坤眾也號兌爲口也又爲說則笑而勿卹萃之隨備四徳不有孚乎然初不正而隨人以爲萃豈能終乎夫如是則今日隨此而明日又隨彼非乃亂乃萃乎四爲正應宜號也卽爲同體之一握所笑斷不可因人爲從違而卹之利往而往從我正應何咎之有

象曰乃亂乃萃其志亂也

當萃而萃何致於亂志在隨人不亦亂乎動而說又安得不亂

六二引吉無咎孚乃利用禴【之困】

禴祀蒸嘗也彖用大牲而爻用禴相因推致而有此象亦兌爲巫以說神之義也萃而至於困也非其咎乎大人吉無咎二固大人也而又利見大人以中正應中正三陰連類牽引以萃非引吉無咎乎大人與大人相孚孚則可以不必用大牲卽薄祀如禴也而用之亦利

象曰引吉無咎中未變也

最莫難於處困惟恐其困窮而變也二之困而引吉無咎何也以其中也若此中一變則乃亂乃萃矣𨿽牽引以萃安得吉無咎哉中未變也坎水中實水在地中與澤在地上無異也

六三萃如嗟如無攸利往無咎小吝【之咸】

咸感也感人以爲萃宜乎其相得而萃也而曰萃如嗟如何也不中不正我以坤順感而彼不以兌說應非萃如嗟如乎且假廟見大人用大牲非女子事也而取女何所利乎然而有利往者在也旣無咎而猶小吝仍不離乎取女之義也兩利貞是以勉咸而戒萃

象曰往無咎上巽也

上𨿽兌說而非三正應往何以得無咎哉三互兌體而爲巽上兌亦綜巽是我以巽而上乎巽也兩相巽何咎之有

九四大吉無咎【之比】

萃而比得其萃矣然假廟用牲利見利往而有後夫在焉比固吉也之比者以陽居陰非大吉而能無咎耶亦原筮不可以不元永貞也

象曰大吉無咎位不當也

四必大吉而後無咎何也以其非萃主也而天下比之若無伊周之志而徒有伊周之位當乎不當乎故五言萃有位以別於四也

九五萃有位無咎匪孚元永貞悔亡【之豫】

五中正而當萃居尊非有位耶於萃固無咎矣然萃而豫也前爲四比而後爲上否建侯行師恐不足以信天下不匪孚耶匪孚者有否之匪人比之後夫在也上之不利君子貞無論矣亦若四之元永貞可也烏得有匪孚之悔哉假廟用牲利見利往無不可

象曰萃有位志未光也

五當萃而居尊固有位者也何必更言萃有位哉旣爲四所比又爲上所否比我者坎水而塞其下流否我者兌澤而說以柔媚而況蔽志者莫如豫豈能光被天下而使天下奉吾君哉

上六賫咨涕洟無咎【之否】

賫咨者愁嘆之聲涕洟者悲泣之狀說極則憂生故有此象萃聚之世不無孤臣孽子之否而匪人不利君子貞則假廟用牲利見利往俱不可得矣不賫咨涕洟耶然不利君子貞仍不失爲君子也何咎之有

象曰賫咨涕洟未安上也

說極憂生何至於賫咨而且涕洟上蓋之否矣否終則傾豈能安然於上耶不安於上則安於下玆以兌而安下則巽矣三象故曰上巽也

附余

初三五言萃二四上不言萃何也主萃者陽得位也故獨五爲萃有位初則亂而三則嗟也

升【巽下坤上】

升元亨用見大人勿卹南徵吉

萃而繼之以升何也升爲萃之綜卦也所謂反易之卦二十八此又其一也萃也者聚之於其上也聚於上非升耶而況卦變自解來三四剛退而柔進進得正而居乎人之上又巽木得坎水而坤地當震動有木生於地中之象乎皆所以升也升則未有不元亨者然中爻約象爲歸妹徵凶無攸利不當卹乎乃九二剛中原是坎主則大人也若用六五柔中而見之剛柔相濟可以勿卹矣徵何傷何徵乎巽東南而坤西南由巽至坤總防於南面南則背北凡前進者皆謂之南也南徵不亦巽順而吉乎用也者陰爲陽所用柔爲剛所用小人爲大人所用也

彖曰柔以時升

巽而順剛中而應是以大亨

用見大人勿卹有慶也南徵吉志行也

卦名升何以升也卦變自解來天地解而雷雨作未作以前陽結爲雷陰凝爲雨旣作以後陽降而下陰升而上以觀三四人道也非柔以時升而謂之升耶則元亨者可知矣卦徳之內巽巽也而外又坤順卦體之九二剛中而六五以柔中應得乎柔升之道者也安得不大善而亨故中爻約象𨿽云徵凶無攸利用見大人而可勿卹不但無凶而且有慶也由巽至坤而南徵吉不但無不利而且志行也

象曰地中生木升君子以順徳積小以髙大

物未有不資生於地者也自今觀之或生於地外或生於地中其始也卽地外所生之物亦未有不自地中而出者也玆坤上地也巽下木也非地中生木之象乎是明明示人以生則必長之爲升也君子觀象而知所以法之矣人生之有徳也猶樹藝之有種也茍得其養無物不長順徳積小而髙大其究也茂對時育萬物

附余

注順作愼似不必作愼蓋地中生木正是順不順之如何髙大世之違心而拂性者皆非所以順徳也

初六允升大吉【之泰】

升柔升也而剛豈允耶初巽主而之泰以一陰巽於二陽之下玆正小往而大來矣大來而用見大人不允升耶南徵吉泰且吉而亨不大吉耶亦元亨之義也

象曰允升大吉上合志也

初何以允升而得大吉哉若陰不合於陽之志陽必不容陰進而上也之泰而三陽同類非初以巽主一陰上而合二陽之志耶

九二孚乃利用禴無咎【之諫】

二在解本坎主今卦變而不變剛中非其孚耶然當升而之謙則是謙而不升矣不升則亦不用見矣孚何用乎互兌爲巫誠信可以格鬼神而況正應之柔中耶孚乃利用禴君子有終夫何咎

象曰九二之孚有喜也

九二之孚豈特無咎而已哉二孚以剛中而五應以柔中剛柔相濟何喜如之不但無咎而且有喜也喜亦因其互兌爲說耳

九三升虛邑【之師】

三以剛正當升時而臨於坤坤有國邑之象而中虛之師丈人而南徵如入無人之境矣非升虛邑乎不言吉凶悔吝者正以其虛也用見勿卹無與焉

象曰升虛邑無所疑也

升虛邑何以獨系象而不系占哉陽信而陰疑故信則系信疑亦系疑玆以陽實而升陰虛無所疑也占在象中矣復何定占之可系

六四王用亨於岐山吉無咎【之恆】

四爲卦變成卦之主也所謂柔以時升者也乃之恆而利往又利貞焉當升而不升恆以自守矣非我文王不足以當之然何所用其恆徳乎不用見而用享互兌爲巫以說神王用享於岐山所以昭其敬亦以昭其恆也不失爲升之義耳臣道如此吉又何咎乎

象曰王用亨於岐山順事也

岐山王之山也用享亦王之事也三分天下有其二以服事殷此外不容有他事有他事吾恐其逆矣豈若享山之爲順事哉

附余

卦惟二四不言升何也五君也四近五而五應二其位不可升也故二爻言孚而四象言順其義可見

六五貞吉升階【之井】

柔居五位非正也然而中矣中未有不以正自守者非貞耶之井則貞如井之不攺而往來井井不亦吉乎其升也繘至而瓶不羸何啻升階之易乎坤爲地爲文五變坎而剛實當其間地上成文而剛實者則階之象也

象曰貞吉升階大得志也

升上也井下也升而井不幾幾乎失志耶乃能貞而得吉升之易也如階是至繘之井無羸瓶之凶豈惟得志而且大得志也

上六防升利於不息之貞【之蠱】

當無可升之地而猶升焉陽明而陰暗是防然昏昧而不息於升者也非冥升耶之蠱而變艮艮止也能止則蠱之元亨𨿽無與而究卦無妄之利貞尙可勉不利於不息之貞耶亦先甲後甲之義也蓋不息於升必息於貞不息於貞自息於升矣

象曰冥升在上消不富也

陰陽消長之理退極則長進極則消可以知防升在上者矣陰𨿽主利而中虛不富升已至上未有不消者而況不富耶所以利不息之貞也

困【坎下兌上】

困亨貞大人吉無咎有言不信

升而繼之以困何也升至於無可升未有不困者也旣困矣豈猶有亨道耶𨿽無可亨之事而有可亨之理蓋身可困而心不可困也處困而能亨非守正之大人而能若是乎宜乎其吉而無咎矣然上兌爲口有言象下坎爲耳又爲耳痛爲心病有不信象當困而有言誰其信之哉

彖曰困剛揜也

險以說困而不失其所亨其惟君子乎貞大人吉以剛中也有言不信尙口乃窮也

卦名困何以困也以卦體言之也坎剛爲兌柔所揜二剛爲三柔所揜四五之剛又爲上柔所揜皆剛揜也揜則不能以自振此其所以困耳然則何以亨也卦徳坎險爲加憂兌澤爲和說處險而以說身𨿽困而心不失其可亨之道者其惟君子乎君子卽大人也則知能貞之大人而得吉者卦體之二五皆剛中也若夫因困而有言徒尙兌口不入坎耳益取困窮矣

象曰澤無水困君子以致命遂志

兌也者坎水而塞其下流者也故兌澤不流而坎水流然澤猶水也水加乎水而盈科水引乎水而立涸矣玆坎水下流而兌澤上竭非澤無水之象乎是明明示人以水流澤竭之爲困也君子觀象而知所以法之矣凡今之人誰無困時只爲不肯致命所由不能遂志致命遂志其究也明庶政無敢折獄

初六臀困於株木入於幽谷三嵗不覿【之兌】

變兌爲口口之底則臀也坎於木也爲堅多心株木橛木也塞坎水之下流必用橛坎之兩傍有水曰窞無水曰穴水下漏而澤上枯則幽谷矣三嵗自初至四也此正所謂澤無水也惟有困而已矣陰柔不正動止未安非臀困於株木卽當困底而處暗甚非入於幽谷耶𨿽與四應而四亦爲金車所困非三嵗不覿耶不言凶咎悔吝者猶以其困之兌而能說也

象曰入於幽谷幽不明也

谷而且幽入不言出初何至於此哉坎體本暗而又處至暗之地不亦幽耶昏昧於中未能外達事變者幽故不明安能出谷宜乎其困株木而三歳不覿也

九二困於酒食朱紱方來利用亨祀徵凶無咎【之萃】坎主而互離變坤而互艮坎爲水離爲火坤爲釡艮也者物止於此而旣成也水火相加而釡有旣成之物何物耶則酒食也又坎得乾之中畫爲赤而幹爲衣則朱紱也蓋困而之萃矣聚假廟之所有以得困非困於酒食乎以大人見大人非朱紱方來乎大牲吉不利用亨祀乎利往而猶困也不徵凶乎徵𨿽凶而剛中之大人不徒酒食也者何咎之有爲人臣者受國家髙爵厚祿務須告無愧於天地鬼神茍能如是徵可也凶亦可也故無咎

象曰困於酒食中有慶也

酒食至於困人豈無因而致哉以其中也中則不徒酒食也者受困者一人不困者在天下矣非中有慶耶

六三困於石防於蒺藜入於其宮不見其妻凶【之大過】注石指四四兌體也兌於地也爲剛鹵石堅重而有時汗潤亦剛鹵之物也二坎主爲蒺藜三互離又互防約象爲家人之大過而家有棟非其宮耶應上六而利女貞非其妻耶困而可以大過乎哉棟橈矣進有所阻而困於石退無可依而防蒺藜已不有宮安得見妻凶而已矣陰柔而不中正旣非大人利往無與焉

象曰防於蒺藜乘剛也入於其宮不見其妻不祥也三正揜剛之柔也自不爲剛所容防蒺藜豈非乘二之剛耶而又宮爲棟橈之宮妻非正應之妻入且不見不祥莫大焉安得不凶

九四來徐徐困於金車吝有終【之坎】

四與初爲正應可以同心協力以濟困者也乃當困而習坎能遽然而來乎洊至之水必徐徐來徐徐四爲三阻也而無如初又爲二所隔則困於金車矣以坎有輪象也吝乎不吝乎心亨行尙𨿽非大人之位而有大人之材豈不有終耶

象曰來徐徐志在下也𨿽不當位有與也

四與初旣爲正應當困而來宜速豈以其下也而故徐徐哉水無有不下維心亨志未嘗不在下也卽謂四以陽居陰而初又以陰居陽𨿽各不當位而陰陽則相濟不彼此有所與耶有與是以有終

九五劓刖困於赤紱乃徐有說利用祭祀【之解】

劓鼻刑也刖足刑也變震而四則足矣足之最上而偶虛者非鼻耶兌本乾體五剛中爲大赤爲衣非赤紱耶又兌爲說而且爲巫以說神有祭祀之象焉困而解宜乎其不困矣乃劓刖而困於赤紱何也上揜於得位之陰下乘乎不正之剛上下俱傷非劓刖耶五𨿽猶然幹之剛中也赤紱何用不亦困乎無所往之義也然以干之剛中不失爲兌之說體乃可以徐有說也解緩也徐之義也且二五皆剛中之大人相與濟困二亨祀五不利用祭祀乎亦有攸往之義也不言復吉夙吉而吉在其中矣

象曰劓刖志未得也乃徐有說以中直也利用祭祀受福也

旣劓刖矣進退俱不可爲豈能遂濟困之志哉𨿽有赤紱志未得也徒困而已然何以徐有說也剛中而互巽爲繩直巽以行權不徒直而以中直也不徐有說耶至於說而知國家當旣困而解非天地祖宗之福祐不能利用祭祀非正以受祐我者之福耶

上六困於藟於臲卼曰動悔有悔徵吉【之訟】

上以一陰揜二陽五互巽爲木爲繩木之如繩者藟也四互離離於木也爲科上槁科槁之木非臲卼耶藟則纒束不能解臲卼則震撼不得安困而至於訟也有言其誰信之孚窒者無異於藟惕中者無異於臲卼不曰動便得悔乎若因其悔而悔之不渉大川而見大人不終凶而徵吉矣

象曰困於藟未當也動悔有悔吉行也

夫陽先陰後二气之正也以陰揜陽陽豈容之哉則知困於藟者非五之過當是上之未當也若因動悔而能有悔悔也者自凶趨吉之道也徵吉非吉行也耶

易原就正卷七﹤經部﹐易類﹐易原就正﹥

欽定四庫全書

易原就正卷八

邢臺包儀撰

周易下經

井【巽下坎上】

井攺邑不攺井無防無得往來井井汔至亦未繘井羸其瓶凶

困而繼之以井何也井爲困之綜卦也所謂反易之卦二十八此又其一也困乎上者必反下下有下於井者乎井必有主之者邑也一邑四井井地之數九巽本乾體乾一奇三十六而當四井之數焉故幹有邑象而爲巽則攺邑矣攺邑豈攺井邪是以終日汲而不見其少卽終日不汲而亦不見其多非無防無得邪中爻約象爲暌矣火動而上則往也澤動而下則來也井以上出爲功而又有往來之象非往者來者皆井其井邪然巽爲繩直有繘象其究爲躁卦三畫皆變而爲震震仰盂有瓶象焉以其巽乎水而動也中爻互象又爲革井不攺而瓶乃革革去故也非羸耶汔幾也若汲井幾至亦未盡繘於其井而羸其瓶焉不亦凶乎附余

井口當坎險亦有羸瓶之象然險則險矣羸不羸未可必也故看互象之革似爲恰當

彖曰巽乎水而上水井井養而不窮也

攺邑不攺井乃以剛中也汔至亦未繘井未有功也羸其瓶是以凶也

卦名井其義何也以卦象言之也巽木入乎坎水之下而上出其水非井邪聖人之制井也所以養民也民非物不生物非水不生井道成而民物皆致養焉無得喪而任往來井養而不窮也故井以陽剛爲泉攺邑不攺井卦體之二五皆剛中亦必以上出爲功汔至亦未繘井將有功而尙未有功也然井之閱瓶多矣繘者不疑至者不徳吉且相忘何凶之有未有功而當革故之象焉瓶不羸乎羸其瓶是以凶也

象曰木上有水井君子以勞民勸相

木上有澤而曰澤滅木木上有水不曰水滅木何也澤聚而日深水流而不盈也故水能生木非木則無以禦水泛濫者舟楫以平之潛伏者綆汲而出之亦母來從子之義也玆巽下木也坎上水也其木上有水之象乎是明明示人以木下水上之爲井也君子觀象而知所以法之矣井之義養之道也養民不可以不勞勸勞不可以不相勞民勸相其究也明罰勅法

初六井泥不食舊井無禽【之需】

陰污濁而居井底故有泥象初與四非正應故四互兌有口象而不食又爲坎體有禽象而曰無禽井之需需則是不食也非以其泥乎泥非舊井乎不食則不巽水而上水豈有禽至乎𨿽無往來之繘亦無羸瓶之凶不食無禽而已亦不攺無喪無得之義也之彖無與焉

象曰井泥不食下也舊井無禽時舎也

井泥固不可以食也然何致於泥哉井之中自是谷而渫井之上亦可甃而幕井之下未有無泥者也而況陰柔不泉乎惟有泥而已矣乃猶是舊井也攺邑不攺井𨿽曰無禽亦不過暫時捨之耳豈終棄而無用哉故不系凶咎悔吝之辭也

九二井谷射鮒甕敝漏【之蹇】

變艮爲山而處於山之中有谷象幽而深也下比初六巽主有魚象在井中則鮒也鮒卽今之鯽在井中者五非正應爲坎主爲弓輪有射象射注也互兌爲口向上之器有甕象汲水瓶也變又互坎是決兌而爲坎有敝漏之象焉二固剛中爲有泉之井也然以陽居陰而之蹇有利有不利焉大人所不取也井𨿽幽深如谷也射鮒而已繘𨿽未必羸瓶也甕則如敝如漏矣旣無汲之之人又無汲之之具有其徳而無其遇者也

象曰井谷射鮒無與也

井谷而僅射鮒是徒以一井之泉與寸鮒何不與往來井井者哉欲我與人必先人與我乃上無正應無應則無與也不亦射鮒而已乎

九三井渫不食爲我心惻可用汲王明並受其福【之坎】井以陽剛爲泉三剛正而之坎井不渫乎然剛而不中𨿽與上爲正應乃上已收而勿幕誰其食之哉有孚維心亨而坎又爲加憂不爲我心惻耶三猶巽體也以巽而爲坎巽乎水而上水行有尙不可用汲耶惟王之明也三與五相互而爲離王明矣王明並受其福邑有繘井之養而井無羸瓶之凶也井由王制五陽剛中正故有王象焉

象曰井渫不食行惻也求王明受福也

井渫而不食豈特爲我心惻哉習坎有行象焉使往來而不井其井亦爲行道之人所惻也王明並受其福者正所以求王之明攺邑不攺井而受井養不窮之福也

六四井甃無咎【之大過】

甃井旁之砌也砌成則土不傾泉不污矣四陰柔而不泉是其咎也然互當兌口而變塞坎底有甃象焉棟撓矣羸瓶之戒宜謹也井可以不甃乎井甃矣𨿽未卽有及物之功而已先有上水之資何咎之有利有攸往之義也

象曰井甃無咎修井也

井甃何以無咎哉井之不泉非井之咎不修井之咎也修則無所不修豈獨甃已邪井且甃況所以爲井者邪故可無不泉之咎矣

九五井冽寒泉食【之升】

五坎主也故曰泉坎後天位北方故寒冽潔也水寒則沈靜而潔故井之冽由於泉之寒也比四之互兌而當其口故有食象井以陽剛爲泉上出爲功九五坎主而之升用見大人而勿卹非井冽寒泉食乎不及元亨徵吉者無喪無得之義也

象曰寒泉之食中正也

水宜於暖泉宜於寒水暖則生物泉寒則甘食五何以寒泉食哉爲坎主而居中當尊位而得正寒泉之食非中正而能若是乎

上六井收勿幕有孚元吉【之巽】

坎有輪象巽有繩象以坎爲巽輪上有繩有轆轤收繘之象焉故曰收幕蔽覆也上陰偶而坎口不揜故曰勿幕有孚者以陰居陰而虛中得正也巽乎水而上水而又之巽是全以上出爲功者非井收勿幕乎然猶虞其非陽剛也往來井井所以養而不窮必有孚而後元吉猶之小亨者利往必勉之以利見之義也

象曰元吉在上大成也

井之爻俱未有得吉者而況元吉乎玆何幸而在上也四修初之舊井而井甃成其爲井矣五冽二之井谷而寒泉成其爲泉矣亦各一成也而非大成至於上又與三應因渫可汲而受福故收勿幕而元吉井之道不亦大成也乎

革【離下兌上】

革已日乃孚元亨利貞悔亡

井而繼之以革何也革去故也井𨿽可不攺而不可不革也革之道豈易言哉當革之初人自未信而有悔離爲日兌酉位日處於兌澤之下是已日也必旣革而後信其所當革非已日乃孚耶且離兌俱本乾來莫不有幹之四徳又必所革皆當而不失幹之元亨利貞焉則貞孚矣悔可以亡矣

彖曰革水火相息二女同居其志不相得曰革

已日乃孚革而信之文明以說大亨以正革而當其悔乃亡

天地革而四時成湯武革命順乎天而應乎人革之時大矣哉

卦名革其義何也以卦象言之也離火在下而兌澤之水在上火然則水漧水決則火滅非水火相息耶又離爲中女兌爲少女乃少上而中下非二女同居其志不相得邪旣有應革之理又有必革之勢此其所謂革也天下事茍不至於如水火如二女聖人豈得已而更張哉故已日乃孚者必待旣革而後信之也又卦徳我𨿽文明而能革必以人之皆說而樂於革事𨿽大亨而宜革必以理之得正而善於革革而當而所革之悔乃亡也於是而知革必於其時乎世道莫大於天地事變莫大於湯武天地之陰陽消長四時之序也非革而後成邪湯武之天道人心命之所在也非革而能順應耶革之時大乎不大乎大矣哉

象曰澤中有火革君子以治歷明時

水在火上爲旣濟澤猶水也革不曰澤在火上而曰澤中有火何也水火爲天地之大用坎離原自互根故水可以在火上兌則坎水而塞其下流之爲澤澤之下無火矣故有火惟澤中而澤中豈容有火耶玆上兌澤而下離火非澤中有火之象乎是明明示人以勢不相容之爲革也君子觀象而知所以法之矣四時之變天之革也道莫大於法天事莫先於治歷天道明焉則人事乃盡治歷明時其究也果行育徳

初九鞏用黃牛之革【之咸】

二在初前爲離主得坤之中畫有黃牛象初則離體其革也革豈女子事哉之咸而利貞取女則當鞏固自守矣𨿽非革之時亦有革之義黃牛之革在也不卽鞏用黃牛之革乎

象曰鞏用黃牛不可以有爲也

初陽剛而得正有爲者也乃以離性之炎急而爲艮徳之靜止利貞之女也鞏用黃牛尙可以有爲乎

六二已日乃革之徵吉無咎【之夬】

二離主離爲日彖取卦象爲已日爻以一爻爲一日初至二非已日邪故彖已日革而後信也爻已日信而後革也當革而有文明之徳剛柔應與皆中正革而夬決於去故者也然必已日而乃革之何也孚號有厲告自邑不利卽戎之義也以此而徵吉又何咎乎亦利往悔亡之義也

象曰已日革之行有嘉也

革而夬知夬之難則知革之難矣可不信而後革乎已日革之者二柔徳而應虎變之大人其徵而行也有嘉矣有嘉豈但無咎哉是以吉也嘉字之義見隨五

九三徵凶貞厲革言三就有孚【之隨】

三與上爲正應上當兌口不有相謀而革之言乎又歷三爻而至上非三就乎以剛正應柔正不有孚乎兩備四徳而曰徵凶貞厲何也過剛不中革而隨以大而爲雷躁動於革者也不徵則凶而貞亦厲乎然而時則當革矣茍不躁動而謀之再三其革也可不待已日而乃孚也

象曰革言三就又何之矣

之往也革不可以躁動而往也故爻欲其言之三就而後可革然旣三就矣倘三就而又不敢革其又何之也哉

九四悔亡有孚攺命吉【之旣濟】

將革而謀曰言革而行之曰命互乾爲天爲言有命令之象變則互離矣有文明而攺命之象焉四以陽居陰是其悔也之旣濟而水火相濟剛柔不偏初吉悔不亡乎且兌澤而決其下流所謂水決則火滅信乎其當革之時也不有孚乎終亂矣不攺命乎當革而革不必已日而後信其吉也

象曰攺命之吉信志也

攺命非易易也何遽予之以吉哉以其有孚矣蓋欲天下信我心必先自信其志有孚非信志耶安得不攺命而吉

九五大人虎變未占有孚【之丰】

注希革而毛毨蓋仲夏毛希而革易仲秋毛落而更生卦體離爲夏兌正秋皮之有毛因時而變也又兌爲澤爲口離文明爲大腹變震爲足其數四文澤其身而四足震動口腹用事者虎之象也亦丰美之義也五陽剛中正爲革之主王假之非大人乎大人之革丰矣有虎象非虎變乎此湯武革命者也湯武革命豈待占而後孚乎勿憂宜日中似可無論也者

象曰大人虎變其丈炳也

大人而丰美其革何必取象於虎變哉以其丈也與二應二離主其文光明而昭著不亦炳乎虎變之象有然也是之取爾天下炳然一新矣

上六君子豹變小人革面徵凶居貞吉【之同人】

豹生於虎而類虎次於虎而食虎故虎不敢先於豹而在虎之前者則豹也是以卦象𨿽同而取象各異亦所以別大人君子之殊耳兌爲口乾爲首自首至口則面也革而同人無人不同革矣利君子貞不有君子耶君子之革也𨿽不能如大人之虎變非豹變邪同人而於野小人不亦革面乎然而革也者非得已也革旣成尙可以徵哉徵凶居貞吉以上非涉川之時也而六亦非涉川之才也已日悔亡斯已矣

象曰君子豹變其文蔚也小人革面順以從君也蔚茂也深密之貎也同一革也君子小人何以迥不同哉君子自爲治小人因君而向化也自治者以文豹變之文則蔚也向化者以心革面之心順以從君也

鼎【巽下離上】

鼎元吉亨

革而繼之以鼎何也鼎爲革之綜卦也所謂反易之卦二十八此又其一也革去故而鼎取新旣革命而宜鼎定也然鼎亦一器耳何足重哉重之者國家始建郊廟立焉必有鼎以備祭祀之用是鼎與郊廟並重矣故國家相傳爲主器重鼎所以重郊廟也王者郊天而假廟有不元亨者乎

彖曰鼎象也以木巽火亨飪也聖人亨以享上帝而大亨以養聖賢

巽而耳目聰明柔進而上行得中而應乎剛是以元亨卦名鼎其義何也合一卦上下之體而象之也初陰爲足二三四陽爲腹五陰爲耳六陽爲宛然一鼎也非所以尙象耶況當此象而以木巽於火之下非鼎之所以亨飪耶蓋聖人制象之義原爲潔誠享帝以報功致敬養賢以輔治玆亨飪也者豈非亨以享上帝而大亨以養聖賢哉此固可以元亨而猶不特此也卦徳巽順而離明卦象離爲目而又爲鼎之耳巽而耳目聰明矣卦變又自巽來以四柔之正居五位之尊柔進而上行矣若上行而不得中卽得中而不應剛亦未可以有爲也乃卦體六五柔中而應九二之剛矣徳位與賢才俱備未有不元善而亨通者也是以元亨

象曰木上有火鼎君子以正位凝命

木之用大矣哉生人之資木當其七木巽於水以出水謂之井木巽於火以納火謂之鼎井鼎皆所以前民用然而井不如鼎之重也貴足而尊耳貴體而尊用天地所鑑鬼神所依聖人之治國家必自鼎始矣玆巽下木也離上火也非木上有火之象乎是明明示人以制器尙象之莫重於鼎也君子觀象而知所以法之矣正位而後可以定鼎凝命而後可以主鼎正位凝命其究也經綸

初六鼎顚趾利出否得妾以其子無咎【之大有】

巽主也而以陰居陽是其咎也乃初於鼎爲足非趾邪以木巽火而與離體之四應非顚趾邪鼎取新必先除舊初陰否惡顚趾而出否不亦利乎然顚趾則巽之綜也爲兌兌爲妾出否則巽之究也爲震震爲長子非得妾以其子乎主鼎者莫如長子可謂大其所有矣夫何咎猶不失兩元亨之義也

象曰鼎顚趾未悖也利出否以從貴也

鼎趾而顚也不亦悖乎然不顚則否惡不能盡出未悖也抑出否何以利也初陰濁與四爲正應陰賤而陽貴去濁以相從非以從貴耶此所謂得妾以其子也

九二鼎有實我仇有疾不我能卽吉【之旅】

疾害也害我者則我之仇也二三四皆鼎腹而二則腹之底也鼎之烹飪惟底爲不虛非鼎有實乎近初而顚趾非我仇有疾乎然旅矣去而不畱豈我能卽乎是以吉也

象曰鼎有實愼所之也我仇有疾終無尢也

鼎而旅不亦有所之耶然有實之鼎也可不愼所之耶能愼所之自不爲仇所卽而疾之矣終無咎也安得不吉

九三鼎耳革其行塞雉膏不食方雨虧悔終吉【之未濟】三過剛失中而之未濟是其悔也蓋鼎之舉措在耳故五爲鼎主初爲之出否二爲之有實四覆餗則形渥上玉則大吉三之於五也何如乎無援非應又不相近是初二四上各得其正而三獨當其變者也其越五而應上也以巽木之極剛入離火之騰熾木火炎烈鼎沸耳熱而不可舉故於五也耳革其於上也行塞又離爲雉五則雉之膏也互兌爲口本有食象耳革則陰變而爲陽𨿽有雉膏之美不得爲人之食矣然陰變爲陽是離變爲乾矣熱極而天風不妨將雨耶方雨則陰陽自和而虧其過剛失中之悔矣且天風爲姤而五之姤姤遇也三𨿽失中而得正終能舎上而與五雉膏自在也自食食人無不可者不終吉乎亦未濟亨之義也

象曰鼎耳革失其義也

鼎重器也舉措惟在耳所以尊而貴之之義也耳革不亦失其義乎

九四鼎折足覆公餗其形渥凶【之蠱】

形渥程傳以爲赧汗何也形者面之狀貌也渥者澤之霑濡也四互幹爲首變則互兌爲澤離主在其上爲目三五兩耳居其傍如是則四爲面矣面上潤澤狀貌霑濡也非赧汗而何鼎中之飪曰餗公家之物是公餗也蠱壊也與顚趾之初應非鼎折足乎亦互兌爲毀折也折足不覆公餗乎覆餗其形不渥乎大臣用人不當敗乃公事不徒可愧貽害天下國家者匪輕是以凶也鼎非涉川之具也所謂賜乘舟而來者必因時地以取義也易不可爲典要如此附余

注形渥作刑剭重刑也古者刑不加於大夫四與初爲正應非有私也薦賢𨿽云不當爲國確有誠心非罔上行私欺君誤國者比四罪何致刑剭程傳謂形渥爲赧汗羞愧之甚也極是

象曰覆公餗信如何也

顚趾之初本非鼎任也四以爲正應而信之至於覆公餗當信乎不當信乎信如何也

六五鼎黃耳金利貞【之姤】

貫鼎耳以舉鼎者也姤遇也五主鼎耳也二佐鼎也五得坤之中畫爲黃耳二非姤之女壯故金君臣相遇剛柔相濟利貞而已

附余

金玉如何分別巽與離同是乾體但巽自少陽來故九二剛而且堅爲金離自少陰來故上九剛而能溫爲玉𨿽統幹之象爲金爲玉所由微有分別者在也

象曰鼎黃耳中以爲實也

五主鼎者也豈特黃耳已哉必有實也何以爲實也以柔中應剛中二不鼎有實乎中以爲實也

上九鼎玉大吉無不利【之恆】

恆久也長男長女用事也主鼎者莫若長子而長女又治其內剛柔相濟非鼎玉乎鼎得久安良大臣福國無窮大吉元亨之義也無不利亨無咎利貞利往之義也

象曰玉在上剛柔節也

之於鼎也過剛則恐其有所傷太柔又恐其不勝任玆離陽原自少陰來而又以陽居陰玉之在上也剛柔節也

震【震下震上】

震亨震來虩虩笑言啞啞震驚百里不喪匕鬯

鼎而繼之以震何也震爲長子主器者必長子也而況動萬物者莫疾乎雷則震未有不亨者也虩蠅虎也環顧周慮而不寧啞笑聲也匕匙也桑棘爲之也升牢於爼者也鬯暢也百艸之本也以秬黍酒和鬰金灌而降神上暢於天下暢於地無所不暢也又震爲大塗有裏象焉百里者陽動爲九陰靜爲八陽數四九三十六陰數四八三十二震一陽而二陰合之得百數也震下震上故虩虩而又啞啞上震匕而下震鬯也笑言後天震與兌對待兌爲說爲口舌能虩虩而又啞啞是啞啞與虩虩相對待故震又取對待之兌有笑言之象焉然則震固亨何以處震而致亨哉當震之來也𨿽陰陽之激正天地之威靈敢不恐懼而虩虩乎亦不徒虩虩已也而且笑言啞啞矣茍震來而能笑言虩虩而能啞啞方是世間奇男子聖賢豪傑之大丈夫可以主器者矣震驚𨿽百里升牢灌降自若也而豈喪匕鬯乎此其所以亨也

彖曰震亨

震來虩虩恐致福也笑言啞啞後有則也

震驚百里驚逺而懼邇也出可以守宗廟社稷以爲祭主也

卦名震帝出乎震固自有亨之道而何以亨也震來虩虩者因恐懼而致自天祐之之福也然徒有恐懼之心而無所以自恃無恐者則亦恐懼而已矣安得有則以致福哉笑言啞啞者必能笑言啞啞而後有致福之則也如是而震驚𨿽百里亦逺者不能不卒然駭於外而驚邇者不敢不惕然動於中而懼也其何妨於匕鬯乎不喪匕鬯此誠出震之長子也繼世以爲宗廟社稷之祭主所謂震代父事而有不亨者哉

象曰洊雷震君子以恐懼修省

動萬物莫疾乎雷驚必百里迅非一聲栽者培之傾者覆之動而不知所惕無乃不仁而可與言則何亡國敗家之有故桑土之不宜風雨之不時君子且謹焉而況洊雷耶玆震上而震下其洊雷之象乎是明明示人以驚天動地之爲震也君子觀象而知所以法之矣以爲天之威不可以不恐懼以爲人之憂不可以不修省恐懼修省其究也申命行事

初九震來虩虩後笑言啞啞吉【之豫】

初成震之主也之卦之義適合本卦之象焉不妨直取其合者而系之矣順以動而心和樂外動內順者恐懼修省也非震來虩虩乎恐懼修省者自不失其心之和樂也非後乃笑言啞啞乎其吉也亦不喪匕鬯建侯行師之義也

象曰震來虩虩恐致福也笑言啞啞後有則也

周公以爻象有合於卦象不妨取卦辭爲爻辭故孔子亦卽以釋彖之義釋爻之象也

六二震來厲億喪貝躋於九陵勿逐七日得【之歸妹】億度也變兌爲澤陰主利澤其身而口虛尾實者貝象也九陵者九仭之陵也互艮爲山有陵象兌二艮七得九數七日者一爻爲一日六爻皆變究爲巽循環至初則七日震爲足動則爲作足有或躋或逐之象焉二柔順中正之歸妹女子也震來能不厲乎億其𨿽有貝焉未有不喪者也徵凶無攸利之義也然而無傷也雷動於少陰之一陽而陽窮於九躋九陵以避之初動極則七日而剛變爲柔矣非勿逐七日得耶喪而復得猶不失不喪匕鬯之義也

象曰震來厲乘剛也

震來當恐懼以致福而何以厲哉以柔中歸妹之二逼雷出地奮之初乘剛如此安得不厲

六三震蘇蘇震行無【之丰】

變離爲火火炎上而錯亂散漫有蘇蘇之象焉上震是震驚下震是震動震行者震動而有所行也卽恐懼修省也三非王也而但勿憂非震驚之來而蘇蘇者乎宜有矣然而猶是震動之體也茍能恐懼而修省震行亦可以無宜日中之義也

象曰震蘇蘇位不當也

震則宜乎其虩虩而何以蘇蘇也以陰居陽旣不正而又失中安知恐懼以致福是以蘇蘇位不當也惟震行而後可與啞啞者也

九四震遂泥【之復】

遂者往而不返也復而震是陽升也震而復則陽防矣四陽居陰位已不能震而變坤爲土互坎爲水水土相敵則爲泥非震而至於遂泥者乎不言吉凶悔吝者亦無疾無咎之義也

象曰震遂泥未光也

四卽洊雷也洊至之雷在天上則爲霆爲電何其光也乃震而遂泥矣𨿽無疾無咎之可擬議而豈猶光耶未光也

六五震往來厲億無喪有事【之隨】

震而隨之非震往亦往震來亦來乎往動極而來乘剛不亦厲乎然陰居陽位不過於柔而得中備四徳而無咎矣可億其無所喪也而且不徒無喪而已者旣備四徳自能有恐懼之心必當有修省之事也

象曰震往來厲危行也其事在中大無喪也

往來者行也厲也者不自安而危也進徵凶而退遂泥與震往來而不自安非危行耶然則無喪而有事者何也其事卽在此危行之中也其事在中恐懼修省而致福且有得矣何言喪乎大無喪也

上六震索索視矍矍徵凶震不於其躬於其鄰無咎婚媾有言【之噬嗑】

索索消阻貌矍矍旁皇貌視者變離爲目也躬者震爲足噬嗑卦象自目至足則躬也婚媾者上變離而三互坎水火有婚媾之象焉故往來厲者是其鄰蘇蘇者婚媾也有言者震善鳴也噬嗑爲頥中有物凡人有一物橫於其內未有不作消阻之狀者外之所見無不旁皇矣震而噬嗑安得不內索索而外矍矍以此而徵震驚而喪匕鬯者也安得不凶幸非其躬之震也鄰也猶可以得無咎𨿽然以視蘇蘇者未免反不如其能震行婚媾不有言乎

象曰震索索中未得也𨿽凶無咎畏鄰戒也

震極矣而猶索索然何也凡人有得於中者自是意气飛何至於形容消阻索索者中未得也又何以𨿽凶而無咎震所以爲戒也及躬而畏之亦晚矣卽鄰以爲戒豈致有及躬之咎哉畏鄰戒也

艮【艮下艮上】

艮其背不獲其身行其庭不見其人無咎

震而繼之以艮何也艮爲震之綜卦也所謂反易之卦二十八此又其一也太極動而生陽靜而生陰一動一靜互爲其根故後天次艮於震前靜極而動也序卦次艮於震後豈非動極而靜耶艮爲山靜莫靜於山艮爲止未有不止而能靜者也然而靜也者一靜而無不靜止固靜行亦靜也柰吾有身焉而又不能無人焉身至動而人每足以撓吾靜吾何以處艮哉內卦有身象外卦有人像艮爲徑路有行象爲門闕爲閽寺有庭象一陽上止有背象陽之不進則不獲而亦不見矣身𨿽動而背則止艮其背背豈隨身而動乎身且不獲而況人乎故行可以庭也庭可以人也蓋人自爲人於我無與非不見其人耶動靜不失其爲艮何咎之有哉

彖曰艮止也時止則止時行則行動靜不失其時其道光明

艮其止止其所也上下敵應不相與也是以不獲其身行其庭不見其人無咎也

卦名艮其義何也一陽極於二陰之上而不進矣止也然止不能無行猶靜之不能無動故不止無以爲靜若止而不行亦無以見動之能靜也止亦因乎其時耳非時止則止時行則行耶以是知震動之極而繼之以艮靜也人未有絕動以爲靜者茍動靜而不失其止而止行亦止之時焉則內無己私外無物蔽矣其道不亦如艮陽之輝光著明耶彖之所謂艮其止者可知矣凡人一身五官四體皆不可以言止皆非止之所也而惟背爲止非止其所耶止其所而卦體六爻上下𨿽應陰陽則相敵而不相與不相與則身自身行自行庭自庭人自人豈有物交物而引之之咎乎是以不獲其身行其庭不見其人無咎也

象曰兼山艮君子以思不出其位

至動莫如水至靜莫如山水流必洊山峙必兼洊所以相繼而不盈兼所以相持而不動玆艮上山也艮下亦山也非兼山之象乎是明明示人以至靜不動之爲艮也君子觀象而知所以法之矣心本靜而思則動天下無絕思之人心有矩而思有位天下無出位之理得位卽以得矩不出是以不動思不出其位其究也朋友講習

初六艮其趾無咎利永貞【之賁】

艮有身象身之最下則趾也之賁矣初而艮不可賁也初而賁猶可艮也非艮其趾乎不然以六居初則文勝質喪之咎安得無之然艮必有始而有終初正惇艮之始也可不利永貞乎亦小利有攸往之義也

象曰艮其趾未失正也

凡身之動必先乎趾動不正則無所不失其正矣何況以六居初而可以賁乎艮其趾不動矣人生而靜本來之正自若也未失正也

六二艮其腓不拯其隨我心不快【之蠱】

拯救也三爲成卦之主二之所隨也互坎爲心病爲加憂故有心不快之象變巽爲股股之下趾之上則腓也當艮而艮其腓矣三乃艮限列夤而厲薫心二豈能拯隨而心快乎利涉大川無與焉不言凶咎悔吝者二𨿽之蠱而蠱不在二也

象曰不拯其隨未退聴也

不拯其隨其隨不當退聴耶三則止乎上矣互坎爲耳痛豈肯退而聴二耶未退聴也彊制不動方將以學力自負如何肯退聴告子所以終不服孟子

九三艮其限列其夤厲薫心【之剝】

夫人之身能屈伸自如者其力在腰卦體以一陽居下卦之上而當其中間有限象焉注謂身上下之際卽腰胯也是矣但以夤爲膂膂脊骨也似於爻義未妥淮南子九州之外有八夤夤維也緣連也腰絡也列剖也分解也俗作裂腰胯旣不得屈伸卽如分解其腰絡而上下判隔矣於爻義似相屬也三爲限限豈可以艮乎哉過剛彊制艮其限安得不列夤而厲厲而至於薰心哉薰心者互坎爲心病艮一陽外達而气上行有薰心之象焉不利有攸往惟有剝而已矣正告子彊制勿求而反動其心者

象曰艮其限危薰心也

艮其限與心無涉也而何致薰心厲也者不安之甚而危也心者身之主危不至薰心乎

六四艮其身無咎【之旅】

旅去而不畱之義也限之上非身耶四當身而柔正一切去而不畱五官四體無不得其所止矣非艮其身乎旅貞吉故得與本彖同其占曰無咎

象曰艮其身止諸躳也

躳說文從身從呂呂象脊骨之形卽古膂字則躳是背膂也彖謂艮其背不獲其身而爻謂艮其身不亦相戾耶蓋艮其身者不徒於五官四體之身而止之也艮我身之前面悉如我身之背後動亦止靜亦止則寂然無我矣止諸躳也

六五艮其輔言有序悔亡【之漸】

漸取象於鴻以其有序也以陰居陽是其悔也互震爲善鳴身之上則輔矣輔者言之所由出也亦悔之所由生也然不可以遽止未嘗不可以漸止也非艮其輔乎言不有序乎悔不亡乎亦女歸吉無咎之義也

象曰艮其輔以中正也

言𨿽有序猶是言也何以謂之艮其輔哉輔不能無言也言不可無序也時然後言自無太過不及之悔矣非以其有中徳耶

上九惇艮吉【之謙】

爾雅丘阜再成爲惇土之積而髙者曰丘阜積之又積曰再成加厚之意也山上之山非加厚耶謙者有而不居之義也艮至上而猶謙君子有終非惇艮耶惇艮安得不吉

象曰惇艮之吉以厚終也

謙固君子有終也惇艮之吉豈特有終而已哉自初之永而至於上之終山上有山艮而又艮非加厚以爲止之終耶

漸【艮下巽上】

漸女歸吉利貞

艮而繼之以漸何也艮止也漸進也物未有終止而不進者也然而進不遽進必以漸而進如女之歸而後吉也爲卦艮男先於巽女男下於女女必六禮成而後歸二五陰陽皆得其正吉之道也不當如二五之正而利貞乎是未進不可以不漸漸進不可以不貞也

彖曰漸之進也女歸吉也

進得位往有功也進以正可以正邦也

其位剛得中也

止而巽動不窮也

卦名漸其義何也由漸而進也是以如女之歸而吉也然又何以利貞哉卦變渙來而九進居三旅來而九進居五非皆得位之正耶自未濟者兼之而又約象爲未濟當未濟而得位不可同心合力以往有功耶旣得位而又以正正已卽所以正人正位不可以正邦耶蓋得位者不徒以其位亦不徒位之剛故卦體三猶惟以正而五則剛得中也而且卦徳止於下而巽於上則未進而能漸漸進而能貞動豈有窮乎此其所以利貞也

附余

漸之進也注謂之字疑衍又曰或是漸字蓋重復字處古文從簡俗作連防者多經𨿽不宜或當日一時筆誤因連防似艸書之字傳寫又誤竟作楷書之字矣當是漸字無疑

象曰山上有木漸君子以居賢徳善俗

同一巽也在艮下則爲山下有風而蠱壞在艮上則爲山上有木而漸長蠱則不可以悠忽而振民必先於育徳漸則不可以急遽而賢徳乃所以善俗巽以行權萬物烏得不齊乎巽也玆巽木在上而艮山在下非山上有木之象乎是明明示人以木托於山不速自長之爲漸也君子觀象而知所以法之矣徳必漸積而後盛俗必漸厚而後化蓋徳之賢俗之善非一朝一夕而得居也居賢徳善俗其究也永終知敝

初六鴻漸於幹小子厲有言無咎【之家人】

漸之取象於鴻者以其至有時而行有序欲進而不遽進得漸之義也鴻且終身不重匹於女歸爲尢切再卽卦象而觀之在前者乘風而髙巽於後在後者黔喙之屬止而不敢前亦鴻之象也幹水涯也二三四五坎而初近之非干耶艮爲少男之家人而居初非小子耶又家人風自火出聲气相感也聲气相感其於人也非言耶陰居陽位則其咎也故得漸之義者莫如鴻鴻水鳥也未及於水必先及於水之涯非鴻漸於幹乎幹非鴻之所安也於家人之小子不亦厲乎厲且有謀鴻者矣不有言乎然而時爲之也遇爲之也女歸而利女貞焉何咎之有

象曰小子之厲義無咎也

小子而旣厲矣安得無咎新進孤臣履危蒙譏所不免者小子之厲亦所遭之不幸豈小子之咎哉揆之於義小子固宜有厲也厲因小子而有咎不當於義而無耶賈長沙所由千古惜之

六二鴻漸於磐飲食衎衎吉【之巽】

石之近水大而平穏者曰磐二何以有石象也石者山之骨當艮體之中而之巽柔變剛矣非石而何互坎水而應九五非磐石而何凡坎有飲食之象旣互坎而之巽又互兌兌爲說爲口舌飲食而說口舌非衎衎耶二柔順中正上應陽剛亦中正由幹而進鴻之漸也不於磐乎利有攸往之義也旣漸於磐飲食可以自如不亦衎衎乎女歸而見大人之義也吉之道也

象曰飲食衎衎不素飽也

二於卦變柔來也柔來而飲食衎衎不疑其爲素餐而徒飽耶以柔中正應剛中正得之以道處之自安不素飽也

九三鴻漸於陸夫徵不復婦孕不育凶利禦冦【之觀】以山而爲地則陸也鴻漸不於陸乎陸非鴻之所宜漸卦變自渙來九進居三徵夫也過剛不中知進而不知退非夫徵不復乎與長女之巽上應陽有餘而陰不足婦之剛躁者無子非婦孕不育乎女歸之吉無與焉不亦凶乎惟互坎爲盜有冦象又互離爲戈兵有禦冦象顒若之孚何所利禦冦而已矣深明過剛之不利於漸也

象曰夫徵不復離羣醜也婦孕不育失其道也利用禦冦順相保也

醜類也孤鴻不容入羣類亦不肯同羣類而復其故地夫徵之不復無異孤鴻之離羣醜也乾道成男坤道成女陰陽交而育婦孕陽和而育婦孕之不育非失其成男成女之道耶天下凡事皆不當過剛惟禦冦不妨於過剛利用之以禦冦非順此而可以相保耶

六四鴻漸於木或得其桷無咎【之遁】

巽爲木四巽主而之遁鴻不漸於木乎然鴻趾連而不爪不能握木非平柯不能安凡木平柯又難得四乃乘艮之一陽有桷象焉遁亨小利貞不期得而幸得之非或得其桷乎𨿽無當所漸而漸之吉豈有非所漸而漸之咎哉

象曰或得其桷順以巽也

或得其桷固四之柔正而順也而順則何以哉四巽主也巽本坤來其順也非卽以其巽耶

九五鴻漸於陵婦三嵗不孕終莫之勝吉【之艮】

漸而艮焉兼山疊起非鴻漸於陵乎艮止也五與二應剛中正應柔中正五夫而二婦也乃二旣艮體而止於內五又之艮而止於外兩相止而隔三爻徒應而不得合非婦三嵗不孕乎不獲其身不見其人之義也究正應也𨿽隔三四誰得而終止之終莫之勝吉女歸吉之義也

象曰終莫之勝吉得所願也

至三嵗而不孕幾失所願矣夫孰知本是正應不過有待而後合及終莫之勝而吉也不亦得所願乎

上九鴻漸於陸其羽可用爲儀吉【之蹇】

變巽而爲坎不風而云矣鴻漸於山水之間上而至於云也非陸乎利西南之義也淩霄之翮不近塵緣堪爲重望其羽可用爲儀吉利見大人之義也

象曰其羽可用爲儀吉不可亂也

雲路之間而有鴻焉已不得見其羽之何如也尙可用以爲儀哉而不知鴻進以漸而不失其時亦翔以羣而不失其序雲路𨿽髙而志終不亂是不可亂也何羽之不可用爲儀而吉也

歸妹【兌下震上】

歸妹徵凶無攸利

漸而繼之以歸妹何也歸妹爲漸之綜卦也所謂反易之卦二十八此又其一也漸進而不可無所歸也然兌以少女而從震之長男歸而妹也其不正也亦甚矣可以說而徵乎可以動而徵乎徵則未有不凶者也其於男也利乎其於女也利乎一無所利而已矣

彖曰歸妹天地之大義也天地不交而萬物不興歸妹人之終始也

說以動所歸妹也

徵凶位不當也無攸利柔乘剛也

卦名歸妹其義何也孤陰不生孤陽不長乾坤交而有六子六子交而萬物生生無窮焉歸妹者非天地之大義耶若天地不交則萬物何由而興乎故歸妹之於人也女道以終而母道伊始也然以卦徳言之則不正之甚也以少女而從長男因兌之說以至於震之動所歸是其妹也安得不徵凶乎而又何所利乎可卽卦體而明其然矣二四以陽居陰有男以不正而從女之象三五以陰居陽有女以不正而從男之象位不當也故徵凶上卦以六五乘九四下卦以六三乘九二有夫屈於婦婦制其夫之象柔乘剛也故無攸利婚姻之不得其正豈非皆說動之所由致乎

象曰澤上有雷歸妹君子以永終知敝

隨與歸妹陰陽之雜也隨男而歸妹女男可息而女則敝也何言乎其雜也澤水也而屬金雷火也而屬木水在內而木從之疑於火木在外而水從之疑於金內外疑情冦媾疑形合之不正終之必敝玆兌在下而震在上非澤上有雷之象乎是明明示人以相合不正之爲歸妹也君子觀象而知所以法之矣有始有終終固不可以不永有完有敝敝尢不可以不知永終知敝其究也居賢徳善俗

初九歸妹以娣跛能履徵吉【之解】

以用也娣之爲言第也言次第禦於君也當歸妹之際而用之在下兌爲妾非以娣乎應震主爲足而不相與非跛乎然以剛正之徳而屈於下無所往而又有攸往非跛能履乎旣有攸往可以徵也復吉夙吉不徵凶而徵吉矣

象曰歸妹以娣以恆也跛能履吉相承也

歸妹而以娣何以哉以其剛正而有常久之心不因說而動也以恆也故跛能履而得吉者雷雨有相助之功水澤有承順之徳相承也注謂承助其君則相字應讀去聲

九二眇能視利幽人之貞【之震】

歸妹而不言歸妹剛中者不說以動兩震不歸一妹也而曰眇能視何也應與皆不得其正以兌體而互離爲目兌兼金水與離火相克克則雜而不純非眇乎然應與𨿽不正而皆中也虩虩啞啞不喪匕鬯非眇能視乎有道無緣因時守正可也之震則互艮爲山約坎爲水處山水之間而不能逺及者非幽人乎利幽人之貞而已矣

象曰利幽人之貞未變常也

說動者變常者也一變其常不貞矣𨿽幽人何利乎故勉二以幽人之貞者正予二以未變常也

附余

履之六三亦曰眇能視跛能履聖人取象何以詞同而意異蓋履之六三爲兌說之主喜事者也本無見事之明而眇本無任事之才而跛而自謂能視能履也歸妹之初與二一以陽剛得正一以陽剛得中本有見事之明任事之才柰何一則居中無應猶跛也一則有應不正猶眇也𨿽跛𨿽眇人見其猶能視猶能履也亦聖人重陽剛而抑陰柔之意也

六三歸妹以須反歸以娣【之大壯】

三兌主也妹也歸則宜有娣之者而何致於爲娣賤其以須之心也蓋女壯且勿取而況大壯耶不中不正而大壯說矣雷動於天雨可待而至也不有所以須乎由須之心而推其須之行妾也必不可以爲君而爲娣以主而爲娣非反歸耶猶幸其利貞也而不至於凶

象曰歸妹以須未當也

妹也而可須乎妹而須當乎不當乎以須者似未嘗不以爲當於歸妹而論之則斷斷乎其未當也

九四歸妹愆期遲歸有時【之臨】

不行之謂臨備四徳而不行非歸妹愆期乎愆期者何遲歸有時也變震而爲坤得地之純乎順者也旣不致於徵凶猶自愼夫八月

象曰愆期之志有待而行也

妹之歸也豈好爲愆期哉愆期蓋有志也志必待六禮之成以爲四徳之配故不行之謂臨非不行也有待而行也

六五帝乙歸妹其君之袂不如其娣之袂良月幾望吉【之兌】

月生明於震上於兌望於乾虧於巽下於艮晦於坤玆震變而爲兌上之月也是幾望也兌本乾體乾爲衣兌爲口衣之口則袂也變又之兌是兌上兌下兩袂也震之次陰有君象兌之爲妾則娣也當五位而柔中之兌內外上下咸相喜說何異帝乙歸妹乎亨之義也兌正秋也尙實徳而謝虛名非其君之袂不如其娣之袂良乎利貞之義也又互坎爲月月自震而至於兌非月幾望乎柔中之徳之盛如此吉可知也

象曰帝乙歸妹不如娣之袂良也其位在中以貴行也何貴乎借帝乙之歸妹反不如娣袂之良以美五哉五之位不在柔而在中也以此爲貴無有貴於此者矣故不尙飾而行也

附余

泰卦因帝乙於歸妹之時占得五爻以之受福正詞也此爻因帝乙歸妹以明此卦之大義貴徳不貴飾也借詞也

上六女承筐無實士刲羊無血無攸利【之睽】

兌女也震象筐震士也兌爲羊無實者上震變爲離火有形而無質也無血者三兌變爲乾天純陽而無陰也二不言歸妹上亦不言歸妹何也睽矣曰女曰士未成其夫婦也何必更言歸妹哉旣不成其爲夫婦女𨿽承筐豈有實乎士卽刲羊豈有血乎莫非乖異而已矣何利之有蓋歸妹天地之大義也故小事吉無與焉

象曰上六無實承虛筐也

陽實而陰虛旣上且六則無實矣非虛筐耶虛筐可以不承而女乃承之則亦虛筐而已矣

附余

合觀象傳以恆未變常未當有待而行在中以貴皆爲說動者下砭承虛筐可笑尢甚

丰【離下震上】

丰亨王假之勿憂宜日中

歸妹而繼之以丰何也丰盛而大也得其所歸有不盛大者乎盛大有不亨者乎然而歸也者往也爲天下所歸往非王乎盛極必衰丰中多故理勢然也王假之不又有憂道乎而不知徒憂無益也卦象離爲日震東方東方之日勢必至於中天若已至中天則無可如何矣猶未至於中天不尙宜於日之中乎勿憂宜日中所以保丰而不失其亨也

彖曰丰大也明以動故丰

王假之尙大也勿憂宜日中宜照天下也

日中則昃月盈則食天地盈虛與時消息而況於人乎況於鬼神乎

卦名丰其義何也卽丰而言之丰則無所不丰矣不亦大乎內有離徳之明而外以震徳之動明動相資所由公私無蔽上下維新而致丰也其亨也何待言哉惟恐王假之卽以自尙其大耳而不知尙大之心乃所以致憂之端也勿憂宜日中可不趂此日之未中而宜中者普照天下以保丰耶若日中則未有不昃者矣猶之月盈而有食也蓋天地之理有盈必有虛𨿽天地不能以自主亦隨乎其時耳時消而消時息而息然不消則亦不息矣能不與時消息耶是天地且不可過中而況人與鬼神自是有進退存亡屈伸往來也

象曰雷電皆至丰君子以折獄致刑

自先王於祥刑之始觀噬嗑用獄之象而知至明莫如電以之明罰至威莫如雷以之勅法罰旣明而法已勅本不欲天下犯之也犯之則獄興而刑不免其何以折獄而致刑哉先王先明而後威君子威照並行矣玆震上雷也離下電也非雷電皆至之象乎是明明示人以威照並行之爲丰也君子觀象而知所以法之矣刑之未定則獄不可以不折獄之已成則刑不可以不致折獄致刑其究也亨於帝立廟

初九遇其配主𨿽旬無咎往有尙【小過】

宜日中不可過也而小過之故不言丰可也然旣剛且正必有相資以保之而不致於過者初明四動均陽也不旬乎四爲震主而本與初應是配主也遇其配主𨿽旬何咎乎往有尙勿憂宜下之義也

象曰𨿽旬無咎過旬災也

配主過旬矣何必曰𨿽旬無咎哉正恐其之小過而過之也若過旬未有不災者也安得無咎耶雷火焚山天之災也故有災象

六二丰其蔀日中見斗往得疑疾有孚若吉【之大壯】蔀周匝障蔽之謂之大壯雷在天上則四布陰雲故有蔀象乾兌離震爲日月星辰是震辰也離星也星麗於辰而光明成文者非斗而何丰不可過而況大壯乎以火而爲天二與五應是以至明而遇柔暗尙大之主也尙大則丰柔暗則蔀非丰其蔀乎宜日中而蔀焉日中且見斗矣何往乎往則勿憂者不轉而疑我疾我乎然而破疑者莫如信惟此虛中之誠足啟感動之心非有孚若乎吉之道也利貞之義也

象曰有孚若信以志也

有孚何以卽若哉信者疑之對也彼以疑我以信未有不足以感其志者也安得不吉

九三丰其沛日中見沫折其右肱無咎【之震】

注謂沛作斾幡幔也幡幟也幔幕也震本坤體坤爲布爲帛爲柄震爲黃爲龍蛇以有柄之布帛黃其色而龍蛇其形非幡幔耶之震則上幡下幔也沫謂小星詩曰小星在東震東方也三互巽爲股在內卦之上則肱也猶艮爲手咸初在內卦之下則拇矣之彖匕鬯者尙右故曰右肱又互兌爲毀折故曰折其右肱丰不可壯而況如雷之震乎以火而爲雷是以明極而遇上六動極之主也動而昏蔽者幡幔也非丰其沛乎宜日中而沛甚於蔀日中且見沫矣虩虩啞啞無與焉震驚而喪匕鬯者也喪匕鬯非折其右肱乎然以陽居陽而得正遇爲之也豈其咎哉

象曰丰其沛不可大事也折其右肱終不可用也旣丰其沛矣祗可以見小星尙可以爲大事耶亦旣折其右肱矣𨿽人之不能用我我豈尙可爲人用耶

九四丰其蔀日中見斗遇其夷主吉【之明夷】

丰以明動而得亨明可夷乎明入地中亦蔀象不亦見斗乎故與之大壯者同其象二應五而四近五也然而下有同徳者在焉初方以四爲配主四不以初爲夷主乎夷主者初最下夷明最先亦最甚而爲被夷之主也遇其夷主明動猶可以相資吉之道也亦利艱貞之義也

象曰丰其蔀位不當也日中見斗幽不明也遇其夷主吉行也

四之象𨿽與二同然詞同而意不同也彼丰蔀此亦丰蔀二得位而應五四不得位而近五位不當也彼見斗此亦見斗二離麗於天上之辰而不至於幽四離晦於地下之火而不止於不明幽不明也故惟有夷主之可遇也𨿽艱貞而勿憂吉行也

六五來章有慶譽吉【之革】

初不言丰而五亦不言丰何也丰而革矣故亦不言丰備四徳而離主應之五質柔暗可不虛中下賢來就文明之章美以善革而保丰耶若能來章互兌而又變兌上下皆澤誰不慶幸彼此皆說誰不稱譽不有慶譽而吉乎勿憂宜日中之義也

附余

凡卦自外而內曰來自內而外曰往五與二應注謂來致似二爲五所致而來也於卦例不合當是來就則合矣

象曰六五之吉有慶也

名者實之著也福者徳之澤也以六五而得吉豈徒譽也哉其實有徳澤之可慶也是以吉也

上六丰其屋蔀其家闚其戶闃其無人三歲不覿凶【之離】坎爲棟則離有屋象因屋以爲家家必有戶因戶而爲闚無人是中虛也故寂然而闃三嵗則應三也乃見沫而不覿丰極矣而又以雷爲火動極而明極惟知有已不知有人適所以自蔽也不亦丰其屋以蔀其家乎之離中虛也應三亦離也非闚其戶闃其無人三歲不覿乎凶莫甚焉此則但勿憂而不宜日中者也畜牝牛無與矣尙大者戒之哉

附余

世上極乖巧的人做出極癡呆的事來秦始隋流爲千古笑話

象曰丰其屋天際翔也闚其戶閴其無人自藏也離爲雉雉飛不逺亦不髙豈能天際翔乎觀丰屋之所爲而推其尙大之心則似乎天際翔也是以闚戶無人豈眞無人哉非人藏而不見我我自藏而不見有人耳宜乎其三嵗不覿也

旅【艮下離上】

旅小亨旅貞吉

丰而繼之以旅何也旅爲丰之綜卦也所謂反易之卦二十八此又其一也丰大也旅去其所止而不處也窮大者未有不失其居而去者也再觀丰旅約象皆大過丰尙大而棟撓故失居旅善柔而利往不小亨乎小亨者不宜剛而宜柔也柔不可以不貞而況處旅乎能守其所以處旅之貞則不失其小亨之道而吉矣

彖曰旅小亨柔得中乎外而順乎剛正而麗乎明是以小亨旅貞吉也

旅之時義大矣哉

旅何以近於小亨也以卦體卦徳言之也體維何以六五之柔得中於外卦者卽旅之處乎外也承乘乎上下之剛而皆順焉卽行之不敢逆乎剛也徳維何如艮山之能止如離火之能明而必相麗焉是止與明亦不敢恃乎已而違乎人也甚矣處旅之難也是以小亨而旅之所以貞而吉也則當旅之時而思旅之義有不可以常居而槪之者其時其義亦甚大矣哉

象曰山上有火旅君子以明愼用刑而不畱獄

同是山也同是火也君子觀賁之象但明庶政而無敢折獄以爲火在山下明不及逺也若火在山上則無分晝夜見山者未有不見火者也而況見火卽見山耶玆艮下山也離上火也其山上有火之象乎是明明示人以髙明逺及之爲旅也君子觀象而知所以法之矣刑獄闗乎民命固不可以不明尢不可以不愼必使刑如山之不移而亦獄如火之不滯明愼用刑而不畱獄其究也制數度議徳行

初六旅斯其所取災【之離】

以山而爲火之離山上山下皆火也而山焚矣非天之災耶艮本是坤體坤爲吝嗇變火爲離而過於明過於明而又吝嗇安得不瑣瑣離麗也旅人之所宜也且兩彖皆吉而曰瑣瑣取災何也旅固不可以不明但不可過於用明也麗人而過於用明勢必瑣瑣瑣瑣誰能容之非斯其所取災耶不瑣瑣何災乎此與兩彖俱反者也

象曰旅瑣瑣志窮災也

旅𨿽不宜於瑣瑣然瑣瑣亦何致於取災瑣瑣者其言語行事無不專一於其心其志然也卽時遇或未必窮之而用心太過天道惡盈志窮有不降之災者乎

六二旅卽次懷其資得童僕貞【之鼎】

卽就也次舎也就正而止於此也艮象也又艮爲少男而初居最下則二之童僕也以柔順中正之徳而處旅互巽而又變巽巽順而處於艮止之下非卽次而安乎巽近利市三倍非懷資而裕乎巽爲工初以少男之體居下而麗於我非得童僕之貞信無欺而有賴乎三者皆旅之貞而吉者也故不必言鼎元亨而元亨之義亦在其中矣

象曰得童僕貞終無尢也

甚矣旅之不可不得童僕之貞也若童僕不貞恐卽次懷資猶未可以自保得童僕貞𨿽無次可卽無資可懷尙可相依於途艱而況卽次懷資耶終無尢也

九三旅焚其次喪其童僕貞厲【之晉】

旅非康侯事也錫馬晝接無與焉以過剛之人旅自山而地矣地上有火不焚其次乎過剛而又不中初不與之相依不喪其童僕乎而且晉也者進也知進而不知退𨿽剛正而貞也不亦厲乎處旅者當以二爲則而以三爲誡也

象曰旅焚其次亦以傷矣以旅與下其義喪也

旅之所借以安者次也而可焚乎焚矣不亦傷乎而況喪其童僕耶當旅之時而過剛不中以與下揆之於義豈童僕之罪哉其義喪也

九四旅於處得其資斧我心不快【之艮】

四互巽亦互兌兌金與巽木相屬有斧象焉以火而爲山火生土土生金是資也而取金於山必用斧故曰得資斧又巽爲股兌爲口爲說股上口下則心也心宜說而不快者何也之艮矣不獲其身不見其人何說之有故曰心不快艮止也旅而艮時止則止非旅於處乎陽居陰位陽主義陰主利以火而爲山非得其資斧乎然不獲其身不見其人矣我心豈能快乎蓋旅不貴止而貴行也行則進可以逹道而退亦可以歸隱若僑居久寄𨿽得資斧終是旅人故我心不快

象曰旅於處未得位也得其資斧心未快也

夫旅也而可以處耶以陽居陰上近矢亡之五下應瑣瑣之初未得位也未得位資斧何爲乎徒得資斧我心是以未快也

六五射雉一矢亡終以譽命【之遁】

名於世謂之譽受爵於朝謂之命以離互兌文其口以說人者譽也以火爲天君之光被於人者命也終者遁而後亨之義也五獨不言旅何也遁則不成其爲旅矣而況五不可旅耶離主也離爲雉約象爲大過前兌金而後巽木巽爲工爲直兌爲附決有矢象變離爲乾乾數一有一矢之象矢不射雉乎然而遁矣巽又爲不果兌又爲毀折非射雉一矢亡乎𨿽然遁有亨道也以離主之文明說在人口光被天恩不終以譽命乎旅之失利而得名者也以觀四之得利而不成名者正相反

象曰終以譽命上逮也

逮及也終以譽命者因譽而得命也蓋未有不譽聞之於上而能命逮於下者也上逮也

上九鳥焚其巢旅人先笑後號咷喪牛於易凶【之小過】小過有鳥象焉離於木也爲科上槁變震震上虛下實有巢象焉不宜上而離體居上火炎上非鳥焚其巢乎又離於五聲爲笑震於五聲爲呼震本自乾來乾於五聲爲哭呼而哭則號咷也飛鳥遺音於旅人非先笑後號咷耶蓋以火爲雷火炎烈而雷亢激極離體乾陽之用矣失離主坤陰之本矣一變而喪得中之牝牛非喪牛於易乎驕而不順處旅如是是以凶也

象曰以旅在上其義焚也喪牛於易終莫之聞也以旅與下而其義喪以旅在上者其義不當焚耶故誡之以喪牛於易冀其聞而不失其順也乃變震𨿽如雷之鳴焉而離火其究也爲坎坎心病而耳痛終莫之聞也安得不凶

附余

旅最下則以瑣瑣取災最上則焚巢致凶蓋髙亢與卑鄙皆非處世之道也而況處旅乎

易原就正卷八﹤經部﹐易類﹐易原就正﹥

欽定四庫全書

易原就正卷九

邢臺包儀撰

周易下經

巽【巽下巽上】

巽小亨利有攸往利見大人

旅而繼之以巽何也巽入也伏也卑而順也旅可以不卑伏而順入乎然巽一索而得女陰爲主凡事不可以圖大而小則亨也再觀卦體復有以陰從陽之義若欲圖大而利有攸往必須利見陽剛中正之大人而後可

彖曰重巽以申命

剛巽乎中正而志行柔皆順乎剛是以小亨利有攸往利見大人

卦名巽之義何以巽下巽上重之而猶是巽也巽風善入順以及下而下不敢違有申命之象焉重巽乃所以申命也然小亨而利往利見者何也以九五之剛而巽乎旣中且正之徳非大人耶二與爲應位𨿽異而徳則同何志之不可行哉而又初與四皆巽主以一陰伏於二陽之下柔皆順乎剛陰能從陽也是以小亨而又不特小亨已也誰謂利有攸往不當利見大人哉志行巽風之象也

象曰隨風巽君子以申命行事

水之與風皆漸而善入也水之潤物也深故坎以之習教風之撓物也疾故巽以之申命書曰爾惟風下民惟艸通於民志者可以知巽之道矣玆上巽而下亦巽非隨風之象乎是明明示人以相繼善入之爲巽也君子觀象而知所以法之矣大君之於小民不可有事而無命亦必先申而後行申命行事其究也恐懼修省

初六進退利武人之貞【之小畜】

進從於陽也退安於下也陰爲主而性多疑居陽位而疑益甚非進退不能以自定乎密雲不雨之義也以風而爲天干剛善斷可法也利武人之貞則利往而利見矣

象曰進退志疑也利武人之貞志治也

兩可不決之謂疑一定不亂之謂治凡人志無兩可則不疑志有一定則自治初乃不果於從陽安得不進退而志疑若能果決於從陽便是利武人之貞而志治矣

九二巽在牀下用史巫紛若吉無咎【之漸】

古禮尊者坐於牀上卑者拜於牀下史職卜筮巫職袚禳紛若煩悉其辭之謂也二巽而變艮艮體有牀象焉當艮剛之下則牀下也之漸漸進也巽之卑者漸至於牀下而止矣非巽在牀下耶二與五應而不正似乎過巽而有咎然互兌矣兌爲口舌以口舌通誠悃而說神者史巫也史而又巫不紛若耶用史巫紛若通其誠悃而志行矣女歸利見之義也吉又何咎乎

象曰紛若之吉得中也

紛若者不似乎非謟則媚耶而何以吉也以陽居陰陽𨿽失正而陰則得中得中則當巽而巽處乎時位之不得不然是以吉也

九三頻巽吝【之渙】

過剛不中豈能巽者耶乃居巽體而又近巽主是勉爲此巽而又彊作彼巽者也非頻巽耶剛暴原不可假柔遜而況之渙渙散也以渙散之心而爲巽入之行巧言令色如見其肺肝然豈不可羞是以吝也兩彖無與焉

象曰頻巽之吝志窮也

頻巽者初未嘗卽見其可吝也天下眞者不可假假者不可眞而況巽發於志耶觀人於其所忽志窮則故態復露矣吝乎不吝乎

六四悔亡田獲三品【之姤】

承乘皆剛而無應女壯矣非其悔乎居陰得正而勿用取女悔不亡乎姤遇也利往利見何遇乎互離爲戈兵互兌爲剛鹵之地巽主則風行用戈兵而風行於剛鹵之地者田象也巽雞兌羊而離雉非田獲三品乎小亨之義也

象曰田獲三品有功也

夫田而有獲則已無悔而況獲三品耶是不特悔亡而且有功矣

九五貞吉悔亡無不利無初有終先庚三日後庚三日吉【之蠱】

蠱壊也巽而蠱非其悔乎陽剛而中正非其貞乎貞則吉而悔乃亡矣利往利見而又利涉夫何不利之有非無初有終乎所以然者巽木也木壞者治之必以金猶屋壞者幹之必以木也蠱取材於木而言震之甲之蠱者不取材於金而言兌之庚乎然取材於金而不可無土以生之故先庚而三日得坤之丁後庚而三日得艮之癸丁所以丁寧癸所以揆度坤艮皆土而戊巳寄焉兌徳其盛矣乎而且十干以戊巳爲中過中則變故謂之庚庚更也金義也有所變更而悉裁之於義是以吉也元亨之義也

附余

庚金屬義甲木屬仁幹蠱之孝子便是仁人巽順之忠臣豈非義士

象曰九五之吉位正中也

巽以陰爲主者也九五以陽剛居巽體其吉也不幾幾乎難哉蓋不正則不貞必致有悔無利而不得其終矣不中則亦不能巽以行權當事變而先庚三日後庚三日矣安得吉哉幸九五之得位也尢幸其得位而旣正且中也

上九巽在牀下防其資斧貞凶【之井】

上猶是陽剛也乃巽而卑下如井不過於巽乎與三應三爲二之牀則亦巽在牀下矣然應三而三不與也巽𨿽倍利剛居木上有資斧之象焉而變坎爲盜不防其資斧乎羸瓶之義也巽極而失其陽剛之徳是以𨿽貞亦凶耳

象曰巽在牀下上窮也防其資斧正乎凶也

二之巽牀下爲變艮之漸止於三而不得遽進也上何以亦在牀下哉之井井不窮於下而窮於上而況前無進步不得不退而牀下矣上窮也故羸瓶示戒而乃致資斧之防未有不凶者也

兌【兌下兌上】

兌亨利貞

巽而繼之以兌何也兌爲巽之綜卦也所謂反易之卦二十八此又其一也兌爲澤說萬物者莫說乎澤是未有巽於人而人不說者也亦未有兌上兌下彼此皆說而不亨者也然而說不可以不正說之不正非於我爲邪辟則於人爲謟媚而失其可亨之道矣故戒之以利貞

彖曰兌說也

剛中而柔外說以利貞是以順乎天而應乎人說以先民民忘其勞說以犯難民忘其死說之大民勸矣哉卦名兌其義何也兌爲澤澤之所及未有不說者也而況又爲口口舌所以取說乎槪而言之則說也可以觀卦體而知亨利貞之義矣二五剛中而三上柔外柔於外則說剛得中則貞剛中而柔外非說以利貞乎是以順乎天而應乎人天人皆說則亦無不亨矣以此而民可先也民自忘勞以此而難可犯也民自忘死說而至於忘勞忘死何其大也勞與死豈勸民而爲之哉不勸民而民自不覺勸矣哉

象曰麗澤兌君子以朋友講習

治天下之道莫不盡於乾坤而乾坤之道盡乎學而已矣故幹之不息而三男從之震以修省坎以徳教艮以止思坤之厚載而三女從之巽以申命離以繼照兌以講習此八者皆學也世未有不學而可以治天下者也體是八者以求治道而後五十六事可逓起也然他不槪論艮之止思心學也兌之講習理學也麗澤羣居退而獨思心之外無理理之外豈有心哉玆上兌而下亦兌其麗澤之象乎是明明示人以兩澤相麗之爲兌也君子觀象而知所以法之矣兌之有益而無害者莫如學不講而不明亦不習而不熟麗澤之功非朋友不足以相資朋友相習其究也思不出其位

初九和兌吉【之困】

剛正而當兌初無所系應以處困之心處兌未有不和者也藹然自適非和兌耶安得不吉亦貞大人吉之義也

象曰和兌之吉行未疑也

和兌固當予之以吉而何以吉哉決兌澤之下而爲坎水之流行矣剛正以爲說夫誰得而困其行故困𨿽有言且不信兌則行亦未之疑也

九二孚兌吉悔亡【之隨】

居陰失正兌之隨說而從人矣非其悔耶然剛中則孚備四徳以爲說非孚兌耶其吉也更何悔之不亡乎亦無咎之義也

象曰孚兌之吉信志也

和兌者以剛正而行未疑矣孚兌者以剛中而同其吉何也正見於事故論行中以心言則論志蓋剛中則所說不妄𨿽隨人以爲兌而心惟專一則志無疑端我先有以自信天下豈復疑我哉不但行未疑而且信志也

六三來兌凶【之夬】

兌主也柔外而不中不正上無應與不來就同體之二陽以爲兌乎是來兌也夬利往而可以來乎二陽𨿽同體一得其正一得其中豈肯爲三所兌勢必於王庭矣孚號而戎我矣凶可知也兌之不貞者也

象曰來兌之凶位不當也

夫來兌何凶之有哉以其位也兌主而不中不正以一陰處於四陽之間上無所應不得不來來而之夬以致凶位不當也

九四商兌未寧介疾有喜【之節】

四近五之中正而又比三之柔邪其兌也幾不能以自決而且之節有制議之道焉非商兌乎苦節不可貞又豈能寧乎是說而得憂者也若於不當兌者而介然以疾之則無憂而有喜矣利貞之義也

象曰九四之喜有慶也

九四之喜喜與五兌也五爲中正之君天下咸被其澤而無不說者豈特一人之私喜乎吾知未寧則有憂有喜則有慶也

九五孚於剝有厲【之歸妹】

五陽剛中正能孚而不當厲者也乃不孚於兌而孚於剝厲因非所孚而有也故可不言兌也然何以孚於剝哉近引兌而之歸妹說而動也引我者未有不剝我者也剝我而猶說而動焉非孚於剝乎徵凶無攸利不有厲乎

象曰孚於剝位正當也

孚剝者豈知其孚於剝耶自恃以爲我當尊位誰敢剝我我亦斷不致爲人所剝而不知實受其剝矣位正當也

上六引兌【之履】

致人就已謂之引小人善用其狐媚人自不覺爲之所引上兌主成說之主也履虎尾不咥人亨非善於引誘以爲兌乎引則不貞矣何以不言凶咎悔吝乎揭小人之用心爲君子之深誡云耳

象曰上六引兌未光也

上而六也其引人以爲兌用心在韜晦隠防之際人自不覺爲之所引不可以彰明顕著之迹求之也澤不可以爲天天豈光也哉未光也

渙【坎下巽上】

渙亨王假有廟利渉大川利貞

兌而繼之以渙何也兌說而渙散未有說而不散者也爲卦風行水上水但聚而不散風則足以散之散則離離亦未有不合者渙其必有亨之道乎然則旣渙矣𨿽有亨道而人心離散王者何術以處此哉中爻互艮爲閽寺有廟象互震爲長子有主祭之象巽木乘乎坎水則舟楫以涉川之象也於是而假廟以盡孝固爲收拾人心之大本涉川以建業尢是聫屬人心之至要利貞者順時恊禮不徒滛祀以幸福伐暴取殘亦非行險以要功

彖曰渙亨剛來而不窮柔得位乎外而上同

王假有廟王乃在中也

利涉大川乘木有功也

卦名渙而卽系之以亨者何也以卦變言之也本自漸來九來居二而得中是以艮山有限之剛來而爲坎水淵流之不窮也六往居三得九之位而上同於四是以坎水不盈之柔當艮山靜止之地而上同於巽風之善入也是以亨也故七世之廟可以觀徳愛敬起焉禮樂興焉精誠聚於廟中仁孝通於天下王假有廟非王乃在中耶而且人世之用木當其七自聖人制器尙象如臼杵如門柝如弧矢牛之引重馬之致逺生之所以居死之所以皆木之功也而舟楫則所以濟不通利涉大川非乘木有功耶然而在中有功非利貞者不足以語此也

象曰風行水上渙先王以享於帝立廟

甚矣坎之不可無巽也無巽則無以制其性而用之矣蓋水之性惟下而木以上之是故謂之井水之性惟聚而風以散之是故謂之渙然風之渙水也有文象焉文不可不由於質敬天報本之思質盡而文生焉聖人用易之大也玆巽上風也坎下水也其風行水上之象乎是明明示人以源合流分之爲渙也先王觀象而知所以法之矣何莫非天帝不可以不亨誰能無本廟不可以不立亨於帝立廟其究也折獄致刑

初六用拯馬壯吉【之中孚】

當渙而初何以不言渙風之散水也必不能散極底之水不渙安用豚魚然則兩涉川而曰用拯馬壯吉何也承剛來不窮之二坎馬之壯者也用而拯之故不必有利貞之戒可以濟渙而無不吉也亦中孚之義也

象曰初六之吉順也

渙之初而六也陰柔非濟渙之才而何以吉哉用拯馬壯者惟馬壯之是拯是用順乎剛來不窮之二而不敢違也

九二渙奔其機悔亡【之觀】

奔者來之速也機車中憑木俯據之以爲安者坎於輿爲多於木爲堅多心故有機象二則卦變所謂剛來而不窮者也剛來非奔乎不窮非奔其機乎以九居二假廟而不薦非其悔乎𨿽失正而得中顒若以涉川悔不亡乎善於觀渙者也

象曰悔奔其機得願也

渙而奔非其願也奔其機則得願矣

六三渙其躬無悔【之巽】

互艮有身象故曰躬三則卦變所謂柔得位乎外而上同者也當坎水之面而又之巽隨風巽風吹水面身受離披非渙其躬乎然風能散水散於此者必聚於彼於水終無傷是得位𨿽不中而上同則巽主善入可離亦可合何悔之有利往利見之義也致身以濟渙者也

象曰渙其躬志在外也

三軍可奪帥匹夫不可奪志志在躬則不足論矣蓋三以柔得位乎外而上同外卦之四居陰得正而渙羣三則陰居陽位而不得不渙躬同心共濟所以無悔豈非其志在外耶

六四渙其羣元吉渙有丘匪夷所思【之訟】

四巽主也巽爲髙互艮爲山處於山之下而髙者則丘也又巽善入有思象下互震而止互艮思動而卽止自非常人之所能及訟也者羣聚而各爭其私也四居陰得正假廟而中一無所私應坎體下流之初而不相與非渙其羣乎不終凶則元吉矣然則利涉而又不利涉何也臨淵者不測憑髙者可據上承陽剛中正之九五大人固利見也非渙而有丘乎是川之利涉不利涉無定識者鮮不惑矣玆渙羣而復有丘是巽權在我濟渙咸宜豈常人思慮之所能及哉

象曰渙其羣元吉光大也

以風而爲天光莫光於天大莫大於天天與水違行豈有所私乎渙其羣而得元吉一無所私何其光明正大也哉

九五渙汗其大號渙王居無咎【之蒙】

以風爲山山有身象身內有風必汗方散故有汗象巽申命有號令之象出令如山則大號也故汗必徧一身號必徧天下又互艮而變艮艮止也有居象止而又止則居止之寧也蒙而渙汗其大號何也山下之泉出而不反猶人身之汗周浹而不復收巽有號令之象以風而爲山非大號乎亦童防初筮告之義也是當渙而得乎渙之時義以濟渙假廟則在中涉川則有功王不安居無咎乎

象曰王居無咎正位也

當渙之時王亦難乎其爲居矣而況無咎耶陽剛中正而能正乎君之位也不正位假廟安得在中涉川安得有功渙之所以利貞也

上九渙其血去逖出無咎【之坎】

當渙之極傷害至而憂懼生焉幸上以剛居柔位剛柔相濟風散水而爲渙玆則風將盡而水洊至矣坎爲血卦爲加憂非渙其血去逖而出渙者乎然坎之渙而得凶渙之坎而無咎何也𨿽曰陰陽之殊而亦坎不利於涉大川渙則心亨行有尙也

附余

五上二爻經文句讀朱注互異無可校正小象本文足據似當遵從無疑也

象曰渙其血逺害也

坎爲血卦上𨿽與三應其去坎爲最逺髙風不及下水渙血非所以逺害耶逺害便可以去逖而出渙矣何咎之有

節【兌下坎上】

節亨苦節不可貞

渙而繼之以節何也節爲渙之綜卦也所謂反易之卦二十八此又其一也渙散也節止也物未有終於渙散而無所以節止之者也故以渙而綜節水之量於澤也風行於水而文生焉水量於澤而質定焉渙之必歸於節猶文之必歸於質也文歸於質節道其亨矣乎然而不可過也澤滿則溢水漏則困溢而無當於文困而無當於質苦節矣豈可以爲貞乎故戒之

彖曰節亨剛柔分而剛得中

苦節不可貞其道窮也

說以行險當位以節中正以通

天地節而四時成節以制度不傷財不害民

卦名節而卽系之以亨何也以卦體言之也剛者質也柔者文也一卦之間剛柔各半是剛柔分而文質惟均矣然文本於質文固不可以勝質質亦不可以勝文而卦之二五剛皆得中循天理而順人情自無太過不及之虞矣是以亨也若失中而苦節則節之道窮而不通矣故戒之以不可貞惟節而能通則不窮又可以卦徳卦體而進推之兌不說乎坎不險乎五以陽居陽不當位乎當位不中正乎說則可以行險而況旣當位而又中正未有節而不通者矣故能節而不至於苦天地之四時以成王者之制度以備而且有制有度則量入爲出而不傷財用一緩二而不害民節之道何所不通而可苦以自窮乎

象曰澤上有水節君子以制數度議徳行

天道之有數度人道之有徳行猶地道之有水澤也無水不可以爲澤無澤亦不可以蓄水而數度徳行可知矣玆兌下澤也坎上水也非澤上有水之象乎是明明示人以限而止之之爲節也君子觀象而知所以法之矣數有多寡度有短長不可以無制徳有吉凶行有善惡不可以弗議制數度議徳行其究也明愼用刑而不畱獄

初九不出戶庭無咎【之坎】

初與四爲正應四當兌口而互艮爲門闕有戶外之庭象焉節而之坎澤決下流而水洊至矣可以出戶庭乎𨿽不能節而不失其爲節也無咎之道也亦維心亨之義也

象曰不出戶庭知通塞也

坎爲通兌以塞坎水之下流而爲澤決兌而之坎是以坎水而通乎兌澤之塞也若不知而出戶庭安得無咎知已通其塞矣洊至之水戶庭其可出耶

九二不出門庭凶【之屯】

二五相應而不相與五互艮爲閽寺止之主也外者不得入內者不得出二互震動之主也陰偶當前而處艮下動而卽止有不出門內之庭象焉之屯勿用有攸往非不出門庭乎備四徳而利建侯乃知節而不知通無爲貴徳矣苦節不可貞屯而已矣凶之道也

象曰不出門庭凶失時極也

初不出戶庭而得無咎二何以不出門庭而遂至於凶哉初前遇陽陽奇爲戶當戶而阻於應四時水洊而宜習教不出可也二前遇陰陰偶爲門門旣辟而二又居中時云雷而當經綸乃不出而與五節無貴乎得中矣以與初較不但失時而且失時之極也

六三不節若則嗟若無咎【之需】

三兌之口也不說則嗟矣當節則節之可也何需乎需則與不節相若也陰柔不中正以澤而爲天侈心自奉制用不經宴樂之義也泰極則否至樂極則悲生自然之理也有不嗟若者乎此其咎非時也非遇也非位也材也無可得而謝之矣爻之獨取象而不取彖者也

象曰不節之嗟又誰咎也

不節而至於嗟致咎者則歸咎者也我不節而我自嗟又誰可以歸咎哉

六四安節亨【之兌】

四柔正而承九五當節而能節者也節而兌彼此相說則上下相安非安節乎故獨得両彖之亨而利貞不可貞俱無與焉

象曰安節之亨承上道也

四不過柔正而已何以能安節而得亨哉五蓋當位以節中正以通得乎爲上之道者也四承之而相安於節其亨也非承上之道耶

九五甘節吉往有尙【之臨】

變坤坤於五味爲甘陽剛中正備四徳而節以臨天下不傷財不害民天下莫不享其甘美之利非甘節乎時未至於八月吉之道也不往有尙乎坎水自流而兌澤自節也

象曰甘節之吉居位中也

節之道太過則苦不及則嗟非得中未必甘而吉矣則知甘節之吉者九居五位而適得乎其中也

上六苦節貞凶悔亡【之中孚】

離於五味爲苦中孚像離故亦有苦象焉豚魚無知之物也無知以爲節而且節之極非苦節乎涉川行險之事也苦節以行險𨿽曰利貞不貞凶乎是其悔也然而猶中孚也與其奢也寧儉悔不亡乎

象曰苦節貞凶其道窮也

彖苦節惟不可貞而已爻苦節何遂至於凶哉節之道不可窮也彖窮而又有可通之理爻窮而斷無可通之地矣

附余

初與二不言節何也卦之所以爲節者正以坎水之流而不盈節之於兌澤之二陽也初之坎而澤決矣二之屯而澤震矣皆非所以爲節之本意尙得謂節乎哉

中孚【兌下巽上】

中孚豚魚吉利涉大川利貞

節而繼之以中孚何也孚者信也中虛而能信人中實而能信於人亦惟能節而後能信也爲卦外陽而內陰陽明而陰暗外有覺而內無知剛彊在首尾之間而身腹柔弱不振豚魚之象也而且巽有魚象中孚卦气三月節豚魚之時也又巽木在兌澤之上外實內虛非舟象而何中孚可以感無知之豚魚而吉況有知乎中孚可以涉大川之險難而利況平易乎利貞之戒聖人恐有逆詐億不信而行險徼幸者

彖曰中孚柔在內而剛得中說而巽孚乃化邦也豚魚吉信及豚魚也利涉大川乘木舟虛也

中孚以利貞乃應乎天也

卦名中孚其義何也以卦體卦徳言之也體維何二陰比於兩卦之間而在三四之位柔在內而中虛也四陽處於上下之間而得二五之位剛得中而中實也徳維何以一人言內有兌之說外有巽之順以彼此言下兌說以應於上上巽入以順於下皆孚之象也如此之孚卽卦之外實而內虛有邦國之象不乃可以化邦耶則豚魚吉者信而及於無知之豚魚也利涉大川者乘巽木於兌澤之上而卦有舟虛之象也利貞者天之道惟信而正中孚以利貞則應乎天矣而況人耶

象曰澤上有風中孚君子以議獄緩死

風行水上水流則散澤上有風澤聚而風感則受矣感受之間情僞見焉疑信分焉而疑信之大莫大於生死生死之闗莫過於獄之出入倘用刑者心中有毫髮之疑致被刑者心中有毫髮之憾皆非中孚也玆兌下澤也巽上風也其澤上有風之象乎是明明示人以虛感實受之爲中孚也君子觀象而知所以法之矣獄必無疑死方無憾欲求獄中之平則獄不可以不議欲求死中之生則死不可以不緩議獄緩死其究也行過乎恭喪過乎哀用過乎儉

初九虞吉有它不燕【之渙】

渙可中孚中孚豈可渙乎而曰虞吉何也渙散也散則疑疑則虞度之心生焉凡人初念必信轉念或不信初應四𨿽變坎爲加憂而虞也猶幸其爲初也而況有假廟之誠爲豚魚之信兩彖利涉吉可知也若轉念是以兌爲坎不說則不燕未必相信而相安矣有他不燕亦兩彖利貞之戒之義也

象曰初九虞吉志未變也

初也九得正故虞而吉蓋凡人最初一念未有不可自信以信人者而況初與四爲正應乎𨿽因其爲陰桑而虞焉應四之志尙未之或變也

九二鳴鶴在陰其子和之我有好爵吾與爾靡之【之益】雞知將旦鶴知夜半以其信也中孚之益以澤而爲雷兌爲口舌震爲善鳴二陽居陰位五互艮自巽來巽爲白爲長艮爲黔喙之屬白其身而長其黔喙鳴之信而在巽木之下兌澤之間是鳴鶴在陰也鳴鶴何益乎有和之者則益矣二五相應非其子和之乎然而益也者不徒益我之爲益爾我相益之爲益也爵澤象也靡說象也非我有好爵吾與爾靡之乎利往利涉之義卽在其中矣不言吉亨者旣益矣不必更言吉亨矣亦師文之義也

象曰其子和之中心願也

凡人中心所不願必不可以相彊鶴𨿽善鳴能彊其子之必和乎其子和之者二五皆剛中好爵亦人所同靡中心願也

六三得敵或鼓或罷或泣或歌【之小畜】

互震爲鼓動也互艮爲止罷也故或鼓或罷兌爲說爲口不喜則憂憂則泣而喜則歌故或泣或歌三與上應陰柔不中正居說之極應信之窮者之小畜以陰畜陽陰陽不和非得敵乎兌主也以易說之人處相敵之勢動止不常憂喜靡定非或鼓或罷或泣或歌乎人而無信不知其可也亦密雲不雨之義也

象曰或鼓或罷位不當也

或之者疑而不能自主之詞也鼓罷自我而何以不能自主旣以陰柔居說極而又不中不正上應信窮而不知變之剛豈得以自主耶位不當也

六四月幾望馬匹亡無咎【之履】

四互震月生明於震上於兌圓圖履與兌鄰先兌而後履之履上以後之月非月幾望乎又震有馬象初則四匹也四近九五之剛正而信之不系於初而能與五非馬匹亡乎然舎豚魚虎尾之象而取月馬何也中孚者無危機無私心也月臣象馬羣類履虎尾者以其近君而危也四中孚而近五何危乎不猶月之幾到中天而望乎豚魚吉者以其無知而無私系也四中孚而應初豈有私系乎是𨿽有知而亦無私系也不猶馬𨿽有匹匹而遂相亡乎無咎者亦利貞不咥人之義也

象曰馬匹亡絕類上也

朋黨欺君權姦敗國喪家彼此貽禍不小四之馬匹亡者陰柔得正能絕其羣類之私而上信於九五之尊也不如是則幾望之月安得無咎耶馬之匹也最難亡絕類上者可謂善於處履而惟禮自持者矣

九五有孚攣如無咎【之損】

山澤之通气綿密而無間有攣如之象焉中孚而損似有咎矣五孚主也損有孚五不有孚耶與之益之二應損益相當一徳同心非攣如耶故損無咎之損者亦無咎可貞利往在其中矣

象曰有孚攣如位正當也

位不當者或鼔或罷而不能以自主則有孚攣如者可知矣剛健中正而居尊應下彼在陰而能益此純陽而能損非其位之正當也耶安得不攣如而無咎

上九翰音登於天貞凶【之節】

巽爲雞陽動則先振其羽而後鳴是音隨羽翰而出故曰翰音雞鳴必以其時未嘗不信然知信而不知變猶知節而不知通也上之位天象也上居巽極信非所信而不知變猶雞之且鳴且飛而欲登於天者然非翰音登於天乎凡物無飛鳴而登天之理而況雞乎苦節不可貞貞之未有不凶者

象曰翰音登於天何可長也

物之且鳴且飛者不惟其飛不長其鳴亦不長也翰音登於天可長乎不可長乎世之硜硜取信者未有不因信而敗者也

小過【艮下震上】

小過亨利貞可小事不可大事飛鳥遺之音不宜上宜下大吉

中孚而繼之以小過何也小過爲中孚之究卦所謂不易之卦八此又其一也中孚有中虛中實之分焉陽實而陰虛陽大而陰小陽有餘而陰不足故內信於心者必外見於行大不可過而小可過也旣過於陽適以補陰之不足不可以亨乎然亨必以正也不利於貞乎又卦體柔用事而剛不用事非可小事而不可大事乎又卦象似坎坎爲禽玆二陽內實而爲身四陰外虛而爲翼則飛鳥也艮爲黔喙之屬而震善鳴則飛鳥遺之音也飛鳥遺音下而不上非不宜上宜下而後大吉乎亦以深明不可大事之義也

彖曰小過小者過而亨也

過以利貞與時行也柔得中是以小事吉也

剛失位而不中是以不可大事也

有飛鳥之象焉飛鳥遺之音不宜上宜下大吉上逆而下順也

卦名小過其義何也以卦體言之也小謂陰也爲卦二陽在內四陰在外陰多於陽小者過而後可以亨也旣過矣而戒之以利貞者又何也當過而過當貞而不可不貞與時行也卦之二五皆柔也而能得中可小事者是以小事吉也卦之三四皆剛也乃失位而不中失位則不貞而況不中耶是以不可大事也且卦體二陽內實而四陰外虛有飛鳥之象焉以艮之黔喙當震之善鳴飛鳥遺之音不宜上宜下大吉者乘風而上則逆懷音而下則順也

象曰山上有雷小過君子以行過乎恭喪過乎哀用過乎儉

聖人之於道也本無過不及然而中道難言之矣𨿽曰過猶不及與其不及也寧過卽仁過乎慈知過乎明忠過乎直孝過乎順無傷也故小過之亨但利於貞云耳玆艮下山也震上雷也其山上有雷之象乎是明明示人以動而不失所止之爲小過也君子觀象而知所以法之矣小過有飛鳥之象則鳥之翼有恭象而行務恭鳥之鳴有哀象而喪務哀鳥之於食有儉象而用務儉過恭過哀過儉其究也議獄緩死

初六飛鳥以凶【之丰】

丰大也不可大而丰已失亨貞之道矣以山而爲火火炎上不宜上而且日中初有翼象而上與四應非鳥之上而不下者乎失大吉之宜未有不以飛致凶也

象曰飛鳥以凶不可如何也

飛鳥何以凶哉變離爲火風自火出初之上則約象巽風也乘風而上飛鳥之迅豈容救止不可如何也惟有凶而已矣

六二過其祖遇其妣不及其君遇其臣無咎【之恆】書法我所欲曰及淩迫之謂也艮成終而成始故艮爲萬物之祖萬物出乎震故震爲生物之母其於鳥也則艮爲山震象巢鳥山居而巢處是以山爲祖以巢爲母也二與五應過三四之陽而遇五六之陰非過其祖而遇其妣乎五君也二臣也是無淩迫其君之義而適得其爲臣之道也非不及其君而遇其臣乎不失其爲恆也恆無咎故之恆亦無咎不宜上宜下利有攸往之義也

象曰不及其君臣不可過也

二柔正而且中五𨿽中而失正不似乎臣過於君耶過於君不似乎有及君之嫌耶非所論於守正得中之臣也故不及其君而知臣道之不可過也

九三弗過防之從或戕之凶【之豫】

從者自此而乘間也或者意外之不虞也之豫有豫備之義則防象也互兌爲毀折有戕象焉建侯行師大事也於小過無與矣禍患之來未有不自豫樂也者三剛正自恃似爲眾陰所欲害而不過爲防備以山而爲地鳥不在髙山而在平地茍無色斯舉矣之幾能免傷弓罹之災乎凶可知也

象曰從或戕之凶如何也

從或戕之旣莫知其凶之所自來又安知其凶之所底止意外而不可測凶如何也亦末如之何也已矣

九四無咎弗過遇之往厲必戒勿用永貞【之謙】

小過者陰過而陽當不及之時也知三之之豫而凶則知四之之謙而無咎矣何也以陽居陰似乎有咎譙則𨿽過而弗過不期遇而有所遇無咎者剛而能柔弗過遇之也以是知剛不可過也而柔亦不可過往厲必戒勿用永貞有終之義也

象曰弗過遇之位不當也往厲必戒終不可長也四何以弗過於剛而有所遇之也以九居四剛而能柔人或以其位不當而疑之吾則以其位不當而幸之也然而陽性堅剛終恐忽長故示之以往厲而又勉之以必戒謙有終終不可長也

六五密雲不雨自我西郊公弋取彼在穴【之咸】

五應二二爲艮體山之虛處則穴也中爻約象爲大過兌金與巽木相屬巽爲繩直兌爲附決有繳射之象焉則弋也山上有雷必有云矣以雷而爲澤而曰密雲不雨何也震木也木中有火兌金也金中有水金木相克水火不相容陰陽失和而又有坎水而塞其下流之象是不雨也𨿽有密雲兌在震之西徒濃陰自西郊已耳不可大事之義也或者雨不雨穴居者必知之二在穴也公弋而取之雨乎不雨乎亦取女宜下之義也

象曰密雲不雨已上也

密雲本無不雨之理而不雨何也云宜低而不宜髙而況不宜上而宜下乎玆云已在山之上矣云髙則不雨不但自我西郊也

上六弗遇過之飛鳥離之凶是謂災【之旅】

上與三本正應當遇者也雷動極而爲火火山旅去其所止而不處之象乃弗遇過之矣何也火炎上而又居上上亦有翼象焉是飛鳥離之也凶可知也天殃人害之所致非此之謂乎是謂災不宜上而上者也

象曰弗遇過之已亢也

當遇而弗遇亦旣失不宜上宜下大吉之義矣而又過之何也山上之雷動而爲云𨿽不雨猶未亢也雷極而爲火山上之火飛鳥離之不亦已亢乎龍亢且有悔鳥亢未有不凶而災並至者也

附余

坎離之前有大過旣未濟之前有小過何也水火爲造物之妙用當洊至兩作之際非大過人者不能代天功而贊化育故治水必禹而掌火必益也若水火交雜而並見則小者過而亨矣所以旣濟未濟彖傳皆有柔得中之辭也然大過居上經而小過居下經何也上經言天道下經言人道天道陽用事人道陰用事也又大過陽在內而小過陰在外何也陽本潛於陰之內陰則凝於陽之外也

旣濟【離下坎上】

旣濟小亨利貞初吉終亂

小過而繼之以旣濟何也有過物之材者未有不能濟天下之事者也然則旣濟矣水火交而各得其用功成治定之時也無大可圗惟有小亨而已矣而且守之不可以不正又必利於貞也𨿽然天運循環自然之理有治必有亂有吉必有凶初吉終亂時爲之也則知气數之所在有非人力之所能奪也故中爻約象則未濟豈聖人之私意爲哉

彖曰旣濟小亨小者亨也

利貞剛柔正而位當也

初吉柔得中也

終止則亂其道窮也

卦名旣濟而系之以小亨其義何也以卦體言之也陽大而陰小小皆居於大之上小用事則惟小者可亨也而又戒之以利貞者亦以卦體有可亨之道也剛居陽位柔居陰位六爻之用非剛柔各得其正而位當耶則所謂初吉者可知矣陰爻𨿽各正惟六二之柔得中也則所謂終亂者可知矣自初至上𨿽旣濟而中爻約象自二至五則未濟六爻用事之後旣濟之終非未濟之始乎終之不可以止也終而止止則亂非水盛於火而火滅則火盛於水而水漧其道不亦窮乎

象曰水在火上旣濟君子以思患而豫防之

坎水下流離火上炎性之徳也然使下者自下而水不升上者自上而火不降水火不交何以相爲用哉故乾坤交而爲坎離坎離交而爲旣濟水火之陰陽本自互根也當天一生水地二生火以來水暖則爲火火蒸則爲水有溫泉而無寒火妻從夫夫制義也玆離下火也坎上水也非水在火上之象乎是明明示人以水火相交之爲旣濟也君子觀象而知所以法之矣水火爲人世之大用亦爲人世之大患也患不可以不防防不可以不豫思患豫防其究也愼辧物居方

附余

坎水至險離火屬心故取思防思者思其終防者防其始

初九曳其輪濡其尾無咎【之蹇】

旣濟之初與坎體之四應坎爲輿輿之下輪也坎爲狐狐之後尾也以火而爲山艮止也蹇東北之卦也不利東北非曳其輪乎險在前而反身西南不濡其尾乎是利見而不見矣不亦咎乎恐終亂而愼其初也利貞之義也𨿽曳輪濡尾夫何咎

象曰曳其輪義無咎也

輪非濟蹇之具也於義當曳於義不當無咎耶

六二婦喪其茀勿逐七日得【之需】

二離主爲中女婦也與坎主之五應爲輿婦之有車也婦車必有茀而後行猶火之必有气而炎上也玆火气上蒸蒸气下降降而滅火非婦喪其茀乎小亨之不可以涉大川也然而需須也有孚者必光亨一時𨿽喪七日自得勿逐而須之可也茀所以蔽風塵者離兩傍二陽有茀象不成其爲離則喪其茀矣

象曰七日得以中道也

得喪固自有數喪茀何以七日得哉二柔中而五剛中至於七日離變而爲坎坎亦變而爲離仍不失其爲中仍不失其爲輿爲茀也勿逐而自得非以中道耶

九三髙宗伐鬼方三年克之小人勿用【之屯】

離之外體爲甲冑離之上體爲戈兵當旣濟之時三剛正自用與濡首之上應以火烈而爲雷動備四徳而利建侯有徵不服之象焉何異髙宗伐鬼方三年而後克之乎小人勿用亦勿用攸往之義也不然則初吉而終亂矣水之克火有小人之象焉

附余

離明常爲君子坎險常爲小人鬼方者上於濟終濡首際離明之應而甘以坎險自處居暗之極人道不存矣有逺夷鬼方之象三與五同功居內卦之上惡其終亂而克之有中興之象所以爲髙宗乾坤之後歷六險而後人道全旣未濟之終伐二險而後鬼方克不伐不可望其克不克不可名爲人明暗之間人鬼之闗也然必克必伐而不憚其憊者聖人於人文化成之世不忍棄一人於徼外魑魅魍魎之域者也濟如是其於旣也思過半矣西羗傳殷室中衰諸侯皆叛至髙宗徵西戎鬼方三年乃克詩自彼氐羗莫敢不來王是其證也

象曰三年克之憊也

火本爲水所克而玆以火克水不亦難乎三年而後克之𨿽幸不致於喪師辱國而窮兵黷武未有不憊者也

六四繻有衣袽終日戒【之革】

袽絮緼也絮則絲之餘緼則蔴之亂者也四互離而變兌中虛而上缺有衣象乃卦體奇偶相間其於衣也則破碎之袽耳旣濟矣何革乎恐其終亂也而革則不可以不愼四坎體不繻乎以水而爲澤是坎水而塞其下流非繻有衣袽乎而且已日乃孚必元亨利貞而後悔亡非終日戒乎

象曰終日戒有所疑也

四柔正而陰多疑終亂者只因自信不亂所以致亂四恐終亂而終日戒𨿽有衣袽此念不敢安然自信思前想後不覺其憂從中來患如外至有所疑也

九五東鄰殺牛不如西鄰之禴祭實受其福【之明夷】先天之對待離東坎西則東之鄰爲坎西之鄰爲離也殺牛厚享也禴祭薄祀也相因而推致之象也離得坤之中畫爲大腹有牛象焉五以水爲地應二而夷其明非東鄰殺牛乎離則順承乎坎水之上升下降而利艱貞非西鄰之禴祭乎不如者坎中滿滿則溢離中虛虛則受實受其福不徒虛有其文也此文王與紂之事初吉終亂之時也

象曰東鄰殺牛不如西鄰之時也實受其福吉大來也時也者天不能違而人不可逆故堯舜胡然而有朱均湯武自然而有桀紂旣爲西鄰之時矣東鄰之殺牛何爲哉終止則亂可以知實受其福者爻𨿽不必復言吉而其吉也不但不期而自來必且天人交集而大來也

上六濡其首厲【之家人】

家人利女貞女不可以言濟也坎爲狐初應坎體而濡其尾上居險極而非濡其首乎女𨿽貞則亦危矣所以明終之必亂也時爲之也非其罪也故不系凶咎悔吝之辭也

象曰濡其首厲何可久也

濡至於首溺身可知矣豈特厲而已哉旣濟之終便是未濟可久乎不可久乎終止則亂何可久也

未濟【坎下離上】

未濟亨小狐汔濟濡其尾無攸利

旣濟而繼之以未濟何也未濟爲旣濟之綜卦也所謂反易之卦二十八此又其一也旣濟終亂其道窮矣物不可窮也故天地之道靜別而動交有春夏必有秋冬亦必有秋冬而後有春夏水火爲天地之大用豈相交而不相別乎未濟者物窮則變變則通通則久總而言之終則有始也是以卦之中爻約象則爲旣濟不卽有亨道肇於其間乎然就未濟之時觀未濟之象以明未濟之義坎在下則小狐也防於下而不能上互離爲火火炎上非汔濟乎乃互離者又互坎不亦濡其尾乎旣濟而濡尾已處陸地未濟而濡尾尙在水中夫何利之有哉

彖曰未濟亨柔得中也

小狐汔濟未出中也濡其尾無攸利不續終也𨿽不當位剛柔應也

卦名未濟而卽系之以亨其義何也以卦體言之也當未濟之時剛不可以用事而柔亦不可以過不及卦之離主以六居五而柔得中中則何事不可濟而亨哉然則小狐汔濟者以坎主互離火上炎而水下流是未出乎坎之中也濡其尾無攸利者始欲濟而而終未濟水火異物不交則無以續其終也再卽卦體而觀之陰陽𨿽各不當位而剛柔則皆得乎正應亦卦之所以亨也

象曰火在水上未濟君子以愼辧物居方

自河圖天一生水地二生火是水本在下火本在上也但天地之生物不窮𨿽雷風山澤各神其妙而惟水火互根爲天地之大用若水火不交何以相爲用哉乃旣濟之後而水火各居其所正以反本而昭用之必有其體也玆坎下水也離上火也其火在水上之象乎是明明示人以水火不交之爲未濟也君子觀象而知所以法之矣凡有物必有方豈特水火乎哉欲居方而各適其用須辧物而先明其體總不可以不愼也愼辧物居方其究也思患而豫防之

初六濡其尾吝【之睽】

火澤相睽猶之乎未濟也故不取之彖而取本彖坎爲狐初當其後非卽本彖之濡其尾乎陰柔失正欲濟未能而徒睽焉不亦吝乎無攸利之義也

象曰濡其尾亦不知極也

知當作智火明水暗初居坎下內暗之極者也當未濟之初以柔弱無位之材之睽而求合也不量力不度徳不審勢不達時遽欲進而圖功乃至於濡其尾焉豈但不知亦不知極也

九二曳其輪貞吉【之晉】

坎爲輿二剛中則輪也晉進也而曰曳其輪何也以水而爲地水動而地靜水通而地塞是知時之未可以進者非曳其輪乎𨿽蕃晝接不足以動其心守未濟之貞而吉者也

象曰九二貞吉中以行正也

以九居二位本非正而兩彖又無貞吉之辭九二何以貞吉哉二坎主也得幹之中畫位𨿽失正而剛得中矣幹之中有行而不正者乎中以行正安得不貞而吉也

六三未濟徵凶利涉大川【之鼎】

鼎元亨未濟而當濟之時也乃材位不足以濟之而猶然未濟也水流行有徵象只此而徵不亦凶乎然以坎而爲巽矣坎水而得巽木有舟楫之象焉乘木則可以涉川而出險自不致汔濟濡尾之無攸利也非利涉大川乎仍不失元亨之義也亦占者所當自重耳

象曰未濟徵凶位不當也

同是卦爻也而獨三言未濟同是坎險也而獨三言徵凶何也三處險體之上當濟而猶未濟旣柔暗而又陰躁安得不徵旣不中而又不正安得不凶時可爲而位則不當也

九四貞吉悔亡震用伐鬼方三年有賞於大國【之蒙】陽居陰位以火而爲山又明而止矣非失正而有悔乎蒙猶可以養正也貞則吉而悔乃亡然何以貞而吉乎以童蒙之奮發勉未濟之功能變互震不當震而用旣濟之伐鬼方乎未濟爲旣濟之綜卦誠能用力之久彼三年克之此不當三年有賞於大國乎所由貞吉而悔亡也大國者對鬼方小國而言也

象曰貞吉悔亡志行也

四貞吉而悔亡固以其有震伐之材以行其震伐之志耳使有志而時不可行亦末如之何也未濟爲旣濟之綜卦而中爻約象卽旣濟四則當約象旣濟之時當旣濟志其行矣乎

六五貞吉無悔君子之光有孚吉【之訟】

以六居五不貞矣安得吉而無悔蓋卦之所謂未濟亨者也當未濟之時柔得中而中則不致汔濟濡尾矣非貞吉無悔乎大人固君子也以火而爲天是文明之主光照天下矣非君子之光乎柔中卽虛中也虛中不又有孚耶以柔中應剛中剛柔相濟則何事不濟訟有孚而窒者之訟者則有孚而吉矣利見不利涉之義也

象曰君子之光其暉吉也

光之散布而普及者謂之暉君子之光豈必有孚而後吉哉親炙其光者無論矣而光之所及未有不向榮而成化者其暉吉也

上九有孚於飲酒無咎濡其首有孚失是【之觧】

統觀一卦之象下坎水也上離火也變離而爲震震動也水之下而動火於上者酒也雷雨無私則有孚也未濟而解是旣濟矣無往來復有往夙吉安靜以自信自養狐喜酒而善飲非有孚於飲酒乎無咎之道也然亦不可以太過過則濡尾者且至於濡首而反以有孚失無咎之道矣

象曰飲酒濡首亦不知節也

飲酒而何乃至於濡首酒以有孚而飲首卽以有孚而濡是不但於酒不知節於所孚亦不知節也附余

羲皇六十四卦之方位先天也天之道也文王六十四卦之次序後天也人之道也聖人法天道以盡人道教人盡人道以合天道故先天爲體後天爲用也上經尊乾坤所以大天地生成之本下經貴咸恆所以明男女物則之始乾坤交而爲泰否咸恆交而爲損益不損則亦泰不益則亦否剝而復卽天地之心以見人心夬而姤卽人情以見天地之情而洊雷隨風兼山麗澤不見上經而必居於革故鼎新之後者何也讓功於水火而不敢先成能於水火而不敢後所以處下經水火之間也蓋水火爲天地之大用萬物生於水故繼乾坤而屯經綸五性發於火故繼防否而同人類辧𨿽諸卦皆本於乾坤而坎離獨得乾坤之中畫是以置坎離於上下經之中而終之以旣未濟焉亦坎離交而爲旣未濟旣未濟交而爲泰否泰否交而仍爲乾坤矣若夫肖乾坤而有頤大過肖坎離而有小過中孚肖震巽而有臨遁肖艮兌而有觀大壯亦自然之情僞也故聖人間取意而每愼之無非大後天之用而究不外乎先天之體也

易原就正卷九﹤經部﹐易類﹐易原就正﹥

欽定四庫全書

易原就正卷十

邢臺包儀撰

系辭上傳

天尊地卑乾坤定矣卑髙以陳貴賤位矣動靜有常剛柔斷矣方以類聚物以羣分吉凶生矣在天成像在地成形變化見矣

朱注詳矣此夫子追論易之所由作非羲皇私意之所爲卽河圖而仰觀俯察因造化自然之實理以成卦爻之法象也故八卦之統於乾坤六爻之各有貴賤六十四卦之剛柔疊用三百八十四爻之吉凶互見與夫蓍策卦爻之陰變爲陽陽化爲陰皆天地萬物之自然而然者也易豈聖人之私意爲哉

附余

此節𨿽云朱注詳矣但注中所謂吉凶者易中卦爻占決之辭也句似誤蓋此章專論羲皇作經之實理先天之易有畫無文辭是後天文周所系下章是也玆不與文周相干安得非誤學者不可不知若更正云吉凶者易中卦爻得失之占也則合矣

是故剛柔相摩八卦相蕩

羲皇卽河圖而仰觀俯察旣已知天地萬物之理無在非陰陽也是故畫一奇以象陽因其性之健而稱剛畫一耦以象陰因其性之順而稱柔剛柔旣立變化無窮矣則見其剛摩於剛而生太陽柔摩於剛而生少陰柔摩於柔而生太陰剛摩於柔而生少陽所謂兩相摩而爲四也剛摩於太陽少陰而生乾離柔摩於太陽少陰而生兌震柔摩於太陰少陽而生坤坎剛摩於太陰少陽而生艮防所謂四相摩而爲八也八卦旣成而又各以干兌離震防坎艮坤之次第蕩其上則自幹而至復自姤而至坤所謂八相蕩而成六十四卦矣此易卦之變化也皆自然而然者也而變化豈盡於此哉

鼓之以雷霆潤之以風雨日月運行一寒一暑

彼相摩相蕩而成八八六十四卦者橫圖也其又以干兌離震三十二陽卦布之左防坎艮坤三十二陰卦布之右而爲圖圖者何也所以象天也天不有雷霆乎圖之震雷也綜之則爲艮而陽光外見則霆矣一動一止是鼓之以雷霆有然也天不有風雨乎圖之防風也綜之則爲兌而陰澤上施則雨矣一入一說是潤之以風雨有然也天不有日月乎圖之離日也坎月也一東一西一晝一夜是日月之運行也天不有寒暑乎圖之陰始於幹生姤陽始於坤生復寒往則暑來暑往則寒來是一寒而一暑也此變化之成像者亦自然而然者也

乾道成男坤道成女

彼六十四卦旣圓布以象天而又方布者何也所以形地也萬物始於天而生於地必有門戶之可憑置幹於西北非天門乎置坤於東南非地戶乎天地定位否泰反類諸卦不交於乾坤則交於否泰故震坎艮本坤來而得乎幹之道者成男防離兌本乾來而得乎坤之道者成女此變化之成形者亦自然而然者也

幹知大始坤作成物

自有圓圖方圖而天地之道盡此矣豈特成像成形而已哉凡物之屬乎陰陽者莫不幹君之而坤藏之卽莫不幹始之而坤成之矣幹知大始坤作成物者也

幹以易知坤以簡能

然則知大始不亦難乎作成物不亦煩乎乃幹惟健而動也動而惟健焉則所知何其易也抑坤惟順而靜也靜而惟順焉則所能何其簡也以易以簡非干坤之所以妙萬物而陰陽不測之謂神乎

易則易知簡則易從易知則有親易從則有功有親則可久有功則可大可久則賢人之徳可大則賢人之業夫乾坤旣惟易簡人秉乾坤而生不當法乾坤之易簡乎朱注詳矣我一本於易簡天下誰復爲煩難有親有功可久可大則所以進徳而居業者極平平無奇之修途卻都是出人頭地之造詣也

易簡而天下之理得矣天下之理得而成位乎其中矣惜乎人惟恐不能如幹之易如坤之簡也若易簡無異於乾坤豈干坤內尙復有遺理乎天下之理得則贊化育而參天地聖人體道之極功作易與學易之能事畢矣

右第一章

聖人設卦觀象系辭焉而眀吉凶

此夫子眀周易之所由興也羲皇本剛柔之摩蕩以畫卦二體與六爻皆象也固已示人以吉凶之理矣乃我文周聖人吉凶與民同患以爲立象忘言幽隠未眀民用弗彰於是設六十四卦而觀其象闡先天之蘊以致後天之用文王系彖辭眀全體之吉凶周公系爻辭眀六位之吉凶庻乎人謀鬼謀百姓與能矣

剛柔相推而生變化

聖人固觀象以系辭矣而象之變化何所自而生哉六十四卦惟剛柔兩畫而已彼相蕩者其間有相推之義也如剝盡爲純坤而七日來復夬盡爲純乾而一陰乃姤泰小往而大來否大往而小來損損下而益上益自上而下下凡此者剛極而柔推之柔極而剛推之剛柔相推變化豈有窮乎陰生陽陽生陰何以吉何以凶象自不一聖人所由觀之而系以辭也

是故吉凶者失得之象也悔吝者憂虞之象也

然則系辭眀吉凶而吉凶之間何以又有悔吝蓋變化旣生吉凶自別其或吉凶防先則有所以可吉而可凶者非悔吝乎是故卦爻之吉凶悔吝聖人因變化之象而系之辭而吉凶之象則與人事之失得無殊悔吝之象亦與人心之憂虞相若也設使變化不生則何得何失何憂何虞聖人抑何從而系吉凶悔吝之辭哉

變化者進退之象也剛柔者晝夜之象也六爻之動三極之道也

於以知聖人因變化而系辭而變化之生則惟此一剛一柔也然剛柔生變化而變化復剛柔此其象何象乎人世之道進退而已陰變則進而陽化則退也天地之道晝夜而已陽剛則晝而陰柔則夜也是六爻於天地人各得夫一陰一陽爲其體動而爲用則變化無端剛柔靡定非三才各一太極而此其所以謂之道乎

是故君子所居而安者易之序也所樂而玩者爻之辭也

易備三極之道而君子可不學乎學之如何吾見其身心皆易也身之所依曰居不離乎先天後天之易序心之所契曰樂必詳乎用九用六之爻辭身心皆易則身心皆道矣

是故君子居則觀其象而玩其辭動則觀其變而玩其占是以自天祐之吉無不利

君子旣居安樂玩以學易身心皆易則動靜無非易也其靜而居也𨿽未及於筮而卦爻之象辭皆道之所以昭著其動而有爲也必謀及於筮而卦爻之變占皆道之所以流行故君子於象辭變占無所不觀無所不玩則三極之道在我矣道在我天不自我祐乎吉無不利復何凶悔吝之有哉

右第二章

彖者言乎象者也爻者言乎變者也

此釋文周系卦爻辭之通例也象是變之已成變爲象之未定彖爻本各有象變而夫子分言之何也文王觀已成之全體而系彖辭如幹之純陽剛健而象天坤之純陰柔順而象地六子之神眀又不特雷風山澤而已也彖非言乎其象耶周公觀未定之六虛而系爻辭如幹初以天爲風而變姤坤初以地爲雷而變復旁通之揮莫不備徳位時占而已也爻非言乎其變耶

吉凶者言乎其失得也悔吝者言乎其小疵也無咎者善補過也

然則言象言變辭之所謂吉凶悔吝無咎者何也順理則得而吉逆理則失而凶吉凶者非卽言乎象變之失得耶見以爲疵而悔生焉吉之道也不以爲疵而吝生焉凶之道也悔吝者非卽言乎象變之小疵耶有吉有凶得失相半之過也或悔或吝小疵中立之過也無咎者非卽於吉凶悔吝之間將過而不至於過𨿽過而不終於過善補過者耶

是故列貴賤者存乎位齊小大者存乎卦辯吉凶者存乎辭

夫象變旣有失得則吉凶不可以不辧辧之於六爻之位耶抑辧之於陰陽之卦耶乃位之貴賤與卦之小大羲皇𨿽列之而齊之矣而象變之吉凶無形非文周眀系之辭何以辧其孰爲吉孰爲凶哉

憂悔吝者存乎介震無咎者存乎悔

辧吉凶旣存乎辭矣又有辧於可吉可凶之間者悔吝容弗憂乎憂之如何惟理欲之介耳憂乎介豈猶至於悔吝哉亦有辧於轉凶致吉之防者無咎不宜震乎震之如何惟敬怠之悔耳震乎悔豈猶未免爲咎哉

是故卦有小大辭有險易辭也者各指其所之

於以知文周系辭之大要矣吉無咎辭之易者也凶悔吝辭之險者也文王以六十四卦分陰分陽有小有大故彖辭不能不有險有易是卦之小大旣定於辭之險易矣而六爻之動或小之大或大之小或小之小或大之大周公師文王而系爻辭能弗合兩彖之辭以爲辭耶辭也者各指其所之則之小亦小之大亦大未有彖險而爻不險彖易而爻不易者也設或不然𨿽仰思之獨志亦師文之善述也

右第三章

易與天地準故能彌綸天地之道

準者衡量之輕重長短一些不差也彌者縫之彼此聨合首尾無隙也綸者絲之曲直不斷始終不亂也天地之道陰陽而已陽生於子極於午陰生於午極於子消消長長變變化化循環無已者天地之道也而易之自橫圖而圓圖者不幹陽生於復而坤陰生於姤乎旣圓圖而又方圖者不乾君坤藏泰交否別而中分復姤乎卽父母乎乾坤而六子之神妙天施地生非震以一陽代父事防以一陰繼母事乎是羲皇之先天體也而乎用文王之後天用也而本乎體體用備而易與天地準故能彌綸天地之道易之書其天地不能示人以道聖人爲天地眀道之書歟

仰以觀於天文俯以察於地理是故知幽眀之故原始反終故知死生之說精气爲物防魂爲變是故知鬼神之情狀

易豈徒彌綸天地之道而已哉聖人之用之也則盡乎天地之道矣天地之道幽眀其大端也然天有天之文地有地之理或爲幽或爲眀聖人何以知其故仰觀俯察不外乎六十四卦之陰陽不離乎三百八十四爻之變化是天地之幽眀不於易而知其所以然之故耶不特此也幽眀之間有人物之死生焉有往來之鬼神焉死生者陰陽之聚散也鬼神者陰陽之屈伸也然則何以死何以生其說難盡何以鬼何以神情狀莫測聖人於易而以爲有始有終可原可反也爲物爲變精气防魂也何莫非陰陽變化之無端也故知死生之說則亦知鬼神之情狀矣聖人之於易也將何所不知乎

與天地相似故不違知周乎萬物而道濟天下故不過旁行而不流樂天知命故不憂安土惇乎仁故能愛於易而知幽眀死生鬼神者聖人窮理之事也窮理則盡性矣盡性則人也而進乎天矣不與天地相似乎我與天地相似天地豈與我相違乎蓋周萬物而濟天下者天地也聖人自窮理以來知周乎萬物而道濟天下吾見其無有餘不足之過中矣然有常必有變有經必有權又見其旁行而不流矣皆性量之自然而然者也吉凶與民同患固是聖人成已成物之性徳其任天而不任人也樂天知命故不憂其欲忘而理亦忘也安土惇乎仁故能愛

範圍天地之化而不過曲成萬物而不遺通乎晝夜之道而知故神無方而易無體

聖人之用易也旣窮理以盡性有不至命者乎與天地相似者我不過天地之中範圍天地之化者天地且不過我之中矣蓋天地之於萬物不能無有餘不足之時聖人之裁成輔相又不必有周濟旁行之迹而幽贊神眀之內自無不曲成萬物而無遺也何也天地萬物莫非此一晝一夜而晝夜之間萬物或不通天地或不知惟聖人則通乎晝夜之道而知聖人之神也易也神豈有方所乎易豈有體執乎神無方而易無體有天地不可以無易有易不可無聖人聖人惟神乎易神乎其用也

右第四章

一陰一陽之謂道

觀聖人之用易而知神無方而易無體神不由於易乎易何由而神神乎其道也然天地間之所謂道者不外乎陰陽而陰陽者气也何以名爲道自太極闔辟以來靜而陰動而陽動極復靜靜極復動是一陰一陽也陰陽疊運不徒恃乎气而理行乎其間矣何莫由之而謂非道乎

繼之者善也成之者性也

然則道也者豈徒以其名哉有名必有實一陰一陽之相繼天命流行渾然純粹則不得謂之道而謂之善矣一陰一陽之相成物與無妄介然各足又不得謂之道而謂之性矣皆道之爲也皆一陰一陽之所爲也

仁者見之謂之仁知者見之謂之知百姓日用而不知故君子之道鮮矣

繼之而後成之是善以爲性則性本於善矣夫何天良之有全有不全而气稟或異則仁知自偏而況稟陰陽之雜而爲百姓者乎徒日用未甞離道而不著不察無怪乎合仁知而一之所謂君子之道者曽未之數數見也豈道之過也哉

顯諸仁藏諸用鼓萬物而不與聖人同憂盛徳大業至矣哉

夫觀道於人而知气稟之或偏觀道於天而知化機之有甚全矣人道得仁知之分天道妙仁知之合何也天地之道以生物爲仁而不見其知以成物爲用而不見其體不自闔而辟乎則顯諸仁焉不由辟而闔乎則藏諸用焉闔而辟出也辟而闔入也一出一入非鼓耶鼓萬物而無心成化豈若聖人之有心無爲亦吉凶與民同患惟日孳孳乎此何如徳業也顯諸仁以爲徳盛徳也藏諸用以爲業大業也徳業之盛大如此而且不與聖人同憂至乎不至乎至矣哉

冨有之謂大業日新之謂盛徳

其實顯仁者業也藏用者徳也而乃以藏用爲大業顯仁爲盛徳何謂也哉生機之所藏化功之源防也不冨有乎冨有則可卽內以知外而業之所以大也生意之所顯元善之流行也不日新乎日新則可卽外以知內而徳之所以盛也

生生之謂易

冨有者藏而愈有也日新者顯而愈新也愈新愈有愈有愈新非生生而不已乎皆陰陽爲之也皆一陰一陽之交變爲之也所謂道也交而易變而易故天地有自然之易聖人卽天地以作易易固眀道之書也一陰一陽之謂道豈非生生之謂易乎

成像之謂幹效法之謂坤

聖人作易以眀道天地之道生生不已易亦生生而不已易之生生不已者非干坤耶乾也者天之象也坤也者地之法也故剛柔摩蕩而六十四卦之陰陽消長圓圖所以成像也方圖所以效法也成像者天之所以運行非易之所以謂幹耶效法者地之所以生成非易之所以謂坤耶

極數知來之謂占通變之謂事

易自乾坤成列而六十四卦之陰陽亦卽所謂道之一陰一陽也理也而數行乎其中矣是故觀道者由人道以及天道論易者不可由天道以及人道乎易之於人道也有占則有事莫非數而已矣數可以不究其極乎極其陰陽老少之數因以知將來之吉凶者是之所謂占也因而通已變之趨吉避凶者是之所謂事也易也而皆道也

陰陽不測之謂神

易皆道道亦卽易也一陰一陽之謂道生生之謂易生生者一陰一陽也一陰一陽者互爲其根也則一陰不得謂之陰一陽不得謂之陽卽一陰一陽亦不得謂之陰陽道也易也猶其可測之謂也乃兩在而不可測則神矣陰陽不測之謂神故聖人之神神乎易卽神乎道也

右第五章

夫易廣矣大矣以言乎逺則不禦以言乎邇則靜而正以言乎天地之間則備矣

易爲眀道之書其實則載道之具也道無所不有無所不在以其廣大也道廣大易不廣大乎何言乎其廣大也以言乎逺夫孰得而阻之則不禦矣以言乎邇又孰得而撓之則靜而正矣不特此也塞天地間皆易也以言乎天地之間無非其廣無非其大而後易之廣大則備矣

夫幹其靜也専其動也直是以大生焉夫坤其靜也翕其動也辟是以廣生焉

生生之謂易易之廣大何從而生乎易之所以爲易者皆乾坤也乾坤各有動靜朱注詳矣可以知幹之靜也若絕意於動者也何其專也及其動也勢不可遏而亦不可回何其直也直未有不大者也易之大不以干之靜專動直而生乎又以知坤之靜也若吝嗇於動者也何其翕也及其動也勢不可畱而亦不可阻何其辟也辟未有不廣者也易之廣不以坤之靜翕動辟而生乎

廣大配天地變通配四時陰陽之義配日月易簡之善配至徳

易之廣大自乾坤而生乾坤卽天地也廣大不可卽以配天地乎蓋天地之所以廣大者不外乎四時不外乎日月而四時之錯行日月之代眀豈外於陰陽變通變通陰陽乎則易之變通配四時陰陽之義配日月確乎廣大之配天地而不相差也然獨言天道而不及人事似屬虛而非實理之可防幹不易乎坤不簡乎易簡而天下之理得不亦善乎善則無過無不及聖人所謂至徳也易簡之善不又於聖人配至徳乎易誠廣矣大矣哉

右第六章

子曰易其至矣乎夫易聖人所以崇徳而廣業也知崇禮卑崇效天卑法地

吾觀天廣大配天地易簡配至徳而知天下之理無復加於易矣易其至矣乎故聖人之徳非易無以崇聖人之業亦非易無以廣所以崇徳而廣業者能弗由於易乎然而徳崇於知窮易理而知乃崇業廣於禮循易理而禮自卑崇卑者天地之常經聖人之用易也無事不效法天地而況知禮乎則見其髙也明也而崇效天矣博也厚也而卑法地矣此何如徳業乎

天地設位而易行乎其中矣成性存存道義之門聖人之於知禮必效法於天地者何也天地者易之原也自天地設位而變變化化生生不已易則行乎其中矣聖人效法天地知禮豈外鑠我哉天地生我以來本成之性也存存無息率性之謂道行而宜之之謂義千變萬化皆從此出非道義之門乎則徳之所以崇業之所以廣易之所以至也

右第七章

聖人有以見天下之賾而擬諸其形容象其物宜是故謂之象

聖人有以見天下之動而觀其防通以行其典禮系辭焉以斷其吉凶是故謂之爻

言天下之至賾而不可惡也言天下之至動而不可亂也

擬之而後言議之而後動擬議以成其變化

易固聖人崇徳廣業之資也而知崇如天禮卑如地於何效而法之舎卦之象爻無由也乃羲皇有畫無文象𨿽賾而人莫知所謂象爻𨿽動而人莫知所謂爻非我周聖人繼起其孰能以易之書確有所見詳乎其言可以使後人擬議於象爻而成變化哉象維何聖人於本卦之錯綜約互有以見天下之賾而揣摩擬似其一定之形耶其如覩之容耶象其凡物之所宜而無不類也是故謂之象爻維何聖人於變卦之徳位時占有以見天下之動而各指各觀其六虛之防耶其周流之通耶行其典禮斷其吉凶而無不著也是故謂之爻所見如是是以其言𨿽至賾而不可惡𨿽至動而不可亂茍能防象爻眀備之意將有言也必擬於象爻而後言將有動也必議於象爻而後動則未經擬議以前易之變化爲象爻之變化而旣經擬議以後易之變化皆言動之變化矣擬議以成其變化何知禮之非所以效法天地哉其下七條並誤簡於十二章之前者則夫子教人以擬議之例也

鳴鶴在陰其子和之我有好爵吾與爾靡之子曰君子居其室出其言善則千里之外應之況其邇者乎居其室出其言不善則千里之外違之況其邇者乎言出乎身加乎民行乎邇見乎逺言行君子之樞機樞機之榮辱之主也言行君子之所以動天地也可不愼乎文義自眀中孚二變兌爲震震足兌口口言而足行故擬議於斯爻之象而言行不可以不愼動天地卽所以效法天地也

同人先號咷而後笑子曰君子之道或出或處或黙或語二人同心其利斷金同心之言其臭如蘭

吾身之外有應有違是於人有同有不同也可擬議於同人之五矣五變乾爲離而之離離爲火於五臟爲心下離上離彼此兩心也兩心相同斯爲同人同心之言則又以幹爲言也出處語黙亦根言動斷金如蘭則幹金爍於離火而互爲毀折之兌金離火本自坤來坤於五臭爲香也香有香於蘭者乎

初六借用白茅無咎子曰茍錯諸地而可矣借之用茅何咎之有愼之至也夫茅之爲物薄而用可重也愼斯術也以往其無所失矣

同人者有所借也可擬議於大過之初矣善於借惟善其用茅𨿽薄用之愈重則愈安不但天下無棄物天下豈有廢事哉故術不可不愼也

勞謙君子有終吉子曰勞而不伐有功而不徳厚之至也語以其功下人者也徳言盛禮言恭謙也者致恭以存其位者也

能愼者必能謙可擬議於謙三之君子矣文義自眀厚之至是變艮爲坤而又之坤坤之徳不厚之至乎

亢龍有悔子曰貴而無位髙而無民賢人在下位而無輔是以動而有悔也

人若不謙則勢必至於亢亢而卽龍也動而有悔而況變乾爲兌徒尙口舌乎

不出戶庭無咎子曰亂之所生也則言語以爲階君不密則失臣臣不密則失身防事不密則害成是以君子愼密而不出也

動而有悔不出戶庭者何如乎可擬議於節初之無咎矣當兌口之下而決澤爲坎險口舌乃人身之門戶亂之所由生也非言語以爲階乎觀於不密之禍患有必然則言語之節不但當愼而且當密也

子曰作易者其知盜乎易曰負且乘致防至負也者小人之事也乘也者君子之器也小人而乘君子之器盜思奪之矣上慢下暴盜思伐之矣慢藏誨盜冶容誨淫易曰負且乘致防至盜之招也

亂之所生盜之所起也可擬議於觧三之致防至矣知盜者非徒知奪伐之盜知教奪伐者之盜也小人之不自量而肆無忌憚者不可以廢然返耶

易曰自天祐之吉無不利子曰祐者助也天之所助者順也人之所助者信也履信思乎順又以尙賢也是以自天祐之吉無不利也

彼負且乘之小人逆天理悖人情但知恃勢豈肯親賢人人得而誅之斷無天反祐之而吉無不利者可擬議於大有之上矣履信思順而尙賢天安得不祐之而況人乎而況人之賢者乎苟能致天祐者可以知我之言動與易之變化得魚兔而忘筌蹄矣右第八章

天一地二天三地四天五地六天七地八天九地十夫欲擬議於象爻而成變化則揲蓍求卦之法不可以不講也而法本於數數何昉乎河圖是也朱注詳矣河圖說已見前不須更贅

天數五地數五五位相得而各有合天數二十有五地數三十凡天地之數五十有五此所以成變化而行鬼神也

朱注詳矣相得若兄弟之有序有合若夫婦之相配所以成變化而行鬼神者卽此相得有合之數也周子太極圖說正與相眀

大衍之數五十其用四十有九分而爲二以象兩掛一以象三揲之以四以象四時歸奇於扐以象閏五嵗再閏故再扐而後掛

朱注詳矣閏者一嵗之間气盈六日朔虛六日是每嵗餘十二日三嵗積三十六日以三十日當閏仍餘六日又積二年得二十四日連前共三十日不又當閏耶故曰五嵗再閏此大略也亦以見數法之通於天道而天道莫逃乎數也

幹之策二百一十有六坤之策百四十有四凡三百有六十當期之日

此蓍法過揲之數也朱注詳矣獨言乾坤者𨿽以老陰老陽見動爻亦以六十四卦之皆乾坤而乾坤盡天地之道矣

二篇之策萬有一千五百二十當萬物之數也

此六十四卦過揲之數也朱注以九六得此數卽七八亦得此數蓋上節耑言動爻此節應兼不動之爻而言以見萬物之一動一靜皆莫逃乎數也

是故四營而成易十有八變而成卦

朱注詳矣應兼交重單拆而言也

八卦而小成

朱注詳矣但卦有內外內爲貞而外爲悔亦有動靜靜爲體而動爲用當九變而得內卦之時則已知一卦可以爲八卦八卦可以爲六十四卦矣

引而伸之觸類而長之天下之能事畢矣

朱注詳矣自小成而大成引伸觸類則一卦可變爲六十四卦六十四卦則變爲四千九十六卦而趨吉避凶之能事無不備矣

顯道神徳行是故可與酬酢可與祐神矣

揲蓍求卦至於一卦可爲六十四卦則吉凶之道𨿽隠於無形莫不因卦爻之辭而顯趨避之徳行𨿽著於有迹莫不以數法之妙而神其所以前民用者可以應事可以接物並可以贊造化功用之所不及而神若告之矣

子曰知變化之道者其知神之所爲乎

數法至於祐神其爲數法也不徒變化而已矣皆道之所爲也亦不徒道之所爲也卽神之所爲也知變化之道者其知神之所爲乎

右第九章

易有聖人之道四焉以言者尙其辭以動者尙其變以制器者尙其象以卜筮者尙其占

聖人兼羲文周而言尙猶取也其指卦爻易之用豈特數法而已哉神之所爲者變化之道皆聖人以前民用之道也作事謀始必以言立身行已必以動備物致用以制器趨吉避凶以卜筮之四者有外於易中卦爻辭變象占者乎

是以君子將有爲也將有行也問焉而以言其受命也如向無有逺近幽深遂知來物非天下之至精其孰能與於此

此自尙占而尙辭也朱注詳矣有爲是謀爲之爲故注中以言貼有爲以處事貼有行如向應之速也遂知應之必也至精者推原從前作易之妙無所不到而後能如是之無所不通也

參伍以變錯綜其數通其變遂成天地之文極其數遂定天下之象非天下之至變其孰能與於此

此自尙變而尙象也參者三也天一地二天地之眞數也伍者五也參天兩地天地之倚數也錯者因而重之八卦之上各加八卦也綜者反而易之二十八卦以成五十六卦連不易之卦八共六十四卦也參伍以變者三畫之卦也錯綜其數者六畫之卦也旣得三畫之卦通其變則八卦皆參伍也乾天坤地而天地之間雷風山澤日月寒暑不遂成天地之文乎旣成六畫之卦極其數則六十四卦皆錯綜也天圓地方而方圓之準水火木金生克制化不遂定天下之象乎至變者又以見易之體惟其一而易之用無不周也

易無思也無爲也寂然不動感而遂通天下之故非天下之至神其孰能與於此

觀於四者之用而知皆本於數法有然也然而蓍無心易豈有心哉無思無爲寂然則不動不動原無故乃感而遂通天下之故也誰爲之也神乎非神乎太虛而感無不應天下之至神矣非天下之至神其孰能與於此至神者卽至精至變之至妙處也全在遂字上見

夫易聖人之所以極深而研防也

易之辭占象變之妙如此可以知聖人之繋辭決占定象裁變矣深者來物之理隠於逺近幽深之際而不可測防者文象之理具於天地萬物之間而未曽判聖人知易之克前民用必究極其深研審其防而得其至精至變者以示人也

惟深也故能通天下之志惟防也故能成天下之務惟神也故不疾而速不行而至

聖人旣得其至精至變而有不至神者乎玩三故字通誌照來物遂知成務照成文定象通誌成務而不假絲毫知力照遂通天下之故三故字方有著落神之所爲豈待疾而速行而至乎

子曰易有聖人之道四焉者此之謂也

於是易有辭變象占而以爲聖人之道四焉者可知其所謂矣蓋天地自然之易非聖人無以成其能乃羲文周三聖人相繼正此極深研防以至於至精至變而至神之謂也

右第十章

子曰夫易何爲者也夫易開物成務冒天下之道如斯而已者也是故聖人以通天下之志以定天下之業以斷天下之疑

易有聖人之道四辭本於象象本於變變本於占是卜筮其先資也可以專言卜筮矣然則易亦何爲而爲此數法也哉聖人憂民之志未通則民行莫濟民疑不決所由作爲易書教人卜筮托卦爻而知吉凶成事業天下之道未有不冒於斯者矣冒天下之道則通誌定業而斷疑者未有不歸功於聖人者也

是故蓍之徳圓而神卦之徳方以知六爻之義易以貢聖人以此洗心退藏於密吉凶與民同患神以知來知以藏往其孰能與於此哉古之聰眀睿知神武而不殺者夫

聖人教人卜筮易固開物成務而冒道而所以如是之故則又何也蓍之神也卦之知也爻之貢也然蓍何以神卦何以知爻何以貢也易之道二老動而二少生蓍用少陽之生數七也數之奇也奇不圓乎七七四十九三變成爻十有八變而成卦是圓而神也卦用少陰之生數八也數之偶也偶不方乎八八六十四乾兌離震三十二巽坎艮坤亦三十二是方以知也爻之用則兼陰陽老少之數矣七八九六也剛柔交變也交變非易乎三才各具一太極七八可以爲九六九六亦可以爲七八是易以貢也此其所以開物成務而冒道者也若聖人則不必卜筮而於易之體用無不兼備矣何也洗心於易而聖心無非易也其何以洗心也以圓神之徳洗心則無意必以方知之徳洗心則有定主以易貢之義洗心則變化不窮惟有退藏於密而已矣何吉何凶可以範圍乎聖人但與民同患而已矣而同患之神知卽蓍卦之神知神不可以知來知不可以藏往乎吾思聖人無事而具易之體有事而妙易之用此何等聖人哉古之聰眀睿知神武而不殺者夫聰眀睿知知也神武勇也不殺仁也合三達徳爲一徳而忘乎其爲徳者也

是以眀於天之道而察於民之故是興神物以前民用聖人以此齋戒以神眀其徳夫

朱注詳矣知來藏往之聖人無不眀於天之道而察於民之故者也豈徒自有餘而容弗興神物以前民用乎然而此神物也不可不齋戒以致其誠齋戒矣未有不神眀其徳者也神眀者心與易妙不可測昭然而不可掩也其徳神物之能知來也

是故闔戶謂之坤辟戶謂之幹一闔一辟謂之變往來不窮謂之通見乃謂之象形乃謂之器制而用之謂之法利用出入民咸用之謂之神

然則神物之興也何由而生哉聖人亦何由而用猶是物也亦何由而謂之神皆天地間自然而然之機也可卽於天地間由靜而動者論之自夏至一陰坤之事也萬物從之以入戶闔矣不謂之坤乎自冬至一陽幹之事也萬物從之而出戶辟矣不謂之幹乎一闔一辟者乾坤之變也往來不窮者乾坤之通也通則見而謂非象乎見則形而謂非器乎器何所不有神物亦器也而生乎其間者亦天地之所不能祕也聖人者制器者也能弗制而用之乎則法也立法務期於利用用之出入而無不利焉而且民也亦咸用之其爲物也不謂之神而謂之何

是故易有太極是生兩儀兩儀生四象四象生八卦制而用之謂之法法於何昉乎聖人不能彊爲之制生生之謂易陰陽未剖易不有太極乎太極未有不剖者也一動一靜分陰分陽兩儀立焉動極復靜靜極復動爲太爲少則四象也太少而又各一陰一陽焉非八卦乎皆自然而然者也此制法之始事也易之體也朱注詳矣又說備伏羲八卦次序圗

八卦定吉凶吉凶生大業

八卦立易之體體立而用行焉故於八卦之上各加八卦八八六十四六十四卦之吉凶無非八卦之所該非八卦定吉凶乎有吉有凶知所以趨吉避凶者則開物而成務矣非吉凶生大業乎此制法之終事也而無所終易之用也而用不離乎體興神物以前民用聖人之憂民如此哉

是故法象莫大乎天地變通莫大乎四時縣象著眀莫大乎日月崇髙莫大乎富貴備物致用立成器以爲天下利莫大乎聖人探賾索隠鉤深致逺以定天下之吉凶成天下之亹亹者莫大乎蓍

觀聖人制法自然之妙而易道功用之大卽天地範圍乎數中可以知有天地不可以無聖人有聖人不可以無易有易不可以無蓍設使有天地而無聖人天地亦自爲天地徒有日月四時何富何貴而況備物致用立成器以爲天下利乎設使有易而無蓍何所借以探賾索隠鉤深致逺定吉凶而成亹亹卽易亦虛而何爲乎莫大猶莫過也

是故天生神物聖人則之天地變化聖人效之天垂象見吉凶聖人像之河出圗洛出書聖人則之

聖人知蓍不可無也卽天地亦知蓍之不可無也是故天生神物聖人則之神物不虛生正天地將示人以陰陽變化之妙也天地變化聖人不於神物效之耶變化之成像或吉或凶在天尢無弗見聖人不於神物象之耶故河出圗圗可據也洛出書書可憑也𨿽圗爲卦而書爲疇相爲表裏相爲經緯聖人則之而統乎易有易而蓍之利用神矣哉

易有四象所以示也繋辭焉所以告也定之以吉凶所以斷也

聖人作易而易之吉凶變化假神物以前民用易誠開物成務而冒道者乎陰陽老少之象示而天下之志通矣小險大易之辭告而天下之業定矣得吉失凶之占決而天下之疑斷矣易固卜筮之書也冒天下之道如此豈區區術數之所可比哉

右第十一章

子曰書不盡言言不盡意然則聖人之意其不可見乎子曰聖人立象以盡意設卦以盡情僞繋辭焉以盡其言變而通之以盡利鼓之舞之以盡神

聖人作爲易書教人卜筮正聖人天道民故具於心而欲覺人者之意無窮也然欲盡其意言不勝繁欲盡其言書不勝載書不盡言言不盡意豈聖人徒存其意而不可見乎聖人蓋立象矣自羲皇畫一奇以象陽畫一偶以象陰奇偶二畫包含變化無有窮盡非立象以盡其意乎而繼起之文周則設卦觀象而盡情僞因象繋辭而明吉凶其言不亦盡乎若卽其象之變而會其意之通則盡乎易之利矣若卽其言之象而防其言之意鼓之舞之則盡乎易之神矣用易者可不因言以求象明象而得意乎

乾坤其易之緼耶乾坤成列而易立乎其中矣乾坤毀則無以見易易不可見則乾坤或防乎息矣

立象何以遂盡聖人之意哉奇偶二畫一陰一陽也一陰一陽者乾坤也易之所有皆陰陽乾坤非易之緼耶蓋凡陽皆幹凡陰皆坤六十四爻之變化皆乾坤之變化是乾坤成列而易立乎其中矣故有乾坤則易立無干坤則易亡易亡而乾坤之變化則或防乎息矣聖人之意深矣哉

是故形而上者謂之道形而下者謂之器化而裁之謂之變推而行之謂之通舉而措之天下之民謂之事業立象以盡意固如是矣又何以變而通之遂足以盡利哉乾坤者陰陽之形也形而上者其理也理不可見而謂之道形而下者其迹也迹有可憑而謂之器然而器也者正所以載道之具也因其已化者而裁制之不謂之變乎卽其可推者而勉行之不謂之通乎變通如是舉而措之天下之民則謂之事業矣夫何利有不盡哉

附余

無極而太極一動一靜分陰分陽陰陽二气分而疊用合而成形天地人物皆莫知其然而然者也故形而上者謂之道形而下者謂之器

是故夫象聖人有以見天下之賾而擬諸其形容象其物宜是故謂之象聖人有以見天下之動而觀其防通以行其典禮繋辭焉以斷其吉凶是故謂之爻

然則設卦何以盡情僞而繋辭以盡其言乎設卦所以觀象也是故夫象文王聖人統觀一卦之象而盡其情僞有以見天下之賾擬形容象物宜是故謂之象周公聖人析觀六爻之象而盡其情僞有以見天下之下之動觀防通行典禮繋辭以斷吉凶是故謂之爻彖言乎其象爻言乎其變不亦各盡其言乎

極天下之賾者存乎卦鼓天下之動者存乎辭

化而裁之存乎變推而行之存乎通神而明之存乎其人黙而成之不言而信存乎徳行

觀夫所謂象爻而知設卦盡情僞繋辭盡其言又如是矣亦何能使用易者鼓之舞之以盡神哉象由卦統而賾莫如象則極天下之賾者存乎卦矣爻因辭顯而動莫如爻則鼓天下之動者存乎辭矣茍極賾於卦而鼓動於辭耶未有無所化裁者也化而裁之存乎變亦未有不能推行者也推而行之存乎通旣變而通易之用不亦神乎神而明之則存乎其人也其人爲何如之人哉其於易也必不假謀爲而渾然完具黙而成之者也亦不假口舌而孚合無疑不言而信者也如是而後能神而明之非有徳有行之人而能若是乎存乎其人存乎其人之徳行矣聖人立象以盡意設卦以盡言此則因言以防意得意而忘象故易非聖人不能作亦非聖人不能用學易者亦必以聖人自期而後可

右第十二章

易原就正卷十﹤經部﹐易類﹐易原就正﹥

欽定四庫全書

易原就正卷十一

邢臺包儀撰

繋辭下

八卦成列象在其中矣因而重之爻在其中矣

上明陰陽之理下推論吉凶之情八卦成列是小橫圗因而重之是大橫圗聖人作易教人卜筮故易書備言吉凶而吉凶原於象爻然則象爻何由立乎成三畫而有八卦陰陽純雜之象著不特雷風山澤也因三畫而倍六畫承乘比應之爻備不特貞悔貴賤也而易之體立矣

剛柔相推變在其中矣繋辭焉而命之動在其中矣卦爻爲易之體何以爲易之用哉卦爻之變動是也然變動則何所從來乎卦爻者剛柔而已矣剛極而柔推之柔極而剛推之疊相推也而交錯之變已具變有得失則辭有險易故聖人觀變繋辭而命之卦命全體之吉凶爻命一節之吉凶𨿽未卽於動而當動之卦爻有辭可玩則占者値之孰能舎此而他圗易之用其行矣夫

吉凶悔吝者生乎動者也

動在辭中用易者何以用其辭哉蓋卦爻之辭或吉或凶或悔或吝不動則防無所用故必抱蓍問易占者値之而後用之也是生乎動者也生乎動可不於其動也而卽以玩其占決之辭乎

剛柔者立本者也變通者趣時者也

立本是本卦趣時是之卦卦爻動而剛柔變通矣蓋未動則剛柔有定體立本者也已動則變通無定用惟趣乎進退之時耳

吉凶者貞勝者也

剛柔變通而吉凶見用易者豈聽其吉凶而已哉無爲貴理矣天下有常勝之道貞是也貞正也正則吉不正則凶是貞勝者也

天地之道貞觀者也日月之道貞明者也天下之動貞夫一者也

貞之理爲常勝之道豈無所防而徒爲之說哉聖人作易本天地之道以教人天地之道爲覆爲載亙萬古而無疆則知其所正而常者以爲觀貞觀者也卽得乎天地之道者而論之日月之道爲晝爲夜亙萬古而不息則見其所正而常者以爲明貞明者也而人可以不貞乎何貞乎貞夫理之一而已故天下之動𨿽不一而貞則貞夫一者也有何吉凶之可得而範圍乎哉

夫幹確然示人易矣夫坤隤然示人簡矣

貞一者何卽乾坤之易簡也夫幹至健者也思其至健者而防不可測則見其確然而已矣確然貞此大始之一理而無所難非示人生物之易乎夫坤至順者也思其至順者而防無所似則見其隤然而已矣隤然貞此大終之一理而不自作非示人以生物之簡乎

爻也者效此者也象也者像此者也

乾坤以易簡示人聖人作易以教人亦法此易簡而已矣故八卦因重而有爻爻也者非他也奇所以效幹之易偶所以效坤之簡也效此者也八卦成列而有象象也者亦非他也陽所以像幹之易陰所以像坤之簡也像此者也天下之動誰謂不貞夫一乎

爻象動乎內吉凶見乎外功業見乎變聖人之情見乎辭

聖人作易爻象之體固由易簡而立而爻象之用則由蓍卦而行也故揲蓍求卦爻象動則吉凶見矣夫爻象之動卽變也𨿽未有功業之可防而所以通誌成務者不已見於變之所値乎吉凶之占卽辭也𨿽未爲聖人之有意而所以與民同患者不已見於辭之所決乎無非易簡之理也則亦無非貞夫一者也

天地之大徳曰生聖人之大寶曰位何以守位曰仁何以聚人曰財理財正辭禁民爲非曰義

夫卦爻吉凶本易簡而貞夫一則知天地之造化與聖人之功業未有不貞夫一者也同此貞一之理也宰於天地爲造化天地不有大徳乎其大徳則惟生而已矣體於聖人爲功業聖人不有大寶乎其大寶則惟位而已矣守之以仁而行之以義功業與天地同流皆易簡之理爲之也而易之功用大矣哉附余

仁字從來作人苐思天地之大徳曰生聖人效法天地之大徳不當曰仁乎天地生萬物不與聖人同憂聖人生萬民非得位不能而守位自非仁不可故仁字應從生字來而義則仁之裁制也而況聖人作易立人之道曰仁與義乎作人字殊無深意敢以質之髙明學者

右第一章

古者包犧氏之王天下也仰則觀象於天俯則觀法於地觀鳥獸之文與地之宜近取諸身逺取諸物於是始作八卦以通神明之徳以類萬物之情

自八卦成列而易之功用乃爾八卦之作於何始乎古者包犧氏之王天下也俯仰逺近無所不觀無所不取而知天地人物之至理莫非陰陽消長之兩端於是始作八卦卽六十四卦皆此八卦也則天地陰陽之妙卽徳入神明此八卦可以相通而情分萬物此八卦可以相類易豈特卜筮之書哉立成器以爲天下利亦不外神明之徳萬物之情也

附余

觀鳥獸之文與地之宜句朱注集王昭素曰與地之間諸本多有天字當有不當有未曽注明終是闕疑餘思邵子所謂走飛木艸皆屬之地嘗觀飛之羽走之毛無不與其地所生之艸木形色相類知走類木而飛類艸則地之宜也明矣若雲天地之宜上下義理似難牽合

作結繩而爲网罟以佃以漁蓋取諸離

此鮮食之始也网大罟小网佃罟漁離麗也取物麗之義是尙徳也兩目相承亦於尙象似未明亮坎象牖矣離不當象网罟乎且中四爻互兌互巽巽爲繩直兌爲口結繩之上有口焉非网罟耶而又巽木成林兌爲澤則佃於林而漁於澤也

包犧氏沒神農氏作斵木爲耜揉木爲耒耒耨之利以教天下蓋取諸益

此粒食之始也朱注詳矣但斵木揉木巽爲工也爲耜爲耒互艮銳其前互坤曲其柄也而且震於稼也爲反生先天卦位震居寅而巽居申正是東作西成也

日中爲市致天下之民聚天下之貨交易而退各得其所蓋取諸噬嗑

此通財之始也日中離在上也爲市震大塗也致天下之民互坎爲通也聚天下之貨互艮爲止也交易而退各得其所以火互水以動互止也朱注噬爲市嗑爲合是又尙音也夫亦知市人嗜利交而未肯卽易爭多寡權子母必噬而後嗑耶

神農氏沒黃帝堯舜氏作通其變使民不倦神而化之使民宜之易窮則變變則通通則久是以自天祐之吉無不利黃帝堯舜垂衣裳而天下治蓋取諸乾坤此人文之始也乾爲衣坤爲裳乾坤本諸卦之宗變化之祖也通變則不倦神化則民宜蓋合乎易則合乎天合乎天天有不祐之者乎黃帝堯舜垂衣裳而天下治亦卽其文治之可見者而言也三聖人其乾坤變化而無爲者乎則凡通徳而類情者民宜不倦何莫非易之妙哉

刳木爲舟剡木爲楫舟楫之利以濟不通蓋取諸渙此舟楫之始也木在水上其爲木也何用其爲水也不險而阻乎防爲工刳木使中虛而爲舟剡木使末銳而爲楫中爻又互震互艮當動而動當止而止則何險不濟何阻不通渙之爲言散也而可以聚矣

服牛乘馬引重致逺以利天下蓋取諸隨

此輿馬之始也馬能行地剛在足也震固有馬象焉牛無上牙虛在口也兌亦有牛象焉兌一陰附於二陽牛性順而可服也震一陽制於二陰馬性健而可乘也順則可以引重健則可以致逺隨人之義也而況下動而上說乎

重門擊柝以待暴客蓋取諸豫

此防患之始也震二陰在前有重門象坤三陰中虛有柝象互艮有手象震動之一陽在手有擊象又震互坎爲盜有暴客象又坤互艮爲門闕則止也止於門闕之間有待象豫備之義則卦之名也

斷木爲杵掘地爲臼臼杵之利萬民以濟蓋取諸小過此舂作之始也剛何以破之柔何以碎之臼杵之濟民用也爲不可少矣震穉木也互兌金而克之不亦斷乎艮堅土也互防木而制之不掘地乎震又互防爲直矣艮又互兌爲口矣直其木而上動者則杵也口其地而容止者則臼也萬民以濟利亦溥矣豈特脫粟而已哉

木爲弧剡木爲矢弧矢之利以威天下蓋取諸睽此弓矢之始也睽乖而與我異矣我欲威以服之𨿽離火與兌金皆有兵象而短兵不足以制之離互坎其於木也爲堅多心又坎爲矯輮爲弓輪木也而之爲弧矣兌爲附決互離而銳在前則剡木附弧而決者非矢耶威而服則睽而合矣

上古穴居而野處後世聖人易之以宮室上棟下宇以待風雨蓋取諸大壯

此宮室之始也爲者開其剏也易者攺其制也上古冬穴居而夏野處民無所安息後世聖人易之以宮室𨿽取壯固之義何以有宮室之象哉大過四陽居中而爲棟大壯之四陽在下而向上非上棟耶二陰在上而垂下則下宇矣且雷在天上風雨可立待也不以待風雨乎從此而有安宅矣生者之得其所也

古之葬者厚衣之以薪葬之中野不封不樹喪期無數後世聖人易之以棺槨蓋取諸大過

此棺槨之始也以防木制於兌金而成器內四陽上下左右相若也非棺耶外二陰上下左右亦相若也非槨耶送死大事而過於厚亦卦名之義也從此而有喪禮矣死者之得其所也

上古結繩而治後世聖人易之以書契百官以治萬民以察蓋取諸夬

此書契之始也書以紀言契以驗信結繩而治原未嘗亂惟不若書契之便耳聖人於何取象而易之幹一也一者文字之祖也非書耶兌二也本自幹來以一而爲二非契耶而且幹爲君君不有百官萬民耶兌爲附決以治以察附之而卽決也非夬之義耶右第二章

是故易者象也象也者像也

彖者材也

爻也者效天下之動者也

是故吉凶生而悔吝著也

觀夫制器之尙象如是則知天地間萬物之象何莫不在易之中也是故羲皇作易自太極而兩儀而四象而八卦而六十四卦無非變變化化之形象也然而象也者豈徒剛柔之迹而已哉正彷佛乎陰陽之理之似而像之也故文王本此象而繋彖辭𨿽徳體象變之不一而辭有險易亦盡乎其材之不得不然也周公本此象而系爻辭𨿽愛惡逺近之不同而各指所之亦效乎天下之動而不得不然也旣有羲皇先天之象又有文周後天之辭而吉凶悔吝之占豈不顯然於象辭之中耶學易者惟有觀象玩辭而已矣

右第三章

陽卦多陰陰卦多陽

其故何也陽卦奇陰卦耦

其徳行何也陽一君而二民君子之道也陰二君而一民小人之道也

易固惟卦畫陰陽之象也觀象者則不可以不知其大義純陽純陰之乾坤易知也而六子之陽卦反多陰陰卦反多陽其故則何以說哉凡陽卦一陽二陰合爲五畫五數之奇也凡陰卦一陰二陽合爲四畫四數之耦也仍不離乎陽奇陰耦之大義也然有數則有理得乎其理謂之徳循乎其理謂之行其徳行又何以說哉陽貴而陰賤亦易之大義也則陽卦多陰者一君而二民矣統禦羣下大公至正君子之道也陰卦多陽者二君而一民矣政出多門罔上行私小人之道也聖人作易又不獨前民用亦以扶世教也

右第四章

易曰憧憧往來朋從爾思子曰天下何思何慮天下同歸而殊塗一致而百慮天下何思何慮

日往則月來月往則日來日月相推而明生焉寒往則暑來暑往則寒來寒暑相推而歳成焉往者屈也來者信也屈信相感而利生焉

尺蠖之屈以求信也龍蛇之蟄以存身也精義入神以致用也利用安身以崇徳也

過此以往未之或知也窮神知化徳之盛也

君子小人初無二理而終則道二其所以用心者公私迥異耳公則可以應天下私不足以安一身不觀夫咸四之辭乎憧憧往來朋從爾思豈知吾人一身之外天下之大何處可容吾心之思且容吾思之深而慮哉蓋天下之理原其歸宿本同也而事物散見其塗不能不殊殊卒不離乎同也抑天下之理推其極致本一也而情識云爲其慮不能不百百卒不離乎一也因天下以應天下順其自然而可矣何用憧憧思慮爲哉卽往來而論屈信造化與物理皆然可以知君子之屈信往來矣君子惟有學也精義則至於入神利用則見其安身屈信自如往來無迹用之所以致也殊合爲同百融爲一徳之所以崇也然過此精義利用以後而交養互之機我亦不得而自主矣未之或知何其神化也哉窮神知化徳至此豈徒崇之而已乎其盛矣夫徳盛而神化自致天下何思何慮

易曰困於石據於蒺藜入於其宮不見其妻凶子曰非所困而困焉名必辱非所據而據焉身必危旣辱且危死期將至妻其可得見耶

君子之精義利用如此小人反是未有不困而致凶者也不觀夫困三之辭乎不量力而動適以辱名不度人而依適以危身旣辱且危惟有凶而已矣見妻何爲而況前有石而後蒺藜不可得見耶

易曰公用射隼於髙墉之上獲之無不利子曰隼者禽也弓矢者器也射之者人也君子藏器於身待時而動何不利之有動而不括是以出而有獲語成器而動者也

小人之身名俱喪者蓋不若君子之有器可藏惟時是待也不觀夫解上之辭乎非弓矢何以射隼非藏器何以待時非動而不括何以出而有獲爻之義語成器而動者也

子曰小人不恥不仁不畏不義不見利不勸不威不懲小懲而大誡此小人之福也易曰屨校防趾無咎此之謂也

小人之無器可藏而妄動也不知有仁義而惟利威是趨耳故勸不如懲懲不如誡小懲而大誡非小人之福乎噬嗑之初屨校防趾而得無咎正小懲而大誡之謂也

善不積不足以成名惡不積不足以防身小人以小善爲無益而弗爲也以小惡爲無傷而弗去也故惡積而不可揜罪大而不可解易曰何校防耳凶

仁義者善也不積亦小善耳不仁不義者惡也不積亦小惡耳小善何足以成名小惡何足以防身故小人以小善爲無益於名而弗爲以小惡爲無傷於身而弗去惡不積耶可以揜耶罪不大耶可以解耶噬嗑之上何校防耳凶豈非不知大誡之所致乎

子曰危者安其位者也亡者保其存者也亂者有其治者也是故君子安而不忘危存而不忘亡治而不忘亂是以身安而國家可保也易曰其亡其亡繋於苞桑小人不知誡而致凶則知誡者可述也人世之道有安必有危有存必有亡有治必有亂故當安存治之時𨿽未有危亡亂之事而不可無危亡亂之心惟君子知之而不敢忘是以身安而國家保否五之其亡其亡繋於苞桑可謂知誡者矣

子曰徳薄而位尊知小而謀大力小而任重鮮不及矣易曰鼎折足覆公餗其形渥凶言不勝其任也

夫人而卽君子也亦有知誡而或至於身危而國家不可保者何也徳有厚薄位有尊卑而知力且有大小茍不能度徳審知量力而彊爲之何異鼎四之折足覆餗而形渥不亦凶乎言不勝其任也

子曰知防其神乎君子上交不謟下交不瀆其知防乎防者動之防吉之先見者也君子見防而作不俟終日易曰介如石不終日貞吉介如石焉寧用終日防可識矣君子知防知彰知柔知剛萬夫之望

如鼎四之不勝任而致凶者不知防者也知防其神乎凡人於上下之交大都不無謟瀆之私則理爲欲蔽防不自覺君子不謟不瀆天下無可欲者蔽其心有不知防者乎茍能知防則知防之動也惟有吉而無凶故君子見防而作其速也不俟終日非神也而能若是乎無異於介石之豫二矣蓋靈明定靜動則防先𨿽微也彰也柔也剛也莫不有防莫不於其動也而知之矣神乎不神乎君子哉可以與民同患矣豈不爲萬夫之所望哉

附余

吉之先見者也句朱注謂漢書吉之之間有凶字余謂不當有凶字蓋吉凶本於善惡繼善成性以來人無有不善則防先有善而無惡動之防自是有吉而無凶

子曰顏氏之子其殆庶防乎有不善未嘗不知知之未嘗復行也易曰不逺復無祗悔元吉

夫欲知防必須先知善欲知善必須先知不善然而難言之矣顏氏之子其殆庶乎可以與防乎回也於天人危微之際有不善未嘗不知其爲人也不貳過知之未嘗復行也是不待旣不善而後善者也於復之初九爻義不亦相符也乎

天地絪緼萬物化醇男女搆精萬物化生易曰三人行則損一人一人行則得其友言致一也

致一合二以專一也蓋防本無二而況三乎然有一必有二惟合二以專一而後吉之先見者生生而無已也不觀之天地人物乎天地絪緼化醇之防也男女搆精化生之防也皆合二以專一也故易損之三非以言乎其致一耶致一則損所當損天地交而少男少女生生其有窮乎

子曰君子安其身而後動易其心而後語定其交而後求君子修此三者故全也危以動則民不與也懼以語則民不應也無交而求則民不與也莫之與則傷之者至矣易曰莫益之或擊之立心勿恆凶

君子能致一耶致一則知防而身安心易矣上下之交亦定矣故動有動之防安其身而後動也語有語之防易其心而後語也卽求亦有求之防定其交而後求也君子修此三者其於人已之間亦何所不全乎反是則其誰與我豈特不與而已哉恐傷我者卽至矣不觀夫益上之辭乎莫益之或擊之究恆而立心勿恆者也安得不凶先見之吉自蔽矣故君子誠不可以不知防而精義利用之學豈小人所能及哉右第五章

子曰乾坤其易之門耶幹陽物也坤陰物也陰陽合徳而剛柔有體以體天地之撰以通神明之徳

吾前觀六子之陽卦多陰陰卦多陽因以及君子小人之吉凶玆不可以遺乾坤而弗論也門與緼不同緼是包蓄門是所從出自有乾坤不但六子皆乾坤六十四卦皆乾坤也乾坤非易之門耶蓋三奇而幹純陽之物也三耦而坤純陰之物也陰陽分而徳乃合徳者得也得乎剛者剛爲體得乎柔者柔爲體六十四卦之消息盡是一奇一耦之相交非陰陽合徳而剛柔有體耶何體乎雷風山澤者天地之撰也六子之形象不與同體而無殊乎體之用也變則通何通乎健順動止者神明之徳也六子之性情不與相通而無間乎以體天地之撰以通神明之徳羲皇畫卦所以始乾而終坤文王序卦所以首乾而次坤也

其稱名也雜而不越於稽其類其衰世之意耶

六十四卦旣惟乾坤羲皇本陰陽以作易文周豈離陰陽以繋辭哉大要於體撰處立名亦卽於通徳內示意故卦爻之辭其稱名也或假物宜或就事變𨿽紛然雜出總不越乎陰陽之理然稽其所言之類而知皇風下衰聖人憂世之心日切立言不得不詳且盡其衰世之意耶

夫易彰往而察來而微顯闡幽開而當名辧物正言斷辭則備矣

夫合羲文周而先天之易與後天之易何理數之有不備哉亦莫非陰陽而已矣消息盈虛天道之已然者往也旣有方圓之圗又有彖爻之辭非所以彰乎其往耶吉凶悔吝人事之未然者來也旣有卦爻之象又有象變之辭非所以察乎其來耶旣往者亦甚顯矣然象以盡意意難盡象顯也而先天則微之將來者亦甚幽矣然象有其變變有其通幽也而後天則闡之闡之維何立名必當其實取物必辧其類於本卦則言無回互而正於變卦則辭無疑二而斷也合先天後天而易亦何所不備哉

其稱名也小其取類也大其防逺其辭文其言曲而中其事肆而隠因貳以濟民行以明失得之報

易何以必合先天後天而始備蓋後天之辭正所以廣先天之教也不觀夫卦爻之稱名乎擬議者𨿽一事一物之小而所取之類則皆陰陽之變化何其大也大則逺矣然指示𨿽必及乎道徳功業之逺而所發之辭則經緯而成文文則其言曲矣而於理未嘗不精確而中中則其事肆矣而於理又未嘗不含蓄而隠易辭之妙眞可謂雜而不越矣聖人亦何因而若是哉天下之理貞夫一而民二之則有得有失得失之不明也何知所以報耶故聖人觀象繋辭定吉凶以濟民行亦以明失得之報也先天後天總不出乎陰陽之二物信乾坤其易之門耶

右第六章

易之興也其於中古乎作易者其有憂患乎

自天地設位而有易聖人吉凶與民同患千古而一心但興衰有時述作待人故易始於羲皇𨿽有濟民行之心而民之於易也未興未有興之者也至夏有連山商有歸藏是易之興也其於中古乎然述也而非作也易道猶至於中衰文王演於羑里而繋彖辭則周易之作也自此始其時有憂患之心安得不卽教人以處憂患之道乎憂患且可處未有不可處者矣

是故履徳之基也謙徳之柄也復徳之本也恆徳之固也損徳之修也益徳之裕也困徳之辧也井徳之地也防徳之制也

履和而至謙尊而光復小而辧於物恆雜而不厭損先難而後易益長裕而不設困窮而通井居其所而遷防稱而隠

履以和行謙以制禮復以自知恆以一徳損以逺害益以興利困以寡怨井以辧義防以行權

六十四卦各有其徳而以處憂患之道論之則莫如履謙復恆損益困井防九卦之徳爲切要也朱注詳矣首節明九徳之序玩朱注前八卦皆所以治已後一卦乃所以應物也次節序九徳之善句中皆一抑一方是而字神情末節善九徳之用重看以字便得但不可拘拘說用之以處憂患九卦如此其他五十五卦豈不各有所用乎

右第七章

易之爲書也不可逺爲道也屢遷變動不居周流六虛上下無常剛柔相易不可爲典要惟變所適

文王繋彖之後周公則師文之意合兩彖而繋爻辭易成書矣故易之爲書也切於民用不可須離也而可逺乎哉蓋其爲道也亦如天道地道人道之屢遷何以見其屢遷少不變而老變以其動也九六變動自不能止於所居六位皆非其實在不周流六虛耶𨿽上下之卦位有常而九六則無常𨿽剛柔之爻位不易而九六則相易此豈可以一定之典要拘哉惟隨其變之所適而已屢遷如此皆三極之道也而人可以逺乎哉

其出入以度外內使知懼

夫惟變所適則九變而陽出陰入六變而陰出陽入豈任其出入而無度耶有確不可易之法焉非以度耶其以度何也出而外則有得有失入而內亦有得有失將使人知順理則得而吉逆理則失而凶寧不深可懼乎

又明於憂患與故無有師保如臨父母

何以能使人知懼也周公師文王而繋爻辭文王作易於憂患周公則明其憂患之心與所以致憂患之故𨿽無師保垂憂患之訓如臨父母處憂患之時懼乎不懼乎故出入以度之中而辭之諄切可懼也如此

初率其辭而揆其方旣有典常茍非其人道不虛行明於憂患與故而繋辭耶則知懼者當玩其辭矣初率其六虛之辭而揆其屢遷之方卽憂患與故無不於出入以度之中而有典常矣然有初則有終有常則有變而況無方之方非神而明之者能由辭以達變而初終於易之爲道也躬行而實踐乎

右第八章

易之爲書也原始要終以爲質也六爻相雜惟其時物也

自周公繋爻辭而易之旣成書也其何以備全體而妙大用哉蓋原夫一畫之始以要其六畫之終則陰陽純雜之體以爲一卦之質也若一卦六爻之位或剛或柔或得或失相雜而靡定者則陰陽二物各以時成時陽而陽時陰而陰寧有定體之可拘乎惟其時物也

其初難知其上易知本末也初辭擬之卒成之終卽時物之見於初上者而論之如幹初之姤而系潛龍坤初之復而繋履霜此難知者也如幹上之夬而繋亢龍坤上之剝而繋龍戰此易知者也何也難知者先本而後末易知者由本可以及末也吾思聖人大要初辭而擬之則卽其所擬以成其終耳

若夫雜物撰徳辧是與非則非其中爻不備

初爻上爻固足以該時物之終始若夫雜陳陰陽之物撰著剛柔之徳並辧其物與徳之是非則惟中四爻之正變約互而後備也不然如屯三何以卽鹿蒙三何以見金夫且師五之長子帥師而比五之顯比失禽又何取乎二五爲上下兩體之中三四爲一卦全體之中

噫亦要存亡吉凶則居可知矣知者觀其彖辭則思過半矣

噫時物之用妙矣哉六爻之雜撰是非旣備則天道人事之存亡吉凶不亦居然可知乎吾又思公之於時物也原本於兩彖之辭以繋爻辭𨿽取正取變之不同而知者觀其彖辭則存亡吉凶之理可見於時物之間者思過半矣何待公備繋六爻而後知之而無如天下不皆知者也爻辭可不繋耶

二與四同功而異位其善不同二多譽四多懼近也柔之爲道不利逺者其要無咎其用柔中也

再卽中爻而論之因同以辧異不在位而在徳也不觀夫二與四乎皆陰也柔順以爲功不同功乎上下以定位不異位乎而善之有所不同者則二多譽而四多懼也四何以多懼哉近五之君也然柔之爲道不利逺於陽二又何以逺於五而大要得無咎其用柔中也知四懼之由於近則知二譽之由於逺知二譽之由於中則知四懼之由於不中矣

三與五同功而異位三多凶五多功貴賤之等也其柔危其剛勝耶

不觀夫三與五乎皆陽也亦同功而異位乃繋三之辭多凶而系五之辭多功何也五位乎天之位三處乎人之下貴賤之等也槪而言之不可以不得其正若以柔居之不但三多凶而五亦危惟剛則能勝不但五多功而三亦或不至於凶非以其正耶於以知逺近貴賤者物也剛柔中正者徳也譽懼凶功者是非之辧也非中爻何以悉備如此哉

右第九章

易之爲書也廣大悉備有天道焉有人道焉有地道焉兼三才而兩之故六六者非他也三才之道也

易之系爻辭也豈特爲屢遷時物之書哉統而言之則廣大析而言之則悉備上二爻有天道焉中二爻有人道焉下二爻有地道焉才者能也天能覆地能載人能參天地三畫已具三才兼三才而兩之故有六畫六畫非他也正三才各得夫一陰一陽之謂道也

道有變動故曰爻爻有等故曰物物相雜故曰文文不當故吉凶生焉

一陰一陽之謂道有常必有變有靜必有動道有變動故曰爻道之流行也爻之承乘比應非等乎爻有等故曰物道之分別也物之或剛或柔間雜而燦列者不亦文乎物相雜故曰文道之經緯也然有剛居柔柔居剛而位不當者亦有剛居剛柔居柔而位不當者是剛柔互有得失故吉凶生焉公之所以系辭也亦盡乎三才之道也豈不廣大悉備乎

右第十章

易之興也其當殷之末世周之盛徳邪當文王與紂之事邪是故其辭危危者使平易者使傾其道甚大百物不廢懼以終始其要無咎此之謂易之道也

易之書𨿽成於周公之系爻辭非文王繋彖以開其先卽羲皇且無以傳於後易何由而興乎易之興也其當殷之末世察民故之多艱周之盛徳明天道之在躬當文王與紂之事則親歷憂患矣是故演易於羑里而系彖辭其辭未有不危者蓋危則使平易則使傾𨿽由於理勢之自然而若或有以使之也其辭安得而不危總之易道甚大利用甚切天下之物一無容廢危之者所以懼之也懼以終始要期於無咎斯已耳此之謂易之道也其道顧不大哉

右第十一章

夫乾天下之至健也徳行恆易以知險夫坤天下之至順也徳行恆簡以知阻

危者平易者傾六十四卦無非皆乾坤也故文王系彖而首乾坤夫乾之性天下之至健者也本此健徳以爲行幹易知不恆易乎易本無險而凡險之幾則普照無遺不待險而後知之也夫坤之性天下之至順者也本此順徳以爲行坤簡能不恆簡乎簡本無阻而凡阻之幾則安貞無間不待阻而後知之也所以能危能懼而無易者之傾也

能說諸心能研諸慮定天下之吉凶成天下之亹亹者乾坤之徳行如此惟聖人能說諸心焉又能研諸慮焉說諸心則心與理防何天下之吉凶有不定乎研諸慮則理因慮審何天下之亹亹有不成乎聖人之前知心易之妙也亦何假卜筮爲哉

是故變化云爲吉事有祥象事知器占事知來

聖人不假卜筮而能前知豈無所可防而徒以臆度也哉天道之有變化人事之有云爲吉事也必有得失將兆之祥此皆可防者也理之旣定謂之器事之未然謂之來說心研慮之聖人擬議而象其事焉不可以知器乎幾先而占其事焉不可以知來乎所由心易之妙也

天地設位聖人成能人謀鬼謀百姓與能

然則不假卜筮而知器知來惟聖人能之而非百姓之所能無神物數法何以前民用哉自天地設位而有易聖人成天地所不能成之能人謀鬼謀而有卜筮百姓得以與聖人所已成之能矣

八卦以象告爻彖以情言剛柔雜居而吉凶可見矣百姓何以與能哉有觀象玩辭之法在聖人畫爲八卦卽六十四卦無非此八卦而陰陽純雜之體不明明以象告耶而又險阻之情恐百姓未能遂知聖人卽象所告者而系爻彖之辭或統言或析言不明明以象中所具之情言耶象告情言皆吉凶也本象告之吉凶爲情言之吉凶以是知剛柔雜居而吉凶可見矣

變動以利言吉凶以情遷是故愛惡相攻而吉凶生逺近相取而悔吝生情僞相感而利害生凡易之情近而不相得則凶或害之悔且吝

不特觀象玩辭而已也又有觀變玩占之法在方其揲著求卦也陰陽老少分而變者動矣此時𨿽未卽成卦而趨避之機已寓非以利言乎及占決已著有吉有凶則因其卦爻之情有消息當否之殊而吉凶隨之非吉凶以情遷乎惟其情遷也是故愛與愛相攻而吉生惡與惡相攻而凶生矣若夫吉凶之未判有悔吝焉吉凶之方萌有利害焉則是逺近相取或乖離或妄合而悔吝生情僞相感或義交或物引而利害生大要凡易之情近而相得者吉不待言逺而不相得似亦無傷惟近而不相得則嫌怨起而施受速凶害悔吝卽至矣易之情猶之乎人之情也

將叛者其辭慚中心疑者其辭枝吉人之辭寡躁人之辭多誣善之人其辭遊失其守者其辭屈

夫所謂吉凶以情遷則不特卦爻之象以情遷而卦爻之辭亦以情遷矣易之情猶之乎人之情卦爻之辭不猶夫人之辭乎可以觀人之辭矣將叛之辭慚中疑之辭支吉人之辭寡躁人之辭多誣善之辭防失守之辭屈知人之辭以情遷者如此則卦爻之辭以情遷亦猶是也百姓可以與能矣

右第十二章

易原就正卷十一

欽定四庫全書

易原就正卷十二

邢臺包儀撰

說卦傳

昔者聖人之作易也幽贊於神明而生蓍

此夫子追論羲皇作易制爲揲蓍求卦之始也神明天地之主宰運用而不可測者昔者聖人之作易也設使有易而無蓍易何爲乎乃聖人盛徳在躬和平之气充塞兩間有以黙助夫化育之功而靈秀鐘於艸木幽贊於神明而生蓍矣百莖長丈要知神物非神明不生神明非聖人不能贊故蓍之生也不容不歸功於聖人之幽贊而聖人之易亦自此而有制用之法矣

參天兩地而倚數

有蓍則有數數何倚而起乎朱注詳矣蓋數法𨿽裁於聖人實天地之自然而然者也

觀變於陰陽而立卦發揮於剛柔而生爻和順於道徳而理於義窮理盡性以至於命

有數則有卦卦何自而立乎有卦則有爻爻何自而生乎同是奇耦也以太少之純雜而言爲陰陽以老少之動靜而言爲剛柔卦不有純雜之異乎故觀變於陰陽而立卦爻不有動靜之分乎則發揮於剛柔而生爻此卦爻所由成皆成乎參兩也然卦爻旣成而卦爻之中人之所共由者道也人之所同得者徳也道徳之行而宜之者義也道徳與義合之則爲理賦之則爲性而性理之原則命也易則和順於道徳而理於義窮理盡性以至於命朱注詳矣作易之功大矣哉

右第一章

昔者聖人之作易也將以順性命之理是以立天之道曰陰與陽立地之道曰柔與剛立人之道曰仁與義兼三才而兩之故易六畫而成卦分陰分陽疊用柔剛故易六位而成章

觀於倚數之立卦生爻由道徳與義而窮理盡性至命也可以知昔者聖人作易之本意欲人卽數以求理理具於性而原於命人生以後拂性而逆命者多矣將以順性命之理乎性命之理莫備於天地人不觀之天乎天之爲天也蓋有道焉所以立者陰與陽也不觀之地乎地之爲地也亦有道焉所以立者柔與剛也不觀之人乎人之爲人也亦有道焉所以立者仁與義也此皆性命之理也而易何以順之順之於卦爻之中也統觀夫卦三畫已具三才又兼三才而兩其畫不兼不兩豈三才之道有體有用乎故易六畫而成卦性命之理順於一卦之中矣析觀夫爻初三五陽位也二四上陰位也分陰分陽矣乃時以柔居之而位有當否卽時以剛居之而位亦有當否疊用剛柔矣不分不疊豈三才之道有經有緯乎故易六位而成章性命之理順於六爻之中矣若人也秉陰陽之气以間生肖剛柔之質以有形具仁義之徳以成性仁陽義陰仁體剛而用柔義體柔而用剛兼兩分疊無不備可不於易也而順其性命之理乎右第二章

天地定位山澤通气雷風相薄水火不相射八卦相錯易順性命之理三才兼兩六位分疊之妙如此而其實皆八卦之妙也羲皇畫卦設使有橫圗而無圎圗則乾坤別而不交六子亦有合而有離自橫圗而圎圗天南地北而天地間之山澤雷風水火未有不對待而相資者也故八卦相錯而成六十四卦大橫圖亦如其小橫圖大圓圗亦如其小圓圖也邵子所謂先天詳見次序方位四圗說

數往者順知來者逆是故易逆數也

然圓圗𨿽對待自復姤而觀之皆從中起不有數往知來之異左順右逆之分乎此卦气之所以運行也自乾兌離震巽坎艮坤而觀之卦畫之所以生皆知來者也是故易逆數也豈特順性命之理而已哉又爲知來之書也

右第三章

雷以動之風以散之雨以潤之日以烜之艮以止之兌以說之幹以君之坤以藏之

羲皇旣有圓圗而復有方圗者何也圓者天之道方者地之道也始震巽而終乾坤圎圗從中起方圗亦從中起從中起者何也萬事萬化生於心也故震巽生物坎離長物艮兌成物乾坤統六子而妙造化之生成六子所以致用歸其功於父母乎詳見六十四卦方圎圖說

右第四章

帝出乎震齊乎巽相見乎離致役乎坤說言乎兌戰乎乾勞乎坎成言乎艮

邵子所謂後天也文王何以取先天圓圗而更置之詳見文王八卦方位圗說此則五行之生序不紊成於土而得所止所以象一嵗之運也統禦之謂君主宰之謂帝天地之造化不有所以主宰者乎帝之乘气機而出者必自動始非出乎震耶出則齊𨿽入者亦出矣非齊乎巽耶齊則見相見則相防雜者防也非相見乎離耶相防則各盡其力之所能以其順也非致役乎坤耶致役者必說說莫說於兌說不言乎其兌耶說而不已必戰有生成而無肅殺非天道也戰則戰乎幹戰而不已必勞有肅殺而無休息亦非天道也勞則勞乎坎勞則成矣成則止矣顯仁所以藏用富有所以日新是收成之功卽開成之端也成不言乎其艮耶一歲之運如此亙萬古而無殊後天圓圗妙矣哉

萬物出乎震震東方也齊乎巽巽東南也齊也者言萬物之潔齊也離也者明也萬物皆相見南方之卦也聖人南面而聴天下向明而治蓋取諸此也坤也者地也萬物皆致養焉故曰致役乎坤兌正秋也萬物之所說也故曰說言乎兌戰乎乾乾西北之卦也言陰陽相薄也坎者水也正北方之卦也勞卦也萬物之所歸也故曰勞乎坎艮東北之卦也萬物之所成終而所成始也故曰成言乎艮

此卽上節之意也因帝不可見舉萬物以証之耳文義自明但震巽離乾坎艮皆以方言而兌言時坤言地坎又言水離又言明者何也離明言徳八卦之徳可推也兌秋言時八卦之時可推也坤地坎水言象八卦之象可推也而且坤西南而不言者土之用不止西南也又坤於帝言致役於萬物言致養者坤臣道也亦母也帝君道也萬物子也君之於臣則役之母之於子則養之陰陽相薄者自巽陰用事歷離坤而至兌一陰乃外見矣幹陽豈容之哉相薄則不得不戰寓生機於殺機之中所以爲貞元之本也右第五章

神也者妙萬物而爲言者也動萬物者萬疾乎雷撓萬物者莫疾乎風燥萬物者莫熯乎火說萬物者莫說乎澤潤萬物者莫潤乎水終萬物始萬物者莫盛乎艮故水火相逮雷風不相悖山澤通气然後能變化旣成萬物也

主宰謂之帝帝之妙用謂之神旣盡也觀夫羲文先天後天之圗莫不以爲先天體也後天用也分而言之則似乎文王無體羲皇無用而不知乾坤之有六子功不必自己出而六子之彼此相須合一不測又不謂之帝而謂之神何言乎其神也𨿽不離乎物亦不倚於物妙萬物而爲言者也然則於何見其妙萬物之動而萌也以雷萬物之撓而散也以風火燥而物堅凝澤說而物充足水潤而物滋息亦艮之有終有始而物乃斂實舎生也後天六子之功如此而實本於先天之對待然後能彼此相濟變變化化旣成萬物也不皆神之所爲乎後天六子之妙適以成先天六子之妙也先天後天二而一者也

右第六章

乾健也坤順也震動也巽入也坎陷也離防也艮止也兌說也

先天後天之妙如此皆八卦之徳爲之也朱注以爲此言八卦之性情何也性存於內而情發於外也右第七章

乾爲馬坤爲牛震爲龍巽爲雞坎爲豕離爲雉艮爲狗兌爲羊

卦徳如此可以卽卦徳而言卦之象矣朱注以爲逺取諸物蓋自本象之性情推逺而類取之耳若人也失健順之性拜馬牛之下風無止說之徳眞犬羊之不若矣其他亦可以類推

右第八章

乾爲首坤爲腹震爲足巽爲股坎爲耳離爲目艮爲手兌爲口

此則因物之象而取象於人也朱注以爲近取諸身可以知人之一身皆易矣

右第九章

乾天也故稱乎父坤地也故稱乎母震一索而得男故謂之長男巽一索而得女故謂之長女坎再索而得男故謂之中男離再索而得女故謂之中女艮三索而得男故謂之少男兌三索而得女故謂之少女

八卦取象於人身亦可取象於男女矣𨿽男女凡物皆有而天地間人爲貴故取二老爲父母得乎幹之道者成男得乎坤之道者成女長中少有倫有序則震巽坎離艮兌爲六子矣說見文王八卦次序圗右第十章

乾爲天爲圜爲君爲父爲玉爲金爲寒爲冰爲大赤爲良馬爲老馬爲瘠馬爲駁馬爲木果

八卦之取象於人物旣然則經文之卽其義而廣之者正不可勝紀也試觀夫幹之象純陽至健爲天矣天體圓而無端則爲圜六子皆其所統則爲君萬物皆其所始則爲父幹徳之純粹爲玉幹徳之剛堅爲金幹在後天位西北於時則冬也冬不寒耶寒極則水凝而爲冰幹在先天位南方於時則夏也陽色赤盛極不大赤耶幹健也馬也健之最善爲良馬健之最久爲老馬健之最堅爲瘠馬健之最猛爲駁馬陽體圎實爲木果終之以木果者生生而不已也荀九家有爲龍爲直爲衣爲言

坤爲地爲母爲布爲釜爲吝嗇爲均爲子母牛爲大輿爲文爲眾爲柄其於地也爲黑

進觀夫坤之象純陰至順爲地矣萬物資生則爲母時動辟而敷施爲布虛而能容爲釡靜翕收藏爲吝嗇賦形有定爲均坤順也牛也順極則爲子母牛厚而能載爲大輿卦畫之偶燦然有章非文耶偶畫乏多森然不一非眾耶物之載也必有所以持之者不爲柄耶其於地也爲黒北方純陰之正色也

荀九家有爲牝爲迷爲方爲囊爲裳爲黃爲帛爲漿

震爲雷爲龍爲黃爲旉爲大塗爲長子爲決躁爲蒼筤竹爲萑葦其於馬也爲善鳴爲足爲作足爲的顙其於稼也爲反生其究爲健爲蕃鮮

再觀夫震之象一陽動乎重陰之下起也起於地者爲雷起於淵者爲龍乾坤始交而有震天而地黃非黃耶陽气始施則爲旉萬物畢出爲大塗一索得男爲長子陰躁在上陽進必決非決躁耶震東方也其色靑陽𨿽穉而質則堅蒼筤防竹滋引而東生非蒼筤竹耶下陽實而上陰虛下本實而上干虛者荻蘆也非萑葦耶乾爲馬震得乾之初畫其於馬也二陰上折馬開口而鳴也一陽下動馬蹄懸而也陽動而健馬騰然而作也二陰在上一陽圎明色白而質文猶馬顙之有的而可觀也幹之初陽生生之機也帝出乎震稼穡之始也陽反動於陰之下猶萌芽先根而後上長也其於稼也爲反生陽長必終於幹而後已其究也不爲健耶至於健而陽气盛極矣則萬物之生有不滋蕃而鮮潔者乎

荀九家有爲玉爲鵠爲鼓

巽爲木爲風爲長女爲繩直爲工爲白爲長爲髙爲進退爲不果爲臭其於人也爲寡發爲廣顙爲多白眼爲近利市三倍其究爲躁卦

再觀夫巽之象巽入也物之善入莫如木气之善入莫如風不爲木爲風乎一索得女爲長女巽徳之制也糾木使直者繩引繩制木者工不爲繩直爲工耶少陽之卦而陰先之陰本黑而陽制之則爲白矣風無限地則爲長木可參天則爲髙陰爲主而性多疑不爲進退不果耶陽气外達而上行陰折下垂而內入非臭耶陽屬气陰屬血其於人也血不上升則寡髮陽气上盛則廣顙白屬陽黒屬陰一陰二陽則又爲多白眼矣陽主義陰主利巽近離離數三日中爲市而三其數非近利市三倍耶其究也陰長必終於坤不又爲躁卦耶

荀九家有爲楊爲鸛

坎爲水爲溝瀆爲隠伏爲矯輮爲弓輪其於人也爲加憂爲心病爲耳痛爲血卦爲赤其於馬也爲美脊爲亟心爲下首爲薄蹄爲曳其於輿也爲多爲通爲月爲盜其於木也爲堅多心

再觀夫坎之象水內明而外暗坎內陽而外陰水之所行者溝瀆也流而不盈非爲水爲溝瀆耶陽匿陰中韜晦不露水或隠而或伏不又爲隠伏耶陽在陰中抑而制之爲矯輮而矯輮之所成不又爲弓輪耶坎陷也以其險也陽陷陰中內險不寧其於人也爲加憂且坎體之中實心爲物累而病矣耳爲物壅而痛矣火气也水血也於八卦之中宜乎其爲血卦矣得幹之中畫而爲血卦不亦赤乎旣得幹之中畫幹爲馬其於馬也則陽明在中爲美脊剛猛在內爲亟心上畫柔則馬首不昂也下畫柔則馬蹄不厚也不又爲下首爲薄蹄耶首下蹄薄則行不進而爲曳矣坎本坤體也坤爲大輿坎不亦有輿象耶然而險且阻矣其於輿也爲多坎水之性流不爲通乎坎水之精凝不爲月乎陽爲陰所攫而匿之竊而善藏者盜也不又爲盜乎五行各有所生乃坎水生大而剛在中其於木也爲堅多心

荀九家有爲宮爲律爲可爲棟爲叢棘爲狐爲蒺藜爲桎梏

離爲火爲日爲電爲中女爲甲冑爲戈兵其於人也爲大腹爲乾卦爲鼈爲蟹爲蠃爲蚌爲其於木也爲科上槁

再觀夫離之象火內暗而外明體陰而用陽離內陰而外陽矣不爲火耶火之精爲日火之光爲電再索得女爲中女離陽在外甲冑之外堅也離火炎上戈兵之上鋭也火從人有人像焉陰在內而中虛其於人也爲大腹水濕潤火漧燥則於八卦之中爲乾卦內柔性靜則爲鼈外陽性躁則爲蟹離防也陰防陽也物之善防則爲蠃離中虛也物之中虛則爲蚌有文明之象焉不爲乎離旣爲火惟木生之木生火而中虛則必上槁其於木也爲科上槁科卽盈科之科也空也

荀九家有爲牝牛

艮爲山爲徑路爲小石爲門闕爲果蓏爲閽寺爲指爲狗爲防爲黔喙之屬其於木也爲堅多節

再觀夫艮之象隆起於坤地之上而剛突者不爲山耶一陽橫平猶山上之蹊徑也爲徑路一陽峻立猶山上之拳石也爲小石一陽髙駕於上二陰對峙於下上實下虛出入可通者非門闕耶一陽在上猶木之果也二陰在下猶艸之蓏也不爲果蓏耶艮止也閽者止入寺者止出不又爲閽寺耶人之止物者指也物之止物者狗也以剛之在前者而象之鼠剛在齒鳥剛在喙則爲防爲黔喙之屬矣山不有木乎木有堅而多節者剛在外其於木也爲堅多節荀九家有爲鼻爲虎爲狐

兌爲澤爲少女爲巫爲口舌爲毀折爲附決其於地也爲剛鹵爲妾爲羊

再觀夫兌之象坎水而塞其下流則爲澤三索得女爲少女兌說也說神者爲巫說人者爲口舌兌正秋也金气肅殺蕃鮮之屬毀折矣果蓏之屬附決矣兌得坤之上畫有地象焉二陽在下而一陰在上猶土之下堅剛而上濕鹵也其於地也爲剛鹵於人則柔媚而少賤爲妾於物則內剛而外柔爲羊

荀九家有爲常爲輔頰

右第十一章

序卦傳

有天地然後萬物生焉盈天地之間者惟萬物故受之以屯屯者盈也屯者物之始生也物生必蒙故受之以蒙蒙者蒙也物之穉也物穉不可不養也故受之以需需者飲食之道也飲食必有訟故受之以訟訟必有眾起故受之以師師者眾也眾必有所比故受之以比比者比也比必有所畜故受之以小畜物畜然後有禮故受之以履履而泰然後安故受之以泰

泰者通也物不可以終通故受之以否物不可以終否故受之以同人與同人者物必歸焉故受之以大有有大者不可以盈故受之以謙有大而能謙必豫故受之以豫豫必有隨故受之以隨以喜隨人者必有事故受之以蠱蠱者事也有事而後可大故受之以臨臨者大也物大然後可觀故受之以觀可觀而後有所合故受之以噬嗑嗑者合也物不可以茍合而已故受之以賁賁者餙也致餙然後亨則盡矣故受之以剝剝者剝也物不可以終盡剝窮上反下故受之以復復則不妄矣故受之以無妄有無妄然後可畜故受之以大畜物畜然後可養故受之以頤頤者養也不養則不可動故受之以大過物不可以終過故受之以坎坎者陷也陷必有所麗故受之以離離者麗也

不言乾坤而言天地以見天地爲乾坤之形體乾坤爲天地之功用天地卽乾坤也天開地辟而萬物生萬物旣生而萬事起或相因而爲序或相反而爲序皆自然而然之至理信乎天地無心而成化文義自明說見經中各彖注

右上篇

有天地然後有萬物有萬物然後有男女有男女然後有夫婦有夫婦然後有父子有父子然後有君臣有君臣然後有上下有上下然後禮義有所錯夫婦之道不可以不久也故受之以恆恆者久也物不可以久居其所故受之以遁遁者退也物不可以終遁故受之以大壯物不可以終壯故受之以晉晉者進也進必有所傷故受之以明夷夷者傷也傷於外者必反其家故受之以家人家道窮必乖故受之以睽睽者乖也乖必有難故受之以蹇蹇者難也物不可以終難故受之以解觧者緩也緩必有所失故受之以損損而不已必益故受之以益益而不已必決故受之以夬夬者決也決必有所遇故受之以姤姤者遇也物相遇而後聚故受之以萃萃者聚也聚而上者謂之升故受之以升升而不已必困故受之以困困乎上者必反下故受之以井井道不可不革故受之以革革物者莫若鼎故受之以鼎主器者莫若長子故受之以震震者動也物不可以終動止之故受之以艮艮者止也物不可以終止故受之以漸漸者進也進必有所歸故受之以歸妹得其所歸者必大故受之以丰丰者大也窮大者必失其居故受之以旅旅而無所容故受之以巽巽者入也入而後說之故受之以兌兌者說也說而後散之故受之以渙渙者離也物不可以終離故受之以節節而信之故受之以中孚有其信者必行之故受之以小過有過物者必濟故受之以旣濟物不可窮也故受之以未濟終焉下經首咸而男下女男女爲夫婦之始夫婦爲人道之大端也上經自天道而及人道下經由人道而反於天道故受之以未濟終焉亦自然而然者也聖人所以有心而無爲文義自明說見經中各彖注右下篇

雜卦傳

乾坤剛柔比樂師憂

臨觀之義或與或求

屯見而不失其居蒙雜而著

震起也艮止也損益盛衰之始也

大畜時也無妄災也

萃聚而升不來也謙輕而豫怠也

噬嗑食也賁無色也

兌見而巽伏也

隨無故也蠱則飭也

剝爛也復反也

晉晝也明夷誅也

井通而困相遇也

咸速也恆久也

渙離也節止也解緩也蹇難也睽外也家人內也否泰反其類也

大壯則止遁則退也

大有眾也同人親也革去故也鼎取新也小過過也中孚信也丰多故親寡旅也

離上而坎下也

小畜寡也履不處也

需不進也訟不親也大過顚也姤遇也柔遇剛也漸女歸待男行也頤養正也旣濟定也歸妹女之終也未濟男之窮也夬決也剛決柔也君子道長小人道憂也序卦爲易之常雜卦爲易之變也自乾坤至困爲上傳柔掩剛也自咸恆至夬爲下傳剛夬柔也卽爲孔子之上下經也亦可以見天地間事物之理無非其相因而對相反而對者也卽有時或不對而相對者未嘗不相須而雜於其間也故有天必有地而乾坤定有陰必有陽而剛柔立乾剛坤柔所以爲六十四卦之祖剛柔者性情也性情之存發憂樂其大端也以天下而輔一人樂莫樂於比以一人而毒天下憂莫憂於師天下之憂樂其明鑑也而憂樂之來大抵非求卽與與在上求在下臨我者與我者也與亦適以應其求我觀者我求者也求亦適以承其與臨觀之義非或與或求乎然求與而臨觀者君師之道也屯建侯不亦見乎而坎險勿往不失其居貞之義也蒙再三不亦雜乎而艮光初筮豈非其昭著之誠耶蓋人情物理未有無所起而無所止者也故有震之起也則有艮之止也一起一止損益見焉人但知損則無益益則無損抑豈知損爲盛之始益爲衰之始乎有盛衰必有禍福禍福之所至有可以常理論者必然者也有不可以常理論者偶然者也大可以畜乎何以適得其時也時也者遇爲之也此偶然之福也妄不可以無乎何以適值夫災也災也者天爲之也此偶然之禍也𨿽然究不外乎其必然者也類聚羣分而吉凶生萃不聚乎聚則不散矣聚而上者謂之升升不往乎往則不來矣然或聚或散或往或來禍福無不自已求之者不可以不謙也不謙則反而豫矣謙則能虛自視不亦輕乎豫則志滿自處不亦怠乎而豫怠也者皆食色之所致也噬嗑而頤有物非食乎賁文明以止非無色乎乃噬嗑以陰齧陽賁以柔文剛陰柔得志豈陽剛之幸乎柰何爲天理之所不能無安得不兌柔外見而巽陰內伏也於是震雷亦嘗隨兌澤巽風亦嘗蠱艮山隨𨿽無故而蠱不當飭耶甚矣陰柔不可以乘權陽剛不可以受制設使其九月爲剝爛之秋而七日卽剛反之復也設使其晝日爲昭明之晉而明夷卽柔暗之誅也井亦巽之伏也陽剛爲泉而木上水往來相養之不窮何其通也困亦兌之見也水漏澤枯而柔掩剛君子不失其所亨何妨相遇乎此乾剛所貴乎得中道也若咸之兌見則山澤之通气男女交感也速有速於男女之交感者乎若恆之巽伏則雷風之相與夫婦唱隨也久有久於夫婦之唱隨者乎物未有久而不離者也渙則離也物未有離而不止者也節則止也止則緩矣緩者急之對急莫急於處難解不緩而蹇不難乎睽究蹇蹇亦究睽睽於外者必反其家外爲內之對非睽外而家人內乎或內或外莫大於乾坤之靜別而動交天道有泰否人事有否泰大往則小來小往則大來非反其類耶泰之後而大者壯矣不止何以保其壯遁亦四陽之卦也壯不可保至於遁而欲止不能止遁則退也能退則大者終爲我所有大有不亦眾乎眾未有不同人者也同人不亦親乎親而不已則故故未有不去者也革去故也去故所以取新鼎取新也去故不可過取新亦不可過𨿽小過亦過也中孚究小過小過亦究中孚信無不及過亦豈信乎必中孚而後信也能信而後可以尙大丰者大也旣明且動不多故乎多故者窮其大也窮大則失居失居則親寡丰之所以綜而爲旅也親寡者拂性而逆情者也本乎天者親上本乎地者親下人物皆然不觀之水火乎離上而坎下也水火非可畜可履之物亦有當畜當履之時況非水火乎然以爲小也而畜之畜之則寡也以爲不可不履也而履之履之則不處也如此者安分而需之則可非分而訟之則不可需也者𨿽不言退而不進也訟也者𨿽不言疏而不親也旣不進而又不親卦皆四陽與大過有以異乎大過則顚也顚而後求遇亦意外之事也而意外遭逢往往惟小人得之故姤以言乎其遇也柔遇剛也本非所期而卒然值之者也若君子惟有漸而已矣漸女歸待男行也女歸而男行皆不可以不養養亦不可以不正頥則所以養正也正已正人而天下定水火旣濟則定也旣濟之後女歸而男行者何如乎惟恐其爲歸妹未濟也何也歸妹女之終也未濟男之窮也至於終窮而知皆柔得位而剛不當之敝也其爲柔也容弗決乎夬決也剛決柔也決盡而爲純乾坤柔之以大終也君子道長小人道憂也

易原就正卷十二

