

欽定四庫全書

經部一

易小傳

易

提要

【臣】等謹案易小傳六卷宋沈該撰該字守約一作元約未詳孰是吳興人登嘉王榜進士紹興中官至左僕射兼修國史故宋人稱是書爲沈丞相易傳嘗札進於朝髙宗降勅褒諭尢稱其每卦後之論其書以正體發明爻象之防以變體擬議變動之意以求合於觀象玩詞觀變玩占之義其占則全用春秋左傳所載筮例如蔡墨所謂漧之姤曰潛龍勿用其同人曰見龍在田者林至作易禆傳頗以該說爲拘攣蓋南渡以後言易者不主程氏之理卽主邵氏之數而該獨考究遺經談三代以來之占法違時異尙其見排於至固宜然左氏去古未逺所記卜筮多在孔子之

前孔子贊易未聞一斥其謬母乃太卜所掌周公以來之舊法或在此不在彼乎陳振孫書錄解題稱該又有繋詞補注十餘則附於卷末今本無之蓋已久佚矣乾隆四十二年八月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

易小傳自序

易有太極是生兩儀兩儀生四象四象生八卦四象者何也六七八九是也七爲少陽九爲老陽陽盈也八爲少陰六爲老陰陰盈也物極則盈盈極則變理之常也故七八者陰陽之靜也九六者陰陽之動也吉凶悔吝生乎動者也惟動則有占不動則無兆故聖人作易筮者亦必以爻變定吉凶所謂動則觀其變以玩其占也如陳厲公生敬仲筮之遇觀之否周史以謂風爲天於土上山也有山之材而照之以天光於是乎居土上利用賓於王秦伯將納王筮之遇大有之睽卜偃以謂天爲澤以當日天子降心以逆公戰克而王饗之吉孰甚焉如此之左氏載之甚多皆用爻變以言吉凶嘗以經考之聖人設卦觀象列尊卑而辧貴賤所以明不可易之大法故有內外以明出處有承乘以辧逆順有逺近以察安危有初上以列終始三才就列六位時成此其大法也聖人因六爻之變系辭焉以命之以辧吉凶所以通不可不易之至變故上下無常剛柔相易變動不居惟變所適其道屢遷不可爲典要爻也者言乎其變也此之謂也是故爻辭之所命𨿽不離乎大常而變卦之防寓焉自王輔嗣而下皆未嘗以變卦釋爻辭道其大常也若夫變動不居之妙則在學者精思黙識而已輙以臆說妄窺淵奧旣以正體發明爻象之指又以變體擬議變動之意亦庶幾萬有一得焉耳夫觀變玩占易道之小者也𨿽小道亦有可觀者焉名之曰易小傳以別於大傳云爾若夫一卦之內義有可明爻變之外言有未盡者每卦別爲論亦庶幾變而不失其正小而不遺其大者也

明例

有物混成先天地生其太極未判有一而未形者乎及其一已形而奇耦分於是兩儀生焉聖人因奇耦之始而爲兩儀之象因三才之道而立乾坤之體乾坤始交而八卦生焉八卦相蕩而六十四卦成焉皆由變之所生也故幹之三爻交於坤則變而爲震爲坎爲艮坤之三爻交於幹則變而爲巽爲離爲兌此乾坤之變而生八卦也乾宮之變一世爲姤二世爲遁三世爲否四世爲觀五世爲剝遊魂爲晉歸魂爲大有坤宮之變一世爲復二世爲臨三世爲泰四世爲大壯五世爲夬遊魂爲需歸魂爲比震巽坎離艮兌六宮之變大率皆然此八卦之變而生六十四卦也六十四卦之變一卦之中六十四卦具焉其變四千九十有六而卦有四時推遷之異爻有五行生尅之殊參伍錯綜非巧歷之所能計此卜筮之占吉凶休咎之應所以無窮也歷觀古人之用易筮皆用爻變以斷吉凶其爻變之法大略可見如震之爲車【見國語公子重耳在秦筮得屯之八】爲殺【見閔公元年畢萬筮仕於晉遇屯之比】坎之爲勞【見國語同前】爲法【見宣公十二年晉楚戰於邲】坤之爲眾爲順爲文【見國語同前】離之爲言爲牛爲鳥【見昭公五年穆公之生筮得明夷之謙】艮之爲門庭坤之爲布帛【見莊公二十二年陳厲公生敬仲筮之遇之否】風爲天於土上則爲風而行著於土【同上】天爲澤以當日則爲天子降心以逆公【見僖公二十五年秦伯將納王遇大有之睽】震而爲坤則爲車從馬【見閔公元年畢萬同前】坎而爲兌則爲川壅澤【見宣公十二年同前】離而爲艮則爲火焚山【見昭公五年同前】坎而爲巽則爲風隕妻【見襄公二十五年崔武子卜取東郭偃之姊】亦有捨正體而取別體者如觀之否周史以爲有山之材【見前莊二十二年陳厲公事自二至四有艮象】震之復漢儒以爲有坎之象是也【前漢五行志京房易傳曰震遂泥國多麋釋者謂自三至五有坎象四在水中故爲泥】有得二卦而取合體者如貞屯悔豫是也【公子重耳在泰筮得貞屯悔豫內卦曰貞外卦曰悔震下坎上爲屯坤下震上爲豫得此二卦震在屯爲貞在豫爲悔爻皆無爲故合二卦而言之也】或有一卦而多變則以變卦爲斷如晉成公之歸遇幹之否知其君之三出有六爻皆爲變則以本卦而言如秦伯納公子重耳遇泰之八知其事之必濟凡此之爻變之大例也觸而長之則思過半矣

欽定四庫全書

易小傳卷一上

宋沈該

上經

幹鑿度曰乾坤者陰陽之根本萬物之宗祖也爲上篇首者尊之也離爲日坎爲月日月之道陰陽之經所以終始萬物故坎離以爲終所以明天道也咸恆者男女之始夫婦之道人道之興必由夫婦所以承祖宗爲天地主也爲下經首者貴之也旣濟未濟爲厥終者所以明戒愼而全王道也蓋物不可終理不可極王者則天而行與時消息不可安而忘危存而忘亡所以明人事也又曰陽三陰四位之正也故易卦六十四分上下經象陰陽也陽道純而奇故上篇三十所以象陽陰道不純而耦故下篇三十四所以法陰也予嘗考之卦皆以俯仰相次上下經各畫十八卦上經乾坤頤大過坎離皆無俯仰之對下經獨中孚小過二卦無對故多寡之數自然不同非取陽三陰四之數也卦以俯仰相次者明陰陽代謝吉凶失得之相反復變易不窮之義也上下經略畫十八卦十有八變之象也十有八者乾六奇坤六耦共十有八也其爻之本乎一三五爲九幹數也以二乘之得十有八陽中之陰也二四爲六坤數也以三乘之亦十有八陰中之陽也震坎艮皆五畫合干亦成十有八巽離兌皆四畫合坤亦成十有八故十有八者乾坤之數奇耦之全莫出於此也

上經幹

下經【咸恆】

坤

【遁大壯】

【屯蒙】

【晉明夷】

【需訟】

【家人睽】

【師比】

【蹇解】

【小畜履】

【損益】

【太否】

【夬姤】

【同人大有】

【莘升】

【謙豫】

【困井】

【隨蠱】

【革鼎】

【臨觀】

【震艮】

【噬嗑賁】

【漸歸妹】

【剝復】

【丰旅】

【無妄大畜】

【巽兌】

頤

【渙節】

大過

中孚

坎

小過

離

【旣濟未濟】

【幹下幹上】幹

初九潛龍勿用

之姤【巽下乾上】潛龍勿用潛徳也聖人處於側防之時也系辭曰龍蛇之蟄以存身也精義入神以致用也夫聖人之潛以藏其用精思而造防所以養其致用之神也方處側防時乎當潛藏用之時也是以勿用也其位則子陽始生也而在乎水中潛龍之象也蓋初居卦下乾而爲巽巽伏也潛龍之時也京房易傳曰潛龍勿用眾逆同志至徳乃潛厥異爲風政悖徳隱是以勿用蓋乾而爲巽巽風也卦變爲姤小人長也風者天之號令也其政悖故厥異風小人長故至徳隱

九二見龍在田利見大人

之同人【離下乾上】見龍在田顯徳也初藏其用所存者神二顯諸仁所過者化顯其所隱之徳以爲化者也以正中之徳施化及物上合九五大徳之君以行其道是以見龍在田利見大人也其位則丑醜居水土之地在田之象也蓋居幹之中變而爲離以剛健中正之徳而見於文明之化卦變同人出潛離隱與人同患君徳而顯者也離爲文明而在幹下天下文明之象也

九三君子終日幹幹夕惕若厲無咎

之履【兌下乾上】終日幹干進徳也幹幹不息也惕若戒懼也二行而成顯徳以爲化三進而修極徳以成業用其化眾之徳以爲業者也將升上體進徳修業不可不勉也是以終日幹幹也位已過中歷試諸難不可不懼也是以夕惕若也其反復也惟恐其不中於道也其進修也惟恐其不及於時也是以干幹因時而惕𨿽危而無咎也五同功而異位者也上居應而處極者也惟幹幹也是以知五之位可至則至之進徳修業欲及其時是可以與聖人之防也惟惕若也是以鑑上之極可終則終之進退存亡而不失其正是可存聖人之義也其位則寅寅則陽尙伏而未申人致爪掌之力焉進徳修業之時也蓋乾而爲兌健而說是以不息也卦變爲履履危也是以惕若也履不處也三非可處之地聖人不與有徳有業者不至大位也是以勉之以進也

九四或躍在淵無咎

之小畜【乾下巽上】或躍在淵潛位也或之者疑之也以進修之極試難之效革下之體居上之地將升五位不可不疑疑則自試潛位之時也已升上體可躍而進也未離臣位未脫於淵也可進則進進不幹時可處則處處不失幾是以或躍在淵也隨時自試量可而進順天應人不失自然是以進無咎也其位則卯卯則陽已壯矣辟戶而升或躍之時也蓋乾而爲巽健而巽也健故或躍巽故在淵也卦變小畜小畜止健也將升五位慮其壯而止之待時也

九五飛龍在天利見大人

之大有【乾下離上】飛龍在天正位也四已試矣五無疑矣離其所潛之位而踐天子位焉宅中而履正正位之時也是以飛龍在天也神龍之翔云物自從聖人之作萬物自覩是以大人造而天下利見也其位則辰辰則龍之正位也飛龍在天之象也蓋乾而爲離火在天上大明中天萬物咸覩君徳而在天位之象也卦變大有大有眾也其徳剛健而文明進乎天位眾所附也

上九亢龍有悔

之夬【乾下兌上】亢龍有悔極位也居陽之盈處健之久也盈且久是以亢也天數止於五陽極則夬幹上則亢不可過也陰偶陽者也臣輔君者也陽數窮則陰無所偶君數窮則臣無所輔是以動而有悔也非知進退存亡之正者不足以與此其位則己巳正陽也陽於是當已其可亢乎蓋乾而爲兌其極弱也卦變爲夬陽數窮也前漢五行志云皇之不極厥極弱易曰亢龍有悔貴而無位髙而無民賢人在下位而無輔如此則君有南面之尊而無一人之助故其極弱取卦變之象也

論曰幹明聖人隱顯變化之道大君出處之體也下三爻言徳上三爻言位於初九見聖人洗心退藏存神致用之本也聖人之潛非恝然無心於天下也所以遵養時晦畜徳以藏用也其次全身逺害以待時也莊子所謂深根寧極而待存身之道也是以不易乎世固所守也不成乎名渾其迹也遁世無悶不攺其所樂也不見是而無悶不渝其所行也我樂則行我憂則違不以身徇天下也如是而畜其徳以藏其用如是而全其身以逺於害蓋將以致其大用也於九二有以見聖學之不可已也言謹而行信無過舉也閒邪而存誠愼其獨也善世不伐居以謙也徳博而化宏其度也學聚問辧以進徳也居仁行寛以修業也是以聖學日進徳日新而業日富也於九三有以見聖人乘時有爲之艱且愼也幹幹不已不遑暇也夕惕危懼若將失也忠信之篤不敢自欺也辭令之修不敢不以誠也勉五之功知其可至則至之不違其時也鑑上之極知其可終則終之不失其義也是以居上位而不危居下位而不憂於道之不行也於九四有以見聖人應天順人皆任其自然也量可而進不逼尊也知難而止不失時也非若離四之繼明突如其來也又非若震四之繼體遂泥而未光也天時我與矣人事我防矣而後升之皆自然也於九五以見聖人之得天位非可以力致也徳合天地明並日月幽契乎神而下合乎民物之心然後可至也其徳至是自然而升初非可智取而力致也於上九有以見歷數之歸也堯之授舜舜之授禹皆曰天之歷數在爾躬聖聖相授是以不窮其數而不失其傳也此幹之大略也元亨利貞幹之四徳也可以緫幹之體也然則於爻可見乎初尙潛未見也上處極已亢也且卦之終始也二顯君徳施而爲化體仁以長人其元乎三位人上徳進業修會通而合禮其亨乎四升上體進退以義不失其宜其和義之利乎五升尊位剛健中正統禦立制其正固之幹乎屯隨臨無妄革此五卦亦言元亨利貞其文𨿽同而所以爲元亨利貞則異而釋者亦以配幹之四徳豈惟乖辭之防抑非所以尊君徳而正名分也屯隨革謂處卦之道利在於正得正然後大亨也臨與無妄謂卦之才大亨以正也是以五卦之皆以大亨釋之以別於幹之四徳所以嚴分也春秋之法也乾坤二卦獨標用九用六之名何也蓋幹純陽之體也天道也君道也在乎能用其剛也坤純陰之體也地道也臣道也在乎能用其柔也六十四卦非無所用也然剛柔相錯其用不一不可以爲主名故於乾坤純陽純陰之卦獨標用九用六之名焉九老陽之數也陽極則陰不輔君𨿽以陽剛爲徳不可自任也統用羣剛則下有輔而治不勞也故曰乾元用九天下治也六老陰之數也陰極則疑於陽臣道貴代有終惟守以永久正順之道則不爲陽所疑而至於戰是以能大其有終之用也故曰用六永正以大終也幹鑿度曰乾坤陰陽之主也陽始亥形於丑故乾位在西北陽祖防據始也陰始己形於未據正立位故坤位在西南陰之正也君道倡始臣道正終是以干位在亥坤位在未所以明陰陽之職定君臣之義也

【坤下坤上】坤

初六履霜堅冰至象曰履霜堅冰陰始凝也馴致其道至堅冰也

之復【震下坤上】初六臣徳之始也履霜堅冰至戒其漸也君徳之初在藏其用臣徳之始在戒其漸霜至防自初履也冰之堅由陰凝也臣本防自上用也權之重由馴致也冰至堅則陽不能消也臣權重則君不能制也積善之有餘慶積惡之有餘殃皆在初也初之不愼至上則戰在臣不可不修之於始在君不可不防之於蚤也蓋坤十月卦履霜之時也居坤之始爻變爲震卦變爲復陽復於下陰受之而凝陰始凝之象也震體堅剛堅冰之象也坤順也震動也陰動從陽順道始昌所謂至柔而其動也剛在臣當愼在君可防是以戒也幹爲冰而霜其漸也是以凝也

六二直方大不習無不利象曰六二之動直以方也不習無不利地道光也

之師【坎下坤上】六二臣徳之中也夫坤至柔而動也剛直也至靜而徳方方也含萬物而化光大也體此三者人臣之備徳也直其內也方其外也大其體也直而不違於敬方而不離於義中之至也敬義立而徳不是以大也臣徳而正中者也坤之道至簡也至靜也承天而行順物而成初無假於修習也是以不習無不利也蓋坤順也變而爲坎剛中也剛中而順是以直不違敬方不離義也卦變爲師其位則未也坤位乎未地道之正也師以容民畜眾爲徳是以大光也

六三含章可貞或從王事無成有終象曰含章可貞以時發也或從王事知光大也

之謙【艮下坤上】六三臣徳之盛也陰不先倡爲陽所牽而後應者也臣徳𨿽盛含而未顯不先君倡待時而發靜之至也陰作成物而陽以成歳爲功人臣有善則當稱君不可居成功也無成以待有終順之至也三居陽體之極以陰居陽韜其文章之羙而不矜其能體夫靜順之至而不處其功知慮光大保其譽處臣徳之盛者也蓋坤而爲艮順而知止也卦變爲謙卑以自牧也惟順止也是以含章待時也惟卑謙也是以從王事不居其功也謙尊而光卑而不可逾是以知光大也

六四括囊無咎無譽象曰括囊無咎愼不害也

之豫【坤下震上】六四臣位始升也重陰之體元陽以明之陰不能獨化自下升上有近君之懼不可有爲是以有括囊之戒也幹純陽納甲壬至九四而乾道革是以聖人起而躍淵也坤純陰納乙癸至六四而地道變是以賢人隱而括囊也幹之九四坤之六四位相配也彼且或躍未正名位此烏乎而可爲括囊之時也蓋居近君之地變而爲震有震主之嫌卦變爲豫有逸豫之戒若不能愼則害也

六五黃裳元吉象曰黃裳元吉文在中也

之比【坤下坎上】六五臣位之中正也居順履中而處盛位中順之積發於事業乘時有爲而功業著見者也黃之色正中者也裳之飾下順者也裳服在下非色不彰文彩飾之然後可觀臣徳之盛非位不顯功業副之然後可仰是以黃裳元吉也蓋坤而爲坎剛在中也下有坤焉順處下也剛在中忠也故取黃爲諭坤在下居正位而不失爲下之體順也故取裳爲諭忠順不失以事其上是以元吉也剛來而文柔文在中之象也坎爲通黃中通理之象也昔南蒯之將叛也筮之遇坤之比曰黃裳元吉以爲大吉也示子服惠伯曰卽欲有事何如惠伯曰吾嘗學此矣忠信之事則可不然必敗外彊內溫忠也【坎險故彊坤順故溫彊而能溫所以爲忠】和以率正信也【水和而土安正信之本也】故曰黃裳元吉黃中之色也裳下之飾也中不忠不得其色下不共不得其飾事不善不得其極【失中徳也】外內倡和爲忠【不相違也】率事以信爲共【率行也】供養三徳爲善【三徳正直剛克柔克也】非此三者弗當【非忠信善不當卦也】且夫易不可以占險將何事也且可飾乎中美能黃上美爲元下美則裳參成可筮猶有闕也筮𨿽吉未也

上六龍戰於野其血黃象曰龍戰於野其道窮也之剝【坤下艮上】上六臣位之極也疑似也陰極則似陽臣極則似君地數止於五故陰極則剝坤極則戰不可過也是以有龍戰之戒也上至於戰由初失防辧之不早辧也臣似君而至於戰則無君臣地主之分也是以稱野也然臣𨿽似君不明者則疑之天下之公議不可欺也離其羣而君之則傷之者必眾是以稱血也言龍戰𨿽君討臣也然失防於初而至於戰不爲無傷也是以黃雜也以爲人君失防之戒也蓋坤極而爲艮地道窮也卦變爲剝陰數盡也京房易傳曰眾心不安厥妖龍鬭蓋臣極而似君則眾心不安龍鬭之妖龍戰之象也

論曰坤明賢人終始之道大臣進退之體也坤偶乾者也臣輔君者也下三爻配徳也上三爻配位也六四配九四或躍之君故爲括囊之臣六五配九五飛龍之君故爲黃裳之臣幹之五其堯舜之君乎體此之道行而成政二典是也坤之五其臯稷之臣乎體此之道用而爲政三謨是也易書之次豈不深乎嘗考四時之序與八卦奠方之列皆以相生爲序金生水故秋䢐冬兌爲正西乾居西北而坎次焉水生木故冬䢐春木生於水非土不植故坎爲正北艮居東北而震次焉木生火故春䢐夏震爲正東巽居東南而離次焉以相生爲序也獨夏秋之交以金承火有尅無生蓋有坤以位乎西南故火得以藏金得以生也故龍圖瑞易曰坤位不在西南則乾坤或幾乎熄矣蓋爲此也季夏之月陽土用事陰火退聽戊出生金丁藏伏火來信爲陽往屈爲陰丁旣退藏逢庚必伏是爲三伏伏窮暑盡以成萬寶土出金生循環無極此天地之妙用也

【震下坎上】屯【坎宮二世】

初九磐桓利居貞利建侯象曰𨿽磐桓志行正也以貴下賤大得民也

之比【坤下坎上】初九康屯之主也磐桓固眾志也居貞鎭以靜也建侯民思主也初爲動主而險在於前始動戡難事初未孚磐以安其居桓以壯其立隆厚基本以固其民而托眾焉是以磐桓也天下之動必正夫一鎭之以靜難將自定是以利居貞也屯難之世不能自濟民思所附得主乃定是以利建侯也磐桓非畏縮也所以養望也居貞非守常也所以允眾也望著眾允然後植生是以能康屯也以陽剛之才爲康屯之主以剛與下以貴與賤屈巳濟難是以得民也蓋初動之主也處屯之始動則犯難變而爲坤順而靜也磐桓居貞之象也震爲諸侯【例見昭公三十二年】坤爲土爲眾震而爲坤有土有眾建侯之象也卦變爲比比輔也眾順從也先王以建萬國親諸侯是以利建侯也昔衞襄公欲立子元筮之遇屯之比史朝曰其繇曰利建侯二卦皆云子其建之又畢萬筮仕於晉遇屯之比辛廖占之曰屯固比入吉孰大焉其必蕃昌【屯剛柔始交所以爲堅固比親輔所以爲入】震爲土【變爲坤】車從馬【震爲車坤爲馬】足居之【震爲足】兄長之【震爲長子】母覆之【坤爲母】眾歸之【坤爲眾】六體不易合而能固安而能殺公侯之卦也【比合屯固坤安震殺】公侯之子孫必復其始【爲魏之子孫眾多】

六二屯如邅如乘馬班如匪宼防媾女子貞不字十年乃字象曰六二之難乘剛也十年乃字反常也

之節【兌下坎上】屯如陰處中也邅如乘剛動也乘馬班如逺應據初也匪宼防媾終從五也十年乃字戒守正也陰柔之質處屯之中漸近於難是以屯如也乘初之剛進有所牽是以邅如也應五逺也從初近也有應在五乘馬欲往彊據於初班如卻退是以乘馬班如也五爲正應防媾也初以彊據宼也匪寇於初終必從五是以匪寇防媾也女子許嫁笄而字二守中正非惟不交於初亦未嘗許是以不字也屯久則平極數之變以待其會終得所配是以十年乃字也屯難之世逺乎正應爲剛彊所暴守中執志不可不固也是以戒也蓋震而爲兌動而說也卦變爲節節而止也節而止是以有邅如班如之象也動而說是以有守正不字之戒也

六三卽鹿無虞惟入於林中君子防不如捨往吝象曰卽鹿無虞以從禽也君子捨之往吝窮也

之旣濟【離下坎上】卽鹿無虞無應也惟入於林中逺實也君子捨之往益屯也從禽者必有虞人以爲之導然後能獲三處動極過中失位躁動逐物而上無其應是以卽鹿無虞也屯難之世陰皆求陽二比初而應五四比五而應初三界二陰獨逺陽實動無所獲是以惟入於林中也處屯之世躁動無應而有險在前往則益屯是以君子見幾不如止也戒在屯而妄動者也蓋震體剛動變而爲離離爲佃漁從禽之象也鹿走險者也上據險極鹿也而不爲應卽鹿無虞之象也震木也三震之極也變而爲離離麗也入於林中之象也上無應則禽不獲也入於林則不見陽也無可獲之理也是以不如捨之也離體虛明見幾之象也卦變旣濟君子見防思患豫防是以不如捨也

六四乘馬班如求防媾往吉無不利象曰求而往明也之隨【震下兌上】乘馬班如二隔應也求防遇往吉明初情也有應在初故乘馬欲往二嘗據初故班如卻退初之與四本爲防遇初首剛而好動逺應而未通未免萌心邪配故心疑焉是以欲往卻退乘馬班如也求其初與二之情二本守正不字未嘗許初明其情而後往則可無疑矣是以求而往明也在屯而審動者也蓋坎而爲兌川壅澤不行也【例見宣公十二年】乘馬班如之象也卦變爲隨剛下柔動而說是以求防遇吉也

九五屯其膏小貞吉大貞凶象曰屯其膏施未光也之復【震下坤上】屯其膏權在初也小貞吉大貞凶所系者狹也卦惟二陽而初爲動主居貞建侯主康屯之權五居尊位而在坎中屯難方平未出於險位𨿽處尊權已在初是以屯其膏也屯難方平民思蘇息膏澤之廣乃慰民心而其應在二所系者狹不可大事是以小貞吉大貞凶也權分應狹未出險中是以施未光也蓋云雷者將以爲膏澤者也五居坎中爲云而未雨也爻變爲坤卦變爲復雷在地下而未奮也屯其膏之象也

上六乘馬班如泣血漣如象曰泣血漣如何可長也之益【震下巽上】乘馬班如無所之也泣血漣如失所處也陰柔之才不能自濟欲求其應而三亦陰爻失所與也進無所之是以乘馬班如也二之班如終之於五四之班如終之於初上無所之而在險極失其所處是以泣血漣如也蓋坎而爲巽巽入也處屯之極而入於險塗窮險極之象也坎爲血卦巽爲多白眼泣血漣如之象也

論曰易始乾坤天地始判也受之以屯剛柔始交也蓋幹之初爻交乎坤之初爻而生震震在下是剛柔始交也剛柔始交而萬物初生則必有難坎在上是剛柔始交而難生也剛柔始交正固而未觧萬物方屯由屯而後蕃是以大亨貞也辛廖謂屯固比入後必蕃昌取此義也屯次乾坤數變而長子經綸也幹之數三乾父也應開基之數也震之數六震長子也應守成之數也幹三畫之始也一生震二生坎三生艮至艮則止焉震六子之始也一生二二生四四生八八生十六十六生三十二三十二生六十四而歷數滋焉【見先天圖】幹數窮則必有所授於是長子繼焉以經綸王業子承父業三王之繼親也是以屯次也屯難之世民思其主建侯植主而後民得所附焉是以利建侯也蓋震爲諸侯坎爲眾震下坎上建侯而眾附之象也震爲守坎爲法上有法而下有守諸侯用命制節謹度而無彊大之嫌是以利也云雷屯天造艸昧也乘時經綸艸昧王業是以不遑寧居也

【坎丅艮上】蒙【離宮四世】

初六發蒙利用刑人用說桎梏以往吝象曰利用刑人以正法也

之損【兌下艮上】發蒙下二也利用刑人禁於始也用說桎梏人從法也以往吝戒其過也初處蒙之始二以陽居中爲發蒙之主初旣親之又能下之以陰資陽以昧資明是以發蒙也發下民之蒙當明法禁正之於始是以利用刑人也正法於始而人從之則桎梏無所用之矣是以用說桎梏也然刑非聖人之所尙不可長也往而不已則吝道也是以戒也蓋初居坎下蒙也變而爲兌兌見也說也發蒙之象也坎法也法行則人從法法敗則法從人坎而爲兌川壅澤不行也宜正法之時也坎陷也變而爲兌兌說也用說桎梏之象也卦變爲損發蒙者損已以益人者也

九二包蒙吉納婦吉子克家象曰子克家剛柔接也之剝【坤下艮上】包蒙吉眾陰所歸也納婦吉內主也子克家應五也以陽居中爲童蒙之主眾陰所歸包而不拒是以包蒙吉也體剛得中包容昬愚爲主於內是以納婦吉也以剛明之徳上應六五柔順之君爲五所任克荷其事是以子克家也父子君臣也未有不孝於其家而能忠於其君也故古求忠臣於孝子之門五君也如童而從二之明二臣也如子而克家之事君臣相與者也故曰剛柔接也輔童蒙之主而有成者也蓋坎爲眾變而爲坤坤道含包蒙之象也坤婦道也順而得眾納婦吉之象也爲內卦之主成主蒙之功子克家之象也

六三勿用取女見金夫不有躬無攸利象曰勿用取女行不順也

之蠱【巽下艮上】勿用取女不中正也見金夫不有躬失所守也金夫謂二也三以陰居陽過中失正近九二陽剛之夫逺上九之應坎性趨下同體相比捨正應而悅邪配乘陽而悅之失其所守而不顧其應女子之蒙也是以勿用取女也蓋坎本剛中變而爲巽失所守也卦變爲蠱女惑男見金夫不有躬之象也

六四困蒙吝象曰困蒙之吝獨逺實也

之未濟【坎下離上】困蒙吝逺陽也陰蒙之發資於陽明三應上而比二五應二而比上初𨿽無應首下九二之明惟六四以陰界兩陰之閒獨逺陽明之實在昬蒙之時而困於陰暗不能親仁擇善以自輔者也是以吝也蓋艮而爲離火焚山敗其實也卦變未濟險在下男之窮也困蒙之象也

六五童蒙吉象曰童蒙之吉順以巽也

之渙【坎下巽上】童蒙吉下賢也五以柔居尊童蒙也下任九二剛明之賢以爲之輔是以吉也其幼沖之主下賢以成其徳者乎其成王之於周公乎蓋艮而爲巽巽順也五以柔而下之二以剛而巽之居尊與能是以順以巽也卦變渙渙釋也童蒙得渙釋之象也

上九擊蒙不利爲寇利禦宼象曰利用禦宼上下順也之師【坎下坤上】擊蒙去三也不利爲寇防應也利禦寇衞五也蒙之陽爻皆去蒙者也三五之位本同陽功俱以陰處之於是乎覬覦亢二而爭五之功上九以陽居師保之位義當擊而去之是以擊蒙去三也已與三應應則引寇是自爲宼也是以不利爲宼防應也不惟不引且當力禦則下不應暴上能衞主兩不失順是以利用禦寇上下順也其戒少主左右應暴者邪蓋艮而爲坤坤順也卦變爲師師眾也以順用眾是以不利爲寇利禦寇也

論曰屯次乾坤數變而長子經綸王業也其周武之所成乎蒙次屯二男晦而避長子經綸也其周公之所存乎蒙晦養正以成聖功非周公孰能之乎蓋地出乎震震正東也繼天下之君也非干之所統也坎居正北陰位也艮居東北陰止也幹退西北統中男少男而使蒙所以全業也【見文王八卦圖】蒙有求師之義也少蒙得師養正則聖是以聖功也三代學爲君之法也山下出泉爲蒙之象何也山出泉者也坎藏一而在山下始出於原也艮止也坎險也遇險而止未有所之須其智者決而正之於滄海矣不然派而爲溝爲洫也人之蒙稺未知所適須其明者發而正之於大道矣不然放而爲邪也僻也在愼其道之者耳是以有求師之義也水之原不深山之脈不長則防而流之易涸矣行之修不逺徳之積不厚則發而施之易竭矣是以君子堅果其所修茂育其所畜待時而發也少蒙之主學爲君之法也人之蒙稺未有所適則善惡混也及其養之以正以成作聖之功則其效甚著故雜卦曰蒙雜而著也卦之體內險而不能處外艮而未能進所以爲蒙也卦之才剛得中而應時中而以亨行又陽在坎中進而達乎四陰之上雜而著之象也

易小傳卷一上

欽定四庫全書

易小傳卷一下

宋沈該

【乾下坎上】需【坤宮遊魂】

初九需於郊利用恆無咎象曰需於郊不犯難行也利用恆無咎未失常也

之井【巽下坎上】需於郊逺難也利用恆無咎有所待也郊平實之地難於浸潤而逺於水者也需須也險在前有待而進也初最逺難未履於位待時得地逺於浸潤不犯於難是以需於郊也君子待時不可變其所守也得地逺難志有所待是以利用常無咎也蓋居幹之始而健於進則犯難矣變而爲巽巽順也伏也巽而伏不犯難行之象也卦變爲井無得無喪有常徳者也利用常之象也

九二需於沙小有言終吉象曰需於沙衍在中也𨿽小有言以吉終也

之旣濟【離下坎上】需於沙不與險爭也小有言終吉以剛中也沙剛而虛能勝水而水行乎中𨿽近於水而能順其浸潤者也衍寛也二漸近難而以陽處中猶君子待時𨿽漸近於難而中守寛裕順其浸潤不與險爭是以需於沙衍在中也漸近於水則浸潤易入漸近於難則小人之譖愬易行是以小有言也堅守剛中寛裕自處不罹防害是以吉終也蓋乾而爲離剛而虛需於沙之象也離於人爲言小有言之象也卦變旣濟終吉之象也

九三需於泥致寇至象曰需於泥災在外也自我致寇敬愼不敗也

之節【兌下坎上】需於泥迫於險也致寇至近小人也三處健極而居坎下巳迫於險是以需於泥也四之陰險處不中正寇也君子待時當敬逺小人三以陽剛君子之徳而暱近之盜自已招是以致寇也坎外卦也三猶居內而上迫於險是以災在外也三有剛健之徳敬逺小人之道尙可勉也是以敬愼不敗不與小人陷君子也蓋三居坎下變而爲兌兌爲澤泥之象也坎爲盜三迫於坎健而說進致寇之象也

六四需於血出自穴象曰需於血順以聽也

之夬【乾下兌上】需於血塞路也出自穴不敢固其所也血傷也穴小人之居也需事之賊也玩其敵而不避懷其居而不遷傷之者至矣以一小人乘三君子塞路者也三陽方剛而上進小人塞路以待之則必傷矣是以需於血也不敢固其所以亢君子順而退聽可也是以出自穴也君子待時時來道亨小人當退也蓋於文一在皿中爲血坎藏一爲血卦四居坎下變而爲兌兌爲毀折需於血之象也坎窞也穴之象也變而爲兌兌見也出自穴之象也坎爲耳變而爲兌兌爲說順順以聽之象也卦變爲夬剛決柔小人退之象也

九五需於酒食貞吉象曰酒食貞吉以中正也

之泰【乾下坤上】需於酒食待賢也酒食者人之所待以養而養人者亦待是以供其求者也卦之所以爲需者以五在險中欲下任三陽而四隔焉上待下也三陽健而欲上進而四塞路未可力進下待上也今四旣出穴順以退聽路無隔塞下三君子得以進矣眾賢旣進則必養之與之共天位食天祿需於酒食九五之君所以待賢也剛居於尊中正不陷安於險中能用下健待時而行是以貞吉也主需之時而善需君子之進者也蓋坎而爲坤夷險而爲順也坤萬物皆致養也養賢之象也卦變爲泰上下交而時泰矣飲食宴樂與賢者共之之時也

上六入於穴有不速之客三人來敬之終吉象曰不速之客來敬之終吉𨿽不當位未大失也

之小畜【乾下巽上】入於穴小人退也不速之客來君子進也夫有所需而待焉者需之始也無所需而藏焉者需之終也卦惟二陰四旣順聽不敢塞路上處卦極固當退處是以入於穴也幹之三陽非在下之物待時而進者也需極而險濟則不召而自至矣是以不速之客來也眾賢旣進上防險極不可不敬能順而退處不固其所敬而爲主則𨿽不當其位能終其吉也夫親近九五中正之主可以有爲者也固當共去六四之小人援導下三之君子而乃自安其居俾三陽久待而自進六四自知勢衰而後退聽𨿽無六四當位塞路之大過可爲而不爲不無小失也故曰未大失也蓋坎爲穴變而爲巽巽入也入於穴之象也卦變小畜需極險濟畜極而亨之時也

論曰需明蒙之用也養以正有所待也有孚光亨貞吉贊九五也剛居坎中有孚也陽處尊位光亨也需須也待也險在前有所待而進也利渉大川往有功勉下三也剛居於中待下之進三健欲進待上之命下上相待不罹陷害是以不困窮也雜卦曰需不進也而卦辭乃言利渉大川何也以二體言之上體坎坎水也大川之象也下體幹幹健也剛健不陷利渉之也以爻言之九五濟需之主也剛明中正位乎天位以此而往何難不濟險𨿽在前有待而進而卦爻之徳終必濟也天險不可升也云上於天則已升矣險已濟矣霈而爲澤可待也君子觀需之象以飲食宴樂所以待天時之至也蓋飲食者所以養身也非爲窮口腹之欲也宴樂者所以怡神也非爲耽逸豫之樂也易曰君子安其身而後動又曰身安然後國家可保也君子以飲食宴樂保其躬嗇其神樂天知命以待天時之至也

【坎下乾上】訟【離宮遊魂】

初六不永所事小有言終吉象曰不永所事訟不可長也𨿽小有言其辧明也

之履【兌下乾上】不永所事陰處下也小有言終吉近二明也初以陰柔居卦之始陰不先倡柔不競剛是以不永所事也四以剛彊來訟於已不得已而應之是以小有言也義直理勝而上近九二剛明中正之賢可以辧明其事是以終吉也訟不可終戒之於其始也蓋坎而爲兌川壅澤訟而見屈之象也兌爲口小有言之象也卦變爲履履不處也過之而不處不永所事之象也

九二不克訟歸而逋其邑人三百戶無眚象曰不克訟歸逋竄也自下訟上患至掇也

之否【坤下乾上】不克訟下訟上也歸而逋其邑無據彊之疑也二以剛居下爲險之主五以剛居尊爲健之主在訟之時爲訟者也臣非可以訟君卑非可以訟尊是以不克訟也知其不可而還竄其邑自守其寡不敢上敵示其無據彊之疑也疑釋然後免於災是以無眚也蓋坎而爲坤乾居其上君臣之象也卦變爲否上下不交訟之象也坤順也知義不勝避險而逃不失其順不克訟之象也坤爲土爲眾邑三百戶之象也

六三食舊徳貞厲終吉或從王事無成像曰食舊徳從上吉也

之姤【巽下乾上】食舊徳保其所有也貞厲戒興訟也終吉應上也或從王事無成上不可忤也三𨿽險體而以柔處鑑二之失保其所有不見侵削是以食舊徳也迫於健體而界二剛之閒𨿽守正亦危況可興訟是以貞厲戒興訟也以陰居陽而上有其應在丑不爭而順以從上是以終吉也柔從剛者也下從上者也上以陽剛爲三之正應三以柔順而從之從王事者也然上剛好勝不可以忤難以爭功保守舊徳不居成功可也是以不敢成也蓋坎而爲巽巽順也以柔居順保其所有而不爲訟者也

九四不克訟復卽命渝安貞吉象曰復卽命渝安貞不失也

之渙【坎下巽上】不克訟上克下也復卽命渝自反也訟由健興四居幹始以剛處健而爲初之應以上訟下者也初不先倡訟由已興理不能勝是以不克訟也卽就也命理也渝變也巳失興訟初旣辧明固當自反卽其正理變而安正然後無終訟之失是以復卽命渝安貞不失也蓋乾而爲巽巽順也處健之始而不失其順是以不克訟也卦變爲渙渙散也始訟而終散復卽命渝之象也

九五訟元吉象曰訟元吉以中正也

之未濟【坎下離上】訟元吉主訟也五以干體居於尊位剛明中正爲聽訟之主將使覿徳至於無訟是以元吉也蓋乾而爲離大明中天天光下照幽枉必達以此主訟吉莫大也卦變未濟事有未濟是以有訟五以中正聽天下之訟濟其未也

上九或錫之鞶帶終朝三褫之象曰以訟受服亦不足敬也

之困【坎下兌上】或錫之鞶帶非徳賞也終朝三褫之神不自安也上以健極居卦之終終訟而受賞是以或之鞶帶也鞶帶命服也以訟受服非徳賞也無徳而賞疑不自安是以終朝三褫之也三不好訟以徳受祿故能食舊徳上以終訟無徳而賞宜其褫也以明終訟之凶也蓋乾而爲兌兌爲口健極而尙口終訟之象也兌澤也天而爲澤錫命之象也鞶帶革帶也兌體韋柔鞶帶之象也卦變爲困尙口乃窮是以不足敬也

論曰訟明需之失位也訟之二需之五也在需之五需於酒食四旣出穴順而退聽五亦連下失所食位猶君子爲小人之累也因累失位誠非已罪不能無訟故曰飲食必有訟明需而失位者也訟否之變也剛來而陷於險陰作難而陽見窒是以訟也有孚貴信也一渉於妄則凶矣坎爲信有孚之象也𨿽有信也見窒而懼乃可得吉坎爲加憂窒惕之象也然猶不可終也故中則吉終乃凶險不可恃也上剛而下險內險而外健訟之情也剛來得中二也終凶不可成戒也大人中正聽無偏也渉川入淵不可終也險於下矣而又好爭非渉險之道也天道西行水脈東注天陽上行水性就下天水違行訟之象也爭訟之起必有所起之端由昧於先而始謀之不善是必有訟也聽訟之端亦必求其所違之初情然後可明是以君子觀訟之象以作事謀始也

【坎下坤上】師【坎宮歸魂】

初六師出以律否臧凶象曰師出以律失律凶也之臨【兌下坤上】師出以律明節制也行師統眾以法令節制爲本失律而眾不齊𨿽幸而勝亦凶道也出師之始先明節制是以於初言之也蓋坎爲法爲眾爲通變而爲兌法壅而不行眾散而爲弱之象也【見下注】法行則人從法法敗則法從人法從人則無以制眾眾失制則師不能行卦變爲臨臨不行也師出而不能行是以凶也昔晉楚戰於邲知莊子曰此師殆哉周易有之在師之臨曰師出以律否臧凶執事順成爲臧逆爲否眾散爲弱【坎爲眾兌柔弱】川壅爲澤有律以如已也【如從也法行則人從法法敗則法從人坎爲法之象今爲兌則眾散散則弱是失法從人無以制眾之象】故曰律否臧且律竭也【竭敗也坎變爲兌是法敗】盈而以竭夭且不整所以凶也【夭弱也川欲盈今乃竭弱且不整所以凶也】不行之謂臨【卦變爲臨也】有帥而不從臨孰甚焉此之謂矣果遇必敗彘子尸之𨿽免而歸必有大咎

九二在師中吉無咎王三錫命象曰在師中吉承天寵也王三錫命懷萬邦也

之坤【坤下坤上】在師中吉戒將也王三錫命戒君也一陽爲眾陰所歸帥師之主專制其事者也以陽剛居下體之中用剛而不失其中者也居中統眾專制閫外不可亢也是以在師中吉戒將也將得人而眾以統矣動不亢而能守中矣君能專委寄而錫有功然後能懷其眾是以王三錫命戒君也奉天之伐得中而吉當天意矣是以承天寵也師以安民賞當其功合人心矣是以懷萬邦也蓋坎剛居中也變而爲坤坤順也臣道也剛中而順則無專制之嫌純乎臣道則無驕亢之失威和並用不失其中以此主師是以吉而無咎也六五以柔居尊爲之正應專於委寄是以能錫有功也坎與坤皆眾也坤土也坎而爲坤眾附也卦變爲坤普天之下莫非王土萬邦懷來之象也坎數一坤數二是以三錫也言寵數之頻繁也

六三師或輿屍凶象曰師或輿屍大無功也

之升【巽下坤上】師或輿屍失其任也輿眾也屍主也二爲帥師之主而三乘其上以陰居陽據非其位是失其任也統眾失任則眾必疑或者疑也疑而無所稟則眾皆主也主眾令繁是以無功也蓋坎而爲巽巽爲號令以柔巽之將據非其位以號令其眾是以眾疑也巽爲進退爲不果主眾令繁之象也卦變爲升升不來也有眾而不來無功之象也

六四師左次無咎象曰左次無咎未失常也

之解【坎下震上】師左次待命也左者無用之地也師行尙右得位無應未可以用左次待命未失其常是以無咎也蓋師所以行誅殺也四居坎上變而爲震震東也生長之方也左次之象也卦變爲解師行險動而免於險中是以未失常也

六五田有禽利執言無咎長子帥師弟子輿屍貞凶象曰長子帥師以中行也弟子輿屍使不當也

之坎【坎下坎上】田有禽害稼也利執言有名也長子帥師期得人也弟子輿屍命不可二也師直爲壯曲爲老順成爲臧逆爲否六五柔居尊位爲興師命將之主陰不先倡柔不犯物執此害稼之言以除傷善之害犯而後應旣順且直動必有名往必有功是以無咎也二繼體於五長子也居中而應是以有中行之利也三弟子也與五同功然命不可二是以有輿尸之戒也蓋坤眾也致役也變而爲坎坎勞卦也勞眾以徒役之事田有禽之象也坤順也坎剛居中直也順且直利執言之象也坎險也君不可以行險必有所授授之不得其人則眾不從是以戒也

上六大君有命開國承家小人勿用象曰大君有命以正功也小人勿用必亂邦也

之蒙【坎下艮上】大君有命不吝賞也小人勿用必以徳也上師之終功之成也策勲行賞以正有功之時也古者師還飲至於廟而策勲焉示不吝也開國爲諸侯承家爲卿大夫也有國有家君子則可小人無徳恃其功必至亂邦是以戒也蓋坤土也變而爲艮封植建立之象也六以陰居上小人之象也是以因爻而示戒也卦變爲蒙泉出於山所適有正有邪邪正自此別也命出於君所用有君子有小人治亂自此分也

論曰師戒訟而不已者也坤體純陰眾也坎體藏一正也能以眾正師之象也坤爲順坎爲法眾順從法帥師之道也訟而不已必有眾起於是有定眾之主焉五陰而一陽定眾之主也五尊位也而以柔居之且險在於下或有戰爭之事也二剛陽也而能正眾可崇任也類於尊而非尊也丈人之謂也丈者度數所自出也師行以法令節制爲主是以丈人吉也當帥師之任專制於外而上不見信則何以成功二居中而上應於五剛中而應也興戰爭之役而下不順於民心則何以得眾下險而上順行險而順也師之所以吉而無咎也坎在坤下爲師而象言地中何也含容之義也水蕩然無定失制則潰水將之兵也君之將也地將之君也兵之將也水因地有含容之徳然後聚之夫江海眾流之所歸也兵因將有含容之徳然後歸之善將兵者以之將因君有含容之徳然後歸之善將將者以之其戒用師之世君必有含容之徳以蓄其將將必有含容之徳以蓄其兵乎君子觀師之象是以容民蓄眾也師與比皆五陰而一陽爲之主比以陽居尊而眾附之君之象也師以陽居下而眾從之將帥之象也廣土眾民君子所欲居尊而得民人君之所樂也戰危事也爲人臣而專制閫外危道也統眾履危人臣之所憂也故雜卦曰比樂師憂此之謂也

【坤下坎上】比【坤宮遊魂】

初六有孚比之無咎有孚盈缶終來有它吉象曰比之初六有它吉也

之屯【震下坎上】有孚比之貴始也有孚盈缶貴誠也終來有他吉不專應也比道貴始處比之世而各安其所咎也初居其首以誠求比咎乃可免是以有孚比之無咎貴始也缶質素之器圓虛而應者也凡親比之道茍有由中之信初不待丰其禮盈其器也故聖人復假象以兼明之猶如祭祀之器以瓦爲缶中有元酒之盈則可以通神明之徳君子充誠信之實圓幾善應爲比之首則可謂得比之道是以有孚盈缶貴誠也比道貴廣有所偏系則所比者狹內充誠信之本外無系應之偏則親之者豈一道而來其於終久之道必有他來比輔之吉是以終來有他吉不專應也蓋坤母也震長子也母從子誠之至也卦變爲屯屯固比合【見閔元年畢萬筮仕】合而能固比之善者也有孚比之之象也坤爲土爲腹震爲足土爲腹而足居之缶之象也缶祭祀之器震爲主鬯是以取盈缶之象也

六二比之自內貞吉象曰比之自內不自失也

之坎【坎下坎上】比之自內應五也貞吉戒守正也眾方求比已獨得君守中處順內不失已同徳度義非苟合也體則坤也爻則陰也陰柔內比以承其應患不守正是以戒也蓋五居坎中二爲之應變而從坎內比之象也二居中得位變而爲坎有剛中之徳貞吉不自失之象也

六三比之匪人像曰比之匪人不亦傷乎

之蹇【艮下坎上】比之匪人界二陰也三與五本同陽功今三以陰柔之體界於二陰之閒不能擇交逺之於五四陰柔而不中二存應而比初三處其中近而相得旣失逺擇復好近合是以比之匪人也眾皆比正已獨比邪失其所保是以傷也蓋三處坤極變而爲艮艮止也陰柔之極止於兩陰之閒比之匪人之象也三之變互體成坎坎爲血卦傷之象也卦變爲蹇三已逼險往則蹇矣宜其傷也

六四外比之貞吉象曰外比於賢以從上也

之萃【坤下兌上】外比貞吉親五也卦獨九五以陽居尊位爲比之主剛中而正賢者而居尊位上也四與初𨿽居相應之地而二陰不爲正應不內比於初而外比於五親賢以從上也是以貞吉也蓋坎而爲兌兌說也卦變爲萃萃聚也四不從初之應而說於從上聚以正也外比貞吉之象也

九五顯比王用三驅失前禽邑人不誡吉象曰顯比之吉位正中也捨逆取順失前禽也邑人不誡上使中也之坤【坤下坤上】顯比陽居尊也王用三驅由師升也失前禽服以徳也邑人不誡邇者安也一陽之尊居中正之位爲眾比之主顯比也比之五師之二也以由師升致使來比是以諭之三驅也叛者討之討而不服則修徳以來之王者之師也是以捨逆取順失前禽也邇者安則逺者至邑人不誡邇者安也不患乎逺者之不比也威徳兼行中之用也其言使中則亦由師升之意也蓋坎爲眾爲勞坤亦爲眾爲致役坎而爲坤勞眾以徒役之事田狩之象也坎之數一坤之數二是以言三驅也坤爲土爲眾邑人之象也坎而爲坤夷險而爲順易不誡之象也

上六比之無首凶象曰比之無首無所終也

之觀【坤下巽上】比之無首獨處後也比道貴先聖人在上天下畢附後至則凶上居險極處卦之末無誠於附道窮而比是以無首凶也蓋以陰柔之質處險外之極變而爲巽巽伏也比之無首之象也卦變爲觀當大觀在上下觀而化之時獨後於眾宜於凶也論曰坤眾也坎險也眾畏險而咸保其安之時也一陽爲主而眾陰比之得其所輔是以比輔也水由地中行地能容而下之故地得潤澤而水得安流地上有水和合親比之象也地上有水失制則潰溝而畜之天下有國失制則散封而建之列國有侯失制則離親而比之地上有水可畜之義也故曰比必有所畜比道貴始始之不審未冇能善其終者也當推原其來比之道審其人之可比與已所以比之必有元永貞之徳而後比焉乃可無咎也陽居尊元也剛中而信永貞也元則足以長人而爲之首永貞則足以久信而保其終茍不能以此推原占決於其始則必以凶終矣陳余張耳是也比顯師之效也由二升五而登尊位上下得比是以吉也聖人作而萬物覩殊方異域不遑寧居翕然而至是以不寧方來也後夫凶其防風氏乎

【乾下巽上】小畜【巽宮一世】

初九復自道何其咎吉象曰復自道其義吉也

之巽【巽上巽下】復自道貴未然也初居健始四爲畜主健處於下巽應於上畜於未然引以當道不待過舉而後圖之何咎之有小畜之義莫善於此蓋畜道難以剛勝惟柔巽乃可初居幹始變而爲巽健而能順卦變重巽體順合權不犯過咎其義吉也

九二牽復吉象曰牽復在中亦不自失也

之家人【離下巽上】牽復吉得中也二剛浸健其復也非若初之自然彊而後可者也𨿽勉而從猶不失中是以吉也其應九五非若四之不違也牽而後復非若初之自然也但不自失而已蓋乾而爲離離有所麗則非自然矣卦變家人家人利女貞女從夫者也陰從陽者也牽而從之不失其正中之象

九三輿脫輻夫妻反目象曰夫妻反目不能正室也之中孚【兌下巽上】輿脫輻未行也夫妻反目不和也三處健極上處畜盛畜之甚則志不行而情不和矣夫義婦順家道之正也過舉已行失夫子之義勉義過中失婦道之順兩者俱失豈正室之道乎小畜之道尙往往則亨矣脫輻未亨也至五然後亨小畜之道貴和和則雨矣反目未和也至五然後雨以未巽故也蓋互體離離中虛夫妻反目之象也變而爲兌兌爲毀折卦變中孚外彊中弱輿脫輻之象也

六四有孚血去惕出無咎象曰有孚惕出上合志也之幹【幹上干下】有孚承上也血去惕出柔巽也血傷也陽犯陰也惕懼也三陽健進四爲畜主獨立懼侵然居巽履正與五同志近而相得以由中之信依陽剛之尊與之合志三𨿽逼已不能侵犯是以血去惕出無咎也蓋健而巽卦之所以爲小畜也四以一陰爲畜之主巽而爲乾巽而且健得畜之道是以無侵傷之懼也

九五有孚攣如富以其鄰象曰有孚攣如不獨富也之大畜【乾下艮上】攣如之富居陽實也有孚以鄰信及四也四以一陰爲畜之主五居陽實處於尊位同於巽體信而不疑四不以時權自專而上承五志五不以富實自處而下及四鄰上承下及相與攀攣以畜下健此畜之所以成也蓋五以陽剛居正處中有孚之象也爻變爲艮艮止也卦變大畜能止健也畜道之成也

上九旣雨旣處尙徳載婦貞厲月幾望君子徵凶象曰旣雨旣處徳積載也君子徵凶有所疑也

之需【乾下坎上】旣雨和也旣處安也尙徳載積而至也婦貞厲貴順也月防望戒不中也君子徵凶疑於亢也上居巽極畜道已成向之不雨者今旣和而雨矣向之尙往者今旣安而處矣畜道之亨也其所以至此者徳積而足以上承也所謂徳者文徳之積也小畜之道至此極矣持此中順可也婦道貴順若以剛畜爲志則厲矣曰婦正厲者戒其不順也月之幾望則欲望而未望旣望則敵於日矣曰月幾望者戒其不中也君子以中順爲主居上九之位當畜道之盛則疑於亢矣是以君子徵凶有所疑也疑似也陰似陽也月似日也臣似君也故曰有所疑也陰之畜陽亦積而至非一朝一夕之故不可不戒也蓋爻變爲坎卦變爲需坎水也云上於天旣雨之象也在需之上六爲入於穴旣處之象也巽爲長女而處畜極婦貞厲之象也需險在前也君子徵凶之象也論曰小畜明比之用也眾親而比矣失畜則往故比必有所畜陽畜陰者也大畜小者也而以柔畜剛以巽畜健權也健而巽所以行權也然一陰而畜五陽不能畜大止健所畜者小也其勢足爲密雲不雨而已蓋陽上薄陰陰能固之則蒸而爲雨今三陽健而上行巽之柔順一陰不能固其路故四不能制初之復道五不能止二之牽復所以爲密雲不雨之象也宻雲不雨天澤不及萬物也四爲畜主不當尊位盛徳無位王澤不及萬物如周西伯澤未及民是以施未行也升五則大有矣施行矣其當商之末世周之盛徳邪其文王與紂之事邪風行天上爲小畜之象何也風行天上有聲無實猶徳蘊胸中有心無用是以懿文徳而已蓋巽之用爲潔齊爲號令爲行權其在天下則爲媾後以施命誥四方其在地上則爲觀先王以省方觀民設教今在天上則未能潔齊於物未能號令於時未能行權於道是有聲而無實但作宻云而未能雨澤以及下也夫幹之剛健乃爲巽之所畜何也蓋剛健之性非可以剛制惟柔順乃可以畜止之魏劉曄嘗曰釣者得大魚則縱而隨之須可制而後牽則無不得也得夫以柔巽畜剛健之理也

【兌下乾上】履【艮宮五世】

初九素履往無咎象曰素履之往獨行願也

之訟【坎下乾上】素履安其分也往無咎善其始也兌體柔順而又居下志剛守下不求於應處下而說當履危之始安時處順獨履素行安其分者也善履之始是以往無咎也履禮也當尙禮之世而獨守質素安於所履是獨行已之願也蓋繪事後素禮以質素爲本初居履之最下質素之象也變而爲坎居說處下而有剛中之守素履行願之象也非有應也獨行願之象也卦變爲訟訟君子以作事謀始能謀於始則𨿽處訟而終吉善履於初則𨿽履危而無咎

九二履道坦坦幽人貞吉象曰幽人貞吉中不自亂也之無妄【震下乾上】履道坦坦履謙也幽人貞吉不撓於利也禮與其不遜寧固履不得其所履寧幅無僭二以陽居陰履謙也居內履謙不罹險厄是以履道坦坦也三以一陰爲成卦之主而二以剛比之見利不撓不易乎志幽整退履內守中正是以幽人貞吉也蓋兌而爲震震爲大塗說而動動而行於大塗履道坦坦之象也卦變無妄剛自外來爲主於內中不自亂之象也

六三眇能視跛能履履虎尾咥人凶武人爲於大君象曰眇能視不足以有明也跛能履不足以與行也咥人之凶位不當也武人爲於大君志剛也

之幹【幹下幹上】眇能視以陰居陽也跛能履以柔乘剛也履虎尾咥人凶位失中也武人爲於大君恃持權也陰昬也眇也陽明也視也兌體陰昬而三又過中眇也以陰居陽不伏陰昬假陽明之光者也是以眇能視也柔弱也跛也剛健也行也兌體柔弱而三又失位以柔乘剛不伏柔弱假剛健之勢以爲行者也是以跛能履也不伏昬弱之甚因借明健之餘不能遵禮守謙過中求位危莫甚焉傷必至焉是以履虎尾咥人凶也三與五本同陽功五是一卦定位之主三是一時持權之主恃一時之權因初二之餘爭九五之功是以武人爲於大君也蓋三居二陽之閒互體爲離離爲目用以視也而兌毀折之眇之象也假幹陽之明以爲光眇能視之象也自三而上互體爲巽巽爲股用以行也而兌毀折之跛之象也假幹健之勢以爲行跛能履之象也三以一陰爲兌之主而在幹下履虎尾之象也乾爲首兌爲口健而尙口咥人凶之象也幹健也君道也爻變爲幹與上同體武人爲大君之象也

九四履虎尾愬愬終吉象曰愬愬終吉志行也

之中孚【兌下巽上】履虎尾履危也愬愬終吉知懼也三持時權上侵五功志剛尙五四居多懼之地而乘其上履危也是以履虎尾也然以陽居陰履謙知退𨿽廹剛暴而上承剛明之君猶可赴愬是以志行而終吉也愬愬驚懼貌亦赴愬之義也蓋三兌主虎尾也而四履之履虎尾之象也乾而爲巽巽順也卦變中孚信也履道貴謙處近君之位當多懼之地居剛武之上而能巽順而信是以終吉也

九五夬履貞厲象曰夬履貞厲位正當也

之睽【兌下離上】夬履貞厲剛居尊也夬決也三志旣剛將侵五功五以剛明履於尊位爲制禮之主決而正之夬履也三眾之趨也而顯決之於位𨿽當於正則危是以貞厲也蓋乾而爲離剛而明也剛而明是以能決夬履之象也卦變爲睽過於剛察則羣情將睽矣貞厲之象也惟中正不過則履帝位而不疚矣故象曰剛中正履帝位而不疚光明也

上九視履考祥其旋元吉象曰元吉在上大有慶也之兌【兌下兌上】視履考祥履道成也其旋元吉動無非禮也禍福之祥生於所履初善其始上考其成可視其所履以考祥之時也處健應說在上不驕不顧其私自履其所動容周旋中禮盛徳之至也是以元吉也積善之有慶理必然也積其行履其所得其終慶其有餘矣是以大有慶也蓋履以說而應乎幹爲義處履之成乾而爲兌健而能說得履之道其旋元吉之象也乾爲天兌爲澤乾而爲兌天澤也大有慶之象也

論曰舄履之履謂之履所以借也步履之履謂之履踐也故履有上踐下借之義幹以剛踐於上而兌以柔借於下故曰柔履剛也幹之剛健在上虎也兌之文柔在下尾也故以履虎尾爲象也蓋六三以一陰爲履之主過中處陽界二重剛位非所據履危也然其體則下承上也其情則說而奉於幹也失其所履而全其所承所履𨿽危而其危無傷是以不咥人亨也履帝位而不疚光明也者謂五也疚病也三與五本同陽功五居尊位是一卦定位之主三以一陰主眾陽是一時持權之主三持時權期侵五功五守剛正不病其明猶大君不爲權臣蔽其明也履者禮也禮由陰作以治陽也樂由陽來以治陰也一陰生於姤姤陰始姤也天地相姤品物始章禮之本也由姤而升一陰至三而爲履陰居髙位上下之禮始分矣剛柔之勢始立矣於是制禮焉以辧上下定民志𨿽有剛武不能暴文柔【上干剛武下兌文柔】制禮之時也自姤而升由陰作也而居於三治陽也一陽生於復復徳之本也陽徳內萌萬物以生樂之本也由復而升一陽至四而爲豫陽升上體徳已世而有繼矣【震在上長子也】雷已奮而上達矣於是作樂焉以薦上帝配祖考上律天時而下順民心【上震法雷之奮律天時也下坤豫順以動順民心也】作樂之時也自復而升由陽來也而居於四治陰也履道貴謙不喜處盈卦之陽爻皆以不處其位爲善夫迹出於履而迹豈履哉君子之所履遭之而不違過之而不守未嘗處也故雜卦曰履不處也

易小傳卷一下﹤經部﹐易類﹐易小傳﹥

欽定四庫全書

易小傳卷二上

宋沈該撰

【乾下坤上】泰【坤宮三世】

初九拔茅茹以其彚徵吉象曰防茅徵吉志在外也之升【巽下坤上】初九興泰之時也茅之爲物其生在下防其根則牽連而起君子在上而引其類之象也君子在上而引其類不可泛也故戒之以彚徵也引同類而上行示交乎上者道援天下也道援天下無不泰者此言興泰之時也蓋幹陽物也君子之道也初處卦下變而爲巽巽伏也君子隠伏在下之象也卦變爲升小往大來陽推五福以類升彚徵之象也

九二包荒用馮河不遐遺朋亡得尙於中行象曰包荒得尙於中行以光大也

之明夷【離下坤上】九二成泰之時也泰旣成矣道貴宏大荒逺之人未及化也包而納之馮河之勇至愚暴也収而用之徳施普矣何所遐棄公道行矣朋黨自消居中配尊應而行之可謂光大也已蓋體健居中剛而中也變而爲離虛而容也剛而中虛而容是以能包容荒愚也卦變明夷君子以涖眾用晦而明涖眾之道貴在藏明時旣泰矣道貴包容非可以明察涖眾包荒用馮河之象也乾而爲離光大之象也

九三無平不陂無往不復艱貞無咎勿卹其孚於食有福象曰無往不復天地際也

之臨【兌下坤上】九三極泰之時也泰旣極矣貴於善守陂險也復反也無平不陂無往不復極則慮變也艱貞無咎守之以正也勿卹其孚久而信也於食有福未失實也天地交所以成泰三以干體居坤之下天地將復之際也天地復而不交則否道成矣君子見其交會思其所終慮患而艱守之不失其正則庶防可以防未然之變全其吉而保食其福也三以陽居陽得位居實而不失其正能以艱貞之道守泰者也物極則反𨿽天之道也若任之而已不爲善守之計則是以命滅故也知艱而守之以正勿卹其變而久將自信所謂人定亦可以勝天也𨿽不足以尙於中行而未失陽剛之實可以保養其福亦異乎不可榮以祿者矣此善守泰之道也蓋卦變爲臨澤上有地有平而陂之象不行之謂臨臨還也有往而復之象在臨之彖曰至於八月有凶消不久也大往則小來其消不久是以慮其變也兌澤也兌而爲乾天而爲澤於食有福之象也

六四翩翩不富以其鄰不戒以孚象曰翩翩不富皆失實也不戒以孚中心願也

之大壯【乾下震上】翩翩以鄰樂反下也不戒以孚無軋已之虞也翩翩飛而就下之貌也坤本在下而處內者也居上處外失其實也四處上體在近君之位三陽旣進不壅其路不専其名樂於下復是以翩翩也樂與賢者共之而終無軋已之虞志同願得是以不富以鄰不戒而孚也蓋坤勢下順處坤之始變而爲震震動也動而下順翩翩之象也陽實陰虛四居坤下不富之象也

六五帝乙歸妹以祉元吉象曰以祉元吉中以行願也之需【乾下坎上】帝乙歸妹交以正也以祉元吉順受福也泰者陰陽交通之時也六五以柔居尊位下應九二剛中之賢得陰陽交配之正猶帝乙之歸妹也陰居貴盛而委質於二靜而無爲順之至也天之所助者順也是以有祉也王姬之下降而得所配人君之下賢而得所與理得於中願托而行非權之逼也忘已與能聖人之道也是以元吉也蓋二至四爲兌三至五爲震有歸妹之體焉甲者陽之首乙者陰之首陰居尊位故稱帝乙歸妹之六五亦以帝乙歸妹爲象泰取交爻之變爲坎坎中男交正也歸妹取配爻之變爲兌兌少女配少也釋者多以帝乙爲成湯似不然也晉趙鞅卜救鄭陽虎以周易筮之遇泰之需曰宋方吉不可與也微子唘帝乙之元子也宋鄭甥舅也祉祿也若帝乙之元子歸妹而有吉祿我安得吉焉乃止亦以帝乙爲成湯釋者蓋本此說也

上六城復於隍勿用師自邑告命貞吝象曰城復於隍其命亂也

之大畜【乾下艮上】城復於隍將反否也勿用師下不承命也自邑告命大者不行而小者擅也塹隍而爲城取下以爲上也其墮則復隍矣猶泰極之將反也下爲上使者通其志也終而不能通則命亂也下不承上而眾不可用是以勿用師也命已亂則大者不行而小者擅之是以自邑告命也正道之吝也蓋坤而爲艮艮土之聚也土聚而附於地城之象也居卦之上聚而極於危則剝而圯矣城復於隍之象也坤爲眾爲地變而爲艮艮爲言自邑告命之象也論曰泰顯履之效也未有履而不交者未有交而不泰者乾坤者天地君臣奠位之體也否泰者天地君臣交際之用也天地交气則邪气不得以干正君臣交志則小人不得以閒君子故泰也者陽內得時而陰外也健處於內順行於外親內君子疎外小人是以侵削之道往而剛大之道來吉而亨者也嘗考君子小人消長之勢否泰往復之理於泰之三否之四見聖人之深意冀守泰休否者之所鑑乎夫以泰之四翩翩而下而三不能以艱貞守之則否之兆矣四旣翩翩上又復隍則否成矣其治中生亂乎守而不兆其在善守泰者乎夫以否之三包羞而四能以君命拒之則小人不能進矣初𨿽引類三𨿽包羞四果得所拒則未可剝也其亂中生治乎拒而不進其在能止否者乎凡一卦之體必有所由之主若五陽而一陰則一陰爲之主五陰而一陽則一陽爲之主其有陰陽相半眾寡適均則以一爻之才能主一卦之治者爲主若泰之九二是也初九陽猶在下未得其位九三以陽居陽位已過中六四陰柔志在下復上六陰極泰道已圯五𨿽居尊而陰柔無剛決之才足爲帝妹之象而已獨二以陽徳剛中上應六五柔順之君所謂上下交而其志同𨿽居臣位實主泰者也故聖人因其爻之才而言成泰之道包荒用馮河不遐遺朋亡此成泰之道也昔泰伯納公子重耳董因迎於河公問焉曰吾其濟乎對曰臣筮之得泰之八曰是謂天地配亨小往大來今及之矣何不濟之有此爲無動爻故以卦體爲斷【國語注云泰三至五爲震震爲諸侯之象】

【坤下乾上】否【乾宮三世】

初六拔茅茹以其彚貞吉亨象曰拔茅貞吉志在君也之無妄【震下乾上】拔茅茹小人進也以其彚貞吉戒守正也泰君子道長否小人道長初皆拔茅明君子小人各有黨類也於泰曰以其彚徵吉勉君子以進也於否曰以其彚貞吉戒君子以守也小人之勢始於姤成於否極於剝初未至極可戒也小人類進之時能守正不諂是以吉也初處順首而四爲之應初守正而不諂四以君命拒小人之進其志在於衛君也蓋坤而爲震以順動也卦變無妄動不妄也是能與其居正不諂者也

六二包承小人吉大人否亨象曰大人否亨不亂羣也之訟【坎下乾上】包承包初承三也小人吉時也君子否亨久中也順黨隨時小人之事也執中守正君子之道也二履於中而界二陰之閒若執已而不阿順則羣陰忌寡敵眾力不勝也是以順黨隨時下包初而上承三也小人得一時之中獲一時之吉者也若大人則能久中者也當其否也旣不包承上下亦不非世異俗惟守中正而巳是以𨿽否而終通也蓋坤而爲坎順而險也卦變爲訟外健內險也包藏其邪險之心順承上下以濟其否包承小人吉之象也二本履中爻變爲坎剛來居中剛中而不與小人同道大人否亨不亂羣之象也

六三包羞象曰包羞位不當也

之遁【艮下乾上】包羞小人在髙位也三陰同體塞君子之路者也初志在君能以正二𨿽包承猶不失中三不中正據非其位進逼於陽下包陰以邪侵正義可羞也蓋坤而爲山在髙位也卦變爲遁陰長也小人而在髙位包羞之象也

九四有命無咎疇離祉象曰有命無咎志行也

之觀【坤下巽上】有命無咎承五也疇離祉三陽進也上三陽皆君子也能反否而泰者也九四以君子之徳據眾陰之上休否之君在上有命任已而能承其命以拒三陰之進故其同皆得附麗蒙其祉福而得行其志也疇也離麗也蓋爻變爲巽巽爲申命爲行權能申君之命以行其權有命之象也卦變爲觀觀𨿽陰長之時然大觀在上號令尙行未侵君位是能止否而不使至於剝者也

九五休否大人吉其亡其亡系於苞桑象曰大人之吉位正當也

之晉【坤下離上】休否位正中也大人吉徳位兼也其亡其亡不忘危也系於苞桑本不拔也剛眀中正居於尊位能休否者也大人者有徳有位之稱也有其位而無其徳則不足以勝其道有其徳而無其位則不足以行其權以剛眀之徳居中正之位是以大人吉也大人者知存亡之道者也小人尙彊難可全正𨿽居尊位當憂危亡故設其亡之戒使常虞否之復其安固之道當如苞桑然基本深固而不可拔也桑之爲物生民衣殖之本苞而聚生其根深固所以表聖人存心下民固其根本之防也蓋乾而爲離剛而且明徳也卦變爲晉明麗於尊位也是以能休否也離於木爲科上槁桑之爲木科伐其上槁則其根益固其生益蕃以爻變爲離故取爲象去末固本之義也

上九傾否先否後喜象曰否終則傾何可長也

之萃【坤下兌上】傾否否道終也先否後喜反泰也否泰往來相爲終始上處否極是以傾否也三陽同志共期仄泰是以先否後喜也何可長者不與小人久得志也蓋爻變爲兌兌說也後喜之象也卦變爲萃萃聚也否則乖散反泰則復聚矣

論曰否監泰之失也四翩翩而下三失其守則否之兆矣守而不失勿使能兆其惟智者乎否陰在內而陽失時小人爭內而君子疎逺用非其人是以不利君子貞天地存體而不交气萬物所以不通也君臣存體而不交心天下所以無邦也大哉交乎君臣務存形迹而不以心交此亂之所以生也上下不交動則疑也小人防隙君子害也約徳逃難不敢顯祿君子見防防小人忌也夫一消一息天之行也一盛一衰物之常也故陰陽之消長爲否泰之往來觀二卦六爻之終始可以見矣泰之九三泰道方盛已有無平不陂之戒至上六則泰極而圮矣否之九四否方過中疇已離祉至上九則有傾否之喜矣泰亨於初終乃亂否塞於前後乃喜理則然也否極則泰屯極則亨一也否之終有傾否之喜而屯之極有漣如之泣其屯益甚何也蓋反危爲安易亂爲治必有陽剛之才而後能之否之上九陽在上也故能傾否屯之上六陰之極也故不能變也

【離下乾上】同人【離宮歸魂】

初九同人於門無咎象曰出門同人又誰咎也

之遁【艮下乾上】同人於門得之先也一陰主同近者先得初比於二不系所應得之於先無所偏系出門則同誰能咎之蓋離體虛明無偏隘之失以剛處下無陵犯之患是以無咎也爻變爲艮艮爲門闕出門同人之象也

六二同人於宗吝象曰同人於宗吝道也

之幹【幹下幹上】同人於宗獨應五也六二同人之主也同人之道貴廣大諸爻皆無應二爲時主而獨應五不能大同守宗獨應用心偏隘失於野之義是以吝也上體幹也爻變而同之同人於宗之象也

九三伏戎於莽升其髙陵三不興象曰伏戎於莽敵剛也三不興安行也

之無妄【震下乾上】伏戎於莽欲奪應也升其髙陵欲陵二也三不興義不勝也二以一陰爲眾所欲同而獨與五應三五之位本同陽功欲奪五之應而同之是以伏戎也三居二上以陽處陽驕亢之心欲以陵二是以升於髙陵也五居陽尊力不敵也二居中正理不直也於力不敵於理不直人莫之與志安得行是以三不興也蓋處離之極變而爲震炎躁妄動是以興戎也離爲甲兵震爲威武爲林木伏戎於莽之象也卦變無妄知動之不可妄是以伏而不敢興也居下之上髙陵也三言其久也震與爻之數也

九四乘其墉弗克攻吉象曰乘其墉義弗克也其吉則困而反則也

之家人【離下巽上】乘其墉欲攻三也弗克攻吉反以義也二四之位本同陰功二不同已疑三閒之故乘其墉欲攻三也三𨿽近二二自應五三已伏戎巳又效之奪人之應尢而效之義弗可克也始乘其墉終存以義困而反則是以吉也四𨿽不中正猶愈於三之剛愎驕亢也是以困而知反也蓋二離體也離外實而衛內虛而容墉之象也據三之上攻以求二乘其墉也四幹體也變而爲巽健而能巽知不能克而反則之象也

九五同人先號咷而後笑大師克相遇象曰同人之先以中直也大師相遇言相克也

之離【離下離上】先號咷懼敵也後笑義勝也大師克相遇責二五也五居尊位専應在二三四相攻交爭於二五懼敵至是以先號咷也三敵剛而不興四知困而反則五中直而義勝是以後笑也三四交攻過在二五二爲時主而止應五五爲卦主而止應二二主俱偏何以率眾故大師克之然後相遇責二五之過也蓋離爲甲冑爲戈兵乾而爲離用大師之象也系辭曰二人同心其利斷金同心之言其臭如蘭蓋乾爲金離爲火乾從離斷金之象也離於人爲言卦變純離同心之言之象也

上九同人於郊無悔象曰同人於郊志未得也

之革【離下兌上】同人於郊處外極也無悔逺內爭也郊者外逺之地也凡始同則終必睽睽則必爭上𨿽居逺處外在同人之時不獲同志而逺於內爭終無所睽是以無悔也二女同居其志不相得曰革居同人之時而處於外不獲同志未得志之象也處外逺爭可以無悔而已

論曰同人救否之獘也上下不交動則相疑非同於人易生閒隙大同乎人無所偏系是以救其獘也天之體積陽而居上火之性趨陽而炎上是其體同而性通者也天體大也火體小也火之炎上上同於天也必待時之曦燥而後盛俟天之與也上下之位判矣上能與下而不遺其細然後天下可同也物之情至不齊也非得其情不可同也天下至大也非其同無方不足以盡大同之道也一陰得中羣陽歸焉得其情也干行於上無不照臨所同大也文明辧於內剛健行於外中正而相應聖人大同之徳也是以天下之志可通而同之也內明外健而同乎五上同不苟也內中外正而應乎二下應不私也是以君子正也夫情系者徳之累也非道之公也所謂同人者豈比周相與之謂乎聖賢大公之心天下大同之道也故迹𨿽胡越心實同歸時𨿽先後道則同原豈若小人用其私意分曹立黨相比爲周以比爲同哉故彖言君子貞而爻獨以二五相應爲吝義可見矣夫欲合天下之異求其同以爲治而有傷其公而私其同者則爭之所由起也蓋大公至正之道不行於世世之人往往黨同伐異終致睽悔干戈相尋者多矣故卦之陽爻皆有兵戎之象如九三則伏戎九四則乘墉九五則大師相遇聖人因爻示戒之意深矣不云乎惟君子爲能通天下之志非天下大中至正之君子其孰能與於此乎

【乾下離上】大有【乾宮歸魂】

初九無交害匪咎艱則無咎象曰大有初九無交害也之鼎【巽下離上】無交害不應四也匪咎處下也艱則無咎戒趨利也夫已欲其丰害物以求之斯害來矣此害之交也初處有始居下無應無交害也無應處下本非有咎然以剛健居大有之首貪求趨利怨咎斯至惟守其分而不躁艱其志而自保則害逺而利自至矣是以艱則無咎戒也蓋乾而爲巽體本剛健而處以卑巽是富而能無驕者也是以能知艱而無咎也卦變爲鼎鼎以飲食之道交相養也木巽火而得烹飪之用火因木而成烹飪之功相資者也相資以相養則無交害之理矣

九二大車以載有攸往無咎象曰大車以載積中不敗也

之離【離下離上】大車以載剛居中也有攸往無咎上應五也以剛健之徳居中任事是以若大車之載任重不危也爲君所任不憂傾危是以攸往無咎致逺不泥也蓋幹體剛健乾而爲離剛健而能容載大車之象也以中虛故能積以剛健故不敗卦變爲離離爲文明文積於中發於事業君臣同徳以成文明之治者也

九三公用亨於天子小人弗克象曰公用亨於天子小人害也

之睽【兌下離上】公用亨於天子同五功也小人弗克戒侵權也三已過中處下之上臣位極也居健之極與五同功權至重也以剛輔柔位極權重君子則可小人則害是以戒也亨通也公之賢者當此之時則功業通乎天下或小人當之則有滿盈之害也三位下卦之上當公侯之位能以其力合天下之睽則紏合諸侯一匡夭下齊桓晉文之事也故爲公用亨於天子之象然土地人民之富皆王者之有也諸侯用之屏翰王室以合天下之睽則人臣之正也小人處之則反擅其富彊益爲不順是小人則爲害也大有容徳之大也禦小人者可以大有之而不可任也蓋乾而爲兌左所謂天爲澤以當日公用亨於天子之象也卦變爲睽合天下之睽也何以聚人曰財當富有之時富而能積積而能散則可以合夫下之睽矣昔秦伯納王使卜偃筮之遇大有之睽曰吉公用亨於天子之卦戰克而王饗吉孰大焉且是卦也天爲澤以當日天子降心以逆公不亦可乎大有去睽而復亦其所也言去睽卦復論大有天在下亦天子降心之義也

九四匪其彭無咎象曰匪其彭無咎明辧晳也

之大畜【乾下艮上】匪其彭知防也九四以陽居陰非其正而上近六五謙柔之君下比九三持權之臣迹在嫌疑之閒者也於是而能全其順知防者也彭盛貌謂九三也三居盛位而秉盛權匪其彭言無三之心也乘剛健之眾而以剛處柔謙以自居佐文盛之世而懼以戒其盛無交權蔽主之疑得明哲保身之義是以無咎也蓋四居離始其性炎附變而爲艮於進知止卦變大畜能止健也九三權臣方健而上進四不趨附畜而止之是能止健者也離眀也艮止也離而爲艮明而知止明哲之象也

六五厥孚交如威如吉象曰厥孚交如信以發志也威如之吉易而無備也

之幹【幹下幹上】厥孚交如用眾剛也威如之吉馭權臣也夫以柔統剛而欲使眾剛爲巳之用必交之以信然後能感發其志以柔居尊而下有權臣上覬陽功必馭之以威然後能保其終吉六五中虛而誠體柔而明以此統用眾剛則不言之信自孚不怒之威自震𨿽有侵權之臣不待嚴陛防峻刑誅以爲備也其徳威爲威者乎是以終吉也蓋離體中虛五居離中下應於二有孚交如之象也變而爲幹五居尊位行以剛健威如之象也昔成季之生筮之遇大有之幹曰同復於父敬如君所蓋幹爲君爲父離而爲乾故曰同復於父見敬與君同也

上九自天祐之吉無不利象曰大有上吉自天祐也之大壯【乾下震上】天祐之吉外權輔主也六五柔主也九三同功分權之臣也四近三故有匪彭之戒上旣處外又不應三外權輔主是以上吉也系辭曰天之所助者順也人之所助者信也信思乎順又以尙賢也蓋六五有厥孚之徳而其上以奉君之徳信也爻皆承剛已獨乘柔思順也當大有之極而居外逺權不累於位剛居於上而柔尊奉之尙賢也是以吉無不利也祐者助也祐之自天況於人乎言得助之眾也蓋離而爲震動而眀也卦變大壯大者正也處大有之上當公師之任而明足以照動足以亨排邪進正以衛其主是以獲天祐之吉也

論曰大有顯同人之效也火在天上大眀中天萬物咸照見萬物之眾多有大有之象也陰虛陽實一陰居尊得大中之位以謙虛臨下而眾陽之實無不歸之大有之義也離文眀也居上干剛健也處下上有文明之主下有剛健之臣二五相應君臣合徳是以大有也有君有臣旣明且健皇極用建是以無亨也火在天上無所不照徳位顯著靡所不明是以能遏惡善也夫得眾莫若寛冒天下之道莫如大未有禦下以剛急爲上以苛細而能得眾心致富庶者也必徳洽人心道冒天下𨿽大明在上無苛察之煩居尊健而無剛猛之過並包廣愛成物之美則眾所歸附庶蕃殖可以成大有之治矣象言君子以遏惡善順天休命蓋體天道之寛大也體天之道爲眾所歸則天之所助也故終至於自天祐之吉無不利王者貴流寛大之澤信矣

【艮下坤上】謙【兌官五世】

初六謙謙君子用渉大川吉象曰謙謙君子卑以自牧也

之明夷【離下坤上】謙謙君子以徳下人也用渉大川眾附之也陰爻柔順艮體靜止而又處下卑遜自養是謙而又謙能以其徳下人者也非君子莫能也以徳下人則眾歸而附之眾所歸附則何難不濟是以利涉大川也蓋艮而爲離止下而靜虛中而明卦變明夷埋光伏彩藏明自晦謙謙自牧之象也明夷蒙難之時也君子於此遵養時晦自藏其明則可以濟於難矣離體中虛坤順在上中虛上順利渉之象也

六二鳴謙貞吉象曰鳴謙貞吉中心得也

之升【巽下坤上】鳴謙處多譽也貞吉不逾位也以柔靜之徳止於中正親比九三成謙之主而上無應系處多譽之地而無出位之思惟以中正靜止之徳而處多譽之地是以鳴謙也親比九三成謙之主而無出位之思是以貞吉也夫徳積於內則非勉而爲之也處多譽之地則聲聞之發非求而得之也九三方以其功下人則非有所求而後相與也是以中心得也蓋艮而爲巽止於柔巽者也卦變爲升徳積於中而名譽升聞者也

九三勞謙君子有終吉象曰勞謙君子萬民服也之坤【坤下坤上】勞謙終吉以功下人也三處下體之上得其位以一陽爲成謙之主剛來下柔上承下接是有功而能謙者也夫有勲勞於時而不克有終者世固多矣惟君子爲能致恭以存其位能以其功下人是以有終吉也以賢上人者未有能服人者也故舜曰汝惟不伐天下莫與汝爭功是以萬民服也三爲一時成謙之主與五同功上輔六五謙柔之君其周公勤勞王家躬吐握下白屋者乎蓋艮而爲坤坤臣道也居髙位而不失其順勞而能謙之象也一陽爲眾陰所歸萬民服之象也坤眾也謙則得眾之義也

六四無不利防謙象曰無不利防謙不違則也

之小過【艮下震上】無不利防謙承五比三也四以坤順之質以陰居陰在上卦之下能謙者也九三一時持權之主也六五一卦定位之主也四居其閒承五而不失事上之恭比三而不失與下之義進退俯仰指防之間無不盡能謙之利是以不違則也蓋坤而爲震震動也坤順也動不違順防謙之象也卦變小過小者過也四居三五之間位已過中而俯仰皆謙所謂君子以行過乎恭者也

六五不富以其鄰利用侵伐無不利象曰利用侵伐徵不服也

之蹇【艮下坎上】不富以鄰用下三也利用侵伐柔使剛也以用也三與五同功鄰也九三以陽剛爲眾陰之主六五能以謙柔下逮湏其才以爲治是不富以其鄰也柔居尊位威武有所不足則萌盜心必湏九三同功陽剛之才以行其威武則民服矣是以利用侵伐也江海能爲百谷王以其善下之也五居尊位而執謙逮下不處於盈是以能用鄰也人道惡盈當尙謙之世彊梗不服者人所惡也順人心以徵不服是以無不利也蓋謙不足也坤而爲坎坤順也坎眾也謙虛得眾眾順從之不富以鄰之象也卦變爲蹇險在前徵不服之象也

上六鳴謙利用行師徵邑國象曰鳴謙志未得也可用行師徵邑國也

之艮【艮下艮上】鳴謙不在位也利用行師用剛也徵邑國自治也當尙謙之世而以柔順處外無位不與內政宜得名譽是以鳴謙也謙極則柔順太過宜於用剛是以利行師也謙輕也謙極則失於輕宜於自治是以徵邑國也九三成謙之主也二比之而無出位之思上應之而無在位之嫌是以皆爲鳴謙也三與五同功與上爲應皆資九三陽剛之才是以皆利用武也然上居無位之地其得譽也非若二之得志也其用剛也非若五有侵伐之功也但可自正其邑國而已蓋坤眾也處坤之極順而得眾利行師之象也變而爲艮艮爲門闕徵邑國之象也

論曰謙示大有之用也天道下濟而光明地道卑而上行謙之所以亨也九三以艮之陽居下而爲之主上六以坤之陰居上而爲之應陽天道也以其下降故益光明艮體光明故也陰地道也以其卑順故能上行坤道卑順故也以明謙之用也艮在下剛而止也坤在上柔而順也內剛止則不過於佞外柔順則不失於亢眀謙道之貴中也艮以陽居下而體益光明故曰謙尊而光坤以陰處上卑而上行故曰卑而不可逾尊者益光而卑者不逾得中也謙不失中是以君子終身行之也盈者抑之有餘者損之天之道也山地之髙峻者也山下於地而在地中抑其髙也是以君子觀地中有山之象裒多益寡稱物平施所以抑陽也

【坤下震上】豫【震宮一世】

初六鳴豫凶象曰初六鳴豫志窮凶也

之震【震下震上】鳴豫凶誇得志也初處豫始陰柔居下處不中正小人之道也四爲豫主而已爲之應小人恃寵矜權求豫以誇得志者也小人恃一時之寵肆無厭之求以騁其欲而矜其志未有不及於禍者是以凶也蓋坤而爲震震爲雷鳴豫之象也當震驚之時惟知恐懼乃可致福今處豫而志窮於欲其凶必矣

六二介於石不終日貞吉象曰不終日貞吉以中正也之解【坎下震上】介於石自守也不終日見微也處豫之世眾方動以求豫而二處坤中居於中正無陽之應守靜不動介然如石非自守者能之乎眾方眈於豫沈冥於所欲以取凶悔而已獨守正得吉之先其去豫之速至不俟終日非見微者能之乎夫樂勝則流不可極也宴安鴆毒不可懷也君子知處豫之不可安且久於是介然自守不俟終日則可謂見防而作矣故夫子因二之見防而於系辭言知防之道曰知防其神乎凡交於上者以恭巽過則爲諂交於下者以正信過則爲瀆六二以靜順之質居中守正上與四同功四爲動豫之主已上交之而無諂媚之行下比於初初有鳴豫之志已下交之而無防瀆之心則非知防者孰能與此蓋二處坤中變而爲坎剛來居中善自守者也互體爲艮艮爲小石介於石之象也坎險難也在人爲知處豫知險處易知難不居豫能知微者也不俟終日之象也卦變爲解解緩也逸豫而不知止則綱紀法度必至於解弛而禍患生矣君子知居豫則解緩之難必生是以因卦變而示戒也

六三盱豫悔遲有悔象曰盱豫有悔位不當也

之小過【艮下震上】盱遲皆悔逼動主也盱上視也三居下體之極以陰居陽位不中正四豫主也三非其位而上逼動豫之主若上視於四盱睢求豫則柔涉於諂悔也若遲而後之則疑據於眾亦有悔也以居不當位是以遲速皆不中也夫處豫之世有以靜而守豫之戒者六二是也有以動而爲由豫之主者九四是也三居其中處不當位旣不能靜以自守又不能動而豫物其進退有悔宜矣蓋處三陰之上而上視於四盱豫之象也變而爲艮艮止也止而不進遲有悔之象也然與其盱睢諂媚求豫於四又不若順而知止遲而有悔其過小也此聖人寓卦變之深意也

九四由豫大有得勿疑朋盍簮象曰由豫大有得志大行也

之坤【坤下坤上】由豫大有得爲豫主也勿疑朋盍簮眾陰從也一陽爲成卦之主世之所以得豫皆由之也是以大有得也剛健主豫動而有應羣疑乃亡朋自合其志得行能自彊故也其周公處謗之時乎蓋震動也變而爲坤坤順也動爲豫主而不違順率土之眾由之而豫由豫大有得之象也上下純坤朋合之象也五陰而一陽貫之簮之象也

六五貞疾恆不死象曰六五貞疾乘剛也恆不死中未亡也

之萃【坤下兌上】正疾權在下也常不死僅保位也九四之剛權臣也六二之戒正士也下不與六二爲應而上乘九四之剛體柔不能自立是安於豫而受制於權臣者也五居尊位正也受制於權臣疾也人君之位天下之常尊也權巳去已僅保常尊是以常不死也蓋震動也變而爲兌兌說也動而說於豫者也卦變爲萃君子以戒不虞卦變之微防也

上六冥豫成有渝無咎象曰豫在上何可長也之晉【坤下離上】豫成處上極也有渝無咎戒歸正也五貞疾也而又上之處動豫之極而眈於豫樂沈而不知反則豫成矣何可長哉若能監五之疾變而知歸則是極而知反迷而知復所謂善補過者也是以無咎也蓋柔居眾陰之上無陽剛之應豫之象也爻變爲離卦變爲晉明出地上明之至也惟明則能燭理燭理則知禍福之機終始之道而能變矣有渝之象也

論曰豫首言利建侯行師何也乾爲天子震爲諸侯【義見左昭公三十二年】諸侯以順王命爲義上震下坤順而有威武故利建侯坤爲眾爲順爲文上有威武而眾順文故利行師坤母也震長男也母老子壯是以爲豫豫樂也母在內居樂也震在外出威也居樂出威是以利建侯行師也【義見國語晉公子重耳事】陰者小人之道也治之者君子也眾陰而一陽禦之非當大位是以用師而後豫也剛應而眾從順動而民服豫愼而當是以利也其象曰先王以作樂崇徳殷薦之上帝以配祖考何也蓋復樂之本也豫樂之用也時也復以震居坤下一陽在內本也豫以震居坤上一陽在外用也時旣豫矣作樂象徳以享宗廟而配上帝所以重本崇徳也雷出地聞於天薦上帝之象也震主宗廟配祖考之象也且豫者以順動也人君動而順理莫大於上順天時下順先王之法而巳上順天時下順先王之法以至於時之悅豫盍亦歸徳於上帝祖考而已所謂以盛徳之形容告於神明者也然豫樂之難處甚矣蓋人之欲易以縱樂之豫易以處豫樂之時茍不知抑制情欲而節之以禮則必至於眈溺自肆而爲流連荒亡之行矣小則至於損身喪名如初六鳴豫之凶大則至於去權失國如六五貞疾不死之禍可不爲之深戒乎觀卦之六爻惟六二以見防介然自守去逸豫之速至不俟終日乃得中正之吉四𨿽爲由豫之主已有専權逼上之嫌其餘諸爻無有不凶悔者蓋知逸豫之難處也系辭曰重門擊柝以待暴客蓋取諸豫盍闔戶謂之坤坤在下重門之象也震爲木爲動震在上擊柝之象也豫備也重門擊柝所以爲暴客之備也暴客取何爲象取震也闔戶夜也震在外暴客之象也擊柝待暴警諸外也先禦外侮然後內逸也當逸豫之時人情狃於安肆忘警備之虞故聖人因時觀象爲重門擊柝以取諸豫也

易小傳卷二上

欽定四庫全書

易小傳卷二下

宋沈該撰

【震下兌上】隨【震宮歸魂】

初九官有渝貞吉出門交有功象曰官有渝從正吉也出門交有功不失也

之萃【坤下兌上】官有渝知變也正吉從正也出門交有功善下人也官主守者渝變也出門交謂交二也夫隨者主於見可而知變者也處隨之世若守一節而不知變則失隨時之義知變矣若隨而失其正則非正道之吉從正矣而不能下人則乖隨順之道初以剛居下有守者也四不爲應而近隨於二知變者也有渝而巳非皆渝也從正者也是以吉也宜隨不隨則獨立無功能以陽剛下二之柔善下人者也是以有功不失也蓋震爲長子守器者也震爲諸侯守土者也官有守之象也震動也初動之主也變而爲坤坤順也動而不失其順渝而不失正之象也二比於巳出卽交之出門交之象也卦變爲萃萃聚也物以聚所隨不失其正得也

六二系小子失丈夫象曰系小子弗兼與也

之兌【兌下兌上】系小子系初也失丈夫違應也弗兼與有所系也居隨之世陰陽相近則相得初以陽居下小子也五正應居上丈夫也六二體柔而乘剛不能固執正應而違其所近是以系小子失丈夫也旣有所系則勢不兩隨是以弗兼與也蓋二以動體變而爲兌動而過於說者也兌體柔弱澤性趨下柔弱而趨下則所隨失其正矣暱近違應失正也

六三系丈夫失小子隨有求得利居貞象曰系丈夫志下也

之革【離下兌上】系丈夫比四也失小子捨初也求有得動說相與也利居正戒守正也四處巳上近而相得丈夫也初處下與已同體小子也三處動極四處說初捨逺附近動說相與四亦無應說於己從有求必是以求有得也隨非其應而情有所系苟失其正邪諂之道也是以利居正戒也蓋三居動極變而爲離動而眀也動而眀則系不失其正矣卦變爲革四非三之正應又非同功一體革而從之革而當者也二與三皆陰柔而有所偏系在隨之世均失也𨿽所系有大小而吉凶未可分也是以皆不言吉凶也

九四隨有獲貞凶有孚在道以明何咎象曰隨有獲其義凶也有孚在道明功也

之屯【震下坎上】隨有獲擅眾也有孚在道濟時也四以陽剛處說之首下據二陰陰求系已在隨有獲者也然逼近至尊専權接下擅有其民正道之凶也處隨之世羣陰無托若以専權擅眾爲嫌則孰與援天下乎惟以誠信存心志在接物道援天下以明濟世之功則何咎之有専權擅眾上下之義凶也有孚在道濟世之功也因功違義隨時也蓋四以陽剛比三應初與二同功眾陰所附隨有之象也兌而爲坎剛來居中有孚之象也卦變爲屯處隨之世而動乎險中其義凶之象也然志在經綸眀功之象也

九五孚於嘉吉象曰孚於嘉吉位正中也

之震【震下震上】孚於嘉不疑四也四有誠信道援之功嘉美之徳也然以陽剛居輔佐之位専權接下易於見疑五以中正之徳居中正之位能以誠信委任於四無所疑貳孚於嘉者也不以侵權爲嫌而以道援天下爲任人君隨時之義也是以吉也蓋爻卦之變爲震四震之主也五能屈體伸四之權以成濟時之功孚於嘉之象也

上六拘系之乃從維之王用亨於西山象曰拘系之上窮也

之無妄【震下乾上】拘系之制以力也乃從維之綏以徳也隨之爲體陰順陽也隨之爲義說而順也上最處外乘五而不順於陽守其險阻無附而自保於上不隨者也當隨道已成天下畢隨之時而獨不隨王之所討也是以拘系之也叛而討之旣服矣又從而綏之以徳以系屬其心然後天下畢隨是以乃從而維之也文王亨於西山用此道也當文王之興天下莫不說隨如崇侯者乃恃其彊而叛文王伐之又退而修徳因壘而降非此道乎蓋兌而爲乾剛健處外失隨者也幹健也拘之以力之象也兌澤也綏之以徳之象也兌正西也西山之象也卦變無妄若文王之伐崇而四方無拂天威所加其動不妄此天下所以畢隨也

論曰隨明豫之效也剛來而下於柔得其情矣隨而治之動而說隨是以亨也隨多失正正則寡隨隨非其正則詭隨之道也故利正剛中而正動說而應夫何咎哉初九之吉聖人善其能從正也夫朝以聼政夕以修令無非時也象獨取向晦入宴息何也斯始見君子之所守矣鼔萬物者莫疾乎雷悅萬物者莫大乎澤鼔而悅之靡不隨者然君子安可鼔而悅之是以向晦入宴息也至哉鼔之而不動悅之而不隨者可與言守矣以象推之震正東也日出於震而爲旦兌正西也日入於兌而爲晦下震上兌向晦入宴息之時也丰卦震在離上日中之象也日中爲市物眾事叢宜於辧治故丰宜日中隨卦兌在震上日入之象也日人則羣動皆息宜於安靜故隨爲向晦入宴息物眾事繁勞於辧治則憂多故之繁故曰丰多故也隨時止息入於安靜則無多故之累故曰隨無故也此聖人取象之大法也系辭曰服牛乘馬引重致逺以利天下蓋取諸隨何謂也震坤體也坤爲牛剛來居下而成震順而動服牛之象也兌乾體也乾爲馬柔來居上而成兌健而說乘馬之象也牛能引重馬能致逺隨物所任各得其宜故取諸隨也

【巽下艮上】蠱【巽宮歸魂】

初六乾父之蠱有子考無咎厲終吉象曰乾父之蠱意承考也

之大畜【乾下艮上】乾父之蠱內主也有子考無咎得幹也厲重攺作也終吉承志也居事之始首乾父事中命行權爲內卦之主能乾父蠱者也能乾父蠱是有子可托也子得幹則考無咎其周宣之事業乎是以厲猶在邪也周道始衰於厲宣王繼統中興有子也終亂於幽平王繼統不能中興同無子也因事之蠱壞而治之則必有所攺作是以厲也然意在承前人之志是以終吉也亡父曰考孔子曰有父兄在如之何其聞斯行之初六以陰柔處下而爲內主故曰考無咎也蓋巽而爲乾本巽順之質而行以剛健子也能乾父事之象也卦變大畜能畜大而不散其幹蠱之才乎

九二幹母之蠱不可貞象曰幹母之蠱得中道也之艮【艮下艮上】幹母之蠱處中應柔也不可正順而止也陽剛居內卦之中上應六五之柔幹母之蠱者也子之輔導其母巽而止之身正事治則得中道矣有不可者正之而已得中也蓋六五柔居於尊母之象也九二剛應於下幹母者也居巽應艮順而止也卦變純艮艮爲門庭幹內事之象也

九三乾父之蠱小有悔無大咎象曰乾父之蠱終無咎也

之蒙【坎下艮上】乾父之蠱剛得位也小有悔過中無應也無大咎不失正也陽剛得位能勝其任得幹者也父子之間責善則離上處極而不應三居剛而過中是以小有悔也當不義則子不可不爭於父以陽居陽不失其正是以無大咎也蓋剛得位而正是以能乾父蠱今爻變爲坎剛中也卦變爲蒙養正也剛中而養正其於幹蠱何大咎之有

六四裕父之蠱往見吝象曰裕父之蠱往未得也之鼎【巽下離上】裕父見吝失子職也以陰居柔不敏於事失其子職反以父事自裕其身安往而不吝哉蓋艮而爲離柔而止虛而容裕蠱之象也卦變爲鼎在鼎之四爲力小任重折足之凶往見吝之象也

六五乾父之蠱用譽象曰乾父用譽承以徳也

之巽【巽下巽上】乾父之蠱得位也用譽廣聲也柔得尊位則非創業開基之事是承其舊業者也是以干父之蠱也人君之繼承不在用其力在承之以徳廣其徳所以昭能聲是以用譽也令名徳之與也三代之王必先令問善用譽也武王廣文王之聲卒其伐功其乾父用譽者乎蓋居尊中以柔應剛變而爲巽申命行事繼體守文因先王之道而相承以徳之象也巽爲風風行於上有聲無迹用譽之象也

上九不事王侯髙尙其事象曰不事王侯志可則也之升【巽下坤上】不事王侯上五違應也髙尙其事不累於位也剛居於上而五尙之三爲之應而已違之不事王侯也眾皆事事而已獨處外剛潔靜止不累於位髙尙其事也夫有爲之之累者未有不敗者也有事事之迹者未有無獘者也惟事道則去爲之之累無事事之迹爲無爲事無事其蠱之上九乎其不事事也非爲甚髙之行以異俗也其事道之志爲可則也其治蠱之本乎蓋艮體剛止坤體靜順艮而爲坤居上而有剛止之心在事而有靜順之節卦變爲升冥升在上得夫不息之正不事王侯髙尙其事之象也

論曰蠱事也因事有蠱壊而治之故謂之蠱猶治亂謂之亂治荒謂之也昔晉侯求醫於泰秦使醫和視之曰疾不可爲也是謂近女室疾如蠱於文皿虫爲蠱谷之飛亦謂之蠱在周易女惑男風落山謂之蠱皆同物也蓋器受蠱蠱食之而壊谷受蠧化爲虫而飛女惑男亂其心也風落山殞其實也故蠱壊也亂也惑也說文曰蠱淫溺之所生也臬桀之死謂之蠱巫蠱之蠱亦謂之蠱凡蠱之義如此剛來居上柔來下之兩情得也上艮止而下巽順無違忤也是以可更制作而蠱可治也蠱次隨者鑑其隨之失也上之失則下執之下之失則上正之下不執上不正兩無剛是以壊也上下皆悅隨則百度因之而獘矣必在適變者創之制之救之備之然後元亨而天下治矣然久隨事壊不可速遷也是以先甲三日後甲三日也蠱巽宮歸魂卦也巽九五之變則爲蠱蠱六五之變則爲巽蠱言先甲三日後甲三日巽言先庚三日後庚三日何也蓋十日始於甲戊己爲中過中則庚庚變也甲者事之始也庚者變之始也甲庚之相去凡三日甲先於庚而制之庚後於甲而變之先甲後甲先庚後庚終則有始之義也蠱爲事甲者制事之始巽爲命庚者攺命之始聖人知終始之故則能原始而究其所以然要終而慮其然究其所以然則知救之之道慮其然則知備之之方聖人以此制事以此申命是以能新天下而不窮垂萬世而不獘猶天之運時繼而不息也昔秦伯伐晉卜徒父筮之吉其卦遇蠱曰千乘三去三去之餘獲其雄狐夫狐蠱必其君也蠱之正風也其悔山也云秋矣我落其實而取其材所以克也實落材亡不敗何待戰於韓獲晉侯此筮諸爻不動故以卦體言之內卦爲正外卦爲悔內秦之象外晉之象風落山故云我落其實而取其材也

【兌下坤上】臨【坤宮二世】

初九咸臨貞吉象曰咸臨貞吉志行正也

之師【坎下坤上】初九咸臨感四也貞吉從正也處剛長之首而有應在四感而臨者也四於正當位而至得正者也初處於下正心誠意以正爲感非有求於所臨也是以吉也當剛長之時而以剛感柔以說應順下其身以先之非爲邪也志在行其剛徳之正也蓋坎爲水爲通兌爲澤澤則水之聚也凡坎而爲兌則爲塞兌而爲坎則爲通故左曰不行之謂臨處臨之世患在上下之情不通初居臨首有應在四能以其剛下之感而通者也卦變爲師能以眾正以正臨下之象也

九二咸臨吉無不利象曰咸臨吉無不利未順命也之復【震下坤上】九二咸臨應五也吉無不利得中也未順命尙長也二陽上長而五以柔尊爲之正應咸臨也說順相應得其中爲尊所順剛徳日崇上據羣陰順而說從是以吉無不利也當剛長之世爲成卦之主以剛弼其君而君以柔納之是君之所受教者也是以未順命也二以剛弼之而不疑於彊五以柔納之而不嫌於弱待剛長也蓋兌而爲震兌說也震動也感而動動而說者也卦變爲復剛動而以順行出入無疾無不利之象也

六三甘臨無攸利旣憂之無咎象曰甘臨位不當也旣憂之咎不長也

之泰【乾下坤上】甘臨失中正也無攸利柔乘剛也以陰居陽過中失正處下卦之上爲說體之主柔佞之道也是以甘臨也二剛方長已乘其上乘剛危而不以其正是以無攸利也陰處二陽之上首塞剛長之路其勢必不能自安是以憂之也知其可憂而憂之退而自反不固陽路以趨於下則可以免咎是以咎不長也去陽未逺近於君子是以知憂也蓋處說之極變而爲幹說而健於進甘臨之象也卦變爲泰不固其路使陽得上長則泰道成矣咎不長之象也

六四至臨無咎象曰至臨無咎位當也

之歸妹【兌下震上】至臨柔順剛也以陰居陰當其位處順應陽不忌剛長得臨之至者也當剛長之時而處順首應陽剛而援君子無柔邪之咎矣四臣位也五君位也四言至五言大猶乾元之言大哉坤元之言至哉也蓋兌而爲震說而動也卦變歸妹澤中有雷以陰輔陽陽動上逹順陽之義也

六五知臨大君之宜吉象曰大君之宜行中之謂也之節【兌下坎上】知臨柔役剛也以陰居尊下應九二守位以柔以待剛長而用之非智孰能之知臨也以柔役剛則何剛不向其柔順之主馭剛長之臣之術邪臨大也彼長旣大此役更大非天下之大知其孰能與於此是以大君之宜也能以其知行中者也蓋坤而爲坎坤順也坎於人則知也以柔順剛以待其長知臨之象也卦變爲節水遺則物困澤中有水節之以防其遺也士遺則時困君子以議徳行防遺士也大君役剛無剛不用無遺士也

上六惇臨吉無咎象曰惇臨之吉志在內也

之損【兌下艮上】惇臨以厚終也志在內順陽也四五皆應於陽上處至順與之同體亦歸而從之居剛長之終而能厚於君子惇臨也居外無位志在順剛而不顯其應之之迹是以志在內也順時知防是以吉無咎也蓋坤地也徳之厚也變而爲艮艮山也山積於地有惇大之體厚之至也惇臨之象也卦變爲損上本陰柔而志在厚陽損不善以從善是所謂善補過者也

論曰臨明幹蠱之效也得幹則大君子有所振而小人知所畏也二剛浸長得位而應是以元亨也眾說而順桑不能掩是以利貞也一陽復爲十一月二陽臨爲十二月三陽泰爲正月四陽大壯爲二月五陽夬爲三月六陽幹爲四月皆君子道長之卦也一陰遇爲五月二陰遁爲六月三陰否爲七月四陰觀爲八月五陰剝爲九月六陰坤爲十月皆小人道長之卦也臨以二陽上長而逼四陰觀以四陰上長而逼二陽是以八月有凶消不久也明君子小人各有時也且言有凶未卽凶也使君子爲之防也自復至幹皆陽長之卦白遇至坤皆陰長之卦獨於臨豫言八月有凶何也蓋不行之謂臨臨還也無有往而不還者故聖人設豫防之戒也教思無窮容保民無疆所以示涵容之徳爲之豫防期於觀化也

【坤下巽上】觀【乾宮四世】

初六童觀小人無咎君子吝象曰初六童觀小人道也之益【震下巽上】童觀逺陽也小人無咎居下守靜也君子吝失時極也初以陰柔居下無應隔於三陰最逺於陽童蒙之觀也居下無位不能逺觀其盛小人之常也能安於下而守以靜無橫議之私以窺日用之神此小人之所以無咎也當大觀在上之時君子而爲童蒙之觀則失時極矣是以君子吝也蓋坤而爲震子從母童觀之象也卦變爲益在觀之時處下而能觀化於上小人而求益者也

六二闚觀利女貞象曰闚觀女貞亦可醜也

之渙【坎下巽上】闚觀獨觀應也利女貞柔中正也陰柔居內上隔二陰獨觀其應觀之小也闚而已矣然以柔靜之質居中守正施於女子之正則可矣在大觀之時而所觀不廣君子之丑也蓋坤而爲坎坎窞也居坎窞之中上觀於五五以陽剛中正居於尊位非坎井之觀所能盡覩也闚觀之象也坤體柔順變而爲坎剛來居中女貞之象也卦變爲渙渙柔得位而上行是以利女貞也

六三觀我生進退象曰觀我生進退未失道也

之漸【艮下巽上】觀我生進退觀時也居二卦之間上下之際漸近於陽而上有其應可進也柔處順極猶界二陰亦可止也察已之動作施爲以爲進退觀時者也進不陵上退不廢職是以未失道也蓋三以順體上比於巽可以觀風而進退之時也坤而爲艮艮止也卦變爲漸漸進也處進退之際觀進退之防而不失其順進退未失道之象也

六四觀國之光利用賔於王象曰觀國之光尙賔也之否【坤下乾上】觀國之光比陽也利用賔王率向化也下之觀化以近君爲貴四爲羣陰之長最近於五五以陽剛居於尊位大觀在上而羣陰之長率來賔觀光向化是以利賔也蓋巽而爲乾風行天上而照以天光正位行權國有光暉觀光之象也處眾陰之上比於貴而非主也是以利賔也卦變爲否觀由否升在否則爲包羞在觀則爲向化小人之觀時者也昔陳厲公之生敬仲筮之遇觀之否曰是謂觀國之光利用賔於王此其代陳有國乎不在此其在異國非此其身在其子孫光逺而自他有耀者也坤土也巽風也乾天也風爲天於土上山也【自二至四有艮象艮山也】有山之材而照之以天光於是乎居土上故曰觀國之光利用賔於王【艮爲門庭幹爲金玉坤爲布帛諸侯朝王陳贄幣之象也】猶有觀焉故曰其在後乎【猶有觀焉非在已之言】風行而著於土故曰其巽國乎必姜姓也姜大嶽之後也【姜姓之先爲堯四嶽】山嶽則配天物莫能兩大陳衰此其昌乎【艮爲山嶽故知當興大嶽之後得大嶽之權則有配天之大功故知陳必衰】

九五觀我生君子無咎象曰觀我生觀民也

之剝【坤下艮上】觀我生觀風也君子無咎化成也陽居尊位處眾陰之上省方觀民之主也居巽體之中以中正之道風化天下觀化之效成矣蓋巽而爲艮艮止也止乎中正而其道光明化成之象也風化之本系乎一人觀民之風則可以察巳之道若君子之風著則於已之道爲無咎矣若夫眾陰剝陽小人道長亦在乎一人而已咎安歸卦變之微防寓焉

上九觀其生君子無咎象曰觀其生志未平也

之比【坤下坎上】觀其生觀人也君子無咎贊化也志未平非得位也當眾陰上長之時而處上輔五宜觀羣下之性行援君子而進之是以觀其生觀人也若所進皆君子則可以長君子之風以贊觀風之化是以君子無咎贊化也然處上無位不足以行其權其進退用捨不由乎已是以志未平也蓋在大觀之時而不累於位尙賢者也爻變爲坎坎於人爲智知人者也卦變爲比比輔也其所比輔於我者皆君子也京房易傳曰經言觀其生言大臣之義當觀賢人之性行推而貢之否則爲聞善不與玆謂不知蓋謂是也

論曰巽爲風坤爲眾爲順風行地上而眾順之大觀之君省方觀民發號施令而眾順從之象也風天之號令也風行地上鼓舞羣動化生萬物巽而入之因形移易而莫知其然天之神道也聖人體天道之神以設教天下鼓舞其化而莫測其用是以仰觀而化也天與聖人之神道無迹也無迹而化是以小人服也此觀之義也自復至夬皆君子道長之卦也自遇至剝皆小人道長之卦也復臨泰大壯夬各述君子遇遁否剝各述小人觀獨不言何也觀示所以止小人之術故聖人於臨之序巳示八月有凶而於觀不再述小人之長也遇遁否剝述小人之長無止小人之術小人可長邪不然遇以一陰長二未能止之遁以二陰長三未能止之否以三陰長四未能止之無位無權也觀以四陰長五可以止之有位有權以陽居位以巽行權是以能止也止小人𨿽待權位然不可以又湏無迹順而巽不暴也風行地上有聲無形無迹也所謂以神道設教也下之觀上由上所爲而已大觀在上在者由也欲天下承化惟在正已中正以觀天下正巳也是以小人化君子也卦惟二陽在上五其唐堯之光宅乎上其虞舜之宅揆乎以堯之君在位以舜之臣爲輔𨿽有共工驩兜窮奇檮杌之小人夫何能爲是以化君子也小人而加諸君子非才勝也防隙也有位有權止之不暴又能無迹無隙可乘無防可加自甘小人之分不爲小人之事其化也宜矣是以四爲羣陰之長率向化利賔於王也非天下之至神其孰能使天下之向化如此乎觀次臨顯臨之效也臨大也得幹則大大則可觀也觀必有法盥而不薦潔誠也有孚顒若著信也聖人內著其誠天下外著其信是觀而化也先王之治天下其爲風化之首非他也禮之謂也禮之本非貴煩也潔誠其禮之本歟宗廟其潔誠之大歟盥其祭之首歟先王致孝享於宗廟而四海之內莫不以職來祭無不敍其親者此不令而民化上之道也盥而不薦取何爲象也巽入也盥者灌鬯以求神於陰也巽上坤下巽而入於地灌鬯以求神於陰之象也盥祭之始精誠未變至薦獻則禮文繁縟人之精誠不能専一矣人君正容在上當如始盥之時精誠専一則天下信服觀而化矣前漢五行志云於易地上之木爲觀其於王事威儀容貌可觀者也故行步有佩玉之度登車有和鸞之節田獵有三驅之制飲食有享獻之禮出入有名使民有時則木得其性否則木不曲直蓋木於五事爲貌貌曰恭威儀不恭上無可觀故貌气毀而木失其性也

易小傳卷二下﹤經部﹐易類﹐易小傳﹥

欽定四庫全書

易小傳卷三上

宋沈該撰

【震下離上】噬嗑【巽宮五世】

初九屨校滅趾無咎象曰屨校滅趾不行也

之晉【坤下離上】屨校滅趾刑之薄也處刑之初所犯未深罪小刑薄使知懲懼不進於惡小懲大戒小人之福也是以無咎蓋震爲足在足之下者趾也變而爲坤滅趾之象也震之剛動變而爲坤之靜順不進於惡也卦變爲晉晉進也有進而上行之象是以禁之於始也

六二噬膚滅鼻無咎象曰噬膚滅鼻乘剛也

之睽【兌下離上】噬膚易服也滅鼻去閒也刑以威制制以位行居中得位【缺】富易及是以噬膚易也鼻者

气【原缺十三字】

則滅其形之所謂通者以當其罪是以滅鼻無咎也二至四互體爲艮艮爲鼻爻變而艮體亡矣滅鼻之象也卦變爲睽噬嗑者噬而合之去天下之大閒也去天下之閒在用獄二處中得位所刑者當能合天下之睽間者也

六三噬臘肉遇毒小吝無咎象曰遇毒位不當也之離【離下離上】噬臘肉難入也遇毒遇剛也小吝懷懼也無咎不終害也用刑之道本乎中正三已過中以陰居陽履非其正齧物難入用刑不勝是以噬臘肉也四之剛頤中之物致閒之主也三旣失正而以柔承之是以反遇其毒也慮毒之傷則懷懼而不果於刑是以小吝也然體柔應明無昬暴之失毒不終害是以無咎也蓋三以震之變爲離離爲乾【音乾】卦臘肉之象也離明而震動太過則生怨讟是以遇毒小吝然而無咎邪不勝正也

九四噬幹胏得金矢利艱貞吉象曰利艱貞吉未光也之頤【震下艮上】噬幹胏不吐剛也得金矢剛且直也利艱正不可恃也胏肉之有骨者幹胏則尢堅者也四亦履非其正刑而艱服是以噬幹胏也然陽爻離

體【闕】

之也不畏彊禦果於剛直無

【闕】

者也是以得金矢也金剛也矢直【闕】噬嗑之也四下以制民上以承君剛直之道不可

恃也𨿽果於敢而位未當豈足爲光是以艱貞則吉戒也蓋九四頤中之物也一剛閒於頤中幹胏之象也剛居離始變而爲艮艮體剛實剛且直者也離爲甲兵其性銳上陽爻離體金矢之象也

六五噬幹肉得黃金貞厲無咎象曰貞厲無咎得當也之無妄【震下乾上】噬幹肉以柔處尊也得黃金居中任剛也貞厲尙刑也無咎當理也柔以噬物𨿽亦不易然尊位民服非臘肉漧胏之比也是以噬幹肉也柔而能制得中而善用剛也以尊居中以柔比剛是以得黃金也黃中色也金剛物也人君者以徳服人爲正今捨而用刑正之危也是以貞厲也然居柔得中用刑當罪是以無咎也蓋離乾卦也變而爲幹明而健噬幹肉之象也剛健而中得黃金之象也卦變無妄雷動於下而天臨於上人君用刑之象也以人君之勢而行之以天威不可妄也是以貞厲無咎也

上九何校滅耳凶象曰何校滅耳聰不明也

之震【震下震上】何校滅耳失鑑初也初與上皆無位受刑者也用刑者懲之於初初之不止至於上進於惡而不知巳是以何校也聞初之過而不知鑑動不慮惡自喪其聰是以滅耳也非懲戒之所能及也蓋初居震始始動而趨於過者也上處卦極變而爲震動極而不知已者也離麗也離而爲震震動爲木上極而麗於木何校之象也

論曰外剛而中虛上止而下動頤之象也於頤之中一剛間之頤中有物噬嗑之象也易獨此二卦取人體爲象蓋頤養也人之所以自養者以飲食言語爲大故頤之象曰君子以愼言語節飲食頤中有物則不得其養必噬而合之然後得養焉人之【原缺】間而至於刑獄之愆者亦莫不因於【原

缺】

言語以爲階也此噬嗑所以爲【原缺】天下之間在用獄獄所以究其情得其

爲間之情則可以致刑矣噬嗑次觀何也通其所觀者也幹大而可觀則眾庶至有君子焉有小人焉夫小人在國猶頤中有物小人在國決而去之君子然後至頤中有物齧而去之上下然後合是以亨也以柔居尊不當位也三四五多犯焉然內威外明是以𨿽不當位利用獄也獄與市所以藏姦合天下之大閒也究天下爲閒之情而合之使眾心咸服各得其平莫大於用獄聚天下異方之物使百貨皆通各得其所莫大於爲市故卦言利用獄而系辭又曰日中爲市聚天下之貨交易而退各得其所蓋取諸噬嗑也

【離下艮上】賁【艮宮一世】

初九賁其趾捨車而徒象曰捨車而徒義弗乘也之艮【艮下艮上】賁其趾近二也捨車而徒應四也賁之成卦剛柔相比而爲文者也二近文初而居下無位可以自賁其所行是以賁其趾也自賁其所行在守義從正初𨿽居下近二而正應在四捨應從近義所不安是以捨車而徒也乘車趾之安也徒行趾之勞也以車不義寧徒而止是以義弗乘也剛足以行其義不苟合以求賁者也蓋離而爲艮艮止也以文明之體而止於下賁其趾之象也離體虛中而能載車之象也變而爲艮艮爲徑路捨車而徒之象也

六二賁其須象曰賁其須與上興也

之大畜【乾下艮上】賁其須比三也與上興柔不足以

自立也【原缺】

爲飾者也二居離中爲文明之主上無正應而待賁於三是以賁其須也離體陰爻柔不足以自立待三之剛以成其飾三亦無應近而相得是以與上興也蓋離而爲乾日麗乎天天之文也從天而行其運動系乎天而已其在人則須附於頤頤之飾也其動作系於頤而已以九三變爲頤故六二取賁其須爲象卦變大畜九三之剛健而下系於二畜健以成其飾者也

九三賁如濡如永貞吉象曰永貞之吉終莫之陵也之頤【震下艮上】賁如濡如剛得位而有所麗也永貞吉非應也以陽居陽剛得位也處離之上文明極也

離麗也【原缺】

所麗下承上比相賁以爲文相濡以爲飾者也是以賁如濡如也非其正應邂逅相合因與相潤近於茍合者也是以宜永貞也𨿽阻他應履位相保長守其正則物不能陵是以吉也蓋離爲文明三居其極賁如之象也互體爲坎坎爲水濡如之象也卦變爲頤頤養也相滋以相養賁如濡如之義也

六四賁如皤如白馬翰如匪宼防媾象曰六四當位疑也匪寇防媾終無尢也

之離【離下離上】賁如皤如履得位而止於靜也白馬翰如志應也匪寇防媾始疑三而卒合也履得其位而有應在初相交以正往則必合是以賁如也初遠三近疑三塞路艮體陰爻止靜自處屏飾潔已是以皤如也初欲應四其心甚速知三塞路潔駟以待是以白馬翰如也然三與二比非與已爭四位近三是以疑也當位正應疑亡交初終必自合是以匪宼防媾也蓋爻變爲離賁如之象也艮體止靜皤如之象也初以剛在下爲已之應而居下無位未嘗受采白馬之象也卦變純離離爲飛鳥翰如之象也

六五賁於丘園束帛戔戔吝終吉曰六五之吉有喜也

之家人【離下巽上】賁於丘園惇本也束帛戔戔用約也五爲賁主以柔居中惇本務民不尙浮末是以賁於丘園也以儉爲徳納富用約束帛之盛是以戔戔也治而言財𨿽可吝也惇本用約家給人足是以有喜也蓋【原缺】極最處於外艮有山之材變而爲巽有木之象所以爲丘園也以柔賁物莫如帛柔文剛束帛之象也卦變家人儉𨿽家人之道也本諸身而天下化之終吉有喜之象也

上九白賁無咎象曰白賁無咎上得志也

之明夷【離下坤上】白賁無咎全質也上得志受眾賁也剛居柔尊之上而不累於位豈依柔以爲飾者哉賁極反眞全其質素以白爲賁者也時方尙文而能以純白之質受眾采斯可得志於天下矣是以得志也蓋艮之上爻剛來而文柔𨿽在外無位而實屍賁者也艮而爲坤止乎靜也卦變明夷晦其明也白賁之象也

論曰賁飾也賁之道必因其質而增飾之茍無其質則飾無所麗矣所謂繪事後素是也以二體言之賁者泰之飾也下體幹也天道下際本自光明柔來文剛變而爲離乃益明盛上體坤也坤道上行本自光大剛來文柔變而爲艮乃益光明言柔來而文剛分剛上而文柔謂此也以二言之乾天也柔來文之而成離日麗乎天天之文也坤地也剛來文之而成艮山附於地地之文也剛柔交而得所麗焉人之文也此賁之象也君子於此當修明百事以文明之此止物於未【原缺】

末流已麗於刑而以果敢明智折而治之豈文明以止之義哉是以君子明庶政無敢折獄也且獄之情至昧非至明者不能折也山上有火所照者廣且行而不畱故於旅之象曰明愼用刑而不畱獄山下有火所照者狹且止而不行故於賁之象曰明庶政無敢折獄此取象之所以異也賁次噬嗑何也明合之道也物合而後相賁故諸爻皆取相比𨿽非正應亦得吉也

【坤下艮上】剝【乾宮五世】

初六剝牀以足蔑貞凶象曰剝牀以足以滅下也之頤【震下艮上】剝牀以足剝道始也人之所恃以安者牀也足在牀下牀之所恃以安者也上不厚下而小人侵辱剝喪公正則人不能安其宅矣剝道所由起也初處卦下陰始剝陽是以剝牀以足也陰之剝陽由漸而至剝道起則無正自此始矣是以蔑正凶也蓋坤至靜而厚闔戶之時也牀之象也變而爲震震爲足爲動剝牀以足之象也卦變爲頤頤養以正也剝道始起未至於盛君子於此而能養正則正類猶庶幾其未蔑也此聖人寓卦變之深防也

六二剝牀以辧蔑貞凶象曰剝牀以辧未有與也之蒙【坎下艮上】剝牀以辧剝道著也辧牀第也上下之辧也陰道寖長小人得位侵害之迹漸近所處剝道已著可見而辧矣是以剝牀以辧也過足至辧漸上及人蔑正之凶益甚矣陰之剝陽自初至二以陽未有與也剝之未盛君子而有所與猶可勝也至三則有所與矣有應也蓋坤而爲坎剛實在中辧之象也卦變爲亦養正之義也自初至二剝道未盛正道猶可養也否則正蔑而凶矣是以二爻皆戒也

六三剝之無咎象曰剝之無咎失上下也

之艮【艮下艮上】剝之無咎渾其迹也方羣陰剝陽而三處其中獨應上九渾迹小人之間陰爲君子之應剝之無咎者也離羣獨應不與四陰同志失上下也蓋處剝之道以順而止爲善坤而爲艮順而止也是以無咎也卦變純艮上下敵應而不相與失上下之象也

六四剝牀以膚凶象曰剝牀以膚切近災也

之晉【坤下離上】剝牀以膚漸近五也膚切於身者也剝至上體過牀而膚則切於身矣四切於五者也剝至四則切於五矣是以切近災也剝近君位則正道全消故不言蔑正而直言凶也蓋艮爲背四居艮始膚也變而爲離離爲火剝膚之象也

六五貫魚以宮人寵無不利象曰以宮人寵終無尢也之觀【坤下巽上】魚貫羣陰順也柔居尊位爲羣陰之主而上承於陽以順止之道反制小人使之順而不犯貫魚之謂也方羣陰得志之時而能待以順止之道其親嬖之寵有如宮人不與外政則小人𨿽眾何所能爲是善主剝時能止小人者也是以無不利也蓋四陰在下而處順體貫魚之象也艮而爲巽巽而止也卦變爲觀觀而化也是以𨿽處剝而終無尢也

上九碩果不食君子得輿小人剝廬象曰君子得輿民所載也小人剝廬終不可用也

之坤【坤下坤上】碩果不食將反生也君子得輿厚下民也小人剝廬上窮也在剝之極而獨全於上不爲眾陰所剝碩果不食者也剝落也復反也剝之上復之初也落則反本反本則復生矣消極則息剝極則爲復矣君子居剝之極則以厚下之徳任載其民使之安宅以期於剝之復是以得輿民所載也剝道將復則民思治而惡亂小人終無能爲無以自庇是以剝廬終不可用也蓋一陽之實獨全於上碩果之象也變而爲坤坤爲厚載爲大輿得輿之象也一陽復於眾陰之上廬也變而從坤剝廬之象也坤十月卦陰極而陽將復之時也

論曰剝道之起由下不厚也下不厚則上必危其勢然也山附於地剝下以爲髙也剝下以爲髙則人不安其居此剝之所以起也坤厚也厚下取諸坤也艮止也安宅取諸艮也君子觀剝之象以厚下安宅所以濟剝也故初以不厚下而爲剝足之凶上以能厚終而爲民所載義可見矣一陽在五陰之上眾小人剝一君子也小人之害君子非才勝也防隙也人之防患常在於應接之際危疑之時至其處於安平當向晦宴息之時則必安肆自放往往亡過防之慮小人之害君子亦必於其心體胖思慮有所不及之時以浸淫之術行其包藏之志及其浸潤之譖膚受之愬已行則剝道已成無所及矣故剝卦自初至四皆以剝牀爲象牀人所寢處以爲安者也易曰君子安其身而後動又曰身安然後國家可保也始於剝牀以足浸及於膚以及其身則其凶可知矣蓋由覺之不先而辧之不早也方眾陰有剝陽之漸而覺之不先辧之不早是何異寢於積薪之上火未及然而自以爲安乎非知幾之道也夫見乃謂之象形乃謂之器聖人觀剝之象知消息盈虛之運遭其時而不與之忤也順而止之於剝道未成之先則得所以處剝之道矣故曰順而止之觀象也剝極則反君子復興各有時也君子尙消息盈虛之道有再造之先見非知幾者其孰能與於此乎嘗謂欲觀士之所爲當觀其心不可全以出處之迹觀剝之六三夬之九三可見矣剝之三𨿽處小人之間陰爲君子之應其墨名而儒行者邪夬之三儒名而墨行者矣何謂也夬當君子道長之極處四同志中而不決小人反爲之應不可爲而爲者也剝當小人道長之極處四同中而反應君子可爲而不忍者也是以觀士之所爲不可全以出處之迹也必也辧其雜而著者乎

【震下坤上】復【坤宮一世】

初九不遠復無只悔元吉象曰不遠之復以修身也之坤【坤下坤上】不遠復造形悟也無只悔不貳過也元吉殆庶幾也復之初剝之上也在剝則獨全而存再見之幾其反則來復而兆生生之本見幾先復者也幾者動之微吉之先見者也聖人從容中道動合天下之幾而知幾者知聖人之幾者也其亞聖乎庶近也亞聖人之幾也聖人動不生心無一過也賢之知幾於理不昧造形而悟是以不遠復也心生已悔不形於迹是以不貳過也復徳之本也修身復之本也不善未嘗不知知之未嘗復行以此修身是以元吉也蓋震動也變而爲坤坤至靜也始動而復於靜者也不遠復之象也

六二休復吉象曰休復之吉以下仁也

之臨【兌下坤上】休復附陽也初以一陽爲復之主二得位處中而親附之復之休者也陽生物者也仁也親仁而下之依於仁也是以吉也蓋震而爲兌兌說也澤就下者也雷動而澤隨說而就下之象也卦變爲臨附陽而下之是以剛長也

六三頻復厲無咎象曰頻復之厲義無咎也

之明夷【離下坤上】頻復遠陽也厲失中正也無咎善補過也極於下體遠於復也處動之極守不固也是以頻復也已過於中而又處非其正過中失正而後求復危道也是以厲也然知其過而不憚於攺𨿽復之頻善補過者也是以無咎也蓋震而爲離動而明則非迷而不知復也頻復之象也卦變明夷明傷而後求復危厲之道也

六四中行獨復象曰中行獨復以從道也

之震【震下震上】中行獨復應陽也行乎四陰之中履得其位而應於初獨得所復以從於陽獨復者也初不遠復顏子之修身也修身仁之本也四之中行顏子之克己復禮克己復禮動無非中從道也蓋卦之下體震也四應於陽變而從震獨復之象也

六五惇復無悔象曰惇復無悔中以自考也

之屯【震下坎上】惇復復於靜也凡復之道由動而復於靜五居坤中以靜復靜已遠而復於靜厚於復者也是以惇復也遠陽違應悔之道也安靜守中是以無悔也二之休復附初也四之獨復應陽也三之頻復不得已也五之惇復則非有所附也非有所應也亦非迫不得巳也以靜復靜中以自考者也初與四之復賢人之事修身以仁克己復禮者也五之復聖人之事復天下於惇朴者也蓋坤體至厚惇復之象也變而爲坎剛中而信中以自考之象也卦變爲屯屯固也一陽方生其气閉固則剛得上長故先王以至日閉關順天道也五之惇復其得之矣

上六迷復凶有災眚用行師終有大敗以其國君凶至於十年不克徵象曰迷復之凶反君道也

之頤【震下艮上】迷復遠之極也有災據眾上也用師大敗眾不爲用也以其國君凶失道也十年不克徵數窮也陰處復終最遠於陽迷於復者也據眾陰之上而昧於親仁迷不知復致災之道也眚所見不明也其致災也由迷不知復所見之不明也是以有災眚也行師之道已勝則復窮兵不已則眾不爲用是以終有大敗也人君之道當從天下之善若處上違眾迷於復善則失君之道是以凶也大敗而求復失道而求治𨿽復數窮不能往矣是以十年不克徵也復之上有窮兵之戒何也陰之剝陽小人之剝君子至上而極矣今陽已復將以勝陰然君子之勝小人不至於極而已甚若極而不知復則有災矣猶兵用以求勝不戢將自焚也是以戒也蓋坤土也變而爲艮土之積也上積而冝知止也卦變爲頤卦始中孚起冬至七日得復而終之於頤復陽生也頤陰極也陰極而後求復迷復之義也坤爲眾用大師之象也爲土國君之象也坤之數二艮之數八是以十年也昔蔡侯之如晉也鄭伯使遊吉如楚及漢楚人還之曰宋之盟君實親辱令吾子來寡君謂吾子姑還吾將使驛奔問諸晉而以告子太叔歸告子展曰楚子將死矣貪昧以逞其願欲久得乎周易有之在復之頤曰迷復凶其楚子之謂乎欲復其願而棄其本【謂欲得鄭朝以復其願而不修徳】復歸無所是謂迷復能無凶乎論曰復十一月卦也復次於剝者剝陰極而陽盡也陰極而上窮則陽反而下復明小人之不繼亂極而生治也以夫君子之復起也太元始於中終於養六十四卦始於中孚起冬至而終於頤中孚者陽气潛萌於黃宮之時也至七日乃得復卦故曰七日來復也陽气潛萌於下而坤以靜而藏之入也一陽方復剛欲上長出也其入而藏養之以靜孰能害之其出而長行之以順惇能難之是以出入無疾也一陽始復其气尙微朋來助之剛得浸長是以無咎也天地之大徳曰生生者天地之心也天地欲發生萬物必本一元之气方一元之气潛萌於下必須地道閉固養以靜而藏其用然後陽气正固剛得上長生萬物無能害之其入而藏也乃所以出而生也所以顯諸仁藏諸用以成生生之功也是天地之心於復可得而見也先王以至日閉關不省方順天道之閉固也蓋復冬至之卦也震在下一陽始萌坤在上闔而藏之閉固也至日閉關之象也

【震下乾上】無妄【巽宮四世】

初九無妄往吉象曰無妄之往得志也

之否【坤下乾上】無妄往吉治主也天徳在上求賢以治而剛自外來爲主於內佐治之主也以剛輔健不牽於應動而無妄志行其正往而必得是以吉也蓋震而爲坤震動也坤順也剛以順動動不妄也卦變爲否當否塞之時動不可妄剛自外來以正而往則可濟否以往爲吉者也

六二不耕獲不菑畬則利有攸往象曰不耕獲未富也之履【兌下乾上】不耕獲不菑畬陰不先倡也未富不足也天下理將有動也未必足者爲之倡爲之倡則動無有不妄者常人所畜不足則未免於動君子其志不足亦未免於動二以柔居陰未富也聖人戒之以不爲耕而爲獲不爲菑而爲畬則利有攸往慮其爲倡也初爲內主以剛首事而二因之五爲卦主以剛居尊而二應之非倡始者也是以利有攸往也非善觀動之幾者孰能與於此蓋震東作之時耒耜之象也變而爲兌兌爲澤爲剛鹵以二之未富而爲耕墾爲新田於沮澤剛鹵之地則力必有所不足不耕而獲不菑而畬可也卦變爲履履不處也不爲事始不處之義也

六三無妄之災或系之牛行人之得邑人之災象曰行人得牛邑人災也

之同人【離下乾上】或系之牛違順也行人之得四所據也邑人之災奪所應也牛靜而順者也三以陰居陽而處震終動極違順者也四乘已上行人也上爲正應邑人也四以近而據之行人之得也上以應而疑之邑人災也動而違順三之過也而災及其應無妄之災也蓋居震之極變而爲離動而炎上妄動者也離爲牛故有系牛之象

九四可貞無咎象曰可貞無咎固有之也

之益【震下巽上】可貞無咎據三也固有之勉守正也居上附尊而下據於三咎也守之以正可也四以陽居陰履謙也以剛乘柔處順也不應動主無私於下也上承無妄之主下接無妄之民而履謙處順不私有其下正也是以無咎也無咎利在於正匪正則有眚九四履非其位於正有所不足惟執此之徳守正不回固而有之乃可免咎勉之也蓋乾而爲巽健而能順卦變爲益以謙受益能履謙順之象也

九五無妄之疾勿藥有喜象曰無妄之藥不可試也之噬嗑【震下離上】無妄之疾忌初也勿藥有喜自疑也初一時持權之主也五一卦定位之主也剛自外來爲主於內動而得民往而獲志則五必疑而疾之是以無妄之疾忌初也初以剛動志在於正本非有妄是自疑也藥攻有疾彼不爲疾此自生疑是以不可試也此戒上疑下者也蓋乾而爲離健而明過於明也過於明是以疑也卦變噬嗑頤中有物讒隙致閒無妄之疾也下震體諸侯之象也五幹體天子之象也當無妄之世天子當陽諸侯用命本無彊大之嫌因疑隙而生閒無妄之疾也茍人君不能愼察因讒疾之間而輕於攻討則必有所傷矣噬嗑刑獄之象也刑罰者人主之藥石藥石之於人不可謂其無害而少嘗之刑罰之於國不可謂其無傷而少試之故以勿藥有喜不可試爲諭也如人主之勢果失於微弱諸侯之勢果失於彊大則爲國勢之病如賈誼所謂脛大於腰指大於股非獨病瘇又苦盭非無妄之疾也藥石之攻豈可已哉此爻象不言之深防也

上九無妄行有眚無攸利象曰無妄之行窮之災也之隨【震下兌上】行有眚剛處極也五居陽尊而上之四已據應而爭之窮髙極危匪正之甚也是以有眚也無妄之極往復何之是以無攸利也天命不祐是以窮災也蓋乾而爲兌健而說也卦變爲隨健動而說隨也居無妄之極而健於說隨其妄甚矣

論曰無妄明復之效也養以靜而動以順是以無妄也蓋天運乎上雷動乎下雷不妄動其動也天在天之道爲無妄者也乾爲天子震爲諸侯天子當陽諸侯用命在人之分爲無妄者也當天之威也徵伐之威出於天子諸侯將天子之威以敵所愾其動不可以妄故爲無妄之象也無妄之體否也剛自外來而成震爲治妄之主也凡自內而爲主則𨿽有陽剛之才未免私情之累剛自外來而爲主於內則其動不妄而公道行矣剛中應大亨正謂五也應而不妄者也天徳在上無私與也剛來佐之無妄舉也上剛中而下柔應上下一徳理無違背所以成無妄之治也匪正則違天徳而背天理是以有眚不祐也

【乾下艮上】大畜【艮宮二世】

初九有厲利已象曰有厲利已不犯災也

之蠱【巽下艮上】有厲利已未受命也下三爻幹體也受畜者也上三爻艮體也畜健者也初居健始志欲上行而四方畜已往則受制有厲也初未有位未受制命止而不往則免於危是以利已不犯災也以明賢者難進之義也蓋乾而爲巽健而巽則知已也卦變爲蠱蠱壞也風落山敗其實有厲之象也

九二輿說輹象曰輿說輹中無尢也

之賁【離下艮上】說輹無尢守中也二漸有位志亦上行而五方畜已勇於自進則必致怨尢是以說輹中無尢也初有厲而利已三畜極而上逐二居於中有載上之才而守難進之義守中而安其分者也蓋乾而爲離健而中虛輿也幹體本健柔來居中說輹之象也卦變爲賁明而知止是以無尢也

九三良馬逐利艱貞曰閒輿衞利有攸往象曰利有攸往上合志也

之損【兌下艮上】良馬逐不受制也利艱貞愼其行也曰閒輿衞戒輕舉也初畜於四二畜於五是以難進三處健極不應上畜無所制命是以良馬逐也上𨿽不畜四猶隔路是以利艱貞愼其行也初二與三同於幹體已進則皆從輿衞也輿所用以行也衞所用以防也初有厲二說輹未慣於從閒而習之然後利往是以閒輿衛利有攸往也曰訓辭也戒輕舉也上方尙賢有天衢之亨三旣得位有良馬之逐是以合志也蓋幹爲良馬變而爲兌健而說於馳騁良馬逐之象也爻之變自三至五互體爲坤坤爲大輿爲眾輿衞之象也卦變爲損其進銳者其退必速宜損也是以有艱貞之戒也

六四童牛之牿元吉象曰六四元吉有喜也

之大有【乾下離上】童牛之牿畜初也牛之難制者角也童牛犢也繭栗之始也而加牿焉制之於其微也四艮體畜始也初在下尙微也制之於微是以童牛之牿也牛順物也君之畜臣制之於其微則能畜止其健獲其順承之以收任使之功是以元吉有喜也蓋居艮之始變而爲離離爲牛童牛之象也離體中虛而麗牿之象也卦變大有柔得位而元亨是以元吉也

六五豶豕之牙吉象曰六五之吉有慶也

之小畜【乾下巽上】豶豕之牙柔止剛也豕之難制者牙也豶豕猳之無陽者豕之剛躁其牙難以力制豶而去之則牙𨿽存而剛躁自止知所以畜之之本也二之剛健豕牙也五爲畜主居尊制下而以柔克豶之者也制於未然不待已形克以柔徳不在用剛以大中之道役天下之健巳享其治而民賴其福是以有慶也蓋艮而爲巽止以巽也卦變小畜止健以巽得畜之道也

上九何天之衢亨象曰何天之衢道大行也

之泰【乾下坤上】何天之衢上賢也大畜之時剛皆受畜而已獨居上五以柔尙之畜盛徳而處人上止眾賢而聚王庭以天衢之亨爲己之任畜道至此賢路不塞其道盛矣是以何天之衢道大行也何語辭也猶言上以何爲畜畜賢於天衢者也蓋艮而爲坤坤爲地而在幹上天衢之象也卦變爲泰畜極而亨賢者受養其道大亨時之泰也

論曰凡陽爲大陰爲小如大往小來大過小過大畜小畜是也小畜下乾上巽以柔巽畜健也一陰居中爲巽之主柔得位故爲小畜大畜下乾上艮以剛正止健也陽來居上爲艮之主剛在上故爲大畜小畜以柔巽畜健婦畜其夫臣畜其君也故爻以夫妻反目月幾望爲象大畜以剛正止健上畜其下君畜其臣也故爻以童牛之牿豶豕之牙爲象小畜之極陰過盛也陰過盛則非君子之福故其上九言君子徵凶有所疑也大畜之極陽上達也陽上達則其道大亨故其上九言何天之衢道大行也小畜之所畜如擾龍氏是也以柔巽畜之也大畜之所畜如綱惡馬是也以剛正止之也柔巽之畜健始緩而漸至於急故六爻先吉而後凶剛正之止健先難而卒歸於易故六爻先厲而後亨此小畜大畜之所以異也以二體觀之世莫大而健者天也天在山中所畜者大也時莫大而健者賢也得以畜養之故曰養賢也賢得所養何事不濟是以利渉大川也天在山中所畜大也天大於山而山能畜之徳大於身而身能畜之所畜者大也幹體剛實艮道光明以剛健篤實之徳畜而不已則光明日新矣是以日新其徳也有大畜之實以之養賢使賢者不家食是以吉也剛居柔尊之上爲成艮之主賢也而行乎天衢與之共天位食天祿養賢之象也在外卦之上不家食之象也大畜次無妄何也無妄有濟否之剛徳髙世之大賢也其莘野之耕乎磻溪之釣乎傅巖之築乎南陽之臥乎皆無妄者不可得而畜也人君能畜而養之所畜者大也

易小傳卷三上

欽定四庫全書

易小傳卷三下

宋沈該撰

【震下艮上】頤【巽宮歸魂】

初九捨爾靈觀我朶頤凶象曰觀我朶頤亦不足貴也

之剝【坤下艮上】捨爾靈失明兆也觀我朶頤求人養也善潛伏以息自養有先見之明兆者也謂初也朶頤動嚼眈眈之貌謂四也初以剛明之質居下無求足以養正而處動首有應在四捨其明兆求養於人是以捨靈觀朶頤也人之所貴於剛者以其不屈於欲也失其剛正而求養於四在養賢之世迷欲失已是以不足貴也蓋之爲物以息爲養隨陽而善伏陽居於下變而爲坤坤地也藏也靈之象也卦變爲剝剝落也喪其所養之也

六二顚頤拂經於丘頤徵凶象曰六二徵凶行失也之損【兌下艮上】顚頤求初也拂經失正也於邱頤欲之上也凡陰皆求養於陽卦惟二陽居於上下皆陰所求以養者也二居柔無應比初求養顚頤也凡養之道以自上養下爲正求養於下顚頤失正是以拂經也上艮之主也艮爲山邱之象也下養於初已爲拂經若外而求養於上則尢失其正往則必凶是以於邱頤徵凶也初以相比就近求養上非其應往而求之皆失類也蓋震而爲兌兌澤也澤體趨下顚頤之象也卦變爲損頤以上養下而損下益上拂經之義也

六三拂頤貞凶十年勿用無攸利象曰十年勿用道大悖也

之賁【離下艮上】拂頤柔失位也徵凶失所求也十年勿用道相背也頤養正也以陰居陽柔失其位乖頤之正拂頤也凡自養者不可以有求也失位之柔處於動極而上求由頤之主以爲之應是以徵凶也已柔而動上剛而止俱處於極位𨿽居應道實相違恃應而往終莫之與是以十年勿用無攸利也蓋居震之極變而爲離動極炎上失養正之義也三震體震木也上艮體艮山也木資山以養者變而從離火焚山敗害其所養拂頤徵凶之象也

六四顚頤吉虎視眈眈其欲逐逐無咎象曰顚頤之吉上施光也

之噬嗑【震下離上】顚頤之吉養民也虎視眈眈望養也其欲逐逐得願也陽養陰順也約已厚下養民之道也四居陰得位下應初九以上養下非專利以自養也是以吉也初之朶頤志在望養是以虎視眈眈也四能養之使足其願是以其欲逐逐得所願也上施如此豈不光乎夫虎𨿽異而媚於養已者猶之民也其心不可劫也茍得其養則惟上之從矣噬嗑噬剛也虎視眈眈之象也噬嗑食也飲食人之大欲必有繼而不乏其欲逐逐之象也艮而爲離艮道光輝卦變噬嗑而離體文明光施之象也

六五拂經居貞吉不可渉大川象曰居貞之吉順以從上也

之益【震下巽上】拂經由上養也居貞吉柔承剛也不可渉大川不濟也上由頤之主也五以柔比之由上以養者也當養賢之世履至尊之位宜養天下士而陰柔自止由上以養拂經也上有陽剛之徳可以任養人之職而五之柔弱非剛正之才則易爲浮言所動或不能篤於委任故戒以居正則吉也其成王之於周公乎濟難者必剛明之才非柔中之主資人以養者所能濟是以不可渉大川也蓋五以柔居尊變而爲巽止於謙巽資人以養者也卦變爲益以謙受益是以吉也益木道行本利渉也而五非濟難之才是以特明之也

上九由頤厲吉利渉大川象曰由頤厲吉大有慶也之復【震下坤上】由頤主養也厲吉乘尊也利渉大川剛得眾也陽在上爲成卦之主五附之而保其尊三應之而通其志上止而成養之主由頤也其周公之於成王乎乘尊擅民危道也有周公之志則可也是以厲則吉也得時可尙是以有慶也剛以得眾何險不濟是以利渉也蓋艮而爲坤止於順也上極而止於順是以𨿽危而吉也卦變爲復剛長也剛長而行以順利渉之象也

論曰頤明大畜之用也畜而止之賢者不家食於是致養焉養非正無益於養也外觀人之所養以反觀已之自養得其正則吉矣山中有雷天地所以養萬物也天地養萬物無私也聖人養賢以及萬民亦無私也所養者大也聖人廣贊天地聖賢無私之養以戒其自養者也上艮止也下震動也止而待之養之道也動而求之見利遷也是以下動皆凶上止皆吉也震動居內自內而出言語之象也艮止居外自外而入飲食之象也自內出者不可復入所當愼也自外入者不可復出所當節也君子觀頤之象以愼言語節飲食蓋戒大過也

【巽下兌上】大過【震宮遊魂】

初六借用白茅無咎象曰借用白茅柔在下也

之夬【乾下兌上】借用白茅過於愼也處大過之世而以柔在下不可過也惟過於愼則可也愼者誠敬之本也白茅物之薄而誠之著者也茍錯諸地可矣而借之用茅愼之至也是以無咎也大過二陰處於上下處下而無位過於愼以避難也處上而有爲過於渉以濟難也以在下之柔承太過之剛借用白茅之象也蓋巽而爲乾乾健也卦變爲夬夬決也大過之世居下無位而用其健決咎也惟過於愼則所謂善補過者也聖人因爻示戒之意也

九二枯楊生稊老夫得其女妻無不利象曰老夫女妻過以相與也

之咸【艮下兌上】枯楊生稊反生也老夫女妻以少輔過也楊枯而復秀過而復生者也二過陽也初少陰也以少輔過過以相與是以反生也二陽𨿽過當位得中能廣生嗣是以無不利也蓋大過衰弱之世也陽過而衰枯楊也少陰在下生稊之象也爻變爲艮艮陽止也上有兌焉陰說也卦變爲咸男女相感陽止陰說老夫女妻之象也

九三棟橈凶象曰棟橈之凶不可以有輔也

之困【坎下兌上】棟橈凶自守也大過本末弱也下體之棟橈在初六上體之棟橈在上六三應於上而勢屈於下自守其位不能行權相與過分救時𨿽有重剛之才不能補其衰弱是以橈也一室之任莫重於棟失其所輔以敗其室是以凶也蓋巽木也三居其上棟也變而爲坎坎陷也棟橈之象也卦變爲困困力之窮也力窮而困是以不可輔也

九四棟隆吉有它吝象曰棟隆之吉不橈乎下也之井【巽下坎上】棟隆吉應初也有它吝一以相與也以陽居陰以柔與下過以相與足以濟功扶危持顚橈者反隆是以吉也過以相與貴乎一也相與一則其功大二其心則其道吝戒也蓋四居四剛之間棟隆之象也處於說首其性趨下變而爲坎剛來居中不橈下之象也卦變爲井井徳之地也傳曰不厚其棟不能任重重莫如國棟莫如徳其九四之謂乎

九五枯楊生華老婦得其士夫無咎無譽象曰枯楊生華何可久也老婦士夫亦可醜也

之恆【巽下震上】枯楊生華末也老婦士夫陰乘陽也無咎無譽守其常也以陽居陽剛守中而不能過上承於柔陰已上而不相下非過以相與者也五之剛未過也上之陰已老也老陰而配壯陽是以不能生也徒爲美觀而已是以生華也旣不能過又無其應守其常分是以無咎無譽也已枯之楊華而不實非若二之生稊也是以不可久也大者過而小者承之陰承其陽順也小者過而大者承之夫承其婦丑也蓋卦之本末皆陰也九二比於初近本也生稊之象也九五承於上附末也生華之象也兌而爲震震長男也下有巽焉巽長女也老婦士夫之象也兌說也震動也說而動於上是以華而不實也卦變爲常守常不過無咎無譽之象也

上六過渉滅頂凶無咎象曰過渉之凶不可咎也之姤【巽下乾上】過渉滅頂救時極也不可咎虞時怠也過分救時極深滅頂凶也然當大過之世與其安然不救孰若過而有輔是以不可咎虞時怠也聖人慮懼禍者怠於救時以成君子殺身成仁之美是以爲之訓也蓋澤滅木爲大過澤滅木則舟梁之用廢矣其極必至於渉也上以說體居過之極變而爲幹說極而健過渉者也兌爲澤乾爲首滅頂之象也卦變爲遇陰壯不可長救之之時也

論曰大過明頤之效也大賢國之棟梁也養賢所以待濟衰扶危之用也大者過陽過也本末皆弱初上也四陽居守棟也初上二陰乘棟者也柔不勝任是以弱也利有攸往乃亨救時也本內也君也朝庭也末外也民也諸夏也本末皆弱必有大徳大位者不拘於細不守於獘過分救之然後能濟是以陽過也過越常分以救時艱建非常之功如伊尹之放太甲周公之誅管蔡而後世不以爲過者過而不失其中也乃若庸人之爲過常之事則必失其中矣二以陽居中是剛過而中也剛𨿽過而行以巽說得中道也是以利有攸往乃亨也聖人有大徳必有大位以行其權故能過分救時伊周其人也當是時不可懼也有大徳而無大位不可過也孔孟其人也當是時不可悶也其徳不勝位也獨立不懼有爲者也有爲不可守常也行之以權可也下巽行權也過分救時不可以失人心之說也上兌合說也行權合說可以過而濟也諸卦皆以陰陽當位爲吉大過獨取過位不貴守常分也是以二以陽居陰則稊而復生五以剛守中則華而不實三以陽守位則棟橈四以陽處陰則棟隆義可見矣系辭曰古之葬者厚衣之以薪不封不樹喪期無數後世聖人易之以棺槨蓋取諸大過何謂也巽爲陰木爲伏爲臭陰木在澤之下藏伏深厚使上下不泄臭棺槨葬埋之象也惟送死可以當大事葬過於厚可也故取諸大過也

【坎下坎上】習坎

初六習坎入於坎窞凶象曰習坎入坎失道凶也之節【兌下坎上】習坎重險也入於坎窞陰居下也習因重也又便習也坎險也初居重險習坎也坎以行爲尙而初以陰居下入坎也坎水也水爲凖刑法之象也習於險是以入於刑故入於坎窞凶也不知出險而乃入險不習教事而習險事是以失道也戒之在初也蓋坎而爲兌川壅澤也卦變爲節節止也壅且止益深也習坎入坎之象也

九二坎有險求小得象曰求小得未出中也

之比【坤下坎上】坎有險剛陷也求小得以剛中也剛之險正謂九二也是以坎有險也行險得中而以剛乘柔得其爲險之情是以求小得也濟險之道當求之於大而以剛明深刻求爲險之情失求大也小得而已蓋坎而爲坤剛中而順也卦變爲比比近也內比於陰近而得其情求小得之象也

六三來之坎坎險且枕入於坎窞勿用象曰來之坎坎終無功也

之井【巽下坎上】來之坎坎介重險也險且枕非所據也入於坎窞勿用無所尙也失位過中而介於重險來則乘九二之剛往則失上六之應進退皆險是以來之坎坎也未離下體不能自出於險欲求安於險中而九二之剛非已所據是以險且枕也坎以行有尙爲功而失位之陰居兩險之間不能自達終無尙往之功是以勿用也蓋坎而爲巽巽爲進退爲不果來之坎坎之象也巽伏也險且枕之象也卦變爲井入於坎窞之象也

六四樽酒簋貳用缶納約自牖終無咎象曰樽酒簋貳剛柔際也

之困【坎下兌上】樽酒簋貳相際以養也用缶納約自牖下誠而上明也在坎之時惟剛柔正而得位乃能無陷四與五皆剛柔正而得位者也君臣得位下比上承交際以禮而相養以道所以能濟天下之險也酒養陽者也食養陰者也四以樽酒養五之陽五以簋貳養四之陰相際以相養是以樽酒簋貳也缶質素之器圓虛有容而應者也諭四之誠也牖通明之處疏達而有限制者也諭五之明也人臣有誠約之徳而欲上結於君必由其通明而達之則信而見納自由也四之納約由五明也是以用缶納約自牖也樽酒簋貳不貴丰也所薦者明誠之徳也臣以誠而達乎君君以明而納之臣臣道際而天下之險可濟也是以終無尢也蓋坎陽也酒以養陽坎藏一樽酒之象也變而爲兌兌陰也食以養陰陰耦在上簋貳之象也坎體本實以其爲兌則有說佞之嫌故戒在納約也坎性本通以其爲兌則有壅塞之象故戒在自牖也卦變爲困困相遇也君臣相遇𨿽困而終亨終無尢之象也

九五坎不盈秖旣平無咎象曰坎不盈中未大也之師【坎下坤上】坎不盈道未行也秖旣平期盡濟也水盈科而後進者也剛居尊位而陰猶掩之尙在險中流而未盈豈能行乎是以坎不盈也人君以天下爲度者也安於險中而道未盡濟未大也期於盡濟可也盈則平矣平則天下之險靡不濟矣是以無咎也勉人君以大中之道成全濟之功也五之位則至尊也其徳則剛中也其中可久而其心能亨可以行而有尙者也是以可勉也蓋居坎之中未盈之象也變而爲坤旣平之象也卦變爲師眾也行險也行險以順而民從之是以險可平也

上六系用徽纆寘於叢棘三歳不得凶象曰上六失道凶三歳也

之渙【坎下巽上】系徽寘棘險事成也三歳不得淹也初之失道戒在於習上之失道凶在於極習而不已險極過深然後刑之是以系徽寘棘也情深險極陰昧無應居峻法之時致畱獄之淹是以三歳不得凶也蓋坎而爲巽巽爲木爲繩直而在險極徽纆叢之象也坎爲隱伏巽亦伏也三歳不得之象也三變而爲巽是以凶三歳也卦變爲渙渙散也眾散而後系之失設險之道也

論曰坎藏一天一生水故爲水許愼說文曰水凖也凖之爲言平也物之取平者莫如水天下之取平者莫如法故左氏曰坎爲法一陽陷於二陰之間故坎險也陷也習於險則必陷於刑故坎爲刑法之象也八卦皆重體也獨坎言習坎何也習爲重習之習又爲便習之習水本非險亦本非陷以其因重是以險且陷也事本無險亦本無陷以其因重是以陷於險也此重習之義也人之在溺必習於溺人之在險必習於險然後能出險此便習之義也初處重險之始習於險事則有習坎入坎之戒上居重險之極險事已成則有系徽置之刑此重習之所以成險也坎爲信爲通信而通則得其爲險之情於是法可行而刑可用也故二以剛中則小有得五以剛中則只旣平此便習之所以濟險也陷於險中居則益險行則有功一在中信也精一內全而行之以信是以能出險也是以行有尙也若伊尹周公其近之也方其位冡宰居責成之地使其自信不篤避放君之名辭居攝之位亦可以自免於險未爲不忠也然天下之事去矣惟其以天下之重爲己任自信之必剛正不疑𨿽有危疑流謗之患亦所不卹至於事定功成然後其心乃見也以二體觀之下體坎在下也上坎之水流而下注故下體益深而水不能行是以下爻多凶上體坎在上也下坎之陷納而不盈故上體得泄而水得流行故上爻多無咎行則有功觀爻可見也坎之藏一剛中藏用以保其精也天險不可升藏其神以保其尊也地險山川邱陵藏其富以保其生也王公設險藏其利器以保其國也出於禮則入於刑刑法之於國亦所以藏禮以保其民也得險之情而爲險之用非智者不能也坎次大過何也戒其過而甚者也過分非常道也過而不止則陷於險是以戒也夷險一節守常不變乃能濟險君子以常徳行出險之道也教施於未然刑禁於巳陷習教事而不習險事是以不陷於刑辟也

【離下離上】離

初九履錯然敬之無咎象曰履錯之敬以辟咎也之旅【艮下離上】履錯然四未照也敬之無咎保所麗也錯然驚懼之貌也始求所麗而上明未照迹不自安是以履錯然也以炎上之性居附麗之始而不安其迹咎也惟內不忘於敬畏然後能保其所麗而免於咎是以敬之無咎也蓋離體炎上初居其下變而爲艮艮爲徑路履錯然之象也艮止也知其當止而止之敬之之象也卦變爲旅旅親寡失所麗也是以錯然也

六二黃離元吉象曰黃離元吉得中道也

之大有【乾下離上】黃離元吉柔麗乎中正也黃中色也離文明也以中正之徳而爲文明之化黃離也臣徳之至善者也是以元吉也以六二文明之臣麗六五文明之君其臯防之遇堯舜乎蓋日麗乎天者也變而爲幹大明升天得其所麗卦變大有火在天上萬物咸照以成大有之治文明之盛也

九三日昃之離不鼓缶而歌則大耊之嗟凶象曰日昃之離何可久也

之噬嗑【震下離上】日昃之離已過中也不鼓缶而歌不樂其常也大耊之嗟懼將盡也三巳過中前明將盡日昃之離也日旣昃則昳人過壯則耊年衰倦勤則當虛中警戒求代以自樂其常今前明將沒而猶保所麗將不能以自樂矣是以不鼓缶而歌也缶虛其內常用之器也鼓缶而歌樂其常也前明將沒後明未繼則有將盡之懼是以大耊之嗟也有所麗者當麗其所不可過也三已過而不能樂是以凶也蓋離而爲震動也過而猶動不知止也卦變噬嗑頤所以自養也而有物間之是不能自頤以樂其常者也嗟耊之象也

九四突如其來如焚如死如棄如象曰突如其來如無所容也

之賁【離下艮上】突如其來如剛逼柔也焚如五不可陵也死如剛彊之招也棄如眾所不與也當明道始革之際居繼明之始而以炎上之性乘九三之剛上逼柔尊不當其位無徳驟進突如其來如也五𨿽體柔而尊炎之盛勢不可陵是以焚如也剛彊者死之徒以剛乘剛而好犯上是以死如也當文明之時上下各安於所麗而違眾犯上失據無應眾所不與是以棄如也其爲逼尊犯上者之戒乎蓋離性炎上而升上體突如來如之象也變而爲艮艮山也炎盛而薄於山焚如之象也火焚山則山敗山敗則火無所麗焉死如棄如之象也

六五出涕沱若戚嗟若吉象曰六五之吉離王公也之同人【離下乾上】出涕沱若畏四盛也戚嗟若吉知憂懼也四處重明之初逼至尊之位是以出涕沱若也六五之君柔不能制上爲出徵是以麗王公也𨿽柔不能制而知憂懼至誠惻怛以徵討之事麗之王公是以吉也蓋五處離中明也以柔居尊弱也變而爲幹能用剛也惟弱也是以畏之惟明也是以憂之惟能用剛也是以上九爲徵之

上九王用出徵有嘉折首獲匪其醜無咎象曰王用出徵以正邦也

之丰【離下震上】出徵討四也正邦衞主也折首去元惡也匪醜刑不濫也四剛迫位五柔難制麗在王公是以出徵也四退五正是以正邦也旣萌其心未顯其壯徵之在早罪有所麗刑不濫及是以折止其首也元惡是去獲匪其醜罪不及眾是以無咎也蓋離而爲震震出威也明而威王用出徵之象也離體銳上上處其極變而爲震折首之象也卦變爲丰雷電皆至天之威也致刑之時也

論曰離爲日日者人君之表也下之離則垂統之君以明創於前者也上之離則繼統之君以明續於後者也象言明兩書所謂文武宣重光之義也得麗之大者莫過於大人麗於大位也兩明嗣麗天下大明故曰作離離文明也日月麗乎天以明而麗也是以能久其照百谷艸木麗乎土以柔而麗也是以能茂其生重明之君以位而麗乎正是以天下化成以明而麗一卦之體也以柔而麗二五也惟以柔麗是以先利正而後亨也離柔卦也不可畜純剛之物牝牛順而不弱彊而不武附於陽剛以濟其順彼得所附此得所畜相麗之道也二以卦繼配五也四以爻繼近五也卦繼時也時由眾也爻繼才也才由已也因時之眾配五之明是以有黃離之吉也由已之盛逼五之尊是以有突如之凶也二麗以正四迫以剛聖人所以戒也噫當文柔之世有九四突如之逼茍無上九王公之徵孰與成正邦之功乎故聖人當蒙之世則與上九禦冦之權當文柔之世與上九出徵之權大哉權乎冀其乘時立功也蓋世有童之主便有六三之冦全在上九匡而救之世有文柔之主便有九四之逼全借上九弼而亮之嗚呼後之處王公之地者其無責乎然離之四其暴上如此乃不若蒙三之爲宼何也蓋離之四與五同體相繼而明者也戒夫有同體相繼者在下尢不可柔而失明也豈不觀之震乎長子主器其來虩虩𨿽笑啞啞剛明畏愼驚遠懼邇致二喪貝躋於九陵而上索索其行矍矍其視已資尙喪視且不遑安暇窺神器乎如是則王公何爲也哉系辭曰作結繩而爲网罟以佃以漁蓋取諸離何謂也離中虛而麗內柔外剛違所麗者卽睽而外之得所麗者則家而內之网罟之象也上古之時天气尙醇物性猶朴質而無文伏羲氏因其質法而化之尙象制器以彰文明之治故作八卦取諸離而爲网罟之用也

易小傳卷三下﹤經部﹐易類﹐易小傳﹥

欽定四庫全書

易小傳卷四上

宋沈該撰

下經

【艮下兌上】咸【兌宮四世】

初六咸其拇象曰咸其拇志在外也

之革【離下兌上】咸其拇志於感而未行也拇足指也將行則先之者也居艮之始有應在外而止於下體有志於感而未行也是以咸其拇也蓋艮止也變而爲離離麗也止而麗於下咸其拇之象也卦變爲革二女同居志不相得而系應於所感志在外之象也

六二咸其腓凶居吉象曰𨿽凶居吉順不害也

之大過【巽下兌上】咸其腓動之妄也居吉守位以中也腓膊腸也行則先動而行在於足不在於腓足往斯往矣而獨先之動之妄也非行所系不見其情躁妄先動是以凶也然陰不失位處不失中可居也守位以靜順以待時是以𨿽凶而不害也初有志而未感未涉吉凶之鄕也二巳感而未深是以有凶有吉也蓋柔居下體之中腓也艮爲山有靜止之體變而爲巽巽爲風有動搖之象咸其腓之象也卦變大過在感先動過也居不失中過而中也巽而說行順不害也

九三咸其股執其隨往吝象曰咸其股亦不處也志在隨人所執下也

之萃【坤下兌上】咸其股失艮主也執其隨陽應陰也股下體之主上體所乘者也三爲艮主當止也動而從應當止不止是以咸其股也不能爲主於內而感於說主以陽應陰所執者下是以執其隨也夫人從巳者上之所以感人也故其徳光巳從人者下之所以感人也故其道吝下體艮也初二陰爻感陽而動三以陽剛爲艮之主宜能自止今亦復然故曰亦不處也蓋三之變互體巽也巽爲股咸其股之象也爻變爲坤坤順也上而下順隨人者也卦變爲萃萃聚以正也以陽隨陰聚非其正吝也

九四貞吉悔亡憧憧往來朋從爾思象口貞吉悔亡未感害也憧憧往來未光大也

之蹇【艮下坎上】貞吉悔亡有心也憧憧往來情系也朋從爾思所感狹也凡感之道心爲之主然有心則不能亡情情系則不能感大四已升上體處卦之中心之位也感利於正非正則害於感必正而後悔亡得感也然體兼上下迹相追逐而有應在初情有所系是以憧憧往來也思之所感從上其朋思所不及不能感也居而情系應下而迹逐所感狹矣是以朋從爾思也夫以形累而不以神遇者非正一之道也天下至廣也其爲物至眾也而憧憧往來情系形累以求其感從其思者不亦劣乎是以未光大也天地感萬物聖人感人心自然也精一之所感通非容心也一以感物不思而至不慮而得故塗𨿽殊而歸則同慮𨿽百而致則一聖人何容心哉日往月來相推而明自生寒往暑來相推而歲自成專精之气所感也天地何容心哉聖人因九四之未光大故於繋辭推明天地聖人感物自然之道也蓋四居首變而爲坎坎維心亨感以心也坎體剛中正而吉也卦變爲蹇蹇之諸爻皆以往來爲象而險在前是以憧憧也

九五咸其脢無悔象曰咸其脢志末也

之小過【艮下震上】咸其脢𨿽非有心而未能忘心也脢心膂之肉近於心而非心者也天地無心於感物故萬物化生聖人無心於感人故天下和平五以陽尊居於正中若無心也而處應二未能忘心以天地聖人觀之則抑末矣可以無悔而巳蓋卦變小過二五皆處於中二在感而先動其過大也故凶居上而志末其過小也故無悔

上六咸其輔頰舌象曰咸其輔頰舌滕口也

之遁【艮下乾上】咸其輔頰舌逺於情也輔頰舌體之最上言語之具也感物以心已非其至況非情乎心爲之主頰爲之輔處咸之末而事頰舌滕空言以此感人去情逺矣何足感哉蓋兌爲口而處上輔頰之象也兌而爲乾說而健於尙口滕口者也卦變爲遁小人道也

論曰咸常否泰之變也否由塞也塞則情不通故否之初六上而包陽則爲咸咸則通也陽下陰而陰從陽也泰取交也交則分不嚴故泰之上六下而承陽則爲常常則久也剛柔交而下承上也乾坤天地之體也否泰天地之用也咸常天地之情也不附坎離者明人倫也人倫始於夫婦是以爲下經首也咸復首常者少也取其防姻及時也及時則相感之情速故曰咸速也天地感而萬物化生交也聖人感人心而天下和平誠也觀其所感而天地萬物之情可見皆欲及時也過時何感哉以二體言之山澤通气二物感通以相受陰陽交通二气感應以相與此咸之所以爲感也凡感之道不能感非其同而不相感者以其各亢於所處也女𨿽從男男必下之而後應陰𨿽從陽陽必感之而後通故柔變剛而成兌兌處於上剛變柔而成艮艮處於下艮止而上交兌而下應二气交感不亢所處此卦之所以爲咸也觀卦之體非不善也而六爻少吉何也感人心之難也惟無心者可以感之六爻皆應動輒有系豈能無情情有所系則感非其正安能感心是以少吉也

【巽下震上】恆【震宮三世】

初六浚恆貞凶無攸利象曰浚恆之凶始求深也之大壯【乾下震上】浚常凶泥應也常久也久於其所而物自歸也初處最下不久於常遽求其應四𨿽應已而震體陽爻居髙亢物不能與下執常泥應不度其分交淺求深人斯竭之何以終乎正之凶也是以無攸利也蓋巽入也陰居極下浚常之象也變而爲乾卦變大壯健而壯於進求深也急於責應而四自無禽何所利乎

九二悔亡曰九二悔亡能久中也

之小過【艮下震上】悔亡居中應中也履非其位非可久之道悔也居中應中剛以自正能久於中者也是以悔亡也蓋巽而爲艮巽止於中不過以求應得中道也卦變小過過於巽則所謂行過乎恭過之小也過而中故悔亡也

九三不恆其徳或承之羞貞吝象曰不恆其徳無所容也

之解【坎下震上】不恆其徳失守也或承之羞慚二也居上下之地介二陽之間進退之所也卦則巽也體柔而下爻則陽也性剛而上失其所守不常其徳者也二以久中而悔亡有常徳者也巳無徳而位乎上慚也是以或承之羞也承乘皆剛是以無所容也不常之人𨿽巫醫之賤不可爲也何所容乎蓋巽而爲坎入於險也上承於震廹於動也下則入於坎上則廹於震不常而無所容之象也卦變爲解解險以動失常道也

九四田無禽象曰久非其位安得禽也

之升【巽下坤上】田無禽無功也四爲動主不能久也以陽居陰非其位也久非其位𨿽勞無功是以田無禽也蓋震爲車爲殺變而爲坤坤爲土爲致役田狩之象也卦變爲升升不來也自下升虛無禽之象也

六五恆其徳貞婦人吉夫子凶象曰婦人貞吉從一而終也夫子制義從婦凶也

之大過【巽下兌上】恆其徳守中從應也婦人吉爻也夫子凶卦也從系以爲正守中以爲常常其徳也五陰爻也陰必從陽婦必從夫常也從一而終正也守中從系婦人以之則吉也震陽卦也陽當制陰夫當制婦守中從系從而不制是以夫子凶也蓋五以柔居中變而爲兌動而順婦道之正也婦人貞吉之象也震長男也變而爲兌兌少女也夫從其婦之象也夫一而巳胡可二也震以一陽爲震之主從一而終之象也卦變大過陽過從陰過以相與從婦之象也

上六振恆凶象曰振恆在上大無功也

之鼎【巽下離上】振恆凶失時極也柔處上極之地而以動體欲振而持久之其道窮矣失時極矣何功之有乎夫太巽太動皆非恆也故三無所容四大無功也蓋震而爲離動極炎上以動爲常振恆之象也卦變爲鼎鼎重器也動則失常之極是以凶也

論曰天下之理未有不得其常而能久者故日月有常度而後能久照四時有常序而後能久成亦未有不動而能常者故流水不冰戶樞不蠧震以一陽爲主於上巽以一陰爲主於下剛動於上柔承於下男動於外女順於內陰陽夫婦之常道也是以能久也雨寒燠五徵之異也風雨晦明六气之變也五徵不相推遷六气不相變易則化育之功不能久故雷動而奮乎上風行而鼔乎下雷風相薄鼔舞震蕩而後四時成變化之功萬物遂生成之理以動而後能常也恆次咸救感而甚者也二少爲配取其一時相感之情速也巽長女也在下震長男也在上二長相與取其常久之道也震上巽下二卦之體男女之體也剛柔相應六爻之用男女之用也有體有用是以久也陰承陽婦承夫卑承尊臣承君常久之道也天地不巳日月久照四時久成不速也聖人久化不暴也一气不頓進一形不頓成風以巽入雷以薦至不速也政久則化化久則深必世後仁百年勝殘不暴也常利在正有所偏系則不得其正失正則不可以久六爻皆應是以少吉與成同義也

【艮下乾上】遁【乾宮二世】

初六遁尾厲勿用有攸往象曰遁尾之厲不往何災也之同人【離下乾上】遁尾厲後也遁以避內之外見幾先遁爲善患未至而去之則逺於患陰過二矣而後遁焉遁之尾也危之道也二致遁之主也而初比之近而逃之則反相忌小人見忌災之及也不往而處則可以免是以何災也蓋艮止也止於下而不能速去遁尾之象也變而爲離離明也𨿽不能見幾先遁而免見忌之災明足以僅保其身者也卦變同人𨿽後而能同之是以不往也

六二執之用黃牛之革莫之勝說象曰執用黃牛固志也

之姤【巽下乾上】執用黃牛之革固其交也黃中色牛順物革則堅柔而固者也小人之道狹而鮮親至其得位人多逃巳二興遁之主也初其也陰𨿽浸長四陽尙壯二陰同志不可不固初𨿽巳從而有應在四執而固之必有其法系之以利結之以恩報之以柔順之以道然後其交固巳𨿽欲脫而不得去也此小人之中而其順者也易其見小人之情乎諸爻皆言遁而二獨不言興遁之主也蓋居艮之中中也變而爲巽順也卦變爲姤以陽包陰執之固也中巽順而外篤實執用牛革之象也

九三系遁有疾厲畜臣妾吉象曰系遁之厲有疾憊也畜臣妾吉不可大事也

之否【坤下乾上】系遁不逺二也有疾厲小人制也畜臣妾吉懷小人也居內近二以陽附陰系遁也處遁之世宜逺小人內比興遁之主系於所附受制於小人危憊之道也小人女子系以私恩則忠於其主此懷小人女子之道也是以畜臣妾吉也系於鄙賤是以不可大事也蓋艮而爲坤止於內而順乎陰有所系也卦變爲否君子儉徳避難而三包羞不去系遁者也大往小來疾憊也小人道長畜臣妾之吉也

九四好遁君子吉小人否象曰君子好遁小人否也之漸【艮下巽上】君子好遁知時也謂四也小人否情系也謂初也四陽也君子道也巳居於外漸逺於二𨿽有應在內而見幾知時遁世無悶絕而去之是以吉也初陰也小人道也爲遁之尾系在內四情有所系是以否也蓋居外之始乾而爲巽乾健也巽伏也健不爲進而爲伏勇於退者也好遁之象也卦變爲漸漸以鴻漸爲象知時隨陽者也君子好遁知時也止而巽所以待時也

九五嘉遁貞吉象曰嘉遁貞吉以正志也

之旅【艮下離上】嘉遁遁其迹也陽居於尊爲制遁之主非身遁者志在於治而遁其所以制小人之迹者也剛當其位逺小人也應二之陰渾其迹也當位而應是以能與時行不惡而嚴也此所以遁其制小人之迹也內遁其迹而志在於治是以貞吉也蓋乾而爲離健而明也剛而虛也健而明是以能與時行剛而虛是以不惡而嚴也卦變爲旅旅行而不畱遁其迹也

上九肥遁無不利象曰肥遁無不利無所疑也

之咸【艮下兌上】肥遁速且逺也處外先遁非若初之爲尾也最逺於陰非若三之有系也居外無位不應小人旣速且逺遁之肥者也是以無不利也四𨿽好遁未免應初五𨿽嘉遁未免應二巳獨不應迹無可疑是以無所疑也蓋處健之極變而爲兌剛決而非不得巳而去之也幹體健大兌體恱澤肥遁之象也卦變爲咸以虛受人其於遁也豈不裕乎

論曰遁小人浸長難在於內亨在於外故遁以之外去之逺而速爲貴下體艮也艮止於內處於難者也故初爲遁尾之厲二爲興遁之主三爲系遁之疾上體幹也幹健於外遁而亨者也故四爲好遁五爲嘉遁上爲肥遁知幾先遁不與小人爭是以遁而亨也遁次常何也戒常而不知退者也天下有山陰長也山侵於天下逼上也山上逼天亦退二陰上長陽亦退時也君子觀其象知其時思有以禦之不待其至也然顯其禦之之迹則小人忌也其道逃其情與時偕行順而止之而後亨也小人之起於姤成於否極於剝未成未極尙可行正是以小利貞也二陰浸長於內四陽健處於外君子逺小人之象也內正外健不惡而嚴之象也不惡而嚴虞其逼也龍蛇之蟄以全身也君子之遁以逺害也君子之逺小人茍其忿疾之心見於顏色則非所以全身逺害也居之以莊敬而逺之得所以逺之之道也

【乾下震上】大壯【坤宮四世】

初九壯於趾徵凶有孚象曰壯於趾其孚窮也

之恆【巽下震上】壯於趾失其大陵其節也大壯大者壯也大壯則止貴知節也剛處於下不能養其大而遂用其壯失其大也居下處初而用壯以往陵其節也趾下體之主小而附足以動動靜之節不在趾也壯於趾而巳何所用哉已失其壯物得以陵以此而往窮凶可必也蓋居健之始欲進也變而爲巽巽伏也爲進退爲不果欲健於進則居下不可用壯欲巽而伏則健體不能自巳進退不果是以壯於趾也卦變爲恆剛躁妄動以壯爲常而不知變凶之道也

九二貞吉象曰九二貞吉以中也

之丰【離下震上】貞吉全其壯也以陽處陰不亢也居中應中不過也不亢不過能用中道以全其壯是以吉也蓋乾而爲離柔來中而文剛外健而內順得

中履謙不過於壯者也卦變爲丰丰宜日中過中則昃在壯而知過中之戒者也

九三小人用壯君子用罔貞厲羝羊觸藩羸其角象曰小人用壯君子罔也

之歸妹【兌下震上】小人用壯剛健極也君子用罔反制剛也羝羊觸藩不知退也羸其角麗於柔也罔罔罟也小人之用壯用其壯之也君子則用其壯之道者也小人極情而偶怨必窮其壯之勢而後已是以用壯也君子用之則必有其道行之以柔麗之以正使剛不能犯而得所羈制焉故得大者正而小人不能陵也是以用罔也小人窮其壯之而不知退則必犯於難是以觸藩也君子用其壯之道以羈制小人則小人之必羸閡矣是以羸其角也當大正之時而小人用壯君子𨿽能羈制之亦正道之危也是以貞厲也蓋剛居上而得位用壯也三之變互體離也離爲罔罟以柔麗物用罔之象也羊很物也羝則又其健者也乾而爲兌兌爲羊羝羊之象也四以剛居於上內外之體自此而分藩籬之象也三陽健而於進觸藩也四剛閡之離體麗之羸其角之象也卦變歸妹女而忘其正乘剛而往小人之用壯者也

九四貞吉悔亡藩決不羸壯於大輿之輹象曰藩決不羸尙往也

之泰【乾下坤上】貞吉悔亡志行正也藩決不羸路不塞也壯於大輿之輹剛道行也爲剛長之首處近君之位疑於逼尊悔也而以陽居陰行不違順守於臣位志在除邪以行其正是以貞吉悔亡也三陽健進巳爲之長率同進陰不塞路是以藩決不羸也藩決矣往不疑矣角不羸矣所至通矣可以行其剛徳以任重致逺之時也是以壯於大輿之輹也四升則夬矣是以尙往也蓋震剛動也變而爲坤動而順悔亡之象也坤體柔順下健得進藩決不羸之象也坤爲大輿壯於輿輹之象也卦變爲泰尙往升決君子道亨泰之象也

六五喪羊於易無悔象曰喪羊於易位不當也

之夬【乾下兌上】喪羊於易柔馭剛也羊之爲物狠而難制以諭小人之在上者也當剛長之時而五以柔居尊位不當也然以柔馭剛能以易之道喪其難退之很是以無悔也蓋震而爲兌動而能也兌之象則羊也處以易之道小人之很當自喪也喪羊於易之象也卦變爲夬健而不失其決而不失其和決小人之道也

上六羝羊觸藩不能退不能遂無攸利艱則吉象曰不能退不能遂不詳也艱則吉咎不長也

之大有【乾下離上】羝羊觸藩非其壯而用壯也不能退恃應也不能遂道窮也艱則吉剛不忌也柔居壯極處震好動非其壯而用壯是以觸藩也恃應而往是以不能退也質弱道窮是以不能遂也進退不可是以無攸利也三已觸藩巳爲之應不鑑其失是以不詳也剛𨿽上長若自守其柔以艱爲志不固其路則剛不見忌是以艱則吉也蓋震而爲離剛動而有所麗觸藩不能退之象也卦變大有柔得位而上下應之咎不長之象也

論曰大壯救遁而不進者也遁以二陰逼四陽壯以四陽消二陰各有時也大壯次遁不與小人逼上也四陽上長是以大者壯也陽正陰邪是以大者正也雷在天上陽气盛行君子得其道也非禮弗履以禮自防物不能陵保其壯也自復至壯四陽繼長同志並進將行夬事揚於王庭已壯也顧斯也君子尙須卑恭自處而不敢履況小人乎舉君子弗履戒小人退避也四陽巳壯二陰𨿽居其上其已危五𨿽柔弱將升夬位往則決也小人於此時當平易之地宜自喪其難退之很不宜更待君子夬決於艱危之時也故六五言喪羊於易非惟明人君退小人之道亦戒小人早退也昔魯昭公薨於幹侯趙簡子問於史墨曰季氏出其君而民服焉諸侯與之君死於外而莫之罪對曰君臣無常位自古以然在易雷乘幹曰大壯天之道也蓋乾爲天子震爲諸侯雷在天上人臣有震主之威而在君之上諸侯彊大天子卑弱之象也徵伐之威自天子出諸侯奉之於下可也今反居上諸侯過於大壯之象也君臣上下之本不相侔也茍人君之權足以制之則𨿽有跋扈之臣不足以壯人君之勢有所不足而後有治壯之道焉六五之君柔弱不足以制故聖人設喪羊於易之戒以謂以和之道待之則庶幾無悔亦戒爲下者早退開小人攺過之門也繋辭曰上古穴居而野處後世聖人易之以宮室上棟下宇以待風雨蓋取諸大壯何謂也震爲木爲旉其體剛直而在上上棟之象也幹健也大也其體冒覆而在下下宇之象也宮室之制貴於壯大是以取諸大壯也

【坤下離上】晉【乾宮遊魂】

初六晉如摧如貞吉罔孚裕無咎象曰晉如摧如獨行正也裕無咎未受命也

之噬嗑【震下離上】晉如有應也摧如處下也罔孚四未照也裕無咎未有位也應明之始可以向進是以晉如也處順之初以柔守下是以摧如也進明退順不失其正是以貞吉也四如鼫鼠蔽賢竊位不能下照是以罔孚也方踐卦初未履於位進退之間未嘗不裕上𨿽未信退而修徳寛以居之終免於咎是以裕無咎也未受爵命裕則無咎若有官守而不孚於上廢職失守以爲裕則不可一朝居也故曰未受命也蓋坤順也變而爲震震動也動不失順是以晉如摧如不失正也卦變噬嗑有物閒之罔孚之象也頤以中虛故能噬而合其閒裕無咎之象也

六二晉如愁如貞吉受玆介福於其王母象曰受玆介福以中正也

之未濟【坎下離上】晉如得位也愁如疑陰也受玆介福於其王母君明臣順也得位向明柔道漸進是以晉如也介三陰間上無陽應自疑陰晦是以愁如也體柔而履順居正而守中𨿽無應也居則足以守其誠其得位也進則足以逹其道是以貞吉也夫當大明之世臣以中正而履於順則𨿽在隱而必逹也君以謙尊而麗於明則無幽之不燭也君明臣順何待於應乎是以受玆介福於其王母也王母六五也王母陰尊而深居者猶知福之況明王乎蓋居坤之中漸近於明晉如之象也變而爲坎坎爲伏爲加憂愁如之象也卦變未濟居陰處內無應於上未濟也𨿽處陰晦履正不回道必終濟是以受福也

六三眾允悔亡象曰眾允之志上行也

之旅【艮下離上】眾允悔亡率上也以陰居陽過中求進悔也爲順之長三陰同志率上行上接明體眾信從之是以悔亡也初處順始去明尙逺是以罔孚三處順終與明相接是以眾允罔孚則裕眾允則行時也蓋坤而爲艮艮止也居順之極止而後進待眾允也卦變爲旅旅親者寡有悔也眾允從之同志並行旅附者眾悔亡也

九四晉如鼫鼠貞厲象曰鼫鼠貞厲位不當也

之剝【坤下艮上】晉如鼫鼠無徳而貪也鼫鼠貪而畏人者也下以柔進上以明接晉之義也四以陽居陰履非其正非柔進也處離之下蔽初之賢非明接也三柔順進四處髙位防非所安貪而患失是以晉如鼫鼠也以此而往正之危也蓋離而爲艮艮爲鼠離性上炎無徳而貪鼫鼠之象也卦變爲剝小人之極也

六五悔亡失得勿卹往吉無不利象曰失得勿卹往有慶也

之否【坤下乾上】失得勿卹不專明也以柔居尊以陰主明疑有悔也委照於下而無專明之失下皆順麗而無偏任之私用眾之明各當其職失得之任非巳所卹是以悔亡且有慶也蓋離而爲乾健而明也健明則用明太過卦變爲否專明則上下否塞是以有失得勿卹之戒也

上九晉其角維用伐邑厲吉無咎貞吝象曰維用伐邑道未光也

之豫【坤下震上】晉其角明亢也用伐邑失照也明極將盡巳上窮進猶不已是以亢也明將夷矣亢極上窮不能反照是以失照也失於反照則當自治是以用伐邑也巳亢而治危而後吉𨿽得無咎於正爲吝是以道未光也蓋角者剛而上窮者也離而爲震明極剛動晉其角之象也人之自治明極則燭理深進極則遷善速剛極則攺過易以此自治吉且無咎是以維用伐邑也離爲甲冑震爲威武坤在下爲土爲眾伐邑之象也卦變爲豫樂極則淫志窮則凶宜自治也

論曰晉明也進也柔進而明接也坤在下進而上行柔進也離在上麗乎大明明接也明出地上聖人順民而麗乎大明光於天下而才無幽滯故柔得進而上行附於大明之中也晉次大壯救壯之甚者壯旣甚柔則進也坤爲柔順之臣而上進離爲文明之主而下接是以康侯遇明主也晝午也明主在上以明接下猶日當中無所不照也離爲日日者天子之表明主在上之象也坤爲土爲眾廣土眾民諸侯在下之象也離麗也坤順也上明而下順附諸侯承王之象也坤至靜而順故曰康侯治安之稱也馬地坤眾也錫馬蕃庶之象也離爲日中晝日三接之象也上明故能錫有功而親諸侯詩序所謂思古明王能爵命諸侯是也下順故能享寵錫而見親禮詩所謂媚玆一人應侯順徳是也晉柔進也君子難進而易退其進不可剛躁柔且順進之道也明主在上柔順之臣不患於不進也

【離下坤上】明夷【坎宮遊魂】

初九明夷於飛垂其翼君子於行三日不食有攸往主人有言象曰君子於行義不食也

之謙【艮下坤上】明夷於飛去之速也垂其翼晦其迹也三日不食義不遑也主人有言四昬疑也當小人賊害明傷之時初以剛徳居明之始見忌之深也而不居於位猶且逺害庶可速奔是以於飛也𨿽逺於害而去之速然逺之之迹不可不自晦也不晦其迹則傷之者至矣是以垂其翼也君子畏難而速去其義豈遑謀食哉是以三日不食也逃難逺去飛求所往而寓焉四其應也而處昬始以明投闇往必疑之是以主人有言也君子之所爲眾人固不識也豈以主人有言而不行哉此在夷而知幾先去者也蓋離爲日爲鳥卦變爲謙謙不足也明傷而日不足是以取飛鳥之象也離而爲艮艮止也明而能止是以垂其翼也謙輕也虛也三日而行去之輕也其義不食不求口實也離於人爲言主人有言之象也初魯穆子之生也莊叔以周易筮之遇明夷之謙以示卜楚丘曰是將行【出奔】而歸爲子祀【奉祭祀】以讒人入其名曰牛卒以餒死明夷日也【日明傷也】日以數十【甲至癸】故有十時亦當十位自王以下其二爲公其三爲卿【日中當王食時爲公平旦爲卿雞鳴爲士夜半爲皁人定爲輿黃昬爲日入爲僚晡時爲僕日昳爲臺隅日中出闕不在第尊王公曠其位】日上其中【日中盛明故以當王】食日爲二【公位】旦日爲卿明夷之謙明而未融其當旦乎故曰爲子祀【莊叔爲卿卜豹爲卿故知爲子祀】日之謙當鳥故曰明夷於飛明而未融故曰垂其翼【離爲日爲鳥變爲謙日光不足故當鳥於日爲未融故於鳥爲垂翼】象日之動故曰君子於行【九得位有應君子象也在明傷之世居謙下之位故將避難而行】當三在旦故曰三日不食【旦位在三又非食時故曰三日不食】離火也艮山也離爲火火焚山山敗於人爲言敗言爲讒故曰有攸往主人有言言必讒也【艮爲山爲離所焚故言敗離而爲艮往而見焚故曰有攸往主人有言】純離爲牛【離畜牝牛吉】世亂讒勝勝將適離故曰其名曰牛【火焚山則火勝世亂則讒勝】謙不足飛不翔垂不峻翼不廣故曰其爲子後乎【不逺翔故知去不逺】吾子亞卿也抑少不終【旦日正卿之位莊叔父子世爲亞卿位不足以終盡卦體蓋引而致之】

六二明夷夷於左股用拯馬壯吉象曰六二之吉順以則也

之泰【乾下坤上】夷於左股傷未切也拯馬壯吉以避咎也中正有位浸近於昬小有所傷是以未切也拯其壯馬有待而行是以避咎也傷𨿽未切無不能行外柔順也拯其壯馬以待避咎內文明也內順小人不見其迹內常健避不陷於難順不失則與時偕行是以吉也在夷而自全以徳者也其文王之所爲乎初未有位最逺於難垂翼乃免二巳居位漸近於昬馬壯則吉時也蓋二以陰居陰處中履正明𨿽見傷陰柔自晦是以傷不切也變而爲幹外晦而柔內明而健能避咎也幹爲馬爲健馬壯之象也卦變爲泰有徳者全泰道之所以興也

九三明夷於南狩得其大首不可疾貞象曰南狩之志乃大得也

之復【震下坤上】南狩除害也得其大首去昬也三以陽居陽當位也居離之上至明也上爲敵應大首也向明除害是以得其大首也以陽剛去陰弱以至明除極昬易也不可疾貞戒也在夷而有成功者也其武王乎昬紂在上武王伐之非利天下也除害也是以取田狩爲諭也得其大首元惡去矣舊染污俗不可遽革姑惟教之可也是以不可疾貞也蓋離明也變而爲震明而威南狩之象也去上六之昬主其大首之象也卦變爲復以明革昬明將復矣然一陽方復當復以漸不可遽也是以不可疾正也

六四入於左腹明夷之心於出門庭象曰入於左腹心意也

之丰【離下震上】入於左腹順其心也於出門庭去不逺也處非中正以陰居陰輔陰昬之主同也是以能順其心也左順也順其心則能其意其意則不畏於傷𨿽時避患門庭而巳去不逺也輔夷主而迎合者也蓋坤順也於人爲腹變而爲震左震之方也入於左腹之象也坤闔戶也動而出焉於出門庭之象也卦變爲丰日中見斗幽昬不明之象也

六五箕子之明夷利貞象曰箕子之貞明不可息也之旣濟【離下坎上】箕子之明夷中正也上六傷明之主也五切近之內難也在難之內而能保以中道以智藏之以愚晦之內得其正而時不能遷亡而能存明豈息哉箕子當之矣蓋坤順也藏也變而爲坎剛中也外順內剛以藏其明正也箕子同姓之親難在內也紂不可諫巳不可去也自晦其明以大難能正也坎爲險難爲伏爲加憂爲心病蒙大難在險也晦其明伏也囚奴加憂也佯狂心病也其箕子之象乎卦變旣濟難之道也

上六不明晦初登於天后入於地象曰初登於天照四國也後入於地失則也

之賁【離下艮上】不明晦失上道也初登於天晉之反也後入於地傷之極也位崇髙之極失爲上之道是以不明晦也明夷晉之反也登天照國晉之道也入地失則反於晉道傷之極也蓋坤而爲艮艮山也日所由以出沒之地也其出也照國其沒也入地反復之道也

論曰明夷鑑其晉之失明者晉而失明是以傷也明入地中明者見傷昬紂在上之象也利艱貞晦其明避紂也內明外順蒙難之道也文王箕子皆傷明者也本其心則在晉也文王箕子之初事紂也欲致紂爲晉之主也其身則爲康治之侯以受三接之榮也紂不可諫而正終不能全其明誠可傷也是以文王拘而箕子囚也幽昬之極則必有至明者出而伐之九三南狩其大首武王之克商也然六五指言箕子之貞而九三不指武王何也人臣蒙難自晦其明以正其志經之正也可爲萬世之法者也若武王克商之事聖人濟世之權也非可以訓也是以不指言也明入地中君子以涖眾自晦其明何也坤眾也君子之涖眾外用晦內保明使民由之以爲治也明傷之時而顯明涖眾尢非辟害之道也

易小傳卷四上

欽定四庫全書

易小傳卷四下

宋沈該撰

【離下巽上】家人【巽宮二世】

初九閒有家悔亡象曰閒有家志未變也

之漸【艮下巽上】閒有家制於初也風教在正其本禮法當制於初家瀆而後嚴志變而後正有悔也及其未變而正之則不至於悔矣蓋初居離始變而爲艮明於閒家之道而止於未變之前是以悔亡也艮爲門庭閒家之象也卦變爲漸閒於未然杜其漸也

六二無攸遂在中饋貞吉象曰六二之吉順以巽也之小畜【乾下巽上】無攸遂不預政也在中饋正其中也居內處中不預外政無所遂成是以無攸遂也無非無儀飲食是議婦道之正是以在中饋也體柔順而剛巽之得正之吉也蓋以巽之中應離之中以木巽火烹飪也中饋之象也離而爲乾明而健非婦道之宜也是以不可遂事也卦變小畜一陰而畜五陽陰太盛也是以戒也

九三家人嗃嗃悔厲吉婦子嘻嘻終吝象曰家人嗃嗃未失也婦子嘻嘻失家節也

之益【震下巽上】家人嗃嗃剛得正也爻也婦子嘻嘻戒從上也卦也嗃嗃嚴也在內卦上家之長也剛居陽爻令之嚴也主家尙嚴家道之正也過於剛嚴或傷於恩是以悔厲也然與其令之慢也寧過於嚴與其家之瀆也寧過於肅以義濟思未爲失道是以嗃嗃終吉也嘻嘻慢也離體柔而有容柔而容則從下之情失家之節是以嘻嘻終吝也蓋離而爲震明而威家之嚴也震爲驚懼嗃嗃之象也離爲笑言嘻嘻之象也卦變爲益家道之嚴家之益也

六四富家大吉象曰富家大吉順在位也

之同人【離下乾上】富家大吉柔承尊也初閒於始二饋於中三正於上家道肥矣四以巽體居於髙位柔承於尊位髙而順能有其富而保其家傳家者也是以大吉也蓋巽而爲乾乾體篤實居順巽而體篤實富家之象也卦變同人君子以族辧物宗族以惇睦辧男女以正家家之肥也

九五王假有家勿卹吉象曰王假有家交相愛也之賁【離下艮上】王假有家正家以正天下也五以中正恭巳於外二以柔順正位於內剛尊配應家道正矣教自內而外化自上而下天下之有家者無不正也是以王假有家也家道正而天下定矣何憂乎禍亂哉是以勿卹吉也其舜釐二女敷五教無爲而治者乎爲六合之內有家之主心化誠合懽喜相愛是以交相愛也蓋巽而爲艮艮爲門闕風行於閨門之內而及於天下假有家之象也卦變爲賁懽喜交愛禮之文也

上九有孚威如終吉象曰威如之吉反身之謂也之旣濟【離下坎上】有孚威如剛得終也家人之道威信爲本威信出於身行於家刑於天下其終也天下反信而欽巳焉威信反而天下之治至矣家人之道終矣蓋巽而爲坎坎爲信有孚之象也剛居上威如之象也卦變旣濟剛柔正而當位家道之所以終濟也

論曰家人救明之傷也明傷於外必修之於內外巽內明所以修也修之身以正其家修之家以正其國修之國以正天下明之所以復也離爲火禮也明也巽爲風化也齊也離處內巽處外禮法明於內風化行於外內明而外齊正家之道也風自火出化自內而外也火出而風鼓之炎乃大女內而男外之家乃成五以陽居外二以陰居內男女正也五處外而居尊父也二處內而配應母也家人有嚴君父母之謂二五也君子以言有物令不妄出也行有常舉不妄動也修明之道齊家之本也剛柔當位是以六爻皆吉也

【兌下離上】睽【艮宮四世】

初九悔亡喪馬勿逐自復見惡人無咎象曰見惡人以避咎也

之未濟【坎下離上】喪馬始睽也勿逐自復卒遇也見惡避咎防三閒也在睽之始居體之下無應獨立有悔也四𨿽非應同气相求以睽故合是以悔亡也以陽居下志欲上行睽無應是以喪馬始睽也兩陽非應在睽故合合則上行是以勿逐自復卒遇也初與四合疑三閒之三天且劓睽之惡人也是以疑而防也當睽之時同徳者合小人至眾絕之則仇見而不拒所以辟咎是以無咎也以其在睽而無應也蓋離而爲坎坎陷也在睽而陷有悔之象也兌而爲坎塞而通也始塞終通悔亡之象也初剛在下馬也變而爲坎坎爲盜喪馬之象也四其應也而居離體上明而應則所喪必復勿逐自復之象也卦變未濟在睽無應未濟也

九二遇主於巷無咎象曰遇主於巷未失道也

之噬嗑【震下離上】遇主於巷致曲以濟睽也巷委曲之路也二以剛居下五以柔居上以中應中道合志通可以成濟睽之功者也然在睽之時陰陽相應之道衰而剛柔相戾之意勝兩俱失位必致曲以求之期於必合然後能成濟睽之功也是以遇主於巷也主謂五也枉道詭遇君子所不爲也同徳相求以成濟睽之功所以枉尺而直尋非枉道以伸身也是以無咎未失道也蓋兌而爲震震大塗也自兌而變兌體委順巷之象也卦變噬嗑噬嗑閒也致曲求遇所以合天下之閒也

六三見輿曵其牛掣其人天且劓無初有終象曰見輿曵位不當也無初有終遇剛也

之大有【乾下離上】見輿曵牽於後其牛掣阻於前也其人天且劓謂四也三以陰處陽履非其位承乘皆剛而有應在上欲往而求合則二牽於後四阻於前是以輿曵牛掣也然四以睽無援嫉人之應肆其爲閒以睽君子天且刑之矣其能終閒乎始𨿽睽而終必合矣是以無初有終也劓鼻刑也鼻者气所自以通也四爲閒而不通則滅其形之所自通者以當其罪是以天且劓也蓋三之互體下離也其變則互體上爲兌離爲輿爲牛而兌毀折之輿曵牛掣之象也

九四睽遇元夫交孚厲無咎象曰交孚無咎志行也之損【兌下艮上】睽無應也遇元夫初相與也交孚同志也厲介二陰也初以陽居下元夫也兩俱無應同處下體同志也是以交孚也履非其位介於二陰以陽居陽厲也𨿽在睽乖以誠相與體同志合是以無咎也蓋離而爲艮艮少男也初以兌在下兌少女也遇元夫之象也是謂男女睽而其志通也卦變爲損居上從初自上下下其道光明無咎之象也

六五悔亡厥宗噬膚往何咎象曰厥宗噬膚往有慶也之履【兌下乾上】厥宗噬膚去閒也往何咎使剛也厥宗謂二也應也噬膚囓三也易也二欲應五三恃同功上爭於五五之柔弱不能去之二以陽剛爲之正應去三之閒囓之甚易是以厥宗噬膚也賴二之應是以悔亡也以柔居尊而能使剛以去其閒而合其睽是以往何咎有慶也主睽而善合之者也蓋離而爲乾虛而明柔而健惟虛而明是以能任在下之剛惟柔而健是以能去天下之閒也三兌體也以陰居之易囓也膚之象也二之變爲噬嗑厥宗噬膚之象也卦變爲履以柔使剛是以履位而不疚有慶也

上九睽見豕負塗載一車先張之弧後之弧匪寇防媾往遇雨則吉象曰遇雨之吉羣疑亡也

之歸妹【兌下震上】睽疑之極也見豕負塗四三之實也載一車四架三之虛也先張之弧上疑三之實也後之弧上知三之虛也匪寇防媾四閒退而與三合也往遇雨陰陽和也羣疑亡覺四讒也上三本應非也因閒而疑因疑而睽因睽而極是以睽也豕行而負塗至穢也然豕之常也四以此閒故曰見豕負塗其實也鬼無形不可載也架三之虛也因負塗之實架載之虛因常架異猶難察也以至明聽極濁易閒也始因閒以疑其實是以先張之弧也終以正應必辧而明是以後之弧也睽極必通讒久必辧是以匪寇防媾也始疑則乖終和則合是以往遇雨羣疑亡也四必閒三何也巳自無應忌人之應也上三本應始惑何也逺必不比閒可入也大哉閒乎書聖讒說詩傷有昊防之深也蓋三兌體也兌爲豕居澤濁之極至穢也自三至五互體坎也坎水之窞也豕負塗之象也兌爲巫巫者所托也三之上下互體離也離爲大車而其體中虛載一車之象也弧矢之利蓋取諸睽上處其極是以先張後也卦變歸妹男上女下陰陽和也遇雨之象也

論曰天下之理本同故有睽不同則無睽矣兌之與離同陰卦也而火自炎上澤自趨下二女同居本同物也而志各異行以同而睽也獨體不足以用天下之物獨化不足以成天下之務異物相合而後濟睽之功可成也故天地異位也睽而其事同男女異物也睽而其志通弧矢異體也合而用用而睽然後威天下之功成此以睽而同也以六爻觀之初與四皆無應獨立初𨿽喪馬勿逐自復四遇無夫交孚無咎以不同故無睽也六五以柔中之徳應九二剛中之賢至善也然二必致曲而後遇主五必噬三而後無咎三以陰處盛上以陽處明極則三有刑劓之傷上有載之疑以同故有睽也本同而至於睽者何也有所疑也澤性濁而下離性明而上兩俱陰體而性不相與是以疑也疑則讒閒易入是以睽也兩情且乖大政大議必不能合然柔進上行說而麗乎明小得其中而應乎剛是以小事吉也兩體睽矣而中有小事之同君子合異以同其事小者同也其大者有所不同焉道也事可同而道不可苟合是以君子以同而異也睽次家人何也鑑治家之失者三或失節上不反身則睽而乖矣是以鑑也木爲弧剡木爲矢弧矢之利以威天下何以取諸睽也蓋兌爲附決其體柔順之爲物本自柔弱附於木而後決發木爲弧之象也離爲戈兵其性銳上剡木而銳其首用之於兵可以中逺剡木爲矢之象也弧矢本異體而相須者也矢於去之逺而睽然後威逺之功成本同而睽睽而後能合天下之睽爭是以取諸睽也

【艮下坎上】蹇【兌宮四世】

初六往蹇來譽象曰往蹇來譽宜待也

之未濟【離下坎上】往蹇險在前也來譽止於下也在蹇之始處艮之下進則險在前是以往蹇也見險能待保下之安人斯與之是以來譽也蓋艮止也變而爲離離性炎上宜止而上往必犯難往蹇之象也離明也見險能止見幾待時明哲之道也來譽之象也

六二王臣蹇蹇匪躬之故象曰王臣蹇蹇終無尢也之井【巽下坎上】王臣蹇蹇輔蹇中也匪躬之故救時也終無尢訓也蹇蹇急進趨難也五在險中二爲之應得位居正以輔蹇中竭力致身急進趨難是以蹇蹇也見險宜止急於王事不顧其身是以匪躬也捐軀救時終不可尢尢之非訓是以無咎也蓋艮而爲巽艮止也巽入也止於中而入於險志匡王室進不避難王臣蹇蹇之象也艮爲山巽爲風艮而爲巽風落山隕其實匪躬之象也卦變爲井夷險一節無得無喪不變其徳者也

九三往蹇來反象曰往蹇來反內喜之也

之比【坤下坎上】往蹇廹險也來反能止也內喜之有主也三爲艮主得位於上以止爲體內恃以安是以內喜之也在蹇而知自反者也蓋艮而爲坤止而順也下順二陰止而來反卦變爲比二陰內附順從而止內喜之象也

六四往蹇來連象曰往蹇來連當位實也

之咸【艮下兌上】往蹇不得中也來連承於五也蹇非得中不能濟也二之與四同於陰功二逺險應五得中故能輔蹇四在險承五而不得中是以往蹇然四當位可進也而陰柔不能獨濟來而承五連於陽實則得所附矣是以來連當位實也在蹇而得所承者也蓋坎而爲兌遇險而塞往蹇之象也卦變爲鹹以陰比陽感而相與來連之象也

九五大蹇朋來象曰大蹇朋來以中節也

之謙【艮下坤上】大蹇尊居險中也朋來二爲之應也五以中正而得大位濟蹇之大者也二以中正而應之同徳之助也上有納忠之君下有捐軀之臣剛柔相際何節不中在蹇而善圖解者也蓋坎而爲坤坤順也卦變爲謙不亢也體剛居尊而履謙思順納忠下賢夷險皆順是以中節而蹇濟也

上六往蹇來碩吉利見大人像曰往蹇來碩志在內也利見大人以從貴也

之漸【艮下巽上】往蹇險極也來碩應三也利見大人比五也居險之上在蹇之極往則蹇也而應於三以求碩徳之助是以來碩也下比於五以從陽尊之貴是以利見也蹇極不能自濟則必托於有徳有位者以濟焉是以吉也三以篤實光明爲艮之主碩徳也五以剛明中正之尊大人也蓋坎而爲巽巽順也在險而能巽乎賢也卦變爲漸漸進也蹇極而能進以漸也

論曰坎爲水艮爲山坎陷也艮止也前有險陷後有峻阻卦之體也山上有水難之地也水未得其所利之地猶人未得其所行之位也蹇之義也蹇利西南西南坤之方也眾順待治往而得中因眾而險可濟也不利東北東北艮之方也遂止而不能行其道則窮而不能濟也見險能止知難而待智之事也夫水行不得其地則爲蹇猶君子之行而不得乎人也不得乎人曷亦反求諸巳乎愛人不親反其仁治人不治反其知禮人不答反其敬能自反則蹇可濟矣是以君子反身修徳也剛以居尊中正以治是以利見往有功也二居柔中有匪躬之節五居剛中有中節之制當位而應是以正邦也且屯困蹇皆難也在屯之上六屯之極也則爲漣如之泣在困之上六困之極也則爲臲卼之凶蹇之上六蹇之極也乃有來碩利見之吉何也蓋蹇之上下皆坤體也陽來居上而成艮艮剛上而能止陽來居中而成坎坎剛中而得陷有剛健之象謇諤之義焉且蹇而後大業生焉非剛大彊直者不能濟也是以與屯困異也

【坎下震上】解【震宮二世】

初六無咎象曰剛柔之際義無咎也

之歸妹【兌下震上】無咎在下也剛柔之際應四也夫在人下者所資必寡難生則後渉其禍難散則先與其休而況有應於上者乎解動而免於險也四動之主也以柔處下上應動主居下得助剛柔相濟在險先解是以義無咎也蓋爻變爲兌而應乎剛也卦變歸妺天地合而少長交也剛柔際之象也

九二田三狐得黃矢貞吉象曰九二貞吉得中道也之豫【坤下震上】田三狐得險情去眾疑也得黃矢中直之道行也田狩去害也狐陰險而多疑者也三居險極上侵五功狐也六五陰柔不能制之二爲五應剛直居中能得六三爲險之情而去眾疑是以田獲三狐也三眾也險情得而後眾疑去眾疑去而後中直之道行是以得黃矢也黃中也矢直也中直之道行正之吉也蓋坎眾也變而爲坤坤順也致役也以順役眾田狩之象也三陰在下三狐之象也坎以剛居中黃矢之象也卦變爲豫居樂出威田狩之事也

六三負且乘致冦至貞吝象曰負且乘亦可醜也自我致戎又誰咎也

之恆【巽下震上】負且乘指三之惡也致冦至由五之招也可醜誰咎罪五之緩也三居險極承乘皆剛負且乘也與五同功情險窺位冦也五失柔緩上慢下暴盜之招也是以致冦至也宜負而使乘居尊而致戎是以可醜誰咎罪五緩也正道之吝也蓋坎而爲巽巽入也險之深也巽爲伏宜負也爲髙且乘也坎爲盜致冦之象也卦變爲恆在恆之三不恆其徳或承之羞可醜者也

九四解而拇朋至斯孚象曰解而拇未當位也

之師【坎下坤上】解而拇解三也朋至斯孚初應也拇附於足者也三之陰險冦也四爲解主有應在初而爲三所附居不當位而附非其人所宜解也近者未解則逺者曷信三險解而後初應至初應至而後眾心孚是以解而拇朋至斯孚也蓋震爲足四居震下拇也變而爲坤坤順也以順解險解而拇之象也卦變爲師眾信而順從朋至斯孚之象也

六五君子維有解吉有孚於小人像曰君子有解小人退也

之困【坎下兌上】君子維有解吉系二應也有孚於小人三自退也解行險而免於險也故下多妄干焉由上法之貸縱以濟險而失於緩也五以柔居尊恃險同功者窺而冦焉而能以柔任剛繋應於二不敢自懈得中善解解之吉也夫上有綱則下不敢幹君子用則小人自退居柔任剛敬畏君子不敢自懈以正主綱則小人信而退聽矣是以有孚於小人也蓋五以震體變而爲兌動而免於險說而繋乎應君子維有解之象也卦變爲困在困而亨以剛中也在險能解由不懦也

上六公用射隼於髙墉之上獲之無不利象曰公用射隼以解悖也

之未濟【坎下離上】公用射隼去三也髙墉之上及時也當解緩之時恃同功之勢挾陰險之情欲侵五功悖之甚也隼之爲物果於悖害者也三也上不爲應射而去之解悖也五失柔緩上慢下暴必借上公以去此盜是以公用射隼也墉所以衛內而限外也害在內小人而在君側也射之不早則有先時之患出乎墉之外則非射之所能及有後時之失若曹操是也及其巳挾天子而令天下則𨿽有善射者無及矣髙墉之上在內外之閒據衛限之勢於此而射之則擬而後動動而不括之無不利矣及時也故繋辭曰君子藏噐於身待時而動何不利之有蓋三險體也在內卦之上上震體也在外卦之上射於髙墉之象也震而爲離威而明是以能解悖也震爲威武離爲戈兵噐也離體中虛藏其用也藏噐於身之象也卦變未濟及其未濟而解之得時也

論曰解救在蹇者也濟險以動動而求免於險也眾情順則險可平矣道之夷則無不通矣往而得眾動乎險外而之於平夷之道則險可以濟是以利西南也無所往柔處中也其來復吉反其制也解緩也上慢而緩則綱紀法度必弛而後難生焉聖人旣有以解其難則當進復先王綱紀法度而反於理是以來復也柔不出中無所攺作一遵先王之法而復其舊典是以得中而吉也解難當速緩則無功是以有攸往夙吉趨時之敏也萬物在蹇天地以雷雨解之敏化也萬民在蹇王者以赦宥解之敏政也大哉解之時也且坎上震下於卦爲屯震上坎下於卦爲解二卦相反者也動乎險中難始生也故爲屯動乎險外出於難也故爲解屯冬至後卦也陰气始消陽气始復剛柔始交而未暢雷伏於下而未奮云行於上而未施屯而未亨之時也解春分之卦也陰气已藏陽气巳逹剛柔方散而始亨雷旣聲雨澤乃降天地解而成雷雨之時也云雷方屯而未暢有閉固之象故屯固也閉固則嫌於下通必大亨而後正故其曰大亨正天地解而雷雨作有緩散之象故解緩也緩散則失於縱弛必來復而後吉故其曰來復吉二卦之所以異也

【兌下艮上】損【艮宮三世】

初九巳事遄往無咎酌損之象曰已事遄往尙合志也之【坎下艮上】巳事遄往應四也酌損之損有時也卑者急於應上損者患乎後時損巳之剛益四之柔止其事而遄往則與上合志何咎之有乎損剛益柔貴於有時度其所受酌而損之隨噐而取滿量而止盈其得損之道者乎蓋四之疾喜在遄去而初之應能於遄往是以合志也兌也以奉上遄往之象也變而爲坎剛中而節酌損之象也卦變爲損巳益人者也

九二利貞徵凶弗損益之象曰九二利貞中以爲志也之頤【震下艮上】利貞戒守正也徵凶不可過也弗損益之勉以中也損下益上利在於正居陰非正也兌體處說也居說失正是以戒也損剛益柔不可過也初以酌損二復損剛太過也損剛太過則近於剝矣是以徵凶也然居中應中能志於正則其損非損實受益也勉以中也蓋兌而爲震處說而動正不足也卦變爲頤損剛養柔拂頤之經也是以徵凶也頤養正也養正則剛不可損也弗損益之之象也

六三三人行則損一人一人行則得其友象曰一人行三則疑也

之大畜【乾下艮上】三人損一損其餘也一人得友專其應也一以待而二以應之則惑矣況三乎非精一之義生化之道也下兌體陽多也上艮體陰多也各損其一以配其應則陰陽適均志專而一六三獨往上之應矣是以得友也蓋以卦體言之則三陰並行於上以爻變言之則三陽並行於下皆當損一也

六四損其疾使遄有喜無咎象曰損其疾亦可喜也之睽【兌下離上】損其疾逺陽也使遄有喜待也四逺於陽處兩陰之閒疾也疾不可養也望初之應甚勤也初以遄來損巳之疾是以有喜也𨿽處陰逺陽而得位有應能損其疾者也是以無咎也蓋艮而爲離火焚山疾之象也卦變爲睽睽乖也弧矢之利以威天下而濟其睽乖損其疾之象也

六五或益之十朋之弗克違元吉象曰六五元吉自上祐也

之中孚【兌下巽上】或益之謙受益也十朋之弗克違無違策也吉自上祐信順之至也處尊居中以柔納剛謙也能損已者也是以或益之也或者非益之而自至也受下所益其策無違是以十朋之弗違也人之所助者信也天之所助者順也多助之至天下順之是以吉自上祐也蓋爻變爲巽巽順也卦變中孚中孚信也信順之至是以受益自上祐也之爲物潛伏在下外剛而實內虛而明決疑而信者也艮體篤實光明變而爲巽巽伏也卦變中孚外剛而實中虛而信之象也二五相應皆處於中五位相得而各有合十朋之象也中孚信及豚魚也十朋之弗違信及幽隱之象也

上九弗損益之無咎貞吉利有攸往得臣無家象曰弗損益之大得志也

之臨【兌下坤上】弗損益之存剛也得臣無家眾歸也剛不可以終損居損之極在卦之終一陽止於上存剛也是以無咎也居上存剛非慢也志在存正是以正吉也剛徳不損尊柔奉之何施不可是以利有攸往也處三陰之上存奉上之徳髙而無危爲眾所歸而不自有則其下豈有以私自營者乎是以得臣無家也下上止損之義也一陽在上艮之主也爲止之主存剛之徳受眾之歸是以大得志也蓋艮爲門庭變而爲坤坤爲純臣得臣無家之象也卦變爲臨臨剛長也弗損益之之象也

論曰山體髙澤體深下深則上益髙澤滋土山受潤澤損則山受益損下益上之象也上卦坤體也剛變柔而成艮下卦乾體也柔變剛而成兌損下之剛益上之柔損剛益柔之象也損者益之宗也損己益物物斯益之下體剛中能以奉上是能損己也上體柔中能止以與下是能爲益也下而上不止是剝下也非損道也上止而下不是戻民也非爲益也下而非佞上止而不過是以正也有孚元吉信也享用二簋誠也損下益上損巳益人非至信至誠不益也戒損下損巳者不以僞而以信不以物而以誠也損之爲義損其所當損也祭享以誠敬爲本儀物爲末損浮末所以存誠敬也損末存誠祭則受福是以損而有孚元吉也簋食之噐也食以養陰兌陰也陰耦於上二簋之象也兌爲巫祭享之象也與時偕行又戒相時不可爲常也山聚於上極峻者也其在人則忿也澤流而下難盈者也其在人則欲也巳之可損者莫大於忿欲縱之則咎生是以君子以懲忿窒欲也忿則怒人欲則奪人懲之窒之自損而益人也

【震下巽上】益【巽宮三世】

初九利用爲大作元吉無咎象曰元吉無咎下不厚事也

之觀【坤下巽上】利用大作剛動而上應也元吉無咎在下也益損上益下也受上之益而豈徒哉必有大功而後可以當之初以剛大之才爲動之主處益之初而上又巽而應之能堪其大事者也是以利用爲大作也然在下無位難處之地非專厚之所也是以善且吉而後無咎也蓋初成卦之主也𨿽在下而可大作者也變而爲坤坤順也剛動而順是以元吉也卦變爲觀大觀在上則能察下情而明其功利大作之時也

六二或益之十朋之弗克違永貞吉王用享於帝吉象曰或益之自外來也

之中孚【兌下巽上】或益之柔得中也十朋之弗違受益也永貞吉陰之正也王用享於帝吉天所與也得位居中以柔納剛外來之益非意自至是以或益之也受物所益多助之至其策無違是以十朋之弗違也位不當尊陰不專利是以永貞則吉也體柔履中精意奉五神之所信天之所與也是以王用享於帝吉也其文王之事乎蓋益之二損之五也其變皆爲中孚是以取象同也震而爲兌動而是以永正吉戒也帝出乎震震長子也主鬯者也享帝之象也帝出而交物矣時可享也男長而主鬯矣道可享矣是以吉也

六三益之用凶事無咎有孚中行告公用圭象曰益用凶事固有之也

之家人【離下巽上】益用凶事越位也有孚勉正也中行從五也告公用圭逹信也以陰居陽履非其位處剛應剛剛過其分非居下謙益之常道越職過分以救衰危則可也過分求益咎也惟見危致命堅志而固有其事然後可免是以無咎也益用凶事而內不由信則益在爲利志非匡難是亂之階也是以有孚勉正也五爲施益之主巳不可專也奉五而行之可也中行之謂也圭者國之符瑞所執以逹信者也稟上之令以逹上之信是以告公用圭也震爲諸侯三處其上與五同功而居陽應剛其齊威晉文之事乎扶衰救危𨿽過彊大而志匡王室猶知尊王用命仗順而行所以無咎也蓋震而爲離震爲殺離爲兵益用凶事之象也震體剛直離性銳上圭之象也

六四中行告公從利用爲依遷國象曰告公從以益志也

之無妄【震下乾上】中行奉五也告公從志行也利用爲依遷國上下俱益也五益主也而已承之奉命而行中行也奉陽尊而益初柔得位而巽乎剛上承下應言聽計合其志得行是以告公從也下震動而居不安上巽順而能避患國之所以遷也順下以動承上以巽上下俱益是以利依遷國也小人懷土動之難也非得其心則不能也遷下附上上之志也而公從之益志者也其盤庚之遷乎蓋居巽應動變而爲乾巽而能健遷國之象也巽體柔弱依健而行是以利爲依也卦變無妄遷國事之大也不可以妄也上下俱益動不妄也是以利也

九五有孚惠心勿問元吉有孚惠我徳象曰有孚惠心勿問之矣惠我徳大得志也

之頤【震下艮上】有孚惠心爲益主也勿問元吉無不惠也有孚惠我徳下應之也大得志上下交孚也心爲惠之主也中正之徳當益之尊剛中而巽益下而信懷人以信施惠以心盡主益之道者也信之所懷其恱無疆心之所惠其益無方其迹不可詰而其吉不可量是以勿問元吉也上以信與下則下亦以信應之上以徳惠下則下亦以徳報之五有由中之信惠之以心二以十朋之助應之以徳上下交孚眾歸以徳治之至也是以大得志也蓋巽而爲艮艮爲背無所見也無所見則其惠廣惠心勿問之象也卦變爲頤頤體中虛有孚之象也頤養也如天地之養萬物惠之廣益之象也

上九莫益之或擊之立心勿恆凶象曰莫益之偏辭也或擊之自外來也

之屯【震下坎上】莫益之巳盈也或擊之眾忿也立心勿恆求益無厭也益之爲用施未足也盈而益之害之道也以剛處極居亢乘尊巳盈也是以莫益之也人道惡盈眾忿所歸是以或撃之也滿盈亢極求益不厭立心勿常凶之道也已𨿽求益眾所不與𨿽有其應孰肯附之獨唱無和偏辭也盈不知止求益得損凶咎之來非意所及是以自外來也蓋雷風相資所以益也極則相薄而爲災矣上居巽極求益不已三居震極用在凶事過極相與是以莫益之或擊之也巽入也變而爲坎坎陷也入乎坎陷流而不盈谿壑無厭之欲也巳盈求益之象也巽爲躁卦坎爲心病處極而躁心險而病立心勿常之象也卦變爲屯動乎險中是以凶也

論曰風巽而順以益於震雷則益壯雷剛而動以益於巽風則益疾二體相益之象也土幹體也柔變剛而成巽下坤體也剛變柔而成震損上之剛益下之柔損上益下之象也動而巽日進無疆益之道也五以剛中居上應二有惠心勿問之吉二以柔中居下應五有十朋弗違之助上益而下奉天施而地生其益豈有窮哉是以無方也益之無當𨿽惠而不行是以與時偕行而後可也益正月卦也下震陽木也上巽陰木也盛徳在木木道行之時也見善則遷取益也有過則攺去損也以此修身益之大也益者損之反也損益盛衰之始也泰盛之極也損泰之下以益於上於卦爲損否衰之極也損否之上以益於下於卦爲益蓋時旣泰矣泰極必損泰之所以損者由損下奉上也是衰之始也時旣否矣否極則益否之所以益者由損上厚下也是盛之始也故曰損益盛衰之始也益之爲義與時行也六二享於帝吉順時也幹鑿度云三王之郊一用夏正蓋天气三微而成著三著而成體王者法天之行成體而郊故三王之郊皆用夏正所以順四時法天地之通道也凡五日爲一微十五日爲一著故五日一十五日一气冬至陽始生積十五日小寒爲一著大寒爲二著立春爲三著幾四十五日爲一節正月益卦用事三著成體也王用享帝成體而郊順時也二之享帝三之凶事四之遷國皆益事之大者如周文之代商桓文之救難盤庚之遷亳皆時也與時偕行善行益事者也五惠以心因利而利無所不至善主益時者也此六爻之用也耒耜之利取諸益何也震陽木也體剛而直耜用以墾斵木爲耜之象也巽陰木也體順而入耒用以耘揉木爲耒之象也教民稼穡以益養天下莫大於耒耜是以取諸益也

易小傳卷四下﹤經部﹐易類﹐易小傳﹥

欽定四庫全書

易小傳卷五上

宋沈該撰

【乾下兌上】夬【坤宮五世】

初九壯於前趾往不勝爲咎象曰不勝而往咎也之大過【巽下兌上】壯於前趾不量力也不勝爲咎戒於初也趾下體之微者也初處於下力至微也而剛躁妄動是以壯於趾也一陰𨿽寡猶居於上當以至公與眾決之而剛躁妄動不量其力是以不勝也決在上之小人至難也不愼於始則失其幾一失其幾則小人勢張君子气喪能不長亂乎是以爲咎也蓋初幹體也以徳居下而恃壯以往不量力也變而爲巽巽爲進退趾用以行亦可以止可行可止尙可戒也卦變大過大過本末弱也往而不勝其任則有敗撓之凶不勝爲咎之象也

九二惕號莫夜有戎勿卹象曰有戎勿卹得中道也之革【離下兌上】惕號五驚懼也莫夜有戎疑上寇也勿卹二不疑也一陰居上五切近之是以驚懼也陽將決陰疑陰寇巳是以疑上寇也疑懼而號望二應也二得中道明斷不疑灼知小人其數已窮不能爲害不爲憂卹已顯其應心同迹晦是以勿卹也輔至尊決小人而善藏其用者也小人之爲亂常乘衰晚之勢因曖昧之時其陰機以竄其巧故以莫夜爲言也蓋爻變爲離離爲甲兵卦變爲革革則變故有戎之象也上爲寇者也而居兌極兌正西日入之所莫夜有戎之象也乾而爲離健而明也旣健且明剛斷不惑是以勿卹也

九三壯於頄有凶君子夬夬獨行遇雨若濡有慍無咎象曰君子夬夬終無咎也

之兌【兌下兌上】壯於頄顯決也君子夬夬敵應也獨行遇雨處決而和也若濡有慍無咎迹疑而志決也頄面顴也居陽當位顯決小人剛決之气外形於色壯於頄也小人在上決之危也而外顯於貌有凶也小人居之則外以陽浮壯於顏色而內實相應而陰與之君子則不然也𨿽處嫌疑之地而決行夬決之志是以君子夬夬也雨陰陽和也方羣陽決陰而已應違眾獨行也違眾應陰是遇雨也然其應之也非私之也處決而和所以寛小人之慮獨應而混其迹也混迹小人則行疑於污而爲其所濡也眾必有慍之者矣然迹𨿽疑而志則決是以終無咎也在夬而善處嫌疑之地者也夫有凶非必凶也有凶之道也戒也惟君子爲能吉其凶是以夬夬無咎勉之也蓋乾首也健也變而爲兌兌說也見也健壯之色而見於面壯於頄之象也健而所以能決君子夬夬之象也兌爲澤天而爲澤遇雨之象也澤體污濁若濡之象也顴壯色厲有慍之象也

九四臀無膚其行次且牽羊悔亡聞言不信象曰其行次且位不當也聞言不信聰不明也

之需【乾下坎上】臀無膚居不安也其行次且進不得已也牽羊悔亡勉從五也聞言不信失鑑上也夬由陰居陽上也一陰乘五陽爻也上以爻乘兌乘乾卦也四以卦乘三陽健進而四處兌始以塞其路位旣不當懼侵而傷居之不安是以臀無膚也一陰在上眾志同決而四以同體居陰趨下無志於決迫於眾陽進非得已是以其行次且也處夬之時而不與眾君子同志則有悔矣惟去其羝很之性彊勉而前以輔於五乃免於悔是以牽羊悔亡也上以陰處極有無號之凶四以說乘幹塞三陽之路聞上之凶已不能鑑用智不明是以聞言不信也蓋居兌之下兌爲毀折變而爲坎坎爲血卦臀無膚之象也卦變爲需險在前也兌體本弱險又在前其行次且之象也兌爲羊而險阻之牽羊之象也坎爲耳而兌塞之聰不明之象也

九五莧陸夬夬中行無咎象曰中行無咎中未光也之大壯【乾下震上】莧陸夬夬易也中行無咎戒也莧陸麤刺而難近微脆而易決之物也【杜甫馬齒莧詩云一經器物內永掛麤刺痕】一陰在上至微也以剛明之徳至尊之位乘五剛上長之勢以決一小人至易也然居至尊而躬決事則缺於與能矣決而得中無咎而已豈足爲光哉蓋兌而爲震說而動也卦變大壯剛動而壯也是以決之易也剛壯大過非中道也是以戒也

上六無號終有凶象曰無號之凶終不可長也

之幹【幹下幹上】無號終有凶數窮也小人之道衰於復消於泰極於夬至夬則數窮矣五剛上長一陰𨿽存亡無日矣豈號所能延哉是以終有凶也蓋兌爲口而處於極號之象也變而爲幹陰數極也

論曰夬決也陽長終位而陰微也以爻言之五陽決一陰眾君子決一小人也以卦言之兌以柔說在上小人也幹以剛健在下君子也幹健而上進君子決小人之象也陰本在下者也而處五陽之上非常位也澤聚於地者也而在天上非常居也是以決也五君子同志決一小人至公也當顯於眾以正其罪使天下皆知小人之惡而與眾去之是以於王庭也兌爲口在幹上孚號之象也大壯宮室之象益一陽於其上加王位焉王庭之象也夫用九者吉於無首剛長者凶於用壯決小人而用壯以往危道也是以孚號有厲危乃光也告自邑先自治也不利卽戎戒尙力也小人之數𨿽窮於夬然處五陽之上是小人者非常小人也尙可防也迫人者其智淺迫於人者其智深勢使然也數窮勢迫則小人將日夜爲計以備一旦卒然之急不可不爲之防也是以孚號有厲其危乃光也甚哉小人之難決也君子之長由復而累剛長之勢非一日也至此而決無可疑也然而初有不勝之疑二有莫夜之惕三有遇雨之私四有次且之遲五有中行之忌何也以見小人之難決也聖人知小人之難決必深明所以決小人之道以爲後世法健而決而和所以決小人之道也小人急之則合寛之則散自古然也惟內以自固其君子之交以一其心而厚其勢外以陽浮順適小人之意以寛其慮而俟其間是以用力少決之易且無後害也健而說寛小人之意也決而和因君子之交也將相和則士豫附天下𨿽有變而權不分西漢大臣所以決諸呂安劉氏用此道也然小人居非常之位決而去之非常之功也不可居之自以爲徳也計功受祿則分之於下可也是以君子施祿及下居徳則忌也其漢之畱侯乎漢儲之事非常也畱侯可決也而托之四皓以全其不居者也智哉畱侯可謂善藏其用者也夬與剝相反之卦也陽消陰則言夬陰消陽則言剝何也夬三月卦也陽道顯盛陰气消決萬物畢生靡不蒙化譬猶王者崇至徳以承天命伐決小人以安百姓故謂之夬剝九月卦也陽气衰消則陰終不能盡陽小人𨿽盛不能絕君子故謂之剝害不安全而已是以夬之九五言莧陸夬夬陽盛而決小人之易也剝之六五言貫魚以宮人寵言陰盛將終侵尅之行已極安全之度當復故貫魚而欲以承君子也上古結繩而治後世聖人易之以書契取之夬何也蓋兌爲口以一陰爲主而在五剛之上下剛而健上柔而澤筆舌之象也筆舌所以成書契是以取諸夬也

【巽下乾上】姤【乾宮一世】

初六系於金柅貞吉有攸往見凶羸豕孚蹢躅象曰系於金柅柔道牽也

之幹【幹下幹上】系於金柅止於二也有攸往欲之應也羸豕孚蹢躅防微也柅止物者也金至堅者也謂二也陰之爲道不可與長也當系於陽而止之於初二居剛首巽而止之不使上行正道之吉也四其應也若之其應隨遇而往無所制止則凶之兆也是以見凶也豕陰物也羸豕則其微者也羸者其質也蹢躅者其性也質𨿽尙微而性實蹢躅失制於初至其壯也信蹢躅而難制矣陽之象則龍也陰之象則豕也陰失其制則其極也有至於稱龍而戰者矣於其攸往之初已有兆見之凶矣其微不可不防也蓋巽陰在下也變而爲幹止之以健系於金柅之象也巽伏也其究爲躁卦始𨿽伏而終必躁也巽而爲乾體𨿽弱而行實健也羸豕孚蹢躅之象也

九二包有魚無咎不利賔象曰包有魚義不及賔也之遁【艮下乾上】包有魚據初也不利賔當仁不讓也魚陰物也魚𨿽美非食之珍也初非陰之正也卦惟一陰亦眾之所向也近者先遇爲二所據是以包有魚也陰不可與長也一陰方生二輒包之得所制矣是以無咎也以才則剛以位則中正也其於陰則至近也其能其才其勢可以包有小人而制之其義𨿽非已之應豈當讓乎是以不及賔也蓋巽伏也一陰尙微而伏於下魚之象也變而爲艮艮止也畜而止之包有之象也卦變爲遁陰浸長則遁矣包而止之不可不固也

九三臀無膚其行次且厲無大咎象曰其行次且行未牽也

之訟【坎下乾上】臀無膚乘剛也其行次且戀初也厲無大咎當位也二已據初已乘其上志未忘奪爲二所侵居之不安是以臀無膚也欲而不得猶懷顧戀侵而後行進非已是以其行次且也然剛當於位巽乎五陽之間而無爭競之心行而從陽終未牽於柔道是以𨿽危而無大咎也蓋巽入也變而爲坎入險也坎血卦也臀無膚之象也三陽在上健而拒路其行次且之象也卦變爲訟遇窒而惕得中乃吉厲無大咎之象也

九四包無魚起凶象曰無魚之凶逺民也

之巽【巽下巽上】包無魚逺陰也起凶失制初也二已據初已𨿽其應逺而失之是以包無魚也陽制陰者也已失其制爲下所有爭而取之起而求之巳失其包有之道而陰得遂其蹢躅之志是以凶也蓋幹以剛健止陰之長變而爲巽失制也

九五以杞包瓜含章有隕自天象曰九五含章中正也有隕自天志不舎命也

之鼎【巽下離上】以杞包瓜任二也含章中正無爲也有隕自天化神而令信也杞枝葉之大而材之堅者也謂二也瓜果蔬之微而蔓生者也謂初也卦惟一陰眾所爭遇以爲之食五以剛徳居於尊位非謀食者也非與下爭利者也任九二剛明之賢以制初六方長之陰而不自用其力是以杞包瓜也夫以剛正之體遇中正之位而含其章明之徳巽剛與能以止陰長𨿽含章也而志則剛𨿽巽賢也而令則行執此之志信此之令如天之神不見其迹如四時之行不易其信恭已無爲而自化成是以含章有隕自天也蓋天下有風五居天位其化神也巽爲號令而五以剛行其令信也有隕自天之象也居幹之中變而爲離離體文明含章之象也卦變爲鼎君子以正位凝命恭已無爲不舎命之象也

上九姤其角吝無咎象曰姤其角上窮吝也

之大過【巽下兌上】遇其角亢極也無咎不應陰也角上窮者也居亢處極已過體矣何所遇乎遇其角而巳以是求遇可吝也𨿽疾惡逺陰失於太過然在陰長之時不應於陰免於內爭是以無咎也蓋處健之極變而爲兌兌爲羊其上爲角遇其角之象也卦變大過剛過也是以吝也

論曰陽也者君子之道也正之常也陰長而欲代之眾向而爭求之其道遇也遇而合之陽將消也終變而後巳正之賊也是以聖人防之於微而不可與長也然生生不窮易之道也陽不能獨化不可以無遇也故遇而後生化之功成焉乾陽也巽陰也巽以陰而順乎陽幹以剛而巽乎柔天地相遇之道也天地相遇以成生化之功是以品物章也姤五月卦也純陽用事而一陰遇之亨嘉之防也品物咸章之時也剛得中正而能制其柔聖人遇大位而行其道君子遇於時能輔聖人之功而天下治也二五是也姤夬之反也姤次夬鑑夬而不繼者也陽不繼則陰生之君子不繼是以小人復生也君子之道起於復成於泰極於夬極而無繼則小人出焉故次姤以鑑之小人之勢起於姤成於否極於剝極而無繼則君子生焉故次復以明之復次剝明亂中生治也姤次夬明治中生亂也何謂生治五陰方剝一陽亟生其猶大亂之世生一聖人乎湯之於夏武之於商聖人之於五代皆其時也何謂生亂五陽方夬一陰亟生其猶大治之世生一小人乎曹操之於漢全忠之於唐皆其時也鑑之戒之皆在其始也君子之道始於復故其曰利有攸往剛長也進之也小人之勢始於姤故其曰不可與長也抑之也進復而抑姤示在上君子以道相繼則小人不生也陰生於姤至三而成則否至五而極則剝未成未極猶可杜漸聖人於此深防其長也是以二系金柅制初之進如是之堅也五不捨命誓不與初如是之信也天下有風無不至也施命誥四方無不周也施命誥戒無所不周蓋防小人長也風行天下無迹也健而巽不暴也夫易聖人所以長君子消小人之具也及其長也闔之未然及其消也辟之未然一消一長一闔一辟非暴也渾渾然無迹也非天下之至神其孰能與於此

【坤下兌上】萃【兌宮一世】

初六有孚不終乃亂乃萃若號一握爲勿卹往無咎象曰乃亂乃萃其志亂也

之隨【震下兌上】有孚不終隔三也乃亂乃萃志惑也若號求四應也一握爲應非誠也勿卹往無咎據正也萃以近而聚也四爲初應三近附之爲信不終失其萃矣是以有孚不終隔三也初陰多疑爲三所間執志不定是以乃亂乃萃其志惑也萃聚之世必上下相求是以號呼求四應也三旣爲間初𨿽號呼四迫於正彊勉應之不過一握爲笑而已應非誠也然三以嬖寵四爲正配據正而往無煩憂卹終必無咎據正也蓋柔防順首本有信也變而爲震震動也卦變爲隨動而說隨也體動說隨而有應被隔是以亂也震來虩虩始懼而號言啞啞後聚而若號爲之象也隨之爲義從正則吉勿卹往無咎之象也

六二引吉無咎孚乃利用禴象曰引吉無咎中未變也之困【坎下兌上】引吉無咎待五也孚乃利用禴薦以誠也初與二皆萃於陽已獨守中不變其志待於五牽而後爲聚居內靡他得其吉矣何咎之有精意奉五誠以結之豈待丰乎𨿽薄而可薦也是以利用禴也萃而得其正者也蓋二坤體也變而爲坎坎水也五兌體也澤也水流乎下澤行乎上引而後聚之象也坤至簡也坎至信也簡而信禴祀之象也卦變爲困困而亨以剛中而信也大人之吉也困之二利用祭祀是以利用禴也

六三萃如嗟如無攸利往無咎小吝象曰往無咎上巽也

之咸【艮下兌上】萃如嗟如無應也往無咎承四也小吝位不當也下皆上萃已獨無應萃如嗟如也無應求萃何所利哉是以無攸利也奉於四剛剛巽而與是以往無咎也居不當位幹人之應以近而聚小可吝也蓋上已之應也兩陰非應上旣賫咨已亦嗟如也坤而爲艮艮止也止非其位是以小吝也卦變爲咸二气感應以相與往無咎之象也

九四大吉無咎象曰大吉無咎位不當也

之比【坤下坎上】大吉無咎剛承尊也當承尊之地而以剛處之居說之首而下據其眾非其至公奉上之大吉則違道說民專權附眾咎之大也是以大吉而後無咎也戒也蓋兌而爲坎說而信也卦變爲比比吉也下順從也大吉無咎之象也

九五萃有位無咎匪孚元永貞悔亡象曰萃有位志未光也

之豫【坤下震上】萃有位四逼權也無咎位正中也匪孚眾歸四也元永貞悔亡久自信也四有其民權逼於已而已以中正當位居尊是以無咎也處萃之尊而眾附於四是以罔孚也據大寶之位體長人之徳長守其正則久當自信民終歸之是以元永貞悔亡也蓋兌而爲震說而動也卦變爲豫處於樂也說動而處於樂不能制專權之臣是以有位而已也豫之五陰也故正疾不死權已去已也萃之五陽也故永正悔亡權猶可正也

上六賫咨涕洟無咎象曰賫咨涕洟未安上也

之否【坤下乾上】賫咨涕洟乘剛而無輔也無咎知憂懼也五非所乘三不爲應乘剛而不安迫窮而失萃逺近無輔是以賫咨涕洟也知其可憂懼而內戒說而趨下不與剛競則剛不見忌是以無咎也蓋兌而爲乾兌爲口乾爲首聲於口而上於首賫咨之象也兌爲澤澤出於首而趨於下涕洟之象也卦變爲否否塞也是以賫咨涕洟也否終則傾無咎之象也論曰澤聚於地者也澤上而聚於地地能容而下之萃之象也養萬物者莫大於地說萬物者莫大於澤養而說之四方萬里之眾歸焉四海九州之美具焉於是聚其昭穆假廟致享也假至也萃天下之道莫大於一其孝享之心也自大夫而上有廟者也使天下之有廟者皆得致其孝享萃之至也坤順也而在內兌說也而在外外說以懷之內順以固之眾之所以聚也上下說順邪佞之道也剛而違於中應彊亢之徳也說而順剛中而應聚道之正也聚非正不可陽尊中正爲萃之主是以利見大人聚以正也物聚矣觀防通以行其典禮時也是以利有攸往順天命也說順於正以相聚得其通而保其久此天地萬物之情也坤眾也兌正秋也物成而眾美具是以用大牲吉也上兌爲羊下坤爲牛坤體博大兌體說澤博碩肥腯用大牲之象也物眾地大芽孽易生茍無備防之虞則眾心生而禍患作是以除戎器戒不虞也以象推之坤在下闔戶之時也兌在上日入之所也時闇而眾聚是以有不虞之備也以爻求之四以陽居近君之位下據三陰有據眾逼尊之象君子戒備之時也象言戒不虞示天下之大戒也爻言大吉無咎開其歸正之門也先王之享廟無非順天時也雨露旣濡君子履之而有怵惕之心於是有春祠夏禴故在豫則先王以作樂崇徳薦之上帝以配祖考蓋豫二月卦也春獻於廟以說樂爲主也霜露旣降君子履之而有淒愴之心於是有秋嘗冬烝故在萃則王假有廟以致孝享蓋萃八月卦也秋薦於廟以備物爲主也然卦言用大牲吉而六二乃利用禴者卦言一卦之時爻言一爻之徳也

【巽下坤上】升【震宮四世】

初六允升大吉象曰允升大吉上合志也

之泰【乾下坤上】允升大吉徳合也升者剛巽柔而柔順剛也柔處於初尙微也上承於剛而剛巽之合徳也木之升由有本也人之升由有徳也徳之積起於微也徳合而升爲時所允積而至之可以髙大是以大吉也下三爻巽體也志同升進是以合志也其舜之揚於側陋乎蓋初巽之主也變而爲幹健而上行可升之徳也卦變爲泰三陽同進君子彚徵可升之時也允升大吉之象也

九二孚乃利用禴無咎象曰九二之孚有喜也

之謙【艮下坤上】孚乃利用禴徳升聞也無咎徳勝其位也陽居巽中方升有位剛而能正中而無私應上以誠馨徳升聞明信所薦不待丰盈是以利用禴也以陽居陰位不當也𨿽非其位而上享其誠神嘉其徳方且有喜何咎之有其舜之主祭而百神享之乎蓋巽而爲艮艮止也止乎中正巽而不過剛而不亢有孚之象也禴薄祭也謙不足也謙者天道所益神所福也有喜之象也

九三升虛邑象曰升虛邑無所疑也

之師【坎下坤上】升虛邑上順也無所疑往必得也升之爲義下巽而進上順而接也三處巽極上比於坤上居順極而爲之應已以巽承上以順接應而升之虛邑以待之是以升虛邑上順也履得其位以陽升陰以此而往孰能禦之是以無所疑往必得也蓋坤在上虛邑也巽而爲坎一在木中本根苞固木道上行將出於地無所畱難升虛邑之象也卦變爲師眾順而從以此用眾所向莫拒其文王之得徵伐伐犬戎伐密須伐崇而無敢侮拂者乎

六四王用亨於岐山吉無咎象曰王用亨於岐山順事也

之恆【巽下震上】王用亨於岐山不拒眾也順事不侵五也升上近尊居順之始下升而進已當首接拒下之進則拂眾專上之權則廹尊惟順物之情納而不拒順以事上不侵五位乃得吉而無咎其文王之事乎是以亨於岐山也蓋坤順也眾也變而爲震震爲諸侯文王以服事紂之象也卦變爲恆恆巽而動久於其道而後化成順事之象也

六五貞吉升階象曰貞吉升階大得志也

之井【巽下坎上】貞吉體柔應剛也升階得志踐尊位也體柔順之徳而任陽剛之應納而不拒應而不專是以得正而吉也坤眾也順也柔升得中眾順而剛應於是踐天子位焉是以升階得志也貞吉而後升階順而有序升以禮也其堯舜之揖遜乎蓋君以民爲本髙以下爲基坤眾也地也變而爲坎坎亦眾也水也水行乎地納而不拒流而不盈眾歸之象也卦變爲井井徳之地升之階也

上六冥升利於不息之貞象曰冥升在上消不富也之蠱【巽下艮上】冥升不知止也利不息之貞不求滋也處陰之極在升之上昧於所升而不知止冥升也時消矣無所滋息矣非進徳修業之道也志不求滋爲不息之貞則可也其絕粒輕舉爲冥升之事者乎蓋坤而爲艮地而爲山陰長上極也冥升之象也艮爲山而居外丘園之象也是以利不息之貞也卦變爲蠱風落山隕其實消不富之象也

論曰升明萃之效也聚以正是以升也剛巽柔而柔承剛下巽而求上順而接升之義也巽在下木道方生坤在上地道上行升之象也一在木下爲本二居巽體以剛中在下而應五木之本方生而上升也地以生物爲徳五居坤體以柔中在上而應二地以順道容而生之也柔以時升剛以中應升之所以元亨也木之升由乎陽也道之升由大人也是以利見也木生於冬長於春就陽也始於尺寸而至於合抱利進也南明方陽也向陽利進是以志行也地中生木茍有其本必然升也君子順徳積之於小必髙大也升十二月卦也幹鑿度謂陽气升上陰气下承萬物始進譬猶文王修徳積道宏開基業鄰國被化岐民和洽周道始亨始得升平之路故六四世爻取王用享於岐山爲象亦其理也

【坎下兌上】困【兌宮一世】

初六臀困於株木入於幽谷三歲不覿象曰入於幽谷幽不明也

之兌【兌下兌上】臀困於株木失所庇也入於幽谷陰處下也三歳不覿隔應也濟困者剛明者也初以陰柔居於窮困不安所居而上求於應而二以剛困之失其所庇是以臀困於株木也臀初六之象也體陰柔而居不安也質旣陰柔性又趨下智不足以出幽才不足以濟險險深困極是以入於幽谷也已旣處幽二又隔路𨿽有其應豈得見之是以三歳不覿也蓋坎而爲兌坎爲通而兌塞之不得之其所應困株木之象也兌爲澤而坎窞之不能出於幽陰入幽谷之象也自初至應更三爻而後出於險遇其應焉三歳不覿之象也

九二困於酒食朱紱方來利用亨祀徵凶無咎象曰困於酒食中有慶也

之萃【坤下兌上】困於酒食祿未足也朱紱方來同剛徳也利用享祀徳可薦也徵凶無咎未出險也二已有位而在險剛實之體陷於二陰之閒𨿽居有位而祿食未丰是以困於酒食也朱紱天子之服也二與九五同剛中之徳𨿽困而終不可掩必乎上矣是以朱紱方來也黍稷非馨明徳惟馨神之所憑將在徳也酒食之丰非所尙也是以利用享祀也以陽居陰履謙也剛不過中用中也爲坎之主有信也應不在一無私也以此處困君子之正也是以徳可薦而有慶也然居小人之閒徳𨿽盛也時猶險也若乘險而往居失其中則咎自作也是以徵凶無咎戒也其文王之在臣位乎蓋陽實陰虛一陽在二陰之閒陽陷也困於酒食之象也朱藏一正色也紱下順盛服也坎體藏一變而爲坤坤體下順朱紱之象也在坤則爲黃裳在坎則爲朱紱因體取象也卦變爲萃致孝享之時也利用享祀之象也

六三困於石據於蒺蔾入於其宮不見其妻凶象曰據於蒺蔾乘剛也入於其宮不見其妻不祥也

之大過【巽下兌上】困於石承四也據於蒺蔾借二也不見其妻無配也處不中正而承乘剛爻進則遭辱退則履危是以困於石據於蒺蔾也旣辱且危獨立無配是以不見其妻也人之進將以求名也四非所困而困焉是以名必辱也人之退將以安身也二非所據而據焉是以身必危也以險居極以柔處剛履不中正失位處危不祥之實已所當也是以死期將至妻不得見也蓋坎而爲巽巽爲進退爲不果在險而進退有難困於石據於蒺蔾之象也困兌宮一世卦也上爲兌主不爲已應入其宮不見其妻之象也卦變大過棺槨之象取諸大過死期將至之象也昔齊崔武子欲取棠公之妻筮之遇困之大過陳文子曰夫從風風隕妻不可娶也且其繇曰困於石據於蒺蔾入於其宮不見其妻凶困於石往不濟也據於蒺蔾所恃傷也入於其宮不見其妻凶無所歸也

九四來徐徐困於金車吝有終象曰來徐徐志在下也𨿽不當位有與也

之坎【坎下坎上】來徐徐欲從其應疑而緩也困於金車爲二所隔阻其行也四應在初可以濟困而有物爲閒疑而緩之是以來徐徐也金堅物也車載已者也二以陽剛隔初之路欲乘而往二阻其行是以困於金車也濟困之道必由應援有應而隔是以吝也邪不勝正𨿽阻卒合𨿽不當位志應相與是以有終也蓋兌而爲坎澤始通也始出於險流而未快來徐徐之象也始塞終通初吝有終之象也

九五劓刖困於赤紱乃徐有說利用祭祀象曰劓刖志未得也乃徐有以中直也利用祭祀受福也

之解【坎下震上】劓刖去小人也困於赤紱二不爲應也乃徐有說掩之者去而同徳者伸也柔掩剛所以爲困三與上皆掩剛者也上乘五位困於上則不通劓之者去上也三侵五功困於下則不行刖之者去三也是以劓刖也赤紱諸侯之服也二不爲應則有臣而不爲用是以困也然二𨿽不應同剛徳也掩剛者去則同徳者伸是以徐有說也困守剛中大人之正也幽明可通而介福自至故以祭祀受福也此善主困時者也二與五皆剛居中正徳同也是以皆利祭享也蓋剛居尊位變而爲震震爲威武刑之象也震爲諸侯赤紱之象也震可以守宗廟社稷而爲祭主祭祀受福之象也卦變爲解在困而善解者也

上六困於葛藟於臲卼曰動悔有悔徵吉象曰困於葛藟未當也動悔有悔吉行也

之訟【坎下乾上】困於葛藟體陰也於臲卼乘剛也動悔有悔困極思濟也徵吉求出困也吉行能避凶也陰爻體而處困極柔曼纒固不能自脫是以困於葛藟也居卦之上承五之剛處之不安是以困於臲卼也進則葛藟縈之處則臲卼難據皆不離於困困之極也困之極則謀所以濟困之時也曰者語辭也動悔動輙有悔也有悔咎前之悔也柔弱之質不能專斷悔其所處往而求濟是以徵吉也悔前思濟在困不迷廸吉避凶是以吉行也初入之上出之不與終困也蓋兌而爲乾健而是以能出困也卦變爲訟險而健是以訟也終訟則凶非吉行也悔前之爲可也因卦變而示戒也

論曰困柔掩剛也兌以柔居上坎以剛居下坎以一剛陷於二陰之閒兌以二陽居於一陰之下坎水也澤水之聚也水就下而趨坎則澤無水澤無水則萬物困矣而首言亨何也坎在下也凡物資水而生凡人資道而成坎藏一一者水之源道之本也物於時𨿽困而本源未衰以其下有水人於時𨿽困而本原未衰以其內有道也有本有原是以𨿽困而亨也坎爲通以其藏一本原不竭也君子處困而不失其自通之道是以不失其所亨也二五剛居中正也大人處困之世而能濟天下之困以剛中也是以貞大人吉也君子不可困也可困非君子也若濟困則其惟大人乎有徳有位也下坎爲心上兌爲口處困非尙口之時也維心則亨尙口則窮是以有言不信也困與險相遇也非若需之險在前而可待也非若蹇之見險而可止也適與險遇時也不可逃也君子之於困委之天命而不逆也而其在我之志則守而遂之不可屈也是以君子以致命遂志處困之道也九二言困於酒食釋者皆謂丰於祿饜飫之也夫君子食其祿必任其事非素餐也徳不稱其祿不可一日居也若饜飫於祿爲酒食所困豈君子之正乎君子事其君而行其道居重位而享重祿蓋其常也若其享厚祿而不得辭焉則施祿以及下可也未聞以祿爲困也獨幹鑿度以爲困於酒食祿不及也蓋得之矣其說以謂九二有中和之徳而在二陰之間居亂世交於小人而其徳不可掩故困於酒食祿不足也

【巽下坎上】井【震宮五世】

初六井泥不食舊井無禽象曰井泥不食下也舊井無禽時舎也

之需【乾下坎上】井泥不食陰處下也舊井無禽四不應也井之不食以泥也才之不用以污也陰柔之質居井之下沈滯卑污是以井泥不食也四修井者也初之污而四不應無渫治之功也井舊無水禽何食哉才污而下時何用哉是以舊井無禽時舎也蓋巽陰卦也初陰爻也重陰處下污下者也卦變爲需在需之初爲需於泥井泥之象也四之互體離也離爲鳥而不應無禽之象也

九二井谷射鮒甕敝漏象曰井谷射鮒無與也

之蹇【艮下坎上】井谷射鮒志在下也甕敝漏勞無功也谷下注者也井以上出爲徳二比於初上無其應近而相得樂於下注失井之道井谷也鮒穢濁所生微物也初微陰也而下注焉射鮒也𨿽中之無帥之以應者是以無與也甕注水者也不能上行而樂下事無受積之質矣𨿽終日勞而無所得是以甕敝漏也蓋巽入也變而爲艮艮爲山而下入焉谷之象也巽伏也初以陰伏於下鮒之象也艮土也甕之質也艮止也甕之用也而下注焉甕敝漏之象也卦變爲蹇井道之蹇者也

九三井渫不食爲我心惻可用汲王明並受其福象曰井渫不食行惻也求王明受福也

之坎【坎下坎上】井渫不食時未知也爲我心惻憂道也可用汲巳潔也王明並受其福遇所知而賴其治也居陽而應上得正而上行井巳渫也三井水之半也半水之井時未知也是以不食也水之半可汲矣而人未知徳之漸可用矣而人未聞憂道之不行是以心惻也未知未聞當求所伸已巳潔可汲也上有應可求也然半水之井不若滿水之井易知也濳徳之人不若顯徳之人易聞也惟明者乃能知人之未知是以王明而後可求也君子之求於上非利於進巳也欲行其道以成濟養之功也已得行其道上得賴其治是以並受其福也蓋巽乎水而上水井之義也坎藏一水之本也坎爲通水之行也巽復變而爲坎井道通矣井渫之象也猶在坎下人所未見不食之象也坎爲心爲加憂心惻之象也坎爲知王明之象也

六四井甃無咎象曰井甃無咎修井也

之大過【巽下兌上】井甃無咎自治也初舊而泥四不爲應失治也遇三之半已過乎中當修也已失而後修善補過者也是以無咎也四𨿽得位而陰柔無應自治者也甃而修之先自治也使盈而洌待五之用也蓋居坎之始變而爲兌兌爲壅爲毀折因其壅且毀而修治之井甃之象也卦變大過本末弱也本末弱必過分求治之乃無敗撓之凶是以無咎也

九五井洌寒泉食象曰寒泉之食中正也

之升【巽下坤上】井洌寒泉食養不窮也井之治莫美於泉之寒而洌則又其甚焉者也居於中正爲井之主保井之徳養而不窮其道上行人受其施是以井洌寒泉食也井之養以寒泉也泉之寒以源深也人君成濟養之功由有徳也徳之不窮由中正也有本者如是也蓋居坎之中天一所藏井之源也變而爲坤出乎地中也坎通也坤順也源深而通上行而順井冽寒泉之象也源深而通上行而順則非旁行而側出中正者也卦變爲升井道升而上行也

上六井收勿幕有孚元吉象曰元吉在上大成也之巽【巽下巽上】井收井道成也勿幕戒吝施也有孚元吉眾信也三渫而可汲四修而待盈五洌而可食至上則收成之際也應於三而引於五博濟而無不施井道成也井以上出爲功井道成矣不可幕也幕之則失井之用是以勿幕戒吝其施也功巳成而施不吝則濟養之道眾所信也眾信然後善且吉是以有孚元吉也五有食養之徳上能廣五之施大臣之廣宣主澤輔大成之業者也蓋巽木也下體之巽則入乎水而上水者也上坎也復變而爲巽井成而設幹之象也

論曰水人所資以生也徳人所保以治也從於水而下入水上汲而施於物井之道也好於徳而巽志修徳充其徳而位於民上咸賴其澤徳之施也故井者徳也巽志修徳徳之地也自古至今其道則一不可攺也可攺非道也酌之不潔不資於外無喪也莫究其極不屍其功無得也往來者皆井其井之用徳博而施普也非剛中之徳不能至也井可食矣人近至之而未繘不能汲而獲其用也君子𨿽至於徳而無位不受其器未能申其功也繘之非道用之非器棄先之功是以羸其缾凶也君子相器而立度行權而合物然後道可終也夫道者及物而成徳也修其道而不能濟物非徳也有徳而無其位不能建其功其徳未行也有其位立其法當其權然後能中之是以木巽水修其徳也剛中正有其位也巽取其行權也坎取其立法也觀井之象而古今之道可知矣序卦曰困乎上者必反下故受之以井何謂也天之生物也猶君之主時也物之借水也猶時之借士也水善利者也士善治者也水之失澤猶士之失位也失而不得其所以利之之用是以困也聖人不與終困而無用也故受之以井水之失澤在地之下就地之下而爲之井是極其困所別致其汲引之階者也失彼之澤與此之井失彼之位與此之階非天下大智不能與於此也然猶防其守之不固施之不廣援之不力而用之不盡也以邑用井邑可攺井不可攺也以位行道位可易道不可易也剛中不變守之固也汔至未繘羸缾之凶以未出乎險中也水離困而得井被汲而上出中道而傾覆未及用也未及用則再汲之可也中道傾覆再授之可也戒失中道而止援之不力者也卦之三井之半也巳渫而不食時未知也是以心惻以見聖人憂物之心如是其至也至四而修防其不及大用也至五而食汲之不窮也至上而收用以成功也勉夫用之不可不盡也非特上之援士也君子以道援天下而守道不固施徳不廣救之不力用之不盡與不援同也是以木上有水取過分濟物之象也夫水譬則性也孝慈欽讓之道人之性也君子因人之性而勸相之非抑而制之也因水之性防鑿而聚之而取之得宜故水得其通而其利不窮也君子因人之性而勸相之治之得宜故人樂其勞而財用不匱也坎勞卦也汲勞事也井邑之所共也勞民勸相之象也或曰井諭則法也邑諭則國也邑之有井猶國之有法也邑可攺而井不可攺國可遷而法不可遷井以無私爲徳法以至公爲常也蓋上坎爲法下巽爲令亦取象之一端也

易小傳卷五上

欽定四庫全書

易小傳卷五下

宋沈該撰

【離下兌上】革【坎宮五世】

初九鞏用黃牛之革象曰鞏用黃牛不可以有爲也之咸【艮下兌上】鞏用黃牛守中順也黃中色也牛順物也以文明之徳革昬濁之時可革也初居其始而上無其應以剛承柔以明事昬不失中順者也明濁不侔其勢必革而固守中順待其自然不爲革首可革而不爲者也其西伯之所守乎三分天下有其二可革矣猶以服事商周之徳其至矣乎蓋離爲牛中虛而順變而爲艮外剛而止鞏用黃牛之象也卦變爲咸以剛下柔以虛受人感以自然非以力彊革物者也

六二巳日乃革之徵吉無咎象曰巳日革之行有嘉也之夬【乾下兌上】巳日乃革待眾信也徵吉無咎革而從也巳日不遽也二居離中爲革之主宜易矣而必待巳日乃革者陰之爲道不宜先唱人之常情難與慮始久而後方信信而後可革是以巳日乃革之也柔以守位中以爲道上應於五承命而行信而革之革而從制是以徵吉也往而得吉革而當矣其悔乃亡是以無咎也以明革昬革而從制行升鼎五是以有嘉也其周武之所志乎蓋離日中也兌日入也居離中而應兌五巳日之象也離而爲乾明而健能革也卦變爲夬剛決柔也剛浸而長乃可決也不可遽也

九三徵凶貞厲革言三就有孚象曰革言三就又何之矣

之隨【震下兌上】徵凶剛過也貞厲上恃應也革言三就令巳成也有孚言而信也革之道不可暴也二以柔中爲革之主三以陽剛處於其上過則失中是以徵凶也以至明革至昬𨿽正也而上之小人革面無恥恃應處外不從其革而三以剛躁顯而革之正之危也是以貞厲也夫革之道始則駭中則疑終則說以信常情所同然也下三爻革物者也上三爻從革者也自初至三革之勢巳行矣其令巳成矣𨿽欲不從將何所之是以革言三就有孚也三五同功者也五居革尊處於中正不令而信故其有孚也在未占之前三過其中任剛革物而上應處亢故其孚也在革言之後蓋離而爲震炎極而動往則凶也離於人爲言爻處其三革言三就之象也卦變爲隨革而信之眾說而隨者孚之象也

九四悔亡有孚攺命吉象曰攺命之吉信志也

之旣濟【離下坎上】悔亡革而當也有孚眾聽允也攺命吉承五也以陽居陰履非其位宜有悔也剛能辧制志信而行守卑承尊革而當物是以悔亡也處澤之始與明相接已旣從革率類向明眾所聽允是以有孚也五居革尊不令而信已以順承奉命而行是以攺命吉也蓋兌而爲坎坎爲眾爲信爲聽眾信而聽說而從革有孚之象也互體巽也巽爲申命爲行權攺命之象也卦變旣濟水火相革革而其道濟也

九五大人虎變未占有孚象曰大人虎變其文炳也之丰【離下震上】大人虎變剛居尊也未占有孚其兆著也體剛巽明知變之道位正權行勇於變革而易爲功大人之道也是以虎變也得於中而煥乎外理著於兆矣乘時而革革而丕變豈待占而知哉是以未占有孚也二以信志應之四以攺命輔之有其時矣剛明中正位稱其徳矣革昬救獘一新制度炳然在上合於權而當於人矣其湯之革夏武之革商乎大哉文乎鬱鬱乎非三代之主不能新之也蓋兌見也其體文柔變而爲震震動也其動剛武說澤見乎外而剛武動其威虎變之象也卦變爲丰丰日中也大明中天丰盈盛大萬目咸覩不待占而信也

上六君子豹變小人革面徵凶居貞吉象曰君子豹變其文蔚也小人革面順以從君也

之同人【離下乾上】君子豹變輔時也小人革面無恥也徵凶居貞吉戒極也勇於變發而成文者虎也其次勇於變而其文著者豹也五大君也上大臣也柔從剛者也豹從虎也臣輔君者也君子於此觀時防通文飾功業以輔其上是以君子豹變其箕子之陳洪範周公之作禮樂乎大哉業乎彬彬乎非三代之臣不能輔成之也小人於此革面從君前日爲桀紂之輔明日爲湯武之臣隨變順時無恥也小人而無恥常也革面可矣𨿽聖人不能深變之也周之三監是也害巳去矣政已新矣革道巳成在守之以正而已不可以革爲常也是以徵行則凶居正則吉戒極也蓋火革物者也金從革者也上爲兌主應離之三從火而革者也在君子則爲豹變柔文剛也在小人則爲革面陰在外也兌而爲乾乾健也豹健物也豹變之象也外𨿽健而中實柔革面之象也處革之終旣說健於革則極而不巳是以有徵凶居正之戒也卦變同人革道巳成天下畢從同文也

論曰下離火也火欲炎上而澤乘之上兌澤也澤欲趨下而火承之其志則相乖其勢則相息二女同居其志不相得爲革之象也息者勞而止之待其自生也火革物者也金從革者也兌金也從火而革者也革之義若四時之序自秋䢐冬自冬䢐春自春䢐夏皆以相生爲序獨夏之䢐秋有化無生離夏也兌正秋也金火之气革而後化故曰天地革而四時成也離日中也其體文明兌日入也其體濁澤以文明之徳革昬濁之時湯之革夏武之革商是也天地之革時也以明革昬當也上順天時下當人心故曰湯武革命順乎天而應乎人也因時以伸其用也革之道去故取新也澤中有火燼故根也治歷明時變前政也一變而爲七七兌之數也七變而爲九九離之數也數窮則變變則通時也夏之有天下數窮矣湯不得不革也商之有天下數窮矣武不得不革也湯武革命是天之歷數在爾躬也順天時而主歷數不得不治而明之也堯之授舜舜之授禹皆曰天之歷數在爾躬蓋數必有窮也堯舜在上不可革也可授也桀紂在上不能授也必革也時𨿽不同歷數所歸則一也革次井何也示夫守常在下而不知變者也澤困矣因地之下而爲之井守常者也守常不變久而必濁濁則未免於困是以授之革也

【巽下離上】鼎【離宮二世】

初六鼎顚趾利出否得妾以其子無咎象曰鼎顚趾未悖也利出否以從貴也

之大有【乾下離上】顚趾出否治鼎之道也得妾以其子傳器之用也初居鼎下趾也上從四應顚也鼎趾之顚所以革污也否穢旣出將以革新也陽實而陰虛陽貴而陰賤其顚也非悖也以陰應陽從貴也出污納新受實也治鼎之道也初以陰在下妾也四以陽承五子也五主器者也四傳器者也得妾以其子所以廣生息之路重傳器之用也妾本下也而以子升士𨿽賤也而以才貴皆顚而上從以致其新也是以無咎也初巽主也顚而致用行權以致器也蓋巽爲木其數三居於鼎下趾之象也變而爲乾巽宜下也健而上行顚趾之象也乾父道也君道也得妾以子以重傳器之用君父之道也卦變大有無所不容得鼎之用也

九二鼎有實我仇有疾不我能卽吉象曰鼎有實愼所之也我仇有疾終無尢也

之旅【艮下離上】鼎有實應五也我仇有疾防四也初巳出否二以中受剛中應五而承其實鼎有實也五主器者也二爲之應司鼎者也四以近權上逼於尊而與二同功惡其專任怨耦敵我仇也然四自折足有疾也救覆不暇寧暇謀人是以不我能卽也人之置器必擇其可安之地爲上司鼎任巳重矣必愼其所置之地必使仇不能卽然後保其終吉而無尢也鼎巳實矣愼而置之使仇我者不能閒近權者不能窺善守器者也蓋巽入也變而爲艮艮止也剛巽而中入而止之鼎有實之象也卦變爲旅旅處不安也必愼其所往是以愼所之也在旅之二卽次也卽次則置之安矣是以終無尢二卦皆云也

九三鼎耳革其行塞雉膏不食方雨虧悔終吉象曰鼎耳革失其義也

之未濟【坎下離上】鼎耳革巳盈也其行塞四閒之也雉膏不食五不任也方雨虧悔終吉久則通也三五同陽功者也鼎以耳行以腹受皆欲虛也五以柔居尊耳之虛也三以陽處剛腹已盈也功同而徳異失同徳之義鼎耳革也尊柔非應而閒於四是以其行塞也所受者已盈矣何所更容近尊者閒之矣無以自達𨿽有君祿安得享之是以雉膏不食也雉謂五也文明之主也雉膏君之祿也以陽居陽𨿽處盈也而居巽體可以適權也當鼎新之主耳目聰明以柔接之而巳能行權巽不失正則閒塞之悔久自和通是以方雨虧悔終吉也方雨陰陽和也戒守常者貴適權以取其新也蓋三之變坎也五以離在上三以坎在下水火相革鼎耳革之象也水火相革則無以成烹飪之用雉膏不食之象也卦變未濟陰陽不交也交而和則終濟矣方雨虧悔之象也

九四鼎折足覆公餗其形渥凶象曰覆公餗信如何也之蠱【巽下艮上】鼎折足失任也覆公餗敗其實也其形渥受辱也以陽居陰履非其位下應於陰與非其人以不中之才當鼎食之寵上實下弱失其所任是以折足也自二至四鼎之實也鼎實以盈失任而僕是以覆餗也徳薄位尊力小任大與非其人爲下所玷是以其形渥也人臣而任天下之重必量力自信而後可也非所任而任以至於此信安在哉宜其凶也任用之戒也蓋初陰在下足也三陽乘之力不能勝是以折也離而爲艮火焚山敗其質也卦變爲蠱風落山隕其實也折足覆餗之象也皿虫爲蠱蠱壞也其形渥之象也

六五鼎黃耳金利貞象曰鼎黃耳中以爲實也之姤【巽下乾上】黃耳金器大成也利貞柔巽剛也黃中之色也金質之貴也鼎以耳行五鼎之主也居中應中以中爲實黃耳也載鼎者也居尊以柔納乎剛正金也柔足以容剛足以舉鼎道之大成也尊柔而巽剛行權而應變者也非正不可是以利正也蓋離之中爻對峙於上黃耳之象也變而爲幹幹爲金金之象也卦變爲遇遇小人長也大君守成所居在正守失其正遇道斯興是以利正防未然也

上九鼎玉大吉無不利象曰玉在上剛柔節也之恆【巽下震上】玉在上文飾備也剛居於上五以柔奉之五居柔尊已以巽輔之玉也玉副金者也剛文柔者也臣輔君者也鼎道大備剛柔中節文飾備也其周公之禮樂文飾王業者乎剛不亢尊柔能納正尊賢與能器業大備是以大吉而無不利也蓋居鼎之成在離之上陽剛之實火不能炎變而爲震其體剛動玉之象也卦變爲常剛上柔下常而可久剛柔節之象也

論曰鼎顯革之成也以革之下體有文明之徳升鼎之上體爲文明之用以革之二有革命之志升鼎之五成主器之功革而成者也柔進上行得中應剛五也主器者也是以元亨也天下神器也鼎器之大者也其治之必有法也治其器必有以爲之制度制度之道莫尙乎立敬立敬之先莫先乎享上帝此制度之先也鼎象也尙象制度鼎莫重也初陰分其趾也三陽居中腹也離之陰爻對峙於上耳也一陽橫亙於最上也是以鼎象也以木巽火烹飪之用也巽以與下以天下之大而虛已待賢故天下歸之文明之治不勞而成是以巽而耳目聰明也離目也五鼎耳也耳目聰明之象也離南方也聖人南面而聽天下養賢致治垂拱仰成正位之象也巽申命也革旣去故則當攺命取新制器立法以成之凝命之象也正位凝命所以撫有神器而爲宗廟主也去故取新莫尙乎明權莫尙乎適變上離以神其明明權也下巽以行其權適變也適變矣終必歸乎正此治器取新之道成也是故五以金聲始條理也智之事也上以玉振終條理也聖之事也五行志曰商之髙宗祭成湯有蜚雉升鼎耳而鳴劉歆以爲易有鼎卦鼎宗廟之器也主器奉宗廟者長子也野鳥自外來入爲宗廟器主是繼嗣易也一曰鼎三足三公象而鼎以耳行野鳥升鼎耳小人將居公位敗宗廟之祀也髙宗恐駭謀於忠賢修徳而正事舉傅說於版築之野授以國政因能致治中興享國之久蓋以傳器主祭言之則長子之象也以鼎足承上任天下之重則三公之象也亦各有所取也

【震下震上】震

初九震來虩虩後笑言啞啞吉象曰震來虩虩恐致福也言啞啞後有則也

之豫【坤下震上】震來虩虩始震而知懼也後言啞啞在福而猶愼也持盈守成之戒也始生之陽長子也爲震之主主器者也虩虩驚懼之貌也當震之始而能以剛下柔自反而懼是以震來虩虩也啞啞不敢肆其聲也以懼致福其語而猶愼畏不敢肆聲是以言啞啞也以此主器是以能震其持守之用也修之在初是以戒也蓋剛處重震之始因其震而自震震來虩虩之象也爻變爲坤坤順也卦變爲豫豫備也順以動而不失其則能豫備以致豫後言之象也

六二震來厲億喪貝躋於九陵勿逐七日得象曰震來厲乘剛也

之歸妹【兌下震上】震來厲畏初也喪貝躋陵失其處也初以剛爲震主二以柔而乘之是以厲也畏初之震度其所處不能自安必喪已資欲仰其應升髙以避之而兩震不相應也何所濟乎失其處者也然處中守正居懼自省則終固其所而復其所畏是以勿逐七日得也蓋震之來所以肅柔慢也二以陰爻變而爲兌體柔處說是以震來厲也卦變歸妹女說男柔乘剛也女說男失其正喪貝之象也柔乘剛履於危躋陵之象也兌之數七數極則變是以七日得也

六三震蘇蘇震行無眚象曰震蘇蘇位不當也

之丰【離下震上】震蘇蘇弱而無當也震行無眚動而從剛也蘇蘇柔緩貌也震以驚肅柔慢爲義三以陰居陽以柔乘柔弱而無當是以震蘇蘇也弱而無當則居不安矣材𨿽緩也然震體成矣茍有憂畏之心而能依剛果之助則免於戾矣四上震之主也行而從之動而從剛是以無眚也蓋三陰爻也變而爲離離陰卦也過於陰柔蘇蘇之象也卦變爲丰以動故明行無眚之象也

九四震遂泥象曰震遂泥未光也

之復【震下坤上】震遂泥居柔介陰也陽剛之才可震也而居於柔安於眾陰之中遂泥者也失於震首不能致後福之則陰柔自居不足以驚逺懼邇𨿽得所奉豈足光哉蓋震而爲坤雷入地也卦變爲復陽在下也雷方震而入於地陽方動而復於下遂泥未光之象也京房易傳曰震遂泥厥咎國多麋釋者謂互體坎也四在坎中爲泥之象言沈溺不能自出厥咎多麋麋迷也

六五震往來厲億無喪有事象曰震往來厲危行也其事在中大無喪也

之隨【震下兌上】震往來厲乘剛也億無喪有事戒失權也柔居尊位迫四之剛懼而往也尊位何安其來反也剛以爲疾是以往來厲也億度也度而求其不喪權剛之道則必有事焉其事爲何在中也居尊守中則剛不能陵四不敢逼是以億無喪有事戒失權也人君之勢莫大於權剛權剛在則主威震故曰大無喪也五𨿽乘剛四泥未光權剛不亡而其危可防是以戒也主器畏愼之故也蓋震而爲兌柔說居尊可危也卦變爲隨動而說隨是以有失權之戒也

上六震索索視矍矍徵凶震不於其躬於其鄰無咎防媾有言象曰震索索中未得也𨿽凶無咎畏鄰戒也之噬嗑【震下離上】震索索視矍矍居極也震不於其躬於其鄰知戒避也失中處極當重震之上懼極而不自安也是以索索有驚矍矍而視也君子安其身而後動內外震懼身之危矣而猶動而不巳凶之道也是以徵凶也五居震尊守中知懼不喪權剛巳乘其上畏而自戒震不以躬懼鄰而驚是以無咎也兩震者因其震而自震所以保其終也非陰陽之和也自震而戒則可兩震相求則乖近戒於鄰逺乖於應是以防媾有言也蓋居動之極震索索之象也變而爲離離爲目視矍矍之象也震動也離明也動而明知戒畏之象也卦變噬嗑防媾有言之象也

論曰震者因其震而自震也微而震之保其終也是以亨也雷者天之震也迅雷風烈君子變其容號令者上之震也發號施令天下聳其聽所以威懈怠而肅柔慢也震動也動者吉凶悔吝之所生也事之來驚而懼然後終獲其福是以恐懼致福言有則也震次鼎明器之傳也出爲祭主長子也恐懼修省持盈守成之道也是以可守宗廟而爲祭主也持守之道以敬爲主敬主於內則臨大震懼能安於所守而不自失是以震驚百里不喪匕鬯也蓋人之致敬莫大於祭祀祀以載鼎實而升之俎鬯以灌而求神方灌薦之始𨿽震雷之威不能使之懼而失守敬主於內故也守器主祭之道也守器主祭而知敬畏是以逺者驚而邇者懼主威所以大震也故初主卦首恐懼有則故二喪貝五居尊位守中不失致上矍矍夫已資尙喪視且不遑寧暇窺神器乎且震爲雷猶人主之威也雷之奮必隱隱然出於地漸奮而上達然後轟然震驚必洊動而後震固未甞遽也如人主之震亦須有漸必先加以聲隱而未發及其不得已然後赫斯怒則天下莫不震懾矣象言洊雷震之意也震諸侯之象也諸侯之地方百里是以震驚百里也天子者奉天之威以震動乎天下必震懼而後能守其宗廟也諸侯者奉天子之威以行乎一國必震懼而後能守其社稷也皆初震而有其後者也

【艮下艮上】艮

初六艮其趾無咎利永貞象曰艮其趾未失正也之賁【離下艮上】艮其趾止於下也利永貞戒以守也趾在下者也柔居艮始以靜止下艮其趾也柔之爲道不利逺者居下止靜得其正矣而正固之守有所不足是以利永貞戒以守也蓋艮取人體爲爻之象初處最下趾之象也爻陰也變而爲離離體陰柔而性炎上是以有永貞之戒也卦變爲賁善止於初以自賁其行者也故賁之初亦以趾爲象

六二艮其腓不拯其隨其心不快象曰不拯其隨未退聽也

之蠱【巽下艮上】艮其腓失止漸也不拯其隨欲從三也我心不快不果進也腓隨足者也自動則躁妄也初艮其趾止之在始二浸向上失止於漸是以艮其腓也上比內主樂於從陽輕躁妄動不能自飭是以不拯其隨也艮體不動則腓不得舉而隨也性躁而不得往往旣不果於進退又未能聽命是以心不快也蓋艮而爲巽巽爲股腓屬於股者也艮其腓之象也巽爲進退爲不果心不快未退聽之象也卦變爲蠱風落山女惑男不拯其隨之象也

九三艮其限列其夤厲薫心象曰艮其限危薫心也之剝【坤下艮上】艮其限止非其所也列其夤失初終也厲薫心畏首尾也限上下之間也知其不可而止則全其體限而止之乃止敵而止之乃止止非其所是以止其限也夤心膂之間憂畏之義也旣不能以靜止止之於初又不能爲惇艮止之於終失於謹始旣憂於初不能圖終又慮其後是以列其夤也首尾之畏危亡之憂薫灼於心是以厲薫心也蓋艮而爲坤艮爲背坤爲腹在腹背之間體之限身之夤也卦變爲剝剝喪也剝牀及身危薫心之象也

六四艮其身無咎象曰艮其身止諸躬也

之旅【艮下離上】艮其身止得其分也陰道止靜能止也以陰居陰當位也當位而靜止得其分求在我者也是以艮其身也道伸而躬屈艮其身者亦止諸躬而巳善屈身以止者也是以𨿽乘剛而無咎也蓋艮而爲離離明也能止諸躬明哲保身之道也卦變爲旅旅親寡也在親寡之時止躬保身則可無咎也

六五艮其輔言有序悔亡象曰艮其輔以中正也之漸【艮下巽上】艮其輔愼其出也言有序而當也輔輔頰也頰在外輔在中者也言之所自出也王言作令不可以易也節而止之愼其所出能止言也是以艮其輔也不言臣下罔攸稟令號令不可不當也愼以出之其出如綸是以言有序也六五之尊以柔含章以中行正是以得語黙之節也蓋艮而爲巽巽出命也艮其輔之象也卦變爲漸漸動不窮也言有序之象也

上九惇艮吉象曰惇艮之吉以厚終也

之謙【艮下坤上】惇艮之吉止道成也動者利之求也動失則凶吝必生止者性之復也終止則吉祥自至非惇厚之徳不能止於終也以兼山之體處艮道之成靜之極厚之至也是以惇艮吉以厚終也爾雅曰丘一成爲惇丘艮山也變而爲坤坤地也山有靜重之體地有博厚之徳惇艮之象也卦變爲謙謙徳之厚也君子有終以厚終之象也

論曰艮次震救動而極者也艮爲山靜止之體也山必重復而後成險其勢相兼則其險固而可以止物矣孔子曰於止知其所止人之止必知其所止而止之則得止之道止與所止兩者相兼所以能止也故象言兼山艮彖言艮其止止其所義以此也艮其背背無所見也卦也上下敵應不相與也爻也夫人之所以不能安其所止者牽於欲也欲牽於前則𨿽欲求止不可得也背者背其所見者也不見可欲則自然靜止止於其所不見則無欲以亂其心是以其止乃安故曰艮其背不獲其身不獲其身忘我之謂也庭至近者也背其所見則𨿽至近而見所不及故曰行其庭不見其人不見其人不交於物之謂也艮其背不獲其身則內欲不萌行其庭不見其人則外物不接以此而止得止之道是以無咎也君子之道無固也見其可止則止之時可動則動之消息與時道乃光也陽止於上光明之象也

【艮下巽上】漸【艮宮歸魂】

初六鴻漸於幹小子厲有言無咎象曰小子之厲義無咎也

之家人【離下巽上】鴻漸於幹止未安也小子厲有言上無應也𨿽厲無咎義不害也幹水之涯也初漸之始也始至而止於幹未安也夫以羽毛之弱才業未聞上無應而首於進宜爲小人之所危謗言之所困也是以小子厲有言也我未位也進不幹分無害小人小人何害於我哉故𨿽有言而義無咎也蓋艮而爲離離爲鳥而止於下鴻漸於幹之象也離爲言有言之象也卦變家人士之進在謹其始家之道在閒於初初有閒悔乃亡是以無咎也

六二鴻漸於磐飲食衎衎吉象曰飲食衎衎不素飽也之巽【巽下巽上】鴻漸於磐得所托也飲食衎衎位應尊也磐安固之地也鴻隨陽者也三以陽得位而巳依之得位相止居之安固是以漸於磐也五以陽居尊而巳應之得位受祿和樂相與是以飲食衎衎也體柔順而處中正止而得羣進而應上徳足以稱其所養其飲食也非素飽也進而以道者也蓋艮爲小石變而爲巽巽體安順磐之象也五以巽接二以巽事上下一徳巽以相與飲食衎衎之象也

九三鴻漸於陸夫徵不復婦孕不育凶利禦寇象曰夫徵不復離羣醜也婦孕不育失其道也利用禦寇順相保也

之觀【坤下巽上】鴻漸於陸漸得路也夫徵不復同五功也婦孕不育近據二也利用禦寇防間也得位於上漸而之陸路可遵也三五同功剛得髙位躁於上進欲分五功離其羣往而不顧是以徵不復也二五之應也爲巳所止配非其正非夫而孕是以孕不育也離羣失友進可醜也樂於邪配失生化也是以凶也奪人之應合非其正動可防也二畏正應之求三畏五尊之逼陰陽相比其勢必相保也是以利禦寇也於永正之道爲失保一時之安則可也蓋三居艮上髙也變而爲坤坤爲地廣也髙且廣陸之象也陽爲艮主夫也陰下承之婦也卦變爲觀陰長而陽消也陰長故陽不能復陽消故陰不能育也

六四鴻漸於木或得其桷無咎象曰或得其桷順以巽也

之遁【艮下乾上】鴻漸於木乘剛也或得其桷承五也鴻水鳥也木非鴻之所安也以柔乘剛而無其應非所安也是漸於木也桷衡平而上附者也或者疑之之辭也乘剛則疑不得其安矣然承五而相得焉得衡平之地而附之是以得其桷也五巽巳順尊而相保不可傾奪是以無咎也蓋四巽主也巽爲木漸於木之象也變而爲幹幹體剛覆得其桷之象也卦變爲遁遁陰浸長也漸柔漸進也陰浸長則居不安是以以順巽爲貴也

九五鴻漸於陵婦三歳不孕終莫之勝吉象曰終莫之勝吉得所願也

之艮【艮下艮上】鴻漸於陵進得位也三歳不孕隔其應也終莫之勝道自復也陵髙安之地也得中履正進而得位是以漸於陵也婦謂二也有徳在二而三止之巳失從配之義二失生育之功是以三歳不孕也二本正配三以近隔邪不勝正道將自復是以終莫之勝得所願也三與五同功者也夫漸者進得位往有功也務大位者不檢其細故下有同功匪正之事不校也及其大得位則人莫不懼而道自復也蓋下艮也上復爲艮兼山也陵阜之象也兼山之勢不可陵也上下一體必合也是以終莫之勝也爻之隔三也巽之數四也歷所隔而遇其數則合矣是以言三歳也

上九鴻漸於陸其羽可用爲儀吉象曰其羽可用爲儀吉不可亂也

之蹇【艮下坎上】鴻漸於陸處髙潔也其羽可用爲儀進有序而志可則也隨陽在上進不失其時也巽以與下羽不失其序也進以正正邦之功巳成也髙而巽潔齊之行可則也是以可用爲儀也超然志逺不爭於利中心何可亂哉是以不亂也漸之諸爻皆以漸進爲象三已爲陸上復爲陸非取象之義安定胡公謂當爲逵逵雲路也辭之協也理或然也處卦之上至髙也居巽之極至潔也進防髙潔而不累於位冥鴻之逺翮賢達之髙致也蓋巽爲風變爲坎坎爲云風雲之路也卦變爲蹇在漸而全其髙蹇之節者也

論曰百仭之山覆於一簣合抱之木生於尺寸皆積小以髙大二卦之體也山以安養爲徳木以生山爲事木生於山其髙有因二體之合也此漸之象也漸次艮救止而甚者也止而辧於物非濟世之仁也是以救也艮在下內也巽在上外也內止靜女之徳也外潔齊女之行也內止以待時也外巽以成禮也是以女歸吉也女從夫者也必有歸也臣從君者也必有進也皆以進而得位乎外漸而其道乃行也進得位爻也陰陽當位進得其正是以有功也止而巽卦也內止外巽剛下柔上而巽之柔得進而輔剛是以不窮也能使柔進得其位以正邦者以剛得中也柔進而不得位謂之竊位可也其能正邦乎是以不窮也君子之居賢徳修而成也非可以陵節也如山之髙必積而後成可也君子之善風俗久而化也非可以遽變也如風之行必巽而後入可也故曰漸之進也言積漸而之於所進之地也卦皆以鴻爲象巽知時而爲雞艮系陽而爲狗漸兼此二者故爲鴻之象鴻知時而系陽者也

【兌下震上】歸妹【兌宮歸魂】

初九歸妹以娣跛能履徵吉象曰歸妹以娣以恆也跛能履吉相承也

之解【坎下震上】歸妹以娣說處下也跛能履柔順剛也徵吉相承廣生育也妹少女也娣從也古者一娶九女同姓娣媵理之常也處下無應無所往也少女之窮無所往而歸其長歸妹之義也從長而歸常分也是以歸妹以娣也跛行不正也以少承長以柔順剛𨿽不能行獨得所從跛能履者也娶之有娣以廣生也配少廣生嗣續其昌是以徵吉吉相承也蓋兌少女也初處其下娣之象也兌體柔弱跛也變爲坎剛來居中跛而能履之象也卦變爲解動而免於險往則吉之象也

九二眇能視利幽人之貞象曰利幽人之貞未變常也之震【震下震上】眇能視剛承柔也幽人之貞戒守常也才𨿽剛也而居柔體𨿽陽也而承陰居內有應而制於柔不足以爲明也眇能視者也歸妹者以偏系正者也跛𨿽乏於行眇𨿽乏於視然以偏系正皆不可廢也是以初取跛而二取眇也夫人之見固不能皆全潛晦之士與眾異觀偃嵓谷而驕富貴侶麋鹿而輕王公亦豈可棄哉舉而用之亦未必無所補也是以利幽人之貞也夫配少廣生居尊之事也故六五之袂良以貴行也非在下之所宜也在下而內多媵必亂其常故九二言利幽正而爻獨不言歸妹聖人垂戒之意也京房易傳曰兌爲羊羊目大而視不精明以陽居之眇能視之象也卦變爲震震動也說而動則或忘其幽正之守是以戒也

六三歸妹以須反歸以娣象曰歸妹以須未當也之大壯【乾下震上】歸妹以須未當進也反歸以娣有所儲也𨿽未當進而上有同功之主巳有柔退之節宜有所儲者也是以反歸以娣也夫畜兵於農可以待不虞之故畜士於國可以待非常之求𨿽在下列未當上用儲而畜之須以承正不亦可乎蓋兌而爲乾卦變大壯過於壯也過而說於進是以未當也

九四歸妹愆期遲歸有時象曰愆期之志有待而行也之臨【兌下坤上】歸妹愆期無應也遲歸有時待禮也四居動始巳升上體近於尊位宜歸者也而無正應是以愆期也遲待也以陽居陰履謙也履於謙順動不違禮上𨿽有可進之勢而在巳無屑就之意義正然後比禮備而後行可也戒歸而不以禮者也蓋居震之始變而爲坤震動也坤順也動而順女子之正也是以能待禮也卦變爲臨不行之謂臨愆期之象也

六五帝乙歸妹其君之袂不如其娣之袂良月防望吉象曰帝乙歸妹不如其娣之袂良也其位在中以貴行也

之兌【兌下兌上】帝乙歸妹配少也君之袂不如其娣之袂良知敝也月防望戒盈也震長男也繼體者也兌少陰也偶震者也繼體莫若廣嗣廣嗣莫若配少是以歸妹配少也甲者陽之首也乙者陰之首也五者帝之位也陰居尊位是以爲帝乙也袂容之飾也君后妃之稱也夫始必有終新必有敝君子察盛衰之理審消息之常故其在位也必招俊乂以爲已儲故功成而有繼身退而不危也君之袂旣敝娣之袂方良進之以配尊資之以承已知敝也月防望陰盈也月之盈受日而明者也娣之位中以貴而行者也然陰太盛則敵陽內太寵則逼尊不可不戒也是以月防望戒盈盛也防近也不曰旣望而曰防望不使至於敵陽也是以吉也蓋五爲帝乙而下應九二歸妹之象也變而爲兌接下以柔說之道使得上進飾下以美澤之容與之一體娣袂良之象也震正東也日所出也兌正西也月所生也月防望之象也

上六女承筐無實士刲羊無血無攸利象曰上六無實承虛筐也

之睽【兌下離上】承筐無實刲羊無血俱老也上陰爻也處卦之終陰老也震陽卦也居震之極陽老也筐盛幣者也羊爲牲者也所以奉宗廟也陰陽俱老𨿽交不造嗣續不紹何以奉宗廟是以女承筐無實士刲羊無血也陰失所承陽失所取夫婦之道無以永終是以無攸利也蓋震主器者也變而爲離離體中虛承筐無實之象也三居兌上羊也居配失應刲羊無血之象也卦變爲睽睽乖也嗣續不紹宗廟失奉乖夫婦之道睽莫甚也初晉獻公筮嫁伯姬於秦遇歸妹之睽史蘇占之曰不吉其繇曰士刲羊亦無也女承筐亦無貺也西鄰責言不可償也歸妹之睽猶無相也【睽乖離也故曰無相相助也】震之離亦離之震【二卦變而气相通】爲雷爲火爲嬴敗姬【嬴秦姓姬晉姓火動熾而敗其母女嫁反害其家之象】車說其輹火焚其旗不利行師敗於宗丘【震爲車離爲火上六在震則無應故爲車說輹在離則失位故爲火焚旗言失其車火之事車敗旗焚故不利行師女還害母故敗不出國近在宗邑也】歸妹睽寇張之弧【此睽上六之辭也】侄其從姑【震爲木離爲火火從木生離爲震妹於火爲姑謂我侄者我謂之姑謂子圉質秦】六年其逋逃歸其國而棄其家明年其死於髙梁之虛論曰歸妹女之窮也少女之窮無所往而歸其長陽女說其有歸而往也男說其有室而娶也少女失位以求合於人不足以相久也是以徵凶也陰說而從陽陽說而下陰俱失其位也柔制其剛非人倫之序也是以無攸利也然始必有終新必有敝以偏繼正所以永終知敝將以廣生也是天地之大義也自昔繼體之君欲以永基業之傳奉神靈之統爲世世無疆之休莫大於廣繼嗣也是以古者天子一娶九女同姓爲媵后妃正位嬪禦眾列蓋以廣生也然室家之道王化之本也三代以來其興也莫不由內治之理其衰也亦莫不由內寵之過嫡媵之分不明閫內之教不修也是以聖王愼焉歸妹之義聖人所以示萬世法也震正東也長男也繼天下之君也兌正西也少女也繼天下之母也對而配之配少也所以廣生也少女而配長男以常道言之非其正也惟繼體之君奉宗廟重繼嗣是以貴之也妹少女之稱也所歸者妹也卦以歸妹爲名配少也娣從也從女兄者也爻以娣爲言正分也配非少則不生以少輔壯大過之所以生稊也是以震之五應兌之二爲帝乙歸妹之象也分非正則不嚴以賤掩貴緑衣之所以傷已也是以初有相承之吉三有未當之戒以其居下處賤也後正位乎內者也以樂得淑女配君子爲徳非可飾容服專內爲事也袂之良不如其娣聖人戒爲後者專內也陰不可大盛寵不可太逼是以月防望又戒陰盛也嗚呼聖人所以垂戒之意深矣歸妹次漸何也明進而失位者也歸妹漸之反也進得位所以爲漸歸妹柔乘剛爻不當位非女歸之正也用爲娣從則可也雷動於下而澤隨之所保者大也澤聚於下而雷震之澤微矣不足以當其大然亦相歸之物也是以爲歸妹之象也歸妹八月卦也雷收聲之時也豫二月卦也雷出地之時也二月雷方出地隨少陽也宣華美之時也是以爲豫樂之象也八月雷乃收聲避少陰也孕育根荄之時也是以爲歸妺之象也泰之五亦取帝乙歸妹爲象何也取交也以陰居酋故皆言帝乙也

易小傳卷五下﹤經部﹐易類﹐易小傳﹥

欽定四庫全書

易小傳卷六上

宋沈該撰

【離下震上】丰【坎宮五世】

初九遇其配主𨿽旬無咎往有尙曰𨿽旬無咎過旬災也

之小過【艮下震上】遇其配主合四也𨿽旬無咎戒過也往有尙趨時也配主四也丰尙大也惟大者能至之以明之初資動之主以陽適陽同徳相配遇其配主也旬均也亦數之盈也兩陽相從均可也偏勝則爭明動相資取丰可也過盈則害陽俱處下勢均也明動方始未盈也是以𨿽旬無咎也四非應也而相資也非應相資患在趨之不敏也以明資動敏扵趨時以大其尙是以往有尙也蓋離而爲艮艮止也明而止則不過矣然惟止於下則失趨時之功往有尙勉之也卦變小過丰宜中不可過也與其有過旬之災不若過扵止其過小也

六二丰其蔀日中見斗往得疑疾有孚發若吉曰有孚發若信以發志也

之大壯【乾下震上】丰其蔀藏其明也日中見斗五不照也往得疑疾以明投暗也有孚發若感以誠也蔀覆其明者也二明之主也而以陰居之自晦其明是以丰其蔀也斗陰也而主運時謂五也斗以昏見日中非見斗之時也五處陰尊不能資已之明是以日中見斗也疑暗疾也主暗則自藏其明可也以明投暗往必見疑是以得疑疾也然君子之事上不以其柔暗見疑而棄其君也苟有由中之信至誠之心以感發其志意則𨿽昬可開也𨿽柔弱可輔也明而善麗得正居中明藏扵內信出由中是以有孚若吉也其戒當丰大之世遇暗主者旣不可顯其明又不可不感以誠也蓋居陰應陰丰其蔀之象也離而爲乾日麗乎天日中之也上震爲車而在天上斗爲帝車斗見之象也斗非晝見之物非所見而見疑疾之象也二𨿽處陰變而爲幹幹健也處暗而剛健不陷有孚發若之也卦變大壯雷乘幹下壯大也上暗弱而下壯大必疑也然大者正是以有孚吉也

九三丰其沛日中見沬折其右肱無咎曰丰其沛不可大事也折其右肱終不可用也

之震【震下震上】丰其沛其徳也日中見沬應於陰也折其右肱無咎失所任也沛澤也陽剛之才居扵尊位可以尙大而系應扵上私其已徳以相資潤丰其沛以爲光者也沬明之至防者也上居重陰幽暗之極也三巳過中明衰而系應所見愈小也是以日中見沬也上處公輔之地右肱也三五同功者也三本剛明可大其明以輔五功而任非其人下不能光已之徳上不能輔君之業毋執其應剛明其斷折而去之乃免扵咎是以折其右肱無咎也戒在丰而失任者也蓋三之互體兌也兌爲澤丰其沛之也離而爲震震動也過體之中則明衰應陰而動則明蔽見沬之也卦變重震震剛武也以剛明之威震幽暗去非其任折其右肱之也昔晉侯問日食於士文伯文伯對曰不善政之謂也國無政不用善自取謫扵日月之災故政可不愼乎務三而巳一曰擇人二曰因民三曰從時此推日食之占循變復之要也於易在丰之震曰丰其沛日中見沬折其右肱無咎明小人乘君子陰侵陽之原也釋者謂遇此災則當退去右肱之臣乃可免咎右肱之臣謂上六也六以陰柔居上爲九三之應小人乘君子陰侵陽之象也

九四丰其蔀日中見斗遇其夷主吉曰丰其蔀位不當也日中見斗幽不明也遇其夷主吉行也

之明夷【離下坤上】丰其蔀居陰下也日中見斗近五也遇其夷主從初也陽爲動主而居扵陰晦其明者也是以丰其蔀也位近扵五而上覆重陰五之陰尊不能相是以日中見斗也二之與四同扵陰功二居五應而四承之是以皆丰蔀見斗也夷等夷也夷主謂初也初之陽爲相發之主動而從之明動相資得尙大之義是以吉行也蓋震而爲坤動以順也卦變明夷晦其明也晦其明丰其蔀之象也動以順以吉行之也

六五來章有慶譽吉象曰六五之吉有慶也

之革【離下兌上】來章有慶譽柔居尊也席丰大之業而以柔居之躬日新之徳而兼行之外無亢行內無私與天下歸其章明之徳而坐尙大之功是以有慶譽之吉也能主丰大之治者也蓋震而爲兌兌也明動相資動而和來章有慶譽之也卦變爲革去暗來明革故取新之義也

上六丰其屋蔀其家闚其戶其無人三歲不覿凶象曰丰其屋天際翔也闚其戶其無人自藏也

之離【離下離上】丰其屋貪而盈也蔀其家暗之極也闚其戶其無人自絕也處丰之上居動之極盈而猶貪冨其家而尢其室是以丰其屋也滿盈之志妄動無極而不善之積幽昏實甚是以蔀其家也無徳而貪眾所不與瞰其室自絕扵人是以闚其戶其無人也處幽暗之極遇陽明之應不能下之以發其明是以三歳不覿凶其宜也三歲謂爻亦震之數也蓋震而爲離震體剛壯棟宇之大也離體明麗輪奐之美也丰其屋之象也重陰居上明無所發蔀其家之象也離體中虛闚其戶其無人之象也離爲飛鳥而處上際故曰天極翔也昔鄭公子曼滿與王子伯廖語欲爲卿伯廖告人曰無徳而貪其在周易丰之離弗過之矣間一歳鄭人殺之取此義也論曰丰明歸妹之效也天地廣生則庶物盛大帝王廣嗣則世治繁昌是以次也雷電皆至丰之也明動相資丰之義也夫明者內含其照也動而施之乃丰也明以時動物申其直而遂其成是以亨也丰六月卦也雷以二月出地以八月復入扵地六月則雷奮而亨之時也火生扵春休於秋六月則火熾而盛之時也當是時雷電交作雲行雨施百谷皆丰故於卦爲丰也帝出乎震相見乎離人君向明而治以行其獨斷之威所以能成丰亨盛大之治人主之象也丰尙大也惟盡其大者可以主之非人臣之所當是以王假之尙大也且丰明動相資也而爻皆以蔀蔽見斗幽暗不明爲象何也蓋以體言之雷動於上電照於下風雨暝晦之時也以爻言之初九之陽欲動而二之陰乘之三四之陰欲上而五上之重陰覆之陰掩陽之象也以理言之上丰厚則光明翳焉時丰盛則芽蘗生焉不可過也冝以中道照臨天下之時也是以卦辭言勿憂冝日中彖又推言天地日月消息盈虛之常理以戒其過也丰與噬嗑皆取雷電爲象噬嗑離在上其明廣也故象言先王以明罰敕法明罰敕法人主之事也丰離在下其明狹也故象言君子以折獄致刑折獄致刑有司之事此其所以異也

【艮下離上】旅【離宮一世】

初六旅瑣瑣斯其所取災象曰旅瑣瑣志窮災也之離【離下離上】旅瑣瑣處下也其所取災責應也陰柔之質失丰而旅無位處下瑣瑣也四𨿽爲應而離體陽性非就下者失位而居心自不快非能濟者初之微瑣失其所托志窮於下是以取災也此黎侯寓於衛瑣尾流離詩人所以責衛伯也蓋艮止也處旅之下冝止靜也變而爲離炎躁妄動取災之象也

六二旅卽次懷其資得童僕貞象曰得童僕貞終無尢也

之鼎【巽下離上】旅卽次當位也懷其資承三也得童僕貞柔順而中正也次舎也旅所寓也資財也旅所資也以陰居陰居當其位是以卽次也承三之陽依艮之主以資其實而居陰無應不敢顯其所有是以懷其資也童僕旅之所賴也在旅卑順而與下中正以承上得童僕之貞旅而得其正君子之旅也是以終無尢也蓋艮止也二居其中次舎也變而爲巽止而巽得所安卽次之象也卦變爲鼎鼎受實也懷資之象也童幼弱而在下者也僕彊壯而在外者也初以柔比於下三以剛比於上得童僕之象也

九三旅焚其次喪其童僕貞厲象曰旅焚其次亦以傷矣以旅與下其義喪也

之晉【坤下離上】旅焚其次懷陰也喪其童僕失旅也爲下之主而與二相得不能守正而反同於下懷陰與下失旅之義是以焚其次也下慢其主失其所承上無所處不爲之應童僕喪也已失於主次已亡矣何保於童僕哉喪其所親而危及之矣是以厲也蓋三爲艮主次捨也上逼於離焚之象也變而爲坤坤臣妾之道也在旅與下失臣妾之道喪童之象也卦變爲晉晉進而麗乎大明之時也而懷陰與下喪其義也

九四旅於處得其資斧我心不快象曰旅於處未得位也得其資斧心未快也

之艮【艮下艮上】旅於處未得所至也得其資斧有應也我心不快志未遂也處止息之地也已在上體旣逾所過之次又非所至之位是止息之處也資財也旅所資也斧斷也以衛已者也有應在初下得所助以爲已衛得資斧也在旅而得其止息之所者也然羈旅於行欲有所至也歷聘於外期有所用也四近於五而未至其位𨿽暫止息而未遂其志是以我心不快也此晉重耳之安於齊子犯所以謀遣之也蓋四處離始欲上行也變而爲艮艮止也欲行而止旅於處之象也震體剛實離體虛明以虛受實得資之象也以明用剛得斧之象也止於其所而背其所見心未快之象也

六五射雉一矢亡終以譽命象曰終以譽命上逮也之遁【艮下乾上】射雉欲行其道也一矢亡未能必中也終以譽命柔得中而順乎剛也雉文明之物也以文明之徳居貴髙之位欲行其文明之化是以射雉而以一矢未必中也以旅在位欲行其文明之化而以直道未必也是以一矢亡也射雉而一矢亡𨿽未必中也不害其射之善也在旅而以直道行其文明之化𨿽未必獲也不害其徳之美也是以終以譽命也吾孔子之歷聘諸國蓋欲以行其道使其國爲文明之國也然其志未必也而眾素仰之天下稱之列國之君皆欲尊而貴之六五譽命非吾孔子不可也蓋離爲雉其銳上則矢之象也變而爲幹健而失所麗一矢亡之象也卦變爲遁若孔子不得其位不得其時冝遁者也而歷聘諸國欲行其道遁之嘉者也是以終以譽命也

上九鳥焚其巢旅人先笑後號咷喪牛於易凶象曰以旅在上其義焚也喪牛於易終莫之聞也

之小過【艮下震上】鳥焚其巢眾所嫉也先樂處髙也後號咷不慮危也喪牛於易失順也巢鳥所安也居離之極處旅之上剛躁自髙眾所嫌嫉失其所安是以焚其巢也在旅而得髙位志滿自樂是以先笑也以旅處上髙不慮危禍不期至是以後號咷也牛順物也易躁妄也髙而不危惟謙順可保也剛躁妄動失其順徳無以自保是以喪牛於易也剛躁失順眾所共隠不聞其過是以終莫之聞也蓋離爲鳥變而爲震震爲木而居卦之上鳥巢之象也卦復爲離離火也焚其巢之象也離性喜上得木而炎先之象也火極而木盡木盡而巢焚後號咷之象也離爲牛順也震動也失其柔順喪牛於易之象也卦變小過小過上逆而下順有飛鳥之象焉小人之過至於上極而不知反處逆失順是以凶也漢成帝河平二年泰山山桑谷有防焚其巢者以謂易曰鳥焚其巢旅人先笑後號咷泰山岱宗五嶽之長王者易姓告代之處也天戒若曰勿近貪虐之人聽其賊謀將生焚巢自害其子絕世易姓之禍其後有趙后之禍先後號咷之證也

論曰旅明丰之失也消息盈虛天行也丰極而不知止至上而蔀其家則所居失矣失居而後旅是以旅次丰也火在山下則火有所麗合而爲文故於卦爲賁賁飾也火在山上則火無所寓散而無親於卦爲旅旅親寡也剛不能有其上而於下柔不能承其剛而麗於上旅之義也柔中得位乎外順而止於艮止而麗乎明柔得所附而剛不拒是以小亨也旅之爲道不可妄動上麗其明乃可止也所止不妄得正而吉而後獲於小亨也山止而不遷次捨也火行而不畱旅人也旅之象也艮爲止爲守於人爲言獄之象也離在其上明足以照也明而止能愼也刑者一成而不可易也艮在下剛止而有守法不屈刑不變也決獄用刑不可淹也離在上火行而不畱不畱獄也是以君子觀其象以明愼用刑而不畱獄也然在賁則無敢折獄在旅則明愼用刑而不畱獄何也賁火在山下所照者狹是以無敢折獄旅火在山上所照者廣是以明愼用刑同人亦柔得位也雜卦於同人則曰同人親也於旅則曰親寡旅也何謂也同人柔得位乎內陰升而中可同乎人也是以親者眾也旅柔得位乎外火行而上無所麗也是以親者寡也以柔同乎內始難同也克而後遇是以同人先號咷而後也以柔旅乎外初易合也客不利久是以旅人先後號咷也二卦之所以異也

【巽下巽上】巽

初六進退利武人之貞象曰進退志疑也利武人之貞志治也

之小畜【乾下巽上】進退利武人之貞未信也制令之初眾所未信陰柔承剛疑於從違不果於制是以進退也制令於初在於必行巽以畜眾而剛以行志是以利武人之貞也其柔巽多疑宜以剛決自治者也蓋巽爲進退爲不果進退之象也變而爲幹幹體剛決利武貞之象也卦變小畜巽而健是以能制令而畜下也

九二巽在牀下用史巫紛若吉無咎象曰紛若之吉得中也

之漸【艮下巽上】巽在牀下過巽也用史巫紛若吉達幽也體巽比初不能仰也以陽居之不能俯也巽之過也是以巽在牀下也史巫所以達幽也紛若多也上之令未有以感動於下下之情未有以自達於上則命之出過於卑巽將以其由中之信感動其民而達其幽之情也方於祭祀之用史巫宜紛若之吉是以無咎也漢文之詔所以泣山東之父老徳宗之反正當時謂詔誥之功用此道也其誠信所入之深足以感幽明而其助者也𨿽過於巽得中而當於用也蓋巽而爲艮艮止也巽而止於下巽在牀下之象也艮爲山嶽之庭也巽而入之用史巫之象也卦變爲漸申命而行之以漸是以能達幽也

九三頻巽吝象曰頻巽之吝志窮也

之渙【坎下巽上】頻巽吝屢變也四柔得位而主眾陽三同五功欲擅其令而爲四所制過剛失中令且不當是以頻巽也巽也者剛巽乎中正而後志行也剛過而不得中不得已而後巽志不得行是以志窮也其驕亢失巽不得已而屢變者也蓋巽而爲坎入險也巽而入險居之不安是以頻巽也卦變爲渙渙散也令出而屢攺則眾必散是以吝也

六四悔亡田獲三品象曰田獲三品有功也

之姤【巽下乾上】悔亡當位也田獲三品令行之功也陰爲巽主而專令行權宜有悔也然柔不亢尊陰不先唱得位承五依尊履正是以悔亾也田除害也得禽也三品謂爲幹豆供賔客充君之庖也行君之命而致之於民將以興利除害也害已去矣利已矣宗廟有奉矣方國來賔矣君得以享其成矣令行而功著矣是以田三品也其以巽順居髙位有成功而享厚祿者也蓋巽風也變而爲乾乾天也君也其體則剛實也承君之命而行之於天下大臣之事也風之行無形也物成實而後見風行之效也令之行無迹也獲其寔而後見令行之功也卦變爲姤姤遇也遇必有所獲幹陽物也三爻皆剛實田三品之象也

九五貞吉悔亡無不利無初有終先庚三日後庚三日吉象曰九五之吉位正中也

之蠱【巽下艮上】貞吉悔亡得中正也無不利令出權行也無初有終享其成也先庚後庚行以巽也巽尙順也而以剛居尊有悔也以陽居陽巽乎中正而得志行是以貞吉悔亾也以中正之徳居至尊之位以此出令孰有不從以此行權孰有不服是以無不利也任四之權政非自我是以無初也收下之功中正志行終享其治是以有終也庚變之始也命令之行久則必獘不可不變然不可遽也先庚三日圖其始而行之後庚三日慮其終而備之行以巽也制令之道也蓋巽而爲艮艮止也止於中正是以貞吉也卦變爲蠱蠱治已壊之事也令必獘壊而後更治之無初有終之象也蠱巽宮歸魂卦也在蠱之則曰先甲三日後甲三日甲事之始也在巽則曰先庚三日後庚三日更巳行之令也【義見蠱卦論】

上九巽在牀下喪其資斧貞凶象曰巽在牀下上窮也喪其資斧正乎凶也

之井【巽下坎上】巽在牀下巽極也喪其資斧失權也君子之用巽𨿽稱而常要在行權而已處巽之極旣過於巽陽居於上又不能屈伸俯仰權以行之是以巽在牀下也資財也斧用以斷割者也處外無位極巽失據不能行權是以喪其資斧也申命行事成在此而居極失權正道之凶也蓋巽而爲坎坎陷也入乎坎陷是以正凶也

論曰巽明旅之用也巽入也柔旅乎外而巽乎剛是以旅而有所容也巽順也剛巽柔柔順剛也申重也上下皆巽正之缺也乘其巽而申其治命行則復安矣物有迕者則非可以行權而合法也剛居中正而柔皆順之則志可行也天之動化萬物莫大於風也人君之動化天下莫大於命令也令出惟行又莫大於行權也而卦曰小亨何也蓋四以柔得位爲眾陽之主全用柔巽以順乎剛所亨者小也然申命行權非有大徳則眾不服非有大位則令不行是以利見大人也剛巽乎中正而志行大人也謂二五也風之行無形也天之神也巽而入之因形移易不暴也化之行亦無迹也聖人以神道鼓動天下亦不遽也前以巽制之後以巽申之上以巽出之下以巽行之眾以巽從之新新而不窮承承而不已則何眾不服何事不行是以隨風巽君子以申命行事也巽於象爲風何也帝出乎震齊乎巽震司春者也巽繼震而治者也陰木用事導宣陽化風气乃行之時也劉向謂巽主木之華實風气盛至失其時則爲常風華孽之證義取此也

【兌下兌上】兌

初九和兌吉象曰和兌之吉行未疑也

之困【坎下兌上】和兌居說首也以剛正之道處和之首以陽先唱非違道也在下承陽非爲諂也而不佞和而不同得其所何往不吉行何疑哉蓋兌塞也變而爲坎坎爲通和之象也卦變爲困困險以也得其所𨿽險而吉困而不失其者也

九二孚兌吉悔亡象曰孚兌之吉信志也

之隨【震下兌上】孚兌不失正也悔亡失位承三也處不當位承柔之主豈無悔乎剛而中而信執志不疑所以正得其吉矣是以悔亡也其戒處而志奪於小人者邪蓋兌而爲震震動也卦變爲隨隨也動而隨則不足於守也是以孚兌信志而後悔亡也

六三來兌凶象曰來兌之凶位不當也

之夬【乾下兌上】來兌柔失位也兌陽陰也剛中而柔外之正也三以陰柔爲內之主失位不中過居上柔邪以來說使人從欲者也處四陽之間媚於上下以來其是以凶也蓋兌而爲乾健於求來兌之象也卦變爲夬居眾君子之間而爲小人之助凶之象也

九四商兌未寧介疾有喜象曰九四之喜有慶也之節【兌下坎上】商兌未寧擇所也介疾有喜承五拒三也商商擇其所利者也三五同功四居其間商擇所未得所安是以商未寧也介間也三爲兌主以佞求說五爲尊而孚於小人四以剛正處於其間承五拒三匡主閉邪以間其疾是以有喜也處之世而有剛正介疾之臣國之慶也蓋兌而爲坎坎爲險爲加憂商兌未寧之象也卦變爲節節制也止也制而止之介疾之象也

九五孚於剝有厲象曰孚於剝位正當也

之歸妹【兌下震上】孚於剝比上陰也有厲防小人也剝陰消陽小人之道也五以陽剛居尊正之位而上比於陰近而相得使小人而信之是以孚於剝也𨿽聖賢在上天下未嘗無小人也小人而信之亦聖賢之所也然小人包藏禍心以幸正道之危茍信其革面而不知巧言令色之可畏則終必害正是以厲也戒主時者小人而信之不可不深防也蓋兌而爲震而動也卦變歸妹陽陰也動而於陰孚於小人之象也

上六引兌象曰上六引兌未光也

之履【兌下乾上】引兌乘尊也三居內以邪求來兌者也上處外以柔乘尊引兌者也夫引其君者當於道可也以柔佞之質居五之上五於陰而已引之引兌也𨿽爲尊所尙而非其正也豈足光哉蓋兌而爲乾乾爲君以道引其君之象也卦變爲履以柔乘尊履危也是以未光也

論曰兌明巽之效也巽入也上之澤其入於人也深然後天下信而之也陰在下者也居上則見而兌也見也澤而外見兌之象也而違剛則諂剛而非則暴剛中而柔外是以正也萬物者莫乎澤澤被萬物而四時不失其正天之道也是以順乎天也說以使民𨿽勞不怨人之心也是以應乎人也人君之道莫大乎上順天道而下應人心是以聖賢贊其大也澤者水之聚也水本就下聚而麗乎上則爲澤澤聚於上下而麗於物則澤加於民矣聖人因民之欲還以與民因民之所而之麗澤之謂也二澤交麗相滋益也各得其所滋則矣故君子觀兌之象則以朋友講習也朋友之相講習非他道也得志則澤加於民不得志則修身見於世也兌澤也見也窮逹之極致也是以可也

【坎下巽上】渙【離官五世】

初六用拯馬壯吉象曰初六之吉順也

之中孚【兌下巽上】用拯馬壯得所附也渙險在內欲散而之外也居渙之始散未甚可拯也然陰柔不能自濟二剛來而不窮能濟也而已依之得其所附可以拯已者也是以用拯馬壯也在險無應居下無位難與險爭見險而避得所依附行不失順是以吉也蓋坎其於馬也爲亟心爲薄蹄亟心則去之能早薄蹄則患在不壯用拯馬壯吉之象也變而爲兌行以說順不與險爭以順而吉之象也卦變中孚中孚柔在內而麗乎剛柔得所附之象也

九二渙奔其機悔亡象曰渙奔其機得願也

之觀【坤下巽上】奔其機從五也機在前而可憑以安者也剛居險中果於去難五爲渙主奔而從之得其所憑是以奔機也失位去險不無悔也五𨿽非應二亦剛中同徳不拒去危卽安不窮於險得其志願是以悔亾也蓋五居巽中巽爲木而居於中正機之象也二居坎中變而爲坤行險以順得所奔者也卦變爲觀機尊者所憑以飬威重而尊瞻視可觀而仰者也

六三渙其躬無悔象曰渙其躬志在外也

之巽【巽下巽上】渙其躬之應也渙者散而隨適得其所之乃安也獨應於上得其所之離於內險以卽外安𨿽未若四之渙羣也其智足以隨時而適志者也是以渙其躬也夫身伸也躬屈也𨿽乘於剛以陰居位不亢所處能屈身以渙志者也是以無悔也蓋外巽以濟內險所以爲渙也坎復爲巽則險濟矣然猶在下體渙止其躬之象也

六四渙其羣元吉渙有丘匪夷所思象曰渙其羣元吉光大也

之訟【坎下乾上】渙羣元吉眾所主也渙有丘承五也匪夷所思無系應也下險望濟四爲巽主首接於下內行機權外宣政令散釋眾險爲眾所賴渙其羣者也承尊擅眾必其至仁足以長人而後獲吉是以元吉也丘地之髙聚之大也上承於尊以聚天下之散而以卑守位不居其功歸徳於上是以渙有丘也夷等夷也近不依三逺不應初思之所及匪止其朋是以匪夷所思也爲渙羣之主無系應之思以至公援天下之險合天下之渙是以光大也異乎憧憧往來朋從爾思者也其周公之輔成王乎蓋四爲巽主變而爲幹風行天上布宣化令渙其羣之象也五居渙尊四上承之有丘之象也卦變爲訟以險故訟險已散矣訟可息也所謂訟者其流言之謂乎

九五渙汗其大號渙王居無咎象曰王居無咎正位也之蒙【坎下艮上】渙汗其大號出命也戒其反也王居無咎正位也戒臣爲也汗之出於身所以宣壅滯而愈疾病也五以陽居尊宅中處正居尊位而出大命所以蕩險難而聚渙散也汗之出不可收也王言作令令出惟行不可反也是以渙汗其大號戒反令也五尊位也君制命也非人臣所可爲也是以王居無咎正位也戒臣爲也合天下之渙當定乎一位正尊而號不反所以一之也五𨿽陽爻而居巽體下有渙羣之權臣是以戒也蓋五居巽中制命之主也渙號之象也變而爲艮艮止也艮爲門闕王居之象也卦變爲泉出於山汗出於身命出於君皆不可反也行之以正可也號令之行以位正也位正乎上𨿽童幼沖之主可居也其周成乎

上九渙其血去逖出無咎象曰渙其血逺害也

之坎【坎下坎上】血去逖出逺內爭也血傷也逖逺也獨應者多爭易之常理也上獨有應而在渙散之世居外無位𨿽獨應而逺於內爭全身逺害散其憂傷是以無咎也初知避險見幾先散至上逺害終始之義也蓋巽爲風散險者也變而爲坎坎爲血卦在險能散血去之象也

論曰渙釋也散也凡物以陰而寒則聚而凝以陽而熈則釋而渙故渙釋也所謂渙若冰將釋是也凡物凝結則堅聚渙釋則緩散故渙散也所謂叛離渙散是也故渙次兌所以明兌之用亦以戒之過也得其所而後渙可釋也不可過也過於豫則人情觧緩而眾將叛散戒也坎在下內險也巽在上外散也內險外散渙之象也坎信也巽順也坎法也巽行權也內信而外順行權以合法二卦之體也二以剛來居中而成坎四以柔來居下而成巽二得中而不窮於險四得位而上同乎剛六爻之用也以此濟天下之險合天下之渙此渙之所以亨也王假有廟懷其所散明有所歸也圎丘觀神道也方澤觀物類也宗廟懷精气也精气所聚爲物遊魂所散爲變聖人知神之情狀爲之宗廟聚而享之懷其所散明有所歸也假至也自大夫而上有廟者也王者致孝乎宗廟使天下之有廟者皆得以致其孝享是以王假有廟王乃在中也四海至廣也由此以一其歸人心至難合也由此以一其誠萃天下之道與夫合天下之渙莫大於此是以萃與渙皆首言之也象又曰先王以享於帝立廟何也蓋卦體之象也上一者帝也次一者祖也偶六於左右三昭三穆也中一者王在中也父子之孝天性也王者立宗廟以享祖考使天下皆致其孝享非彊世也自然之禮也風行水上自然之文也是以有取也巽木也在水上而行之以風舟楫之利也是以取諸渙而卦言利涉大川乘木有功也

【兌下坎上】節【坎宮一世】

初九不出戶庭無咎象曰不出戶庭知通塞也

之坎【坎下坎上】不出戶庭愼機事也戶在內者也制議之始事之機也不密則沮議敗成者眾不可不愼也是以不出戶庭無咎也制義於內將以行之於外也將欲斷而行之必固愼而密之其知塞也乃所以知通也系辭曰亂之所由生則言語以爲階君不密則失臣臣不宻則失身機事不密則害成深戒之也蓋陽居兌始而有應在四能制議者也變而爲坎剛中而信能愼密者也兌塞也坎通也坎於人爲知知通塞之象也兌於人爲口言語以爲階之象也

九二不出門庭凶象曰不出門庭凶失時極也

之屯【震下坎上】不出門庭失宣暢也門在外者也初已制議二當施行處內失位不治其職上不應五壅上之命無所宣暢是以不出門庭凶也極中也密之在初行之在中可行不行是以失時極也冝宻而不宻當行而不行皆失節也蓋兌而爲震震爲足可行也卦變爲屯艱屯其施可行不行失時極之象也

六三不節若則嗟若無咎象曰不節之嗟又誰咎也之需【乾下坎上】不節若處極也嗟若無咎自招也以非中正而處極失節之道是以不節若也嗟嘆恨也柔弱之質居上乘剛力小任大動則履危咎自已招非悔所及是以不節之嗟誰咎也身正則令行節於已而後能節物身失其節何以立制議之不行誰執其咎乎蓋兌也變而爲幹極而健於進不節之象也上迫於險而健不巳招咎之象也卦變爲需需待也險在前也險在前節以待之可也犯難而行是以咎也

六四安節亨象曰安節之亨承上道也

之兌【兌下兌上】安節亨順以正也以陰居陰正也以柔承五順也正順處位安其所履不攺其節而非彊勉下應上承宣明制議而無沮格是以安節亨也以正順之道承九五剛明之徳近而相得遵制協議與五志合是以承上道也蓋坎剛中能節也四居坎始變而爲兌所謂以行險當位以節者也行之以則非勉彊安節之象也

九五甘節吉往有尙象曰甘節之吉居位中也

之臨【兌下坤上】甘節吉眾恱之也往有尙正以通也剛以居尊爲節之主不失正得節之中不過不偪爲天下式財不枉而民不竭是以甘節吉也以陽居尊正也在坎之中通也彖所謂當位以節中正以通者也以斯而往行則有功是以往有尙也蓋剛居坎中制法之主也變而爲坤坤順也眾也順而得眾甘節之象也卦變爲臨位中立制大君臨下之宜也

上六苦節貞凶悔亡象曰苦節貞凶其道窮也

之中孚【兌下巽上】苦節之凶過也悔亡以修身也節者以備其窮也過中乘剛窮猶節之節之苦也節極道窮正之凶也居外無位惟守一介之節爲自苦難行之行以修其身則可以無悔也然非通人逹士可與立制議者也蓋上居險極變而爲巽巽入也入於險而不知極苦節之象也卦變中孚中孚信也幽隠之卦也處幽自信篤者以守其一介之節則可也論曰節明救渙之獘也時之所以叛離渙散蕩然無所統一必其綱紀法度之盡墮也綱紀法度之盡墮必曰上之人無道以揆之也節以止之立制度議徳行使下有法守而上有道揆所以救其獘也澤中有水上而不泄下保其剛上得其安節之象也節之所以防其遺也天之於物猶人君之主時也物之借水猶國之借法時之借士也水之遺猶法之失制而士之失位也水失其防而遺其利之之用則物困矣法失其制而遺其治之之具士失其位而遺其治之之道則時困矣水遺則節而止之法遺則立而制之士遺則訪而求之節制度防遺法也議徳行防遺士也坎諭則法也君制法者也上失制則法不立水諭則道也士事道者也士失位則道不行法不立則何以謹法守士失位則孰與明道揆是以防也剛柔分二卦之體也剛得中二體之用也苦節道窮戒過也當位中正謂五也剛分而濟柔柔分而澤剛剛得中以爲主相資不匱而得其度節之所以亨也過則苦苦斯窮不可正也險者人之所艱履也節者人之所難從也其位能安其節者也非大人當位中正不能節而當其所得其通也故天地節而四時成中也先王之立制度亦中也不可過也過於予則必傷財過於取則必害民取之有制而用之有節等貴賤而設制度是以不傷財不害民也蓋坎藏一而在上丰其源而嗇出不傷財之象也兌爲澤而在下澤及下而民不害民之象也

易小傳卷六上

欽定四庫全書

易小傳卷六下

宋沈該撰

【兌下巽上】中孚【艮宮遊魂】

初九虞吉有他不燕象曰初九虞吉志未變也

之渙【坎下巽上】虞吉逺應也有他不燕貴一也中孚之信達微也初處於下誠之未有以見於行也信之始未有以達於人也逺其應感其誠慮度於始及其志未變而往則信而終吉後之則四之絕何所與乎是以虞吉也信以感人貴乎致一已應於四若系志不專兼有所與則兩失其信豈能自安是以有他不燕也戒之在初也蓋兌而爲坎坎爲信爲加憂虞吉之象也卦變爲渙渙散也渙散則不能保其不他也渙內險也內險則不能保其所安也是以有他不燕戒也

九二鳴鶴在陰其子和之我有好爵吾與爾靡之象曰其子和之中心願也

之益【震下巽上】鳴鶴在陰修誠也其子和之應也好爵與靡上求治也鶴陽明之物也而守陰處中猶修徳立誠名達而居者也莫著乎莫顯乎微誠之不可掩也修誠於無顯而不著也言出乎身無逺而不應也修其天爵而人爵從之是以其子和之也夫忠信重祿所以勸士也下有修誠之士而上不愛其爵祿所以彰微而勸忠信也當中孚之世求忠信以治上得所治下得所勸同志相求得其所欲是以好爵與靡也蓋二兌體也居重陰之下變而爲震震爲善鳴處於陰暗說而善鳴鳴鶴在陰之象也上比二陰與之相得陽而鳴於下陰說而順於上其子和之之象也卦變爲益以信受益十朋弗違好爵與靡之象也

六三得敵或鼓或罷或泣或歌象曰或鼓或罷位不當也

之小畜【乾下巽上】得敵近四也或鼓閡於敵也或罷義不勝也或泣懼見侵也或歌以順也三居少陰之上四居長陰之下對比而不相得敵也已以陰居陽志欲上應而閡於敵是以或鼓也四得位承五而已不當位義所不勝是以或罷也不勝而退懼見侵害是以或泣也已處極四履巽順不與已校無傷於說是以或歌也或者疑之之辭也二陰居中巽體相比信有不足是以疑也蓋兌而爲乾而健故或鼓兌柔弱故或罷也卦變小畜爲四所畜故或泣畜極而和故或歌也

六四月幾望馬匹亡無咎象曰馬匹亡絕上也之履【兌下乾上】月幾望戒盈滿也以順承五也馬匹亡棄其敵也不與三校也四以長陰爲成卦之主上承於五以行主權下應於初以宣民化陰徳之盛者也月之望陰徳盈也不曰旣望而曰幾望戒盈盛也以陰居陰以順承五是以知盛滿之戒也匹也馬用以敵者也三四敵也兩陰也居盛徳之位任君民之責不與其校私求勝所以全盛徳也四之巽順不與三校棄其匹敵以順承上是以馬匹亡無咎也兩虎共鬭非國之福也此廉頗之所以避相如也居上不盈在醜不爭所以全事上之信也蓋巽陰之長也四巽之主也陰之盛也變而爲幹陰似陽也臣似君也月幾望之象也馬至健者也三四之變皆爲幹匹馬之象也卦變爲履履不處也滿而不盈犯而不校不處之義也

九五有孚攣如無咎象曰有孚攣如位正當也

之損【兌下艮上】有孚攣如與四也中孚虛以感物也剛居於尊虛中之徳有所不足冝有咎也四以柔得位絕以承五五以剛居尊攣如以巽四以剛巽柔正當相與是以無咎也蓋巽而爲艮艮止也體巽順而守以剛正攣如之象也卦變爲損損已接下天下信之十朋弗違損而有孚是以無咎也

上九翰音登於天貞凶象曰翰音登於天何可長也之節【兌下坎上】翰音登於天聲飛而實不從也翰音飛聲也忠信衰矣欲爲極上難終之舉而虛聲外揚寔不相副正之凶也何以能久是以貞凶不可長也蓋巽爲雞陽物而巽陰無力於飛鳴者也而欲登於天莫之信也巽爲風風行天上有聲無形也變而爲坎陽陷於陰寔不從也翰音登天之象也卦變爲節節而後信之失節道窮信不克終是以貞凶也漢哀帝禦史大夫朱博爲丞相少府趙爲禦史大夫臨延登受防有大聲如鐘鳴李尋謂洪範所謂鼔妖人君不聰爲眾所惑空名得進則有聲無形不知所從生者謂易所謂翰音也

論曰節非信不立制非信不行中孚次節明節之用也中虛而本末皆寔全卦之體也上巽而下二體之用也柔在內三四也剛得中二五也合是四者是以其孚乃化邦也舟之濟川以中虛也虛中以應得民之信何難不濟是以利涉大川也豚魚無知幽隠之物也聖人虛中以感物非有心也不求報也信而及於豚魚則無幽隠而弗及矣是以吉也天之道正信者也是以應天也豚魚取何爲象也陰來居上而成兌兌爲喙以喙者豕也陰來居下而成巽巽爲伏潛伏在下者魚也豚魚之象也兌與巽皆陰卦也是以有幽隱之象也忠信在內非明者不能察也處幽之世而以忠信罪忤時也非已過也不議而緩之何以示勸澤上有風涵而活之忠信獲罪議而緩之信以及物之道也中孚冬至之卦也陽气潛萌孶育萬物之始議獄緩死誅殺不行所以順天道孳萌之徳助陽气之生也

【艮下震上】小過【兌宮遊魂】

初六飛鳥以凶象曰飛鳥以凶不可如何也

之丰【離下震上】飛鳥以凶上逆也居過之初冝下也有應在四進而之逆失下順之冝是以飛鳥以凶也飛鳥之過迅且逺不可及也小人之過疏且易不可追也是以不可如何也防之在初也蓋初居艮始宜止也變而爲離其性上炎過也離爲鳥飛鳥之象也卦變爲丰丰盈盛也盈盛不止過而凶也

六二過其祖遇其妣不及其君遇其臣無咎象曰不及其君臣不可過也

之恆【巽下震上】過其祖可過也不及其君不可過也遇妣遇臣皆得順也遇者過而得之之謂也祖始也謂初也君謂五也後勝於前孫過其祖順也可過也卑逾於尊臣過其君逆也不可過也妣以順處內者也臣以順處下者也謂二也二視初則過之視五則不及然皆得其順是以過其袓遇其妣不及其君遇其臣無咎也過而不失其中者也蓋二處艮中止於中也變而爲巽不失順也卦變爲常過而以常者也

九三弗過防之從或戕之凶象曰從或戕之凶如何也之豫【坤下震上】弗過防之失防也從或戕之難自內也三居陽得正君子也上應於陰而陰柔居亢小人也小人必爲君子之害而弗過防之君子之過也戕害也春秋書戕難在內也難自內起失防小人也小人之戕已失其防孰任其殃是以凶如何也蓋三艮主也變而爲坤順乎陰也卦變爲豫處逸豫也剛居髙位順乎陰而處於弗過防之象也豫待暴客而失其防是以或戕之也

九四無咎弗過遇之往厲必戒勿用永貞象曰弗過遇之位不當也往厲必戒終不可長也

之謙【艮下坤上】無咎應下承五也弗過遇之救過也往厲必戒不宜上也勿用永貞權也剛不當位豈免於咎下應於初不失其順上承扵五不犯於逆是以無咎也四成卦之主救過者也陽剛之才𨿽不當位當小過之時任矯正之權不爲過也得時之宜也是以弗過遇之也然救過之道期反於中矯枉過正進則之逆危道也必自戒之是以往厲必戒也道之所以無過者中也事有過必過以矯正之權也失位過中以任其事不可以爲永貞之道也蓋陽居震始剛而動也變而爲坤坤順也卦變爲謙不亢也剛動而行以謙順是以弗過也小過陰過也處陰過之時而剛爲動主危也是以往厲勿用永正也

六五密雲不雨自我西郊公弋取彼在穴象曰密雲不雨已上也

之咸【艮下兌上】密雲不雨盛徳無輔也自我西郊陰唱無和也公弋取彼在穴矯枉以求應也陰居尊位陰盛也陰之盛有陽以輔之然後蒸而爲雨五之盛無二之輔膏澤未行是以不雨也陰陽交而和則雨西陰之正位也盛陰已上而陽不爲應先唱無和是以自我西郊也盛徳無輔王澤未加於民其西伯之事乎是以西郊爲言也弋射於髙者也穴伏於下者也五盛徳而無輔二伏而不應弋而取之矯枉以求士也弋非狩之大者穴非處之夷者皆小之過也陰居盛位所過者小不足當尊是以言公也蓋震而爲兌兌澤也澤動於上而艮止於下宻雲不雨之象也震爲殺五居於髙弋也艮爲山二居其中穴也卦變爲咸咸感也感應之道貴自然也弋而取之過也

上六弗遇過之飛鳥離之凶是謂災眚象曰弗遇過之已亢也

之旅【艮下離上】弗遇過之過極也飛鳥離之凶上逆也是謂災眚禍自招也陰過而極小人之過窮矣下𨿽有應何所遇乎是以弗遇過之也離罹也鳥翔極而不止必罹弋之災小人之過亢而不已必罹顚隮之禍是以飛鳥離之凶也災自外至眚自已作外來之禍皆已所招是謂災眚也蓋居震動之極變而爲離動極炎上亢也離爲鳥爲网罟飛鳥離之之象也卦變爲旅旅親寡也過於亢極人所不與失其親矣故在旅之上則爲鳥焚其巢在小過之上則爲飛鳥離之凶也

論曰剛過中大者過也大者過非過越常分以救之不能濟也柔得中而剛失位小者過也小者過矯而正之可也不可太過也夫事有時而冝過者有小過於常而後治者矯枉而不失其正則𨿽過而得時之宜是以利正與時行也震動也而在上艮止也而在下皆過也然過於躁動寧過於止靜是以冝下不冝上也陰在下者也在上則乘陽逆也在下則比陽而承之順也是以上逆下順不與小人乘君子也雷陽在下也奮而出乎地足以震驚動而出乎山之上則過矣雷在山上小過之象也柔得中小事吉二五也剛失位不可大事三四也中寔外虛飛鳥之象也鳥之飛所以逺害也然愈上則愈失其安事之過所以矯枉也然太過則愈失其正是以不宜上宜下大吉也小過次中孚所以行其信也剛失位而陰得中小人之道勝也君子秉由中之信不以小人道勝而不行也矯而正之以行其必信是以過恭過儉過哀也小人之道𨿽過於盛然二陽在內君子之道猶存也是以可矯而正之也子是曰大徳不逾閒小徳出入可也行過乎恭喪過乎哀用過乎儉此三者徳之小者也當過而過得其宜也系辭曰斷木爲杵掘地爲臼臼杵之利萬民以濟取諸小過何也震木也其體剛直震在上斷木爲杵之象也艮土也其體堅實艮在下掘地爲臼之象也上動下止臼杵之用也臼杵之用爲萬民之利小也是以取諸小過也

【離下坎上】旣濟【坎宮三世】

初九曵其輪濡其尾無咎象曰曵其輪義無咎也之蹇【艮下坎上】曵輪濡尾不顧險也剛居濟始力微而險未達也志期濟物不顧險難是以曵輪濡尾也物方待濟已爲之先𨿽犯於難於義豈有咎乎蓋離體中虛而載車也初處其下輪也旣濟未濟之反也取狐爲象離爲火狐火畜也初其尾也處離之始欲進也變而爲艮止其行也曵輪濡尾之象也卦變爲蹇車之涉逺必駛其輪曵其輪蹇於行也獸之涉水必揭其尾濡其尾蹇於濟也然有蹇蹇之節然後能濟蹇是以義無咎也

六二婦喪其茀勿逐七日得象曰七日得以中道也之需【乾下坎上】婦喪其茀奪應也勿逐自得終濟也茀在車之前以爲蔽者也體於柔順中以奉陽得位處內上應陽尊陰徳之光盛者也而近乘於三逺奪扵四懼見侵奪未濟其行是以喪茀也然五以剛正中以應之邪不勝正數窮則反久當終濟是以勿逐七日得也蓋離爲車變而爲乾離體文明幹體冒覆茀之象也互體坎也坎爲盜是以喪也卦變爲需需待也守正不失有待而行終當自濟勿逐自得之象也七日得乾坎之數也

九三髙宗伐鬼方三年克之小人勿用象曰三年克之憊也

之屯【震下坎上】髙宗伐方濟衰運也三年之憊文明終也小人勿用戒終亂也髙宗有商中興之主也方幽逺也處明衰之時而陽剛得位志存濟逺可以濟衰運而成中興之功者也是以髙宗伐方也衰運中興逺伐力憊事難速濟功在持久是以三年克之憊也夫旣濟初吉銳於始也終止則亂怠於後也中興之業旣就逺方之伐旣成逺近濟矣而使小人預於其間貪功逞欲憊民不息則必以亂終不可不戒也是以小人勿用也蓋處離之極變而爲震離爲戈兵震爲威武克伐之象也上居其應而陰柔居外鬼方之象也卦變爲屯屯利盤旋不可疾正三年克之之象也上之陰柔小人也是以戒勿用也旣濟十月卦也幹鑿度謂陽徳旣衰而九三得正扶救衰微以接陽生之統猶商道中衰至於髙宗內治其國扶衰接統徵伐逺方以成王道聖人以此勸人君修徳以致中興也

六四繻有衣袽終日戒象曰終日戒有所疑也

之革【離下兌上】繻有衣袽豫備也終日戒在險也王輔嗣謂繻當作濡濡漏也袽衣絮也可以窒舟漏者也四處坎下已涉於險而乘承皆剛涉險則不可無備界剛而不相得則不能無疑君子思患豫防之時也是以繻有衣袽終日戒也柔當於位而下有剛明之應有備知戒者也衣袽謂初也袽以禦寒貧賤者待以安燠者也濟天下之險而使天下寒寠之民皆得其安燠所謂小者亦亨也則何險之不濟乎豫備之道孰大於此是以取況也初以離體居下衣袽之象也蓋四居坎始變而爲兌兌爲澤下濡之象也卦變爲革二女同居其志不相得是以有所疑也

九五東鄰殺牛不如西鄰之禴祭實受其福象曰東鄰殺牛不如西鄰之時也實受其福吉大來也

之明夷【離下坤上】殺牛至丰也禴祭至薄也東鄰謂上也西鄰謂二也旣濟未濟之反也上處亢極濟道已窮位已過五反未則下禮𨿽丰也徳已衰也二居中正濟道方行位應扵五至未則升禮𨿽薄也徳始盛也是以東鄰殺牛不如西鄰之禴祭也商居東東鄰也周居西西鄰也其當商之末世周之盛徳邪其文王與紂之事邪聖人取上與二之象舉商周之際以爲九五之戒也夫人也者神之主也時也者人之由也禮時爲大失其時則人不和神不福也險難方濟非大來則有終止之窮焉夫人者消息與時者也得時盡順是以吉大來所以保旣濟之終也蓋五居坎中信也二爲之應而居離中明也苟有明信行潦之水沼沚之毛可薦也禴祭之象也變而爲坤坤爲牛用牛之象也卦變明夷文王與紂之事也

上六濡其首厲象曰濡其首厲何可久也

之家人【離下巽上】濡其首入未濟也旣濟而極扵上志與時皆窮也道窮則反於下濟極則入於未是以濡首也沒其首不得久身其危哉是以厲也蓋居坎之極變而爲巽巽入也上極而入於險濡首之象也

論曰旣濟明過物之功也坎離相逮精神交通以水與火上智與下以火承水下禮承上剛柔之位當而陰陽之情通此卦之所以爲旣濟也小者大之階柔者剛之本柔當位而守中不敢也是以初吉也柔之爲道不利逺者安於旣濟止而失防其道斯窮是以終亂也亨小則小者亦亨矣以明大也蓋當天下思濟之時兢業危懼上下同力胡越一心期扵必濟故初吉時旣濟矣人情狃於安逸而忽於禍患不爲可久可繼之治必漸至於陵夷其勢然也故終亂終亂非自亂也由止故亂也是以聖人貴乎變而通之也夫旣濟者未濟之反也數窮則反盛極則衰君子以思患豫防防未濟也大哉防乎濟已旣防其未是以聖人重未然之備

【坎下離上】未濟【離宮三世】

初六濡其尾吝象曰濡其尾亦不知極也

之睽【兌下離上】濡其尾不量力也以柔而濟始涉於險近淺猶濡況其深逺不量其力往必不濟是以吝也蓋坎而爲兌壅而不通也卦變爲睽睽而不合也理無可濟是以不知極也未濟以小狐爲象初處其下濡尾之象也

九二曵其輪貞吉象曰九二貞吉中以行正也

之晉【坤下離上】曵其輪不避險也貞吉位不當也體剛之徳居險之中上應於五爲尊所任果於濟難不避艱險是以曵其輪也蹈險任重非正不可居中應五志在行正𨿽不當位是以正吉也蓋坎而爲坤坤爲大輿而在險中曵其輪之象也坤順也卦變爲晉晉進也行險以順進而上行是以能行正也

六三未濟徵凶利涉大川象曰未濟徵凶位不當也之鼎【巽下離上】未濟徵凶柔失位也利涉大川有所乘也陰柔失位居險之極未可進也是以未濟徵凶也二有陽剛中正之徳可以濟難而已以同體與之相比委已親仁依徳而行則險不能溺難將自濟是以利涉大川也未濟徵凶身未進也利涉大川道可行也蓋在坎之極變而爲巽巽入也入於險極未濟徵凶之象也坎爲水爲險巽爲木爲風乘木濟險風行乎上利涉大川之象也

九四貞吉悔亡震用伐方三年有賞於大國象曰貞吉悔亡志行也

之蒙【坎下艮上】貞吉悔亡承尊也震用伐鬼方濟其未也有賞於大國文明始也剛不當位而柔尊任之志存乎濟以奉其上得正之吉而遂其志者也何迫近之悔乎是以貞吉悔亡也震剛以動也以剛明之才輔文明之主宣威拯難其志得行是以震用伐鬼方也已有震伐之功而五體文明之盛能專其任不沒其功是以有賞於大國也興衰之伐功不易也是以三年也始以正奉主終以功獲賞有終濟之義也未濟之四旣濟之三也三同五功繼尊者也中興之主也是以指髙宗也四承五位承君者也濟難之臣也是以言震用也旣濟之憊文明終也明衰也未濟之賞文明始也明進也是以異也蓋離體炎上位逼於尊冝扵有悔變而爲艮止於其所不爲僭逼貞吉悔亾之象也離爲戈兵以陽居之震伐之象也四應在初初以陰柔居險處下方之象也未之初旣之上也是以皆爲方也離而爲艮艮爲山嶽賞於大國之象也卦變爲自晦也處未濟之世人臣而有震伐之功宜自晦也久而後其功顯故三年而後有賞於大國也

六五貞吉無悔君子之光有孚吉象曰君子之光其暉吉也

之訟【坎下乾上】貞吉無悔柔居中也君子之光升尊位也有孚吉不疑也爲未濟之主而柔居險中冝於有悔然以柔順文明之徳有剛明中正之應以柔役剛居中有輔得正而吉是以無悔也未濟之五旣濟之二也在旣能濟至未則升自下而上履乎文明之位是以君子之光也夫以柔順文明之質而役天下之剛茍任之不誠而有所疑閒則何以成濟世之功是以有孚吉也蓋處離之中變而爲幹柔順文明而行以剛建君徳之正也離爲日而行乎天大明中天君道之光也卦變爲訟訟之所興由下險也濟天下之險猶主天下之訟也明健中正然後能平天下之訟以主訟之道平天下之險無不濟也

上九有孚於飲酒無咎濡其首有孚失是象曰飲酒濡首亦不知節也

之觧【坎下震上】有孚於飲酒未濟之窮也濡其首不知節也有孚失是自信之過也處未濟之極而失位應陰無終濟之理君子安於義命知道之不行而時之不與也於是飲酒自樂以適其志而逺扵害是以有孚於飲酒無咎也然酣縱沈湎而不知已至於濡首則失節甚矣夫君子遭時未濟自信其道之不行知一寓之於酒可以樂天而逺害也而至扵沈湎失節是自信之太過以至於失其冝也故曰有孚失是也當魏晉之際天下多故名士鮮有全者阮籍輩不與世事以酣暢爲常由是獲免然沈縱之過遂至廢禮害於名敎其幾是乎蓋居離之極變而爲震內文明而外剛決在未濟之時不累於位見之明而去之決是以有孚於飲酒也卦變爲觧君子處未濟之時所以觧難之道也然失扵觧縱是觧而失其節者也論曰未濟鑑旣濟之極也水火相違陰陽失位二卦之體也是以未濟也剛柔應柔得中六爻之用也是以可濟而亨也狐多疑而善渡履冰而聽懼其陷也其老者智而愈疑其聽猶審其小者則未能審而果於濟故幾濟而濡其尾在未濟之時未能出扵險中而果扵濟是以無攸利也濟未濟者必有餘力然後能出險小狐旣濟而濡其尾其力不足以續終也狐火畜也離之象也而在坎上濟於水而未脫於險濡尾之象也離陰卦也五𨿽得中陰爻也力不足是以不續終也夫方誌之通也交而後成其功也方體之辧也別而後保其安也辧物居方所以處未濟也易之爲用所以逆數知來以防未然也時至於旣濟則極矣生生之謂易未有極而不變者旣濟之後以未濟終焉所以見生生之理垂末世之防也

易小傳卷六下

