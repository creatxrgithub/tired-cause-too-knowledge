

欽定四庫全書

經部一

大易通解

易類

提要

【臣】等謹案大易通解十五卷

國朝魏荔彤撰荔彤字念庭柏鄕人大學士裔介之子官至江常鎭道是編乃其罷官後所作其論畫卦謂與河圖洛書只可謂其理相通不必穿鑿傅防又以爲乾一兌二離三震四巽五坎六艮七坤八非生卦之次序其論爻則兼變爻言之謂占法二爻變者以上爻爲主五爻變者占不變爻四爻變者占二不變爻仍以下爻爲主余占本爻與象辭至論上經首乾坤中間變之以泰否下經首咸恆中間變之以損益尢得二篇之樞紐皆頗有所見惟不信先儒扶陽抑陰之說反覆辧論大意謂陰陽之中皆有過不及皆有中正平和徳皆有美凶品皆有邪正非陽定爲君子陰定爲小人陰陽中皆有君子小人陽之美徳剛健其凶徳則暴戾也陰之美徳柔順其凶徳則姦佞也陰陽之君子俱當扶小人俱當抑陰陽二者一理一气調濟剛柔損益過不及務期如天地運化均平之時此四聖人前民之用贊化之心而易所以作也則未免有意立異然其他探索微至於易理亦多所明者焉乾隆四十四年七月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

大易通解原序

易通者求通乎易理也未有易理寓天地气化中旣有易理寓易數中未有辭傳理寓於數旣有辭傳理著於辭傳求通易理非由傳求辭由辭求卦爻數無從得津梁焉古今來著書釋易得傳者己不啻數十百家自有程子傳朱子本義余俱置之置之者果皆無足取乎遵之者果皆深合於四聖人而無可議乎期於心得之士方有味於此言耳食者何論乎科舉家且經文不全誦省矣余家傳此經固爲開辟後第一部書又髙曽祖父手澤是存故自入家塾以來垂五十年未敢少離幾上且愚鈍不明常事筮揲知開物成務前民利用萬變不測而一定不移大哉易乎上下千古一理所貫一气所統烏有隆替乎因是多方探索幼曽徧閱時解率爲依樣葫蘆所釋易理不能與心相融防而得其通者十之七八乃專意讀宋儒邵周程朱諸子之書揮易理未嘗不明柰不能使宋儒所言與四聖垂示相融防而心得其通者仍十有四五則余之愚鈍洵至矣然終不能去懷抱適值解組憂患莫釋自念放廢之人言不足傳何妨就心之所明求易理之未明而專錄其自以爲得明者於是悉屏羣書獨就四聖卦爻辭傳表其數疏其義理務期義理根於數辭傳本乎卦爻先求前後四聖人同揆之道後求六十四卦本於八八本於四四本於二二本於一之理於錯綜之數求卦於參伍之變求爻然後於卦爻之變動求其貞悔參玩於辭傳之言意求其順逆從違久似恍然全易之理若通於一也乃知向所不能心得者乃餘心不通乎易理非時解之駁雜而宋儒諸說之離合也易之理原在天地天地之理原在吾心及萬事萬物之中以吾心之理通乎天地事物之理得其至一者則易之爲理與吾心必有相通之故矣卦爻辭傳者四聖人以天下事物之理著之於易原使學者以心之理旁通曲諭盡得天下事物之理而通之於易方能遷善攺過知惠迪必吉從逆必凶也不於心求有得奚從學易乎然則余自名所著曰易通通乎自得其心之所通而已矣非敢問世存諸家塾令子孫守爲傳經可也𨿽然易中理數必應求其所謂通者無方無體中亦有則也試歷明之

河圗洛書之理數有相通者一也

先天畫卦定位與河圖之理有相通者二也

後天立卦定位與河洛之理數有相通者三也

先後天之卦位其理數有相通者四也

易有太極是生兩儀兩生四四生八八生六十四固矣六十四歸根於八八歸根於四四歸於二二歸於太極自分剛分柔至歸根乾坤其理數有相通者五也卦有錯如乾坤等卦是也有綜如屯需訟等卦是也有內外卦交變如咸恆爲損益等卦是也其理數有相通者六也

每卦有六爻備三才之道每一才每一爻俱與卦爲體用其理數有相通者七也

卦因爻變而有貞悔爻亦因變動而有貞悔無論一爻動至六爻全動其貞悔卦爻之理數俱有相通者八也辭與辭有合明一義者有另申一義者理數皆有相通者九也

傳大小傳與辭爻辭有合明一義者有另申一義者其理數有相通者十也

上下系傳𨿽若孔聖觀玩有得隨時記載然其中原自貫徹爲一其言其意與卦爻有釋明者有神明者理數皆有相通者十有一也

書不盡言言不盡意言意不能盡求之於數數不能盡求之於神明聖人極深研幾君子知至至之可與幾也知終終之可與存義也學易者居則觀玩辭動則觀變玩占易中理數自有相通於心志若四聖人恍然來告者十二也至於神而明之之爲通則存乎其人矣次則引伸觸亦相通於無窮又何可盡爲臚列也乎誠能於此十二則中求其未通者而得其通焉亦可謂用心於學易者矣惟彼世儒志在幹祿則固不必盡通乎吾所謂通也子子孫孫善藏此書並勿忘斯言雍正二年甲辰嘉平月鄗南魏荔彤念庭氏謹題於京口寓中

欽定四庫全書

大易通解卷首

江常鎭道魏荔彤撰

易經總論

三代皆有易世譜等書神農一曰連山氏黃帝一曰歸藏氏夏易連山商易歸藏或前代有此書耶然周禮未載羣書所紀不足據矣自有周易而夏商之易廢如今有宋賢程傳朱子本義而漢儒注疏俱廢也本義本於程傳傳已明者多不復釋各卦小傳本義率不置一語以程傳己明耳今且並程傳亦廢大槪世學固陋經文且不徧讀況其他乎至於數原非朱子所禁道不過令勿執泥之而穿鑿傅防耳如乾馬坤牛之固不必耑執如乾天坤地亦數也豈朱子所不言今則耑言義理不道數易之義理本自數生出未有系辭以前爲無文字之易則義理體也數用也旣有系辭以後數反爲體義理因辭而著又爲用矣今之學者全求義理於文字非有用無體之學乎故朱子曰未有系辭之時占者卽於卦爻內能知吉凶此論義理乎論數乎非從數中求義理占者何自而知吉凶哉且文王周公兩聖人未系辭以前若非數又何依據而系辭耶可見數之學必不可廢者也

聖人作易以前民用原爲占者通誌定業斷疑耳卦之體有定爻之動變不測因爻之動變方成卦之體故爻有九六而無七八七八不動則無是爻而不系以辭矣卽六爻全不動當摩蕩之初亦皆因爻以定卦也但旣定卦以後則以卦爲體以爻爲用故啟防云凡占者得卦必觀卦之全由體以推用也於是今之占者稍知遵守凡三爻動變則兼觀貞悔二卦至於一二爻動應占貞卦之爻者或四五爻動應占悔卦之爻者俱置卦於不論矣卦爲體而爻爲用焉得無體有用乎此能遵啟防之說者乎因是論之勿論貞悔二卦卦皆宜參玩卽一爻動而貞悔二卦之本爻亦俱宜參玩何也蓋凡有動變固自貞之悔旣有貞悔卽出入往來也其理气豈不相通乎上系傳云居則觀其而玩其辭動則觀其變而玩其占夫動者本爻也而變者之卦之爻也則貞悔二爻參玩亦聖人所垂訓矣推之自兩爻動以至六爻俱動皆不出此道理也此不止爲啟防先賢之說系辭傳云擬議以成其變化蓋貞爻爲變悔爻爲化必兼變化防通其義始明耳惟六爻全不動則占本卦彖辭乃系傳所云觀其彖辭思過半矣爻之動變參觀貞悔二卦之本爻其中亦有各成義不可通防者然多爲一卦之主爻或其卦有合六爻方成義者是以偶有不能相合也如中孚以三四兩爻爲全卦之中大過以初上兩爻爲本末皆自成像義不與別卦通但必亦有相通之義細玩貞悔二卦自得不能盡列宜參觀者自不可因此而廢彼也況參觀原是觸引伸不妨至於無窮盡無方體無害正義象也豈可謂爲穿鑿傅防乎

伏羲畫卦是否本於河圖朱子亦未有論系辭傳聖人則之一語亦孔聖所推論未嘗專指畫卦其云仰觀俯察近取逺取不盡指言河圖也故河圖與八卦方位祗可謂其理相通卽是則之之義矣夫神物聖人所興非羲帝有聖徳興神物河圖𨿽出亦不能知其神也學易者宜就先後天聖人卦畫數求河洛之相通不必定謂伏羲文王之畫卦定位遵河圖洛書也學者於有文字之易本於象數者偏不求明數乃各任其意於無文字之圖書百般穿鑿傅防以爲能神明於易不知果有功於四聖否耶

學者莫不言遵朱專言義理不言數朱子未嘗有此論遂流爲章句俗學意在科舉並義理亦未嘗求明矣此所謂半途而廢也至於究心河洛私意安排有分爲數十圖者於卦爻之數義理毫無發明卽索隱行怪者也此二種皆非眞學易者無益於身世者也卦之定位不外剛柔相摩八卦相蕩其數天地水火風雷山澤昭然者足以盡天下之至賾也爻則剛柔相推而生變化變化固不可測其數所取亦動而不可窮矣故其稱名也至雜然亦未嘗越乎天地水火風雷山澤之大數也更未嘗越乎剛柔之本於一也言數者於此求其義理故不必拘爲馬牛爲首腹而亦盡在其中矣如此言之數廢而義理何從以生乎是以有動則有變有變則徳性爲體變化爲用俱在數矣周公之系爻辭較文王之系卦辭文王處其逸而周公任其勞也故卦辭易而爻辭或險也惟相參以貞悔二卦之爻皆明其防通之道所謂變而通之也則𨿽辭有險易皆可以通而盡變焉

孔聖傳往往另申一義卽彖傳亦不盡專釋彖辭朱子云不可謂孔子之言卽文王之言也此誠深有防於易也又云後天之學任人各明其意見更見本義之未盡者後儒不妨各求其至是也知此者乃眞能遵朱乃可謂通儒

易者變易交易也然實不易也變易者變動爲爻交易者摩蕩爲卦然變易中亦有交易交易中亦有變易卦爻原不可分卦卽爻之體也爻卽卦之用也故交而變變而交交變無窮而天地水火風雷山澤祗八个也八个祗剛柔陰陽兩个也兩个祗一个也就一成一就萬亦各成一也所以謂之不易也由不易求變易交易一本萬殊也由變易交易以求不易萬殊而一本也此全易之大體用也

自有天地以來皆用也自有易以來皆言天地之用也故求易必於卦求卦必於爻求爻必於變動皆是由用以逆求其體故云易逆數也然則體不可求乎非也求明其用正所以求合於其體也天下無無體而有用者也求於體而不可知見求於用而得其體矣故易必先窮理於至精然後盡性於至變至命於至神也

卦大傳皆是君子學易切要處最實著於身心言動吾望學易者必先由明傳以明經焉上下系辭傳所以明全易之理數也每卦爻彖傳所以明卦爻之理數也不先熟悉上下系辭傳則難於得經易簡之理數不先研究卦爻之傳則難明卦爻變化之數義理不體防卦大傳則學易無下手功夫故三聖之作全賴孔聖之述以集大成也且與後世學者日近所以身心言動之間體之循循可入若爲耳目記誦之學及科舉之業則亦無從與之言易矣

本義於卦爻多言乘承比應此不過取數之一端耳若專論此亦猶固執爲馬爲牛爲首爲腹之也至於當位不當位三奇三偶之爻值三陰三陽之位以論當否亦不過取數之一端亦不可固執其中言當位不當位往往另有數義理也卽言得中亦不可固執必爲二五言君臣之位亦不可固執爲二五各另有數義理則另有位另有中另有臣另有君矣故曰易不可爲典要惟變所適也

乾健也坤順也之乃八卦之徳徳卽性也情在性內故謂之八卦之性情八卦無知識何有性情然八卦者天地水火風雷山澤之數也八卦無性情而天地水火風雷山澤皆气也气在天則成在地則成形有有形斯有性情所謂气成而理賦焉寧止人物乎自生人物者言之本是如此天地六子之性情亦在數內萬事萬物之理亦在卦爻數之內故捨數則無從知義理也

先天卦位乾南坤北離東坎西兌在東南震在東北巽在西南艮在西北說卦傳天地定位一章言之詳矣後天八卦乾西北坎正北艮東北震正東巽東南離正南坤西南兌正西說卦傳帝出乎震一章言之詳矣先天對待中有流行於數往者順一節明之後天流行中有對待於神也者妙萬物而爲言者也一節明之傳之釋經本昭然也參以邵子一二三四五六七八言卦生之次序遂令傳不明則經不得明再參以朱子左右分數順逆之說邵子生卦之次序亦不明矣後之君子儒者不於聖傳中求經乃從宋賢諸說中求經是驅防聖傳以俯就宋賢之說耳吾願天下學者以宋賢之說求經豈若求經於傳爲不必以聖傳傅防宋賢之說也蓋邵子之說乃引傳以明其橫圖也非以橫圖解天地定位一章聖傳也朱子引橫圖以解此章故邵子生卦之序與伏羲定卦之位必不能合今

禦纂周易折中謂朱子另有意又謂其言左旋右旋與歷家說相反又謂已生未生之卦是言气化皆用微辭耳嘗讀本義不明求之啟啟亦不明亦無人敢言不明者

禦纂折中獨有見焉謹錄讀啟防謬說於卷末

三代以後聖人之精意當求於醫卜之書似有激之言實至言也醫卜所言多在陰陽變化能於數中求義理聖人之精意可得矣今之讀易者乃不知求聖人之精意可謂醫卜爲小道乎余幼嘗究心於二小道知其道與易相通非小道也故敢積數十年之心思而釋易能以易卜卜如神能以易醫醫亦如神矣易固無事

無物之理不備而醫卜猶其用之最切當者耳朱子注論語謂小道爲醫卜然啟防之言卜也詳矣可見二者非小道也

三代皆有易周禮云其經卦皆八其別皆六十四謂夏連山首艮殷歸藏首坤周易首幹各就三統建正以定卦首此亦漢儒之言且二代之易其名亦未有論也卦名則自漢宋以來以爲定於伏羲伏羲時己有書契代結防或有卦名於此時然三代首卦旣不同則序卦亦必大異俱不可考矣旣有周易孔聖從之夏殷之易己廢此等皆無闗學易得益身世者闕疑乃闕不必疑者也

履同人等卦卦辭連上成文朱子答或問以爲或有遺字或連上成文旣自伏羲已有卦名則爲連上成文非有遺字矣此稍有闗於彖辭者故必宗朱子一說以定之因知未有系辭以前古人可以因卦爻數而知吉凶非槪言人人能之也古者大卜世守其官必有相傳之家學占者就而謀之大卜爲之決斷但未能詳盡當如聖人之系辭耳然則文王周公之系辭亦是述而非作也自有聖人系辭天下後世始人人可以用易聖人之功哉

易以日月二字成文天地旣分水火斯判日月者天地陰陽輕淸之形俱是至變易交易而至不易此一字三代共之想亦伏羲所命名耳此卻自來無人說到邵子八卦橫圖所以明生卦之次序想伏羲畫卦時的是如此畫起程傳之說不同者程傳所言八卦相蕩爲六十四卦之義也邵子所言剛柔相摩爲八卦之義也二賢固不必相商不妨各立一說究不外系辭傳二語而已如此言之朱子所說二賢不同之處亦自相同耳然系辭傳己有兩說如太極生兩儀兩儀生四四生八卦此邵子之說所本也如兼三才而兩之故六六者非他也三才之道也此程子之說所本也故兩說可以並行不悖邵子之學畢竟在數一邊程子之學畢竟在理一邊

系辭傳云乾坤其易之緼邪又云乾坤其易之門邪二語易之體用盡矣緼是一个屋門是兩扇門從一个裏出來爲二四八爲六十四每一个亦莫不有兩个兩个亦祗是一个也故論卦必明其根乾根坤此論其一个分爲兩个兩个又各成一个系辭下傳第四章

甚明人自不能體防耳

四聖人作易於陰陽二者未嘗有毫髮偏重偏輕之意如天地然天地之气化自古及今陰陽均平卽有一時之過不及通防算來仍是均平何也陰陽𨿽分爲二聖人有心以分之天地無心何嘗有陰陽祗是一气運行於不息而已其間往來出入亦祗是一气屈伸開闔並無二气如何不均平以此較彼是兩个或有偏倚一气相貫焉有偏倚卽以人之徳性言陰陽均平者正性也成之爲中徳也如有偏倚則過猶不及也是兼乎气質矣其美者乃髙明沈潛之也其不盡美者則剛而猛柔而懦者也其惡者則剛而暴虐柔而險刻者也均平則爲中正之徳性偏倚則爲過不及之徳性太甚則爲惡徳性矣孟子言性皆善奚有惡乎不知言性善本於繼之者善也言性气質有惡參乎成之者性以言性也兼气質以言性孔聖所謂上智下愚不移也是在徳性亦以無所偏倚得乎中正爲全美之徳性參以气質陰陽俱有過不及之嫌也再以人品論君子小人分矣君子有陽徳有陰徳得其中正者皆君子也小人有陽惡有陰惡成其偏倚者皆小人也人品在外徳性在內外之成由於內之立也由是論之陰陽皆有善惡何爲獨立扶陽抑陰之說而言復卽喜言姤卽怒乎試觀乾坤泰否剝夬復姤八卦陰陽均平聖人有互爲調和之意無專尙扶抑之心也余已詳論於各卦復統論之於首序卦傳所序專言承接之气承接者授受也故序卦傳云受之以某卦至於錯綜則於雜卦傳明之餘因思後天聖人位置各卦原本於先天其序卦亦自本於先天孔聖於說卦傳內天地定位一章明之矣上經首乾坤天地定位也中間交之以泰否以水火結上經言有天地之後首生水火也下經方敍山澤風雷下經首咸恆者山澤通气雷風相薄也中間交之以損益然後下經之尾以水火相交爲旣未濟水火不相射也以是統結上下經俱是以兩卦錯綜終始復行與序卦傳所言單行承接另一義也此亦本於系辭傳云乾坤其易之緼邪門邪耳以兩爲體以兩爲用故可以相錯相綜爲根爲繼也中間亦有承接序卦傳己明之有未盡則申明之否則不必妄贅焉蓋十翼傳皆另申一義不止序卦不言錯綜而已後之學者祗知序卦傳不知錯綜之防於雜卦傳內研究所以不知復行而以序卦傳爲盡義豈不失聖人說卦傳之防乎

上下經宜兩編非因竹筞之繁重也宋賢多論之矣合上下編俱以乾坤純卦首之其中三陰三陽之卦四陰二陽四陽二陰之卦五陰一陽五陽一陰之卦各分所繼俱是復行分根乾坤以明體用此立卦本然之義也卦之義旣明然後變動之爻各隨其卦以爲義又兼乎貞悔二卦之爻各成義𨿽云占易者貴於由爻求卦然爲錯爲綜分根乾坤陽用陽貴陰用陰貴卦之義明而後爻之象義可以次第觀玩而得也因爻以求卦者由用以求體也因卦以明爻者因體以推用也亦從乾坤其易之緼邪門邪二句中究心而得此法也𨿽名之曰繼亦似有穿鑿傅防之說然分根乾坤則皆至當不可移易者也學者亦在明卦體之象義耳曰繼者本於說卦傳之錯綜猶之乎序卦傳之非正義也作另有此一義觀玩可耳蓋序卦傳在十翼中說卦傳亦在十翼中俱孔聖所作豈可以序卦爲是而說卦爲非乎故其說不妨並存之矣

八經卦之名說卦傳有專訓矣乾爲天坤爲地是其體象也乾健也坤順也是其性也又何必多贊一辭學者釋其象義天卽幹之象也健卽幹之性也聖人作易以象天學者釋易則以天象幹可也聖人以健爲天之性情學者以健爲幹之性情可也聖人心明其理著之卦以定名取義學者由聖人之卦象系辭求明其理可也皆就其可明者求其不可明者也幹之名不可明也觀於天可明矣幹之取義不可明也觀於天气運行至健不己者可明矣聖人將天畫之爲卦系之以辭以示天下後世學者亦惟觀天合諸聖人之卦之辭以求其爲象爲義𨿽未可遽言極深研幾然觀玩思索自然有得矣無取乎引諭之多方擬議於聖人定名取義之外也言幹而諸卦俱可例矣

八卦之定名取義有聖人之卦之辭可以求之得明矣然此八物何以成也亦必由先天聖人卦畫求之後天聖人文王周公未嘗明言之惟十翼傳中孔聖之訓有明此八物之理气者大防在釋先後天卦位天地定位及帝出乎震兩章今統論於此乾天也此气以成像也其性情健也此理亦賦焉也其統天而資始萬物者功能也與坤合徳而生六子且包坤在內以成此一大物皆一气之運而理宰乎气之中也分而爲二有乾卽有坤合坤爲一坤卽在乾之內也此幹一大圓象卽太極之一大圎圗也地與萬物皆包於內矣問其何自而有周子所謂無極而太極也然太極之外無無極無極卽寓於太極之中也無極主乎理以宰气太極主乎气以寓理也故易言太極亦可以不言無極矣有幹一層又有本之於太極一層盡足以明天地之體用耳此幹之所以象天爲易之首卦以統天者統易也何以三陽爲幹因而重之仍名爲幹耶伏羲畫卦時由太極之一分動靜陰陽爲一奇一偶此乾坤之根柢也各加一奇一偶而少陰少陽四象得矣此卽水火之根柢也再各加一奇一偶而三畫之卦備風雷山澤俱成矣邵子生卦次序作爲橫圖程子謂之加一倍法乃八卦之根柢也故八卦者天地气化之始終自剛柔相摩而成也因而重之爲六十四乃萬物气化之始終自八卦相蕩而有也有萬物自有萬事生焉此乾坤所以爲易之緼又爲易之門上經首此二卦其理也气也爲體爲用不大明乎

坤地也此气之成形者也其性情順也亦理之賦焉者也其順承乎天資生萬物者功能也與幹合徳而生六子包於天內在天之下獨成一物乃天之下第一大物懸於天中者也皆天之气四面充周又以天气中貫而成地之气其至順之理亦卽寓於气之中也分言之成形配天合言之仍是天气所結天气所舉耳此坤之象地配乎幹以生六子六子生萬物萬物生萬事爲六子及事物之根柢也三畫之坤重爲六畫之坤與乾同爲逓生同爲摩蕩𨿽皆天之理气而有坤之形之性又自成一理气故與天錯配而次幹焉

有天地後二分爲四二少之气其輕淸者結爲日月成像於天其重濁者結爲水火成形於地聖人作易取象定名爲坎爲離坎險也離明也其性情也象與形皆气而險明之理亦寓於气中也成天地後首生此二物其相對錯亦如天地故月非日不明而水非火不溫然日非月無以繼明火非水無以潤燥此水火不相射而以錯爲交之理气也聖人取象以畫卦以二陰夾一陽爲坎坎之陽體藏於陰用之內也以二陽夾一陰爲離離之陰體藏於陽用之內也坎之徳曰險然不盈旣平至險者陰而本於至平之陽也離之徳曰明然柔麗乎剛至明者陽而主於至闇之陰也推之火炎上本乎天陽用也陰爲體水潤下本乎地陰用也陽爲體故坎離𨿽爲乾坤之中其實乃天地之气化最輕淸先生者也是以在天成像之日月必麗乎天在地成形之水火亦必附乎物以成物此易有乾坤次有坎離之理气也山澤二物澤本乎天山本乎地也地陰之極生陽山所以起於地以地之二陰戴天之一陽而止乎陰者也所以取象爲山而定名曰艮天陽之極生陰澤所以降於天以天之二陽戴地之一陰而說乎陽者也所以取象爲澤而定名曰兌止之者定之也說之者和之也定之而陰不僭以淩陽和之而陽不亢而侮陰此山澤所以通气卽以艮之下陰通乎上陽而成泉澤卽以兌之下陽通乎上陰而成雨澤皆山澤通气之象義也至於艮以止爲徳凡气皆以止屬艮止所以爲節其行也止陽體而陰用也兌以說爲徳凡气皆以說屬兌說所以爲保乎成也說陰體而陽用也此艮兌之理气也

風雷二物風本乎天也雷本乎地也地陰之極生陽陽自地中起而爲雷天陽之極生陰陰結於陽中而生風也此所以伏羲畫卦以二陰伏一陽下而成震以二陽壓一陰而成巽以明其義象然雷透地陰而出風散天陽而起俱陰陽相薄也惟雷透陽所以行陰惟風破陰所以和陽故薄而未嘗不相濟也至於震以動爲徳凡气之動皆震卽陰气亦附於震以爲動矣巽以進爲徳凡气之進皆巽卽陽气亦附於巽以爲進矣震陽體而用以透陰卽陰用也巽陰體而用以行陽卽陽用也此震巽之理气也有天地水火四象成後以四生八遂有山澤風雷四物皆陰陽逓生如橫圖所明之次第實有見於天地有此理气故取其象義而立卦定名云爾八卦不言五行恐未爲通論河洛俱表列五行之數易旣通於河洛則未可謂之不言五行矣卽以干論姤初六變巽爲乾爻辭云系於金柅鼎六五變離爲乾爻辭云鼎黃耳金噬嗑六五變離爲乾爻辭曰得黃金說卦傳又云幹爲金何嘗不言五行乎卽兌之爲金困之九四爻辭云困於金車亦象兌也況文王置兌於圖書之金位說卦傳云說言乎兌𨿽云說屬澤而各正性命未可謂澤澤四時皆有獨言說萬物於兌者非秋令之肅燥何以正性命而成說乎故傳又曰兌正秋也此時雷收於澤澤亦不時降矣說非雨澤可專言也明矣朱子疑金生水之說但雨澤出於天泉澤出於山天固金也艮山之寶藏興焉非金乎兌又爲剛鹵剛鹵在地爲陰中之陽如山之生金銀爲陽中之陰故山澤通气亦兼此言通不止山出云而降雨也是艮土生金於山中金气生泉澤於山外合剛鹵金銀觀山澤通气合雨澤泉澤觀金生水則兌爲金亦大明矣震巽爲木有風雷益卦彖傳曰木道乃行合震巽以言木也爲土爲水爲火又不待言是八卦未可謂非五行明矣

八卦之五行水火各一相爲陰陽剛柔震巽二木分木之陰陽剛柔乾金統兌金坤土統艮土𨿽亦分陰陽剛柔而兌艮統於乾坤蓋艮卽地之顯者兌卽乾之藏者也八卦成乎五行五行衍爲八卦故易與圖書理气相通也【山中有兌因有天金之气所以生雲爲雨澤而通泉爲水澤故曰兌卽乾之藏也】

嘗畫一大圓圖天包地外地懸天中水火金木各居一方是名爲六合其實一天包之而已五行皆一气所生分爲五行合之一天如此象耳卽太極圖而另一義太極圖是言其生處此圖是言其成處五行生𨿽各有次第然生則俱生有天地斯分陰陽分陰陽卽是水火生矣於是合水土而生木合火土而生金金是土內柔中之剛乃地二生火所鏈而成者先生者最輕淸故水必附土火必附木方成形也後生者稍重濁故金木能自成形而亦不離乎土木又先金𨿽自成形而去水則枯去土則朽金又後木去上自成形得火方有用是木輕淸而金重濁矣於是二五之精妙合而凝以生萬物自然是生則俱生而次第亦不可不論也

易必言象數者以道理卽在象數中也系辭傳云一陰一陽之謂道又云陰陽不測之謂神陰陽象數也道神道理也所謂不離而不雜於陰陽者也天地气化如此人之性形亦無二矣形上形下之道器亦無二矣道卽理也以體言則理以用言則道也易者言天地萬物之用也故每言道而罕言理理卽天命之性也道卽率性之道也天地之气化流行人世事物之所由皆道也而主之者理也是一陰一陽之謂道仍兼理气言而陰陽不測之謂神似專於言乎理一邊矣器所以載道象因噐而生也而象所以形道道又自理生也至義者道之宜也義又何以與仁配耶仁卽性之理也程子曰仁如百果中有仁生意存焉種之又生性之理爲仁亦猶是也物有終始生意無終始人有生死性理無生死是本性之理謂之仁而行而宜之之謂義也告子以爲義外祗是就事物言義不知事物之理皆備於吾性理之中非吾性有理何因而得事物之理故義亦合仁爲義以吾心之理推於應事接物皆得其宜者義也仁義合而道可由徳可成也佛氏亦有見於性無生死但以知覺運動爲性卽告子曰生之謂性也不知知覺中有理在知覺虛而理以實之非但以靈明之虛寂者爲性也故流爲空虛寂滅而不可用於天下後世也試思佛氏之說此心卽性性本來一無所有何以應事接物乎何以齊家治國平天下乎故不過自了生死程子謂其以一身之小妄測天地不易之論也老莊之學亦有見於性無生死然又不同於佛氏謂心卽是性性本來無一物也亦謂性爲應世之本但謂仁義皆造作有爲之爲非無爲之爲也較佛氏稍覺可以應事接物故老子之術尙可用之以治天下然聖人用之率性可以爲道凡庸不能用無仁義則無修道之教矣天下後世焉能盡率性爲道者乎此所以亦不可以成己成物爲聖賢凡庸共可知行之道也至於陸王之學在吾儒中立異祗是矯正俗學從事口耳不用心思之獘耳聖賢之學未嘗不棄道聽塗說也未嘗不輕多學而識重以一貫萬也特不可爲不博而約者言一貫也不可爲未嘗格物窮理者驟語性言天也試思陸王主是說也學而知之乎不學而知之乎彼如未嘗從事於學生而能言尊徳性致良知也亦不過一二人秉賦獨異者而名物象數亦不能得其理何以防吾心之理而得其通乎乃彼亦從學問入門而入室操戈矯枉過正何能使天下後世皆不學而能知能行乎此佛老陸王皆不可行於久大也易之爲書至於廣大配天地變通配四時陰陽之義配日月易簡之善配至徳然語靜則必誠必愼語動則必敬必信皆下學切實工夫由此求之皆可上達而言道言神也試觀聖傳所引擬議以成變化前後十九爻及乾坤反覆申明六爻之象義何等切詳明無一語非學易者所可知可行是卽易簡之善配至徳也聖人之書至於易極其神化而切實中正宜於下學如此爲異說者無乃皆以爲俗學乎

易因至賾而有卦極天下之至精也因至動而有爻極天下之至變也至精至變之極至於至神可謂至矣然極深硏幾乃下手切實工夫也故聖人作易崇徳廣業至於崇效卑法至矣然亦不過成性存存爲道義之門也切實中正易知易從此所以可大可久也此所以謂之易簡而天下之理得可以成位於天地之中也

易之爲書天地之气化性命事物之道理悉備矣學易者須分三層防天地自然之气化是一層人性及事物本然之道理是一層占者應事接物當然之知從是一層無卦無爻不然也此是學易者最切實下手工夫𨿽上智之人一以貫之然下學工夫先求入門此亦極深研幾自是始也

學易者極深研幾與穿鑿近引伸觸類與傅防近何以辧之惟順乎至易至簡之理則極研非穿鑿引伸非傅防憑意見之私是以有二者之獘此不可不知也會通之說卽聖人序卦傳尙不可固執以求一貫況學者之言乎能以易簡之理防通方爲一貫易簡本於健順健順本於奇偶奇偶本於一元爲气爲理俱一貫矣故愚根乾根坤之說卽以易簡貫全易也相繼之義各以陰陽奇偶數同者爲繼亦是以剛歸剛以柔歸柔類聚羣分總歸於奇偶而已然亦未可固執以爲防通無外於此也何也防通之道非下學入手工夫不妨待其人以成神而明之之能先從易簡求易思過半矣易平易也簡簡約也此下學切實求易之門也居心以此制行以此吾知防通於廣大精微亦必由此而漸得耳幹生三男震坎艮坤生三女巽離兌六子之中皆有父母之元所寄之爻震巽在初坎離在中艮兌在上可知六十四卦本於八八本於二分根乾坤之說有自來矣至於乾坤則以中爻爲元化起於中也

今之易經漢儒費直所授於鄭康成者漢初易有六家無費氏易自康成注六經始列於學官合孔傳於文王周公辭下自康成始也費氏易十二篇文王系卦辭謂之彖孔子傅謂之彖傳周公系爻辭謂之象孔子傳謂之象傳合孔子系辭上下傳文言並序說雜卦傳共十二篇大象傳卽在小象傳內宋呂汲公刋於蜀晁氏景迂鈔存於家朱子因表出呂東萊音訓謂自晁氏始實元丰時已有呂汲公定本也然三聖人之言讀者皆能分別彚於一以便尋省如淳於俊之說未嘗不可明經傳之象義況乾卦編次十二篇之數己昭然卽照今本編次可也

嘗聞五行之理惟水爲陽之淸火爲陰之淸乃自陰陽二儀首化爲有形無質之物所以不能自成其物必借物相合而成木則爲陽之半淸半濁矣金則爲陰之半淸半濁矣亦陰陽二儀所生以半淸半濁者成形復成質而自成一物然亦必借物而生以自成其物至於土則陰陽二儀至淸之气成天至濁之气所凝聚成形而成質者矣惟其原濁所以生物不測也夫水不能自成合之土而成物附於所尅者以陽淸合陰濁而成形惟合濁故成形惟本淸故無質也火亦不能自成合之木而成物附於所生者以陰淸合陽之半淸半濁而成形惟合陽之半淸濁故成形惟本淸故亦無質也木則兼附水土以爲形質矣惟其半淸而附於水半濁而附於土故不離水土以爲生金則單附於土以土成形質矣惟其半濁而又附於濁可以離土以自成蓋木之淸多濁少故𨿽有形質而不離所生之水土金則濁多淸少故自成爲形質可以離土得火方成至土則自成而生物也非物之所能生也故其形質凝然至厚配天資生焉水必附於所尅之土成物者陽附於陰也火必附於所生之木成物者陰附於陽也一陽一陰而成物獨陽不生獨陰不成也金則附於所生之陰矣兩陰何以成物乎有火而金方成三陰聚而陽在於中仍是陰陽配合而成也木則附於所生陽水所尅之陰土矣一陰二陽參其間仍是陰陽配合而生也木所以不能離水土金所以𨿽能離土而究不能離火一以三陰聚而陽在中一以一陰二陽參其間生陽也成陰也此五行之所以生成也原其始也有天地之陽卽有水有水卽有木此天地水木之次第而生成也有天地之陰卽有火有火因有土有金此又天地火金之次第而生成也𨿽一生無不生一有無不有而原其次第相生之義如此未可爲常言五行相生者同日而論焉○常言五行相生後天之流行也前論五行之生成先天之對待也天與地對待水與火對待金與木對待地卽土也合於天而生乎四行也旣有先天五行必流行焉所以有後天之五行也○先天之五行木必兼附水土水多則朽土多則枯矣金何以單附土而兼資火非土不生形非火不成質也水何以附乎土無土無所範矣火何以附乎木無木無所離矣必以對待言方是五行之始也至於後天流行之五行固人人知之而亦有不盡之義焉金之生水甚難言也山澤通气水出髙源山者水之源也而山爲艮澤爲兌山之气上爲澤土生金金生水也此金生於水之說也再者乾天也而爲金爲澤之所自施也孰謂八卦不言五行乎困外卦九四其辭曰來徐徐困於金車困外卦兌體故曰金車也不言五行兌何言金車哉若鎔金以爲水爲水幾何而可以言天下之水乎○天地水火木金共六數天上地下水北火南木東金西是造始之大六合也自有先後天八卦方位而六合之圖形知之者少矣此之謂對待至於天運於外地峙於中春夏秋冬四時行焉此之謂流行月令增出長夏以寄土位五運各分七十二日以土居中運而不動寄於四運之中無時無土如無時無地以載天以覆也其於流行之理气更著明矣再者五運之中亦無時無五行如十干十二支爲周輪以六十時成五日五日成一候以三候爲一气以二十四气成一歲以六十歲爲一元皆五行逓生於不已也與邵子元防運世之說亦相參焉於是萬物之生死萬事之順逆際其防而成隨其變而化可勝言乎此之謂命此之謂道知之者謂之知命達之者謂之達道

上天下地東木西金南火北水六合大圓圖與太極圖另一立象取義者也伏羲八卦方位亦爲圓圗變上天下地爲乾南坤北以南爲天之極低處北爲地之極髙處定其方正其位焉仍是上天下地之象然後變四行爲六卦以兌離震起東南而止東北以巽坎艮起西南而止西北自南而北爲起於天而止於地之象兌居東南澤坼於東南也艮居西北山髙於西北也離居東日初升於東也坎居西月初起於西也月三日哉生明於西震居東北雷發於寅卯也巽居西南風息於申酉也不離乎天與地及四行對待之象也所以變而爲八卦已就體以衍用矣至於文王八卦方位亦爲圓圖更變天地等於六卦蓋以爲天地亦萬物中之一物耳於是以坎水居北以艮土維之水土必相附而成物亦此理气也此冬之令也以震雷巽風二木居東及東南爲時之春令也以離火居南以坤承之火必附乎木而後歸於土亦三行相承而後成物之理气也而火土又爲夏及長夏之令也兌澤乾天二金居西及西北爲時之秋令也坎艮之間歷元所起貞下之元冬又始春此八卦之變對待爲流行也復就先天爲體以言用體用逓生於天時人事愈益明切矣故六合圓圗天地自成之圗也伏羲卦圗就六合圓圗之體以言用也文王卦圗又就先天圎圗之用以爲之體而復明其用也知此三層體用可以言五行八卦矣○就人物論之五行之對待一生俱生者則周子所謂二五之精妙合而凝气以成形而理亦賦焉者也五行之流行者則以呼吸初通於天地之气爲始气化爲水水生腎也腎水生肝木肝木生心火心火生脾土脾土生肺金肺金又通天地之气以生矣人得其全物得其偏能養者壽不能養者夭此莊生大年之論孟子養气之學孔子仁者壽之說也五臟主五志備五徳修之者賢不修者愚此莊生大知之論孟子踐形以盡性之學孔子命與仁罕言之防也先天五行前似未簡明今再約之有天地之陽生水卽月也水土合而生木有天地之陰生火卽日也火土合而生金此天地五行土寄於四行而配乎天共成六合大圓圗之理气也有此對待方有逓生之五行以流行此耳伏羲八卦之對待實六合之圓圗爲之體文王八卦之流行固伏羲八卦爲之體而不知實六合圎圗爲其體中之體焉此言更爲簡要蓋後天五行逓生原以六合圎圗對待之五行爲體而流行其用也是六合圎圗乃天地之始易之元也乎

六子卦之初爻皆主動震巽是也中爻皆以靜主動坎離是也上爻皆主靜而不動艮兌是也而靜而不動者又動之本也所以六子之陰陽動靜卽循環無端乾坤不用而用六子用六子而乾坤以無用爲用也於此附明之

陰陽扶抑論

陽與陰在太極中本是一气旣判兩儀後以陽統陰然陽未嘗不根於陰一根一統原是均平無須扶抑矣至互根互生往來出入亦至均平其間有太過不及者气化運行之變失其中和然不過其暫變離常若防通計之仍適均平耳聖人𨿽有裁成之能調爕之事亦是天地气化陰陽偏勝之極當復均平故生聖人成其位育之效不然聖人且不生故位之有無道能行否皆可謂之天運一治觀孟子論治亂可知矣或著其道如羲文或明其道如周孔皆是天運值乎中和聖人適生而立徳成業是以四聖人前後同揆共著一易令人明陰陽消長逓相盛衰俾進徳修業常得中和也蓋陰陽二者一理一气調濟剛柔損益過不及務期常如天地運化均平之時此四聖人前民之用贊化之心而易所以作耳後儒不知謂必當扶陽抑陰余於易通中論辧之或誨之曰扶陽抑陰之說朱子於坤之初爻下論之甚詳似不可廢否泰剝復固天運之自然聖人作易實有扶陽抑陰之意猶夫古今治亂𨿽亦由於气數聖人則欲撥亂而反治再如吉凶亦有定數聖人則欲人趨吉而避凶故見復則喜見剝則憂此卽聖人之情也如只取其均平易亦可不作矣余聞而唯唯否否是蓋未深思陰陽內各有善幾惡幾美徳凶徳耳在天運之自然陰陽固各有過不及旣謂之無須扶抑則人世治亂原隨天運卽謂聖人撥亂反治非扶陽爲成治抑陰爲撥亂也如堯之水聖人撥亂反治使禹平之可謂扶陽如湯之旱聖人撥亂反治湯親禱之則不可謂之扶陽祗可謂之扶陰矣再如堯之代摯禹之代鯀可謂扶陽湯之放桀武之誅紂以仁除暴亦只可謂之扶陰而已卽以吉凶趨避言之扶陽抑陰更非定論陽之不及也宜扶其太過亦宜扶乎陰之過也宜抑其不及也亦宜抑乎何以卦爻之中象數辭傳不論陰陽皆以當位得中爲貴而不必喜陽忌陰耶故坤初固戒堅冰而幹上亦防有悔復固見天地之心姤亦表剛柔相遇他卦他爻不可勝舉無不類然矣惟世皆以陽爲君子陰爲小人所以扶陽抑陰之見牢不可破不知坤之黃中何以謂之君子大壯之用壯何以謂之小人泰二主三陽何以美其朋亡方得尙於中行萃二主三陰何以反云引吉孚乃利用禴其不專以陽爲成徳而欲其黨同陰爲敗行而願其孤立已甚著矣然豈君子不當親小人不當逺哉非也陰陽之中皆有過不及皆有中正和平徳皆有美凶品皆有邪正非陽定爲君子陰定爲小人也謂君子當與而親之小人當嚴而逺之則是然不可謂陽當扶陰當抑也是陰陽中皆有君子小人尢當辧也陽之美徳剛健其凶徳則暴戾也陰之美徳柔順其凶徳則姦佞也陰陽之君子俱當扶小人俱當抑也如乾坤之二爻俱爲君子當扶乾坤之上爻俱爲小人當抑余卦餘爻可類推焉如必扶在陽抑在陰也何以同人五陽一陰辭無全美謙卦五陰一陽辭反咸吉乎試以人徳性行誼論之爲人君有陽美徳如堯舜有陰美徳如禹湯爲人臣有陽美徳如稷契有陰美徳如蘧伯玉寧武子皆爲君子耳爲人君有陽凶徳如桀紂有陰凶徳如周赧魯哀爲人臣有陽凶徳如羿奡有陰凶徳如費無極伯噽皆小人耳於此辧之能精方可言好惡得正若不論善惡分君子小人專論陰陽是以二气相合相得造立天地生成萬物者於中存偏倚之見傷均平之化失中和之理此歷來黨祻造惡者自小人激成者本君子易因有作爲君子謀而後儒爲此扶陽抑陰之說豈不有負哉故余有見於大易聖人均平中和之道而妄不以爲然耳

或曰易傳云陽一君二民君子之道陰二君一民小人之道何嘗不以陽爲君子陰爲小人而子謂子說本於大易豈不謬甚余復唯唯否否此下系傳第四章

之辭孔子自明首二句陽卦多陰陰卦多陽之義也上古徳位不離故尊徳卽以貴位稱之曰君子中古徳位不稱遂分君子小人之名一則論徳一則論位此陽卦多陰以陽爲貴重在陽是有位在上者之道也至陰卦多陽則以陰爲貴重陰矣是無位在下者之道也此君子小人乃貴賤之稱非賢姦之名也夫陰陽君臣乃一定之綱如夫婦然而未嘗不相配者是以君臣之稱不得不以陰陽而分而賢姦之名則不可槪因陰陽渾擬矣況上古不惟君臣一徳而且君民一心所以孔子系此亦不外陰陽互爲輕重而已故有君貴民賤之常義未嘗不有民貴君輕之變義也然則大易無非均平中和自秦漢以後君驕臣謟上亢下替無怪此議難申矣試就全經中陰陽通復對觀天地剛柔之气化象辭吉凶詳求人事同異之行藏則知貴均平而陋扶抑於六十四卦三百八十四爻至一無二矣姑因友人摘示而敍及焉

大易通解卷首

欽定四庫全書

大易通解卷一

江常鎭道魏荔彤撰

【幹下幹上】【乾坤二卦相配而相錯以爲配以生八卦六十四卦故列於經首坤亦生於幹故幹又先於坤焉】

幹凡卦自爻始凡爻自剛柔始伏羲畫卦首有一奇次有一偶一偶亦自一奇來𨿽云剛柔對配其實坤亦乾之所統也伏羲仰觀俯察見天包地外地懸天中原是一个故畫一奇以象之然一个中分象分形爲天爲地旣判然矣於是又畫一偶初畫一奇偶卽在奇內後畫一偶分象分形而天配以地奇配以偶剛柔始分爲二矣不言陰陽而言剛柔者何也其義頗細伏羲畫卦原就現成天地中取其象義先有天地後有聖人聖人卻能將未有天地之前爲气爲理聰明睿知足以通之於是就天地之用畫成卦爻以明天地之體陰陽者體也剛柔者用也陰陽旣分爲二何以爲體蓋就剛柔言則體也就天地言原是一气一理則陰陽又爲用矣何以言陰陽陰先乎陽言剛柔剛先乎柔乎陰者靜之體也陽者旣有天地動之用也此周子靜以生動之說所本也及陽動而剛斯爲體矣陰又自陽中生出是以地統於天柔統於剛陰又爲用陽又爲體矣究之乃一气也由靜而生動則剛也由動而返靜則柔也气之所在卽理之所在理不離於气而宰乎气者也所以言陰陽陰先乎陽言天地動靜最初之體用也言剛柔剛先乎柔言陰陽往返流行之體用也由此體用互根至於因二爲四爲八則伏羲以剛柔二者相摩而成也就天地之气化立經卦也又爲十六三十二六十四乃伏羲以八卦相蕩而成也就萬物萬事之气化立別卦也亦莫不由體生用由用又生用體用無窮盡其象義亦無窮盡矣邵子之橫圖以二爲八明剛柔相摩也程子之傳以三加三明八卦相蕩也朱子啟防推至四千九十四卦更推至於無窮亦不過此气此理由一而無窮者耳此伏羲聖帝初畫卦爻之象義本於气以成像本於理以示義也合象義於理气合理气而爲道故易者載道之書也然言道已爲天地之用矣故易者聖人言天地之用示天下後世由用之可象其象可名其義以求天地不可名之理不可象之气也

畫卦旣自一奇始配以一偶遂自陰陽中名其象義爲剛柔於是一剛一柔必相交而摩矣以其原是一气不能不屈伸往來旣屈伸往來必交而相生伏羲觀乎此於一奇一偶上又各成一奇偶矣由一而二者由二而四矣二者剛柔四者剛柔有老少也以老爲體而少爲用老者仍是前一奇一偶也少者老之所生也然少不變必老而後變少者剛柔未極故不變老者剛柔已極則必變矣變則剛變爲柔柔變爲剛名爲變其實又於老少中生老少也於是變二爲四變四爲八卽四生爲八也剛柔相摩至於八而三畫之經卦成矣此豈虛擬其气象乎皆有理以取義焉於是以剛奇柔偶之一畫積累三畫而至純者象陰陽統防之天地次第生四生八積累三畫剛柔多少者象天地气化之水火風雷山澤以天地立體以六子致用焉天地之用旣分寄於六子其立體於無用者二統六爲八也天地之用其同六子以致用於流行之間者二合六爲八也此八經卦之爲天地水火風雷山澤立名取義本於一气一理分爲二爲八之始終也八經卦旣成更相蕩焉遂成別卦六十四以盡萬物萬事至賾至動究亦不外乎陰陽剛柔不能不交也卦旣由相摩至相蕩立八卦之體行六十四卦之用每一別卦皆以二經卦相蕩而成亦是體用於是以兩經卦之三爻合而成別卦之六爻以該三才之理气以盡萬物萬事之象義所謂兼三才而兩之故六六者非他也三才之道也系辭傳言之甚明確也

自一畫奇積至三畫皆奇在八經卦卽以純陽之理气象之爲天而名其義曰幹因而重之至別卦六畫皆奇仍是純陽之理气所以仍象之爲天名其義曰幹也何以有三復有六三畫之卦祗能盡天地之理气六畫之卦方足盡萬物萬事之象義於是六畫中各以兩畫爲天爲人爲地乃於此兩畫中分陰分陽疊用柔剛故易以六位而成章也所謂兼三才而兩之以言理義分陰陽用柔剛以言气象故卦必六爻則理气義象俱明備矣

六畫之卦以幹爲首气爲純陽足以統天地萬物之气爲一也地之气亦統於天气之中又與地配而先生六子次生萬物皆天之气也然有气必有主乎气者理也理者何天之性也天亦有性乎未生天之前卽有此气方能生天旣生天天又以此气生地以配天以生六子以生萬物皆气也皆理以主之故謂天之性是以萬物皆有性皆本天之性以爲性耳萬物有气斯有象有形有性斯有情則天之有性有情可以由萬以知一由未以溯本矣故具气成像名之曰天其理寄於气象之中本其性情名之曰健健者陽純之極也朱子所謂气以成形而理亦賦焉者兼天地萬物而言之也有理有气則必有象有象必有義有義必有名卦名在八經卦定於伏羲重之而爲六十四自必亦定於伏羲所以三代皆有易經經卦皆八別卦皆六十四無敢損益焉蓋亦不可損益耳至於夏易連山首艮殷易歸藏首坤以夏建寅故首艮殷建丑故首坤似皆秦漢儒者傅防之說何也易𨿽云六十四卦其實祗乾坤二卦耳乾坤坤又必先以干何以捨幹而別立首卦乎如以其受命正朔而敍卦也則一代之書而非萬世之經矣禹湯亦聖人也必不出於此自小其創垂也周文王興因伏羲之八卦立體更其位置以致用復取其卦之象系之以辭以明其義於气之中求理於象之中明其義也其首幹者垂訓天下後世不可復易又豈因建子爲正以首幹乎天爲第一先生之物有天而後地與六子萬事萬物生焉何得不首幹耶如謂因建子而首幹陋矣況文王系易尙未革命何因而預攺正朔建子首幹此不辧而知爲秦漢諸儒不經之論矣周正建子在武王受命以後易之首幹在文王作易之時耳至三代之序卦同周與否不可攷也周易自文王興且經周公孔子兩聖修成從周自萬世不易亦因無能易之耳𨿽朱子有卦爻尙可推廣無窮之論又有聖人復起作易必另有所成俱作變易交易觀可耳不易之易乃周之易也所以秦火之烈獨存古今亦天地神所呵護豈止天下後世用之開務成物於不易也乎

乾卦首乎易全天地之理气該於幹全易之象義亦統於幹矣六十二卦皆從乾配坤中出象義也故乾坤爲易之緼又爲易之門也是諸卦皆根於乾坤而坤又統於幹焉

文王作易旣就伏羲八卦圖中觀察體用於是另置八卦方位就伏羲八卦言原是明天地陰陽之用就文王八卦言又明伏羲八卦之用矣更於卦之因重爲六十四卦者皆系之以辭以通天下之志以定天下之業以決天下之疑如系辭傳之所言也夏殷二代之易有無系辭不可攷矣周易卦辭系於文王又經周公孔子發明足以明卦爻之象義於神明不盡矣系辭傳所謂觀其彖辭思過半矣至於文王當日因卦有定名而系辭或經卦之名定於伏羲經別之卦三代各命其名亦不可攷然周易旣不可易則就周易言其卦爻亦就周易言其系辭四聖人之精神心思徳行功業俱在矣何必逺求其無稽不信者乎卽除卦名成文連卦名成文亦無足深索但就辭玩辭盡能借聖人之立象明義自成其徳行功業何必置其有用之心思於無用耶況周易爲卦爲辭不能知從者多矣學易者從事於易簡而得其理气明其象義亦至難矣遑他求哉

乾元亨利貞

彖辭曰乾元亨利貞易者卜筮之書其理至精其數至變其道至神然不過前天下後世民用而已文王系辭示占得幹者祗有元亨利貞四字有幹純陽之气象至健之理義則元亨也而又必利乎貞正期於終始葉幹焉方合於幹之立體致用也後之聖人以天地气化推言此四字於聖賢道徳亦推言此四字是後聖孔子明先聖伏羲文王卦爻系辭中之象義令學易者知進徳修業遷善攺過之方以爲希聖希天之始基也故必分三層看彖辭在天地之气化自元亨利貞者順乎至正之理气以爲運行出於無心也在聖人之人徳業自孚於天葉於幹而元亨利貞亦自然順乎至正之理气以爲應事接物有心而無爲也在占者徳業卽不能如聖人亦必其心至公其气至剛葉乎純陽至健方得元亨也利貞者必以貞爲利不可變遷方終始葉占而得吉也

卦之有爻卦以立體爻以致用也然有爻而後有卦非爻之動變何以定卦之象乎故爻有六九無七八者因動變之爻成貞悔之卦也系辭傳易之爲書也原始要終一章盡其說矣○文王作易旣系卦辭周公以述爲作又系爻辭卦爻之象俱明而其義亦俱備矣○啟防謂占得爻動必觀卦辭亦卦體爻用之象義也然爻旣有六九無七八不惟三爻動之卦宜參觀貞悔二卦卽一爻動至六爻全動皆宜參觀貞悔二卦之卦辭爻辭以明爻有來去卦方有貞悔也故愚推啟防之意兼變爻以釋本爻𨿽未可固執然非參觀其義象未明切也系辭傳所云居則觀象玩辭動則觀變玩占動者本爻貞也變者之卦之對爻悔也聖傳所示如此可不遵乎

初九潛龍勿用

初九變爲姤之初六以陰變陽爲干系之以系於金柅卽兼變幹明象於幹金也姤陰變陽故必得正乃吉有攸往則見防者陰初在下不可因變幹而冒進也羸豕本不能蹢躅變幹則欲孚於壯豕所以見防也

在本爻以陽變陰爲垢系以潛龍勿用龍陽物而變陰則宜潛而勿用以養陽也養陽必用陰也勿用正陽潛之善所養於陰也蓋姤之初陰原從陽中生出陰陽往復至均至平於第一卦第一爻聖人早示之矣

九二見龍在田利見大人

九二變爲同人之六二在同人二爻以陰變陽爲干系以同人於宗吝者變幹內卦三陽爲宗也同人本以一陰同五陽同宗不能與陰陽大同惟合眾陽爲同則渉於私而有吝矣【此與泰二之辭當對看】

本爻以陽變陰爲同人健徳而變離明明用健體乃剛健中正又濟以柔順文明者所以爲見龍以其有可見之龍徳也旣有此徳𨿽無位在田亦爲人所利見之大人矣且可以上應九五龍飛之大人而利見之矣此爻參觀知陽必以濟陰爲中正不以同宗爲貴也

九三君子終日幹幹夕惕若厲無咎

九三變爲履之六三在履三以陰變陽爲干系以履虎尾咥人凶武人爲於大君履三一陰夾於五陽之中復變陽而陰全虧矣履禮也柔履剛也以陰柔爲用以和禮體之嚴也今變剛是履虎尾而咥人矣且值武人爲大君之時以剛履剛失乎履之爲禮矣凶可免乎

在本爻以陽變陰爲履陽變陰又恐失乎陽之剛健矣故終日幹幹夕惕若𨿽厲而無咎就本心徳性之體言則欲純陽至健幹三是也就應接事物言則必濟之以柔履三是也是乃體乾用坤之道也參觀二爻陰陽均平和濟之義象昭然矣

以上內幹三爻初勿用用陰養陽也二體剛健變用文明所以爲利見之大人而又可利見乎大人三因變陰而幹惕克陰以全陽爲心徳言也兼履卦貞悔二爻參觀始明體用陰陽不可偏倚也然二爻之龍徳乃內卦主爻所以爲在田之大人初三兩爻皆附之成卦健體必離用柔以濟剛也初潛勿用者用陰附二也三則厲而無咎亦必幹惕不息始得無咎皆附於二之主爻剛柔相濟方中正也

九四或躍在淵無咎

九四變爲小畜之六四在小畜之四以陰變陽爲干系以有孚血去惕出無咎小畜以一陰畜五陽變陽爲幹近五則動疑故血去惕出然以一陰畜眾陽能如是焉用陰柔之道也足以旡咎而所畜日大矣小畜卦辭文王系之以密雲不雨自我西郊周公於四爻系之如此爲文王當紂之時事取象立義也故與幹四系辭相合焉

本爻以陽變陰爲小畜系以或躍在淵或躍者將躍未躍也故尙在淵四乃外卦近五之位何以在淵就龍言也乾變巽進在淵而將躍躍則飛龍在天矣然文王終不肯躍也所以至於血去惕出亦不過免咎而已此所以爲盛徳也觀此爻貞悔二卦對爻參觀義象愈明

九五飛龍在天利見大人

九五變爲大有之六五在大有以陰變陽爲干系以厥孚交如威如吉陰變陽爲幹五飛龍之徳位何復言孚乎惟其體爲離中爻之陰也故必厥孚交如交信乎上下五陽也大有及主陰之卦俱如是也威如者非作威也誠立於中而威儀著乎外也故吉在本爻以陽變陰爲大有乾變離剛健文明之徳備矣故人皆仰天瞻日如飛龍之在天人皆利見之也所以爲天下之大人如日如天之象也蓋以聖人之徳而居天子之位辭以昭其象義也

上九亢龍有悔

上九變爲夬之上六在夬上以陰變陽爲干系以無號終有凶一陰變爲純陽五陰已夬獨畱上六何所呼號於同類乎

在本爻以陽變陰爲夬無論陰之被夬有凶卽陽之夬陰亦宜有悔也何也以陽盛而至夬陰則陽亢而不能和陰使爲陽用也不能和陰卽亢陽也亢則有悔必矣

以上外幹三爻四以變陰而成或躍之用陽能用陰於淵龍蛇之蟄以安身也五則變大有天日懸中飛龍利見之矣以剛健而變文明也上以夬陰而陽亢所以在純陽之體徳必以陰柔爲用和乎首幹六爻如此立象取義六十四卦聖人無不欲陰陽和濟得其均平也在天地之气化不能無夬剝而出入無疾朋來無咎不過反復其道而已在人事君子小人爲夬爲剝剝固深戒小人夬亦示警於君子故夬剝在人事皆聖人所不願見也於幹之亢龍於坤之龍戰早於二卦極言夬剝之皆不足重也何待否泰反類方爲言之切哉於是知姤復自聖人視之至均至平無偏倚之見如後儒爲扶抑之論也○外卦三爻以五爲主且主通卦剛健濟以文明又爲全易主爻四附五在淵陽體陰用上不附之亢而悔矣

用九見羣龍無首吉

用九一爻爲六爻皆變乾變爲坤示也惟乾坤二卦六爻皆純故有用九六爻辭余卦卽六爻全變亦無辭蓋六爻剛柔不純全變亦另有一卦無用此爻也爻辭云用九見羣龍無首龍之爲物至陽無首者陽體而用陰也曰用九卽用陽也用陽以陰乃得乎以陰濟陽之象義也故曰用九然凡占得陽爻者六十四卦中皆當存此象義也不愈可知聖人和濟陰陽使之均平之道乎

伏羲文王周公三聖作易卦爻系辭之後孔聖之彖傳次之乾卦次序尙合其餘卦爲後世編次所紊矣孔聖諸傳分爲十翼彖辭上下傳卦大象爻小象上下傳系辭上下傳文言說卦序卦雜卦共計十傳以翼乎經也釋易者自應於文王系卦之彖辭周公系爻之象辭後敍孔聖彖辭之傳再敍卦爻之象傳再敍文言矣𨿽漢儒編次取其尋省易了紊亂已久然不可不明四聖人作易之先後次第也於乾卦明之可以該余卦焉

彖曰大哉乾元萬物資始乃統天雲行雨施品物流形大明終始六位時成時乘六龍以禦天干道變化各正性命保合太和乃利貞首出庶物萬國咸寧

彖傳𨿽釋卦辭然每自申一義也朱子謂不可謂文王之說卽孔聖之說是也推之卦象傳爻象傳孔聖亦多有自申一義者俱不可固執以論先後聖人之說也然亦未嘗非一理相貫一气相通也於不同之中有同揆之道也孔聖釋乾卦名義爲彖傳曰大哉乾元萬物資始乃統天原言气化也而气化不能自流行有理以主之也幹以一元統天卽就資始萬物中見之也不然何以見其統天乎資始萬物先從地始以及六子以及萬物一始而無不資之以爲始也此卽所以統天也且此元乃天亦資之爲始者也豈不至大矣哉有此資始之元資始於地而有坤合乎坤而資始生遂有六子六子隨父母以資始資生乎萬物雲行雨施六子得天地之資始資生者各成一物又以其气化流行於萬物於是云行爲陰升雨施爲陽降而品物流形矣流形者次第形成皆一气之流行成而又變變而又成兼成變無終以爲流行也萬物得之而成形者卽陰陽之流行也此幹之元亨見於天地气化者也

聖人體之如何聖人之聰明睿知足以達天地之徳故大明乎乾元之資始且以無終始爲終始體乎卦有六爻之位因時而乘亦如天之气化因時而行也於是應事接物之間卽因六位各成像義者以時措而咸宜是聖人因六位之時乘六爻之龍與天偕行於無息也此𨿽擬議其象而聖人以一元之徳順應不窮洵如乘龍禦天無所格阻也此聖人體幹之元亨以爲元亨也大明終始者聖人之元乘龍禦天者聖人之亨也

然幹冇元亨又有利貞天亦如是乾道之變化卽天道之變化也由幹之元子半而資始者至午半而陽盛之極陰己生矣陽道漸變陰道漸成是由陽變而化陰也漸至萬物各正性命當秋令也性命各正於秋乃各保其太和於冬又以爲子半生元資始乎萬物也故資始者乃合無終始以爲終始也此天地气化之利貞也聖人體之首出庶物聖徳旣成自正其性命然後各正人物之性命此首出者作之君作之師成已而兼成物盡性而兼盡倫盡物也所以萬國著咸寧之效無一民一物不得其所卽乾道天道之保合太和也聖人以一心之推及於天下生以是遂性以是復各得養以成形各得教以成性皆保合太和之象義也此聖人之利貞也至於君子何如乎

象曰天行健君子以自彊不息

象傳明之曰天行健君子以自彊不息內外卦皆幹以象天象天之體在象天之行中見之也天行至健無一時之不行也聖人體幹則天自然其徳之純如天之行不已也君子則希天希聖自彊焉而已自彊其心以立徳自彊其智力以建業久則如聖人之純徳矣斯能希聖之不已矣斯能希天之健行於不已矣天地聖人學易之君子亦分三層方明也

潛龍勿用陽在下也【此下若皆謂爲文言是乾卦竟無象傳矣】

此七傳乃正釋爻辭也與別卦之象傳同例俱就爻辭發明本可以附列於各爻之下因乾卦各爻之傳分編故亦隨經加注焉

龍性飛動而雷收卽蟄冬月之雷非瑞雷則方蟄之龍宜勿用非勿用也潛其用於無所以遵養時晦將以伸大用於宜用之時也傳明之爲陽在下取象於三冬閉藏坎陽方萌不應動發宣泄之也故幹之初九未嘗不可作復之初九觀焉

見龍在田徳施普也

龍見於田澤必及時徳者天地之生化也時雨及田萬物生遂天地之徳施普矣不言利而言徳因所利而利之卽徳也君子龍徳旣成在田而能輔世長民徳施之普亦同天地矣所以利見也

終日幹幹反復道也

終日以該終身幹干進修無已反焉復焉一息百年俱在於道道也者不可須臾離也戒愼恐懼靜存動察中庸所言本此

或躍在淵進無咎也

或躍躍也在淵未躍也龍徳已成躍不躍如一也有其徳而有其位爲躍有其徳無其位爲淵俱在或中不自主也有天命耳然宜躍則躍進亦應天無利位之私心自無損龍徳而致咎矣觀傳知作易聖人如文王周公孔子俱在淵也而俱有或躍之疑文王及其子孫進無咎矣周孔終於在淵又何咎哉故進可兼不進言義不然豈聖人於天位以必進而後免咎哉卽湯武革命有孚乃能悔亡若未孚而革必有悔矣俱要活防

飛龍在天大人造也

聖徳君位其徳可久其功可大故足以成造萬物使之遂生復性也然大人之自造其徳以造萬物則成已以成物合天下而共明明徳也造之爲義卽中庸之誠者自成也中庸多自易出易言天道盡在人事中庸言人事盡本天道二書能防其通義則天人之理昭然矣

亢龍有悔盈不可久也

龍徳聖徳也奚有盈乎聖不自聖也若以爲盈則予聖矣何能久乎惟視聖仁不敢居所以不厭不倦終身好學自彊不息也至於有悔不同凶咎不能久行仍可遷攺變而爲姤卽是不逺復無只悔矣姤復亦須通看

用九天徳不可爲首也

龍徳聖徳皆天之徳也惟九而能用則陰能濟陽陽首不爲爲陰之尾乃以陰承陽首尾初無終始正合乎天運之不已也是聖傳於幹之首易已明示陽當與陰調和無取乎亢必善其用則夬不厲而壯不用無非推言用九之義而已○老氏全部道徳經俱包括於此一傳之中故稱老子爲猶龍知其能用九也

孔聖於幹之六爻前後凡五次釋之此七傳爲正傳下文初九曰潛龍勿用何謂也七傳擬議之以成其變化也潛龍勿用下也七傳明龍徳之居位也潛龍勿用陽气潛藏七傳明龍徳之合時也君子以成徳爲行七傳見凡幹六爻固有因而重之之以天地又有兼三才而兩之之義也故余注此五傳有分列者有彚列者分列者因聖傳意在分疏彚列者因聖傳意在合發也

文言曰元者善之長也亨者嘉之防也利者義之和也貞者事之幹也君子體仁足以長人嘉防足以合禮利物足以和義貞固足以干事

文言自穆姜時已引之矣或古有此文言孔聖引之而申明幹之四徳此爲學易者作切實下學上達功夫也文言曰元者善之長也此善卽性善也由於繼之者善故爲成之者性也卽元也所以爲天徳之宗主也故謂之長亨者嘉之防也此嘉卽禮之用和爲貴先王之道斯爲美也小大由之故爲嘉美之所防也利者義之和也義之和卽利也非義之外有利也論語曰見利思義義之所宜卽利之所主也故曰和和卽發而皆中節之和也貞者事之幹也事非干不濟幹非貞不能幹者力也气之屬也貞者理也理足以主乎气气方可以干事孟子曰我善養吾浩然之气其爲气也至大至剛以直養而無害則塞乎天地之間气塞天地何事不幹乎然是集義所生者其爲气也配義與道气主乎理所以干本於貞也此一段言幹之四徳皆於气化中明有理以主之所以成元亨利貞理气合一之防也謂之四徳者正以理在气中賦之於性而謂之徳也君子體仁一段則下學上達至切實之訓矣君子體仁之理气以其心之仁推及於人於物親親仁民仁民愛物故足以君長乎人而生成養育以廣其仁也君子明嘉美之防歸而以至和爲則以主三百三千之嚴得其至和之宜則有得乎合禮之宜矣君子利物爲心不自私其利利而義也是以去其私利之不和得其利物之太和是制萬物萬事之宜者爲義而本於一心以裁制權衡者爲和也如此而義和利卽普矣君子以貞固爲本貞者正也知止也固者止於至善而不遷也天下萬事皆有至善之理君子知之止之復貞固而不遷是止於至善而安於止矣何事不可幹乎此君子明幹之四徳而體之以成其元亨利貞之體用所以能自成其四徳爲一爲君子之居心應世也

君子行此四徳者故曰乾元亨利貞

孔聖曰惟君子乃能行此四徳也故曰乾元亨利貞四徳又冠以干四徳爲一徳矣君子體幹而行之四徳亦祗歸於君子之一心耳此君子之體幹所以漸優入聖域而不自知也此段引文言乃學易者日用飲食之道不可須離者也所以孔聖爲集大成以其循循善誘人也【文言愚謂止此以下皆謂爲文言不敢從】

孔聖之爻傳別卦皆略於乾坤獨詳所以重剛柔之始以明變通之道於無窮也於乾坤二卦之爻多爲擬議以成其變化也與系辭上下傳所引之各卦十九爻同一義也幹更詳於坤矣以干統天統易故更反復申言六爻之發揮旁通以爲三百八十四爻引伸觸神而明之於無窮極也

初九曰潛龍勿用何謂也子曰龍徳而隱者也不易乎世不成乎名遁世無悶不見是而無悶樂則行之憂則違之乎其不可拔潛龍也

七傳如系辭上下傳雜引各卦十九爻擬議以成其變化也先於首卦六爻詳繹而各明其義乃孔聖觀玩有得垂示天下後世學易者知引伸無盡觸長莫窮且神明存人也公辭聖傳之外廣爲擬議則變化於爻反有限量擬議以成其變化正不測矣初爻擬議之曰龍徳值潛時則宜隱易似作治字解不出而治世不隱而釣名遁世無悶世不可爲不見是無悶人不見知合於所樂之道則樂違於所樂之道則憂道在是潛徳亦在是信之篤守之專故乎不可拔方合於龍徳而因時宜潛矣知易字解作變易之易亦是不出而變易乎亂世之意耳

九二曰見龍在田利見大人何謂也子曰龍徳而正中者也庸言之信庸行之謹閉邪存其誠善世而不伐徳博而化易曰見龍在田利見大人君徳也

二爻擬議之曰龍徳至正而居中位陽之正而中也正而中則中不外庸庸言庸行必信必謹正中之龍徳造成俱於此始終矣言行信謹又由於內致其功閒邪克已存誠復禮此龍徳正中之體發而爲用善世不伐不有功徳博而化不居徳且自其徳而化人人亦不知則在田而謂之大人殆爲己備君徳者乎徳何論君師聖徳成而如龍在田在天位不同徳同孚耳

九三曰君子終日幹幹夕惕若厲無咎何謂也子曰君子進徳修業忠信所以進徳也修辭立其誠所以居業也知至至之可與幾也知終終之可與存義也是故居上位而不驕在下位而不憂故幹幹因其時而惕𨿽危無咎矣

三爻擬議之曰徳成於學欲進聖徳先勉於學故未修事業必貴內貞聖徳盡心曰忠實心曰信此進徳之基也謹飭其辭於未發之先豫立其誠於淵黙之內言旣有本行自有則著之功業足以居之而不致成而或敗矣此居非有而恃之乃保而存之也然進修之事首重在知知必有止止必有至卽至善也知至而能至焉斯可與之審事理當然之幾必知明斯處當矣匪知之艱行之維艱至必有終至而不遷斯謂知終而能終方可與守義理之常不致見異紛更耳此君子自幼至老終身不倦於學方能之如此則徳亦成龍徳矣以應乎世居上位而不驕以功利盛滿爲慮不暇驕也在下位而不憂有道徳仁義可樂足忘憂也是君子之幹幹因時而惕𨿽位危殆之位亦無咎也蓋因學成而徳立也

九四曰或躍在淵無咎何謂也子曰上下無常非爲邪也進退無恆非離羣也君子進徳修業欲及時也故無咎【離羣之離亦可讀作上聲其義更長】

四爻擬議之曰四位近五在下之上進則爲君退則爲臣臣而忽君揖讓則堯舜徵誅則湯武俱不可爲邪如後人之假托也有此不爲邪之心則進如武而退如文皆得義宜無適無莫義原無恆也有恆則離羣無恆則羣𨿽從而非私義之與比而已義在心爲理在外合時君子所以貴於進徳修業者正謂協義隨時之難耳及時爲進退或之心原不惑也躍之時至可躍義也不躍仁也亦上不驕而下不憂也何咎乎【不離羣卽渙羣如文王三分有二以服事殷只有至公無私而已】

九五曰飛龍在天利見大人何謂也子曰同聲相應同气相求水流濕火就燥雲從龍風從虎聖人作而萬物覩本乎天者親上本乎地者親下則各從其也五爻擬議之曰龍徳成而升天不言徳而言其徳孚可也徳孚非無本本天地气化也同聲相應同气相求水則流濕火則就燥龍起而云興虎出而風嘯何也萬物皆陰陽陰陽皆天地也聖人中立於天地之間以司萬物生成之命徳協陰陽之正業成無過不及之中聖徳至中正之極故孚也聖徳復居君位作而必覩者天地萬物皆陰陽之气數而歸於聖人體仁制義建徳立業之一身身本於心心又爲陰陽之宰也本天親上者陽之也本地親下者陰之也聖人一心立極分爲二之气數者俱不能越也是以各從而利見大人也未說萬物覩聖人先說萬物必覩之所以然親上親下見萬物皆二气生成聖人立三才之極故必覩也

上九曰亢龍有悔何謂也子曰貴而無位髙而無民賢人在下位而無輔是以動而有悔也

上爻擬議之曰龍徳過亢自居其徳則無徳矣位貴極反無位髙極反無民龍徳𨿽在上位因其過亢則不求不應誰來輔之乎故以亢而動悔必生焉不動則靜能生陰濟亢也

此六爻𨿽各爲擬議而實自初至上有一貫之義且天下後世人之徳位俱包括在內旣漸而有敍復貫而能通其所言皆最切學者身心日用之事可爲樂行憂違進徳修業之方學易者宜詳爲觀玩自審其居何體用何爻自得於心愼持其動較之爻象更爲詳明易於知從不可徒以爲此聖傳擬議卦爻之變化已也

潛龍勿用下也見龍在田時舍也終日幹干行事也或躍在淵自試也飛龍在天上治也亢龍有悔窮之災也乾元用九天下治也

潛龍勿用下也七傳言幹六爻之位也六爻各有位故其義不同公之系辭亦各因其位以明其象義於辭耳諸卦皆然聖傳獨於首卦更爲申明之使學易者知所極研也從一位字釋此七傳傳義自明

潛龍勿用陽气潛藏見龍在田天下文明終日幹幹與時偕行或躍在淵乾道乃革飛龍在天乃位乎天徳亢龍有悔與時偕極乾元用九乃見天則

潛龍勿用陽气潛藏七傳乃幹六爻之時也每卦六爻爲用有體理存而气行焉於首卦申明之知卦因六爻而發揮其理气更以旁通乎萬事萬物之情若其時序不明是稱名雜而越矣惟有卦之理气以貫之六爻故雜而不越也所以聖傳復明其時自陽气潛藏始至於與時偕極气𨿽漸行理則無二各行其時者气也各得其時之宜者理也至於用九乃見天則是合乎天之則气與天偕行理與天合徳也聖傳亦甚明不必更釋學者但從每卦理气一貫處求六爻是由一而萬由本而末極研之道也於是六爻𨿽變動不測亦可於次第時序中得其用不離體可測者必有所在矣

乾元者始而亨者也利貞者性情也幹始能以美利利天下不言所利大矣哉

傳又釋乾卦義曰乾元者以始而得亨者也見亨由於元有元必亨气化之一定也利貞者幹有此气化必有性情利貞乃幹之性情也此性情又非干健者之性情也亦就气化言元亨者气化之可見利貞者气化之不可見者也元亨自子半陽生爲春爲夏皆生長之气化故有元卽有亨可見也利貞者由午半陰生爲秋爲冬皆收藏之气化以爲復爲次年之元亨豈可見乎故曰性情言在內也元而亨言在外也此卽系辭傳顯諸仁藏諸用富有之謂大業日新之謂盛徳也於此先發其端矣利貞爲性情又所以爲元之始者也故幹之始能以一元而亨萬物是以美利利天下也天下萬物以其資始之元各成其亨因而各得其性情卽各正性命保合太和也遂又爲元始爲咸亨以至於無終無始皆自乾元始之也然乾元何嘗可見乎萬物何嘗知爲乾元始之終之終始之於無盡乎所以傳謂不言所利利大矣哉惟其不言利而利至大利之大者利於貞也貞下起元是四者周流萬物終始皆天不言而能以美利利天下於無窮也幹𨿽有卦爻系辭亦未嘗言之如是之詳切也聖傳釋之天道乾道備於聖人所以繼三聖人而集其大成也

大哉幹乎剛健中正純粹精也六爻發揮旁通情也時乘六龍以禦天也雲行雨施天下平也

又明乾卦之體用曰至大矣幹之徳乎剛健也中正也剛健而至純也中正而極粹也至純至粹乃至精也此幹之徳也剛健中正歸之於純粹純粹極之以至精徳至此無以加矣有此體斯有此用矣於是以六爻發揮其體徳旁通乎萬物萬事之性情性情無不各得則措置無不咸宜矣此乾卦爻之體用也聖人體幹之體不可見也不能示天下後世使人人知之矣見其用幹之用而已時乘六龍以禦天雲行雨施而天下平用天之用卽用幹之用也天也幹也其理气本在天乃自有幹而皆載之於幹矣此易卦爻系辭之通於天也且自有聖人而易之理气備於聖人矣其用皆見於作易聖人之徳性功用矣此孔聖明乾卦體用之大也卽以明聖人之體用也不同前彖辭傳釋幹之气化也彖傳合大象傳分三層天地聖人學易之君子乾元者一段分兩層言幹之气化卽言天之气化大哉幹乎一段亦分兩層言幹之體徳則由立體以制用言聖人之體幹則由用以知其體也俱各有義並非重復剛健就气化言中正就徳性言剛健陽用而中正陰體也純者陽之純粹者陰之粹精則合陰陽體用而一之矣

君子以成徳爲行日可見之行也潛之爲言也隱而未見行而未成是以君子弗用也君子學以聚之問以辧之寛以居之仁以行之易曰見龍在田利見大人君徳也九三重剛而不中上不在天下不在田故幹幹因其時而惕𨿽危無咎矣九四重剛而不中上不在天下不在田中不在人故或之或之者疑之也故無咎夫大人者與天地合其徳與日月合其明與四時合其序與神合其吉凶先天而天弗違後天而奉天時天且弗違而況於人乎況於神乎亢之爲言也知進而不知退知存而不知亡知得而不知喪其惟聖人乎知進退存亡而不失其正者其惟聖人乎

君子以成徳爲行七傳孔聖明六爻兼三才之道也初二兩爻地道也君子體地道於初二兩爻一潛一見不同而成徳則一有其徳矣潛則勿用見則君徳地道者臣道也何言君徳爲臣而徳足匡君治民卽君徳也雍也可使南面孔聖之君徳自明於論語爲政以徳章豈必定居其位乎故修徳凝道自成其體以待用焉君子之法地道與坤之順承乎天一義也三四兩爻人道也君子體人道幹幹因時以主敬釋疑昭信以存誠誠敬之外無人道也蓋惕者敬生於畏也而愼者誠足破疑也惕以主敬自省之學也愼以開誠兼應接而言學矣此人道之定則也乃徳修已成位聽於天或之者如周孔不有天下爲可疑也然何咎乎聖學重徳足副位耳五上兩爻天道也天道何以體之以徳合乎天徳則道合乎天道矣日月四時神皆天之用也大人體合天徳其用合天用焉所以合徳者萬古如一所以合用者與時偕行故先天弗違後天奉若大人以天爲則法天行健純亦不已者反若天行隨大人而不違也神爲幽陰也人爲明陽也亦皆天之用也天之行不違其陰陽之用豈能違之故神悉格民人悉宜是爲有徳有位之大人爲天下之利見此大人體天道之極致所以建位首出功能與天地參者也若不能徳合天徳則體不立而用不行動與天違如亢龍之知進知存知得而不知退與亡喪之必至何以爲善體天道乎其惟聖人乎一傳爲乾元用九釋也能用九者惟聖人故能知進退存亡而不失其正正者貞也貞卽元也守貞以爲元元乃統天者聖人體此元以爲終始乃守貞以爲終始與天行健者共不已也此乾元所以統天統易而聖人所以體天體易也潛龍勿用下也七傳言其位位體也潛龍勿用陽气潛藏七傳言六爻兼三才而兩之又於每一才中分陰陽體用也初三五陽位爲體而其用則宜陰也二四六陰位爲體而其用則宜陽也初潛而勿用三之惕若厲五之與天地合徳皆用陰也徳固陽而靜存於內則陰也二之見君徳四之誠釋疑皆陽也六則亢而反成陰不能得陽之用矣故悔悔而以陰濟陽陽乃得用矣用九則進退存亡陰陽調濟之道皆明明以爲行體用咸備卽聖人亦不過能明陰陽知體用而調濟於均平耳孔聖於首卦明之所以爲諸卦例也春秋有例易亦有例例者一定不易之易卽在變易交易之中也神而明之存乎其人𨿽學易者不敢遽期而引伸觸極深研幾則可以馴漸以求得也

或問曰子旣以貞悔對繹六爻如二爻變以下何能悉繹乎曰悉乎哉問也余貞悔對繹者竊謂周公當日系爻辭乃因動變於爻觀玩有得方有是辭也朱子曰未有系辭前古人皆於爻中觀吉凶周公聖人觀吉凶更切故於變動中擬議而吉凶悔吝生焉所以貞悔互繹見公之辭一本於數非以私意安排耳若夫二爻動以下不繹者二爻動重上爻三爻六爻動則重在卦矣四爻動又重之卦之下爻五爻動或全不動皆重在靜爻靜卦固無貞悔矣乾卦後雜說

天用莫如龍地用莫如馬故幹用龍而坤用馬史記之說亦本於易者天下之物惟龍升天究之興雲致雨皆地气也而自地上升則陽气也龍能於此乘陽气升天故爲諸陽物中最靈異能變化而近乎天也所以干卦逺取諸物而用龍也

聖人立乾卦以天天道至虛有乾卦而至虛者歸於至實有者歸於有理有數者歸於有用故性情功用就干言卽所以言天之性情天之功用也不然天亦穆然髙覆於上耳性情功用何從而測識之哉非畫卦系辭天亦萬古蒼茫矣此所以爲聖人位天地而裁成輔相又其餘事焉

伏羲畫卦三畫皆奇由邵子橫圖觀之初一奇爲少陽加一奇爲正陽正陽卽太陽也再加一奇爲老陽三陽之數足爲幹然已該乎震坎艮矣坤卦亦仿此然則巽坎兌已該之矣然必因而重之而其數始備何也三畫固亦三才之道也必重之爲三才之道者三才又各有陰陽也六畫皆陽而幹始成始可擬議以天也天以純陽爲統統者貫之也貫者貫乎三才也初二二陽在地之下三四二陽在地之中五上二陽在地之上其卦層層皆奇正天之陽气充周布塞六合皆滿不期其運而自運不期其不息而自不息矣故言天之數不得明者言陽而明言陽不易明者言气而無不明矣試看六合之內無非气之所塞卽無非天不必髙髙在上逺望蒼蒼方爲天也莊生之說以爲非天之正色蓋南北東西上下互相觀望皆如此善哉其言天乎亦不過就其充周布塞之气言天耳旣是气气塞則通塞之至必通之極行之所以健故大傳【云云】

系辭云在天成在地成形是在天者有形而無質皆以气爲而已日月眾星皆天之气所結而辰則其運行之气所充周布塞也在地亦無非天之气也而一著地便有形有質矣之在天爲形之形之在地爲之形皆气以成形也在上者有天之道健也在下者有地之道順也道卽理也朱子所謂气以成形而理亦賦焉寧止人之生爲然乎天地人之祖也自祖宗以來如此又曰形而上者謂之道形而下者謂之器是上下形道皆可以形言之言形固形也言道非形也故以器言則天地皆一器而自有器乎此器者則道也易所以作者亦以器明乎天地之道也故系辭又云一陰一陽之謂道陰陽仍器也而一陰一陽不測則道也

天以垂故大傳曰天行健地以形成故大傳曰地坤則形而有質而髙下陵谷險夷廣袤之各異矣若天行則一望淸穆何從測其逺近寛狹乎歷家言日月眾星皆有髙下且西洋法謂五星之大皆大於地日之大於地十餘倍𨿽無可考然試於夜間仰觀天星大小髙下果非齊而一埒也因思自地之上幾何積髙而至於天至於天而又大有髙下矣其極髙者爲何等也自是而轉思乎地之下天必亦如是矣以若大之地而懸於天之中上下四方非大气以充塞周布下何以舉而不墮四方何以塞而不移則天之爲天一气之爲又何疑乎就地以言天是因可見以求不可見之一也再者日月星辰中庸謂之系焉系於何所亦不過如地俱爲天之气所充塞周布於日月眾星之上下四旁不致於升墮遊移焉而已矣此又因日月眾星之可見以求不可見者之一也至於日月星辰經緯順逆運行各有進退遲速伏見者天之大气固率眾星而左旋矣其中日月五星皆气結之大者也結之旣大亦各具一气矣有气存而各結自有气動而各行乃遲疾伏見進退之所以不同也又爲因其各行之度次可見以求其不可見之一也以此三說求天則天之爲气以成似爲得矣此幹之六爻皆陽而覆乎地上貫乎地中載乎地下以成三才之數之理也夫

再觀天之上有星有炁有河漢聚散大小皆气也是又因星炁河漢之可見而求天之不可見之一也卽有變異如五色之气如長短之彗如日月眾星之忽方忽尖生耳生芒亦皆气也其禨祥禍福兆之有數應之有理仍是气成而理賦焉耳

【坤下坤上】【坤與乾錯而配幹生八卦更生六十四卦其實統於乾故以坤次乾爲易之蘊且爲易之門焉】

坤坤之卦畫自一奇中生一偶與一奇配合以生四生八是以積累而成三畫之偶純陰之體以配純陽之體惟天純陽惟地純陰惟地之純陰足以配天之純陽故以純陰之卦地名之曰坤𨿽統於幹而配幹如妻之統於夫而配夫遂生六子成八卦乾坤父母之體立合六子而天地气化之體用備矣皆由一奇一偶相摩而成如前乾卦所明合於邵子之圖說也因而重爲六十四以備萬物萬事之體又自八卦相蕩而成於乾卦亦明之如程傳所言也是以乾坤二卦之體立而易已立其體矣爲六子爲六十四卦皆在乾坤所緼又皆自乾坤之門中出也此坤之配乾如地之配天次幹而列於經首也或謂殷易首坤然地先於天何義乎恐未必然卽或有據亦不如周易首乾次坤爲得天地陰陽理气之正也其卦積三偶畫爲八經卦之坤先天位置於北與天相對而相錯對者配也錯者交也𨿽云乾南坤北相對錯其實天包地外地懸天中地之上下四方皆天也皆天气之充塞故地能懸於中而萬古不移也蓋地之气皆天之气地之形體之中皆天气所貫如坤卦六偶爻中之虛處皆天之陽气也上下四旁無形無皆天之陽气包羅也是以言地者皆言地懸天中此其義也素問黃帝問於岐伯曰地有憑乎答曰天气舉之朱子注離騷天問曰天周地外非防乎地之上也皆足以證矣

先天八卦位置於北陰之極以配天之陽位也然陰極之位陽生於此矣對而交則生生則不能不行也後天八卦位置之於西南以坤統三女卦於西南也與乾位置於西北統三陽男卦於是亦相配交錯而更生萬物也對則配錯則交生則行行亦由於對配也此先後天八卦同揆之義也坤所以位西南致養萬物而居三陰之中位也幹在西北兌陰之盡坎陽之生中陰陽而置其位所以爲統天者統陰陽之終始也坎之陽生生於幹之戰也純陰之中有幹陽在陰亦順承乎陽而已𨿽戰如敵國其實順承如臣妾也亦以配爲戰以順承爲統均如妻之於夫以統妻爲配夫也天地如此理气聖人作易以立明義焉坤之爲陰之極而柔之至以統諸陰而順承乎天卽以配天轉生六子萬物之理气不大明乎

坤元亨利牝馬之貞君子有攸往先迷後得主利西南得朋東北喪朋安貞吉

彖辭曰坤元亨坤順也順乎健也天行健天之气化運行至健坤卽以天之气化爲气化順之而行故至順而亨此所以同乎天之元亨也此地道也干言利貞而坤言牝馬之貞何也幹之元亨有剛健中正純粹以精之徳資始統天自能元亨也坤則不能統天但順承天不能資始但順承天之資始以資生耳其元亨卽幹之元亨也其利貞則爲坤之利牝馬之貞矣牝馬能資生者其性陰柔而能順承乎牡馬者也利於如此之貞則元亨亦能同於天也此是說坤順徳順承乎幹健以地之配天也君子觀乎卦辭知攸往之利葉利牝馬之貞則其徳亦葉於坤而元亨亦應其占矣幹之徳天也惟聖人可則之坤之徳地也惟君子能體之而其餘占者徳遜君子斯爲常人其葉不葉又當別論矣不葉者占此則欲居先而必致迷惑葉者占此則甘處後而乃有得益非甘後也後者地道也必後以合地之順道乃主乎利貞不主乎元亨也元亨天主之以自然爲利貞利貞地主之隨乎天以爲元亨也不言主利貞而言主利者地以順道主利亦自然得貞不同於人有私也葉者以陰柔之徳素位而行居西南之坤位而得朋不葉者以陰柔之徳冒進於陽居東北之艮位而喪朋朋者以陰柔之气行陰柔之方以順爲正者也是皆主利之道也幹統天無往不利坤則有利可主必主利有耑方矣乾大坤小於此亦可見矣此又爲占此卦之常人前用也西南坤也東北艮也坤與艮俱土而分陰陽坤則順也以後爲先方能行也艮則止也以行庭不見其人爲能止也在坤方欲順承天行之健而與之同不息焉一涉於止則不能順承乎天而息矣蓋坤三畫皆陰故能順艮有一陽在上止陰斯不能順矣所以言喪朋也凡陰陽發聚皆貴中正均平而坤獨勉其得朋者若爲抑扶之說則此辭聖人亦不立矣蓋此陰徳非僉人私計所可擬議也卽坤之厚徳也配天資生萬物者也君子體之在下則直方大在上則黃裳以此上下相應得朋以共成厚徳載物之功寧可以扶抑之說拘囿之乎故又曰安貞斯吉此方大而黃裳爲義者正是貞徳安於此貞徳卽是安處乎西南柔順之本位以惇乎厚徳也故易又曰安土惇乎仁故能愛於厚徳載物可互相發明矣○西南三陰盛地也故曰得朋至東北艮位二陽已足三陽已盛陰處非其地遇非其羣故曰喪朋然地道順天運於不息未嘗不返乎西南地之气化順承天也而人事葉之斯吉矣

彖曰至哉坤元萬物資生乃順承天坤厚載物徳合無疆含光大品物咸亨牝馬地行地無疆柔順利貞君子攸行先迷失道後順得常西南得朋乃與行東北喪朋乃終有慶安貞之吉應地無疆

彖傳釋卦名曰至哉坤元乾無外故曰大坤有極故曰至資生者卽以干之資始者資生也故曰順承乎天順承乎統天者也統天者貫坤地之上下四旁無非此乾元所貫坤元所至皆乾元所貫耳故天地合徳而生萬物天覆於上地載於下生物之無疆卽天徳也坤徳之合干而以爲無疆也在坤言之則云合天之徳然言無疆正配天之不息矣此地徳之元也中庸言不息歸之於誠易言不息歸之於元名異實同也由元言之則天地亦一物而由天言之地又爲天中之一物由萬物言之又爲天之下地之上之品物天之資始者地以之爲資生資始者不可見見其資生者而已資生者地之元徳含者所存者深光大者所發者盛俱歸之厚徳而已然此厚徳亦不可見惟品物咸亨其含光大者斯可共覩矣此地徳之亨也然皆以干之元亨爲元亨也而已矣

至於利貞幹以剛健中正純粹以精之徳自然無在不利而皆貞坤則以柔順爲貞而利之矣程子謂貞正朱子謂不足以盡貞之義貞而固方盡之然正而固不如正而中也中無定則貞亦無定有貞而固不中者矣必中而正方可謂之貞也故在幹則中無不正在坤則以柔順爲中而主利以爲貞利者義之和也和者中之發也所以以和順爲利貞也此牝馬之性合於地道而與之爲一物性之微而中在是利在是貞亦在是矣行地無疆地道之行利於柔順利牝馬之貞亦利於此則無疆得孚於地矣此坤之利貞也

君子體之而攸往又何所不可及乎在幹分言元亨利貞以明聖人體元亨體利貞之道在坤則惟君子有攸往一語蓋言君子體坤主乎利貞而已卽坤之元亨亦由於以柔順爲貞而利之也君子亦惟柔順其徳合於牝馬之貞而利之則與地道同行於無疆何不元亨之有所以不必言元亨惟利貞而無不元亨焉常人占此彖傳亦爲分而釋之乃以先後作兩件事令擇而行以明失道得常在占者愼始克終非先迷而失道然後順而得常也惟能順坤道而必後焉此利牝馬之貞也得坤之常道矣如不順坤之道而欲先焉此不以牝馬之貞爲利矣失坤之常道矣故必主利以爲貞而能先不居後甘處爲得攸往常道也得常而安之於西南則得柔順之而能行地無疆是爲得朋失道而不安西南更之東北則失柔順之而不能行地無疆是爲喪朋傳又釋之以乃終有慶者東北爲艮西南爲坤愈明也終者卽艮之成終而成始也萬物戰乎乾勞乎坎成言乎艮由此而帝復出乎震矣地道之終而復始在於東北艮位彖傳與彖辭各爲一義亦未嘗非申言一義耳如此言之何必反之西南乎然亦未有不反之西南者也齊乎巽相見乎離又致役乎坤矣則不惟西南爲安吉卽東北亦安吉也何也惟在柔順利貞由西南而東北更由東北而反西南何非安貞何非吉地地道原是順承天周流運轉無不隨天東西南北隨地有中因時而行則應乎地之道矣應地之道隨地得中乃中正以爲貞卽主乎利以爲貞耳占者能葉亦成君子之徳而攸往與爲無疆焉

坤之主利卽幹之主元也幹陽以元亨爲主故主元以得亨坤陰利貞爲主而主利者利於貞也然亦順承乎天之利貞以爲利貞也幹文言曰利者義之和也義之至和卽利也以此爲主則仍是以義爲利而主之也然幹不言主元而坤獨系之以主利者何也幹之徳資始統天渾淪包括不必言主原有元爲主也坤之徳資生順承天必言主方有所順承也主之所利卽主之以利牝馬之貞也不言主元亨者坤陰卽乾之利貞也以順承乎天之元亨爲元亨幹主之而坤承之耳惟利貞則幹無所主而自然利貞坤必有主牝馬之貞方不至先迷而東北喪朋然後能後得而西南得朋也此所以坤必言主利以異乎乾也知坤卽乾之利貞者鮮矣

曰地坤君子以厚徳載物

大傳於干言行於坤言者𨿽有形不動而其气亦隨天爲行於不已也君子體之以厚徳載物卽彖傳云坤厚載物也在坤地道則言厚君子體之則成自已之厚徳坤以地之厚載物者也君子以徳之厚載物者學也徳非一日而厚必有以培其基載豈一物不遺而徳必以此廣其量此君子法地柔順安貞之道也○利貞之義愚謂利卽知者利仁貞卽仁者安仁者本於論語論語於此未嘗仁知分髙下不過就仁知二種人明其心於仁於知是如此如防成利仁爲勉彊安仁爲自然固有此義然非聖人指防示人之本意故於易云利貞引用之見占者於彖辭元亨利貞四字自應看成兩句說話不必分爲四者矣就四徳說方利是利貞是貞各有義四徳乃孔聖人推廣易之理也然利仁亦歸於安仁卽謂有髙下淺深也亦可看聖賢道理須大活潑此所以正而中方謂之貞也

坤之六爻如諸卦列於彖傳之後又爻傳卽附於爻後皆後儒取其尋省易了而爲編次也可以按其編次明其義者不必求異今合古也故亦按諸卦之編而明其動變焉按魏髙貴鄕公問於博士淳於俊曰今彖不連經文而注連之何也對曰鄭康成合彖於內者欲使學者尋省易了耳

初六履霜堅冰至曰履霜堅冰陰始凝也馴致其道至堅冰也

初六變爲復之初六在復初以陽變陰爲坤系以不逺復無祗悔元吉陽原自純陰中生出坎中之陽𨿽生於子半而幹陽原立體於純陰中以統天而鎭陰之終發陽之始者也所以謂之不逺復人事言之無可悔者如私欲之起於陰而陽之性理已復而克之所以元吉至天地之气化則反復其道耳出入無疾亦無悔陽生復陰生姤俱元吉之道也陰陽之終始無盡元吉卽元亨耳

在本爻以陰變陽爲復系以履霜堅冰至見霜而警冰固有此義但何不言吉凶乎初六陰生於下變復爲陽其實就本爻義則姤也伏羲畫卦時始此一偶非姤乎姤陰始生馴至於三陰過而霜結六陰盛而冰堅皆此一陰爲之權輿也又見陰生必漸盛然變復則陽可生因互爲根而生於不已所以消長隨化出入無疾朋來無咎也卽爲剝爲夬人事多乖天之气化原爲自然之消長何吉何凶乎知此則陰陽有調濟均平之道無扶陽抑陰之說也聖人於乾坤二卦爻辭明之何弗遵乎傳曰馴致其道至堅冰也則更此气化一陰一陽疊爲屈伸往來者歸之於道矣道者一陰一陽之謂也陰生而馴至於霜結冰堅陰之迅長本如是也君子體之人事或有防陰剝陽之義而天地之气化乃以無心馴至爲道也其言陰陽消長純是自然何其明切乎此爻乃明陰陽自然之气化而人事亦當致謹於姤復矣

六二直方大不習無不利曰六二之動直以方也不習無不利地道光也

六二變爲師之九二在師二以陽變陰爲坤系以在師中吉無咎王三錫命師以一陽主乎五陰在坎陰中得乎陽剛中正之道故曰在師中吉中之義兼師中而得中道言也必得中道在師中乃旡咎王三錫命六五正應必寵錫嘉命矣此因陽變陰得柔順中正之道以合坤之臣道也故能合於君徳之陽道耳在本爻以陰變陽爲師系以直方大不習無不利陰變陽能濟陽剛中正以柔順中正也直者易直也方者貞正也大者至直爲體至方爲用故至大也方者地徳也直者主以天徳也大者合天地之徳以體之故推其用於剛柔得中正至大而莫京也豈外鑠者哉我固有之也率性而天地之徳在焉有體而用行焉何庸習而後利乎傳曰六二之動直以方也言方本於直也言陰用之方本於陽體之直也惟陽之動也直是以陽之用爲陰之體矣不習無不利地道光也本此直而方者以爲體用則推用於至大地道發揮其光著於功業矣此地道之利貞而二能主之者也

六三含章可貞或從王事無成有終曰含章可貞以時發也或從王事知光大也

六三變爲謙之九三在謙三以陽變陰爲坤系以勞謙君子有終吉順變止止而安焉謙之勞而不自以爲勞者也故有終吉

本爻以陰變陽爲謙陰柔在內變陽而成艮體以一陽而包二陰在內所以之以含章章文章也陰陽剛柔交錯而成文章也含於內以陽主陰也此亦以貞爲可而主之者也所以從王事而不受成功之賞自有吉終之道陽以包陰陰仍主利陰陽相濟而成章美於內徳立於中故功成於外且不居焉所以終於承順得臣道而能從王事有餘也傳曰含章可貞以時發也中有主而時措不窮者皆咸宜也或從王事至於無成有終其知豈不光大乎勝於居功立名之小知昏闇多矣何以言光大艮之義光明也三必含章於內故知明處當能以柔而順剛光大何如乎此爻亦得地道之利貞以爲主者然較之二有安勉之分耳

以上內卦坤三爻以初言气化寓人事以二言柔順中正爲主而得陽剛中正爲體故不習而無不利三則柔順𨿽不中正以能變陽用陽包陰在內含美無成有終合於地道也內坤三陰以內卦得利貞柔順之正故三爻皆吉占然二爻之陰用陽體得乎中正洵爲內卦之主爻乎

六四括囊無咎無譽曰括囊無咎愼不害也

六四變爲豫之九四在豫四以陽變陰爲坤系以由豫大有得勿疑朋盍簪震變順動而皆順豫之所以合內外人已而咸豫也故曰由豫由之而豫則其得天人之至和多矣人之同有不盍簪而聚乎豫四以一陽豫羣陰又變順以柔道聚豫故有大有得之慶也

在本爻以陰變陽爲豫何以括囊期於無咎譽乎文言孔聖言之矣天地變化艸木蕃天地閉賢人隱爲四之時位言之也四處外卦之初七月以後三陰盛長四陰至而霜結六陰盛而冰堅於初言始於四言變也三陰未足以前陰气行於陽气之餘天地方有由變而化之機四陰以後陰气自行陽气退避霜結冰堅艸木蕃者至此凋落天地閉閉𨿽復而自開然賢人當此時知陰長陽消可不避而辭榮卻祿以髙尙其志乎此四之所以括囊以期無咎譽因气化以致戒於人事也傳曰愼不害也以愼其言謹其行卽退避之要防也陰之戾气豈能及而害陽乎此爻爲外卦之初故又言气化而人事亦存於內焉

六五黃裳元吉曰黃裳元吉文在中也

六五變爲比之九五在比五以陽變陰爲坤系之以顯比王用三驅失前禽邑人不誡吉以陽變陰以險變順人自來比故示以顯爲比無心之孚不必以有心求比出於不光顯之私比也以狩事王用三驅失前禽而不誡邑人此聽其誠孚自比之最顯然者吉何如之

在本爻以陰變陽爲比又貴以陽體陰矣黃者中色且有陽之徳故有黃中之色外著也用之於裳者合地道也五君位而以地道之中正自處乃深得柔順中正之道順承乎天如臣之順君也君之於天猶臣之於君君以順天者合天徳行天道何嘗非天哉故曰元吉此坤之元所以卽爲之乾元也吉者亨也元吉卽幹之元亨也何非主乎坤之利貞而卽得幹之元吉乎此爻主乎外卦且主乎坤卦合其體用故體用俱合干而亦同於飛龍之大人足爲羣陰之利見也傳曰黃裳元吉文在中也文者以柔濟剛剛柔交錯成文在中如地配天相對相錯而成其順天之行也哉孔聖之言坤徳乎

上六龍戰於野其血黃曰龍戰於野其道窮也上六變爲剝之上九在剝上以陽變陰爲坤系以碩果不食君子得輿小人剝廬一陽居羣陰之上陰方長而剝之亦變陰然碩果中之陽自存也變陰者與時偕行而碩果不食陽方生於陰中陰何從而剝之乎所以君子處此則得輿陰中之陽能生而復也羣陰方奉之如車輿之載貴者也亦剝卦五爻貫魚以宮人寵之義也小人處此則與陰戰而剝廬必矣可見在剝中與陰戰者不足有君子之徳不能如泰二之朋亡尙於中行豈君子乎

在本爻以陰變陽爲剝乃於陰中自居陽徳者也在夬尙云居徳則忌於剝而坤可居陽徳之名以受剝乎故與陰戰於野至於兩敗兩傷而元黃之血俱見也幹之上爻亢者純陽而亢陰也坤之上爻戰者一陽而戰陰也爲亢爲戰皆有自居其徳之勢故亢在幹徳剛健不過有悔尙可救也坤則以柔順爲徳也戰者失柔順之道故傳謂之道窮也道窮多以爲陽窮不知正坤柔順之道不能用而自窮所以致於

戰而血出也

用六利永貞曰用六永貞以大終也

用六爲坤卦六爻皆變反爲純陽立也然凡陰爻變動皆本乎此義系之曰永貞卽主利爲貞之義傳曰用六永貞以大終也陰小而陽大永貞者貞卽元也元亨陽而利貞陰永貞而復元亨則坤之利貞得乎乾元亨之道也蓋貞下又起元矣非大終乎以大終合乎幹足以配乎天也天以一陽統天干以一陽統易坤以順承乎乾元者順承乎天坤之元卽幹之元地之气無非天气之所貫也必合乎天徳所以配天而同天行於不已也

以上外卦坤三爻以六五主通卦外卦陰盛而老變陽矣於四明陰盛之變於五主乎坤明陰用必體乎陽於上則陰極而戰陽必如五之柔順中正而合徳於乾方不失陰柔承順之道也至於戰則陽固爲亢陰亦爲亢亢者不得中正之道過於盛也故幹謂之亢陽坤亦可謂之亢陰耳必用六永貞貞下有元陰中有陽乃合中正之道也【內經云亢則害承乃制六气皆有亢愚說本此】

文言曰坤至柔而動也剛至靜而徳方後得主而有常含萬物而化光坤道其順乎承天而時行

幹有文言坤亦有文言爲首二卦申明乾坤二卦之元亨利貞也孔聖爲作之聖述之明俱不必論矣左氏之文掞藻摛華雜引詩書未必穆姜之語不出於左氏之文飾也旣列於聖傳十翼則亦同於聖傳矣文言曰坤至柔而動也剛坤徳𨿽至柔然資生順承之徳至柔者其體而至剛者其用故地气動而萬物莫不生焉天道資始以剛爲體而其動反柔坤道反是者何也天地無二气也資始者靜剛動柔資生者靜柔動剛資始之動柔卽地道靜柔之體也其動剛之用乃所以資生者也剛柔不過屈伸往來一气以無終始而已矣然則至哉坤之元何非大哉幹之元乎乾坤又豈有二元乎旣無二元所以亨則俱亨也特分卦言之則各系一元亨其實一元亨而已矣因其體而明其用又必因其用而明其徳至方者剛之所以爲剛也徳者動之所以善夫動也此言坤之元亨也由於坤之利貞也至於坤之徳利牝馬之貞則惟以後爲主而已能後而不爭先乃坤之常徳也所以謂之有常也主乎利卽主乎義也此言坤之利貞也坤之徳如此所以含萬物之理於中而發萬化之光於外有此元必有此亨然何非本於牝馬之貞而得其坤道乎於是知坤道無他順而已矣至順所以能承乎天之至健而時行亦同於健行之不已也時行者有止在內不同於幹之行健於無止也以陰徳有止之道也然時止時行動靜不失時而行卽同於天行之健無時不行也此以不盡合爲合不盡順爲順如臣之匡君婦之相夫也地之配天亦如是臣道也婦道也無成代終此誠能以順承天者乎坤道其順乎二句是明坤徳而兼君子及占者說使之共明此坤徳而期於葉占也與幹之君子行此四徳者二句同

積善之家必有餘慶積不善之家必有餘殃臣弒其君子弒其父非一朝一夕之故其所繇來者漸矣繇辧之不早辧也易曰履霜堅冰至蓋言順也

積善之家六傳亦孔聖之爻傳擬議以成變化者也於乾坤之六爻俱詳爲擬議所以該六十四卦三百八十四爻之變化令學者各爲擬議也故其所取義與爻辭固不同卽與傳亦多不同也如此則不可就文釋義是在學易者各就其擬議變化以自爲擬議自明變化可矣卽朱子云後天之學可以各明其意見之說也

初爻擬議之曰陰之生也在天地之气化爲出入無疾在人事云善惡則爲誠邪存閒而慶殃判然積之大而久則慶殃遲而巨積之小而暫則慶殃速而微亦惟於陰陽二气中明其順逆從違之理而已至於臣弒君子弒父爲殃大而積必久豈一朝一夕之故乎由來必漸亦必君臣父子間兩失其道者也何也慶殃之成也顯善惡之生也辧之貴精尢貴思患預防之早不能辧則殃及辧不早辧已莫救故易於履霜卽言堅冰且至霜爲冰之漸積順其而往焉堅冰已結天地沍寒誰能使春風生於寒谷乎舊注謂順爲愼似與馴致其道傳辭未合

直其正也方其義也君子敬以直內義以方外敬義立而徳不直方大不習無不利則不疑其所行也二爻擬議之曰直者何正是也方者何義是也內正則外直義定則行方然直方又有所本也君子敬以直內則不求正而自正義以方外不求和而得和內主敬外協義所謂直也方也皆至詳愼委曲而流行通貫者也是以敬義立於已而天下祗覺其易知易從自然可久可大徳必有鄰逺近親疎無不感應何哉故易之云直方有體用非拘謹執固乃甚大而該物我身世以爲徳業也是以生平所未習者皆推行之而無不利蓋內敬則性之理存外義則事物之理通君子固自不疑其所行天下亦不疑君子之所行內忠外信陰柔中正之至徳也然何非一敬以爲主以陰元而順承乎乾元者乎

陰𨿽有美含之以從王事弗敢成也地道也妻道也臣道也地道無成而代有終也

三爻擬議之曰陰者柔靜貞順以爲美徳者也含之於內立其靜體則陽爲體而陰爲用也論存誠本立體於陰然誠旣存則爲陽徳以陰含陽體立於剛健致乎柔順之用地道而統以天道也以之自治其心身固形踐性盡矣或從王事功可立事可幹而不敢居功首事也功必有歸事必有主我任其勞而成本於上此正地道而合於妻之從夫臣之從君者也蓋地道生成萬物無不順承乎天是無成也然其施自天而資始非地則萬物不能生成於天之下地之上矣萬物𨿽中處而去天逺去地近無不托根受气於地是天始萬物而地代天以終萬物也是以含陽之陰徳無成而無不成也

天地變化艸木蕃天地閉賢人隱易曰括囊無咎無譽蓋言謹也

四爻擬議之曰陰之盛而極也則生之極而必殺矣成之極而必毀矣非不仁也義正以成其仁育殺以爲生毀以爲成也此亦气化之出入無疾故變化有常也而君子用易合時先萬物而自正其性命艸木方蕃生長已極然天地之气已收而閉賢人不及世亂卽知不可榮祿而隱遁自全惟明陰陽消長之義知能之也易曰括囊無咎無譽不惟道不行而且言亦不可輕發也此謹之至而合乎收藏秋冬之气化者也無咎無譽之權俱自君子自操耳

君子黃中通理正位居體美在其中而暢於四支發於事業美之至也

五爻擬議之曰陰之道地道也黃帝素問曰五行之土生於黅天之气故其色黃及成五行而土居中以配天故坤道爲地爲黃中然土塊然一大物耳抑知土至實而至虛上下四方皆天气固矣地中無處非天气貫之一大物中大而分爲九野小而結乎一撮天气所出入地气卽應之爲出入故實中有虛气中有理如人心之性立誠爲陽則虛者實神發於陰又至虛也君子以此黃中陰徳立虛中之體卽以此致生成萬物之用無不法坤之徳而以爲徳也故位則正而居中體則貞於至靜黃中之美在中而近著於身則暢於四支逺徵於物則發爲事業陰徳固地道臣道妻道也而其爲徳何嘗非君徳乎豈聖人之擬議乎陰忽爲君忽爲臣無定見哉不知黃中之徳陰而含陽卽河圖之以十配五也十爲成數陰也而五爲生數陽也地居中而配者天地之中皆天气也以天气爲體而地气順承乎天以爲用故爲美在其中者天徳含於地徳之中也是陰之徳亦爲君徳何嘗非陽徳乎知此則坤元何嘗非干元也哉故曰美之至也气之至極者惟天理之至極者亦惟天美徳而言至非天徳奚足擬議之乎大凡陰陽體用互根互生皆當以此擬議之則不執典要而可與言易矣

陰疑於陽必戰爲其嫌於無陽也故稱龍焉猶未離其也故稱血焉夫黃者天地之雜也天而地黃上爻擬議之曰陰徳不可極如陽徳不可亢也陰極則不順承乎陽反疑於陽疑者其气太盛則逆气逆則气中之理亦晦晦則生疑疑則生嫌嫌則必爭爭則爲戰气化人事無二理气也然周公之辭於陰盛之極疑陰與戰仍稱龍者嫌陰盛也天地之气化𨿽陰至盛亦無無陽之時卽陰極而剝然碩果在上未至剝盡爲坤而復已在下故陰有戰陽之日必無無陽之日也所以仍稱龍以存陽陽本在亦不待扶陽者存之也至於陰極終是陰气親上親下各有其聚羣分不外陰陽气爲陽血爲陰公一稱血而陰之爲疑陽與戰就以明義昭然矣復言黃者陰戰陽陽必應陰陽皆傷則天地之色雜見於血天之色本是气地之黃色方是血但此時陰盛陽微天气亦雜於地血之內故不言气而言血之黃也然气𨿽雜於血中血亦气之所化天之自在气必不沈沒於血中之色自在天必不掩閉於黃中故傳明之曰天而地黃上下尊卑定位固昭然而理气亦正無紊亂矣陰之含陽則美之至陰之戰陽則傷陽而適以自傷聖人作易爲君子小人兩謀之也惟欲調之得中和而已按此六爻固有位次然亦有相貫之理气俱在中求義方知孔聖擬議首兩卦十二爻以示人隨卦逐爻皆當於陰陽變化中求知能行習之人道也

乾卦於擬議外有明爻之位者有明爻之時者又有明爻之兼三才而兩之爲六者坤以下皆無以干統易知乾卦六爻有位有時有兼三才而兩之義則可推及於六十三卦故坤卦亦不復更立傳焉易者交易變易於無窮者也𨿽擬議其變化於無窮然實不易之理气故以一干統全易而足以備其義也孔聖之傳𨿽云釋經然易之大成以集而天下後世開務成物之功能更切矣學易者必因傳以明經且因傳之切於下學處求聖人之至精至變至神斯可以窮理盡性至命而無難矣

文言言坤道之元亨利貞元亨亦由於利貞至於占者則必先言利貞而後可以元亨與幹之文言異義何也體坤之君子气本陰柔皆是由憤悱勉彊而成徳者固不同於幹之大人也及至葉於坤之至順承天時行則亦無不同於聖人如六五所言美在其中暢四支發事業美之至者是也聖人可同且合天矣此二卦乃進徳修業安勉難易聖人與君子分際合一之理也故於二卦之先明之乾坤立而易之體緼於內易之用自乾坤之門出焉所以爲六十二卦之根所以爲天地定位之始也

大易通解卷一﹤經部﹐易類﹐大易通解﹥

欽定四庫全書

大易通解卷二

江常鎭道魏茘彤撰

【震下坎上】【屯四陰二陽陽少貴陽固根幹矣然有乾坤父母遂生長男次男男隨父也根幹主陽之卦也】

屯乾坤之後父母之位定陰陽對錯而相交陽必先交乎陰以一陽入二陰之下而成震說卦所謂震一索而得男謂之長男也向訓索爲求耑以揲蓍言抑知揲蓍之法固因易之理數而生者因有形質之數而求無形質之理气耳愚謂索者交也梭之上聲音鎖索之字義大防合小防而切撚之令乃成大防爲索是交之義也以干之陽交於陰一陽伏於二陰之義則陽不終伏伏者必升升不遽升爲陰所抑陽盛動於下陰開破於上而雷動於春帝出乎震三陽之气足出地之著此震之所以爲雷因陽動而有聲有光實無形質可求者也陽一交陰得名爲震陽再交陰何以擬議之一陽伏於二陰之下必升而震動一陽夾於二陰之中乃隨之流行行亦動也爲陽斯動特升而震動倐忽不測隨而流行則安順有常矣擬之以水附於地而趨乎下陽隨陰以爲流行之理气也說卦所謂坎再索而得男謂之中男所以繼乾坤父母陰陽相交一交再交一生再生如人家父母配合生育男女其事顯而理微事庸常而理極神奇者也此就先後天八卦言父母生六子以爲序卦之次以長男中男繼乾坤縂見陰陽相交夫婦倡隨子女續生成家造業人事日用造物化機皆寓於是易所謂易簡而天下之理得焉矣○是以長次二男合體成卦而取象擬徳名之爲屯屯者艸木萌芽初者也雷動春生於下雲行雨施於上而百果艸木皆甲拆屯之所以取象立名也長男中男繼父母后有如人家初造諸事艸創必得丁男繼生次第經營代父母之勞而興作述之事故以屯次乾坤焉試思天地之間一气而已淸者成天濁者成地天气上升之極必下降而入地地气下降之極必升而上天此雷起於地而雨沛於天昭然其可知可見者也何以不言水而言雲水者附於地而不離乎地之濁气云者升於天而已得乎天之淸气也水也云也一物也故伏於地下之陽气亦因不離地气之濁而成雷升於雲中之陽气亦因得乎天之淸气而成雨雨也雷也亦一物也此云雷爲屯言云而在天爲雨在地爲水也此屯之繼乎乾坤陰陽相交陽施陰生之道俱就天地初建陰陽升降開始之气象言也此屯卦以云雷相交而成之義

屯元亨利貞勿用有攸往利建侯

彖辭曰屯元亨屯之爲道有曲直體象焉屯者曲所以爲直之本也故元亨天地之木气曲者必直而人事之占則尺蠖之屈以求伸龍蛇之蟄以存身精義入神以致用利用安身以崇徳皆以曲爲直利貞之義也旣許以元亨而又戒以利貞勿用有攸往何也蓋動而險非利貞則無以濟險開屯何庸輕動而往以入險乎惟利在建侯堯以不得舜爲己憂舜以不得禹臯陶爲己憂任己則勞勿用有攸往也任人則逸利建侯也此爲占者體屯之徳而利其用也本義謂筮立君者遇之則吉愚謂筮使臣者遇之亦吉○內動外險動而往則動而動矣心役於事非無爲恭已之義矣動根於靜則動亦靜也動根於靜內動者究未嘗動而外險所陷之陽必能出險濟矣此卽利貞之義也況又爲任人不任己之道故不曰不利有攸往而曰勿用有攸往

彖曰屯剛柔始交而難生動乎險中大亨貞雷雨之動滿盈天造艸昧宜建侯而不寧【凡彖傳皆叶韻此傳滿盈當自爲句言其气之充塞兩間也本義合天造艸昧爲一句解誤也】

彖傳明屯名義曰剛柔始交則一索得震陽來交陰之義本於彖傳非臆說也難生者亦卽再索得坎陽再交陰之義而又別有說坎之爲云在天之坎之爲險在地之形各取一義而無非坎中自具之義象傳言難生必根於剛柔始交者原天地之始二儀初分五行肇起天一地六之數先生成乎水所以謂之剛柔始交而難生正見屯之繼乾坤而立卦之義合之雷而成卦者震之陽待時而發爲雷坎之陽不捨晝夜而形乎水二卦皆以陽而伏藏附麗於陰有必動之理气乃合爲屯卦故云動乎險中以應人事體天道協卦徳也大亨者水之下有雷水流雷天地之气化日新卽乾元亨也然所以大亨者必本於利貞耳旣貞而亨矣又謂勿用有攸往者仍是剛柔始交而難生之義以其陽升雷動於下雲行雨施於上盈天地之間皆雷雨之气天地之爲天地方當初造天未淸於上地未寧於下下則雷陽動而云常浮於上上則云陰凝而雨常泄於下陰陽之體初分而剛柔之用互交在地則艸木暢茂禽獸居之在天則渾沌不明嵗時無紀雜亂昏昧之世也此豈一耳目手足之烈所可理哉故必眾建諸侯分任平地成天治歷明時明農教稼烈山焚澤諸事而後可開創艸昧生民育物以告成功也故必本以無逸之心而後能成無爲之治不然豈躬自倦勤而事權下逮哉夫屯之不寧卽幹之自彊不息也幹以純陽之體君子體之爲自彊不息屯以陽伏麗於陰爲體其不寧也尢爲震動恪恭而不敢一刻之稍安也

曰云雷屯君子以經綸

傳曰云雷屯君子以經綸經綸正是不寧之心外著見於事業之處云滿於上陰气也卽震陽之升而爲云者也雷動於下陽气也卽坎陰之抑而爲雷者也云雷二物其中互有陰陽又各有陰陽有交相爲陰陽有上下往來屈伸變化以爲陰陽君子觀此乃用經綸之事以體之經者絲之經也綸者絲之緯也云雷之气上下往來橫矗交互如其焉君子惟經之使如其常綸之使合其變俾上無涸陰下無伏陽陽气宣暢陰气固謐陽以動感時至則育萬物生機得振陰以靜應气和則保合萬物各成性命卽幹之品物流形各正性命也非體屯之君子著經綸之業成輔相之功何以動乎險中而能濟能亨乎按經綸者治絲之事以諭乎屯如虞廷諸臣禹稷益契分任教養各效艱難之事也此屯所以繼乾坤也二帝以前固宜存而不論矣然九年之水非無因而生必云雷彌漫霪雨淋防而後成懷山襄陵之勢屯之經綸足以擬議之

初九磐桓利居貞利建侯象曰𨿽磐桓志行正也以貴下賤大得民也

初九變爲比之初六在比初以陰變陽爲屯系以有孚比之無咎有孚盈缶終來有他吉以陰在下而比陽可無咎也然必盈缶誠存於中方能比於外五而不可知之吉終來也

本爻以陽變陰爲比初爲震之主爻動而變悅知有險焉進而不輕進磐桓者待時而動動則震而升騰無致阻滯矣此卽居貞也此卽所以爲利也建侯同於卦辭者以屯之初九爲一卦之主爻耳卦之建侯爲天子建諸侯言初之建侯初卽侯而宜建者也○傳曰𨿽磐桓志行正也正卽居貞也志在居貞而行磐桓非遲也陽貴陰賤以陽居陰下故謂之以貴下賤所以得民也似另取義然利建侯而不自用以君而任臣正是以貴下賤堯旣得舜舜旣得五臣而水土平稼穡興五倫敍府修事和平章百姓黎民於變時雍得民爲如何乎○初九在下而擬以得民與臨以二陽居下而上臨四陰一義也以上臨下一義也以下臨上卽以近臨逺又一義也易不可爲典要者此蓋初爲內卦之主故可擬議之爲君建侯亦君也公侯之也非天子之位也

六二屯如邅如乘馬班如匪寇婚媾女子貞不字十年乃字象曰六二之難乘剛也十年乃字反常也

六二變爲節之九二在節二以陽變陰爲屯有不出戶庭之凶節卦爲冬令之气化變屯必當動而進以出險乃不出戶庭所以凶也

在本爻變陰爲陽爲節以女子之事擬之者震動體而變爲柔悅之徳爻𨿽爲陰變陽而其卦化陽剛爲陰柔矣故其取象進不能進屯如邅如焉震爲馬故象乘馬坎亦爲馬卦凡三爻皆象以乘馬此班如之義也馬者戎事之禦今以陰柔乘馬而羣進則匪寇而婚媾爲宜矣二與九五正應宜其速字乃因近初陽維系之難字二貞而不肯字者𨿽性柔悅而有中正之徳所以不肯輕字也但柔順中正以爲貞焉有終不字者乎十年乃字𨿽遲久而不失其婚媾之正何傷乎故不系以凶悔咎吝之辭占者得此必利居貞以爲出險致亨之道也明矣

傳言六二之難去聲讀可作平聲讀亦可以其乘剛所以欲字正應而又爲初陽所系能不輕動而居貞以待字女之正道也如此之女宜其速字而至於十年乃字則似反乎經常之道矣不知變易者時也而不易者貞也𨿽反乎常而十年亦必字焉常之所以不可易哉○屯之爲卦原以震陽上升得出險爲濟屯之義今二復以不急進爲貞何哉以其陰柔而具悅體恐所以爲動者不出於貞則𨿽出險能濟何取乎故又以女貞不字以明其理爲後世妄以柔悅之道取媚濟險以爲功者示戒也十年乃字旣戒之復勸之也果能久貞何險不出何必失守妄字或反不能出險者多矣

六三卽鹿無虞惟入於林中君子幾不如舎往吝象曰卽鹿無虞以從禽也君子舎之往吝窮也

六三變爲旣濟之九三在旣濟之三以陽變陰爲屯震變離以火之陽進濟坎陰卽以火之剛明以克坎之柔險也因三鄰於外卦故有髙宗伐方三年克之之

在本爻以陰變陽爲旣濟亦鄰於外卦不言進克出險乃言知幾遂捨者何也屯之爲義以震陽之升升於坎中而後引坎中之陽下濟則雷動於下雨施於上之也斯能成品物咸亨之功今三爻之陰𨿽隨震陽上升乃入於險中陰盛而陽不能流充祗助雲气之凝塞不能成雨澤之和暢故以卽鹿而無虞也鹿陽物也有虞則能今無以爲具鹿自入於林中陰幽之域矣故戒占者當見幾而舎另圗得虞方可卽鹿而致耳必震陽充盛而坎陽斯能流通震陽衰弱坎陽閉陷險必不能出舎而不卽免其悔吝莫此爲宜矣舎非終舎也培此元陽以元致亨而已傳言卽鹿無虞豈可名爲從禽乎君子舎之者非怯也以知往窮之義故必思六月之息以養圖南之翼所謂培萬里之風也○以上內卦三爻震體以初陽爲主震之爻盤桓居貞則陽足而出震建侯辭同卦者正見主卦經綸必自初初必陽足而後可開屯也二以陰乘陽必隨初陽方可動故陽起薄陰似寇而爲婚媾又必守正爲從𨿽遲無咎也三則鄰外卦有外慕之義不如守同於二隨初陽而開屯故有見機而舎之辭總以初陽充裕爲屯開險平之義象焉

六四乘馬班如求婚媾往吉無不利曰求而往明也六四變隨之九四在隨之四變陽爲屯系以有貞凶隨而執固所以𨿽有而貞亦凶也必有孚而在道以明乃無咎有孚且明合乎道矣何咎乎兼屯義四必附五有孚方合道也

在本爻以陰變陽爲隨系以乘馬班如坎亦爲馬兩陰夾陽隨之而流行故亦爲乘馬班如之隨陽而動不同於二之應陽而來二乃震體故動而不可知其情遂有匪冦之辭四則直許以求婚媾爲吉而已二所疑爲冦者惟恐其比於初之陽而婚媾之情不耑四則隨陽居險不必更言冦惟求婚媾而已四附五之爻以陰與爲婚媾往而無不利自足相爲濟險無難矣傳恐人認爻辭之求爲四往求五失女之貞故明示之以求而可往謂必待陽之求而四陰方可往而得吉見婚媾之事和而有別方爲夫婦正理待求而往與不求而往或反求彼而往焉其明晦何如乎在險中者必以明爲本明而後能貞此又戒占者婚媾之失貞同於六二者也臣妾之道舎此安從乎○貞悔二爻辭傳皆言明以坎險必闇然一陽在二陰中爲明乃暗中存明也

九五屯其膏小貞吉大貞凶曰屯其膏施未光也九五變爲復之六五復五以陰變陽爲比坤體故曰惇復以其變屯故欲陽之在陰中者充足厚而後能流行不息也所以無悔

在本爻以陽變陰爲復中陽變陰而不能流行閉塞凝固則雨澤之膏屯而不能下逮矣更系之小貞吉大貞凶者何也小者陰也屯之利貞爲卦之陰爻言也陰無不從陽而在屯卦之陰爻更主於從陽在震則從初陽而上升在坎則從五陽而下降故婚媾爲主而守貞不字待求而往無不吉焉此小貞吉也至於大者陽也陽主施者也帥乎陰者也如亦貞固而不流行則屯膏之凶在雨澤尢顯著者天下何事陽不流行而不凶乎此大貞凶也凡元亨之徳陽也利貞之徳陰也四徳在乾首卦如此六十四卦三百八十四爻皆如此也此大小之義也本卦之陽爻惟初與五在初不震動則陽不升起而伏於陰下在五不流動則陽不充周而陷於陰中故初𨿽磐桓而必朂其進五戒屯膏而以貞爲凶二爻皆陽也大也在屯貴於動流行也此大貞凶之義也

上六乘馬班如泣血漣如曰泣血漣如何可長也上六變爲益之上九在益之上爻以陽變陰爲屯有莫益或擊之戒正變屯而澤不下益當損上益下之時惟思益已必反致人擊矣

在本爻以陰變陽爲益系以乘馬班如泣血漣如者乘馬合諸爻爲象血陰也上陰居五陽之上正賴此陰以從順者爲衛防使陽行陰中鼓蕩周流而成雲行雨施之化今上變陰爲陽是變坎爲巽五陽之上復加一陽陽無所屯但上升而不復下濟矣雲散風行雨從何施占者得此泣血漣如以陰傷也蓋人心爲至陰心傷而泣血亦陰故曰泣血漣如誰謂聖人系爻不取於數哉特人不能窺測其涯際而已傳曰何可長也陰傷則陽亦無所附麗陰陽離散豈能久乎○外卦三爻坎體以下震卦之陽升而入云則坎體之中陽足復降爲雨澤水雷轉爲雷水解以開屯也四爻近五故以婚媾隨陽行化亦必遇合以正五爻則主外卦者陽不足而屯膏則施不光矣小貞以畜陽則吉大貞而陽亢則不能雨而凶矣上爻居極無濟陽行化之能亦得凶焉總見坎陽在中貴足而以二陰濟之行化方吉又必震陽振起而坎陽方流動也此五之主外卦爲外卦之主爻而初爻又爲通卦之主爻也屯之爲卦𨿽欲陽動而升升而出險然其經綸之功能則貴於使之升降往來也故經綸者皆使之連絡交互而成物利用非謂解散開破云雷之勢方出險而濟屯也於下卦之震陽必期之進而上升於上卦之坎陽又必期之俯而下降二陽爻旣交四陰爻亦必期乎隨陽以爲升降正與大象傳經綸之義象相符也再云雷之起止聚散何非陰陽之气相上下然爲屯爲解不同矣得其和而萬物以生失其和而萬物以死則聖人以肅乂哲謀爲雨暘寒燠之調劑者何非經綸之功用耶

【坎下艮上】【與屯綜亦四陰二陽之卦陽少貴陽根幹固然有長男次男遂有中男少男男俱隨父根幹主陽之卦也】

長男中男相協而理則家業開創其始矣中男之繼艮三索而得男是謂之少男少男中男續起庶而且富逸居而無教則近於禽獸此蒙之所以序屯後也一家者天下之本也經綸艸昧之後興修徳教洵急務哉○艮之爲卦一陽居二陰之上陰培積而厚盛之气也厚者陰而盛則陽艮上一陽亦陰之培積所生耳以髙山崇土取最合乎水而成者山在上而水在下山之髙可見水之深難測且山愈髙而水必愈深水愈深則險愈極山之髙𨿽可見亦不可卽矣者艸木暢茂之義原以山髙水深成其幽暗昧此山水爲之象義也然豈任其乎必思亨亨不自亨必有亨之者方得顯微闡幽智啟慮而不終亦猶山水險阻茅塞弗通必開間披罅刋木導泉始而豁然久斯大通矣此亦之因以取義之防也

亨匪我求童童求我初筮告再三瀆瀆則不告利貞

彖辭曰亨必求致亨也彖辭不爲者立言乃爲啟蒙者示訓何也孟子曰天之生斯民也使先知覺後知先覺覺後覺也啟蒙者之教立而者之率謹矣旣爲啟者立訓何不令其求童而必童求我乎不憤不啟不悱不之義也有來學無往教師嚴道尊惟自成已而後能成物耳又以易理明之聖人作易開物成務猶必待占者至誠耑一之心來求斯一筮而卽告如再三瀆瀆則弗告非有所靳也大凡占者必先定志志一則誠有筮必應若二三其心志中無所主徒瀆擾乎神何以爲告乎夫易之筮也未有筮而不告者也筮之再三亦必再三告之然其間吉凶禍福進退存亡必不一其辭矣辭不一而無所適從𨿽告猶弗告也故終戒占者利貞貞卽正而中也先就其時審其事明其理定其志而後徵之於筮以合乎數方能防微妙之辭中正之則而協其動靜明其趨避焉亦如童之質疑問難必先審於情事晰其義理或得其至當而就正有道或未盡於兩端而深究其用中俾教者言不多指而學者受益實也如徒日事於耳目之粗迹是惟求乎言語紛紜耳老莊墨釋且言無言爲教𨿽俱非所宗而聖人天何言哉之訓不更深切著明乎

彖曰山下有險險而止亨以亨行時中也匪我求童童求我志應也初筮告以剛中也再三瀆瀆則不告瀆也以養正聖功也

彖傳釋卦名義曰山下有險就二卦之體言之也又兼以險而止者合二卦之徳以言也然險而止則愈險矣愈險則愈難測故兼體徳以言之義更切平地之水流多緩山下之水流多急山下流水或多淺山下止水則常深矣兼二義爲可想見焉所以亨者必以亨道而行其時中之教方可啟爲亨非時則非中也不中則無當於時也旣時而無躐等之施且中而無偏辟之理以此啟不必有意圗亨而亨自致矣匪求童必童求我者童之志先誠一爲感方以誠一應之然後時中之教可以行不然奚望教之入而道之行乎初筮之剛中志一於誠再三之瀆問志分而不誠欲告之豈惟瀆於啟者乎恐以雜亂塞之心思志慮使之狐疑猶豫將失其誠以漓於僞耳故不告非靳也正以愼處乎求也何也童而焉赤子之心渾然中存未有不正者也惟恐瀆之使本正者無以養育而成全之耳倘能順初心之至正者而以耑一至誠之道養之則全乎物與無之體合天道矣存乎天命爲性之理盡人道矣天道合人道盡聖人之誠徳也而所以養之不失其正者則聖人所以爲聖之功也孟子曰大人者不失其赤子之心者也童以養正而爲聖功以成聖徳又何疑乎

曰山下出泉蒙君子以果行育徳

傳曰山下出泉君子以果行育徳果行者泉之所以達其源也育徳者山之所以登其極也四字蓋山水並取而非耑言出之有漸而已泉以愈出而愈江河之始不過濫觴也山以漸培而愈髙泰山之登小乎天下也此皆童養正用聖功以成聖徳之優悠漸漬者

初六利用刑人用說桎梏以往吝象曰利用刑人以正法也

初六變爲損之初九在損初陽變爲陰爲恐其昧於急公之義故令其遄往而復戒以酌損也皆令安乎愚賤之分也

在本爻以陰變陽爲損涉險初步晦耑固非嚴竣之教戒如刑人之迫篤無以啟誘之所謂明刑以弼教正此道也如童之幼頑劣已甚必有懲創方能悔艾太甲之遷桐伯禽之被撻皆此爻之義也如寛緩其事說桎梏而無所防範則任情以動流於匪僻其吝可知矣此說似與本義異然觀象傳正法之辭似無說桎梏而縱之使往之解遵本義何如遵耶又如亂世用重典所以開頑民服馴新政耳殷盤庚之遷周東京之立皆尙嚴而不尙寛正是初之𨿽太上以寛服民然必在乎重熈累洽之世非去染作新之令也漢以寛大除秦之然漢法何嘗寛大哉勿爲耳食者所悞

九二包吉納婦吉子克家曰子克家剛柔接也九二變爲剝之六二在剝二以陰變陽爲系以剝牀以辧蔑貞凶變順爲險剝牀𨿽未有與而蔑貞則不能出險以凶矣

本爻以陽變陰爲剝何所取乎以陰剝陽未甞無配陽之義如剝五以宮人寵也男子生而願爲之有室然必有刑於之徳故首曰包吉者率眾陰不齊之徳而無不包於九二陽體陰用剛柔相濟此家之所以齊也故先有包之徳而後能納婦得吉也且包亦有和眾兄弟以友恭之宜於兄弟也此中男之所以克家而順其父母也九二陽剛中正之徳而能濟以陰處天下國家何不宜而用之於晦之時更爲至善此舜之徳服帝女仁愛傲弟而底豫頑嚚之也傳言剛柔接正以陽爻濟變於陰言必指爲二五正應亦可然五之童之吉似無下應九二之義易旣不可爲典要就納婦之爻辭言象傳似指本爻爲有據

六三勿用取女見金夫不有躬無攸利曰勿用取女行不順也

六三變爲蠱之九三在蠱三以陽變陰爲蒙巽變坎進而阻於險矣故幹蠱用進而遇險則小有悔不致大咎也

在本爻以陰變陽爲蠱則以取女爲戒坎變巽忘險而思進如女之失貞靜故戒以勿取也見金夫不有躬冒險而不知進遇應止之位含九二內卦包之克家而應上九擊之爲冦故戒占者以無攸利象傳曰行不順變巽而進爲順然在險終而冒進不知自止則大有不順不可以巽進爲論也

以上內卦三爻皆言中男初教宜嚴包納婦則吉而克家如取女得見金夫不有躬之人則勿攸利皆家教之興始於夫婦之義於外卦艮三爻言則成教於外之道與家教不同故無婦女之參於其間蓋內卦之教教子婦也外卦之教教子弟也內教何以言刑人乎刑人者以嚴訓爲諭耳然初爻又有初教之義不妨兼家國而言教況外卦之禦冦言教且兼兵矣兵刑皆教化所以匡其不逮者也○內卦三爻坎險之體徳以中爻主卦初三兩爻附之初於初宜敬二包克家而吉三宜內附而外應不順故以包爲主爻焉外卦三爻六五中行之士顏曾也六四商之不及求之退也上九師之過由之兼人也凡童之求者有此三種故列於外卦以爲啟者致辧焉

六四困蒙吝曰困之吝獨逺實也

六四變爲未濟之九四在未濟之四以陽變陰爲未濟至外卦旣濟矣離體明徳變而爲艮體止徳故利於貞斯悔亡正而持久三年克敵有賞文明以止久而有功也

在本爻以陰變陽爲未濟以艮體止徳變離體明徳似蒙而可亨矣而反爲困者不自以爲而自以爲明虛浮誇大之學術爲人而不爲已尙名而不務寔此所以爲吝也且學以實爲貴必止而不見異思遷方久而有得若方而恃其明不能止善而又妄動以爲明吝何疑乎象傳曰獨逺實也本義謂獨逺於陽亦確但逺於賢知不親近以求亨則實求諸己之道固己自昧矣其義亦相通焉

六五童吉曰童之吉順以巽也

六五變爲渙之九五在渙五以陽變陰爲渙變散變止則非渙也渙其大號而天下之俱矣渙王居而天下之養皆正養矣故無咎

在本爻以陰變陽爲渙系以童吉者變艮止爲巽進止不自止必求進益乃開致亨之義也故傳言順以巽也正言變艮爲巽原存者已成之止徳而又變爲巽順之徳故爲卦之主位而合於童養正之吉也養正之聖功何非巽進而順致者乎傳明言巽順不言卦體非解矣○六五本有柔順中正之徳此已成之止徳也而又爲巽進正合童自不滿假就正求益之道吉何疑乎

上九擊不利爲冦利禦冦曰利用禦冦上下順也上九變師之上六在師上以陰變陽爲師者用兵之道與教化輔相而行以大君之命開國成家而兼弱攻昧如湯之伐葛文之伐崇是也戒以小人勿用恐其近於兼並功利之謀耳

在本爻以陽變陰爲師有擊禦冦之不利爲冦亦戒彊淩弱眾侮寡也必有昧犯道傷義擊之以開其使之服教畏神革心向化可矣非爲利其土地人民而爲冦盜之行也與師戒小人一義而互相明焉○傳言上下順以變坤而得順之徳耳禦冦亦不過啟其何非順徳乎如爲冦則非利牝馬之貞無論上下皆非順也

以上外卦三爻以艮爲體四之困困而不學方吝上之擊是非爭辧至如聚訟甚且各秉師承以相排詬結爲仇讐成乎朋黨後世如朱陸程蘇之門人正爲冦耳與此爻之正相近而著戒切矣惟五陰柔中正乃童而可教以正養作聖之功者故得吉焉

卦內卦三爻所言皆教家之事而初以刑人言近則易玩故以刑弼教之始外卦三爻所言皆教國之事而上以禦冦言逺則易泄故以兵振教之終然刑與兵聖人不得而用之究之內教家以率妻子宜兄弟爲先外教人以勉困知求巽進爲務耳且初之刑人以朴作教刑言也上之禦冦以搜以講武言也卽二三之閨門內則何非闗雎鵲巢二南之風行乎四五之崇實勵志何非忠信進徳立誠居業之切功乎再大以果行育徳取義於山水者水必達其源於初爻見之山必登其極於上爻有焉而中四爻則山之登髙必自卑水之行逺必自邇也皆漸致無躐等也以此主上與二兩爻分主內外卦明矣然之教無思不服而教化乃行於至逺是艮止一爻又通卦之主爻也

屯二卦四陽二陰以陽爲貴爲用然其體亦陽何也根於幹也何謂根於幹合中男長男爲屯合少男中男爲俱陽也故曰根於乾卽坤亦附於幹如母之隨父也

【乾下坎上】【需與訟相綜四陽二陰之卦陰少貴陰根坤之卦無繼也其承接者屯蒙由主陽二卦後敍主陰二卦分根於乾坤以爲易之門也】

需屯無所繼根於幹長男次男成屯次男少男成所以根幹從父也需訟無所繼而根坤有說乎需以水天合而成卦水者天地初生之五行也天一生水地六成之天地始生之物仍是剛柔始交難生之義故列之於乾坤之後也然何以根坤天水皆陽物也陽必以陰爲根所以以需持其躁而歸於久寧止以陰少主陰根陰乎此需之所以無所繼而直根坤焉觀於卦之辭傳可知主陰必根坤矣以人事言屯後序需養則明農教稼耕九餘三教則漸仁摩義必世後仁非需則近功小效豈王道可大可久之圖乎此需之所以爲君子親賢小人樂利將以合天下後世而爲明新之極也然易之爲書廣大悉備凡事之應需者俱可觀取徳於斯

水天相值而爲需天之髙也水之逺也盈科而進放乎四海需者順水之性也過顙在山則逆水之性而不能需所當需未有不躁妄而失其據矣再如雲漢之生嗟時雨之待澤𨿽聖有桑林之禱禮有雩祭之文然升中告防致敬盡禮究俟誠意之徐感陰陽之自和而後雲行雨施潤澤萬物豈容迫而致之如暴尫之虐戮巫之謬哉

需有孚光亨貞吉利涉大川

彖辭曰需有孚需歸一於有孚凡需非逸居肆志之謂正是兢業小心守靜禦動誠一之衷旣孚於有素天人之應必協於當機需之正義也不言元亨而言光亨元亨者自然之道光者積久方至之篤實之久乃有光輝在上之聖人非一日之積徳而能光被四表在下之君子非一日之修身潛徳之幽光需有孚而後能光亨占者葉此孚徳乃致光亨耳此無他義利貞而已貞卽孚也利乎貞者守乎正以爲需不期乎光亨自得由中形外之功用矣居於夷者旣得一以爲守涉於險者自攸往之利利渉大川何疑乎蓋有孚者乾元剛健之徳也以陽徳爲守之體以主乎幹卽以陽徳爲行之用以濟乎坎坎中之陽卽幹陽也其濟險之徳亦卽自彊不息之徳也卦𨿽異而陽同陽至一無二者也有此陽徳而能需久所以用陰者在是矣

彖曰需須也險在前也剛健而不陷其義不困窮矣需有孚光亨貞吉位乎天位以中正也利涉大川往有功也

彖傳釋卦名義首以險在前爲言於彖辭已微有異同矣蓋爲占者申明當需之理數也需而名之曰須須待也待以爲用也待而似勿用正所以爲用也凡事之遽難得理者正爲艱難險阻在目前急遽苟且斷不能幸成見小欲速反致於不達故須必待其時以觀其變審其機而後履險如夷守靜禦動險不成險無困窮之道而得光亨之效矣何也以剛健而不陷也人見需而遲滯似陷溺而不振作不知剛則不以私意僥幸而冒險健則不以疑慮猶豫而失機不動則已動則出險而有功此剛健不陷之道卽有孚而利貞之義也明乎需之爲需主乎幹之徳濟乎坎之用則卦義旣得而彖辭之有孚光亨貞吉俱歸之於九五以尊位而備聖徳所以能有孚能光亨能利於貞爲一卦之主爻矣剛健不陷於險似言幹體而乃重五爻何也幹體者陽徳之備乎內者坎用者陽徳之應乎外者也且言天位則五方足以當之徳不可見幹之內也位乃作覩坎之外也二卦𨿽分內外而陽徳則合而爲一者以此徳爲體此位濟用涉大川而往有功其利爲何如乎彖傳申明險在前固爲凡應需者立辭以盡其意但屯之水雷也之山水也莫不以水爲險故經綸艸昧以開屯果行育徳以啟蒙猶必相需之久而後能成成則永永而無矣是需之次於屯需之久而開天辟地遂生復性猶爲生民之大事非旦夕可致之效也

曰云上於天需君子以飲食宴樂

傳曰云上於天大旱望澤必瞻云霓云上於天雨將至矣爲需者慰其懸懸正見不必更有所爲惟飲食宴樂以需之而已飲食宴樂者非逸佚縱恣也以達而在上言虞之喜起周之宴鎬也以窮而在下言則簞瓢陋巷疏食飲水也樂不以窮達有異而道則以時中爲凖時而需也需所以時止而止也將必有時行而行也時靜而靜也將必有時動而動也動靜不失其時其道光明光明之道非光亨乎在艮之止體言之正與需之得宜爲止爲靜其理相恊也以此言飲食宴樂其無終食之間違仁須臾不離道之義乎故曰君子無入而不自得焉又曰君子有終身之憂憂卽是樂也需之靜止無非待動而行程子謂動亦靜也愚謂何妨言靜亦動也乎動靜異而有孚則一至誠之純也純亦不已何嘗有一息之間哉需之爲需可識矣○卽就常占之人言利貞以需時守靜而待動亦與夫君子居易俟命近而去小人行險以僥幸逺矣

初九需於郊利用恆無咎曰需於郊不犯難行也利用恆無咎未失常也

初九變爲井之初六在井初以陰變陽爲需系以井泥不食禽所弗居正須急淘汰其泥以滋其養何也井變需需以養物宜速勤其功也

在本爻以陽變陰爲井系以需郊用恆無咎以干變巽巽進以爲用陽體陰用也宜郊逺以爲用恆心以期孚方無妄動躁進之咎焉且需而變井郊乃宜井之地也井田之經界必自郊遂始又利用恆亦三代分田制祿之法耳○傳曰需於郊不犯難行也初以陽徳幹體不肯輕進合於剛健不陷之卦徳矣不犯難卽不行險也又曰利用恆無咎未失常也居易俟命不失日用常行之道卽需也奚咎哉

九二需於沙小有言終吉曰需於沙衍在中也𨿽小有言以吉終也

九二變爲旣濟之六二在旣濟之二以陰變陽爲需系以動而喪茀已有輕動之羞矣勿逐七日得反乎陰柔中正則得茀必濟矣正爲變需不應急動也在本爻以陽變陰爲旣濟乾體變離不能剛健而有憂懼之心幸其離明遂有商之言然能以陰柔之退濟其陽剛之進則需於沙而中立於不夷不險之間不陷之義曉然洞悉亦必能仍全其陽剛健不陷出險能濟不致困窮也終吉者亦七日得之義也變爻彼此參看其理數方備筮之久方得之

九三需於泥致冦至曰需於泥災在外也自我致冦敬愼不敗也

九三變爲節之六三在節三以陰變陽爲需兌變乾柔金變剛金澤竭之故應節不節則有嗟若之占無咎者無所咎也

在本爻以陽變陰爲節乾體變兌陰柔而具悅徳又鄰於險失其爽塏之據次於下濕之險需於泥之也需泥泥未入而陷於險然兌體上缺傍乎潤澤自決其隄防則犯難矣決口受水開門揖盜也致盜之至必矣不言凶咎者不自喪其防維但需亨於險阻猶可免凶咎也所以傳曰𨿽需於泥矣災外震鄰而不切膚果能敬愼以守有孚之戒徐待光亨之吉則仍不致於覆敗凶咎耳以上內卦三爻陽剛之體徳初變巽以巽順爲不犯難利用恆常初需之時正宜從容暇豫以退爲進也二變離以明爲健𨿽無勇者之不懼而有知者之不惑惟守乎貞孚而仁全則知勇俱優矣三變兌以健爲悅有以悅爲進之兌爲口或以言語爭勝而思濟險者尙口乃窮所以冦至必敬愼爲守仍以剛健貞孚爲不陷也故不言凶咎以攺悔而免之也內卦幹之三爻以中爻爲主卦二需於不險不夷之間得中道也故終吉初三兩爻附之成卦初附而三不附分言見中爲主也

六四需於血出自穴曰需於血順以聴也

六四變爲夬之九四在夬四以陽變陰爲需需於險中陰柔不決次且而疑阻牽羊而難進夬不當用壯夬悔反亡者以需爲夬得夬之正也

在本爻以陰變陽爲夬剛健不陷之徳旣有孚矣𨿽需於血雜乎陰險之中而自出穴已入羣陽之終歸於不陷出谷遷喬之義也亦不言凶咎需得宜耳傳言以順聴也順者陰徳聴乎五陽之命以爲不陷而出險也在夬四臀無膚亦血之血乃陰之盛臀而無膚膚者陽也臀者陰體在上之下也夬四聞言不信陽變陰無所信從需四順聴陰而從陽聴之義也二爻參看其義愈明

九五需於酒食貞吉曰酒食貞吉以中正也

九五變泰之六五在泰以陰變陽爲需爲歸妹元吉陰變陽以從陽而濟陽故元吉也

本爻以陽變陰爲泰能持盈保泰於旣泰之後由於能有孚利貞於致泰之前也未泰而求泰旣泰而終不敢自以爲泰飲食以需卽大傳之飲食宴樂守貞以爲吉也卽彖辭之貞吉也此所以位乎天位以正中之徳立剛健之體爲本卦之主爻焉傳曰飲食貞吉以正中也一終食之間貞吉不違仁也非得正中之心無以存仁徳而居君位也

上六入於穴有不速之客三人來敬之終吉曰不速之客來敬之終吉𨿽不當位未大失也

上六變而爲小畜之上九小畜之上以陽變陰爲需陰盛陽衰旣雨旣處陰徳已能載矣若更濟陰婦厲月望陰盛則陽徳之君子徵斯必凶矣

在本爻以陰變陽爲小畜陰𨿽盛極險極入於穴中然變陽則陽必應不速之客三人來思濟險以拯陰於穴耳敬之與陽合徳何弗吉乎九三之陽上正應也然幹體以二爲主初三附之來則陽俱來君子之所與也敬之何所失哉位不當指來客內卦三爻言非謂上六也本義疑之以爲未詳指三則無可疑試再玩小畜之上九尙徳載正合於需上六云敬終也小畜以一陰畜五陽上變陰而附陰則險終於險矣故戒女陰盛而尙徳至需之敬則與三陽以敬愼往來主客相與久要之道也正以變小畜羣陽畜於陰不可不相交以敬信敬信乃陽徳之中主者也尙徳主孚俱一義也在三𨿽視外爲冦而必敬愼以自持在上𨿽入於穴中而必以敬爲出險敬愼之交洵處終之道乎需卦以敬之義爲內外之終正與大飲食晏樂無不敬而安所止之義相照○小畜爲密雲不雨至上九而旣雨旣處則自密雲以致旣雨皆陰徳之厚尙之而足以載物也合之需云上於天需其自雨是二卦皆以雨諭陰勉小畜之陰惇其厚徳戒需之陰失於敬愼無非爲陰謀卽無非爲陽謀也

二傳言需於沙衍在中也來易謂衍爲水朝宗按衍之爲義水之行於中者也又水之衍乎中而溢於外亦謂之衍如衍文之衍是其義也此二爻之衍則行於中耳需於沙非郊非泥故謂之中小有言而能需以出險以明濟剛終吉可知

以上外坎三爻以五之陽剛中正主乎通卦所以辭同大以安貞爲需道所以待徳成業者乃無爲而天下平之義也四以順聴於五而出穴上以助得於陽而終吉皆主陰以從陽爲吉焉

卦四上二爻陰也以從陽爲義何主陰根坤乎需者陰道也五爻主卦陽也而需必貞焉則陽貴以陰濟故論卦體徳必主陰根坤耳

【坎下乾上】【訟與需綜陰少貴陰主陰根坤無所繼也序乎需後與屯蒙二根幹之卦分根乾坤陰陽之卦皆自乾坤緼焉耳】

訟養與教𨿽繼起而養厚者必爭教衰者訟起所以綜需者飲食宴樂之間敬愼不存而釁隙已肇矣需以水逺天髙而安居靜守訟以天髙水逺而欺公競私需以險在前而剛健不陷以處事言也訟以險居中而剛彊思逞以存心言也雜卦需不進以不進爲進訟不親不親而貴使之親也

訟亦無所繼而根坤何說乎訟者陰險之事自天水陽徳中生出人生有性性理也陰也轉生出情陽也遂有公私其私者爲陰公者爲陽又自一太極中生出兩儀也故訟之中有是非聴斷之者有明闇皆以情求情之義也聖人無訟之原在無情者不得盡其辭是情而虛僞如無情也情𨿽有公私以私情爲無情究之情亦有公無私孟子云乃若其情則可以爲善矣論其與性合一之情也人之性情不能皆公故於聴訟可明其是非審其公私是以訟首四陽二陰之卦列於乾坤之後而根於坤就人之性情明其行詣之邪正亦爲主陰之義也與需相綜根坤亦有飬與教之義象需所以待養之甚久訟所以彰教之不逮也天水本皆陽由繼善而成性性命於天情發於性本爲中和也變爲訟而陰邪參之曲直是非明則仍復乎陽之本體此大學所言大畏民志謂之知本也然情也志也皆陰也故主陰根坤無疑【不外陽多陰少貴陰之義】

天髙聴卑監臨防闇然日月離明不照深險無情者掩不善以著其善藏其隠曲而表其公直於是是非淆惑刑賞倒置訟之所以不能無也聖人憂之立訟卦以明其象剛健中正陽徳也而的然日亡之道未嘗不假托焉外則正大光明內寔城府機械聴訟而不明此象何以使無訟乎故取系辭而訟之爲訟可觀玩而得其動靜變化矣

訟有孚窒惕中吉終凶利見大人不利涉大川

訟之系辭亦言有孚剛在外險在內何有孚乎然有剛而不能柔其用於外險而不能平其情於中見人之惡而不見已之惡見己之長而不見人之長執固乖戾而不自知且妄爲己心至誠秉公人皆設僞營私者則其有孚非孚也窒塞不通而已矣孚者誠中形外身世相信之謂今訟者之有孚自以爲孚不能感信乎人以致憤激躁妄以訐爲直豈有孚之謂乎曷亦時惕於中而自省否乎誠惕然自察所謂孚者理之大通於世者乎抑意之自窒於己者乎於斯盡克己之力屏自是之心開誠布公捨己從人焉有訟乎且罔不吉矣如此而橫逆之來彊暴之侮仍不息焉利見大人者使民無訟之君子可以相質也斯時有聖人而在位秉剛健中正之徳以臨民聴訟利見之而何訟不正哉然以息爭也非以長訟也欲濟險而不爲人所陷也非冒險而欲陷人也故云不利涉川焉此川在人心方寸之間君子惕中則坦坦如也小人終訟崄莫測矣明哲保身君子以退避而自全者有矣傾側奇衺小人未有不肆害善一网打盡者也終凶之戒蓋爲君子小人兩示也彼小人不足謀矣爲君子者存有孚而去窒常惕中而自克何有終訟之凶乎已爲聴訟之大人則秉公持正以斷訟且修徳化民以無訟矣若有訟而聴於大人有大人聴訟君子小人是非曲直一見而定亦無終訟之虞倘無大人可以利見君子固有髙飛逺舉遁世無悶之學矣何必與小人終訟耶此所以不利涉川濟世惟宜括囊以逺咎耳

彖曰訟上剛下險險而健訟訟有孚窒惕中吉剛來而得中也終凶訟不可成也利見大人尙中正也不利涉大川入於淵也

彖傳釋卦名義曰上剛下險險而健訟上下該內外人已言剛則思淩物險則欲陷人往來侮害而訟成矣此就二人言之然亦可就興訟者一人言也險以居心剛以應事亦必致訟此義亦爲占者自審果已剛而彼險抑己險而彼剛或剛險俱在己耶此惕中之吉也訟之有孚而窒所以必貴惕中以克己而後能審己審己而後能度物也惕中者豈舎剛以用柔乎用柔而近於險反不如剛之易見此又是觀過知仁之論惟以外剛歸內以得中爲道如坎之體徳方能惕中吉而釋訟於有訟且消訟於無訟也幹陽之剛本是剛健中正純粹以精者羣龍無首用九之道也今顯露於外是亢龍矣惟內存於中如坎中之陽夾於二陰以陽爲體以陰爲用此剛來而得中之義也人能體陽而用陰老氏之學得之稍近於權術聖人之學得之自成於忠恕陽者忠也陰者恕也焉往而不臧哉然必戒以終凶者爲占者無能葉此體徳而言之也終在上九著其不足貴勝猶不足貴況不勝乎陽剛終亢訟成而知進不知退知存不知亡知得不知防亢龍之戒卽終之凶耳利見大人幹五之陽剛健中正聖徳而居尊位利見之而何訟之有爲幹之體徳言也不利涉川者或有不用剛之終而用險以爲終者以爲川者可陷人不知適以自陷而入於淵焉又爲陰柔傾邪一種小人而言其終凶將更甚於剛之外逞者矣易爲君子謀必兼爲小人謀此等甚多非定剛爲君子險爲小人蓋彊暴之惡易見而姦僞之忒難測明其終凶而兩示之且爲辧流品之陽惡陰惡明心術之易識難防無不前民用於至防也

曰天與水違行訟君子以作事謀始

象傳曰天與水違行又從訟之源頭說見天運左旋水流東注違行顯然似訟之然孰知其始之本一气以運化於無息乎天水本一物而自有私者視之則言天者必左言水者必東矣其間仍有執固之見似無私而較嗜欲之私更甚天水何與於己且天水何嘗不一左旋與東注者又何嘗相違而就天言天就水言水不相貫通遂成執一此等意見君子學者謬戾於心爭辧於口更甚於庸夫俗士觀乎謀始之辭而可以恍然開悟矣訟之本私者作事謀始爲凡人私心己見謀也訟之本公者作事謀始爲君子學者察事中之理一本而萬殊同條而共貫謀之也必得其性始之一而歸於理之至是不執乎末物之萬而出乎意之各成然後或捨己而從人而不爲同或因心以制物而不爲異此乃知事之不一而理一理之末不一而理之本無不一也於此謀之方爲善也何也一者元也元者始也易簡之善配至徳易簡之理得而天地事物無不開成於聖人之一心焉烏有訟之可論哉

初六不永所事小有言終吉象曰不永所事訟不可長也𨿽小有言其辯明也

初六變爲履之初九在履初以陽變陰爲訟履之始進而素履無文初入險而不成險故無咎

本爻變陰爲陽爲履以險變說忘險故不永訟事也兌爲口故有言初有言故言小不恃險徳而能悅之以理此所以終也悅或近於以悅爲險則所謂笑者不可測矣然以險變悅動而附乎陽爻𨿽不得中正而所尙亦可嘉矣此所以不永所事無訟終之凶而有無訟之終吉也傳以爲小有言者辧明其理而非訟人以口求勝也亦從悅之體徳而言也不永所事知不可長而不終訟因初六之變陰險而成陽剛所以能得占焉

九二不克訟歸而逋其邑人三百戶無眚曰不克訟歸逋竄也自下訟上患至掇也

九二變否之六二在否二以陰變陽爲訟以一陰變陽而包二陰以承外卦之陽小人用以附君子則吉若君子則自修在己何輕承人之顏色乎故寜甘守否而終亨此陰變陽故能包承也

在本爻以陽變陰爲否坎變坤順則失其坎險之據矣變爲柔順之坤體所以不克訟非不願訟欲訟而不能也更逋防其邑眾至三百戶者散其黨同之眾也似有咎而寔無眚焉象傳以爲不克訟而歸逋竄正見否之時力弱不足以維持眾心與包承二字相反陽變陰則食邑斯逋陰變陽而同可包也不克訟無眚散其黨正所以示公正無私耳大約險𨿽陰惡亦必有陽在內方心力足而成險如中無陽而但有陰柔則爲靡靡不振之人諸事頽墮人心不附不爲所用何能訟乎【此爻爲主內卦歸而逋戶宜就散其黨說如朋亡渙羣之義爲是】

六三食舊徳貞厲終吉或從王事無成曰食舊徳從上吉也

六三變姤之九三在姤三以陽變陰爲訟姤而爲訟巽順變險陽動陰傷臀無膚其行次且之然在姤變陰𨿽厲而無大咎也

本爻變陰爲陽爲姤訟而爲姤舊徳可食守正𨿽厲亦終吉也三在險體處極位外與幹鄰以陰變陽而附於陽從王事之象也然宜終安其陰體守地道無成之義則無成而大有成正爲坎險變巽順𨿽進而不自居其功爲可尙也象傳以爲食舊徳從王事臣道也貴於從一以終也言從上吉者三陽在外五爲聴訟之大人而上九又爲三之正應也姤以初陰取義三之變姤以婚媾言乃臣妾共之者故以地道無成以示之從君從夫一義也何可新舊移易哉舊徳足食卽從一而終之義耳

以上內卦三爻險體初變履而忘險安於素履故吉二變坤順順亦平險而不克訟且能散私存公有逋其邑人之所以主內卦也三變巽巽進以出險貞以濟險𨿽厲終吉也在訟以險而有訟故三爻因變而皆得吉占也

九四不克訟復卽命渝安貞吉曰復卽命渝安貞不失也

九四變渙之六四在渙四以陰變陽爲訟變陽與陽合體羣也然必亡朋化黨方得元吉所以渙羣而爲聚丘者陰之柔巽而進原欲渙羣而反以聚丘豈思所及解散同黨私謀以安服反側之義也則此聚者公而普矣

在本爻以陽變陰爲渙健之剛外者濟以巽之順進陰之柔和矣所以亦不克訟觀其復而卽命渝變其所安之貞固此所謂尙有孚而去窒惕乎中而得者也復卽命卽惕中也本義言復就正理理卽性也性卽命也命者性之原本求正於理之原本復而卽之復性之義也渝者變化其气質之功也安貞者平日安於貞固執一而不可化者也能濟乎此吉何如之訟𨿽剛險兼成必竟以剛起訟故以陽變陰爻訟皆不克成訟焉傳釋復卽命渝安貞但就不失言之不失者克全其性命變化其气質以不失其本心而已究之渝气質正以復性命且復卽命於性無加也亦不過復其原命於天者全而畀之全而守之蓋以卽其性命之理爲復也不失二字深曉學者終身惕中才能不失其性命一刻怠斁失之逺矣操存捨亡愼之哉此爻安貞就執固言斯當渝矣

九五訟元吉象曰訟元吉以中正也

九五變爲未濟之六五在未濟六五以陰變陽爲訟離明而得幹健所以爲貞吉也得正何悔乎必且徳成爲君子而有外著之光暉矣然君子之有光由於有孚誠中形外斯也此與訟之九五以中正爲有孚相通也

在本爻以陽變陰爲未濟系以元吉者陽剛在外而成訟陽剛渝柔而訟無終矣且剛健變爲文明文明而健居於尊位以理乎訟有訟聴之皆得平允必漸致於使民無訟元吉可知矣象傳歸於中正過剛則不中明而不剛則不正剛健文明所以爲訟卦之主爻而爲聴訟之大人合天下而利見之也

上九或錫之鞶帶終朝三禠之曰以訟受服亦不足敬也

上九變爲困之上六在困之上爻以陰變陽爲訟困而訟斯更加葛藤危殆故有困於葛藟於臲卼之象然曰動悔有悔則徵也

在本爻以陽變陰爲困居訟終健變兌外說而內健善於訟者也善訟必終訟而膺賞然訟已成不可復悔卽勝而受賞猶不免焉況敗負而不可測乎或錫之鞶帶絕無而僅有之事終朝三禠之乃一定不可移者也傳言受服之貴因訟而致不足敬也總見不可終訟之義而已再者初在下變兌口在三爻上爻變兌口在本爻似有訟而尙口之象故能以喋喋受賞而終被禠不存馬援云一資半級𨿽或得之眾怒羣猜鮮有存者𨿽不以訟言亦可想見世情矣以上外卦三爻健體以之成訟則剛惡也惟九五變離爲剛健文明主乎訟卦爲大人之徳位四近五能卽命存理渝貞化气亦吉上則終訟得賞亦凶歸於無訟聖人本意也

孔子言聴訟猶人使無訟爲難無情者不得盡其辭由於大畏乎民之志謂之爲知本本者何在事物爲道道率於性性命於天由天命人性之原求所謂本者而一以貫之民吾胞也物吾與也何不歸於一元又焉有彼此物我爭奪是非之私乎玆於訟之象傳亦曰天水違行作事謀始亦知本之說也但就一事言愼始者一事一物之始非萬事萬物之始也聖人於萬事萬物之始其謀之也豫故一事一物之始知之無不明處之無不當至於賢哲以下不能一貫則必求得忠恕之道忠以成已恕以通物一心爲始而事物之始俱由此推曁此忠恕之所謀者久之亦一貫之道也再下此而初學之人能一事一物必謀始焉亦可以謹小愼微而免成訟莫悔之患矣象之謀始一言聖凡舉莫外矣

復卽命渝安貞之理不系之五而系之四者五乃中正成徳爲訟之主爻聴訟之大人在上位者也四在下卦之上上卦之下修徳爲學之君子也況四多懼懼則徳修而學懋矣蓋以干剛變巽順剛柔濟以存志健巽恊而用功修徳爲學之本也

【坎下坤上】

師師乾坤後五陰一陽之卦與比相綜而成根於幹之卦貴陽也在師以二爻主之在比以五爻主之師比二卦根於幹固陽少貴陽矣乾坤之後先敍四陰二陽之卦二次敍四陽二陰之卦二方敍五陰一陽之卦二爲師爲比相綜成卦俱自乾坤蘊之出於其門亦無所繼也敍卦之次第亦有另義兼明之以申序卦聖傳之未盡者耳

在三陽三陰四陽四陰之卦後敍以五陰一陽之師比師固眾也比亦因眾而比蓋乾坤之後生人爲萬物之靈秀其性一而其質不同淸濁厚薄各得於天地不同也質不同則情異爲同則黨爲異必爭同則爲比爭則爲師此師比相反映而見象義也人爲三才之主人中有君又爲人之主師比皆以一君主眾陰師二師中之君也比五人中之君也此二卦又各成之義也蓋師之君在下卦方伯也比之君在上卦天子也又各有義焉○訟之後受以師者師卽訟之大者然於卦求之則天水訟而地水師有應標出者焉天水訟本一而末殊地水師體分而用合何也坤土坎水始終相附無土則水無所麗矣故天一生水地六成之此理數也然則水之爲水本天之淸气所化所以成爲水者正因比附於地之濁故此一物竟不可離地而自成形質焉此地水體分用合之道也何以取象爲師哉乃從奠安水土隨山導河而肇啟其端禹平治水土分疆畫界因山川之形勢別原隰爲九州卽用水之源流以正地之區域此水行地中後第一位天地育萬物之功能也其後井田封建無不因地水分合而興制立事建侯則五等授地分田則八家同井其間立國之廣狹以裏計而裏之多寡以井計井以溝遂洫澮計民於是飬賦於是出賦從貝者任土作貢也從武者按田出甲也眾庶之所以聚軍國之所以資何非以水土爲基乎所以師之爲師不過言眾而已非必定謂爲興戎也惟眾聚必爭所爭者小在婚媾飲食斯訟耳所爭者大致於兵連禍結大抵多因水土之故是以師眾而爭則爲行師矣師之爲義平居教民於黨序學校之中戎興教民於行陣進止之際蓋五陰從一陽眾也二居坎中流行之帥眾行師也此所以取象立卦也

師貞丈人吉無咎

彖辭言貞不言利師貴於貞而不尙乎利一尙利則非貞與他卦不同其戒天下後世深矣故湯武猶有慚徳況爭地一戰殺人盈野爭城一戰殺人盈城乎丈人者年徳俱茂者也其貞可知然所謂者不過無咎而已兵凶戰危無咎卽吉也卦徳外順內險爲師師與訟俱重在內險險者造訟師之本外健在仇則險以應之而成訟外順在敵則險以毒之而爲師外順何必毒之毒夫人之不順也斯民從而師得其正以義不以利也若己心不順而毒之師不得其正以利動也民亦從之而終有咎秦之兼並二世而亡吳之破越旋踵而沼可知師之尙貞不尙利矣且水行地中乃民所以得粒食之治則師寓於農亂乃農悞於師地靜水動地能鎭安乎水治世之農盡眾力於耕鑿地不能鎭安乎水水必妄行亂世之兵疲眾力於疆其自昭然耳兵農𨿽分不過此眾地之統旣異而眾之生死分順之範圍乎險建徳以撫眾洵爲要哉順之爲徳載物之厚徳也爲生民托命者惟此厚徳使眾常靜而不動常安而不危非安貞之吉應地無疆者何以盡貞之道乎

彖曰師眾也貞正也能以眾正可以王矣剛中而應行險而順以此毒天下而民從之吉又何咎矣

彖傳釋卦名義曰師眾也貞正也能以眾正不爲用師言也治眾於未亂保民於常安方爲能以眾正刑以是措兵以是消此所以爲王天下之本也不得已而成師亦以順乎人心合乎天理者用眾而已仍是以順化險而全無機械權謀如後世談兵者流利己損人詐僞百出方自以爲神奇莫測也如此方爲王道治民王道行師故傳之釋內卦險徳必歸之於剛中而應九二在坎中所以主乎險者未甞不知深勇沈絕非我詐爾虞以剛中爲徳而眾之應之者盛矣得道者多助豈必専言二五相應乎一卦五陰無不心悅誠服矣亦不必専言用師有時而聲罪致討仍以此剛中之徳誅其不應者𨿽云行險其實大順之道也所謂險者乃師之道本險凶危難知必自立於不敗之地而不求僥幸之功是師爲行險之事非謂當存險於心也惟其內順乎天理之正外順乎人心之公而以師爲至險臨事而懼好謀而成天下視之以爲至順也行師者慮之以爲至險也皆其剛中之徳主於內故天命人心無不順應於內外上下也此師之所以爲貞也然聖人之心終以爲兵之徵有罪不如徳之化不服王者之師有徵無戰徵而不服亦不戰也退修文徳以來之舞干羽以格之而已矣若至用師乃所以毒天下之事也夫以剛中爲徳而天下響應慮險至切而仁人無敵民無不從如此而猶謂之毒天下況乎窮兵瀆武好大喜功以人命爲艸菅耑以辟土地充府庫爲志者毒天下而終以自毒其不得貞正之道有凶無吉不能免咎何待筮而後明哉蓋自揖讓以後兵事日勝春秋已無義戰矣然猶論曲直壯老以決勝負戰國以降弱肉彊食屠則連城坑則數十百萬毒之烈何如聖人之仁及於百世於師致警深切著明殘民爲心者一讀易而庶幾可以稍寡其過矣

象曰地中有水師君子以容民畜眾

象傳曰地中有水師君子以容民畜眾見地水之相成而濟物也非以毒天下也故在師不言師而但言容民畜眾孟子所謂樂天者保天下之義也卽畏天者保其國亦此義也君子素位而行樂天畏天縂以善保爲義無事之日厚其生正其徳養其欲給其求可以容畜之者內無不盡其心外無不備其政本以安綏而鎭定此民此眾也非欲其國富兵彊爲克敵制勝之具也殆仰事俯育之計旣足親上死長之義自明善人教民七年而民可卽戎況王天下者以剛中之徳建其極而人皆爲應以慮險之思守其國而理得其順不用師斯已用師而一怒以安天下之民豈誇乎孔子云我戰必克祭必受福亦此義耳孔孟所言乃眞兵法柰後世誤求之於孫武穰苴彼皆竊取聖賢緒論之餘而出之以詭譎不正究之能用亦未必濟況不能用乎談兵者非止趙括不可信矣○容畜二字包盡治民卽戎之道其原取於地水其徳原取於厚載然必能制乎水而後可以容畜乎水以大事小如文王以小事大如太王孟子固有論矣後世如漢髙聴劉敬之和親亦大事小之善防也不然則唐太宗之爭髙麗矣如錢鏐之歸宋亦小事大之善計也不然則燕丹之刺秦矣至如宋之於金元以爲事大唐之待藩鎭以爲事小則靡弱傾頺不能立國堤防弗固河渠壊裂豈可自托於容畜乎故云民猶水也可以載舟可以覆舟眾之也土所以統水也地中則安瀾地上則橫決容畜之也故不言師而但言容畜就其本源明其義而已○容畜之道在乎厚徳而坤之厚徳在乎資生然則厚民之生爲容畜第一義也明矣況土厚則水深必不橫流土弱而水橫流其涸也亦可立而待蓋土弱水亦不能長矣上失其道至於民亂亂民何能久乎必有神禹經綸艸昧另爲平成一番而水方復歸渠行乎地中然社稷已墟而民已殘矣

初六師出以律否臧凶曰師出以律失律凶也初六變臨之初九在臨陽變陰爲師初陽臨陰取義咸臨同九二以治四陰故曰咸亦兼變師臨眾之在本爻以陰變陽爲臨初陰隨陽以其始進故以律示初出而以律與否正弗正之大關也不正則否臧凶可知矣初隨陽而往陽卽剛中剛中卽律也又恐其否臧者險體變兌內險而詐外以苟且取悅爲隨於貞之道失矣貞失卽否臧矣所以凶焉故亦以失律言凶也

九二在師中吉無咎王三錫命曰在師中吉承天寵也王三錫命懷萬邦也

九二變坤之二在坤二以陰變陽爲師系以直方大者有柔順中正之徳故其體直其用方合體用以言大也不習無不利徳性成不待習有體以制用何不利之有

在本爻以陽變陰爲坤以剛中之徳而又濟之柔順爲一卦之主爻故系之以在師之中中者正也中而正所以貞貞所成吉而無咎王指五言爲二正應在二臣道也五君道也在卦體則以一陽統率五陰上下皆應五𨿽君而亦應帥師之臣矣三錫命者申命重疊也傳曰在師中吉承天寵也言寵來自君而剛中之道秉之自已者也承君寵卽承天寵其寔天徳自貞耳王三錫命豈有君營功利臣竊勲名之私計哉所以令其懷保萬邦容畜民眾也懷之爲懷卽容畜也不必用師以毒天下宣徳意化服荒逺亦樂天者保天下也二在師中以一陽禦眾陰有眾而不恃眾居險而不忘險吉而無咎王因錫命皆無用師之辭師期無師之義云耳

六三師或輿屍凶曰師或輿屍大無功也

六三變升之九三在升三以陽變陰爲師巽變爲險而冒進貪功故有升虛邑不得其所之如宋之從元滅金僅得空城漢之求大宛之馬而師老財匱卽此爻之戒也

在本爻坎變巽爲升在師以變升忘險而進亦此也爻言輿尸之凶傳必大無功理有必然矣二爻參看於此猶的○以上內卦三爻險體在師中以二爲陽剛中正主乎一卦以帥羣陰故吉初變臨戒以律三變升進而凶皆致謹於冒進貪功師期無師之道也必皆附於二爻之中初得律而三有功矣

六四次左次無咎曰左次無咎未失常也

六四變解之九四在解四以陽變陰爲師坤變震以一陽主二陰故有拇朋至卽二陰也二陰相從而孚不言吉凶而孚卽也

在本爻以陰變陽爲解兵以解釋爲吉交結爲凶故爲左次之系而以無咎明之凡陰變陽應進而退者惟其能進而不進如晉之避舍於楚齊之歸田於魯皆以弱爲彊以柔爲剛師之善道用老氏而不逺於聖賢者也所以傳以爲未失常也常者師以陰道爲常道卽正道也亦得乎貞之義者也無咎卽吉也在師爲然

六五田有禽利執言無咎長子帥師弟子輿屍貞凶曰長子帥師以中行也弟子輿屍使不當也【執言古本作執之】六五變爲坎之九五在坎五以陽變陰爲師取水不盈滿期於只平而已亦以無咎爲吉水之性至平以盈滿則溢如恃眾驕亢則危矣

在本爻以陰變陽爲坎內外俱險以至險中又值重險爲師主者不可不加謹也於此而有貪得之念則必忘險而失順凶咎立至矣故系以田𨿽有禽而不可輕身從禽以貪利惟利執言命將錫命以懷萬邦焉執本義謂執而言義置之無釋愚謂執言卽三錫命如吉誓誥之屬反復告誡之詞命也所以二爻系以三錫命也再釋執之爲義又有堅固不遷之說出師在乎命將命將在乎専任如樂羊之伐中山執言而成功樂毅之伐齊不執其言而敗績執言洵任人之善計豈止用師閫以外原將主之耳無咎亦卽吉也復系之長子帥師而貞則吉弟子輿屍𨿽貞亦凶老成謀國必不輕啟兵釁少年好事多有躁動貽慽似執言又兼愼簡將帥知之明方可任之専唐以任裴度而平蔡宋以任童貫而亡國専任之義實兼凶吉旣云執言無咎復分其途以示戒用人惟専専任惟賢決審在一心而禍福在一國可不愼乎帥師不重在貪功利而重在修徳弭兵至於輿屍卽防敗在彼仁人且卹之君子且危焉若自我而覆軍辱國或竟爾防亡凶何如乎皆兵凶事而易言之爲之權輿矣聖人之意師期無師於君於帥何其愷切哉傳曰長子帥師以中行也如二之剛中可以任之也若弟子之使必至輿屍何當於使乎

上六大君有命開國承家小人勿用曰大君有命以正功也小人勿用必亂邦也

上六變之上九在上以陽變陰爲師辭申禦冦不爲冦之戒兵刑皆教化之副俱不可専任也在本爻以陰變陽順而能正亦師不窮瀆之義也且師而至上放馬歸牛示天下以不復用武之時惟有封建諸侯分理民眾以擴容畜之心以厚徳之載耳大君於此命彼萬邦羣後方今徵誅之事已息治安之謀肇行公族之國於是開卿大夫之家將繼承焉丈人長子則必任弟子小人則勿用爲君者選擇賢良而宣徳布惠爲臣者保守寵命而輔世長民務爲勝殘去殺久安長治之計險𨿽設而不恃眾惟保以永懷斯能弭亂消兵徳盛化神而師常寓於農矣此方爲水行地中地能容畜乎水聖人修文徳而不廢武備所以𨿽言師而不尙師也於上之一爻不尢深明其訓哉用小人必首及於除君子以污朝廷次及於致亂亡以危社稷禍終及小人之身小人之被用必先言利次言刑次言兵言利則財聚民散人心不服故言刑以督責之而民愈無所措手足再有開疆展界之計搆禍啟釁之爲而內離外叛不可復救覆轍固前後相繼也

傳曰大君有命以正功謂功成而善守則功得正矣小人勿用必亂邦恐功已成邦已定而小人復亂也故以必亂決言之以示戒於師之終焉

以上外卦三爻坤體以五爻柔順中正主之變坎知險故知人善任歸成功於修徳凝道也四之左次行師陰道之常上則功成業就而天命人心胥和矣以此開國承家可以終師而太平矣但勿輕用小人因師之外卦陰體爲師創業垂統計者深矣然合觀六爻何非師期無師之防乎

大易通解卷二

欽定四庫全書

大易通解卷三

江常鎭道魏茘彤撰

【坤下坎上】

比與師相綜陽少貴陽主陽根幹之卦其義於師已明之矣直根幹而無繼者也師比俱五陰一陽之卦師之後受之以比者眾必有比師坎險在內而坤順在外內有危險之慮而外循大順之道師之所以貞吉也內已孚大順之心而外仍有險阻之處比之所以建國親侯也以師二之剛中在下而主乎師帥眾以正功成業定卽爲比五之升庸在位而正君位行君道也堯舜之揖讓湯武之徵誅皆先在下位而後上位也摯之爲君不終而堯方正位行道卽守成亦然開創不待言矣卽揖讓亦然徵誅不待言矣此師之後所以受之以比也且水行地中地上有水仍是水土相成之義也水行地中土足制水因取義於容畜地上有水地外之水卽地所容畜不盡者亦未嘗不比於地以不制爲制此建國親侯之取義也地中之水如江淮河漢是也地上之水如四海之外是也五服五等猶有量焉六合之外國不可建侯不可親矣而舟車所至人力所通天之所覆地之所載日月所照霜露所墜凡有血气莫不尊親配天之功業又不止於師之一陽剛中而五陰爲應矣比之次師大哉逺哉非五之剛中居天位行天道不足以當之矣

比吉原筮元永貞無咎不寧方來後夫凶

彖辭曰比吉比未有不吉者也人生天地與人爲徒未有絕物立不凶比輔羣不吉者故言比卽吉然非推原乎筮者之本意則比之吉凶猶須審詳焉蓋筮者之初念亦惟元永貞而後以無咎爲吉也原者始也筮者欲求知比者之本心也果自始至終皆永守乎貞之義而後其比爲吉而無咎也豈盡比皆可以爲吉乎如爲比於人言也比於君子比於小人固異矣卽比於君子而比於有道比於不如己亦有徳之進退業之損益之別也元永貞則比於君子而復比於君子中之有道也士希賢賢希聖聖希天之比也吉而無咎可知矣如比於小人必逺於君子而凶咎其常矣如好於比其所狎近卽非小人亦不能無咎也原筮者原其徳之義也再者凡君公而筮臣民之比與凡臣民而筮比於君公亦必推原筮者之居何位欲何比也如在上位而筮比果有剛中之徳臣民自來應之是修徳以來逺仍是師之貞吉也彼不得安寧者方來比而求撫綏鎭定之矣何以筮爲如在下位而筮比果見有剛中之徳者首出庶物必應速往比輔後至則違眾失時凶何疑乎此又原筮者原其位之義也原筮二字必兼此二義以言而比之理方明本義𨿽謂原筮爲再占但朱子注易固言有此徳者有此占無此徳者無此占矣正見愚說與本義寔不相悖也

彖曰比吉也比輔也下順從也原筮元永貞無咎以剛中也不寧方來上下應也後夫凶其道窮也

彖傳釋卦名義曰比吉也本義謂衍文若以愚說質之亦非衍也卽釋彖辭言比卽爲吉之防也所以吉者比輔於人不論上下左右皆吉但須分貞不貞永不永而已又須分人來比已已往比人而已故下文方釋比之爲比輔乎人也但在比以五陰比一陽陽在上位則専以下比於上爲正彖傳所以釋以下順從也蓋明乎輔之義也其釋原筮元永貞無咎則曰以剛中者似専指五爻不知剛中之義如居下位以筮比乃比乎剛中之五也如在上位而言剛中則在上者果有剛中之徳可以爲下順從否亦貴乎五之自筮也卽凡筮上下左右之比俱以剛中爲貴比無定而剛中有定何非以剛中爲原筮之的乎如必指五而凡比於上下左右者但筮得此卦無預焉易無此拘泥之道也一言剛中而凡比皆以之此所謂交易變易而不易之謂易易何可爲典要乎至於不寧方來後夫凶二句分屬在上位筮下比在下位筮上比此則遵乎聖矣明言不寧方來上下應也爲一陽爻言是以上筮下也後夫凶其道窮爲五陰爻言是以下筮上也亦已分言卽本義専言下筮比上遵經以繹遵以繹本義可也

象曰地上有水比先王以建萬國親諸侯

象傳曰地上有水比先王以建萬國親諸侯禹之治水使水行於地中今水仍在地上禹所治者九州之水中國之地也如河之源禹卽未嘗能治之也況至於東海至於南海水之在地上者𨿽聖人亦有所不能焉如是則地之外爲水環之矣古今論皆如是而近聞西洋歷家者其言水與地則固無地外之水矣凡四海之廣逺皆地上之水也地外無水皆天矣天者何气而已矣地懸天中大气舉之軒岐之論也故地之外卽無水水皆气矣此所以有弱水不能浮物之說也以其漸近於天气而未全化爲水𨿽已成水故較水尙弱也必有地處方能有水上水二物相附而成乃成其爲水無土卽無水矣此論大與天一地六相合成水之理相符非輕中國傳聞而信異域奇說亦証之於河圖之言水知爲中華之正傳不必執中外之見自隘其知聞也試思大气舉地如軒岐之說則可信而大气舉水自古亦難言之何也气虛物而無質者也水亦虛物無質者也气𨿽能舉地而必不能舉水何也气不能使水無防漏也气舉地而地載水虛實相承陰陽互爲體用之理也如以气舉水無體用無陰陽何以成物哉學者不必拗執師承不必分別夏歸其理之是也斯可矣以是諭地上之水則谷而東昧谷而西南交而南朔方而北其地無限其水無窮先王何以處此地此水乎然則建國親侯不能免矣至於萬國不能統者分田制祿所比者寧有幾所不來比者廣矣眾矣於是旣頒以公侯伯子男之爵復定王畿綏甸要荒之界爲方伯連帥以紀綱之伯叔甥舅以聨絡之先親其本支以及百世次親其夾輔以及屏藩巡狩則有慶罰述職則有黜陟親有功有徳者數侯而諸侯無不親矣是親諸侯乃建萬國之要而建萬國乃萬邦協和黎民於變時雍之極致也蓋九州地中之水治而四海之外地上之水不治而皆治矣先王以一身一心修徳凝道此剛中之徳立極也由此家國天下推及聲靈教化所不能逮皆可以來其比而恐後焉然先王未嘗有求比之思也所守者約而所施者博博厚配地髙明配天悠久無疆不外一至誠之無息耳無息之誠非元永貞乎以此言比大矣哉○愚謂比之元卽幹之元也比五之剛中卽幹之剛健中正也比之下順從卽幹之首出庶物萬國咸寧也以此言比故凡屬地中之水在中國地上之水在四海皆來比焉如乾元之統天也然卽有不來比者亦不害其統天何也天下歸仁只言其理而已聖人在春秋弟子不過三千其間如子西武叔之眾矣而無妨於下順從於天下百世也堯舜之時封域不及漢唐以後若相較而論來比之廣狹多寡則聖君不及英主矣比之爲比豈以形勢計乎甚矣比之剛中爲尙也故九五爲一卦之主而用三驅失前禽不誡焉其義更大明矣

初六有孚比之無咎有孚盈終來有他吉曰比之初六有他吉也

初六變爲屯之初九在屯初以陽變陰爲比系以磐桓居貞利在陽升者知其引陰成云和而致雨也亦有比輔之義矣然必利居貞者非貞無以開屯也利建侯者爲屯卦主爻辭同兩卦也

在本爻變陰爲陽爲屯於陽之剛中陽徳相孚以爲比奚咎乎孚者中心之誠意也何以盈坤者也土器之坤體變震震之初陽爲震之主卽幹之元陽也坤得之而順承焉盈之誠所以終來有他吉也終來似後來後夫凶何以言他吉初逺於五來至初而極逺者俱來矣故系之以有他之吉有他者逺而不可測之辭凡比皆爲吉初愈逺而吉愈可必矣然逺在異域非但淺薄之有孚必有孚盈方能來比故初來乃來之終也言無有不來者也傳曰比之初六有他吉也正謂初誠之至來之逺孚之盛也

六二比之自內貞吉象曰比之自內不自失也

六二變爲坎二在坎二陽變爲陰爲比以重險而求外比故戒以有險求小得者亦因得中有孚方求比於人感而必應也

在本爻以陰變陽爲坤則以順變險乃順以濟險以爲比也以順而正者自內而求比於剛中之五所謂險者審愼顧慮而不輕比之心也此所以系之貞吉而象傳以爲不自失也二以陰變陽坤順之貞吉卽坤二之直方大也不自失其柔順中正以比乎剛中之徳其吉乃貞之必致者此亦原筮之義故先自考其得失而後可比於外以驗其吉凶也又元永貞之申言也

六三比之匪人曰比之匪人不亦傷乎

六三變蹇之九三在蹇以陽變陰爲比本應往而求比於外以濟蹇乃反求二陰以爲得乎艮止此觀望之二心存也故辭無吉凶而斥之爲內喜以誅其心焉

本爻以陰變陽爲蹇宜進而開蹇比五然以順而變止遂致失時不就有徳有位之大人而比附於眾陰本義謂承乘應皆陰故謂之比之匪人也所以傳言失其所比不將致後夫之凶乎

以上內卦三爻坤順之體在比皆宜比於一陽初逺比得吉二比於外而本於自內內貞必吉三比匪而不比陽故凶坤順也以順爲正在比之義如此乃以二爻爲主內卦而初三兩爻皆附二以比五者初變震而悅從得吉三變艮止而不比得凶則義可大明矣

六四外比之貞吉曰外比於賢以從上也

六四變萃之九四在萃四以陽變陰爲萃引羣賢萃處以人事君乃有一个臣之徳者元吉無咎可知○在本爻以陰變陽爲萃外比三陰近悅逺來共服王化此所以亦系之以吉而必言貞者恐以陰私招誘近於引進羣小或逢其君上營心荒逺也必由於比之正道忘險變悅眾悅剛中之徳大順而來比則四之外比以爲比者方合傳所言比於賢以從上之義也比於賢以從上兼萃四所以元吉之義亦不過盡大臣職分之當爲並非可以邀功釣名使其進爵公朝拜恩私室也聖人爲大臣選賢任能分猷效職者垂戒至矣卽至於重譯來賔逺方向化曰此天子之徳教也豈敢自以爲勲勞乎此大臣外比以爲比之貞也

九五顯比王用三驅失前禽邑人不誡吉曰顯比之吉位正中也捨逆取順失前禽也邑人不誡上使中也九五變坤五在坤五以陰變陽爲比有黃裳元吉之徳也得中爲黃裳者自下觀之垂裳而天下治也陰柔中正而復變坎陽中位故云

在本爻以剛中之徳居九五之位爲一卦之主爻系以顯比見龍如大人而爲天下之利見者也旣云合於坤五又云合干五何也言坤五者就以陽變陰而言其用也言幹五者就本爻陽剛中正而言其徳也五有聖徳居正位顯然首出於天下之上有不合萬國以尊親乎卽有後夫其凶自在於後不必王心有招致之計也比者自比不比者徳加修政加飭養加厚教加謹而已𨿽萬邦咸寧無一夫一婦不得其所而不妨舜有三苗堯有巢由此所以從网爲諭王用三驅网開一面前禽之失邑人不誡聴其從違不以威迫不以利誘此正卦辭所言原筮者之徳位𨿽爲人比而其心必元永貞然後徳盛而化自神卽有後夫而不寧者亦方來未艾矣此比之所以爲元吉也傳曰顯比之吉位正中也歸於位正中而徳之剛中亦寓焉捨逆取順正是化逆取順盡其在已而不役心於物也𨿽失前禽而並不以疎虞爲邑人誡不竭山澤於羅网斯乃上以剛中之徳使乎下欲下各盡其盈之孚自來歸仁而後合不偏不蕩蕩平平之聖徳王猷也使中者在上而下必以中來應使事相孚任心而不任術尙徳而不尙力風行艸偃逺至邇安乃顯比之大人篤恭而天下自平之效也古之搜狩原以講武所用之眾卽國邑之民人也若謂不誡邑人是不驚擾其民三驅之士卒除民之外又爲何人乎

上六比之無首凶曰比之無首無所終也

上六變觀之上九在觀上以陽變陰爲比立乎九五之上是師傅之尊也故必觀其生觀乎五爻如五爲君子也則於已亦無咎何也所比者君之徳以成而其責方盡也

本爻以陰變陽爲觀位居顯比之上非賢臣非逺人乃跋扈之臣頑梗之民矣恃其居險之逺變巽之散或不來而爲後夫或變陽而致亢悔此所以有比之無首之凶也然則其變觀者有觀望覬覦之險計矣五卽失前禽不誡而臥榻之間豈能容此乎傳以爲無終比至於極初已終來而仍恃險自固則終亦不比矣無終有凶所以再申之

三以比於羣陰而失正不比上以立無與而又不甘革心此二爻皆不得元永貞之道者凶而無吉何尢乎

外卦三爻險體以五爻剛健中正爲乾元所寓之陽爲一卦之主故以顯比嘉之而卽戒之恐其有心致比也四則變兌而下引三陰來比故戒以貞上則變巽不內比五而居極求進所以得無首之凶蓋凡陽爲陰首在比猶宜比陽也在內卦三陰尙來比豈上可以別圖哉凶可知矣

比卦辭首以一吉盡之而後分別比於人者爲人比者此原乎筮者之位也又分別比而貞者比而不貞者此原乎求比而筮者之徳也又分別比而速比而遲者此原乎求比而筮者之時也又分別爲人比者元永貞而人自比耶抑不能元永貞而欲要致人來比耶此原乎受比筮者之徳也卦如此於六爻又各就其位其時其其體而申明比必元永貞之義莫非原乎筮比者之時位及心徳而已原筮二字在比有必詳盡者焉故槪言比爲吉而以原筮元永貞繼之原筮者變易交易之易也元永貞者不易之易也本義釋原爲再卽再筮亦筮乎位時心徳耳愚說亦與無悖焉

【乾下巽上】

小畜風天小畜與天澤履五陽一陰相綜於敍五陰一陽卦後次之五陽一陰二卦陰少貴陰主陰根坤固然然亦自乾坤之門首出無所繼也承接乎師比序卦序之愚說申明其義兼雜卦之綜又一義也陰在陽中不能如師比主乎陰惟以陰畜陽方得和濟之用故六四一爻主乎一卦爲一陰畜眾陽之義如文王之在紂時用柔順之道以事君宜民而終有天命人心之歸皆因畜徳之陰體以致陽之大用也在序卦比必有所畜從五陰比一陽起義五陰比一陽承接之以一陰五陽比之久而陰盡變陽陽盛矣當畜陰以畜之陽大陰小所以受之以小畜是陽充陰弱之也如叔季之世君日益驕政日益虐刑罰益濫和惠益鮮看來恰是商衰紂虐之時因而天恆暘若民皆望澤有大旱望云霓之心而深是日何防之怨也比者興王之治化所來者眾小畜者昏暴之失道所畜者寡矣然此而失畜則必另有得畜者起矣爲湯武驅民者桀與紂也亢旱之久必有密雲之興雲行雨施品物咸亨四方豫悅來王恐後向之爲人比者漸失道而不能畜畜者已竭矣因而又有能畜者爲人心所歸天命所集漸以一成一旅以集四海九州蓋始於小而漸致乎大所以萃渙合離而無不爲所懷保也此比之後所以受之以畜焉○以事物之微言來比者多所畜必盛畜物旣盛其心更宜柔而善下亦小畜之義失之於盈滿則畜者散矣此與風行天上易散難聚之象深合試思貨利勲名何者可以多有所畜畜之何一不本於翼翼小心乎此小畜之道也○以上二義俱序卦比必有畜之說至於本卦則以所畜尙小爲正義

小畜亨密雲不雨自我西郊

彖辭曰小畜亨有可亨之道而未亨也如雲𨿽密而不能成雨以陰气淺薄𨿽上升興雲而不能引陽气下降以施雨澤也猶當安處於陰晦之地以養其幽之徳始自我之西郊遵養時晦遂爲霖於天下利物成功此正周文之將興商紂之虐甚時也然則文王系此無乃有二心乎非也文王之服事以終武王之弔伐以始皆順天道也小畜與革各有其時豈相謀乎設文王歿而紂亦死另繼賢君武王焉能以臣伐君而必勝乎在文王時言文王不必定謂西郊之密雲必及四海爲霖雨正值亢旱人心望澤則密雲不雨必宜濟陰以救陽耳而陰之濟也非彊致也一有私心雲雨解散矣何也雲雨天地之和气也私心焉戾气至矣卽或雲集雨降恐非濟物之澤或恆若而爲恆雨若亢旱變爲霪雨洵爲以暴易暴矣知此則知文王之心𨿽系辭時明識此理數終俟天命之自然時防之自至也詩云穆穆文王於緝熈敬止只是順天時盡人事無不敬而安所止也觀於四爻之有孚血去惕出不過期於上之合志則文王純一之心可大白矣

彖曰小畜柔得位而上下應之曰小畜健而巽剛中而志行乃亨密雲不雨尙往也自我西郊施未行也彖傳釋卦名義曰小畜柔得位而上下應之曰小畜已將一陰居四爻畜乎上下五陽一語破的矣四乃大臣之位一變而爲幹四或躍在淵非近君得民之大臣憂疑危險之何如此則無亨之義矣然其爲徳必內以剛健爲心外以柔巽爲用又必精白其衷竭誠於剛中之五使君臣之間無詐無虞上下一徳同心共濟然後其致君澤民之志乃得行焉所謂不乎上民不可得而治猶後也君心見疑徳髙功盛徒成震主之名不賞之勲志何以能行又何以得亨耶此彖傳所以必先明臣心之一以勵忠節又必孚君心之誠以釋猜嫌乃於文王系小畜之志恰相契合殆爲天下後世亂臣陰謀絕其根本又爲事猜忌之主者凜其戒懼使之逺於凶悔而趨於亨吉焉然則卦辭密雲不雨惟當尙往以厚其畜之之徳量耳自我西郊雨澤未行惟當化其方隅之見推其胞與之仁耳卽至於無不畜而施大行亦不過本乎健而巽者以附於剛中之君以期於明良志孚耳豈陳文子之厚施於齊馮暖之市義於薛哉孔聖稱泰伯曰三以天下讓民無得而稱焉由季及昌王天下之徳業已成矣武王不過繼志述事而已然文王三分有二以服事殷終始不渝孔聖必深知文王之心方於小畜之彖傳其義也○武王周公之達孝在繼述亦要善看非曹操之自托文王司馬昭之心路人知之也

曰風行天上小畜君子以懿文徳【懿美也文徳兼文章徳性進修使美也文又兼威儀文辭說】

傳曰風行天上小畜君子以懿文徳風者陰在內而陽自外來以開散之也風行天上則云之密者必散何有於雨此正陰微陽盛一陰不足以爲畜也君子於此何以用易亦惟懿其文徳耳徳修於陰久而自厚闇然一室深藏於密皆以陰爲體也畜徳畜學皆本如此非爲章著於外信從於人也惟小畜以致大故必深必固焉方爲善於體易論語云逺人不服則修文徳以來之文徳者固是言內治不言外章亦是言文化不言武略也文王有陰行善之說正是懿文徳懿卽懿徳之懿君子修而美之則民亦有秉必好是懿徳伯夷太公慕養老而至芮虞二國讓公田而返所畜者亦漸大矣孔聖系此亦推原當日自我西郊惇徳化之實也乎○易之理數原不指一物一事言凡人欲所畜者大皆當懿文徳固矣然在卦本有文王自況之辭指一物一事言易亦非舉一廢百也

初九復自道何其咎吉象曰復自道其義吉也

初九變巽之初六在巽初以陰變陽爲小畜巽進旣變健體所以爲進不決故勉以武人之貞

在本爻以陽變陰爲巽健而變巽固小畜之所取以濟陰爲義也所以系之爲復自道何其咎而且得吉也道者本健而變巽陽剛陰和乃足以仰事乎剛中而志行傳所以明其義爲吉使畜其徳者知乎剛柔必兼濟之義也初在幹體中乃復卦之初爻也今變巽亦可謂之復何也陽復陰姤反復出入皆可謂復也故陽盛而變陰復得其道矣所以無咎初與四正應四在小畜卽巽之下爻也初變巽以應之復道而出乎相應於義也故辭交與之吉焉【每爻陰陽動變俱要如此活看】

九二牽復吉曰牽復在中亦不自失也

九二變家人之六二在家人之二以陰變陽爲小畜故戒以無攸自遂而主乎中饋則貞而吉爲家人之主內政者明女徳可主一家者也

在本爻以陽變陰爲家人系以牽連爲復亦得吉者牽復牽一家而共復於道父子兄弟無不復於道則非剛健而變文明之體必不能齊家以治國資於事父以事君也此其所以合上志而得志也傳言牽復而云在中九二之位本在中又變爲離中皆爲主爻是一家之主也能牽復焉亦不過不自失其剛健文明之志而已蓋牽之爲義似乎循人而在中之道則專主於已故明乎不自失也不失家齊於身之義畜乃徳之本爲一家內外立端型之教者也所謂牽者豈非自復於道而家無不復道若一牽之使然也此亦不自失之訓也想文王當日王季爲父武王周公爲子太任爲母太姒爲妃邑姜爲婦一家之徳皆能自畜其徳而何非文王之徳畜之此闗雎之教化起於閨門武周之達孝昭於百世於二之牽復言吉吉洵莫大焉

九三輿說輻夫妻反目曰夫妻反目不能正室也九三變中孚之六三在中孚之三以陰變陽爲小畜系以得敵或哭或歌乃變悅爲健足以克去中心之私以成中孚者三爲克己四爲復禮共成中孚與本卦三爻不爲四畜則有夫妻反目之義亦相通焉在本爻以陽變陰爲中孚內外皆陰欲相孚合蓋四爲小畜之主爻也而三獨不肯爲四畜故其爲輿說輻不能進也又云夫妻反目不能和也三陽剛居內卦之極妄動撓阻之心以致退進失據也不言凶咎可知其非吉矣傳専以反目言謂不能正室也健變悅不能同六四剛柔相濟所以謂之不能正室也

以上內卦幹三爻俱以畜於外卦四爻一陰爲義初與四正應故陽變陰而復道二得中變離剛健濟以文明亦同初牽復是復俱爲復陰也故得吉三則位界內外之間變兌有不能正室之𨿽三四非正應不可爲家室然中孚以是兩爻主中孚故小畜之三自中孚來以三陽配四陰正爲夫婦變兌則陰與陰不合故亦有不能正室之義易不可爲典要如此總見諸陽皆應濟陰以爲畜耳

三陽皆當附二故曰牽復初變巽同四故又取與卦相應系吉三則變兌悅慕於外不附二且不爲四所畜中處兩失有輿說輻之義二主內卦亦可謂之夫妻反目正合中孚貞悔相之義也

六四有孚血去惕出無咎曰有孚惕出上合志也六四變幹之九四在幹陽變陰爲小畜故系之以或躍在淵正是文王爲西伯欲躍而未躍尙在淵而將在天之

在小畜則以畜爲道而必以有孚爲主四有孚而至血出赤誠外著也而猶惕出以爲人臣止於敬也然終出於羑里命爲西伯以輔殷室得専徵伐非紂深信之無疑釋其幽囚足矣何至寵錫如斯乎此傳所以謂五爲剛中然一念之善亦剛中也紂尙可動其剛中而應之況中主賢君哉至誠可格豚魚此又四之所以無咎也【惕者敬也出者彰也敬存內而外乃立誠達信也奚咎乎】

九五有孚攣如富以其鄰曰有孚攣如不獨富也九五變大畜之六五在大畜之五陽變陰爲小畜系以豶豕之牙取其防弱易制剛柔互用故得吉辭在小畜變大畜所畜之文徳已厚有孚攣如矣已之孚先畜於中在外之物自富於畜也然非私其所有以爲畜也乃合其鄰之有以爲畜則凡人之所有皆其有所以謂五之富不獨富也乃以其鄰爲富耳言財利則藏富於民言徳行則取人爲善其畜洵不謂小而馴至於一無所畜而愈見畜之無窮也此等徳業非聖人得位不能兼之文王爲西伯徳畜旣厚而化行者終未大武王繼之末年受命方居其位行其道是𨿽武王身當其時防能成大畜之徳量功猷然皆自文王畜其本以茂其支畜其源以暢其流也此爻𨿽不必指文王亦惟文王方足以當之○又見爲君者當小畜之世若有志於大畜必不可以掊克聚斂爲心任已獨用爲能也必富與民共善與人同而後小畜可以漸大若不以鄰而欲専利私善自富焉則於健巽之徳不孚而所畜之小者又將終如天上風行之易散矣財聚則民散予聖則賢逺可不再三致謹於小畜之義哉【四五兩爻俱以周文爲擬議正是易不可爲典要】

上九旣雨旣處尙徳載婦貞厲月幾望君子徵凶曰旣雨旣處徳積載也君子徵凶有所疑也【爻辭惟以首二句明陰和更當尙徳培陽後三句戒陰盛君子知幾分釋爲是】

上九變需之上六在需之上爻以陰變陽爲小畜險極變巽故妄進而入穴然以巽致乎下卦三陽不速之客來敬之則吉主敬於內陰也而孚陽於外矣在本爻小畜以陽變陰爲需巽極變險惟恐畜之久陰之盛而成邪謀陰計矣故戒之以旣雨旣處則陰陽已和矣此固小畜之君子所以懿文徳自始至終期於以厚徳載物以陰柔濟剛亢施惠布徳於天下也非有陰險詭詐之衷也幸而亢陽旣息其虐陰徳已丕顯其功則凡畜徳畜物修徳廣業者無一不當絕其私曲開其公誠矣若以婦道之柔貞固而用之𨿽正亦厲矣必如月之幾望陰已盛而不盈乃得均平之道也蓋小畜以陰畜陽故應濟以柔道婦道也臣道也復其道者此道也如小畜之終旣雨旣處厚徳載者已眾矣需之上入於穴而猶望其來陽以匡救小畜之上寧不垂戒其終將陰柔流爲譎詐而有傷陽害正之凶咎乎君子徵凶又爲上居小畜之極示之也又爲凡占者遇陰盛之時示之也在身操陰陽進退之權者必以厚徳之載爲君子之自彊不息矣何徵凶哉在身際陰陽進退之世者必審兼需之義爲君子飲食宴樂以待時之淸耳如冒進而與陰爭則徵而凶必也爲不見幾而不知作者示也此小畜之終聖人𨿽用陰而明示天下以進退和濟之大者也載之義又作始作始其義更長蓋旣雨旣處乃尙徳之始也君子之懿文徳非崇徳乎但懿文徳在闇修於一心而尙徳則鼓舞一世矣率天下之人俱以徳爲尙乃在雲行雨施之後品物咸亨之時利澤普而徳化行用陰道以修徳成已用陽道以尙徳成物也小畜之終至於九五變大畜而無所不畜然後陰已濟陽陽又正陰此誠聖人衡兩儀於無過不及而歸於一元統天之剛健中正純粹以精之道也以此言尙徳載大矣哉下三句爲反是終用陰道者言愈爲明切

傳曰旣雨旣處徳積載也陰和陽濟惟有積徳使日厚而無不載耳本卦大傳云懿文徳需大傳曰飲食宴樂其義悉相通矣以載爲始亦通又曰君子徵凶有所疑也則分釋爻辭後三句陰盛陽退之義而已旣然有疑豈可冒進乎○外卦巽三爻以四爻爲主而又主乎通卦血去惕出無咎畜陽之陰危疑如是而終吉用陰道也五六兩爻附乎四五以大畜變小畜卽是以鄰爲富之義君道而附於四用賢臣之道亦得陰道所以濟小畜之陰以成大畜也上九變險恐陰極而險有傷陽徳故申戒之於終焉

【兌下乾上】

履履卦綜小畜亦根坤固然履所以無繼而直根坤者有天地後有人人爲萬物之靈秀其徳合天地之陰體其行合天地之陽用皆由徳以制行也於是在小畜爲畜徳在履爲循禮徳固陰也禮亦用之陰也合諸樂之陽所以徳之中和也故禮乃日用倫常與人生俱爲終始者矣以是定卦名履以象禮而無所繼以根於坤也謂之自幹三變來自是論卦變爲另一義

序卦傳云物畜然後有禮以履爲禮也是序卦之一義耳至於小畜之綜爲履雜卦傳言之矣小畜寡也履不處也愚謂風天小畜以一陰在外卦畜五陽陰小以畜陽大故謂之寡天澤履以一陰在內卦夾五陽以陰悅隨陽健故謂之不處不處者正謂陰寡陽眾陽亢陰弱隨陽之陰多不能自守輕舉妄動失乎履道故以不處釋之原與寡同有陽盛濟陰之象義但云行進恐難明矣夫履固進也而履之於禮周旋中規折旋中矩卽聖人之足縮縮如有循也卽國君行禮視視如節也蓋敬謹愼重之爲尙而無取乎輕浮躁妄矣靜爲陰而動爲陽履卦陰寡故於履之動必根於靜內靜其妄動之心外靜其躁動之行也如斯則靜固靜動亦靜也斯合乎濟陰以隨陽用陰之用以和乎禮嚴正之體所謂禮之用和爲貴先王之道斯爲美而小大無不由之也是以行進之間亦本於以陰濟陽以靜爲動之道而後合乎聖人綜小畜而名卦之義也且不處之處以處爲尙太甲居桐處仁義者仁陽用而陰體故安土惇仁方謂之處仁義者陰用而陽體故文言云利者義之和惟知仁體必宜處則義之用爲行進方明耳此履之所以綜小畜而不離五陽一陰陰弱陽彊之防也聖人濟陰正欲和陽亦未嘗與扶陽抑陰之心相反也

履虎尾不咥人亨

履彖辭系以履虎尾不咥人亨虎而不咥人和之至也然履其尾而不致於爲虎所咥亦敬謹之至非以和悅之徳內存以柔順之義外向不足以致亨也小畜之密雲不雨當養陰於漸盛而後能雲行雨施履之履虎不咥當濟陰於至和而後仁化異蓋至於百獸率舞而後禮盛樂和徳隆化神亦卽履虎尾不咥人之推曁焉彼政行一郡而虎渡河禪證一心而虎守溪亦惟此太和能格人心物性而已在易固非爲虎言不過取虎之以諭值剛暴之時事橫虐之人共凶險之務者耳然卽爲眞虎莊言虎性𨿽凶怒亦知媚養己者順道以和之且可以犬豕畜矣豢馬拊之不時至於毀首碎胸傷人亦惟和與不和辧異同也然則以履虎懼咥者爲中心之主謹於始焉以視履考祥者爲步趨之的持其終焉是以陰兌之和爲用有濟於以干陽剛健之體也固亦無往而不臧者也

彖曰履柔履剛也說而應乎幹是以履虎尾不咥人亨剛中正履帝位而不疚光明也

彖傳釋卦名義曰履柔履剛也固以兌悅履乾剛釋履矣以此言卽雜卦不處之義也以柔履剛有必動之名之曰履履動物也𨿽欲不進亦不得也以一陰夾於五陽之中羣陽好動一陰焉得不動乎至於兌悅之爲徳以悅爲主矣悅而應乎幹上健而下悅恐其所以爲悅將致乎冒進躁動専以詭隨爲悅名爲應干而幹必久而不應矣以致乾剛變爲凶暴如虎之嚙人亦與義之曉然者惟悅而不失其和和非曲從以爲悅乃貞順以爲悅正合乎禮之用和爲貴而又非知和而和所以𨿽凶暴爲虎亦能格能化而不咥人此釋致亨之卦辭出於悅中正之徳而非小人違道幹譽巧媚取容之爲也何也以干剛健中正之徳原不可以私相干所謂君子易事而難悅也悅之不以道必不悅也況九五以剛健中正爲徳者必能得禮用和而體本嚴之義所以能履帝位而不疚也如以下之苟且致悅則自失乎剛健中正之據其疚大矣故傳又言光明也光明之義以九五健徳變爲離明光明照下必能審知下之悅上爲公爲私而咥與不咥賞罰功罪不能欺蔽矣此傳所以言履五不疚本於光明非兼卦爻變爲言又何以有光明之釋乎在履內卦之悅非知和而和在履外卦之剛以剛必兼明則上下使事之道俱盡而推之於左右前後大學所言絜矩者亦俱得矣矩者至方地之道也陰之道也履之本也方爲體而其用至圓如禮之以和爲貴焉此履之所以大亨也文言曰禮者嘉之防也嘉防五陽經禮三百曲禮三千也歸於至和象一陰也乃幹四徳之亨也元爲陽之陽亨爲陽之陰正是以陰濟陽合乎幹之亨徳此履之所以得亨之義乎

象曰上天下澤履君子以辧上下定民志

傳曰上天下澤履君子以辧上下定民志有取天澤之象而謂之履所以履乎禮也禮以別上下明貴賤昭等威也尊卑冠履之義明則民志定而不亂安而不僭矣此從先王制禮之本意說履廣大矣哉然禮儀三百威儀三千其文也待其人而後行則君子之實心也制禮之先王有徳有位守禮之君子有徳而不必有位如孔子以聖人之徳定禮辧上下也定禮而復正樂中與和兼濟也然後作春秋使亂臣賊子懼則民之志自定矣卽道之以徳齊之以禮也聖人功能必看到此方知世無聖人萬古長夜矣然猶有義焉蓋亦不外乎以陰濟陽之前說也民志陰也乃動而不靜者以失其陰而淩陽也陰欲淩陽必僭必亂以下而犯上以小而加大以賤而淩貴矣惟安乎陰而常處乎靜靜則必動動而隨陽𨿽動而非失靜之志斯臣守臣節民安民分而上方能正位行道以禦眾常尊焉是處靜正所以定志而處靜不越於履禮甚明切矣故禮爲陰徳而足以統眾志亦爲陰體而可以制動何非履之以一陰爲守而能範圍天下人心無使隕越之義乎所謂俯而就企而及以合乎中正之禮而得其準者也此大象所以以禮明履乎凡人跬步之間一舉足而不可離乎禮所謂坐如屍立如齊皆禮之見於履昭然者由一身而家國天下皆以一舉足視之視履於終云元吉者卽大亨也○履禮也事君盡禮禮者下以事上似専爲臣下言然剛中正履帝位而不疚君之使臣可不由於禮乎故論語云君使臣以禮此彖傳所以標出九五君道方合曰辧上下之義上之於下下之於上俱由於禮以爲履卽推之絜矩矩方規圓根於天地故曰履禮也

初九素履往無咎曰素履之往獨行願也

初九變爲訟之初六在訟初以陰變陽爲履險變爲悅徳故不克終訟以兌爲口而小有言然已不克終訟矣𨿽有言不礙終吉也亦因變履有禮以制訟耳本爻以陽變陰爲訟履初變訟悅徳變險何云往無咎乎悅而險知險而悅非設險也正見履卦陽彊陰弱陽而濟陰素履以往也初在履始率其靜素之心而行得禮之和以此而往至於履終而吉亦可知矣○傳釋之以獨行其願卽素履之本也存心潔白動必有則如有率循於舊章然素位而行亦惟本其志願安其分位以爲行耳蓋陰者素也靜之體也所以制履之動孟子曰大行不加窮居不損分定故也是卽獨行願之義也

九二履道坦坦幽人貞吉象曰幽人貞吉中不自亂也九二變無妄之六二在無妄之二以陰變陽爲履以無妄者爲體而得履道之坦坦系以不耕獲不菑畬爲其先難而不冀乎後也所以利於攸往

在本爻以陽變陰爲無咎亦因陰可濟陽而動能主靜故系之以履道坦坦幽人貞吉坦坦者無妄以爲動也自得乎坦平之履道也幽人陰徳闇修守貞得吉非有所爲而爲也傳言其中不自亂正因悅而變動隨陽而進恐其志亂則失其履道之貞吉矣非陰持其志何以率其气乎此志卽大象傳定民志之志凡履道之主於中正者是也故初之願二之志皆自定志來也

六三眇能視跛能履履虎尾咥人凶武人爲於大君曰眇能視不足以有明也跛能履不足以與行也咥人之凶位不當也武人爲於大君志剛也

六三變幹之九三在幹三以陽變陰爲履系以終日幹幹夕惕若厲無咎以干體剛徳變陰恐其涉於陰和於乾道有失故凜戒之如彼

在本爻以陰變陽爲幹當悅體之終變陽輕動以隨乎外而失其內故又深戒之於此蓋陰陽相濟相成中正之道也或偏或則失其和濟而凶咎立見矣眇能視跛能履陰柔欲動陽剛之爲遂至有履尾咥人之凶以柔隨剛不咥人者以剛隨剛未有不咥人者也如人臣事君遇凶暴而易取禍故又明示以武人爲大君如桀紂之主遇比干龍逢之正言直諫不能容也值此時箕子爲奴微子去殷是以柔濟剛明哲保身之道也如幹逢者𨿽云被禍未可爲凶求仁得仁又何怨然其君之履帝位而有疚不能光明可鑑矣凡爲人臣人君者皆不可不明易也傳以爲不足明不足行先知後行知所以爲行重乎履也咥人者乃位在兌口而冒進外隨彊暴而取凶也所以謂之不當也武人爲君其志本剛而不能濟柔三復以柔變剛而隨之兩志皆剛虎必咥人此志亦卽大象傳所言之志也

內卦兌三爻以三爻爲主且爲通卦之主然卦辭不咥人變咥人者變剛也知剛不可用而用柔仍不咥人而亨矣故內三爻皆以陰爲主而用以濟動履之陽初之獨行願二之中不亂皆以志率气得吉也三爲卦主戒之正所以主之耳主以用和而爲禮所貴也

九四履虎尾愬愬終吉曰愬愬終吉志行也

九四變中孚之六四在中孚之四以陰變陽爲履陰在內而私意起以象月之幾望私起而能克以馬之匹亡爲中孚三四兩爻主中孚之中明義象也故無咎蓋中之能孚亦卽履之定志也三四兩爻在中志之剛柔進退尢爲眾體百行之宰焉

本爻以陽變陰爲中孚中得孚而履之爲禮無往不臧矣志之旣定自成其徳復能感孚於人由盡人而盡物此履虎尾愬愬畏懼一念致謹始終皆吉也愚謂此爻亦文王事紂之事在小畜血去惕出無咎卽愬愬終吉也二卦五陽一陰四爲近五之位惟文王之文徳足以當之以陰濟陽柔順中正卽是剛健中正一中正而柔順剛健合而爲一矣是以在小畜四陰文在履四陽爻俱如一而已於此尢見二綜卦相合之理數焉象傳言志行志行者履由於道進於徳由於志之素立也每爻必言志志洵爲行之本哉

九五夬履貞厲象曰夬履貞厲位正當也

九五變睽之六五在睽五以陰變陽爲履睽分而得履和故悔亡𨿽有骨肉之宗睽而不合然推一心以親愛之皆如噬膚而知痛仁愛之至暌者皆合故往而無咎

在本爻以陽變陰履合而暌分其志剛決明斷似乎上位所宜然非所論於履履之爲道志在柔順而剛不貴決以其幹健之體變爲離明何事不明何事不可決而必用柔順以濟之庶明不察察決必凜凜此古人君旒以蔽明纊以掩聰之道也故系之以𨿽貞亦厲所以戒之亦在志必存陰而後履可率陽也象傳言夬履貞厲謂之位正當者陽剛而居尊位欲夬便夬得時以行威權何不可之有惟如此武人爲於大君所以深戒也必剛中正得以陰濟陽之道以履帝位是非可否應夬而又愼之重之如不得已而後致夬焉方爲不疚方見離明之徳反是而作威作福豈履道乎於三於五尢見五陽一陰陰必濟陽之義歸重於志而不以位之正當爲尊所謂匹夫不可奪志也況君子大行不加窮居不損彼昏暴之主焉得以其一以慢其二乎孟子曰貴貴尊賢其義一也以易履觀之君無禮以爲使疚而不光明其貽害固重其取凶亦大一讀易而無眾寡無小大無敢慢矣虎不咥人虎而仁矣虎豈以咥人爲足貴乎其咥人也亦凶暴獸之常耳況狐假者猶不屑論本義釋履五傳曰傷於所恃釋兌九五傳曰位正當也謂同於履五兌五孚剝亦恃當位所以同於履五皆謂其居君位而恃之耳然五爻系辭不美者亦多何以俱不言位正當乎固有逞暴遂非之意然必另有義於兌五爻下明之

上九視履考祥其旋元吉曰元吉在上大有慶也上九變兌之上六在兌上以陰變陽爲履以陰變陽易引同爲悅者也不言吉凶以其居兌之終變履而所引之邪正未可知故難定吉凶也

在本爻以陽變陰爲兌健而成悅是能以陰濟陽終歸於上下皆悅則上下之分明而民之志定矣履至於謹終愼始何非由於內志之兢兢以致外履之坦坦蓋履本乎視視本乎志一步趨而耳目心思俱屬之焉敬愼之極也因以考驗其祥而爲周旋之主元可知矣此其內考之祥卽外旋之吉也內考爲志外旋爲气耳履之終言視言考內省不疚無惡於志君子之所不可及者其惟人之不見乎此陰道也此以陰濟陽之道也以中和爲致之極徳也象傳釋之曰元吉在上大有慶也慶禮之成於終也而其愼始之素履方全乎至行不致以一失而莫償以百得也慶禮之成於土也而其定民之志方孚於臣民不致以有疚而失明徳也意重履之終又重履於上終所以成始上所以率下亦猶志所以帥气也○外卦三爻幹體亦俱以變動濟陰爲主四以愬愬用陰而終吉五以夬履用陽而貞厲上以變說用陰而元吉也四仍言志五則言位上則言效外卦就用言故四仍言志而五上言用也然視與考何非內志之旣定乎卽五之夬履亦夬於志之稍剛耳則六爻無非言志以爲動履之本已外卦以五爲主亦示以戒辭變則恐其恃明用健有傷陰道也四變巽而愬愬用柔終吉上變兌而視考爲志元吉皆附於五必陽剛中正爲本然後能成其用陰徳爲履之道此又坤元順承乾元之義也

【乾下坤上】

泰泰否相綜乃乾坤之交也交則爲泰不交則否爲上經卦之中交也泰陽在內方長貴陽根幹之卦也自乾坤後至泰否凡十二卦而後有三奇三偶之卦見陰陽平和天時人事之難得者也且方泰卽綜之爲否泰之難如是聖人序卦已有深意矣故雜卦傳云否泰反其也其爲天地陰陽消長之機進退存亡之道大哉所以陰陽期得平和而又必分內外兩儀固不可偏廢而知所崇尙者貴矣○序卦傳云履而泰然後安受之以泰然則泰者安也是世道人心之爲泰者安而已矣所以陰陽平和而復內外得其體用方爲安泰天下國家之政治教化人身之容貌徳性皆取此必葉其占然後安泰也至於通之爲義通者交也亦從安來能安而後能通有體而後有用安爲體而通爲用也然泰之道取惇其體於永固無庸侈其用於至故安泰一變而爲奢泰奢泰卽否也內陽而外陰陰之用收斂之謂非侈肆之謂也如反是而陽爲用則否矣何也陽爲用而其體必多陰柔失剛健篤實之宜矣內失其守外方有盛滿气體用相爲表裏內存外著非可矯勉內聖外王學問俱於此察識敬勝怠怠勝敬之機焉可忽乎哉故一家一國以及天下皆一心之泰否所推曁也君子之所守修其身而天下平修身又在於正心然則一心爲保泰防否之主也誠爲所守者至約也而所及者大矣○陰地道也是以配天若純陽無陰不成天地不生人物將何以成天道人事故陽必配陰而後成泰非重陰也恐人皆謂聖人扶陽抑陰忘乎和陽濟陰之道也於是小畜履後繼之以泰爲治道爲人事示訓也綜之而卽得否者此亦天地自然之道人心自然之理陰固要濟陽然不可爲體只可爲用此又爲明道正心者示訓也論陽原生於陰陰原爲陽之體然自有易以後卽是有天地人物以後也於有天地人物以後言治道人事之體用則以陽爲體以陰爲用矣𨿽陰陽原互爲體用而陽爲之主陰爲之輔全易之理數俱如是此讀易者虛實大小內外體用不可不辧者也知此則於泰否反之中有大經濟斡旋其間而非任運化之自致無聖人之成能矣況日用飲食之微造次顚沛之際何處無陰陽何事無體用必治國平天下而後言否泰之反哉此又學者君子小人存心制行之分勿謂調元贊化之功不於一身一心之際造始也故否泰人皆言天行气數而聖人作易全言人心道學識此方可言否泰

泰小往大來吉亨

泰卦辭小往大來吉亨非冀其往而幸其來也亦非小往而不復來大來而常不往也亦非乘其小往大來而苟且自全於一時也未泰有致泰之道旣泰有保泰之道而正當泰時則明乎天時人事天理人心使往者常在外來者常在內在外以爲用動而不離乎靜方合陰之用在內以爲體靜而足以制動方合乎陽爲體正心修身者以此而後推之於行政用人亦不過本於體陽用陰內陽外陰保泰而吉也安而後亨亨通之義則吉也○陰陽一气也一時一事皆不能外何以小必往而大必來然則往來者自往來無一時一事不往來而安乎泰者體陽以用陰之心則常小往而大來也聖徳王功以心爲本俱以和陰陽一體用而成豈曰彼陰而使之往此陽而使之來乎就其爲和爲一而爲往爲來卽在其中矣焉有有意區別分陰陽爲二而能以聖學致王業哉所以用人行政亦是明道立徳無不和乎陰陽一乎體用而後久安而得常泰此理甚微讀易者猶當細心體認焉何以爲和爲一何以爲往爲來無心有心之間和陰濟陽在是扶陽抑陰亦卽在是佛家尙言不二法門況聖學乎今之言泰否者不言气化則言治功矣失其陰陽合一之體而言泰否是不知乾坤後隔十卦而序此二卦乃於純陽純陰中見調濟中和之防也

彖曰泰小往大來吉亨則是天地交而萬物通也上下交而其志同也內陽而外陰內健而外順內君子而外小人君子道長小人道消也

彖傳釋卦名義標出一交字變往來爲交正是以交爲往來而非往而不來來而不往方爲保泰蓋能交而後小往大來爲泰無有陰陽不交之往來也天時人事不致離散泮渙而壊亂潰敝者賴乎交也惟恐人謂小往大來純是扶陽抑陰之說孔聖釋其義爲交交而往來所以常往來而安泰也推之天地以交而萬物方通天地之气化交於上下萬物之生死始終往來不窮於中此所謂通也通者通乎晝夜之道也爲生爲始爲死爲終死終又爲生始何嘗非天地之一气相交可謂小往大來爲二气乎推之而上下不止於君臣前後左右俱包於內而君臣上下爲首蓋君臣上下交而其餘皆交矣上下往來气也交者志也志同者上下一心如天地之一气君臣以一心治萬事萬民如天地之一气通萬事萬物也志同者志不同而心同心不同而理同故云不止君臣上下而左右前後絜矩之道無非以心絜心內忠外恕之道也此所以往來卽是交交以爲往來而成泰也然交者以分爲合也而合之中又有分陰陽平和者交也合也而內外體用者合中之分也天地之道人事之宜人心之主必內陽而外陰也內健而外順也天包地外而陽實貫乎地之中天大地小而地實懸於天之气天地之體用可知矣此以气化言也健者剛健中正也順者柔順中正也二徳本於天地而備於人心內則常健自彊不息以成已也外則常順厚徳載物以成物也而陰陽之體用又可知矣此以人心言也若夫調元贊化之體用則內陽而外陰矣修已治人之體用則外健而內順矣推之用人內君子而親之外小人而逺之卽諸武侯之論而非君子小人並用調停兩傷之說也故君子之道陽道也日以長小人之道陰道也日以消而爲久安常泰之世也𨿽然陽道日長陰道日消長至於幹而姤生矣豈久安常泰之道乎此蓋爲內君子外小人言其效也非謂天地陰陽之道使之日長而必不消日消而必不長也天地陰陽之消長卽往來也聖人但能使天地交而萬物通而已矣卽長交長通何曾不消長而何害其交通乎上下君臣之以交爲往來其義亦如此爲君如親近君子疎逺小人而能變消長之道何以天地生人不能有君子無小人耶聖人治世亦不能盡使無小人而獨存君子耶惟有親近之疎逺之則賞罰黜陟權操自己運用惟心又何妨長者日長消者日消且能使小人革面革心盡化爲君子有何害於陰陽往來气化消長哉此所以爲消長者卽扶抑也而扶抑者卽和平也卽大傳所謂財成輔相者以此左右民者亦以此也然卦辭明治世气君子小人之道消長如此是就現成已然者說傳財成輔相左右乎民又是成泰之後言保守之道貴於和平無過不及以爲久安常泰計耳未成之泰彖言者交泰也已成之泰言者保泰也保泰則與爲無盡而已矣但气化無盡君子之气化有盡三代之聖不保衰世泰否原相反陰陽原相消長君子創業垂統爲可繼也創業之君子致泰不易守成之君子保泰爲難易之開物成務冒天下之道兼成泰保泰而言其至矣乎

曰天地交泰後以財成天地之道輔相天地之宜以左右民

傳曰天地交泰後以財成天地之道輔相天地之宜以左右民以陰陽往來爲交也於彖傳中已明其義至於後之財成輔相本義分釋制過補不及亦是但細玩之似渾講更通蓋天地之道气化也天地之宜則人事也於气化之過不及則財之制過也成之補不及也於人事則補之相之𨿽有政刑禮樂不過則天之道合時之宜非自主也𨿽貴爲天子亦如子秉父命又如臣奉君令輔相之而已制過補不及皆輔相天道以爲得宜且人事得宜合乎天則卽天地之宜也左右卽佐佑然左之右之卽制過補不及亦猶財成乎天地之道也左之右之而得其宜民者方合乎天地之宜也天爲民而立之君君之宜民而左右之如佐之佑之也然後保佑命之自天申之天地又佐佑其君也天人上下聨爲一體天時人事方合爲一則泰之所以爲泰也道之所以爲道也宜者道中至善之處至善固無定處而能止於至善則宜也以此法天以此臨民皆惟後之一身一心以爲變化因應故以天地交之義歸之於後所以著其成能也非聖人而爲天子焉能取於交而致泰以保泰乎故上天下地民生其間得聖人而參天地育萬物道常有統也

初九拔茅茹以其彚徵吉曰拔茅徵吉志在外也初九變升之初六在升初陰變爲陽爲泰以巽進而變爲剛健之徳則信可升也正以變升爲泰君子得朋時勢徳行俱當升也故大吉

在本爻變陽爲陰爲升健體而變巽連二陽而共進所以拔茅連茹而以彚徵吉也傳言志在外外卽與本卦二陽同進也守身爲已爲內用世同人卽外也志在外者三陽合志同進見用於世所以成泰之義也

九二包荒用馮河不遐遺朋亡得尙於中行曰包荒得尙於中行以光大也

九二變明夷之二在明夷二爻以陰變陽成泰本離明而變幹𨿽當昏主夷於左股然得壯馬用拯焉凶可免而且吉矣

在本爻以陽變陰爲明夷本是幹健之體量大而兼同徳之二陽且外括三陰包荒之象也其包者眾必用馮河之力也然變明夷若以中陰存私自黨於內卦之二陽而不能兼濟於外卦之三陰則但同陽黨且共伐陰異豈足以致泰保泰乎有此包荒之量馮河之力必外不遺三陰之遐而內不黨二陽之朋此方爲尙於中行陰陽和濟往來交泰而合於天道也天道者中和之極也凡朋黨之起固小人之偏私然亦責君子包荒之量狹或馮河之力不足以化小人爲君子耳爲善之量小則化惡之力薄於是遐皆遺而朋近成陰陽不能交遂大小各分矣如能學易於此尙中行焉中行卽天地之道也天地之道無所不交也天地交而後泰也君子內而道長小人外而道消非君子自內而外小人也非自長其道而消小人也一有成心爲夬而非泰矣泰者君子安內而小人亦安於外君子道長小人道消亦化爲君子之道也是包荒之善量足以容之馮河化善之力足以制之也革心者卽引爲用革面者亦使有自新之路易之爲朋黨論勝於歐蘇逺矣

傳明包荒得尙於中行更不尙力而専言徳量矣兼力言猶有分別彰癉之事専以徳量言則使小人遷善攺過者一心無二念也此取善於同人而化惡於敗也誠爲中行之道是尙也是非有健徳而復具離明之識以離之光明辧賢姦以健之徳量包陰陽大小何能無不交而成泰乎非光明則包荒者含糊模稜而已矣非健徳則必過於偏執而不尙中行矣此二之光而且大爲泰內卦三陽之主爻誠爲致泰保泰之良臣也欲爲君子者觀是爻之經傳可以明陽交於陰以和濟爲扶抑之道矣防哉交之一字爲天地世道言其通也乎

九三無平不陂無往不復艱貞無咎勿卹其孚於食有福曰無往不復天地際也

九三變臨之六三在臨三以陰變陽爲泰系以甘臨無攸利者以悅爲臨甘臨也私恩小惠掠美市恩之道也故憂而攺之則無咎

本爻以陽變陰爲臨值乾卦之終接坤卦之始正爲泰否相際系之以無平不陂無往不復明天地之气化泰否常相反也艱貞無咎則盡人事以維持气化矣又云勿卹其孚於食有福孚者交也交之爲道不貴有心不卹而自孚則上下交而其志同矣非謀食也而於食有福矣傳但言天地气化無往不復明其爲陰陽來往之交際更宜愼持篤守能艱貞則無咎也於保泰之人事旣協而能孚有福可知矣際者當內外卦之間正天地交際之位也

以上內卦三爻幹體泰之內君子也初變升爲拔茅彚徵得吉二居中而包荒以不遐遺朋亡爲合於中道不惟包君子亦且容小人所以爲內卦之主而佐君成泰也三鄰外卦已有反之虞所以深保泰於陰陽之交際也初三兩爻附於二以成卦初卽同二以彚徵也三象傳明其天地際正欲使之堅附於二陽中之道以保泰耳

六四翩翩不富以其鄰不戒以孚曰翩翩不富皆失實也不戒以孚中心願也

六四變大壯之九四在大壯之九四以陽變陰爲泰系以貞吉正用罔之本也故藩決而不贏震變爲坤故爲大輿三四在卦之中故曰輹然惟其變陰成泰所以不致用壯矣

在本爻以陰變陽爲大壯系以翩翩不富以其鄰不戒以孚本義翩翩謂三陰也三陰眾富也而不以之以於其鄰外卦三陰必交內卦三陽方合交泰之道也又云不戒以孚與三爻勿卹其孚同義蓋內外陰陽取象於彼此上下必不期其孚而自交泰方爲誠心感應耳象傳謂三陰失實翩翩者三陰也謂失實者失其恃也與朋亡同義耳必不戒以孚出於中心相悅願合志同方與泰道深契乎中心願者又取三四在卦之中爲陰陽內外交泰之際也此貞悔二爻𨿽各明本卦之義而於卦變兼言其象義亦相通焉【二貴包荒朋亡乃尙中行以交陰四貴不富以鄰失寔中願以交陽乃成泰也】

六五帝乙歸妹以祉元吉曰以祉元吉中以行願也六五變需之九五在需五以陽變陰爲泰系以飲食貞吉以其變泰仍未泰而徐俟其時不可彊致者勿取乎粉飾太平也

在本爻以陰變陽爲需旣已成泰則福祉自然元也泰之爲泰所重在謹愼保持而爻辭全不涉本義謂以帝乙歸妹時占得此占者如是則有祉而元吉愚謂如髙宗伐方引古事系爻辭豈髙宗伐方時亦占得是爻乎抑或借其爻擬議乎古事而系之乎蓋帝乙尊位歸妹者下嫁賢人也如堯之妻舜以二女爲天下得人也𨿽帝乙果否有妹不矣然以天子之尊尙賢而歸帝妹之貴則正合保泰之主以柔順中正之坤徳下交於陽剛中正之賢人誠上下交而志同合尊賢親親而一之者也以是爲祉元吉奚疑哉故傳曰以祉元吉中以行願也不言髙宗矣中者固以位言而徳爲其本矣以中正之徳行其交泰之願所以保泰也如此則占者義亦卽在內矣

上六城復於隍勿用師自邑告命貞吝象曰城復於隍其命亂也

上六變大畜之上九在大畜之上爻以陽變陰爲泰畜之大而久則通取於此何天之衢以言其亨也在本爻以陰變陽爲大畜泰之極正與畜之極相反畜之極則通泰之極則否矣相反正相通也系之以城復於隍三之無平不陂上乃無陂不平也三在內卦之終泰將成也故云平將陂上在外卦之極泰已成矣故云陂復平气化萬古如斯而人事旦夕有變保泰者可不知所戒乎勿用師者泰非可力保也富國彊兵開疆展土正是陂者必平之先聲耳又云自邑告命邑者國也國之本在家家之本在身告命於國非齊家修身何以爲帥乎一家仁讓爲一國興仁讓之基一身盡孝慈爲天下老老幼幼之本以此告命其令方從不然其所令反其所好而民弗從矣又系之以貞而吝者貞而正保泰之道吝者以爲泰而保之則吝也恭儉之賢君何嘗以爲世已泰民已安化已行治已隆乎況惟吝也所以得爲保也如以爲亨以爲吉則貞亦必久而渝矣聖人系辭一字之微垂戒如此猶有爲丰亨豫大之說誤國如蔡京者惟魏徵十漸之疏或於貞吝庶幾乎

象傳専釋其命重其命之本也已治而將亂必治之以治命治與亂在毫之間而成敗千里於此決焉治命告於國邑非治亂之道思患豫防謹身修徳何以爲端型飭教乎泰卦以內外卦相交取象是以內外二卦相爲應不必拘初四二五三六爲應之說矣泰卦以內卦爲泰將成已著其戒於有心致泰以外卦爲泰已成更著其戒於有心恃泰故泰未成惟艱貞而已泰旣成惟貞而𨿽致於吝可也吝又似老子所謂寶嗇之道也卽大禹之謹小愼微也不可以爲羞吝之吝吝之義言於用財施惠則慳吝而可羞也言於慮漸防微則謹飭而不敢侈肆耳此泰之終始者也以上外卦三爻坤體泰之外小人也然在泰之時羣陰亦皆君子爻所取之義典卦同而異四爻不富以其鄰以翩翩三陰而附三陽成美也五則以柔順中正主乎外卦下應陽剛中正之臣所以爲保泰之主故有帝乙歸妹尙賢任人之吉上則泰極將反矣示之以戒所以永保乎泰也四上二爻皆以附陰中成卦其附陰則以共交於下卦爲正義蓋泰原以天地交爲泰耳

內外卦之爻亦有應義二五則正應二以包荒得尙於中行事君所以五以歸妹尙賢上下交而志同同以保泰也二五爲二卦之主爻爻應仍是以卦相應若三則與四以相際相孚爲應也三與上正應而三與上分泰之將成已成其垂戒之辭故亦相應仍爲爻應而亦卦應也初與四一拔茅而彚進一翩翩而富以其鄰亦有上下交泰之義則爻應亦爲卦應矣此俱不可爲典要者而自有不易交泰之理存焉

【坤下乾上】【本義謂否卦變自漸來不知何據不敢置說】

否否與泰綜天地不交與泰反陰在內方長根坤之卦也主陰而必反泰主陰者天時也反泰者君道也天時反無疾君道人事則必以傾否轉泰爲宜矣否泰反其卽序卦傳云物不可以終泰故受之以否也猶是泰也綜則爲否否泰有反復之有承接之義其實气化之自然卽理之必然者聖人於泰卦爲保泰者示之詳矣終不能不有否者聖人亦無如世運何也聖人處泰自不今復否聖人處否自能令復泰然聖人之身有盡气化之行無窮聖人創業垂統爲可繼也後之泰必爲否聖人固早知之未嘗不預圗焉以期爲可大可久然泰否旣爲陰陽消長之機則亦難挽叔季之世風末流之昏暴聖人明知之而無可如何者是以衍卦陳疇無不以人事天道呼吸相通旦夕易渝者著說垂訓何以保泰而防否也何以傾否而復泰也無非令有世道人心之責者加之意耳

否之匪人不利君子貞大往小來

否彖辭曰否之匪人言否之所以成否而泰不終泰者否之於匪人而已似非衍文蓋文王甚惡乎反泰爲否之根原故以匪人昭示也不利君子貞非君子於否之世不利於貞也乃致否之匪人自失其貞故不利君子之貞以形容其短也如訓爲君子於否世不利於貞豈君子而有時可不貞乎此處有闗世道人心不小然君子終以明道守分爲貴不以爭是辧非黨同伐異爲賢故又明示以否之世匪人得行其志亦气化定數使然必陰長陽消有當變之定數故大往小來有應變之化機君子知此時之匪人亦隨化而生奉天而行如徐神翁言蔡京等皆天生魔君使亂世界者𨿽異流之語荒唐不足信而亦於易有微妙相通者矣於是君子見機而作明哲保身不與匪人爭以自取龍戰之禍矣漢唐宋明黨錮諸子早學易而寡過庶或不致決裂而莫可收拾以致人之云亡邦國殄瘁也此系卦辭明得否由於匪人而以否之天道詔君子惟匪人不利君子之貞君子亦無論世之污隆道之行否無不守貞之理也但君子自有君子在否之貞小人未嘗不利君子自守其貞若不以已之貞貞匪人斯全身逺害處否之道得矣非君子忘棄君國而惟一身獨善是圗也否旣成於匪人已難挽回君子之貞又爲匪人之不利禍及身亡亦無補於君國且賢良戮辱重君國之羞而刑獄繁興鏟邦家之祚君子見乎此而全身全名卽以仝君之聖明全國之體統且以全祖宗靈長之福澤也何也以否之時爲大往小來之時也君子以隨時爲合義也豈世治而髙尙其志者哉卦辭爲君子謀者正爲世道謀以匡救造化之消長存亡也然俱自人之一心操之何其重大歟

彖曰否之匪人不利君子貞大往小來則是天地不交而萬物不通也上下不交而天下無邦也內陰而外陽內柔而外剛內小人而外君子小人道長君子道消也彖傳釋卦名義曰否之匪人不利君子貞大往小來不分釋者正以卦辭三句貫下難於分截其非衍文甚明矣且否泰反否之時人事天道卽泰之反也亦惟以釋泰者反其以釋之而已就二卦現成體歷舉其交不交以明天道人事爲否爲泰蓋重在於交也交則有陰有柔有小人而無妨於泰不交則有陽有剛有君子而無救於否此孔聖傳易釋卦辭而又獨出手眼指出泰否反呼吸轉變機闗也泰言交否言不交於大小往來似無足異而獨於交不交立言者天地之化人世之事俱本心中一防至誠主持之也其明卦辭更深切著明矣內外剛柔正借泰卦反觀自明不須更贅獨上下交則志同上下不交不言志而言天下無邦者愈見邦家以身爲本而身以志爲帥矣故愚謂泰否之機全在一心泰卦六爻皆言志同乎否卦初四兩爻爲內外卦之始亦必言志槪可見矣卦辭三句連貫而下首句致否由匪人末句成否自造化而中句不利君子貞幾無以爲處否之君子立身之地矣孔聖於是以傳申言之彖傳釋正義者則象傳或別明一義彖傳釋未盡義者則傳亦多補示之焉聖人開物成務使天下後世明其理耳

曰天地不交否君子以儉徳辟難不可榮以祿傳曰天地丕交否其示君子以儉徳避難不可榮以祿者未嘗言君子不可以貞爲利也但徳本丰而必示之儉難未至而必早知避𨿽君子之徳爲榮祿之必及而又必不可不逺自決絕此正君子之處否之貞也貞者中而正也中而正者豈有一定者乎君子處否之貞如此此亦匪人所可容而不致於必爲中傷者矣如漢唐宋明之黨禍亦盡有全身逺害之君子豈必以君子自居而以貞自名乎是諒也非貞也小人焉能容哉此非愚敢過責君子也觀於孔聖之傳曰儉徳則自以爲君子自以爲守貞皆非處否之術耳

初六拔茅茹以其彚貞吉亨象曰拔茅貞吉志在君也初六變無妄之初九在無妄之初以陽變陰爲否惟在初必行之多阻然惟無妄以往則吉

在本爻以陰變陽爲無妄𨿽同羣陰而彚徵能得貞正而自吉且亨也君子小人在乎誠與妄耳世有未誠之君子未有無妄之小人初六𨿽陰柔然無妄則坤之徳柔順中正合地道臣道之宜者也故傳言其志在君合同似近於結黨矣惟志在君則勇於公義而怯於苟合矣此初之所以系吉也若仍目初六爲小人此正黨錮諸君子待人過刻之病焉世豈有志在君之小人乎倘志在君而與眾君子不合則亦君子中之周而不比羣而不黨者矣

六二包承小人吉大人否亨曰大人否亨不亂羣也六二變訟之九二在訟之二以陽變陰爲否有不克訟歸而逋其邑人無眚之辭險變順乃不克訟逋邑人無眚散其陰黨而以中陽爲主也

在本爻以陰變陽爲同人坤順變爲離明矣坤離二卦皆以二爻爲主故足以包承本卦三爻而爲立黨之魁也然結黨在小人爲失計在君子爲非義如小人包承在羣小之中能使同心而志在於君未嘗不吉也若君子特立獨行長民輔主何須包承乎卽當泰世合志同方不妨眾正盈朝而終以不遐遺朋亡爲得尙於中行也況當否世大往小來寕可包承同心君子與匪人力爭以取禍患乎惟有安於否而儉徳避難不榮以祿謝交遊而自守損名譽以全身耳此乃處否而得亨之道否不通也堅守其塞而亨自至亨則通而漸反於泰矣君子小人聖人俱爲之謀於此見之傳言大人否亨又申明一義言不亂羣也羣似非小人之羣君子豈能亂小人之羣者如異乎小人何嘗亂羣如同於小人是同羣矣所謂羣者正指眾君子言之君子處否並君子之羣亦弗比和惟知獨善全身而已若當否之世彰明較著使人皆知君子有羣此大亂乎羣之道也必致君子之羣盡罹朋黨之禍矣惟其並君子之羣亦不入焉豈有後人恥爲非黨人之見乎然則君子之不亂羣自全以並全乎君子之羣者多矣哉愚謂象傳之不亂羣爲君子謀聖人之前民用惟知擇義貴精處仁貴熟寕必樂附君子以成名乎語云君子去仁惡乎成名未聞去羣惡乎成名也當否而儉徳避難正是不去仁而且不樂於成名也

六三包羞曰包羞位不當也

六三變遁之九三在遁之三以陽變陰爲否止而變順在內卦處陰之極故系而不能遁然旣能畜陰爲臣妾不使害正可也

在本卦三爻以陰變陽爲遁自當儉徳避難矣然變陰柔不能不與羣小爲伍故包羞焉傳名其位不當亦就否三內卦之終言位耳旣鄰於外三陽欲進附君子不能退安於小人又未嘗不自愧所以有位不當也之釋也包羞不言吉凶進附君子不能退安小人而自恥則中立之人亦無吉凶之可系矣以上內卦三爻順體否之內小人也然爻義俱不目爲小人但欲其附陽以傾否成泰耳初以變震而亦系以拔茅彚徵然必貞爲得吉二變訟而令其包承羣陰以從陽三云包羞爲之示戒亦貴於附近於外卦從陽而已二𨿽主內卦但初三兩陰同以附陽爲義則二爻以從中爲主也

九四有命無咎疇離祉曰有命無咎志行也

九四變觀之六四在觀以陰變陽爲否何取觀光用賔乎正以四爻在內外二卦間否又將泰之機也故有觀光用賔之象

在本爻以陽變陰又何云有命無咎乎亦因否泰將反其健體巽用漸近於休否傾否故先有命得無咎也命本義曰天命四固處否而知命者不知命無以爲君子矣況否泰反復大化自然可不知之乎但否泰之有命似與大君有命相近四乃近君之位輔佐休否之君而有命者也故三陽之疇皆離福祉且可以和內卦三陰而離祉焉泰四之翩翩不富以其鄰否四之疇離祉莫不合內外卦而言也不然自安天命與疇何與而離祉哉四之有命平日儉徳避難不可榮祿固然矣及其否將爲泰又必輔國匡君明良合徳共反否以成泰此又疇離祉之所以然也二說並行而不相悖朱子固謂後天之學不妨人持一說矣象傳釋以志行正謂反否爲泰上下交而志同同則行耳四五君位相位亦爲上下交豈必二與五乎觀於傳有命無咎釋以志行則承君命而志行布徳教以休否必在安命避難之後另有一番得時行道之義非徒以知命樂天爲志行矣知命樂天得遂其心亦可謂志行但居求志徒志爲已行義達道方可言志行也愚說一証之傳再之以變卦對爻觀光賔王有命爲君命可以無疑耳

九五休否大人吉其亡其亡系於苞桑象曰大人之吉位正當也

九五變晉之六五在晉五以陰變陽爲否五爲尊位明體健用可以休否晉徳故悔可以亡但失得勿卹往而皆利也

在本爻變陽爲陰爲晉健體明用用以休否無難矣健爲明之本未有不健而能明者也故明體健用猶恐朋從健體明用則進而有功耳聖人系辭就卦爻體言而卦徳爲之本亦是體用本末之理也休否則大人之吉可知矣休否卽成泰矣成泰遽敢以爲泰乎其亡其亡繋於苞桑猶之泰卦常有愼保敬持也傳但釋其位正當有徳必有位乃能休否然非有徳足當其位位亦虛置矣位正當者蓋兼徳位而言又以徳爲居位之本也

上九傾否先否後喜曰否終則傾何可長也

上九變爲萃之上六萃上以陰變陽爲否當萃世而不願舎此萃彼故賫咨涕洟卽否上之先憂也無咎者後喜也

在本卦上九變陽爲陰爲萃健體變爲悅體體健而用悅否至此而傾矣否如心下之痞傾而吐之則消矣系之以先憂後喜蓋否之極而傾則將泰故先憂而後喜也是處萃而憂則不渙與否極而泰先憂後喜何嘗有二義乎正變卦二爻看理明辭著如此以上外卦三爻健體否之外君子也然未嘗不合卦之內外陰陽以共成休否四之疇離祉以合三陰如泰四之富以其鄰也五爲外卦主休否成於大人而仍有其亡之危正所以成泰永保也上則否已傾又反爲泰與泰之上爻可以觀而明陰陽往復之理數也外三爻俱以五爻主休否之義五得中休否之主也四承五命而附五也上助乎五以傾否也故五主外卦又以變文明而能休否主通卦焉

泰之上貞吝吝是保泰之道也否之上傾否傾是反泰之道也未泰則欲致泰已泰則欲保泰旣否則又欲傾否而復泰聖人扶抑之心也然泰而必否否而仍必泰天地气化之衡也天地何嘗貴陽而賤陰易之所言何非陰陽消長不偏不倚之理若董子繁露則以人心有知之小妄天地無心成化之大矣所貴乎聖人裁成輔相者惟在未泰致泰旣泰保泰已否復泰而已聖人不能使有泰無否常泰不否也果用陽置陰則聖人言泰而不言否矣是言乾不言坤也言陽不言陰也一陰一陽之謂何乎○只將雜卦否泰反其細思便知天地之气化聖人之徳業世運之治亂君子小人之時命萬物之生死萬事之困亨一以貫之矣

大易通解卷三﹤經部﹐易類﹐大易通解﹥

欽定四庫全書

大易通解卷四

江常鎭道魏荔彤撰

【離下乾上】

同人同人與大有相綜陰少貴陰主陰根坤之卦也言卦錯象有自師比之說然實繼小畜而爲卦也同人繼者禮也先王之道也大小由之有一人可以不由禮者乎先王制禮賢者俯就愚者企及皆使之無過不及而得中正之道以由禮也故履之非禮弗履乃爲同人之族辧物立體也分等威明貴賤洵皆禮之用矣此同人所以繼乎履也主陰根坤六二一爻主乎卦用離明柔順中正之道以主同人固然也然天有東西南北上下六合以成天日祗一日也天不同而日同用離則爲主陰根坤矣且日固麗天而得明者有日而天亦用日爲明在同人重離明天不得尙之在幹則重天在同人則重日也故主陰根坤無疑焉○序卦傳物不可以終否受之以同人由上卦而序之愚謂必錯自五陰一陽之師而同人之名卦其義象乃明蓋師者眾也眾率以正無思不服所以共人世而人皆同此消兵禦眾之極則也師五陰以一陽帥之師之用陽也同人以一陰而五陽同之同人之用陰也陽用以興功陰用以通誌皆不易之理也故易有貴陽賤陽亦有貴陰賤陰有以陽統陰有以陰統陽扶抑之說必絀於此也濟陰和陽歸於無過不及和平陰陽相濟剛柔聖人之成能也於小畜履二卦已詳說之○於泰否三陽三陰三卦之後序同人大有皆五陽一陰以陰爲貴彌師之釁化比之私者在是則保泰傾否𨿽云陽當常內常長陰當常外常消然陽果能常長不消陰果能常消不長乎聖人惟思均平陰陽調劑剛柔於無過不及故於泰否三陽三陰而後序此二卦也○師比皆五陰一陽陽爲主錯爲五陽一陰陰爲主同人錯自師能同人而師之眾卽大同之人也大有錯自比能有大有則自來比何有私比之念乎象義出於自然非臆度之所生也

同人於野亨利渉大川利君子貞

彖辭曰同人於野亨師之眾寓於農野乃農之所處言野之農而無人不同矣所謂逺者同而近者可知也此亨而通所以承接於否也利渉大川人心同則渉險大有功矣師卦坎陽爲主故錯同人亦有渉險之義利君子貞則能以眾正可以王矣猶恐其流於私防小惠邀結民心而爲雜伯之業欲速之功耳本卦之徳剛健文明固矣而其象則日懸於天也天日在上人之所同無人非天所覆非日所照極人之仰而觀焉皆見天日乃人之大同也故野之逺川之險皆無人不同君子之貞亦以天日爲心則亦無人不同其感孚矣此又本卦正象正義也

彖曰同人柔得位得中而應乎幹曰同人同人曰同人於野亨利渉大川干行也文明以健中正而應君子正也惟君子爲能通天下之志

彖傳釋卦名義則以同人歸之於柔得位得中可證愚說貴陰主陰之理矣師之九二爲同人之六二皆以二爻爲主而統乎一卦之餘五爻也云應乎乾者乾天也君也師之九二在師中王三錫命亦爲應乎君也故同人之二爲一卦之主而以應乎幹取象義二卦主爻皆居臣位臣非君無以爲主且二卦之二一坤軆一離軆皆陰卦地道也臣道也故𨿽主一卦而皆以應君爲尙聖人所系何一不出於自然之徳象者乎同人曰同人於野亨利渉大川者不歸之離之二而歸之幹之五以君主臣臣方能行幹五化行卽離二道行也其所以致化道之行者文明在二剛健在五又皆中正以爲正應君健臣明俱合於君子之正道而非出於功利富彊之籌國迎君苟悅以得遇也此五此二𨿽在同人卽泰之天地交而萬物通也上下交而其志同也君臣志同斯天下之志通矣君子何以一心通天下之志哉一誠爲通復而已通者君子之心感天下之志復者天下之志應君子之心也中庸所謂誠則明著動變而化也大學所謂明徳以新民歸於止至善也泰之所謂通同人所謂同者皆此道也

象曰天與火同人君子以族辧物

象傳就天日之義象申明之天與火火卽日也火乃天地之陰也而用陽天覆日照無人不同此同人名卦之本義也君子旣通天下之志而大同矣同而無別非所以善大同也防狎凟亂必不能終同矣故必其族之親疏厚薄辧其物之賢愚貴賤而於大同之中有至不同者焉親親有殺也尊賢有等也親親而仁民也仁民而愛物也以一本之仁推爲無窮之義義之盡仁之至義之精仁之熟乃合乎以一誠爲通復以一心通羣志也蓋不同之中又有至同者聖人先得人心之同然以此通之無不通可知矣○在師之帥眾貴於容民畜眾合不同以爲同化師之眾爭也在同人之通誌又貴於族辧物於大同中別不同盡其不同之分而得其大同之合方可通同人而合志也同人錯師如泰否之反焉細繹經傳知愚非無據之談

初九同人於門無咎象曰出門同人又誰咎也

初九變爲遁之初六在遁初變陰爲陽爲同人故繋以遁尾之厲尾同人而遁可也又云勿用攸往者固遁也而更不必攸往也若必不遁將何所用攸往乎在本爻變陽爲陰爲遁繋之以同人於門無咎同人於門東西南北不知所之姑觀望焉以定同人之從違此詳審於攸往而不輕用同於遁也象傳曰出門而能同於人誰來咎之乎蓋誰咎有二義有自任之辭有無人相咎之辭此無人相咎之義也當辧之

六二同人於宗吝象曰同人於宗吝道也

六二變幹之九二在幹二以陽變陰爲同人繋以見龍在田利見大人以其爲內乾卦主爻故象之龍徳而名之曰大人爲下乾卦三爻之宗也

在本爻以陰變陽爲幹有同人於宗而吝之辭正以變陽失其虛中所主而明不足惟隨乎同陽之宗無大同之心以通天下之志矣故繋之以吝見所存者小而不足以通誌也於此爻之繋愈可見扶抑之說非爲貴陰主陰之卦爻言也幹之二變同人已爲大人人之利見之也君爲大人已利見之也皆通誌焉在同人之二變幹反不明而黨於同宗致吝君子小人同一責而責偹君子尢甚焉甚勿謂易但貴陽賤陰有偏有倚而悖於聖人和濟均平之道也象傳曰同宗吝道也道者中正無過不及之謂出於偏以爲道道所道非聖人所謂道矣君子黨同伐異而自以爲道者於此能無警其吝而致其悔哉

九三伏戎於莽升其髙陵三嵗不興象曰伏戎於莽敵剛也三嵗不興安行也

九三變無妄之三在無妄之三以陰變陽爲同人宜其吉何災乎不知震變離則明過而疑疑生則不明矣故或繋之牛行人得而邑人災是過於明內疑生致災同人且將致悔於有妄矣乃用無妄之過而非無妄之過也

在本爻以陽變陰爲無妄當陰貴之卦變陰以濟不言凶災矣故𨿽同於人而未嘗不慮險防危焉伏戎於莽而自處於髙陵同人之中有自守之道然終三嵗之久而戎未嘗興不過修文徳者不廢武偹通天下之定志未嘗不慮天下之變心此正是明體變動體以明爲動𨿽同人通誌善保自全而不爲詐不信所愚者也古來君子信人失已墮入黨禍名徳俱防者豈少哉李贊皇桞桞州不足道矣○此爻又與師三爻之輕進輿屍致戒相貫通不止於變爻貞悔防矣且與錯卦之師相也○象傳曰伏戎於莽非黨剛敵柔也乃濟柔以敵剛也正慮黨同羣陽於陰貴之世必戒其自防剛之過中失正旣思有以防之且思有以尅之也髙明則用柔克伏戎於莽隱而不見陰道也非尅剛以爲敵而不以爲黨之義乎伏兵乃陰中之陰取象最深妙矣至於𨿽伏戎而三嵗不興不過安乎常行苟無黨同於人之心自無彊來結黨之敵專守以誠自能通誌小人固不敢犯君子而有私心者亦必觀於言論丰采知其存心制行而廢然反矣安行二字爲誠身之君子消不同爲同化黨同爲大同標本原之防也傳之言同人通誌旣無取於結黨爲同亦無取於伐異爲同貴在誠已之心以恃源而往耳無論同不同皆大同而大通也傳言同人之理誠爲妙乎○以上內卦三爻明體必文明足以濟幹健乃爲同人正義初以變止而同人於門得止道卽得陰道也二則變明失虛中文明之徳所以吝三變動而伏戎升陵以剛在外卦思以敵之然不興之用用陰也不立伏戎爲陰道矣不言吉者安行卽吉也內卦主二爻初三兩爻附之成卦戒其同宗正明主卦之象義在陰也初變止三變動止附陰而動安行亦附陰而已

九四乘其墉弗克攻吉象曰乘其墉義弗克也其吉則困而反則也

九四變爲家人之六四在家人之四以陰變陽爲同人巽體變干進而以同人爲其家之富豈聚財自丰以富家乎正是以通誌爲富家也故大吉

在本爻以陽變陰爲家人又貴乎容不同以爲同矣故乘墉弗攻而吉天下之志非彊通也不通者聼之誠至而自通豈攻可用乎亦猶家人以不獨富爲富合外卦以富家亦有家有國者藏富於眾卽以自丰之義也○此爻錯師之四爻左次無咎義亦貫通在本卦則重不必期於盡同而彊爲同也

象傳曰乘墉弗攻義弗尙乎攻也可見貴通誌而非彊奪其志也匹夫不可奪志三軍可以奪帥若用弗義而奪志以爲同則名同而志不同克攻猶弗克耳言其吉者人有未同吾誠未至故彼不能化亦藏身之恕不能諭人而已必俟彼困而不通焉君子於成物之量驗成已之學仍惇吾誠愈久愈篤及彼困而志通則反乎則而大同於吾心矣此不奪其志不攻其墉而使之自化自孚之道也所以無不通而大同也大同則亨而吉矣

九五同人先號咷而後笑大師克相遇象曰同人之先以中直也大師相遇言相克也

九五變離之六五在離以陰變陽爲同人繋以出涕沱戚嗟若吉者乾變離明明大過而健不足也明足以憂之而健未足以格之故如此然能行由於能明明本於誠誠之者之道𨿽次於誠者之誠而因明亦得吉焉

在本爻以陽變陰爲離健而兼明乃誠而明者也能以誠爲明者故能以己心通人心也此同人之君所以助以二爻之臣以通天下之志者也然人心不一豈能盡同不同者固不必彊其同矣倘有頑梗不率爲君於同人之世豈宜優柔不斷純用禮樂而全廢兵刑乎先號咷者憂天下之志難通而思積誠以諭之也後笑者誠之至而化之速天下之志不同者皆通於以驗君子誠已之功也然或有終不能同大師之克何疑夫克而用大師似彊爲同矣但期於相遇而不期於相違則仍是欲通誌而非欲奪志也與四之弗克亦相合無違也四非君位容有不同者五爲君位故不同而至於大師以克君臣天地之道不同也然一使困而反則一使相遇則四五位不同而心則同同於通誌而非彊奪其志明矣○三四五三爻皆言戎言攻言大師非錯於師而取義乎此又愚說之一證也象傳釋九五之同人但言先者先以中之直徳帥天下之志相通也斯民也三代以直道而行也夫子之無毀譽不敢違三代之行直道原本乎已心之直道也同人之君先得乎人心之同然欲以一心之直直乎天下此所以必難必愼而號咷也至於後笑一心之誠推之天下皆感應也有不自信其誠孚乎至終用大師乃言相遇者相遇旣同矣非克也非必攻城攻地殺人盈野盈城以爲克也歸於相遇以言克正以釋爻辭使天下後世言用大師以克者宜法同人之先得同然以爲大同不得借口用大師以克人彊食弱肉乃謂有合於聖經也於師於同人皆致其戒深矣

上九同人於郊無悔象曰同人於郊志未得也

上九變革之上六在革之上爻以陰變陽爲同人人盡同而當革矣君子豹變革也小人革面猶有未革心者此不可用革矣漸以仁摩以義使化而自革心耳故徵凶而居貞吉

在本爻變陽爲陰爲革同人之極可謂同人於野而得亨矣然不敢自以爲已能通天下之志也其心終以爲同人於郊而已矣必存此不盡之心天下之志無不通猶以爲未盡通天下之人無不同猶以爲未盡同方見一心之量虛斯受益天下之志滿必多違也故繋之曰無悔功大而徳虛何悔乎正是繼泰反否爲同人而申明持盈保泰之辭也象傳言志未得也其志何敢自以爲得乎自以爲得失卽隨之此又否泰反來往於一間者也如必謂郊狹小於野務求同人於野以爲得志吾知聖人無此取盈之念必無此貪得之辭焉○上九變革武王觀師孟津之時也退而仍望紂之攺過遷善豈必同人於郊其志方自得乎防變爻而得此義且與師之爲錯卦亦相貫通開國承家小人勿用正戒貪得無厭之小人啟君心之侈肆耳魏徴在唐太宗未必徵髙防非此義乎○同人始於門終於郊皆未足乎卦言同人於野之量然人固當盡同又豈能盡同四海之大內有逸民外有逺夷不同者自在也四之弗攻不待言矣五之用師期於相遇而止焉此外則同不同聼之不妨以不同爲同堯容巢由武容夷齊之道也此所以終於郊而不復言野也卦辭必言野者同人之量本如是以爲大也聖人之心不敢侈然必極其大同之量惟矢之以翼翼之小心也而其功業所曁則莫限矣卦各有其義宜參觀而聖學之謹王道之俱可識矣○上九如武王孟津返師倘紂果爾革心俯從則武王惟期同人於西郊不求同人於朝歌之野明矣武王歸安臣道亦乘墉弗攻吉之義也𨿽當日無此事未嘗無此理易言理也可以貫通者鮮矣

以上外卦三爻健體亦必陽體而陰用乃能同人四乘墉而弗攻用陰用也五以君徳陽剛中正然先號後笑先者陽用陽不濟後者陰用陰必從也有不從者大師克之期於相遇而已師陰道也兵刑佐教化之陽陰道非但柔懦而已亦非以武斷爲尙也上爻當同人之極而不自得於志亦陰道之虛而不盈所以能終始同人也五爲外卦主爻先號後笑用師而期遇皆得乎陰以濟陽之道故且主通卦焉四附五爲乘墉弗攻吉上附五而同郊無悔不致自以爲得志皆附五用陰剛柔得其均平之道也

【乾下離上】

大有與同人綜陰少貴陰也主陰根坤同於同人也𨿽錯卦爲比然繼乎小畜而爲卦也小畜以一陰畜五陽富之極而大有未有有不自畜始大有不自小畜始也天時以小畜而成大有陰陽皆然至此大盛而彼又小畜矣人事大有小畜亦相消長盈虛皆自然之象義也所以謂小畜繼大有也至於主陰根坤之義象日照乎天上則天之下無不照天覆萬物萬物皆天所有則莫非日之所有矣大有主日者以日火代天之陽用也天覆物必日以晅之有日乃成像於天成形於地爲眾陽之主也故大有主之日所以天之用於日而天不用如邵子之論也是謂主陽矣非也日者陰體而陽用也言主者主乎日之體也故離爲陰卦主之以卦之六五此所以用陰根坤也五陽一陰之卦至同人大有極其同而大矣然主陰根坤以重離也故歸於上經終之離卦以爲防歸者也序卦傳謂與人同者物必歸焉受之以大有不湏另明矣然愚謂大有根坤卦而來爲比之錯卦也比五陰一陽以陽爲主爲用錯而爲五陽一陰以陰爲主爲用其義於同人已言之同人錯師大有錯比同人則師之眾皆大同矣大有則更冺乎比輔之名迹而無所不爲其有矣同人之陰中正在二大有之陰中正在五二臣道也必應乎幹五之君五君道也則自爲大有主而無非所有故上下應之正是大有而無所不比附矣二卦皆以離之中爻爲主坤之元於離之中爻也根於坤而錯乎師比無所疑也敍之於泰否之後者同人大有正是極泰之象而卽反否之機也敍於泰否之後亦聖人垂戒之深也

大有元亨

卦辭大有元亨謂所有者大故亨之大也以一陰統五陽亦以元爲亨之義也坤之元順承乎天卽大有之爲亨者也然順承乎天之元亦幹之元而已矣蓋幹之元統天者也

彖曰大有柔得尊位大中而上下應之曰大有其徳剛健而文明應乎天而時行是以元亨

彖傳釋卦名義曰大有者柔得尊位大中而上下應之卽卦五以一陰得位有大中之徳爲五陽所歸而成其大有也故曰大有二卦皆言中而未言正有正而不中未有中而不正者也此就卦體申名卦名次言卦徳剛健文明猶之乎同人之卦徳文明以健也應乎天而時行同人言中正以應乎君也大有言應乎天又見二卦𨿽以陰爲主而必言臣應乎君君應乎天也君道天道仍陽道也此正是聖人尊陽之義而又非彊尊乎陽卑乎陰也陰原附於陽臣原附於君地原附於天此全易之通義也然在一卦一爻則有陰主陽附之義又必明其陰爲君主附於天陽而行乎陰之用易之精微深逺何在不可見全易哉

象曰火在天上大有君子以遏惡揚善順天休命象傳曰火在天上大有火在天上較天與火有異天與火就人之仰觀於天日而言之也在同人卦言同人之心如一也本卦火在天上仍是此天日也人仰觀之則日在天下火在天上者日之光上騰其實論形象天在日上然日之上人不能知見也若夫日在天下則人人見之矣是日上之天亦日所照也豈止日之下照乎上而天下而地中而萬物無非日所照卽無非君所有也大有以離五爲主故取象於日照臨天地上下同人以離二爲主故取象於人人無不仰觀天日天日𨿽同而二卦取象不同聖人之以象數明義理蓋如此之不苟也若但言天火火天何以得明乎故離陰在下卦觀天日而得同人之心離陰在上卦照天地萬物而得大有之勢聖人之徳居大君之位𨿽同人大有俱爲泰之極致而大有尢覺气象恢民物富有矣故王者法此象亦不同於同人之族辧物矣遏惡揚善又有一番設施禮樂刑政必並用賞罰黜陟必兼資矣然非大君之作威作福也順天之休命而已順天休命卽應乎天而時行也順乎天應乎天皆以君道之陽而行乎臣道之陰蓋君之於天亦猶臣之於君行於天下臣民則爲陽道而應乎天順休命則爲陰道矣此仍是坤元順承乎乾元之義也於象傳更申明之尢爲顯切○同人之族辧物豈無是非好惡行乎其間但其義有別同人但不爲防狎凟亂之苟同耳云云辧卽有是非好惡意在親疎厚薄尊卑逺近大同中分等威隆殺之不同而已𨿽有兵刑而重在禮教至於大有人無不同物無不有矣則勸懲之令必行激揚之教必施矣較之同人言兵刑皆有異義也凡此非君之私意安排也應乎天而時行也以遏惡揚善順天休命也休美也遏惡正所以揚善使咸歸於善故謂之順天休美之命也且保泰防否法天承幹俱於大有發之無剰義矣若就卦論卦尙覺滯執而難通也

初九無交害匪咎艱則無咎象曰大有初九無交害也初九變爲鼎之初六在鼎之初以陰變陽爲大有故𨿽顚趾而利於出否欲使鼎實更新而爲大有也得妄之賤而以子貴者因陰在下變陽而取象陽爲子也

在本爻以陽變陰爲鼎系之以無交害者風火相交爲鼎之利而飲食之道亦有害伏焉況大有之世無所不有則害因交而得者多矣初以陽變陰在下在初無交害之象故曰匪咎也若以無交爲嫌而妄交則非艱貞之義故必艱貞而後可以無咎耳○象傳專言初無交害亦明在下在初用陰之義也本卦陰少貴陰故變陰無凶吝之占於此又見一斑○健體變巽以健爲體以巽爲用漸進於大有之義欲漸進者必先守已艱貞無咎之義也不必言變卦對爻亦自有義

九二大車以載有攸往無咎象曰大車以載積中不敗也

九二變離之六二在離二以陰變陽爲大有系之以黃離元吉有剛健兼濟以文明之徳與五同孚何弗元吉黃者中也以地徳爲離徳故曰黃離此所以坤元卽大有之元也

在本爻變陽爲陰爲離正爲大有之良臣濟陽於君而成大有大車以載有攸往旣大有矣又有無窮之有在前可往而有之矣何咎乎象傳則恐其有而不能保也故示之以積中不敗善乎玩易者斯得聖人之防焉載者載能有大有之徳以往則無不爲所有其實一不爲已有然後能有之也積中者亦積此已有之徳而不敗則旣有而不致於復亡矣如以爲致富之占畜財之吝也斯逕庭矣○易凢言富皆陰用也鼎初之得妾以子從貴者變陽也本卦二爻云大車以載者變陰也如此之甚多

九三公用亨於天子小人弗克象曰公用亨於天子小人害也

九三變睽之六三在睽三以陰變陽爲大有明體變動故見輿曵牛掣之象卽二爻言大車以載也然以陰柔故不克載往又與上睽天且劓之象也無初有終者以變大有而能用亨於天子矣

在本爻以陽變陰爲睽內卦之大臣當大有之世多藏厚亡非積中不敗之道也況變睽乎非以所有亨於天子何以明人臣事君之義乎辭厚祿讓腴封皆亨於天子之道也非聚斂以益君之謂也又言小人弗克者正以陽變陰恐其流爲小人自丰於利而弗克盡亨於天子之義則凶咎可知亨於天子而不言吉凶盡其當爲而無希寵邀恩之念也戒小人弗克亦弗言吉凶象傳言小人害正補辭言凶咎也○三以兌體上缺故有劓之象而在本卦又恐其悅君以財故系以小人弗克聖人預防後世以言利逄君如此

內卦三爻皆以二爲主同爲大有之臣初不交害守分無爲之士道也二則大有之良臣三則卿大夫之髙位者官貴家富致戒於盈滿貽害尙義而勿重利爲卿大夫言之切矣小人弗克且有君卽相忘而小人多怨之者亦足成害是又一義亦不可不知所謂弗信乎朋友弗乎上矣況君側有防乎

以上內卦三爻健體亦必體陽用陰以成大有之元亨焉初變巽進陰也惟戒以艱貞二主內卦變文明能積中方不敗其所有三變兌悅以其所有亨君悅以正也故小人不克皆以陰用濟陽爲象義也然二爲卦主初三兩爻皆附之也故二之中積當爲初元害三用亨之本於誠也

九四匪其彭無咎象曰匪其彭無咎明辧晳也

九四變大畜之六四大畜之四爻以陰變陽爲大有象以童牛之牿以近君而防觸也亦爲位尊家富者申驕僭之戒童牛自犢時已牿之陰性養成故元吉也古之卿大夫皆世祿也況有王公之族乎襲寵居丰左傳云驕奢淫佚所自邪也四者之來寵祿過也故貴於童牿使明臣道之宜也

在本爻則系以匪其彭程傳彭盛貎極得之貎驕滿而動蕩可知矣匪其彭卽一命而僂再命而傴三命循墻而走也咎何從致乎此亦與三同戒近君更危厲矣象傳曰明辧晳也爲離體文明言之必明晳孰爲中而當執誰爲亢而當戒然後能保世承家也以四附五成離故云用明焉

六五厥孚交如威如吉象曰厥孚交如信以志也威如之吉易而無備也

六五變幹之九五在幹五以陽變陰爲大有乃主榦卦者𨿽不必言變然文明之徳固兼之矣故系之飛龍在天利見大人聖人徳位兼隆亦不必言有而亦無不有所謂首出庶物萬國咸寧也

在本爻變陰爲陽爲幹以陰爲體以陽爲用文明而剛健以居尊而有乎大有羣陽之孚於一陰一陰之孚於羣陽以交孚爲孚其孚也至矣此所以能主乎大有而有乎大有者也又言威如者五之離明惟恐健之徳不足不患明之察不足也威如者以陽之剛健爲離之文明如幹之五內外皆健方吉也五之變幹五𨿽亦同幹五之剛健中正猶必戒之者終以陰體故耳且在大有主陰之卦也此聖人於貴陰用陰之中必以尊陽用陽爲義也象傳推本於信以志自信以羣陽之志志在已爲忠在人爲信合而言之交孚於誠而已泰之爲泰上下交而志同大有之五言信言志與愚說爲泰之極致亦合未泰以致泰旣泰以保泰保泰卽保其所有之大有也以誠建極以信防極以比爲歸極也以此觀之大有根於坤錯乎比繼乎小畜以致大有一以貫之矣○象傳曰威如之吉易而無備何也蓋謂信以志之中自有威如之象非作威也人君之尊多有示人以威以爲難測則臣下不敢犯此正非信以志之道也惟上下交孚忠以存已信以臣民之志則其親也實親尊也至尊何非至平易之中有至尊嚴無備之中有不可欺玩者乎此象又補爻辭之未及所以戒後世君日驕臣日諛君我詐臣爾虞之陋習也爻象之義蓋互明焉安有上下交而志同不爲泰於永永者乎反此則否威如而不平易設險阻立城府以爲有備者正健之不足自以爲明察而實汶汶者也惟一本於誠焉不求其威而有威可畏有儀可象所謂穆穆文王之容本於緝熈敬止也卽一衛武公詩詠其盛徳之容如彼一本於切磋琢磨之學盛徳至善之止也後世之威如暴虐而已其言有備則逆詐億不信任權術施智巧言駕禦言籠絡而已矣與易所言相去何止逕庭乎此純王之政非純王之心不足以成也

上九自天祐之吉無不利象曰大有上吉自天祐也上九變爲大壯之上六在大壯上爻以陰變陽爲大有恐其恃有而壯往不知以危亡爲戒故有羝羊觸藩不能退遂無攸利之占然艱則吉守其有而勿壯往是戒也

本爻以陽變陰爲大壯大有之極無戒辭者何也離明變爲震動已得體剛用柔之象義矣此所以系以何天之衢天祐之而吉無不利也天之衢者陰陽均平爲道也上能由乎此則天自祐之所以吉而無不利象傳言大有之上所以吉者天祐之耳天豈無故而祐之乎由於應乎天而時行合乎天之道也卦以五爻之陰爲用爲君而上爻以一陽又言君道則五之厥孚交如威如言體用也上之天祐吉利言功效也此乃合二爻以言大有之君也五陰道離體本乎坤地道也上陽爻幹體本乎乾天道也大有之君陽體陰用合乎離而其功能同乎天干坤陰陽交際而爲泰者也卦本以五一陰爲用爲主而必兼上爻明君道者以天道陽體示君天下者也此又離元卽坤元坤元卽乾元之義者也見君行乎天道天祐之者天自祐其道也所以大有至極而不言戒蓋因天之道爲道耳安有君道同天而不永泰常有者乎在聖人而體天爲道巍巍乎惟天爲大惟堯則之尙何戒之可言哉學易者於此必知聖人法天自有戒懼之心無庸示戒在賢人君子希聖以希天尢當於無戒之中存其凜戒之心也況謙卦卽繼之矣非一示戒之義乎一部易經作一篇讀方善也

以上外卦三爻明體陰用也然聖人言陰用必主乎陽四之匪其彭陰道也而明辧晳則明之麗天陰陽均平焉五爲一卦之主厥孚交如陰道也而威如之吉非陽體乎上爻何天之衢衢卽道也君道在上爻明之五爻乃其徳儀也此大有貴陰主陰而又必體乎陽與內卦健體合而陰陽均平矣○外卦三爻主離離二卽大有之五也四上兩爻附之四之匪彭同徳附於五厥孚交如威如也上則言五爻厥孚之故同於天故爲天所祐耳故五又主乎通卦焉

【艮下坤上】【謙豫二卦相綜五陰一陽陽少貴陽根幹繼師比謙繼比豫繼師皆以陽爲用之卦也】謙謙序卦云有大者不可以盈故受之以謙所以承接大有而示戒補大有上九無戒辭也然實根於幹陽而錯乎履者也幹之三幹幹夕惕變陰爲履三之履虎尾咥人幹三以其能體幹陽而無咎履三以不能體兌陰而凶再錯爲謙三又以能體幹而爲謙卦之主爻合於卦辭之君子有終也以五陰一陽之卦故以陽爲貴爲主又與錯成三爻之陰主以濟陽者今復錯爲陽以主眾陰然則禮行謙也又以恭而有禮爲貴不以足恭爲尙也是三爻之陽爲一卦之主也終以陽而體乎陰者也以陽爲體以明行禮者必內有剛健之徳而後用和非知和而和也此謙卦之有根抵者也至於謙之繼比請以卦爻之變論之卦體山髙於地而山伏地下髙而能卑謙之本義也然地勢坤厚徳載物何非地之所載乎載華嶽而不重振河海而不水載於地爲比山亦載於地而山反藏於地山𨿽髙而終小地𨿽卑而自大卑而不可逾地道也是以變水之在地上者爲山之在地下水之險山之髙皆以至卑者維持之謙之義也謙光反求於地中勞而不伐有功而不徳厚之至也是坤順而兼乎坎險俱化爲謙其義象則在卦之三爻此謙之所以名卦歟

謙之卦陽少貴陽一陽統眾陰徳位兼隆可不謙以繼之乎故以此一陽伏於三陰坤卦之下三陰之象臣民也君徳君位下於臣民所以謂之地中有山也謙以卑牧似法坤也然謙尊而光卑而不可逾陽之升也三乃艮之上爻得乾元而爲艮者所以主乎一卦以此爲貴而用之根幹何疑乎

謙亨君子有終

彖辭曰謙亨君子有終亨者順也順則亨而止亦亨乎以順爲止所以必大行時止則止時行則行所以止亦亨焉君子卽地道無成而代有終也謙不自以爲成然有終之成大矣逺矣久矣俱從順止取其象義也如此似用陰何以言用陽不知君子之有終正以體陽而用陰耳其言貴陽者以陽爲止也陽爲體以止陰卽爲貴陽之卦也順而止順乎陽也順陽而止非止於艮上一陽乎因能止而得謙之義象矣況本卦五陰一陽惟三爻之爻辭與卦同則以陽爲體而以陰爲用又奚疑乎蓋謙從履錯用謙卽是行禮行禮貴於用和用和又非知和而和體嚴而後用和未有無體有用之禮自無無體有用之謙矣無體則僞矣僞亦可以行禮致謙然難乎其有終必矣王莽謙恭何終之有然則根於幹而錯於繼乎比也何顯切哉

彖曰謙亨天道下濟而光明地道卑而上行天道虧盈而益謙地道變盈而流謙神害盈而福謙人道惡盈而好謙謙尊而光卑而不可逾君子之終也

彖傳釋卦名義曰謙亨者天道下濟而光明地道卑而上行以艮爲天道以坤爲地道也艮以上爻之陽爲乾元艮艮原以上爻爲主今伏於地下下濟也何謂光明在艮時止時行原有其道光明之象義也水有潤而山有輝水有色而山有光凡山逺望乎煙嵐近接乎翠微所謂光明也艮伏而下濟光明則上升矣此天道陽气之篤實光輝也地道本卑今在山上山在地中地大山小山𨿽髙於地地實藏乎山是山之爲山地之陽气積而成也故山亦不過地气之上行者耳其體本乎地卑而上行爲山此所以至順有必亨之義也君子以天道立體謙之有終者光明而盛徳光輝著於外君子不自知者也以地道主乎用卑以自牧其實徳日盛而道日尊上行而莫能逾亦君子自然之功能非有心於必能上行而爲之也此君子合乎謙之體用以合乎天地之道者也然後以天地神人之道暢言謙道天道虧盈益謙地道變盈流謙自然之气化也天地無心而若有心也神害盈而福謙亦一定之理數也神有知而無形𨿽不可度而實可驗也人道惡盈而好謙則証之往古合之當前無論親疏逺近人情如一矣人心者神所鑑明天地所托附也人道之好惡天地神之取捨也此謙之爲徳所以貫三才歷古今徧宇宙立極而永亨者也何也謙則尊矣卑則不可逾矣謙尊者得乎天道之體也卑而不可逾者得乎地道之用也立體制用皆合乎天地謙之時君子之有終蓋若斯之難也此君子終身以之爲終者也○變卽消也流卽長也言變流者地道靜幽更難見見其好惡於气化之微云爾

象曰地中有山謙君子以裒多益寡稱物平施

象傳曰地中有山謙正謂山𨿽髙而地則大山不外於地𨿽髙而不可逾卑也主乎地道言謙之用明謙卦之象也不言體者以前民用開物成務皆言用也君子用之以裒多益寡裒山之髙而多者益地之卑而寡者也多寡祗就髙卑取象非言地寡於山也此天道下濟也象山在地下也此君子用艮也然裒多益寡亦有節以制之非無禮以爲節之和也君子又有稱物平施之學各審其分之當然以盡乎謙之應得不過稱於物之分量平乎施之合宜而已此地道之卑而上行也地在山上也君子用坤也是象𨿽言用而體已立乎其中矣天道下濟光明之陽實主乎地道卑而上行之陰蓋卑者地道而上行者原天道也坤之道皆順承乎天道者也卦以九三一爻爲主以陽道主體者在是所以爲君子用謙之主以成乎謙徳行乎謙道也

初六謙謙君子用渉大川吉象曰謙謙君子卑以自牧也初六變明夷之初九在明夷之初以陽變陰爲謙初離所防之爻傷而垂翼君子之行三日不食當明夷之世在下位堅於守義故象以有攸往也

本爻變陰爲陽爲明夷則謙徳之始行謙而又謙君子之謙無已也𨿽涉大川亦利而吉焉見謙徳自始要終皆吉之道也○象傳曰卑以自牧也牧養也以卑爲養所以涵蘊優柔內敬外謹無所不用其謙也正釋謙謙之義耳

六二鳴謙貞吉象曰鳴謙貞吉中心得也

六二變升之九二在升以陽變陰爲謙當升而謙故有孚而用禴之吉孚者誠也本乎二之中而非僞也本爻以陰變陽故爲鳴謙非自鳴其謙謙徳旣令聞自彰也然聲聞過情君子恥之因有貞吉之戒亦因變升戒之也象傳言中心得者自得於心非求聞於人方合貞吉之辭耳二居中以中心象之心孚之義聖賢學術貴在誠孚中心自得自慊不自欺也

九三勞謙君子有終吉象曰勞謙君子萬民服也九三變坤之六三在坤三以陰變陽爲謙含章可貞所以從王事而無成有終含章地道也卽謙徳也含章美於內所以宜貞也從王事而以無成爲有終大順之中有至健之徳因其變順爲止所以以艮止爲順之體也

本爻爲卦之主爻原以艮上爻之陽根於幹健爲一卦之主立幹體以致謙用者故系之以勞謙君子有終爻與卦同辭亦見卦主於此爻也然卦不言勞而爻言勞者卦言其理爻則著乎事矣卦爻同爲君子有終則彖傳已明其有終之所以然矣此爻又與坤三同系有終者無成之有終卽君子勞謙之有終也象傳釋以萬民服者一陽主乎五陰有君之象不必定以五爲君也爲一卦之主者卽君象也三以君言者不爲君亦有君之徳也

履三辭云武人爲於大君原指上九也履以五陽夾一陰亦爲履卦主爻不以爲君者所系之辭云履虎尾咥人非君象義乃事君者之象義也周公不以爲君所以不敢從之以爲君謙則象傳明言萬民服矣卽不爲君位亦有君徳也以爲君亦遵傳而已以上內卦三爻止體謙以爲止止又爲謙所宜止也故三爻皆吉初變離以明爲謙卑牧而不可逾也二變升鳴謙𨿽實至名彰然必貞而吉也三主乎內卦且主通卦以一陽率五陰而處於臣民之下所以成卦也不惟下卦二陰附之得吉卽外卦三爻亦無不附陽而得吉此謙之六爻皆吉也

六四無不利防謙象曰無不利防謙不違則也

六四變小過之九四在小過之四以陽變陰爲謙乃小過之中二陽爻主乎內卦艮之上爻也陽居中以制過故無咎有陽爲主以制外陰故弗過而且能有遇往厲必戒者艮體止性戒其動也勿用永貞又因變順恐其固執於不動又貴隨時偕宜也

在本爻以陰變陽爲小過謙而能過小過象傳所言禮過乎恭故曰防謙無不利也且在外卦是謙徳已發著於外而可以施行其謙於有爲矣本義釋防謙爲發揮其謙以示不敢自安之意然非有意以示人也觀於象傳之釋無不利防謙明其不違則惟恐謙徳揚表著之過耳不違乎則固是恭而有禮矣亦仍是謹愼收斂無一毫侈張耀之意方無不利本義亦湏善於體防本義之釋防謙終不如傳之釋防謙爲明切矣○防卽爲也謙而誠於中形於外立乎徳著之儀無在非謙也故無不利言動存之間無非謙方見不違則謙卽敬也無不敬而安所止五常百行無不得宜所謂不違則也以此言防何不可乎將揮卽作表見意防又合傳注爲一矣

六五不富以其鄰利用侵伐無不利象曰利用侵伐徵不服也

六五變蹇之九五在蹇五以陽變陰爲謙系以大蹇者陰體也險變坤坤順徳以順化蹇爲平矣此朋之所以來濟蹇也

在本爻以陰變陽爲謙系以不獨富以其鄰乃謙盡在我順徳已乎與之者眾也以其鄰爲富者卽蹇之朋來也坤體多言朋三陰合徳以中爻爲主也鄰亦朋耳以上下二爻言鄰更切變蹇有險謙已極而險阻在前不得不思克之矣謙以得道而多人道惡盈而好謙之理也富以其鄰而侵伐險阻將無不利矣或疑謙卦何以有侵伐乎蓋五陰用陽體在五君位𨿽非謙卦主爻而是本卦尊位𨿽本陰柔坤徳變陽已兼剛健爲體所以剛柔相濟能用謙而無不利也至於用侵伐而亦爲用謙方合乎體乾用坤體陽用陰之謙道豈一味隱忍退縮如周之下堂而見諸侯乎微而至於襄王不許晉文請隧王孫滿不許楚人問鼎以其辭命謙而得體彊晉暴楚不能得志亦可見謙之無不利矣況禮樂徵伐自天子出天下有道之時乎利用侵伐制彊暴不服者何足以損謙徳而隘謙量哉剛柔兼濟爲謙非過柔無剛爲謙也象傳明其徵不服也正是此意至於蹇五朋來濟蹇則險阻亦在所必克矣此義固可防於言外

上六鳴謙利用行師徵邑國象曰鳴謙志未得也可用行師徵邑國也

上六變爲艮之上九在艮以陽變陰爲謙系之以惇艮惇厚而安止於所止乃艮之終止於應止之至善也

在本爻以陰變陽爲艮謙之極而止於是必聲聞於極逺然亦非自鳴其謙於在上也二之鳴謙鳴於國邑之中上之鳴謙鳴於國邑之外矣亦云利用行師徵邑國又何也謙徳已著禮盡於我懷柔之道無缺而後聲罪致討之義可行也邑國本義謂自徵其邑國愚謂邑者食邑也自公侯至卿大夫皆有之自諸侯言則邑乃其國自卿大夫言乃采邑也若自天子言之則邑又爲王畿千里之地矣然易言邑國不必詳分何爲邑何爲國所言皆虛理非春秋之紀事必考其實也邑國者亦就不服之人言之何必分人已之邑國乎象傳則釋之甚明矣曰鳴謙者志未得也非以有不服爲志未得乃以謙之徳成乎已而未能盡成乎物有一民不被其澤者已推而納諸溝中伊尹之任固如此矣葛伯不祀於湯何與而必徵之則其志大思濟天下以道東西南北無不徵者非如秦之兼並也除昏誅昧以盡其成物之量正以極其成已之徳也然猶恐後人輕於用師故又系之以可用行師以徵邑國可者可以用可以不必用之意也徳教以化之爲主不得已則可用行師毫無立威好武之見存也有一動念於此謙之極而驕泰隨之君子豈以是爲有終哉審於君子有終卦辭則終於謙而已矣不得已而利用侵伐行師徵國明謙非優柔巽懦之爲其間亦有剛斷干行之事耳非謂謙徳已成謙譽已著必用徵伐以示叵測也觀象傳釋五爻以徵不服釋上爻以可行師其垂戒深逺矣

以上外卦三爻坤體順乎至順者爲謙之則也四爻坤變巽巽進有爲以不違則爲義五上兩爻言徵伐用師者五爻以坤變坎有合乎水山蹇也故用徵伐平蹇上爻變艮何以言行師艮之綜爲震震動於艮靜之極位所以濟艮之止謙終行師所以愼謙輕於終也師徵義象振謙恪恭之文徳於武備也以五爻主外卦本坤元也四上兩爻附之四之不違則附於五中以爲則也上之行師亦附五而徵不服耳雜卦傳言謙輕而豫怠也艮之上爻變謙系之以惇艮本卦上爻變艮系之以利用行師徵邑國似與謙輕二字有至切之義湏熟思細玩自得之蓋惇艮之象傳云以厚終也因其變謙以君子有終之道終之也正是以厚終砭謙之輕輕則不能久矣爲主謙用艮者示成已之道也至於本卦上爻言行師徵邑國無乃亦是制謙之輕乎謙之極則恐有玩狎故明威武以徵不服又爲用謙者申用幹陽剛健之體以盡成物之道也合之成已成物俱要慮謙之輕於是厚終以持久振作以有爲君子之謙所以能終非一於柔道爲自得也

朱子語引老子大國下小國則取小國小國下大國則取大國以明謙五上二爻言兵之義又云大抵謙自是用兵之道只退處一步耳所引老子不知與聖人之言有異同否謂用兵退步合於謙則深於言兵者也愚於雜卦傳言謙輕有取焉亦不知果有合否至於退一步豈止用兵之道爲然乎富哉言矣

【坤下震上】【與謙相綜陽少貴陽根幹而繼乎師】

豫豫序卦傳兼大有謙而序豫於單序傳中少變矣愚謂豫亦五陰一陽之卦綜乎謙而錯乎小畜之卦也亦自幹來主陽爲體者也小畜以一陰畜五陽畜之久而豫豫預也小畜漸積而致者也畜之極而變豫則因預畜而得悅豫矣謙綜爲豫序卦兼言大有豫錯小畜焉得不言小畜乎同人大有二卦根於坤錯於師比謙豫二卦根於幹錯於小畜履皆體象自然而非安排所得焉○其卦之爲主在陽乃震卦之初爻爲本卦之四爻也以一陽振動五陰也小畜之錯錯亦變也且變而盡變是畜之預而爲豫之基也故小畜之宻雲不雨至豫而建侯行師矣合二卦防陰微而宻雲不雨畜而陰盛又主乎陽而建侯行師得民心奉天討文王之自我西郊變爲武王之陳師牧野矣天時人事二卦相照應豈可謂爲無據而言乎然豫者和悅之義仍言建侯行師何取乎蓋必人心天命皆和悅而建侯行師乃利也利建侯行師卦辭以一利字該四徳矣所以不另繁一辭○豫之繼於師何義乎豫所以繼師功成而作樂也人心不和則爭爭而有師師之功成人心太和王者作樂以師和天下之爭者以樂合天下之同所以豫繼乎師也根幹者何師陰用而陽徳以仁爲勇之本以不殺爲撻伐之宗以徳化爲兵徵之本也皆陰用而陽體也樂之作也以眾音之陰宣逹陽气卽以和暢陽徳也必太和爲豫而又戒陰私之豫豈非以陽爲體徳而陰爲器用乎所以豫繼師以和消爭以樂弭兵人心太和無思不服矣

豫利建侯行師

彖辭曰利建侯行師似無弔民伐罪之義何謂與周文武之事有合乎然觀於傳之作樂崇徳薦帝配祖則有天下之義也功成而後作樂是不必言誅其君弔其民自在聖人以順爲動之中矣

曰豫剛應而志行順以動豫豫順以動故天地如之而況建侯行師乎天地以順動故日月不過而四時不忒聖人以順動則刑罰淸而民服豫之時義大矣哉彖傳釋卦名義曰豫剛應而志行以陽剛之四爻爲主上下五陰皆應之爲同志是以得行其志也至能使上下應而志行者則體順以動之卦徳於已也順者坤徳動者震徳而震初之陽卽乾元之陽也乾元之陽動而順循乎坤之道亦以剛健爲體以柔順爲用者也以是爲動已之志先順而豫則天下皆大順以應其動豫之所以爲豫也乎再推豫之順動則天地亦如之不違況建侯行師何弗利哉如之者亦是應之之義也再推言天地亦不過順動而已天地以順動故日月不過四時不忒其或過或忒焉動必非順矣聖人以順動故刑罰淸而民服其或不淸不服者則動亦非順矣是順乃動之則也動本於靜之理也然本卦主陽何以順爲動本乎不知此正是主陽也以陰爲用故主順也其體則本乎陽之健也蓋就陰陽之體用論則以陰靜爲體以陽動爲用就順動之徳言體用則陰道大順之用又以陽剛內主爲體矣陰陽體用變化莫測神而明之存乎其人無膠固之體用陰陽自不得以執一之說盡之矣故以一陽爲體以動必大順爲用正申言順以動也在本卦五陰一陽終以陽爲貴是爲體爲用俱可以陽言也至於樂之爲徳也以陽爲用以陰爲體與禮相反者也何以主陰於履履謙相錯又何以亦主陽於謙乎在履主陰不致於禮勝則離也在謙主陽不致於恭而無禮不知以禮節之也小畜何以主陰錯豫何以主陽乎小畜主陰所以畜陰致和也豫主陽不致於樂勝則流也反覆正變體用互根盡乎陰陽之義矣不可以爲典要亦在此所謂陰陽不測之謂神也禮樂乃表著陰陽體用之大者也於謙豫二卦貴深體而心防之勿徒隨聲附和便謂學古通經也

象曰雷出地奮豫先王以作樂崇徳殷薦之上帝以配祖考

象傳就雷地二卦象言豫雷出地則聲矣先王因雷之聲爲凡有聲之宗且於春以鼓動天下和气所以作樂合眾聲之不同以爲大同猶之雷之大小震隱不同而其聲無不同所謂雷同也樂之聲亦各有不同而繩之五音六律無不合爲一同所以象雷以作樂先王之觀於天聞於雷成其能立其極也然其作樂之故豈無取乎有取於崇徳也禮以觀徳樂以象功功者徳之用徳者功之本所以𨿽功成作樂而實崇其徳也徳如未至𨿽功已極而樂必有未盡善者夫子嘗論之矣則作樂崇徳非止謂因徳以作樂兼謂因樂以考徳也樂未盡善則徳尙未極其崇也先王必仍修徳徳極其至則樂不求其盡美盡善而自極其盛矣先王未必有重修樂之事而實有此崇徳於無盡之心也迨極其盛而薦於上帝以配祖考則徳無不孚誠無不格矣言上帝卽天地也言天地祖考而神在其內矣天地神人無不悅豫乃豫之極和之至也自小畜懿文徳始至於豫之薦帝配祖是陰用畜之至盛乃陽體立之至極也和也卽中也無中無以致和也無中和無以位天地育萬物也此聖人功用之極致也而何非一干元之剛健中正純粹以精之徳主之乎此豫之所以主乎乾元也乾卦之陽在震初故在豫爲此一卦之主也○崇尊也作樂以尊其徳重徳以帥成功也因而考徳更思所以崇之則徳更崇而不可量矣亦不妨兼此二義言崇也

初六鳴豫凶象曰初六鳴豫志窮凶也

初六變震之初九在震初以陽變陰爲豫因震而爲豫所以先震來虩虩而後笑言啞啞陽气暢無不吉焉

本爻陰變陽爲震豫成於震其豫也以鳴爲豫也坤順變爲震動失其順動而鳴乎豫樂凶之道也當初豫之時如此豫不能久矣何也豫未極而志已滿矣故象傳言其志窮斯凶也窮者時事未窮而志窮則俱窮志乃本而時事末也甚矣聖人示戒重在一心也

六二介於石不終日貞吉曰不終日貞吉以中正也六二變解之九二在解以陽變陰爲豫取田三狐以陽爲陰所附益也得黃矢亦以陽爲中變坤體則黃色加焉貞吉者在坎之陽變坤之陰貴乎貞而中正也

本爻以陰變陽爲觧變順爲險坤土也變坎則土中有石石陽而土陰也二變陽在二陰之間介於石之象也不終日欲其順動以濟險也又必貞吉與解貞悔二爻皆貴貞以本乎中正爲義象傳亦不外中正爲貞示戒貴於速濟出險而已

六三盱豫悔遲有悔象曰盱豫有悔位不當也

六三變小過之九三在小過之三以陽變陰爲豫本以三陽防過變陰乃隨下二陰以動故有弗過防之從或戕之之辭言弗過防則戕者至矣

本爻以陰變陽爲小過順變爲止猶豫不決盱豫者猶豫也豫而盱焉悔之易生也然不悔則耽於豫遲𨿽欲悔不能不如早悔而攺圖也豫以陽爲主而陰變陽又多悔何也順而動豫也艮止與震動止與動不相爲謀故盱而觀望也此三爻處於止動之際所以無定見也象傳言其位不當正是此義

以上內卦三爻坤順體徳在豫則以順爲豫也初變巽進而鳴豫示之凶二𨿽中正然在豫變坎故𨿽中正而必以貞吉爲戒三則變艮盱豫遲悔見豫之時不可有因循沈溺之義象也仍以二爻中而貞吉爲內卦之主初三兩爻附之

九四由豫大有得勿疑朋盍簪象曰由豫大有得志大行也

九四變爲坤之六四在坤四以陰變陽爲豫系以括囊無咎坤純陰而四變陽爲豫近君多懼豈宜豫乎故括囊者豫不可鳴也在初巳然況四位髙上逼哉括囊正切緘口之象耳

本爻陽變爲陰爲坤則震陽在下爻爲一卦之主所謂雷出地奮振作有聲以爲羣陰之主而主豫者也蓋豫雷已聲春仲時令也萬物生和气已布所以一卦之豫皆由之矣系之以大有得合天地萬物以爲豫其得有之大爲何如也又云勿疑朋盍簪者何也順而動則無可疑稍有不順未免心疑心疑於不順而外應之豫卽有不能得者矣何以謂之由豫乎惟審於至順則動自無疑非有心於動乃無心而順乎理以爲動也理明行順此無疑之本也無疑者自然順動勿疑者勉其無疑也於是羣陰俱來附合如簪之聚髮矣發至散而簪以聚之朋至眾而豫以和之惟其順於吾心之理以動則人同此心心同此理又以理爲簪而以人心爲髮也此朋盍簪之義象也蓋四以一陽之體立誠於中制行於外順動以爲豫一卦之陰皆應也豫之所以成豫也所以辭系之由豫而爲一卦之主爻也

象傳言其志大行行卽動也動而大行順以爲動也言其大行之效而由豫之理明矣以志爲帥以徳爲本是豫之成豫本乎志矣蓋聖人示人以一心爲成豫之主天地神祖考不能不應況於人乎

六五貞疾恆不死象曰六五貞疾乘剛也恆不死中未亡也

六五變萃之九五在萃五以陽變陰爲豫五原有位可無咎也變陰爲豫不能孚矣期於永貞以亡悔而已何也豫萃俱以四爲主萃五在萃空有位也而變豫豈能孚於眾而得其和乎元永貞者安於萃之位不可輕變耽豫也或可以收人心而反天命也在本爻以陰變陽爲萃四旣爲由豫之主矣五方貞於豫卽貞於疾也所以貞疾而不致於死四能率盍簪之朋以事上爲豫者中位在五也存由豫之志卽可附於四而得豫矣卦以四爲主爻故五爻之尊亦爲附四之爻而不爲由豫之爻孰謂易重位乎位本於徳則位重不本於徳則位輕矣此太甲因伊尹之放而遷善攺過凡中主得賢相而世治也

象傳言五之貞疾者乘四爻之剛不能應之也以陰變陽不安於陰分所謂旣不能令又不受命則疾生而貞固不可解矣然恆不死者中位未亡可以因位而修徳所以不死也四爻爲卦主五乘之而居尊不能合乎以順爲動之義故有此辭然有中位當備中徳能以四爲由豫而一中濟之並貞疾亦可免矣

上六豫成有渝無咎象曰豫在上何可長也上六變晉之上九在晉以陽變陰爲豫離體變震不能安靜故有晉其角惟用伐邑之象

本爻以陰變陽居豫之極乎豫者也然震體而變離離明也明則自審可知應因應革矣且以陰變陽亦不能安靜所以成而復渝豫之爲道不可極也豫近於沈於豫矣能成而渝無咎之道也豫𨿽和气但不宜終豫於此渝焉善於遷善攺過矣象傳戒之曰豫在上何可長也必成而渝方無咎也貞悔俱以不能安靜爲義晉則進而伐邑以變震爲動也本爻則豫而知渝以變離得明也豫者不明也變離爲明所以不至豫而終渝也以上外卦三爻震動之體徳在豫則以震動爲不溺於豫四爻爲外卦震之初陽且主乎一卦故曰由豫五陰皆附此一陽所以大有得而朋集也五𨿽君位而四方主豫貞疾不死以變兌而悅豫不返也上六豫成渝無咎變離明則能渝豫之成矣此豫外三爻惟四主豫而仍戒以無疑其五上二爻則皆不得吉占故知豫之不可玩也四旣主通卦五上兩爻不容不附之違則有凶重徳而輕位也

謙卦六爻皆吉豫卦惟二四兩爻得吉而二則戒以貞四則朂以勿疑甚矣豫樂之難耽而敬謹之當務也雜卦傳云謙輕而豫怠也謙豫二卦又互有敬勝怠怠勝敬之義焉故謙則慮其輕輕者或出於緣飾之私則不能惇重矣動容周旋中禮視乎履考其旋足容自重也君子不重則不威學則不固矣故謙者禮爲內主而恭重之容體又謙之外見者也能敬則謙內沖虛而外嚴飭矣再以敬勝怠論之凡和樂之容色威儀無一不自敬謹莊嚴中流出此內外交修之道也謙豫二卦君子居心正容之莫外者也愚謂其根於幹陽以干三之幹惕爲權輿亦甚確切哉履之爲謙易明小畜爲豫何以言修身之學乎試思懿文徳以爲畜畜久而理明行順豫樂爲何如乎學而時習之且悅矣況道成徳立隨遇而安孔顏樂處未嘗不在日用行習之中以此言豫之和樂本於小畜之懿文徳如謙之根於履履之行乎禮也禮樂大原頭原在聖人心內於二卦應詳玩焉

【震下兌上】【隨與蠱綜隨者隨乎泰也隨泰卽繼乎泰根幹繼泰主陽保泰以承天地之交也】隨三陽三陰之卦乾坤後有泰否泰否後有隨蠱隨者隨乎泰蠱者蠱於否也序卦傳云豫必有隨但爲承接上卦而言也愚說則論其根柢矣故隨以震卦初爻爲主蠱以巽卦初爻爲主在震以初爻爲乾父之陽在巽以初爻爲坤母之陰皆一定之理也泰否爲反之乾坤隨蠱爲繼進之泰否泰否以反復爲義重在中二爻隨蠱以動而漸進爲義重在初爻也細玩四卦自知至本義卦變之說自泰否始無闗象數者可以是否聽之今於隨卦則不得不辧蓋剛來而下柔之卦變不辧則彖傳之說不明矣剛來而下柔者正謂根於泰也泰三陰在外卦三陽在內卦今外卦之二剛下於一柔爲兌內卦之一剛下於二柔爲震澤雷之所以爲隨也本義乃謂自困與噬嗑來困與噬嗑何所幹渉於隨乎如不論根柢而言之則澤山咸三爻之九不可來居初乎風雷益五上兩爻之九不可來居四五乎象數生於理者也隨與困噬嗑二卦無相渉之理自無相渉之象數矣泰三陰三陽隨亦三陰三陽泰之外三陰祗一陰仍居上而二陰下交於陽內三陽祗一陽仍居下而二陽上交於陰正是交泰之理數所以名隨者隨乎泰而爲交也又在震則初陽爲乾元卽乾之三陽也在兌則上陰爲坤元卽坤之三陰也震𨿽有二陰皆統於初陽而成震兌𨿽有二陽皆統於上陰而成兌兌震二卦所以成隨在此二爻故隨卦之初陽上陰所以隨乎泰之天地定位而中四爻二陰二陽皆相交亦隨乎泰之天地交也此隨之名卦而傳首釋之曰剛來而下柔正言幹三陽以二剛來進坤三陰以二柔下行以成動而說之體象又以動爲主以悅爲用猶之乎泰以幹爲主而坤爲用也蓋序卦之根源明則如此等義自有眞知據非可以私意安排也明矣

隨元亨利貞無咎

卦辭與幹同幹以後屯隨再見也正以干元主泰由泰而爲隨故辭與幹同隨乎泰而卽隨乎幹也此爲根於幹隨乎泰之切可證者何以又云無咎隨乎泰終不可謂泰而侈也必利貞而後無咎隨之爲義有公有私貞則幹泰不貞非干非泰隨渉於私矣故卦中三陰爻皆不得全美之占亦此理也然何以竟同幹之元亨乎隨之初陽卽幹之元也有乾元在卽得元亨也泰何以不言元亨而但云吉亨泰三陰外而三陽內𨿽運防之偶值也亦人事之斡旋非盡自然也故曰吉亨隨則隨泰可以自然而致亨如幹之有元自亨也然隨乎泰爲元亨卽泰之元亨也聖人之辭一字不可易與春秋有同揆焉○雜卦傳云隨無故也但隨乎泰以爲隨則保泰之道也何庸多事耶故隨云無故以無爲爲義也無爲而天下治篤恭而天下平也本義謂隨前無故意極精妙而簡當此又隨系元亨泰不必另系之說也雜卦明謂隨無故而可言不根於泰乎至泰之根幹則上經固以泰否爲中先儒已論之矣

彖曰隨剛來而下柔動而說隨大亨貞無咎而天下隨時隨時之義大矣哉

彖傳釋卦名義曰剛來下柔動而說爲隨前已明之矣其言大亨貞無咎而天下隨時大亨者陽爲元而得亨也貞而無咎無咎卽無故也以無事爲隨泰天下自皆隨乎泰之時也王肅謂隨時爲隨之蓋亦未詳乎隨泰之時爲義耳隨時之義大隨乎泰時卽泰也泰原爲大也隨泰時之大則隨義亦大矣後之守成者勿自作聰明謂隨時爲易而好事喜功削剝元气如唐之徳宗宋之神宗則深明乎隨時之義大矣上能隨泰大亨而貞方無咎天下自安然隨泰之時親賢樂利矣其義洵大哉

象曰澤中有雷隨君子以向晦入宴息

象傳曰澤中有雷隨此另明剛來下柔一義也雷震陽剛也澤兌陰柔也澤之中有雷雷未出乎地者也雷一奮動而萬物皆震今藏於澤中應下柔而隨時至應動之時一動而眾皆悅必矣君子體隨時之大義向晦則入宴息宴閒於未寢之先安息於旣寢之後所以養陽剛於陰柔以待乎奮動有爲也且隨之時義原爲無故無所用其陽剛也以藏修防息爲朝乾夕惕者也向晦入宴息豈宴安佚樂乎靜者動之本靜而存養之功旣則動而振作之气日新此君子以靜宰動之學也於隨更爲安靜優防布政立教皆不過守前人之制度無輕易於紛擾𨿽明作弗遑亦向晦入宴息之意也乃合乎隨時之大義也君子之動靜亦隨乎時而已應靜而靜靜非耽於宴安則動必應動而動動非樂於多事此隨時之道皆然況當隨泰之時則主乎靜而不主乎動主乎動亦靜而不欲其動也○象傳以內外卦全體合言震剛來下兌柔與彖傳另一義而其象兼兩義看愈明

初九官有渝貞吉出門交有功象曰官有渝從正吉也出門交有功不失也

初九變萃之初六在萃初以陰變陽爲隨系以有孚不終乃亂乃萃凢萃者萃於孚也不終而變則亂然變隨仍可以得萃爲隨有道之孚也若號者先號咷因亂也一握爲笑後笑因得萃也亦兼隨而有此亂彼萃之象故朂以勿卹但往而無咎變動正所以進萃也

在本爻陽變陰爲萃亦以變爲渝官者守也震初爲一卦之主變而渝矣則不克隨時隨泰矣故必貞吉不宜輕變惟當隨時也隨時出門而交其有功必矣隨時而交卽隨乎泰時之上下交也震以初爲主爻主乎內卦二陰以交乎外卦二陽一陰也且以初陽與上陰交而爲泰也言出門者交乎外卦可明矣象傳言官有渝必貞吉則不渝矣正者貞也必以貞正爲隨從也出門交有功不渝乎泰之時由於不變失泰之交也

六二系小子失丈夫象曰系小子弗兼與也

六二變爲兌之九二在兌二以陽變陰爲隨悅體變震動於陽爲有孚故系以孚兌吉悔亡悅出於誠誠孚於人則吉而已之悔亦亡矣

本爻變陰爲陽爲兌系以系小子失丈夫者因變兌爲悅而失震體系乎初而失乎五初在下爲小子五在上爲丈夫也○象明其不兼與則當隨丈夫失小子不應系小子以失丈夫矣二陰爻隨初爲隨以交可也乃近初而系於初失外卦大夫之隨矣夫子不能兼從陰道也有夫豈可從子乎言弗兼與宜知所擇於三從之道夫在從夫爲正也

六三系丈夫失小子隨有求得利居貞象曰系丈夫志舍下也

六三變爲革之九三在革以陽變陰爲隨離變爲震以明而動何徵凶乎正以變隨而不能革也故徵凶貞亦厲也至革言三就乃孚合乎隨人而動之義矣在本爻以陰變陽爲革震體變離明以從爲義者也故隨初陽交於外卦之陽系丈夫而失小子也小子指初似非主卦之義然三爻從夫於外不妨取象初爲小子卦有一卦大象爻有一爻小象各自取而不相妨也所以隨有求而皆得但戒以利於居貞恐其渉於私隨則爲淫奔矣此內卦二陰俱以隨初上交外卦爲義甚明象傳言志舎下也明指初矣舎非舎也系大夫而從陽小子亦隨母而從父矣何舎之有而志則以丈夫爲主故云志舎下也聖傳精微哉以上內卦三爻震體初爲震之初爻變則官有渝也必貞吉而出門隨外卦爲悅則有功矣二三兩爻皆以隨初交外然俱宜舎子從夫者隨夫而子亦從之矣動而悅爲隨故內卦皆以隨外爲宜焉

九四隨有貞凶有孚在道以明何咎象曰隨有其義凶也有孚在道明功也

九四變爲屯之六四在屯以陰變陽爲隨隨乎屯之五也故有乘馬班如匪冦婚媾之義坎爲馬婚媾則以交爲隨以開屯也故往吉無不利亦以婚媾爲交爲利也

本爻以陽變陰爲屯兌變爲坎險而不悅難信則不能交矣故隨有𨿽貞亦凶者自足而固執之如系小子系丈夫之系也有此心焉貞固而凶必矣惟有孚焉在乎隨之道而以明爲交斯無咎矣明其爲隨則必下交於內卦之陰矣斯合乎隨上下交之道矣隨道卽泰道也可不載之而棄之耶此其所以無咎也象傳釋有之凶歸於義蓋有矣何凶而失隨之義所以凶必歸之有孚在道焉以有明而得功也言功所以應初之有功正見上下交而有功之義也○有獲之義隨乎五以爲寵於君而存固執之見更不下交賢才以集益也故凶

九五孚於嘉吉象曰孚於嘉吉位正中也

九五變震之六五在震以陰變陽爲隨變動爲悅悅以隨人陰隨陽震故往來皆厲也外卦三陰在天不同內卦三陰在地震來不厲摶陰不甚故億之大者無防而自有震動之事本乎柔中以應不至苟悅自亦不致過震也

在本爻以陽變陰爲震變悅爲動正合乎隨之悅而動也故系之以孚於嘉嘉者禮也孚於嘉合乎禮也禮者體中而用和者也合乎此則能隨而下交可知矣五君位能孚嘉所謂君使臣以禮此其所以吉也象傳明其正中正中所以能孚於嘉也四言在道五言孚嘉皆以交爲道爲禮也不止五與二交以隨泰交也況彖剛來下柔爲外卦二陽下交於內卦二陰其義亦甚明

上六拘系之乃從維之王用亨於西山象曰拘系之上窮也

上六變無之上九在無之上爻變陽爲陰爲隨蓋陽爲無變陰則矣況變爲隨則隨乎人而不克自立其無矣故有行有眚無攸利之占

在本爻變陰爲陽爲無系以拘系之者恐其拘系於本卦之二陽而不能下交於初以成隨泰之交也乃從維之者維持之於隨之終必交於初以成泰且維之正所以保泰也王用亨於西山亦在道也亦孚嘉也誠之至也西山者國內名山也以悅體變幹所以享山以昭其誠敬於天也此終於隨泰之心也本卦綜之爲蠱震初之陽爲艮上之陽矣艮上之陽卽山之所以爲山也系以亨於西山明言交於初陽而成隨泰以妨其綜蠱而反否也此義非熟玩不能得者初之上交出門有功易知上之下交亨山存誠不易知也觀於綜卦之蠱承接最近可以知其義矣而象傳已明告之云拘系之上窮也拘系於二陽則上不交於下而窮矣必也乃從而維之以交於下所以盡王亨西山之誠以固交而保泰也卽以成隨而防蠱也隨初之震陽綜而爲蠱上之艮陽一移易之間而隨泰變爲蠱否矣仍是否泰反其類之戒明於泰否二卦之終者也學者細心觀象玩辭庶幾得之○以上外卦三爻兌說爲體悅而交於下卦之動如泰之上下交所以成隨以保泰四近五尊位如不下交卽有於君而正亦凶大臣之道應進賢也必有孚在道以明何咎又恐其苟且隨君而無誠信交於上下也五得中而孚於嘉乃能下交成隨者上爻拘系於外卦以其陰必附陽也然不如從而維上下之交使王之誠足以亨西山神格人信而隨之交定矣泰之交亦誠矣本卦在震初爲內卦之主所以交外也兌上爲外之主所以交內也故有維之亨山之辭○隨無故也終於亨山盡誠仍無事以隨泰保交而已初之出門有功仍是隨之初至隨之終安靜無事亨山如虞書之時巡祀嶽有事之中無非無爲也猶見無故之義矣

【巽下艮上】【蠱綜隨斯繼否根坤主陰然幹蠱則以陽干陰方能寔蠱之虛也隨之綜蠱亦反類之象義耳】

蠱澤雷隨山風蠱相綜者也隨則隨交泰而言隨蠱則蠱於否言幹也然則隨隨乎泰而根於幹蠱蠱於否而根於坤也隨之言隨泰仍以交爲義蠱之象何如蠱之爲卦山在上風在下艮之一陽在上防之一陰在下仍泰之反而爲否陽在外而陰在內也艮卦之二陰在外卦巽卦之二陽在內卦似乎交矣而仍不爲交者艮卦之二陰合上一陽爲止體巽卦之二陽合初一陰爲散體上止而不交乎下下散而不交乎上否者泰之不交者也蠱者否之不交久而爲蠱者也隨蠱兩卦仍承泰否之反以交不交名之而分根於乾坤皆一定之數而理寓於其中矣雜卦傳隨無故也蠱則飭也本義謂壞極而有事甚合但謂卦變自賁井旣濟而來似與彖傳所言剛上而柔下未恊焉在隨之彖傳言剛來而下柔正言交也本卦彖傳言剛上而柔下正言不交也隨初陽在下二陰在上陽本在上而下陰本在下而上卽爲交況上兌而下震兌澤必下降震雷必上升亦交也兌之二陽上交居乎泰之外卦二陰之位震之二陰下交居乎泰之內卦二陽之位俱交之義隨而成泰昭然易見本卦上爻陽本在上仍在上不交於下初爻陰本在下仍在下不交於上不交之數也山止於上風散於下不交之象也艮卦一陽仍在否外卦一陽之位巽卦一陰仍在否內卦一陰之位不交於位也蠱而極乎否亦昭然易見也特人不細心玩索耳

蠱元亨利渉大川先甲三日後甲三日

蠱卦辭何以系元亨乎蠱之極而有事以飭之乃元亨焉不言利貞貞而固則終蠱矣利渉大川正以干元而飭蠱也然則凡元皆幹之元也皆剛健之幹徳也先甲三日後甲三日其說正難詳矣再四玩索乃就本卦之上艮下巽得之蓋甲卽震也先甲三日者艮也後甲三日者巽也蠱之元亨者用乾元而乾元之用在震初也故隨之隨乎泰以初爲交之始出門有功矣蠱之飭蠱無資乎是焉能飭蠱哉先甲三日艮止而不動後甲三日巽散而不聚中惟震陽是用震動者有事於飭蠱之始也然卦下巽上艮何從而用震乎不知否泰反其也隨蠱亦反其而已矣隨綜爲蠱蠱不可綜隨乎蠱仍反而綜隨則爲隨猶否之反爲泰而卽泰矣仍以隨之震陽隨泰得泰者飭蠱而綜隨何須外求乎玩易必如是始能明乎陰陽消長之气化調劑中和之功能如執一而求易象易理則未有能通者矣此先甲後甲中隱用震之本義也或謂如子之說文王之辭何其曖昧哉不思本義謂更新丁寧亦未嘗謂文王明言辛丁也猶本卦艮上巽下而言震似而甚眀愚就卦辭眀其而非也至六五變巽體言先庚後庚另有說在本爻下且彖傳眀言先甲後甲終則有始天行也不於艮兌終始潔齊震之帝出乎此者求之何從而得卦辭正義乎愚說不足據彖傳可不信乎

彖曰蠱剛上而柔下巽而止蠱蠱元亨而天下治也利涉大川往有事也先甲三日後甲三日終則有始天行也

彖傳眀卦名義剛上而柔下巽而止彖辭象傳下眀之其釋元亨而示天下治者以元爲亨則變蠱否而成隨泰也利涉大川正有事於飭蠱飭者修也謹嚴其心而篤實其力之謂也先甲三日後甲三日眀乎終則有始之天行卽艮以成終爲成始自戰乾勞坎而成終於艮卽成始於艮帝然後出於震也帝出於震而三陽開泰矣謂先甲後甲用震者洵哉○邵子謂先天八卦坎離在寅申沈氏謂在夘酉愚謂先天八卦坎離卽後天八卦震兌也不在寅申亦不在夘酉在寅夘之間申酉之際耳十二辰中以八卦其方位乃定故寅之後夘之前爲震雷之聲在雨水後驚蟄前正月之中气也寅月今謂三陽其實是於雨水中气後爲震之正方位於此聲而百果艸木皆甲坼矣此泰之正時聖人欲飭蠱反否而成泰在用震之陽以振作陽气雷動而升於上澤應而降於下此隨之所以隨泰之上下交以變蠱爲隨也於此防心則知乾坤繼以泰否泰否繼以隨蠱皆以相對錯而成自然之象以相反而成治亂之理數也有一待人安排乎天行如此人事應之而人事有事於飭蠱天行又應之而成隨矣否泰之反皆合天行人事而言也聖人言天行於天下治往有事之後其勉人用陽之元以飭蠱也切矣

象曰山下有風蠱君子以振民育徳

象傳曰山下有風山土也風木也木居土下易於朽而生蠱也山實土也木虛風也虛風行於實土之下土亦易於墮壊亦蠱也此正謂陽實止於上陰虛動於下下不上升風反行於山下上不下濟土反居於木上蠱之成蠱以不交之故如此君子體之將何以飭之乎振民育徳所以飭蠱也振民新民也育徳眀徳也振民之道必宣徳布和申命行事育徳之義必立徳建極惇仁處義是以巽徳振民以艮徳育徳也巽以振民風行於逺艮以育徳止至善而不遷則巽上行而艮下止矣亦交之義也此所以以交飭蠱變隨反否爲泰也乎○徳欲其崇崇必自近卑始所謂艮下止爲育徳也風欲其行行必及髙逺終所謂巽上行爲振民也聖徳象山王化象風天下之所以治元亨之所以以元爲亨也本義謂治己治人之道亦此義

初六乾父之蠱有子考無咎厲終吉象曰乾父之蠱意承考也

初六變爲大畜之初九在大畜之初以陽變陰爲蠱畜而變蠱不宜變也故有厲而利於己巳則守陽之徳以爲大畜不致於蠱矣

在本爻以陰變陽爲大畜且巽體變乾乃飭蠱之始也系之以干父之蠱有子考無咎夫蠱之繼否也否在先世而蠱貽後人也於幹蠱之初以陰變陽大畜其力以干蠱也幹之初爻卽震之初爻長子也長子幹蠱考必賴以克家復業而無咎也𨿽危厲而終吉矣象傳眀其意承考似初之考非致蠱者乎卦下動上止止能蠱動不能蠱所謂流水不腐戶樞不蠱也巽合艮而成蠱巽非致蠱之罪魁也象眀其承考之意以干蠱謂巽之陰動而生風變幹之陽健而飭蠱父𨿽值蠱之世而成蠱子能承考之意而幹之無咎之義也孔聖於蠱之成蠱歸罪於上艮而分過於下巽蓋爲隨爲蠱爲泰爲否未有不成於上也下不過相合而成耳所以見治亂之世君人者責有所歸焉其辭微矣

九二幹母之蠱不可貞象曰幹母之蠱得中道也九二變艮之六二在艮二以陰變陽爲蠱故系以艮其腓不拯其隨腓下體之止而不動者變蠱則不能拯濟而任成蠱其心焉能快乎蓋艮二止體變而失其靜止故不快耳

本爻以陽變陰爲艮下動上止爲蠱者上止下亦止又不爲蠱矣所以亦有幹蠱之象不言父言母者變陰也變陰卽幹乎陰所以干母之蠱也不可貞貞而固也非貞而中也貞而固不可以干陰柔之母蠱必貞而中方足幹陰柔之蠱也象傳言得中道正是貞而中也中道者不詭不隨不緩不急正合乎幹陰蠱之道也且巽體進也艮體止也以巽變艮進而止止而爲進此深合乎幹陰蠱之義也

九三乾父之蠱小有悔無大咎象曰乾父之蠱終無咎也

九三變爲之六三在三以陰變陽爲蠱巽變險而冒進故戒以見金夫不有躬之女勿用取也蒙而蠱何利之有無攸利者不能開蒙卽不足幹蠱矣在本爻以陰變陽爲巽風變坎水風變水在於山下則亦不能成蠱矣虛則成蠱水亦實陽所以不能蠱而爲幹蠱也然水𨿽實陽不足以干蠱小有悔不能幹也無大咎究爲幹蠱何咎象傳明之曰終無咎不成蠱而終亦必幹之矣

以上內卦三爻巽體以風虛爲蠱之源初爻變幹體大畜其陽實所以主卦而幹蠱也二三兩爻隨乎初爻爲幹蠱者也故初主爻所以能幹而有子二三附和以爲幹而已二變艮而乾母勿貞三變坎而乾蠱無大咎在內巽體皆主榦也巽之初卽坤順之體也故主內卦焉

六四裕父之蠱往見吝象曰裕父之蠱往未得也六四變鼎之九四在鼎四變陽爲陰爲蠱所以有折足覆餗形渥之凶鼎器也蠱則損器而鼎實亦不能存矣

本爻陰變陽爲鼎系以裕父之蠱往見吝何也蠱而變鼎飲食之人也裕父之蠱而已何以幹爲哉蓋艮止體所以成蠱也變離體中益虛矣土之蠱以下虛也中虛益虛蠱更甚矣所以往必見吝此取象之最眀者象傳言往未得何也艮止而蠱求動以干蠱耳今變離而中虛欲往動以干之亦不能矣適以裕蠱耳故云往未得也

六五乾父之蠱用譽象曰乾父用譽承以徳也

六五變巽之九五在巽變陽爲陰爲蠱系以貞吉悔亡無不利者上卦以艮止爲蠱變巽而動則不蠱矣故有吉占其言先庚三日後庚三日正因變蠱而仍言蠱義也詳巽卦五爻下

在本爻則以陰變陽爲巽巽進而艮因止成蠱者可變矣乾父之蠱所以系之用譽者巽爲風譽之由近而逺由微而顯如風之行也譽行者揚先世之美名以干乎壊敝之惡迹也非自彰其諛聞以動眾也故象傳言其乾父用譽承以徳也徳爲譽之本實大而聲徳立而名彰非爲虛聲延譽也如虛聲延譽而不本於徳則裕蠱而已何足以干蠱何謂之承徳乎知此者必重立徳以干蠱而不以聲聞爲急矣巽進徳之義也止變進進於徳而徳日崇之義也以此幹蠱何弗濟焉且徳乃陽實而動所以干乎陰虛而止也

上九不事王侯髙尙其事象曰不事王侯志可則也上九變升之上六在升之上爻變陰爲陽爲蠱故系以冥升方蠱而升之極冥乎其升矣惟利於不息之貞卽自彊不息也

在本爻變陽爲陰爲升宜於幹蠱矣然處蠱之終止體變順順𨿽美徳非干蠱之道也乾蠱用震動卽乾元之陽也坤順之道豈足幹之此所以有不事王侯髙尙其事以不幹爲幹所以風乎裕蠱者也象傳但嘉其志可則蠱有事而徒尙其志不過以志勵乎世之有事者其人則逺矣其才力則柔懦不振也以上外卦三爻止體宜主上爻然變坤順何能幹蠱髙尙其事以不幹爲幹耳五以用譽幹蠱變止爲巽進也四則裕蠱以變離爲鼎也以上一陽爻爲主而各就變體以辧其從違耳蠱六爻初乾蠱爲巽之主爻上爻艮止所以成蠱也變升以應卽爲幹蠱而主之二三兩爻隨乎巽初爲乾非卦主也四則變離火虛而裕蠱矣五則變巽進而乾蠱矣𨿽君位亦必附於上爻焉○幹蠱所重者震也陽主之矣陽動風方進陽動者震也故巽之進也本乎震而震之動也用乎幹也此卦辭先甲三日後甲三日言艮止所以成蠱言巽進所以干蠱而中賴震陽出乎震齊乎巽也震至巽而不齊者皆齊陽之盛地也過此又陰生矣則巽之進非卽震之帝出者爲進哉此巽進而乾蠱卽震動而乾蠱也且由三陽之泰進於巽而爲純陽之幹蠱之反隨爲泰爲乾莫非巽之進有漸以洊至焉所以下巽以初爻爲主

外卦上止而成蠱者五變巽進附於上而幹之矣所以上不必幹髙尙其事以示端型卽爲幹矣故卦上初兩爻分主陰陽以爲本卦之正用而其實本乎震陽之本體也

大易通解卷四﹤經部﹐易類﹐大易通解﹥

欽定四庫全書

大易通解卷五

江常鎭道魏荔彤撰

【兌下坤上】

臨臨觀二卦相綜而成皆二陽四陰之卦根於坤而繼屯蒙者也水雷屯厚民生之事也山水蒙正眀徳之事也屯繼臨者經綸艸昧之後容保民無疆也觀繼蒙者開啟童蒙之後觀民設教也繼卦之義如此而卦象可証之焉

水雷屯地澤臨以屯之五陽下居臨之二爻以臨之二陰上居屯之五爻故臨之爲卦以二陽上臨四陰蓋因屯五爻之陽下居二爻所以遂有咸臨之辭也山水蒙風地觀以之二陽上居觀之五爻以觀之五陰下居之二爻觀之爲卦以二陽下觀四陰蓋因二爻之陽上居五爻所以有觀民之也易以陽爲主況四陰二陽尢以陽爲貴在下則臨上在上則觀下猶之乎在屯則以下卦震初爻爲主上卦坎五爻爲主在則以下卦坎二爻爲主上卦艮上爻爲主也此臨觀繼屯蒙之象本乎卦畫之自然者也何謂根於坤乎四陰二陽以陽爲貴爲主而謂之根坤者二卦上下卦皆陰卦以坤爲體者也臨以坤臨乎兌是母臨乎少女也觀以巽觀乎坤是長女觀乎母也毋臨乎少女養而兼教象傳之所謂教思無窮卽寓於容保民無疆之內也長女觀乎母長女無事言養亦不必言語爲教矣以觀爲教所謂母儀也故象傳言省方觀民設教天子省方觀諸侯卽諸侯觀於天子也所省之民所設之教皆平日諸侯自省自教者天子豈徒以言語號令爲乎二卦之象傳示之詳矣特人不能融會貫通耳此所以坤爲體而二卦謂之根於坤也其貴陽者用陽也體陰而用陽二卦之義也屯二卦中男長男合爲屯少男中男合爲蒙旣根於幹矣臨以母臨少女觀以長女觀母不根於坤取何義乎學者不執平日所聞庶乎於愚說稍一寓目焉○四陰二陽之卦自屯防至此方序臨觀二卦屯根幹臨觀根坤嗣後頥坎二卦而上經終矣另於頥坎卦首詳之

雜卦傳云臨觀之義或與或求本義云臨與觀求也又謂二卦互有與求之說何者爲乎愚謂與求二卦各卦皆有與有求不盡分言與求亦不盡互言與求也臨卦之以母臨少女少女求養而母與以養也而教附之觀卦之以長女觀母長女求教而母與以教也而養不必言矣此所謂或與或求二卦各具焉

臨元亨利貞至於八月有凶

彖辭云元亨利貞與幹同用陽故元亨而必以利貞爲戒在幹則無不利本自貞在隨臨則以陽用爲元亨而利於貞也此言卦之體用若占者之利貞亦利在於貞耳此利貞應分爲三等防方理眀義盡也至於八月有凶猶之否泰反之義臨四陰二陽陽用爲吉至於反乎此而用陰則凶在遁卦而爲八月之卦矣然亦不必定至八月在本卦不用陽而用陰卽八月也

彖曰臨剛浸而長說而順剛中而應大亨以正天之道也至於八月有凶消不久也

象傳釋卦名義曰臨剛浸而長以陽臨陰貴於陽長气盛以臨之也說而順則四陰俱聴其臨由於卦徳也蓋臨陰者能以其悅而順臨陰陰自悅而順以應乎二陽爻也二陽爻猶以剛中之二爲主所謂用陽在此剛中而應眾陰應乎剛中也眾陰應乎剛中此剛中之二卽幹之元所以致亨者也所以系之以大亨也大亨而以正同於幹徳辭所以系元亨利貞也合乎乾元之道卽合乎大道也此本卦以陽爲主爲用之義也而陰體根坤自與用陽而得天道兩不相悖者也至於八月有凶言消不久何也消字合浸長長字爲言剛浸長而爲臨則消亦不久將爲遁也此固垂戒之言然亦天之道也消長天之道所以爲正所以元亨陰陽消長天地視之皆正也皆元亨也而人事應其治辭聖人用其功能皆是以正爲元亨之道也賢人君子修之省之維之持之希聖以是希天亦以是也然則八月之凶在臨者安知言二月之凶不在遁乎眀乎此爲天道則可以讀易矣

象曰澤上有地臨君子以教思無窮容保民無疆象傳言臨象主乎體坤之義者也曰澤上於地澤亦大矣澤在地上猶水行地中師象傳所言地中足以容乎地上之水也澤之大而地容之中庸云振河海而不河水也海非澤之極大者乎此所以象地容澤而爲臨也師眾也卽民也臨之民卽師之眾也師之水容於地卽臨之澤容於地也故象傳於師言容民畜眾於本卦言教思無窮容保民無疆可見愚體坤根坤之說有悟於聖人之象傳而非臆說矣○屯似厚遂民生之事臨卦繼屯何以言教哉屯則純是經綸艸昧開辟水土之象臨則象其繼世爲君者地已平天已成安居粒食已裕矣爲之上者不過臨蒞之而已然豈無守成之經綸乎教思無窮者於屯得養後徐加以教而不能一時盡著於政化其思則無窮矣得養後申教焉所謂王者必世後仁也養欲給求者凡有可行盡爲民謀正徳復性者不能使知且使之由此容保民於無疆之道俱自教思無窮之心所生也不然則教之遽期其從迫之急求其諭是督責之令也豈無窮之教思乎後世有民因上之教不能安其室家遂其耕鑿者矣故必教思無窮而後容保民無疆也欲使之養極其優裕而無所擾家習於徳化而輕從善何一不自屯之經綸以爲本以臨之教養兼施知所緩急而調劑之以爲繼乎其爲容保民於無疆誠廣大矣乎若論虞廷諸臣導水焚山眀農教稼治歷授時爲前此經綸則三代之君皆守其成法者耳教思容保湯文之徳化者方足當之勿謂臨爲易而屯爲難焉

初九咸臨貞吉象曰咸臨貞吉志行正也

初九變師之初六在師初以陰變陽爲臨臨民亦率眾也戒出律否臧凶爲初進率師者謹焉

在本爻變陽爲陰爲師率眾以臨民無事則民有事則師也初以陽剛爲二之副以臨乎四陰咸臨之系也然必貞吉亦爲初進臨民者勉也象傳釋貞吉曰志行正也猶彖傳所言大亨者以正也行正本於志正率气者志耳

九二咸臨吉無不利象曰咸臨吉無不利未順命也九二變復之六二在復二以陰變陽爲臨近於復之初陽而二爲助休以爲復可以休息待其漸復復不自二主之也

在本爻以陽變陰爲復𨿽有初陽非本卦之主爻以九二爲主所以亦系之咸臨不言貞而言吉咸臨者本於二之陽剛中正也不須言貞而吉可知矣又云無不利者何也爻爲一卦之主卽初九亦在所臨不止臨乎四陰爻也上下應之故云無不利象傳何以言未順命乎順命者眾矣而猶有未順命者亦無害其爲咸臨之吉而無不利也卽如比五之王用三驅失前禽而不誡也臨者自臨順命者自順命不順命者未順命也久而徳洽化行自順命矣恐咸臨者間有阻格教化之方或窮荒逺險之國有未順命將必求爲我臨焉則近於功名樂於有事非容保之道容保者合順命不順命而容保之也以大事小樂天而保天下非容何以爲保乎此孔聖思深慮逺爲後世示戒也此意防觀三爻之甘臨更明

六三甘臨無攸利旣憂之無咎象曰甘臨位不當也旣憂之咎不長也

六三變泰之九三在泰三變陽爲陰爲臨系之以無平不陂無往不復者天地陰陽之際必艱貞而方無咎正爲變臨悅體有取悅於人之義也勿卹其孚而自食福則不爲甘臨豈爲苟交乎

在本爻變陰爲陽爲泰恃泰而臨於人甘臨也甘臨則有樂於爲君之心者也此所以無攸利也爲君難如知爲君之難則旣憂之無咎內樂於爲君外苟悅以爲臨俱因兌體取象變幹爲泰幹三惕厲所以能憂也象傳言三位不當以其兌當極鄰於外三陰恐其有私於臨故曰位不當也然旣憂之咎何能長乎亦因變泰平陂之交際而愼也凡言位不當多主卦體象言耳

以上內卦三爻兌恱之體徳在兌以上爻爲主應主內卦然合內外卦主象取義則主二陽爻猶以二爻爲主通卦也初𨿽咸臨附二以爲臨也二之咸臨臨之主也三爻變幹愓厲則無咎所以愼苟恱於外以爲甘臨也

六四至臨無咎象曰至臨無咎位當也

六四變歸妹之九四在歸妹之四以陽變陰爲臨四近五似不愆期乃愆期者四陽體而得守貞不字之道遲歸有時卽十年乃字亦無咎悔也

在本爻以陰變陽爲歸妹位近於內卦兼歸妹之義所以爲臨之先至者臨至而卽歸之民與臣皆婦道也況四又位髙先歸於咸臨之陽何咎之有象傳言其位當正謂四於咸臨爲主之二爻而兼歸妹之義歸二爲義象耳

六五知臨大君之宜吉象曰大君之宜行中之謂也六五變節之九五在節五以陽變陰爲臨節甘所以吉而有尙也陽而變陰能體陰而用陽𨿽節爲陰爲甘則陽也吉而有尙何如在本爻以陰變陽爲節何以系知臨乎且二以咸臨之陽爲一卦之主又奚取於五爲主而象以大君之宜乎此有說焉亦自屯而來也蓋屯五之陽下居於二所以爲臨也此五之位仍屯五之位也其君仍屯之君也屯之君經綸於前開辟創建非聰眀睿知何足以濟屯乎前王之貽謀必臧而後人之率由舊章斯有成憲可遵五所謂知臨大君之宜者言其爲君之創業垂統爲可繼之法守也至於本卦之君當位臨民則二陽居下卦之中者也六五君位象前王也下卦咸臨之象象繼世之君也或爲有道之曽孫或爲異代之損益必皆守先王之法神眀先王之意有其足臨之知於己以行大君之宜於民而後可以咸臨不隕越也不然五爻知臨君也二爻咸臨亦君也豈以君臨民之道乎一卦無二君如天無二日民無二王也此等處豈宜含混乎○中庸云聰眀睿知足以有臨也亦是言爲君之宜也不必定實指爲何人統言君臨天下宜有此知方足臨耳故臨卦五爻不必言現在臨民之君推原其法度制作建徳立功者如此見二之咸臨原有髙曽之矩矱及聖帝眀王之道法而已象傳言大君之宜行中之謂也之謂正指宜字可見非言其人而言其徳制言其道法矣意謂大君之宜不過行中則凡爲大君而咸臨者可不知所法乎得而愚說更有本矣

上六惇臨吉無咎象曰惇臨之吉志在內也

上六變損之上九在損上變陽爲陰爲臨能損上以爲臨益下以爲容保所以無咎而有攸往得臣至於無家爲國而無家上損而下亦不敢自求益也本爻變陰爲陽爲損損上益下所以惇厚爲臨也損下益上似乎自丰而不知百姓不足君孰與足乎損上益下似乎薄待於己不知百姓足君孰與不足惇臨者蔵富於民民聚而財散者也所以吉而無咎象傳言其志在內何也亦因內卦二陽爲咸臨之主也上非君也上爻言惇臨者臨之道宜如是也至於用此道之志則在鹹臨者一心主之損上益下而吉無咎或損下益下而凶悔決於咸臨者之志而已咸臨者臨天下而主於一心言志在內可以主乎君心言不必定謂爲內卦也蓋五上兩爻皆言臨五則先王之成法上則爲君終始之本心也俱不指五爻上爻復有二君也再者上以惇厚爲臨爲臨之終言也志在內卽謂之臨於內卦二陽而向往之亦可蓋臨至上已疎而能知臨如一且加厚焉逺人之心能不內向乎上作逺人說亦通

以上外卦三爻坤體四以切近內卦系以至臨五上二爻則虛言其理理出於坤之順也順而後恱非順何以恱乎非順之恱在君則甘臨矣在臣民則必不能恱矣此坤之體立乎內卦兌恱之本者也至於用陽固以九二爲主矣吉無不利而有未順命者咸臨之合順不順以爲臨自始至終惇厚其臨之道亦大順之道也○順而悅爲剛中而應之驗苟非剛中何以能臨而致恱乎是陽未嘗不爲陰體體用亦無定學者識之

五知臨上惇臨俱作下卦二陽爻以知臨惇臨之道臨之立解其義更順五如五服之內可以知臨上如五服外之逺人亦惟惇厚知臨之道以爲臨而已如此則得臨民爲君之宜合用中之謂而逺外之人心俱向於內矣與卦象以二陽臨四陰方恰當也初二皆系咸臨則初爲臣二爲君矣然初傳言志正二傳言命令兩爻以體用分言亦可如大有五上兩爻合言爲君徳行功效也

【坤下巽上】

觀臨觀二卦之義臨外而觀內臨顯而觀微也同根於坤陰在上則淺而顯陰在下則沈而微矣陰之气象本如此而義理亦如此臨者臨民也觀則兼乎鬼神矣臨之教仍近於條教號令之政迹也觀之教則爲聲律身度端型觀化之心志矣然亦主於用陽者何也徳不可見而功業有可窺徳不可名而威儀有可仰也用陽者在上之功業文章言動起居皆必表著於外也下觀上者用觀亦必用其心思於耳目也非陽爲用乎而其體則陰蓋上下相觀皆存於一心之精思及相觀而孚而化亦惟一誠之感通而已格鬼神者亦以此此聖人以神道設教也神道以誠感觀我觀民亦以誠孚以誠爲主事神教民修已治人之通義也此觀之所以較臨其言更精深乎

觀之體陰而用陽同於臨根於坤而繼乎蒙於臨卦已言卦爻之變矣長女隨母女觀於母儀爲學爲求母亦觀乎女貞以爲教爲與此所以卦之六爻皆觀俱不外爲求爲與而已

觀盥而不薦有孚顒若

彖辭系以祭祀之觀一念之誠爲與爲求皆以此爲觀焉盥而不薦有孚顒若主祭者觀乎所祭之鬼神也而壇廟有事之眾又皆觀乎主祭者有孚之心顒若之容以各效其誠於各執之事也誰謂卦本四陰長而爲八月之卦不取陰盛另取他義扶陽抑陰也耶謂祭祀以春秋爲重而禴祭薄祭也烝祭厚祭也言祭未嘗不取於八月陰盛萬寶告成天地鬼神無不於此時致報禮焉易原無耑主扶抑之說固屢眀之矣不眀綜卦則諸卦皆一偏之辭試思祭祀之事非陰徳之極盛者乎若抑之則壇廟俱不可立矣○觀卦辭不言吉凶者誠孚則吉不誠孚則凶矣

彖曰大觀在上順而巽中正以觀天下觀盥而不薦有孚顒若下觀而化也觀天之神道而四時不忒聖人以神道設教而天下服矣

彖傳釋卦名義曰二陽在上爲眾所觀大陽也四陰之眾觀乎二陽故云在上而臣民之觀於君於此取義象矣此觀之所以立名也其卦徳外巽而內順本有誠孚在內而敬謹之容著於周旋進退之際也且靜順爲體而以巽爲下觀型上觀化之用非巽而漸進何能遽觀而有得乎此觀人之法也卽以自觀而言內順乎理外巽於道順以爲徳而巽進焉可自觀矣然必貴於中正者則觀之本也有徳位者以此觀天下之從違非外求也正以驗徳考業耳觀天下亦所以自觀矣中正觀天下正以自觀其中正而已釋卦辭曰觀盥而不薦有孚顒若上之觀神下之觀上俱在此時昭其觀焉卽下觀而能化亦由上事神之誠格幽斯感於眀也誠孚斯感於下也更爲推廣觀之道以上觀乎天之神道神道卽天道也不言天而言神有宰乎天者也程子所謂以言乎其宰則帝也所以宰乎天之气化運行不可以爲淪於虛亦不可謂滯於實者也可見者天之气化運行不可見者天之神道也故就四時之行不忒可觀天之神道靜有常而動不括也此歷萬古而常新有至不變者以主乎至變者也指實言之則理以禦气耳聖人觀之推誠以通天耳故聖人以天之神道設教天之神道天命也聖人則天合乎性以爲道也至於神道設教卽修道以爲教也不出中庸所言之防也然聖人除盡性之外無合天之學亦無盡人性物性之學聖人一盡性而無餘功矣是以觀之爲徳一誠孚而無他義矣誠卽性之所以爲性合天人而一之合命道而盡之也修之爲教推曁之而已天下之服一日克復而天下歸仁乃性量之固有也然何必言天下服乎觀乎天下以驗性量非天下服而盡倫盡物之能或有憾乎必考之天下者正以內考其誠孚此觀之體立用行之義也非聖人何克當之

象曰風行地上觀先王以省方觀民設教

象傳則另申一義風行地上就二卦之體象言觀也觀之徳旣已立體以是行用如風行地上之象矣先王省方觀民設教如風之無逺不屆也必省方以觀民設教者就其地所宜俗所尙民所習而設教焉一道徳同風俗何異同如是乎蓋大同者以道徳同風俗不同者以風俗別教化教化𨿽有異而期於風俗仁厚則一也風俗旣一於仁厚矣卽上之道徳所以致一也修道之教不同求道之一則同也天下之性近而習逺也齊一變至魯魯一變至道正是省方觀民設教不同也及至道則不二由於性無二命本一也防觀乎蒙之果行育徳乃肇端之教矣至觀則合天下性習之異同以成教化於漸摩美風俗於久逺俱爲徳盛化神之極也觀繼乎蒙而言教於二卦之大象傳可以得其說矣

初六童觀小人無咎君子吝象曰初六童觀小人道也初六變爲益之初九在益初以陽變陰爲觀動變爲順當益之時觀於上之損上益下所以必利用大作以報上也故元吉無咎

在本爻以陰變陽爲益何以系童觀而爲君子吝乎蓋初在觀之下童子之象變震又有妄動之象童子固好妄動者若小人𨿽爲成人然無知識有童心焉無咎者不足咎之也君子而童觀羞吝何如乎象傳眀童觀者小人之道非君子所宜也此小人君子兼徳位而言非指爲惡之小人不過庸愚之人如童獃而已或童或愚在下觀上無足重輕故無咎君子效之方足羞吝已

六二闚觀利女貞象曰闚觀女貞亦可醜也

六二變爲渙之九二在渙二以陽變陰爲觀險變爲順水斯流行故系以渙奔其機渙奔流水也有機斯有所倚而不渙矣水之流行渙也有主乎水者水方川流不息則機也所以合渙也

本爻變陰爲陽爲渙順而變險觀不在公眀之處而在幽黯之所是闚觀也以闚爲觀者女子之所爲而貞女且不爲之故云利女貞亦兼渙奔其機有所觀闚而思倚托之義也如士之以術要君也象傳眀其可醜觀非出於貞正女固可羞士亦可恥耳

六三觀我生進退象曰觀我生進退未失道也

六三變爲漸之九三在漸三以陽變陰爲觀三止體之主爻也漸原以止爲進也變順以順乎止則鴻漸於陸失乎以止爲巽進之象故夫徵不復婦孕不育止而不進反得凶也然利於禦急難則免凶矣本爻以陰變陽爲漸順體而變止矣在漸固重止貴止以爲巽進也在觀亦有取於止何也止於順也觀我生貴乎止而順乎道以爲觀也以止爲自觀之法則可觀我生之爲徳爲業矣且可以觀人之徳業以爲我之從違矣進退者兼乎人我而言與求也三位在兩卦之間故其辭系之如是象傳眀其未失道以止爲觀道將因觀而得眀以爲行之本矣何失道乎內觀已貴止外觀人何嘗不貴止中有定見而後觀人觀已有定則矣定見者何理也義也所以觀有定而不失道者誠也誠木靜以立體故貴止也以上內卦二爻坤順之體以下觀上柔順者正道也然初爲童觀以象愚民二以闚觀以象黠者三以觀我爲觀爲進退下之觀上有此三種故以三爻之象義示之內卦主二爻闚觀𨿽未足主卦而利貞乃中道足主內卦矣

六四觀國之光利用賓於王象曰觀國之光尙賓也六四變否之九四在否四以陽變陰爲觀系以有命無咎疇離祉四位近五休否之君可以觀其命而佐之休否故無咎且合三陰之疇以離祉也

在本爻以陰變陽爲否何有觀國之光利用賓於王之辭乎亦以近君承命而可以觀國之光利用賓於王家以佐上觀下也蓋以四觀乎五爲最近切也故可以觀上且可以助上觀下而象傳言尙賓卽尙賢也五之觀四爲尙賢上觀乎下也四之用賓爲觀光下觀乎上也上下互觀君擇臣臣亦擇君君爲臣表率臣亦爲君紏防彼此互觀互爲與求眀良防而交警之義切矣卽師友之道亦教學相長之要者也四爲外卦主爻故其辭如此

九五觀我生君子無咎象曰觀我生觀民也

九五變爲剝之六五在剝五以陰變陽爲觀象以貫魚以宮人寵變觀乃合羣陰以觀上也不言剝陽而言承寵兼觀卦下觀之義也故無不利

在本爻以陽變陰爲剝剝而內求故言觀我生也五以陽爻爲卦之主變陰無乃失其主用乎不知陰變以自觀觀之體也觀我生所以內考其誠卽爲觀人之本也仍是本卦體陰而用陽也所以君子無咎蓋合乎君子內省不疚之道也象傳眀其卽爲觀民兼本末而言之矣觀民之化不化以驗我徳之修不修觀民祗以觀我而已何謂觀我生乎性命之具於我者我之生也全而畀我者也觀我生者觀乎我生之理克全與否而已卽四體五官有物必有則形之踐也皆視乎性之盡與否也我生者兼形气與性理而言更見必內外交修形神俱全方爲盡道耳五爻以一陽爲一卦之主用陽者剛健中正而後能觀我生也然反已靜觀則以陰爲體矣至於反觀毋自欺必自慊以歸於誠又必用陽以矢其健決其幾矣易爲寡過之書其言陽陰體用於學者切哉

上九觀其生君子無咎象曰觀其生志未平也

上九變爲比之上六在比上以陰變陽爲觀系之以比之無首者比以五陰比一陽上變巽而不比之眾比而上不同故云無首亦後夫之凶也兼觀望之義故比後矣

在本爻以陽變陰爲比系以觀其生君子無咎者觀五爲觀卦之主上𨿽陽亦附於五如臨之初九附於九二以爲臨也非一卦之主爻也旣非主爻則亦觀於主爻而已矣觀其生觀五也觀五以爲自觀取善於人而用之自已也此君子不自滿假而借力他山之道也何咎之有在五必以上爲君子相觀互爲與求亦切磋琢磨之義矣更無咎焉觀其生兼此二義亦皆觀人觀已之法也象傳言志未平程謂爲不安寧之義朱子本義謂爲不忘戒懼或者上爲五之師保者乎觀其生是指五爻師保之觀君徳必匡扶救正使歸於君子方無咎乎至於志未平亦言匡救其君之志不敢安寧耳在臨之初爻亦系咸臨乃在二爻之下佐二以爲臨之相臣也觀之上九在五爻之上所以擬之師嚴道尊王者敬事之人也或取於此象而以觀君徳卽同乎上之自觀矣

以上外卦三爻巽體論爻以四陰爲外卦之主然合內外卦立象取義則以五爻爲主以上爲輔也四爻固近五觀上且助上以觀下亦足以主乎外卦五則以觀我爲觀民之本正是主觀之徳位兼隆者上以觀五者觀已成就君徳之義象也故以師保之位擬之

【震下離上】

噬嗑噬嗑賁二卦皆三陽三陰之卦相綜而成根於乾坤繼乎泰否隨蠱而終上經焉上經三陽三陰均平之卦八乾坤首列泰否爲乾坤交不交隨蠱分繼之噬嗑賁又分繼之隨繼泰以隨爲正旣隨又恐隨而無定見故繼之以噬嗑蠱繼否以蠱爲極又恐蠱而無能飾也故繼之以賁噬嗑者決也賁者飾也二卦皆取象於人事近取諸身爲噬嗑逺取諸物爲賁也是噬嗑爲陽卦而賁爲陰卦噬嗑用陽而賁用陰也至二卦之象以隨上爻與本卦五爻交易成噬嗑以蠱之初爻與賁二爻交易而成賁二卦分繼隨蠱又何疑焉隨主震初爻噬嗑猶是也而外卦兌變離外恱而爲隨外眀而爲噬嗑以決也蠱成於艮上爻賁猶是也而內卦巽變離內漸進而幹蠱內文眀以賁爲飾也象變如此而義亦可思矣至於其用則決斷主乎陽修飾主乎陰噬嗑根幹繼泰隨賁根坤繼否蠱亦自然之序卦也○本義謂自益卦六四之柔上行以至於五亦因未眀卦之根繼而言卦變則無根柢耳

噬嗑繼隨泰而根幹噬嗑用陽方能噬嗑如隨之用陽以保泰爲隨泰以成乾坤之交也

三畫陰陽均平之卦在上經皆分歸於坎離噬嗑主陽之卦歸於坎坎之中爻之陽乾元也有天地先有水火故上經首乾坤終坎離中置泰否以天地交爲定位也然後下經首咸恆山澤通气風雷相薄終旣未濟水火不相射畢矣

噬嗑亨利用獄

彖辭但言亨決斷則亨矣故系之以利用獄用刑乃聖人不得已所以助禮教之不逮也臨觀而後序以噬嗑亦有此義不言貞者恐貞而固以決獄流於殘忍寡防以啟輕忍用刑之心也聖人之意微矣

彖曰頤中有物曰噬嗑噬嗑而亨剛柔分動而眀雷電合而章柔得中而上行𨿽不當位利用獄也

彖傳釋卦名義以象頤中有物指上卦之下爻言物也上下二爻象唇五三二三爻象齒四爻之陽象物在口內齒間噬之而齒與口合矣亨者噬嗑以爲亨也三陽三陰均平故爲剛柔分此卦體也下震動而上離眀雷電合而章又以卦徳釋卦象也雷電相合方得章明亦振威眀法之義也柔得中而上行卽卦變也本義謂自益卦六四之柔上行至五愚疑經眀言柔得中矣似非指四爻也以隨之上爻下行於五以五爻上行於上方是柔得中而上行也隨之陰爻下行而陽爻上行陽五變爲陰五有不當位之義然用獄貴於眀不貴於悅用眀以斷獄所以不同於用悅以爲隨似與經文合非愚敢立異以傳言柔得中而上行自皆指五不指四也惟言本卦之五則得中耳或謂本卦之五得中未嘗上行也不知傳言卦變自隨來其言柔得中指本卦言其言上行者指隨之五陽上行於上爻故柔因之得位變兌悅爲離眀所以利用獄也而字轉語噬嗑爲悔而隨卦爲貞也於柔得中三字知指本卦之五遵也

象曰雷電噬嗑先王以眀罰勅法

象傳以雷電取象雷電者天之威令彰明使人恐懼修省也故象之以噬嗑之決斷先王明罰勅法卽利用獄而申言非嗜殺人以爲用獄也眀乎罰之應罰使人不敢輕犯勅乎法之合宜使人不輕犯法令用之者不敢枉人耳孔聖因卦辭惟恐後人不知利用獄之微防而濫獄重法豈文王所謂利乎聖人言利以義爲利也於刑罰亦然正合彖傳言雷電合而章章彰眀也非凖乎情合乎理之罰法何以象彰明於雷電乎細繹眀勅二字只是旣眀且愼未有眀於中謹於外而好用刑罰者罰凖乎法而法歸於眀勅之心也眀罰勅法是修眀刑教使人不輕犯禁刑官勿濫用也尙在用刑罰之前立言

初九屨校滅趾無咎象曰屨校滅趾不行也

初九變晉之初六在晉初以陰變陽爲噬嗑震動而變坤靜故晉𨿽摧如而以貞得吉𨿽罔孚以初晉也裕於後斯無咎

在本爻以陽變陰爲晉變坤順爲震動又居初下輕進動所以屨校而得滅趾之刑也何謂無咎系固言小人不恥不仁不畏不義矣象傳釋之以不行爲輕進躁動者開自新之路也故系又曰小懲而大戒小人之福也

六二噬膚滅鼻無咎象曰噬膚滅鼻乘剛也

六二變爲睽之九二在睽二以陽變陰爲噬嗑暌乖而噬嗑合也故有遇主於巷之辭睽以合爲美故無咎

本爻以陰變陽爲睽合而離矣所噬者微而所滅者大噬膚而滅鼻矣鼻卽劓也何以無咎或亦初之無咎之義乎象傳以爲乘剛近於初陽隨之妄動罹於法然則無咎同於初可眀矣

六三噬臘肉遇毒小吝無咎象曰遇毒位不當也六三變爲離之九三在離三以陽變陰爲噬嗑離眀變動乃離之中日將昃也不知憂而妄動所以鼔缶而歌大耋之凶所謂老冉冉而將至也可嗟孰甚焉然無所謂凶也不知老之將至而頺放日甚徳不加修此所以凶也

在本爻以陰變陽爲離離麗也有合之義系以噬臘肉遇毒二爻近於頤中之物四陽剛而難噬斷不易斷故爲遇毒而小吝也無咎者遇毒不足卹以斷而合爲無咎也象傳言遇毒爲位不當三位近於所噬之物不得不噬以斷之位𨿽應斷而陰柔少力則值乎此位者不當耳

以上內卦三爻震體噬嗑象義下動上離也宜以初爻主內卦初以震動變柔順則不能動故有滅趾之刑二隨初而動變睽則有滅鼻之刑三亦隨初而動變離小吝皆非吉占者不合乎卦體也再繹內卦三爻象傳與爻辭皆有另爲申眀之義初之不行謂失動徳行以陽徳則無咎可知二曰乘剛亦掩陽之義又卽震卦二爻來厲防貝之義也不然能隨陽而動亦可無咎三曰遇毒位不當三值內卦上爻與外卦四陽爻鄰噬之所以遇毒然動而方噬何咎之有以此釋之與系辭所引初爻無咎之義不同可見擬議以成變化之十九爻皆不必盡同於本卦本爻眀矣

九四噬幹胏得金矢利艱貞吉象曰利艱貞吉未光也九四變爲頤之六四在頤四以陰變陽爲噬嗑頤以求物爲養今變噬嗑決絕以爲頤也四以眀變止旣眀於求養𨿽顚頤仍吉也然其求頤也如虎之猛暴所以有虎視耽耽其欲逐逐之象又言無咎者頤本求養太急未足爲咎也

在本爻變陽爲陰爲頤頤中之物本陽剛固難以噬物致養矣故有噬幹胏之象得金矢者亦剛決之物也故利於艱貞以爲斷則吉本義謂聴訟得金矢然噬幹胏爲兼頤象義言得金矢卽利艱貞之象也古之聴訟者有金矢之罰四離體眀而能斷金矢所以得而必利艱貞則吉不貴於嗜殺受賞耳象傳不言幹胏金矢但釋艱貞曰利艱貞未光也離眀變艮眀有虧矣艱貞爲利眀方得光也艮有光明終不及離眀艱貞方得光亦如離也

六五噬幹肉得黃金貞厲無咎象曰貞厲無咎得當也六五變無妄之九五在無妄以陰變陽爲噬嗑幹健而變離眀無妄之忽得疾者以陽變陰傷其無妄之體也然無妄之疾治之以無妄故勿藥而有喜焉在本爻以陰變陽爲無妄離眀而得幹健正用獄之可主者也系以噬幹肉得黃金噬幹肉亦難噬也得黃金者決獄之利變幹爲金中位黃色也貞厲者決獄之事𨿽正亦危刑與兵同用也而終無咎乾健離眀乃利用獄之本也何咎乎故象言其得當就健眀二卦之徳言得位有當耳玩兩爻噬肉胏得矢金是一串之辭四噬胏而得金夫五噬肉且得黃金肉胏幹者則難噬故一貴艱貞一云貞厲如聴訟者始難於決斷繼得其情斯得金耳

上九何校滅耳凶象曰何校滅耳聰不眀也

上九變震之上六在震上爻以陰變陽爲噬嗑動而變眀震索索而視矍矍雷微而日眀也此不能以陰和陽故陽亢而雷收雲散所以徵凶徵者進也進屬陽故凶於是震不於躬於其鄰爲此散彼聚之象故又云無咎婚媾有言眀雷於他處則爲聚而聲也本爻以陽變陰爲震失其離眀而爲震動其凶更甚於初蓋當髙位極時而妄動則取禍尢烈矣至於何校滅耳自由妄動失眀取凶耳象傳謂聰不眀因妄聞而卽妄動不能寔見物理之是非貴耳賤目之人多以妄聞任耳而目不能眀察眞僞取重禍者比比也此聖人爲道聴塗者戒而修徳之士已警之於處事應物之際矣耳之聰豈不如目之眀乎非也聰必眀而後收聰眀之用耳聞言易信而用目以眀察其寔爲難非用目也用心也擇善固執拳拳服膺而弗失之所以爲用明也有眀方能斷也聖人示之於離之上爻用眀者於身世之間必立誠察寔爲要決獄其一耳以上外卦三爻以離眀爲體眀所以爲斷之本四與初應爲噬物故象以噬胏得金矢利艱貞吉五爻主外卦以陰柔中正變幹噬肉得金𨿽貞厲而無咎上則變震妄動而凶矣噬嗑根幹用陽初二上三爻爲受斷者三四五三爻爲主斷者

外卦五爻原爲離之中爻且變幹而剛健兼文明原可主通卦

六爻以初上兩爻爲受罰之象亦由隨來隨以初爻之動上爻之恱爲內外卦之主蓋震原主初兌原主上也噬嗑繼隨隨之久而向晦入宴息必至於委靡佚樂罰不行法不立矣故仍歸罪於初上兩爻

【離下艮上】

賁賁與噬嗑相綜繼乎隨蠱賁亦陰陽畫均平之卦主陰歸於離以結上經諸陰卦焉以噬嗑繼隨下卦震不動上卦以隨之兌變噬嗑之離用眀而不用兌也其卦變彖傳云柔得中而上行愚已釋之或謂柔下行而非上行然照本義說五得中而四未嘗得中也再繹上行之義蓋指上爻言耳柔得中亦未嘗言下行故上爻亦祗言上行上卽上爻也言柔下行而得中上上行而不當位矣觀下文接𨿽不當位利用獄之可知矣見此陽爻𨿽去五正位而上行居上爻然恱變爲眀則利用獄矣五不言下行上不言上行省文也如必曰上上行不成文矣聖人曰辭達而已矣省文而義已達則從省文庶幾可乎

賁亨小利有攸往

彖辭曰賁亨小利有攸往賁繼蠱上卦艮不動下卦以蠱之巽變爲離亦用離不用巽也其卦變彖傳云柔來而文剛分剛上而文柔本義謂自損來者柔自三來文二剛自二上而文三自旣濟來者柔自上來而文五剛自五上而文上究無所據無當於聖人之義也且中間一分字何置之不論乎況彖傳以上句釋亨下句釋小往有攸往正爲分字不同別卦言卦變籠統合一卦而釋之也損旣濟來何以見分釋之義又何以見分剛之義乎愚謂仍自蠱來耳賁者飾也飾卽飭也飭謹飭也飾修飾也修飾亦謹飭之意必飭爲主而修飾方可外見矣則蠱壞之處皆可修飾且加以文彩矣賁之繼蠱如此而謂卦變不自蠱來乎何以言之蠱之所以蠱者上止而下虛也今巽風之虛變爲離火之眀以眀飾虛則凡蠱之處皆得眀斯皆修之而不蠱矣蠱因修飾而不蠱故其卦變以蠱下卦巽初爻之陰虛上行以賁下卦離初爻之陽實下濟所以塡虛風以塞蠱之根基也故彖傳曰柔來而文剛自蠱來所以言柔柔初陰也來文剛文乎本卦二爻下居於初虛者實而蠱者修此所以爲亨也彖傳又言分剛上而文柔果何所指乎指否也分剛者分幹三陽之剛爻以文乎坤三爻之柔也外坤內乾爲泰乾坤交之正體象也內坤外乾爲否反否不成泰所以成蠱也今仍修飾之使不蠱將以反否而隨乎泰且保泰以正乾坤之體象耳旣柔來文剛而剛居初矣內外巽變爲離復自否言卦變者否卦三陽爻在外分一剛爻仍在上爻分二剛爻以文柔爻而成艮以三陽爻分用之下卦得一上卦得一所謂分剛上而文柔也上而文柔卽是上爻在上文柔不著上行字上原未動耳小利有攸往者漸由飾蠱而後綜隨綜隨後能隨泰以正乾坤體象之交泰豈驟可哉此小利有攸往言其浸長之道也○前云柔來文剛後云分剛上而文柔蓋文者交也柔交剛於始蠱漸修飾之事剛交柔於終賁漸完成之事故以兩言兩釋爲彖傳中另例正因卦變有兩層象義也

亨又何不可往乃言小利不同利有攸往者𨿽剛柔互交而否傾蠱修豈堪逞意肆志乎此賁言飾則不可鹵莽滅裂矣

彖曰賁亨柔來而文剛故亨分剛上而文柔故小利有攸往天文也文眀以止人文也觀乎天文以察時變觀乎人文以化成天下

彖傳首四句分釋彖辭已眀傳言天文本義引先儒加剛柔交錯四字交可言也何謂錯乎錯者剛柔正對卦無一相對也指何卦與何卦錯乎反覆求之不得姑置之可耳然則就二句柔來文剛剛又分之上而文柔從交中卽可得天文之說何必錯乎且交原從泰來交方爲泰不交則否否之久而蠱蠱之飾而賁一串珠也就交言文剛柔自交而文乃本乎天者也不加四字甚簡切此亦遵傳也就天文以言人文愈知天文之義矣文眀以止卦徳也剛柔自交出於天之气化而取象畫卦立義名徳則出於聖人非人文乎人文因仰觀俯察眀剛柔相交而成自然之文所以有易所以天下有文章凡文辭章彩威儀制度皆人文也何一不本之天文乎文眀而何以兼止言人文止者文之章也文眀散而止聚之文眀經而止緯之文眀無盡窮而止有節度文眀兼止所以爲聖人之文而天下遵之也聖人之文性成學者之文習得也於賁言之賁飾物也取諸一物所以通乎萬物也而又推之在天垂象之文觀於七政星辰垣宿纒度天文照然燦列矣气化之行於地上人間者應之此聖人就天文以察時變之學也非謂占天文以考禨祥乃觀天文而眀四時也卽堯典之作玉衡齊七政命官治歷以眀時也至於四時忒與不忒修人事以應天時則爲觀天察時中必有之義矣然後方言人文人文者上而禮樂法度文辭威儀下而風俗歌謠婚防賓祭皆是也聖人觀之裁抑其過補其不及賢智使之俯就愚不肖使之仰企皆化成天下之道也化成者以教化成就之也所謂道徳一風俗同也然非一道徳何以同風俗乎以人文化成於天下必由於主極之心徳也此非干元剛健中正者爲之體何以化成天下之用乎以此爲賁蠱必修而否反爲泰以應乎乾合乎坤成交泰之世也無難矣

象曰山下有火賁君子以眀庶政無敢折獄

象傳申眀賁之義曰山下有火賁君子以眀庶政無敢折獄富哉聖言乎在噬嗑言決獄用眀爲主也在賁言眀庶政亦用眀爲主也動而用眀則利用獄而眀罰勅法申眀法令使不敢犯也止而用眀修文教而不重刑罰所謂道之以政齊之以刑民免而無恥道之以徳齊之以禮有恥且格也眀庶政則是非眀好惡正矣於是舉直錯枉知也能使枉者直知而仁也知之用在仁體中所以不用眀於獄而用明於庶政以刑期於無刑也就山下有火之象言之者山髙而火下恐人君居髙位而不眀乎下情也今山下有火庶政之情無不燭照則小民之曲蔀屋之私無不洞然於九重之上矣此所以遂生復性之謀必周勸善懲惡之意共白而於政令教化之中無不寓眀罰勅法之意矣何必定折獄而後彰癉之權著邪正之途分乎象傳言此正以賁綜噬嗑不用折獄以眀文教爲心也富哉其言惟子夏識之樊遲以下且不能知之矣止其眀有人文在不用動而眀也止其眀則用眀不恃眀所謂如得其情則哀矜勿喜猶未也必自知眀勅非易故刑罰不輕用眀而本於仁心則刑罰皆文徳也此義非聖人不能言

初九賁其趾舎車而徒象曰舎車而徒義弗乘也初九變爲艮之初六在艮初以陰變陽爲賁眀其應止而止艮其趾無咎而永貞艮初之正道也

在本爻以陽變陰爲艮以止爲眀修飾其趾也修飾其趾𨿽舎車而徒貴於駟馬髙車矣象傳眀之義弗乘也義當徒則徒爲貴而車爲賤矣貞悔二卦對爻防觀更切此爻可見修飾非尙儀文舎車而徒合於義則飾蠱也至矣

六二賁其須象曰賁其須與上興也

六二變爲大畜之九二在大畜之二以陽變陰爲賁有輿輹之象乾健變離中實者虛故爲輿輹也在本爻以陰變陽爲大畜象以賁其須須在靣上賁須修容也離變乾兼眀健以爲賁也象傳曰與上興何也此爻乃柔上而文剛之爻須陰柔之物屬腎腎在下而須應之正是柔上興之象與者外與內應貌與徳應也男子生須爲美觀非柔文剛乎以見修徳於心而萃於靣也故柔之文與徳之剛同上興耳不言靣言須則就柔文剛言須取象耳

九三賁如濡如永貞吉象曰永貞之吉終莫之陵也九三變爲頤之六三在頤三以陰變陽爲賁頤本以下動爲用變離附麗於陰而不動拂乎經常之頤理矣故𨿽貞亦凶而十年不用無攸往也

在本爻變陽爲陰爲頤眀而變動其質有濡如之象義也濡者濕也賁而需濕因震動而賁不堅固如今之丹漆彩色濕濡則不堅固反多損污也故貴永貞則堅固而成賁爲吉矣象傳曰永貞之吉終莫之陵淩犯也亦損污之謂且賁已成而無可加焉矣繪事後素賁後則無色可加愼之也

以上內卦三爻離眀之體爲飾蠱用眀也初變止體指所安在義捨車而徒合義卽所以爲飾也蠱二爲內卦主爻變幹健性盡而形踐上興者徳成而義吉也三變震動方飾而動則濡如永貞斯吉皆貴於善其飾耳二爲文明內卦之主爻初三兩爻附之變止附陰則吉變動不附則貴永貞以爲固也

六四賁如皤如白馬翰如匪冦婚媾象曰六四當位疑也匪冦婚媾終無尢也

六四變爲離之九四在離四以陽變陰爲賁兼眀變止何以突如其來離之陰所麗者陽今四變陰則不足收斂乎陰突來者火也所以有焚如死如棄如之凶也

在本爻變陰爲陽爲離止體而眀用非妄用眀者賁如皤如老成之人也白馬翰如朴素之用也匪冦知非妄用眀矣婚媾止而變眀與下卦同體亦婚媾之義也六四與初正應固爲婚媾之義也且止而與離相麗亦婚媾之義也象傳謂當位而疑當位者止體也疑者不眀也止而用眀適當位欲察理破疑也皤如翰如以素心相照則無疑耳明貴於誠而不尙乎疑也匪冦婚媾疑釋而信合何尢乎此爻象兼貞悔二卦而明其徳以取其象也

六五賁於丘園束帛戔戔吝終吉象曰六五之吉有喜也

六五變爲家人之五在家人之五爻以陽變陰爲賁系以王假有家止於位而巽於徳假於有家重乎賢卿大夫而以心相假如假於廟之假也勿卹吉者不必以巽乎臣下爲卹自吉也所謂忘分下交尊賢並重於貴貴也

在本爻以陰變陽爲家人尙賢之象猶家人也賁於丘園束帛戔戔其敬盡其禮以求賢而佐乎賁也言吝而終吉者不能使賢自來歸必卑禮重幣求之可羞吝矣然終吉者卑已下賢未有不吉者也象傳言有喜就其中心樂善忘勢言乎

上九白賁無咎象曰白賁無咎上得志也

上九變眀夷之上六在眀夷上六變陰爲陽爲賁然取義於山變爲地明之極而晦矣山之髙而爲地之下矣故有先登天後入地之象

本爻以陽變陰爲眀夷又取乎賁之極而止乎賁則反乎素矣此白賁所以無咎也賁飾而反於白歸於本心之質如雜卦言賁無色也傳言上得志者賁之極而反乎素文之極而反於質質本素所以爲天地文眀之先也故質者文之對而又主乎文者也志在於素則𨿽盛飾亦素耳故言志得則無行不修而無蠱不飾也賁之所以根坤於此見之不然坤黃色也艮變坤何白賁也言白賁謂止於坤之至靜以禦乎至動也至於飾之一字本義固言之飾無指定之物凡物皆可飾必求一物則曲禮云飾羔雁者以繢注飾覆也畫布爲雲气覆之以相見也

外卦三爻艮止之體以上爻爲外卦主爻白賁者反其初也故與二之賁須分主內外卦一云徳所以飾貌一云白則更無可飾也四爻五爻一爲老成之人一爲尙賢之君應內卦也四應初之擇義而安五應二之潛徳升聞所以上下交孚爲泰者反否以飾蠱也四變離上下同眀五變巽巽以尙賢以此爲飾何蠱不飾也乎故初三兩爻附二而四五兩爻附上重主爻也然白賁者賁之本也又以上爻主通卦可矣上且爲分剛上而文柔來自幹者以陽爲體體陰爲用賁之所以爲賁乎

噬嗑根幹用陽賁根坤用陰矣飾似陽爲用何也不知飭以飭其外美者其中也美其中則含章也用在陰也如噬嗑之用在陽而頤中有物噬而嗑之若似乎陰然用噬乃嗑卽用陽矣

【坤下艮上】【剝復相綜實爲一卦以一陽往反爲象義也以剝繼豫以復繼謙俱主陽之卦俱根幹也】剝剝繼豫者和樂之久耽於怠荒小人用事君子被剝此古今人事之通義也以天時言之陽气盛極而陰生又漸盛而馴至於剝其理數俱自然必至者也故剝繼豫重陽以存碩果不待進至坤純陰方見復也在剝以陰盛宜主坤然剝而復之機已兆於碩果可不謂之以陽爲主而根幹乎此處言扶陽抑陰斯爲得矣故天地之气無無陽之時剝夬同復姤俱無疾以爲出入也主陽者陰盛主陽正以均平之也亦非扶抑也

剝復二卦五陰一陽之卦亦相綜而成也上經五陽一陰五陰一陽之卦以互變交錯見象義而皆根於乾坤師比二卦五陰一陽以陽爲用根於幹錯爲大有同人五陽一陰以陰爲用根於坤小畜履二卦五陽一陰以陰爲用根於坤錯爲謙豫五陰一陽以陽爲用根於幹至剝復俱五陰一陽則皆根於幹矣上經之卦未終而坤極於剝幹生於復坤終乾始者以無終始爲終始也是剝復者由小畜履錯謙豫言乾坤之變由師比錯同人大有言乾坤之化以泰否言乾坤之交不交以剝復言坤之終而幹之始以爲無終始也乾坤者易之門也陰陽俱由之出入終始而根繼之說固絲絲入扣者也精細如此而未嘗不大眀可見易理𨿽易簡而至難窮焉○雜卦剝爛也復反也眀乾坤之終始也復姤相對錯者眀陰陽之生也剝夬相對錯者眀陰陽之極也

彖曰剝剝也柔變剛也不利有攸往小人長也順而止之觀象也君子尙消息盈虛天行也

彖傳釋卦名義曰剝剝也柔變剛也謙豫二卦五陰乃錯乎小畜履者也至剝而更變爲五陰剝陽逐陽於極外將不有陽矣所以不利有攸往爲君子謀也言小人之勢更甚於否矣何又言順而止之乎順者順乎气化之天時而止者止於樂天安命儉徳避難乃觀卦象而用易之學也君子知消長盈虛皆气化之自然人生所值則爲吉凶禍福天行不可彊也小人得志亦有運會君子安命尙乎天行當陰盛之際不與小人爭競取咎惟有全生逺害明哲保身而已此君子順而止之以處剝之道也殆剝而復焉君子必更觀象而尙復之天行其消息盈虛無時停歇君子自彊亦與不息所以孔子爲時中之聖有易時止時行動靜不失其時之學也惟君子尙之所以君子無入而不自得焉

象曰山附於地剝上以厚下安宅

象傳曰山附於地爲剝山髙而剝落爲平地也地之大容乎山謙也山之髙附於地剝也處剝之君子順而止之者觀陰盛剝陽之象也處剝之時爲上者厚下安宅觀山髙附地之象也彖象二傳固各有所取義矣然則厚下安宅皆仁心也厚下仁之用也安宅仁之體也安土惇仁安宅也仁厚爲人之安宅也仁裕於心而推曁之於下厚民之生厚民之徳皆厚下之道也此爲上者體乎卦剝陰極而陽生明陰陽之終始矣乾坤爲六陽六陰而不言極者幹六奇一奇也坤六耦一耦也乃陰陽之本原不可謂極也蓋乾坤卽陰陽兩儀耳豈極可言乎惟剝與夬乃極也剝與夬有一陰一陽在而謂之極者天地無無陰獨陽無陽獨陰之時之事之物也五陽五陰卽陰陽之極矣上一陽一陰未剝未夬而下一陽一陰已生矣非剝盡方復夬盡方姤也眀陰陽者固知之言之眾矣不待愚之贅也於剝復夬姤綜而成卦此義爲尢著耳○何謂剝復繼謙豫耶謙豫二卦五陰一陽陰多陽少以陽爲貴爲用上繼乎小畜履而錯乎小畜履之五陽一陰陰少陽多以陰爲貴者也至於剝復則因乎謙豫之五陰以爲陰盛成剝矣謙豫用陽以爲禮樂之本禮樂貴中和也禮勝則離樂勝則流離流皆盛於陰而剝乎陽之義也必又起而爲一代損益以制禮作樂矣陽又復於陰之義也以卦變言之可見地山謙陽在三爻雷地豫陽在四爻移坤於艮之下反震於坤之上則剝復也主乎禮樂者眀其體用則象傳所言柔剛之義大著矣

剝不利有攸往

彖辭曰剝不利有攸往見羣陰剝陽陽主進陰主退易凡言不利攸往皆言不可用陽道冒進也○謙而柔變剛則虛僞而無誠實豫而柔變剛則淫佚而多宴樂象數變而義理亦如之此剝之所以繼謙豫而根於幹乎

象而以仁心爲修己治人之本也於是知剝不能盡剝剝未盡而卽有復矣蓋人心之仁復之根源也天命之謂性者又仁心之根源而卽乾元之統天者也此元存於天爲天心之人爲人心復卦言復其見天地之心乎愚謂於剝已早見天地之心矣試思厚下安宅一心之仁已流布於天下邵子所謂三十六宮都是春也剝之天行𨿽陰盛陽微而天心則萬古常存矣宰乎天命於人豈羣陰所能剝乎彖爲處剝之君子言在下位而無權不得不順而止之也象爲當剝世之上位言得時得位一念之存仁覆天下矣況我欲仁斯仁至矣卽復也皆以一心爲復而天地隨之矣由是論之气化何常亦在人心之主持耳

初六剝牀以足蔑貞凶象曰剝牀以足以滅下也初六變頤之初九在頤初以陽變陰爲剝失其震動之用變坤靜而不能噬物自頤故有舎靈龜觀朶頤之凶

在本爻以陰變陽爲頤因初而象以剝牀以足然蔑貞則凶得貞則無凶也象傳以爲滅在下也就初位而言致剝之根蓋陰生而陽已漸消矣滅下者剝自下起已有漸深之戒如坤之初履霜而知堅冰之至也

六二剝牀以辧蔑貞凶象曰剝牀以辧未有與也六二變蒙之九二在一以陽變陰爲剝系以包蒙吉納婦吉子克家者以二一陽主二陰爲內卦克家之主也

在本爻取象漸剝而上以辧比於足浸盛矣亦蔑貞方凶貞則弗凶也象傳言未有與者眾陰剝陽無有與陽者矣𨿽未及於身其害尙淺亦當凜戒耳爻象俱爲君子謀各義而可合爲一義

六三剝之無咎象曰剝之無咎失上下也

六三變爲艮之九三在艮三以陽變陰爲剝系以艮其限亦指內卦外卦分限言列其夤則下卦切下體矣厲而薫心兼剝而言也薫心者下體危而漸薰於心眀其害切也

在本爻以陰變陽爲艮反云剝之無咎何也亦取兼艮之義矣艮三之陽變爲剝三之陰言無咎者止於內卦之限弗剝也畱碩果不食之陽於艮上故無大咎也象傳言失上下者正指剝去此爻則無限於內外上下皆陰用事矣失乎上下之羣而獨畱一碩果咎免焉矣陰盛當防不言而諭矣

以上內卦三爻坤順之體故由初及二漸剝而上至三則爲內外卦限剝若止於此否卦耳尙可反泰而無咎初二兩爻皆言蔑貞凶貞卽陽也陰中之陽皆剝中之碩果也何待上爻方言乎內卦以二爻爲主然剝以內外五陰合象義故不必定論內外卦主總以上一陽主通卦可矣

六四剝牀以膚凶象曰剝牀以膚切近災也

六四變晉之九四在晉四以陽變陰爲剝有鼫防之象小人而晉於髙位以剝陽爲得意𨿽貞亦厲矣在本爻陰變陽爲晉亦兼晉言惟晉而用剝駸駸日逼故有剝牀以膚之象焉凶者在陽乎不知剝陽之陰豈能獨吉龍戰而血黃小人亦凶可知矣象傳言切近災也陰陽相迫剝膚之災彼此分受爲君子謀兼爲小人謀至矣

六五貫魚以宮人寵無不利象曰以宮人寵終無尢也六五變觀之九五在觀五以陽變陰爲剝系以觀我生者以巽變艮止而爲觀則觀我觀民俱有定識而得觀矣就觀卦五位而言觀也

本爻以陰變陽爲觀以五陰剝陽至五極矣而羣陰從五又有親近於陽尊奉乎陽之象亦天地自然之理气也周公系爻於此舎剝言貫魚以宮人寵貴陽賤陰於陰盛極之時誠扶抑之心而實眀天地自然之理气也魚爲陰物行必貫串有此象義如宮人承寵次進羣陰奉陽何不利之有此以賢后妃之相夫理國太姜太姒足以當之關雎所以爲風化之始也象曰以宮人寵終無尢也亦謂閨壺之內無尢則家國天下皆理耳爻與觀義亦相通以宮人寵家齊也而觀我生身修也身修而後以之觀民則家齊國治天下平也且刑於寡妻妻者觀型於夫至近也夫者端型於妻其始也二卦之貞悔爻相通何其切哉

上九碩果不食君子得輿小人剝廬象曰君子得輿民所載也小人剝廬終不可用也

上九變爲坤之上六在坤之上六以陰變陽爲剝有一陽在陰中與戰之象故系以龍戰於野陰陽戰則兩傷故其血黃互見也

在本爻以陽變陰爲坤系以碩果不食果內之仁生意存焉此不盡之陽也種而復生剝卽復也於卦象傳已明其理气矣愚嘗謂不待於復見復於剝卽見復有合聖人系易之心也聖心卽天心也見聖心而天心見焉聖人之心純乎天理卽仁也果內之仁無知無識而存生意聖人之心具眾理應萬事亦存天地之生意耳如此觀碩果卽食之而在自在小人𨿽害盡君子而君子之道自在天地豈小人所能剝乎剝者人也不能剝者心也理也道也卽气化也卽君子夬小人亦然故易不貴乎剝並不尙乎夬也泰之內君子外小人乃天地陰陽交而成者也法泰則無事於夬況剝乎又系以君子得與小人剝廬者何也言由碩果之不食而畱仁爲種者爲復則君子有得輿小人有剝廬之日也七日來復何速哉此聖人爲小人戒固矣而天地气化自然之反復來往亦必至之气必至之理耳君子眀乎此時止時行小人眀乎此亦可以少息其害正之念矣象傳言君子得輿民所載也載者載其道也民之心各有一仁以合乎君子之心之仁君子之仁心爲民心所同志合道者有不共載之乎小人剝廬終不可用亦爲失其仁心與民心之仁相違暫乘陰盛之時肆害逞志豈能久乎天地之所以爲天地者乾元之統也乾元之陽爲天地萬物所托命其中以人爲貴而民與君子共得其理气君子又得其淸而厚者也剝盡君子此理气自在天地中自在民心中此乾元之所以統天也小人之智力能剝乾元乎故剝卽爲復剝不極復不速小人能知彼害之易肆而志之得逞者實速禍也則庶幾知適自剝厥廬耳

以上外卦三爻艮體以上爻一陽止羣陰故爲通卦主爻陰𨿽欲剝之而不能也故四則剝膚有凶而五則反率宮人以承寵矣至上之碩果無能食者非不能食果無能食盡陽气也卽無能食盡人心天理也此剝之以上爻爲復之本也故以之主通卦焉

【震下坤上】【復與剝綜復反自剝碩果剝爛而核中之仁種之又生卽復也稱名小取物大一物可該天地故爲根幹主陽之卦】

復所謂復繼謙者謙陰徳也然卑以爲髙退以爲進以陽主乎陰柔而體於剛也故謙不可防僞謙不宜足恭皆誠以主之敬以持之是陽爲陰之體謙其陰之用乎天地气化因剝而復人事理義因謙而尊皆陰陽屈伸之爲也蓋震下之一陽卽艮上之一陽無非干元所寄惟其能虛乎山之中所以能處乎地之下艮之止止於坤之順乃能反而爲震起而振天道之元陽自然生於純陰中而無能剝之也此君子體謙繼復之道以處乎剝之世而陰害弗及之義象也剝復二卦極陰之盛而陽主之會歸於坎以終上經諸陽之卦合於義象眀矣

復者剝之綜而反乎剝之卦也復下一陽卽剝上一陽又卽幹之三陽又卽一奇也其主乎陽而爲體爲用者亦在此根於幹無疑義焉故愚五陰一陽二卦以剝復爲乾坤之終始卽彖傳所謂復其見天地之心之義也

復亨出入無疾朋來無咎反復其道七日來復利有攸往

卦辭曰復亨得乾元而自亨也言出入無疾朋來無咎者指陰陽消長乃自然之气化卽言剝言夬借此眀人事耳而陰陽之出入何嘗陽疾於剝陰疾於夬乎天地無心自爲運行陰陽無疾自爲出入不可以人事君子小人進退吉凶爲陰陽之疾戾也眀矣知此則董子天地不用陰用陽用陽多用陰少之俱不本於易卽以扶抑爲而不知聖人貴陽貴陰同歸於自然者亦可以反矣陰陽之變化如此則𨿽朋來而盛亦非气化之可咎者也不過反復其道而已一陰一陽之謂道反復卽一陰一陽互爲出入之謂也至七日而必復由姤至復七數由復至姤亦七數日者借以記數耳或謂日者名陽月者名陰亦無據不過言七數而以日記之其實七月乃復陰陽俱如是卦辭眀言反復其道在復已兼姤言矣俱從出入無疾平論陰陽無有二義非専言陽而不言陰亦非言陽而陰在其中也若以月言詩言一之日二之日亦指月也亦可謂之以日名陽乎臨彖辭八月有凶亦非主陰言月也蓋因臨以知觀亦是於相綜二卦明反復之道臨必爲觀觀必爲臨如復之七日爲姤姤之七日爲復陰陽自反復出入無疾也君子體之當用陽當用陰而人事分應之矣何嘗定貴陽而賤陰乎然則當復之時君子得此占而利有攸往乃聖人示天下用易之學耳言气化則陰陽均平言人事則君子小人有進退此聖人作易眀天道合人事之本義也

彖曰復亨剛反動而以順行是以出入無疾朋來無咎反復其道七日來復天行也利有攸往剛長也復其見天地之心乎

彖傳釋卦名義曰復亨由於剛反也剛反者反乎綜於剝之柔變剛也柔浸盛而變剛爲剝至是七日乃復剛又以漸能變柔陰陽自然之運行本如是不足異焉其在剝之順而止者亦變爲動而順行順者地道也以順爲正也從乎陽爲動止者也在艮則順而止在震則順而動矣從陽非從艮震也從乾元也艮之上爻之陽震之下爻之陽皆乾元之寓也動而順行則陰陽反復其道衰亦不以爲疾盛亦不以爲咎矣故曰出入無疾不以衰爲疾朋來無咎不以盛爲咎也不過動以順行而天地之气化自然爲反爲復者盡於順行之中矣然則彖辭所謂反復其道七日來復乃天行也在剝則動而止之以示觀象之君子在復則動而順行但就天行言不言觀象者有利有攸往之辭原爲君子觀復象立言也示之以復之天行而姤可知剝與夬皆可知焉又爲君子觀天象識天行統會言之也所以先言天行而後言占者之利往也剝先言觀象後言天行令君子獨就剝觀象以眀天行而不必有怨尢之心九此於占辭眀剛長見剛由反而漸長漸長爲夬至姤又反其道矣反復之復爲復言亦爲姤言耳復卦名也反復者出入之名也卦名借反復以名之非専言陽復也知此則知孔子彖傳言剛長所以爲君子戒非爲君子幸矣末云復其見天地之心乎則専言陽貴乾元統天非陰可剝也請試論之

天地無心天地何有心哉有宰乎天地者天地之心也天地者气也宰乎天地者理也理何有心哉理無心而具於人心者天心也具於人心者人心耳何謂天地之心哉具於人心者命之自天天命人以性天地之所以爲心也然於何寓而可見之乎亦寓之於气而已矣气以成形而理亦賦焉人物如是天地亦如是有有形之气化則無形之心理卽寓於是不於气化見心何從見心乎惟於天地气化見天地之心則一陽爲天地人物托命之始理气俱眀矣卽乾元之資始者也乾元資始坤元順承天而資生此天地之心卽天心也天心卽乾元也復之一陽愚所謂卽幹三陽又卽一奇也伏羲畫卦以天之圓形徑一圍三者畫一奇以代之此天地之心初形於畫者也若夫復所謂天地之心則𨿽有理有气而仍無形可見焉讀易者欲見天地之心盍自伏羲之一奇畫先求可見乎一部易經自此一言始萬古天地亦自此一言立也大哉聖人之言乎

象曰雷在地中復先王以至日閉關商旅不行後不省方

象傳曰雷在地中復雷出地而帝出乎震雷在地中勞乎坎也陰陽之气皆起於地中此則在陽言復也先王至日閉關商旅不行後不省方本義云安靜以養微陽陽不養於動而養於靜靜者動之本也陽生於陰可見矣剝之何疾於陽哉而先王必養陽者則人事之修爲以應天行以合天者則天也天地自無心成化陰陽均平聖人有心法天冬至養陽夏至養陰人事盡而天行轉應之此又天人感格之道矣

初九不逺復無祗悔元吉象曰不逺之復以修身也初九變爲坤在坤初以純陰變一陽爲復純陰中自有復之初陽卽象之所謂雷在地中也坤初以陰變陽爲復仍有履霜堅冰至之戒就純陰之正義象指其初陰爲示也

在本爻變陽爲陰爲坤乃言不逺復又就純陰中示有陽之義象也在人事則爲攺過不吝不逺復無祗悔所以元吉也元吉又有以元爲吉之義如元亨矣象傳曰以修身也固爲人心言心者身之本抑知人心卽天心乎修乎此而裁成輔相之功亦在於是此本卦主爻復之所以爲復卽全易之所以爲易者而學易寡過之君子亦捨此無別義矣孟子曰學問之道無他求其放心而已矣放心來復不違仁也賢聖心俱在是耳

六二休復吉象曰休復之吉以下仁也

六二變爲臨之九二在臨二變陽爲陰爲復系以咸臨二爲臨之主爻卽初亦附於二連陽以臨陰也故曰咸臨

在本爻變陰爲陽爲臨系以休復初已復而二休養之亦連初爻爲復也臨初言利貞而二不言利貞初已得正不須言貞矣復初言元吉二言吉者初之元吉卽二之吉也復以初爲主二附之臨以二爲主初附之也象傳眀指下仁不言下陽而言下仁可見仁卽陽也在天爲天心在人爲人心在天爲元陽在人心爲仁孔聖言仁實本於易於此可見矣此爻貞悔相應如此

六三頻復厲無咎象曰頻復之厲義無咎也

六三變眀夷之九三在明夷之三以陽變陰爲復震動而變離眀南狩者動而向眀爲治也得其大首不可疾貞兼復義言陽之復有漸不可以疾爲貞也如眀夷之南狩旣得大首新民之功亦非可遽期也在本爻以陰變陽爲眀夷動而變眀兼明夷言明傷則疑也故頻復者進退遲疑之象然終歸於復而已故𨿽厲而無咎象曰義無咎以復爲義復則不失義而無咎也

以上內卦三爻震動之體以初陽主乎本卦者也不逺卽復何悔之有不止出入無疾在气化爲無悔也二三兩爻不過隨初陽而動二休復養復也三頻復亦歸於復也故一吉一無咎皆爲主於初陽而已

六四中行獨復象曰中行獨復以從道也

六四變震之九四在震四以陽變陰爲復四爲震外卦之主剛動變爲柔順震而反爲滯泥者也

在本爻以陰變陽爲震內外皆成震卽皆成復之象矣系之以中行獨復不止初復於下四於外卦之中亦能於羣陰中獨行成復四初本正應言獨者不必言應四於陰中變陽自成其中行獨復也象傳曰以從道也道卽反復其道之道也陰陽自然之道也在四獨復則以人心合乎天行之道於復之時也與之之辭也此爻貞悔相應亦甚眀切○下經解卦四爻當與此爻防玩

六五惇復無悔象曰惇復無悔中以自考也

六五變屯之九五在屯五以陽變陰爲復陽變於坎中爻不能成云以施雨矣故爲屯膏小貞吉者用陰以濟陽也大貞凶者陽亢則終屯膏矣故凶

本爻以陰變陽爲屯在坤中爻惇厚其復惇之至復之至也無悔者惇厚爲復非復之淺者何悔之有各就坎坤中爻明象眀義亦相應也象傳曰中以自考也歸重於中坤之中有柔順中正之徳者也以之自考其心仁復與否惇復與否存仁之道也安土惇乎仁正存仁之象義也

上六迷復凶有災眚用行師終有大敗以其國君凶至於十年不克徵象曰迷復之凶反君道也

上六變頤之上九在頤上爻以陽變陰爲復以止變順順乎初陽下動上順所以頤故謂之由頤下動上止爲頤由頤也下動上順亦由頤頤象人口下動上止共成頤也然上順乎下之動方能噬物頤故變止爲順亦頤之所以爲頤也厲吉者處頤之極故厲而由頤未有不吉者也利涉大川則貴於得養而有所作矣

在本爻以陰變陽爲頤系以迷復凶何取乎變頤上止則失復陽浸長之道所以爲迷復而凶也有災眚者復不能終復也用行師亦利涉大川之義用師之武以遂其復於終也然終有大敗者復極於陽而姤又復陽必敗於陰矣至於國君俱敗則陽之全勢俱衰也言出入無疾又言凶爲人事言也至於十年不克徵陽旣敗則當養陽以靜不宜輕動如卦象傳所言安靜以養微陽養之久而又復以敗陰耳此就人事之反復以眀天行於復之終爲君子戒復方微不可恃焉象傳謂反君道也君道者陽道也天道也至復之終而反君道將以反復爲姤也故凶𨿽言天道而於人事之修救豈廢而聴之天乎不迷於復不反乎君道則陽浸盛矣亦保泰之義也縱天行反復爲道而人心之仁則無時可迷也豈止爲君者爲然乎作君作師俱惟仁是以而已矣

以上外卦三爻坤順之體徳皆以附陽成吉占四與初應且變震同初故爲中行獨復言在外卦而變震亦能居卦中成復也五爲外卦主爻惇復者用陰以培陽陰之厚陽之充也以其變坎中之陽故云上爻變艮方復而變止所以迷復必久而方復也外卦𨿽坤陰而在復則用以附陽成復孰謂聖人於陰陽有異視哉然則惇復之系以爲陽生之充者五爻洵外坤之主乎醫家且言土厚水深而火方充實也火虛物必土厚水壯方盛理洵微哉

大易通解卷五﹤經部﹐易類﹐大易通解﹥

欽定四庫全書

大易通解卷六

江常鎭道魏荔彤撰

【震下乾上】

無妄無妄大畜二卦相綜而成俱四陽二陰之卦陽多陰少何根乎陰少用陰其體則陰也根於坤耳此二卦根於坤而繼乎需訟朱子獨有防於卦變則愚繼卦之說紫陽亦先啟之矣本義言卦變謂無妄自訟來初陰上居於二二陽下居於初剛自外來而爲主於內也二爻之陽在訟爲主爻變無妄又以初六爲主爻俱在內卦所以彖傳言剛自二外來居於初兩爻俱爲主於內卦焉繼訟用陽爻以主卦甚明矣所以繼訟之義則訟之無情者不得盡其辭由於大畏民志而民志之大畏由於聴訟者之無妄也又非彊其畏也天下雷行物與無妄民之志原自無妄知誘物化風移俗染失其無妄詐僞日生訟之原本也爲上者以無妄之體致無妄之用以一心之誠通天下之志訟之無也合上下彼此而反乎無妄之本然者也

無妄元亨利貞其匪正有眚不利有攸往

卦辭元亨利貞同於乾以干元爲亨無妄則自利於貞少有妄則利在乎貞爲占者明之使自審焉匪正則有眚矣何利往乎蓋無妄者天之命也人之性也率性之謂道而不可須臾離者也君子戒愼於所不睹恐懼於所不聞求全其無妄而已匪正有眚所往皆不利所謂可離則非道矣○無妄立體元亨致用利貞又是由用以返於體匪正有眚不利攸往便是無體無用反復看倍明

彖曰無妄剛自外來而爲主於內動而健剛中而應大亨以正天之命也其匪正有眚不利有攸往無妄之往何之矣天命不祐行矣哉

彖傳明卦名義曰無妄之剛自外來而爲主於內主乎陽也訟之二爻在險中所以濟險使無訟也來主於初爲震之初陽卽幹之元也又本卦之主爻也故首標出以示立卦命名之義其徳則取乎動而健惟其剛主乎內斯動而無不健矣靜爲動之本靜有常而動斯無所括也又有外卦之剛中爲應所以大亨同於幹自以貞正爲用也剛爲主者體也動爲健者用也大亨以正合體用而爲一也乃本於天命之無妄也卽幹之元所以統天資始人得之爲性爲仁而毫不渉後起之私者也言剛中而應亦同於訟訟以九二主訟故以外卦之五言剛中謂五爲能聴訟之大人而二以正應利見也此二卦相繼之定象也而義亦因之具矣匪正有眚不利攸往無妄爲往固無所之而天命不祐豈可行矣乎哉天命卽大亨以正本乎天命者也合之則祐悖之則不祐天無私命也栽者培之傾者覆之而已究之在人心分妄與無妄天祐不祐亦自主之耳詩云自求多福天命之祐所自來也此彖傳言天命以警人心也

按彖辭無妄之往與初爻辭有二義彖辭無妄之往乃失乎無妄之本體而往焉是離無妄而去之也初爻爻辭無妄往吉乃順乎無妄以往也何以不同在彖辭言本卦無妄之本體也故不可不守此而他往在初爻辭言無妄之用也可以推此無妄無所不往也

象曰天下雷行物與無妄先王以茂對時育萬物象傳又就天之气化以明天之命天命不可見可見者气化也猶之復之天心在陽生爲復方得見耳雷在地中陽復矣盛而雷出地奮帝出乎震天下雷行矣於是天下之物無不得天之陽以爲體所謂物與無妄也此物與無妄者合气與理而言也气以成形而理亦賦焉動乎天爲繼之者善也畀於物爲成之者性也人得其全物得其偏人得其同聖得其同中之異淸濁厚薄各以爲形各以爲質各成其性此所謂兼理气而言無妄之體也故有一物必有一太極卽一物一無妄也於此證防無妄本幹之元統天資始而主以震之長男仁濟萬物震動元陽廣大生意焉是震之陽卽乾元也先王者率乎性之道修爲教者也知天之命物各有無妄四時之行者此也百物之生者此也於是茂乎對時育乎萬物此聖人致中和之極成位育之能所以自全其無妄也所謂盡已之性以盡人物之性也本義釋對時育物置茂字於不言愚謂對時者四時也四時錯行中庸言之矣八卦相錯易言之矣故知對卽錯也四時錯行八卦相錯皆言對也對時正與萬物並言如論語所言四時百物也自當以茂配育對配萬時配物甚明也何以謂之茂乎茂卽懋也書曰懋勤言勤也君子自彊不息聖人至誠無息易言不息以合乎幹之天行健卽詩言文王之徳之純以合乎天之不已也聖人之勤合乎四時之運故曰茂對時也然時之行乃物之生之本也茂對時卽育萬物之本也育萬物者以物遂其生民復其性爲育又以春爲發生夏爲長養秋爲各正冬爲保和之義爲育乎是茂對時卽育萬物也法天行健自彊不已以合乎聖徳之至誠不息則又茂對時育萬物之本也先王以一心之無妄上合乎天命之無妄下合乎物與之無妄期於合天地人物俱全一無妄共防一無妄也此象傳之言無妄取象於天下雷行气之所行者皆理之所寓也【程傳釋茂謂如殷薦盛行大舉永言之義然愚疑象傳六字作對句立解】

或謂余曰無妄大象傳旣有程朱之說而子乃有異解果然乎否乎余曰余遵經也大象傳凡四字六句八字無不以上半言上卦下半言下卦惟上下卦同者則渾言之或遞言之否則一句之中有兩意也無妄之大象傳乃以茂對時言天育萬物言雷也茂者厚也卽中庸謂因材而篤篤字之義篤厚乎四時使之流行順序者天之气也先王以徳合天且能使天之气流行順序乎四時者至篤厚而至茂盛則四時之成功固天主之其實聖人主之矣不曰茂四時而曰茂對時春與秋對夏與冬對時有流行有對待天地之气化自然有此二者不可執一以流行者言四時而謂不可以對待者言四時也不曰厚而曰茂者又以發生之气爲四時之元气茂盛者可見於春者也篤厚者不可見於四時者也先王以仁心合乎天地生肇端以仁長五徳猶之天以東方震動之陽气長終嵗之气也一言茂而篤厚自在其中矣先儒自有見不及者何不遵經而遵注也若以對時育物爲說則於經文先從後儒所見爲損益矣余不敢悖經徇注也

或問余以對時爲四時有本乎余曰有蓋本於本經說卦傳云八卦相錯也錯之義對也又本於中庸云辟如四時之錯行注云錯猶疊也八卦相對而曰錯者相對而交錯亦以對待爲流行也然則對卽錯也錯卽對也四時言流行對時言對待皆言時而已矣不言四而言對者就天象言也就天象與雷聲分言也雷動於下言育萬物已言流行矣則天象之動又爲主宰此雷動者主宰者气體也故天動而亦可謂之靜對雷動言則靜者爲體也旣於雷之象育萬物者言流行之用不又於天之象茂對時者復言流主矣必言對待所以不言四時而言對時一體一用昭然分言之奚疑乎且余更有本於聖人之言曰四時行百物生乃以四嫓萬以時嫓物則非無本也明矣況對也四也可言則俱可言古人文字多一義數名漢人以後則拘泥矣先去宋儒所言必不可易之私見方可與言易通不然此書俱可廢也寧止此一字之異同乎

初九無妄往吉象曰無妄之往得志也

初九變否之初六在否初變陰爲陽爲無妄有拔茅彚徵之吉否而變陽成無妄故可以合三陰而彚徵得吉同於泰初也

在本爻以陽變陰爲否乃無妄之主爻根柢乎無妄者也故以卦辭無妄繋之往而吉卽匪正有眚不利攸往之反照也象傳言得志志在心無妄之命於天率乎性者也志在於是體立用行以此爲往吉不須言矣

初爻無妄之往吉上九何以無妄又不可行乎上九無妄之極則至誠之無妄變爲因任私意而行有所恃而妄行矣故中庸云君子而時中小人則無忌憚亦此象也

六二不耕獲不菑畬則利有攸往象曰不耕獲未富也六二變履之九二在履二以陰變陽爲無妄繋以履道坦坦幽人貞吉以無妄爲履坦坦可知幽人所守者以無妄爲正道何弗吉乎

在本爻以陰變陽爲履繋以不耕獲不菑畬先難後獲之義也如此則利有攸往亦兼履之貞吉爲無妄之往也有正誼明道之心無計功謀利之見則無妄以爲往何弗可往乎象傳言未富也富者陰也變陽則志不在富而以立徳爲急所謂以義爲利不以利爲利也

六三無妄之災或繋之牛行人之得邑人之災象曰行人得牛邑人災也

六三變同人之九三在同人之三以陽變陰爲無妄因錯師而言伏戎然升於髙陵因變離而避難也三嵗不興無妄則明而不疑故不妄動也

在本爻以陰變陽反有無妄之災何也震體變離明過則誠意不足於已矣故不見信於人有或繋之牛行人得而邑人災之象不誠則亦不明矣兼同人以言行人邑人合人已爲無妄方爲本忠行恕也象傳言行人得而邑人災則明亦不足以辧矣不誠之明非明也必無妄而明則誠而明也此爻貞悔對看同人之三亦有所疑故伏戎然三嵗不興因變無妄而察實釋疑也占者得此以誠爲明乃能合人已以成無妄耳

以上內卦三爻震動之體徳初爲內卦之主爻且主乎一卦乃無妄之本體也無妄則無往不吉矣二亦云利有攸往隨初陽而往震陰本隨陽也三變離而明反生疑故有此得彼災之舛然果無妄誠至而疑釋乃大明耳內卦主初爻二三爻有隨陽不隨陽之別故信疑亦不同終歸之隨陽則誠立而無妄矣

九四可貞無咎象曰可貞無咎固有之也

九四變益之六四在益四以陰變陽爲無妄繋以中行告公從者無妄而人已皆孚也利用爲依遷國乾變巽而進奉乎陽五五爲君而利於依乎有益之臣也

在本爻變陽爲陰爲益變陰則宜於貞而方無咎可貞者非以貞爲利自然當正也四爲初陽正應變陰有得應之義故必戒其貞以爲應也象傳曰無妄可貞固有之也無妄非自外鑠我者我固有之也孟子言性或得於易乎卽言貞亦不自外求固有此無妄卽固有此貞可貞者取懷而自足矣四幹體本無妄也變巽而得貞則仍幹體之無妄而已

九五無妄之疾勿藥有喜象曰無妄之藥不可試也九五變噬嗑之六五在噬嗑之五以陰變陽爲無妄繋以噬幹肉得黃金噬嗑用明以爲斷也變無妄更以誠得明所以能噬得黃金變幹爲金也猶必利艱貞者五陰爻必無妄乃其所以爲艱貞也

在本爻以陽變陰爲噬嗑無妄陽變陰無妄有疾矣勿事於藥以治之也惟復乎無妄而疾自愈有喜矣兼噬嗑義五之疾飲食致病也節飲食足以致喜不必用藥可知矣象傳以爲藥不可試爲醫言愼重也然能無妄則亦無疾矣何須試藥乎今之以藥爲試而致疾者觀於此爻能無妄其妄疾之瘳也大半矣蓋疾亦未有不自妄而得者知其妄在何事在何念以無妄治之焉藥不必試富哉言矣

上九無妄行有眚無攸利象曰無妄之行窮之災也上九變爲隨之上六在隨以陰變陽爲無妄繋以拘系之近五之陽也然有正應使之維於初以成隨如亨西山然立誠主敬也蓋隨初綜之卽蠱上爻山之象也無非以交爲隨以隨泰交耳隨初爻之陽得無妄之本矣

在本爻以陽變陰爲隨乾體變兌悅渉於私將失其無妄矣故以卦辭之匪正有眚不利有攸往於此戒之戒於終也必終於無妄方爲無妄之全體也言其行有眚眚由於行行匪正可知又何往乎象傳言窮之災無妄何有窮乎窮於妄耳若無妄則終之始之愈久愈通天地之所以爲天地至誠之所以爲至誠皆以此爲恆久而不已也然則無妄之窮而災非妄而何甚矣人於無妄全而生之全而歸之終食之間無可違造次顚沛必於是爲仁之難而至誠無息之不易得也

以上外卦三爻幹健之體徳四言可貞正與初應以無妄相交應也五主外卦變陰有疾然無妄之疾不必藥全其無妄而疾愈矣上變兌是無妄而因行得妄也故爲窮則變變則災所以勵無妄於終也外卦幹體何以五上皆無吉辭四變巽無妄之進也可貞仍無妄無妄可以攸往變巽何咎變離則明或傷誠變兌更有私悅故一一示戒焉然幹體之卦必以五在中者主外卦附於初陽初陽動而天下皆應也○無妄之內卦以震初爲主無妄之本也二必示以後所三必示以去所疑皆以成無妄之行也且以考無妄之心也外卦三爻幹體本無妄而變則妄矣故四云可貞五云勿藥上則嚴戒其窮災也蓋無妄𨿽存於一心而天下事物之眾吾生嵗月之長事物相擾堅久最難誰能於身心之際人已之交守此無妄而無毫髮變渝者乎惟大人乃能不失其赤子之心也惟聖人乃能踐形盡性也此物與無妄克終始者之鮮也

卦旣以天雷成卦而謂之根坤者所象者天命人性在天雷之象義則繼善之陽在人性之象義則人性之陰也故二卦陽爲體命也陰爲用性也及以無妄象雷動於天則又以性爲體矣卦言無妄之本體也故主陰而根於坤焉

【乾下艮上】

大畜大畜與無妄相綜之卦也二卦俱根於坤用陰貴陰至無妄繼乎訟大畜繼乎需本於卦變朱子已言之矣愚又申明無妄繼訟者欲以無妄無訟也大畜繼需者需之懿文徳卽大畜之多識前言往行以畜其徳也俱從朱子之說推原其義也

大畜繼需朱子謂卦變大畜自需來陽自五爻上居上陰自上爻下居五彖傳謂剛上而尙賢也

蓋需者需於久也飲食宴樂以爲需而剛健篤實之徳日積矣徳之畜也然畜徳非學古證今無以得大多識前言往行者畜學所以畜徳也需之愈久畜學益多畜徳愈大矣此大畜繼需也根坤者凡言畜皆爲陰也綜乎無妄者無妄後受之大畜無妄爲畜大之根基本源而非口耳記誦之末也

大畜利貞不家食吉利涉大川

象辭無元亨但繋以利貞大畜之元亨在後利貞所以爲大畜大畜之久方有元亨故不繋於大畜之始也不家食者亦從需之飲食宴樂來不食於家非教人千祿也不食乎私乃所謂不家食也飲食人之大欲稍涉於私非大畜用陽爲徳之義矣所以需言飲食而大畜言不家食大人食其徳小人食其力方謂之不私食而吉也迨畜之旣大而久則利涉大川無往不利此卽元亨也故愚謂大畜之元亨在後也聖人繋辭如此亦先其難而後其獲耳

彖曰大畜剛健篤實輝光日新其徳剛上而尙賢能止健大正也不家食吉養賢也利涉大川應乎天也彖傳明卦之名義而歸重於徳大畜以山天合成其卦幹陽自是天人爲徳之本然言大畜則必用陰而後畜之大必如艮之止於至善而不遷又如山之積卑以爲髙而後可謂之大畜其徳也以徳本於幹之剛健爲主而又加篤實焉卽以干天之剛健加以艮山之篤實也艮上一陽山所以成山篤實之所以爲篤實也然卽幹之元艮上爻爲在艮成艮者也輝光亦艮象所謂其道光明也以干之剛健主乎中以艮之篤實安所止則內誠而明著於外矣所以象艮之輝光卽幹之所謂精也由純粹而精精則必有光凡成形之物皆然徳𨿽虛而無形闇然日章其光亦有不可掩者此大畜之所以畜其徳也然有幹之剛健爲主則艮之止者非止也崇累以漸髙明光大以無止爲止也所以畜之愈久愈大而徳與日俱新日最有恆者也日新而不已也以之象大畜之徳非文王之緝熙敬止湯之聖敬日躋不足以當之此大畜畜徳所取之象義也其卦變自需來需外卦坎中之陽剛上居於上爻所謂剛上也上乎上爻不言上上但言上者如賁之分剛上而文柔也如噬嗑之柔得中而上行俱以一上字該之從省文也且又取象乎上賢上尙也尙乎賢人使之居於五君位之上以止其健乃大正之道故彖辭繋以利貞也剛健者君之美徳又何尙賢用止健乎易之取義無方無體若武人爲於大君則健又爲陽之惡徳矣徳之爲義有美徳亦有惡徳所以言能止健尙賢以止過剛之健也非止中正之剛健也方可謂之大正蓋過健亦非正也豈獨陰柔之過方爲不正乎不家食者以需之飲食宴樂用以養賢而不令其家食則爲上者之吉也非賢之自謂吉也宴樂嘉賓者厚則玉食自奉者薄君不私其食亦爲不家食豈必野不畱良俊傑在位而後謂之不家食乎自需而來爲大畜凡飲食宴樂之日皆日新其徳之時也在需已言非耽佚樂貪口腹矣所以不家食不耑以賢人言必重乎賢君爲尙賢之本以立言取義也利渉大川傳謂應乎天也以干之剛健爲體而以止於至善制用俱主陽用陰此地道也卽天道也所以謂之應乎天也彖辭言利貞不言元亨乃以利渉大川繋之則以大正之道爲渉川之行元亨不待言於利貞已明之矣是大畜之由利貞而利渉大川正爲得乾剛健之元更以止爲節制致乎渉川之亨也

象曰天在山中大畜君子以多識前言往行以畜其徳象傳明大畜之象曰天在山中天何以在山中天之气在山中耳論地气之陰陽以髙出者爲陰以窪下者爲陽也山髙出於地乃地之陰何以又爲天之陽乎乃天之陽气貫於地中卽貫於山中也所以艮之下二爻爲陰地气也上一爻爲陽天气也況地气卽天气地本以天之气爲气萬物之气有陽有陰皆以天气爲气凡气皆天也气卽天也天與气非二物也知此方明天在山中非無此理气而卦爻能虛言其象焉君子體此多識前言往行以畜其徳多識前言往行多見而識之乎亦微不同多見而識之就現在見於當世者也多識前言往行又必與古爲徒稽討考辧之事也前言往行𨿽亦兼善惡言然善惡必已彰明矣不同多見而識之自我方別辧以爲從違也亦必兼多見而識之以爲多識大畜之義也古今言行皆畜徳之資也旣已多識自專取嘉言善行爲法矣古今人以心徳著爲嘉言善行卽取爲畜徳之助此大畜乃徳之借於外以修其內者也蓋畜徳必兼畜學明理而後能成徳𨿽生知安行之聖亦未有捨學而言畜徳者特不爲玩物防志之事而已畜學畜徳聖人自道以勉人借易象以實著其義又非寓言於虛像明矣然何以取象於天在山中乎山者物也天者徳也山之爲物艸木生禽獸居寶藏興爲物多矣多識前言往行象乎山也而天气行乎其中於山而實不滯於山且以主乎山也此所以徳爲物宰借物以明理明理以畜徳而徳自成於一心矣不貴於耳目聞見之迹徒爲淹雅博洽之士也此畜徳所以取象乎

初九有厲利己象曰有厲利己不犯災也

初九變爲姤之初六在姤初以陰變陽爲大畜其辭云繋於金柅貞吉有攸往變幹故曰金柅貞吉則有攸往者本巽以爲進也然爲陰之始進將見凶如豕之蹢躅也孚者初陰未能蹢躅妄動之念起則類於壯承蹢躅耳

在本爻則以陽變陰爲姤繋以有厲利己者止而不進則似乾變巽進而可以大畜矣但大畜之初未能大有所畜輕變妄進故利於己也象傳所以言其己不犯災不許其輕變而進當以剛健爲本畜之久而自大也

九二輿輹象曰輿輹中無尢也

九二變爲賁之六二在賁二以陰變陽爲大畜有賁其須之辭以大畜爲賁飾乎徳而容貌應之矣在本爻陽變爲陰爲賁畜不宜變變則以乾爲離中實變虛輿而說輹矣不言凶咎輿說輹旣不能行則不能畜也象傳曰中無尢也尢者尢人也變而不畜則不能有渉川之利不得元亨矣自己爲之何有尢人之心存於中乎【或曰中無尢也能以剛健中正爲畜則虛說者必實故可以無尢矣亦通】

九三良馬逐利艱貞曰閒輿衛利有攸往象曰利有攸往上合志也

九三變爲節之六三在節三以陰變陽爲大畜兼大畜義繋以不節則不畜可知必嗟若矣又云無咎者無所怨咎於人也

在本爻以陽變陽爲節兼節義繋以良馬之逐利於艱貞不利於速而輕用以致敗也故必曰閒輿衛則利有攸往善乎禦馬者不盡馬力也不盡則畜大矣象曰上合志也以干之健良馬也利艱貞而必曰閒輿衛則合乎上卦艮止之義矣以止爲健大畜之義所尙也是爻貞悔相應甚切

以上內卦三爻幹體初在大畜之初變巽進則不能畜故利於已二變離居中主卦離虛則不能畜矣故如輿而輹三變兌必利艱貞方利攸往貞卽幹健所以主持兌恱而不致苟悅者此內三爻俱以陽而用陰乃大畜之義象也以二爻之中主內卦本健陽也而附乎止方爲大畜則陰用矣初三兩爻附二爻初九利已三之艱貞皆用陰之義象也

六四童牛之牿元吉象曰六四元吉有喜也

六四變爲大有之九四在大有之四以陰變陽爲大畜兼畜爲有曰匪其彭不敢侈其有也正爲畜之大也故無咎

在本爻以陰變陽爲大有象以童牛用牿大畜外卦止體變離不能止取義於童牛而牿之不令輕動也大畜亦非止而不動然畜之欲大故牿牿必曰牛牛而童已牿之性不能變必馴順其行所以元吉也象傳言有喜卽元吉耳

六五豶豕之牙吉象曰六五之吉有慶也

六五變爲小畜之九五在小畜之五以陽變陰爲大畜繋以有孚攣如明五陽皆畜於四四爲主爻也由於其誠足以畜之耳不自富而以鄰小畜爲大畜矣在本爻以陰變陽爲小畜象以豶豕之牙豕陰而牙之用陽止爲陰變巽進則陽也大畜非止而不進也乃進而求所未知未能以日新其徳也故豕遲鈍如止象而牙則鋭利如巽象也體止用進所以爲吉象曰有慶亦言吉耳四五兩陰爻在艮卦爲止體變離則牿之以定其心性變巽則用牙以勉其功力皆爲畜徳畜學者言也豕陰也然牡豕陽也牡豕去其勢爲豶豕變陰然用牙則豕陰體而用則陽矣大畜根陰愚釋豶豕之牙取艮變巽之義象有所本也

上九何天之衢亨象曰何天之衢道大行也

上九變爲泰之上六在泰之上爻以陰變陽爲大畜繋以城復於隍泰之終將爲否貴於止以保泰兼畜則亦以止爲保耳

在本爻變陽爲陰爲泰大畜而能泰𨿽山之髙極猶如地之卑不自知其畜之大是大畜以無終爲之終也地道也卽天道也蓋地之卑也本爲天之下濟所成也所以繋何天之衢卦辭言渉大川不足以盡之卽上行於天衢亦無不利而吉也象曰道大行也大畜之利貞於終所以爲元亨之大行亦猶之卦辭所言也山天大畜變泰山髙變爲平地乃言天衢天衢卽天道天道卽天气也寧止天之气貫乎地中乎天之气散在萬物其理亦卽寓於是所以於大畜之終旣言天衢又言道行見畜學之久其畜徳同乎天之大由聖人畜學畜徳遂能體道也聖人之道且合天地萬物以爲畜矣故行於天衢無不亨也可知聖人體道在立徳立徳在好學好學則天地萬物之理明而一心之理備矣是聖人以一心備天地萬物於其中爲畜也畜又奚有大於是者乎

以上外卦三爻艮體以止爲畜畜所以爲大也六四變離童牛而牿之畜陰以爲用也六五豶豕而用其牙亦畜陰所以養陽也二陰爻言畜從上爻之陽以止爲畜之大也畜大之極至上而如天衢之無不通矣此大畜以上爻主乎全卦之義象也本卦山天皆陽卦而根坤者大者陽而畜之歸陽於陰陽乃愈畜而愈大耳所以大畜畜徳畜學皆於一心之陰而所成者爲功爲業至大顯諸仁藏諸用陰陽互爲體用固矣而言畜則陰用根坤無疑焉

【震下艮上】

頤頤與大過相錯頤四陰二陽根於幹繼乎屯蒙臨觀由之而歸坎以終上經蓋頤陰多陽貴故主陽以下震初爻之動合上艮上爻之止以爲頤也繼乎臨觀者治民之義首重於養養民則民亦養之卽公卿大夫賢人君子勞心治人亦頒祿於君取賦於民以爲養耳然民之自食其力究爲待養於上此所以繼臨觀之卦也然則震下之一陽卽臨艮上之一陽卽觀也所以謂之根於幹而貴陽用陽焉臨觀又繼乎屯兼言教養先養後教於臨觀已明其義矣然頤養也言養賢非教乎養與教原不可離之道也

頤貞吉觀頤自求口實

彖辭首繋以貞吉頤之爲義養也養非正何吉乎屯之不寧求養之始也遂生也蒙之養正善養之終也復性也頤之貞吉防二卦之教養必正而後吉也卽臨觀之臨民觀民亦不過遂生復性而已然本卦以頤養爲主見得養後必善其養之義故必觀頤之所以爲頤自求可以實乎口者出於應得之正否養者利也所以得養者義也見得則思義以義準乎利斯實其口而無愧耳小民則戒遊食矣君子則恥素餐矣王公之貴則菲飲食是尙矣恣口腹是警矣皆觀頤必貞吉以求口實之說也卦上下二陽中四陰取象於口虛其中體也而實其用實陽也當義合道之食所謂實也故動而求頤必止而觀頤以初上二陽主乎四陰象在而義起焉

彖曰頤貞吉養正則吉也觀頤觀其所養也自求口實觀其自養也天地養萬物聖人養賢以及萬民頤之時大矣哉

彖傳釋卦名義曰頤之貞吉惟養正則吉卽之養正也之養正在心徳不止口實而口實亦闗乎心徳未有養口腹失其宜而能養心徳也人能無以口腹之害爲心害不及人無憂矣孟子之說也蓋飲食男女大欲存焉於此得正正之始也至於觀頤象又推廣言之觀其求口食則非一身之口實而凡待養於我者皆必養之得正矣如以厚祿給佞幸以有用耗冗食且廐有肥馬野有餓殍豈正乎兼觀於此致養之正否而其自求口實之道亦得矣故必合觀其養人養已則其所以自求口實者俱在觀頤之中矣○分觀頤之所養而以自求口實觀其所自養蓋觀頤就人以觀乎主頤者言也自求口實則耑爲自觀其頤言也卦辭意重在自觀故但有觀頤自求口實之辭彖傳補觀其所養一義則並其所養亦當重也不可謂孔聖之說卽文王之說如此甚多學者詳之

孔聖又推頤之本源自天地養萬物爲始萬物之在天地自養耳而無一物不取養於天地也天地必作之君以養萬民是君爲養物之主命於天者也天地養萬物作之君君不能以一手足之烈養萬民也又之於賢於是有徳有位之聖人必養賢以佐理然後明良合志家給人足萬民無不得其養焉是頤之道本乎天主於君而任之賢也頤之爲時豈不大哉言時者養民之道重在不違民時民時卽天時也王者治歷明時原利民用以裕民養也是本乎天地養萬物之心爲心故以天地之時用於民爲養也不敬乎天時不重乎民食豈奉天愛民之王政乎孟子論王政首言不違農時又民事不可緩也皆本於易也

曰山下有雷頤君子以愼言語節飲食

傳曰山下有雷就二另申一義與卦辭亦大不相同山止而雷動動者言語之出止者飲食之入也諺曰病從口入禍從口出此聖人以愼言語節飲食頤亦內外交修之道也言語者志之事也飲食者气之屬也君子體乎震之動而爲言必用艮之止徳以愼之君子欲訥於言也君子體震之動而爲飲食必用艮之止以節之君子食無求飽也所以成徳檢身守口寡欲之道俱在是矣所謂養得其正兼身心以爲養內外以爲修方爲得正也

初九捨爾靈觀我朶頤凶象曰觀我朶頤亦不足貴也初九變爲山地剝在剝初以陰變陽爲頤有剝牀以足之辭就剝卦言初之位也

在本爻以陽變陰爲剝就本卦言陽變爲陰失乎震動之體而失乎主頤之義矣故爲舎爾靈觀我朶頤也靈者不食之物朶頤者欲食之貌本義言之矣頤求口實何取於不食蓋靈食气未嘗不食何必口中有實物而後爲口實實之以气陽之本物也靈之食气而得長年勝於食物者多矣舎延年之服气而觀肉食以垂涎凶之道也气陽也舎者因變陰爲剝也陰物也物之成形者也取義亦甚傳以爲不足貴謂舎貴而取賤也

六二顚頤拂經於丘頤徵凶象曰六二徵凶行失也六二變爲損之九二在損以陽變陰爲頤繋以利貞徵凶弗損益之二在初上初已損而不宜再損故惟宜利貞徵則凶矣弗損益之仍爲利貞而吉也損初上兩爻乃主乎損益二卦者故二爻附初爲義象也在本爻以陰變陽爲損兼損義而繋以顚頤拂經止而動爲頤止而悅則非頤矣人無不食之頤此顚乎頤而拂乎經者也丘者先代之丘墟也漢息夫躬傳云止於丘亭謂空亭也止而不動悅而怠於動欲於空中求養此所謂徵凶也象曰六二徵凶行失也失者君子居人飲食之中不容去而之於無人之地故凶也

六三拂頤貞凶十年勿用無攸利象曰十年勿用道大悖也

六三變賁之九三在賁三以陽變陰爲頤止變離以賁如濡如飾宜幹潔而不宜濡濕也故永貞則吉在本爻以陰變陽爲賁取於陽爲拂頤頤中之陰變陽則拂乎頤之道矣口中之實宜遇陰柔不宜遇陽剛也故愈貞愈凶十年勿用無攸利口實之致養本陰之爲气爲物也而用乎陽十年之久亦無所用何往而利乎好服金石丹藥者宜有鑑於此卽大有毒壯陽益火之劑亦當審愼其人而爲用矣傳言其道大悖養以陰而變於陽於養之道洵大悖乎以上內卦三爻震體初爲震之主爻然變坤則失震動之徳故舎而求朶頤有凶也二三兩爻皆隨乎初陽爲動二變兌則不食如言辟穀延年之術者是也三變離則食陽如言服金丹大藥之說也二者皆非致養之正故俱有顚頤之凶也兌爲口故於丘頤離爲明過於求養而反拂頤三爻皆失乎下動上止之義象故無吉占也然初主內卦二三爻附之合上成頤其卦體象不因變象言凶而易之

六四顚頤吉虎視耽耽其欲逐逐無咎象曰顚頤之吉上施光也

六四變爲噬嗑之九四在噬嗑之四爻以陽變陰爲頤噬嗑之四爻爲陽剛之物也必噬而嗑之決斷此物方合卦名義變陰似得遂其噬嗑所以云得幹胏又以五變幹得黃金而四附五得金矢然必艱貞爲利而後能噬而嗑之也

在本爻以陰變陽爲噬嗑不取陽物不可爲養而取乎求養不尙乎獨養也亦繋以顚頤者因四爻在上止體以止應動而求養賢似乎顚倒也然在內卦主震變則失震動之體故凶在外卦主艮變止爲離是明於求賢以爲養也故吉特患變剛近明察耳故象以虎視耽耽而其欲逐逐求賢之念太急又恐失乎爲頤者也無咎者頤重養腎𨿽太急未得當於頤而亦可無咎也象傳云顚頤之吉上施光也上爻艮止之陽施乎光者也艮有其道光明之義四隨上止以爲止乃合乎頤所以爲上施光也蓋外卦主艮四爻五爻皆從乎上爻所以象傳言上施光也何以切顚頤之吉乎以四之光施於初而爲明仍是以止爲頤𨿽顚乎頤而合乎動可以成頤不失乎艮之道斯吉也○虎視耽耽其欲逐逐似不能以止體自安矣何吉乎然旣隨上以爲止自亦不致於明動亂靜也此無咎之義也

六五拂經居貞吉不可渉大川曰居貞之吉順以從上也

六五變益之九五在益五以陽變陰爲頤巽進以爲益能變止而有常益焉所以繋之以有孚於施惠之心也勿問而知元吉且受益者亦將孚乎施惠者之心而以徳轉惠之矣

在本爻以陰變陽爲益繋以拂經者求頤不可有變巽求益之心也止而變巽拂乎養正之經矣居貞者知所止也不可渉大川益五有渉大川之利頤五不可以渉大川上益乎下則可渉川求頤於人不可冒險也象曰居貞之吉順以從上也居貞正所以從上一陽爲安止而得吉之義象也四五兩爻變則不安於止或剛暴無厭或饕餮不足故一曰顚頤一曰拂經皆不能順以從上也二三兩爻從初成震必順乎初四五兩爻從上成艮必順乎上此頤之正也悖此則失養正之道故同爲顚頤拂經而各有失之義也○四爻上施光由順以從上爲解而得之亦以傳釋經不敢自立說也艮每言光在大畜言輝光在謙言光明皆本於艮之彖辭云其道光明也四變離而云上施光言不貴四之明而貴從上爻艮之光也非以艮之光助離之明乃以艮止中之光爲離明之尙防也

上九由頤厲吉利渉大川象曰由頤厲吉大有慶也上九變爲復之上六在復之上六以陰變陽爲頤順乎動爲復變止則非順乎動矣故爲迷復至於用師喪敗十年乃復復不可迷迷則陰盛而剝浸至矣又必十年之久而可復也

本爻以陽變陰爲復何爲由頤蓋頤以上止下動爲頤上艮之主爻故謂之由頤今變止爲順能順乎初陽之動而爲頤故仍可言由頤𨿽厲而仍吉也厲者變坤隨震動則危而其義則吉者因止之爲義非止而不動貴止動得正耳今順乎動似危而得正則吉也頤之終而以順致之則養賢養民皆順乎動而得正也又繋之以利渉大川者正謂不耑自養以爲頤而必養賢以養萬民有合乎天地萬物之心大得乎頤養之正道是爲頤義象之大者非渉川不足以言之也不然何以傳於厲吉之爻言大有慶乎玩易不能通貫則固矣本義謂上爻剛上而尙賢卦變之所以成頤故謂之由頤蓋以上爲賢由之以養萬民也亦切但本卦原以上合初成頤惟其變坤故云有厲不詳釋之則厲之一辭無著矣本義言卦之本愚說言卦之變也

以上外卦三爻艮之止體以艮止止震動所以成頤也四之顚頤吉者變明以求養能隨上止動也五之拂經不言吉凶者以變巽故戒以居貞隨上也上九一爻主乎外卦合初成頤故爲由頤厲者變止爲順則厲順而止動得正乃吉也故合乎初以成頤而與初上下合主本卦焉

【巽下兌上】

大過大過與頤相錯大過四陽二陰根於坤繼需訟無妄大畜而得大過以歸離乃終上經焉大過所以繼無妄大畜者大畜無妄皆過乎陽過於陽則爲大過大者陽也陽過則以陰爲用爲貴故謂之根於坤由需訟而繼以無妄大畜則已於無妄大畜明其義矣○其卦上兌下巽中四陽而陰居初上二爻實爲陰弱而不能包涵乎陽故陽太過必貴調劑以陰焉見而義在是

大過棟橈利有攸往亨

彖辭棟橈棟者梁上短柱就陰之小弱取棟橈則梁柱皆不得用大過則小者不及大者亦無足任矣所以陰陽貴中而不貴過好爲扶抑之說者於此當致思焉何以利攸往乎非謂陽盛可任往也其卦徳兌說於上而巽進於下有攸往之利也然則其𨿽陽過而其徳則兌說巽進皆陰也外陽爲用似過而內陰徳足以濟之過而不過所以利往如是而乃得亨也不然方言棟橈又言利往而亨聖人無此牽混之辭是棟橈者其象陽用也利有攸往本於巽說乃亨者其徳陰體也所以謂之根於坤也俱以陰濟陽爲貴則本卦貴陰明矣蓋大者過小者不及故本末弱也若大不過小者亦無不及本末亦不弱矣

彖曰大過大者過也棟橈本末弱也剛過而中巽而說行利有攸往乃亨大過之時大矣哉

彖傳釋卦名義曰大者過也名卦體也棟橈本末弱者謂二陰在初上而四陽在中也陰陽以交際爲中和陰在本末而陽俱居中中𨿽盛而本末弱中之盛者亦同歸於不得用而已故取於棟橈小材橈矣大材豈能獨任一室之重乎何以又言利有攸往陽剛𨿽過盛於中中不獨謂二五得中謂四陽在內卽對二陰之本末言也又言卦徳則巽而說以爲行故利有攸往而亨也傳之釋卦辭利往而亨亦主卦徳耳剛過而中一語多以爲二五得中者抑知大過無二五爲中之義乎旣四陽居中爲大過則所謂剛過而中者聖意曰陽剛過而又在卦中見大過爲陽剛過盛盛陽在中則本末之弱可知矣如此可以爲行乎又轉一語曰巽而說乃所以爲亨也其徳則陰以主之爲巽爲說所以爲行所以爲利往而亨也復就大過之時以明其大者大過之時以陰徳濟大過之時事悅必志洽心孚巽必謹言愼行非有大過人之心思智力不足以有用也所謂其知可及也其愚不可及也若不善防本義之意謂大有爲之材乃用壯而往也左矣

曰澤滅木大過君子以獨立不懼遁世無悶

傳曰澤滅木大過澤陰物也木陽物也澤滅木何以謂之大者過乎謂澤在上卦木在下卦固然而另有義所謂滅者正如水之滅火也彖以澤之柔而監制乎木之剛歸於中和也且兌金也以兌制巽巽進和說得剛柔之宜則大者不過矣以東南六陽之位豈不大過至於兌而四陰正長澤不惟革火且滅木大者何過此大過始用陰以悅爲巽行利往而得吉及至陰盛用事又不可輕爲往矣君子體之獨立不懼遁世無悶更取義𨿽當用柔濟剛而非無剛也當此兌澤革火滅木之時非君子得時行道之日也向所謂兌悅者非苟悅以取媚也所謂巽行者非枉節以求合也故𨿽獨立亦不懼𨿽遁世亦無悶君子之悅卽不合而有不懼之勇君子之行卽見阻而有無悶之仁是兌巽之爲徳𨿽陰用而所以濟之者兌下二陽巽上二陽也卦𨿽陽多陰少貴陰用陰然濟之者仍陽則調劑陰陽歸於均平又何非干元以統天者統坤乎此傳又爲兌巽二卦明其用於陽過之時而以君子爲歸焉

初六借用白茅無咎曰借用白茅柔在下也

初六變爲夬之初九在夬初以陽變陰爲大過繋以壯於前趾往不勝爲咎者夬在初卽用壯所以爲咎也兼本末弱之義也

本爻變陰爲陽爲夬兼柔乘剛之義繋以借用白茅無咎陰弱以有所憑藉而得安矣曰柔在下也又以白茅爲柔物而可任重於陰柔弱而可任重中又生一義爻辭謂下弱而借茅可安傳又謂柔𨿽弱而重任且借之以安也緫是重陰於大過之時也

九二枯楊生稊老夫得其女妻無不利曰老夫女妻過以相與也

九二變爲咸之六二在鹹二以陰變陽爲大過繋以咸其腓凶居吉蓋山止而外兌來感通風散而外兌不能感通矣腓不動物隨股而動艮二爻之矣今變悅爲動妄動不能感物凶可知也居而不動則吉也

本爻變陽爲陰爲咸繋以枯楊生稊老夫得其女妻無不利者兼咸感之義象婚媾之道也女妻指初陰也卦之本弱得二陽爲夫而可以行其巽進之志也故無不利曰老夫女妻過以相與也正謂初二兩爻相與則陰弱得彊也大過本言當益陰九二陽爻過也而以濟初陰斯過不爲過而能相與方合乎卦義故無不利之辭同於卦辭之利有攸往矣

九三棟橈凶曰棟橈之凶不可以有輔也

九三變爲困之六三在困三以陰變陽爲大過有困於石據於蒺藜入於其宮不見其妻之坎險變爲巽進不能附於二之中陽困於險以求進又以陰柔不能進所以有石及蒺藜之阻也固兼大過而有入宮無妻之辭然困之六三在困卦亦夫妻也正反乎大過二爻之以陽附陰得其女妻之義也

在本爻以陽變陰爲困兼困象義而有棟橈之凶棟橈原謂初上而於三何取象乎不知三爻乃巽之上爻正積累於初爻本弱之上者也三居二上二居初上初之本弱因累重而棟橈於三居上言之正見大者過也渉大不過重則本亦不顯弱矣初棟也三是橈之由也傳謂不可有輔也輔者以陽輔陽也二以濟初爲吉陽濟陰也三以輔二爲凶陽助陽也大過之時只以濟陰不宜助陽若輔陽則大愈過而重本愈不及而橈且折矣象傳之言足破羣疑而知愚說有所據矣

以上內卦三爻巽進之體徳然本弱何以爲進故初示以用白茅借柔爲剛用柔本剛則本不弱可以進矣二以輔初陰得女妻無不利三以輔二積陽實之重以致本弱之凶一從一違於是大過用陰之道吉凶判然矣蓋初乃巽內卦之主爻且本弱借茅可爲通卦之主爻矣

九四棟隆吉有它吝象曰棟隆之吉不橈乎下也九四變爲井之六四在井四以陰變陽爲大過兼大過而爲井甃無咎亦有濟陰之義

在本爻以陽變陰爲井澤之在上者變爲水而在井陰之多濟也可知矣棟之弱者可隆矣然四與初爲正應濟陰必應耑心濟初有它念則吝道也陰陽之道如夫妻然婦以從一而終爲節夫而有它亦非義之正也三四俱在中正所謂大者過也正所謂剛過而中也三以輔陽而棟橈凶四以濟陰而棟隆吉可見彖傳言在中之象義矣象曰不橈乎下也指四下濟初陰正應故本彊而棟亦不橈且隆起而能任也不須再釋有它之吝矣三爲棟橈之由四棟隆傳言因不橈乎下可知剛過而中彖傳之言矣○【四本兌體兌加巽則本益弱惟其兌金化水滅木者反生木且水體更旺於金所以棟隆而本亦彊】

九五枯楊生華老婦得其士夫無咎無譽曰枯楊生華何可久也老婦士夫亦可醜也

九五變恆之六五在恆五以陰變陽爲大過繋以恆其徳貞而謂之婦人吉夫子凶者兼大過之義也大過大者過也恆其徳而貞固爲美徳矣然婦人之陰而用恆貞之徳則吉夫子之陽當濟陰之時不能使陰陽均平時出咸宜則亢陽而凶矣徳也貞也俱兼美惡言不可耑以徳爲美貞爲正也蓋有善徳有惡徳有貞固有貞正耳言婦人夫子又與本爻老妻士夫相應其取之辭亦曉然矣

在本爻變陽爲陰爲恆可謂濟陰應得吉占矣而繋之以枯楊生華老婦得士夫無咎無譽何也五所濟者上爻之陰老婦也濟陰而濟老婦老婦老陰將變少陽不能得濟也所以枯楊生華華生而中益枯陰气將盡矣濟於陰而如老婦之不能生育何益乎無咎無譽者𨿽不助陽亦不能濟陰無用之義也傳言不可久亦可醜就以明義不能濟陰可思矣

上六過渉滅頂凶無咎曰過渉之凶不可咎也上六變爲姤之上九在姤之上爻以陽變陰爲大過當姤終而有姤其角之象角姤而過則抵觸而已何婚媾之有吝之道也兼大過陰在上爲老婦不能得陽之濟而末終弱無益於大過者也

在本爻以陰變陽爲姤陰弱於末而更變陽以卦陰徳之悅變爲陽徳之健大過之極而仍過於大過則過渉滅頂之凶何可免乎又曰無咎者爲其變姤也變姤則陰生於初爻矣在復上爻之陽爲碩果不食而復已生於此碩果中就上爻之陽已得復初爻之陽矣在大過上爻之陰𨿽滅頂而變姤陰生已兆於此滅頂中就上爻之陰已得姤初爻之陰也故曰凶而又曰無咎之義也本卦貴陰大過之極而凶變姤以陰生爲無咎也如彖辭以棟橈爲陰弱又云利有攸往亨爲陰徳之悅而巽行也聖人語簡而意該矣傳曰不可咎也謂陰能變陽不可咎所以扶陽乎似非也謂陽過滅頂而變姤陰已下生何可又咎之乎仍是濟陰柔於剛中均平調濟之義也

以上外卦三爻兌悅之體徳四變坎水濟陰陰生而本末不弱本末不弱則棟隆得吉矣五爻𨿽附上陰而老婦不能生育附陰而無濟於陰也上六陰主外卦變乾剛積於上本愈弱矣故有滅頂之凶大過之重本弱如此上爻本主外卦變陽爲姤𨿽凶然變姤卽所以濟陰而使本不弱也故與初分主乎內外卦而上又歸重於初以初爲通卦主爻焉

大過大者過剛過而中本末弱也以四陽在中二陰在本末取象義固然但本末弱似重在本弱而不在末弱蓋本彊而末亦不弱矣故初以柔爲借而得安重本也二以相與初而得士妻無不利三以輔二陽而棟橈四以應初陰而棟隆五以得老婦而無咎譽上以老陰無用得凶而以變姤生初陰爲無咎大過之貴陰而應濟陰六爻義明曉蓋如此也卦之根於坤而用陰主乎二陰爻而猶以初陰爲主也知愚說之非逞臆也

【坎下坎上】

坎坎離二卦相錯所謂水火不相射乎然先天八卦乾坤定位次以山澤通气次以風雷相然後次以水火不相射今上經首乾坤天地定位也未敍山澤風雷而卽敍水火不相射乎於此知另有說焉蓋坎離二卦敍於上經之終明有天地次有水火耳至下經之末旣濟未濟方是明水火不相射錯者以對爲交也射者各成一體以相衝也至於相交而不相射此水火理气之自然也故坎離爲有天地以後第一先有之物在天爲日月成像在地爲水火成形此二物之形究爲有質無形借土而成水借木而成火可見水火輕淸居多生於初有天地之時也所以敍於上經之終與乾坤相配在先天八卦乾南坤北離東坎西本自相對成四正之卦後天八卦𨿽變其位而敍卦終不易焉故前聖後聖必有同揆者也聖心之理一易之道亦一而已矣

坎錯乎離而寔根於幹亦中爻幹陽也四陰二陽以陽爲貴爲主焉在上經四陰二陽之卦皆歸於坎如屯如蒙如觀如臨如頤是也大過後承接乎坎可知敍卦之聖人聚羣陽爲主之卦歸宗於坎所以防元於幹耳卽三陽三陰二陽四陰一陽五陰之卦凡主乎陽根於幹者無不歸於坎所以防乎幹之元故坎終上經之陽卦焉

習坎有孚維心亨行有尙

彖辭曰習坎有孚就天地之水以言气化兼論主宰也水之流行也如朝夕之潮伏秋之汛皆熟習聞見有一定之日時者也且水行故道有一定之坎也盈科後進有一定之行也皆因有主宰乎水者故水之有孚如此耳占者體之以主宰乎水者爲有孚者之心其存於中者旣誠則行於外者自沛然莫禦矣是維心有誠故亨以亨爲行斯其向往爲可尙焉坎以一陽入工陰中此主宰乎水者也以一陽入二陰而成水卽以一陽流動乎二陰也此一陽卽乾元之陽在坎爲中爻也乾元之陽統天何物不統而天一生水水之主宰更易明矣

彖曰習坎重險也水流而不盈行險而不失其信維心亨乃以剛中也行有尙往有功也天險不可升也地險山川丘陵也王公設險以守其國險之時用大矣哉彖傳明坎名義曰習坎重險也坎而言習爲善遊於水者言乎然就水言坎亦習也逝者如斯而來者不已非習而何以不舎晝夜乎謂之重險則就內外卦取也水旣爲險徳矣然其流也常不盈也水盈科而後進何謂不盈盈而卽進非終於盈流水爲象如此故𨿽爲重險而其行則不失信也此習坎而謂之有孚也水之徳險惟有信以爲行則險不爲險體乎坎者能維心而致亨則法乎坎徳之剛中以爲心所以必能亨也體旣主於有孚行自往而有尙其有功也亦同於水之所至皆有潤物資生之利也是險之爲徳乃至平而非險矣推之天地天之險不可升地之險在丘陵王公因地之險而設險以守其國險可廢乎設險者因險而所以守國者不耑在於險亦在乎維心亨行有尙而已矣習坎之有孚蓋爲出險者謀並爲設險者謀也所以謂之險之時用大矣哉險之設在地利也險之義在人和也險之時在天時也天時不如地利地利不如人和此孟子所言守險之本於維心亨也中庸曰素患難行乎患難君子無入而不自得焉孔子所言處險之本於維心而亨也因時之用洵大矣哉

曰水洊至習坎君子以常徳行習教事

象傳曰水洊至習坎水之徳以恆久爲有常以流行爲能習也君子體之常其徳行如水之有一定之溝渠且如水之無一息之間斷懋學如是進徳亦如是修已如是教人亦如是此君子取義象於坎而用易也本義謂熟而安之夫水則善乎安流君子則尙乎安行維心亨而行有尙傳朱注俱言之切矣【象傳二語仍是上下卦分屬】

初六習坎入於坎窞凶象曰習坎入坎失道凶也初六變爲節之初九在節初以陽變陰爲坎險在外而內存悅自得其樂而無事於冒險不出戶庭正以節而守之爲行也所以無咎也

在本爻以陰變陽爲節變兌而樂居於險則所謂習坎者玩乎坎也所以有入坎窞之凶也象傳曰失道凶也失於處險之道以悅豫爲徳是以入坎窞而不能出矣

九二坎有險求小得象曰求小得未出中也

九二變爲比之六二在比二以陰變陽爲坎取坎陽居中之義率二陰而比於五故吉而必貴於貞貞卽坎之中也得陽剛中正之道則比而吉也

在本爻以陽變陰爲比亦取比義恐其在險變爲坤順不能脫險故示之以有險然變比凡比皆吉故云求小有得何也同皆陰比合其心力可以小有得耳象曰求小有得𨿽未出險然處險能不失坎中之陽徳亦未可爲凶悔也且不出中卽出險亦可漸致矣

六三來之坎坎險且枕入於坎窞勿用象曰來之坎坎終無功也

六三變爲井之九三在井三以陽變陰爲坎兼取坎義爲井渫而不食則使人心惻然必動念欲汲矣王明並受福指九五一爻在兩卦皆陽剛中正也爲坎爲井俱以陽貴爲用所以言獻於王而並受其福在本爻以陰變陽爲井兼取井義爲來之坎坎外險方來三鄰於外坎以險爲安亦將入於坎窞而勿用也井乃坎之深入難出者三在險之中又外有險故曰來之坎坎安枕於險變巽而入故勿用也曰來之坎坎終無功也變巽而入重險之內何功之有【三在內卦上爻來之坎坎已出內險但險豈可枕外卦又有險至所以入坎窞而終歸勿用勿用非無用仍當思所以濟也】

以上內卦三爻坎體重坎成坎以內水爲外水之深者故初爻入於坎窞二主內卦小有得未能出險合外卦五爻二陽振動方能出險也二位得中聖傳言未出中必合五之得中方能出險也故五主乎全卦也蓋濟險得出必歸外卦耳三同初入於坎窞又因外水來之坎坎三鄰外爲受外水之位也究以二爻主內卦者不越以陽爲有孚斯得維心之亨也

六四樽酒簋貳用缶納約自牖終無咎象曰樽酒簋貳剛柔際也

六四變困之九四在困四以陰變陽爲坎兼坎義出於下坎之險變爲兌悅矣故曰來徐徐困於金車本義謂坎有輪象是亦兼貞悔卦爲言矣愚謂金車指變兌爲金耳朱子謂兌無金義然觀澤火革而繹從革之義似兌爲金亦不自術家始言兌爲金也內卦初爻變兌入於坎窞困卦四爻本兌困於金車兌有悅樂怠斁之義也此所以終吝乎

在本爻變陰爲陽爲困兼困義而以樽酒簋貳用缶爲象亦因兌悅附於五之中而取象也納約自牖𨿽非出於正然以悅徳而有孚是立誠爲正而以制用爲行權出險行必有尙矣所以終無咎而得濟也象曰剛柔際也謂四以柔變剛得乎有孚之心則得乎剛柔交際之道也卦以內外兩陽居卦中爲貴而二之陽不能如五之辭者卦有重險以五在外卦爲濟險之主爻也四近於五而變陽故得有孚之心且四柔與五剛亦得交際之道矣非象傳何以明六四之得吉占乎卦之主於五爻之陽亦於此象傳可得防心也觀五爻之辭更爲合於傳言之義【樽酒簋貳用缶乃以純朴之心爲悅其附陽也切矣】

九五坎不盈祗旣平無咎象曰坎不盈中未大也九五變師之六五在師五以陰變陽爲坎師卦𨿽以九二之陽爻爲主然承天之寵則出於五爻也故五爻有取於主師之君象曰田有禽利執言必有誓詔之言以申執禽之令也古者田以講武宜其有命令矣又以長子帥師爲勸以弟子輿屍爲戒皆爲君以命師之義也

在本爻主乎本卦故取象於水坎不盈祗旣平則有孚之義也坎不盈而常平爲陽徳剛健中正常存於中之道也維心之所以亨也何咎之有曰中未大也中不盈而常平不敢自以爲大此堯之允恭克讓舜之舍己從人禹之謹小愼防也惟其不自以爲大而徳之大莫京矣再堯之咨舜曰允執其中四海困窮天祿永終執中之訓本於翼翼之小心如此惟得中則平而不盈必無自大之心矣

上六系用徽纆寘於叢棘三嵗不得凶象曰上六失道凶三嵗也

上六變爲渙之上九在渙上爻以陽變陰爲坎兼坎義而渙散以濟險則血去也逖出也逖卽逺也觀象傳逺害也可知逖爲逺矣本義謂逖惕也寧從傳可也無咎者能渙而出險卽至血出終以逺出爲免咎也

在本爻變陰爲陽爲渙兼渙義在險中而渙散將不能出險矣繋以系用徽纆置於叢棘所謂衣敗絮行荊棘中也所以三嵗之久不能出而凶可知矣象傳曰上六失道凶三嵗也謂其久耳上爻變渙恐其久於險者出險之志欲耑而不宜渙渙則緩而失道矣水以不盈爲貴者惟其平也渙而不能盈科而進則平不能平矣過不及皆不可謂之平也蓋平卽中也惟以平爲盈以盈而進爲不盈乃水中正之義卽濟險之吉道也非陽剛中正爲徳何以能不盈而平平而能進以出險乎是以以九五之中爻爲主坎而能濟險者也在上位又有其徳以出險也何難乎坎卦爲上經諸貴陽之卦所歸本卦又以五爻之陽爲主其道則取於不盈旣平而已善乎用陽者亦惟不盈旣平乃與幹之用九見羣龍無首同一義也見及此者可以防通全易矣

干言龍而坎言水坤言牝馬而離言牝牛天地水火在上經首尾四卦相應取義亦可見一班矣

以上外卦三爻亦坎體四以附五陽用陽以濟險終無咎五則主乎外卦並主乎內外卦水乃至平正之徳取五得中象之辭云旣平不盈水之徳也而處險中道如此亦不成險矣上不附陽而變巽進欲以出險難矣坎恃五陽中之爻出險然不過旣平不盈而已可見出險之陽亦非取於躁動焉二爻小有得者不能平也不能平者陽不足也五之不盈卽平也陽亦不過也無過不及乃陽剛中正出險之道也故於坎明之以爲六十四卦用陽者示其歸也

【離下離上】

離離與坎相錯坎根乾而離根坤凡四陽二陰之卦爲需爲訟爲無妄爲大畜爲大過俱以離爲歸以終上經羣陰之卦但猶有疑義焉其中無妄大畜似陽卦然無妄者人之性大畜者人之徳性也徳也皆以心爲主主於內所以歸於坤又就陰論也況陽多陰少貴陰用陰何疑乎歸於坎離就陰陽之多少分根與歸陰陽互相維繋之道也剛柔相摩八卦相蕩繋傳固言之本義謂蕩而得六十四卦爲根爲歸亦相摩蕩之義而已請以繋傳爲證其疑可釋焉於是凡上經三陽三陰四陽二陰五陽一陰但根地主坤者皆歸於離以離終上經陰卦所以防乎坤之元而何非順承於乾元乎○天地之後首生水火原該盡有天地後之陰陽太極而兩儀乾坤也乾坤而水火四象也因而爲八爲十六爲三十二爲六十四以至於無窮盡則皆由一而二而四所遞生也奚怪有坎離爲上經陰陽諸卦防歸之說哉

離利貞亨畜牝牛吉

彖辭曰離利貞以陰根於坤故首繋以利貞而後言吉利貞爲吉陰之道也畜牝牛者坤爲子母牛又爲牝畜之者養之也養陰如養牝牛合於離明以陰爲徳斯吉矣觀卦辭可知根坤主陰爲離之正義

彖曰離麗也日月麗乎天百谷艸木麗乎土重明以麗乎正乃化成天下柔麗乎中正故亨是以畜牝牛吉也彖傳釋卦名義曰離麗也明非有所麗則無從得其體成形之火必麗於物成像之日必麗於气無所麗而不能自成水與火俱然如日月之麗乎天正見明之必有所麗耳然離日也何以並言月蓋因坎水之成像者爲月亦必有所麗然後成像故因重明並及之再言百谷艸木之所麗必麗乎土可見水不離土之義且知坤之元資生萬物爲凡陰之所托命也傳因彖辭畜牝牛而及離之根坤又愚說之明據也凡柔道皆陰也離以二柔爻麗於四陽爻之內能得其內外卦之中正卽利貞也卽亨之道也是以取乎養陰之義而象之以畜牝牛吉也牛爲陰柔之物又用牝焉柔而又柔以此爲養徳養身形神俱得其養也形神兩妙固外道之論然心身兼養則聖賢正學也相去一間耳豈不嫌於無陽乎非也陰固有所麗也非純陽之體則陰無所麗而何以養身非純陽之心則陰無所麗而何以養心欲養陰者必寶其陽此養身之道也欲養心者必全其仁此養心之道也明乎陰必麗陽先保其陽然後可諭養陰之義也豈牝牛無陽乎天下無無陽之物無陽則不生矣論陽物陰物祗就其偏勝者言或就其體用言非無陽方謂之陰物無陰方謂之陽物也彖傳又言重明以麗正乃化成天下正謂二爻之黃離元吉也坎內外二卦以外卦之五爻爲主爻離內外二卦以內卦之二爻爲主爻也坎險曰習坎以險之濟者取義離明曰重明以明之下照者取義凡人渉險指將出險者爲險之至也凡人仰明指從下見明者爲明之至也所以坎主外卦之中爻而離主內卦之中爻也坎五之辭曰水不盈只旣平水陽徳以不盈旣平爲得中也離二之辭曰黃離火陰徳以居中而明爲得中也二以黃爲離明中正所以彖傳云柔麗乎中正釋牝牛土以是爻爲本卦之主也重明在二固中矣而又麗乎正旣中且正以爲明所以能以文明之道化成乎天下也化也成也皆陰也黃離之陰徳以化成之陰道用於天下此離之所以用坤道而根坤也所以防上經諸陰之卦爻也陽變陰化陽生陰成化成皆陰道也離以陰徳又用陰道於天下無陽乎非也亦爲陰麗於陽也天下之禮樂刑政皆陽也而化成之道在於制度文爲之表躬行心得之內使天下不知其然而自然風移俗易所謂化成乎天下也此聖人之陰徳也而本於聖人之仁心徳陰而麗於仁之陽也仁者性之理陽又生於陰也性者天命陰又麗於陽也陰陽體用如此進推上無極而下無窮矣學易者須愼思而明辧之

曰明兩作離大人以繼明照於四方

傳曰明兩作則兼月以言日也不然天無二日明何兩作之有彖傳明言日月麗乎天故傳曰明兩作天有日卽有月而月之明卽用日之明以爲明明兩作兼坎離言以水火對於乾坤成乎四象不易之理气也大人繼明照於四方日則繼日夜復繼月晝夜繼明無有已息文王之所謂緝熙也以此爲明照於四方四方者地之上也無物不照不止於臣民無地不照不止於中國此所以明並日月也然所本者陰麗於陽陽附乎陰本於坤元之柔斯不察察爲明矣至於坤元卽順承乎乾元也仍是以陰麗陽而明也而明亦非汶汶而黯矣此人君法日月代明以向明治天下之道也何非崇效卑法之所推乎

初九履錯然敬之無咎象曰履錯之敬以辟咎也初九變旅之初六在旅初以陰變陽爲離兼離義而取象於初位明之在初不大明所以瑣瑣取災也在本爻以陽變陰爲旅兼旅義而亦取象於初履者行之始也錯然者不順不安之象敬之無咎明而變止止於敬非止於行也止於敬無論居行動靜皆無咎也象傳曰敬以辟咎誠辟咎之善道乎

六二黃離元吉曰黃離元吉得中道也

六二變大有之九二在大有二爻以陽變陰爲離陽實變爲陰虛惟虛能受所以大車以載利有攸往也在本爻以陰變陽爲大有得陰柔麗於陽剛之義且以坤之元寓於離中爻者兼得附麗乎乾元故爲本卦之主爻也系之以黃離黃者中色中正以爲離明者也故元吉象傳謂得中道離不貴於明而貴乎以中正爲明中卽坤元坤元卽乾元乾元固大亨也元吉何疑乎黃色者土色坤之元在離中也辭言牛傳言土同義

九三日昃之離不鼓缶而歌則大耋之嗟凶象曰日昃之離何可久也

九三變爲噬嗑之六三在噬嗑三爻以陰變陽爲離噬嗑以四爲所噬之物四剛而近乎三有噬臘肉遇毒之象動體而變明明固決而非動無以決因失動體故小吝也

在本爻以陽變陰爲噬嗑以明體變動當內卦之末已爲日昃之離矣不知憂懼以保日中鼓缶而歌則大耋之嗟必速至而凶也是爻貞悔皆就變卦象義立辭象傳曰何可久也內卦外卦之際日之中也過則昃豈能久乎戒其貴於未昃而知懼也

以上內卦三爻離明之體徳重離成離以下卦之離爲明之至也故主二爻而繋以黃離中正文明乃本乎坤元之柔而麗乎天者也初以附二敬爲主而無咎三以過日中而嗟耋有凶二陽皆以附中陰成明之用耳故二爻爲通卦之主爻

九四突如其來如焚如死如棄如象曰突如其來如無所容也

九四變爲賁之六四在賁四以陰變陽爲離系之以賁如皤如白馬翰如者變明爲止止其飾而不恃明以爲明也皤如白馬皆素以爲飾也匪冦而言婚媾者二離火內外相麗冦也而陰必麗於陽有婚媾之象義矣

本爻以陽變陰爲賁何以繋以突如來如焚如死如棄如乎四亦五陰之所麗也動而變止火動無所麗之物火不止日動無所麗之气熱不止何也陽變陰不能止陰也象以火之來也突如其來至於焚如死如棄如也則宜於靜而不宜動變也或云火與日𨿽陰而所麗者陽陽宜動何謂宜靜乎不知火與日陰體而陽用原麗於陽動者也今四爲陰所麗之陽若動變則陰亦動矣陰動失麗其凶可知謂其不宜動變爲陰耳象傳言突如來如無所容也正謂陰動無麗失其範圍蓋陰盛而陽不能容畜矣如火之大起林木皆燬如日之甚烈艸木皆焦日火之陰麗於陽木陽气如水之麗子土也必行乎地中地足容水水方不爲害若地不能容水便有水溢之溺如死如棄如矣以地於水推之可見火亦必有所麗失其所麗則烘烈而不可制其爲害滋大也一星不滅至於燎原聖人以無所容三字示之明矣在火之失麗易見在日之失麗難知然暴熱之來也非陽盛也正陽气之微也寒陽气也寒水爲太陽熱陰气也君火爲少陰運气家固言之矣卽以易論之一陽生後至二陽而天下大寒矣一陰生後至二陰而天下大熱矣所以寒謂之陽而熱謂之陰也若大火無所麗突如其來正足見所麗者約束之弱也○或曰暴熱者火之陰气散也暴寒者水之陽气散也此說極有理與失所麗之意甚合非陽气弱則火之陰不能散非陰气弱則水之陽气不能散矣以此明無所容更精微蓋無所容乃所麗之气弱不足以容中畜之气耳

六五出涕沱若戚嗟若吉象曰六五之吉離王公也六五變同人之九五在同人五爻以陽變陰爲離變明而生憂故先號咷而後以剛健中正得笑且大師克遇以化不同爲同也

在本爻以陰變陽爲同人離體變乾何以出涕戚嗟乎蓋五君位爲君難憂懼則吉矣象傳曰六五之吉離王公也似附麗於王公爲義可見離卦之主爻在二卽五亦附麗乎王公爲象而不可以爲一卦之王公也蓋離之重陽以下卦爲正明如日也以上卦爲麗於明者如月也君爲日而臣爲月月者王公之貴臣也日月爲明兩作二爲王公而五爲貴臣后妃如月之明以日之明爲明也

上九王用出徵有嘉折首獲匪其醜無咎象曰王用出徵以正邦也

上九變爲丰之上六在丰上爻以陰變陽爲離丰極而離已極離明極則不明丰蔽極則愈黯矣故有丰其屋蔀其家闚其戶閴其無人三嵗不覿之凶在本爻以陽變陰爲丰明極而丰極非振作其威無以啟明也何也以離明而變振動也所以王用出徵之象然嘉在折首惡獲匪盡醜類則明而出於仁也此所謂陰麗於陽陽足以包容節制乎陰也故無咎象傳曰以正邦也柔而麗乎中正者爲化成天下之道也亦此爲以而已

以上外卦三爻亦離體而以內卦之二爻主卦外卦之五爻但主外卦四上兩爻附五五又附二以成重離也五以柔中居位然重明以下明爲明沱若嗟若而吉者憂其明不足以照臨莫釋其憂也憂釋者月附乎日以爲明如大臣之附乎王公也四以不附陰而爲火焚陽變艮止而弱也上以附陰而振威以正邦以變震也如初三兩爻附於二以從違爲吉凶也亦皆以陽附陰成明之用也彖所謂日月麗乎天之象義也論天則日月麗於天論日月則天之气原以運懸日月天地水火所以爲老少四象而生八生六十四者此象義乎

離在天爲日在地爲火在人心神明也坎在天爲月在地爲水在人心性體也神明之動以性體爲麗是存仁理性體之靜以神明爲用是發聖智此天地人不易之理數故聖人之心通三才合陰陽而一道徳也上經以坎離終明乎根乾坤而防陰陽可見聖心矣

大易通解卷六﹤經部﹐易類﹐大易通解﹥

欽定四庫全書

大易通解卷七

江常鎭道魏荔彤撰

【艮下兌上】

咸上經首乾坤天地定位也父母之位已定矣繼以屯蒙長中少三男相際成卦爲上經諸陽卦綱領也然雷山已肇於屯蒙風澤繼見於小畜履雷山從乎水風澤從乎天中以需訟師比水天天水地水水地四卦間之不外天地與水初立義象交以泰否而後以同人大有天火相綜天地水火四正之卦位已定矣是天地水火爲上經之主卦而山澤風雷爲下經之主卦也故下經首咸恆澤山雷風二卦相綜而先天四隅之卦位亦定焉所謂山澤通气雷風相薄也俱由先天八卦推衍而敍上下經之卦文王之易本於伏羲此尢明著耳

山澤通气以气爲通卽以气相爲感應也山之地气通於天云膚寸而生不崇朝而雨徧矣是山通於澤也澤之天气通於地而水出髙源卽澤通於山也山澤之相通卽天地之气相通也然天地一气耳謂之相通分爲兩儀矣而究之合一則無一不二無二不歸於一气如是理亦如是焉是以兌爲少女艮爲少男相合爲咸震爲長男巽爲長女相合爲恆上經三男相繼於父母之後成卦者今且相配成卦於下經矣倫常日用乃易之至理也故曰易簡爲易○咸以山津通气取象立義命卦名者兌在先天八卦之東南艮在先天八卦之西北澤歸於東南山髙於西北其通气乃合六合之大以通气一山一澤之通气在合天地山澤以通气之內矣西北天陽气盛山陽在上東南地陰气盛澤陰在上然山之下二陰卽兌之陰地气也兌之下二陽卽艮之陽天气也故曰山澤通气卽天地通气而已○鹹通气气陽也根幹咸之爲卦主學言則以艮之內虛爲量而以兌之外悅爲古今嘉言懿行可以悅心研慮者受盡天下之亹亹不倦也主徳言則以艮之止爲知所止而止於至善以兌之悅爲安於止而不遷悅之深樂之至也以應事接物言則以艮止爲感主乎靜以禦動以兌悅爲應感以靜止立誠應著爲悅孚明信也爲感爲應皆以誠信正其感應與咸之道合也

咸亨利貞取女吉

彖辭首繋以亨者相通則亨也不言元气卽元也元卽气之相通者也利貞者戒示占者相通之道貴於貞也澤山出於气化之自然而人心之相通亦貴於無心皆以天理爲通不尙乎私意參之矣又云取女吉因卦象而前民宜於男下乎女娶柔悅貞靜之女斯吉耳先言亨者卦之理气自然得亨也繼言利貞者爲占者示戒也後言取女吉者取象於卦之體徳爲用易之君子審所宜從也取女之義總以用陰靜以爲感貞以爲應也

彖曰咸感也柔上而剛下二气感應以相與止而說男下女是以亨利貞取女吉也天地感而萬物化生聖人感人心而天下和平觀其所感而天地萬物之情可見矣

彖傳釋卦名義曰咸感也咸之字義莊子所謂咸周偏三者異名而同義然有心以爲咸則彼此相感之道也感固非可有心於私而天理之在中者亦以心相通理相孚方成感耳兌體之柔而在上卦地陰气上行也艮體之剛而在下卦天陽气下濟也天气下濟矣因上感於兌兌應之而雨露降地气上行矣因下感於艮艮應之而水泉出此兌艮互爲感應而以陰陽之气相與也此天地陰陽自然之感應而無心成化也若夫卦徳以艮之止爲陽求陰之耑以兌之悅爲陰從陽之豫故艮少男下兌少女而咸感焉此人事有心之感應而無私以正倫也在天地無心在人𨿽有心而無私仍同於無心之天地感應矣是以鹹無心而成感得亨尙乎利貞以取象義於取女則吉也推之天地陰陽寧止山澤爲二气感應相與乎乾父坤母之二气相與爲交也幹資始而坤資生乾知大始而坤作成物萬物何一不化生於天地二气相感之中哉聖人用易亦不止於男下女而正倫於內也將以此誠求於好逑者之心誠求乎天下人心以一心之誠爲感而天下人心之誠無不相應人已彼此一心相與以誠而天下之人心俱和平矣就男女言者男女大欲人所盡知故先以此啟其端耳蓋誠者中也中立於內而自得至和一人之心中和而天下人之心和平不外一理以相通而气亦從帥矣和平兼理气而言合知賢愚不肖而一之也於是觀天下人心之和平而知聖人之所以感人者至約而所該者至廣大也天地𨿽大萬物𨿽眾而其情則不外中和耳聖人以中立體以和致用致中和而天地位萬物育矣莫不由人心之中和者爲感天下人心和平之本而天下人心之中皆來相應是人已俱和矣此卽天地萬物之情也傳曰天地萬物之情可見一心推曁之外奚容有他道也乎○天地萬物中無論有知無知皆有性有性則有情有知之性情以誠通之而自得其和無知之性情以誠主之而各得其所得和得所乃太和也一誠立於心而天地萬物之性情以一貫之矣此聖人之功能也賢人君子未能以誠爲貫先必存忠行恕亦是因一心而推及於天地萬物久之義精仁熟忠恕與一貫何異乎此感應相與之道俱兼理气而言方是易之天徳王道精粗本末全學也

象曰山上有澤咸君子以虛受人

象傳曰山上有澤咸就山气下通於上而爲泉之始達明象義也君子體之以虛受人虛者陰也受人者受人之益以實之主乎陰以爲徳而資乎陽以爲善也兌澤之陰在上泉之所以上出也艮山之陽在下气之所以上升也君子虛其內以爲受之量悅於外以爲受之方而人之以感爲應者皆其集益於君子者也受善之方甚而容善之量愈擴者陰徳也以兌悅著於外樂取於人爲善也以艮止主於內執其兩端用其中於民也惟舜之徳足以當之君子則希聖而勉企焉可乎

初六咸其拇象曰咸其拇志在外也

初六變爲革之初九在革之初以陽變陰爲咸革之初而用黃牛之革以鞏固之因變艮爲止之義而不卽從革黃牛陰物變陰故象之焉

在本爻陰變爲陽爲革爲咸之初以拇象之拇之動也以變艮爲離也感自外來心動而足之拇先動矣象傳言志在外亦就心感而動言拇也在外指外卦兌爲少女也貞悔二爻以變卦艮離取義初爻咸拇不言凶吉在咸初動而感動於吉凶不可知故不繋焉

六二咸其腓凶居吉象曰𨿽凶居吉順不害也

六二變爲大過之九二在大過之二以陽變陰爲咸兼咸義而有士夫女妻之象濟乎初陰而不爲過也故象亦言相與卽咸之相與咸之相與不過陰陽交而已矣

在本爻以陰變陽爲大過繋以咸其腓凶居則吉者二之動動於九三腓隨股而動是附於九三也咸以澤山通气感應相與二原附於三爲止體也今變巽進則股動腓應是以凶而不妄動以居貞則吉應矣卦辭謂咸亨必利貞貞則居貞吉也象傳曰𨿽凶居吉順不害也順者順乎止也變陽則爲巽气行而散不順乎咸之澤山相感矣必順而無害於通气成澤方得吉耳腓本不動之物不動則吉順其體象之謂順也

九三咸其股執其隨往吝象曰咸其股亦不處也志在隨人所執下也

九三變爲萃之六三在萃之三以陰變陽爲咸變順爲止萃而致嗟無攸往矣然往而應陽可無咎也特非正感應故小吝

在本爻以陽變陰爲萃變止爲順股動而全體皆動故有執其隨之象山澤通气變坤而不能通𨿽往亦吝也言隨者謂本卦下二陰爻股動而拇腓俱隨之是三之執而彊其隨也可見不能上感兌而爲應何也用彊則人心不和平也是以𨿽往而爲感亦有吝也象傳曰咸其股亦不處也三在艮之上爻與澤爲鄰原有動而感澤之象義故象以股股非不動之物不必定止矣故曰亦不處也然內卦爲感而志在隨人在艮非止徳在男亦不宜蓋艮以止爲感也志在隨人失其志而所執斯下矣傳意又以執志爲執然執志爲隨已之志旣在隨必彊人爲隨矣爻象亦無異義爻就艮全體言象則言三之志變陽而失其本也此爻貞悔以附陽爻爲義相應

九四貞吉悔亡憧憧往來朋從爾思象曰貞吉悔亡未感害也憧憧往來未光大也

九四變爲蹇之六四在蹇四以陰變陽爲咸往應五而蹇來連內三爻而可濟蹇矣亦感應之道也在本爻以陽變陰爲蹇兌體陰道應人之感貴於貞吉而悔亡矣若不貞則心無定悅憧憧然爲往來思將朋從矣朋眾也謂眾念紛至皆由爾之心思不能主一無適也象傳曰貞吉悔亡未嘗因感而害正應之道也惟其憧憧往來中不明於正應之宜則感應渉於私而不爲光明正大之道矣此貞悔二爻俱以審愼而求正應爲義貞吉悔亡似害於感不知無害於感且有益於感也何也貞女乃人所樂求求而得之必有益也

九五咸其脢無悔象曰咸其脢志末也

九五變爲小過之六五在小過之五以陰變陽爲咸震體變兌雷之升而成云欲致雨也密雲不雨自我西郊同於小畜之卦辭者亦貴畜陰以成雨也又云公弋取彼在穴六五公象取物在穴用弋取彼髙外之陽入藏於穴以成小過陽主於內之象義也有陽主內則小過而不爲過且遇之矣

在本爻以陽變陰爲小過兌變震恐其動於私感人或苟悅爲應矣故象以咸其脢背肉不動同於艮其背守貞而不輕爲感應也惟不輕動乃可以無悔也象傳曰志末也與初爻傳言志在外同下艮所以感兌上兌所以應艮也五之咸脢不應志在應下卦也必感而後應故不輕應也此以內外卦爲感應而與五必應二初必應四之義不同貞悔二爻小過以變陽應用陰爲義本爻以變陰以成兌而不應爲義俱以變象立辭

上六咸其輔頰舌象曰咸其輔頰舌膝口說也

上六變爲遁之上九在遁之上爻以陽變陰爲咸繋以肥遁無不利乾變兌而悅於遁也

在本爻以陰變陽爲遁繋以咸其輔頰舌悅在輔頰口舌而不在心無誠意以爲應矣變幹何以無誠乎以兌之上爻爲口變幹則健於口而鈍於誠矣象傳曰滕口說明言者𨿽心之聲然不由之談則不可聽以害感應之正也此爻貞悔以得悅心而遁爲合義以不根心而口舌求悅人爲非義俱本乎心以爲通也○本卦山澤通气相與而爲感應無取乎變動蓋感應者心之誠也心誠則一何取於變動乎變動則渝其誠矣故六爻俱以變致戒以不動變爲守貞而吉也男女大欲不惟女道當貞男道亦當貞也惟男道求而下之者得則女道應而來者亦必正所謂刑於寡妻乃正身所以齊家也咸之主卦其在艮而兌乃附之成卦者乎

內卦三爻爲感然艮止也自然之感不貴有心而動於私意也初爻咸拇必動吉凶不可知但感必先動言志外亦有不能靜止爲感之意矣二爻艮腓隨三爻股動腓不動隨陽而動則凶居於靜而不動則吉三爻艮股陽臨於外卦性動而物來交誘必動如股且彊拇腓俱動是以往吝在感則必動亦不以處而不動爲貴惟隨人而動則所執下矣初二兩陰爻隨三爻成艮何謂隨人蓋隨乎外卦之兌悅而動則不能以靜感失止之義矣在內卦艮主感以靜止爲感妄動則非義如此外卦三爻爲應卦四爻戒以勿亂應必從一貞吉悔乃亡若憧憧往來之應朋從爾思失守一之道矣象傳言貞吉悔亡原不爲感害不輕應而自有感者至也何必憧憧往來以致不光大乎五爻鹹脢竟無心應感而亦悔亡象傳言志末也言𨿽脢爲背肉無心之體而不應中自有定志在於感來方應不役役於感應也上爻以輔頰舌爲應應於面貎言辭者耳亦不言吉凶象傳曰滕口說也以巧言令色應人何足爲應乎咎吝不待言矣外卦三爻言應以正應不苟悅爲義

此卦感必艮徳以靜止而自生感應必兌悅內堅其志不尙憧憧之思不事巧言令色心感而自爲應俱用陰而體陽也與恆分根於乾坤而合天地自然感應之徳恆久之道所以立爲下經之首以正四隅經卦澤山風雷之位

此卦上下卦相與以成感應三上兩爻𨿽分主兩卦然俱以申戒之辭主之艮之感非志隨人兌之應非滕口說則得乎正道而足以主兩卦矣

【巽下震上】

恆咸卦山澤通气也根於乾以艮陽通澤故主陽也恆卦風雷相薄也根於坤以防陰薄雷故主陰也各有體用焉咸兌下二陽與艮上一陽相比成乾恆震下一陽與防上二陽相比亦成幹咸中三陽在兌二在艮一恆中三陽在震一在防二俱中貫乎坤而一主榦一主坤者咸中三陽居卦之中應乎心中之陽則主性體也恆中三陽居卦之中應乎心中之陰則主道用也性陰而爲體立誠則主陽道陽而爲用主利則主陰所以咸根幹而恆根坤焉

山澤風雷四隅經卦無所繼根乾坤卽繼乾坤耳恆風雷相薄也陰在內陽來散之爲風陰在上陽起而衝之爲雷故曰相薄然皆陽薄陰也何謂相薄蓋天地間本一气𨿽分陰陽兩儀相對其實陽爲主而陰附之陰气聚者在內陽气自外來則爲風陰气聚者在上陽气自下起而爲雷𨿽云薄之而陽爲倡陰爲和也復之所謂出入無疾也不可謂薄爲擊之義乃屈伸往來也惟相薄而後陰气聚於內者陽散之而陰气平矣聚於上者陽衝之而陰气和矣於是聚乎風之陽者爲云而散乎雷之陽者爲雨風雲雷雨和平應濟故風不嗚條雨不破塊雷不擊云不空宻雨晹時若萬物樂育也此亙古不忒之气化恆之所以立卦取象明義也

雷風合而爲卦乃以長男配長女與咸之少男少女相綜而繼乎乾坤父母成家繼業者也少男少女配重在感得其正長男長女配重在久於其道也道者一陰一陽之謂天地父母陰陽男女萬事萬物不能外者也久於其道以爲恆易之所謂易簡得而天下之理備矣歸其任於長男長女者繼父母而任道者也此風雷爲恆與咸相綜以合乎山澤通气風雷相薄爲下經三十四卦之宗故首乎下經也

恆亨無咎利貞利有攸往

象辭恆亨恆無不亨之理气也先言無咎而後言利貞者能恆則無咎而所以能恆則利於貞也利貞則利有攸往矣恆原以貞爲恆卽無所往亦亨而無咎此恆之體也但有體斯有用貞則往而利可知矣卦以雷風相薄而成像雷之陽在先天八卦之東北防之陰在先天八卦之西南一陽生於震一陰生於防由震而乾而巽由巽而坤而又震循環無窮此所以爲恆蓋就先天八卦而取象立義繋辭也鹹以無心而成感恆以有心而能久二字皆從心是鹹之無心乃無私心而恆之有心乃有恆心也

彖曰恆久也剛上而柔下雷風相與巽而動剛柔皆應恆恆亨無咎利貞久於其道也天地之道恆久而不已也利有攸往終則有始也日月得天而能久照四時變化而能久成聖人久於其道而天下化成觀其所恆而天地萬物之情可見矣

象傳釋卦名義曰恆久也其所以爲久之義在天地則自然之气化無始無終在人則書所謂陰隲下民厥有恆性也此天時人事之所以能久也就卦體言之震之陽上升剛卽在上卦巽之陰下入柔卽在下卦如天之在上地之在下一定不移之位象乎恆也然天地之位自上下其气則無時不通無處不通特不可見耳可見者在於雷風雷自地起而上於天風自天來而下於地就雷風相與而天地之气相通可識矣旣云相薄何云相與薄者鼓蕩之義也雷以鼓風風以蕩雷雷鼓風而陰中之陽气宣風蕩雷而陽內之陰气和所以謂之相與也在咸亦言相與山澤之相與以靜而咸卦以感而動爲相與風雷之相與以動而恆卦以歸於靜爲相與故山澤之气無所見聞而潛通風雷之气眾聞眾見而明薄此又卦徳之止而說巽而動之不同理在而气卽隨爲動靜矣是咸以靜體相感應其感應卽動也恆以動體爲恆久其恆久卽靜也此所以二卦象傳咸言二气感應以相與先言靜而後言動也恆言雷風相與剛柔皆應始言動而終歸於靜也聖人之傳非細心究研其精義俱不明也若但以二卦之六爻相應爲剛柔皆應則亦明而易見者矣二卦气化如此論於恆卦則人事之體防不可不久於其道矣道在天地一陰一陽道在聖人率性爲道道在賢人君子日用經常之間須臾不可離者是也能久於此道卽亨而無咎然必貴乎利貞方合乎天地之道恆久而不已也惟至誠自然不息聖人體天之學也君子則自彊不息而已又言利有攸往者亦本於天地之道卽始起於震而終於艮又始於震之道也此亦奚往而不利乎再推言恆之爲道於日月四時日月亦陰陽之气成像於天耳得天地恆久不已之道則能久照也四時亦天地陰陽之气化流行者耳𨿽其變化神速莫測然自有至恆久而有成者一之也故四時極其變化終不外久成之道以主宰之斯能久成也聖人觀於日月四時以立天地人三才之極亦惟久於其道天下自化成矣聖人備徳於一心著徳於一身家國天下無不以齊以治以平此合盡人盡物之性以全乎自盡其性之道也性爲恆性道亦爲恆道成已成物無二性卽無二道此聖人體易用恆之實學也故觀於恆之爲義而天地萬物之情不亦昭然可見乎在咸言見天地萬物之情以心與心通理與理合人之气自與气相和也在恆言天地萬物之情則心常具此心理常存此理气常和此气恆久之道自恆久於無終始矣天地萬物無窮盡聖人𨿽有窮盡而自有無窮盡者道也此所以爲天地萬物待以成能而位育之也以此言聖人之情其情亦昭然矣

象曰雷風恆君子以立不易方

象傳曰雷風恆君子以立不易方似以君子之不易者立雷風至變易之體矣雷風至變無常所以爲雷風者恆久而不已也君子體之以立不易方方地道也君子崇效天之圓而動者以建徳體幹健以自彊不息也卑法地之方而靜者以制行體坤順以直方大不習而無不利也立不易方卽直以爲方而至大也不易者本其直方大之道以爲自彊不息也○象傳何取於恆而云方乎亦就先天八卦方位而起義上經四正之卦旣立矣下經首咸恆而山澤風雷四隅之卦繼立四正四隅俱立而地之方象成矣君子立不易方兼取象於洛書也不然恆無坤之體徳在卦何所取乎

初六浚恆貞凶無攸利象曰浚恆之凶始求深也初六變爲大壯之初九在大壯之初以陽變陰爲恆兼取恆下卦巽進之象而爲壯於趾在初則言趾也以壯而徵凶之道也又言有孚者有成心於壯也在本爻以陰變陽爲大壯兼大壯義繋以浚恆巽進變剛健深求於恆之道不在日用行習之常而爲索隠行怪之人也故貞固而凶也是以無所往而利恆則亨而利有攸往偏僻非恆則何往利哉象傳曰浚恆之凶始求深也方恆之始卽求過深之道以爲恆常凶可知矣

九二悔亡象曰九二悔亡能久中也

九二變爲小過之六二在小過之二以陰變陽爲恆止而變巽是進而小者過矣然小過以中陽爲主二變陽而附之不爲過矣故有過其祖遇其妣不及其君遇其臣之辭過而得遇可無咎焉

在本爻以陽變陰爲小過巽變爲止恆之道動宜反乎靜止正所以爲恆也𨿽小過於靜止亦不爲過也故系之以悔亡吉凶悔吝生於動止而不動守恆也何悔之有象傳曰能久中也九二之中所以爲久而能久止於中止於至善而不遷也悔之亡也固宜

九三不恆其徳或承之羞貞吝象曰不恆其徳無所容也

九三變爲解之六三在解之三以陰變陽爲恆變巽爲險巽柔道也故遜而負險剛道也故驕而乘致冦至必矣

在本爻以陽變陰爲解變險爲巽忘於守而貪於進矣所以系之不恆其徳也徳不恆而或承之羞𨿽貞固而亦吝也恆以風雷相與而變坎不相與所以爲不恆其徳至於貞吝向來不過言𨿽貞亦吝愚謂三之貞吝只是不貞蓋貞乃貞而正也又有貞而固也貞而正者無此辭貞而固者未必中也三之貞吝非此二者其所謂不恆其徳而羞承之者有貞而自變爲吝之義也卽他卦爻有如此體象者貞吝貞凶之義亦宜細玩而求得所以繋之之意不可但以𨿽貞亦吝𨿽貞亦凶了之也○象傳曰不恆其徳無所容也亦就卦體象以言恆之爲徳巽而動也進徳之心與造徳之功合內外而交勉也今巽變險故不恆其徳且進徳虛心也不巽而恃險中有所恃何能容乎咸之虛受以象山下之虛也恆之進徳以象巽之下虛也虛者不盈盈者不容此象傳之所示也○恆內卦三爻初乃索隠行怪者三乃半途而廢者惟二之悔亡庶幾恆道象傳曰以中能久其遵道而行不能自已之謂乎

九四田無禽象曰久非其位安得禽也

九四變爲升之六四在升四以陰變陽爲恆以坤順變震動象以升岐山而享帝以盡其誠意誠者升之本也

在本爻以陽變陰爲震動變坤順則巽動相與之義象俱失矣四爲外卦之主變陰而求禽於田斯不得矣田有禽恆道也變則無禽失恆道耳象傳曰久非其位安得禽也動而變順似乎得地之靜正矣然四主外卦雷風相與乃爲恆也若但靜順不動以爲久𨿽久而非恆之正道則爲非其位又安從得禽乎禽陽物也田地類也守靜順以爲恆失震動相與之義則田而無禽何以爲恆乎此爻是怠廢之人自以爲恆而非恆矣震卦以四爻一陽爲主不動變順何以與風相與乎

六五恆其徳貞婦人吉夫子凶象曰婦人貞吉從一而終也夫子制義從婦凶也

六五變爲大過之九五在大過之五以陽變陰爲恆兌悅變爲震動動求濟陰於上爻故有士夫得老婦之象老婦不能濟陰而大者之過不能返無咎無譽而已在本爻以陰變陽爲大過震動變兌悅不動而悅乎恆亦不能合雷風相與之義也所以恆其徳𨿽貴於貞然若婦人之貞貞而固則吉若夫夫子則以動爲恆不以悅恆不動爲恆也動而合巽巽進其心振動其功此所以能久而得常道若夫執固不回以爲恆者自悅其恆而不動以隨時𨿽爲恆徳而貞亦非時措咸宜之恆也象傳曰婦人貞爲恆而吉者從一以終之義也夫子則制義者隨時隨事各有義在無適無莫義之與比可也若從婦道之固執於一則不合於義亦不合於恆矣凶何疑乎觀此爻象知貞之爲義有二說貞而固不爲盡善貞而中乃盡善也○此爻乃固執執一之人亦不足以言恆

上六振恆凶象曰振恆在上大無功也

上六變爲鼎之上九在鼎上以陽變陰爲恆得玉之象吉無不利之占玉者陽體而陰用合於以陽變陰之義故吉無不利是居上位而剛柔相濟者也在本爻以陰變陽爲鼎何系云振恆凶乎恆之相與原有往來上下之道惟上陰足乃能畜陽致雨今陰變爲陽振而散之雷變爲日何能與風相與乎小畜之五屯膏大貞凶亦惟陰不足不能畜陽故膏不下逮大貞愈凶本卦上爻亦畜陰致雨者變陽而振作失恆所以凶也與鼎上爻言陰陽得濟之義相反正相通也象傳曰大無功正謂不能致雨則空雷無雨大旱之兆也何有及物之功乎此爻似妄動失恆之人

恆卦六爻象六種人惟二以靜守中道爲悔亡而得久於恆初則索隠行怪之異端三爲半途而廢之惰士四乃耽於安佚爲恆者五乃悞以執固爲恆者上乃妄動而不能守恆者明示其得失使學易者知所宗焉

恆卦內巽三爻以初爻主卦外震三爻以四爻主卦亦俱不得吉占者同於咸之示戒以主之也九二原以附初剛柔相濟而能久中九三則鄰於外震之動陽爻隨之易動亦因不附初陰而不恆其徳也六五恆徳而夫子凶者正因宜附四陽而動不動則非恆必凶矣上六振恆不附四陽乃變離明恃明妄動非動之正故大無功然則恆之初四兩爻仍主內外卦者也但咸恆二卦原以上下兩卦相與取象明義故卦之徳體重而爻之爲主不必耑言之矣又與別卦稍異同也

【艮下乾上】

遁遁卦謂繼乎上經尾卦之離者天山俱陽惟有陰柔文明之徳乃能於陽未衰之時陰气潛伏駸盛審機察變預知當遁而早遁也皆借乎離明用柔麗剛方能識剛柔消長之道諳進退機宜也故以之繼離以用明審遁焉遁大壯二卦相綜而成皆四陽二陰之卦也遁以二陰生於下爲六月之卦大壯以四陽進而上爲二月之卦一以陰浸長將致否而當遁一以陽大盛將成夬而戒壯聖人爲君子謀時在彼則避之時在我亦當謙讓未遑焉甚不貴乎尙气節標名譽黨同伐異與小人爭小而一身被禍大而君國同敝也此遁壯二卦一嘉肥遁一示用防也二卦皆以陰少貴陰故示君子以用陰也然旣以初二兩爻爲陰盛將致否矣何復用陰乎二陰盛而遁者運防以成時世也陰少用陰者易卦象義君子學易以寡過之道也易如此者多矣在人體防所謂神而明之存乎其人也○二卦陰少用陰固然矣序卦序於咸恆之後者天有陰陽人有邪正君子知天知人無非感應也感應之道卽恆久之道气𨿽消長理有一定君子明理禦气而守此恆也大壯用陰易知遁亦用陰小利貞者陰道也

遁亨小利貞

象辭曰遁亨小利貞當遁而卽遁以遁而得亨也小利貞宜善體防君子當遁之世必不得志行道明矣其潔身而退𨿽以貞爲利亦道之小者耳非人已兼成之大道也小利貞之義也然又必有坦坦幽人之懷而無悻悻小人之態如孔子之以防罪行孟子之三宿後去不欲使君相被逐賢之名而以守道全義得正此以利貞之道隠其用於小者亦小利貞之義也

彖曰遁亨遁而亨也剛當位而應與時行也小利貞浸而長也遁之時義大矣哉【否屬世運故示以小人不利君子之貞遁主於已故示君子不當顯大其貞惟利乎隠約其貞此二卦防異處】

彖傳釋卦名義曰遁亨遁而後亨君子之道隨時爲進退行止皆亨也何以遁之時宜遁而亨乎剛彊之主當位而與六二之陰柔小人應所謂武人爲於大君之時也在履用剛而慮咥人則不遁必凶明矣況小人之結君方固有執用黃牛之革莫之勝說之象豈君子在位預政之時乎所以與時之气運同其升降以爲污隆君子之行也以時行也或謂卦之二五兩爻陰陽正應何作此解請以証之傳言剛不言中何也外卦卽剛健中正之幹五也獨言剛當位而應則遁卦之九五𨿽幹五至此時陰柔小人同气運而盛不可執幹五之體徳以取遁五之象義矣此象傳之一證也再傳言與時行也正見是君是臣爲應正爲應遁之時君子非好行也與時行而不得不遁矣若是剛健中正爲君而應二柔順中正之臣何以取與時行之義乎此又一證也不必言文王名卦繋辭何意求彖傳而可知也小利貞者又言浸而長也言小人乘陰气而浸長君子之貞將如否之不利矣否以小人忌君子之貞故示君子以不利貞正欲君子以小亷曲謹示其貞而大道自晦盛名不居耳豈君子可不貞乎與此陰气小人浸長示君子以小利貞同一義但辭防有不同耳蓋君子之貞𨿽以小者遵養時晦而全身者正以全道也不致身亡道廢或可徐俟陽有復時運有泰時尙可以此身此道匡君定國使天下得拯其難被其澤也則遁之時義豈不大矣哉況陰陽消長天道反復至常之道君子不以一身與天地爭勝時止時行不失其時乃君子先天弗違後天奉若之大道也非精義入神以致用豈能隨時合義如此乎遁之時義大者正君子之道大也乎

象曰天下有山遁君子以逺小人不惡而嚴

象傳曰天下有山遁之所也固然聖人取象寧止是乎天下有山天之陽气入貫乎地者遁藏於山矣正合君子退藏其身於山林幽僻之象也君子必體此不待否而儉徳避難不榮以祿也先已逺於小人矣逺之有漸則形迹不存而已超然俗表此卽待小人不惡而嚴也此句爲僞君子借口便私者多矣不知不惡而嚴之義全在逺字若與小人共朝事主同時爲政而曰逺小人果可得而逺乎縱逺之而彼必來親近容其親近則非逺也非嚴也峻拒之何以爲不惡乎於是進退失據且有同與小人之利祿而自立君子之髙名者亦有不亡君子之朋而遐遺小人不錄者小人從此窺其防矣乘隙肆害未有不一网打盡豈遁之爲義如是哉故必遁而逺去且不待否之時早已鴻飛冥冥矣善防逺字則不惡而嚴嚴在自已克治也不惡在待小人與之出處各途何自惡來加哉小人𨿽天資刻薄曽未聞過求局外之君子能以逺爲不惡則其律身之嚴亦小人所樂服也不然朝夕共事志在不惡未有不同流合污矣方自謂曰此君子之不惡也寧知所謂嚴者將不可自問矣

初六遁尾厲勿用有攸往象曰遁尾之厲不往何災也初六變同人之初九在同人之初以陽變陰爲遁繋以同人於門初能出門而觀望應同與否非徑情直行可知正兼同人與遁而決去否也故無咎

在本爻以陰變陽爲同人繋以遁尾厲者遁在下而隨人爲遁可也君子皆遁則亦遁也𨿽遁遲則危矣然在初遁而尾也則可也若不遁而往則斷不可勿用有攸往之時何往乎遁而尾於人亦兼同人爲義矣象傳曰不往何災𨿽遁不必先而往則正宜愼耳○初爻陰柔隨六二爲近小人之象也故變同人爲君子則尾之可以遁矣不然亦不可隨小人而往繋辭象傳皆明乎貞悔卦爻之體象方以爲示也

六二執之用黃牛之革莫之勝說象曰執用黃牛固志也

六二變爲姤之九二在姤二以陽變陰爲遁繋以包有魚陰類𨿽防然方長則已可謂富有矣守此陰道於姤之時亦何咎惟不利及賔賔者客也進而幹陽如兵之道以客犯主則不利也戒陰不可浸長於陰生時也

在本爻變陰爲陽爲姤乃遁卦之二陰盛長而成像所以致遁者也況以陰變陽爲姤得中位獲嘉遇乃小人足才智又得時居位者其用術以固結其君心如執用黃牛之革維繋之堅定莫之勝說也陰變陽必外用經術內實崄巇又復固執不通極似王安石之於神宗焉此時此人用事君子不遁有呂惠卿章惇繼之爲紹述之說否宋朝而害黨人觀宋史自神宗至徽欽亡北宋如前車焉○象傳曰執用黃牛固志也固君之志而先自固其志用黃牛之革以固結君臣之交卽以固結要君之志也小人讀書如四海之外有英雄非福也明矣○此爻象舊作尋常君臣遇合如照別卦五二正應五陽剛中正二柔順中正其交又如此堅固則君子何爲而遁聖人何故名遁俱不深思依樣畵葫蘆何不取象傳所謂剛當位而應與時行也之義與相證耶

九三系遁有疾厲畜臣妾吉象曰系遁之厲有疾憊也畜臣妾吉不可大事也

九三變爲否之六三在否三以陰變陽爲遁因遁陽變爲陰君子而忽從小人包羞如何且在否而不能上從君子爲羣小所狎暱亦包眾羞以爲已羞之義此爻正由遁成否之主爻故否之三爻在正邪之間持兩可之見此裏克之中立後人之言調停者也在本爻變陰爲陽爲否反否爲遁𨿽非小人亦未能用君子而遁也何也以在內卦近於二陰不如外卦之陽言遁卽可遁也所以繋之以系遁似有疾之人不能遁所以危厲也然能善撫同類之人使之不害君子則此爻爲一陽止二陰如臣妾然豈不在小人中爲君子之幹城吉之道也此其心先亦同於君子矣三爻艮體變順恐其順於陰而成否故姑許之以一陽止二陰也止於艮而不令二陰得肆其志如臣妾之陰道聽命於三之一陽未嘗君子小人不共蒙是人之福也吉何如也象傳曰系遁之厲如有疾之人力憊而不能行以其止於內卦而不能遁乎朋黨也畜臣妾吉者僅能使不害君子豈能反遁否爲臨泰乎傳所以謂之不可大事也不可大事又小利貞之一義也君子之遁固貞之小者小人不害君子亦利貞之小道也一言小利貞而全卦之義該之矣以上內卦三爻艮體以三爻主內卦初尾遁已厲二則致君子之遁爲小人之得時者三以一陽止二陰如畜臣妾𨿽系遁疾厲而亦吉也內卦二陰下起而君子遁故成遁卦三能以一陽止二陰是以仍以此一陽爲內卦主爻也

九四好遁君子吉小人否象曰君子好遁小人否也九四變爲漸之六四在漸四以陰變陽爲遁以漸而遁故𨿽漸於木而得桷兼漸言遁則必有所安處焉往而不得貧賤乎

在本爻以陽變陰爲漸系以好遁漸而遁不至彰名露迹心誠好遁而識髙智逺矣君子取象好遁則吉若再不去小人必進而成否矣然小人固安於成否豈肯遁乎兼二義亦不妨象傳曰君子好遁小人否也似與後說相合然小人必繼此而成否其說亦通

九五嘉遁貞吉象曰嘉遁貞吉以正志也

九五變旅之六五在旅五以陰變陽爲遁乾變離而取雉象也一矢亡者兼遁意謂雉得而矢亡貨利去而賢人來也終以譽命則奬進善類惟其明能燭之健能斷之耳

在本爻以陽變陰爲遁乃剛以當位而受小人所錮蔽者惟欠明也變離而明斯可以辧賢姦矣故系以嘉遁嘉彼遁者以風有位所以進賢逺姦必有奬譽之後命矣故戒之以貞吉如此之大貞何不吉乎象傳曰嘉遁貞吉以正志也正對六二之固志言六二之陰柔結其君之心志至此君能嘉遁則邪正旣明且可正二之邪志矣君能自得其貞而中正者則邪忒之志自消彼小人之術何從入而相乎故正君心爲人君之要而格君心爲大臣所難也

上九肥遁無不利象曰肥遁無不利無所疑也

上九變爲咸之上六鹹之上爻陰變陽爲遁繋以咸其輔頰舌恐其悅體而尙口以口舌感人也示占者貴於心感而不重巧令也

在本爻以陽變陰爲咸系以肥遁無不利恐其幹體健於行而未必悅於心也明肥遁者以徳潤身心廣體胖則不爲山澤之臒也心悅身遁樂以忘憂此所以無不利也孤云野鶴何天不可飛乎象傳曰無所疑也無疑則信理之至知命之眞而樂天之樂大矣陶靖節歸去來辭曰復奚疑得於易遁上之象傳乎坤之利貞利牝馬之貞凡小貞吉小利貞卽坤卦利牝馬之貞也全部易皆自乾坤出故根坤之卦爻每示之以上外卦三爻健體君子之類當遁異於小人之遁也故四好遁變巽而用柔以遁逺小人不惡而嚴也上六肥遁變兌而樂天知命也五當君位不可言遁變離明健之徳能嘉奬君子之遁則不爲小人所惑可知故繋之貞而得吉此五所以主外卦而爲遁卦之主爻也合內外言之五天也君也一念嘉遁得正而遁不成遁故五又爲通卦主爻焉

【乾下震上】

大壯大壯與遁相綜四陽盛長二月之卦聖人於陰陽之浸盛皆有以調劑之使歸於中和或以抑陰或以退陽無毫髮之偏倚也知此可以學易大壯愚謂根於坤陰少貴陰當濟陰爲和平故根坤焉同遁皆繼乎上經尾卦之離者雷天俱陽非有陰柔文明之智以維之則壯往而不可止矣況雷之迅烈天之髙逺非火在地則雷不升非日在天則天不明故繼離而爲大壯所以用陰以濟陽陽不壯則天陽不亢而澤時降雷陽不震而陰气無傷也此皆繼離之義象也故大壯之時守必以靜者陰道也守天下國家者不外守一身一心而已用壯用防方寸主之陰陽於此和平天地萬物無不調劑於君子矣

大壯利貞

彖辭曰利貞大壯陽壯壯則不中不中則非正利貞者示必中而正之道於陽徳也且利貞二徳在幹文言首明之以該六十四卦矣元亨陽而利貞陰也但言利貞而不擊以元亨大壯用壯其道不患於不大亨而患於不中不正也故顯示以陰徳而隠和其陽徳焉豈不貴元亨乎利貞而得元亨則用罔之利貞乃大壯之元亨耳

彖曰大壯大者壯也剛以動故壯大壯利貞大者正也正大而天地之情可見矣

彖傳釋卦名義曰大壯大者壯也壯之爲義近於過之爲義大者壯卽大者過也以其陽盛故曰壯以其陰不及故曰過蓋大壯者剛以動也幹健爲體震動爲用陽气壯盛何諱言壯不知天地之气化人心之徳性原以無過不及爲本然之體以本然之體制自然之用在天地則气化平和在人心則徳性中正所以爲天道聖心之凖也如大者壯則所謂乾剛之體爲亢陽震動之用爲妄動矣所以聖人名卦爲大壯壯者陽盛而壯則用易之君子必思有以濟之矣大壯而言利貞何也大者不取於壯而貴於正也正卽中也惟中正而陽之徳常爲主陰之徳常爲輔天地定位天包乎地仁義成性仁兼乎義君子小人並生君子在內佐君國小人在外效奔走如是則大得其正而小亦不廢陽得其伸陰亦未嘗屈此非調停之說也乃和平气化調劑徳性恆久不易之理數也傳故又云正大而天地之情可見矣非中正以爲大則大者必壯天地之間有陽無陰而天地久已息矣情者天地之心也天地無心何有於情惟於气化運行無過不及出於本然而行於自然者體之則知主宰者其心性而見者其情也惟其一陰一陽之謂道所以陰陽兩儀固不可偏廢亦無容扶抑自有大中至正之道在焉此天地之情所以可見也亦見於聖人作易之心而已

象曰雷在天上大壯君子以非禮弗履

象傳曰雷在天上大壯耑言其時也二月雷出於地矣是故謂之雷在天上蓋雷在地中先王則養陽之防雷在天上君子則守陰之約禮者陰爲體者也履所以行乎禮者也履著於地地方而履亦方俱地道也若履非禮則爲躁妄之動非取象於雷之動止有時卽非取象於天之動根於靜矣惟非禮弗履斯合乎禮之體以正乎履之用此君子用陰徳予陽壯所以維乎陽不致佻達輕率外防儀而內防徳也象傳言非禮弗履正從君子立不易方來如恆用陰之說也雷天𨿽陽而有陰以維持之謂之根於坤亦確將乾坤陰陽要看成兩个又要看成一个又要看成一个內有兩个方於易之言體言用言互爲體用成活潑潑底物事矣

初九壯於趾徵凶有孚象曰壯於趾其孚窮也

初九變爲恆之初六在恆初以陰變陽爲大壯恆兼大壯恃陽而浚恆爲索隠行怪之事所以凶也在本爻以陽變陰爲恆大壯而以爲恆則壯於趾初徵而凶已可卜矣何以又言有孚以其心執大壯以爲恆不能濟陰而爲變通也象曰壯於趾其孚窮也如誠心有孚奚窮乎惟成心有孚則用壯之壯心耳在初已窮況進而徵哉凶不須言矣誠心與成心異若莊子之所謂成心則另一意乃誠也

九二貞吉象曰九二貞吉以中也

九二變爲丰之六二在丰二以陰變陽爲大壯陽壯而明反不明陽天也天明則日月不明故丰二系以丰其蔀日中見斗用壯以往則得疑疾自以爲明而實不明徒生疑耳必有孚若去其蔽也乾健變離明何蔽乎蔽於自明之一念卽用壯也此兼大壯言也本爻陽變爲陰爲丰用壯之時能變陰以丰蔀者蔽其明正得以陰濟陽之道文明濟剛健矣如卦辭所系貞吉也故卦言利貞爻亦言貞吉能利乎貞而吉可知矣象傳曰九二貞吉以中也彖辭言正曰大者正也愚卽申言以正爲中之義敢自用乎從也從二爻之貞吉推彖辭之正必正而中也於是更推二爻之貞吉而得彖辭之所謂利貞者正爲大而中正卽利貞也不偏於陽亦謂之利貞非必戒偏於陰而後云利貞也此傳之所以歸貞於中也

九三小人用壯君子用罔貞厲羝羊觸籓羸其角象曰小人用壯君子罔也

九三變爲歸妹之六三在歸妹之三以陰變陽爲大壯繋以歸妹以須原宜待陰盛而歸也乃反先歸其娣者賤者先貴所以使少陰以維陽故不妨先歸其娣也

在本爻以陽變陰爲歸妹繋以小人用壯君子用防小人用壯亢陽不知用也君子用防得中而能貞正也此貞也似厲也然不貞不中而用壯則如羝羊之用壯必觸藩而羸其角矣用防似厲危而以貞爲安不致如羊之用壯同於小人則大壯之利貞得全於義矣象傳曰小人在大壯之時方用壯君子知陰陽消長之恆明陰陽體用之宜豈肯用壯乎用防以爲壯也必也然罔之生也聖人言幸而免矣易何爲示用罔乎此各有義於大壯言罔非防而不直也罔於其用未嘗罔乎其體也大壯之時言罔又非遁之時逺小人不惡而嚴否之時儉徳避難也君子之道方行已有知辱知殆之計四時之序將成已有成功必退之見聖人不爲己甚所該者廣矣大矣故明乎用罔之道則一言一行無處不存一陽盛將衰道長必消之念矣卽欲用壯而不能矣以翼翼小心持於衷自以兢兢不克卒業慮於事此君子之用罔也此卽全乎人之生也直之理也人生稟乎天地之气有始卽有終有窮卽有達得時行道毫無矜情躁气失時道不行惟有樂天知命何非生也直之理何非用罔之心乎故論語與易宜相看【罔之生是罔其生人之理與用罔大不同】內卦三爻幹體以二爻爲主故貞吉二中而復貞正則陰陽均平矣於初爻言壯趾凶期其孚在陰陽交也於三爻明用防者內卦之陽盛至二而極非用罔無以濟陽用陰也三又爲內外卦交際故示之如此蓋以爲二主爻初三兩爻附之則得中而吉否則凶焉

九四貞吉悔亡藩決不羸壯於大輿之輹象曰藩決不羸尙往也

九四變爲泰之六四在泰四以陰變陽爲大壯繋以翩翩不富以其鄰不戒以孚陰在外而變陽內合三陽以保泰也故云翩翩不以三陰爲富而惟其鄰之陽是以也此所以貴於不戒而孚誠心助陽爲保泰之吉也

在本爻以陽變陰爲泰合乎戒大者過壯之義能貞吉而不用壯變陰成泰乃用防也所以悔亡所以藩決不羸且壯於大輿之輹中𨿽用防而其行之以堅健迅速可知矣又見用防正神於用壯也象曰藩決不羸則其往也必尙矣用壯而羸角何往乎用防而藩決不羸壯在輿輹尙往何疑乎皆貞吉之徳主之孚於卦辭也是以利貞不言元亨而尙往卽大亨也【坤爲輿壯在輿輹卽是含美而用罔陽在陰下輹也】

六五防羊於易無悔象曰防羊於易位不當也

六五變夬之九五在夬五以陽變陰爲大壯繋以莧陸夬夬中行無咎謂其變陰恐陰不易夬示以如莧陸之徐徐而夬又必中行不過於夬斯無咎也亦寓陰陽平和之義矣

在本爻以陰變陽爲夬大者壯而仍變陽必致於躁妄而亡羊於易忽之一念也防羊而何以無悔羊陽物也防其羊而得牛則悔亡同於四爻之貞吉三爻之君子用防矣豈復有悔哉象傳曰位不當也位在六五中位也柔順中正何云不當位乎蓋位在六五下有四陽以陰道君主之非用陰以和眾陽則進而成夬成剝以剝陽成夬以夬陰皆聖人不許也惟主以陰道使大不過壯方盡平和調劑之至善也然五在君位適值四陽盛長之時恐陰柔不能不隨陽爲夬故云位不當也蓋因變動爲陽成夬而言之也○愚用牛之說本於離之用牝牛也羊之性陽而多觸防羊於大壯悔所以亡也非同於旅之防牛也因本卦繼離故云【傳言位不當多類此】

上六羝羊觸藩不能退不能遂無攸利艱則吉象曰不能退不能遂不詳也艱則吉咎不長也

上六變爲大有之上九在大有上爻以陽變陰爲大壯當大有而變陰則能富有以成大且大有而不以爲有也是以系之以自天祐之吉無不利或曰大有五爻一陰爲貴故以陰主通卦而上爻變陰以助之如天之助五也上位在五上故以天象之亦通在本爻以陰變陽爲大有陽盛於卦之終而復變陽則用壯以爲終必如羊之觸藩不能退不能遂卽欲用罔至此極時亦無救矣所以無所往而利然能艱守陰道則仍吉也艱亦利貞而已象傳曰不能退不能遂不詳也變離明而陽盛則不明所以不能詳審乎用壯用防之道也艱則吉用壯而反於用罔一轉瞬一反念之問咎何長乎聖人於大壯終始以利貞爲教利貞卽用罔也故以艱則吉終卦焉本卦六爻貞悔對防俱相應總歸於陰陽和平而天地之道聖人之學盡之矣至於離之徳本明以過明不明老子及黃帝皆言天明則日月不明易於離徳之丰卦極擬議矣象傳於此曰不詳也貴於體防之自得以上外卦三爻震動之徳體以四爻主外卦亦必貞方吉同於內卦二爻之主內卦以中正和平爲道也六五變兌而喪羊正欲其喪羊之陽方無悔上六變離明而兼動用壯於壯之極所以無攸利必用罔而利艱貞陰道也乃吉皆大壯用陰濟陽之義象也五上二陰本隨四陽而動至大壯則皆貴用陰又以通卦之大義象爲主也合內外卦以論大壯二之文明剛健貞吉合乎卦辭洵通卦之主爻乎

【坤下離上】

晉晉明夷相綜皆四陰二陽之卦以陽少貴陽根於幹晉治世明君也明夷衰世暗君也二卦火地地火合之成卦地者臣道又三陰庶民之象故離亦陰卦定以離明爲君離日也明出地上之象取向明而治之義也離卦屬陰其明在中爻何以貴陽在離體用陰然火陰而配於天之陽方明也故晉明夷言用陽又有陽少貴陽之義非可執一以論也離體以虛爲明陽少之卦以陽爲貴各不相涉而相通焉

上經臨觀皆四陰二陽之卦本義謂晉卦變自觀來四之柔進而上行於五是變觀而爲晉矣愚因以綜卦明夷之三爻爲自臨來亦柔進而上行也謂臨變成明夷亦可臨觀在上經貴陽之卦也以是論變亦通

晉明夷二卦陽少貴陽根幹而以上經尾坎卦爲繼俱以主陽用陽爲象義也二卦主乎離明離陰在中爻乃以主陽所以能明者麗乎天謂卦之上下二陽也陰麗陽中如日之麗於天在天陽之气中而懸空運行爲照耳故二卦𨿽主離而用陽又以天之陽爲日之主也晉所以繼坎者坎中之陽卽幹陽也居二居五如聖君賢臣相求相應成日照中天之世故賢才君子皆思晉用而必用貞正之道以爲遇合其用陽主陽愈明矣

明出地上爲晉日當晝而照天下也此時正君子賢人晉爵賞功之候也故曰晉正對綜卦之明夷明入地中有日而不能照如日之入地爲長夜也晉之爲義固兼初筮仕進用者言然大意則在名成勲著位髙望重之臣爲公侯言也試觀卦辭可見與升卦之義稍不同

晉康侯用錫馬蕃庶晝日三接

彖辭曰晉康侯用錫馬蕃庶晝日三接如同人於郊履虎尾連卦名而系辭晉有徳有功者康侯之爵而錫馬以蕃庶之多也惟君明故功過不淆賞罰得當不惜髙爵厚賜以富貴寵榮功徳用風有位而勸來者也但外加爵祿之虛文內無交警之實意亦無以成泰交之休而獲明良一徳之益乃更晝日三接志同道合意聨情洽然後分不隔於堂亷心相通於忠禮天下方共仰其明矣不系元吉大亨者君眀如此可無疑於亨吉矣

彖曰晉進也明出地上順而麗乎大明柔進而上行是以康侯用錫馬蕃庶晝日三接也

彖傳釋卦名義曰晉進也晉異等之爵卽晉其賢良之身而用之也惟君之明如日之明出於大地之上以普其照也以坤之柔順應日麗天爲大明方合於以坤元爲離明而得坤之元爲中也在日如是在明君象日而體其徳亦如是所以能同日以爲大明焉有君在上如此而三陰之柔臣道也有不羣進上行以乘時利見拜爵加恩共慰觀光之志乎

象曰明出地上晉君子以自昭明徳

象傳曰明出地上晉君子以自昭明徳爲晉爵者明此義以答君寵所謂不患無位患所以立也必自昭其明徳而後無愧於髙名懋賞耳卽當晉世而一命未膺有志登進者亦必出於昭徳之途然後可顯親揚名得時行道也

初六晉如摧如貞吉防孚裕無咎象曰晉如摧如獨行正也裕無咎未受命也

初六變爲噬嗑之初九在噬嗑初九以陽變陰爲晉有屨校滅趾之象者以動體變順而不能噬嗑如有罪者屨校滅趾不能動也

在本爻以陰變陽爲噬嗑初居下位順變動體所謂順而動也但初動則必多阻晉如摧如之象也惟以貞得吉卽或他人見摧者蓋以逺而罔孚也若裕其心未有久而不孚者又何咎乎象傳明摧如不必有阻抑之者也獨行正於下位初未必能共信久而裕裕而無咎則名徳升聞矣未裕之時志不可分也言寡尢行寡悔祿在其中矣於未受君命之前孚之裕而又裕期於無咎而已如此而君命自至也

六二晉如愁如貞吉受玆介福於其王母象曰受玆介福以中正也

六二變爲未濟之九二在未濟之二以陽變陰爲晉系以曵其輪不進也以不進爲進以貞而致吉也在本爻變陰爲陽爲未濟系以晉如愁如憂其進也此所謂不患無位患所以立也亦以貞而得吉也以是而受福於王母王母指本卦君位六五乃陰爻也象曰受大福以中正也三陰聨晉乃不輕進而守貞必進之道也其愁如者斯之未能信耳人臣未仕存心中正可知大福加矣

六三眾允悔亡象曰眾允之志上行也

六三變爲旅之九三在旅以陽變陰爲晉止體變順旅方進而焚其次喪其僕𨿽貞亦厲焉在三止體得止則安止若妄進卽貞亦厲矣

在本爻以陰變陽爲旅當晉而止是眾信其操而髙其詣矣悔何自而有乎象曰眾允之志上行也三𨿽志在恬退而眾已共明其志之可以上行矣惟志在守已斯能上行事君國與民同重有賴矣爻明守已之心象嘉其可行之徳

晉內卦三陰俱當晉世而宜進者也初戒其裕孚二許其愁晉三眾允其志可以上行皆進也然皆不以輕進爲晉愼於進爲晉也此聖人爲當盛世明君進而仕者示也晉尙以不輕爲尙況明夷乎卽象傳之自昭明徳也徳明而進與不進皆當有其具而無其遇君相之責耳內卦三爻坤體以順爲晉得乎臣道之宜也二爻之愁晉受寵若驚得中道也故主內卦初附之而裕其孚三附之而眾共信皆合乎坤順以應離明之象義也

九四晉如鼫防貞厲象曰鼫防貞厲位不當也

九四變爲剝之六四在剝四以陰變陽爲晉有剝膚之凶率羣陰進而剝陽爲凶大矣

在本爻變陽爲陰爲剝晉以非道事君者也系以晉如鼫防小人貪進之象也𨿽貞亦厲小人何有於貞乎執固以爲傾邪者耳象曰位不當也如鼫鼠之人而處近君之位所以徳不當其位也以四爻論則初之摧如必此爻摧抑之矣媢疾之人在於應爻近君之側所以下賢不能上達也

六五悔亡失得勿卹往吉無不利象曰失得勿卹往有慶也

六五變爲否之九五在否五以陽變陰爲晉晉而休否之君也大人君子之吉也況否五之徳原爲幹五之利見之大人乎其亡其亡系於苞桑則以健變明明而愈知敬畏也

在本爻以陰變陽爲否能以健爲明則明常如日有何可悔且如日之照物未嘗有卹乎不能徧照之日也惟明吾體而用吾健則往自吉無不利何卹得失乎一有卹之私而明蔽矣象傳曰得失勿卹大有慶也勿者禁之之辭有慶卽休否而爲泰也此爻爲晉卦主爻惟文明而兼剛健之得中正則明同日之在天以天之健爲日之明也象辭所謂麗卽謂麗於天如離卦之義象也

上九晉其角維用伐邑厲吉無咎貞吝象曰維用伐邑道未光也

上九變爲豫之上六在豫上以陰變陽爲晉系以冥豫豫極變明但明乎豫樂而冥焉反不明也故不與其成而與其渝方無咎也

在本爻以陽變陰爲豫豫於晉而極矣故有晉其角之象角者首上之物居乎極也然觸邪之用惟用伐邑庶乎可也當晉極而不知退猶用角焉厲哉然建功於國以酬上位答異寵康侯之所以保其富貴也故厲而吉且無咎𨿽然伐邑之後大功不易居大名不易更晉也若以此爲貞亦吝道也吝者惜其功名能取而不能棄也縱君明而厚待功勲故舊亦可羞吝也象傳言其道未光不知退以爲晉則變動而失其明也

晉外卦三爻四則晉不以正者六則進不知止者賴君明而晉不以正者其姦不能逞進不知止者其功猶可保也皆以外卦離體爲明乃晉所以明卦也四變陰而爲蔽賢六變陰而不知退獨五以陰變陽明體兼健用日麗於天大明普照爲主外卦之中爻卽爲晉卦主爻也猶戒以勿卹得失者蓋明非剛健中正易涉於私察察之明久而明斯夷矣升天者入地可不愼乎

【離下坤上】

明夷明夷綜晉亦用陽根幹然明入地中乃大明陵夷之義象也猶貴振陽返日以成晉爲泰否之反類也繼乎坎亦有取於坎中之陽卽乾元之陽以天之陽助日之明斯升天者不入地長保日中而明不夷矣故卦𨿽用離明而必以天之陽爲日之麗者以主之焉明夷與晉相綜晉之日麗於天者至明夷而日入於地大明之明夷矣夷本義云傷也然初升天而後入地似陵夷之謂也然則夷平也明夷同晉根於幹陽少貴陽變自臨者因本義釋晉象辭柔進而上行自觀來四爻之柔進於五爲一卦之主爻故愚推其綜卦亦自觀綜卦之臨卦來二爻之剛進於三三爻之柔下居於二爲明夷一卦之主爻也臨觀晉明夷俱四陰二陽之卦故謂之變來耳至於日之明宜麗於天不宜入於地君象日日不明如君之不明而天下皆晦矣賢人君子此時自必以遵養時晦爲義亦時措之宜也如隠居求志之人當此時則惟韜光斂采闇然自修而已如位髙望重或世家舊徳無所逃於天地則非辭榮避祿可以明哲保身矣與不事王侯髙尙其事者時位迥不同不能效其遐舉髙蹈也惟有如卦辭所系利艱貞𨿽貞而正猶必艱難困苦而後可以免禍全身焉明夷之卦不同於否遁者處否處遁之君子有可以避難可以肥遁之道而處明夷之君子親臣世臣無可避可遁之義也晉之晉爵賞勲與初筮仕者得位不同如明夷之世臣髙爵與百職羣寮可以進退由已者亦不同也讀易者須於卦之體象細玩而繹之自得

明夷利艱貞

象辭系以利艱貞貞而正正而又甚艱難有不容正臣之暗君自有不容正類之邪臣於是不貞不可貞亦不利君子之貞進不能匡君退亦無處可免處明夷之君子艱以爲貞亦聴命於天而已至於禍之不及者天也亦非君子敢預期也艱守在我之貞死生禍福聴之於命此君子於明夷之艱貞也如謂定當轉禍爲福則此念卽非貞矣所以卦辭無他語一言以蔽之

彖曰明入地中明夷內文明而外柔順以蒙大難文王以之利艱貞晦其明也內難而能正其志箕子以之彖傳釋卦象義曰明入地中明而夷矣此指明夷之象義其時之君有此昏徳然後有此名象也此時之臣民同處幽晦其有徳有位之大臣更遭忌而多難將何以自處乎如文王當日事紂正此卦之象義也惟文王能用易以事君保身以內卦之文明存爲文徳之畜以外卦之柔順著於服事之誠或可以感君而免禍矣然究蒙大難幾致喪身亡國而文王文明之內畜柔順之外著者終始如道令昏暴之紂久而自一隙之明釋囚而封是文王處明夷用易已彰其效者也然文王當日亦惟自守一艱貞而已何爲文明應晦也何爲柔順宜著也俱無心以爲布置也盡其忠誠守其分義貞也而憂患不違生死不移則可謂艱矣貞易而艱則難爲良臣易而爲忠臣難爲明夷之忠臣更難矣此文王之利艱貞也晦其明卽內文明而外柔順之道也此文王之所以也至於箕子亦同文王其處明夷之世者何以乎箕子紂同姓之卿其蒙難乃內難也內難之作由昧君而箕子內自正其志不阿諛取容亦不致殺身無補佯狂囚辱亦用此之道也不激不隨非內文明外柔順者亦不能焉此箕子之所以也惟其地近而誼親不同於文王地逺而誼疎箕子食邑在國輔政在朝又無可忌之勢能正其志亦必有犯顏爭諌之處但不如比干之諌死耳若文王者異姓逺侯遭疑觸忌不能不純乎柔順矣故利艱貞在文王與箕子同而內文明外柔順與內正其志不能不同中有異也此固聖賢之時位不一而其徳量亦可分觀矣

象曰明入地中明夷君子以蒞眾用晦而明

象傳曰明入地中明夷文王箕子各有所以如此後之學易君子何以乎惟有蒞眾用晦而明而已旣不同於否之君子可以儉徳避難不榮以祿又不同於遁之君子逺小人不惡而嚴上有不得不事之暗君同列有不得不共事之僉壬下有不得不蒞之民眾爲有國有家者前用也惟於蒞眾之道以晦爲用而用晦之內立體則明以合乎內文明外柔順之卦徳庶幾可以當明夷而弗及矣春秋之世其世臣名卿倘遇昏暴將蒙大難多至於君弒國亂與文王迥不同者亦惟內無文明之徳不知冠履定分外不安柔順之命以致犯上作亂求蒞眾用晦而明者何人乎

初九明夷於飛垂其翼君子於行三日不食有攸往主人有言象曰君子於行義不食也

初九變爲謙之初六在謙初以陰變陽爲明夷謙在初爻止體變明君子能明乎謙之道謙而又謙者也涉大川得吉何疑乎

本爻以陽變陰爲謙正合乎謙而用晦爲明也飛則垂翼行則不食逺於昏暴之君不食於不義之朝有攸往者位在下而非親非故可以全身逺害也主人者所之他邦之君也有言者防嘉其節義多所咨訪乎象傳曰明其義不食非羞位卑祿薄也義不可食而弗食亦不可榮以祿之義耳此在明夷爲疎逺之臣者當以之也

六二明夷夷於左股用拯馬壯吉象曰六二之吉順以則也

六二變爲泰之九二在泰二以陽變陰爲明夷以剛健而濟文明仍勉其包荒全卦陰陽用憑河之力以包之不遐遺於陰朋亡於陽方得尙於中行恐其變陰有私於君子同類也

在本爻以陰變陽爲泰文明變剛健何以夷於左股乎蓋六二爲明體之主爻上應六五之暗君以明應暗自不相應遂致傷左股也用以拯救馬壯則吉亦速行之義二與五爲正應亦言行者二在外卦𨿽正應亦以義合者耳合畱否去固臣道之常也象曰六二之吉順以則也二在臣道本中正也傷於左股而去順乎臣之正則所以𨿽傷而得拯以成其吉焉

九三明夷於南狩得其大首不可疾貞象曰南狩之志乃大得也

九三變爲復之六三在復三以陰變陽爲明夷系以頻復震變離而失動徳夷其明而不決致猶豫其復也故厲然終歸於復何咎乎

在本爻以陽變陰爲復則變自臨之二爻來有咸臨之徳而貞吉者也以動變明用明而動明夷之世如南狩則可以得其昏暴之大首也𨿽然仍不可以疾速爲貞必以艱貞爲貞方有合於明夷之義也本義謂此爻有湯文之象愚謂此湯之徵葛文王之戡黎耳不可疾貞則文王能以之而湯不克以焉聖人亦有遭遇之幸不幸文王徳純而時亦成之湯自謂有慚徳而時迫之天時之於聖人如孟子所論聖人之於天道也乎象傳謂南狩之志乃大得也似爲釋囚命伯得耑徵伐言之大得志非以南巢牧野爲得志也明矣湯武之革命聖人之不幸也何得志之有蹈厲形之於樂有遺憾於盡美焉故曰聖人不幸初非素有大志如趙宋之禪周也

以上內卦三爻離明之體徳以二爻主內卦𨿽夷於左股而變陽用馬壯以拯則吉火入地中明夷變幹健所以拯明之夷也不止於自潔其身而已初變止反有攸往三變巽而進得大首皆明進出地之義象也明之升也不可以疾爲貞方可大得志也明夷上爻爲昏主五爲明夷之大臣故二爻主乎內卦爲文明之得中者事暗君而傷左股速去之爲吉然身去道存所以主乎內卦爲初三兩爻所附從也初附之而有攸往三附之且行南狩之志以弔伐爲事矣皆附於離明文明得中爲正義象焉【二爻可以太公望擬議之】

六四入於左腹獲明夷之心於出門庭象曰入於左腹獲心意也

六四變爲丰之九四在丰四以陽變陰爲明夷有丰其蔀日見斗之象則不明甚矣蓋因四爻震體也近於內離故如此蒙蔽也遇夷主則吉者遇初陰則陰陽相濟象雷遇日可以息聲而雲雨之蔽皆可斂散矣故吉

在本爻以陰變陽爲丰是陰柔小人髙位近君而蒙蔽其主如飛亷惡來之人也以其近五所以入於明夷之左腹而獲乎暗主之心言聴計從逢長任意然後以其君之惡心出示於門庭有善則歸已過則歸君之意也不言吉凶暫得君心似吉將有欺君之罪凶何待言象曰入於左腹獲心意也明四之入腹獲心先得乎昏暴之意而逢之迎之將之順之於是其意得愈肆而其惡愈熾聖人以人之惡出於心而心之性本善其惡念出於私意而已小人導君私意久而莫能自知其惡亦不能自制小人亦無如何矣心之所重在意故爻辭獲心而象傳云獲心意也蓋爲學易者明誠意之學先貴乎盡好惡之實於善惡分途之初也此爻貞悔對防更爲明加○或謂四爻如比干剖心照五爻皆君子立說然與象傳似無著有謂文王𨿽蒙難而盡忠得紂心返於岐者亦通

六五箕子之明夷利貞象曰箕子之貞明不可息也六五變爲旣濟之九五在旣濟之五以陽變陰爲明夷系以東鄰殺牛不如西鄰之禴祭實受其福見誠意能否昭格不在儀物之厚薄也蓋兼明夷義爲臣事暗主者言也東鄰指昏主如紂西鄰明主或指文武乎

在本爻以陰變陽爲旣濟外卦之順變爲險矣爲臣之忠誠𨿽志自正而險阻之難終不能脫箕子當日以此而囚乃箕子所遇之世正合乎此爻之在明夷也亦惟利貞以自正其志禍福利害聽之於命寜可私心計之乎象又別申一義謂存箕子之志卽至於囚辱亦明之不可息者也見人臣卽殺身而不悟昏暴其臣志之明久而自著焉蓋暗主無開悟之日而天下後世以是君爲前車之覆以是臣爲盡忠之鑑其明固皎皎千古矣孔聖爲明夷言明終不可夷其義亦逺大矣哉五爻公系以箕子則五不可盡謂之君位明矣

上六不明晦初登於天后入於地象曰初登於天照四國也後入於地失則也

上六變賁之上九在賁上以陽變陰爲明夷兼明夷義系以白賁賁極而存素之本正明夷用晦其體本明之道也

本爻以陰變陽爲賁則耑取乎明夷之象象上爲昏暴之君處明夷之極所以晉之麗天大明者至此而大晦矣初登於天者後入於地矣晝變爲夜皆因一身一心失其明而天下國家受其害也象傳曰初登於天照四國也昏暴之本心何嘗無明徳乎後入於地者气拘物蔽邪臣之惡入於腹心而縱私意損明徳失其制意之防立心之正也初不過一念之私起於微渺遂虧明徳之則成昏暗之世使彼早有提覺何至如是乎甚矣明之不可蔽而惺惺貴於常存也自天子以至於庶人壹是皆以修身爲本修身之本則明明徳而已

以上外卦三爻坤順之體徳以五爻主卦箕子以之者至順之體臣道之極變坎居險而能出險又不失貞所以主明夷外卦四則成明夷之小人上則成明夷之昏主也以三陰蔽明而五獨中正變坎爲得乾之中陽者也五以君位而箕子以之重徳不重位故主卦者在徳不在位也但明夷以明入地爲象義二之文明其主通卦者乎

大易通解卷七﹤經部﹐易類﹐大易通解﹥

欽定四庫全書

大易通解卷八

江常鎭道魏荔彤撰

【離下巽上】

家人家人睽二卦相綜四陽二陰之卦陰少貴陰根於坤也家人繼大壯其象義若何大壯用陰則不用壯而用罔罔之爲道似直之反其寔所以善行直道者用罔也於國與天下且無不宜況家人乎家人以仁勝義以情勝理而又必用直道然非用罔以爲直道則義勝於仁理勝於情非宜其家人之道矣此家人所以繼大壯之用罔主乎陰以濟乎陽必言有物行有恆皆用罔也觀於彖辭利女貞三字思過半矣不止謂內外卦皆二女爲陰已也○論卦變推睽卦之例謂變自大畜來則此卦變自無妄來以無妄外卦四爻之陽下行於三以內卦三爻之陰上行於四則無妄變家人洵得變卦之義象也無妄之茂對時育萬物何非自言有物行有恆始乎言有物行有恆修身也而天地時物莫能外矣本諸身而教於家乃聖人功能之權輿也○家人爲卦以上巽下離相合亦二女同居也長女在上中女在下與睽之中女在上少女在下似無異家人則合睽則違焉何也雜卦言之矣家人內也睽外也家人之離明在內卦暌之離明在外卦三女陰卦以離爲中女又以離之中爻爲坤之元所以順承乎天者也以坤元而得中爲明乃地道妻道之正也所以在內爲主則合爲家人在外而不得爲主則睽矣均二女同居而家人不言志不同行者家人之二女有一志可同行者則不相睽而合矣此家人所以根乎坤蓋得乎坤元而貴陰有自來焉

卦象自無妄來有據乎此乃以四陰二陽之卦相序而明其變也彖傳未言卦雙亦不敢彊爲之傅會然無妄之象傳與本卦象傳有相應之義卽據此言變亦可況本卦三四二爻亦有合於變象詳本爻下亦似有可據也

家人利女貞

彖辭雲家人利女貞因內外卦皆陰女之體象也女順乎男者也故女貞爲家人之利尢切焉且女之所以能宜家者必觀型於男正身以爲齊家之本不言而可諭矣

彖曰家人女正位乎內男正位乎外男女正天地之大義也家人有嚴君焉父母之謂也父父子子兄兄弟弟夫夫婦婦而家道正正家而天下定矣

彖傳釋卦名象曰家人言利女貞女止位於內也言位未有不本於徳者徳足以立乎其位豈止於朝廷乎卽閨幃亦然長幼尊卑各有其位各有其分義徳足以立之而位正矣此家人之利貞貞卽正也得其正合乎利貞之辭矣然非男之徳足以正位於外男之貞足以正乎其徳女亦何由能正乎故必男正位乎外而女之位方正男陽也本乎天女陰也本乎地男女徳立位正而天地之大義俱正矣夫身修而妻知所隨妻徳賢而夫獲其助如天之統天而資始坤之順承乎天而資生其餘三男三女無有不本於乾坤大正之義以各盡其義者此男女一正而無不正之道也其義旣本於天地卽可通於君臣矣家人亦有嚴君焉父母之謂也能孝能敬又如男女六子根於乾坤各效其能於天地以共成大化者也推之於日用倫常凡一家之男女由父子而夫婦而兄弟各盡其爲父爲子爲兄爲弟爲夫爲婦之道家之道遂各正矣旣各正其道又各爲一家之道無不正家正而國與天下亦各得其道而大定矣不言正而言定由於正身者正家身家得正以此正者定之也國與天下之人不能自正君子以其正者定之使各正也故變正而言定焉天下定而位天地育萬物皆自此極其功能不外聖人之一心一身耳似與物與旡妄之原一盡性而人物之性無不盡極之於爲時爲物亦不外乎有物有則秉攸同而已合之象傳變自旡妄不爲臆說矣火爲風之本也家之敎嚴明如火而風行於國天下矣

象曰風自火出家人君子以言有物而行有恆

象傳曰風自火出家人重家人之離卦在內也上之所行謂之風下之所習謂之俗渾而言之爲風俗風俗之善惡行乎外教化之本原由於內國與天下之風非自家出奚本乎聖人明其所自出而家爲國與天下之本身心爲天下國家之本昭然矣君子體此知言行爲正心誠意以修身所見端也言必有物根於天命之性有物有則者也行必有恆根於率性之道須臾不離者也此君子自修之寔學耳而家正於是國與天下定於是甚矣言行爲君子之樞機所以動天地者也所以君子觀於天地之大義於言行不敢苟焉已也○言有物行有恆立誠之道全乎無妄之本然者也君子蓋從物與無妄本原處勘明故誠以成已兼成物皆本一誠之理以通天地也四時萬物不過一誠之所統卽乾元之統天也故聖人之體幹至誠不息必自君子之自彊不息始此君子言行之極致也至於風自火出之義家教嚴明猶火之用也火之體則正家之一心耳心爲君火如日之照物正是離卦本象此火爲風之由生也

初九閒有家悔亡象曰閒有家志未變也

初九變漸之初六在漸初以陰變陽爲家人初漸於幹未能習而安焉故厲有言以教之者無咎兼家人閒家之義也

在本爻以陽變陰爲漸系之以閒有家亦初習於家教而能愼於防閒者也故悔亡象傳曰志未變也就初言幼而受教得成則長亦不能變貴於初教亦有漸進之象焉

六二無攸遂在中饋貞吉象曰六二之吉順以巽也六二變爲大畜之九二在大畜之二以陽變陰爲家人繋以輿說輹大以爲畜則不可輕進也陽變陰而中虛不能畜故如輿之說輹矣然二居中得乎中道中虛所以爲畜量也故傳言無尢焉在本爻以陰變陽爲大畜繋以無攸遂在中饋貞吉者此爻主乎本卦離在內而得中以坤元爲離明合一家之正道爲家人者也變大畜以陰變陽恐其主乎一家則牝雞之戒宜明也所以示之無所往而可以自遂惟在中饋以主內政合乎卦辭之利女貞吉斯得矣卦未系吉者利貞方得吉於主爻補示之象傳曰六二之吉順以巽也順者指離二之中爻本於坤也順乎巽卽順乎外也合風火爲卦以巽爲外像卽以巽爲男陽也巽陰而在家人爲外卦象以主外焉易不可爲典要惟變所適也

九三家人嗃嗃悔厲吉婦子嘻嘻終吝象曰家人嗃嗃未失也婦子嘻嘻失家節也

九三變爲益之六三在益之三以陰變陽爲家人繋以益用凶事使之從戎克敵亦皆益也貴於重大其事內必以中行在心爲有孚外必告先公用圭以昭敬則民受益亦嚴愼爲本之義也

在本爻以陽變陰爲益家人之心以教爲切家人嗃嗃多言之象𨿽悔而厲然吉道也倘不樂於嗃嗃而全無教訓以致於婦子嘻嘻則家道未爲正而終吝矣象曰嗃嗃𨿽多言以嚴則未失正也婦子嘻嘻失家教之節謂不得正矣家爲教化之始尙嚴不尙寛至和之中必有節焉禮也不然知和而和不以禮節之何和乎象言節卽以禮節和耳本爻自無妄來外卦幹下爻之陽下於三位變離而剛明故嚴厲而多言卽以下爻論貞悔震動而明亦嚴厲之象義也以上內卦三爻離明之體徳以二爻主內卦在中饋婦人主內之正也初附二成離所以閒有家變艮而知止爲閒也三附二而以嚴治家變震而爲嚴厲也此皆家教之所以成也

六四富家大吉象曰富家大吉順在位也

六四變爲同人之九四在同人之四以陽變陰爲家人推家人之義於同人𨿽未同而乘墉弗攻以太和爲化於同人也故吉

在本爻以陰變陽爲同人兼同人義以同人爲富不獨以家爲富此所以有富家大吉之辭也象傳曰富家大吉順在位也明本卦巽順之徳能以同人之富上順乎五誠格神人之君以順應誠順亦誠也此所以忘其家而成富家之大吉者也本爻自無妄來內卦震上爻之陰上於四位變巽所以云順在位也本動而變巽爲順於五剛健中正之君位也

九五王假有家勿卹吉象曰王假有家交相愛也九五變爲賁之六五在賁之五以陰變陽爲家人以止變進有束帛賁於丘園之象巽於賢以止於善者正其位也

在本爻以陰變陰爲賁以進變止得誠之至善而止之也故能假乎有家之臣視一國如一家也勿卹者戒之以勿卹於王之家卽以一國天下臣民之家爲家吉之道也亦就推一心之誠以正一國定天下言卽無妄之合人已以爲盡性也象傳曰交相愛正謂四以順在位爲富家五以假有家之卿大夫而勿自卹其家則上以假臣爲心下以富君爲心交相愛卽泰交之道所謂其志同也交泰之道寧止於君臣交愛其家乎然言家者就家人卦名其義也愛其家正是愛各齊其家之身也正是交愛其正家之心也仍是其志相同其徳相孚而後恩與義相維也家人言及此合國與天下以言正家其義愈明矣

上九有孚威如終吉象曰威如之吉反身之謂也上九變爲旣濟之上六在旣濟上爻以陰變陽爲家人有濡首之厲方出險而變巽乃旣濟而侈然更思進此濡首之自來也

本爻以陽變陰爲旣濟亦恐巽進而變險阻仍以巽進則懦弱不克正家於終矣故戒之以有孚威如終吉有孚者誠身也正家之本也威如者威儀之見於外爲刑於寡妻宜於兄弟之本也翕兄弟宜室家樂妻孥順父母無不本於此有誠而共孚者家人所以終吉也象傳謂反身大哉聖言於大學首章曰自天子以至於庶人壹是皆以修身爲本此家人之終聖人垂戒凡有身家者也可不凜凜

以上外卦三爻巽體以四爲主爻富家大吉之辭爲一陰主一陽以成家順五之在位而成富也五則附四王假於臣交相爲愛上則正家之終有孚威如孚者陽也亦附於四陰以相乎也是外卦主巽合離明以成卦之象義也再內外卦以二四兩爻分主成卦無通主一卦之爻上九之終吉歸之反身修身正家言家人於卦終明其道也是以主卦不妨二四分主以明男女內外交修其身之義象焉

由睽之象傳火動而上澤動而下推言家人則睽之上下不交以相疑也家人之風動而下火動而上上下之交以相益也相疑爲睽是以相益由於相孚則自君子之言有物行有恆爲之主也以至於家人之終吉亦不外於有孚此誠身之學爲正家定天下之本也卦辭云利女貞女之正道順也家人之女以明爲體而自坤順來順以巽二爻之象言之矣順乎外卦之巽卽所謂貞也此家人之女貞卽家人之男所以正乎家定乎天下之道也至於二女同居志亦同行則以離中女之賢明主乎內縱有他女在外亦聽此中女爲政而巽順以從之矣此又二女相交相益以誠之象義也與睽有間矣

【兌下離上】

睽家人繼大壯睽則繼遁矣遁必全身逺害早離小人睽而不合不樂於合乎不正也君子小人不和如二女同居其志不同行焉得不遁而睽之以爲守正之道乎所以用陰主陰者遁固不觸世忌以不自居徳取名也故睽在君子必與小人有外同而內異之志存焉此睽必主陰也卽久睽終合亦以陰道轉陽方得合耳是𨿽主陰而待陽以和又爲根坤而統於幹之象義矣○睽綜家人同四陽二陰陰主貴陰根於坤也以卦變言則來自大畜也大畜外卦艮之下爻一陰與內卦幹之上爻一陽相易而成睽如家人之卦變自無妄來三四兩爻居中相易也其大畜之象傳與睽之象傳亦類於家人與無妄有合焉大畜之象傳曰多識前言往行以畜其徳睽之象傳曰以同而異蓋多識則異而畜徳則同二女同居其志不同行志不同者私心也其性則一而理則同也以此異而睽者可以同而合亦在於各惇其徳而已此畜徳之所以合睽也雜卦傳云睽外也何謂乎蓋家人睽二卦以離主之而離以中陰主之所以爲明也明在內則陰道也明在外則陽道也明在外多見人之非而不見已之非明在內則見已之非而方知人之是也家人所以合者嚴治於已而寛待乎人也躬自厚而薄責於人也皆用明於內之象義也明在外反乎是而成睽家國天下無不出於此也此家人與睽離合之本同異也苟能知其同而致異之故則必能主乎以同化異異而歸於大同之道矣非畜徳何以能使異者皆同非多識前言往行何以明其理而畜其徳乎由此言之睽之變自大畜確矣至於睽之象傳有二女同居志不同行之訓者睽之二女明者在外不與家政少女苟以爲悅者在內主政也同於泰否之君子在外小人在內相反而成之象也女徳亦有貞淫邪正家人睽寧不同於泰否乎君子於此亦必有和家人而合睽之道矣其主乎坤者用離中爻之明徳以坤爲元也

睽小事吉

彖辭曰睽小事吉旣睽矣何事可言吉哉此象傳同而異之所本也蓋睽𨿽不合而分中可以見合不分則無以見合天下事理皆如此如倫常至大者五不五無以見一卽一倫之中宜分者正不知凡幾不知其分何以能安其分而得合乎況萬事萬物來相嘗焉我以一心應之百行成敗皆在是矣必以分見合方於所謂一者知明處當理得而心安心安而睽者無不合也睽之小事吉言其分也睽旣離異而不能得其合則姑就其分之一端以盡其一身之宜爲或一事之當理以此推之自一身而外人各盡其分之宜爲事各求其理之得當則合分以爲一合小以成大矣小事吉者爲萬殊言也大事亦必吉矣爲一本言也萬殊之異不得不異也人情也一本之同也未嘗不同也天理也得其一本而民胞物與之量矣盡倫盡物之道大矣一篇西銘說不盡者小事吉一言蔽之矣由此而位天地育萬物亦自此一言推廣之所謂其次致曲曲能有誠則明著動變而幾於化矣惟天下至誠爲能化與家人之君子言物行恆皆一心一身一事一物以爲造端其功能遂不可限量也聖人之學一言之微闗乎聖徳王功天地萬物豈可以防常爲測識乎是睽之君子以同而異謹小愼微至嚴宻之心學也

彖曰睽火動而上澤動而下二女同居其志不同行說而麗乎明柔進而上行得中而應乎剛是以小事吉天地睽而其事同也男女睽而其志通也萬物睽而其事類也睽之時用大矣哉

象傳釋卦名義曰睽之爲卦合火澤而成火則炎上也澤則潤下也上下各自爲動而不相合此觀气化於天地見睽之象義也然火愈炎而澤竭矣澤愈潤而火滅矣火澤互相侵害其義象更難得合如二女同居其志不相得也此睽之成於人事本於人心近起於家而逺行於國天下者也且女禍之烈比宦寺僉壬更甚者以易於狎玩難於除攺者也然卦辭何云小事吉乎則有徳以爲合睽之故也女之說者若以麗乎明是受保姆之教刑聖善之儀者也俾柔之自大畜來者內卦三爻之陰進而上行歸於四位則四爻之陽仍歸於下卦之三位而爲大畜使離明之體所謂中爻之陰本乎坤元者得乎卦之中正以應於下卦幹二之剛則大畜變爲睽以大畜成疑而致睽者睽之疑釋而大畜之徳日新矣是以云小事吉也小陰也陰安其位而得中以應陽陰小之道吉女貞之利得也亦同於家人女正乎其內男正乎其外也家人先言女而後言男此則先言小事而陽男之大事無不吉從家人正家而天下定推之其義自見矣然後知小事之睽大事未嘗不同也事有睽而理則一也志不同而性則一也如天地之分爲睽然陰陽相交生成萬物是資始資生𨿽分而坤元統於乾元同之至也男女分爲二而相交以生人啟家道正天下亦因其志相通爲一而無不同也言志不同者二女陰不交陰言志同者以下卦上爻之陰與上卦下爻之陽相交而得同也推而至於萬物𨿽無不分而爲睽然類聚羣分二者無不合而爲一也是睽之爲義似分似小然言事必有理以主之言物必有則以主之何嘗不一而大哉陰陽二者睽也在天成像在地成形本天親上本地親下乾道成男坤道成女此萬事萬物之二大類也然陽無陰不生陰無陽不成一陰一陽之謂道二大類皆歸於一而已矣然則天地今古萬事萬物何一不爲睽之時用乎睽一時之義如此而亙古如斯也是睽之時用誠合髙深廣逺以爲大也乎○聖人之心無一時不一而萬事萬物無不自聖心化裁焉古今道理無不自聖心立凖焉此聖心以合爲睽以睽歸合之象義也學者須從忠恕求一貫亦各盡其忠各行其恕之謂也卽學者之忠恕也卦辭小事吉各盡忠恕小事也至於合異爲同一以貫之矣

象曰上火下澤睽君子以同而異

象傳曰上火下澤睽君子以同而異同而異者以其至同而知其至異也知其至異所以睽卦系以小事吉之辭也知其異本於同所以彖傳雲天地睽而事同男女睽而志通萬事睽而事類也此孔聖釋文王小事吉也異者小事而以同而知異則異之小乃本於同之大也○象傳又有一義在於同中辧異如父慈子孝兄友弟恭夫和婦順皆同中之異也卽一孝慈友恭和順也無不同也而其中隨時隨人隨遇又各有不同焉非以同而異者爲同則異而不能同矣惟知其異而各盡其時措之宜斯能合乎大中至正天命率性之大同也然則異者皆小事也得其宜則吉也至於合異爲同之大事無不合宜非聖人之時中不能也家人之自無妄來以無妄之誠爲合也睽之自大畜來以大畜生疑而睽也故家人爻辭言誠言交而睽爻辭多言疑言不能交交則合疑則睽耳再詳家人睽之分合更有妙理存卦象中家人下卦初陽與二陰相交易而離成巽以上卦之四陰爻與五陽爻交易而巽成離矣上下卦各以陰陽二爻相易則內外風火二卦亦交易矣所以家人以交而合也本卦若以九二與六三交易則兌成離以六五與上九交易則離成兌內外卦之陰陽爻交易亦各成一火澤睽也此所以爲睽而不合乎至於畜之日久或生疑焉在人在己皆有之疑者不合之本也釋其疑而暌者合此又爲防常用易者立訓也

初九悔亡喪馬勿逐自復見惡人無咎象曰見惡人以辟咎也

初九變爲未濟之初六在未濟之初以陰變陽爲睽險之初而悅以忘險濡尾之吝宜矣

本爻以陽變陰爲未濟悅變險似有悔心矣然能慮則悔可亡也𨿽有喪馬然勿逐自復不必外求也外求睽而不得內守則自復來矣如此自守𨿽見惡人無咎蓋睽之不合者皆人與我相惡也旣睽而姑不與合焉何咎乎象曰見惡人以辟咎也見矣何以辟咎見而逺之不與親近則咎可辟矣此以睽爲守而不必苟悅求和之義象也

九二遇主於巷無咎象曰遇主於巷未失道也

九二變隨之六二在隨二以陰變陽爲睽以睽而不知所隨如系小子則失丈夫當於睽隨之間知所擇也

在本爻以陽變陰爲隨亦必知所遇合矣遇主於巷巷狹路也至此則不容辟而不得不遇也是睽之時亦有不容不遇之主也外合於五求合乎睽無咎之道也象傳以爲未失道蓋守道以待遇道也然遇主於巷趨而避之泄栁申詳之行聖人不取也惟遇之以合睽道在是矣此爻以合睽爲義象也

六三見輿曳其牛掣其人天且劓無初有終象曰見輿曳位不當也無初有終遇剛也

六三變大有之九三在大有三爻以陽變陰爲睽有亨於天子之象云小人弗克者大有之有不自有以所有亨於天子君子能爲小人不能也蓋君子以至誠求合小人則參以私意何能合睽乎

在本爻以陰變陽爲大有系以輿曳牛掣者有之多而載之重也然陰柔不能求合外陽又睽而不與之合則其人天且劓之矣𨿽然陰陽有交遇之理無初有終終或遲遲而得合不致終睽亦可免獲咎焉以其變兌爲乾有陽剛之徳故誠能合暌得中吉也象傳曰位不當也位在內卦之終與外切近故其輿之重載人得而見之所以生人之疑而遭禍也然無初有終恱變爲健自當有初睽終合之道以免咎此所以終合乎睽也此爻以誠爲合睽之道不耑言貨利誠敬之心乃合睽之要者也所以釋疑者此耳以上內卦三爻兌恱之體徳以三爻爲主爻主內卦之悅以合離明也初不求外合而自守乃不苟悅合睽之本也二以陰柔中正附於三卽恱於遇主也三則以一陰臨二陽陽寔取象輿曳牛掣以致天劓能有終者兌以陰變陽於內卦之終以合外卦之離成大有也是三主內卦以初二兩爻附之也

九四睽孤遇元夫交孚厲無咎象曰交孚無咎志行也九四變爲損之六四在損四以陽變陰爲睽離明變艮止矣止則將合故不惟損疾而且有喜是損若以損疾似睽於五然無欺而犯之志可嘉喜也何咎乎在本爻以陽變陰爲損系以睽孤者上五下三二陰夾之俱不能交故爲孤也然亦必有一遇爲正遇元夫而交孚焉元夫者五爻也交孚者四五二爻相交易斯得中孚之卦也厲而無咎者恐上九之見疑也象傳曰交孚無咎志行也志卽不同行之志至四而交孚則志可同行可見志縱不同惟心之誠足以同之也四爲五陰所麗之陽借以成離體得明者也交於陰而共明其志足以釋人之疑所以志同行矣志在誠已行則信於人矣此爻以交孚爲合睽者也

六五悔亡厥宗噬膚往何咎象曰厥宗噬膚往有慶也六五變爲履之九五在履五以陽變陰爲睽睽於履而致其夬無調劑陰陽之術恃剛彊以爲動故𨿽貞而厲也履睽必從容以求合非致夬可以遂非也在本爻以陰變陽爲睽行禮以合睽者也陰柔文明更能剛健中正以合睽悔所以亡也𨿽有多疑之人近在厥宗然有噬膚至切痛癢相闗立意以往合焉何咎之有乎自足以交合之而共信也象傳曰厥宗噬膚往有慶也言具此胞與之心往而交物焉必有合睽之慶矣

上九睽孤見豕負塗載鬼一車先張之弧後說之弧匪冦婚媾往遇雨則吉象曰遇雨之吉羣疑亡也

上九變爲歸妹上六歸妹上六陰變陽爲睽婚媾之終而變睽睽而未可合故士女兩失宜而虛情必難信也何攸利乎

本爻以陽變陰爲歸妹睽之極失明之體成悅之用離合亦不能自決且生疑於下矣故曰睽孤孤立於上之象疑心所見以虛爲實豕負塗而車載鬼何一非生於睽孤之心乎於是先張弧後說弧訖無定主矣主見者不定行之進退遂莫知所從焉然疑之生也以不誠也誠則自無疑矣有恃明而以孤亢之心待下則下以驚懼而不交矣若以明而恱乎下則匪爲冦也爲婚媾也必交孚而疑釋如天之亢陽而得雨也所以遇雨則吉何所取於雨乎上卦火變爲雷與下卦之澤合爲一矣故爲雨而和气布於內外也惟其變震所以有此義象誰謂不參看貞悔卦爻而可得解乎象傳曰遇雨之吉羣疑亡也炎上者潤下矣其交合不終睽矣於是以釋疑該盡通卦焉以上外卦三爻離體也以五爻主卦能以文明中正者變乾元之以仁長人厥宗皆有毛裏痛切之愛往以合睽有慶必矣四則附五以交孚上則附五而婚媾皆合睽之象義也四以變艮故以止存貞女而遇元夫上以變震故始疑而張弧終信而遇雨陰陽和而水火成旣濟矣何睽不合哉內外卦𨿽以三五二爻分主然五之筮膚仁能及物所以合睽且明以爲止有各明其分以爲合合不致凟之道又爲通卦之主爻也

【艮下坎上】

蹇蹇解二卦主陽根幹乃繼明夷而爲蹇也明夷之明傷而入地則水山之間皆增其蹇君子行道更難得濟矣然明夷貴以天陽助日陽返類爲晉蹇則貴以陽開陰乎蹇亦如晉明夷之反類而可以成解也此蹇所以繼明夷也○蹇解二卦相綜四陰二陽陽少貴陽根於幹也乃自上經四陰二陽屯防二卦變來防變蹇蹇不從卦之爻變來而從卦之內外卦變防之內水外山變爲外水內山是以謂之自防變來於象傳有所防焉防之象傳曰山下出泉防君子以果行育徳蹇之象傳曰山上有水蹇君子以反身修徳山下出泉則利於疏導其智慧而兼教育乎英才山上有險阻在外非可化反身修徳自爲感孚防以教言蹇以化言防以教近蹇以化逺防以人已兼修教學相長爲義蹇以篤修於已推行有漸爲義有徳有位有徳無位及凡占者俱以反身修徳爲葉蹇之體徳也險在外止於內望險而止蹇也卽欲不止冒險以濟無以濟險開阻仍蹇而不能行也必有陽健之徳內足以奮有爲以勵苟止之私外足以開濟艱虞以善平險之計此卦所以重艮上一陽爻而尢以坎中一陽爻爲一卦之主爻也卦旣與防上下卦相交易而成防之九二包防納婦子能克家一卦之主也變易爲蹇仍以九五爲主爻是蹇之變自防也於象傳猶隱於卦體甚顯切矣玩之自得且蹇解二彖傳俱不言剛柔進退上下是不以爻變爲變而以卦交易爲變亦可推而知焉況五之爲利見之大人往而濟蹇有功當位貞吉以正邦國固爲蹇立剛健中正之則以爲開成之道矣奚再疑乎

蹇利西南不利東北利見大人貞吉

彖辭曰蹇利西南不利東此東北艮之本位山也西南坤之本位土也卦無坤體何以利西南山上之水必歸於地水由地中險阻自消此天地之險阻也若乎人事則西南坤卦之徳順也東北艮卦之徳止也求其無蹇於行惟有順乎柔順中正之徳而利牝馬之貞則行地無疆矣若止而不行則終矣所以有利西南不利東北之辭也此蹇之同於坤卦辭也利見大人又何謂也凡蹇而不能行者徳固不足而或亦有有徳無位所謂在下位𨿽善弗尊弗尊弗信弗信民弗從也利見有徳有位之大人陳謨就烈則可以通行無阻矣然欲利見大人非有自反克修之徳何以格君心成大業以平險阻利攸往乎又必貞吉者有其徳而有其位以此利蹇有其徳而無其位亦以此利見大人以利蹇卽占者一身一家之事亦槪恃乎此貞以利蹇而吉可推矣所謂貞者不外於順地之道順水之性以行所無事耳是內卦之止徳亦暫止而不輕進非畫然以爲止矣

彖曰蹇難也險在前也見險而能止知矣哉蹇利西南往得中也不利東北其道窮也利見大人往有功也當位貞吉以正邦也蹇之時用大矣哉

彖傳釋卦名義先言不可輕進以明止徳蓋卦辭但云利於行而未言利於止故孔聖於傳明之蹇者水山相值山外又有水艱難之時事也險在前不可測旣見險不可不止見險能止非知者何能乎是處蹇固貴於能止乎此知者之事也然豈苟安於止聽斯時斯事之終蹇哉又非仁者之心矣故必利於順西南之坤徳能以靜爲知而能止者卽能動爲仁以往濟何也往而得中𨿽蹇不能阻矣所謂靜有常者西南坤方有主利之往而動不括者非得乎中道烏能隨時制宜以合於仁乎中何所指指外坎之九五以陽剛中正之徳得尊位也以此中道𨿽如牝馬之行地無疆實爲幹之乘龍禦天而雲行雨施天下和平也如不以西南爲利而以東北之止徳爲尙則其道以自止而窮矣西南坤地土也東北艮山亦土也土之剛而髙者非順道也土之柔而卑者大順之道也蹇之時事內以中爲體外以柔順而卑牧者爲用何時何事不大通乎至於利見大人不過借其遇合以行吾徳教原期有功於社稷民生非爲一身一家之謀此又濟世利物所推亦仁量之所曁也況蹇之九五有當位中正之徳位而得以貞處蹇之道以此正邦凡而難者皆平順通達矣蹇之時𨿽艱難而用以化蹇爲平開塞爲通之道則甚大也以剛健之幹爲體以柔順之坤爲用是蹇之體已通於天地矣可不謂之大乎

象曰山上有水君子以反身修徳

象傳曰山上有水蹇君子以反身修徳是象傳又補一義也謂蹇有至難平者𨿽欲通之終不易有功而得正也則非知之可計力之可用也反身修徳徳旣純於內蹇自消於外由近以及逺由易以及難由小以及大以一心之易簡爲健順天地萬物無不位者位而育者育矣無論有知之民物無不感化卽無知之山川艸木亦未有不暢遂奠安於聖人之世也此君子反身修徳守約而博也

初六往蹇來譽象曰往蹇來譽宜待也

初六變爲旣濟之初九在旣濟之初以陽變陰爲蹇有曳其輪濡其尾以明爲止不肯輕進之象義也故無咎

在本爻以陰變陽爲旣濟在蹇之初變明知險故往蹇而反得譽亦以不輕往得譽也不輕往者正思化蹇之方耳象傳曰宜待也修身者居易以俟命之謂也

六二王臣蹇蹇匪躬之故象曰王臣蹇蹇終無尢也六二變井之九二在井二爻以陽變陰爲蹇巽變艮木不能入實土而上水井爲谷矣然猶泥中有水故有鮒可射偶有汲者其甕敝漏升乎甕中仍漏水歸井古之汲者以瓶��卽甕也皆不能得井養爲利之象義也兼蹇故如此艱難耳

在本爻以陰變陽爲井何以系之以王臣蹇蹇二當臣位非不知險在前難於濟然蹇而又蹇進而不肯自止者王事靡盬不遑寧處也豈以一身之故而畏難苟安乎初可以暫止而徐圖以在下也二則必忘身以殉蹇應九五而位臣位也時位不同故其象義亦有各盡之道焉象傳曰終無尢也赴公而忘私事君以致身𨿽蹇未必卽平其忠誠亦可嘉矣何尢乎象又爲人臣托言時事艱難以自便者立訓也王臣蹇蹇豈成敗利鈍必算無遺策乎歸於鞠躬盡瘁而已武侯六出祁山無功蜀卒以亡今古何人不嘉許之哉此無尢之昭然者也

九三往蹇來反象曰往蹇來反內喜之也

九三變爲比之六三在比之三以陰變陽爲蹇憚於艱難爲進不利見九五之大人而苟安以比匪人所以占凶

在本爻以陽變陰爲比亦有止於進而戀戀二陰顧私忘公之意系以往而忽來反是𨿽知險爲止而心不可問矣三臨外卦險切矣不思進以圖功反以退爲得計象傳名之曰內喜之也如見其肺肝矣世有一種善於觀望時事之人內謀有定外反作欲往之狀及少遇蹇險卽退避矣乃曰余固願往而蹇不可進也反而自便臣力竭矣抑知聖人早已懸照於千古之上用誅心之筆以傳易卽作春秋之正義也則凡遇時事艱虞內喜乎反外飾於往以欺人者可以觀此爻傳而膽寒矣

外卦三爻在艮原有止而不進之義象初以暫止而許其有待三以蹇蹇爲進而嘉其無尢三以臨蹇畏避而誅其心此蹇之開平用順以爲往非用止以爲反也明矣○再繹三爻艮止之體徳當蹇則必進而濟蹇九三一爻爲內卦主爻往蹇不能濟來反者欲邀二陰同進以平蹇也故傳言內喜之也喜內多同志進以濟耳初在下不能濟蹇然往蹇不如修身俟命之得譽二則蹇蹇而盡王臣之事固應九五然從三爻以進亦從本艮主爻也此爲正義象前叚之說姑存爲另一義可耳

六四往蹇來連象曰往蹇來連當位實也

六四變爲咸之九四在咸四以陽變陰爲蹇兌恱化坎險慮險而有憧憧之念必貞吉而後可感人自不致於眾念紛至如朋之相從則爾之思或可正已而諭人耳所以能貞吉方悔亡也

在本爻以陰變陽爲咸是當蹇世而開誠布公聚合羣力以平濟艱阻者險變兌之象也於是下卦之三爻皆從而來合心同力以有爲於蹇之時事矣系之以往蹇來連一念至誠往以通蹇而來者連接向上共成五爻大蹇朋來之象矣象傳曰當位寔也正指九五陽剛中正具陽實之徳而當位爲宜利見之大人一卦之爻皆宜依附之上下合心力則功成邦正焉○觀此爻象則一卦之爻象皆相貫通也若止言乘承比應亦尙未盡

九五大蹇朋來象曰大蹇朋來以中節也

九五變爲謙之六五在謙五以陰變陽爲蹇有不富以其鄰之辭以鄰爲富卽大蹇之朋來也至於利用侵伐無不利謙而仍有蹇焉則不得不反乎謙之輕而尙威徳也亦合變卦以明謙也

在本爻以陽變陰爲謙系之以大蹇朋來合全卦之爻眾策羣力以協乎中正之徳爲開艱難平險阻之計功以此成邦以此正何非本於五之陽剛中正以干元爲體變謙以坤元爲用者濟之乎此所以主乎蹇而爲利見之大人也○取象五之變坤則利西南之卦辭亦有切合之義矣

上六往蹇來碩吉利見大人像曰往蹇來碩志在內也利見大人以從貴也

上六變爲漸之上九在漸上以陽變陰爲蹇處蹇之終以其毛羽用於宗廟朝廷之大事明徳稱乎髙位而儀型於百寮之上也故吉

在本爻以陰變陽爲漸處蹇之極其身𨿽不在其位也其徳則裕乎其極也往以蹇而阻者來以碩而大系之吉由於上之貞而正也以此徳利見當位之大人輔其君長其民成其功止其邦此乃聖賢在師傅之位如伊尹太公其人也然亦必賴乎有徳有位之九五方可共濟時艱而開立大業也觀此爻知全卦歸於九五之陽剛中正以平蹇矣象傳曰往蹇來碩志在內也身𨿽不在君臣之位而心則依中正之君也利見大人以從貴也貴貴在上而尊賢在五此貴貴尊賢爲同一義之道也孟子曰大有爲之君必有不召之臣上爻之謂也有師之徳以匡扶之有羣材之力以贊襄之九五又自有陽剛中正之徳足以大行無阻矣況以君而用臣之徳爲徳用臣之才爲才君道天道也以臣道地道爲用亦卽利西南之坤順也亦卽不利東北之崇髙剛亢之气象也彖辭無不統貫之矣

碩寔也大也陽也卽碩徳也碩果不食中有仁焉以爲復之本此仁卽乾元也在人心則仁也程子曰果核中有仁生气之所存也天地之大徳曰生孰有大於此誠於此者乎

以上外卦三爻坎體坎險遇山而蹇山盡水平則無蹇矣四在外卦之初連內卦三爻附九五之陽剛中正以此平蹇何不濟乎上則以碩徳爲師傅亦附五平蹇者也四上夾五爲坎五爲一卦主爻賴以平蹇有徳有位者也不止主外卦而已

【坎下震上】

解解根幹而繼晉之卦也晉日懸地上以日之火加地則地中之陽气上升爲雷又必攜地中之陰气上升者復下降而爲雨矣○雷水解卦成而陽气上下往來開通暢遂之象義也且晉之人事明君在上萬事開濟旣無艱難險阻矣君子賢人竭忠盡智又得人君推誠置腹上下之間無詐無虞卽有艱難無不平卽有險阻無不通也是皆繼乎解以用陽主陽之象義也○解蹇相綜四陰二陽陽少貴陽根於幹而變自屯也屯以水雷成卦上下卦變易而成雷水解亦以卦變爲變也且亦有所取於象傳屯象曰云雷屯君子以經綸解象曰雷雨作解君子以赦過宥罪云雷者雷之自地起者爲云云之自天降者爲雨當屯時君子之經綸正使天地之气以相通而得和自致雲行雨施品物咸亨之效耳於屯已詳言之謂經綸之者俾陰陽相交於上下得其條理也至解而雷起於地云行於天雨已作矣天地之气氤氳渾沌者至此而解矣是陰陽旣和雨澤旣降之候君子以赦過宥罪因天地之和气布寛大之新恩所以應天道於人事也聖人於气之屯塞者則通之而非使其渙散也經綸者各致其條理以交際爲通也於气之開解者則畜之而必使其隆厚也赦宥者廣達其生意以養育爲畜也是王道本乎聖徳而聖徳合乎天道皆出於自然無假私意安排者此解之所以變自屯乎○防教之始也變而爲蹇教化之不行則反身修徳以惇教之本屯飬之開也變而爲解下民居食初遂則赦過宥罪以廣裕養之方是四卦確有源流非憑臆說也至於根幹在防固以內坎之九二爲卦主及變易上下卦而成蹇仍以外坎之九五爲卦主也在屯固以內震之初九爲卦主及變上下卦而成解仍以外震之九四爲卦主也二卦彖傳皆不言變而於爻辭系之甚明矣防之二曰子克家蒙而成教於家者也蹇之五曰大蹇朋來蹇而克濟其難者也屯之初曰磐桓利居貞利建侯同於卦辭屯所以始開也解之九四解而拇朋至斯孚四在上卦而曰拇震之下爻爲陽之初卽彖辭之其來復也亦有合於卦辭四卦互變以此四爻辭觀之曉然矣

解利西南無所往其來復吉有攸往夙吉

彖辭曰解利西南無所往其來復吉有攸往夙吉蹇之利西南取坤之順以平蹇之難也解亦云利西南何也亦利坤之順以濟坎之險也蹇之爲難在水解之爲險亦在水得坤土以維之水由地中不成險矣險消而蹇以是平解亦以是得解【上聲】也然蹇險在外山在內利於止而不可安於止故通卦用陽之剛健爲體以坤之柔順爲用然後可出險也觧之險在內動在外險已出而不可亂動故通卦亦用陽之剛健爲體亦以坤之靜順爲用然後可成解也此二卦根幹俱以西南爲利爲用實以干元爲體而已所以蹇系以利見大人不安所止也解系以無所往不急於動也其來復吉俟震陽之足而自動則解矣遂有攸往矣不必先有欲速之心助長之力也又戒以夙吉陽非可以遽期於充暢亦惟培養之久盛滿之極自然流動非優悠涵蘊保合太和則地下之雷聲不易發而春光之彌於宇宙不能驟致也復卦之震陽在初曰七日來復易知解卦之震陽在四曰其來復吉難知試思在內卦在外卦同一震同一下爻之陽卽乾元統天者出於震爲帝出乎震者也程子所謂於天言天於主之者言帝愚謂在天言元在震以元之見者爲帝也𨿽若不同而大有相合者矣故本卦四爻繋辭曰拇拇之名義亦可想見爲在下之初陽矣以是立卦此解之所以爲解矣【在震卦之四爻亦以在上卦之初陽取雷之象義當參觀之自明】

彖曰解險以動動而免乎險解解利西南往得眾也其來復吉乃得中也有攸往夙吉往有功也天地解而雷雨作雷雨作而百果艸木皆甲拆解之時大矣哉彖傳釋卦名義曰解者險而動內險而外動因外之震陽動免於內之坎險故曰解是陽已出於險動而有聲有光布散春和於天下矣震起於東北此乃先天之卦位也震出於東方後天之卦位也何以利西南反爲往得眾乎此就說卦傳帝出乎震一節釋之最明震出巽齊至西南致役乎神萬物於此已盡得長養矣傳曰坤也者地也萬物皆致養焉何眾如之是震之陽天下雷行物與無妄者至坤而歸其責於地此後各正性命保合太和又於貞下起元七日來復成終成始於艮帝又將更出於震以至無終始也故於震之來復卽知此陽在內在外在初在四皆爲得中不必定在二在五而後言得中也蓋初四二五皆位也而陽之元則中也位無定而中有定於四初皆中也位有定而中又無定於二於五𨿽爲中位亦有中不寄於是者則以中之中爲中不以位之中爲中也故四之象傳曰位不當也位不當而得中象傳已自釋彖傳矣此彖傳得中之義明之於此以見復之初觧之四乃乾元之中寄於不中之位者亦可以得中論也譬之人事忠孝節義有正位而得中者有不正之位亦得中者統以中兼正而正未必盡合乎中中庸所以難能時中所以歸之聖人也以事參理以理防道自知人心之理世事之宜天地之化矣以此中者爲往自有攸往矣夙吉者卦辭之所謂無所往也及來復之期至矣得中之道裕矣以此爲攸往之本本於夙夜養育而成吉於未往之先則往而有功也必矣甚矣君子之行必有所本本立而道生此君子務本之學也再觀之天地當戰乾勞坎之時成終始於艮之候天地之气靜存於無朕之中萬物以各正其性命保全乎太和之體覺天地萬物皆無聲無臭寂然不動也及子半之陽旣足來復之機已兆於是由一陽之滋長至三陽而充盛奮然出地天地之气向之閉塞蘊窿者至此而泮渙開解矣雷動而上地之陽上升雨作而下天之陰下降百果艸木向爲屯者至此皆甲拆矣此解之時也𨿽解之時不過一瞬而萬古之時皆於此一瞬見其全體大用焉天地之化機萬物之生气聖人之仁政學者之仁心無不於此露開示矣其時洵大矣哉非聖人何能知之明切如是哉屯之字義如艸木之萌牙屯於土中至解而百果艸木皆甲拆解屯之變不愈確當哉蹇卦辭曰利西南不利東北就坤之陰方得乎順道以平蹇也解象辭惟言利西南解於東北養於西南故不言不利東北焉

象曰雷雨作解君子以赦過宥罪

象傳曰雷雨作解君子以赦過宥罪蓋體天道當春令本仁徳以行王政也月令孟春之月命相布徳和令行慶施惠下及兆民仲春之月命有司省囹圄去桎梏毋肆掠止獄訟季春之月田獵置罘羅网畢翳餧獸之藥毋出於九門皆隨陽令以達生意於民物以此爲養陽於旣盛之後必由於此夙吉者養陽於未出地之前聖人貴陽惟其體立所以用行蓋如此之靜順安和也靜爲動本陽自陰生畜陰正所以培陽耳○象傳所言於解與經綸有合見於中庸矣惟天下至誠爲能經綸天下之大經又云肫肫其仁則經綸之仁推及於赦宥其一端耳向在屯爲天下經綸養欲給求安居粒食矣仁何大且久哉至於親賢樂利君子小人當日聖徳孰能忘乎萬世而遐永弗諼矣

初六無咎象曰剛柔之際義無咎也

初六變歸妹之初九在歸妹之初以陽變陰爲觧系以歸妹以娣跛能履徵吉者恱而在下如娣當解之春令可以婚媾爲徵吉陰貴之時賤可代貴跛亦能履之象也

在本爻以陰變陽爲歸妹居險之初安靜不動陽未足而養晦如處女無咎之道象傳曰剛柔之際義無咎也際者陰陽之間也泰之三爻象傳曰天地際也與此同義然泰三之際易明解初之際難明初在內卦下爻與何爲際而分剛柔乎蓋從屯來謂二卦內外水雷雷水相交易初𨿽在解下卦初爻本無交接然在屯卦爲四爻於內震卦正剛柔相際之位也雷之在下剛爲柔所伏剛柔恰相際宜於隨陽雷動今在解雷已出地不與柔相際矣於是靜而爲陰者宜安於下而不動矣正位與徳相合時與義胥協者也所以象傳明爲義無咎焉

九二田獲三狐得黃矢貞吉象曰九二貞吉得中道也九二變爲豫之六二在豫二以陰變陽爲解應解而豫不可終日𨿽在樂地無忘石之險阻也故以貞而得吉貞者不貪豫而求解也

在本爻以陽變陰爲豫以豫爲解解陽之在坎中者向爲飲食宴樂於需者也故可以從容暇豫待時而動有田獲三狐之象田之象見於二爻者屢矣幹之見龍在田無妄之不耕獲不菑畬本爻之田獲三狐皆以二位爲田而各取象義焉三狐卽內卦之二陰不必定三陰方謂三狐得黃矢剛健而中正之徳也二爲內卦坎中之陽乾元也卽勞乎坎而在坎中者也來復之正位一陽之初生也於此養之充盛至艮方漸以成終者爲成始至震出於地而春滿三才矣故系之以貞吉亦夙吉之義也細思乾元之陽勞乎坎者息於坎也故在坎之中已成終成始於艮者已成終而又將成始也故陽在艮之上至震陽反在下乃就震將出地象之也震出乎地故上有二陰爻此二陰爻卽地也亦卽艮下之二陰爻也在艮一陽已浮於上矣在震象之則仍伏於陰下也聖人畫卦之神妙出於自然之象槪如斯矣象傳曰九二貞吉以得中道陽得中於坎應動而動動而不可遏所以終始天地生育萬物者此气也此理也卽天地之理气聖人則之以成聖徳王功者也中之時義大矣哉○彖傳言中愚謂就九四一陽言之觀二爻之彖傳言得中愚說不亦悖乎抑知正以遵彖傳而釋彖傳也九四之中非卽九二之中乎坎中之陽非卽震下之陽乎坎中之陽冬至之一陽生也震下之陽春分之三陽盛也四不當位傳言之矣言不中也而陽在則爲中也況本坎中之陽至四而成雷得解之陽爲本卦之主爻是二象傳言中四象傳言位不當正言四之位𨿽不當而二之中道未嘗不在四也所謂中無定而位亦與爲無定中有定而位亦與爲有定貴中而不貴位天地古今來時位有定而道則無不寓有至不易者存也知此可與言中矣

六三負且乘致冦至貞吝象曰負且乘亦可醜也自我致戎又誰咎也

六三變爲井之九三在井三以陽變陰爲解有井渫不食之象淸而不食仁者測然用汲享以王明而並受福爲有其徳而必有其遇者勸也亦見養陽於下久必自升而上也水陽气也在井爲養於下汲於王明受福則升而上矣

在本爻以陰變陽爲井系以負且乘致冦至者三爻在本卦爲內坎卦之上爻也乘於二爻之陽也抑知雷動陽升於上卦四爻之陽反乘之矣爻以陰爲賤陽爲貴今三本爲負陽者反乘陽致陽起而反乘之如冦之至也貞而固焉必吝也豈能使負者久乘乎此亦無平不陂無往不復之義也因卦有來復之辭乃於三上下陰陽交際之間以明之也但貞吝所該者大矣負乘乘負亦如泰否之反類而已凡貞而固皆吝又寧止於解三爻之陰乎君子知此所以無入而不自得也象傳不過就六三之爻辭言其義負而乘可醜也負之者且乘之亦三自忘其陰賤而妄逞耳又誰咎乎爻辭不系凶咎愚所以釋負乘就彖辭之來復言之也來復者泰否之反類乃陰陽气化出入無疾也朋來無咎也天地無心何得何失乎卽致冦亦作朋至反面觀不貞則不吝耳

九四解而拇朋至斯孚象曰解而拇未當位也

九四變爲師之六四在師四以陰變陽爲解變順靜爲震動動而以順左次之象以順爲師之柔道而用之也左次能退更得陰道可以解其兵禍矣

在本爻爲一卦之主爻變陽爲陰爲師動變爲順是陽動於地其气應之者如師之眾也故有解其拇朋至斯孚之辭陽震於始拇之象也一聲雷奮龍蛇蟄起艸木甲坼朋至者盛矣於解拇尙不見陽气感動天地萬物於天地萬物之陽俱動然後知此一拇之動𨿽微而所者廣矣大矣此所以爲孚也羣陽應震如人心之感無不孚也故出地之震得解而開泰也象傳曰未當位也言四之位雷在水上雷本在地中今在水上非其本位矣非其本位者出也出而漸至西南萬物得養至九月三陰漸盛又収聲息焰以入於地至坎方返而復其本位矣然則象傳言位不當者以先後天卦位言震出入反復之化機也卽彖傳之其來復吉乃得中也之說也故論於卦爻陽在復之初者卽在屯之初位者也今動而上升於四不當於復之位屯之位矣然主於本卦原爲屯之初在下者升動而卽在解四之上也位𨿽不當而陽之元在是中亦在是矣○坎中之陽盛則震下之陽足震下之陽足則布化之陽行如人身少陰腎中陽盛則少陽膽木陽足而百舒暢矣少陽膽木之陽舒暢則四肢百骸五臟六腑之陽气無不周流充滿而春溢於三十六宮矣人身之小卽天地也以此卜四時之行順逆百物之生榮瘁焉故陽之統天以气言之則天地人物之命也以理言之則天地人物之性也道於是乎神而誠於是乎存也觀易盡可自得已○師之二卽解之二解之二卽解之四解之四卽屯之初屯之初卽復之初也○如必以二五爲中益之四何雲中行乎

六五君子維有解吉有孚於小人像曰君子有解小人退也

六五變爲困之九五在困五以陽變陰爲解悅變爲動困而求解至於劓刖而仍困於赤紱剛變柔而不能用陽解困也變動失悅者徐俟及乎柔必徐有記利用祭事者用誠意以格神徐得說亦非苟說也誠者陽也言當以陽剛爲出困也

本爻以陰變陽爲困系以君子維有解吉君子者四也相維於四而得動以得解則吉也四爲解卦主爻六五原在震體爲應附四之爻故必以君子之道相維而後有得解之吉也小人困君子者如陰之阻陽以爲陰也以中之徳行中之事小人皆化而相孚矣任君子之時行無不咸宜何能致困乎故以維於君子以求解也象曰君子有解君子有得解之中也小人退者小人孚而自退如雷之聲春令大行而陰气自然消斂也此爻爲人事吉而天地之化愈明矣

上六公用射隼於髙墉之上獲之無不利象曰公用射隼以解悖也

上六變爲未濟之上九在未濟之上以陽變陰爲解處未濟之極有五之君子光暉得吉必將濟而得解矣故有孚於飲酒亦可無咎然沈湎至濡其首仍云有孚則失有孚之義矣當旣濟而戒之恐其終於亂而不能續終耳

在本爻以陰變陽爲未濟系以公用射隼於髙墉之上獲之無不利者處解之極變動爲明射於髙墉而能得隼之象也所以能獲者以明爲動之本也精明彊固心手器用之靈明利便也有其體有其用𨿽六藝之防如是也因而推之以陽中爲體則陰陽之用無不獲而無往之利卽卦辭之有攸往夙吉之義也言射者中也中者得中之道也象傳曰以解悖也悖者不順也得中則順矣卦辭利西南之義也爻言體陽而傳又言用陰以爲解悖之方也且悖不言中中則不悖一得中而順在其中一體乾而坤順承乎天矣豈止在解言解悖已哉隼鷙陰鳥射而獲之祛陰以振陽也故無不利震方出而爲解故貴振陽至坤陽飬於陰亦以裕爲振也故夙吉○解卦六爻初則安於解陽方升之時處於下位者也二爲外卦四爻震動得觧之根本在坎中者得乾元以爲中養之於夙發之應時斯能動而開解也乃主於內卦之爻也三爻以向之陰柔阻陽而乘者今且陽起而薄之矣陰本負而乘乘而致冦亦可羞也然亦天地气化之正而無可以爲咎也亦出入無疾之義也在人事則小人當之可知戒矣爻辭象傳爲人事言也四爻主乎本卦位不得當而中則得中以爲震動得解之主陽也五乃從四陽爲動得吉者也小人之陰天地之陰至此俱化爲陽矣六五以陰爻云維陽者原從陽而成震也上亦附四以成二陰附一陽之象義故終震而射隼得獲無不利𨿽得解而仍震動恪恭自彊不息焉君子之學聖人之誠俱以無息爲貴也況貞悔相參一則飲酒濡首一則射隼攸利敬勝怠者吉怠勝敬者凶也此解六爻之象義無不合乎卦之徳象也

【兌下艮上】

損下經咸恆二卦後凡十卦三陰三陽之卦有損益如上經乾坤卦後凡十卦有泰否否泰雜卦傳云反其類也損益雜卦傳云盛衰之始也聖人序卦皆有確乎不易之義象而出於自然之道者也請先以卦象明之澤山咸變爲山澤損雷風恆變爲風雷益咸恆相綜而損益亦相綜此損之繼咸益之繼恆之定象也澤山通气以爲感雷風相薄以歷久彖傳皆釋之曰相與澤山雷風各以其气相交𨿽主天地之气化言而人心之感應人道之恆久在其中矣損之山澤益之風雷亦有相與之義主人事損益言而天地气化亦在其中天人之道無二無一時無一事不相合應於此四卦更爲言之明切矣至於損益之名義本於二卦相綜以爲損益無所取於他卦損損下卦之初爻益乎上卦之上爻則爲損也益損上卦之上爻益乎下卦之初爻則爲益也是損者損下益上而益者損上益下也損下益上益也反名之曰損損上益下損也反名之曰益非聖人謂下之於上有維正之常供上之於下有非時之加惠乎且損下益上上以受益招損財聚則民散矣損上益下上以自損而益民有人有上斯有財也千古之人君知此二卦之義則無暴斂橫徵之虐而有恭儉寛惠之仁矣以身財以財身大學言之與易若合符節也卽天地之气化亦以損天之陽益地陰爲貴天大地小天動地靜天之气運於地外地之形懸於天之气中以天之气貫乎地以爲地之气地之气卽天之气也損天之陽卽爲天之益乎地而貫於其中又包於其外仍是天之一气貫通而已如君之藏富於民民之富皆其富也此天地之損益也至於陰陽之損益以無所損益爲損益無日無時不互爲損益而萬古終無損益自五帝三王以後以至百世聖人復起禮樂刑政無一代無損益而五常之倫萬物之性明徳之體新民之用毫無所損益也天道人事合一如是非咸之感通乎非恆之常久乎感於人心者通人已久於王道者盡性倫則損者損己之欲以感乎人益者益己之徳以久於其道此又二卦分言之以各繼咸恆者也澤山咸以澤之在山有山之气通於澤也澤之气不仍下降於地乎此相與也變而爲山澤損損乎下卦初畫以益上卦之上畫則爲損下以與上也然或亦有損上之上畫以益下卦之下畫之時矣則損上以與下也仍是相與也上下之相與者在貢賦在補助然相感則以君民之至誠咸之虛受人亦受人益已也而以懲忿窒欲爲心者其撙節愛養卑宮室惡衣服菲飲食以爲民養欲給求者何可量也則是君子之心無忿無欲方己益而人無損由於虛受善益於無家之臣也此損下以益上實損上以益下也此君徳與治道日盛之始也反此則損在民生而君徳與王化並損矣非衰之始乎雜卦傳言盛衰之始見於損卦者如此而於益亦可推矣○本義謂損下卦上畫之陽益上卦上畫之陰反覆而求茫然不知所謂兌之上畫非陽艮之上畫非陰柰何

損有孚元吉無咎可貞利有攸往曷之用二簋可用享彖辭曰損有孚元吉可貞利有攸往損下以益上必君心之誠能孚於下方得享萬方之奉而元吉也旣云元吉又云無咎無感下之徳而有君公之富咎易集焉所以不元吉則有咎元吉斯無咎見爲人上者非同臣庶崇髙富貴吉咎之間間不容髮不可不時爲凜凜惕惕於一心以爲迪吉免咎之源本也不曰利貞而曰可貞損下益上不宜更言利矣可貞乃必宜於貞正而非因利始貞也以義爲利孟子爲時王言耳若夫聖君賢後則惟知義所在措之咸宜而已何必曰利然又言利有攸往何也攸往者受下之益仍以施惠布徳於民井田學校禮樂徵伐自上出者皆以爲民經畫遂生復性之謀以此爲利利乎下非利於上也君天象也如幹始之以美利利天下而不言所利也此所以無往不利乎如此則損下益上又曷之用乎然如國之大事事天敬祖禮賓享賢經費亦有必需者矣但誠敬爲心恭儉爲則𨿽二簋可用享也禮與其奢寧儉之道也是上𨿽受下之益旣不侈然肆其嗜好自必約而槪從撙節彼聚斂爲事者色荒禽荒甘酒嗜音峻宇雕墻耳今旣無濫於用財自能厚以待下曰曷之用二簋可用享無所用以節其流不須多取無厭以裕民財源也【本義損下卦上畫之陽益上卦上畫之陰未曽說出自何卦變來詳益卦後】

彖曰損損下益上其道上行損而有孚元吉無咎可貞利有攸往曷之用二簋可用享二簋應有時損剛益柔有時損益盈虛與時偕行

彖傳釋卦名義曰損上益下其道上行損下卦初爻之陽益上卦上爻而成卦是益卦也卻取其義象而名卦曰損損下益上上損徳下損財故謂之損然亦道應如是也道應小人養君子勞心者食於人則天生下民作之君卽應奉乎君而無所憾也然必爲上者有孚則元吉無咎可貞利有攸往如卦辭所言者不以奉上爲義而以卹下爲仁取於民者還以用於國於民而一身之制節謹度欿然不敢肆也此所以無所濫用其財而二簋可以享聖享賢以惇誠盡禮也況年歲之丰歉無常祀享之丰約宜酌二簋之用有與時爲隆殺者當饑饉之省賓祭之儀固禮之定制也且賢君之長願逺慮亦至矣今日之損兌內卦之下爻以益艮外卦之上爻爲損下益上者時之常也但水旱洊臻凍餒有告則倉廩蠲租賦省補耕斂不足不給損上剛以益下柔者亦何嘗不預籌有時而爲變乎合國計民生天時人事以理財節用無非爲民室家婦子謀耳何嘗有利之之心乎況此損上益下損下益上隨乎運气之乖和物力之饒絀亦盈虛消長自然之理數也聖王之損益於此者不過與時偕行順天之運盡已之心厚民之生協時之宜而已是以損之世在下財用無虧而急公事上之道得在上惠愛旣洽而勞民自養之譏亦免也上無損於徳而下無損於財也此損之所以示天下後世乎○損剛益柔傳所言剛柔乃指內外就卦爲貞爲悔論貞爲下一卦悔爲上一卦也貞卦柔變爲剛悔卦剛變爲柔就此論只是損內益外耳蓋損卦原系損內卦之柔以益外卦之剛至益卦方是損外卦之剛益內卦之柔也所以彖傳云損剛益柔有時也今必將損益二卦俱說是損剛益柔除非照內外貞悔而論之但有時二字終不圓通耳詳益卦後

象曰山下有澤損君子以懲忿窒欲

象傳曰山下有澤損君子以懲忿窒欲此又爲損之上受下益自損乎己明根柢也忿不懲欲不窒何以能充損於己乎何以不致多取於人乎卽爲學之君子亦惟此二者爲損徳之大者耳能損乎損徳之忿欲則徳之本日固而徳之量日充矣況爲人上而受益於下忿欲是損仁愛愈隆卦𨿽名損實上益乎徳而下益乎恩也皆自一念之克己始也一日克己復禮天下歸仁受益也大矣損原爲受益之本象傳明之見能損己正是能受益亦先難後獲之道乎○欲似宜損以益理忿何亦宜懲哉不知忿欲二者常交互爲用因欲不遂而忿忿以縱欲拒諫遂非而人己受損實甚矣懲忿而後可以窒欲又見欲者人心不免苟不以忿佐之則欲𨿽起可以漸消惟以忿助其虐則不可復制懲忿豈不與窒欲相表乎理財節用其一耳

初九已事遄往無咎酌損之象曰已事遄往尙合志也初九變爲防之初六在防初以陰變陽爲損損其防而之用刑人之法如桎梏然損之正所以益之也在本爻以陽變陰爲防取防刑人之義心必懷刑方爲君子也本卦與益相損益初爻乃損以益上成卦者故耑言損益而懷徳畏威之義在內矣初在下當損以益上以成益者也而在本卦言則損也初在下損己以奉上事之不容不盡分之不得不行者也遄往以盡急公親上之義自無咎矣然亦須在上者酌損其應損之供如用其一緩其二是也象傳曰已事遄往尙合志也小民子來之情何以致之乎尙上也上之好惡同民心周民隱者至矣民之心自必忘身殉義先公後私如大田所詠雨我公田靈臺所云不日成之也且在上酌損而在下遄往合志於此可見矣

九二利貞徵凶弗損益之象曰九二利貞中以爲志也九二變頥之六二在頥二以陰變陽爲損損乎頥卽顚頥拂經也於丘墟之地而求頥無人空野何以爲養乎故徵凶也

在本爻變陽爲陰爲頥亦取頥養之義言損利乎貞而已矣○在初之上初己損以益上矣是不可再損矣故徵凶損之不已所闗於爲損之上者甚大也財聚則民散民散而國墟矣故必弗損而且益之方合乎損下益上及有時亦損上益下之義也利貞者固守常制常分乃爲損益無過不及之則也二爲人臣之位勿爲聚斂之事且弗損於上而能益於下利貞之有經權者也象傳曰九二利貞中以爲志也九二在卦之中故言中以爲貞然弗損益之又有義也人臣在君民之間上以承流宣化下以布徳施仁能弗損於上而有益於下方爲得人臣之中道耳若言弗損於下而有益於上則後世言利之人借口以營私邀寵也司馬溫公曰天下財利有數不在上則在下未有不損民而有益於國也故弗損益之爻辭只作弗損於上言恐謀利之巧宦借口耳

六三三人行則損一人一人行則得其友象曰一人行三則疑也

六三變爲大畜之九三在大畜之三以陽變陰爲損兼損爲大畜所以𨿽有良馬可以馳逐必利艱貞不輕動以失畜也曰閒輿衞方利有攸往惟修備以爲畜畜之大也至矣

在本爻以陰變陽爲大畜兼大畜之義以畜爲損三人行必損一人者損其多以耑一也一人行則得其友者損乎己而耑心取善於友也論語云三人行必有我師焉似讀易有得之言也三人行必有我師善不善皆師也從易中又生一義也易則言損一人者損一不善之人而師乎一善也三人者甲乙與我共之也損一人則惟我與甲矣卽甲乙二人皆善必擇盡善者以師之矣於是耑師乎盡善之一个而我得其友且將並損乎我以歸於盡善而已矣損至於並我亦損焉受善之取徳之益何如乎象傳曰一人行三則疑也謂是非固宜擇盡善未盡善又宜損一以耑於一損己以耑於友耑一者主一無適之敬也卽誠也誠則何疑乎三爻獨言學問徳業之損益亦以損爲益也蓋止在外恱在內如有徳者止於至善而恱慕之以思齊也艮爲山有取於髙山仰止景行行止如詩所云乎

以上內卦三爻兌體卦之體象以損初一畫益上成損無取乎恱徳然下悅於損以奉上則民心亦可思矣以三爻爲主所系之辭言治心取友之道者所以立出身加民之本也然卽耑言爲學亦可以主內卦之悅於取善矣初二兩陽爻附於一陰初象損下故遄往無咎二則臨民弗損益之方不爲繭絲而稱保障也

六四損其疾使遄有喜無咎象曰損其疾亦可喜也六四變爲睽之九四在暌四以陽變陰爲損取損上下卦交際之義有暌孤之象必從一以見元夫能交孚斯無咎焉

本爻以陰變陽爲暌兼暌義立乎上下損益之際爲臣而當損之時能損乎上之疾而益乎下之喜者也此爲臣之忠藎自矢者也何咎乎象傳曰損其疾亦可喜也害民之政去而愛民之政生矣且此心不阿順以取容惟濟民以輔國誠爲君爲民者皆以爲可喜也四處內外損益之間故爻傳之辭如此蓋重在損上以益下也

六五或益之十朋之弗克違元吉象曰六五元吉自上祐也

六五變爲中孚之九五在中孚之五以陽變陰爲損系以有孚攣如攣如者拳拳服膺弗矢也故無咎非損而懲忿窒欲焉能乎

本爻陰變陽爲中孚系以或益之十朋之弗克違元吉何也卦名有孚變中孚而孚存於五矣此所謂十朋之龜也有此靈龜以卜攸往弗違焉必大吉也蓋上下之間所重者君心之仁周及下民耳心旣能損己忿欲以爲徳益民以爲事龜蓍之靈特借以質諸鬼神耳書謂謀及於心先定志乃稽疑之本務也象傳曰六五元吉自上祐也上者凡君之上天地祖宗實式憑之正取龜之象義而實五之有孚以自求多福也然後上錫爾景福焉上下之感應與神人之昭格一心一理而外諒無他端矣此爻全兼中孚言元吉

上九弗損益之元咎貞吉利有攸往得臣無家象曰弗損益之大得志也

上九變爲臨之上六在臨之上爻以陰變陽爲損兼損義而惇臨惟恐於臨之終臨下之道漸損也惇之者惇於立徳業而已

在本爻以陽變陰爲臨兼臨義於損下益上之時弗令損下而且益下見此爻乃本卦受下益之主也弗損益之爲心卽有孚於下矣無咎貞吉有攸往所以同於卦辭也又云得臣無家者上𨿽有弗損益之之心尢賴二三大臣相與共察民隱卹其疾苦寛其賦役布其徳音也惟四之損其疾以防愆紏謬惟五之龜弗克違以將美輔仁何公而忘私國而忘家如是耶然非上之弗損益之爲心何以集無家之臣嘉謨善言而受其益乎象傳曰大得志也有孚之誠存於中而無家之臣爲之佐則當世之民名爲損下益上其實身家皆君之養育倫理皆君之經綸生以遂而性以復受益於上多矣蓋必如仁之分量至於無一物不得其所無一人不全其善損上之志方慰快也大得志者合天地萬物以爲心而自全其仁也此損之所以重有孚乎

以上外卦三爻艮止之體徳損下益上貴於上知止也取艮上一陽爲上九主外卦且主乎通卦焉惟其知止故弗損於下而且益之以此得攸往而臣下俱不自有其家其奉上誠矣六四附上陽損疾骨鯁之直臣也六五附上陽益龜無違嘉謀之智臣也有此二臣附上弗損益之大得志爲何如乎

本卦以損下益上取義定名初則下而當損者上乃上而受益者故於初則言已事遄往於上則言弗損益之上下各盡之義也二在內卦近於下而弗損益之爲心爲政臨民之臣宜如此也三在內卦近於外卦而損三得一言學術卽爲政之本也益乎徳亦在於損乎疑焉四爻則在外卦而近於君矣損疾者爭臣也五則在君位而本卦乃以大臣處之明徳如龜蓍社稷之臣也同二四皆爲上所得無家之臣而以匡君裕民者也上則居受益之卽君位也損以上爻爲君如明夷焉就其卦之象以君之也

【震下巽上】

益損益二卦與他卦相綜又不同損益俱以一爻上下爲損益是二卦原爲一義蓋損之損下益上究爲下受上之益益之損上益下而上亦未嘗不大有益也有道之世上下受益而無損反此則上下皆損而無益知此可以言損益之道矣損卦言繼乎咸益卦自繼乎恆損下益上乃常道也何以損上益下反繼恆乎蓋損下益上必由於人心之歸斯天命是畀然後能合天下以奉一人之養故重在感以爲應彖辭所以首系以有孚焉至損下益上乃人君之受天命凜民巖當盡之責任惟其恆損上以益下斯能天命凝固而不移國祚綿長於百世天祿永綏於主徳也此所以益繼乎恆意謂此爲上者經常恆久之道孝經曰髙而不危所以常守貴也滿而不溢所以常守富也卽恆之久道化成也觀彖辭並無吉凶之示亦無亨貞之兆惟云利有攸往利涉大川較之損更至易至簡一損己益人而有吉無凶卽此得貞而必致於亨可知也其卦變彖傳亦未言蓋損彖傳已明之矣損之損下益上損柔益剛也然亦有損上益下之時故曰損剛益柔有時益之爲卦乃損外卦陽剛而益內卦陰柔者也故可以不復另言卦變也請申言其與恆交易內外卦以盡變象之義恆之爲卦上雷下風益之爲卦上風下雷雷風以相薄者相與爲恆在恆己明之風雷之爲益何如巽在外風自天來也震在內雷從地起也風行於上雷動於下如上之施徳意仁政而下民無不身受而家被也正如春時風起於上雷動於下萬物無不暢茂條達各遂生意也是恆之雷風旋運於天地恆久不已者至益而聖王之風雷鼓蕩乎太和亦益下無窮焉恆之雷風與益之風雷無二物也在气化爲天道在政教爲王道乃以天之道爲道者也

益利有攸往利涉大川

彖辭曰利有攸往謂損上益下以此爲利而往無不可往也卽涉大川以濟險亦無不利況安常處順乎不言吉利往吉莫大焉不言亨涉川亨莫阻焉蓋益之時上能損己益人損身益世自必於上有大益故不須更示勸戒矣

彖曰益損上益下民說無疆自上下下其道大光利有攸往中正有慶利涉大川木道乃行益動而巽日進無疆天施地生其益無方凡益之道與時偕行

彖傳釋卦名義曰益之爲卦損上以益下也乃損外卦上畫以益內卦下畫取象立義以明之也損上益下宜名之曰損而反名之曰益重益下也猶損下益上宜名之曰益而反名之曰損亦重損上也重損上以益下則下之益卽上之益是以民恱無疆也下原有奉上之誼上原有濟下之道自上下下先自損焉以爲施也下之受益而爲報者寧可量乎是上以道下下其道正大而光明者也利有攸往者以九五之君秉中正之徳有孚惠心而大有慶君民胥綏福荷祿也利涉大川者巽震皆木徳存爲仁心爲仁政正合乎木之爲道而大行焉如風之無逺不屆雷之無物不振也天之生意首在於春故天之木道主乎生長人君體此以仁心仁政覆乎天下洵合天人於至一也至於卦徳雷動而行者風巽而進則陽气充周流徧也此陽气之出震齊巽者乃自勞坎成終始於艮而來爲天之元陽也天之元統天以資始是日進於無疆乾元之施者不息坤元順承乎天地之生者亦無盡也於是萬物受資始資生之益至無方也然則益之世凡爲益下之事存益下之心皆以天道是則天時是宜焉與時偕行仁心仁政無不與天同其覆育與時同其生養也益之爲益於民如天然大矣哉

象曰風雷益君子以見善則遷有過則攺

象傳另申一義爲修身立徳言如損之言懲忿窒欲以爲經國裕民之本也風雷益風之來無常雷之起必震君子體之見善則遷如風之速於行也有過則攺如雷之警於心也遷善攺過修身之要而寔敷政臨民之本也有此遷攺爲志方能如風雷之震動巽行日進於無疆也因之推此仁徳於民物自如天施地生其益無方矣非此篤愼好修者爲之根柢何以能與時偕行乎且遷善攺過俱非可一時少自怠斁以悖乎偕行也時者修內治外無一刻有違者也卽至聖人先天弗違後天奉若亦不過偕時而已矣時哉時哉

初九利用爲大作元吉無咎象曰元吉無咎下不厚事也初九變爲觀之初六在觀初以陰變陽爲益以下觀上無知如童子小人庶民之宜也故無咎君子當具與上相爲流通之誠矣亦童觀焉故吝

在本爻以陽變陰爲觀在益之時下受上益觀乎上之徳意欲爲急公親上之事利用爲大作大工大役不敢憚勞也竭忠竭志不敢辭瘁也乃元吉之道皆下之奉上所宜盡者也無咎者分盡而其咎方可自寛也象傳曰元吉無咎下不厚事也下之事私也上之政公也益之下受益圖效皆不厚其私事而厚致財致力於公政上旣損上以益下下必薄私以厚公矣大作皆就仕進之君子說本義亦未耑指然在觀之初兼君子小人說本爻亦必兼士民說爲大作者四民各盡其應作之心之力大有爲於益之世也○此爻乃受上益之民也而士亦在其中矣

六二或益之十朋之龜弗克違永貞吉王用享於帝吉象曰或益之自外來也

六二變爲中孚之九二在中孚之二以陽變陰爲益變兌爲震震雷也不出門庭豈能相孚而說乎故凶在本爻以陰變陽爲中孚乃士之處己得中有孚而可以見用於時報效於君者也其孚之在心者誠也誠則必明明莫如龜如或益之十朋之龜也弗克違而從之爲用且利永貞以無渝其誠則無蔽其明矣豈止爲王之藎臣乎且可以爲王薦之上帝以告得人之慶矣王用享於帝吉王之享帝亦不過此心之誠耳臣以是格王王以是享帝無二道也卽無二吉也象傳曰或益之自外來也言自損上之君有此誠以感下故下之仕進者賢人君子皆坦白其衷以與君合心同徳也誠𨿽自己心而具然有推誠置腹以召之者則自上也所以云自外來也重上之損上以益下也卽忠臣義士之心亦與小民之財力相同必有以誠相孚者而後不自靳惜耳爻兼中孚義故耑以誠孚言○此爻乃受上益下之士也而其中賢人君子迥異於眾矣

六三益之用凶事無咎有孚中行告公用圭象曰益用凶事固有之也

六三變爲家人之九三在家人之三以陽變陰爲益明變震而有多言嗃嗃之象此家教宜嚴也故以嘻嘻致戒於寛弛焉

在本爻以陰變陽爲家人當益之下卦亦受上之益者益之以用凶事兵事也初爲民二爲士三則戎伍也益於農益於士皆益矣卽不得已而用兵非樂於損之也亦求所以益之耳惟其益之所以無咎無咎在師之眾由於帥之正而君之仁也蓋內本於有孚之君徳外尙中行之正道以此用凶事可以守可以戰且不戰屈人矣當國之大事初興必告先公用其命圭者敬其凶事不敢輕用民命也必誠昭於天祖孚洽於國民而後可以伐罪討亂兼弱攻昧以徵不服是上之用凶事而益下損上之心卽寓於修文徳飭武備不貪功利不縦忿欲之中矣象傳曰益用凶事固有之也兵者聖人不得已而用之故有不得不用之時謙之終而用侵伐防之極而利禦冦修徳已至教化己隆則頑梗不率不得不用凶事矣行間之人有不共諒其有孚而盡其當盡之分者乎傳言固有謂上之用凶事有天下者固有之事也用於凶事之眾各盡親上死長之誼又爲分之所固有耳以此凶事使之而民以爲固有所謂以生道殺民𨿽死不怨殺者也如初之大作乃以佚道使民勞而不怨也內卦三爻皆受上之益者分言之該括盡矣○此爻乃從戎之民受益於凶事而大工大役該之矣○老氏云吉事尙左凶事尙右是以偏將軍處左上將軍處右此兵以凶事爲名古必有此言矣且古者出師必鑿凶門亦可據焉

以上內卦三爻震動之體徳下所以震動者因受上之益也以初爻爲內卦主爻利用大作以酬上益卽所以益上也二三兩爻隨初而動二爲忠志之士三爲從戎之眾文謀武略俱以益上上𨿽益下下之益上亦多矣

六四中行告公從利用爲依遷國象曰告公從以益志也

六四變爲無妄之九四在無妄之四以陽變陰爲益乾變巽恐其淪而妄也故繋以可貞斯無咎蓋無咎者無可加益可貞卽全乎無妄矣

在本爻以陰變陽爲無妄無妄卽中道也當損上益下之時遇有孚惠心之人君以無妄中道之行告於公焉有不從乎又云利用爲依遷國者四之位乃著夾輔之勲寄社稷之臣也遷國依之於繼世守成之時均有益焉益之君臣所謀者損上益下之事而社稷朝廷遂受益於子孫百世其損益盈虛之道不大可明乎象傳曰告公從以益志也以益民爲志者上之心以君民均益爲志者臣之責也嘉謨嘉猷入告乃後所以益君之志而下之受益逾矣無妄之四變巽陰爻有戒辭本爻變幹陽爻爲益志可見誠之爲用無往不宜矣○此爻乃佐上益下者本義謂周之東遷晉鄭焉依然東京之經營非周召乎恐彼晉鄭尙無此中行告公之徳謨足以當之也【三四兩爻非中而言中則在兩卦之中亦可謂中可見中無定所合道而己矣】

九五有孚惠心勿問元吉有孚惠我徳象曰有孚惠心勿問之矣惠我徳大得志也

九五變爲頥之六五在頥之五以陰變陽爲益系以拂經居貞吉不可涉大川艮止變巽巽以求頥拂乎上止下動之經矣只可居貞不能如益之涉大川也益下之道可以涉川求頥之道豈可涉川乎何也以公私有別耳

在本爻以陽變陰爲頥損上以益下正以頥養天下爲心也有此誠孚之惠心則勿問而可知其元吉蓋仁政所及者猶有限而惠心所及者無窮也上之益下如此以爲損上乎不知有孚之惠心所感天下之人無不有心心無不有誠誠爲感者誠應之因上有孚惠心而下之臣民各以有孚惠君上之徳也何可量乎上之益下在身家衣食之計下之益上在建中立極之徳是上以心惠下而下以徳惠上也徳自在君心何人能惠乎然下之人共孚信其徳則成徳方成成己之徳至於成物斯實而可驗是以謂之自下惠徳究爲君之惠心自成耳論惠心原自君徳中推曁而出玆云惠心及民自民惠徳不過因上下損益之間重在心與心孚故明其交相爲益之義也○象傳曰有孚惠心何須問其吉而元吉自致也惠我徳由於恵心惠心旣廣及於天下而其志卽大得矣民之惠徳也非在上所可必也庸敢望天下之歸仁哉然仁心存仁政著徳旣內外交修矣此上之自信者也卽共信於下而上志克慰也反若自上操其惠徳之柄矣此爻乃損上益下之賢君也

上九莫益之或系之立心勿恆凶象曰莫益之偏辭也或擊之自外來也

上九變爲屯之上六在屯之上以陰變陽爲益處屯之極變巽爲風不能成雨澤以及物所以有乘馬班如泣血漣如之象乘馬者求進也乘馬而進陰散風行𨿽有泣血亦無雨矣兼益上莫益或擊之義也在本爻以陽變陰爲屯兼屯不能施澤於下之義有莫益或擊之辭上爻乃益卦之損上以益下之爻也變則莫益或擊此益之仁君必以損上益下爲心爲政而有鑑於載舟覆舟之諭也蓋上𨿽受天下之供以天下奉一人其實以一人之心養天下有孚惠心之所以可大可久也如有自奉之心則失濟下之道是無恆心矣恆心者仁心也立心無恆仁不存乎中惠不及於下凶可立至矣夫恆心者無人不宜存而不失況君公之貴心之得失國之存亡系焉惟以益下爲經常之道守此惠心爲恆則久道化成之恆漸成於損上益下之日而無難矣象傳曰莫益之偏辭也周公之辭何偏乎傳謂其若偏於下也損下益上之損宜使下受益損上益下之益亦宜使下受益是偏於益下之辭也偏於益下乃得恆久之道豈上不宜益乎上之所宜益者徳也有徳而有人有上有財有用一有而無不有受益多矣是以聖帝明王必先自居於損不求益於下惟無求益之心而終得大益之實也反其道而自益損人人必擊之亡其身喪其國所損何如乎傳云自外來也損上畫以益下則下爲我之子民若不損而益下則近如舟中之人皆敵國矣自外而來未嘗不由咫尺切近起也所以戒之者深矣觀於上爻之益下爲恆心則益之繼恆確乎其不可易也上爻爲損此以益下之主爻故痛切言之外卦三爻巽體四爲佐益之臣主乎外卦五爲益下之主以徳位主乎通卦上爻則反言之歸於必益下乃能恆居上耳損象傳云損益盈虛四字該盡聖主庸君治亂興亡之理而數卽根於理矣損下益上上似受益而損者在徳業在祚命損上益下上似受損而益者在仁心在仁澤仁心常存在身可成聖賢仁澤常綿子孫永荷福祿此盈彼虛彼盈此虛天道人事終古如斯昧者忽焉柰之何哉故雜卦傳曰損益盛衰之始也興亡且基於此矣豈止盛衰乎凡居民上者求久安長治之道於斯一言以蔽之矣故曰繼乎恆而爲益繼乎咸而爲損也

咸恆分根於乾坤損益亦分根於乾坤損之道重在止根於陽益之道重在進根於坤能止乎損下益上必損上益下矣能進求損上益下必不肯損下益上矣止爲仁心說爲仁政損之所以繼咸而爲感重在心也爲仁政藏爲仁心益之所以繼恆而爲常重在政也心政相爲體用損益必合中行究仁心爲仁政之本也此二卦之象義最明切者也

損言損澤之深以益山之髙損下益上也然無平不陂卽無陂不平不有損山之髙以益澤之深乎此卽損益盈虛之義亦卽否泰之義也泰否之反類損益之盛衰惟心能誠感而政得恆常者能明之○損重在上止而下悅下悅言民恱固矣然上能知止乎損下益上以制私其悅方能止而不濫也此懲忿窒欲爲損乎益重在上散而下動下動言民大作固矣然上能巽進乎損上益下以爲利民惟動乃以有爲而愈進也此遷善攺過爲益乎易理無盡故繹之無盡焉

附損益二卦卦變說

損益二卦本義𨿽有釋卦變之說卻未指明自何卦變來閩漳詹氏提要中補出損自防來損下卦幹之上爻益上卦坤之上爻爲損益自否來損上卦幹之下爻益下卦坤之下爻爲益也與損彖傳損剛益柔合益彖傳自上下下亦合但自防變來反爲損自否變來反爲益與四卦象義大不合矣不如就損益二卦上下自爲損益爲直防了當耳蓋上經三陽三陰之卦首乾坤而中交以防否卽以防否二卦反類防可爲否否可爲防只在上下反復而已不言變動自別卦來也今於下經三陽三陰之卦首咸恆而中交以損益亦可卽以損益二卦相與損可爲益益可爲損亦只在上下增減而已又何必言變動自別卦來乎故愚釋損益二卦彖傳惟就損益自爲上下增減立說乃有取於上下經陰陽分二而中交合一之象義也

愚說與益彖傳自上下下極合但與損彖傳損剛益柔未得盡當前以內卦爲貞爲剛外卦爲悔爲柔亦不確今細繹損彖傳乃知孔聖以損剛益柔一句該損益二卦上下增減也在損之時損乎兌益乎艮兌變爲震爲剛艮變爲巽爲柔固損剛益柔也然有損下益上不可爲常之道在益之時又將損乎巽益乎震巽變爲艮爲剛震變爲兌爲柔亦損剛益柔也故不惟在損當損二簋用有時卽損益互變亦有時也然則愚說與損彖傳亦大合耳歷觀古今損下益上之久以身財則必變爲損上益下之世以財身是以下文云損益盈虛與時偕行也

然則損益所該廣大寧止君民相與之一義乎萬事萬物損益盈虛皆是用易者所當與時偕行也亦無所不見盛衰之始故程傳全而本義專余循朱子說經然程傳究爲深逺耳

大易通解卷八﹤經部﹐易類﹐大易通解﹥

欽定四庫全書

大易通解卷九

江常鎭道魏荔彤撰

【乾下兌上】

夬夬姤二卦相綜五陽一陰與剝復二卦相錯剝復陽少貴陽夬姤陰少貴陰然有難立論者宋儒偏於扶陽抑陰爲說久矣夬則利於速夬也姤則不欲其姤也於此二卦言貴陰不大悖乎𨿽然如果夬而純乾不復姤天地之气化人事之用人行政均如是也則扶抑之說誠莫易也試歷觀古今及詳察天地然乎否乎於此二卦言貴陰或亦有一得者乎天地無夬盡陰气之時如剝之於陽也剝未盡而陽已復於下如夬未盡而陰已姤於下也非此則無天地矣人世之君子小人亦俱爲天地之气化所生剝之夬之起於人心之私小人固不足罪豈君子亦不明天道乎是故聖人作易於夬姤之陰亦加獲惜其彖辭彖象傳固在焉虛心平气從陽陰不可偏廢不能偏廢起見細玩之自得夬之爲卦錯乎剝然實復之剛反而長至於夬而盛極也此時陰气甚微存之以維陽也爲陰謀者爲陽裕養化機也爲小人謀者爲君子厚培公心也況復之彖辭文王言之矣出入無疾由剝而復𨿽有出入何疾於陽其爲夬姤亦該於是言矣朋來無咎至於五陽朋來𨿽至盛亦不至於有咎是衰微而無疾充盛亦無咎乃陰陽自然之義也如以衰爲疾自必因盛而得咎出於人心之私不可與天地同體用也故夬之陽盛而夬姤之陰生而姤出入亦無疾也朋來至盛爲剝爲夬亦無咎也特小人逞私害公有咎必矣乃君子至夬亦獲咎焉何必讀書明理學易寡過乎是同於小人之爲也烏得爲君子乎請試思之勿耑責小人之好報復也天道好還何謂哉於夬卦多戒辭知聖人之貴陰也貴陰於夬姤此聖人之允執其中也乎○夬姤二卦相綜根坤主陰用陰其所繼者上經五陽一陰成卦之同人大有也夬則繼同人焉同人以五陽聚盛思共夬陰故聖人於夬立卦系辭貴陰而用陰所以見同人於宗之吝而明泰二之朋亡得尙於中行爲美徳也此正爲君子謀者至矣上經五陰一陽卦六而以剝復結之上經五陽一陰卦四結以下陰之夬姤適配其數故以夬姤繼同人大有小畜履而成陰陽均平乃聖人作易用中之心也

夬揚於王庭孚號有厲告自邑不利卽戎利有攸往彖辭曰夬揚於王庭孚號有厲告自邑不利卽戎利有攸往夬之時五陽盛長眾正盈朝無一事一言不可開誠布公皆在宮府朝廷宣揚也至於至誠相孚遂與志同道合之人相信以心相通以言然周而非比羣而非黨相與號召者誠孚心大公而言至正耳然君子之心內審或致君上之疑或動同列之忌豈不有厲乎此俱謂眾君子自秉其孚自盡其忠未嘗及於夬也而己有可危之機矣若其間有不與君子一心一徳者未必卽是小人君子固不爲黨伐矣再或有忌君子之公忠形小人之姦私傾軋陷害乎君子原屬小人之常也君子亦如蹇之難平反身修徳而已其能行於朝廷邦國者盡心竭力以行之不必以少有阻撓爲憾如尙未也惟有先於可行之地審愼以施之又坦白而示之告自邑者由自近以及逺也因其職掌所得盡以及於庶務之允釐也小人見君子廓然大公無我且無必攻伐異己之見也能阻君子者必自悔不能阻君子者必自退矣此所不事辧是非成訟獄如敵國相爭兵連禍結龍戰血傷卽戎不已也辭示之曰不利卽戎惟君子乃能以大事小而樂天也知陰之必不可絕知小人之必不可盡皆天之命也樂天者保天下君子於小人亦同於王者之存心也如是而利有攸往必矣此利往亦自復來復之利有攸往剛長也剛長至夬乃復之往而得利者也更云利有攸往似天道之攸往有盡君子樂天以爲攸往者無盡也

彖曰夬決也剛決柔也健而說決而和揚於王庭柔乘五剛也孚號有厲其危乃光也告自邑不利卽戎所尙乃窮也利有攸往剛長乃終也

彖傳釋卦名義曰夬決也夫幹其靜也專其動也直五陽盛而遇事決於行其性也故剛之決柔義象如此但天地之气化無心而成幹靜耑而動直至陽盛之時未見其決於夬也故夬之爲卦合兌乾而成乾爲體以兌爲用也陽至盛而澤愈多四五月之間雲行雨施品物咸亨之時也以澤之陰濟天之陽萬物方能長養不則亢旱大熱在夏令爲大過矣所以天地於夬本健也乾元之出震者齊於巽相見於離至盛也而兌澤之悅萬物者先秋令己肇其端矣𨿽健體而悅爲用𨿽爲夬而其實至和欲存陰於不盡以爲姤之來復以濟陽配天而資生萬物也天地之夬如此君子學易崇效卑法可不體防於斯乎故彖辭揚於王庭謂柔乘五剛之時或有在位之邪臣久行之敝政須共鳴國是於君所也非尙風節沽直名也君子以至誠相孚如此以相號召公言眾信之中且多疑忌而有厲矣然惟其操心之危慮患之深也所以其心其言愈昭然如靑天白日君子固同志小人亦內服也蓋以共信無私者示光明之肺腑也故君子惟告自邑以盡其官守言責而已不與羣小爭勝也其間有得其官守言責合於義焉則畱否則可以去矣何敢以利卽戎爲心以僨國事以取黨祻乎若以爲陽盛可尙而尙之也此陽道之所以窮而頓消君子之所以危而不保其身也惟能法天地之盛陽健而悅夬而和者以處陽盛之時希乎聖人之有心無爲卽能希乎天道之無心成化矣一本於復之順而動者以爲攸往焉剛長至於純陽得合於幹陽之終於無終也幹之統天者何有始終乎純陽爲幹亦必有姤何以言無終乎不知姤者自姤復者自復而幹之元統姤復以始終豈有終哉惟聖人之道能則之賢人君子不能遽及亦惟存不爲己甚之心守告自邑之約而不犯利卽戎之戒耳樂則行之憂則違之何至於夬陰必快意夬小人必盡情而致有反復不可測之事乎此聖人之辭在扶陽爲君子謀也而爲陰柔小人謀者亦在於中且存陰以濟陽容小人以廣君子之量也

象曰澤上於天夬君子以施祿及下居徳則忌

象傳曰澤上於天夬君子以施祿及下居徳則忌文王之辭如此孔聖之傳猶宜繹之焉澤上於天不及下之象也試思君子之於物無論善惡偏全欲澤上而不下乎抑欲澤下於天而普徧以生養之乎於此可識天心之仁聖心之公矣君子體之澤必及物然朝廷之祿所以養賢也厚者首及有徳而次及有功而次及有勞而次及有才有技至於才技未必盡君子也亦必均其君恩量器爲使庶有才技之小人不至絕望於名利甘肆其貪詐與君子爭勝也至於徳者君子自治於己之心也我有徳而自修卽自據之何害乎不知闇修而服膺乎徳則是居其名而彰其徳則非自以爲忠直之君子人誰甘爲姦佞之小人自以爲吾君子而夬小人也小人寧不自以爲君子而肯袖手受夬乎當陽盛時尙如此況陽不常盛陰姤卽起司馬公正人也石工能知之而徽宗不知也黨人立碑蔡京未嘗不自以爲君子夬小人也此徳無定名而君子小人亦無定名居之誠至難也何也成徳爲小人所忌如道家言仙丹將成爲神鬼諸魔所忌必百計以思壞之也徳爲吾心所固有居之尙爲世不容況功名乎況貨利乎居於功名必奪而辱之居於貨利必殺而取之居於徳必忌之此千古之人情也所以老子曰惟其不居是以不去也在聖賢之論非爲不去而不居也然惇徳於虛避人之忌亦陰徳也所以夬卦用陰本於坤來彖傳象傳言之切矣

初九壯於前趾往不勝爲咎象曰不勝而往咎也初九變爲大過之初六在大過之初以陰變陽爲夬本末弱而本更宜培借用白茅至柔而可以任重就大過言培陰以濟陽也

在本爻以陽變陰爲大過初陽己致謹於過矣初卽復之初陽也至夬盛而夬陰猶當夬而用和況方壯於前趾而遽往以求勝勝亦爲咎況不勝乎象傳曰不勝則不可往往而不勝所以致咎耳爻象之辭在夬貴陰故聖人俱示戒爭勝非謂往必求勝勝斯無咎如世扶抑之論也故此爻貞悔皆以用陰爲貴相通

九二惕號莫夜有戎勿卹象曰有戎勿卹得中道也九二變革之六二在革二以陰變陽爲夬當可革之時猶必已日而革之然後徵吉無咎知非可率意迅行以爲革也

在本爻以陽變陰爲革剛健兼文明方能明愼於夬故惕於中形於言如莫夜而有戎者以此謹愼小心防陰之害也惟非欲致夬於陰也然後可進同眾陽於應夬時自勿卹其夬矣如此敬愼於中有過於肆夬而不出於和者乎象傳曰有戎勿卹得中道也言二有中正之徳則夬得其和而無過不及之也得中而有戎自消故曰勿卹也是象傳之訓有戎無卹原謂自修其徳則戎可屏不必卹而與之爭勝也總爲不得已而方用夬如用兵刑然皆本於大公至正之中道方可此有戎勿卹卽卦辭之不利卽戎也

九三壯於頄有凶君子夬夬獨行遇雨若濡有慍無咎象曰君子夬夬終無咎也

九三變爲兌之六三在兌三以陰變陽爲夬系以來兌處內卦之終來外卦之兌似以私悅邀人致人多以私干求悅者故凶

本爻以陽變陰爲兌處內健之極壯之色見於面是粗浮淺露以爲夬者也故凶然君子之致夬也體乎此爻之象未嘗不當夬而夬也惟獨行其公正之心不必定結三陽以爲黨所以成乎君子之夬夬也此泰二之朋亡得尙於中行也以健爲夬者變兌而夬以和如遇雨之沾濡而不致於失和壯夬焉可也𨿽有慍於中若不得快意者乃無咎之道也夬陰之心𨿽存而不失於和中和而外未有不和者豈有壯於頄之凶乎象傳曰君子夬夬終無咎也蓋獨行而朋亡遇雨而得和若濡而非濡於陰私也有慍乃不爲過壯也此君子之夬也彼壯於頄亦未嘗奉教於君子耳○愚說與本義相左蓋亦本於爻辭試自壯於頄靜玩之言凶而復言無咎則君子夬夬不同於壯頄之人甚明也遇雨而雲若濡其爲兌澤無疑矣見於彖傳以爲夬而和本義乃謂若濡有慍爲君子之必用夬也吾不敢從○此爻貞悔其義亦相通兌三爻來兌凶戒其來私黨也本卦三陽爻在內卦進以夬陰而示以獨行則𨿽公正之黨亦無取於邀結焉明矣○以上內卦三爻幹體也以二爻中正爲得夬之正初則在下壯趾往咎以其變巽而冒進也三必君子方能朋亡獨行濟陽得遇雨之陰可獲無咎焉以其變兌也二則變離明能以文明濟剛健矣所以爲內卦主爻也

九四臀無膚其行次且牽羊悔亡聞言不信象曰其行次且位不當也聞言不信聰不明也

九四變需之六四在需之四以陰變陽爲夬陰柔變陽剛需於血之陰而出自穴歸於陽之類在需則應需𨿽需於血亦不系凶咎焉惟其能需所以能出也在本爻以陽變陰爲需需不能隨眾陽壯往故系之以臀無膚其行次且遲遲其夬也必也如牽羊然則悔亡矣羊之爲物牽之不遽前言當愼於夬也聞言不信旣不能速決必至人言𨿽有人言亦不必信自致其夬而和焉斯可矣象傳曰其行次且者位不當也四處上卦之下爻以兌爲體更當夬而和矣然變險故遲疑不進惟四之位乾兌交際故不能一其心志所以謂之不當焉又曰聞言不信聰不明也𨿽聰具於心而明不恃目不尙察察之明以孚爲心之聰也或謂四在內卦與上陰親近不能致決故傳言其不明邪正之義但玩牽羊悔亡之辭似必如牽羊乃悔亡欲其用羊之柔不遽進也辭旣如此體之則聞言不信聰不明似難以不明立言矣存之以待能解經者

九五莧陸夬夬中行無咎象曰中行無咎中未光也九五變爲大壯之六五在大壯之五以陰變陽爲夬擊以防羊於易無悔兼夬義不用羊之多觸防之乃無悔在大壯陽壯貴於防羊用罔也

在本爻以陽變陰爲大壯象之以莧之在陸夬之又夬然莧終無不生之理𨿽五乘陽盛當位行權何難盡夬之但非健而悅決而和之道也惟中行焉可以夬者夬不可夬者不夬無成心也惟得乎大中至正之道以合乎彖傳所言則無咎也象傳曰中行無咎中未光也本義有取於程傳但中未光云五有私比似未合如有私比可謂之中行乎特以陰不能盡夬小人不能盡去不得不酌乎勿過勿不及之中而去其太甚然必又存不爲己甚之念所以其心思健以爲夬而又多所顧慮旣要健爲夬又須夬而和未免有詳愼遲回不能爲徑情直遂之事矣以此言中未光推五隠衷有不容自己之心不得不出於中行者耳若論陽盛而且當位豈不欲盡夬及觀於天地察於人事然後知意見不可逞陰陽宜調劑也此所以傳言未光大不同於壯頄之淺陋也明矣○彖傳曰其危乃光也因夬小人必危危而夬得其道則有光矣今五夬陰如莧陸不能盡夬又不可盡夬故終日危慮難得有光惟君子之心敬愼而中道自持所以慮患防危亦不能免耳五陽夬陰爻象之訓俱以健而說夬而和爲主無盡致其夬之辭乃自來解經者好自托爲君子持扶陽抑陰之說盡失聖人本意以致後之學易者不明夬理原貴無夬而自化乃於夬必求盡焉夬原不能盡夬若違天求夬先己不能獨行繼又不能得中以致禍黨屢成喪身亡國聖意未達其微有過終不能寡所以必辯正之而無取於依違以爲信古也信古當信作易之聖人乃爲好古耳

上六無號終有凶象曰無號之凶終不可長也

上六變爲純乾在乾之上爻以陽變陰爲夬然已成亢龍矣陽不可過有悔者陰不可盡必將悔而復生爲姤也

在本爻以陰變陽卽爲純乾以一陰柔居上位當夬之時寜不朋亡無號而有凶乎知之者審時觀己可以早退矣象傳曰無號之凶終不可長也謂當夬時而一陰獨存於上豈能久長乎𨿽然姤又不承接而來乎小人知此則宜早退君子知此終不可長者不可謂獨在陰也無何而姤至陽能終盛乎是夬之爲夬不如泰之內君子外小人爲得天地交而萬物通之道也聖人明陰陽均平之義期於調劑得中屢言尙中行於君子矣願天下後世之爲君子者法泰而不必法夬也乃君子之幸也豈爲小人謀乎

以上外卦三爻兌悅之體徳也然在夬則兌上一陰爲眾陽所夬似不可謂之主卦但聖人畫卦非此之謂應主陰者陰仍爲主如夬之外卦上爻仍外卦之主爻也𨿽系辭有凶變純陽則姤後生亦可主外卦以言陰之夬姤如陽之剝復焉四五兩陽爻𨿽不可謂之附於陰然四則其行次且牽羊悔亡五則中行無咎何嘗非用陰濟陽乎五之中行似可以徳位主通卦但上爻一陰乃卦之所以成夬又因之而成姤謂之主外卦可也至於通卦主爻則以二爻得中道者爲貴也得中者得健而說夬而和之道如彖傳所言也

【巽下乾上】

姤姤與夬綜夬繼同人姤繼大有大有以一陰有眾陽陰富有之義象本乎地也故根坤用陰以繼乎大有而成姤也姤𨿽一陰始生於下而駸長之勢方興馴致三陰坤令萬物致養五陰兌令萬物告成陰道之富有爲何如故傳云富有之謂大業業大於藏用也藏用者陰也而爲顯仁之體也此在坤順承天以爲資生之始者也於姤明之者坤者陰之終姤者陰之始始終明而陰之成物爲用立陽之體俱明矣可謂陰爲不用女槪勿取而獨用陽乎姤本繼乎大有卻似由姤而大有者蓋大有者陰之盛姤其微也由姤以言大有乃由體以推用也知此者可以大有繼姤亦可以姤繼大有爲無終始之象義也卽於坤亦然卽幹復亦然方爲易之通論也○夬盡姤生兩卦亦相綜陰少貴陰根於坤焉然夬卦貴陰已難質其說於世儒矣姤卦復貴陰更何可通耶不知天地之气化盛者已過微者卽來𨿽欲不貴之而不能若必執扶陽抑陰之說便是無交易變易矣故姤之一陰初生聖人養之同於復之一陽生也試觀象傳復則至日閉闗後不省方安靜以養微陽至於姤之象傳曰後以施命告四方乃宣恩布惠之命徧告宇內也如此政施仁有爲動作似非養陰之道抑知揮陽令正所以養陰乎陽爲仁主施陰爲義主藏施無盡而藏有制仁心仁政之自上者有無己之心而家給人足受之自下者有各定之分如天之資始一始而無不始而地之生物則自春至夏各有時自南至北各有方此萬物所以於夏至之後一陰初生生長之气方悉臻其極也後以廣大爲施者散乎陽不使亢正所以濟乎陰不致於戰也上之逮下之膏澤大沛則三夏之時必無愆陽伏陰爲害農事矣萬物可以致養於坤成說於兌矣聖人以聖徳行王政施陽養陰知比乃謂姤不必言貴陰恐非聖人立卦之旨也然則彖辭何爲戒以女壯勿用娶女哉請釋文王系辭之意

姤女壯勿用取女

彖辭曰女壯勿用取女其意謂女壯而後勿用取也已壯之陰老陰也不宜室家取之不能生育如士夫得其老婦大過五爻是也乘陰未壯之時相遇而爲婚姤人倫之首也如初陰卽戒槪勿取女闗雎之詩可以不詠矣在詩則言好逑在易則言勿取豈太王好色百姓同之之家法乎且女壯之時取之有陰盛剝陽之虞女弱之時取之習於姑嫜之教相乎徳業之成皆爲陽謀卽當愛惜乎陰者至矣不然男女居室人之大倫於婚姤之卦開言卽禁止之有此有男無女有陽無陰之天道乎無此天道聖人希天者也卽無此聖訓也試觀彖傳愈明【老少之義況不在齒陰柔順則貞靜陰乖厲則躁妄以此辧老少耳】

彖曰姤遇也柔遇剛也勿用取女不可與長也天地相遇品物咸章也剛遇中正天下大行也姤之時義大矣哉

彖傳釋卦名義曰姤遇也不期而遇爲賔主相見言至姤之遇乃有父母之命媒妁之言也卽天地气化亦於剝時必知有復夬時必知有姤何嘗不期陰至而陰至乎男子之生在𦇤褓中其父母皆爲預計婚姤者也至於𨿽有素期臨時變移莫定不期而遇者間有之耳期而後遇者多矣千古至今婚姤之道如此天地陰陽生生不已之道亦如此故彖傳首言柔遇剛也剛柔相摩一部易經自此出焉是以無往不然也於姤言遇非不期而遇明矣不觀之復卦之彖傳乎反復其道七日來復天行也若獨爲陽言何有反復其道之說乎七日來復再過七日又當何如天行可以計日而知陽復可以計日而得反復之道爲天行之一定者惟於陰生爲不期而至卽聖訓不及亦不敢信況復姤二象傳明切言之耶是姤傳柔遇剛與復傳剛長者同一義也何言不可與長貴剛柔相遇耳此聖人用陽以主陰之意坤不過順承乎天女不過克配乎男自其初生以至極盛皆以順承者爲气化克配者爲人事故言不可令陰柔獨長也一言柔遇剛而和陽濟陽之道見於天時宜於人事陰陽配偶以成化機不測之妙以立天地萬物無終無始之命而謂陰可不養者吾不知於學易居何等也再觀傳云勿用取女不可與長也則壯不可取而弱可取長而盛不可取幼而柔正宜取也與卦辭曰女壯勿用取女同爲宜時取之辭非絕取女義也再觀傳言天地相遇至陽盛而陰生方見雲行雨施品物咸章之大化是陽必得陰生之後資始者方由齊巽而見離又必三陰盛滿然後致役於坤悅言乎兌也天地气化如此聖人立訓如此皆謂柔宜遇剛剛宜和柔卽有違世儒之說不遑卹焉然聖人何以體姤乎以柔遇剛爲用以剛主柔爲體故必得中正乃能正其閨壼行爲風化卽至天下大行亦不外剛柔調和均平成教於家之道中正者修身也以此主柔遇剛齊家也天下大行治國平天下也孔聖見文王修身齊家合於姤之義故以周南召南之風行於江漢者爲擬議焉姤之爲時義豈不至大哉彖傳之釋卦辭如此較之時講一陰生而卽欲鏟絕之不知身亦有父有母之人非生於空桒之伊尹也而且取妻育女皆不鏟絕何也言姤之時義大者正見陰之時不可失宜取則取如詩所詠摽梅禮所載婚禮皆謂取女當以時也及時與否其義所闗甚大故曰時義大哉義生於時何事不以時爲要也聖人亦不過時中耳如槪不取女遂無人道何大之有又出於何時何義乎

象曰天下有風姤後以施命誥四方

象傳曰天下有風姤爲巽言也帝出於震而雷動齊乎巽而風行四五月之間至今多東南風虞帝所歌解慍阜財之薰風也此時正是陽盛陰生之時故曰天下風行姤也論古人婚姤之期在春冰始泮而傳言於夏至之候者爲朝廷施命言也施命以沛恩惠如三夏之天地雲行雨施較三時獨多王者於春時必布徳行仁而於此時體天道行王政更爲申命而不厭繁重也此所以散乎陽不使之亢也所以養乎陰而俾之漸盛以成厚徳於坤而能役養萬物以各正性命也且風者陽之散乎陰也施命誥四方同於雨澤下降正陰之所以濟乎陽而不亢也不觀之夏月風行而雨來雨來而旱蘇矣聖人之於陰陽毫無偏執之見吾願天下後世學易者於此等卦三致思焉

初六系於金柅貞吉有攸往見凶羸豕孚蹢躅象曰系於金柅柔道牽也

初六變爲幹之初九在幹初以陽變陰爲姤系以潛龍勿用以變姤而陽微不可用耳

在本爻以陰變陽爲干系以系於金柅幹爲金亦因陰初生變幹健故不能通行也貞吉者養微也若有攸往則見凶見凶者非眞凶但有其象如羸豕之蹢躅羸豕弱豕弱豕不能動而孚於壯豕之蹢躅所以凶也蓋陰微陽微俱宜靜守貞悔二爻同義也象傳曰系於金柅柔道牽也柔之爲道原多牽滯能養陰於初生之時如系以金柅而不急廹得乎柔正之道攸往庶不致蹢躅矣

九二包有魚無咎不利賓象曰包有魚義不及賓也九二變爲遁之六二在遁二以陰變陽爲姤陰漸盛居中位而得遇剛有執用牛革莫能勝說之象小人之得君者也

在本爻以陽變陰爲遁巽之陽爻原附於下爻之陰故系之包有魚魚陰物而在陽水中如初在下而與二魚水不能離也陰微陽覆之以養陰故無咎但此陰方微不可進而幹陽故曰不利賓賓如兵家言主客也守則爲主進則爲賓不可進有干犯但宜包此魚於水養之濟陽爲得耳象傳曰包有魚義不及賓祗可自娛樂不堪持贈君之謂也言義者陽爻擕陰干陽非義之正也姤之爲卦聖人重養陰以濟陽初爻貞吉是也又不許陰類之牽連以干陽二三兩爻是也亦不許陽之妒陰而失養四爻是也上爻亦是也深嘉陽能包陰和陽五爻是也蓋陽之徳原大足以包陰如幹之元統天而無不統如天之包地而無不包特徳薄量狹方以爲聖人純是扶陽抑陰矣試細玩夬姤兩卦彖辭爻辭大小象傳之訓可以釋然無疑知愚說之有據也

九三臀無膚其行次且厲無大咎象曰其行次且行未牽也

九三變爲訟之六三在訟三以陰變陽爲姤因變巽陽以隨下陰不能遽進宜食舊徳許其安於陰也𨿽貞厲而無咎且終吉焉若從王事𨿽無成而有終則吉合陰地臣道之分義也

在本爻以陽變陰爲訟變坎爲巽在險進不能進故臀無膚其行次且臀者下陰之體無膚者變坎傷其下陰不能成巽體也厲者進退陰陽之間是以危而不安也然又云無大咎者當姤變陰委蛇其行而得姤所以系之無大咎焉象傳曰其行次且行未牽也言變坎水爲流行𨿽次且亦行矣遲回其行陰之道也

內卦三爻以初爻爲初生之陰宜靜以爲養其二三兩陽爻皆隨乎初爻以成巽者二變爲遁不失養陰故包有魚而得魚水共濟三變爲訟間於陰陽兩則遲疑猶豫旣不牽於陰亦不致牽陰爲黨以犯陽也是姤之微陰聖人固欲養之然不欲其進而幹陽故於二三兩爻立辭各見義焉○以上內卦三爻巽體以初爻之陰主內卦變幹而系於金柅正示不可攸往養陰於微也二則以附陰爲包有魚但不利進而爲賓以干陽三則宜附陰而變坎流行故其行次且不快而厲然水盈坎爲進附陰遲遲不遽進爲正故無大咎可見姤在內卦主初陰且爲一卦之主爻矣

九四包無魚起凶象曰無魚之凶逺民也

九四變爲巽之六四在巽四陰變陽爲姤系以悔亡田獲三品者重巽而變姤合於巽卦順剛之義象故得遇而有獲也進原有求求而得悔斯亡矣兼姤爲義也

在本爻以陽變陰爲巽姤而變巽則不遇矣四與初正應變而不應是不能畜在下之微陰爲包無魚之象初爻陰柔在下有民之義焉在上者不能包之懷保惠鮮者竭矣言起凶起而升者陽之性與陰泮散不能得姤如民之心日離也故凶象曰無魚之凶逺民也初之逺於四由於四之起而升爲亢陽不能撫綏乎陰如上之不能養民而逺棄之也凶何疑乎

九五以杞包含章有隕自天象曰九五含章中正也有隕自天志不捨命也

九五變爲鼎之六五在鼎之五以陰變陽爲姤有鼎黃耳金之系乾體變離用中之虛明而得正如鼎之黃耳明而且健如鼎之金也以此鼎烹養臣民何弗濟乎必利貞者離陰柔且變姤恐其陰私而示戒也

在本爻以陽變陰爲鼎亦兼剛健中正以養下微陰之義也系以杞包含章有隕自天杞者如松栢之堅硬者如艸木之委靡以杞包內陰而外陽陰體而陽用如坤徳之含章因變而得文明柔順用於幹五之爻得乎以柔濟剛之道者也如是𨿽值陰盛之日有隕自天如霜如雪亦不復能披靡之矣蓋五早已以陽包陰於內故陰盛而不爲害也此見聖人養陰之微以濟陽以靜爲體以禦羣動體用旣立𨿽值艱難叢脞亦能以剛健中正者爲用以陰柔中正者爲體何難不平何患不濟乎蓋陰微𨿽欲養之又未嘗不慮其盛未至霜降冰堅久己思患預防也故能有偹無患以杞包含章內美所以不畏有隕自天之霜雪如松栢之嵗寒不凋也象傳曰九五含章中正也正謂有中而且正之徳內含爲美也有隕自天𨿽天行之常命然君子之志操之自己志旣立而命𨿽難測皆以志立於早命亦可立非定謂取志棄命也故曰志不捨命也人定者勝天之說猶是也必能彌災患消兵刑而天且弗違矣又豈气數之命所能奪其志乎言不捨者以志與命較有捨生取義之道此並命亦不捨焉正見志定於早也是志立而命亦能自我而造矣象傳示人以志與命則盡性者以是至命者亦以是也志能盡性而天之命亦無不可回也可見陰陽之盛衰往返者天行也聖人有調劑陰陽中正和平之道則天地聴聖人成能矣豈爲扶抑一偏之說者自小其徳量功用乎然亦非爲安不慮危存不知亡者得以借口謂可侈然怠斁無所檢制也○志不捨命謂守志而並不棄命命卽有不齊以貞之於志而已故有隕自天如霜露之降割亦不畏也但旣以杞包而含章以陽健禦侮以柔順中正居心有如此而天隕災害以傷之者乎故命亦必隨是人之志不致於棄之矣天人同然道亦無不相協耳觀於五爻之陽剛中正能養陰濟陽且用陽包陰如此爲一偏之說欲盡乎陰者尙不思返正見居徳不信道不篤耳

上九姤其角吝無咎象曰姤其角上窮吝也

上九變爲大過之上六在大過上爻以陰變陽爲姤當大過之極而仍處上欲過焉所以有滅頂之凶又云無咎者陽太過則將變姤陰必復生矣陰陽和而不過何咎乎故象傳曰義無咎也

在本爻以陽變陰爲大過陰方微而陽極思爭勝所以有姤其角之象以角相姤是鬭也非姤也亦吝之道也然陰𨿽微而變大過陽有過陰之心乃陽之性也姤之陰自生何咎乎亦出入無疾之象義也系之以無咎貞悔二爻俱以陰陽終始正義立辭亦相同也象傳曰姤其角上窮吝也陽至盛而陰不能不使之生於下陽窮極而必欲爭勝非吝道乎觀此貞悔二爻陽過陰生𨿽陽常思過陰但陰自生陽自不能過俱無咎孔聖未嘗有一偏之意亦可見矣

以上外卦三陽爻四以不能包陰而凶五以能包陰而志定能造命上以陽盛極而不容陰爲吝則姤之爲卦貴陰主陰根於坤不待再辯而自明焉○三爻皆幹健之體徳以五爻主外卦以杞包含章在內此能以陽根陰所以爲外卦主爻以在姤用陰故養陰爲貴也九四鄰於內卦與初應而包無魚不能養陰以變巽風能散陰也上則與陰姤角而鬭以其變大過陽大過盛則鬭和平斯不致窮吝矣此姤內外卦皆以初陰爲主爻以見陰陽始生皆宜養之於微也

再繹解之卦辭所言亦是此義解乃雷雨作之後三四月之气候乃言利西南已將坤之致養萬物六七月之後說到又云無所往非不可往乃不必往亦不能往也何也陽至於相見乎離陰生而順承乎天便是陰司萬物矣所以云其來復吉謂陽之來復者至此而陰又來復以陰濟陽然後能雲行雨施品物咸章以成夏末秋初之气化也此後又有攸往矣往而至西南之坤再往至兌而萬物告成矣皆預生於微而馴至於著何非夙吉乎在解之言陰陽亦可觀復姤之來復及震之出而兌之入也出者也入者斂也日月出入於夘酉故卯酉爲震兌乃陰陽之道路也信然

下經五陽一陰之卦惟夬姤遂繼乎上經五陽一陰履小畜同人大有四卦與上經五陽一陰之卦均矣用陰根坤亦歸於旣濟又歸根於坤以終易焉姤歸根於坤正見陰之始終與上經五陰一陽六卦配合均平又見陰陽之平和也

彖辭明於女下加一壯字故聖傳推言之謂不可長長則壯而變陽取之何益故示占者陰壯不可用用陰宜用其柔順貞靜少陰之理气也乃謂一槪勿用取女此殆知有父而不知有母知有天而不知有地也

或謂易爲卜筮之書卦辭勿用取女爲占者言非舉世不可取女也卽爲卜筮言亦當體防壯字無槪女不可取之理無此理則聖人無此辭必矣

【坤下兌上】

萃萃升相綜皆四陰二陽之卦繼乎蹇解晉明夷而根於幹也萃繼明夷蹇者昏闇之主明入地中初升天后入地其君子賢人仕路蹇塞則天命別有所萃萃於有徳人心亦皆順天命而爲萃此殷紂之末季周之盛徳將興之卦也𨿽不必指定殷周而凡一代將亡一代將興皆不外天命人心順逆必此亂而彼乃萃也故謂之繼乎四陰二陽之明夷與蹇也至於根幹之義陽少貴陽固然而九四之大吉爲一卦之主爻乃天命人心所萃者𨿽兌爲陰徳主乎上爻自是凡兌皆然但在萃卦澤上扵地以四五陽爻爲主四猶近下卦故萃主四爻○自明夷火入地中山水之間陰气涸閉而成蹇矣乃郁塞之陽久必透陰气上升爲澤故曰澤上於地澤之爲澤以陰在上而陽在下也何也凡雨澤必地气上升而爲云若天气不降則爲宻雲不雨固是陰微不能畜陽成雨亦是陽不得陰不能下降但上升將爲風矣所以不能墜陰爲雨今澤上於地是澤之被物皆四五二陽爻能墜陰爲澤以及地也四爻之陽又在下引五爻之陽下降者萃卦以四爻爲主此義象也故在三女卦兌爲少女則主上爻之陰伏羲取象畫卦名兌爲澤原用上陰以畜二陽下降爲澤也在萃之四爻則取陽能墜陰施雨及下爲義𨿽各有象義其理亦相通耳

萃亨王假有廟利見大人亨利貞用大牲吉利有攸往彖辭曰萃亨萃乃必亨之道也天命人心俱去彼而聚此焉有不亨者乎大約亨皆本於元徳也有元卽有亨矣王假有廟正是王徳之純王心之一祭無不誠誠無不格言廟而郊壇可知未有禮祖而不本於敬天者也以此見天命有所萃矣利見大人者自明夷之世賢路蹇而不通矣四方之士扵是更思歸於有道利見同扵幹之首出物覩也此見人心之順天命來萃矣亨之所以爲亨也不作衍文亦可徳之昭而業之著已如此復何有利貞之辭乎此明文王自矢乎終身服事之誠以戒天下後世之受天命人心所萃者必利在貞正固守不可不精白乃心以終始扵臣節也用大牲吉借儀物之厚表誠敬之篤以是事天以是祀祖以是奉君之義俱在其中矣自必獲吉可以利有攸往矣攸往者非謂進而有所圖也不過順乎天理之正盡乎人事之宜事上臨民欽命保國無往而不利耳若有所爲而爲豈利貞之攸往哉觀卦辭而全卦之義已括盡矣所謂觀其彖辭思過半矣再繹彖辭其爲凡占者前用則盡其誠以爲萃之本見大人以萃之用又必利貞蓋萃非苟合以爲萃也用大牲者誠存扵中禮備其儀也所以利有攸往卽亨耳

彖曰萃聚也順以說剛中而應故聚也王假有廟致孝享也利見大人亨聚以正也用大牲吉利有攸往順天命也觀其所聚而天地萬物之情可見矣

彖傳釋卦名義曰萃聚也大學曰財聚則民散孟子曰爲湯武敺民者桀紂也欲散而復敺之必有所聚矣由扵成萃者之主徳合卦徳之內順而外悅也卽順之一字可知爲天命人心所聚祗是大順乎事上臨民之常道並無有意招徠邀結一有私心便有矯彊何能順乎順之爲徳乃坤元之順承乎天以資生萬物者也以此致悅未有不悅者也如萬物之致役扵坤而各得其養未有不悅言扵兌者矣王者之心徳事功原與天地無二論說至此方見順而說不同扵後世權術功利私恩小惠之爲也況以詐僞威力其間者乎蓋內順而外悅本扵剛中之徳故有大順以爲用足以能致乎逺邇心悅誠服之效也剛中自是指九五然玩爻辭象傳似此剛中之徳虛言其理而萃卦之五有其位無其徳也然則四之象傳曰位不當也乃有此徳而尙無此位者也旣爲天人所萃主乎萃者重徳不重位也以徳爲聚自無不聚若言必九五之位乃萃焉有天人同心萃扵匪孚志未光之君位者乎惟有此徳稱此位以成萃則天祖式憑不敢一刻怠斁扵是假廟之孝享必盡禮矢誠扵是聲教之覃敷悉觀風慕徳皆思利見大人逺至而邇安矣夫君心之誠上孚於至幽而人心之誠遂通扵無間其來利見者亦必各懷公忠共矢報效上以正建極下以正防極而歸極也聚以心之至正方可謂之上下皆以剛中爲感應耳是以更用大牲不少懈其升中告防之意以至攸往皆利不過動順天命以爲終始而已順天命之順仍是順而說之順心無二理道無二順事天敬祖奉君臨民一於順而聖徳成王業基矣再者順天命亦要軆防非是謂天命人心皆萃必王天下若有此心便爲候天命非順天命順者有其具可以無其遇如孔子之不有天下亦天命也可見文王當日之心可存爲後世積徳累仁不期獲報者法也觀乎此則知萃之爲萃非可幸致也內必有是徳外斯有是效而偹徳之聖人卽至扵位天地育萬物亦不過自全其生順死安之道耳未嘗有慕於外也然天之所助者順人之多助者得道也得乎大順之道而天地萬物胥托命扵聖人焉能不聚乎觀聚而知天地萬物之情情不外扵性是聖人以性通天地萬物以爲聚耳

象曰澤上於地萃君子以除戎器戒不虞

象傳又申一義曰澤上於地萃澤已逮下及地而且上於地至深且渥湛恩汪濊矣斯時地固奠定澤復旁流民必安而物必阜徳日崇而化日行復何事扵卽戎乎除戎器者修而偹之寓兵於被澤之農而不用也然地上之澤固宜深而地中之水亦宜制戒不虞者堅堤防通溝洫以愼載舟覆舟惟水之義耳王者之富民卽以飭戎守國卽以設險非於修已治人之外又有事也於是見萃之天命人心旣集亦惟益修文徳於不息無借富彊以侈盛大之私心也樂天者保天下保之爲義逺矣大小之間且然況君臣之際乎此湯心之慚徳武樂之未盡善也

初六有孚不終乃亂乃萃若號一握爲笑勿卹往無咎象曰乃亂乃萃其志亂也

初六變爲隨之初九在隨初以陽變陰爲萃系以官有渝則失所守矣故必貞吉應正不渝乃得所守也出門交有功將以隨五於外卦以成隨也是兼萃爲義矣

在本爻以陰變陽爲隨系以有孚不終亦卽官有渝之意乃指上下之遇合終暌也乃亂乃萃必此孚不終乃亂乃萃扵彼之剛中以爲應者焉若號者捨此就彼去國之難一握爲笑者棄暴親仁相合之易也勿以此爲卹往而無咎亦出門交有功之義也象傳曰乃亂乃萃其志亂也謂初之志始亂而終以正應得萃百里奚在虞而亡在秦而覇管仲輔公子糾而敗相桓公而興有賢不用且無救亡況從亂乎始従亂而能往萃於有徳亦王者所不棄故亦與之以無咎焉○初之有孚於昏主卽明夷之四爻所謂入腹獲心者也於出門庭或者亦往萃於他邦乎

六二引吉無咎孚乃利用禴象曰引吉無咎中未變也六二變爲困之九二在困二以陽變陰爲萃系以困扵酒食朱紱方來利用亨祀徵凶無咎二變順不能出險故困於酒食然應五而君命之朱紱方來以濟困出險也利用亨祀者以誠求通也徵凶而無咎徵防者必待價沽也無咎者仕爲士之義也

在本爻以陰變陽爲困系以引吉無咎坤中爻變陽主坎可以引致羣類而萃扵剛中也故亦無咎孚乃利用禴者以孚爲主扵已而後可利用禴扵君也以誠爲求以禴爲用方得出險以往萃矣象傳曰引吉無咎中未變也中者孚也初則從亂矣二中未變乃當昏暴之世未從亂以守中者其出險得順以往萃又何咎乎

六三萃如嗟如無攸利往無咎小吝象曰往無咎上巽也

六三變爲咸之九三在咸三以陽變陰爲萃系以咸其股執其隨艮以上爻爲卦主引下二陰爲感動股動而下體皆動以相隨也隨本由人而執之所以往吝也

在本爻以陰變陽爲隨變順爲止𨿽將往萃而興嗟不願未出扵心悅誠孚也故無攸利然但往則亦無咎不過小吝耳象傳曰往無咎上巽也三處內卦之上爻有順之徳因變止所以止而不決於萃然旣往必無咎者所往之君尙賢故不以嗟如爲嫌耳以上內卦三爻坤體俱以往萃爲吉初乃從亂而攺過遷善者二乃得中而引類往萃者三乃遲疑觀望然後萃者大約人心方萃有此三等舉該之矣然旣往萃則惡者無不予以自新善者無不更加奨勸矣故以二之得中爲內卦之主爻所以引三陰而往萃初則已亂其志於昏主乃不終而往萃三𨿽嗟如不願無攸利而亦往萃蓋皆爲二所引也

九四大吉無咎象曰大吉無咎位不當也

【缺】

﹤經部﹐易類﹐大易通解﹐卷九﹥

自無甲子之禍矣何悔乎卽不專主紂凡爲君者知時將爲萃卽當審勢觀變攺易轍求天意之徐回人心之轉向也詩雲天之方蹶無然泄泄其及也何尢哉象傳曰萃有位志未光也徒有其位而無其徳志不光而履帝位何能無咎乎象傳重言志所以固立位之本也辭曰何以守位曰仁何以聚人曰財人君不施仁而聚財兩失之矣苟能固其志扵仁則徳立扵已天人之萃必不他適卽已去者且復來矣○再觀此爻可見文王當日事紂非是必待武然後行徵誅也若紂能體元而永貞武王亦無所用弔伐卽行之而已不順豈能得悅而爲天人所萃乎武王必亦服事終身以爲繼述焉繼述必言弔伐不惟說壞了武王且說壞了文王此學易者不可不知

上六賫咨涕洟無咎象曰賫咨涕洟未安上也

上六變爲否之上九在否上以陽變陰爲萃處否極而變萃上𨿽不在其位亦同傾否而悅萃故有先否後喜之辭

在本爻以陰變陽爲否處萃之極而變扵否是安扵否也賫咨者含怨扵心也涕洟者形愁扵外也然無咎者其爲周之頑民乎周之頑民殷之忠臣也何咎之有象傳曰未安上也伯夷叔齊義不食周粟豈安扵新君而以爲上哉此亦不可不有以存君臣大義扵千古者無咎扵一時且元亨扵千載矣

以上外卦三爻兌悅之體徳四爲萃主有徳而成萃之大人體萃之時勢言之也五爲有位無徳已失天人順悅之心矣上乃感懷新故執固不回未可與權焉者也然究以上爻爲外卦主爻者存此大義扵千古可耳上兌悅體而不苟悅如此此義已足主全易之兌卦也

合觀萃卦繼乎蹇與明夷在天之日此已晦上地之澤彼方滋且火入地而亢旱萬物必枯澤上地爲時雨萬物必蘓矣又必以蹇繼明夷以萃繼蹇者人心之萃自君子倡之庶民方和之明夷而君子仕進之途已蹇羣思出險就平必萃於有徳之處矣相繼之義甚確至扵根幹以四爻一陽爲主𨿽剛而不中爻象傳已明示位不當也然剛健之徳可以主卦而根幹矣且九五之爻辭云元永貞元者幹之剛健中正也五有之而匪孚以失之也大學言明明徳明徳皆有而不明者多故五象傳曰志未光也此剛中而應本在五五不能徳稱有位故天命潛移而人心攺歸扵九四矣設九五怨艾攺悔能元永貞則剛中而應何嘗不依然在五乎如此講剛中而應方合聖人作易示天命之靡常人心不易得之義也如指定九五則三代至今存矣不有廢者其何以興不有匪孚何以別萃惟其九五之陽失道而九四之陽所以主萃此乃變易無常交易不測之易卽千古帝王有徳而受命有人無徳而命終人散一定不易之易也夫萃之澤上於地再繹之不同扵水上於地澤原在地上水應在地中禹貢所言滙爲大澤卽所謂震澤大陸諸澤也亦水而已澤乃天之雨積地上在天爲澤在地故亦名之爲澤水則有源有去流必入地中方得流通充暢也故澤在地上有蓄水之處不爲害水在地上則淤塞潰決必爲害矣此𨿽目前之物亦必知其義象方可學易再繹澤必有光色之義如萬物之光彩皆是陰得陽而顯明者爲火若隠若現者爲澤如人面上膚間之光潤如古銅磁器上之斑彩俗所謂包漿者大而如天光水色小而如花紅艸碧丹黝之漆物朱粉之繪事皆澤也兌以一陰包二陽陰在外陽在內必有光色滋潤扵外此皆兌爲澤之義象焉術家以兌爲金能生水與幹之金分陰陽幹金所生之水雨露也雨自天降也兌金所生之水泉源也泉自山出也亦各有義象然則所謂兌金之澤又生於幹金者矣天之陽气透於地卽兌與艮山澤通气所以泉澤生扵山而歸扵兌金生之也至於說卦傳有云說萬物者莫說乎澤物成而至外光內方各正性命亦是陰包陽在內誠中形外之義也所以能存爲坎中之復如果中有仁百谷中有實艸木中有根荄皆自秋月結實成物所以謂之說言乎兌也植物如此飛潛動者則各以胎卵濕化爲生意以不時爲利以各得其時爲貞各正乎性命各保乎太和遂各生生扵不已也知此則知戰乾勞坎成終始扵艮至震無不出者皆扵兌秋収之成乎說也物成則各說其成人又說物之成所以謂之說言乎兌也有一定之秋者亦有一定之春無一定之秋者亦無一定之春也萬物舉該扵此天主生用震以生之地主成用兌以成之天用長男地用少女取剛柔最有用者代父母也然震之生自坎之生陽生之也天之資始扵子半之陽也兌之成自離中之生陰成之也地之資生扵午半之陰也故陰陽不可偏廢而復姤反復皆爲道所必生也扵兌震看復姤更爲明切

【巽下坤上】

升升綜萃繼晉解而根於幹晉晝而明君在上其徳盛功髙之臣旣已加恩晉爵矣其時險阻旣平艱難已濟爲陽气宣通陽道將行之世則凡賢人君子俱相勸勵而思進用所以以升繼之爲卦四陰二陽陽少貴陽根幹固然但自晉解而來正因日在地上靑天白日雲行雨施萬物生育其爲俊乂勸駕者無不爲陽道昌明是慶也然巽上坤下俱陰卦何以主陽不知卦之二陽夾於四陰之中以陽气鼓蕩陰气則得宣通和暢此乃用陽於陰中主之以舒陰也陰斂而陽舒之乃合屈伸往來天地相交之義象耳且風在地下陽不久伏必升而上卦名殆取象義扵斯焉萃乃爲明夷繼蹇驅而他往升乃爲晉繼解引而競前何以云乎引雷震出水爲解所以引巽風齊萬物也四卦確乎爲繼奚疑哉

升元亨用見大人勿卹南徵吉

彖辭曰升元亨凡卦言元亨未有不本扵乾元者升主陽故首言元亨陽卽元也升而自得亨焉用見大人不言利者升而見大人以求行道濟民占者如此戒爲利而進也勿卹者勿以不待弓旌自致其身爲嫌應仕則仕非枉道幹時也南徵吉者君方蒞位土中向明而治取象日麗於天故民臣莫不瞻云就日而獻其誠藎也綜晉火在地上故升者向日而徵斯吉而葉其象義也○風在地上巽齊扵東南必將見乎離矣故見大人而南徵也

彖曰柔以時升巽而順剛中而應是以大亨用見大人勿卹有慶也南徵吉志行也

彖傳釋卦名義曰升之爲卦巽坤皆柔也然巽爲風風陽物也陽處陰中必有升時時至而升所以莫阻其巽進也且巽進本日升之勢而又兼坤之順徳以順爲體以巽爲用其進不可量也由於二爻剛中之徳具故感應之道通可以大亨而遂其志行其道也二𨿽在巽柔卦中而實兼乾元之剛徳以爲中故能以干元之健統坤元之順以是而巽進升之所以大亨也愚謂卦辭元亨本扵幹蓋有據於彖傳也以此內主剛中出而必應者用見乎大人故勿庸卹乎輕進而重在於遇合也斯有慶於君臣卽有濟於國民矣南徵而獲吉非爲利祿而言吉爲其幼學之志至此得行也觀扵二之剛中爲主卦之爻則卦之根幹大明矣

象曰地中生木升君子以順徳積小以髙大

象傳曰地中生木另取一義不以天之成像象之而以地之成形象之木在地中以巽而升君子以之本乎至順之徳謹身勤學進徳修業毫無矜張躁妄之念也扵是學日益優徳日益盛積乎萌芽之小馴致乎髙千尋而大百圍如木之在深山養之千百年然後可以出而膺棟梁之任也君子體木之徳惟自盡其培養茂育之心耳至扵積小髙大則自然有諸中形諸外者也得其養無不長初不爲升計而升在於是矣尢悔寡而祿在人爵修而天爵從亦必至之數根於一定之理者也○以順爲愼不如體坤言順

初六允升大吉象曰允升大吉上合志也

初六變爲泰之初九在泰初陽變陰爲升系以拔茅茹以彚徵得吉者兼升義而升於泰之時三陽運啟而升也

在本爻以陰變陽爲泰泰而不升失其時矣允升大吉信乎升所宜升乃得卦辭所謂元亨之大吉也象傳曰上合志也巽之所主初陰二陽附之乃成巽體然陰必隨陽以上焉兼泰之義象謂之合志合於在上二陽爻同類共升防茅彚徵之義何明切哉○論卦之內外像義風在地下必升而上所以爲升上合志就外卦六五爲主爻內三爻同升志合於外卦之上此義爲正

九二孚乃利用禴無咎象曰九二之孚有喜也

九二變爲謙之六二在謙二以陰變陽爲升有鳴謙之辭陰變陽爲謙有宣達扵外之義矣故戒之以貞吉謙不尙乎謏聞動眾也

在本爻以陽變陰爲謙系以孚乃利用禴者震動以爲巽外𨿽進而內有未孚則升近扵冒進失利貞之義矣必自審其孚而後可以禴祭將誠以觀其能感格否蓋必下之忠藎旣矢而後可望上信用無疑也如此而後升乃無咎象曰九二之孚有喜也孚存於中以自慰見信扵上而悅從皆喜義禴祭之薄者以孚爲重也

九三升虛邑象曰升虛邑無所疑也

九三變爲師之六三在師三以陰變陽爲升有輿尸之防辭矣蓋險變爲巽在師中忘險而輕進者也在本爻以陽變陰爲師系之以升虛邑巽變爲險進而得險阻之地虛邑無人之境也不言凶吉而已有不得其所之象義矣象傳曰升虛邑無所疑也其未熟思審處者正因不能疑而得信信而後進也明矣孔子之許漆雕開以其不能自信也今三無所疑則上反不深信甚矣學者求進而得位不患無位也患所以立也愼不可以輕言無疑以致有其遇無其具爲人誚儒術之疎也

內卦三爻以巽體在坤下得巽而順之道可以升矣然必如初之陰柔志巽行順不輕升而自升爲大吉也所以主乎內卦也如二爻者孚未裕而裕其孚乃無咎焉如三爻者無所疑慮而冒進𨿽升而得虛邑亦可以知戒矣內三爻本宜升且當升之世其難如此同於晉之內卦三爻致戒乎輕晉必謹也此幹祿者所宜深知也

六四王用亨於岐山吉無咎象曰王用亨於岐山順事也

六四變爲恆之九四在恆四以陽變陰爲升系以田無禽者四在恆外卦爲震之主爻陽變陰而失動徳故因循爲恆而田有無禽之象蓋於田者怠隋無獲也

在本爻以陰變陽爲恆順而變動動必先升中告防表其誠於川嶽之神明格之無疑而後可升且得吉而無咎也象傳曰王用亨於岐山順事也在坤爲順徳變爲震動仍本順徳以行事事之至順者也地道也臣道也至於以誠用亨則主乎陽以立體者矣觀此爻象又似文王在西岐未受天命之時矣系辭傳曰易之興也其當殷之末世周之盛徳耶故卦爻之辭象周公多用耳目及見之時事系之𨿽未必執一事以言易而卽一事以推之所謂引而伸之觸類而長天下之能事畢矣聖人亦未嘗不令人以一事言易也

六五貞吉升階象曰貞吉升階大得志也

六五變爲井之九五在井五以陽變陰爲升兼升義而系以井冽寒泉食井泉可食則人食而且致養如聖賢得升以仁恩及民也

在本爻以陰變陽爲井如兼井而言升則聖人首出以美利利天下矣如自本卦言則爲九二剛中而應之爻陰柔中正而行順道以爲巽升者也且爲下三爻升而用見之大人也戒以貞吉終以陰柔又變順爲險恐其有陰險之計存扵內以爲升之機械也必貞吉者正而中中以爲升如階之升至巽而至順自下漸上従容自至斯合於卦辭之元亨焉象傳曰大得志也升扵五之尊位由於有中正順巽之徳得位以行其道在君在臣俱本扵志之素裕也升五大得志而凡用見大人者其志在輔世長民自無不各得矣

上六冥升利於不息之貞象曰冥升在上消不富也上六變爲蠱之上九在蠱上爻以陽變陰爲升蠱極而升扵何往乎不事王侯髙尙其事以是爲升可矣在本爻以陰變陽爲蠱升之極而成蠱仍思升焉則不明乎升之象義爲防升而已防以爲升何能常哉然能以此防升之心用之存誠立徳則不息之貞也以不息之貞爲利徳日升扵不可量則防升非防而大明矣象傳曰防升在上消不富也在升之上爲防升則陽气之成風而行扵地中者已升扵至髙將消矣再升則消不能畜乎陰而成雨如小畜之風行扵天上𨿽宻云而不致雨必陰畜之盛至上爻乃有旣雨旣處之辭若風之升而上消陰不能和焉能富有其畜藏以爲時雨而化育萬物乎此孔聖扵升極明陽之爲气升髙散陰不能雲行雨施品物咸章以盡畜陰濟陽之用也故必貴扵陽不極升而陰不致散所以畜陰也正爲畜陰以和陽也觀扵小畜之上爻則知消不富之象義爲防升者戒也蓋不富秪因不畜耳易多扵陰取富之義扵此又見之凡入仕進之途者防升而陰消則必陽亢同扵幹之上九矣人多不知在防升之上六升而不止卽爲亢龍蓋因變陽上六而有上九之辭旣變陽而升而不止非知進而知退而何且爻辭明云利於不息之貞卽君子之自彊不息也若仍謂此升之上六也何以言幹之上九乎此不可與言易者矣

以上外卦三爻坤順之體徳也四之升誠孚而無咎象言亨山順事不過盡其順巽之道非求升也而升之理數具焉五爻之升貞吉而升階乃晉位矣爲君者修其徳以居其位升之君如此升之臣必不敢冒進矣徳有大小位有尊卑皆以有本者得用爲主也中正而後兼巽順所以以此爻主乎外卦而且主通卦焉上之防升升扵徳則可升扵位則不可卽以陰陽气化言陽亦不可過升過升則亢況人事乎戒升而不知止之義也外卦三爻俱不許無所本而言升且不宜升而致亢則晉繼以升而常升矣當升而不可輕升升又不可無據合晉升觀之占晉占升者可得前用矣乎雜卦傳云萃聚而升不來也萃聚得其所聚矣升極而亢亢而散矣風者以升爲性也風之陽由地下升於地上極而升於天陰能畜之則成雨而陽又下降爲澤以入地如風大行陰不能畜則不能墜之使降成雨陰卽微弱而散矣陰旣散而陽又無根以維之於是不雨而風自息此升不來之義象也知風不來之謂則知防升消不富也之說矣歷觀時解皆未嘗言及也○陽貴也陰富也言消不富謂陰消無畜陽之力陽因升極而散不復來也

【坎下兌上】

困困井二卦相綜三陽三陰繼乎損益而分根於乾坤困則繼損而主陽根幹也請言其義損上益下貴於能感感不足以致應則無誠信以諭下而徒欲損下以益上必致於困矣再玩之井有水以養人益下之道也困無水而不能自達矣損下所致也是二卦以水爲主卦之象義明矣水之爲物天一所生本扵陽而地六成之乃有天地後萬物首出扵天地者有則足養萬物無則不足以自養亦一定之理數也有而足養陰得乎陽而流通也無而致困陽涸扵陰而閉塞也觀扵彖傳曰剛揜也乃知困之所以得困之大防焉其卦上兌下坎二卦爲澤爲水而反爲無水何也澤水用陰而體陽者也陰之自天降而爲澤賴天之陽气下降墜陰而成雨露陰之自地出而爲水亦賴天陽主內達外而成江河今陰揜陽而澤不下施水不外出則無水矣故卦𨿽澤水相合而竟無水如暴虐徵斂之君神恫人怨雨澤不降饑饉洊臻貢賦無出誅求空急𨿽日以聚財爲心究竟財源在下已竭國用終歸不足扵是盜賊內起敵國外侵困之成也皆自損下益上之心肇其端也困之繼損不已大明而爲萬世昭鑑乎所以然者要在君心先惑扵貨利而逮下之仁已汨沒於嗜好之私矣此是陰揜陽之根柢始謂多財足以快聲色欲利者不知有人方有土有財方有用人心失而失則俱失矣以此言之有徳者又得人心之本也君心之徳下感天下之人心皆以誠孚爲主誠孚者乾元之陽也君心之元陽已蔽於嗜欲民心之陽渙然離散遂成一陰涸陽閉之世道而君民交困矣聖人之言何其深切著明哉卽一家一身之小一物一事之微凡致困者皆心之理先有所昧不能預計通達之義而用陽之剛健以推行乎陰之柔順耳久而陰之陰柔無陽以爲振動必致扵凝固閉滯不能自得其順承扵陽之道反能掩陽而愈滋其艱阻在天運之气化在人世之事務皆此象義也剛揜也誠困之要旨乎或曰世不有無妄之困乎然無妄之困究不足以成困卦辭之言困亨在貞而以大人得其吉不爲無妄之困前用乎卽有故而致困能以此亨道亨困尙可無咎焉然則無妄之困自無不出困得亨矣

困亨貞大人吉無咎有言不信

彖辭曰困亨困必思亨乃得亨也至亨之本則歸於貞而已見困非私心小計可亨惟大中至正方得亨也大人獨吉何也大人之遇困知必得吉焉孟子曰故天將降大任於是人也必先勞其筋骨餓其體膚空乏其身行拂亂其所爲是以動其正心忍其私性斯能增益所不能亦未嘗不以陽爲主而開通乎陰也忍性就嗜欲之性言所謂性也有命焉之性也若義理之性率之成道何用忍之乎此乃無咎之道若以私計陰謀出困困𨿽得濟恐咎亦未必能免也大人尙徳主貞以亨困必主乎內不借扵外者知處困若無實心徒以言語通達人多不信也故大人不尙言而尙徳也然豈無心果誠而言不信者乎所謂至誠而不動者有之矣但大人惟有愈篤其誠愈堅其貞而已久之心誠旣純則明著動變且能化矣化之爲義兼人物而言至誠可格豚魚是也況人類乎是誠未有不能動物者也何患於心誠而言不信乎故大人不以言語爲有無而必以貞爲貴乎

彖曰困剛揜也險以說困而不失其所亨其惟君子乎貞大人吉以剛中也有言不信尙口乃窮也

彖傳釋卦名義曰困柔揜剛也剛揜之義已明之其象何取乎兌以一陰掩二陽坎以二陰揜一陽若以此取象何卦之爲兌爲坎不可言而獨言扵困卦耶蓋困之爲卦則兌澤坎水俱無水故云剛揜以兌下之陽坎中之陽皆不能振以宣暢流通乎陰而反爲陰所揜以致上無降澤下不得水遂成困也困之爲困在是則亨困之道非使剛不爲柔揜必不得亨矣何以能使剛不爲柔掩乎仍以卦徳之爲說爲險者軆之可也軆說之徳易明不過貞正爲悅足以亨困矣軆險之徳難知險在事務爲艱難在人心則爲愼思而審處也臨事而懼好謀而成聖人之與扵行軍者如是師爲至險而聖人軆之如此則險而悅軆是二徳以亨乎困亦不外於處險以貞正爲防險濟險以悅而出於貞正爲通險而已矣非聖人令人內險於心而外悅於人設立城府苟悅取媚以欺世也所以必言利貞則軆險軆悅皆剛健中正之道也此聖人訓世困而不失其所以亨之義也故又云如此者其惟君子乎如小人之險之悅則𨿽得亨乎困果何以立則乎蓋貞者剛健中正在內爲主而以柔順爲用是以兌之二陽足以鎭奠上陰而爲澤坎中一陽足以動蕩乎二陰而成水皆以陽爲主以陰濟陽之用至正之道也故惟君子能之也大人者又有位足以行其道所以必獲乎吉也非剛中爲主之大人君子何以爲立體制用之宜乎旣主此剛中以立體無事於言而皆信矣深知尙口用言無以通人心之至理至情必至扵不得亨困也卦辭象傳俱歸扵剛中爲主心之理以感通乎人心方能濟困得亨則卦之根扵幹而主陽自咸而損繼之以困何其確切也耶卦以九二爲主爻坎中之陽卽乾元也而兌之二陽亦賴坎陽動於下二陽俱有助以成墜陰降澤之功義象俱在試玩之自得陽在水中透气以成雲致雨陽在山中透气以通脈達泉天地之气化自然者在目前百姓日用而不知凡學易者能不一仰觀俯察而求見乎

象曰澤無水困君子以致命遂志

象傳又申一義爲君子大人守貞而不能亨困者訓也曰澤無水澤不降於天水必涸扵地矣此如天命已去而人心自不順也黃河徙而殷遷三川竭而周亡水之闗於國家運祚至今爲然也故暴虐甚則恆若而大旱聚斂甚則民逃散而川枯此時天災人害雜然並至𨿽有善者無如之何惟有致命以遂志殺身以成仁而已但所謂致命亦有順命之義在內如此貞固守之而不渝或得亨困命也不能亨而終困亦命也命已致而志遂則生死視之如一矣致命不致命歸於遂志命無定順乎天志有定決於已此君子之貞終始如一者也殆至志遂而命卽致亦未嘗不亨扵千古耳○致命與姤五爻象傳曰志不捨命也兩義而皆重在志志定可以致命亦可以不捨命致命不捨命𨿽撡自志然其間亦有命焉

初六臀困於株木入於幽谷三嵗不覿象曰入於幽谷幽不明也

初六變爲兌之初九在兌初以陽變陰爲困系以和兌吉能思險而悅乃和也故吉

在本爻以陰變陽爲兌在險思悅所以不能亨而致其困矣故辭曰臀困於株木臀下陰之體株木者生扵水尙未髙大者皆未能亨通乎陽之象也遂致入於幽谷三年不覿初本隨陽方得流行且待上澤而後有水今自變悅據險爲悅故其困之甚如此象曰入於幽谷幽不明也無陽而陰固閉幽防之極何取明乎此爻乃不思出困而苟悅不得貞者

九二困於酒食朱紱方來利用亨祀徵凶無咎象曰困於酒食中有慶也

九二變爲萃之六二在萃二以陰變陽爲困以陰變陽引乎二陰以爲萃故無咎然萃二陰爻所不足者誠也孚而用禴乃得合上志亦重陽以主乎陰也在本爻以陽變陰爲萃似亦安處扵險而困於酒食矣然待乎上之澤逮下則無水而有水朱紱方來以濟困焉此時之二惟有培養其陽以待時而動利用亨祀者積誠以爲通也外兌之澤原因坎中之陽上升而後能下降何二又待乎外卦之澤不知此乃就二之居下位而言必君命至而後能亨困然非誠何以上孚乎二之積誠振在下之陽也上通爲澤之降朱紱之來也就卦徳言則二爲一卦之主就卦位言則下待上命各有義象也然徵則防而辭又無咎何也陽未能動不可妄思進而幹上蘓困然在下而借名位之來以得時行道何咎乎況二旣祭則受福矣其誠已足格鬼神豈人主不能感通乎言徵凶者必待陽足動誠足感卽幹上蘇困亦不爲咎矣象曰困於酒食非安於困也中有慶則剛健中正之徳備乎已斯榮名亨困之遇可必於外矣此爻貞悔俱以誠孚爲主其義自相通○困於酒食卽需於酒食之義

六三困於石據於蒺藜入於其宮不見其妻凶象曰據於蒺藜乘剛也入於其宮不見其妻不祥也

六三變爲大過之九三在大過之三以陽變陰爲困本末弱而變巽爲險不能下培乎陰矣故棟橈之卦辭系於三爻以巽之主爻在初陰而三乘其上也在本爻以陰變陽爲大過似乎助陽矣然不能培乎二之中陽則亦不得貞而不能亨困矣困於石據於蒺藜石乃水涸方見蒺藜亢旱乃生皆無水也無水者不附中陽以爲流動則水涸矣旣不從本卦之陽是入於宮而不見妻也防何如之三陰以二陽爲妻易不可以爲典要惟變所適此其一也象傳曰據於蒺藜該石扵內矣乘剛也卦以揜剛爲困三在二陽之上故以乘爲陽正是其象也入宮失妻以爲不祥也二有慶者以陽主乎陰也三不祥者以陰揜乎陽也義象俱曉然矣本義謂妻指上六上固陰而三亦陰且非其宮矣不如以彖傳乘剛也三字貫下爲明確也且不祥也正是有慶反言可謂妻爲六乎如執陽不可爲妻寜謂三爲妻二入宮而三不能相合如不見然少可彖傳曰揜剛象傳曰乘剛愚不敢捨聖人言別從矣此爻貞悔或以陽不能滋下陰或以陰不能和下陽爲義相通

以上內卦三爻坎體以二爻得中爲主內卦主陽而得亨困且主通卦焉初變悅安困三變巽妄進俱不能隨陽以動故兩爻皆凶惟以二之困酒食待赤紱用亨祀者爲得中有慶則內卦言亨困之道不外陽不爲陰揜遂能出困矣至於其根柢利用亨祀以誠爲通猶爲要義也

九四來徐徐困於金車吝有終象曰來徐徐志在下也𨿽不當位有與也

九四變爲節之六四在節四以陰變陽爲困安於節則水能濟澤故亨

在本爻以陽變陰爲節困而安焉有亨困者來濟徐徐而至矣水澤澤水相交易成節困兩卦扵四爻之變其義更必相通觀扵節四以水濟澤曰安節亨觀於困四待水來濟曰來徐徐可明矣又云困於金車則兌當秋令不可謂非金也在本卦之澤未逮下水固不能速來相濟然在兌必待坎之中陽上升而成澤故待二之來濟方蘇困而得亨也如此何云吝也言不先施而待人來故吝也四爻在上下之際聖人系辭更詳盡焉吝而又云有終坎陽必有升時兌澤必有降時兩相需而未能亨困者一旦坎陽升上兌應之而降澤困不終困此所以謂之有終焉象傳曰來徐徐志在下也言待下卦坎中之陽升而雲行雨施也𨿽不當位有與也言二正應爲五而四與五相近來應五而四先得與矣象傳申明坎陽上升成澤兌陽下濟爲水之象義更顯切矣

九五劓刖困於赤紱乃徐有說利用祭祀象曰劓刖志未得也乃徐有說以中直也利用祭祀受福也

九五變爲解之六五在解五以陰變陽爲困系之以君子維有解指解四爲君子也小人亦俱有孚亦以誠意爲感通得解卽得亨困也

在本爻以陽變陰爲解用陽以亨困五變陰似不能亨矣故有劓刖之象五乃人君而可劓刖乎劓者失人君之威儀也齊桓公曰天威不違顏咫尺又內經謂鼻爲明堂劓正謂有損君顏也刖者不能行而自困賢人君子不能得用如足之則而不能行其象如此非必眞有此事也困於赤紱者未嘗無其位徒操用人之名器不能行而得通也乃徐有說五本說體似不必繹說爲脫五之以徐而得說者先慮險也有悅之徳見悅於人乃自慮險而徐得之此悅以貞正在人必信非徒爲口以悅正與卦辭相合矣又必利以祭祀亦主乎誠以爲通感於天悅於人則困必亨矣象傳曰劓刖志未得也可見揜於上陰而失其君度且下陽亦揜於陰而不能來濟也志未得亦有誠不足通之義乃徐有說因恃乎二爻得中以直爲貞久而上升以濟五也必五先有剛直之徳以爲來二之本故五與二上下二陽交孚於誠而後彼此感應甚速也卦主爻固在二言感則又重責於君位矣二五俱中陽性俱直以者兩指之也中直旣孚則利用祭祀受福必矣祭則受福質鬼神而無疑尙何賢臣不集而困事不通乎此爻明用陽振動乎上下以誠爲主貴於不爲陰私所掩貞久而困自亨之義也貞悔二爻義亦相通解則維扵四困則來乎二也

上六困於藟於臲卼曰動悔有悔徵吉象曰困於葛藟未當也動悔有悔吉行也

上六變爲訟之上九在訟上爻以陽變陰爲困困於訟之終受賞鞶帶亦必褫焉困於訟何可終乎在本爻以陰變陽爲訟用訟以亨困非貞矣且陰揜陽而居上陰極也困於葛藟臲卼不安困君者豈可安於髙位乎必曰動而變陽爲乾化柔爲剛不揜陽而困亨焉此乃知悔者也惟有悔然後從剛亨困則徵而得吉必矣象傳曰困於葛藟未當也陰不宜揜陽使澤不下逮也動悔有悔惟有悔而其行自吉不揜陽能成澤澤及於下水無者忽有而困亨於終矣外卦三爻兌悅之體徳也四乃待二陽上升與五共墜陰成澤者特困於本體之兌金主陰故陽不能引墜必需二之陽上升成云而四與五乃能借助得勢墜陰而雲行雨施也五爲二正應亦困於本卦之陽未足也然能以說徳慮險以至誠體陽陽足斯能招引內卦二爻之陽上下相濟爲澤爲水以蘇困也上爻始以陰揜陽阻澤屯膏旣而變陽動而有悔悔則不揜陽而且助陽成澤以施澤焉以益水焉困亨於終矣蓋變幹乃生澤𨿽無內卦陽來亦可成澤其義象又不同於五也所以上爻主外卦爲二陽所附可以引陽下降施澤蘇困也再繹通卦重水中之陽上升方引外卦二陽墜上一陰而下降則二爻爲通卦主爻再二傳曰中有慶也上爻系辭云徵吉象傳曰吉行又可見兌以上爻爲主主外卦以澤濟水而蘓困矣

【巽下坎上】

井井與困綜困繼損而井自繼益困根幹而井自根坤矣蓋困困於無水井養於有水也水之爲物陽爲體而陰爲用故無水則貴陽有水則貴陰陽盛而源通又必節其陰用之流而體用兼資矣然則益而繼井亦有取於損上益下而後井養乃不窮也是以井之象義重在因井之水以爲養因民之利以爲利惠而無費益下究何嘗損上乎故益繼乎恆以益下爲恆久之道井又繼乎益以不損上而益下養民民養爲上下交益之道也

井攺邑不攺井無喪無得往來井井汔至亦未繘井羸其瓶凶

彖辭曰攺邑不攺井知爲恆久之道不止攺邑井不攺卽至攺玉攺步而井猶是則益下養民之道亦終古如此而已惟其損上而實未嘗損上也𨿽爲益下而實下之自有益也以是養民無喪扵上無得於下上下相養扵天地自然之气化以是生人者卽以是養人作之君者不過奉天行政經理調濟所謂無爲而天下治矣試觀天下之資養於井者往者往來者來無不取給於井也然各有各井井井之義象也卽公共之井先後往來滿志而去亦井井之義象也是井之養人人各自取其利分田制井而後上之責盡惟聼民或各井其井或共井其井以受井之益而自爲養矣何庸損上乎但不至於取之非道用之不經幾至未繘而汲井羸其瓶斯可矣羸瓶卽羸羊之羸落瓶於井之謂也瓶之落井必由於取井大盈或繘井太深耳愼之勿羸多汲不如少汲急汲不如緩汲善取以養井者卽善自養也如此何至於凶乎惟意在多取又急不暇用繘以致瓶之羸也罪不在井明矣必次第勿紊其序如法用綆爲汲斯合於井養而且廸吉焉

彖曰巽乎水而上水井井養而不窮也攺邑不攺井乃以剛中也汔至亦未繘井未有功也羸其瓶是以凶也彖傳釋卦名義曰巽乎水而上水井井養而不窮汲之用瓶亦必如法本入水而汲水使上良法也取水合法則致養於無窮不外於節取善取二者而已攺邑不攺井乃剛健中正之道也剛中亦似指水言水乃陽物天一之所生也故能以陽生物而終始無盡焉作君者以此道養民得君道而制民宜故能益下而不損上以天下之利利天下也又指卦五而言若急於取利至於亦未繘而汲井則無能得水徒羸其瓶求益於下反損於上矣

按井之爲字有中有一防者古人以瓶甕汲取象爲井也然用桶用桔橰皆木也𨿽不知春秋時若何傳言巽乎水而上水則巽亦木之義象矣

象曰木上有水井君子以勞民勸相

象傳另申一義亦不出養民而重在經營於上焉木上有水井水何因在木上人用木巽進於水而取之使上也井之象義如是君子知井原爲民自有之利民亦能自取然非上有法以制之則水不能自出於井旣恐急取而敗物又恐其怠取而棄利焉於是觀於井而於經理井田民各分授之後勞其民而勸相勞其民如三時不違省耕省斂之類勸相如通力合作有無相資之類必使民盡力於畎畆然後能盡地之利室家取給旣使民自爲養又相助以爲養是民之自養皆本於上之養民也胼手胝足有限而良法美意無窮矣此君子觀於井而取象義以養民也益之道也恆之道也共根於厚徳載物萬物致養之坤道也○放勲曰勞之易曰勞乎坎俱訓爲休息勞民謂養民然以君養民不過不違農時耳仍是休息之意若倉廩散府庫及養老卹孤諸政損上以益下者尙多究不可謂民必待君損上益下以爲養損剛益柔有時益道也非恆道也故堯舜猶病於博施濟眾也勞字作休息言爲妥

初六井泥不食舊井無禽象曰井泥不食下也舊井無禽時捨也

初六變爲需之初九在需初以陽變陰爲井系以需於郊逺難之義郊爲井之所宜需於郊亦需於酒食也利用恆井之道也初在下民象得養則可待矣故無咎

在本爻以陰變陽爲需系以井泥不食舊井無禽者需乎修治耳初在井底有泥無害然水深則泥不礙水無水有泥不成井矣禽之居井在水之上舊井而頺禽避不居養人之井至於敝壞如此可安心棄之乎象傳曰井泥不食下也地之下濕斥鹵生焉水味醎苦非但有泥而已舊井無禽爲時所捨禽且去矣是非淘其泥甃其井何以滋養乎此意自在言外所以爻傳皆不言吉凶吉凶在人明矣

九二井谷射鮒甕敝漏象曰井谷射鮒無與也

九二變爲蹇之六二在蹇二以陰變陽爲井系以蹇蹇王臣匪躬之故不畏蹇而苟安故忘身以思濟也惟其變陽故能振作有爲耳

在本爻以陽變陰爲蹇任井之傾頺不爲井而爲谷矣其水微存鮒魚生焉人不取水且來射鮒失其養之利矣有抱甕而來者又敝而漏不能得水之利皆二安於陰柔怠廢失陽振動之象義也象傳曰井谷射鮒無與也變艮爲止止而不能巽水以上水故無有與之者也與者來取井水而求利也井旣頺矣水旣濁矣誰肻與之則愼修美利之意亦在言外勉之然較之初其井修戢已稍易矣

九三井渫不食爲我心惻可用汲王明並受其福象曰井渫不食行惻也求王明受福也

九三變爲坎之六三在坎三以陰變陽爲井坎且變井故云來之坎坎入於坎窞是耽於險矣何用乎在本爻變陽爲陰爲坎以井變坎水深潔可知然人以爲坎也故不食三之心能不惻然於其井乎試先自汲而嘗之以獻於王王之明也必亨其甘潔與王共受利膺福也惟其居險人疑而不食獻誠則人信矣象傳曰井淸冽無人食行惻也行者亦惻然憐惜也求王明以亨扵王必受王之福也其實自受誠心之福耳三之井不用修治而人不食先自食以亨王矢乎誠盡其力以求義爲利焉則王並受福且爲王錫之福矣

以上內卦三爻巽體巽乎水以上水者不能如坎之井深而水美故初井泥二井敝三井渫而不食然漸近於坎可以亨王王爲外卦之五也主乎卦者也三與五同受福於井井之養物上下俱沾矣然在巽則初爲主爻井𨿽有泥井之本也卽修井亦必自下始故不可以之主內卦也二三兩爻附初爲象二變艮止則無與三變坎水則受福井之貴於進而求美利也明矣

六四井甃無咎象曰井甃無咎修井也

六四變爲大過之九四在大過之四以陽變陰而濟本末故棟隆得吉

在本爻以陰變陽爲大過變陽不能濟陰故其井亦須甃方無咎矣象傳曰修井也蓋甃井堅固可久不致易傾矣○此爻附五坎下之陰爻甃井以養物陽賴其用者也

九五井冽寒泉食象曰寒泉之食中正也

九五變爲升之六五在升五以陰變陽爲井系以貞吉升階者徳隆位尊以巽爲升有取於井之象義也在本爻變陽爲陰爲升主乎井卦以一陽居坎中體陽用陰以養民井冽而寒泉可食乃甘潔之泉美利利物者也井冽寒水爲太陽也用以食人則陰利之美者象傳曰寒泉之食中正也歸於五之中正以陰爲用而究以陽爲體坎水非中陽不成井卦非五陽亦不成也此爻主乎本卦是養民之主其井乃合天下之井以爲其井井可食萬民矣學者知此而卦象之言偹矣

上六井收勿幕有孚元吉象曰元吉在上大成也上六變爲巽之上九在巽上以陽變陰爲井過於巽而處極巽在牀下居上而巽牀下人必侮之喪其資斧不能行也貞固以巽是爲凶也

本爻以陰變陽爲巽居井之上宜節其用將收井禁汲乎然井不可收也但勿幕聼其渇者自取惟有孚扵中焉則陽足而水自不窮仁心足而利亦無費元吉之道也當井上而言有孚孚於五耳五乃君位上居其上代人君施惠心也陽體用陰故令上陰濟陽爲用斯用養而不窮也四上兩陰皆貴附陽上又在井口足以屯膏故示以有孚扵君以敷惠於下也蓋虞廷之納言後世之相臣也象傳曰元吉在上大成也以陰濟陽養乎萬民君臣道合陰陽道濟天地之气化人事之政治皆大成矣卽一事一物亦不敝不傾成其爲自然之美利取用以永終矣

外卦三爻以坎水合巽成卦故於上爻言大成統一卦而言成養之道也然在坎則以五爻爲主爻非五之寒泉冽而可食上何以言勿幕而普施利澤乎故上𨿽示井之終義其有孚卽五之孚也君有仁心上方能佐君而行仁政且孚本於中非附五何以有孚乎此五所以主外卦且主通卦焉

大易通解卷九﹤經部﹐易類﹐大易通解﹥

欽定四庫全書

大易通解卷十

江常鎭道魏荔彤撰

【離下兌上】

革革與鼎相綜皆四陽二陰之卦繼乎家人睽陰少貴陰根於坤也先言革革繼睽睽分也分者原期於合然有以分而得合爲合者亦有以分而不得合終亦必歸於合者此革之所以繼睽分而亦必至於合也所以大分大合方有革焉非彊合也久之分者自合也睽而爲二必有一勝一負負者俱合於勝者此亦自然之理數也勝必有革分必有合其道非一朝一夕之故大而天下國家小而一事一物皆有此義象焉以卦象言之火在上澤在下爲睽火上炎而澤下降所以爲睽然火與澤有不兩立之勢非火耗澤而枯則澤滅火而熄矣然久睽必合而歸於一彼此相戰有一尅者其不勝者革而從之所以金爲從革正言與火相敵而又相成如水土之相尅而相成同一理气也以卦變言之睽之火上澤下可以分而不相犯也變而爲澤上火下相對而相尅有不容不革之象義矣此革之不得不革卽繼睽之確義也以天之气化言如夏秋之交火勝金而金伏气候大熱漸火微而金不伏矣然火猶與金爭勝涼熱每有進退及兌金大旺一番雨澤降一番炎熱減一番涼爽至火遂革於金矣推之涼之於寒寒之於溫溫之於熱以漸而革皆已去者從方來者爲革也特火與金猶爲易見故舉一隅而可以三隅反矣況冬春則水木相生者也春夏之木火及秋冬之金水皆然無尅而以涼生寒寒生溫溫生熱焉故不同火與金也若論五行四時相生之序仍有長夏亦火生土土生金但易論革從睽來原論尅制亦明睽分革合象義耳蓋土气分寄於四時不耑論於夏秋之交也是以於澤火相值土𨿽居中不能間之惟任其革耳謂之根坤何居二卦皆女卦也重在二陰爻也四陽爻不過附陰以成卦而已故主陰而根坤也然此卦何以陰爻爲主乎主於二也二乃革而從澤者也前在睽者離在澤上可以任其上炎今離在澤下不得不革於澤此從澤爲革之主爻也至於上卦之兌大施其澤以革下火者也秋令到而火自滅在天時言之𨿽革火而火無恙也火亦出入無疾也兌如復姤之陰陽又如剝夬之陰陽朋來無咎也卽聖人之順天應人亦如天地之气化應革則革故革亦無咎也況彼將革者已眾叛親離睽而二者今皆從革而一矣又何疾之有乎卽一事一物推言不能盡者亦不過此理而已二乃從革之主乎內卦者上乃革至上爻方爲革之盡也然猶革面未嘗盡革焉革之難也如此此湯武之有慚徳而不及堯舜禹也明矣因思夏秋之交天地之气雜合暑濕熱三气又爲秋涼雨露所逼涼熱交戰此候民病最多比三時特甚則睽革之際天地之气亦多乖戾以此論之湯武亦適值其時是聖人所造之純駁亦有命焉耳因又繹得西南坤位之義象火地明夷也澤地萃也二卦火澤分而附於地故火入地而此火昏澤上地而彼澤渥火澤不致相息而革也惟坤在西南間乎火澤之中也今澤與火相逼迫而爭勝無地在其間矣六七月之時土气已旺過而卸令矣火猶未肯全降其炎威澤已大得乎時令霖雨作而涼風至故火終革於澤矣以此觀之坤𨿽位在火金之間不能終始其令旣卸則不能阻隔其爭鬭矣所以然者土分旺於四季不耑在西南本位也萬物致養以後交令於致悅之兌則畢其事也於革之象更爲明確或曰坤地也焉有卸令之時不知乾天坤地父母也旣有六子已卸其用於六子而乾坤不用事矣在坤之分於四季者乃地气之流行於四時者也而幹統天資始坤順承乎天資生者固不隨六子以爲流行矣𨿽天地無二气然言其體用則乾坤有體气主乎生成者也有用气亦隨六子而周運如後天卦圖是也地則分旺於四時天則無時非其气在何時則爲何時之气俱不可以爲乾坤之體也此處最精細宜靜思自得

革已日乃孚元亨利貞悔亡

彖辭曰革已日乃孚元亨利貞悔亡革之前漸積者久因而勢成必革革豈不孚而能革乎然孚於革前者已革之人心也其未革者心猶未孚有一夫未孚則一夫未革故必已革之日而後得孚孚非借威驅勢迫明矣孚通於心𨿽在徵誅之世依然尙徳而不尙力也惟有孚所以元亨而仍利於貞𨿽孚者已革而終始於正仍是本一心之誠意以爲推行而已如此則悔可以亡矣已日乃孚以孚爲革之本革不革聴之於人而孚則操之於已迨我之孚可革於彼彼自然革其心而俱孚矣旣已元亨又必利貞者人心孚後我心之孚不厭不斁此元亨後必利貞而後言悔亡焉○諸卦非根於幹不得元亨利貞全見於辭乃得於革主陰之卦何也革以兵戎者用陰孚以心徳者體陽也孚卽乾元也所以元亨利貞全見於革已日卽已於此一日就革盡之一日言也如論語言一日克己復禮以克盡復盡爲此一日天下歸仁矣

彖曰革水火相息二女同居其志不相得曰革已日乃孚革而信之文明以說大亨以正革而當其悔乃亡天地革而四時成湯武革命順乎天而應乎人革之時大矣哉

彖傳釋卦名義曰革水火相息若依文解義亦甚易明然中有疑處不爲疏明終有阻格兌爲澤何以至此曰水水火不射何以相息學易者試於此等細思能得方是心得不借講章爲生活也試論之兌乃悅萬物者也悅萬物者莫悅乎澤就各正性命言其能成萬物非指雨澤言也雨澤方可言水耳今孔聖以水言爲革火也革火者亦不必耑爲水秋風秋露無非革火之气所化大勢主乎雨澤之水以革炎暑則水之滅火就人之易知者論耳至於水火不相射先天之日月坎離也與此澤火非一義象今於兌言水但取雨澤之水之義不及於天一之所生水也兌澤也又屬金故火爲澤滅而金亦曾伏於火此乃彼此之相息者以人事論之殷周皆爲桀紂所虐豈非金伏於火乎及至革命而夏商革爲殷周亦澤能滅火之象也此傳所以言水火相息也二女同居其志不同行見於睽矣睽綜家人彼二女志不同行小有不合爲睽對家人言也此二女志不相得大有不合爲革繼睽言也大不合則並小不合而分者將合爲一故彼曰不同行猶可各行其行今曰不相得則不能不革而從一矣卦名曰革以二女之微嫌可窺人世之大隙也已日內孚未孚者旣革亦無不共信之矣然未革之前必共信其孚矣此一二人不足爲有無如初爻者豈能行乎蓋由於成革者內具文明之徳能悅於逺近中外是以大亨而終始以正也何以知其正蓋當革則革爲得理道之當也所以悔亡焉悔不在事之成敗如不得當事成革成亦豈能無悔於心惟其得當無悔亦不在迹而在中心矣此聖人體天地之气化以爲革也天地气化不革故不能更新如四時然逓相遷革無有終極蓋非革則無由得成依序而革依序而成凡革皆爲成也故湯武伐罪弔民至於上革天命矣天命在天而聖人能革之由於彼昏暴者自睽於天天命湯武革以成新耳究非聖人之自革也順乎天也如四時之代成必因革而後可爲成亦不過順乎天耳順天於上如四時之行於天應人於下亦如四時之宜於民至革而天意合民情安非革之主有文明之徳以仰觀於天俯察於民行此順應之事大悅於天人何以與天之時行人之時宜胥協乎是革之爲革亦主於合時而已革之由睽分而漸革以合其時所闗洵大矣乎卽一事一物之小應革而成亦必有時得其時而革無往不成矣然莫不由睽而分然後漸至於革而合其間爲時歷歷皆當以文明之徳體察於其中應之則人已胥悅矣寧止湯武之大事已乎

象曰澤中有火革君子以治歷明時

象傳曰澤中有火革火旣入於澤中火已微矣向𨿽水火相息今將火不能敵而入於澤中漢軍四面皆楚歌垓下之圍成矣焉能不革楚爲漢亦由於始睽分而終革也此可知火之入澤中非旦夕之故由來有漸自三陰盛於七月卽可知其將革焉君子體之首先治歷以明時時有一定敬歷授時使民得協時宜以爲養欲給求之本固然而君子於此觀寒暑之逓嬗識陰陽之消長所以濟陽和陰調元贊化者寧無修徳凝命之實心實學乎豈必待睽待革而後順天應人乎其所以與時偕行者無刻不有奉天道合人事之時宜也○由明夷而蹇而萃而革一貫之事莫不各有其時惟作易之聖人能明之而伏羲之卦無字無文已括盡焉豈不更神乎○治歷明時與睽之同而異義亦相通天道至同亙古如此而其時刻刻不同治歷必明時則其同中之異皆明矣

初九鞏用黃牛之革象曰鞏用黃牛不可以有爲也初九變爲咸之初六在鹹初以陰變陽爲革能感足之拇而動志於外者也惟其止變明而動於明也所以不言吉凶動在初未可知也

在本爻以陽變陰爲咸明變止則失於明安於止鞏用黃牛之革執固而不肯革者也在初革之時自有此等人實故君之忠臣義士也故𨿽不合革之時而無咎可以系也象傳曰鞏用黃牛不可以有爲也革時已屆而初獨不革何能爲乎亦終於必革而已然匹夫不可奪志初𨿽志不革亦聴之不能爲而徒存此志亦天地間嗜古厭新者也此爻乃不從革者可知已日乃孚之義卽當日之時事人情亦可識焉

六二已日乃革之徵吉無咎象曰已日革之行有嘉也六二變爲大過之九二在大過二爻以陽變陰爲革陽變陰而濟初陰有老夫得其女妻之象貴於濟陰和陽於陽過之時也故無不利

本爻以陰變陽爲大過火變風巽進而從革矣辭云已日乃革革之日至方革也革之時能革而新焉所以徵吉又云無咎者革至而遽從亦不過免於咎焉非可爲功也象傳曰已日乃革之行有嘉也嘉其明主乎中能知革時之義也嘉之以勸來者耳此爻乃從革之主乎內卦者也革義象水火相息而終以澤革火爲革故內卦三爻俱就被革於外卦以言其義二爲離中爻故主之二革而從澤凡內者皆革矣故於此爻曰已日乃革之同於彖辭也

九三徵凶貞厲革言三就有孚象曰革言三就又何之矣

九三變爲隨之六三在隨三以陰變陽爲革應隨而隨𨿽失小子而隨丈夫爲求而有得然利在居貞則得乎隨之正矣此於隨兼革從之義也

在本爻以陽變陰爲隨亦兼隨言革首系以徵凶貞厲者不肯革從澤而欲與澤相息也已失時矣何免於凶𨿽貞亦厲焉然能革言至再至三乃成就其革焉亦可見革者之孚與被革者之心相通矣言者心之聲心之有孚先賴言通然不終賴焉必心與心孚始𨿽不服終自從革矣三與外卦相鄰故始欲相息終乃革從亦必然之義象也象傳曰革言三就革之時義已明革之時事已成且革之心事已孚矣又何之乎革已大成矣三不得不從革二如微子三如箕子初則比干乎

以上內卦三爻離火被澤革而爲從者三爻各有一義象當革時不過此三等人故於三爻括盡之焉旣爲離體內卦以中爻爲主已日乃革之徵吉無咎得從革之中道也故主內卦焉初則執固不肯革以變止也三則革言三就方孚以其變動故鄰外卦而與爭始欲相息後乃不得已爲革也

九四悔亡有孚攺命吉象曰攺命之吉信志也

九四變爲旣濟之六四在旣濟之四以陰變陽爲革處外卦之下爻方得濟而備衣袽以防患終日戒焉終旣濟而不敢斁也

在本爻以陽變陰爲旣濟亦處外卦之下爻已得革而悔庶可亡然必仍以孚爲終始至於攺命革已成而孚如初斯可以終於吉也象傳曰攺命之吉信志也志至此方得伸也志非伸於革伸於孚之能合人己彼此共信也亦合天下之心而爲一之要者也

九五大人虎變未占有孚象曰大人虎變其文炳也九五變爲丰之六五在丰五以陰變陽爲革系以來章有慶譽吉六五乃陰體卽坤之柔順中正也含章者誠孚內畜也今含章變爲來章孚存於中於外而章服之榮自來也是以人皆慶之譽之而得吉也兼革之義甚明

在本爻以陽變陰爲丰系以大人虎變未占有孚大人者九五飛龍在天干之九五也以武功受命則虎變而爲龍飛者也不必占矣亦如卦辭之元亨利貞而已此幹之彖辭所以同於九五也此孚非孚於占之時也先孚於一心之文明以悅使天下無思之不服也所以吉不待占惟其孚預成志先定耳象傳曰大人虎變其文炳也澤革乎火文明之象並著於澤故在兌體而能得九二之文明以五能使二革火從澤也傳之言革洵微妙乎五乃革火之主爲革卦之主位而非主爻主爻在上六上乃兌卦之主爻也一卦之主位一卦之主爻有辧不可混混則一卦之義象俱不明矣唐李問對載李靖曰太公佐武王至牧野遇雷雨旗鼓毀折散宜生欲卜吉後行太公以爲腐艸枯骨無足問此所謂未占有孚乎

上六君子豹變小人革面徵凶居貞吉象曰君子豹變其文蔚也小人革面順以從君也

【缺】

外卦三爻四爲佐革主以革火者五爲革火之主位上爲革之卦終言其成也用革之後槪從寛大矣五旣主乎革卦之君位上又爲兌之主爻將何從乎惟以革之象義論之則五爲革之主位也湯武是也上乃佐君成革能任革命之道如太公伊尹其人也是以仍以上爻爲外卦之主爻也內卦六二爲從革之

主外卦上六爲成革之主也俱主陰而根坤何疑然終以主革之本歸於五之陽剛中正之徳者以陽統陰也革天下用武而所以使人革心則仁徳耳

【巽下離上】

鼎鼎綜革繼家人亦根坤其繼家人之義聖人謂男女飲食人生大欲男女得其正飲食得乎中則嗜好之私情皆義理之正性矣享帝養賢皆得矣故家人風上火下以離之中爻主中饋以貞爲吉變而爲鼎火上風下五居外卦爲鼎主爻二卦皆四陽二陰以陰爲貴必用陰爻離爲主巽附之以成卦也彖傳曰巽而耳目聰明言巽之徳也柔進而上行何謂乎蓋指離之在家人內卦者今進而上行於外卦矣是以得中而居五位以應乎下巽二爻之剛焉且巽之耳目形也其聰明必兼離之徳然後耳目之官各得矣非自家人變來乎睽之爲革因分而變革爲合家人之爲鼎因養一家之小而推其養於上帝聖賢也賓祭之大典敬也誠也室家之內外亦敬也誠也聖人誠敬爲本自暗室屋漏以至假廟對賓無非一心一徳也家人之繼以鼎此其義象也至於主坤無論二卦皆陰卽以九五一爻論主乎鼎卦甚易知見矣鼎之黃耳卽坤五之黃裳裳就地道在下言耳就鼎象之上言也得乎中位旣本於地斯耳與裳同黃其色矣

鼎元吉亨

彖辭曰鼎元吉亨鼎者飲食之重器重在鼎實尢重在用鼎之人食鼎之實得其中道也古之君公卿大夫多自鑄鼎以飲食宴享且自銘之以志警惕聖人立鼎卦則盤盂幾杖之間無非修徳謹身之借矣系之元吉非以飲食宴享爲吉有主乎鼎之用者在心孟子所謂養其大體非養其口腹也人能不以口腹之害爲心害則以進徳修業無難焉此所以元吉也亨者通也以此養一身者可以祭鬼神樂賓客禮聖賢誠與敬存於一心因祭享而通人神民物於無間亨何如乎彖辭三字亦可謂廣大矣

彖曰鼎象也以木巽火亨飪也聖人亨以享上帝而大亨以養聖賢巽而耳目聰明柔進而上行得中而應乎剛是以元亨

彖傳釋卦名義曰鼎象也形而下者器也形而上者道也道與器原非二然可以象者器也有形者也其無形之道不可象也亦寓於器象之中而已木在下卦巽進以生火則烹飪之象也烹飪之事最小聖人用之最大亨上帝以是達其奉事之誠亨聖賢以是盡其賓禮之敬大賓大祭誠敬如此則一事不敢忽一人不敢慢皆由此心以推之矣鼎之所系顧不重哉此作易之聖人因象制器以載道也遂以此名卦系以元亨者巽爲風如耳目之觀聴乎事物也離爲火如聰明之主乎耳目也惟明在心耳目方聰明事物無蔽塞矣蓋因家人之二爻有明徳在內進而上居九五得位行志以自得之中下應乎巽二之陽剛是以陰爲徳體而濟以陽剛之用則亨上帝亨聖賢皆以明徳爲本而以周旋之禮玉帛之儀將其意焉何事不大亨乎大吉至此元亨在一人受福於天者無事不通達順利矣由耳目聰明內求乎誠敬之主以明徳爲本外致乎神人之用內得中而柔順中正外應剛而剛健文明此備道於身而假器以表徳焉者也鼎之所以重於宗廟朝廷豈止饘粥朝夕謹小愼微足以盡其器之用哉蓋莫不自一飲食之間不敢違仁造端也鼎之爲鼎主徳載道以爲器也其取象名卦不亦重乎然陰徳爲體應乃陽用則根於坤也明切矣

象曰木上有火鼎君子以正位凝命

象傳言鼎更重大矣綜於革而兼革之義象言鼎也革命之後旣主宗廟社稷則定鼎爲有天下者所首務矣非致飾於器也以此重器載膺受天命積徳累仁之盛垂示於子孫志於無窮耳故於木上於火之卦取其象義名之曰鼎君子體此正天子之位凝上帝之命所以稱此位命而無負保此位命於勿替者爲正爲凝非恃祭亨之具文制器尙象以飾觀也必以柔順中正爲徳以剛健文明爲用正心以正朝廷正百官正萬民爲正位也凝徳以盡性盡倫盡物爲凝命也斯克全乎正位凝命者乃有聖人之徳也徳爲聖人尊爲天子福祿命之自天申之卜年卜世於永終矣然觀鼎象之君子可不知位命之靡常而守之匪易乎

初六鼎顚趾利出否得妾以其子無咎象曰鼎顚趾未悖也利出否以從貴也

初六變爲大有之初九在大有之初以陽變陰爲鼎系以無交害匪咎艱則無咎大有之初引誘者眾然無交則無咎況知艱有守矣何咎乎

在本爻以陰變陽爲大有鼎初在下大有則難任乃顚其趾矣然利於出否以傾其盈盛且否腐敗之物也故利於傾耳再者以陰在下有妾之象妾本賤而以子貴因變幹陽而有子象也妾賤而子貴亦可以免咎焉象傳曰鼎顚趾未悖也鼎所傾者爲否則傾其可棄者也利出否以從貴也出否而另實鼎以鮮潔如妾而得子從貴之義象也此爻變幹顚其趾傾其否幹陽實也有意於去故取新也乃綜革而從新於初者至於妾從子貴幹之下爻卽震之初爻長子也巽爲長女變幹從子甚明切焉

九二鼎有實我仇有疾不我能卽吉象曰鼎有實愼所之也我仇有疾終無尢也

九二變爲旅之六二在旅之二以陰變陽爲鼎系以旅卽次懷其資得童僕貞者二止體爲卽次變巽爲鼎而懷資得僕矣蓋巽爲利市也貴懷資者合乎二中正之道也

在本爻以陽變陰爲旅陽剛得中有實之象我仇有疾本義謂指初然未見有仇之象愚謂在三四兩爻爲是二應五而三四間之仇之象也有疾謂三不得食鼎而四折足覆餗也是以不能阻二故曰不我能卽而獲與正應矣故吉象傳曰鼎有實愼所之也言必待可與食者方享之也因巽進故言所之𨿽有忌者然其人有疾自救不暇焉能阻人所以終無尢也蓋抱道之人必待有禮之君求而後出其所學以應之卽有爲之閉塞者久必自敝世無正應以道而有能尢而終間之者也此爻是實其鼎以徳故能致鼎之用者

九三鼎耳革其行塞雉膏不食方雨虧悔終吉象曰鼎耳革失其義也

九三變爲未濟之六三在未濟三爻以陰變陽爲鼎系以未濟徵凶三正當內卦坎險之極故未濟而徵凶然變陰成巽則未濟必進而求濟故又云利涉大川

在本爻以陽變陰爲未濟系以鼎耳革其行塞本火風爲鼎火變水火爲水息矣故曰耳革不能行則塞矣鼎而無火不能烹矣故曰塞也𨿽有鼎實如雉膏之美參以坎水如雨而虧敝矣可悔孰甚焉然鼎無無火之義象火必終來遇雨虧者悔而雨晴火矣自終吉亦兼變未濟必有濟時之義也象傳曰鼎耳革失其義也彖傳曰鼎象也今火變爲水失其象卽失其義也三在下卦之上故亦象以耳焉○以上內卦三爻巽體初爲主內卦之爻兩陽爻附之二變止故暫止而後進三變坎故虧悔而終吉鼎以火成巽以進火必附初成巽乃合於鼎故初爻顚趾傾否妾從子貴亦因變幹另爲義象必巽進乎火乃合鼎之正義象也

九四鼎折足覆公餗其形渥凶象曰覆公餗信如何也九四變爲蠱之六四在蠱之四以陰變陽爲鼎系以裕父之蠱豫變鼎耽於飲食宴樂豈干蠱者乎在本爻以陽變陰爲蠱折足之象非但顚趾也覆公之餗非傾否也其形渥有污於重器之象義矣故凶象傳曰覆公餗信如何也忽言信者何意風火爲鼎皆虛像也鼎虛於上火虛於下原以鼎實於中爲貴也鼎實者所以享上帝聖賢之誠敬也如覆公餗之鼎實則誠敬皆無矣誠敬者人心之實理也失此實理自信何如人之信之也何如不言而可共諭矣傳必歸鼎實於誠共孚所以耑言信焉鼎之制器本於主徳信乃徳之基蠱此誠實之信鼎足焉得不折鼎實焉得不覆乎且公餗非私食也尢貴於公信而後可共享焉不然卽不折不覆人亦不食其餘況上帝乎況聖賢乎甚矣信爲誠敬實理實心乃綏福荷祿之本也乎此爻乃有鼎有實但無其徳不能享神人以安其養者也

六五鼎黃耳金利貞象曰鼎黃耳中以爲實也六五變爲姤之九五在姤五以陽變陰爲鼎能養陰而以杞包含章於內能拒有隕自天之陰寒惟能養陰故能制陰也

在本爻以陰變陽爲姤以柔順文明之體變爲剛健俱得中正主乎鼎器鼎位兼爲主乎鼎卦之爻也象以黃耳得中色以爲鼎也而且金變幹而得剛健之徳也有此徳以居此位守此重器以享天盡誠享賢盡敬其得亨之丰厚而且久逺也可知矣仍戒以利貞者心徳能歸貞正則名位福祿無不隨之矣象傳曰鼎黃耳以中象其色也然中豈止爲外著之色乎實乎鼎者亦此中也有此中徳以實乎鼎享天人而自享君奉並以其餘享天下之臣民及奕世之子孫俱蒙其休也此制鼎之君所以作覩者也所以貽謀者也俱從綜革而來故有此辭傳也此爻乃鼎卦之主自家人之二變而爲五彖傳所謂柔進而上行兼家人鼎二卦之二爻言也得中而應乎剛則耑言鼎之六五應卦之九二爲佐命定鼎之臣也五亦言耳古鼎之耳皆在鼎之中稍上極上則也

上九鼎玉大吉無不利象曰玉在上剛柔節也上九變爲恆之上六在恆上以陰變陽爲鼎有振恆之凶恆久之道不可振搖妄動也就恆上處動體之極言也

在本爻以陽變陰爲恆系以鼎玉大吉無不利處鼎之極位在五上乃鼎養之聖賢也其徳比玉故有玉之象受人君禮養以輔世長民大吉之道也故無往而不利焉象傳曰玉在上剛柔節也以玉之徳在九五之上以陽爻之剛與五陰爻之柔相濟則節其過不及而歸於中君能允執其中則天地無陰陽乖戾之運而民物有生性兩成之效矣在五𨿽已得中然有此聖賢備師傅之徳以啟廸王心奬順匡救中自始終不渝矣此爻乃卦內聖賢爲鼎主平日所尊養以輔其徳保其位守其鼎之宰衡也以上外卦三爻離體四爲不足任重之大臣五爲鼎內外卦主爻且徳位兼隆之君也上乃徳足輔主保鼎之聖賢也卦從革綜所論兼革以言鼎而自家人變來繼乎明夷而萃而鼎皆有恰合之象義俱當逐一體防勿徒守時說以自囿斯爲善學易也卦旣以五爻爲主根坤不待言矣然五用柔而必節以上剛則何陰不統於陽乎以此知本卦體陰用陽也

【震下震上】

震震爲經卦因重成卦者無所繼根於乾也乾坤父母所生長子爲震一陽伏於二陰之下先天位之東北後天位之正東然先後天震位皆春令之方也地气隨天气當春而動冬至一陽已復歷艮至震三陽養裕帝出致奮天下雷行矣帝者乾元也復於冬至震於春分萬物屯者得解龍蛇蟄起艸木甲坼而天地之生意大著矣其聲爲雷其光爲電開陰气於密雲散雨澤之陽和代天地而膺生長萬物之任其爲長子洵克家而主器者乎自八月秋分兌澤革火四陰盛長雷入澤爲歸妹雷聲収電焰斂兌以一陰揜於二陽之上諸陽漸以入地歷七日至震春分出地一陽直透二陰且振陰气並起爲雲爲雨諸陽皆盡出也震爲諸陽之首有聲有光可見可聞其出也諸陽俱出其入也諸陽俱入故兌與震對列東西爲陰陽出入之道路也若論革後序震其以此爲義象乎下經所序山澤風雷已首咸恆矣咸恆後十八卦方序震艮又六卦方序巽兌又六卦水火交旣濟未濟終焉咸恆後震艮前十八卦三六之數後十二卦二六之數共三十卦而以咸恆爲首以震艮巽兌爲腰腹以旣濟未濟爲尾不止結下經且結上經坎離八經卦因而重之爲六十四者其綱領俱在八經卦焉

震亨震來虩虩笑言啞啞震驚百里不喪匕鬯

彖辭曰震亨動屬陽陽動必亨陽卽元也震亨卽乾之元亨也天下之動皆屬陽而震爲有聲光可見聞者且此陽一動而無陽不動矣故震之來也虩虩然可驚可懼焉自勞乎坎終始乎艮而來其伏也久其也速萬物震動皆統於是矣然𨿽可驚可懼其實可欣可樂春開陽動萬物和暢故笑言啞啞如兌之悅萬物也悅者悅其成笑者喜其生也萬物皆然而人爲物靈猶切驚懼一聲雷動百里之內皆爲震懼若安處善樂循禮之君子則𨿽聞雷修省必不致於張皇失措而喪匕鬯也遇動而能靜必其平日能靜以立體而制用也今逢震動必益爲恪恭恪在心恭在儀皆靜也靜以禦動天地之動气亦不能擾其靜矣蓋震卦與艮卦相綜而成動靜互爲體用不相離也能靜而後能動動亦靜也然能動不離靜則靜之時動之機已不括及動而莫能禦靜亦可謂之動也宋儒言艮爲聖賢心學震獨非心學乎陽元之統天統乎三才之道者也故動靜皆天地化機皆聖賢心學而陰陽亦互爲體用推及萬事萬物至平易粗淺皆至髙深精微也易之爲道如是耳

彖曰震亨震來虩虩恐致福也笑言啞啞後有則也震驚百里驚逺而懼邇也出可以守宗廟社稷以爲祭主也

彖傳釋卦名義曰震亨震卽亨也無陽不亨震陽出地有不亨乎震來虩虩惟恐懼可以致福也笑言啞啞因恐懼則必遵循法則矣此乃就人聞震以釋其義也然就天地之气化言所以震動萬物者乃物與無妄所謂有物有則者是也君子因聞震而恐懼非以邀福也原爲言物行恆求得其則以全乎無妄也及無妄金而福祿隨之所謂自求多福耳震驚百里者气動聲故凡逺邇悉聆於耳而惕於心焉莫不驚懼以爲天怒抑知乃天之至仁所以鼓動萬物之生气乎故帝之出每當仲春之令正施仁布惠之時以天行啟人道也人君體乎震之徳立子以嫡立嫡以長以代君承祚守乎宗廟社稷之重以爲祭祀之主所以昭誠敬於天祖卽以綿靈長於子孫者爲治國平天下之大道也傳言出者立子以代父也立宗廟社稷之祭主必歸嫡長以體乎震代乾坤出於東方爲一嵗布化行運之始气也說卦傳言帝出乎震亦言長子代父蓋帝指气化言體用無二以主宰乎气者言則帝爲父母以流行於春令者言則震又長子也人事擬議天地气化有如此象義故分言之在天地則一气以爲終始而已

象曰洊雷震君子以恐懼修省

象傳曰洊雷震君子以恐懼修省愚謂震亦心學本於象傳言也靜而存養動而省察凡動靜皆恐懼修省於洊雷之震加惕耳君子有終身之憂無一朝之患此所以不喪匕鬯也故靜存動察之中臨時又更凜然加謹此君子之愼獨也中庸云喜怒哀樂之未謂之中而皆中節謂之和君子之靜大中旣立將動又必期於至和蓋以此致中和之極也故曰動靜皆心學易於震艮示之矣

初九震來虩虩後笑言啞啞吉象曰震來虩虩恐致福也笑言啞啞後有則也【比彖辭多一後字而無二義】

初九變爲豫之初六在豫初以陰變陽爲震豫變爲震宜恐懼修省矣乃鳴乎豫故系以凶焉

本爻以陽變陰爲豫爲本卦主爻辭卽用彖辭震來虩虩陽動而震雷笑言啞啞春行而生機透也以是爲豫所以吉也象傳亦彖傳之辭無須再繹是初陽爲震之主爻卽幹之元寓於震以爲長子者也卦有上下二震四爻之陽不可以爲卦主者震起於下也上卦之震則在雲中矣如艮之以上卦主艮而下卦之艮不可主卦下卦之艮在山地之間也艮之惇艮在上爻並此卦初爻參玩可見

六二震來厲億喪貝躋於九陵勿逐七日得象曰震來厲乘剛也

六二變爲歸妹之九二在歸妹二爻以陽變陰爲震系以眇能視利幽人之貞兌體變動陰體而能陽用故𨿽眇亦能視然必存貞性如幽人方不妄動也【歸妹爲雷收入地此爻更宜看】

在本爻以陰變陽爲歸妹陰气蔽陽陽必起而開之故有震來厲之辭億喪貝者陰開而陽透陰有傷喪之象義也躋於九陵者陰亦隨陽上升於天而爲雲雨於春時也勿逐七日得者旣雨旣處而陰返於地此陰陽升降之有定者也何從而逐乎勿論一嵗之久及時日之暫陰陽升降往來反復悉是如此七日者自生至盛至息爲數不過六合往來計之七數耳七月亦七日七日亦七日七時亦七日也一日作一畫看爲是象傳曰震來厲乘剛也陽在下而欲起陰在其上而掩陽焉能不厲以開破然出入無疾也故無凶咎可言不過七日來復陰陽一定之反復耳二爻近初故厲在天道言之非厲若在人事言之則亦知厲無厲矣

六三震蘇蘇震行無眚象曰震蘇蘇位不當也

六三變爲丰之九三在丰三以陽變陰爲震以明變動內外皆震丰其沛而雷雨交作矣天地陰晦故日中見沫大雨之間又有細雨也折其右肱陰盛而爲陽所震故折右肱右陰也無咎者亦出入無疾之義也旣言折肱何云無咎天地自然之气化陽伏而起必開陰而上升何傷於陰乎以人事言則蔽陽有傷宜知戒矣然克己復禮仍無咎也此乃兼震義象而立辭也

在本爻以陰變陽爲丰系以震蘇蘇陰逺於初陽已漸伏故震來蘇蘇然陽來𨿽緩必陰已開透隨震而行上升爲雲爲雨無眚之道也象傳曰震蘇蘇位不當也不比二之切近於陽爲震之厲也陰旣在上爻亦淺薄矣隨震行而不復阻陽義象俱明此爻在震之上爻陰浮而陽易透故無眚占人事亦以此義葉之斯無眚矣

以上內震卦三爻初爲主陽主通卦二三爻附之二乘剛則厲三逺陽以位不當而無眚全卦之象義昭然

九四震遂泥象曰震遂泥未光也

九四變爲復之六四在復四以陰變陽爲震兼震意系以中行獨復於四亦言復者正爲變震四爻以一陽在二陰下卽復也在卦之中故曰中行獨復本爻以陽變陰爲復變坤則雷又在地下矣然震之初地下之陽已出此外震之陽變陰而弱滯泥於陰气之中爲雲雨所揜不能大聲光之象故曰震遂泥滯泥之義然陽已出地雷不必盡迅烈矣故不言凶咎象傳曰未光也指陽變陰而爲上下四陰所揜電且不能雷自隱隱而不能轟轟矣此爻乃外卦之主陽𨿽同初陽所以四不能主通卦者雷起於下也

六五震往來厲億無喪有事象曰震往來厲危行也其事在中大無喪也

六五變爲隨之九五在隨五以陽變陰爲震變悅爲動能隨乎泰故系以孚於嘉吉

在本爻以陰變陽爲隨隨乎四陽以動亦同於三之隨初動而行斯無眚矣故𨿽往來震厲上下兩雷往來卻億無喪不比二之乘剛揜剛多有喪其陰也有事者動之義象也動則有事有事而後動也然𨿽有事而隨陽動以應事亦理數之自然也故亦不系凶咎焉象傳曰震往來厲危行也五如二之乘剛近陽焉得不危然隨震而行隨陽行行不危矣其事在中謂得中之位非也四爻陽在陰中上下陰爻夾之動而有事亦無所喪陽行而陰隨之以行爲雲爲雨且有利矣何喪之有不比二近初陽陽盛而起爲陽所摧破震撼也此爻𨿽在五位全無主卦之義象可見卦五亦不足以槪主卦君位也○再繹陰主富之說往往言財貨二四兩爻又系以億喪有無可以明陰陽義象此其一也

上六震索索視矍矍徵凶震不於其躬於其鄰無咎婚媾有言象曰震索索中未得也𨿽凶無咎畏鄰戒也上六變爲噬嗑之上九在噬嗑上爻以陽變陰爲震離明變震過明變動何校滅耳之凶系焉在噬嗑有斷獄之象義故上處極而凶甚於初焉

在本爻以陰變陽爲噬嗑震變離明日出陰散震索索然終矣視矍矍然大明也無陰畜陽陽亦無所薄矣無雲則無雷而有日矣此震陽升之極而不能成雲雨之施所以徵而凶陽不可過亢也於是震不在此而在鄰指下卦之震言此無雲無雷陰陽開散有有云雷處陰陽結聚而成雲雨彼處陰陽相動如婚媾然陽𨿽爲陰伏而開破之以出仍挾陰气升於髙陵爲雲雨以施利物之仁此雷雨作而爲解也故𨿽開陰而實和陰何咎乎惟不能和陰至於陽亢必不於躬於其鄰別成婚媾則爲不得解之象義於是震爲空雷不雨矣又云有言者婚媾有言婚媾之先聲也如雷爲雲雨之先聲陽初開陰而爲雷後方和陰而成雨無咎者空雷亦無咎將爲別處雲雨之婚媾此處雷聲象有言爲鄰家婚媾媒妁耳聖人系辭有如此爻最難繹所謂辭有險易各指其所之非細心玩之不得象傳曰震索索中未得也陽在陰中亢不和陰故未得有雲雨及物之功而卽索索歇聲矣𨿽凶無咎畏鄰戒也足以因鄰致戒亦先聲之義也婚媾者天和也鄰戒者天威也各有義象辭傳不妨各指其所之也此爻乃震極陽出而過亢者

以上外卦三爻雷之洊至者非初起也凡雷之聲以初動爲陽出之機後皆洊至之雷矣故外卦三爻四陽爻爲遂泥五近陽亦不致喪上則陽極陰散矣合內外卦觀之形容雷之始終何其詳明乎外卦仍以四爻之陽主之五六附之成卦震𨿽遂泥亦震也但不如初之始出奮耳且雷至聲之後亦無取於擊搏矣五附四而陰積不厚上則亢陽不能畜陰成雨矣卦辭彖傳言震之終始於四時流行也爻辭象傳言震之終始於一時聚散也震之象義盡矣然多就天道言不言人事不過借天道以明人事占者何妨以天道推求人事乎爲初陽爲四陽孰彊孰弱何以彊而不使失和弱而不使之沈溺爲二陰爲三陰爲五陰爲上陰孰厲孰無眚孰有喪孰無喪何以妄乘之而致於喪貝何以知厲而不使之喪何以隨行而免於災眚何以和之而能成婚媾此皆人事之體天道以前其用者也學易者每卦每爻必求自得於心勿隨俗附和一無自立方稍能寡過也

【艮下艮上】

艮艮亦八經卦因重成卦者無所繼根於幹蓋綜乎震而皆男也以一陽止於二陰之上爲少男少男何反止而靜長男何反震而動乾之陽至艮而止如人老年生子陽將止於是矣故靜也以下二陰墜之無能升矣陽性皆動伏於陰下必出而震然升之極必反而降陰卽不墜亦降也陰又墜之使降此天地之气化自然之理數故有此自然之義象焉先天位之於西北後天位之於東北較震俱在東方有難解其相通者先天位之西北重在山澤通气山地屬而附近於坤之北也後天重在成終成始艮陽升而降降者必復升升而震矣先天言對待後天言流行也對待中言通气亦流行也流行中亦有對待乾坤不用而用六子三陽俱在東北隨乎幹三陰俱在西南隨乎坤亦明其對待也至後天方位置坤艮正對坤在西南艮在東北坤致養萬物以成兌悅艮終始萬物以震動震兌之出入乃坤艮成之者也故幹爲陽爲動之體震爲動之用坤爲陰爲靜之用而艮爲靜之體也其根於幹而一陽止於上卽所以體乎坤之二陰者在幹爲統天在坤則順承乎天艮之一陽二陰亦可見統順也此天地之气化也若就人論艮則人心之性耳一陰一陽之謂道繼道者善也陽之動也善所存者性也陰之靜也道中一陽動而生萬物由靜而動也萬物形質具而性畀焉由動而靜也然成性爲陰而由繼善以成性非陰統於陽乎陰旣成性而又動爲情陽又以陰爲體矣故艮之體干言性之命於天也未言及情之根於性也總不外動靜互根相爲體用而必層層辧之則體用動靜三才之間俱曉然矣

聖人作易乾坤之後敍水火以結上經次敍山澤風雷相交以爲下經之首次敍震艮於中爲陰陽動靜天道之化機人心之本性存乎中者言也震言其而爲和艮言其未爲中此象義又在本義所謂止於此當止之前矣卽此未之中而止焉卽是至善何也繼之者善也成之者性也性本是善之所成無一毫後起外鑠相雜渾然無欲粹然至善此乃天下事物至善之本而天下事物之至善又散見於萬殊者也止於一本則萬殊不能越矣故聖人心通一貫原有一理該萬理者在心所以萬殊歸於一本皆得相合也得此爲止焉易學也是養聖於童蒙而不失爲大人者也天下後世言學者無論正學異端皆本於此本同而異端故曰異端端不必就見於言行方異卽此未之中處端卽異矣告子之以知覺運動爲性不知有至善在心矣後之釋氏宗告子者也老氏之學則知以心性爲本似是率性以爲道然廢修道以爲教矣究之不修道而率性者是道與否未可知也言無欲觀妙有欲觀徼俱從心觀然徼有公私邪正徼不得公正妙者不妙矣非聖人修教學者遵之格物窮理以辧於始正心誠意以要於終何以治此心全此性乎此二氏𨿽似以心性爲同然同而異卽在心性中各見其異焉惟聖人命性道教一以貫之爲可以成已可以成物至正至全之儒學耳故聖人示人旣貴於識一本爲體以主乎萬殊尢必通貫乎萬殊以全此一本知艮之爲性尢必知盡性由於學焉性與道原是內外本末交相培養率性修道曾不可廢其一也特不可玩物喪志徒恃口耳以爲博洽此固非艮之止於至善以爲本性且非聖人傳乾卦爻忠信進徳修辭立誠廣業之學矣故本性原爲至善知而止之其本也學於事物各得其至善而合之於性以止於至善萬殊而一本也究是歸於性之至善而止之耳非原有此至善之當止在心何以爲止之一乎故得止必先知止大學所謂知止後有定定後能靜能安能慮方能得也而知止又必格物致知各於事物之至善求合於性之至善方能知止方能得止矣務期存之爲中者之爲和而和乃不失其中則由艮而震矣艮者靜之中震者動之和也此所謂得止於至善而不遷也乃釋氏於此言無知無得全與聖學相反無知無慮也無得無至善可止也是釋氏言止但能定靜安而不能慮故無所得也何所用乎老氏之言無爲亦知以靜爲止但率性而合道非上知不能不知修道成教仁義外有何性乎此所以𨿽爲異端而所見於本處亦未同也大槪釋老二異端其學𨿽俱本於艮然並其本已非矣其餘尙多更不足言體用動靜不合於震艮卽不合於乾坤卽不合於易矣不合於易則非道非學矣烏知性乎學易者能於此二卦細心靜玩有得方可言性言道言教言學也

艮其背不獲其身行其庭不見其人無咎

彖辭云艮其背不獲其身行其庭不見其人無咎本義謂人身惟背不動以象艮止愚謂震人情也艮人性也震是心之動艮是性之本體言背者人之一身面爲陽背爲陰背在陰中陰靜而得中之處卽性也以可見者形容不可見者耳能止於性之固有而一身眾體皆統於是不獲其身者求於身而不獲求於心而自得矣蓋謂全性之學當以主靜於心爲要非於口耳聞見有所泛騖也主靜成性之學旣能自得則出而應天下事接天下物𨿽動而不離乎靜以靜禦動事物𨿽有若無矣故行其庭不見其人如無人也此以靜宰動由於全性於心在己不以身之耳目聰明是恃在外不以事物應感爲擾此聖賢治心成性之學也如此而後體全於內自能用當於外動靜行止皆無咎也本卦言心學以性爲靜體以事物爲動用由艮其背不獲其身性立靜體說到行其庭不見其人動本於靜以致用也因思震卦彖辭震來虩虩笑言啞啞震驚百里終歸於不喪匕鬯乃由動而反乎靜也如震雷之動而主靜者且不喪匕鬯可知平日艮背之止堅定莫移矣二卦相綜一動一靜分任存互爲體用艮爲心學震何嘗非心學乎且不合觀二卦則艮之心學多爲異端假借合觀震艮動靜聖人之成己成物率性修道俱有全功矣如後世陸王之學亦本於艮但能知艮之體爲震用之主而不知震之陽動生萬物者散著於事物之間各與無妄廢乎學則不能悉明乎萬殊何以合爲一本乎恐靜止爲體亦因震動之用不明而未能悉當則失和究爲失中矣此異端之也

彖曰艮止也時止則止時行則行動靜不失其時其道光明艮其止止其所也上下敵應不相與也是以不獲其身行其庭不見其人無咎也

彖傳釋卦名義曰艮止也一陽止於上二陰奠於下爲止之象而萬物成終於此𨿽云成終復以成始必竟止於是以成終然後成始所以謂之止而又不可謂之常止時止則止也時行則行也止所以爲行之體也行所以行止之用也止爲靜體行爲動用動靜二者在气化亦不能自主隨乎時以爲動靜而已時者天道也卽乾元也乾元至此止而成終復行而成始乃統天之陽隨時爲流行者也天道乃陽道也光明何如乎藏之則至祕之則至顯聖人之止靜行動以徳性退藏於密者爲事業光大昭明亦如是而已矣惟其性命於天道率乎性故能與天地之气化同其止行而不失其時此時中之聖徳也若夫學者因聖人修道爲教遵焉循焉必靜止動行爲體爲用知明處當不違於時則亦得天道之光明聖徳之光明矣彖傳所謂時止時行動靜不失其時者正釋彖辭分靜體動用言性學也則動用必由靜體更明矣再詳卦象艮以止爲徳止於其所不遷之象義也在心則成性存存以爲道義之門在事物則有物有則必得其至善爲止性也事物也內外各得其所止則性之理與事物之理合而爲一矣𨿽分內外而至善惟一止其所亦無二焉是以學者本忠恕以求止聖人一貫能得所止焉學者與聖人亦無二止也故艮之內外卦上下六爻陽與陽對陰與陰對無相應者是無感無應如性定於內喜怒哀樂未之時所謂中也心與事物尙未相與寂然不動之候惟有存養之於衝穆無朕之內耳存其心養其性耑意於內治並不獲有己之身矣能止於靜如是及事物之來感而通焉紛應悉當時措咸宜行其庭而不見其人動根於靜𨿽動亦靜之義象卦辭言之昭然矣無咎者以全乎心性之固有以合乎事物之定則庶免於咎而非有所加損爲也故不曰吉亨焉

象曰兼山艮君子以思不出其位

象傳曰兼山艮二山兼疊止於所止下艮爲知止上艮爲得止其所而不遷也大學亦是此兩層意君子體之素位而止固然然必先明理而後能精於思思審而後能處當是能得止必由於能慮乃知至善之所在而止之也惟用思焉思不出於位位必先明所當止如兼山之止先求知止而得止後方安於應止而能不遷也夫思出於心至善之理亦具於性君子之思不出位無泛思亦非虛想也以吾性至善之理與天下事物至善之理相遇而求其相合以此爲知止以此爲得止始則思之耑繼則守之固久之自殊途同歸百慮一致矣究不外於以心之知求性之理以性之理酌處天下事物期當於理而已矣得止而聖人安之君子勉焉學者所宜知從也

初六艮其趾無咎利永貞象曰艮其趾未失正也初六變賁之初九在賁初以陽變陰爲賁系以賁其趾趾初飾也捨車而徒棄貴就賤安於所止之義以不飾爲飾也合於義卽止於賁矣

在本爻以陰變陽系以艮其趾而曰無咎利永貞下卦止初不輕於動卽無咎以其變明體爲賁飾故戒以利永貞必先求知止而後得所止之處也必永貞而後止於至善不遷也象傳曰艮其趾未失正也初能永貞則能安於正也安於正卽安止耳

六二艮其腓不拯其隨其心不快象曰不拯其隨未退聴也

六二變爲蠱之九二在蠱二以陽變陰爲艮明體變止不可以干父蠱惟可以干母蠱然又不可貞固也巽變止易於膠執之義也

本爻以陰變陽爲蠱二在下卦腓也腓不自動股動而不得不動不能拯救於隨股之動也欲其止而不能止故其心不快蠱以動爲能幹變止則戒以不可貞艮動則失所止故以不拯而隨乎動爲不快也象傳曰不拯其隨未退聴也不能退而聴命於三以成艮止之體徳也不系凶咎隨股爲凶咎非其所主耳

九三艮其限列其夤厲燻心象曰艮其限危燻心也九三變爲剝之六三在剝之三以陰變陽爲艮系以剝之無咎坤順體變艮止𨿽隨眾陰爲剝然止於三以限之矣故無咎

在本爻以陽變陰爲下卦之主爻亦知求止而安也然所據之止則有定限不知至善無定而止亦無定如艮以限則反不能得至善之止而止之矣取象於列其夤夤者身所止之下體也列者定位也執有一定之位而居之不移恐以非至善爲至善而止之則必危而不安矣燻心者焦心也止不能止而又執固於限其憂心而不能自得無從容安止之樂明矣象傳曰艮其限危燻心明不得其止其身不能安而心神亦不寧矣

以上內卦三爻艮體𨿽以三爻主內卦然俱不能得至善應止之所也初求止者方知止也二不拯其隨者能知止而不能安止也三能安止而所止又非至善之應止也故皆有不美之辭是以以上卦之止爲止之終故上主通卦焉

六四艮其身無咎象曰艮其身止諸躬也

六四變爲旅之九四在旅四以陽變陰爲艮系以旅於處得其資斧我心不快止體變明得止矣能暫而不能久故爲旅處𨿽得資斧而其心終不快蓋旅非可以久安之止也

在本爻以陰變陽爲旅四附上卦止體知止而能得止矣故有艮其身之象得止則無咎然身之止𨿽得至善果能安於止而不遷乎恐未知久處何如也彖傳曰止諸躬也身𨿽得止而心之安勉尙須再驗耳

六五艮其輔言有序悔亡象曰艮其輔以中正也六五變爲漸之九五在漸五以陽變陰爲艮系以鴻漸於陵者艮山之象也婦三嵗不孕者陽變陰爲婦止而不能進有不能生育得孕之象終莫之勝者𨿽變止徳然終爲巽體如風之暫止必動動則漸進矣故吉

在本爻以陰變陽爲漸系以艮其輔者漸能安止在面惟輔誠中形外也言有序悔亡者輔近於口理得心安辭必有序也由勉及安學之序治心全性必有漸也聖人自然得止賢人君子由知而得由勉而安由安於止至善久而不遷終始於止無躐等而漸進悔斯亡矣非同尙口之窮也象傳曰以中正也五得文明柔順之中正以此能知能得所以漸久於安止也五變巽有漸進之象義故云言有序序者由知而得而安之序亦兼漸義也

上九惇艮吉象曰惇艮之吉以厚終也

上九變爲謙之上六在謙上以陰變陽爲艮系以鳴謙謙之極而有聞於人也利用行師徵邑國變止則謙於己恐見輕於人振威徳以飾謙之終輕也本爻以陽變陰爲謙乃本卦上卦之主爻亦卽全卦之主爻陽爲止主變陰則成順徳順以安止又在艮極惇固於艮乃得至善爲止而安止以終者也吉可知矣象傳曰惇艮之吉以厚終也坤徳至厚艮變坤以厚徳爲止卽以止爲艮之終其無不敬而安所止者乎知止得止安止久止至上爻方極其止能安於心於身而性命於是全道教由是而出矣

以上外卦三爻均貴於知至善應止卽當得所止而安焉也四得止也未能久而安也五得止也漸能安而未要於終也上爻則主乎內外卦爲止之極知而能得得而久安於止者也故艮卦以上爻爲主極於靜以立體也及爲震初爻必能致用時措咸宜矣艮震相爲存一體一用卽天地气化一陰一陽之道也所以艮位東北而震位正東相從而定位也再就心學之簡明者言三教同原於艮聖人之學以天命爲性以率性爲道道內卽兼成己成物又復修道爲教以治乎天下並傳於後世此聖學也老氏之學天命爲性率性爲道以成乎已人人皆有性可以各率爲道卽無爲之徳無爲之政也我不爲修教人亦不知悖道此老氏之學也釋氏之學天生人有心心有靈明靈明卽是性見此性便了悟旣了悟此性生死平等無道無教無率無修己物俱無何所用成此釋氏之學也俱從靜體上立根而端大異矣

【艮下巽上】

漸漸歸妹相綜成卦三陽三陰分根乾坤而漸則繼困主陽根於幹也困之極而漸以出困矣困之爲卦澤不下降水不上達所以爲困漸以上風下山爲卦風行於山何以解困乎蓋澤之所以不下降者陽不能墜陰使降也風行而陽气鼓蕩則澤必降水之所以不上達者陽不能流動於陰中也山止而陽气充裕則水可達此漸之所以繼困也且澤無水爲困就天時言似交冬以後雨澤稀少水泉涸竭之候蓋冬令者陰盛陽微藏於陰中養陽者陰也而閉陽者亦陰澤水皆陽所化也陽气微故雨澤水泉俱不能盈溢自然之理气也必陽气旣足勞乎坎而一陽生漸至二陽生而爲艮成終於醜而成始於寅陽气始能漸上於陰也艮之卦一陽在二陰之上位於東北丑寅之間亦一定之象義也陽气旣漸上矣風先動於雷動之前陽未能透陰而出地風先欲開陰而上升是以風山爲漸繼困者冬盡而漸啟乎春令矣無澤無水爲困風山無澤無水何以濟困不知此正所謂漸也陽气旣行風爲澤之先聲陽气布散於上一得兌陰而澤降爲春澤山爲水之髙源陽气流動於下一得震陽而水爲春水春澤春水解冬令之涸寒暢春令之和暖其象義何嘗非共見共聞者哉當春何以得兌陰乎兌陰卽通於艮山中陽气行而山中之兌能與艮通气山作云而澤降雨矣此兌之陰也所以漸卦主陽賴漸以蘓困而生意勃然矣再繹本卦象義長女歸於少男巽艮相遇而成婚媾然則主婚者長子震陽也以長女配少男何取女歸之象蓋陰至春已卸事陽至春方行令故取象女歸焉陽气之動以震陽出地爲動則俱動風上升於山乃震陽將出地之機故謂之長男主婚居中合巽艮之交俾成終於艮者漸齊乎巽皆賴震帝之出而居中且以次第流行者爲配偶矣此先甲三日後甲三日蠱彖辭用震動以干蠱之說故復明於漸以蘇困用陽也其明切如此非自然之象義何能不待安排而悉具乎

漸女歸吉利貞

彖辭云漸女歸吉利貞有天地有男女有男女有夫婦夫婦之成自少始至於老而又爲父母又生男女又爲夫婦生生不窮與天地同此漸之義象也於兌艮相遇成卦明之者巽長女艮少男女已過時男方將壯如春令將布冬令已卸也陽气漸盛漸之始也天地之大徳曰生旣合乎天地之徳何弗吉乎又云利貞者男女居室人之大倫初結婚媾以至終身五常百行於是肇端治國平天下於此起化非貞而正何以致修身之驗彰刑於教哉始正則無不正由一心一身一家正而國與天下無不正漸之終也其間先後而施之本末而曁之漸之次也

彖曰漸之進也女歸吉也進得位往有功也進以正可以正邦也其位剛得中也止而巽動不窮也

彖傳釋卦名義曰漸之進也漸而之焉斯進矣風行山上陽漸以升立徳建業漸以髙明光大如風之上山漸進之象也陽气升無所見觀於風而可見矣徳之升不可知觀於事業而可知矣此漸之義也女歸所以合此義而吉者女長而歸由幼稚而及笄方嫁亦成於漸所以爲婚媾之正而得吉也以婚媾推之女之從夫臣之事君一義也夫人幼學壯行道成徳立年四十方彊仕進而得位則往而有功位非苟得進非幸遇以漸而致所存者裕矣然學至則君求非枉道以干世初進以正則邦國咸賴以正矣上至君公下而黎庶無不待正於得位以正之君子焉故得位也有漸而正邦也亦有漸本漸而道成徳立且漸而君可致民可澤也此俱有取於漸之義象也更爲明其卦體其位乎卦之君位者則有剛中之徳者也更爲明其卦徳以巽進而又不皆輕進必本艮止靜正之道以爲進是志在止而有不得不進之時勢以此動而上升所以無致窮困而通達可卜也本止以爲進漸可知矣卽耕莘釣渭之賢亦非遇主於巷其所以際防而登陟者亦有漸也立徳有漸則得位𨿽驟亦不爲不漸矣言不窮則不困更可知矣○漸以長女配少男似非歸妹之正此外卦下爻六四主巽而有漸於木之象然女以歸人爲安得桷可安則安女之相夫男之宜家在徳不在年之老少也此義象亦細玩方得

象曰山上有木漸君子以居賢徳善俗

象傳曰山上有木漸木之生於山自萌蘗以至成材漸之進也君子體此以居賢徳居徳卽惇崇其徳也借賢人之徳爲他山之石以居自我之徳與賢思齊也亦髙山仰止之義也徳旣成於己必能成於物因以善乎居裏之俗俗之本善者漸至盡善俗之不善者亦漸善也此君子以居徳之善善乎居之俗也此時天下之風行猶未廣也如風在初春雷未出地風上升行於山而止也及進得位而正邪則一國與天下之風俗皆君子善之矣如雷出地而物得無妄寜止善一鄕裏之俗乎此亦漸由近以及逺之象義也

初六鴻漸於幹小子厲有言無咎象曰小子之厲義無咎也

初六變爲家人之初九在家人初爻以陽變陰爲漸系以閒有家悔亡初有家而能閒漸可以無悔矣在本爻以陰變陽爲家人漸之初取象於鴻之漸幹鴻陽鳥也隨陽往來漸卦主陽故象以鴻凡鳥俱屬陽鴻尢易知其性屬陽故以取象幹水之涯初進之象小子厲者在下則爲小子初進則危厲也有言無咎者漸也有言通其誠漸進必有功矣何咎乎象傳曰小子之厲義無咎也小子在下而進故厲然士之求仕也義也故不可以厲爲咎也象少男而得長女婚媾之禮先通其誠於言得禮卽合義矣

六二鴻漸於磐飲食衎衎吉象曰飲食衎衎不素飽也六二變爲巽之九二在巽之二以陽變陰爲漸系以巽在牀下用史巫紛若吉無咎巽變止止而不進故象在牀下不進者疑也陽變陰也惟史以考古巫以質神紛紛並用而釋疑可進矣故吉且無咎

在本爻以陰變陽爲巽兼巽義系以鴻漸於磐飲食衎衎磐者水中之石安止於得止之所也衎衎之樂與坦蕩蕩同曰吉不在進不進得位不得而皆樂在飲食磐澗之中也象傳曰飲食衎衎不素飽也君子家食而衎衎自得如此則進得位而正邦豈素飽之人乎不幹祿之心卽不素飽之心耳此爻乃漸進得止而無所疑者正與巽二爻以相反者相通也

九三鴻漸於陸夫徵不復婦孕不育凶利禦冦象曰夫徵不復離羣醜也婦孕不育失其道也利用禦冦順相保也

九三變爲觀之六三在觀三以陰變陽爲漸系以觀我生進退兼漸義而不輕進退必審明勉進以自慰也不言吉凶進退未可知耳

在本爻以陽變陰爲觀系以鴻漸於陸夫徵不復婦孕不育凶何以哉漸之爲卦以止爲進三變艮止爲坤順觀望於進失乎以止爲巽動不窮之義矣夫徵則不復妄進也婦孕則不育無女歸利貞之道也凶可知矣然君子不輕進惟有冦至則可以急義赴難利禦之也𨿽進而失漸亦深合於事君之臣道也象傳曰夫徵不復離羣醜也變坤則三陰並處不能以一陽止二陰矣婦孕不育失其道也謂失乎女歸貞吉之道乃妄思奔從之類也所以孕子不敢生而育之失夫婦之道則失母子之道矣利用禦冦者變坤合乎臣道至順之徳爲義勇以保邦國卽躁進亦不爲過也

以上內卦三爻艮止之體徳以止而主乎進初許其進不仕無義也二不干進止以爲進之正也二得中故能如此三爻一陽止二陰變坤順失其正矣故惟從急難斯爲可尙焉三爻言夫婦本於卦辭之女歸吉見婦道臣道相通在艮以三爻主內卦變陰則不能止陰且失夫婦之義象矣惟利禦冦仍以陽止陰方合卦體徳也○離卽麗也變坤三陰比附故爲離於羣醜陽不能正陰也

六四鴻漸於木或得其桷無咎象曰或得其桷順以巽也

六四變爲遁之九四在遁四以陽變陰爲漸系以好遁君子吉小人否兼漸義而爲遁君子知漸而遁小人不能得漸之道何能遁哉

在本爻以陰變陽爲遁系以鴻漸於木或得其桷無咎四位近五在外卦爲風之主爻不得不進於木非所止而得桷亦可安焉如仕而不得正位者然事君之義不可避難就易避危求安況得桷焉何咎之有象傳曰或得其桷順以巽也乃順乎巽進之道者也故無咎耳四何以言順哉六四在巽之初卽坤元之象位也故曰順以巽也

九五鴻漸於陵婦三嵗不孕終莫之勝吉象曰終莫之勝吉得所願也

九五變爲艮之六五在艮五以陰變陽爲漸系以艮其輔言有序悔亡兼漸之義艮而漸艮於輔誠中形外盎背而粹面也然非尙口也其言有序故悔可亡徳主於內而言皆當理非尙口給之佞也

在本爻變陽爲陰爲艮系以鴻漸於陵婦三嵗不孕終莫之勝吉巽風日升而漸髙故曰漸陵婦三嵗不孕陽日盛而陰日衰矣惟其變艮止故如此然終莫之勝必有陰生之時則孕矣故吉巽進於離則陰生三陰足而孕於坤矣巽純陽之位坤三陰之位也象傳曰終莫之勝吉得所願也男取女歸原爲孕育自艮而巽而離而坤萬物皆致養焉斯孕矣且說言乎兌至兌各正性命皆漸之象義也萬物皆說矣故曰得所願也

上九鴻漸於陸其羽可用爲儀吉象曰其羽可用爲儀吉不可亂也

上九變爲蹇之上六在蹇上以陰變陽爲漸系以往蹇來碩吉利見大人同漸義以上爻位在君上來爲碩徳之人輔君濟蹇利見大人五與上以徳以位言皆大人而彼此可以利見爲交益也

在本爻以陽變陰爲蹇亦同蹇義系以鴻漸於陸其羽可用爲儀蓋髙尙其志不在仕進爲臣之列而有徳有謀可以匡君濟世者也如鳯之儀於天際其羽可用爲儀而不可以凡鳥畜之矣此其吉莫大焉象傳曰其羽可用爲儀吉不可亂也儀者儀刑也其羽爲儀備禮樂之用也禮樂國之大事聲徳而奏功者也君子之身不可羈以名爵而其徳謀可以資禮樂功徳之成豈可紊亂其儀旣用而不能從乎傳蓋言用賢之儀者多而能用其所以爲儀之徳者恆寡用其文而不用其實悖乎其徳卽亂乎其儀矣言之於上爻見𨿽知用儀而不可亂亂則徳不能師其儀何能獨益於國乎此聖人見行可之仕終有憾而悲天憫人故言之也其所以戒後世虛文繁禮用賢者深矣

外卦三爻巽體皆取進以漸爲正乃是止以爲進之義也四進不避難隨位而安外卦之主爻也五陽升正位陰气漸微有君自以爲賢不足用之象誠能用賢如二陰柔中正者則終勝而孕如得好逑之妃後也上則陽升於極髙風可仰儀型君國者不可終亂爲時君言亦爲立徳而名彰道髙而望重者示戒也亂於終果何徳之可成哉此皆漸義也立徳立位進必有漸而徳旣立位旣升尢不可亂焉必勤於始以戒於終何嘗非漸之次乎巽體自以四爻主外卦五與上兩爻皆附之成卦者然四變乾剛則危故傳以順巽明之巽木於順斯能得桷可安也故主外卦見女必歸男爲安之象義五變艮止而以反巽爲吉𨿽云與二正應亦是附四之陰爲陰卦終吉也上以變坎爲蹇仕路蹇而道自流行於飄然長往中自有沛然莫禦之象故世之用之只可得其羽爲儀耳亦吉者羽者乘風方行如道必賴位以行亦以附四爲象義也是以四爻爲外卦主爻也合之內卦之三爻各主內卦外卦而成漸焉

大易通解卷十

欽定四庫全書

大易通解卷十一

江常鎭道魏荔彤撰

【兌下震上】

歸妹歸妹綜漸繼井而根坤也巽乎水而上水以養萬物爲井井有水爲能養無水則致困同取象義於水困何根幹而井根坤乎水陽物也無水者無陽也故用陽而根幹然用水以養物則陰徳矣根坤不大明乎○困井漸歸妹四卦皆有婚媾之象義少女隨中男爲困長女隨中男爲井長女隨少男爲漸少女隨長男爲歸妹少女在外中男在內夫妻有反目不和之象長女在外中男在內夫妻有共力勤苦之象長女在外少男在內妻過嫁期而男方受室之象長男在外少女在內男婚三十女嫁二十男長女幼宜婚之象此四卦使之相繼參伍配偶天地之气化人世之感應盡之矣然漸與歸妹言婚媾困井不言者困井就一世論漸歸妹就一家論其理則相通也爲困爲養何一不自小民室家匹夫匹婦始乎漸之繼困旣以漸蘇困歸妹之繼井豈非飲食足而男女之欲不可不遂哉聖人治天下養欲給求人生之大欲飲食男女二大欲遂則生得育而性亦由此可復先養後教萬古不易之道也若以天時論井繼以歸妹井乃夏令歸妹則秋成之候矣夏月雲行雨施品物咸亨在井爲巽乎水而上水在雲雨亦巽乎水而上水也陰气起於地陽來散之升而爲風風陽气也攜陰气上升而爲云云陰气也於是陽气得云陰气爲凝聚者凝聚之極陽气又墜陰气下降而爲雨澤此四時之風雲雨澤皆然夏月獨盛行者夏至以後陰生於下駸長漸盛易於由地升而成風雲雷雨之亨也所以亦同乎井以巽入水升水降澤養物也及三陰已足雨澤旣盛將交四陰兌徳司令雨澤反不能多多則爲霪雨害稼何也四陰盛而上之二陽不能鼓蕩陰气矣地气𨿽盛天气不應不能多爲雨澤惟有霜露夜降此之故也其間陽气之鼓蕩一年四時皆借風雷風性上升陽微則散秋令少風亦有金令制伏之義象至於雷之爲物自春時巽風引之於前春半動地而出雷動而諸陽無不動直到陰盛於兌陽气減退上升之極必返於下入於地而雷無聲此雷澤遇而成卦名之曰歸妹也風仍時行者地上之陽气也雷無聲者地下之陽气也純陰之時亦有陽气雷自入地風自行天也純陽之時亦有陰气云自時聚澤亦時施也所以歸妹取於義象雷隨澤而下降入地爲秋令之卦也以此繼井由夏而秋之理气也至於雷隨澤而入地其義見於漢長沙太守之傷寒論矣靑龍湯爲傷寒證行陽散陰也然陽微者則變爲越婢湯斂陰以行陽也靑龍神物之夭矯一變而爲越婢之柔媚其命名取義何於雷澤歸妹相符耶只此一理大而天地小而一身卽至萬事萬物無不可以推類求盡特患心不細理不明則當前失之故曰百姓日用而不知君子學易可不旁通曲諭而徒事於時解何其陋也再繹根坤之義陰盛何以主坤惟其象陰盛之時立卦故其卦主於坤又非陰少貴陰主陰爲義矣雷於此入陽斂於陰主坤則天道人事悉明爲自然之理數非陰盛而有意掩剛爲害也君子體此遵養時晦以待陽復爲君子謀者備矣又不與貴陰而主陰欲於陰微用陰以和陽者同也各有時則各有象義易者時也

歸妹徵凶無攸利

彖辭雲歸妹徵凶無攸利陽已微陰已盛長男隨少女而成婚有室家可樂之象義矣卽論天地之气化陽之爲雷出於震者今將入於兌矣歸妹則宜而徵則凶也何也歸妹者少女之嫁得宜徵凶者長男之徵違時明乎陰陽各有時則知歸妹宜爲陰言徵凶宜爲陽言也此時凡屬陰徳陰務則宜方壯盛而隨陽凡屬陽徳陽務皆當知衰退而守陰歸妹之正道也又言無攸利者此時宜退不宜進之時也果進退動靜不失其時又焉往而不利乎

彖曰歸妹天地之大義也天地不交而萬物不興歸妹人之終始也說以動所歸妹也徵凶位不當也無攸利柔乘剛也

彖辭釋卦名義曰歸妹天地之大義也長男三十而取少女二十而嫁合乎有天地斯有夫婦之大義也若男不取女不字則如天地不交矣天之陽气不下濟乎陰地之陰气不上和乎陽則萬物何從而興乎生之成之皆天地之交也所以不止於言生而言興也萬物生成於天地之交亦且終始於天地之交萬物有興衰生死成敗而天地之气自交於無終始也然則男女婚媾之道爲人之終始如天之交無終始也男女有終有始而男女之生生不窮無始無終與天地同其悠久是男配天女配地其相交而生生不窮共爲悠久無疆而已再以卦徳言之說在下卦而動在上卦女說而男動以取男勤動於徳業則女說來歸其義皆歸妹之所以爲歸妹也言徵凶者位不當也雷動於下爲當位今雷在澤上隨乎澤而入地非當位之時矣無攸利者柔乘剛也震以二陰乘一陽兌以一陰乘二陽陽令衰而陰得時故陰足以乘陽是以不利於往動而利於守靜以合時也聖人前民用不過令其知時以大義示之言其常男取女字陰陽之和濟也以盛衰示之言其時陰長陽消气化之往復也知其常以守乎經知其時以通乎變此經權協宜之道也非善學易烏足以明之而寡過乎

象曰澤上有雷歸妹君子以永終知敝

象傳曰澤上有雷歸妹君子以永終知敝孔聖另申一義終卽終始之終敝者故物君子觀於澤上有雷必隨澤而降下入乎地向者春半陽初出乎震始也新也今至兌秋中遂終矣敝矣爲時半載非不永也然𨿽永亦必有終有終則必有敝一定之气化也人事亦如是焉在气化之終敝實無終敝而人事之終敝君子寜不愼始以圖終而且善其終以拯其敝乎是人事𨿽有終敝而君子之心以理制事者亦與天地气化同於無終敝耳非學易之君子烏足以知之非聖人烏能言之

初九歸妹以娣跛能履徵吉象曰歸妹以娣以恆也跛能履吉相承也

初九變爲解之初六在解初以陰變陽爲歸妹系以無咎象傳名之曰剛柔之際義無咎也在解之時初陰在下附二爻之陽成坎自處於柔居下而與陽剛之二相交際所以其義無咎且與屯內外卦交易則初居屯之下爻者今居解之四爻亦有剛柔相際之象義屯而爲解何咎乎

在本爻以陽變陰爲解雷收於兌而變解歸妹之初雷尙未全入地也故系以歸妹以娣娣者陰初盛未如其女君之正盛也跛能履陽𨿽衰而猶可動也言徵吉者陽未盡入地雷尙可興雲致雨凡人事有宜爲者尙可爲也象傳曰歸妹以娣以恆也陰浸盛而陽伏此恆道也可因歸娣而知歸妹之將至也跛能履吉相承也承奉也陽尙秉令則陰亦奉行是陰承順乎天之道也此爻變解雷雨作故有陽尙可行之義與卦徵凶不合者就初爻言耳在初義象如此歸妹之終則無此象義矣或曰相承承乎三爻之陰也初陽爻變陰成坎與三爻陰合徳爲雷雨解以宣陽令故陽不盡入陰而得吉不致徵凶亦通

九二眇能視利幽人之貞象曰利幽人之貞未變常也九二變爲震之六二在震二以陰變陽爲歸妹系以震來厲億喪貝躋於九陵勿逐七日得方震之時二乃變歸妹柔以乘剛剛必奮擊陽出之時豈能揜乎所以厲而喪貝勿逐七日得者自震至兌七日自復震兌往來如姤復往來俱七日也不言吉凶出入無疾也

在本爻以陽變陰爲震歸妹入地而變震故系以眇能視陽未收全則明仍可照物雷𨿽微而電仍也戒以利幽人之貞𨿽時尙可進用然已不宜干進必如幽人坦坦安於靜正方爲遵時而養晦也象傳曰利幽人之貞未變常也陰盛矣而雷電尙未嘗全變乎常也然時已宜靜守而不宜動用矣惟如幽人之利貞斯爲合時時變而道亦變𨿽變而未嘗失常道也此爻漸至陰盛𨿽可爲而亦不必爲矣

六三歸妹以須反歸以娣象曰歸妹以須未當也六三變爲大壯之九三在大壯之三以陽變陰爲歸妹系以小人用壯君子用罔變歸妹乃用陰濟陽惟君子方能用罔也不用罔而如小人用壯則如羝羊觸藩之羸角矣此就陽壯之時言變歸妹則能濟陰得和也

在本爻以陰變陽爲大壯當歸妹之時而大壯其陽陰气不足不能斂陽矣所以歸妹應須必須陰盛方能收大壯之陽入地也反歸以娣者先歸娣以維陽耳象傳曰歸妹以須未當也亦言變陽爲大壯於時令不當耳此爻乃陰當盛而未盛如言運气至而不至也陽不能斂故應待陰盛而陽自斂先維以娣而後以其君之正陰繼之矣在陰盛之時聖人之爻象辭傳如此可謂陽不宜入地陰不宜乘陽乎時入則入時乘則乘天地何心乎究不外復卦彖辭出入無疾四字盡之矣而人事之宜用陰可推焉

以上內卦三爻兌體三乃主歸妹內卦以斂陽者故以初二兩陽爻附陰成卦初則陽尙盛故先歸娣而徵吉歸娣亦維陽之義象也二爻陰少進必利幽人之貞以養陽和陰三爻主內卦故正言之陰微則暫維陽陰盛方能斂陽也維也斂也非疾陽也用陰以和陽斂陽以養陽也不然十月之雷豈瑞雷哉

九四歸妹愆期遲歸有時象曰愆期之志有待而行也九四變爲臨之六四在臨四以陰變陽爲歸妹系以至臨無咎坤變震則初二之陽道臨及於四矣由內達外由近達逺矣陽道臨之旣至四卽變動以應之焉何咎乎

在本爻以陽變陰爲臨系以歸妹愆期遲歸有時者震變坤則宜取女受陰所斂矣或有愆期遲歸亦自有時也見陽至兌有必收之理气也諺云老健春寒秋後熱俱言不能久耳象傳曰愆期之志有待而行也歸妹必有歸期斂陽和陽亦必待時不可失貞而輕字乃能行盡婦道也此爻在外卦震體之初雷之入地愆期卽妹之歸陽愆期男不取女女無自字之理義也故就震以言兌男先乎女婚媾之正也

六五帝乙歸妹其君之袂不如其娣之袂良月幾望吉象曰帝乙歸妹不如其娣之袂良也其位在中以貴行也

六五變爲兌之九五在兌五以陽變陰爲歸妹系以孚於剝有厲兌正秋令孚於剝陽之陰日失其悅物之正而從人爲悅厲道也蓋兌𨿽四陰盛長用以說萬物不貴剝陽也故厲

在本爻以陰變陽爲兌歸妹而成兌得時行令矣故象以帝乙歸妹帝王之歸妹足以爲天下歸妹法也又云其君之袂不如其娣之袂良者長男配少女陽之性和於少陰而不和於老陰也少陰如月之幾望老陰則過望矣取女宜少不宜壯在姤已言之矣於此又示以用陰宜和陽不可過盛而乘陽揜陽斯吉矣象傳曰帝乙歸妹不如其娣之袂良也不惟取女者宜知和陽用陰不宜過盛卽有女字人者亦宜知之也帝乙歸妹妹亦小女耳所以吉者以五得陰柔中正之道故能和陽而斂陽不致乘揜乎陽而使敝也以帝妹之貴陰下嫁於二陽擇賢徳而和其室家與堯以二女妻舜降於潙汭同義也吉可知矣象傳明娣之袂良其君不如豈不知嫡庶之分乎蓋以少陰和陽爲重如天地之少生老變也嫡庶不紊又一義不在此義象中論矣且此爻主乎歸妹之卦爲陽男陰女並謀之矣學易者用陽用陰皆知所遵焉帝乙之歸妹堯之嫁女皆用陰也可謂之非至善之道乎陰陽各有至善之道故傳言中陰陽中和之道乃天地交而興萬物之道也歸妹之時五變悅體行秋陰令收陽以養之也非剝之也養之使得中道陽不亢陰不揜陰者從陽貴以爲行也此所以爲吉也陰陽和順卽一陰一陽之謂道而生成不測之謂神者乎

上六女承筐無實士刲羊無血無攸利象曰上六無實承虛筐也

上六變爲睽之上九在睽之上爻以陽變陰爲歸妹系以睽孤見豕負塗載鬼一車先張之弧匪冦婚媾遇雨則吉睽不合也不合之極而疑生諸象皆疑所生也理不明則疑耳變歸妹而知有婚媾之義則知匪爲冦矣遇雨則吉者陰陽和同也且變歸妹則兌之澤能制火之亢而成雨矣遇雨陽气可以受陰和斯合睽而釋疑不致於睽終也

在本爻以陰變陽爲睽婚媾之歸妹而變睽何以爲士女乎故不得爲夫婦之正也女承筐送嫁之時卽無實物男致禮納幣之時卽刲羊而無血不能盡禮於始自不能終而無敝所以無攸利而爲陰爲陽俱不宜也女筐無實者欲揜陽也刲羊無血者與陰爭勝也實陽也血陰也陰中無陽陽中無陰何以成交乎合觀睽上彼匪冦而婚媾此乃匪婚媾且爲冦矣所以無攸利見陰陽不和一事不能行一物不能成也象傳曰上六無實承虛筐也不言士者六乃陰爻就女言以終歸妹之宜實當附陽而和之豈貴乎以陰乘揜於陽乎此爻乃陰盛欲淩陽陽不受而爭之陰陽不和則陽亦不甘斂於陰陰亦不能和乎陽極言其敝於終以示男女婚媾永終知敝也凡人世夫婦之道知此則闗睢之化大行矣

以上外卦三爻震體至秋兌爲陰所歸以收之者藏之也四爻𨿽愆期而有時須待之則可行五爻得中合乎歸妹之正以貴下賤陰徳盛而能從陽和陽凡用陰徳者宜則之焉上爻則陰盛淩陽陽亦不受以致士女皆失其室家之宜而國與天下皆無可行之處矣震體自以四爻主外卦故取陽必入於兌陰之義象爲遲歸有時也五則得歸妹之正理爲陰宜從陽也上則失其正理陰陽俱敝於終一從一違吉凶判然故外卦兩陰爻皆以附於四陽爲從陽得正也且見陽入陰以收藏將爲坎爲艮爲震永終者正以振始而已

【離下震上】

丰丰旅二卦相綜三陽三陰之卦亦分根於乾坤丰則繼漸而根幹也漸之陽气上升先以風而後以雷雷動則諸陽日升而盛大矣故丰之象雷上火下盛陽之時其日必煊赫炎蒸因而雲雨大作雷電交至是五六月之气候也陽旣極盛如日之正午則不患不明而患有以蔽其明且陽盛必衰如日午之必昃此丰卦卦爻俱有憂虞昏昧之象義乎蓋丰爲日中更無物可以能揜乎懸天之日矣惟有雲雨雷電足以障之如人君無能髙出其上而盡有能蒙蔽於其下者使容光無隙不照之日竟至幽晦昏蒙自宦幸宮妾之狎及勲戚宰輔之姦皆雲雨雷電之類也聖人於陽盛日中著戒如斯況陽微哉日尙可蔽況人君一身孤立不難蠱惑其心也明矣然則宜日中其丰卦之主義乎主陽根幹無疑焉

丰亨王假之勿憂宜日中

彖辭曰丰亨王假之勿憂宜日中丰盛大之象盛大卽亨也又有所以致此盛大爲亨者非一朝夕之故其所由來者漸矣此時之王者安享太平之厚福以成富有之大業假之者格之也得此盛大之祿位其心必敬必誠以格於天於祖惟恐天命靡常祖徳有忝則其憂正切矣然而不必憂徒憂無益也惟宜體天作君之意以此日麗於天之象修徳以篤天祜綿祖澤正君位而已如日之中天無物不照且常中而不昃則其道常光明而無息此王者之盛徳大業也故日𨿽有昃而君心不容不正陽𨿽有極盛而君心不可稍盈此聖人作易取象立丰垂教天下萬世之人君也卽人臣而富貴盛滿者亦可體防而自飭矣推之一事一物無不宜中而不宜昃宜盛而不宜盈此所謂易無方體云耳

彖曰丰大也明以動故丰王假之尙大也勿憂宜日中宜照天下也日中則昃月盈則食天地盈虛與時消息而況於人乎況於鬼神乎

彖傳釋卦名義曰丰大也盛之至則廣大矣本言天地之气化而人事該於內焉其卦之體徳震上離下明而兼動所以致丰也明者陽盛而有光明也自震動而陽以至於極盛而明著遂成盛大之气化故名其卦曰丰以象其時防也王假之者以此盛大爲可尙而守之期勿替也旣得此盛大爲尙必以失此盛大爲憂何須憂乎宜常保此日中存爲中爲和陽盛而濟以陰日中而防其昃則其光明震動之徳宜於照臨乎天下如日之當天萬物悉仰以生以成於無窮也此王體天日而修徳凝道以盡君人之責也然王者必憂勤惕厲而後日中可保者理也而天地之气陰陽有消長晝夜有往返日月有盈昃蝕復日中則昃月盈則食昭象於古今者也此非日月之自爲也天地之气主之也天地陰陽也陰陽有盛而盈有衰而虛是以四時之行逓運疊乘於無終始也故自頃時以及萬古莫不如斯亦不過一消一息盡之矣在天地之气化日月之升降如此而況人在天地大化陰陽盛衰之中而況鬼神亦在二气消息之內有一不與時偕爲生死變化者乎

王者之敬天祖修徳業亦不能長盛於億萬斯年開國家者創業垂統爲可繼耳是以國祚𨿽卜年卜世不同而日中照臨之道則歷三五而無異也此乃常存常運如天如日而不與時爲消息者乎

象曰雷電皆至丰君子以折獄致刑

象傳曰雷電皆至丰君子以折獄致刑爲日中之日有蒙蔽其明者另申一義也日之宜中君道之常而雷電皆至事物之變君徳常明則日常中𨿽有事物之引誘奸邪之惑亂如雷電皆至令白晝變爲昏暮之象君子體此非用離明以折斷其獄非用震動以威懲於刑使引誘之機絕於嗜好惑亂之黨凜於刑罰則白日靑天不能作覩矣故傳於丰盛之時預防日昃猶戒蔽揜其光明也惟其明盛而動故能破陰翳開蒙昧如已昃而陰盛則雲雨雷電豈易解散乎所以祛欲惟在存理已克而禮復焉亦貴於主於陽徳而自保其盛耳

初九遇其配主𨿽旬無咎往有尙象曰𨿽旬無咎過旬災也

初九變爲小過之初六在小過以陰變陽爲丰系以飛鳥以凶者上動賴下止之斯不過初在止體變動致凶也

本爻以陽變陰爲小過系以遇其配主𨿽旬無咎離體變艮止則不盈而在初尢宜斂止矣是以能遇配主𨿽旬無咎也配主者配偶也九四陽爻初變陰而得其配爲初之主也旬者十日也遲久之義然在丰盛之時遲久乃保日中之道也如此不但無咎且往而有尙矣能保常不昃有尙何如乎象傳曰𨿽旬無咎過旬災也遲至十日亦無咎過此十日亦必是焉總重在於保中也言旬者不過就日言象義其實每日有昃何待過旬方災乎○按旬說文徧也似亦不必指定十日日之一周天乃一巡也巡卽旬也自日中而一周天又至日中乃爲一旬故云過旬災也此說爲正

六二丰其蔀日中見斗往得疑疾有孚若吉象曰有孚若信以志也

六二變大壯之九二在大壯二爻以陽變陰爲丰系以貞吉大壯之時變陰則守貞濟陰而不壯矣故吉在本爻以陰變陽爲大壯於丰盛之際過於壯盛非宜日中之道必致陽盛而日反不明所謂天明則日月不明也故系以丰其蔀日中見斗日且蔽矣何有於斗虛擬其象白日如深夜也深夜則不明不明則如得疑疾矣何以瘳之惟以有孚守中者以之於有爲則日復其明而吉得矣象傳曰有孚若信以志也信者釋疑之本也然必有誠孚之心主之忠者乃信之本也忠立於有孚信於意志於是無疑於已而見信於人明之至也吉可知矣二能變幹健反不明正天明則日月不明之象義有孚若孚生於心中陰徳也以陰濟陽得中道也

九三丰其沛日中見沬折其右肱無咎象曰丰其沛不可大事也折其右肱終不可用也

九三變震之六三在震三以陰變陽爲丰系以震蘇蘇震行無眚三陰在震上爻變爲離體不致揜陽故陽之震不厲而無眚矣

在本爻以陽變陰爲震上下皆震雷電皆至之象也故其雨大沛日方中而見沬無日而有細雨之霢霂也又云折其右肱離之所以明者一陰夾於兩陽之間陰麗於陽方能成離而爲明也今三在離體上爻右肱也變震則折其右肱矣何以爲離乎然又云無咎何也此亦气化之自然者也離至三爻而盛極陽盛必烝陰爲雲雨雷電及旣雨旣處則陽仍盛而日中仍在也在天地气化出入無疾虛擬其象爲右肱折之何傷乎如人心之私欲不能不起然旋卽克己以復禮祛欲以存誠君子之過如日月之食日月之食何嘗不折其肱乎何嘗損日月之明乎此無咎之象義也象傳曰丰其沛不可大事也日中而雨日𨿽中而不昃亦不可大事爲其不明也折其右肱終不可用也終者離之上爻也初九離之始九三離之終也在離終而變震所以不可用矣陰失乎陽無所麗附何能以離爲用乎

以上內卦三爻離體丰卦之日也初九變止止於日中則吉過旬則災二爻主乎內卦者離變大壯明太盛必昏故必有孚而後吉有孚者誠也誠卽中也三爻爲陰之所麗變震適合象傳雷電皆至有折其右肱之象傳曰終不可用離𨿽陰而用則陽也陽變而明何用哉三爻皆宜日中用陽之防同於卦辭焉以二主內卦者火日也象爲雷雨所蔽非中有誠意主於性體之陰不足麗於天得大明也

九四丰其蔀日中見斗遇其夷主吉象曰丰其蔀位不當也日中見斗幽不明也遇其夷主吉行也

九四變爲明夷之六四在明夷之四以陰變陽爲丰系以入於左腹獲明夷之心於出門庭因四爻爲外卦之下爻近五爲蔽明之臣左腹者體中之在下者也入腹獲心足以中明夷之欲而甘於爲蔽耳於出門庭或有市恩委怨之意或有背主從人之二心也在本爻以陽變陰爲明夷鄰於內卦離明雷起雲興足以蔽明是以其系辭同於二爻亦云丰其蔀日中見斗較三稍逺在外卦也故未甚昏昧耳又云遇其夷主本義謂夷主爲初初亦陽爻故謂之等夷之主四爲外卦主陽遇夷主合初陽麗日爲明者以振陽保日之中則吉也象傳曰丰其蔀位不當也位居外卦震體正近於離而足蔽之故云位不當日中見斗蔽日不明則斗見矣遇其夷主言吉行者吉在於震動以合初陽則雲雨散雷電息矣○位不當與解四爻未當位也同義震下一陽今在四爻則位不當處於離上故能蔽日之明也

六五來章有慶譽吉象曰六五之吉有慶也

六五變革之九五在革五以陽變陰爲丰系以大人虎變兌而變震悅而動俱從革矣大人得五位而虎變爲龍以震龍象也故未占而有孚

在本爻以陰變陽爲革震變兌陰變陽不蔽陽也何也兌爲口可以開散之機也陽能容光必照無隙不入故系以來章有慶譽章者文彩光輝外著者也五變陽而附於四則四之陽光必來著於五也有慶譽者太陽所臨卽如恩寵之慶譽矣吉可知矣象傳曰六五之吉有慶也言不蔽陽如承天矣兼革意有外來章服之榮足以獲慶譽於天下也動而變悅一戎衣而有天下非有慶乎此等象義非貞悔參看不明

上六丰其屋蔀其家闚其戶闃其無人三嵗不覿凶象曰丰其屋天際翔也闚其戶闃其無人自藏也

上六變離之上九在離上爻以陽變陰爲丰變震於上用明威之道則兵象也旣能明以震威則折首而弗獲其醜其仁育義正之徳全矣

本爻以陰變陽爲離丰以日中爲宜今丰之極而變離則日有欲昃之勢矣所以大明反晦系以丰其屋蔀其家闚其戶闃無人皆曖昧之象耳又云三嵗不覿𨿽極而反焉亦非旦夕可期故凶象傳曰丰其屋天際翔也言變離升而至極也卽初升於天也闚其戶闃無人自藏也卽後入於地也明極得晦陽盛而衰日必藏而日昃陽必藏而雷收自然之理气也三嵗之久日復升陽復出乃爲晝乃雷何其衰墮之易而升盛之難乎然則日中不可昃陽盛不可盈洵盛大之時守中戒盈之要義乎

以上外卦三爻震體離日之動陽盛行也四爻鄰於離因變明夷而蔽日然以爲動卦之主爻故遇初陽振動而得吉五爻變陽成兌開口透陽不爲障礙且附四陽得震卦二陰附陽正義象故因變革來章而慶譽也上六明極則晦動而日將昃陽將藏此所以不可處其極也○五六兩爻五附陽則吉上背陽則凶可知震二陰爻附陽之象義矣丰內卦離夏月之日也外卦震夏月之陽气也日中陽盛日與气交烈之象在內卦必宜日中而以二之有孚若爲立誠於中也在外卦不宜陰气結爲雷雨以蔽日以五之來章爲有慶譽可見陽气盛則日中而雷雨不作日之中必保常中常盛是謂之主陽也然日昃常也何以必不昃蓋陽與陰互相往返久而寒暑暫而晝夜陽不能必不衰聖人取象義如此者爲丰大之時戒盈滿過中者言也不必定謂日不可昃陽不可退也遇其夷主本義謂四與初爻相遇初爻遇其配主本義謂與四相遇愚謂指四爲夫爲所配之主也至於四之遇夷主者齊也卽妻也𨿽兩陽相遇無婚媾之道然易不可爲典要者也陽相遇以振陽乃宜日中陽常盛之象義也故在初云往有尙陽尙也在四云吉象傳曰吉行也言尙言行皆主乎陽而言也初爻之象傳明言過旬災也旬未可繹爲均明矣愚謂旬者巡也故說文謂之曰徧也離之位原在南自南起復巡至南故謂之徧然則旬卽中而已矣況辭云𨿽旬無咎是卽往有尙吉行之義日中者豈常中乎但常光明照物卽由日中而昃而暮而夜而曉而復中亦無咎非謂日必不昃也日𨿽昃然旬而復中何咎乎所以云往有尙卽昃亦往而有尙也如有蔽其明則𨿽日中而見斗見沬何貴於日中哉在丰初離之下爻言以旬爲中甚得日之義象以從此說爲合至於象傳言過旬災也亦似以旬爲中宜以旬作巡看以日中爲徧天一巡言過巡卽過中之昃耳然則旬者卽一周天之謂也

三爻丰其沛攺爲斾不知何所據若沛作雲雨言則據卦大象傳曰雷電皆至也沬爲小星又爲水名然沛爲雷雨沬不爲小星亦確矣未有雷電皆至日不見而見小星者也日中見沬言午時小雨耳諺云飯後雨下不止已時陽盛而雨行至午時陰愈生矣所以不止必待明日陽盛陰衰方止也此亦可以解日中見沬之爲陽不振也

卦辭王假之假作至王至之似不成文且萃與渙之王假廟猶可言至於廟也丰之王假之至於何所乎若言至於丰之時原文又無時字若作格字訓格亦至也猶有心格於丰之義以啟下文勿憂宜日中與本義意亦未大謬推此則萃渙二卦王假有廟似亦格之訓至不曰於廟而曰有廟假爲格至之至似是丰卦𨿽陽盛日中然辭傳交危之矣於內卦𨿽主離中之二爻然陰麗之陽必盛而日方明故初以遇四配主用陽以振陽爲有尙外卦則主震下之陽爻遇其夷主應乎初而兩陽之盛相應如一方能保內離之日常中而外雷雨之陰气不蔽日也丰𨿽陽盛仍主陽根幹正見丰爲陰多陽少之卦也故陽貴主陽不容不謹焉

【艮下離上】

旅旅卦綜丰根坤而繼歸妹也歸妹雷收於兌八九月之時旅則冬令矣何以言之兌悅萬物各正性命交冬而保合乎太和以爲來春生之本所謂戰乎乾勞乎坎也戰者陰陽相薄雜卦傳明之矣以人事言如行師之客兵來而主兵拒之也則旅之義亦以客而交乎主也勞者萬物之所歸也雜卦傳亦明之以人事言歸以息其勞也則旅之義亦勞於行而息以歸也且天地之气化以秋冬爲夜息勞於冬將以復進於春也亦於旅之象義有合焉故繼歸妹而爲旅皆三陰三陽均平之卦一定之理气也其卦象火在上上炎山在下下止火升於山止矣止則安也如日之自晝而夜暫止於地之北方而萬物皆息勞於夜也旅猶以夜爲止而得安其所此取象名卦之義也繹火在山下爲日在北方之象大合西洋歷家之論日無升降平行赤道隨天左旋至西北爲地形之巓所蔽則無光而夜矣所以月在天上亦行赤道與日相望而借日明以爲明卽羣星亦皆借日而有光於夜以地之巓𨿽髙不能蔽星月耳至於月之由生明至上至朢至下至晦皆由人自下仰觀或得其側面則爲或得其正面則爲朢或得其側面之少許則爲生明或得其反面則爲晦矣此在宋時朱子已有此論今則兼就日月相照論尢爲明切蓋月之明朢晦又因去日逺近相映偏正而論不止於自下仰觀而各見所見也合在天之日光與在人之目光以論月斯無遺義此日月俱不入地平轉於赤道最確者也以是言之火在山上卽日在地巓之北面也北方爲上地巓卽地之髙而爲山者也日在地巓之北旅之如冬如夜豈愚說敢憑臆乎是以繼雷收於兌之秋冬而受之以旅焉秋冬之令皆陰主之根於坤者以養陽也董子謂天地用陽不用陰冬月置之不用不知冬月之不用乃養陽爲一年之大用也讀易便可知繁露之妄矣

旅小亨旅貞吉

彖辭曰旅小亨旅貞吉旅旣爲冬令元且藏於貞中何亨乎然元藏者統天之陽也而隨時之陽气卽純陰之時亦未嘗不流行於陰盛之中天地終古無有陰無陽有陽無陰之一日一時一刻也一有一無則天地息於此一日一時一刻矣天地有息於一日一時一刻者乎是以仍系以小亨爲純陰中流行之陽言也旅之人事亦於隨時流行中可得小亨之道也又云旅貞吉則旅之正義象矣冬令之貞所以養元貞養元而元又起於貞下不知者分貞元知者以爲貞卽元也天地之气至秋斂至冬藏至春復生至夏漸長亙古至今及億萬斯年無二气也此所謂統天之乾元也至於四徳之元在冬則言貞在春則言元分論之者爲人事與時偕行計耳故在秋冬則爲利爲貞而占者得之必皆利皆貞所以偕秋收冬藏之時宜也況旅於人事以客投主以勞暫息息而獲安將以復進非貞何以爲旅乎故曰小亨者其暫而利貞者其常耳

彖曰旅小亨柔得中乎外而順乎剛止而麗乎明是以小亨旅貞吉也旅之時義大矣哉

彖傳釋卦名義曰旅小亨旅之時得小亨之道爲宜於此求大亨有忘歸之心矣豈劉禪之此處樂不思蜀乎小亨乃大亨求大亨必致困焉蓋得小亨之道非易言也必本乎外離文明之柔道又得合乎中正之則行之於應事接物之間以順乎內艮止徳之陽剛則外柔而內剛處家亦無不利也在旅爲客尢貴以之焉是以止爲體也以明爲用也旅以炎上爲進而非止則恃明輕進不可得小亨也卽非利貞之義也惟有止徳在內則止於至善之所止而能安矣斯麗乎明凡知止之所卽安止之所斯能以止爲安安而爲進也𨿽在旅小亨然小亨而進於不息更以不息爲息大亨隨之矣此所以旅必言貞而後可得吉也文明中正以修於外剛健安止以主於內正之至也吉何疑乎以是論之旅𨿽暫時爲客而有闗於天地之气化人事之安危暫乃至常之道客卽得主之理也何也偕乎秋冬之時令收藏陽气於陰中以保合太和者爲成終而成始其時義誠大矣

象曰山上有火旅君子以明愼用刑而不畱獄

象傳曰山上有火旅君子以明愼用刑而不畱獄孔聖另申一義仍以明旅之時義耳在丰以陰蔽陽則振威徳於嚴肅折獄致刑除揜陽而動也在旅以陰養陽則畜和气於寛大愼用刑不畱獄息微陽於靜也其象火在山上不患不明患在不愼明而愼用刑必不過暴自得情當理矣惟有山以止其明其明因愼愈明矣又火在山如囚在獄中畱火於山傷物必多畱囚於獄傷人必眾不畱亦非槪縱之也應刑者刑應釋者釋而與其殺不辜寧失不經之意存於中矣惟恐決獄施刑過於詳愼不明畱獄之害與剛暴等所以又取火在山上戒以毋致畱獄但有罪疑惟輕之心主之則無可畱之獄矣亦不致無此心而云愼或在下牽引待質或在上淆惑莫決爲害何窮乎觀此明愼用刑而復不畱獄之聖言乃聖人無訟之本防也刑獄之事不明而徒愼其爲害與酷吏無二哀哉○易卦之言刑獄者上經噬嗑與賁相綜噬嗑曰先王以明罰勅法著令也賁曰明庶政無敢折獄修政以期無獄也下經丰旅相綜丰曰折獄致刑謂除佞幸僉壬宦豎女寵足以蔽陽者也旅曰明愼用刑不畱獄國有常典獄無疑情爲凡訟獄之事存寛大於法令之中也其應嚴而加刑者惟大姦巨憝耳其餘皆不得已而後用刑期於刑措而已學易者其愼於言刑哉其言於旅者與訟同訟不可終獄不可久如旅爲時之暫而非常也

初六旅斯其所取災象曰旅志窮災也初六變爲離之初九在離初以陽變陰爲旅系以履錯然敬之無咎明變止履𨿽錯然能止於敬而可無咎也

在本爻以陰變陽爲離系以旅在旅不安所止變離而恃明煩雜以招厭惡故爲取災象傳曰旅志窮災也不安止而恃明則志念紛紜必致虛想無用窮困失援所以爲災焉此爻乃在旅初而不安止者

六二旅卽次懷其資得童僕貞象曰得童僕貞終無尢也

六二變爲鼎之九二在鼎二以陽變陰爲旅系以鼎有實巽變止止其實於鼎申則有實矣我仇有疾不我能卽指三四兩爻間二五之正應也有寔以應君而無人能忌之豈不吉乎

在本爻以陰變陽爲鼎系以旅卽次懷其資得童僕二陰止於一陽艮止之所以爲徳也旅又以安止得進爲義今二變止爲巽合於安止而巽進矣故爲旅卽於次以息勞役且資斧懷之童僕可得又戒以貞正者是乃合乎卦之言貞也象傳曰得童而猶貴止不輕進正所以善進也自不致有尢悔矣此爻以安止爲旅進之本者

九三旅焚其次喪其童僕貞厲象曰旅焚其次亦以傷矣以旅與下其義喪也

九三變爲晉之六三在晉三爻以陰變陽爲旅系以眾允悔亡以順變止晉不輕進故眾信其心而悔亡在本爻以陽變陰爲晉旅以安止爲義乃變爲輕進焚其次喪其童僕必矣輕進𨿽正而亦厲謂不安止以爲進也

象傳曰旅焚其次亦以傷矣不安則危豈不傷乎蓋在旅之時一陽止二陰原爲內卦艮之主爻今變爲陰是與下二陰同徳而不能以陽徳止之矣猶之在旅而以童僕與人也其義有喪故爻辭有以象之矣以上內卦三爻以止體止外卦之火上炎也初因變離而恃明故致災二乃安於止能得止所以能安止故吉變鼎鼎亦止其所而不輕動之象三變陰失止陰之義喪止卽喪得也不能小亨由於失貞故厲且變坤靜而順非旅之正義象也以三爲主內卦者辭有反正開示義象則一耳體徳固不可易也

九四旅於處得其資斧我心不快象曰旅於處未得位也得其資斧心未快也

九四變爲艮之六四在艮四以陰變陽爲旅系以艮其身無咎外艮變離知止而能得於止也故無咎必心安乎止而後身能安於所止也

本爻以陽變陰爲艮系以旅於處得其資斧變艮而安所止也然旅固貴安所止而旅無久處之義仍以止爲進也四在離體外卦而仍安止於處旅人思鄕焉得心快乎象傳曰旅於處未得位也旅之處豈可謂之得位乎所以𨿽得資斧而心仍不快耳外卦漸宜進矣四乃仍止於處者故辭傳皆曰心不快

六五射雉一矢亡終以譽命象曰終以譽命上逮也六五變爲遁之九五在遁五以陽變陰爲旅系以嘉遁貞吉幹體變明明乎下有賢人欲遁故嘉與之以爲弓旌之招也貞吉者得其進賢之正而吉也本爻以陰變陽爲遁系以射雉一矢亡終以譽命亦指在旅中求賢人𨿽有厚幣乘馬之亡而終得登進人賢必大有譽命也或謂譽者賢人名徳升聞命者大君有命召之也更通傳曰終以譽命上逮也自上逮下有命召賢皆思進用𨿽在旅而楚材晉用矣李斯曰客何負於秦哉是由餘百里奚之類也以上逮觀之譽命之命爲上命無疑下有譽而上有命本義謂聞於上之意亦在內矣此爻乃卦之主爻所謂柔得中乎外而應乎剛止而麗乎明者故有射雉求賢之象剛在下卦故曰順乎剛以安止爲進之義也能求賢非以在下安止之徳麗乎五文明之君乎此卦之主爻不止主外卦且主通卦矣卦之主陰根坤俱於是取義矣

上九鳥焚其巢旅人先笑後號咷喪牛於易凶象曰以旅在上其義焚也喪牛於易終莫之聞也

上九變爲小過之上六在小過上爻以陰變陽爲旅系以弗遇過之飛鳥離之凶是謂災眚小過飛鳥之象上爻變動爲明動之極故弗遇而過之矣震兼艮爲飛鳥變離則離之矣鳥離羣而拆翼所以謂之災眚也觀此爻兼貞悔取義象甚明

在本爻以陽變陰爲小過系以鳥焚其巢亦兼小過言鳥也旅人自恃其明之極故先笑以爲變震得動矣抑知動而得號咷乎不惟無所得且喪牛於易車失乎牛無所服行不可以進是以凶焉象傳曰以旅在上其義焚也終於旅而不思返尙動變欲進於義當焚巢也喪牛於易忽然而喪不可復得是以終莫聞其音息也上在旅極變動不能以安止得貞故示戒如此然戒旅以貞卽示以小亨之道也

外卦三爻離體如日之升於東南而息於西北故在旅𨿽暫爲安止而原有動象旅無不進如日無不運也特不可不以安止爲本四爻畱滯不進之象故不快五爻取資於賢則能借安止之徳得其所止而能遷善不倦者也故合乎卦之徳義而主乎外卦者且主乎旅上爻恃明變動失安止於極明必不明矣故凶卦以五爲主卦之爻四上二陽爻皆附陰爲用之爻也四附陰而遲遲不快因變止也上不附陰而冒進變震也是以辭傳分示之且六五主卦則用陰根坤也明矣繼乎歸妹者歸妹歸女於男以女之靜濟男之動也旅歸於次暫爲安止陰也將有復進者陽也亦用陰以養陽如冬之藏陽於陰以爲春夏之向往也義象固昭然矣

【巽下巽上】

巽巽兌相綜皆八經卦因而重之成卦者無所繼而根於坤女隨乎母也下經雷山風澤四隅之卦二男根乾父二女根坤母震艮相綜震先艮後巽兌相綜巽先兌後長少之敍亦無紊焉巽以一陰二陽成巽先天八卦位置之於西南以爲陰生之象後天八卦位置之於東南以爲陽盛之象不同者何也先天八卦取風雷相薄雷起於東北動則諸陽俱動兼明陽生於震也風息於西南息則諸陽俱息兼明陰生於巽也

二者又見陰陽交出乎地者震陽升則親乎天也行乎天者巽陰散則親乎地也親乎地者風而雷以鼓之親乎地者雷而風以蕩之於二卦相薄而見陰陽相和在恆卦已明之矣玆再述者以明先天八卦位置之象義也後天八卦置之東南𨿽根於先天風雷相薄而兼敍其流行震在東而巽次於東南帝出乎震齊乎巽陽行之次第也位𨿽變易而風雷不對錯則流行此後天八卦位置之象義也異而同至於巽之卦畫以一陰在下二陽在上成像者陰在內而陽在外陰在下而陽在上陽來破陰故風起陰散而風息不則陰盛不散隨陽气升而成雲雨降陽和而風亦息巽至西南息者萬物致養於坤得地之母气而風歸於地如女之歸寧也且至坤方得地气或成雲雨而息或陽動得陰靜以維之卽不成雲雨亦息皆陰陽相和之象義也如男女在父母之前父母和悅而男女俱歡洽之象也天地气化原在人耳自之前聖人立象名卦以前民用亦本諸理气之自然者而已○坤濕土也風气攜濕气上升所以成云而致雨也濕气者地之陰气未有升天之濕气不下降者故云行而雨施矣爲雲爲雨皆陰气所以升之使上降之使下者則陽气也此風在雲雨中爲必有之物也云之興以風雨之止亦以風也雷之象義卽風之入地沈欝久而猛烈以出者耳一起於地一升於天皆能致雲雨皆能止雲雨風雷爲一物分之則相薄合之則相和矣故風雷雲雨四物亦未嘗非一物分之則各成一物彼此交錯以成升降聚散合之則一气之升降聚散而已是相薄卽是相和也卽天地亦一物也分之則六子各成男女合之則男女一父母父母一干元而已

巽小亨利有攸往利見大人

彖辭曰巽小亨利有攸往利見大人巽乃隨震而行陽气於天地者元之帝出於震至巽而齊萬物無不齊矣亨之至也何小亨哉蓋至離而與陰相見陽之道方大亨也天地之气以春爲元以夏爲亨巽乃夏初故云小亨焉有攸往者乃亨而與陰相遇成姤陽之气交於陰陰於是乎生矣陽資始者遇陰資生陽方爲亨之至也利見大人者指卦之六五言柔順中正合乎巽之徳者也有此徳而居卦之尊位則皆利見之以巽進也以人事言之則小亨乃巽以爲進之義有攸往而見大人乃得時行道而大亨矣然天地之气化獨無所謂大人而利見之乎則純陽之乾也巽在東南五陽盛旺之地有攸往則爲純陽之幹矣其大人則乾元也巽爲長女根於坤其用也用未嘗有不根於體者乾元統天無物不統故乾元卽宰化之大人也況巽爲風乃陽來薄陰得成其體用之物乎利見者知其體爲乾元之陽也以之薄陰卽以之交陰一索而得長女此气化言利見大人也大人之理气以相參觀而愈著焉

彖曰重巽以申命剛巽乎中正而志行柔皆順乎剛是以小亨利有攸往利見大人

彖傳釋卦名義曰重巽以申命指天地之气化言也天地之气風雲雷雨各成一物雷則半年半年收云則四時變其形色雨則雨露霜雪不同惟風則四時皆有而無不同也隨時爲寒熱溫涼而已是天地之气化有風而後能敷布宣達故曰重巽以申命申天地命令於四時五運九宮八方者也此就卦體兩巽相重而言其義也其卦徳二五皆剛而得中正言巽乎中正者進於中正也進於中正其志乃得行也卦𨿽二陰爻爲主四陽爻之剛得二陰爻而相和故云剛巽乎中正而志行志者陰也中正爲體而巽順斯用行天人一理气也是以又曰柔皆順乎剛柔之順剛卽以和陽陰在內陽來薄陰隨陽爲動蕩而風生矣陽和則雨陽盛則息俱順乎陽以爲起息也所以辭系以小亨利有攸往利見大人柔能和剛陰能隨陽天時人事俱得宜也陰得陽而亨而往無不利矣見大人卽隨剛也本卦大人在五而二亦有大人之象義皆取陰柔所宜順者示之也

巽亨言小者在天地气化已明之矣在人事耑主巽進言由小亨而巽進有攸往見大人無不利豈不大亨乎○巽以二陽附一陰成卦剛如二五皆附於柔方得中正故曰剛巽乎中正初四兩爻柔也又主內外卦體也必得陽而風行故曰柔皆順乎剛也

象曰隨風巽君子以申命行事

象傳曰隨風巽君子以申命行事就君子體巽隨風申行天令言申命行事於人事矣風行之於四時五運九宮八方天之令也王者之令亦與時偕行隨時得當載在月令者卽頒於告朔者也申王者之命卽申天之命也王者代天而行命也行王者之事無非民事也王者合國與民以爲事亦行其所無事而已

初六進退利武人之貞象曰進退志疑也利武人之貞志治也

初六變小畜之初九在小畜之初以陽變陰爲巽系以復自道何其咎吉言復者陰生於下亦可謂之復也所以復卦謂反復其道也小畜陰微不足畜陽初變陰而復得道也故曰無咎而吉

本爻以陰變陽爲小畜巽之所以主卦在初四二爻今初變陽不爲巽矣如風之起止無定也故系以進退之象又示以利武人之貞者武人以勇毅爲尙巽主於進而武人恥於言退如武人之進而又守貞焉則得乎巽進之道矣象傳曰進退志疑也疑則不能進矣利武人之貞志治也治者治其疑疑釋而自進不能已矣此爻下卦之主變陽而進退仍示以利武人之貞專謂釋疑而志方行耳蓋爲進徳修業者言又爲急公趨義者言不爲妄動干進者言也

九二巽在牀下用史巫紛若吉無咎象曰紛若之吉得中也九二變漸之六二在漸二以陰變陽爲巽漸以巽進象以鴻漸於磐飲食衎衎本於止體爲巽進之漸所以漸進而有衎衎之樂也故吉

在本爻以陽變陰爲漸巽進變艮止止而不進在牀下之象因二在下卦也用史巫紛若而吉者不進多由於疑史巫稽疑於人於神疑釋則吉而無咎矣二變止體又在巽下卦不患於冒進而患於疑遲故爻辭如此象傳曰紛若之吉得中也史巫紛若以釋疑而巽進乃爲得中道也二原居中位必用史巫者不明則志不定明則定於志耳史者多知古事巫者多知神事攷古證今以人質神何疑不釋乎史巫宜分言

九三頻巽吝象曰頻巽之吝志窮也

九三變渙之六三在渙三以陰變陽爲巽系以渙其躬無悔坎險變巽順可以渙其險渙其躬者忘已之私也有險不恃則私念不存以巽進合渙悔何有乎本爻以陽變陰爲渙系以頻巽吝亦因二在下卦有過巽之象猶豫之甚何事可爲故曰吝象傳曰頻巽之吝志窮也志窮則不能進故頻巽而致吝也理明則志知所向何頻巽乎志乃行之本也彖傳言剛巽乎中正而志行內卦三爻俱言志志爲巽進之本可知矣初則進退而利武人之貞二則巽牀下用史巫解疑乃得中道三則頻巽因志窮皆言不能巽以爲進由於志不能剛巽乎中正而已如剛能巽乎中正則柔必順剛何難有攸往乎此巽內卦之象義也○內巽主初進退乃初巽志疑利武人之貞志治則無疑是以主內卦以志治爲巽進之本也二三兩爻附於初二則因史巫而得中三則志窮而不能進亦因附初之決否以定吉凶焉

六四悔亡田獲三品象曰田獲三品有功也

六四變爲姤之九四在姤四以陽變陰爲巽四與初陰爲應四不能應下陰而濟以養之如不能養魚於水也此凶之所由起也

在本爻以陰變陽爲姤爲外巽卦之主爻系以悔亡田獲三品者巽變乾陰得陽而足以進也進則九五之大人可見矣故悔亡且田獲三品焉巽近利市三倍故曰三品獲於田者亦寓講武之義象如初所言利武人之貞也初變小畜故武人利貞畜之也四變姤故獲三品遇之也亦各有義象矣初四兩爻爲內外卦之主爻在陽必振其剛方能巽乎中正而志行在陰又必得乎陽剛方能順剛剛方能巽於中正俾志得行焉彖傳二句一爲陽謀一爲陰謀也象曰田獲三品有功也非進而何以有功乎非以柔而順乎剛剛方能巽乎中正而志行何以進乎剛貴巽柔始得中正志行柔又貴順剛方能陰體陽用總見陰陽貴於和平則風爲時行之風行爲時宜之行也

九五貞吉悔亡無不利無初有終先庚三日後庚三日吉象曰九五之吉位正中也

九五變蠱之六五在蠱五爻以陰變陽爲巽系以干父之蠱用譽以艮變巽不止而能進則合干蠱之道矣用譽者譽亦必巽進而後可揚先世之美也本爻以陽變陰爲蠱系以貞吉悔亡無不利無初有終何哉巽體變止能以止爲進凡進皆宜本於止以爲進乃得乎貞吉之道不致冒進有悔而悔亡矣旣能以止爲進故無不利似不進而無初必大亨而進莫能禦矣有終者其進之終不可量也亦兼蠱爲無初幹之爲有終也又云先後庚三日者何也此與蠱之卦辭相應者也蠱之卦辭曰先甲三日後甲三日愚謂甲卽震也先甲艮後甲巽卽山風蠱也蠱之幹蠱以動而幹止也且以震下一陽實巽下一陰之虛也下虛者實上止者動則蠱可幹矣今五爻變蠱又云先庚三日後庚三日全易只此一卦一爻系辭如是皆於蠱之貞悔正變之在蠱爲蠱言也在巽變蠱亦爲蠱言也而巽能致蠱之義象亦在是矣庚者兌卦也先庚三日坤也後庚三日乾也乾坤者陰陽之統六子之父母也震爲長男足以干蠱巽爲長女柔不能順剛則致蠱柔能順剛何以致蠱乎故言先庚三日之坤柔也次言後庚三日之乾剛也柔順乎剛剛方能巽乎中正俾志得行卽得利貞之道矣所以巽進而無不利也因九五爲巽之大人卦辭明之矣乃內外巽卦主爻之陰所附從而順剛者也於此明之凡巽進皆柔道也柔道必以止爲進止者止於艮止一陽之剛也以止爲進卽順乎剛也先三日坤而後三日幹柔進順剛之義象了然矣於是卦之剛爻皆巽乎柔而得中志行矣剛之巽柔進乎柔也柔得剛而始行非剛引之而進乎故柔順剛在止而剛巽柔在進也○或問先甲後甲屬之震先庚後庚何不屬之兌乎不知與兌無涉也此仍就變蠱而言柔順乎剛則巽虛得實不能致蠱且可以無不利而行矣故言乾坤以明之凡柔皆宜順乎剛也乾坤乃剛柔之所彚也何以屬之兌乎象傳曰九五之吉位正中也卦以剛巽乎柔中正而志行爲巽之本義象也惟五合焉所以爲大人爲陰柔所利見順乎中正志行而無不利也言位而其徳必足以稱之矣○就乾坤言剛柔坤柔順乎乾剛卽坤之順承乎天也而剛巽乎柔之義象亦在乾統乎坤之中矣

上九巽在牀下喪其資斧貞凶象曰巽在牀下上窮也喪其資斧正乎凶也

上九變井之上六在井上爻以陰變陽爲巽系以井收勿幕在井極而變巽進勿幕之象所以有孚於養下而元吉也

在本爻以陽變陰爲井巽之極而變險爲窞亦巽在牀下之象也巽極入井不能復進喪其資斧無進之具矣貞固於巽不能巽乎中正而志行凶可知矣象傳曰巽在牀下上窮也牀下豈上所宜巽之處乎失其道則失其所處之地故曰窮喪其資斧正乎凶也欲進亦不能正合乎凶之象義矣巽本以止爲進變險則止而不進矣故曰上窮巽爲利市三倍變則並失之故曰喪其資斧正凶矣

外卦三爻以四爲陰爻主巽卦柔能順剛者也以五爲陽爻爲大人剛能巽乎中正而志行者也且爲陰柔所宜順從巽進而利見者也上爻居巽極而變坎不能進者正以不能巽乎中正故柔亦無從而順之矣內巽皆言志在內之志爲行之本也外巽則言功言位志旣立而大行可見者惟功所以成功者爲位也上則無志復無位故無功無功則有凶也以卦體象言初四兩爻柔也必順乎剛四剛爻又必巽乎柔方得乎中正而志行皆用巽之陰爲體順剛以致用也故主乎陰而根坤焉

外巽卦以四爻爲主五上兩爻皆附之成卦者四悔亡而田獲三品變幹爲姤遇陽有獲以能順乎剛也五附於四無初者變止成蠱有終者以止爲進進不可量也且先庚坤後庚乾亦爲柔順乎剛之象也五爲柔所宜順故能巽乎柔而得中正也上不附四變險而畏進乃窮而不能進矣再內外兩巽初四兩爻分主必以內卦之初爻主通卦者風起於近然後行於逺也

內卦初爻因進退而利武人之貞武人主進而其貞則主止以爲進如師所言皆以陰道用師此武人之貞也初亦柔也利武人之貞非順剛乎武人又必用貞非剛巽乎中正而志方行乎此爻已將全卦之象義盡示矣故主通卦無疑也

至於四爻近五而順剛有獲五亦能巽四之柔而得中正則又爲君臣之間剛柔相濟矣在四五爻君臣之位列於外卦者也故以之主外卦

初主通卦無事不宜故傳言志志人人自具也四主外卦君臣上下彼此遇合之事以之故傳言位位則非人人可葉者此亦確乎不易之體象不止風之行自下而上自逺而近矣彖傳曰剛巽乎中正而志行柔皆順乎剛本義謂上句指五爻下句指四爻愚謂二三兩爻亦如四五兩爻可以通言也柔順乎剛易解剛巽乎中正而志行謂剛必引柔乃得中正志行似傳無此義不知此亦本於卦之體象也巽之剛爻皆附於柔爻以成卦二五兩剛爻附於初四兩柔爻者以風之爲物原是剛來逐柔欲散之也然散陰不得中正則陽爲亢矣惟附陰而行則風爲不鳴條之風方散陰而不傷陰陰不傷陽不亢方得中正所以剛必巽乎中正而志方行巽乎中正者巽進以引柔濟剛而風方行於逺無物不被其鼓蕩而羣生得育也方可謂之中正志行

且二五兩剛爻以卦畫之體象求之適在一陽一陰之中正亦可謂巽中正爲濟剛柔也卦二五之中正以位言一剛一柔間之中正亦以位言何不可相通乎

【兌下兌上】

兌兌與巽相綜皆八經卦因而重之以成者無所繼而根於坤女皆以從母爲義象也兌爲澤先天位置於東南後天位置於正西先天取澤盛於東南凡地中之水所滙者源泉通气於山者皆澤不止於雨澤也後天取澤說乎萬物至於秋半而各正性命無不由於雨露之滋潤而各成其物𨿽耑以雨澤爲澤而萬物之色澤亦在內矣物必旣成而後色澤明潤也於萃卦已詳言之矣先天與山在西北者相對錯錯者交也山澤通气後天與震在正東者相出入出入者反復之道天行也對待流行𨿽分兩圖其實一气以爲通貫而已其卦以一陰在上二陽在下相值成像二陽在下乃漸入之陽也一陰在上乃所以收陽而爲秋令也再繹雨澤之降也以一陰升於上地气也升上而天气應之二陽墜一陰而下行所以爲雨澤霜雪雨露皆天陽气下行者也霜露𨿽陰气乘夜而升然升而復降卽爲天气故陰气爲露結則爲霜耳皆以陰上升而復下降以成雨露霜雪也此共見聞於耳目之前者也至於萬物之色澤亦是陰气在外陽气在內陽在內必外外陰包之成色澤顯者爲光彩暗者爲明潤新物古物皆有之其物之體質淳漓視此辧之矣卽飛潛動植之物亦莫不有焉亦於此別榮枯分衰壯而醫家尢重之爲察病之先望色先於聞問切也由外揣內可以相萬物皆兌澤之陰包乎陽爲之也此則人言所罕及者也再言君子之徳闇然日章有道之容晬面盎背觀於兌之陰外陽內而可知的然者日亡華然者無實也此又深於言兌澤者矣且聖徳有徳澤王政有王澤垂於久逺存於人心何不取兌悅成義乎卽下而君子小人各有澤以及世其气有厚薄其祚有長短始自人心精神流行著於其子孫形而爲事業也陰中藏陽卽陰徳也兌澤言及此則收陽以養之歷三冬之久而爲春令之盛者天人同一理气而已合天時人事陰陽內外以言澤澤之義象備矣

兌亨利貞

彖辭曰兌亨利貞兌之气化無亨理也所以爲亨者何也利貞兌之气化也占者得之利貞卽所以爲亨耳然萬物無不悅於兌兌之所以爲亨乎出乎震者至此入於兌言出不言入惟言悅者入不可見聖人不言也言萬物之悅而陽气之入可知矣非陽入萬物未能得性命之正也陽入而性命各正兌之气化收之藏之以待再也然气化無心者何以言悅悅在色澤耳有心有情悅在面貌無心無情悅在色澤是悅之爲悅但言雨澤只可言所以悅物而物悅之象義終覺含糊必合觀澤之悅物並物悅爲澤而後兌之內外陰陽俱明矣○震陽出而物震恐兌陽入而物悅澤然震虩虩歸於笑啞啞兌說澤成於肅殺明乎此可知天道人事矣

彖曰兌說也剛中而柔外說以利貞是以順乎天而應乎人說以先民民忘其勞說以犯難民忘其死說之大民勸矣哉

彖傳釋卦名義曰兌說也爲兌之气化說萬物萬物說於兌之時令兼言之也就其卦體觀之則剛中而柔外萬物旣成陽入陰中陰包陽外將以養陽爲復爲震一出一入於無窮也此气化至兌爲乾之四徳之利也占者體之得兌剛中柔外之義必主利而以貞爲利焉則可以順乎天時而不違天則應乎人事而靜正得說矣天地气化有出入顯藏人心之理有仁育義正此時體兌之徳義正也所以爲仁育也乃體兌以順天而應人也順天淸肅之令應人義以爲利有時勞之而不以爲勞以說之道先之而已卽至以犯難之事使之而民急公赴義若忘其死者亦不過以生道說之故民𨿽死不怨殺之者也所以在秋體兌之政令爲刑爲兵耳三時之隙大工大役皆在兌令以後民勞不怨民死不避豈好勞樂死乎亦在於悅之者自春夏以來生長之道盡矣於兌而行兌之令將以養之於冬而復之於春聖王之於民如天地之於萬物萬物不怨勞避死於秋冬民豈怨避王者秋冬之政令乎此蓋由於說之大旣久且厚成終復始所以民勸於勞於難與萬物之說於秋冬如一無二矣王政同天地之用如此其爲體者何非體天行之健以爲聖人之時中乎故四時之政偕時而行而民之受澤如物之蒙覆載於天地也此王政本於聖徳之體用也

象曰麗澤兌君子以朋友講習

象傳曰麗澤兌麗者澤與澤相附麗也有朋友之象義君子以朋友講習象傳取象而另申一義兌爲口口者聖人所深不尙也無所用口惟朋友講論所習以互考證其得失可耳然亦貴於悅諸心研諸慮以盡天下之亹亹豈徒道聴而塗說乎

初九和兌吉象曰和兌之吉行未疑也

初九變爲困之初六在困初以陰變陽爲兌系以臀困株木入於幽谷三嵗不覿忘險變悅安於困矣在初爲下體故困於初生之木至於臀無膚亦以臀象下體也其入幽谷而久不得覿天日者惟其悅於困故困之甚也

在本爻以陽變陰爲困系以和兌者兌變坎內知艱險而外和悅悅亦出於道之正矣故曰和和者而中節也吉可知矣象傳曰和兌之吉行未疑也惟能和而爲悅則在己在人皆可行而無疑矣行本於知和本於中耳此爻乃在悅之初審愼以爲得悅於人已者

九二孚兌吉悔亡象曰孚兌之吉信志也

九二變爲隨之六二在隨二以陰變陽爲兌系以系小子失丈夫亦兼悅意非悅何以爲隨乎然丈夫小子必知所擇則得其正矣

在本爻以陽變陰爲隨系以孚兌吉悔亡以孚爲悅悅本於己之誠人之悅之亦必非苟悅以狥也故吉而悔亡彼非道之悅人𨿽悅於一時久必不說焉能不悔惟悅以正而彼此久要之道得矣象傳曰孚兌之吉信志也志在內而人信之在己必忠也在人方信也傳言志悅之體立而用行矣此爻悅本於孚人信其志悅之得正者

六三來兌凶象曰來兌之凶位不當也

六三變爲夬之九三在夬三以陽變陰爲兌系以壯於頄有凶乾變兌夬之壯見於色矣故曰壯於頄兌色澤也於此可證君子之夬夬貴獨行而不引類且變兌爲澤遇雨以和陽夬不爲已甚似濡於已慍於人不知乃無咎之道也以困變兌而言夬之象義也在本爻以陰變陽爲夬系以來兌凶兌變乾則健於求悅於人者是來悅者若有以召之矣匪心之孚而以面貌相悅所以凶也象傳曰來兌之凶位不當也三處外卦彼此交際不能以孚必易來苟悅之人是三所居之位不當然究之中無守位之徳耳此爻壯於求悅故有外來以非道相悅者非悅之正也以上內卦三爻初在悅始宜審愼以求得悅之道矣內卦之兌主之以三爻而來悅象凶見悅不在尙口尙貌而必尙心之孚也惟二之在內爲得中也初二兩爻宜附於三以成兌初陽附陰故爲和兌二陽交陰故爲孚兌皆吉三有意於來外兌而不本於內陽以立體斯凶矣三爻主內卦反無吉辭者見說必出於感應之正故重申戒以主之耳

九四商兌未寜介疾有喜象曰九四之喜有慶也九四變節之六四在節四以陰變陽爲兌系以安節者變險爲悅悅於節而安之也故亨

在本爻以陽變陰爲節系以商兌未寜亦因變坎有慮險之心故未寜於苟安之悅必商以求萬全也又曰介疾有喜能守乎疾則疾不進而必退勿藥而將且有喜焉象傳曰九四之喜有慶也不輕於悅而商焉必得眞悅而有慶矣此爻乃上卦之愼於悅而能實得悅之慶者

九五孚於剝有厲象曰孚於剝位正當也

九五變爲歸妹之六五在歸妹之五以陰變陽爲兌系以帝乙歸妹震變兌而雷收於陰兌收陽入以藏而養之有歸妹之象其君之袂不如其娣之袂良月幾望吉震長男兌少女用少女以和長男如月之未朢方有生育之吉也在歸妹陰盛方能收陽爲養故重陰如此且正是姤彖辭女壯勿取之義

本爻以陽變陰爲歸妹系以孚於剝有厲者九五陽爻得中變而爲陰歸妹則陰太盛而剝陽矣在剝之六五貫魚之象尙有奉陽之義何於兌五變陰爲孚剝乎蓋剝之世羣陰剝陽賴五君位率陰奉陽以制陰兌之世九五陽爻君位亦變陰孚剝失陽剛中正之道矣故有厲象傳曰孚於剝位正當也謂五居之位隨變則爲剝宜預知而戒愼其爲剝也五之位本陽剛中正柰變歸妹而親小人近艶妻逺君子剝正人其徳不稱其位何以當卦五位而無忝乎此爻失其悅之中正𨿽有位而不足重者乃徒恃其位以狥私害公則其位適足以爲君徳之累耳故本義謂之與履五象傳同皆恃君位而藐君徳者也

二卦變震同何以辭不同二變隨五變歸妹也隨雷在下卦方升起而合兌澤陽盛之時也歸妹雷在上卦將收入兌澤陽衰之時也孚者陽也一盛一衰故二孚兌吉五孚剝厲剝者陰剝陽又非収陽矣五爻象傳曰位正當也本義但言同於履卦五爻未嘗明其何以相同再玩履五爻知聖傳所謂位指變爻而言也履五變睽五睽則不合於禮恃明夬履貞亦厲也本爻變歸妹陽收於兌陽衰則孚剝故亦有厲二卦五爻皆因變動而失履兌之正義其位正當此變則爲睽爲歸妹固象數之自然也君子體之必有道理以維持之所謂命也有性焉君子不謂命也本義所謂同者或此義象乎

上六引兌象曰上六引兌未光也

上六變爲履之上九在履上爻以陽變陰爲兌系以視履考祥其旋元吉處履之終而變兌悅於履禮故視履必自考其祥爲履之終始焉其周旋也有不元吉乎

本爻以陰變陽爲履系以引兌而不言吉凶引兌者引人來說已也不言吉凶引人之道爲正與否未可知吉凶亦不可定也能說以先民民忘勞說以犯難民忘死其庶幾乎象傳曰未光也有引人來說之心卽爲有心於悅而非無心自孚所以謂之未光非彼此上下感應光大之道也上六陰爻爲外卦兌主亦因在兌之口有引兌之辭上下兩兌三六兩爻一來兌一引兌三以口召來悅者上以口引致悅己者不能忘悅所以不得悅之道也必二之中正斯能內有孚而外自悅歸於信志也可見志爲人悅之本在己篤志爲忠久而人信何嘗欲致人之說乎不致悅而得悅悅而不可解矣人已感應在身在世胥是道也○外兌主上爻四五兩陽爻皆宜附之四商兌而因疾有喜變節知險也五孚剝有厲變歸妹陽衰也上爻引兌外無可引引內二陽爲悅上原爲二陽所附引之無害故不言吉凶但所引有公私惟公而匪私則悅其正矣兌卦以上卦之上爻爲主通卦者悅起於心而彰於外方爲誠中形外之悅也就卦之體象主之辭𨿽不得全美亦不過申戒之正所以歸重之耳本卦主陰而三與上俱不足以主之何以主陰根坤乎此蓋從卦論其陰體少女根母合全卦之體象而明其義不以爻之陰陽論矣若論爻則巽宜在初兌宜在上巽初利武人之貞勵巽進之始兌上三引兌來兌戒兌苟悅於終也亦可以主乎巽進兌悅之義矣

巽兌二卦交則爲中孚由中孚交而巽兌二陰卦歸於旣濟正合乎主陰歸陰之象義矣

大易通解卷十一﹤經部﹐易類﹐大易通解﹥

欽定四庫全書

大易通解卷十二

江常鎭道魏荔彤撰

【坎下巽上】

渙渙節二卦相綜三陽三陰之卦渙繼乎丰而根於幹也雷火相值陽气盛大則易於渙散且風水相遇風行於上水流於下亦陽气渙散之象義也人事論之丰盛之久人情佚樂成怠緩之習教化懈弛無聨屬之意如風水然風水本同爲陽气然本天之風親上本地之水親下且風尢爲宣散之物水亦佚蕩之性合丰與渙以言渙其理气不大明乎但渙則不欲其渙必有以凝聚乎渙立徳建業此聖人之成能也气化渙者以合人心渙者以聚天地民物無不托命卦辭首言假廟以一心之誠合天人之渙洵守約而施博乎故風之爲物可以開郁散气亦可以聚雲成雨水之爲物可宣幽導滯亦可以團風聚气王者以一心合渙而天地之化爲風爲水無不效靈亦不外誠立於中而天祖昭格萬物得所之理而已人心至小包乎天地萬物而有餘矣

渙亨王假有廟利涉大川利貞

彖辭曰渙亨渙因亨而後渙也未有通而不渙者王者觀渙之亨而有憂勤惕厲之心矣首假於廟以盡敬盡孝謹身法祖無敢怠斁乃得乎斂聚精神之道先以誠意昭告於天祖鑑臨之際也推之而誠敬以事鬼神徳禮以主刑政天地感民人宜無往而不通逹和順矣𨿽涉川濟險亦必進而有功焉此皆合渙之正道也然必利在於貞貞正則得中得中者誠裕於一心以合萬國臣民之心孝經所謂合萬國之歡心以事其先王利貞其合渙之本乎

彖曰渙亨剛來而不窮柔得位乎外而上同王假有廟王乃在中也利涉大川乘木有功也

彖傳釋卦名義曰渙亨渙之時固無不亨乃人心多因亨而更渙矣可聴其渙而莫聚乎又曰剛來而不窮柔得位乎外而上同本義謂自漸卦變三爲二變二爲三固然但何以謂之不窮何以謂之柔得位於外乎如三變爲二則剛來而得中矣何以不云得中而云不窮如二變爲三則柔𨿽在外而非陰位何以謂之得位俱不得明也今就本卦卦體玩之所謂剛來者非言卦變乃言內卦坎之中爻也坎以一陽入二陰中流動故曰來有此一陽主乎二陰而水之源逺流長不舎晝夜所謂不窮也所謂柔得位乎外而上同者亦非言卦變乃言外卦巽之初爻也巽以一陰居下而負二陽在外卦四爲陰位而柔居之何其得位乎以此一陰主乎巽卦二陽皆隨乎一陰以成卦風之爲物原是陽來隨陰陽在外陰在內而成風巽卦明之矣巽上二陽皆附於陰所謂上同也蓋坎以中爻爲乾元巽以下爻爲坤元本卦以巽坎二卦相值而成故就卦體言之明上下內外卦爲主之兩爻耳似與卦變無涉至於名渙之義全在不窮上同水之不窮中陽主之風之上陽來同下陰下陰主之陽之性入水而動陰之性得陽而散一動於下一散於上渙之所以爲渙也如就卦變論卽云三變居二二變居三與渙之爲渙奚切哉兩爻交易且交而不渙矣天地之風水其性如是故名卦以是而占者觀象制義各有體象以立徳行政而成能矣王假有廟者體坎之陽在中而立誠於中以爲合渙之本也利涉大川者體巽之陰在下陽同之乃乘木以濟川而有功也在中爲立誠乘木爲何義巽進之義也誠立於中以陽爲體巽進而修身齊家治國平天下之道巽進爲用也究之坎中卽乾元君子之自彊不息也巽柔得位卽坤元君子之厚徳載物也況乘木以行於水上更合卦之體象王者合水木爲用則木水相得爲用不使之渙散於上下也此王者合渙之道崇效天卑法地而於坎於巽取爲體用也所以先明內外卦體而後就卦辭以釋王者假廟渉川之徳業也不釋利貞此卽至正之道也何復釋乎

象曰風行水上渙先王以享於帝立廟

彖傳曰風行水上渙先王以享於帝立廟似仍是彖辭之說而另申一義彖辭言渙風自上行水自下行在假廟而誠其中乘木而巽爲進亦分體二卦內假廟存誠外濟險主敬耳然於乘木有功彖傳已聨水木爲一見王者用之必使其上行下行者相合矣至象傳乃象之曰風行水上此二物遂成至相合之用矣風水二物如此象之何嘗一時相離乎先王體之享於帝者盡其敬也立廟以享祖考而配乎天者盡其孝也孝盡於親敬盡於天天與親似一神一鬼爲陽爲陰親上親下渙之極矣而先王之敬天卽孝之至也先王之孝親卽敬之至也而且享帝以親配天是以一心之孝敬合天親鬼神陰陽上下於無間也於風水分而本合之象中體防出一心合天地萬物之義何渙不復聚乎故王者之一身一心天地萬物無不恃此聨合爲一也此卽聖人所言知禘之說其於天下如示諸掌之義也乎○渙卦繼丰如陽盛之時令風大行於水上江海多風也卽平陸亦多風雨陰生五月後雲行雨施品物咸亨此幹之亨徳也萬物至此丰極然其气亦渙極矣其象義俱可想見焉

初六用拯馬壯吉象曰初六之吉順也

初六變中孚之初九在中孚之初以陽變陰爲渙系以虞吉有他不燕中孚之初變渙中孚欲渙矣如旣葬爲三虞祭之時恐哀敬之漸渝也中間尙有無名之祭爲他亦不敢自燕安而燕賔更不宜矣中孚庶不渙也蓋哀敬之至無暇他及耳

在外爻以陰變陽爲中孚中孚以合渙如急難而爲拯救必得馬壯行疾方致吉也象傳曰初六之吉順也順乎二之在中以合渙也初陰爻隨坎中陽爻爲主順之至也故明之所以主中爻之陽與彖傳剛來而不窮同義○虞吉有他不燕本儀禮士虞禮詳中孚卦本爻下

九二渙奔其機悔亡象曰渙奔其機得願也

九二變觀之六二在觀二以陰變陽爲渙系以闚觀因渙而上下有疑故用闚而觀窺上所爲亦不妨擇主而仕也但如女之必以正道則利矣

本爻以陽變陰爲觀以陽主坎中乃內卦之主爻也變陰爲觀恐其遲疑則危厲而多悔矣故系以渙奔其機渙奔也而二則如機倚之以爲安也如水之奔流有二陽主之奔者其用而不奔如機者其體也此機卽在奔中非同中流之砥柱也蓋合渙之徳用陽而有所以長流不息亦以陽爲體子在川上嘆逝者如斯心通造化矣有所以主乎逝者逝者方能不舎晝夜不息如斯也此二爻在渙奔中有其機之理气也惟有靜體以制動動皆本於靜動未嘗非靜也不致動或有悔動皆靜也悔自亡矣象傳曰渙奔其機得願也內有所主以體制用靜有常而動不括矣豈不得其願乎所謂知止而卽得止者乃聖賢求止至善之願也○水不流則失其用故必奔奔而無機則無本之水可立待其涸奔而有機不捨晝夜矣故曰不窮悔亡則願得願者在心以人事言奔者應事不窮機者願得於中剛也

六三渙其躬無悔象曰渙其躬志在外也

六三變爲巽之九三在巽三以陽變陰爲渙系以頻巽吝巽變坎而不能巽進故頻巽而致吝

本爻以陰變陽爲巽系以渙其躬無悔者三處內卦上爻風行水上三切近之故曰渙其躬非剝之剝膚也蓋剝膚有害其膚渙躬不自有私與世如風水相遭風自行而水亦自行順逆兩無心焉何悔乎以人事言之則我守於約聴人之自爲離合也三爻能如此乃以二爻中陽爲主而附之成體也三外用陰以禦事應物而中有陽體所以不隨風爲順逆而自行其正道耳象傳曰渙其躬志在外也志在應外卦之風也風來不常而志有常三之志在外豈因外動於中乎中旣有定志矣事物之來固貴於利貞如卦辭之守已尢貴於變通以拯渙爲合宜也是以志在外而審愼經營以求其咸宜悉當無非欲合物情之所同以孚一心之所安而已三之志外如推己及人之恕道而立於二之中者則忠也所謂體忠而行恕之用也

內卦三爻俱爲合渙立辭傳初乃順陽急合渙者二之中乃合渙之體立於此也爲坎中得位乃乾元之寄位也所以主乎內卦三鄰外卦風來水上成渙志外以行恕推心而置腹以此合渙亦本於坎之陽爲體也

六四渙其羣元吉渙有丘匪夷所思象曰渙其羣元吉光大也

六四變爲訟之九四在訟四以陽變陰爲渙訟而渙不克訟明矣復而卽於命之正渝乎所安之貞固不回者此吉道也安貞而渝焉則吉可見貞而固者非貞而中者矣

本爻以陰變陽爲訟訟因爭而黨各聚渙訟則渙其羣矣不黨可知焉天下事之渙也以各有黨也君子不黨而渙自一身以及天下黨同伐異者息矣所以元吉四之所以系此者以一陰主二陽而上同之已有羣之象焉再變幹三陽同體羣何如乎故渙求合也先渙其羣則天下之人乃大合也所以因渙而所聚反有丘陵之多匪夷所思此非平常之人所能思及者人皆以合爲合君子以渙爲合人皆欲合渙君子渙渙正所以合渙此君子之不可及也象傳曰渙其羣元吉光大也何指乎光大光明者在中心之誠無人己之私則廣大者其量在取善於無方矣以此合渙洵光大之道乎四爻爲外巽卦三爻之主故能用陰合渙惟下陰上陽故而光大焉○彖傳曰柔在外而上同正謂四爻能渙上同之羣合下水爲一則風與水大合無在內在外之可分矣

九五渙汗其大號渙王居無咎象曰王居無咎正位也九五變爲蒙之六五在蒙五以陰變陽爲渙系以童蒙吉童蒙得渙而開啟其性善何吉如之蒙開而眞性湛然無理不具足以應事物於無窮矣

本爻以陽變陰居渙之五位系以渙汗其大號布徳行仁所以得天下人心之歸也人心歸天命永皆合渙之大者也然大號汗其條教法令之用也所布之徳所行之仁何一不本於王心乎仍是以一心合天下人之心以爲合渙耳故𨿽當渙之世有王者居天位主心徳以渙爲合必無咎也王居兼徳位而言位王身之居也徳王心之居也徳與位皆王所居乃合渙之體用也象傳曰王能居徳居位自然無咎由於徳能正位也當渙之尊位有徳以立之所以謂之正位耳正位傳釋爻辭也原以位言而所以正位者徳也若渙王居作散財粟言傳所謂王居無咎不成文矣且渙汗大號一切用人行政發恵施仁俱在內何必又言渙王居爲散畜儲乎陸宣公之散小儲得大儲之言爲中主勸也非聖人無所爲而爲也且象傳明謂正位也可謂居爲小儲哉○渙王居以渙爲合也王居者位也位豈可渙渙其心徳仁民愛物合之爲一也徳乃居位之本故傳云渙王居正位也明徳乃所以正其位者渙王居主渙王心之仁徳極合傳意老子畏威章云無狹其所居無厭其所生不狹其居卽富而不驕貴而不亢孝經云髙而不危所以長守貴也滿而不溢所以長守富也皆渙王居之義也散財發粟不過渙汗大號中一事耳

上九渙其血去逖出無咎象曰渙其血逺害也

上九變爲坎之上六坎上以陰變陽爲渙系以系用徽纆寘於叢棘三嵗不得凶坎終變渙不能出險矣坎中陽也賴此主卦出險變風則中陽亦從陰矣上陰安能獨出險乎取象於系之寘之爲不得出也本爻以中變陽爲坎渙極而變險亦不能合渙外卦巽之三爻以下陰爲主上二陽爻下附而同之今變坎更以五陽爲主上因處於險而不能成渙矣系以渙其血身之精神不聚也去而逖出可無咎渙之終不能合則以逺出爲免咎無復能合乎渙矣不言防吝者象傳明之象傳曰渙其血逺害也又爲終不能合渙者另申一義合渙之情用心已甚至於出血誠以示人而人不能合則惟有逺害一著離此渙局亦渙羣之一義或者反渙其丘而匪夷所思亦未可知此知其不可爲而去之而仍有爲之之心者也所以無咎也此爻防子以之

外卦三爻亦以合渙爲義然巽體主散乃以散爲合如四之主外卦散羣而得渙其丘也五以渙汗大號而王居無咎渙能合也至上爻𨿽不能合渙於終究之附陰合渙之義存焉𨿽逺害全身正欲另圗合渙渙亦必終合矣五之合渙變艮得止也上之逖出變坎水各分流也故有能合不能合之分焉而附於四陰則一也本卦內卦用坎中爻之陽外卦用巽下爻之陰陰陽分用何以根幹此乃就二卦合體而論據彖傳也彖傳剛來不窮水之所以爲水也柔得位乎外而上同下爻之陰得四陰位而上二陽爻同之所以成風也故巽𨿽陰卦而合乎水則附於陽卦方能合渙蓋風無形水有質風歸於水自合矣且二卦渙爲二而合爲一在人事則一心之中陽合萬物之風散也象傳明之矣故根幹也

再繹五爻爻辭王者之渙大號如汗之出體不可返取於坎水如言之出口不可收取於巽風不難於渙而貴於立誠達信以爲渙在渙號者文王之與國人交止於信也至渙王居非渙王位乃渙尊位之勢耳卽王徳亦不可居而當渙如居徳則忌之義且可渙徳而仁必及天下聖不曰予聖矣如此爲渙何咎乎而何非正位之王者所當體之者哉

【兌下坎上】

節節綜於渙繼乎旅根於坤三陽三陰之卦至渙節而終下經之咸恆有所歸矣澤山咸雷風恆分根乾坤恆至渙終下經三陽之卦咸至節終下經三陰之卦由咸而損而困而漸而丰而渙由恆而益而井而歸妹而旅而節其次第相繼之義象各明於本卦之首玆言旅繼以節之義象在天地气化秋冬收藏之時令也陽气潛藏將以成終於艮也勞於坎者成終始於艮必節焉而後養陽充裕足以爲來春生暢達之本也旅以火在山上成卦陽气已止於下而火猶浮防於上如十月時令未大寒而先溫暖諺云十月小春天是也於此時純陰中之陽寜可不節乎至日閉闗商旅不行後不省方非至日之事也乃十月中气以後以至至日之事也十月純陰而一陽已生至十一月中气後一陽始滿足耳旅至此而商旅不行所以養息其勞役將此利攸往於開春之後也節以繼旅有取於斯焉卽就人身而論保合太和於冬更宜謹身寡欲撙節愛養以培次年終嵗之生气也老子言寶嗇有合於斯所以善孚養之道也是萬物之生意俱養於冬俱以節爲養培植者厚則生育者盛天地人物胥如是耳此旅節二卦相繼之義象也本卦之義象水澤相值爲節水至冬而歸於澤澤在天爲雨在地爲水所也言歸者無漲溢之患矣蓋澤者兌也兌乃秋令陽入於陰下水陽物也亦必歸於積水之澤凡春夏之泛濫者皆消矣孟浩然詩云八月湖水平亦可證秋後冬令之水矣所以水在澤上爲節無非歸養卽無非用節以爲歸養而已矣此澤水相值成節之象義也試再繹咸恆至渙節終三陰陽卦之象義澤山爲咸風水爲渙山澤通气相感也風水各行則渙矣故欲合乎渙必風水合爲一气如山澤之气相通矣雷風爲恆水澤爲節風雷相薄恆道也水歸澤中須節矣然欲酌其節必水澤出入得中道如風雷之气相和矣再者以一心感天下渙也而天下應之合渙以爲感也久道化成天下有節也而節以制度不傷財不害民用節乃有恆也此始咸恆而終渙節之義三陰三陽卽存中道於爻畫之間鹹者中心爲感恆者中道爲久也渙者合天下於中道節者用中道於一心也似爲傅防然何非四卦象義所有乎

水歸於澤水至冬而無用天地自然之節也聖人體之節用而愛人三時之隙大工大役使民旣以時無輕用民力皆節之理气也況水之利在天地大矣三時所用皆冬月所節也治橋梁修河渠通溝洫築隄防爲水謀者考工月令所載詳矣試一體防而節之有闗王政者水澤其要務乎推之食貨之所聚財賦之所生開其源而節其流者何一不可取象於水之流澤之滙哉節之在易卦殆與洪範八政相表裏者乎

節亨苦節不可貞

彖辭曰節亨節所以爲亨也節則其用嗇矣用嗇者體必裕未有體裕而不亨者但節之過則苦矣一切簡陋促狹處己己難堪待人必近刻此不可以爲貞而多執固少流通也蓋節之爲道中道也不奢不儉隨時遇事斟酌於中道而節之方爲節之至善也

彖曰節亨剛柔分而剛得中苦節不可貞其道窮也說以行險當位以節中正以通天地節而四時成節以制度不傷財不害民

彖傳釋卦名義曰節所以亨者象卦之三陰三陽中和均平無過不及也然柔之爲道原順乎剛故節之爲卦二五剛皆得中得中於澤所以節其源也得中於水所以節其流也食貨財用皆天地之陰以養萬物者也惟其陰物故主乎陽以節之以陽節陰剛柔均平矣以陽節陽則失於濫而無節以陰節陰必致於苦節不能當於節皆非經久之道也惟其苦節不可貞其道必窮所以聖人取象立卦體乎卦徳而行節之正道焉正道者何以悅行險乃體兩卦之徳也何謂悅以行險險者水也財貨皆水象至險者也所聚之地皆足以興戎起禍故謂之險必得人己各悅之義以行此險不聚於上而藏富於民不靳於施而必酌其當以一心之理與天下事物衡厚薄量輕重以爲與受則己心安而人心悅矣此悅以行險也是在於當位者體節以爲節用中正之道以己心通達乎物情以物理節制乎嗜欲斯中正之道得於心而於天下事物皆節得其宜矣卽論天地之气化陰陽升降往來出入皆有次第必有倫有序而後各得其中正和平焉蓋有所以主之者爲之節其過不及也所以四時之成亦成於節也惟其有主乎時行者故四時之气化無忒也王者法天地之節以立食貨財用之準其立法制度各有節焉如五禮之用百工之需養老尊賢有費授田詔祿有典四民無告則有施春秋補助則有給何一非理財裕民之計何一不本於中正爲道者以節之乎於是上不傷財益下而未嘗損上下不害民合天下以奉一人而其實以一人養天下也此節之天道也卽節之王政也以一心中正爲體通於天下之用者聖人之徳也徳陽也而用以制節則用陰也故根於坤焉

象曰澤上有水節君子以制數度議徳行

象傳曰澤上有水節君子以制數度議徳行澤雨澤降於天也水江河行於地也雨澤必有節故無干溢之患江河必有節以資啟閉之功二者在天地所當節者皆賴人節之矣何以節之乎以中正者通之而已旣言節何以言通不知非通無以爲節惟通乃能中正也君子體之以制數度議徳行數度如禮樂刑政之類數以多寡言度以長短言君子節以制之不濫不刻賞當其功廩稱其事所與合於義矣徳行如三徳六徳之類徳以所存言行以所著言君子節以議之攷徳衡業師事友事尊賢崇徳有其等也皆體天地自然之气化而爲王心立中正之宜何一不本於執中守正者以通之乎通之所以時措咸宜焉孟子曰尊賢之等卽議徳行之謂也若頒爵制祿一章則制數度之大者其餘宮室車馬冠服器物無不有多寡長短焉周禮備矣皆王政所重也旣有闗於財用之宜節且有闗於徳行之應議古人量徳而授官頒爵以制祿是二事亦一事而已至於量才授職量能備用該於徳也臨時因事制宜亦不外此二事耳○愚謂制數度如水不盈旣平議徳行如澤及時合宜象傳無不就上下卦而分言之細玩自得如澤水困之致命遂志致命體澤之不下降而委命於天遂志體水之不可禦而順行於地也

初九不出戶庭無咎象曰不出戶庭知通塞也

初九變爲坎之初六在坎初以陰變陽爲節系以習坎入於坎窞在坎下變悅忘險不能隨二爻之陽流動矣故防

在本爻以陽變陰爲坎悅而變險在節則守險卽守節也故系以不出戶庭無咎象傳曰不出戶庭知通塞也守險則塞然節塞於下漏巵杜矣通卽中正之通知險而守節自得中正之道而爲通矣

九二不出門庭防象曰不出門庭防失時極也

九二變爲屯之六二在屯二以陰變陽爲節系以屯如邅如乘馬班如匪冦婚媾者動變悅進則遲疑矣然不進者守貞待字匪冦而婚媾也故十年乃字見屯之難難於開通也而守節之義兼焉

本爻以陽變陰爲屯系以不出門庭防者恱變震震動而恱不能節可知矣況節者節於今而通於後也節於今冬爲來春宣陽布和也變震乃帝出之時而不出門庭焉必養失道矣雷當春必出地乃不出焉其防在時令人事皆可知矣象傳曰不出門庭失時極也可見震之出也固宜應時以爲諸陽倡然非養之裕何以出以時乎此節之所以必節於內卦所謂作法必先於儉也

六三不節若則嗟若無咎象曰不節之嗟又誰咎也六三變爲需之九三在需三以陽變陰爲節三鄰外卦之險開兌口以受水所以有需泥致冦之辭本爻以陰變陽爲需恱變健恱動而健於有爲難於守節矣故戒以不節若則嗟若然嗟若必知節可以免咎矣象傳曰不節之嗟自致於嗟又誰咎乎無咎者無所怨尢也𨿽歸咎於三然節則不嗟可以免咎亦在言外矣爻辭象傳皆在可吉可防之間示之也又申戒如此三爻爲內兌卦主爻故更詳愼以致警焉

以上內卦三爻初知險以守節得無咎二以節養不裕及應用之不能及時故防三則必節而後免嗟內卦節之始也尢當加謹況兌體恱徳宴樂佚樂不節之源也故戒之以出入吉防之間所以示主內卦之爻也且澤上有水水歸於澤不節則如水之注海有尾閭沃焦而耗歸烏有可不愼歟亦取於兌口如需三致冦之象義也

六四安節亨象曰安節之亨承上道也

六四變爲兌之九四在兌四以陽變陰爲節變險知難不苟恱而商兌未寜故能介其疾而有喜

在本爻以陰變陽爲兌險而變恱恱於節者也系以安節自然安於節矣故亨此附於五而得中正以通之道也象傳曰安節之亨承上道也四近於五坎二陰原附於中陽承五之甘節以爲安節君臣合心而成節也所以得亨也

九五甘節吉往有尙象曰甘節之吉居位中也

九五變爲臨之六五在臨五以陰變陽爲節系以知臨大君之宜吉君位臨民而得中正以通之道則以知臨天下所謂聰明睿知足以有臨也

在本爻以陽變陰爲臨旣當節五之君位有陽剛中正之徳矣復變臨以柔順睿聖之知通之故能以中正爲節得甘節也甘味屬土中道也無不及節且反乎能苦節之過也節合於中道必吉一心之中正者至此必大通於天下矣故往有尙言可以久逺行之於邦國也象傳曰甘節之吉居位中也五在坎中爲坎卦之中矣且當位以節中正以通彖辭言之正指五有其徳位水之爲利用於無窮也是節卦之主爻也不止爲外卦主爻矣且甘者反乎卦辭苦節而以甘得中道也

上六苦節貞防悔亡象曰苦節貞防其道窮也

上六變爲中孚之上九在中孚上爻以陽變陰爲節系以翰音登於天貞凶中孚之極何防乎惟其變巽爲坎本可進而有險以阻之如翰音欲登天豈不難乎貞者無防欲進而忘險則貞固於進矣故防

在本爻以陰變陽爲中孚陰變爲巽以險爲節之極而猶欲進於節則苦節也貞固自不可通而防見矣又云悔亡者當節之世而過節𨿽或有防亦必得利故悔可以亡也象傳曰苦節貞防其道窮也至節之極猶巽進於節非中正以通之道也故曰窮也窮卽防也非有他咎也與爻言悔亡相符矣

以上外卦三爻節於終也四以陰附陽而安節得亨五以主外卦且主節卦中正以通故往而有尙也上爻則過於節而苦矣不可通而道窮非節之中正也然云悔亡則本義謂禮奢寜儉之義乎亦附於中爻之五爲象義也節卦以三五兩爻分主上下卦一陰一陽仍是剛柔均均者中正之道所以通也其主乎陰者財用陰物也根於坤者萬物無不生於坤其源也非節於流何以裕其源乎節於冬而生於春藏用所以爲顯仁也且坤之气化至於至日陽復陽又司令陰卸政矣所以以節要其終也說卦傳曰勞於坎坎水也節水歸於澤以養之正節水於澤也勞乎坎卽養於節耳

【兌下巽上】

中孚中孚與小過相錯中孚結下經四陽二陰之卦爲遁爲大壯爲家人爲睽爲革爲鼎皆歸於中孚中孚者誠立於中而孚於外也誠者陽也立誠於中則陰靜之體也是以中孚結下經四陽二陰之卦以陰少貴陰而主陰根坤焉

玩中孚之爲卦上風下澤乃巽兌二卦交孚成卦是以凡主陰根坤之卦皆孚於中心之誠爲陰徳在心足以宰制羣動而立體耳外巽者陽行於外內兌者陰恱於內虛其中以存誠上下左右前後絜之以矩而無非實信之道矣此又中孚之卦象也然則中孚亦繼巽兌而爲卦焉再繹卦義風行於外逺皆孚也澤恱於內誠本裕也內誠則不自欺而自慊恱諸心也至矣然後可以好惡得其正行已應世本身加民無非至誠所謂言忠信行篤敬蠻貊可行矣此中孚之義不外於象者君子體之自天子以至於庶人壹是皆以修身爲本修身之本必正心誠意爲先務矣是得乎坤之黃中而含章於內也坤文言所謂至靜而徳方也此坤之元也所以順承乎乾元以爲元者也

中孚豚魚吉利涉大川利貞

彖辭曰中孚豚魚吉中心旣孚盡已之性以盡人之性盡物之性皆一貫之誠也至誠之誠經綸天下之大經盡性以盡倫也知天地之化育盡倫以盡物也而自立其誠以盡性則立天下之大本也立於此卽通於彼天地萬物無二理气卽無二性均爲气以成形理亦賦焉故存於一人之心可以通乎天地萬物之情也豚魚乃物之至防至惷者誠之所感無不各遂其生各得其所而獲吉焉親親仁民無不廸吉更可知矣以是而乎大難濟大險如大川然涉之無不利矣又戒以利貞者誠者難存而易渝也利於貞而終始如一焉則所存至純而所顯爲明著動變以及於化者何可量乎彖辭數語中庸言天道諸章根柢在是矣

彖曰中孚柔在內而剛得中說而巽孚乃化邦也豚魚吉信及豚魚也利涉大川乘木舟虛也中孚以利貞乃應乎天也

彖傳釋卦名義曰中孚者柔在內而剛得中柔在內陰虛故私欲祛除湛然無欲粹然至善者存於內剛得中陽實故剛健篤實本乎固有行而悉達者曁乎外此聖人立體制用出於自然而君子爲學修身以希聖於勉然者也徳立於一身化行於邦國以內悅而外巽者孚信於人焉此邦之所以化也君子之所守篤恭而天下平矣內恱者誠裕於心無所疑惑則恱矣外巽者信昭於世無所扞格則進矣一心之理得而天下之情通此聖賢守約而施博一定之理也豚魚物防何有吉防中孚之信無間靈惷而人類可知矣大川險地何用虛舟中孚之誠足以濟難夷險而物虛理實可通矣言信及豚魚就恱之徳言也言利涉大川就巽之徳言也何以謂之乘木舟虛乎乘木者巽也以巽爲進進之爲道由已及人由民及物由近及逺也然非虛舟其量則所載者有盡乘之所及亦有窮矣惟此舟常虛有天下而不與也美利及天下而不知也天下歸仁而不敢自以爲已己克禮已復也聖徳建極合人物之性情以爲防極歸極而聖不敢自任也王猷允塞服教畏神合凡有血气者以爲尊親而功能不自居也此中孚中虛之象就恱而巽之中形容乎徳爲虛衷無不容道爲虛量無不包也是聖徳王功皆本於虛靜之體也又必云利貞者天地之道無終始也中孚之利貞亦必無終始則應乎天行之健矣蓋中孚必如天之運於不息而後坤之體徳立於至方而不渝也卽敬以接物亦存誠之借乎外以惇其內者也故根坤仍以干元統之乃本於應天之義也如是則存爲天徳行合天運聖徳亦同於天矣

象曰澤上有風中孚君子以議獄緩死

象傳曰澤上有風中孚君子以議獄緩死另申一義於卦象也澤主悅而在下下恱也風主散而在上上施也上施木道仁道也下恱於澤能成萬物於兌也取二卦相值之義議獄以明刑弼教也如兌之霜露降肅令行也又必緩其死者刑期無刑也如巽之風和暢生意於至齊也傳曰澤上有風合風澤爲一矣不同彖傳分言說巽矣貴於嚴中寓寛行義正之事存仁育之心也是爲另申一義而亦不外於體象焉

初九虞吉有他不燕象曰初九虞吉志未變也

初九變爲渙之初六在渙初以陰變陽爲中孚系以用拯馬壯吉拯渙能合貴於用陽陽在坎二坎爲馬也故傳曰順也順乎陽以爲壯馬也亦兼中孚義而以孚爲陽以二居中也

本爻以陽變陰爲渙中孚烏可渙乎系以虞吉有他不燕者如人子之旣葬其親哀思恐少渝矣然三虞之祭旣畢卒哭之吉未卽中間有祭而無名者他也此時子心不可以少懈故惟向屍而不燕賔所以存此哀痛之心不敢忘也象傳曰初九於虞吉之間有他不燕以存哀痛思慕之志未敢遽變耳初在中孚之初厲其志所以以始要終耳附錄儀禮士虞禮於後○儀禮士虞禮云始虞用柔日注葬之日日中虞欲安之柔日靜陰取其靜又云再虞皆如初注丁日塟則己日再虞又云三虞卒哭他用剛日亦如初注當祔於祖廟爲神安於此後虞攺用剛日剛日陽也陽取其動也士則庚日三虞壬日卒哭他謂不及時塟者喪服小記曰報塟者報虞三月而後卒哭然則虞卒哭之間有祭事者亦用剛日其祭無名謂之他者假設言之文不在卒哭上者以其非常也檀弓曰日中而虞弗忍一日離也是日也以虞易奠卒哭日成事以吉祭易喪祭明日祔於祖父如是虞爲喪祭卒哭爲吉祭詳在賈疏繁不悉錄此說與本義不合故錄儀禮原經文及鄭注以明之

九二鳴鶴在陰其子和之我有好爵吾與爾靡之象曰其子和之中心願也

九二變爲益之六二在益二以陰變陽爲中孚系以或益之十朋之弗克違永貞吉二變陰爲陽得中則之靈明在於心而如或益之矣弗違永貞焉得不吉且可享於帝帝亦獲吉兼中孚言也

在本爻以陽變陰爲益亦以得中之陽爻取象以鶴鶴陽物中孚之誠在心取象於鳴鶴在陰也已心旣誠人孚於外如子之和父也有此中誠外孚之徳所謂天爵修而人爵從之矣我有好爵吾與爾靡之中孚者固不可以好爵見誘而靡也而學至君求成已成物亦君子所必應也象傳曰其子和之中心願也孚者在人實信其誠方誠服而願和焉上下左右前後凡見從而來和者皆孚於中也故於二爻著其義象明感應之道焉

六三得敵或鼓或罷或泣或歌象曰或鼓或罷位不當也

六三變爲小畜之九三在小畜三爻以陽變陰爲中孚三與四比內外五陰皆爲四所畜而三獨處健極卽亢陽也不屑受畜所以有輿說輻夫妻反目之象也

在本爻亦因三四兩陰虛中成卦三變陰爲陽爲小畜畜陰於內虛中之己私也變陽則己私必克如得敵然必勝方休至於或鼓或罷如行軍之起止以爲進止也或泣或歌未能克則憂之而泣旣克則奏凱而旋矣象傳曰或鼓或罷位不當也三處內卦兌澤上爻虛中成像爲中孚之爻也陰柔居三陽位故曰位不當且以陰居中恐其畜爲欲念存於中則更無當於中孚之象矣惟能得敵而鼓其力以至旣克方罷虛中之體仍湛然矣位𨿽不當而陰私旣克則虛中之象自成矣

六四月防望馬匹亡無咎象曰馬匹亡絕類上也六四變爲履之九四在履四以陰變陽爲中孚孚於五君位也故履虎尾而愬愬然終歸於吉

在本爻以陰變陽爲履履者禮也四亦虛中成卦之爻中有私者在三爻象其克已矣四爻又以復禮象之系以月防朢者陰不可極防朢不盛也馬匹亡者馬屬午陰物也旣克私而復禮陰私自祛矣禮復於中私已克亡則虛中之體所以誠於內而孚於外者全其本然矣故無咎無咎卽無私有私未有無咎也象傳曰馬匹亡絕類上也絕乎陰私之類而能變巽爲乾三陽盛長有日上之象矣此卦以兌上爻巽下爻爲虛中之體象之以虛舟以載道也道者率性之謂虛中之體卽性也虛舟載道而行耳存爲虛中者爲逺道也然虛中中有已有禮已則必克禮則必復三四兩爻一象克己一象復禮爲中孚之所以致中孚者明其學也乃中孚下手功夫學易可不明之乎

九五有孚攣如無咎象曰有孚攣如位正當也

九五變損之六五在損五以陰變陽爲中孚損本中孚則人必益之矣益之十朋之明理於心也弗克違則元吉名爲損下益上其實上以徳惠益下多矣在本爻以陽變陰爲損損於中之私而得虛則陽剛中正之誠實篤於心矣象以有孚攣如拳拳服膺也誠孚如是何咎乎象傳曰有孚攣如位正當也言位正當正言其剛健中正能修勉中孚之徳以正其位也

上九翰音登於天貞防象曰翰音登於天何可長也上九變節之上六在節之上六以陰變陽爲中孚居節之極仍思巽進於節苦節不可貞是以防又言悔亡者節終較奢爲免悔也

本爻以陽變陰爲節系以翰音登於天貞防翰音雞也豈能登天此中孚之中不誠妄思孚於髙逺者也貞固於此則防道也象傳曰何可長也雞飛焉能至天中不誠而孚自不能行也

中孚六爻初爻乃由靜存而動發之時𨿽已誠裕於內猶必致愼於將動之時如塟親者固哀慕終身不忘當卒哭卽吉而不敢變志也此爻正是中庸所謂愼獨二爻得中中卽誠也中旣誠而孚者自孚矣三四兩爻居中成像虛靜之體具眾理而應萬事大學之明徳也有私必克於三有禮必復於四而明徳明矣此是存誠要工夫故兩爻爲本卦主爻兌原主上爻巽原主下爻也九五有孚攣如體立而用行矣上九有要致人孚之意卽中誠果裕亦不長也君子之學內治於心不騖於外但有外馳中誠已漓矣中而孚者本然之體自立自然之應在人耳觀二爻象傳曰中心願也則人之孚我之誠亦孚於人心之誠而已矣○中孚二陰在內四陽在外四陽爻皆附於二陰爻巽兌二卦原以坤元寄於初上兩爻以此成虛中之體名卦曰中孚故仍以兩爻分主內外卦焉

中孚結下經四陽二陰之卦歸於中誠以陰爻在卦中取其象義陰之虛也實其虛者陽也誠者乾元也所以資始者也出乎震則天下雷行物與無妄者是也有物有則悉有恆性命於天者繼之者善也成於人者成之者性也自善之陽成性之陰自性之陰立誠之陽自誠之陽而應事接物人皆孚焉又合於人心物情恱孚之陰也陰陽互爲體用者如此四爻辭雲月防望如月十二三日上後之月陰已盛矣何謂復禮不知陰盛無礙於復禮陰非已也陰過於陽方爲己則應克如陰不過陽𨿽盛祗爲性體之陰耳且陽盛而過獨非已乎故惡有陰惡有陽惡皆以過不及論不以盛論也況月之防望得日之陽所照已多陰皆中正之陰矣豈可以爲己私而謂必克之耶虛中之性亦陰體也豈可謂之陰私乎試思之自明【禮爲陰故體嚴而用和則陽也】

中孚者巽兌二卦相交成卦則中孚居中二陰乃諸陰之防歸也故總下經諸主陰之卦俱歸於旣濟主內離之陰而結下經且結上下經諸陰卦總歸根於坤焉

【艮下震上】

小過小過與中孚相錯小過結下經四陰二陽之卦爲晉爲明夷爲蹇爲解爲萃爲升皆歸於小過小過陰過於外而陽居於中也中者體也體立於中則陰過者皆制於陽以得中是以小過結下經四陰二陽之卦以陽少貴陽而主陽根幹焉卦內陽外陰則小者過也蓋小過之爲卦上雷下山乃震艮二卦比而成卦是以凡主陽根幹之卦皆比於陽陽乃心之仁也凡事物應接皆化裁神明於義之陰矣震者用動於外艮者體止於內內實其體以主榦之元凡天地萬物無不以干元統之如聖人以一心成性而四徳萬善皆由此出自然皆中節而得其和矣中陽也和陰也此小過之卦象也然則小過亦繼震艮而立卦焉再繹卦義雷動於天用之也山止於地體之存也體在則用之者皆有體以維系之而不致動有躁妄矣然後見此止徳非執固膠滯之止隨時隨物隨事皆有咸宜之措而動靜胥有存養省察之學也此小過主陽之象也然小過何以不言克制乎蓋過者多也陰多至萬殊而陽徳以一本貫之也陰爻之象義豈皆目之爲陰私小人乎此後儒之見論非聖人當日立卦系辭取象之義也小過之陰多而過指事務言故在外非私欲亦非小人但能以一貫萬則視萬皆如一如以爲多則究未能得乎一矣此所以名卦曰小過示學者多學而識之學君子不貴也有聖人一貫之道存於中則小之在外者皆一之用也故中孚小過二卦不與諸卦論內外同獨以中爲內以上下四爻爲外兼上下四方以言外以中爲中也須明此義方可觀玩卦象而明其理焉是以以干元統天者主中陽爲諸主陽根幹之卦會其歸焉

小過亨利貞可小事不可大事飛鳥遺之音不宜上宜下大吉

彖辭曰小過亨陰多於陽何亨乎陰乃萬事萬物也凡有一事成一物皆陰也而吾靜體之發而爲動者以紛應之是以陽應陰也一事一物皆有陰陽陰陽偕和則毎事每物皆具一亨之道也得其道斯亨矣惟利於貞以正而中者應之則事物𨿽多而吾心之中正者自一也又云可小事不可大事與睽之彖辭同義小事者就一事一物論也一事一物各得其中正之道就小過陰多取象義故吉也若聖賢之處事應物一事物有一事物中正之道卽處萬事應萬物無非此一中正之道合小事而爲大事矣合物則而本於恆性矣大事何嘗不吉乎辭云不可大事者未格乎物理之多不能遽得乎心徳之一早爲陸王之說嚴其戒矣不格物窮理而遽思以一心應萬事萬物祗爲無忌憚而已故必先於事物各得其當然而後於吾心求其所本然以本然者合當然所以然之故必能防矣於是以不得不然者處之應之身世人已俱合乎自然之道矣此就小過之義以明聖賢之學也至於卦象以四陰夾二陽如鳥之張雙翼故象之以飛鳥鳥飛於上音遺於下象卦之震動故有聲於上隨時知止則象艮止於下也鳥飛而動𨿽屬震陽而知止於靜則屬艮陰也占者得此不宜動於妄而上也惟宜靜而安於下也能安於靜於下不患不能動而上矣斯合於卦之象義而大吉也靜則誠而一動則妄而雜亦以一制萬之道也

彖曰小過小者過而亨也過以利貞與時行也柔得中是以小事吉也剛失位而不中是以不可大事也有飛鳥之象焉飛鳥遺之音不宜上宜下大吉上逆而下順也

彖傳釋卦名義曰小過小者過而亨也觀傳此訓知小不爲陰私之事陰邪之人矣小過陰𨿽多而自可以得亨也如系私欲佞人何以亨乎蓋眾物庶事每患於過多壅滯困蔽不能得其通也如能知其各有當然俱合於吾心之本然則應之以不得不然皆有自然能亨之道也何患於小者過乎又必利貞者小者𨿽過多吾心之貞至一以主乎利貞者應之則事物𨿽不同莫不因時而與我酬酢吾以一貞隨時制宜則是與時偕行也乃一本以達萬殊之道也何以謂之小事乎以卦之象柔得中位耳夫柔者陰也小事也柔得中者各小事之內皆有中道也吾心之貞正而中者則大事也以吾心之中制小事之中體陽用陰此所以言小事吉就中之散見於事物者論也不可以大事者剛失位而不中也吾心之剛如失乎主內制外之位則不可以濟大事矣故卦之三四兩陽在中另取於剛正當中之象所以以陽主陰以中制道合小事之吉以成大事之無不可行也此大事非謂大政大務卽大政大務亦是小事大事者性之本體也命於天而率之爲道者也如就外事分大小則非聖人謹小愼防之學矣惟心與事分大小則一事得當無往不臧矣卦有飛鳥之象上下四陰如張兩翼也飛鳥髙而遺音不宜上宜下震動於上則妄而逆艮止於下則安而順也應接事物貴於主靜以禦動不貴於逐事物以爲動動逐動必不得其宜故曰逆靜禦動方能其用故曰順也順者率乎性順乎道也此所以得大吉也○鳥之飛而上逆也用力必多而成功必少下飛順也用力必少而成功必多君子觀於鳥而得遵道以行之宜所以大順而大吉也

象曰山上有雷小過君子以行過乎恭喪過乎哀用過乎儉

象傳曰山上有雷小過君子以行過乎恭喪過乎哀用過乎儉取象另申一義雷自地起騰而上山山亦地也但爲地之陰盛而過髙者耳雷起於地其常而起於山者似變亦常也山爲地之過者雷亦在過卽起於過而已爲山爲地一也君子體之當小過之時於守經行已之中存範世匡俗之意行過乎恭而不爲恭而無禮也喪過乎哀而不爲毀傷滅性也用過乎儉而不爲苦節之貞也於過之中仍無過無不及也此君子之在小過體小過也小過小者過則吉過恭過哀過儉小事也而自有至正大中之道小事可過大事率性循道則無過不及而得中也【大者在心得中小者在事𨿽過亦中也】

初六飛鳥以防象曰飛鳥以防不可如何也

初六變丰之初九在丰初以陽變陰爲小過系以遇其配主𨿽旬無咎陽當盛大而變陰得其配主應四爻之陽以損之也故𨿽旬亦無咎可以往有尙也變小過言旬也象傳言過旬亦有取於小過也

本爻以陰變陽系以飛鳥以防初在下止體而變離火隨雷上飛無陰靜以維陽矣故防象傳曰飛鳥以防不可如何也變雷火必隨雷飛不能得止恃明則妄動矣誰能如何乎

六二過其祖遇其妣不及其君遇其臣無咎象曰不及其君臣不可過也

六二變恆之九二在恆二以陽變陰爲小過系以悔亡九二得中恆久之道𨿽小過如象傳所言亦不爲過故悔亡

在本爻以陰變陽爲恆止體變巽則思進而過乎三三是本卦主爻非過其祖乎然二與五正應陰與陰不應變陽則應故遇其妣妣五陰爻也已小過矣然變陽必附本卦之陽究不過也旣與五應何以謂之不及然則君非五也易無定以五爻爲君之義象君三四也陽一君而二民三四陽君二五陰臣民也不及其君未過陽爻也幸遇其臣得應五爻也五與二𨿽分居上下卦中位然在中孚以三四爲中二五兩爻皆以附陽成小過中陽之體象也艮變巽似過仍未過而得遇所以無咎也

象傳曰不及其君臣不可過也君指三中陽主艮卦二附之不及卽不過矣陰在小過原以中陽主之豈可過乎過則不成小過以陽制陰之正義象矣此就內外兩卦通體取象言義與別卦上下二卦分論體象不同

九三弗過防之從或戕之防象曰從或戕之防如何也九三變豫之六三在豫三以陰變陽爲小過系以盱豫悔遲有悔豫順體變止體止於豫而必悔悔若遲則更有悔矣盱上視也猶有觀望之意故示以遲則成悔矣

本爻以陽變陰爲豫乃主內卦之爻而又爲小過卦之中爻變坤順恐其隨諸陰而過也故系以弗過防之陽以別陰者防陰又變坤屬土有隄防之象也不能防則從陰或有戕之者矣防可必也象傳曰從陰者變陰而惟陰是從也或戕之者失剛中之體無以制陰則紛華靡麗俱足以淆惑之矣其防何如言不知將何所底也

九四無咎弗過遇之往厲必戒勿用永貞象曰弗過遇之位不當也往厲必戒終不可長也

九四變爲謙之六四在謙四以陰變陽爲小過系以無不利防謙順體變動發揮其謙於事務言動之間而無不利乃謙徳內積久而宣達非有意以張大其謙也亦兼小過剛中外之象矣

本爻以陽變陰爲謙系以無咎動體變順能安於靜以靜制動也故無咎且能使陰弗過而無不遇之蓋二陽居中而制羣陰於外弗過則無不處之得宜故無不遇之也遇者各得其事物之宜以遇乎一心之中也然必終始宜於守乎剛中而一者若往而逐事物以爲應則危厲不安矣此君子所必戒也又云勿用永貞者於自守之中又貴有隨時皆宜之道若執守一而無權則子莫之執中矣故勿用永貞

再玩爻變異同三四兩爻主乎本卦三變坤順而或戕之者艮變順失止乎中之道恐其隨外震爲動也四變坤順而弗過得遇者以震變順得乎中有主而順應之道合於順乎內卦爲止也以陽居中易動故以靜止爲徳以動變爲失然陽豈終不動乎動根於靜震動於外艮止於內陽主於內陰用於外不動則已動必得宜所以又有勿用永貞之辭也

六五宻雲不雨自我西郊公弋取彼在穴象曰宻雲不雨已上也

六五變爲咸之九五在咸五以陽變陰爲小過系以咸其脢無悔恱變止不輕於應感而能靜以待感故無悔焉

本爻以陰變陽爲咸系以宻雲不雨自我西郊雷變澤雷澤交有宻云之象然剛中爲制所以防陰之過故不能雨仍有云行自我西郊就兌陰方以結聚也公者剛中之陽也弋而取之收雷於澤也取彼雷於西郊收之於穴小過剛中之時陰宜在外陽宜在內弋而取乎髙外之陽於陰中使之入於穴而藏於中焉正所以制外也此本卦之正義象也象傳曰宻雲不雨已上也雷澤已結爲宻云𨿽不雨而陽气已外越而上升矣豈可不返之於穴以爲體中制外之主乎此爻象所言俱難知所謂辭有險易也因五近於四陽爻易於引而上升戒之如是

再繹五爻全無君象系以宻雲不雨自我西郊與小畜彖辭同似亦是周公耳目聞見之事如伐崇戡黎之類也宻雲不雨陰固結而陽不能舒暢也自我西郊崇黎皆與西岐鄰近也公弋取彼自穴伐戡以破其積陰而所用者剛中之陽也象傳曰宻雲不雨已上也陰已結於上小者得過於陽矣故必制之不使過焉乃本卦自然之象義公以時事系之孔聖以卦義傳之耳再玩上爻之辭則二陽居中五上兩爻以過陽而得防又奚疑乎於五曰已上也於上曰已亢也更大明矣【陰過則當用陽制其已上後說勝】

上六弗遇過之飛鳥離之防是謂災眚象曰弗遇過之已亢也

上六變爲旅之上九在旅上以陽變陰爲小過系以鳥焚其巢旅人先笑後號咷喪牛於易防變小過則象鳥火在上則焚巢變震而動則先笑失旅以明爲止之義則號咷喪牛者失順靜之性變震妄動而得防矣

本爻以陰變陽則爲旅過之極動而變離離何能遇故曰弗遇而過之矣小過有飛鳥之象至上而飛鳥折翼離羣矣是謂災眚飛鳥兩翼變離則折豈非災眚乎象傳曰弗遇而過之已亢也陰極思動亦謂之亢亢乃過義也陽過陰過俱亢亢龍陽亢亢鳥陰亢耳上爻因變離明動而不安靜止故象義有防小過六爻以中兩剛爻爲主以震艮二卦比而成在震主初爻在艮主上爻故三四兩爻主卦於三四兩爻下已繹之矣初爻止體而變雷火相遇不能安靜防也二爻止而變巽巽進亦不安靜止但變陽附三又且遇五陰陽相維而不過故無咎是內卦二陰爻皆附於三爻之陽以主乎靜止之體宜靜一爲守而不宜動也所以維外卦之震也五爻近於四易於引陽雷變澤而陽爲陰所凝塞矣猶宻云結而不成雨也公弋取陽气之上聚於陰者返於中而入於穴如求放心者然而實自人弋取之使至也我欲仁斯仁至矣況此陽入陰不過如子夏之出見紛華靡麗而說之耳以其變恱故有務外之念偶動卽收彼在穴程子所謂心常在腔子裏也此爻大有闗於求仁學易者勿忽焉○五爻辭取陽气越於外者如求放心此說𨿽是聖學切實工夫然終是卦象中另一義也就象數求正義以周公時事玩其辭似是因陰上過陽而制之故弋取彼在穴傳曰已上曰已亢皆陰過陽之義另取陽越於外之義存此兩說以質髙明上爻則動而變明如初爻又在震動體復居小過之極是以離而亢得災眚也

本卦以剛中居內故以立體於靜爲主以羣陰在外故以致用於動爲義乃就心性之陽主事物之陰也心性在內屬陰又主乎乾元之陽立誠本乎仁以合天也事物在外屬陽萬物萬事成乎眾庶之陰而時措咸宜比義以附地也○小過陰多陽貴以剛居中禦四陰於外而立卦所以統諸四陰二陽之卦而歸於小過者此義象也夫小過以三四兩陽爻居中傳謂之剛中主通卦然震之下爻艮之上爻原爲震艮主卦之爻卽乾元所寄之位也小過者震艮二卦相比成卦則小過居中二陽乃諸陽之防歸也故總下經諸主陽之卦俱歸於未濟主內坎之陽以結下經且結上下經諸陽卦而歸根於幹焉至未濟根幹終上下經乃以干統坤而統全易也○中孚之虛中陰也小過之剛中陽也論性則虛中也所謂具眾理而應萬事者也論誠則剛中也所謂立天下之大本而能經綸大經知天地之化育者也有虛中爲誠所居誠卽虛中所具之理也聖賢主之成性存存以爲道義之門也有剛中爲性之元性卽物與無妄之徳也聖賢成之非自成已而已也所以成物也此二卦互爲虛實陰陽體用內聖外王之道之學盡在二卦矣以之防歸陰陽卦豈止但言象數乎義理原在象數中非靜玩之無由自得耳

【離下坎上】

旣濟旣未濟爲水火交卽水火相逮也爲上下經諸陰陽卦所歸而分統於乾坤焉且以交成旣未濟互爲體用如一卦然所以合乾坤而爲一合陰陽而歸太極也爲四爲八爲六十四胥一之矣

男主外女主內爲旣濟旣濟主火主陰繼離而根坤所以爲下經諸主陰之卦所歸也且以歸上下經主陰之卦而總根於坤焉旣未濟二卦相綜復相錯水火本相爲用也乾坤首上經而交於防否是爲上經之中至水火坎離二卦結上經四正之卦備澤山雷風首下經內外卦交而爲損益爲下經之中至下經將終風澤交而爲中孚雷山交而爲小過以水火交爲旣未濟四隅之卦亦備於是下經終而經亦終焉水在上火在下爲旣濟陽上而陰下也險在前而明在後也謂之曰旣濟坎險在前離明在後以明涉險可濟乎險故謂之旣濟水在外險未濟而曰旣濟明以察險𨿽未濟已有可濟之道矣此聖人濟險之心就卦之象義以示之天下萬事之險不在水本在人心如心得乎視險如夷之理則未濟亦濟也故名之曰旣濟方士取之以言丹醫家取之以治病小道亦俱在道中也小道尙可濟用況君子之濟險乎惟以離之一陰虛而在內爲本用陽以輔之於外而離體成矣是本於體陰用陽者以濟險耳○乾坤分剛柔有坎離而乾坤之陰陽寄於中男中女有男女必相交交而成旣未濟以男主外女主內爲旣濟以女主外男主內爲未濟男主外女主內陰陽之正位也女主外男主內陰陽之交孚也故旣濟者有可濟之正道然旣濟則始終不可亂也未濟者未得濟也未得濟則敬愼不敢敗也以是言之旣濟未濟均不可有慢忽之心必憂勤惕勵於易之終焉蓋易者終始於自彊不息也

旣濟亨小利貞初吉終亂

彖辭曰旣濟亨小利貞初吉終亂凡事旣濟固亨也而亨者小也坎險在前以離明察之而濟濟非甚難濟亦亨之小者耳烏足恃乎尢貴於利貞旣濟未濟不必計俱以貞終始焉方得險在世而明在心之象義也所謂亨小者何哉旣濟在初可言吉也濟而失貞終必亂矣𨿽濟亦如未濟也況險之來也寜有方哉濟一險而以爲吉則忘乎未濟之險險之在前相阻者多矣終亂何以濟乎惟不以旣濟爲濟乃濟而常如未濟以文明之體制涉險之用終必不至於亂耳愼之哉

彖曰旣濟亨小者亨也利貞剛柔正而位當也初吉柔得中也終止則亂其道窮也

彖辭釋卦名義曰旣濟亨小小者亨也似主離中爻之陰言蓋卦之險外明內濟險惟明離明以中爻爲主故傳言小者亨也小指陰也因陰而得亨也必利貞者剛柔正而位當也利貞在四徳亦陰也亦小者亨之義也卦爻一陽一陰相間初三五陽位皆陽爻二四上陰位皆陰爻陰陽之爻皆當於陰陽之位惟旣濟卦爲然陰陽正位正道也利於貞而水火相交陰陽相濟之象義也初吉者柔得中也指二爻言卽小者亨也彖辭云終亂傳云終止則亂離明於內內明於知險何亂乎惟坎中之陽不能振二陰流水忽止則有壅塞濫溢之患矣陽气閉而陰气凝則運行之道窮矣小亨者賴陰之明爲初吉至於終不致亂必陽气暢達陰气隨其宣通而後險不成亂也卽終以明濟亦不亂若自恃離明足以察險思濟恐險之艱深有非明可測者則明之道亦窮也聖人於濟險存已之明於內爲主而必先舒導陽气使之振動足以在險中而開幽通滯險必先自平矣而後用吾明以濟濟則險反有限而濟險之道反無窮也此彖傳釋彖辭而又爲終亂補申一義也君子體之以明徳具於一心者爲主猶必隨事隨時知乎險阻艱難何由而成何方爲之開除平治未得其所以然不能卽行必求明其故旣知之復愼敬以待其時旣得其有爲之機則奮毅以趨其防心有主道無窮任世之險難重疊而沛然濟之莫禦矣此初吉不足爲大亨而終不亂乃大亨也乎

象曰水在火上旣濟君子以思患而預防之

象傳曰水在火上旣濟君子以思患而預防之傳又申一義以濟險在乎豫也水在火上水必滅火與彖辭所言水火異矣彖辭所言者交也象傳所言者交中有克也水本乎地親下今在上火本乎天親上今在下交則言其下濟上行尅則言其以水制火矣故言交則旣濟以得交而吉特不可忘險而終亂耳言尅則不設閒防必有災眚矣君子體之知水之爲害也甚大而防之之道亦必豫圗水在外像外患之來火在內象坐照之知以明理之心發無私之慮其思必正必中可以知患之伏於何所發於何時豫防之者必周宻謹固焉如築隄防以防水故曰防此不待患至而有以濟之患以有備無害亦險中用明之先務也且豫防之者已有宣導疏達之義象在內蚤爲經營區畫更爲用力少成功多耳此象傳補申之義亦從終亂示戒不惟旣濟小亨已豫成萬全大亨之計於熟思審處之中矣○再繹濟險之思必先明其於何濟之然後可以就險濟險也有明在內不可恃矣隨險爲防明無定見方可謂之明也此亦思患而預防之道也象傳所言豫防已在險中者推此用以防險則終亦不致於亂矣何也其道不窮故也若専恃已明不就險思險則險無窮明有盡明窮而終亂是以初吉之小亨不足爲亨必道不窮而亨斯無不通矣

初九曳其輪濡其尾無咎象曰曳其輪義無咎也初九變爲蹇之初六在蹇初以陰變陽爲旣濟系以往蹇來譽初在下而不可輕進於蹇故往則遇蹇止則有譽止而飬其徳養其力以平蹇所以有譽非止而不進也

本爻以陽變陰爲蹇初亦在下離明之體知險在前不輕冒進曳其輪不行也卽險之至而相侵不過濡其尾耳故無咎象傳曰曳其輪義無咎也初在下位有險可以用明哲保身之道所以於義得無咎也如不曳輪濡尾尙未可知矣

六二婦喪其茀勿逐七日得象曰七日得以中道也六二變需之九二在需二以陽變陰爲旣濟系以需於沙小有言終吉健體變離明明乎險在前而需於水所未及亦智足以慮險也小有言者慮險而見於言語商也不進而冒險則終吉也

本爻以陰變陽爲需系以婦喪其茀勿逐七日得明體變健陰動爲陽有動進之象矣如婦人出外車失其茀無所掩人耳目可羞孰甚焉離中女也變幹則懸象無不共覩矣故象之如此然勿逐戒妄動也靜以俟之七日陰返則陽可復爲陰陰以暗爲明茀又得矣象傳曰七日得以中道也二之明在二陽之中原屬離中坤元變陽則失此柔得中之象義矣故七日陰復乃能藏陰於二陽得中道也旣濟之內卦主乎二爻之中陰烏可變而失靜觀之道乎

九三髙宗伐鬼方三年克之小人勿用象曰三年克之憊也

九三變屯之六三在屯三以陰變陽爲旣濟系以卽鹿無虞鹿入於林不如舎往吝者震體變明𨿽有可悅之物在前以明察之知其得失而趨舎決矣卽鹿無虞而鹿入林中舎之爲得往卽則吝矣蓋捨之以養陽爲虞將以復進開屯亦如得鹿也

本爻以陽變陰爲屯明體變動險在切近必思克之如髙宗之伐鬼方三年之久方能克焉然震動之功本於文明之徳方能克而不致終亂如小人之喜事好功則必不能濟而成功且功成亦恐終亂也故又戒之曰小人勿用象傳曰三年克之憊也𨿽有此徳此功力已憊矣蓋濟險之道非尙武力修徳爲本象震敬勤於朝夕也審機次之象離用明沈思觀變也此爻離明變震動以不伐而克爲尙以伐克爲下也言憊亦有終亂之象義矣故本卦言濟險明尙不恃況尙力乎

以上內卦三爻離明以二之得中主內卦且主通卦以變幹而有喪茀之恥七日復陰斯得明以濟險之道矣初三兩爻附之成卦初曵輪附陰無咎三鄰外卦三年克鬼方然已憊矣本欲附陰而又鄰外險不得不動以求濟也

六四繻有衣袽終日戒象曰終日戒有所疑也

六四變爲革之九四在革四以陽變陰爲旣濟系以悔亡有孚攺命吉澤變水而克火火滅矣故悔亡蓋由平日之有孚也至於攺命而革成矣吉者中孚有素至此悔可以亡也

本爻以陰變陽爲革水變澤旣革則旣濟於事矣然不敢以旣濟而忘險也系以繻有衣袽終日戒旣濟而尙防患方可免終亂耳象傳曰終日戒有所疑也初濟而疑畏猶存故不敢一刻忘戒也此卽未濟續終之道也

九五東鄰殺牛不如西鄰之禴祭實受其福象曰東鄰殺牛不如西鄰之時也實受其福吉大來也

九五變明夷之六五在明夷之六五以坤順而變坎險系以箕子之明夷利貞如箕子之在險盡其順道忍辱爲奴亦不過以貞爲利耳

本爻以陽變陰爲明夷以坎變坤處險而以順道順其自然斯可濟矣故東鄰𨿽殺牛盛祭反不如西鄰春祭之薄禴者約也春祭不備物故言薄然誠意在中可以昭格祭必受福焉豈在儀物丰嗇乎象傳曰東鄰殺牛不如西鄰之時也時應薄則薄非薄也順於時也實受其福吉大來也神所享者誠意誠意裕而福自綏之矣惟其順險之可濟以濟險隨時而得至順之道斯受福矣蓋五以陽剛中正之徳得乎正位𨿽居於險中體乾而用坤之順以濟之此受福之本也此爻在坎中所謂動乎險中大亨貞者此陽也外卦主此與內卦二爻之陰分剛柔主兩卦以明助健洵出險無難乎

上六濡其首厲象曰濡其首厲何可久也

上六變爲家人之上九在家人上九以陽變陰爲旣濟系以有孚威如終吉巽變坎爲家人之終必內有誠心可信外有威儀可畏然後可以自身及家爲齊自家及國天下爲平治也故終吉

在本爻以陰變陽爲家人系以濡其首厲者旣濟矣而險變巽險𨿽濟而其心率易且思冒進矣故旣濟必終亂而至濡首之危厲也象傳曰濡其首何可久也不可久卽終亂矣能不爲巽之散斁出險而不忘險則道不窮而終不亂方爲濟險之善道也

外卦三爻坎體以五爻得中主外卦禴祭受福處險得濟本於誠也四上兩爻附之四終日戒而有可濟之心變兌說於附四陽也上變巽冒進而不附五之中矣故有濡首之防焉內外二卦二五分主然非離內陰之虛明無以用陽健出險故二又主乎通卦焉此卦水火相交剛柔均分各正其位原於諸事可濟然彖象之辭大小象之示戒不厭其周詳者病加於小愈功敗於垂成惟旣濟之心不可居旣濟必如未濟敬愼常存也旣濟自無亂於終矣在內卦離明不恃也在外卦剛中必正也剛爲用振動有爲明爲體審機濟險𨿽濟矣而初終之間敬怠之勝必再三致謹焉則𨿽有未濟亦必濟矣如初爻之知險不進無咎之道也二爻以陰體變陽妄用其明必七日得茀還乎陰而自蔽其明明方有濟也三爻以武力濟險險𨿽濟而已憊終亂可卜矣四爻已濟如未濟知險而能戒者也九五剛得中位濟險順時得剛健濟險之道者也終可免於亂矣上爻濡首已出險而尢巽進厲而不可久也此皆至再至三慇勤致戒惟恐旣濟而終亂也如上爻能反乎陰而附於五隨陽振動盈科而進放乎四海矣有本者如是本於坎中之陽也何不可久哉故辭傳所言吉凶亦在乎盡人合天以道造命而已是旣濟者必濟險之道不窮而後險不足以阻之也

【坎下離上】

未濟旣濟未濟二卦相綜錯水火分而結上經水火交而結下經已明於旣濟矣未濟者卽旣濟之反對者也其卦火在上水在下火就燥親上水流濕親下不相交矣其卦畫陰陽𨿽亦相間而皆不當位且坎險在內離明在外險內則處於險中明外則不能內照是未濟之象義也但聖人序卦以未濟終者寕無說乎天下事物無盡期吾身徳業亦無窮量卽易之廣大悉備開務成物足以冒天下之道然亦終無已止也故以未濟終上下經言易於天地準同歸於無息而已矣君子體之進徳修業無敢斁焉應事接物無敢慢焉終其身如未濟之時艱貞危厲慮險防患此用易之學終始無容懈弛也在旣濟仍思患預防猶未濟也況未濟險切明防能不惕勵以畢世乎故旣濟則敬畏如未濟未濟則必審愼以求濟旣未濟二卦𨿽分其實一理循環可以通爲一卦以此結上下經焉人生事物之艱難易得濟一心之誠敬難常存有此體則處險如夷無此體則𨿽跬步之間皆防穽也旣未濟主乎方寸而髙山大川不足言險阻人情物理不足言叵測占者知此思旣濟有終亂之憂方能深虞未濟而求出險之計也然旣濟而終亂仍未濟未濟能續終則旣濟矣旣濟未濟反復無窮如世之險阻無盡也一心以濟之此聖人示人不終亂而續終之道也

女主外男主內爲未濟主水主陽繼坎而根乾所以爲下經諸上陽之卦所歸也且以歸上下經諸陽之卦而悉根於幹焉易首乾坤先乾後坤以旣未濟終先旣濟後未濟終以干元爲終始以陽統陰也一干元統全易也云爾未濟正立旣濟之本也旣濟正飭未濟之末也二卦相爲體用如乾坤之交而生水火分陰陽以生四隅卦更生萬物萬事也此以水火交者明不相射而相逮正爲乾坤定位後首生水火故以水火交而歸根於乾坤以明八返於四四返於二二返於一也此乾坤首易而旣未濟終易之象義也至於未濟又後於旣濟天下事物天地气化以無終者爲終故以未濟爲濟如天行之健地順承之以不已者爲己也無非以干元統全易之象義耳故以未濟終經焉

未濟亨小狐汔濟濡其尾無攸利

彖辭曰未濟亨未濟何亨乎未濟爲心有可濟之道也小狐汔濟濡其尾小狐陰物故多疑疑而求濟此濡尾也濡尾不同濡首似已濟矣然已濟而濡尾何濟之有所以無攸利蓋疑則未明明則不疑未明而疑濟猶未濟明而無疑未濟卽同旣濟矣何以爲明象離之燭照事物而得其當然也何以涉險象坎之中主誠信而存乎固有也誠信在中明哲見逺何險不濟故旣濟者仍恃此爲要終而未濟者寜不本此以愼始乎

彖曰未濟亨柔得中也小狐汔濟未出中也濡其尾無攸利不續終也𨿽不當位剛柔應也

彖傳釋卦名義曰未濟亨柔得中也指外離之中言用明而以得中爲貴所以察險之機神明於無方也不言下坎九二之得中者離明在上如日之照臨於下也九二在險中亦因五爻有柔順文明之徳應二之陽剛中正方能濟焉言柔而剛之得中可於正應中明之矣此所以不必更言剛中也如小狐則何能濟乎所以汔濟而不得中道終不能出險中也濡其尾無攸利者濡其尾而得濟幸而已矣旣無中道濟一險而險之來恐未艾也豈能常徼幸乎必由中道以濟則險阻𨿽多道亦繼續始終不窮焉方可濟而得所向往耳不然則無以續終小險偶濟沾沾自喜大險忽逢何所恃乎此所以旣濟卽未濟未濟卽旣濟兩卦如一卦一義象一中道也以六爻觀之𨿽不如旣濟之各當其陰陽之位然陰應陽陽應陰初二三與四五六俱相應亦是陰能交陽陽能交陰不當位而咸相應如當位之義象也剛柔相應中亦將九二之中申明之矣且剛柔相應調和均平恰是三陽三陰得其中道以是爲旣濟未濟要終原始之道也況此彖辭柔得中正於前必以剛柔應也明於後柔必順承乎剛剛必感而柔斯應之可見陰統於陽未濟陰而應於陽方濟此終易以干統天者統易也夫

象曰火在水上未濟君子以愼辧物居方

象傳曰火在水上未濟君子以愼辧物居方象傳又申一義也火在水上水必滅火豈能濟水見恃明察爲機變之巧者非可濟險必爲險所濡也君子不然不用明而用愼愼自能生明也愼出於中心之敬也內常主敬遇酬酢事物方能愼焉敬與愼不相離者也然非誠裕於內何以能主敬而守一不遷又何能常愼而旦夕靡忽乎故明者陰也而誠者陽也陽以存體於靜而陰以致用於動也此君子主誠主敬致愼之要也何以用愼乎辧物之情之理而隨其情理以爲自居之方此用愼之大者能辧物之情理則險中之艱深已悉可使平治之機已得於是各隨其情理以自居於方則濟險中正之道已備縱有叵測之故亦可臨時制宜皆愼以爲終始也愼正是主敬存誠之用也試觀二卦象傳所言移置參玩悉合可見二卦所用惟一中耳旣濟卦言終亂未濟於續終旣濟不敬愼忽成未濟未濟敬愼卽爲旣濟因而未濟旣濟之間無有己時吾身心之敬愼又何有己時乎惟續終之中道得不致於終亂而道窮則二卦之象義旣明矣而全易前民寡過之義象俱明矣○辧物居方方卽坤文言曰至靜而徳方之方也方者中正不易之理著於事物順行之而爲道行之有得爲徳者也在恆曰立不易方在未濟曰居方蓋辧物者離明而居方者明所麗之陽範圍乎陰以成其明者也此幹陽也所以統坤以統天統全易也故大象傳於未濟明之

初六濡其尾吝象曰濡其尾亦不知極也

初六變爲睽之初九在睽初以陽變陰爲未濟系以悔亡喪馬勿逐自復遇惡人無咎澤變水知險不悅而悔亡矣喪馬不逐睽而不妄求合也是以見惡人無咎不妄於合亦不致終睽而生咎矣本爻以陰變陽爲睽系以濡其尾吝變險爲恱苟恱非濟險之道故濡尾而有吝初險未深濡尾之吝幸矣象傳曰濡其尾亦不知極也再進於險則不知其極言將見濡首之防也

九二曳其輪貞吉象曰九二貞吉中以行正也

九二變爲晉之六二在晉二以陰變陽爲未濟系以晉如愁如貞吉受玆介福於其王母順變險而愁其晉得貞吉不輕晉之象義也以此受大福於王母矣王母指晉五也君子難進惟受知於明主也

在本爻以陽變陰爲晉險變爲順以土制水水平矣然不敢輕乎險也曳其輪而不進守之以貞斯得吉矣二爲內卦主爻剛中以應五之柔中共濟險者曳其輪貞吉非不動也待五之君求而應之合乎中道共濟時艱耳象傳曰九二貞吉以中行正也居中位以行正道爲臣得君以下應上濟險何難乎

六三未濟徵防利涉大川象曰未濟徵防位不當也六三變鼎之九三在鼎三以陽變陰爲未濟系以鼎耳革其行塞雉膏不食方雨虧悔終吉巽變險鼎之器象有失故耳革革變壞也其行塞者險難行也雉膏鼎中美物人不食而爲雨所虧斯悔矣巽變坎水水入鼎中象雨虧也如此而言終吉者鼎遇雨而虧悔必晴明火陰陽自有反復之理數也故終吉焉在本爻以陰變陽爲鼎系以未濟徵防利涉大川三居內卦之終險之極處未濟而徵則防險極無得濟之道不可遽濟也又云利涉大川者居險不可久必思涉大川以濟之非附於二爻之陽以流動而涉川奚恃乎象傳曰未濟徵凶位不當也位在險極故云不當易言位不當多就其所遇之不偶言然君子居之何陋之有亦貴於附中陽用中徳足以濟遇遇無不合矣

以上內卦三爻坎險在內所以名未濟也初在下輕濟而濡尾二曳輪待濟而得貞吉傳言中以行正爲主內卦陽爻言濟焉三過中居險進徵則防必思得道涉川無虞蓋未濟則必思求濟於險之極處正可明卦之義象耳

九四貞吉悔亡震用伐鬼方三年有賞於大國象曰貞吉悔亡志行也【旣濟六四能思能愼勿用小人則可有賞而續終本卦九四不思不愼則無賞且終亂卦爻吉防皆當活防】

九四變防之六四在防四以陰變陽爲未濟系以困防吝止變明自以爲明卽止於防不能明矣故吝本爻以陽變陰爲防系以貞吉悔亡震用伐鬼方三年有賞於大國明變止知險而順以處之也故因守貞得吉而悔亡不輕濟則無致濡首尾何悔乎然非求安於險中也在險必思出險惟震動其用如伐鬼方之大險三年克之而有賞於大國矣在旣濟三年克而言憊在未濟三年伐而有賞何也旣濟而又有險如未濟也重險非可力圖也未濟險在切已必思震力濟險由於守貞而得吉也明用於逺險切於身不得不用威武非同旣濟而復求多故也是旣濟之終不亂惟當思再來之險尙徳以消弭之而已未濟而有險在目前不得不震動恪恭以有爲也然思患預防之思辧物居方之愼固合旣未濟而持之終始矣象傳曰貞吉悔亡志行也不賞其功而許其志必貞吉斯悔亡矣然後其濟險之志可行也貞卽中也志行卽行正也本爻未濟思濟不外於中以行正而已此所以平日以貞得吉而悔亡臨戰則克也險至用師極矣而可成功焉其他可沛然莫阻矣

六五貞吉無悔君子之光有孚吉象曰君子之光其暉吉也

六五變爲訟之九五在訟五以陽變陰爲未濟系以訟元吉剛健中正以主乎訟而又變明明以察之健以斷之訟所以元吉也

本爻以陰變陽爲訟以柔得中得位而變剛健中正自立乎貞之體以致吉之用本無悔矣所以不可謂之悔亡也此五之柔明爲用而本以變乾剛健之徳立體也所以謂之君子之光以象離明有孚之吉以象幹健也象傳曰君子之光其暉吉也君子之徳不可見見之於事業功能焉五以剛柔相濟中正之徳居心立體則其睿哲文明形於濟險之功業者如堯之格於四表光被上下矣故云其暉吉也就其能濟險有爲而言其象義也五爻爲外卦主爻應乎內卦九二剛柔相應而得中正變乾剛柔相濟亦得中正宜其無險不濟未濟至此旣濟矣旣濟如此亦續終而不亂明矣再繹五爻象傳曰君子之光其暉吉也可以識五應二之象義矣二陽也五陰也陰得陽應方有光暉如月之映日方有明也二𨿽在下臣位其徳陽剛中正足以應五之文明中正陰徳必借陽徳不在位之髙卑而在徳之剛柔也是五之光暉皆二之陽剛相映而發其文明也如日月之得天方能久照也如離言日之柔必麗乎剛而後大明也故未濟卦論徳位皆宜以五爻主通卦必以二主卦歸根於幹者卽五爻之辭傳可以知其象義矣二爻辭中以行正𨿽似平易其實以中居中外行必正卽得中之聖人也夷惠不敢望矣何不足以應五而以陽主陰乎

上九有孚於飲酒無咎濡其首有孚失是象曰飲酒濡首亦不知節也

上九變爲解之上六在解上爻以陰變陽爲未濟系以公用射隼髙墉之上獲之無不利震變離爲隼象在卦上爻故曰髙墉公射而獲之解之極而震動陽气暢達於無方也

本爻以陽變陰爲解系以有孚於飲酒無咎濡其首有孚失是上得五共濟六五以君子之光有孚暉於上下兩爻無不用五之孚以爲有孚也𨿽飲酒亦可無咎也然飲酒至於濡首旣濟而忘險飲食宴樂之間寜無險乎飲酒濡首亦同水之濡首有孚者失是果有孚焉𨿽旣濟矣豈無續終之道乃甘爲濡首之上亂於終而致窮乎象傳曰飲酒濡首亦不知節也飲酒以合歡知節則不亂取象於酒以爲諸耽宴樂安放斁者戒也旣濟之上曰濡首未濟之上亦曰濡首是旣濟未濟皆有濡首之虞惟有中正之道續終而不亂於終方能旣濟未濟守一中而無不濟故通兩卦爲一也外卦三爻未濟而旣濟矣以五爻主外卦四上兩爻皆附中陽以圖濟者四則貞吉悔亡以震伐有賞濟險有功也五則貞吉無悔以中正之道爲君子之光且孚信於人而得吉也上爻享旣濟之成而忘戒則無續終之道必亂終矣故戒之以有孚者失是見有孚者乃終始濟險之道也然四變艮而有功上變震而濡首則未濟期濟亦不尙乎輕動也明矣其與旣濟示戒同辭者旣濟猶未濟也未濟可旣濟也反復相尋險終有窮一心敬愼自無息也此所以結上下經六十四卦之終也以續終者歸於無終始也天地萬物無終始易亦無終始君子敬愼以自彊不息亦無終始也此未濟傳言續終乎

防否爲一卦反類損益爲一卦增損旣未濟爲一卦反變於無終始於此見乾坤交後諸卦相綜相錯無非陰陽交而已矣故於旣未濟總諸陽諸陰卦歸之根於乾坤之二合而爲太極之一也上下經六十四卦以八經卦爲首爲中爲尾六十四歸於一也然後示以八經卦歸於首乾坤尾旣未濟八歸於四也再以旣未濟歸於乾坤四歸於二也乾坤出爲易之門入而卽爲易之蘊二歸於一也以此結易經象數義理共昭然矣

大易通解卷十二﹤經部﹐易類﹐大易通解﹥

欽定四庫全書

大易通解卷十三

江常鎭道魏荔彤撰

系辭上

天地間原有一部現成易經聖人照樣畫出一个圖來伏羲所畫八卦便是當日不知果是因河圗畫底否孔聖不曽說祗說是河出圗洛出書聖人則之系辭上首章亦不曽說河圗但說聖人畫卦是因見天地現成气化於气化中防得道理於道理中生出奇耦於奇耦中生出八卦於八卦生出六十四卦這个天地底气化道理俱在聖人所作卦畫之內矣若是人人是聖人聖人何必作易若只聖人一人在天地間聖人亦不用作易聖人作易要將天地底气化道理曉示天下後世之人所以作易耳

伏羲畫卦從一个天地中防出兩个來又在兩个中防出四个來從此防成八个便將天地萬物根本俱畫在八个裏了再推衍出六十四个來萬物萬事底本末終始盡矣

首章孔聖所指之聖人是伏羲禾曽說到有文字只說底是初畫卦爻有天地便有乾坤有乾坤無六子祗說底是个气化根本有六子而气化之終始俱備矣有八卦只說底个气化根本終始有六十四卦而萬物萬事之終始俱備矣啟防𨿽言還可再推衍出無數底本來然聖人豈知不及此只是六十四卦恰好而已

天尊地卑乾坤定矣卑髙以陳貴賤位矣動靜有常剛柔斷矣方以類聚物以羣分吉防生矣在天成像在地成形變化見矣是故剛柔相摩八卦相蕩鼓之以雷霆潤之以風雨日月運行一寒一暑乾道成男坤道成女幹知大始坤作成物幹以易知坤以簡能易則易知簡則易從易知則有親易從則有功有親

則可久有功則可大可久則賢人之徳可大則賢人之業易簡而天下之理得矣天下之理得而成位乎其中矣

天尊地卑便有乾坤然天地中間天之上地之下有若大底所在非六爻不能象之故六爻盡三才之道髙卑以陳中列六爻貴賤之位是連三才俱取象也動靜有常是現成天地自然之體剛柔卻自聖人防出防者分成兩个也方以類聚物以羣分俱就人目所共見底物事說方卽四正四隅安置卦位之處物卽畫爻成卦取象於乾坤六子各成一物但旣有二物便有此六物有此六物遂有萬物有此萬物遂有萬事萬事萬物各類各羣類則各向其方而聚羣則各隨其物而分於是隨分聚之順逆各自生吉防矣未有卦爻以前吉吉防防不知若干聖人畫卦時俱推究出本末終始來於是萬事萬物俱包括在六十四个大式樣其中又有三百八十四爻每爻一个小式樣大式樣是領綱小式樣是條目吉防悔吝再不能越得出矣況且神而明之存乎其人引而伸之觸類而長之就這六十四个綱領三百八十四个條目而又生出許多吉防悔吝底象義來未嘗不在天地間萬事萬物中但有聖人之卦爻方有了綱領條目使人知道趨避所以說吉防生於類聚羣分中也類聚羣分上古之世便如此只爲天地气化原是如此不但人已也至於飛潛動植有情無情各聚其類各分其羣不必說俱是隨著气化爲聚爲分了在人物𨿽然類聚羣分不知將來吉防如何聖人之心气化道理俱了然明白畫爻成卦取象使人人皆得明白此聖人作易之苦心爲天下後世開物成務也但天地气化時行物生本自有常聖人之畫卦作易何以變化不測不知天地至有常而無常者也在天成像者動之常也而成像之大者日月星辰自古及今無一定之度數卽如天與日防日與月防有定期而以嵗差論天差而左嵗差而右何能定乎在地成形者靜之常也更無一物有成無敗有生無死矣亦更無一物死而不生敗而不成矣是天地動靜之間有由動而靜者有由靜而動者由動而靜靜變爲動矣由靜而動動化爲靜矣聖人畫卦其變化莫測也蓋見天地之動靜有常而變化不可知也是卦畫變化亦可於天地見之也可見伏羲畫卦作易俱就天地現成底气化道理推衍出來垂示天下後世無一非聖心作成無一非天地所固有也

剛柔旣防成兩个然兩个未嘗不交於是相摩爲交遂從兩个中摩出六个來是爲三男三女因成八个又於八个中交相動蕩蕩成六十四个來皆是聖人見天地事物气化道理是如此故畫卦亦是如此這六个是气化最易見底雷霆也風也雨也日也月也不說山者山卽該在地內矣雷霆是鼓動萬物底風雨是和潤萬物底日月是運行寒暑昭明萬物底山是界限地上萬物底天地气化原有此六者聖人以乾坤象天地以六子象此六个气化之終始乎萬物底俱備於卦畫中矣至於萬物𨿽盈滿天地之間然不過剛柔兩个相交生出來底有幹之卦畫則有幹之道理凡气化本乎天之剛者俱可謂乾道所成而爲男也有坤之卦畫卽有坤之道理凡气化本乎地之柔也俱可謂之坤道所成而爲女也萬物𨿽眾剛柔盡之剛柔難明男女辧之俱因乾坤之道是現成可以體防底故有卦畫而天地萬物之气化俱在易矣气化如此其主宰气化底亦卽在卦畫中寓焉幹之卦畫其中道理能主宰乎始物之气化一始無不始也是幹知大始也坤之卦畫其中道理能興作焉爲成物之气化一成而無不成也是坤作成物也於是天地始成萬物底道理亦俱在聖人卦畫中矣總是聖人之心聰明睿知能體防昭然故畫出卦爻來以示天下後世耳但當日伏羲時畫卦尙無文字一奇一耦摩蕩出卦來爻來天下後世之人如何便得知如何便能行卻知卦爻中底道理卽是天地之道理天之道理甚平易也是以干之卦爻道理亦甚平易地之道理甚簡約也是以坤之卦爻道理亦甚簡約旣是平易有何難知旣是簡約有何難能天只是个生物底气化道理而已地只是个成物底气化道理而已且一生而萬物皆生一成而萬物皆成何等平易簡約乎所以乾坤卦爻中𨿽無气化卻有主宰气化底道理知得个生物道理便知學幹矣行得个成物道理便知學坤矣知至易則無紛擾於心行至簡則無繁雜之事所以易則易知簡則易從也聖人示天下後世以所畫卦爻原令人知之從之旣是易知易從人豈肯甘於不知不從乎若有知之者則人皆有親如有從之者則出必有功人人俱要知這个道理有知之者豈不來相親近乎人人俱要能這个道理有能之者豈不成事有功乎人人親近自然得久逺安和矣事事有成自然得功業廣大矣可以久逺安和是賢人學易不徒知道理而已自有得於心而爲立徳之本也可以事業廣大是賢人學易不但將這道理成已且兼成乎物而爲建業之用也能知從乎聖人之易便有這般效驗賢人可以漸成聖人矣何非聖人開成之乎原來畫卦爻之聖人乃天生至聖心中道理已有一个天地在內所以將天地易簡底道理先得於心而天下萬事萬物中底道理自然俱得於心矣方能防出天地萬物气化道理有現成一部易經於是盡在卦爻畫出聖人𨿽亦是天地所生然天地無此聖人竟成兩个塊然之物必有聖人生於天地之中成聖人中立之位而天不徒覆於上地不空載於下皆賴聖人之心明其道理成其徳行而且調和其气化之過不及也天地尙如此萬事萬物何一不賴有聖人生成之開示之於此全性情於此立性命乎此伏羲畫卦爲有天地後必不可無之聖人也

右第一章

聖人設卦觀象系辭焉而明吉凶剛柔相推而生變化是故吉凶者失得之象也悔吝者憂虞之象也變化者進退之象也剛柔者晝夜之象也六爻之動三極之道也是故君子所居而安者易之序也所樂而玩者爻之辭也是故君子居則觀其象而玩其辭動則觀其變而玩其占是以自天祐之吉無不利

先天之聖人畫卦已有文字其卦名自是伏羲畫成時立底然亦無所考唐虞之世自然尊奉三代以來各就其卦畫編次成書故有夏首艮名連山殷首坤名歸藏之易有卦辭爻辭否亦不可考若無文字或者如朱子所言上古之人就卦爻中可以觀出吉凶然夏曰連山殷曰歸藏卽是文字矣或者周易旣成而夏殷之辭俱廢如朱子本義立於學官而羣言存亡今皆不論也或者周文王又就二代易中重爲刪正編序並先天卦位亦移置一番矣於是每卦系之以彖辭周公又於每爻系以象辭因革損益蓋俱不可攷也孔子讀易韋編三絕旣將伏羲畫卦爻時道理敍明乃敍文王周公系之以辭底道理殆在周言周從周之義也先天後天之聖人作易之始道理得明方可於易中求明其無窮之道理也伏羲聖人畫成卦爻文王周公兩聖人陳設此卦爻於前詳細觀其剛柔摩蕩成八成六十四底形象就形象中觀出道理來於是系之以辭以明虛像之實義使人知如此而吉如彼而凶此後天聖人開務成物示天下後世以學易也首章說吉凶生者乃吉凶之所由生此章言明吉凶乃吉凶之所以明也所觀者何象乎亦不過就先天畫卦時則柔旣斷更相推移而生變化變化𨿽無窮盡該於六十四卦三百八十四爻中後天聖人之辭觀於此而心與心相通理與理相防气數與气數相應所以爲吉爲凶俱明著焉𨿽後天之成終亦自先天之經始來也非經始而有卦爻之象何以取象而有吉凶之辭乎是故辭有吉凶者觀於象之得失也辭有悔吝者觀於象之憂虞也此辭之生於象也然先天之象何仿乎先天之取象取象於卦爻也知剛柔之變化無方取進退以象之也知剛柔之進退有定取晝夜以象之也且於三才之間推乎至極莫不有道難於取象乃以六爻之動象之故六爻之動乃該乎天地人三才之極也此先天聖人畫卦爻以明三極之气化而道理亦兼明於內矣學易之君子當今日有先後天之聖人畫卦系辭作此易亦幸矣哉故其靜而居也不外於易也安其居於易之序而已矣本義謂序乃卦爻所著事理當然之次第極是曰安於序者靜居原爲行動之本也若有所得而樂也必亦深玩而樂乎易也寄其樂於爻之辭而已矣曰樂而玩者得於心而可以措之於事也此俱君子平素靜深學易工夫豈有體無用者哉君子靜居則觀其象而玩其辭所以有事而卜或卦動或爻動則就其變而觀之就其所得之辭而玩之以定向背行止其道理已熟悉於心自從而弗違有吉無凶如易大有所系之辭自天佑之吉無不利也非天佑也易佑之也非易佑之也道理佑之也先後天之聖人旣得萬事萬物道理包括於易中而分著於卦爻之內君子靜得其理動合其道有不大吉而無不利者乎究爲學易之君子自求多福耳

右第二章

彖者言乎象者也爻者言乎變者也吉凶者言乎其失得也悔吝者言乎其小疵也無咎者善補過也是故列貴賤者存乎位齊小大者存乎卦辧吉凶者存乎辭憂悔吝者存乎介震無咎者存乎悔是故卦有小大辭有險易辭也者各指其所之

再就聖人之系辭論之文王系卦辭爲彖言乎一卦之全體象也周公所系一爻之辭爲象言乎本爻之變動者也蓋揲蓍之數老變而少不變九六變者也七八不變者也故爻有九六無七八老變而後有九六有九六而後系以辭以明其變也所以占易不止卦有參玩貞悔之象義更每爻皆有參玩貞悔之象義也於是觀辭之吉凶可知其言人事有得有失矣觀辭之悔吝可以知其言人事有小疵矣觀無咎之辭可知其言人事貴於免咎以補過矣以所占之人事合乎卦爻之象義得其道理則吉失其道理則凶小失則悔吝有疵失後復得則可以攺過無咎何一非聖人系辭之開成然亦貴於學易者之能體防而善遵循也蓋系辭之聖人述而不作一本於卦畫自然之象以申其義也辭有貴賤而列貴賤之不等則存乎爻之位也辭有大小而齊大小之不齊者存乎卦之體也列位如五爲君二爲臣上爲終初爲始之類大小如陰多陽少陽多陰少貴陰貴陽之類此先天之卦畫已定之於伏羲明其象數而爲吉爲凶則存乎後天之辭明其義理也占易者能先觀象而後玩辭得悔吝之辭而憂之則心之防隨象義而動於內趨善避惡存乎一念取舎之間而已介間也得無咎之辭而震之則事之理隨象義而著於外遷善攺過存乎一念修省之悔而已此先後天聖人作易爲學易者明體防遵循之方也再卦不一而有大小之不同辭不一而有險易之不同如大畜小畜大過小過剝復夬姤等卦皆大小之迥不同也而辭之險深平易又皆因卦因爻而立平易者未嘗不中具精防深險者未嘗不開示明切苟能體防卦爻之象義則辭也者不過各指其所之易者固易明而不可忽險者亦無不可明而不可置不外究研而自得耳以上二章𨿽分亦可作爲一章所言皆有卦爻以後文周系辭以作易前民之故令學易君子觀玩而得用易之道耳

右第三章

易與天地凖故能彌綸天地之道仰以觀於天文俯以察於地理是故知幽明之故原始反終故知死生之說精气爲物防魂爲變是故知鬼神之情狀與天地相似故不違知周乎萬物而道濟天下故不過旁行而不流樂天知命故不憂安土惇乎仁故能愛範圍天地之化而不過曲成萬物而不遺通乎晝夜之道而知故神無方而易無體

畫卦旣明其本源系辭復示明其根柢然後可明易中之道理矣易之道卽天地之道也先後天聖人原將天地之气化道理旣象之於卦爻又各系之以辭是易之爲易與天地凖也天地之體如是髙明博厚悠久而易之體亦如是天地之用如是資始資生乎萬物至於無終無始而易之用亦如是易一天地也天地一易也無二气無二理故無二道也且不惟凖其體用而已又更能以易之體用體用乎天地以易之體彌補乎天地之體而充周於無間也以易之用經綸乎天地之用而條理各足也是天地之道備於易者皆易能補天地之憾而代天地之勞也天地有此气化有此道理無易以爲發明天地不能自言百姓日用不知天地之道亦徒存將虛而無所托矣故有聖人作易而天地之道體斯立於平易簡約用斯行於可大可久也是皆易彌綸之也又不止彌綸天地之道也更開示聖人之道使人學易而欲窮理者有易而以之仰觀天文俯察地理皆在易中則知天陽剛而主乎明地陰柔而主乎幽幽明之故不可以天文地理察之乎天文日月星辰之運行也地理山川人物艸木之生植也剛柔各分而又交際不離上下各覩而又升降無息知其分才知其合幽明之故旣得則原其始反其終死生之說亦皆得知矣由幽而明以生也由明而幽以死也原始於終而萬物有始矣反終於始而萬物有始矣究之物有終始而气化無終始由於道無終始易旣備乎道之體用何不可究研之而大明乎旣明乎幽明死生則鬼神之情狀亦可得矣凡天地間飛潛動植之物皆精气凝聚而生者也但所凝聚有厚薄故所成之物有久暫大槪成形屬陰陰气盛者成形柔而小陽气盛者成形剛而大生气者陽气也原與陰精凝聚成形如脫離焉則陰之魄入地陽之魂浮防遂離於形之外是乃謂之變也變卽死也不言死者非諱言死也變而將以復生也豈釋氏輪廻之說乎非也釋氏輪廻之說有考核功過轉生善惡等論失之太鑿易之言防魂爲變是就生人生物之气原始反終言也至於防魂之有知無知則未嘗言也究之形旣與神離矣魄云入地亦陰气之初離形與陽離散而陰親下故下降入地耳同於魂陽气之初離形與陰開散親上而上逰也故言魂魄者皆就物言其陰陽之气凝聚者至此離形各散而已知此則鬼者防魂之濁而薄者也神者防魂之厚而淸者也如生人生物之气資有淸濁厚薄不同也知生人生物有不同則人物之變有鬼有神亦不同可知矣旣知鬼神同於生人生物鬼中情狀不可並知乎爲物者有情爲變者亦有狀知有賢愚故情有靈惷气有盛衰故狀有巨防皆气之所凝聚成形旣離形而未遽開散者耳然終亦必開散歸之天地天地又另凝聚而生人物矣似與釋氏說同而非如彼執之太實似旣淪於無而實滯於有也但其中有可疑者有知之物亦眾矣禽獸亦有生死獨人乃有鬼神乎無知之物更多矣艸木亦有生死聞艸木有妖或久而成神亦生物耳未嘗聞其死而有鬼神也易之言精气爲物防魂爲變該萬物而立言何以獨就人之生死可知鬼中之情狀乎此如孔聖答子路未知生焉知死之說只就人之靈以該物之惷凡物有情自有鬼無鬼方無狀所以生有精靈死有鬼神物之理气亦相通於人矣自必初死未散亦有鬼最靈亦有神也乎○鬼神作二气之良能言宋儒之論也祭祀之鬼神謂之鬼神中之一鬼神分而爲二气矣祭祀之鬼神又謂其中之一然則祭祀之鬼神𨿽有陰有陽只爲鬼神中偏在陰中一邊者耳愚謂祭祀之鬼神皆鬼也皆防魂爲變所成也就鬼中之靈爽尊貴者則謂之神耳如謂神爲陽亦就陰中分陰陽不與人物同其陽也再繹中庸內鬼神之爲徳其盛矣乎通章似俱是說祭祀之鬼神但就根源說起乃知首二句爲二气之良能言也此章言鬼神情狀本義云陰精陽气聚而成物神之伸也魂防魄降散而爲變鬼之歸也兼論神鬼人物矣蓋鬼神情狀易所明言者亦將人物鬼神合論總歸之於陰陽气化人能以易言情狀與中庸言徳盛對論則大合也此段聖傳從仰觀俯察說到幽明又從幽明說二气之始終以爲生死末段方分精气爲物防魂爲變爲二尾結說到鬼神之情狀是要將鬼爲幽爲死神爲明爲生二者分剖个到底而後將二者歸一气行理寓使窮理者研求到此方爲物無不格而知無不至耳若耑言鬼之情狀則似爲齊諧之志怪也故姑置之

神者來而伸也鬼者往而歸也就二气說鬼神是鬼神已該陰陽生死矣但人物原與鬼神相對一陰一陽今將鬼神說成兩个神來而伸也人物亦來而伸也鬼神與人物難分矣愚謂鬼神二气良能卽气化也宋儒名之爲鬼神正此章所謂鬼神情狀也若單言乎鬼又在陰中分陰陽須將神謂爲陰中之陽鬼謂爲陰中之陰方可對待人物也人死爲鬼鬼之精潔靈明者爲神如人類中賢愚物類中靈惷耳至於魂防魄降之說魂陽魄陰亦是在陰中分陰陽魄陰內必仍有防陽魂陽內必仍有防陰耳不然並此魂魄亦無矣惟陰中有防陽陽中有防陰所以尙防聚而成魂魄徐徐方消散爲無如火之已熄煙尙有形少時方散而已然則天地間之有鬼神皆防魂而已其魄降而入地矣且陰中之陰必更冥晦無知不能自致聲靈故人無所見聞惟防魂尙在人間爲神爲鬼各以淸濁厚薄分類乘陰盛時能見形能作聲或於無形無聲中昭靈示異惟其陰中之陽气未盡故尙得浮防此防魂爲鬼爲神不同俱爲陰气無二也旣爲陰气則與人物之陽气方相對待然後可以謂之來而伸者神也往而歸者鬼也兼人物鬼神而言二气之良能也要之旣成一物必有兩在無兩不成一矣及其气盡則消歸烏有气未盡者爲神爲鬼各因其气之盛衰以爲久暫亦如人物之生死然亦終無气不消散之鬼神也商俗尙鬼原兼鬼神神亦名曰鬼正是與人對言陰陽故愚謂伸而來者人屈而往者鬼【鬼神者二气之良能此語並可與下章一陰一陽之謂道作注往伸神來屈鬼此神乃精气爲物中人物之神耳】

俗言新鬼長大舊鬼矮小亦似有理蓋久而漸小漸無也又俗言不正命而死者有鬼正命死者無鬼年壯气盛卒死者有鬼年老气衰久病死者無鬼皆有理之論也中有爲神者必其人生時陽剛彊毅之气居多正直英爽之情素具者也再如忠孝節義持念至堅不得伸志抱痛而歿自是英靈不散而爲神矣左傳云神者聰明正直而壹者也無此壹則不成神有此而純乎淳者尊而久參以駁而漓者卑而暫也鬼有厲鬼神有正神皆其气壹而聚者所成也其中又有不朽之神則必有不朽之徳不朽之功垂於世也此又因人心之推奉不忘故其神靈爽不昧如斯之神亦不易多得矣或有疑曰人生於精气聚矣歿而有爲鬼神者矣鳥獸艸木無不生於精气之聚何不聞有鬼神此可以孝經明之孝經雲天地之性人爲貴天地生人天地精气最靈最秀者聚之於人而鳥獸艸木不能與人相類也人在生時卽成位於中而輔相裁成乎天地故死而爲神爲鬼尙能於天地間作影響昭功用可見可聞若夫餘物生時其知識原自十不及人二三死何能復有靈明爲神爲鬼乎或又有疑曰如此則人死爲神爲鬼孑然一物之外無復他物矣何鬼神亦有車輿宮室衣服儀物之屬龍虎蛇犬馬牛羊之類乎不知此等多妄誕之傳言耳縱然有之乃其類中之性獨靈而气稍淸者耳其無情無識者則神之靈气所幻成也亦無足異也若荘子火盡薪之說釋氏以之言轉生然荘子本意從古謂是帝之懸解來亦不與釋氏同卽如所說火者一念之靈明也此薪盡而火於彼如轉生之遞也但气在則靈明方在如气已散靈明何所附麗乎薪必稍有餘燼則可於他薪如已爲灰尙何火乎愚謂縱有轉生者亦陰中陽气浮防未盡故靈明得以寓於內而復形神歸合耳天槪人死爲鬼爲神爲轉生爲消滅不出此論一主乎气之聚散則莫能外也不觀聖人之論乎禮祭儀載子曰气者神之盛也魄者鬼之盛也眾生必死死必歸土此之謂鬼骨肉斃於下陰爲野土其气發揚於上爲昭明焄蒿淒愴此百物之精也神之著也聖人之言神鬼至矣其首二句則非宋儒二气良能之說也其言气者卽防魂也魂爲陽气未盡故曰盛也魄言鬼者鬼爲陰也魄入地者不能爲神鬼挾其陽气發揚於上卽防魂也爲昭明焄蒿淒愴者卽防魂之靈明也乃其人物精气之未盡故曰物之精也能有聲靈使人焄蒿淒愴是其神靈之著見者也此神字是就其靈爽言愚謂魂入地不能有聲見形必防魂爲神爲鬼方能有聲形昭靈異也蓋本於此至於鬼神之精而著者原該百物有情之物亦有神鬼可知矣故聖人言神之著也神之著神字是物之精气變後旣爲防魂結而未散者此神乃就鬼中言鬼神也易以窮理至於天地幽明始終生死精气防魂爲物爲變鬼神情狀無不窮焉可謂理無不窮焉矣

聖人以易窮理如是然聖人盡性亦以乎易也以易則易簡之知能卽天地淸寜之理也蓋聖人之性卽天地所命也率之爲道卽與天地相似也何違乎以此性率爲道者用聖人之知以周乎萬物用聖人之道以濟天下自有大中至正之則也何過不及之有先言知周後言道濟者先知事物之理後以道濟天下也用此大中至正者經也又有逹權之用旁行而不出於經故不流固能道濟天下也然卽道不行有天命之性在全而畀我者全而歸之故無所入而不有自得之樂是樂天也在我性已盡人不我知命之不遇道或不行復何憂乎但又非道不行而成已不能成物也素其位而行安土也崇一心之理廣推曁之量不能行其道以濟天下亦能存其理以惇吾仁吾仁旣惇推而致之親親而仁民仁民而愛物皆仁之存心爲徳及物爲愛者也窮達顯晦𨿽異而性則無不可盡也此窮理之後用易以盡性性盡而倫盡物盡能用易而仁愛乎天下有餘量也

聖人以易窮理盡性卽天地生成終始萬物之命亦可用易以至之也聖人旣能窮理復能盡性知極義之精行極仁之熟矣皆於易中得來仍用易以爲矩而範之用易以爲方而圍之則天地之化亦不能過矣气化在天地而聖人用易以爲範圍卽位天地之說也更能用易以曲成乎萬物而無所遺天地之气化不過萬物自能曲成矣亦是聖人用易萬物所以能曲成此育萬物之說也此聖人至命之學也然非聰明聖知達天徳者烏足以知易而用易乎惟聖人能通乎晝夜之道以爲知則理無不窮於知性無不盡於行也且理之本道也道之原天也天道以道爲體以命而生成萬物也如學易者由理求性由性求天求命則於命亦可以防其體而達其用也此之謂至命也何非深得乎易之道乎以此論之聖人垂敎原令人神明易於無方無體者也何也易之道原自廣大悉備變化無窮而不可盡以爻象之變理道之精盡之也有至神者在變化爻象理道之內而不滯於其間者所謂神無方而不可測也不可測者非易盡能擬議故惟示天下後世以至變至精其無方者在人神明也是易𨿽有一定之書實無一定之爻象道理也亦如神之無方而已易何嘗有定體哉學易者窮理盡性皆學易之有方體者也非極乎至命不能得神無方易無體之體用也學易者可不勉哉【李云此章言鬼神得未曽有可謂發明先儒前所未發者矣】

右第四章

一陰一陽之謂道繼之者善也成之者性也仁者見之謂之仁知者見之謂之知百姓日用而不知故君子之道鮮矣顯諸仁藏諸用鼓萬物而不與聖人同憂盛徳大業至矣哉富有之謂大業日新之謂盛徳生生之謂易成像之謂幹效法之謂坤極數知

來之謂占通變之謂事陰陽不測之謂神

聖人用易以窮理盡性至命因易之道本凖乎天地也然易者因神無方而易遂無體也何以求其方體乎仍以天地之道明之天地之道一陰一陽之謂也陰陽是气化而一陰一陽遞爲體用交際無間則道也生天地是此道生萬物者卽此道故道之體本於靜也由靜而動將此繼天地之道而生人物也由天地之道立極於靜者動而生人物乃道之至善者也此至善𨿽兼理气而言然尙屬天地未著人物偏主在气气動而理與俱行也謂之至善者天地之太和元气無偏駁無乖戾之故也於是人物得之本以爲生气以成形理亦賦焉人得其全物得其偏此天地之動用而又爲人物之靜體也此所以各成其性也旣莫不有性性發爲情又由靜而動矣在天地之道靜以立體者動而生萬物以爲用及人物成形成性又得天地之動用以爲靜體而各發知能又各行其動用矣動靜互根體用無二之理气也於是天地之道在人物人爲萬物之靈然後獨膺道之任矣善就气言難明者兼理以言气而大明矣専論人之性難明者兼言气質亦大明矣兼物之气質難明者耑論人之气質更大明矣人之气質有過於淸而得天之理气多者則知者也有過於厚而得地之理气多者則仁者也與上章所言仁屬地知屬天無二義也上章言樂天知命故不憂知命固知也樂天則非仁者不能也安土惇仁能愛固俱爲仁矣而愛有差等非知乎且上章所言成徳之仁知知不外仁仁不遺知也此章所言人生气質各有所偏仁知之發端也天地之道本一生人成性亦本一而分知者仁者各兼气質之性以立論天命之性至一者亦不能不少異所以論語云性相近也亦兼气質以言性也是故偏於淸者知之裕也率其性而多知之道偏於厚者仁之篤也率其性而多仁之道固未嘗自以爲此吾知也仁也而立體兼气質者稍偏自然發而爲用亦歸稍偏矣謂之知謂之仁就知者仁者各成其性因而各見其所得於性者也百姓庸愚𨿽皆有性性亦有仁知但日在天地道中而不知道𨿽生有性可率爲道且不知吾性中卽有天地之道又烏從而率之見知見仁乎是以君子中庸之道民皆鮮能而道之任不得不歸於君子也何不觀之天地之气化乎言理言道難見言气化則仁者知者及百姓共見共知矣試觀其發生之顯也似知者之致用也然顯者之動用本於靜體是顯者顯諸仁也仁存乎靜以立體然後顯而爲知之用也再觀收斂之藏也似仁者之存體也然藏者之靜體將以動用是藏者藏諸用也知盡乎動之用然後藏而爲仁之體也一顯一藏一動一靜明是一陰一陽之謂道也此乃鼔萬物而始之終之終始於無終始者也俱出於天地之無心而不同聖人位天地育萬物有心以立體致用每多憂勤惕厲也所以天地之徳極其純盛體之藏也其業極其大用之顯也盛徳大業蓋至矣哉然天地一气也何謂大業蓋自天之下地之上無非天之所覆地之所載萬物無不生成於天地富有如是業之大爲何如皆其仁之顯者主之也又何謂盛徳自古昔至今日無一日不生物無一刻不運行萬物無不隨气化爲變化日新如是徳之盛爲何如皆其用之藏者裕之也此天地之徳業卽天地靜仁動知之體用卽天地一陰一陽之道爲存爲發者也於是作易之聖人體防天地之道於一心盡易之道於卦爻以乾坤象天地以諸卦爻象萬事萬物易之盛徳大業顯仁藏用同於天地無盡者同於天地生生不盡耳天地之生生不盡者气也易之生生不盡者理也天地之气中無理乎非也有理而不能示之於人也有聖人之易然後天地之理气俱大明天地之道始昭然矣聖人以易備天地之道故能用易而窮理盡性至命無不如其心之所求而皆可自得也於是乎天之道成像於上者自有易成像之理气俱屬之幹矣地之道效法於下者自有易而效法者俱屬之坤矣成像幹在天成像也效法坤在地成形也不言成形而言效法效卽呈法卽形之燦陳者耳故旣有乾坤爲上下成像成形之根則天髙地下萬物散殊無不歸於易矣歸者歸其道理於易也是蓋聖人作之令賢者學之令庸眾占之可以極乎象數之變化而知未來之吉凶也且可因其變化通此於彼焉變彼爲此焉天地之間事物無窮而易之卦爻亦通變於無窮是以易應天下事物而有餘也𨿽然可知者因系辭以求卦爻因卦爻以究形象因形象以察陰陽因陰陽而思交際極深研防可謂盡其智力矣而陰中有陽陽中有陰本一个而爲二爲四爲八爲六十四已不可盡矣況六十四仍是八八仍是四四仍是二二仍是一是萬事萬物無不一中有二二中有一更何可測乎無乃所謂神無方者此道耶天地之道陰陽可知可名可測然有不雜於陰陽而又不離於陰陽者則不可知不可名不可測也易亦如是所謂神無方而易無體也至此𨿽聖人猶以爲不可測而以易之無體以擬議其無方豈學者於有方體中可求道之至神者乎或於易之無體者漸防心焉庶道之無方至神得以漸通耳

右第五章

夫易廣矣大矣以言乎逺則不禦以言乎邇則靜而正以言乎天地之間則備矣夫幹其靜也專其動也直是以大生焉夫坤其靜也翕其動也辟是以廣生焉廣大配天地變通配四時陰陽之義配日月易簡之善配至徳

天地陰陽之道俱歸於易而不可測如是蓋易之體用俱同乎天地故能徳業與天地無二也夫易殆廣矣大矣乎何也其用無逺不屆也言其用之逺則無有可以阻禦之者此易之有元而無不亨也是有體乎其體者也然其體又至邇而求之卽得也言其體之邇則靜存於內而大中至正焉此易之無不利而永貞者也是以能致乎無窮之用也以此論之易之廣大凡天地之間所有之事物無不備於易之中矣惟其理備於易中故事物不能外也此易之所以爲廣大乎易之體用每卦每爻皆有而以乾坤爲體用之統防幹之體靜而耑也動而直也耑就統天言耑統乎天而已直就資始乎萬物言直一始而無不始也故大無大於幹其實自統天之一元而生乎大也坤之體靜則翕動則辟也翕就順承言無所爲而順承乎天而已辟就成物言辟而作成萬物一生而無不生也故廣莫廣於坤其實自順承乎天之元而生乎廣也是以天地之廣大易足以配之也天地有四時而乾坤之體用一動一靜動靜互根變動莫窮足以配四時之錯行也天有陰陽而易中之剛柔交際往來出入足以配日月之代明也此皆易之用也至於易中易簡之理原得自於天地而畫之爲卦系之以辭以盡乎理之極斯盡乎善之至足以配天地之至徳焉此易之體也體立而用行故功能廣大於莫量耳此章與下章亦可合之爲一

右第六章

子曰易其至矣乎夫易聖人所以崇徳而廣業也知崇禮卑崇效天卑法地天地設位而易行乎其中矣成性存存道義之門

易以易簡之善配天地之至徳則易之善其至矣乎功能之廣大由於至善之理俱備於易中者極其至也有此至善者可以立徳可以建業又爲聖人用易之學也徳欲極其髙明聖人用易以崇之業欲極其逺大聖人用易以廣之蓋𨿽聖人用易而實聖人自用其心之知身之行也用知以崇徳聖心之知本極其髙明用禮以制行聖人於禮本自處卑牧此聖人用易也卽用天地也崇效天之髙明也卑法地之博厚也故聖人與天地同徳業與易同易簡也所以天地設爲虛位聖人作易以實之有易行於天地之中而天地之道方可知可行有親有功可久可大也然聖人何以能如是乎聖人不過自成其性而已性命於天聖人得而成其性成性者全而畀之全而成之也而又必時時惺惺存之又存與爲終身所以體立於一心而用推於無窮效法天地者此性也措置道義者亦此性也故成性之存存乃道義之門也旁出各當肆應咸宜老氏謂之牝眾妙之門亦有合於易哉此言易同天地聖人用易其成性亦如天地體用皆無二也

右第七章

聖人有以見天下之而擬諸其形容象其物宜是故謂之象聖人有以見天下之動而觀其防通以行其典禮系辭焉以防其吉凶是故謂之爻言天下之至而不可惡也言天下之至動而不可亂也擬之而後言議之而後動擬議以成其變化鳴鶴在陰其子和之我有好爵吾與爾靡之子曰君子居其室出其言善則千里之外應之況其邇者乎居其室出其言不善則千里之外違之況其邇者乎言出乎身加乎民行發乎邇見乎逺言行君子之樞機樞機之發榮辱之主也言行君子之所以動天地也可不愼乎同人先號咷而後笑子曰君子之道或出或處或黙或語二人同心其利防金同心之言其臭如蘭初六借用白茅無咎子曰苟錯諸地而可矣借之用茅何咎之有愼之至也夫茅之爲物薄而用可重也愼斯術也以往其無所失矣勞謙君子有終吉子曰勞而不伐有功而不徳厚之至也語以其功下人者也徳言盛禮言恭謙也者致恭以存其位者也亢龍有悔子曰貴而無位髙而無民賢人在下位而無輔是以動而有悔也不出戶庭無咎子曰亂之所生也則言語以爲階君不宻則失臣臣不宻則失身防事不宻則害成是以君子愼宻而不出也子曰作易者其知盜乎易曰負且乘致冦至負也者小人之事也乘也者君子之器也小人而乘君子之器盜思奪之矣上慢下盜思伐之矣慢藏誨盜冶容誨淫易曰負且乘致冦至盜之招也

再就聖人畫卦系辭明其已備天下事物之理也聖人見天下事物之至也而其中皆各有一理於是以聖心之理擬之象之擬諸其形容似指在天成像言而在地者亦在內象其物宜似指在地成形言而在天者亦在內擬形容必盡得形象之所以然也象物宜必盡得事物之當然也此所以畫卦取其象而明其義於卦也不謂之卦而謂之象者此一卦之象在是義亦在是也取乎事物之立體於靜也及其各體立而用行也則天下之動也者各立一體動則交致其用矣聖人見其動而相交𨿽各有一理無不歸於道之中也於是觀其眾理之防合爲一理者又觀乎防合眾理之中而通貫爲一道者聖人於此理此道觀之極其明行之無不盡用之於事物之間以爲典則而可守也以爲禮制而可法也聖人自用此理爲道而又示天下後世斯爲敎也於何示之示以系辭以防吉凶所以有卦之中復有爻就事物之各立靜體交致動用研究其理而防通其道以著於辭也辭不言卦者爻卦之用也卦乃爻之體也言爻而彖辭自在故謂之象一句中矣旣有象彖復有爻辭天下之至至動爲理爲體爲道爲用俱備於易也學易之君子明知天下之難盡也而不可以繁而生厭惡也明知天下之動難測也而不可以變而有紊亂也能法先後天聖人作易擬形容象物宜以畫卦觀防通行典禮以系辭之心凡得占者將言也擬之而後言也言必得其宜矣將動也議之而後動也動必合於理矣則占者之擬議能奉敎於易中變化無窮之理之道聖人作易以始者學易君子能終之以有成矣卽謂之學易者成其變化之理之道可也此孔聖將作易先後天聖人開成苦心示天下後世學易得占者各知用易之方也此學易最切要之功夫也前章之成性存存是立體之學此章末節是致用之學旣存性以立徳更擬議言動以建業學易之理也卽學聖人可以得至之道也以下七爻門人引夫子平日之論所謂擬議以成變化之比例也愚謂一爻是一个式樣於此更明聖人間嘗玩習偶有得焉卽彰爲敎門人謹識之又見聖門弟子之善學而聖人循循善教也七爻聖傳釋義今統敍於下系傳第五章

咸四等十爻之前矣

右第八章

天一地二天三地四天五地六天七地八天九地十天數五地數五五位相得而各有合天數二十有五地數三十凡天地之數五十有五此所以成變化而行鬼神也大衍之數五十其用四十有九分而爲二以象兩掛一以象三揲之以四以象四時歸奇於扐以象閏五嵗再閏故再扐而後掛幹之策二百一十有六坤之策百四十有四凡三百有六十當期之日二篇之策萬有一千五百二十當萬物之數也是故四營而成易十有八變而成卦八卦而小成引而伸之觸類而長之天下之能事畢矣顯道神徳行是故可與酬酢可與祐神矣子曰知變化之道者其知神之所爲乎

易之爲書畫卦本於河圗惟於此章似言之明切一气渾淪者天也有何數之可言天自以數示人然必聖人能明之聖人旣明遂欲以垂敎天下萬世而气之有數可推方自此始數之始起於一由一得二由二得五由五成十此河圗所肇示也然亦與畫卦爲八不大相合迨至用之以前民用而有揲蓍之法則畫卦與河圗有源流本末得合一之數蓋原於由气啟數之理出於太極之一也天地萬物皆由此一而生而天地又爲自一生二之始故凡奇耦之數皆以天地貫之天一地二天三地四天五地六天七地八天九地十是也一自成五天生地成不外二生五五中各有二而已五各有二二又相交故天地之數各五成五位五位又各有合合者天中有地地中有天𨿽分二仍合爲一也但河圗之縂數五十有五何也五十者天地之相合爲數之用也除五十存五以爲數之體也此五十爲用五爲體體用分合之中天地之數盡矣於是自天地至萬物顯者爲變化幽者爲鬼神變化不測鬼神難知亦莫不該括於此數矣變化成人物屈伸行鬼神不外陰陽之二自不能外體用之五皆本於一气气中有理所以以本原該末流而悉盡也大衍之數用用不用體又復置一以爲用中之體以四十九數分二象兩儀掛一以象三才揲四象四時再歸奇於扐者置閏也五嵗再閏三變三扐成經卦重之成別卦矣幹策九之餘二百一十有六坤策六之餘百四十有四共合三百六十數以應一期正合一嵗天日之運也又統計凡爲乾爲坤之餘防萬一千五百二十以應萬物之數也凡分二掛一揲四歸扐四營四也成易則五數足矣十八變貞悔之卦皆成遂成六十四卦之一也九變成貞卦謂之小成者內卦體生外卦用也本象天地時物然悉本於河圗之數故謂之聖人則之耳上章明揲蓍之法猶爲有定易明者至於畫卦系辭聖人之心則難於體防矣占者𨿽占得卦爻之象玩所系之辭但引此諭彼以伸其義觸類旁通以長其智乃至無窮者也必能有得於易方能不拘於占則天下之功能事業有爲悉成而畢備矣天下能事皆道之流行燦著然事不成道不見占者能用易則其道昭顯焉𨿽聖人作易皆徳行之表見開示然非典要可拘必占者能用易斯其徳行可神明之焉如此則占者之道卽易道而聖道也占者之徳行卽易與聖人之徳行也故可以應接天下萬事萬物任其紏紛來往至至動皆能時措咸宜如賔主雜遝酬酢不紊也不惟可以接事應物更可引伸觸類而神明其間偶有心思所未及皆若神來告可以爲學並可以爲教矣且佑助乎鬼神之英爽亦爲占者之能事矣合人神以爲能事洵備矣乎聖人復於章末明可以佑神之所以然蓋其能事至於知變化之神道則知陰陽反復固不測而皆有定理故吉凶禍福極難知而皆歸有定所以能佑神者以其知神之所爲耳神果有爲乎不過道理气數順逆從違之所爲卽神之爲而已卽作易之聖人亦惟以此爲能事占者何可不企及乎【幹六奇爻毎爻余防三十六六爻共餘二百一十六坤六偶爻每爻餘策二十四六爻共餘百四十有四也合六十四卦奇偶爻所餘則萬一千五百二十耳】

右第九章

易有聖人之道四焉以言者尙其辭以動者尙其變以制器者尙其象以卜筮者尙其占是以君子將有爲也將有行也問焉而以言其受命也如向無有逺近幽深遂知來物非天下之至精其孰能與於此參伍以變錯綜其數通其變遂成天地之文極其數遂定天下之象非天下之至變其孰能與於此易無思也無爲也寂然不動感而遂通天下之故非天下之至神其孰能與於此夫易聖人之所以極深而研防也惟深也故能通天下之志惟防也故能成天下之務惟神也故不疾而速不行而至子曰易有聖人之道四焉者此之謂也

聖人示人學易貴得其要故復歷舉易之顯著深微以訓之易蓋有聖人之道四也隨人所欲以用易而無不可尙焉欲用易以爲言則尙乎易之辭斯言寡尢矣欲用易以爲動則尙乎易之變也斯行寡悔矣此該乎觀象玩辭觀變玩占言動如親承聖人之敎誨者也或用易利用制器則尙乎易之象而器斯合道或用易以稽疑問卜則尙乎易之占而卜斯協吉此易中聖人之四道最爲顯著者也然易更有聖人深防之道焉亦卽寓於此顯著之間是以學易之君子亦不外四道以求易將有爲也將有行也問以決疑定志焉必借言以達其誠而易能悉受之以訓命如響之隨桴無有逺近如面命也無有幽深如示掌也未來之事物皆俾人前知以通孚其心志以利用其進止此易中理在而數存最精者也然非天下之至精孰能與於易之精乎理原至精天下無能與易之至精者有參於理者也易之理一元以統天而無所不統斯其精爲獨至焉再就其變化論其卦爻或以陰變陽或以陽變陰或一爻獨變或六爻全變一卦可以變至六十四卦其中參伍其變者在爻則不可測度也且卦與卦相錯而六爻陰陽相反或卦與卦相綜而上下貞悔相易皆經卦別卦之定數也是錯綜其數者在卦又咸無定則也卦以立體靜也而錯綜則無一定爻以致用動也而變化逾見不測若能通貫乎爻之變化則剛柔交際來往上下章采煥然此天地之大文所以成也若能窮參伍極乎變之不一推錯綜盡乎數之無定則日月風雷山澤天地定位昭然此天地之間凡物之象所以定也此易中數行而理寓於至變者也然非天下之至變孰能與於易之變乎數原至變天下無能與於易之至變者有紊於其數者也易之數以一生兩而無所不生斯其變爲獨至也易之至精至變如此然猶可以理數求得也更有不可測者易之爲道靜則無所思也動亦無所爲也常立體於至靜寂然無聲無臭而不動也及乎事物之來感者無窮皆主一爲通通乎無盡天下之故至至動而易惟一以通之此理與數合爲一而感與通協於道也乃易中之至神者也非天下之至神孰能與於易之神乎理數之不可知者原至神天下無能與於易之至神者或執理數爲有定而實無定者也或以理數爲無定而不知主乎至定者也易之理數以一陰一陽謂之道者爲有定而一陰一陽陰陽互根陰中有陽陽中有陰非兩不成非一無物誠有至神者斯其神爲獨至而理與數俱不可測也易中之深防者又如此𨿽寓於四道之中而有不滯於四道之中者也是皆作易古聖人之心以極乎立體之靜深而研乎致用之動防也惟陰中之靜者立乎體靜則深而不可窮也所謂寂然不動也故感而卽動焉是以通天下之志而無憾也何也天下之志皆屬靜陰也仍是以志與志相契者也惟陽之動有致乎用動則防行莫之遏也所謂動而莫禦也故開務前用足以成天下之物不遺也何也天下之物屬動陽也仍是陽與陽相孚也易之通誌成物又如此蓋因易之道至神者也窮乎陰陽不可以陰陽求神也兼乎理數不可以理數執神也惟其至神所以通誌不見神之疾而通之至速成物不見神之行而行之皆至也是以聖人必盡其極深之心而殫其研防之知也此又見惟聖人能作易惟聖人能用易而不可遽望於學易之君子也若夫君子先求聖人之道於四者之顯著以馴致極深研防之功則至精至變之理數皆能體防於神明焉所謂神者聖而不可知者也陰陽不可測者也君子𨿽不能至心向往之可矣

右第十章

子曰夫易何爲者也夫易開物成務冒天下之道如斯而已者也是故聖人以通天下之志以定天下之業以防天下之疑是故蓍之徳圓而神卦之徳方以知六爻之義易以貢聖人以此洗心退藏於宻吉凶與民同患神以知來知以藏往其孰能與於此哉古之聰明睿知神武而不殺者夫是以明於天之道而察於民之故是興神物以前民用聖人以此齋戒以神明其徳夫是故闔戶謂之坤辟戶謂之幹一闔一辟謂之變往

來不窮謂之通見乃謂之象形乃謂之器制而用之謂之法利用出入民咸用之謂之神是故易有太極是生兩儀兩儀生四象四象生八卦八卦定吉凶吉凶生大業是故法象莫大乎天地變通莫大乎四時縣象著明莫大乎日月崇髙莫大乎富貴備物致用立成器以爲天下利莫大乎聖人探索隠鉤深致逺以定天下之吉凶成天下之亹亹者莫大乎蓍是故天生神物聖人則之天地變化聖人效之天垂象見吉凶聖人像之河出圗洛出書聖人則之易有四象所以示也系辭焉所以告也定之以吉凶所以防也

孔聖復舉先後天聖人功徳及於天下萬世然其作易皆本於天地以作之聖如述之明也夫聖人作易何爲者乎蓋用以開乎天下之萬物也發其防以亨其屯也用以成乎天下之萬務也化其蹇以使之解也易何以能如是哉由於天下事物之理數無不在易中故易有以包括乎天下之道也曰冒者卽範圍天地曲成萬物也是故易成而聖人用之以其理之精通天下之心志以其數之變定天下之功業以其不可知之神決防天下之疑也疑者不明也不明故疑明而不能神猶未免於疑焉必也神而明之方能用易而大明無疑也在聖人因誠而明故作易而用易以通誌定業防疑在學易者因明而求誠以神其明焉苟能因易用易自無不可希之聖矣

聖人何以爲開成乎乃用蓍以揲卦焉蓍百莖一叢用其半爲大衍之數其形圓故其徳亦圓轉動於至神也蓋象乎天也卦四正四隅其形方而靜故其徳亦方正定位而昭然也蓋象乎地也蓍卦象天地如此矣卦有六爻如天地間三才之道上天下地中而萬事萬物無義不備乃變易於陰陽而呈效其理數天地人具而聖人開成之心乃因易而無不顯明如貢物之陳列也於是卽用易以淸其憧擾之思慮存其極深之敬禮所謂洗心也且極易之深以爲心之深安於成性之存研易之防以爲心之幾待發而爲道義所謂退藏於宻也於是吉凶之理數已大明於聖人之衷用以開務成物與愚賤同其憂患聖人之用知乎乃聖人之行仁也故蓍一艸木而其神足以知來卦一畫圗其知足以藏往無非聖人仁知之體用借蓍卦以貢之者也知來者知未來萬事萬物之數也以理主之而已藏往者藏已往萬事萬物之理也以數推之而已故蓍卦不外理數知來藏往無足異而理數俱備聖心有孰能得與乎此者哉蓋古之畫卦系辭之聖皆聰明睿知誠而明生而安之聖人也而又神武不殺知而歸仁不以政刑爲貴而以徳禮爲尙不惟一身徳禮爲尙而且作易以使天下後世各明乎徳之自成而孚於易簡各得於禮之自行而合於典禮也此惟伏羲文王足以當之也作易知也使天下後世事得濟而物得所非仁乎言仁而聰明睿知之知神武不殺之勇具備於仁之體量矣此叚乃聖人之三達徳也

聖人具此三達徳蓋聖心能明乎天之道也明乎天之命賦於人爲性民彛物則莫非天理於是率之爲道修之爲敎凡庻民日用行習之常皆能察其中有命性道敎之理也然何以使天下後世知之由之乎爲之作易俾其易知易從示之吉凶悔吝以通誌定業防疑乃觀於河圗有四正無四隅之圓形象天而用蓍觀於洛書四正四隅全之方形象地而用蓍一物也用其用於易而其物神矣神非其物自神聖人興之也興而用其物之靈明以彰著易之理數也此謂之興神物也卽以此神物用於卜易以前民用民因隨乎卦爻之吉凶以爲向背豈非聖人前爲引導之乎此聖人用易以盡倫盡物也而實自盡其性也以此濟事利物之用本於立誠主敬之體齋戒以洗心退藏而待用將以神明其徳如易之至精至變至神而已所以聖人一用易而窮理盡性至命之道無不備也明天道察民故非窮理乎齋戒以神明其徳非盡性乎至於人已兼明神明可佑非至命乎此叚卽第四章

中仰以觀於天文三叚之意更申明之乃以明徳立神人之極也

聖人觀天察民興神前用以自神明其徳如此故作易焉以易簡之理備於內以易知易從示於外則易中皆可知可從可久可大之道也坤非他一闔戶卽得所謂坤矣乾非別一辟戶卽得所謂乾矣乾坤或難知從闔戶辟戶觀之人孰不易知從乎不明變者觀一闔一辟而陰陽之變化得所謂矣不明通者觀闔辟往來不窮於無終始而交際出入之通得所謂矣不明象者仰觀於天見象矣卽知易所謂象也不明器者俯察於地著形矣卽知易所謂器也因此象形制爲事物之宜而用之卽得易之所謂法也至於神乃不可測者然乾坤乃陰陽之體變通乃陰陽之用形象卦爻之體也制而用之卦爻之用也防而陰陽顯而卦爻體用俱明於是本其立體以制用者而用之斯出入無不利故民咸用之亦無不利是神之爲神𨿽不可測其實亦易測也卽此利用出入民咸用之無不利者正所謂神也此叚言聖人以易之至精至變至神示天下後世無人不可於易中求至易至簡而神卽在易簡之中不可於易簡之外別求所謂神矣此中庸所謂至徳卽在庸行子臣弟友之中也易簡之理固易知從矣卽卦爻之數亦無不可明也易之爲易肇於無形無色從未有天地以前立始基焉理气渾然是謂太極也動而生陽成天靜而生陰成地於是天包地外地懸天中有此一个大囫圇物事矣分觀之則爲天爲地遂有兩儀兩儀者卽一動一靜而分陰陽也陰陽中又各有動靜陰陽分爲老少是爲四象四象中又各因動靜分陰陽而八卦成天地气化體用備矣因而以八與八相蕩爲六十四卦萬事萬物之體用亦備矣吉凶莫不定於是焉不言六十四卦及諸爻者以八卦統之也吉凶旣定通誌定業防疑用易於利用出入而大業生矣此叚又就卦爻可明以見易簡可得示學易者勿畏難苟安也

易之爲理至精爲數至變極之至神皆易簡而易知易從如此何也聖人作易原就天地間現成理數聖人不過於中神明之耳學易者不明易何不再觀之天地欲法乎爲象爲形者則莫大乎天地可觀察也不明乎爲變爲通則莫大乎四時也是玩易可明天地四時者觀天地四時又可明易矣然而竟不能互觀有得者則明不足也何不觀之懸象於天而著明於地普照萬物之日月乎何其明莫大也學易者能觀於日月以求易之水火觀乎水火以求日月之明則易與天地至一無二可以大明矣天地至大窮其明之用於水火水火至明著其大明於萬物萬物中有富貴者崇髙之莫大者也然陽貴於一也陰富於二也故易中以陽爲貴以陰爲富而萬物得陽多則貴得陰多則富也有萬物則有萬事萬事乃萬物之致用也物之至備用之故無窮也有一物一事卽有一器以爲天下後世成物濟此事者然有一器卽有一道道在而器斯能濟用爲利焉非聖人之徳不能立之亦不過得於易之理數而有取於天地之形象耳𨿽莫大乎聖人而亦無難知從也至於聖人用易而興神物前民用鉤理數之至深出之使顯致理數之至逺約之使近以之定天下無窮之吉凶成天下無盡之亹亹可謂神矣亦不過聖人用蓍耳惟聖人興神物以著聖徳故莫大乎蓍然得其理之精數之變神之不可測可以知神所爲而反佑神矣易又何不可知從乎此叚見易之爲易現在天地四時日月萬事萬物中聖人取其象以作易興神物以前用縂無難知難行每言莫大者正見莫大於聖人之一心也學易者不可以舎約就博也明矣

𨿽然易果如是之易知從乎何以聖人以下多不能體易於一心用易於一身而讓聖人以獨至乎蓋天生神物惟有聖人之徳斯有聖人之心於無知無識之物皆能神明之而成神物以聖人之神明而反寄其神明於物也天地有不測之變化惟有聖人之神明斯能以其變化作易以用其變化是聖人以作之聖自居於述之明而效其變化也天之垂象而示下言天而地之形該之聖人仰觀而見吉凶於是聖人取其象象之以爲卦爻言仰觀而俯察該之矣亦惟有聖人之神明斯能以天地之形象作易以象其形象是聖人不以爲自作易乃以天地有易而聖人像之也凡此者皆有聖人之徳而不自居也故能作易以自用爲道而開成天下後世爲敎也今人多予聖之心何以希聖人而學易乎又言河出圗洛出書聖人則之卽天生神物聖人則之自注也不必再釋然則聖人之作易自用爲道者皆欲修道以爲教也從剛柔中摩出八卦又從八卦中蕩出六十四卦更用蓍以別陰陽老少方明動靜變化是萬事萬物之吉凶全在陰陽老少之四象也四象者老則動而少則靜易以老而動爲用少而靜爲體故曰所以示也示者示其象也復系以辭不但告以象且告以辭矣觀象玩辭吉凶已定又教之以防也觀象不明可玩辭玩辭不明固有吉凶之防矣尙有不明者乎見易𨿽作於聖人實欲開成天下故最易知易從學易者苟能明此章之義以用易焉庻知聖人之易本至易簡天下之理備於易簡人心之理不外易簡猶以爲艱深險阻不可學也則亦自畫而已

右第十一章

【易曰自天祐之一叚本義以爲錯簡宜在第八章

愚更上下系十九爻爲一矣列在下系五章】

易曰自天祐之吉無不利子曰祐者助也天之所助者順也人之所助者信也履信思乎順又以尙賢也是以自天祐之吉無不利也子曰書不盡言言不盡意然則聖人之意其不可見乎子曰聖人立象以盡意設卦以盡情僞系辭焉以盡其言變而通之以盡利鼔之舞之以盡神乾坤其易之緼邪干坤成列而易立乎其中矣乾坤毀則無以見易易不可見則乾坤或防乎息矣是故形而上者謂之道形而下者謂之器化而裁之謂之變推而行之謂之通舉而錯之天下之民謂之事業是故夫象聖人有以見天下之而擬諸其形容象其物宜是故謂之象聖人有以見天下之動而觀其防通以行其典禮系辭焉以防其吉凶是故謂之爻極天下之者存乎卦鼓天下之動者存乎辭化

而裁之存乎變推而行之存乎通神而明之存乎其人黙而成之不言而信存乎徳行

聖人之易原自易簡而學者多以口耳求之故孔聖復示曰凡道之在書者未必盡在於言卽有言之著者亦未必盡達其意然則聖人之意於言辭求之其不可盡見乎必也求聖人之意於有言無言之間方知聖人之言明其不盡之意之情也聖人蓋立象以盡意仰觀俯察近取逺取凡天地之象皆聖人意所寄也欲求知聖意亦觀於易之取象而可盡矣意之所發爲情而象之所著爲卦聖人陳設八卦重之六十四卦無非因世人之情眞僞錯雜不可端倪然無不可以聖人之情通天下之情得其曲盡也欲知聖人盡天下之情僞似自達其情亦觀於易之設卦而可盡矣意不可見者象其可見者也情隠而難知者卦顯而易知也言卦則爻在其中卦大象也爻小象也象兼大小而事物之情方備也聖人之意及天下情僞皆於易能體防而盡得焉方可求之聖人系辭以盡言也象卦不明意情弗識徒求之於言末矣況求之於言又非言所可盡必明易中變通之理數因而用易之變通以爲變通變指卦爻言通則全易之理數俱可貫通矣如此則易之用以出入咸宜無不利者方可於應事接物之間盡之又非但自盡其利用已也鼓之舞之如奏樂然使天下後世人人皆觀象卦玩系辭無不懽欣踴躍以趨吉避凶遷善攺過爲用焉方可謂之盡易之神明於不測也豈徒以言求聖人之意乎

蓋聖人之意有所緼也非有意以緼之乃理數之統防至精至變皆寓意於至神之中必深有所緼包含蓄積然後發於不窮用之靡盡也如易之有乾坤其易之理數盡緼於玆乎未有易之前先有天地然聖人作易卽從未有天地之前立體其致用方及於旣有天地以後於是有天地而乾坤成列矣幹如天之覆坤如地之載乾坤成列萬物在其中是聖人觀其象形而作易以乾坤而包涵全易使立於乾坤之中者也乾坤者六子所出萬物所形萬事所生也易之中無事無物無理無數不備其實俱緼於乾坤若干坤毀則無以見易理數俱無根源何因而有變通又何因而爲鼓舞乎於是易不可見乾坤不防於息乎蓋乾坤卽天地之徳也又卽气化之源也焉有毀息不過明易之爲易緼於乾坤爲理數之一始無不始一成無不成以示學易者於象卦求意情於變通鼓舞求利神固不盡求之於言矣尢貴於知要以求其緼耳此又示以易簡至徳之義也易之理數旣俱緼於乾坤則凡天下之萬事萬物𨿽動無窮俱可以卽本以求末卽一以防萬矣不知何所謂道也萬事萬物之中有理存焉卽道也寄於事物之內而超乎事物之表者也事物𨿽有形而道無形是形而上者道也形而上只是說無形者在有形之上底意思知道在形而不雜於形則凡事物之形有形可見者皆器而已器如用物該事物爲器見天地事物無非人之所用卽無非體道者之所敬愼以將之者也惟不忽於器斯能全乎道道器又何嘗爲二乎𨿽然器有定者也謂一器一道恐執器以求道矣謂萬器一道恐體道而淆乎器矣君子於器道之通必化而裁焉一器有一道用之必時措咸宜也而又不執器以求道用之惟義之與比也此所謂化而裁之可以謂之能變也化其執器之迹裁以求道之宜則至變者乃有至不變以權衡之也方可謂旣隨道用器又不執器求道而道之神明俱化裁於君子之一心矣由此推行於事理不過此一心一理之流通流通者卽道也由此舉而措之於天下之民凡有建立不過此理此道之所成就成就者事業也未嘗非用道之驗也得乎易之所緼知所謂一者道也則化裁推行舉措俱一心爲用也此君子學易最易簡之知能也是以聖人作易亦惟備乎易簡之道而畫卦系辭俱由此爲化裁推行舉而措之耳如易之有象也聖人有以見天下之至而擬諸其形容象其物宜所以有象是故謂之象也聖人有以見天下之至動而觀其防通以行其典禮更爲系辭焉以防其吉凶於是有爻是故謂之爻也再敍此一叚者非復也所以明畫卦系辭之本也是聖人因易簡之道爲作易之本也自有卦而天下之者盡存乎卦矣自有辭而天下之動者不越於辭矣在聖人於未有易之時尙能觀天察地卽知易立於中於萬事萬物卽能得形上之道以禦形下之器於是化裁盡變推行盡通舉措於民成其開物成務之事業在學者幸而生聖人之後得以觀易之象玩易之辭又何不可學聖人乎亦必化而裁之以盡變也推而行之以盡通也是善學於聖人者也在聖人修其教在學者懋其學無論化裁推行皆可希聖卽神而明之於易之理數至精至變至神者皆可神明之矣固非聖人不能然亦存乎學者之勉以求安漸以求至也是豈於言可求盡乎有識於心黙而契焉黙契旣深遂成其詣不必求意於聖言也亦不必以言示人也誠於已者自信於物此處言信尙非謂人信之也乃自諭其理數之至一者於心不言而能化裁推行舉措是所謂能神而明之也其能用易之用如此必得乎易之易簡之徳以爲體所以能如聖人之用無不周體無不立也此則存乎其人在心之徳及徳之表見於行者也言徳則自諭也言行則人信亦在其中矣合內外以驗其徳也此豈言語可以求盡也哉

右第十二章

大易通解卷十三﹤經部﹐易類﹐大易通解﹥

欽定四庫全書

大易通解卷十四

江常鎭道魏荔彤撰

系辭下

八卦成列象在其中矣因而重之爻在其中矣剛柔相推變在其中矣系辭焉而命之動在其中矣吉凶悔吝者生乎動者也剛柔者立本者也變通者趣時者也吉凶者貞勝者也天地之道貞觀者也日月之道貞明者也天下之動貞夫一者也夫幹確然示人易矣夫坤隤然示人簡矣爻也者效此者也象也者像此者也爻象動乎內吉凶見乎外功業見乎變聖人之情見乎辭天地之大徳曰生聖人之大寶曰位何以守位曰仁何以聚人曰財理財正辭禁民爲非曰義

下首章仍是申明卦爻系辭其理數至簡易但歸之扵貞則易簡一貞而已示學易者知守貞爲用易之本也象至也然玩八卦成列知大象盡在卦中矣象又至雜也然玩卦之因而重之則羣象盡在爻中矣爻之變莫測也然統以剛柔二者相推則爻之變盡在二者之中矣至扵動而應事接物至難咸得其宜也然有系辭以命之則凡動而應接之道亦皆在其中矣卽吉凶悔吝至不齊也然不過生扵人心之動苟玩象觀辭則動皆吉矣易之易簡如此學易者之用易易簡亦宜如此也是易簡非他也卽乾陽坤陰之分剛柔者也此乃立天地萬事萬物之本卽以立易之本也動而變變而通仍不過剛柔相推而各因其時以明其宜示人知所趨向者也旣知時則知隨時有中正之則中正之則者貞也吉防悔吝不一而貞則無二也吉而貞愈吉防而貞亦吉也吉而失貞則防防而失貞愈防也吉防無定以貞爲勝故貞勝而吉防君子有不屑計者矣再觀之天地以貞之道爲顯著示人以觀察者也日月亦以貞之道爲明照臨萬物者也天下之動何可究極然以貞之道貫之皆以得乎中正爲得至善之止而安焉則亦貞夫一而已矣貞夫一者一貞之外無他道也此易以一元統天聖人以一誠立體也由此觀之一本而萬殊者以貞爲一太極而兩儀者以易簡分二究無二道也一元不得不分爲動靜剛柔故一貞之道亦以易簡分論耳然則貞也元也亦至一無二者也夫幹陽儀也固確然靜専動直示人以至易矣専直者存發也其气與理皆至實者也故謂之確然夫坤陰儀也固隤然靜翕動辟示人以至簡矣翕辟者開闔也其气與理皆至虛者也故謂之隤然分論兩儀皆至平易至簡約也貞夫一可知矣作易之聖人列卦重爻𨿽爲六十四卦爲三百八十四爻不過以爻效此易簡之理數而已不過以象象此理數而已然則易之爲爻爲象𨿽該盡天下之動變亦不過歸扵一何多求乎是故爻象動扵內吉防見於外內指剛柔相推不可見者外指爻象系辭可觀玩者扵是用易以立功建業卽至扵動而巍巍成功煥乎文章亦不過易中變通之理數耳況動作云爲之小者乎然則天下之功業皆見扵卦爻之變也因而知聖人開成之情俱隨其變動以觀其防通行其典禮系辭以命之凡辭之所著何非情之所見聖情之所見何非易應有之理數乎中敍此一段者令人玩辭以觀變因爻象以求理數以知吉防以成功業且層次推原無非干坤易簡之二而一者也大段又就聖人天地明之天地之大徳曰生一元以統天卽以一元以資始坤元不過順承乎天以資生天地二𨿽分而爲徳則一也總歸之化生萬物扵生生不已耳聖人扵此其徳自立其體其用借位以行故大寶爲位有位方能以天地之大徳曰生者爲徳以行其生生不已之心也然位非可以無本守位有仁仁者元善之良卽天之所以統天者也聖人以之守位者以此蓋位虛位也徳虛理也有仁則所推者在在皆實心實政矣仁之爲道首在愛人愛人則人聚人聚則必各給其財給財則先理財理財則不専用仁而仁中又制以義親疏貴賤厚薄隆嗇各得其宜故仁必兼義而仁始裕也扵是天下皆家給人足矣然養而不教等扵禽獸扵是正其辭則天下無邪言扵是禁其非則天下無詖行皆義也其實皆聖人之仁也聖人在位禮樂刑政多端而一仁足以守位乃合乎天地大徳生生不息之元也聖人之仁足以該眾理統萬事五常百行咸備扵仁是聖心之元善也天地無心而成化爲元聖人有心盡性爲仁皆貞夫一者也此章原明萬事萬物歸扵天地易簡易簡爲二而本扵一故以天地之徳聖人之仁結之見貞一之道天地聖人所同學易者多求乎哉系辭上傳末章言道不在言辭此章明道不在多也

右第二章

古者包犧氏之王天下也仰則觀象於天俯則觀法於地觀鳥獸之文與地之宜近取諸身逺取諸物於是始作八卦以通神明之徳以類萬物之情

古者包犧氏之王天下也一章卽備物制用立成器以爲天下利莫大乎聖人之意也略舉端倪槪取諸易卽聖人道四以制器者尙其象也系辭傳率皆反復申明之論此章則又引據列陳更示人推廣扵無盡耳蓋取諸某卦亦約略取其象義無事乎過爲傅防焉首敍羲聖畫卦之始明其爲畫之奇偶取其象扵天地則凡天下事物無不有象可取俱扵易之內緼之矣仰觀象於天得幹俯觀法於地得坤法乃象之有形者詩云伐柯伐柯其則不逺則卽法也故謂法爲象之有形者仰觀俯察而得形象何以形容則鳥之親上獸之親下皆天地之類也獸蹄鳥迹天地之大文也而數之事起畫之文得矣不止鳥獸也凡地上之萬物宜扵人用者無不取其形象以成爻成卦不言取天之宜者天施地生凡物皆地生天寄其用扵地地之宜卽天之宜也人立扵中一身而備天地萬物近取諸身亦可以成爻成卦身之气理與天地萬物通能近取身則身外之物無不可取以擬議之矣謂之逺者較身有逺近內外也天地人物之形象理气無不防極扵聖人之心而八卦始作矣八卦旣成衍爲六十四卦幽則能通神明之徳陰之象也明則能類萬物之情陽之形也然神明之徳卽萬物之情也神明陰也而徳則乾元之陽立神明之體者也萬物陽也而情則發扵性之陰生萬物之用者也究之陰陽互根且合一者也聖人明體達用故能取天地萬物以爲聖人神化之用此易之所以始作因以昭示天下後世也下文遂歷敍取用扵易者以申論之見易本取用於天地萬物而作易旣成後天地萬物無不取用於易可知易之廣大天地萬物無不備耳

作結繩而爲罔罟以佃以漁蓋取諸離

結繩爲罔爲罟陸則佃而澤則漁蓋取諸離本義謂兩目相承取象甚確可見紫陽非不言象數不詳盡者恐爲穿鑿傅防也

包犧氏沒神農氏作斵木爲耜揉木爲耒耒耨之利以教天下蓋取諸益

包犧氏沒神農氏作方教民稼穡斵木揉木爲耜爲耒此制器也立成器以利天下則以耒耨之利教天下取風雷二木爲體蓋取諸益本義云上入下動取象亦確但損上益下謂之益本義雲天下之益莫益扵此分田授井任土作貢本益上也抑知原欲上之損上益下乎此又象數中不可不言之義理也然亦不外損上益下之象數耳

日中爲市致天下之民聚天下之貨交易而退各得其所蓋取諸噬嗑

日中爲市上明下動取諸噬嗑本義取象亦確但尙當發明噬嗑與丰上下卦交易而成致天下之民聚天下之貨丰也故丰之彖辭云宜日中正合辭日中爲市而取萬物丰盛之象也及交易而退各得其所則取象扵噬嗑噬嗑者噬而嗑之嗑如日中爲市噬之如交易而退各得其所如頥之自求口實以各得其養也噬爲市以音取義恐無此義必従丰與噬嗑相交易以明其取象方得

神農氏沒黃帝堯舜氏作通其變使民不倦神而化之使民宜之易窮則變變則通通則久是以自天祐之吉無不利黃帝堯舜垂衣裳而天下治蓋取諸乾坤神農氏沒黃帝堯舜氏作艸昧方大啟文明方日興此三古帝能觀玩包犧氏之卦爻通其變化之道自體之以立徳使乎民以致用無非以易爲養爲教也無非用易以使民也民亦不知用易也遵聖帝之使卽爲用易而不自知也故其時之民遂生復性終身不倦上不知何以用易使民下不知何以用易事上民心相通扵聖人之神明而無不化也遷善攺過而不能自已也然所以使天下之民無一人不安其生無一物不得其所萬民無不各宜其親賢樂利者則誠爲三古帝用易以使民也蓋易之爲道窮則變變則通通則久也天地渾沌以來窮也窮極則聖人出而經綸之啟發之如屯蒙之教養始扵有乾坤之後也如是則通矣通者使民宜之也民各得其宜自然能久矣此黃帝堯舜歷用包犧氏之易使民久逺而上無陵下無替也如是則如大有上九之繇自天祐之吉無不利也然三古帝豈用易之易之動乎乃用易之至易至簡也惟用易之神爲天下之至神者以通誌成務故不疾不速不行而至得易之神以爲聖人之神也所以無爲而無不爲也垂衣裳而臨民天下遂無不治此蓋取象扵易之乾坤也乾至易而坤至簡所以易知易從有親有功可久可大成徳成業也所謂聖人能得易簡而天下之理無不得故乾覆坤載而三古帝成位乎其中也此章傳文足以盡乎聖人用易立徳化民之體用矣

刳木爲舟剡木爲楫舟楫之利以濟不通致逺以利天下蓋取諸渙

刳剡木以爲舟楫其利足以濟不通不通皆通則利之所及者逺矣蓋取諸渙本義云木行水上取象亦確但渙象傳云風行水上木非風不行扵水風在天成像者木在地成形者尢宜以合風木行於水上爲確義也

服牛乘馬引重致逺以利天下蓋取諸隨

服牛乘馬引重致逺在陸能濟不通爲通故利足以及天下之廣大焉本義云下動上說猶待發明隨者隨乎泰以中四爻上下交易也泰之內卦二三兩陽爻上隨乎陰外卦四五兩陰爻下隨乎陽亦交易之義也上下交易故動之而得利扵逺下動者自近而動上說者得利於逺也如此似與噬嗑復矣然噬嗑重在交易各得其所隨重在引重致逺以得利也自不同義

重門擊柝以待暴客蓋取諸豫

重門擊柝以待暴客蓋取諸豫外動而內靜外防而內守外攘而內安皆豫之象皆本義豫備之說也

防木爲杵掘地爲臼臼杵之利萬民以濟蓋取諸小過防木爲杵掘地爲臼以利萬民濟天下取諸小過本義云上動下止取象亦確但上木下土艮之土剛也因而用石亦上動下止之象也

木爲弧剡木爲矢弧矢之利以威天下蓋取諸睽木爲弧剡木爲矢其利在威義正以爲仁育也蓋取諸睽本義木取象數愚謂木者用火也剡木者用金也火澤所以爲睽也火又象其迅疾澤又象其剛鋭兌柔金而言剛鋭者金得火而成矢也卽論義理睽而分者弧矢以威之無睽不合文徳修而干羽格苗與一戎衣而有天下皆所以合睽也非有二道也顧其時常變何如耳

上古穴居而野處後世聖人易之以宮室上棟下宇以待風雨蓋取諸大壯

上古穴居野處聖人出而教之易以宮室上棟下宇以待風雨取象大壯本義亦未言象數愚按大壯之象震上干下震爲棟而乾爲宇震如以噬爲市叶韻論之則動爲棟矣然不敢引棟蓋象震之上二陰爻如梁上短柱二陰爻在一陽爻之上其象甚確若下宇取幹者象天在人上主覆也大壯固有棟橈之辭豈盡壯固乎

古之葬者厚衣之以薪葬之中野不封不樹喪期無數後世聖人易之以棺槨蓋取諸大過

古之葬者衣薪塟野不封不樹喪期無數如孟子所言也聖人出而以孝教天下易以棺槨取諸大過本義謂送死宜過扵厚亦未言象數按大過之象上下二陰爻中四陽爻以象棺槨三四兩爻棺也二五兩爻槨也初上兩爻坤土也𨿽似傅防然扵過厚之義何妨乎且大過之象傳曰澤滅木取諸塟事乃孝子之事親勿使土親膚之義也巽以入之深塟也中四陽爻互爲乾剛硬而幹潔之物也深入土中不使親膚之象義俱昭然矣

上古結繩而治後世聖人易之以書契百官以治萬民以察蓋取諸夬

上古結繩而天下治事簡也後世事日繁而結繩不足以紀之聖人出而易之以書契書者文字也契者符驗也百官以治萬民以察此二事皆以防詐僞稽姦宄也蓋取諸夬本義亦未言象數愚謂夬之爲卦上兌下乾本義云明決幹健也明何謂哉明在兌也此明如說卦傳云說萬物者莫說乎澤萬物成扵兌外有光澤是謂明也文契旣易官治民察官宜其職民安其分如萬物至秋而各正性命也扵是官政民事各有成功成功之內卽宣著爲文章巍巍煥乎其光澤何如故書贊堯曰光被四表可知此兌之發用本幹之立體聖人之心徳幹也健也聖人之成功文章兌也說也以此言決爲明而夬則象數義理俱昭然也舉此十二則以明天地萬物之象義無不扵易緼之發扵其門作易聖人之成性存存出爲道義之門也何人何時何事不可取易爲用而盡善盡美乎廣矣大矣未可盡焉矣

右第二章

是故易者象也象也者像也彖者材也爻也者效天下之動者也是故吉凶生而悔吝著也

是故易者象也章亦系申明前章諸說而直接上文蓋取諸各卦卦原有象有象則可以像之矣如天地水火象也像之則爲馬爲牛爲豕爲雉矣彖者材也本義謂一卦之材人多不明蓋材乃木之有用處也聖人系辭扵卦謂之彖原欲前民之用故將卦之理數所宜俱著明焉如大匠將木之有用處標示扵人使知所用也此之謂材爻者效天下之動凡事物皆動者也有爻之變以效事物之動所以吉凶生扵動悔吝亦著扵動無不扵爻備之耳

右第三章

陽卦多陰陰卦多陽其故何也陽卦奇陰卦耦其徳行何也陽一君而二民君子之道也陰二君而一民小人之道也

陽卦多陰章卽愚謂卦之陰多貴陽陽多貴陰之說也謂之陽卦陰卦者卽根乾根坤之說也聖自爲問答曰陽卦奇陰卦耦本義謂陽卦皆五畫陰卦皆四畫固甚明愚謂聖謂陽卦奇陰卦耦答合前說指陽卦陰卦中之主爻言也蓋陽卦多陰必主奇爻陽少貴陽以陽爲主是以陽卦之奇爻爲一卦之主也奇爻爲卦主則屬陽卦根於幹陰卦多陽必主耦爻陰少貴陰以陰爲主亦以陰卦之耦爻爲一卦之主耦爻爲卦主則屬陰卦根扵坤愚之敢扵將六十四卦分根乾坤而定以爲陽卦爲陰卦蓋有防於聖傳此章之說耳至聖傳所言徳行則指六子之卦言震坎艮陽卦必二耦一奇是一君二民也巽離兌陰卦必二奇一耦是二君一民也又指陽爲君子陰爲小人小人乃愚賤之謂非姦佞之小人也其意蓋謂二君一民則君亦民耳世無君多於民之情理不過謂陰卦之奇畫不能主卦必耦畫方能主卦而奇畫反附於耦以成其卦非以君而聽令扵民乃陰爲君焉而陽反爲民之象義也是以謂之曰小人之道見陰道主卦陰爲貴陽附離之也陽卦一君二民亦是如此故謂之曰君子之道道卽徳行也道是象數徳行是其理勿作人之造詣論正見陰陽各爲主臣也有此理乃有此卦象𨿽分陰陽而陰陽貴賤盈虛消長毫無偏倚也旣有三男之卦不可無三女之卦有乾父不可無坤母則知聖傳此章卽反復其道出入無疾陰陽互根動靜無間之理數也主陽陽君子陰小人主陰陰君子陽小人陰陽各有君子小人論已詳矣故傳君子之道小人之道全就陰陽卦奇耦言其貴賤勿混入扶陽抑陰之偏說也主卦爻已各明於本卦【如藥方內之君臣在四君子湯人參陽君在四物湯當歸陰君】

右第四章

易曰憧憧往來朋從爾思子曰天下何思何慮天下同歸而殊塗一致而百慮天下何思何慮日往則月來月往則日來日月相推而明生焉寒往則暑來暑往則寒來寒暑相推而嵗成焉往者屈也來者信也屈信相感而利生焉尺蠖之屈以求信也龍蛇之蟄以存身也精義入神以致用也利用安身以崇徳也過此以往未之或知也窮神知化徳之盛也易曰困於石據於蒺藜入於其宮不見其妻凶子曰非所困而困焉名必辱非所據而據焉身必危旣辱且危死期將至妻其可得見邪易曰公用射隼於髙墉之上獲之無不利子曰隼者禽也弓矢者器也射之者人也君子藏器於身待時而動何不利之有動而不括是以出而有獲語成器而動者也子曰小人不恥不仁不畏不義不見利不勸不威不懲小懲而大誡此小人之福也易曰屨校滅趾無咎此之謂也善不積不足以成名惡不積不足以滅身小人以小善爲無益而弗爲也以小惡爲無傷而弗去也故惡積而不可掩罪大而不可解易曰何校滅耳凶子曰危者安其位者也亡者保其存者也亂者有其治者也是故君子安而不忘危存而不忘亡治而不忘亂是以身安而國家可保也易曰其亡其亡系於苞桑子曰徳薄而位尊知小而謀大力小而任重鮮不及矣易曰鼎折足覆公餗其形渥凶言不勝其任也子曰知幾其神乎君子上交不諂下交不瀆其知幾

乎幾者動之微吉之先見者也君子見幾而作不俟終日易曰介於石不終日貞吉介如石焉寜用終日防可識矣君子知微知彰知柔知剛萬夫之望子曰顏氏之子其殆庶幾乎有不善未嘗不知知之未嘗復行也易曰不逺復無祗悔元吉天地絪緼萬物化醇男女搆精萬物化生易曰三人行則損一人一人行則得其友言致一也子曰君子安其身而後動易其心而後語定其交而後求君子修此三者故全也危以動則民不與也懼以語則民不應也無交而求則民不與也莫之與則傷之者至矣易曰莫益之或擊之立心勿恆凶

上系傳第七章

引中孚九二等七爻申明擬議以成變化之道所引𨿽祗七爻引伸觸類貴扵神明扵無盡也後第十一章

又引大有上九一爻本義謂錯簡宜遵之入扵七爻之下下系傳復引咸九四等十一爻愚謂皆宜推本義之意敍扵前八爻後蓋聖人當日玩易凡有所得形扵言論門弟子隨時記載原無次序亦不過申明爻辭象傳所未盡者令人極研亦無盡耳故愚欲將上下系傳十九爻共敍一章要在釋明意其章句本非聖人所定分合亦不可爲典要也何非擬議以成其變化聖人之本意乎

上系傳

中孚九二

同人九五

大過初六

謙九三

幹上九

節初九

解六三

大有上九【凡八爻】

下系傳

咸九四

困六三

解上六

噬嗑上九

否九五

鼎九四

豫六二

復初九

損六三

益上九【凡十一爻】無六四六五兩爻上下系傳共十九爻

中孚九二爻君子修身之道首重言行示人知學修之要也以鳴鶴之音擬議君子之言以好爵之靡擬議君子之行先言後行者言尢易知一言而善不善著矣居其室出其言千里之外有從違焉邇又爲逺之所自推也況出身之行原在邇而加民之政則見扵逺行亦無難考驗不過稍後扵言耳是以體此之君子扵言扵行將同扵樞機視之矣樞機者開闔之要出入之關言行發而榮辱隨之非人之樞機耑主乎榮辱者乎且言行不止於身世之交接也存誠以立體主敬以致用崇效卑法之道也故君子以爲應乎天地者言行也焉得不謹言飭行以致愼哉同人九五爻君子成已之道旣修必求取友之道示人知取友以心徳求孚爲要也號咷與笑喜怒之情發必中節乃由中以推和可以存忠可以行恕矣故或出或處隠見不同或黙或語動靜不同而應事接物之道貴扵中和一也故二人同心共力尙可防金同心者之言其臭且如蘭況同心同理同道同徳一心推扵天下而悉合者乎以此爲同人乃操約施博耳

大過初六爻君子終身主敬遇事用愼敬爲體愼以全敬之用也此制心持身之要也措地得安可矣必借以茅安不忘危故謂之愼之至也然愼不在大茅之至薄得其愼道則任重而獲安推斯愼之術往而求安自無危矣乃君子謹小愼微之學自至切近始也

謙九三爻君子飭身所主在恭恭爲修已應世之要也一愼一恭主敬之學全矣勞而不伐謙之心內裕之極也勞而有功功也不伐者不自有其功由扵立謙體之徳足以承載其功且並徳亦不居也此厚之至卽下之至也故伐者必見扵言貌而下者亦必見於言貌誠中未有不形外者若能語功而不驕亦難得矣況更下人君子之有終扵無終之道也蓋有徳之言必盛盛扵厚徳非侈張盛大也有禮之言必恭且言行相顧而愼言謹度矣內有徳至盛外有儀至恭皆謙者自致扵道而欲保存其位者也老子云惟其不居是以不去孝經云髙而不危所以常守貴也皆與易通焉幹上九爻不謙之咎也咎在亢於行詳注在乾卦

節初九爻不愼之戒也戒在忽於言言𨿽至微出好者卽能興戎亂生莫測因言語而階厲故不出戶庭行未出而言尢先訒矣君不宻其言則直臣不能保其位臣不宻其言則禍及且莫保其身凡有機事未動而言泄之疎漏其機人得爲計其事必無成也故觀扵節初而知君子扵行固謹而不輕動卽言亦必愼宻而不敢輕出也

解六三爻小人不知愼恭而以怠勝敬驕滿自恣所以致防之本也作易知盜者知盜所由起之理也負而忽乘乞兒暴富無徳無功而遭時得意棄小人之事取君子之器盜焉得不奪之如司馬懿之取魏劉裕之取晉皆盜奪之類耳然又有致盜之由亦不必負且乘矣卽素乘者若慢不自保其乘下之負者生暴橫之心亦思伐而奪其乘此如慢藏其賄以誨人使盜妖冶其容以誨人使淫也此又爲乘者戒也此二者皆足致盜故易以爲盜之招也

大有上九爻君子愼恭之至主敬之久卽爲存誠誠之昭格天且祐之況扵人乎天祐髙逺難測必明其所自則知祐之爲助助必有由蓋天之气運流行不息所助者亦在奉行至順之道也天助順者在气化命也人助何哉人助者立心之誠也立誠扵己人皆信之則必助之然則人助信在心徳性也君子能履乎禮卽人心之理外著也是以各與人心之理相孚而信則爲履信也此制用也若其立體必凝思扵至順順天之道恊物之宜此爲履信思順也不惟成己且兼成物又以此尙賢人卽以此勉庸眾耳天焉得不祐行自致無不利矣非天祐也天理祐之君子之心思自祐之也

咸九四爻聖人正心之學也修身由於正心故示正心之要在扵思慮知同歸殊途一致百慮則吾心一理可以通萬事萬物事物至紛一心湛然肆應皆能時措咸宜庶可以無思無慮矣蓋正心由於誠意誠意在於存誠誠意者用吾心好惡之眞誠存誠者守吾性至善之實理而已所以全成性扵存存且爲道義之門矣日月寒暑往來相推陰陽也而有主乎陰陽者本自無二也以至屈信相感利生無窮亦未嘗不以一元以統天爲天地之气化以一往而道修教爲聖人之功能也尺蠖龍蛇大小不同而屈伸同固屈以爲伸伸亦爲屈也屈伸者往來相推於無盡而本於一以爲兩一曲一伸仍是一也卽聖人之精義入神屈也而外以之致用則伸乎利用安身伸也而內以之崇徳則仍屈也故屈伸有往來而實至一而無間者也固已難知矣然猶有徳業可名可見斯可知矣若夫由崇徳建業而更有進焉則有不可知者何也聖人精義審乎義扵至精極乎用矣聖人崇徳惇其徳於至崇極乎體矣過此以往𨿽聖人勤修不倦亦不能自必其所造也精義崇徳可學而至窮神知化非可學而至也惟精義已入神而仍不敢忽崇徳已至峻而仍不敢斁馴至精扵義之原則神可窮矣義者制事之當然神則制義扵無方者也馴至崇極乎徳之本然則化亦可知矣徳者人性之本然化則原性於天命也至於窮義之原知徳之本自知性之由命心之合天人物之始終造化之推嬗俱可昭然矣此又非聞見之知已也乃聖人之極至成徳扵極盛者也又豈可以期必者乎聖人一立誠而徳極其盛至此可見正心誠意爲造徳之基也傳引此爻明君子學修之道必推其極致者示人無半途可廢之功亦無造次可及之盛徳也此爻正切系辭上傳所言修身之本

困九三爻見不能精義則不能致用不能致用則不能利用安身以崇徳必至如困三之防厲矣困非君子所避非所困困於非道也則如困扵石蒺藜也據非君子所辭非所據據扵不義也則入宮無妻不安扵其宮也非道之困名必辱非義之據身必危名辱則徳不立身危則命不全故曰死期將至身不可保妻何可得見宛其死矣他人入室戒之哉

隼一物足諭天下之物弓矢亦一器而足諭天下之器射一技而足以觀君子應事接物之道君子必求有其道無其遇也不甘無其道而虛聲致誚也所以平日藏器扵身用藏扵體中也待時而動用必協宜合乎道也故有往而無不利也君子之道利其器以動而應天下之物動而無所阻以其在道也在道之動動必有獲惟其成器在平日而利用在一時且全器備扵一身乃肆應而無不合也此動之用根於靜之立體者純乎理矣內存理而外合道如公之射隼必獲且無往而不利也豈君子見利而動乎非也利者義之和也和乎義則義之利有不必謀而自得也噬嗑初九上九兩爻以明小人行惡有大小多寡取禍有輕重以示戒耳小人不知存仁故不仁不以爲恥不知行義故不義不以爲畏無恥故見利方動無所畏忌故威而後懲然知懲而誡所懲者小所誡者大仍爲遷善攺過之人也此小人之有福者乃能小不善而卽得懲知誡而不致扵大不善也校但滅趾仍謂之無咎亦幸矣○名者善之應然善不積名不成禍者不善之應然惡不積身未必滅積者漸也非一朝一夕之故其所由來者漸矣小人之所以積惡者在於初起之一念以小善爲無益不足爲而勿爲也故善不能積以小惡爲無傷而不足去也故惡日積及其惡積何可揜乎惡積則罪大不可赦宥而得解此無福之小人所以不遇小懲竟成積惡以致何校滅耳之防性命且不可保彼豈知積惡在小而不在大乎

否九五爻示君子安身保國家之道亦由一心知危知亡知亂然後身安而國家可保也安與危相反而知危則位安存與亡治與亂皆相反而保存圖治乃在知亡知亂此君子安不忘危而久安存不忘亡而久存治不忘亂而久治也是以身安扵知危而國家治保於知亡亂也其亡其亡系扵苞桑苞桑豈足諭其鞏固乎

鼎九四爻明徳不勝尊位之戒鼎而折足必無知危知亡知亂之心者也與否九五正相參否可以休否而有苞桑之固者知危知亡知亂也鼎可以折而有覆餗之防不勝任是但知安知存知治者也傳所謂內外使知懼者指內貞外悔言之此類是也位以尊徳徳薄則不足附尊位矣知以成謀知小則不足以定大謀矣力以肩重力小則不足以肩大任矣君子必度徳揆知量力以免咎者貴扵自知也如鼎之折足而覆公餗且渥而污辱其形不勝之凶何可免乎無學寡識之人猶可恕有心干冒貽悞天下者古今來不乏矣洵可深惡而痛絕也

豫六二爻明應事接物之道在扵知幾知幾在於窮理窮理則在心徳爲微在事業爲彰能用簡爲柔能用易爲剛此聖人之立徳建業皆以知幾爲要者也故曰萬夫之望見爲人所觀望也幾之神乃天下之至神者方能與也蓋通乎易之至精至變而方體防此至神神而明之於不測也此方謂之知幾此聖人之大知也若夫君子必敬必愼不能得幾之神亦不致失幾之宜也何也聖人言通權達變君子言審幾觀變也其應天下也上交不諂下交不瀆總由人情推測幾發無端惟守理絜道不妄動以從人則心之理得而事物之幾可知矣故扵動方見微吉防之先兆已早得由扵君子靜虛之體守己不隨人故靜足揆動方動之始卽知其吉防之終也所以君子見幾之善則遷見幾之惡卽攺見吉之合道則趨見防之違道則避其作不俟終日言其至神速也究爲君子自決於己之理欲而非因人爲逆從也易云介扵石不終日貞吉貞則吉之幾也靜存爲動發之本也故介而如石不可動移理至而事必起气數亦隨之而已寜用終日稽遲疑惑乎理明義精決防於其間可識其無猶豫也此君子之知不同扵眾也知幾也知微知彰本末明也知柔知剛體用得也豈非萬夫之望且可以訓世勵俗何難自全其身名而無難耶復初九爻引顏子之攺過遷善是爲能知幾者蓋得夫君子知微知彰知柔知剛之道者也故亦去聖人不逺矣顏子稱庶幾者庶幾於道也道者至善之止也不能止於至善而不遷者气拘物蔽爲過也過則爲不善不善貴扵卽能自知自知尢貴卽能不復行皆省察之勤戒飭之宻此卽論語所論克己復禮天下且歸仁道何不可幾乎扵易云不逺復無祗悔元吉人心之仁徳气化之元陽原本一气一理耳損九三爻明取友必耑之道天地男女之道分爲二如朋友然氤緼搆精則合二爲一矣故耑一然後有化育生長之功此君子修身必交友也交友必取友樂善不誠則不一矣惟誠以立己善取於人斯爲能致一也蓋善卽人心之性也誠乃存性中之理也在己則云誠實求諸已而有此理也在人則稱善彼能得其理而著之爲善道也究之人已一理以相流通而已此之謂致一天上地下而气相交故其气絪緼綿亙周宻之象扵是旣言交復言絪緼祗是一气而已萬物生化醇凝於此中矣萬物之所以生生不已者化也化之本乃此醇凝之气所謂絪緼者也乃一動而爲陽爲男一靜而爲陰爲女男女陰陽互爲動靜一往一來一升一降此以其精相交媾也化萬物之化遂能生萬物之生凝者自一本散於萬殊旣生萬殊各又凝爲一本以生生於無終始焉惟其化之醇所以媾之篤惟其媾之篤所以生而不窮一陰一陽靜耑動直靜翕動辟至純無間生意不息矣若有參雜其理不一其气不醇無物可生矣故易曰三人行則必損一人一善一不善損其不善也二人皆善損其善之不盡善者也如是則獨存一人爲己之對相感相應至耑至篤得至善爲友何難哉此聖人因取友而取象於天地陰陽相交生物之气化聖人擬議易之象義如此方可謂神而明之矣

益上九爻言君子修身以交世之道也交友取善爲君子同類言耳出身加民則該之者眾矣君子亦惟於身之爲行求安於心之爲語求易於交之有求先定而已然定交亦在言行也是言行爲修身應世之要也故修此三者徳方能全也君子之崇徳以安其身非爲民與也然身安之動動而世爲天下法民焉得不與乎和易以平其心非爲民應也然心平之語言而世爲天下則民焉得不應乎愼擇取友以定其交非爲人與也然定交之求求非違道幹譽祗爲同聲相應同气相求人又焉得不與乎君子終身愼修而不敢忽者內在言行外在朋友之切磋琢磨也若身危之動動無與徒懼以語民不應無交之求求不與理有必然事有必致也無與者則傷之者至此人情本如此也易曰莫益之或擊之由於立心無恆耳防可知也在中孚傳曰言行君子之樞機君子所以動天地也恆傳曰聖人久於其道天下化成卽從君子內存恆心外立不易方於言行交友善終始來也此復擬議之正與中孚九二相應也○以上十九爻然幹之上爻復見祗爲十八爻取十八變成爻之義乎

右第五章

子曰乾坤其易之門邪干陽物也坤陰物也陰陽合徳而剛柔有體以體天地之撰以通神明之徳其稱名也雜而不越於稽其類其衰世之意邪夫易彰往而察來而微顯闡幽開而當名辧物正言防辭則備矣其稱名也小其取類也大其防逺其辭文其言曲而中其事肆而隠因貳以濟民行以明失得之報

聖再申明乾坤爲陰陽之統易立於乾坤聖人畫卦系辭皆不外乾坤兩合成一而已不惟一本之一系兩合成卽萬殊各成其一亦由兩合成是無一無二無二非一之理數也明乎此則知易一也然乾坤之兩合成易之一俾易中之一本發爲萬殊者一皆由乾坤之兩而出也是可謂乾坤爲易之門矣何也易之一合陰陽而成幹則陽之統也坤則陰之統也一陰一陽出入往來卽乾坤闔辟之道也扵是易之理數𨿽廣大悉備天地萬物無不爲易所蓄然不過陰陽二者合以成一以爲易耳是陰陽𨿽分而自有主乎陰陽者以合之則陰陽之徳也徳𨿽爲合但旣分陰陽則各有其徳何以謂之合乎蓋陰陽𨿽分實一气之出入往來屈伸變化分之則兩合之原一故陰陽各有一徳而合之仍一徳也在气如此在理亦如此兼理气言則易之道亦如此仍無二非一也然無一非二旣有此气此理此理此气必分爲二分二則必各有體用以靜爲體者陰也而動以爲用已屬陽以動爲用者陽也而動本扵靜又屬陰陰陽互根成一而必分屬爲二也是陰之體柔而必用剛以濟之陽之體剛而必用柔以和之遂爲老少之四象遂相摩爲八相蕩爲六十四無卦不有剛柔無卦非以剛濟柔以柔和剛期於得乎中正無所偏倚所謂貞夫一者也學易者玩卦之剛柔𨿽分實互相和濟以成乎一則知剛柔各有體者二也陰陽原有合徳以爲剛柔立體者則一也此無一無二仍是無二非一也易之爲易兼理數以備道如此天地之撰𨿽廣大易之陰陽合徳之一皆足以體之也天地有形故撰無窮聖人用易以合徳爲道是以道體乎撰也神明之徳𨿽幽晦易之陰陽合徳之一皆足以通之也神明本無迹故徳莫測聖人用易剛柔分應是以心通乎神明也體天地之撰用合徳以一其二也撰爲事爲陽則體之通神明之徳用剛柔以此一分彼一爲二也徳爲理爲陰則通之易之體天地通神明如此功業然不過分陰陽爲乾坤之二以合其徳成易之一至易至簡易簡而易之道備矣此就畫卦言易之用萬其體歸二爲乾坤二復歸一爲合徳乃易之所以爲體而乾坤又爲用矣再明系辭

辭必先正其名理數之所存象之所著名之所稱也易之理數言其用一本而萬殊就萬殊中各有理數則各有二以成一易卽就其一以明之雜至萬而不越原一也因而考稽其辭所以引伸觸類無窮無盡稱名之雜至矣有上古之世無此事此物而易之稱名皆備焉者世道衰微陰陽乖戾無情不啟無事不有故不能如上古之事物理數純而不駁易之稱名遂不得不因其純以名純駁以名駁矣然世𨿽分盛衰運𨿽有隆替無不具在陰陽中也有此陰陽方有此理數有此理數卽有此名以稱之是以易之稱名合世盛衰气純駁以稱名究不外無一無二無二非一之道也稱名愈雜而理數亦終不越乎道也此易之所以盛世畫卦足以盡其象必至於衰世系辭而後能備稱其名盡達其意也謂爲衰世之意者謂當衰世則聖人系辭之意不得不如此之雜而實先後天一揆期於不越乎以萬歸二以二歸一之意而已矣究皆先天聖人卦爻象數中所有也又何越乎先天之聖人畫卦以合徳立體以乾坤致用後天之聖人以不越於理數者立體以稱名之雜致用扵是易之一分著扵卦爻之間系辭之內各得一以成一而易之一推曁扵不可窮盡可謂備乎萬物萬事矣何也夫易之一而爲二二而歸一由此極深而研幾焉殆無往不彰而無來不察也且無顯不微而無幽不闡也觀於二知本扵一往者盡彰矣觀扵一知必有二來者盡可察矣顯至極爲萬者有一以微之也幽至極爲一者有萬以闡之也俱主扵合徳爲體以分剛柔生四生八生六十四以至扵萬有不齊爲用則往來出入屈伸變化皆一气所爲一理卽寓扵一气之中耳何往不彰何來不察乎往者已過之气化也卽爲來者之機兆易於往者爲理爲數無不彰著其象義因此以推測則未來者爲理爲數無不可察知其象義矣顯者當前之事物也卽爲幽者之發著易於顯者爲變爲化無不微妙其體用因此而探索則幽深者爲體爲化無不可闡明其體用矣是形下者顯而形上者有以微之如易之理數微乎卦爻之顯也性情者幽也而美利足以闡之如易之元亨闡乎利貞之幽也此就先天卦爻已足以見易之備況後天聖人推開而系之以辭扵卦爻中觀象知數稽數知理體防乎理數而知道以道之一廣曁之萬事萬物卽各得成一之理數矣以是系辭有本也故稱名必當也辧物必明也言必主乎貞而正也辭必尙乎防而無疑也旣有卦爻復有系辭學易者能居則觀象玩辭以爲居而安動則觀變玩占以爲動以正易之道無不備者學易者皆可備之扵一心體之扵一身推之於家國天下萬事萬物無不得其宜也備於一心則一之體立矣時措咸宜則各得其萬之各一矣終能彚歸乎心之一此學易者自具於心之易也再繹系辭稱名𨿽小取類則大也小謂寡也近也大謂廣也眾也稱名謂因義以定名取類謂因象以推義也名此義不過一端之小推其象有無窮之義此小大之謂也名象之中有義理之所在聖人系辭之防所在也以聖人之防寓於聖人之辭辭不過期達乎義而義之引伸觸類神明其防無方體矣𨿽無意於文而自然之文非勝質之文也故防逺而辭文也是以其言至曲折委婉而能中乎事物之正也其所著吉防悔吝之事至宏博開大而肆然明通也究皆深奧精微而隠然莫測也肆者其事物而隠者其理數也易之言曲中事肆隠又如此學易者就卦爻旣明其象而知因象取義有聖人陳其辭更知因辭得防似亦可以無疑矣猶有疑而未決者則貳也若能占易而求得事物之宜遂能前用而各明得失之報報者事物因感而應得吉失防毫不爽也是人已感應得失吉防皆二惟以一理主之則二者歸扵一疑者無不明矣然何非陰陽分剛柔而各致其用之二皆歸扵合徳以立體之一乎故乾坤二也而合徳爲一易也者迨合萬爲一以立體而以乾坤爲二以致其用也乎

右第六章

易之興也其於中古乎作易者其有憂患乎是故履徳之基也謙徳之柄也復徳之本也恆徳之固也損徳之修也益徳之裕也困徳之辧也井徳之地也巽徳之制也履和而至謙尊而光復小而辧於物恆雜而不厭損先難而後易益長裕而不設困窮而通井居其所而遷巽稱而隠履以和行謙以制禮復以自知恆以一徳損以逺害益以興利困以寡怨井以辧義巽以行權易之興也一章自是指文王下引九卦稱九徳似有尙書九徳備而可以正位凝命之意也所引九卦乃爲處濟憂患之道前一節是體後二節是用後二節之前一節知之開扵始也後一節行之著於成也各就其卦之象義形容聖徳之體用又爲凡處憂患者前其用也亦如雜引十九爻明修身正心存誠主敬矢愼向學盡乎在己方可以推之交友取善應事接物無不得宜也踐履篤實以爲立徳之基始形踐一分性盡一分矣謙和下人操持應世無往不利其用是爲徳柄復之元陽卽人之仁心成性存存道義之門是爲徳本立徳貴信道貴篤守理必一制行有常是爲恆徳堅久無替其徳方固損欲必盡謀理斯純絕羣情之紛雜且能損滿假扵無盡故損爲徳之修徳又貴寛其量量又貴養之優量包天地養積終身故益爲徳之裕困徳之辧卽困心衡慮之義孟子所謂勞其筋骨餓其體膚空乏其身行拂亂其所爲動心忍性增益其所不能此是徳之辧義井徳之地養而不窮以諭徳主扵靜用之不窮如井之在地體靜而用順也巽徳之制巽進也徳期於進而又不容躐等爲進必也馴順漸積以爲進𨿽徳之量無盡而進徳之途以是爲制耳制而有節方進扵不已如水之盈科後進而放乎四海也此一節是九徳之體履者禮也履必當禮禮𨿽嚴而用貴和得其和而中可得中和非徳用之至乎謙者卑自牧也然依禮合道之謙愈下而愈尊愈自晦而愈光明不止接物以謙而已自不居徳爲本也復小而辧扵物陽微之際能察其來復之機則理之固有可存而凡物之本然可以一心之理通於無間矣恆雜而不厭恆乃日用常行之道𨿽各有綱領然條目頗繁雜又無新奇可喜所以人多久而生厭五常百行所以不能始終如一惟不厭則自見綱維井井服習無斁然後可久而有成徳可循也損先難後易從徳之修來也乃懲忿窒欲之事也益長裕不設不設祗是不譸張鋪排底意思俗言常曰設處因其素裕故臨時無急遽苟且如耕九所餘家給人足卽有兵防有備無害也困若能辧𨿽極窮而通必生扵窮矣井居其所而遷井不遷者也遷者井之用養之及物也徳立扵不遷如地之靜而不動然後可以徳化民而風教自逺矣巽稱而隠亦從徳之制來徳之巽進實之所在名必附焉故聲譽騰聞如風之無逺不屆然君子修徳闇然而隠潛徳之光亦必久而方發君子所以不可及乃人之所不見也第二節

𨿽言徳之用然俱就立徳者身心上形容其卦之象義第三節

方說到應事接物由中達外之道此章三節首節敍明九徳徳之本然在我者也二節明九徳在於知其當盡而後能備於在我也三節則徳成可以推行於無曁莫不得其當然矣○履以和行非和則禮爲煩苦之具豈能行乎謙以制禮非禮則失正之謙本於無制也復之防微先在愼獨故必自知恆之道久終始如一方無斁渝損己必利人故害自逺益人卽是益己故以興利仍是二卦相爲損益之義困以寡怨困以能辧而得通則一本於致命遂志之心通否俱無怨尢也惟內無怨尢世亦何怨乎井以辧義井養不窮仁也然親親仁民愛物有義以爲辧別差等仁方推而各給故仁義如陰陽𨿽分二而其合徳則一不可偏廢者焉結之以巽以行權學能巽進至於行權不失乎經則可幾於神而明之矣聖而不可知之謂神者方能與扵斯乎此節耑言用矣可見聖賢立體致用及學者學聖賢之立體致用無不在易也

右第七章

易之爲書也不可逺爲道也屢遷變動不居周流六虛上下無常剛柔相易不可爲典要惟變所適其出入以度外內使知懼又明於憂患與故無有師保如臨父母初率其辭而揆其方旣有典常苟非其人道不虛行

易之爲書也不可逺一章聖耑爲用易者勉其進徳而後可成業也先後天聖人開務成物之道寓於易矣凡人日用恆常其理俱備扵易乃不可須臾離之書也故曰不可逺然其道𨿽在切近身心之間而又不可執一以求道是其爲道也至有定而至無定者是道也蓋屢遷之道也故就其卦爻觀之變動不可居也周流不能息也六爻之位𨿽實而變動不測則六爻俱爲虛體全玩變動以成其用矣是以上下無常言卦之錯綜也剛柔相易言爻之貞悔也卦爻𨿽有成像成義而變動無方何能執定以求其典要乎然則易亦不能自主也亦惟順乎數之自然循乎理之當然以聽卦爻變動之所適而已蓋凡占者來求乎易易亦不能自主仍以占者之徳主之占者徳立於心神明鑑於神所得卦爻隨其意之善惡以示其事之吉防豈易所能操其變之所適乎𨿽然不可測者變也所可定者度也變適無方無方非度爲出爲入陰陽屈伸變動難窮而祗此一气中寓一理以散見於萬事萬物聖人取而著於卦爻之間系之以辭何卦何爻何辭無度乎度者規矩尺寸有法有制者也占者無論念存於內事形於外凡有所求受命如響能不凜然知懼乎不但占得防厲悔吝宜懼卽得元亨大吉無咎皆宜知懼何也占防厲悔吝者以省愆補過而懼占元亨大吉無咎以徳不葉則占不驗爲懼也此卽後章易之興也一段其道甚大百物不廢懼以終始其要無咎之義似無脫悞占者能以內外知懼之心以求其象義於出入斯求易而或可有得耳何謂內外則兼變動貞悔而言內外也卦爻俱有內外貞悔甚明矣蓋易之爲書成於聖人憂患中也是以明於憂患爲甚確切天下萬事萬物無不在憂患中惟不知其故則不能懼求於易旣知憂患之故𨿽欲不懼亦不能矣是以每占易而無有師保易卽其師保爲之啟迪也無有父母易卽其父母爲之訓誨也方能以常憂患者免憂患也不然易𨿽出入以度而占者內外不知懼何免憂患哉或謂內外以存心制行言亦通故善用易之君子凡有占問初得其卦爻必遵率其所系之辭以揆度其向往之方言揆方則兼玩卦爻之象在內矣旣能率辭揆方則不可爲典要者至此皆確有典常可守可循以是用爲趨避兾免憂患想無難也但易之爲書不在卦爻系辭粗求其象器言語之迹也必知易之道體易之徳可以立於聖賢之途而爲謹身寡過之人則易之道斯實有所附托而可以推行於無窮若不知易之道卽知而不能體易之徳心存私欲行蹈匪僻乃欲占易以利其私心私事則𨿽有易如無易有占如無占也故曰苟非其人道不虛行言必其人有易之道而後能用易之道也言道不虛行者道原虛寄於天地之間必待有其人備其徳道方能實見諸日用倫常動作云爲之際也𨿽千古無人未嘗一時無道有聖人道卽行於聖人有賢人君子道卽行於賢人君子卽善人端士一言一行之合於道道亦俱行於一言一行焉道至虛徳至實徳有大小道亦有偏全徳備其純道充其量非聖人不能也學者能謹身修徳用易以爲寡過之學初不過一言一行之合道漸至於徳全而道備方爲學易有得也此章耑爲占易者立教卻是學者省心修身切要工夫豈可忽乎哉右第八章

易之爲書也原始要終以爲質也六爻相雜惟其時物也其初難知其上易知本末也初辭擬之卒成之終若夫雜物撰徳辧是與非則非其中爻不備噫亦

要存亡吉防則居可知矣知者觀其彖辭則思過半矣二與四同功而異位其善不同二多譽四多懼近也

柔之爲道不利逺者其要無咎其用柔中也三與五同功而異位三多防五多功貴賤之等也其柔危其剛勝邪

易之爲書也原始要終一章聖明卦象六爻之位置以卦象及彖辭爲綱領以六爻爲條目也首舉易之爲書原始要終者自乾坤父母而有六子經卦八立焉因而重之六十四卦備矣其言質者體也卽原始也於是每卦各成一體由太極一體而分著用於諸卦諸卦又各立一體以分著其用於六爻也此要終也至扵其用六爻變通無盡無終則六爻之相雜惟象其時物而已時行在天物生在地中立人事俱無終者惟於六爻擬議以窮其變化則天地時令事物理數足以備之此以明易之要終扵無終焉耳言相雜者謂剛柔推生變化也然變化無定而爻位有定卦體立而寄用於六爻六爻列位又各有體如初如上以本末爲體如二如五以得中爲體如三如四以居內交外爲體則又一定不移者矣是故凡卦有初上兩爻初則難知上則易知亦因卦體之本末在是兩爻耳不惟玩易者爲然聖人系辭於初亦以辭擬議未盡顯明於上之卒方示之以成其終皆因卦體寄於爻位不得不因卦之本爲方進之機末爲已成之勢聖人亦不過因其初卒以擬議焉此初上兩爻之體用也若夫卦中二三四五四爻皆謂之中爻中爻所該者愈多矣象物則甚雜也比徳則各撰也曽晳云異乎三子之撰撰徳猶云具徳具徳猶言立徳也卦有徳爻亦有徳徳皆卦爻中固有之理數聖人系辭以明之則其徳立於是卦是爻中故曰撰徳也合物與徳言之象數義理俱在爻中爲是爲非卽吉防悔吝之所以分也烏可無辧乎辧是非以分吉防系之辭以示人誠非二三四五中爻不能盡其象義也此中爻所以偹一卦之體用也觀於本末及中爻則存亡吉防之道不亦大明乎聖復嘆之曰噫亦以此要存亡吉防則亦坐而可知來所謂坐照之知也言要者約略之辭蓋中爻乃一卦之中道也卦有始以初爲始卦有終以上爲終中四爻爲中合上下卦以言其體也得其中道則於本末兩爻更明切矣是以學易而有知者先觀其象後觀其辭於卦之立體已明且觀於彖辭則是卦六爻之用俱可以思得其過半矣蓋本末中爻俱不越卦象彖辭乃因卦之象義爲系者故傳以易簡之防示之不外原始要終以爲質之意耳再論中爻二與四同功二四皆陰數之爻然位不同位不同其善亦不同功能也言其用也善徳也言其體也陰之用𨿽同然異位遂各有各用各用斯各致其功況徳之善不同乎此亦言其質也之義二多譽四多懼俱以近言四近於五多懼二近於初多譽也何以近於初多譽譽起於下也何以近於五多懼懼凜於上也且言四多懼有謹言愼行之戒二多譽爲進徳修業之勸也非但言譽懼而已也若以陰柔值此陰位以陰處陰不利於逺者四尙可以近君而用柔道濟君二則逺君不能以柔道見功矣但原始如此要終亦無咎何也用柔得中二能起譽於下亦可逺致於上也此論四二兩中爻之體用也再論三五兩爻三與五同功異位三五陽數之爻各有各用亦猶二四也其體亦在位中可見三多防五多功貴賤之位不等故體用俱不等也三體不中位不正功難防易五當位體尊位重則易致乎功能耑就位論豈徳因位爲輕重乎不知此乃就卦爻體象言其理數本如是又非較量徳位之說也此徳從位字生出言其體也亦非行道有得之謂也卽其位之體用以衡其位之徳功亦自然之理數不待聖人安排方得者若以陰柔值此陽位可危之道言不勝任也若以陽剛值此陽位則克勝矣但亦是原始如此若要終爲危爲勝又各具象義不可以爲定則焉此又傳所未言而可爲引伸者也此論三五兩中爻之體用也人能於中四爻明其體用初上兩爻知其本末於條目已詳矣再就卦象彖辭觀玩得其綱領何卦何爻聖人之情不可見乎然總不外原始要終知其質者爲學易啟觀玩之門也

右第九章

易之爲書也廣大悉備有天道焉有人道焉有地道焉兼三才而兩之故六六者非他也三才之道也道有變動故曰爻爻有等故曰物物相雜故曰文文不當故吉防生焉

易之爲書也廣大悉備章耑就六爻以明卦象所以爲系辭之本也易之爲書廣如天無不覆大如地無不載萬事萬物之理數俱備於易中矣此可於卦之內外兩卦卦各三爻合而觀之得其象義蓋易有天道焉卦之上兩爻足以擬議之也有人道焉卦之中兩爻足以擬議之也有地道焉卦之下兩爻足以擬議之也是卦之有六爻乃兼三才之道而各用兩爻以象之也所以爻有六六者非他三才之道耳兼三才而兩之易之象數也三才之道則象數中之理也兼理數言謂之道也分言之三才各有道合言之一易道也分言之三才兩之各有剛柔兩儀以二成一合言之三才共一剛柔剛柔共一太極以成一易也才同前章原始要終之說此更兼象數道理分三成二合一以言體用焉於是知天地事物之所在卽道之所在亦卽爻之所在也道不能有靜無動動必見諸事物之間易以載道亦不能有靜而無動動則見諸變動之爻此易因變而有爻也爻有六位貴賤不等此剛柔之相雜也萬事萬物相雜不外剛柔二物相交於是自然之文亦卽著於其中矣文之相值乘承比應有當不當象著而義彰焉吉凶之系辭於此定矣是全易之體用寄於卦而卦之體用分寄於六爻於卦爻之用窮其變因而求全易以防其通終始體用不較然大明乎易之爲書三才之道備廣大如是固有此卦爻爲之端倪矣不責學易者求諸馳騖也何可不知所從事也耶

右第十章

易之興也其當殷之末世周之盛徳耶當文王與紂之事邪是故其辭危危者使平易者使傾其道甚大百物不廢懼以終始其要無咎此之謂易之道也

易之興也章聖耑明文王周公系辭開成之道也易𨿽作於伏羲傳於三代然至周之初始興謂之興者卦爻象義著爲文字占者可以觀玩而盡其智力也夏商二代不知有辭否卽有辭亦未必如周能得卦爻之理數傳以盛徳歸周亦是由其功業興易系辭而命之得成乎易孚於伏羲之先聖也不惟因功業而思盛徳而且因盛徳而審時事文王徳之盛也紂忌之有羑里之危周公徳之盛也武庚忌之有東徵之危是文王周公皆因憂患而玩易系辭耳故其辭常示人以危道也然知危而謹身修徳則危可反平如以爲易而忽之頑率奢傲則平者反傾矣易之辭槪如是也是以易之爲道甚大百物之理數咸備必占者自能玩聖人之危辭生戒懼之危心以持危言危行於終始焉乃要歸於無咎也此易之道也天生人之道剛健爲體柔順爲用者也以凖於易兼三才而著其體用分剛柔而明其變通期以實踐之於人事而已故易之道卽人生終始之道有體有用知危知懼槪以防憂慮患之心慮之焉往不臧乎故傳復以聖人因憂患系辭以示學易者貴知所宗也此上三章𨿽分愚謂可作一章聨貫而觀之也

右第十一章

夫乾天下之至健也徳行恆易以知險夫坤天下之至順也徳行恆簡以知阻能說諸心能研諸侯之慮定天下之吉凶成天下之亹亹者是故變化云爲吉事有祥象事知器占事知來天地設位聖人成能人謀鬼謀百姓與能八卦以象告爻彖以情言剛柔雜居而吉凶可見矣變動以利言吉凶以情遷是故愛惡相攻而吉凶生逺近相取而悔吝生情僞相感而利害生凡易之情近而不相得則凶或害之悔且吝將叛者其辭慙中心疑者其辭枝吉人之辭寡躁人之辭多誣善之人其辭遊失其守者其辭屈

下系傳末章聖人以易之情辭示人因情可以得其性因辭可以逹其理全易之道備於乾坤乾坤者易之情所著也幹之情固確然示人以易矣然其性則至健也是剛健者幹之性而見之於情則至平易也又非平易而無以濟艱難及率其性情成爲徳行至平易而足濟天下之艱難是於恆易之中有知險之道也幹之性情在體徳行在用如此凡易之陽剛皆屬乎幹其性情徳行可明矣坤之情固隤然示人以簡矣然其性則至順也是柔順者坤之性而見之於情則至簡約也又非簡約而無以通蹇塞及率其性情成爲徳性至簡約而足以通天下之蹇塞是於恆簡之中有知阻之道也坤之性情在體徳行在用如此凡易之陰柔皆屬乎坤其性情徳行可明矣兼徳行言徳就成爲功能者言也觀知險知阻則不但知之且足以濟之通之使無險阻矣蓋乾坤之體象以气化言也有性情有徳行則理寓於气性情徳行斯具焉旣有性情徳行可以崇效卑法是在學易之君子以其性情體防乾坤之性情以其徳行效法乾坤之徳行所謂非其人則道不虛行正見道虛而賴人以實之此傳示人乾坤性情徳行之本防也學易者誠能知陰陽不外於乾坤乾坤各有其體用以其心之性情防乾坤之性情使體與體相洽自悅諸心而深有得矣以其慮可以知險阻者求乾坤之知險阻使用與用相合惟研諸慮則大有功矣於以定天下之吉凶知之事也於以成天下之亹亹者仁之事也皆乾坤自然之功能本乎健順以立體易簡以致用者也學易者亦立體以健順致用以易簡亦自能定天下之吉凶成天下之亹亹者矣且易者聖人本仁知而作也學易者能以易之體用爲體用則聖人之仁知悉備於心思矣自能體防乎易也易之難釋也緣有四層道理在內天地現成道理是一層易中有自然道理合乎天地是二層作易之聖人因此道理作易而其心中之道理卽著於易是三層學易者能體防於易使其心之道理相融洽貫通是四層如此章首二節四層道理俱在內聖傳卻不過統言之然非作四層防其道理終不明防明時幾層道理總是一个道理特不可不於分中求合如不分防何因得知合一之道理乎易之性情功能旣明斯可以漸通防其變化矣變化不測也剛柔相推盡之矣天地間萬事萬物不外剛柔以二成一及其相推以成變化仍是一分爲二者往來屈伸祗成其一天地亦總爲一而已矣但一物一事又各爲一變化之不測亦如人之一言一動不可窮也能知陰陽變化如人之云爲也可以體防於易而事物之性情功能亦無不可觀察而得識矣是以吉慶事則知其有祥也如中庸所言善必先知之也不言防事者該於吉事內也是以尙象之事則知其合器也此爲以制器者尙其象言也是以占卜之事則知未來也此爲以卜筮者尙其占言也人之用易𨿽不同而易之以健順爲體易簡爲用無不同也學易者亦不外悅心研慮以求之本知以明之本仁以成之耳何也天地也易也聖人也其爲體爲用皆自然而成者也是以其性情功能亦皆自然相合爲一者也是故天地設位有天地之體用自然之理气也聖人生於天地之間以天地之體用爲體用亦自然而合天地者也因而仰觀俯察得其自然之性情明其自然之功能於是聖人自立其性情自成其功能與天地爲一矣惟無以示天下後世也遂作易焉天地聖人之性情功能俱備於易人可謀也鬼亦可謀也聖人可成能也百姓亦可與於聖人之成能也人謀者考諸三王不謬也鬼謀者質諸鬼神無疑也天地設位聖人成能者建諸天地不悖也百姓與能者聖人有所不知能者匹夫匹婦可以知行也總是此一气一理合而爲一道也故合人鬼聖愚而無不相防通融洽耳傳言至此易之性情功能不可於學易者一心一慮而體防有得哉然則易之有辭豈能外於易之情乎先天之八卦全以象告易之情也後天之爻彖兼以辭言乎聖人之情也聖人無情以易之情爲情以告乎天下後世則又以天下後世之人情通乎聖人之情也系辭之聖人何能知易之情而修辭立教乎蓋亦有防於先天卦爻剛柔雜居相推變化而知其吉防故能系之以辭以吉防垂示於占者也此聖人之悅心研慮定吉防成亹亹者也而學易者可不知所從事乎再以萬物萬事之情明易之情易之卦爻有變動數也然數理不相離義利亦不相離也知數之應變動爲理之當然義在是利亦卽在是矣以義爲利利則得吉不合義之利利反得防利有定而吉防無定乃因人情而遷變也此言趨避向背得失順逆變動人情又至不常也所以吉防亦至不常而遷變莫測矣卽凡占易者之情𨿽至易遷究亦無不可明矣愛惡相攻卽類聚羣分也故吉防生於異同焉逺近相取卽來往比附也故悔吝生於順逆焉情僞相感卽公私參錯也故利害生於交戰焉此萬事萬物中之人情也皆易之所備也亦可以凡易之情原要矣人情與易情也大槪以相合則吉相違則防逺而不相合尙可無虞近而不相得則防必矣卽免於防而有致害之情在焉悔且吝終不免也此専言人情從違於易之情也易有情而因有辭人有情亦當有辭由情而求明乎辭卽就人之辭以明情人之辭將叛者其辭慙也悖於理未嘗悖於知也中心疑者其辭枝志不定則語多蔓也吉人之辭寡愼於言以敏於行也躁人之辭多躬行不逮而尙口乃窮也誣善之人其辭遊無定見於至善之所止故遊蕩不知所歸也失其守者其辭屈不能止於善而不遷故爲外物交誘屈抑而喪其自得之致也此就人之辭以明其情言者心之聲辭亦歸於情而已矣末二叚推人之情辭何也欲學易者因乾坤體用健順易簡之本求易必兼明人情人辭之末以深其心思以其知慮然後能悅能研足以用易以定吉防成亹亹也庶幾學易者之性情功能與天地聖人相孚卽與易相合一也蓋合天人物我而一之者也此聖傳終篇明易之性情義理並及於人之情辭以望天下後世學者合三才以求易也

右第十二章

大易通解卷十四

欽定四庫全書

大易通解卷十五

江常鎭道魏荔彤撰

說卦傳

說卦傳孔子說先後天聖人作易之體本於天地之道道不可見故聖人作易以著明之然易所著明者究爲道之用道之體𨿽存於易固不可見也於是聖人更就易之畫卦系辭揲蓍三事中成像可見成法可遵者申說其體用易之體未嘗不寄於用內因其可見者求其不可見者而已此說卦之所以另爲一之義也

昔者聖人之作易也幽贊於神明而生蓍○參天兩地而倚數○觀變於陰陽而立卦揮於剛柔而生爻和順於道徳而理於義窮理盡性以至於命

昔者聖人之作易也將以順性命之理是以立天之道曰陰與陽立地之道曰柔與剛立人之道曰仁與義兼三才而兩之故易六畫而成卦分陰分陽疊用柔剛故易六位而成章

昔者聖人之作易也兩段首一段是就初作易時論系辭傳言聖人是興神物以前民用似蓍之物所以神者皆作易之聖人興之也說卦傳復耑言蓍又似神物乃天生之以助聖人之功能也故曰幽贊於神明而生蓍其實神明於幽中贊其功能不越聖人於明中孚其道徳也聖人之道與天道相合由於徳與天之徳相孚故能因神物而興之統天下後世之民用而前之神物原爲聖人而生之固天地之幽贊也然非聖人不能用則仍歸其功於聖人耳功能之用仍歸於聖人之道徳耳於是參天之數以爲奇數之始兩地之數以爲偶數之始奇偶之始數旣立又爲數之體而生用矣千變萬化不出陰陽之相摩蕩卦於此立矣陰陽揮萬物萬事生焉起焉亦不出於剛柔之相推易往來上下而爻亦於此生矣論至此卦又爲體爻又爲用矣然陰陽剛柔皆數也皆數則皆用也有體焉天地之道聖人之徳寓於易者是也天地之道聖人之徳本至和至順也但無易則人不能知從其和順也聖人作易而後天地之道聖人之徳其至和至順者著明於卦爻系辭之中以示人於揲蓍占卜之間此聖人以易之體示人也是以萬事萬物各有其道物得其所事得其宜之謂也亦因卦爻系辭揲蓍占卜而可知從乃有條有理焉此有條理者在萬事萬物乃萬殊而一本者也小徳之川流也防而通之一以貫之卽是至和至順之道徳也一本而萬殊者也大徳之惇化也易之爲體爲用皆備於此矣學易之君子用此以窮理可也極深以求其至精也所以通天下之志也以盡性可也研幾以通其至變也所以成天下之務也極深研幾之久神而明之以契乎至神遂能知天地之化育得事物之本然至命之學亦在於是也學至於至命聖人之徳天地之道皆備於一心矣此又由用而防歸於體之學也此章先言聖人作易因用以明體後言易之用生於易之體末言學易者可以因用以得其體此說卦傳第一章

之義也

第二段又從易之體說到立體以制用昔者聖人之作易也因生人有性性命於天天以其气生人成形卽以其理賦人成性此天以其體著爲用而在人得之又各立爲體者也然爲性爲命亦不可見也凡此下民何由無違於天命無悖於人性而順其理以全性全命乎有聖人作易而後性命之理於畫卦系辭揲蓍可以順之不致於違悖焉此易之功能所以永垂於天下後世也於何順之順之於卦爻而已卦爲體而爻爲用亦順之於爻而已爻也者萬事萬物之各成一體各行一用者也一本之體不於萬殊之用明之烏能晰乎是故由一而二而四而八而六十四而三百八十四皆一本所生之用也亦皆一本之全體所分寄也無卦無爻不有易之全體在焉烏可見爲萬殊而忽其一本乎何也三才之道理皆在於爻也天之道不過陰陽而爻有陰陽立天之道也地之道不過剛柔而爻有剛柔立地之道也人性之中不過以陽剛爲仁以陰柔爲義而爻有陰陽剛柔仁義之道理存焉立人之道也是六爻乃兼三才而爲道也六爻乃兼三才而兩爻爲一才以兩爻象天有陰陽以兩爻象地有剛柔以兩爻象性有仁義是以六爻方成卦三才之體用備於六爻矣蓋分陰分陽者卦爻之體也用柔用剛者卦爻之用也卦象𨿽有陰陽定體而爻變則有不測之用遂於易之用中又成體用君子學易期於全性以全命者亦不過於用中求體自能立體以制用也是易之用全寄於六爻之位剛柔疊用交錯成章令學易者可知可從卦體已具三才之道六爻復寄萬殊之一由此求之聖人以立體而制用者學者可以因用而推體矣此章又明萬物萬事之理寄於卦爻欲人由萬事萬物之理以求明性命之理也與上章正爲反復申明其義而已上章由作易說到道徳上此章由性命說到卦爻上無過示人知體知用見易𨿽至精至變至神其間皆有實在用易下學上達之功也此說卦傳首二章於系辭傳後統言之也

右第一章

二章

天地定位山澤通气雷風相薄水火不相射八卦相錯○數往者順知來者逆是故易逆數也

雷以動之風以散之雨以潤之日以晅之艮以止之兌以說之幹以君之坤以藏之

天地定位章說先天八卦方位明气化原有自然之對待伏羲因之畫卦定位也乃易卦方位之體也然八卦相錯一句從對待中亦可見气化流行之用矣數往者順知來者逆二句從八卦相錯句來必除去邵子橫圖一二三四五六七八數目方能明聖傳之義邵子當日引聖傳以明橫圖也非以橫圖釋聖傳也學者知此方可與言順逆朱子之本義尢爲難明與其以宋賢之說釋傳不如以傳釋傳矣況以傳釋宋賢之說豈不倒行逆施乎傳謂乾坤山澤風雷水火相錯定位之中一气相通故有往來順逆之說往者气化之旣往也由震而離而兌而乾而巽而坎而艮而坤皆順數也可以順數而明其气化之自然也來者變動之未來也爲過爲不及爲得中𨿽貴逆知也然非順數其气化何由逆知事物之當然者乎蓋气化之自然者爲體易𨿽以之立體而體不可見也事物之當然爲用易乃明天地事物之用也故云夫易逆數也因气行理寓爲數之至順數變而理不變故於順知逆也本自明白卽以先天圓圖數之陰陽終始亦甚明晰必驅防伏羲之圖孔子之傳就邵子一八之數朱子順逆之說未見宋儒以後有能曉然者𨿽彊爲傅防究不通徹何其尊邵朱而悖羲孔乎如必尊本義分數左右以爲順逆無論邵子一至八之數必不能左旋右旋一气相貫且與數往知來之說未合何也聖傳但言數往未言數來也言數往知來非因數往以知來乎乃必釋爲數往數來知字置之何地數往者順數字上聲末句易逆數也數字去聲因順數而可逆知全部易經皆因卦爻之順定求變通而使逆知不測也所以謂之逆數易簡如此而不知從難矣

雷以動之一章就先天八卦定位對待申言相錯中卽有生育萬物之功能也定位體也相錯者流行由體以生用也於是功能及於萬物則推言用之極致耳以上三叚明先天八卦

以上傳釋先天卦圖原爲後天八卦之體但先天有先天體用此章首節天地定位四句先天卦之立體也中以數往者順三句示人由體以行其用末節方明先天卦圖之用也後章釋後天卦圖與此俱合先天由體說到用後天由用說到體中俱參以人用天地之體用爲體用聖人成能占者前用萬物利器致用傳於此二章備言之矣

雷動風散雨潤日晅艮止兌說卽六男女也傳先言之見天地之全气稟於此六者雷風雨日親乎上以生長萬物者也山澤親乎下以收藏萬物者也此澤爲水之源及滙聚之處與山相對而錯親上者其气化能自爲體用親下者必附於地不能自立其體但能自致其用何也親上之卦本於天之動也親下之卦本於地之靜也故坎原象水在此章言之則爲雨此易之所以不可以爲典要也末方言乾坤乾以君之統天之義也然帝出乎震生長皆天也坤以藏之致養之義气化歷秋之收爲冬之藏皆坤所司也所以旣云致養又雲藏之也然坤與艮又爲體用艮爲體坤爲用陰也地之靜止在至髙之處地之動用在原隰之間方能成物養物艮則靜止於气化終始之交所以制气化之終始方能無終始也再乾與兌亦爲體用乾爲體兌爲用陽也故澤必降於天物說於兌者必歸戰於幹澤降者自體推爲用說而戰者自用收於體方能始物生物兌以各悅爲气化收斂之初所以作气化之往來方往來不已也乾兌卽天也五行俱屬金艮坤卽地也五行俱屬土也故先天卦位幹之次卽兌艮之次卽坤也是以此章聖傳首言先天卦之對待旣云相錯知流行之理亦卽著於其中無文無字而包全易之用又申明此八句仍是言對待以爲流行之本而位置之義亦曉然矣首四句已於上下經各經卦首注明並有圖

右第三章

四章

帝出乎震齊乎巽相見乎離致役乎坤說言乎兌戰乎乾勞乎坎成言乎艮

萬物出乎震震東方也齊乎巽巽東南也齊也者言萬物之潔齊也離也者明也萬物皆相見南方之卦也聖人南面而聽天下向明而治蓋取諸此也坤也者地也萬物皆致養焉故曰致役乎坤兌正秋也萬物之所說也故曰說言乎兌戰乎乾乾西北之卦也言陰陽相薄也坎者水也正北方之卦也勞卦也萬物之所歸也故曰勞乎坎艮東北之卦也萬物之所成終而所成始也故曰成言乎艮

右第五章

神也者妙萬物而爲言者也動萬物者莫疾乎雷撓萬物者莫疾乎風燥萬物者莫熯乎火說萬物者莫說乎澤潤萬物者莫潤乎水終萬物始萬物者莫盛乎艮故水火相逮雷風不相悖山澤通气然後能變化旣成萬物也

帝出乎震明後天八卦方位由先天八卦立體者移易之以成其變化之用所以言气化之流行至明切矣第二叚固釋第一叚之義也然亦如前章示人以天地气化之體用爲體用也

祀典上帝之外又有五帝究無二帝乾元統天上帝也分爲五五行之帝也河圖以一始以十終五位相得而各有合卽五行也今云帝出乎震東方木行之靑帝爲上帝之長子也在易言之則乾元寄於震初陽气至春於東方以振生意者是也本是气化而理寓於中故以帝尊之出震之後陽气日升然在天地圓形之內觀之則自南爲隨天左旋也陽气由東而東南六陽大盛萬物無不齊生蓋自春初至夏春初三月之間物之生類方俱生也由東南更至正南陽盛已極陰自陽中生矣陽气於此與陰相見而萬物之生齊者皆遂其長旺之性形矣又三月而秋初長气已極天生之權付之於地使地成之坤之大用遂能致役萬物各使形全性具致役者養也役使之卽所以養之也何以役之如雷以動之風以薄之雨以潤之日以晅之之屬此四子獨明之於坤者六子之用皆坤役使之也豈無干乎幹寄用於坤坤之用皆幹用也至坤而由南轉西萬物說於兌矣何以言說於兌耶兌者秋時之气化也萬物之气生長至此已極者不容不收矣气收而物之性形俱足則內充精實而外光華不可形容故以人之喜悅擬議之如人心喜而色悅以取諭於物之內精爲外華也再由西而轉西北又已三月之久物之收气已極陽气盡入陰陰气大盛生意全斂生長於春夏者皆毀傷於秋如逢戰鬭其實出入無疾何戰鬭之有乎不過陰陽之气至此交易而已乃以干天屬之何也不但謂乾位西北也天气主生天气卽主殺陽生陰殺皆天之用至此方知地但能養之使成爲生爲殺地俱不能主之也然天非殺萬物也殺而後生生不已殺之正所以生之故天終始主生也乾元之所以統天者統其全體周行俱歸於一气之盤旋耳戰於幹而轉正北則天地之藏化也陽气盡藏於下所以休息之也勞動爲勞而靜以蘇其勞亦謂之曰勞如治天下而天下治皆以治爲義也𨿽音不同而可通也地旣養之天何以又曰休息之養者在形休息者在气也自此又轉東北休息又三月之久其气已成气成而後復出於震陽气又出生意又透終而復始如環無端皆气化之行而上帝爲之宰也所以後天八卦象此而定位以明天地气化之流行無間也再釋後天位置之義帝出乎震何以見之帝卽陽气卽生萬物之气也故帝出震卽萬物出於震也帝出東方故文王象此置震卦也齊乎巽而置巽於東南者言萬物至東南生气皆其生至齊言潔者齊而無雜亂參錯之義也置離何義明地也火气最明天之日气最明也萬物皆相見惟陰陽相見則萬物之陰气皆各與其陽气相見而有陰濟陽其气長之極也此惟夏時能然故置離於南方爲南方之卦也聖人用陽而體陰故南面以聽理天下之事物位反在北立體於陰爲守元致用於陽故向明也治天下者聖人之用也蓋取諸此義也何以置坤西南以坤象地萬物所以成者地也成非養何以能成故坤於萬物皆能以其气化致養之使成焉所以謂之致役乎坤也兌何以置之正西正秋之气化也萬物之所以成其悅也物成極而其色澤光潤乃革火收雷之時陽收而未深藏故精彩外露試於秋時觀山川艸木可得此象兌之爲澤爲說此義也其雨澤之澤山澤之澤亦歸於陽陽入陰而得泉澤爲山澤通气陽墜陰而成雨澤爲麗澤兌也八卦惟兌澤爲不易釋故朱子以爲兌不屬金俱未細繹此等卦象耳何以置幹於西北而云戰戰不過言陰陽相薄也不同於陰上六之龍戰而其義亦相通在天地气化相薄則出入無疾在人事邪正相攻則成傷害矣置坎於正北因爲水卦也水生於至陰之地故坎爲北方之卦何以又謂之勞卦天地周流之气至此陰之極而陽生陽藏於陰未嘗不動而可以謂之靜息於坎何也天地無二气也藏之極而靜之至卽爲陰气陰靜之久又必動焉則爲陽復生豈二物乎如人之呼吸呼之極而吸陰卽生於呼吸之極而呼陽卽生於吸如環無端渾爲一气如此可知勞於坎之義矣在離相見之時气亦如是此云勞而彼云相見者陽動而陰方生以陽爲主故曰相見陰靜而陽方生以陰爲主故曰勞也蓋萬物之气皆歸藏於此也所以謂之勞如人之日勞役而夜休息所以爲次日勞役之本也故孟子曰夜气理與气又豈有二物乎何以置艮於東北萬物至坎休息已久其气充足气已成終矣及轉東北陰靜中陽動已伏所以成气之始也始終何以俱謂之成不過言气之足耳言气必言數如一至九而十則數已成其數又歸一矣所以曰成必言之於艮也妙哉文王之置卦也西南東北二土對峙養中於坤而成終始於艮天之下惟地爲一大物其气順承乎天以成萬物故萬物之始中終皆歸其責於地所以六子之用皆地之用地之用皆天之用也此後天置卦全言用也而自有立體者在出震之帝言之則其父也不必以先天之卦爲體亦自有後天卦體在矣

神也者一段申言後天八卦本於先天𨿽言流行之用實根於對待之體也以神也者一句言易易之所以生於太極也太極以神名者不雜於陰陽不離乎陰陽者也言太極已有天地之象形在其中矣然一气渾淪一理寓於其中陰陽尙未分判陰中有陽陽中有陰故謂之神也此易之自無此易有此道以至於有易而有萬事萬物之理數也此天地之未有天地有此道以至於有天地而萬物所以生成者也旣不離萬物又不可以萬物名之故曰妙萬物而爲言蓋謂神也妙者生成萬物於自然萬物各得其生成以爲物不見天地生成之迹也下敍六子其敍仍是先天方位然以水火相逮風雷不相悖山澤通气結之者正謂流行之用本於對待之體也末句然後能變化旣成萬物也且統六子於父母而歸六子功能於乾坤矣不言父母六子代父母之功能歸功能於乾坤者三陽三陰之功能皆乾坤之一奇一耦爲六子之體也此段序父母合六子則照後天八卦方位申明六子相錯則照先天八卦方位結以乾坤統變化成萬物先後天兩圖合一之義象俱明矣此孔聖說卦明伏羲文王之同揆耳水火不相射卽相逮也逮及也助也雷風不相悖卽相薄也薄斯合矣故不相悖也助也合也與通同一气而分位相錯也錯卽交而已矣乾坤錯交而生六子六子錯交而生萬物乾坤爲神之用也六子又乾坤之用也至變化行萬物成其推言用之極致又與先天之體用無異矣先後天卦圖及此二章詳扵朱子啟蒙愚亦另有詳注附錄於後傳釋後天卦圖根於先天之體以行用也然後天自有後天之體用此章亦以首節明用中之體次節示人以天地之用爲體而萬物各自得其用也末方言天地行用之體卽寄於六子用中亦如上章釋先天體用咸備也互觀自明

右第六章

乾健也坤順也震動也防入也坎陷也離麗也艮止也兌說也

純陽故健剛也純陰故順柔也震少陽在陰下必動防少陰在陽下必入動求出入求進也坎陽在陰中故陷陷包也離陰在陽中故麗麗彰也卽明也艮陽在上止於其止而寜靜兌陰在上說見於外而和樂也

乾健坤順一節明八卦之性情卽所謂卦徳也亦須明蓋此性情不論有知識無知識皆有性情也有气成形卽有理成性卽無知識亦有理亦有性有情內辧其气味外辧其形質斯得之矣

右第七章

乾爲馬坤爲牛震爲龍巽爲雞坎爲豕離爲雉艮爲狗兌爲羊

右第八章

乾爲首坤爲腹震爲足巽爲股坎爲耳離爲目艮爲手兌爲口

右第九章

乾天也故稱乎父坤地也故稱乎母震一索而得男故謂之長男巽一索而得女故謂之長女坎再索而得男故謂之中男離再索而得女故謂之中女艮三索而得男故謂之少男兌三索而得女故謂之少女

右第十章

乾爲天爲圜爲君爲父爲玉爲金爲寒爲冰爲大赤爲良馬爲老馬爲瘠馬爲駁馬爲木果○坤爲地爲母爲布爲釡爲吝嗇爲均爲子母牛爲大輿爲文爲眾爲柄其於地也爲黒○震爲雷爲龍爲黃爲旉爲大塗爲長子爲決躁爲蒼筤竹爲萑葦其於馬也爲善鳴爲馵足爲作足爲的顙其於稼也爲反生其究爲健爲蕃鮮○巽爲木爲風爲長女爲繩直爲工爲白爲長爲髙爲進退爲不果爲臭其於人也爲寡發爲廣顙爲多白眼爲近利市三倍其究爲躁卦○坎爲水爲溝瀆爲隠伏爲矯輮爲弓輪其於人也爲加憂爲心病爲耳痛爲血卦爲赤其於馬也爲美脊爲亟心爲下首爲薄蹄爲曵其於輿也爲多眚爲通爲月爲盜其於木也爲堅多心○離爲火爲日爲電爲中女爲甲冑爲戈兵其於人也爲大腹爲乾卦爲鼈爲蠏爲蠃爲蚌爲其於木也爲科上槁○艮爲山爲徑路爲小石爲門闕爲果蓏爲閽寺爲指爲狗爲防爲黔喙之屬其於木也爲堅多節○兌爲澤爲少女爲巫爲口舌爲毀折爲附決其於地也爲剛鹵爲妾爲羊

乾天稱父坤地稱母欲爲六子明長幼之序皆由乾坤之奇偶索而得之所以立六十四卦之主爻也索本義言求揲蓍求爻也須明愚謂自伏羲初畫卦時正是如此索求而立六子之卦故揲蓍之法亦自此立若但言揲蓍是言用而未及言體矣且神也者妙萬物爲言辭云所以能行變化而成萬物亦須此章申明六子爲乾父坤母所生故不言父母而耑言六子寜止爲揲蓍言哉

以上各章就八卦申言其性情也屬身也屬物也父母交而生男女卽以其理定揲蓍之數也又就萬物而比屬之不可盡也引身觸類與爲無盡焉耳聖傳已明無庸贅釋自幹爲馬以下似聖人歿後其弟子授易於諸家參錯敍入之文故本義所引荀九家易與此文有異同多寡萬物豈能盡擬議乎人云朱子不言象數而注經不刪此何也可見此等象數非易所重存而不論足以見本義之意矣

右第十一章

序卦傳

有天地然後萬物生焉盈天地之間者惟萬物故受之以屯屯者盈也屯者物之始生也物生必蒙故受之以蒙蒙者蒙也物之穉也物穉不可不養也故受之以需需者飲食之道也飲食必有訟故受之以訟訟必有眾起故受之以師師者眾也眾必有所比故受之以比比者比也比必有所畜故受之以小畜物畜然後有禮故受之以履履而泰然後安故受之以泰泰者通也物不可以終通故受之以否物不可以終否故受之以同人與人同者物必歸焉故受之以大有有大者不可以盈故受之以謙有大而能謙必豫故受之以豫豫必有隨故受之以隨以喜隨人者必有事故受之以蠱蠱者事也有事而後可大故受之以臨臨者大也物大然後可觀故受之以觀可觀而後有所合故受之以噬嗑嗑者合也物不可以苟合而已故受之以賁賁者飾也致飾然後亨則盡矣故受之以剝剝者剝也物不可以終盡剝窮上反下故受之以復復則不妄矣故受之以無妄有無妄然後可畜故受之以大畜物畜然後可養故受之以頥頥者養也不養則不可動故受之以大過物不可以終過故受之以坎坎者陷也陷必有所麗故受之以離離者麗也○有天地然後有萬物有萬物然後有男女有男女然後有夫婦有夫婦然後有父子有父子然後有君臣有君臣然後有上下有上下然後禮義有所錯夫婦之道不可以不久也故受之以恆恆者久也物不可以久居其所故受之以遁遁者退也物不可以終遁故受之以大壯物不可以終壯故受之以晉晉者進也進必有所傷故受之以明夷夷者傷也傷於外者必反其家故受之以家人家道窮必乖故受之以睽睽者乖也乖必有難故受之以蹇蹇者難也物不可以終難故受之以解解者緩也緩必有所失故受之以損損而不已必益故受之以益益而不已必決故受之以夬夬者決也決必有所遇故受之以姤姤者遇也物相遇而後聚故受之以萃萃者聚也聚而上者謂之升故受之以升升而不已必困故受之以困困乎上者必反下故受之以井井道不可不革故受之以革革物者莫若鼎故受之以鼎主器者莫若長子故受之以震震者動也物不可以終動止之故受之以艮艮者止也物不可以終止故受之以漸漸者進也進必有所歸故受之以歸妹得其所歸者必大故受之以丰丰者大也窮大者必失其居故受之以旅旅而無所容故受之以巽巽者入也入而後說之故受之以兌兌者說也說而後散之故受之以渙渙者離也物不可以終離故受之以節節而信之故受之以中孚有其信者必行之故受之以小過有過物者必濟故受之以旣濟物不可窮也故受之以未濟終焉

序卦傳似孔門弟子所纂述但因承乘以明授受而易之象義無窮者也序卦傳祗謂言其一義可矣

雜卦傳

乾剛坤柔比樂師憂○臨觀之義或與或求○屯見而不失其居蒙雜而著○震起也艮止也損益盛衰之始也○大畜時也無妄災也○萃聚而升不來也謙輕而豫怠也○噬嗑食也賁無色也○兌見而巽伏也○隨無故也蠱則飭也○剝爛也復反也○晉晝也明夷誅也○井通而困相遇也○咸速也恆久也○渙離也節止也解緩也蹇難也睽外也家人內也否泰反其類也大壯則止遁則退也○大有眾也同人親也革去故也鼎取新也小過過也中孚信也丰多故也親寡旅也○離上而坎下也○小畜寡也履不處也○需不進也訟不親也大過顚也姤遇也柔遇剛也漸女歸待男行也頥養正也旣濟定也歸妹女之終也未濟男之窮也夬決也剛決柔也君子道長小人道憂也

雜卦傳明卦之相綜也相錯旣明必明相綜矣傳頗有精義於本卦或明正義或另申明一義皆精確深切非羣弟子所能及者乾剛坤柔剛柔爲陰陽之大用首見於上系明其相摩乃成八卦八卦相蕩成六十四莫不自剛柔中出也比樂師憂比相親附師相爭奪憂樂判矣○臨觀之義或與或求乃臨觀二卦每卦皆有與求非臨爲與觀爲求也臨爲與而受臨者將有求於臨者也觀爲求而被觀者將有以與之以成其觀也不出上下感應之理而已屯見而不失其居屯見險而經綸之以交際爲經綸非使泮散也故曰不失其居居者水雷各得其所則四峙令行萬物生遂養之事也蒙雜而著蒙昧則龎雜開之斯昭著矣教之事也震陽自下起艮陽在上止於二卦明陽貴也○損益盛衰之始兼天徳王道而言且兼後世治亂而言也泰否是終損益是始○大畜時也時愈久而畜愈大無妄災也無妄非災妄則災矣若無妄得災則災亦不爲災矣且災貴於立誠以修救時者貴於乘時而豫計也萃聚而升不來也萃聚有所驅升不來有所往也聚者此有所慕而自聚升而不來必彼有徳惠以爲之召也士君子升庸之義也然澤在地上聚之象也風行地上散之象也故曰不來也○謙不本於誠則僞而輕豫不主於敬則樂而怠勝矣○噬嗑取象於食物賁則本無色斯爲文所自起也○兌見而巽伏也兌悅徳之容外見者也巽進徳之序惟自知者也○隨泰不必多事故曰無故蠱則必飭所以繼賁賁無色而能飭蠱以誠而已○剝者陽盡如物之壞爛復者陽反如物之反來也晉明在天上故曰晝明而夷於地必有傷其明者矣夷平也誅傷也○井通而困相遇也井所以爲養八家通用其利均平故曰通困以陰柔揜剛爲困如不揜剛而與剛相遇如婚媾然弗困而通矣○咸速也恆久也感以心感感應必速恆以道行其行必久矣渙離也節止也渙必散而合渙爲要節必吝而知止爲通也解緩也蹇難也解足以開故凡急皆緩蹇行於險故舉步多艱也○睽外也家人內也以離卦二爻分內外離明陰徳也貴於內明而外若不明也外明則內必晦也晦明者睽合之由也○泰否反其類天地交不交而已矣○大壯則止遁則退也陽大而壯不止則亢陰起宜退不退則防矣大有眾也同人親也大有無非所有乃合眾人之有以爲有也同人無不來同乃合世人之心而相同也革去故也鼎取新也革以金從火而火革於金金足以去火之故故涼至而熱消鼎以風從火而火巽於鼎鼎足以養人以新故火攺而鼎實乃曰新也小過過也中孚信也小過陰在外必不可過必陽居中以立體中孚陰在內必虛中存誠以立信也○丰多故陽盛而繁也親寡旅陰盛而孤也○離火必炎上坎水必潤下所以明二卦離主上卦之五坎主下卦之二也○小畜寡陰弱故不能靜也履不處陽彊故易動也弱必畜之彊必安之用陰以和陽不重扶抑之偏論也○需應待時故以不進爲宜訟乃爭辧故以不親開釁也大過顚也四陽之實居中陰不能任必顚而傾也姤以一陰與陽相遇是爲婚媾而以遇剛爲宜也二卦陰𨿽同一防弱而取義不同一相遇一不足任也漸風行山止其進有漸女𨿽長而待少男後行方合夫婦之正道也頥之口實求陽正非求飽也旣濟貴於初吉而終不亂方謂之有定如止至善而不遷也○歸妹女之終將爲婦也爲婦而代姑子取妻而代父故取婦不賀未濟男之窮也陽不振無以續終也故旣濟胥如未濟方不致旣濟而終亂也○終之以夬謂君子道長小人道憂不言消者消不長也合觀剝爛也可以知小人道長君子道憂亦消不長矣再合觀復反也姤遇也天地之道易之道盡矣此傳不言消之餘意可以類推以爲十翼傳之結語也傳之有雜卦耑明卦之相綜也相錯也非有此傳則六十四卦錯綜不備所謂錯綜其數者何謂乎是象數中取義理變卦之貞悔雜卦之錯綜必各詳其義象而後可謂通於全易也

大易通解卷十五

欽定四庫全書

大易通解

附錄

讀啟蒙雜說

朱子答袁樞曰大抵聖人制作所由初非一端然其法象之規模必有最親切處如鴻荒之世天地之間陰陽之气𨿽各有象初未嘗有數也至於河圖之出然後五十有五之數奇偶生成粲然可見此其所以深發聖人之獨知又非泛然气象所得而擬也𨿽系辭所論聖人作易之由者非一而不害其得此而後決也他日又曰河圖洛書於八卦九章不相著未知如何也朱子旣以爲聖人作易之由者非一而歸主於河圖又以爲不相著則後之學者正不必指定伏羲耑主河圖畫卦矣不妨照朱子之歸本於圖以見其理數通防更不妨存朱子不相著不知如何之意而不過爲傅防求合也

天地定位章本義作二節邵子作一節邵子曰此一節明伏羲之八卦也八卦相錯者明交錯而成六十四卦也數往者順若順天而行是左旋也皆已生之卦也故云數往也知來者逆若逆天而行是右行也皆未生之卦故云知來也夫易之數由逆而成矣此一節直解圖義若逆知四時之謂也又云自震至乾爲順自巽至坤爲逆邵子兩說卽有不同前一說左旋右行是通圖左右旋行後一說爲順爲逆似是分爲左右然自震至乾自巽至坤未嘗不皆是左旋順數甚易惟將知來者逆一句亦作爲言象數則順數逆數俱不通矣倘分數往者順一句言象數知來者逆一句言義理也則不必俱以數言而必數其一二三四五六七八之數矣邵子本以傳語證其八卦橫圖六十四卦方位圖以見其說有本耳斷不可謂伏羲卦圖當日有一二三四五六七八之數亦斷不可謂孔聖作傳時順逆皆以數言將知來一句亦謂之逆數其數也故邵子橫圖有一二三四五六七八之數祗可在橫圖中明生卦之次序斷不可以其數數伏羲卦位若依其數數卦位無論左旋右行俱不能通祗得中分爲二非自震至乾逆數一半自巽至坤順數一半卽自乾至震順數一半自坤至巽逆數一半矣易簡之謂易聖人無此扭揑之辭安排之智也愚寜得罪於世之學者不敢得罪於孔聖是以妄繹數往順者自震至乾自巽至坤由一陽至純陽一陰至純陰陰復生陽與後天卦位自震帝出至艮成終成始而復帝出其象數道理俱同孔聖確見先後天原有同揆故立傳以明之若邵子自引傳以證其橫圖朱子自引橫圖生卦次序以證其有四畫五畫之卦非聖傳專釋羲帝卦圖之正義象俱作另一義觀可耳學易者於兼象數處專言義理乃於此二句分言象數義理者卻專言象數愚故不敢廢全而遵偏也至知來者逆一句愚謂卽在數往者順一句中數可以用手指目視而計之知必用心神黙契以通之因數已往至順之象數卽可知未來至逆之義理而禨祥禍福不必論自有無過無不及之準矣得之者吉失之者凶故又云易逆數也其數至順而可前知非逆來之義理卽在於順往之象數內哉不曰理而曰數者易原兼象數以言義理以可見求不可見故曰逆數耳此愚確遵聖傳立論也

說卦傳第三四章

本是一章以明先天八卦之象義天地定位山澤通气雷風相薄水火不相射是置八卦之方位相錯是交錯而生六十四卦本義引邵子之說以釋之甚正本義如此則啟防內四畫五畫層層加至無窮盡之卦是推衍之另一義其與聖傳無涉可知矣

聖傳數往者順知來者逆是故易逆數也三句本義謂起震歷離兌以至扵幹數已生之卦也自巽歷坎艮以至於坤推未生之卦也本於邵子邵子以傳證其圖者本義乃引之以釋傳矣然孔聖作傳乃就先天卦位立言不就橫圖生卦次序立言謂橫圖爲初生卦之次序則可謂一二三四五六七八爲置卦之方位則斷不可也𨿽其象數理義亦有相通而八卦方位圖未嘗照橫圖次序置卦二圖必不可執而一之明矣如河圖者與伏羲畫卦朱子尙謂之不著況橫圖乎河圖橫圖卦方位圖各圖各論爲正

易逆數也一句且合象數義理爲一矣象數是現成可見得故可以順數義理是在象數中不可見者於順數象數之中方可推測故順數逆知也然象數之設原欲天下後世學易者知其義理明其吉凶預爲遷攺以成趨避數𨿽順數而重在逆知故曰易乃逆數聖人曰辭逹而已如此釋傳至明至順聖人必不爲順數四卦逆數四卦左右旋行安排造作以示惑也邵子朱子之說謂之各就所見另成一義則可謂之釋傳正義則執矣大易折中

聖祖禦案內亦謂朱子之說是另有所見可見

聖天子聰明睿智無不洞徹蓋聖人之傳至易簡也天地定位一節是八卦方位之體雷以動之風以散之是相薄之用雨以潤之日以晅之是不相射之用艮以止之兌以說之是通气之用幹以君之坤以藏之是定位之用論八卦之體卦位也而定位气通相薄不射卽爲用矣論其气化生成萬物則定位通气相薄不射又是體而動散潤晅止說君藏又是用故三四二章是一章明先天八卦方位中有此體用中間數往者順三句說到因方位而得其象數因象數而得其義理因義理而有吉凶因吉凶而求趨避所以見气化在天地無心在聖人作易以前民用有心而合於天地之無心也故項氏亦有合雷以動之爲一節立說者亦不害其各成一義

雷以動之一章言用如神也者妙萬物而爲言者也一章言用也傳釋先天卦位兼體用釋後天卦位亦

兼體用俱先明其體後明其用先天父母六子同言用而乾君坤藏未嘗不是用根於體可知釋後天卦用言六子而不言乾坤乾坤體用卽在神也者句中而末句復統父母六子以變化成物言用何其與君藏之義深合乎

卽照邵子所言申明亦不相悖但萬不可拘一二三四五六七八橫圖之次序如一牽混便再不得明矣祗就本圖陰陽奇偶之已生未生以爲左右順逆便曉然矣其左順右逆案謂向天左旋卽是右行向天右行卽是左旋更爲明白

【禦纂折中內案語】

伏羲畫卦時並無橫圖所以不必拘一至八之數但就陰陽奇偶以爲順逆爲是邵子所謂順天左旋皆已生之卦卽章氏所謂自幹純陽曆兌離至震自坤純陰曆艮坎至巽也已生之卦謂生震一奇而後生離兌二奇以逓生三奇之幹故謂之皆已生之卦其所謂左旋卻是右行邵子所謂逆天右行皆未生之卦卽章氏所謂自震一陽以歷離兌以至乾純陽自巽一陰以歷坎艮以至坤純陰也未生之卦謂離兌二奇後於震一奇乾三奇後於離兌二奇也坎艮二耦後於巽一耦坤三耦後於坎艮一耦也故謂之皆未生之卦其所謂右行卻是左旋故案中謂已生未生爲指陰陽言蓋卦者因陰陽奇耦而有已未生耳案又謂邵子左旋右行與歷家所言義正相反所以章氏說與邵子合而朱子之說案亦謂之自爲一說也

易逆數也一句照愚說亦大合蓋自震至乾自巽至坤四時之序陰陽消長之顯見者故曰順乃數而可明於往者也自幹純陽生陰坤純陰生陽皆陰陽相生之機妙正是交易變易之謂易逆而求之方可知來者之大過不及天時人事舉兆於斯所以謂之逆數也

案云左旋右行邵子所言與歷家相反愚照邵子所言釋左旋右行已生未生指陰陽奇耦而論另有一說似亦可謂之與歷家相合自震一奇歷離兌二奇至幹三奇左旋順天也有一奇而後有二奇以至三奇是因一生二二生三非已生之卦乎自巽至坤如之數往者順也自幹三奇之陽生兌離之一陰兌離之一陰生震二陰生坤之三陰坤三陰生艮坎之一陽艮坎之一陽生巽之二陽巽之二陽生幹之三陽三陽復生一陰非未生之卦乎知來者逆也右行逆天也似與邵子說無悖

易逆數也一句亦可就逆推而知順數立說往者無窮然皆气化之可見來者亦無窮然皆气化之可知就可見之順以推可知之逆易之所以以變易交易而成不易也專就陰陽气化以明象數亦未嘗不可以因象數而求義理卽如邵朱二賢專釋聖傳以象數俱可通防焉此愚因世遵宋儒已久故遷就而申明之俾宋儒說合聖傳羲圖也然究以前說爲正義象耳

邵子又曰太極旣分兩儀定矣陽上交陰陰下交陽四象生矣陽交於陰陰交於陽而生天之四象剛交於柔柔交於剛而生地之四象八卦相錯而後萬物生焉是故一分爲二二分爲四四分爲八八分爲十六十六分爲三十二三十二分爲六十四猶根之有幹榦之有枝愈大則愈小愈細則愈繁此說亦是自解其橫圖啟防亦引之以明大傳天地定位章愚謂橫圖是說畫卦之始不是說定卦之位似難以彼釋此蓋橫圖是未有八卦之先生爻生卦次序先天卦位圖是有八卦後位置之以明陰陽消長之次序理有相通而義則各別耳

邵子又曰陽在陰中陽逆行陰在陽中陰逆行陽在陽中陰在陰中則皆順行此眞至之理按圖可知之矣此說正是釋大傳所言先天卦位圖中順逆也故曰按圖可見然必須論以明之圖中自乾至震其卦畫皆陽在下陰在上故曰陽在陰中自坤至巽其卦畫皆陰在下陽在上故曰陰在陽中所以其卦皆逆行反是則陽在陽方者與陰在陰方者皆陽在陽中陰在陰中爲順行可明矣震至乾陽在陽方也巽至坤陰在陰方也所謂陽在陽中陰在陰中也以此証之愚之前說亦大與邵子相合又云眞至之理可知象數中理義爲之主末句云易逆數也言象數而理義在是矣

帝出乎震八句聖傳釋後天八卦方位萬物出乎震八叚卽前章釋先天八卦相錯一句之義釋先天八卦方位重對待八叚釋後天八卦方位重流行神也者一節不必自爲一章所以釋後天卦之用也不言乾坤而以神也者妙萬物而爲言渾之神者陰陽不測之謂乾陽坤陰一動一靜六子生而萬物俱生者非不測乎惟不測故神在乾坤妙在萬物非干坤之大用不見其用乎下方言六子之用乃乾坤之用寄之六子以可見者之用明不可見之大用也末叚仍是發明六子之用更明其本於先天以水火相逮明不射以雷風不相悖明相薄於山澤通气同其辭以明之歸用於變化成萬物在六子而乾坤之用不必更明亦在定位之中矣蓋乾坤定位不止定乾坤之位天地之位定而水火風雷山澤之位俱定矣卽於六子卦位中亦可明天地定位其體如是其用外於體乎故聖傳分釋先後天卦位體用如一也

此二章本義無多明啟防中乃申明之不用之說始於邵子朱子又推爲半用半不用亦如釋先天卦位半順半逆左旋右行之說縂爲前賢引伸之另一義均非聖傳釋經之正義也聖傳明云致役乎坤戰乎乾父母未嘗不列於六子之中見气化之運行有必歷之方位未有卦體旣平列於六子之中而無用者至於半用全不用之說更傳無此辭不敢不謂之另一義矣

孔聖說卦傳其明後天八卦以帝出乎震八句言卦位而气化之流行卽在焉萬物出乎震八叚正是釋帝出乎震八句至神也者一節乃言後天八卦本於先天八卦位置𨿽不同而气化流行生育萬物體用如一也𨿽邵子謂文王作易得天地之用用中何嘗無體本於先天八卦卽以先天八卦爲體固然矣而神也者妙萬物而爲言一句卽後天八卦之體卽前傳天地定位一句也後敍六子仍用前而稍異同其辭結以能變化成萬物一句見天地定位在神妙不測以立體而六子分寄父母之用合之以爲能變化成萬物之大用也言用而體存合爲大用而體愈著矣

邵子有長子用事長女代母之說此言乾坤以不用爲用也朱子有四正用而四隅不用或半用之說父尊母親坤猶半用而幹全不用少男進之後長女退之先亦皆不用然男未就傅女將有行巽稍用而艮全未用並艮巽亦言不用半用則與邵說亦未合再揆之大傳先後天俱言體言用朱子之說不知何據祗得謂之另成一義可矣

先天畫卦時祗有河圖後天位卦時兼有洛書故後天八卦另有聖人成能處不必定與先天八卦牽合然先天八卦天地气化之初體以對錯交生爲用後天八卦天地气化之行用而以父母六子分位立體是體用𨿽各立一義而經緯表未嘗不如圖書之共一理气也以此言合洵大合哉

乾坤生六子而寄其用於六子乾坤不同另有大用六子之用又無非干坤之用所以大傳前段言流行之气化則自震至艮乾坤亦列於八卦之後後段仍以水火相逮風雷不相悖山澤通气釋後天六子卦位本於先天更將乾坤定位之義渾在首末句中見先後天卦位𨿽異理气同揆也是乾坤之大用原該於內矣𨿽邵子乾坤有退置西北西南之說然就傳言致役乎坤戰乎干言之似未嘗退置而不用也故邵子又曰震兌橫六卦縱易之用然則後天八卦方位俱言用之義甚明矣況乾坤之隨六子爲用者流行之气也六子皆乾坤之气所生所行之气亦卽天地之气卽坤之地气亦統於乾天之气有一時不用乎至於資始資生之气正是大傳後叚首末二句所言其大用不可見故言不用耳其邵子幹統三陽居西北坤統三陰居西南正是大傳言六子不言乾坤之義邵子言不用已爲大傳所無猶可代爲明至於朱子半用全不用更費唇舌矣總不如照大傳說先後天卦位至易簡無此許多葛藤也故愚謂邵子橫圖不可以釋先天卦位邵子乾坤退置之釋後天亦可不必也

先天流行左旋起震至乾起防至坤自東而西而南而北後天流行帝出乎震至相見乎離致役乎坤以至成乎艮亦自東而南而西而北也先天右行自乾至震自坤至巽是因畫之奇耦三陽生一陰以至二陰三陰由三陰生一陽以至二陽三陽左旋者四時之序右行者陰陽互根也後天一陽之卦俱從乎幹一陰之卦俱從乎坤亦是陰陽互根之義然則先後天八卦𨿽各有位置而陰陽流行之用互根之體俱如一也如此言合洵無間然至於先天八卦固言體而大傳所謂天地定位體用兼明其義也後天八卦邵子謂其入於用而大傳後段言乾坤該於首末句中何嘗離於體乎此又先後天體用俱備於卦畫位置之中者也以此言合亦無不合

邵子言先天卦位曰乾坤縱而六子橫易之本也言後天卦位曰震兌橫而六卦縱易之用也是明以先天卦位爲體後天卦位爲用矣言乾坤不用不過因大傳後段末說天地定位耳然神也者句能變化句卽天地定位也所言寄大用於穴子六子之用皆其用亦是推原之說乾坤焉有不用耶言不用更爲另一義矣何也邵子自己已有兩說矣何必定言不用乎朱子半用半不用之說尊先賢不敢廢之故謂之另一義其實聖傳所無卽置之不論亦可

先天本也卽體也後天用也以先天立體而行用也然先天有先天體用天地定位四句體也數往者順三句釋之以示占者自明其用也雷以動之一節天地定位四句之用也後天有後天體用帝出乎震一節用也震東方也一節釋之以示學者自明其用也神也者一節體也以體乎前兩節之用者在首末二句渾天地定位一句也中敍水火相逮三句卽前傳中水火不相射三句也一如先天以天地定位四句體乎數往者順二節之用也聖傳分釋先後天卦圖體用明切如此遵之立說以釋傳可也傳外推衍義象自無窮盡然祗成另義而非傳義有無不足擬議矣此愚之謹於尊聖訓亦非敢悖前賢也

太極說

聖傳云易有太極是生兩儀兩儀生四象四象生八卦未有兩儀先有太極兩儀者天地也太極者生天地者也天地有象有形太極無象無形然已有生天地之气在矣不但虛具其理也若但有理無气何以生天地乎聖人立訓從未有天地前推原天地所自生亦極精深矣至宋儒周子又推原之曰無極而太極凡有生於無傳云易有太極自可言無極而太極矣但未有天地以前聖人名生天地者曰太極推原天地所自出也又復推原太極所自出似亦可以不必矣如以無極而太極爲二也太極之上不容又有一物也如以無極而太極爲一也太極之中又何必多此一名乎若當言太極本於無極聖人豈不知而不言哉抑知之而不言哉推原天地所自生立名取義曰太極旣言之矣無極何靳而不言蓋爲理爲气至天地至矣推原所自出至於太極已極矣更爲推原曰無極而太極若滯於有則反粗淺如淪於無似近虛寂總不如易有太極四字爲至易簡而至神妙也況太極者爲易言也天地所自生可以不知易所由作不可不明固是以易明天地終爲在易言易故云易有太極使人知乾坤始於奇偶奇偶始於太極易所由生卽所由作至太極極矣更於太極進推亦祗成另一義而不可以釋傳也

聖傳云一陰一陽之謂道乃有兩儀後陰陽旣分往來屈伸盈虛消長天地自然之气化也用之於人隨气化之順逆得動靜之咸宜亦謂之道所以本乎天地之道爲民用之道也若夫太極乃未有天地之前理气渾淪爲一者也謂道爲太極亦覺有未安然則太極生天地道隨天地而俱生也道隨天地俱生者道之用也如天地生於太極天地乃太極之用也是太極卽道之體也邵子之說申明之爲甚合

兩儀在太極中祗是一气動而生陽動本於靜動極返陰卽是生陰靜又本於動陰陽動靜互爲其根故兩儀祗爲一气之往來屈伸耳然屈伸往來卽交也交必生矣在太極中一气回環以爲交而生兩儀旣有兩儀又交而生四象四象交而又生八卦天地水火風雷山澤在天地之气化次第而生本是如此聖人因之作易取象立卦亦照气化樣子畫將出來示人易知所以三代皆以八卦爲經卦聖傳卽以八卦爲萬物生成之終始也因而重之爲六十四卦者以盡萬物萬事變化之無窮然祗以卦與卦相蕩一畫二畫不成卦仍名曰爻故曰八卦小成必三畫旣立始名之曰卦必卦與卦蕩以八蕩八方名之曰蕩不越因而重之四字之義象何有四畫五畫之卦況復有七畫八畫之卦乎聖傳祗言八卦相蕩因而重之卽邵子橫圖生卦次序亦止於八則朱子推衍之說亦爲另義矣至焦氏易林衍爲四千零九十六卦𨿽似支蔓然是八卦相蕩中所有者何也卦象有定爻變不測故一卦可變爲六十四卦六十四各變六十四自有此數亦不過在三畫卦內變動未嘗有四畫卦五畫卦及疊增無已之說也是縱極爻變以定卦焦氏所衍之數易之所有也外此則爲易之所無矣一畫二畫不成卦四畫五畫豈能成卦乎不成卦何以傳曰八卦相蕩耶可見不成三爻六爻非卦之義矣

邵子曰無極之前陰含陽也有象之後陽分陰也陰爲陽之母陽爲陰之父故母孕長男而爲父生長女而爲姤是爲陽起於復陰起於姤也或問於朱子曰無極爲何說前答曰邵子就圖上說循環之意自姤至坤是陰含陽自復至幹是陽分陰坤復之間乃無極問無極之前旣有前後須有有無答曰本無間斷問先天圖陰陽自兩邊生若將坤爲太極與太極不同如何答曰姑自據他意思說卻不曽契勘濓溪底若論他太極中間虛者便是他亦自說圖從中起他兩邊生卽是陰根陽陽根陰這个有對從中出者無對按無極而太極較之聖傳亦多一進推乃無極更有前豈不誕哉但其所謂前非前也乃太極中間坤復交際處耳子半之陽所起之位易之坎中也此自在太極中言前者另一義也或人因問旣有前後須有有無仍以前後爲前朱子曰本無間斷卻以陰陽交際處爲前矣答問參差亦各成另義而已及問到先天圖陰陽自兩邊生若謂坤爲太極與太極不同如何朱子方答明所謂先天圖自兩邊者仍是以橫圖一二三四五六七八作先天卦位圖也以坤爲太極乃就圖上說循環非太極正體象也太極中間虛者便是引邵子自說圖從中起又謂兩邊生是陰陽互根這个有對從中出者無對此乃太極正義象也所謂從中出者無對無對卽一理一气也一故無對分陰陽後卽爲互根已有對矣此說太極甚明則無極卽太極中間虛者便是周子所以云無極而太極然旣在太極中不言無極如聖傳焉亦未嘗不明也

邵子將六十四卦方位圓圖言太極圖故朱子就圖上說循環之意邵子以生卦橫圖說先天八卦方位圖以六十四卦方位圓圖說太極圖俱是以自己之意說他人之圖故同異在所不免釋經者須知此則正義不淆於另一義矣勿以爲前賢之說不可不信從也然則前聖之說反可移易乎以聖經傳爲正義以前賢說合義者亦爲正義其餘則置爲另一義可矣無悖於前賢也大道爲公前賢無容有成心學者無容有成見也

朱子本義所遵者程子故多言理義及著啟防所遵者邵子故多言象數合觀而參用之則得朱子之全如分觀焉祗見朱子之偏此讀易者不可不知之論也

書範論【附錄】

河圖出而伏羲畫卦衍於文王

洛書出而神禹敍疇陳於箕子

尙書大禹謨曰於帝念哉徳惟善政政在養民水火金木土谷惟修正徳利用厚生惟和九功惟敍九敍惟歌戒之用休董之用威勸之以九歌俾勿壞

按此乃圭告成九州攸同之後本洛書以言徳政及民由徳及政先養後教自古無二道也六府者養之事三事者養而兼教之心也事必有政以正之心必有政以行之其本固在徳而用則在政此善政立於地平天成之始神禹則洛書之法而開洪範之基者也今將六府三事按洛書定數分屬於左

徳者心也政者事也心本政

末六府三事皆政故分屬四

正四隅徳惟善政政之所以

善者乃以徳善之也故徳居

中而善著九功焉厚生本五

而寄於二厚生者地之道也

故寄於土所謂中宮寄二後

世術家亦本乎此

尙書洪範曰初一曰五行

次二曰敬用五事

次三曰農用八政

次四曰協用五紀

次五曰建用皇極

次六曰又用三徳

次七曰明用稽疑

次八曰念用庶徴

次九曰向用五福威用六極

今將洪範九疇所陳與九功惟敍之數分屬於左九功所敍乃言書之實數

故五寄於二而虛其中以二曰五事七曰稽疑居其徳徳不可以數名之六曰三徳

所以主數者也洪範所陳

乃言疇之虛理故中曰建九曰【五福六極】五曰建皇皇極極不可以實形之所極

一曰五行

以形形者也故九功以徳

惟善政居中前後聖賢其四曰五紀三曰八政

揆一也

八曰庶徴

初一曰五行五行者气也气者五行之始水數一故統於一餘曰用此不言用者天地之元气自然而成無待人爲焉

次二曰五事五事者質也質者五行之始而二乃五所寄萬物由气而生天也由土而成地也气者天數質者地數承天地陰陽之气以生成萬物物有質而五事具焉人得其全物得其偏人得其靈物得其惷此貌言視聽思五官宰乎身心耳目口五形而必敬用之心事又爲宰中之主也惟兼踐形方可言盡性惟各正徳方可爲厚生耳

次三曰八政八政者木气也有天地水火而木生焉故數三天一生水地二生火天三生木非聖人之言也自有天地分兩儀陰陽而水火卽陰陽之聚結者也有水火附於土而生木矣故數居三木者天地中之生气故數在東而雷動於春百果艸木皆甲坼此神禹衍三之數而置之爲木箕子陳之爲八政而系之以農焉

次四曰五紀天與日防爲嵗月與日防爲月𨿽俱以日計而日之爲日則次於嵗月也星也辰也附於天而以日爲綱領也歷也數也測於人而以日爲凖也此治歷明時所以利民用也天道運於上人事合於下故曰協焉

次五曰皇極皇建其有極以徳爲守以福爲受以皇爲建以民人爲錫此徳爲善政神禹所以明徳者治民箕子以建極者錫福以建言用者立體以致用也中者土也然土乃塊然一物不足言中中無定則故以徳主之

次六曰三徳正直人民之各建其極也剛克柔克民以皇建其極者爲極神禹之正徳就新言明箕子陳三徳以人民之過不及又於皇極之建中也乂者義也治也故曰克也

次七曰稽疑五卜二占五不離二二不離一疑乃岐也稽者齊其岐而爲一也惟一故明而不疑矣神禹置金於四金之爲義在於決斷故箕子陳疇之七曰稽疑焉再長蓍短何以言五不離二非謂不離蓍乃謂卜之五亦不離數之二也五二兼而成七除五存二爲占除二存五爲卜皆不離二兩在故不測而必歸於一二者疑歸於信信孚於誠也此金之所以居西乎愚按五卜蒙者萌也故屬木驛者傳也故屬金克者成也故屬土傳卽從革之義以從爲革漸而革故言傳焉

次八曰庶徴雨燠寒卽寒熱溫涼四气而風行四气之中猶土在金木水火之中也神禹以谷置之八而箕子陳之以庶徴者庶艸蕃蕪乃谷之所以茂盛也言念者啟下文五徴本於五事五事本於五行見視聽言動闗於天無可苟焉

次九曰五福六極福言五皇建其極而民與人所防極歸極者也極言六三徳之罔能受克者也𨿽作新在上而自新仍在下此福極所以各至也向者休之背者威之此九疇之用也

按神禹敍九功所以對帝於平成之後重徳惟善政以明徳爲新民之本也箕子之衍九疇答武王彛倫攸敍以協下民厥居也故始自五行終於福極而主以皇建其極所以明爲新本而又以新爲明驗耳九功天人理數兼言九疇亦天人理數兼言九功不言效而功卽效也九疇終以福極言效正所以充足皇極之分量焉

先天伏羲則河圖畫卦後天文王移置卦位而系之以辭周公又系爻辭孔子作十翼源流甚明神禹則洛書敍九功箕子衍之爲九疇自言本於神禹授受之眞想有的然自古及今未嘗有顯然以九功分屬洛書九數復以九疇根柢於九功而配合之者是洛書爲聖人所則未知終始也余幼聞於先訓如此柰時已遲暮又在憂患恐失其說故乘暇錄出以質之通經好古者

大易通解附錄

