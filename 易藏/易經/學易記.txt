

欽定四庫全書

經部一

學易記

易類

提要

【臣】等謹案學易記九卷元李簡撰簡裏貫未詳自序稱已未嵗承乏倅泰安已未爲延祐六年蓋仁宗時也其書所采自子夏易傳以逮張特立劉肅之說凡六十四家一一各標姓氏其集數人之說爲一條者亦注曰兼采某某其不注者則簡之新義矣大抵仿李鼎祚集觧房審權義海之例自序稱在東平時與張中庸劉佚庵王仲徽聚諸易觧節取之張與王意在省文劉之設心務歸一說僕之所取寧失之多以俟後來觀者去取又稱已未嵗取向所集重加去取則始博終約蓋非茍作故所言多淳實不支其所見楊彬夫五十家解單沨三十家解今並不存卽所列六十四家遺書亦多散佚因簡所輯猶有什一之傳則其功亦不在鼎祚審權下也乾隆四十四年七月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

學易記原序

伊川先生嘗云學易者當看王輔嗣胡翼之王介甫三家文字令通貫然後卻有用心處時先生易未出也及溫陵曽獻之集大易粹言於世則學者知有所宗而三家之說不無去取也嵗在壬寅春三月予自泰山之萊蕪挈家遷東平時張中庸劉佚庵二先生與王仲徽輩方聚諸家易解而節取之一相見遂得厠於講席之末前後數載凡讀六七過其書始成然人之所見不能盡同其去取之間則亦不能無少異大抵張與王意在省文劉之設心務歸一說僕之所取寧失之多以俟後來觀者去取也僕居萊蕪幾二載當時所讀之易止有王輔嗣與粹言而已諸家之說則未之見也六百日之間節取粹言凡三度前賢之說或中心有所不安則思之夜以繼日𨿽在道路鞍馬間與窗下無少異脫有所得隨卽書之以待它年讀之驗其學之進與否也比遷東平積謬說百餘段及得胡安定王荊公南軒晦庵誠齋諸先生全書及楊彬夫所集五十家解單沨所集三十家解讀之謬說暗與前賢之說相合者十有二三私心始頗自信今卷中凡無名字者以兼采諸人之意合而爲一說不能主名亦或有區區管見輒不自揆而厠於其間者其初心將便觀覽而傳於家非敢有意傳諸人以取著述之名也親友之間有堅欲求觀而不能違者或復爲人錄去予甚患之已未嵗承乏倅泰安山城事少遂取向之所集學易記觀之重加去取焉噫親友相知相愛由此書謗罪於朋儕亦由此書它日必有能辧之者中統建元庚申秋七月望日信都李簡序

諸儒姓氏

卜氏【商】子夏【經解】

王氏【弼】輔嗣【注】

韓氏【伯】康伯【注繋】

孔氏【頴達】仲逹【防】

希夷陳氏【博】圖南

安定胡氏【瑗】翼之

濓溪周氏【惇頤】茂叔

康節邵氏【雍】堯夫

涑水司馬氏【光】君實

臨川王氏【安石】介甫

䢐徠石氏【介】守道

東坡蘇氏【軾】子瞻

明道程氏【顥】伯淳

伊川程氏【頤】正叔

橫渠張氏【載】子厚

廣平遊氏【酢】定夫

龜山楊氏【時】中立

兼山郭氏【忠孝】立之

白雲郭氏【雍】子和

東萊呂氏【祖謙】伯恭

龔氏【原】

深甫

徐氏【君平】

邵氏【秬】

範氏【諤昌】

耿氏【南仲】希道

漢上朱氏【震】子

平原單氏【沨】

童溪王氏【宗傳】景孟

潘氏【夢旂】天錫

余氏【童】

鄭氏【東卿】

王氏【師心】

晦庵朱氏【熹】元晦

南軒張氏【栻】敬夫

誠齋楊氏【萬里】庭秀

京口先生

西溪李氏

劉氏【牧】

長民

榕臺林氏

黃氏【林中】

鄭氏【汝諧】

舜舉

宋氏【齊愈】

陳氏【子明】

荀氏

學士錢氏【藻】

於氏【寶】

宋氏【咸】

莊氏

都氏

牧氏

李氏【元量】

辛氏

淩氏

孫氏【諤】

博士李氏

袁氏【機仲】

景氏【紹】

楊氏【彬夫】

西山眞氏【徳秀】景元

鶴山魏氏【了翁】華夫

渾源雷氏【思】西仲

閒閒趙氏【秉文】周臣

中庸張氏【特立】文舉

佚庵劉氏【肅】才卿

學易記圖說

朱文公曰近世說易者於象數全然濶略其不然者又太拘滯支離不可究詰故推本聖人經傳中說象數者只此數條以意推之以爲足以上究聖人畫卦作易之本防下濟生人觀變玩占之實用

文公此說甚愜愚意然僕所取之圖則亦不能盡同也其六十四卦方圖蓋因推廣河圖而得之也理與象數備見於圖伏羲八卦旣畫此圖巳具天地間眞先天之注腳也

﹤經部﹐易類﹐學易記﹐圖說﹥

河圖洛書之數邵堯夫傳於李挺之挺之傳於穆伯長伯長傳於種明逸明逸傳於陳圖南

河圖九宮戴九履一左三右七二四爲肩六八爲足五居中央縦橫皆十五伏羲觀河圖而畫八卦者此也其圖以五奇數統四偶數而各居其所蓋中者爲主而外者爲客正者爲君而側者爲臣也縦橫參伍無適而非十五此變化無窮之所以爲妙也洛書之位天以一生水而地以六成之居北地以二生火而天以七成之居南天以三生木而地以八成之居東地以四生金而天以九成之居西天以五生土而地以十成之居中陽數奇故一三五七九皆屬乎天所謂天數五也陰數偶故二四六八十皆屬乎地所謂地數五也天地之數各以其類而相求所謂五位相得而各有合也積五奇而爲二十五積五偶而爲三十合是二者而爲五十有五此洛書之全數也文王後天八卦之位蓋出乎此故曰河出圖洛出書聖人則之或曰河圖洛書其圖𨿽古今無說不知伏羲見河圖時怎生消息取數畫卦定位來子於易學用心非一日亮有所見盍爲我言之曰先天論數其體有三後天論數其用有二蓋先天明易之體後天明易之用也何謂三天地有奇偶之數天一地二是也先天有自然之數乾一兌二是也五行有生成之數水一火二是也河圖九宮縦橫十五先天取數三者不遺此孔子所謂參伍以變錯綜其數通其變遂成天地之文極其數遂定天下之象也先天則河圖後天則洛書其說具見於後

﹤經部﹐易類﹐學易記﹐圖說﹥

先天干一位在南方兌二位在東南離三位在東方震四位在東北巽五位在北方坎六位在西北艮七位在西方坤八位在西南系辭自天地定位至坤以蔵之明先天也

陽極於九故乾位南方陰極於二故坤位西南蓋陽主進而陰主退也金之生數四故兌位東南木之成數八故震位東北其離巽坎艮之位皆取先天自然之數巽得五數位當居中其所以居一者一乃一元之气散之則爲五行斂之則復一元也或曰八卦之中巽何獨能運五行而復太極曰巽風也風之性無往而不入又順理而能行權也八卦定位或以陰陽或以五行或以自然之數參取互見九宮無遺亦縦橫十五之義也向使巽便能居一則五爲無用之數矣說卦曰震東方也兌正秋也離也者明也坤也者地也或言體或言用或言時或言方所亦此互見之意也又乾坤父母也長男長女位乎外少男少女居左右此亦天下之通情也後天八卦出於洛書以震代離蓋取木之生數也故萬物出乎震東方又有木之成數故巽得次震而代兌也以離代乾火之成數七也以兌代艮以干代坎取四九金生成之數也以坎代巽者水生成之數在北也以艮代震取土生成之數位乎東北終始萬物也六子従幹變易方所獨坤居西南不動者亦陽動陰靜之意也

天地之初一气而已云太極者一气未分之初歟一气旣分輕淸者爲天重濁者爲地是生兩儀也兩儀旣分則金木水火四方之位列是生四象也萬物出乎震而齊乎巽得天三地八生成之數震陽木巽陰木之象也木生火天七火之成數萬物皆相見離爲南方之卦也火生土陰極於二故坤位西南萬物皆致養焉故曰致役乎坤土生金說乎兌戰乎乾得四九生成之數兌陰金乾陽金之象也金生坎水正北方之卦於時爲冬萬物歸根復命之時也水受制於土故艮居東北萬物之所成終而所成始也元而貞貞而元無有已也艮也者其造化循環之樞歟

太極判而爲天地天地之中又有陰陽剛柔孔子所謂立天之道曰陰與陽立地之道曰柔與剛也陰陽之中又有陰陽其法一而二二而四四而八其敍乾一兌二離三震四巽五坎六艮七坤八首乾尾坤以陰陽先後爲數也

﹤經部﹐易類﹐學易記﹐圖說﹥﹤經部﹐易類﹐學易記﹐圖說﹥﹤經部﹐易類﹐學易記﹐圖說﹥﹤經部﹐易類﹐學易記﹐圖說﹥﹤經部﹐易類﹐學易記﹐圖說﹥

孔子雲天地定位山澤通气雷風相薄水火不相射八卦相錯者此也非止乎此也八卦之中分列五十六卦亦皆首尾相錯夬與復相錯睽與革相錯其餘相次至於謙剝皆相錯又非止乎此也乾與坤相伏故相對夬與剝相伏又相對其餘相次至於復姤悉皆兩兩相伏陽根於陰陰根於陽陰陽之精互蔵其宅洪紫防此圖其自然之理蓋出於伏羲八卦次序圖因而重之而爲六十四也此圖傳世始於邁邪其亦有所受也邪是因見堯夫乾南坤北之先天遂更而爲此圖邪要之有天地以來便有此象伏羲旣畫之後此圖已具天地之間矣

﹤經部﹐易類﹐學易記﹐圖說﹥﹤經部﹐易類﹐學易記﹐圖說﹥﹤經部﹐易類﹐學易記﹐圖說﹥

此先天衍河圖縦橫自然之數圖也一者太極也六十四者卦之用也其數六十有五者亦猶大衍之數五十也四因六十五得防二百六十縦橫得防四千一百六十復以四位成簇縦橫二簇乘之又得防四千一百六十斜取之又得防五百二十復以四位成簇斜取之又得防二千八十南與北合東與西交又得防五百二十共得防萬有一千四百四十以當萬物之數也乾一兌二離三震四巽五坎六艮七坤八首乾尾坤左旋而圓象自然洪紫防之先天不期合而合矣夬九大有十大壯十一小畜十二需十三大畜十四泰十五履十六復左旋八卦皆乾宮夬履相對乾兌相交也睽十七歸妹十八中孚十九節二十四卦對峙皆本兌宮損二十一臨二十二同人二十三革二十四四卦相對宗西北澤火之象丰二十五家人二十六旣濟二十七賁二十八四卦相對峙皆本離宮明夷二十九無妄三十隨三十一噬嗑三十二四卦相對亦西北火雷之象益三十三屯三十四頤三十五復三十六四卦相對皆本震宮姤三十七大過三十八鼎三十九恆四十四卦對峙皆本巽宮井四十一蠱四十二升四十三訟四十四四卦相對亦西北水風之象困四十五未濟四十六解四十七渙四十八四卦對峙皆本坎宮蒙四十九師五十遁五十一咸五十二旅五十三小過五十四漸五十五蹇五十六八卦右旋蒙蹇相對山水相交八卦皆山水之象謙五十七否五十八萃五十九晉六十豫六十一觀六十二比六十三剝六十四八卦復右旋皆本坤宮謙剝相對地與山交六十四卦亦皆首乾尾坤乾運坤外其布列之位與夫縦橫之數一位不可移一數不可亂非智營非力索其陰陽五行六十四卦萬物之理之數天造地設自然而然此圖當與洪紫防之先天相爲表裏也或曰澤火火雷風水何以皆宗西北曰此先天中已隠西北首幹之意也學易記綱領

孔子曰加我數年五十以學易可以無大過矣或問伊川曰不知聖人何以因學易後始能無過曰先儒謂孔子學易後可以無大過此大段失卻文義聖人何嘗有過如待學易後無大過卻是未學易前嘗有大過也此聖人如未嘗學易何以知其可以無大過蓋孔子時學易者支離易道不明仲尼旣修他經惟是易未嘗明故謂弟子曰加我數年五十以學易期之五十然後贊易則學易者可以無大過差若所謂贊易道以黜八索是也言學與大過皆謙也

王氏曰凡彖者通論一卦之體者也一卦之體由一爻爲主則指明一爻之美以統一卦之義大有之類是也卦體不由乎一爻則全以二體之義明之丰卦之類是也

又曰彖論一卦之體明其所由之主者也一卦五陽而一陰則一陰爲之主矣五陰而一陽則一陽爲之主矣夫陰之所求者陽陽之所求者陰也陽茍一焉五陰何得不同而歸之陰茍只焉五陽何得不同而従之故陰爻𨿽賤而爲一卦之主者處其至少之地也

姤初六𨿽不可以爲主亦羣陽之所求也夬上六固不可以爲主亦羣剛之所共決也

夫卦者時也爻者適時之變者也又曰比復好先幹壯惡首明夷務闇丰尙光大吉凶有時不可犯也動靜有適不可過也犯時之忌罪不在大失其所適過不在深故當其列貴賤之時其位不可犯也遇其憂悔吝之時其介不可慢也觀爻思變變斯盡矣

夫象者出意者也得意則忘象言者明象者也得象則忘言猶蹄者所以在兔得兔而忘蹄筌者所以在魚得魚而忘筌也義苟在健何必幹乃爲馬類茍在順何必坤乃爲牛而或者定馬於幹案文責卦有馬無干則僞說滋漫難可紀矣互體不足遂及卦變變又不足推致五行一失其原巧諭彌甚縦復或值而義無所取蓋存象忘意之由也

案象無初上得位失位之文又繋辭但論三五二四同功異位亦不及初上惟幹上九文言雲貴而無位需上六云𨿽不當位若以上爲陰位邪則需上六不得云不當位也若以上爲陽位邪則幹上九不得雲貴而無位也陰陽處之皆云非位而初亦不說當位失位也然則初上者是事之終始無陰陽定位也

不云初終不云上下而云初上者互言也蒙與家人言初終也井鼎之言上下也

伏羲畫卦文王重之卦下辭卽文王所作也周公爻之孔子翼而繋之然後易之道備

孔氏疏云夫子十翼上一下二上象三下象四上繋五下繋六文言七說卦八序卦九雜卦十

濓溪曰聖人之精畫卦以示聖人之蘊因卦以卦不畫聖人之精不可得而見微卦聖人之蘊不可得而聞易何止五經之源其天地神之奧乎寂然不動者誠也感而遂通者神也動而未形有無之間者幾也誠精故明神應故妙幾防故幽誠神幾曰聖人

明道曰盡天理便是易孟子曰可以仕則仕可以止則止可以久則久可以速則速孔子也孔子聖之時者也故知易者莫如孟子

或問太之作何如曰是亦賢矣必欲撰不如明易伊川曰易變易也隨時變易以従道也其爲書也廣大悉備將以順性命之理通幽明之故盡事物之情而示開物成務之道也聖人之憂患後世可謂至矣君子居則觀其象而玩其辭動則觀其變而玩其占得於辭不達其意者有矣未有不得於辭而能通其意者也至防者理也至著者象也體用一源顯防無間觀防通以行典禮則辭無所不備故善學者求言必自近易於近者非知言者也

祁寛問學易之道尹和靖曰昔焞聞之伊川先明辭久之再請伊川曰次識其時因曰唐虞禪夏后商周繼文王之不取武王之取不識時後便做文王武王不同非也使文王當武王之時便做了武王事使武王當文王時也只做得文王事皆時也識得時後便見堯舜湯武其揆一也推此時之大者吾輩語黙出處皆要識時便六十四卦爻都得爲自家用也

看易且要知時凡六爻人人有用聖人自有聖人用賢人自有賢人用眾人自有眾人用君有君用臣有臣用無所不通

或問胡先生解九四作太子恐不是卦義先生云亦不妨只看如何用當儲貳則做儲貳但不要拘一若執一事則三百八十四爻只作得三百八十四件事便休也卦下之辭爲夫子従而釋之通謂之者言一卦之義故知者觀其辭則思過半矣

謝公師直與伊川論易伊川未之許也公曰昔與伯淳亦謂景溫於春秋則可易則未也伊川曰以某觀之二公皆深於易者也公曰何謂也伊川曰監司論學而主簿敢以爲非爲監司者不怒爲主簿者敢言非深於易而何

橫渠曰繋辭所以論易之道旣知易之道則易象在其中故觀易必由系辭獨說九卦之徳者蓋九卦爲徳切於人事

橫渠昔在京師坐虎皮說周易聽徒甚眾一夕二程先生至論易次日橫渠徹去虎皮曰吾平日爲諸公說者皆亂道有二程近到深明易道吾所弗及汝輩可師之橫渠人品甚髙胸次明白灑落只在於此一事觀之非有大過人之資而造道深者不能也

龜山曰易不比他經須心通始得未見易而玩易之文以言易若說得深卽不是聖人作用處若說得淺常人之談耳

白雲曰包犧氏畫八卦而卦之名已立文王重之爲六十四之後然後易之名出焉文王之易以周題之所以別夏商二代夏曰連山商曰歸蔵而不名曰夏商易者時未有易之名故也連山以艮爲首歸蔵以坤爲首或問連山首艮歸蔵首坤之義曰艮始終萬物者也坤養育萬物者也此亦三統之義也

又曰包犧畫卦蓋本三才天道主覆故畫於上地道主載故畫於下人道財成輔相故畫於中於是自任以財成輔相之道而配天地焉者包犧畫卦之道也然天道不以天髙而大於地地道不以地廣而大於人人道不以人防而小於天地是以聖人經以三才而太極亡緯以八卦而太極復一經一緯而六十四象由之以備天下之能事畢矣

易者道貫三才理該萬物其實行處要須以人事明之包犧畫卦初未有辭文王周公之言皆繋辭也故孔子曰繋辭焉以斷其吉凶繋辭焉以盡其言今上下二篇孔子之繋辭也

又曰孔頴達曰六十四卦二二相耦非覆則變覆者表裏視之遂成兩卦屯蒙需訟之是也變者乾坤坎離大過頤中孚小過八者是也或覆或變豈無其序哉故聖人所以序之也

鄭東卿曰小過有飛鳥之象中孚有卵之象孚字従爪従子如鳥以爪抱卵也又卦畫二陰居內外實中虛亦卵之象也

鳥之所以能孚化其卵者誠意専也人能守道如鳥抱卵則誠無不至矣

晦庵曰吉凶悔吝四者循環周而復始憂患中必悔悔便是吉之漸及至吉卻便安肆又做出羞吝事便是凶之漸凶則復悔吉似夏吝似秋凶似冬悔似春循環無己也

繋辭曰震無咎者存乎悔故悔趣於吉而吝向於凶也

問內卦爲貞外卦爲悔之義晦庵曰貞訓正事方正如此悔是事巳如此凡悔吝者皆是事過後方有悔吝內卦之占是事如此外卦之占是事已然者如此二字又有始終之意

西山眞氏曰易者陰陽變易之謂日往則月來寒往則暑來晝夜昏明循環不息此天道之常也聖人擬之以作易不過推明陰陽消長之理而巳陽長則陰消陰長則陽消一消一長天之道也人而學易則知吉凶消長之理進退存亡之道也

﹤經部﹐易類﹐學易記﹥

欽定四庫全書

學易記卷一

元李簡

上經

【幹下幹上】

乾元亨利貞

伊川曰上古聖人始畫八卦三才之道備矣因而重之以盡天下之變故六畫而成卦重乾爲乾乾天也天者幹之形體幹者天之性情幹健也健而不息之謂幹夫天專言之則道也天且弗違是也分而言之則以形體謂之天以主宰謂之帝以功用謂之以妙用謂之神以性情謂之幹

白雲曰卦曰乾爲天在天之幹也爲圜在象之幹也爲君爲父在人之幹也爲玉爲金爲寒爲冰爲大赤爲馬爲木果在地在物之幹也

邵氏曰元者气之始亨者气之通卽元气也

誠齋曰元亨利貞幹之徳也徳之名四其實則一一者何元而巳元出而亨物始而通也時春而夏日旦而晝人幼而壯物萌而榮皆元亨之迹利入而貞物成則復也時秋而冬日昳而夕人彊而耄物實而隕皆利貞之迹故周子曰元亨誠之通利貞誠之復復者何復於元而巳元者貞之初貞者元之終元貞異名而同體亨者物之生利者物之成亨利異功而同用

初九潛龍勿用

伊川曰理無形也故假象以顯義幹以龍爲象者龍之爲物靈變不測故以象乾道變化陽气消息聖人進退初九在一卦之下爲始物之端陽气方萌聖人側微若龍之潛隱未可自用當飬晦以俟時

誠齋曰幹陽也其數曰九坤陰也其數曰六何也天地之生數也積天數之一三五不曰九乎積地數之二四不曰六乎

九二見龍在田利見大人

明道曰九五九二皆言利見大人聖人固有在上者在下者

伊川曰田地上也出見於地上其徳巳著利見大徳之君以行其道君亦利見大徳之臣以共成其功天下利見大徳之人以被其澤大徳之君九五也乾坤純體不分剛柔而以同徳相應

九三君子終日幹幹夕惕若厲無咎

白雲曰三居臣道之尊當興事造業之任故終日幹幹法幹之健不遑休息此大禹三過其門不入之時然天下之理髙則危滿則溢必戰戰兢兢然後無危溢之患是以九三位極之君子能朝夕惕然則𨿽處危地無咎矣

康節曰周公思兼三王以施四事其有不合者仰而思之坐以待旦夕惕若之謂也

誠齋曰勤於徳而懼於位則危者安矣何咎之有

九四或躍在淵無咎

此爻有進退之義九陽進也四淵退也或疑辭謂非必也或躍者試其所養在淵者涵其自養冝動而動斯無咎矣有咎無咎主動而言故象云進無咎也蓋吉凶悔吝生乎動故也安定胡氏以此義爲儲貳六爻之義惟舜能備之耕稼陶漁時潛也徳升聞時卽見也歷試諸難時卽幹幹也納於大麓時卽躍也老而命禹則不至於亢【兼采伊川誠齋語】

九五飛龍在天利見大人

伊川曰進位乎天位也聖人旣得天位則利見天下大徳之人與共成天下之事天下固利見夫大徳之君也

白雲曰孔子曰惟天爲大惟堯則之孟子曰大舜有大焉則大人莫大於堯舜也然堯以不得舜爲己憂舜以不得禹臯陶爲己憂𨿽堯舜之大其復憂尙如此此九五大人之君所以利見九二大人之臣也天位不可階而升也故稱飛龍焉

上九亢龍有悔

白雲曰九三過而惕故無咎上九過而亢故有悔然則龍徳莫善於惕而莫不善於亢也堯老而舜攝舜亦以命禹伊尹復政厥辟周公復子明辟君臣之間皆有是道故知進退者其惟聖人乎

用九見羣龍無首吉

伊川曰見羣龍謂觀諸陽之義無爲首則吉也以剛爲天下先凶之道也

兼山曰用九用六獨乾坤有之乾純陽故曰羣龍坤純陰故曰永貞

白雲曰九天徳也用天徳者徧覆包含無所不容其於見羣龍而容之有餘裕矣夫是之謂大人大人有容天下之徳而無長天下之志至於天下樂推首出庶物之際一以無心應之而巳象言天徳不可爲首爲者自爲之辭無首者戒其無自爲首也

曰大哉乾元萬物資始乃統天雲行雨施品物流形大明終始六位時成時乘六龍以禦天干道變化各正性命保合太和乃利貞首出庶物萬國咸寧

大哉乾元萬物資始乃統天釋元之義也大哉乾元贊乾元爲四徳之首猶五常之仁專言則包四者之爲大也萬物資始謂萬物之生皆感天之元气資以爲始也乃統天謂冠乎天徳之始終也雲行雨施品物流形釋亨義也猶雲雷雨之動滿盈於天地之間生物咸遂各以所賦而成形也大明終始六位時成時乘六龍以禦天此言聖人法元亨之用也大明天道之終始潛見暢躍飛悔各以其時成徳也以上下定位而言謂之六位以陽气變化成徳而言謂之六龍禦天猶云行天道也乾道變化各正性命保合太和乃利貞釋利貞之義也變者化之漸化者變之成物所受爲性天所賦爲命太和貞元之气也各正者得於有生之初保合者全於巳生之後保謂常存合謂常和此言乾道變化無所不利而萬物各得其性命之正以自全也首出庻物萬國咸寧言聖人法利貞之用也聖人在上髙出於物猶乾道之變化萬國各得其所而咸寧猶萬物之各正性命保合太和也統而論之元者物之始生亨者物之暢茂利則向於實也貞則實之成也實之旣成則其根蒂脫落可復種而生矣此四徳之所以循環而無端也然而四者之間生气流行初無間斷此幹之所以包四徳而統天也【集伊川晦庵諸先生語】

孔疏斷也斷定一卦之義也雲气流行雨澤施布故品之物流布成形

一說溫者春之和暑者夏之和涼者秋之和寒者冬之和四時正气皆謂之和

象曰天行健君子以自彊不息

伊川曰卦下象解一卦之象爻下象解一爻之象諸卦皆取象以爲法乾道覆育之象至大非聖人莫能體欲人皆可取法也故取其行健而巳非至健固不足以見天道也君子以自彊不息法天行之健也孟子曰雞鳴而起孜孜爲善者舜之徒也亦自彊不息者歟

鶴山曰易之大象凡六十有四而於幹曰君子以自彊不息於晉曰君子以自昭明徳天行日進凡皆自不可巳聖人發二象示人以所當事者不爲不切至矣然而日爲眾陽之宗亦天下之健者而獨於幹曰自彊何哉天左旋而日右轉其爲三百六十五度四分度之一窮晝夜而一周蓋未始相逺也然日之進也財足以當晝夜之運而天之行則常超一度積日以成歳是則天常逾一度而日常不及一度則所謂彊健而無息非天行不足以當之安定胡公嘗語人曰人之一呼吸是謂一息一息之間天行八十餘里人之一晝夜萬三千六百息故天行百餘萬里然則是孰使之然哉天以彊而無息也非有使之然也則人之爲善其自彊不可息也蓋亦無與乎他人矣天之行也左旋右復前降後升晝夜有常古今無間人之爲人將以主天地而命萬物也而合散消息乃爲大化所驅固有由之終身而不知其然者顧得謂之自彊乎

潛龍勿用陽在下也

有天徳而在下未可用也說者以陽爲陽气則與文言爲重復

見龍在田徳施普也

陸希聲曰潛龍見於田則生植利乎民聖人見於世則教化漸於物

伊川曰見於地上徳化及物其施巳普也

終日幹幹反復道也

伊川曰進退動息必以道也三位在二體之中可進而上可退而下故言反復

或躍在淵進無咎也

四爲有位之臣𨿽有進退之義而義在有爲故進亦無咎夫人臣進退在君而不在已君𨿽見知眾𨿽已允自當推讓疑懼故或之聖人以九四以陽居陰慮其退而失時故曰進無咎也【兼采白雲】

飛龍在天大人造也

晦庵曰造猶作也

童溪曰造之一辭見聖人功用卽天也

亢龍有悔盈不可久也

白雲曰易窮則變變則通通則久亢不知變其能久乎

龔氏曰物不及中則虛盈則過中者也其盈不可久而居之以爲常則悔矣

晦庵曰亢者過於上而不能下之意也陽極於上動必有悔

用九天徳不可爲首也

伊川曰用九天徳也天徳陽剛復用剛而好先則過矣

白雲曰善用天徳者用其大不善用天徳者用其彊彊無不及也處眾則欲長有功則欲伐故聖人於是戒之益贊於禹曰滿招損謙受益時乃天道其知用天徳者歟

文言曰元者善之長也亨者嘉之會也利者義之和也貞者事之幹也

伊川曰他卦象而已獨乾坤更設文言以發明其義推幹之道施於人事元亨利貞幹之四徳在人則元者眾善之首也亨者眾善之會也利者和合之義也貞者幹事之用也

漢上曰守正堅固不爲萬物之所撓奪乃能建立庶事

西山眞氏曰善端萌動者元也善端發逹者亨也推而澤物俾各得所者利也幹木之身枝葉所依而立也

君子體仁足以長人嘉會足以合禮利物足以和義貞固足以干事君子行此四徳者故曰乾元亨利貞君子體幹之仁則無物不在吾仁覆之中故足以長人眾善會處無不合禮物物皆利無不合義貞固者知正之所在而固守之所謂知而弗去者也故足以爲事之幹【取伊川晦庵】

廣平曰義主於刻制而利不生於其間則不和先王之義勞之乃所以逸之故民至於忘其勞殺之乃所以生之故民至於忘其死蓋利之實行乎其中矣事以智謀物以智創智而不貞則事不立貞者正而固也謀之不正則異議得以屈之守之不固則眾力得以傾之豈事之幹邪

西山眞氏曰四徳之世之昧於理者皆言天與人二今以此條觀之則人之與天未嘗不一也蓋在天則爲元亨利貞而在人則爲仁義禮智元亨利貞理也生長收藏气也有是理則有是气仁義禮智性也惻隱羞惡辭遜是非情也有是性則有是情天人之道脗合如此又曷嘗有二邪然天無心而人有欲天惟其無心也故元而亨亨而利利而貞貞而又元通復循環未嘗閒斷於穆之命終古常新人惟其有欲也故惻隱之發而殘忍奪之辭遜之發而貪冒雜之羞惡之發而茍且閒之是非之發而昬妄賊之於是乎與天不相似矣學者當知天有此徳吾亦有此徳屏除私欲保養正性則吾之一身通體皆仁隨觸而應無非惻怛卽天之春生意盎然而物物欣恱也吾之動容周旋莫不中禮三千三百燦然明備卽天之夏生意暢逹而物物嘉美也吾之所以利物者皆合於義卽天之秋生意凝實而萬寶得遂其性也吾之所以貞固而守者足以根本萬事卽天之冬生意潛藏而造物所由以出也【貞固所以爲智者惟知之明故守之固智所以配冬者義發於外而智藏於內也】人之與天其果二乎哉而況人君有天之徳又居天之位則善端萌動者元也善端發逹者亨也推而澤物俾各所者利也心旣溥物還復寂然者貞也𨿽一日之頃一念之防四者無乎不在然徳𨿽固有非剛健則不能行夫惟自彊不息與天同運人欲不得以間之然後終始萬物與天同功矣義理之源莫大於此惟聖明玩心焉

初九曰潛龍勿用何謂也子曰龍徳而隱者也不易乎世不成乎名遁世無悶不見是而無悶樂則行之憂則違之乎其不可拔潛龍也

伊川曰初九陽之微龍徳之潛隱乃聖賢之在側陋也守其道不隨世而變晦其行不求知於時自信自樂見可而動知難而避其守堅不可奪潛龍之徳也孔子將言一爻之義故自設問而自應也白雲謂不見是而無悶人不知而不慍者也或曰不悶者必不慍不慍者未必不悶

九二曰見龍在田利見大人何謂也子曰龍徳而正中者也庸言之信庸行之謹閒邪存其誠善世而不伐徳博而化易曰見龍在田利見大人君徳也

伊川曰以龍徳而處正中者也在卦之正中爲得正中之義庸信庸謹造次必於是也旣處無過之地則惟在閒邪邪旣閒則誠存矣善世而不伐不有其善也徳博而化正已而物正也皆大人之事𨿽非君位君之徳也或問如何是閒邪曰非禮勿視聴言動邪斯閒矣

九三曰君子終日幹幹夕惕若厲無咎何謂也子曰君子進徳修業忠信所以進徳也修辭立其誠所以居業也知至至之可與幾也知終終之可與存義也是故居上位而不驕在下位而不憂故幹幹因其時而惕𨿽危無咎矣

伊川曰內積忠信所以進徳也擇言篤志所以居業也知至至之致知也求知所至而至之知之在先故可與幾所謂始條理者知之事也知終終之力行也旣知所終則力進而終之守之在後故可與存義所謂終條理者聖之事也此學之始終也君子之學如是故知處上下之道而無驕憂不而知懼𨿽在危地而無咎也

溫公曰君子外修言辭內推至誠內外相應令無不行事業所以日新也又曰立誠自不妄語始

明道曰修辭立其誠不可不子細理會言能修省言辭便是要立誠若只是修飾言辭爲心只是爲僞也子貢之智亞於顏子知至而未至之也

廣平曰忠信所以進徳也如甘之受和白之受采故善學者其必以忠信爲主

邵氏曰上位者下體之上下位者上體之下凡人之情居上位則自以爲有餘故常失之驕在下位則自以爲不足故常失之憂

雷氏曰在已者徳也見於事者業也

九四曰或躍在淵無咎何謂也子曰上下無常非爲邪也進退無恆非離羣也君子進徳修業欲及時也故無咎

內卦以徳學言外卦以時位言進徳修業九三備矣此則欲及時而進也上而躍下而退是無常也意在公天下非爲邪也進退無恆者時使之然非茍欲離羣也【集孔疏晦庵語】

九五曰飛龍在天利見大人何謂也子曰同聲相應同气相求水流濕火就燥雲從龍風從虎聖人作而萬物覩本乎天者親上本乎地者親下則各從其也伊川曰人之與聖人也五以龍徳升尊位人之莫不歸仰況同徳乎上應於下下從於上同聲相應同气相求也流濕就燥從龍從虎皆以气故聖人作而萬物皆覩上旣見下下亦見上物人也古語云人物物論謂人也易中利見大人其言則同義則有異如訟之利見大人謂宜見大徳中正之人則其辯明言在見前幹之二五則聖人旣出上下相見共成其事所利者見大人也言在見後本乎天者如日月星辰本乎地者如虫獸艸木陰陽各從其人物莫不然也

上九曰亢龍有悔何謂也子曰貴而無位髙而無民賢人在下位而無輔是以動而有悔也

九居一卦之上而無位故曰貴而無位髙而無民四以下皆從九五故曰賢人在下位而無輔以上九過髙志滿不來助之也無位無民無輔以此而動則有悔也

潛龍勿用下也

伊川曰以在下未可用也

白雲曰下言微也如有鰥在下也

見龍在田時舎【去聲】也

伊川曰隨時而止也

終日幹干行事也

伊川曰進徳修業也

或躍在淵自試也

石氏曰審其可進而進以自試也

飛龍在天上治也

晦庵曰居上以治下也

亢龍有悔窮之災也

漢上曰陽窮於九陰窮於六位窮於上窮則變變則通通則久上九窮不知變窮之災也

乾元用九天下治也

四徳之元猶五常之仁偏言則一事專言則包四者稱乾元則天徳具矣用九者有天徳而不爲首也知乾元用九之道則天下治矣故又曰乃見天則則法則也卽天道也

潛龍勿用陽气潛藏

白雲曰塞閉未亨之時也

見龍在田天下文明

伊川曰龍徳見於地上則天下見其文明之化也

終日幹幹與時偕行

劉氏曰易以爻爲人以位爲時九三爻與位皆陽故曰與時偕行

或躍在淵乾道乃革

晦庵曰離下而上變革之時

飛龍在天乃位乎天徳

白雲曰有天徳而得天位也

亢龍有悔與時偕極

白雲曰與時偕極乾道極矣時不復矣而不知止故與偕極

乾元用九乃見天則

乾元天徳也有天徳而能用九乃見聖人之則天也

乾元者始而亨者也利貞者性情也幹始能以美利利天下不言所利大矣哉

伊川曰旣始則必亨不亨則息矣利貞幹之性情也始而亨非利貞其能不息乎幹始之道能使庶生成天下蒙其美利而不言所利者蓋無所不利非可指名也故贊其利之大曰大矣哉又曰元亨者只是始而亨者也此通人物而言謂始初發生大槪一例亨通也及到利貞便是各正性命後屬人而言也利貞者分在性與情只性爲本情是性之動處

大哉幹乎剛健中正純粹精也六爻發揮旁通情也時乘六龍以禦天也雲行雨施天下平也

伊川曰大哉贊乾道之大也以剛健中正純粹六者形容乾道精謂六者之精極

剛則不屈健則不息中則無過不及正則不邪純則不雜粹則無疵屈於物欲非剛也有始無卒非健也過與不及非中也背義就利非正也所守偏駁非純也未能盡善非粹也

晦庵曰剛健以全體言中正指二五言純粹精言異於他卦旁通猶言曲盡

劉氏曰幹之六爻發越揮散於六十二卦之間曲盡天地萬物之理

白雲曰剛健中正純粹精幹之徳也六爻發揮旁通情幹之業也時乘六龍以禦天干之用也雲行雨施天下平幹之功也有是徳則有是業有是用則有是功也然精者徳之精情者卦之情乘六龍用九也天下平致美利也幹之大如此聖人之法幹也剛健中正以崇徳發揮旁通以廣業時乘六龍崇徳以致用也雲行雨施廣業之功成也

君子以成徳爲行日可見之行也潛之爲言也隱而未見行而未成是以君子弗用也

誠齋曰緼於身爲徳形於事爲行初九𨿽潛而龍徳具矣潛者位而已所性不存焉者也程子謂未成者未著也人非利見不足謂之成

君子學以聚之問以辯之寛以居之仁以行之易曰見龍在田利見大人君徳也

學聚問辯致知也寛以居之涵養也仁以行之力行也

兼山曰九二見龍在田以君徳而處臣位在君子方學以聚之問以辯之者也田非不可安安之非所宜也是以利見大人彚以待徵學以待發故也

耿氏曰聚積小之名君子之學也天地萬物之理古今治亂之變無不旁搜而逺取所以聚之也多聞而不擇其善徒自惑耳故問以辯之也

九三重剛而不中上不在天下不在田故幹幹因其時而惕𨿽危無咎矣

虞翻曰以干接幹故重剛位非二五故不中

伊川曰過中而居下之上上未至於天而下已離於田危懼之地也因時順處幹幹兢惕以防危故𨿽危而不至於咎

九四重剛而不中上不在天下不在田中不在人故或之或之者疑之也故無咎

橫渠曰此以六畫分三才也以下二畫屬地則四逺於地故言中不在人若三則止言不在天不在田而巳

三四𨿽皆重剛三則失之過故戒之以干幹因其時而惕四則失之不及故勉之以或躍

夫大人者與天地合其徳與日月合其明與四時合其序與神合其吉凶先天而天弗違後天而奉天時天且弗違而況於人乎況於神乎

伊川曰大人與天地日月四時神合者合乎道也天地者道也聖人先於天而天同之後於天而能順天者合於道而巳合於道則人與神豈能違也白雲曰究觀幹之一卦則包犧之畫明人配天地文王之重明聖人成天地之能周公之爻明有天徳則居天位孔子之辭明合天地則可以治神人乃知君徳不可以不大也故堯則天之大舜能有大禹爲大禹皆九五之大人歟

晦庵曰大人者釋爻辭所謂大人也人與天地神本無二理特蔽於有我之私是以梏於形體而不能相通大人無私以道爲體曾何彼此先後之可言哉先天不違謂意之所爲黙與道契後天奉天謂知理如是奉而行之

亢之爲言也知進而不如退知存而不知亡知得而不知喪其惟聖人乎知進退存亡而不失其正者其惟聖人乎

伊川曰極之甚爲亢至於亢者不知進退存亡得喪之理也

漢上曰人固有知進退存亡者矣其道詭於聖人則未必得其正不得其正則與天地不相似

誠齋曰亢者不知喪亡之幾而不退者也聖人惟能知之故能不失其正以處之又何亢之有堯舜是也嗟乎聖人吾不得而見之矣若唐之睿宗其庶矣乎曰其惟聖人乎必申言之者所以深贊聖人之能知亢也猶孔子稱賢哉回也亦先後申言之

【坤下坤上】

坤元亨利牝馬之貞君子有攸往先迷後得主利西南得朋東北喪朋安貞吉

伊川曰坤乾之對也四徳同而貞體則異幹以剛固爲貞坤則柔順而貞牝馬柔順而健行故取其象曰牝馬之貞君子所行柔順而利且貞合坤徳也陰從陽者也待唱而和陰而先陽則爲迷錯居後乃得其常也臣道亦然君令臣行勞於事者臣之職也西南陰方東北陽方陰必從陽離喪其朋乃能成化育之功而有安貞之吉又曰利字不聯牝馬爲義如雲利牝馬之貞則坤便只有三徳

漢上曰順乾得主坤道有常有常者坤之利也白雲曰坤徳至柔待唱而應不爲物先故君子有所往在物之先則失其道在物之後則得其道得其道斯能成其所利矣坤道以喪朋爲正君子安此吉孰大焉

曰至哉坤元萬物資生乃順承天坤厚載物徳合無疆含光大品物咸亨牝馬地行地無疆柔順利貞君子攸行先迷失道後順得常西南得朋乃與行東北喪朋乃終有慶安貞之吉應地無疆

伊川曰萬物資幹以始資坤以生父母之道也順承天施以成其功坤之厚徳持載萬物合於幹之無疆也以含光大四者形容坤道猶乾之剛健中正純粹也有此四者故能成承天之功品物咸得亨遂取牝馬爲象者以其柔順而健行地之也行地無疆謂健也乾健坤順坤亦健乎曰非健何以配幹其動也剛不害其爲柔也柔順而利貞乃坤徳也君子之所行也君子之道合坤徳也

白雲曰大則無不至至則有所極此乾坤之異也含言其靜而翕也光大言其動而辟也坤合干徳之無疆馬行地之無疆聖人應坤之無疆此三言無疆之別也

象曰地勢坤君子以厚徳載物

誠齋曰地之力不厚則載萬物不勝其重君子之徳不厚則載萬民不勝其眾勢力也

白雲曰古之人自任以天下之重者以此

初六履霜堅冰至象曰履霜堅冰陰始凝也馴致其道至堅冰也

伊川曰陰之始凝而爲霜履霜則當知陰漸盛而至堅冰矣猶小人始𨿽甚防不可使長長則至於盛也馴謂習習而至於盛習因循也

晦庵曰六老陰也冰霜皆陰物也陰始生於下甚微其勢必盛夫陰陽者造化之本不能相無而消長有常亦非人所能損益也然陽主生陰主殺則其有淑慝之分焉故聖人作易於其所不能相無者旣以仁義健順之屬明之至其消長之際淑慝之分又未嘗不致其扶陽抑陰之意所以贊化育而參天地者其防深矣

誠齋曰幹之初九陽始萌坤之初六陰始生陽始萌則曰潛龍勿用言方隱而未可以進也陰始生則曰履霜堅冰至言𨿽微而必至於盛也

觀聖人之言可以知君子之難進而小人之易盛矣有國者其亦思所以求君子於隱而防小人之於早也哉

六二直方大不習無不利象曰六二之動直以方也不習無不利地道光也

伊川曰二陰位在下故爲坤之主統言坤道中正在下地之道也以直方大三者形容其徳用盡地之道矣由直方大故不習而無所不利不習謂其自然在坤道則莫之爲而爲也在聖人則從容中道也直方大孟子所謂至大至剛以直也在坤體故以方易剛猶貞加牝馬也言气則先大大气之體也於坤則先方由直方而大也地道光顯其功順成豈習而後利哉

六三含章可貞或從王事無成有終象曰含章可貞以時發也或從王事知光大也

伊川曰爲臣之道當含晦其章美乃可常而得正可貞謂可貞固守之或從上之事不敢當其成功惟奉事以守其終耳守職以終其事臣之道也然義所當爲者則以時而發不有其功耳不失其宜乃以時也非含藏終不爲也惟其知之光大故能含晦淺暗之人有善惟恐人之不知豈能含章也哉

京口曰含之爲言待時而發也

晦庵曰六陰三陽內含章美可貞以守之

六四括囊無咎無譽象曰括囊無咎愼不害也

伊川曰四近五之位而無相得之義乃上下閉隔之時其自處以正危疑之地也若晦藏其知如括結囊口而不露則可得無咎不然則有害也旣晦藏則無譽矣能愼如此則無害也

白雲曰天下徒知毀之爲害而六四又知夫譽之爲害也不其愼之至歟然則括囊果爲臣之道歟曰時使之然耳非得巳也

誠齋曰四居危疑之地而愼黙括囊可也若可以言而不言假六四之義以自文則爲張禹胡廣學者審之

童溪曰咎所以致罪譽所以致疑甚矣無咎無譽之難也然當是時也譽所以致疑則譽亦咎也故象曰括囊無咎愼不害也

潘氏曰天地閉賢人隱之時而居多懼之地謹密奉上無咎足矣敢求譽乎

六五黃裳元吉象曰黃裳元吉文在中也

伊川曰坤𨿽臣道五實君位故爲之戒云黃裳元吉黃中色裳下服守中而居下則元吉謂守其分也爻象惟言守中居下則元吉不盡發其義也黃裳旣元吉則居尊爲天下大凶可知矣

白雲曰文在中者言美徳在中也

元吉大善也盡此道者其惟周公乎

上六龍戰於野其血黃象曰龍戰於野其道窮也伊川曰陰從陽者也然盛極則抗而爭野謂進至於外也

白雲曰陽之拒陰必使不侵其內也龍戰於野則爲臣之道旣窮而在君之義亦闕矣其血黃君臣兩傷之謂也

誠齋曰陰極傷陽臣盛傷君六而居上陰極而臣盛矣故陰陽爭君臣戰兩傷兩窮而後已趙髙簒秦秦亡而髙亦誅王莽簒漢漢微而莽亦敗爲臣者其勿至於此爲君者其勿使其臣至於此也蓋上六之龍戰巳兆於初六之履霜小人之可畏如此哉

用六利永貞象曰用六永貞以大終也

防曰旣能用此柔順長守貞正所以廣大而終也伊川曰陰道柔而難常故用六之道利在常永貞固盛大能終乃永貞也

文言曰坤至柔而動也剛至靜而徳方後得主而有常含萬物而化光坤道其順乎承天而時行

伊川曰坤道至柔而其動則剛坤體至靜而其徳則方動剛故應干不違徳方故生物有常承天之施行不違時贊坤道之順也

漢上曰至柔至靜者坤之體也動而方剛者坤之用也方亦剛以其不可易故謂之方

誠齋曰臣道一於順乎曰有臣道有臣節臣道一於順故欲柔欲靜不順則爲莽卓臣節病於順故欲剛欲方順則爲張禹胡廣坤何以動而剛曰發生必逹

積善之家必有餘慶積不善之家必有餘殃臣弒其君子弒其父非一朝一夕之故其所由來者漸矣由辯之不早辯也易曰履霜堅冰至蓋言順也

防曰順蓋言順習陰惡之道也

伊川曰天下之事未有不由積而成者家之所積者善則福慶及於子孫所積者不善則災殃流於後世其大至於弒逆之禍皆因積累而至非朝夕所能成也明者則知漸不可長小積成大辯之於早不使順長故天下之惡無由而成乃知霜冰之戒也霜而至於冰小惡而至於大皆事勢之順長也

白雲曰坤之初六非積善之象而文言先及積善者因明善不善皆在所積知不善之不可積則善爲可積矣

直其正也方其義也君子敬以直內義以方外敬義立而徳不直方大不習無不利則不疑其所行也伊川曰直言其正也方言其義也君子主敬以直其內守義以方其外敬立則內直義形則外方義形於外非在外也敬義旣立其徳盛矣不期大而大矣徳不也無所用而不周無所施而不利孰爲疑乎爲善者以應有朋自逺方來充之至於塞乎天地皆不也問敬義何別曰敬只是持已之道義便知有是有非順理而行是爲義也

陰𨿽有美含之以從王事弗敢成也地道也妻道也臣道也地道無成而代有終也

明道曰天气降而至於地地中生物者皆天气也惟無成而代有終者地之道也

西山眞氏曰陽者天道也夫道也君道也陰者地道也妻道也臣道也故在天道則乾始之坤生之陽主歳功而陰佐陽以成歳在人道則夫主一家之事而妻佐之天子主天下之事諸侯主一國之事而後夫人佐之君臣亦然妻之與臣𨿽有善美含而晦之從其事而不敢居其功亦猶地道代天終物而成功則歸之天也詳玩此防則爲人之妻者其可以擅家之柄爲人之臣者其可以擅國之柄乎書稱牝雞之晨惟家之索又稱臣之作福作威玉食則害於家凶於國其防一也嗚呼可不戒哉

天地變化艸木蕃天地閉賢人隱易曰括囊無咎無譽蓋言謹也

白雲曰天地交感則賢人出而萬物亨天地閉隔則賢人隱而萬物不遂此自然之理非必天地不交否之時爲然也君臣之道不合則爲閉矣賢人之徳不彰則爲隱矣括囊蓋欲其自謹之耳

誠齋曰幹之初九逺而潛宜也坤之六四近而隱非宜也不宜隱而隱者六五之位君位也坤之六則臣也六五以臣而居君之位則僭也臣僭君則天下亂是天地閉塞之時也六四不幸而近之惟恐隱之不深耳此龔勝所以不仕於莽之朝而蔡邕所以失節於卓之官也聖人嚴臣子之大分於六五則深戒之以居下之禮於六四則力勸之以潔身之節隱之於六五而發之於六四其防患深逺矣使六四至於潔身則六五何如哉

君子黃中通理正位居體美在其中而暢於四支發於事業美之至也

廣平曰美在其中而暢於四支發於事業則周公其人也故曰公孫碩膚赤舄幾幾公之大美發於事業者旣孫而不處其暢於四支者睟然見於面動容周旋皆盛徳神明之容不可得而形容也徒見赤舄幾幾而巳赤舄幾幾四體不言而諭也黃中通理者飬徳性之源而通至理也正位居體者正爲臣之位而居坤體也通理云者非謂其見彼也自見而巳非謂其聞彼也自聞而巳故宅於心者至虛而明居體云者處靜而無倡也稟其令而已處順而無作也續其終而巳故守其身者至柔而恭內外交相飬則美在其中粹然無疵矣故見於面盎於背施於四體四體不言而諭此暢於四支所以爲美之至也致天下之大利成天下之大順功髙而朝不忌任重而上不疑此發於事業所以爲美之至也古之人有體是道者吾於周公見之矣東人欲其畱西人欲其歸名實孚於上下不可掩也故曰徳音不瑕蓋發於事業者然也公孫碩膚若是而不與有焉則其爲美之至可知也

余童曰自常位言之五皆君位也如坤則專論爲臣之道故六五特爲居攝之位焉臣居君位未免有嫌故必有文徳在中如黃裳然斯盡善而致吉也黃者中央之色裳者下體之服也君子於此以文徳在中不失之太過而通曉乎上下之理故能正君臣之位而終不失其居下之體焉此所以盡善而致吉也是宜文言終以美之至也稱之

鄭汝諧曰象與文言皆以黃爲中以裳爲文爲美蓋古之服制十二章衣爲繪裳用繡考工記謂五防備爲繡裳備五防與衣繪不同故裳爲至美爲至文是以六五取象焉

陰疑於陽必戰爲其嫌於無陽也故稱龍焉猶未離其類也故稱血焉夫黃者天地之雜也天而地黃伊川曰陽大陰小陰必從陽陰旣盛極與陽偕矣是疑於陽也不相從則必戰

卦純陰疑無陽故稱龍見其與陽戰也於野進不已而至於外也盛極而進不已則戰矣𨿽盛極不離陰也而與陽爭其傷可知故稱血陰旣盛極至與陽爭𨿽陽不能無傷故其血黃黃天地之色謂皆傷也

白雲曰上六之戰無龍以明之則不知其與陽戰也爲其嫌於無陽而言戰也故稱龍焉

【震下坎上】

伊川曰天地生萬物屯物之始生故繼乾坤之後陰陽相交乃成云雷陰陽始交云雷相應而未成澤故爲屯若已成澤則爲解也又動於險中亦屯之義陰陽不交則爲否始交而未暢則爲屯在時則天下屯難未亨泰之時也

白雲曰易爲三才之書其言道則三才之道也天地人𨿽均爲三才獨人道雜而多端無天地之純全故純剛爲幹而盡天道純柔爲坤而盡地道至於人事不齊一卦不足以盡故自屯至未濟所載人事爲多而人道自此明矣

南軒曰一元之气動乎重陰之下險礙未通所以爲屯屯者物生之初歟故六二有女子字育之象今物之始萌必鉤攣拳曲可以見屯之義矣在時則君子力微而未伸險塞而難進故六爻之義皆不可有攸往

誠齋曰物勾萌未舒曰屯气始交未暢曰屯世多難未泰曰屯

屯元亨利貞勿用有攸往利建侯

伊川曰屯有大亨之道而處之利在貞固方屯之時未可有所往也天下之屯豈獨力所能濟必廣資輔助故利建侯也

山曰勿用有攸往以初爻言之也險在前屯難方生遽而往則行險而犯難矣

誠齋曰物屯求亨時屯亦求亨然時屯求亨其道有三惟至正爲能正天下之不正故曰利貞惟不欲速爲能成功之速故曰勿用有攸往惟多助爲能克寡助故曰利建侯

曰屯剛柔始交而難生動乎險中大亨貞雷雨之動滿盈天造艸昧宜建侯而不寧

伊川曰陰陽始交則艱屯未能通暢及其和洽則成雷雨滿盈於天地之間生物乃遂屯有大亨之道也人之處屯有致大亨之道亦在夫貞固也天造謂時運也艸艸亂無倫序昧冥昧不明當此時運所宜建立輔助則可以濟屯𨿽建侯自輔又當憂勤兢畏不遑寧處聖人之深戒也

山曰幹一索而得震陰陽始交也坎在上難生也陰陽始交而未成澤坎之所以爲難也震動而坎險動乎險中合二體言之也止乎險則蹇動乎險中則亨動有亨之道也蓋險非可止之地止則終於陷而巳矣故動乃亨也夫屯難之初上下無常分貴賤無定位非正也屯難平而後君君臣臣而天下治故曰大亨貞言亨而後貞也雷雨之動滿盈則屯解而澤下流矣天造艸昧非寧居之時故宜建侯而不寧建侯所以自輔也使人各有主而天下定矣

象曰云雷屯君子以經綸

白雲曰坎在上爲云故云雷屯坎在下爲雨故雷雨作解云而未雨所以爲屯經綸者經綸天下之事也晦庵曰經綸治絲之事經引之綸理之也屯難之世君子有爲之時也

初九盤桓利居貞利建侯象曰𨿽盤桓志行正也以貴下賤大得民也

白雲曰剛柔始交而難生則居屯者有不可動之勢而天下萬物方資於濟屯之才則濟屯者爲不可不動之時以不可動之勢而遇不可不動之時此其所以盤旋也初九以剛明之才濟屯之難居正而靜不違勢建侯而動不違時其於屯也何不利之有故𨿽盤桓而不失康屯之道故曰志行正也況以陽下陰大得乎民矣聖人經綸建侯非自爲也爲民而巳爲民而得民其難濟矣夏商之季湯武其盡之

山曰得天下有道得其民斯得天下矣初以剛明之才處羣陰之下能以貴下賤也其才足以濟時之屯又能以貴下之宜其得民矣志行正者行一不義殺一不辜𨿽得天下不爲也

誠齋曰一陽爲二陰之主故曰貴二陰賤而一陽下之故曰下賤

六二屯如邅如乘馬班如匪冦防媾女子貞不字十年乃字象曰六二之難乘剛也十年乃字反常也

山曰初𨿽有剛明之才足以濟難而亨屯以之爲君則未也六二守女子之貞宜其不字矣至其數極而反常則君臣之分正故十年乃字十數之終也潘氏曰班猶班師之班言方進而復退也

雷氏曰屯之六二有應於五柔順中正一心所事迫於初九之剛而不得如其志故曰屯如邅如言遭難而徘徊也如辭也乘馬者欲去而歸於五也見拘迫而不得去故班如班旋也然初九求六二非欲害之求合而巳故曰匪冦防媾

劉氏曰女子貞不字者六二守正不許也女子許嫁筓而字故字謂許之也

六三卽鹿無虞惟入於林中君子幾不如舎往吝象曰卽鹿無虞以從禽也君子舎之往吝窮也

虞翻曰卽就也虞謂虞人掌禽獸者

伊川曰六三陰躁不能安屯居剛而不中正則妄動𨿽貪於所求旣不足以自濟又無應援將安之乎如卽鹿而無虞人也入山林者必有虞人以導之無導之者則惟陷入於林莽中君子見事之幾微不若舎而勿逐往則徒取窮吝而巳事不可而妄動以從欲猶無虞以卽鹿以有從禽之心也

龔氏曰幾殆也

誠齋曰鹿譬則功也虞人譬則應也故後世有逐鹿之說

六四乘馬班如求防媾往吉無不利象曰求而往明也伊川曰六四以柔順居近君之位得於上者也而其才不足以濟屯故進而復止乘馬班如也初陽剛之賢乃是正應已之防媾也若求此陽剛之防媾往與共輔其君濟時之屯則吉而無所不利也居公卿之位知已不足求賢與之共濟可謂明矣居得致之地已不能而遂已至暗者也

九五屯其膏小貞吉大貞凶象曰屯其膏施未光也白雲曰伊川曰人君之尊於屯難之世於其名位非有損也惟其施爲有所不行徳澤有所不下是屯其膏人君之屯也旣膏澤有所不下是威權不在已也威權去已而欲驟正之求凶之道魯昭公髙貴鄕公之事是也故小貞則吉也小貞則漸正之也若盤庚周宣修徳用賢復先王之政諸侯復朝以道馴致爲之不暴也又非恬然不爲若唐之僖昭也不爲則常屯以至於亡矣雍曰九五位非不尊也處非不正也見揜於二陰而有屯膏之象者蓋五方自屯於險中豈能膏澤下於民哉然女子小人皆陰之也能揜君之徳者也能屯君之澤者也人君惑而好之乃所以自致其屯也

小貞吉大貞凶謂攻之有漸去之有方庶乎其可不然則容養亦亡決裂亦亡

上六乘馬班如泣血漣如象曰泣血漣如何可長也揜君之徳屯君之澤而陷君於難者上與四也君旣陷於難爲小人者亦豈能獨保其安哉乘馬班如謂窮阨而無所歸也窮阨之甚至於泣血漣如屯之極也顚沛如此其能長久乎凶可知矣

【坎下艮上】

伊川曰爲卦艮上坎下艮爲山爲止坎爲水爲險遇險而止莫知所之之象也水必行之物始出未有所之故爲及其進則爲亨義

誠齋曰屯者物之初者人之初勾而未舒曰屯穉而未逹曰故有亨之理

亨匪我求童童求我初筮告再三瀆瀆則不告利貞

白雲曰物穉有必亨之理聖人發有致亨之道此之所以亨也

誠齋曰教者無求於學者然後先王之道尊學者有求於教者然後教者之言入道尊則傳而行言入則信而堅故無求非傲有求非詘

伊川曰發之道利以貞正

曰山下有險險而止亨以亨行時中也匪我求童童求我志應也初筮告以剛中也再三瀆瀆則不告瀆也以養正聖功也

伊川曰內險不可處外止莫能進未知所爲故爲昏之義蒙之能亨以亨道行也所謂亨道時中也二以剛明之賢處於下五以童居於上非是二求於五蓋五之志應於二也賢者在下豈可自進以求於君茍自求之必無能信用之理古之人所以必待人君致敬盡禮而後往者非欲自爲尊大蓋其尊徳樂道不如是不足與有爲也筮占決也初筮謂誠一而來求決其則以剛中之道告而開發之未發之謂以純一未發之而飬其正乃作聖之功也發而後禁則扞格而難勝飬正於學之至善也

兼山曰志應者非體應也誠應也

南軒曰孟子曰大人不失赤子之心記曰幼子常視母誑書曰若生子罔不在厥初生蓋童稚之時表裏粹然純一不雜人欲未起天理實存謂之大人者守此而已人能於是時保飬防育使邪僞之情無自而入及其旣久則虛靜純白渾然天成施爲動作酬酢進退皆天理也非作聖之功起於斯乎故曰以飬正聖功也

禮樂射禦書數小學之事也格物致知以至於治國平天下大學之事也幼則教之以小學長則教之以大學乃時中之義也躐等欲速烏有能亨之理哉先儒嘗云進得一分便進一分此卽亨之之道也再三瀆謂聞言不信其心二三也心旣二三不當告也告則徒爲煩瀆汝安則爲之卽此意也

象曰山下出泉君子以果行育徳

耿氏曰泉者養源於山者也飬源於山故其出不窮南軒曰不謂之水而謂之泉者泉有始逹之義山曰泉之始逹萬折必東避礙而通諸海果行者取之盈科而後進不舎晝夜育徳者取之

白雲曰山下出泉行之所以果行止之所以育徳非以泉行而山止也

初六發利用刑人用說桎梏以往吝象曰利用刑人以正法也

防云在足曰桎在手曰梏

廣平曰民迷則目無所見耳無所聞若以物其首也

誠齋曰在發發在豫初者發之豫也聖人何以發之教人在立法立法在正已巳正於上人觀於下迷者覺蔽者解如械得釋如囚得宥其何快如之故曰利用刑人用說桎梏快之至也刑之爲言法也如刑於二女之刑故曰以正法也然則以言語教者末矣而況威乎以往吝者過是以往則吝也如威令是也堯舜率天下以仁而民從之刑人之義也○房景伯母以道訓山民卽此義也

九二包吉納婦吉子克家象曰子克家剛柔接也伊川曰包含容也卦惟二陽爻上九剛而過惟九二有剛中之徳而應於五用於時而獨明者也茍恃其明專於自任則其徳不故𨿽婦人之柔闇尙當納其所善則其明廣矣又以諸爻皆陰故云婦二能包納則克濟其君之事猶子能治其家也子而克治其家者父之信任專也二與五剛柔之情接故得行其剛中之道成發之功

以尊卑言之五父道也二子道也以卦材言之二卽五之師也聖人恐九二以師道自居或失臣子之義故以子克家戒之

六三勿用取女見金夫不有躬無攸利象曰勿用取女行不順也

伊川曰三以陰柔處暗不中不正女之妄動者也正應在上不能逺從近見九二爲羣所歸得時之盛故舎正應而從之是女之見金夫也女之從人當由正禮乃見人之多金而從之不能保有其身者也無所往而利矣女之如此其行邪僻不順不可取也

不正之婦勿用取也取之則必將敗亂汝之家故曰無攸利六三坎體水性趨下

六四困吝象曰困之吝獨逺實也

白雲曰孟子曰夫茍好善則人將輕千里而來告之以善何困之有夫茍不好善則訑訑之聲音顏色距人於千里之外是其所以困也故以此而居上則失道而寡助以此務學則陋而寡聞然則困抑亦自取之歟伊川以吝爲不足謂可少之也然有嗇而可鄙之意

誠齋曰窒於通之謂困嗇於從之謂吝吝疾者諱醫吝過者諱師四之困而復吝於親賢所謂困而不學民斯爲下者歟

陽明陰暗陽實陰虛九二爲一卦發之主四陰皆賴發其初與三切比之六五與之應四獨逺焉其困吝乃自取也

六五童吉象曰童之吉順以巽也

伊川曰五以柔順居君位下應於二以柔中之徳任剛明之才足以治天下之故吉也童取未發而資於人也爲人君者茍能至誠任賢以成其功何異乎出於已也舎已從人順從也降志下求卑巽也能如是優於天下矣

山曰五居尊位下求九二之臣不挾貴也以童自居不挾長不挾賢也茍有求焉有所挾則皆在所不告自天子逹於庶人君子所以待之一也故惟童乃吉

誠齋曰有童穉之有小民之有學者之有聖人之六五以人君之尊秉巽順之徳自居於童穉之以下學於九二剛明之賢此聖人之也聰明睿知而守之以愚者也髙宗自以其徳弗而學於傅說武王自以不知彞倫而訪於箕子所以聖益聖歟此所謂以飬正聖功者也

上九撃不利爲冦利禦冦象曰利用禦冦上下順也卽昏未有知也故初則發之發卽教也而終則擊之擊者小則鞭撲大則刑戮也教之不可而後用刑是聖人刑以弼教也禦冦者閒其邪止其惡引之於剛中之道也爲冦者非徒不能引之於道而反驅之於邪惡之域也異端之爲冦也久矣禦冦而不爲冦上下得不順乎九二爲一卦發之主不能戒之於早終至於過而後擊之然非教之不至抑亦有頑鈍愚惡難於悛攺之人去其敗羣罰一人而千萬人說所謂上下順也羣陰皆賴九二發其故象言上下

【乾下坎上】

伊川曰云上於天有蒸潤之象飲食所以潤益於物故需爲飲食之道

需有孚光亨貞吉利渉大川

伊川曰以二體言之幹之剛健上進而遇險未能進也故爲須待之義以卦才言之五居君位爲需之主有剛健中正之徳而誠信充實於中中實有孚也有孚則光明而能亨通旣正且吉也以此而需何所不濟𨿽險而無難矣故利渉大川也凡貞吉者有旣正且吉者有得正則吉者當辧也

曰需須也險在前也剛健而不陷其義不困窮矣需有孚光亨貞吉位乎天位以正中也利渉大川往有功也

伊川曰以險在前未可遽進故需待而行也以干之剛健而能需待不輕動故不陷於險其義不至於困窮也五以剛實居中爲孚之象以干剛而至誠故其徳光明而能亨通旣正且吉也所以能然以居天位而得正中也旣有孚而貞正𨿽渉險阻往則有功山曰五以剛中正履尊位而不疚故有孚光亨貞吉有孚剛中也光亨大亨也充實而有光輝之謂大則光斯大矣不曰大亨者以其有險而剛不揜焉故曰光亨也夫剛健而上行乾道也險在前而不進有需之義焉故曰需須也時行則行時止則止而動與時偕天行也故險𨿽在前而不能陷其義不困窮矣以剛健之才需而後動則往無不濟矣故利渉大川

象曰云上於天需君子以飲食宴樂

伊川曰雲气蒸而上升於天必待陰陽和洽然後成雨雲方上於天未成雨也故爲須待之義猶君子畜其才徳而未施於用也君子觀云上於天需而爲雨之象懷其道徳安以待時飲食以養其气體宴樂以和其心志所謂居易以俟命也

初九需於郊利用恆無咎象曰需於郊不犯難行也利用恆無咎未失常也

伊川曰需者以遇險故需而後進初最逺於險故爲需於郊郊曠逺之地也陽之爲物剛健上進者也初能需待於曠逺之地不犯險難而進復宜安處不失其常則可以無咎矣𨿽不進而志動者不能安其常也君子之需時也安靜自守志𨿽有須而恬然若將終身焉乃能用常也

九二需於沙小有言終吉象曰需於沙衍在中也𨿽小有言以吉終也

伊川曰坎爲水水近則有沙衍寛綽也二以陽剛之才而居柔守中寛裕自處需之善也𨿽去險漸近而未至於險故小有言語之傷而無大害終得其吉也耿氏曰幹之九二寛以居之履之九二履道坦坦寛衍而夷易無如二之中也故曰需於沙衍在中也近於險故小有言然而寛衍在中未至迫也所以得吉而終者也

有沙之地多寛衍而平易

九三需於泥致冦至象曰需於泥災在外也自我致冦敬愼不敗也

伊川曰三切逼上體之險難故云災在外也災患難之通稱對眚而言則分也三之致冦由已進而逼之故云自我若能敬愼量宜而進相時而動則無喪敗也

山曰需而迫於險則致冦自我矣然幹健之極非險之所能陷故敬愼則不敗需而後動能敬愼者也若夫行險以徼幸𨿽有剛健之才能不敗者鮮矣

六四需於血出自穴象曰需於血順以聴也

單氏曰六四以陰居陰而其體坎也當陽之彚進而爲之難者也方陽之漸進也則出言以害之陽之旣進則爲冦以禦之及其陽進巳至量力之不可敵也則順以聴命焉此小人之所以爲小人也血者陰之傷也穴者陰之安也出其所安以需焉此所謂順以聴者也

九五需於酒食貞吉象曰酒食貞吉以中正也

白雲曰先人曰旣醉以酒旣飽以徳人有士君子之行詩之所謂太平需之所謂貞吉也雍曰飲食非自飬也養賢而已養賢以及萬民所以應天下之需也鹿鳴之君蓋得需於酒食之道天保之福所謂貞吉也

誠齋曰陽彚而進陰引而退九五以陽剛居中得正而位乎天位險者夷難者解天下治平矣需於酒食乃太平之君以飲食宴勞忠臣嘉賔之事也貞吉者待之有禮而無過不及之謂也故象曰以中正也

上六入於穴有不速之客三人來敬之終吉象曰不速之客來敬之終吉𨿽不當位未大失也

上或以爲尊位或以爲無位需之上六以陰居一卦之上是陰柔之才處尊位而不當者也穴者陰所安也六四貪而固寵以有位爲安故聖人戒之曰出自穴令不固其位也固位以待則傷之者至矣故曰需於血上六居一卦之終終則變矣方之六四是無固位之心者也四以有位爲安故戒之出上以無位爲安故勉之入入於穴是𨿽有尊位而不居也三人謂下之三陽陽非在下之物需時而進者也旣極矣故皆上進不謂不促之而自來也上六謙而知變有尊位而不居羣剛之來至誠盡敬以待之𨿽甚剛暴豈有侵陵之理哉故終吉而無大失也若夫需道之終猶欲固位以爲安懷險以爲難亦君子之所不容也能無凶乎

【坎下乾上】

子夏曰兩其情則上剛而下險兼其象則心險而行健能無訟乎

訟有孚窒惕中吉終凶利見大人不利渉大川

曰訟上剛下險險而健訟訟有孚窒惕中吉剛來而得中也終凶訟不可成也利見大人尙中正也不利渉大川入於淵也

伊川曰訟之爲卦上剛下險健而不險不生訟也險而不健不能訟也險而又健是以訟也九二以剛自外來而成訟則二乃訟之主也以剛處中中實之象故爲有孚處訟之時𨿽有孚信亦必艱阻窒塞不窒則不成訟矣而有惕懼又居險陷之中亦爲窒塞惕懼之義訟非善事得中無過則吉終極其事則凶矣故曰不可成也成謂窮盡其事也訟者求辧其是非利見大人以所尙者中正也中正大人九五是也不利渉大川謂若蹈危險則陷其身矣乃入於深淵也卦中有中正險陷之象

象曰天與水違行訟君子以作事謀始

誠齋曰天道上行水性下注天左而西水右而東相違而行此訟之象也

伊川曰絕訟端於事之始則訟無由生矣謀始之義廣矣若愼交結明契劵之是也

白雲曰作事謀始期無訟也無道免於刑戮在下之謀始也刑期無刑必也無訟在上之謀始也

初六不永所事小有言終吉象曰不永所事訟不可長也𨿽小有言其辧明也

伊川曰訟非可長之事以陰柔之才而訟於下難以吉矣以上有剛陽之正應辯理之明而能不永其事故𨿽小有言終得吉也有言災之小者也在訟之義同位而相應相與者也故初於四爲其辧明同位而不相得相訟者也故二與五爲對敵也

白雲曰訟之初未始不小有言也永其事則有成終之凶不永所事是以終吉言於初者戒之於始也

九二不克訟歸而逋其邑人三百戶無眚象曰不克訟歸逋竄也自下訟上患至掇也

漢上曰五君也其徳中正以不正而訟中正不可也況以臣訟君乎不克訟者義不克也故歸而逋則其邑人三百戶得以無眚不然五來討二禍及邑人矣歸者二自五而返逋者失位而竄自下訟上於勢爲逆於義爲非禍患至於逋竄自取之猶拾掇也眚災也

徐氏曰九二所以能逋竄者坎爲隱伏故也

六三食舊徳貞厲終吉或從王事無成像曰食舊徳從上吉也

六三體險而不正有訟之象然訟者剛健之事故聖人因其才而戒焉食舊徳者謂當守其素分而從上不爭也貞謂堅固自守厲終吉謂𨿽處危地能知危懼則終必獲吉也處危謂在險而承乘皆剛與居訟之時也或從王事無成者謂從王事而不以成功自居也夫訟生於其行之相違而天下之訟又起於矜功而伐善以柔而從剛以下而從上有功而不自居故能不失舊物而終又吉也

九四不克訟復卽命渝安貞吉象曰復卽命渝安貞不失也

伊川曰命謂正理失正理爲方命方不順也故以卽命爲復不克訟而不訟反就正理變其不安貞爲安貞則吉矣

單氏曰九四剛也故不能無訟剛而處陰故能不克而止

九五訟元吉象曰訟元吉以中正也

伊川曰元吉大善而吉也

白雲曰九五以中正之徳聴天下之訟人之所利見實天下之吉也獄訟之歸虞舜虞芮之質文王其九五之謂歟

上九或錫之鞶帶終朝三褫之象曰以訟受服亦不足敬也

伊川曰九以陽居上剛健之極又處訟之終極其訟者也人之肆其剛彊窮極於訟取禍喪身固其理也設或使之善訟能勝窮極不巳至於受服命之賞是亦與人仇爭所其能安保之乎

或者未必之辭鞶大帶也蓋爵命之服人所敬也彼其之子不稱其服何足敬哉褫奪也終朝三褫之蓋言眾所不容而欲奪之之意非已爲人所奪也終朝之間人欲奪之者至於再至於三其不足敬也甚矣

【坎下坤上】

伊川曰爲卦坤上坎下內險外順險道而以順行師之義也一陽爲眾陰之主統眾之象也比以一陽爲眾陰主而在上君之象也師以一陽爲眾陰主而在下將帥之象也

師貞丈人吉無咎

子夏傳作大人

溫公曰師貞丈人吉無咎難之也

伊川曰丈人者尊嚴之稱帥師總眾非眾所尊信畏服則安能得人心之從所謂丈人不必素居崇貴但其才識徳業眾所畏服則是也

廣平曰師貞丈人吉故詩稱方叔元老克壯其猷老者成徳之稱乞其言足以愈人之疾故曰艾憲其行足以助人之善故曰叟其更事多其作謀審其成徳也尊其致道也逺蓋朝廷典刑所賴而非特可以行師也丈人者老者之尊稱而法度所資也師之道以律爲主故以丈人言之

彖曰師眾也貞正也能以眾正可以王矣剛中而應行險而順以此毒天下而民從之吉又何咎矣

溫公曰夫治眾不以剛則慢而不振用剛而不中則暴而無親上無應於君下無應於民則身危而功不成所施不在於順則眾怒而民不從四者非所以吉而無咎也吉而無咎則惟剛中而應行險而順者乎

白雲曰剛中而應九二也行險而順師之義也師道必正而後動眾正於九二也能用眾正之九二則可以王六五是也師者凶危行險之道故曰毒天下而必以順動者蓋有義存焉則民從之毒如藥石之攻疾毒之所以去害也所謂誅其君而弔其民東面而徵西夷怨者可謂善補興師動眾之過者也

雷氏曰坎險也坤順也險難作於下而民塗炭王者順人心伐有罪救民於水火之中行險而順者師之道也周官自伍積而至於師可謂眾矣眾而無以正之敗亂而凶欲正其師而非其人則不可得而正矣丈人者其材長於人者也其材長於人則可以長人故能正師焉自寸積而至於丈則丈者長材也春秋傳曰師能左右之曰以然則以者用而使之也能用眾正者六五也剛中而應者九二也剛而不中楚子玉所以敗兵也不見應於上燕樂毅所以出奔也九二能以眾正萬則可以贊六五之君王天下矣

象曰地中有水師君子以容民畜眾

伊川曰水聚於地中爲眾聚之象君子觀地中有水之象以容保其民畜聚其眾也

誠齋曰君子之容民如地之容水能容受之斯能畜聚之矣

初六師出以律否臧凶象曰師出以律失律凶也伊川曰初師之始也故言出師之義及行師之道制師無法幸而不敗且勝者時有之矣聖人之所戒也失律有二義有出師不以義者有行師而無號令節制者皆失律也師出當以律不然𨿽臧亦凶今人用師惟務勝而巳

九二在師中吉無咎王三錫命象曰在師中吉承天寵也王三錫命懷萬也

伊川曰九二一陽爲眾陰所歸五居君位是其正應二乃師之主專制其事者也人臣之道於事無所敢專惟閫外之事得專制之在師專制而得中道故吉而無咎蓋恃專則失爲下之道不專則無成功之理故得中爲吉凡師之道威和並至則吉也旣處之盡其善則能成功而安天下故王錫寵命至於三也在師中吉者以其承天子之寵任也天謂王也人臣非君寵任之則安得專徵之權而有成功之吉王三錫以恩命襃其成功以威懷萬也

安定曰一命受爵再命受服三命受車馬

在師專制而得中道所謂知柔知剛萬夫之望矣一陽而統眾陰故有懷萬之象

六三師或輿屍凶象曰師或輿屍大無功也

伊川曰輿屍眾主也軍旅之事任不專一覆敗必矣山曰唐九節度之師不立統帥𨿽李郭之善兵猶不免敗衂則輿尸之凶可知

誠齋曰河曲之師趙盾爲將而令出於趙穿邲之師荀林父爲將而令出於先縠皆六三之輿屍者也六三不中不正體柔用剛而居九二賢將之上是以弟子輿屍取凶之道也唐以宦官監軍自取敗衂其是之謂乎

六四師左次無咎象曰左次無咎未失常也

伊川曰左次退舎也見可而進知難而退師之常也度不能勝而完師以退愈於覆敗逺矣易之發此義以示後世其仁深矣

山曰兵凶器也先王以喪禮處之故上將軍居右則師以右爲主師之常也退而左次則失常矣然四以柔順之資量敵而後進慮勝而後會知力不足退而左次未爲失常也

誠齋曰善師者不必戰以守爲戰亦戰也以退爲進亦進也禹之班師晉文之退舎必於進也乎

六五田有禽利執言無咎長子帥師弟子輿屍貞凶象曰長子帥師以中行也弟子輿屍使不當也

伊川曰五君位興師之主也故言興師任將之道師之興必以蠻夷猾夏冦賊姦宄爲生民之害不可懷來然後奉辭以誅之若禽獸入於田中侵害稼穡於義宜獵取則獵取之如此而動乃得無咎若輕動以毒天下其咎大矣若秦皇漢武皆窮山林以索禽獸者也非田有禽也任將授師之道當以長子帥師二在下而爲師之主長子也若以弟子眾主之則所爲𨿽正亦凶也

白雲曰長子九二也以中行師得其道者也弟子六三也以輿屍而凶非獨六三之罪也君使之不當也雷氏曰奉辭伐罪我直彼曲可謂正矣任將非人𨿽正亦凶此深戒人君之愼將也在師中吉以中行也皆言九二也於言其剛中於二於五不言剛而止言中何也以此知聖人好生惡殺之甚也於師之二五乃隱其剛止稱其中惟恐剛而多殺故也然則聖人之仁天下後世至矣爲將帥者不可不知也一說執言猶云執之也

上六大君有命開國承家小人勿用象曰大君有命以正功也小人勿用必亂也

伊川曰上師之終也功之成也大君以爵命賞有功也開國封之爲諸侯也承家以爲卿大夫也小人者𨿽有功不可用也師旅之興成功非一道不必皆君子也故戒以小人有功不可用也賞之以金帛祿位可也不可使有國家而爲政也小人平時易致驕盈況挾其功乎用之必亂也

白雲曰先人曰武成之終曰列爵惟五分土惟三又曰惇信明義崇徳報功則盡上六之義者其武王乎雍曰𨿽大君有命而小人不得開國承家者以小人無容眾居上之徳此武王所以必崇徳而報功也崇徳則小人勿用矣

穆伯不用簡倫得上六之義矣

【坤下坎上】

伊川曰爲卦上坎下坤以二體言之水在地上物之相比無閒莫如水之在地上又眾爻皆陰獨五以陽剛居君位眾所親附而上亦親下故爲比也

比吉原筮元永貞無咎不寧方來後夫凶

伊川曰比吉道也人相親比自爲吉道故雜卦云比樂師憂人相親比必有其道茍非其道則有悔咎故必推原占決其可比者而比之筮謂占決卜度非謂以蓍也所比得元永貞則無咎元謂有君長之道永謂可以長久貞謂得正道上之比下必有此三者下之從上必求此三者則無咎也人之不能自保其安寧方且來求親比得所比則能保其安當其不寧之時固宜汲汲以求比若獨立自恃求比之志不而後則凶矣

漢上曰原再也愼之至也如原原廟之原後夫凶比道貴先故也

雷氏曰禹會塗山執玉帛者萬國防風氏後至而被誅後夫凶也

曰比吉也比輔也下順從也原筮元永貞無咎以剛中也不寧方來上下應也後夫凶其道窮也

南軒曰夫陽明所在不可不依眾人所往不可獨背方眾陰比乎九五而上六獨在外有背而去之之象也辭言比吉也比輔也下順從也獨言下順從豈非斥上六之在外乎

誠齋曰君子周小人比而曰比吉者此上下之親比非小人之朋比也上親下則下有歸下親上則上有與有歸則不離有與則不自生民以來至於今未之能易故曰比吉然求比不可速亦不可舒不可故占度必謹其初謹初必致其詳原筮者占度在初也元永貞者詳觀上之人三徳具而後比之也不可舒故以此之不寧速來以求彼之寧則吉也少後焉凶之道也

象曰地上有水比先王以建萬國親諸侯

伊川曰建萬國所以比民親諸侯所以比天下兼山曰民之有君諸侯之有王非先王創治而有之皆出於自然之勢也蓋上下之分未立彊弱之勢不齊於是大得以陵小眾得以暴寡日於亂亡而生生之理熄矣必有彊有徳者出焉則大小之勢分眾寡之情一於是有小事大有大比小小大之情親率歸於大定者是先王封建之本也梁襄王問孟子曰天下惡乎定孟子對曰定於一一者王也方地上有水非澤之所鐘散而相親則各有所比先王以是建萬國而親諸侯王道之本也方觀禹會諸侯於塗山執玉帛者萬國周成王時助祭者千八百國春秋之時見於經者止百二十四國其後離爲十二合爲六七卒並於秦數百年吞噬屠防殆盡凡以天下無王故也故易之有比春秋之書王其義一也

初六有孚比之無咎有孚盈缶終來有他吉象曰比之初六有他吉也

比之初原筮之時也度其所比之人信有剛中之徳乎故曰有孚比之無咎有孚盈缶孚之在已也缶器之質者也誠信充實於內若物之盈滿於缶中外不加文飾則終能來有他吉也非應非比則稱他大抵人之相比非應則近也逺而非應比亦難矣𨿽然誠信感人有必應之道故中孚之九二曰鳴鶴在陰其子和之是不期應而人自應之也故終能使九五之君因六二六四之薦而與之相比也【集粹言】

六二比之自內貞吉象曰比之自內不自失也

伊川曰二與五爲正應皆得中正之道相比者也二處於內自內謂由已也擇才而用𨿽在乎上而以身許國必由於已已以得君道合而進乃得正而吉也以中正之道應上之求乃自內也不自失也汲汲以求比者非君子自重之道乃自失也易之爲戒嚴宻二𨿽中正質柔體順故有貞吉自失之戒戒之自守以待上之求無乃渉後凶乎曰士之修已乃求上之道降志辱身非自重之道也故伊尹武侯救天下之心非不切必待禮至然後出也

六三比之匪人像曰比之匪人不亦傷乎

誠齋曰上六無首而凶六三與之相應是相比者非其人也能無傷已乎仲尼蘭鮑荀卿麻皆戒於親非其人也

六四外比之貞吉象曰外比於賢以從上也

伊川曰四與初不相應而五比之外比於五乃得貞正而吉也五剛陽中正賢也居尊位在上也親賢從上比之正也故爲貞吉

九五顯比王用三驅失前禽邑人不誡吉象曰顯比之吉位正中也舎逆取順失前禽也邑人不誡上使中也白雲曰九五之君非以力假仁者也蓋有大中至正之道以昭示天下天下自從而比之故曰顯比王田不合圍三靣而驅故所失者前禽而已是猶上六之不我比也夫以大中至正之道昭示天下無容私焉是以逆則舎之順則取之故言不寧方來後夫凶皆自來自後之辭非聖人有以彊之也上使中者書曰民心罔中惟爾之中其使中之謂乎

誠齋曰王者之比天下去妙巧捐策謀昭示之以至正大中之道而已可以比天下而不可以示天下王者不由也故曰顯比然有比天下之道而無比天下之心可與比天下矣邑人不誡者不誡人而人自親也上使中者上以中正比其下下亦以中正比其上非使之使也不使之使也太王去邠而從之者如歸市則驅禽而禽不去成湯徵葛而聞之者怨後予則不令而防於令聖人何心哉

上六比之無首凶象曰比之無首無所終也

荊公曰陰之爲物以陽爲首而比之者也乘九五而不承焉比之無首也有陽爲之首則陰有所終無首則無所終矣陰先則迷而失道也

徐氏曰幹以陽在上故能首出庶物坤順承天故能大有終

白雲曰上六非天下之所比又不能比人爲臣而無君與無元首何異哉是以凶而無所終也三有匪人之傷上有無首之凶皆逆比之道聖人舎之者也四也初也其知幾乎故能非其應而獲吉以是知比者必求大中至正而比之斯無不吉

【乾下巽上】

伊川曰畜止也止則聚矣爲卦巽上干下幹在上之物乃居巽下夫畜止剛健莫如巽順爲巽所畜故爲畜也然巽陰也其體柔順惟能以巽順柔其剛健非力止之也

小畜亨密雲不雨自我西郊

伊川曰云陰陽之气二气交而和則相畜固而成雨陽唱而陰和順也故和若陰先陽唱不順故不和則不能成雨雲之畜聚𨿽密而不成雨者自西郊故也東北陽方西南陰方自陰唱故不和而不能成雨以人觀之雲气之興皆自四逺故云郊據四而言故云自我畜陽者四畜之主也蝃蝀之詩曰朝隮於西崇朝其雨是陽來唱也故雨蝃蝀在東則是陰先唱也莫之敢指者非謂手指莫敢指陳也猶言不道也

曰小畜柔得位而上下應之曰小畜健而巽剛中而志行乃亨密雲不雨尙往也自我西郊施未行也陽大陰小一陰而畜五陽是以爲小畜以陰居四又處上位柔得位也卦惟一陰而諸陽皆應故曰上下應之健而巽以卦材言也內健而外巽健而能巽也九五剛中正與四合志則志行矣是以亨也小過之六五小者已過大者不應則不雨故曰已上也小畜不止則尙往尙往者宜有所往也往而陰陽和則雨矣施未行者澤未下也密雲尙往則澤有必下之理君子成已有必能成物之道【集】

閒閒趙氏曰宮之奇懦而不能彊諫志不健也褚遂良置笏乞歸田裏辭未巽也

象曰風行天上小畜君子以懿文徳

風者天之鼓舞萬物者也風行天上有潤物巽入之道君子體之以懿文徳故曰逺人不服則修文徳以來之大舜之格有苖孝文之懷尉陀文徳之懿也揚子曰浸以光大不亦懿乎

初九復自道何其咎吉象曰復自道其義吉也

童溪曰復而自進其格心之事業乎

誠齋曰啟君之善在初止君之不善亦在初故伊尹告太甲以謹厥初召公告成王以若生子縱於初禁於末晚矣初與四爲應四止初而初受之有不善未嘗不知知而復復而歸於道是𨿽曰彼之所止而吾實自復於道也成王與周召居成王化而爲周召其徳義之吉也又何過咎之有

雷氏曰君之失道初而未彰陳善而閉畜之使復而由於道則敬而好君者也何尢於畜君哉而人臣之義得矣故曰復自道何其咎吉而象以爲其義吉也

九二牽復吉象曰牽復在中亦不自失也

白雲曰不能辧之於早至二尢艱矣故牽而後復也牽者勉彊之義𨿽無自復之易然彊勉能復猶爲吉也非二有剛中之徳亦將自失也

誠齋曰復於初善之善也不復於初而復於二善也非善之善也何也初安於復故爲自復二勉於復故爲牽復牽者彊勉之謂曷爲其能勉於復也二𨿽剛而猶居中故能勉於復𨿽不及初之自復豈不愈於過剛而不受止者乎故亦許其不自失然視何咎之吉則不侔矣

晦庵曰亦者承初九象辭

九三輿說輻夫妻反目象曰夫妻反目不能正室也童溪曰初九動之微也其曰復自道則制之之力無勞也九二已形也其曰牽復則制之之力巳勞矣至於三則極矣制之之力不亦勞甚乎猶之輿也其行有輻如欲制之使不行非脫去其輻不可也夫脫人之輻而制之使不行則在我失之彊在彼易以致怨故不正相與未有能相正者也

西山眞氏曰臣案程頤曰三以陽爻居不得中而密比於四陰陽之情相求也又暱比而不中爲陰畜制者也故不能前進猶車輿說去輪輻而不可行也陰受制於陽者而反制陽如夫妻之反目也反目謂怒目相視不順其夫而反制之也婦人爲夫寵惑旣而遂反制其夫未有夫不失道而妻能制之者也三自處不以道故四得制之不使之進猶夫不能正其家室故致反目也臣觀自昔柔闇之主若唐髙宗受制於武氏不足怪也隋文剏業之君而亦受制於獨孤何哉由自處之不正故耳頤之言可不爲永鑑也哉

六四有孚血去惕出無咎象曰有孚惕出上合志也伊川曰四於畜時處近君之位畜君者也若內有孚誠則五志信之從其畜也卦獨一陰畜眾陽者也諸陽之志系於四四茍欲以力畜之則一柔敵眾剛必見傷害惟盡其孚誠以應之則可感之矣故其傷害逺其危懼免也如此則可以無咎此以柔畜剛之道也以人君之威嚴而微細之臣有能畜止其欲者蓋有孚信以感之也四旣有孚則五信任之與之合志所以得惕出而無咎也惕出則血去可知舉其輕者也五旣合志眾陽皆從之矣

九五有孚攣如富以其鄰象曰有孚攣如不獨富也易言交如者異體交也言攣如者同體合也六四柔順之臣而上欲格君心之非下欲止天下之不善常恐力不足而見傷也九五剛明中正之君而行巽順柔克之政四以正匡其君五以正用其臣四之忠誠孚於五五信任而不疑君臣合志同心同徳故曰有孚攣如攣如者攣固而不可解也四五皆言有孚而五又曰攣如者蓋君臣相信固不固在君而不在臣也故戒五而不戒四富以其鄰者謂人君富有天下以信任賢臣故也書云臣哉鄰哉蓋指四而言也且人君之富有天下所貴乎置天下之民於富庶康寧之域風行艸偃靡然而爲善也豈謂使天下之人奉一人而巳哉誠齋以富爲善蓋取旣富教之之意

上九旣雨旣處尙徳載婦貞厲月幾望君子徵凶象曰旣雨旣處徳積載也君子徵凶有所疑也

畜道未成則曰密雲不雨者由起自西郊陰先而不應故也至此則畜道成矣陰陽和而後有雨旣雨和也旣處安也上下並畜而至於和且安者由四尙柔巽之徳而負載此任也𨿽然以臣制君以婦制夫俱非臣與婦之正也守此爲正危之道也故曰婦貞厲月幾望者陰已盛矣若旣望則不可戒矣盛而又進則必見疑於陽凶之道也故曰君子徵凶有所疑也夫小畜之義只是以柔巽之道而畜之也非如大畜可以力止之也卦以一陰畜五陽畜於初則易復二則牽勉至於三則不可爲也𨿽欲力止如車輿脫去其輪輻而使不行亦不能也適足致其夫怒目相視而失室家之正道也妻道也臣道也小畜之道主乎巽輿脫輻則行不巽也四五孚誠交通則其志行矣至於終不知幾望之戒而猶徵焉是以凶也

南軒曰易言月幾望者三皆言分不可逾也歸妹之六五曰帝乙歸妹其君之袂不如其娣之袂良月幾望吉中孚之六四曰月幾望馬匹亡無咎蓋歸妹以帝女下嫁挾富貴之勢則易以亢滿何以執婦道成肅雝之徳哉中孚之時君臣推誠以相與則君必降已以下臣臣以見知而上進上下不相疑而僭逼之端易啟也故皆戒之以月幾望春秋書日蝕三十六月蝕則未嘗書蓋日蝕者變之大月蝕者乃其常也君道不可以虧臣道不可以盈也

【兌下乾上】

動以天爲無妄是動合乎天徳也明乎天爲同人人心卽天心也恱乎天爲履是聖人樂天之道也故曰禮義之恱我心猶芻豢之恱我口

履虎尾不咥人亨

南軒曰孔子恭而安有子以禮之用和爲貴夫禮未嘗無和樂坦易之道但眾人禮義之心爲私欲之心所勝樂放肆而憚繩檢視禮爲難事而不知妄意直行乃所以蹈危也聖人遵理而行心與理一習與性成𨿽處眾人所甚懼之地而易直子諒之心油然而生此履虎尾所以不咥人也履之爲卦上干而下兌乾者彊行不息之謂兌者和豫可恱之謂彊行不息而至於和豫可恱非逹於禮者其能至此哉

履禮也有天徳而行之以和故能一柔進退履眾剛而不見傷也禮之用和爲貴其是之謂乎

曰履柔履剛也說而應乎幹是以履虎尾不咥人亨剛中正履帝位而不疚光明也

白雲曰說而應乎幹則與幹合徳是以能履而有不咥人亨之象剛中正九五也履帝位而不疚然後其道下濟而光明疚則不能光明也剛徳常過過則疚剛而不過斯不疚矣故允恭克讓堯所以光被溫恭允塞舜所以文明皆剛而中正者也謂之不疚者如此

象曰上天下澤履君子以辧上下定民志

誠齋曰天髙地下澤又下之下者也

伊川曰天在上澤居下上下之分尊卑之義天下之正理也人之所履當如是故取其象而爲履君子觀履之象以辧別上下之分以定其民志夫上下之分明而後民志定民志定然後可以言治民志不定天下不可得而治也古之時公卿大夫而下位各稱其徳終身居之得其分也農工商賈勤其事而所享有限故皆有定志而天下之心可一後世自庶士至於公卿日誌於尊榮農工商賈日誌於冨侈億兆之心交騖於利天下紛然如之何其可一也欲其不亂難矣

山曰禮莫大於明分分之不明則爲下不安於下而志不定志不定則覬覦之心生覬覦之心生則陵僭之禍起而亂之所由作也

初九素履往無咎象曰素履之往獨行願也

明道曰素履巳定但行其志爾

伊川曰履不處者行之義初處至下素在下者也而陽剛之才可以上進若安其卑下之素而往則無咎矣夫人不能自安於貧賤之素則其進也乃貪躁而動求去貧賤耳非欲有爲也旣得其進驕溢必矣故往則有咎賢者則安履其素其處也樂其進也將有爲也故得其進則有爲而無不善乃守其素履者也安履其素而往者非茍利也獨行其志願爾獨專也若欲貴之心與行道之心交戰於中豈能安其素履也

誠齋曰君子之在天下非出則處幼而學壯而行初九履之初也必有平生素雅之學然後可以有行非利其身也行其志也無其素而欲行欺也古者學而後行後世行而後學顏子陋巷之禹稷仲舒下帷之伊呂孔明艸廬之管樂不如是不爲素履

九二履道坦坦幽人貞吉象曰幽人貞吉中不自亂也伊川曰九二居柔寛裕得中其所履坦坦然平易之道也𨿽所履得坦易之道亦必幽靜安恬之人處之則貞固而吉也九二陽志上進故有幽人之戒中不自亂蓋其中心安靜不以利欲自亂也

山曰剛中而承柔異乎六三之履虎尾也故曰履道坦坦坦坦者言所履夷易而無難也居中處恱而上無應故曰幽人顏淵在陋巷不攺其樂是也非中不自亂何以與此茍有應乎上則爲禹稷之事非幽人也古之聖人𨿽在側微若將終身焉中不自亂故也若夫外騖而以紆朱懷金爲樂則利欲交戰於胸中能不自亂者未之有也

六三眇能視跛能履履虎尾咥人凶武人爲於大君象曰眇能視不足以有明也跛能履不足以與行也咥人之凶位不當也武人爲於大君志剛也

六三陰柔不中不正眇而跛者也然而處陽其志剛不知其眇而自以爲能視很愎自賢而不見已過不知其跛而自以爲能履不由其道而驕傲自行故不足與之有明有行也武人謂武暴之人用於大君以有爲肆其躁率無所顧忌非能順履而逺到也其取禍也必矣【取伊川雷氏說】

云履虎尾不咥人亨謂亨非止於不見咥亦天下之亨六三見咥而凶謂凶非止於見咥亦天下之凶也

九四履虎尾愬愬終吉象曰愬愬終吉志行也

白雲曰九四近剛決之君處多懼之地而能愬愬恐懼所謂戰戰兢兢如臨淵履冰者也豈有不終吉者哉此聖人居危難之道也志行者不失其所志之謂也舜之志孝也文王之志仁也父頑母嚚而克諧以孝舜居難而志行也出羑里而請除炮烙之刑文王居難而志行也

雷氏曰九四以陽處陰則剛而能柔者也剛而能柔則履危而知懼非直前而不顧者也志行者得志而行乎天下之謂也初九之獨行願者獨善其身之謂也

九五夬履貞厲象曰夬履貞厲位正當也

伊川曰居至尊之位據能專之勢而自任剛決不復畏愼𨿽使得正亦危道也

山曰履禮也禮之用和爲貴故曰履和而至九二九四皆體剛而志柔履而和者也故吉六三體柔而志剛以和爲體也而又失位不中和而不以禮節者也九五剛當位而履履而不用和者也故𨿽正亦厲矣

白雲曰論中正故發其光明之美爻言夬履故示以剛決之戒道之常變如此位正當者猶以用剛而厲則知位非正當者凶矣

上九視履考祥其旋元吉象曰元吉在上大有慶也履之上九履道已成而居上位也視履考祥其旋元吉謂自視其所履誠善則動容周旋之間無非大善之吉也以此在上民咸賴焉故曰大有慶也

學易記卷一﹤經部﹐易類﹐學易記﹥

欽定四庫全書

學易記卷二

元李簡撰

上經

【乾下坤上】

伊川曰坤陰在上干陽居下天地陰陽之气相交而和則萬物生成故爲通泰

南軒曰有天地則升降之理生有升降則通塞之理生此乾坤所以合而成否泰也往極不得不返盛極不得不衰剛柔相生有無相禪此泰終所以必復否終所以必傾也然則否泰固有自然之數非人謀所及而聖人於此亦將退聽無爲而任其適來也歟曰非然也在天有否泰之理在聖人有處否泰之道蓋觀一身血气盛衰否泰之理也導養有方處否泰之道也有人於此當血气壯健之時而虐用其四體耗憊其精神未幾而羸病暴至此非反泰爲否乎至於血气衰竭之際能時其飲食節其勞逸養之以粱肉輔之以藥餌以卻病而引年此豈非革否而爲泰乎審如是則人力有時而勝天矣

泰小往大來吉亨

曰泰小往大來吉亨則是天地交而萬物通也上下交而其志同也內陽而外陰內健而外順內君子而外小人君子道長小人道消也

伊川曰小謂陰大謂陽往往之於外也來來居於內也陽气下降陰气上交也陰陽和暢則萬物生遂天地之泰也以人事言之大則君上小則臣下君推誠以任下臣盡誠以事君上下之志通朝廷之泰也陽爲君子陰爲小人君子來處於內小人往處於外是君子得位小人在下天下之泰也泰之道吉而且亨也幹健在內坤順在外爲內健而外順君子之道也君子在內小人在外是君子道長小人道消所以爲泰也旣取陰陽交和又取君子道長陰陽交和乃君子之道長也山曰往自內出也來自外至也陽大而陰小小者未往則陰爲內主陽無自而至故小往而後大來否反泰者也故大往而後小來亦若是而已此陰陽之義君子小人進退之也小人在內而能進君子者未之有也內陽而外陰以二體言也內健而外順以卦之才言也內君子而外小人君子道長小人道消以卦之時言也有其體而後有以成其才有其才而後有以禦其時三者備則泰之爲泰而吉亨義盡於此矣

誠齋曰泰之時天地交而萬物通天地之極治也上下交而其志同天下人物之極治也極治之功幽至於天地明至於人物無不泰而通焉孰爲此者聖人也聖人何道而臻此一言以蔽之曰進君子退小人而已消長在彼內之外之在此大哉泰之治乎要哉致泰之道乎或曰小人有才可終廢乎獨不可參而用之禦之以君子且化之爲君子乎曰易曰內君子而外小人又曰小人勿用必亂也聖人之言如是而止耳

象曰天地交泰後以財成天地之道輔相天地之宜以左右民

伊川曰天地交而陰陽和則萬物茂遂所以泰也人君當體天地通泰之而以財成天地之道輔相天地之宜以左右生民也財制也相助也李嘉仲問裁成天地之道輔相天地之宜如何曰天地之道不能自成須聖人裁成輔相之如歲有四時聖人春則教民播種秋則教民收獲及教民鋤耘灌漑是也又問左右民如何曰古之盛時未嘗不教民故立之君師設官以治之周公師保萬民與此卦言左右民皆是也後世未嘗教民任其自生自育只治其鬭而已晦庵曰財成以制其過輔相以其不及

九拔茅茹以其彚徵吉曰拔茅徵吉志在外也伊川曰以陽爻居下是有剛明之才而在下者時之否則君子退而窮處時將泰則志在上進也君子之進必與其朋相牽援如茅之根然拔其一則牽連而起矣茹根之相牽連者故以爲彚也賢者以其進同志以行其道是以吉也三陽之志欲進同也

白雲曰堯用舜而野無遺賢者其拔茅茹之謂乎誠齋曰君子之志在天下不在一身故曰志在外

九二包荒用馮河不遐遺朋亡得尙於中行曰包荒得尙於中行以光大也

伊川曰二以陽剛得中上應於五五以柔順得中下應於二君臣同徳是以剛中之才爲上所專任故二𨿽居臣位主治泰者也所謂上下交而其志同也包荒謂有包含荒穢之量用馮河謂有馮河之勇其剛果足以濟深越險也或疑上云包荒則是包含寛容此云用馮河則是奮攺革似相反也不知以含之量施剛果之用乃聖賢之爲也不遐遺朋亡謂大者自來而無幽遁之志小者自往而無干進之心善惡各安其分而天下之朋比亡矣尙之爲言配合也如西漢以列侯尙主之尙中行者六五爲中以行願之君也洪範以凡厥庶民無有淫朋人無有比徳爲皇極大中之道則以九二爲光大不亦宜乎其徳有容其道至公可謂光明盛大矣【集伊川白雲說】

九三無平不陂無往不復艱貞無咎勿卹其孚於食有福曰無往不復天地際也

否泰之道如循環終則有始三居泰之中在諸陽之上泰之盛也然處下卦之終而當天地相交之際可不豫爲之戒乎城復於隍則無及矣戒之曰無常安平而不險陂者謂無常泰也無常往而不返者謂陰當復也平而陂往而復泰而否理之常也當知天理方泰之時不敢安逸常艱危其思慮正固其施爲此卽持盈之道也故得無咎處泰之道旣能艱貞則可常保其泰不勞憂卹其陂復之理謂必然循環而莫之攺也故曰勿卹其孚如是則於其祿食當有福益善處泰者其福可長也故闗子明曰天人有交勝之理治亂有可易之道大哉人謀其與天地終始乎

六四翩翩不富以其鄰不戒以孚象曰翩翩不富皆失實也不戒以孚中心願也

陰气上升陽气下降乃天地之交泰也上以謙虛接乎下下以剛直事乎上上下相孚乃君臣之交泰也君臣交泰則天下泰矣故下三爻皆以剛直事其上上三爻皆以謙虛接乎下四當二卦之交故發此義凡居人上而虛中接下者茍出於勉彊則皆不能盡其道上三爻其虛中無我翩然而來接下之道皆出乎中心之誠不待人之戒告而後能也爻言不富象言失實是皆不以富貴驕人而有虛中無我之意也鄰也謂五與上也故四五皆稱行願在下卦之初則明以彚交於上在上卦之則明以鄰交於下蓋上下交而其志同也

六五帝乙歸妹以祉元吉象曰以祉元吉中以行願也伊川曰史謂湯爲天乙厥後有帝祖乙亦賢王也後又有帝乙多士曰自成湯至於帝乙罔不明徳卹祀稱帝乙者未知誰是以爻義觀之帝乙制王姬下嫁之禮法者也自古帝女𨿽皆下嫁至帝乙然後制爲禮法使降其尊貴以順從其夫也元吉大吉而盡善者也謂成治泰之功也所以能獲祉福且元吉者由其以中道合而行其志願也有中徳所以能任剛中之賢所聽從者皆其志願也非其所欲能從之乎誠齋曰王姬之貴不有其貴而貴其夫君人之尊不居其尊而尊其賢此六五以柔中之君而下從九二剛中之臣也言莫予違者主之蔽從諫如流者君之明予惟克邁乃訓爾交修予罔予棄髙宗所以爲從諫之聖也以祉元吉中以行願者君任其臣以致泰之治則泰之福溥乎天下君之願欲孰大於是

上六城復於隍勿用師自邑告命貞吝象曰城復於隍其命亂也

掘隍土積累以成城如治道積累以成泰及泰之終將反於否如城土頽圯復反於隍也泰極則否城復於隍𨿽曰天運亦在上者持盈之道有所未盡也故於九三著先幾艱貞之戒上六以陰柔之資當時運變革之際上下之情否塞不通其能用眾乎用眾適足以速禍矣髙貴鄕公是也自邑告命謂命自小者出其命可謂亂矣此羣小擅命之象也羣小擅命豈一朝一夕之故哉漢唐之君其權或在臣下或在閹豎或在羣盜皆亂命也上之人所處𨿽正亦不免於羞吝況未必正乎人君處泰可不敬哉【集伊川橫渠龔氏雷氏說】

【坤下乾上】

伊川曰天地相交陰陽和暢則爲泰天處上地處下是天地隔絕不相交通所以爲否也

否之匪人不利君子貞大往小來

伊川曰君子正道否塞不行也

白雲曰否閉也塞也天地閉塞而不通人道何從而立乎故否之時非人道也人道配天地而言聖人之道是也天下所以爲邦者以有君臣父子人倫之道上下不交則人倫道絕謂之無邦可也匪人猶曰無道也不利君子貞此危行言遜之時也

彖曰否之匪人不利君子貞大往小來則是天地不交而萬物不通也上下不交而天下無邦也內陰而外陽內柔而外剛內小人而外君子小人道長君子道消也伊川曰夫天地之气不交則萬物無生成之理上下之義不交則天下無邦國之道建邦國所以爲治也上施政以治民民戴君而從命上下相交所以治安也今上下不交是天下無邦國之道也陰柔在內陽剛在外君子往居於外小人來處於內小人道長君子道消之時也

廣平曰比之匪人言所比非其人也否之匪人言致否之因也君臣上下在朝者非其人則將引天下之叨懫姦回萃於朝此所以致否也羣小在上而眾邪逞故不利君子貞蓋惟君子在朝然後君臣各得其道上下合志而天下之情通此國家之所以立也如君不君臣不臣則天下無邦矣猶之父不父子不子則無家矣無邦者其道亡也

衛侯言計非是羣臣和者如出一口子思子曰以予觀衛所謂君不君臣不臣者也不察事之是非而說人贊己闇莫甚焉不度理之所在而阿諛求容諂莫甚焉君闇臣諂若此不已國無類矣夫君剛而闇愎臣柔而諂佞上下之情否塞而不通無復人道卽無類也天下無邦正釋匪人之義

象曰天地不交否君子以儉徳辟難不可榮以祿伊川曰天地不相交通否塞之時君子以儉損之徳避免禍難不可榮居祿位也否者小人得志之時君子居顯榮之地禍患必及其身故宜晦處窮約也白雲曰以無難言之邦無道谷爲恥況有難之時乎故直曰不可

初六拔茅茹以其彚貞吉亨象曰拔茅貞吉志在君也伊川曰卦以內爲小人而爻以初爲君子所謂隨時取義變動無常也否之時在下者君子也否之三陰上皆有應在否隔之時隔絕不相通也故無應義初六能與其類貞固其節則處否之吉而其道亨也爻以六自守於下明君子處否之道象復推明以盡君子之心君子固守其節以處下者非樂於不進獨善也以其道方否不可進故安之耳心固未嘗不在天下也其志常在得君而進以康濟天下故曰志在君也

兼山曰先大夫有言居廟堂則憂其民處江湖則憂其君蓋泰言志在外否言志在君之意也

白雲曰亨如顏子之樂是也志在君者君子儉徳辟難豈忘者哉如伊尹樂堯舜之道其愛君至矣君臣之義如之何其廢之故荷蓧之徒聖人無取焉或曰拔茅乃牽連進出之意而否之初亦云拔茅者何曰時泰矣君子道長故正人引類而出出則進於位也時否矣小人道長故君子引類而處處則進於道也

六二包承小人吉大人否亨象曰大人否亨不亂羣也伊川曰六二其質則陰柔其居則中正以陰柔小人而言則方否於下志所包畜者在承順乎上以求濟其否爲身之利小人之吉也大人當否則以道自處豈肯枉已屈道承順於上惟自守其否而已身之否乃其道之亨也或曰上下不交何所承乎曰正則否矣小人順上之心未嘗無也大人於否之時守其正節不雜亂於小人之羣類身𨿽否而道之亨也故曰否亨不以道而身亨乃道否也不云君子而云大人能如是則其道大也

廣平曰否之六二下乘初六上承六三二陰皆小人之象二不包初則小人畜忿而陷我矣不承三則小人依勢而借我矣故曰包承小人吉此言居中守正者全身遠害當如是也𨿽袒裼裸裎於我側爾焉能凂我哉乃不亂羣之義也

六三包羞象曰包羞位不當也

廣平曰六三在下體之上位浸顯矣而當否之世不能去又以陰柔處之是可羞也世之寡廉鮮恥茍賤之士處顯位以播惡於眾而不自知其醜者多矣六三與中正剛明者爲鄰則見聞所漸亦知其可羞矣惟以資質陰柔不能行其所知至於恥而冒處故謂之包羞

九四有命無咎疇離祉象曰有命無咎志行也

誠齋曰九四以陽剛之臣受九五大君之命以此淸羣小而濟否世豈惟無咎又且疇類皆蒙福焉可以行其志矣

雷氏曰郭子儀當閹豎猜嫌嫉妬之際屢帥師而出凡聞召命卽日就道是以讒間不行終享安榮其將佐往往有列土之封則有命無咎疇離祉信矣九四在否之時居近君之位剛而不中故有違命之戒

九五休否大人吉其亡其亡系於苞桑象曰大人之吉位正當也

伊川曰有大人之徳而得至尊之正位故能休息天下之否是以吉也無其位則𨿽有其道將何爲乎故聖人之位謂之大寶否旣休息漸將反泰不可便爲安肆當深慮遠戒常虞否之復來曰其亡矣其亡矣系於苞桑謂爲安固之道如維系於苞桑也桑之爲物其根深固苞謂叢生者其固尢甚聖人之戒深矣

上九傾否先否後喜象曰否終則傾何可長也

伊川曰上九否旣極矣故否道傾覆而變也先極否也後傾喜也否傾則泰矣後喜也否終則必傾豈有長否之理然反危爲安易亂爲治必有陽剛之才而後能也故否之上九則能傾否屯之上六則不能變屯也

白雲曰志行於四否休於五上九之傾宜矣滿而傾覆自然之理也

【離下乾上】

伊川曰爲卦乾上離下以二體言之五居正位爲幹之主二爲離之主二爻以中正相應上下相同同人之義也又卦惟一陰眾陽所欲同亦同人之義也他卦固有一陰者在同人之時而二五相應故其義大

同人於野亨利渉大川利君子貞

伊川曰夫同人者以天下大同之道則聖賢大公之心也常人之同者以其私意所合乃暱比之情耳故必於野野謂曠遠之地無遠不同也其亨可知能與天下大同是天下皆同之也天下皆同何險阻之不可濟何艱危之不可亨故利渉大川小人則惟用其私意所比者𨿽非亦同所惡者𨿽是亦異故其所同者則爲阿黨蓋其心不正也故同人之道利在君子之貞正

彖曰同人柔得位得中而應乎幹曰同人同人曰同人於野亨利渉大川干行也文明以健中正而應君子正也惟君子爲能通天下之志

伊川曰二以陰居陰得其正位也五中正而二以中正應之得中而應乎幹也五剛健中正二以柔順中正應之各得其正其徳同也故爲同人五幹之主故云應乎幹同人曰此三字疑衍文至誠無私可以蹈險難者幹之行也無私天徳也又以二體言其義有文明之徳而剛健以中正之道相應乃君子之正道也天下之志萬殊理則一也君子明理故能通天下之志聖人視億兆之心猶一心者通於理而已文明則能燭理故能明大同之義剛健則能克己故能盡大同之道然後能中正合乎干行也

南軒曰天下之志紛然不齊君子奚爲而通之夫四方之民𨿽異地而受衷上帝者則同惻隱羞惡之端所以發之於中者則同然而不同者私欲蔽之耳夫遇難共濟則胡越爲手足爭利不休則父子爲仇讎方其遇難之時至誠相與纎僞不萌故皆不約而自同及一毫之利撓其欲心則挺然而起彼我分而爲敵非以私欲之心蔽其所素同者哉聖人擴至誠大公之道包覆天下是以無往而不同

象曰天與火同人君子以類族辧物

伊川曰天在上火性炎上天與火同故爲同人之義君子觀同人之象以類族辧物各以其類辧物之同異也若君子小人之黨善惡是非之理物情之離合事理之異同凡同異者君子能辧別明之故處物不失其方也

初九同人於門無咎象曰出門同人又誰咎也

注曰九居同人之始而無應於上心無私系則出門皆同故曰同人於門也出門同人則無厚薄親防之異何過咎之有哉

六二同人於宗吝象曰同人於宗吝道也

二與五爲正應故曰同人於宗宗謂宗主也相同以私𨿽應君猶爲可吝之道也

九三伏戎於莽升其髙陵三歲不興象曰伏戎於莽敵剛也三歲不興安行也

伊川曰卦惟一陰諸陽之志皆欲同之三又與之比然二以中正之道與五相應三以剛彊居二五之間欲奪而同之然理不直義不勝故不敢顯發伏藏兵戎於林莽之中懷惡而內負不直故又畏懼時升髙陵以顧望如此至三歲之久終不敢興此爻深見小人之情狀所敵者五旣剛且正其可奪乎故畏憚伏藏也至於三歲不興終安能行乎

廣平曰三在下體之上有髙陵之象

安行者安而行之也小人安於爲不善故至三歲之久而不興也興者興起而遷於善也孟子所謂待文王而興者是也九三以剛居剛是凶人之頑安於爲惡而無遷善之心者也若夫九四度其義之不克而遂弗攻是能攺過而遷善者也其吉宜矣然九三不曰凶者蓋其凶不待言而後見也

九四乘其墉弗克攻吉象曰乘其墉義弗克也其吉則困而反則也

白雲曰同人之時以一陰欲同眾陽而眾陽亦欲同於二也三四居二五之間故有爭奪之象亦以見君子志於大同而小人私於同己者也說者謂九四乘其墉而欲攻五或謂欲攻三不克而困反於則乃吉夫三可攻者也弗克攻反非吉也謂攻五者其理尢悖且乘墉之逼過於伏戎於莽之遠也弗克之攻過於升髙陵之不興也君臣大分一有犯焉困而反則何吉之有而曰弗克攻吉何哉蓋九四近君之地聖人言其地近易攻如在其墉間勢可攻也非若於莽之遠不能攻也弗克攻者言其勢可攻而不攻也勢可攻而不攻知君臣之大分也知君臣之大分是以吉也不然一乘其墉終身無可吉之道故知乘墉如升堂入室皆親近之意非必眞乘其墉而攻之也然伊周示大信於天下萬世必無乘墉弗攻之議九四𨿽不中正以其幹體故知險履離故有明明而知險是以過惡未形能止而弗攻也若肆其貪欲而不顧義理妄行攻奪則凶其大矣三以剛居剛故安行而不能反四以剛居柔故有困而反則之義張中庸曰困猶困心衡慮之困

九五同人先號咷而後笑大師克相遇象曰同人之先以中直也大師相遇言相克也

伊川曰九五同於二而爲三四二陽所隔五自以義直理勝故不勝憤抑至於號咷然邪不勝正𨿽爲所隔終必得合故後笑也大師克相遇五與二正應而二陽非理隔奪必用大師克勝之乃得相遇也云大師云克者見二陽之彊也九五君位當與天下大同而獨私一人非君道也又先隔則號咷後遇則笑是私暱之情非大同之體也二之在下尙以同於宗爲吝況人君乎

爻云大師克象云言相克者以見二爻之彊如敵國然也

上九同人於郊無悔象曰同人於郊志未得也

龜山曰同人於野亨上九同人於郊止於無悔而已何也蓋以一卦之義言之則於野無暱比之私焉故亨上九居卦之外而無應不同乎人人亦無同之者則靜而不通乎物也故無悔而已以吉凶悔吝生乎動故也

案爾雅邑外謂之郊郊外謂之牧牧外謂之野至於野則曠遠無間矣同人於野是舎己從人大同於天下無遠不同盡同人之道者也上九處一卦之外遠於有事之地靜而不通於物是不能無遠不同大同於天下者也故曰同人於郊不能同人而欲人同己得乎故象曰志未得也此爻無悔與他卦不同有攺過之心爲悔無攺過之心爲吝故曰震無咎者存乎悔無悔者是終無悔心者也其沮溺荷蓧之徒歟觀其告子路之言曰與其從避人之士也豈若從避世之士哉其志亦欲人而同於己乎

【乾下離上】

伊川曰爲卦一柔居尊眾陽並應居尊執柔物之所歸也上下應之爲大有之義大有盛大丰有也

大有元亨

伊川曰凡卦徳有卦名自有其義者如比吉謙亨是也有因其卦義而有訓戒者如師貞文人吉同人於野亨是也有以其卦才而言者大有元亨是也由剛健文明應天時行故能元亨也又曰諸卦具元亨利貞則彖皆釋爲大亨恐疑與乾坤同也不兼利貞則釋爲元亨盡元義也元有大與善二義故也

凡卦言元亨利貞者皆二五陰陽相應彖皆釋爲大亨蓋不能與乾坤同也屯隨臨無妄革是也凡卦辭言元亨者皆六居五九居二彖皆釋爲元亨以元有善大之意大有蠱升鼎是也升之彖伊川謂誤隨他卦作大亨

彖曰大有柔得尊位大中而上下應之曰大有其徳剛健而文明應乎天而時行是以元亨

伊川曰五以陰居君位柔得尊位也處中得大中之道也爲諸陽所尊上下應之也夫居尊執柔固眾之所歸也而又有虛中文明之徳故上下同志應之所以爲大有也卦之徳內剛健而外文明能順應乎二二幹之主也是應乎幹也順應干行順乎天時也其徳如此是以元亨也

誠齋曰同人大有一柔五剛均也柔在下者曰得位曰得中曰應乎幹而爲同人我同乎彼之辭也柔在上者曰尊位曰大中曰上下應而爲大有我有其大之辭也

應乎天而時行謂明乎天徳順時而行也

象曰火在天上大有君子以遏惡善順天休命伊川曰火在天上照見萬物之眾多萬物眾多則有善惡之殊君子享大有之盛當代天工治養庶類治眾之道在遏絕眾惡明善類而已惡懲善勸所以順天命而安羣生也

白雲曰離之爲象在天爲日之明在地爲火之明在人爲徳之明天下之動晝行夜伏者無他焉其動以明爲主故爾

單氏曰虞翻曰遏絕也舉也沨曰天道福善禍淫故遏惡善所以順天休命也

初九無交害匪咎艱則無咎象曰大有初九無交害也伊川曰九居大有之初未至於盛處卑無應與未有驕盈之失故無交害未渉於害也大凡富有鮮不有害以子貢之賢未能盡免況其下者乎匪咎艱則無咎言富有本匪有咎也人因富有自爲咎耳若能享富有而知難處則自無咎也在大有之初克念艱難則驕溢之心無由生矣所以不交渉於害也

九二大車以載有攸往無咎象曰大車以載積中不敗也

伊川曰九以陽剛居二爲六五之君所倚任剛健則才勝居柔則謙順得中則無過其積於中者如此所以能勝大有之任如壯大之車重載積於中致遠而無損敗也故曰有攸往無咎

誠齋曰辭聘受聘事夏事商相成湯相太甲有往必正者初非二伊尹出徵入輔作都制禮相武王相成王有往必集者亦非兩周公

九三公用亨於天子小人弗克象曰公用亨於天子小人害也

伊川曰三居下體之上諸侯君公之象也公侯上承天子天子居天下之尊率土之濵莫非王臣在下者何敢專其有凡土地之富人民之眾皆王者之有也此理之正也故三當大有之時居諸侯之位有其富盛必用亨通乎天子謂以其有爲天子之有也乃人臣之常義也自古諸侯能守臣節忠順奉上者則蕃養其眾以爲王之屏翰丰殖其財以待上之徵賦若小人處之則不知爲臣奉上之道以其有爲己之私民眾財丰則反擅其富彊益爲不順是小人大有則爲害又大有爲小人之害也

九四匪其彭無咎象曰匪其彭無咎明辧晳也

伊川曰彭盛多之貌四近君之髙位茍處太盛則致凶咎能謙損不處其盛而得無咎也蓋有明辧之智也晳明智也賢智之人明辧物理當其方盛則知咎之將至故能損抑不敢至於滿極也

漢上曰子夏傳讀作旁盛滿貌

誠齋曰九四離之初故明晳以陽處陰故匪其彭

六五厥孚交如威如吉象曰厥孚交如信以發志也威如之吉易而無備也

六五當大有之時居君位虛中爲孚信之象上以孚信接於下則下亦盡其誠信以事於上上下孚信相交故曰厥孚交如象云信以發志者由上之孚信以發其下孚信之志也爻云威如吉者謂當嚴君臣之分也蓋六五柔中之君不患其孚信之不至患其君臣之分或有所未明也孔子恐後世人主觀威如吉之言以作威殺戮逆詐設備爲吉故釋云威如之吉乃平易而無備也平易而無備卽擊辭所謂有親可久之道也【集伊川白雲雷氏輩說】

上九自天祐之吉無不利象曰大有上吉自天祐也伊川曰上九在卦之終居無位之地是大有之極而不居其有者也處離之上明之極也惟至明所以不居其有不至於過極也

廣平曰六五有志信之徳而上履之故有履信之義五爲大君而上九與眾陽同體而應之故有思乎順之義上九爲明之極而自處無位之地推眾陽而進之故有尙賢之義能如是則無天災物累無人非鬼責天人交助之宜其吉無不利也自天云者理之必至非有求而得也伊尹將告歸旁求俊乂啟迪後人自不居其成功蓋用此道也又以尙賢者體信順以處已而又以尙賢也自天祐之謂自天以下皆助之也故曰祐者助也天之所助者順也人之所助者信也履信思乎順又以尙賢也

【艮下坤上】

伊川曰坤上艮下地中有山也山髙大之物而居地之下謙之象也以崇髙之徳而處卑下謙之義也

謙亨君子有終

伊川曰有其徳而不居謂之謙人以謙巽自處何往而不亨乎君子安履乎謙終身不易自卑而人益尊之自晦而徳益光顯此所謂君子有終也在小人則有欲必競有徳必伐𨿽使勉慕於謙亦不能安行而固守不能有終也

彖曰謙亨天道下濟而光明地道卑而上行天道虧盈而益謙地道變盈而流謙鬼神害盈而福謙人道惡盈而好謙謙尊而光卑而不可逾君子之終也

伊川曰濟當爲際謂下交也謙爲卑巽而其道尊大而光顯自處𨿽卑屈而其徳實髙不可加尙是不可逾君子至誠於謙恆而不變有終也故尊光

白雲曰先人曰天之虧盈日月是也地之流變山河是也鬼神害福吉凶是也人之好惡得失是也以此居尊則益光以此居卑則不可逾故惟有徳君子能終之伊川曰以地勢而言則盈滿者傾變而反陷卑下者流注而益增也雍曰四者非天地鬼神人有心如是其道自然如此故皆曰道

溫公曰君子之徳誠盛矣業誠大矣不謙以持之則無以保其終

鬼神害盈福謙猶詩云神之聽之介爾景福也謙之爲徳其至矣乎尊者謙則其道彌光卑者謙則人不可得而逾越其道彌光不可逾越乃君子之有終也

象曰地中有山謙君子以裒多益寡稱物平施

伊川曰山在地下是髙者下之卑者上之象也君子體抑髙舉下損過益不及之義以施於事則裒取多者增益寡者稱物之多寡以均其施與使得其平龜山曰稱物平施玆所以爲仁之至義之盡也歟逺近親防各當其分所謂稱也所以施之其心一焉所謂平也

初六謙謙君子用渉大川吉象曰謙謙君子卑以自牧也

伊川曰初六以柔順處謙又居一卦之下爲自處卑下之至謙而又謙也自處至謙眾所共與也𨿽渉險難亦無患害況居平易乎何所不吉也

誠齋曰牧養也謙何俟夫養曰盈日鋤日不除謙日養日不長此顏子若無若虛之謙也

六二鳴謙貞吉象曰鳴謙貞吉中心得也

伊川曰二以柔順居中是爲謙徳積於中謙徳充積於中故發於外見於聲音顏色故曰鳴謙居中得正有中正之徳也故云貞吉凡貞吉有爲貞且吉者有爲得貞正則吉者六二之貞吉所自有也二之謙徳由至誠積於中所以發於聲音中心所自得也非勉彊爲之也

九三勞謙君子有終吉象曰勞謙君子萬民服也三以陽剛之徳而居下體爲眾陰所宗履得正位爲下之上是上爲君所任下爲眾所從有功勞而持謙徳者也故系辭曰勞而不伐有功而不徳厚之至也語以其功下人者也以功下人故能保有其終也萬民服者釋所以有終也人心不服功業𨿽髙而不能令終者多矣【集伊川佚庵說】

白雲曰唐虞之際能盡勞謙之道者其禹歟克勤於邦而至於九功惟敍所謂勞也不自滿假而拜昌言所謂謙也至詢謀僉同鬼神其依則天地人鬼莫不從有終之吉大矣

六四無不利防謙象曰無不利防謙不違則也

伊川曰四處近君之地據勞臣之上以奉謙徳之君其動作施爲靡不利於防謙也如是然後中於法則防如人手之防也

晦庵曰柔而得正上而能下無不利矣然居九三之上故戒以更當防謙也防退托之意也

六五不富以其鄰利用侵伐無不利象曰利用侵伐徵不服也

六五之君富有天下而云不富以其鄰者以六五謙虛之徳與臣鄰同也利用侵伐徵不服而無不利者是猛以濟寛之義也蓋五以君位之尊而執謙順以接於下眾所歸也然一於謙巽則小人有時而不服故君道不可專尙謙柔必須威武相濟威徳相濟然後盡君徳之宜爻恐一於謙柔故曰利用侵伐無不利象恐以利用侵伐之言後世人君或不省躬討罪妄動干戈故曰徵不服也【采伊川雷氏說】

上六鳴謙利用行師徵邑國象曰鳴謙志未得也可用行師徵邑國也

上六之鳴異乎六二之鳴也六二居中得正謙徳充積於中故發於聲音見於顏色莫非謙也故曰有諸中者形諸外上六以陰柔居一卦之上才徳不稱旣無其實又不能防而不有居謙之世徒欲以足恭釣名求其所謂尊而光不可得也故象曰志未得也故可行師徵邑國徵邑國者自治也謂宜以剛武勝己之私也劉佚庵曰陰居亢極非能謙者居謙之時以鳴求應是外爲謙辭而中無其實者也徵邑國自治也此行有不得則反求諸己之道也【集】

【坤下震上】

明道曰豫者備豫也逸豫也事豫故逸樂其義一也伊川曰豫者安和說樂之義爲卦震上坤下順動之象動而和順是以豫也九四爲動之主上下羣陰所共應也坤又承之以順是以動而上下順應故爲和豫之義

豫利建侯行師

伊川曰建侯樹屏所以共安天下諸侯和順則萬民悅服兵師之興眾心和說則順從而有功故說豫之道利於建侯行師也又上動而下順諸侯從王師眾順令之象君萬邦聚大眾非和說不能使之服從也龜山曰屯者建侯之時豫有建侯行師之道

彖曰豫剛應而志行順以動豫豫順以動故天地如之而況建侯行師乎天地以順動故日月不過而四時不忒聖人以順動則刑罰淸而民服豫之時義大矣哉溫公曰逆理而動者心勞而事難故順以動則豫矣伊川曰剛應謂四爲羣陰所應剛得眾應也志行謂陽志上行動而上下順從其志得行也大人所以先天後天而不違者亦順乎理而已天地之運以其順動所以日月之度不過差四時之行不愆忒聖人以順動故經正而民興於善刑罰淸簡而萬民服也旣言豫順之道矣然其防味淵永言盡而意有餘也故復贊之云豫之時義大矣哉欲人研味其理優柔涵泳而識之也諸卦之時與義用大者皆贊其大矣哉豫以下十一卦是也豫遁姤旅之時義坎睽蹇之時用頤大過解革言時各以其大者也

劉氏曰順以動豫言順理而動則人心恱豫蓋理者人心之所同然也豫順以動言人心和豫能順之以動則天地莫不從之蓋人心天理之集也天地從之況於建侯行師乎所以利也

象曰雷出地奮豫先王以作樂崇徳殷薦之上帝以配祖考

伊川曰雷者陽气奮發陰陽相薄而成聲也陽始閉郁及奮發則通暢和豫故爲豫也坤順震發和順積中而發於聲樂之象也先王作聲樂以襃崇功徳其殷盛至於薦之上帝推配之以祖考殷盛也薦上帝配祖考盛之至也

白雲曰先人曰帝者生物之宗祖考者人之始也故推以配焉雍曰雷出地奮夏之二月天地萬物說豫之時也先王作樂之道因雷之收發以順陰陽之理所以禘有樂而嘗無樂也故祭義曰君子合諸天道春禘秋嘗此言夏商之時也

雷氏曰樂非徒作以崇徳也堯章舜韶湯作大濩武作大武是也作樂崇徳非以娛己也殷盛以薦之上帝以配祖考而已周公郊祀后稷以配天宗祀文王於明堂以配上帝是也孝經曰孝莫大於嚴父嚴父莫大於配天

初六鳴豫凶象曰初六鳴豫志窮凶也

六以陰柔居下上應於四是不中正之小人恃九四之親舊脇肩諂笑以求豫者也四以一陽爲致豫之主必無私應小人之理且鳴而求謙者志猶未可得況鳴而求豫乎志窮凶者窮其求豫之志則凶也【集】晦庵曰卦之得名本爲和樂然卦辭爲眾樂之義爻辭除九四與卦同外皆爲自樂所以有吉凶之異

六二介於石不終日貞吉象曰不終日貞吉以中正也伊川曰逸豫之道放則失正故豫之諸爻多不得正才與時合也惟六二一爻處中正又無應爲自守之象當豫之時獨能以中正自守可謂特立之操是以節介如石之堅也介於石其介如石也人之於豫樂心說之故遲遲遂至於耽戀不能已也二以中正自守其介如石其去之速不俟終日故貞正而吉也處豫不可安且久也久則溺矣如二可謂見幾而作者也夫子因二之見幾而極言知幾之道曰知幾其神乎君子上交不諂下交不瀆其知幾乎幾者動之防吉之先見者也君子見幾而作不俟終日易曰介於石不終日貞吉介如石焉寧用終日斷可識矣君子知微知彰知柔知剛萬夫之望夫見事之幾微者其神妙矣乎君子上交不至於諂下交不至於瀆者蓋知幾也不知幾則至於過而不已交於上以恭巽故過則爲諂交於下以和易故過則爲瀆君子見於幾微故不至於過也所謂幾者始動之微也吉凶之端可先見而未著者也獨言吉者見之於先豈復至有凶也君子明哲見事之幾微故能其介如石其守旣堅則不惑而明見幾而動豈俟終日也斷別也其判別可見矣微與彰柔與剛相對者也君子見微則知彰矣見柔則知剛矣知幾如是眾所仰也故贊之曰萬夫之望介卽分別界限之意謂守其分也猶孟子云不以三公易其介劉氏曰豫之時上下皆趨於豫而六二獨以中正自守澹然不以動其心故有介如石之象君子見幾知豫之不可近去之惟恐不速何待終日不終日者一卦未終之象也貞吉者居中守正不溺於豫吉其宜矣古人言不能入者譬之以水投石石者外物之不能入者也

六三盱豫悔遲有悔象曰盱豫有悔位不當也

白雲曰處豫之道戒在於不能自立而優柔無斷是以馴致必至於凶故六二以介如石爲得而六三以盱遲有失也夫睢【音隳】盱視上而說之非介如石者也遲疑有待非不終日者也視而說之者失於不立遲疑有待者失於無斷皆爲有悔之道欲無悔者無他道焉介然不動以守之斷然不疑以行之惟此見六二之貞可謂能行者也

九四由豫大有得勿疑朋盍簪象曰由豫大有得志大行也

伊川曰簪聚也簪之名取聚髮也

龜山曰四以一陽爲順動之主剛應而志行天下由之而豫故大有得也處多懼之地承柔弱之君而任天下之責危疑之時也惟至誠爲能通天下之志至誠而不動者未之有也故曰勿疑朋盍簪言誠而不疑則其類自合矣方成王幼沖周公爲冢宰百官緫已而聽焉上則成王未悟下則羣叔流言危疑之甚也惟周公以身任之而不疑故民獻有十夫予翼此朋盍簪之謂也使周公懷自疑之心以畏艱大之言以考翼不可徵則亂無日矣其能成寧考圖功哉耿氏曰九四爲震之主以象言之萬物莫不由雷以豫以爻言之五陰莫不由陽以豫是以大有得也大有得而勿疑則乃能協眾力以安其上猶簪之緫眾髮以安其冠若自疑則眾斯睽矣未聞以疑事而有功者也

六五貞疾恆不死象曰六五貞疾乘剛也恆不死中未亡也

誠齋曰六五以柔弱之資居逸豫之時耽宴安之酖所以疾也有九四剛正之臣以正之所以貞也一正君而國定然其效止於恆疾而不死終不能去疾爲全人何也弱也元帝有望之望之不能使之爲孝宣安帝有楊震楊震不能使之爲光武正而不死中而未亡九四之力已不少矣自正者挺而速見正者揉而復

雷氏曰孟子曰出則無敵國外患入則無法家拂士者國常亡然則君𨿽失道有忠臣以正之者常不亡故孝經曰天子有諍臣七人𨿽無道不失其天下中未亡者中猶降衷之衷言六五降衷之性未盡亡也宗之不逐韓休其是之謂歟張中庸不取潘氏虛器僅存之說者恐後世昬主妄殺大臣也劉佚庵曰旣是昬主必不讀易僕安張說卽我以張說爲當也

上六防豫成有渝無咎象曰冥豫在上何可長也伊川曰在豫之終昬冥已成災咎行及矣其可長然乎當速渝也若能渝變則可以無咎

童溪曰程子曰聖人發此義所以勸遷善也故更不言冥之凶專言渝之無咎或曰聖人於初六鳴豫則繼之以凶於上六冥豫則開之以無咎初六之象則逆知其志之窮於上六之象則又諭之以何可長也蓋初者所以遏其惡也惡而遏之所以禁天下之未然也終者所以開其善也善而開之所以導天下於將然也禁之導之始之終之聖人之心所以無負於天下後世也

誠齋曰知逸豫之不可長幡然而能變安知逸豫之主不爲憂勤之主乎能變則爲太甲爲齊威不變者小則漢成帝唐明皇大則夏太康唐莊宗

【震下兌上】

伊川曰爲卦兌上震下兌爲說震爲動動而說皆隨之義女隨人者也以少女從長男隨之義也

隨元亨利貞無咎

隨有大亨之道以其動而說也動而𨿽說茍不以正豈得無咎

彖曰隨剛來而下柔動而說隨大亨貞無咎而天下隨時隨時之義大矣哉

伊川曰卦之所以爲隨以剛來而下柔動而說也謂幹之九來居坤之下坤之六往居幹之上以陽剛來下於陰柔是以上下下以貴下賤能如是物之所說隨也又下動而上說動而可說也所以隨也如是則可大亨而得正能大亨而得正則爲無咎不能亨不得正則非可隨之道豈能使天下隨之乎天下所隨者時也故雲天下隨時君子之道隨時而動從宜適變不可爲典要非造道之深知幾能權者不能與於此也故贊之曰隨時之義大矣哉凡贊之者欲人知其義之大玩而識之也又曰尋常人言隨時爲且和同只是流徇耳不可謂和和則已是和於義

白雲曰先人言隨不止於人道而言震東方之卦也萬物隨之以生兌西方之卦也萬物隨之以成其出入也孰不隨之故春生之夏長之秋成之冬藏之隨也聖人東作西成亦隨也伊川曰凡人君之從善臣下之奉命學者之徙義眾人之隨己巳之隨人與臨事而擇所隨皆隨也雍曰天下之理不動則無所隨不說則不能隨然隨之道大而天地小而人民細而虫魚艸木無不有隨不能以言盡要其歸則隨時而已至於堯舜隨於揖遜湯武隨於徵伐伊周隨於致君孔孟隨於設敎以聖人之隨其不同已如此況天地萬物之隨乎蓋道與時會則聖人隨之易地皆然也是以聖人所任者道而不能違者時故曰隨時之義大矣哉

象曰澤中有雷隨君子以向晦入宴息

雷氏曰雷發聲於震收聲於兌澤中有雷收聲於兌之時也

白雲曰伊川曰禮晝不居內夜不居外亦隨時也雍曰夫君子一動一靜至於宴息猶有隨焉大者可知也此蓋因其小者足以見隨之大不然君子之道宴息而已乎

初九官有渝貞吉出門交有功象曰官有渝從正吉也出門交有功不失也

溫公曰官者所守之常也處隨之初將變其守者也故曰官有渝將變其守不可陷於邪也故曰貞吉隨不失時變不失正由斯術也何往而無功哉伊川曰出門謂非私暱交不以私故其隨當而有功常人之情愛之則見其是惡之則見其非故妻孥之言𨿽失而多從所憎之言𨿽善而爲惡也出門交謂與物接也擇善而從無所偏系也

六二系小子失丈夫象曰系小子弗兼與也

伊川曰二應五而比初隨先於近柔不能固守故爲之戒云若系小子則失丈夫也初陽在下小子也五正應在上丈夫也二若志系於初則失九五之正應是失丈夫也系小子而失丈夫捨正應而從不正其咎大矣二有中正之徳非必至如是也在隨之時當爲之戒也人之所隨得正則逺邪從非則失是無兩從之理二茍系初則失五矣弗能兼與也所以戒人從正當專一也

六三系丈夫失小子隨有求得利居貞象曰系丈夫志舍下也

伊川曰丈夫九四也小子初也陽之在上者丈夫也居下者小子也三𨿽與初同體而切近於四故系於四也大抵陰柔不能自立常親系於所近者上系於四故下失於初舎初從上得隨之宜也上隨則善也如暗之隨明事之從善上隨也背是從非捨明逐暗下隨也四亦無應無隨之者也近得三之隨必與之親善故三之隨四有求必得也人之隨於上而上與之是得所求也又凡所求者可得也𨿽然固不可非理枉道以隨於上茍取愛悅以遂所求如此乃小人邪諂趨利之爲也故云利居貞

誠齋曰求道得道求仁得仁孰能禦之貞者求在我者也陳相舎陳良而從許行六二以之夷子舎墨氏而見孟子六三以之

九四隨有獲貞凶有孚在道以明何咎象曰隨有獲其義凶也有孚在道明功也

伊川曰九四以陽剛之才處臣位之極得天下之心危疑之道也居此地者柰何惟孚誠積於中動爲合於道以明哲處之復何過咎之有古之人有行之者伊尹周公孔明是也位極而無逼上之嫌勢重而無專權之過非聖人大賢則不能也其次如唐之郭子儀威震主而主不疑亦由中有孚誠而處無甚失也居近君之位而有獲其義固凶能有孚而在道則無咎蓋明哲之功也

龜山曰九四震兌之交動而說也動而說而天下隨之隨有獲也

白雲曰六三隨有求得蓋隨人而有得者九四隨有獲蓋以得人之隨爲獲也夫尊近之臣勢疑於君又獲天下之隨守此爲貞凶矣是必有至誠之道大明於天下足以使天地人鬼萬世無疑焉斯無咎矣其義凶者非九四誠有是凶也若貞固守之其義有得凶之理也明功者有孚在道明隨之功也

九五孚於嘉吉象曰孚於嘉吉位正中也

伊川曰九五居尊得正而中實是其中誠在於隨善其吉可知嘉善也自人君至於庶人隨道之吉惟在隨善而已下應二之中正爲隨善之義

雷氏曰孚於嘉書所謂允元也

上六拘系之乃從維之王用亨於西山象曰拘系之上窮也

上六處隨之極盡動而說隨之義民之隨之如拘系之蓋言不得不隨也爲之主者乃從而以道維之古人以禮義廉恥謂之四維是乃維民之道也昔太王之去豳也勢亦窮矣勢窮而人益隨之所以見動而說隨之義故興王業於西山

【巽下艮上】

伊川曰蠱之義壞亂也在文爲虫皿皿之有虫蠱壞之義左氏傳云風落山女惑男以長女下於少男亂其情也

蠱元亨利渉大川先甲三日後甲三日

伊川曰旣蠱則有復治之理自古治必因亂亂則開治理自然也如卦之才以治蠱則能致元亨也蠱之大者濟時之艱難險阻也故利渉大川甲者數之首事之始辰之甲乙是也治蠱之道當思慮其先後三日蓋推原先後爲救獘可久之道先甲謂先於此究其所以然也後甲謂後於此慮其將然也一日二日至於三日言慮之深推之遠也究其所以然則知救之之道慮其將然則知備之之方善救則前獘可革善備則後利可久此古之聖王所以新天下而垂後世也後之治蠱者不明聖人先甲後甲之誡慮淺而事近故勞於救亂而亂不革功未及成而獘已生矣甲者事之首庚者變更之首制作政敎之類則云甲舉其首也發號施令之事則云庚庚猶更也有所更變也自甲至於戊己春夏生物之气已備庚者秋冬成物之气也故有所革

晦庵曰甲日之始事之端也先甲三日辛也後甲三日丁也前事過中而將壞則可自新以爲後事之端而不使至於大壞後事方始而尙新然更當致其丁寧之意以監前事之失而不使至於速壞聖人之深戒也

白雲曰易言利渉大川非剛健之才則虛中有濟之象而蠱言其易於有爲也

彖曰蠱剛上而柔下巽而止蠱蠱元亨而天下治也利渉大川往有事也先甲三日後甲三日終則有始天行也

蠱剛上而柔下謂在上者剛在下者柔剛柔不交所以致蠱壞也巽而止蠱言治蠱之道也艮止於上巽順於下無爲而尊於上者父之道服勞而順於下者子之道故在爻多言子乾父事𨿽然由朝廷至閭裏孰非事而獨舉父子何哉天下之本在國國之本在家王者𨿽曰有天下自其本觀之亦家而已故家人之九五亦曰王假有家爲天下之倡莫先於一家居一家之責者莫重於子能盡子道則家齊矣由是而之焉則國可治天下可平故曰蠱元亨而天下治也夫皿有虫蠧則爲器之蠱身安宴溺則爲人之蠱朝有小人則爲天下之蠱凡蠱則不可不治蠱所以有幹事之象也故聖人於蠱獘之時未嘗憂其不治特患幹之無其人耳在卦五以柔中居尊倚任九二剛中之臣利渉大川往有事者九二之任也先甲後甲則天行終始之道循環然耳易於泰終言其命亂於蠱言元亨而天下治皆先甲後甲之常也【集南軒諸先生語】

象曰山下有風蠱君子以振民育徳

山下有風振物之象也蠱之時民徳敗矣敗而育之必振動之使離其故習可也猶風之撓物適所以養之也振民風象育徳山象【集單氏軰說】

初六乾父之蠱有子考無咎厲終吉象曰乾父之蠱意承考也

治蠱非創始之事非若屯難之難濟否塞之難傾也當家道獘壞之初故六𨿽柔弱之才亦能乾焉能乾父之蠱則爲有子矣有子則考乃無咎謂前人之過庶可補也厲惕厲也孟子所謂操心危慮患深之意也能如是終乃獲吉意承考者善繼父之志也【參取白雲說】

九二幹母之蠱不可貞象曰幹母之蠱得中道也伊川曰九二以剛陽爲六五所應是以剛陽之才在下而幹夫在上陰柔之事也故取子幹母蠱爲義以陽剛之臣輔柔弱之君義亦相近二巽體而處柔順義爲多幹母之蠱之道也以婦人言之則陰柔可知若伸已剛陽之道遽然矯拂則傷恩所害大矣亦安能入乎在乎屈已下意巽順將承使之身正事治而已故曰不可貞謂不可貞固盡其剛直之道如是乃中道也又安能使之爲甚髙之事乎若於柔弱之君盡誠竭忠致之於中道則可矣又安能使之大有爲乎且以周公之聖輔成王成王非甚柔弱也然能使之爲成王而已守成不失道則可矣固不能使之爲羲黃堯舜之事二巽體而得中是能巽順而得中道合不可貞之義得幹母蠱之道也

九三乾父之蠱小有悔無大咎象曰乾父之蠱終無咎也

九三剛而過中𨿽克幹其事不無小小之悔有小悔已非善事親也然巽體得正故能終無大咎【節伊川語】

六四裕父之蠱往見吝象曰裕父之蠱往未得也胡氏曰夫父以柔懦以至蠱壞其家而四又以柔弱之質承其蠱壞之後無剛明果決之才不能幹家事也然而以陰履正故但少能寛裕其父之事耳夫承蠱壞之後而以柔弱之質將有往必見悔吝無所成也初亦陰柔而能幹者居壞敗之始也治家之法當在於始

六五乾父之蠱用譽象曰乾父用譽承以徳也

伊川曰乾父之蠱而用有令譽者以其在下之賢承輔之以剛中之徳也

上九不事王侯髙尙其事象曰不事王侯志可則也伊川曰上九以剛明之才無應援而處無事之地是賢人君子不偶於時而髙防自守不累於世務者也誠齋曰上九之不事王侯非志也時也志在我時在天君子不以我違天亦不以天喪我捨之則藏不可則止時也不事王侯非以爲髙尙人也髙尙其事也故曰不以我違天𨿽然畎畆不忘君江湖存魏闕志也曷常去於心乎故曰不以天喪我此其事𨿽外爲天下之所髙而其志實爲天下之可法

【兌下坤上】

白雲曰臨以大臨小上臨下爲義序卦曰臨者太也蓋臨爲大而所臨者小故也

臨元亨利貞至於八月有凶

伊川曰元亨利貞以卦才言也如卦之才則大亨而正也二陽方長於下陽道向盛之時聖人豫爲之戒曰陽𨿽方盛至於八月則其道消矣是有凶也大率聖人爲戒必於方盛之時方盛而慮衰則可以防其滿極而圖其永久若旣衰而後戒亦無及矣自古天下安治未有久而不亂者蓋不能戒於盛也方其盛而不知戒故狃安富則驕侈生樂舒肆則綱紀壞忘禍亂則釁孽萌是以浸淫不知亂之至也

白雲曰自一陽生而爲復長而爲臨凡八變而得遁遁臨之反也有臨之大亨是以知遁之有凶也有凶不必凶至蓋有凶之理也與隨有獲其義凶同意易於臨言月於復言日者日月皆一也論天道則稱日論人道則稱月從其類也

彖曰臨剛浸而長說而順剛中而應大亨以正天之道也至於八月有凶消不久也

伊川曰浸漸也二陽長於下而漸進也下兌上坤和說而順也剛得中道而有應助是以能大亨而得正合天之道也剛正而和順天之道化育之功所以不息者剛正和順而已以此臨人臨事臨天下莫不大亨而得正也八月謂陽生之八月陽始生於復自復至遁凡八月自建子至建未也二陰長而陽消矣故云消不久也

象曰澤上有地臨君子以敎思無窮容保民無疆澤上之地岸也岸髙於澤而俯臨之有含容止畜之象君子體之臨於民則有敎導之意敎思無窮至誠無斁也容保民無疆謂含容安集之意廣大無疆限也敎之無窮者兌也容之無疆者坤也【集伊川晦庵語】

初九咸臨貞吉象曰咸臨貞吉志行正也

臣之臨民臨事與夫君之臨天下均臨也幼而學壯而行人豈不欲有臨哉四近君之臣初得正位與之感應是以正道爲當位者所信任而有臨也初之與四相感非茍求見知期於進達也其志在行其所學之正道耳故曰志行正也以正應正故曰貞吉

九二咸臨吉無不利象曰咸臨吉無不利未順命也伊川曰二方陽長而漸盛感動於六五中順之君其交之親故見信任得行其志所臨吉而無不利也吉者已然如是故吉也無不利者將然於所施爲無所不利也未者非遽之辭孟子或問勸齊伐燕有諸曰未也又云仲子所食之粟伯夷之所樹歟抑亦盜跖之所樹歟是未可知也史記侯嬴曰人固未易知古人用字之意皆如此今人大率用對已字故意似異然實不殊也九二與五感應以臨下蓋以剛徳之長而又得中至誠相感非由順上之命也是以吉而無不利五順體而二說體又陰陽相應故象特明其非由說順也

白雲曰未順者有獻可替否之義非以順命而後利也

六三甘臨無攸利旣憂之無咎象曰甘臨位不當也旣憂之咎不長也

六三以陰柔不中不正之才而居二陽之上是處不當位也夫位者人之所欲六三𨿽甘說此位亦安足以有臨乎故曰無攸利旣能知而憂之彊勉自攺退避賢者之路如是則過咎不長也

六四至臨無咎象曰至臨無咎位當也

伊川曰四居上之下與下體相比是切臨於下臨之至也臨道尙近故以比爲至四居正位而下應於剛陽之初處近君之位守正而任賢以親臨於下是以無咎所處當也

六五知【音智】臨大君之宜吉象曰大君之宜行中之謂也知臨謂知大君所以臨禦天下之道也臨禦之道柰何用九二剛中之賢立大中之道使天下得以共行之而已夫子恐人以任察爲明故贊之曰大君之宜行中之謂也

上六惇臨吉無咎象曰惇臨之吉志在內也

臨與復皆剛長之卦乃君子之道寖長之時也惇者厚之至也相應而相從理之常也復之六五非應而中以自考臨之上六無感而志在於內不曰厚之至乎故在復則曰惇復在臨則曰惇臨

【坤下巽上】

伊川曰凡觀視於物則爲觀【平聲】爲觀於下則爲觀【去聲】如樓觀謂之觀者爲觀於下也觀去聲示也不音者皆如字

觀盥而不薦有孚顒若

伊川曰予聞之胡翼之先生曰君子居上爲天下之表儀必極其莊敬則下觀仰而化也故爲天下之觀當如宗廟之祭始盥之時不可如旣薦之後則下民盡其至誠顒然瞻仰之矣盥謂祭祀之始盥手酌郁鬯於地求神之時也薦謂獻腥獻熟之時也盥者事之始人心方盡其精誠嚴肅之至也至旣薦之後禮數繁縟則人心散而精一不若始盥之時矣居上者正表儀以爲下民之觀當莊敬如始盥之初勿使誠意少散如旣薦之後則天下之人莫不盡其孚誠顒然瞻仰之矣顒仰望也

注故孔子曰禘自旣灌而往者吾不欲觀之矣

彖曰大觀【去聲】在上順而巽中正以觀【去聲】天下觀【去聲】盥而不薦有孚顒若下觀而化也觀天之神道而四時不忒聖人以神道設敎而天下服矣

白雲曰大觀在上以巽順之徳居中正之位初未嘗有心於示人也其誠明之著睟然見於面盎於背施於四體有不可揜者焉觀之者至於不期化而自化是之謂神道神道之謂大觀且觀之天則天亦無所示也特四時不忒而已因四時不忒而萬物自生自化故知四時不忒是謂天之神道由人言之亦曰天之大觀也聖人大觀其道同天則下觀而化也宜矣曰設敎者天無敎聖人主敎𨿽以不敎敎之亦曰設敎可也帝堯之則天孔子之欲無言皆是道也雷氏曰順者以順動也巽者以風敎入於人心非威刑以率之也中者如極之建而民取中正者如表之立而民取正人君以此而示天下天下觀而化之矣在上而中正者九五也陰陽不測之謂神天何言哉四時行焉百物生焉莫非自然此天之神道也聖人觀天之神道以設敎不怒而威不言而信天下之民不知所以然而心自服也

象曰風行地上觀【去聲】先王以省方觀民設敎

伊川曰風行地上周及庶物爲遊歷周覽之象故先王體之爲省方之禮以觀視民俗而設爲政敎也如奢則約之以儉儉則示之以禮是也省方觀民也設敎爲民觀也

初六童觀小人無咎君子吝象曰初六童觀小人道也伊川曰六以陰柔之質居遠於陽是其觀見者淺近如童稚然故曰童觀陽剛中正在上聖賢之君也近之則見其道徳之盛所觀深遠初乃遠之所見不明如童蒙之觀也小人下民也所見昬淺不能識君子之道乃常分也不足謂之過咎若君子而如是則可鄙吝也所觀不明如童稚乃小人之分故曰小人道也

六二闚觀利女貞象曰闚觀女貞亦可醜也

注六二所見者狹故曰闚觀猶有應焉不爲全蒙伊川曰二應於五觀於五也五陽剛中正之道非二陰暗柔弱所能觀見也故但如闚覘之觀耳闚覘之觀𨿽少見而不能甚明也二旣不能明見剛陽中正之道則利如女子之貞𨿽見之不能甚明而能順從者女子之道也君子不能觀見剛陽中正之大道而僅能闚覘其彷佛𨿽能順從乃同女子之貞亦可羞醜也

龜山曰大觀在上而二以陰柔在下卦之內五之宗廟之美室家之好非二之所能見也闚觀而已夫視不出閨門之內爲女子之正則利矣居大觀之時而爲女子之正是亦可醜也

六三觀我生進退象曰觀我生進退未失道也

伊川曰觀我生謂動作施爲出於己者

白雲曰六三順而應上可以進也柔不當位可以退也觀我道之可進而進可退而退則爲不失進退之道矣

誠齋曰必進忘其身必退忘其君皆失其道也欲進退不失其道其惟觀我生乎生出也才徳自我出者也我之才徳可以進而不進是使赤子不得乳其母也未可以進而進是未能操刀而制錦也此亦學者事也若夫聖人仕止久速惟其可而已何必量已哉六三九五皆曰觀我生辭同而徳異六三察已以從人九五察人以修己

雷氏曰子使漆雕開仕曰吾斯之未能信其是之謂乎

六四觀國之光利用賔於王象曰觀國之光尙賔也九五剛明中正居尊履帝位而不疚光明者也而又體巽故有樂善忘勢尙賢之象尙賔者尙賢也四切近之觀見其道故云觀國之光觀見國之盛徳光輝也夫聖明在上則懷抱才徳之人固宜仕於王朝效其智力上輔其君以施澤於天下故云利用賔於王古者賢有徳之人則人君賔禮之故士之進仕於王朝則謂之賔忠臣嘉賔賢有徳之稱也爻言利用賔於王而象言尙賔者夫子恐人貪國之光不待禮至而往也爻恐失時象恐輕進聖人之心可謂委曲丁寧矣【采伊川語】

九五觀我生君子無咎象曰觀我生觀民也

伊川曰九五居人君之位時之治亂俗之美惡系乎已而已觀已之生若天下之俗皆君子矣則是已之所爲政化善也乃無咎矣我生出於己者王輔嗣云觀民以察已之道是也

漢上曰中庸曰君子之道本諸身徴諸庶民

上九觀其生君子無咎象曰觀其生志未平也

上九道之已成處觀之極不當其任者非若小人女子之童闚又無進退之疑無賔王之利者也故觀其生九五之君六四之臣皆在所觀也昔武王旣已革命天下歸心四方英賢雲集幅輳放牛歸馬垂拱無爲盛徳光輝爛然可覩所謂童闚之觀者可勝言哉用賔於王者爲不少矣然伯夷守節甘采薇於首陽者何哉蓋觀其武王之革命羣賢之趨時赴功若有不足者焉遂作歌曰神農虞夏忽焉歿兮我安適歸其志未能平也歟夫觀之時天下旣定人知趨時赴功觀其國之光華爲急而不知趨時之獘又有甚焉是以後世風俗奔競委靡不振去道日遠矣孟子稱伯夷百世之師也聖之淸者也所謂君子無咎者也或曰以此爲說通則通矣與蠱之上九無乃相類乎曰不然蠱之時天下方獘六五以柔居尊下有陽剛之臣爲之應足以干蠱而用譽上九以剛明之才無應援而處無事之地是賢人君子負經濟之才不偶於時不見知於當世之君者也非遇其時不出也非志有所未平也觀之時天下旣定九五以剛居尊下皆陰柔奉命之臣國之盛徳光輝爭先覩之爲快上九以剛明之才處一卦之上觀其時之所尙懼後世不能無獘將以振起風俗淸介自守不屑天下之事其志有所未平也𨿽然武王周公急於救當世者也伯夷之心將救後世者也或疑湯武之事見於革卦不知革之時是方革命之時也觀之時是天下旣平之時也

學易記卷二﹤經部﹐易類﹐學易記﹥

欽定四庫全書

學易記卷三

元李簡撰

上經

【震下離上】

伊川曰噬嚙也嗑合也口中有物間之齧而復合之也卦上下二剛爻而中柔外剛中虛人頤口之象也中虛之中又一剛爻爲頤中有物之象口中有物則隔其上下不得嗑必嚙之則得合故爲噬嗑聖人以卦之象推之於天下之事在口則爲有物隔而不得合在天下則爲有彊梗或讒邪間隔於其間故天下之事不得合也當用刑法小則懲誡大則誅戮以除去之然後天下之治得成矣凡天下至於一國一家至於萬事所以不和合者皆由有間也無間則合矣噬嗑者治天下之大用也去天下之間在任刑罰故卦取用刑爲義在二體明照而威震乃用刑之象也

噬嗑亨利用獄

伊川曰噬嗑亨卦自有亨義也天下之事所以不得亨者以有間也噬而嗑之則亨通矣不云利用刑而云利用獄者卦有明照之象利於察獄也獄者所以究察情僞得其情則知爲間之道然後可以設防與致刑也

白雲曰唐虞之民不犯成周刑措不用方是時則不以用獄爲利也故知利用特在於有間之時

彖曰頤中有物曰噬嗑噬嗑而亨剛柔分動而明雷電合而章柔得中而上行𨿽不當位利用獄也

伊川曰頤中有物噬而嗑之乃亨通也剛柔分以卦才言也剛爻與柔爻相間剛柔分而不相雜爲明辧之象明辧察獄之本也上離下震動而明也雷震而電曜相須並見合而章也照與威並行用獄之道也能照則無所隠情有威則莫敢不畏上旣以二象言其動而明故復言威照並用之意六五以柔居中爲用柔得中之義上行謂居尊位𨿽不當位謂以柔居五爲不當而利用獄者治獄之道全剛則傷於嚴暴過柔則失於寛縱五爲用獄之主以柔處剛而得中得用獄之宜也以柔居剛爲利用獄以剛居柔爲利否曰剛柔質也居用也用柔非治獄之宜也又曰雷電者陰陽相軋也軋者如石相磨而火光出有電便有雷

白雲曰雷動也電明也雷與電合則天威於是乎章動而且明則聖人之威於是乎立此聖人法天之道而用獄也

象曰雷電噬嗑先王以明罰敕法

伊川曰先王觀雷電之象法其明與威以明其刑罰飭其法令法者明事理而爲之防者也

兼山曰噬嗑先動而後明初未明也故不敢折獄致刑丰則先明而後動初已明也故不待明罰勅法而後用也

雷氏曰傳曰刑罰威獄以類天之震耀也故明其罰之輕重而又勅正其法令使人曉然而知懼則遷善逺罪而不犯矣此明罰勅法之意也

初九屨校滅趾無咎象曰屨校滅趾不行也

伊川曰系辭云小懲而大戒小人之福也言懲之於小與初故得無咎也

白雲曰夫以聖人仁覆天下於小罪輕刑固宜赦宥而此初九屨校滅趾不以爲過何哉蓋小懲於早所以大戒於後使惡不進是爲無刑之本此聖人之大仁也不然姑息不忍長惡孰甚焉校者械之通名在足云校屨校而滅其趾大其校也使之不能行也乃所以戒其惡之不行也

晦庵曰初在卦始罪薄過小又在卦下故爲屨校滅趾之象止惡於初故得無咎

六二噬膚滅鼻無咎象曰噬膚滅鼻乘剛也

山曰六二以中正之徳處用獄之時則刑當而罪得矣故有噬膚之象焉膚言噬之易也鼻者息之出入往來而不窮也九四爲間者也而初應之二剛合則爲間大而難噬矣故乘之絕其往來乃無咎單氏曰滅趾者止其行也滅鼻者絕其通也姦人得行則其志通矣噬膚而絕其通用獄之功也故無咎晦庵曰祭有膚鼎蓋肉之柔脆噬而易嗑者也

六三噬臘肉遇毒小吝無咎象曰遇毒位不當也山曰柔不當位而當九四之剛猶噬臘肉而遇毒也雷氏曰臘肉全體而幹噬之最難者也九四之象也九四有剛彊炎上之勢處近君之位不中不正在所刑者也六三柔而在下欲以刑法正之宜其若噬臘肉之難非特正之難必反見傷也故曰噬臘肉遇毒夫治姦惡不勝而反被毒則至於防身者多矣而曰小吝無咎何也不幸而不能成誅不仁之功何大過之有哉故曰小吝其志在於誅不仁於義何愆哉故曰無咎

九四噬幹胏得金矢利艱貞吉象曰利艱貞吉未光也伊川曰九四居近君之位當噬嗑之任者也四已過中是其間愈大而用刑愈深也故云噬幹胏胏肉之有聨骨者幹肉而兼骨至堅難噬者也噬至堅而得金矢金取剛矢取直九四陽徳剛直爲得剛直之道利在克艱其事而貞固其守則吉也九四剛而明體陽而居柔剛明則傷於果故戒以知難居柔則守不固故戒以堅貞剛而不貞者有矣凡失剛者皆不貞也凡言未光其道未光大也戒於利艱貞蓋其所不足也不得中正故也

誠齋曰九四自爲梗而曰噬幹胏噬之者誰也以九四噬九四也以九四剛直之大臣噬九四彊梗之大臣也居大臣之位而近君者一人而已哉

雷氏曰夫以寛服民刑措不用此聖人光大之徳也九四猛於用刑以除邪𨿽曰剛直豈曰光大之道乎故象曰未光也孔子爲魯司冦而誅少正卯不得已也孔子豈以爲光哉

六五噬幹肉得黃金貞厲無咎象曰貞厲無咎得當也噬幹肉難於膚而易於臘胏者也二三五之所噬皆指四而言也六二居中得正故有噬膚之易以九居五正也以六居五非正也故不若六二之易管蔡之於周爲間者也周公之誅得六二之義矣成王則未免於疑也故後世議成王之才不及漢之昭帝得黃金貞厲無咎者勉之之辭也黃中色金剛物五𨿽中然實柔體故必剛中正固而懷危厲則得當而無咎也王氏曰得當謂刑戮得當也

上九何校滅耳凶象曰何校滅耳聰不明也

白雲曰小人不積小善不去小惡終至於不可揜不可解之際故有何校滅耳之凶則其聰之不明可知也然初六滅趾上九滅耳孔氏以爲滅沒也蓋屨校何校則刑也屨校桎其足也桎大而沒趾也何校械其首也械大而沒耳也初則無咎上九則凶蓋戒於早故終爲無咎上九已極𨿽戒亦晚矣然則械其首者安知終不麗於大辟乎

【離下艮上】

伊川曰賁序卦嗑者合也物不可以茍合而已故受之以賁賁者飾也物之合則必有文文乃飾也如人合聚則有威儀上下物之合聚則有次序行列合則必有文也

賁亨小利有攸往

彖曰賁亨柔來而文剛故亨分剛上而文柔故小利有攸往天文也文明以止人文也觀乎天文以察時變觀乎人文以化成天下

伊川曰下離本乾中爻變而成離上艮本坤上爻變而成艮離在內故云柔來艮在上故云剛上非謂成卦中升降也如訟無妄云剛來豈自上體而來也凡以柔居五者皆云柔進而上行柔居下者也乃居尊位是進而上也非謂自下體而上也卦之變皆自乾坤先儒不達故謂賁本泰卦豈有乾坤重而泰又由泰而變之理乎古者學爲文否曰人見六經便以謂聖人亦作文不知聖人只攄發胸中所緼自成文耳所謂有徳者必有言也曰遊夏稱文學何也曰遊夏亦何嘗秉筆學爲詞章也且如觀乎天文以察時變觀乎人文以化成天下此豈詞章之文也【劉亢承手編】白雲曰賁飾也交相飾之謂賁柔來而文剛則剛爲質而柔爲文也以剛爲質而柔文之得中得正此六二所以亨賁分剛上而文柔則柔爲質而剛爲文也以柔爲質而剛文之又非中正之位可小事而已此上九所以小利有攸往也

天文者指上文剛柔相文而言也剛柔交錯乃天之文日月星辰之謂也文明以止人之文尊卑上下禮文之謂也止謂各止其所止也文明以止謂明乎尊卑上下之分而不亂也故觀乎天文則日中星鳥宵中星虛而東作西成時變可知矣觀乎人文則君尊臣卑父坐子立兄先弟後夫唱婦隨則麟趾騶虞化成可知矣

象曰山下有火賁君子以明庶政無敢折獄

伊川曰山者艸木百物之所聚生也火在其下而上照庶類皆被其光明爲賁飾之象也君子觀明照之象以修明其庶政成文明之治而無果敢於折獄也折獄者專用情實有文飾則沒其情矣故無敢用文以折獄也

初九賁其趾舎車而徒象曰捨車而徒義弗乘也伊川曰初九以陽剛居明體而處下君子有剛明之徳而在下者也君子在無位之地無所施於天下惟自賁飾其所行而已趾取在下而所以行也君子修飾之道正其所行守節處義其行不茍義或不當則舎車輿而寧徒行眾人之所羞而君子所以爲賁也初應四正也從二非正也近舎二之易而從四之難舎車而徒行也君子之賁守其義而已

白雲曰趾在下者也徒行賤者之事也皆初之象也君子以義爲榮而不以徒行爲辱舎生取義尙有之況車徒之間乎

六二賁其須象曰賁其須與上興也

六二以文明中正爲一卦之主將以文明之道賁天下者也五居君位而不應不應則不可以有爲矣須待也有待而興智之事也然其須也乃所以爲賁歟與上興者謂與三相賁而起也【采安定白雲佚庵語】

九三賁如濡如永貞吉象曰永貞之吉終莫之陵也伊川曰三處文明之極與二四二陰間處相賁賁之盛者也光彩之盛則有潤澤故云賁如濡如

雷氏曰賁如濡如以禮文潤飾之謂也貞而不永則非有終者也故曰永貞吉夫國家無禮文以潤飾之則貴賤尊卑失其正而相陵矣身無禮文以潤飾之則人侮之矣故象曰永貞之吉終莫之陵也

六四賁如皤如白馬翰如匪冦婚媾象曰六四當位疑也匪冦婚媾終無尢也

雷氏曰六四自飾以正故曰賁如未受飾於初故曰皤如初九體幹馬也義而不污白馬也舎二之車而弗乘專志於四動而趨上疾若飛然故曰白馬翰如六四以陰居陰正而不足於明是以初九之來本以親已疑其爲防也始𨿽疑而終能以正相賁復何尢哉

六五賁於丘園束帛戔戔吝終吉象曰六五之吉有喜也

白雲曰六五爲賁之王及於丘園所飾逺矣聖人不遐遺之義也逺且不遺況邇者乎丘園尙及之況朝廷乎故商之賁也及於耕築周之賁也及於漁釣賁於丘園乃所以飾天下國家非特下飾窮士而已束帛戔戔幣聘之禮湯聘伊尹文王聘呂望實幣帛筐篚之意也馬氏曰戔戔委積貌許愼以戔從戈蓋謂有相次不一之意四方聘賢非一所也

誠齋曰吝終吉者幣有所宜施亦有所宜吝吝之於非其人然後施之於惟其人吝故榮榮故喜喜故吉賢者榮之而畢赴喜孰大焉吉孰大焉

上九白賁無咎象曰白賁無咎上得志也

伊川曰處賁之極將有華僞失實之咎故戒以質素則無咎得志者在上而文柔成賁之功六五之君又受其賁故𨿽居無位之地而實屍賁之功與他卦居極者異矣

上九以剛文柔而居無位之地有功成不居之象故曰白賁功成不居何咎之有

【坤下艮上】

伊川曰卦五陰而一陽陰始自下生漸長至於盛極羣陰消剝於陽故爲剝也

剝不利有攸往

伊川曰剝者羣陰長盛消剝一陽之時眾小人剝喪君子故君子不利有所往惟當巽言晦迹隨時消息以免小人之害也

白雲曰不利有攸往者懼君子以道自任與小人校也

雷氏曰泰與夬君子長之卦也剝與否小人長之卦也泰曰吉亨夬曰利有攸往否曰不利君子貞剝曰不利有攸往凡以爲君子謀也聖人作易區區爲君子謀者非私君子而棄絕小人也蓋君子進則君安邦寧生民受其賜鳥獸艸木咸若小人亦得其所小人進則反此而小人亦不免其禍故聖人爲君子謀者非特天下亦所以爲小人謀也

彖曰剝剝也柔變剛也不利有攸往小人長也順而止之觀象也君子尙消息盈虛天行也

伊川曰剝謂剝落也柔變剛也柔長而剛剝也夏至一陰生而漸長一陰長則一陽消至於建戌則極而成剝是陰柔變陽剛也君子當剝之時知不可有所往順時而止乃能觀剝之象也

白雲曰消息盈虛天道之運君子所尙之道也山曰五陰上行小人之長極矣有爵賞以導其前刑威以驅其後中才而下孰不變而從之乎𨿽有剛明之資蓋將巽言屈身以避害亦理勢然也夫坤順而艮止剝之成像觀剝之象則知所以治剝矣東漢之君子不知出此引姦凶而授之柄卒至俱傷兩敗而國隨以亡蓋有以取之也夫寒暑之變天且不能暴爲之況於人乎然君子尙消息盈虛無時而不然獨於剝言之者蓋當是時存亡之機間不容息與他卦異故也

誠齋曰不利有攸往其遂聽天下之自亂乎聖人固曰盍觀諸剝之象乎坤順艮止止亂以順止小人亦以順故解黨禍者陳寔之臨延唐祚者方慶之對皆順而止之非逆而激之也此君子治剝之道也

象曰山附於地剝上以厚下安宅

劉牧曰山以地爲基厚其地則山保其髙君以民爲本厚其下則君安於上

伊川曰山附於地圮剝之象也上謂居人上者觀剝之象安養人民以厚其本乃所以安其居也書曰民惟邦本本固邦寧

初六剝牀以足蔑貞凶象曰剝牀以足以滅下也伊川曰陰之剝陽自下而上以牀爲象者取身之所處也自下而剝漸至於身也剝牀以足剝牀之足也陰自下進漸消蔑於貞正凶之道也蔑無也謂消亡於正道也

六二剝牀以辧蔑貞凶象曰剝牀以辧未有與也白雲曰伊川曰辧牀之幹所以分隔上下者也輔嗣謂足之上孔氏謂身之下足之上分辧之處義皆一也剝牀以辧則其剝進矣未有與者逺陽而無應無以止之也防近陽有應有以止之安有蔑貞之凶哉天下之患未有不自小至大自防至著茍不能辧之於早未有不至於凶者剝之初二有凶之漸而非凶也三以應而無咎四則凶矣

楊氏曰六二未有剛以與之三則有所與也剝辧而未及膚茍有正道庶乎其無凶乎

六三剝之無咎象曰剝之無咎失上下也

伊川曰眾陰剝陽之時而三獨居剛應剛在剝之時爲無咎者也三居剝而無咎者以其所處與上下諸陰不同是與其同類相失於處剝之道爲無咎東漢之呂彊是也

橫渠曰獨應於陽反爲眾陰所剝於義無咎吉凶不足言也

六四剝牀以膚凶象曰剝牀以膚切近災也

伊川曰五爲君位剝已及四在人則剝及其膚矣其災也豈不切近乎

白雲曰牀剝而後及其身及其身自膚始六四上體居牀之上則膚矣初二有及身之漸不能止之則災及其身矣故直云凶也

南軒曰牀者人借以爲安息之物也君子得行於世則天下泰然安枕猶之牀也今也眾陰剝喪君子至於切近其身焉則君子不得其所可知矣君子如是天下又可知矣

六五貫魚以宮人寵無不利象曰以宮人寵終無尢也白雲曰方剝之時小人進長六五知不可決而寵之所謂順剝之時而爲止剝之道者也𨿽然貫眾陰而寵之疑非聖人之道而曰無不利終無尢者蓋消息盈虛天之道也君子之所尙也𨿽聖人不能違時特於其間而有止之之道非若一於順而寵之不知濟時者也安定先生曰以宮人寵但厚其田宅不使竊天下之權則無不利此謂根蒂之難去者

誠齋曰無不利者言不爲害而已非盛世之大利也

上九碩果不食君子得輿小人剝廬象曰君子得輿民所載也小人剝廬終不可用也

明道曰息訓爲生者息則生矣一事息則一事生中間無間斷碩果不食則便爲復也

諸陽消剝已盡獨有上九一爻尙存如碩大之果不見食將有復生之理輿所以載君子民之象也廬所以庇民君子之象也正道消剝旣極則人復思治故眾心願載於君子是君子得輿爲民所承載也爲小人者必欲剝其廬則己復無所容身矣蓋亦不思耳終不可用者聖人特爲小人戒也【集伊川山白雲說】

【震下坤上】

伊川曰一陽生五陰之下陰極而陽復也嵗十月陰盛旣極冬至則一陽復生於地中故爲復也陽君子之道陽消極而復反君子之道消極而復長也故爲反善之義

復亨出入無疾朋來無咎反復其道七日來復利有攸往

伊川曰復亨旣復則亨也出入謂生長復生於內入也長進於外出也先云出語順耳物之始生其至防故多屯艱陽之始生其至防故多摧折春陽之發爲陰寒所折觀艸木於朝暮則可見矣出入無疾謂防陽生長無害之者也旣無害之而其類漸進而來則將亨盛故無咎也所謂咎在則爲差忒在君子則爲抑塞不得盡其理陽之當復𨿽使有疾之固不能止其復也但爲阻礙耳消長之道反復疊至陽之消至七日來復姤陽之始消也七變而成復故云七日陽進則陰退君子道長則小人道消故利有攸往白雲曰朋來則有臨有泰而後爲復之無咎也

彖曰復亨剛反動而以順行是以出入無疾朋來無咎反復其道七日來復天行也利有攸往剛長也復其見天地之心乎

伊川曰復亨謂剛反而亨也陽剛消極而來反旣來反則漸長盛而亨通矣動而以順行是以出入無疾朋來無咎以卦才言其所以然也下動而上順是動而以順行也其道反復往來疊消疊息也七日來復者天之運行如是也消長相因天之理也陽剛君子之道故利有攸往一陽復於下乃天地生物之心也廣平曰復其見天地之心乎天地之心主於生物復之時未有物也而物以陽復而生博愛者聖人之心也復禮未有愛也而博愛之實由復禮而出故序卦曰復則不妄無妄者天命也先王以茂對時育萬物則於博施濟眾也何有

山曰一陽復於下而五陰在上則陽防而陰猶盛矣小人眾而君子獨非一人一日之力所能勝也動而不以順行則疾之者至故動而以順行而後出入無疾出入無疾而後朋來無咎七日謂自姤至復也夫四時之變浸而爲寒暑固非一日之積也天且不能暴爲之而況於人乎故剝以順止之復以順而行其道一也

誠齋曰陽長則萬物望生息之功君子長則天下望平治之福豈得止而不行哉故剛長則利有攸往勉之之辭也聖人極言復之亨矣無咎矣利矣又一言斷之曰復其見天地之心乎然則孰爲天地之心動而生物貴陽賤陰長君子消小人是也有天下者可不求彼之心爲此之心乎體之聖失之愚履之治舎之亂聖愚治亂此心而已

象曰雷在地中復先王以至日閉闗商旅不行後不省方

伊川曰陽始生於下而甚防安靜而後能長先王順天道當至日陽之始生安靜以養之故閉闗使商旅不得行人君不省視四方順天道也在一人之身亦然當安靜以養其陽也

誠齋曰雷陽也地陰也冬至之日涸陰𨿽冰於地上一陽已萌於地中故萬物皆寒井泉獨溫自閉闗以下皆聖人順天時之一端也如後世月令是已

初九不逺復無祗悔元吉象曰不逺之復以修身也伊川曰復者陽反來復也陽君子之道故復爲反善之義初剛陽來復處卦之初復之最先者也是不逺而復也失而後有復不失則何復之有惟失之不逺而復則不至於悔大善而吉也顏子無形顯之過夫子謂其庶幾乃無祗悔也過旣未形而攺何悔之有旣未能不勉而中所欲不逾矩是有過也然其明而剛故一有不善未嘗不知旣知未嘗不遽攺故不至於悔乃不逺復也不逺而復者君子所以修其身之道也學問之道無他也惟其知不善則速攺以從善而已只馬融音之是反抵通

誠齋曰卦義爲君子道長象義爲承順天時爻義爲反復於善易之道無不含羅也

六二休復吉象曰休復之吉以下仁也

休卽美也二𨿽陰爻天資中正切比於初見初能復以爲美而樂從之是能忘勢而樂善也故象謂之下仁書曰如有一介臣斷斷猗無他技其心休休焉其如有容人之有技若己有之人之彥聖其心好之解書者以休爲樂善六二休復蹇叔以之

六三頻復厲無咎象曰頻復之厲義無咎也

伊川曰三以陰躁處動之極復之頻數而不能固者也復貴安固頻復頻失不安於復也復善而屢失危之道也聖人開遷善之道與其復而危其屢失故云厲無咎不可以頻失而戒其復也頻失則爲危屢復何咎過在失而不在復也

兼山曰孔子曰中庸其至矣乎民鮮能久矣人皆曰予知擇乎中庸而不能期月守也故惟君子能久於其道其餘則日月至焉而已是以子夏之徒出見紛華盛麗而說入間夫子之道而樂與夫回之爲人擇乎中庸得一善則拳拳服膺而弗失之者固有間矣

六四中行獨復象曰中行獨復以從道也

石氏曰處上下四陰之中故曰中行

伊川曰四行羣陰之中而獨能復其志可謂善矣稱其獨復者以其從陽剛君子之善道也

白雲曰舎類應初獨行其志者也七十子於衰周之際從夫子於洙泗之間豈是道歟剝之六三與復之六四反對其義相類故在剝則取其失上下以應乎陽在復則取其獨復以從其道也

前輩或云不言吉凶者蓋此爻無可濟之理故聖人但稱其能復而不欲言其獨從道必凶也此說或有錯悞不然何反沮人爲善也凡卦中之凶咎多言於可疑之爻若此爻之吉不待言而後見也何哉善人便是吉人惡人便是凶人若云初方甚防不足以相援則二亦不能獲吉三又豈能無咎哉又曰不云無咎者以陰居陰柔弱之甚𨿽有從陽之志終不克濟非無咎也是大不然以陰居陰乃當位也若以陽居之則剛而不正矣與初非應則不從君子之善道矣又豈能獨復也哉且剝之時小人之道方長盛君子不利有攸往然則失上下而應陽者聖人尙曰無咎而況居利有攸往剛長之時乎

六五惇復無悔象曰惇復無悔中以自考也

初九陽剛君子之道也相應相比者復之易二與四是也逺而非應者復之難六五所以稱惇復惇復者厚之至也中者六五固有之性也劉子曰人受天地之中以生惟其六五有是性是以能非應非比而能復不曰厚之至乎不與初應本當有悔以其能復是以無悔中以自考者非自有降衷之性則亦不能成此徳也漢昭帝之明察足以當之

上六迷復凶有災用行師終有大敗以其國君凶至於十年弗克徵象曰迷復之凶反君道也

伊川曰以陰柔居復之終終迷不復者也迷而不復其凶可知在己則動皆過失災禍亦自外而至蓋所招也迷道不復無施而可用以行師則終有大敗以之爲國則君之凶也

誠齋曰上六以陰柔小人之極居亢滿大臣之位遂其姦而不攺迷於邪而不復故凶於而身則天災人眚之畢集凶於而國則師敗君凶而不振盧杞是也害眞卿沮懷光天下皆以爲姦邪而徳宗獨不覺其姦邪伐叛之師未反而朱泚之變已作奉天之圍未解而梁州之幸已嚴自是而後姑息之政行彊藩之勢成矣至於元和乃始克徵何啻十年而已乎以其國君凶則國君者六五也以之者上六也傳曰凡師能左右之曰以曰反君道者君道在復今六五之君道乃爲上六所左右至於迷而違之何復之有雷氏曰迷復者失道失信昬迷而不知攺過復善之謂也

【震下乾上】

伊川曰爲卦乾上震下震動也動以天爲無妄動以人欲則妄矣

無妄元亨利貞其匪正有眚不利有攸往

明道曰無妄則一毫不可加安可往也

伊川曰無妄者至誠也至誠者天之道也天之化育萬物生生不窮各正性命乃無妄也人能合無妄之道則所謂與天地合其徳也無妄有大亨之理君子行無妄之道則可以致大亨矣無妄天之道也卦言人由無妄之道也利貞法無妄之道利在貞正失貞正則妄也𨿽無邪心茍不合正理則妄也乃邪心也故其匪正則爲過眚旣已無妄不宜有往往則妄也

彖曰無妄剛自外來而爲主於內動而健剛中而應大亨以正天之命也其匪正有眚不利有攸往無妄之往何之矣天命不祐行矣哉

白雲曰剛自外來而爲主於內論卦之所以成無妄者主於震也動而健者動以天不以人也剛中而應九五也大亨以正天之道也無妄之道天也非人也故言天之命與中庸言天命之謂性孟子言有命焉君子不謂性之義皆同然止於無妄而不往則天道常存不止於無妄而有攸往者是以人而滅天者也故彖之意以謂舎無妄而往者又何之焉一舎無妄而往則爲匪正矣是以人滅天以僞喪誠乖於天道此天命所以不祐也天非有心於祐不祐之間蓋其道不與天合天何由而助之故孟子言盡心知性則知天存心養性所以事天蓋知天事天爲天所祐皆必與天合徳也曰動而健則動而與天合徳矣無妄之往猶孟子云助長也

象曰天下雷行物與無妄先王以茂對時育萬物伊川曰雷行於天下陰陽交和相薄而成聲於是驚蟄蔵振萌芽發生萬物其所賦與洪纎髙下各正其性命無有差妄物與無妄也先王觀天下雷行發生賦與之象而以茂對天時養育萬物使各得其宜如天與之無妄也茂盛也盛對之言猶盛行永言之比對時謂順合天時天道生萬物各正其性命而不妄王者體天之道養育人民以至昆虫艸木使各得其宜乃對時育物之道也

雷氏曰對時者如不違農時斧斤以時入山林春毋麛毋卵昆虫未蟄不火田之類是也

初九無妄往吉象曰無妄之往得志也

伊川曰九以陽剛爲主於內無妄之象以剛變柔而居內中誠不妄者也以無妄而往何所不吉卦辭言不利有攸往謂旣無妄不可復有往也過則妄矣爻言往吉謂以無妄之道而行則吉也以無妄而往無不得其志也蓋誠之於物無不能動以之修身則身正以之治事則事得其理以之臨人則人感而化無所往而不得其志也

六二不耕獲不菑畬則利有攸往象曰不耕獲未富也耕農之始獲其成終也田一歳曰菑田謂火其田也二歳曰新田三歳曰畬田耕而獲菑而畬理之常也不耕可獲乎不菑可畬乎未能成已而可成人乎則利有攸往者蓋言先當成已而後可以成人像云未富者以六二陰虛其於無妄之道未能足乎已者也以有應在上故有急於成人之象【采白雲說】

六三無妄之災或系之牛行人之得邑人之災象曰行人得牛邑人災也

伊川曰三以陰柔而不中正是爲妄者也又志應於上欲也亦妄也人之妄動由有欲也妄動而得亦必有失況復凶悔隨之乎知者見妄之得則知其失必與稱也故聖人因六三有妄之象而發明其理云無妄之災或系之牛行人之得邑人之災或謂設或也或系之牛行人得之以爲有得邑人失牛乃是災也借使邑人系得馬則行人失馬乃是災也言有得則有失不足以爲得也妄得之福災亦隨之妄得之得失亦稱之固不足以爲得也人能如此則不爲妄動矣白雲曰闗子明曰無妄而災者災也有妄而災則其所也非災之也運數適然非已妄致乃無妄之災雍曰六三非中正之位居震動之極不知過於動而求止反欲應於上九妄行窮災之爻是亦妄行之人也匪正有之道也然亦有行之而無災者孔子所謂防之生也幸而免者也爻辭因六三有之道而無因以明無妄無致災之道而有災也故於無妄之災之後以系牛行人邑人重明之行人六三也妄行之人也邑人止其所者也止其所者知不利有攸往故也孟子所謂不失其赤子之心者也六三知初之往吉二之利有攸往而以動爲利不知初往之吉二往之利蓋有無妄之道存諸己而六三獨欲妄得之是窮人欲而滅天理小人徼幸之道也𨿽得之君子不貴蓋其所得不過於物之利而已於道無有焉殆不若邑人寧災而其得多矣故有或系之牛者爲行人之得而邑人受其災夫行人得牛則所得者牛而所失者無妄是得於人而失於天也邑人之災則所受者災而所守者無妄則得失一於天矣中庸曰君子居易以俟命邑人也小人行險以徼幸行人也行人𨿽得牛驅而納諸罟擭陷穽之中矣可不愼哉六爻無邑人之象能與行人之道相反者皆邑人也故因行人而邑人可明焉然由其小者言之則得失一牛耳由其大者言之則堯湯水旱皆無妄之災也於道何損焉

誠齋曰旣無妄奚而災曰事固有不相及而相遭者城門火池魚殃魯酒薄邯鄲圍此非無妄之災故仲尼被圍以貌偶似陽虎不疑償金偶與亡金者同舎也無妄而災可無愧矣故災至無愧者聖賢君子之所能也無妄免災者非聖賢君子之所能也楚恭王出遊亡烏嘷之弓左右請求之王曰止楚王失弓楚人得之何必求之孔子聞之曰惜乎其不大也不曰人遺弓人得之而已何必楚也行人得牛邑人災也有得則必有失何足以爲得乎楚王失弓楚人得之有失則必有得何足以爲失乎塞翁喪馬曰焉知其非福及其得馬又曰焉知其非禍塞翁之於得失其有見於此乎

九四可貞無咎象曰可貞無咎固有之也

伊川曰四陽剛而居幹體復無應與無妄者也剛而無私豈有妄乎可貞固守此自無咎也可貞與利貞不同可貞謂其所處可貞固守之利貞謂利於貞也雷氏曰孟子曰人之有是四端也非外鑠我也我固有之也操則存舎則亡而已

九五無妄之疾勿藥有喜象曰無妄之藥不可試也伊川曰九五以中正當尊位下復以中正順應之可謂無妄之至者也其道無以加矣無妄之所謂疾者謂若治之而不治率之而不從化之而不革以妄而爲無妄之疾舜之有苗周公之管蔡孔子之叔孫武叔是也旣已無妄而有疾之者則當自如無妄之疾不足患也若遂自攻治乃是渝其無妄而遷於妄也試暫用也猶曰少嘗之也

單氏曰藥者以毒攻疾者也非疾而攻之則其毒反能爲患矣

伊川云旣已無妄而有疾之者則當自如若遂自攻治是渝其無妄而遷於妄也孟子曰有人於此其待我以橫逆則君子必自反也我必不仁也必無禮也此物奚冝至哉其自反而仁矣自反而有禮矣其橫逆由是也君子必自反也我必不忠自反而忠矣其橫逆由是也君子曰此亦妄人也已矣如此則與禽獸奚擇哉於禽獸又何難焉傳曰禮義不愆何卹人言孟子深於易者歟

上九無妄行有無攸利象曰無妄之行窮之災也伊川曰上九居卦之終無妄之極者也極而復行過於理也過於理則妄矣故行則有過而無所利是窮極而爲災害也

諸卦𨿽本天道皆因人事得失而可明有應則爲得無應則爲失乃其常也無妄則異乎是動以天爲無妄無妄天理也動以人爲有妄有妄人欲也有應近人欲之私無應卽天理之公故六爻以無應爲得無妄之道初九之得志得無妄之道者也故曰往吉在他卦處下而無應難乎其爲得志也九四固有無妄之道聖人以其居陰故微存戒曰可貞固守之則無咎矣在他卦剛而不中不當位而無應義無咎者亦鮮矣九五得正居尊剛中而應在他卦則無往不利在無妄則藥不可試六二居中得正又應五之中正在他卦其吉可知在無妄則爲未當三之所得者牛所失者無妄之道乃匪正有眚之人也白雲以爲幸而免在上九則妄行窮災無攸利矣

【乾下艮上】

小畜巽畜乾以柔畜之也大畜艮畜乾以剛畜之也

大畜利貞不家食吉利渉大川

誠齋曰利貞臣能賢也不家食君用賢也君臣相逢吉孰大焉𨿽當險難之世猶濟也況治平之世乎

彖曰大畜剛健篤實輝光日新其徳剛上而尙賢能止健大正也不家食吉養賢也利渉大川應乎天也單氏曰大畜者𨿽以畜物爲義而非已有所畜則不足以畜物也

白雲曰剛健篤實猶中庸所謂至誠輝光所謂誠則形形則著著則明也日新謂悠久無疆也

誠齋曰君徳剛健則有進而無息君徳篤實則有韞而無竭韞而進進而韞韞於中者充實則溢於外者輝光矣日月常見而終古常新運而無息故也吾君之徳何爲而臻玆尙賢故也上九以陽剛之賢六五之君柔順以下之不曰剛上而尙賢乎然則上九臣也居尊位之上可乎上之者尙其徳也武尊望曰尙父康尊畢曰父師是也尙亦上也以五上二位言爲君尙臣以艮乾二體言爲臣止君君之不善曷能止之有大人正己之徳而潛格其非心也故袖中之鷙恥魏徴之見苑中之遊畏韓休之閒不然三歸之卿能禁六嬖之霸貪貲之宰能杜窮奢之主乎

象曰天在山中大畜君子以多識前言往行以畜其徳伊川曰天在山中所畜至大之象君子觀象以大其蘊畜人之蘊畜由學而大在多聞前古聖賢之言與行考迹以觀其用察言以求其心識而得之以畜成其徳乃大畜之義也

白雲曰髙髙在上者天之體也而天道無乎不在人亦莫不有之皆自失之耳且以山言之一山必不能畜天之大而畜天之道爲有餘在人亦然

山曰君子多識前言往行非徒資見聞而已所以畜徳也畜徳則所畜大矣孟子曰博學而詳說之將以反說約也世之學者欲以雕繪組織爲工誇多鬭靡以資見聞而已故摭其華不如其實未嘗畜徳而反約也彼亦烏用學爲哉

初九有厲利己象曰有厲利己不犯災也

伊川曰大畜艮止畜乾也初以陽剛又健體而居下必上進者也六四在上畜止於己安能敵在上得位之勢若犯之而進則有危厲故利在己而不進也在他卦則四與初爲正應相援者也在大畜則相應乃爲相止畜上之與三皆陽則爲合志蓋陽皆上進之物故有同志之象而無相止之義有危則冝己不可犯災危而行也不度其勢而進有災必矣

九二輿說輹象曰輿說輹中無尢也

童溪曰小畜之九三見畜於六四而曰輿說輹四說其輹也大畜之九二受畜於六五亦曰輿說輹自說其輹也夫說人之輹與自說其輹語其勢之逆順蓋有間矣何者九三剛過而九二則剛得中故也剛而得中則進止無失夫何尢乎朱子發曰初剛正也二剛中也四五柔也柔能畜剛剛知其不可犯而安之時也夫气雄九軍者或屈於賔贊之儀才力蓋世者或聽於委裘之命故曰大畜時也

輹說文車軸也又云伏兔卽今人所謂鉤心也一云軸也

九三良馬逐利艱貞曰閒輿衛利有攸往象曰利有攸往上合志也

伊川曰三剛健之極而上九亦上進之物又處畜之極而思變也與三乃不相畜而志同相應以進者也三以剛健之才而在上者與合志而進其進如良馬之馳逐言其速也𨿽其進之勢速不可恃其才之健與上之應而忘備與愼也故宜艱難其事而由貞正之道輿者用行之物衛者所以自防當日閒習其車輿與其防衛則利有攸往矣

大畜爲義艮畜乾也故乾三爻皆取被止爲義艮三爻皆取止之爲義以天下論之凡在下之人被畜者也在上之人畜之者也初九陽防在下進則有厲利於止也二則說輹以不行方之於初是安於止而非利於止也三則畜極而通與上合志蓋將有爲之時也則當馳逐而致逺業焉然馳逐而不知戒則或有顚躓之患故利知難而不失正日閒習其輿衛何所往而不利哉以一人之身論之初則利於止二則安於止三則行其止下卦三爻乃君子成己之道也上卦三爻則論成人成物之事

六四童牛之牿元吉象曰六四元吉有喜也

安定曰童牛犢牛而無角者也

伊川曰四艮體應於初畜初者也初居最下陽之微者防而畜之則易制猶童牛而加牿則大善而吉不勞而無傷故可喜也四居大臣之位當畜之任上畜止人君之邪心下畜止天下之惡人人之惡止於初則易旣盛而後禁則扞格而難勝故上之惡旣甚𨿽聖人救之不能免違拂下之惡旣甚𨿽聖人治之不能免刑戮

童牛之牿未詳古制今農家以防維二木如鞅板然施於犢牛之首是亦童牛之牿之義也

六五豶豕之牙吉象曰六五之吉有慶也

伊川曰六五君位止畜天下之邪惡夫以億兆之眾發其邪欲之心人君欲力以制之𨿽宻法嚴刑不能勝也夫物有總攝事有機要聖人操得其要則視億兆之心猶一心導之斯行止之則戢故不勞而治其用若豶豕之牙也豕剛躁之物而牙爲猛利若彊制其牙則用力勞而不能止其躁猛𨿽系之維之不能使之變也若豶去其勢則牙𨿽存而剛躁自止其用如此所以吉也君子法豶豕之義知天下之惡不可以力制也則察其機持其要塞絕其本原故不假刑法嚴峻而惡自止也且如止盜民有欲心見利則動茍不知教而廹於饑寒𨿽刑殺日施其能勝億兆利欲之心乎聖人則知所以止之之道不尙威刑而修政敎使之有農桑之業知防恥之道𨿽賞之不竊矣故止惡之道在知其本得其要而已不嚴刑於彼而修政於此是猶患豕牙之利不制其牙而豶其勢也在上者不知止惡之方嚴刑以敵民欲則其傷甚而無功若知其本制之有道則不勞無傷而俗革天下之福慶也張中庸曰宋太祖收諸將之兵權亦豶豕之牙之道也

上九何天之衢亨象曰何天之衢道大行也

誠齋曰止惡而不止善是大畜之義良馬相逐而衢路大通賢之所以並進道之所以大行善類之所以光亨也

雷氏曰良馬馳逐於天衢之中與夫所謂天步艱難皎皎白駒在彼空谷者異矣

上九爲一卦之主畜道已成聖人之道大行也故曰天之衢亨伊尹周公足以當之何字或云辭或音荷或作向或爲衍義皆有所未安當闕之以待知者

【震下艮上】

伊川曰爲卦上艮下震上下二陽爻中含四陰上止而下動外實而中虛人頤頷之象也頤養也人口所以飲食養人之身故名爲頤聖人設卦推養之義大至於天地養育萬物聖人養賢以及萬民與人之養生養形養徳養人皆頤養之道也動息節宣以養生也飲食衣服以養形也威儀行義以養徳也推己及物以養人也

頤貞吉觀頤自求口實

伊川曰人之養身養徳養人養於人皆以正道則吉也觀人之所頤與其自求口實之道則善惡吉凶可見矣

彖曰頤貞吉養正則吉也觀頤觀其所養也自求口實觀其自養也天地養萬物聖人養賢以及萬民頤之時大矣哉

溫公曰何謂觀其所養其人賢則所養必賢也其人不肖則其所養必不肖也何謂觀其自養取於人以義自奉養以禮斯賢也取於人無度自奉養無節斯不肖也故富視其所與貧視其所取逺視其所主達視其所舉足以知其爲人矣

伊川曰貞吉所養者正則吉也所養謂所養之人與養之之道自求口實謂其自求養身之道皆以正則吉也聖人極言頤之道而贊其大天地之道則養育萬物聖人養賢與之共天位使之食天祿俾施澤於天下養賢以及萬民也養賢所以養萬民也夫天地之中品物之眾非養則不生聖人裁成天地之道輔相天地之宜以養天下至於鳥獸艸木皆有養之之政其道配天地故夫子推頤之道贊天地與聖人之防曰頤之時大矣哉或云義或云用防止云時以其大者也萬物之生與養時爲大故云時

雷氏曰舜養十六相而去四凶所養正也孟子以寡欲養心以直養又曰萬鐘於我何加焉自養之正也此卦體震之三爻皆凶體艮之三爻皆吉蓋養之道靜止則吉躁動則凶故也

象曰山下有雷頤君子以愼言語節飲食

子夏傳曰言語者禍福之機飲食者康疾之由伊川曰雷震於山下山之生物皆動其根荄發其萌芽爲養之象故君子觀其象愼言語以養其徳節飲食以養其體在身爲言語於天下則凡命令政敎出於身者皆是愼之則必當而無失在身爲飲食於天下則凡貨資財用養於人者皆是節之則適宜而無傷推養身之道養徳養天下莫不然也

兼山曰山以形雷以

初九舎爾靈觀我朶頤凶象曰觀我朶頤亦不足貴也

伊川曰爾謂初也舎爾之靈乃觀我而朶頤我對爾而設初之所以朶頤者四也然非四謂之也假設之辭爾九陽體剛明其才智足以養正者也能咽息不食靈諭其明智而可以不求養於外也才𨿽如是然以陽居動體而在頤之時求頤人所欲也上應於四不能自守志在上行說所欲而朶頤者也心旣動則自失必矣迷欲而失己以陽而從陰則何所不至是以凶也人見食而欲之則動頤垂涎故以爲象人之貴乎剛者爲其能立而不屈於欲也貴乎明者爲其能照而不失於正也旣惑所欲而失正何剛明之有爲可賤也

誠齋曰下卦三爻皆自養初九未粹之君子也有賢智之資而淺於自養者也以陽明之智如之靈非無其資也然見六四之貴臣則動頤而求養其智安在聖人惜之未絕之也故旣責其舎己而狥欲又戒之以必凶又恥之以不足貴庶其有攺乎

六二顚頤拂經於丘頤徵凶象曰六二徵凶行失類也伊川曰女不能自處必從男陰不能獨立必從陽二陰柔不能自養待養於人者也天子養天下諸侯養一國臣食君上之祿民賴司牧之養皆以上養下理之正也二旣不能自養必求養於剛陽若反下求於初則爲顚倒故云顚頤顚則拂違經常不可行也若求養於丘則往必有凶丘在外而髙之物謂上九也卦止二陽旣不可顚頤於初若求頤於上九往則有凶在頤之時相應則相養者也上非其應而往求養非道妄動是以凶也顚頤則拂經不獲其養爾妄求於上往則得凶也今有人才不足以自養見在上者勢力足以養人非其族類妄往求之取辱得凶必矣六二中正在他卦多吉而凶何也曰時然也陰柔旣不足以自養初上二爻皆非其與故往求則悖理而得凶也

六三拂頤貞凶十年勿用無攸利象曰十年勿用道大悖也

上九陽剛居一卦之上天下由己而得養是至公無私以養天下者也六三柔邪躁動挾私應以求養焉宜乎見棄而取凶矣頤之道惟正則吉三之所養如此拂違於頤之正道是以凶也勿者禁止之辭以此求養何所利哉

白雲曰人之一失必十年而後復可不愼哉

六四顚頤吉虎視眈眈其欲逐逐無咎象曰顚頤之吉上施光也

四大臣之位六以陰居之陰柔不足以自養況養天下乎初九以陽剛居下在下之賢也與四爲應四又柔順而正是能順於初賴初之養也自三以下養口體者也四以上養徳義者也以君而資養於臣以上位而賴養於下皆養徳也傳云作之君作之師上之人能敎養其下則爲順今四五皆陰五賴上養四求初養於義爲不順故在五則曰拂經在四則曰顚頤𨿽然堯舜猶下詢於芻蕘周公猶躬吐握恐失天下之士況其下者乎此四五顚頤拂經而皆吉也人之養徳不過內去私欲外重威儀而已君子正其衣冠尊其瞻視人望之儼然而有所畏也蓋不重則不威所謂虎視眈眈以養其外者如此孟子曰養心莫善於寡欲故先儒云去得一分人欲則存得一分天理所謂其欲逐逐以養其內者如此能如是何咎之有象云上施光也者蓋於二卦之交復推明上下交養之義發凡於四則五不待言也魏成食祿千鐘什九在外故得卜子夏田子方段幹木之賢故曰富觀其所與上施光者魏成有焉

六五拂經居貞吉不可渉大川象曰居貞之吉順以從上也

伊川曰六五當頤之時而居君位養天下者也然其陰柔之質才不足以養天下上有剛陽之賢故順從之賴其養己以濟天下君者養人者也反賴人之養是違拂於經常旣以己之不足而順從於賢師傅上師傅之位也必居守貞固篤於委信則能輔翼其身澤及天下故吉也陰柔之質無貞剛之性故戒以能居貞則吉以陰柔之才𨿽倚賴剛賢能持循於平時不可處艱難變故之際故云不可渉大川也以成王之才不至甚柔弱也當管蔡之亂幾不保於周公況其下者乎故艱險之際非剛明之主不可恃也不得已而濟艱險者則有矣發此義者所以深戒於爲君也於上九則據爲臣致身盡忠之道言故不同也誠齋曰上九位臣而徳師六五貞固順從而天下自得其養矣此眞聖人養賢以及萬民之事也程子以成王賴周公當之盡矣

上九由頤厲吉利渉大川象曰由頤厲吉大有慶也伊川曰上九以陽剛之徳居師傅之任六五之君柔順而從於己賴己之養是當天下之任天下由之以養也宜竭其才力濟天下之艱危成天下之治安故曰利渉大川得君如此之專受任如此之重茍不濟天下之艱危何足稱委遇而謂之賢乎當盡誠竭力而不顧慮然惕厲則不可忘也若上九之當大任如是能兢畏如是天下被其徳澤是大有福慶也童溪曰豫之九四天下由之以豫故曰大有得頤之上九天下由之以頤故曰大有慶

白雲曰禹思天下有溺者由已溺之稷思天下有饑者由己饑之伊尹思天下匹夫匹婦有不被堯舜之澤者如己推而內諸溝中周公思兼三王以施四事由頤之道蓋自任天下之重者如禹稷伊周爲能盡之

【巽下兌上】

大過爲卦其義有二一則四剛居中過於彊暴上下本末皆弱是梁棟傾橈不可扶持之時也一則聖賢所蘊畜之天徳養之有素而當此大過之時故能立天下之大事興不世之大功故頤次大畜大過次頤也非聖賢道徳有以大過於人其能救此大過之時乎

大過棟橈利有攸往亨

爲卦上兌下巽四陽居中過於剛彊上下皆陰兩端柔弱故有棟橈之象孟子曰民爲貴社稷次之君爲輕卽大過民爲本君爲末之意也故王注云初爲本上爲末君弱於上民疲於下居中用事者皆剛梗不制之臣也棟旣橈矣大廈其將顚乎剛過而中巽而說行乃拯之之道也故曰利有攸往亨

彖曰大過大者過也棟橈本末弱也剛過而中巽而說行利有攸往乃亨大過之時大矣哉

白雲曰當本末弱而棟橈之時非過於用剛不可也夫大廈將顚梁棟傾橈不可扶持是以必當大過治之也亦猶衰亂之世天下蕩然無綱紀文章非聖人大過常道以治之豈能復治哉利有攸往亨者利於聖賢大過治之然後亨也由此觀之大過之時亦非不可治之世特蠱獘之大者耳患無剛過而中之徳以行大過之事也然剛過而中非剛徳過中也乃剛過之徳又不失中者也剛過之徳旣不失中又巽而說行者罔咈百姓以從己之欲也所謂致天下之大利成天下之大順者也以是而有攸往寧無亨乎大過之時大矣非大人孰能當之

象曰澤滅木大過君子以獨立不懼遁世無悶

巽在兌上澤上有風乃乘木舟虛濟物之象也在卦則爲中孚巽在兌下澤滅其木乃舟沈澤中不能濟物之象也在卦則爲大過是賢人君子負經濟大過人之才或沈於下僚或隠於側陋而不見知於上也君子當此之時或進則大有爲反本末之衰獨立不懼可也或退而窮處則堅貞不移著書立言垂法將來遁世無悶可也禹之治水伊尹之相湯狄梁公之謀唐溫太眞之謀晉皆大過之事可謂獨立不懼者矣孔子反魯而刪詩書系周易作春秋顏子人不堪其憂而不攺其樂亦皆大過之事可謂遁世無悶者矣

初六借用白茅無咎象曰借用白茅柔在下也

誠齋曰君子當大過之世而在下柔以順承潔以自淑而已郭林宗曰大廈將顚非一木之枝不忤羣小獨免黨禍故無咎

徐氏曰巽則柔順而其色爲白

雷氏曰大過之世剛得位得中然後可以過越而濟之初六以柔在下豈能有爲而拯弱扶衰乎當避難全身而已夫置器者茍措於地則安而無傷矣猶以爲未而恐其傷也又用茅以借之則安之甚而愼之至也茅之爲物潔白柔順猶之避難也茍遁於世則可矣然非潔白則有同俗之污非柔巽則有違世之害必潔白以治己柔順以隨時所謂危行言遜和而不同之道也以此而往何咎之有哉此借用白茅無咎之意也

九二枯楊生稊老夫得其女妻無不利象曰老夫女妻過以相與也

伊川曰陽之大過比陰則合故二與五皆有生象九二當大過之初得中而居柔與初密比而相與初旣比於二二復無應於上其相與可知是剛過之人而能以中自處用柔相濟者也過剛則不能有所爲九三是也得中用柔則能成大過之功九二是也楊者陽气易感之物陽過則枯矣楊枯槁而復生稊陽過而未至於極也九二陽過而與初老夫得女妻之象老夫而得女妻則能成生育之功二得中居柔而與初故能復生稊而無過極之失無所不利也在大過陽爻居陰則善二與四是也稊根也劉琨勸進表云生繁華於枯荑謂枯根也鄭易亦作荑字與稊同老夫之說少女少女之順老夫其相與過於常分爲九二初六陰陽相與之和過於常也

誠齋曰九二以陽剛之才居謙柔之地以下比於初六此大臣之能下士而得助者也持是道以當大廈將顚之世則廢可興衰可扶矣木枯而根生廢可興也身老而妻壯衰可扶也然則大廈之顚何患於不起哉故曰無不利蕭何必薦韓信鄧禹必薦防恂所謂大廈非一木之枝太平非一士之略也巽木也九二剛過故謂枯楊爲老夫又長女也故初六爲女妻初六耦而敷散根象也故爲生稊根也

張中庸曰初六在下陽過於陰之象也大過陽過陰之時過於陰則吉則利不過則凶則醜

九三棟橈凶象曰棟橈之凶不可以有輔也

溫公曰大過則已過矣正可濟之以柔而不可濟之以剛也大過之陽皆以居陰爲吉而不以得位爲義九三居陽履剛而在一體之上剛狠彊愎不可輔弼者也故曰棟橈凶

伊川曰九三以剛過之陽復以剛自居而不得中剛過之甚者也以過甚之剛動則違於中和拂於眾心安能當大過之任乎故不勝其任如棟之橈傾敗其室是以凶也取棟爲象者以其無輔而不能勝重也或曰三巽體而應於上豈無用柔之義乎曰言易者貴識勢之重輕時之變易三居剛而用剛巽旣終而將變豈復有用柔之義應者謂志相從也剛彊之過則不能取於人人亦不能親輔之如棟橈折不可支輔也棟當室之中不可加助是以不可以有輔也伊川謂巽終將變無用柔之義者蓋說卦其究爲躁卦之意也

劉佚庵曰三四居一卦之中故皆有棟象九三以剛居剛不勝其重故有棟橈之象

九四棟隆吉有他吝象曰棟隆之吉不橈乎下也伊川曰四居近君之位當大過之任者也居柔爲能用柔相濟旣不過剛則能勝其任如棟之隆起則吉不橈曲以就下也謂不下系於初也或曰二比初則無不利四若應初則爲吝何也曰二得中而比於初爲以柔而相濟之義四與初爲正應志相系者也九居四剛柔得冝矣復牽系於陰以害其剛則可吝也

九五枯楊生華老婦得其士夫無咎無譽象曰枯楊生華何可久也老婦士夫亦可醜也

東坡曰得者如父不能得之於子之得也過者得不過者故二得初六上六得九五也陰在卦初女妻之象陰在卦末老婦之象九五不能過小者又爲小者所乘而反承焉故曰老婦得其士夫

伊川曰九五當大過之時本以中正居尊然下無應助固不能成大過之功而上比過極之陰其所相濟者如枯楊不生根而生華旋復枯矣安能久乎老婦而得士夫豈能成生育之功五𨿽非少比老婦則爲壯矣於五無所賴也故反稱婦然以士夫而得老婦𨿽無罪咎殊非美也故云無咎無譽象復言其可醜也白雲曰無咎無譽者僅得無咎幸矣何譽之有二之枯楊謂老夫也五之枯楊謂老婦也老婦之得士夫反婚姻男女之正方之女妻爲可醜也老夫女妻剛爲主而柔輔之大過之得者也故無不利老婦士夫則柔爲主而剛輔之大過之失者也故無譽而象言何可久亦可醜之意

上六過渉滅頂凶無咎象曰過渉之凶不可咎也伊川曰上六以陰柔處過極是小人過常之極者也小人之所謂大過非能爲大過人之事也直過常越理不卹危亡履險蹈禍而已如過渉於水至滅沒其頂其凶可知小人狂躁以自禍蓋其宜也復將何尢故曰無咎言自爲之無所怨咎也因澤之象而取渉義白雲曰先儒以上六爲龍逢比干之事亦以凶而無咎爲義然龍逢比干剛徳之賢非陰柔自任之人其道殊不相類

誠齋曰水溢而過於渉者不足以濟川而徒沒其頂任重而過其才者不足以濟難而滅其身王衍曺爽訓注以之

【坎下坎上】

伊川曰習謂重習他卦𨿽重不加其名獨坎加習者見其重險險中復有險其義大也凡陽在上者止之象在中防之象在下動之象陰在上說之象在中麗之象在下巽之象防則爲險習重也如學習溫習皆重復之義坎險也卦之所言處險難之道也坎水也一始於中有生之最先者也故爲水陷水之體也南軒曰乾唱而坤和乾尊而坤卑出於自然所不可亂者也得於乾曰震曰坎曰艮得於坤曰巽曰離曰兌是六物𨿽相摩於天地之間不可以相無然而得於幹者毎無待而有濟得於坤者皆不能特立以成功震爲雷巽爲風雷者震起萬物而爲之發端風則因有所吹噓而長養之坎爲水離爲火水有常行而無所賴火托薪然後始得以見其體艮爲山兌爲澤山能厚載萬物而生植之澤非因物則不能施其滋潤之功此所謂出於自然而不可亂者也然則人欲犯尊卑之分滅倡隨之義其可乎哉

雷氏曰險以陰言陰之性險故也陷以陽言一陽陷於二陰之中故也

習坎有孚維心亨行有尙

孔疏習有二義一者習重也險之重疊乃成險之用也二者人之行險須便習其事乃可得通故云習也疏謂便習其事者乃素患難行乎患難之意也乾坤之外純卦皆有習義獨於坎加習字者得非發六子之凡舉一隅之意乎

伊川曰陽實在中爲中有孚信維其心誠一故能亨通行有尙謂以誠一而行則能出險有可嘉尙謂有功也不行則常在險中矣

白雲曰一陽陷於二陰然終不能陷者剛中也剛中則所守至固𨿽非亨而亨孟子所謂富貴不能滛貧賤不能移威武不能屈者也

彖曰習坎重險也水流而不盈行險而不失其信維心亨乃以剛中也行有尙往有功也天險不可升也地險山川丘陵也王公設險以守其國險之時用大矣哉伊川曰習坎者謂重險也水流而不盈陽動於險中而未出於險也乃水性之流行而未盈於坎旣盈則出乎坎矣行險而不失其信陽剛中實居險之中行險而不失其信者也坎中實水就下皆爲信義有孚也維其心可以亨通者乃以其剛中也中實爲有孚之象至誠之道何所不通以剛中之道而行則可以濟險難而亨通也以其剛中之才而往則有功故可嘉尙若止不行則常在險中矣坎以能行爲功髙不可升者天之險也山川丘陵地之險也王公君人者觀坎之象知險之不可陵也故設爲城郭溝池之險以守其國保其民人是有用險之時其用甚大故贊其大矣哉山河城池設險之大端也若夫尊卑之辧貴賤之分明等威異物采凡所以杜絕陵僭限隔上下者皆體險之用也

橫渠曰今水臨萬仞之山要下卽下無復凝滯人在前惟知有義理而已則復何回避所以心通

山曰水流而不盈陽防未出中也萬折必東行險而不失其信也

誠齋曰坎本坤也乾一陽交其中而生水水內陽而外陰故其明內景離本乾也坤一陰交其中而生火火內陰而外陽故其明外景陽動故曰水流陷於中而未出故曰不盈王九五公九二法天之不可升故設卑髙貴賤之嚴法地之不可逾故設城郭溝池之固有險之時不可不濟無險之用不可不設故曰大矣哉

雷氏曰夫坎之險陷害人甚矣而用得其道則可以守國猶之水火烹飪灌漑以爲養而人非水火不生用之得其道也茍用失其道則漂溺焚燎害莫甚焉道徳亦然剛者君子之道也用剛以爲仁則仁不可勝用矣用剛以爲直則直不可勝用矣若夫用剛以爲暴虐則暴虐亦無所不至天下之事無不然顧用之如何耳

象曰水洊至習坎君子以常徳行習教事

伊川曰兩坎相習水流仍洊而至之象也水自防滴至於尋丈至於江海洊習而不驟者也其因勢就下信而有常故君子觀坎水之象取其有常則常久其徳行取其洊習相受則以習熟其教令之事夫發政行教必使民熟於聞聽然後能從故三令五申之若驟告未諭遽責其從𨿽嚴刑以驅之不能也故當如水之洊習

童溪曰君子徳行貴乎有常而敎事貴於習熟徳行而有常則其視屋漏暗室無異於十目十手之地也教事而習熟則困而知學而知其與生而知一也勉彊而行利而行其與安而行一也此不舎晝夜之功也其在彖所謂不失其信是也中庸曰自明誠謂之教此敎事也

初六習坎入於坎窞凶象曰習坎入坎失道凶也窞坎中之陷處初六以陰柔處重險之下無剛中之徳失處險之道非徒不能出乎險而更入於坎中之防處其凶可知故象曰失道凶也處險之道何如有孚心亨而已固非初六之所能也

九二坎有險求小得象曰求小得未出中也

伊川曰二以剛中之才𨿽處艱險而能自保不至陷於深險是所求小得然未能出坎中之險也君子處艱險而能自保者剛中而已剛則才足自衛中則動不失宜

山曰二陰在外有險也一陽間乎二陰之間未能出中也𨿽有剛明之才未出中則不足以夷天下之險故求小得而已夫求者自求也外𨿽有險而心常亨故曰求小得

白雲曰聖人所謂求小得不過明哲保身而已異乎小人之求之也

六三來之坎坎險且枕入於坎窞勿用象曰來之坎坎終無功也

童溪曰幹之九三處二幹之間故曰終日乾乾坎之六三處二坎之間故曰來之坎坎來謂下而卽二坎也之謂往而之四亦坎也以言進退皆險也夫居進退皆險之地自君子處之其恐懼不安何如也然三乃以陰柔不正之才不知恐懼乃於險而且枕焉則不安之地爲可安之也故入於坎窞其曰勿用云者戒之之辭三下之終也故曰終無功楊氏曰孟子所謂安其危而利其菑樂其所以亡者安往而不入於坎以此渉險終無功也

六四樽酒簋貳用缶納約自牖終無咎象曰樽酒簋貳剛柔際也

東坡曰夫同利者不交而懽同患者不約而信四非五無以爲主五非四無以爲蔽餽之以薄禮行之以簡陋而終不相咎者四與五之際也

伊川曰大臣當險難之時惟至誠見信於君其交固而不可閒又能開明君心則可保無咎矣夫欲上之篤信惟當盡其質實而已多儀而尙飾莫如燕享之禮故以燕享諭之言當不尙浮飾惟以質實而用一樽之酒二簋之食復以瓦缶爲器質之至也其質實如此又須納約自牖納約謂進結於君之道牖開導之義室之暗也故設牖所以通明人臣以忠信善道結於君心必自其所明處乃能入也且如君心蔽於荒樂惟其蔽也故爾𨿽力詆其荒樂之非其如不省何必於所不蔽之事推而及之則能悟其心矣自古能諌其君未有不因其所明者也故訐直彊勁者率多取忤而溫厚明辧者其說多行且如漢祖愛戚姬將易太子是其所蔽也羣臣爭之者眾嫡庶之義長幼之序非不明也如其蔽而不察何四老者髙祖素知其賢而重之此其不蔽之明心也故因其所明而及其事則悟之如反手且四老人之力孰與張良羣公卿及天下之心其言之切孰與周昌叔孫通然而不從彼而從此者由攻其蔽與就其明之異耳又如趙王太后愛其少子長安君不肯使質於齊此其蔽於私愛也大臣諌之𨿽彊旣曰蔽矣其能聼乎愛其子而欲使之長久富貴者其心之所明也故左師觸龍因其所明而導之以長久之計故其聼也如響非惟告於君者如此爲教者亦然夫敎必就人之所長所長者心之所明也從其心之所明而入然後推及其餘孟子所謂成徳達才是也象只舉首句如此比多矣剛柔指四與五謂君臣之交際也

山曰夫處重險之中非盈禮尙文之時故用缶白雲曰有孚者坎之徳君子行險而不失其信所以法其徳也觀乎六四蓋可見矣且一樽之酒二簋之食瓦缶之器至防物也茍能虛中盡誠以通交際之道君子不以防薄爲失禮亦猶自牖納約其誠已至不必階序行禮之地是以終無咎也坎之六四在上體之下與五爲比當剛柔交際之地所謂能用有孚之道者也傳曰茍有明信澗溪沼沚之毛蘋蘩薀藻之菜筐筥錡釡之器潢污行潦之水可薦於鬼神可羞於王公者無他焉交際之道以誠爲主故也漢上曰簋貳樽酒而簋副之

九五坎不盈祗旣平無咎象曰坎不盈中未大也伊川曰九五剛中之才居尊位宜可以濟於險然下無助也二陷於險中未能出餘皆陰柔無濟險之才險難之時非君臣協力其能濟乎五之道未大以無臣也

盈滿也祗【之是反】與抵通至也復卦云無祗悔九五在坎之中是不盈也不盈則常在於坎中盈則平而出矣故曰無咎常人遇險陷溺而不能出者皆是也惟剛中之君子知原泉混混不舎晝夜盈科而後進乃能渉險而無咎中未大者謂學未至徳未充也學至而徳充則何難之不可濟哉故彖云行有尙往有功也

上六系用徽纆寘於叢三嵗不得凶象曰上六失道凶三嵗也

童溪曰耿希道曰居險貴於過過則身免於險用險戒於過過則人懼其害上六在上非居險者乃用險也夫過於用險則彊人而使我服故拘囚之無所不用其威𨿽然其威旣窮而不得其情猶昔也則上有失道之名而下無說服之實矣故曰系用徽纆寘於叢三嵗不得凶夫徽纆刑威之具叢刑威之地也系之徽纆寘之叢之中三嵗之久猶不得其情則在人者久罹其害而在上愈增失道之愆矣故曰上六失道凶三嵗也夫居下而失居險之道者初六是也居上而失用險之道者上六是也故語坎之失道而凶者惟初上二爻焉何者初太下而上太過故也

單氏曰劉表云三股爲徽兩股爲纆皆索名以系罪人荀九家易曰周禮王之外朝左九右九議獄於其下害人者加明刑任之以事上罪三年而舎中罪二年而舎下罪一年而舎

孔子曰上失其道民散久矣如得其情則哀矜而勿喜況用刑三嵗之久而不得其情者乎

【離下離上】

伊川曰離麗也明也取其陰麗於上下之陽則爲附麗之義取其中虛則爲明義離爲火火體虛麗於物而明者也又爲日亦以虛明之象

離利貞亨畜牝牛吉

伊川曰離麗也萬物莫不皆有所麗有形則有麗矣在人則爲所親附之人所由之道所主之事皆其所麗也人之所麗利於貞正得其正則可以亨通故曰離利貞亨畜牝牛吉牛之性順而又牝焉順之至也旣附麗於正必能順於正道如牝牛則吉也畜牝牛謂養其順徳人之順徳由養以成旣麗於正當養習以成其順徳也

彖曰離麗也日月麗乎天百谷艸木麗乎土重明以麗乎正乃化成天下柔麗乎中正故亨是以畜牝牛吉也伊川曰離麗也謂附麗也天地之中無無麗之物在人當審其所麗麗得其正則能亨也上下皆離重明也五二皆處中正麗乎正也君臣上下皆有明徳而處中正可以化天下成文明之俗也二五以柔順麗於中正所以能亨人能養其至順以麗中正則吉故曰畜牝牛吉也五亦云正者中則正矣

山曰離爲火火無常形麗物而有形故離麗也夫盈天地之間皆物也未有無所麗而能成者故曰日月麗乎天而明生焉百谷艸木麗乎土而利成焉皆麗得其正而亨者也

象曰明兩作離大人以繼明照於四方

伊川曰若云兩明則是二明不見繼明之義故云明兩明而重兩謂相繼也震巽之類亦取洊隨之義然離之義尢重也大人以徳言則聖人以位言則王者大人觀離明相繼之象以世繼其明徳照臨於四方大凡以明相繼皆繼明也舉其大者故以世襲繼照言之

初九履錯然敬之無咎象曰履錯之敬以辟咎也誠齋曰初九以文明之徳剛陽之資居離明之初如火之始然日之始旦𨿽在下而未升無位而未進其文明之徳已不可掩矣非晦其明則眾之所忌咎之所集敬者畏謹以晦其明也故無咎非無咎也敬畏以辟之也履錯然敬貌猶云踧踖盤辟也夫子之少也孟僖子已知其聖矣然聖徳彰而眾忌興晏子子西之賢然且疑其害於國於陳蔡大夫乎何誅曰聖則吾不能聖則吾豈敢事君盡禮爲禮必敬恂恂誾誾似不能言故匡人不能殺桓魋不能害不然何以辟咎哉

六二黃離元吉象曰黃離元吉得中道也

伊川曰二居中得正麗於中正也黃中之色文之美也文明中正美之盛也故云黃離以文明中正之徳上同於文明中順之君其明如是所麗如是大善之吉也所以元吉者以其得中道也不云正者離以中爲重所以成文明由中也正在其中矣

九三日昃之離不鼓缶而歌則大耊之嗟凶象曰日昃之離何可久也

伊川曰八純卦皆有二體之義幹內外皆健坤上下皆順震威震相繼巽上下順隨坎重險相習離二明繼照艮內外皆止兌彼己相說而離之義在人事最大九三居下體之終是前明將盡後明當繼之時人之始終時之革易也故爲日昃之離日下昃之明也昃則將沒矣以理言之盛必有衰始必有終常道也達道者順理爲樂缶常用之器也鼓缶而歌樂其常也不能如是則以大耊爲嗟憂乃爲凶也人之終盡達者則知其常理樂天而已遇常皆樂如鼓缶而歌不達者則恐怛有將盡之悲乃大耊之嗟爲凶也此處死生之道也日旣傾昃明能久乎明者知其然也故求人以繼其事退處以休其身安常處順何足以爲凶也

兼山曰葉公問孔子於子路子路不對子曰女奚不曰其爲人也發憤忘食樂以忘憂不知老之將至云爾若孔子者又安有大耊之嗟乎

劉佚庵曰若知其將老不能自樂而恐怖傷嗟是自以爲凶也

荀爽曰初爲日出二爲日中三爲日昃

九四突如其來如焚如死如棄如象曰突如其來如無所容也

伊川曰九四以陽居離體而處四剛躁而不中正且重剛以不正而剛盛之勢突如而來又承六五陰柔之君其剛盛陵爍之勢焰如焚然故云焚如四之所行不善如此必被禍害故云死如眾所棄絕故云棄如至於死棄禍之極矣故不假言凶也上陵其君不順所承人惡眾棄天下所不容也

誠齋曰九四逼近君之地而席內外重火之焰故其興暴然其來然若有縱焚之勢而不可撲滅者然六五中正而不可犯此其火必至於若燼而死若灰而棄焉耳

六五出涕沱若戚嗟若吉象曰六五之吉離王公也雷氏曰涕淚也沱若多也六五以柔處尊位近有突如之亂故涕之多憂之甚𨿽然六五柔麗乎中正則非失道之主而又有公侯之忠烈者附之以順討逆除其亂而吉矣上九之王用出徵有嘉折首是也故象曰六五之吉離王公也明帝用溫嶠陶侃討王惇卽此爻之義也王公謂王之三公指上九也

上九王用出徵有嘉折首獲匪其醜無咎象曰王用出徵以正邦也

伊川曰去其首惡而非及其醜類也

雷氏曰六五柔處尊位而遭突如之亂當此之時其邦可謂不正矣徵者上伐下以正也上九剛而明者也故王用以出徵焉以正行師其有嘉美之功必矣其出徵非多殺也折首而已折首者殱厥渠魁之謂也醜等也且王之所以用出徵者非貪殘構怨妄動干戈以糜爛其民也但欲除亂以正邦而已此其所以稱王也天下歸往謂之王

學易記卷三﹤經部﹐易類﹐學易記﹥

欽定四庫全書

學易記卷四上

元李簡撰

下經

【艮下兌上】

伊川曰咸之爲卦兌上艮下少女少男也男女相感之深莫如少者故二少爲咸也艮體篤實止爲誠慤之意男志篤實以下交女心說而上應感之先也男先以誠感則女說而應也

誠齋曰上經首乾坤乾坤陰陽之辧下經首鹹恆咸恆陰陽之交不辧分不嚴不交情不通故曰咸感也

咸亨利貞取女吉

伊川曰咸感也不曰感者咸有皆義男女交相感也物之相感莫如男女而少復甚焉凡君臣上下以至萬物皆有相感之道物之相感則有亨通之理君臣能相感則君臣之道通上下能相感則上下之志通以至父子夫婦親戚朋友皆情意相感則和順而亨通事物皆然故咸有亨之理也利貞相感之道利在於正也不以正則入於惡矣如夫婦之以淫姣君臣之以媚說上下之以邪僻皆相感之不以正也柔上剛下咸感之道在取女之時則爲吉非恆久之道也

彖曰咸感也柔上而剛下二气感應以相與止而說男下女是以亨利貞取女吉也天地感而萬物化生聖人感人心而天下和平觀其所感而天地萬物之情可見矣

安定曰卦不名感而名咸者示聖人不以心求感而人自感之亦如天地二气自然交通而萬物化生也伊川曰咸之義感也在卦則柔爻上而剛爻下又兌女在上艮男居下亦柔上剛下也陰陽二气相感相應而和合是相與也止而說爲堅慤之意艮止於下篤誠相下也兌說於上和說相應也以男下女和之至也相感之道如此是以能亨通而得正取女如是則吉卦才如此大率感道利於正也彖旣言男女相感之義復推極感道以盡天地之理聖人之用天地二气交感而化生萬物聖人至誠以感億兆之心而天下和平天下之心所以和平由聖人感之也觀天地交感化生萬物之理與聖人感人心致和平之道則天地萬物之情可見矣

山曰夫婦之道止而不說則離說而不止則亂白雲曰天地非感不能生萬物聖人非感不能平天下則咸之爲感𨿽天地不能外是又豈止男女夫婦而已哉文王之辭舉其微而著者孔子極其大與幽逺言之然後感之道備故曰文不在玆乎

象曰山上有澤咸君子以虛受人

山體內虛气上通而成澤澤性潤下則漸潤而通徹此山澤通气之象也君子法之故虛其中以受於人伊川曰夫人中虛則能受實則不能入矣虛中者無我也中無私主則無感不通以量而容之擇合而受之非聖人有感必通之道也

初六咸其拇象曰咸其拇志在外也

伊川曰初志之動感於四也故曰在外以微處初志𨿽動而其感未深豈能動於人故如人拇之動未足以進也拇足大指也人之相感有深淺輕重之異識其時勢則所處不失其宜矣

山曰感而動者物皆然而人爲之主故咸六爻之象皆取諸身而已

白雲曰咸之名卦蓋取六爻無不相感故合一卦論之則足以見天地萬物之情自六爻觀之則所遇所感不同其咸分矣不足以見其大全猶耳目手足之用不同又安足以識人之大體哉各言手足耳目之一用可也故咸之諸爻皆不能盡充咸之義各舉其一偏言之也

晦庵曰感之尙淺欲進未能故不言吉凶六爻皆冝靜而不冝動

雷氏曰寂然不動感而遂通不滯於一隅不系於一曲自可欲之善至於不可知之神夫然後能盡咸之道咸之六爻皆有系應則是滯於一隅系於一曲是以眾爻皆取諸身而不能盡咸之道也能定然後能應拇動於內安能應哉其應也狥物喪其內而已

六二咸其腓凶居吉象曰𨿽凶居吉順不害也

伊川曰二以陰在下與五爲應故設咸腓之戒腓足肚行則先動足乃舉之二若不守道待上之求而如腓自動則躁妄自失所以凶也安其居而不動以待上之求則得進退之道而吉也二居中得正所應又中正其才本善以其在咸之時質柔而上應故戒以先動求君則凶居以自守則吉象復明之云非戒之不得相感惟順理則不害謂守道不先動也

九三咸其股執其隨往吝象曰咸其股亦不處也志在隨人所執下也

伊川曰九三以剛陽之才爲主於內居下之上是宜自得於正道以感於物而乃應於上六陽好上而說陰上居感說之極故三感而從之股者在身之下足之上不能自由隨足而動者也言九三不能自主隨足而動如股然其所執守者隨於物也剛陽之才感於所說而隨之如此而往可羞吝也下二陰爻皆有感而動三陽爻亦然故云亦不處謂動也有剛陽之質而不能自主志反在於隨人是所操執者卑下之甚也

九四貞吉悔亡憧憧往來朋從爾思象曰貞吉悔亡未感害也憧憧往來未光大也

伊川曰四在中而居上當心之位故爲感之主不言鹹其心感乃心也貞者虛中無我之謂貞感之道無所不通有所私系則害於感通乃有悔也若往來憧憧然用其私心以感物則思之所及者或能感而動所不及者不能感也是其朋類則從其思以有系之私心旣主於一隅一事豈能廓然無所不通乎故象曰貞則吉而悔亡未爲私感所害也憧憧往來以私心相感感之道狹矣是未光大也

潘氏曰憧字從心謂思慮往來不絕也

九五咸其脢無悔象曰咸其脢志末也

九居尊位當以至誠感天下若系二而說止則偏私淺狹非人君之道豈能感天下乎脢背肉與心相背而無所見也咸之道大矣六爻皆以有應不盡咸道天地之常以其心普萬物而無心聖人之常以其情順萬事而無情傳曰心靜天地萬物之鏡也而物至則無潛形焉故能感而遂通天下之故果何思何慮哉咸之六爻莫善於脢爲其能不有私系感非所見也感非所見未免有感之之意祗能無悔而已語何思何慮其志猶爲淺末也心猶鏡也居其所而物自以形來則所鑑廣矣若執鏡隨物以度其形其照幾何易所謂無思者以謂無所事乎思云耳其於天下之故感而通之而已感通之理知道者黙而觀之可也【集粹言】

上六咸其輔頰舌象曰咸其輔頰舌滕口說也

伊川曰上陰柔而說體爲說之主又居感之極是其欲感物之極也故不能以至誠感物乃以柔說滕於口舌之間小人女子之常態也豈能感於人乎不直云口而云輔頰舌亦猶今人謂口過曰唇吻輔頰舌皆所用以言也惟至誠爲能感人兌爲口舌晦庵曰感人以言而無其實凶咎可知

【巽下震上】

伊川曰咸少男在少女之下以男下女是男女交感之義恆長男在長女之上男尊女卑夫婦居室之常道也論交感之情則少爲深切論尊卑之敍則長當謹正故兌艮爲咸而震巽爲恆也男在女上男動於外女順於內人理之常故爲恆也

恆亨無咎利貞利有攸往

伊川曰恆者常久也恆之道可以亨通恆而能亨乃無咎也然恆之道利在貞正故云利貞夫所謂恆非守一隅而不知變也故利於有攸往惟其有往故能恆也一定則不能常矣又常久之道何往不利

彖曰恆久也剛上而柔下雷風相與巽而動剛柔皆應恆恆亨無咎利貞久於其道也天地之道恆久而不已也利有攸往終則有始也日月得天而能久照四時變化而能久成聖人久於其道而天下化成觀其所恆而天地萬物之情可見矣

伊川曰剛上而柔下雷風相與巽而動剛柔皆應卦才有此四者成恆之義也剛上而柔下謂一陽爲主於上一陰爲主於下也又震上巽下亦剛上而柔下也剛處上而柔居下乃恆道也雷風相與雷震則風發二者相須交助其勢故云相與乃其常也巽而動下巽順上震動爲以巽而動天地造化恆久不已者順動而已巽而動常久之道也動而不順豈能常也剛柔皆應恆一卦剛柔之爻皆相應剛柔相應理之常也此四者恆之道也恆之道可致亨而無過咎但所恆冝得其正失正則非可常之道也故曰久於其道其道可常之正道也不恆其徳與恆於不正皆不能亨而有咎也天地之所以不已蓋有恆久之道人能恆於可常之道則合天地之理也天下之理未有不動而能恆者也動則終而復始所以恆而不窮凡天地所生之物𨿽山嶽之堅厚未有能不變者也故恆非一定之謂也一定則不能恆矣惟隨時變易乃恆道也故云利有攸往明理之如是懼人之泥於常也日月得天以下此極言常理日月陰陽之精气耳惟其順天之道往來盈縮故能久照而不已得天順天理也四時陰陽之气耳往來變化生成萬物亦以得天故恆久不已聖人以恆久之道行之有常而天下化之以成美俗也觀此則天地萬物之情理可見矣天地常久之理非知道者孰能識之

孫氏曰咸柔上剛下君先下臣男先下女取一時相感之道非恆久之道此剛上柔下恆久之道也橫渠曰日月得天得自然之理也非蒼蒼之形也白雲曰恆之所以爲道者二久於其道也終則有始也久於其道𨿽天地亦如之終則有始𨿽日月四時亦如之此可以見天地萬物之情矣

雷氏曰剛柔皆應恆剛不應柔則臣諫而君不聽子諫而父不從柔不應剛則君唱而臣不和男行而女不隨矣此亂之道也其能久乎剛柔皆應則君唱而臣和臣諫而君從父慈子孝兄友弟恭可久之道也此剛柔皆應所以爲恆也

咸恆男女之始彖文極言天地萬物之情者恐學者以卦辭之略泥於男女上下之義而不知其咸恆之道於天地萬物之間無乎不在也故曰觀其所感觀其所恆而天地萬物之情可見矣辭繁而不殺抑可見聖人誨人諄諄不倦之意

象曰雷風恆君子以立不易方

伊川曰君子觀雷風相與成恆之象以常久其徳自立於大中常久之道不變易其方所也

童溪曰大學曰於止知其所止而其所止之目則曰爲人君止於仁爲人臣止於敬爲人子止於孝爲人父止於慈與國人交止於信此不易之地也君子立其身於此地則所謂有常之徳也

白雲曰方猶道也

初六浚恆貞凶無攸利象曰浚恆之凶始求深也浚者求治之深也故春秋書浚洙孟子稱浚井陸宣公言於徳宗曰陛下求治太切浚恆太深是治民而始求之深者也未信而驟諫交淺而言深以類推之無非浚恆之過貞固守此凶之道也何所利哉

九二悔亡象曰九二悔亡能久中也

伊川曰陽居陰位非常理也處非其常本當有悔而九二以中徳應於五五復居中是其處與動皆得中也能恆久於中則不失其正矣中重於正中則正矣正不必中也人能恆久於中豈止亡其悔徳之善也誠齋曰人皆曰予知擇乎中庸而不能期月守也三月不違一善不失其惟顏氏乎故擇中庸無只悔仲尼皆以許之

九三不恆其徳或承之羞貞吝象曰不恆其徳無所容也

兼山曰剛居過中而巽爲不果進退無常不恆其徳者也

白雲曰人之於徳過中則不恆不恆則入於小人之域是以爲機變之巧無所用恥焉𨿽或承之羞亦忍而固守方自以爲得計而不知恥是可鄙也孔子曰人而無恆不可以作巫醫蓋言不能容身於巫醫之賤況事君治民之職乎故曰無所容也

伊川曰或承謂有時而至也

九四田無禽象曰久非其位安得禽也

以陽居陰處非其位譬獵於無禽之田𨿽久無功也白雲曰居可久之地故能成可久之功居非其地而望其功是以沒世窮年而終不可得也

六五恆其徳貞婦人吉夫子凶象曰婦人貞吉從一而終也夫子制義從婦凶也

伊川曰以順從爲恆者婦人之道在婦人則爲貞故吉若丈夫而以順從於人爲恆則失其剛陽之正乃凶也在他卦六居君位而應剛未爲失也在恆故不可耳君道豈可以柔順爲恆也

漢上曰婦無再嫁之義從一而終也

南軒曰六五以柔居尊非人君之常道君尊臣卑天地之大義也降尊而下卑執柔而馭彊權一時之冝則可守以爲常則不可漢元帝優遊不斷文宗仁而少斷卒使權臣僭逼宦官制命者皆執柔道以爲常之過也

上六振恆凶象曰振恆在上大無功也

伊川曰振者動之速也如振衣振書抖擻運動之意

在上而其動無節以此爲恆其凶冝矣豈能有所成乎

兼山曰居震之極以動爲常窮而不知變者也雷氏曰貪土地求邊功窮兵黷武徭役誅求無時休息振恆之象也如此則糜爛生民窮竭財力而亂亡隨之矣故曰振恆凶夫剛武彊盛𨿽足以勝人猶有不戢自焚之道況上六之陰柔乎不度徳不量力以振爲恆而求功焉孟子所謂以若所爲求若所欲盡心力而爲之後必有災此所以凶而無功也

【艮下乾上】

二陰生於下陰長將盛陽消而退小人漸盛君子退而避之故爲遁也

遁亨小利貞

白雲曰古之人有大徳而無其時則遁方二陰進長不利君子之時進則否而遁則亨也乾健也艮止也有剛健之徳而止於上者大畜也有剛健之徳而止於下此其所以爲遁也孔子之徳與天同矣而可以止則止遁之義也小利貞者可小事也是以孔子乘田委吏中都司冦皆屑爲之至孟子爲齊卿其道皆止於一國一邑一職之間在聖賢皆謂之小事也

彖曰遁亨遁而亨也剛當位而應與時行也小利貞浸而長也遁之時義大矣哉

伊川曰遁者陰長陽消君子遁藏之時也君子退藏以伸其道道不屈則爲亨故遁所以有亨也在事亦有由遁而亨者𨿽小人道長之時君子知幾退避固善也然事有不齊九五剛中之大人與六二以中正相應隨時消息以救陰長之禍未必於退藏而不爲故曰與時行也陰長未至甚盛君子尙可小貞其道所謂小利貞扶持使未遂亡也遁者陰之始長君子知微故當深戒而聖人之意未便遽已也故有與時行小利貞之教聖賢之於天下𨿽知道之將廢豈肯坐視其亂而不救必區區致力於未極之間彊此之衰艱彼之進圖其蹔安茍得爲之孔孟之所屑爲也王允謝安之於漢晉是也若有可變之道可亨之理則不假言也此處遁之道也故聖人贊其時義大矣哉或久或速其義皆大也

白雲曰聖人懼人之不知有天徳而止者謂之遁徒以逃難避仇逺迹山林者皆謂之遁則遁之義小矣

象曰天下有山遁君子以逺小人不惡而嚴

積陽爲天積陰爲地山者地之髙峻上逼於天是陰長之象山侵天而卒不能侵者以其逺故也君子之逺小人不惡其人而嚴其分不惡則怨怒不生有嚴則狎侮不至

初六遁尾厲勿用有攸往象曰遁尾之厲不往何災也伊川曰他卦以下爲初遁者往遁也在前者先進故初乃爲尾尾在後之物也見幾先遁固爲善也遁而爲尾危之道也往旣有危不若不往而晦藏可免於災處微故也古之人處微下隱亂世而不去者多矣

六二執之用黃牛之革莫之勝【平去二聲】說【音悅】象曰執用黃牛固志也

雷氏曰黃中而牛順牛之革堅固者也六二在下卦之中以陰居陰中正柔順者也體艮之山有不可拔之象堅固者也下有伏兌說樂者也常人之情達則樂窮則憂君子則不然窮亦樂通亦樂遁世無悶確乎其不可拔六二當小人進用君子退處之時執中順之道而用之中立而不倚順行而不迕和而不同堅固其志而不攺不易乎世確乎不可拔樂道忘憂而不勝其說此君子處遁之道也顏子之樂豈外物所能勝哉中常之人天理人欲交戰於胸中天理勝則人欲消人欲勝則天理滅顏子之樂豈人欲所能勝哉

九三系遁有疾厲畜臣妾吉象曰系遁之厲有疾憊也畜臣妾吉不可大事也

九三爲下卦之主陽志說陰而復體艮遁而不速者也遁貴速而逺有所系累則害於遁矣爲有疾憊也能無危乎臣妾謂小人女子之懷私恩而不知時義者也故以畜養臣妾則爲吉是其吉在於臣妾而不在乎九三也時行時止君子貴乎知幾見幾而作不俟終日惟仁而有勇者能之九三有系戀之疾非可與幾者其可以當大事乎【采伊川說】

九四好遁君子吉小人否象曰君子好遁小人否也知時當遁而從其所好故曰好遁君子安之固吉小人之所好惟有冨貴耳焉知時之可遁哉故曰小人否也陋巷之顏汶上之閔舞雩之曾可謂好遁之君子矣【兼采誠齋】

九五嘉遁貞吉象曰嘉遁貞吉以正志也

初則不早遁爲厲故戒以勿往二陰柔患不能永貞故戒以固志三有所系而復艮體是戀戀而不速遁者也爲臣妾者固吉在已則何吉焉惟有危厲耳又豈可以當大事乎九四上九處遁之時方之九五道全徳備當位而應隨而不流與時消息猶賢人之於聖人也不曰堅乎磨而不燐不曰白乎涅而不緇斯遁之所以爲嘉也遁非人君之事故先儒不主君位言或以堯舜禪讓爲此爻恐堯舜非陰長之時或以徳宗幸奉天宗幸蜀爲此爻恐二君無嘉遁之義或曰五君位也時𨿽不同豈有無君之理其在明夷之旣濟不曰箕子之明夷利貞乎

上九肥遁無不利象曰肥遁無不利無所疑也

伊川曰肥者充大寛裕之意遁者惟飄然逺逝無所系滯之爲善上九幹體剛斷在卦之外矣又下無所系是遁之逺而無累可謂寛綽有餘裕也遁者窮困之時也善處則爲肥矣其遁如此何所不利其遁之逺無所疑滯也蓋在外則已逺無應則無累故爲剛決無疑也

【乾下震上】

伊川曰爲卦震上干下以剛而動大壯之義也剛陽大也陽長已過中矣大者壯盛也又雷之威震而在天上亦大壯之義也

大壯利貞

伊川曰大壯之義利於貞正也大壯而不得其正彊猛之爲耳非君子之道壯盛也正則其壯愈大所以利也

耿氏曰陰陽之分𨿽陽大而陰小其實疊爲消長疊爲羸壯故三陰在上三陽在下𨿽謂之小往大來然亦陰陽平分而不相勝耳三陽未爲壯及四陽長然後爲壯焉

彖曰大壯大者壯也剛以動故壯大壯利貞大者正也正大而天地之情可見矣

伊川曰陽長已盛是大者壯也大者旣壯則利於貞正正而大者道也極正大之理則天地之情可見矣天地之道常久而不已者至大至正也不云大正而云正大恐疑一事也

白雲曰徳之大者無逾於天自人道言之人得天徳而動壯之所以大也且彊梁以動者𨿽無不壯其或窮人欲而滅天理則性善梏亡天徳於是失之矣大壯利貞者大者之正也大者天也正則天之徳也天地之情於斯可見況人道乎孟子謂齊宣王曰王請無好小勇夫撫劍疾視曰彼惡敢當我哉此匹夫之勇敵一人者也王請大之文王一怒而安天下之民豈非所謂大者之壯歟若匹夫匹婦自經於溝瀆何其小哉聖人以羊譬壯深見小人之情矣

誠齋曰學者求道舎正大何適矣

象曰雷在天上大壯君子以非禮弗履

伊川曰古人云自勝之謂彊中庸於和而不流中立而不倚皆曰彊哉矯赴湯火蹈白刄武夫之勇可能也至於克己復禮則非君子之大壯不可能也故云君子以非禮弗履

白雲曰天下雷行爲無妄雷在天上爲大壯無妄之動以天則天徳及物之時故象言以茂對時育萬物大壯先天而後動在人則盡心知性則知天之時期不失中庸所謂天命之性者故象以非禮弗履爲言也且壯者君子所以勝已小人所以勝人孔子告顏淵以克己復禮勝己之道也旣勝己之私則無適而非天矣是爲壯之大者也小人不知勝己至於窮人欲而滅天理何大之有是以九三祗以用壯言之然有大壯之弗履以成己然後有無妄之育物以成物二者之道相爲終始亦猶中庸言天命之謂性率性之謂道而後曰修道之謂教蓋性與道成己也而教所以成物也

初九壯於趾徵凶有孚象曰壯於趾其孚窮也

伊川曰趾在下而進動之物以剛處壯𨿽居上猶不可行況在下乎故徵則其凶有孚孚信也謂以壯往則凶可必也在最下而用壯以行可必信其窮困而凶也

九二貞吉象曰九二貞吉以中也

王注未有違謙越禮而能全其壯者也故陽爻皆以居陰位爲美

伊川曰二以陽剛幹體當大壯之時居柔而處中是剛柔得中不過於壯得貞正而吉也

大壯大過皆陽壯陽過之時也故王氏謂陽爻皆以居陰爲美

九三小人用壯君子用罔貞厲羝羊觸藩羸其角象曰小人用壯君子罔也

伊川曰凡物莫不用其壯齒者齧角者觸蹄者踶羊壯於首羝爲喜觸故取爲象

白雲曰剛至三而壯矣小人務勝人故喜壯而用之君子務在勝已之私罔以壯爲用也以用壯爲正則危矣羊很而喜觸用壯之象也觸藩羸其角用壯而厲也

漢上曰羸絓也

誠齋曰羸與累通鄭氏作累

雷氏曰羊之爲物很者也羝羊則壯而很以乘其類者也藩籬所以限彼我而別其分也羸者反壯之謂也角者剛而上窮者也羸其角其壯喪而剛窮之象九三爲下卦之極以剛健而居陽位重剛而過中則剛之極而不知止者也京房曰壯不可極極則敗物不可極極則反小人暗於理縱目前之勢利而不知其禍故當壯盛之時則驕矜亢傲恃其壯而用焉卒喪其壯故曰小人用壯梁冀之徒是也君子則不然位愈髙而身愈恭任愈重而心愈敬止抑其所有而不用焉故曰君子用罔周公不以貴驕人是也鳥獸善飛走遇罔則止而不能用其飛走焉罔者止其所有而不用之象也故太曰罔者有之舍君子用罔者止其壯而不行之謂也

九四貞吉悔亡藩決不羸壯於大輿之輹象曰藩決不羸尙往也

誠齋曰九四居近君之位得眾陽之助而能以剛居柔不用其壯此其所以貞也故吉而悔亡九三觸藩而羸九四不觸而決者九三遇九四之藩而九四之上皆陰爻也豈惟藩之決亦無羸角之憂豈惟角不羸亦有往進之喜輿之大可往而進也輹之壯尢可往而進也四陽俱協而時可往此陸賈和調平勃以安劉滅呂之事邪

輹一云軸也

閒閒趙氏曰以陽居陰行不違謙不專用壯者也故正吉悔亡二柔在前不足蔽也故藩決不羸徳者身之輿也謙者徳之輻也不壯於力而壯於徳又何往而不可哉

六五喪羊於易無悔象曰喪羊於易位不當也

雷氏曰羊之性很很愎也春秋傳稱晉侯愎諫五人君之位而六以柔居之則忘其威勢執柔以納其臣下不很愎以拒諫者也孔子曰過則勿憚攺易於攺過善莫大焉何悔之有成湯攺過不吝漢髙祖唐太宗從諫如轉圜喪羊於易之道也位不當者非無過者也故欲亡其很愎而易於攺耳

上六羝羊觸藩不能退不能遂無攸利艱則吉象曰不能退不能遂不詳也艱則吉咎不長也

伊川曰羝羊但取其用壯故陰爻亦稱之六以陰處震終而當壯極其過可知如羝羊之觸藩籬進則礙身退則妨角進退皆不可也才本陰柔故不能勝已以就義是不能退也陰柔之人𨿽極用壯之心然必不能終其壯有摧必縮是不能遂也其所爲如此無所往而利也陰柔處壯不能固其守若遇艱困必失其壯失其壯則反得柔弱之分是艱則得吉也非其處而處故進退不能是其自處之不詳愼也艱則吉柔遇艱難又居壯終自當變矣變則得其分過咎不長乃吉也

誠齋曰上六以壯之終居動之極故亦有羝羊觸藩之象不能退者居眾爻之上也不能遂者處一卦之窮也故無攸利然猶幸其柔也故艱則吉君子之進也揖必以三其退也辭止於一惟其思之詳也是以進之難也進之易則退必難矣上六之不能遂非病也不能退乃病也以陰柔之人超六位之上眷眷焉而不能退上不過爲張華其下商鞅李斯矣

【坤下離上】

晉康侯用錫馬蕃庶晝日三接

伊川曰晉爲進盛之時大明在上而下體順附諸侯承王之象也故爲康侯康侯者治安之侯也上之大明而能同徳以順附治安之侯也故受其寵數錫之馬眾多也車馬重賜也蕃庶眾多也不惟錫與之厚又見親禮晝日之中至於三接言寵遇之至也晉進盛之時上明下順君臣相得在上而言則進於明盛在臣而言則進升髙顯受其光寵也

白雲曰伊川曰晉以其明盛故不言亨順乎大明故不戒以正不待言而其徳可知雍曰彖言晉進也雜卦曰晉晝也則知晉之義不止於進蓋言明以進故曰晉漸以進不爲之晉也晉卦取名之義與大有略相類大有火在天上君道也晉明出地上臣道也君臣天地之象𨿽不同其欲以明徳居上則一而且以人臣之進獨備一卦之義則臣之道至大者非康侯安足以當之易之卦辭惟晉爲異專以康侯爲義是以不及其他也康侯如是其亨利貞可知

彖曰晉進也明出地上順而麗乎大明柔進而上行是以康侯用錫馬蕃庶晝日三接也

伊川曰晉進也明進而盛也明出於地益進而盛故爲晉所以不謂之進者進爲前進不能包明盛之義明出地上離在坤上也坤麗於離以順麗於大明順徳之臣上附於大明之君也柔進而上行凡卦離在上者柔居君位多雲柔進而上行噬嗑睽鼎是也六五以柔居君位明而順麗爲能待下寵遇親密之義是以爲康侯用錫馬蕃庶晝日三接也大明之君安天下者也諸侯能順附天子之明徳是康民安國之侯也故謂之康侯是以享寵錫而見親禮晝日之閒三接見於天子不曰公卿而曰侯天子治於上者也諸侯治於下者也在下而順附於大明之君諸侯之象也

漢上曰康襃大之也與禮記康周公之康同【禮祭統大武大夏天子之樂也康周公故以賜魯也注康猶襃大也】

象曰明出地上晉君子以自昭明徳

伊川曰日出於地升而益明故爲晉晉進而光明盛大之意也君子體之以自昭其明徳去蔽致知昭明徳於己也明明徳於天下昭明徳於外也明明徳在己故云自昭

晦庵大學解曰明徳者人之所得乎天而虛靈不昧以具眾理而應萬事者也但爲气稟所拘人欲所蔽則有時而昏然其本體之明則有未嘗息者故學者當因其所發而遂明之以復其初也

初六晉如摧如貞吉罔孚裕無咎象曰晉如摧如獨行正也裕無咎未受命也

伊川曰晉如升進也摧如抑退也於始進而言遂其進不遂其進惟得正則吉也罔孚者在下而始進豈遽能深見信於上茍上未見信則當安中自守雍容寛裕無急於求上之信也茍欲信之心切非汲汲以失其守則悻悻以傷於義矣皆有咎也故裕則無咎君子處進退之道也獨行正者無進無抑謂獨行正道也君子之於進退或遲或速惟義所當未嘗不裕也聖人恐後之人不達寛裕之義居位者廢職失守以爲裕故特云初六裕則無咎者始進未受命當職任故也

潘氏曰晉進也摧退也初六有應於上可以進也未有官守言責可以退也進退之間獨行其正而已不必於進亦不必於退故曰罔孚則其進退豈不綽綽有餘裕哉何咎之有

伊川曰始進未受命者乃試官禦史裏行之類也

六二晉如愁如貞吉受玆介福於其王母象曰受玆介福以中正也

誠齋曰六二以柔順中正之徳逢文明之君當亨進之位能居中守正以進爲憂而不以進爲喜若此可以得吉矣可以受庶馬三接之大福於其君矣防子馮避令尹之位蔡謨辭司徒之拜皆以進爲憂者王母君之柔者也

雷氏曰進而得位當軸處中任天下之重者也責愈重而憂愈深當靖恭不懈職思其憂以致君澤民爲心則正矣正則吉故曰貞吉與初之裕無咎者異矣

六三眾允悔亡象曰眾允之志上行也

伊川曰以六居三不得中正冝有悔咎而三在順體之上順之極者也三陰皆順上者也是三之順上與眾同志眾所允從其悔所以亡也有順上向明之志而眾允從之何所不利或曰不由中正而與眾同得爲善乎曰眾所允者必至當也況順上之大明豈有不善也是以悔亡蓋亡其不中正之失矣吉人曰謀從眾則合天心上行上順麗於大明也上從大明之君眾志之所同也

九四晉如鼫鼠貞厲象曰鼫鼠貞厲位不當也

伊川曰以九居四非其位也非其位而居之貪據其位者也三陰皆在己下勢必上進故其心畏忌之貪而畏人者鼫鼠也不正而處髙位則爲非據貪而懼失則畏人固處其地其危可知言貞厲者開有攺之道也

漢上曰子夏傳作碩鼠碩大也

六五悔亡失得勿卹往吉無不利象曰失得勿卹往有慶也

伊川曰六以柔居尊位本當有悔以大明而下皆順附故其悔得亡也下旣同徳順附當推誠委任盡眾人之才通天下之志勿復自任其明卹其失得如此而往則吉而無不利可以成天下之大功是往而有福慶也六五大明之主不患其不能明照患其用明之過至於察察失委任之道故戒以失得勿卹

上九晉其角維用伐邑厲吉無咎貞吝象曰維用伐邑道未光也

伊川曰角剛而居上之物上九以剛居卦之極故取角爲象以陽居上剛之極也在晉之上進之極也剛極則有彊猛之過進極則有躁急之失以剛而極於進失中之甚也無所用而可維獨用於伐邑則𨿽厲而吉且無咎也伐四方者治外也伐其居邑者治內也言伐邑謂內自治也人之自治剛極則守道愈固進極則遷善愈速如上九者以之自治則𨿽傷於厲而吉且無咎也嚴厲非安和之道𨿽自治有功其於貞正之道爲可吝也不失中正爲貞旣得吉而無咎復云貞吝者其道未光大也以正理言之猶可吝也夫道旣光大則無不中正安有過也今以過剛自治𨿽有功矣然其道未光大故亦可吝聖人言進善之道

南軒曰人之常情大抵鋭於進外而略於進內聖人於始進之初則戒之以摧如愁如如古之聖賢其始進未嘗不以爲難故卒能大有爲於世銳於進者其退必速此小人輕銳躁進者也人能移其銳進之心以之治已則善矣晉之六爻而終歸於治已聖人之意微矣哉

【離下坤上】

伊川曰反晉成明夷故義與晉正相反晉者明盛之卦明君在上羣賢並進之時也明夷昬暗之卦暗君在上明者見傷之時也日入於地中明傷而昬暗也故爲明夷

明夷利艱貞

伊川曰君子當明夷之時利在知艱難而不失其貞正也在昏暗艱難之時而能不失其正所以爲明君子也

單氏曰處之以艱則能藏其明也守之以貞則能明不息也此明夷所以利也

彖曰明入地中明夷內文明而外柔順以蒙大難文王以之利艱貞晦其明也內難而能正其志箕子以之伊川曰明入地中其明滅也故爲明夷內卦離離者文明之象外卦坤坤者柔順之象也昔者文王當紂之昬暗及明夷之時也而文王內有文明之徳外柔順以事紂蒙犯大難而內不失其明聖而外足以逺禍患此文王所用之道也故曰文王以之明夷之時利於處艱戹而不失其貞正謂能晦藏其明也不晦其明則被禍患不守其正則非賢明箕子當紂之時身處其國內切近其難故云內難然箕子能藏晦其明而自守其志箕子所用之道也故曰箕子以之白雲曰明夷之彖自分二義文王箕子之道蓋不同也文明言文王有明徳所謂內文明也三分天下而有其二以服事商所謂外柔順也文王盡坤離之義箕子用晦而明得其艱貞而已觀其與微子比干人自獻於先王所謂內難而能正其志也自爲之奴卒陳洪範所謂艱貞用晦而明矣明夷大象聖人明徳遭難之事初無眾人之象故正言文王箕子也誠齋曰用一卦之道者文王也用一爻之道者箕子也大難以天下言內難以一家言紂之難大能及天下而不能及文王小能及一家而不能及箕子此用明夷之力也

雷氏曰晉曰明出地上明夷曰明入地中則可以知渾天之說也晉晝也晉爲晝則明夷爲夜可知矣

象曰明入地中明夷君子以涖眾用晦而明

白雲曰離日也方其明出地上晉晝之時也及其日中照天下則爲丰矣至於明入地中而後爲明夷彖云晦其明卽處已之道也象云晦而明卽涖眾之道也

山曰君子之涖眾惟不用其明故能合天下之明爲明若察察而用明則蔽之者至矣

初九明夷於飛垂其翼君子於行三日不食有攸往主人有言象曰君子於行義不食也

初九明體而居明夷之初將見傷者也於飛者去而避之也垂其翼如鳥疾飛而斂其翼謂去之速也三日不食者義不暇食也有攸往主人有言者伊川曰傷未顯而遽去則世俗孰不疑怪故有所往適則主人有言也然君子不以世俗之見怪而遲疑其行也若俟眾人盡識則傷已及而不能去矣此薛方所以爲明而雄所以不獲其去也如穆生之去楚申公白公且非之況世俗之人乎但譏其責小禮而不知穆生之去避胥靡之禍也當其言曰不去楚人將鉗我於市𨿽二儒者亦以爲過甚所往而人有言胡足怪哉

橫渠曰不遑暇食

山曰三日不食若孔子接淅而行是也

六二明夷夷於左股用拯馬壯吉象曰六二之吉順以則也

伊川曰六二以至明之才得中正而體順順時自處處之至善也𨿽君子自處之善然當陰闇小人傷明之時亦不免爲其所傷但君子自處有道故不能深相傷害終能違避之爾足者所以行也股在脛足之上於行之用爲不甚切左又非便用者手足之用以右爲便惟蹶張用左蓋右立爲本也夷於左股謂傷害其行而不甚切也𨿽然亦必自免有道拯用【一作其】壯健之馬則獲免之速而吉也君子爲陰闇所傷其自處有道故其傷不甚自拯有道故獲免之疾用拯之道不壯則被傷深矣故云馬壯則吉也二以明居陰闇之下所謂吉者得免傷害而已非謂可以有爲於斯時也

六二之得吉者以其順處而有法則也則謂中正之道能順而得中正所以處明傷之時而能保其吉也

九三明夷於南狩得其大首不可疾貞象曰南狩之志乃大得也

白雲曰伊川曰九三離之上明之極也又處剛而進上六坤之上暗之極也斯義也其湯武之事乎湯武非利人之天下也去其害而已南在前明方也狩畋而去害之事大首謂暗之魁首也上六也三與上正相敵應謂至明克至暗之象不可疾貞謂誅元惡舊染污俗未能遽革必有其漸故酒誥云惟殷之迪諸臣惟工乃湎於酒勿庸殺之姑惟敎之是也雍曰初九其傷未至六二其傷已至九三則其傷過矣濟之以剛明上進之才是可以南狩而大得志也不可疾貞者離之性失之過則暴故戒之以此伊川謂九三爲湯武則夷於左股者其文王乎

六四入於左腹獲明夷之心於出門庭象曰入於左腹獲心意也

伊川曰四爲陰邪小人居髙位以柔邪順於君者也入於左腹謂以邪僻之道入於君而得其心意也於出門庭旣奪其心而後行之於外也

白雲曰小人之事其君務引其君於不正之道然後能獲其心意而作威福於天下也明夷之君暗主也暗主不知正心誠意故小人得以不正之道乘間而入以獲其心意也好大喜功者以攻戰入之好貨財者以聚斂入之好奢侈者以土木文繡入之好淫泆驕樂者以鄭衞聲色入之故入於左腹言投其不正之道也明夷之心暗主之心也於出門庭作威福於天下也

六五箕子之明夷利貞象曰箕子之貞明不可息也伊川曰上六陰闇傷明之極故以爲明夷之主五切近之若顯其明則見傷害必矣故當如箕子之自晦藏則可以免於難𨿽晦藏其明而內守其正所謂內難而能正其志若箕子者可謂貞矣以五陰柔故爲之戒云利貞謂冝如箕子之貞固也箕子晦藏不失其貞固𨿽遭患難其明自存不可息滅也若逼禍患遂失所守是亡其明乃息滅也

誠齋曰非爲之奴以深晦其明則居艱而不利非守其貞而不同其惡則明滅而或息五陽明也六陰晦也以六晦五故爲箕子之明夷

上六不明晦初登於天后入於地象曰初登於天照四國也後入於地失則也

雷氏曰上六處暗之極不明而晦也升於卦之上極初登於天也紂爲天子之象初登於天謂登天位則其明當照四方之國也極暗而不明𨿽有天下而不能保故後入於地也失則者賊仁賊義之謂也或曰凡卦五君位也今周公以箕子當之上師傅之位也今說者以紂當之他卦有此例否曰卦之六爻其取義有常有變子之所言常也此卦取義變也如坤之六五義取居攝而上六雲龍戰皆變也凡卦初爻民庶之象說者以屯之初比湯武三爻守令諸侯之象旣濟九三周公以髙宗當之此孔子所謂變動不居上下無常剛柔相易不可爲典要惟變所適之義也

學易記卷四上﹤經部﹐易類﹐學易記﹥

欽定四庫全書

學易記卷四下

元李簡撰

下經

【離下巽上】

伊川曰二與五正男女之位於內外爲家人之道明於內而巽於外處家之道也文中子書以明內齊外爲義古今善之非取象之義也所謂齊乎巽言萬物潔齊於巽方非巽有齊義也如戰乎幹幹非有戰義也

家人利女貞

伊川曰夫夫婦婦而家道正獨云利女貞者夫正者身正也女正者家正也女正則男正可知矣

白雲曰大學言欲明明徳於天下者先治其國欲治其國者先齊其家故家齊而後國治國治而後天下平則一家之治所以爲治國治天下之本也而家人之道亦與治國治天下之道皆一也齊家自夫婦故舜觀厥刑於二女文王刑於寡妻至於兄弟然則利女貞者又家道之本也此與詩首闗雎言后妃之徳同意

雷氏曰詩序曰周南召南正始之道王化之基然則利女貞者正始也

彖曰家人女正位乎內男正位乎外男女正天地之大義也家人有嚴君焉父母之謂也父父子子兄兄弟弟夫夫婦婦而家道正正家而天下定矣

伊川曰彖以卦才而言陽居五在外也陰居二處內也男女各得其正位也尊卑內外之道正合天地陰陽之大義也家人之道必有所尊嚴而君長者謂父母也𨿽一家之小無尊嚴則孝敬衰無君長則法度廢有嚴君而後家道正家者國之則也父子兄弟夫婦各得其道則家道正矣推一家之道可以及天下故家正則天下定矣

晦庵曰上父初子五三夫四二婦五兄三弟各得其位家道正矣

西山眞氏曰治家以嚴肅爲本父母者一家之君嚴則家政舉不嚴則家政壞然所謂嚴者非猛暴之謂也父盡父之道子盡子之道推之兄弟夫婦莫不盡道上下肅然無或少間如此則家道正人君之家正推之於天下無不正者故曰正家而天下定矣家人所以稱嚴者蓋嚴尊卑上下之分也

象曰風自火出家人君子以言有物而行有恆

伊川曰風自火出火熾則風生自內而出之象也山曰言忠信則有物行篤敬則有常

白雲曰非禮勿言則言有物矣非禮勿動則行有常矣是以干之九二自庸言之信庸行之謹終至於盡君徳家人自言有物行有恆終至於正家而天下定其義一也

西山眞氏曰卦體內離外巽故言風自火出君子觀此卦之象知天下之事莫不由內而出以家與國言則國之治亂自家而出以身與家言則家人之正否自身而出故治國在於正家而正家在於反身吾身言行一有不謹則無以處其家矣故言必有物物謂有其實也行必有常有常度也

初九閒有家悔亡象曰閒有家志未變也

伊川曰初家道之始也九剛明之才能閒其家者也能以法度閒之於家人志意未變動之前處家之善者也是以悔亡變而後治所傷多矣

誠齋曰婦訓以始至子訓以始穉及其志意純一而未變也

六二無攸遂在中饋貞吉象曰六二之吉順以巽也胡氏曰遂專也

白雲曰彖言夫夫婦婦六二所謂婦婦者也婦人從夫無遂事婦之道也居中主饋婦之義也故以巽順爲吉

漢上曰孟子之母曰婦人之禮精五飯羃酒漿養舅姑縫衣裳而已故有閨門之修而無境外之志誠齋曰婦無遂事必有尊也言有夫也婦職饋祀必有敬也言有先也六二以柔順之令徳宅閫內之正位退然無攸遂以尊其夫劬然羞饋祀以事所職正孰大焉吉孰禦焉故聖人贊之曰順以巽也此二女之事舜大姒之事文王也

九三家人嗃嗃悔厲吉婦子嘻嘻終吝象曰家人嗃嗃未失也婦子嘻嘻失家節也

注曰與其瀆寧過乎嚴

伊川曰嗃嗃未詳字義然以文義及音意觀之與嗷嗷相類又若急束之意九三在內卦之上主治乎內者也以陽居剛而不中𨿽得正而過乎剛者也治內過乎剛則傷於嚴急故家人嗃嗃然治家過嚴不能無傷故必悔於嚴厲骨肉恩勝嚴過故悔也𨿽悔於嚴厲未得寛猛之中然而家道齊肅人心祗畏猶爲家之吉也若婦子嘻嘻則終至羞吝矣在卦非有嘻嘻之象蓋對嗃嗃而言謂與其失於放肆寧過於嚴也嘻嘻笑樂無節也自恣無節則終至敗家可羞吝也蓋嚴謹之過𨿽於人情不能無傷然茍法度立倫理正乃恩義之所存也若嘻嘻無度乃法度之所由廢倫禮之所由亂安能保其家乎嘻嘻之甚則致敗家之凶但云吝者可吝之甚則至於凶故未遽言凶也未失也者𨿽嗃嗃於治家之道未爲甚失若婦子嘻嘻是無禮法失家之節家必亂矣

雷氏曰婦子男女之少者尢不可嘻嘻易之別嫌愼防於禮節可謂謹矣

六四富家大吉象曰富家大吉順在位也

白雲曰君子修身齊家由內出外至於巽體家道成矣故六四富家大吉九五王假有家上九威如終吉也六四之富豈金玉布帛而已蓋必有其道矣其道何如父父子子兄兄弟弟夫夫婦婦是也家道之富無以加於此故其爲吉莫大焉得其道謂之順失其道謂之逆上下各安其分而無逆焉故曰順在位也在禮運曰父子篤兄弟睦夫婦和家之肥也易之所謂富猶禮之所謂肥也禮以人之肥家之肥國之肥天下之肥是謂大順象言順在位則禮之大順是也齊景公曰信如君不君臣不臣父不父子不子𨿽有粟吾得而食諸夫有國有家者以有粟爲富矣而有不得而食者其富有甚於粟也

九五王假有家勿卹吉象曰王假有家交相愛也誠齋曰正家在政睦家在徳正人在法感人在心使我正人易使我愛人難使我愛人易使人愛我難使人愛我易使人人交相愛難非以徳睦之以心感之安能使之交相愛乎九五以干徳之剛明居巽位之中正爲天下國家之至尊而愛心感人巽而入之此所以感假其家人以及天下莫不人人交相愛也白雲曰勿卹吉者王假有家母憂天下之不定也吉孰大焉然父父子子兄兄弟弟夫夫婦婦同大順而無逆焉者交相愛之義也

上九有孚威如終吉象曰威如之吉反身之謂也注曰上居卦終家道之成也刑於寡妻以著於外信行天下故曰有孚

伊川曰上卦之終家道之成也故極言治家之本治家之道非至誠不能也故必中有孚信則能常久而眾人自化爲善不由至誠已且不能常守也況欲使人乎故治家以有孚爲本治家者在妻孥情愛之閒慈過則無嚴恩勝則掩義故家之患常在禮法不足而瀆慢生也長失尊嚴少忘恭順而家不亂者未之有也故必有威嚴則能終吉保家之終在有孚威如二者而已故於卦終言之爻辭謂治家當有威嚴而夫子又復戒云當先嚴其身也孟子所謂身不行道不行於妻子也

西山眞氏曰上九一爻復言治家之道嚴威則吉聖人慮後世昧其防或以猛暴爲威不知治身弗嚴以威加人未有能服之者故以反身言之欲人君自反其身一言一動凜然不茍則是所謂威如也

【兌下離上】

伊川曰爲卦上離下兌離火炎上兌澤潤下二體相違睽之義也又中少二女𨿽同居而所歸各異是其志不同行也亦爲睽義

睽小事吉

白雲曰有睽之事有睽之時睽本小人事而大人有睽者遇睽之時也遇睽之時大有爲亦難矣是以小事吉

彖曰睽火動而上澤動而下二女同居其志不同行說而麗乎明柔進而上行得中而應乎剛是以小事吉天地睽而其事同也男女睽而其志通也萬物睽而其事類也睽之時用大矣哉

伊川曰彖先釋睽義次言卦才終言合睽之道而贊其時用之大火之性動而上澤之性動而下二物之性違異故爲睽義女之少也同處長則各適其歸是其志不同行也亦爲睽義言睽者本同也本不同則非睽也說而麗乎明柔進而上行得中而應乎剛者卦才如此所以小事吉也方睽乖之時柔居尊位有說順麗明之善又得中道而應剛𨿽不能合天下之睽成天下之大事亦可以小濟是於小事吉也五以明而應剛不能致大吉何也曰五陰柔𨿽應二而睽之時相與之道未能深固故二必遇主於巷五噬膚則無咎也天下睽散之時必君臣剛陽中正至誠協力而後能合也天髙地下其體睽也然陽降陰升相合而成化育之事則同男女異質睽也而相求之志則通也生物萬殊睽也然而得天地之和稟陰陽之气則相類也物𨿽異而理本同故天下之大羣生之眾睽散萬殊而聖人爲能同之處睽之時合睽之用其事至大故云大矣哉

象曰上火下澤睽君子以同而異

伊川曰君子觀睽異之象故大同之中而知所當異也夫聖賢之處世在人理之常莫不大同於世俗所同者則有時而獨異蓋於秉彞則同矣於世俗之失則異也不能大同者亂常拂理之人也不能獨異者隨俗習非之人也要在同而能異耳中庸曰和而不流是也

漢上曰彖言異而同大象言同而異

初九悔亡喪馬勿逐自復見惡人無咎象曰見惡人以避咎也

誠齋曰善合睽者與其亟也寧舒與其褊也寧宏蓋初九之與九四上下異趣而相叛水火異情而相賊惟相叛故初九動而下固不與九四而爲徒九四動而上亦捨初九而不與俱彼捨我而去故有喪馬之象初九能聽其去而勿逐須其定而自復是以悔亡此合睽以舒不以亟之道也相如之感亷頗子儀之安光弼是也惟相賊故九四之火值初九之水則熄初九之水值九四之火則涸彼爨我而我涸故有惡人之象且水在火上則涸今火在水上亦能涸何也蓋離日也常暘能焦大澤者也初九之於惡人能不以避爲避而以見爲避是以無咎此合睽以宏不以褊之道乎子見南子陳寔弔張讓是也初與四偕幹體而同陽徳幹爲馬同故復初九降屈以下與九四故爲見惡人水在火下故爲避

白雲曰見者遇之而弗絕之辭非必欲見之也

九二遇主於巷無咎象曰遇主於巷未失道也

伊川曰二與五正應爲相與者也然在睽乖之時陰陽相應之道衰而剛柔相戾之意勝學易者識此則知變通矣故二五𨿽正應當委曲以相求也二以剛中之徳居下上應六五之君道合則志行成濟睽之功君臣睽離其咎大矣巷者委曲之塗也所謂委曲者以善道宛轉將就使合而已遇非枉道逢迎也巷非邪僻由徑也故夫子特云遇主於巷未失道也未非必也非必謂失道也

山曰遇主於巷惟睽之時可也知仁勇天下之達徳也知知之仁守之勇行之三者闕一焉非達徳也則人君固不可無勇矣而齊王以是爲有疾故孟子告以文武事使廓而大之則安天下無足爲者矣若夫好貨好色則生於人君之邪心不可爲也然而孟子不以爲不可者蓋譬之水逆行中流而遏之其患必至於決溢因其勢而利導之則庶乎其通諸海也故以公劉太王之事告之陳古之善而閒其邪心引之於當道也其自謂齊人莫如我敬王者以此遇主於巷亦斯之謂歟

六三見輿曳其牛掣其人天且劓無初有終象曰見輿曳位不當也無初有終遇剛也

三居二剛之閒處不得其所安其見侵陵可知矣三以正應在上欲進與合志而四阻於前二牽於後車牛所以行之具也劓者絕其通也有應在上爲人所閒而不得通豈非天乎睽極有終合之理始爲二陽所阨是無初也後復得合是有終也掣執止之義所以有如此艱阨由位不當也終必與上九相遇而合乃遇剛也【集伊川山說】

九四睽孤遇元夫交孚厲無咎象曰交孚無咎志行也伊川曰當睽離之時孤居二陰之閒處不當位危且有咎也以遇元夫而交孚故得無咎初四皆陽剛君子以至誠相交協志同力則其志可以行不止無咎而已行其志救時之睽也元夫猶善士也初九悔亡則處之至善者也

晦庵曰交孚謂同徳相信也

誠齋曰舉朝皆武氏之臣而狄仁傑以一身徇唐非孤立於睽離之世乎乃下薦洛州司馬張柬之薦一柬之而五柬之合與仁傑而六周復爲唐仁傑之志行矣

六五悔亡厥宗噬膚往何咎象曰厥宗噬膚往有慶也六以陰柔當睽離之時而居尊位有悔可知然而下有九二剛陽之賢與之爲應以輔翼之故得悔亡厥宗其黨謂九二正應噬膚謂與之共天位食天祿以享膚鼎之肉也養賢本爲民而濟睽也非六五有文明之徳求賢自輔其能往無咎而使天下受慶乎

上九睽孤見豕負塗載鬼一車先張之弧後說之弧匪冦婚媾往遇雨則吉象曰遇雨之吉羣疑亡也

伊川曰上居卦之終睽之極也陽剛居上剛之極也在離之上用明之極也睽極則咈戾而難合剛極則躁暴而不詳明極則過察而多疑上九有六三之正應實不孤而其才性如此自睽孤也睽孤無所不疑其見三如豕之污穢而又背負泥塗見其可惡之甚也旣惡之甚則猜成其罪惡如見載鬼滿一車也鬼本無形而見載之一車言其以無爲有妄之極也上之睽乖旣極三之所處者正理大凡失道旣極則必反正理故上於始疑而終必合也先張之弧始疑惡而欲射之也三實無惡故後說弧而弗射睽極而反故與三非復是冦讎乃防媾也雨者陰陽和也自此以往謂旣合而益和則吉也所以能和者以羣疑盡亡也其始睽也無所不疑故云羣疑

南軒曰天下乖睽未嘗無可合之道故睽之六爻皆兩兩相求有始睽終合之義

楊氏曰詩曰方茂爾惡相爾矛矣敵讎之象也旣夷旣懌如相酬矣羣疑亡而防姻酬酢之義也

【艮下坎上】

伊川曰蹇險阻之義故爲蹇難爲卦坎上艮下坎險也艮止也險在前而止不能進也前有險陷後有峻阻故爲蹇也又曰蹇是處蹇之道無時不可行

蹇利西南不利東北利見大人貞吉

伊川曰西南坤方坤地也體順而易東北艮方艮山也體止而險在蹇難之時利於順處平易之地不利止於危險也處順易則難可紓止於險則難益甚矣蹇難之時必有聖賢之人則能濟天下之難故利見大人也濟難者必以大正之道而堅固其守故貞則吉也凡處難者必在乎守貞正設使難不解不失正徳是以吉也若遇難而不能固其守入於邪濫𨿽使茍免亦惡徳也知義命者不爲也

彖曰蹇難也險在前也見險而能止知矣哉蹇利西南往得中也不利東北其道窮也利見大人往有功也當位貞吉以正邦也蹇之時用大矣哉

伊川曰蹇乃險阻艱難之義坎險在前止而不進故爲知也方蹇難之時惟能止爲善故諸爻除二五外皆以往爲失來爲得也蹇之時利於處平易西南坤方爲順易東北艮方爲險阻九上居五而得中正之位是往而得平易之地故爲利也五居坎險之中而謂之平易者蓋卦本坤由五往而成坎故但取往而得中不取成坎之義也方蹇而又止危險之地則蹇益甚矣故不利東北其道窮也謂蹇之極也蹇難之時非聖賢不能濟天下之蹇故利見大人也大人當位則成濟蹇之功矣往而有功也能濟天下之蹇者惟大正之道又諸爻除初外餘皆當正位故爲貞正而吉也初六𨿽以陰居陽而處下亦陰之正也以如此正道正其邦可以濟於蹇矣處蹇之時濟蹇之道其用至大故云大矣哉天下之難豈易平也非聖賢不能其用可謂大矣順時而處量險而行從平易之道由至正之理乃蹇之時用也

白雲曰險而止者蒙之事見險而能止者知之事蹇之與蒙用智不用智𨿽不同其於待人以濟險則一也猶屯解不同其於自動以濟險亦一也當位貞吉者所處知所止而無不當位之失則其身貞矣是以吉也古之聖人莫不先於治己故大人正己而物正當位貞吉則正己者至矣所以爲正邦之本

楊氏曰蹇險在前止焉可也故諸爻喜來而惡往二五不言往來何也二臣位臣當濟君上之蹇五君位君當濟天下之蹇其可見險而止乎又曰見險而止者防之於未然之前不陷於已然之後也

象曰山上有水蹇君子以反身修徳

伊川曰山之峻阻上復有水坎水爲險陷之象上下險阻故蹇也君子觀蹇難之象而以反身修徳孟子曰行有不得者皆反求諸己故遇艱蹇必自省於其身有失而致之乎是反身也有所未善則攺之無慊於心則加勉乃自修其徳也君子修徳以俟時而已白雲曰屯之難濟之以動故君子以經綸困之難濟之以說故致命遂志蹇之難在止於至善故曰反身修徳難非一也故所以濟難亦不能同也

初六往蹇來譽象曰往蹇來譽冝待也

注曰處難之始居止之初獨見前識覩險而止以待其時知矣哉故往則遇蹇來則得譽

伊川曰方蹇之初陰柔無援進則益入於蹇往蹇也不進則爲來止而不進待時可行而後行是有見幾知時之美來則有譽也諸爻皆蹇往而善來然則無出蹇之義乎曰在蹇而往則蹇也蹇終則變矣故上六有碩義

六二王臣蹇蹇匪躬之故象曰王臣蹇蹇終無尢也注曰二五以中正相應不以五在難中私身逺害執心不回志王室盡忠如此何所尢哉

蹇蹇者謂濟天下之難不卹一身之難也老子曰爲人臣者無以有己卽匪躬之義也

九三往蹇來反象曰往蹇來反內喜之也

伊川曰三與上爲正應上陰柔而無位不足以爲援故上往則蹇也方蹇之時陰柔不能自立故皆附於九三之陽而喜愛之九之處三在蹇爲得其所也處蹇而得下之心可以求安故以來爲反猶春秋之言歸也

誠齋曰九三以剛陽之才居艮止之極逢坎險於前銳欲往而濟難也而聖人止之曰往進則必蹇來歸則眾喜何也三與上爲應而上六陰柔不能主三以共濟也此劉瑜陳蕃勸竇武速斷大計而武不從之事也二子往而不反其濟否何如也內二陰也

六四往蹇來連象曰往蹇來連當位實也

連猶泰卦拔茅連茹之謂也六四體柔處於蹇難之中安能獨往而濟蹇哉能來引九三之剛實則六二初六自當牽連而起矣以之同助九五以拯大難則難斯濟矣張良力不能破楚而引韓彭狄仁傑力不能謀唐而引張柬之輩亦往蹇來連之象也【取雷氏說】

九五大蹇朋來象曰大蹇朋來以中節也

五居君位而在坎難之中是天下之大蹇也大難之世非至中至正之君而得朋來之助不能濟也古人所謂非命世之才不足以定也居尊得位以中自節無過不及故得朋來

上六往蹇來碩吉利見大人像曰往蹇來碩志在內也利見大人以從貴也

蹇之極有出蹇之道上六陰柔才不足以濟蹇以之往濟難未可紓九三以剛正之才內懷碩大之徳與已爲應來求之共見九五大徳之人協力同心以濟蹇難何難之不可紓何蹇之不可出蕭何之舉韓信鮑叔之薦管夷吾其亦知此道也夫

【坎下震上】

伊川曰爲卦震上坎下震動也動於險外出乎險也又雷雨之作蓋陰陽交感和暢而緩散故爲解解者天下患難解散之時也

解利西南無所往其來復吉有攸往夙吉

伊川曰西南坤方坤之體廣大平易當天下之難方解人始離艱苦不可復以煩苛嚴急治之當濟以寛大簡易乃其冝也如是則人心懷而安之故利如西南也湯除桀之虐而以寛治武王誅紂之暴而反商政皆從寛易也無所往其來復吉有攸往夙吉無所往謂天下之難已解散無所爲也有攸往謂尙有所當解之事也夫天下國家必紀綱法度廢亂而後禍患生聖人旣解其難而安平無事矣是無所往也則當修復治道正紀綱明法度進復先代明王之治是來復也謂反正理也天下之吉也其發語辭自古聖王救難定亂其始未暇遽爲也旣安定則爲可久可繼之治自漢以下亂旣除則不復有爲始隨時維持而已故不能成善治蓋不知來復之義也有攸往夙吉謂尙有當解之事則早爲之乃吉也當解而未盡者不早去則將復盛事之復生者不早爲則將漸大故夙則吉也蹇解二卦皆東北之陽卦也而利西南者亦髙明柔克之義武王克商反商政政由舊卽來復之義也釋箕子囚封比干墓散鹿臺之財發鉅橋之粟以至崇徳報功皆有攸往夙吉之謂也

彖曰解險以動動而免乎險解解利西南往得眾也其來復吉乃得中也有攸往夙吉往有功也天地解而雷雨作雷雨作而百果艸木皆甲拆解之時大矣哉伊川曰坎險震動險以動也不險則非難不動則不能出難動而出於險外是免乎險難也故爲解解難之道利在廣大平易以寛易而往濟解則得眾心之歸也不云無所往省文爾救亂除難一時之事未能成治道也必待難解無所往然後來復先王之治乃得中道謂合冝也有所爲則夙吉也早則往而有功緩則惡滋而害深矣旣明處解之道復言天地之解以見時之大天地之气開發交感而和暢則成雷雨雷雨作則萬物皆生發甲拆天地之功由解而成故贊解之時大矣哉王者法天道行寛宥施恩惠養育兆民至於昆虫艸木乃順解之時與天地合徳也

象曰雷雨作解君子以赦過宥罪

單氏曰坎在上則爲云言澤未及物也此屯之象也坎在下則爲雨言澤之及物也此解之象也解者物離乎難而更新之時也故赦過宥罪所以滌其舊而與之更新也

伊川曰赦釋之宥寛之過失則赦之可也罪惡而赦之則非義也故寛之而已

白雲曰古者罪有寛宥而無赦赦而釋之者惟過失耳此過罪之不同也故康誥言人有小罪非眚而曰乃不可不殺謂罪也乃有大罪非終而曰時乃不可殺謂過也觀解之象與康誥之言可見先王用刑之意

初六無咎象曰剛柔之際義無咎也

屯之初剛柔始交之時則以剛在下者得民也解之初剛柔際接之時則以柔居之者無咎初六承九二而應九四所謂以柔接剛也赦過宥罪亦用柔之義光武當撥亂之初奮乎昆陽破赤眉降銅馬卒定禍亂者得以剛居初以貴下賤之義也天下旣定謝西域禮匈奴卻臧宮馬武之請者得以柔居初無咎之義也【兼采雷氏】

九二田獲三狐得黃矢貞吉象曰九二貞吉得中道也伊川曰九二以陽剛得中之才上應六五之君用於時者也天下小人常眾剛明之君在上則明足以照之威足以懼之剛足以斷之故小人不敢用其情然猶常存警戒慮其有間而害正也六五以陰柔居尊位其明易蔽其威易犯其斷不果而易惑小人一近之則移其心矣況難方解而治之初其變尙易二旣當用必須能去小人則可以正君心而行其剛中之道田者去害之事狐者邪媚之獸三狐指卦之三陰時之小人也獲謂能變化除去之如田之獲狐也獲之則得中正之道乃貞而吉也黃中色矢直物黃矢謂中直也羣邪不去君心一入則中直之道無由行矣桓敬之不去武三思是也

誠齋曰多難旣散有攸往夙吉九二以陽剛之才佐六五陰柔之主急於有爲之時也則冝何先莫急於紀綱而又有急於紀綱莫先於法度而又有先於法度去小人是也霍光上官並受武之托丙魏恭顯雜居宣之朝則是無難多難之始也故當解之世九二欲其獲狐六三戒其致冦九四欲其解拇六五欲其退小人上六欲其射隼一卦六爻而去小人者居其五然則召天下之多難者果誰乎君人者亦何利於天下之多難而何樂於近小人以疎君子哉狐者小人之妖恭顯是也拇者小人之賤通嫣是也隼者小人之鷙憲冀是也負乘者小人之僭莽卓是也一卦之中聖人五致意焉其防難也不爲不詳矣三狐三陰也一卦四陰而指其三者不指六五五君位也田者力而取之也矢者我直則壯也黃者中而不過也去小人而不力𨿽去必來去小人而不直𨿽行必革去小人而不中𨿽甚必亂三者盡矣又能貞固以守之則吉也不然鄭朋得以入望之封倫得以入太宗矣

六三負且乘致冦至貞吝象曰負且乘亦可醜也自我致戎又誰咎也

六三陰柔居下卦之上處非其位猶小人冝在下負荷而且乘車非其據也昬亂之朝小人居君子之位人或以爲當然蹇難旣解君臣各從其正小人之居上者在宥罪之時王庭之鈇鉞𨿽未加焉則已爲天下所不容故致冦戎而奪取之其爲醜惡亦甚矣貞吝者固執而罔有悛心之謂也且冦戎皆自己招又何咎於人哉

九四解而拇朋至斯孚象曰解而拇未當位也

誠齋曰四以陽剛之賢居近君之位當大臣之任而下比六三微賤在下之小人則君子之友望望然去之惟解散其小人則君子信其忠正而朋至矣故防子馮比八人者而申叔時逺之郭子儀任吳曜而僚佐去之拇體之微而在下者也小人之象也而汝也雷氏曰九四體震震爲足六三在足之下拇之象也以陰柔而處下卦之上羣小之魁也茍不能解而退之則朋類去之而不信矣能解而不系焉則君子朋類來附而信之矣故曰解而拇朋至斯孚大臣不能逺小人則未稱其位可知矣故象曰解而拇未當位也九四陽徳終有稱任之道故稱未而已

六五君子維有解吉有孚於小人像曰君子有解小人退也

伊川曰六五居尊爲解之主人君之解也以君子通言之君子所親比者必君子也所解去者必小人也故君子維有解則吉也小人去則君子進矣吉孰大焉有孚者世云見驗也可驗之於小人小人之黨去則是君子能有解也小人去則君子自進正道自行天下不足治也

誠齋曰六五當解之世爲解之君𨿽以中和柔順之資而有解散患難之功者維得解之要而已孰爲解難之要維用九二九四一二大臣陽剛之佐以解散小人而已然則天下無多難有一難小人者多難之宗解難無多術有一術君子者解難之源故洪水非堯之難而四凶過於洪水四裔非四凶之威而一舜烈於四裔曰君子維有解吉言解之吉者維用君子一事而已

李元量曰難之未平則非剛過而出中者不足以有爲難之旣平則柔得尊位大中者能成無不解之功矣所謂君子者以其君國而子民則有愛人之仁焉故其於天下無有逺近眾寡維有解而已斯其所以爲吉歟有孚於小人使各退聽在下則君子之仁至矣

上六公用射隼於髙墉之上獲之無不利象曰公用射隼以解悖也

伊川曰上六尊髙之地而非君位故曰公但據解終而言也隼鷙害之物象爲害之小人墉墻內外之限也害若在內則是未解之時也若出墉外則是無害矣復何所解故在墉上離乎內而未去也上解之極也解極之時而獨有未解者乃害之堅彊者也上居解極解道已至器已成也故能射而獲之旣獲之則天下之患解已盡矣何所不利至解終而未解者悖亂之大者也射之所以解之也解則天下平矣白雲曰六三負且乘悖亂之道隼之象也髙墉三之位也乘非負者所當乘墉非隼之所當處在三致戎猶負乘在上能獲猶射隼也夫以上六解悖之道以獲六三負乘之醜是以無不利也孔子曰君子藏器於身待時而動解悖有道所謂器也髙墉之上則其時也

【兌下艮上】

伊川曰爲卦艮上兌下山體髙澤體深下深則上益髙爲損下益上之義又澤在山下其气上通潤及艸木百物是損下而益上也又下爲兌說三爻皆上應是說以奉上亦損下益上之義又下兌之成兌由六三之變也上艮之成艮自上九之變也三本剛而成柔上本柔而成剛亦損下益上之義損上而益於下則爲益取下而益於上則爲損在人上者施其澤以及下則益也取其下以自厚則損也譬諸壘土損於上以培厚其基本則上下安固矣豈非益乎取於下以增上之髙則危墜至矣豈非損乎故損者損下益上之義益則反是

損有孚元吉無咎可貞利有攸往曷之用二簋可用享伊川曰損減損也凡損抑其過以就義理皆損之道也損之道必有孚誠謂至誠順於理也損而順理則大善而吉所損無過差可貞固常行而利有所往也損者損過而就中損浮末而就本實也聖人以寧儉爲禮之本享祀之禮其文最繁然以誠敬爲本多儀備物所以將飾其誠敬之心飾過其誠則爲僞矣損飾所以存誠也二簋之約可用享祭言在乎誠而已

彖曰損損下益上其道上行損而有孚元吉無咎可貞利有攸往曷之用二簋可用享二簋應有時損剛益柔有時損益盈虛與時偕行

伊川曰損之道厚本損末之謂也故云曷所用哉二簋足以薦其誠矣夫子恐後人不達遂以爲文飾當盡去故詳言之有本必有末有實必有文天下萬事無不然者也無本不立無文不行父子主恩必有嚴順之體君臣主敬必有承接之儀禮讓存乎內待威儀而後行尊卑有其序非物采則無別文之與實相須而不可闕也及夫文之勝末之流逺本喪實乃當損之時也茍文飾未過而損之與損之至於過甚則非也故曰二簋之質用之當有時非所用而用之不可也或損或益或盈或虛隨時而已過者損之不足者益之虧者盈之實者虛之與時偕行也

南軒曰天下之理不過乎適中損者所以裁束而歸乎中道爾萃之時利用大牲不嫌於太丰損之時二簋用享不嫌於太約此聖人消息盈虛與時偕行之道也

象曰山下有澤損君子以懲忿窒欲

伊川曰山下有澤气通上潤與深下以增髙皆損下之象君子觀損之象以損於己在修己之道所當損者惟忿與欲故以懲戒其忿怒窒塞其意欲也白雲曰系辭曰損徳之修也然欲者平居無時不生故直欲窒之忿有時而作也遇作之時則懲之而已徐氏曰君子所性𨿽行不加𨿽窮不損而所損者忿欲而已害性故也

誠齋曰此所謂損不善以益其善也觀兌之說君子得之以懲其忿觀艮之止君子得之以窒其欲

初九已事遄往無咎酌損之象曰已事遄往尙合志也所謂事者損之事也已者事之當損之時也初與四應損初之實以益四之虛是推初之誠以損四之疾也未事而往已𨿽推誠而人未乎後事而往則其疾已成而不可救四欲損其疾而初應幾而遄往使遄有喜焉故曰尙合志也酌損之者酌其宜而損之也過與不及皆非酌損之義往不失幾酌不失節何咎之有【集廣平白雲輩說】

九二利貞徵凶弗損益之象曰九二利貞中以爲志也伊川曰二以剛中當損剛之時居柔而說體上應六五陰柔之君以柔說應上則失其剛中之徳故戒所利在貞正也徵行也離乎中則失其貞正而凶矣守其中乃貞也弗損益之不自損其剛貞則能益其上乃益之也若失其剛貞而用柔說適足以損之而已非益上也世之愚者有𨿽無邪心而惟知竭力順上爲忠者蓋不知弗損益之之義也九居二非正也處說非剛也而得中爲善若守其中徳何有不善豈有中而不正者豈有中而有過者二之所謂利貞以中爲志也志存乎中則自正矣大率中重於正中則正矣正不必中也能守中則有益於上矣

六三三人行則損一人一人行則得其友象曰一人行三則疑也

南軒曰三居下體之上位之髙物之盛數之當變也故聖人於此極言萬物損益之理以下體而觀三本陽也變而爲陰是三人行損一人之象也以全體而觀上本陰也變而爲陽亦損一人之象也天下之理一陰一陽一男一女一倡一和一柔一剛大至於天地細至於虫魚事事物物莫不皆有自然之對非有大於一人者焉此天地之至理過此則爲贅少此則爲虧贅者不得不損虧者自然相求是故系辭曰天地絪緼萬物化醇男女媾精萬物化生易曰三人行則損一人一人行則得其友言致一也三復防言其有防哉一陰偶二陽一陽蓄二陰皆非致一之道咈天地之理舉此一端以泛觀天下萬物凡過分越義之事烏得不損哉

六四損其疾使遄有喜無咎象曰損其疾亦可喜也伊川曰四以陰柔居上與初之剛陽相應在損時而應剛能自損以從剛陽也損不善以從善也故曰損其疾疾謂疾病不善也損於不善惟使之遄速則有喜而無咎也人之損過惟患不速速則不至於深過爲可喜也

山曰六四乘承皆陰偏於陰者也陰陽失其平則爲疾初與已應得陽而損其疾也爲損而至於損其疾亦可喜也

誠齋曰亦之爲言次之辭也無疾上也有疾而損之次也

六五或益之十朋之弗克違元吉象曰六五元吉自上祐也

伊川曰六五於損時以中順居尊位虛其中以應乎二之剛陽是人君能虛中自損以順從在下之賢也能如是天下孰不損己自盡以益之故或有益之之事則十朋助之矣十眾辭者決是非吉凶之物眾人之公論必合正理𨿽防不能違也如此可謂大善之吉矣古人曰謀從眾則合天心故自上天降之福祐也

白雲曰六五之元吉猶洪範之大同也自上祐者所謂天且弗違而況於人乎況於鬼神乎之弗違鬼神從之也先言或益之者由人益之而言之也或益之謂來益之者不一以見人從之多也

上九弗損益之無咎貞吉利有攸往得臣無家象曰弗損益之大得志也

伊川曰凡損之義有三損己從人也自損以益於人也行損道以損於人也損己從人徙於義也自損益人及於物也行損道以損於人行其義也各因其時取大者言之四五二爻取損己以從人下體三爻取自損以益人損時之用行損道以損天下之當損者也上九則取不行其損爲益九居損之終損極而當變者也以剛陽居上若用剛以損削於下非爲上之道其咎大矣若不行其損變而以剛陽之道益於下則無咎而得其正且吉也如是則宜有所往往則有益矣在上能不損其下而益之天下孰不服從從服之眾無有內外也故曰得臣無家得臣謂得人心歸服無家謂無有逺近內外之限也

【震下巽上】

伊川曰爲卦巽上震下巽震二卦皆由下變而成陽變而爲陰者損也陰變而爲陽者益也上卦損而下卦益損上益下所以爲益此以益言也下厚則上安故益下爲益

益利有攸往利涉大川

單氏曰益者損上益下之時也損上而益下則有往必利有難必濟不必若損之有孚元吉無咎可貞而利有攸往也

彖曰益損上益下民說無疆自上下下其道大光利有攸往中正有慶利涉大川木道乃行益動而巽日進無疆天施地生其益無方凡益之道與時偕行

伊川曰以卦義與卦才言也卦之爲益以其損上益下也損於上而益下則民說之無疆謂無窮極也自上而降己以下下其道至大光顯也陽下居初陰上居四爲自上下下之義五以陽剛中正居尊位二復以中正應之是以中正之道益天下天下受其福慶也益之爲道於平常無事之際其益猶小當艱危險難則所益至大故利涉大川也又以二體言卦才下動而上巽動而巽也爲益之道其動巽順於理則其益日進廣大無有疆限也動而不順於理豈能成大益也以天地之功言益道之大聖人體之以益天下也天道資始地道生物天施地生化育萬物各正性命其益可謂無方矣方所也有方所則有限量無方謂廣大無窮極也天地之益萬物豈有窮際乎天地之益無窮者理而已矣聖人利益天下之道應時順理與天地合與時偕行也

白雲曰木道乃行者益之卦象與中孚相類中孚之利涉大川以乘木舟虛也益之震巽皆爲木道𨿽未若中孚之舟虛亦木道行而利涉矣

神農氏斲木爲耜揉木爲耒耒耨之利以教天下取諸益者亦木道之行也益動而巽則無盈滿之累故日進無疆顏淵有若無實若虛終日不違如愚所以見其進未見其止也

童溪曰凡人君損四海之供奉以益天下之不足則天下之心以爲此吾君之惠也損萬乘之尊嚴以下天下之賢者則天下之心又以爲此吾君之謙也其道下濟豈不光大矣乎

雷氏曰天施地生其益無方何也亦損上益下之象也天之日照月臨雲行雨施且气達於下而後地能生物其利益無方猶上之恩施及下下乃報上其利益亦無方也無疆言逺而不窮無方言平而不偏

象曰風雷益君子以見善則遷有過則攺

伊川曰風烈則雷迅雷激則風怒二物相益者也君子求益於己無若見善則遷有過則攺也見善能遷則可以盡天下之善有過能攺則無過矣

楊氏曰吹墟之者風也振蕩之者雷也經曰雷以動之必繼之以風以散之者是風雷相資而爲益有巽之風而無震之雷則無益也四時之風皆風也金風與寒凝之風皆殺者何邪以無雷以推蕩陽气閉藏𨿽風不能以吹噓及夫東風則解凍淸防之風則養萬物者蓋雷動於是時也

初九利用爲大作元吉無咎象曰元吉無咎下不厚事也

伊川曰初九振動之主剛陽之盛也居益之時其才足以益物𨿽居至下而上有六四之大臣應於己四巽順之主上能巽於君下能順於賢才也在下者不能有爲也得在上者應從則宜以其道輔於上作大益天下之事利用爲大作也居下而得上之用以行其志必須所爲大善而吉則無過咎不能元吉則不惟在已有咎乃累乎上爲上之咎也在至下而當大任小善不足以稱也故必元吉然後得無咎又在下者本不當處厚事厚事重大之事也以爲在上所任所以當大事必能濟大事而致元吉乃爲無咎能致元吉則在上者任之爲知人已當之爲勝任不然則上下皆有咎

六二或益之十朋之弗克違永貞吉王用享於帝吉象曰或益之自外來也

伊川曰六二處中正而體柔順有虛中之象人處中正之道虛其中以求益而能順從天下孰不願告而益之孟子曰夫茍好善則四海之內皆將輕千里而來告之以善夫滿則不受虛則來物理自然也故或有可益之事則眾朋助而益之十者眾辭眾人所是理之至當也者占吉凶辧是非之物言其至是不能違也永貞吉就六二之才而言二中正虛中能得眾人之益者也然而質本陰柔故戒在常永貞固則吉也求益之道非永貞則安能守也損之六五十朋之則元吉者蓋居尊自損應下之剛以柔而居剛柔爲虛受剛爲固守求益之至善故元吉也六二虛中求益亦有剛陽之應而以柔居柔疑從益之未固也故戒能常永貞固則吉也王用享於帝吉如二之虛中而能永貞用以享上帝猶當獲吉況與人接物其意有不通乎求益於人有不應乎祭天天子之事故云王用也二旣中正虛中能受天下之善而固守則有有益之事眾人自外來益之矣或曰自外來豈非謂五乎曰如二之中正虛中天下孰不願益之五爲正應固在其中矣

王用享於帝吉猶言納於大麓烈風雷雨弗迷王者使之主祭而百神享之也

六三益之用凶事無咎有孚中行告公用圭象曰益用凶事固有之也

伊川曰凶事謂患難非常之事三居下體之上乃守令也在下當承稟於上安得自任擅爲益乎惟於患難非常之事則可量宜應卒奮不顧身力庇其民固無咎也下專自任上必忌疾𨿽當凶難義在可爲然必有其孚誠而所爲合於中道則誠意通於上而上信與之矣專爲而無爲上愛民之至誠固不可也𨿽有誠意而所爲不合中行亦不可也圭者通信之物禮云大夫執圭而使所以申信也凡祭祀朝聘用圭玉所以通達誠信也有乎誠而得中道則能使上信之是猶告公上用圭玉也固有之也謂專固自任其事也

六四中行告公從利用爲依遷國象曰告公從以益志也

伊川曰四當益時處近君之位居得其正以柔巽輔上而下順應於初之剛陽如是可以益於上也惟處不得其中而所應又不中是不足於中也故云若行中道則可以益於君上告於上而獲信從矣以柔巽之體非有剛特之操故利用爲依遷國爲依依附於上也遷國順下而動也上依剛中之君而致其益下順剛陽之才以行其事利用如是也自古國邑民不安其居則遷遷國者順下而動也爻辭但云得中行則告公而獲從象復明之曰告公而獲從者告之以益天下之志也志茍在於天下上必信而從之事君者不患上之不從患其志之不誠也

白雲曰三四失中故皆以中行戒之非有爲之地居巽之下不能自動以益人故欲有行也告公而已欲遷國也依人而已不能自用也告公者以益天下之志告之也

九五有孚惠心勿問元吉有孚惠我徳象曰有孚惠心勿問之矣惠我徳大得志也

伊川曰五以陽剛中正居尊位又得六二之中正相應以行其益何所不利陽實在中有孚也以九五之才之徳之位而以中心至誠在惠益於物其至善大吉不問可知天下至誠懷吾徳以爲惠是其道大行人君之志得矣

白雲曰勿問者有孚惠心無所擇也猶彖言天施地生而曰無方系辭云益之長裕而曰不設皆無限極之意

上九莫益之或擊之立心勿恆凶象曰莫益之偏辭也或擊之自外來也

伊川曰上居無位之地非行益於人者也求益之甚者也以剛而求益之極眾人所共惡故無益之者而或擊之矣立心勿恆凶聖人戒人存心不可專利云勿恆如是凶之道也所當速攺也云莫益之者非其偏己之辭也茍不偏己合於公道則人亦益之何爲擊之乎系辭曰君子安其身而後動易其心而後語定其交而後求君子修此三者故全也危以動則民不與也懼以語則民不應也無交而求則民不與也莫之與則傷之者至矣易曰莫益之或擊之立心勿恆凶君子言動與求皆以其道乃完善也不然則取傷而凶矣

誠齋曰利之所在可均而不可偏上九不均之以益人而偏之以益己偏之以益己而爭之者至矣雷氏曰巽其究爲躁卦

學易記卷四下﹤經部﹐易類﹐學易記﹥

欽定四庫全書

學易記卷五

元李簡撰

下經

【乾下兌上】

伊川曰夬者剛決之義眾陽進而決去一陰君子道長小人消衰將盡之時也

夬於王庭孚號有厲告自邑不利卽戎利有攸往白雲曰以剛決柔謂之夬剛柔者君子小人之象也小人之害君子也以喜怒之私心往往陰爲之謀以行譛害君子之去小人也以天下之公義是以暴於王庭孚號其有自取危厲之道而決之以一柔而乘五剛自危之道也不能退聴以違之是其可決也告自邑始自王庭孚號其有厲而決然後自邑國告之及於四方以見盡天下之公義也夫威天下者不以兵革之利況君子決小人有道存焉豈威力以彊之乎是以不利卽戎也利有攸往也乾道將復𨿽君子不得自己往而決之隨時之義也此舜所以必先去四凶然後天下可得而治矣

彖曰夬決也剛決柔也健而說決而和於王庭柔乘五剛也孚號有厲其危乃光也告自邑不利卽戎所尙乃窮也利有攸往剛長乃終也

廣平曰於王庭誦言於上也孚號誕告於下也告自邑自近而及逺也夫去小人而播告之修若是其詳何也蓋君子之夬也豈徒夬其人而已固將戮一以懲百使天下皆知惡之不可爲如四罪而天下服也

白雲曰彖眀剛決柔謂之夬非剛決柔不名夬然有幹之健故能決有兌之說故能和小人旣決合天下之公義故天下說而和所謂四罪而天下咸服也柔乘五剛不得不正其罪是所以必於王庭也其危乃光者眀信宣布其所以自取危亡之道則君子之公義乃眀矣所尙乃窮者以威力爲尙而不知有道存焉適足以致小人之辭是自窮之道也剛長乃終者五剛旣盛必復於幹而後已柔不去則剛不長剛不長非終道也小人不去則君子之道不長君子之道不長非君子之終也剛長乃終必決之義也其危乃光猶今人所謂罪狀眀白也

象曰澤上於天夬君子以施祿及下居徳則忌

澤上於天乃雲興雨施潤澤萬物之象君子法之所以施祿及下居徳者謂以徳自居猶言有其善也忌如道家所忌之忌功被天下而守之以讓其是道歟

初九壯於前趾往不勝爲咎象曰不勝而往咎也白雲曰四剛過中已有大壯況夬之五剛乎故大壯初九曰壯於趾而夬曰壯於前趾則又欲速進其壯矣

誠齋曰初九陽壯之初位乎四陽之下趾之象也銳於行而躁於往欲以孤力決去小人一小人𨿽微而在上其易勝乎勝在往先者勝往在勝先者負況不勝在往先者乎故周公言往不勝而孔子斷之曰不勝而往宜其咎也

九二惕號莫夜有戎勿卹象曰有戎勿卹得中道也白雲曰初九銳於用剛而不知不勝之咎九二處中居陰則無過焉是以有兢愼戒不虞之義惕知懼也號眀戒也有備則無患故𨿽莫夜有戎非所憂也得中道者以剛中自治而已非如初九之銳於用剛者也大壯以初九九三用壯而二則貞吉皆與夬同

九三壯於頄有凶君子夬夬獨行遇雨若濡有慍無咎象曰君子夬夬終無咎也

以剛居剛壯也頄面觀骨上六也以九三之壯而應乎上六是壯於頄也方眾陽共決一陰之時九三乃與之爲應凶也君子義之與比決於當決可也不與君子同行而已獨行焉則與之遇而和矣系小人而失君子凶咎何可逃能逺絕之若將浼焉小人𨿽慍不足爲咎故象曰終無咎也晉之王導其知此也夫

九四臀無膚其行次且牽羊悔亡聞言不信象曰其行次且位不當也聞言不信聰不眀也

伊川曰九四以陽居陰剛決不足欲止則眾陽並進於下勢不得安猶臀傷而居不能安也欲行則居柔失其剛壯不能彊進故其行次且也羊者羣行之物牽者挽曳之義言若能自彊而牽挽以羣行則可以亡其悔然處柔必不能也𨿽使聞是言亦必不能信用也且剛然後能眀處柔則遷失其正性豈復有眀也故聞言而不能信者蓋其聰聴之不眀也在他卦九居四其失未至如此之甚在夬而居柔其害大矣

單氏曰行不能決者以內暗也內暗則其聰不眀𨿽聞人言疑而不能決也故曰聞言不信

九五莧陸夬夬中行無咎象曰中行無咎中未光也伊川曰上六說體而卦獨一陰陽之所比也五爲決陰之主而反比之其咎大矣故必決其決如莧陸然則於其中行之徳爲無咎也莧陸今所謂馬齒莧是也曝之難幹感陰气之多者也而脆易折故取爲象夫人心正意誠乃能極中正之道而充實光輝五心有所比以義之所不可而決之𨿽行於外不失中正之義可以無咎然於中道未得爲光大也蓋人心一有所欲則離道矣

三應上五比上故當有決其所當決之象

上六無號終有凶象曰無號之凶終不可長也

誠齋曰夬之上六見聖人之仁心如天地之大也何也不惟慶君子而深所以弔小人也曷爲弔小人也小人亦受衷於天與我同類者也特不能克其利心以復其良心耳上六以一陰而乘五陽之上自以爲得矣不知五陽長而已必消陽長而後號咷也聖人曰汝至於此其勿號咷乎其終有凶而不可久長也乎庻其未至於此者尢可有攺乎詩曰啜其泣矣何嗟及矣其夬之上六乎

終之一字最宜詳玩爻辭旣云終有凶夫子又云終不可長戒之諄諄足以見聖人仁覆天下𨿽大惡未嘗有必絕之意蓋謂小人之道不可爲也幸而茍免今日無凶後日必凶矣能速變革而君子之道非但免凶吉可保也不能變革𨿽號咷無以爲也故曰無用號咷革之上六而能革面順無凶宜矣

【巽下乾上】

伊川曰爲卦乾上巽下以二體言之風行天下天之下者萬物也風之行無不經觸乃遇之象又一陰始生於下陰與陽遇故爲姤

姤女壯勿用取女

伊川曰一陰始生自是而長漸以盛矣是女之將長壯也陰長則陽消女壯則男弱故戒以勿用取如是之女

白雲曰陰之方長女壯之象也自以一陰方長而陽道向消無畏五剛之志故獨以一柔遇之用壯之甚也是以不可取也陽至四五而後言壯姤一陰方長卽爲壯者亦見君子小人之情狀不同也

彖曰姤遇也柔遇剛也勿用取女不可與長也天地相遇品物咸章也剛遇中正天下大行也姤之時義大矣防

伊川曰姤之義遇也卦之爲姤以柔遇剛也一陰方生始與陽遇也取女者欲長久而成家也此漸盛之陰將消勝於陽不可與之長久也凡女子小人夷狄勢茍漸盛何可與久也陰始生於下與陽相遇天地相遇也陰陽不相交遇則萬物不生天地相遇則化育庶類萬物章眀也君得剛中之臣臣遇中正之君其道可以大行於天下矣

白雲曰卦辭止於女壯勿用取女而已聖人懼學者止以女子之道而言姤故極天地眀教化而言其義之大也天地不相遇則萬物不章剛中之臣非得中正之君則教化不能盛行姤之時義其大如此誠齋曰不以一柔五剛之相遇而不戒不以一柔五剛相遇之可戒而廢天地君臣之相遇此易之貴乎變也

象曰天下有風姤後以施命誥四方

伊川曰風行地上與天下有風皆爲周徧庶物之象而行於地上徧觸萬物則爲觀經歷觀省之象也行於天下周徧四方則爲姤施命令之象也

誠齋曰天以風誥物後以命誥民

白雲曰先王者王者之事後則凡有君道者皆同之

初六系於金柅貞吉有攸往見凶羸豕孚蹢躅象曰系於金柅柔道牽也

馬氏曰柅者在車之下所以止輪令不動者也注曰金者堅剛之物柅者制動之主謂九四也初六處遇之始以一柔而乘五剛體夫躁質得遇而合者也柔之爲物不可以不牽女子之節不可以不貞故必系於正應乃得貞吉也妄動則惟凶是見矣羸豕謂牝豕也以豭彊而牝弱故謂之羸豕孚猶務躁也夫陰質而躁恣者羸豕特甚焉言以不貞之陰失其所牽其爲滛醜若羸豕之孚務蹢躅也

九二包有魚無咎不利賔象曰包有魚義不及賔也誠齋曰魚者眾漁之所利也眾漁求魚一漁先得魚者遇之之蚤也取之必有其器大則网纎則笱然後有以包而舉之賔者他人之謂也

雷氏曰魚之爲物制得其道則可得而有之民之象也書曰民罔常懷懷於有仁史記曰平易近民民必歸之近民者親近而愛飬之之謂也

九四逺於初故有逺民之象九二近於初故有近民之象民捨九四而歸九二九二何愆防

祖豫州不納後趙之民正墮羯胡之計中也包有魚不利賔識者不能無遺恨

九三臀無膚其行次且厲無大咎象曰其行次且行未牽也

伊川曰二與初旣相遇三說初而宻比於二非所安也又爲二所忌惡其居不安若臀之無膚也處旣不安則當去之其行次且不能遽舎也然三剛正而處巽有不終迷之義若知其過而懷危懼不敢妄動則可以無大咎矣非義求遇固已有咎知懼而止則不至於大咎也

誠齋曰孔眀說先主謂中原已爲操所得而江東已爲吳所得吳不可圖而可以爲援此次且而無大咎也

居則臀在下故困初六言臀行則臀在中故夬姤三四言臀行未牽謂知懼而止不牽於求遇初六也象舉其行次且者省文耳

九四包無魚起凶象曰無魚之凶逺民也

伊川曰四以不中正而失其民逺民者已逺之也爲上者有以使之離也

白雲曰四與初應有魚當姤遇之時初六見九二先遇焉是九四失其正應故言無魚也夫得道者多助失道者寡助寡助之至親戚畔之此無魚所以起凶蓋言凶之起自無魚始矣魚民也爲上而不得其民能無凶乎四之與初非逺也而曰逺民者視二爲逺耳他卦正應有間多爲終吉獨姤之時以遇爲急故也

九五以包瓜含章有隕自天象曰九五含章中正也有隕自天志不舎命也

陰陽之相爲消長如循環剝者陽之消剝極爲復眀亂中生治也夬者陰之消夬極爲姤眀治中生亂也時防時防未有剝而不復者未有夬而不姤者是以聖人兢兢業業常恐至於遁而至於否豫爲之防而不敢慢也譬則賢也其木髙其葉大可以包物者也瓜譬則民也𨿽可欲而潰必自內者也九五之君以九二之賢防民之潰故曰以包瓜有中正剛健之徳而不自耀故曰含章且姤之所以爲姤一陰漸長羣陽消剝隕越者天也夫天人有交勝之理治亂有可易之道志人謀也舎止也志不舎命謂盡其人謀不止委之於命也聖人遇一陰方長之時於九五剛中之君而設有隕之戒者乃履霜堅冰懼以終始其要無咎之義也【采漢上說】

上九姤其角吝無咎象曰姤其角上窮吝也

伊川曰至剛而在最上者角也九以剛居上故以角爲象人之相遇由防屈以相和順以相接故能合也上九髙亢而剛極人誰與之以此求遇固可吝也人之逺之由已致之故無所歸咎九處窮上剛亦極矣是上窮而致吝也

橫渠曰窮不知變吝之道也

【坤下兌上】

伊川曰爲卦兌上坤下澤上於地水之聚也故爲萃不言澤在地上而云澤上於地言上於地則爲方聚之義也

萃亨王假有廟利見大人亨利貞用大牲吉利有攸往萃亨者萃聚之時自有亨義

眀道曰萃渙皆享於帝立廟因其精神之聚而形於此爲其渙散故立此以収之【謝顯道錄】

伊川曰王者萃聚天下之道至於有廟極也羣生至眾也而可一其歸仰人心莫知其鄕也而能致其誠敬鬼神之不可度也而能致其來格天下萃合人心總攝眾志之道非一其至大莫過於宗廟祭祀之報本於人心聖人制禮以成其徳耳故豺獺能祭其性然也人聚則亂物聚則爭事聚則紊非大人治之則萃所以致爭亂也萃以不正則人聚爲茍合財聚爲悖入安得亨乎故利貞萃者丰厚之時也其用宜稱故用大牲吉蓋隨時之宜順理而行故彖云順天命也夫不能有爲者力之不足也當萃之時故利有攸往大凡興功立事貴得可爲之時萃而後用是以動而有裕天理然也

單氏曰王弼曰假至也沨曰萬物防聚之時王至此然後可以有廟也故詩之魚麗言萬物盛多能備禮而後可以告於神眀者此時也故曰王假有廟

彖曰萃聚也順以說剛中而應故聚也王假有廟致孝享也利見大人亨聚以正也用大牲吉利有攸往順天命也觀其所聚而天地萬物之情可見矣

伊川曰天地之化育萬物之生成凡有者皆聚也有無動靜始終之理聚散而已故觀其所以聚則天地萬物之情可見矣

白雲曰其道不順其情不恱則無萃聚之理剛中而應九五也萃之主也非剛則不能爲眾聚之主非中則不可爲主茍無其應又不能爲之主也是以順以說爲物聚之理剛中而應爲能聚之道致孝享者嘉防之時禮在所先也萃之致孝享亦以身化天下也聚以正者見大人則聚以正道故爲時利見也用大牲吉利有攸往者因時而可爲也時則所謂天命也當可爲而爲所以順天命也然天地萬物之情所以聚者不過說順而已其道不順則無由以聚其情不說則不能聚矣故天地萬物之情旣不過說順是以彖言可見也

雷氏曰天下萃聚之時萬物盛多足以備禮而又得萬國之歡心四海之內各以其職來祭然後可以謂之有廟而致孝享孝經所謂天子之孝正謂此耳○利有攸往者孔子所謂旣庻矣旣富矣又何加焉曰教之孟子所謂飽食暖衣不可逸居而無教也

象曰澤上於地萃君子以除戎器戒不虞

伊川曰除簡治也去獘惡也

白雲曰澤聚於地萃之象然天下之理順極者必逆說極者必怨聚極者必散乖爭陵犯莫不由此以生所以萃之時君子豫爲之防除戎器而戒不虞也除謂除獘惡而新之

子夏曰眾之聚也不可以無防

初六有孚不終乃亂乃萃若號一握爲笑勿卹往無咎象曰乃亂乃萃其志亂也

初與四誠信之應也然當萃時三陰聚處柔無守正之莭舎應類是有孚而不終者也有孚不終聚非其正是乃亂乃萃者也若能號呼専一固執其守不卹眾笑安於喪朋爲貞往正應以終有孚則無咎矣象曰乃亂乃萃其志亂者非其志惑亂必無舎應亂萃之理

單氏曰一者所與専也握者所持固也

六二引吉無咎孚乃利用禴象曰引吉無咎中未變也注云禴殷春祭名也四時祭之省者也

橫渠曰物思其聚之時能自持不變引而後往吉乃無咎凡言利用禴皆誠素著白於幽眀之際未孚而略禮則神怒而民怨

誠齋曰君臣之聚防始於相求終於相信臣固求君也然君之求臣亟於臣之求君也觀湯之於伊尹先主之於孔眀則見矣然則何道以求之星辰非能自髙也引而髙之者天也賢臣非能自進也引而進之者君也六二之進非九五引之而孰也故曰引吉無咎此相求於初之道也及其相得相信之後則如骨肉如一體豈復事於外飾防中未變者蓋六二所守之中道不以爲上所引而有所變也

六三萃如嗟如無攸利往無咎小吝象曰往無咎上巽也

雷氏曰萃之道見大人乃利而亨初萃於四二萃於五則三當萃上六也上六柔而失中非大人之道不可萃之者也比卦曰比之匪人不亦傷乎萃而不得其人其能不嘆惜乎故曰萃如嗟如見大人則利而亨不見大人則有害而已範增之萃項籍嘆恨而無所利者也往無咎何也萃如嗟如而無攸利則可往求大人而萃之矣不可空嘆嗟而無益也𨿽然三萃於上六正也上六不應而不可萃遂往而他適以求大人而萃之者非正也不得已也於義不得無小吝故曰往無咎小吝陳平韓信去楚而適漢往無咎者也自三至五爲巽四者公侯大臣之象五者君之象六三所以往而無咎者以上之九四九五巽而可入納己而不拒也若夫四與五無巽入之道拒己而不納其能往而不咎乎故象曰往無咎上巽也韓信所以得萃者蕭何髙祖能納故也

九四大吉無咎象曰大吉無咎位不當也

伊川曰四當萃之時上比九五之君得君臣之聚也下比下體羣陰得下民之聚也得上下之聚可謂善矣然四以陽居陰非正也𨿽得上下之聚必得大吉然後爲無咎也非盡善安得爲大吉乎

九五萃有位無咎匪孚元永貞悔亡象曰萃有位志未光也

伊川曰九五居天下之尊萃天下之眾而君臨之當正其位修其徳以陽剛居尊位稱其位矣爲有其位無咎得中正之道無過咎也如是而有不信而未歸者則當自反以修其元永貞之徳則無思不服而悔亡矣元永貞者君之徳民所歸也故比天下之道與萃天下之道皆在此三者王者旣有其位又有其徳中正無過咎而天下尙有未信服歸附者蓋其道未光大也元永貞之道未至也在修徳以來之如苖民逆命帝乃誕敷文徳舜徳非不至也蓋有逺近昬眀之異故其歸有先後旣有未歸則當修徳也所謂得元永貞之道也元首也長也爲君徳首出庻物君長羣生有尊大之義焉有主統之義焉而又恆永貞固則通於神眀光於四海無思不服矣乃無匪孚而其悔亡也所謂悔志之未光心之未慊也象舉爻上句王者之志必欲誠信著於天下有感必通含生之類莫不懷歸若尙有匪孚是其志之未光大也

上六賫咨涕洟無咎象曰賫咨涕洟未安上也

防曰自目出曰涕自鼻出曰洟

伊川曰六說之主陰柔小人說髙位而處之天下孰肯與也求萃而人莫之與其窮至於賫咨而涕洟也賫咨咨嗟也人之絕之由己自取又將誰咎爲人惡絕不知所爲則隕獲而至嗟涕眞小人之情狀也小人所處常失其宜旣貪而從欲不能自擇安地至於困窮則顚沛不知所爲六之涕洟蓋不安於處上也君子愼其所處非義不居不幸而有危困則泰然自安不以累其心小人居不擇安常履非據及其窮廹則隕獲躁撓甚至涕泣爲可羞也未者非遽之辭猶俗云未便也未便能安於上也陰而居上孤處無與旣非其據豈能安乎

【巽下坤上】

伊川曰爲卦坤上巽下木在地中爲地中生木木生地中長而益髙爲升之象也

升元亨用見大人勿卹南徵吉

白雲曰天地萬物皆有升在人則位之升謂之升徳之升亦升也升位則足以行道升徳則足以進道是以元亨之理在焉升位而見大人故無附麗小人之失升徳而見大人則日入於君子之塗故用見大人可以無憂而有慶也南爲眀方陽之位也君之所也君子之類也故南徵無不吉也

彖曰柔以時升巽而順剛中而應是以大亨用見大人勿卹有慶也南徵吉志行也

伊川曰以二體言柔升謂坤上行也巽旣體卑而就下坤乃順時而上升以時者謂時當升也柔旣上而成升則下巽而上順以巽順之道升可謂時矣二以剛中之道應於五五以中順之徳應於二能巽而順其升以時是以元亨也彖文誤作大亨凡升之道必由大人升於位則由王公升於道則由聖賢用巽順剛中之道以見大人必遂其升勿卹不憂其不遂也遂其升則已之福慶而福慶及物也南人之所向南徵謂前進也前進則遂其升而得行其志是以吉也白雲曰柔道不升則沈潛無以自逹所謂沈潛剛克者亦柔以時升之義也巽有入之道坤有順之義二五剛中而應故可升而大亨也

象曰地中生木升君子以順徳積小以髙大

伊川曰順修其徳積累微小以至髙大也善不積不足以成名學業之充實道徳之崇髙皆由積累而至白雲曰萬物之升其象則如地中生木也自毫末以至合抱人莫見其升之之迹者以順積而致之耳順則不逆於徳積則爲之有漸故能升而不已以極髙大不然則逆徳暴行未能升而困及之矣

初六允升大吉象曰允升大吉上合志也

吾斯之未能信未可升也自信矣而又信於人斯可升矣初居眾爻之下上無正應疑若難升然孚於中者人必孚近比於二故能與九二剛中之大臣合志同升於君矣

九二孚乃利用禴無咎象曰九二之孚有喜也

白雲曰書曰沈潛剛克故升之道亦以剛中而應而後大亨九二是也九二能以誠信之道孚於君乃利用禴無咎而有喜也必曰利用禴者事天地鬼神與事君其道一也

雷氏曰鬼神享徳不享味

伊川曰澤及天下是有喜也

九三升虛邑象曰升虛邑無所疑也

伊川曰三以陽剛之才正而且巽上皆順之復有應援以是而升如入無人之邑其進無疑阻也

晦庵曰陽實陰虛而坤有國邑之象

六四王用亨於岐山吉無咎象曰王用亨於岐山順事也

伊川曰昔者文王之居岐山之下上順天子而欲致之有道下順天下之賢而使之升進已則柔順謙恭不出其位至徳如此周之王業用是而亨也四能如是則亨而吉且無咎矣四之才固自善矣復有無咎之辭何也曰四之才𨿽善而其位當戒也居近君之位在升之時不可復升升則凶咎可知故云如文王則吉而無咎也然處大臣之位不得無事於升當上升其君之道下升天下之賢已則止其分焉分𨿽當止而徳則當升也道則當亨也盡斯道者其惟文王乎

六五貞吉升階象曰貞吉升階大得志也

頤卦下三爻飬口體者也上三爻飬徳義者也升卦下三爻升其位者也上三爻升其徳者也六五以柔居尊謙虛接下下有九二剛中之臣爲之應是得正而吉者也故曰貞吉升階者其徳日新進進無已之義也羣賢並升君徳日進何憂乎天下之不治也故曰大得志也

上六冥升利於不息之貞象曰防升在上消不富也伊川曰君子於貞正之徳終日幹幹自彊不息以上六不已之心用之於此則利也以小人貪求無已之心移於進徳則何善如之昬防於升極上而不知已惟有消亡豈復有加益也

【坎下兌上】

伊川曰爲卦兌上坎下困者憊乏之義水居澤上則澤中有水也乃在澤下枯涸無水之象又上六在二陽之上而九二陷二陰之中皆陰柔掩於陽剛所以爲困也君子爲小人所掩蔽窮困之時也又曰困是處困之道道無時不可行

困亨貞大人吉無咎有言不信

伊川曰困而能亨且得貞正乃大人處困之道也故能吉而無咎有言不信當困而言人誰信之

白雲曰天下之時不同而所以處之之道不能一也困爲難處之時惟君子反諸其身以修其徳不繋於困否故不失其亨也大人之貞寛裕有容如天地然何物足以困之是以吉而無咎以見小人匪正不能處困而凶咎必至也處困尙徳而不尙言𨿽君子之言人亦未之信況眾人乎

彖曰困剛揜也險以說困而不失其所亨其惟君子乎貞大人吉以剛中也有言不信尙口乃窮也

伊川曰卦所以爲困以剛爲柔所掩蔽也處險而能說𨿽在困窮艱險之中樂天安義自得其說樂也時𨿽困也處不失義則其道自亨困而不失其所亨也困而能貞大人所以吉也蓋以其剛中之道也五與二是也非剛中則遇困而失其正矣當困而言人所不信欲以口免困乃所以致窮也以說處困故有尙口之戒

誠齋曰剛於中者萬險不能隕其正正於己者千憂不能喪其說烏往而不亨乎此大人之事故曰亨

象曰澤無水困君子以致命遂志

白雲曰澤必資水而利萬物澤無水則困而無以資物矣

伊川曰君子當困窮之時旣盡其防慮之道而不得免則命也當推致其命以遂其志知命之當然也則窮塞禍患不以動其心行吾義而已茍不知命則恐懼於險難隕獲於窮戹所守亡矣安能遂其爲善之志乎

單氏曰孔子曰道之將廢也與命也所謂致命如不可求吾所好謂遂志也

初六臀困於株木入於幽谷三嵗不覿象曰入於幽谷幽不眀也

當困之時陰柔在下不能自立必求依於陽者也四爲正應剛而不中又方困於陰揜惡能濟人之困猶株木之不能防覆於物株木無枝葉之木也臀所以居也臀困於株木謂無所庇而不得安其居居安則非困也入於幽谷謂初切比於二二有剛中之才足以拯人之困宜爲所矣噫寒士之妻弱國之臣各安其正而已茍擇勢而則惡之大者不容於世矣𨿽獲茍免其於正道是下喬木而入於幽谷也不覿謂不遇其所亨也三嵗不覿𨿽非終凶之辭與十年乃字者異矣幽不眀也者謂眀則不至於是處困之道何如不失正義致命遂志而已良非初六之所能也【取伊川說】

南軒曰凡天下之遇困大則失莭小則憂隕凡以不能剛中而已

單氏曰人之體行則以趾爲下居則以臀爲下初六困不能行而在下臀之象也

九二困於酒食朱紱方來利用亨祀徵凶無咎象曰困於酒食中有慶也

伊川曰朱紱王者之服蔽膝也以行來爲義故以蔽膝言之

九二剛中之大人困而不失其所亨者特君臣未遇困於家食無酒食宴樂之奉而已朱紱王者之服蔽膝也九五之君方將以同徳來求利用亨祀者蓋言事君當盡誠無隱與事天事神眀一也徵凶無咎者謂舎是而進凶之道也復誰咎防中有慶者以九二有剛中之徳而獲際防之慶也君臣慶防則天下賴之矣

六三困於石據於蒺藜入於其宮不見其妻凶象曰據於蒺藜乘剛也入於其宮不見其妻不祥也

伊川曰三以剛險而上進則二陽在上力不能勝堅不可犯益自困耳困於石也以不善之徳居九二剛中之上其不安猶借刺據於蒺藜也進退旣皆益困欲安其所益不能矣宮其居所安也妻所安之主也知進退之不可而欲安其居則失其所安矣進退與處皆不可惟死而已其凶可知失其所安者不善之效故曰不見其妻不祥也

白雲曰以進則非所困而困以退則非所據而據上下失自安之道𨿽有宮有妻將皆失之矣是以凶也

九四來徐徐困於金車吝有終象曰來徐徐志在下也𨿽不當位有與也

金車二也剛以載者也徐徐者疑懼也志在於初而隔於二棄之則不能欲往則畏二故曰來徐徐困於金車也困於九二而未能應初吝也有正應而不敢亟來以相應惟困之時爲然九二剛中而載非犯己者也四疑而畏之耳是以𨿽吝而有終也九四𨿽不當位爲未善然其正應相與故有終也初六言三嵗不覿以見𨿽久而得合非若終凶者也與九四有終之義相符【集注並粹言單氏】

九五劓刖困於赤紱乃徐有說利用祭祀象曰劓刖志未得也乃徐有說以中直也利用祭祀受福也

白雲曰困之象上下皆揜於陰在常人處之受其困而已在有爲之君必思所以去之是以有用刑之象劓刖者上下皆刑之也刑小人而去之所以進君子故九五劓刖以困於赤紱故也赤紱君子之服也病君子之不進故刑小人也君子進則善者勸而不仁者逺何困之有且君子難進易退不求而致之不可得也故九五患赤紱之不進而九二有朱紱方來之辭以見九五之求之也九二中直之臣至而後有說故曰乃徐有說必曰紱者紱蔽膝也與黃裳之義同取其謙下之道也九二以謙而不敢自進九五以謙而下求之故皆曰紱也君臣相與至誠而已其道𨿽鬼神可交況於人乎故以九二事君之道用於享祀則利用享祀矣以九五下賢之道用於祭祀則利用祭祀矣此亦見其君臣同於至誠之徳用於人用於神皆可也如是則天下其有不治者防志未得者非樂於用刑也君子未進人君志未得之初不得已而劓刖之也受福者與孔子祭則受福之義同蓋是道也用於君子則必得賢用於鬼神則必受福人神𨿽不同其交感之道則一而已

上下三陰受劓刖者也

上六困於葛藟於臲卼曰動悔有悔徵吉象曰困於葛藟未當也動悔有悔吉行也

葛藟糾之象臲卼不安之貌困於葛藟謂牽於六三之柔於臲卼謂乘乎九五之剛柔不可牽舎之可也剛不可乘去之可也上六柔儒之過若計曰動則恐有悔遂不動乃所以有悔曰徵吉謂吉在乎行也諸卦上極多不以徵此困時也困終有出困之義徵則免困矣是以徵吉【集臨川伊川語】

【巽下坎上】

伊川曰爲卦坎上巽下坎水也巽之象則木也巽之義則入也木器之象木入於水下而上乎水汲井之象也

井攺邑不攺井無防無得往來井井汔至亦未繘井羸其瓶凶

井之爲物可常而不可攺也邑可攺而之他井不可遷也故曰攺邑不攺井汲之而不竭存之而不盈無防無得也至者皆得其用往來井井也無防無得其徳也常往來井井其用也周常也周也井之道也汔防也繘綆也井以濟用爲功繘防至水而不能上水亦與未下繘於井同也羸敗其瓶其用防矣是以凶也羸毀敗也【取伊川】

彖曰巽乎水而上水井井飬而不窮也攺邑不攺井乃以剛中也汔至亦未繘井未有功也羸其瓶是以凶也伊川曰巽入於水而上水者井也井之飬於物無有窮也取之而不竭徳有常也邑可攺井不可遷亦其徳之常也二五之爻剛中之徳其常如是卦之才與義合也

雷氏曰城邑屋廬可以遷攺井則可塞而不可攺也君子臨大莭而不可奪身可殺而志不可攺富貴不能淫貧賤不能移威武不能屈者用此道也不剛中者能如是乎故曰攺邑不攺井乃以剛中也言井所以能不攺者以二五剛中故也若小人柔佞隨世俯仰希合茍容者其能不攺其操乎

象曰木上有水井君子以勞民勸相

伊川曰勞徠其民法井之用也勸民使相助法井之施也

誠齋曰水下有木汲器之入也木上有水汲器之出也汲器入而水徳行汲器出而水功著此井之象也勞之賚之君子所以法井之徳勸之相之君子所以法井之功勞賚與也勸相助也水言與器言助有水無器井能自活斯人乎故汲引之功不下於冽泉勸相之恵不隘於勞賚

晦庵曰勞民者以君飬民勸相者使民相飬

初六井泥【乃計反】不食舊井無禽象曰井泥不食下也舊井無禽時捨也

注曰久井沈滯滓穢不見渫治一時所共棄舎也伊川曰一陰而居井之下泥之象也無水而泥人所不食也舊廢之井人旣不食水不復上則禽鳥亦不復往矣見其才弱無援不能濟物爲時所舎置不用也

白雲曰人之一性不能自修僞惡日生則性失矣安能有及物之功乎

九二井谷射鮒甕敝漏象曰井谷射鮒無與也

伊川曰二𨿽陽剛之才而居下上無應而比於初不上而下之象也澗谷之水旁出而就下失井之道乃井而如谷也井上出則飬人而濟物今乃下就污泥注於鮒而已鮒井泥中微物耳陽剛之才本可以飬人濟物而上無應援故不能上而就下是以無濟用之功

誠齋曰初六陰潛而細微有小人之資有蛙鮒之象二旣下比小人則上之君子無我與者矣上無我與則上無我汲者矣子常信無極而國皆怨子馮暱八人者而君不安谷漏下注甕敝亦下注皆不上出之義

許愼云甕汲瓶也

九三井渫不食爲我心惻可用汲王眀並受其福象曰井渫不食行惻也求王眀受福也

伊川曰三以陽剛居得其正是有濟用之才者也在井下之上水之淸潔可食者也井以上爲用居下未得其用也陽之性上又志應上六處剛而過中汲汲於上進乃有才用而切於施爲未得其用則如井之渫治淸潔而不見食爲其心之惻怛也三居井之時剛而過中故切於施爲異乎用之則行舎之則蔵者也然眀王用人豈求備也故王明則受福矣臣得行其道君得享其功下得被其澤上下並受其福也爻云心惻而象云求以見九三之志切於行也

誠齋曰井一用一邑受其福君子一用天下受其福有美井無善汲則如無井有君子無眀王則如無賢仲尼曰眀王不興天下孰能宗予故微眀之堯帝則大舜雷澤之漁父微眀哲之髙宗則傅說巖野之胥靡

六四井甃無咎象曰井甃無咎修井也

白雲曰九三有才而未得其時故有求王眀之辭六四近中正之君非無其時矣而其才不能濟物𨿽然能自修治則無過矣未爲失也易之言無咎於有疑之爻多言之其不言者或眀見其無咎或眀知其有咎如井之初六九二𨿽未至凶皆有咎之爻也九三𨿽未至吉知其無咎矣六四之才疑於有咎故明言無咎以別之聖人之意或見於有言或見於無言是以人難得之也

誠齋曰甃者甓而修之也井之不修井之咎也修矣或汲焉或舎焉或食焉或否焉井何咎防故徳之不修足以憂孔子學不能行足以病子貢

修井者閒邪存誠之謂也

九五井洌寒泉食象曰寒泉之食中正也

誠齋曰九五以陽剛中正之徳居大君之位猶泉以甘潔淸寒之徳爲一井之主天下之人酌而飫之若渴者之於井也孰能禦之泉而不洌不寒君而不中不正人有吐井泥羞污君而去之耳故傅說非其後不食伯夷非其君不事君天下者可不懼哉

上六井収【詩救反】勿幕有孚元吉象曰元吉在上大成也白雲曰井無他道特以上出爲功用耳故至上六爲功用大成而元吉也収者功之成也勿以成功而遂吝其博施濟眾之徳故云勿幕戒其勿幕所以終井道也其功旣成其施愈博天下信之是以元吉象言元吉在上者非上六之元吉也井道至土而大成盡元吉之道也

【離下兌上】

伊川曰爲卦兌上離下澤中有火也革變革也水火相息之物水滅火火涸水相變革者也火之性上水之性下若相違行則睽而已乃火在下水在上相就而相克相滅息者也所以爲革也又二女同居而其歸各異其志不同爲不相得也故爲革也

革已日乃孚元亨利貞悔亡

革者救時之獘也已日者已可革之時也先時而革則人疑而罔孚故已日乃孚易窮則變變則通凡欲變革論其時則有曰時未可革有曰時已可革已日者卽事已窮俗已厭不可不革之時也元亨利貞者謂窮則變固有大通之道而利於不失正也正則其悔亡矣白雲曰凡欲革者皆以有悔革而當其悔乃亡矣

彖曰革水火相息二女同居其志不相得曰革已日乃孚革而信之文眀以說大亨以正革而當其悔乃亡天地革而四時成湯武革命順乎天而應乎人革之時大矣防

文眀以說者文眀則禮無不盡事無不察說則人心和順革而能照察事理和順人心可致大亨而得貞如是變革得其至當故悔亡也天下之事革之不得其道則反致獘害故革有悔之道惟革之至當則新舊之悔皆亡也天地之運寒暑變革則四時成湯武攺革夏殷之命亦不過順乎天理以應人心耳是皆已窮而後革之義也當革與否不可違時故曰革之時大矣防【取伊川說】

山曰或問成湯放桀曰予有慙徳何也曰橫渠嘗言湯武之功聖人之不幸也若論君臣之義則爲臣而事其君當使其君如堯舜乃是旣不能使其君如堯舜至其君得罪於天下而放之豈其所欲防成湯之事以順乎天而應乎人何慙之有然自人情觀之旣以堯舜之禪爲盡善則徵誅而有天下安能無愧乎

象曰澤中有火革君子以治歷眀時

伊川曰水火相息爲革君子觀變革之象推日月星辰之遷易以治歷數眀四時之序也夫變易之道事之至大理之至眀迹之至著莫如四時觀四時而順變革則與天地合其序也

雷氏曰歷象日月星辰敬授人時是也

水火之相滅息猶四時寒暑相承也

初九鞏用黃牛之革象曰鞏用黃牛不可以有爲也革乃事之大者必有其時有其位有其才審而後動可以無悔初九以時則初也動於事初則無審愼之意而有躁易之象以位則下也以才則剛而不中時位才皆不可以有爲鞏固也黃中色牛順物六二文眀之主有中順之徳與九五剛中之大人相應乃伊呂之佐湯武也初與之比焉於將革之時能順承六二中順之道固執而不變不敢妄動則庶乎因之而有成矣湯武之興也所防之國或三千或八百初九九三之謂歟【兼采伊川語】

六二已日乃革之徵吉無咎象曰已日革之行有嘉也先時而革則人疑而罔孚後時不行則失時而有咎已日乃革之謂已當可革之時乃宜革之也漢上朱氏曰變動貴乎適時趨捨在乎機防二當可革濡滯而不行於革道安得無咎徵吉無咎者以行有嘉也伊川云六二柔順中正文眀之主上有陽剛之君相應中正則無偏蔽文眀則盡事理應上則得權勢體順則無逆悖時可矣位得矣才足矣處革之善者也非伊呂不足以當之

九三徵凶貞厲革言三就有孚象曰革言三就又何之矣

九三居下卦之上諸侯之象也剛而過中而當可革之時不度徳不量力以之自往將有所革則取凶必矣聖人戒之曰汝當堅貞自守嘗懷惕厲待其公論皆同上下信之以之佐湯武而興焉則可也象云又何之矣謂舎湯武而何之矣

九四悔亡有孚攺命吉象曰攺命之吉信志也

以九居四悔也能信於上其悔乃亡

雷氏曰春秋傳曰君能制命爲義臣能承命爲信君出命而臣行之常也然革者欲其當而已茍君命有不當而攺之以義可也若夫君謂可者可之君謂否者否之阿諛茍從不能攺命而從義則欲革而當不可得也𨿽然臣之事君信而後諫人君信己之志而不疑然後攺命而吉茍上未信其志而遂攺上命則戮辱之道矣其能吉乎故曰有孚攺命吉而象曰攺命之吉信志也蓋上可以匡正其君而下不至於失身易之中道也漢武帝命汲黯視河內火黯乃擅發倉以賑饑民而帝不之罪信黯之志忠國而愛民故也使人君知此而得骨鯁之臣以輔之則命令無不當矣

潘氏曰居大臣之位爲上所信事所當革𨿽有君命猶將攺之塗詔批勅是也未信而諫則不可故有孚則吉

九五大人虎變未占有孚象曰大人虎變其文炳也伊川曰龍虎大人之象也天下蒙大人之革不待占決知其至當而信之也事理眀著若虎文之炳煥眀盛也

橫渠曰虎變文章大故眀豹變文章小故蔚

白雲曰湯徵自葛而天下信之豈大人虎變未占有孚之道歟

雷氏曰九五剛健中正大人也處革之時而得尊位大人之通其變而革天下之獘者也大人者天且不違而況於人乎順天下之民由義以革天下之事使天下煥乎其有文章則不怒而威不言而信矣故曰大人虎變未占有孚夫占所以決疑不疑何占大人之革則天下莫不信之矣何待於占而後孚防此所以未占有孚也虎義獸也文章煥炳而有不怒之威故稱大人虎變而象以爲其文炳也湯武革命周公制禮作樂至於鬱鬱乎文防虎變之象也

上六君子豹變小人革面徵凶居貞吉象曰君子豹變其文蔚也小人革面順以從君也

詩曰濟濟多士秉文之徳此君子隨大人而變者也伊川曰君子從化遷善成文彬蔚章見於外也中人以上莫不變革𨿽不移之小人則亦不敢肆其惡革變其外以順從君上之教令是革面也至此革道成矣小人勉而假善君子之所容也更往而治之則凶矣天下之事始則患乎難革旣革而當則患乎不能守也故革之終戒以居貞則吉也居貞非爲六戒乎曰爲革終言也莫不在其中矣

【巽下離上】

伊川曰上離下巽所以爲鼎取其象則下植爲足中實爲腹中實受物在中之象對峙於上者耳也橫亙乎上者也取其義則木從火也巽入也順從之義以木從火爲燃之象火之用惟燔與烹燔不假器故取烹象而爲義

鼎元吉亨

防鼎者器之名也自火化之後鑄金而爲此器以供烹飪之用然制度必須當理而後可以變故成新故先元吉而後乃亨也

白雲曰易以器名卦者井鼎二卦而已聖人名卦必以道獨二卦以器者以眀道器皆一也由道可見器由器可推道也

彖曰鼎象也以木巽火烹飪也聖人亨以享上帝而大亨以飬聖賢巽而耳目聰眀柔進而上行得中而應乎剛是以元亨

伊川曰鼎之爲器生人所賴至者也極其用之大則享上帝飬聖賢聖人古之聖王大言其廣下體巽爲巽順於理離明而中虛於上爲耳目聰眀之象柔在下之物乃居尊位進而上行也

誠齋曰鼎象也象者卦之形肖鼎之形也以列足而載一腹以一而貫耦耳非鼎之形乎六爻畫而鼎之形以具二卦合而鼎之用以行以巽之木入離之火而烹飪之用著矣古者聖人之制鼎豈自奉口體而已防有鼎之用有鼎之徳享上帝飬聖賢乃其用也體巽之順以順於義理體離之眀以達其視聴體六五之柔中以應剛陽之聖賢乃其徳也全其徳以施其用焉往而不大亨乎故曰是以元亨且夫革去故鼎取新去故取新何獨鼎防食者生民之大本鼎者火化之元勲革鴻荒而新萬法孰爲革故取新之初乎孰有大於革茹毛爲火化之初乎一初旣立而萬法類矣

龔氏曰易以井言徳性以鼎名才器徳性在已無俟乎外而足也故窮不損達不加猶井之無喪無得也才器有小大在人之所用猶鼎之有大小各隨其量而有所受也

劉氏曰得中而應乎剛者以柔居中下應九二之剛乃能用賢也柔得尊位卑巽以下賢是以致元亨也人君卑巽以下賢則賢者樂告以善道而聞見日廣故耳目聰明也

象曰木上有火鼎君子以正位凝命

伊川曰鼎者法象之器其形端正其體安重取其端正之象則以正其位謂其所居之位君子所處必正其小至於席不正不坐母跛母倚取其安重之象則以凝其命令安重其命令也

初六鼎顚趾利出【尺遂反】否得妾以其子無咎象曰鼎顚趾未悖也利出否以從貴也

初六在下趾之象也上應於四趾而向上顚之象也凡物顚趾皆悖也惟鼎之用必初顚趾利於出敗惡以致潔新故在鼎獨爲未悖也去故而納新寫惡而受美貴之義也四近君大臣之位初在下之人而相應乃上求於下下従其上也大臣屈體來求在下之人以尊卑之禮言之亦悖也以其人其才足以載物其徳足以飬民𨿽防尊屈體以求之何悖之有以九居四處不當位力小任重必有覆餗之凶能求在下之賢進之於君厝天下於鼎定之安不失亨飪之道上可以享上帝下可以及萬民在己可以長守富貴又豈有折足形渥之凶乎以家譬之五夫也四妻也六在下卑巽妾之象也四以才不足而覆公餗猶妻無子致夫無後也妾固賤也求之悖也求之以其子也子足以奉祭祀承先祖亦未悖之道也故曰無咎以貴者否惡爲賤而潔新爲貴在下之人爲賤才徳爲貴妾爲賤而子爲貴也或曰凡卦以六居下者皆言無才而子方之有才以九居四其體剛也而子方之爲妻無乃不可乎曰易無體也他卦以初六爲無才常也在鼎之初則取出否取新之義而爲亨飪之用初不計九之與六也他卦以九四爲體剛在鼎則位爲重以位言之則四之於五臣之於君也妻之於夫也故象曰君子以正位凝命或者曰以九居四云非正位聞之舊矣今以六居下𨿽取初義以位言之正乎曰鼎象也下趾也以象言之分而在下乃趾之位也

九二鼎有實我仇有疾不我能卽吉象曰鼎有實愼所之也我仇有疾終無尢也

伊川曰二以剛實居中鼎中有實之象與五相應其道可亨然與初宻比陰從陽者也九二居中而應中不至失正己𨿽自守彼必相求故戒能逺之使不來卽我則吉也仇對也陰陽相對之物謂初也相從則非正而害義是有疾也二當以正自守使之不能來就己人能自守以正則不正不能就之矣所以吉而終無過尢也愼之愼所往也

九三鼎耳革其行【下孟反】塞【悉則反】雉膏不食方雨虧悔終吉象曰鼎耳革失其義也

初鼎之足五鼎之耳上鼎之三陽鼎之腹雉膏鼎實之美者也九三以剛正之才宜爲六五文眀之君所信任以九四阻之於前而六五攺之於上也五之意攺則三之行塞矣是有雉膏而不見食也魯平公見孟子者樂克啟之也不見孟子臧倉沮而攺之也𨿽然六五眀主也九四其能終攺之乎五與三方將和合三𨿽有不足之悔終當獲吉也六五豈終不食九三之雉膏也哉失其義者謂君臣之義爲九四所間而相失於始也【集伊川誠齋說】

九四鼎折【之舌反】足覆公餗其形渥【於角反】凶象曰覆公餗信如何也

四大臣之位任天下之事者也天下之事豈一人所能獨任必當求天下之賢智與之協力得其人則天下之治可不勞而致矣四眀不足而剛不中在下𨿽有可用之賢爲之應以眀不足則不知其爲可用也不達顚趾從貴之義也就使知之以剛不中則固守尊卑之常分而不肯降尊屈體以求之也徳薄而處崇髙之位力少而任天下之重未有不致禍敗者故曰鮮不及矣猶鼎折足而覆其公上之餗也餗鼎實也不求賢哲與之同事至於敗覆乃不勝任可羞愧之甚也其形渥謂赧汗也信如何者謂少任重之理信當如何言必至於敗覆也

六五鼎黃耳金利貞象曰鼎黃耳中以爲實也童溪曰六五之有取於金云者蓋謂以虛而受實體柔而納剛以六五之中虛而能來上九剛實之助此黃耳之得金也以是爲正非所利歟故曰利貞然則人君欲受人之實而以爲己之實也非有所謂中虛之徳則不可故象又曰鼎黃耳中以爲實也

上九鼎玉大吉無不利象曰玉在上剛柔節也他卦以初上爲無位而不當用惟鼎以象言取新在初舉措在上𨿽居無位之地實當用也在五指上九爲金五文眀虛中故能納上九陽剛之才以實其中虛故能受蓋陽實而陰虛也上本金而在爻云玉者何哉恐剛極而爲之戒也剛柔中節則大吉而無不利也君之用臣惟恐不盡其剛直故五利金臣之事君欲其盡禮而剛柔有節故上利玉

【震下震上】

伊川曰震之爲卦一陽生於二陰之下動而上者也故爲震震動也不曰動者震有動而奮震驚之義乾坤之交一索而成震生物之長也故爲長男其象則爲雷其義則爲動雷有震奮之象動爲驚懼之義

震亨震來虩虩【許逆反】笑言啞啞【烏客反】震驚百里不喪匕鬯

白雲曰天下之理不動則不亨故天地萬物待震而後亨也

注曰虩虩恐懼貌

伊川曰當震之來則恐懼不敢自寜虩虩然也處震如是則乃能保其安裕故笑言啞啞啞啞和適之貌雷之震動驚及百里之逺人無不懼而自失惟宗廟祭祀執匕鬯者則不致於喪失人之致其誠敬莫如祭祀以載鼎實升之於爼鬯以灌地而降神方其酌裸以求神薦牲而祈饗盡其誠敬之心則𨿽動震之威不能使之懼而失守故臨大震懼能安而不自失者惟誠敬而已此處震之道也

彖曰震亨震來虩虩恐致福也笑言啞啞後有則也震驚百里驚逺而懼邇也出可以守宗廟社稷以爲祭主也

白雲曰震來虩虩因恐懼而致福也笑言啞啞和適而未嘗失則也驚逺懼邇言震之大逺近皆及之也以內外重震故有逺邇大震之象逺邇大震而能不喪匕鬯此其所以可守宗廟社稷爲祭主也

疏出謂君出巡狩等事君出則長子畱守宗廟社稷攝祭主之禮事也

象曰洊雷震君子以恐懼修省

伊川曰洊重襲也上下皆震故爲洊雷君子畏天之威則修正其心思省其過咎而攺之不惟雷震凡遇驚懼之事皆當如是

李博士曰詩美宣王遇災而懼側身修行天下喜於王化復行知恐懼而不能自修省則見於聲音顏色之間而已非所以爲恐懼也

初九震來虩虩後笑言啞啞吉象曰震來虩虩恐致福也笑言啞啞後有則也

誠齋曰有則者喜而不失節也

雷氏曰𨿽恐懼可以致福然早知戒懼乃能致福茍不早知戒懼禍患旣生𨿽欲戒之無及矣故於初九言之

六二震來厲億喪貝【博蓋反】躋於九陵勿逐七日得象曰震來厲乘剛也

六二居中得正善處震者也而乘初九之剛九震之主震剛動而上奮孰能禦之厲猛也危也彼來旣猛則已處危矣億大也貝所有之資也躋升也九陵陵之髙也逐往追也勿逐七日得二之所貴者中正也遇震懼之來量勢巽避守其中正𨿽大喪貝過則復其常矣是勿逐而自得也逐卽物也以己卽物失其守矣故戒勿逐避逺自守處震之大方也卦位有六七乃更始事旣終時旣易也不失其守𨿽一時不能禦其來然時過事已則復其常故云七日得【取伊川說】震之六二其太王避狄之事乎億大也石氏曰億十萬之數大之義也○億攺訓大當從或問

六三震蘇蘇震行無眚象曰震蘇蘇位不當也

伊川曰蘇蘇神气緩散自失之狀三以陰居陽不正處不正於平時且不能安況處震乎故其震懼自失蘇蘇然由其所處不當故也若因震懼而能行去不正而就正則可以無過眚過也動以就正爲善誠齋曰六三以柔懦之才逢震擾之世居下卦之上非位之不當乎蘇蘇懼之至也辭去其位以讓賢者可以無眚

九四震遂泥【乃計反】象曰震遂泥未光也

剛居洊雷之初可以復震者也以處柔失剛健之道居四無中正之徳而上下重陰安能免於泥乎以剛處動本有光亨之道陷泥而不能自奮豈有光亨之道哉遂者無反之意未者非必之辭【集】

六五震往來厲億無喪有事象曰震往來厲危行也其事在中大無喪也

往則震極來則乘剛是往來皆厲所行危也億大也震驚之際能不自失而大無喪者以其事在中也中謂心也事者誠敬之謂六五爲一卦之主卽彖所謂可以守宗廟社稷以爲祭主者也

上六震索索【桑落反】視矍矍【俱縛反】徵凶震不於其躬於其鄰無咎婚媾有言象曰震索索中未得也𨿽凶無咎畏鄰戒也

上居震極中無所守索索謂志气殫索不存之狀也矍矍謂瞻視徊徨而不安也處震之道貴乎恐懼修省而戒其惶怖失據驚擾妄動故曰徵凶震驚之來方及其鄰而未及其身能畏懼而戒備之則可無咎矣婚媾所親也謂同動者當震動之時六居震之上始爲動之首今獨畏鄰戒而不動同動者不得無怨懟之言上所以獨能不動者以柔不固守震終知變故也爻云徵凶謂妄動則必凶也象云𨿽凶無咎謂畏鄰戒而不動設使𨿽或有凶則於義亦無咎也【集粹言】

【艮下艮上】

伊川曰艮者止也不曰止者艮山之象有安重堅實之意非止義可盡矣乾坤之交三索而成艮一陽居二陰之上陽動而上進之物旣至於上則止矣陰者靜也上止而下靜故爲艮也然則與畜止之義何異曰畜止者制畜之義艮止者安止之義止其所也

艮其背不獲其身行其庭不見其人無咎

伊川曰人之所以不能安其止者動於欲也欲牽於前而求其止不可得也背所不見也止於所不見則無欲以亂其心而止乃安不獲其身不見其身也謂忘我也行其庭不見其人謂不交於物也外物不接內欲不萌如是而止乃得止之道於止爲無咎也老子云人之所以有大患者爲吾有身其亦艮其背之義乎

白雲曰艮止之義最爲近道而知之行之者鮮且天下之欲無窮而人每患於不能止者蓋不知無欲之地而止之也止於無欲之地所謂艮其背也人之有目欲於色者也耳欲於聲者也口欲於味者也鼻欲於臭者也惟至於背則無見無知故無欲常與物背馳而不相向使欲無自而生故得安於止之道一身且不獲況外物乎內欲不動則外境不入是以行其庭不見其人也不獲其身忘我也不見其人忘人也忘我者在止之止也忘人者在行之止也內外兼止則人欲自滅而天理固存是以無咎孟子曰飬心莫善於寡欲其艮其背之義乎自一身言之庭與四海皆一也【此段多是兼山語】

彖曰艮止也時止則止時行則行動靜不失其時其道光眀艮其止止其所也上下敵應不相與也是以不獲其身行其庭不見其人無咎也

眀道曰八元有善而選之四凶有罪而誅之各止其所也父子止於恩君臣止於義

伊川曰君子所貴乎時仲尼行止久速是也艮體篤實有光眀之義所謂當止之所也父止於慈子止於孝君止於仁臣止於敬萬物庶事莫不各有其所得其所則安失其所則悖聖人所以能使天下順治非能爲物作則也惟止之各於其所而已陰陽相應則情通而相與乃以其敵故不相與也不相與則相背爲艮其背止之義也相背故不獲其身不見其人是以能止能止則無咎

白雲曰夫止有止之止有行之止行止之間又有時焉蓋行止系乎時不系乎止也止所以應行止者也時所以爲行止者也是則艮止之止在我而行止之止在彼矣行止爲時則艮止爲道故彖言時止則止又曰艮其止兼眀有二義也且艮之道時方止則止其止時方行則行其行行止在時艮止在此在時者不可必在此者可必不以在此之必而易時之不可必則止道盡矣子曰用之則行舎之則藏孟子曰窮則獨善其身達則兼善天下是皆以止道應時者也莊子靈曳尾塗中之說是爲知止而不行有我廢時者也欲孰甚焉孔子所以毋必者止其欲也莊子不知不必之可止欲必其生之樂是失時止時行之義止無他義知其所而止之耳

艮之止中庸之中是或一道

南軒曰初六艮其趾未失正也六二艮其腓不拯其隨其心不快此言欲心之動不能制也腓隨身者也心者四體之所聴命者也於腓若不救其隨而任所之焉則心終不寜矣故曰不拯其隨未退聴也九三艮其限列其夤者勇於止而未能循理適宜者也六四艮其身者大學所謂知止於其所當止者也六五艮其輔言有序悔亡者記所謂口容止語所謂時然後言系辭所謂吉人之辭寡者也上九惇艮吉者居之安者也八卦之終惟艮爲吉乾亢坤疑坎陷離暴巽極則失兌極則志流震極則索則凶艮獨以吉終何也系辭曰吉凶悔吝生乎動者也動則獲凶常多得吉常少靜而知止何咎之有聖人所以洗心退藏於宻其至矣哉

象曰兼山艮君子以思不出其位

伊川曰上下皆山故爲兼山此而並彼爲兼謂重復也君子觀艮止之象而思安所止不出其位也位者所處之分也萬事各有其所得其所則止而安若當行而止當速而久或過或不及皆出其位也況逾分非據乎

初六艮其趾無咎利永貞象曰艮其趾未失正也白雲曰趾初象也凡動之先莫先於趾止於動之先則易止旣動之後不能無得失也利永貞者利在久於其道而固守之也中庸曰人皆曰予知擇乎中庸而不能期月守也是不知利永貞者也象言未失正者止於未動之先未有失正之事也小畜於復自道言吉復於不逺復言元吉艮之初六有過於二者而不言吉蓋吉凶者失得之象也二卦之復𨿽與止相近然有失而能止則謂之復凡言復皆先失後得復則吉不復則凶吉凶可得而言也然世多以吉爲過於無咎是不知吉與無咎自爲二道論有爲則莫善於吉論守道則無咎爲大是以易辭或言吉或言無咎或吉而無咎或凶而無咎不可同也

六二艮其腓不拯其隨其心不快象曰不拯其隨未退聴也

白雲曰腓腨腸也

伊川曰三居下之上成止之主主乎止者也乃剛而失中不得止之宜剛止於上非能降而下求二𨿽有中正之徳不能從也二之行止系乎所主非得自由故爲腓之象股動則腓隨動止在股而不在腓也二旣不得以中正之道拯救三之不中則必勉而隨之不能拯而惟隨也𨿽咎不在己然豈其所欲哉言不聴道不行也故其心不快不得行其志也

誠齋曰六二中正𨿽不得已而隨亦未肯聴也故其心不快

九三艮其限列其夤厲薫心象曰艮其限危薫心也注曰夤膂也

白雲曰不能止之於初至於三則難矣九三用剛有力止之象猶大畜說輹之道也限所以制內外也內欲不出外境不入所謂艮其限也亦猶列身之夤而制左右也厲薫心者常以危亡之憂薫爍其心使不忘也所謂其亡其亡系於苞桑者也曰薫者與詩憂心如薰同意凡此者皆以九三之失於不早辧故必極於用力以限止之方之初六則甚難矣然艮止之道行無不善是以六爻終無凶危特有難易之別也誠齋曰限閾也九三奇而橫有門限之象艮爲門闕

六四艮其身無咎象曰艮其身止諸躬也

四大臣之位當艮止之時上以止人君之邪心下以止天下之不善乃其任也柔而失中其所輔之君又無陽剛之徳亦安能大有爲乎惟止於其身不失正能無咎而已在上位而僅能獨善其身豈足稱大臣之位也哉【集】

六五艮其輔言有序悔亡象曰艮其輔以中正也白雲曰六五君位一卦之主蓋主天下之止者也天下命令之所由出可不愼乎故艮其輔言有序而後悔亡也輔頰車也言之所出也有序中節也君子居其室出其言善則千里之外應之有序者固如此也是以其悔可亡惟中正之君故能愼而止之如此庸主忽其言故天下亦共違之也觀舜命九官則知艮其輔言有序之道而商紂謂己有天命謂敬不足行謂祭無益謂暴無傷蓋有間矣豈孔子所謂喪邦之言哉

上九惇艮吉象曰惇艮之吉以厚終也

伊川曰九以剛實居上而又成艮之主在艮之終止之至堅篤者也人之止難於久終故節或移於晚守或失於終事或廢於久人之所同患也上九能惇厚於終止道之至善所以吉也

【艮下巽上】

伊川曰漸者進也進以序爲漸今人以緩進爲漸進以序不越次所以緩也

漸女歸吉利貞

白雲曰漸之進不速而不已也天地之道皆有漸況人乎舉人道而言之則進之漸者無若女之歸也女歸不以漸則奔也漸則爲歸速則爲奔故女歸以漸爲吉也凡天下之進如女歸之漸無不吉也利貞者女歸之道正也固守之無不利矣然聖人制昏禮有納采問名納吉納徵請期之節其禮爲尢備是以知其漸也鴻之進也有於幹於磐於木於陸之漸豈不猶女歸之禮乎故卦辭言女歸而爻眀鴻漸一也伊川曰以卦才兼漸義而言也乾坤之變爲巽艮巽艮重而爲漸在漸體而言中二爻交也由二爻之交然後男女各得正位初終二爻𨿽不當位亦陽上陰下得尊卑之正男女各得其正亦得位也與歸妹正相對女之歸能如是之正則吉也天下之事進必以漸者莫如女歸臣之進於朝人之進於事固當有序不以其序則陵節犯義凶咎隨之然以義之輕重廉恥之道女之從人最爲大也故以女歸爲義且男女萬事之先也諸卦多有利貞而所施或不同有渉不正之疑而爲之戒者有其事必貞乃得宜者有言所以利者以其有貞也所謂渉不正之疑而爲之戒者損之九二是也處陰居說故戒以宜貞也有其事必貞乃得宜者大畜是也言所畜利於貞也有言所以利者以其有貞者漸是也言女歸之所以吉利於此貞正也蓋其固有非設戒也漸之義宜能亨而不云亨者蓋亨者通達之義非漸進之義也

彖曰漸之進也女歸吉也進得位往有功也進以正可以正邦也其位剛得中也止而巽動不窮也

伊川曰男女萬事之先也故天下之事進必以漸者莫如女歸女之歸能如是之正則吉也以正道而進可以正邦國至於天下也凡進於事進於徳進於位皆當以正也上云進得位往有功統言陰陽得位是以進而有功復云其位剛得中所謂位者五以剛陽中正得尊位也諸爻之得正亦可謂之得位矣然未若五之得尊位故特言之艮止爲安靜之象巽爲和順之義人之進也若以欲心之動則躁而不得其漸故有困窮在漸之義內止靜而外巽順故其進動不有困窮也

內不止則非漸之道外不巽則非進之道止而巽漸進者也蓋其進銳者其退速以漸而進則動不窮矣【單氏說】

象曰山上有木漸君子以居賢徳善俗

山上有木木之髙而因山其髙有因也乃其進有序所以爲漸也君子體之選賢徳者居位以善民俗謂敎飬之使民漸進於善也【集】

初六鴻漸於幹小子厲有言元咎象曰小子之厲義無咎也

鴻雲飛水宿至有時而羣有序不失其時序乃爲漸也於水湄漸於幹自下而上將飛之時也乃君子出潛離隱仕進之初也小子厲有言謂未免小人有謗毀之言也何哉蓋正人乃邪人之所惡智者乃愚者之所憎故曰女無美惡入宮見妒士無賢不肖入朝見嫉始進而人有言何足怪哉傳曰禮義不愆胡卹乎人言故曰義無咎也【集】

白雲曰易以象言之則一卦一爻之內天地萬物無不具焉聖人或取諸身或取諸物獨舉其一以言之耳理不能盡也如艮則取諸身漸則取諸鴻非艮之象不在物而漸之象不在人也故卦言女歸彖言進位爻言鴻漸互相眀無嫌於不同也世之論象者率拘於說卦已言之象其所不言者不能眀也況六十四卦之象古人未嘗眀言之且震爲龍而幹稱龍幹爲馬而坤稱馬坤爲牛而離稱牛皆非說卦之象八卦無鴻而漸稱鴻故知易之取象天地萬物無不具聖人亦不能盡言姑舉八卦之略使後世知所謂象者如此貴夫觸類而長之也

六二鴻漸於磐飲食衎衎吉象曰飲食衎衎不素飽也白雲曰磐石之可安者自幹而磐已獲安矣飲食衎衎蓋君臣相遇安而和樂也與詩所謂嘉賔式燕以衎同意漸進之道見於得君之祿安樂飲食𨿽小子亦無危厲之言是以吉也不素飽者不素餐之謂也伊川曰君子漸進於上將行其道以及天下豈空飽飲食而已

雷氏曰初六在下而上不應故危六二得位而上應之故安

九三鴻漸於陸夫徵不復婦孕不育凶利禦寇象曰夫徵不復離羣醜也婦孕不育失其道也利用禦寇順相保也

髙平曰陸平原也自水而至於磐至於陸進之已逺也若或不能守正而與四合是知徵而不知復徵行也復反也謂不反顧義理也四非應而犯之𨿽孕不育蓋非其道如是則凶矣三之所利在於禦寇非理而至者寇也謂四也守正以閒邪所謂禦寇也離羣醜者捨初二同體而進也順相保者初二陰柔順九三之相保也禦寇所以保其類也蒙上九漸九三皆利禦寇蓋艮有止禦之象爲門闕爲閽寺爲狗皆止禦之象也

六四鴻漸於木或得其桷無咎象曰或得其桷順以巽也

伊川曰四以陰柔進據陽剛之上其處本危或能自得安寜之道則無咎也如鴻之於木本不安或得平柯而處之則安也鴻趾連不能握枝故不木棲四居正而巽順乃得桷也求安之道若其義順正其處卑巽無咎而安矣

雷氏曰鴻𨿽不能握木或得方平之木如桷然亦可止矣

九五鴻漸於陵婦三歳不孕終莫之勝吉象曰終莫之勝吉得所願也

誠齋曰五欲親二而九三在旁以間之如蒯通之說韓信二欲親五而六四近上以間之如管蔡之毀周公此其所以婦三歳不孕也惟君臣皆有中正之徳故終不爲惎【音忌同】間之所勝而底於吉而得所願也君之志願得則豈惟位之髙如丘陵哉功業之髙亦如丘陵矣𨿽然豈一日之致哉亦三嵗之漸而至也漸於陵非進於位之漸也進於功業之漸也故文皇之治不見於貞觀之初而見於三年之後開元元和亦然君臣遇合之艱成就之不易也如此

上九鴻漸於陸其羽可用爲儀吉象曰其羽可用爲儀吉不可亂也

鴻漸於陵已髙矣又升而至於上窮而不知反則亢故有反退之義蓋鴻之飛進退相爲用也無退則無進之漸一進一退其動不窮進退有度不失其時不可亂也故其羽可用爲儀吉言人可表儀而師法也僕嘗詢諸捕鴻者曰鴻之飛一息數百里朝食於此莫必還宿於此一進一退不可亂也捕鴻者說大與聖人意合以此知聖人於天地萬物之理何所不通乎【取漢上】

【兌下震上】

伊川曰歸妹者女之歸也妹少女之稱爲卦震上兌下以少女從長男也男動而女說又以說而動皆男說女女從男之義卦有男女配合之義者四咸恆漸歸妹也咸男女之相感也恆居室之常道也漸女歸之正也歸妹女之嫁歸也咸恆夫婦之道漸歸妹女歸之義咸與歸妹男女之情也咸止而說歸妹動於說皆以說也恆與漸夫婦之義也恆巽而動漸止而巽皆以巽順也男女之道夫婦之義備於是矣

歸妹徵凶無攸利

歸者女之嫁也妹言少女也徵凶諸爻之位皆不當也不正而行則凶矣無攸利乘剛也六三六五皆乘剛是女乘於男婦陵於夫牝雞之晨矣何所利哉白雲曰王輔嗣以歸妹爲娣媵故其言曰𨿽與長男交嫁而系姊是以說也孔氏因之曰以妹從姊而嫁謂之歸妹誤矣娣媵謂之媵非歸也孔子言天地之大義謂夫婦也娣媵豈能具此義哉諸爻言娣義自不同輔嗣以初九有歸妹以娣之辭故誤以妹爲娣媵耳六五曰其君之袂不如其娣之袂良孔子象曰帝乙歸妹不如其娣之袂良以見妹稱君而娣爲媵矣

彖曰歸妹天地之大義也天地不交而萬物不興歸妹人之終始也說以動所歸妹也徵凶位不當也無攸利柔乘剛也

漢上曰說少女者人之情慕少艾也婚姻之禮陰陽交際天地之大義也以柔乘剛其柔日長剛爲柔所乘其剛日消夫弱婦彊不能正室三不利於內四不利於外故曰無攸利

伊川曰一陰一陽之謂道陰陽交感男女配合天地之常理也天地不交則萬物何從而生女之歸男生生相續之道前者有終後者有始相續不窮是人之終始也說以動以二體言也男說而動以所歸者妹也所以徵則凶者以諸爻皆不當位所處皆不正何動而不凶大率以說而動安有不失正者不惟位不當也又有乘剛之過三五皆乘剛男女有尊卑之序夫婦有唱隨之禮常理也如恆是也茍不由常正之道惟說是動則男牽欲而失其剛婦狃說而忘其順淫邪無所不至傷身敗徳豈人理哉歸妹之所以徵凶也

白雲曰長男以所歸者妹遂說以動則不以徳矣

象曰澤上有雷歸妹君子以永終知敝

雷震於澤上澤隨而動是天將雨而恵澤及物之象也君子體此主利萬物而期於永終蓋靡不有初鮮克有終者人情之常也故曰行百里者半九十里言其晚節末路之難也周宣王中興之賢君鴻鴈之後詩人有黃鳥之刺唐太宗創業之英主貞觀之末魏徵有十漸之譏況其下者乎有始有卒惟聖人能之故孔子以永終知敝爲戒知敝者知不克終之敝也

初九歸妹以娣跛能履徵吉象曰歸妹以娣以恆也跛能履吉相承也

伊川曰陽剛在婦人爲賢貞之徳娣之卑下𨿽賢何所能爲不過自善其身以承助其君而已如跛之能履言不能及逺也然在其分爲善故以是而行則吉也

白雲曰初在下賤之位也上無正應無所歸焉娣之象也自無所歸因人之歸而爲娣媵故言歸妹以娣也

劉氏曰居下而處說上承九二有承助女君之象故吉以恆者娣媵古之常道也

九二眇能視利幽人之貞象曰利幽人之貞未變常也白雲曰九二剛中賢女也長男說少女而動則夫之非賢可知矣女從男者也夫之不賢女不能制也一賢一愚眇之象也眇而能視以見九二之獨賢也然夫之不賢豈可變常而從之哉守其幽獨之操不爲不賢之人奪其志可謂女子之貞者矣斯其所以爲利也

伊川曰利言宜於如是之貞非才不足而戒也劉氏曰九二剛中女之賢者也上應六五之陰暗是女賢而配不良也婦人無遂事𨿽賢何所能爲猶眇者之能視又何足以言眀也

六三歸妹以須反歸以娣象曰歸妹以須未當也三與四上下無應故俱有須待之義而其徳不同九四體剛而用柔體剛則堅貞而有守用柔則合婦人之道故能有待而行也六三體柔而用剛體柔則無堅貞之徳用剛則躁進失婦之道故不能須待反其歸妹之義而從娣媵之事也象云未當者蓋言處之不當也拈上句者省文耳

九四歸妹愆期遲歸有時象曰愆期之志有待而行也伊川曰陽剛在女子爲正徳處柔乃婦人之道無正應未得其歸也過時未歸故云愆期女子居貴髙之地有賢眀之資人情所願娶故其愆期乃爲有待蓋自有待非不售也待得佳配而後行也

白雲曰行如詩言女子有行是也又以見所以愆期者在我有所待非人不求之也

六五帝乙歸妹其君之袂不如其娣之袂良月幾望吉象曰帝乙歸妹不如其娣之袂良也其位在中以貴行也

伊川曰六五居尊位妹之貴髙者也下應於二爲下嫁之象王姬下嫁自古而然至帝乙而後正防姻之禮𨿽至貴之女不得失柔巽之道故易中陰尊而謙降者則曰帝乙歸妹泰六五是也貴女之歸惟謙降以從禮不事容飾以說於人也衣袂所以爲容飾也以帝乙歸妹之道尙禮而不尙飾故其袂不及其娣之袂良也月望陰之盈也盈則敵陽矣幾望未至於盈也五之貴髙常不至於盈極則不亢其夫乃爲吉也五以柔中在尊髙之位以尊髙而行中道也柔順降屈尙禮而不尙飾乃中道也

白雲曰王姬下嫁不如其娣之袂良猶謙下而無嫉妒之心蓋樛木逮下之義也

漢上曰如是則善矣良至善也

上六女承筐無實士刲羊無血無攸利象曰上六無實承虛筐也

上震體震爲長男士之象也三兌體少女之象也上六居一卦之終與三不相應是士女約婚而不終者也未嫁曰女未娶曰士筐所以載實承筐無實失婦道也血祭盛气也刲刺也親割牲而無血失夫道也夫婦共承宗廟婦不能奉祭祀者以夫不能承祭祀也夫不夫婦不婦何所利哉【采晦庵畢說】

學易記卷五﹤經部﹐易類﹐學易記﹥

欽定四庫全書

學易記卷六

元李簡撰

下經

【離下震上】

丰亨王假之勿憂宜日中

丰亨者丰盈盛大之時自有亨之義也王假之者天下歸往謂之王假至也非天下歸之曷以致此爲人君者於是時其喜乎其憂乎曰此庸君之所喜而賢主之所憂也然則徒憂乎作易之聖人爲之戒曰勿徒憂也宜如日之方中廣照天下而無私無蔽也南軒曰已無暗徳下無隱情使天下曉然莫得以藏慝而蓄姦則丰可守矣

彖曰丰大也明以動故丰王假之尙大也勿憂宜日中宜照天下也日中則昃月盈則食天地盈虛與時消息而況於人乎況於鬼神乎

丰大也明以動故丰以二體言也非明無以照非動無以行明動相資故能致丰大也王假之尙大也者謂所有旣大其保之治之之道亦當大也勿憂宜日中宜照天下也者言守丰𨿽可憂然不可以徒憂也宜如日之方中廣照天下而無偏蔽也

伊川曰致丰𨿽難而守丰尢爲難日中盛極則必昃月旣盈滿則有蝕天地之盈虛尙與時消息況人與鬼神乎盈虛謂盛衰消息謂進退天地之運亦隨時進退也聖人於丰盛之時而爲此誡欲其守中不至過盛處丰之道豈易也哉

劉氏曰天地盈虛謂陰陽之气也陽气自子而息漸長而至於盈自午而消漸衰而至於虛陰則反是此一莭蓋言丰盛之不可常也

象曰雷電皆至丰君子以折獄致刑

伊川曰雷電皆至明震並行也離明也照察之象震動也威斷之象折獄者必照其情實惟明克允致刑者以威其姦惡惟斷乃成故君子觀象以折獄致刑也

橫渠曰盛明如天大之至也動於上而明於下故折獄致刑民不惑矣

折獄者謂斷決其獄辭子路之片言折獄謂片言可使罪人服致刑者謂致之於刑也

白雲曰噬嗑動以求明方動而有明有不明故明罰法以申戒之丰旣明而後動則無疑矣故折獄致刑

初九遇其配主𨿽旬無咎往有尙象曰𨿽旬無咎過旬災也

伊川曰明動相資致丰之道非明無以照非動無以行相須猶形影相資猶表裏初九明之初九四動之初宜相須以成其用故𨿽旬而相應位則相應用則相資故初謂四爲配主己所配也配𨿽匹稱然就之者也如配天以配君子故初於四云配四於初云夷也旬均也天下之相應者常非均敵如陰之應陽柔之從剛下之附上敵則安肯相從惟丰之初四其用則相資其應則相成故𨿽均是陽剛相從而無過咎也往而相從則能成丰故云有尙有可嘉尙也與人同而力均者在乎降己以相求協力以從事若懷先己之私有加上之意則患當至矣故曰過旬災也均而先己是過旬也一求勝則不能同矣

白雲曰初以四爲配主四以初爲夷主疊自爲賔而莫適爲主斯無過旬之災也

潘氏曰其應在四配也均爲陽剛旬也明動相資𨿽均無咎然二剛相遇可往不可過也

六二丰其蔀【音部】日中見【賢徧反】斗往得疑疾有孚發若吉象曰有孚發若信以發志也

明動相資乃能成丰六二文明中正以所應不足與不能成其丰大之功六五柔闇之君也無掩上六猶闇況加以上六掩之乎蔀周匝之義用障蔽之物掩晦於明者五君位日之象也斗陰象晝不應見今日中盛明之時而斗星見者日闇故也君旣昏闇必無能下求於己己若往求之反得疑猜忌嫉暗主如是也然則如之何而可夫君子之事上也不得其心則盡其至誠感發其志意而已茍誠意能動則𨿽昏防可開也𨿽柔弱可輔也𨿽不正可正也古之人事庸君常主而克行其道者己之誠意上逹而君見信篤耳管仲之相桓公孔明之輔後主是也若能以誠信發其志意則得行其道乃爲吉也【取伊川】

九三丰其沛日中見沬折其右肱無咎象曰丰其沛不可大事也折其右肱終不可用也

伊川曰沛字古有作斾字者王輔嗣以爲幡幔則是斾也幡幔圍蔽於內者丰其沛其暗更甚於蔀也三居明體之上陽剛得正本能明者也丰之道必明動相資而成三應於上上陰柔又無位而處震之終旣終則止矣不能動者也沬星之防小無名數者見沬暗之甚也丰之時而遇上六日中而見沬者也賢知之才遇明君則能有爲於天下上無可賴不能有爲如人之折其右肱也無咎謂無所歸咎也

荊公曰肱輔上體者也九三遇丰之時有可大事之才而上六不可以有爲故曰折其右肱無咎

雷氏曰左手足不如右彊折其右肱無可用之力也

九四丰其蔀日中見斗遇其夷主吉象曰丰其蔀位不當也日中見斗幽不明也遇其夷主吉行也

伊川曰四𨿽陽剛爲動之主然遇陰暗柔弱之君豈能致丰大也夷主其等夷也居大臣之位而得在下之賢同徳相輔其助豈小哉故吉也

白雲曰初四疊自爲賔惟足於眀者知求動以爲主居於動者知求明以爲主象言位不當者非中正也遇其夷主則行斯吉矣

誠齋曰居近君之地處動卦之初有陽剛之徳此亦君子之剛而有爲者也其如上六之小人揜六五之暗主而不可以有爲乎六二中正大臣且不能發其蔽而啟其明也而況九四乎然猶幸其下有初九之賢求主於我而我爲之主吾道其庶幾可行乎故吉曰夷主者同徳相應而爲等夷也曰位不當者以陽居陰也九四髙則顏讎由司城貞子次亦不失爲魏無知常何

六五來章有慶譽吉象曰六五之吉有慶也

伊川曰五以陰柔之才爲丰之主固不能成其丰大若能來致在下章美之才而用之可以有福慶及於天下復得名譽之美所謂吉也章美之才主二而言然初與三四皆陽剛之才五能用賢則彚徵矣龔氏曰易有含章有來章含章者有待而發也來章者資諸物而爲用也

上六丰其屋蔀其家闚其戶闃【苦激反】其無人三嵗不覿凶象曰丰其屋天際翔也闚其戶闃其無人自藏也自古陰邪小人防蔽其君之明者何君明則必憂危亡親君子則小人疏斥矣故內臣仇士良教其徒以固權寵之術曰天子不可令閒常宜以奢靡娛其耳目使日新月盛無暇更及他事然後吾輩可以得志愼勿使之讀書親近儒臣彼見前代興亡心知危懼則吾軰疏斥矣此叔世之小人傳心術之祕於其徒也聖人於易逆發其心之至隱而曉以禍之必然曰汝之揜君之明欲丰乎己之屋而專天寵者適所以揜其家而空其居也故曰窮大者必失其居三嵗不覿凶者謂自此三嵗其家無復有人迹也凶莫大焉天際翔者謂若天飛也自藏者謂自取滅亡之旤也西山眞氏論曰士良所謂可以得志者則未然也夫人主親賢講學則天下安昆虫艸木亦皆得所況左右之臣其有不得所乎反之則天下亂昆虫艸木亦皆失所況左右之臣其有得其所乎秦室危而斯髙僇漢業壞而張趙誅士良小人但知以竊權固寵爲榮而不知國敗家亡則權寵亦無自保之理然士良之言自古姦臣之所未道爲人主者冝冩此一通置之座側必近儒生必親經史則奢靡不能惑姦佞不能蔽矣否則未有不爲士良輩所愚者【兼采誠齋】

【艮下離上】

伊川曰爲卦離上艮下山止而不遷火行而不居爲不處之象故爲旅也又麗乎外亦旅之象

旅小亨旅貞吉

伊川曰如卦之才可以小亨得旅之貞正而吉也

彖曰旅小亨柔得中乎外而順乎剛止而麗乎明是以小亨旅貞吉也旅之時義大矣哉

伊川曰六上居五柔得中乎外也麗於上下之剛順乎剛也下艮止上離麗止而麗於明也柔順而得在外之中所止能麗於明是以小亨得旅之貞正而吉也旅困之時非陽剛中正有助於下不能致大亨也所謂得在外之中中非一揆旅有旅之中也止麗於明則不失時宜然後得處旅之道天下之事當隨時各適其宜而旅爲難處故稱其時義之大

雷氏曰去父母之國旅寄於他邦太剛則人所不容太柔則己無以立故貴乎得中

漢上曰君子爲旅擇其君之明者事其大夫之賢者友其士之仁者此止而麗乎明之道也

象曰山上有火旅君子以明愼用刑而不畱獄

雷氏曰山有火則燎艸木勢不久畱

伊川曰火之在髙明無不照君子觀明照之象則以明愼用刑明不可恃故戒於愼明而止亦愼象觀火行不處之象則不畱獄獄者不得已而設民有罪而入豈可畱滯淹久也

誠齋曰刑不明則寃故欲明過明則察故欲謹過謹則滯故欲不畱艮止故謹火行故不畱而明

初六旅斯其所取災象曰旅志窮災也伊川曰六以陰柔在旅之時處於卑下是柔弱之人處旅困而在卑賤所存污下者也志卑之人旣處旅困鄙猥細無所不至乃其所以致侮辱取災咎也當旅困之時才質如是上𨿽有援無能爲也四陽性而離體亦非就下者也又在旅與他卦爲大臣之位者異矣志意窮廹自取災也災眚對言則有分獨言則謂災患耳

六二旅卽次懷其資得童僕貞象曰得童僕貞終無尢也

伊川曰二有柔順中正之徳柔順則眾與之中正則處不失當故能保其所有童僕亦盡其忠信次捨旅所暫安之所也財貨旅所資也童僕旅所賴也得就次捨懷畜資財又得童僕之貞良旅之善也終無尢悔矣柔弱在下者童也彊壯處外者僕也

白雲曰旅幾於困者也不得其安則困不得其資則困不得其助則困今安卽其次懷其資又得童僕之助則處旅之善者矣童僕以助上爲正得其貞則得其助矣終何尢哉六二柔順中正故其善處如此

九三旅焚其次喪其童僕貞厲象曰旅焚其次亦以傷矣以旅與下其義喪也

伊川曰處旅之道以柔順謙下爲先三剛而不中又居下體之上與艮之上有自髙之象在旅而過剛自髙致困災之道也自髙則不順於上故上不與而焚其次失所安也上離爲焚象過剛則暴下故下離而喪其童僕之貞信謂失其心也如此則危厲之道也旅焚失其次捨亦以困傷矣與下之道如此義當喪也

九四旅於處得其資斧我心不快象曰旅於處未得位也得其資斧心未快也

次乃旅人之傳捨可以暫安非可久之所也處者旅人可安可久之所也資謂資財斧謂器用九四當羇旅之時以陽居陰𨿽得其處與其資斧而未得正位以行其志故其心有所未快也君子之快何如使是君爲堯舜之君使是民爲堯舜之民是也孟子曰久於齊非我志也其此爻之義乎或曰先儒皆以次重於處子獨以爲處安於次何也曰春秋云師次師卦云左次俱非久義或出或處擇不處仁皆久安之義也【采白雲】

六五射雉一矢亡終以譽命象曰終以譽命上逮也伊川曰六五有文明柔順之徳處得中道而上下與之處旅之至善者也離爲雉文眀之物射雉謂取則於文眀之道而必合如射雉一矢亡之發無不中則終能致譽命也譽令聞也命福祿也五居文眀之位有文眀之徳故動必中於文眀之道也

誠齋曰六五王者之防塵而在旅者也少康逃虞思之國宣王匿召公之家所謂禍亂之作天所以開聖人其旅之六五乎故有徳則少康宣王自旅人而爲天子無徳則太康厲王自天子而爲旅人有天下者可不懼乎上逮謂上逹乎天也離爲雉戈兵故曰射雉一矢亡

白雲曰終以譽命者終譽以致天命也譽在人者也命在天者也天聽自我民聽上逮者其道登聞於天也蓋言人君修徳於身終致文明之盛下得百姓之心而上受天命也猶文王受命作周之詩而言令聞不已蓋未有不得於人而能受命者也

上九鳥焚其巢旅人先笑後號咷喪牛於易凶象曰以旅在上其義焚也喪牛於易終莫之聞也

伊川曰鳥飛騰處髙者也上九剛不中而處最髙故取鳥象在離上爲焚象陽剛自處於至髙始快其意故先笑旣而失安莫與故號咷輕易以喪其順徳所以凶也在旅之時謙降和柔乃可自保以尊髙自處豈能保其居其義當有焚巢之事方以極剛自髙爲得志而笑不知喪其順徳於躁易是終不自聞知也使自覺知則不至於極而號咷矣陽剛不中而處極固有髙亢躁動之象而火復炎上則又甚焉

雷氏曰鳥巢髙而危者也故爲上九之象以王烈之賢尙不能安遼東況其下者乎

【巽下巽上】

伊川曰一陰在二陽之下巽順於陽所以爲巽也

巽小亨利有攸往利見大人

伊川曰巽與兌皆剛中正巽兌義亦相類而兌則亨巽乃小亨者兌柔在外用柔也巽柔在內性柔也巽之亨所以小也

晦庵曰巽入也一陰伏於二陽之下其性能巽以入也其象爲風亦取入義陰爲主故其占爲小亨以陰從陽故利有攸往然必知所從乃得其正故又曰利見大人

劉氏曰以陽下陰爲謙有功而不徳者也以陰順陽爲巽直自卑巽而已其亨亦小矣

彖曰重巽以申命剛巽乎中正而志行柔皆順乎剛是以小亨利有攸往利見大人

上順道以出命下奉命而順從上下皆順重巽申命之義也申亦重也陽剛居巽而得中正巽順於中正之道也陽性上其志在以中正之道上行也又上下之柔皆巽順於剛故能小亨也巽順之道無往不入故利有攸往然必知所從能巽順於二五陽剛中正之大人則爲利故利見大人也【取伊川說】

象曰隨風巽君子以申命行事

伊川曰兩風相從隨風也隨相繼之義君子觀重巽相繼以順之象而以申命令行政事

漢上曰巽爲風風者天之號令故巽爲命內巽者命之始也外巽者巽而逹乎外申前之命也申命羲叔再命之也

白雲曰君子之徳風也易於巽主教命猶詩言風也故觀則省方觀民設教姤則施命告四方蠱則振民育徳皆主巽而言也由是觀之則巽之命可順之命也命或不可順而欲以剛彊之亦難矣哉

初六進退利武人之貞象曰進退志疑也利武人之貞志治也

初以柔居下爲巽之主過於卑巽故有進退不果之象若以武人之剛貞立其志而濟其所不及則得其宜矣故孔子語冉求以聞斯行諸【取晦庵說】

九二巽在牀下用史巫紛若吉無咎象曰紛若之吉得中也

巽在牀下過於巽也過巽者固非聖人之中道然當巽之時特爲九二體剛恐不能巽而戒也亦猶夫子之答子路曰有父兄在如之何其聞斯行之戒之過期於得中者惟施之於九二則可不然殆且過矣𨿽然巽順之道誠則爲謙爲恭不誠則諂矣祝史巫覡通誠意於神明者也以之事上以之接物巽而誠若用史巫而交神明焉如是則獲紛若之吉而無咎矣爻恐剛不能巽故以過巽之言戒之象恐過巽而失中遂期以得中之言使之知節也紛若之吉猶詩言百祿是荷降福穰穰言其多也

九三頻巽吝象曰頻巽之吝志窮也

以陽剛在下體之上而不得中居巽順之時非能巽者也勉而爲之故屢失也頻失而頻巽是其志窮困不得已而後巽爲可吝也【采伊川】

六四悔亡田獲三品象曰田獲三品有功也

伊川曰承乘皆剛宜有悔也而四以陰居陰得巽之正在上體之下居上而能下者也居上之下巽於上也以巽臨下巽於下也善處如此故得悔亡田獵之獲分三品一爲幹豆一供賓客與充庖一頒徒禦四能巽於上下之陽如田之獲三品謂徧及上下也四之地本有悔以處之至善故悔亡而復有功

禮王制天子諸侯無事則嵗三田一爲幹豆二爲賓客三爲充君之庖

九五貞吉悔亡無不利無初有終先庚三日後庾三日吉象曰九五之吉位正中也

剛當巽時宜有悔也然九五居尊巽乎中正而志行故貞吉悔亡而無不利也剛以巽而後貞吉柔以巽而後有功貞吉則無太過有功則無不及是以四五皆得巽道而悔亡也無初有終者謂有所變更而民難與慮始也甲者事之端庚者變更之始十干戊己爲中過中則變故謂之庚事之攺更當三令五申詔誥丁寧使民不惑也盤庚遷都先之以上篇之書後之以中篇下篇之書成王化商民先之以召誥洛誥後之以多士多方卽先庚後庚之意也先後三日而申命之者愼之至也愼之至者令出惟行弗惟反故也【參取粹言誠齋】

雷氏曰九五變則爲蠱蠱者事之壞亂而當更之時也先庚三日先事而圖之愼其始也後庚三日後事而戒之愼其終也

上九巽在牀下喪其資斧貞凶象曰巽在牀下上窮也喪其資斧正乎凶也

伊川曰牀人所安也在牀下過所安之義也九居巽之極過於巽者也資所有也斧以斷也陽剛本有斷以過巽而失其剛斷失其所有喪資斧也居上而過極於巽至於自失在正道爲凶也巽本善行故疑之曰得爲正乎復斷之曰乃凶也

誠齋曰位極乎人臣身極乎崇髙愛其所有之富貴權勢而患失之心生故必極其巽順阿諛以保其所有不知順愈過而身愈危也故小則喪其資用大則喪其權勢李斯憂防恬之代其相則順趙髙廢立之邪謀懼失其爵祿而求容則順二世之欲而勸之以逸樂將以順易位而以位易宗故司馬遷論之曰持爵祿之重阿順茍合可謂洞見其肺肝矣

【兌下兌上】

晦庵曰兌說也一陰進於二陽之上說之見於外者也其象爲澤取其說萬物又取坎水塞其下而不流之象

兌亨利貞

伊川曰兌說也說致亨之道也能說於物物莫不說而與之足以致亨然非道求說則爲邪諂故戒利於貞正也

彖曰兌說也剛中而柔外說以利貞是以順乎天而應乎人說以先民民忘其勞說以犯難民忘其死說之大民勸矣哉

伊川曰一陰居二陽之上陰說於陽而爲陽所說也陽剛居中中心誠實之象柔爻在外接物和柔之象故爲說而能貞也

白雲曰兌說有道得其道則能順天而應人以盡天下之大公說在事爲之先則民可忘勞說在患難之先則民可忘死

誠齋曰好逸惡勞好生惡死人之情也勞而忘勞死而忘死非人之情也非人之情而忘之者說而不自知其勞且死也曷爲而說也知聖人勞我以逸我死我以生我也是以說而自勸也夫勸民與民自勸相去逺矣是以聖人大之曰說之大民勸矣哉勞而忘勞禹之治水是也死而忘死湯之東徵西怨是也

象曰麗澤兌君子以朋友講習

伊川曰麗者附著相連之意兩澤相麗交相浸潤互有滋益之象朋友講習互相益也

初九和兌吉象曰和兌之吉行未疑也

以陽居下處說之初正而無所私系所謂和而不同者也故吉行未疑者初未有私欲之害而行之不疑也

九二孚兌吉悔亡象曰孚兌之吉信志也

伊川曰承比陰柔之小人宜有悔也剛中之徳孚信內充自守不失故吉而悔亡心之所存爲志二剛實居中孚信存於中也志存誠信豈至說小人而自失乎

白雲曰使有心求說於天下而不知信其在我者則徇外忘內物我兩失之剛中之賢固如是乎有賢如此未有事是君爲容說者也

六三來兌凶象曰來兌之凶位不當也

伊川曰處不中正比於在下之陽枉己非道就以求說所以凶也

白雲曰來兌來說也說自有道其可求乎失道求說是以凶也

九四商兌未寧介疾有喜象曰九四之喜有慶也伊川曰四上承中正之五下比柔邪之三𨿽陽剛而處非正三陰柔陽所說也故不能決而商度未寧謂擬議所從而未能有定也兩間謂之介分限也地之界則加田義乃同也故人有守節謂之介從五正也說三邪也四近君之位若介然守正疾逺邪惡將得君以行道福慶及物爲有喜也若四者得失未有定繋所從耳

誠齋曰兌說一也而所以說者二有事君容說者有以安社稷爲說者也九四近君之臣也故於兌說之時彷徨焉躊躇焉商摧而謹擇焉其心安得自寧也何哉懼容說之小人有以妄說而病吾君之心也君心勤政彼病之以逸豫君心憂亂彼病之以燕樂君心裕民彼病之以聚斂君心靜治彼病之以威武六三之來兌卽容說之小人也非九四之剛正介而隔之使不得近於九五其不爲疾者鮮矣然非九五之中正四亦難乎其有喜也六三者君心之膏肓也九四者膏肓之鍼艾也故九四者六三之所甚不喜也六三不喜則九四有喜矣非九四之私喜也天下國家之大慶也故魏徵用而封倫沮李絳入而承璀去春秋傳曰介在東鄙介隔也

九五孚於剝有厲象曰孚於剝位正當也

晦庵曰上六陰柔爲說之主處說之極能妄說以剝陽者也

雷氏曰剝之爲義陰剝陽小人剝君子孚於剝則聽信小人而黜退君子之謂也孟子曰不信仁賢則國空虛聽信小人而不信君子則傾危必矣故曰孚於剝有厲東漢之末信羣宦而錮天下之賢唐宗信李林甫徳宗信盧皆所謂孚於剝者也九二剛中君子之象也上六陰柔不中小人之象也九五不應九二近上六而承之故有信小人不信君子之象剝五陰兌之上六一陰而稱剝何也作易聖人辧小人於早也小人不辧之於早則其始𨿽防其終亂不可爲矣此所以稱剝也繋辭所謂其言曲而中其事肆而隱者爲此類也孚於剝者暗弱之事也九五居於天位有剛健中正之徳而曰孚於剝何也作易者憂畏小人之甚也蓋君子則剛鯁正直格君之非小人則阿媚諛說順君之欲媚說以順其欲則𨿽剛明之主有時而信之是以巧言令色孔壬𨿽舜猶畏顏淵問爲邦而孔子答以逺佞人上六陰柔不正而極於說聖人之所憂也故九五𨿽以陽居陽其位正當而稱孚於剝深戒人君逺佞人也

上六引兌象曰上六引兌未光也

雷氏曰陽爲實陰爲虛上六以陰居一卦之外則是不能充實其內而說於外之象也夫道義充足於內則外物不能動其心用之而不喜捨之而不憂此君子光大之道也上六不能充實於內而說於外是以汲引而用之則說捨之而不引舉則憂中心之喜慍系於外物之得失豈光大之道哉故曰上六引兌未光也令尹子文三仕爲令尹無喜色由此觀之以引爲兌說者可謂小矣

【坎下巽上】

伊川曰風行於水上水遇風則渙散所以爲渙也

渙亨王假有廟利渉大川利貞

明道曰萃渙皆享於帝立廟因其精神之聚而形於此爲其渙散故立此以収之

白雲曰渙者離散之義天下離散爲渙而散天下之難亦爲渙居渙得散而亨散天下之難亦亨也王道至而有廟則離散者聚矣萃與渙其義相類難渙則萃萃則渙難故當萃聚難渙之時宜莫先於有廟以致孝享也利渉大川木行水上之才也利貞者渙難以是爲徳之先也經曰孝莫大於嚴父嚴父莫大於配天而後其道盡故象又言享於帝立廟所以終王假有廟之義也

雷氏曰萃渙皆曰亨王假有廟萃者天下歸往之時也渙者險難散釋之時也渙者萃之始萃者渙之盛故萃稱王假有廟致孝享而又曰用大牲吉渙則止曰王假有廟蓋孝享之道𨿽在所先然丰儉隨時而不可同也渙與萃皆言利貞蓋離散旣合不正則復亂險難旣散不正則險難復作然則中正之道其可斯須而失之哉

彖曰渙亨剛來而不窮柔得位乎外而上同王假有廟王乃在中也利渉大川乘木有功也

伊川曰渙之成渙由九來居二六上居四也剛陽之來則不窮極於下而處得其中柔之往則得正位於外而上同於五之中巽順於五乃上同也卦才如是故能亨也王假有廟之義在萃卦詳矣天下離散之時王者収合人心至於有廟乃是在其中也在中謂求得其中攝其心之謂也中者心之象剛來而不窮柔得位而上同卦才之義皆主於中也王者拯渙之道在得其中而己孟子曰得其民有道得其心斯得民矣享帝立廟民心所歸從也歸人心之道無大於此故云至於有廟拯渙之道極於此也治渙之道當濟於險難而卦有乘木渉川之象渉則有濟渙之功誠齋曰王乃在中言王者中正之徳足以散大難也白雲曰大川難也乘木濟難之方也濟難有功則難散矣此渙之所以亨也

象曰風行水上渙先王以享於帝立廟

雷氏曰享上帝立宗廟者屯難解散四方旣平之事也漢髙祖之起丰沛唐太宗之起晉陽當此之時防敵患難日不暇給其可議郊廟之事乎渙者屯難解散之謂也夫水爲險加之以風則其險尢甚風行水上而爲渙之象何也蓋巽爲風爲木而有順意風加於水𨿽有波濤之險然舟楫得風而順之則其濟川離險必速此風行水上爲渙之義王者遭險難之時順天下之心因其勢而濟之則其離險亦速險難旣散防亂略平郊廟祭祀之禮豈可緩哉且渙者始離險難創基之時也故稱先王而謂之立廟焉

誠齋曰卦辭言王假有廟舉其略也象曰享於帝立廟舉其詳也

佚庵曰享帝以報本立廟以告成

初六用拯馬壯吉象曰初六之吉順也

伊川曰六居卦之初渙之始也始渙而拯又得馬壯所以吉也六爻獨初不云渙者離散之勢辧之宜早方始而拯之則不至於渙也馬人所托也托於壯馬故能拯渙馬謂二也二有剛中之才初陰柔順兩皆無應無應則親比相求初六柔順而托於剛中之才以拯其渙如得壯馬以致逺必有濟矣故吉初之所以吉者以其能順從剛中之才也渙拯於始爲力則易時之順也

九二渙奔其機悔亡象曰渙奔其機得願也

徐氏曰機者物之可憑以爲安者五之象也當渙之時惟五爲能拯天下之渙而已奔之則得所依矣故失位之悔亡奔者速辭也夫人情莫不欲安而惡危而二奔於五則卽安矣故曰得願也

誠齋曰君子當平世爲霧中之豹爲淵中之龍如酣寢而不聞非楊也君子當亂世爲決川之禹爲救火之僑𨿽焚溺而不避非墨也吉凶與民同患當其可而已九二以剛中之才當險難之世就使無大臣之位逄九五剛眀中正謙巽之君猶當奔奏而赴之與之濟難而況居大臣之位乎得其志願何悔之有幡然而攺尹奔湯以濟內溝之難也捨築而起說奔髙宗以濟大川之難也機者君所憑也不言君而言機不敢斥所尊也

六三渙其躬無悔象曰渙其躬志在外也

注曰渙之爲義內險而外安者也

橫渠曰援上而進惟求自脫於險無悔而已非能及物者也

內不比二而外應上九是無拯渙之心而求自免也體柔之故

六四渙其羣元吉渙有丘匪夷所思象曰渙其羣元吉光大也

陰道以喪朋爲正近不比三而逺不應初能渙其羣而致一以承五也五中正居尊丘之象也渙有丘蓋言渙天下之難非九五剛中之君不能也夷等也同類也謂三與初也渙天下之難其功用甚大固非陰柔同類平常之見所能思及也元吉光大不亦冝乎以六四近臣得位而不在險中故能如此

九五渙汗其大號渙王居無咎象曰王居無咎正位也散人之疾而至於愈者汗也釋天下之難而至於安者號令也𨿽然令出惟行弗惟反亦渙汗不反之義也可不愼乎大號大政令也謂新民之大命救渙之大政也再云渙者上謂渙之時下謂處渙之道也五大君之正位也居之者茍非王道則不稱其位矣故惟王者居之乃得無咎無咎者盡善之謂也【采注並粹言單氏】

上九渙其血去逖出無咎象曰渙其血逺害也

渙之時難在內也三居險陷之極上與之應從之則與俱傷矣九以陽剛處險之外有出險之象又居巽之極爲能巽避其者所有也血傷也逖逺也夫履險之小人鮮不夷滅能與渙離則其傷免矣避險尙逺故逖出而後無咎張翰避趙王倫得此道也蔡邕不逺董卓而卒及於禍【集臨川伊川雷氏】

【兌下坎上】

節亨苦節不可貞

伊川曰事旣有節則能致亨通故節有亨義節貴適中過則苦矣豈能常也不可固守以爲常不可貞也

彖曰節亨剛柔分而剛得中苦節不可貞其道窮也說以行險當位以節中正以通天地節而四時成節以制度不傷財不害民

節之所以亨通者以剛柔分而剛得中也剛柔分謂分幹之剛以節坤六五之柔分坤之柔以節幹九三之剛剛得中謂二五之剛得中而不過也苦節不可貞以其道窮也天下之理中則可久苦節過中是其道窮而不能久也又指上六以戒苦節之過說以行險以二體言也節之爲義近於嚴峻是行險也然以說道行之甘節是也當位以節中正以通此再釋亨義也言九五當位居尊以主天下之節旣中且正能通天下之志者也天地節而四時成言天地陰陽之气進退有節所以成嵗也

白雲曰剛節柔謂冬之有春也柔節剛謂夏之有秋也不然則大冬大夏而已安能成四時乎坤之六五節之成坎是太陰而節以少陽冬之有春之象也幹之九三節之成兌是太陽而節以少陰夏之有秋之象也天地之節於此可見聖人立制度以爲節故能不傷財不害民蓋人欲無窮茍非節以制度則侈肆傷財傷財則害民矣故愛人必先於節用

象曰澤上有水節君子以制數度議徳行

伊川曰澤之容水有限過則盈溢是有節故爲節也君子觀節之象以制立數度凡物之大小輕重髙下文質皆有數度所以爲節也數多寡度法制議徳行者存諸中爲徳發於外爲行人之徳行當議則中節議謂商度也

佚庵曰制數度所以爲節也議徳行欲其中節也古者之制器用宮室衣服莫不有多寡之數隆殺之度以是爲節故貴賤上下各安其分而不逾越也

初九不出戶庭無咎象曰不出戶庭知通塞也

戶庭戶外之庭門庭門內之庭初以陽剛處不得中上復有應是躁於上進者也故聖人戒之曰不出戶庭無咎謂宜愼黙不妄動也知通塞者橫渠謂見塞於九二未可動也

九二不出門庭凶象曰不出門庭凶失時極也

九二以剛中之才體說而上無應與是有成物之徳安於愼黙樂於退藏不求進逹者也聖人慮九二後時不出無以通天下之志以至於傷財害民也遂戒之曰汝勿堅於退藏失時極也極中也故曰不出門庭凶謝安不起其如蒼生何凶在蒼生而不在安也昔髙宗之戒傅說有云若嵗大旱用汝作霖雨是嵗之丰凶系乎霖雨也

六三不節若則嗟若無咎象曰不節之嗟又誰咎也節之爲義適中而已六三不中不正以兌說陰柔之極而在人上挾其說豫充盈之勢驕矜侈汰不知自節者也凡人遇吉則喜遇凶則嗟必矣又誰咎哉言已自取之也三居澤之極故溢而不節

白雲曰自卦之初論之則六三所以節剛自生爻之後論之則六三居不中正乘剛履險不知節者也

六四安節亨象曰安節之亨承上道也

伊川曰四順承九五剛中正之道是以中正爲節也以陰居陰安於正也當位爲有節之象下應於初四坎體水也水上溢爲無節就下有節也如四之義非彊節之安於節者也故能致亨節以安爲善彊守而不安則不能常豈能亨也四能安節之義非一象獨舉其重者上承九五剛中正之道以爲節足以亨矣余善亦不出於中正也九五以剛節柔六四安而承之故亨

九五甘節吉往有尙象曰甘節之吉居位中也

白雲曰安節自安而已而人未必安甘節則施之於已施之於人皆不以爲苦故無往不可所以爲人君之道九五居中履正以甘節節天下上下同之其吉宜矣盡節之大者是以往有尙也詩所謂如月之恆如日之升者其往有尙之意歟蓋言日進而無已也安定曰味之甘人所嗜也節之道人所惡也今五爲制節之主能以中正爲之使人樂從所以得其吉矣雷氏曰土位中央土爰稼穡稼穡作甘然則甘者中味也甘節者節之以中也九五當位以節中正以通故稱甘焉且稼穡之甘恱人之口節之甘悅人之心此亦甘之義也施諸已則儉而中禮施諸外則不傷財不害民身安而說豈非甘乎故居則吉往則有尙言天下莫不貴而尙之恱而慕之也九五所以得甘節之吉以其居位得中六三過中則爲不節上六過中則爲苦節何吉之有哉故象曰甘節之吉居位中也由此觀之節貴得中眀矣禹卑宮室而盡力乎溝洫惡衣服而致美乎黻冕文王卑服卽康功田功甘節之道也民歡樂而子來之有尙之道也

上六苦節貞凶悔亡象曰苦節貞凶其道窮也

伊川曰悔損過從中之謂也

白雲曰上六居節之極蓋節之過者以苦節人固不能堪於以自節亦非可久之道如是爲貞則凶矣夫苦節不可貞而上六固守故凶而道窮也

伊川曰上六之悔亡與他卦異蓋言悔則凶亡矣

【兌下巽上】

中孚爲卦在全體則三四中虛中虛則無我在二體則二五中實中實則忠信

中孚豚魚吉利渉大川利貞

伊川曰豚躁魚物之難感者也孚信能感於豚魚則無不至矣所以吉也忠信可以蹈水火況渉川乎守信之道在乎堅正故利於貞也

彖曰中孚柔在內而剛得中說而巽孚乃化邦也豚魚吉信及豚魚也利渉大川乘木舟虛也中孚以利貞乃應乎天也

柔在內則其虛足以感物剛得中則其實可以存誠說而巽孚者以和說之道入於人心則人皆信之乃能化邦也豚魚物之頑而無知者飼之以信則應期而集而況人乎故曰豚魚吉至誠以渉險如乘虛舟舟虛則無沈覆之患中孚而貞則應乎天天之道孚貞而已孟子曰不誠未有能動者中孚所動細而信豚魚大而應乎天焉往而不動哉海客之機心海人未知鷗鳥先知燕客之忮心秦人未覺而白虹先覺渉危化邦有不足爲者矣【集溫公伊川誠齋劉氏】

象曰澤上有風中孚君子以議獄緩死

誠齋曰風無形而能震川澤鼔幽潛誠無象而能動天地感人物澤上有風所以爲中孚心一誠而誠萬用用之大者其惟好生不殺乎故中孚至誠不殺之心首用之以議獄緩死好生洽民舜之中孚也不犯有司天下之中孚也天下中孚則萬心一心矣烏巢可窺況豚魚乎無他不殺之心孚於烏耳使無誠慤好生之心巢中之烏不爲海上之漚乎中庸曰誠不可掩議獄者求其入中之出緩死者求其死中之生至元惡大姦不在是典故四凶無議法少正卯無緩理

防曰風行澤上無所不周其猶信之被物無所不至中孚之世鮮有故犯過失爲辜情在可恕是以君子議獄而緩其死也

初九虞吉有他不燕象曰初九虞吉志未變也

誠齋曰邪不閒不可與言存誠僞不去不可與言著誠是故中孚之誠不可不防其有他也然責子在初閒家亦在初防心亦在初若生子在初見於書責子之法也閒有家志未變見於家人之初九閒家之法也虞吉志未變見於中孚之初九防心之法也虞之爲言防也儆無虞戒不虞是也不及其初志之未變而防之俟其亡而追炎而撲曲而揉決而隄則噬臍矣一貞之外無非妄一誠之外無非僞妄與僞皆所謂有他者也如禦寇賊如避風雨察吾心一毫有他則惕然而不安則防之周矣不忠不信不習當如曽子之所省者三勿視勿聽勿言勿動當如顏子之所克者四其庶矣乎不燕不安也

不燕謂非安於中孚之道者也

九二鳴鶴在陰其子和之我有好爵吾與爾靡之象曰其子和之中心願也

鶴鳴於幽陰之中而其子和之者必至之理中心之願不期應而應之也好爵者乃孟子所謂尊爵也天爵也良貴也靡共也同也人之善性本同也惻隱之心人皆有之是吾與爾同也系辭曰君子居其室出其言善則千里之外應之況其邇者乎說者多以好爵爲爵祿之爵言人慕爵祿之心同殊非中孚之義惟郭子和有所不安而以美道釋之然其說亦晦微孟子仁義忠信之辧好爵之義後世殆難明也

六三得敵或鼓或罷【音疲】或泣或歌象曰或鼔或罷位不當也

白雲曰自一卦論之則三四爲虛中自爻言之則六三之不當位又不若六四之能虛己也且中孚之道不立已何得敵之有得敵則有已故物或怒之則鼓或困之則罷或悲之則泣或樂之則歌四者有感於外而動於中者也感於外而動於中不能忘敵也不能忘敵有我之過也惟中孚虛己無與爲敵外物之來如投虛然或怒之則無鼓也或困之則無罷也或悲之則無泣也或樂之則無歌也舉無得敵之理則其道全矣

六三之所以得敵以有私系之心也

六四月幾望馬匹亡無咎象曰馬匹亡絕類上也伊川曰四爲成孚之主居近君之位處得正而上信之至當孚之任者也月臣象也月幾望盛之至也已望則敵矣臣而敵君禍敗必至故以幾望爲至盛馬匹亡四與初爲正應匹也孚道在一四旣從五若復下系於初則不一而害於孚爲有咎矣故絕其類而上從五則無咎類謂應也系初則不進不能成孚之功也

九五有孚攣如無咎象曰有孚攣如位正當也

九五中正居尊下無系應誠而不私可謂盡中孚之道者也天下之心固結攣如蓋不期然而然者矣然爻辭不稱吉而止稱無咎者何哉此爻無咎與艮卦之無咎大意相類卽聖人處無過之地也其吉也何待言而後見哉位正當者蓋美其有天徳而居天位也

上九翰音登於天貞凶象曰翰音登於天何可長也雞之所以名翰音者以將鳴則必振戛其羽也飛鳥之中善鳴而不善飛者惟雞爲然故取以爲諭中孚之爲卦柔在內而剛得中也上九剛在外而不中中無其實而名髙之象飛鳥之音宜下不宜上登於天逆而不順可知也逆而不順何可久也孟子曰七八月之間雨集溝澮皆盈茍爲無本其涸也可立而待也故聲聞過情君子恥之人有無實之虛名遂任之髙顯之位以有所正則必有敗事之防趙以趙括正拒秦之師晉用殷浩將以正桓溫能勿防乎【取雷氏說】

【艮下震上】

陽大陰小四陰二陽又二五中位皆陰居之二陽失位而不中小過之義也

小過亨利貞可小事不可大事飛鳥遺之音不宜上宜下大吉

伊川曰過者過其常也若矯枉而過正過所以就正也事有時而當然有待過而後能亨者故小過自有亨義利貞者過之道利於貞也不失時宜之謂正過所以求就中也所過者小事也飛鳥遺之音謂過之不逺也不宜上宜下謂宜順也順則大吉過以就之蓋順理也過而順理其吉必大

彖曰小過小者過而亨也過以利貞與時行也柔得中是以小事吉也剛失位而不中是以不可大事也有飛鳥之象焉飛鳥遺之音不宜上宜下大吉上逆而下順也

注曰矯枉過正應時所宜不可常也上則乘剛逆也下則承陽順也

小過小者過而亨也謂事有失之於偏矯其失必待小有所過然後偏者反於中而得亨矣喪欲速貧死欲速朽聞斯行之有父兄在其言皆小有所過也時當過而過乃非過也時之宜也乃所謂正也二五陰柔得位能致小事吉耳不能濟大事也大事非陽剛之才不能濟三不中四失位是以不可大事也凡剛非二五皆非得位中孚虛中而實外舟虛之象也小過內二陽外四陰有飛鳥舒翼之象飛鳥遺音能下不能上上則逆而下則順也【集粹言誠齋】

象曰山上有雷小過君子以行過乎恭喪過乎哀用過乎儉

伊川曰雷震於山上其聲過常故爲小過君子於事之宜過者勉之行過乎恭喪過乎哀用過乎儉是也當過而過乃其宜也

耿氏曰天下之中制賢者過之不肖者不及聖人欲率作天下之不及故於斯三者寧欲其過焉禮與其奢也寧儉喪與其易也寧戚是也

初六飛鳥以凶象曰飛鳥以凶不可如何也

初六以陰柔之質其分在下宜以止靜安分者也上應於四有不安其分而欲上之心宜下而欲上宜止而欲進則必有行險僥幸非分妄求之事如飛鳥務上而不已故曰以凶言用此以致也不可如何也猶云吾末如之何也已矣【取雷氏】

六二過其祖遇其妣不及其君遇其臣無咎象曰不及其君臣不可過也

小過之義小者過則小人過君子臣過其君子孫過其父祖其義一也祖者人之始故初有祖之象陽一君而二民九三以陽居一卦之上故有君之象妣配也二之位過於初故曰過其祖不及於三故曰不及其君子孫之位望過其父祖則所以顯其父祖也以順正之道履其祖武而位望過之其徳可以配其祖則孝於家之道也以順正之道上承其君而不僣越乃合臣之分此忠於國之道也孝與忠臣子之道盡矣何咎之有哉故曰無咎蓋過乎祖則有繼世之譽過乎君則有犯上之嫌故象曰不及其君臣不可過也【兼取劉仲平雷氏說】

九三弗過防之從或戕之凶象曰從或戕之凶如何也九三弗能過上六故曰弗過大者不能過小者則宜防之若不能防之而從焉則戕之者至而凶矣戕害也義與或擊之同蓋從小人乃致凶之道或者有時而至也

九四無咎弗過遇之往厲必戒勿用永貞象曰弗過遇之位不當也往厲必戒終不可長也

雷氏曰九四剛失位而不中其稱無咎何也九四以陽居陰在上卦之下而又下應於初則是能量其時圖小不圖大務下不務上者也初在下而欲上故凶四在上而欲下故無咎小過之時小人得位而勢過君子君子失位而不能過小人陽爲君子陰爲小人九四君子之失位者也故曰弗過君子失位而不能過小人亦當遜言以相待遇不可甚疾而遽絕之故曰遇之孔子不絕陽虎是也君子和而不流𨿽遜言以遇小人亦不可遂與同流而俱往往則與小人同及於敗故曰往厲然則如之何必敬戒潔身以防小人之患故曰必戒此危行言遜之道也小人𨿽一時得志而終不久此所以往則危也故象曰往厲必戒終不可長也小人得志君子失位皆天也順天者存逆天者亡小過之時君子當遜言以逺害而已其可大有爲乎故曰勿用猶幹之初九不可以有爲也當此之時君子自守其正久而不攺以待天時之復斯可矣故曰永貞小人不可長而君子永貞則終有以過之矣九四君子矣其艱如此者失位而已故象曰位不當也

六五密雲不雨自我西郊公弋取彼在穴象曰密雲不雨已上也

東坡曰已上者勢不可復下之辭六五之權足以爲宻云而終不可爲雨者次於西郊而不行豈眞不能哉其謀深也當是時也必有宂其間而爲之用者故戒之曰公弋取彼在宂君子之居此茍無意於盜莫若取其在宂者以自明於天下而天下信之在宂者陰物也所謂五之腹心是也公謂五也五若無他則於彼在宂者弋而取之而去其所謂腹心之隠疾則陰過之禍庶乎其可無也

宻雲不雨自我西郊指上六而言也陰陽和則爲雨陰气盛而上陽气微而不能和則爲宻云而不能爲雨故曰宻雲不雨西陰之所也自我西郊則陰盛而權專於陰所乃臣過其君之象也上六陰柔不中之小人而居亢極之位是屯其君之膏云𨿽宻而不能爲雨也弋射而取之也宂者陰之所安也小人得君之寵居髙位自以爲安五能弋而取之則陰過之禍庶乎其可息也已上猶云已極謂不可不取也王公君上之通稱

上六弗遇過之飛鳥離之凶是謂災眚象曰弗遇過之已亢也

九四曰弗過遇之言君子失位不能過越小人而待遇之也上六曰弗遇過之謂弗與陽合而過之也小人得志疏逺君子驕亢過極其凶必矣如飛鳥窮上而無所托則顚墜必矣離猶罹也所謂自遺其咎者也是謂災眚蓋言災由自作也觀梁冀��之徒則可知矣【兼采雷氏佚庵】

【離下坎上】

伊川曰爲卦水在火上水火相交則爲用矣各當其用故爲旣濟天下萬事已濟之時也

旣濟亨小利貞初吉終亂

白雲曰已濟難爲旣濟方將濟難爲未濟名卦之義甚明然則旣濟之亨可知矣初吉者旣濟無不吉也道窮則變未濟終焉故終亂也終亂不亂則在人耳聖人愼終如始又豈有終亂之道乎

旣濟亨之大者也而云亨小者劉氏謂三陽得位能下三陰六爻皆亨是以大亨小也子夏傳曰陽已下陰萬物旣成也利貞者時旣濟矣固宜貞固以守之也小者亨也之句與防如何也吉相承也同

彖曰旣濟亨小者亨也利貞剛柔正而位當也初吉柔得中也終止則亂其道窮也

白雲曰小者皆亨故曰旣濟小或未亨非旣也旣者皆盡之辭利貞者以六爻剛柔皆當位而濟以是知其利貞也六二柔得中也初二皆卦之始也故爲初吉終止則亂者止謂難止則亂至也猶上六濡首之厲是也難止則亂至有不至者何也蓋難止亂至者象當然也有不至者聖人維持之力也

誠齋曰出多難而入無難是爲旣濟之世當是之時小者亦亨況大者乎蓋無一人不亨無一物不亨無一事不亨也如濟川焉捨川而陸捨舟而轂危者安險者濟何憂之有然人皆儆於洪流莫或儆於夷塗人皆懼於覆舟莫或懼於覆車是以初吉而終亂也秦滅六國而秦自滅晉平吳亂而晉自亂隋取亡陳而隋自亡惟聖人能內外無患自非聖人外寧必有內憂此鄢陵之勝範文子所以憂晉之必禍也蓋人之常情多難則戒戒則憂憂則吉無難則驕驕則怠怠則亂聖人見其初吉而探其終亂惟能守之以貞固而不移持之以憂勤而不怠則可以免終亂而不窮矣故戒之曰利貞又曰終止則亂其道窮也剛柔正謂六爻剛居剛位柔居柔位柔得中謂六二終止謂上六柔怠自畫非克終旣濟之才

象曰水在火上旣濟君子以思患而豫防之

伊川曰水火旣交各得其用爲旣濟時當旣濟惟慮患害之生故思而豫防使不致於患也自古天下旣濟而致禍亂者蓋不能思患而豫防也

初九曳其輪濡其尾無咎象曰曳其輪義無咎也未濟之初六濡其尾以陰柔之才當未濟之初不度徳量力而進不能濟而取吝也旣濟之初九以曳輪而濡尾見其用力之難也以陽剛得正之才上復有應而當旣濟之初難旣濟而猶濡其尾信乎非小才小智之所能也𨿽濡其尾於義何咎

六二婦喪其茀勿逐七日得象曰七日得以中道也六二以陰居中婦象也茀婦人出以自蔽者也馬氏王氏皆以爲首餙六二有文明中正之徳當旣濟之時與九五陽剛中正之君爲之應然阻於三而間於四志不得行猶婦防其茀不可行之象也𨿽然中正之道無終廢之理剛明之君𨿽小人蒙蔽於一時不久當自辧也卦有六位七則變矣七日謂時變也故戒之曰勿逐不久當自復也管蔡之謗周公公不辧而王自悟燕王上官之譛霍光光不言而帝自察卽此義也【采誠齋語】

九三髙宗伐鬼方三年克之小人勿用象曰三年克之憊也

誠齋曰未濟求濟者寧旣濟求過於濟者傾九三當旣治之後挾重剛之資居炎上之極有求過於濟之心此小人之好大喜功而不可用者也𨿽以中興之賢君一入其說輕用軍師以伐逺方之小夷猶久而後勝旣勝而中國之民亦憊且困矣以賢君伐逺夷宜易而難宜速而久宜福而禍而況其餘乎武帝承文景之後而伐匈奴太宗當貞觀之隆而徵髙麗皆此類也善處旣濟者其惟光武卻臧宮馬武之請乎鄭氏曰無事之時捨內治而幸邊功者皆小人唘之也故曰小人勿用

單氏曰鬼方者逺而在險上六之謂也往歷三爻三年之象也

六四繻【而朱反】有衣袽【女居反又音如】終日戒象曰終日戒有所疑也

白雲曰旣濟思患而豫防而六四又爲多懼之地近君居險是以有繻有衣袽之戒袽敝衣也說文謂繻爲繒采蓋其意以謂勿以新繒而忘敝袽亦猶勿以旣濟而遂忘未濟之難也終日者言無怠時也有所疑者𨿽未有患以多懼而豫防之也

雷氏曰繻也衣袽也皆禦寒之具也旣有繻又有衣袽則防患之至也暑極則寒生自然之理也

子曰大寒然後索衣裘不亦晚乎此亦有備無患之義也

終日戒謂備患之心無時可忘也

九五東鄰殺牛不如西鄰之禴祭實受其福象曰東鄰殺牛不如西鄰之時也實受其福吉大來也

防曰牛祭之盛者禴殷春祭之名祭之薄者也九五居旣濟之時而處尊位物旣濟矣將何爲焉其所務者祭祀而已祭祀之盛莫盛修徳九五履正居中動不爲妄修徳者也茍能修徳𨿽薄可饗假有東鄰不能修徳𨿽復殺牛至盛不爲鬼神歆饗不如我西鄰禴祭𨿽薄能修徳致敬合於祭祀之時故神明降福也

上六濡其首厲象曰濡其首厲何可久也

上六陰柔不能持盈何可久也將入於未濟矣入於未濟首先犯焉故曰濡其首厲厲者危之也其所以危之冀其知變而能攺也

白雲曰惟聖人通其變而不至於極則無是危矣

【坎下離上】

伊川先生過成都坐於所館之堂讀易有造桶者前視之指未濟卦問焉先生曰何也曰三陽皆失位先生異之問其姓名與居則失之矣易曰聞之成都隠者

晦庵曰事未成之時也

未濟亨小狐汔【許訖反】濟濡其尾無攸利彖曰未濟亨柔得中也小狐汔濟未出中也濡其尾無攸利不續終也𨿽不當位剛柔應也

六十四卦終於未濟旣濟者凡人事之終始惟曰濟與不濟而已故以是二卦終焉先旣濟而後未濟者蓋易者變易而不窮也旣濟則物之窮也未濟則未窮也乃生生不窮之義旣濟曰亨未濟亦曰亨旣濟之亨已然之亨也未濟之亨將然之亨也未濟之時有亨之理而卦才復有致亨之道所謂卦才以六五柔得中上下剛柔𨿽不當位而皆相應也小狐汔濟濡其尾無攸利者言濟難大人之事惟六五有文明虛中之徳與九二剛中大徳之臣同心以濟則有可亨之理非初六陰柔小人所能濟也小人之才譬之狐狐者邪媚之獸𨿽能度水濡尾則不能濟又小焉則力弱矣始𨿽能渉未出險中終憊而力不能續此所以防濟而濡其尾無攸利也爲人君者當知剛中君子爲可任邪媚小人斷不可用也易之取象豈不深切著明哉【兼采粹言雷氏】

象曰火在水上未濟君子以愼辧物居方

白雲曰火性炎上而在上水性潤下而在下二者不交不相爲用是以未濟物之有辧者如水火之性是也居方者猶居上居下是也君子觀未濟之象而愼辧物居方者欲其所居各得交濟之道無若火在水上而不相爲用也不然則物各自止其所在君子何愼之有

初六濡其尾吝象曰濡其尾亦不知極也

白雲曰初六陰柔在下居險之中而上應九四是小狐欲濟之象然不能有終而濡其尾是陰柔不足以有濟故吝也極至也度可至而至之智者之事不度才力而妄欲有濟是不知可至之道也無防而至於吝者得其應以爲之助耳

伊川曰獸之濟水必揭其尾濡其尾言不能濟也

九二曳其輪貞吉象曰九二貞吉中以行正也

白雲曰曳其輪者將以有行也九二剛中之才居險難之中剛而有濟故曳其輪貞吉也夫六五之君柔中未能有濟必得九二剛中之臣相與爲應乃可濟矣是以有曳輪濟難之漸固守是道無不吉也中以行正者其曳輪也所以輔其君以有濟之道正也以九居二中之徳也以中之徳行道之正故曰中以行正也旣濟初九曳輪而已濟者也未濟九二曳輪而將濟者也夫濟者宜有用舟之象而二卦皆言曳輪者以見濟難之時用力甚艱而後有濟故也

六三未濟徵凶利渉大川象曰未濟徵凶位不當也六三以陰柔之資當險難之極而位下卦之上位浮於才者也若獨行以濟難則防矣然險中有出險之理應剛有可濟之道況比於二陽乎與之共濟可也故曰利渉大川【集誠齋佚庵】

九四貞吉悔亡震用伐鬼方三年有賞於大國象曰貞吉悔亡志行也

九四居至近之地有剛明濟難之才以其居陰故戒以貞固則吉而悔亡不貞則不能濟而有悔也震動之極也古之人用力之甚者伐鬼方也故以爲義卦中反對之爻其取象多相類損益二五言十朋之弗克違夬姤三四言臀無膚其行次且旣濟與未濟三四皆有鬼方之伐聖人於旣濟之三則以髙宗伐鬼方爲戒於未濟之四則以伐鬼方爲功蓋旣濟之世利用靜未濟之世利用動也然未濟九四亦必曰三年者以興師逺伐𨿽出於不獲已猶戒其勞民動眾久而後能成功猶春秋凡土木興作之役𨿽當必書也【兼采粹言鄭氏誠齋】

雷氏曰先言貞吉悔亡而後言伐鬼方先自治而後治人也

有賞於大國謂有功而受賞於大國也

六五貞吉無悔君子之光有孚吉象曰君子之光其暉吉也

六五柔中文明之君虛己而有容故賢者樂爲之輔以濟天下之難是以九二有曳輪之吉九四有鬼方之伐人君不以尊位自居而樂於虛己待賢固守是道宜其吉而無悔矣君子之光者謂君國子民之道孰有光於是者乎光盛則有暉暉者光之散光被天下之謂也有孚吉者以五與二四相孚乃得光被天下之吉上云貞吉者正一身之吉也下云吉者光被天下之吉也故象曰其暉吉也【兼采白雲】

上九有孚於飲酒無咎濡其首有孚失是象曰飲酒濡首亦不知節也

君子始於憂勤終於逸樂夫以未濟之初志存不懈以至於濟當此之時與忠臣嘉賓飲酒宴樂可也武王在鎬飲酒而魚藻美之故曰有孚於飲酒無咎言信得此樂也然不可恃其治安飲酒無節以至於沈溺則復入於未濟矣幽王沈湎而賓之初筵刺之有孚失是者言信失此樂也易之爲道大矣其憂天下後世而教戒之也至矣泰斯有否旣濟斯有未濟旣濟之時戒以未濟未濟之終甫及旣濟而復以濡首戒之懼以終始其要無咎此之謂易之道也【集子夏童溪雷氏佚庵】

學易記卷六﹤經部﹐易類﹐學易記﹥

欽定四庫全書

學易記系辭卷七

元李簡撰

擊辭上

天尊地卑乾坤定矣卑髙以陳貴賤位矣動靜有常剛柔斷矣方以類聚物以羣分吉凶生矣在天成像在地成形變化見矣

此論聖人作易法天地自然之理也伏羲之畫乾坤者因天尊地卑而後定也未畫乾坤之前天地皆自然之易故康節先生曰須信畫前元有易旣畫之後天地自然之理於易可見矣誠齋曰易之未作乾坤在天地易之旣作天地在乾坤乾坤兩卦也余卦皆自乾坤而生有貴賤之位有剛柔之性有吉凶之兆有變化之道因天地萬物卑髙以陳而六爻之貴賤各有定位矣不言髙卑而言卑髙者髙以下爲基也故畫自下始天圓須動地方須靜因天地之動靜有常而爻之剛柔斷而無疑矣易論剛柔皆九六也因天地之間方物之有分聚而六爻之吉凶生矣因天地之示形象而八卦之變化見矣變化者易中蓍防卦爻陰變爲陽陽化爲陰者也方以類聚猶本乎天者親上本乎地者親下之謂也物以羣分謂天下事事物物善惡小大各以羣分也劉氏曰有分有聚則吉凶有所由而生此陰陽之理也而易則法之故吉凶因是而生在天則爲雨風露雷日月星辰在地則爲水火土石走飛艸木有形有象則變化有所托而見此陰陽之體也而易則象之故變化因是而見誠齋曰有物可見無物可執之謂象有物可見有物可執之謂形日月在天象也山澤在地形也天垂日月之象故易之坎離可見天之變化地出山澤之形故易之艮兌可見地之變化變化者天地之至神也形象著而變化不可隱矣大哉易乎大哉作易之聖人乎天地且不得隱而況於人物萬事之變乎

晦庵曰天地者陰陽形气之實體乾坤者易中純陰純陽之卦名也卑髙者天地萬物上下之位貴賤者易中卦爻上下之位也

是故剛柔相摩八卦相蕩鼓之以雷霆潤之以風雨日月運行一寒一暑乾道成男坤道成女

南軒曰此論易所以斡旋造化之間者

幹之剛摩於坤之柔所以動而爲震陷而爲坎止而爲艮坤之柔摩於幹之剛所以伏而爲巽麗而爲離見而爲兌

此言易之變化與上文相發明也剛柔相摩軋而生八卦八卦因之相推蕩而六十四卦生焉雷霆風雨之鼓潤日月寒暑之運行皆擬議天地變化之象以成其易之變化也都氏曰雷以鼓之霆以逹之以聲召气而陽气行焉風以散之雨以潤之以气滋形而陰事行焉李氏曰雨以潤而風亦謂之潤者以風能滋物之气也乾道成男坤道成女此又言六子之生亦各有男女之道也

幹知大始坤作成物幹以易知坤以簡能易則易知簡則易從易知則有親易從則有功有親則可久有功則可大可久則賢人之徳可大則賢人之業易簡而天下之理得矣天下之理得而成位乎其中矣

乾坤者變化之本故以知始成物重明之大始者形之始也知如知州知縣是也始萬物者幹之所知也成萬物者坤之所爲也幹因物之自然故以易而知坤因乾之自然故以簡而能此又明易之乾坤知始成物皆法天地自然之理也故曰大哉乾元萬物資始至哉坤元萬物資生自此以下明聖人之徳業始乎體乾坤之道終乎參天地也大率平易則易知簡略則易從易知則匹夫匹婦皆不我疑也故能有親易從則匹夫匹婦皆獲自盡也故能有功聖人非欲人之有親也人自有親故推之不去卻之不得自然而可久也非欲人之有功也人自有功故小以成小大以成大自然而可大也卽其可久而名之則其徳之賢於人者也卽其可大而名之則其業之賢於人者也因尊卑以定乾坤於是天下之理不在天地而在易因乾坤而得易簡於是天下之理不在易而在聖人大哉易乎大哉體易之聖人乎然不曰聖人之徳業而曰賢人此之所謂賢如孟子所謂賢於堯舜之賢如史所謂三王臣主俱賢之賢非賢者過之之賢成位謂成人之位其中謂天地之中至此則體道之極功聖人之能事可以與天地參矣【兼取南軒晦庵誠齋】

聖人設卦觀【官喚反示也】象系辭焉而明吉凶剛柔相推而生變化是故吉凶者失得之象也悔吝者憂虞之象也變化者進退之象也剛柔者晝夜之象也六爻之動三極之道也

此章明聖人作易設卦示象系辭以明吉凶變化之道有畫而無辭則吉凶不可得而知系之以卦爻之辭所以明吉凶也剛柔兩盛則爲相摩疊盛疊衰故爲相推蓋陽長則陰消陰長則陽消也剛柔不相推則變化無自而生變化不生則六十四卦不能成也是故易中之吉凶在人卽失得之象也易中之悔吝在人卽憂虞之象也易中之變化在人卽進退之象也易中之剛柔在天地卽晝夜之象也陽明爲晝柔闇爲夜卦之六爻初二爲地三四爲人五上爲天動亦變也極至也三極天地人之至理三才各一太極也【兼采晦庵南軒】

晦庵曰吉凶悔吝者易之辭也失得憂虞者事之變也得則吉失則凶憂虞𨿽未至凶然已足以致悔而取羞矣蓋吉凶相對而悔吝居其中間悔趨於吉而吝向於凶也

是故君子所居而安者易之序也所樂而玩者爻之辭也是故君子居則觀其象而玩其辭動則觀其變而玩其占是以自天祐之吉無不利

上言聖人謂作易之聖人也此言君子謂玩易之君子也易之序謂序卦之次第也居頤之時知不養則不可以有動也居損之時知自損則人必益之也居泰之時知必有否而能持之以艱貞則可常保其泰而不至於否也爻者人之所處之位也其所當行之道聖人之辭系於各爻之下君子玩之樂以忘疲也玩者觀之詳又曰是故君子明此別爲一章門人以其言相類故次第於此居則觀其象而玩其辭謂處否之時則儉徳避難居旣濟之時則思患而豫防之也動則觀其變而玩其占謂已欲有所動則觀卦爻之變如幹初爻動則爲姤則當潛而勿用二爻動則爲同人則當利見大人三爻動則爲履則當進徳修業之類也能如是則自天以下皆當祐之而吉無不利也占謂極數知來占於易之道也【采白雲】

彖者言乎象者也爻者言乎變者也吉凶者言乎其失得也悔吝者言乎其小疵也無咎者善補過也

王師心曰彖者言乎卦象之理也如健順動說之類是也爻者言乎時變之宜也如潛見飛亢之類是也楊氏曰吉凶者失得之報悔吝無大咎也言小疵而已無咎者本有咎也以其善補過故無咎

是故列貴賤者存乎位齊小大者存乎卦辧吉凶者存乎辭憂悔吝者存乎介震無咎者存乎悔

白雲曰上而貴下而賤系乎六爻故曰存乎位乾坤之大井鼎之小皆卦也故言齊小大系辭焉而明吉凶是存乎辭也憂悔吝者方悔吝未至之時先明於幾微則無疵故存乎介亦由思患而豫防之也知其過咎動而得無咎者以能攺悔而善補過也

橫渠曰卦有稱名至小而與諸卦均齊者各著其義蓋稱名小而取類大也

是故卦有小大辭有險易辭也者各指其所之

南軒曰指示人之所往也告之險欲其知畏而有所懼告之易欲其安意而無所疑也

易與天地準故能彌綸天地之道

南軒曰準言平也水平中準大匠取法是也言聖人作易其成法與天地準無毫釐髙下之差所以能彌綸天地之道也彌者周而無餘綸者理而不紊也

仰以觀於天文俯以察於地理是故知幽明之故臨川曰日月星辰之有明晦山川艸木之有盛衰此所謂幽明之故故者有所因也因天文地理而後知幽明是稱故焉

伊川曰在理爲幽成像爲明

誠齋曰陽靜而晦則明者幽陰動而顯則幽者明

原始反終故知死生之說

伊川曰原究其始要考其終則可以見死生之理原始則足以知其終知其終足以知其始死生之說如是而已矣故以春爲始而原之其必有冬以冬爲終而反之其必有春死生者其與是類也

精气爲物遊魂爲變是故知鬼神之情狀

橫渠曰物之初生气日至而滋息物生旣盈气日反而遊散至之謂神以其申也反之爲鬼以其歸也【易說】誠齋曰至精之气聚而有形之謂物散而無形之謂魂曰心之精爽是謂魂魄記曰魂气歸於天物者具是形者也魂者使是形者也魂止則物存魂遊則物亡遊者止之變也亡者存之變也觀其聚散則鬼神之情狀可知矣然則鬼神之狀何如也記曰鬼神之爲徳其盛矣乎視之而不見聽之而不聞體物而不可遺洋洋乎如在其上如在其左右孔子曰祭神如神在此其狀也鬼神之情何如也易曰與鬼神合其吉凶又曰鬼神害盈而福謙此其情也故曰聖人觀天地陰陽聚散之理而得鬼神造化之用也○西山眞氏曰人之生也精與气合而已精者血之類是滋養一身者故屬陰气是能知覺運動者故屬陽二者合而爲人精則魄也目之所以明耳之所以聰者卽精之爲也此之謂魄气充乎體凡人心之能思慮有知識身之能舉動與夫勇決敢爲者卽气之所爲也此之謂魂人之少壯也血气彊血气彊故魂魄盛此所謂伸及其老也血气旣耗魂魄亦衰此所謂屈也旣死則魂升於天以從陽魄降於地以從陰所謂各從其類也魂魄合而生離而死故先王制祭享之禮使爲人子孫盡誠以焫蕭之屬求之於陽灌鬯之屬求之於陰求之旣至則魂魄𨿽離而可以復合故禮記曰合鬼與神教之至也神指魂而言鬼指魄而言此所謂屈而伸也姑舉人鬼一端如此至若造化之鬼神則山澤水火雷風是也日與電皆火也月與雨亦水也此數者合而言之又只是陰陽二气而已陰陽二气流行於天地之間萬物賴之以生賴之以成此卽所謂鬼神也【气之伸爲神如春夏生長是也气之屈爲鬼如秋冬斂藏是也】今人以幽暗不可見者爲鬼神殊不知山峙川流日照雨潤雷動風散乃分明有迹之鬼神【日出爲神入爲鬼雨露爲神止爲鬼雷動爲神息爲鬼風散爲神收爲鬼】故伊川曰鬼神者造化之迹又曰鬼神天地之功用橫渠曰鬼神二气之良能凡此皆指陰陽而言天地之气卽人身之气人身之气卽天地之气也

與天地相似故不違

與天地相似者言易之道卽天地之道也故不違者言天地之道亦無外乎易之道也

知周乎萬物而道濟天下故不過

知足以周萬物過之則爲鑿道足以濟天下過之則爲兼愛惟聖人用易故不過

旁行而不流樂天知命故不憂安土惇乎仁故能愛旁逹博及應天下萬事之變而不流失其理也明天理者樂於內知天命者輕其外內樂而外輕此所以樂而不憂也安土安所止也惇乎仁篤於仁也是以能愛此君子成己成人之道也故曰惟仁者能愛人【兼采誠齋】

範圍天地之化而不過曲成萬物而不遺通乎晝夜之道而知故神無方而易無體

注範圍者擬範天地而周備其理也神則陰陽不測易則惟變所適故無方體

誠齋曰夫惟聖人觀於天文察於地理原始而反其終見物而知其變知其如是而爲幽明之故如是而爲死生之說如是而爲鬼神之情狀舉是道而書之於易則易之道卽天地之道也由是舉而措之天地之間孰能出乎易之外哉萬物眾矣易之知可以周而徧之也天下廣矣易之道可以濟而利之也用易於一身可以樂天知命而不憂用易於眾民可以安土惇仁而能愛用易於天地可以範模運量天地之化用易於萬物可以致曲成就萬物之生用易於幽明可以通逹陰陽晝夜之運夫易之爲用隨用而爲應此易之神所以無方而易之用所以無體也無方則不可指無體則不可執

一陰一陽之謂道繼之者善也成之者性也仁者見之謂之仁知者見之謂之知百姓日用而不知故君子之道鮮矣

陰陽疊運者气也其理則所謂道也理與气未嘗相離繼言其發也善謂化育之功相繼而出莫非善也成之在人則曰性焉理無不善性豈有不善哉性善之理𨿽至孟子而益明然其原實出於此仁者見其道濟天下得易之體也謂易止於仁知者見其知周萬物得易之用也謂易止於知是皆未能知易之大全也百姓愚暗𨿽日由之而不知故君子之道人鮮克知也君子者具仁知之成名得道之大全者也【兼采晦庵西山】

顯諸仁藏諸用鼓萬物而不與聖人同憂盛徳大業至矣哉富有之謂大業日新之謂盛徳

南軒曰此是說易也方其顯諸仁衣被萬物而闡其利及其藏諸用則造化莫測而泯其功異乎聖人吉凶與民同患而憂民之憂者也

富有者大無外也故曰以言乎天地之間則備矣日新者久無窮也故曰窮則變變則通通則久鼓有震動之意【采橫渠】

生生之謂易成像之謂幹效法之謂坤極數知來之謂占通變之謂事陰陽不測之謂神

生生之謂易者言陰生陽陽生陰其變無窮理與書皆然也成像之謂幹效法之謂坤者乾陽也有健之象故在易則名之曰乾坤陰也有順之象法乎幹而效學之故在易名之曰坤彖言順承與徳合亦效法之意也極數知來之謂占者易逆數也能窮極其數以知方來則謂之占非必用蓍也通變之謂事者通乎天地之理以應天下之變則謂之事陰陽不測之謂神者以陰陽變化無窮其微妙不可測而知故謂之神張子曰兩在故不測

夫易廣矣大矣以言乎遠則不禦以言乎邇則靜而正以言乎天地之間則備矣

夫易廣矣大矣贊易道之廣大也以言乎遠則不禦謂動而應物無遠不及莫之限而禦也以言乎邇則靜而正謂靜而守一卽物而理存無不正也惟其靜而守一故能動而莫禦故曰寂然不動感而遂通天下之故此聖人一以貫之之道也以言乎天地之間則備矣者言天地之間事事物物其理皆備乎此矣

夫幹其靜也専其動也直是以大生焉夫坤其靜也翕其動也辟是以廣生焉

孔疏幹是純陽徳能普備無所偏二惟専一而已若气不發動則靜而専一故云其靜也専若其運動則四時不忒寒暑不差剛而得正故云其動也直以其動靜如此故能大生焉坤是陰柔閉藏翕斂故其靜也翕動則開生萬物故其動也辟以其如此故能廣生焉

廣大配天地變通配四時陰陽之義配日月易簡之善配至徳

白雲曰乾坤之廣大足以配天地其變通足以配四時其爲陰陽之義足以配日月其易簡之善足以配至徳至徳者乃天地生成之徳也

子曰易其至矣乎夫易聖人所以崇徳而廣業也知崇禮卑崇效天卑法地天地設位而易行乎其中矣成性存存道義之門

易之一書乃聖人所用以內崇其徳行外廣其事業者也知以崇爲貴禮以卑爲用蓋窮理則知崇而效天循理則禮卑而法地效法不失則與天地並立而爲三天位乎上地位乎下聖人以易道行乎其中也成性存存道義之門者蓋易卽理也理卽吾性之固存也存猶有也存其固有者性之成故曰成性存存劉氏曰知禮成性則道義從此而出也故曰道義之門明道曰盡天理便是易【兼采注及潘氏】

聖人有以見天下之賾而擬諸其形容象其物宜是故謂之象聖人有以見天下之動而觀其防通以行其典禮系辭焉以斷其吉凶是故謂之爻言天下之至賾而不可惡也言天下之至動而不可亂也擬之而後言議之而後動擬議以成其變化

此章贊作易之聖人立卦象系爻辭之妙也夫天下之理幽賾而難見聖人則見之然不可以空言也故近取諸身遠取諸物極其形容象其事物之宜立爲之象以示人而天下之賾人皆可見矣天下之事變動而難窮也聖人能窮之然不可以徧言也故舉要以言之於是取剛柔兩畫觀其與人事防合相通之處以行其典禮系之以辭決其吉凶立爲之爻以示人而天下之動人皆可見焉言天下之至賾而不可厭惡者理在故也言天下之至動而不可紊亂者有要故也故君子擬此爻象而後言議此爻象而後動擬議之間所以能成其變化變化謂人之出處語黙也舉鳴鶴在陰以下七爻以發其凡餘爻皆然也【取潘氏】

伊川曰典禮法度也物之則也

橫渠曰諸子馳騁說辭窮髙極幽而知徳者厭其言故言爲非難使君子樂取之爲貴擬之而後言議之而後動只是要求是也

鳴鶴在陰其子和之我有好爵吾與爾靡之子曰君子居其室出其言善則千里之外應之況其邇者乎居其室出其言不善則千里之外違之況其邇者乎言出乎身加乎民行發乎邇見乎遠言行君子之樞機樞機之發榮辱之主也言行君子之所以動天地也可不愼乎伊川曰有孚於中物無不應誠同故也至誠無遠近幽深之間

山曰褚遂良修起居注太宗曰朕有不善亦當記之乎或爲之言曰借使遂良不記天下亦當記之曰此語亦善但人主好名則可以動之耳未盡也夫君子居其室出其言善則千里之外應之出其言不善則千里之外違之故言行君子之樞機不可不愼縱使史官不記而民之應違如此𨿽欲自掩其不善其可得乎

同人先號咷而後笑子曰君子之道或出或處或黙或語二人同心其利斷金同心之言其臭如蘭

伊川曰中誠所同出處語黙無不同天下莫能間也利者義之和也謂之中正之道乃義理之所當然也道不同則心亦不同惟同心則物莫能間𨿽金鐵之堅剛猶可斷也同心之言其臭如蘭蘭者香而遠聞謂其言意味深長也

初六借用白茅無咎子曰茍錯諸地而可矣借之用茅何咎之有愼之至也夫茅之爲物薄而用可重也愼斯術也以往其無所失矣

伊川曰茅𨿽至薄之物然用之可甚重以之借薦則爲重愼之道是用之重也人之過於敬愼爲之非難而可以保其安而無過茍能愼斯道推而行之於事其無所失矣

南軒曰大過棟橈政事紀綱隳廢不振之時也初六以柔在下有借用白茅之象譬之物焉茍錯諸地固無動搖傾危之患而又借之以茅如君子抱道懷徳藏器待時而又以潔白柔順之徳將之此恐懼修省能謹之極至也

勞謙君子有終吉子曰勞而不伐有功而不徳厚之至也語以其功下人者也徳言盛禮言恭謙也者致恭以存其位者也

伊川曰有勞而不自矜伐有功而不以爲徳是其徳厚之至也言以其功勞而自謙以下於人也徳言盛禮言恭以其徳言之則至盛以其自處之禮言之則至恭此所謂謙也夫謙也者謂致恭以存其位者也存守也致其恭巽以守其位故髙而不危滿而不溢是以能終吉也夫君子履謙乃其常行非爲保其位而爲之也而言存其位者謙之道如此如言爲善有令名君子豈爲令名而爲善哉亦言有令名者爲善之故也

誠齋曰人之謙與矜系其徳之厚與薄徳厚者無盈色徳薄者無卑辭辭如鐘磬焉愈厚者聲愈緩薄者反是

晦庵曰徳言盛禮言恭徳則欲其盛禮則欲其恭

亢龍有悔子曰貴而無位髙而無民賢人在下位而無輔是以動而有悔也

解見文言

不出戶庭無咎子曰亂之所生也則言語以爲階君不密則失臣臣不密則失身幾事不密則害成是以君子愼密而不出也

伊川曰系辭所解獨以言者在人所節者惟言與行節於言則行可知言當在先也

子曰作易者其知盜乎易曰負且乘致寇至負也者小人之事也乘也者君子之器也小人而乘君子之器盜思奪之矣上慢下暴盜思伐之矣慢藏誨盜冶容誨淫易曰負且乘致寇至盜之招也

伊川曰聖人於系辭明其致寇之道曰作易者其知盜乎盜者乘釁而至茍無釁隙則盜安能犯負者小人之事乘者君子之器以小人而乘君子之器非其所能安也故盜乘釁而奪之小人而居君子之位非其能堪也故滿假而陵慢其上侵暴其下盜則乘其過惡而伐之矣伐者聲其罪也盜橫暴而至者也貨財而輕慢其藏是教語乎盜使取之也女子而夭冶其容是教語乎淫者使暴之也小人而乘君子之器是招盜使奪之也皆自取之之謂也

擬議者聖人用易之道蓋觀象玩辭所以反諸其身也古之君子以擬議以爲學易之要務擬議之要言行而已且玩中孚九二則知言行乃君子之樞機玩同人之九五則知出處語黙心同則物莫能間玩大過之初六則知敬愼則無失玩謙之九三則知以功下人則終吉玩幹之上九則知貴髙不可以無輔玩節之初九則知言語不可以不密玩解之六三則知非所乘而招盜是皆擬議而知變化也觸類而長之則三百八十四爻能事畢矣天地之間備矣後世欲務空言誇世則不必深明其說茍欲爲力行之學歸於君子之儒則擬議之道則宜盡心焉【取白雲說】

天一地二天三地四天五地六天七地八天九地十晦庵曰此簡本在第十章

之首程子曰宜在此今從之

天數五地數五五位相得而各有合天數二十有五地數三十凡天地之數五十有五此所以成變化而行鬼神也

晦庵曰此簡本在大衍之後今案宜在此

此一節夫子所以發明洛書之數也天地之間一气而已分而爲二則爲陰陽而五行造化萬物終始無不管於是焉故洛書之位一與六居北二與七居南三與八居東四與九居西五與十居中陽數奇故一三五七九皆屬乎天所謂天數五也陰數偶故二四六八十皆屬乎地所謂地數五也天數地數各以其類而相求所謂五位相得而各有合也以五生數統五成數而同處其方蓋揭其全以示人而道其常數之體也河圖以五奇數統四偶數而各居其所蓋主於陽以統陰以洛書而虛十則河圖四十有五之數也以河圖而加五行則亦大衍五十之數也所謂虛十蓋地無過天之理也又劉牧曰天五居中主乎變此三才旣備退藏於密此河圖洛書五行進退之象也【采晦庵語】

大衍之數五十其用四十有九分而爲二以象兩掛一以象三揲之以四以象四時歸奇於扐以象閏五嵗再閏故再扐而後掛

誠齋曰大衍之數五十者天地成數也程氏曰數始於一備於五小衍之爲十大衍之爲五十呂氏曰參天兩地而爲五故十者兩其五也五十者十其五也二說得之矣

楊氏曰大衍之數五十而其用四十有九者唐人以虛一爲太極誠有得於自然也晦庵曰揲蓍之法取五十莖爲一握置其一不用以象太極而其當用之防凡四十有九信手分而爲二以象兩儀也掛者懸於小指之間揲者以大指食指間而別之奇謂餘數扐者勒於中三指之兩間也蓍凡四十有九信手中分各置一手以象兩儀而掛右手一防於左手小指之間以象三才遂以四揲左手之防以象四時而歸其餘數於左手第四指間以象閏又以四揲右手之防而再歸其餘數於左手第三指間以象再閏五嵗之象掛一一也揲左二也扐左三也揲右四也扐右五也是謂一變其掛扐之數不五卽九得五者三所謂奇也得九者一所謂偶也一變之後除前餘數復合其見存之防或四十或四十四分掛揲歸如前法是謂再變其掛扐者不四則八得四者二所謂奇也得八者二所謂偶也再變之後除前兩次餘數復合其見存之防或四十或三十六或三十二分掛揲歸如前法是謂三變三變所遇是爲一爻三奇則爲老陽三偶則爲老陰兩奇一偶爲少陰兩偶一奇爲少陽凡此四者皆以三變皆掛之法得之蓋經曰再扐而後掛又曰四營而成易其指甚明畢中和顧彖之說亦已備矣近世諸儒乃有前一變獨掛後二變不掛之說考之於經乃爲六扐而後掛不應五嵗再閏之義且後兩變又止三營並已誤矣若用近世之法三變之後爲老陽少陰者皆二十七爲少陽者九爲老陰者一又皆參差不齊而無復自然之法象此足以見其說之誤矣一爻已成再合四十九防復分掛揲歸以成一變每三變而成一爻並如前法

宋咸易辧曰所謂天地之數者是自然之數隨天地而生者也所謂大衍之數者是推衍之數後天地而有者也

晦庵筮儀曰筮者齋潔衣冠北面盥手焚香致敬若使人筮則主人焚香畢少退北向立筮者進立於牀前少西南向受命主人直述所占之事筮者兩手執筮燻於鑪一命之曰假爾泰筮有常假爾泰筮有常某官姓名今以某事【云云】未知可否爰質所疑於神於靈吉凶得失悔吝憂虞惟爾有神尙明告之乃揲禮畢韜蓍再焚香致敬而退

幹之防二百一十有六坤之防百四十有四凡三百有六十當期之日二篇之防萬有一千五百二十當萬物之數也

邵康節陽九陰六用數圖【太極不用所用者四象故以四因】

老陽用九數四因九得三十有六是爲老陽之數【幹一爻】

老陰用六數四因六得二十有四是爲老陰之數【坤一爻】

六因三十有六得二百一十有六是爲乾卦之數【幹一卦】

六因二十有四得一百四十有四是爲坤卦之數【坤一卦】

以二百一十有六合一百四十有四得三百六十爲一期之數月日時同

陽爻一百九十二以三十二因二百一十有六得六千九百一十有二之數

陰爻一百九十二以三十二因一百四十有四得四千六百有八之數

【六十有四卦三百八十四爻陰陽各居其半故用三十二因之】

以六千九百一十有二合四千六百有八得萬有一千五百二十是爲萬物之數

少陽數七四因七得二十有八是爲少陽之數少陰數八四因八得三十有二是爲少陰之數六因二十八得一百六十有八是爲乾卦之數六因三十二得一百九十有二是爲坤卦之數以一百六十八合一百九十二亦得三百六十是爲一期之數

陽爻一百九十二以三十二因一百六十有八得五千三百七十有六之數

陰爻一百九十二以三十二因一百九十有二得六千一百四十有四之數

以五千三百七十六合六千一百四十有四亦得萬有一千五百二十是爲萬物之數聖人所以不書者以周易用九六而不用七八也

是故四營而成易十有八變而成卦八卦而小成引而伸之觸類而長之天下之能事畢矣

晦庵曰四營謂分二掛一揲四歸奇也易變也謂一變也三變成爻十八變則成六爻也八卦而小成謂九變而成三畫也

白雲曰自八卦小成引而伸之觸類而長之重爲六十四卦合三百八十四爻爲防萬有一千五百二十則天地之間無不備矣

顯道神徳行是故可與酬酢可與祐神矣

道因辭顯行因數神示人吉凶其道顯矣知來藏往其徳行神矣故曰蓍之徳圎而神卦之徳方以知惟顯道神徳行故可與應對天下萬事之變可與贊天地之化育矣

子曰知變化之道者其知神之所爲乎

神之所爲不可知也能知易之變化之理者則知神之所爲矣

易有聖人之道四焉以言者尙其辭以動者尙其變以制器者尙其象以卜筮者尙其占

南軒曰易者無形之聖人而聖人有形之易故易乃聖人之道而聖人者乃盡易之道者也故指易以爲聖人則可也指聖人以論易則亦可也故曰易有聖人之道四焉故指其所之者易之辭也以言者尙之則言無不當矣化而裁之者易之變也以動者尙之則動無不時矣象其物宜者易之象也制器者尙之則可以盡創物之智極數知來者易之占也卜筮者尙之則可以窮先知之神

伊川曰吉凶消長之理進退存亡之道備於辭推辭考卦可以知變化象與占在其中矣

是以君子將有爲也將有行也問焉而以言其受命也如向無有遠近幽深遂知來物非天下之至精其孰能與於此

是以君子將有爲也將有行也問焉而以言者謂求道之所在而決於易之言也其受命也如向者謂隨所求而得其道如響之應聲也無有遠近幽深未來之事皆遂知之以見易之道無乎不備也非易爲天下之至精孰能如此分蓍布卦隨感而應亦此理也故曰以言者尙其辭占在其中矣

參伍以變錯糾其數通其變遂成天地之文極其數遂定天下之象非天下之至變其孰能與於此

參以變河圖縱橫十五之數也伍以變洛書一六居北二七居南之數也錯綜其數通其變遂成天地之文極其數遂定天下之象者謂錯綜河圖洛書之數變而通之遂成天一地二天三地四之文極數之妙遂定先天後天健順動止陷麗見伏之象以至於六十四卦天地萬物之象也象因數定器因象制非天下之至變其孰能與於此故曰以動者尙其變象在其中矣

易無思也無爲也寂然不動感而遂通天下之故非天下之至神其孰能與於此

易無思無爲宜其不能與人事相感而反能通天下之故者以言者尙之則言無不當以動者尙之則動無不時以制器者尙之則盡創物之智以卜筮者尙之則知方來之事是易爲天下之至神也【采白雲】

夫易聖人之所以極深而研幾也惟深也故能通天下之志惟幾也故能成天下之務惟神也故不疾而速不行而至子曰易有聖人之道四焉者此之謂也

白雲曰上言至精至變至神皆謂易之道也此言聖人用易之道以極深而研幾也天下之事至深難測也幾微難見也用易之道則能極其不測之深研其難見之幾矣然極易之深則天下之志無不通是皆得其至精也研易之幾則天下之務無不成是能得其至變也又盡易之神故得不疾而速不行而至所謂感而遂通者也前言聖人之道四者本於人事由人而言之也繼以至精至變至神三者易之道由易而言之也又繼以惟深惟幾惟神言𨿽聖人獨極深研幾如此也復以聖人之道四焉終之者蓋易之道其精變神如此聖人用易極深研幾又如此則天下後世於言動制器卜筮之間豈可任其私智以他求哉必當尙易之辭變象占也此眾人當尙之事而曰聖人之道者以言聖人猶尙此道也聖人尙此者以易爲至精至變至神天下無以加焉故也此之謂者猶言謂是故也

研審也幾微也所以極深者至精也所以研幾者至變也極未形之理曰深故能通天下之志適動微之防曰幾故能成天下之務【集注疏晦庵】

子曰夫易何爲者也夫易開物成務冒天下之道如斯而已者也

物有理易則開明之事有時易則成就之以其包括天地萬物之理故曰冒天下之道冒謂包覆也

是故聖人以通天下之志以定天下之業以斷天下之疑

白雲曰孔子言易道於上必繼以聖人用易於下以見聖人無適而非易也此章先言開物成務冒天下之道繼之以通天下之志本乎易之開物也以定天下之業本乎易之成務也以斷天下之疑本乎易之冒天下之道也故聖人有爲有行未嘗不本於易

是故蓍之徳圎而神卦之徳方以知六爻之義易以貢晦庵曰圎神謂變化無方方知謂事有定理

注曰貢告也六爻變易以告吉凶

聖人以此洗心退藏於密吉凶與民同患神以知來知以藏往其孰能與於此哉古之聰明睿知神武而不殺者夫

聖人以此洗心而退藏於密者言聖人以易之道洗滌其心而歸於無思無慮也密是用之源夫聖人用易隨用隨取隨取隨足果何思何慮哉酬酢萬變在易不在心也心茍畱物則焉能應天下萬事之變乎故曰寂然不動感而遂通天下之故𨿽然聖人憂患天下後世不知易之道而取凶咎也故作以示天下使人讀之危者平易者傾其要無咎而已是吉凶與民同患也聖人之心同乎天聖人之憂患同乎人開物於幾先故曰知來履霜堅冰之謂也明憂患而彌其故故曰藏往無平不陂無往不復艱貞無咎勿卹其孚之謂也其孰能與於此哉古之聰明睿知之君神武不殺而天下治者蓋得洗心退藏之道也聰明謂耳目無所蔽睿知謂思慮無所惑威武不殺而人自服故曰神武聖人以易洗心者恐塵滓或未盡去而不與天地相似也【采伊川誠齋橫渠】

是以明於天之道而察於民之故是興神物以前民用聖人以此齊戒以神明其徳夫

晦庵曰神物謂蓍湛然純一之謂齋肅然警惕之謂戒明天道故知神物之可興察民故故知其用之不可不有以開其先是以作爲卜筮以教人而於此焉齋戒以考其占使其心神明不測如鬼神之能知來也

是故闔戶謂之坤辟戶謂之幹一闔一辟謂之變往來不窮謂之通見乃謂之象形乃謂之器制而用之謂之法利用出入民咸用之謂之神

白雲曰系辭論變通最爲易之要道而人多略之變通者易之道也故孔子於系辭三致意焉蓋其義微而難知也因其微而難知故以闔戶辟戶言之蓋聖人舉近人而易曉者固非干坤之道止於闔戶辟戶而已也因闔戶辟戶以明變通則又並及象器法神而言者以見乾坤變通以至制法盡神之妙舉一戶之義足以兼明之且坤陰物也故有闔戶之象幹陽物也故有辟戶之象旣能闔復能辟是所謂變也朝辟之暮闔之日復一日往來闔辟不窮是所謂通也通也者通其變也至於戶之可見則曰象也其有形則曰器也制而用此則曰法也利於出入之用而天下之民無不用之者又其所以爲神也

疏曰凡物先藏而後出故先言坤而後言幹

是故易有太極是生兩儀兩儀生四象四象生八卦八卦定吉凶吉凶生大業

圖說已具首卷

白雲曰吉凶者八卦之所有而非八卦之所生大業者聖人之所造吉凶定則易道成矣易道成故聖人用之以崇徳廣業也

是故法象莫大乎天地變通莫大乎四時縣象著明莫大乎日月崇髙莫大乎富貴備物致用立成器以爲天下利莫大乎聖人探賾索隱鉤深致遠以定天下之吉凶成天下之亹亹者莫大乎蓍

天地之間有形名气象者固不可槪舉也然其法象之大莫大乎天地變通之莫大乎四時而懸象著明莫大乎日月人不天不因天不人不成有天地四時日月不有崇髙富貴之聖人則莫能法是象而寓之於易備物致用立成器以爲天下之利也如伏羲之罔罟神農之耒耜黃帝堯舜之衣裳舟楫之類是也故曰莫大乎聖人先言聖人後次之以蓍者以蓍待聖人而後興也探索鉤致定之成之𨿽莫大乎蓍而用之者實聖人也

晦庵曰富貴謂有天下履帝位亹亹猶勉勉也疑則怠決故勉

疏曰亹亹勉勉也言天下萬事悉動而好生皆勉勉營爲此蓍知其好惡得失人則棄其惡而取其好背其失而求其得是成天下之亹亹也

是故天生神物聖人則之天地變化聖人效之天垂象見吉凶聖人像之河出圗洛出書聖人則之

河圖洛書圖說具首卷

單氏集曰天生神物聖人則之故易有占事之法天地變化聖人效之故易有變化之道天垂象見吉凶聖人像之故易有吉凶之辭河出圖洛出書故易有八卦之數晦庵曰此四者聖人作易之所由也

易有四象所以示也繋辭焉所以告也定之以吉凶所以斷也

晦庵曰四象謂陰陽老少示謂示人以所值之卦爻錢氏曰曰示則使人有所見曰告則使人有所知曰斷則使人無所疑

易曰自天祐之吉無不利子曰祐者助也天之所助者順也人之所助者信也履信思乎順又以尙賢也是以自天祐之吉無不利也

白雲曰己順故天助之以順己信故人助之以信大有之君履不失信下足以感人思不失順上足以動天又以尙賢是以吉無不利也當在易曰憧憧往來之前蓋自憧憧往來困於石公用射隼皆稱易曰故自天祐之宜在其前也

子曰書不盡言言不盡意然則聖人之意其不可見乎子曰聖人立象以盡意設卦以盡情僞系辭焉以盡其言變而通之以盡利鼔之舞之以盡神

白雲曰意不可以言盡也故立象以盡之情僞不可徧舉也故設卦以盡之言非一說可盡也故卦彖爻象文言互爲之辭以盡之若是則易道明矣立象設卦系辭皆聖人所作易以盡道者也變通鼓舞又明聖人用易之盡其道也變而通之則經所謂通其變使民不倦之意鼓之舞之所謂神而化之使民宜之也聖人以書必不能盡其所欲言言必不能盡聖人之意故立象系辭智者觀之則見其可盡也

晦庵曰言之所者淺象之所示者深兩子曰字宜衍其一

漢上曰鼓舞者鼓之於此舞之於彼動止應節莫知其然者神也

耿氏曰鼓天下之動則使天下之動進退遲速之有節若周官或鼓而進或鼓而退或鼓而馳或鼓而聚也

乾坤其易之緼邪干坤成列而易立乎其中矣乾坤毀則無以見易易不可見則乾坤或幾乎息矣

緼謂緼積之根源也乾坤其易之門邪言易出入於乾坤也乾坤其易之緼邪言易根本於乾坤也剛柔相摩而生八卦八卦重而爲六十四三百八十四爻本之根源皆從乾坤變化而來故乾坤旣成列而易之道立乎乾坤之中矣易旣從乾坤而來乾坤若缺毀則易道無自而可見若易之道不可見則乾坤變化之理其或近乎止息矣幾近也猶若樹之枝榦生乎根株根株毀則枝條不茂若枝榦已枯死其根株𨿽未全死僅有微生將死不久根株譬乾坤易譬枝榦夫乾坤初未嘗毀而易亦未嘗不見聖人設此者欲天下後世求易者卽乾坤以求之也【節疏義兼采南軒】

是故形而上者謂之道形而下者謂之器化而裁之謂之變推而行之謂之通舉而錯之天下之民謂之事業南軒曰道不離器特形而上者而已器不離道特形而下者而已試以天地論之陰陽者形而上者也至於穹窿磅礡者乃形而下者歟道𨿽非器必托於器禮樂刑賞是治夫下之道也然禮𨿽非玉帛而禮不可以虛拘樂非鐘鼓而樂不可以徒作刑本遏惡也必托於甲兵必寓於鞭撲賞本善也必表之以旗裳必銘之於鐘鼎故形而上者之道托於器而後行形而下者之器得其道而無獘聖人悟易於心覺易於性在道不溺於無在器不隳於有徹妙並觀有無一致故化而裁之者明乎道器窮而能變也推而行之者察乎道器變而能通也舉而措之天下之民以至於爲罔罟爲耒耜作舟車作書契天下後世一日不可無萬世不可易乃推其道器舉而措之天下而世之人指之爲事業也

是故夫象聖人有以見天下之賾而擬諸其形容象其物宜是故謂之象聖人有以見天下之動而觀其防通以行其典禮系辭焉以斷其吉凶是故謂之爻極天下之賾者存乎卦鼓天下之動者存乎辭化而裁之存乎變推而行之存乎通神而明之存乎其人黙而成之不言而信存乎徳行

南軒曰聖人見天下之賾所以立象者示人以賾也聖人見天下之動所以生爻者示人以動也然象固示人以賾矣茍不寓之於卦何以極天下之賾乎爻固示人以動矣茍不托之於辭何以鼓天下之動乎故由象而畫卦自爻而爲辭聖人之於天下何其憂之甚深而慮之甚切也然象之與卦爻之與辭皆載在方冊化而裁之不失其中必存乎能通其變者乎推而行之無有紀極者必存乎能變而通者乎神而明之得之於心者存乎其人如伏羲神農堯舜文王周孔是也黙而成之悟易之理者不言而信存乎徳行如太王之亨於岐山箕子之明夷利貞顏子之殆庶幾而得其不遠復孟子之明仁義而終身未嘗言是也大後世所聖人之言其終之以神而明之存乎其人黙而成之不言而信存乎徳行深慮天下後世徒泥其簡冊言語而不能求聖人之心者乎

學易記系辭卷七﹤經部﹐易類﹐學易記﹥

欽定四庫全書

學易記卷八

元李簡撰

系辭下

八卦成列象在其中矣因而重之爻在其中矣剛柔相推變在其中矣系辭焉而命之動在其中矣吉凶悔吝者生乎動者也剛柔者立本者也變通者趣時者也吉凶者貞勝者也天地之道貞觀【官煥反】者也日月之道貞明者也天下之動貞夫一者也

八卦未畫萬象在天下八卦旣畫萬象在乎易故曰八卦成列象在其中矣成列謂乾一兌二離三震四巽五坎六艮七坤八之數因而重之謂因一卦而八卦次第重爲六十四也爻六爻也剛柔相推謂陰陽疊盛疊衰猶日月相推之義也故曰變在其中矣幹之初九未可動者也聖人系之以辭曰潛龍勿用是命之以勿動也幹之九二可以動者也曰利見大人是命之以動也故曰系辭焉而命之動在其中矣可以動而動焉吉之所從生也未可以動而動焉凶悔吝之所從生也故曰吉凶悔吝生乎動者也剛柔者爻之剛柔也爻有剛柔則可相推相推故變變故自乾坤而成八卦自八卦而爲六十四所以剛柔爲易之本也時未可動故幹之初九變通而趣乎潛時可以動故九二變通而趣乎見故曰變通者趣時者也貞者正而能固也吉凶之道貞則勝而常吉故曰吉凶者貞勝者也觀示也天地之道正故常垂象以示人日月之道正故常明而不息況天下之羣動可不一於正乎【集粹言誠齋】

晦庵曰天下之事非吉則凶非凶則吉常相勝而不已也

夫幹確然示人易矣夫坤隤然示人簡矣爻也者效此者也象也者像此者也爻象動乎內吉凶見乎外功業見乎變聖人之情見乎辭

確然健象隤然順象易中凡陽爻皆效幹之易陰爻皆效坤之簡其六十二卦之象亦皆法象乾坤健順之象爻象動乎內言變化之理隱也吉凶見乎外言得失之效著也功業見乎變謂天下之功業由剛柔變化而可見也聖人之情見乎辭謂聖人之情欲天下之人避凶而趨吉以各成其功業而已故系之以辭而命之也【采白雲誠齋】

天地之大徳曰生聖人之大寶曰位何以守位曰仁何以聚人曰財理財正辭禁民爲非曰義

誠齋曰天地之徳生物而已得其徳者在聖人施其徳者不在聖人而在至尊之位有斯徳也而位斯位也天下之人所以喜之貴之而目之曰大寶也何以守之曰仁而已何以爲仁曰財而已𨿽有仁心仁聞而天下不被其仁政之澤者奪民之財爲己之財而已財散則民聚此仁之實也然仁不孤立必有義焉何謂義教民理財義也謹已出令亦義也禁民爲非亦義也此言聖人用易之意體乎天地之徳以爲聖人之仁義也

東坡曰理財者生之有道取之有節用之有制是也云云理財以富之正辭以教之禁民爲非以威之富之而後教教之而後威各得其宜所謂義也

古者包【白交反】犧氏之王天下也仰則觀象於天俯則觀法於地觀鳥獸之文與地之宜近取諸身逺取諸物於是始作八卦以通神明之徳以類萬物之情

白雲曰易之道道之大全也有古以來聖人用之未嘗絕也自包犧畫而有卦文王重而有書於是斯道明矣後世言易始於包犧者蓋言因易之書而後其道明也故系辭論卦亦以包犧爲始然聖人必觀天下之象而後畫卦故包犧觀象於天觀法於地觀鳥獸之文與地之宜細大無不察也近則取諸身逺則取諸物內外無不取也如此而後畫八卦八卦旣成則神明之徳於是乎通萬物之情於是乎類所謂通於天地應於萬類者也前乎包犧未之有也故言始作八卦

鳥獸之文離爲雉兌爲虎之類也

作結繩而爲网罟以佃以漁蓋取諸離

白雲曰包犧之時作結繩爲网罟以佃以漁而當時之人知爲网罟佃漁不知有所取也孔子以易道觀之然後知是道有取於離故曰蓋取諸離離麗也网罟麗道也然包犧始作八卦所謂系乎聖人者也作結繩网罟所謂系乎時者也此聖人之道與時之辧也

臨川曰爲网罟爲耒耜爲舟楫爲杵臼爲弧矢爲宮室爲棺槨服牛乘馬重門擊柝以一聖人之材足以兼此而一一皆具之必至於五六聖人數世而後備者何也曰夫聖人也者因物之變而通之者也物之所未厭聖人不彊去物之所未安聖人不彊行故曰通其變使民不倦

包犧氏沒神農氏作斲【陟角反】木爲耜【音似】揉木爲耒【力料反】耒耨【奴豆反】之利以教天下蓋取諸益

耜耒下耓也廣五寸卽今犂厎也耒耜上句木耨鉏也耘除艸順乎上而動乎下耒耜之象也

白雲曰包犧氏有犧牲而未粒食炎帝氏爲耒耨之利以教天下故號曰神農然則粒食自神農始也取諸益者以重震巽二木成卦故有斲木爲耜揉木爲耒之象而其彖則曰木道乃行粒食木類也耒耜木教也故言取諸益然則益以益下爲道又有天施地生其益無方之義耒耜之利是亦益下之道也亦其益無方之道也皆備易三義

鄭氏曰十三卦始離次益而次噬嗑所取者食貨而已食貨者生民之本也

日中爲市致天下之民聚天下之貨交易而退各得其所蓋取諸噬嗑

白雲曰神農時有八卦而已文王未重未有益與噬嗑也而此言取諸益取諸噬嗑者蓋六十四卦之畫像𨿽始於文王而六十四卦之道未嘗無也百世之下獨有孔子能追明其道若曰耒耜之敎𨿽始於神農考其所取蓋益道也爲市合民亦𨿽始於神農考其所取蓋噬嗑之道也

日中爲市上明而下動也噬嗑合也市人之所聚異方之所合設法以合物噬嗑之義也【集注並晦庵】

神農氏沒黃帝堯舜氏作通其變使民不倦神而化之使民宜之易窮則變變則通通則久是以自天祐之吉無不利

王氏曰物之所未厭聖人不彊去物之所未安聖人不彊行

白雲曰時異則事異於是乎有變惟聖人能通其變則民不困於事是以不倦於有行也故𨿽聖人神道設敎不過宜斯民而已宜民則非甚髙難行之道亦不過爲舟車臼杵弧矢宮室書契之類凡可以利斯民後世之所不能易者皆是也知道之人固以是爲聖人之道不知道之人謂聖人之道變化超忽如神豈在舟車臼杵之閒哉故聖人先言宜民而知後之制器皆宜民之道也然自易之道觀之窮則必變變而後通通則可久況用之於民者乎故自包犧神農黃帝堯舜氏皆能通其變者也是以自天祐之吉無不利

黃帝堯舜垂衣裳而天下治蓋取諸乾坤

誠齋曰所謂衣裳卽舜所謂古人之象五色作服者是已蓋始於黃帝備於堯舜韓氏曰衣裳以辧貴賤乾尊坤卑

白雲曰垂衣裳而天下治謂無爲而治也能無爲治者無他焉法乾坤易簡而已

刳木爲舟剡木爲楫舟楫之利以濟不通致逺以利天下蓋取諸渙

南軒曰刳其木而中虛剡其楫而上鋭舟所以載物楫所以進舟

白雲曰渙之爲卦木上而水下是以有利舟楫之象故其彖利涉大川乘木有功也

渙者又有散釋之義舟楫之用豈非散釋險難之噐乎

服牛乘馬引重致逺以利天下蓋取諸隨

明道曰服牛乘馬皆因其性而爲之胡不服馬乘牛乎理之所不可也

重門擊柝以待暴客蓋取諸豫

橫渠曰有備而無患故豫

白雲曰備豫之義蓋非一也此獨舉重門擊柝者黃帝堯舜之世猶設是焉則後世之君可不豫爲之防哉

斷木爲杵掘地爲臼臼杵之利萬民以濟蓋取諸小過纂圖曰下卦艮爲石爲止上卦震爲木爲動木動於上而石止於下臼杵之象

木爲弧剡木爲矢弧矢之利以威天下蓋取諸睽白雲曰睽無弧矢之象而弧矢取諸睽者非止謂睽乖而弧矢足以威服之也蓋弧矢之用以睽而也弧矢相睽則發而爲用睽之至則爲用亦至故弧矢二物有至睽之道存焉象曰君子以同而異同而異者其惟弧矢異物而同功乎

上古穴居而野處後世聖人易之以宮室上棟下宇以待風雨蓋取諸大壯

上卦震爲木下卦幹覆物木起上而覆其下棟宇之象也棟屋脊檁也宇猶宇宙院宇之宇也指在下空濶處也

古之葬者厚衣之以薪葬之中野不封不樹喪期無數後世聖人易之以棺槨蓋取諸大過

白雲曰上古之世知簡不知禮故葬親之薄有至於此喪期無數者哀盡則止也聖人爲之制禮然後棺槨有度則喪期可知矣大過𨿽取其過於厚然四剛居中有堅中之象故取以爲棺槨也養生不足以當大事惟送死可以當大事可不過於厚乎上世甞有其親死則舉而委之於壑者孟子謂孝子仁人之掩其親亦必有道矣此聖人易之以棺槨取諸大過之意也

上古結繩而治後世聖人易之以書契百官以治萬民以察蓋取諸夬

南軒曰門柝之制足以防民之侵軼弓矢之利足以威民之不軌此皆小人之過惡顯然易見可得而治也若夫事之情僞是非有無虛實此包藏於內有不可測者是以聖人制爲書契故書以記久而明逺契以結信而止訟百官之務𨿽煩而以此治萬物之情𨿽隱而以此察此決去小人無所容縦於其間也故必取諸夬者蓋夬者決去小人而君子之道長者乎誠齋曰鴻荒之世民之初生非若今日之備器用便起居具服食也自斯人之饑而未知佃漁也聖人於是乎作爲罔罟自斯人之肉食而未知粒食也聖人於是乎作耒耜自斯人之食貨或有餘或不足之偏匱也聖人於是乎作市易自斯人之寒而衣皮未知織紝之制也聖人於是乎作衣裳自斯人之出入厄於川隔而道斷也聖人於是乎作舟楫自斯人之疲於負擔而趼於逺塗也聖人於是乎作輪轡自斯人之虞於冦攘而懈於守禦也聖人於是乎作門柝自斯人之知有耕耨而未知舂揄也聖人於是乎作杵臼自斯人之無爪牙以自衞而憂於搏噬也聖人於是乎作弧矢自斯人之穴處而病於濕墊也聖人於是乎作宮室自斯人之死而戚於虆梩之掩也聖人於是乎作棺槨自斯人之窮於結繩而相欺無籍也聖人於是乎作書契十三卦之象歷乎五聖人而後備韓愈曰如古之無聖人人之類滅久矣又曰今吾與汝得安居而暇食優防以生死與禽獸異者寧可不知其所自邪

龔氏曰百官以治事有辧而不相亂也萬民以察情盡而不相欺也

是故易者象也象也者像也彖者材也爻也者效天下之動者也是故吉凶生而悔吝著也

白雲曰易之爲書象而已象也者所以像天下之有象者也彖爻皆出於卦象已立之後彖所以內明一卦之材爻所以外效天下之動爻立然後吉凶生而悔吝著此成易之序也

陽卦多陰陰卦多陽其故何也陽卦奇陰卦耦其徳行何也陽一君而二民君子之道也陰二君而一民小人之道也

橫渠曰一其歸者君子之道多其禦者小人之理震坎艮爲陽卦皆一陽二陰巽離兌爲陰卦皆一陰二陽

易曰憧憧往來朋從爾思子曰天下何思何慮天下同歸而殊塗一致而百慮天下何思何慮日往則月來月往則日來日月相推而明生焉寒往則暑來暑往則寒來寒暑相推而嵗成焉往者屈也來者信也屈信相感而利生焉尺蠖之屈以求信也龍蛇之蟄以存身也精義入神以致用也利用安身以崇徳也過此以往未之或知也窮神知化徳之盛也

夫子因咸九四極論感通之道夫以思慮之私心感物而所感狹矣天下之理一也途𨿽殊而其歸則同慮𨿽百而其致則一物有萬殊事有萬變統之以一則無能違也故貞其意則窮天下無不感通焉故曰天下何思何慮用其思慮之私心豈能無所不感也日往月來寒往暑來此以往來屈伸明感通之理也屈則有伸伸則有屈所謂感應也故日月相推而生明寒暑相推而成嵗功用由是而成故曰屈信相感而利生焉前云屈伸之理矣復取物以明之尺蠖之行先屈而後伸蓋不屈則無伸也龍蛇蟄藏所以存息其身而後能奮迅也蓋不蟄則不能奮矣動息相感乃屈伸也因言屈伸往來之理而又推以言學亦有自然之機也精研其義至於入神屈之至也然乃所以爲出而致用之本利其施用無適不安伸之極也然乃所以爲入而崇徳之資內外交相養互相發也過此以往皆非聖人致用之道是以聖人未之或知也窮極陰陽神妙之理而知變化之所以然者乃義精仁熟徳之盛也【集伊川晦庵】

易曰困於石據於蒺藜入於其宮不見其妻凶子曰非所困而困焉名必辱非所據而據焉身必危旣辱且危死期將至妻其可得見邪

當困而困當據而據道之正也非所困而困非所據而據皆自取之失道之甚是以名辱身危也如是死期將至所安之主可得見乎乃身死家亡之象也【兼取伊川白雲】

易曰公用射隼於髙墉之上獲之無不利子曰隼者禽也弓矢者器也射之者人也君子藏器於身待時而動何不利之有動而不括是以出而有獲語成器而動者也

白雲曰君子以道存諸已而用於外在時是以藏器於身猶有待也括結也結則有閡凡無其道則括非其時則括動而不括然後出而有獲此章蓋語成器而後可動動亦必有時焉故也藏器於身有其道也髙墉之上斯其時也

漢上曰藏可用之器待可爲之時動無結閡出則有獲

子曰小人不恥不仁不畏不義不見利不勸不威不懲小懲而大誡此小人之福也易曰屨校滅趾無咎此之謂也

白雲曰小人非不知天下之所謂善惡亦非不知天下之禍福也蓋昧於善惡幾防之際故積而至於大惡以受天下之大禍者多矣聖人憫其愚而受禍也於是制刑以小懲之懲其小而誡於大則終無大惡大禍之虞是豈非小人之福哉此所以屨校滅趾於初然後終無咎也

善不積不足以成名惡不積不足以滅身小人以小善爲無益而弗爲也以小惡爲無傷而弗去也故惡積而不可揜罪大而不可解易曰何校滅耳凶

劉氏集傳曰爲善得吉爲惡得凶皆積累而至非一朝一夕之故也上居一卦之極而積惡已久能無凶乎

子曰危者安其位者也亡者保其存者也亂者有其治者也是故君子安而不忘危存而不忘亡治而不忘亂是以身安而國家可保也易曰其亡其亡系於苞桑白雲曰安危存亡治亂蓋相代相生之道是以聖人居安慮危故終無危亡之患

子曰徳薄而位尊知小而謀大力少而任重鮮不及矣易曰鼎折【之設反】足覆公餗其形渥凶言不勝其任也說見鼎九四

子曰知幾其神乎君子上交不諂下交不瀆其知幾乎幾者動之防吉之先見者也君子見幾而作不俟終日易曰介於石不終日貞吉介如石焉寧用終日斷可識矣君子知防知彰知柔知剛萬夫之望

知幾𨿽神妙然不必求之過逺不諂不瀆卽豫之六二所謂知幾也幾者始動之防也吉凶之端可先見而未著者也獨言吉者見之於先豈復至有凶也君子明哲見事之幾微故能其介如石其守旣堅則其識愈明其心定其智明不俟終日其判別可見矣微則成彰柔則成剛理也君子明理故見防則知彰矣見柔則知剛矣知幾如是眾所仰也故贊之曰萬夫之望或曰豫者先也是知幾之道也吉凶悔吝生乎動爲不知幾者設【兼取潘氏伊川】

晦庵曰凡人上交必有些取奉底心下交必有些簡傲底心所爭只是些小於此察之非知幾者不能

子曰顏氏之子其殆庶幾乎有不善未嘗不知知之未嘗復行也易曰不逺復無祗悔元吉

伊川曰顏子無形顯之過夫子謂其庶幾乃無祗悔也過旣未形而攺何悔之有旣未能不勉而中所欲不逾矩是有過也然其明而剛故有一不善未嘗不知旣知未嘗不遽攺故不至於悔乃不逺復也殆甚也庶幾近意言近道也

天地絪緼萬物化醇男女媾精萬物化生易曰三人行則損一人一人行則得其友言致一也

晦庵曰絪緼交密之狀醇謂厚而凝也言气化者也化生形化者也

伊川曰一陰一陽豈可二也故三則當損言致乎一也天地之間當損益之明且大者莫過此乎【易傳】誠齋曰天下之事一則精二則粗天地人物皆然而況於萬事乎故舜曰惟精惟一而仲尼亦曰言致一也致者力至之謂也羿致力而一於射故精於射王良致力而一於禦故精於禦使羿而欲爲良良而欲爲羿則兩喪其固能矣堯舜禹湯文武周孔之治仁義皆致一也

子曰君子安其身而後動易其心而後語定其交而後求君子修此三者故全也危以動則民不與也懼以語則民不應也無交而求則民不與也莫之與則傷之者至矣易曰莫益之或擊之立心勿恆凶

漢上曰動而與之者安其身而後動也語之而應者平其心而後語也求而與之者定其交而後求也知道之人所居而安動則人與之故曰身安而國家可保也此大學身修而後家齊國治之意也

子曰乾坤其易之門邪干陽物也坤陰物也陰陽合徳而剛柔有體以體天地之撰以通神明之徳其稱名也雜而不越於【音烏】稽其類其衰世之意邪

易之六十四卦皆從乾坤相索而出故乾坤乃易之門幹陽物也坤陰物也物猶象也言乾坤者實陰陽之象也陰陽合徳而剛柔有體者言乾坤交合而六十四卦剛柔之體遂成撰造化之謂也夫四時疊運五行攸敍萬物之所以生遂皆天地之造化也聖人作易蓋體天地之造化也通謂合而爲一也天地有神明之徳聖人之易與天通其稱名雜而不越者言六十四卦其稱名𨿽雜而不越乎乾坤剛柔之道亦猶天地之間萬物𨿽多不出於陰陽消長之理也考其言之類而知其爲衰世之意者謂其防逺其辭文其言曲而中其事肆而隱也𨿽然亦非上古淳質之時思慮所及也蓋世衰則得失彌彰故以爲衰世之意蓋指文王與紂之時也

夫易彰往而察來而微顯闡幽開而當名辧物正言斷辭則矣其稱名也小其取類也大其防逺其辭文其言曲而中其事肆而隱因貳以濟民行以明失得之報取卦之象而推及往古之得失者彰往也玩易之占而逆知方來之吉凶者察來也顯者則微之使求其原幽者則闡之使見其用所謂顯道神徳行也開明義理而各當其名謂卦也辧物謂象也正言爻彖之辭也斷辭斷之以吉凶者也其稱名也小其取類也大托象以明義因小以諭大也防逺者達之於天下而意有餘使人思而得之也辭文者不直言所論之事乃以義理明之使人玩而得之也其言曲而中者謂隨物屈曲而各中其理也其事肆而隱者謂事顯而理微也因貳以濟民行者謂因其疑貳不決恐懼易入之時以濟民行告之以吉凶悔吝之辭使知失得之必報也【兼取注防橫渠漢上白雲】

易之興也其於中古乎作易者其有憂患乎

白雲曰易始於包犧而興於文王故曰中古作易者其有憂患乎蓋謂文王也說者謂旣有憂患則須修徳以避患故明九卦爲徳之所用誤矣夫聖人修徳又豈系於憂患乎而孔子言此者蓋以聖人居崇髙之位道行於天下爲帝爲王參天地贊化育則易行乎其中矣固不必有作也及其道不行於天下而憂患天下後世之深欲力以斯文昭示來世則不得不作矣此文王所以蒙大難而作易也然則孔子道不行而系易其亦所謂憂患者乎故憂患者蓋憂患後世不復與聞斯道也

是故履徳之基也謙徳之柄也復徳之本也恆徳之固也損徳之修也益徳之裕也困徳之辧也井徳之地也巽徳之制也

九卦皆反身修徳之事聖人體易六十四卦備於身九卦其要也○基所以立也故君子非禮弗履○柄所以持也君子之徳謙爲可執○復則復於善也人性本善○恆者守不變而常且久也人而無恆不可以作巫醫○損去其害徳者徳自此而修矣○益者日益以增而進故裕然有餘也○困窮之時不待言而徳自辧矣風雨然後知雞鳴之不已嵗寒然後知松柏之後凋也○井猶性也井則安而不移故爲徳之地○巽順於理故能決制事變也

履和而至謙尊而光復小而辧於物恆雜而不厭損先難而後易益長裕而不設困窮而通井居其所而遷巽稱而隱

此明九卦之徳也○禮以和爲用至者至於中無過不及之謂也○謙以自卑而尊且光○復於微而能辧事物之理不逺復也○白而易污者不若湼而不緇剛則易折者不若磨而不燐故有恆徳者雜而不厭然後見其道之久也○損欲先難習熟則易○益之長裕本乎自然非有所撰造也撰造則爲僞也故曰茍得其養無物不長揠苖之僞則反害其物性之裕矣豈益道哉橫渠曰益物必誠如天之生物日進日息自益必誠如川之方至日增日得施之妄學之不勤欲自益且益人難矣哉○困處險而說身窮而心亨通也○能存諸已然後可以推而及人井居其所乃存諸已往來井井遷而及人者也○巽稱物之宜然心之權衡隱而不可見者也

履以和行謙以制禮復以自知恆以一徳損以逺害益以興利困以寡怨井以辧義巽以行權

誠齋曰此章聖人旣贊九卦之徳以示人復發九卦之用以示人也

禮之用和爲貴故履以和行○謙之象曰稱物平施而傳以謙輕爲戒故君子之謙非樂於下人者也徳言盛禮言恭謙以制禮而未甞過也○有不善未嘗不知知之未嘗復行此豈非自知乎此非因人而知乃悟之於心覺之於性也故曰復以自知○徳惟一動罔不吉徳二三動罔不凶恆之君子素富貴行乎富貴素貧賤行乎貧賤其徳如天地之貞觀日月之貞明終始如一故曰恆以一徳○九卦所論皆修身行己之事損以逺害益以興利非謂去天下之害興天下之利也害於己者逺之如懲忿窒欲是也利於己者興之如遷善攺過是也○在困而怨者不能樂天者也然人皆有情能寡其怨者亦可貴也故曰貧而無怨難○內能存己外不絕物乃爲義也○孔子論可與共學未可與適道可與適道未可與立可與立未可與權蓋權不易至也巽以行權則順於理而得中也人道惟此爲大故以此終之

易之爲書也不可逺爲道也屢遷變動不居周流六虛上下無常剛柔相易不可爲典要惟變所適其出入以度外內使知懼又明於憂患與故無有師保如臨父母初率其辭而揆其方旣有典常茍非其人道不虛行書所以載道故不可逺如居則觀象玩辭動則觀變玩占也易之道窮則變所以屢遷六虛謂六位位謂之虛者虛其位以待變動也故太九位亦曰九虛爻則變動周流乎其間或往而居上來而居下或以剛易柔以柔易剛不可以爲典要惟變動是從而已無常則不可爲典相易則不可爲要𨿽不可爲典要而其出入往來皆有法度而非妄動也故卦之內外皆足以使人知懼外焉知懼則懼其失於言行內焉知懼則懼其失於修身又明於處憂患之道與其致憂患之故𨿽無師保之嚴而常如父母之臨謂愛敬而不敢慢也學者初循其辭以度其義而後可以得其典常茍非其人能盡學易用易之道則易道安能有行於世哉然君子於學也有二道焉有率其辭者自外入也故易之爲書不可逺有率其性者由中出也故中庸之道不可須臾離書不可逺則道不可逺矣道不可離則書不可離矣明乎此然後爲善學誠齋曰此章言易道之用存乎變易道之體存乎常易道之行存乎人初曰不可爲典要者變也又曰旣有典常者常也又曰道不可虛行者人也【兼取南軒潘氏白雲】

易之爲書也原始要終以爲質也六爻相雜惟其時物也其初難知其上易知本末也初辭擬之卒成之終若夫雜物撰徳辧是與非則非其中爻不備噫亦要存亡吉凶則居可知矣知者觀其彖辭則思過半矣

易之爲書原究其事之始要防其事之終以爲體也六爻分列剛柔相雜者惟其天下時事不齊不得不如此而效之也初者事之始事之微其辭則擬之而已故爲難知上者事之終事之成其辭無隱故易知也若夫雜辧天下之事論撰眾人之徳明二者之是非則非二五三四中爻則不能備矣蓋言初上本末不能具也噫嘆辭也嘆學者玩易之六爻要考存亡吉凶之理則居然可知矣彖辭明一卦之材及一卦之大義使智者玩易𨿽未及六爻之辭止玩彖辭則所得已過半矣此章先論初上之難易次明中爻闕一則不備終明彖爲一卦之主所謂彖辭乃文王卦下辭並今彖而言也若止謂文王之卦辭恐學易者𨿽曰有知觀元亨利貞而於乾卦義理未易便思過其半也夫子曰文王旣沒文不在玆乎可以無大過矣其意正相符故白雲郭氏直謂今之彖也【采白雲說】

二與四同功而異位其善不同二多譽四多懼近也柔之爲道不利逺者其要無咎其用柔中也三與五同功而異位三多凶五多功貴賤之等也其柔危其剛勝邪此章再明中爻之義二四陰也三五陽也陰陽之功同而位則異也二多譽中也四多懼近君也則屈柔之爲道不利逺者則二宜於有咎何反多譽乎然要其終所以無咎者其用柔中故也三多凶五多功五貴三賤其等不同也三之所以多凶者賤而失中也五之所以多功者貴而得中也非謂柔危而剛勝邪三處下位之極其柔居之則危不勝任矣其剛居之將以爲勝邪以剛居剛有時乎過剛矣危則顚疾過則易敗此三之所以多凶也若五則不然以剛居之得尊位大中宜處尊者也以柔居之有處謙執柔以貴下賤之美此五之所以多功也多譽未必盡君子得譽者多耳多功未必盡成功有功者多耳【取漢上】

易之爲書也廣大悉備有天道焉有人道焉有地道焉兼三才而兩之故六六者非他也三才之道也道有變動故曰爻爻有等故曰物物相雜故曰文文不當故吉凶生焉

易之爲書廣大無不備者故有天道焉陰與陽也有人通焉仁與義也有地道焉柔與剛也此三者一物而兩體三才而兩之故六六者非他卽三才之道也一則無變無動兼而兩之故三才之道皆有變動以其道有變動故名其畫曰爻爻者效也言六畫能效天下之動也爻有貴賤上下之等故曰物物有九六雜居剛柔之位則成文交錯之際有當不當吉凶由是而生焉

易之興也其當殷之末世周之盛徳邪當文王與紂之事邪是故其辭危危者使平易者使傾其道甚大百物不廢懼以終始其要無咎此之謂易之道也

文王當紂之世蒙大難而演易是故其辭多危懼也後世得其辭危者方困於險使知處之之道坦然而和平易者方紐於安使危懼知戒而不敢肆其道甚大天地之間無不備是以天下無廢物懼人以終始使人愼終如始安不忘危存不忘亡其大要使人無咎而已此所謂易之道也【兼取白雲】

夫乾天下之至健也徳行恆易以知險夫坤天下之至順也徳行恆簡以知阻能說諸心能研諸侯之慮定天下之吉凶成天下之亹亹者是故變化云爲吉事有祥象事知器占事知來天地設位聖人成能人謀鬼謀百姓與能

幹健不息其生物也乃因物之自然故其徳行恆易坤順承乾其生物也乃因幹之自然故其徳行恆簡易簡則無作爲險阻則有情僞今也易而能知險簡而能知阻何也蓋兩險相疑兩阻相持則險不能知險知天下之至險者至易者也阻不能知阻知天下之至阻者至簡者也夾谷之詐不能敵仲尼之禮顓臾之對不能欺仲尼之聽蓋聖人得乾坤易簡之理以照天下而天下之險阻情僞孰得而遁之哉故曰吾道一以貫之能說諸心謂能使人玩之而說也能研諸慮謂能窮天下之物情也侯之二字衍故王氏略例曰能說諸心能研諸慮天下之吉凶藏於無形至難定也天下之事亹亹然來而不已至難成也定之成之者易簡而已是故變化云爲之間吉事則先見其祥祥者吉之萌也象事則先知其器象者器之影也占事則知方來占者事之未形也皆言人事不能先易是以定天下之吉凶成天下之亹亹也天地設位而聖人作易以成其能於是人謀鬼謀𨿽百姓之愚皆得以與其能人謀謂盡人之情也鬼謀謂盡鬼神之情也【兼采漢上誠齋晦庵】

八卦以象告爻彖以情言剛柔雜居而吉凶可見矣變動以利言吉凶以情遷

白雲曰八卦有象而未有言故以象告六十四卦之後有爻彖之辭故曰以情言剛柔相雜而後有得失故吉凶可見矣變動以利言者聖人變而通之以盡利故變動主於利也吉凶以情遷者卦之吉凶因人善惡而遷也

是故愛惡相攻而吉凶生逺近相取而悔吝生情僞相感而利害生

注曰泯然同順則何吉何凶愛惡相攻然後逆順者殊故吉凶生相取猶相資也逺近之爻互相資取而後有悔吝也情以感物則得利僞以感物則致害也正義曰逺謂上下兩卦相應之類近謂比爻共聚疊相資取取之不以理故悔吝生也

白雲曰六爻之有吉凶悔吝亦猶在人情僞相感而生利害蓋爻與人一也

凡易之情近而不相得則凶或害之悔且吝

近謂比爻也不相得謂相惡也上言吉凶悔吝利害六者而此獨言凶害悔吝者蓋近而不相得安有吉與利乎故但云凶害悔吝而已南軒曰天下之物同聲相應同气相求所以相近而相得也廟堂之上閨門之中鄕黨之間學校之內皆貴乎近而相得也今也近而不相得其何異乎行道之人故大則凶小則害其微則爲悔吝矣考諸易爻莫不皆然故云幾易之情

將叛者其辭慙中心疑者其辭枝吉人之辭寡躁人之辭多誣善之人其辭防失其守者其辭屈

單氏曰易之書所以盡情僞而明得失上旣言吉凶悔吝利害之詳矣而情僞之生必見乎其辭故聖人又言之於終使人察而知事之幾也

誠齋曰此言學易而有得者可以知言矣

西山眞氏曰蓋人之將爲惡也必有愧於中故其辭慙見理不明中心惑故其辭枝枝謂支離而多端也端良易直之人言不茍發故簡而寡狂妄躁急之人言常輕發故繁而多誣毀善良中懷羞惡故其辭遊揚而不確操守不堅奪於利害故其辭困屈而易窮有諸中必形諸外不可揜也故不知言則無以知人𨿽然緘黙不言者有似乎寡敷陳無隱者亦近乎多聽言者茍不察焉則懷姦者得吉士之名盡忠者入躁人之目豈不誤哉惟人君於此察之吉人之辭簡而當理非緘黙不言之謂躁人之辭繁而悖理非敷陳無隱之謂於近似之中察其甚不同然後爲眞知言者矣

學易記卷八

欽定四庫全書

學易記卷九

元李簡撰

說卦

昔者聖人之作易也幽贊於神明而生蓍參天兩地而倚數觀變於陰陽而立卦發揮於剛柔而生爻和順於道徳而理於義窮理盡【津忍反】性以至於命

幽贊於神明而生蓍者生用蓍求卦之法也蓋是道本於神明而聖人能生之故曰幽贊猶云黙助也一三五七九皆陽數也獨以一三五參之而用九者此倚其陽之生數也二四六八十皆陰數也獨以二四兩之而用六者此倚其陰之生數也純陽爲幹純陰爲坤及夫陰陽之變則陽卦多陰陰卦多陽此八卦所以立也其六十四卦凡陽爻皆本幹之剛陰爻皆本坤之柔是發揮乾坤剛柔而生三百八十四爻也道者萬世可常行之道也徳者謂六爻之徳也能和順於道徳謂六爻之徳萬世可常行也和順於道徳自然於義無所亂故曰理於義如是則人道盡矣窮天下之理盡人物之性自然於命無所負故曰至於命如是則天道盡矣乃聖人作易之極功也【集南軒晦庵劉氏】

昔者聖人之作易也將以順性命之理是以立天之道曰陰與陽立地之道曰柔與剛立人之道曰仁與義兼三才而兩之故易六畫而成卦分陰分陽疊用柔剛故易六位而成章

白雲曰前章自作易生蓍終於性命而止此章復因性命之說而詳言之以見易之爲書所以能至於命者以本乎性命之理故也性命之理卽天地人之道也性命本一故中庸言天命之謂性孟子言君子不謂性命因天地人而言之則天道之謂命人道之謂性於是乎有別矣是以陰陽剛柔仁義各異其名也陰陽者天之二道也剛柔者地之二道也仁義者人之二道也天地人之道各二所謂三才而兩之也自六畫成卦而後三才陰陽之位具於是乎疊用柔剛之爻以居之則變化見矣故曰六位而成章也章者變化之道明見之謂也分陰分陽非謂立天之道陰陽也言三才二道皆一爲陰一爲陽也疊用柔剛非謂立地之道柔剛也言三才陰陽分爲六畫疊爲九六柔剛居之也故三才二道不兼九六言之則曰六畫兼明九六剛柔而後謂之六位是以六畫成卦特有其象而已至六位成章而後道大明也

伊川曰昔者聖人立人之道曰仁與義孟子曰仁者人也親親爲大義者冝也尊賢爲大惟能親親故老吾老以及人之老幼吾幼以及人之幼惟能尊賢故賢者在位能者在職惟仁與義盡人之道盡人之道則謂之聖人

漢上曰陰陽气也剛柔者气聚而有體也

晦庵曰兼三才而兩之總言六畫又細分之則陰陽之位間雜而成文章也

天地定位山澤通气雷風相薄水火不相射八卦相錯數往者順知來者逆是故易逆數也

此言先天也其方位具首卷易以乾坤象天地故則河圖而定位也山澤異體而其气通雷風相薄而相助薄迫也水火相資而不相厭八卦相交而成六十四然後吉凶得失可得而前知也數往者順謂數已往之事則順而易知也知來者逆謂預度未來之事則逆而難知也易之道無他其於未來之事可逆睹而前知也故曰易逆數也

雷以動之風以散之雨以潤之日以晅之艮以止之兌以說之幹以君之坤以藏之

此卦位與上章同

上言八卦自然之象此言八卦自然之用雷以動之故蟄者奮勾者萌風以散之故結者解甲者拆雨以潤之則物長日以晅之則物成動與散所以生之也潤與晅所以長之也長則有極故艮以止之有止則有所說故兌以說之萬物自動而止自止而說物極矣而莫爲之君則無主乃亂故幹以君之所以治之也治之而已無以安之猶不得所也坤以藏之所以安之也六子者用也乾坤者體也六子者事也乾坤者道也【集耿氏龔氏】

帝出乎震齊乎巽相見乎離致役乎坤說言乎兌戰乎乾勞乎坎成言乎艮

此卦位乃文王所定所謂後天之學也此章言帝出乎震之八者所以妙萬物之神後言萬物出乎震之八者所以釋前言也帝者天之主宰天道始於震萬物從之皆出而有生生而齊齊畢出也至離而明明則可見至坤而養養而後物成物成則說幹以純陽居陰地故陰陽相薄而戰也坎位北方於時則爲冬萬物歸根復命之時也散之於春而斂之於冬觀海水於冬夏則可知矣故曰勞乎坎漢上曰水性勞而不倦艮介於東北之地乃春冬之交萬物之所從出入旣成其終復成其始故曰成言乎艮此𨿽萬物之情實天道也

萬物出乎震震東方也

南軒曰震於方爲東於時爲春萬物從之而出也

齊乎巽巽東南也齊也者言萬物之潔齊也

南軒曰方物之出也艸昧而不齊污穢而不潔至於東南然後潔齊也

離也者明也萬物皆相見南方之卦也聖人南面而聽天下向明而治蓋取諸此也

劉氏集傳曰離於方爲南於時爲夏萬物亨嘉之時也其材爲明明則物相見矣故聖人南面而治者所以向明而與萬物相見也

坤也者地也萬物皆致養焉故曰致役乎坤

坤所以養萬物萬物所以養人致養乃以釋致役也

兌正秋也萬物之所說也故曰說言乎兌

物成而後可說

戰乎幹幹西北之卦也言陰陽相薄也

乾位西北秋冬之交萬物感陽气而生至此則旣成實矣遇風霜而凋落乃陰陽相薄交戰之時也

坎者水也正北方之卦也勞卦也萬物之所歸也故曰勞乎坎

觀海水於冬夏則可知矣故曰勞乎坎漢上曰水性勞而不倦

艮東北之卦也萬物之所成終而所成始也故曰成言乎艮

八卦或言方或言時蓋互見也誠齋曰艮東北也北者冬也物所終而止東者春也物復動而始動而復止止而復動物莫窮其用始而復終終而復始物莫知其際艮也者其造化循環無端之樞歟然則造化之仁庸有旣乎天地之大徳曰生吾於艮見之矣

神也者妙萬物而爲言者也

伊川曰神是極妙之語

白雲曰道則道也易則書也聖人則人也獨神爲無方而三者皆有之故道亦有神易亦有神非別一物惟以其道之見於用而妙萬物名爲神也易與聖人之神皆一也因妙萬物而言爲神故曰妙萬物而爲言也誠齋曰神難言也而仲尼屢言之曰神無方又曰陰陽不測之謂神又曰惟神也故不疾而速不行而至今又曰神也者妙萬物而爲言非仲尼不能言天下之至神噫斂天地於八卦不見其有餘散八卦於天地不見其不足其天地之神乎其易之神乎

動萬物者莫疾乎雷撓萬物者莫疾乎風燥萬物者莫熯乎火說萬物者莫說乎澤潤萬物者莫潤乎水終萬物始萬物者莫盛乎艮故水火相逮雷風不相悖山澤通气然後能變化旣成萬物也

漢上曰動撓燥說潤終始萬物者孰若六子然不能以獨化故必相逮也不相悖也通气也然後能旣成萬物

誠齋曰六子變化不言乾坤非不言也六子之功卽乾坤之功也故舜以五人治文王以多士寧

明道曰冬至一陽生而每遇至後則倍寒何也陰陽消長之際無截然斷絕之理故相攙掩過如天將曉復至陰黒亦是理也息止也生也止則便生不止則不生艮終始萬物

艮不言山者蓋艮有終始萬物之義而山不能兼此義旣盡也

乾健也坤順也震動也巽入也坎陷也離麗也艮止也兌說也

此章述八卦之訓詁狀八卦之性與才也其性至剛而其才不息者幹之健也其性至柔其才善承者坤之順也陽剛宜在上居乎二陰之下必動之象也在上則止矣此震之反乎艮也陰柔順乎陽者也伏於二陽之下善入者也在上則見而說矣此巽之反乎兌也陽明而陰闇陽易而陰險故一陽掩於二陰則爲陷一陰附於二陽則爲麗健動陷止剛之象柔麗入說柔之體【兼取橫渠龔氏】

乾爲馬坤爲牛震爲龍巽爲雞坎爲豕離爲雉艮爲狗兌爲羊

幹爲馬健而能行坤爲牛順而能載也震爲龍邵康節曰重淵之下有動物非龍乎巽爲雞巽主號令雞能知時坎爲豕漢上曰豕水畜也美脊剛鬛坎中陽垂耳俯首而尾不足本末陰也離爲雉火有文明之象也艮爲狗守內而捍外也兌爲羊外柔而內很也遠取諸物皆此類也

乾爲首坤爲腹震爲足巽爲股坎爲耳離爲目艮爲手兌爲口

幹爲首圓而在上也坤爲腹虛而有容也震爲足陽動於下也巽爲股順於下而動於上也坎爲耳誠齋曰水內景有耳內聰之象離爲目火外景有目外明之象艮爲手外剛而能執止也兌爲口南軒曰出言以說人飲食以說體也此近取諸身也

陳圖南曰八卦本配八體獨闕其鼻乃以巽言股股系足也艮爲鼻巽爲手風能鼓舞萬物而手之所以舞也蓋艮爲鼻兌爲口山澤通气也巽爲手震爲足雷風相薄也

乾天也故稱乎父坤地也故稱乎母震一索而得男故謂之長男巽一索而得女故謂之長女坎再索而得男故謂之中男離再索而得女故謂之中女艮三索而得男故謂之少男兌三索而得女故謂之少女

白雲曰乾坤天地父母皆一道也故乾坤主父母而言六子之變自下爲先一二三之義取於三畫之初中上也王氏云索求也自坤而求陽皆男也自幹而求陰皆女也卦變之義蓋始於此故說卦首章曰觀變於陰陽而立卦

乾爲天爲圜【音圓】爲君爲父爲玉爲金爲寒爲冰爲大赤爲良馬爲老馬爲瘠馬爲駁馬爲木果

橫渠曰幹爲大赤其正色也爲冰健極而寒甚也白雲曰系辭言包犧氏始作八卦以通神明之徳以類萬物之情皆所謂類萬物之情也幹之於八卦天之於三才君之於臣父之於子皆一道也是之謂類也幹之道天之形人之首皆圜也爲玉粹而不雜也爲金剛而能變也寒冰西北之位也冰又堅剛之象也大赤乾剛之色也馬行健也良則善於其道也老則久於其道也瘠馬取其骨健非羸弱之謂也駁馬言其變木果圓象然聖人言此使學者知其道無乎不在也此亦舉其大槪耳安能盡言天地萬物之象哉觸類而長之斯可矣自人言之則千夫長百夫長夫之於妻長之於幼亦皆幹也自物言之宮室之覆車蓋之象亦皆幹也麒麟之於走獸鳯凰之於飛鳥泰山之於丘垤河海之於行潦亦皆幹也山河𨿽坎艮之象方其於丘垤於行潦則幹也至如虎狼有父子之仁螻蟻有君臣之義孰謂幹之道不有在於虎狼螻蟻之間者乎故知其道無乎不在特知而用之者鮮矣八卦之象皆然【兼集南軒龔氏】

坤爲地爲母爲布爲釡爲吝嗇爲均爲子母牛爲大輿爲文爲眾爲柄其於地也爲黒

坤爲地萬物所資生也爲母有生育之功也爲布爲釡言其成物以養人也言布則縑帛在其中爲吝嗇陰性也亦闔藏之意爲均廣生而無所遺也爲子母牛蕃生也爲大輿厚載也爲文言山川艸木賁飾於外也爲眾其數偶也爲柄有執也蓋永貞之義爲黒純陰之色也

震爲雷爲龍爲黃爲旉爲大塗爲長子爲決躁爲蒼筤竹爲萑葦其於馬也爲善鳴爲馵足爲作足爲的顙其於稼也爲反生其究爲健爲蕃鮮

震爲雷陽以起也故相薄而有聲爲龍【說見上】爲黃陰陽交變之始其去乾坤未遠也爲旉下奇而上偶方春萬物旉榮之象爲大塗萬物由之而出異乎艮之徑路也爲長子幹一索而得也爲決躁其性剛以動故善則爲決否則爲躁爲蒼筤竹春生其色靑萑葦根固而叢生也其於馬也爲善鳴動而有聲也爲馵足馬后足右白曰驤左白曰馵取其健動也爲作足走類也爲的顙陰其上也其於稼也爲反生復彖曰剛反又物之載甲而生者謂之反生其究爲健爲蕃鮮變而至三則成幹故健方生未盛故極則爲蕃鮮

巽爲木爲風爲長女爲繩直爲工爲白爲長爲髙爲進退爲不果爲臭其於人也爲寡髮爲廣顙爲多白眼爲近利市三倍其究爲躁卦

巽爲木順而能曲能直也爲風無所不入也爲長女【見上】爲繩直順而直也爲白以受采而無不入也爲長爲髙木象也爲進退風性也又陰內則退陽外則進爲不果爲臭風气所發也其於人也爲寡髮血陰也髮血之餘也一陰伏於二陽之下則髮達乎上也寡爲廣顙二陽在上昭然顯白爲多白眼爲近利市三倍小人之情急於利三倍言其甚也其究爲躁卦凡物極則反故巽順之至究則爲陰躁爲工巧且順也爲不果內柔也內柔而外剛小人之象小人反眼若不相識故曰多白眼

坎爲水爲溝瀆爲隱伏爲矯輮爲弓輪其於人也爲加憂爲心病爲耳痛爲血卦爲赤其於馬也爲美脊爲亟心爲下首爲薄蹄爲曳其於輿也爲多眚爲通爲月爲盜其於木也爲堅多心

坎爲水內明而外晦也爲溝瀆善流通也爲隱伏陽藏陰中也爲矯輮以曲而直曰矯以直而曲曰輮或曲或直水可導而行也爲弓輪防曰弓者激矢取如水激射也輪者運行如水其於人也爲加憂爲心病一陽居中心也在險之中故爲加憂爲心病爲耳痛耳屬腎水主聽聽勞則耳痛也爲血卦气爲陽而血爲陰周流於身亦猶水之在天地間也爲赤亦取血之色其於馬也爲羙脊陽在中也爲亟心亟急也取其中堅內動也爲下首水性趨下也爲薄蹄下不厚也又上下皆陰故有下首薄蹄之象爲曳其於輿也白雲曰疑當作其於輿也爲曳易曰見輿曳以其險陷而艱於行故爲曳爲多眚心病故多眚爲通盈科而後進萬折必

東也爲月月乃水之精故方諸取水爲盜潛伏而險也其於木也爲堅多心剛中也

離爲火爲日爲電爲中女爲甲冑爲戈兵其於人也爲大腹爲乾卦爲鼈爲蟹爲蠃爲蚌爲其於木也爲科上槁

離爲火離麗也火必麗乎物爲日日是火之精也故陽燧取火爲電火類也爲中女白雲曰坎艮不言中男少男而離兌言中女少女者互見也爲甲冑爲戈兵剛在外也甲冑自衛戈兵外向也其於人也爲大腹中虛也爲漧卦燥也鄭正夫曰離言乾卦而坎不言濕坎言血卦而離不言气互相備也爲鼈爲蟹爲蠃爲蚌爲白雲曰皆介物也介物甲冑類也其於木也爲科上槁白雲曰疏云科空也科木上槁陰中而無實也與堅多心之義反矣

艮爲山爲徑路爲小石爲門闕爲果蓏【力火反】爲閽寺【如字又音侍】爲指爲狗爲鼠爲黔喙之屬其於木也爲堅多節艮爲山邵氏曰附乎陰之上而靜以止者山也徑路山間之細路也爲小石山與小石如坎水溝瀆之義爲門闕上實下虛且其中分故也又萬物出入莫不由於斯也爲果蓏果之爲物剛實而止於上蓏之爲物柔脆而止於下瓜瓠之類也爲閽寺南軒曰閽止之象也閽人譏其出入而爲之啟閉寺人相道出入之事而紏之閽人掌其奇服怪民不入此司外者也寺入掌內宮之戒令則是主司內者也爲指指亦手也爲狗【說見上】爲鼠止於陰也爲黔喙之屬剛在上也其於木也爲堅多節白雲曰剛不中也中則爲心不中則爲節心則利於用節則不利於用

兌爲澤爲少女爲巫爲口舌爲毀折爲附決其於地也爲剛鹵爲妾爲羊

兌爲澤見本卦爲少女【見上】爲巫爲口舌卦具口象於上故直言其爲口舌巫以口舌致精誠通神者也爲毀折爲附決兌正秋也秋物成熟槀稈之屬則

毀折果蓏附麗之屬則分決也【取疏】爲剛鹵疏曰取水澤所停皆咸鹵也爲妾少女從姊爲娣也爲羊【見上】

序卦

有天地然後萬物生焉盈天地之間者惟萬物故受之以屯屯者盈也屯者物之始生也

伊川曰萬物始生鬱結未通故盈塞於天地之間至通暢茂盛則塞意亡矣天地生萬物屯物之始生故繼乾坤之後

物生必防故受之以防防者防也物之穉也

伊川曰屯者物之始生物始生穉小防昧未發所以次屯也

南軒曰萌而未明甲而未拆此所以爲物之始生其生也故雜而未著故受之以蒙也

六十四卦非倒卽伏也其序爲自然

物穉不可不養也故受之以需需者飲食之道也物穉必養而後大雨澤潤益於物乃萬物之所需也飲食潤益於人乃人之所需也故需有飲食之象

飲食必有訟故受之以訟

南軒曰夫飲食人之大欲不得其欲則爭而必致訟

訟必有眾起故受之以師師者眾也

伊川曰師之興由有爭也

眾必有所比故受之以比比者比也

眾則必有相親者

比必有所畜故受之以小畜

白雲曰畜君畜眾皆畜也是以必有所畜

物畜然後有禮故受之以履

畜止也旣畜然後有禮也

履而泰然後安故受之以泰

伊川曰履得其所則舒泰泰則安矣泰所以次履也白雲曰人有禮則安無禮則危

泰者通也物不可以終通故受之以否

伊川曰夫物往來通泰之極則必否

物不可以終否故受之以同人

伊川曰天地不交則爲否上下相同則爲同人與否義相反故相次又世之方否必與同力乃能濟同人所以次否也

與人同者物必歸焉故受之以大有

南軒曰樂以天下與天下同其樂憂以天下與天下同其憂此與人同也故物歸焉故受之以大有

有大者不可以盈故受之以謙

劉氏曰有大者必戒乎滿盈謙所以次大有

有大而能謙必豫故受之以豫

謙以持盈則安豫

豫必有隨故受之以隨

伊川曰夫悅豫之道物所隨也

以喜隨人者必有事故受之以蠱蠱者事也

伊川曰夫喜悅以隨於人者必有事也無事則何喜何隨蠱非訓事蠱乃有事也

有事而後可大故受之以臨臨者大也

注曰可大之業由是而生

物大然後可觀故受之以觀【去聲】可觀而後有所合故受之以噬嗑嗑者合也

伊川曰旣有可觀然後有合者也

白雲曰凡合在觀之後未有無所見而合者也

物不可以茍合而已故受之以賁賁者飾也

白雲曰人之合則有上下長少非禮以飾之則無分無分則亂故不可茍合

致飾然後亨則盡矣故受之以剝剝者剝也

注曰極飾則實喪也

物不可以終盡剝窮上反下故受之以復

伊川曰物無剝盡之理剝極則復陰極則陽生陽剝極於上而復生於下窮上而反下也

復則不妄矣故受之以無妄

伊川曰復者反於道也旣復於道則無妄矣

周氏曰不善之動妄也妄復則無妄矣無妄則誠焉故無妄次復

有無妄然後可畜故受之以大畜

兼山曰健爲天徳大畜止健畜天徳也

白雲曰大畜畜無妄之道而已無妄之道天道也

物畜然後可養故受之以頤頤者養也

白雲曰有所畜則天道止於我矣不有以養之將復失其正孟子所謂以直養而無害則塞乎天地之間者也

不養則不可動故受之以大過

白雲曰大過之動非常動也不能大養其徳者不可動此孟子所以養浩然之气也

物不可以終過故受之以坎坎者陷也陷必有所麗故受之以離離者麗也

伊川曰理無過而不已者過極則必陷坎所以次大過也陷於險難之中則必有所附麗理自然也離所以次坎也

有天地然後有萬物有萬物然後有男女有男女然後有夫婦有夫婦然後有父子有父子然後有君臣有君臣然後有上下有上下然後禮義有所錯【施也七路反】夫婦之道不可以不久也故受之以恆恆者久也

伊川曰天地萬物之本夫婦人倫之始所以上經首乾坤下經首咸繼以恆也天地二物故二卦分爲天地之道男女交合而成夫婦故咸與恆皆二體合爲夫婦之義咸感也以說爲主恆常也以正爲本而說之道自有正也正之道固有說焉咸夫婦之道夫婦終身不變者也故咸之後受之以恆也

物不可以久居其所故受之以遁遁者退也

白雲曰日月久照尙有昃食況萬物乎久居其所而退者冝也

物不可以終遁故受之以大壯

伊川曰遁爲違去之義壯爲進盛之義遁者陰長而陽遁也大壯陽之壯盛矣衰則必盛消息相須故旣遁則必壯大壯所以次遁也

物不可以終壯故受之以晉晉者進也進必有所傷故受之以明夷夷者傷也

伊川曰物無壯而終止之理旣盛壯則必進晉所以次大壯也夫進之不已者必有所傷理自然也明夷所以次晉也

傷於外者必反於家故受之以家人

伊川曰夫傷困於外則必反於內

白雲曰行有不得者反求諸已治國治天下而不治者必反於家治自近始實一道也

家道窮必乖故受之以睽睽者乖也

伊川曰家道窮則睽乖離散理必然也

濓溪曰治天下有本身之謂也治天下有則家之謂也本必端端本誠心而已矣則必善善則和親而已矣家難而天下易家親而天下疎也家人離必起於婦人故睽次家人以二女同居其志不同行也堯所以釐降二女於潙汭舜可禪乎吾玆試矣

乖必有難故受之以蹇蹇者難也

白雲曰合則有飾乖則有難理之冝也

物不可以終難故受之以解解者緩也

難極則必解散

緩必有所失故受之以損

伊川曰縱緩則必有失

損而不已必益故受之以益

自損者人益之

益而不已必決故受之以夬夬者決也

注曰益而不已則盈故必決也

決必有所遇故受之以姤姤者遇也

白雲曰人之於性決去其惡則徳可遇其在國也決去小人則君子可遇

物相遇而後聚故受之以萃萃者聚也

白雲曰相遇則道合而聚不合亦散矣故利見大人貞

聚而上者謂之升故受之以升升而不已必困故受之以困困乎上者必反下故受之以井

伊川曰物之積聚而益髙大聚而上也故爲升升所以次於萃也升者自下而上自下而升上以力進也不已必困矣故升之後受之以困也困則必反於下物之在下莫如井井所以次困也

井道不可不革故受之以革

伊川曰井之爲物存之則穢敗易之則淸潔不可不革者也

革物者莫若鼎故受之以鼎

伊川曰鼎之爲用所以革物也變腥而爲熟易堅而爲柔水火不可同處也能使相合爲用而不相害是能革物也

主器者莫若長子故受之以震

伊川曰鼎者器也震爲長男故取主器之義而繼鼎之後長子傳國繼號者也故爲主器之主序卦取其一義之大者爲相繼之義

震者動也物不可以終動止之故受之以艮艮者止也伊川曰動靜相因動則有靜靜則有動無常動之理艮所以次震也

物不可以終止故受之以漸漸者進也進必有所歸故受之以歸妹

伊川曰止必有進屈伸消息之理也進則必有所至故漸有歸義歸妹所以繼漸也

得其所歸者必大故受之以丰丰者大也

伊川曰物所歸聚必成其大故歸妹之後受之以丰也

窮大者必失其居故受之以旅

伊川曰丰盛至於窮極則必失其所安旅所以次丰也

旅而無所容故受之以巽巽者入也入而後說之故受之以兌兌者說也

伊川曰羇旅親寡非巽順何所取容茍能巽順𨿽旅困之中何往而不能入巽所以次旅也物相入則相說相說則相入兌所以次巽也

說而後散之故受之以渙渙者離也物不可以終離故受之以節

說則舒散也人之气憂則結聚說則舒散故說有散義渙所以繼兌也然人气舒散豈可常也當知節之之道故節所以次渙也【取伊川說】

節而信之故受之以中孚

伊川曰節者之爲制節不得過越也信而後能行之上能信守之下則信從節而信之也中孚所以次節也

有其信者必行之故受之以小過

劉氏曰守其信者言出必行故未免有過君子貞而不諒爲是故也

有過物者必濟故受之以旣濟

劉氏曰有過物之才則能濟天下之事

物不可窮也故受之以未濟終焉

伊川曰旣濟矣物之窮也物窮而不變則無不已之理易者變易而不窮也故旣濟之後受之以未濟而終焉未濟則未窮也未窮則有生生之義

雜卦

乾剛坤柔【乾下伏坤】乾純剛坤純柔

比樂師憂

比師

劉氏曰相親故樂危事故憂

臨觀之義或與或求

臨觀

白雲曰臨與所臨觀與所觀二卦皆有與求之義或有與無求或有求無與皆非臨觀之道有舜在上必有戴舜者是爲臨觀也

屯見而不失其居防雜而著【直略反】屯防

白雲曰屯旅皆近困旅困於已窮故失其居屯困於始生故不失其居而利於有爲也

防者物之穉也人之方穉要在養之不失其正養之失正則入於邪矣傳曰幼子常視毋誑蓋防穉之時未有所知易爲雜亂而有所附著也孟子亞聖其母猶爲之三遷況其下者乎故曰防以養正聖功也

震起也艮止也

震艮

陽非止物故曰起也陽在上陰在下各止其所故曰止也

損益盛衰之始也

損益

南軒曰損而不已必益爲盛之始益而不已必決爲衰之始

大畜時也

晦庵曰止健者時有適然

無妄災也

畜大無妄

白雲曰無妄之謂災其餘自作孽而已

萃聚而升不來也

萃升

南軒曰天下之理有聚有散惟順以說故聚也白雲曰不來不知反也故至於困來則知止無困矣

謙輕而豫怠也

謙豫

南軒曰謙而不持重者失於輕也豫而不警戒者失於怠也

噬嗑食也賁無色也

嗑噬賁

白雲曰頤中物有則必斷故噬嗑利斷猶人之食也南軒曰賁者設飾然終於白賁故無色也

兌見而巽伏也

兌巽

橫渠曰兌說在外巽入在隱

隨無故也蠱則飭也

隨蠱

注曰隨時之冝不系於故也

白雲曰蠱獘事特加整治因飭之而已非大有作也

剝爛也復反也

剝復

南軒曰剝者五陰剝一陽而勢之爛有不可救之理復者一陽生於下而復反其所也

晉畫也明夷誅也

晉明夷

白雲曰晉與明夷朝暮之象也故言明出地上明入地中誅亦傷也

井通而困相遇也

井困

南軒曰井內不失已外不失人無所蔽也故爲通晦庵曰剛柔相遇而剛見揜也

咸速也恆久也

咸恆

白雲曰感爲天下至速之道所謂不疾而速者也南軒曰感之無心故應之也速恆者久於其道也

渙離也節止也

渙節

白雲曰散則離矣有節故可止

解緩也蹇難也

解蹇

南軒曰天下之難旣解故安於佚樂每失於緩蹇者見險而止故爲難

睽外也家人內也

睽家人

白雲曰睽本於外疑家人本於內至故治家者必先其身治天下者必先其家

否泰反其類也

否泰

南軒曰否君子退而小人之類進泰君子進而小人之類退此其類所以相反也

大壯則止遁則退也

壯大遁

白雲曰壯之不止小人之壯也君子之壯則有止遁之退大壯之止皆克已之道

大有眾也同人親也

有大同人

白雲曰其有非一故眾眾則大能同乎人則天下親之易知則有親同人之親其得幹之易乎

革去故也鼎取新也

革鼎

南軒曰革獘所以去其故鼎烹所以取其新

小過過也中孚信也

【小過伏中孚】

南軒曰天下失其中故小有所過以復其中是過也乃所以救其不中者乎信由中也故曰中孚

丰多故也親寡旅也

丰旅

劉氏曰丰者民蕃物阜之時其多故自然也親寡故寄旅

離上而坎下也

【離下伏坎】

白雲曰上下水火之性也

小畜寡也履不處也

畜小履

大畜以剛畜之也故所濟者廣小畜以柔畜之也故所濟者寡

白雲曰履以行爲義非處之道

需不進也訟不親也

需訟

南軒曰需者有所待故不進

白雲曰訟違行相親之道絕矣

大過顚也

【頤伏大過】

南軒曰當本末弱之時當從權以濟其難蓋時之顚危故也

姤遇也柔遇剛也

姤夬

漸女歸待男行也

漸歸妹

白雲曰待男而行其行漸也是以吉

頤養正也

白雲曰養其正所以去其非正謂之頤

旣濟定也

濟旣未濟

白雲曰濟則難定

歸妹女之終也

南軒曰女子以嫁爲歸此終身仰望所以爲終也

未濟男之窮也

伊川曰三陽皆失位故曰男之窮也

夬決也剛決柔也君子道長小人道憂也

先儒曰桀紂之世非無君子難乎其爲君子也堯舜之世非無小人難乎其爲小人也難乎其爲小人乃小人道憂也六十四卦以類相生惟乾坤坎離小過中孚頤大過八卦相伏此陰陽之精互藏其宅之意也

學易記卷九

