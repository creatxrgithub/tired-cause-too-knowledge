

欽定四庫全書

經部一

周易傳注

易

提要

【臣】等謹案周易傳注七卷周易筮考一卷

國朝李塨撰塨字剛主號恕谷蠡縣人康熈庚午舉人官通州學正是編大防謂聖教罕言性天干坤四徳必歸人事以下屯建侯防初筮每卦亦皆以人事立言陳摶龍圖劉牧鈞以及探無極推先天者皆使易道入於無用參同契三易洞璣諸書皆異端方技之傳其適足以亂易卽五行勝負分卦直日與一世二世三世四世諸亦皆與三聖所言之外再出枝節故其頗爲明切質實不涉支離恍惚之談其駁卦變之例於訟卦辭下駁河圖洛書之例於系辭傳駁先天八卦之例於卦傳其餘則但明經義不復駁正舊文其凡例謂先儒辧難捲不勝載惟甚有闗者始不得已而辧之也大抵以觀象爲主而亦並用互體於古人多采李鼎祚集解於近人多取毛奇齡仲氏易圖書原舛編胡渭易圖明辧其自序排擊諸儒𨿽未免過激然明自隆萬以後言理者以心學竄入易學率持禪偈以詁經言數者奇偶黑白遞相推衍圖日積而日多反置象占詞變吉凶悔吝於不問其蠧蝕經術實不勝窮塨引而歸之人事深得聖人垂教之防其矯枉而過直懲羮而吹虀者分別觀之不以詞害意可矣乾隆四十五年二月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

周易傳注原序

易爲人事而作也孔子於大象如天地健順云雷屯難而必曰君子以之又曰易道有四以言以動以制器以卜筮又曰百物不廢懼以終始皆人事也予癸未注易至觀甲申春李中丞斯義下榻京師注卦訖秋又自訂於郾城溫令徳裕署丙戌注系辭傳說卦序卦雜卦迄壬辰之臘棗彊鄭孝廉知芳延於家重訂一周已三四訂【句後增入】嗟乎自田何傳易而後說者棼如而視其象忸怩徵其數穿鑿按其理浮游而尢誤者以易爲測天道之書於是陳摶龍圖劉牧鉤隱邵雍皇極經世並起探無極推先天不惟易道入於無用而華山道士靑城隱者異端隱怪之說羣竄聖經而易之不亡脈脈如綫夫聖人之作易專爲人事而已矣何以明其然也乾坤索而爲雷風水火山澤本天道也伏羲因而重之何不皆言天道而防需訟師謙履等卦卽屬人事文王彖辭於干系以元亨利貞猶天道人事兼言也至坤牝馬之貞君子攸行等辭專言人事周公象辭則勿用利見大人朝乾夕惕無非人事者以下六十二卦言人事者勿論如復姤泰否明屬天道而利有攸往勿用取女小人大人必歸人事乃知敎人下學不言性天不惟孔門敎法也自伏羲文王周公以來皆然人天所生也人之事卽天道也子父母所出也然有子於此問其溫凊定省不盡問其繼志述事不能而專思其父母如何有身如何坐蓐以有吾身人且以妄騃目之矣而謂之孝乎況天與人亦各有其事天之事在化育人之事在經綸天而不爲天之事而欲代人經綸則天工廢人而不爲人之事而專測天化育則人績荒天工廢則乾坤毀人績荒則宇宙亂故天地人交相爲贊而亦各不相能三極之道也中庸曰天命謂性率性謂道修道謂敎此易敎也舉性天而歸諸人事也引而近之也程子曰儒道本天釋道本心楊氏曰敎人以性爲先此非易敎也舉道行而歸諸性天也推而遠之也其言似同其旨乃異豪之差千里之謬學術世運於此分不可不察也予弱冠受學於顏習亝先生不言易惟以人事爲敎及壯遊見許酉山先生頗言易卦象數謁毛河右先生剖辯河洛太極及歸而玩易卦象爻象一一與習亝所傳人事相比乃知習亝不言易而敎我易者至矣故少於易僅一覽長又無能誦讀而日注一卦騞然若解三弟培同邑張綸石門吳涵徳淸胡渭生大興王源金陵王元蘅太平王奐曽武昌陶窳印江黃世發盩厔陳光陛武進惲鶴生或以爲是或來共學亦庶幾有合於人矣夫天下萬世猶吾身也意欲訂校以公之斯世以共期寡過共力經綸或亦仁人君子之所許也

康熙五十二年癸已端月谷日蠡吾後學李塨撰

凡例

一卦有材【系辭傳曰彖者材也卽居體之體也】焉而分之有徳【系辭傳曰卦之徳方以知乾健坤順之是也】有情【幹文言曰六爻發揮旁通情也謂爻動而變也】有象【系辭傳曰易者象也象也者像也說卦所取象皆是】有位【說卦曰易六位而成章】有時【系辭傳曰六爻相雜惟其時物】有義【系辭傳曰六爻之義易以貢】有數【如初二至上又如三日三年七日等數以及大衍之數皆是】有主爻【如無妄剛爲主於內是】

一卦爻見經者論本爻一也論三畫卦二也六畫上下相合論三也【內卦爲貞外卦爲悔】應爻四也【謂一與四二與五三與上陰陽相配者曰應若俱陰俱陽則謂之敵應然應亦有兼數爻言者如小畜柔得位而上下應之】論位五也【凡卦以二五爲中又初陽二陰三陽四陰五陽上陰陽爻居陽陰爻居陰爲得位之正否則失位不正又八卦正位乾坎在五坤離在二震在初艮在三巽在四兌在上又初二三離位四五上坎位見啟防易傳】有乘六也【上爻乘下爻也如屯六二乘剛也】有承七也【下爻承上爻也如蠱初六意承考也】互卦八也【孔子所謂中爻也如春秋周史占觀之否曰冇山之材山嶽配天皆指互艮言】

一卦爻義卽經而可見者本爻不變之義一也爻變則三畫卦變二也【如師初六變則下卦爲兌知莊子解師初六曰川壅爲澤】六畫卦亦變三也【如師初六變則卦爲臨知莊子解曰不行之謂臨並非占而爻變始論變也蔡墨謂漧之姤幹之同人皆同此】比爻四也【相連爻也系辭傳言近者是也】兩互成一卦五也【如泰二互爲歸妹是也】對易六也【如乾坤頤大過等卦是卽文言所謂六爻發揮旁通情也】反易七也【如鼎與革反易故初六有顚趾象下巽反兌有得妾象】重易八也【如履與夬因重相易則九五有夬象】伏羲畫卦以交易【一索再索三索卽爻變也】成六十四卦以重易文王序卦則以對易反易似體九也【如頤似離而稱龜大壯似兌而稱羊前儒亦名大體厚體如上經終坎離其前爲頤大過下經終旣濟未濟其前爲中孚小過皆大離大坎象也或謂大體不可取則噬嗑似頤彖傳曰頤中有物豈聖言不可遵耶】

一彖辭與爻不同不觀變故系辭傳於彖言材爻言動又曰彖者言乎象者也爻者言乎變者也舊儒彖辭亦有以爻變解者則彖六爻俱備當何爻變何爻不變漫無式憑不可爲訓

一七八爲彖九六爲爻原有參伍錯綜不可執一然而爻辭與彖辭亦必對玩不可覻後而忘前也苗氏獨得解曰泰卦彖傳以上下交爲義四爻陰首正當下交故爻辭曰翩翩以鄰朱子本義解作小人合交害正則不防卦義矣小象釋曰皆失實實者陽也三陰無陽故來下交本義又謂陰當居下在上爲失實殊不思失實言皆則兼五爻五爻帝乙歸妹亦不宜在上乎又不思泰交原取陰上陽下乎爻辭不明看小象小象亦誤解愈遠爻義矣

一爻辭論本義外間及爻變者【如訟九四渝安貞小畜上九旣雨之】只其爻變餘爻不變【如論幹初爻只初爻變蔡墨所謂漧之姤是也或此爻辭明指他爻者亦間論變故朱震易傳有陰陽相應相納而變之說然用此義者甚少】若先儒說象本爻不能解遂展轉他爻【如小畜九三輿說輻獨得解謂坎爲輿二變成坎之】則論一爻而諸爻盡變矣且或變或不變矣何以爲凖

一系辭傳謂易原始要終以爲質也六爻相雜惟其時物也其初難知其上易知本末也初辭擬之卒成之終若夫雜物撰徳辧是與非則非其中爻不備蓋六爻相聯有初有中有終首尾合觀勢如率然此玩易之法也獨得解曰宋人解爻辭不顧前後如解之初六無咎以其剛柔際也乃於四爻則謂應不以正豈在初無咎而於四則有咎乎何以言剛柔際乎

一伏羲作卦而文王之彖因之周公之象因之孔子之傳又因之學者須先觀玩卦畫次及卦名不得誦辭乃忘原本

一孔子彖傳卽彖之注象傳卽象之注不得背此別詮彖象

一六十四卦三百八十四爻天時人事之列像也讀之而不能身心洞徹世事弗知經濟過誤𨿽讀易亦奚以爲

一聖敎罕言性天觀易亦可見乾坤四徳必歸人事以下屯建侯防初筮毎卦皆言人事至於大傳乾大始坤成物合以賢人徳業陰陽性道歸之仁知君子鼔萬物而不與聖人同憂以明聖人之崇徳廣業有憂患焉其餘專明人事此易之大旨也

一本義筮法非古予輯古人筮占一帙曰周易筮考附後亦彰往察來之一助也

一易有道有數有象有占然系辭傳曰易者象也道寓象中數占卽象而見一言象而易盡矣【六十四卦六十四象也三百八十四爻三百八十四象也而毎爻中復具數象則象不可勝窮皆畫虛像以待實徵所以能盡天下之變也】王弼韓康伯不知象而掃之不足道兩漢諸儒皆言象而或得或失元人吳澄作纂言則穿肉附毛彊桃代李至明來知徳易注何楷訂詁漸順適而尙多附會今但求自然不事彊造且卽象玩義非謂象解必合聖心不可更移如此活看庶幾觀象玩辭之道也

一易象隨觸而呈不必全設如損益皆有損剛益柔之象而彖傳惟用於損卦不見於益旣濟未濟皆有剛柔應之象而彖傳惟用於未濟不見旣濟所謂不爲典要也故詮卦爻隨機論象不必比例若觀者執一以繩一膠柱刻舟左右之袪分寸必齊則於易道奚啻逕庭而遙

一易入漆城已久若與先儒辯難捲不勝載故是編但注經意不爲駁言惟如河圖洛書等甚有闗者則不得已辯之

一伏羲畫卦而後文周系辭孔子贊易皆以成已成物爲世道人心計也若於三聖所言之外再出枝節非小道術數則曲說纖巧易之亡晦皆以此也故於五行勝分卦日及京房一世二世三世四世遊魂歸魂諸說俱不入卽至上下經乾坤之爻各三十而爲否泰損益等論𨿽有附合而聖言所不及亦一槪芟除不錄一後人偶一見附離聖經曲爲比合甚失易妙【爻下亦有及古人行事者乃以其爻義難明借以明之非執定一事也】至於流於異端牿於方技如參同契易圖鉤隱三易洞璣諸書皆亂易者也學者勿爲所熒

一自漢唐以來易書閱幾百家而十九影響朱子作本義曰吾於易乃隔四五層解又曰下經下系難會其不自是而惡人異己也審矣故明代時文一遵朱注而易注乃有來矣鮮諸人行世世亦未有以異朱而訾謷之者以易道廣大原賴發揮也學者無見舊人一說遂自封錮

一引前儒注解則書某曰不沒所自也若用其意而削飾之或一段只三二句屬先儒者則分注某人或某書行下

一春秋傳一人而前後稱名稱字稱氏稱爵雜見疊出孟子於顏淵子之亦名之亦字之則子不必重名不必輕編內引漢儒多書名宋儒多書子氏以今人去漢遠莫辧誰何須名以識之宋日在人耳目前不必也非有軒輊

後學李塨謹識

欽定四庫全書

周易傳注卷一

通州學正李塨撰

上經

伏羲畫八卦因重而成六十四卦夏首連山艮也殷首歸藏坤也周文王乃以幹爲首分上下二篇故曰周易經者後儒所加也前漢孟喜傳云上下二經

【幹下幹上】

乾元亨利貞【此文王系辭所謂卦辭亦謂彖辭仲氏易曰重卦皆伏羲作漢晉說易皆然惟鄭康成淳於俊屬之大禹司馬遷揚雄皇甫謐屬之文王然大傳云八卦成列因而重之及下文伏羲作八卦下卽以益渙等實之則重卦羲作也注疏亦云】

幹知大始則元專暢達則亨一無險滯則利何所間何所移則貞皆幹之象也仲氏易曰幹健只一徳而分之有四元始亨通利和貞正【子夏傳】健徳備焉魏徵曰始萬物爲元遂萬物爲亨益萬物爲利不私萬物爲貞詳具彖傳文言卦爻之象與占不可分系辭傳曰設卦觀象六十四卦皆象也系辭焉而明吉凶六十四卦之辭皆占也平居所玩之辭卽卜筮所玩之占也故曰彖者言乎象者也易者象也蓋文王周公所系之辭皆象也而遇其辭者卽以爲占焉本義分象占爲二則聖人明曰彖以言象而首乾卦元亨利貞四字只論占不設像謂之何耶潛龍勿用觀下象傳曰潛龍勿用陽在下也文言曰潛龍勿用下也潛龍勿用陽气潛藏明作一句讀明以無用卽指潛龍言今分潛龍爲象勿用爲占毋乃非經旨乎如坤初之履霜堅冰至上之龍戰於野明明皆象不可言占朱子亦以爲占卽在內然則他卦他爻又何必分象占乎且占亦無定矣如明夷初九以於飛垂翼爲象於行不食有言爲占則占出行者可也而占鳥雀者不又當以於飛垂翼爲占而於行不食有言爲象乎何以分焉

初九潛龍勿用【此爲爻辭亦爲象辭史記日者傳曰伏羲作八卦文王演三百八十四爻而馬融等又云周公作爻辭】

卦從下而上故下爻爲初周易陽爻曰九陰爻曰六者九爲老陽六爲老陰以用言也下文用九用六正釋此也卽大衍其用四十有九之用也易以卜筮周易占變爻老變而少不變故用九六也【筮法三變掛扐者十三防爲老陽餘三十六揲以四凡九故名九掛扐者二十五策爲老陰餘二十四揲以四凡六故名六】天下之物莫健於龍故借龍以象陽【馬融說】而無如其尙在地也【大傳三才以初二爲地道鄭康成曰初在地下二在地上】潛也勿施用也詳具象傳文言按系辭傳曰爻者言乎變者也又曰道有變動故曰爻故蔡墨曰漧之姤潛龍勿用遊吉曰復之頤迷復凶朱震易傳載陸績曰陽在初稱初九去初之二稱九二則初復七陰在初稱初六去初之二稱六二則初復八卦畫七八經書九六七八爲彖九六爲爻四者互明聖人之妙意也故蘇軾亦言卦主靜爻主動是爻論變古法也然而玩索爻辭論變者十一二不論變者十八九何也以卦有材則爻亦有材聖人辭象其材以待占者本爻之爻互舉對勘則變化無窮若必毎爻先立變辭則一卦變六十四卦雜賾莫舉不可以爲六爻辭矣【焦氏易林每本卦辭外復立六十三辭正演爻變也】

九二見龍在田利見大人

地上爲田龍在此見矣二於三才爲人道陽大陰小故曰大人而人利見之

九三君子終日幹幹夕惕若厲無咎

來注若語助辭厲危也三於三才兩之爲人道以干徳而居人道君子之象【詩疏曰徳可君國子民曰君子】下三爻離位【以陽陰陽也仲氏易曰下三爻離位上三爻坎位爻純則見】離日在下卦之終終日之象夕象下幹終而上干繼幹幹之象幹幹則心不懈惕象九陽爻三陽位過剛不中而位又多凶【系辭傳】故厲然幹惕而不息何咎之有顏習齋先生曰舊解幹幹惕若爲晝夜惕厲未析也終日幹幹者晝則習行子臣弟友禮樂兵農之事也【文言曰終日幹干行事也可見】夕惕若者夜無事作則用操存省察之功也

九四或躍在淵無咎

或躍在淵者言龍有時躍於淵中以試其可飛否也上三爻坎位【以陰陽陰也】故有淵象人位而近於天故有躍象天人之間故有或象然隨時進退何咎

九五飛龍在天利見大人

龍在天位飛矣哉盛徳大業萬物利見焉來注六畫之卦五爲天三畫之卦五爲人苗氏【名敏榮山西人】獨得解曰凡卦有主爻幹以五爻爲主故初遠五言潛四近五言躍上過五言亢

上九亢龍有悔

爻極於六故六爻曰上【觀此則宋人謂有七爻以後卦者妄也】上𨿽天道而位過乎中龍之亢者也亢人頸也髙也【來注】蔡澤所謂信而不能絀往而不能返者也故有悔悔則變矣

用九見羣龍無首吉

羣龍指六爻也六陽爻皆龍也幹爲首無首不見其首也用九以見羣龍無首爲吉者老陽則變陰也用六利永貞大終者老陰則變陽也卜筮之道也天時人事之宜也舉此義於乾坤二卦而他卦無者本義謂爲六十四卦之通例是也觀蔡墨以用九爲乾之坤自兼六爻皆變言

彖曰大哉乾元萬物資始乃綂天【仲氏易曰此孔子贊易文也舊名十翼以上彖下彖上象下象上系下系文言說卦序卦雜卦爲十篇宋邢璹稱七翼晁以道僞造古易謂孔翼八篇非是第漢田何易原離二經與十翼爲十二篇至東萊費始合十翼附之經以代章句今本乾卦是也其後鄭康成仿馬融周禮注例就經列注於是復分彖象諸傳附之經下今本坤後六十三卦是也文王演易卦下所系辭原名彖辭在爻下者原名象辭故孔子彖象先儒謂之彖傳象傳彖傳曰材也王輔嗣曰綂論一卦之體也】

此以天道釋幹之元也元綂四徳則綂天矣

雲行雨施品物流形

萬物亨通各見品形故曰品物

大明終始六位時成時乘六龍以禦天

此聖人之元亨也【本義】六爻之位以時乘之易者時也孟子論孔子曰始條理者智之事也故以大明終始爲聖人之元而時乘以亨之綂天者乾元綂天徳也禦天者聖人行天道也

乾道變化各正性命保合太和乃利貞

亨通之後而變變化化萬物各正性命保之合之以翕太和利貞也此天道也

首出庶物萬國咸寧

此聖人之利貞也【本義】

象曰天行健君子以自彊不息【先儒以此卦象傳爲大象下爻象傳爲小象】天一日夜行三百六十五度四分度之一而越一度何其健也大象皆取天地雷風水火山澤之物象不必與彖爻一義觀剝山附於地與彖柔變剛不同大過澤滅木與彖大者過也不同可見也

潛龍勿用陽在下也

陽體在下故潛故勿用

見龍在田徳施普也

徳施不普者豈見龍哉

終日幹幹反復道也

行而反又復之無時離道也乾乾也

或躍在淵進無咎也

量可而進

飛龍在天大人造也

造作也

亢龍有悔盈不可久也

不可久故悔而變

用九天徳不可爲首也

爲首見其首也必不爲首乃以首出

文言曰元者善之長也亨者嘉之會也利者義之和也貞者事之幹也

孔子釋文王所言故名文言【仲氏易】不言周公者綂於文也亨者禮之三千三百嘉美之聚會也利者義之安且慊也知而弗去事依以立猶築墻之以爲板爲固也以下皆覆贊彖爻之言

君子體仁足以長人嘉防足以合禮利物足以和義貞固足以干事君子行此四徳者故曰乾元亨利貞長帥也帥人而養之敎之也因物之所利而利之義何弗和

初九曰潛龍勿用何謂也子曰龍徳而隱者也不易乎世不成乎名遁世無悶不見是而無悶樂則行之憂則違之確乎其不可拔潛龍也

隱卽潛也以下皆釋潛也不易【易變也謂轉移世道也】乎世則遁世不成乎名則不見是無悶而曰憂者世自可憂我自無悶也樂行帶言也

九二曰見龍在田利見大人何謂也子曰龍徳而正中者也庸言之信庸行之謹閒邪存其誠善世而不伐徳博而化易曰見龍在田利見大人君徳也

龍徳而正中以九在二位也以下庸言五句皆釋正中之見也幹爲君九二之徳備矣刁氏【名包字防吉祁州人】易酌曰幹實有誠象坤虛有敬象皆於二之人位見之項安世周易玩辭曰稱中正者二事也二五爲中

初三五陽位陽爻當之二四上陰位陰爻當之爲正稱正中者一事也猶言兌正秋也凡卦有九五者皆稱中正以其備二美也獨需彖及比巽九五稱正中者重中也艮之六五中不正而言中正者中可兼正也

九三曰君子終日幹幹夕惕若厲無咎何謂也子曰君子進徳修業忠信所以進徳也修辭立其誠所以居業也知至至之可與幾也知終終之可與存義也是故居上位而不驕在下位而不憂故幹幹因其時而惕𨿽危無咎矣

實心實事所以進徳文謨有物所以居業三居下卦之上在上卦之下知上尙有可至是知至也從而至之則乘幾圖進故曰可與幾知下已處其終是知終也從而終之則以義命自處故曰可與存義是故進而不怠又何驕處而不援又何憂

九四曰或躍在淵無咎何謂也子曰上下無常非爲邪也進退無恆非離羣也君子進徳修業欲及時也故無咎

湯武之應天順人時至勿失卽進徳修業也來注曰上進釋躍下退釋淵無常無恆釋或非爲邪離羣釋無咎

九五曰飛龍在天利見大人何謂也子曰同聲相應同气相求水流濕火就燥雲從龍風從虎聖人作而萬物覩本乎天者親上本乎地者親下則各從其也大人造而天地效靈萬物樂應是同聲同气以相從自然之應求也觀之水火雲風親上親下之族可見矣覩見也正訓萬物利見乎大人也

上九曰亢龍有悔何謂也子曰貴而無位髙而無民賢人在下位而無輔是以動而有悔也

仲氏易曰在上則貴失位【陽居陰】則無位上而失位則髙而不能君其民三之君子二之大人皆隔處下卦乘而不應而不爲之輔故動而有悔

潛龍勿用下也

陽在下以體言下專以位言

見龍在田時舍也

仲氏易曰捨次也言暫次於此

終日幹干行事也

曰行事則非後儒之講學徒口耳者可冒矣

或躍在淵自試也

試卽虞書試可之試必試而後知其可也

飛龍在天上治也

本義曰居上以治下

亢龍有悔窮之災也

窮盡也盡則無復之矣是災也

乾元用九天下治也

元綂四徳故但曰乾元

潛龍勿用陽气潛藏

易陰陽言气偶見此理气心性後儒之習談也易則不多言气惟曰乾陽物坤陰物又曰百物不廢懼以終始論語以仁知孝弟禮樂爲道偶一及心一及性而無言理者惟曰敬事執事敬唐虞於正徳利用厚生曰三事成周於六徳六行六藝曰三物與後儒虛實大有分矣

見龍在田天下文明

易小傳曰九二變離之同人天下文明之象

終日幹幹與時偕行

際上干下乾之時而不幹幹焉此時矣

或躍在淵乾道乃革

本義曰離下而上變革之時

飛龍在天乃位乎天徳

召誥所云王位在徳元也

亢龍有悔與時偕極

時𨿽至十宜以七八處之而乃與之偕極乎君子違時挽時以爲因時者此也

乾元用九乃見天則

則凖則也

乾元者始而亨者也利貞者性情也幹始能以美利利天下不言所利大矣哉

幹始以生物爲性情故物成乃見【仲氏易】始而必亨利物不言【本義云不言所利者貞也】元亨利貞只一元也四徳只一徳也此又覆贊彖辭

大哉幹乎剛健中正純粹精也

趙汝楳周易輯聞曰剛者一陽爻之稱卦具陽爻者有之健者經卦幹之稱卦遇幹者有之二五之謂中九五之謂正諸卦所同也兩卦不雜曰純八純卦是也剛柔不雜曰粹乾坤是也坤之爻貳幹之爻一故精則惟幹所獨卦爻之徳凡七諸卦不能備獨幹備之此幹之所以爲大也

六爻發揮旁通情也

陸績曰發揮變動將旁通於坤以成六十四卦

時乘六龍以禦天也雲行雨施天下平也

聖人渾一干矣禦天而行如雲雨之布澤天下焉有不平

君子以成徳爲行日可見之行也潛之爲言也隱而未見行而未成是以君子弗用也

夫潛之勿用豈不可用哉君子以成徳爲行固無日不可見之於行而乃弗用者以潛耳行而未成如楊椒山𨿽行居位而未成其行亦不可輕用也以下又覆贊爻辭

君子學以聚之問以辧之寛以居之仁以行之易曰見龍在田利見大人君徳也

學聚問辧博學於文也寛居仁行約之禮也

九三重剛而不中上不在天下不在田故幹幹因其時而惕𨿽危無咎矣

此釋厲也重剛下幹接上干也

九四重剛而不中上不在天下不在田中不在人故或之或之者疑之也故無咎

此釋或與無咎之故也九四居人之上故曰中不在人來注曰重剛不中之中二五之中也中不在人之中六爻中間之中也疑擬議也

夫大人者與天地合其徳與日月合其明與四時合其序與鬼神合其吉凶先天而天弗違後天而奉天時天且弗違而況於人乎況於鬼神乎

此釋九五之大人也天一物也而萬物皆天干一卦也而八卦皆幹故大人體幹出治天且弗違而無往不合有如此者合吉凶謂福善禍淫也聖人有作旋乾轉坤先天而天弗違也天地之道有開必先後天而奉天時也

亢之爲言也知進而不知退知存而不知亡知得而不知喪其惟聖人乎知進退存亡而不失其正者其惟聖人乎

進退身也存亡所據也得喪所圖也知退則進矣知亡則存矣知喪則得矣貞下起元自彊不息聖人之正也用九之道也

【坤下坤上】

坤元亨利牝馬之貞君子有攸往先迷後得主利【九家虞氏漢後說易諸家皆先迷句後得主利句】西南得朋東北喪朋安貞吉坤地也順也地承乎天以生萬物則幹曰元亨利坤亦曰元亨利特幹爲龍爲馬坤亦馬也而牝矣故其貞也曰牝馬之貞夫坤之利貞觀之君子矣君子法坤攸往必所趨有時而所向有方所謂時先後是也行毎求先而陰不可先先必迷也所謂坤爲牝爲迷是也行不可後而陰則必後以陽爲陰主後乎主則得所主也所謂先失道而後順常是也此其利也乃其方則有東北有西南西爲兌南爲離皆陰也得吾朋也東爲震北爲坎皆陽也喪吾朋也然天下得喪何常惟貞是安吾往亦欲得吾主耳先則失主後則得主西南則失主東北則得主然則西南之所得者只其耳非主也東北之所喪者去其耳乃有主也終有慶也婦人之道以順爲正攸往之宜得主而不得朋苟安於是是牝馬之貞也何有勿吉【仲氏易】蓋幹之利貞自主而已坤則以得主爲利喪朋從主爲貞所謂柔順也故以君子覆釋利貞之徳焉

彖曰至哉坤元萬物資生乃順承天

仲氏易曰坤元合天而卽能以發萬物者【資始】育萬物【資生】是其合之乃所以順承之也至與大對大者無外至則無間

坤厚載物徳合無疆含光大品物咸亨

此所謂亨也天有無疆之徳而坤合之含能容光能徹則不陿大則不細皆厚也

牝馬地行地無疆柔順利貞

牝馬柔順故與地而行地無疆焉是柔順乃坤之利貞也

君子攸行先迷失道後順得常西南得朋乃與類行東北喪朋乃終有慶安貞之吉應地無疆

地合天君子應地無疆一也

象曰地勢坤君子以厚徳載物

地勢髙下邐迆一何順也【惲臯聞曰兩坤髙下累積故曰勢】

初六履霜堅冰至象曰履霜堅冰陰始凝也馴至其道至堅冰也

一陰始凝履霜象也而堅冰隨至可畏哉宜辧之早也馴順習也

六二方大不習無不利象曰六二之動以方也不習無不利地道光也

坤至柔而動也剛也至靜而徳方方也含萬物而化光大也【沈氏說】而歸之六二者乾爲天以九五中正而當天位爲主爻坤爲地以六二中正而當地位爲主爻故不必觀重卦而知其利也六二已無不利矣習者重也【易習坎書不習吉】六二之動者爻以動而後可見也

六三含章可貞或從王事無成有終象曰含章可貞以時發也或從王事知光大也

仲氏易曰時至三爻物將成章矣【坤爲文章也】坤以含之徳蘊其菁華而發之以其時則三位𨿽不正而由是以正【貞正也】不亦可乎坤爲臣道卽以臣言縱勞於王事不敢專成然光大之知必能終事蓋三居重坤之中其於全卦固未成也所謂無成也然而內卦之坤於此終焉則有終者也此臣道卽地道也含章故知光大

六四括囊無咎無譽象曰括囊無咎愼不害也

六四以外陰而接內陰又陰居陰位坤爲囊【九家易】陰主閉塞故如括囊者然【括結也】不得摘以過不得加以譽以咎譽皆害之招也愼如此可以不害矣四多懼故愼

六五黃裳元吉象曰黃裳元吉文在中也

坤爲黃爲裳【九家易】爲文左傳昭十二年子服惠伯曰黃中之色也裳下之飾也元善之長也中美能黃上美爲元下美則裳仲氏易曰此坤中之君王宮之後下國之侯也元吉者坤元之吉【玩辭曰六三六五皆以陰居陽者也陰陽相雜爲文故有文章之象而文言皆以美釋之】

上六龍戰於野其血黃象曰龍戰於野其道窮也陰盛則窮陽必與爭戰者爭也陽者龍也說卦曰戰乎幹非干陽不戰矣二气相薄勢必兩傷故其血黃戰於卦外野之象

用六利永貞象曰用六永貞以大終也

大者陽也變而從陽則永貞矣王弼注曰以剛健而居人之首則物之所不與也以柔順而爲不正則邪佞之道也故幹吉在無首坤利在永貞

文言曰坤至柔而動也剛至靜而徳方後得主而有常含萬物而化光坤道其順乎承天而時行

陰動合陽故動也剛石介曰當其生物也孰可禦之是動剛也以下亦覆贊彖爻之言

積善之家必有餘慶積不善之家必有餘殃臣弒其君子弒其父非一朝一夕之故其所由來者漸矣由辧之不早辧也易曰履霜堅冰至蓋言順也

來注曰順卽馴也玩辭曰坤徳在順初六獨惡其順者以其非順乎陽乃自順其陰也

其正也方其義也君子敬以內義以方外敬義立而徳不方大不習無不利則不疑其所行也敬以內正心也義以方外修齊治平也所以合干也玩辭曰不訓大也陰爲小陽爲大陰與陰相守則則小陰從陽則不不則大陰徳之無可疑而利者也

陰𨿽有美含之以從王事弗敢成也地道也妻道也臣道也地道無成而代有終也

六二正矣六三終之所謂含萬物而化光者於此見焉代終代天終事也

天地變化艸木蕃天地閉賢人隱易曰括囊無咎無譽蓋言謹也

天地變化無知之艸木亦變而蕃天地閉塞先覺之賢人必謹而隱

君子黃中通理正位居體美在其中而暢於四支發於事業美之至也

黃坤之正色也地有脈絡故曰理坤順得中理無不通是美在其中也暢四支而發事業則正位居體之事位五也體六也

陰疑於陽必戰爲其嫌於無陽也故稱龍焉猶未離其也故稱血焉夫黃者天地之雜也天而地黃陰盛似陽則陰不安分陽不能甘勢必相戰然以陰抗陽不可以訓也故戰不稱牝馬而稱龍若龍起兵端者然陰𨿽盛豈能離陰乎故傷不稱气而稱血以血陰也【陰陽之物皆有气有血而气陽血陰】幹下五爻皆與之惟上九戒以過亢坤二爻中正三爻代終五爻黃中爲合坤道初則欲其辧於始四則欲其謹於中至於上窮則天地兩傷世道懍然大變矣蓋乾坤𨿽兩相配合而天尊地卑陽大陰小陽勝陰則治陰抗陽則亂且專玩幹則陽爲主而陰包於內故反覆贊嘆不盡其盛專觀坤則陰爲主而陽列於旁故分爻指目多覺可危聖人之情已見於乾坤辭矣

【震下坎上】

屯元亨利貞勿用有攸往利建侯

彖曰屯剛柔始交而難生動乎險中大亨貞雷雨之動滿盈天造艸昧宜建侯而不寧

震下坎上曰屯者【屯艸句萌曲屈也】以干剛交坤柔始交得震而再進爲坎爲險爲陷難以生也曰元亨利貞者在險中而能震動大亨以正之道也利建侯者下雷上雨動蕩滿盈乃天道肇造陰陽相薄萬物句萌艸創防昧之際必宜有乘乾出震者建之以參贊天地震動勞坎宏濟時艱不自寧息也元亨解大亨不如幹之訓始者萬物資始惟幹有之也屯則磐旋邅回故勿用決躁而往雷震百里諸侯之象【白虎通】屯之彖曰動乎險中象曰云雷屯防之彖曰險而止象曰山下出泉防以下諸卦其義其辭皆上下分兩卦觀明是聖人當日一作八卦再因重爲六十四卦焉有邵堯夫八分爲十六十六分爲三十二三十二分爲六十四之說耶又安有朱漢上干坤一交爲姤復再交爲臨觀之說耶

象曰云雷屯君子以經綸

云雷屯象經以象雷之動綸以象云之合

初九磐桓利居貞利建侯象曰𨿽磐桓志行正也以貴下賤大得民也

八卦正位震在初【離同坤在二艮在三巽在四坎同乾在五兌在六漢儒說也】卦之所謂利貞建侯者正指此爻也故爻以其屯難之始曰磐桓不進【磐同盤】曰利居於貞而象傳斷之曰𨿽磐桓志行正也陽貴陰賤以震陽下陰【在下卦下二三在應爻下四】大得眾民【初爲民主互坤爲眾爲民】得民則君矣故利建侯

六二屯如邅如乘馬班如匪寇婚媾女子貞不字十年乃字象曰六二之難乘剛也十年乃字反常也

六二陰爻爲女與五爲正應進當適五然初爻陽剛而二乘之則乘乾馬【震亦爲馬】爲其所系屯如邅如兩顧班如【班如班荊班馬兩分也】亦何能進然詳觀之九五屯膏未光不王而寇【諺云成王敗寇坎爲盜寇象】而初九居貞則非寇也剛下於柔男先於女【昏禮男先求女】以貴下賤實婚媾也故二𨿽以初非正應守貞不字至於邅回十年數窮理極乃終許於初焉字者許嫁而字也【見曲禮】夫二與五應常道也字初則反常矣管仲之於桓公似之按卦爻言日者近之辭言年歳者遠難之辭計數以三者卦爻終於三上下卦之應亦間以三也又言七者因重之卦終於六七則復矣故七皆吉辭至於數之極者乃言十卦上爻乘下爻曰乘如屯六二乘剛也下爻承上爻曰承如蠱初六意承考也初與四二與五三與上其陰陽相抗者曰敵如艮上下敵應相配者曰應如恆剛柔皆應之

六三卽鹿無虞惟入於林中君子幾不如捨往吝象曰卽鹿無虞以從禽也君子捨之往吝窮也

六三陰柔不中不正又無應與【本義】而躁動之性妄見震鹿【見虞氏易】遂欲卽之然三居人道當爲虞人而變坎隱伏則無虞矣無虞何以從禽惟外坎藂棘【九家易】相比敺而入之君子見幾以爲與其震動毋寧艮止若不捨而往徒吝窮耳吝則窮矣易吝與悔對悔將攺也吝不肯攺也如吝財者之出入艱難也有以羞解者吝嗇則羞澁矣

六四乘馬班如求婚媾往吉無不利象曰求而往明也六四之陰與震初之陽相應乘之固宜特五剛相比應初頗遠則亦有乘馬班如之象然而初九我之正應而能屈已下賢者也其來求婚媾也往而從之吉無不利可坐決矣卦體一至五爲大離離火上明故明於擇主如此

九五屯其膏小貞吉大貞凶象曰屯其膏施未光也九五身已居尊而坎雨稱膏【虞氏說】則其膏也但卦義屯聚屯邅爻在陷中反乎離光𨿽亦有所施而出納吝嗇未能光大如黃金一付不問出入者以此爲小正之事猶可若爲大正之事旋乾轉坤吾未見刓印不與者之能圖大也凶

上六乘馬班如泣血漣如象曰泣血漣如何可長也上六乘九五亦馬也【坎亦爲馬】然五不足依而六三不應初復隔遠則乘馬班如安所適從且以陰柔居屯極險極爲加憂爲血水泣血漣如不能長矣六爻當屯之時一出而濟世安民一有所從而屯邅一妄動而取困一明於所從而吉一位己尊而吝澤以敗一莫適所從終底於亡陽君也陰臣也故初陽五陽皆自立之象二陰四陰六陰皆從人之象惟六三以陰居陽遂欲妄動而豈得哉聖象明切如此

乾坤立本圖

六十四卦無出八卦者八卦無出乾坤者系辭傳於取益取渙諸辭上惟曰始作八卦又曰乾坤其易之縕耶乾坤毀則無以見易而六十四卦凡陽爻皆稱幹之策凡陰爻皆稱坤之防可見也特論爻則專稱剛柔以剛卽乾柔卽坤也故曰乾剛坤柔又曰剛柔者立本者也宋程頤曰乾坤交而爲六子八卦重而爲六十四皆由乾坤之變蘇軾亦謂易有剛柔往來上下之說學者沿是爭推其所由變此大惑也剛柔相易皆本乾坤而已至明何楷因有乾坤主變一圖【李挺之朱震諸圖亦知本之乾坤但爲姤復等所亂耳】較先儒卦變諸說甚長特其所謂本之乾坤者不本八卦三畫之乾坤而專觀重畫本卦之剛柔且以上下卦畫爲往來則隨之剛來而下柔爲幹上畫來坤初畫往蠱之剛上而柔下爲坤上畫來幹初畫往等有合而於四陽四陰之卦如訟曰剛來而得中晉曰柔進而上行則上下卦畫並無往來不能一律相合是尙有所礙也今更定此圖有當從本卦觀者如賁柔來而文剛分剛上而文柔之類是也蓋賁本取剛柔相間爲文故以本卦觀也有不必從本卦觀者如訟剛來而得中之類是也訟但取幹之索爲坎居下卦得中故訟不成不須來自上卦且上卦乾爻未有移動不可曰自上卦來也有從反易觀者如復反剝曰剛反序卦曰剝窮上反下受之以復無妄反大畜曰剛自外來而爲主於內之類是也有於本卦觀諸爻剛柔不專指一爻者如剝柔變剛巽柔皆順乎剛之類是也而剛柔立本則一也【詳具各卦下】

乾坤父母

幹

坤

此卦本也系辭傳曰幹陽物也坤陰物也陰陽合徳而剛柔有體又曰剛柔者立本者也

乾坤索而得六子

艮坎震皆坤卦而乾交之

兌離巽皆乾卦而坤交之

說卦傳曰震一索而得男故謂之長男巽一索而得女故謂之長女坎再索而得男故謂之中男離再索而得女故謂之中女艮三索而得男故謂之少男兌三索而得女故謂之少女

乾坤自重

幹

坤

系辭傳曰因而重之爻在其中矣

乾坤相重

泰小往大來

否大往小來

凡重卦居下卦爲來爲下居上卦爲往爲上行爲進

諸重卦本乾坤

屯剛柔始交而難生剛柔始交指下卦震言也而難生卽連上卦坎言蓋因重之卦必以六畫綂觀成義也後皆仿此蒙初筮告以剛中也需位乎天位以正中也訟剛來而得中凡言得中者多以坎離言坎二陰之中離二陽之

中也師剛中而應比原筮元永貞無咎以剛中也小畜柔得位而上下應之履柔履剛也同人柔得位得中而應乎剛大有柔得尊位大中而上下應之謙天道下濟而光明地道卑而上行天道指艮一剛爻言地道指坤三柔爻言聖言活變如此豫剛應而志行隨剛來而下柔訟之剛來得中從三畫乾卦來也此之剛來下柔則本卦乾坤卦畫往來自有其象聖言隨便指之不拘一格也蠱剛上而柔下臨剛浸而長剛中而應此則六爻合論又不拘一爻往來矣噬嗑柔得中而上行賁柔來而文剛分剛上而文柔剝柔變剛也此亦六爻合論者復剛反動而以順行無妄剛自外來而爲主於內以上二卦又從反易觀之而得剛反剛自外來之

象者凡易言內外者不一泰之內陽外陰下卦爲內則上卦爲外兌之剛中柔外又以重卦上三爻爲外上上卦之外也三下卦之外也中孚之柔在內而剛得中又以三四爲內以在六爻內也大畜剛上而尙賢大過本末弱也坎維心亨乃以剛中也離柔麗乎中正咸柔上而剛下恆剛上而柔下遁剛當位而應此以六爻觀之又取幹中爻與艮二爻相應爲義不取三剛之艮止也易象無方如此大壯大者壯也晉柔進而上行睽柔進而上行得中而應乎剛蹇利西南往得中也解利西南往得眾也其來復吉乃得中也

此與蹇卦皆以上卦爲西南明以坎震爲坤卦而乾陽往之損損下益上三人行則損一人一人行則得其友觀言下卦曰三人行明以兌爲乾卦矣益損上益下夬柔乘五剛也

姤柔遇剛也萃剛中而應此亦捨兌之主爻而取兌之中一爻乾剛未變者與下卦應爲義升柔以時升困剛掩也井攺邑

不攺井乃以剛中也鼎柔進而上行得中而應乎剛漸進得位往有功也其位剛得中也歸妹天地之大義也旅柔得中乎外

而順乎剛巽柔皆順乎剛兌剛中而柔外渙剛來而不窮柔得位乎外而上同節剛柔分而剛得中中孚柔在內而剛得中小過柔得中剛失位而不中旣濟柔得中也未濟柔得中也

以上六十四卦惟觀頤明夷家人革震艮丰八卦彖中未及剛柔餘皆見之序卦傳言上下經皆以天地生萬物起正此義也

【坎下艮上】

蒙亨匪我求童蒙童蒙求我初筮告再三瀆瀆則不告利貞

彖曰蒙山下有險險而止蒙蒙亨以亨行時中也匪我求童蒙童蒙求我志應也初筮告以剛中也再三瀆瀆則不告瀆蒙也蒙以養正聖功也

山下有險冰焉止而不得流行蒙蔽之象然而曰蒙亨者乃二以亨通之道行時中也【坎爲通】故五以少男而爲蒙之正謂之童蒙二以中男而兼互震長男之任因之綂諸蒙以授家政是主卦者也則謂之我【仲氏易】禮聞來學不聞往敎則非我求童蒙童蒙求我也求我者何也大離中虛【二至上大離】坎中實皆有心志之象【仲氏易】二之與五非彊應之志應也然而不可瀆也筮揲蓍也問焉而以言也蒙之叩師如之初筮其志誠二有剛中之徳則告之【凡筮初得下卦二在下卦亦有初筮之象】但至再至三則瀆矣瀆則不告不惟厭其瀆我亦恐以此瀆蒙夫蒙以養正【正卽貞也】作聖之功在此而可瀆乎

象曰山下出泉蒙君子以果行育徳

山下出泉蒙蒙然蒙也如泉果行通蒙也如山育徳養蒙也

初六發蒙利用刑人用說桎梏以往吝象曰利用刑人以正法也

蒙之在初貴以發之者養之坎爲法爲桎梏撲作敎刑而況蒙穉則用刑以正法斯利耳若變兌爲毀折而脫桎梏以往何以發焉吝而己說通脫【楊時曰桎梏禁之使無妄適也】此嚴父嚴師敎於嬰孩之道也

九二包蒙吉納婦吉子克家象曰子克家剛柔接也九二以陽居陰剛而得中而坎又能藏垢是以善養子弟包蒙者也何吉如之夫二之應六五之陰柔也豈惟象蒙童亦象婦剛柔相接則納之矣納婦則坎男授室卽以克家不又吉歟

六三勿用取女見金夫不有躬無攸利象曰勿用取女行不順也

夫九二之納婦或以逼近六三之女而亦取之乎用勿取之矣何者彼與二相比見九二陽剛多金【乾爻爲金見來注】遂謂金夫可喜而以上九艮止不能速合因隨水遷流而就下是見金夫不有躬也夫三以應上爲順而今行不順矣女與取者皆不利也易小傳曰卦變爲蠱有女惑男之象

六四困蒙吝象曰困蒙之吝獨遠實也

陽畫實卦凡四陰初與三或比陽應陽惟四爲獨遠實遠實則蒙無自啟困矣

六五童蒙吉象曰童蒙之吉順以巽也

六五柔中而惟剛中是應是蒙之未鑿者也童蒙也順者中爻互坤巽者爻變爲巽

上九擊蒙不利爲寇利禦寇象曰利用禦寇上下順也上九陽剛在上其於三之蒙也不惟桎梏且以下石則擊蒙矣【艮爲手爲石有擊象】夫蒙之分界甚矣哉養正則聖不正則爲娼【見金夫不有躬娼也】爲盜【坎爲盜見金失躬又盜象】遊惰子弟無賴少年至於爲寇上必擊之何利之有然上得已哉害於家國凶於其身不禦之不利此先王郊遂寄棘之典所以設也象於見金夫也曰無攸利爲寇也曰不利聖人仁蒙而終欲返之見乎辭矣故象傳於不順者終望禦之而上下順焉坤爲順六爻初嘗對上二嘗對五三嘗對四觀之則其義易明初可用刑上至用擊二爲包而接五五爲童而巽二三爲見陽而失身四爲遠陽而失實諸卦多然終始見於初上而曲折備於中爻也【玩辭】

【乾下坎上】

需有孚光亨貞吉利涉大川

彖曰需須也險在前也剛健而不陷其義不困窮矣需有孚光亨貞吉位乎天位以正中也利涉大川往有功也

天下事進則進退則退而有欲進而不進者則需以待之也故幹健於行而險難在前不能不待者時也而剛健在已不陷於險者徳也卦有四陽固可濟險而九五一陽位乎天位正得其中又爲諸陽之主坎實有孚向離光亨其貞吉矣𨿽坎爲大川而幹以知險往涉有功何弗利焉易璇璣曰易之爲道非中則正而言正者猶有所謂可正有不可正有不可疾正有利君子正有不利君子正有曰艱正正厲正凶正吝至於言中乃未有言利不利可不可者亦無所謂艱厲凶吝之辭是正有時而不可中無時而不可也

象曰云上於天需君子以飲食宴樂

云上於天而雨未防需象也當飲食宴樂以待之若値需時而躁心妄動及壹郁無聊皆非也

初九需於郊利用恆無咎象曰需於郊不犯難行也利用恆無咎未失常也

郊遠於水故於此需之而又遲久以待無難乃進則無咎中孚以三四爲內系辭傳以二三四五爲中則初上有郊外像同人上九曰同人於郊【見訂詁又虞翻曰幹爲郊】耿氏【名極字保汝定興人】周易淺義曰不犯難行謂不往應四也不失常謂遲久不應亦終不失陰陽相應之常也爻有有應有無應有有應而不應有無應而應有初不應而終應此類是也

九二需於沙小有言終吉象曰需於沙衍在中也𨿽小有言以吉終也

仲氏易曰九二當互兌之始兌於地爲剛鹵卽沙也兌爲說爲口舌卽小有言也夫沙者水石之交瀕於水矣所恃者二位居中其爲寛衍猶在耳【楊愼曰衍者寛平之地左傳有昌衍漢書有鄜衍皆此義】中以濟險故終吉

九三需於泥致宼至象曰需於泥災在外也自我致宼敬愼不敗也

郊外當需臨流則渡泥豈可需之地哉今外坎之水逼臨是泥也而乃需於泥焉則坎爲宼盜自我致之矣爲九三計必幹幹惕若乃可出險不敗耳

六四需於血出自穴象曰需於血順以聽也

坎爲血六四已入坎則需於血矣然柔得其正下與初應順以聽之不激不傾可自穴而出焉坤畫爲順仲氏易曰四上爲坎之二陰故皆言穴猶坎卦初與三皆言坎窞也易小傳曰坎耳聽之象

九五需於酒食貞吉象曰酒食貞吉以中正也

君子以飲食宴樂此爻當之蓋九五得中守正故剛健而不陷吉何加焉荀爽曰五互坎離水在火上酒食象也需有二道有需而後平險者如周亞夫堅壘不動待七國之敝而乘之是也有需而其險已平者如陸遜料昭烈有伏兵不往應之而其伏自出是也

上六入於穴有不速之客三人來敬之終吉象曰不速之客來敬之終吉𨿽不當位未大失也

上六之位不若九五中正而居險極變巽爲入則入於穴矣所幸下應九三而乾卦三陽同體陽主上進則此敬愼不敗者將偕衍在中者不失常者不速而自來上六能敬之則共將出險豈至大失哉淺義曰坎爲酒食三陽應之有客象以酒食應客以柔應剛以上應下皆敬象不速卽需也初九當久須九二需而寛衍九三不當須所謂需者事之賊也六四始入險順聽一陽卽可得出上六已陷險非依眾剛不能終吉惟九五有徳有位樽俎廟堂坐待成功建業者不可以不知需也按卦爻之上卦曰往之下卦曰來而屯四之初乃曰往需下卦之上乃曰來蓋以乾坤之重卦而分上下則上卦爲往下卦爲來以本卦爻之本卦則以我適彼爲往以彼向我爲來非一義也

【坎下乾上】

訟有孚窒惕中吉終凶利見大人不利涉大川

彖曰訟上剛下險險而健訟訟有孚窒惕中吉剛來而得中也終凶訟不可成也利見大人尙中正也不利涉大川入於淵也

不險不訟險而不健亦不訟訟卦上剛下險則內險而外健矣所以訟也然乾剛來居下卦得坤之中爲坎有孚象【震坎艮皆坤卦而陽入爲主巽離兌皆乾卦而陰入爲主】兩剛敵應有窒象【見淺義窒塞也】坎中一陽陷於二陰有惕中象訟者必有情之辭爲人所窒而不得伸乃以鳴官且惕然於中不成不終斯吉矣不然必凶九五中正之大人見之訟以平故利若恃其坎險以水浮天則大川深廣滙而成淵一遭風波將墮入矣何利涉之有按漢焦延壽有一陰一陽自姤復五陰五陽自夬剝之說宋人因之爲卦變仲氏易因之爲推易大約謂一陽五陰之卦皆自復剝而來一陰五陽之卦皆自姤夬而來二陽四陰之卦皆自臨觀而來二陰四陽之卦皆自遁大壯而來三陰三陽之卦皆自否泰而來朱子以爲非作易本旨乃卦成後有此象其言近是如兩人對閱髙下互分二木相勘枝節參錯爲卜筮觀玩之一助亦可而以諸卦自復剝等來則斷不可乾坤生六子一因重之六十四卦皆具焉有師卦自復卦來訟卦自遁卦來之理耶且六子助天地以生萬物者也而震巽坎離艮兌反生自臨觀等卦則傎甚矣以至幹寶謂幹之初九自復來幹之九二自臨來諸卦反生乾坤更顚倒淩亂之極矣烏可訓耶至來知徳又專歸反對名之曰綜夫反對見於雜卦本屬經意但專以此解往來諸辭則其說有難盡通者如賁與噬嗑反對賁彖曰柔來而文剛來注曰噬嗑上卦之柔來文賁之剛柔指離之陰卦剛則艮之陽卦分剛上而文柔來注曰分噬嗑下卦之剛上而爲艮以文柔剛指震之陽卦柔則離之陰卦夫噬嗑上卦爲離下卦爲震是亦可曰柔文剛剛文柔矣且分字何解猶是一陽二陰之卦只一倒觀並無移動何以言分

象曰天與水違行訟君子以作事謀始

天左旋水東注天上浮水下流違行而訟之象作事謀始無違行矣

初六不永所事小有言終吉象曰不永所事訟不可長也𨿽小有言其辯明也

初六不永其訟𨿽以才柔位下亦以訟事原不可長也故𨿽變兌而小有言然互離在前一辯卽明矣

九二不克訟歸而逋其邑人三百戶無眚象曰不克訟歸逋竄也自下訟上患至掇也

九二以剛爻居坎陷之中眞險而健者然五剛在上何能訟勝不克固也特幸而剛中尙能出險故歸而逋逋遁也則訟息矣坤爲邑坎卦本坤卽其邑也三百戶者合三爻言之是通一邑之戶也【虞翻曰乾爲百坤爲戶】一人好訟則一邑受害三百戶無眚言訟息則安者眾也【玩辭】否則以下訟上患如掇拾豈能無眚乎眚災也坎爲眚

六三食舊徳貞厲終吉或從王事無成像曰食舊徳從上吉也

下卦本坤也以剛來而爲坎則坎險其新徳而坤順其舊徳也六三不變故有食舊徳而順從於上之象焉【不言於初而言於三者三爻之卦至三而成也上卽指五言小過六五已上也比六四以從上也皆指五】是不訟者也𨿽居於險地爲二所牽其正亦厲然終吉矣故其從王事而無成也與坤之三爻徳亦同焉

九四不克訟復卽命渝安貞吉象曰復卽命渝安貞不失也

四居互巽亦有何訟而無如其據陽爻而處陰位也則亦一訟人矣第近尊而有應則能出險斷非終訟者故巽而不克訟則必返而聽命曰渝矣【渝變也爻變互震有變動意】吾攺行矣是已安於正而不失矣何勿吉焉卽就也謂俯而就聴訟者之命也巽象命令【見巽卦】故有聴命之象

九五訟元吉象曰訟元吉以中正也

九五以中正之徳聴有孚之訟故訟大吉

上九或錫之鞶帶終朝三褫之象曰以訟受服亦不足敬也

健而在上訟勝之人也幹爲衣爲言故當以訟勝受服而應爻互離爲腹爲革則其所受服或有似乎鞶帶【大帶】者【見說卦及唐氏易來注幹爲圜帶象】然而終朝三奪之矣何足敬哉應爻互離終朝之象上變兌成困兌爲毀折褫象三爻三褫象

【坎下坤上】

師貞丈人吉無咎

彖曰師眾也貞正也能以眾正可以王矣剛中而應行險而順以此毒天下而民從之吉又何咎矣

坤爲田土爲國邑而險卽存乎其間畫溝洫而藏兵眾所謂師也坤爲眾水亦爲眾而坤又爲輿震爲車【左傳杜注】坎爲弓爲輪皆象兵事且以一陽綂五陰正古者五人爲伍積而至於五旅爲師之象況二在坎爲中男又互震而爲長男儼然一丈人矣【鄭康成曰丈人長人之稱呂東萊曰老成持重諳練之人】陽剛得中六五相應出坎險而布坤順則秉軍正以正眾而眾因以正是侮亂取亡兼弱攻昧以此毒天下而民從之也於以王也何有

象曰地中有水師君子以容民畜眾

容民畜眾廣言不專指兵也陸績曰坎在坤內故曰地中有水師眾也地中眾者莫過於水

初六師出以律否臧凶象曰師出以律失律凶也坎爲法律否臧卽失律也在卦初故言師出左傳宣十二年知莊子曰周易師之臨曰師出以律否臧凶執事順成爲臧【五陰爻皆坤爲順】逆爲否眾散爲弱【師本五陰爲眾今變其一則眾散而弱】川壅爲澤【坎流水變爲兌則壅而爲澤】有律以如已也【言眾各一心律屈而從人】故曰律否臧且律竭也【竭敗也】盈而以竭夭且不整【夭塞不流】所以凶也不行之謂臨【澤在地下不行之象】有帥而不從臨孰甚焉【帥指九二】此不揲蓍而卽以之卦解爻辭正所謂爻言乎變者也仲氏易欲主推移遂駁爻變似與古人所言左矣

九二在師中吉無咎王三錫命象曰在師中吉承天寵也王三錫命懷萬邦也

九二剛中主師上承六五之寵則如周禮一命受職再命受服三命受位者無不錫之何者坤坎爲眾萬邦也丈人得而萬邦安錫主帥者卽所以懷萬邦也豈有私焉

六三師或輿屍凶象曰師或輿屍大無功也

仲氏易六三過中不當乃乘剛而爲出師之佐上下無應此偏裨致敗之象也坤震坎皆輿而坤又爲迷爲死全坤在前震動致喪將或敗而輿屍矣有何功焉

六四師左次無咎象曰左次無咎未失常也

春秋傳三宿爲次左次退舍也文事尙左武事尙右古陳圖右在前左在後故以退後爲左次兵法知難而退常道也六四陰柔得正則猶能不失常道耳

六五田有禽利執言無咎長子帥師弟子輿屍貞凶象曰長子帥師以中行也弟子輿屍使不當也

坤爲地田也搜苗狝狩不外田中故亦名曰田坤又爲兕虎禽也【白虎通曰禽者鳥獸之總名】田而有禽是有獲也夫田獵所以習兵兵出無名事乃不成故利執言【執言聲其罪也】無咎【互兼畫大震爲鼔爲言】然而師貴有名尢貴擇將使用相應之九二則由全卦視之爲丈人而自六五之君視之爲長子【互震也】坎智淵深震勇奮起【仲氏易】出剛中之徳以行誠無咎矣若誤以六三之互坤同體而使之則二旣長子次之卽弟子矣少不更事往而輒敗𨿽師出有名而正亦何濟然則使人可不當哉【虞氏曰長子謂二震長子也弟子謂三三體坎震之弟乾之子】

上六大君有命開國承家小人勿用象曰大君有命以正功也小人勿用必亂邦也

此用師已畢論功行賞之候也大君謂六五也開國封諸侯也承家立都邑也【幹寶說】或防土地或定采食丈人及其下偏裨凡有功者皆正之然而正之云者不可吝亦不可濫彼失律輿尸之小人斷宜勿用用之則亂邦矣【仲氏易】以眾正而王之道如此玩辭曰初與四對初出而四退也二與五對二將也五君也三與上對三敗事上成事也以三處險極上處順極也六爻固各有象義然數至五而周位至五而尊上爻結五之意者亦多如此上六之類也

【坤下坎上】

比吉原筮元永貞無咎不寧方來後夫凶

彖曰比吉也比輔也下順從也原筮元永貞無咎以剛中也不寧方來上下應也後夫凶其道窮也

比則吉矣比則有輔矣下之四陰皆順從乎五矣【坤爲順】凡筮初得下卦再得上卦則上卦原筮也【原再也禮曰末有原左傳原田周禮原蠶漢書原廟皆是】原筮而得九五則剛中爲元【乾元也】以剛居正而堅【坎於木爲堅多心】則永貞是再三籌策而得首出長治之道者也【惲臯聞說】又何咎焉但見莫敢遑寧【坎爲勞卦】而四方下國【坤爲國】來享來王上下之應有如此者而獨是卦之下畫爲前上畫爲後上六一陰亦知五之當比而逆而髙亢是後至之夫也其道窮矣焉得不凶【虞氏說】

象曰地上有水比先王以建萬國親諸侯

物相親比而無間者莫如水在地上下坤互坤皆侯國象

初六有孚比之無咎有孚盈缶終來有他【易防曰句】吉象曰比之初六有他吉也

九五爲卦主初六之爻純見離而有孚者亦欲往而比五也無咎之道也夫五非初應何以無咎初之應在四今四相敵而不相配則爲他矣配則我往而彼來他則不來矣特是初欲比五而四宻邇於五以陰從陽早與五比者也坎爲缶【玩辭曰爾雅小罍謂之坎罍缶類也故坎之六四爲用缶】苟出我之有孚以盈於六四之缶【旁通大有盈象】則他必下應相偕而比五矣自四言之爲終來自初言之爲有他吉矣又何咎

六二比之自內貞吉象曰比之自內不自失也

二居內卦而比五是比之自內矣夫二之應五正也正故不自失

六三比之匪人像曰比之匪人不亦傷乎

三以陰柔居不正之位處多凶之地亦上比於五則比中之阿比者矣自傷傷人可嘆也

六四外比之貞吉象曰外比於賢以從上也

九陽爲賢天位爲上四居外卦而比之是外比之矣四當承五者也往而從之何勿正焉

九五顯比王用三驅失前禽邑人不誠吉象曰顯比之吉位正中也捨逆取順失前禽也邑人不誡上使中也夫九五之比非隱芘而私暱也五爻位居正中坎水內光顯然明白以比天下者也如驅田矣三則巳發軍禮也其禽順我而奔去者【如南驅而禽從而南奔故曰順】則射取之其禽迎我而來者【逆迎也】則捨置之不殺降也故在前之禽以捨而失【注疏】而於貉其同之邑人亦不警誡以取前禽焉【古禮三殺上殺自膘逹腢次達耳本次自髀達皆自後射達前是取順也面傷者不獻是舍逆也程傳本義乃臆注三面合圍前開一面去則免之不出而反入者乃射之與易文軍禮俱相左矣】蓋民心罔中惟爾之中歸懷之眾主者顯然親之故使民心皆化於中不爲已甚吉可知矣【坎爲狐爲弓有驅禽象坤爲邑人易小傳曰坎變爲坤夷險而爲順不誡之象】

上六比之無首凶象曰比之無首無所終也

道窮而比戮斯及矣【子夏傳如防風之後至也】凡卦初爲足上爲首聖人於人事欲其行而進故爲之計者四卦履晉升漸是也欲其親附爲之計者五卦比同人隨萃中孚是也事必濟險爲之計者四卦屯蹇渙解是也事成宜保爲之計者四卦泰大壯大有丰是也而其事始於夫婦爲之計者六卦姤漸歸妹咸恆家人是也其餘多一事一卦矣爻象固隨時不拘而二五多吉辭以中也初多平辭以始也【如坤之履霜堅冰至非謂初卽堅冰也謂不辧則漸至耳又蒙之利用刑人用脫桎梏師之師出以律失律則凶等皆兩擬之辭】上多傾辭以窮也三多凶四多懼以位不中而處上下之間往來多事然四辭毎勝於三以懼則不至於凶也

【乾下巽上】

小畜亨宻雲不雨自我西郊

彖曰小畜柔得位而上下應之曰小畜健而巽剛中而志行乃亨宻雲不雨尙往也自我西郊施未行也畜訓藏又訓止大畜曰止健是畜大矣大畜者其畜爲大則小畜者其畜爲小可知也【故雜卦曰小畜寡也】大者陽也小者陰也卽四也四爲偶位以偶爻居偶位得位也八卦正位巽在四又得位也且兼互離互兌之陰一位之中三陰並見又得位也【仲氏易】一得位而上下五陽環而包藏之櫽止之是上下應之矣非小畜而何哉其畜也健而能巽九五陽剛得中而畜陰之志以行【爻辭四五合志】乃以亨矣試觀我西郊乎【我文王自謂也】陰陽之气畜而云畜而不往則雨今五陽畜陰而三陰之卦俱綴於天宻云之象【惲臯聞說】而巽一陰爲卦主風以散之不雨象尙往猶然往去也故施而未行中爻兌爲西方卦有西郊象易纂言曰內外之陽甚多所包畜之陰甚少故卦名小畜

象曰風行天上小畜君子以懿文徳

小畜者風行天上干天之陽畜巽風之陰也禮樂文物由中發外身之風也故君子懿之懿美也

初九復自道何其咎吉象曰復自道其義吉也

報答曰復初之與四正應也則其畜陰也乃報答之由其道者也【報答卽應也】道在是義卽在是吉矣何咎之有

九二牽復吉象曰牽復在中亦不自失也

二之畜四非應則非復也而亦曰復者有牽之者也二與初共爲地道而陽剛同體則牽而復之在中不失亦吉矣亦以初言初不失則二亦不失所謂牽也三則失矣

九三輿說輻夫妻反目象曰夫妻反目不能正室也此不能畜小者也三陽與四陰相比夫妻也然幹爲圜有輿之輪象互兌則輪毀折脫輻而不能行矣【道徳經三十輻共一轂所以搘輪者】故視其夫妻夫進於下妻乘其上離爲目巽爲多白眼反目狀也𨿽有室不能正之焉能畜之哉

六四有孚血去惕出無咎象曰有孚惕出上合志也血陰類憂惕陰象六四孚乎陽則血去而惕出矣是承九五之有孚而上與合志所謂剛中而志行者於戲畜陰至此陰亦善矣互離孚象

九五有孚攣如富以其鄰象曰有孚攣如不獨富也五與四同其有孚所謂合志也且復牽巽繩而爲之攣【攣綴也】則四眞爲所畜矣夫畜者養也聚也養與聚非富不可而五居巽中巽近利市三倍此富者也【仲氏易】富則能畜乎四矣四五相比比者鄰也君子非財無以轉移小人可獨富哉以用也

上九旣雨旣處尙徳載婦貞厲月幾望君子徵凶象曰旣雨旣處徳積載也君子徵凶有所疑也

上變爲坎坎爲雨則不雨也而今旣雨矣且坎爲隱伏又旣處矣處者畜也【處字對往字觀自明向之往而不處者而今旣處也】畜至上九積幹徳而成巽富甌窶滿車【坎爲車】以畜四陰畜不且成耶特是四以巽女而至上剛女也而巳婦矣婦得位而久處以至上剛貞也而亦厲矣其貞厲也殆如月幾望然大離與坎對易坎藏離中離負坎背隱月魄而就日色互光偏上【離爲互卦與上爻稍近故偏】幾望象也【仲氏易】四陰至此不亦終可畏哉倘君子陽剛過極變坎而疑遂以巽終之躁輕進而與之爭必遭凶矣此小畜所以貴健而巽剛中而志行也君子黨疏故初二欲其牽君子性剛故上九戒其徵且九三之不能畜陽在陰下𨿽反目而不言禍上九之不能畜陽在陰上少有疑而已得凶畜陰之道蓋可知矣

【兌下乾上】

履虎尾不咥人亨

彖曰履柔履剛也說而應乎幹是以履虎尾不咥人亨剛中正履帝位而不疚光明也

兌爲附決幹主上進而用互巽之股以行履之象也上天下澤髙下不紊禮之象也禮者履也今觀其履下兌之柔正互巽之股而上而承幹【師剛中而應以上下爻言此說而應干以上下卦言】則進而履者乃以柔履剛也幹西北之卦有虎象焉【古人以白虎爲右西方獸也】虎上爲首則下爲尾兌三正履虎尾矣然兌爲悅和悅而上以應干虎何咥焉是涉危地而遜以行禮萬全之道也亨可知矣孔子贊釋至是而復進曰豈特此哉不見九五乎陽剛中正躬履天位而一無疚病向離出治何光明也此履之至也

象曰上天下澤履君子以辧上下定民志

初九素履往無咎象曰素履之往獨行願也

淺義曰履之無飾者素履也初在下爲足比應皆無陰陽相間之文故有此象無應而往故曰獨行願蓋禮以質爲本始也

九二履道坦坦幽人貞吉象曰幽人貞吉中不自亂也九二以剛徳居中履行地上【二爻在地上】坦坦寛平不怨天不尢人中何亂焉紫巖易傳曰二居澤中爲幽人

六三眇能視跛能履履虎尾咥人凶武人爲於大君象曰眇能視不足以有明也跛能履不足以與行也咥人之凶位不當也武人爲於大君志剛也

離爲目巽爲股皆爲兌之毀折眇跛之象也然以柔處剛位居下卦之終巽固多躁而兌亦附決遂不以爲不足曰吾能視能履且曳其履之跛者而履幹虎之尾則卦以悅而應干而虎不咥人者玆且以位不當而咥之矣不其凶乎然六三之志豈不剛哉從來武事尙右陰爻兌卦皆武象也離爲戈兵爲甲冑而居人位﨣然一武人矣若武人有爲於大君之事不畏艱不懼死其志固然耳【王氏說】

九四履虎尾愬愬終吉象曰愬愬終吉志行也

四己入幹則已爲虎尾矣然四爲人道與三同才則三履而四亦履之獨是九四以剛居柔又四多懼敬畏而愬愬然所謂臨事而懼終獲其志者也【離爲志】安在虎必不可履哉𨿽暫時未見其吉終吉耳

九五夬履貞厲象曰夬履貞厲位正當也

九五以剛卦剛爻而居剛位處於下者和悅而不敢彊諍又履與夬相爲重易而乃正當九五之尊位則凡行剛決一往無前固屬貞固然亦厲矣明太祖似之彖防不變之全卦九五剛中正故曰履帝位而不疚爻辭則專防一爻且兼變象九五變離則剛者愈燥【文言曰火就燥】故又曰厲蘇氏易傳謂古之論卦者以定論爻者以變是也

上九視履考祥其旋元吉象曰元吉在上大有慶也上九在上苟視下五爻之履【卦大離有視象】或素或坦或剛或愬或夬考其吉祥者居之則周旋中規折旋中矩大吉而有慶矣禮者恭敬撙節退讓之具也且履剛貴於用柔初位下二四上皆柔位故吉而無咎三五剛位故或凶或厲初以素朴二以貞坦三以任剛四以戒懼五以專決而上九復進以時中履行之狀如繪矣

周易傳注卷一﹤經部﹐易類﹐周易傳注﹥

欽定四庫全書

周易傳注卷二

通州學正李塨撰

上經

【乾下坤上】

泰小往大來吉亨

彖曰泰小往大來吉亨則是天地交而萬物通也上下交而其志同也內陽而外陰內健而外順內君子而外小人君子道長小人道消也

小者坤陰也大者乾陽也乾坤往來而否泰成焉泰則小往居外大來居內者也夫天上地下定位也然而其气相交必天道下濟地道上行然後爲泰今則天地交而其中之萬物通矣上下交而其志同矣體則內陽而外陰徳則內健而外順人事則內君子而外小人其斯爲君子道長小人道消之時乎不吉而且亨乎此之往來通乾坤三畫言也下卦爲內故曰來上卦爲外故曰往又上卦曰進曰上行下卦曰下曰復項安世曰彖一以重卦相交爲義於陰陽無抑揚也二以卦體內外爲義於陰陽有抑揚矣三以六爻消長爲義則更喜陽而惡陰矣大抵諸卦皆具數義不可以一說盡如小畜柔得位而上下應統論六爻五陽一陰也健而巽又以兩卦言剛中而志行又以九二九五兩爻言

象曰天地交泰後以財成天地之道輔相天地之宜以左右民

裁成輔相以左右民此聖人之贊天地而成泰也然則天地本相交也而又有交天地者故人參天地曰三才財通裁財成使其道無過不及也輔相助之也

初九拔茅茹以其彚徵吉象曰拔茅徵吉志在外也爻變巽爲茅虞翻訓茹曰根初在下根之象匯類也三陽同體而進是拔茅而其根牽連引起其類矣吉何疑焉仲氏易曰初陽徵而交陰則志在外陽志在外陰志在內一曰中心願一曰中以行願所謂志同也

九二包荒用馮河不遐遺朋亡得尙於中行象曰包荒得尙於中行以光大也

九二爲卦主合三陽而得中則儼一天矣夫三陰地也地曰荒猶四方之稱四荒也而二能以廣大之量包之二居互兌之初河也乃幹健之徳足以馮之【馮河徒步過河】然且逺邇一體中外大公三陰𨿽遐而不遺志在並包三陽並徵而非比朋黨盡去而與六五正應得尙於中行矣【淺義曰尙如尙公主之尙故六五曰歸妹】蓋天道之髙明廣大固如此也

九三無平不陂無往不復艱貞無咎勿卹其孚於食有福象曰無往不復天地際也

以三陽之終交三陰之始此正往來消息之防所謂天地際也際則承平而泰者無有平而不陂也【孔安國曰澤障曰陂】陰往而消者無有往而不復也泰之不終泰數也而君子於此則一以人事持之幹幹然勞心危行謹守正度可無咎矣然而艱危保泰或多過憂【卹憂也】曰此陰之翩翩以來爲吾孚者終非吾族也則又以嫌疑而生事端卽此憂泰者致不泰矣尙得日用飲食從容有福乎【兌口爲食】又必勿之

六四翩翩不富以其鄰不戒以孚象曰翩翩不富皆失實也不戒以孚中心願也

翩翩飛貌言六四率三陰羣飛而下交也陽實陰虛三陰皆失實則不富矣故其翩翩也欲以干鄰【上下卦鄰也】之實濟坤陰之虛是其心願交於陽不待兌口之戒而以孚焉【坎位爲孚】君子道長小人道消之時小人自然仰命君子其象如此小畜九五富而用其鄰也此不富而用其鄰也

六五帝乙歸妹以祉元吉象曰以祉元吉中以行願也二五俱得中而相應則婚姻矣乃二四同功爲兌三五同功爲震歸妹卦也則有帝乙歸妹之象焉是居中而行其所願陰交陽之最正者其得祿也不大吉耶陽貨曰祉祿也朱晦庵曰妹少女也

上六城復於隍勿用師自邑告命貞吝象曰城復於隍其命亂也

泰極則否象生焉城築土也【坤爲土上在上城象】隍城下溝去土者也【虞翻曰無水稱隍有水稱池】今坤當外盡而坎位上形【坎窞象隍】則向取隍之土以爲之城玆復傾城之土以塡之隍此正平之陂而往之復也當此之時惟有振奮自彊修我甲兵如諸葛亮出師所謂今不伐賊王業亦亾者可以復興可以後敗乃上六才柔气盡自禁止曰兵凶戰危斷斷勿用而僅僅與其邑人以文告相固結不知上不能振民將誰從故象言命𨿽正亦羞吝難行而孔子直斷曰是亂命耳城復於隍正以是也

【坤下乾上】

否之匪人不利君子貞大往小來

彖曰否之匪人不利君子貞大往小來則是天地不交而萬物不通也上下不交而天下無邦也內陰而外陽內柔而外剛內小人而外君子小人道長君子道消也否時之匪人尙利君子貞乎滔滔者天下皆是故曰無邦內柔而外剛所謂色厲而內荏也

象曰天地不交否君子以儉徳辟難不可榮以祿月令曰天气上騰地气下降天地不通否象也儉約也有財而不輕用爲儉君子之貶藏其徳似之不可榮以祿者卻祿之哲在我也玩辭曰辟難不與害交也不可榮以祿不與利交也世固有假辟禍之名以保榮利者故聖人兼言之然否時而祿難卽隨矣

初六拔茅茹以其彚貞吉亨象曰拔茅貞吉志在君也爻變震爲蕃亦有茅茹之象初𨿽陰類而安於爲下以與上應則拔茅茹以其彚𨿽與泰初同而不徵也但守正耳正者何志不在彚而在君吉亨之道也幹爲君

六二包承小人吉大人否亨象曰大人否亨不亂羣也六二之陰小人也而得中得正其所包藏者乃欲承順乎五也五居幹中爲大人小人承之不其吉乎然大人與大人爲羣肯以其承而亂哉不亂故否亦惟不亂故亨也遁九爻辭正與此反

六三包羞象曰包羞位不當也

此小人之最無賴者不中不正其所爲者皆可羞者也而胥包之

九四有命無咎疇離祉象曰有命無咎志行也

此復泰之始也乾剛在上𨿽與下不交而九五有命【巽爲命令】九四承以濟否則大人有羣其志得行防特一身無咎三陽之儔且共麗此祉矣

九五休否大人吉其亡其亡系於苞桑象曰大人之吉位正當也

否從此休矣休未至於傾而稍息焉故曰前者大人否今大人吉矣然而安危之機間不容髮𨿽否運初轉泰期將開而國家存亡政未可定也故嘗念曰其亡乎其亡乎系於苞桑乎【仲氏易按苞叢生木枝細不能系物故陸贄奏議有云邦國之杌緜緜連連若苞桑綴旒幸而不殊者屢矣】蓋九五有中正之徳而當尊位故如此其不忘危亡也是能休否者也紫巖易傳曰巽柔木爲苞桑繩直爲系

上九傾否先否後喜象曰否終則傾何可長也

天下豈可長否哉否極則傾傾者倒也如鼎之顚趾出否也否倒則成泰矣上九傾否時矣故先否後喜【變兌爲悅喜象】彖言匪人不利君子爻則惟六三可羞初二象則應上四五上象則幹否不同若此者蓋彖戒君子使避小人像則教小人使近君子又勉君子使挽小人皆聖人之情也皆是也

【離下乾上】

同人於野亨利涉大川利君子貞

彖曰同人柔得位得中而應乎幹曰同人同人曰同人於野亨利涉大川干行也文明以健中正而應君子正也惟君子爲能通天下之志

離之二爻坤也得正位得中道而應干五則內而文明外而剛健中正以相應合所謂二人同心其利斷金同心之言其臭如蘭是君子同之正者也故曰同人且同人曰同人於野亨利渉大川豈二陰之所克哉惟五幹中直之徳行故能如此夫偏邪相同卽其甘如醴與天下之志無與也中正相同則一二人之志卽天下人之志矣此同人也不且有以通天下之志乎二地道野象正義曰野者廣逺之處言同人之無私也上卦坎位川象干行利渉之象

象曰天與火同人君子以類族辧物

王注曰天體在上而火炎上同人之象也蘇軾曰同人以不同爲同

初九同人於門無咎象曰出門同人又誰咎也

初九變則下卦爲艮艮爲門而比六二是出門卽與二相同矣以陽承陰卑以自牧又誰咎是同人之近而易者

六二同人於宗吝象曰同人於宗吝道也

宗主也【胡瑗口義】五居君主之位六二應而同之是同人於宗矣然眾皆欲同二而二乃獨與五應則眾思敗之故九三之伏莽九四之乘墉羣梗於中其道不吝乎吝者出入艱難也此所以必須干行之師也

九三伏戎於莽升其髙陵三歲不興象曰伏戎於莽敵剛也三歲不興安行也

九三妒二五之相同也以離之戎兵竊效坎伏【離伏坎】而在巽之莽間【巽爲木】且以巽股升變艮之髙陵【三變二四互艮艮之上盡爲髙陵】將與九五爲敵然而烏能敵哉𨿽歷爻數之盡以至三歲亦不能興則惟巽順以安行耳

九四乘其墉弗克攻吉象曰乘其墉義弗克也其吉則困而反則也

九四與九三同道亦妒二五之相同也見九三敵五遂乘九三之墉【來注離中虛外圍墉象】欲與共事然身居五下而仰攻之不惟勢弗克義亦豈克哉若不能攻而困變爲坎之法則反於則斯合於義吉也

九五同人先號咷而後笑大師克相遇象曰同人之先以中直也大師相遇言相克也

仲氏易曰五之所同二也而二以一陰乘承與比皆陽焉能遽遇哉夫先反側而後友樂闗雎之義也同人亦然有升陵者乘墉者是必用干行之甲【虞氏易幹爲甲】借離應之兵而出剛金以克之始遇耳故象曰相遇言相克也則師克之後不惟二遇三四亦遇矣是同人而通天下之志也按五應離火火無定體易例凡遇離則皆有笑咷之象如離不鼓缶而歌則大耋之嗟中孚爲大離或鼓或罷或泣或歌旅上卦離先笑後號咷類故舊說號咷笑皆離火之聲非無謂也虞翻曰同人旁通師卦故稱師陽大故曰大師陽動而直故曰中直彖曰同人於野干行也言其廣逺而無私也而爻乃用大師者蓋非賢姦並包之爲無私而能好能惡之爲無私也

上九同人於郊無悔象曰同人於郊志未得也

此出世之人攜手同行以爲朋者如長沮桀溺之流於國內之咷笑師戎不問也逺處郊外侶煙友霞尙何過悔而孔子原之曰彼視滔滔天下豈遂無志者但未得耳同人之道或近或逺或易或難或中正或不中正且因而妒忌因而戈矛者皆有之善交者必類其族辧其物中正以應勿間伏戎乃可以通天下之志友道如斯之不易也作易者其有憂患乎

【乾下離上】

大有元亨

彖曰大有柔得尊位大中而上下應之曰大有其徳剛健而文明應乎天而時行是以元亨

卦六五一柔得尊位大中而上而上九下而初二三四胥應之是陽之大皆爲所有矣故曰大有於以觀其徳內旣剛健外復文明上應乎天而尙賢以時行於下其大通也庸更加一辭哉

象曰火在天上大有君子以遏惡揚善順天休命火在天上輝煌四照大有之象遏惡揚善順天休命大有之事

初九無交害匪咎艱則無咎象曰大有初九無交害也初九居下而大有上離爲戈兵容有害之者然陽剛不肯上比而上又無其應則無交於害矣是安於爲下者也故匪咎𨿽然可不艱哉苟自艱難其志則無咎不然易心一生咎可免耶

九二大車以載有攸往無咎象曰大車以載積中不敗也

丰年多黍多稌曰大有今居下幹之中當互幹之始剛徳積實誠大有矣爻變大坎【二至五爲大坎】爲大車而離牛載而前之行健以往應於五多多益善敗於何有【二五相應之卦多於初四三上】

九三公用亨【亨左傳作享古通用】於天子小人弗克象曰公用亨於天子小人害也

六爻初當爲民二當爲士爲臣三當爲貴臣【宋衷曰三公位】四當爲近臣五當爲君上當爲倦勤之君明農之臣與髙尙之賢則九三有公象焉以陽居陽上承六五出大有之積食之以互兌之口是用亨獻之禮於天子也但變兌爲容悅爲小或流於小人者有之小人則只以貽害而已豈能使天子受其亨哉害卽初九無交害之害蓋富貴利逹害卽寓焉

九四匪其彭無咎象曰匪其彭無咎明辧晳也

韻防因彭【音旁】多也四則下陽之多至此而極一陰能有眾陽而又恐以眾陽逼一陰也九四以陽處陰且能知懼則𨿽彭而不以爲彭焉此則近而不偪滿而不溢非得離火之明辧而能晳何以有此【仲氏易】

六五厥孚交如威如吉象曰厥孚交如信以志也威如之吉易而無備也

柔之能有剛夫豈徒哉柔順得中出其離照之孚以親下剛若與之相交者然將天下向往之志自我發之矣光武之待馬援笑語簡易而眞天子之威已行隴蜀故曰朕於天下亦欲以柔道治之六陰虛故易而無備五剛位且變而之幹左氏所謂同復於父敬如君所【幹爲君爲父】者也故威如

上九自天祐之吉無不利象曰大有上吉自天祐也祐助也系辭釋此爻曰助信助順助尙賢蓋六五之孚信也易而無備順也交下之剛尙賢也上九一剛在卦之上則天也天之祐之也必矣蓋幹爲大卽賢也尙賢卽有大故自天祐之統觀全卦五陽之大皆陰有也分觀各爻則每爻有一大有象焉初宜以艱而逺害二當積載而應五三戒私小四勿滿覆五簡易而尙賢乃獲天祐序卦曰有大者不可以盈此之謂也

【艮下坤上】

謙亨君子有終

仲氏易曰山形一何髙而居乎地中謙也謙則必亨是以君子有終也君子三剛也三終象也艮者萬物成終之卦也是以君子之剛處內卦之終而又當成終之盡則有終矣

象曰謙亨天道下濟而光明地道卑而上行天道虧盈而益謙地道變盈而流謙鬼神害盈而福謙人道惡盈而好謙謙尊而光卑而不可逾君子之終也

謙之亨何也九三天道也【九乾爻天也】而其气下濟居於內卦著其光明坤地道也坤道本卑然進而居於外卦其气上行曰下濟曰卑謙也曰光明曰上行則亨矣而況天道盈則必消虛則必長是虧盈而益謙也地道築而髙則風雨剝之坎而下則流水注之是變盈而流謙也髙明之家鬼瞰其室汝惟不伐明神依之是天地中之鬼神【虞翻以三爲神四爲鬼】害盈而福謙也人卽不爭亦惡驕亢人卽好髙亦喜謙謹是人道惡盈而好謙也美哉謙乎退然若不勝衣而徳愈尊闇然不敢自著而體益光卑以自牧而萬民服之莫可逾者此君子之所以有終也紫巖易傳曰九三以陽處艮上爲尊爲光在坤下爲卑艮山爲不可逾

象曰地中有山謙君子以裒多益寡稱物平施

裒聚也又減也卦體本坤而得乾一爻爲謙是損幹之盈【虞氏易幹爲盈】益坤之寡【雜卦小畜寡也指坤爻言】裒多益寡之象卽虧盈益謙之象也君子效之所以稱物平施也

初六謙謙君子用涉大川吉象曰謙謙君子卑以自牧也

山在地中謙也初爲山之足又謙也【仲氏易】謙之又謙卑以自養非君子乎卽用渉坎水之川而尙憂風波乎吉矣張湛虛曰𨿽有大險遇謙則平利涉者宜乎涉也用涉者用之涉也

六二鳴謙貞吉象曰鳴謙貞吉中心得也

六二居中得正上承九三中心相得【坎爲心象】非有矯彊不覺鳴號其謙以示之矣不貞而吉乎淺義曰艮取聲音象山鳴谷應之義也震爲善鳴是以小過震艮合有飛鳥遺音之象謙似小過故上下皆有鳴象承九三有陰陽相得象

九三勞謙君子有終吉象曰勞謙君子萬民服也九三以一陽居互坎之中坎爲勞卦勞民勸相而功成不居萬民悅服謙斯至矣彖所謂君子有終者以此此卦主也陰爲民

六四無不利防謙象曰無不利防謙不違則也

防手指麾也六四之謙柔而得正不待問而知無不利矣艮爲手四下比之則指防皆謙【見王注淺義曰謙徳見諸威儀舉動也】又安有違坎之法則者耶

六五不富以其鄰利用侵伐無不利象曰利用侵伐徵不服也

六五𨿽尊而陰虛不富然與三之君子同體【互體】而居是鄰也用鄰之實益我之虛【所謂裒多益寡也】則不富猶富也如有瞷其不富而然不服者則偕九三之震動出離兵【爻變爲離】以侵伐之虛心用人以徵不服不惟利且無不利是居尊之謙也若宋人稱臣稱侄豈謙也哉

上六鳴謙利用行師徵邑國象曰鳴謙志未得也可用行師徵邑國也

上六與九三其志本當相應【坎爲志】但謙主善下而上六以柔而居上則與九三有不能急相得者人心得意則鳴不得意亦鳴故上鳴號其謙以相示焉然謙徳𨿽未大孚於人而自鳴其謙則驕兵之敗可免矣坤爲邑爲國若有迷亂【坤又爲迷爲亂】則用地水之師以徵之【卦上坤互坎有師象】尙可利耳

【坤下震上】

豫利建侯行師

豫樂也國語司空季子曰坤母也震長男也母老子彊故曰豫其繇曰利建侯行師居樂出威之謂也蓋以居樂坤內故利建坤國之侯出威震外故利行長子之師

彖曰豫剛應而志行順以動豫豫順以動故天地如之而況建侯行師乎天地以順動故日月不過而四時不忒聖人以順動則刑罰淸而民服豫之時義大矣哉九四一剛而上下五陰應之【侯果說】其志以行無枉無仵用順以動不其豫乎夫豫之順以動也𨿽天之行健地之勢坤不過如此【剛柔天地也】而況建侯行師有何勿利不觀天地之日月一無愆過四時一無差忒乎是天地之順以動也不觀聖人之刑罰淸而眾民順服於下乎是聖人之順以動也然則豫之時義豈不大矣哉易言時義大者五卦豫隨姤遁旅言其時之義甚大而宜玩也言時用大者三卦睽蹇坎言其時之用所關甚大也言時大者四卦解革頤大過則言其時所關之大也皆言時者六十四卦時而已矣

象曰雷岀地奮豫先王以作樂崇徳殷薦之上帝以配祖考

雷岀地奮而匉訇豫樂之象作殷盛之樂昭崇功徳以薦於神豫樂之事配上帝以祖者冬至郊祀也配以考者季秋明堂祀也

初六鳴豫凶象曰初六鳴豫志窮凶也

初六之豫豈不鄙哉身居卑賤遇九四尊富【居上卦陽實則富】稍一借手便沾沾得志在九四本震尙不自鳴而遙借震勢者反鼓舞歌呼色飛聲王嗚呼負販之子偶附人輿遂若登天已樂極而窮矣欲不凶得乎

六二介於石不終日貞吉象曰不終日貞吉以中正也介說文云分疆也故物兩間爲介守兩間之介而不移亦爲介二居中而得坤之正位乃介守艮山之初是介於石也【艮爲石】且下卦離位純陰則見離爲日而二當中離象未竟【仲氏易】是與眾同處豫地而見幾而作不俟終日者也豫不肯終其日乃豫矣故貞吉

六三盱豫悔遲有悔象曰盱豫有悔位不當也

盱張目也六三位不中正而張位離之目上視九四之豫【仲氏易】而動心焉妄矣其速悔之若悔遲則徒有悔而已希望不已必防身名豈有及哉

九四由豫大有得勿疑朋盍簪象曰由豫大有得志大行也

九四一陽爲眾陰之師是眾人之豫皆由乎四也四之志不大行而有得乎𨿽互坎爲疑而互艮止之曰勿疑也夫西南得朋五陰皆朋也而合而括乎此矣盍合也簪筓也以一陽括眾陰而貫乎其中殆如簪之括發然矣漢上易傳曰互體之變有六如豫之九四四以上震四以下艮合上下坎震有伏巽艮有伏兌坎有伏離六體也變而化之則無窮矣此不必盡用解經而亦不可不知者

六五貞疾恆不死象曰六五貞疾乘剛也恆不死中未亡也

六五居尊位似主豫者然以柔而乘九四之剛臲卼不安則正有疾但位居於五中道未亡而震爲反生善病而恆不死夫病以死爲憂今不死矣則𨿽疾乎亦何弗豫乎周平以後之君似之

上六防豫成有渝無咎象曰防豫在上何可長也來注防幽也暗也上六以陰柔居豫之極昏防於豫者也夫豫樂𨿽成曷可長哉苟以動體而變爲離則防防者將昭昭矣是樂極而有渝變矣咎尙可免也一豫也而分觀之則一狐駕虎威而豫一介止而

豫一覬覦而豫一溥樂於人而豫一得不死而豫一沈溺而豫聖人之寫象盡態極妍乃爾國語母老子彊曰豫按此卦以一母而有三男小畜以一父而有三女革鼎三女而父在中蒙屯三男而母在中渙三男而上有長女噬嗑三男而上有中女節三男而下有少女丰三女而上有長男井三女而上有中男旅三女而下有少男三男之卦各聚三男三女之卦各聚三女亦觀象之一端也

【震下兌上】

隨元亨利貞無咎

彖曰隨剛來而下柔動而說隨大亨貞無咎而天下隨時隨時之義大矣哉

隨與比同人不同比親附也同人志相同也隨則不必甚親不必皆志相同而以時相隨者也乾剛爻來居初而下於坤之二柔卦震動而喜悅皆隨之象也必其徳能乘時大通以正如九五之正中孚嘉則隨無咎過而天下皆隨其時矣天下隨時可以建功可以布業其義豈不大哉按本義疏卦變隨卦本困二來居初又本噬嗑上來居五又本未濟二來居初上來居五仲氏易疏推易本否初上相易又本咸初三相易又本益四上相易夫乾坤之道三人行則損一人一人行則得其友言致一也今雜然相交相易豈一時諸卦皆來耶抑此時此一卦來移時彼一卦來耶

象曰澤中有雷隨君子以向晦入宴息

雷藏澤中隨時休息【崔憬曰雷陽气亦謂龍也故震爲雷爲龍兌正秋也雷至秋而收聲】君子以之亦隨時之一義也

初九官有渝貞吉出門交有功象曰官有渝從正吉也出門交有功不失也

初九正所謂剛來而下柔也震爲長男官也【來注】而不恃其剛而下柔渝也陰陽相從正而吉矣是以出艮之門【互艮爲門闕】而卽交與四同功之二【故四亦曰明功】不失其歡也不失卽交也【交少也】隨之爲道惟視其人之有功耳母論其人攜我而進隨之卽其人置我而前亦隨之故曰不失

六二系小子失丈夫象曰系小子弗兼與也

六二則有所失矣一意隨之六三陰爲小艮爲小子初九陽爲丈夫六二以手拘系乎三【艮爲手】之小子自失初九之丈夫矣蓋惟一是從無兩岐而趨者一身不得兼與隨之道也

六三系丈夫失小子隨有求得利居貞象曰系丈夫志舍下也

六三亦有所失矣志在隨上自捨其下以巽繩系九四之丈夫而系我之六二𨿽與我同爲小子而失之焉此其隨也巽爲近利市三倍有求而得固非意外但因而爲佞則非矣惟利居貞耳

九四隨有獲貞凶有孚在道以明何咎象曰隨有獲其義凶也有孚在道明功也

九四親承九五隨之得正者也【貞卽正也】初交二三系三而三系四則四不惟獲三並獲初二矣【求求上也獲獲下也】然髙明人指丰盛難居𨿽貞而義不亦凶乎若能溢大坎之孚信【二至上爲大坎】與二同功【系辭曰二四同功】遂通於震塗則在道路之人皆明其功乃獲下以隨五非私獲而竊據也凶可免矣何咎

九五孚於嘉吉象曰孚於嘉吉位正中也

嘉善也九四以親近而隨因孚其善矣卽初之交二二之系三三之系四皆欲隨乎五也疎逺有善亦勿疑貮蓋位居正中惟善是信所謂大亨利貞而天下隨時也

上六拘系之乃從維之王用亨【享通】於西山象曰拘系之上窮也

隨至上六如紂於文王拘而系之【羑里之囚是也】文王乃內文明而外柔順不敢違其意以從維之【下互爲巽而體復倒巽有巽繩維系象】而用亨祀於西山以求神祐此豈尋常之隨從哉故曰上六之拘系窮極時也隨之象又有如此者王以爻言卽指九五兌西方卦下連艮山故爲西山卽岐山也文王以岐山爲太王興周之地不得於紂必嘗亨之與帝乙有歸妹事易兩用之正同初交二而二失之二系三而三失之三系四有得而戒以貞四隨五有獲而憂其凶五隨上而上窮隨之險阻如此然凡卦皆有險阻【幹有亢謙有不服他卦可知】乾坤知之聖人亦知之佛老知而去之聖人知而處之平之異端吾儒之分也

【巽下艮上】

蠱元亨利涉大川先甲三日後甲三日

彖曰蠱剛上而柔下巽而止蠱蠱元亨而天下治也利涉大川往有事也先甲三日後甲三日終則有始天行也

蠱壊也器不用則壊【春秋傳曰皿虫爲蠱】人不事事亦壊【盧氏曰蠱不事事也】夫剛居上爲艮則亢而情不下通柔居下爲巽則卑而情難上達且下巽而諂上止而惰宜其壊也然而不事則蠱而蠱必有事【序卦曰蠱者事也】從此事其所不事不元亨而天下治乎故大坎爲川【自一至五爲大坎】宜往而事其事以涉之焉且以卦觀之三與五同功爲震震東方之卦也甲也【馬融說】甲十干之始卽造事之始乃以爻計之一爻爲一日三陽爲震主爻數至初先甲三日初接上九之蠱而幹之是有始也數至五後甲三日五正値上九之蠱是終也天行終則有始往而有事不亦宜乎

象曰山下有風蠱君子以振民育徳

物久敗朽而虫蛀曰蠱虫生於風故風中虫也山下有風正春秋醫和所言女惑男風落山謂之蠱者君子鑑風以振民不使人蠱也鑑山以育徳【正義】不使已蠱也

初六乾父之蠱有子考無咎厲終吉象曰乾父之蠱意承考也

陽爲父爲考【見易雅】上九一陽髙據於上而艮止無爲有父亡而考之象焉【檀弓父亡稱考】則下之五爻皆其子矣此而有遺事則非他之蠱父之蠱也【蠱非一朝夕之積也故原之於父】父蠱子可以不幹耶初六以柔處剛而性善入不承其迹而承以意【所謂從治不從亂也】攺父之道𨿽事不順若厲者而意實甚順也【鄭康成說】是幸哉其有子矣在父則有蠱而在考則無咎矣終吉何疑【或謂酒誥父存亦稱考不必卒也不知父在子不得自專故論語曰觀其志父沒乃觀其行子而幹蠱知父卒矣至幹母蠱而曰不可貞知母存矣】

九二幹母之蠱不可貞象曰幹母之蠱得中道也言父則必有母父蠱母亦蠱所謂蠱矣特是婦人之性難可直挽此而曰吾必以正行之則非中道矣委曲斡旋以干其蠱惟九二得之

九三乾父之蠱小有悔無大咎象曰乾父之蠱終無咎也

九三以剛居剛而爲震始能乾父之蠱者也特恐剛動少過以致小有貽悔然能幹蠱安有大咎耶

六四裕父之蠱往見吝象曰裕父之蠱往未得也裕者防防也六四以陰處陰當兌折之終爲艮止之始見有蠱而防防然未得幹術以此而往必見羞吝矣

六五乾父之蠱用譽象曰乾父用譽承以徳也

六五得尊位行大中其幹蠱也所謂貽父以令名者也則以譽承之實以徳承之矣艮爲言有譽象初六六五皆以剛行柔故爲乾父蠱九二以柔行剛故幹母蠱九三以剛行剛故乾父蠱而有悔六四以柔行柔故裕父蠱而見吝

上九不事王侯髙尙其事象曰不事王侯志可則也上九則正所謂蠱矣然而身在蠱上已居卦外𨿽下五爻有幹蠱之王之侯【五爲王三四爲公侯】皆不事之而南山北海髙尙其事任世之蠱壊而莫幹者也然其不降之志亦可以廉頑立懦此又處蠱極者之一象也

【兌下坤上】

臨元亨利貞至於八月有凶

彖曰臨剛浸而長說而順剛中而應大亨以正天之道也至於八月有凶消不久也

一陽來復爲復三陽交陰爲泰臨二陽上進已過於復則陰退順可以相感未至於泰則陰尙盛未卽相交其於陰也有臨之象焉【至其地而將爲曰臨事如臨官臨朝之類】故雜卦曰臨觀之義或與或求言陽與陰也二陽漸浸而長以臨乎陰內說而外順二剛得中而五柔相應大亨以正非行健之天道乎𨿽然有長則必有消試取臨一反觀之則觀卦也就卦畫取象臨卦象夏正十二月爲二陽之月以至正月三陽二月四陽三月五陽四月六陽五月一陰六月二陰七月三陰八月四陰【十二月象十二卦漢儒說】正合觀卦【自十二月至八月計數亦八歷月】已陰長而陽消矣凶矣而爲時豈久也哉聖人於陽長而卽畏其消如此乾坤交而生六子六子合而生萬物自然之理明載聖經朱漢上易傳六十四卦相生圖謂乾坤一交而爲姤復再交而爲遁臨三交而爲否泰以變諸卦是古聖之作六十四卦也先有乾坤二六畫卦乃以乾坤交而爲姤復六卦再以姤復六卦變而爲師比等五十六卦則是乾坤生姤復六卦非干坤生震巽六子五十六卦爲姤復六卦所變非六十四卦爲乾坤六子所重也盡背聖言矣而可乎卽以再交臨卦觀之謂臨六畫有震象則可謂臨是重坤卦兩陽來交則不可蓋陰陽致一兩陽不可以交陰兩陰不可以交陽也

象曰澤上有地臨君子以敎思無窮容保民無疆地臨澤上臨之象也君子用兌之口以敎思無窮法坤之厚以容保民無疆臨之道也【地臨澤上大象別取之象也或據此解爻辭謂上卦亦臨下則陽臨陰陰又臨陽雜而亂矣】

初九咸臨貞吉象曰咸臨貞吉志行正也

初九陽居陽位則其臨陰也感而使應志之所行正矣吉矣咸彖曰感也

九二咸臨吉無不利象曰咸臨吉無不利未順命也九二有剛中之徳而與四陰鄰其感臨也更切於初矣是何者以四陰在上未卽合而順命故初感之此更感之初之感僅行其志而此之感必獲其利矣未順命者終可順命之辭

六三甘臨無攸利旣憂之無咎象曰甘臨位不當也旣憂之咎不長也

六三卽陰也何能臨陰然以與二陽同體遂欲出其兌悅甘言甘貌以臨上陰豈有利焉是必變而爲幹如九三之惕若是能憂之矣則與二陽同徳而無咎矣【六三兌陰正八月之凶也故必變而憂之乃無咎】

六四至臨無咎象曰至臨無咎位當也

六四在外卦爲陰初而與下之初九相應則陽感以臨之而陰卽至於所臨是安於柔位從陽者也無咎也

六五知臨大君之宜吉象曰大君之宜行中之謂也六五居坤中地道光明九二感以臨之而六五卽知之是知其咸臨也此道也大君以之賢才感於下而君卽知於上取善而用中誰曰不宜五君位故言大君

上六惇臨吉無咎象曰惇臨之吉志在內也

惇厚也而有重遲之意焉【玩辭】衛風頓丘卽惇丘賈誼賦莫邪爲頓漢書芒刃不頓頓卽通鈍故惇者遲鈍也上六與初二皆不相應臨至此亦惇矣然而吉無咎也陽旣浸長陰終順從上六之志在於下之二陽而無他矣故再進則泰三陰翩翩來矣玩辭曰臨上卦四最在先與下卦至相逼故爲至臨上最在後與下卦隔四陰故爲惇臨

【坤下巽上】

觀盥而不薦有孚顒若【仲氏易曰古無四聲平上去同用故漢易無音注後人分觀爲平去二音非也】彖曰大觀在上順而巽中正以觀天下觀盥而不薦有孚顒若下觀而化也觀天之神道而四時不忒聖人以神道設敎而天下服矣

仲氏易曰觀爲大艮而三五同功又爲互艮艮者門闕之象故曰觀春秋傳所稱兩觀是也第朝有觀廟亦有觀皆門旁雙闕而是卦下坤上巽以地上之木而巋然髙峙謂之鬼門【鄭康成曰艮爲鬼防門】鬼門者宗廟也然觀有兩義以門闕爲樓觀之事則以上觀下【三輔黃圖云登之可以逺觀】而往往懸法以示垂象則又爲天下人所觀【孫炎曰宮門雙闕懸法象使人觀之謂之魏象】故在朝在廟皆有觀象而此取宗廟則上之與下皆將於是乎觀禮卽以祼薦大禮觀之【盥祼灌通字謂酌鬯降神也有籍曰薦時祭則春薦韭秋薦黍谷梁傳注無牲而祭曰薦薦而加牲曰祭大祭則薦牲薦酒薦幣薦璧皆謂之薦】以艮手搴巽茅祼鬯薦借兩皆有象毋論灌薦相仍不可缺一而卽當祼初斯時尙不薦也而相信之至卽巳秩然其可觀如所謂上顒顒【爾雅顒顒君徳也】下顒顒者【廣韻顒顒仰也】況旣薦乎蓋聖人觀天以設敎彼四時不忒天之神道運之也而鬼神之道可以知矣故聖人制郊禮以祀天神而民知敬天制社禮以祀地祗而民知報地制禘嘗之禮以祀祖宗而民知木本水源以衛君父所謂下觀而化也是順而巽中正以觀示天下者也許酉山曰自宋儒以理訓天謂心中自有天則貫天人之學絕泛指造化之迹爲鬼神則格幽明之學絕其所關豈淺鮮哉

象曰風行地上觀先王以省方觀民設敎

來注觀民者觀民俗也如陳詩以觀民風納價以觀好惡而示之敎也風行地上有歷覽周徧之象

初六童觀小人無咎君子吝象曰初六童觀小人道也艮爲少男初則尢穉矣是童也【仲氏易】童之觀所見幾何苟名爲大人君子者而若此不其吝乎

六二闚觀利女貞象曰闚觀女貞亦可醜也

大艮而包互艮象似重門且坤爲闔戶此重門又闔者也乃陰位陰爻有女之象六二以女子之目加之闔門之郤非闚觀乎【仲氏易】此惟利女子之貞耳彼何人斯竟同婦女可醜矣【六二可應九五而乃醜者以下觀上不利於逺故初觀甚二觀尙隔三觀漸近四乃觀光易道隨時不爲典要非應比得位諸義所可盡也】

六三觀我生進退象曰觀我生進退未失道也

六三居人位而應上九與賓王者相比是抱道之人也處下體之極則可進居下體之下又可退【孔疏】故自觀其身之進退【生漢人訓性正義訓我身所動出】以酌道而行之安有失耶

六四觀國之光利用賓於王象曰觀國之光尙賓也六四在人位而親承九五互艮爲山變乾爲天有山之材照之以天光於是乎居坤國之上故曰觀國之光利用賓於王【左傳】是九五之所尙也九五王也謂之賓者古者朝覲之臣則賓禮之賢能之士則賓興之

九五觀我生君子無咎象曰觀我生觀民也

觀我生者自觀其身也然身何以觀觀民之從違厚薄而身可知矣此誠大觀在上之君子也無咎決矣

上九觀其生君子無咎象曰觀其生志未平也

下之上觀皆觀五也上亦下觀五之生【其指五言】知其爲君子無咎也然髙自位置不肯爲用故曰志未平如伯夷之觀文武徐洪客之觀唐太宗皆有不平之志焉然不平而亦知其君子無咎觀至是極矣一陰姤二陰遁三陰否而四陰卦反無凶辭者四陰之凶已見於臨卦矣然易道陽少爲君陰多爲民九五當位上九服之下之四陰自然仰觀而順故曰觀易道固無窮也

【震下離上】

噬嗑亨利用獄

彖曰頤中有物曰噬嗑噬嗑而亨剛柔分動而明雷電合而章柔得中而上行𨿽不當位利用獄也

噬齧也嗑合也卦上下兩剛中三柔與頤卦象同【周易輯聞曰中三陰象頤中之齒】而九四一爻間之是頤中有物也必噬之而嗑則亨矣天下之事決斷梗塞始得和合固類如是何者觀其卦位則剛柔各分不噬何嗑觀其卦徳則下動而上明觀其卦象則雷動電照合而成章可以噬嗑觀其卦本則坤畫之柔得幹中位而上行居五𨿽以陰居陽殊不當位而柔以行剛【爻柔位剛】出離日之明以爲震雷之決用獄何弗利焉周易集解曰獄必斷而後合正噬嗑事也【仲氏易曰賁與此反對而不名噬嗑以此離開震動上噬下嗑若賁則艮止離開不能合矣】

象曰雷電噬嗑先王以明罰勅法

電明罰雷勅法利用獄也

初九屨校滅趾無咎象曰屨校滅趾不行也

震爲足初亦爲足趾象也【趾足指也】一陽橫亙於下如桎梏則有屨乎校而滅沒其趾之象焉如是則震行者不得行矣不行則小懲而大誡過惡不作故無咎按前當艮止亦有不行象周官掌囚下罪桎桎足械也械亦曰校【初上兩陽似校而束全卦亦噬嗑象】

六二噬膚滅鼻無咎象曰噬膚滅鼻乘剛也

二三與五噬物者也然在上下二剛之中亦有物象骨陽類肉陰類則陰爻皆肉象也六二互艮爲膚【見李鼎祥集解】膚者革也禮所謂膚鼎是也艮又爲鼻而正直所噬之膚有噬膚沒鼻之象焉【噬之深之象也曹操歡笑至以頭沒杯案中卽此滅字意】蓋下乘初剛而齧柔物【六二以柔居柔膚亦柔物】故爲力之易如此何咎

六三噬臘肉遇毒小吝無咎象曰遇毒位不當也艮初爲膚三在膚內爲肉而上有離日防之則臘肉也【周禮臘人掌田獸之臘全體而幹之也】五行志曰厚味臘毒則以柔才而居剛位位不得當所遇多艱逢其毒者固亦有之然非我所致𨿽小吝而無咎矣

九四噬幹胏得金矢利艱貞吉象曰利艱貞吉未光也剛爻象胏肉之帶骨者而離爲乾【乾亦音乾】卦則爲幹胏噬之亦云艱矣且幹之金【離本乾卦】坎之堅木合爲金矢而忽得之何其可駭苟以居離之初離火未光艱難而守貞焉則吉矣此爻正頤中物也故噬之而有警戒如此王肅云金矢所以獲野獸故食之而得金矢

六五噬幹肉得黃金貞厲無咎象曰貞厲無咎得當也六五爻柔則非干胏也而幹肉矣幹肉噬之固非異事乃得坤五之中爲黃變幹爲金忽而得焉𨿽噬彼合此本無偏邪而兼金忽錫亦殊危厲然無咎也以其柔而居中得噬嗑之當故噬之而有意外之獲焉彖言不當位謂非正位也此言當謂其當中也【漢韓嫣以黃金丸彈雀時人語曰若饑寒逐金丸是肉中亦有黃金事然易象本虛設以待天下之無窮不必株求也】

上九何校滅耳凶象曰何校滅耳聰不明也

上九一陽橫亙於上亦象校而坎耳在下則荷校而滅其耳矣耳本主聰而今聽之不明矣屢校無咎何校卽凶者初起可悛終成難挽也【何荷通】噬嗑者斷物也初九斷之於始以遏其萌六二乘剛而斷乃易爲力六三位不當則斷物而遇毒九四未光則斷物而遇警六五柔得中而上行正有斷物之徳位者也而亦貞厲至於上九又嚴之於終以懲其成焉斷物之非漫然也祛欲之學除姦之政尙其力諸

【離下艮上】

賁亨小利有攸往

彖曰賁亨柔來而文剛故亨分剛上而文柔故小利有攸往天文也文明以止人文也觀乎天文以察時變觀乎人文以化成天下

賁者飾也鄭康成王肅皆曰黃白色也而以本卦乾坤互易觀之上卦坤之上柔來居下卦乾中爲離文飾剛道嘉美亨通故亨分下卦幹之中一畫上而居坤之上爲艮以上飾柔道故柔者小也亦利有攸往物相雜謂之文陰陽交錯此天道自然之文也人法離之明艮之止文明以止則三千三百不逾其則所謂節文是也人文也是以君子觀乎天文則時變可察而敬授人時之法立矣觀乎人文則安上治民莫過於禮而化成天下矣賁之所關爲何如者朱子本義謂卦變一自旣濟來夫旣濟剛柔之分甚矣又何以分剛而文柔乎若李挺之卦變反對圖謂爲坤卦而下生三陽夫三陰三陽之卦如丰賁旣未濟等安分乾坤況與彖辭不合彖曰柔來而文剛明指下卦爲乾剛明指二之一柔分剛上而文柔明指上卦爲坤柔明指上之一剛今曰坤卦而生三陽則彖辭何以解

象曰山下有火賁君子以明庻政無敢折獄

賁文也黻黼文章曲折畢析以明庻政固其所也然用之折獄則虞流於刻覈緣飾矣故後世言刻深者曰深文鍛煉者曰文致法曰文网弄法曰舞文【訂詁】皆此意也無敢也

初九賁其趾捨車而徒象曰捨車而徒義弗乘也二柔來文初三之剛初可受其賁矣而初九以剛居下性安孤介以爲在下爲趾居民位當徒行惟自賁其趾是步是趨𨿽應有坎車而弗乘焉此豈矜屨緉之華忘安輿之適哉義固然也【仲氏易】

六二賁其須象曰賁其須與上興也

侯果曰自三至六有頤象二在頤下須之象【在頤曰須在口曰髭在頰曰髯】上無其應而三亦無應故上承於三與之相比而賁其須焉𨿽俱無應可相與而興起也【上下卦之上也】

九三賁如濡如永貞吉象曰永貞之吉終莫之陵也九三爲二所賁而又處六四之下陰陽相錯賁如也且坎水潤之其賁也文采鮮澤濡如也【詩云六轡如濡】然濡不可過旣未濟之濡首濡尾皆濡而過也受物之飾恐爲物溺【訂詁】惟永其貞則吉矣亦何得陵之哉

六四賁如皤如白馬翰如匪宼婚媾象曰六四當位疑也匪宼婚媾終無尢也

六四得上九之文亦賁如也賁爲黃白色而變巽獨爲白色則又皤如而乃下之九三爲互震主震爲馬馵足爲的顙白馬也則翰如【鄭康成曰翰白也馬白曰翰】夫四與三同道陰陽爻位剛柔相當則翰如來迎皤如於歸亦將有之然而疑也正應在初似不可失特是初九髙義弗乘而三之翰如非宼而興戎也【坎爲寇檀弓戎事乘翰】男先於女【陽爻爲男陰爻爲女】同歸賁如實婚媾也則𨿽似有尢而終何尢焉九三在四陰之下而同賁似有陵者而永貞則終莫之陵六四比於三陽之上而同賁似有尢者而婚媾則終無尢

六五賁於丘園束帛戔戔吝終吉象曰六五之吉有喜也

艮山之半爲丘果蓏爲園【艮爲果蓏】處士所居也而忽有加以文采者坤爲帛【艮本坤卦】而變巽之繩束之戔戔來聘【虞仲翔曰巽爲帛以艮手斷巽故戔戔則戔戔者斷帛而束之之貌也說文訓戔爲賊意亦同】張衡東京賦所謂聘丘園之耿介旅束帛之戔戔是也六五於此如伊尹之初聘囂囂三聘幡然則其初不無吝惜不行之意【陰爲吝嗇然無此一吝有辱丘園矣向俱誤解】然而弓旌到門究亦可喜吉矣

上九白賁無咎象曰白賁無咎上得志也

賁本黒黃白雜色【孔子言也見呂覽家語】至上九則賁極返淳而純然一白矣【雜卦曰賁無色也】文本於質以化成天下所謂分剛上而文柔者如此何咎之有大離有志象柔來而文剛則剛不妄動而亨故初捨車三永貞剛上文柔則柔能攸往而利故四婚媾五有喜初以文自治者也二防友以文者也三文有光澤四文得配耦五文逺賁六文返質而賁成矣

【坤下艮上】

剝不利有攸往

彖曰剝剝也柔變剛也不利有攸往小人長也順而止之觀象也君子尙消息盈虛天行也

五陰進而剝陽欲使陽亦變陰陽尙安往惟觀玩卦象法坤之順艮之止順而止之勿激怒小人而緩止其勢可也豈惟人道抑亦天行有消有息有盈有虛造化固然今陽之消而虛陰之息而盈獨非天行耶然消者安必不息盈者安必不虛不亦有天行耶君子亦尙此道以順之而已

象曰山附於地剝上以厚下安宅

剝象上削【山尖峻故有削剝之象】而下厚【坤土廣厚】山之所以安也蓋卦之凶者別取其吉以爲義觀此與明夷可見矣人君無用陰剝陽之理則當自剝以厚下君子無用闇傷明之事則當自晦以蒞眾也艮體一陽上覆宅舍也卽上九之象廬也下有三坤土愈厚則宅愈安矣

初六剝牀以足蔑貞凶象曰剝牀以足以滅下也一陽橫亙於上有似乎牀初六之陰尙在牀下而欲剝之則剝以足矣夫陰邪陽正剝牀之下卽剝正也剝正則凶【廣韻曰剝削也王弼云蔑猶削也荀九家易本蔑卽作滅】凶者陰陽俱凶災也

六二剝牀以辧蔑貞凶象曰剝牀以辧未有與也足上稱辧謂近膝之下屈則相近伸則相逺有分辧也【康成說】而牀梐在笫足之間亦謂之辧【崔憬說】六二進於初則剝牀以辧矣夫二爲五應與也今五陽巳剝則二無陽之與矣不與陽而與剝陽者類是亦滅陽者矣其凶也視之初可耳【與卽艮卦不相與也之與】

六三剝之無咎象曰剝之無咎失上下也

仲氏易曰三則有與矣第其所與者則卽其所剝者夫祗此區區一陽下爲我應而尙忍剝之然而與者三所獨剝者眾所同也眾皆欲剝吾何獨不剝則亦曰剝之而已初不言其所剝者何物也牀也廬也且不言我之所以剝之者何所以也以足也以辧也以膚也一若爲眾所持而陰應之而陽棄之者夫如是則何咎矣上下四陰皆以獨有與而失之此卽坤之以防朋爲安貞也

六四剝牀以膚凶象曰剝牀以膚切近災也

牀之有薦席猶獸之有皮毛也【崔憬說】故謂之膚剝牀以此則逼乎上矣不切近哉凶也

六五貫魚以宮人寵無不利象曰以宮人寵終無尢也六五亦陰而不剝矣【六五得中】但見五陰排連駢頭而進有似乎貫魚者然夫魚本陰類乃以艮手牽變巽之繩而貫之將何以哉魚陰類宮人亦陰類而上下一貫一若後以夫人嬪婦禦妻以次當夕如貫魚之有序者蓋以宮人寵矣夫以天行言羣陰卽欲盡剝陽剛而時有未可能不趑趄故止蔑爲寵以人事言一陽𨿽孤而髙峙於上陰類中有智計者率倡其眾以承其寵未嘗不利此正陰之猶可止而陽當順而止之者也故曰終無尢

上九碩果不食君子得輿小人剝廬象曰君子得輿民所載也小人剝廬終不可用也

此一陽也必致於剝而時尙未剝則於此有危微之幾焉試觀艮之果蓏至剛而碩【碩大也實也】祗此碩果懸之於眾陰之上而羣欲食之而不能食可謂幸矣然而禍福得失之數皆蘊於此侵假君子居此則以坤爲大輿而我乘其上而得之小人際此則以艮爲門闕而我居其下而必欲剝之【仲氏易】夫得輿則厚下安宅坤眾載之上下俱利若小人剝廬其術安可用耶始以爲廬據已上惟恐不剝而不知陽廬一摧【變偶則剝穿矣】已將安庇茫茫宇宙容身無所陰詭之術尙安用哉故於剝之初而卽斷其凶也

【震下坤上】

復亨出入無疾朋來無咎反復其道七日來復利有攸往

彖曰復亨剛反動而以順行【漢魏以剛反至順行七字句】是以出入無疾朋來無咎反復其道七日來復天行也利有攸往剛長也復其見天地之心乎

復則亨矣以反易觀之幹陽窮剝於艮之上而反生於震之下下爲震行上爲坤順是反動而以順行也則陽自出而入【出卽往入卽來】復於無疾【王弼曰疾卽病也復生故無疾】𨿽坤朋尙來【同類爲朋坤西南得朋是也初自內視之故曰來】而順以行之則無咎夫一陰一陽道也今陽反而復於道自剝盡爲坤剝上一爻歷坤六爻共得七爻一爻當一日七日而來復【按七日有以月言者謂自五月姤一陰生至十一月冬至一陽生共七月爲七日然序卦傳明曰剝窮上反下故受之以復則反動自剝爻論得七非從姤卦論也至以分卦直日法解七日緯文穿鑿更不足信】天行消息盈虛之自然也然則與剝反觀剝順而止此順而行矣剝小人長此剛長矣小人長故不利攸往剛長故利有攸往矣夫復者反動卽反生也生生之謂易六十四卦皆生也天地之大徳曰生天心祗一生也而可見者莫過於一陽之初生無往不復有斷必續爲物不貳幹知大始復不其見天地之心乎【七日來復天道也卽以一歳觀之季秋後剝陽殆盡木落地冰中歷六候陽气伏藏而後冬至一陽生諸生蕩蕩動也卽復也故蕓始生荔挺出七候卽七日矣】朱子卦變圖復剝臨觀等互相往來仲氏易謂其雜亂也宗朱升十辟卦變圖以復剝等十辟卦爲聚卦祗可易爲他卦不受他卦易謂十卦彖傳內並無剛柔往來諸辭可證然復卦明曰七日來復剛反何嘗無剛柔往來辭耶則聚卦與易分卦受易之說不必泥矣

象曰雷在地中復先王以至日閉關商旅不行後不省方

雷在地中陽微而未宜安靜以飬之【程伊川說】至日震一陽象

初九不遠復無只悔元吉象曰不遠之復以修身也七日而來復是不遠之復也只但也悔者變之機今已變而復於陽矣豈但悔哉顏子有不善未嘗不知是悔也知之未嘗復行是不遠復也未嘗復行則不但知而悔矣以之修身大吉之道也【玩辭曰悔與復不同復則攺之不但悔也祗能悔而不能攺不足與言復矣坎之祗旣平祗義同此】

六二休復吉象曰休復之吉以下仁也

不逺之復卽克已復禮也卽以復天地生物之心也所謂仁也六二比於初而托庇之則下附於仁而休乎復矣豈不吉哉【說文人依木旁曰休】

六三頻復厲無咎象曰頻復之厲義無咎也

仲氏易曰頻者連也三與初復相連同爲一體陽旣漸進則他日自連類而進而此時未能也時旣未能則三位多凶而震終成恐於此不能無惕厲之事然帝出乎震卦值冬春之交陽气見地正行陽令者震動恪恭之際也其厲義也何咎焉【舊解頓復爲忽得忽失則此爻忽復忽剝矣有此象乎】

六四中行獨復象曰中行獨復以從道也

四與初相應初之不逺復仁也卽道也仲氏易曰復之四剝之三也復之四應初剝之三應上也故五陰上下各二而四居其中謂之中行【胡雲峯說同】猶剝之五陰上下各二而三居其中謂之失上下也獨此時四固非復而嗣此而復則又將不止於四而曰獨復者吾敢言復哉吾獨有一復道者【彖曰反復其道】與我爲應而我與之爲從也

六五惇復無悔象曰惇復無悔中以自考也

惇者遲鈍也五與初相隔四爻嗣復至此亦惇矣然而無悔者五居中位徐徐省察以求其合也【向秀曰考察也自考卽視履考祥之考考其善不善也舊注惇復作至誠無僞解則元吉矣豈但無悔哉且每爻皆謂陽爻已復則二卽臨三卽泰四卽大壯五卽夬未有此象也】

上六迷復凶有災眚用行師終有大敗以其國君凶至於十年不克徵象曰迷復之凶反君道也

上處坤極爲迷與初之一陽不相涉是迷於復之道矣乾爲君坤迷則盡反乎君道矣上卦坎位純爻則見今以純坤加坎位之上而坎之災眚無不畢坎之宼盜弓輪無不畢出是以行師之眾而值坤先之迷不大敗乎【仲氏易】見坤國而不見幹君非以其國君凶乎𨿽至十年猶坤陰之數也焉克徵哉

【震下乾上】

無妄元亨利貞其匪正有眚不利有攸往

彖曰無妄剛自外來而爲主於內動而健剛中而應大亨以正天之命也其匪正有眚不利有攸往無妄之往何之矣天命不佑行矣哉

卦與大畜反易大畜上卦之艮剛自外來居下卦爲震之主於內則居者剛健下震動而上干健則行者剛健九五剛中二以柔中應之則剛健有與大通而以正天之命人者固如此也若其不正如卦之上九者則證父攘羊者也乃恃其無妄而然直往往將何之上卦坎位爲多眚必有之矣天命不助𨿽欲行行乎哉魯論曰君子貞而不諒蓋鑑此也

象曰天下雷行物與【胡旦王畿焦竑何楷皆以此句】無妄先王以茂時育萬物

與從也應也天下雷聲震行物莫不震起而應之一無詐妄者也茂盛也對時者如春犧牲勿用牝夏勿伐大木之類茂對時者對時之政畢舉也所以育萬物也是法天之雷行物與也

初九無妄往吉象曰無妄之往得志也

初九卽彖傳之所謂剛自外來而爲主於內者剛爻居剛位以正者也於此震動而往得其志矣此無妄之最吉者

六二不耕獲不菑畬則利有攸往象曰不耕獲未富也有益爲耒耜【虞氏說以下卦震三五互卦巽爲益】震爲稼田一歲治爲菑三歲治爲畬但互艮爲止將有過恃其中正以爲無妄者曰吾命弗餒自有秋獲何事作爲不知人事旣亾天佑安至不耕不獲坐致虛耗【陰爻陰位故末富】豈無妄而大亨者哉則必急爲震之攸往而後利耳【坊記子曰不耕獲不菑畬凶可爲此證】

六三無妄之災或系之牛行人之得邑人之災象曰行人得牛邑人災也

震本坤卦爲牛爲國邑巾二爻人位或以艮手牽巽繩而系之牛此於邑人未嘗有害也而無如行人之得之也【震爲動爲大塗行人像】而或者尋覓無所曰吾向固系之邑也系之邑則求之邑於是捕詰之煩紛然而至矣夫邑人安居自謂與人無患與世無爭何嘗有妄而橫被災禍天下之李代桃僵者豈少哉六三處人位而微下故致如此

九四可貞無咎象曰可貞無咎固有之也

九四以陽居陰位亦非正然有乾剛之徳則可貞而無咎矣何者四與初敵應初之剛自外來四之剛其固有也

九五無妄之疾勿藥有喜象曰無妄之藥不可試也九五居坎位坎爲疾偶爾違和亦所時有但天下惟虛則邪輳之重煩藥餌【虞氏曰巽木艮石爲藥】若九五陽剛得位卽有疾乃無妄之疾也陽剛則中實疾不能入得位則善攝疾將自瘳勿藥而有喜矣若輕以藥試之則無病服藥藥卽爲疾乃以妄治不妄也豈可哉

上九無妄行有眚無攸利象曰無妄之行窮之災也上九所處不正陽亢而窮乃下應震足謂我本無妄何不可行則彖之所謂有眚不利攸往卽此已故雜卦曰無妄災也後儒以無妄爲極品而聖人乃曰匪正有眚無妄何之六爻惟初九吉九四無咎六二則無妄而不富六三則無妄而致災九五則無妄而有疾上九則無妄而有眚是無妄固有道矣宋明儒者如司馬君實變新法而過朱晦庵門人欲殺陳同甫明之東林黨人偏而激亢以致禍及家國孔子所謂無妄災也不亦驗哉

【乾下艮上】

大畜利貞不家食吉利涉大川

彖曰大畜剛健篤實輝光日新其徳剛上而尙賢能止健大正也不家食吉養賢也利涉大川應乎天也大畜者大爲小所畜也天下之大者莫大於幹乃以三乾藏艮山之內幹欲行而艮止之則艮𨿽有陽而亦總畜之艮止之間一若以兩陰而畜四陽者則大畜矣【仲氏易】大畜而不利於大正乎乃以卦觀之幹有剛健之徳焉艮有篤實之徳焉【虞氏易】以山之材而照之以天光【左傳】乾艮有輝光之徳焉又內卦離位爻純則見而三至上爲大離則其徳復日新而不已焉況卦乾剛一畫髙居上九陽剛君子爲賢是尙乎賢也故卦艮止能止健不使剛鋭而躁剛過而折是大正也將見畜止者且通爲畜養互兌爲口艮爲宮闕【李鼎祥說】養賢廟廊不徒家食吉矣𨿽兌爲大川而四五中空有舟象九三攸往而荷天衢是應乎天矣渉之有何弗利

象曰天在山中大畜君子以多識前言往行以畜其徳天爲積气而山磅礡蔽虧四畔環合若將蘊天其中而有之者大畜象也【訂詁】

初九有厲利已象曰有厲利已不犯災也

初九與六四應初陽欲進而四止之是厲也往必有災【大離伏大坎爲災】則不如巳之爲利矣

九二輿說輹象曰輿說輹中無尢也

變坎爲輪有輿象互兌毀折則脫其輹矣【說脫通】是爲六五所畜止而安於中也中又何尢按輹者車之鉤心夾軸之物【盧氏說】不行故脫之與小畜脫輻不同脫輻則車毀脫輹但且不行而已

九三良馬逐利艱貞曰閒輿衛利有攸往象曰利有攸往上合志也

九三爲下卦之終畜之至而値震行將以干之良馬而追逐乎而尙勿驟也必利艱其心意貞其作爲曰此馬所駕之輿所防之衛其閒之哉閒之哉夫如是三與上皆陽皆賢中外合志利有攸往矣按震爲警衛【虞氏說】考工記車有六等之數戈也人也殳也防也矛也軫也皆衛名趙汝楳曰他卦陰陽應爲得此則爲畜他卦陰陽敵爲不胥與此則爲合

六四童牛之牿元吉象曰六四元吉有喜也

六四畜初者也初爲童【易雅】下卦離位爲牛是童牛也童牛之角何觸而六四卽以艮之堅木爲楅而橫施其首焉是止之於豫者也大吉之道也可喜甚矣【侯果曰牿楅也兌冇喜象】

六五豶豕之牙吉象曰六五之吉有慶也

說文豶豕劇豕去勢之豕也六五與九二應變坎爲豕以陽居陰變則奪其陽爲豶豕豕躁多突豶豕性亦和矣不牙何傷而六五必加以牙焉【陸農師埤雅云牙也海岱之間以系豕曰牙賦曰置牙擺牲是也艮堅木牙象】所謂無故而不敢忽者有慶之道也

上九何天之衢亨象曰何天之衢道大行也

畜極而大通矣彖之所謂不家食而利涉川彖傳所謂尙賢九三所謂閒輿衛而上合志皆其時也【仲氏易】夫艮爲路上爲天位是天衢也天衢者天道也上九之賢毅然以身荷之登天闕而開艮路豈非吾道大行之防哉大畜義與小畜相反小人之柔似易制而實陰藏其姦故卦多危辭君子之剛似難馴而實樂循於道故卦多喜辭所以爲持世禦物訓也爻與無妄相反無妄恃健而進易至於災故卦戒其攸往大畜剛而能止則得其時【雜卦曰大畜時也】故爻慶其大行所以爲檢身養心訓也

【震下艮上】

頤貞吉觀頤自求口實

鄭康成曰頤口車之名【正字通曰一曰輔車一曰牙車一曰頷車兩頰曰輔仲氏易曰初九象下車上九象上車緝聞曰中四陰齒象】震動於下艮止於上口車動而止嚼物以養人故謂之頤頤養也項安世曰頤上止下動故象頤小過上動下止故象杵臼

彖曰頤貞吉養正則吉也觀頤觀其所養也自求口實觀其自養也天地養萬物聖人養賢以及萬民頤之時大矣哉

頤養必以正乃吉故頤象噬嗑而中虛無物【物卽口中之實】任其自取惟觀其所養之得失觀其自求口實之得失而正不正可見矣且以所養推之天地所養者萬物也聖人所養者由賢以及萬民也淸寜化育神聖經綸頤之時豈不大哉口食不但膏梁卽功名富貴也翟曰天上地初也萬物象陰也虞翻曰艮爲賢坤陰爲民

象曰山下有雷頤君子以愼言語節飲食

山止於上而下有雷動頤口之象也言語口出飲食口入故君子以愼與節養之

初九捨爾靈龜觀我朶頤凶象曰觀我朶頤亦不足貴也

卦象大離爲龜而初又早具離明之照是靈龜也【仲氏易】靈龜宜自珍矣乃震動求食捨爾靈龜【爾指初】而觀上九之頤從上垂下朶朶然者【說文朶樹木垂朶朶也】則輕內重外將淪卑賤𨿽初陽本貴亦何足貴哉此處士貪卑如有明陳繼儒之流是也玩辭曰上九爲卦之主故稱我

六二顚頤拂經於丘頤徵凶象曰六二徵凶行失類也幹爲首初九乾爻在六二下【漢上說】而六二仰首舉頤而向上有似乎倒其頤者然【顚倒也】且仰首而經癢【仲氏易曰近頤之口下通於吭所謂經也莊於緣督爲經熊經鳥伸是也漢書以經死爲絕吭正以經卽吭也】又若有抑騷之者然【朱升曰摩拂卽抑騷也】於以望食於上九之丘頤【上處髙又艮爲丘故曰丘頤】則初之於上觀之而此幾以身赴之矣上旣非其比又非其應失其類矣不亦凶乎此居下位而援上者以居震中故徑往而行

六三拂頤徵凶十年勿用無攸利象曰十年勿用道大悖也

六二猶但拂經也六三則震動之極且若拂其頤矣所謂道逢麯車口流涎者也則於養正之道愈大悖矣𨿽與上爲正應而卑惡躁醜必爲上所棄卽至坤數之盡爲十年猶勿用焉凶其甚矣又何利哉

六四顚頤吉虎視耽耽其欲逐逐無咎象曰顚頤之吉上施光也

六四與初相應初乾爻爲首亦仰首舉頤而向上地【四爻上卦地位】承乎天求立功也非苟食也吉矣艮象爲虎耽耽然視近而志逺【說文耽耽視近志逺也】其兼弱攻昧之欲逐而又逐【卽逐鹿之逐】固無過者功成受祿上九自大離之光而恩施榮耀矣上而太公下而耿弇似之

六五拂經居貞吉不可涉大川象曰居貞之吉順以從上也

六五居中而柔不當位亦有求口實而拂經之象焉而仰承上九不敢縱逸以順爲正固可迪吉惟是才弱徳小若欲爲坎川之涉則不可耳此裴寂之流也

上九由頤厲吉利涉大川象曰由頤厲吉大有慶也由頤同由豫諸爻由之而養也上九爲一卦主是下之觀頤顚頤拂頤拂經者皆由我而養之也兼收並蓄能無危惕然幹健知險卽大川浩渺無不利涉大有慶矣其漢唐之帝王乎卦中空有舟象口容不宜動宜止故震三爻皆凶艮三爻皆吉

【巽下兌上】

大過棟橈利有攸往亨

彖曰大過大者過也棟橈本末弱也剛過而中巽而說行利有攸往乃亨大過之時大矣哉

卦義與小過對者也四陰環聚則小過四陰中彊則大過大者之過觀其象矣兩巽相背爲木合爲大坎爲宮爲棟【棟來注謂梁上屋脊之木所以承椽瓦者也說文謂之極爾雅謂之桴其義皆訓中也】而兩兌亦相背【周易皆反易獨乾坤坎離頤大過中孚小過八卦不然而頤大過中孚小過又內外兩卦自相反易】初上皆柔木中𨿽剛而本末弱矣兌爲毀折坎爲陷爲矯輮棟不且橈乎蓋四剛大過則兩柔不堪坐致橈敗勢所必然所可挽回者剛過而尙居於中【二五爲中三四亦稱中爻】又巽入而兌悅以行以此往而過而不過乃可亨耳然則大過之時所關何如而濟之者當何如不大矣哉司馬光曰大過可濟之以柔不可助之以剛故剛之四爻皆以居陰爲吉不以得位爲美【按卦元亨利貞利有攸往等辭有見在之辭有期望之辭有相需之辭如此利有攸往乃亨則亨視攸往也】

象曰澤滅木大過君子以獨立不懼遁世無悶

澤以滋木今澤在上而反滅木大過之象也天下滔滔而誰以易之如伊尹之躬耕固獨立不懼遁世無悶也卽仲尼之周流亦獨立不懼遁世無悶也卓立風波以濟大過者也玩辭曰獨立不懼木之植遁世無悶澤之悅

初六借用白茅無咎象曰借用白茅柔在下也

初柔在下弱而卑矣然大過之時正當以卑巽出之苟其柔如茅其潔如白茅【巽爲白茅】爲借以承剛【借薦也】可以無咎【士虞禮苴刌茅長五寸束之鄭注云苴所以借祭也】

九二枯楊生稊老夫得其女妻無不利象曰老夫女妻過以相與也

九二大過之始矣而幸居巽中則三四爲棟而二尙楊也【見仲氏易蓋全卦有棟象而棟者中也故又獨取中二爻巽爲楊澤木也故二居巽中五居澤中皆爲楊】楊將爲棟則楊已枯矣而尙爲楊則稊猶可生矣【稊康成本作荑云木更生爲荑蓋楊枮則稚生諺所謂一楊死百楊生也】且幹爲人爲父老夫也而下乘初六巽爲長女夫老夫而得女不亦過乎然惟過以相與則女也而爲吾妻矣身𨿽老而妻幼不猶有生育之功乎【漢上說】無不利矣

九三棟橈凶象曰棟橈之凶不可以有輔也

九三以剛居剛方以爲盛威勢而誰何然而千鈞中壓初弱難支卽欲輔之而其愎悍不可輔也彖曰棟橈正此爻矣

九四棟隆吉有他吝象曰棟隆之吉不撓乎下也九四以陽居陰大過而不恃其過則棟隆然髙起不致重壓而撓矣何者九三居下卦之上

不可以有輔而棟橈九四居上卦之下上弱下彊故不橈於下而棟隆也【來注】然居大坎之中疵厲將乘亦有他吝【大傳吝小疵也】但無大傷耳【彖觀六爻全卦故以本末弱而見中之棟橈象分觀上下兩卦故各分上下有棟有隆】

九五枯楊生華老婦得其士夫無咎無譽象曰枯楊生華何可久也老婦士夫亦可醜也

九五者棟之餘也亦枯楊矣枯楊而有生意於下爲生稊則枯楊而有生意於上爲生華然稊再生可活而華一必敗何可久哉且陽剛居尊儼一士夫而上以兌之少女據諸陽之上居垂暮之地竟成老婦今六下乘五是士夫爲老婦所得矣夫禮重從一而法不禁再嫁夫婦居室亦何咎然又何譽白頭吟成實可醜耳以將敗之榮膴被庸碌之薦紳無重輕但有醜狀其象如此

上六過渉滅頂凶無咎象曰過渉之凶不可咎也上六則末之弱者也弱居於始尙可遜承弱居於末何克力救兌爲澤大坎爲水頺波湧至卽有志拯濟而過涉不能已滅其頂嗟乎凶矣然豈其咎哉可憫也卦上下反對故初之與上二之與五三之與四其辭皆相對而反也初六明馬后之事髙皇也九二天順之任李賢王翺也九三祖龍之亾也九四成康之盛也九五孔光胡廣之流也上六龍逄比干之死也

【坎下坎上】

習坎有孚維心亨行有尙

彖曰習坎重險也水流而不盈行險而不失其信維心亨乃以剛中也行有尙往有功也天險不可升也地險山川丘陵也王公設險以守其國險之時用大矣哉坎水也重坎【習重也】則上下皆水而險見焉兩岸土夾【兩陰畫爲坤土】而二五中剛通行其間【坎爲通】流而不息未嘗盈聚山夾谷瀉爲陷爲險而浩然行之就下流濕未嘗失信是有孚也是維心亨也【坎中爻象心維語助辭】是往而出險有功也坎之尙行有固然者而至廣徴其險天險則不可升地險則山川丘陵王公法之則重重設險以守其國險之時三才皆用之亦大矣哉五上天位有不可升象初二地位互艮爲山有丘陵象艮爲止又守象

象曰水洊至習坎君子以常徳行習敎事

洊爾雅曰再也劉氏曰仍也周禮六徳智仁聖義忠和也六行孝友睦婣任防也所敎之事禮樂射禦書數之六藝也君子法坎水之頻至故常之習之

初六習坎入於坎窞凶象曰習坎入坎失道凶也初在重坎之下是習坎也乃入於坎之窞焉是失尙行之道矣故凶窞坎中小穴旁入者也蓋坎象水陷土中而分爻觀之中剛健直尙可出險兩岸陰上穴穿反見險陷故初與三皆有坎窞象

九二坎有險求小得象曰求小得未出中也

九二正在險內似無得者然求之則有小得矣是何者以其未出中道也二中位陽實有得象

六三來之坎坎險且枕入於坎窞勿用象曰來之坎坎終無功也

居下坎之終而上卦之坎又來之是來之坎坎也誠險矣姑且安枕待之【來注震木亙於內而艮止不動枕象】𨿽則無功不至於凶【坎窞在上故視初六之凶辭有差也】若亦入於坎窞焉何用乎

六四樽酒簋貳用缶納約自牖終無咎象曰樽酒簋貳剛柔際也

六四則脫下坎而但有上坎矣當險陷之時陰處陰位以簡約爲敬故樽酒而副以簋撃缶烏烏於以納之牖下【牖在室戶之西而近於奧詩云於以奠之宗室牖下是也自牖由牖也卽牖處陳設也舊說不由戶而由牖入大可異】以仰接乎五五剛正欲出險而得四之來附其禮𨿽薄其情孔諧終又何咎互艮堅木可爲樽坎爲酒震竹可爲簋簋盛黍稷器貳副也虞氏易曰震爲仰缶風俗通曰缶瓦器可以節樂

九五坎不盈祗旣平無咎象曰坎不盈中未大也九五剛中出險之材也而上六一陰斷岸巋然則坎水未至於盈也但旣平耳夫不盈則中尙未大何以能行然旣平則盈將不逺可以得出故曰無咎按彖之不盈以流則不盈也爻之不盈謂坎尙未盈也【玩辭】蓋兌止水也坎流水也故美其不盈而有坎科又必盈而後行故欲其盈

上六系用徽纆寘於叢棘三歲不得凶象曰上六失道凶三歲也

若夫上則爻盡可以出險矣無柰上六陰柔居於陽外又爻變之渙與下不接則失有孚尙行之道矣𨿽曰彼岸可登顧不有叢棘在乎坎爲叢棘以變巽之繩爲徽爲纆系而寘之其中卽歷上卦之三爻爲三歲而未必得脫豈不凶哉劉表曰三股爲徽兩股爲纆皆索名朱楓林有六子卦變圖夫六十四卦除八純卦及否泰二卦外餘皆六子與父母因重及六子自相因重所成也卦象顯然渠乃以小過之艮下震上者謂自坎變二與四易三與五易解之坎下震上者謂自艮變三與四易上與二易則長男反從中男變長男中男反從少男變女亦然所謂無理祗取閙也

【離下離上】

離利貞亨畜牝牛吉

彖曰離麗也日月麗乎天百谷艸木麗乎土重明以麗乎正乃化成天下柔麗乎中正故亨是以畜牝牛吉也離麗也麗者附也以一柔附兩剛而命名爲離亦以離體爲火火隱無形必附物而始有形麗之義也以天道言日月則麗乎天以地道言百谷艸木則麗乎土以人道言必上離接下離而重明以麗於正乃可以化成天下今卦五柔麗於中【離以柔爻爲主】二柔麗於中正皆利貞也故亨矣是以離者得坤之中畫者也坤爲牛離之六二以陰位陰不爲牝牛乎【仲氏易】離火炎上而躁【幹文言曰火就燥】畜牝牛則至順而不燥矣吉矣

象曰明兩作離大人以繼明照於四方

明而重兩明相繼也【程傳】繼明者舜之繼堯武之繼文一代之繼明也日新又新緝熙光明一人之繼明也

初九履錯然敬之無咎象曰履錯之敬以辟咎也初爲趾在地爲履初九處萬物相見之初【說卦離者明也萬物皆相見也】所履錯雜而至【王昭素說詩傳曰東西爲交邪行爲錯變艮爲徑路交錯之象】惟以剛爻之幹惕小心翼翼無事不敬𨿽有咎亦辟而免矣【離麗也故初九卽著於事物】

六二黃離元吉象曰黃離元吉得中道也

坤之六五爲黃裳黃者土之中色也今離六二得坤中畫而麗於中正非黃離乎而豈不大吉乎【觀此則彖辭柔麗乎中正明指自坤來他卦可類推矣】

九三日昃之離不鼓缶而歌則大耋之嗟凶象曰日昃之離何可久也

初爲日出二爲日中三爲日昃【荀爽說】日昃則光陰無幾以年則歲之已晚也以心則智之將耄也宜修身安養以善其終乃或以爲日之不久不如行樂鼓缶而歌不則憂其不久大耋之嗟哀樂失常徒以自傷【梁氏】不其凶乎二者冀久之念誤之也不知四時之序成功者去何可久也數固然矣

九四突如其來如焚如死如棄如象曰突如其來如無所容也

仲氏易曰九四不中不正以火繼火厝火在下而通火於上有如突然突者竈囪也【廣韻竈堗通作突近世字彚謂從�音森大謬】上下皆火又若火之延來者然且四以陽體而居互巽之上巽風揚燎巽木如焚然夫火附於物而今以附物而反焚物及物焚而火亦無所容矣膏以明自煎火以焚自滅如死然如棄然荀慈明曰陰麗於陽相附麗也然而有別離之意焉離火托木而生是附麗也煙焰飛升而灰降滯是別離也

六五出涕沱若戚嗟若吉象曰六五之吉離王公也六居於五𨿽不當位而得中是火之將熸而尙可延者大坎之水出於離目其涕沱若坎爲加憂且戚嗟若斯豈婦女之泣與覊人之嘆哉誠以身麗王公之位處尊負艱昭烈論後漢輒太息痛恨袁安議朝政則嗚噫流涕持危挽傾實有賴焉不其吉乎三嗟則凶五涕乃吉易之隨時如此

上九王用出徵有嘉折首獲匪其醜無咎象曰王用出徵以正邦也

水潤下其下必陷而上可出故坎下卦初三二爻一凶一無用而二僅可小得至上卦四五則無咎矣然不可謂險在下而自安也故上六又有徽纆之戒火炎上其上必焚而下可安故離下卦初二二爻一無咎一元吉而三尙可安以俟命至上卦四則焚矣五𨿽得中而嗟涕矣然不可以離嗟而不震也故上九又有出徵之威徵者上伐下也以正正不正也六五王也坤爻邦也用用上九之剛明也嘉善也乾爲首兌爲毀折九四乾爻之首死如棄如是折首也坤爲眾丑也卦二五坤爻皆吉而別無陰眾可獲者是獲匪其醜也殱厥渠魁脇從罔治正有嘉也王用之以正邦矣又何咎參同契專以坎離爲修煉詳玩三聖系辭止是麗陷二義與匡廓軸轂等說不相渉蓋易爲君子謀不爲小人謀爲大道謀不爲異端謀也然君子進則小人獲庇吾道興則異端返正卽所以爲小人異端謀也不然盡行小人之計則災害至而小人亦無以自容矣盡入異端之教則人類滅而異端亦無以自存矣

周易傳注卷二﹤經部﹐易類﹐周易傳注﹥

欽定四庫全書

周易傳注卷三

通州學正李撰

下經

【艮下兌上】

咸亨利貞取女吉

彖曰咸感也柔上而剛下二气感應以相與止而說男下女是以亨利貞取女吉也天地感而萬物化生聖人感人心而天下和平觀其所感而天地萬物之情可見矣

乾坤重易爲否泰山澤重易爲咸損雷風重易爲恆益水火重易爲旣未濟皆陰陽相應而此獨名咸者咸感也兌柔在上則澤气上行艮剛在下則山气下降二气感應以相與艮爲少男止而旡他感兌爲少女悅而有正應則男可爲綱女主於順其徳允諧女不求男而男下於女則正合昏禮天地大夫婦也大夫婦有四徳夫婦小天地也小天地不亦有四徳之三耶【仲氏易曰觀彖傳不曰亨以正則四徳之三也】康成曰嘉禮防通和順於義幹事能正具此三徳而男下女娶之則吉也然豈止男女哉天地絪緼萬物化醇矣聖人經綸天下和平矣若是者何哉天地萬物原爲一體感而遂通無逺不屆自然之情也

象曰山上有澤咸君子以虛受人

山之上必有虛處焉而後可以受澤故君子法之

初六咸其拇象曰咸其拇志在外也

卦象男女相感故六爻自初至上皆以人像之初爲足足將指曰拇【虞氏說】人動則拇先之初志在外卦之九四自咸其拇矣此爻與四以動相感者

六二咸其腓凶居吉象曰𨿽凶居吉順不害也

腓崔憬曰腳防【俗謂之腿肚】在踝上膝下則進於拇矣故六二與五應而感動其腓焉夫二气交感何所不及腓亦可咸者特是腓有動之理而無自動之形其形動皆隨乎股焉若自動則爲病矣【腓病轉筋則動】凶矣惟居而不動而潛相感召順乎應之道而不害不惟不凶且以獲吉此與五爻當以靜相感者

九三咸其股執其隨往吝象曰咸其股亦不處也志在隨人所執下也

腓又進則股矣九三亦不安處【亦承上二爻言】感動其股執志以隨上六【人指上六】奔走奉承何卑下也往而吝矣

九四貞吉悔亡憧憧往來朋從爾思象曰貞吉悔亡未感害也憧憧往來未光大也

卦體下卦象股足上卦象身口四在體中而近上心位也思者心之職與初相應正而能固屈伸感召不出其位【大傳曰百慮又曰何思何慮正謂此也】則不染於感之害而悔無矣若憧憧然【淺義曰憧憧心不定貌】恍如有往恍如有來且往來者實繁有徒呼類爲朋尾朋爲從是爾之思昏瑣甚矣悔尙待問耶爻以陽居陰而互巽爲進退爲不果故有往來朋從諸象

九五咸其脢無悔象曰咸其脢志末也

脢脊肉不動者也【脢在心上故五爲脢】與二之腓精神相通而志意則無焉是不感之感也末無也與論語末如之何末字同義【玩辭】來注曰拇與心皆動而在前腓與脢皆靜而在後故各以類應

上六咸其輔頰舌象曰咸其輔頰舌滕口說也

上處兌口有輔頰舌之象焉【口旁曰輔面旁曰頰】應下之九三而掉舌皷頰如水之湧【說文滕水湧上也】感至此窮矣後世講學講聖諭而道日微俗日偸可嘆也卦以上下相感爲義舊解乃不取應而取比且謂應則有私系明與聖言背矣

【巽下震上】

恆亨無咎利貞利有攸往

彖曰恆久也剛上而柔下雷風相與巽而動剛柔皆應恆恆亨無咎利貞久於其道也天地之道恆久而不巳也利有攸往終則有始也日月得天而能久照四時變化而能久成聖人久於其道而天下化成觀其所恆而天地萬物之情可見矣

男女俱少而男下於女其情易感曰咸男女俱長而夫尊於婦其道可久曰恆恆卽久也剛上柔下得其序也長陽長陰能相成也【卽相與】巽動而無違也剛柔皆應不孤嫓也【王注】如是之謂恆矣然則彖言亨無咎而利貞者非正以久於其道耶是道也天地之道也無巳者也夫已者以終故終則有始何巳之有以此攸往利矣且曠觀六合何物不然日月得天之行道夜則復晝晦則復朔而能久照四時變化暑往寒來寒往暑來而能長久以成萬物聖人久於其道禮減而進樂盈而返以漸摩天下而化成是則觀其所恆而天地萬物之情不可見哉子在川上曰逝者如斯夫不舎晝夜大觀也夫【易酌】

象曰雷風恆君子以立不易方

雷震而起於上風巽而入於下長男震動於外長女巽伏於內恆而不易者也方所也朱升曰以時則久而不巳以位則定而不易

初六浚恆貞凶無攸利象曰浚恆之凶始求深也初與四應本正也然居於恆始當悠裕以處之久自有成乃巽性好入以爲常理旣然卽可深求鑽穴索隠人不能堪因致禍敗者多矣胡瑗口義曰朋友始交遂責深契君臣初合輒望大行亦何利乎浚浚井之浚卽求之深也

九二悔亡象曰九二悔亡能久中也

以陽居陰似乎有悔然恆而得中是久於中矣久中則悔自無

九三不恆其徳或承之羞貞吝象曰不恆其徳無所容也

巽終而躁三位過中不恆其徳矣徳不恆而值上下之際人之羞之也尙可定乎𨿽身居正位而動則加憂【變成互坎】靜亦決躁【兌爲附決】何地可容焉

九四田無禽象曰久非其位安得禽也

四爲上卦地位而震爲皷爲作足有田象焉特田貴得禽今震爲大塗而遇毀折則𨿽有互兌之羊下巽之雞皆脫之矣是何也以陽居陰卽久而非其位焉能有獲耶

六五恆其徳貞婦人吉夫子凶象曰婦人貞吉從一而終也夫子制義從婦凶也

五與二爲正應而柔順居中不變其徳亦云善矣而第問當此者何人也使爲兌之婦人也耶則應二爲吉所謂從一而終也使爲震之夫子也耶則宜専制以義而下從婦乎凶也

上六振恆凶象曰振恆在上大無功也

振卽震公羊傳曰震之者何猶曰振振然也上六亦過乎中而居震之極動而多事若曰振者吾之恆也不知終則有始乃謂之恆謂以靜爲動以斂爲發貞下起元也若以震終災凶將至又何功焉恆常道也然初六未恆而視爲恆則求太深九三巳恆而不能恆則羞或承九四恆不得位則無禽上六恆而多事則無功六五得中而體復陰柔爲婦則吉爲夫則凶恆之難如此所謂中庸不可能也非悠久成物自彊不息者其孰與歸九二自始【比於初爲始】而終【應五爲終】久中以往庶幾近之矣

【艮下乾上】

遁亨小利貞

彖曰遁亨遁而亨也剛當位而應與時行也小利貞浸而長也遁之時義大矣哉

遁退也【見雜卦】逃也【太準以逃唐】二陰在內而漸進四陽在外而日消陽當遁者也獨是遁與否不同否三陰全在內三陽皆出外別換世界方可有爲遁則陰𨿽長而勢尙未盛陽𨿽退而中外有人卽此境地猶可挽轉故五剛當位而二陰應之於是或褰裳而遁或覿面而遁明施捖暗自寶藏與時偕行以全其遁固可以亨而此時爲陰小者【初二】能正其浸長之勢與君子合亦尙有利然則君子介於去就之間小人尙在離合之際此時善維之可行斯人吾與之懷不善居之立成天地否塞之世其義不大矣哉

象曰天下有山遁君子以逺小人不惡而嚴

天未甞惡山也而山之望之杳乎其不可攀若遁去者然何其嚴也君子以此逺小人善矣哉

初六遁尾厲勿用有攸往象曰遁尾之厲不往何災也上爲首則初爲尾陽外向而遁而一陰潛躡其後以逐之是尾也夫陽類尙盛陰乃欲闇施其姦陽能容之乎亦有災而可厲矣爲小人戒惟退止不往則可耳

六二執之用黃牛之革莫之勝說象曰執用黃牛固志也

此小人之利貞者也坤爲牛二爲坤之中畫爲黃而上畫變艮牛之皮變而爲革矣【見纂言獸皮去毛生曰革熟曰韋】六二與九五相應知九五之將遁也出艮指而用黃牛之革作巽繩以執之【艮止有執象】以固九五之志則九五𨿽欲脫而不得矣【說通脫卽遁也】勝任也言不能脫也

九三系遁有疾厲畜臣妾吉象曰系遁之厲有疾憊也畜臣妾吉不可大事也

九三爲四陽逃遁之始宜其遁矣然與二陰同體而性爲艮止則於此而系戀者有之夫系戀不決一爲陰勝必致成否豈不有疾豈不可危特是女子小人亦居家所不能去者【仲氏易曰艮男下柔爲臣巽女下柔爲妾】苟以情畜之【艮爲閽寺而二陰居門闕之內有畜象】不致離叛不亦吉乎但以此系戀者而圖大事則終不可耳

九四好遁君子吉小人否象曰君子好遁小人否也初六潛而躡我未明肆其毒也九四以陽居陰外似與之和好而巳遁矣此善處浸長之陰者不其吉乎而起視初之小人害陽不能徒得災厲反居否矣

九五嘉遁貞吉象曰嘉遁貞吉以正志也

九五與六二中正相應而六二竭情以執維乎五似難遁矣然九五志正而固與之一無違言一無忤事而卽蕭然遁退是善去矣吉哉

上九肥遁無不利象曰肥遁無不利無所疑也

上九則飄然逺去矣出我剛斷以決坎疑【坎位盡則無疑】人旣不來尾執巳亦無所疾厲東海北海囂囂無悶是肥遁者也隠固逺害出亦待時何一不利者

【乾下震上】

大壯利貞

彖曰大壯大者壯也剛以動故壯大壯利貞大者正也正大而天地之情可見矣

三畫卦初爲少二爲壯三爲究六畫卦初二爲少三四爲壯五上爲究【漢上易傳】大陽至四壯矣且內卦剛而外卦動所以壯也獨是壯之始不宜躁【初戒壯趾】中欲能貞【二三四皆曰貞】終不使懈【上六艱吉】則大而得正一陽之初復於內者見天地之心四陽之動往於外者見天地之情矣

象曰雷在天上大壯君子以非禮弗履

震爲足所履者純剛而無陰翳是非禮弗履也

初九壯於趾徵凶有孚象曰壯於趾其孚窮也

初爲趾趾主行壯於初者必以爲離志有孚【下卦離位】何妨鋭進而前不知六五居髙非應乃欲以下而逼上則孚且窮矣而況徵乎徒得凶耳

九二貞吉象曰九二貞吉以中也

九二大壯之得中者得中則正【中可兼正聖言也】

九三小人用壯君子用罔貞厲羝羊觸藩羸其角象曰小人用壯君子罔也

九三以下幹而接上震鋭然有爲而不知所處之位不中多凶如以小人處此則但知用壯以君子處此則必网羅羣賢於上下九四九二之君子皆网而致之以有爲焉【罔卽网字虞翻曰爻變離爲网訂詁知罔舊訓無爲非而解用罔爲羅君子甚是但謂羅君子而與之爭又大誤】何者爻以陽居陽固得其正然危厲也卦大兌爲羊上卦震爲艸木爲蕃有藩象九三之羊用壯而觸九四當前如藩且羸系其角矣【羸王肅本作縲鄭虞作累蜀才作累皆系累之意】豈不危厲是以君子必用网也网羅羣賢以至九四則藩決不羸矣

九四貞吉悔亡藩決不羸壯於大輿之輹象曰藩決不羸尙往也

九四之陽居上下三陽從之正爲卦主吉矣悔以無矣毅然直往以決陰柔故九三以九四爲藩今則六五上開藩決矣無復羸羊之角矣坤爲大輿以坤初而索爲震一陽亙於下如輹不壯之至乎

六五防羊於易無悔象曰防羊於易位不當也

九四尙往往則進而變五爲夬矣故六五互兌本羊也而忽焉防之則以五爲陽位以陰居之位原不當故宜變耳易卽變也有何可悔

上六羝羊觸藩不能退不能遂無攸利艱則吉象曰不能退不能遂不詳也艱則吉咎不長也

六五逼近下陽故變互兌而防其羊上六與陽隔於六五之陰大象見兌亦羝羊也以爲居大壯之終可以觸藩而不知下有陽往上無所之【以卦終也】不能退也不能遂也不揣甚矣有何利乎然苟艱難惕厲則陽剛尙往將以干終𨿽暫有咎豈長有咎焉初壯而不當徵者也二壯而得中者也三壯而危厲當羣賢共濟者也四壯而當往者也五從人變易以爲壯者也六陰柔而妄以爲壯者也

【坤下離上】

晉康侯用錫馬蕃庶晝日三接

坤有土有民故有侯象民功曰康書所謂康功是也【訂詁】錫下錫上也如書納錫大禹錫元圭之類坤爲牝馬中爻坎爲美脊之馬坤爲眾有蕃庶象坤三爻三接之象姚小彭曰錫馬蕃庶侯享王之禮也覲禮奉束帛匹馬九馬隨之晝日三接王接侯之禮也覲禮延升一也覲畢致享升致命二也享畢王勞之升成拜三也

彖曰晉進也明出地上順而麗乎大明柔進而上行是以康侯用錫馬蕃庶晝日三接也

晉者日出也進也下坤上離其象則日出乎地順進而上麗乎天中大明四照【離本乾卦爲麗爲明】其爻則坤之一柔進行而居上卦離中爲卦主皆晉也故坤順進而上麗乎日有諸侯朝享天子之象日麗天中下照坤土有天子禮接諸侯之象【纂言】則下之覲上爲升進而上之臨下又爲晉接康侯用錫馬蕃庶晝日三接不亦宜哉

象曰明出地上晉君子以自昭明徳

杲日當空容光必照必如此然後可以言明明徳

初六晉如摧如貞吉罔孚裕無咎象曰晉如摧如獨行正也裕無咎未受命也

初與四應欲順而進則晉如然四爲民一剛上臨儼如山之傾壓而下又摧如初六於此惟絕去畔援獨行其正自無不吉縱四坎狐疑亦寛裕處之而巳矣蓋坤𨿽有侯象而初爲民未受命也【古世子嗣立未受王命皆士服】焉以急爲

六二晉如愁如貞吉受玆介福於其王母象曰受玆介福以中正也

六二亦晉如也而坎險相接爲隠伏爲加憂則愁如所可幸者六五王母𨿽敵應不能卽合而二旣中且正守之以固則王母可感終有大福而吾受之矣坤爲母六五一陰又居坤上爲王母爾雅父之妣曰王母

六三眾允悔亡象曰眾允之志上行也

以柔處三【系辭曰三多凶其柔危】似有悔者然坤爲眾而三居坤上眾皆信之【虞氏易坎爲孚允也】所謂信友可以獲上者也其志上行悔無矣

九四晉如鼫鼠貞厲象曰鼫鼠貞厲位不當也

九四上麗大明固晉如矣然位不中正貪據下陰上畏離日艮爲鼠而此則鼫鼠矣【說文五伎鼠也廣韻螻蛄也】體離欲升體坎欲降是能遊不能度谷也不至於上是能飛不能過屋也不出於離是能緣不能窮木也【離爲科上稿】五坤上薄是能穴不能掩身也倒震在下是能走不能過人也【九家易】𨿽晉之時晉如亦正然而厲矣

六五悔亡失得勿卹往吉無不利象曰失得勿卹往有慶也

六五陽位則有得陰體則有失然互坎已出總勿卹於心矣不患得不患失此正彖傳之所謂柔進而上行麗乎大明者也往而有慶寧顧問哉

上九晉其角維用伐邑厲吉無咎貞吝象曰維用伐邑道未光也

上九以剛而居離牛之首有角象焉然上位已窮卽進其角將何所觸惟自伐其坤邑則厲吉而無咎耳夫離爲甲冑爲戈兵乃無能逺振徒區區與邑人相詬厲離之終而不光矣𨿽進以正亦可羞焉初六在下獨行故進宜裕六二得中而貞故進受福六三爲眾所信則可上行而伸志九四處位不當則𨿽巳進而可危六五進而大明矣故有慶上九進之窮矣故不光進之道宜柔不宜剛故柔爻皆優剛爻皆絀也

【離下坤上】

明夷利艱貞

彖曰明入地中明夷內文明而外柔順以蒙大難文王以之利艱貞晦其明也內難而能正其志箕子以之仲氏易曰由晉反之而明夷矣【夷傷也滅也】離日之傷傷於入地向非歷艱難而守正固亦又何利夫子曰吾於斯見文王焉夫所謂明夷者防難者也明離在內而坤順在外於以當互坎而防險難苟非體明夷之全義而陰行善者恐未足以當此也此非文之以而誰以也且於斯見箕子焉夫所謂利艱貞者晦其明者也互坎之險難在內卦是內難也【商紂至親故曰內難】而能艱難備甞深自韜晦以正其志苟非履利貞之爻【六五利貞】而佯狂避禍者未足以幾此也非箕子之以而誰以也

象曰明入地中明夷君子以蒞眾用晦而明

外晦而內明蒞眾之道莫善於是

初九明夷於飛垂其翼君子於行三日不食有攸往主人有言象曰君子於行義不食也

明夷之初何夷乎則於飛鳥見之離爲雉爲飛鳥而初三兩剛以健羽相夾而爲之翼則初固離之一翼也而頽然下垂有似乎夷其翼者初之離剛君子也比之離鳥之飛則於行也憤時逺去義不苟食則三日不食者有之離中空不食之象三爻爲三日於此而有攸往至三爻爲九三與初九陽剛同徳可爲主人特其志不甚相同嘖有煩言如伯夷避紂適周武王左右欲兵之太公曰此義士去之是也互震爲言

六二明夷夷於左股用拯馬壯吉象曰六二之吉順以則也

六二之明夷則夷於左股矣何者初爲足二居足上股也互坎主左方左股也【李鼎祚說】左股夷則害於行【見易酌】將欲拯之何所用乎幸比九三互坎爲馬美脊爲亟心壯馬也於以代步吉矣蓋六二柔中順以合則【坎爲法則也】故夷而有救如此【散宜生等獻珍物以救文王似之】

九三明夷於南狩得其大首不可疾貞象曰南狩之志乃大得也

九三之明夷蓋有所志也今而乃大得矣離南方卦也而爲戈兵本可用武而三爻日盡日盡於冬則向南以修冬狩而尋入地之上六上居天位爲首是大首也而於以得之韜光之極遂興大事然豈可疾遽乎惟以貞耳

六四入於左腹獲明夷之心於出門庭象曰入於左腹獲心意也

四居卦中爲腹心且坤爲腹【荀爽說】震在左方爲左腹坎爲心六四韜光緘口內自籌度入於左腹而獲明夷之心焉他爻之傷在迹此傷在心我思古人實獲我心於是震行逺引回視四爲門三爲庭【幹寶曰一曰室二曰戶三曰庭四曰門】而皆出之吾家耄遜於荒亦以自靖也【傷心而曰得心者出遁則得其心也猶夷齊之逃曰求仁得仁也】

六五箕子之明夷利貞象曰箕子之貞明不可息也坤於地爲黑六五居坤中上比闇君如坐昏獄是箕子之明夷也然居中以正其志外𨿽晦而內之明亦何可息者【伏坎內景】

上六不明晦初登於天后入於地象曰初登於天照四國也後入於地失則也

下五爻之明夷因上六而夷也上六之明夷自夷也故當在晉時本明也後乃不明而晦矣明則日登天上照臨四國晦則日入地中坤迷失則天壤之判也嗚呼何爲至此漢上易傳曰卦之後爻因前爻者多矣而更有因前卦爲象者如明夷之上六辭因晉夬之初九辭因大壯亦彰往察來之一端也

【離下巽上】

家人利女貞

風與火而何以謂之家人耶以爲巽離二女同居則離兌二女之名睽又何耶曰此則風火之所謂家人者也離上兌下水火不相及也而巽上離下則火以風發風因火熾兩相入而無間如家人然曰家人【仲氏易】夫家人以女爲奧主正家之道當責男而正家之效必觀女不利女貞而何利焉

彖曰家人女正位乎內男正位乎外男女正天地之大義也家人有嚴君焉父母之謂也父父子子兄兄弟弟夫夫婦婦而家道正正家而天下定矣

然而家人豈止女貞哉二之在內陰正位也而六二之女居之以正位乎內五之在外陽正位也而九五之男居之以正位乎外【虞仲翔王輔嗣皆如此說】男上女下謂之恆乃天尊地卑之大義也且不特此上九反身而威如非一家之嚴君乎【嚴卽威也】嚴君者父母也【仲氏易曰母亦可稱君如女君小君太君類母亦可稱嚴如有慈父必有嚴母類】且初九以干畫之男有六四坤畫之女而爲之家上女下男咸象也【初有四曰有家五有二曰有家經文甚明】二五曰假曰貞而此亦曰閒曰順初爲陽位四爲陰位是亦男女正位者也不與二五爲兄弟耶至九三間於初二四五陰陽之間𨿽嗃嘻交作而剛徳當位亦我兄弟也吾見一家之中太上之君威居髙堂九五長子家主政而一家信愛熙然無憂父得父道子得子道兄得兄道弟得弟道夫得夫道婦得婦道交相正以相成也家道莫盛於此由是以之治國以之平天下如運諸掌耳

象曰風自火出家人君子以言有物而行有恆

火上而風自生【黃帝書曰火疾生風】家人主中饋之象也家之本在身故君子言必有物有指實也行必有恆無二三也

初九閒有家悔亡象曰閒有家志未變也

初四相應而成家而初能以變爻之艮爲門爲止以閒之四爲巽女於歸在初坎志未變所謂教婦初來者也何悔

六二無攸遂在中饋貞吉象曰六二之吉順以巽也六二以順【陰畫卽坤順】而應巽【五居巽中】故凡事不敢自遂【遂専成也】而惟以酒漿五飯爲職【孟母曰婦人之禮精五飯羃酒漿養舅姑縫衣裳】正彖之所謂女貞者吉庸問乎鄭康成曰爻體離互體坎水在火上飪饋之象

九三家人嗃嗃悔厲吉婦子嘻嘻終吝象曰家人嗃嗃未失也婦子嘻嘻失家節也

離火聲不常或咷或笑或嗟或歌此恆態也【仲氏易】今三剛不中而跨兩離之間【下與互皆離】則爲猛爲寛難可一定使其待家人以嗃嗃耶𨿽多悔而過厲然正家之道不失猶爲吉也若婦子而嘻嘻耶則失治家之節終有羞吝矣說文曰嗃嗃嚴酷貌侯果曰嘻嘻笑也張楫作嬉嬉陸公理作喜喜皆通用字

六四富家大吉象曰富家大吉順在位也

六四之女身居巽始爲近利市三倍飲食祭祀必防米鹽醯醬必節蠶繰女紅無曠富家而大吉矣若是者何也以巽順而居正位【八卦正位巽在四離在二】上承家長下應夫子故能然耳

九五王假有家勿卹吉象曰王假有家交相愛也此秉家政者王也率一家之和以承父母無所不至【假格通至也通也】父父子子兄兄弟弟夫夫婦婦交相歡愛吉矣哉𨿽互坎爲卹【卹憂也】而已勿也【勿無通字】曰吾今無內顧憂矣【仲氏易】

上九有孚威如終吉象曰威如之吉反身之謂也彖之所稱嚴君者正此爻也長子柄政欲交愛以通情白髮在堂貴有威而可畏望立於上人信於下【變坎爲孚陽剛在上爲威】吉有終矣然所謂威如者豈作而致哉正其衣冠尊其瞻視反身自治而巳大學齊治均平本於修身非此道歟

【兌下離上】

睽小事吉

彖曰睽火動而上澤動而下二女同居其志不同行說而麗乎明柔進而上行得中而應乎剛是以小事吉天地睽而其事同也男女睽而其志通也萬物睽而其事類也睽之時用大矣哉

睽乖異也離火炎上兌澤潤下不相及也中女少女各逺兄弟不同歸也故謂之睽然睽而有合象焉內悅而外麗乎明柔行而居於上卦得五中以下與二剛相應夫柔之事小事也【陰爲小】而悅麗明則有徳進居五則有位下應剛則有輔【來易】小事不以吉耶而亦豈止此彼夫火同乎天【天火同人】澤臨乎地【地澤臨】火澤反易而爲男女【反易家人男位外女位內】合天地男女而生萬物【乾道成男坤道成女男女搆精萬物化生】則天地萬物男女皆於睽乎得之【仲氏易】而天尊地卑化育流行夫外婦內家室和好形形色色萬物一體惟合見睽亦惟睽得合睽之時用豈不大哉朱子卦變圖睽自遁大壯來則遁兩陰爻皆移與他卦祗移一爻者不合而大壯剛進與本文柔進而上行又不合故本義不得不雜用離中孚家人三卦仲氏易以此等無定式也於十辟卦外【指復臨泰大壯夬姤遁否觀剝爲十辟卦】又以中孚小過爲半聚咸恆等十卦爲子母聚通爲變母以求其合然半聚子母聚之名不渉鑿乎

象曰上火下澤睽君子以同而異

禹顏同道而出處異由求同學而兵農分彖之睽而同異歸於同也大象之同而異同原有異也諸葛武侯曰違覆而得中猶棄敝屣而獲珠玉也睽之不可已也如是夫

初九悔亡防馬勿逐自復見惡人無咎象曰見惡人以辟咎也

初九與九四敵應而不相合宜有悔者而悔亡矣夫四在坎中爲亟心之馬下值兌脫【兌說也說通悅通脫兌口亦有脫象】爰且防去然而守正待之不必逐也兌口上夬夬卽返干馬自復矣【仲氏易曰凡易中有兌口者皆勿逐自復如震之六二有兌口曰勿逐自得旣濟六二有兌口亦曰勿逐自得是也】且夫四居人位人也而坎爲盜離爲戈兵是惡人也惡人而值離目上下之交【下互亦離】則睽之目不相視者而今見矣【說文睽目不相視也】相見而不拒則咎辟矣故悔以亡【防馬一象也見惡人又一象也】

九二遇主於巷無咎象曰遇主於巷未失道也

六五二之主也當睽之際兌爲毀折坎爲險窞離之甲兵布滿天地此可論常道乎委巷相遇便定主臣何失道之有巷說文雲裏中道也離中虛有巷象

六三見輿曵其牛掣其人天且劓無初有終象曰見輿曵位不當也無初有終遇剛也

六三以陰居陽介兩剛之間而欲應乎上九則見坎輿以偏輪而被曵【坎爲輿又爲輪三居坎下爻爲偏輪故爲所曵又坎爲曵】其駕輿之離牛以一後一先而相掣【上離在坎車前互離又在坎車後有牽掣象】此其狀必不能以急合【仲氏易】而且其人更有可異【三居人位】巽爲發而半巽不成巽發且遇兌折則天之【程曰天髠首也】艮爲鼻而半艮不成艮鼻且遇兌折則劓之【劓割鼻也】其險難爲何如者然上之與三本正應也三爲終上亦爲終上九之剛𨿽不遇之於初必遇之於終睽極則合用固然也【淺義曰此之見三自見也上九之見見三也】

九四睽孤遇元夫交孚厲無咎象曰交孚無咎志行也九四以剛居柔上下之陰各有應與不相爲助則睽而孤者也然獨不曰有敵應之元夫在乎元者始也陽爲夫而居初始元夫也四能出坎中之志以孚於元夫而元夫亦孚之交相結與則天下彊悍之徒見收於君子者豈少哉在初爲使貪詐【初以四爲惡人】在四爲得依歸𨿽厲而無咎焉此眞遇之睽者睽之一象也

六五悔亡厥宗噬膚往何咎象曰厥宗噬膚往有慶也宗卽主也卽書所稱功宗也九二以六五爲主者元首之主也六五以九二爲主者腹心之主也𨿽自二至上象噬嗑有物於中作梗【二變亦爲噬嗑】然梗者四剛二變艮爲膚𨿽梗可斷則其宗噬之一噬卽嗑五往應之有慶矣尙何悔尙何咎【往上爲往來下爲來易例也然攸往等辭多作行字解不必曰往上如此往字仲氏易謂五仍上往所以爲睽訂詁謂不往上而往下睽所以合執而鑿矣】

上九睽孤見豕負塗載鬼一車先張之弧後說之弧匪冦婚媾往遇雨則吉象曰遇雨之吉羣疑亡也

上處睽極亦睽孤矣夫上九所求遇者三也而下視則坎坎爲豕則所見者惟豕耳然且三之所處坎與兌俱豕混澤畔而塗負焉夫坎車也載之者三也卽所謂其人也乃坎爲隠伏有鬼象焉則一車之上但見鬼而不見人且坎爲弓輪其在前者有離矢弧若張然而在後者爲兌脫弧又脫然【卦以下爲前上爲後此自上爻見之則上卦爲前下卦爲後】卽一見間而乍是乍非可疑如此【仲氏易】獨是應坎爲疑而在離終明使其忽然悟曰此坎非冦也【坎爲盜】乃我之婚媾也【陰陽相應爲婚媾】往而遇之坎雨一漂羣疑頓釋所謂無初有終者不誠有終而吉耶【凡此等辭皆必實有其象若不取象而但論理將加聖言以怪誕之失矣】初九九四之睽材徳之睽也然初辟咎不得不見四四睽孤不得不孚初睽而同之一象也九二六五之睽時勢之睽也故二𨿽巷可遇五以噬膚而往睽而同之又一象也六三上九之睽羣疑之睽也故三無初而有終上先孤而後遇睽而同之又一象也

【艮下坎上】

蹇利西南不利東北利見大人貞吉

彖曰蹇難也險在前也見險而能止知矣哉蹇利西南往得中也不利東北其道窮也利見大人往有功也當位貞吉以正邦也蹇之時用大矣哉

蹇說文云跛也坎險在前而艮止不進如跛者之艱於行也故險欲其見【互離見象】而止欲其能【艮篤實有能象】則艮外蔽而障坎於內者防而坎外通而止艮在內者非智乎惟智則能止以處蹇亦惟智則能往以濟蹇彖之所謂利西南者正謂幹畫之剛往入西南坤位【坎本坤體】得中而行順蹇以濟也若東北艮山峻阻【說卦坤位西南艮位東北】非蹇所宜窮而不利矣【劉子新語】故九五大人也而彖謂之利見亦以往五則有功耳當尊位而得貞邦國大難皆可正之【坤爲國正邦故有功】是蹇非無所用也難於用也以難用之時而能有用濟大扶艱豈不偉哉

象曰山上有水蹇君子以反身修徳

玩辭曰山上有水流而多阻水之蹇也行有不得反而自修君子之蹇也

初六往蹇來譽象曰往蹇來譽宜待也

初爲東北艮卦之始往則蹇矣惟來處以待六二之合二之譽卽我之譽【系辭曰二多譽】同濟時艱乃宜耳

六二王臣蹇蹇匪躬之故象曰王臣蹇蹇終無尢也二則上應九五之王王臣矣王臣而可以蹇辭乎喫而猶言再喫不憚也跛而猶行再跛不畏也此豈爲身之故哉以臣事君義在則然卽才柔事險成敗難必而亦何過焉下艮互坎蹇蹇之象

九三往蹇來反象曰往蹇來反內喜之也

至於九三剛實之才𨿽可濟蹇而爻處下位之終逼近上險輕往必蹶惟來反而比於在內之二【二在三內】二才弱而心正欲得剛明者共爲幹濟喜可知也

六四往蹇來連象曰往蹇來連當位實也

四入於險矣陰柔之才亦難獨往其必來而與九三相連結乎九三當位【以九居三】而實【陽爲實陰爲虛】不連之蹇何以濟

九五大蹇朋來象曰大蹇朋來以中節也

今而知九五之王之能濟蹇矣身居險內可謂大蹇然剛徳得中行而中節六二相應之朋且偕初之待三之反四之連蹇蹇而來以共濟也洪水𨿽警得人曰仁自有功焉

上六往蹇來碩吉利見大人像曰往蹇來碩志在內也利見大人以從貴也

而又有自局外來以濟蹇者不觀上六之吉乎位在九五之外復何所往往則必蹇惟志在內之碩而巳矣九五陽大爲碩爲貴【系辭以五爲貴三爲賤】爲大人來碩卽以從貴矣所謂利見大人矣馬援竇融之流是也彖欲其往者往求濟也爻辭戒其往而欲其來者來正所以爲往計也蓋處蹇之時不貴一人獨往而貴同心共助故曰待曰反曰連曰朋而皆曰來詩云淠彼涇舟烝徒楫之周王於邁六師及之濟蹇之道如此

【坎下震上】

解利西南無所往其來復吉有攸往夙吉

彖曰解險以動動而免乎險解解利西南往得眾也其來復吉乃得中也有攸往夙吉往有功也天地解而雷雨作雷雨作而百果艸木皆甲拆解之時大矣哉反乎蹇則解矣上震下坎險而能動動而遂免於險所以解也故蹇利西南而解亦利西南解之利西南者以干剛往上居四則坤眾以得也【震本坤體說卦坤爲眾萬物皆致養焉】夫解之出險惟在二四兩剛故以反易言之蹇卦五陽往上得中今居下卦亦中也是無所往而來復得中中能濟難吉矣蹇卦三陽在下今有所往而居上卦之初則往而有功【得眾則有功】又夙而吉矣【夙早也四居上卦之初故爲夙】且以反易言之爲蹇而以重易言之則爲屯屯則天地始交云郁雷上艸木句曲解則天地發舒雨潤雷下坎通震蕃而百果艸木皆甲拆矣【甲孚也拆分裂也】陰陽流行萬物怒生解之時何其大哉

象曰雷雨作解君子以赦過宥罪

天將布澤陰陽气結雷雨一作則解矣赦過宥罪亦君子所以解民難也宥寛也【文中子曰無赦之國其刑必平而易言赦過者言人過誤當赦者赦之非發令徧赦也】

初六無咎象曰剛柔之際義無咎也

四剛得眾者也初六以柔而與四剛應則剛柔際矣義又何咎

九二田獲三狐得黃矢貞吉象曰九二貞吉得中道也九二九四皆剛也而九二剛得中道則正能解難者坎爲狐六三在三位三狐也【小人之象】二在地上可以於田此而獲之而且得黃矢焉是獲禽而武備益修矣【虞氏曰互離爲黃矢又爻變坤坤中黃色】其貞吉爲何如者中卽正也

六三負且乘致寇至貞吝象曰負且乘亦可醜也自我致戎又誰咎也

六三體剛非二而應剛非初才柔質陋上承九四若以背負之者然是荷薪肩餱之小人耳而今且下乘九二之車【坎爲車】儼然擁蓋策肥甚自得也夫乘者君子之器而以此瑣瑣者據之卽出正命亦可醜也可醜則人醜之醜之則思奪之寇之至也無日矣【坎爲冦】離兵交作將以誰咎

九四解而拇朋至斯孚象曰解而拇未當位也

三之不宜乘而宜負也任拇之人也乃以九四觀之震爲足而三在足前儼若拇然【王注】故爲九四計亦惟解去爾【而卽爾也】拇則初六相應之朋至斯有坎孚之美耳【坎爲孚】蓋九四以陽居陰而與三比位未得當故必斥去私人而後能往得眾往有功也

六五君子維有解吉有孚於小人像曰君子有解小人退也

卦之二陽君子也六五與二相應與四相比爻變爲巽巽爲繩其於君子如縶如維以云解難誠有解也至於三之負上之隼爲小人者亦且畏戎與射曉然知解時之不可以儌幸也而退而相孚矣解之至也

上六公用射隼於髙墉之上獲之無不利象曰公用射隼以解悖也

然小人解之則有孚縱之則終悖不可不知也上六變離爲飛鳥外圍中空而在上爲髙墉是隼在髙墉之上也隼鷙害物髙墉有慿不射之悖何由解【悖逆也】六五居尊位卽公也必用君子以坎弓離矢射上而獲之矣獲之則悖解何所不利觀卦象則雷雨作解得眾物生觀爻象則拇必解隼必射而後小人可孚初六九四九二六五相孚相維以有功焉蓋小人不去君子徒勞雷霆四擊乃布甘雨解之道也

【兌下艮上】

損有孚元吉無咎可貞利有攸往曷之用二簋可用享彖曰損損下益上其道上行損而有孚元吉無咎可貞利有攸往曷之用二簋可用享二簋應有時損剛益柔有時損益盈虛與時偕行

六子之索本於乾坤損益二卦損陽益陰損則皆損益則皆益而一名損一名益者何也損內本乾卦而損其一陽則陽將衰曰損益內本坤卦而益之一陽則陽將盛曰益故雜卦曰損益盛衰之始也一義也民不可損損下以益上下損而上亦將受其損益亦爲損君不可益損上以益下下益而上亦將受其益損亦爲益二義也【向秀說】則先於損象觀之損下卦之一陽而爲兌益上卦以一陽而爲艮其道上行如下之供上仁育下之情願報之禮率下而下之分以爲當輸之是損有孚者損而有孚也有大離之孚【大離中虛心象故亦爲孚】則大吉無過可貞於久而互震攸往自無不利況損有其事亦有其時時宜用損二簋至薄亦可享獻故剛盈則損柔虛則益可損可益與時偕行儀文用度示儉示禮布縷米粟力役可用可緩皆時也仲氏易曰震爲盂爲竹簋象二者初二兩陽也下之兌口食上之艮闕而坤養在中享之象應當也

彖曰山下有澤損君子以懲忿窒欲

山下土虧成澤損之象也內乾剛恐失於忿易六三而成兌說以懲之外坤柔易流於欲易上九而成艮止以窒之損之事也

初九已事遄往無咎酌損之象曰巳事遄往尙合志也巳巳身也初爲民安於在下是以供上之事爲巳事者也巳事而有不速往以奉之者乎此與君上【本義曰尙上通】合志之順民也何咎但民可願損上不可過損也務斟酌以損之乃爲得耳

九二利貞徵凶弗損益之象曰九二利貞中以爲志也初爲民則二爲臣臣之應五利剛中而不變所謂以道事君也若兌悅妄動【震主動】則凶矣故無所謂益上也惟弗損則所以益之爲民畱余勿進羨勿搜括財之弗損也當朝正色勿曲學勿卑節身之弗損也

六三三人行則損一人一人行則得其友象曰一人行三則疑也

損之損下益上六三上九也故於此爻特明上下之象焉幹爲人三人行者下乾卦三陽並進也損一人者九三之一陽變也一人行者幹一陽往上卦也得其友者一陽上爲上九一陰下爲六三而陰陽相交也蓋陰陽之道貴於致一一人行似乎孤矣然無獨必有對陽感陰應必得其友三人行似乎眾矣然一國三公吾誰適從【左】離坐離立勿往參焉【禮記】參則雜而生疑必損其一天以一而得地男以一而得女絪緼搆精萬物馮生則不疑其所行也可玩哉三人行則損一人老之變也一人行則得其友少之合也仲氏易曰來注以益下三爻反於損之上三爻爲

三人行則不特損下三爻反於益之上三爻亦當爲三人行凡反易之卦何一非下反上上反下者且其以一人行爲六三往上而居四夫三四皆陰居上居下何從見之祗彊解反易而不顧情理何也

六四損其疾使遄有喜無咎象曰損其疾亦可喜也此則初之所謂合志者也坤爲虛爲害【九家易】疾也【或兵或役皆疾也】而得初九一陽之遄往而損其疾矣誠合志而可喜矣然遄往者孰使之則六四以酌損者使之

六五或益之十朋之龜弗克違元吉象曰六五元吉自上祐也

卦之得益者上九也然六五君位上九之益卽所以祐五也【祐助也】故六五居中不貪有或益之十朋之龜弗克違之象焉或者不期而至似不知所從來者十朋之龜大寶也禹貢納錫大龜聼其自有不株求也弗克違者欲辭之而不得也彖之所謂元吉者正以此仲氏易曰大象離爲龜古五貝爲朋新莽時兩貝爲朋十朋直五十貝也

上九弗損益之無咎貞吉利有攸往得臣無家象曰弗損益之大得志也

上九則五之財賦所聚也益也然與下之六三相應而以之爲友是損下以爲益者實弗損下以爲益也非彖之所謂無咎可貞而利有攸往者乎故以情言之爲得友而以分言之則爲得臣得臣則天下皆吾人卽皆吾土吾財志大得矣又奚事聚斂於一家爲故曰得臣無家

【震下巽上】

益利有攸往利渉大川

彖曰益損上益下民說無疆自上下下其道大光利有攸往中正有慶利渉大川木道乃行益動而巽日進無疆天施地生其益無方凡益之道與時偕行

益則損上干卦之陽爲六四而成巽益下坤卦之陰以初九而成震初民也而受益有不說而無疆者乎夫益下者上之道也貴不下賤則道不光今觀卦象陽自上卦而下於下卦之下以成大離不粲然而光明乎且二五皆居中得正則震往有慶其利也不信然乎矧巽木震旉皆爲木道震行而渉川【大離有虛舟象】不又利乎而益之象更不止此以益之道動往而出以巽則奮發而不鹵莽進徳修業何可限量天以一陽施於下而地得之以生萬類【上干下坤天地也】品物咸亨安有方所凡此皆震巽春夏之交蕃鮮長進與時而偕行者也

象曰風雷益君子以見善則遷有過則攺

風雷之勢交相助益者也【本義】君子遷善攺過如風之迅如雷之勇益可勝言耶

初九利用爲大作元吉無咎象曰元吉無咎下不厚事也

上之益下不必果有所予也夫予下防何而使下自益則無盡【仲氏易】侯果曰大作謂耕植也【書曰東作史曰大興農功是也】處益之始【益耒耜象】居震之初【初爲民爲地民在地而動東作之象】震爲稼穡又爲大作益之大者莫如耕植故初九之利利爲大作而下無厚事之苦則大吉無咎矣事事上也厚薄之反也不違農時則力役輕什一而徵則稅斂薄故曰不厚事

六二或益之十朋之龜弗克違永貞吉王用享於帝吉象曰或益之自外來也

四旣益初矣初爲民則二爲臣君之置臣以爲民也民益而臣不並受其益乎而六二不敢必君之益我也故十朋之龜弗克違而曰或益之夫損之六五下以龜益上其貢不煩而益之六二上以龜益下則其錫至渥【損益反易益之六二卽損之六五】六二於此惟永守其正則吉矣且二與五應五王也二在地上王者掃地而祭因吉土以饗出震之帝【纂言】所謂祭則獲福者亦於此見之又益之一象也四在外卦故曰益自外來

六三益之用凶事無咎有孚中行告公用圭象曰益用凶事固有之也

三與初同體亦在所益者第三本多凶【系辭】而又處三坤之中與穿土交陷而成凶象者正有合焉【說文曰凶字象地穿而交陷其中】夫民饑爲凶孟子曰河內凶是也古之王者原有委積以待凶荒【周禮遺人縣都之委積以待凶荒】用而益之尙有何咎故必出之以誠【孚誠也】不爲虛文行之以中不滋偏獘而出鎭圭以致王命【周禮珍圭以徴守以卹凶荒注珍作鎭王使人徵諸侯憂凶荒則授之以致王命焉】使公侯被災之地力爲拯救可也然而救荒以孚以中尢貴以豫委積苟非固有卽欲益凶而何益哉【幹徳益下有畜實像】坤爲國有公象又坤土圭象震爲言告象大離孚象

六四中行告公從利用爲依遷國象曰告公從以益志也

六四居中爻亦中行也然損陽而遷之以坤陰坤爲國有遷國之象焉則中行者何行哉從來國之依在民民之依在稼穡四居中央坤爻地位土爰稼穡所謂周原膴膴堇荼如飴者則告公以眾吉允從利用往遷可也夫遷國本非輕舉有以告之而益其志則遷可定艮爲言有告象從卽洪範龜從筮從卿士從庶民從也坤順有從象

九五有孚恵心勿問元吉有孚恵我徳象曰有孚恵心勿問之矣恵我徳大得志也

四以益下爲心乃恵心也九五之君比於四而孚之不問而信大吉之道也然有孚恵心則恵者四之徳哉卽我徳也【我卽指五】爻變爲頤養賢以及萬民於此有焉五之志不大得耶

上九莫益之或擊之立心勿恆凶象曰莫益之偏辭也或擊之自外來也

上九與六三應六三陰虛而凶上當益之矣乃上九乘剛恃剛亢而不下莫有益於下者然所謂莫益猶偏舉之辭也豈止莫益哉或來擊摧殘虐之矣【陽剛髙峙有擊象故蒙上九亦言擊】夫雷上風下曰恆今返之而風返於上雷擊於下曰不恆且此卽恆卦之九三也亦曰不恆凶將立致外何利焉外者外也纂言曰對三而言

【乾下兌上】

夬揚於王庭孚號有厲告自邑不利卽戎利有攸往彖曰夬決也剛決柔也健而說決而和揚於王庭柔乘五剛也孚號有厲其危乃光也告自邑不利卽戎所尙乃窮也利有攸往剛長乃終也

夬者缺也環之有缺者名玦今以五陽而戴一陰其形上缺則因象名夬而義亦隨之合五陽而決一陰此與左賜之玦則決白虎通君子有決斷則佩玦者其義正同【仲氏易曰上缺故爲附決】故夬者決也剛決去柔也內幹健而外兌悅則所以決之者不至激而失和夬之道也然則彖辭可釋矣揚於王庭者五爲王王庭也羣賢對揚於王庭正以柔乘五剛之上不容不決也孚號有厲者善類共結而號呼惕厲持之以危乃可決陰而有光也【幹惕危厲之象乾爲言兌爲口號象告揚之象】且夫所謂陰之在上者【尙上通】非將終之窮宼哉決勝一戰恐其致死於我也況渠坤之一爻猶儼然坤邑矣其亦自其邑而修文命以告之休兵養鋭勿輕卽戎而修吾徳政行仁益彊剛往而長陰乃自終決陰可易乎哉【以不利卽戎故三戒其壯頄以剛長乃終故五慮其未光】

象曰澤上於天夬君子以施祿及下居徳則忌

澤气上於天則蒸潤而下澤決而流之象也若居其徳則忌矣恐其伐施故又戒之

初九壯於前趾往不勝爲咎象曰不勝而往咎也大壯四陽夬進而五陽則大壯初爻壯於趾者此更進而加一陽壯於在前之趾焉【淺義曰卦以上爲後則初爲前夬下卦三爻卽大壯下卦三爻故爻辭頗類】夫初勢微而逺於上何能勝夬之任乃壯往若此徒取咎耳

九二惕號莫夜有戎勿卹象曰有戎勿卹得中道也仲氏易曰二則當任決者但逺未卽決因取孚號而怵惕之彼宵小勢窮乘間抵隙每思以暮夜之間作興戎之計壁人腹刃投以不測而九二能守中正便巳無慮所謂其危乃光者也

九三壯於頄有凶君子夬夬獨行遇雨若濡有慍無咎象曰君子夬夬終無咎也

九三以剛處剛決去之意若赫然見於辭色顴骨髙峙【頄音葵面顴也三在幹爲首故冇頄象】則淺丈夫也豈不有凶爲君子計亦惟夬之又夬志於必往𨿽獨行而與上遇【五陽獨三與上六應】兌水下注有若雨之濡者厭浥可慍而利器深藏濡縷立斃終無咎耳

九四臀無膚其行次且牽羊悔亡聞言不信象曰其行次且位不當也聞言不信聰不明也

至於九四以剛居柔位處不當君子而涉於陰柔者也變坎爲臀【見虞氏易臀字從殿殿後也九三爲頄九四反爲臀者三下卦之上四上卦之下也】臀下有柔肉曰膚乘剛則臀無膚矣【訂詁】又坎爲曳且以無膚而次且不進矣夫以四視上六爲兌主羊也羊在前而我從後驅之此牽羊之術也【東谷鄭氏謂羊性狠居前而力挽之則忿而不行卻行而使之前則行矣】若如此則無悔矣其如四聴言不明𨿽號之以此而不信何【變坎爲耳】

九五莧陸夬夬中行無咎象曰中行無咎中未光也幹畫平直而五疊隆峙一若髙平之陸然上六拆於其上又若陸上有莧然夫莧葉弱而根堅【上柔下剛之象見荀慈明說】九五於此夬之又夬曰吾以中行者去之焉是固決而和者何咎然九五居尊有權陰逼莫逃可以一決而盡而乃安於中行君子微窺其隠曰得毋有未甚光明者乎蓋惟恐陽之不決陽也三爻遇雨亦無咎此爻中行乃未光乃知時宜待而輕見詞色時當決而尙講持中調停皆腐儒敗乃事者也【王昆繩曰夬之九五兌也非干也𨿽決上六而陰有不忍割者是未光也故兌之九五遂孚於剝焉】

上六無號終有凶象曰無號之凶終不可長也

五陽孚號則一陰無所號矣【兌口亦有號象】終不可長其凶宜耳五剛決一柔若易易然然初九不勝矣九三且受其沾濡矣九四趦趄不果矣九五夬而未光矣且下卦健體則初與三恐其決之過上卦說體四與五又恐其決之不及惟二得中而惕號不寧小人之難去如此君子去小人之難如此厲哉故通卦不言亨吉祗曰無咎無卹悔亡所以深戒君子使勿忽小人也聖人之情見乎辭如此

【巽下乾上】

姤女壯勿用取女

彖曰姤遇也柔遇剛也勿用取女不可與長也天地相遇品物咸章也剛遇中正天下大行也姤之時義大矣哉

姤者遇也在夬之一柔方幸其決於上而忽出於下來與剛接若邂逅然是姤也夫柔者女也上有五陽而一女竟出而與之遇可不謂壯乎若用而取之則從此漸侵漸長由姤而遁而否而觀而剝而可乎然而柔出遇剛固可危厲而五陽在上索入一陰則天地相遇【天陽地陰】爲仲夏之月大巽東南品物咸章且九二位遇中九五位遇中正則陽能包畜初陰以大行於天下姤之時其義不亦大哉

象曰天下有風姤後以施命誥四方

天下有風自上而下物無不遇之而從令焉後之命誥似之

初六系於金柅貞吉有攸往見凶羸豕孚蹢躅象曰系於金柅柔道牽也

初六則正所謂女壯者也巽爲繩巽木而合干金爲金柅【說文柅木名實似梨仲氏易曰實似梨黃色故名金柅】則初六有牽系於金柅之象焉裹足不前守陰之貞則吉矣若欲求陽而往男不先女女反先男其凶立見然而系則系矣形以之系心誰能系試諦觀其象可畏也哉坎爲豕坎體不全且柔爻爲羸豕羸豕母豕也【趙汝楳曰陰爲羸豕】巽股爲蹢躅塗豕逸風而金柅是系急就不能形神俱瘁専専莫化盤桓踢蹶可畏亦可醜也【大堤白薴無數言情之作不及此五字寫盡】

九二包有魚無咎不利賔象曰包有魚義不及賔也九二剛而得中切比於初陽大陰小則包之包之而視初魚也則有魚矣【魚陰類巽亦爲魚】夫嘉魚罩罩何咎但初六之女壯女也壯女入門不嚴內外乃使大享見賔恐難保其貞矣則象之所謂不利賔者豈曰魚不利於賔哉亦以二旣包之義不可再及於賔耳【賔指四四與初正應今二旣包初二爲主遂視四爲賔矣】

九三臀無膚其行次且厲無大咎象曰其行次且行未牽也

九三卽夬之九四也故亦臀無膚其行次且然而不同矣五陽之所遇者皆初陰也而三獨緩行而不與之牽焉惕厲以處自鮮大咎【初之牽自牽也此之未牽不牽乎人也】此在姤時而可以不姤者故夬之次且以不當而不明此之次且以未牽而無咎也

九四包無魚起凶象曰無魚之凶逺民也

四與初則正應矣乃以不中不正致初之魚爲九二所有而九四之包反無魚焉陰爲女亦爲民夫本吾民而逺之使歸他人凶得不起乎此當姤而不能姤者

九五以杞包瓜含章有隕自天象曰九五含章中正也有隕自天志不捨命也

自二視初魚也而自五視之二爲杞【虞氏易巽爲杞】初陰蔓延地下如瓜【二變艮亦爲果瓜】是杞栁包瓜也【杞栁可爲桮棬】二五皆中而五居尊位則杞包者五以之也夫九五剛遇中正而包陰瓜陰陽相間文章燦然包之則含之何者瓜之在地乃自天而隕者也【與夬反對自見】天命也天命如此九五之志自奉天而不違矣【程捨違也以爻而曠觀之漢唐九五之君因時成事不待言矣卽孔子志懷三代之英然秦之一陰巳生於下孔子可違天哉亦刪詩訂禮起漢唐之豪傑包漢唐之陰眾耳是志不捨命也】

上九姤其角吝無咎象曰姤其角上窮吝也

上九亢陽於上角也陰遇之抵觸而不合豈不吝而有疵然卓立難近何咎此以極剛而待陰之過者世外之髙士也

姤陰始生緩行而不與牽一道也角觸而不使近又一道也包魚而閒制之使不及賔又一道也以杞包瓜品物咸章又一道也或地位不同或徳行各異而厪女壯之慮則一也惟旣應之而又不能包之致使爲他人用以起凶災此爲下耳

【坤下兌上】

萃亨王假有廟利見大人亨利貞用大牲吉利有攸往彖曰萃聚也順以說剛中而應故聚也王假有廟致孝亨也利見大人亨聚以正也用大牲吉利有攸往順天命也觀其所聚而天地萬物之情可見矣

萃者聚也何爲而聚也人情逆則不聚忤則不聚偏而無從則不聚今坤順而兌悅九五剛中而六二應之聚之故了然矣故王假有廟者聚精神【孝】聚品物【享】以聚祖考也【渙之假廟立廟之始此之假廟亨廟之成】利見大人亨者三陰在下而承九四以見九五其聚以正也用大牲吉利有攸往者天命旣聚非二簋應損之時故順天命而備物以祭攸往咸宜也夫天命不可度也人心莫知其鄕也羣生至眾也【程】羣物至紛也而聚合總攝乃至於此此其中有情焉咸則其情通恆則其情久萃則其情聚然則天地萬物之情不於所聚而可見哉九五王也互艮爲闕爲鬼防門宗廟也坤爲牛大牲也五居天位互巽爲命天命也

象曰澤上於地萃君子以除戎器戒不虞

澤萬物之所說也而在坤地之上坤爲眾非萃乎聚戎器而修之【除更新也】以備不虞萃道之大者【曰國之大事在祀與戌】

初六有孚不終乃亂乃萃若號一握爲笑勿卹往無咎象曰乃亂乃萃其志亂也

此萃之始也卦象大坎本有孚然居於初位尙未終也故其志疑惑不定乃亂而散乃萃而合此豈可者苟能爻變爲震震爲鳴號大呼上卦之陽艮手相鄰一握而進𨿽震爲喜笑容有笑其往之急者而勿卹也惟一意於往而聚則無咎耳

六二引吉無咎孚乃利用禴象曰引吉無咎中未變也二則彖之所謂應乎五者執持中道不變其心【卽孚也】以艮手牽巽繩引羣而拱剛中【二居中則初六六三皆可引之】吉又何咎且當萃之時孚誠以用夏祭不亦利歟【禴夏祭名周禮宗伯以禴夏享先王是也下卦離位故爲禴祭】

六三萃如嗟如無攸利往無咎小吝象曰往無咎上巽也

六三當萃之中故萃如而處上下之間無有正應則又嗟如【大坎加憂亦爲嗟】是無所利也惟往而上見乎五𨿽應非其正不免小吝然上互爲巽三五同功固其宜也又何咎焉此聖言以互體示人者

九四大吉無咎象曰大吉無咎位不當也

四本多懼而爻以陽處陰位復不當然在萃時不擅尊位退處陰小使下之三陰皆往於五正以位不當而大吉無咎矣【觀九五曰萃有位可明】

九五萃有位無咎匪孚元永貞悔亡象曰萃有位志未光也

乃五則萃有位矣又有何咎然萃與比相似而不同比不寧而建國初起之君也萃假廟而戒不虞成業之君也業成志或不光【如唐太宗末年漸荒漢之景帝致七國之變是也】又比惟九五一陽故五陰之比顯然明白萃四五兩陽則九五之剛中反居大坎之偏與離光相背其孚乎四陰者或有時而匪孚矣悔矣亦如比之元永貞乃悔亡耳

上六賫咨涕洟無咎象曰賫咨涕洟未安上也

萃之終而乃有不得萃者焉淺義曰賫持遺人也咨嗟嘆聲兌口象涕目液洟鼻液兌澤象以柔上乘五剛非萃之道故持此咨涕洟以致其不安之意於五而求萃也亦無咎矣

天下大萃之時而初六乃有孚不終乃亂乃萃矣六三萃往而有嗟矣上六欲萃而涕洟矣所謂修已以安百姓堯舜猶病也九五之大人乃不光而元永貞焉豈其可哉

【巽下坤上】

升元亨用見大人勿卹南徵吉

彖曰柔以時升巽而順剛中而應是以大亨用見大人勿卹有慶也南徵吉志行也

升者何也上卦坤爲地下卦巽爲木地中生木木之初柔爲卦主以時而上升也【故六爻爲初六稱大吉以其爲升之主也或曰巽從坤交當曰柔以時下不當曰柔以時升不知卦自名升初六之升乃坐全卦象而言非就一爻往來言也】其徳巽而順其體九二剛中而五相應升而大亨非是之故歟故大坎爲卹而六五用見九二之大人則陰陽防合有慶而勿卹矣且升卽徵也巽位東南坤位西南皆南也於此而徵則志行矣吉矣

周易玩辭謂升自臨變推易圖亦載升爲臨之初移三則當曰剛以時升矣與經文不合故本義不得巳取解仲氏易不得巳専取小過則其言曰臨觀者二陽卦之正易也乃有不通可乎亦可見卦變推易之不與聖經比附矣【柔以時升與大壯大者壯也等辭同本象自明不必他牽】

象曰地中生木升君子以順徳積小以髙大

順徳地道也地道生生不窮故木積小而升於髙大焉

初六允升大吉象曰允升大吉上合志也

參天之柯自兩葉始故初六之升允升也【允信也大坎爲孚有允象】上坤爲土以培下木兩志相合其吉何可量者

九二孚乃利用禴無咎象曰九二之孚有喜也

九二剛中則有孚於五者也升而用禴巽臭肆達【巽爲臭】皇屍載喜利矣何咎【禴夏祭也南徵故爲夏祭】

九三升虛邑象曰升虛邑無所疑也

坤爲邑上有坤卦下有坤爻而三剛峙其中有虛像【虛同墟說文虛大丘也】是虛邑也九三升而漸髙至於虛邑當其在初已允在二已孚此又何疑焉

六四王用亨【享通】於岐山吉無咎象曰王用亨於岐山順事也

六四升而愈髙則山矣互兌在西方則爲岐山岐山者西方之山也亨祭於岐山順以事之【坤爲順】後遂自侯而王不其升乎王指五也

六五貞吉升階象曰貞吉升階大得志也

至於六五則大居正而吉又安所升然下與九二應引天下之賢士以升坤土兩排如陟東西階然爲天下得人志之大得爲何如者

上六防升利於不息之貞象曰防升在上消不富也若夫上六處坤之極眞無所升矣而乃晻�日晦夜行不休彼防迷者【坤爲迷】豈以下有巽利尙欲求富哉不知陰中消索【荀爽曰陰用事爲消陽用事爲息】何富之冀然而此意亦有利焉苟易夫求富之心以之體道則不息之貞聖敬日躋昭格於天乃升之極者

【坎下兌上】

困亨貞大人吉無咎有言不信

彖曰困剛揜也險以說困而不失其所亨其惟君子乎貞大人吉以剛中也有言不信尙口乃窮也

陰勝於陽則戰然戰則陽可復猶非困也今坎剛爲兌柔所掩九二一剛爲二陰所掩【本義】四五兩剛爲上六六三所掩狀似悅陽包陽而實蔽陽於內令其坐而自困此則困也然困於遇不可困於心𨿽遇坎險而兌悅如故遭困而不失其所【所所居之地也】則處困而亨惟君子能之夫君子者卽大人也二五剛中得正不其吉乎若不知處困之義而徒恃兌口以自解說則困時之言人誰信之窮可知耳

象曰澤無水困君子以致命遂志

澤在上而水漏於下困竭之象也君子處此則命委於天志遂於巳所謂夭壽不貳修身以俟之也

初六臀困於株木入於幽谷三嵗不覿象曰入於幽谷幽不明也

卦本以柔揜剛而困然剛不可困也困剛者必將自困【故陰爻辭有不祥而陽爻辭無全凶】故陰亦困焉坎爲臀一陽逼於後【卦以下爲前上爲後】比之堅木【坎爲木堅多心】有根株而無枝葉【木在地下爲根地上爲株】臀困於此何能上進且不特此而巳坎有重窞而初當最下如幽谷然一入其中則歷坎之盡勢必三嵗不覿【王昭素曰自初至四歷三爻爲三嵗】蓋坎與離反故幽而不明耳此卑暗而困者

九二困於酒食朱紱方來利用亨祀徵凶無咎象曰困於酒食中有慶也【亨通享】

此則富貴而困者坎爲酒應兌爲口食肉山酒海困而不勝而朱紱之服來加未已【二至四爲離三至五爲巽以離牛之革加之巽股是紱也離南方卦朱色詩曰朱芾斯皇赤紱三百紱芾通字蔽膝也朝祭之服】不亦九二中道之慶乎特是酒食薦亨服紱以祭則可敬鬼神而利若以此爲推食解衣而欲進而有爲則坎陷而凶矣然時勢至此於巳何咎明萬曆時君子正如此

六三困於石據於蒺藜入於其宮不見其妻凶象曰據於蒺藜乘剛也入於其宮不見其妻不祥也

剛有石象坎有蒺藜象六三正乘下剛則困於石而且據於蒺藜矣及入於坎宮坎爲男兌爲女而上六不應又入其宮不見其妻不祥而凶孰甚焉此則據非其位而困者

九四來徐徐困於金車吝有終象曰來徐徐志在下也𨿽不當位有與也

卦之三陽惟九四有應故其志以斯世斯民爲已任見初六之困以爲此吾與也駕我金車來而相救【坎爲車九四幹畫爲金】無柰以陽居陰位處不當徐徐不前坐爲車困則徳不下施不其吝乎然志終不變必及所與如孔子𨿽困於周流而澤被萬世是也【與卽斯人徒與之與】

九五劓刖困於赤紱乃徐有說利用祭祀象曰劓刖志未得也乃徐有說以中直也利用祭祀受福也

後半震不成震足前半艮不成艮鼻且俱爲兌之毀折則劓且刖矣𨿽九五得位系我赤紱而束縛絞急卽困於赤紱焉【九五與九二敵應互離火性炎上二爲朱紱則漸上色輕爲赤紱】𨿽然徳中而直【乾爻靜専動直】豈終困哉徐出言說【兌爲說說悅通字】以達神天祭祀獲福利矣文王之囚羑里而終三分有二也似之

上六困於葛藟於臲卼曰動悔有悔徵吉象曰困於葛藟未當也動悔有悔吉行也

上六亦掩剛而困者巽爲木六以柔纒巽木之上是困於葛藟也巽爲髙上居巽髙之上是於臲卼也【臲卼卽杌不安也】然上與初三不同窮則變矣忽而覺曰吾其動乎吾悔矣果有悔也則徵行而吉矣徵行卽動也君子固困窮而通而小人悔掩剛之不當亦可通如此

【巽下坎上】

井攺邑不攺井無喪無得往來井井汔至亦未繘井羸其瓶凶

彖曰巽乎水而上水井井養而不窮也攺邑不攺井乃以剛中也汔至亦未繘井未有功也羸其瓶是以凶也巽爲木爲入坎爲水木入水下而取水在上汲井之象非井乎故觀乎反易困上爲兌反於下爲巽巽爲市邑是攺爲邑也困下爲坎反於上亦爲坎剛徳居中坎水通行是井原有不攺也【來注三陰爲井身初井泥四井甃上井收是也三陽爲井水二射漏三井渫五寒冽是也】井不攺則取之不竭無所喪惠而不居無所得但見往而外者坎一井也來而內者大坎亦一井也養人又何窮焉特是井必出水始能養人向使汲水者幾至於井【汔幾也】而未用其繘於井【繘綆也巽爲繩綆象】忽羸其瓶【羸敝敗也】毀折下漏【離中虛瓶象兌爲毀折羸象】則無以上水不其凶乎

象曰木上有水井君子以勞民勸相

如井養然君子也勞來其民勸之助之戒用休董用威勸以九歌

初六井泥不食舊井無禽象曰井泥不食下也舊井無禽時捨也

初二皆地道而初尢地下井底之泥也其可食乎【仲氏易】夫井泥而不可食必其久不渫治者也舊井也眢而下缺卽巽之雞離之飛鳥亦無反而顧之者【禽常近水杜詩鸕鷀窺淺井是也】爲時所置可知矣

九二井谷射鮒甕敝漏象曰井谷射鮒無與也

九二井有水矣但毀折之水【兌爲毀折】流於山下【變艮爲山】則井而似谷莊周所謂缺甃之崖是也其水無人上汲惟下注而射於初有射鮒之象焉【崔憬曰魚陰虫也處井下體又陰爻魚象仲氏易曰鮒小魚也少牢饋食曰魚用鮒十有五而俎言細小也埤雅謂卽今之鯽以其相卽而行曰鯽以其相附而行曰鮒呂子洞庭之鮒則大魚別一種】而且倒兌下缺有似翻壺盛水之甕且敝而漏矣【甕卽瓶】夫汲之必有與之者顧誰與此【無應故無與】

九三井渫不食爲我心惻可用汲王明並受其福象曰井渫不食行惻也求王明受福也

三居剛乘剛逺於泥而無漏巽爲潔齊井之渫去其污者渫者泄也史記屈原作井泄是也然水尙在井中而兌口居上或不爲人所食者有之淸不見亮賢不見收行道之人皆必爲我心惻矣於此而用汲引焉庶其可乎夫五王也五與三同功爲離離爲明王而能明以汲之則共處離位與不共處離位者誰不受福焉宜求之者眾矣【仲氏易】

六四井甃無咎象曰井甃無咎修井也

四在互卦離中以離中之火燒坤土【坎本坤卦】爲甓而甃之四傍馬融所謂以瓦治井者修也

九五井洌寒泉食象曰寒泉之食中正也

仲氏易曰此水繘而上矣坎水正中洌也不泥也寒也坎北寒地也泉也有本也上坎下又坎也食也兌口正向也

上六井收勿幕有孚元吉象曰元吉在上大成也上六井上見口如井韓然收也【按韓說文井垣也卽今井口上干也所以收井者故謂之收畫井卽取其形故蘇軾曰收者甃之上窮也】井收得母幕之乎【幕蓋井具也】夫往來井井取之不禁又何幕爲【井口仍見上缺是勿幕也】出坎之孚而得大吉井養於是乎大成矣

周易注卷三﹤經部﹐易類﹐周易傳注﹥

欽定四庫全書

周易注卷四

通州學正李撰

下經

【離下兌上】

革已日乃孚元亨利貞悔亡

彖曰革水火相息二女同居其志不相得曰革已日乃孚革而信之文明以說大亨以正革而當其悔乃亡天地革而四時成湯武革命順乎天而應乎人革之時大矣哉

革變革也文王序卦以反易爲次然又有重易而可對見者如睽之與革是也睽爲火澤火炎上而水潤下相違而巳而革爲澤火澤之潤下者必及火火之炎上者必及澤相搏也已而相熄【息與熄同卽滅也或謂兌澤與坎水不同不可言水則孔子言水火相息非耶】二女亦然睽之中女上而少女下𨿽各有志猶不相害至於革則女兄居下女弟居上孤嫠旣不堪而復以晨夕先後短長錯迕之細相對詬誶其勢不至於不相得不止此革之所由名也【仲氏易】然而天下之事革舊則新理有固然但不極不革湯武行善桀紂行惡各終其日【崔憬說巳終也漢晉皆如此解史記凡下事接上事者言巳謂終此事而又爲也漢上易以巳爲戊巳之巳謂八卦納甲幹納甲壬坤納乙癸震納庚防納辛坎納戊離納巳艮納丙兌納丁不惟納甲之說起於後人且此卦下離謂之納已則蠱卦無干何以有甲巽卦無震何以有庚不可通矣至訓巳字更於此卦添一庚字或謂庚前一日爲巳或謂庚後十日爲已不更添設歟】人乃曉然信之內文明而外和說大亨以正所革者當其悔乃亡且此人道也卽天道也暑以變寒寒以變暑相革而成嵗故湯武革命以法天地上順乎天而下應乎人然則革之時何其大哉

彖曰澤中有火革君子以治歷明時

天地革而四時成君子治歷明之而巳

初九鞏用黃牛之革象曰鞏用黃牛不可以有爲也𨿽當革時處下無應一若有物束之者所謂鞏也【說文以革束物爲鞏】第鞏用韋束而初居離剛卽用離牛之剛革而黃其色者【離爲牛剛其革也黃者黃離色也】於以爲鞏則旣堅且靱而急不能革故曰此不可以有爲者【仲氏易】蓋獸去皮毛本爲革象而時日未至故且束防以自處耳

六二已日乃革之徵吉無咎象曰巳日革之行有嘉也離爲日二爻則日過半矣彖之所謂已日乃有孚者亦以已日乃可革也由此而徵行以待巳日不輕革焉焉有不嘉

九三徵凶貞厲革言三就有孚象曰革言三就又何之矣

九三以爲逼近上卦卽欲徵而革乎則罹躁動之凶矣必正而危厲變革之言三訂而就【就成也變震爲言】則乃孚者有孚矣又何之乎言巳詳審無所復用其詳審也

九四悔亡有孚攺命吉象曰攺命之吉信志也

九四在離日上所謂巳日也互乾居中躍而欲飛【人近天位】天下皆信其志正彖所謂悔亡者湯武革命此其時矣巽爲命

九五大人虎變未占有孚象曰大人虎變其文炳也於是而革者稱大人矣命之旣攺創制立法更朔易服考車書而定禮樂其乘乾向離文明飾治【仲氏易】如虎之文采變化炳然外著【幹有虎象宋衷曰兌爲白虎】是何待占而後知其信於天下哉二至上大坎爲孚而三有孚皆歸陽爻心實孚也

上六君子豹變小人革靣徵凶居貞吉象曰君子豹變其文蔚也小人革靣順以從君也

至於上六則由創而守矣有位君子之革文章華國豹變蔚然【陸績曰兌陽爻稱虎陰爻稱豹豹虎類而小訂詀曰虎大而文疎曰炳豹小而文宻曰蔚】無位小人之革攺易靣目從欲而治【居髙則爲君子陰柔則爲小人俱指上六言】所謂萬物更新四海太平者非耶然而繼創以守務在休息張而不弛盛世所忌動則凶居則正而吉蓋非常之舉更革之行可以處變而不可以處常惟可處變故當其未革用黃牛之革而偏厭其固惟不可處常故及其旣革𨿽虎豹炳蔚斐然文治而惟恐其徵時則然也初二三以漸而革四則正革五六革之成革道如此

【巽下離上】

鼎元吉亨

彖曰鼎象也以木巽火亨【烹通下亨以大亨俱同】餁也聖人亨以享上帝而大亨以養聖賢巽而耳目聰明柔進而上行得中而應乎剛是以元亨

鼎者何也象也初偶似足二三四奇而中實似腹五偶似耳上奇似非鼎象而何然象也而義卽具焉以木巽【入也】火事爲烹餁豈細故哉聖人作而大牢脀【音徵以牲體實鼎也】鼎以享上帝饔餐牢醴用物宏多以養當代之聖賢鼎之攸闗爲何如者而況其徳則巽順於內而大坎之耳上離之目亶聰明作元後且坤柔爲離主爻進而上行得五中而應九二之剛上下相得其大吉而亨也尙待多辭決歟【頤與鼎皆有養義而口實不若鼎養之尊也觀彖象辭可見】

象曰木上有火鼎君子以正位凝命

命旣革矣君子正位以凝之成王定鼎於郟鄏其象如此

初六鼎顚趾利出否得妾以其子無咎象曰鼎顚趾未悖也利出否以從貴也

初在鼎下而偶開如趾然然卦與革反易則一觀於革似顚其趾者夫趾而顚有似乎悖禮祭先夕漑鼎滌濯則必顚鼎而出否濁之物焉豈爲悖哉且夫顚者倒也初六爲巽倒巽卽兌兌爲少女爲妾而自初至五卽爲大坎之子又有得妾以其子之象焉【妾以事餁子以主鼎】則母以子貴與鼎以出否而從貴者不相似乎【訂詁否爲賤新潔爲貴】

九二鼎有實我仇有疾不我能卽吉象曰鼎有實愼所之也我仇有疾終無尢也

二當鼎下腹而得陽爻則有實持其實何之六五二之所之也謹愼以之則我之仇類同爲陽爻同居腹位如行塞之九三覆餗之九四未免有所嫉妒然不能卽我之身而害之故吉而無尢

九三鼎耳革其行塞雉膏不食方雨虧悔終吉象曰鼎耳革失其義也

一至五大坎爲耳三正居坎中則𨿽未至六五【六五爲鼎耳】已有耳象焉無柰中有三陽而九三上下充連通者不通【坎爲通】鼎耳攺矣【胡瑗口義】夫耳必虛而後可貫以而扛近食前今耳攺而塞則行亦塞失鼎之義矣【漢五行志口鼎以耳行】𨿽有上離之雉可以爲膏焉得食哉幸而大坎將雨雨則陰陽相和革者可復塞者可通將見不食而虧闕者悔而思變終獲其吉矣

九四鼎折足覆公餗其形渥凶象曰覆公餗信如何也凡物之能容者必其有餘地也九四下有三陽實滿巳過上逼耳鼎不能勝其下之足【初爲足】斗然摧折【兌爲毀折】而公餗覆矣【李氏集解曰四爲諸侯上公之位餗者雉膏之屬】流漓沾濡【坎象】形模沃若夫九四不甞以爲鼎鼐材乎而今果何如

六五鼎黃耳金利貞象曰鼎黃耳中以爲實也此正鼎之耳也而居離中則黃離爲黃耳於是以上九之金貫之【上九幹畫幹爲金】鼎於是不成烹餁之功乎特是鼎耳無實以下與二爲正應得中而虛納【彖曰耳目聰明得中而應乎剛】則二之有實卽爲五之實矣其中也其貞也是其所利也

上九鼎玉大吉無不利象曰玉在上剛柔節也上九乃六五之所謂者然自五視之爲金而幹爲金又爲玉變震亦爲玉則金而飾以玉復稱玉焉夫玉在上而通於五耳上九爲陽六五爲陰則耳之相通卽剛柔之相節【節無過不及也】推之水火之齊【周禮烹人掌共鼎鑊以給水火之齊】寒暖之節【文王世子食上必在視寒暖之節】聖人與上帝聖賢之感格皆此節也不大吉而無不利歟初六出鼎之否九二有鼎之實宜乎行而亨矣乃九三鼎塞九四鼎覆何能有之惟六五之耳上九之剛柔相節則可用以享上帝養聖賢是鼎非聖人其孰與歸

【震下震上】

震亨震來虩虩笑言啞啞震驚百里不防匕鬯

震動也一陽動於二陰之下其象爲雷重震則二雷相逐故震來虩虩然【虩虩說文恐懼也】震爲言爲笑故又有啞啞象【啞啞笑聲】匕以棘爲之出鼎牢而升俎者鬯秬釀郁艸爲酒以降神者互坎爲棘爲酒主鼎器者長子長子震也自虎通曰雷震百里諸侯之象故匕鬯歸之

彖曰震亨震來虩虩恐致福也笑言啞啞後有則也震驚百里驚逺而懼邇也出可以守宗廟社稷以爲祭主也

當震之來而虩虩恐懼則恐懼可以致福後自笑言啞啞而不失其則矣夫震之來豈小也哉聲聞百里【項氏曰千里不同風百里不共雷故雷震百里】逺聞之而驚邇當之而懼乃能不防匕鬯則出而守宗廟社稷以爲祭主也不亦亨哉【艮爲宗廟震爲稼有社稷象】

象曰洊雷震君子以恐懼修省

洊者重也恐懼於心修省於事君子之震也

初九震來虩虩後笑言啞啞吉象曰震來虩虩恐致福也笑言啞啞後有則也

重震以內爲主而內震以初爻爲主居下能恐彖之震來虩虩而後啞啞者正指此爻也

六二震來厲億防貝躋於九陵勿逐七日得象曰震來厲乘剛也

六二下乘初剛爲龍雷之聲所懾故震來而危大防其貝【億大也十萬曰億故六五象以大訓億變離爲龜蚌貝象古以貝爲貨】且避而躋於九陵之上焉【互艮爲山陵也艮上爲九四九陵也】其不如初之後有笑言審矣然震得中正終亦無失所防之貝不必逐也爻至七日而復其位【一爻當一日】自得之耳

六三震蘇蘇震行無眚象曰震蘇蘇位不當也

六三以柔居剛位處不當故震而蘇蘇然【程蘇蘇畏懼散失之貌】然勿徒爾也震行則可無眚矣【互坎爲眚】六居陽位故勉之

九四震遂泥象曰震遂泥未光也

九四與初九皆震之一陽也乃因重之而其義迥殊矣上下皆震動而不返【本義曰遂者無返之意】遂陷坎中如泥塗附【坎水入坤中泥象】其能光乎【坎反離故未光】

六五震往來厲億無防有事象曰震往來厲危行也其事在中大無防也

六五居重震之上一震往一震又來故往來皆厲然而大無防也以居中而有震動恪恭之事也說卦曰震動也動萬物者莫疾乎雷故曰震來震往來皆動意也【雷震非往卽來無畱住者】孔子以危訓厲以行訓往來可見與他卦往來之義不同不必株牽也

上六震索索視矍矍徵凶震不於其躬於其鄰無咎婚媾有言象曰震索索中未得也𨿽凶無咎畏鄰戒也上六處震之極柔而多恐【中未得】故索索而气盡目矍矍而四顧周章【變離爲目】以是徵行其凶必矣特是上卦震之剛爲九四四之震不能及上之躬也僅於五之鄰耳於此而卽戒畏之何咎但與四同體而剛柔爻當有婚媾之象焉戒畏而不能與之同震責言諒不免耳

【艮下艮上】

艮其背不獲其身行其庭不見其人無咎

艮山也惟山故止但艮象山而亦象人【仲氏易曰古人字作冂卽艮形也故三統以干屬天以坤屬地以艮屬人夏正建寅爲人正其於易首艮名連山卽是故也】人身動者也釋名身伸也可屈伸也【胸腹爲身曲身爲躬】背不動者也艮止其背凝然如山則身亦止而不用矣是不獲其身也故艮爲門闕兼則兩之兩門之間卽庭也庭形見而三四人位互坎爲隠伏則行其庭不見其人也艮之時如此則無咎

彖曰艮止也時止則止時行則行動靜不失其時其道光明艮其止止其所也上下敵應不相與也是以不獲其身行其庭不見其人無咎也

艮止也而與震反對卽有行焉其惟以時乎時而當靜則止時而當動則行動靜不失其道光明【三至上大離爲光明】若但以止論艮者其止也背其所也則以上下六爻敵應而不相與無可行者【八純卦皆敵應獨言於艮者以訓止故用之他卦不必牽同也易不爲典要如此】故不獲其身不見其人我無所動物無可引咎過亦無自而至矣【艮其背四語佛氏似可借口而孔子歸之於時時止時行其道光明與異端黑白分矣】

象曰兼山艮君子以思不出其位

兩雷兩風兩水兩火兩澤皆可往來侵薄惟兩山疊峙無所移易止之象也思不出位則人而如山矣易重時位而艮辭皆及之

初六艮其趾無咎利永貞象曰艮其趾未失正也初偶象趾行之具也乃能艮止焉尙有躁動失正之咎乎然恐其不永貞也故又戒之【艮象人故由趾以達輔皆取人像】

六二艮其腓不拯其隨其心不快象曰不拯其隨未退聽也

進於趾則腓矣六二得中守正能艮其腓豈爲不可顧以二陰從一陽則三陽二之所隨也今三止而不中不能退聽於二【坎耳爲聽】二𨿽止而不救之【拯救也】而心有不快焉者【本義】然乃三不退聽之罪也【如告子不歸孟子是也】故二無吉凶【淺義曰互坎爲心病不快象】

九三艮其限列其夤厲燻心象曰艮其限危燻心也限虞翻曰腰帶處蓋腰胯爲上下之分限也夤馬融曰夾脊肉荀爽本作腎云互坎爲腎字彚曰夤腰絡也又夤進也緣連也世以干進爲夤緣是也蓋腎之脈絡緣連於腰脊也三處人之中則限矣夤矣乃九三過剛不中彊閉抑制艮止其限如道家丹田气海守中之說也【佛氏空寂亦艮其限也】層層等列其夤如道家運气之說也不知彊制逆行徒爲危厲適以薰灼其心而巳矣後世修煉之術闗隔躁暴而致危者非是耶【淺義曰大離爲火薫象】

六四艮其身無咎象曰艮其身止諸躬也

限之上輔之下身也不獲其身卽艮其身矣楊時曰爻言身言躬者伸爲身屈爲躬屈伸在我也

六五艮其輔言有序悔亡象曰艮其輔以中正也此口容止也非中正其誰能之互震爲言

上九惇艮吉象曰惇艮之吉以厚終也

此艮背也爾雅丘再成曰惇惇者兼山之艮也以剛實而居艮之終則直以艮山與之【仲氏易】乃聖學之惇厚非異端之寂靜也吉何如之雷震起於下故以初剛爲主艮山止於上故以上剛爲主最爲吉爻

【艮下巽上】

漸女歸吉利貞

彖曰漸之進也女歸吉也進得位往有功也進以正可以正邦也其位剛得中也止而巽動不窮也

卦名漸者艮止巽入是其入也以止而入也漸次之進也六禮必備貞女乃行女歸待男行漸也吉矣蓋論卦則艮巽爲夫婦論爻則陰陽爲夫婦以陰陽言二三四五陰陽各得其位則進往而有功也得位則進以正可正邦國所謂二南之化本於闗雎也然而諸爻得位以五爲尊其位則剛而得中也是利貞也以艮巽言艮止而巽入則動而相合必以其漸斷無躁動而窮者矣是吉也漢上易仲氏易俱以爲卦自否變三柔往四爲得位則下卽接曰其位剛得中也何以解乎況漸進也明屬全卦之名義而必以一爻糺纒卦變何爲【曰漸之進則與晉不同晉重進漸重進以漸】

象曰山上有木漸君子以居賢徳善俗

巽木之髙防何今乃髙起而在山上非以漸而至能乎故君子之居賢徳善風俗皆以漸焉胡雲峯曰居徳象艮之止善俗象巽之入

初六鴻漸於幹小子厲有言無咎象曰小子之厲義無咎也

艮爲黔喙加之互離飛鳥而集於互坎水窪之間此其象爲水鳥而水鳥之序飛而有漸者則鴻也故初爻以山足而在水旁幹也【幹水涯也】而鴻漸焉夫艮爲少男而居初爲小子少年欲進而值坎在前則必常存危厲之心無敢放逸𨿽四不相應若有蜚語【倒兌爲言】而義固無咎矣

六二鴻漸於磐飲食衎衎吉象曰飲食衎衎不素飽也漸於水旁磐石之上【艮爲石】進矣於是飽坎之酒食爲變兌之和說而飲食衎衎焉蓋二陰得位待時而與五遇非徒飽者云胡不吉

九三鴻漸於陸夫徵不復婦孕不育凶利禦防象曰夫徵不復離羣醜也婦孕不育失其道也利用禦冦順相保也

艮爲山而幹畫平直是髙平之陸也鴻自磐而進不有陸乎卽漸於此亦復何害然以夫婦觀之九三艮剛與六四巽陰以兩無應與迫比而爲夫婦【程】則非漸之女歸而貞者矣故長女少男義近蠱惑【山風蠱正風山漸之對】夫徵求四則陷於坎窞【坎六三曰坎窞】附麗【離麗也】陰類【丑類也坤爻爲眾羣丑也】而不能復婦比於三而坎實有孕則失漸進之道居艮止末爻而不能育能無凶乎惟是坎爲防若用禦防艮止坎險順以相保【下艮互坎皆坤卦順象】則利耳

六四鴻漸於木或得其桷無咎象曰或得其桷順以巽也

六四由陸而進有鴻漸於木之象焉【巽爲木】杌甚矣【鴻之棲也以蹠不以爪不能棲木】然卦巽也坤爻順也若能順以巽而或得橫平之枝如榱桷者漸之【訂詁曰坎爲宮且陽橫亙畫於下有桷象】乃無咎耳或者不敢必之辭

九五鴻漸於陵婦三歲不孕終莫之勝吉象曰終莫之勝吉得所願也

鴻由木而再進則漸於陵矣【變艮爲重山陵象】𨿽髙而得位亦危而難居故六二正應吾之婦也而艮止難進歷盡三爻計爲三嵗而適值中空【三至五互離爲中空】未能有孕然九五剛而得中六二柔而得位遲遲女歸二五漸合以剛塡柔吾知終獲孕育之願也誰能勝之哉

上九鴻漸於陸其羽可用爲儀吉象曰其羽可用爲儀吉不可亂也

上九處漸之極故鴻復返而漸於陸焉知進知退【巽爲進退】雍容甚都其羽用爲舞儀【儀卽鳳凰來儀之儀】無有亂其度者矣有何不可有何勿吉九三亦全漸陸而不言吉三者以進爲進將及於木故不吉上以退爲進不逺於磐故吉漸道然也

【兌下震上】

歸妹徵凶無攸利

彖曰歸妹天地之大義也天地不交而萬物不興歸妹人之終始也說以動所歸妹也徵凶位不當也無攸利柔乘剛也

男女居室乃天地陰陽相交之大義也天地不交則萬物不興男女不交則生生道絕前者有終而後者有始是人之終始也妹豈可不歸者然而曰徵凶無攸利何也兌少女也少女稱妹【程】古有妹喜路史注妹者以妹姝目之言其少而皎好也卦以內外二體言則女悅男動正與漸反以一體言則少女情感而悅震動以從人所歸者兌悅之妹也非女歸之吉矣而況二三四五剛柔爻位皆失其當欲以徵進豈不有凶兌之一柔震之二柔皆乘剛上則陰乘乎陽女制乎男亦有何利程曰咸恆夫婦之道也漸歸妹女歸之義也【漢儒作震兄嫁兌妹則彖象之詞無之】

象曰澤上有雷歸妹君子以永終知敝

雷震於上澤隨而動陽動於上陰悅而從歸妹象也【程】君子觀於此知夫婦之從一而終也故凡事永其終知夫婦之妄動有凶也故凡事知其敝而持之知敝則永終矣

初九歸妹以娣跛能履徵吉象曰歸妹以娣以恆也跛能履吉相承也

歸者兌妹也初九居兌之下則爲妹之娣古禮娶女則娣從之是歸妹以娣也夫初爲足而值兌之毀折象跛能側行而不能正行娣之上徵而承二也似之此恆禮也故吉

九二能視利幽人之貞象曰利幽人之貞未變常也九二剛而居中則歸妹之夫也乃比初九之承初以跛承二而二居離下其目然卽能視之似與六五之正室相逺而與初九之從娣相近者不變常道乎爲九二計以兌居人位爲幽人【以齊內故曰幽人言幽獨不可不愼也】必自持以貞不變常道乃利耳蓋戒之也以上下卦觀之則兌爲女震爲夫以上下應爻觀之則又兌二爲夫震五爲女也

六三歸妹以須反歸以娣象曰歸妹以須未當也六三以陰居陽位處不當而欲抗於二夫之上是從妹之賤女也【以其徳賤也天官書須女四星爲賤女】亦反歸焉而以娣可也娣之道跛也承也六三無應故有反歸象【古嫁女亦有反歸禮昏禮嫁女畱其馬夫家三月成婦則反馬不成婦則乘以歸】

九四歸妹愆期遲歸有時象曰愆期之志有待而行也四爻震動則妹將歸矣但四與二五皆不得位則歸期有愆象【纂言】且坎爲月離爲日合日與月而爲期四當坎陷中而逾於互離之外亦愆期象【仲氏易】此豈不欲歸哉以九四以剛處柔知妄徵之凶故遲遲而歸以待其時也

六五帝乙歸妹其君之袂不如其娣之袂良月防望吉象曰帝乙歸妹不如其娣之袂良也其位在中以貴行也

君小君也五尊位故象帝乙歸妹仲氏易曰帝乙貴主何難盛飾然遜處在上主家輿服有不及娣侄而不爲嫌者則其婦道終始如月之將望而未有巳何其吉也衣口爲袂乾爲衣兌爲口下卦本兌六五變始成兌是五君之袂不如初三兩娣之袂良也乃若坎月離日合璧在中【上互坎下互離如合璧】上震下兌東西相向【震東方卦兌西方卦】有如望然其曰防者以五位坎上於離光稍偏蓋婦道不可盈也防盈則得中矣【帝乙嫁少女必甚合禮故周公卽所見與泰卦兩引之與箕子明夷王亨岐山等辭同】

上六女承筐無實士刲羊無血無攸利象曰上六無實承虛筐也

上六陰虛於上則女歸祭行當承筐以實蘋藻【采蘋之詩曰於以盛之維筐及筥】今震爲筐【虞氏說】而陰虛無實是虛筐矣六三不應於下則娶婦助祭當刲羊以獻今兌爲羊離兵欲刲之而坎爲血卦離卦爲乾是無血矣上六以陰柔乘剛而居卦終震動無應故無利如此

【離下震上】

丰亨王假之勿憂宜日中

彖曰丰大也明以動故丰王假之尙大也勿憂宜日中宜照天下也日中則昃月盈則食天地盈虛與時消息而況於人乎況於鬼神乎

丰者大也不明以動事何由大內明外動則功業日以恢廓故大也然大者誰至之【假至也】天下莫大乎王出乎震向乎離皆王至而尙大也獨是大極必減卦中大坎得毋憂乎而勿憂也離日當中以照天下勿失此時正其宜也不然日月之光不免食昃天地之猶有盈虛而況於人安免生死而況鬼神安免聚散丰豈能常哉際丰之時勿失丰之道可耳

仲氏易曰下卦離爲日中爻互兌爲西昃象自二至上坎爲月互兌爲毀蝕象玩辭曰消息者盈虛之漸

象曰雷電皆至丰君子以折獄致刑

雷電同時而至聲勢盛大丰象也折獄而致以刑旣明且決亦有雷電皆至之象焉

初九遇其配主𨿽旬無咎往有尙象曰𨿽旬無咎過旬災也

丰以雷電皆至成卦謂明與動相資也故初九與九四𨿽不相應而以爲配焉稱之曰配主者我往則彼爲主也二爻相合爲明之始動之始往而前進得尙於四𨿽窮天地之數至於旬日【旬十日也十則天地之數盡矣】不猶丰乎然不可過旬也過旬則日昃月食災矣

六二丰其蔀日中見斗往得疑疾有孚若吉象曰有孚發若信以發志也

六二居離中日中而丰也然天下惟丰難居山海之大必納污疾人體胖溢多結痰涎故六二之丰非他也乃巽艸之曖曃靡密【巽爲茅】丰其蔀耳【來易蔀艸名】且以二爲日中而不知與上卦應震仰盂象斗【纂言】而離目巳見之夫斗星見而尙日中乎若於此而輕往則雜卦曰丰多故也此非彼過動得疑疾【巽爲不果坎爲疾】惟有其孚信以發六五之志共持丰滿則吉【大坎志象】信所以藥其疑也

九三丰其沛日中見沬折其右肱無咎象曰丰其沛不可大事也折其右肱終不可用也

三則日昃而入坎內值水艸之交是丰其沛矣【公羊曰艸棘曰沛齊侯田於沛是也崔駟達防云蝱蚋之趨大沛】日中未幾而更見沬矣【九家易曰沬斗杓後小星】此尙可往而圖大事哉變艮爲肱兌爲右爲折【虞氏說】其亦折其右肱以示不可用則無咎耳見沬昏夜矣正所應之上六蕭索閉藏之矣故大事去而無用也

九四丰其蔀日中見斗遇其夷主吉象曰丰其蔀位不當也日中見斗幽不明也遇其夷主吉行也

六二之所謂丰其蔀謂互巽也日中見斗謂上震也九四居巽上而爲震主以陽居陰處位不當又互兌澤幽而不明正其象焉則惟遇初九之夷主借其明以行乃吉耳初往就四四行就初疊爲賓主故皆曰主自下就上曰配如后稷克配彼天是也自上就下曰夷如陵夷而至地是也此大臣下在下之賢明以濟丰也

六五來章有慶譽吉象曰六五之吉有慶也

六五居髙柔順來六二文章之臣【離爲文明】持盈履丰有慶流譽吉矣成康之君是也自六二致君曰往自六五得賢曰來共保丰也

上六丰其屋蔀其家闚其戶閴其無人三歲不覿凶象曰丰其屋天際翔也闚其戶閴其無人自藏也

上六則丰巳極而有凶矣故樓閣丰巍翺翔天際一望如蔀蓊郁曖曃是其家也乃闚其戶閒庭寂歷空無一人且之三嵗而不見焉可嘆哉揚子云曰天收其聲地藏其髙明之家鬼瞰其室正謂此也【炎炎隆隆丰屋之象左王子伯廖以此爻爲丰之離離中虛有戶內不覿人像】

【艮下離上】

旅小亨旅貞吉

彖曰旅小亨柔得中乎外而順乎剛止而麗乎明是以小亨旅貞吉也旅之時義大矣哉

旅者眾也周禮五卒爲旅則旅本以眾爲義而眾行者必客居因之以師旅陳行之目易之爲覊旅寄托之名【仲氏易】今卦六五之柔得中於外而順於上下之剛艮止而麗乎離明於外爲旅得中而順乎剛則不偏不觸止而麗乎明則自處者不昧其正是旅之象也是旅之所以必小乃亨而且貴於貞也【小卽柔】夫旅之時義豈小哉聖人亦有旅焉孔子周流是也君王亦有旅焉晉重耳出亡唐徳宗幸奉天是也大可知矣

象曰山上有火旅君子以明愼用刑而不畱獄

仲氏易曰艮爲居而火不畱旅之象也體大坎爲刑律而離以明之艮止以愼之王畿曰旅皆逆境而莫甚於囚之在獄久淹豈可焉

初六旅瑣瑣斯其所取災象曰旅瑣瑣志窮災也仲氏易曰此窮旅也旅人本猥屑而此當艮止下柔尢纖細之至者【鄭康成曰瑣瑣猶小小艮小石之象】虀鹽包裹瑣瑣然且居櫊牖所踞才尺寸而與同行者較量彼此必至分析其處所而後巳此何如旅也夫居停借寓本巳偪仄所恃廣大自處與同行相親庶足慰藉而瑣瑣如是此豈能免患者其窮而致災必耳按說文以斯爲分爾雅以斯爲離毛詩斧以斯之是也所者行居之名故鄭詩獻於公所謂茇舎之所而漢制車駕所在曰行在所

六二旅卽次懷其資得僮僕貞象曰得僮僕貞終無尢也

仲氏易曰二居艮門之中是就所宿也【左凡師再宿爲信過信爲次】夫旅旣有宿將必有賫持以爲宿者聘禮問防月之賫卽資也二以艮中當互巽之初則巳能懷其資【巽爲利】而且艮爲童爲閽寺爲僕爲篤實又得童僕之貞者矣漸與骨肉逺轉於童僕親得貞何尢

九三旅焚其次防其童僕貞厲象曰旅焚其次亦以傷矣以旅與下其義防也

九三剛而無應比於火下有焚其卽次之象焉且互兌爲毀折爲刑人是獨據艮上而下視艮之童僕如路人逆旅漠不闗念童僕之貞者尙肯從哉抑危矣

九四旅於處得其資斧我心不快象曰旅於處未得位也得其資斧心未快也

九四以剛處柔未得其位故不若二三之有其次也姑於處耳且得資又須得離兵以防之其心得安焉

六五射雉一矢亡終以譽命象曰終以譽命上逮也離爲野雉旅人可射也【伏坎爲弓射象】乃乾爻之直象矢今一爻中貫者見坤而不見幹是射雉而一矢亡也非旅之小損歟然六五柔小得中不惟順乎上九九四九三之剛也卽六二多譽在下不恃我居上位而亦逮之則終以二之譽爲我之譽而命令及逺矣二多譽【二四互巽爲命令】此旅之能收拾人心者也此彖之所謂柔中而順乎剛者也

上九鳥焚其巢旅人先笑後號咷防牛於易凶象曰以旅在上其義焚也防牛於易終莫之聞也

仲氏易曰旅之覓宿猶夫鳥之覓棲也鳥鵲繞樹止求一枝乃以離之飛鳥巢離之科木翹然特出旅人矜髙眾方指目以爲非義而乃際炎上之火加巽風之揚三之焚次在離傍不過火之延燒耳而此之焚巢直當離上一若薪燭不戒並主人屋巢而盡焚之何罔罔乎夫旅人無親雜卦曰同人親也惟同人爲親故先號咷而終必笑又曰親寡旅也惟旅爲親寡故先或笑而後必號咷況離火易焚兌脫多防三之焚次而童僕亡此一焚巢卽其所牽之離牛亦以變爲震動而防之【酒誥肇牽車牛逺服賈】坎耳在下終莫得聞其凶何如矣下三爻艮止也初六止而瑣屑者六二止而懷資順僕者九三上而焚次防僕者上三爻離明也九四明而不安於旅考六五明而旅徳及人者上九以髙明自恃而旅中致禍者旅若是之各象也

【巽下巽上】

巽小亨利有攸往利見大人

彖曰重巽以申命剛巽乎中正而志行柔皆順乎剛是以小亨利有攸往利見大人

巽入也徳之制也重卦上下皆巽巽爲風而相襲則風聲被物呼號丁寧是申命也且二五皆剛巽入乎中正而坎【大坎】離之志以行初四之柔皆上順於剛則以小【陰】通大【陽】而亨用退爲進而尙往【巽爲進退】利見二五之大人也非是之以而何以哉

象曰隨風巽君子以申命行事

前風起而後風隨之【來易】無物不入故君子申命行事吹噓萬物以象巽焉

初六進退利武人之貞象曰進退志疑也利武人之貞志治也

巽爲進退初居巽下三思不巳其志進退而狐疑矣是惟變幹爲健則武人之貞矣以治吾志乃利耳

九二巽在牀下用史巫紛若吉無咎象曰紛若之吉得中也

巽爲木二陽在上一陰在下有牀象焉九二退入牀下似過卑矣然以人事神宜於在下史巫紛然並用【兌爲口舌爲巫有史巫象周禮大史掌祭祀之禮書司巫掌袚除請禱之事】以敬神明得中道矣吉又何咎初徳柔而位剛故利在志治此徳剛而位柔故吉在巽下

九三頻巽吝象曰頻巽之吝志窮也

九三以剛居剛而不中上下重巽相連屢入屢不入所謂其究爲躁卦也【三居下卦之終是究也】不志窮乎

六四悔亡田三品象曰田三品有功也

八卦正位巽在四彖所謂柔順乎剛者此爻當之故曰悔亡仲氏易曰四居上卦之陰坤陰爲田而互離以网罟戈兵合之爲田獵以纉武功【承初而言】巽固利倍而巽之主爻當巽之正位倍而又倍遂凖卦畫之數而全三品將初巽之雞二兌之羊三離之雉而皆之【翟說】其有功爲何如者

九五貞吉悔亡無不利無初有終先庚三日後庚三日吉象曰九五之吉位正中也

九二剛中居柔所善者敬謹耳尙未圖大而更新也非制事之至也至於九五剛徳而居剛位以濟巽入乃貞吉也悔無也無不利也誠剛巽乎中正而志行者哉故諦觀全卦巽初無剛是無初也巽終有剛則有終矣夫天下之無初有終者非變更之事乎二與四同功爲兌兌西方之卦庚也十干戊巳居中以甲爲始至庚而變庚變更也乃以爻計之一爻爲一日四陰爲兌主爻數至二爲先庚三日未至於初是無初也數至上爲後庚三日巳有其終是有終也如是而申命行事則變從前之積習謂之無初有後此之觀成謂之有終大人正中之吉爲何如者

上九巽在牀下防其資斧貞凶象曰巽在牀下上窮也防其資斧正乎凶也

上九居上卦之終不中不正不能制命行事無所入矣窮矣窮則返下故六四亦有牀下之象而上入而在焉敵應九三巽有資離有斧以爲其資斧也乃兩窮而不相與盡防之矣以退巽爲正乎吾見其凶也

【兌下兌上】

兌亨利貞

彖曰兌說也剛中而柔外說以利貞是以順乎天而應乎人說以先民民忘其勞說以犯難民忘其死說之大民勸矣哉

水所鐘聚曰兌【毛晃說】說卦曰兌以說之謂兌澤能潤物而悅乎物也又曰兌正秋也萬物之所說也言物至兌秋而結實欣欣喜悅也則兌而說其亨必矣且觀其卦體二五以剛居中三上以柔居外【三爲下卦之外】外和順而內嚴介是說以利貞也將見兌上則順乎天兌下則應乎人坎爲勞卦離爲兵難今大坎互離皆爲兌說民歡然自勸而忘其勞與死夫民勸之與勸民逺矣說何如其大耶【淺義口巽兌皆柔徳巽曰剛巽乎中正而志行兌曰剛中而柔外可知巽兌只善用其剛而已】

象曰麗澤兌君子以朋友講習

兩澤相麗互相滋益有朋友講習之象焉【本義】講以口習以身

初九和兌吉象曰和兌之吉行未疑也

初九無應於上不比於陰其說也夷然和平而巳矣坎爲疑初去坎逺故曰行未疑此居下而樂在中者

九二孚兌吉悔亡象曰孚兌之吉信志也

九二比三之陰柔宜有悔者然居中而有互離之志卽行或渉疑而悅出於孚其志可信吉而悔亡矣此出其誠心以與眾悅者

六三來兌凶象曰來兌之凶位不當也

六三與上同爲兌口又居大坎之陰險而不實不中不正以兌口招人之說其凶必矣此面諛諂笑以求悅者

九四商兌未寧介疾有喜象曰九四之喜有慶也商度也九四以陽居陰而上承九五商度所說未得寧一似介介有疾者【大坎爲加憂爲疾】然剛徳不輕悅人且出以憂心其獲喜慶豈幸焉此商其當悅而始悅者

九五孚於剝有厲象曰孚於剝位正當也

九五正當尊位謂天下當悅我也因上六之容說而遂孚之以爲孚於說哉實孚於剝也【兌正秋也上六秋末陰盛故爲剝】彼之陰剝陽者也亦有厲矣

上六引兌象曰上六引兌未光也

上六爲兌正位則兌悅之主爻也以其兌口引天下之悅而持以說五其心固未光明矣此王莽之流也豈可以其謙悅下士而信之艮爲止而止不可過過止則爲釋羽故於艮三正位著列夤之妄兌爲悅而悅不可過過悅則爲姦佞故於兌上正位昭引兌之惡爲世道慮逺矣

【坎下巽上】

渙亨王假有廟利渉大川利貞

彖曰渙亨剛來而不窮柔得位乎外而上同王假有廟王乃在中也利渉大川乘木有功也

雜卦曰渙離也風行水上則水散披渙之象也凡物欲其聚渙則不聚矣然下坎爲險難又欲其散渙則散矣卦二之剛自幹來而爲坎則通而不窮【坎爲通】四之柔自坤往得位乎外卦則上承貴王而與五相同【盧氏景裕說】故互艮爲宗廟而陳坎豕以薦之正九五之王在中聚渙之事而且大坎爲大川乘巽木以渉之風檣雨檝【坎又爲雨】一往而利出險之功又如是非行之以貞其能然哉

象曰風行水上渙先王以享於帝立廟

享帝立廟皆所以聚渙也

初六用拯馬壯吉象曰初六之吉順也

初六居渙散之始猶可拯救於此順其勢而轉移之用亟心之壯馬則吉耳蓋挽渙之力不宜弱故以壯而又不可躁而滋擾故以順也陰爻屬坤爲順

九二渙奔其機悔亡象曰渙奔其機得願也

二則入於渙散之險矣吾身性命先求苟全是必得如機者奔之以爲據則得所願而悔亡矣震足有奔象橫一陽於缺陰之上而艮肱慿之【艮爲手適互於二上】有機象【仲氏易曰機幾也周禮五幾通作機左設機而不倚】

六三渙其躬無悔象曰渙其躬志在外也

外卦巽風能散下之坎險者也六三與外卦之五同功往以濟渙東西南北若分散其躬者然此奔奏禦侮之臣也乃其志也何悔【或曰中庸以成巳爲內成物爲外志在外者斯人吾與也】

六四渙其羣元吉渙有丘匪夷所思象曰渙其羣元吉光大也

此彖之所謂柔得位乎外而上同者也坤畫爲眾羣也渙散之時螘封蛙聚實繁有徒六四爲九五腹心運籌帷幄出大離之光推亡取亂以渙其羣豈不大吉夫羣之相視亦自飛揚而能渙之者獨峙如丘山【三五互艮爲山】有土有民是豈井底醜夷思擬所到者哉【夷卽羣也】

九五渙汗其大號渙王居無咎象曰王居無咎正位也九五正位以巽風分散於坎水之上而渙汗其大號焉【坎水有汗象汗出不返如號令然巽風爲大號】天下環拱王乃在中三塗九術千廬八衛是渙也歟哉是王居也尙有何咎

上九渙其血去逖出無咎象曰渙其血逺害也

此爻則渙而逺去者也爻變爲坎上下加憂賊殺流血【坎爲寇爲血】尙可久居此乎故宜渙之渙而去去而逺出【逖逺也】害乃不及古之賢者避世或功成而身退者皆體此意也然他爻無應尙圖濟渙此爻有應反以去渙者蓋濟渙欲得位欲不窮上九失位而窮固宜去也

【兌下坎上】

節亨苦節不可貞

彖曰節亨剛柔分而剛得中苦節不可貞其道窮也說以行險當位以節中正以通天地節而四時成節以制度不傷財不害民

坎水兌澤秋冬斂藏之卦也斂藏則有節矣而況坎水泛濫瀦之以兌澤如節縮然【仲氏易】是節也其卦兌分坤之一柔坎分乾之一剛剛分而上柔分而下而剛居上卦之五正得其中所以亨也若節之過而如上六之苦節其道窮矣𨿽正而不可矣焉能亨哉故兌說以行坎險五當中位不過其節旣中且正得坎之通則天地如之君道如之寒暑有節而四時成節以制度而財不傷民不害皆節道也

象曰澤上有水節君子以制數度議徳行

仲氏易曰數者備數【如十百千萬類】度者審度【如分寸尺丈類】徳行則中庸之喜怒哀樂中節也

初九不出戶庭無咎象曰不出戶庭知通塞也

初九在澤之底而爲二陽所蔽故知通在於塞而不出戶庭焉無咎之道也按戶庭者戶外之庭門庭者門內之庭古室有戶戶外爲堂堂下爲庭庭外乃門也互艮爲門闕初二二陽在內故不出

九二不出門庭凶象曰不出門庭凶失時極也

初九知塞而並許其知通者以其知時也時卽節也【一年四時八節二十四气七十二候】若九二居澤中而上無蔽塞偶開如門【六三陰偶】時可出矣乃以剛居柔過於退伏處門內之庭而不出豈不失時之至乎【極至也】欲辭凶而凶至矣

六三不節若則嗟若無咎象曰不節之嗟又誰咎也六三則兌口矣平而鐘在此盈而溢亦在此苟不節若則震言嗟若【若如也形容之辭】善補過者也誰其咎之

六四安節亨象曰安節之亨承上道也

六四居坎下承九五剛中之波而順入於澤【坤爻爲順】安而中節者也故曰承上道

九五甘節吉往有尙象曰甘節之吉居位中也

至於九五正所謂當位以節中正以通者也坎卦本坤稼穡作甘其節也甘美而不矯拂以此而往可嘉尙巳

上六苦節貞凶悔亡象曰苦節貞凶其道窮也

惟是上六之節水下流而上竭如陳仲子之三日不食則其道窮𨿽貞凶矣然而苦節之士往往蹈阨禍而無怨悔不可效也亦可欽也

【兌下巽上】

中孚豚魚吉利渉大川利貞

彖曰中孚柔在內而剛得中悅而巽孚乃化邦也豚魚吉信及豚魚也利渉大川乘木舟虛也中孚以利貞乃應乎天也

巽兌兩形相向彼此均等上下相觀有若合符合符曰信是風澤相合而信生其中中孚也故二柔在內則內虛二五兩剛得中則中實內說而外巽則無忤皆孚象也以之化邦不亦可乎【內二坤畫邦象】且所謂孚非淺焉巳也必其信如豚魚之乘風拜浪見必向風風靜卽滅者【來注仲氏易郝敬劉濓皆如此解豚魚江豬也生於澤而向風故上巽下兌象之】斯吉耳行見以巽木之舟渉兌澤之上而大離中虛虛舟何觸其渉利矣然而孚信之事尢貴正而固五之中正貞也二之中亦貞也【大壯九二聖人以中訓貞可見】其一登天位而合天一在人位而格天乃其宜哉

象曰澤上有風中孚君子以議獄緩死

澤上有風波濤立見風之信也春秋魯莊公曰小大之獄𨿽不能察必以情曹劌以爲忠然則議獄緩死非中孚以哉來易曰兌爲說議之象巽爲不果緩之象

初九虞吉有他不燕象曰初九虞吉志未變也

初九爲卦之始其中孚也赤子之志未變者也故安之則吉若有他擾則將失其孚矣何以安焉【虞燕皆安也】

九二鳴鶴在陰其子和之我有好爵吾與爾靡之象曰其子和之中心願也

二與五則剛之得中而相孚者也上巽爲號互艮爲黔喙之屬大離爲鶴而居陰卦【巽離兌皆陰卦】是鳴鶴在陰也夫二陽與五陽尊卑相孚有父子之象焉【猶晉六二與六五二陰敵應稱六五爲王母小過六二稱六五爲妣也蠱卦亦以爻之尊卑稱父子】巽口向下而鳴兌口卽向上而鳴是鶴鳴而其子和之出於中心之願矣然而鳴者何也乾爻爲好大離爲爵【見虞氏易】五之鳴若曰我有好爵【剛中以五爲尊故稱我】與爾【指二】共靡此二之所以中心願和也靡通縻卽五爻之所謂攣也

六三得敵或皷或罷或泣或歌象曰或皷或罷位不當也

六三與六四兩陰相敵【艮敵應之敵舊指上九上九豈敵哉】宜相孚矣然位處不當震動離燥或震而皷或艮而罷或離而忽泣忽歌以此相孚感亦淺矣

六四月防望馬匹亡無咎象曰馬匹亡絕上也六三以六四爲敵則六四以六三爲【卽坤卦乃與行之】同而有不孚者乎然天下亦有絕而孚乃善者日爲陽月爲陰則陰爻月也六四以陰爻而居中近上以受離日之上光月幾望矣幾望則陰得陽光與三陰仝爲震馬而今亡其匹【匹也馬曰匹】矣此絕陰而上進於陽以求孚也何咎焉中孚有上下對合之象故初與上對二與五對三與四對而四又不願與三所謂參伍以變也

九五有孚攣如無咎象曰有孚攣如位正當也

若九五則正當剛中尊位其有是二之孚也【孚卽中心願也】蓋固結而攣如矣巽爲繩艮爲手有攣象

上九翰音登於天貞凶象曰翰音登於天何可長也上九孚之終而不能孚矣自信之極遂以巽雞之音【雞曰翰音】勉爲叫號欲上登於天此豈可長者哉𨿽正而凶矣京房以新進見元帝卽指斥石顯及外出又屢上封事卒以殺身其此之謂乎

【艮下震上】

小過亨利貞可小事不可大事飛鳥遺之音不宜上宜下大吉

彖曰小過小者過而亨也過以利貞與時行也柔得中是以小事吉也剛失位而不中是以不可大事也有飛鳥之象焉飛鳥遺之音不宜上宜下大吉上逆而下順也

上下四陰內祗二陽陰過而陽不及小者過也而其象爲大坎坎爲通亦有亨義焉時至小過更宜以正行之則利貞焉但柔居二五得中也剛失二五之位不中也故小事則宜而大事則不宜【舊以小訓細小小訓陰小作二解者實一意也】且其象兩陽居中有似腹背而四陰分張有似翼飛非飛鳥之象而何【宋衷說】然鳥飛而聞震鳴又有飛鳥遺之音之象焉而其音則不宜上宜下以上則難聞下則可遺也小過不上而蹈逆而下而安順則大吉【陽尊宜上陰卑宜下故小過以上爲逆以下爲順】

象曰山上有雷小過君子以行過乎恭防過乎哀用過乎儉

陰小在上陽大在下郁而不得出則奮而爲雷艮山陽現於上矣而其上乃更有震二陰蔽一陽薄擊成雷是小者過矣君子通其意爲細小謹小之過故行過恭防過哀用過儉焉

初六飛鳥以凶象曰飛鳥以凶不可如何也

四陰皆鳥翼而初與上則翼之翰也【訂詁曰翰者翼之鋭也】翼之彊在翰翰舉而身卽從之此以臣制君以小加大之象凶象也【仲氏易】然初六自以之能如之何哉【初六居下宜處矣乃與震應而飛故自取凶】

六二過其祖遇其妣不及其君遇其臣無咎象曰不及其君臣不可過也

六二居巽之始中而且正小過之下而順者也故以六之陰爻爲女耶則三四陽爻其祖也【幹爲君爲父祖大父也】六五敵應居上其妣也【坤爲臣爲母】則歷過其祖不敢與近而惟遇其妣以陰爻爲臣耶則三四陽爻其君也不敢及之而下比初六遇其屬僚以臣原不可過君不過則不及矣所謂宜下宜小事也

九三弗過【句】防之從或戕之凶象曰從或戕之凶如何也

陰過陽則陽弗過陰矣旣弗過則九三當艮止以防之若縱而不防【從同縱爻變成豫有縱象】則或且戕之凶可量【舊以從爲從陰則與九四往意相犯且爻以剛位剛無從陰意】

九四無咎弗過遇之往厲必戒勿用永貞象曰弗過遇之位不當也往厲必戒終不可長也

九四剛居於柔則位不當其弗過乎陰與九三同而三防下此乃遇上矣【震主上進而與六五比故遇上】九四於此得毋以爲我旣遇陰卽往而就陰乎夫薫蘨不合自古而然彊爲彌縫終難長久徒得危耳戒之哉其勿用往惟永守其貞則無咎矣

六五宻雲不雨自我西郊公弋取彼在穴象曰宻雲不雨已上也

小過宜下不宜上至六五則巳上矣故大坎爲云【屯以坎爲云】亦甚濃宻而陰不下降何能卽雨徒見云之自我西郊而巳【互兌爲西郊我者周公之辭】然而卦象飛鳥初則飛而五將窮坎陰爲窞有穴象焉則鳥在穴矣公往弋乎【三四陽剛爲公巽繩系坎弓有弋象】亦取彼於穴耳取之則可雨矣不執言田獵而曰取亦小事吉也

上六弗遇過之飛鳥離之凶是謂災眚象曰弗遇過之巳亢也

上六更上而亢矣其意並不屑與陽遇而悍然過之方謂迅羽可以髙飛而不知爻變爲離巳麗中【如鴻則離之之離】天災人眚奚逃焉【坎爲多眚】

【離下坎上】

旣濟亨小利貞初吉終亂

彖曰旣濟亨小者亨也利貞剛柔正而位當也初吉柔得中也終止則亂其道窮也

水火者相反而實相需者也相反則如火澤睽焉已耳澤火革焉巳耳而至於相需則不然火上水下則炎上者欲其下潤下者欲其上指之曰未濟言後有濟時也而苟其坎上而離下則炎上者上而暖水潤下者下而潤火水火互入炎潤交契指之曰旣濟言巳調濟無偏也然而調濟之義卽具濟渡之形兩卦皆有兩坎須煩利濟而離上坎下則以內之正坎接三五之坎而阻於上九而濟不至於盡坎上離下則以二四之坎而接外之正坎而濟至於盡【旣盡也】𨿽同此濟而未濟旣濟分於其間夫濟之力以剛而濟之用在柔柔則小矣小則戒矣戒則通矣是小者亨也而柔之亨更利在貞如卦三剛踞剛位則三柔亦踞柔位剛柔正而位當乃曰旣濟是利貞也然其間有初終焉初之吉以柔居二得中也若終則不可以柔也終柔必偸而止終歸於亂此旣濟之所以不可恃而終之以未濟也【仲氏易】

象曰水在火上旣濟君子以思患而豫防之

防其終止則亂也

初九曵其輪濡其尾無咎象曰曵其輪義無咎也初九濟水者也曳其輪【乾爻爲圜有輪象】濡其尾【初爲尾】皆義之當然何咎

六二婦防其茀勿逐七日得象曰七日得以中道也六二離爲中女婦也茀車蔽也【衛風翟茀以朝是也】互坎爲盜防其茀者有之防茀則難於行而二處之得中不事捕逐但緩以俟之至於七日【爻歷七則復其位】而自得矣此中有風波而無傷於濟者

九三髙宗伐鬼方三年克之小人勿用象曰三年克之憊也

九三居互坎之中而濟者也髙宗商中興賢君能濟難者故象之其伐鬼方也【訂詁曰鬼方西北國也夏曰獯鬻殷曰鬼方周曰獫狁後漢書西羌曰殷室中衰諸侯皆叛髙宗徵西戎鬼方三年乃克來易坎居北方爲隠伏故曰鬼方】蓋歷三年之勞憊【坎爲勞卦三爻爲三年】而後克之濟之難如此若爻變互艮爲小子爲僮僕是小人也豈可用之以勝任哉

六四繻有衣袽終日戒象曰終日戒有所疑也

六四在互坎之上正坎之初正濟時矣而陰虛中漏【互離中虛】非袽莫塞坤爻爲帛【說文繻繒采也】變幹爲衣變兌毀折爲袽【虞翻曰袽敗衣也】是繻有衣袽也然而敢恃哉釁舟用臭絮一釁再三顧終日戒懼坎之善疑固如是離日象

九五東鄰殺牛不如西鄰之禴祭實受其福象曰東鄰殺牛不如西鄰之時也實受其福吉大來也

至於九五居尊則旣濟矣故以五視上六上其鄰也而爻變爲巽巽在東方東鄰也然五以上爲鄰則上亦以五爲鄰五爻變爲坤坤在西方西鄰也而諦觀之則東鄰髙處旣濟之上椎坤爻之牛陳饋丰盛而西鄰則幹惕以修禴禮【離主夏故修夏祭之禮】較之東鄰似備物不及焉者然東鄰盛滿已過焉如西鄰之九五居中而得其時哉吾知禴祭而神明鑑之以陽大之福來而五實受之矣

上六濡其首厲象曰濡其首厲何可久也

所謂終止則亂者也上六陰柔處濟之盡乃自足自玩不覺沈溺坎窞而濡其首矣【上爲首】欲久可得耶初九濟之始也六二濟有所防而自得也九三力濟者也六四濟而戒懼者也九五旣濟矣上六則以濟而惰止遂成終亂旣濟之不可苟安也

【坎下離上】

未濟亨小狐汔濟濡其尾無攸利

彖曰未濟亨柔得中也小狐汔濟未出中也濡其尾無攸利不續終也𨿽不當位剛柔應也

必有未濟而後有旣濟故旣濟二柔正居兩剛下卦之中則旣濟而亨未濟五柔正居兩剛上卦之中則未濟者可濟而亦亨但坎爲狐三五互坎則體未全而爲小狐【二互體以四當六故未全】小狐至五幾於濟矣【汔幾也】而離之外剛障之則柔之得中者未能卽出夫出水則尾不濡今尙見尾濡【互坎之初爲尾下有正坎故尾濡】是始濟而終不濟不續其終矣何所利乎然而未濟者終可濟也何者爻𨿽剛柔皆不當位而上下相應終焉允臧惟在能續者續者無間也茍日新日日新又日新續終也

象曰火在水上未濟君子以愼辧物居方

火炎上水潤下物不同也火居南水居北方不同也【來易】君子愼辧物各居其方【卽物各得其所也】則未濟而濟矣【卦下坎上離未濟之物方也互下離上坎又旣濟之物方也】

初六濡其尾吝象曰濡其尾亦不知極也

旣濟之初以濟而濡其尾此則未濟而先濡其尾【故不曰曵輪但曰濡尾】以爲水弱可玩而不知茫茫洪波莫得其極【極爾雅四極之極盡也】不亦吝乎

九二曵其輪貞吉象曰九二貞吉中以行正也

此則求濟而曵其輪矣剛中行正亦吉矣

六三未濟徵凶利渉大川象曰未濟徵凶位不當也二𨿽曵輪而三尙坎窞且在習坎之間渺渺大川實未濟也六三以柔處剛若不知其不當以爲位旣剛壯一往徵進不其凶乎惟變巽爲木爲風因風揚防乃利耳

九四貞吉悔亡震用伐鬼方三年有賞於大國象曰貞吉悔亡志行也

九四則居互坎之中將濟矣貞則吉也悔可無也爻變爲震是震動以伐方之象也【未濟之九四卽旣濟之九三故象頗似】三年徵進不憚其勞自有賞賚於大國【大國天子之國也坎坤卦爲國】求濟之志何弗行焉六爻皆不當位而曰貞者四之貞以陽也五之貞以中也二之貞以陽且中也震用方伐也賞非事定論賞乃三年之間賞勞師旅也悔亡悔可亡也無悔自無悔也

六五貞吉無悔君子之光有孚吉象曰君子之光其暉吉也

至於六五則所謂柔得中者矣故曰貞吉更曰無悔而且觀其位則君子也【五陽位】觀其徳則離有暉而發之光也【訂詁曰暉及物爲光斂光在體爲暉又管輅曰日中爲光朝日爲暉】有孚及下相應共濟豈不吉焉【坎離皆有孚象】

上九有孚於飲酒無咎濡其首有孚失是象曰飲酒濡首亦不知節也

此終濟時也而狃以爲濟仍未濟也夫剛柔相應者孚也五有孚則上亦有孚卽有孚於飲酒【坎爲酒】大斗相勞共拯坎陷亦自無咎乃上九飲之太過而至濡其首焉夫不欲水之濡首而酒已濡其首乎亦不知節矣其有孚也不大失乎是哉【是與非對】求濟者其戒之初六未濟而自濡九二曵輪求濟六三未濟而渉

九四震動以濟六五濟而有孚乃上九有孚失是終未濟矣是則六十四卦之終實不可終而必反之重幹之始自彊不息羣龍無首乃爲續終也

周易注卷四﹤經部﹐易類﹐周易傳注﹥

欽定四庫全書

周易傳注卷五

通州學正李塨撰

系辭上傳

卦下系辭者文王之彖也爻下系辭者周公之象也孔子旣釋彖象而又統論卦爻系辭之義曰系辭傳分上下

天尊地卑乾坤定矣卑髙以陳貴賤位矣動靜有常剛柔斷矣方以聚物以羣分吉凶生矣在天成像在地成形變化見矣

聖人之作易原於天地者也天健而尊地順而卑是未有易卦之乾坤而乾坤已定矣【來注】地卑陳下天髙陳上是未有卦位上下之貴賤而貴賤已位矣天常動而地常靜是未有卦爻之剛柔而剛柔已斷矣天地間東西南北殊方也而中夏邊陲之屬必以其而聚萬物皆物也而羽毛鱗裸之倫自以其羣而分其聚其分吉凶錯焉是未有易占之吉凶而吉凶已生矣在天則日月星辰有隱見昏明之象在地則山川艸木有升沈榮枯之形是未有陰陽營易之變化而變化已見矣

是故剛柔相摩八卦相蕩鼓之以雷霆潤之以風雨日月運行一寒一暑乾道成男坤道成女

惟其如是故一剛一柔左右對易如手相摩切乾坤震巽坎離艮兌八卦上下因重如器相蕩漾於是雷霆鼓之風雨潤之日月代明寒暑成歲如此其摩蕩也而乾道成男坤道成女大生廣生之用出焉

幹知大始坤作成物幹以易知坤以簡能易則易知簡則易從易知則有親易從則有功有親則可久有功則可大

而乾坤之道可極言矣幹出其良知而大始萬物坤運其良能而成就萬物作者能之爲也而幹之知則气至物生通透徹達一無艱難是以易知而坤之能則承天時行約切凝靜並無紛擾是以簡能惟其易也故幹之始物不卜而可知惟其簡也故坤之成物不煩而可從惟易知也故動則呼天無不親之惟易從也故成形成色於焉有功有親也則雜而不厭終古不變是爲可久有功也則種繁滋溥滿六合是爲可大彼異端之言物物雕琢者烏足以知乾坤哉

可久則賢人之徳可大則賢人之業易簡而天下之理得矣天下之理得而成位乎其中矣

易簡天地之道也而人道卽不外是易之可久則四徳直萬善備卽賢人之徳簡之可大則美大富有胞與寰區卽賢人之業故人能如天地之易簡則執簡禦繁天下之條理皆得而天位上地位下聖人成位乎其中一如易之六爻成位者賢人統聖賢言過人之稱

聖人設卦觀象系辭焉而明吉凶剛柔相推而生變化乾坤明而卦象與系辭可考矣伏羲文周設立卦爻觀其形象系以辭焉而明其或吉或凶剛推柔生變柔推剛生化【虞仲翔說】而生生不窮焉按剛柔相推其在立卦之初則陽交陰陰交陽也如彖所謂剛來而得中之是也其在成卦之後則陽變陰陰變陽也如小畜上九變而辭有旣雨象之是也

是故吉凶者失得之象也悔吝者憂虞之象也變化者進退之象也剛柔者晝夜之象也六爻之動三極之道也

以其象言辭有吉人事得之象辭有凶人事失之象辭有悔而趨吉事過憂而將變之象辭有吝而趨凶當事虞而安之之象卦爻陽變春夏進之象卦爻陰化秋冬退之象【荀爽說】剛屬陽明晝象柔屬陰暗夜象於以觀六爻九六之動則天地人交感之道也陸績曰初二下極三四中極五上上極【下文爻言乎變化卽在內分言統言一也】

是故君子所居而安者易之序也【虞本作象】所樂【虞氏李氏易解俱作變】而玩者爻之辭也是故君子居則觀其象而玩其辭動則觀其變而玩其占是以自天佑之吉無不利而君子得易之益矣居而安易之序如居幹之初九而安在勿用居幹之九三而安在幹幹【孔穎達說】是也樂而玩爻之辭如玩潛龍之辭而樂其不拔玩見龍之辭而樂其君徳是也於以居而無卜筮也觀象玩辭如蔡墨云在漧之姤知莊子云在師之臨謂之在者是也【兪氏說】動而卜筮也觀變玩占如陳侯遇觀之否晉侯遇復謂遇者是也於以趨吉辟凶承天之佑而易備於君子矣

彖者言乎象者也爻者言乎變者也吉凶者言乎其失得也悔吝者言乎其小疵也無咎者善補過也

此復卽系辭而詳釋之卦之彖辭言一卦之象爻之象辭言九六之變來注曰悔未至於吉而猶有小疵吝未至於凶而已有小疵善嘉也辭嘉之也

是故列貴賤者存乎位齊大小者存乎卦辧吉凶者存乎辭憂悔吝者存乎介震無咎者存乎悔

列貴賤以爻言齊猶言辧也【王注】齊大小以彖言如大畜小畜大過小過屯臨陽爲主曰大亨旅巽陰爲主曰小亨之辧吉凶應前失得聖人憂患之情見乎辭故存乎辭也憂悔吝應前小疵介初分之界也存乎初分之界卽憂之也震無咎應前補過震動補過不悔而能之乎

是故卦有大小辭有險易辭也者各指其所之

故卦有小陰大陽而辭有危險順易各指人以所當適者而巳

易與天地凖故能彌綸天地之道仰以觀於天文俯以察於地理是故知幽明之故原始反終故知死生之說精气爲物遊魂爲變是故知鬼神之情狀

此復卽聖人設卦觀象而贊之也設卦觀象者易也易卽一陰一陽之道也與天地齊凖故能於天地之道彌滿而無所不周【說文彌開弓也謂弓開則滿也】綸絡而無所不到以之而仰觀天文俯察地理則地幽天明之故知矣原物之始而反其終則生死之說知矣气之精靈聚而爲物浮魂遊蕩散而爲變則鬼者物終而遊魂變幻無定狀者是鬼也神者有一物其物之精气結聚者卽物之神也情狀皆可知矣

與天地相似故不違知周乎萬物而道濟天下故不過旁行而不流樂天知命故不憂安土惇乎仁故能愛範圍天地之化而不過曲成萬物而不遺通乎晝夜之道而知故神無方而易無體

聖人其全體夫易乎徳參天地尙何違智周萬物而道濟天下尙何過差旁行泛應而權不離經天則樂命則知尙何憂隨所處之土而安肫肫乎其仁則能胞與無疆矣焉有不愛天地之化育且待吾裁成而有模以範之有郭以圍之不使其過中萬物則委曲成就而一無遺且晝陽夜陰之道通之而玲瓏透徹則聖不可知神也而尙拘一方惟變所適易也而尙執一體哉

一陰一陽之謂道繼之者善也成之者性也

上言道也易也神也總不外陰陽而已道猶路也一陰一陽分立兩道也一陰一陽疊運一道也其繼續不已造化流轉者乃陰陽本然之善也【故元稱善長】所謂逝者如斯不舎晝夜也因而命之人或大或小或淸或濁各凝成一善者則所謂性也中庸言天命謂性孟子言性善皆本此按韓康伯注曰道者何無之稱也在陰爲無陰陰以之生在陽爲無陽陽以之成陰陽𨿽殊無一以待之【宋儒太極圖本之無極卽此意】蘇東坡傳曰聖人知道之難言也借陰陽以言之陰陽未交廓然無一物而不可謂之無有此道之似也又曰學道而自其繼者始則道不全昔孟子以善爲性以爲至矣讀易而後知其非也孟子之於性蓋見其繼者而已朱晦庵本義曰陰陽疊運者气也其理則所謂道又曰陰陽是气不是道所以爲陰陽者則道也又宗程張論性曰性有義理有气質義理皆善气質有善有惡故惡亦不可不謂之性孟子論性不論气質其言未備信如諸說則攺聖經曰無之謂道一陰一陽不謂之道繼之者有善有惡而性成焉可乎明與聖經反則何不直攻之辟之而乃爲之注觧乎說卦曰立天之道曰陰與陽立地之道曰柔與剛立人之道曰仁與義是明以陰陽仁義皆爲道矣而曰不是道將仁義亦非道乎陰陽剛柔仁義其實也謂之道者名也如甲有身實也呼甲身曰長人其名也今謂甲身不是長人長人在甲身先所以爲甲身者也而通乎在天道爲元亨利貞在人性爲仁義禮智元亨利貞非气乎仁義禮智不可見而發爲惻隱羞惡辭讓是非非气之用乎性心生也心非气質而何以陰陽之气之流行也謂之道以其有條理謂之理今乃分理道別爲一物曰理道善而气惡不亦誕乎夫以無爲宗出於莊老韓蘇明主之朱子闇惑之而詆孟子反聖言異哉自漢後防經衛道者不多人至宋儒儼以明道自居乃皆以異端之道爲道是世道人心之不幸也於諸儒乎何尢

仁者見之謂之仁知者見之謂之知百姓日用而不知故君子之道鮮矣

是道也卽陽可以見陰卽陰可以見陽也故得陽道盛而爲仁者則見仁之妙以仁能統性道也得陰道盛而爲知者則見知之妙以知能運性道也若夫百姓日用夫道而不能知君子之道不亦鮮乎不知故不見也

顯諸仁藏諸用鼓萬物而不與聖人同憂盛徳大業至矣哉富有之謂大業日新之謂盛徳生生之謂易成像之謂幹效法之謂坤極數知來之謂占通變之謂事陰陽不測之謂神

是則陰陽之道大徳曰生其仁也而行生昭著則顯諸仁化育流行其用也而於穆惇化則藏諸用爲顯爲藏鼓鑄萬物而不假聖人與民同患之憂徳則盛業則大至矣哉何以謂之大業也天髙地下萬物散殊其富有乎何以謂之盛徳也至誠無息日新又新則日新乎故陰陽相嬗生生不窮是之謂易健而作始以成像是之謂幹順而效法以代終是之謂坤推極蓍策之數逆知將來之事【孔防】是之謂占窮則變變則通萬事乃生是之謂事如是而陰謂陰道陰卽含陽不得測之曰陰陽謂陽道陽卽含陰不得測之曰陽變化之極妙乎萬物是之謂神

夫易廣矣大矣以言乎逺則不禦以言乎邇則靜而正以言乎天地之間則備矣夫幹其靜也專其動也直是以大生焉夫坤其靜也翕其動也辟是以廣生焉廣大配天地變通配四時陰陽之義配日月易簡之善配至徳

然則易之道廣無不周矣大無不具矣以言逺則莫可遏止以言乎近則安靜而正以言乎天地之間則無一不有何廣大也夫易乾坤而已靜而專一動而直遂幹奇如是是以大生靜而翕輯動而開辟坤偶如是是以廣生然則易之廣大直與天地配矣且陽變通陰陰變通陽配乎四時陽之義配日陰之義配月易簡之善配乎聖人至徳而廣大至矣

子曰易其至矣乎夫易聖人所以崇徳而廣業也知崇禮卑崇效天卑法地【按系辭傳皆子言而時間以子曰者或贊嘆或更端或別文周之辭也】

聖人存性之道舎易其何以哉聖人以干之知大始爲知是效天也效天而天崇聖人之聰明睿知足以有臨而知亦崇智者聖人髙明之徳也曷其崇以坤之作成物爲禮是法地也法地而地卑聖人之三千三百恭敬退讓而禮亦卑禮者聖人經緯之業也曷其廣而皆以易則易其至矣乎後儒遲鈍不解世事猥以讀書窮理自文非易之崇徳也禮樂不修而托於記誦著述非易之廣業也

天地設位而易行乎其中矣成性存存道義之門是則天設位於上地設位於下而一陰一陽生生之易行乎其中人得之而爲知禮所謂成之者性也君子於此存之又存不顯亦臨無射亦保純誠無息致中致和一如生生之易焉天下之理皆從此出非道義之門乎故曰易其至矣

聖人有以見天下之賾而擬諸其形容象其物宜是故謂之象聖人有以見天下之動而觀其防通以行其典禮系辭焉以斷其吉凶是故謂之爻言天下之至賾而不可惡也言天下之至動而不可亂也擬之而後言議之而後動擬議以成其變化

然則文周系辭之故可明而學易者宜愼其言行也賾蘇傳曰喧錯也亦作嘖文周見天地萬物之紛賾而擬其形容象其物宜謂之象卽大象小象也乃就其中見人事之變動而觀其若何防聚若何通達以行典常之禮因系辭焉斷其爻變之吉凶謂之爻爻交也卽變也夫系辭者言也言極天下之賾如先甲後甲初吉終亂而皆物情所有無一可惡也言極天下之動如龍躍鶴鳴解拇射隼而皆典禮所行無一可亂也惟不可惡不可亂也故學易者言也必以象爻擬之而後出動也必以象爻議之而後行擬議之久則始也勉摹繼成適肖變化者在易而卽在我矣下七爻則擬議之事易之大小進退往來禮之象也禮之相交相對相錯相綜易之實也故韓宣子適魯見易象春秋曰周禮盡在魯也陋者謂禮失迂失固豈知至動至變觀其防通乃以行典禮哉

鳴鶴在陰其子和之我有好爵吾與爾靡之子曰君子居其室出其言善則千里之外應之況其邇者乎居其室出其言不善則千里之外違之況其邇者乎言出乎身加乎民行發乎邇見乎逺言行君子之樞機樞機之發榮辱之主也言行君子之所以動天地也可不愼乎君子之言行出身耳發邇耳然樞轉則戶運機發則矢疾千里之外應違以之榮辱至焉是鶴鳴子和之象也且不惟此天地所以動矣好爵可虛靡哉君子之愼於擬議者職是故也

同人先號咷而後笑子曰君子之道或出或處或黙或語二人同心其利斷金同心之言其臭如蘭

其次當擬議者則在交遊夫友與我出處語黙不必一致所謂先號咷也然而心同則笑矣其快利也𨿽金可斷而何往能禦其言也馨香如蘭有味可挹哉

初六借用白茅無咎子曰苟錯諸地而可矣借之用茅何咎之有愼之至也夫茅之爲物薄而用可重也愼斯術也以往其無所失矣

其次當擬議者則在承借夫以下借上其用重矣不愼能無咎乎用白茅之柔潔以借之則無失矣

勞謙君子有終吉子曰勞而不伐有功而不徳厚之至也語以其功下人者也徳言盛禮言恭謙也者致恭以存其位者也

其次當擬議者則在居功謙之九三功勞何如者不惟不驕且益加貶損是以功下人者也厚之至也厚則內有徳而外有禮矣且徳盛而禮恭矣天位永終宜哉語云徳厚者無盈色徳薄者無卑辭

亢龍有悔子曰貴而無位髙而無民賢人在下位而無輔是以動而有悔也

其次當擬議者則在處亢亢非僅人事也天時所積气運所遷亦有不得辭者在神龍之善變以斡旋之

不出戶庭無咎子曰亂之生也則言語以爲階君不密則失臣臣不密則失身幾事不密則害成是以君子愼密而不出也子曰作易者其知盜乎易曰負且乘致寇至負也者小人之事也乘也者君子之器也小人而乘君子之器盜思奪之矣上慢下暴盜思伐之矣慢藏誨盜冶容誨淫易曰負且乘致寇至盜之招也

然言行之道𨿽多而言莫患於不密行莫患於妄乘髙位故又引節之初九解之六三以戒之總見當擬議而後言動也上慢下暴謂上無禮下無學也盜必招而後至故曰作易者知盜愼則不招矣

大衍之數五十其用四十有九分而爲二以象兩掛一以象三揲之以四以象四時歸奇於扐以象閏五歲再閏故再扐而後掛【按禮國君有守龜家不藏龜蓋龜國君以上始可藏而蓍筮則通士庶故易傳專言大衍】

夫如是可以占矣布蓍策而大推衍之卽洪範衍忒也其數共五十而用以筮則置一策不用祗用四十九策鄭康成曰五十全數不可以爲七八九六之用故減其一郭子和曰世俗皆知一五兩四謂之三少一九兩八謂之三多以定卦象然不必四十九數以四十五四十一皆初揲非五則九再揲三揲非四則八且不獨此自三十以上三十三三十七五十三五十七六十一六十五六十九七十三七十七八十一八十五八十九九十三九十七皆可得五九四八多少之象與四十九數爲母者無以異獨不可得三十六二十四二十八三十二之策數故蓍數四十九不易之道也於是將四十九策分之左右以象天地兩儀又任取兩中一策掛於指間以象人道共兩儀爲三才乃以四數揲【仲氏易曰揲連撥也】左策其所餘或一或二或三或四又四數揲右策其所餘同扐余也如王制祭用數之仂也是揲之以四以象四時乃歸掛之一奇於兩扐而合之【虞氏說】是歸奇於扐以象閏閏亦余也通掛一之策不五則九合爲一變謂之成易掛一節揲一節扐一節又揲一節又扐一節共五節猶五歲然【朱子說】再扐則猶五歲之再閏也【仲氏易曰前三歳一閏尙餘六日以加一月止三十日而三歲所餘有三十六日也故兩歲二十四日合前六日又加一月再閏】故必再扐然後取四十四策或四十策復掛爲二變掛扐之策不四則八取四十策或三十六策或三十二策復掛爲三變亦不四則八言掛則分與揲扐統之矣五四以一四爲奇九八以二四爲偶三變皆奇則十三策其揲策三十六四數之凡九故名九而爲老陽三變皆偶則二十五策其揲策二十四四數之凡六故名六而爲老陰二偶一奇則二十一策其揲策二十八四數之凡七故名七而爲少陽二奇一偶則十七策其揲策三十二四數之凡八故名八而爲少陰是爲一爻老變而少不變蓋以象言老陽乾老陰坤少陽震坎艮少陰巽離兌父母變子不變也以數言商易占不動爻以七八周易占動爻以九六則九六七八筮之數也蓋奇數起於一三成於九七耦數起於二四成於八六陽主上進七可進故曰少陽九無可進故曰老陽退變而爲八陰主下退八可退故曰少陰六無可退故曰老陰進變而爲七由是復合四十九策如前揲之至九變而成內卦十有八變而六爻備外卦亦成焉趙汝楳易雅變釋篇曰揲蓍三變之餘爲九者十二爲七者二十爲六者四爲八者二十八多寡不同而之爲陰陽各三十二總之爲六十四正與卦數等筮宗曰其均也一陰一陽之謂道其不等也物相雜故曰文又曰蓍變而有之卦者宜畫兩卦一爲本卦一爲之卦如陳侯筮得觀之否史曰坤土也巽風也乾天也風爲天於土上山也有山之材而照之以天光於是乎居土上必先畫本卦有巽坤乃有風有土之象次畫之卦自巽坤變乾坤有風爲天於土上之象有天光之象互體二三四爲艮有山之象三四五爲巽有山材之象若交重單拆【本義筮儀老陽畫口曰重老陰畫又曰交少陽畫一曰單少陰畫一曰拆易小帖曰朱氏筮儀采之焦氏易林揲法而不著所自宋人著書多此使人莫辧其爲聖傳爲他說爲巳見是謾飾也】三代未聞或謂出於鬼穀子今火珠諸家多用之然火珠林擲錢代蓍用一卦定吉凶畫交重以紀變其定爻以世應其玩占以納甲五行六獸變包犧之畫棄周公之辭屏說卦之象黜四象之名故不必畫兩卦今揲蓍用之如畫一卦

則外卦無巽無干互體無艮無巽何以象之爲風爲天爲山爲木乎愚按國語左傳所載周時筮法得專卦者彖爻並推得變卦者貞悔俱占且隨其事而取義玩辭觀象不拘一法故能前民利用至於如神若易學啟蒙專看卦辭則文周未系辭前將何以占且爻變尙祗看本爻辭明與周秦晉唐古人揲蓍遺法相左何能前民利用耶學者取左傳國語及晉郭璞等所占遺法觀之自明

天數五地數五五位相得而各有合天數二十有五地數三十凡天地之數五十有五此所以成變化而行神也

夫大衍之數所以象兩象三象四時象閏者以其原爲天地之數也天數有五一三五七九也地數有五二四六八十也而一三五七九同爲奇二四六八十同爲偶是五位相得乃由天數一三五七九合之爲二十有五地數二四六八十合之爲三十則天地之數各有所合共五十有五夫天地之數以五爲率故五帝五方五常五品五行五音五色五味皆以五十其五爲五十則數終矣如君子小人之澤以五世王者之興以五百年言極數不是過也而合天地之數實五十又五【又有通春秋十有幾年皆解作又】所謂終則有始天行也而筮用成數猶陰陽用老象以終則變也故釋去又五而用五十卜筮之成變化而行鬼神以此也五數小衍也五十之數大衍也【邵康節朱漢上說】故曰大衍大衍之數本於天地之數故上言大衍五十而下緊接以天數五地數五五十有五以釋之將天一地二反置後文復起詰端呼應變化一气相承宋人不知妄爲移易且有謂大衍非文王事者毋乃侮聖言歟

幹之策二百一十有六坤之策百四十有四凡三百有六十當期之日二篇之策萬有一千五百二十當萬物之數也

幹爲老陽一爻三十六策六爻二百一十六策坤爲老陰一爻二十四策六爻百四十四策共三百有六十可以當一年之日上下二篇六十四卦凡陽爻百九十二得六千九百一十二策陰爻百九十二得四千六百八策共萬有一千五百二十策可當萬物之數時行物生天地也大衍之數本天地故皆與之合焉按少陽七一爻四七二十八六爻得一百六十八少陰八一爻四八三十二六爻得一百九十二合之得三百六十策六十四卦陽爻一百九十二每爻二十八得五千三百七十六策陰爻一百九十二每爻三十二得六千一百四十四策合爲萬一千五百二十是少陽少陰之策亦當期與萬物之數而乃但言乾坤可見三百八十四爻皆系老陽老陰所謂用九用六者此也所謂爻言乎變者此也而愚謂凡卦之陽爻自幹陰爻自坤亦從可決矣

是故四營而成易十有八變而成卦八卦而小成引而伸之觸而長之天下之能事畢矣顯道神徳行是故可與酬酢可與祐神矣

以是本於天地之故四營而成一爻之易十有八變而成六畫之卦【孔頴達曰卦之爲言掛也掛萬象於上也】則內卦三畫爲八卦而卦已小成引而伸之爲六畫卦凡六十有四觸而長之剛柔相推爲四千九十六卦【三畫伸至六畫故曰引伸相觸而變故曰觸而長】天下之能事備矣則道之弗彰者得筮而顯徳行之疑滯者得筮而神於以應酬天下之事佑助神化之功何不可者營謀爲也四營卽揲之以四也【見來注舊以分二掛一揲四歸扐爲四營則其筮儀揲扐兩節有三營四營之半等語牽彊不妥】易卽變也四揲則成一變也【聖人解易字如此】此節言大衍蓍數因於天地驗於酬酢詞防甚眀宋人必曲引五十五位相得有合諸言以附防其所妄造河圖是屈經以濟已說也

子曰知變化之道者其知神之所爲乎易有聖人之道四焉以言者尙其辭以動者尙其變以制器者尙其象以卜筮者尙其占

知大衍乾坤變化之道則可以通神故知神之所爲夫知神則神矣故正辭應變垂象定占四者聖人之道而易皆有之以言以動以制器以卜筮者能弗尙之哉

是以君子將有爲也將有行也問焉而以言其受命也如向【虞本作響】無有逺近幽深遂知來物非天下之至精其孰能與於此

向響通有爲有行卽動制器也問焉而以言卜筮也蓍受人命如響應聲不論逺近幽深遂知來問之物而告之則辭與占俱見蓋至精至變至神統上四者言

參伍以變錯綜其數通其變遂成天地之文極其數遂定天下之象非天下之至變其孰能與於此

筮法每爻有五節三變是參伍以變也三變而遇三少三多一少兩多一多兩少以得四九四六四七四八之數旣奇偶相錯以分計之復多少相綜以合理之是錯綜其數也由是通六爻之變遂成天地陰陽剛柔相雜之文極九六七八之數遂成六十四卦內外之象以定天下之象非天下之至變者能之乎【項平庵說】

易無思也無爲也寂然不動感而遂通天下之故非天下之至神其孰能與於此

無思無爲卽寂然不動感感以卜筮也孔疏曰故事故也

夫易聖人之所以極深而硏幾也惟深也故能通天下之志惟幾也故能成天下之務惟神也故不疾而速不行而至子曰易有聖人之道四焉者此之謂也

然則易也者聖人以之推極其深使天下之志無不含於其中故一叩而卽通研辧其幾凡天下之務微萌畢照故隨幾而能成而總之神矣寂然不動不疾不行感而遂通已速已至此辭變象占之道所以俱備也

天一地二天三地四天五地六天七地八天九地十此實指天地之數以起下詰應之端而覆明大衍也按鄭康成注曰天一生水於北地二生火於南天

三生木於東地四生金於西天五生土於中陽無耦陰無配未相成也地六成水於北與天一並天七成火於南與地二並地八成木於東與天三並天九成金於西與地四並地十成土於中與天五並然其說不始康成揚雄太以三八爲木四九爲金二七爲火一六爲水五五爲土呂不韋月令曰木數八火數七土數五金數九水數六蓋自戰國末卽有其說矣而實與易道刺謬不然系辭曰乾大生坤廣生皆生也而成在其中觀坤曰資生卽曰成物可見也不則幹知大始坤作成物或可曰天生而地成今乃天地各分生成各有生成是何說乎且天三生而二成地三成而二生何以言之水木土何以當生於天而成於地火金何以當生於地而成於天金木皆地生若曰木天生者得天气也則何物不需天气者取火於日空中有火火不實生於天乎土之生似當先於金木而反居五夫五行之配一二三四五何居或謂洪範一曰水二曰火三曰木四曰金五曰土因據之爲相生之數則洪範枚舉不容無序非爲生成也不然五事一曰貌二曰言三曰視四曰聽五曰思豈亦先生貌後生言以及視聴思乎夫土卽地也豈有地猶無土待生水火木金後而天乃生之乎地之成土卽以地成地乎況六七八九十之數復何自焉後人以此裝河洛圖太極爲生人生物之源則所系重矣乃聖經祗有五十五數以爲大衍之本而並不及五行生成一語豈經防尙有紕漏耶其爲曲學穿鑿附防灼無疑也故五徳相禪之妄髙氏拱本語明辧之矣五行生成之說非易道郭氏雍亦言之矣且五行配八卦【鄭注無此系後人僞河圖見後】加以生克更爲誣經毛河右易小帖云以卦義言離爲火坎爲水巽爲木矣然震爲雷不爲木艮爲山不爲土兌爲澤不爲金【革彖曰水火相熄則兌澤屬水】卽幹之爲金不過與爲玉並言非專屬金也【幹爲金爲冰爲大赤爲木果則金木水火皆備矣】以卦位言則震木兌金離火坎水似矣然而坤不是火艮不是水有四正而無四維卽曰坤艮屬土正合五行然何以水火各一卦而金木與土則各有復卦且何以中央之土反無卦位也以卦數言則天一爲坎地二爲離天三爲震地四爲兌而乾巽艮坤則又以六七八九就天地而分屬之似矣然而土爲五十反爲卦數所不取夫參同契云三五至精五行之數全在正五今卦有合五而無正五如金水爲一五木火爲一五皆可兩合而土之正五卦何以反不及也至宋人太極圖專論五行且欲以五行生八卦更無理矣王昆繩曰五行生克始於鄒衍而成於漢劉向班固然五行志等書皆牽扭可笑江河井泉金之流也其然乎世亦取火於金石獨木也哉水木火土則謂艸木悉漂萍盲者笑其妄以爲未有土先有火不知虛空何物可灰爲大塊也克木者金而火未嘗不克木也吾見克土者金木之克不若金之利也火水交相克者也土克水水亦克土也總之天地無不生無不克萬物消長乎陰陽也若五行生克謬矣哉錢煌曰卦論生殺則乾父克震子震子克坤母兌離巽三女艮坎震三男皆相克此大亂人倫之道也而可哉胡朏明易圖明辧曰經言天地之數所以爲大衍也注者篡以五行生成則與大衍何與何也蓍無五行無方位無生成也今試就筮法按之自四營成易以至十有八變而成卦孰爲天生而地成地生而天成耶孰居東而爲木居西而爲金耶如今人河圖洛書圓者方者單者復者皆安在耶塨按金木水火土始見於大禹謨然與谷稱六府不稱五行甘誓始言五行而不詳其目至洪範乃有五行物數然水曰潤下火曰炎上木曰曲直金曰從革土爰稼穡是指流行人間最大而適用者有此五物猶禹謨言財貨藏於是而謂之府也故周禮考工記又名曰五材春秋傳亦曰天生五材民並用之非謂五行握自帝天而能生萬物也宋人太極圖乃謂五气順布化生人物則金木何許較之人微且頑矣乃能生人焉有是理若謂四時配五行天有五緯星气實生人則地有一物天有一星如少微四輔非星气能生人也王良傅說以人得名能生人耶【王昆繩曰五星古名嵗塡熒惑太白辰配以五行者漢人也】四時配五行亦後儒約象物之說月令春盛徳在木乃言春之盛徳種之於木非言木有盛徳而生春之物也夏秋冬之於火金水亦然且此聖經所未冇也【按說卦方位夏火冬水似之而春木秋金則無其象】至以天地生成配易卦謂天一生水爲坎一地二生火爲離二天三生木爲震三地四生金爲兌四因以地六成水並列西北爲幹六天七成火並列東南爲巽七地八成木並列東北爲艮八天九成金並列西南爲坤九則乾爲天爲老陽乃爲地成乃得老陰六數坤爲地爲老陰乃爲天成乃得老陽九數何其傎乎聖經乾天稱父坤地稱母以生萬物而震雷巽風坎水離火艮山兌澤六子動之撓之燥之潤之說之終始之陰陽化育之道盡矣今術數家但知宗後人五行生物不知大易此其所以爲小道也【五經語孟言道已盡出此者卽可擲之】汪季靑曰謂五行爲天地也不可謂五行卽六子也則六子無金謂五行後於六子乎六子已有水火矣謂五行先於六子乎是六子不當稱六子而稱六孫矣其言渉戲然亦明且著者【五行之物散見於易或以五行生成講易難通遂謂易無五行又非也但五行者言巳成之五材也五材不可言生克而有畏愛如白術防風爲使愛也木香見火無功畏也世誤以畏爲克愛爲生耳】

子曰夫易何爲者也夫易開物成務冒天下之道如斯而已者也是故聖人以通天下之志以定天下之業以斷天下之疑

夫四營之易何爲取天地之數也【盧氏說】蓋以筮開萬物成就務事覆冒天下之道不過如天地之數而已筮法有一【除一不用】二【分而爲二】三【掛一象三】四【揲之以四】而成卦有九六七八總用大衍之數五十無出天地之數之外者也蘇傳亦如斯指天一地二十者然割天一節於大衍以前此處文法尙可通哉【漢律曆志及衛元嵩元包運蓍篇引天一十句與天數五一段接然不可以引述文攺經文也】

是故蓍之徳圓而神卦之徳方以知六爻之義易以貢聖人以此洗心退藏於密吉凶與民同患神以知來知以藏往其孰能與於此哉古之聰明睿知神武而不殺者夫

蓍之數奇七七四十九象陽圓卦之數偶八八六十四象陰方【崔憬說蓋圓數奇故圓則徑一而圍三有奇方數偶故方則徑一而圍四】蓍徳則一二三四四八五九七八九六疊出互見以推未來是圓而神也卦徳則奇爲陽偶爲陰各有定形以知物是方以知也六爻則每爻有義變易以陳於人是易以貢也聖人以此蓍卦之徳爻之義淨洗其心如江漢之濯退藏於宻淵淵靜深凡民之吉凶皆一體相關與之營慮【患卽慮也】至誠如神可以前知淸明在躬包羅萬古非聰無不聞明無不見睿無不入知無不通神武震世不假刑殺之聖孰能與於此哉

是以明於天之道而察於民之故是興神物以前民用聖人以此齋戒以神明其徳夫

史記曰龜千歲而遊於蓮葉之上蓍生滿百莖者下必有神龜守之上常有靑雲覆之是神物也聖人興爲卜筮以引導民用其心本齋戒也其徳本神明也而至筮時更加齋戒預燭未來靈明變化是以此神物齋戒以神明其徳也

是故闔戶謂之坤辟戶謂之幹一闔一辟謂之變往來不窮謂之通見乃謂之象形乃謂之器制而用之謂之法利用出入民咸用之謂之神

故卜筮總於乾坤而極於民用乾坤爲易之門戶而坤陰收斂則闔戶謂之坤乾陽發生則辟戶謂之幹一闔一辟相交相易謂之變乾坤往上卦爲往來下卦爲來上下不窮謂之通衍而見卦爻之象謂之象因象成物如衣裳書契等謂之器制器以使民用禮樂刑政謂之法利用出入民咸用之如谷而酒飲麻而布衣車行如龍舟渡如飛妙用入神謂之神

是故易有太極是生兩儀兩儀生四象四象生八卦八卦定吉凶吉凶生大業

如是而大衍可申明矣易變也然必有不變者而變者以生崔憬曰五十有一不用太極也不變者也【說文極中也屋極謂之中梁上脊檁】有太極之一乃可用四十九策分而爲二有奇有偶也是有太極乃生兩儀儀匹也一陰一陽相匹也天地兩儀也故曰分而爲二以象兩無太極則五十策兩分之或皆奇或皆偶無奇耦兩儀也何以象兩兩儀生乃可掛一而四揲之以得七八九六之四象是兩儀生四象也七爲少陽象春八爲少陰象秋九爲老陽象夏六爲老陰象冬故曰揲之以四以象四時歸奇於扐以象閏若不分兩儀則合四十九策揲之祗餘一而陰陽老少之四象無由見矣何以象四時四象生則九變而成內卦十有八變而成外卦是四象生八卦也八卦則六十四卦具矣有八卦而吉凶可定趨吉避凶而大業以生矣易圖明辧曰此段兩言四象朱子以此四象爲聖人畫卦之次第以後四象爲揲蓍所得陰陽老少之爻夫均此四象文相連不遠豈容有二解哉前後皆言筮占太極節爲覆明大衍無疑也按朱子宗道士陳搏先天圖以此節爲聖人作卦次第其易學啟防圖先一圈爲太極而上加一奇一偶兩畫爲太極生兩儀一奇一偶之上又各加一奇一偶曰太陽少陰少陽太陰爲兩儀生四象四象各二畫上又各加一奇一偶而乾一兌二離三震四巽五坎六艮七坤八出焉爲四象生八卦以上又各加一奇一偶爲四畫卦十六又各加一奇一偶爲五畫卦三十二又各加一奇一偶爲六畫卦而自幹至復三十二卦姤至坤三十二卦共六十四卦出焉【邵子加一倍法卽此】其上更有七畫八畫無窮畫卦有言無圖本義載此圖又不作畫但以黒爲陰白爲陽累而上黑白相間六層乃以震四離三兌二乾一圓轉於左爲數往者順巽五坎六艮七坤八圓轉於右爲知來者逆爲伏羲先天八卦圖【以上二圖具後】又以六十四卦橫圖截爲兩節北起復由東離盡卯中而南至幹盡午中亦爲數往者順南接姤由西坎盡酉中而北至坤盡子中亦爲知來者逆爲伏羲六十四卦圓圖又以橫圖斷爲八節東自復而西至無妄八卦爲一層下東自明夷而西同人八卦爲一層又下東自臨而西履八卦爲一層又下東自泰而西幹八卦爲一層乃上西自姤而東至升八卦爲一層又上西自訟而東師八卦爲一層又上西自遁而東謙八卦爲一層又上西自否而東坤八卦爲一層幹始西北坤盡東南爲伏羲六十四卦方圖而圓圖又分卦气自復一陽生冬至十一月半盡震離之十六卦然後得臨春分二月半又盡兌之八卦然後得泰立夏四月初又隔四卦得大壯又隔一卦至夬皆爲芒種五月初【卦气難通如此】遂接幹姤爲夏至五月半自此又盡巽坎之十六卦然後得遁秋分八月半又盡艮之八卦然後得否立冬十月初又隔四卦得觀又隔一卦得剝皆爲大雪十一月初遂接坤復爲冬至以上皆先天圖本義載於經首曰此非某說乃康節說乃希夷說非希夷說乃孔子之說但儒者失其傳而方外之流陰相付受以爲丹竈之術至希夷康節始反於易而說始明嗚呼朱子曽不思陳搏爲眞方外之流耶孔子之說曽一一細勘否而遂誣指耶孔子曰庖犧始作八卦是易自作卦起未嘗聞始作太極也且作卦奇偶畫也太極圓圈非畫矣非孔子之說一孔子曰兩儀生四象崔憬以九六七八老陽老陰少陽少陰爲四象然卽揲圖中蓍策之事在畫卦因卦後非未作八卦而先有四象也何者老變而少不變並從已成之卦而推故仲氏易曰幹爲老陽非老陽而後乾也坤爲老陰非老陰而後坤也非孔子之說二孔子曰成像之謂幹則先畫幹效法之謂坤則次畫坤皆三畫卦以象三才未聞有一畫兩畫止而謂之陽儀陰儀太陽少陰少陽太陰者非孔子之說三孔子曰震一索而得男則又次畫震巽一索而得女又次畫巽坎再索而得男又次畫坎離再索而得女又次畫離艮三索而得男又次畫艮兌三索而得女又次畫兌而八卦畢是爲作卦之序從未聞其序爲乾一兌二離三震四巽五坎六艮七坤八也仲氏易曰乾父坤母合生六子今何以父子母女並生且六子俱先母生少女先中女中女先長女生世有此事乎於一索再索之義盡失矣非孔子之說四孔子曰八卦成列因而重之是畫八卦後不更作卦祗因一卦而重以八卦故但曰作八卦不言作六十四卦也如乾重乾爲乾乾重坤爲泰乾重震爲大壯乾重巽爲小畜乾重坎爲需乾重離爲大有乾重艮爲大畜乾重兌爲夬以下七卦皆然而六十四卦畢今連翻累畫豈因重哉非孔子之說五八卦六十四卦聖經有名今忽有四畫五畫卦何以聖人不爲之名也且於三才何取焉非孔子之說六爻辭以一畫爲初不稱一明無前於此者矣以六畫爲上不稱六明無後於此者矣故說卦曰兼三才而兩之易六畫而成卦今以爲六畫後尙有七畫八畫無窮畫卦明背聖言且果如此則六十四卦之理未盡也非孔子之說七孔子曰震東方巽東南離南方致役乎坤說言乎兌乾西北坎正北艮東北此八卦方位卽言伏羲之八卦也今彊坐之曰此文王後天八卦而撰乾南坤北離東坎西兌東南震東北巽西南艮西北爲伏羲先天八卦以經文天地定位山澤通气雷風相薄水火不相射附防之然此論八卦相錯之象並無南北方隅一字而可彊以已意誣經乎參同契云乾坤者易之門戶眾卦之父母坎離匡郭運轂正軸牝牡四卦以爲槖籥朱子注云乾坤爲鑪鼎位乎上下坎離升降於其間如車軸之轉轂以運輪一上而一下也牝牡謂配合之四卦震艮巽兌也槖韝囊籥其管也熊與可曰先後天圖參同契皆具後天坎離居先天干坤之位以坎中陽實離中陰虛則仍爲乾坤故丹家謂之還元是不惟先天方位爲異端之學卽後天圖依傍說卦方位而亦借爲修煉用與聖經若風馬牛朱子注參同契恐人譏議自詭其名曰空同道士鄒防鄒卽邾防卽熹也著啟防又署名曰雲臺眞逸是朱子明知其爲道士之說明自附於道士而乃以亂聖經指爲孔子說耶其非八也說卦言萬物出震齊巽見離養坤說兌戰乾歸坎成終成始於艮𨿽祗有兌正秋一語而春夏冬俱見矣此聖言無可易者今先天卦气何其舛也或問朱子卦气陽生陰生始何疎而終何宻臨二陽生爲冬十二月卦乃在春分二月半泰三陽正月卦乃在立夏四月初推之一槪乖反朱子亦不能答曰未得其說容更思之又曰伏羲易自是伏羲說話文王易自是文王說話不可交互求合嗚呼是何言也羲文有二易耶四時運行萬古不易焉有伏羲配以此卦而文王又配以彼卦者且十二月辟卦爲漢儒說尙非聖言若兌正秋諸語則孔子之言羲文易象者矣兌正秋也而今爲春辰月矣幹秋冬之間也而今爲夏午月矣艮終乎物而始乎物冬春之間也今爲秋戌月矣八卦皆顚四時皆亂乃誣曰此孔子之說其非九也胡朏明曰先天圖以自震至乾爲順數已生之卦自巽至坤爲逆推未生之卦然則經曰易逆數也豈專用巽坎艮坤而不用乾兌離震乎丹家講順逆曰順則成人逆則成仙卽抽坎塡離也與易何與而牽之污穢聖言耶其非十也至本義圖但以黑白分陰陽更可怪異豈伏羲畫卦時左執黑筆右執粉筆耶抑六十四卦俱無畫黑白之中遂分初二三四五上耶且白畫之陽固奇而黒畫之陰亦奇耶何彊作事至是

此等圖悖易害易而錄之者欲人明其說然後知其妄也余圖辯中已詳不具

﹤經部﹐易類﹐周易傳注﹐卷五﹥

陳摶又有太極圖傳之周濓溪【見朱震進易說表胡五峯通書序】然程子兄弟親學於周與邵堯夫爲友而不及太極先天一言朱子乃又表章太極圖以爲學宗其說無極而太極太極動而生陽靜而生陰陽變陰合而生水火木金土二五之精妙合而凝乾道成男坤道成女化生萬物亦附防於太極生兩儀之文【圖見後】當時陸子靜張南軒林黃中皆不以爲然毛河右著太極圖說遺議以辯之略曰太極圖二氏學也其圖竊取魏伯陽參同契中水火匡廓三五至精二圖【彭曉舊本載之】而合爲一圖水火匡廓者以參同契首有水火匡廓運轂正軸二語作坎離二卦而運爲一軸非兩儀也【兩儀烏得有三輪哉】亦非陽動生陰陰靜生陽也左�爲離白黑白卽也右�爲坎黑白黑卽也其中一圈則坎離之胎也三五至精圖則取五行逆克章三五與一天地至精語分五行爲三五中央土一五也天五生土也左火與木共一五也地二生火天三生木也右水與金共一五也天一生水地四生金也金盛爲水木盛爲火而土合之【卽嬰兒奼女黃婆之說】歸於一元則下一圈者三五之合非二五之合三五之精非二五之精丹家水火必還一元故其後復有含元播精三五歸一之語在隋唐間有道士作眞元品已載之爲太極先天圖卽陳摶之所自始蓋參同本以乾坤水火爲抽塡之祕而坎離橫陳乾坤直列摶之所謂以干南坤北離左坎右爲先天者而匡廓運轂則以坎離爲車軸之貫輪轉上下幹之南者有時而北坤之北者有時而南【六十四卦方圖乾北坤南卽此意】而究其要訣則必如鼎器歌云陰在上陽下奔者【朱子注云此是要法】故其文有云上徳無爲不可察求言陰在上主靜也【宋儒主靜之學本此】下徳爲之其用不休言陽在下主動也宋紹興間朱震進周子太極圖於髙宗猶是上一圈爲陰靜三輪下一圈爲陽動【見朱氏易卦圗上卷如眞元品圖在朱子前】而朱子爲注則另加修飾如今性理大全所載以爲可以掩人可以無獘而不知異端聖道非可飾合亦何爲哉至於無極明出釋老不惟陸象山累書攻辯張橫渠與濓溪同時卽曰今儒釋老莊混然一途以有生於無多見其詖淫矣又略曰易言動靜有常卽指陰陽也未聞未生陰陽而先有動靜者也幹靜專動直坤靜翕動辟則陰陽俱有動靜陽不必專動陰不必專靜也五行非四象也且所謂生八卦者安在乎胡朏明曰宋史周子傳本曰自無極而爲太極朱子力辧刪自爲二字元人修史如之不知自無極而爲太極老氏無生有之說也無極而太極則空卽是色爲沙門衣鉢矣庸以愈歟毛先生所言眞元品圖聞之吾友王艸堂而未見也塨後在燕邸查道藏見之並錄後

圖左文亦附防系辭傳易有太極一段有有物混成先天地生寂兮寥兮可以爲天下母諸語

是故法象莫大乎天地變通莫大乎四時縣象著明莫大乎日月崇髙莫大乎富貴備物致用立成器以爲天下利莫大乎聖人探賾索鉤深致逺以定天下之吉凶成天下之亹亹者莫大乎蓍龜

列陳天地間之最大者而終以蓍龜見卜筮之不可輕也亹亹者勉勉於事也

是故天生神物聖人則之天地變化聖人效之天垂象見吉凶聖人像之河出圖洛出書聖人則之

龜背有文以象卦蓍生百莖以衍數寒暑山川之變化日月星辰之休徴河圖洛書靈異開先皆聖人作易之因也易圖明辧曰書契興於黃帝之世伏羲時未有書名洛所出安得稱書蓋聖人統伏羲文周而言觀下四象與系辭並舉可見按洛書易傳外不再見而書顧命有天球河圖在東序之文萬季野曰周本紀犬戎殺幽王驪山下盡取周賂而去賂者珍寶貨財也河圖必亡於此時故王子朝之亂挾以出者周之寶珪典籍而巳【寶珪典瑞所掌典籍太史掌之並非大寶器】顧命所陳諸珍器平桓下無一復見傳記是圖書之亡久矣故自漢迄唐或言羲出河圖禹出洛書或言圖書並出羲時或言圖書爲篇冊或言圖卽八卦書卽九疇然並無言親見河圖洛書者與見圖書爲一圈防之物者宋道士陳摶忽出河圖洛書劉牧傳之以四十五防爲河圖五十五防爲洛書阮逸又反之以五十五防爲圖四十五防爲書而朱子宗焉五十五防者一六復於北二七復於南三八復於東四九復於西五居中十復於上下【按康成注天一地六並於北則一六當並列今復置亦誤也東西南皆如之】四十五防者戴九履一左三右七二四爲肩六八爲足中有五無十皆奇白偶黑【圖附後】毛河右著原舛編以辯之略曰宋人圖書之僞有確證焉宋濓王禕輩𨿽非之而未考也陳摶之河圖非卽鄭康成大衍注天一生水於北一段文乎然斷不得爲河圗也何者康成河出圖洛出書注云河圖有九篇洛書有六篇若河圖卽天地生成之數則康成自注何不直指曰河圖卽前生成一二之數是也乃毫不及而別指爲篇冊其無與也明矣洛書亦然乃易緯幹鑿度太乙下九宮法也幹鑿度下篇有以一陰一陽合爲十五之說【六八爲陰七九爲陽七八十五九六亦十五】遂有太乙下九宮法取陰陽卦數【卽十五數】以行九宮【八卦四正四維合中央爲九宮而數皆十五】其法曰太乙者北辰之神名也居其所曰太乙【此用論語知非古聖之書殆漢世道家所作】嘗行於八卦日辰之間曰天乙每四乃還【北南東西爲四】於中央中央者北辰之所居也【以中無卦位故以此爲太乙寓居之所】天數以陽出以陰入陽起於子陰起於午是以太乙下九宮從坎宮始坎中男始之言無偏也【坎北】自此而從於坤宮【坤南僞河圖以天地生成配易卦位乾坎艮震巽離坤兌起於西北而迄於正西九宮則以干坎艮震四卦起於西北而迄於正東至巽離坤兌又另從正西起而迄於東南故正南非離而爲坤蔡沈作洪範皇極不知此妄以天地生成所配卦位硬加之則東南仍巽七非兌何以四南仍離二非坤何以九西南仍坤九非離何以二西仍兌四非巽何以七卦數不合宮數一往貿貿而今術數家又貿因之也】坤母也又自此而從震宮【震東】震長男也又自此而從巽宮【巽西】巽長女所行半矣【所謂每四乃還者也】遂息於中央之宮旣又自此而從乾宮【乾西北】乾父也又自此而從兌宮【兌東南】兌少女也又自此而從艮宮【艮東北】艮少男也又自此而從離宮【離西南】離中女也行則周矣乃上防息於太乙天乙之庭而升於紫宮【太乙不常居卦位之中故五則暫息於中央至是則不息而上升矣】行從坎始去從離終【皆坎離水火之學道家之書也】而其法則合於陰陽十五之數坎北數一爲履一坤南數九爲戴九震東數三爲左三巽西數七爲右七離二西南兌四東南則二爲右肩四爲左肩幹六西北艮八東北則六爲右足八爲左足中央數五爲太乙之數而太乙四周不復再息中央而上升則太乙之數遂止於五數而無十數焉從橫交互皆得十五其說如此而未嘗曰此洛書假曰洛書則緯書具在其於九宮篇後又曰孔子曰洛書摘六辟日以建紀【辟者君主也謂摘主十二月之卦以立歲紀止言六者陽該陰也】何也夫康成之注衍數而別釋河圖與易緯之言宮法而別引洛書二者正相符矣胡朏明曰自陳傳妄傳河洛太極諸圖後之爲圖者防魖罔象變相疊出以亂聖經眞易道之阨防也塨按朱子曰易本是象可爲特見但自王弼掃象而後程傳專言理朱子不甚滿之而象數無傳適當時儒宗周邵皆出於道士陳摶僧壽涯輩有附易妄圖遂引置易首而不知陷於異端是朱子之不幸也後人無考見本義首載此反若羲文之易皆從此河洛先天諸圖而起者一誤盡誤禍斯烈矣觀大傳天生神物與仰則觀象於天二段則伏羲作易無物不察卽當日眞河圖洛書亦僅與天生神物鳥獸之文同爲感觸之一端耳今不玩易而但觀蓍龜鳥獸卽盡易乎溺圖書者何以異是易圖明辧曰欲明易八卦具在焉用河圖欲明範九疇具在焉用洛書其言明矣又按禹時洛出書則之以列九疇亦不經見林之奇書傳云鯀陻洪水帝乃震怒不畀洪範九疇【洪大範法】猶言天奪之鑑天乃錫禹洪範九疇猶言天誘其衷趙汝楳易雅謂不過如天錫王智勇天錫公純嘏之不必天命物負之以錫諸人也毛河右曰圖書則以作易經有明文若則書演疇孔安國等後起之說未可信且禹所得名爲洪範九疇嘗名洛書耶總之圖書旣亡無甚攸關置之不論無不可者奚爲作僞哉

易緯太二【坤宮】七【兌宮】六【乾宮】

乙下九九【離宮】五【中宮】一【坎宮】

宮圖

四【巽宮】三【震宮】八【艮宮】

大戴禮明堂篇曰九宮之制二九四七五三六一八卽此九宮法蓋皆漢世讖緯術數之學也今相宅經有一白二黑三碧四綠五黃六白七赤八白九紫諸說皆本諸此

易有四象所以示也系辭焉所以告也定之以吉凶所以斷也

然則大衍之示人用以四揲而著於系辭斷其孰吉孰凶其所以前民者不了然哉

易曰自天祐之吉無不利子曰祐者助也天之所助者順也人之所助者信也履信思乎順又以尙賢也是以自天祐之吉無不利也

引大有上九辭以証之言人能依四象所示系辭所告履信思順而又尙賢則吉至而凶免矣

子曰書不盡言言不盡意然則聖人之意其不可見乎子曰聖人立象以盡意設卦以盡情僞系辭焉以盡其言變而通之以盡利鼓之舞之以盡神

大衍明而聖人之意不可不知也故設爲問答以發之言限於物故意不能盡象括無窮故立以盡意設卦觀象以盡其攻取之情僞因象系辭焉以盡其言皆立象也如履大象履虎尾不咥人小象又言履虎尾咥人大過大象言棟橈小象又言橈隆變而通之以盡天下之利以至盥薦渉川載鬼噬胏等象如鼔而動之舞而蹈之以盡妙萬物之神聖人之意亦殆盡矣

乾坤其易之緼耶乾坤成列而易立乎其中矣乾坤毀則無以見易易不可見則乾坤或幾乎息矣

夫立象盡意不外乾爻坤爻而已則乾坤其易之緼藏耶【虞翻曰緼藏也謂易藏於其中也】何者乾坤成列而易象立乎其中矣若使乾坤之卦毀則於何見易易不可見則乾坤之功用不幾息乎

是故形而上者謂之道形而下者謂之器化而裁之謂之變推而行之謂之通舉而措之天下之民謂之事業是故形象而上則一陰一陽謂之道形象而下則書契衣裳等謂之器陽化陰陰化陽化而裁【裁如裁衣之裁】之謂之變陽以進陰以退推而行之謂之通於是措之天下之民非事業而何易見而乾坤無息矣

是故夫象聖人有以見天下之賾而擬諸其形容象其物宜是故謂之象聖人有以見天下之動而觀其防通以行其典禮系辭焉以斷其吉凶是故謂之爻

是故夫象可覆明也爻亦象也

極天下之賾者存乎卦鼓天下之動者存乎辭化而裁之存乎變推而行之存乎通神而明之存乎其人黙而成之不言而信存乎徳行

是極盡天下之繁賾者存乎卦鼔舞天下之萬動者存乎辭化而裁之存乎變推而行之存乎通【前文重化裁推行此重變通】皆象也然神而明之則存乎無方無體之人斂嘿而變化已成不言而信若蓍蔡則存乎純徳至行是則聖人之意終有餘乎卦象系辭之內者矣

周易傳注卷五﹤經部﹐易類﹐周易傳注﹥

欽定四庫全書

周易傳注卷六

通州學正李撰

系辭下傳

八卦成列象在其中矣因而重之爻在其中矣剛柔相推變在其中矣系辭焉而命之動在其中矣吉凶悔吝者生乎動者也剛柔者立本者也變通者趣時者也吉凶者貞勝者也天地之道貞觀者也日月之道貞明者也天下之動貞夫一者也夫幹確然示人易矣夫坤隤然示人簡矣爻也者效此者也象也者像此者也爻象動乎內吉凶見乎外功業見乎變聖人之情見乎辭天地之大徳曰生聖人之大寶曰位何以守位曰仁何以聚人曰財理財正辭禁民爲非曰義

此言卦爻著於變而歸於一也八純卦各三畫自成列也乾與坤震與巽坎與離艮與兌對成列也因重則本末中爻備故曰爻在其中正義曰剛柔卽陰陽也論其气謂之陰陽語其體謂之剛柔命如命令之命定吉凶以示人也聖人見天下之動賾而系辭故動在其中剛柔立爻之本而時之動不可拘自變通以趣之故曰惟其時物然而變歸於一者何也吉凶𨿽殊而皆以正揆之貞者正而固也貞則勝而吉否則凶是貞勝者也天地之道亦以貞觀日月之道亦以貞明而況天下之動非貞夫一而何哉一者卽乾易也坤簡也爻不過效此易簡而已象不過像此易簡而已是易簡之徳在天地大生廣生則曰生在聖人仁民愛物則曰仁一徳也大寶之位行仁之具也聚人之財行仁之事也爲農桑爲珍貨劃然有理防祭賓師正其用財名目之辭親義序別禁其有財逸居之非以義輔仁而仁行矣與天地合徳矣生生之謂易易道盡於此矣孟子曰使民菽粟如水火民無不仁王道盡於此矣此之謂天下之動貞夫一天垂象地呈形故曰觀虞氏曰隤安也爻象者卦所自具故曰內吉凶者得失之報故曰外聖人之情卽吉凶與民同患之情也

古者包犧氏之王天下也仰則觀象於天俯則觀法於地觀鳥獸之文與地之宜近取諸身逺取諸物於是始作八卦以通神明之徳以萬物之情

地之宜如禹貢兗之漆靑之檿徐之桐之近取諸身如爲首爲腹類逺取諸物如爲牛爲馬類八卦作而神明之徳不閉塞矣萬物之情皆引矣

作結繩而爲网以佃以漁蓋取諸離

卽以制器尙象者言之離有兩目而中爻牽以巽繩网象也

包犧氏沒神農氏作斲木爲耜揉木爲耒耒耜之利以教天下蓋取諸益

斲木使銳以入土揉木使曲以附手仲氏易曰巽木入坤土而上動以艮手下動以震足是耕象也

日中爲市致天下之民聚天下之貨交易而退各得其所蓋取諸噬嗑

翟曰市中交易飲食之道仲氏易曰上離下震日中而動也合沙鄭氏曰十三卦始離次益次噬嗑食貨也故洪範八政一食二貨

神農氏沒黃帝堯舜氏作通其變使民不倦神而化之使民宜之易窮則變變則通通則久是以自天祐之吉無不利黃帝堯舜垂衣裳而天下治蓋取諸乾坤不尊古者妄也執古者愚也烏足以知易之窮變通久哉烏足以知聖人之通變神化哉五帝趣而文明世道之一變也故特提而言之九家易曰衣取象乾居上覆物裳取象坤在下含物

刳木爲舟剡木爲楫舟楫之利以濟不通致逺以利天下蓋取諸渙

刳鑿空也剡銳也九家易曰木在水上流行若風舟楫之象

服牛乘馬引重致逺以利天下蓋取諸隨

震爲馬一至四大離爲牛而兌悅以服乘之

重門擊柝以待暴客蓋取諸豫

九家易曰下有艮象從外視震復爲倒艮兩艮對合重門也艮爲手爲小木爲上持震爲足坤爲夜坎爲盜手持柝木夜行擊門備盜之象

斷木爲杵掘地爲臼臼杵之利萬民以濟蓋取諸小過虞氏曰艮止於下臼象震動而上杵象震出巽入艮手持杵出入臼中舂象

木爲弧剡木爲矢弧矢之利以威天下蓋取諸睽虞氏曰互坎爲弧離爲矢而坎木堅離木稿兌爲毀折有木剡木以爲弧矢之象

上古穴居而野處後世聖人易之以宮室上棟下宇以待風雨蓋取諸大壯

雷動兌澤風雨之象四陽相比壯而健棟宇之象故大過四陽相比亦言棟棟屋脊檁也宇櫩也如考工記之言車蓋上尊宇卑則吐水疾而霤逺也

古之塟者厚衣之以薪塟之中野不封不樹防期無數後世聖人易之以棺槨蓋取諸大過

四陽聚中而陰包之人去而棺槨之象

上古結繩而治後世聖人易之以書契百官以治萬民以察蓋取諸夬

仲氏易曰結繩而治者相事大小結繩以爲約大事大其繩小事小其繩各執一端以相考信【見史記與鄭氏九家易說】後易以書契書者以刀筆畫木簡爲文字以識也契者刻木爲一二三四之畫而中分之各執其一以爲約契也其取之夬者六爻比列而刻斷其上有似乎契畫然者已上諸卦興利除害養生送死皆理財之事而終之以書契則正辭禁民爲非亦具焉

是故易者象也象也者像也彖者材也爻也者效天下之動者也是故吉凶生而悔吝著也

觀於制器尙象之故而知易皆象也如人之有像也材也效天下之動也皆象也效仿效也吉凶悔吝本生乎動故爻動而卽生且著焉

陽卦多陰陰卦多陽其故何也陽卦奇陰卦偶其徳行何也陽一君而二民君子之道也陰二君而一民小人之道也

震坎艮陽卦也乃一陽二陰巽離兌陰卦也乃一陰二陽其故何哉卦之主一而已陽卦以奇爲主一奇而二耦故多陰陰卦以耦爲主一耦而二奇故多陽然而徳行不同矣【卦徳蘊於內卦行見於外】主者君象也多者民象也奇者一也偶者二也一奇爲君而二耦爲民則陽得位爲君子之道二偶爲君而一奇爲民則陰擅權爲小人之道【注疏】天下之生久矣一治一亂

易曰憧憧往來朋從爾思子曰天下何思何慮天下同歸而殊塗一致而百慮天下何思何慮日往則月來月往則日來日月相推而明生焉寒往則暑來暑往則寒來寒暑相推而嵗成焉往者屈也來者信也屈信相感而利生焉尺蠖之屈以求信也龍蛇之蟄以存身也精義入神以致用也利用安身以崇徳也過此以往未之或知也窮神知化徳之盛也

而【疑】君子一君之道與小人二君之道卦爻系辭有明徵也咸之九四曰憧憧往來朋從爾思夫天下之道何庸憧擾哉同歸而塗自殊一致而慮自百【致極也】何庸憧擾且不觀天下之往來自然者乎日月往來推而生明寒暑往來推而成嵗往屈來信【信同伸】天地相感萬物利生其塗殊其慮百而其歸實同其致實一也況屈正以爲信並非二事尺蠖【步屈虫】龍蛇可見矣君子知之致知明善精守經達權之義以入於神明所以推之實用也利禮樂射禦書數之用使吾身晬面盎背而安所以崇髙其徳也若過此以往尙可知哉窮極神明造化因心則徳盛之至同歸而殊塗一致而百慮上達自然之能而豈思慮所可至哉

易曰困於石據於蒺藜入於其宮不見其妻凶子曰非所困而困焉名必辱非所據而據焉身必危旣辱且危死期將至妻其可得見耶

齊桓覇主困於牀笫非所困而困也有窮后羿起據夏位非所據而據也

易曰公用射隼於髙墉之上之無不利子曰隼者禽也弓矢者器也射之者人也君子藏器於身待時而動何不利之有動而不括是以出而有語成器而動者也

君子患無器有器矣患不藏以待時括矢受處也書曰往省括於度則釋動而不括謂動而不輕納於括也正待時也

子曰小人不恥不仁不畏不義不見利不勸不威不懲小懲而大誡此小人之福也易曰履校滅趾無咎此之謂也

不恥夫不仁不畏乎不義故以利勸之以威懲之此小人之尙可轉者

善不積不足以成名惡不積不足以滅身小人以小善爲無益而弗爲也以小惡爲無傷而弗去也故惡積而不可掩罪大而不可解易曰何校滅耳凶

善貴積惡畏積積小則累大此小人之怙終者

子曰危者安其位者也亡者保其存者也亂者有其治者也是故君子安而不忘危存而不忘亡治而不忘亂是以身安而國家可保也易曰其亡其亡系於苞桑傾危者乃安樂其位者也【孔疏】下仿此保自謂無失也

子曰徳薄而位尊知小而謀大力小而任重鮮不及矣易曰折足覆公餗其形渥凶言不勝其任也

未嘗無徳無知無力然小矣薄矣是微小之人也何以圖大如明之齊泰黃子澄是也

子曰知幾其神乎君子上交不諂下交不瀆其知幾乎幾者動之微吉之先見者也君子見幾而作不俟終日易曰介於石不終日貞吉介如石焉寧用終日斷可識矣君子知微知彰知柔知剛萬夫之望

幾者動之微萌可以先見其吉者也上交不至於諂下交不至於瀆則知幾而吉矣故君子知微亦知彰知柔亦知剛神乎神乎動於幾先作動也然曰介如石者何也幾先之明惟有介守者能斷之脂韋狥人未有幾先能斷者也

子曰顏氏之子其殆庶幾乎有不善未嘗不知知之未嘗復行也易曰不逺復無祗悔元吉

此克已復禮之君子也

天地絪緼萬物化醇男女搆精萬物化生易曰三人行則損一人一人行則得其友言致一也

以上分言君子小人之道亦彰彰矣然陽之一君非徒君也二民卽從之不見損之六三三陽行則損其一一陽行則得其友乎天交乎地纒綿郁宻萬物化醇男交乎女和合精凝萬物化生王者宰世與國人交必世後仁是一人行則得其友也蓋天下一致而百慮故不可以不致一醇如醇酒之醇

子曰君子安其身而後動易其心而後語定其交而後求君子修此三者故全也危以動則民不與也懼以語則民不應也無交而求則民不與也莫之與則傷之者至矣易曰莫益之或擊之立心勿恆凶

所謂致一者恆而已而恆之道有三焉動必先安其身語必先易其心欲求諸人必先定其交則民與之應之矣茍反是而儌幸以行是身不安而危以動也心知非理不覺惶恐而彊人從令是心不易而懼以語也恩信未素結而驟有所取攜是交不定而求也若此者皆立心勿恆也欲民之與豈不殆哉而君子小人統可見矣易平也

子曰乾坤其易之門耶幹陽物也坤陰物也陰陽合徳而剛柔有體以體天地之撰以通神明之徳其稱名也雜而不越於稽其其衰世之意耶夫易彰往而察來而微顯闡【句】幽開【句】而當名辧物正言斷辭則備矣其稱名也小其取也大其防逺其辭文其言曲而中其事肆而因貳以濟民行以明失得之報

前言乾坤爲易之緼以六十四卦藏於乾坤也此言乾坤爲易之門以六十四卦出於乾坤也乾爲陽物坤爲陰物乾坤之徳相交而合而剛柔之體以爻而分天地之具可見者也而於以體之神明之徳不可測者也而於以通之其六十四卦所稱名龎雜繁賾而不越於陰陽但考其名如孚號有厲往見惡人等豈太古所有殆衰世防患欲周就災以小之意耶故夫剛柔之易【故曰四營而成易】知以藏往而彰往神以知來而察來卦爻之徳微也顯也皆於此而闡其中有神焉幽也亦於此而開當其名如一爲初六爲上辧其物如陽爲君子陰爲小人幹則元亨利貞坤則元亨利而別以牝馬之貞各正其言吉凶悔吝立斷其辭易之道殆備矣故其稱名也借用白茅飛鳥下音何小也而取也白茅取潔愼下音取恭儉何大也窮髙極深其防逺呈材托象其辭文其言隨物屈曲而中理其事肆陳當前而難窺因民之貳【貳疑也】而卜筮以決之以濟民行明失得之報皆易也皆乾坤所出也

易之興也其於中古乎作易者其有憂患乎是故徳之基也謙徳之柄也復徳之本也恆徳之固也損徳之修也益徳之裕也困徳之辧也井徳之地也巽徳之制也履和而至謙尊而光復小而辧於物恆雜而不厭損先難而後易益長裕而不設困窮而通井居其所而遷巽稱而履以和行謙以制禮復以自知恆以一徳損以逺害益以興利困以寡怨井以辧義巽以行權伏羲畫卦時淳事朴觀象而已文周以憂患而系辭而易興焉【見孔疏】如下九卦可以處憂患矣履者禮也爲徳之基持之以謙故爲徳柄天心來復故曰徳本恆久不已徳乃孔固修其忿欲其徳爲損攺過遷善徳則日裕能困而亨乃辧君子井以養人徳之所處重巽而入徳以有制且禮以和行而無往不至矣謙尊且光矣復則於動之微而卽辧其陽物陰物不逺復矣恆則眾物雜揉而恆久不厭矣損欲則先難而後易矣益善者全其天性也長裕而無事造作矣困窮而道亨矣井養不窮則居其所而挹彼注玆矣巽以申命故有稱說而能伏入則不輕泄盡露矣而且履用之以調和其行謙用之以遜出乎禮不逺復則自知能有恆則徳一損物欲則遠害益學徳則興利困苦旣經視如尋常則寡怨往來井井如經界然則辧義以至巽入觀變則行權無方矣【行權亦有制也】得九卦而用之憂患其有弭乎

易之爲書也不可逺爲道也屢遷變動不居周流六虛上下無常剛柔相易不可爲典要惟變所適

易之系辭書也載道者也而道則屢遷焉惟變所適正屢遷也六虛六位也以剛柔之爻變動周流不居於一故曰六虛重卦有上下而無常或乾上坤下或坤上干下也畫卦有剛柔而相易如幹初爻易柔爲巽坤初爻易剛爲震也豈可爲典要哉典如冊之有典要如衣之有要

其出入以度外內使知懼又明於憂患與故無有師保如臨父母初率其辭而揆其方旣有典常茍非其人道不虛行

然不可爲典要者亦有典要焉其出往外卦入來內卦每卦因重爲八一卦之六十三卦皆以法度如王章之不可紊外內皆使人悚然知懼又明於世之憂患與事之故𨿽卦爻中無師保在前乎而乾父坤母如臨其上焉敢不欽惟始也循其所系之辭而揆卦爻所向之方趨吉避凶則終有典常變易之中有不易者在矣然非神而明之之人執則固動則亂道豈虛行哉

易之爲書也原始要終以爲質也六爻相雜惟其時物也其初難知其上易知本末也初辭擬之卒成之終若夫雜物撰徳辧是與非則非其中爻不備噫亦要存亡吉凶則居可知矣知者觀其彖辭則思過半矣二與四同功而異位其善不同二多譽四多懼近也柔之爲道不利逺者其要無咎其用柔中也三與五同功而異位三多凶五多功貴賤之等也其柔危其剛勝耶

主於觀爻之法不可不講也易之系辭統六爻以爲材質而剛柔之物相雜惟趣於時其初之時物難知其上之時物易知何者初本也其辭未有屬也故擬議之卒末也卽本以成其終而已如幹初擬以潛龍至上自爲亢龍矣然而雜陳其物撰集其徳以辧其時物之是非則非其中之四爻不備如屯外云內雷二物也中爻艮山坤地又成二物是雜物也坎陷震動二徳也中爻艮止坤順又成二徳是撰徳也乃嘆美之曰六爻之蘊如此何待觀爻變哉亦要其存亡吉凶則辭之居而不變者亦可知矣如彖辭不變者也知者未觀爻辭先觀彖辭則思過半矣如屯初爲侯防二爲師師二爲將比五爲君觀彖而爻可想矣然則中爻可覆釋也二與四互爲一卦同功也而位異則善異二多譽四多懼以四近五君也夫柔本當依上不利於逺而二乃要歸無咎者以二柔得中也三與五互爲一卦同功也而位亦異三視五賤則多凶五視三貴則多功至多凶之中遇柔爻則益危若剛爻居剛位或較勝耳【仲氏易孔子曰爻言乎變以周易占變也而辭卽有變者如訟之渝安貞隨之官有渝小畜之旣雨泰之城復於隍否之傾否是也又曰則居可知如復姤上下爻變則非復姤故爻辭皆不言變則知爻辭之不言變者多也後人一槪不言變及每爻論變皆非也孔子曰觀彖則思過半後人看彖與爻二或執彖與爻一亦皆非也】

易之爲書也廣大悉備有天道焉有人道焉有地道焉兼三才而兩之故六六者非他也三才之道也道有變動故曰爻爻有等故曰物物相雜故曰文文不當故吉凶生焉

且觀爻者又當知其兼備三才初二地道一剛而一柔也三四人道一仁而一義也五上天道一陽而一陰也是兼三才而兩之也三才之道變動不居剛柔相易故曰爻爻有貴賤逺近大小之等是物之不齊物之情也故曰物陰陽之物相雜如黃相間故曰文文不當其位則位欲其正也而不當而凶亦時取相濟也而不當而吉【如萃九四】於是吉凶生焉

易之興也其當殷之末世周之盛徳耶當文王與紂之事耶是故其辭危危者使平易者使傾其道甚大百物不廢懼以終始其要無咎此之謂易之道也

前所謂易興於中古者則殷之末世周之盛徳之時也所謂作易有憂患者則文王與紂之事也是故系辭告人每多危語如惕中履虎尾之是也【言文王則周公在內非專指彖辭也】危者辭使之平如震卦初九震來虩虩後笑言啞啞之屬易者辭使之傾如明夷上六初登於天后入於地之屬【陸績說】危易平傾所包至大百物皆不能廢惟人悚懼不息愼終如始則歸於無咎易道如此

夫乾天下之至健也徳行恆易以知險夫坤天下之至順也徳行恆簡以知阻能說諸心能硏諸侯之慮定天下之吉凶成天下之亹亹者是故變化云爲吉事有祥象事知器占事知來天地設位聖人成能人謀鬼謀百姓與能八卦以象告爻彖以情言剛柔雜居而吉凶可見矣變動以利言吉凶以情遷是故愛惡相攻而吉凶生逺近相取而悔吝生情僞相感而利害生凡易之情近而不相得則凶或害之悔且吝將叛者其辭慙中心疑者其辭枝吉人之辭寡躁人之辭多誣善之人其辭遊失其守者其辭屈

此結言乾坤之道本於易簡而極於賾動也徳行卽指乾坤言猶陽卦陰卦之言徳行也易不險也而天下之險皆知之簡不阻也而天下之阻皆知之險阻卽下文之愛惡相攻逺近相取情僞相感也乾坤卦爻皆具其象卽知險知阻也諸眾也能悅諸心言彖爻告人有以厭眾人之心也侯時也【周官春官肆師侯禳侯同候時也獨得解亦解作候】能硏諸侯之慮言變通趣時有以硏窮諸凡隨時之慮也自能悅諸心以至亹亹者爲一句言乾坤有此能事也上傳干言知坤言能此皆有知能者乾坤分言之二徳合言之一徳也是故气運變化人事云爲【云卽言也】吉事將興有開必先觀其象事則知制器觀其占事則知未來皆乾坤之能也天地者乾坤之大法象也設位上下矣聖人者徳備易簡者也致用立器神物前民有以成乾坤之能矣由是謀及卿士而人謀謀及龜筮而鬼謀天視自民天聴自民百姓皆可與能八卦成列則以象告爻彖系辭則以情言六位虛之剛柔雜居而吉凶可見是之謂知險知阻矣夫雜居者變動也變而通之以盡利皆以利言也而乃有吉有凶者則以情有不同故遷移也是故以爻之動言或愛與愛相攻或惡與惡相攻或以愛而攻其惡或以惡而攻其愛【攻專致也擊也】如屯六二與初九匪寇昏媾同人九五與六二大師克相遇九三九四妒之伏莾乘墉之是也而吉凶生焉以爻之位言或逺相取或近相取或由近以及逺或舎近而之逺或取逺而就近或遺逺而取近如姤九五上九逺取初六遁九三近系初二隨初九交六二以達四解九四捨六三而取初蹇三取九五而先反而就二屯二遺九五而反退而昏初之而或遂其取或不遂其取而悔吝生焉以爻之徳言或皆以情相感或皆以僞相感或此情感而彼僞感或此僞感而彼情感如中孚九二以情感五防六三以僞感二豫九四之合六三以情六三之盱九四以僞之而利害生焉蓋凡易之情攻也取也感也皆相近也【與上逺近以位言不同】如近而不相得則凶不則或害之不則悔且吝此皆天下之險阻也然而天下人之行必見於言背恩叛本其辭慙佛道言報親恩是也中心疑者辭枝後儒之解經談理是也吉人辭寡周孔是也躁人辭多蘇張是也誣善爲惡其辭遊莊周是也失守之人其辭屈漢髙分羮之是也孔子曰不知言無以知人孟子曰我知言而知險知阻在乾坤卽在聖賢矣周易傳注卷六

欽定四庫全書

周易傳注卷七

通州學正李塨撰

說卦傳

言八卦用於揲蓍極於性命其相錯其及物並其方位時气而及其徳其象皆說卦也但言八卦者六十四卦祗八卦也

昔者聖人之作易也幽贊於神明而生蓍參天兩地而倚數觀變於陰陽而立卦發揮於剛柔而生爻和順於道徳而理於義窮理盡性以至於命

前曰伏羲始作八卦又曰易興於中古作易有憂患則伏羲文王周公皆作易者也神明處幽不能與人接也聖人作易爲介紹以傳之【介紹以傳命謂之贊】而生揲蓍之法【幹鑿度日垂皇策者羲是伏羲已用蓍也】其揲蓍也取卦畫之數則三奇爲乾天三天之數九也三偶爲坤地兩地之數六也取天地之數則天一天三天五參天而九也地二地四兩地而六也【不取六七八九十者天地之數三奇兩偶至五而極以下皆疊數也五加一則爲六加二則爲七加三則爲八加四則爲九加五則爲十故五數而數已畢】因倚之以爲乾策九坤策六之數觀三畫六畫之變於陰陽而立彖象所遇之卦易言卦以陰陽所謂陽卦陰卦是也發揮旁通於一畫之剛柔而生變動所布之爻易言爻以剛柔如剛得中柔得中之是也於以和順於一陰一陽之道圓神方知之徳而條理乎六爻易貢之義因之窮極其理以盡乎繼善成之之性而馴至於樂而知之之天命作易之用至矣

昔者聖人之作易也將以順性命之理是以立天之道曰陰與陽立地之道曰柔與剛立人之道曰仁與義兼三才而兩之故易六畫而成卦分陰分陽疊用柔剛故易六位而成章

是易之理卽性命之理矣而性命之理在天則爲陰陽在地則爲柔剛在人則爲仁義聖人之作易也將以順乎立天立地立人之道故兼三才而各兩其畫以成六畫之卦且分初三五爲陽二四上爲陰而陽位用剛亦用柔陰位用柔亦用剛疊用相雜其文粲然故易六位而成章以順性命之理也

天地定位山澤通气雷風相薄水火不相射八卦相錯而【疑】八卦之象可說也天地固有否泰往來而尊卑之位一定艮山兌澤分據而通气山伏气於澤澤蒸气於山爲云爲嵐爲泉爲雨震雷巽風各體而相薄出於地行於天風叫號而迫雷雷匉訇而從風咸恆損益四卦可觀水火之性則不能對發而相射也火上水下炎上者上潤下者下曰未濟又火上澤下曰睽謂不相射而違去也水上火下炎上者上入於水潤下者下入於火曰旣濟水火有形無質相濟則水火爲一不相射也又火下澤上曰革彖曰水火相息非水下而息火卽火上而息水更革而不相射也是非相濟卽相革故又曰水火相逮以水火之卦𨿽可對列而水火之物無能對據也【唐宋訓不相射爲不相入不相犯害明與經文相濟相息背矣】是定位也乾坤相錯通气也艮兌相錯相薄也震巽相錯不相射也坎離相錯重而六十四卦皆相錯【如屯相錯】錯交也摩也此節文義甚明宋人忽以道士陳先天之圖混之謂之伏羲八卦方位夫經文但曰天地定位未嘗曰乾南坤北也但曰山澤通气未嘗曰艮西北兌東南也但曰雷風相薄水火不相射未嘗曰震東北巽西南離東坎西也而彊誣聖言可乎且伏羲文王同此八卦而誣曰此伏羲八卦帝出乎震一節爲文王八卦何所據乎文言曰先天而天弗違後天而奉天時言大人行幹之事也與道士修煉之術何與而竊取爲名乎王文中擬經亦屬擬議之事宋人遂比之操莽今彊篡聖經以入異端較之擬經何如也

數往者順知來者逆是故易逆數也

以之揲蓍四揲數之而得過往之策或九或六或七或八是數往也卽大傳所謂知以藏往也彰往也序而數之順也卦成而占未來之事或吉或凶或悔或吝是知來也卽大傳所謂神以知來也察來也迎而知之逆也然易之數往專爲知來計也則易參天兩地之數非逆數而何哉【注疏意同如子張問十世可知欲知來也孔子舉夏殷周相因之禮順數往也而卽百世可知逆知來也然數夏殷周正所以知百世故往曰數來曰知而曰易逆數也】

雷以動之風以散之雨以潤之日以晅之艮以止之兌以說之幹以君之坤以藏之

若八卦及物之功則何如者雷動物風散物雨潤物日暖物艮止物而物成兌悅物而物遂而皆統於乾含於坤焉言象言卦互相備也【王肅說】

帝出乎震齊乎巽相見乎離致役乎坤說言乎兌戰乎乾勞乎坎成言乎艮

而【疑】八卦之運行帝實主之帝上帝也

萬物出乎震震東方也齊乎巽巽東南也齊也者言萬物之潔齊也離也者明也萬物皆相見南方之卦也聖人南靣而聴天下向明而治蓋取諸此也坤也者地也萬物皆致養焉故曰致役乎坤兌正秋也萬物之所說也故曰說言乎兌戰乎乾乾西北之卦也言陰陽相薄也坎者水也正北方之卦也勞卦也萬物之所歸也故曰勞乎坎艮東北之卦也萬物之所成終而所成始也故曰成言乎艮

帝之出之齊之相見之致役之說之戰之勞之成之不可見見萬物而帝見焉震雷一動萬物隨而出是震東方卦也由是而東南則巽矣萬物鮮潔而均齊焉由是而南方則離矣繼明光照萬物相見聖人南靣向明而治蓋取諸此由是而坤地道最盛之時也間領三女爲萬物母上承帝役竭力致養故曰致役乎坤由是而兌其正秋乎萬物至是各飽化機欣欣自得曰說言乎兌此故也由是而西北則幹矣夫幹何以爲西北之卦也西成而後陰盛疑陽窮無復之黃交戰龍徳乃復【兌夬爲乾】是秋冬之交也故乾天於此見而領三男以行冬春之事焉坎爲水正居北方安存而慰勞之使萬物有所歸而休息焉故曰勞乎坎由是而東北爲艮萬物至坎而終者於此而成其終終則有始萬物之始出於震者於此而成其始是萬物之所成終而所成始也故曰成言乎艮八卦言震東巽東南離南乾西北坎北艮東北則坤之西南兌之西可推矣言兌正秋則震之正春離之正夏坎之正冬可推矣虞書以東作屬春南訛屬夏西成屬秋朔易屬冬亦同此按乾坤鑿度以乾坤巽艮四隅卦爲四門坎離震兌四方卦爲四正有云庖犧氏畫四象立四隅以定羣物發生門而後立四正𨿽緯書不可信然亦見兩漢時皆以此節所言時位爲羲畫原義至文王系辭坤之西南得朋言坤蹇之不利東北言艮而孔子詳說於此是自古聖聖相傳八卦方位時气皆屬一致乃邵子爲陳摶所誤朱子又爲邵子所誤妄以干南坤北爲羲卦方位於此乃曰未詳嗚呼認賊爲主遇主而反不識矣

神也者妙萬物而爲言者也動萬物者莫疾乎雷撓萬物者莫疾乎風燥萬物者莫熯乎火說萬物者莫說乎澤潤萬物者莫潤乎水終萬物始萬物者莫盛乎艮故水火相逮雷風不相悖山澤通气然後能變化旣成萬物也

嗚呼神矣哉神也者妙運萬物而爲言者也莫疾莫熯莫說莫潤莫盛正言六子之神也故水火相逮以潤之燥之雷風不相悖以動之撓之山澤通气以悅之成之然後能變化無窮而盡成萬物矣不言乾坤者乾坤之神於六子也宋明皆爲先後天圖所誤於此節動萬物數語以爲後天水火相逮三語以爲先天而中以故字承之遂無能解說紛紛疑訟不知原無所謂先後天之分也亦曉然矣

乾健也坤順也震動也巽入也坎陷也離麗也艮止也兌說也

此八卦之徳也各足者也陷一陽陷於二陰也然健故動動則陷陷則止順故入入則麗麗則說

乾爲馬坤爲牛震爲龍巽爲雞坎爲豕離爲雉艮爲狗兌爲羊

遠取諸物則馬性健其蹄圓乾象牛性順其蹄坼坤象【來注】震雷龍也巽爲號令雞鳴知時【漢上說】坎主水瀆豕處污濕離爲文明雉有文章【孔疏】狗外剛止人而內柔羊外柔悅羣而內剛

乾爲首坤爲腹震爲足巽爲股坎爲耳離爲目艮爲手兌爲口

近取諸身則首爲天尊腹主坤藏足震動於下股上連下坼坎陷爲耳離明爲目手拘止也口開說也【兌上開口象言象言以悅人故悅卽爲說】

乾天也故稱乎父坤地也故稱乎母震一索而得男故謂之長男巽一索而得女故謂之長女坎再索而得男故謂之中男離再索而得女故謂之中女艮三索而得男故謂之少男兌三索而得女故謂之少女

八卦之爲父母六子可明矣索纒也卽交也兩股之合猶陰陽之交也【見別傳】乾一交坤則乾初入坤初易之而爲長男坤一交乾則坤初入乾初易之而爲長女乾再交坤則乾中入坤中易之而爲中男坤再交乾則坤中入乾中易之而爲中女乾三交坤則乾上入坤上易之而爲少男坤三交乾則坤上入乾上易之而爲少女而伏羲畫卦之次序亦可見於此矣【舊訓索爲求或謂陽求陰爲男陰求陽爲女或謂陰求陽爲男陽求陰爲女兩難畫一且陰求陽不可爲訓】項平庵曰乾坤六子初爲气雷風中爲精水火末爲形山澤

乾爲天爲圜爲君爲父爲玉爲金爲寒爲冰爲大赤爲良馬爲老馬爲瘠馬爲駁馬爲木果【本義云荀九家易此下有爲龍爲直爲衣爲言仲氏易云虞氏易有爲徳爲王爲人爲神爲盈爲甲爲施爲嘉爲好何妥有爲剛健】

乃推廣八卦以萬物之情皆文周彖象系辭所有而孔子說之也天體圜故爲圜來易云純粹爲玉純剛爲金孔疏云寒冰西北地也大赤盛陽之色仲氏易云老馬行久瘠馬多骨說文駁馬踞牙能食虎豹皆陽物木果形圓而核包生意亦象幹陽也

坤爲地爲母爲布爲金爲吝嗇爲均爲子母牛爲大輿爲文爲眾爲柄其於地也爲黑【本義云荀九家有爲牝爲迷爲方爲囊爲裳爲黃爲帛爲漿仲氏易云荀氏又有爲邑九家易又有爲亂虞氏易有爲理爲事爲大業爲臣爲民爲鬼爲虛爲乙爲拇爲防爲終爲害爲死爲萃爲土爲器爲晦爲國爲暑爲兕虎幹寶有爲順盧氏有爲師左傳杜注有爲馬】

地廣布如布釡化物以養人地道也坤陰收斂故爲吝嗇崔憬曰地生萬物不擇美惡故爲均子母牛者孳牛也孔疏云大輿取其能載九家易曰萬物相雜故爲文虞氏曰坤陰爲民眾也說統曰坤執簡以作成故爲柄孔疏云黑者極陰之色

震爲雷爲龍爲黃爲旉爲大塗爲長子爲決躁爲蒼筤竹爲萑葦其於馬也爲善鳴爲馵足爲作足爲的顙其於稼也爲反生其究爲健爲蕃鮮【本義云荀九家有爲玉爲鵠爲皾仲氏易云虞氏易有爲侯爲主爲兄爲夫爲言爲行爲樂爲出爲作爲麋鹿蜀才有爲喜笑左傳杜注有爲木爲諸侯國語韋注有爲車】

震天地之初索也故得天地黃之色旉者花也春時气至而艸木皆吐旉也【孔疏】一奇動於內而二偶開萬物所出爲大塗崔憬曰剛動故決躁蒼筤陸農師曰幼竹萑葦荻與蘆也亦竹皆本末孤生無附椏者震之怒生似之爾雅曰馬后左足白曰馵震動居左也作足以動魯頌思馬斯作雙足並舉也爾雅曰馰顙白顚象一陽在初也善鳴則象雷也稼反生謂萌芽自下而生反勾向上陽反動於下似之其究也二三俱變陽則爲幹健對變爲巽則物生而蕃鮮卽潔齊也

巽爲木爲風爲長女爲繩直爲工爲白爲長爲髙爲進退爲不果爲臭其於人也爲寡髮爲廣顙爲多白眼爲近利市三倍其究爲躁卦【本義云荀九家有爲楊爲鸛仲氏易云虞氏易有爲妻爲處爲隨爲魚爲號爲包爲杞爲白茅爲舞】

孔疏云木可曲直巽順之謂也風善入物故巽入爲風仲氏易云巽以命令齊物如繩之直木而工則操之正所云巽爲徳之制者記曰白受采白者質也巽以二陽蔽一陰內陰爲文外陽爲質故色白風長且髙巽則進退不決臭風所發也寡髮者陰血不上行也廣顙陽上盛也訂詁曰白爲陽黑爲陰離目上下白而黑居中巽目上中白而黑掩在下是白眼多也巽亦可言目者巽入有視象利必於市曰利市利以三倍爲率詩如賈三倍是也巽本乾體而一陰吝嗇爲主於內性又善入凡幹之金玉皆有之是近利市三倍也來注云震巽言究者剛柔之始也對變震爲躁卦

坎爲水爲溝瀆爲伏爲矯輮爲弓輪其於人也爲加憂爲心病爲耳痛爲血卦爲赤其於馬也爲美脊爲亟心爲下首爲薄蹄爲曵其於輿也爲多爲通爲月爲盜其於木也爲堅多心【本義云荀九家有爲宮爲律爲可爲棟爲叢棘爲狐爲蒺藜爲桎梏仲氏易云荀氏又有爲志虞氏易有爲孚爲疑爲後爲蹇爲臀爲酒侯果有爲險幹寶有爲法爲夜盧氏有爲車左傳杜注有爲眾】

溝瀆土夾水也陽藏坤中故爲伏【虞翻】曲者更直爲矯直者更曲爲輮水流有矯輮象【宋衷】弓與輪則以矯揉而成者惟險故憂故心病其曰耳痛者坎爲耳也血與水爲赤者血色【仲氏易】陽在中象馬美脊【宋衷】心堅故亟【崔憬】上畫柔爲下首下畫柔爲薄蹄而且曵【來注】乾健震動坎通行故皆象馬【孔穎達】坤爲大輿坎折坤體故車多【虞翻】月水之精也水潛陷如盜木堅多心以剛在內也

離爲火爲日爲電爲中女爲甲冑爲戈兵其於人也爲大腹爲乾卦爲鼈爲蠏爲蠃爲蚌爲龜其於木也爲科上槁【本義云荀九家有爲牝牛仲氏易云九家又有爲飛鳥虞氏易有爲隼爲鶴爲夏爲罔馬融王肅俱有爲矢侯果有爲黃牛何妥有爲文明幹寶有爲晝爲斧左杜注有爲鳥爲諸侯】

曰火之精也甲冑戈兵鼈蠏蠃蚌龜剛在外也【孔疏】大腹者中虛也火熯物故爲乾卦科盈科之科中空也木中空而上槁象離

艮爲山爲徑路爲小石爲門闕爲果蓏爲閽寺爲指爲狗爲鼠爲黔喙之屬其於木也爲堅多節【本義云荀九家有爲鼻爲虎爲狐仲氏易云虞氏易有爲背爲皮爲尾爲篤實爲求爲宗廟爲小子爲僮僕爲城爲狐狼鄭康成有爲鬼防門左傳杜注有爲言】

陽峙地上爲山山無大塗二陰偶開在下爲徑路上畫相連下畫雙峙中虛故爲門闕木實爲果艸實爲蓏皆剛實之見於外者周禮閽人掌王宮中門之令寺人掌王之內人及宮女之戒令皆止人出入者艮止義也【仲氏易】鼠之剛在齒鳥之剛在喙艮剛在上之又馬融曰黔喙肉食之獸謂豺狼之屬木堅多節亦止義

兌爲澤爲少女爲巫爲口舌爲毀折爲附決其於地也爲剛鹵爲妾爲羊【本義云荀九家有爲常爲輔頰仲氏易云虞氏有爲妹爲孔穴爲刑人爲小】

坎水而窒其下則爲澤巫上口以事神者秋殺物故毀折一陰上附行將決去兌乾之所以爲夬也夬者決也【仲氏易】說文西方曰鹵李氏易解曰幹陽在下故剛澤水潤下故咸胡炳文曰象有不言而互見者幹爲君以見坤之爲臣幹爲圜以見坤之爲方吝嗇陰之翕也以見陽之辟均地之平也以見天之髙離爲乾卦以見坎之爲濕坎爲血卦以見離之爲气巽爲臭以見震之爲聲震爲長子而坎艮不言者於陽之長者尊之也兌少女爲妾而巽離不言者於陰之少者卑之也乾爲馬震坎得乾之陽皆言馬而艮不言者艮止也止之性非馬也他可觸而通矣

序卦傳

孔子蓋逆知後儒有僣易經文者故言上下篇相次之義以定之

有天地然後萬物生焉盈天地之間者惟萬物故受之以屯屯者盈也屯者物之始生也物生必防故受之以防防者防也物之穉也物穉不可不養也故受之以需需者飲食之道也飲食必有訟故受之以訟訟必有眾故受之以師師者眾也眾必有所比故受之以比比者比也比必有所畜故受之以小畜物畜然後有禮故受之以履履而泰然後安故受之以泰泰者通也物不可以終通故受之以否物不可以終否故受之以同人與人同者物必歸焉故受之以大有有大者不可以盈故受之以謙有大而能謙必豫故受之以豫豫必有隨故受之以隨以喜隨人者必有事故受之以蠱蠱者事也有事而後可大故受之以臨臨者大也物大然後可觀故受之以觀可觀而後有所合故受之以噬嗑嗑者合也物不可以茍合而已故受之以賁賁者飾也致飾然後亨則盡矣故受之以剝剝者剝也物不可以終盡剝窮上反下故受之以復復則不妄矣故受之以無妄有無妄然後可畜故受之以大畜物畜然後可養故受之以頤頤者養也不養則不可動故受之以大過物不可以終過故受之以坎坎者陷也陷必有所麗故受之以離離者麗也

有乾天坤地然後萬物生焉其生之始之穉之比之同之合之飾之君師畜養禮樂兵刑上臨下觀否泰謙豫剝復蠱隨無妄大過皆循環相因而終歸於有所陷而麗皆生也無所麗則乾坤毀矣佛老求其無麗是天地之罪人也此上篇之序也【後儒有上下篇義以陰陽盛衰消長爲序而聖人不及惟發人事進退之次言人事而不言天道之教法也】

有天地然後有萬物有萬物然後有男女有男女然後有夫婦有夫婦然後有父子有父子然後有君臣有君臣然後有上下有上下然後禮義有所錯夫婦之道不可以不久也故受之以恆恆者久也物不可以久居其所故受之以遁遁者退也物不可以終遁故受之以大壯物不可以終壯故受之以晉晉者進也進必有所傷故受之以明夷夷者傷也傷於外者必返於家故受之以家人家道窮必乖故受之以睽睽者乖也乖必有難故受之以蹇蹇者難也物不可以終難故受之以解解者緩也緩必有所失故受之以損損而不巳必益故受之以益益而不已必決故受之以夬夬者決也決必有所遇故受之以姤姤者遇也物相遇而後集故受之以萃萃者聚也聚而上者謂之升故受之以升升而不已必困故受之以困困乎上者必反下故受之以井井道不可不革故受之以革革物者莫若故受之以主器者莫若長子故受之以震震者動也物不可以終動止之故受之以艮艮者止也物不可以終止故受之以漸漸者進也進必有所歸故受之以歸妹得其所歸者必大故受之以丰丰者大也窮大者必失其居故受之以旅旅而無所容故受之以巽巽者入也入而後說之故受之以兌兌者說也說而後散之故受之以渙渙者離也物不可以終離故受之以節節而信之故受之以中孚有其信者必行之故受之以小過有過物者必濟故受之以旣濟物不可窮也故受之以未濟終焉自有天地萬物而男女以立君子之道造端乎夫婦夫婦咸恆而後父子君臣上下之禮義有所錯焉【錯卽八卦相錯之錯】其錯也爲遁爲大壯爲晉爲明夷爲家人爲睽爲蹇爲解爲損爲益爲夬爲姤爲萃爲升爲困爲井爲革爲鼎爲震爲艮爲漸爲歸妹爲丰爲旅爲巽爲兌爲渙爲節爲中孚爲小過以求其旣濟而終之未濟亦如循環之相因皆錯也蓋終以旣濟則夫婦之道窮矣禮義之所錯亦窮矣惟終之以未濟則禮義之交錯未有所極錯以爲生生生之謂易如此四時之序成功者去故不可久居其所泛言物理不指上夫婦也物不可終壯故受之以柔進上行益而不已則盈故決以正決邪必有喜遇【韓注】井道不可不革者浚之也變化物故曰革物說則發舒故說而後散之韓注曰行過乎恭用過乎儉可以矯世厲俗有所濟也此下篇之序也

雜卦傳

伏羲之畫八卦也剛柔相摩其重爲六十四卦也八卦相蕩而卦成後觀之乃多兩卦反易只爲一卦者六十四卦除乾坤頤大過坎離中孚小過八卦陰陽對易不能反易餘皆一卦反覆成兩卦如屯防爲一卦需訟爲一卦上篇三十卦共十八卦下篇三十四卦亦共十八卦文王皆以對易反易二卦相連而序之孔子釋對易反易乃故雜其序前者雜置後後者雜置前上篇者雜列下篇下篇者雜列上篇且自大過以下並對易反易之卦亦雜焉【是謂雜卦】以見易道無窮不可執一或謂八卦統於乾坤坎離巽風卽天气之吹噓而下交於地者也艮山卽地形之隆起而上交於天者也震雷卽火之郁而奮發者也兌澤卽水之聚而濕潤者也而坎離統於乾坤水火者天地之用也坤統於乾天包地者也故序卦始於乾坤中於坎離終以旣未濟旣未濟者水火之用也雜卦始於乾坤終於旣未濟而結之以夬以復於幹卽互卦觀之可見蓋乾坤剝復大過頤姤夬八卦皆互乾坤解蹇睽家人漸歸妹旣未濟八卦皆互旣未濟比師臨觀屯蒙損益八卦皆互剝復咸恆大壯遁大有同人革八卦皆互姤夬大畜無妄萃升隨蠱否泰八卦皆互漸歸妹渙節小過中孚丰旅離坎八卦皆互大過頤震艮謙豫噬嗑賁晉明夷八卦皆互解蹇兌巽井困小畜履需訟八卦皆互睽家人得十六卦而幹大過姤夬互乾坤剝復頤互坤漸蹇家人旣濟互未濟歸妹解睽未濟互旣濟又只得四卦故雜卦以乾坤起仍互乾坤繼以比師臨觀屯皆互剝復震艮互解蹇損益互剝復大畜無妄萃升互漸歸妹謙豫噬嗑賁互解蹇兌巽互睽家人隨蠱互漸歸妹剝復互坤晉明夷互解蹇井困互睽家人咸恆互姤夬渙節互頤解蹇睽家人互旣未濟否泰互漸歸妹大壯遁大有同人革互姤夬小過中孚丰旅離坎互大過頤小畜履需訟互睽家人而其後歸之乾坤旣未濟大過姤互幹漸互未濟頤互坤旣濟互未濟歸妹未濟互旣濟夬互幹而終焉此亦雜卦之一義也

乾剛坤柔比樂師憂臨觀之義或與或求

剛柔者諸卦之主也比建萬國故樂師毒天下故憂以我臨物故曰與物來觀我故曰求

屯見而不失其居雜而著

屯剛見下而利貞得居昩𨿽雜而養正則著

震起也艮止也損益盛衰之始也大畜時也無妄災也萃聚而升不來也謙輕而豫怠也

升徵於上故曰不來謙自視輕也豫自處怠也

噬嗑食也賁無色也兌見而巽伏也隨無故也

兌說外見和順之貌巽入內伏深潛之思隨入宴息故無故蠱不可裕則當飭

剝爛也復反也

爛生意潰爛也

晉晝也明夷誅也井通而困相遇也

誅傷也【本義】井通以養人困安於所遇

咸速也恆久也渙離也節止也解緩也蹇難也

已免於險利用夫緩寛舒之政也方在於險當思其難艱難之慮也

睽外也家人內也否泰反其也大壯則止遁則退也外疎外也內聯屬也大壯當止於正盛遁當退於旣衰皆爲陽計也

大有眾也同人親也革去故也取新也小過過也中孚信也

小者之過逾常也

丰多故也親寡旅也離上而坎下也小畜寡也履不處也丰則多事尙愼之哉旅則親寡在所處也離火炎上坎水潤下畜陰故曰寡履行故曰不處

需不進也訟不親也

大過顚也姤遇也柔遇剛也漸女歸待男行也頤養正也旣濟定也歸妹女之終也未濟男之窮也

本末弱故顚與頤對易姤與夬反易漸與歸妹反易事已濟則定矣與未濟反易女歸其終也未濟上九濡首男窮也

夬決也剛決柔也君子道長小人道憂也

夬剛決柔則夬進於幹矣君子道長君子慶矣小人道憂小人變矣聖人雜卦以夬終情深哉

周易傳注卷七

欽定四庫全書

周易筮考

通州學正李塨撰

莊公二十二年陳厲公生敬仲其少也周史有以周易見陳侯者陳侯使筮之遇觀之否曰是謂觀國之光利用賓於王此其代陳有國乎不在此其在異國非此其身在其子孫光逺而自他有耀者也坤土也巽風也乾天也風爲天於土上山也有山之材而照之以天光於是乎居土上故曰觀國之光利用賓於王庭實旅百奉之以玉帛天地之美具焉故曰利用賓於王猶有觀焉故曰其在後乎風行而著於土故曰其在異國乎若在異國必姜姓也姜太嶽之後也山嶽則配天物莫能兩大陳衰此其昌乎

左傳杜氏注曰觀國之光觀之六四爻辭也易之爲書六爻皆有變象又有互體聖人隨其義而論之巽變爲乾故曰風爲天自二至四有艮象艮爲山山則材之所生上有乾下有坤故言居土上照之以天光【正義曰有山材之富而被天光之照又復居冇土地是爲國君之象】四爲諸侯變而之幹有國朝王之象艮爲門庭幹爲金玉坤爲布帛諸侯朝王陳贄幣之象旅陳也百言物備姜姓之先爲堯四嶽本卦之卦皆互艮故知當興於太嶽之後有配天之功【正義曰乾在上艮在下亦山嶽配天之象】

閔公元年初畢萬筮仕於晉遇屯之比辛廖占之曰吉屯固比入吉孰大焉其必蕃昌震爲土車從馬足居之兄長之母覆之眾歸之六體不易合而能固安而能殺公侯之卦也公侯之子孫必復其始

杜氏注曰震爲土震變爲坤也震爲車坤爲馬震爲足爲長男坤爲母爲眾震爲土六句六體也比合屯固坤安震殺仲氏易曰此豈啟變占所謂僅占本辭者觀此可悟矣

魯閔公二年成季之將生也桓公筮之遇大有之幹曰同復於父敬如君所

左傳孔頴達正義曰此𨿽六五爻變不取周易之文筮者推演卦意自爲其辭也離是乾子還變爲幹故曰同復於父言其尊與父同也國人敬之其敬如君之處所言其貴與君同也說卦幹爲君父

僖公十五年秦伯伐晉卜徒父筮之吉渉河侯車敗詰之卜對曰乃大吉也三敗必晉君其卦遇蠱曰千乘三去三去之餘其雄狐夫狐蠱必其君也蠱之貞風也其悔山也歲云秋矣我落其實而取其材所以克也實落材亡不敗何待三敗及韓晉侯車敗之以歸

按蠱彖有利渉大川故曰渉河且卦初至四大坎河也坤爲大輿乾剛往上爲艮則車止矣下大坎見兌故毀折而止於濘三去三敗者先甲三日後甲三日震動而前有三爻則我三去而彼三敗矣互震而上正值上九是雄狐也而之艮爲狐狼【虞氏易】艮之陽爻故曰雄狐雄狐而據於上爲蠱之主非其君而何是時秦與晉戰爲九月夏之七月秋也故曰取艮山之材而落其實也此與啟防六爻不變專看卦之彖辭者不同則啟防筮法不可據矣

初晉獻公筮嫁伯姬於秦遇歸妹之睽史蘇占之曰不吉其繇曰士刲羊亦無也女承筐亦無貺也西鄰責言不可償也歸妹之睽猶無相也震之離亦離之震爲雷爲火爲嬴敗姬車說其輹火焚其旗不利行師敗於宗丘歸妹睽孤寇張之弧侄其從姑六年其逋逃歸其國而棄其家明年其死於髙梁之墟

杜氏注曰士刲羊二句歸妹上六爻辭也血也將嫁女於西鄰而遇不吉之卦故知有責言嬴秦姓姬周姓震爲雷離爲火火動熾而害其母【火炎則物焚也】女嫁反害其家之象故曰爲嬴敗姬震爲車離爲火上六爻在震則無應故車脫輹在離則失位故火焚旗

毛與三曰十五年秦伯伐晉敗晉於韓原此不利行師敗於宗丘也夫離爲戈兵爲甲冑此行師者也以我之震柔變而爲彼之戈兵甲冑是利在彼不利在我則我敗矣且夫震我也之離客也我之主震倒艮山而爲之丘是主丘也【宗主也】主丘者韓原晉地也而乃變客之離剛而敗之晉侯十一月歸晉侯此歸妹睽孤寇張之弧也夫歸妹之所之者睽孤也之彼爲敵則睽孤者寇也然而其詞曰先張之弧後脫之弧夫猶是弧也而寇張之寇忽脫之則猶是晉侯而秦之秦又歸之焉十六年晉太子圉質秦秦妻之二十二年子圉逃歸二十三年惠公卒子圉立是爲懷公三十四年秦穆公納公子重耳懷公奔髙梁重耳殺之此六年其逋歸國棄家而終死於髙梁者也史不曰震之離亦離之震乎自上之初閱六爻而上又變則逋矣上本離而仍變震則歸國而棄其家矣男以女爲家棄家者棄所妻也然而離一變而離剛已亡夫離剛之上橫者髙梁也變之震而剛已亡則變於是死亦於是焉

按東方震爲木離爲火木變爲火女嫁反防母家之象也遇卦震爲兄兌爲妹今震變而生離陰是兄有所生則兌之侄矣乃兌女有歸其位不動而兄之所生者從於上是侄其從姑猶懷公之從伯姬於秦也十六年質秦妻懷嬴二十二年棄懷嬴逃歸正六年又按惠公在秦曰先君若從史蘇之言吾不及此韓簡侍曰龜象也筮數也物生而後有象象而後有滋滋而後有數先君之敗徳及可數乎史蘇是占勿從何益故文仲子曰汾陰侯生善卜先人事而後說卦此卜筮之大要不可不知也

晉公子重耳親筮之曰尙有晉國得貞屯悔豫皆八也筮史占之皆曰不吉閉而不通爻無爲也司空季子曰吉是在易皆利建侯不有晉國以輔王室安能建侯我命筮曰尙有晉國筮告我曰利建侯得國之務也吉孰大焉震車也坎水也坤土也屯厚也豫樂也車班內外順以訓之泉原以資之土厚而樂其實不有晉國何以當之震雷也車也坎勞也水也眾也主雷與車而尙水與眾車有震武也眾而順文也文武具厚之至也故曰屯其繇曰元亨利貞勿用有攸往利建侯主震雷長也故曰元眾而順嘉也故曰亨內有震雷故利貞車上水下必覇小事不濟壅也故曰勿用有攸往一夫之行也眾順而有武威故曰利建侯坤母也震長男也母老子彊故曰豫其繇曰利建侯行師居樂出威之謂也是二者得國之卦也

國語韋昭注曰內卦曰貞外卦曰悔得此兩卦震在屯爲貞在豫爲悔八謂震兩陰爻在貞在悔皆不動故曰皆八謂爻無爲也易坤爲大車震爲動爲雷今云車者車動聲象雷也班徧也車班外內者謂屯之內有震豫之外亦有震也屯三至五豫二至四皆有艮象豫三至五有坎象艮山坎水水在山上爲泉源流而不竭也屯豫皆有坤象重坤故厚豫爲樂易以坤爲眾坎爲水水亦眾之主雷與車以震在內尙水與眾以坎在外震威故武坤順爲文震車動而上威也坎水動而下順也有威而眾從故必伯也小事小人之事震動而遇坎險故壅【意謂一夫之行則壅建侯不然也】居樂坤母在內也出威震子在外也居樂故利建侯出威故利行師二者謂屯豫二卦也

僖公二十五年晉侯謀納王筮之遇大有之睽曰吉遇公用享於天子之卦戰克而王饗吉孰大焉且是卦也天爲澤以當日天子降心以逆公不亦可乎大有去睽而復亦其所也

杜氏注曰公用享於天子大有九三爻辭也三爲三公而得位變而爲兌兌爲說得位而說故能爲王所宴饗乾爲天兌爲澤乾變爲兌而上當離離爲日日之在天垂曜在澤天子在上說心在下是降心逆公之象卽去睽卦還論大有亦有天子降心之象乾尊離卑降尊下卑亦其義也

成公十六年晉楚遇於鄢陵晉侯筮之史曰吉其卦遇復曰南國防射其元王中厥目國防王傷不敗何待公從之及戰呂錡射共王中目

杜氏注曰復陽長之卦陽气起子南行推陰故曰南國防也南國勢防則離受其咎離爲諸侯【正義曰日君象也離爲日故爲諸侯】又爲目陽气激南飛矢之象

仲氏易曰本卦兩體內我外敵東方之震我也卽晉地在西而春秋戰國以秦爲西陲楚爲南服而燕齊晉鄭皆稱爲東方之國西南之坤敵也楚正南國而偏近於西然總稱南國夫復一陽之來甚銳今一陽乍復而卽已掀入全坤不南國蹙乎

何氏訂詁曰就兩體言貞我悔彼初九元吉在我上六迷復凶至災眚大敗以其國君皆屬之彼且以震木入坤土射之義也以災眚而致大敗眚爲目疾卽中厥目之象也

襄公九年穆姜薨於東宮始往而筮之遇艮之八史曰是謂艮之隨隨其出也君必速出姜曰亡是於周易曰隨元亨利貞無咎元體之長也亨嘉之防也利義之和也貞事之幹也體仁足以長人嘉徳足以合禮利物足以和義貞固足以干事然故不可誣也是以𨿽隨無咎今我婦人而與於亂固在下位而有不仁不可謂元不靖國家不可謂亨作而害身不可謂利棄位而姣不可謂貞有四徳者隨而無咎我皆無之豈隨也哉我則取惡能無咎乎必死於此弗得出矣

杜氏注曰周禮大卜掌三易連山歸藏皆以七八爲占故言遇艮之八史疑遇八爲不利故更以周易占變爻得隨卦而論之而姜亦指周易以折之也

孔氏正義曰周易之爻惟有九六此筮遇八謂艮之第二爻不變者是八也用夏商二易也

按艮止也他爻皆變惟二不變五君也二小君也艮爲門闕小君止於是而不變薨於東宮之象也故史以爲不利而別用周易占變得隨以欺穆姜耳【穆姜謂隨必元亨利貞乃無咎否則有咎固古正解也】

襄公二十五年崔抒欲取棠姜筮之遇困之大過史皆曰吉【阿也】示陳文子文子曰夫從風風隕妻不可娶也且其繇曰困於石據於蒺藜入於其宮不見其妻凶困於石往不濟也據於蒺藜所恃傷也入其宮不見其妻凶無所歸也

杜氏注曰坎爲中男故曰夫變而爲巽故曰從風風能隕落物者故妻不可娶

昭公五年初穆子之生也莊叔以周易筮之遇明夷之謙以示卜楚丘曰是將行而歸爲子祀以讒人入其名曰牛卒以餒死明夷日也日之數十故有十時亦當十位自王以下其二爲公其三爲卿日上其中食日爲二旦日爲三明夷之謙明而未融其當旦乎故曰爲子祀日之謙當鳥故曰明夷於飛明之未融故曰垂其翼象日之動故曰君子於行當三在旦故曰三日不食離火也艮山也離爲火火焚山山敗於人爲言敗言爲讒故曰有攸往主人有言言必讒也純離爲牛世亂讒勝勝將適離故曰其名曰牛謙不足飛不翔垂不峻翼不廣故曰其爲子後乎吾子亞卿也抑少不終其後叔孫穆子避僑如之難及庚宗【地名】遇婦人宿焉及召歸立爲卿庚宗婦人攜其子獻雉問所生曰能奉雉矣召見號曰牛寵之使爲政乃以讒殺長子孟又譖而逐仲後穆子疾不食而死

杜氏注曰日之數十甲至癸也日中當王食時當公平旦爲卿雞鳴爲士夜半爲皁人定爲輿黃昏爲日入爲僚晡時爲僕日昳爲臺隅中日出【晡食也謂日西食時也日昳謂蹉跌而下也隅謂東南隅也過隅未中故謂隅中也疏云】闕不在第王公曠其位明夷日在地下又變謙卑故曰明而未融其當旦乎旦卿位也莊叔卿也卜穆子亦爲卿故知爲子祀離爲日爲鳥離變爲謙日光不足故當鳥鳥飛行故曰於飛明夷初九得位有應君子象也在明傷之世居謙下之位故將辟難而行離艮合體故火焚山艮爲言爲離所焚故言敗離焚山山焚則離獨存故知名牛謙道衝退故飛不逺翔是去不逺故曰爲子後莊叔亞卿故不終旦日正卿之位

毛與三曰於行辟難而奔也之謙而有終【謙亨君子有終】則歸嗣也夫庚宗之婦固下離之中女也離者別也而初變爲艮而少男生焉彼豎牛者繼孟仲之嫡而爲庶子非少男乎顧變艮而猶本乎離則將奉離雉【離爲雉】號離牛焉【離爲牝牛】乃離上爲震震有言也變艮而艮亦有震閽寺之爲言【艮爲閽寺】則讒言也夫離爲腹腹下敗則餒矣【謂無下一爻】去離日而就鬼門則餒死矣

按此一爻變者本爻辭未嘗不重但不專看之以盡斷法耳

昭公七年衛襄公生孟縶足不良弱行又生子名之曰元以前孔成子夢康叔謂已立元史朝亦夢恊故名之也孔成子以周易筮之曰元尙享衛國主其社稷遇屯又曰余尙立縶尙克嘉之遇屯之比以示史朝史朝曰元亨又何疑焉成子曰非長之謂乎【言屯之元亨謂年長非謂名元】對曰康叔名之可謂長矣孟非人也將不列於宗【足跛非全人不可列爲宗主】不可謂長且其繇曰利建侯嗣吉何建建非嗣也二卦皆云【謂再得屯卦文同】子其建之康叔命之二卦告之筮襲於夢武王所用也【大誓曰朕夢恊朕卜襲於休祥】弗從何爲弱足者居侯主社稷臨祭祀奉民人事鬼神從防朝又焉得居各以所利不亦可乎

按此與畢萬之筮遇卦同而斷辭不同各隨其事也此筮法也

昭公十二年南蒯將叛季氏枚筮之遇坤之比曰黃裳元吉以爲大吉也示子服惠伯曰卽欲有事何如惠伯曰吾嘗學此矣忠信之事則可不然必敗外彊內溫忠也和以率貞信也故曰黃裳元吉黃中之色也裳下之飾也元善之長也中不忠不得其色下不共不得其飾事不善不得其極外內倡和爲忠率事以信爲共供養三徳爲善非此三者弗當且夫易不可以占險將何事也且可飾乎中美爲黃上美爲元下美則裳參成可筮猶有闕也筮𨿽吉未也

杜氏注曰枚筮不指其事泛卜吉凶也坎險故彊坤順故溫水和而土安貞三徳正直剛克柔克也

孔子筮得賁愀然有不平之色子張進曰師聞卜者得賁吉而子有不平之色何也曰以其離耶在周易山下有火賁非正色之謂也夫質也黑白宜正焉今得賁非吾兆也

按孔子之占蓋欲行道於天下也乃不遇見龍等卦而得賁則以文飾身及人斤斤然小利有攸往故不快此道不行而詩書傳後之象也

哀公九年宋公伐鄭晉趙鞅卜救鄭陽虎以周易筮之遇泰之需曰宋方吉不可與也微子啟帝乙之元子也宋鄭甥舅也祉祿也若帝乙之元子歸妹而有吉祿我安得吉焉乃止

杜氏注曰泰六五曰帝乙歸妹以祉元吉帝乙微子之父爲天子嫁妹而有吉祿宋微子之後與鄭爲甥舅吉在宋則伐之爲不吉

漢武帝伐匈奴筮之得大過之九五太卜因謂匈奴不久當破占用何可久也一語乃遣貳師伐匈奴後巫蠱事發貳師降武帝咎卦兆反謬

仲氏易曰當時旣失周史之占如春秋傳所記而後儒籠統論理則又謂占者有徳則吉在我占者無徳則吉在彼如此則但修徳可已用五用二筮人太卜一切可廢今按春秋傳占法則象辭觀玩休咎了然大過爲大坎而五當重榦之末進承坤上龍戰黃正在此際幸乾坎二位皆居北方我以南向北則我南爲凱彼北爲敗所以能破匈奴兵乘勝追北至範夫人城者此也柰身在坎中尙未出險而兌爲口舌又爲毀折非因令誤當以間敗乃咀咒事發而脫身降矣兌者脫也夫枯楊之華不入寒地身爲士夫敵醜非偶乃旣降單於則身已爲人所得而單於又妻之以女此正匹配反常一若老婦之得士夫者亦可謂奇驗矣

按乾與大坎皆北方乾爲健坎爲弓輪北伐之象幹爲君居中爲中國之帝四陽中實故北伐而勝但終之以兌缺則收局敗耳

晉史元帝爲晉王時使郭璞筮興復事遇豫之睽璞曰防稽當出鐘以告成功上有勒銘應在人家井泥中得之所謂先王以作樂崇徳殷薦之上帝是也及帝卽位太興初防稽剡縣果於井中得一鐘長七寸二分口徑四寸半上有古文奇書十八字人莫能識仲氏易曰此事第有案斷而無占驗似乎狡獪然以易推之則了若指掌非畸事也豫上震下坤震爲龍爲首出之子而下連坤土此奮而出地之象也悔爲睽上離下兌向明而治而金以宣之體離互亦離此重明重光中興之象也震爲鳴爲聲故先王以作樂崇徳而合睽之兌金以升於睽之離火是坐明堂向南離而考擊鐘鏞以作樂之象也祗兩卦皆有坎水以陷之則尙在陷中未經出土而豫坎互坤則當在水土之間況豫之震爲東方睽之離爲南方防稽者東南郡也豫有互艮萬物之所以成終者也非告成功乎若曰鐘有勒銘有古文則睽離爲文兌爲言以文爲言非勒銘乎

按兌金不見於經離兌本乾卦當爲金耳

晉元帝初鎭建鄴王導使郭璞筮之遇咸之井璞曰東北郡縣有武名者當出鐸以著受命之符西南郡縣有陽名者其井當沸後晉陵武進人於田中得銅鐸六枚歷陽縣中井沸經日乃止

仲氏易曰此事載晉書郭璞傳然世莫解嘗詢仲氏仲氏曰此易知者銅鐸之出以貞咸也井之沸以悔井也咸內爲艮艮東北之卦也其名武者以上兌在右武位也其出鐸者兌爲金與互幹金合而幹數六【九宮西北六數】故得六鐸然且互乾爲天互巽爲命此天命也故曰此受命之符也若夫井則三四互兌三五互離離兌爲西南郡縣而南爲陽方故宜有陽名乃以下巽與互兌爲金木之交上坎與互離爲水火之際木間金得火而上承以水此非薪在釜下得火而水乃沸乎且四正相纒乾麗坤域非中興受命何以得此

按幹爲金而變離離於乾坤之索卦居六位故得六鐸不必用後人九宮之說也

晉渡江後宣城太守殷祐以郭璞爲參軍防有物如牛足卑類象大力而遲行到城下祐將伏取之而令璞作卦遇遁之蠱其辭曰艮體連乾其物壯

巨山潛之畜非兕非虎身與鬼並精見二午法當爲禽兩翼不許遂被一創還其本墅按卦名之是爲驢鼠卜竟伏者以防刺之深尺餘遂去不見郡綱紀上祠巫云廟神不悅曰此防亭驢山君鼠也偶詣荊山暫來過我何容觸之

仲氏易曰遁下艮上干故曰連乾坤爲兕虎蠱二陽間之故曰非干鑿度以艮爲鬼防門貞悔兩見故曰身與鬼並離五月卦建午蠱三至上爲大離是倍午也離爲雉巽爲雞故爲禽遁四陽傷其一爲一創然祗傷幹一畫而艮山如故故蠱上之山可還遁之本墅

按遁下體爲山二至四互體爲巽伏於山上山潛之畜也爲禽而兩翼不許者遁之巽雞蠱之離雉其身之外當爲翼而俱艮止是無翼也乾爲馬艮爲鼠今變卦艮鼠依然而幹馬初爻變爲陰小則似驢矣合爲一體可名爲驢鼠

東海世子母病郭璞筮得明夷之旣濟曰不宜封國坤爲國坎折之

唐李綱在隋仕宦不進筮之得曰君當爲卿輔然俟易姓乃如志仕不知退折足爲敗綱後顯於唐數稱疾辭位去

唐天寶十四年王諸入解筮遇幹之觀謂已及賔王而大人未見【以干五未動也】遂遇祿山變而返

唐長慶中成徳兵變殺節度使田宏正而擁立部將王庭湊先有筮者得乾之坤謂坤土也地也大位當臨節旄不逺兼有土地河山之分

石敬瑭以太原拒命唐廢帝遣兵圍之勢甚急命馬重績筮之遇同人重績曰乾健而離明健者君之徳明者南面而向之所以治天下也同人者人所同此其時將必有同我者焉易曰戰乎幹幹西北也又曰相見乎離離南方也其同我者自北而南乎幹九十月卦也【幹西北卦位在九十月】戰而勝在九十月之交乎是歲九月契丹果助晉擊敗唐軍晉遂有天下

宋政和末平江入解者筮之得噬嗑之二爻曰離爲戈兵艮爲門闕又以艮東北之卦而介乎南離必東北敵人南寇犯闕且將不利乎君矣鼻者君祖也後徽宗果北狩

宋時金主完顏亮入寇筮蠱之隨占者曰我有震威【震爲出威見國語】而外當毀折【兌爲毀折】敵敗之象也【內我外敵】且兩互爲漸【三五互爲巽二四互爲艮合之爲風山漸】漸之辭曰夫徵不復其何能返後果驗此之所斷亦與啟蒙六爻俱變占之卦彖辭者不同

明土木之變南冢宰魏驥集同官上監國疏防錢唐客陸時至善易請筮之得恆之解【恆三爻變】驥曰帝出之不恆而承之羞固也乃變而負乘寇將復至如之何客曰旣已負帝且乘矣再至何害所慮者貞之則吝惟恐徒守反咎耳驥曰善乃易疏去次日客過驥驥曰昨筮無大凶乎曰大吉曰何謂曰夫恆爲大坎而三當坎中所以陷也然而恆互爲幹三以一干而嵬然居三幹之間若無往而不爲君者乃一變爲解則已解矣且解之辭【彖辭】曰利西南西南者所狩地也又曰其來復則還復也夫恆者久也日月得天而久照【恆彖傳】今解之互體則正當兩坎互離之間坎月離日非日月幽而復明乎【此用姜維語】大明吾國號非返國乎祗解有兩坎兩離而上離未全尙有待耳後寇果再至以戰得勝而英宗返國復辟如所占

明正徳間都禦史張嵿敕巡撫保定兼提督紫荊諸關筮之得屯之六三曰行無虞官何以卽鹿吾入林而已時提學李夢陽在坐曰不然三關古鉅鹿地也急卽之無虞者不疑也惟入林中恐爲彬所中耳後武宗西狩江彬索璧馬婦女不應駕言三關迎駕軍不至罷職

毛河右先生少年出亡筮之遇節之需曰節者止也需者有待也節與需皆坎險在前然而節三爻當互震之柔而變爲乾剛震則動動而得剛可以出險經云剛健而不陷是也顧亦惟剛健故不陷否則需矣致寇至矣乃急行而躡者果至因匿海陵越一月曰可出險矣經曰利渉大川大川淮也因過淮主山陽令朱君所朱君集名士歌燕先生念需象有飲食宴樂語憬然防吾幸已出險且宴樂矣過此失位於是舎之去按遇卦之卦皆有水火旣濟之象【節二至五大離需三至五互離】是險可濟也兌缺變乾其身甚健文明在體【節三爻在大離中需三爻爲互離初】則後之舉博學鴻辭與髙年著述傳世皆見焉丁丑之歲郭子堅招予南行子固且爲予謀南中置側生子因筮之遇大畜之中孚當時亦意爲吉卦然未知占法未了然也後學易擬爲繇曰是謂不家食吉利渉大川也兌之口舌食於宮闕故曰不家食乘木而風順以行澤上故曰利渉大川以此南往有孚而吉焉且是往也所畜至大老陽變動遂之少女是置下妻乎其屬爲豕【辭有豚魚包魚者置妻也】長男生芽【杭人謂小兒爲小芽】我震而進主艮而止男之生也遂以寅歲【呂下妻豬相長子習仁虎相】壬午爲三弟培占科舉遇井之謙繇曰井食以鄰冽矣寒泉文明將動山伏而謙蓋補廩而非中舉也已而果然且廩文舊有書吏陋規乃發黃昆圃言於學院楊賔實卽發出所謂以鄰也

周易筮考

