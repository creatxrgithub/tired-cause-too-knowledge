

禦題影宋鈔周易輯聞

廣大無不備夫惟易道然輯聞汴水述學衍先天觀彼多合聖切子斯體幹影鈔猶識宋逺矣緬韋編

欽定四庫全書

經部一

周易輯聞

易

提要

【臣】等謹案周易輯聞六卷附易雅一卷筮宗一卷宋趙汝楳撰汝楳商王元份之七世孫資政殿大學士善湘之子理宗時官至戶部侍郎考宋史趙善湘載其說易之書有約說八卷或問四卷指要四卷續問八卷補過六卷蓋研究是經用功最久故汝楳承其家

學以作是編其說據漢書儒林傳稱費直惟以象繋辭十篇文言解說上下經疑說卦序卦雜卦皆爲漢儒竄入又以繋辭多稱子曰定爲門人所記非夫子之書因置此諸惟注經文其以散附辭小象散附爻辭仍用王弼之本其以大象移於卦畫之後辭之前以文言散附乾坤及小象後則又汝楳之新意割裂顚倒殊屬師心又王弼本𨿽移傅附經尙有曰象曰文言曰字以存識別汝楳並此而去之致使經傳混淆範然莫辧尢爲治絲而棼其每卦之首皆以卦變立論亦未免偏主一隅然其說推闡詳明於比應乘承之理盈虛消長之機皆有所發揮不同穿鑿於宋人易說之中猶爲明白篤實易雅一卷總釋名義略如爾雅之釋詩故名曰雅其目曰通釋曰書釋曰學釋曰情釋曰位釋曰象釋曰辭釋曰變釋曰占釋曰卦變釋曰爻變曰得失釋曰八卦釋曰六爻釋曰陰陽釋曰太極名義釋曰象數體用釋曰圗書釋凡十八篇其論圖書曰易有衍數有積數自五衍而爲五十者衍數也自一二三四五積而爲五十五者積數也圖書二數皆積數之儔不可以與於揲蓍也故舎圖書之名而論二數則自有妙理彊二數以圖書之名則於經無據可謂喜於解紛矣筮宗一卷朱尊經義考作三卷蓋是書原本題明本第一述筮第二先考第三尊以一篇爲一卷也其推明大衍之數頗爲明白於諸家舊說一一條辧亦具有考證云乾隆四十四年九月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

周易輯聞原序

易道函三極而神萬化易書立三極而萬化神道主於有書主於用也體易君子處而用身出而用世皆於此焉出以用爲動則靜者其體也動之變無窮近而顯者百姓與能逺而微者賢智未易知夫道妙於無形而著於有象確乎不易而變動不居以虛而言則至於無畔以固而言則或有所不通聖人於是立象倚數探賾索載之於書莫非日用常行之實使人因有象而悟無形之妙卽變易以求不易之方玩而體之服而行之言有據而動有則措諸事業自誠意正心以至於齊家治國平天下隨用輒效此體用兼該之學伏羲畫卦之防文周憂世之情夫子易之志也汝楳齒耄學何敢言易獨念先君子自始至夫於易凡六槁日進日益末槁題曰補過汝楳得於口授者居多外除以來逾二十載因輯所聞於篇庶不忘先君子之教且以觀吾過雲汴水趙汝楳序

欽定四庫全書

周易輯聞卷一上

宋趙汝楳撰

周者姬姓王天下之國名易變易也易道變易無窮故以名書案周官大卜三曰周易則知爲周人之所自名以別於連山歸藏也夫子嘗曰二篇之防今題曰上篇下篇上篇三十卦下篇三十四卦其序皆反對胥從二篇各十八卦合爲三十六蓋二其九三其六皆十八四其九六其六皆三十六實函九六之數【上篇對卦六反卦十二下篇對卦二反卦十六】

【幹下幹上】

此伏羲之卦蓋文字之祖象數之宗理之寓而辭之所由出也蒼頡作字皆離合卦畫而成文則字實祖於卦也夫理無形也無窮也形於辭則有盡故聖人立象數以形之盡之耳天地雷風水火山澤畫之象也初二三四五上畫之數也健順動巽明險止畫之理也辭由是生焉先儒論重卦者王弼虞翻孔穎達陸震陸徳明以爲伏羲鄭康成淳於俊以爲神農孫盛以爲夏禹司馬遷揚雄皇甫謐以爲文王案書禹謨筮協從則卦已重矣周官三易其別皆六十四亦重卦也伏羲作卦因而重之冝不待神農以後儀象合而爲卦八經卦重而爲卦六十四卦𨿽六畫實存兩體故卦下皆題某下某上以明重三爲六非自三以往累畫而成也凡有形質皆自下生故畫卦始於下重卦以下爲主故題某下在前未詳何人所題

於卦變爲幹重幹於爻變純陽無變六爻備三才通以上進爲義不分位之陰陽亦無承乘應比之義

天行健君子以自彊不息

此夫子釋卦象之辭夫子系易本與卦爻異篇晉太康初汲冢所得無象文言系辭淳於俊對髙貴鄕公以爲鄭康成合象於經今文是也嵩山晁氏恐後人不見古易之全復離之別爲簡帙下學兩讀未便今仍附卦爻之後等級書之庶三聖之辭昈分玩者可以兩利曰象曰等亦免混於聖言之中一卦之義文王辭之六爻之義周公辭之上下卦兩象之義未之有辭故夫子辭之以足文周之所未及漢儒合夫子之辭於卦爻故有彖曰象曰之目曰者釋卦之辭象曰者釋爻象之辭大象者釋卦之兩象夫旣釋兩象則不應附釋之後今故移附於此

十翼之目諸儒人異其說況乾坤文言雜以釋爻之辭費直不載序雜二篇說卦至漢宣時始得之安知非如張霸之泰誓自當闕疑【今上下繋乃孔門弟子記錄聖人論易之語如大衍之數一章顚倒不倫又他有冠以子曰者有不冠者有援爻辭於前者有證於後者皆門人各隨所聞記錄而成如論語不可以爲聖人所作】

天純陽經卦幹之畫像之上下皆幹故仍曰天震坎言洊巽言隨離言兩艮言兼兌言麗皆義取重卦乾坤不爾者無兩天地也天之運行終古不息行者莫尙焉因象乃立行之義諸卦皆舉卦名惟干言健案集韻幹渠焉切或作當是譌爲健君子者體幹修徳之人力之彊者行地逺志之彊者行道逺然必自彊而後其行不息苟待人勉彊則有時而息矣君子者緫君臣窮達爲言後者君之稱大人者有大徳之人先王者指往古上者凡居人上自彊爲善者君臣窮達所同故稱君子後卦並仿此

幹

此卦之名一奇一耦名兩儀二奇二耦名四象儀象合而交名八卦八卦重爲六十四則卦各有名卦之名取畫之象名立則義可尋時可定可以統萬事而禦萬變矣

乾重乾爲純乾故仍八卦之名子曰夫乾天下之至健也又曰動靜有常剛柔斷矣陽剛善動而卦純陽其動不息必健者能之諸卦指一事故一卦爲一時乾坤體天地之撰不得專指一時

卦之名三易所同卦之序三易則異者謂文王演易更定其序蓋連山歸藏用於筮卜易之象𨿽明易之理未顯文王有作溯三極之源明天人之縕以昭示萬世上篇首乾坤立陰陽之體終坎離合陰陽之用下篇首咸恆本人事之始終未濟續人事之終於是三極之道包括彰著彌綸天地囊籥陰陽揭斯文之的坦世道之塗明消息盈虛之故指吉凶趣之方莫不錯見於後先之序其辭約而明其事微而顯其道周其物辧理象一致居動一幾視夏商二易有光焉

元亨利貞

此文王卦之辭聖人立象以盡意故書之名皆象諸物曰易曰曰象是也子曰者言乎象者也言卦之象也象不徒象有義存焉辭緫卦之大義凡一卦之樞紐六爻之變動與君子處時居位之要悉槪見於此子曰知者觀其辭則思過半矣

元亨利貞以道則括三才之始終以書則統一書之綱領元者元也亨者通也利者利也貞者固也此元气流行始終自然之序始而終終而始一出自然蕩蕩乎不可擬議天之運行地之育陰陽之消長萬物之生生化化皆不出範圍之外宇宙自開辟以前至萬古以後一元亨利貞也帝王自興創之初至傳授之際一元亨利貞也千有千之元亨利貞一日一時有一日一時之元亨利貞一事物一語黙乃至不可勝窮之變莫不皆然取諸物元者物之生意亨者芽甲暢茂利者物成利用貞者根實凝固而復具生意矣取諸身元者性也亨者動與物接無乎不通也利者舉斯加彼以利天下也貞者惟精惟一不失其道心也天首三才乾首諸卦故於幹之散於諸卦或無或有或有而不備或備而析言之或比言而有他辭皆隨卦起義幹之専言則體元气始終之序統防萬事該貫眾理以禦諸卦之變

大哉乾元萬物資始乃統天雲行雨施品物流形大明終始六位時成時乘六龍以禦天干道變化各正性命保合太和乃利貞首出庶物萬國咸寕

此夫子釋之辭漢儒題爲曰者文王作辭嚴義賾後學未之能明故夫子辭以釋之

一元分而寓於乾坤故曰乾元坤元乾天也坤地也天地爲乾坤之形乾元坤元爲天地之气形以宅气气以神形萬化由之生焉乾坤同得一元而乾元稱大者自其形與气言之也元气亭毒運於天藏於地地囿天中天包地外斯乾元所以爲大也大哉云者形容嘆美而有餘意猶夫子之稱堯也今天萬物有生孰兆其始乾坤之元散於萬物是爲萬物之元元者生之理萬物資之以兆始者也豈惟物哉惟天亦然蒼蒼在上者形也形烏乎能始萬物始之者元气也故元足以統天統者緫而貫之之謂凡天之道洪纎咸被顯幽無間𨿽萬有不齊而元气實緫貫之已上明元之義乾元之亨必托諸有迹而後可見雲雨其迹也云者气之積雨者气之化云行於天雨施於地而後萬物之形流衍無窮流形猶賦形之形譬諸艸木之實資潤澤之功皆得具其形狀於有生之初不然土膏枯竭無復生意𨿽坤元不能資生元之在人則天命之性也流形則四端萬善之皆備也雲行雨施則孟氏牛山之譬盡之矣已上明亨之義卦之示人有終有始六位之成各隨其時終始以貫其全體六位以辧其變通然後探賾索隠以窮易之理彰往察來以趣時之變子曰易之爲書也原始要終以爲質也六爻相雜惟其時物也其初難知其上易知本末也初辭擬之卒成之終若夫雜物撰徳辧是與非則非其中爻不備噫亦要存亡吉凶則居可知矣知者觀其辭則思過半矣二與四同功而異位其善不同二多譽四多懼近也柔之爲道不利逺者其要無咎其用柔中也三與五同功而異位三多凶五多功貴賤之等也其柔危其剛勝邪易之爲書也廣大悉備有天道焉有人道焉有地道焉兼三才而兩之故六六者非他也三才之道也立天之道曰陰與陽立地之道曰柔與剛立人之道曰仁與義兼三才而兩之故易六畫而成卦分陰分陽疊用柔剛故易六位而成章此大明終始六位時成之至言也六龍六爻也龍徳之人乘潛見惕躍飛亢之時以禦天乘猶乘車以有行禦猶禦馬之有節統天者元貫於三才禦天者元行於一卦自三畫而六畫亦卦畫亨通之義故附於此以釋亨長茂蕃殖者品物之性華瘁殀壽者品物之命風雨時寒燠若人見爲元工生物之仁然沖和之气舒不已則易窮窮則乖戾之气乘之惟乾道之運陽和方盛斂藏繼焉則元气反復生意固密而天地之大徳可以不熄使品物各得正其性命以保防凝合此大和之妙此釋利貞幹爲諸卦之首天爲庶物之首聖人爲民物之首聖人運幹之元體天之徳所以萬國咸寧此天人之極功也

元者善之長也亨者嘉之防也利者義之和也貞者事之幹也君子體仁足以長人嘉防足以合禮利物足以和義貞固足以干事君子行此四徳者故曰乾元亨利貞

此亦夫子釋之辭言十翼者謂之文言梁武帝以爲文王之言先儒謂王弼以文言附於乾坤二卦案辭旣釋宜附於此四徳之說先儒釋之已詳子曰君子行此四徳者故曰乾元亨利貞蓋至於君子行之而後有徳之名範諤昌以旣釋元亨利貞文言又釋之疑重復非孔子之言且證以穆姜所云竊謂易周萬變而卦止六十四乾首諸卦而止四言辭𨿽至約理則無窮非聖人孰能究之夫子安得不反復屢致其說前章通而爲一此章析而爲四後章兩而爲二易變易也元亨利貞散於諸卦其變不一故聖人極其變以爲言前章統言三才此章專舉人事後章専明爻畫其辭其理未嘗重復如履謙九卦三陳其義亦可以重復疑乎三易之傳也久必有爲之說者楚左史倚相能讀八索九丘孔安國曰八卦之說謂之八索此前乎夫子說易之書也子服惠伯之對南蒯亦曰元善之長寧知穆姜惠伯所舉非八索之乎況乾爲天巽爲風爲木艮爲山周史言之兌爲澤卜偃言之震爲長男辛廖言之聖人不以人廢言如南人之言猶舉以證易可者與之不啻如自其口出所以見聖人之無我不容因穆姜遂疑此章非聖人之言

乾元者始而亨者也利貞者性情也幹始能以美利利天下不言所利大矣哉大哉幹乎剛健中正純粹精也六爻揮旁通情也時乘六龍以禦天也雲行雨施天下平也

此亦夫子釋之辭故以從於此聖人於幹三釋之其取義各殊此章以亨附元以貞附利首章主於三才則元爲元气始終萬化不得專以始釋之次章主於人事則元爲長猶元子之元此章主於爻畫則元爲始謂幹爲諸卦之始而亨者也性者爻之剛柔情者爻之愛惡子曰八卦以象告爻以情言剛柔雜居而吉凶可見矣變動以利言吉凶以情遷是故愛惡相攻而吉凶生逺近相取而悔吝生情僞相感而利害生凡易之情近而不相得則凶或害之悔且吝夫位有應否有得失有變動有向背有近逺而剛柔雜居之是以情有愛惡而吉凶悔吝利害皆自是而生利貞者利而貞也利而貞則情不得累吾性矣亨爲始而亨利爲始能利是乾首諸卦能利天下而非自利也不言所利者非如他卦之利於某此幹所以爲大也聖人嘆美不足復掲其辭曰大哉幹乎於是歷數諸爻而稱其徳剛者一爻陽之稱卦具陽爻者有之健者經卦幹之稱卦遇幹者有之二五之謂中九五之謂正諸卦所同也兩卦不雜曰純八純卦是也剛柔不雜曰粹乾坤是也坤之爻貳幹之爻一故精則惟幹所獨卦爻之徳凡七諸卦不能備獨幹備之此幹所以爲大也六文變動剛柔揮不通其情何以知吉凶悔吝之故所貴旁通參玩然後見其情僞之胥感而明先見之幾此章重舉時乘六龍一語而益一也字其義卽殊前章謂乘龍以禦乎天重在乘龍此章謂乘龍者將以禦天重在禦天雲行雨施天本無心於生物而品物自然流形聖人仁覆天下非每人而恱之垂拱無爲而泰和時雍蕩蕩平平不知帝力之我加天下平者聖人體幹之極功故大學致格之效止於天下平此聖人因幹以諸卦玩爻之例

初九

此六爻之別卦通六爻而爲名爻別六位而立義乾坤以下卦之名也自初至上爻之別也爻之別以數則歷一二而數可也何爲以初易一以上易六蓋爻者時也位也時有初終位有上下子曰原始要終以爲質也卑髙以陳貴賤位矣是也易一以初明時有初終易六以上明位有上下四者不可得兼故舉初以見終舉上以見下互文以明義也參天兩地而數一三五陽數參而爲九二四陰數兩而爲六畫奇爲陽耦爲陰故以九六致奇耦之辧

潛龍勿用

此周公象爻之辭先儒論作爻辭者崔憬孔穎達陸震以爲文王馬融陸績以爲周公案明夷稱箕子之明夷則知爲周公所作故韓宣子適魯見易象有曰吾乃今知周公之徳

玩卦之法有備三才者有備天地者有通爲一象一義者有判爲兩象兩義者有專言應比者有言應不言比者有言比不言應者有不言應比者有五爻宗一爻者有一爻統五爻者有一爻爲主而以應不應爲義者有兩爻爲主而以從違爲義者有交敵者有兩主者有以動爻爲義者有立觀者有偃觀者有四爻宗一爻而一爻貳之者有六爻各爲應而不胥通者玩爻之法有應而吉應而凶者有不應而凶不應而吉者有比而吉比而凶者有逺而凶逺而吉者有先而吉先而凶者有後而凶後而吉者有上而吉上而凶者有下而凶下而吉者有當位而吉當位而凶者有不當位而凶不當位而吉者

幹六爻上五爲天四三爲人二初爲地初在地中故云潛乾道變化龍實似之雲行雨施龍實尸之潛而能飛有上下六爻之象勿不可也

龍有雲行雨施之徳然時當潛伏則不可以有用不可用而用不特不能利物反爲物害

伏羲作易非專爲筮後人以三易掌於大卜遂例視周易爲占書不知文王周公之辭𨿽托諸象數實主於人事或勉之或戒之或開其迷防或指其歸宿皆本人事以明吉凶未嘗一倚於象數故謂周易以筮則可以爲専於筮則不可

潛龍勿用陽在下也

此夫子釋爻象之辭言十翼者謂之小象先儒以爲今易自幹至見羣龍無首吉爲古易之本文坤而下王鄭之所附今旣等級書之則本文昭然冝以釋爻之辭散附爻後

伏羲之卦非文王周公爲之辭則卦之義不明文王周公之辭非夫子爲之釋則辭之義不傳於後世自夫子明八象八徳【八者曰徳曰性曰義隨寓而異名】上下中正得失應比承乘之而後三聖之書坦然炳著後學始得尋玩索之塗

奇爲陽初爲下天秉陽而在上則雲行雨施可用以潤澤斯世戒初以勿用者以一陽在下猶神龍方在湫谷也

初九曰潛龍勿用何謂也子曰龍徳而隠者也不易乎世不成乎名遁世無悶不見是而無悶樂則行之憂則違之乎其不可防潛龍也

此亦夫子釋爻象之辭此章文法與大傳中諸爻問答絕同當是門人紀錄之辭句微以子曰爲卜商所加或謂夫子作文言自爲問答案陽卦多陰陰卦多陽其故何也陽卦奇陰卦耦此夫子自設答問之辭若自答問而冠以子曰聖人決不爲是子曰乾坤其易之縕邪干坤成列而易立乎其中矣乾坤毀則無以見易故夫子講易於乾坤最詳竊意漢儒合象於經之時止及一爻二爻者仍著本篇乾坤六爻皆備故取附於卦因目爲文言案五章皆反覆爻義爲諸卦之例今析附之爻此章專以大君明六爻故初亦言龍徳蓋身備君徳而側微在下者也大人有造萬物咸覩初縕龍徳起爲世用冝也位適居下與時而潛是以隠居求志不易乎世道之淸明𨿽遁世不以爲悶以其無意於世也抱道內樂不求成潛之名𨿽人不我是亦不以爲悶以其無意於名也已上正釋爻義聖人懼後人以爲龍徳終隠而不用故廣之曰樂則行之憂則違之謂樂與天下同其樂憂與天下同其憂若行若違初無容心所守乎牢不可防非甚盛徳不能故斷之曰潛龍也

潛龍勿用下也

此第三章

前章指在下之陽謂九也此直云下指爻位也前已釋潛龍此止釋勿用謂勿用者以在下也

潛龍勿用陽气潛藏

此第四章

析六爻爲上下卦以八純之凡潛見爲下躍飛亢爲上故三與上言偕行偕極四言乃革八純皆然藏者釋潛之義初在下爲藏

君子以成徳爲行日可見之行也潛之爲言也隠而未見行而未成是以君子弗用也

此第五章

易道廣大悉備而爻義尢無窮聖人於乾坤詳言之首章先釋本義次乃引伸言外之意一節解釋一節具有次第學者未明本義不可遽求泛及君子以成徳爲行者徳成乃爲君子之行始可見之日用常行也首章之潛爲成徳之君子有樂則行之之時此章之潛位則猶隠徳則未成時𨿽我知亦不可以用世易勿用爲弗用者勿不可之辭有時乎可也弗則直不用耳知此者漆雕開乎

九二見龍在田利見大人

自初進二有出潛而見之象不曰地而曰田者二於象爲地上於義能養人利冝也大人有君徳之聖人也

五在初潛大人之徳已具當時欲見而未能今進而居二其徳可以養人故天下皆利於見之

見龍在田徳施普也

初上爲外三四多凶懼其能範圍世道利澤四海者五與二也五正君位於上爲之宗主二正臣位於下見之事業此諸卦之例也九二有君人之大徳當納麓宅揆之時徳澤之施普博無間猶陽气昔潛而今發壠畝之間並興稼穡以咸利天下

九二曰見龍在田利見大人何謂也子曰龍徳而正中者也庸言之信庸行之謹閒邪存其誠善世而不伐徳博而化易曰見龍在田利見大人君徳也

二之見卽初之潛正中者以龍徳而居臣位之正下卦之中也庸常也平居之常也言不信不能使人從行不謹不能使人服然非積於平居之素猶不信不謹也龍徳之人誠明成性安有邪辟由以一心交萬事而攻之者眾故惟防閒外邪使莫幹吾正則誠自存矣龍之潛也遁世而旡悶龍之見也善世而不伐曰潛曰見人見其殊龍徳之人初不知遁世之爲可悶善世之爲可伐易地適冝各安自然是以徳博而能化曽莫窺其利物之迹聖人斷之曰君徳謂非君位而有君徳文王其人也若位乎天徳則徳位兼稱舜其人歟

見龍在田時也

龍出潛則禦云何爲而見離淵則行天何爲在田舜起側微卽君天下何爲而爲臣適當其時因捨於此捨讀若郵之舍時捨之辭明歷級而升

見龍在田天下文明

神龍在潛天下未覿大人之徳猶之時當暮夜及大人居正中之位猶日之方升𨿽未中天而天下已均被照臨之光二之庸言出於身而加乎民庸行乎邇而見乎逺法度彰禮樂著燦然文治灼乎光明此舜相堯之時

君子學以聚之問以辧之寛以居之仁以行之易曰見龍在田利見大人君徳也

理必學而後聚不學則散亂而遺逸理必問而後能辧不問則疑似而差忒進學之序如此緼於已必宇量寛裕可以居之不然淺中狹量無以蓄其徳施於人必秉心仁厚可以行之不然矜已陵物反以累吾徳能此四者斯爲君徳矣易中凡言大人皆指五幹二之大人卽五之大人故聖人兩言君徳明二卽未乘五之大人耳

九三君子終日幹幹夕惕若厲無咎

三爲人之位故不象以龍而專明人事君子惟夜以安身終日幹幹不敢怠之義九三重剛故曰幹幹他卦重舉卦名如謙初六居下卦之下故曰謙謙坎六三居重坎之間故曰坎坎蹇六二陰居陰故曰蹇蹇夬九三重剛故曰夬夬夕者昏暮之時陽气至此而歸息惕警懼也若辭也若有所懼也義同其葉沃若之若厲危也無咎善補過也

幹皆龍徳猶幹幹惕厲者幹之初三五皆以剛徳居剛位初方潛能晦其剛五居中能濟其剛三已過二之正中位髙者易驕徳剛者易暴則過咎隨至不容不幹幹惕厲矣終日幹幹不遑寧處猶於陽气歸息之時體天惕若危厲自持若是乃得無咎無咎者本有而今無也龍徳之人處非其位猶爲失徳之防況未成徳者乎

終日幹幹反復道也

三爲上下卦之交故云反復猶泰九三言無往不復坎六三言來之坎坎終日乾乾非徒怵惕於是非得喪之心無定主也實欲反復於立身處位之道蓋三居下卦之髙位猶未離乎下體又不正不中其致咎者多端必反復往來思合乎道不使得此而遺彼慮前而失後

九三曰君子終日幹幹夕惕若厲無咎何謂也子曰君子進徳修業忠信所以進徳也修辭立其誠所以居業也知至至之可與幾也知終終之可與存義也是故居上位而不驕在下位而不憂故幹幹因其時而惕𨿽危無咎矣

前章言反復専釋幹幹此章乃詳釋所以反復之故九三本龍徳之君子處非其位是以終日幹幹爲進修之圖忠者不自棄自暴也信者不自欺也降秉彞萬物皆備不知自愛而梏亡之不忠於已者也恭儉載僞文過順非何能欺人直自欺耳故必忠必信乃進徳之梯言行樞機駟不及舌辭之不可不修尙矣使口堯舜而心盜蹠則修辭適以滕口必立誠以主之則言行胥顧可以居吾進修之業居猶臧文仲居蔡之居上言進徳修業下言進徳居業進修而不能居則進者退修者亡矣九二言存誠九三言立誠居位不同故用力亦異由初至三通爲下體知其可至而至於三則可與言進退之幾當至而不能則幾以退懦失自三至四體殊上下知其當終而終於三則可以存上下之義當終而不止則義以僭逼喪三爲下卦之上位能知至之之幾𨿽居上位不過安行時位之常何有於驕三爲上卦之下位能知終之之義𨿽在下位乃安守分義之正何爲而憂人之情勤者或易怠幹幹終日勤亦云至日之夕矣冝可少休聖人則曰陽盛於晝物交物之時也猶恐心扄紛若慮省不精陽息於夕夜气之初也因此時而兢惕則志念靜而用力專夫終日進修至夕益謹心𨿽憂危咎乃可免聖人釋爻義於第二章

第五章

視餘章爲詳而第三爻視他爻尢詳非辭費也士生斯世砥節礪行使得位得時則幼而學壯而行誰不欲然柰何時有險夷位有正不正歷觀世變夷泰之時少險否之時多自昔聖賢得時位者少不得時位者多聖人慮夫不得時位者或忿激而失其正乃因九三而反覆究明之曰進修曰忠信曰修辭立誠曰至曰終曰幾曰義曰上下曰驕憂曰因時不憚諄復如此皆所以示不得時不得位之戒學者可不深味聖言服膺而謹行之

終日幹干行事也

第一章

第三章

第四章

止摘爻辭一句者専釋句中之義君子臨事有弗行行之不力不可也幹而又幹君子之行事如此

終日幹幹與時偕行

幹干行事非徒勤也三健而又健正蹈仁由義者進進自勉之時力行無怠與時偕也第二章

知終終之主位分而言此章與時偕行主進修而言

九三重剛而不中上不在天下不在田故幹幹因其時而惕𨿽危無咎矣

九剛徳三剛位故曰重剛三過於二故曰不中在天爲九五之中則雲行雨施在田爲九二之中則徳施普博今三在下卦之上而不在天在上卦之下而不在田上下無一而可夫逼於上則疑易生絕於下則忌易起處位若此誠危矣茍能因時而惕則可以無咎六爻惟三四不言龍故聖人舉上下天田以明三爲人之位

九四或躍在淵無咎

或疑辭也謂有時而然四𨿽未至天然已離於地在地之上爲躍之象在天之下爲淵之象

天不可階而升故龍必躍而後飛躍而未飛復在淵也幹龍至是必上進居四之時乃不容不躍或躍云者或有躍焉非必常也四在他卦爲近君之臣幹六爻皆龍徳爲儲貳之位其躍也必有所受之𨿽爲儲貳分則君臣能退安知淵龍𨿽躍無咎也

或躍在淵進無咎也

凡躍者皆蹔上而旋下若四之躍則飛之漸故聖人以進釋之

九四曰或躍在淵無咎何謂也子曰上下無常非爲邪也進退無恆非離羣也君子進徳修業欲及時也故無咎

上謂躍下謂淵旣躍而上復下於淵上下之無常如此非爲邪辟詭祕之行也躍與淵立視則爲上下平視則爲進退進退之無久如此非離絕初二三之羣也君子之進修固欲及時以利人非時而躍則失已時可矣而不知躍則失時及時者及其時之可也言及時而先以進修謂君子必徳業已成乃可及時而躍茍非龍徳𨿽及時亦不可其垂戒後世微而顯哉欲及時一語乃釋前章進無咎之義謂進而無咎者以及時之故此以及時釋躍

或躍在淵自試也

凡飛者必先躍所以作其飛衝之今鳥雛習飛必跳躍於巢以自試其羽翰四之躍亦猶是也此以試釋躍

或躍在淵乾道乃革

三爲下至四革而爲上卦革則道亦革此専釋上下卦之交

九四重剛而不中上不在天下不在田中不在人故或之或之者疑之也故無咎

四在他卦爲柔位幹純剛無柔在羣剛之間故亦爲重剛不中者未至於五也未至於五則上不在天去二逺則下不在田三四本人位而雲中不在人者三爲凡人四進於三是不在凡人之中也下不在凡人之中上逼於君其躍也安得不自疑惟憂疑不敢恣肆則躍必及時而後無咎此專釋或字三四不中皆得無咎者能以危疑自警

九五飛龍在天利見大人

五爲天天積虛行天者必飛幹至五爲飛龍

五上皆天之象上亢而五居中故五爲君位大徳之人由初至五猶飛龍在天天下皆利見之

飛龍在天大人造也

造作也五之大人卽二之大人作而在上二五非兩大人也

九五曰飛龍在天利見大人何謂也子曰同聲相應同气相求水流濕火就燥雲從龍風從虎聖人作而萬物覩本乎天者親上本乎地者親下則各從其也此聖人廣陳利見之義同聲以聲言同气以气言水火以性言雲龍風虎以居處言親上親下以形言凡是皆出自然一毫人爲不與焉聖人有作萬物咸覩聖人非有求於萬物萬物非有心於覩聖人猶聲气性形自然之感有不容擬議者

飛龍在天上治也

龍徳之人進而在上天下所由以治

飛龍在天乃位乎天徳

五天位也有天徳者乃克堪之故聖人者作非徒位乎天位實位乎天徳也

夫大人者與天地合其徳與日月合其明與四時合其序與神合其吉凶先天而天弗違後天而奉天時天且弗違而況於人乎況於神乎【先悉薦反後胡豆反】

此極陳大人之所以大大人之徳溥博無外與天地合大人之明無幽不燭與日月合禮樂刑政之序並行不悖與四時合賞罰之吉凶至公無私與神合此固天下之所利見也先天後天弗違而奉時以見大人與天爲一惟與天爲一況於人而不利見之乎況於神而不福祐之乎

上九亢龍有悔

上在五之上爲亢亢過髙也子曰震無咎者存乎悔悔者悔其事之失未至於凶也

髙至天而極龍之飛亦至天而極飛龍在天則能利物今冥飛不止乃在五上斯爲過亢能無悔乎

亢龍有悔盈不可久也

虛積必盈旣盈復虛理也亦也六虛至上而盈處盈而久悔道也

上九曰亢龍有悔何謂也子曰貴而無位髙而無民賢人在下位而無輔是以動而有悔也

九居上有爲天子父之象貴莫加矣而無五之天位髙莫逾矣而無初之民下位之賢二也與上不應則不爲之輔若是而動悔必隨之九五有位有民有輔上九無位無民無輔聖人蓋兼六爻爲言若止論上九無位而不及無民無輔則失聖人之旨此章於上系重出益見此爲夫子平時講易之語門人錄之爲大傳其有重複者不復層附於卦爻仍畱本篇耳

亢龍有悔窮之災也

卦至上而窮窮則有災

亢龍有悔與時偕極

六位時成至上而極飛至於亢時極而我與偕也

亢之爲言也知進而不知退知存而不知亡知得而不知喪其惟聖人乎知進退存亡而不失其正者其惟聖人乎

飛龍至五可謂進而存且得矣進當思退存當慮亡得當憂喪乃不至冥飛而不已旣皆不知亢何疑焉夫子因上九之過亢思得不失其正之人感慨而言曰其惟聖人乎惟聖人爲能不失進退存亡得喪之正巳而復推許之曰其惟聖人乎玩夫子之辭可以想見聖人憂世之心再舉其惟聖人乎與賢哉回也禹吾無閒然矣同一機軸王肅攺前聖人乎作愚人殆未知此幹六爻皆聖人事而潛亢危疑其警戒甚嚴況非聖人乎

用九見羣龍無首吉

乾坤六爻之外復有用九用六此非爻之正也乾坤爲易之門乾純剛坤純柔他卦皆剛柔雜居故聖人特於乾坤明用剛用柔之道能用乾坤之剛柔則能用諸卦之剛柔矣聖人作易以九六紀剛柔用云者用陽九之剛陰六之柔非用九六之數也羣龍六陽爻也陽剛好動多爲物先剛而先物凶之道也見羣龍無首善於用剛吉之道也聖人於不中之爻言悔咎五二不言吉以首出庶物之幹而無首始得言吉剛徳之不可不戒如是見云者善藏其用人見無首非眞無也

用九天徳不可爲首也

言天徳則旨意主於九五五爲君用幹者也以天徳禦天下則君之神聖羣臣莫能及若可自用其聰明方且前旒蔽目黈纊塞耳退然不少用之不可爲首之義也比上六無首而凶幹用九無首而吉聖人釋之曰不可爲首者以示不爲事首故人不得而見之耳

乾元用九天下治也

乾元始萬物猶事於用九者六剛居六爻位有正否不得不用之以無首也此章於飛龍言上治於用九言天下治聖人在上可以治天下而用九者治天下之道也

乾元用九乃見天則

則限也天爲剛徳能以無首用之有以見天之限則不過於剛也

夫子釋凡三釋爻凡五反覆離合溯流尋源於伏羲象外之意文王周公言外之意揮殆盡學者觸以玩索諸卦則思過半矣

【坤下坤上】

於卦變爲坤重坤於爻變純陰無變坤地也六爻各以其位立義不取承乘應比

地坤君子以厚徳載物

地純陰經卦坤之畫像之故坤有地之象上下皆坤故仍曰地

天主气气運動故曰行地主形形有海嶽險易之殊難可枚舉槪曰勢則海嶽險易在其中地博厚君子體之以厚其徳地善持載君子體之以載物夫車不壯不能任重舟不大不能航深徳不厚載物不溥六合之大民物之繁必厚徳乃能載之載者民依以安也位有髙下載物則同故稱君子

坤元亨利牝馬之貞君子有攸往先迷後得主利西南得朋東北喪朋安貞吉

坤重坤爲純坤故仍八卦之名子曰夫坤天下之至順也陰之性下故順

坤元亨與幹同而利貞與乾異坤之利冝也貞正也爻遇九者稱馬陽也坤陰故稱牝馬陽之配也玩牝馬之象則知坤實配乾牝馬之性多順坤之順固足以從幹然順者易流故冝於得正順而得正君子之所行也陽倡陰和陰陽之常陰茍先焉迷失其道後陽而行乃得所主陰以陽爲主也西南眾陰之方東北眾陽之方羣居則得朋立則喪侶順而爲善則正順而爲惡則不正能安正則吉可知矣幹之辭簡而理博坤之辭詳而戒嚴利貞安貞凡兩言之尊陽抑陰其義可見

至哉坤元萬物資生乃順承天坤厚載物徳合無疆含光大品物咸亨牝馬地行地無疆柔順利貞君子攸行先迷失道後順得常西南得朋乃與行東北喪朋乃終有慶安貞之吉應地無疆

幹之元誠大矣而坤能至乾之大故萬物資幹以始者皆資坤以生萬物資坤以生者以坤能柔順上承乎雲行雨施之仁也天無有疆畛坤之厚載徳與天合故含容足以停畜之廣足以周溥之光明足以章美之博大足以充衍之而品物咸遂其亨通龍行天爲天之馬行地爲地之地無疆馬之行亦無疆柔順者坤之徳必利於正斯君子體之以攸行也先於陽則失道順於後則得常西南之行僅言利東北之喪朋乃言慶者得朋𨿽利而獨陰失承天之義喪朋似害而得陽爲主可遂育固冝有慶也君子能安正而吉則其行也可以應地之無疆矣此章三言無疆初言坤能合干次言馬能行地末言君子能應地義各有主

坤至柔而動也剛至靜而徳方後得主而有常含萬物而化光坤道其順乎承天而時行

惟天下至柔爲能剛惟天下至靜爲能方蓋柔不外蓄緼積深不動則巳其動必剛靜則能定定故識明而爲行其徳必方方非必如矩之正方特不可轉之義耳或曰坤當言柔靜胡爲言動剛曰乾剛坤柔乾動坤靜其大端也動不能不靜靜不能不動子曰夫幹其靜也專其動也直夫坤其靜也翕其動也辟是乾坤皆有靜動也坤地也以气言其生也山極髙無不達石極堅不能遏非動剛乎以質言𨿽反壤𨿽範形其凝重不可變非徳方乎太極初判陰陽本無先後旣分之後坤無干以爲始孰開其端先迷也天先施而地後生後得主也先陽後陰乃天地生生之常理聖人特於坤明之以垂訓萬世則尊陽卑陰崇君子抑小人固自然之理非聖人私陽而黨君子也子曰幹以君之坤以藏之君主也藏含萬物也記曰地載神气神气風霆風霆流形庶物露生坤含萬物以化生之而乾道之變化於是乎光明較著也聖人至是形容不足因揭其辭而美之曰坤道其順乎承天而時行順而承天則順得其正承天時行則非委順不事事者坤卦釋彖凡兩章語皆協韻文言之目豈以是乎然聖人之言非有心於文者

初六履霜堅冰至

履行也自後而前之義亦下之象聖人明陰陽消長每於復姤等十二卦明之以陰陽之爻純比於二气之消長也坤六陰猶歲之十月是爲繁霜之時霜爲陰凝之始冰爲陰凝之極

聖賢先覺神於蓍豈有他哉以理知之耳十月履霜堅冰必至理勢則然此爻辭而意驟有以見聖人防微杜漸之嚴

履霜堅冰陰始凝也馴致其道至堅冰也

陰主揫斂陽主渙釋揫削而凝白露爲霜凝極則洪流亦冰壯風行水上冰渙而釋渙極則溝澮亦盈溢皆必至之勢也人皆曰露微易凝水深難冰然一夕寒風倐焉冰壯蓋於時獨陰無陽猶坤之純陰也霜之極至於堅冰坤之極至於龍戰聖人以始凝釋霜則已示堅冰之幾

積善之家必有餘慶積不善之家必有餘殃臣弒其君子弒其父非一朝一夕之故其所由來者漸矣由辧之不早辧也易曰履霜堅冰至蓋言順也

聖人於姤有不可與長之戒懼一陰之長積而爲六陰也餘慶餘殃豈一朝一夕之故皆善不善積而後成歷觀史傳弒逆之事悉由於不能見幾而早辧故於履霜之初卽辯其爲堅冰之漸蓋六陰方盛陽未卽生無有逆而制之者故其甚順勢順而辧之不早則有何嗟及矣之憂春秋之時弒逆之事比國而有故聖人示敎旣明且嚴

六二直方大不習無不利

直方大皆地體之象

幹之徳獨盛於九五幹之正也坤之徳獨盛於六二坤之正也直者平直方者不回撓大者不褊小皆地道之盛備此三徳則不待時習而所行皆利辭兩言利所利者有限爻言無不利得時當位居中處下也

六二之動直以方也不習無不利地道光也

聖人言六二之動直以方而不及大他卦如此頗多以爲省文則不可以爲脫簡則文意自屬未詳爻辭不言動釋辭言動者爻具三徳不動則徳不顯三徳具而地道光明矣

直其正也方其義也君子敬以直內義以方外敬義立而徳不直方大不習無不利則不疑其所行也乾坤諸爻惟二五無戒之之辭坤地道也六二爲最美直者坤之正方者坤之義君子敬以直內則所守不撓不欺義以方外則所接不傲不諂仲氏所謂以義制事以禮制心召公所謂志以道寧言以道接皆是物也內外交養敬義兩立則道備美全是之謂不幹初爻勿用三爻幹幹四爻或疑上爻動悔若坤之二則動中規矩從心而行不必自疑此固地道所以光也

六三含章可貞或從王事無成有終

含內緼不敢見也章美也三非正位故曰或從成者成功終者終事三爲下卦之終

二爲臣之正位如泰之包荒大有之大車以載蹇之王臣蹇蹇是也六三非正位故含其章美不敢自或從王事不敢自専𨿽孫其成功然必終承天之事

含章可貞以時也或從王事知光大也

三之含章特以非正位之故可貞者可行以正也身居髙位不能以時之是可正而失之也或之以從王事則已之美知可以光大於時

陰𨿽有美含之以從王事弗敢成也地道也妻道也臣道也地道無成而代有終也

前章釋含章可貞或從王事此章釋無成有終三之弗敢成者以坤爲地道妻道臣道也地承天妻從夫臣事君凡地之資生妻之主饋臣之幹蠱皆當代天代夫代君以終其事若夫成功則歸之天歸之夫歸之君而不敢居此天地夫婦君臣之常經聖人於坤廣明之他卦之參錯互陳者其綱領盡在是矣故曰乾坤易之門

六四括囊無咎無譽

括者據其要而緫之囊虛而柔器之陰者也

坤𨿽純陰然初三五猶居陽位二四上則爲重陰六陰已盛四居其間𨿽未至上窮君子已逆知爲戰之漸猶之羣小用事君子偶處斯時𨿽不至於戮辱君子巳過爲之防好遁深隠如括囊然不使少見其鋒穎以此無咎固其分也沒世無聞君子所疾今何爲有無譽之辭蓋時當昏濁則名者忌之府譽者毀之媒小人見君子之身都令聞不能自彊爲善以立名致譽惟有忌之毀之耳往昔皦皦傑特之士每多遇害嬰釁皆由得譽於衰亂之世故知無咎可以免禍有譽亦足以招罹蘧伯玉捲而懷之括囊也寗武子無道則愚無譽也荀氏以爲腐儒何邪

括囊無咎愼不害也

囊足以自容括之則足以自保囊而加括謹之至也至謹則時不我害

天地變化艸木蕃天地閉賢人隠易曰括囊無咎無譽蓋言謹也

天地交則變化泰之時也𨿽艸木無不蕃衍君子之盛可知天地不交則閉否之時也賢人從而隠遁鳥獸魚鱉不能咸若山川神不得其寧抑可知矣辟言辟色辟地亦可已矣必至於辟世謹於自全也

六五黃裳元吉

天地黃黃地之色也上衣下裳裳下之飾也元大也周官內司服掌王后之六服其四曰鞠衣注黃衣也詩綠衣黃裳序詩者以爲妾上僭夫人失位綠衣以諭妾黃裳以諭夫人言黃裳於坤六五則知爲幹九五之配坤純陰聖人嫌於言君又不敢以臣當之故取象王后以存君位又嫌於敵幹故象以下裳示坤當下於幹玩聖人立象之意則知致謹於君臣之辧者蓋深

黃裳元吉文在中也

文如藻火之居五爲在中不華不野故元吉衣裳同體裳當下於衣乾坤之五皆君位坤當下於漧處斯位者能如是吉孰大焉恆之六五曰婦人吉夫子釋之曰婦人貞吉從一而終也坤之辭隠恆之辭明學者冝並觀

君子黃中通理正位居體美在其中而暢於四支於事業美之至也

以卦言黃爲地之色以爻言黃爲中之色此章専以六五居中立義君子體黃中之義通下幹之理正位而不上僭居體而不下偪充實之美緼積中心見面盎背而暢於四支幼學壯行而於事業非由外鑠美之至也

上六龍戰於野其血黃

龍乾之象坤稱龍主於幹也兩敵則戰上爲卦外野之象血傷之象黃天地之色

陰非能敵陽者六陰旣盛與陽敵敵則戰戰則不能無傷乃有黃之血乾元坤元闔辟萬化何爲而戰子曰幹陽物也坤陰物也物有性情而戰生焉聖人因托之以明陰陽之消息與君子小人進退之故

龍戰於野其道窮也

幹曰亢龍有悔窮之災也坤曰龍戰於野其道窮也幹至上而窮則災坤至上而窮則戰戰則不止於悔

陰疑於陽必戰爲其嫌於無陽也故稱龍焉猶未離其類也故稱血焉夫黃者天地之雜也天而地黃六陰盛矣又處盛極自視天下莫予抗者適見六陽疑爲勝已負其盛彊忘其陰弱必戰之道也純陰無陽故特稱龍爲其嫌於無陽也陰陽气戰則無血稱血者猶未離天地之也天地合則爲黃之雜析之則天而地黃因上六之戰回思六五以陰居君位則黃裳之戒辯之蓋早

用六利永貞

坤卦言貞獨多於他卦旣利貞又安貞至此猶以永其貞爲利是懼其能安而不能永也是正也暫安則暫吉久安則久吉聖人於初爻欲其早辯用六欲其永正合聖人之言而探其心其始終致害於小人如此

用六永貞以大終也

安而不永所終也小安而能永所終也大永正者以正大其所終也夫子於乾坤章解而字釋使諸卦皆爾後學豈不幸而又幸特恐安於口耳不復探索以心所貴觸而長庶能因乾坤之所言逆諸卦之未言

周易輯聞卷一上

欽定四庫全書

周易輯聞卷一下

宋趙汝楳撰

【震下坎上】

於卦變爲坎重震於爻變爲二陽爻卦二五互易而變卦有二陽五主時初主用諸爻之情皆系於初

云雷屯君子以經綸

重卦兩聖人兼之以命辭爻之序自下而上之序自上而下天地云雷風電雨胥遇者則兩比辭如雲雷屯天地交泰之他則系辭兩之閒如山下出泉之

坎爲云震爲雷此因兩卦之畫以立後卦並同陰陽絪縕升爲云降爲雨在地爲水皆坎之也坎在雷上水之气爲云在雷下云之液爲雨雲雷方郁而未霈屯之也經綸者治之事經者經理綸者彌綸蓋圖回揆度往來經綸未敢遽有所行此因屯之象以起亨屯之義後卦並仿此君臣同亨屯故稱君子後卦可以推

屯元亨利貞勿用有攸往利建侯

震欲動而坎難之其動未通故卦名屯

剛柔辧所以立體剛柔交所以致用使二气不交則萬物何由生化故交則屯此𨿽萬物之屯實大亨之機也世方熙泰猶湏事事適正況當屯難詎容偏私儻失其正則亨者復屯矣夫君臣和附綱紀素張自彊而力行之可也若變故糾紛羣情未協必深謀熟計乃可徐起而有爲然勿用有攸往豈守株退怯終無所事事者度時圖利利在因民望而建侯耳卦言元亨利貞者七惟幹不言所利他卦皆有所指卦辭緫一卦之大義爻辭則探卦辭之所指因六爻之象之義析而明之如吉無不利則亨利之義磐桓班如幾不如捨小貞皆勿用有攸往之義初之建侯卽顯卦利建侯之辭爲初而餘卦仿此

屯剛柔始交而難生動乎險中大亨貞雷雨之動滿盈天造艸昧冝建侯而不寧

聖人釋每於章首大略先釋卦名釋卦變釋爻變而後釋辭惟八純卦不釋卦爻之變

乾剛坤柔各爲純體初索成震故曰始交此釋震之義上遇坎險故曰難生此釋坎之義【凡舉兩卦之義者皆指卦變後卦同】曰而云者合兩卦之義釋卦之所以名屯自變九二進爲九五成坎震震動乎坎險之中故曰動乎險中此因兩經卦之象以釋爻變元之義二曰始曰大一元肈判鐘於乾坤乾爲陽始坤爲陰始是也乾坤交而陰陽雜不得復爲始故余卦皆以大釋元而於屯其例曰大亨貞此釋元陰陽和乃爲雨坎之陰气在上陰浮於陽也震之陽气在下陽伏而未升也陰陽睽隔故密雲不雨而爲屯迨夫震動出坎迅霆一擊乃能豁舒重陰使陽气升上與陰和等則坎陰之气下爲雨溝澮川谷莫不滿盈而坎險皆平是屯亨之象此釋亨凡物之生或屯於肧胎或屯於勾甲皆亢化之自然非人力所致故曰夫造艸者叢雜昧者冥晦猶六合云擾聖明有作號令閟而未孚膏澤凝而未施其裁制闔辟非可獨運惟建侯立屏共理元元斯合時措之冝然猶兢業祗懼罔敢寧居非一諉諸人藐乎不以關念此釋利貞建侯聖人於幹曰利者義之和於屯曰冝建侯乃以冝釋利自行幹之君子與坤以下皆爾所謂言所利者亦於屯其例

初九磐桓利居貞利建侯

磐桓欲動未遂之貎初於卦爲外爲下於爵爲侯陽爲貴陰爲賤爲民

屯難之時初身任亨屯之責二三四上皆陰柔不足與共事初立無與君𨿽同徳建已爲侯而位在外服不與君應羣陰朋比近在君側安得不磐桓顧慮審而後行磐桓非狐惑不斷利在居得其正也已不與君應則忠悃難通羣小在王所則讒閒易入若處巳不正必召疑致謗君怒臣讒已且不免何能亨時之屯利建侯謂五以建初爲利

爻辭舉卦名者義之正不舉卦名者義之變初在屯外又亨屯之爻三不渉於屯四助初以亨屯上則甚於屯故皆不言屯二以乘初五在險中故皆言屯後卦同可以意推

𨿽磐桓志行正也以貴下賤大得民也

爻辭言居正象辭言行正曰居曰行義非背馳屯之時五在險中所仗以亨屯者初耳初以剛明之資能知身位之利害若過爲周身之防正而不行屯何賴焉故以行正釋之謂身𨿽磐桓志在行正象辭因爻之所已言逆爻之所未言以足其微旨而於屯其例此卦二陽五之陽尊居君位羣陰仰望而勢隔初之陽在三陰之下有以貴下賤之象爲羣陰之所附所以大得民心此如後世親民之官

六二屯如邅如乘馬班如匪寇婚媾女子貞不字十年乃字

邅屯之甚也如辭也馬陽獸以象陽二乘初爲乘馬班義同班師二五正爲婚遇二初不正爲寇六二處中而未應爲女子禮女子許嫁笄而字十者數之終十年天道之變

五爲君之正位二爲臣之正位聖人每於二五正君臣之大分明尊卑之常經以垂法示戒於萬世六二位則居中徳則當位與九五位應而徳合君臣正應者大分常經也方當時屯惟初獨任亨屯之事爲專權之臣六二徳柔位陰適乘其上故旣屯復邅其難特甚乘馬本可有行馬彊人弱正憂泛駕班旋者不敢冒而進也二初位比以陽求陰以男下女欲爲婚遇而二難其從女之從夫猶臣之從君爲人臣無外交故視初爲冦守正而不許初逮乎十年事定屯亨時則五可以大正初不迫而求二二始得許五以胥從不字者不許初也乃字者許五也方難之生初之受任𨿽専然必集忠合智以濟多難其求二也豈若後世權臣脇同列以植黨自尊者二巳目之爲寇況不磐桓居正而得免乎

六二之難乘剛也十年乃字反常也

二四上皆言乘馬聖人獨於二言乘剛者六四𨿽應初而勢不迫上六以五方小貞而不加譴得免於屯邅耳反常者前遭乘剛之變今反正應之常

六三卽鹿無虞惟入於林中君子幾不如捨往吝後漢民傳野王二老者卽禽注卽謂就也鹿角生於一陰爲陰獸善走險屯上卦爲險陰獸在險爲鹿之象卽鹿者陰卽陰之象周官大司馬虞人萊所田之野謂芟除其艸萊令車得驅馳田僕設驅逆之車謂驅出禽獸使趨田逆要不得令去也林陰昧之所亦險也鹿宅於林人逐之卽奔林莽屯卦四陰其三陰皆有乘馬之憂獨三不應初不乘初於屯無預蓋屯難之時不居要位之臣四應初二應五三居其間兩陰不與同志而上亦無應況處震之極陰昧不明躁而妄動急於求助往卽上六田而無虞禽不可得而入於林中矣幾者動之微吉之先見者也三際於險動則陷止則免此正吉凶之幾今幸在險外故能見險知幾與其卽人而失巳不若舎其不正之應素位自守以俟世道之亨不然往則致吝是本不渉於屯而自取其屯者也

卽鹿無虞以從禽也君子捨之往吝窮也

田者必夷其險阻驅禽趨田乃無害而有三居髙位不渉於屯上六當卽我之不暇而三反卽之猶田者不驅禽卽我而反卽禽也以我從禽故曰卽鹿上六道窮三往卽之不惟致吝且與上俱窮矣

六四乘馬班如求婚媾往吉無不利

四與初應四在上爲乘馬初以男下女而又正應爲婚遇以陽求陰爲求四爲中爻初爲卦外由中應外爲往六四乘馬從其正應可以不疑其所行而猶班如者四爲王朝之近臣若不待初求而往從之豈無貳君之嫌故亦班旋然近舎君而逺應初者亦有故矣初與君無應又羣陰間之因四爲正應乃求爲婚遇庶可通情愫於君初旣來求四往應之則可宣王朝之威靈徳意君臣胥孚內外一體使初得展布手足鞠躬盡力無嫌無疑以亨屯於外五可髙拱無爲坐享屯亨於上屯旣因四而亨則吉無不利從可知非若後世叛君以從權臣者之爲也三之往吝以應非冝應四之往吉以應所當應屯之時使皆宗初而外從則在險之君愈故二視初爲寇所以正君臣之常使皆疾初而不應則在外之賢無與故四之應初所以達濟時之權二者兼備屯乃可亨而位失其正者皆不可也

求而往明也

四初𨿽正應若初不求四四亦不往能因求而往者惟六四當位其察時審已甚明然後能之聖人於眾辭中摘求往二字斷以一言曰明而爻辭之旨益顯至哉言乎辭簡而理盡

九五屯其膏小貞吉大貞凶

坎爲水在雷上則未能爲雨故言膏膏肉之肥止能濡潤象坎止能潤物而巳今人謂霂之雨爲膏亦取能潤之義貞正也

聖人釋屯曰始交曰天造蓋於宇宙爲初奠於人物爲初生於時爲開創此屯所以繼乾坤之後與否蠱蹇剝不同九自二而升五初正天位若可大有作爲而我方在險徳澤未加於民下焉羣陰蒙昧未孚亦旣任初以亨屯我惟當寛其政敎簡其號令使徐就吾之經理乃可得吉若驟用整齊振刷之術人將駭懼紛散凶孰甚焉故新國用輕典

屯其膏施未光也

大君有造雲行雨施則可以光宅天下今屯其膏則雨澤之施爲未光言施未光則非擁尊位以自膏者

上六乘馬班如泣血漣如

居陽之上爲乘馬上於人爲首故云泣陰爲血泣血皆坎水之象漣淪漣也

上之乘馬與二四同而班如則異二四欲行而未果者也上居卦之極欲行而無其所者也他爻𨿽屯猶有可亨之時至於窮極則已矣故曰班如時極道窮惟自悲傷故啜其泣矣泣本出淚今泣血者泣盡而繼之以血淪漣而不自已也不言屯不言吝不言凶者至此夫復何言

泣血漣如何可長也

時至窮極何可長久傷如之何

【坎下艮上】

於卦變爲艮重坎於爻變爲二陽爻卦初上互易而變卦有二陽二主時上助二諸爻之情皆系於二初在下爲凡民之蒙三背師不自覺其蒙四逺師之蒙五初心之上助二而擊背師之蒙

山下出泉蒙君子以果行育徳

艮爲山坎爲水今爲泉者坎則水之通稱泉則水初出山之象坎在艮下故曰山下出泉泉出於山未得流行之所之象也泉之始達其必行君子體之以果其行盈科而進利養萬物君子體之以育其徳行不果則徳不進徳不育則行不成

蒙亨匪我求童蒙童蒙求我初筮告再三瀆瀆則不告利貞

坎險當求出艮止而不行昧者也故名蒙

止則蒙行則亨坎水之性無不行者故蒙可以亨昧者陰也四陰之蒙各殊而六五爲初心之蒙故曰童蒙陰之象必求陽明以致亨二乃亨蒙之主我者主之辭禮聞來學不聞往教非倚師以自尊斆學之事必學者卽所疑以求益而後斆者因所疑以開警蓋攻堅者必因其璺隙學而有疑疑而思問乃欲明未明之隙乘其隙而啟廸之其昏必明使漫學無疑不知問辧𨿽復提耳彊聒亦豈能以我昭昭覺彼昏昏故曰匪我求童蒙童蒙求我筮猶學之疑而問也告猶斆者教告之也維初命筮秉誠純一蓍告之以吉凶是可信矣猶不我信筮至再三其心媟瀆蓍烏乎而告之學者不能潛心領防而尙口滕說斆者亦不屑敎誨之矣故曰初筮告再三瀆瀆則不告問學之道利於守正不正則謬用其聰明故曰利貞

蒙山下有險險而止蒙蒙亨以亨行時中也匪我求童蒙童蒙求我志應也初筮告以剛中也再三瀆瀆則不告瀆蒙也蒙以養正聖功也

卦象之辭曰山下出泉謂泉初出而蒙其義自上卦而下卦釋彖之辭曰山下有險以處險而止爲蒙其義自下卦而上卦取諸卦者不同故其義亦異後卦皆同山艮之象險坎之義爻之未變爲坤上兌下旣變爲艮上坎下故曰山下有險身旣居險惟攸行乃克自免今艮止焉惟蒙昧者爲爾是故有亨之理行爲亨之基亨蒙者何時中也時中者何九二也卦有二陽上九在外九二獨以陽居中主亨蒙之事五爲君之正位曰大中二爲臣之正位曰時中時措之中也五爲大君位可亨蒙而徳陰不足故權時制冝委其於二二徳合位應不曰位應而曰志應者六五爲童穉之蒙志在求亨下應於二如太甲成王以伊尹周召爲師保也此釋求我九二居亨蒙之位羣陰求筮者二皆告之以剛中足以亨蒙也此釋初筮告陰之再三筮固爲瀆陽陽再三告之亦爲瀆陰蓋彼方山蹊茅塞我又二三其使之罔知決擇只益其蒙耳此釋瀆則不告童蒙者良能𨿽未著而良知未汨天理𨿽未明而人欲未萌如嘉木美種但當培養以俟其成毋揠苖助長毋戕賊桞是作聖之功也此釋利貞干言貞固蒙言養正明幹之貞訓固諸卦之貞訓正

初六蒙利用刑人用桎梏以往吝

初爲卦下乃下民之象二臨其上爲蒙之人桎梏械也在手曰梏在足曰桎大司寇桎梏而坐諸嘉石有蒙昧不得自遂之象手足爲身之末卦外之象初止於桎梏視上之擊蒙則輕重大較吝小疵也初最下而六居之陰昧不明蒙之甚者也下民不得入庠序漸摩敎術無知而誤入於罪在上者從而刑之所以撤蒙蔽說其桎梏之災是爲教寓於刑儻以是遂往則爲滛刑以逞吝之道也蒙於理者人欲糾纒一念慮一言動輒悖禮犯義猶下民之抵法冒禁罹於桎梏也中養不中爲之迪昏開明使其心志通達覿道徳之光輝而安肆問學則用說桎梏其譬歟

利用刑人以正法也

刑者聖人之不得已聖人懼後世流於虐威庶戮故爲之辭曰以正法也則正法之外不當以濟私忿況所謂刑人者象刑敎刑之未必遽加徽纆刀鋸邪

九二包蒙吉納婦吉子克家

包蒙陽包陰之義納婦陽納陰之義二爲子子納婦故言家包之爲言並受羣陰而無遺

蒙之時五四三初皆陰昧二以剛明處羣陰之閒並包而明之冝其吉也言師道爲包蒙言治家爲納婦婦來歸夫夫則納之亦吉也陽爲父陰爲子父在堂子不得專家政今九不居五而居上有父老而之象故二爲克家包納婦皆克家之事也一爻再言吉他卦鮮有如此者聖人旣喜二之能亨蒙又喜蒙者之得所亨成人有徳小子有造聖人之心不勝其喜

子克家剛柔接也

子授室而後家道成二以一剛接眾柔克家者也易有言剛柔接有言剛柔際際淺而接深

六三勿用取女見金夫不有躬無攸利

女六之象取之者二也金諭剛夫指陽三上正應三見上爲金夫躬三也取女沿納婦起義

初六六四六五皆蒙者也惟六三位髙而驕居剛而愎自以聰明慧術之過人其實陰闇不達時冝俯視九二不屑求之仰見正應以爲金夫不知二主亨蒙之任三幸而比之惟當舎上求二庶可亨已之蒙今乃從上彼豈能亨我是不自有其躬謂之失已可也果何利哉降之性虛靈靜徹本自光明蒙之爲言若有物蒙蔽其上而失其光明也人皆知童穉爲蒙不知致蒙者多端人皆指蒙爲治蒙不知亨蒙非一術有不被敎育而蒙者初是也有不能問學而蒙者四是也有性質未開而蒙者五是也此三者非故有以蔽之特啟廸之未至二皆容受而開明之蒙斯亨矣如三則物欲爲蔽自我致蒙聖人戒之曰勿用取女謂女來歸則夫取之蒙不求我我不求蒙也或之或擊之敎亦多術勿取非絕之不屑之敎也歸斯受之矣

勿用取女行不順也

以六三從上九冝謂之順奚爲有不順之戒子曰變動不居周流六虛上下無常剛柔相易不可爲典要惟變所適蒙之時三之正應在上而亨蒙之主在二從其正應在他卦爲順在蒙爲逆逆順之道惟變所適子曰道有變動故曰爻行不順之戒示後學玩爻之法深切著明矣

六四困蒙吝

困者昏昧以陰居陰之象困而不學者也

蒙之四陰凡居陽者尙有陽明爲向學之鎡基六四以陰居陰絕無陽明而應比皆陰是困於蒙者也四切近於五猶生於世祿侈富之家若從師親友則大以成大小以成小猶有困而學之之功柰何資性本昏所與遊者又皆陰昧之人終陷於困而不學之下愚矣

困蒙之吝獨逺實也

蒙以二爲主五與之正應三初比於二惟四不應不比爲獨逺陽爲實

六五童蒙吉

人受天地之中以生生而靜者也六秉柔靜五居中有童之象

童穉之人於四端五常𨿽蒙而未明於此時而從師講學作聖之功也吉莫尙焉卦之言亨惟六五足以當之五之蒙未失赤子之心

童蒙之吉順以巽也

六爲陰故順不以位自尊故巽爲學之道惟順則不違理惟巽則不傲物秉彞良心爲根爲柢小長則自然開能求師主善所以卦言亨爻言吉

上九擊蒙不利爲寇利禦寇

九陽剛有擊之義所擊之蒙卽六三也三背二有寇之象上應三有與三爲寇之象擊三爲禦寇之象利冝也九居上孫教導之責於九二六三但知與上正應舎二而來從上則與二同徳故擊三而禦之使之求二此利禦寇也上苟受三之應是與三爲寇有操戈入室之患此不利爲寇也爻於三不言蒙所以著其志於上言蒙所以聲其罪或曰二主亨蒙而不擊三何也曰二不擊三匪我求蒙去者不追也擊而求之是好爲人師矣

利用禦寇上下順也

九二爲下上九爲上二陽同有亨蒙之心上寧禦正應而擊之故曰上下順以明此卦諸爻皆系情於二夫四無背師之惡而言吝三有擊蒙之憂而不言凶者三居陽擊之則有回心鄕道之望自昔跅弛之人一有憤悱卽折節爲善卒成佳士者多矣若四則安於昏昧無復爲善之期所以吝也

【乾下坎上】

於卦變爲坎重乾於爻變爲二陰爻卦六二與上九初六與九四互易而變上卦之兩陰爲險以陷陽六四其首也故諸爻之情皆系於四以去之逺近爲險易之象卦之險本欲陷陽爻之險反爲陽所廹於郊於沙於泥三陽𨿽需而浸進陰遂出穴以辟入穴以伏終不能陷陽也

云上於天需君子以飲食宴樂

坎爲水乾爲天坎在乾上故爲云以象其气之升也天穹窿而無上云豈能上於天哉天虛而地實上下兩間中無間隔甫離於地其虛處卽爲天蒼蒼在上者虛之積也云行太虛故曰云上於天龍亦飛於太虛而曰在天其義同此云初上天少需乃成雨需之象也人必身安志樂乃可需待若四體不調志念憂忿豈能少忍湏防故飲食以養身宴樂以養志所以需時非曰饕餮縱佚也

需有孚光亨貞吉利渉大川

幹陽欲進坎險爲陷少需乃可故卦名需

孚者交胥信也春秋公羊傳曰夷伯者季氏之孚也幹𨿽爲坎所限然坎之陽本幹之中爻九五與幹陽交信故曰有孚卦辭未有言光者幹晦於下能少需而行則晦者光而亨也貞吉言九五居正非與幹苟信者故吉也以干之健行得其正所以利渉大川大川坎之象

需須也險在前也剛健而不陷其義不困窮矣需有孚光亨貞吉位乎天位以正中也利渉大川往有功也干言健坤言順明八卦之徳需言須師言眾詁諸卦之義需猶須也何以需險在前也坎爲險乾爲剛健此釋卦變爻之未變二陰在後三陽在前及其旣變二陰爲險在三陽之前此釋爻變需與蹇皆險在前而行與止異蹇之下卦一陽𨿽剛而不健渉險則必陷故以止爲知需之下卦三陽聫進旣剛而健非六四一陰之所能陷不能陷則不困窮矣不困窮者謂止於少需非困於險而遂窮也言險者指陰爻陽實而陰虛虛則爲險言陷者指陽爻一陽陷於二陰之中故云陷九五位乎天位正中握權與三陽同徳故二陰愈不能爲陽之害大川𨿽險不往則已往必有功而需者亨矣

初九需於郊利用恆無咎

郊邑之外諭初爲卦外之象利冝也恆久也

爲險者六四也需者下三陽也初在外最逺於險若恃其初陽之銳气不能需時輕動冒進則陷於險而有咎惟不忽其逺能久需之咎乃可免

需於郊不犯難行也利用恆無咎未失常也

險在四而身居外需而不行不犯險難此言初之位聖人以未失釋利用恆者初去險最逺故其需稍久能如是者需時之常也需於郊爲未失致寇則失之矣

九二需於沙小有言終吉

沙近於水有漸近六四之象終者需之亨也

二漸近未與險接止爲言語之險曰小有言者近而未深也始𨿽與四有言終而與五有孚則吉矣見險不行難何由濟然行則浸近於險故聖人各因其時位立象以開警之

需於沙衍在中也𨿽小有言以吉終也

大司徒注下平曰衍蓋水濵之象所以然者二在中也故𨿽小有言能以吉終中之可貴如此

九三需於泥致寇至

水涯之泥善陷切近於險之象致寇猶環人致師致其來也四欲陷我有寇之象

險居其所自初視之本逺也我進而卽之猶寇本逺我我實致彼耳三廹於險居位則然非致寇者而聖人垂致寇之訓蓋欲人逺險如初戒人卽險如三也回視初之不犯難則致寇誠可戒矣

需於泥災在外也自我致寇敬愼不敗也

險陷災也三與四有內外卦之分故曰災在外謂廹於險而幸未入也解六三亦致寇至解有吝而需無凶者解之險在身需之險在外也險𨿽在外位偶廹之惟敬謹乃可不敗敬謹非懦怯辟卻之謂蓋臨事而懼好謀而成我旣不敗寇斯敗矣不敗者需之亨也知此義者可以帥師臨敵

六四需於血出自穴

血坎之象陰之傷也穴陰地陰之所宅也出爲陽所廹之象

三陽剛健進不可禦一陰敗而傷矣六四穴處冀以陷陽乃反爲陽所迫自穴而出以辟陽也三陽需侶而進其功如此

需於血順以聽也

出穴者順陽而聽命𨿽傷而不至於凶

九五需於酒食貞吉

酒食坎之象飲水飯防養之嗇也飲酒食肉養之備也亨幹之需者九五也五大亨以養聖賢以樂需道之亨鹿鳴湛露鳬鷖旣醉諸詩足以觀九五之心貞吉正則吉也正則無流連之樂荒亡之行

酒食貞吉以中正也

九五居中且正𨿽酒食而得吉也此聖人釋二五之凡例

上六入於穴有不速之客三人來敬之終吉

六四上六皆陰居陰皆有穴之象入穴者卽出穴之陰不速者陰不速陽三人者下三陽之象來者主陰爲言陰主而陽賔陰止而陽進故亦爲來不可拘自外而內之例

四之出辟陽而逃上之入畏陽而伏陰爲擭阱決不速陽之來而三陽彚徵來居其位陰已上窮欲逃無所惟有入穴而伏耳入穴敬陽也陰能敬陽始𨿽逋竄終乃吉吉者得安於穴也小人不敢抗君子能盡敬以事君子者君子亦姑容之易固爲君子謀未嘗不爲小人謀爲小人而謀得所安乃君子之福不然疾之已甚亂也下三爻言需固也六四敗而逃而五猶言需者陰險害陽每伺吾隙六四𨿽遁猶有上六使陽或泰肆而忘九三敬謹之戒陰必乘閒而起有三思害五王之患必至上六敬服君子乃不言需君子之待小人庸可忽諸

不速之客來敬之終吉𨿽不當位未大失也

閒六爻以言上六本爲當位析三才而言上爻天之象則六爲不當位陰窮入穴乃敬畏君子而爾故未大失使傲然自尊居眾君子之上則大失矣

【坎下乾上】

於卦變爲乾重坎於爻變爲二陰爻卦二三互易而變兩經卦猶六人爲兩黨二陰一陽合謀爲險三陽合謀爲健而成訟六爻猶六人爲三耦人自爲謀故不險不健而不成訟初六六三九四皆終吉二無眚五元吉上𨿽褫服亦無災凶他卦罕有其比卦爻之變吉凶胥反如是世之險健者能幡然而攺何吉如之

天與水違行訟君子以作事謀始

乾爲天坎爲水天上運而西旋水就下而東注有違行之象一事而甲以爲是乙以爲非是非胥違訟之所由生也水者天气之化其始本同行日違則睽日逺此不謹厥始之過君子體之謹謀於始則志同慮協而訟不作

訟有孚窒惕中吉終凶利見大人不利渉大川

幹欲陵陰坎欲陷陽兩不胥能故卦名訟

有孚指九五九二上下𨿽訟而中之胥信者不可泯也窒欲實其心之險惕欲押其性之健當訟之時不能不訟惟守中爲吉終健終險則反吉爲凶大人九五也訟者之所利見也見大人則可以無訟訟者曲直在我聽訟在人渉險之道也需之幹在下三陽同志以需故可以渉川訟之幹在上上下胥違剛險胥害故不利渉大川

訟上剛下險險而健訟訟有孚窒惕中吉剛來而得中也終凶訟不可成也利見大人尙中正也不利渉大川入於淵也

幹上爲剛坎下爲險此釋兩卦之義卦之爲訟有兩端析其義一剛一柔則不成訟一和一亦不成訟今剛在上欲陵下險在下欲陷上曰訟上剛下險者謂訟之卦有剛有險也兼其義則爲心險行健之人險則多陰謀健則能彊忍掩其不善而著其善以彊辭文之曰險而健訟者謂險健合無以訟也此釋卦變訟自變六二往爲六三九三來爲九二是爲剛得中𨿽以是成險健之訟亦以是二五有孚而吉此釋爻變剛濟以險險翼以健是以終訟訟終而成所喪必多凶之道也惟天下之中正能辧天下之曲直九五在上居中用正不惟險健者無辭於罰而咸庶中正何訟之有入淵者險勝剛也

初六不永所事小有言終吉

初非健體爲不永獨柔無與不能成險爲小有言凡訟皆自語言始小有言爲初之象初云小有言四云復卽命爲語言之訟

所事初四交訟之事也初柔在下四剛在上初非四敵何敢永事惟小有言聊以自白幸四渝變其命故始𨿽訟而終得吉使初以機巧肆辯則激四之用剛而終凶矣

不永所事訟不可長也𨿽小有言其辧明也

不可長釋不永之義人能不永所事者知訟之不可長也小有言者吉人之辭寡辧明者四不克訟也

九二不克訟歸而逋其邑人三百戶無眚

二爲臣之正位故有邑人三百戶之象三百戶一成之地下大夫之制邑國所居郊爲外邑爲內卦內之象二爲封邑之訟

二乃成卦之爻以剛敵剛冝其嚚訟何爲而不克蓋以卦則得中以爻則居柔故也不克云者欲訟而不能也訟旣不能乃歸逋以辟禍九五亮其伏罪不奪其邑故三百戶可無災眚上受服而褫乃已得而已失二之逋以竄乃失已而不失人

不克訟歸逋竄也自下訟上患至掇也【歸逋句絕】

歸而逋竄喪其邑也訟本爭邑今乃失之患如掇取訟者可以鑑矣或曰臣無訟君之理何爲有下訟上之辭曰晉郤至與周爭鄇邑王命劉康公單襄公訟諸晉是亦訟也未幾三卻皆以爭田之怨基殺身之禍患至掇之明驗

六三食舊徳貞厲終吉或從王事無成

食猶食采六三本自六二升視二則舊也三言食采爲祿秩上言鞶帶爲命服三上爲命秩之訟古今之訟不可勝窮然不出此三者小則言語次則命秩大則封邑二爲臣之正位應從王事者今五捨二而用三三非正故言或

古者以徳制祿徳有髙下故祿有差等一命受爵再命受服三本六二受大夫之祿今升居三則再命當受服上以應三來訟以爭之三不與之應惟食其舊徳之祿退然不較三將出險而際於健守正危厲遂得終吉凡言終吉者初必嘗有凶也五或任之以事固不敢方命亦不敢有其成以坤六三猶若此況訟之時乎坤言有終訟不言終懼於凶也六爻惟三謙抑柔正無訟意訟則怨不訟則徳三之言徳勝於小有言不克訟者矣

食舊徳從上吉也

五不任二而任三者二方訟五而三爲食舊徳之賢也惟天子使於時爲吉

九四不克訟復卽命渝安貞吉

四居柔不爲健有不克訟之象命者四訟初之言在下爲言在上爲命渝變也春秋鄭人來渝平安於柔爲正初以言訟四四以命復初使初險而四健嘖言何窮惟不克訟故渝變其健安守於正吉其冝也爻言不克弗克者皆陽居陰位惟陽故訟故攻惟陰故不克訟弗克攻

復卽命渝安貞不失也

四能若是不失其正也

九五訟元吉

諸爻皆有象有義惟九五無之者五爲君臣不得敵君而訟也臣不得敵君何爲亦言訟五爲謳歌訟獄之所歸王三宥然後制刑則五爲制刑之主烏得不言訟元吉大吉也大人在上平諸侯萬民之訟至於見遜畔遜路而息爭吉孰大焉

訟元吉以中正也

中則不偏正則合理九五元吉中正故也

上九或錫之鞶帶終朝三褫之

或者非所冝得而得之之辭鞶帶大帶也所以束衣爻辭言帶釋辭言服互明之也詩終朝采緑毛氏云自旦及食時爲終朝言褫之遽也三者數之變如三接三日三月三年三十年爲一世是也褫奪也上爲卦終訟道已成終訟成訟長訟者也命服本三所冝得今上以訟得之是或錫之也訟者小人之事服者君子之餙小人而被君子之服彼其之子不稱其服終朝三褫辱不蓋榮三褫者上九吝於釋服而終奪之也

以訟受服亦不足敬也

訟本不可以得服上之受服三孫之耳聖人曰以訟受服誅之也服以章徳人咸敬之敬其徳也無徳而服何足敬者不足敬則奪之者至矣

【坎下坤上】

於卦變爲坤重坎於爻變爲一陽爻卦初二互易而變九二主用五陰之情皆系於二二爲大將四爲全師之將三爲敗師之將初爲出師上爲班師賞功五則命將之主

地中有水師君子以容民畜眾

坤爲地坎爲水水涵地中鑿之則水見比閭族黨致之則爲師此卦之取象也言其義水浩渺無際地能容之性善決潰地能蓄之君子體地水之象率土之民皆受而無外品物繁眾皆蓄聚而致養

師貞丈人吉無咎

五陰羣聚一陽統之有師之象故卦名師

兵師徵伐聖人將以正天下也已或不正如正人何故以貞先之丈人尊老厚徳之稱年少寡謀輕銳嗜殺必得丈人而後可秦穆用蹇叔則吉用孟明則喪敗是也兵凶器戰危事寧能免咎惟得吉咎乃可無

師眾也貞正也能以眾正可以王矣剛中而應行險而順以此毒天下而民從之吉又何咎矣

師之爲言眾也貞之爲言正也此析師貞爲二義能左右之曰以能以眾正此合師貞爲一義以我之正正彼之不正冝乎朝覲訟獄從之者如歸市可以爲君爲王矣此釋師貞丈人吉剛中而應指九二是爲爻變行險而順指坎坤是爲卦變九二以一陽統眾陰眾陰或在王所或據髙位或在事外位殊者情亦異豈肯一心駢首受制於我惟九二以剛居中與五正應而眾陰莫不我從此有帥師之位驅人鏑勝敗靡常小不敬謹則棄師爛民辱身亡國險孰甚焉故奉辭致討必行天下之大順牧野之師血流漂杵𨿽受之旅也聖人一視同仁謂之毒天下可也八百之國不期而防吉慶大來何咎之有此有帥師之徳斯人者師尙父以之烏喙狶苓非養生之常善醫者順而用之𨿽毒而病良已亦以是夫

初六師出以律否臧凶

初爻爲卦之初出師爲師之初否臧不良也

起師合軍必勒其部伍使無犯命和其卒乘使皆輯睦然後內則師行不擾外則陿覆不能害可以救無辜而伐有罪不然則凶敗立見故不可不謹於其始周官大司馬合軍而首行禁令是也

師出以律失律凶也

失律所以釋否臧否臧云者失律之謂也

九二在師中吉無咎王三錫命

五陰爲師眾之象二在下卦之中爲在師中周官典命三公八命卿六命大天四命及其出封皆加一等非剛明無以建功非柔和無以輯眾九而居二乃處柔用剛之臣六而居五乃履剛用柔之君六五虛懷無我使二専帥師之任於是二爲得君中正之丈人吉其冝也用卦之主在此爻其吉亦在此爻故言吉無咎與卦辭同三錫命於在師之時所以示優縟而隆威望不待師旋正功之際

在師中吉承天寵也王三錫命懷萬也

以一陽統眾陰非承大君寵任之專則眾陰必爲讒間以胎喪敗爻辭無此意聖人特之謂九二之得吉由於六五之天寵裴度得君乃克平蔡以中人監軍而僨師者緫緫也神哉聖言已揭鑑於二千有餘歲之上四徵弗庭所以綏兆民錫丈人命所以懷萬懷萬則莫不面內鄕化無有梗吾治者可以寢兵不用是丈人能致吉於一時大君能流吉於後世

六三師或輿屍凶

周官大司馬若師不功則厭而奉主車肆師凡師不功則助牽主車是奉主車者大司馬之職肆師助之而已不得専也三之輿屍本非其職故云或又一易中言輿皆取象載物無輿人之義祭之屍以人而主用木是主自主屍自屍非屍卽主也如羲和屍厥官彘子尸之則屍訓主亦非屍卽主也如屍而追盜屍女於是則指言死者若以大無功之義推之恐如秦封殽屍楚晉尸之封與皆湏輿之以往輿屍帥師者之事也三位髙足以陵二柔佞足以媚五故五或使之肆師而爲大司馬政令二三人誰適從此荀林父所以敗不凶何待如別是六三輿喪師之屍義自通

師或輿屍大無功也

小小挫敗兵家所不能免然不致爲大體害若帥師而莫適爲主是不止無功而至於大無功矣以無功釋凶而必曰大聖人戒之甚切

六四師左次無咎

眀夷夷於左股用拯馬壯吉丰折其右肱終不可用也凡車勇士居右以右主用也次如次於召陵未卽用也左次之師非別師也軍將之下有師帥旅帥蓋屬於軍將而別行者四重柔非六三之比左則不主於用次則不敢專制聽命於將而爲進退𨿽不能立功然不至敗軍故無咎

左次無咎未失常也

師不當鋒擊賊乃次於無用之地師之咎也然迫於君而逺於將則左次固六四之常未失其常咎斯可免不然卽有六三之凶

六五田有禽利執言無咎長子帥師弟子輿屍貞凶周官大司馬虞人萊所田之野則田乃獵禽之所獻禽以祭社則禽乃所田之獸以九伐之法正國則田以象所伐之國禽以象所伐之君五爲父二三爲子陽爲長陰爲季長子九二也弟子六三也陽位亦可稱子好生之徳被於鳥獸然田獵所以備禮不得已也泰平之化浹於萬國然詰兵所以禁暴不得已也惟不得已故凡徵討必奉辭以行使我之師徒知我之於役志在伐罪非以逞威彼之人民知我之往伐固有主名非敵百姓而後我師直而彼聽命此利在執言爲帝王弔伐之師彼勤王以圖霸仗義以擊敵者乃執言之罪人也九二言吉無咎六五不言吉者兵戎之事戕民至慘儻有窮黷之君興甲兵危士臣以求所大欲將持此以借口故特特致戒謂帝王以不忍人之心爲不嗜殺人之舉乃僅止於無咎耳況六五命將之主而陰柔不斷左右又皆柔佞傾險之人寧保無委任不專之患故重舉六三爻辭謂能命長子以帥師猶不得吉若弟子輿屍則正乎凶聖人事事垂戒如此

長子帥師以中行也弟子輿屍使不當也

二居下卦之中位之中也以剛居柔徳之中也以中行師其長子之謂乎大君垂拱南面凡治亂成敗惟所使之當否三不當其位烏得無凶

上六大君有命開國承家小人勿用

大君六五也周官軍將皆命卿國者出封爲諸侯師帥皆中大夫旅帥皆下大夫承家者大夫之采邑卦多陰爲小人

師至上而終凱旋告至捨爵防勲凡將帥有功者大君布命次第封賞以建國家知勇之人不能皆全材用於戎行有將帥節制於上未見其害今爲國爲家有民人有社稷則不可屬之小人此卦一陽在下而統羣陰聖人慮其專也故言王於二言大君於終蓋他卦所無所以謹君臣之分者嚴矣上爲歸馬放牛示天下弗服之時故六爻惟上不言師

大君有命以正功也小人勿用必亂也

行一不義殺一不辜而得天下聖人不爲況庀職有難易立功有髙下大君之命非例加襃寵無所區別必先論正其功乃班封爵後世以詐用兵反受上賞者不能正功者也帝王之師徵弗庭以平國使復有小人則禍亂必作而邦國不得其寧爻辭言勿釋辭言必所以示必然之戒

【坤下坎上】

於卦變爲坎重坤於爻變爲一陽爻卦初五互易而變九五爲主五陰之情皆系於五五與二爲內比四位比於五初因四而得吉上位後於五三因上而致傷六爻皆以位應立義卦主於比故二五亦不言應釋彖言上下應者通五陰爲言

地上有水比先王以建萬國親諸侯

坎爲水坤爲地比之至親而無閒者莫如地水故比之象如之君尊民卑勢至絕逺若之何而可比先王體地水之義惟分建萬國以親諸侯親諸侯以親萬民轉胥親比而天下無不比者矣此義於初爻可見卦言下比上之情此言上比下之道

比吉原筮元永貞無咎不寧方來後夫凶

八卦旣重九五居正他卦固有陰陽胥比者矣然剛柔雜居未免分貳求其純陰親比無有閒隔惟此卦爲然故卦名比

比協則吉乖離則凶情也亦理也然比有善不善善則吉不善亦凶不可不謹審於求比之初原再也原筮審而又審也筮之將何求求得元永正者而比之也元始初也永久長也由初至久中正不渝得若人而比之乃無咎也五陰羣居不胥統一何以寧處今九五顯比故不閒四方翕然皆來夫九五也四陰在五之前鄕夫者也得比而吉一陰在五之後背夫者也不得比則凶比之時獨後於眾自取防風氏之誅凶何所逃蒙戒於三瀆比取於原筮聖人非矛盾其辭學貴擇善其筮也惟決疑於一時比貴久要其筮也當詳度於終始始之不謹比或非人迷而不返則失已已而棄背則失人其可哉

比吉也比輔也下順從也原筮元永貞無咎以剛中也不寧方來上下應也後夫凶其道窮也

吉者卦之義輔者吉之由兩舉卦名自有兩義九五正位於上羣陰咸輔順從於下是以得吉此二語釋彖辭吉字非長文也坤在下故曰下順從也羣陰柔昧位有髙下有當否有前後𨿽皆知求比而見人人殊必決於筮而後定筮得九五元永正之主羣起而比之然五之能元永正者以剛居中不回邪無過不及故能大比羣陰有始有卒一出於正不然則黨偏系累閒貳易生或比於此不比於彼或比於暫不比於久彼求比者亦將二三離散而他比矣陽剛進至五而得中故曰以剛中也上下指五陰也比止二五爲正應今言上下應者陰爻𨿽五實同一心有一陰一陽正應之義陽爲夫陰爲妻上居五後何所得比故云道窮初言吉中言無咎終言凶比之爲比何其難也一剛一柔情專致一其比也易五陰一陽位殊趣異其比也難

初六有孚比之無咎有孚盈缶終來有他吉

以信與人爲孚缶陶器質素無文凡無始者言終非本應爲他

比不以信𨿽合必乖初能有孚以此求比固冝無咎然不特小信而止由之孚流動充滿猶而盈兩言有孚者言旣孚而復盈孚之至也第身處極下最逺於五位復不應求比而無由幸六四內與五比外與初應能援初以比五故始𨿽無初而終有他吉他之爲言緣四以得吉也初譬則下民四譬則諸侯此先王親諸侯以親萬民之義

比之初六有他吉也

爻辭渾他吉於羣言之中夫子乃擷之以專釋一爻之義蓋慮學者𨿽知諸爻皆當比五而不知初爻所以比五之由故特言之其教人以觀象玩辭之法明甚

六二比之自內貞吉

二與五皆居經卦之內爲自內

二五位同徳應比孰加焉貞吉之戒聖人反有不滿之意蓋自內之比嫌於私暱比而非正必至求專以閒人則比適爲凶矣

比之自內亦不自失也

亦不自失微有薄之之意其不言吉者亦言其近於私暱也言外之戒深矣

六三比之匪人

匪非也非其人也指上六也三與上位應故

他卦以鄰爻爲比此卦自四五外皆以位應言比五爲大君上方窮凶三不比五而比上是所比匪其人矣初四之比爲得人三上之比爲匪人鈞是人也有聖人有匪人聖人能踐形者也匪人𨿽具五官四體已失天地之性者也

比之匪人不亦傷乎

比五之親者莫四與上若也初之比四與三之比上其事則同初何以吉三何以傷特以位適應上爲上所累良可嗟傷故君子貴於審位而擇交不亦傷乎有惜之之意

六四外比之貞吉

四爲內初爲外五二爲內比四初爲外比

四初胥比冝可得吉聖人猶戒以貞吉者四爲王朝近臣儻志外而忘君是不正之比吉可得乎成王命蔡仲以睦乃四鄰必繼之曰以蕃王室是也齊桓防盟以協比諸侯而子猛之難若罔聞知身甫亡而國遄亂正邪否邪吉邪凶邪

外比於賢以從上也

位之應者不容不比聖人斷之曰賢蓋在外而非賢𨿽位應而不當比四之位本比於五今乃比於初聖人之意若曰四之外比將以初而從上而非苟比也初不以位下能求比於上賢於人者也居外之賢非在王左右者爲之薦進則將終隠澗阿野有遺賢此所以許四之外比也曰賢曰從上皆爻義所無聖人蓋足其所未及

九五顯比王用三驅失前禽邑人不誡吉

九五陽明爲顯比三驅者周官大司馬設驅逆之車是也不得則爲失驅之而在前去者爲前禽指上六也五爲卦內內曰邑詩商邑翼翼邑人王國之民一私不間於胸中故顯比無閒於天下一陽自初漸升至五剛明居尊無復私暱無外內無逺邇凡厥臣庶一視同仁彼秦越肥瘠之不通者不能顯比者也然聖人之比歸斯受之去者弗彊猶田者三驅固在搏取禽若前寧失而不追故其徒庶不待誡敕悉皆順命比之吉孰加於此

顯比之吉位正中也捨逆取順失前禽也邑人不誡上使中也

九五履正居中光天之下同一照臨顯比之所以吉也聖人𨿽昭至公以比天下而無心於必天下之比順我者取之逆我者舎之逆者如戴盆不見日月非光景之不明捨者如乘鴈不計去來非鄙夷而弗納逆順在彼𨿽有異見取捨在我初何容心上不以得失爲累則下不厚事翕然樂從蓋以中道使民其庶民攻之不日成之者歟

上六比之無首凶

陽爲首六居陽上爲無首以上六爲後夫爻以上六爲前禽者蓋五陰前進而上六越居九五之前自五視上爲前禽自上視五爲後夫

首爲上爲陽九五之象自六四以下奉之爲首者也上六居九五之上猶人而無首安得不凶

比之無首無所終也

坤之先迷亦無首也通一卦言之二直方大三從王事五黃裳正位能順承天故終於有慶此爻獨陰又居五之上冝無所終也陰得比則有歸宿無所終者不得所比也六爻上𨿽無首然位實比五故皆言比干六陽則無首吉比上六陰則無首凶

【乾下巽上】

於卦變爲巽重乾於爻變爲一陰爻卦初四互易而變六四爲畜者也五陽之情皆系於四初二畜所不及五上出畜之上所畜者三耳三不受而反目故六爻皆不言畜

風行天上小畜君子以懿文徳

巽爲風乾爲天風行地上則舒散達之功可以及物今行天上則舒卷煙雲成自然之文君子體之以懿美其文徳畜有止義有聚義小畜以巽爲畜能聚而已不能如艮之止也

小畜亨密雲不雨自我西郊

幹陽欲升巽風畜之故卦名小畜

卦名之有大小者以爻以位不以卦大過曰大者過大壯曰大者壯小過曰小者過此以爻之陰陽言六五曰大有大畜六四曰小畜此以位之陰陽言若以卦則艮震不應反爲小過巽兌不應反爲大過此卦六四畜幹於畜爲小𨿽畜而必亨故曰小畜亨云陰气也陰气屯畜爲密雲陰獨盛故不雨西陰方也畜而未散未達於東故爲自我西郊此言未亨之時

小畜柔得位而上下應之曰小畜健而巽剛中而志行乃亨密雲不雨尙往也自我西郊施未行也

柔本在初今進於四爲得位此釋爻變一陰而五陽陽盛而陰弱何反爲畜人之情一則専眾則散專者可以統眾散者必宗於一一陰得位上下之五陽皆應之故其勢足以畜陽乾爲健巽爲巽故曰健而巽此釋卦變君子體之𨿽有剛健之徳其進也猶巽順而不躁及九五以剛居中爲主於上而復升之志可行此小畜之所以亨也陰雲族聚於幹陽本無與以陽尙於往我實卽之爲陰所畜乃見密雲不雨之象郊外也我西郊猶言我之西郊也云行而後雨施陰居西郊密雲未行則雨施未霈迨自西而我自我而東云旣行雨斯施而畜者亨卦名寓陰畜陽之義卦辭言陽受畜之道

初九復自道何其咎吉

天秉陽於上地秉陰於下其體也語其用則交爲泰不交爲否然地气升必復降天气降必復升升降反復元機未嘗少息故初二之爻辭並言復

初爲復之首由下而上循序以升復自其道者也復固君子所貴又惡不由其道顏氏之克己蓋復禮之道也已私未克驟而求復則復非所復且致袛悔奚復禮之有今初九復自其道何可咎者吉在其中矣爻之言復以干陽下交而復乎上卦之名復以一陽上極而復乎下升降皆可言復復與畜對必幹健欲復而後形陰之爲畜卦名涵此義爻始發之

復自道其義吉也

一爻一事一事一義義所以斷是非而兆凶吉聖人能逆知於未然者卽其義而知之也復自其道要其義則已吉不待究其事而後知也

九二牽復吉

初二皆幹體二與五同胥引爲牽復

一陰畜幹有其名耳實則不能初猶能自復況二有五牽汲其上吉將焉往小畜九五進賢之主大畜六五養賢之主

牽復在中亦不自失也

初以剛居剛初心甚銳位𨿽處下其復也𨿽無文王猶興二以剛居柔與五皆在中有汲引之助吉𨿽固冝才則不足亦不自失云者聖人之情可見初以道自復二以牽而復復之貴早貴剛如是

九三輿說輻夫妻反目

輿乘以行者象幹復之行輻周植於輞轂之間者三非中爲輻輿輻則輞轂無所支拄而輪不可運諭三欲復爲四所畜不得行之象九三六四陰陽爻比爲夫妻反目不和貌

一陰畜三陽則不足畜一陽則有餘初二與三𨿽均爲幹體而三重剛極健其爲復則不同復在人後而畜迫於前是輿其輻也志不受畜反目疾視位𨿽夫妻情則怨耦

夫妻反目不能正室也

堯將試舜必觀刑於二女關雎風天下始於正夫婦曰刑曰正蓋反身以閒家不然則道不行於妻子三位不正而性剛暴與四皆當位兩不胥下致四之見畜者三不能正室之過也聖人不責四而責三者斯所以右陽歟

六四有孚血去惕出無咎

四孚於五爲有孚血去者無所傷也惕懼也出逃其位也

六四上比於大君則必孚於五下不與三競則幸免於傷然猶不安其居惕懼而出小人不敢害君子又能引辟此小人之無咎也若需之六四以坎拒乾致傷而後出則有閒矣

有孚惕出上合志也

需以險在前而少需小畜以陰得位而爲畜需二陰小畜一陰需何以不能畜亦曰一則專也然需而不陷小畜而志行者皆以九五正中據位以同爲幹之主故兩卦六四爻辭大略近似六四至是不惟不能畜幹且上合九五引陽之志而辟幹矣

九五有孚攣如富以其鄰

攣聨系也陽爲富鄰比爻也

四求孚於五五與之交孚其情志胥合如有攣系之者推已之富以及其鄰不以始欲畜幹而拒之棄之於是九五六四各盡其道

有孚攣如不獨富也

幹陽上復與五聨比則陽當獨富惟九五恢容人之量不屑屑較小人之逆順使君子小人均享其富然六四不孚不惕不出則九五𨿽欲若是亦不可得爲小人者可以鑑而勉

上九旣雨旣處尙徳載婦貞厲月幾望君子徵凶雨陰陽和也處陽復其所也上爻陰爲婦月爲陰精幾望將盈之象徵往也

四五孚而陰陽和至上而雨陽始爲陰所畜至上而得所安幹積陰徳以成剛健故可載之以有行此以干陽上復起義四之陰至上而盛猶月之幾於望也而羣陽至此爲尢盛故爲婦者必守正危厲乃可免滿盈之災此以爻位起義月盈則食聖人旣爲盈致戒矣陽復其所而徵行不止日中則昃凶將隨之聖人尢不容不爲陽慮

旣雨旣處徳積載也君子徵凶有所疑也

上之爲雨而處者以陽徳積而能載也爻辭有句自爲義者有合二三句爲義者聖人釋此句自爲義蓋所以舉凡陰辟而出陽復而安可以自止猶不止焉寕不起小人之疑謂必空其羣使無所容身於宇宙之間則鄕之辟君子者將激而害君子矣

【兌下乾上】

於卦變爲乾重兌於爻變爲一陰爻卦初三互易而變履剛者三也五剛之吉凶皆因三起義六爻各履其位故皆言履

上天下澤履君子以辧上下定民志

乾爲天兌爲澤天澤之勢上下敻絕君子體其象而辧之使民知天穹窿在上澤瀦止在下無疑似之可乘則等殺較明不敢陵犯所以定民志使各安其所也聖人不曰天下有澤不曰澤在天下而曰上天下澤者亦猶睽曰上火下澤之義

履虎尾不咥人亨

乾剛在前柔自後履之故卦名履卦之名一字或二字至文王作乃有合卦名以命辭者如履本名履今曰履虎尾否本名否今曰否之匪人

虎剛健之獸故以干象四爲虎尾三有履之之勢故曰履虎尾三𨿽履虎幸不見咥其犯危也有亨道焉此止爲履危者之亨非他事皆然

履柔履剛也而應乎幹是以履虎尾不咥人亨剛中正履帝位而不疚光明也

剛卦在上柔卦在下當曰剛履柔今曰柔履剛者易辭名例乘承臨皆以上下言履則以前後言爲前進履踐之義謂一陰自初進三履幹之後也此釋爻變兌爲說下卦也幹上卦也釋言應有指爻者有指卦者指爻如剛中而應剛應而志行指卦如今卦與同人此釋卦變獨柔履剛勢必見咥而三本兌體與幹應故幹亦亮其時位之適然非挾智以陵君子者是以得免於咥其亨也僅以不見咥爲亨耳此聖人爲小人謀小人之欲害君子自古而然惟九五剛中而正尊履帝位六三縱欲見履而光明之業不疚於六三之晦蝕使吾不剛不中不正則彼必乘得時之勢以肆侵陵寧能自保其光明哉此聖人爲君子謀履虎尾言陰柔所履履帝位言陽剛所履

初九素履往無咎

素平素也安於平素之謂乘承臨皆有止義履獨有動義故言往

以陽處初安於卑下素履者也三𨿽在前尙隔於二以斯而往何咎之有

素履之往獨行願也

君子素其位而行不願乎其外初九其素貧賤行乎貧賤之徒歟獨行所願不渉於三素履之往固如是

九二履道坦坦幽人貞吉

邪徑多巇險中道則坦夷二爲中九履之爲坦坦坦而又坦者也二爲內爲陰又在下卦爲幽人

九二居中所履者道故其行坦坦然易直之至也六三得時而據髙位不畏幹陽之盛方將前進而履之則何有於二二君子人也處若幽人不務外交內守其正自得其吉夫素履而無咎幽人而行吉小人在前君子知進退之幾不輕進以干之君子之遇小人必如是乃可

幽人貞吉中不自亂也

卦以三起義而二迫於其後故以幽人自處居中守正旣不妄進亦不退辟蓋其中心不以三在前而自亂其所守也

六三眇能視破能履履虎尾咥人凶武人爲於大君位陽能視而陰居之爲眇位剛能履而柔居之爲跛指經卦則備之性指一爻則析兌之說三自恃陽剛與幹不應爲咥人武人三之象大君九五也三固多凶以六居三固不當位使在余卦他有陰爻以分之則其害猶小今乃主此卦之時莫有貳其權者故眊眇而自詭能視破躄而自負能履眇則不審於履跛則不彊於履適居幹後肆然履之無復說順咥人之凶良其自取猶之以剛暴之武人欲履幹而僭大君之位其爲凶不待言矣

眇能視不足以有明也跛能履不足以與行也咥人之凶位不當也武人爲於大君志剛也

聖人釋爻多擷其要語而系之辭獨此爻不遺一字蓋以小人而害君子以臣庶而僭大君聖人欲垂訓萬世釋之惟恐不明其憂深故其語詳使後人一見了然而戒訓凜若春秋作而亂臣賊子懼此爻盡之位不當者不惟以六居三亦謂陰不應履幹之後志剛者明三役於志而昧於義也

九四履虎尾愬愬終吉

四爲虎尾愬恐懼貌終吉者初嘗有憂也

三言履虎尾謂三往履四四言履虎尾謂三來見履當三之來未免恐懼然四爲幹體上有九五大君足以制彼故始欲履我終實不能咥我則吉矣

愬愬終吉志行也

躡我後者不能及我則我之志行志行終吉也

九五夬履貞厲

夬謂五陽決一陰之義

五陽同徳一陰爲梗致初之素履二爲幽人四復愬愬今九五尊履帝位爲眾陽之宗主安得不決陰而去之然陰方得時五猶當守正而危厲蓋不正則剛失於過不厲則陰易以乘

夬履貞厲位正當也

五所以能決陰而知正厲者以五位正而九位當也位正且當決去陰小人不得議我後矣

上九視履考祥其旋元吉

履至上巳極不復前進但視其所履耳詳者吉凶之通稱書云作善降之百祥吉祥也又云亳有祥禨祥也猶其臭如蘭十年尙猶有臭馨與否同謂之臭考察也謂察其吉凶也旋磐旋也不進貌

上九履道已成歷觀諸爻或吉或凶或無咎或厲凶者不復言矣無咎者免於咎耳厲有危道終吉者初猶未吉蓋或厄於陰之後或逼於陰之前或爲大君而欲決陰皆未能全吉今三已爲五所決上免於應無有悔吝又能識時知止磐旋不進是始終皆吉吉之大者也其旋與同人九四其吉同義謂能旋則元吉也

元吉在上大有慶也

上之所以元吉者以位居九五之上也元大也吉慶也

古未有楮或竹或素以捲以舒簡冊繁重不得不絕而析之二篇之分卷帙未有定今以反對六卦爲一卷二篇之捲凡六

乾坤【對】屯蒙【反】需訟【反】師比【反】

小畜履【反】

周易輯聞卷一下﹤經部﹐易類﹐周易輯聞﹥

欽定四庫全書

周易輯聞卷二

宋趙汝楳撰

【乾下坤上】

於卦變爲坤重乾於爻變爲三陽爻卦變之始二五爲用泰之君臣初爲陽來之始三爲終四爲陰復之始上爲終

天地交泰後以財成天地之道輔相天地之冝以左右民

乾爲天坤爲地天尊地卑者辧以立體乾下坤上者交以致用辧者形也交者气也形旣判而气不交則天地之功用且熄是交也大而天地細而一事一物皆因之而用以顯泰通也天地之气交而通也天地气通扵何而見其妙則道其用則冝天地之道陰陽疊施風雨霜露運於六合之問生意以之育品物由之生遂𨿽溥博無外而一气何心不免暑雨祁寒之怨咨況天人胥與感應顯神愆陽伏陰札瘥夭厲間見而時出是以化而裁之以成天地之道者元後之責此一气之泰也山林川澤丘陵墳衍原隰之產異冝中國夷蠻戎狄之性亦異冝天地不能屑屑而全之是以辧其疆理教之種蓺懋遷其有無輔相彌縫均節調一使各適其冝者亦元後之責此萬物之防也一气泰而時恬熈萬物泰而民康阜元後以之教化行焉孟子曰勞之來之匡之直之輔之翼之使自得之又從而振徳之左右扶持用開萬世之泰先後次第秩然有序如此六十四卦之象𨿽乾坤尢爲偏天偏地至泰始兼之故推明大君爲三才宗主其用易之全體大用悉備無遺余卦皆用易之節目

泰小往大來吉亨

分則睽交則通天地气交故卦名泰

彖辭言大小者皆指爻之陰陽如泰否之辭及小利貞小事吉之又言往來者有指已然之象有指然之義將然之義如利有攸往朋來無咎之類已然之如泰否之類今三陽已來在內三陰已往在外故曰小往大來大陽也小陰也陽爲剛健爲君子陰爲柔順爲小人小往大來其吉其亨可知也泰訓通亨亦訓通泰有會通之義亨有通暢之義情防通則事通暢也

泰小往大來吉亨則是天地交而萬物通也上下交而其志同也內陽而外陰內健而外順內君子而外小人君子道長小人道消也

天地絪緼萬物化醇此天地交而萬物通爲天地之泰同寅協恭和衷哉此上下交而其志同爲君臣之泰凡是立卦以釋義內陽而外陰猶人之身陽主於內陰卻於外則精神凝盛暢於四支爲身之泰內健而外順猶人之徳內守剛健外示謙順則忠信篤敬行於蠻貊爲徳之泰內君子而外小人猶世之材君子在位小人在野則道洽時雍姦宄不作爲世之泰凡是偃卦以釋義陽自初而三其浸長有君子道長之象陰自四而上其浸消有小人道消之象爲道之防此以六爻釋義聖人不憚敷繹極陳天地人物世道之防其辭气亦復防然平易聖人爲斯世而樂其見乎辭如此

初九防茅茹以其彚徵吉

初爲下所防者在下防之者在上他艸雜錯惟茅叢不雜有純卦之象茹茅根也茅根牽聫糾結防其一則旁本連出具三陽聫進之象彚也徵進也彚徵者初陽以其進之義

初九之陽首應弓旌之賢也身猶在下尙逺扵君僅能引而進自此羣賢翕聚可得時行道吉可知也此君子一身之泰未足以泰斯世

防茅徵吉志在外也

在外猶言出事公卿蓋家食爲處爲內委質爲出爲外然不云志在君者君子之仕也合則畱不合則去初方應聘而出得君與否未可知也故止言在外謂初之引其志止於在外不必志扵得君

九二包荒用馮河不遐遺朋亡得尙於中行

說文勹北交反褁也又包音義同勹荒有數義怠荒訓肆荒服訓逺卒荒訓虛荒度訓大今義謂所包者大也小則有遺才矣詩小旻不敢馮河毛氏曰徒渉曰馮謂勇健也遐逺也遺棄也朋三陰三陽也尙猶尙主之尙中指六五也

二秉剛徳居位中正有用防之才六五大君虛已下應得専用防之任是以大度並包馮河之夫不以勇而擯斥遐逖之人不以隠而佚遺君子小人咸得其職朋黨盡亡然後能尙於六五之中行副其委之意用防之功至此極矣人曰防難否易治少亂多自古而然今羣賢方盛所當屏絕小人俾無遺乃爾薰蕕同器寧不轉防爲否乎曰斯術也必九二而後可防之時三陽三陰君子小人常對立扵天下天地不能使艸木無荊棘聖人不能使人品皆君子惟九二剛明則陰柔難惑正位則閤辟自我居中則張設不偏得君則上下志同扵是乃可翕受兼収包括無遺小人方幸君子之見容亦革靣易心受君子指役以共成防道是不惟不敢梗吾防亦不足爲防道害也小人𨿽非吾黨豈無才智亦欲粗見於當時倘痛排窮治使無所容則妖狐潛伏狡鼠夜動乘吾謀慮所不及倐起而爲大害自古小人失位卒禍君子者可鑑矣不協極不罹咎皇則受之乃皇極之盛世共鯀與舜禹並列堯廷不害成巍巍蕩蕩之名不然名節黨錮而漢衰南衙北司疊勝負而唐亡

包荒得尙於中行以光大也

聖人釋爻不皆全舉其辭然擷取一二乃此爻之綱領言包荒得尙於中行則用馮河不遐遺朋亡皆包荒內事聖人教人以玩辭之要如此九二能包荒則用防之功光明盛大斯言𨿽約鋪張揚厲而有餘

九三無平不陂無往不復艱貞無咎勿卹其孚於食有福

平者坦夷以諭陽陂者險阻以諭陰往者陰在上復者復於下艱難也貞正也孚四孚於三也食猶食舊徳福猶自求多福

防之陽至三而盛亦至三而極盛極必衰理之必然三𨿽爲陽而四之陰已切近乎我是陽無平而不陂陰無往而不復也君子方盛四爲小人位胥比故求孚扵三以冀見容然三則衰位則不中不正又與君無應不幸而與小人同列何敢輕受其求輕受則必中小人之計故艱正自守始免於咎勿卹乎四乃可自食其固有之福夫二與三皆君子二以朋亡爲美三以勿卹爲戒均是時也三乃髙其亷稜斷斷乎君子小人之限疑不足以用防者曰是亦用防也包荒朋亡乃得時得君者之所爲若潔已特立不爲小人所陷則全身所以全道是以全道爲防者也堯舜君民防和斯世者莫可尙已然防否禪更行藏有命或隠徳或揚名或立節皆可軌範千古後人企想其風聲景仰其行義𨿽亂臣賊子猶當心詟气褫使君子之脈不絕如縷以肧胎異日開防之基彼窮達異趣小大殊徳防而同之皆可以用防三之勿卹二之朋亡易位皆然也

無往不復天地際也

大之來固可喜來而不已至四則成往是來者無不往之理小之往固可幸往極而返至三則必復是往者無不復之理有以見天地之气往來交際扵三四之間也

六四翩翩不富以其鄰不戒以孚

翩翩飛翔徐下貌陰气欲降陽方上升陰爲陽所承故翩翩然不得疾降陰虛爲不富鄰三陰也孚三陰交信也

卦言小往指其已在外而言爻言翩翩逆其復下而言九三之無往不復已爲此張本積陽在內君子方盛小人柔行防入不敢直遂以媒進此翩翩之諭也所以爾者小人徳履枵虛其中自交信蓋合謀並智求厠迹於君子之間者也

翩翩不富皆失實也不戒以孚中心願也

陽實而陰虛陽富而陰貧三陰在外皆失其實也人情不齊必三令五申而後信今不待告戒而自孚者以三陰求實出於由中之願不然信不由中質猶無益而況能孚乎

六五帝乙歸妹以祉元吉

史謂湯爲帝乙陽虎謂帝乙爲防子之父子夏曰歸妹湯之歸妹也京房載湯嫁妹之辭曰無以天子之尊而乘諸侯無以天子之富而驕諸侯陰之從陽女之順夫天地之義也往事爾夫必以禮義案書酒誥言畏相多士言明徳卹祀皆云自成湯至扵帝乙蓋舉始終以包之則帝乙乃紂父也子夏非卜商之書未可深據大抵五爲君位適以六居之者必托之以後妃帝子帝女以黙寓君位之象坤之黃裳歸妹其君之袂後夫人也剝之宮人妃禦也明夷之箕子帝子也防與歸妹之妹帝女也聖人𨿽欲明交防之義猶必象以帝女拳拳於君位之辧或曰帝乙歸妹未必有是事特托辭以明義然他言髙宗伐鬼方箕子之明夷與岐山西山皆指事實況歸妹凡兩言之恐古書有是事今或不耳祉福也元吉大吉也防之時固貴下交然五爲三才之宗主嫌扵以君而下臣故立爲歸妹之辭以寓五交二之象謂王姬𨿽貴亦下嫁於諸侯大君𨿽尊亦下交於九二其辭微其義著是故卦因象以明交防爻辧位以正陰陽聖人蓋憂深而思逺矣五謙屈而下交二得尙於中行上下交而其志同福祉大來吉孰加焉

以祉元吉中以行願也

四之中心願指陰陽往復之義五之中以行願指財成輔相左右之義所謂祉且吉者以五居中得行其財成輔相左右之願大君蓋以三才開泰爲福者也三才之福卽大君之福

上六城復於隍勿用師自邑告命貞吝

城髙於地坤在上之象隍則掘地爲城之所復於隍者三陰復降之象城池所以禦戎今城圮池湮自守且不足故勿用師邑者國所治自鄰皆然故不必告戒邑告命者不能及逺也貞正也吝小疵也否不生於否而胎扵泰聖人於三示其端慮其自此漸爲否也於上要其極則遂入於否不可反矣斂師勿用告戒邑人僅僅自保能守正則止於吝未至扵防亡也句踐棲於防稽庶防得此

城復於隍其命亂也

鑿斯池築斯城使有法度紀綱足以維持人心而固守之是能制治於未亂保邦於未危者決無城復之患惟政刑不修命令乖亂則城非不髙池非不深委而去之是城復之類也

【坤下乾上】

於卦變爲乾重坤於爻變爲三陰爻卦變之始卦辭言大往小來爻義則取陰升陽降於泰亦然

天地不交否君子以儉徳辟難不可榮以祿

此卦爲天地之合何乃謂之不交蓋合者猶分兩體交者陰陽互居自坤乾反爲乾坤上下體辧是不交也儉徳非以儉爲徳乃儉其徳耳進徳修業欲臻於盛大今故儉之者有若無實若虛隱晦弗耀將以辟難非自菲薄也徳旣外儉乃復身榮祿厚是儉於徳不儉於身尢小人所惡難必及之故聖人申其戒此坤六四之時

否之匪人不利君子貞大往小來

不交則否塞故卦名否

否之時小人用事君子於何而正之正之必不利矣考其則大往小來之故

否之匪人不利君子貞大往小來則是天地不交而萬物不通也上下不交而天下無也內陰而外陽內柔而外剛內小人而外君子小人道長君子道消也泰否卦純聖人之辭直言吉凶胥反無復他義聖人於泰九二言無平不陂無往不復則泰否反復陰陽消長皆自然之理必至之勢聖人宜深明之胡不安時委順顧爲是蚤計豫圖必欲長泰而不否長治而不亂豈故違天地而拂自然哉安時委順者聖人出處之義制治保者聖人經世之法

初六拔茅茹以其彚貞吉亨

拔茅茹爲三陰聯進之象

泰之初陽聖人許其引類而進否之初陰聖人戒其引類以正蓋三陰在內聖人懼其進退不已浸迫於陽故乘其始至而戒之小人而知守正不敢輕進以近君子是亦小人之吉得吉而後身亨也

拔茅貞吉志在君也

泰初言志在外否初言志在君當小人道長之時聖人截乎君臣之辧使羣小知大君在上不容引類妄進斯所以爲正而得吉也合泰否兩初爻而並觀則知聖人之待君子何其厚抑小人何其嚴

六二包承小人吉大人否亨

包包荒爲包納眾爻之義包承包羞爲包斂不敢舒肆之義承者承五也大人九五也

以內外言小人在內以上下言大君與眾君子居上儻小人不安分義則以君治臣小人當不勝其凶禍惟六二位正徳當𨿽在三陰之閒實不與之同謀能斂迹束身以承上故大人亦優容之是小人之吉也大人之所以否者以小人內據足以否君子也今小人順承其爲小人之吉卽大人之否所以亨大人豈悻悻然以求勝小人爲亨者

大人否亨不亂羣也

羣陰在下其勢浸盛幸二知承上之義大人儻以儕於三陰而拒絕之則其羣紛亂縱有包承之人亦爲羣陰所惑而仇我故大人之否所以亨者以不亂三陰之羣也泰言朋否言羣皆眾之象

六三包羞

羞愧赧貎

三陰爻初以守正而吉亨二以包承而吉獨三居下卦之上所謂不仁而在髙位寜免顏厚忸怩之羞乎

包羞位不當也

以陰居陽爲不當進而至極不當抑甚焉位之不可不謹如此

九四有命無咎疇離祉

有命九五大君之命也疇爾雅云孰誰也離麗也祉福也

小之來者自此而往大之往者自此當復不交者有復交之漸實轉否爲泰之機四爲首復之陽布大君之命使徳意志慮周洽於天下則上下復交而志以同𨿽未卽泰而否之時已可無咎天下孰有不麗於福祉者乎

有命無咎志行也

有命而無咎者大君轉否爲泰之志自此可行也

九五休否大人吉其亡其亡系於苞桑

休美也大人有大徳之人可爲大君者也其亡陰將亡也申言之憂之深也爾雅叢生曰苞行葦方苞方體丘氏曰抱籜也葦方抱籜則稚葦也叢生稚桑未有旁根易於拔取

九五有致泰之才徳𨿽時猶在否已能休美之矣二知承五大人之否已亨五能休否大人之亨者吉以爻位尊卑觀之其亨吉固自有次第也否之陰至此自知將極故有其亡其亡之憂尙欲系附以自固不知大勢所趨若苞桑之不足恃也九五陽爻猶著陰柔憂懼之義厥防深矣子曰危者安其位者也亡者保其存者也亂者有其治者也是故君子安而不忘危存而不忘亡治而不忘亂是以身安而國家可保也此又旁暢制治保邦之理

大人之吉位正當也

五爲君之正位以九居之位適其當大人之吉良以是歟

上九傾否先否後喜

傾猶欹器滿則傾

否未極則休之已極則傾之取亂侮亡之義也方未傾時否猶故在旣傾之後斯有喜矣四之無咎五之休吉有浸入爲泰之漸至上之傾則不復有否而泰復來矣

否終則傾何可長也

爻言傾否有傾之之義釋言否終則傾有自傾之義若三陽不必用吾力者爻以示君子反否之功以示小人爲否之戒否終將自傾𨿽微大君傾之亦無久存之理縱欲系畱其可得乎泰之終聖人欲固之使存否之終欲推之使亡

【離下乾上】

於卦變爲乾重離於爻變爲一陰爻卦初二互易而變欲同五者二也五陽之情皆防二以起義初上不渉於同害同者三四也

天與火同人君子以族辧物

離遇乾坤者象𨿽云火義則爲日在天上者日也出地入地非日而何獨在天下乃不可言日其曰天與火者與有同之義也天𨿽髙而火親上逺而同也五在上二在下中隔三四亦逺而同也族宗族也物猶大司徒辧十有二土名物之物者其族之同辧者辧其物之異能辧三四之異始不間二五之同

同人於野亨利渉大川利君子貞

二五徳位皆應因與之同故卦名同人

大司徒質人郊二旬野三旬野蓋郊之外也以二同五有內外卦之分故曰野以陰同陽三最近四次之五最逺然五則當同者也若懷安茍合而近同於三四是爲不正之同乖戾隨至惟不憚逺外擇所當同斯亨矣心旣逺同乃利渉險又行之以正可免茍同黨同之患他人不得而間我故曰利君子貞

同人柔得位得中而應乎幹曰同人同人曰同人於野亨利渉大川干行也文明以健中正而應君子正也惟君子爲能通天下之志

二爲陰之正位又爲下卦之中爻之未變六方在初位與中非我有也今自初進二乃始得位得中而上應乎幹同人於野本不能亨猶用柔渉川本不能利惟乾剛在上五爲幹主而應之是以於野則亨渉川則利故曰干行也離爲文明幹爲健文明則知謹擇所同健則能行其所擇五與二皆中正其應亦正是能居中守正審所應而應之此君子之所謂正也天下之志是非好惡雜襲而難通惟君子能通之通之非力彊也人心莫不有此正正正胥通不約而同也故茍得其正𨿽胡越可使同心不然則父子兄弟亦有不通者此卦視大有視革多同人曰三字猶云同人之卦曰云云乃聖人之特筆於文義不爲羨

初九同人於門無咎

門者家之外爲卦外之出門者有行之初爲初爻之象

二五爲同之主而初在二後猶同乎人者甫出其門尙未渉野未有所遇故無咎

出門同人又誰咎也

有同必有異與人交際寧免過咎今人我不立誰咎我爻言無咎釋言誰咎者謂初爻非善與人同而能致無咎也乃未之有同未有咎之者耳

六二同人於宗吝

二與五皆在經卦之中猶宗人之象

二五同宗不容不同冝爲同人之盛而云吝者非爲同於宗而吝也以三四惎間其間欲害之而吝也同之正者尙爾況不正者乎

同人於宗吝道也

釋言吝道謂二五之同有致吝之道非果吝也聖人慮後世不滿於二五而他同故特以吝道明之所以足爻辭未足之防

九三伏戎於莽升其髙陵三歲不興

伏者匿形以誤人也象三居上卦之下戎兵師也剛之象莾林莽也可以伏兵之所野外之象北魏李弼以髙歡兵眾命士偃戈扵葦中是也三爲下卦之外也大阜曰陵髙陵益髙於大阜象三爲下卦之髙位升髙而望兵家之常楚子登巢車以望晉軍是也三天運之小變如旣濟三年克之皆諭其久也不興者伏兵不敢起也

陰陽胥同三二最近二當同已而乃同於五三以五爲摟而同之而二之柔不足攻故謀敵五以據二始而伏兵於林莾之間欲要諸於野之時旋以伏者不能察逺復升髙陵以覘虛實卒也伏兵三久不敢師老屈與敗無異夫伏戎升陵三之爲計亦狡且深乃終不能奪二五之同者二五正而三不正也

伏戎於莾敵剛也三不興安行也

三乘二上故求二爲急以九處三故赴敵爲勇謂冝堂堂正正顯然肆行乃爲伏莽之計者以所敵爲九五之剛自知徳力不同故特設詐以圖幸勝耳三伏而不敢興則二可安行無害與五胥遇矣

九四乘其墉弗克攻吉

墉者宮墻所以限內外諭近而髙亦象四爲內外卦之間弗克者不能也攻者攻五也

陽欲同陰陰欲同陽陰陽之常也六二之陰不惟三欲同之惟四亦然六二幸脫於三而四之疾之與三同轍三逺於五故邀撃於野外四鄰於五故乘其宮墻而攻之亦迫矣然不能攻而中止故四亦得吉此止以不遂事爲吉與他卦言吉者不同晉納防菑於邾趙盾以邾人辭順而還聖人書之曰弗克納此弗克攻之意鄧曼嘆辭楚子曰若師行無虧王薨於行國之福也此吉之意

乘其墉義弗克也其吉則困而反則也

九三重剛故窺五至於三之久九四以剛居柔又上逼扵五揆以君臣之義𨿽欲攻而不能也乘墉攻君犯上特甚縱云弗克乃許其吉寧不啟亂臣賊子之心故聖人特曰其吉者謂四知困而能反君臣之則也反則者安於分義知悔前非也貳討服舎聖人不欲窮治之所以開小人自新之門然必有九五大師足以制之乃可不然則姑息長姦如唐藩鎭

九五同人先號咷而後笑大師克相遇

號咷大哭也笑喜悅也詩氓不見復關泣涕漣漣旣見復關載笑載言大師天子之六師也師之九二爲小師命卿爲也同人之九五爲大師王者親徵也大司馬注大師王出徵伐克勝之也

人之所同有以間之鬱鬱不樂蓋可知矣茍得遇焉未語先泣號咷固冝及夫幽抑者舒繼以笑語如此情態非二五逺同之人劃然胥遇詎能若是之眞且至然五二何以得遂其同蓋九五以大師克除三四之難也不然六二陰處羣陽之間又奚止吝而已乎子曰君子之道或出或處或黙或語二人同心其利防金同心之言其臭如蘭至哉

同人之先以中直也大師相遇言相克也

二五得同首當欣悅而先之號咷者二不怵於彊鄰守中抱直遂遭冦難故先悲也君臣同扵謀國官寮同於事主朋友同扵問學有異已間之者多矣能如六二則𨿽吝而不害於得同不然非理而同者亦非理而睽夫二五欲同而尙睽三四爻比而敵九五大師猶有相克之虞遇合之難如此

上九同人於郊無悔

國邑之外爲郊大司徒質人國中一旬郊二旬是也上爲卦外爲郊之象悔追悔也

子曰若夫雜物撰徳辧是與非則非其中爻不備同人之是非惟在中爻之二五上在五外者也同人不於朝市而於郊無與同者冝無可追悔之事

同人於郊志未得也

處同人之時寧無欲與人同之志今立無與未得同人之志也

【乾下離上】

於卦變爲離重乾於爻變爲一陰爻卦初五互易而變六五爲主眾陽之情皆系於五二以任重爲應三以富實爲應四以自抑爲應初在下無交而不能應上爲天之象故曰上下應

火在天上大有君子以遏惡善順天休命

離爲日乾爲天晉爲日升明夷爲日入大有爲日中日防中天允謂大明猶卦之大其所有也惡者遏使之勿長善者揚使之益勸勸善止惡天命之至美也君子盛徳大業光天之下照逺燭幽遏惡揚善以仰承天意此文明極盛之功也

大有元亨

凡卦一陰而五陽一陽而五陰者必宗於一今陰居五君位也而五陽來宗凢眾陽所有我皆有之猶豫之言大有得也故卦名大有

一陰而大有如此有元亨之道焉元亨大亨也卦辭自元亨外他無戒勉之語所以極稱其盛大也大有同人之反皆一陰爲主同人柔得臣位故必同乎君大有柔得尊位故可有乎人諸卦之反大槪如此

大有柔得尊位大中而上下應之曰大有其徳剛健而文明應乎天而時行是以元亨

陰本在初今進至五故曰得五爲君位故曰尊位二爲時中臣位也五爲大中君位也一陰居五上下五陽翕然應之故曰大有幹爲剛健離爲文明內秉剛健外著文明以柔居尊應乎乾天與時而行此所以致元亨也時行者五陽羣居未有統一陰當此時進居君位使羣陽皆有所宗系蓋時所當行而非僣也

初九無交害匪咎艱則無咎

交者陰陽交應也初不與四爲無交匪咎非咎也艱不敢肆易也

應則交交則有害此卦四陽皆宗乎五惟初不然𨿽無交而亦無害非初之罪也然當上下皆應之時已獨不能固曰居位使然猶當艱畏自持歉然有不克奉上之懼乃可免禍宗周之覆豈婦之咎至扵憂不防緯者艱畏也若自以爲咎不在我而侈然怠肆則咎生矣無交害匪咎言爻之義艱則無咎言處爻之道凢爻皆然

大有初九無交害也

聖人系爻凢明善惡辧吉凶皆主之以時別之以位而後錯綜以辭其包義析理纎悉不茍不惟卦卦義殊亦爻爻理異不可易位而論此爻之象辭但舉卦之名爻之別就釋以爻之辭而他不立一語似若無所明然其爲三百八十四爻之例則甚明且辯曰大有則其時曰初九則其位時位若此是以無交害也聖人以爻義已明故於此特諸爻之例

九二大車以載有攸往無咎

大車之象車行器也大車則任重之象

引重致逺非大車不可任重道逺非陽徳不能六五居尊眾陽各隨其位以應之九二以剛處中得臣位之正力量博碩足以負荷天下之重功烈亦云盛矣然身佩安危者凢經國子民之事知無不行行無不力然後四海乂寧一人可端拱無爲於上故大車以載必有攸往乃可無咎不然據權自尊恣睢坐視而不之爲斯固後世盜權賣國之臣求無咎得乎

大車以載積中不敗也

大有之時𨿽上下皆應然任天下之重者惟二而已九二居幹之中初與三皆陽所積者厚故大車載物𨿽重而不敗使非積中而冒然任重必有破轅折軸之虞矣

九三公用亨於天子小人弗克

三爲下卦之髙位公之象文亨獻也引孝經祭則鬼神亨之尙書亨多儀轅更反又篆文作近於亨故後世有享亨兩字其義則訓通亦訓獻於此爻其義皆通天子六五也小人三不中也聖人亨以享上帝字亦作亨蓋古書通用云左傳作享謂王饗之三位髙而九富實六五虛懷在上九三能以其所有上通於天子則無咎彼小人居之謂六五陰虛而柔弱乃自恃其富彊不復知有享上之義是小人則弗克也

公用亨於天子小人害也

爻止言弗克而釋云害謂不仁而在髙位不惟不知享上且桀驁難制而爲害

九四匪其彭無咎【彭步郎反】

匪非也詩大明駟騵彭彭彊盛貌

九四近在君側乃有威權之近臣自貶其彊盛以崇君父故無咎霍光驂乘人主若背負刺卒致滅宗之禍不可専咎孝宣之少恩

匪其彭無咎明辧晢也【晢章舌反】

四之自抑而尊君者以能明辧君臣之分彊弱之故得謂之晢也讀如知人則哲之哲

六五厥孚交如威如吉

孚陰陽胥信也交如者志交而分不交如交者也威如者如有威而非猛所謂道徳之威

六五謙虛無我與羣下交孚𨿽不事威嚴以柔道治之而下皆歸奉善於隨時馭下冝其吉也

厥孚交如信以志也威如之吉易而無備也

同人以正通天下之志大有以信天下之志應六五者𨿽眾陽之志而五又有以之然後眾志調一夫寛易坦夷人斯親愛事邊幅峻城府者疑忌之招也故豁達大度而韓信服推赤心置人腹中而羣盜降彼剛明不足而下有彊臣不能推誠胥與乃過爲猜嫌立威嚴備以求勝其髙貴常道之流歟

上九自天祐之吉無不利

九陽也在五之上爲天之象如大傳所釋又爲賢之象五以下諸爻下應也爲人助之五以上一爻上應也爲天祐之天祐人助宜六五吉無不利斯其所以爲大有歟

大有上吉自天祐也

大有之上所以吉者祐自天也蓋特此以明上爲天之象此爻之本義也若旁通其理如大傳曰祐者助也天之所助者順也此釋六五柔順人之所助者信也此釋厥孚交如履信思乎順又以尙賢也則又以上爲師傅之賢蓋陽在陰上其象爲天賢在君上其象爲師傅

【艮下坤上】

於卦變爲坤重艮於爻變爲一陽爻卦初三互易而變九三主時下三爻以謙善其身故皆言吉上三爻以謙善天下故皆言利

地中有山謙君子以裒多益寡稱物平施

坤爲地艮爲山象辭之例天山在上者言天下山下皆人所可見也地澤在上者若言地下澤下則人所不可見故言地中澤中徳薄而位卑固其分也徳尊而守以卑乃爲謙耳山本髙於地者今在地中爲謙之象有若無實者虛者治已之謙裒多益寡稱物平施者治人之謙謙之徳惟君子能之常人且未必能而況天地之產其多寡髙下能自平乎是以君子推其治已者以治人裒多之有餘益寡之不足稱物之冝平其施予使多寡均髙下等而天下無盈虧不齊之患故其制禮使賢者俯而就不肖者跂而及亦是物也

謙亨君子有終

一陽止於三陰之下謙之象也故卦名謙

滿盈則顚覆謙退則亨通必然之理也夫矜己自大固常人通患衝抑退孫𨿽君子亦難靡不有初鮮克有終儻始謙而終以盈猶不謙也故示訓曰君子有終惟九三爲艮止之主則能之

謙亨天道下濟而光明地道卑而上行天道虧盈而益謙地道變盈而流謙鬼神害盈而福謙人道惡盈而好謙謙尊而光卑而不可逾君子之終也

艮之陽止於上有天之象今在坤下故曰下濟天道陽明地道陰晦惟能下濟故天光臨照率土文明地道𨿽卑得行於上皆一陽謙下之所致也天主气陰陽代謝盛者衰衰者盛天之虧益也地主形山有時而隤水無有不下地之變流也鬼瞰髙明神與正直驕則人叛不伐者不爭人鬼之福害好惡亦莫不然人之謙者居尊位則光明居下位則不可逾蓋自衒者人掩之自晦者人揚之自尊者人卑之自下者人髙之斯固君子之所以終焉者也盛哉謙乎惟學遜志則學貴乎謙遜以出之則行貴乎謙能以禮遜則爲國貴乎謙君不謙則失臣臣不謙則失友凢經天地盡人已謙皆貫乎其間宜聖人極天地人鬼而備言之

初六謙謙君子用渉大川吉

謙下也六處下卦之下謙而又謙故曰謙謙與乾乾夬夬坎坎同義大川渉險之義他卦諸爻有以上進爲義者謙則不然蓋謙貴能下能止若上且進則非謙矣

謙已難能謙且復謙尢難能也勇夫馮河終必防溺君子而能謙謙𨿽用以渉川亦其吉蓋謙則不躁不躁故詳審何險之可虞

謙謙君子卑以自牧也

謙斯可矣謙而又謙豈過爲卑下者所以自牧其徳也牧飬也謙者易縱而難守世之無所飬者每好矜伐茍能謙矣而有時乎不謙者不能飬者也惟不以能謙自足猶且反復周旋不離乎謙所以飬之不使有時而失也

六二鳴謙貞吉

鳴鳥語也求友則鳴不平亦鳴二陰之正位

九三乃成卦之主六二比而承之求友之鳴樂而鳴也樂者志溢而气驕惟守其正位乃可得吉不然而上慕不已失吾之謙矣

鳴謙貞吉中心得也

象辭言中心得謂比於主謙之爻也

九三勞謙君子有終吉

勞勤勞也書曰昔公勤勞王家以辛勤就功業也三爲下卦之終九爲艮主亦終之義周公系爻於成卦之主其辭或與同如屯震之初履謙之三是也九三之言勞何也一陽在初爲克已復禮之仁在二有師中文人之吉在四有由豫大有得之業在五爲顯比使中之主在上有碩果存陽之功上下始終歷試諸難可謂勞矣勤勞如此一陽獨尊宜可用剛以臨物今不爲比豫之在上乃退居三陰之下是勞而能謙者也復師𨿽在下而不爲終剝𨿽終而在上今九三艮爲主是謙而能終者也何吉如之子曰勞而不伐有功而不徳厚之至也語以其功下人者也徳言盛禮言恭謙也者致恭以存其位者也富哉言乎

勞謙君子萬民服也

汝惟不矜天下莫與汝爭能汝惟不伐天下莫與汝爭功勞而能謙萬民烏乎而不服萬者數之盈一陽五陰之卦多言之如懷萬建萬國之萬民言眾陰皆服也

六四無不利防謙

防散也宣達之義謙以卑下爲尙自三以下言治已之謙自四以上其位愈髙不容以卑下爲義故言治人之謙

以六居四乃謙虛之賢凢所施設自無不利況天下不能皆謙上之人所當治之使謙四近君側宣布達君上之謙使天下莫不聞風觀化攺心易行其不遽加徵伐者亦謙也

無不利防謙不違則也

防謙者舒散達不復衝挹也聖人懼後世之不善處此者流入於不謙故以不違則戒之則者限也不可逾越之義徳以謙爲則也

六五不富以其鄰利用侵伐無不利

不富以其鄰義見防九四大司馬賊賢害民則伐之負固不服則侵之

五處三陰之中其象則爲不富然實君位也其義亦爲不自盈盛第君臣皆仁柔恐天下或有賊賢負固者以仁伐不仁用以侵伐殆與天地鬼神合徳則利者固其冝也旣言利侵伐又言無不利蓋不止侵伐之利而已四上亦皆言利謙之功用如是夫

利用侵伐徵不服也

崇髙者眾所忌富貴者眾所窺況五爲陰柔乎故萬民能服於三而諸侯容有不服於五者不服而後徵之明五之侵伐非佳兵好殺也

上六鳴謙利用行師徵邑國

鳴義見六二邑國諸侯大夫也非蠻夷猾夏而徵之也上六應於九三故亦曰鳴謙六五制徵伐之命上六行徵伐之師五爲君而上在外也邑國之君有不能謙者利行師以徵之不云無不利者上六乃奉命之也事所不得專鄧艾有取蜀之功而身爲僇者專封拜之過也

鳴謙志未得也可用行師徵邑國也

上六之鳴不平而鳴者也當謙之時上以柔居柔與三爲應冝能謙者乃位居極上未能遂其謙下之志故曰志未得也志本欲謙乃使任行師之寄聖人原其心以立言故不云利用而云可用可之爲言未必用也師卦未嘗言用師之利至謙之五上乃不一言之蓋惟謙抑之人必無喜功好大之失其徵伐也必有甚不得已者合二卦而並觀足以見聖人之情

【坤下震上】

於卦變爲震重坤於爻變爲一陽爻卦初四互易而變九四主時君弱而臣彊諸爻應於臣者甚則凶次則悔惟應君者吉五以疾而不知豫二應五不隨時而豫若上則與四無渉特樂極而不知變耳

雷出地奮豫先王以作樂崇徳殷薦之上帝以配祖考震爲雷坤爲地雷非有物也當其未則伏於地中及順時而動則奮出於地有震在坤上之象人皆知雷之爲怒不知雷之爲和冬令𨿽謝春陽未融及二月震雷聲則寒沍渙釋品物無不和暢故雷之初陰陽始和之聲也斯時也猶治定功成之後先王因協天地之和而播之雅樂作者自我作之而非述也崇者有盛徳必有備樂聞其樂可以知其徳故作樂所以崇宣之也殷盛也禮有殷奠殷祭今曰殷薦蓋盛薦之也周公當四方民大和防之時制禮作樂郊祀后稷以配天如思文宗祀文王於明堂以配上帝如我報本反始使知王業之所自來非固其鐘鼓管籥之音以自樂其樂也雷奮而天地之和以達樂作而天地神人之和以通聖人奉天時之功用如此

豫利建侯行師

一陽近在君側羣陰順從而和故卦名豫

豫和說也人情和說則散散則求聚利在順人心之同欲建侯以統之和說則驕驕則爲害利在順人心之同惡行師以治之

豫剛應而志行順以動豫豫順以動故天地如之而況建侯行師乎天地以順動故日月不過而四時不忒聖人以順動則刑罰淸而民服豫之時義大矣哉

陽本在初漸進至三皆未應其本位至四乃得應故曰剛應陽在下未能達生意今居上卦位爲近臣始得行其夙志故曰志行坤爲順震爲動此合二卦之徳以釋卦謂以順而動則人情和豫也又舉卦名而釋之曰豫之爲義能順以動𨿽大而天地曽不過是而況建侯行師有不以順動者乎於是因天地以及聖人謂天地之陰陽順行則日月有常度四時有常候聖人之政教順布則刑罰淸明萬民說服又致其贊美不盡之意曰時義大矣哉蓋動不以順𨿽一指屈伸不能得其理以順而動𨿽建侯行師未足盡其義辭甚約聖人釋之甚博非吾夫子何以文王言外之意聖人於幹諸卦之例曰六位時成又曰時乘六龍則一卦爲一時六爻又因時而成者也諸卦釋彖之辭或曰時或曰時義或曰時用或曰隨時𨿽皆因諸卦之時而異其辭夫固各有攸當也

初六鳴豫凶

鳴者逺而求友之聲

四主豫時而逺應於初故鳴而求友以一陽緫羣陰自有上下逺近之序初但知位應乃逾分陵級以求之豫不可得有凶而已且九四不善處之則爲後世之權臣自初視之如瑣瑣姻婭𨿽在卑官猶引脰長鳴以希進取烏得無凶武攸緒當武后時其宗族皆權貴煇赫攸緒獨盤旋龍門少室間冬蔽茅菽夏處石室不應聘召及武族被誅攸緒獨不受禍不鳴豫者也

初六鳴豫志窮凶也

志窮者位方在初時未窮自當循序待時而競躁如此是志已先窮自取其凶者也

六二介於石不終日貞吉

介剛之義石剛之質六二當位備坤二剛方之徳故有介於石之象子曰憂悔吝者存乎介

初與四應三與四比六二介於初三之間𨿽與五正應而九四以剛臣在柔君之側故六二不敢他附而介然如石曽不待終日之間已先知四之不當從守正如此吉之道也豫與比反比乃剛君故欲羣陰皆比而不比者凶豫有彊臣故不取羣陰之宗四而不宗者吉子曰知幾其神乎君子上交不謟下交不瀆其知防乎防者動之防吉之先見者也君子見防而作不俟終日易曰介於石不終日貞吉介如石焉寧用終日斷可識矣君子知防知彰知柔知剛萬夫之望夫陰之宗四以求豫未有凶也而二已先知四有彊偪之防是防也吉已先見於此也不謟者不佞於三不瀆者不褻於初防彰柔剛之間悉有伏之防知者見此則可以知彼是爲先覺之賢固萬夫所望以爲向背也詳玩聖人反覆推明之辭斯可以處權臣之世矣

不終日貞吉以中正也

爻止言正象益之曰中正者六二居中得正也

六三盱豫悔遲有悔

說文盱張目也六之陰昧本不能視然處三則位陽故有張目之象猶之眇能視向秀曰睢盱小人喜悅佞媚之貌

三比於四之下故張目仰視以求豫此致悔之道也知其致悔能決然舎之以從五則悔可免乃今遲疑猶豫則眞有可悔之事矣上悔字明爻之象下悔字教人以處爻之法

盱豫有悔位不當也

進退不決乃終有悔者徳柔位剛處不當也

九四由豫大有得勿疑朋盍

眾陰由我而豫故曰由陰性多疑故曰疑朋眾也眾陰之象盍讀如盍徹盍歸之盍猶云何不也說文無首笄也俗作簪又笄簪也防服小記惡笄以終防注云笄所以卷髮鹽鐵論神禹治水遺簪弗顧陰眾而柔發也一陽貫其中簪也故有朋盍簪之象

諸爻偏陰一陽貫之則陰陽和而說豫諸爻由我而豫則九四可謂大有得者聖人誨羣陰曰至此勿復有疑矣汝眾陰何不求貫於簪乎爻予之甚盛而不許以吉亨有以也

由豫大有得志大行也

一陽進而至四貴極人臣非茍求利達者以行吾志也在下位則志之所行者小爲近臣則志之所行者大故曰剛應而志行

六五貞疾恆不死

貞正也恆久也始而陰陽偏勝則爲疾終而陰陽復和則不死恆字不可訓常若訓常則常不死是謂長生乃異端之說也聖人於恆卦以久釋之明矣以陰陽言則九四爲由豫以君臣言則九四爲彊臣六五徳柔𨿽守其正猶不免於疾也疾者豫之反書曰有疾弗豫是也東周之時諸侯恣橫王室徒擁虛名而已正疾也然猶綿延過於西周不死也疾久者多死聖人特云不死者其垂訓於名分者甚嚴

六五貞疾乘剛也恆不死中未亡也

象辭於屯噬嗑之六二皆言乘剛與此爻同義九四方主時五乘其上所以疾也然五爲大中中安得亡故疾𨿽久而不死魯昭公秦二世魏髙貴鄕公不能守中則疾而死矣𨿽然春秋作而亂臣賊子懼使知中未亡之防則姦心消絕當革而爲忠孝

上六防豫成有渝無咎

防昏昧也不終日之反與防升同義皆陰之象成猶六位成章之成渝變也

上六與九四非應非比免於宗四之凶然無陽明之光不知樂之不可極防於豫者也豫道至上已成茍能變而警懼則可無咎防豫不言凶有渝乃無咎蓋進人以遷善攺過之樂系辭曰懼以終始其要無咎上六以之

冥豫在上何可長也

在上所以釋防何可長所以釋渝豫樂之極何可長久於此而不知變則有咎矣

【震下兌上】

於卦變爲兌重震於爻變爲三陰爻卦初上互易而變此卦每爻由下隨上二隨三三隨四爲隨時之正陽不當隨陰故初交四爲隨時之變四與五同徳故隨而胥孚上已極故反而隨五

澤中有雷隨君子以向晦入宴息

兌爲澤震爲雷兌正秋也陽气至秋而下降雷隨气而伏故至秋而収聲爲澤中有雷之象畫爲明夜爲晦向晦日夕之時也宴安也息止也入宴息者夜處於內也向晦入宴息非以求安邦無道則捲而懷之非以獨善隨時而已宰予晝寢無道谷豈隨時者哉若周公坐以待旦所以制治亂之時夫子終夜不寢所以講隨時之學大象言君子隨天之時釋言天下隨君之時六爻言陰隨陽之情聖人錯綜其辭以明卦義凢卦皆然

隨元亨利貞無咎

陽動而陰說人之所以隨也故卦名隨

背戾乖逆事何由亨今天下隨順大亨之時也然隨不以正則爲詭隨故利於正乃無咎

隨剛來而下柔動而說隨大亨貞無咎而天下隨時隨時之義大矣哉

初九之剛本自上而下故曰剛來今下於二陰故曰下柔惟剛能隨時乃克如此震爲動兌爲說陽陵陰則怨剛下柔則說動而人說其有不隨者乎以上釋卦義此下方釋辭聖人於無咎下加而字者大君制時者也天下隨時者也道有污隆故時有防否當大亨之世動而得正則無復過咎是有可隨之時矣夫然後人皆隨之文武興則人好善幽厲興則人好暴動於君心者甚防應於天下者甚博故曰隨時之義大矣哉先儒或攺作隨之時義案他卦云時義者指其時與義則時義爲兩事今云隨時之義謂所隨者時其義甚大則時義爲一事聖人變文以明理勿攺可也嵩山晁氏考諸家易文異同者頗多今姑者一條於此他可略者不載

初九官有渝貞吉出門交有功

官主也初爲震之主渝變也初爲門出門者動之初有功指九四

君子之隨也有正有變隨所當隨變所當變是以不苟隨不徒變此卦之時爻爻遞隨者時之正也然初之剛則不可隨二之柔必渝變其常審處其正乃可得吉故隨之時有不必隨者焉非逆時也蓋變適於正不敢茍隨也適正者何九四與五胥孚是爲有功之人我出門以交之爲變中之正其諸不徒變者乎初貴於變故不言隨

官有渝從正吉也出門交有功不失也

與人遊處之道有似正而實邪𨿽變而正吉者有似得而實凶似失而元不失者初苟隨二似乎正而以陽隨陰則邪初不隨二似乎變而所從得正則吉四之於三似可言而反凶初之交四𨿽失二而不失已蓋變通之際易於失已能不失則不害於變矣學者當致謹於正變得失之辧

六二系小子失丈夫

小子指六三丈夫指初九

三居二上故系之初居二下故失之陰之性專三陰爻皆言系者專於隨也陰當隨陽今隨於陰故言系不言隨

系小子弗兼與也

事不能兩得人不能兼與陰必隨陽則二之與者情也下必隨上則二之與三者時也當隨之時系三則失二者不可得兼非者三之系上而舎下也兼與三而立義故變系爲與

六三系丈夫失小子隨有求得利居貞

丈夫指九四小子指六二六二六三稱小子與師六三稱弟子同義有求者三求隨於四也得者我自得謂四受之而得所願也

三之系上而失下與六二同而以陰隨陽則異斯爲正中之正故言系兼言隨陰求陽則陽受陰冝乎有求而遂得然臣以隨君爲正九四𨿽切近而九五爲大君三之系四本因之以上隨倘系四而忘五是爲失正故聖人以利居貞勉之謂四不隨五則我亦不隨四是之謂居正能居正則免於詭隨矣

系丈夫志舎下也

兩爻之釋辭皆止舉所系而不舉所失者系必有失固不待並言也六三處九四六二之間志欲専系於上故必舎乎下蓋不舎其一則系不専非若二之欲兼與也聖人於陰陽之際命辭向背如此良有深意

九四隨有獲貞凶有孚在道以明何咎

隨謂三隨四者我彼謂四三也孚者四孚於五也卦有三陽三陰惟六三得隨於陽九四爲陰所隨故皆言隨他四爻則不爾

五爲大君四所當隨苟以三來隨我因而之而不復隨五是爲無君冝其正乎凶也惟四能上孚不失爲臣之道𨿽三而不敢有以其明也何咎之有

隨有其義凶也有孚在道明功也

獲禽者大則公之四之三迹其事𨿽可喜揆以義則正凶惟能明爲臣之道而上孚於君則三以隨五乃有功於君者也爻辭始而凶終而何咎至釋辭則直以明功予之

九五孚於嘉吉

孚者五孚於四也嘉休美也

五爲隨之主天下所當共隨也四爲倡首與其下皆來說隨五又能孚於九四上下交孚可謂休美所以吉也

孚於嘉吉位正中也

以九居五旣正旣中所謂大亨正而天下隨時

上六拘系之乃從維之王用亨於西山

王以西山言當爲大王西山泛指邠梁之境升之岐山専指已遷之邑

隨之爲義以上下言則下隨上以前後言則後隨前今六居極上前無所隨蓋處隨之時獨不知隨者上之人乃拘系而維縶之豈說隨者哉昔者大王避狄去邠逾梁山而邑於岐從之者如歸市其隨也非說而能如是

拘系之上窮也

隨至上而窮

【巽下艮上】

於卦變爲艮重巽於爻變爲三陽爻卦初上互易而變有國事有家事一或致蠱皆當求亨今諸爻言父母而不及君臣者君臣主義容有去就父子天性理無離絕臣之於君道不合則去禮貌衰則去諫不行言不聼則去若家有蠱事爲人子者靡憚勞苦不辟悔吝必求亨蠱而後已有如國事膠轕患難糾紛君子適遭其時當視國如家盡瘁戮力之死靡他以思濟時艱不然平時則安其爵祿緩急則輕於去就付國事若弗與知是利已害國之人去賣降從叛者防希是以諸爻皆取家事爲象各以其位幹家之蠱至上蠱已亨始特明臣子去就之大節

山下有風蠱君子以振民育徳

艮爲山巽爲風風播長空則舒慘變寒暑遷而功成今在山下則入於巖穴回旋郁不能條達動蕩蠱之象也巽之失於耎懦風則能振動萬物者也君子體風之用以振民艮之義主於蓄飬山則能蓄飬萬物者也君子體山之用以育徳振民育徳可以亨蠱也

蠱元亨利渉大川先甲三日後甲三日【先平聲後上聲】

序卦曰蠱者事也沿往有事爲言雜卦曰蠱則飭也取亨蠱爲言皆非蠱之義案春秋傳昭元年秦和曰滛溺惑亂之所生也於文皿虫爲蠱谷之飛亦爲蠱在周易女惑男風落山謂之蠱女惑男謂長女少男風落山謂巽在艮下不合聖人釋之說先儒引尙書大傳云乃命五史以書五帝之蠱事說文蠱腹中虫也蓋疾毉家所謂虫毒者今玩聖人詞意當是壅底不振勵之義巽則無特立敢爲之才止則無興事立業之志二者兼矣事之所由蠱也故卦名蠱天下之理成敗胥因世變之趨治亂胥乘蠱之極乃大亨之基也大川之險茍辟其危難憚其勤勞則終無可濟之時故以利渉勉之大川猶事之蠱利渉猶亨蠱也謂亨蠱者當如渉大川之期於終濟也先甲後甲先儒有謂蠱初變大畜幹納甲幹三爻在前爲先甲五變無妄干三爻在後爲後甲者有謂先於甲之三日爲自新後於甲之三日爲丁寧者有謂甲東方也艮在東北爲先甲巽在東南爲後甲者案易中稱三日七日皆指卦爻之數下卦爲先三甲上卦爲後三甲先甲旣終後甲復始此言一卦之始終耳幹九三曰知終終之此下卦之終九四曰乾道乃革此上卦之始

蠱剛上而柔下巽而止蠱蠱元亨而天下治也利渉大川往有事也先甲三日後甲三日終則有始天行也蠱自變初九之剛上爲上九上六之柔下爲初六故曰剛上而柔下此以卦變立義以釋包羲之畫以下方釋文王之辭他卦皆然君剛在上臣柔在下得天尊地卑之義若可躋時於康乂然君止而無所爲臣巽而無能爲則紀綱日隳刑政日紊而天下之事蠱矣聖賢者作因其蠱而大亨之則天下之亂者治敗者成方時之蠱也人心懈惰庶政廢弛天下防若無可事者及勃然振起其攸往也必有事焉其事云何當如遇險者之求濟也利渉有二義有利於渉者有利在渉者卦具濟險之才則以利於渉爲義卦取濟險之諭則以利在渉爲義六爻中九三爲先甲之終六四爲後甲之始始終胥續陰陽乃周天運之行大抵如此世之蠱也非一日之所致亦豈一日之能亨先甲之終正亨蠱之半倘因其終而遂終焉則溺於庶定小康而茍安者也必體後甲之復始與天行同其始終而卒成之此武王卒其伐功所以成文王之業始有二始有形气肇分之始有形气分後之始先乎形气者大極也大極亙萬古而無終則形气肇分之始非終而始也猶乾坤之稱元也一气初判陰陽同生動靜同時本無先後及旣判而形气對立則陽而陰陰而陽動而靜靜而動陰陽動靜疊爲先後更爲始終若循環然無有間斷猶蠱之終則有始也二始之別所冝明辧

初六乾父之蠱有子考無咎厲終吉

幹蠱非柔懦者所能故陽爻或陽徳則言幹眾子同乾父事故諸爻槪言父案三代曰考曰父未嘗以是別生死酒誥曰子弗只服厥父事大傷厥考心至檀弓始定之爲生曰父死曰考猶秦以前朕爲君臣之所通稱秦以後始定爲天子自稱之文不必因檀弓遂以考爲死況家事固有父母年耄而致蠱者亦不必父死而子代其兼言父考者與我以吾仁同一文法

家事致蠱考之咎也有子能幹則考可無咎然初爲小子其剛明諸兄猶未幹蠱而已居事始未免倡先爲之力小而任重必持之以危厲至其終則蠱亨而得吉也

乾父之蠱意承考也

初徳柔而位卑位卑則不可以干蠱徳柔則不足以干蠱然蠱事未亨何敢以是遂忘當世惟有拳拳求亨之意以上承其考其諸不防緯畎愛君之徒歟

九二幹母之蠱不可貞

五爲陽之中二爲陰之中故二言幹母貞者固也固執之義不當例訓爲正

貞固𨿽可以干事而幹母則難以直情不可固執者非行之以邪詭也謂當變通承順所謂防諫所謂致曲也鄭荘公不勝其母而得害弟之名使知不可固執之義則免矣

幹母之蠱得中道也

聖人懼後世疑於不可貞之言故以得中爲釋謂九二不剛不柔得道之中可委曲以就幹母之事

九三乾父之蠱小有悔無大咎

二三之剛三有餘於幹初四五之柔四不足於幹重剛之才易失於太過而興滯救亦非人情所樂則小悔固所冝也然蠱由以亨何大咎之有小有悔所以警之無大咎所以進之九三而能以敬戒用其剛則小咎亦皆無矣

乾父之蠱終無咎也

重剛乃巽止之反聖人懼後世以悔咎同見於一時而沮其幹蠱之力故以終無咎釋之謂𨿽小悔終則無咎庶防終用吾力耳

六四裕父之蠱往見吝

裕者舒緩自逸不敏於事者爲重柔之象

六四徳位皆柔而居艮止乃逸居豢飬之人其才力不足以干蠱往而幹之徒見有吝而已

裕父之蠱往未得也

以往有事釋利渉以往未得釋裕父謂重柔之往未得遂其有事之志斯其爲幹蠱者之吝

六五乾父之蠱用譽

五爲父位今爻亦稱乾父者古人七十老而此爻殆家當室之子繼體守文之君

六五徳位適剛柔之中用以干蠱冝有休譽用譽則蠱之亨可知詩之美成王曰顒顒昻昻如圭如璋令聞令望豈弟君子四方爲綱是也

乾父用譽承以徳也

爻稱乾父者凢三承以意三承以力五承以徳者也五以長子正位率諸弟協謀以共濟故不稱其力而蠱自亨視三之悔吝者有間矣然非三重剛之力則五亦徒善不足以爲政

上九不事王侯髙尙其事

王言王朝侯言侯國謂凡事其主者皆爾髙尙者髙其所尙也今在五上爲髙尙之象

蠱至上而亨幹蠱亦至上而止功成身退不事王侯所尙之事足以髙抗浮雲蠱未亨則視國事猶家事蠱旣亨則致國事而髙身事此伊周復辟明農之時上爻多凶獨艮居之則免

不事王侯志可則也

防之初曰志在外也蓋出而委質蠱之終曰不事王侯蓋致爲臣而歸有進必有退有仕必有止有幹蠱必有不事王侯此爲人臣子者之限則不可逾越者上九之不事身𨿽退而志可則此蓋示萬世勲臣進退之戒若未嘗勤勞國家而猶持祿保位夜行不休此爻之罪人也

【兌下坤上】

於卦變爲坤重兌於爻變爲二陽卦變之始卦主二陽以立義初爻有臨人之徳而未有位二爻有臨人之徳而正位者也統六爻而以徳言則剛長可以臨柔析六爻而以位言則柔尊可以臨剛故聖人隨四陰之位各辧其吉凶

澤上有地臨君子以教思無窮容保民無疆

兌爲澤坤爲地澤上之地下臨澤水故爲臨之象上之臨下教飬爲先政刑爲後故言教飬而略政刑君師之道也人品不齊難於速化教亦多術久而後成故設教思爲無窮容民猶澤之容水保民猶保其隄防容之保之皆飬也天下非止一澤率土非止一民故容保貴於無疆使教若鼠技飬有畦町則臨下之仁有限矣

臨元亨利貞至於八月有凶

二陽浸長有進臨羣陰之故卦名臨

一陽之復𨿽已亨而陽尙防至二陽則九二居臣位之正猶幹之見龍爲天下所利見可以出臨羣陰其爲亨也視復爲大於時陰猶盛陽之臨之利得其正然至於八月則二陽浸消而有凶矣有凶者逆探其有凶之兆非果凶也使能思患豫防而行之以正則凶可無也八月四陰之月觀之卦畫像之漢儒辟卦之法蓋仿此

臨剛浸而長說而順剛中而應大亨以正天之道也至於八月有凶消不久也

浸漸也猶水之浸其長有漸也通六爻而言則一陽浸長而爲二陽是有臨人之象合兩卦而言惟行之以說則人不疑行之以順則人不拒是有臨人之徳指兩爻而言則九二剛中應乎六五明良防遇君臣交孚是有臨人之權偹是三者此臨之所以大亨也然二陽用剛過則爲邪故必行之以正一不正焉小人乘而害我矣天道陰陽也陰陽消長皆以其漸一陽初復候方極寒然逾六七旬而後漸和是以寒暑不忒不然冬行春令不得其正而乖戾乘之聖人以天道釋利貞其有以夫八月之說先儒有謂從建子至建未凡八月爲遁有謂從丑月臨卦至申月爲否者言建未者以遁六二消臨九二取二陰二陽之對言申月者以文王作易於西伯之時不當建子爲正乃自臨歷八月爲否但臨二陽否三陰其義不要當詳味聖人消不久之義専以二陽之消長爲主不必自某月某卦歷一二而數也卦之象有反有對乾坤之對也臨觀之類反也聖人論陰陽消長各以其未嘗差紊姤曰不可與長也夬曰剛長乃終也以姤與夬反論一陰之消長遁曰浸而長也大壯曰大者壯也以遁與大壯反論二陰之消長否曰小人道長防曰小人道消以否與防反論三陰之消長復曰剛長也剝曰柔變剛也又曰君子尙消息盈虛以復與剝反論一陽之消長防曰君子道長否曰君子道消以防與否反論三陽之消長臨曰剛浸而長又曰消不久也以臨與觀反臨爲二陽之長觀爲二陽之消少進一位卽成剝而陽之消不久矣若遁卦猶有四陽尙得爲消不久乎當臨之時人皆喜陽剛之浸長而聖人於斯時已垂浸消之戒視剝復防否言消長於兩卦者其憂深思逺爲尢切唐五王反正未防而瞬息敗於三思當知聖人不爲過計臨言八月有凶與姤言女壯皆要其終

初九咸臨貞吉

咸皆也交胥同也猶咸有一徳咸和萬民之咸二陽同進故與二皆稱咸

初以陽剛爲上長之始而位居極下其爲臨也位不稱其徳故必正而後吉

咸臨貞吉志行正也

易中言正有守正有行正屯六二女子貞不字言守正而不行若臨之初陽欲上行以臨人蓋以行正爲吉聖人恐後世疑於株守之正故以行正釋之與屯初爻志行正之義同倘止於靳靳自守是爲守不正之正是猶執無權之中不能臨人何吉之冇

九二咸臨吉無不利

九二位正故不言正

卦之得名在此爻蓋以剛中而正位也言利貞利乎此釋彖言以正以乎此爻言行正行乎此九二下與初同徳上應乎大君則庶民盡出臨涖之下吉無不利斯其冝也

咸臨吉無不利未順命也

二五𨿽爲正應然羣陰在五之左右寧不惡二陽之浸長或有挾天子以令九二者順之則失已弗順則君側之小人得肆其姦聖人不曰弗順而曰未順者懼權姦執之以爲口寔猶曰我姑未順以俟行中大君之攺命也

六三甘臨無攸利旣憂之無咎

六三爲成兌之主兌說爲甘蓋甘言以誘人憂者憂其不足以臨人

六三位陽而髙遂起臨人之志然徳性柔佞乃餙爲令色甘言冀人出巳之下夫失巳以求人則人侮我而陵我冝其無攸利也知甘佞之不足以臨人而憂之憂之而審已自安不敢妄居人上則咎可免矣後世行婦人之仁以要譽求眾者尙監於玆

甘臨位不當也旣憂之咎不長也

陽剛當位乃可臨人今以六居三位旣不當何以能臨聖人以咎不長釋無咎以見未憂之前固嘗有咎旣憂之後咎乃不長耳

六四至臨無咎

至者至乎此也

六之陰柔本不足以臨人然自下上進已至此位則其臨人者以位而巳止於無咎終無臨下之功

至臨無咎位當也

六居三則不當居四則當𨿽不必憂而免於咎也

六五知臨大君之宜吉

知者聰明叡知足以有臨也宜者時措之冝

六本柔暗今乃能燭羣陰之情不暱比其而下應剛中之二知者之事也大君臨制萬國固有時措之宜其舎親比之陰而應正位之剛者乃因時施宜不容不爾斯固所以得吉也於六五稱大君者以四陰盛於上故大書特書以明君位也

大君之宜行中之謂也

宜者權冝惟時是適無定而不可執一者也聖人慮後世借冝之名以行詐文姦故以行中釋之若曰宜如之何行中而已六五位居大中深知羣陰不可與共政幸而二陽浸長足辦吾事故執中而扶持之使安其位以成臨下之業中也者抑陰助陽各適其當耳

上六惇臨吉無咎

惇厚也惇之使厚也凡稱吉兼稱無咎者以吉之中猶有未善也

上在卦外無所與臨五已應九二矣上從而附益之是以吉也然二非其應宜若有咎以九二爲主時之爻同助其主可以無咎不然泛然厚之咎不勝言矣

惇臨之吉志在內也

聖人以志在內釋厚臨之吉蓋指人以玩爻之法使知諸卦六爻之情各有所系屬如此內內卦也

【坤下巽上】

於卦變爲巽重坤於爻變爲二陽爻卦九二與上六九與六五互易而變九五示觀【去聲】於上四陰仰觀【平聲下同】於下九五如大明當天初猶居蔀屋之下而無所見二觀於門中所見者狹三出門而觀未達四登九層之防而觀甚審上在觀【去聲】外無與於四陰也初與二觀上五與上觀下三自觀四爲觀之最盛

風行地上觀先王以省方觀民設教【卦名去聲民平聲】

巽爲風坤爲地蠱言山下有風者回旋不行之風觀與渙言風行者舒散達之風風之行於地上猶大觀之周乎天下故爲觀之象先王體之用以省方觀民設爲多術之教五方之民言語不通嗜欲不同於是循省方國觀其風土丕變其國俗而設教焉設教不同同歸於化而已王制天子五載一巡守命大師陳詩以觀民風令市納賈以觀民之所好惡修其教不易其俗是也

觀盥而不薦有孚顒若

九五尊居天位四陰𨿽盛不敢逼也仰觀而已故卦名觀然不音觀瞻之觀而音觀闕之觀者取九五示觀之義爾雅闕謂之觀魯兩觀是也猶示教法於象魏使萬民觀之也陰壯於內陽消於外聖人特主陽以名卦其意深矣或曰主陽可也若例以十二卦之義何亦不言陰壯曰臨之八月有凶聖人固豫爲之戒矣

盥澡手也設於阼階之下此祭之時在灌鬯之先也薦薦俎也陳於堂上饗神之時也助祭觀禮者立於庭下惟見沃盥之儀至於奉薦則可望而不可觀盥而不薦羣陰在下之義也捲阿注顒顒溫貌又曰顒顒然敬順廣韻顒仰也九五在上尊嚴若神羣陰仰觀有孚於上故其容溫然敬順蓋誠敬之所感發也

大觀在上順而巽中正以觀天下觀盥而不薦有孚顒若下觀而化也觀天之神道而四時不忒聖人以神道設教而天下服矣【大觀去聲余並平聲下同】

大觀九五也位尊而徳陽故也州域之逺近不同人品之知愚不等必我之示觀能光天之下而後薄海外內咸得所觀順巽兩卦之徳也順爲之本巽以出之順者順人心之所同巽則不彊人之不欲此示觀之道也中正亦九五也居中正以是而觀天下則無苛察無照此觀民之道也下觀而化者無事於力制而彊要之也君子平時內存誠敬心與神通迨其主祭佩玉鏗金洞洞屬屬方沃盥之初未及薦獻而下之觀者已信其神之格思莫不顒若而化使內無禮義忠信誠慤之心外復跛以臨祭則𨿽縶之維之民亦不從況能目官初接心已化服乎彖主祭祀爲言故聖人因曲暢神道之義子曰鬼神之爲徳其盛矣乎視之而弗見聼之而弗聞體物而不可遺使天下之人齊明盛服以承祭祀洋洋乎如在其上如在其左右此神道也天以神道運陰陽而四時不忒聖人觀之以神道設教是以不言而信不怒而威而天下服矣古者設教寓於庠序學校之間自小學而大學品節甚詳不躐等不陵節粲乎明且偹也今乃以神道言夫神無迹也亦奚取於無迹者曰風無迹故艸無不偃教無迹故民無不從有迹之教可以淑君子無迹之教可以化小人人惟有受教之質而後入吾教術之中若夫冥頑下愚誦詩書則侮聖言執干戚則亂行綴況四陰黨盛二陽危猶人主𨿽據崇髙之位而股肱耳目之官內外小大之臣盡羣小也誰與職吾教者欲委而聼之則理不可欲起而齊之則力不能惟有神明其徳使人可敬而不可窺可畏而不可測則防瀆不生慢易不作羣小自當觀感扵形迹之表莫不肅然敬聳然服矣或曰盥則誠一薦則誠貳斯盥而不薦之義也曰聖人之誠純亦不已凢人之誠事一至焉季氏繼燭以祭則肅敬之心奪扵倦怠子路晏朝而退聖人許之由盥而薦曽防何時誠敬寕遽衰乎

初六童觀小人無咎君子吝【觀平聲】

童子未冠者也小人不肖之稱不肖宜在下故在下者亦稱小人語曰小人之徳艸是也君子賢者之稱賢者宜在位故在位亦稱君子書曰凢我有位君子是也此云小人蓋與童子同取卦下之象非謂不肖者

童子未有識知小人無所識知初去大觀爲最逺𨿽觀而無所得此童子之觀在小人爲無咎若君子務於達觀以近天子之光觀若童子吝道也

初六童觀小人道也

小人安得無咎後世必有疑者聖人釋之曰小人道也謂百姓日用而不知其分量則爾此爲可諒故曰無咎無足咎也君子而不察不著此則可責故曰吝止舉小人者釋疑也

六二闚觀利女貞

闚觀者從門中觀說文所謂闚頭門中是也昏禮壻見主婦主婦闔左扉立於內以拜壻蓋婦人無外事闚觀者其正也二爲內卦之中故其象如此

門中闚物何異坐井以觀天所見狹矣若女子守正於閨中固所利也

闚觀女貞亦可醜也

觀水者必於海觀都邑者必之洛師觀天下者必登防山觀理者必防聖門門闚壁聼觀之醜也

六三觀我生進退

我生讀若天生烝民之生三居上下之交爲進退厥初我生萬物皆備三能觀省是俊秀之士可進之王朝者也猶在下卦是殆未論於鄕未在賔興之列則有退處夫家而已

觀我生進退未失道也

當進而不進當退而不退皆爲失道今可進而能退故聖人以未失許之

六四觀國之光利用賔於王

封建之世𨿽天子亦稱國書曰長我王國是也國光猶詩言邦家之光利宜也大司徒賢者能者鄕老及鄕大夫以禮禮賔之獻賢能之書於王

四已離下卦宻邇大觀之主不特觀其禮樂典章之文直能觀國之光華若人也蓋賢者能者宜用賔於王者之庭也

觀國之光尙賔也

虞賔丹朱周賔防子蓋不敢盡以臣禮待之觀光之人宜尙之爲賔者敬賢也

九五觀我生君子無咎

生者生意生生之詩美成王曰君子萬年凢賢徳之稱君臣所同

天生聰明所以乂民凢天地之生意與萬民之生生皆五之所當觀彖以神明擬九五釋彖以大觀贊九五𨿽大亨元吉可也而爻辭止言無咎者卦與爻取義各不同卦兼諸爻之義爻止言本爻而已九五所觀如此蓋於觀爲無咎𨿽然四陰闚伺扵下二陽得免於咎非吉亨而何

觀我生觀民也

六三九五同言觀我生釋辭於此特觀民之防者恐後世疑九五亦止於自觀也然則爲槪言我生大君視人猶己民之生卽我之生也

上九觀其生君子無咎

其猶言他也與我爲對

五爲君故觀四陰爲我之民上在卦外故觀四陰猶他人之生君子觀於事外不侵大觀之權可以無咎矣

觀其生志未平也

上九剛明與九五同皆可以觀民者也位在五後無民可觀惟君子則無咎未平者探小人之志而爲言也

【震下離上】

於卦變爲離重震於爻變爲三陰爻卦初六與九五互易而變初上二剛象圜土取獄之義中三陰象頤中之齒取噬之義九四則諸爻所同噬者也居位有剛柔故所噬有難易其情皆繋於四中爻言噬則知初上二剛爲齦初上言獄則諸爻中虛有獄城之象獄噬二事諸爻互見之

雷電噬嗑先王以明罰勅法

離爲電震爲雷離在他卦或義取於明或象取於火今爲電者以比於雷也雷震云滃翳蔽大明故爲電亦明之義火之象也仲夏之月宇宙郁烝一遇雷電溽气始散噬嗑之亨也電光雷猶在下故未能霆擊不過警懼人心而已先王體之亦不過明示刑罰如垂刑象之勅正法令如修禁戒之故彖辭止曰用獄不言用刑大象多因卦之上下爲辭之先後比象如雲雷析象如雲上於天是也或先言下卦者如地上有水天在山中必立辭以明上下之義此卦兩象比言當云電雷乃云雷電冝有奧義先儒或云文倒案石經作電雷

噬嗑亨利用獄

卦若張頤有物閒之震動於下噬必得嗑故卦名噬嗑或曰此卦之反亦頤中有物何乃名賁凢噬者皆下動賁無震不得爲噬

噬不能合豈惟失所飬反爲咽頤之害惟嗑則亨矣立卦有張頤之象偃卦有圜土之象九四則圜土中之人大司防凢害人者寘之圜土以明刑恥之鄭注圜土獄城也彖云利用獄亦因象以起義民之扺冒刑憲是於理有不合彼巳交訟是於情有不合聖人之用獄蓋合人情以合於理也利訓冝謂冝用於獄耳

頤中有物曰噬嗑噬嗑而亨剛柔分動而明雷電合而章柔得中而上行𨿽不當位利用獄也

易以象數成書象有妙理昭然易見頤中有物曰噬嗑教人以探名卦之義者顯然矣噬嗑而亨謂因噬之嗑而後亨也噬嗑自變方其未變剛柔偏聚旣變而分剛柔乃兼此卦之畫也震爲動離爲明此卦之徳也雷電旣合成章而止此卦之象也一陰上行於五𨿽曰柔居剛位實則剛柔中利於用獄也獄訟之事聖人所謹用獄者體卦之畫則寛嚴胥濟體卦之徳則明淸善聼體卦之象則獄不淹宿噬以剛動而能嗑彖言利用獄疑當以剛能斷制而聖人歸之六五之柔其哀矜惟良之義乎大君在上三又而後制刑𨿽徳似柔於獄則利唐朱南山萬國俊作羅織經且謂麗景獄爲例竟乃知聖人之慮逺矣

初九屨校滅趾無咎

屨下之象屨校梏其足也荀卿曰菲防屨尙書大曰上刑赭衣中刑雜屨案防屨雜屨皆以飾有罪者之足屨校者因其屨而校之罪之小者也滅沒也滅趾者沒其趾也彖辭有噬嗑用獄二事聖人因初上之剛取獄之象

初爲震動之始小人之始爲惡者也滅趾者於其始而滅其爲惡之迹則可以補過故𨿽屨校而得無咎

屨校滅趾不行也

趾足跟也說文足跟曰歱字從止人不能行爲字亦從止則止爲不行之義下爻或言足或言趾足者通稱趾有止之義滅其趾則不可行也子曰小人不恥不仁不畏不義不見利不勸不威不懲小懲而大誡小人之福也屨校小懲也故不行乃可以免咎行則惡積罪大矣大司防不能攺而出圜土殺行之咎如是

六二噬膚滅鼻無咎

膚柔而革堅噬膚所噬者柔也滅鼻沒鼻也謂噬膚而擁沒其鼻也

初九爲剛動之主非四所能敵二切比之故噬四如膚之柔噬彼而沒吾之鼻其嗑可知矣滅鼻疑若可咎然志在得嗑何咎之有

噬膚滅鼻乘剛也

初上爲頤中之齦二三五爲頤中之齒二乘初之上猶齒附於齦噬最有力頤中之物一也噬者剛則物柔噬者柔則物剛其能滅鼻者乘剛也屯以乘剛而屯邅此以乘剛而無咎時用不同也

六三噬臘肉遇毒小吝無咎

天官臘人鄭注臘小物全幹全幹則有骨噬者不審則遇毒而傷吻吝小疵也小吝疵之小小者也位剛徳柔又逺於初以之噬四故如臘肉之難反遇其毒然小物之骨爲毒防何𨿽小有吝噬而終嗑仍得無咎

遇毒位不當也

以六居三爲位不當

九四噬幹胏得金矢利艱貞吉

陸績曰肉有骨謂之胏孟子抽矢去金金矢以象四之陽也艱不敢易視也貞不敢爲邪也

卦以此爻得名諸爻之所噬者也幹胏則大於臘噬之尢難於三然九四爲頤中之物合上下而噬之九𨿽剛勁我則得之猶冝慮之以艱行之以正乃可得吉不然則幹胏之毒不止如三之小吝然則君子禦小人之道當如是夫

利艱貞吉未光也

必艱正而後得吉視頤之飬正則吉有間矣斯其爲未光歟

六五噬幹肉得黃金貞厲無咎

臘人掌幹肉注大物解肆幹之謂之幹肉視臘胏則無骨也黃言中也禹貢惟金三品注金銀銅古人凢稱金者皆止銅故楚子盟鄭曰無以鑄兵其云黃金者乃今時所謂金陳平閒椘四萬金者是也金取其剛黃金取其貴六五君位以君治臣之象

此利用獄之爻也幹肉黃金皆不過於剛者也六五大君以柔用獄故動中肯綮無頓刄折剛之患而猶曰貞厲無咎者聖人謹重刑獄其過慮若此

貞厲無咎得當也

釋彖言不當位此言得當者釋彖以位言此以事言六五以柔用獄行以貞厲其無咎者得用獄之當者也

上九何校滅耳凶

何與荷同何校荷枷也滅耳沒盡其耳也耳爲上之象桎梏罪之小者何校罪之大者卦至上爻或者怙終不悛之人校滅其耳凶可知也子曰善不積不足以成名惡不積不足以滅身小人以小善爲無益而弗爲也以小惡爲無傷而弗去也故惡積而不可掩罪大而不可解若初之屨校不知攺過積而至上凶何可逭

何校滅耳聰不明也

耳固爲上之象然聖人姑諭其不聰非如宋翔之彌尾靑來俊臣之定百脈之慘也初已屨校上寧不聞猶不知攺終防於獄非耳官不職而何

【離下艮上】

於卦變爲艮重離於爻變爲三陽爻卦九二與上六互易而變合兩卦則剛上賁乎柔柔下賁乎剛析六爻則初賁四爲正三賁四而疑二在下無與賁故須三以同興五二皆柔故五反而賁上以君賁臣亦下賁也四與上則受賁者也

山下有火賁君子以明庶政無敢折獄

艮爲山離爲火山之下巖谷隠晦之所也有火賁之則明矣明庶政者體離之徳政事庶多不明則淆亂折獄者斷獄論罪也必如大明當天照臨溥博幽隠無遺然後可得其情山下之火所燭有限或明於此闇於彼或文致其罪詎敢以是折獄哉

賁亨小利有攸往

物相雜故曰文剛柔交文故卦名賁

文華飾物然後物可通行禮樂飾治然後治可旁達賁則亨也如文質不稱則小利有攸往

賁亨柔來而文剛故亨分剛上而文柔故小利有攸往天文也文明以止人文也觀乎天文以察時變觀乎人文以化成天下

爻變之說於此卦最明他卦非晦也義各有攸當蓋不得盡然學者當舉隅以觀之卦自來未變之先純剛純柔質而已耳旣變則上六之柔來爲九二以文下卦之剛是以亨也九二本在純剛之中分而爲上九以文上卦之柔冝亦可言亨乃推以爲小利有攸往之由蓋柔來文剛者剛爲質柔爲文猶之君子內蘊剛正外示謙和𨿽蠻貊可行也剛上文柔者柔爲質剛爲文猶之羊質虎皮外彊中餒庸可大有爲於天下邪上九有天之象五四二爻有垂日星之象天文於是可觀故曰天文也郭京謂天文也上欠四字遂取注文剛柔交錯之語足之蓋未知此義文明言離止言艮人文燦然倘不止於禮義則流蕩滛靡罔所底極文之有不勝言觀乎天文日月往來星辰經緯四時以之變遷聖人從而察之不察則變者昧無所考觀乎人文典章秩序文物偹具而人情未免不同聖人從而化之不化則風俗不成推言天人之賁其大如此

初九賁其趾舎車而徒

趾下之象書言車服以庸車所以賁吾行舎車不以車行爲趾之義

居卦之下賁其趾者也欲上賁乎四故舎其賁我者以賁人以車賁四甘心徒行可謂得賁之正

舎車而徒義弗乘也

乘軒𨿽榮審義爲重之弗乘全義故也

六二賁其須

須待也

以卦言則二本下賁乎剛者也以爻言則身處乎下無可賁者未免稍須以待九三是殆不能賁人亦無所受賁者也

賁其須與上興也

剛柔交賁者爻之情也剛必上賁柔必下賁者卦之義也二𨿽須三而三終不下賁亦姑與上同興而已交不以正故不言賁而言興

九三賁如濡如永貞吉

詩六轡如濡鮮澤之貌慶封獻車於季武子美澤可以鑑

九三重剛又居離明之極以此施賁冝乎光澤之盛如此然三與上位應而徳敵兩剛不胥賁故舎上而賁四賁不以正疑於爲邪故聖人以永貞戒之欲其長守正道乃始得吉不然蹔正復邪寧不招上九之怒隨之初九不隨六二故必正而後吉此卦三不賁上故亦以正爲戒他爻皆然

永貞之吉終莫之陵也

三舎上而賁四上九冝不能平於中三能永守其正則上九終不能侵陵於我

六四賁如皤如白馬翰如匪防婚媾

皤皓首也馬以駕車初之所舎也翰如董遇云馬舉頭髙卭爲翰當音寒疾飛之義婚遇陰陽胥求也防婚遇猶云怨耦曰仇蓋指九三

四爲賁之最盛而曰皤如曰白馬皆以白爲貴者賁文也文則易流聖人戒之謂不必文繡絢爛而後爲賁也以正應賁四在四受之可以無嫌第三以位比亦復來賁有公孫黒彊委禽焉之事三之來似求婚遇由四視之則防也四不受三之賁猶不與防爲婚遇也

六四當位疑也匪防婚媾終無尢也

當位未有疑者至此不能無疑蓋我𨿽當位而九九三皆以陽上賁一正一否其情近似是以疑也四能謹嘉耦怨耦之別拒三而不受則始𨿽有疑終無尢悔

六五賁於丘園束帛戔戔吝終吉

丘園隱者所居詩樂彼之園上九卦外之象六五之柔當下賁於二而二亦柔乃舎二而賁上故曰賁於丘園束帛禮之文也詩幣帛以其厚意五匹爲束不用元纁者賁貴質素也戔戔盛多貌

二五君臣之正位好爵所當與靡今不以賁在位之賢而賁於丘園之士可謂吝矣人文明盛之時隱約窮居者易於厭棄五能移以賁之庶防立懦亷貪返華爲朴以化成天下始𨿽吝終則吉也

六五之吉有喜也

賁飾襃顯之恩或施於嬖幸國事寧不可憂今丘園之賁宜有足喜者

上九白賁無咎

五色之中白亦色也素絲白華取其質素非無色者特不使文勝質耳

上九當文賁之世而能不競於紛華盛麗退處丘園之間斯固絜已淸修之士人君不以錦繡之光衣被巖谷而以質素賁之何咎之有

白賁無咎上得志也

上九蓋隠居求志之賢君以質素爲賁可以得所志矣光武不彊嚴光之畱得志也徳宗彊李泌以金紫豈其志哉

防否【反】同人大有【反】謙豫【反】隨蠱【反】臨觀【反】噬嗑賁【反】

周易輯聞卷二﹤經部﹐易類﹐周易輯聞﹥

欽定四庫全書

周易輯聞卷三

宋趙汝楳撰

【坤下艮上】

於卦變爲艮重坤於爻變爲一陽爻卦初上互易而變諸爻以一陽受剝起義陰爻有逺近故剝陽有重輕五爲君位剝至四而止上爻則小人自受其剝

山附於地剝上以厚下安宅

艮爲山坤爲地山亦地也名異而體不殊故曰附淸气升爲天濁气降爲地地以厚載山又附而益之冝乎所宅者安凡爲人上者能厚下則可以安宅矣世之剝下以厚已者方侈然人上以爲有泰山之安不知積怨稔釁君子視之其危甚於泰山之壓是剝人秪以自剝耳

剝不利有攸往【剝普卜反擊而取之】

一陽處於上眾陰從下剝之故卦名剝

陽處極上前則欲進莫可後則羣小見迫將何往之能利

剝剝也柔變剛也不利有攸往小人長也順而止之觀象也君子尙消息盈虛天行也【陸徳明作順而止無之字如此則但眀兩卦之徳不見君子觀象以止小人之義】

以剝訓剝猶以巽釋巽爲其不可以他釋也而郭京欲云剝剝落也殊爲未然詩八月剝棗爲自我剝彼詩桑之未落爲彼自衰落剝有以陰剝陽之義落則不可以訓剝也一陽本在初今初上互易柔遂變剛而居之有五陰剝一陽之象焉聖人於否言小人道長於剝直言小人長者否之時君子小人之鈞等其所長者小人之道耳剝之時君子小人眾寡夐殊之長盛有不可禦故聖人直言其不復言其道其不利有攸往冝矣然小人豈終於不可禦哉爲卦艮坤胥遇坤順也艮止也盍亦觀象以求止之之義乎治滔天之水者必先防其流縶逸鞅之馬者必稍辟其銳善禦小人者亦惟順其方張之勢靜處事外不輕攸往以存其在我使小人逡循敬視而不敢迫乃可徐止其進儻不量力度時冒然與角必將摧折敗北尙安能止之邪或曰治小人而痛斥之猶慮突如其來乃今委曲愞懦若此豈不滋蔓艸而致難圖邪曰逆其初至而屏絕之聖人於姤言之矣蓋消息盈虛疊爲伏天道之行也鄕者陽息而陰消今者陽消而陰息鄕者陽盈而陰虛今者陰盈而陽虛君子尙此倚伏之理故爲順而止之之方非姑息也非養姦也一陽無恙來復於是而基焉不然並與一陽而剝之君子之道不幾於熄乎聖人憂深思逺權時施冝之道俗人鄙見何足語此

初六剝牀以足蔑貞凶

詩載寢之牀衛瓘撫晉武之牀曰此座可惜牀者人所安也下卦爲牀初爲極下於牀爲足蔑文云人勞則蔑然

初𨿽在極下然變剛而奪之位以成剝者此爻也牀之可安足承之也今剝其足牀不復安𨿽未切君子之身而君子之道已蔑然矣能無凶乎

剝牀以足以滅下也

滅下釋以足之義非釋蔑貞滅盡也陰剝陽而盡其下也馬虞訓蔑爲無謂無正也在下之陽可以暫無若正其可無乎以無訓滅則近訓蔑則不可

六二剝牀以辧蔑貞凶

案文庚象臍而辛承庚故辛象股然辛實無股之象又辡皮緬反辠人相與訟也不取兩股之義又辧蒲莧反從辡從刀以刀可判物故釋爲判而鄭氏謂足上稱辧近膝之下屈則相近申則相逺故謂之辧辧分也與文之義殊惟崔憬云辧當在笫足之閒牀梐也黃雲牀簀也要之四云剝膚則三以下皆爲牀二不必以人身爲象以畫求牀之形當是足之上棧之下二少髙於足有辧之象若簀則三當之二居足棧之閒牀去其辧不惟不安且將有傾覆之虞二亦言蔑貞凶亦謂身𨿽未凶而正道已凶此聖人敎人以先幾之見懼君子忽視於剝辧之時不豫爲剝膚之防也

剝牀以辧未有與也

以位應則五爲貫魚之君以爻比則三不同剝陽之志剝而止於辧者以未有與之同心未能驟進而剝君子之膚也

六三剝之無咎

三在剝之時而獨不剝陽故不言牀

三體柔而位剛應乎上九不同乎剝陽故得免剝廬之咎程氏以呂彊有之信然

剝之無咎失上下也

羣陰皆志於剝陽三處其中獨與眾違則失上下之交矣三以失上下而無咎猶坤以喪朋而有慶也

六四剝牀以膚凶

四爲據牀之人故云膚亦以象柔

剝浸髙而至此則及人之膚烏乎而不凶膚且剝矣於正道可知

剝牀以膚切近災也

陰剝陽之牀我則據之可謂切近冝其有災聖人作易蓋以與民同患學者學易貴於知幾辟咎今而有及膚之災者居位然也不知先幾適居其位切近而致災悔將何及或曰四之切近者六三也三旣云剝之無咎四寧有切近之災曰三之無咎專指一爻四之切近通三陰以言剝義各不同

六五貫魚以宮人寵無不利

魚陰物亦眾多之象貫魚象四陰在下爲五所貫宮人陰也不言女婦者以陰居五位猶嬪禦在王宮故曰宮人

一陽在外自五以下皆陰爻幾於無陽矣故爻辭特言宮人以明君位其致辯於君臣之際嚴甚天地之間不能無陰猶王宮之內不能無嬪禦成周之時以時敍進於王所九嬪掌之禦敍於王之燕寢女禦掌之陰禮有敎婦職有敎婦學有教禁令政法肅乎有序故險陂私謁不得行而家寧乂今者羣陰𨿽盛大君以貫魚者貫之則駢首而不亂以寵宮人者寵之則不及政事彼不能爲吾害小人亦得庇其身是君子小人無不利也後世妃嬪與政巷職擅權率貽國家之禍小人亦受誅夷則無一而利唐上官婉兒其尢也

以宮人寵終無尢也

承天寵所以待君子宮人寵所以待小人寵及小人始若未善順而止之終則無尢凡要終而言者皆教人以謹始乃足爻辭未足之旨

上九碩果不食君子得輿小人剝廬

碩大也果木之實陽之象果生於木末又爲上之象剝所不及人不得而食故曰不食陽下視羣陰爲輿蓋陽所乘以行陰仰視一陽爲廬蓋陰所入而處此爻爲艮止之主一陽巋然在上足以止羣陰之進不爲其所剝鄕之不得據牀以安者今可乘陰以爲輿矣上本陰之位爲陽所據羣陰至此猶窮人無所歸小人之排擯君子果何利哉

君子得輿民所載也小人剝廬終不可用也

羣陰爲民君子鄕止於上今將反動而爲復猶萬民載之君子利有攸往也小人始焉欲剝君子之牀卒也自剝其廬乃知小人之姦終不可用魚出水則死陰過五則剝廬聖人立象以盡意其隠而顯如此

【震下坤上】

於卦變爲坤重震於爻變爲一陽卦變之始

初爲復之主二下於初而復四應於初而復三與初同體而復五厚於初而復上則迷而不復凡卦𨿽以反對胥從然此二卦必先剝而後復則陽復之義可見蓋必有剝也而後有復或以復先之則此義不明故知卦序必有妙理何可彊立議論指摘卦中一二字牽合以求通

雷在地中復先王以至日閉關商旅不行後不省方坤爲地震爲雷雷本在地中仲春之月奮豫而出及聲伏藏乃復其本至日今歷家冬至之日也關者關門在國門之外成周則司關職之掌徵幾之事商者商賈旅者行人省方者循守也六陰六陽周流於一之閒消息盈虛理固若此然扶陽抑陰尢因時而加謹至日穉陽微而未彊先王必培防凝固以助其長盛勿使蚤泄而夭閼之故仲夏則門閭無閉縱陽而暢之也至日則閉關商旅不行後不省方蓄陽以壯之也月令曰君子齊戒處必掩身身欲寧去聲色禁耆欲安形性此君子體陰陽以養身者上言商旅下言省方故舉後以別之

復亨出入無疾朋來無咎反復其道七日來復利有攸往

陽自下而上則爲剝今由上反下復居其所故卦名復陽在剝則窮今復則道亨出乎剝入乎復無有爲吾疾者不特一陽爲爾自此陽剛引如朋斯來皆無悔咎聖人非若遊子悲故鄕以歸舊巢爲喜也一反一復悉由乎道自是爲臨爲泰而天下受陽剛之福矣七日者爻之數地載神气陽本在下進而爲師爲謙爲豫爲比爲剝則六爻六日矣反而爲初復其本處凡七爻故曰七日乾坤之策當期之日以一策爲一日此則以一爻爲一日焦贛分卦直日之法蓋竊取於此卦之辭言亨言無疾又言利有攸往聖人喜陽剛之復故大書特書不一書亨指來復之初攸往指旣復之後

復亨剛反動而以順行是以出入無疾朋來無咎反復其道七日來復天行也利有攸往剛長也復其見天地之心乎

陽至上而極非反則動無所之今反艮之止爲震之動猶且體坤之徳而以順行蓋初復之剛精銳勇往況乎眾剛朋來動易決裂剝之小人自覺气象之日消方潛謀陰計爲報復之圖儻君子逆理而行則小人將伺隙而起復之亨未可保也聖人卽是以二字眀其指趣因繼之以辭其示人者明矣聖人於蠱於剝於復皆言天行者終始消息盈虛來復皆天行之常人力有不能及自一陽而浸長塗轍甚寛步驟無礙固將無往而不利者天地之大徳曰生天地之心生生不窮而已雨露之潤澤雪霜之肅殺而功以成此天地之迹也於何而見其心五陰爲剝幸存一陽今者來復生意於是仍在自此而生生不窮天地之心豈不於斯可見乎諸家七日之大同小異或主稽覽圖以卦气起中孚冬至後七日復始直日故云七日或主辟卦以剝渉坤六爻至復初凡七爻故云七日或謂自五月至十一月日行七舍欲見陽長之速故變月言日三說實皆未然卦气起中孚之謬已於六日七分論辯之此不再述辟卦𨿽直其月之中气猶與雜卦參錯於諸月之閒十月中气坤止直六日七分其後未濟蹇頤中孚繼之而始至復凡五卦渉三十日不得云七日也易中凡言往來者皆止以本卦六爻上下論未嘗旁及他卦變月稱日其說尢舛或曰剝之一陽勢必變而成坤何爲一陽不盡剝乃得來復邪曰剝復二卦聖人專指一陽反復爲言一陽至上極矣反而爲復則復之初卽剝之上也譬之木果生意宿於本根漸升而爲榦爲枝爲葉爲華爲實生意遂藏於其中及乎墜地因復生其生者非他有生意也卽在上之實也豈此實剝盡其生意別附之他物以生邪或曰剝復言一陽之反復夬姤非一陰之反復乎何爲不言復而言姤曰泰之三與上固已言陰之復矣姤卦以陰遇陽爲義者主陽也

初九不逺復無只悔元吉

祗諸家音義頗多惟韓氏字音祈義訓大九家廣雅字作防義訓多

剝上之陽才反卽復可謂不逺矣天命之性萬善皆具違則咎復則免逺而後復其悔必大不逺而復𨿽咎亦鮮儻旣復之後不再有失進進不已則元吉自我得矣子曰顏氏之子其殆庶幾乎有不善未嘗不知知之未嘗復行卒成亞聖元吉也

不逺之復以修身也

易用之筮則吉凶夙定可以前知恐懼修省不與存焉聖人有憂之故辭本之人事爻辭益暢其旨釋彖釋爻則一切斷以道徳性命𨿽無筮可也陽剛反動固不逺而復學者有過不復則違道日逺故陰陽則有反復違道者無自復之理聖人恐學者以爲凶極必反吉殃甚必復祥肆然逞欲不知反身修徳故斷之以修身之說謂當體不逺之義爲修身之法人誰無過惟在毫稍差覺之必早念慮或邪閒之毋緩微過遄復間不容髮是之謂修身如或貳過憚攺湏臾不復則理欲之間有介然者而性與習逺矣旣逺而後警悟不惟悔吝且多其用力亦難

六二休復吉

休美也

初不逺復而吉二以近於初而美復而有美宜其吉也

休復之吉以下仁也

初九仁人在下位而未達六二居臣位之正知初爲仁人以身下之胥觀爲善於復爲美是以致吉

六三頻復厲無咎

頻數也三爲震動之極故曰頻厲危也卽人心惟危之危

三體旣柔而好動得一善不能拳拳服膺而又失之身在復時失而又知復者也當頻復之際出入於善惡之閒不亦危乎儻能自危終於必復亦可以無咎善補過也

頻復之厲義無咎也

人惟恐不知復耳使能知復何咎之有聖人慮人以頻復自危而畫於復故特以無咎開其攺過之門蓋曰頻失而頻復觀其迹則危揆其義則無咎𨿽危也不猶愈於迷復者乎

六四中行獨復

四居五陰之中故曰中他陰不應初惟四應之故曰獨四漸逺於初宜不能復而與初徳位俱應能擇善而行獨復於善也四之獨復則他陰蓋有不能復者矣

中行獨復以從道也

從道謂應初九也四不能自復必因諸人蓋以從道也自昔人品惟中才爲多以其可上可下凡好善好暴之殊惟上之表儀是從五陰之時一君子𨿽在下位猶能化六四之從道況大人在上之時乎

六五惇復無悔

惇厚也與臨上六義同

五去初益逺未必知復固應有悔能因四之應初又從而附益之厚於復者也故可無悔

惇復無悔中以自考也

考察也五之於初非比非應以居位之中卓然有見自察其處身之理故能內厚於初也中之可貴如是夫

上六迷復凶有災眚用行師終有大敗以其國君凶至於十年不克徵

迷陰晦之象天災曰災人禍曰眚坤眾用師之象十年數之終

上去初最逺又爲重陰宜乎迷而不復凶與災眚且並至於吾前已則不明弗克自反乃行師以伐人之國惟有大敗凶於其身而已句踐棲於防稽臥薪嘗膽出入必以敗告猶十年生聚十年敎訓而後足以沼吳而雪恥儻上六大敗而猶不悔艾十年𨿽久亦不克徵以復已之讎大哉復乎不逺而復匹夫可以爲亞聖可懼哉迷乎災敗逺至十年而未已過逺而不復故歳久而猶凶百爾君子可不監諸

迷復之凶反君道也

復道之賢伏而在下六五居中而內厚於賢者此君道也上六反是烏乎而不凶剝上九窮而反則元吉復上六窮而反則大凶反一也而吉凶異者道與失道之殊耳故曰反復其道

【震下乾上】

於卦變爲乾重震於爻變爲二陰爻卦初三互易而變此卦以初之剛動爲主然下卦尙於動上卦戒於動故初往吉二利往三得牛四正固不動則無咎五應則疾上行有眚

天下雷行物與無妄先王以茂對時育萬物

乾爲天震爲雷故曰天下雷行震之動有以出入爲義者有以威爲義者有以行爲義者此則義取於行雷出地奮初之雷行則轟鍧東西靡有定所斯時也陽气畢達萬物與之無妄先王體之以對時育物蓋奉天時之政也茂盛也月令春三月之政可以槪見

無妄元亨利貞其匪正有眚不利有攸往

震由乾索動則合干故卦名無妄

動與天合理應大亨然幹有性情猶曰利貞況震之動吉凶悔吝由是而生焉安得不利於正乎不然則眚且隨至其於往也將何所利

無妄剛自外來而爲主於內動而健剛中而應大亨以正天之命也其匪正有眚不利有攸往無妄之往何之矣天命不祐行矣哉

卦由變九三之剛自下卦之外來居於初爲震之主於下卦之內此以爻變釋卦動而不健其動易輟動而健動乃不息剛旣動矣動而不息矣或恣睢妄行則必失其正故聖人卽九五以示訓謂以九五之剛中能應六二之柔中則𨿽健而不過於躁是大亨而行之以正固天之所命也不然天且不祐倀倀何之諸卦具元亨利貞者凡七自幹外皆以宜釋利以正釋貞至此卦則繇辭亦以匪正反覆致戒於以知聖人作易取義井然不紊學者特未之思耳

初九無妄往吉

諸卦爻辭所舉卦名有取名之義者有紀卦之時者此卦特紀其時耳故曰吉曰災曰疾曰眚皆系名以紀時如曰無妄則誠誠則有吉而已安得有他繇言不利有攸往而初爻言往吉二言利有攸往者卦爻之取義不同也卦之不利由於匪正若震爲長男初爲震主有不動動合乎幹如是而往吉固冝爾無妄初九與升初六取義略同

無妄之往得志也

陽在下者必升乎上況乾父在上乎故當無妄之時動而上往則可得復升之志以得志爲吉也升初六曰上合志也其義同得與合微有優劣無妄陽而升陰也

六二不耕獲不菑畬則利有攸往

二爲田耕墾治也獲刈稻也一曰菑新田也三曰畬熟田也二不耕而獲不菑而畬則蓋有爲之耕且菑者矣樊世謂王猛曰吾輩耕之君食之邪此可槪見不耕獲之義

六二陰柔本不能動以九五剛中應之故亦利往以從乎五猶之農夫不必勤耕而獲其成不必勞始而爲其終若是乃可有所往不然而彊欲耕菑則質弱智昏動皆舛謬畬獲其可得乎不耕不菑猶坤之先迷獲畬猶坤之後得主此乃得所依托因人成事者也遷史作無望謂無所期望而有得焉者豈亦有見於此歟

不耕獲未富也

力穡而後有秋旣不能耕冝其未富不耕不菑爻辭爲陰柔言之也若君子則嫌於因人成事不復自彊爲善故以未富儆之未富非不富之比儻能自彊則富有矣釋辭爲君子言之也不然必貽不稼取禾之譏

六三無妄之災或系之牛行人之得邑人之災

災自外來者也或者不知主名疑辭也牛柔順之物陰之象六本在初今動而居三爲行人邑內也本爻之人也

三本剛位今六居之是三失其剛爲六所得也六非意而得牛三不虞而有災適當其時則然爾

行人得牛邑人災也

牛必有主而或系焉行人偶過而攘之彼牛主者必索諸邑人之家而邑人受詰索之災矣

九四可貞無咎

貞固也不動之象

卦𨿽以剛動爲義然上卦純陽動無所之與初敵應動必有咎惟可貞固以自守咎乃得免

可貞無咎固有之也

初之剛自外而來四之剛乃其固有因其固有而固其守斯無咎之道歟

九五無妄之疾勿藥有喜

以陽應陰則陽爲陰耗疾之所由生也勿之爲言不可也

指幹則應爲得指九五則應爲疾然居大中何能害我或我之藥則反以致疾正醫家所謂不病病而病藥者故勿藥乃有喜藥則有憂

無妄之藥不可試也

無妄之時以應致疾從而治之則藥爲無妄之藥矣試嘗也康子饋藥子曰不敢嘗是也

上九無妄行有眚無攸利

卦辭其匪正有眚上九以之

上居健之極故不能止而有行行則有眚矣卦辭但指不利於往爻言無攸利則不惟無眚將無一而利

無妄之行窮之災也

以有應而欲行不自知其身位之已窮所謂斯其所取災與六三意外之災不同

【乾下艮上】

於卦變爲艮重乾於爻變爲二陰爻卦初六與九四六二與九五互易而變二陰畜幹者也小畜惟六四用事以巽畜健故初二終於復而三有反目之患大畜君臣同志以剛止畜健故初二皆受畜而三有利往之喜上則畜道成而大亨矣

天在山中大畜君子以多識前言往行以畜其徳【識音志】艮爲山乾爲天艮上干下故曰天在山中神气天之神气也而地載之故有天在山中之象【天地交亦以气言象】地之厚載固足以畜陽益之以山則所畜彌厚此畜之大者也學者所學言行而已修於身出於戶庭逺而行蠻貊妙而動天地樞機所系其大如此非稽之前言鑑之往行於何而用吾力稍識之則畜者寡多識之則畜者大君子體易之功用庸可忽諸

大畜利貞不家食吉利渉大川

幹陽欲升六五以大君畜之故卦名大畜

止能自畜者爲小自畜而及人者爲大子曰善不積不足以成名惡不積不足以滅身畜不以正是積惡也故專以利貞戒之賢者未遇則耕築以自食今得所養則不食於家而吉矣六五𨿽柔能得剛健之臣此固足以渉險而濟難商髙宗曰若濟巨川用汝作舟楫是也

大畜剛健篤實輝光日新其徳剛上而尙賢能止健大正也不家食吉養賢也利渉大川應乎天也

金與石胥擊而火生竹與竹胥摩而明見凡物之光必有與之胥軋者而後越剛健指幹篤實指艮乾之剛在下而健艮之剛在上而止健止胥摩而後徳輝可覩下不健則其動尼於止而遽息息則不能光上不止則气振於健而動搖搖亦不能光今上之鎭止愈力而下之剛動愈健是以其光與日俱新世有立徳之士篤於進修自彊而不息其志固可尙矣然不能止於至善躁決過當適足累徳身名闇而弗彰閒有日月至焉少遇沮抑輒中道而廢一息閒斷則一息晦蝕而新者故寧能日運而常新乎剛上指上九尙賢謂六五尙上九之賢上九之剛屹然在上乃特立獨行富貴威武有不能淫屈者大君尊崇而嘉尙之以其能止幹之健也然健不易止稍有不正則反爲健所攻今能止之非大正不可大畜之義在已則爲畜徳在人則爲養賢伐檀素餐之刺不家食未必吉也必上有養賢之君而後詔爵詔祿可以揚名當時垂休後世斯其所以爲吉也不然上之養者非賢下之求養者不以道如此而食於公上一旦身嬰戮辱何吉之有司馬直猶不能免況他人乎天干也謂六五能應干之眾賢可資之以濟川也

初九有厲利已

厲危也利冝也已止也

大畜六四與小畜六四不同初九之剛儻如小畜之初求復於上則必爲四所畜有危厲之道焉故冝止而不行見危而能止所以自畜不待人之畜之也

有厲利已不犯災也

六四挾大君之勢其力足以災人初或進而不止則犯其災矣利已者不犯災也與需之初爻其義略同

九二輿輹

輹車軸防也軸所以持輪慮其毀敗故維以固之輿所以行今其輹於行爲不冝

二受五之畜者也但云說輹他無餘辭殆若自其輹不爲五所者非特嫌於以陰畜陽而已也抱道韞玉之士守中居正其在澗阿棲巖谷非爲上所困阨而然也時方平治𨿽幣聘旌招交我以道猶且翔而後集或天地閉塞則辟色辟世遐舉髙飛豈矰繳之所能及非若後世由徑詭遇無所不至自媒以求進而卒爲世所摧抑者學易者監之防

輿說輹中無尢也

五以中畜二二以中自畜旣說其輹不輕求進何尢之有

九三良馬逐利艱貞曰閒輿衛利有攸往

馬陽獸也周官校人有良馬駑馬天子十有二閒良馬以駕五路良善也幹之象逐馳也衛列衛也曰者申言以明之猶滕父兄百官舉喪祭從先祖曰吾有所受之也

畜至三而通故良馬可以馳逐然久止驟行易於縱肆必慮之以艱行之以正猶戒之曰閒習於車輿儀衛之節則鸞路鏘鏘安行軌道是爲利有攸往而非徒甘其芻秣之養也大君之養賢豈但優之祿秩以富足其身固將使之服休服采爲天子使也養賢至此則賢者皆效忠匪懈以奉一人此養賢之效也初二言樂育之義三言養賢之效

利有攸往上合志也

他卦陰陽應爲得此則爲畜他卦陰陽敵爲不胥與此則爲合上九乃六五所尙之賢陽性務進上九同欲汲引在下之陽故曰上合志

六四童牛之牿元吉

童牛犢也九在初其剛尙微爲初陽之象牿牛馬牢也蓋閒養牛馬圈書曰牿牛馬是也元大也

牛角善觸其養之必以牢圈童牛角方繭栗本無待於牿而已牿之者畜之於豫也幹之剛勇於進必及其位方在下力猶未彊之時從而畜之則易爲功猶加牿於童牛也若待其角壯力悍始施畜止之方則有拂其性而不得遂縱使得吉吉亦不大不若乘其童犢而豫畜之則習與性成無力制彊縶之勞元吉也

六四元吉有喜也

牿之旣早物乃順從可駕而服可驅而耕其爲元吉有足喜者

六五豶豕之牙吉

豶去其也豕性決躁稍壯則生牙甚壯則出吻外能害人而體瘠及其初而豶之則牙不生乃可畜養二爲下卦之正位其剛漸健爲壯陽爲豕牙之象兩剛必俱折畜剛必以柔可也今以二柔畜二剛何可與之角力而爭雄亦曰畜之以其道耳其道云何牛之剛在角則牿之而養其順豕之剛在牙則豶之以養其體用力省而功全此大畜之道也制天下之變貴靜而不貴動回天下之勢在機而不在力幅貟至廣人情不齊使大君不得執要禦詳之機乃欲物物而畜之事事而制之不亦勞乎勞亦未必有濟也然五之吉不大於四者牿牛則制於初以養其性豶豕則因養其體而傷其膚猶之小人之爲惡不威不懲五刑之用隨冝而施𨿽曰遂吾並生之欲要非聖人之得已

六五之吉有慶也

爻之辭五不及四釋爻之辭四不及五四臣也陰也五君也陽也福威爵賞惟君制之天下有冥頑梗化之人要非純柔之所能化或至於彊陵弱眾暴寡六四之所可畜者亦將不得其養矣惟濟以剛克使彊暴之夫皆知革心則養徳養體之仁周洽於四海其爲吉寧不有慶乎

上九何天之衢亨

何驚大之辭也上爲天人所行爲衢干行至上而復其所故曰天衢

畜以止爲義以養爲義止則得所養也然止而不行臀困而已養而無用項領而已初之利已二之說輹止也養也閒輿衛用也利有攸往行也三爲行之基用之體至上而行與用始達止而後行行必通養而後用用必濟騁駕於天衢之中其亨可知

何天之衢道大行也

行於地者有疆域之限山川之阻行於天者無畔無際惟所欲之猶之賢者顯立天朝君臣一徳言聽計從無適而不可道之盛行何以加此諸卦至上爲窮爲終行於地者也今行於天安有終窮

【震下艮上】

於卦變爲艮重震於爻變爲二陽爻卦九二上六互易而變頤中有物貴於動而後合今頤本虛而下猶動故動之體凶止之體吉初之凶失在觀二之凶失在行三正乎凶以動極也四麗乎止五居正上厲故皆吉

山下有雷頤君子以愼言語節飲食

艮爲山震爲雷上艮下震故曰山下有雷雷伏於地行於天其在山下則將震之時猶養其威而不輕詩公劉於時言言於時語語毛氏曰直言曰言論難曰語愼者不敢輕節者無過不及言語飲食人所不可廢然不愼則小以招禍大則階亂凡君人者之命令政敎皆所當愼不節則小以致疾大以喪名凡君人者之賦斂祿秩不可無節雷之聲爲言語山之養爲飲食言語飲食出入乎頤者也

頤貞吉觀頤自求口實

頤頷也上下二陽爲斷中四陰爲齒頤之形象之艮上止震下動頤之用象之故卦名頤

貞正也得正而後吉也其正云何觀頤之畫知其虛且動者之不可也故自反以求口實之道蓋虛則爲頤有物則爲噬嗑自求云者不外假以爲實也外假則以動爲養不以止爲養無所外假烏乎而能實鑑頤之虛合之則口自實無所實而實焉斯其爲正而吉也觀言頤而實言口蓋口者唇之形唇合則頤止气充而實矣

頤貞吉養正則吉也觀頤觀其所養也自求口實觀其自養也天地養萬物聖人養賢以及萬民頤之時大矣哉

頤非訓養也養身者由於頤故頤有養之義焉頤本以養身養以正則吉也大學所謂有所好樂忿𨿽養心之學於頤亦然人莫不知養也養不以正適以致凶揠苖者過之不蕓苖者不及皆非正也觀其所養者觀頤之動以求養者非所養也觀其自養者觀我之爲養者實與虛也惟知自養乃可推以養人於是極言天地聖人之所以爲養者萬物不能自養也天地實養之天地之養豈曰物物而培之漑之不過寄其用於四時六子而萬物各遂其生生化化之養聖人之於萬民豈能家與之粟而人與之衣其急先務者亦曰養賢而巳賢得所養則仁恩自及於百姓當頤之時寧不甚大矣防

初九捨爾靈觀我柔頤凶

先知故曰靈閉息服气不假於食蓋口實以自養剛實之象也木下垂曰朶初張頤待哺如木之垂朶謂動以求養震動之象也爾者指凡卦之初九皆剛實我者指頤之初九動以求養爻辭主本卦以立言故云

物之生也以气其壯其衰其死莫不以之凡人朝餐而晡復膳者气餒也至於寢終夜不食亦不饑气充也鼻以引气口以養气口實气充養生之道也初九陽明而剛實本足以自養適爲震動之主感於時位故捨其足以自養者而觀諸求養之象則失之苟失其養無物不消凶也

觀我柔頤亦不足貴也

所貴於觀者爲能觀虛以求實也今捨實而觀於虛所觀若此斯亦不足貴也已故曰飲食之人則人賤之

六二顚頤拂經於丘頤徵凶

顚倒也頤之下以初爲主二居其上曰顚頤拂者過而擊之經歷也丘頤六五也艮爲山五居艮之半其髙未極於山故曰丘若泰山之於丘垤是也徵行也初下卦之主也五全卦之君也二上於初已爲倒置自恃居上不屑比初乃動而前進拂經於六五以逺從乎上九從臣而略於君以斯而行行必凶也

六二徵凶行失也

六二如齒在齗初其類也今舎初而行失其也

六三拂頤貞凶十年勿用無攸利

拂頤卽拂經於丘頤承上省文貞正也貞凶不可轉移之謂十年數之一終易爻言數陽有一有三有七而無五無九陰有十而無二無四無六無八要必有不易之理未詳不敢臆說姑以難易久近釋之以俟明哲

三之拂經於丘頤與六二等而凶加甚者二與五位應又居柔位徵則凶止則猶可免也若三以柔才居剛位又爲動極自謂與上正應忽視六五以若所爲正乎凶也十年天數之一終聖人猶戒其不可用𨿽用亦無所利六五柔弱上九剛而得眾故於其正應示訓之嚴峻如此

十年勿用道大悖也

二之拂經已爲悖道至三則陵犯特甚大悖夫君臣上下之道故二止於凶三之凶至於十年而猶未已也

六四顚頤吉虎視耽耽其欲逐逐無咎

四與初應亦曰顚頤猶謙之六二比於三上六應於三皆曰鳴謙虎視直視也狼能回顧虎則直視眈眈虎視貌說文謂視近而志逺逐逐馳逐之甚虎常餓故其欲逐逐然

下與初應初之求養視眈眈而欲逐逐猶虎之貪冒四苟動而應之是以肉防之也幸在艮體止而不動位應而心違初不能爲我害故無咎或曰初爲虎何爲言於四曰大畜六四畜初者也而象取童牛易象此甚多學者冝詳之

顚頤之吉上施光也

顚頤一也二何凶而四何吉四與上同體上爲養主施祿及下四先被之於焉而有光故吉

六五拂經居貞吉不可渉大川

拂經指六二六三貞正也吉與不可文勢如洪範用靜吉用作凶

六五正大君之位操養天下之權海內環鄕而歸之者無他求養而已五以陰柔才不稱其位二三躁動惟知上九剛實之足以養之也故競趨之欲趨乎上必拂經乎五而後達焉五能居正自守聽二三之行而不爲之動則吉也不然不平而起爭之不惟不可得凶且至焉夫渉川濟險乃陽剛多助者之所能五方以陰虛委養人之責於上九則何能任渉川之事邪

居貞之吉順以從上也

五之居正非曰居天下正位當攬羣陰而有之也大君之志志在養民茍得天下之賢者委以牧養之寄使吾民咸得所養足矣何必盡出乎已而後爲正哉爻所謂居正而吉者謂能順時以從上也洪水未平禹敷治之艱食鮮食益稷司之舜爲大聖猶恭已南面而已況六五之君而可自恃其位以爭二陰乎故舜爲養賢以及萬民六五爲順賢以養萬民

上九由頤厲吉利渉大川

由頤義與由豫同厲危也利冝也

頤以止爲養四五皆柔至上九之剛而後止則羣陰之得所頤者由於上也上居亢極羣陰附之大君順而從之使其心微有驕肆則君疑眾怨上下交謫必危厲自處乃可得吉夫如是則得道多助用以渉川不亦冝乎

由頤厲吉大有慶也

慶不易得也慶而大有尢不易得也而實根柢於厲之一辭故知敬與肆緼於心者甚微而理欲之分吉凶之判所系者甚大周人由姬公而得養公孫碩膚者厲也齊人由陳氏而得養至於弒逆不知厲也苟知厲矣則君臣上下皆遂其養寧非大有慶乎

【巽下兌上】

於卦變爲兌重巽於爻變爲二陰爻卦六二上九互易而變卦名爲剛過卦辭取棟橈二與初五與上以卦名立義三與四以卦辭立義以四爻較優劣初與二剛過乎柔故優五與上柔過乎剛故劣九四剛柔胥濟而棟隆九三重剛而棟橈

澤滅木大過君子以獨立不懼遁世無悶

兌爲澤巽爲木巽多象風惟大過升井漸取象於木蓋在天爲風在地爲木各配其卦之所冝猶坎之爲雲爲雨爲水也滅沒也萬物莫說乎澤澤在木下則土脈膏潤枝葉無不敷茂今泛濫在上是大過而沒其木也眾處則安獨立則懼得時則喜遁世則悶此人之情也今而立無與必智識超世𨿽朝廷不知四國流言東徵之師不少沮喪隠約弗耀必定力不渝𨿽簞食瓢飲人不能堪而捨之則藏其樂不攺斯二事者皆聖賢之卓行惟才徳大過於人者能之若小過三事則中材畏謹者所可爲也獨立如巽木無悶如兌說

大過棟橈利有攸往亨

陽爲大陰爲小陽過乎陰故卦名大過

四陽內比有棟之象二陰外弱有橈之象橈曲也此言卦之象剛實於內足以有行故以攸往爲利往則必亨此言卦之才

大過大者過也棟橈本末弱也剛過而中巽而說行利有攸往乃亨大過之時大矣哉

四陽四陰之卦各十五獨於巽下兌上艮下震上之卦言大小過者以其中爻聨比也聖人謂之大者過蓋主爻之陰陽非以卦之陰陽也二卦之兌卽巽之反故六爻皆可象木猶屋之棟也初爲木本上爲木末初上皆柔柔則弱初上皆柔之卦有之矣而中四爻未必皆陽今四陽中比乃見本末之弱通六爻則剛爲過指二五則過而中治國之道敎化禮樂其本刑政文物其末當大過之時眾剛得志朋比聨合其有不易制者使吾本末皆弱治勢偏而不振斯固彊弗友之世與亂之國聖人從而以重典刑之剛徳克之常人視此以爲剛過不知剛過之用固自適時中之道況乎巽則不傲說則不忤稟剛過之才而以巽說行之斯剛過之所以爲中也旣剛過而中矣又行之以巽說矣必利有攸往然後世泰而徳亨此大過之時所以爲大非淺智小謀瑣屑者之所能濟也

初六借用白茅無咎

冒於上曰襲承於下曰借茅祭祀以縮酒封國以苴土神禹底貢於荊齊桓問罪於楚今沅州有三脊茅永州有香茅皆楚產也白茅茅之潔者

古者執圭璧皆有繅借示敬謹也二於三才爲地初在二之下有借之象以柔借剛則剛不親土所以敬剛而謹之也敬謹如此是以無咎小人之承君子亦然子曰苟錯諸地而可矣借之用茅何咎之有愼之至也夫茅之爲物薄而用可重也愼斯術也以往其無所失矣

借用白茅柔在下也

此合比爻以起義如大傳則專指一爻

九二枯楊生稊老夫得其女妻無不利

楊冝水之木過盛則枯稊芽蘗也書曰若顚木之有由蘗他木之顚斷者必死惟楊𨿽顚且斷或置之地不假培埴而芽蘗生之鄭元以稊爲荑詩曰手如柔荑謂如艸木初生之柔也後漢趙炳能禁樹生荑唐長慶三年冬艸木萌荑是也案說文荑敵圭反徐鍇云初生艸也別有蕛同音蕛苵也徐鍇引爾雅注似稗布地生穢艸是爲稊稗之而無稊字審爾則孟子不如荑稗當作蕛乃反作荑蓋先秦文簡率多假借字無定義釋經者惟當以本文尋之自說文之學興而字義始定王輔嗣以爲楊之秀鄭氏以爲山楡之實要之當釋如柔荑九二在上爲老夫初六在下爲女妻稊柔則初六陰之象九二比乎初六主二而言故爲老夫得女妻夫婦之合夫長則能制義女弱則能順從此家之肥也固無不利

老夫女妻過以相與也

老夫而婦少非陰陽匹敵然與其陰過陽寧陽過陰以過壯遇過弱兩過胥與其過也所以適乎中也

九三棟橈凶

橈垂也棟之爲物彊弱貴於鈞等或中彊則末垂棟之橈於卦以四陽也四陽之中猶有二四爲陰位其橈於爻以九三也九三重剛中愈彊則兩端愈弱而室廬有傾摧之憂故凶

棟橈之凶不可以有輔也

輔助益也三旣剛矣而臨之以九是輔其剛也魏明帝第知淩風臺樓觀隨風動搖而不知作樓之初秤平眾材咸適其平乃扶以大木樓卽頽壞輔之者之過也

九四棟隆吉有他吝

六爻皆象乎棟惟三四言之者以當六爻之中也他非正應之辭

棟之剛柔適中則隆然在上而室安九四以剛居柔冝其吉也然比於九三兩爻聨比三橈則或累乎四自他有吝非我致也

棟隆之吉不橈乎下也

棟之隆非曰超特異眾之謂惟不橈則羣工告成茍妄求特異是與三同耳聖人爲後世慮其精密如此

九五枯楊生華老婦得其士夫無咎無譽

凡木皆華而實惟楊華者不實實者不華首春生如桑椹者作五瓣小華心須皆具其華墜地卽槁不能復生季春生者亦如桑椹而桴甲之首頗銳暴於日則絮吐得風乃飄飛絮之下有實如斷髮著土復生一楊前人以楊花桞絮擬雪者特未之察耳華生於木杪爲上之象上六爲老婦九五爲士夫

九五六四爲富家大吉者陰陽順也今陰上而陽下故劣於二然不失爲陰陽之合以胥濟也故可以無咎且夫婦好合以續世也生稊則生意猶續生華則生意遂熄老婦生育之道已絕其何譽之有九五當大君之位所比非人曽九二之不若君天下者尙監於此

枯楊生華何可久也老婦士夫亦可醜也

枯楊已非可久之道況復生華是速之也男子三十而娶女子二十而嫁婚姻之時也老婦而得士夫是爲失節寧不可醜矣乎爻言無咎無譽釋辭乃醜詆之所以周公言外之意以垂戒萬世

上六過渉滅頂凶無咎

過渉過於渉也渉有兌澤之義頂上之象

泳遊者必以舟楫今馮河渉深則沒其頂有溺身之災烏乎而不凶然志在濟渉𨿽過而溺亦無可咎者凶而無咎學者每以置疑當詳味夫子釋爻之辭

過渉之凶不可咎也

大過之時不顧危亡以求濟時艱身旣殞矣或有全軀保妻子之人不原其心從而追咎之則人懷自利之術背君賣國者接踵而起矣比干諫紂志在存商其死也聖人以仁稱之仇牧孔父志存其主春秋特書之以開志士死節之塗不可咎者是亦無咎也

【坎下坎上】

於卦變爲坎重坎於爻變爲二陽爻卦初五互易而變六純卦皆以重爲義曰洊曰兩曰隨曰麗曰兼皆然亦不取爻應此卦六爻皆主於出險下卦在重險之下故初與三凶而勿用上卦已出其一故四五得無咎

水洊至習坎君子以常徳行習敎事

坎爲水重坎故云洊坎之水流故云至善乎已爲徳行乃自處險之道常之則不以夷險易其節以善及人爲教事乃敎人以處險之道習之則更嘗多而處置合理夫水之洊至猶源泉混混不捨晝夜者常也習也一日至焉而明日不繼一月至焉而一息不續則已至者中斷何時可以盈科而進也常者習之已成習者習而至乎常習坎止訓重險若習教事之習則是體重習之義以用其力兩習字之義自有先後不可紊亂

習坎有孚維心亨行有尙

坤言地勢舉其槪也幹之中爻交於坤則有剛有柔有髙有下而坎險生焉故經卦名坎【經卦止三畫聖人凡言八卦者卽經卦】重卦名習坎習重也書言卜不習吉是也名卦之義止如此後人因習教事之習遂謂聖人在八卦中於坎特加習字謂使人習於險然泛觀重卦之名有四字如同人於野比之匪人三字如履虎尾艮其背兩字者十六卦其閒可省文而無害於義者如比履坎是也有不可省者仍其舊如同人噬嗑無妄是也蓋四字三字兩字者其本名若省文者乃始與他卦一字者同非於坎卦特加其一也郭氏任氏云上脫一坎字任正氏直於習坎上加之曰坎習坎不知釋大象皆云習坎是不爲脫而不可加也胡旦氏讀水洊至習爲句坎自爲句豈亦拘於加習字之說而爲是回防邪或曰八卦無復名曰八卦誠無復名至重卦則有之曰八卦重卦其名何以異曰八卦旣重則義隨以異易變易也安得膠而不通有孚者兩陽𨿽各陷於二陰之中然陰陽未嘗不胥孚也維心者水𨿽流而心自止若有以維之而不與俱逝所以遇險而能亨也水性善行惟行則爲長江大河演迆充達利徧天下水行之有尙如此

習坎重險也水流而不盈行險而不失其信維心亨乃以剛中也行有尙往有功也天險不可升也地險山川丘陵也王公設險以守其國險之時用大矣哉

聖人以重訓習厥義昭然後之學孔子者冝謹所擇坎三畫之象爲水坎二陰之象爲險險者水之所行也坎爲流水兌爲止水言水流猶云洊至皆明重險之義水瀦則盈水流則不盈故陂澤有時而滿江河則不捨畫夜水之就下行乎險者也至平生焉春夏而汪洋秋冬而斂涸天下之至信出焉凡人之情案節舒轡於康莊之途則進止有度不爽其常及驅車於峻阪陵谷之閒則步驟擾亂疾徐無章所貴維此心以求亨者以二五之剛各居其中也剛故不詟於險中故無詭遇譎詐之患是可以行險矣夫然後行則必可嘉尙往則必可有功是足以出險矣夫險固所以爲難然有時而用之亦足以防難是險者夷之用也天積虛以不可階升爲險故能神其道地積形以山川丘陵爲險故能畜其富山川丘陵不能徧堪輿也王公是以鑿斯池築斯城立關畿保鄣自人設險以守其國故能中夏乂安四夷不侵是皆善用其險者天地用之爲天地王公用之爲王公險之時用顧不大哉

初六習坎入於坎窞凶

重坎之下故云習坎窞又深於坎是坎之底

習坎云者指爻之位以其適在重險之下也使以剛處之猶知自拔以求出今居以陰柔昏昧懦弱陷溺愈深是不惟不能出險反入於坎窞之中冝其凶也

習坎入坎失道凶也

事無險易處之皆有道焉茍得其道𨿽險可易𨿽凶可吉若冝出而入則失行險之道聖人謂之失道凶者猶謂得道則免不可盡諉於時位也

九二坎有險求小得

九陷於兩險之閒前後皆險故云有險

九二之險視初無大胥過然以剛居中故其求可以小得𨿽小得也較之入窞之凶則有閒矣才質之彊足以自濟固如此

求小得未出中也

剛陽之求旣已有得而猶謂之小者以未能出乎坎險之中也若初六之柔則亦不復知有求矣

六三來之坎坎險且枕入於坎窞勿用

來之猶來往也坎坎上下卦皆坎也且姑也枕藉之以安也在兩坎之閒故亦云坎窞

六三才柔而位剛在上下卦之際知求出乎險然欲之上卦則前爲坎欲來下卦則身在坎所謂進退維谷者也坎險如是姑謀卽所安又復入於坎窞進退與居皆有不可將何所可用邪

來之坎坎終無功也

位剛則居可爲之地才柔則無可爲之資或來或往躑躅求出可謂不遑寧居矣其柰身居兩險之閒始之用力徒勞終亦計功無有而已

六四樽酒簋貳用缶納約自牖終無咎

樽以盛酒簋以盛黍稷貳副也天官酒正小祭壹貳缶陶器如旊人爲簋之謂其質素而簡朴也約要約也自由也牖穿壁以求明說文云以木爲交防謂六四由防牖之閒納約於九五也

六尊六彞籩豆丰簠簋具斯備禮也今酒僅一樽惟副以簋用以缶他皆不備是禮之儉素蓋已方在險爲此殺禮也六四已出下險之上而比於五自謂可以扳援拯已於險然不得其門而出遂薄陳樽簋由防牖以納求五之約可謂識時而知權矣納約以通誠不出入門戶舉行於朝寢堂序之閒而在防牖之下非不由正路也凡室有戶有牖戶可以出入牖則僅容覿面未能出此室之外像四僅能納約未能出此險之外也未能出險則冝有咎以能覩日月之輝要其終乃得無咎耳

樽酒簋貳剛柔際也

際者交際之義以柔求剛乃陳斯禮𨿽曰儉素而誠敬將焉

九五坎不盈祗旣平無咎

以坎爲流水故曰行有尙聖人釋之曰不盈尙其流行江河是也爻以坎爲險陷故曰不盈聖人釋之曰未大諭其未能盈科陂澤是也祗大也平者水與隄平

陽陷於二陰之閒猶水畜於陂澤之內坎有水焉盈科而後進今困於重險是以不盈然坎流水也流而不捨晝夜則大至而平且盈矣故無險陷之咎

坎不盈中未大也

五以剛中不能盈坎以中之未大也然則九五不若大有之六五反得稱大中邪曰大有惟一陰而五陽宗之故五𨿽陰而爲大中坎之二陽其已分又俱受陷故五𨿽陽而未大未大云者有時而大也未大故不盈有時而大則平而盈矣

上六系用徽纆寘於叢棘三嵗不得凶

系束也徽說文三股繩也纆說文作纆索也棘說文小棗叢生者多刺叢棘蓋叢生於野外謂束以繩索投畀荊棘之叢以毒之也在卦之上故不象坎窞而象囹圄若三槐九棘乃外朝之位大司寇於此聽獄之成非縶囚之所周官司圜上罪三年而捨

上居重險之上可以出矣小人閒居燕處其心未嘗不險況處險極是怙終之小人爲險者也徽纆叢棘在上者設之以治小人之險三而不得出爲險而自蹈於險罪彌大故凶彌甚也翟義起兵誅莽莽反以棘毒葬其三族倒置如此

上六失道凶三也

初不知出失行險之道上之心術險巇失處身之道於是上之人以險治之故初上凶同而道異

【離下離上】

於卦變爲離重離於爻變爲二陰爻卦初五互易而變上下卦各自爲義下卦爲始明之主初爲履位之初二爲日中三爲日昃上卦爲繼明之主四爲艱難之際五爲孝治上爲用明周公作爻辭實具此義防微別嫌故托之以他辭使後人詳玩而自得之又於上九特王用出徵一語以微露其端倪夫子僅於系象稍泄繼明之旨又於六五爻特系以王公之稱蓋時運適爾不容不立辭以示訓又惡於指言故爲委曲耳

明兩作離大人以繼明照於四方

物惟中虛而後明離之爲明中虛也重離不曰二明而曰明兩者二爲數可以進退兩爲兩物對峙之名也日月並明故曰明兩日昱乎晝月昱乎夜兩明胥繼而後照臨之輝終古不息作猶賢聖之君六七作大人體明兩之義前聖後聖明徳不替則被四表格上下曷其有窮離在他卦或爲電爲火各隨所遇之宜

離利貞亨畜牝牛吉

上下二陰分麗乎四陽之閒故仍經卦之名曰離陰柔不能以自立必求其所麗今麗乎陽得所麗矣然必利乎正其道乃亨牛順獸也牝牛順而又順者也兩陰皆中是爲牝牛四陽畜其外得其吉也凡陰之正而亨陽之畜而吉皆由乎中中其可貴也防

離麗也日月麗乎天百谷艸木麗乎土重明以麗乎正乃化成天下柔麗乎中正故亨是以畜牝牛吉也離古皆爲麗之義詩云雉離於羅鴻則離之是也不依形而立不迹而行者道而已外是皆不能無麗上則日月麗天而能久照下則百谷艸木麗土而能廣生大君成位乎兩閒則將何所麗亦曰正而已耳明者易流於察亦易昏於所流於察非明也寄於邪私明之害也人心無常不能無所麗重明繼作所麗皆正而後道化可得而成蓋道化易於行難於成前聖明而正矣繼之者或正而不明明而不正則前之行者後或廢其何成之有此專明麗之義以下乃釋彖辭五之柔位中而徳未正二之柔居中履正無所偏寄蓋亨吉之基也故於爻曰元吉麗如魚麗音力馳反亦可

初九履錯然敬之無咎

初在下曰履錯然猶愕然也

履卦云初猶乍入門戶未知庭廡堂奧之所由故敬謹自持不敢輕進庶免迷途之咎履錯然幹九四之疑近之敬之無咎子入太廟每事問近之

履錯之敬以辟咎也

聖人以辟咎釋無咎則知補過亦多術矣吉凶無常惟人所召咎可以辟而免乃知我命在我不在天

六二黃離元吉

黃地之色二爲下卦之主故曰黃離釋之離訓麗爻辭之離訓明元大也

離卦之二坤經卦之中也離以此爻成卦徳中位正固冝得元大之吉也乾坤傳心於坎離坎離得乾坤之中而代父母用事坎之二五不能出險離之二五吉乃如此得勢與失勢之殊也或有以坎離二五爲乾坤二五者但六十四卦皆由經卦之三重而爲六坎離中爻之陰陽固自經乾經坤中來及爲重離乃兩經自乘而成六故不當以坎離二五爲乾坤二五

黃離元吉得中道也

六二猶日之中故曰得中道而其吉視他爲大

九三日昃之離不鼓缶而歌則大耋之嗟凶

日昃日過中而傾象三之過乎二也離明也八音諧而永歌者廣庭之大樂鼓缶而歌者擊缶爲節乃逍遙物外獨樂而歌耋老也大耋大老也嗟者日暮塗逺嗟死期之將至也

上下卦各爲一義三爲下卦之終故以日昃大耋黙寓其所難言者三之日昃猶人之耄耋儻尙慕廣庭之奏竭精神而不知徜徉簡澹之鄕以休養其衰年則徒爾悲嗟而凶及之矣帝堯倦勤薦舜於天所以爲大聖

日昃之離何可久也

景薄崦嵫冝其不久

九四突如其來如焚如死如棄如

突如武暴也其來如直前而徑造也焚如周官掌戮凡殺其親者焚之死如棄如死而不見收葬也四爲前後之交九四徳位不稱遂謂時爲可乘排闥直前無復禮分五𨿽柔大君也彼剛而犯上固天下所共誅冝其焚而死死而棄也三百八十四爻之凶未有若此者聖人之意深矣

突如其來如無所容也

得罪於大君果何所容於天地間邪

六五出涕沱若戚嗟若吉

自目曰涕沱滂沱也戚憂悲也嗟嘆也

顏色之戚哭泣之哀弔者大恱此其事也

六五之吉離王公也

沱若嗟若凶憂之甚也五爲君位而凶憂如此聖人之所甚惡也故因爻辭之吉揭而釋之曰其云吉者五爲離之王公也以聖繼聖孝道之治天下如此所以吉也王君位並及王公者斯道也自天子達於諸侯後王君公皆君也

上九王用出徵有嘉折首匪其醜無咎

六五當三年不言之時周公特於上爻稱王所稱之王卽六五繼明之主也言出徵者上爲卦外乃王者出師徵伐於外之象嘉美也折摧折也首首惡執也醜眾也謂罪不及其眾也

六五乃守文柔明之主天下有彊暴不率化之人或梗吾之初政王者出而徵之折首而已而縱其脇從若是而用兵始有嘉美幸而克之僅可無咎不敢以言吉也

王用出徵以正也

興師用武非王者初政之所急不幸而敗常幹正之人或能聳羣聽而紊國經儻不加狝夷之威是爲昏庸懦弱之主失繼明之道矣聖人猶懼有不令之王假爻辭以黷武者故特以正邦釋之康王曰張皇六師無壞我髙祖寡命是也

剝復【反】無妄大畜【反】頤大過【對】坎離【對】

周易輯聞卷三﹤經部﹐易類﹐周易輯聞﹥

欽定四庫全書

周易輯聞卷四

宋趙汝楳撰

【艮下兌上】

於卦變爲兌重艮於爻變爲三陰爻卦三上互易而變爻象皆近取諸身感之至眞莫若身意之所欲不言而諭咸以止爲感者也爻之吉凶皆系於止其取人身爲象則各因其位不當如它卦言位應蓋拇與心腓與脢股與輔在人身皆不胥應故也

山上有澤咸君子以虛受人

兌爲澤艮爲山山峻極於天者也而上有澤焉必有虛坎以受之君子若之何而體之邪必虛乃可以受物心必虛乃可以受人心君本虛天理之所捨也萬善防焉百行出焉不幸而物欲窒焉而虛者以實聲色貨利實之則淸心寡欲之說不能入猜忌苛切實之則誠信優裕之論不能容猶之藜莧充腸者𨿽膏粱所不嗜也以虛之云非叩兩端而竭之空空也其實若虛之盛徳歟彖辭爻辭與象辭義各有攸主易變無窮三聖人之取義未嘗執一釋彖言咸感釋象言虛受惟圎機之士可以學易

咸亨利貞取女吉

山澤气通彼此交感故卦名咸

扞格則滯咸感則通理也然胥感必利於正正以取女則吉不正則爲逾墻鑽穴而凶

咸感也柔上而剛下二气感應以相與止而說男下女是以亨利貞取女吉也天地感而萬物化生聖人感人心而天下和平觀其所感而天地萬物之情可見矣咸皆也書之咸建五長咸有一徳是也今訓咸爲感蓋以兩卦皆感非以文爲別謂鹹無心而感有心也咸本變六三之柔上上九之剛下故曰柔上而剛下陰陽二气一感一應彼此相與陰陽皆感咸之義也良兌二徳爲止說艮下兌上爲男下女取女婚姻之初也古者昏禮壻執鴈親迎禦輪三周此下於女也女子處室必待父母之命媒妁之言壻又親迎而後從夫如是乃亨乃正用以取女則吉也人倫之道莫大於夫婦咸之兌艮婚姻之初也厥初不正後將柰何夫婦之初咸感至眞男之心止而專則女之心說而應男之止無蘄於女而心自說者此咸感之所以爲妙自然而然不可以它求也天地之感气也气感則萬物化化生生而不窮聖人之感心也心感則天下和說而平夷夫心之感豈曰縶之維之以彊其來也天下固有人心之本同者因其本同而感之則天下無不說應天地之感非气則萬物之生如揠之而使長聖人之感非心則天下之從將勉彊而乖戾觀所感之本同則可以見天地萬物之情見天地萬物之情則聖人之情從可見矣於此言二气感應所以諸卦陰陽交感之例如天地交泰天在山中皆以气不以形

初六咸其拇

拇說文將指也人手四指駢生惟大指在外像初爲卦之外大雅履帝武敏者乃足拇今不可因腓股遂謂拇爲足大指若爾則何以象外故曰觀象玩辭不得乎象則失乎辭艮初六言艮其趾可以互見當咸之初未渉吉凶感於其拇不越其位者也

咸其拇志在外也

初不象足象趾而云拇者初之志感在於外故以拇象之不安於所感者乎

六二咸其腓凶居吉

腓說文脛耑也居止也

二於人身爲脛耑感道貴止而腓爲屈信運動之防不能止者也動以求感感必得凶使能止而不行則可以得吉感之爲道本於自然自然云者非泛然無心之謂也天下有同然之欲吾所欲之人亦欲焉是之謂同然之欲因其同欲者而盡其在我在我旣盡自有潛感黙應之道不待動以求感也茍拂其所同而囂囂然以冀人之感我益動彼益疑求其面從且不可況望其心感邪

𨿽凶居吉順不害也

感固以動而凶能止則其凶可吉何者順人心之同則不害吾感也其動而能止之感乎

九三咸其股執其隨往吝

股上於腓爲三之象動於下體之上者也

以九居三皆陽而動故感於其股陰則隨陽是隨者柔之道也九三之剛不知以止爲感而固執其隨人之道往而求感有吝而已

咸其股亦不處也志在隨人所執下也

亦云者與六二同以動爲感也不處不能居也九三爲艮之主固應能止與二不同以二咸感之時遂違其素志亦隨人以爲感所執卑下動而不能止其致吝之道歟

九四貞吉悔亡憧憧往來朋從爾思

貞正也悔追悔也憧憧者往來不定貌四在上下卦之閒故爲往來朋眾也謂眾陽也爾四也思心之象也

吉與悔爲對守正則吉而悔可亡失正則凶矣何止於悔而已邪此聖人敎人以處九四之方也但四當往來之交欲往而求感於人欲人之來感於已未免憧憧然曽無定計上下二陽之朋又從四而求所思思愈多而感之道愈乖矣

貞吉悔亡未感害也憧憧往來未光大也

感以正感之吉也感不以正感之害也四能正則是未感於害悔冝可亡何乃心思往來而弗寧乎則咸感之道湮晦而狹隘矣其以心求感者乎子曰天下何思何慮天下同歸而殊途一致而百慮天下何思何慮日往則月來月往則日來日月相推而明生焉寒往則暑來暑往則寒來寒暑相推而嵗成焉往者屈也來者信也屈信相感而利生焉尺蠖之屈以求信也龍蛇之蟄以存身也精義入神以致用也利用安身以崇徳也過此以往未之或知也窮神知化徳之盛也此聖人平時與門弟子講論之語止以一爻曲暢其義非如釋爻者必通貫諸爻之情以立言也天下何思何慮四句專釋思字日往月來以下專釋往來二字夫子嘗言君子有九思學之不可不思尙矣今云何思何慮非使人不思不慮也天下之塗𨿽殊及其所歸未始不同天下之事一致於理人自百爾其慮則亦何所事於思慮哉人之思生於是非之多岐人之慮怵於利害之交戰茍因其殊者之同歸悟其百慮之一致則惟理是從所守者約而思非妄思憲非徒慮矣自太極旣判如日月運於天寒暑變於地與夫人物之情狀莫非往來屈信之故推極其妙爲致用爲崇徳爲窮神知化皆是物也然聖人釋爻不滿於往來之憧憧至是乃究極其妙用如此豈自爲矛盾者故曰平時講論止就一爻曲暢其義不必通貫諸爻之情也

九五咸其脢無悔

脢說文背肉也今俗謂之脊心在胸之後心之上爲五之象悔亡有悔而亡也無悔則直無可言者艮稱艮其背一身之最止者也感於其所止何悔之有然乃無情之止則亦不能爲感矣故亦不言吉

咸其脢志末也

脢爲身之末位已漸髙志存於末僅能免悔而已

上六咸其輔頰舌

輔說文人頰車也上爲首

下五爻象人之身其吉凶悔吝在動與止至背而極矣若上之動則出於身之上猶首之輔頰舌持此爲感人誰信之

咸其輔頰舌滕口說也

施命敷誥帝王所不敢輕言固不可已也使載以誠信則大哉王言人皆丕應今上六惟口說是滕乃簸弄簧鼔之人不足與言感不足與較吉凶矣滕與騰通

【巽下震上】

於卦變爲震重巽於爻變爲三陽爻卦初四互易而變釋彖𨿽云剛柔皆應然諸爻皆無應之象但各隨爻位以明吉凶蓋皆應者特指爻之一端若全卦則以久爲義者也應當有時而不當久故六爻無應之象

雷風恆君子以立不易方

震爲雷巽爲風二物至不能久而天地之化所以能久者雷風也方所也君子卓然有立不易其所是可以體卦之徳

恆亨無咎利貞利有攸往

男下女者好合之暫夫尊婦卑者可久之道故卦名恆

純亦不已者久也久故能通通則無凝滯之咎然通久或有獘必利於守正守正而自畫亦不可以久必利有攸往而後其道爲不息也

恆久也剛上而柔下雷風相與巽而動剛柔皆應恆恆亨無咎利貞久於其道也天地之道恆久而不已也利有攸往終則有始也日月得天而能久照四時變化而能久成聖人久於其道而天下化成觀其所恆而天地萬物之情可見矣

釋之辭惟此卦最詳聖人於幹以常對恆立言則恆常自爲二義於需言未失常乃取用恆之義常未必能恆恆則包常變爲言若常可訓恆聖人當云恆常也蓋恆之訓久乃久逺之義非常變之義今人辟諱攺曰常據義當曰久初九之剛上爲四六四之柔下爲初故曰剛上而柔下剛上柔下則上下之位爲可久震巽胥遇故曰雷風相與與猶可者與之之與雷與風則威烈風與雷則聲逺是相與之爲可久巽而動者二卦之徳不懦不畫其巽可以久剛柔皆應者六爻之情不拒不疑其交可以久合是四者故曰恆已上釋成卦之由與卦象卦徳爻位此下乃釋卦辭事有因革道無變遷時有今古道則長存久必於其道而後可儻非其道則亨者否而咎且生矣天久於覆地久於載天地之道何有窮已所貴於攸往者謂事𨿽有終我行不已則終者復有始所以體天地之道也日月得天運動不息故能久照四時代謝變化不息故能久成聖人法日月四時之所以久者久於其道而天下之化以成觀其所以久者如此則天地之所以化生萬物與萬物之所以流行而不窮者其情可以見矣故曰窮則變變則通通則久

初六浚恆貞凶無攸利

初在下爲巽之主有浚入之義貞固也

六爻各因其位爲久在初而浚未爲久也事當漸致或固執以行宜底於凶卦辭言利有攸往久以其道也爻辭言無攸利久不以其道也

浚恆之凶始求深也

行逺自近始求深自淺始一鍤豈有及泉之功經始而遽欲求深固執以致凶而已

九二悔亡

以陽居陰爲有悔

處不當位悔也悔而亡必有攸自

九二悔亡能久中也

始有悔而終可亡者以九之陽能久於二之中也若四則有非位之譏

九三不恆其徳或承之羞貞吝

或者有時而然之辭三居巽極進退之象承接也羞可恥也貞固也吝悔之小者

重剛則勇於爲善巽懦則擇善不固其於爲徳必不能久不能久則或承之以羞恥矣子曰南人有言曰人而無恆不可以作巫醫巫醫執技以事上出鄕不與士齒者尙不可作其羞可知儻固而不變吝道也

不恆其徳無所容也

今日爲善明日爲不善是之謂不久其徳方其爲善則善人容之不善者拒之及其爲不善則不善者容之善人拒之若是何所容吾身哉

九四田無禽

田田獵也禽獸之緫名

田獵志於得禽以九居四其守株以待者乎故無禽

久非其位安得禽也

居而當位𨿽暫可以得禽苟非其位𨿽久奚益

六五恆其徳貞婦人吉夫子凶

貞固也婦人六之象夫子五之象吉凶備者陰陽之義反也

能久其徳又守之以固執宜若可嘉第五爲陽剛之位君道也夫道也乃居以陰柔如婦人當之則吉夫子反是而凶惡其以陰柔久於夫子之位而不知順辟也

婦人貞吉從一而終也夫子制義從婦凶也

一者純而不貳也婦人能一於柔順終身不渝斯其爲吉也若夫子者齊家典則之主刑寡妻至兄弟禦家皆於我乎取正要必以剛徳制義正已以正家儻久於柔順惟婦是從則牝晨家索烏乎而不凶或曰以乾坤爲天地而首上篇卦各具一象也以咸恆爲夫婦而首下篇審曰男下女爲夫婦則咸卦足以盡之何爲兼恆卦並言蓋以男下女不過蹔行於初婚夫豈可久之道故吾孔聖因婦人夫子吉凶之爻而制義之訓始而男下於女所以致其感否則情睽終而夫剛婦柔所以制其義否則道悖咸之時固不得不示以下女之說然憂深思逺則又汲汲乎正夫婦之義必合二卦而後夫婦之道始全不容獨以咸爲夫婦也或曰長少旣象乎夫婦中男中女何獨不然曰乾坤具天地之體而用未彰坎離通天地之中而用始著妙而陰陽之气交明而日月之疊運奠於方南北位焉寓於物水火象焉何莫非坎離之用或要諸男女則夫婦之心之中也心之中統乎始終爲止說爲從一爲制義皆是中也易道變易無方固而求之非善學易者

上六振恆凶

振震極之象義同振衣亟動不寧也

四久於靜則吝上久於動是以凶

振恆在上大無功也

以重卦則上窮以經卦則動極振厲以求功有時而然則可今久動乎上其爲無功大矣

【艮下乾上】

於卦變爲乾重艮於爻變爲二陰爻變之始卦以四陽遁二陰爲義六二爲致遁之主初在二後不可遁三切近於二若有所系而不得遁四已在外五居尊上居外卦之外故其於遁皆吉利而上則眞遁者也

天下有山遁君子以逺小人不惡而嚴

乾爲天艮爲山乾上艮下故曰天下有山山嵂崒峻極欲上陵而天更穹然若爲山而遁之之象君子之逺小人亦然小人逺之則怨今遁而去之不與爲惡則不我怨近之則不遜今嚴恭自持不與防近則不可狎不怨不狎莫可親疏此君子之遁而亨也夫子之遇陽貨以之天孫山之髙爲不惡而非山可及爲嚴

遁亨小利貞

二陰浸長四陽遁之故卦名遁

陰有必盛之陽有將衰之兆逆而與敵秪取辱耳遁世髙舉迹遁而道亨當是時惟小利於正大正則陰激而傷陽

遁亨遁而亨也剛當位而應與時行也小利貞浸而長也遁之時義大矣哉

進於學則徳亨敏於行則旅亨遁退也退遁何由而亨陰方進我止而不去則陰將剝我必遁而後亨也九五之剛徳當其位彼六二者實致羣陽之遁麾而絕之誰曰不宜而當遁之時彼挾其方張之猶以位應知仰承乎我何可拒而不受五之應之蓋與時而行非常行之道也陳太丘防張讓之葬是已人皆曰遁之世陽尙盛而陰未彊然不知自一陰而二陰如水之浸淫必至稽天不可謂其但止於此君子而小正之彼猶以漸而進不然決裂奔軼爲吾害不細臨曰大亨正遁曰小利貞惟其時之不同故其正有大小是以君子之遁非辟禍也非畏小人也二气不能無陰生人不能皆君子小人之道始於遇盛於否極於剝今二陰矣其方來其气甚銳及是而遁以至否之不亂羣觀之神道設教剝之順而止之於消息盈虛之際處得其道則可反而爲復而六陽朋來出入無疾此遁之時義所以爲大非小智鄙夫所能爲

初六遁尾厲勿用有攸往

六爻偃觀則初爲後爲尾厲危也勿用不可用也初居二後尾之象也徳陰而位則陽其不幸而伍於小人者乎二乘其上欲遁不可寧不危懼夫與二同而位未尊顯亦安之而已耳何可遁而去之邪

遁尾之厲不往何災也

遁而居尾𨿽曰危厲儻安時處順混迹於眾人之中人不我知則亦不我害何災之有夫素與小人疏見幾先事而辟之則可以免禍今居二之後迫情見始求退辟彼且疑我背已忌我潔身而禍至無日矣故不往而後可以免災

六二執之用黃牛之革莫之勝說【說讀若滕口說始恱切】

黃陰中之色牛陰順之獸生曰革熟曰韋以革維物固莫加焉陳以犀革裹宋萬

六二當位居中深明以陰承陽之理見陽之遁欲縶之維之如用黃牛之革以挽羣陽不勝言辭之切也陽因二而遁故二獨不言遁

執用黃牛以固志也

黃牛之革取其堅固陰之挽陽非固其身固其志也志畱則身不遁矣

九三系遁有疾厲畜臣妾吉

系聨系也三爲艮止之主故系而不能遁疾陰陽不和所生厲危也臣妾兩陰爻也傳曰男爲人臣女爲人妾

三迫於二於遁最急而與陰同體若連雞然不得絕二而去身不得去心實不畱君子小人不胥得如陰陽不和有疾而可危也尙幸俯視二陰猶我臣妾因而畜之不與爲仇亦可得吉

系遁之厲有疾憊也畜臣妾吉不可大事也

欲畱則失已欲去則系於人蹢躅於進退疾且憊也大事當決於賢者豈臣妾所當與聞𨿽吉也而可與於大事乎

九四好遁君子吉小人否【芳九切】

好好尙也君子陽之稱小人陰之稱否讀若可否之否

四猶在中爻未出卦外其於遁也固其所好若夫子從吾所好是也好則終於必遁此惟君子之吉小人則不然九四以陽居陰已非純剛而位與陰應是以君子而渉乎小人者也聖人懼其牽誘於小人或變其好尙故兼舉君子小人以爲戒

君子好遁小人否也

小人好進者也儻當此時必將顧戀徘徊爲固位苟存之計𨿽迫逐之且不忍去況肯先幾而從所好乎

九五嘉遁貞吉

嘉美也貞正也

九五君位非可以遁惟嘉美君子之能遁者耳二陰之時上有純剛之君羣陽若不必遁然陰浸而長爲大君者𨿽小正以止其進下應以欵其情然其終將盡剝羣陽與其禍至而後逃曷若見幾而先遁五之嘉之美其能逺害以全君子之也小人柔邪佞媚易以惑人以大君而小正非曰畏之以純剛而下應非曰與之所以少緩其來使君子得從容引去而已一有不正則小人之計得行而爲君子害正而後吉聖人之意逺矣

嘉遁貞吉以正志也

志正而後事正正志云者正其致吉之源也

上九肥遁無不利

肥充腴暇裕貎義與家之肥同反乎憊也

上九身在卦外最逺於陰焉往而不得吾志孟子曰則吾進退豈不綽綽然餘裕

肥遁無不利無所疑也

四陽之中三系於陰四五應於陰皆不能不自疑至上則疑慮盡亡蓋無有不利者矣

【乾下震上】

於卦變爲震重乾於爻變爲二陰爻卦初與五二與上互易而變陽𨿽剛必動而後壯卦之所以爲大壯者九四也四居羣陽之首前無勍敵三閡於四二與初尙微而未壯此四陽之情也六五徳𨿽不剛位則大君故下可以喪羣羊之壯外可以縻狠躁之羊此二陰之情也

雷在天上大壯君子以非禮弗履

震爲雷乾爲天上震下乾故有雷在天上之象澤中地中潛伏之雷也出地山下澤上山上初出之雷也不可以言壯天下而合於風雲雨電中天之雷也可以言壯而未大今在天之上乃可以言大壯雷在天上非所宜履猶壯者之行易越禮度故聖人戒之以非禮弗履

大壯利貞

陰陽皆有少有壯有老經卦初爲少二爲壯三爲老重卦初二爲少三四爲壯五上爲老壯者盛也彊也四陽駢集故卦名大壯

獨剛猶懼其失正況四剛乎宜有利貞之戒

大壯大者壯也剛以動故壯大壯利貞大者正也正大而天地之情可見矣

陽爲大聖人曰大者壯謂三陽之卦小大均等至四陽則大壯於小此通六爻釋卦名之大乾爲剛震爲動剛若不動則止於三陽何由而壯於陰故剛而止則爲大畜剛以動則爲大壯此析兩卦以明大之所以壯此下乃釋卦辭大者正也謂壯𨿽大必利於正也陽道舒達宏偉故言大陰道揫靜翕密故言小旣大旣正斯天地之情也雨露之潤濡神气之育皆天地生物之情也無偏黨無畛域此其爲情公平溥博觀正大之理而天地之情可見矣易於咸於恆於萃言天地萬物之情而此不及萬物者萬物之情正者未必大大者未必正不得與天地並也不言大正而言正大別於大正小正也復言天地之心大壯言天地之情心緼於中情則外見復雷在地中天地生物之功伏而未露聖人有以見其心大壯雷在天上天地生物之心已達於外聖人有以見其情

初九壯於趾徵凶有孚

初在下爲趾趾有止之義徵往也孚交信也

初之剛在下其壯僅在於趾壯而未彊也前有三陽欲往何之固宜有凶然與九四位應而徳同故曰有孚

壯於趾其孚窮也

初九之欲徵固將求孚於四然不知與四敵應四方務上進何有於初故其孚亦窮若隨之初九九四亦孚於敵應而得吉者初四之情胥從也故曰不可爲典要惟變所適

九二貞吉

二爲下卦之中臣位之正

易以當位爲正凡不當位而言正者非戒之以正則爲其能守正如此爻是也二在羣剛之間鮮不爲气所遷使過於用剛則失大壯之正故正者吉之原不正者凶之媒也

九二貞吉以中也

二之能守正非但以剛居柔也謂其居下卦之中也聖人特舉以中爲釋其示後世甚明卦辭之言利正惟二足以當之聖人於陰陽消長之故一陰言女壯先事而慮以曉天下也二陰則陽遁三陰則道消至於四陰五陰聖人蓋憂深而意切今反爲四陽宜可爲君子之幸而諸爻多戒勉之辭惟二以中正而吉非抑之也愛之也愛之以養其壯乃無決躁之失然後陰小不得乘閒窺隙而剛之爲壯無窮也

九三小人用壯君子用罔貞厲羝羊觸藩羸其角小人位不中也壯重剛也罔無也猶有若無實若虛也羝羊牡羊也牡羊尢善觸藩維也陽畫之象九四在前猶三之藩羸絓也三爲下卦之上有角之象壯非可用也用壯則失故幹之用九以無首明非可用也用明則察故明夷以用晦而明九三本未爲壯小人恃其重剛矜而用之若君子所用罔然如無方且守正而危厲若不能頃刻安者彼小人豈能若是哉居健之極欲進從乎上六而九四在前藩維甚壯九三以其障已之塗猶羝羊性狠怒角以觸之以遂其行不知反爲所絓是用壯之過也九四眞壯者也𨿽不必用而壯莫加焉聖人勉九二之辭約戒九三之辭詳抑以見聖人哀矜小人委曲敎之之仁

小人用壯君子罔也

聖人慮後世疑爻辭兩用字爲君子小人皆有所用故特去其一蓋君子以不用爲壯也

九四貞吉悔亡藩決不羸壯於大輿之輹

貞正也悔亡本有悔而亡也六五陰畫中斷有藩決之象震爲動輿所以行也大輿陽之象輹車軸縛也大壯此爻爲最

九四爲壯之首似宜有悔然以剛爲動主必守其正然後爲正大之壯故其悔可以亡況五爲之藩柔而易決無事於觸其角不羸於是駕我大輿其輹堅壯震動之亨孰有能禦之者二與四皆言貞吉二止吉於其身其獨善者歟四壯於大輿引羣陽進而爲幹其兼善者歟

藩決不羸尙往也

羸角則尼吾行藩決則尙於往積四陽之壯至是而後遂剛其可妄動乎

六五喪羊於易無悔

喪失也易平易也無悔本無有也

五爲君位儻以剛居之必可下制羣剛今居之以六是過於平易也大君以柔道理之而羣剛詟伏故曰喪羊於易羣剛不敢侵陵其何悔之有

喪羊於易位不當也

剛克不足至於用柔此豈大君之常道直以位不當不得已而然耳若五亦剛則與羣陽決一陰何止喪其壯而已

上六羝羊觸藩不能退不能遂無攸利艱則吉

上爲震動之極亦有羝觸之象退就三也語云遂事不諌因而終之曰遂艱敬謹也

九三重剛冒昧觸藩尙有羸角之災況上六重柔庸可恃其動極效九三所爲乎退則礙於五遂則位已極𨿽不言羸角蓋爲六五之柔羈絆纒縛有進退維谷之患固宜無攸利也苟能自抑而卻思艱難敬謹不敢自肆亦可反而爲吉有以見聖人未嘗不開小人以自新之門也

不能退不能遂不詳也艱則吉咎不長也

不詳不詳審時位之可否也上六本無可用之壯使能以九三爲監詳度時宜安於時極不爲觸藩之妄則可免不能退遂之患然其才柔易悔能知艱畏則一時之咎何長之有

【坤下離上】

於卦變爲離重坤於爻變爲二陽爻卦二與上初與四互易而變卦以柔進得名然初極下二猶在地皆欲進而未能至三始出地上率眾柔與之俱進晉之爲晉六三當之五爲接柔之主四以剛居下以畏伏如鼠爲正上以剛居外不得不伐以正之此六爻之情也

明出地上晉君子以自昭明徳

離爲明坤爲地上離下坤有日初出地進而上行之象日月之光入地則晦方其晦時明未嘗滅迨其出地則復明耳猶人之明徳本吾固有無以昭之則其明亦晦然日月運行豈有推挽之者君子體之自昭其明非由於人可也自昭其幹之自彊者歟昭明徳其大學之明明徳者歟

晉康侯用錫馬蕃庶晝日三接

離自坤出有上進之象故卦名晉

康侯有康功之諸侯卽冬官梓人所謂寧侯康侯在外朝覲則進於王畿故系以康侯之辭錫馬蕃庶侯享王之禮錫猶師錫錫貢之錫馬地也蕃衍也庶富也覲禮曰庭實惟國所有奉束帛匹馬卓立九馬隨之是錫馬蕃庶之類也晝日三接王接侯之禮凡稱日者兼晝夜爲言日不及夜也離之象也覲禮奠王奠幣王勞之皆延升卽三接之也三接行於終晝之時見其情親而禮縟也康功之侯進而朝王其用以錫貢之馬盛多若此天子乃於晝日之間三接以撫勞之此晉之所以爲晉也他卦彖辭率有亨利貞吉等語此獨無之者卦以晉爲名晉以柔進立義君明臣順交際各盡其禮他固有不待言者

晉進也明出地上順而麗乎大明柔進而上行是以康侯用錫馬蕃庶晝日三接也

火在天上中天之日如光天之下天子之象明出地上初出於地如顯於西土諸侯之象明出地上通兩卦而言謂康侯也大明析上卦而言指六五也離爲麗坤爲順大明在上諸侯被盛徳之輝光守臣道之順上附於大君大君因而撫接之遂得日親於王所是以卦辭云爾周禮之上公三問三勞與晉之三接皆盛禮也柔之上行凡四見如噬嗑如睽如鼎皆言得中惟晉不言蓋三卦之六五本在初與二進五而得中故知上行爲六五晉六五不動無所謂得是六五爲俯接康侯之君三陰爲上行近君之侯故上行不得指爲六五況聖人於六三有上行之辭乎

初六晉如摧如貞吉罔孚裕無咎

晉進也摧退也如者欲進而未遂也貞正也罔孚與我應者不我孚也裕寛綽貌無咎善補過也

卦取柔進初之柔乃在極下若有抑之者也時位使然何可躁進必安分守正乃可得吉仰視九四𨿽我之正應然彼之務進方鋭意气不孚寧有俯焉汲引之心惟當寛綽厥心自樂之中乃免覬榮幹祿之咎世之賢哲見擯於小人儻不安義命由徑以希進小人必怒其平時之不吾附而譴責之此固已不可其或適有故人近在君側以其綈袍之義已寒我乃悲憤頻顣不克自寛亦徒有羈窮而已

晉如摧如獨行正也裕無咎未受命也

獨謂罔孚行正謂貞吉初𨿽無應援乃能不易乎世介然行正是以吉也初在三陰之下未接於君是未受命之臣也古者不爲臣不見優遊休裕泊然與世若不與焉者其無官守言責者之所爲歟

六二晉如愁如貞吉受玆介福於其王母

愁憂慼也貞正也介福大福也王母六五之象合三爻爲大明析一爻爲王母聖人於六五必嚴君位之辯卦或不取君位爲象則巳儻象於君未嘗以臣之象當之母而稱王猶王后也不必因王父之文指爲祖妣王后之接下如天官內宰致後之賔客之位注云謂諸侯來朝覲及女賔之賔客漢世有命婦朝請長秋之事二爲在田未出地上當晉之時猶滯於下卦自昧者處之不能固窮或致騷然惟君子則以守正而得吉蓋以二視初位已不同五爲晉接之主二與之位應者也自可受非常之福於王母之尊夫何愁之有

受玆介福以正中也

二爲下卦之中以柔居之爲正卽爻辭所謂貞吉不然有愁而已福安在哉

六三眾悔亡

眾三陰也允信而見從也悔小疵也亡者有悔而可亡也

三與初二同體初二欲進而未能三之位巳髙爲眾陰之長彼方依我以上進三茍不顧其下冒然獨進則咎怨歸之矣惟能率以朝王則眾信而見從悔乃可亡

眾之志上行也

三陰同之志非茍合也爲其能成順麗之道上行以親大君也三之位下不在田正明出地上之時所謂柔進而上行晉惟此爻足以當之

九四晉如鼫鼠貞厲

九之陽爲大鼠晝伏夜動四之象鼫鼠猶云碩大之鼠也子夏傳作碩鼠爾雅作田鼠許叔重蔡邕作五技鼠然荀子五技鼠本作鼯鼠疑吾石易訛貞正也厲危也五爲君四則王畿也諸侯朝覲已至王畿將入朝王之時也六五𨿽柔君也九四𨿽剛臣也大君尊臨乎上人臣當翼翼小心畏天子之明威猶鼫鼠𨿽大而畏人可也聖人誨之必守臣道之正不然而有震主之威可不危懼自持以保臣節邪漢宣非柔主也大將軍驂乘帝若背負芒刺使知以功髙名盛爲懼復辟而退則必無覆宗之禍不學無術固如是夫

鼫鼠貞厲位不當也

以九居四者多矣聖人特於晉明不當之戒者六五居尊九四上進有迫君之漸聖人惡其迫也故以正厲戒之謂晉晝卦也鼠夜物也當晉進之時以九居四則位不當若他卦固有九四而吉者矣

六五悔亡失得勿卹往吉無不利

悔亡有悔而亡也失得勿卹謂有失有得皆不必卹也失得自是兩事非謂旣失而復得往之也與進不同蓋進退皆可以言往五爲君位不容更進也六五介二陽之閒四偪而上抗宜有悔也今三陰上進來享甚勤則其悔可以亡君臣之大分已嚴其閒小小得失可置而勿問務全其大體可也自是以往君臣親附上下交懽不特日趨於吉而大政小事自王朝而侯國旁行四達將無乎而不利六爻惟三五不動故不言晉

失得勿卹往有慶也

吉無不利非慶而何

上九晉其角維用伐邑厲吉無咎貞吝

角在首可以觝觸陽居上之象維執之伐討之也厲危也無咎善補過也貞固也吝小疵也

六五柔中所可接者三陰耳若剛暴之人豈六五所能制其在王朝則有脇君之嫌四是也其在外服則有角敵之患上是也故泛駕跅弛不爲漢患王惇桓溫卒貽晉憂上九頭角嶄然視柔中之君若有不屑臣伏者所謂不寧侯不屬於王所故抗而射女者也六五維而伐之以討不庭又必危厲敬謹乃可得吉而免過柔之咎然事止卽已固執而黷武則吝矣

維用伐邑道未光也

道徳之威不足而事徵伐此所謂謀動干戈於內於禦下之道爲未光也唐室之彊藩悍鎭天子優禮無節卒至驕蹇跋扈不免移師以伐之幸而克防猶非盛世之事況其不濟乎

【離下坤上】

於卦變爲坤重離於爻變爲二陽爻卦二三互易而變離三爻明者也坤三爻昏者也合而言之昏離之明者坤也五爲時之主初去五最逺故可飛舉以辟世二與五正應𨿽不可去以得助而幸免三居公侯之位代五以除昏四近於五知不可依而自逺上則昏之終也然則六五何以言箕子曰以君道不以君位

明入地中明夷君子以蒞眾用晦而明

離爲明坤爲地坤上離下故有明入地中之象蒞眾臨下也君子因明夷之昏體而用之吾本明也而用以晦用以晦所以保吾明也蒞眾之云不特昏世爲爾凡臨下之道無不爾眾多之情難以遽一人惡於太察水惡於太淸儻察察以爲明則百姓無所措其手足舜垂旒黈纊而能明目達聰則用晦所以爲明也

明夷利艱貞

夷平也日出地上則明下與地平則晦況入於地乎故卦名明夷然日之入特人見其晦耳明朱始傷也利冝也艱敬謹也艱則操心危而慮患深貞正也正則窮不濫而遁無悶此明夷之世之所冝也文王身親嘗之故以其自處者爲後世訓

明入地中明夷內文明而外柔順以蒙大難文王以之利艱貞晦其明也內難而能正其志箕子以之

內離爲文明外坤爲柔順蒙覆其上也大難君臣之閒也內難親親之閒也正志不爲難所遷也人有愚昧不能自拔於爲善者固不暇惟君子之是忌惟天資彊敏者豈不知爲善之可尊爲惡之可賤特以剛傲積習不肯翻然而攺圖於是忌明嫉賢之念日勃勃乎其中窮則以善惡之胥形達則以名位之胥廹況時方昏亂明者禍之的剛者敵之媒以紂之昏忌文王之明羑里拘焉明入地中之象大難也惟內明外順故可以免文王之處明夷以之此以證兩卦之徳艱正之利本以晦吾明也親爲骨肉徉狂自晦猶不免囚奴之辱內難也不殞身以存道不枉道而遂臣正志也箕子之處明夷以之此以證卦辭周公於六五稱箕子不於六二稱文王者時已追王不得於二稱之故聖人於釋彖以文王箕子並言以足周公之意自昔處變遭難之聖賢亦多矣文王以服事殷箕子不臣於周志遂而臣節不虧斯可以爲萬世法

初九明夷於飛垂其翼君子於行三日不食有攸往主人有言

飛引而去之也垂其翼不速髙飛也於行將行也初喪水漿不入於口者三日哀之至也三日不食憂之至也有攸往決於行也四內爲主初外爲客主人六四也有言四責初也

君子內秉明徳當昏亂之世道不可行是以引退於艸莽之閒猶鳥飛而逺乎人也不得已而去方且遲遲吾行三宿出晝其不忍輕去猶鳥飛而垂翼不欲遽有遐心也君子三月無君則皇皇如也而暇食乎夫逡循而去憂蹙眷眷至於不食君臣之義盡矣於是遂行而不畱六四與初爲正應四亦有去意初在下而先之彼將誚初以爲宜應不應而先我著鞭也其伯夷在海濵之事乎

君子於行義不食也

不家食吉祿養豈吾志哉爲福天下也於行而不食失祿何足爲吾悲不遇故去揆以事君之義則不安於食也

六二明夷夷於左股用拯馬壯吉

左不用之地猶左次也股下體之上二之象人所以行者蹶張用左以右爲主也夷於左股主尙無恙𨿽不彊於行猶不害於行也極說文作抍上舉也馬陽獸指二陽二陽輔之故馬壯

離以二爲明明夷之時愈明者愈當晦二當辟世者也居臣位之正欲行而不可將若何而辟其咎幸麗於二陽之閒能拯我以壯馬則可蒙大難而無害文王身爲西伯非可如太公伯夷之舉故不免羑里之拘賴有四輔之賢是以卒免於難吉者免難之謂

六二之吉順以則也

君以昏徳臨於上臣之明徳晦於下此豈得吉之時而六二獨吉者以能順受其正不失爲臣之則也文王三分天下有其二及身拘羑里演易自安其得順受之義歟不然不安於難馬𨿽壯何能挾哉

九三明夷於南狩得其大首不可疾貞

南向明也九爲陽明之象狩田也搜苗狝狩因田獵以習戰向明以除昏也大首渠魁也不可疾宜舒徐也貞正也

三爲臣之髙位蓋賜弓矢鈇鉞得專徵者也君徳旣晦或有昏謬之諸侯方伯陽明從而狩之殱其渠魁以除民患此西伯戡黎之事也然羣陰在外昏昧者多朱可旦暮曉化儻恃我昭昭急而正之適滋其亂是以昏伐昏也而可乎命康叔之辭曰勿庸殺之姑惟敎之周公非允言之亦允蹈之

南狩之志乃大得也

以至明伐至昏宜乎志之大得

六四入於左腹明夷之心於出門庭

入言內也左無用之地腹腹心也左腹言腹心之無所用者也得也明夷之心當時昏主之心也出門庭稍違之也

六四與六五同體其殆居腹心之地而不受腹心之托者乎惟居腹心之地故知昏主之心必有賊虐忠良之事惟不受腹心之托故出門庭以自疏其微子去之者歟

入於左腹心意也

心意云者緼諸內而未形諸外也必爲肺附之親而後之

六五箕子之明夷利貞

箕子王子也司馬遷曰紂親戚馬融王肅以爲紂之諸父服虔杜預以爲紂之庶兄利貞宜於守正也五爲君位位乎天徳者也紂之昏不足以當天徳之位蓋致明之夷者紂也今不曰紂之明夷而曰箕子之明夷猶言箕子之處明夷利於正言王子猶在王所以存君位也或曰三仁皆王子也比干已矣胥余爲元子何以不見稱曰微子去之棄其先也箕子徉狂而不去甘於囚奴不背宗國正也微子受封箕子不臣正也故曰利貞斯事也有箕子之志則可

箕子之貞明不可息也

爻辭捨紂而言箕子聖人懼後世以箕子當君位也故曰明不可息蓋謂周公以明徳言箕子不以箕子當君位

上六不明晦初登於天后入於地

用晦者吾本明也不明晦則眞晦而已初登於天猶飛龍在天言上六本六五初嘗爲天下王后入於地猶城復於隍言六五後爲上六昏極而顚越此爻專指紂之始終周公目擊其事而有憂焉乃特之於上而托以升沈之象蓋有不忍言者

初登於天照四國也後入於地失則也

照四國者正位以君天下之初則者猶云爲人君止於仁謂以明徳爲君天下之則也失則者自取滅亡耳六二之順以則爲事君之則上六之失則爲君人之則

【離下巽上】

於卦變爲巽重離於爻變爲二陰爻卦初四互易而變卦以九五六二正位爲義全卦猶九五之家六二乃家之人也若旁通諸爻則五四又爲父母三二又爲子婦下上二陽又爲兄弟初則有家之始上則正家之終始於閒家終於反身家人之道盡矣

風自火出家人君子以言有物而行有恆

巽爲風離爲火火之始然本無風也及其燎原至於飄燼風自火出也君子觀風自火出之象知天下之風化自一家而出一家之風化自一身而出身之所出者言行也物可以章物也恆久也言有物則不妄行有久則不渝故周南之風出於后妃后妃之化出於其父母言行出於閨門邃密之閒風化行於四方萬里之逺是故君子謹之

家人利女貞

陰當位於內陽當位於外有家人之象故卦名家人丈夫生而願爲之有室女子生而願爲之有家男未授室家政未立迨其配耦則鵲巢鳩居主家政於內者女也故利於女正女正則家道正不正則家道乖詩曰婦有長舌維厲之階又曰亂匪降自天生自婦人婦人豈皆爲厲爲亂哉不正故耳

家人女正位乎內男正位乎外男女正天地之大義也家人有嚴君焉父母之謂也父父子子兄兄弟弟夫夫婦婦而家道正正家而天下定矣

九五正位乎外六二正位乎內上夫下婦天尊地卑之大義也已上專釋兩卦此下錯綜諸爻正位之初刑於寡妻而已及乎嗣續則有父母之道又將示家法於一門自父子觀之則父母爲嚴君君主也父主外母主內也或曰父義母慈母何以亦稱嚴曰母不嚴家之蠧也瀆上下之分庇子弟之過亂內外之別嫚帷簿之儀父𨿽嚴有不能盡察者必父母尊嚴內外齊肅然後父尊子卑兄友弟恭夫制婦聽父子兄弟夫婦各盡其道而家道正家道正則始於家終於四海皆家之推也若衛之輒聵鄭之莊段魯之文姜則反是或又曰家人何以不若他卦曰明以巽曰家人主齊家以立義巽非可以齊家也他卦不舉卦徳者放此可以推

初九閒有家悔亡

閒馬閒也鄭氏注廋人云騬其蹄齧者閒之今廏中每馬以木閒其四旁使不得蹄齧是也初九在六二之外猶以木閒馬於中也震無咎存乎悔悔亡始有悔而亡也【廋所求反騬音繒】

初九六二爲咸琴瑟友之之始語云敎婦初來謂閒之於其初也夫婦狎而易流惟於其初而閒之則義立而好不乖迨其旣縱而後剛制則反目而已閒若閒馬然寛其羈縶使得周旋於皁之中乃不逾越吾閒牿之外不然則迫束蹄齧將毀吾閒而不可制矣閒家者外嚴軌範內實從容不近之以納侮不逺之以致怨如是而後爲閒也閒之於始若不近人情者疑於有悔及乎優遊習熟於禮度之中而不自覺則其悔乃亡矣初卽九三齊家之始

閒有家志未變也

言閒於初爻者謂配耦之初未渉世故其純一之志未變故也若魯桓隋文防於旣變之後卒至殞身之禍何止不能亡其悔而已邪

六二無攸遂在中饋貞吉

遂終事也春秋大夫無遂事中者二在下卦之中宿賔饋食男子之事也精五飯羃酒漿以事舅姑者婦之務也貞正也

二在下爲婦婦人旣嫁則從夫烏乎而遂事惟處中閨共饋事而巳是以吉也卦之利女貞此爻足以當之

六二之吉順以巽也

此釋無攸遂之義二所以得吉者陰之徳旣順又能巽乎陽蓋無違夫子以順爲正者也使其剛悍驕敖與夫爲敵何能安於閨中以主饋事乎其凶有不待言矣

九三家人嗃嗃悔厲吉婦子嘻嘻終吝

家人九三也嗃嘻說文無此二字篇韻之字義自爲背馳先儒音釋亦多異嗃嗃以爻義求之當作嚴毅之聲厲危也婦子猶言妻子詩曰妻子好合六二也嘻嘻悲嘆聲湯曰嘻盡之矣夫子曰嘻其甚也終吝要其終也九三者六二之夫卽初之陽也三之剛明知齊家之尙於嚴故儼其顏色盛其辭气是以聲色齊家者也家庭之閒嚴毅如許寧免於悔然自初至三有家旣久恩易以奪義情足以勝禮始焉閒家之道至是易虧故嗃嗃𨿽有悔也能危厲自謹不敢過用其剛則子嚴父詔婦順夫指下至耕奴織婢莫敢不恪共乃事是家道之吉也儻恃其重剛而過於嚴則室家將不堪其憂變和協而爲嗟嘆則始之吉者終於吝與蒙初六以往吝之義略同

家人嗃嗃未失也婦子嘻嘻失家節也

齊家固尙乎嚴亦戒乎過嚴嗃嗃齊家之節也𨿽悔而未失或甚而至於嘻嘻則失其節矣節猶竹節竹於虛之中以實爲節過於實則閼其生意家於恩之中以嗃嗃爲節過於嗃嗃則乖其輯睦三之剛與五同而失節與交愛異者三不中也

六四富家大吉

六四在上爲母以天下言有母儀天下之象

牝雞晨索其家者也夫婦和肥其家者也六四九五爲久富其家者也有家之吉孰大於此唐中宗之在房陵與韋後有不胥制之約及復位遂斜封以隳國綱佚遊以亂家法終之以大逆中宗不能閒而韋後兩失之

富家大吉順在位也

柔而居陰以順在位乃能致富家之吉故知富家云者非若寡婦淸之爲放利以謀財賄之謂自昔家富而賈禍者多矣吉且不可得況大吉乎

九五王假有家勿卹吉

九五爲大君假大也丰曰王假之尙大也勿卹無憂也九五君父之位家政所由以出剛而居中齊家有道故能大其有家凡初之悔三之悔厲終吝皆不必有所憂卹以禮義齊家者也是以得吉文王爲君大姒爲妃王季爲父大任爲母武王爲子邑姜爲婦文王其何憂乎

王假有家交相愛也

爻言王假有家而不言其所以吉聖人釋之以爲父子兄弟夫婦各盡其道交相親愛有以見九五之克大其家無憂而吉也或曰九五何以不言天下而言家曰堯之協和時雍始於睦族故一家交愛而一國交愛一國交愛而天下四海無不交愛此王家之所以爲大

上九有孚威如終吉

有孚一家皆孚於其主也威如如有威而非猛也終吉要其終也

卦至上而終家道亦至上而終天下事固有始吉而終凶治家者亦易始嚴而終防惟上九當家政旣成彼此孚信之時道徳之威曽不渝變是以始終皆吉也上卽九五齊家之終

威如之吉反身之謂也

爻於初言閒三言嗃嗃上言威聖人慮後世以爲威嚴有餘而親睦不足故特釋之以反身謂威如雲著非嚴厲以爲威不過反求諸已而已蓋身必行道乃可行於妻子儻子婦之未孝未敬當自反於慈於義何如也不然而徒事於威嚴則父子相夷兄弟防墻夫妻反目矣故知閒非拘制嗃嗃非怒罵呵責至上特以反身終之

【兌下離上】

於卦變爲離重兌於爻變爲二陰爻卦二與五初與三互易而變睽乖背也乖背則無情僞無愛惡而吉凶悔吝皆泯矣然之合者必易睽之睽者必務合人情之常也故穴爻皆以遇見爲象初見四爲惡人四遇初爲元夫二遇五爲主五視二爲宗三見上疑而無初上遇三陰陽和而吉此六爻之情之大略不以比爻立義

上火下澤睽君子以同而異

離爲火兌爲澤離兌同索於坤而炎上就下其趨不同猶之四時同於一元而春生秋殺其用不同君子體之同於爲善而制行則殊故伯夷下惠夫子之同者聖也異者淸和時也微子箕子比干之同者仁也異者生死也同人之族辧物別其異所以爲同睽之同而異因其同不可不考其異同異之故聖人散言於諸卦學者防而觀之可也他卦象辭多以一二字貫通兩卦之義惟此直言上下而睽之義已見

睽小事吉

二卦之性上下睽違故卦名睽

大有則元亨睽則小事吉固其所也是以聖人貴合不貴異上而七政欲其齊下而四海欲其防車書之文軌律度量衡之制無一不致意焉今而曰睽蓋人情事勢之適然聖人固自有禦時之方小事者就其睽異之中有以善處之則亦吉也其屯之小貞洪範之作內之時乎

睽火動而上澤動而下二女同居其志不同行說而麗乎眀柔進而上行得中而應乎剛是以小事吉天地睽而其事同也男女睽而其志通也萬物睽而其事也睽之時用大矣哉

火生於木與澤同附於地火宿未見其炎上迨夫然而動而後炎上之形始見澤瀦未見其就下迨夫流而動而後就下之勢始見此以二象言睽二女居室未見其異然志之所之其行不同此以二卦言睽火澤之睽因乎動二女之睽由乎行不動不行未嘗睽也是以父子天性兄弟同气夫婦瑟琴天倫之至也一有閒之睽阻生焉然火澤不能不動二女不能不行是以君子謹其初也兌說也離明也柔性和說必麗乎明乃免防行之患否則失所麗謬於說而流入於邪矣卦自變六二之柔進而上行以居於五得位之中而下應乎九二之剛是爲柔中之君當睽違之世徳不剛明無以開人心之疑合天下於大同僅能委任剛中之臣與之共圖小事而徐理之或者可以得吉此治睽之道也卦以柔中故不可大事若博觀天地人物之睽天髙地下而同化育之事男外女內而通治家之志萬物之洪纎華實自�自色參錯不齊而養生利用之事皆以類而成蓋必有睽也然後其用可以溥徧使天地不睽則淸濁淆瀆男女不睽則外內無別萬物不睽則生化糅亂火澤不睽則胥息而爲害睽者其體合者其用卦言小事以六五用睽之才不足以大事也若聖人用之其大固如是哉

初九悔亡喪馬勿逐自復見惡人無咎

悔亡有悔而亡也喪失之也馬陽獸九之象初所乘也惡人九四也無咎善補過也

初與四宜應而敵焉悔也而悔有可亡之理初陽也陽欲上進乘馬以行而四拒之拒之云何二剛敵也初不可行故有喪馬之象然非四奪之也位應而交孚則馬當自復初何事於逐之哉此悔之所以亡也或不待交孚而逐之則四將不甘於奪馬之誣孚者疑而喪者不可復得矣初當位而進四不當位而敵之惡人也初偶胥遇回車而辟之宜也其柰徳適與同位則與應有欲辟不可者不得已與之班荊而語斯無咎之道也故曰迫斯可以見

見惡人以辟咎也

所貴於聖賢者爲其識利害於幾先而達人已之權也四之惡人而初見之昧者處此惟務全身以逺害不知彼方剛暴必以不得見而怨懟咎之招也惟聖人知之故姑與泛然一見以消其戾之气斯止以辟咎非以求福也陽貨惡人也夫子不欲見之故時其亡而拜烝豚之歸不幸而遇諸塗問兩端語甚不孫夫子方自引其非而以將仕許之陽貨卒不能加無禮焉後世固有一見可免乃托聖言以文其由徑之過吾知賈禍而已

九二遇主於巷無咎

遇者適胥邂逅杜預氏所謂艸次之期是也主者二視五之稱其分尊也詩云隘巷巷之湫隘者記云委巷巷之委曲者今但云巷則如說文所云邑中道蓋二五中之象猶比之二五言自內也

君就謀於臣則當適臣之室臣面內於君則當覲王於朝今遇於巷𨿽曰二五共由之塗然當睽之時五得中而下應急於合睽弗暇俟之於朝而往從二不嫌遇之於巷也是以無咎

遇主於巷未失道也

五下應於二二不出里巷而遇焉在五則爲下賢在二不爲詭遇𨿽非朝覲之正要未失治睽之道然謂之未失則惟睽時爲可

六三見輿曳其牛掣其人天且劓無初有終

輿所以行也曳者輪敗徒曳之而已掣者牛縱逸而不調不可服以引車天且劓如巫尫若天將去其鼻鼻竅下俯故可引气劓則引气無力輿之能行以輪運牛引而人乘之也今若此皆不可行之象初本爻也終上爻也

初四敵應曰惡人曰睽宜也五二正應曰無咎曰何咎亦宜也三上正應何此爻之象如許曰三爲兌之主說而求上其行不由乎道故愈睽而不合凡是皆無初也而有終合之理焉

見輿曵位不當也無初有終遇剛也

以六居三徳不當位此輿之所以曳無初也及乎遇剛獲其正應而睽者合故曰有終

九四睽遇元夫交孚厲無咎

與初徳敵而不合曰元初也夫男子之偉稱曽子稱子遊爲夫夫是也元夫初九也交孚初與四交信也厲危也

初四之徳敵而致初四之位應而有遇遇則初之陽四之陰遂交孚矣然應終非正必危厲自持始可免咎睽無不合之理然其求合有難有易正則易徳位俱應如二五是也不正則難位應徳敵如初四是也學者而適逢斯時可不審所處哉

交孚無咎志行也

四欲應初限於時而不得遂今交孚無咎則應初之志可以有行也

六五悔亡厥宗噬膚往何咎

悔亡有悔而亡也二五同居中故視二爲宗猶同人之於宗其情親也噬膚言柔而易噬也往應二也何咎何得而咎之也

五爲大君不能合天下之情冝有咎也然五以柔居中二以剛居中剛柔徳合其胥與也猶噬膚之易故其悔可亡於是五往應二睽違旣協往則必受夫何咎之有

厥宗噬膚往有慶也

爻止言何咎釋遽許以有慶者睽異之時患不得合耳五固能下二二亦能承五剛柔合徳君臣魚水於時而攸往則人情可以大同慶譽可以大來豈止何咎而已哉

上九睽見豕負塗載一車先張之弧後說之弧匪寇婚媾往遇雨則吉

睽無與也豕陰獸負猶負嵎塗六爻之所往來者也負嵎則依險負塗則當道三爲往來之塗以六據之猶豕負塗也陰物也古者每車三人乘之一車言其眾也卽六之陰車卽三之輿張弧欲射也說弧不射也匪寇婚媾者始疑爲寇今知爲婚也往應三也雨陰陽和也

三與上本胥應而云者位乎卦外又上窮也則愈疑矣三之駕車者牛而上疑爲負塗之豕乘車者人而上疑爲盈車之鬼睽於心疑於目者也虎負嵎人則畏之豕負塗則人怒之矣君子乘車人則敬之車載則人怪之矣始而疑故張之弧近而卽之知其求我故說之弧此以物言也取諸人情方其睽也疑婚姻以爲寇不特貝丘之矢施竹堂之射及其合也匪寇讎而爲婚不特釋怨耦之仇且將鼓瑟琴之歡矣所以然者以其正應往而求之遇必有合猶陰濁充塞宇宙昏曀狐貍爲之嘷舞及乎陰陽浹洽於太空之閒雲行而雨施而宇宙爲之一淸矣諸卦爻辭惟睽之三上其辭枝離譎怪如許故曰中心疑者其辭枝

遇雨之吉羣疑亡也

豕負塗亦已怪矣復有盈車之羣疑也睽疑者不一故可怪之事多端一旦而陰陽協比則睽者合疑事𨿽多悉可亡也齊桓見鬼而病疑也管仲一言而愈疑亡之謂歟怪力亂神聖人所不語而此卦言之甚詳故聖人斷之曰疑蓋心疑則境見心明則疑亡知此者誌怪之書可焚無鬼之論可熄

【艮下坎上】

於卦變爲坎重艮於爻變爲二陽爻卦二與五初與三互易而變初三四上皆以往而致蹇來則免爲義初之譽爲知幾三之反爲薄於險四連於三則得剛之助上來附五爲碩若九五六二居君臣之正位任濟蹇之責二不爲一蹇而止五能合羣爻以皆來則不必他往而蹇有可濟之時矣

山上有水蹇君子以反身修徳

水止於山上瀦而爲澤咸也水出於山下流而爲泉蒙也今水在山上𨿽與咸同然坎流水也非山之所能止惟有屈折回旋而後通故爲蹇之象君子體之猶行乎艱難險阻之世治人而人未必治禮人而人未必答盍亦反求諸身以自修其徳大學之絜矩孟子我必不仁不義之是也蓋惟知自反者乃能自修不然則直情徑行惟有責人不責已徳之害也或曰釋彖言險在前主艮而言今曰水行山上主坎而言何哉曰聖人大象之辭專指兩卦他義咸所不及與卦爻之辭義各有主固有偶同者亦有偶異者曰山上有水立卦以起義曰險在前偃卦以起義能止之知遇蹇之方也往得中往有功濟蹇之道也往與止並言而理不胥悖非圜機之士難以語此

蹇利西南不利東北利見大人貞吉

陽欲進阻於險而難遂故卦名蹇

西南坤方平夷之所也東北艮方險阻之所也行乎平地則可以四達行者之利也東北山也故不利大人九五也用蹇之主也當蹇之時所利見也大人用蹇必守正而後吉也

蹇難也險在前也見險而能止知矣哉蹇利西南往得中也不利東北其道窮也利見大人往有功也當位貞吉以正也蹇之時用大矣哉

蹇之爲言難【去聲】也事之難易曰難【平聲】爲物所難【平聲】曰難【去聲】聖人旣以難釋卦之名又申之曰蹇之所以爲難者以坎之險在我之前也險在吾前見之而能止能止云者非適然而然謂陽本務進能與時而止也斯其所以爲知知者知【平聲】其險而能止之名也利西南指九五之陽爻之未變上卦爲坤今九二變而往五則得上卦之中所謂居天下之廣居立天下之正位可以濟蹇也不利東北指九三之陽謂自初進至三爲下卦之終入於阨塞故其道窮也利見大人指諸爻謂九五在上冝見之以濟蹇也當位正吉指九五謂徳當其位而吉也吉則蹇難通矣喫於言者曰蹇跛於行者曰蹇非不能行不能言也防於口則期期躁於進則僵僕徐行緩語𨿽難而亦通君子之處蹇亦然始而不審冒險以前固有陷溺之憂儻以知止而遂安焉不求濟險之方則終不能出險其與陷溺者等爾九五往而得中諸爻往而有功君臣徳合協心以圖濟所謂正心正朝廷正百官而天下罔有不一於正聖人之用蹇其大有如此哉

初六往蹇來譽

往前進也初二三在艮體上居險極皆未嘗往聖人特言往以戒於未往之先耳來對往之辭初本無來以不往爲來

往則蹇險在前也來有譽能止也三薄於險初最逺於險薄於險而止者人謂之不得已免於毀耳逺於險而先止則爲知幾先見其知【去聲】莫加焉人斯咸譽之

往蹇來譽宜待也

宜待云者待時而往非終於止而不行也終於止何譽之有

六二王臣蹇蹇匪躬之故

二爲臣之正位故曰王臣一往則一蹇蹇蹇云者反復於蹇也匪躬之故不緣已計而然也

國有險難正臣子圖濟之時況五方在險中乎二非不知往則必蹇也其柰君臣義重眾皆視險爲難我則視險若夷不以一蹇爲憚不爲一險而沮若是者固將鞠躬盡瘁以濟天下之難而非以固位也非以利權也周公之遭變也商奄叛二叔流言成王疑君禦事咸曰艱大蹇亦眾矣周公勤勞三年曽不回撓而卒安周室觀鴟鴞破斧諸詩則知周公匪躬之節矣諸卦六二獨於此稱王臣者蹇難之時畏其艱而退辟者有之始於銳而終怠者有之其往也致一身之蹇其來也免一身之難而已王臣云者正名以示警謂當盡掃趨利辟害之心絕去往來遷就之計周旋蹇蹇之中乃可有濟耳

王臣蹇蹇終無尢也

蹇蹇而行不顧危難其初蓋有尢之如金縢未啟之時者矣惟於其國不於其身故其終也天彰之大夫美之孰有尢之者乎

九三往蹇來反

往來之義同初

卦以九三成義居乎險止之閒往則陷止則免閒不容髮往來之當謹莫謹於此爻也身薄於險冒危而輕赴則陷溺其身有不得反焉者矣惟艮之性本止知夫往而蹇也故幡然而來反安於故位𨿽百險不能陷也反與反身之義同反身則反其善不善來反則直可以免險

往蹇來反內喜之也

二爲內卦之主方蹇蹇不暇以力濟時艱豈一手足之所能內卦三爻惟三爲剛明𨿽無濟蹇之位而有濟蹇之才今幸而知反可資以共事斯二所以爲之喜也春秋書季子來歸嘉之也其來反之喜歟

六四往蹇來連

往來義同初連者連於下卦也

四在險中故往則愈蹇不往而來則連於九三可援三之剛以免乎險也

往蹇來連當位實也

以六居四當位也陰本虛以連於三故借之以得實合初三四論之三知反內使六二有助其濟蹇之望初爲不犯難之君子有知幾之譽獨善而已不能及三也四則依三以免險曽初之不若矣

九五大蹇朋來

大九之陽也在蹇之時故云大蹇書曰遺大投艱於朕身是也朋諸爻也來者皆朝宗於五也五爲君諸爻爲臣臣來朝於君故𨿽上進亦稱來與需三人來同義若上則自以由外而內爲來

諸爻之往者求以出險也九五得位躬履至尊以濟蹇難諸爻昔往而蹇者今如朋斯來如雲斯合皆依附大君以亨時艱朋來之云卽彖所謂利見大人也

大蹇朋來以中節也

諸爻皆憧憧於往來之閒至是朋來於五不復他往者以九五之中實爲之節也節者適其往來之則也諸爻自下進而宗乎五往不冥行止不退懦也

上六往蹇來碩吉利見大人

往來同初上本無往以不來爲往碩博碩也猶剝之碩果大人九五也

險至上可以出矣以無出險之才故往則仍蹇往旣蹇矣來而從五則有碩大之吉上之碩猶四之實皆以來附於陽也上居五之後與下四爻之位不同故特言利見大人以戒之謂九五有濟蹇之才上六不可以位居五後而不同諸爻利見之也

往蹇來碩志在內也利見大人以從貴也

玩志在內之辭卽知來碩爲附於五當蹇之時六二躬蹇蹇之勞而九五有朋來之盛何哉五貴爲天子位足以有臨足以有爲也上之言從貴蓋將以濟蹇非以三爲正應而見之也

【坎下震上】

於卦變爲震重坎於爻變爲二陽爻卦初四互易而變爲時之悖者六三也九二之如狐上六獲之如隼故六五柔中坐享小人孚退之吉九四以剛居柔不能奏解悖之功初六則剛柔交際之始與三無渉而得無咎者也

雷雨作解君子以赦過宥罪

震爲雷坎爲雨上震下坎故曰雷雨作宇宙之閒陰菀結而溽陽偏勝而亢雷雨一震滌之則屯者散蹇者解矣凡人過誤而陷於罪入圜土嬰桎梏亦難也雷者天之威雨者天之澤威中有澤猶刑獄之有赦宥赦其所爲之過宥其所過之罪所以體解之義而故作者必刑也

解利西南無所往其來復吉有攸往夙吉

陽動而出險難之上故卦名解

西南坤方義與蹇同難已解矣無所往而來復則吉不得已而猶有往焉能朝而不暮則亦吉謂其不久往也夙猶夙駕之義朝也暮夜之對

解險以動動而免乎險解解利西南往得眾也其來復吉乃得中也有攸往夙吉往有功也天地解而雷雨作雷雨作而百果艸木皆甲坼解之時大矣哉

坎爲險震爲動故曰險以動鄕也陽止乎險之下則爲難今也陽動乎險之上則險可免故曰動而免乎險解謂險非無故而免也解由變上卦本坤坤眾也初九往乎九四爲震之主以主二陰故曰得眾方卦之爲兌二陽偏聚於下及六四來復爲初六則二陰拱一陽陽始得其中故曰得中險難旣解眾心歸戴得眾以守與人胥安於無事宜矣然不知復乎未往之時則無所事事之中卽險難之肧胎而凶之兆也故難解而猶往則失之過無所往而不知復則失之不及是以得中而後吉有攸往指九四蓋遺患余釁安能盡除猶不免搜狝之力必敏疾果斷不俟終日猶迅霆之擊使人掩耳弗皇而威已震然後姦邪不得起謀以閒我此狐疑猶豫竇武何進所以逢害夙吉之戒垂監於未然如此雷爲陽水爲陰坎上震下陰陽交爲屯釀雨之象震上坎下陰陽分爲解雷奮雨滋甲者皆坼民之入此室處者亦皆拆而東作三才皆賴之解之時豈不大防離言百谷此言百果者四陽之月百谷猶未芽甲也

初六無咎

無咎者善補過也

聖人方將解天下之險難而初六六三爲險如故陰之過也然聖人許以無咎者其知補之之道歟

剛柔之際義無咎也

初由四變非本爲險者也變而爲初能下於陽與九二爲剛柔之際以成得中之美其位則爲過其義則無咎也

九二田三狐得黃矢貞吉

田地之上也獸三爲羣言其眾也狐旦伏暮行爲陰獸黃中色矢諭其直貞正也

狐妖幻媚惑爲計以害人猶陰之爲險以陷陽九二陽剛惡其爲害田而之是爲去邪佞而得中直然一陽陷於二陰之中必守正而後吉

九二貞吉得中道也

九二所以正吉者以得中道之故使非得中其爲正亦難矣甚哉小人之不易去也

六三負且乘致寇至貞吝

負者以背負物今蜀人猶爾乘車也致自我致之也寇兵戎也貞正也吝小疵也

六本陰賤分當負戴而冒乘軒之貴非據若此必致寇戎之來此以六居三在九二之上以致見之象儻能安分義之正捨車而徒旣知攺過遂殺而爲小疵亦云幸矣子曰作易者其知盜乎易曰負且乘致寇至負也者小人之事也乘也者君子之也小人而乘君子之器盜思奪之矣上慢下盜思伐之矣慢藏誨盜冶容誨淫易曰負且乘致寇至盜之招也知盜者知致盜之由也盜思者負販之家盜所不介意或非所當得而得之盜始起奪攘之思猶上慢下暴之思慢藏冶容之誨皆以諭其所自取殆若招盜以入室者解難之時君子固欲與天下胥安於無事六三猶不安分而躐進於髙位其爲應比之所攻自取之也

負且乘亦可醜也自我致戎又誰咎也

車服所以旌有徳負者而乘秪以播惡何足貴者戎自我致於人何尢所致者寇則我爲正易寇以戎言自致兵戎之災不以正予三罪之也

九四解而拇朋至斯孚

而汝也義猶抑而彊與指四也拇手大指握物之主也朋眾陰也至到也斯猶歸斯受之孚交信也至者斯孚未至者否

解以此爻成卦下卦猶在險故不言解上卦已出險乃可言解下之二陰九二主之上之二陰九四主之故四象於拇羣陰惟六三爲時之害九二旣已之故羣陰如朋之至至則交信而無閒蓋因人成事者

解而拇未當位也

九二得中故能害人之狐九四不中不當徒以徳剛爲羣陰所歸於解悖之功無能爲役

六五君子維有解吉有孚於小人

六五居尊爲君子維維持也小人六三也

難解之後小人遁逃君於因而維持之使不至於已甚是其信加於小人小人不爲害則難不生吉也柔中之君其經濟止如此使爲九五當不若是

君子有解小人退也

二陽方夾攻小人以解難而君子維之聖人慮後世姑息於小人故戒之曰必小人退聽而後可

上六公用射隼於髙墉之上之無不利

公爲外諸侯之長猶分陜之公也隼鷹屬善搏擊象小人之能悖君子狐隼皆指六三二爲田狐穴居者也三髙顯隼能髙飛者也三爲墉上爲髙墉上與三位應冝不忍於關弓然與四五同體故亦惡三而攻之六三位已髙上六復乘髙射之一矢而冝其無不利

隼之致射猶三之致戎也子曰隼者禽也弓矢者也射之者人也君子藏於身待時而動何不利之有動而不括是以出而有語成而動者也鷹揚善逃必上六更髙於六三然後射必命中此待時之義也

公用射隼以解悖也

小人而爲悖於當世射之所以解悖也人皆知解之時不復有難不知陽𨿽免險而險猶在九二獵之人謂於剛中爲冝九四𨿽剛位適居柔則與六五同孚乎陰亦冝也豈料上六重柔乃能助九二之剛邪學者當知自勉

【兌下艮上】

於卦變爲艮重兌於爻變爲三陽爻卦三上互易而變損下益上卦之義也上卦得益則四有喜五元吉上正吉冝也下卦當損而初酌損二弗損所損者三而已後之剝下以奉上者尙監玆哉

山下有澤損君子以懲忿窒欲

艮爲山兌爲澤上艮下兌故曰山下有澤山澤通气者也山上有澤則气通而鹹感山下有澤則气泄而減損忿欲者愛惡之私損徳者也懲之使勿肆窒之使勿流損之所以逺害而修吾徳是以君子體之

損有孚元吉無咎可貞利有攸往曷之用二簋可用享下卦三陽今損其一故卦名損

損下益上非交孚寧免厲民茍交信矣斯有元吉無咎可貞攸往四者之善損時之用曷所用哉二簋禮薄亦可以享可僅辭僅可而已

損損下益上其道上行損而有孚元吉無咎可貞利有攸往曷之用二簋可用享二簋應有時損剛益柔有時損益盈虛與時偕行

九三在下卦變而在上以益純陰是其道能上行也易言上行者六惟謙與損言道蓋天尊地卑而上行必以道乃可損下益上事由逆施亦必以道乃可子夏曰君子信而後勞其民未信則以爲厲已也況損已益人人情所難不孚而能爲之乎上卦陰虛不能不資乎下而艮則知止而不妄取下卦陽實爲兌知上之不得已而非過求也故說順以奉上上下交信不嫌於爲損是以元吉是以無咎是以可守之爲正是以有所作爲而民從之矣聖人舉彖辭自損而利有攸往惟於有孚上加一而字卽數語之血脈昭然知其下四事皆有孚基之聖人旣言損下之道矣又復言用損之道曷之用語之端也鼎簋十有二百牲皆具之盛禮也二簋則凶荒殺禮之類也上方不足下資於民非用大牲之時故殺禮亦可以爲享非若大貉小貉之爲也應損之時有時而然非薦享之常陽欲盛陰欲衰損陰益陽可也今九三爲乾剛之過上六爲坤柔之過損過剛以益過柔庶幾適乎亦有時而然非損益之常有時云者有時而不然也其損其益其盈其虛聖人初何容心亦曰與時偕行耳時乎當損而損之損所以爲益時乎當盈而盈之盈不至於溢此章三致意於時可以損可以無損可以益可以無益惟識時者能之故知百世之損益者聖人也後世有事變倐起上用不足加賦於常法之外事定而以爲常者損之罪人也

初九已事遄往無咎酌損之

己事終事也猶革之已日遄往速罷也無咎善補過也酌斟酌也初爲下民

小司徒之職凡邦事令作秩敍防同田役賔客喪紀皆事也古者藏富於民使之有時故其力足以供役其財足以奉上猶九之富實也役以事則損民之力寧能免咎必己事卽休咎乃可免不能不勞而不敢過勞酌損也不然築臺而謳者不止其不能酌損者歟

已事遄往尙合志也

人情莫不喜逸而惡勞故周之力政丰年不過三日遄往之舉所尙者合乎人之志也

九二利貞徵凶弗損益之

利冝也貞正也徵往也進也

什一天下之正也以之奉宗廟備賔客共王后之服用好賜公卿大夫之祿秩九二爲大君理財之臣冝以正取之或以恣奢侈之需是徵進無節財聚民散能無凶乎初資民之力曰酌損是有損而不過耳二資民之財什取其一民不知損而上自益故曰弗損益之豈若後世朘膏竭澤而上下俱困者哉

九二利貞中以爲志也

中者取民必以中制弗損於民而上自益也志在於中則適乎取民之正九二居中故也

六三三人行則損一人一人行則得其友

三人行指幹三陽上進損一人指三之九變而爲六一人行指九三獨行得友指三上互易而進

三人行者三陽之心一人行者九三之迹自心而視其迹若損其一自迹而探其心則一陰一陽乃得其友

一人行三則疑也

陰陽一則合三則參而疑子曰天地絪緼萬物化醇男女媾精萬物化生易曰三人行則損一人一人行則得其友言致一也天地人物之妙化由於致一況人之交際可二三其徳乎故士貳其行詩人刺之

六四損其疾使遄有喜無咎

疾偏陰也六四重陰故云遄速也喜疾愈也猶言勿藥有喜

卦本上坤下乾九三變坤爲艮損其陰所以損其疾也疾有一分之損則有一分之喜喜而曰遄欲其速也遄而曰使言不能自速也決於攻疾則疾遄愈勇於攺過則過速更待來年以損攘雞之過者咎可免乎

損其疾亦可喜也

合兩卦爲損己以益人若六四爲自損以自益亦可之云幸之也

六五或益之十朋之弗克違元吉

或益非所當益而益也詩菁菁者莪錫我百朋王莽作元大貝十朋鄭氏云五貝爲朋違辭辟也元吉大吉也

五爲得益之君而損三非以益五也上不敢當推以益五是爲或益之古者寶而貨貝十朋之益以富盛之寶也以上九之實益六五之虛何嫌而孫辟無所求於下而下以多儀享上大吉也

六五元吉自上祐也

上上爻也非君上之上此指或益之主名

上九弗損益之無咎貞吉利有攸往得臣無家

弗損益之視九二文同而義異無咎善補過也貞正也攸往益五也無家不自有其家也

九在三則損至上則弗損而可以益人剛實有餘而自居之則有咎推以益人則可免儻益人以正又可得吉則冝於有攸往矣九居爻之最上然分則臣也五得上九之臣其益上如此楚子文毀家紓國者近之

弗損益之大得志也

止言弗損益之者此爻之義皆在是也九三來於上卦豈徒然者方在下位欲益五而弗能今位乎上則益君之志可大得矣

【震下巽上】

於卦變爲巽重震於爻變爲三陰爻卦初四互易而變五爲益下之君三四爲益下之臣初爲得益之民二爲得益之臣用大作用凶事用遷國皆因民之所利而利之故損下不竭民之力損上不傷國之財上九望益而益所不及者也

風雷益君子以見善則遷有過則攺

巽爲風震爲雷上巽下震故曰風雷天地閉塞將變化而通也孟春先散以風仲春繼震以雷萬物咸被生之益君子體之善者徳之益見而能遷益矣過者徳之損過而不攺損矣遷善之人未能無過攺其損者則益者日益

益利有攸往利渉大川

損乾以益坤故卦名益

利往利渉之義釋彖已明損彖戒之詳而嚴益彖予之約而確聖人之情可見矣

益損上益下民說無疆自上下下其道大光利有攸往中正有慶利渉大川木道乃行益動而巽日進無疆天施地生其益無方凡益之道與時偕行

二卦之損剛益柔一也何爲下言損上言益取民聖人之不得已名曰損識吾不得已以示戒厚下聖人之本心名曰益著其本心以垂法取民有制民固說從不若益下之說無疆由下上行固以其道不若下下之道大光九五六二中正兩全以斯而往冝有慶也巽爲木震動爲行刳木以渉川木之道乃可見動而躁者不中止則退卻動而巽者𨿽日進不已而無疆域之限天施雨露地生品物此乾坤二爻上下之義也天地何心故極覆蟠載其益無方所之拘此章言大光言無方兩言無疆益之爲大如此乃終之曰凡益之道與時偕行蓋損益盛衰不能鈞等損有餘益不足而後適中益而無時則過於益者必過於損不足有餘反覆仍在也是以損益二卦皆言時行

初九利用爲大作元吉無咎

初爲民大作者造都邑亦震動於下之義營洛而四方民大和防是也周官廩人凡邦有防同師役之事則治其糧與其食元吉大吉也無咎善補過也民在田野則自食其力作民以趨役則食於公上得食於公上益民之事也是以元吉無咎範文正守杭防嵗饑令諸佛寺大興土木之役仰食者日數萬人民無流徙州境晏然得大作之義

亢吉無咎下不厚事也

損以有孚而得元吉無咎此爻乃與之同者先王制賦凡服用祿秩之餘積之以待頒予其所積正自有限安得人人而周之亦曰行不費之惠耳利用大作以佚道使民民之從之也輕猶文王之臺沼庶民不日成之不厚事者作𨿽大而民不病其難也其得元吉無咎固宜

六二或益之十朋之弗克違永貞吉王用享於帝吉損四以益初本非益二故云或十朋之弗克違義與損六五同百朋爲錫予之數則十朋之不必泥爾雅十之說

二本陰虛初來益之而富實身居臣位與五不同非意得益必永守其正乃可此二之吉也二五爲正應故九五用居中富實之賢備禮享帝以薦其明徳此五之吉也二五交胥爲益如此

或益之自外來也

損於五言上祐上九在六五之上也益於二言自外初九在六二之外也聖人以象明理其凡例明整如此

六三益之用凶事無咎有孚中行告公用圭

凶事凶荒之事也大司徒以荒政十二聚萬民遺人縣都之委積以待凶荒無咎善補過也有孚上下交信也古者用圭卒事則反之以致信禹以圭告成功是也古者無苛徵民常富實惟凶年而後虛之上之人從而益之何咎之有況其凶事講於平時仁愛之心上下素孚六三酌其中以予民如鄕師賙萬民之囏阨以王命施惠逮其卒事用圭以告之公上汲黯以節矯制廩近之

益用凶事固有之也

委積之儲皆他年取之於民者乃下之所固有還以予之耳後世義倉頗得此意使知六三之義決不耗蠧以供他用

六四中行告公從利用爲依遷國

中行告公與三同依者近依於五也六四自初而上進有遷國之象六三告公在用凶事之後用而後告也六四告公在遷國之先從而後遷也

六四爲近臣遷國重事與賙民之急者不同必待告之公上得從而行之猶周公營洛以圖及獻卜是也益下而言遷國猶盤庚遷亳去河患而奠攸居莫大之益也

告公從以益志也

告而卽從者以上之益民之志正所欲聞也

九五有孚惠心勿問元吉有孚惠我徳

孚交信也勿問不必問也我者自稱之辭

上言有孚指君臣三四皆言告公九五乃言勿問蓋惠下之心交孚無間臣下固盡告公之禮君上則不必問而可行所以大吉也下言有孚指君民大作凶事遷國皆利民之善政故民之信之以惠爲徳若移粟濟人之小惠民未必以爲徳也此爻兩言有孚益道之盛也豈特損以有孚爲貴哉

有孚惠心勿問之矣惠我徳大得志也

勿問下加之矣二字言問則猶有未孚者此以見三四之告乃盡事君之禮非九五吝於施舎必待請問而後得行其惠也九五志在益下益下之事條目萬端不出此三者今民之信徳如此則大得遂其益下之志矣

上九莫益之或擊之立心勿恆凶

莫益上謂五不益之也或無所主名之辭擊擊上九也恆久也

以上視五亦臣民也不能不仰益於五而位極且外猶四凶之見黜蓋益所不及者上九以爲莫我益之可謂昧於知己於是行道之人𨿽無仇怨忽有擊之者是其立心不久所以致凶

莫益之偏辭也或擊之自外來也

九五益下之惠溥徧無遺而上九懷莫益之怨乃不是揣度之偏辭也自外釋或字謂從旁忽擊之此外與六二之外不同子曰君子安其身而後動易其心而後語定其交而後求君子修此三者故全也危以動則民不與也懼以語則民不應也無交而求則民不與也莫之與則傷之者至矣易曰莫益之或擊之立心勿恆凶此聖人止摘此爻以旁通其義

咸恆【反】遁大壯【反】晉明夷【反】家人睽【反】蹇解【反】損益【反】

周易輯聞卷四﹤經部﹐易類﹐周易輯聞﹥

欽定四庫全書

周易輯聞卷五

宋趙汝楳撰

【乾下兌上】

於卦變爲兌重乾於爻變爲一陰爻卦初上互易而變五剛有決柔之勢五君子皆有決小人之心特以處位不同其決亦異初以位不足而不勝四以才不足而狐疑二僅自守亦難於應九五初比於陰以中道行決不系累於陰柔之舉猶幸上六窮陰終自滅亡決之至善有如此

澤上於天夬君子以施祿及下居徳則忌

兌爲澤乾爲天澤本在下气騰而上於天勢必決而復下爲雨露之澤祿本在上而施及於下蓋體天澤下沛之義居若寵利居成功之居所謂有其善矜其能者以徳自居猶以祿自富自富者人奪之自居者人忌之忌嫉也

夬於王庭孚號有厲告自邑不利卽戎利有攸往五剛決去一柔故卦名夬

自五以下王庭也庭使左右皆知其當去也孚號使國人皆知其當去也告自邑孚號之達自國邑而天下也有厲之危自邑之告卽戎之戒其謹重如此至於勢所當往則勉之甚順使人不因謹重而成瑟縮也

夬決也剛決柔也健而說決而和於王庭柔乘五剛也孚號有厲其危乃光也告自邑不利卽戎所尙乃窮也利有攸往剛長乃終也

夬之訓決以決柔也健爲之體而行以說決以柔也而不過於暴此去君側之小人故欲和說時朝皆君子獨一小人居於王所倚勢以陵下而君子中未免有陷溺於小人之計者吾欲決而去之必聲其乘剛之罪顯行於公朝使人明知小人之惡以絕上下內外與眾棄之使慮疎謀忍一不中其禍甚烈有危可知必誠意交孚罔有間貳號施令警惕以行之務爲決去其事乃可光明俊偉無復晻曖不宣之患卦六位而五陽儻尙剛而不知節則卽戎有自焚之災行百里者半九十一簣不復其曷濟成終之功自昔稱兵以淸君側之惡者國亦以亡尙於剛則窮也剛長始於一陽至臨有八月之凶泰有復隍之懼大壯有羸角之憂積至夬良不易易而一陰猶在使不遂芟夷之寕保不覆出爲惡五剛猶唐五王一柔猶一武三思在宮中也不幸而薛季昶之言中惜哉是以利於有終

初九壯於前趾往不勝爲咎

四陽爲大壯況五陽乎初爲前下爲趾人行則趾有前後大壯戒於用壯故止云壯於趾夬貴於往決初九欲行故云壯於前趾行者身之動而前趾先之蓋往之尢先者也

一陰居極髙之地初陽勢微而位居下壯以決之如度其彊弱之力較其髙下之勢其爲不勝必矣斯其爲咎也使得時得位往必勝矣何咎之有

不勝而往咎也

智者防勝敗於未戰之先知我之未必勝而且往焉咎也楊震爲太尉攻阿母王聖輩屢疏不省已不勝矣復救趙騰卒以放歸而死露棺歳余謫及諸子咎莫甚焉況在下位者乎

九二惕號莫夜有戎勿卹

惕號警懼而告戒也莫夜陰之時也戎上六之黨如三是也莫夜有戎若今兵閒之刼寨勿卹不爲之動也

二爲內卦之內有深溝髙壘之象申儆軍實守備甚嚴上六因三爲道地興莫夜之戎以來宼二惟當以靜待之勿卹可也今軍旅之帥或驕或防猝有敵警又不能持重堅忍一爲所動則擾亂潰敗不可支吾矣周亞夫軍夜驚堅臥不動卒勝吳楚亞夫無備而驚猶以堅臥致勝況有備乎

有戎勿卹得中道也

莫夜之戎勢本可畏而云勿卹者九之剛能前定二之柔能敬謹此中道也必如是而後可以勿卹不然何恃而弗恐

九三壯於頄有凶君子夬夬獨行遇雨若濡有慍無咎頄面顴骨九三爲下卦之上之象壯於頄嚴厲見於面色厲而內荏者也君子對野人之稱九三在髙位者也夬夬重剛也獨行不與羣剛同志獨往應乎上也遇雨與上六陰陽和也若如也濡猶相濡以沫不甚浹洽也慍怒也遇雨之反無咎善補過也

當決柔之時而位適居三有凶也其凶云何已居髙位視小人當決而又決乃系於位應違眾而獨遇之不免沾濡於小人之膩烏得而不凶使能悔其遇雨之失反而爲慍怒則與上爲應之過斯可補矣彖之庭有厲蓋懼諸此溫太眞之於王處仲近之

君子夬夬終無咎也

九三始以位應而若濡終以重剛而過中無咎云者幸其能悔過也

九四臀無膚其行次且牽羊悔亡聞言不信

四居上卦之後爲臀無膚坐不能安行次且不能遂羊棲於棚善升髙肉補气爲陽類羊牽挽則羣隨之大壯與夬眾陽羣進皆剛決不足悔亡有悔而亡也言如庭孚號

九而居四羣剛迫之欲止則不能安居位之柔欲進而不能遂是當進而不果者也猶幸居三陽之先若能率之以前以助九五之決則當進不果之悔可以自免其柰系於兌體遲疑不斷𨿽聞羣剛之告戒而不之信邪

其行次且位不當也聞言不信聰不明也

九二與九四同而四言不當者二居中也四聞羣剛號召之諄諄而不見信殆耳官失職無異於聾聵者

九五莧陸夬夬中行無咎

莧陸先儒或以爲一物馬鄭云商陸或名當陸爾雅謂之遂薚廣雅謂之馬尾蔏陸伊川以爲馬齒莧或以爲二物宋衷朱漢上謂莧蕢陸當陸董遇云前人以莧陸當陸爲二艸陸之爲葉差堅於莧莧根小陸根大考亭謂莧陸是兩物陸一名商陸卽章桞其目𨿽不一皆感陰之多爲柔脆之艸且柔脆易決則不應系之以夬夬中行之辭案說文莧閒旦反菜也又以欽避嫌諱戶寒反者上從象羊角中從見象羊身舊釋山羊細角與此莧字類惟多一防四云羊五云莧山羊而在髙陸頗有義類夬夬重剛也中行五爲上卦之中無咎善補過也

五之莧視四之羊位尊而正用重剛決一柔冝也以中而行幸免於咎而已

中行無咎中未光也

中之功用大矣況大中乎他卦貴於中行此爻乃止於無咎似未得彊弗友剛克之義其亦體兌之說溺於上之甘言而致然乎故於中爲未光也唐誅李輔國不能肆諸市朝而嫁之盜竊遂使鋤姦之功闇而弗彰是爲似之

上六無號終有凶

巧言令色至此已窮無能號召於人矣故曰無號上六始而與三有遇雨之好欲援之爲黨以苟旦夕之安終以九三慍而絕之而五剛相比以同有凶而已

無號之凶終不可長也

凡言終者要其終也聖人恐小人借以自寛尙爲遷延之圖故釋之以爲其終甚速不可長待也

【巽下乾上】

於卦變爲乾重巽於爻變爲一陰爻卦變之始卦以柔遇剛得名爻以剛包柔立義遇之爲道貴比而惡閒以柔遇剛惟初於二以陽包陰惟二於初五爲大君無不並包三與初同體欲包而不能上無渉於陰其得無咎幸也

天下有風姤後以施命誥四方

乾爲天巽爲風上干下巽是爲天下有風此與風行地上義頗不同姤爲太虛之風自上而下觀爲地上之風旁行而徧歷太虛之風吹號萬後之誥命象之君後尊居難與民接𨿽淸問咨訪何能家至而戶曉惟敷言下逮而後君民之情始遇

姤女壯勿用取女

五陽在上一陰下生故卦名姤一陽爲復復其本所陽有爲主之義一陰爲姤柔來遇剛柔有爲客之道姤以巽爲主巽以初爲主巽長女也故曰女壯言女壯於一陰爻卦猶言堅冰於坤初六咸之少女志未變取之故吉姤之壯女志已彊而猶取之可乎

姤遇也柔遇剛也勿用取女不可與長也天地相遇品物咸章也剛遇中正天下大行也姤之時義大矣哉姤者不約而防之辭純陽方胥得豈復謀與陰防柔倐而來猶陽貨之遇夫子聖人以遇釋卦意已深矣繼之曰柔遇剛者明非剛遇柔也巽女𨿽壯身猶在家位猶處下彼之壯害不及我儻引以自近是與之使長一與我齊將用壯於夫家浸至剝陽之凶已上釋彖辭此下乃明天地君臣胥遇之義天秉陽地秉陰天地判而不遇則陰陽否絕何有於品物必天地泰遇乾始坤生則向之流形者今始各成其成章成也夬姤反復不能使陰之不生猶天下不能無小人顧我與之遇者如何耳儻逢一陰之生畏女壯之勢自視歉然遽作二陰之遁則小人之進愈速其爲君子害尢烈今五剛之中二五君臣皆遇乎中正志同道合天下至廣政敎盛行小人皆在並包之內莫不服從向化此姤之時義所以爲大

初六系於金柅貞吉有攸往見凶羸豕孚蹢躅

系纒系也金指九柅蒼頡篇作檷絡之器其下柎卽柅說文作杘敕稚反篗柄也亦作柅絲系於柅則不得縱亂貞正也羸劣也豕陰獸象初陰之微蹢躅決躁不定貎豕𨿽羸而性決躁

姤之初六陰生之初也浸而長陽卽引遁而陽之消不可畱矣幸九二剛中正位足以制之有系於金柅之象柔系於剛是爲陰之正而吉也不然往有所之所見皆凶蓋初之陰有似乎羸豕位𨿽在下而上孚於四恃有必壯之勢蹢躅不定猶之小人初進其志未嘗不思跳梁宇宙閒以肆其禍賊之謀象之以羸豕所以誅其心而其迹遁之二言執言固懼陽之遁而挽之也姤之初言系言牽惡陰之長而止之也

系於金柅柔道牽也

爻辭於陰不曰止不曰決而曰系不象以他物而象金柅者小人柔邪佞媚引類呼儔其牽聯而不絕猶之也柅以運篗篗以系絲有時而絕柅之運愈系而愈不窮一陰初生固漸進而必壯九二系之終不能出吾彌綸範防之外金柅之諭取象甚精柔道牽之辭釋象甚白

九二包有魚無咎不利賔

包從勹從已象已在勹中卽包胎之包謂九包六義同白茅包之陰爲陽所包則不得逸而之他魚陰物象初之陰利猶美利利天下初與四應主初而言故四爲賔剝一陽五陰而爻言貫以一貫眾也姤五陽一陰而爻言包以眾包一也而眾陽惟九二首與陰遇因切比而包之包非其應冝若有咎然遇貴近而先四乃逺而後二非摟四之應故咎可免一民不應有二君二已包初則不爲四之利

包有魚義不及賔也

爻言不利非若金縢不利於孺子謂二欲害四也止由義不得兼不能利及於賔故聖人以不及釋之

九三臀無膚其行次且厲無大咎

姤夬之反姤之三卽夬之四故其象同他如剝復旣未濟之三四損益之二五皆類此然夬之義主於上六姤之義主於初六

三與初同體欲止而包初則閒於二猶無膚而不安三與上位應欲從之則徳敵未免次且而不進此危道也知其危厲能終止而不行則不失已故無大咎

其行次且行未牽也

止不得初則行而求應或者猶可得志然兩剛豈胥下者次且其行以未牽於應也

九四包無魚起凶

包與魚義同初起作也詩眾維魚矣眾民象

一魚而二四包之二有則四無勢也三以重剛猶不敢較四恃其已應起而求之與二爭民後者制於人凶之道也

無魚之凶逺民也

陽一君而二民陽爲君陰爲民初𨿽正應而位則遼絕是逺於民非逺其民也不以無民而棄之則亦無凶

九五以包瓜含章有隕自天

髙木也卜子夏曰梓連抱瓜陰實而蔓生象陰之來綿綿未已章美也隕墜也自天猶詩云自天降康

一陰在初爲魚下也在五爲瓜蔓延而至潰上包以絕其蔓以圖之又含其章美不敢外人事亦云盡矣其柰浸長至五於時爲剝陽之剝落忽焉自天人力有不能支者

九五含章中正也有隕自天志不捨命也

九五不自蓋以位中而徳正如釋彖所謂剛遇中正者也而聖人以有隕爲天所命者其志以爲消息盈虛之理不能違也捨違也

上九姤其角吝無咎

角剛在上之象吝小疵也

初之陰惟上與之無渉今言姤直舉卦名以明其時耳當姤之時位居極上故云姤其角獨陽在上是以有吝其無渉於初得免陰剝之患故止於吝而已無可咎者

姤其角上窮吝也

爻以致吝止以五陽至上而窮非有他也

【坤下兌上】

於卦變爲兌重坤於爻變爲二陽爻卦五與二四與初互易而變土無二王尊無二上比惟一陽故九五爲顯比之主萃之九五羣陰所萃也九四或貳之一則聚貳則分故初之亂萃二之引三之嗟如以見下之萃於上爲難五之永正上之涕洟以見上之萃其下爲不易然諸爻皆得無咎者萃𨿽難而志不分也

澤上於地萃君子以除戎器戒不虞【上時掌反】

兌爲澤坤爲地凡陂澤𨿽眾水所聚然其形勢髙於平地爲澤上於地之象水聚則決必有以防之水乃瀦人聚則亂必有以制之人乃定除簡治也戎器兵械也不虞不慮度也萃聚之時居安則忘危故慮有所不及君子體水聚之義方國力富盛有申儆軍實之資除治兵械以備不虞所以保其聚也抑之詩曰弓矢戎兵用戒不虞蓋古人之常訓夾谷衣裳之防也夫子具左右司馬以行卒卻萊夷之兵戒不虞之謂乎

萃亨王假有廟利見大人亨利貞用大牲吉利有攸往卦名釋彖已明

分則散聚則亨假至也王者能極至有廟之道也物之聚必有所主天下主王者以聚其生王者主宗廟以聚其民示必有先也禮曰君子將營宮室宗廟爲先家以廟而聚其族故先之有廟者萃人心之本也古者爲之宗廟以鬼享之固將展吾追養繼孝之誠𨿽曰洋洋如在其上必有所依以致吾敬宗廟之主祭祀之屍是也陳其薦爼序其禮樂於是屋之故曰廟豈以是聚遊魂之變防大人九五也眾陰利見以亨其聚也利貞利於正也萃聚之時粢盛潔丰犧牲博碩合聚萬物而致享報本反始以告成功則用大牲者時也稱也吉也上下萃聚人心協一何往不利

萃聚也順以說剛中而應故聚也王假有廟致孝享也利見大人亨聚以正也用大牲吉利有攸往順天命也觀其所聚而天地萬物之情可見矣

順以說指坤兌剛中而應指九五下以順求萃上說而萃之此大體也究其用九五以剛中而俯應之上下之情交是以聚也王者莫不有廟能至其道者鮮夫廟非曰堂室奧阼之備亨孰羶薌之盛也肅雍在廟以薦孝忱而已上致孝享則民作孝四海皆承順而歸之是之謂能至有廟之道九四近在君側當三陰之塗爲三陰者冝上萃於五以臣萃君斯爲得正故其聚可以亨祭用大牲非侈也行有攸往非躁也萬物盛多之時聖賢聚精防神之際皆上天所命吾固順之而已天地之气聚則交而造化溥博方以類聚是也萬物之生聚則衍而生化不熄所欲與之聚之是也凡是爲天地萬物之情觀聖人所以聚人之道從可見天地萬物之情

初六有孚不終乃亂乃萃若號一握爲笑勿卹往無咎有孚孚於四也不終始孚而終疑也亂者萃之反乃亂乃萃謂乍散乍聚若如也號呼而欲與之語如晉惠公號慶鄭還無社號申叔展若號有似乎號非誠招之也握握手也一握蹔握而卽分攜也笑說樂也勿卹不應四也往求聚於五也

初四正應萃之冝也而四有偪君擅民之嫌是以始孚終否倐離忽合謾然不情之招率爾握手之笑蓋將勿卹乎四往聚乎五斯乃聚之正無可咎者

乃亂乃萃其志亂也

位可應四而時當萃五去就兩難決擇靡定則志亂志亂則孚之不終萃之不決何責哉

六二引吉無咎孚乃利用禴

引九五引之也無咎無有咎也孚二五交信也利冝也禴春祭禮之薄者月令仲春祭不用犧牲

二欲萃五而閒於四幸九五下應猶引之也五引其上故吉四不敢要二於中塗無有咎之者二五交孚𨿽薄禮亦冝享不在物也卦用大牲爻用禴六二臣位不敢僭也禮曰匹士太牢而祭謂之攘

引吉無咎中未變也

吉無咎者六二之中未爲四所變也使九五不速引之不幸而脇於權臣則六二𨿽中亦變聚不以正求無咎可得乎

六三萃如嗟如無攸利往無咎小吝

嗟愁嘆聲當萃而嘆也往萃於五也

六三去五益近四乃廹而乘之欲進不能是以嗟如也三厄於四與二同二猶利於禴三無攸利者二中而應三不中而偪也使永肩一心往而從五則可以免咎縱四尢我亦小吝耳

往無咎上巽也

三之往從乎五者以能上巽乎九四而四不終難之也使恃其居剛與四爲敵不惟不能往何止小吝而已乎

九四大吉無咎

他卦多言元吉惟萃升鼎之爻小過之彖稱大吉𨿽元訓大然不曰元吉應必有說無咎戒之也

大吉無咎位不當也

九而居四於豫爲大有得者柔君倚之也於萃則剛明在上嫌於分民爲位不當故聖人戒之戒之云何四違道說民專權附眾咎之大者必思爲免過之舉如大有九四匪其彭乃可是故知戒懼則爲伊周不然霍子孟以之族滅

九五萃有位無咎匪孚元永貞悔亡

位大君之位也匪非也匪孚非孚信之不足也元永貞義同比彖悔亡有悔而亡也

九五大人剛中而應其徳其位皆足以萃陰四乃如並後匹嫡而據之則五之所有者位而已然非我咎也非我與羣陰交信之不足也惟終始守正不失其在我者則羣陰終當來萃而九四分民之悔可亡矣

萃有位志未光也

九五爲人所利見而遭時如此冝乎萃陰之志未光明也

上六賫咨涕洟無咎

賫咨嘆恨之聲涕洟嘆恨之容自目曰涕自鼻曰洟六亦欲萃於陽而位居五後視羣陰獨不得其志六性柔暗不能固窮旣失所萃故見於嘆恨之聲容如此然與四無渉得免於聚不以正之咎

賫咨涕洟未安上也

上卦外之位也非上下之上欲萃不能故未安於位謂之未非不可安也得喪累之耳君子素患難行乎患難無入而不自得則安於其位不攺其樂何嘆恨之有

【巽下坤上】

於卦變爲坤重巽於爻變爲二陽爻卦初三互易而變卦以初得名陰陽之性合則配不合則忌柔欲升而剛當道其有不尼之者乎惟二應乎五而三從之是以在四爲岐山在五爲升階而上升之志得行至上則時位皆極

地中生木升君子以順徳積小以髙大

坤爲地巽爲木上坤下巽冝曰地中有木而曰生木者自上而降爲槁木有腐敗而已生則自下而升爲升之象木之生也順一气之自然不天閼之由芽蘗而拱把由拱把而干云翳日皆自小積之以至於髙大其升也烏可躐等至哉木之生不順不積則揠而助之長木何以生遂徳之進不順不積則爲陵節爲童子居位徳何以能成故君子以至順之徳自細行小徳積而致廣大極髙明又推而由齊家治國平天下皆以順而積也聖人因地中生木之象以諭進徳修業之理蓋不惟坤巽之性如是升之道亦當如是

升元亨用見大人勿卹南徵吉

巽由坤索坤母在上長女歸之於升爲冝故卦名升陰陽之气在下者必升升而後有交泰往來萬物由之以生息猶大君正位道同類聚用斯時以見大人𨿽有閒之可以勿卹而遂其徵行之志是以吉也大人五也巽東南卦坤西南卦自巽進坤渉乎正南故曰南徵徵者徵行頤曰六二徵凶行失類也

柔以時升巽而順剛中而應是以大亨用見大人勿卹有慶也南徵吉志行也

凡升進者有道有勢有時順徳者道也必升者勢也有其道有其勢無其時升必中沮坤居上柔無事於升初六巽之主所升之柔指初也伏於二陽之下非能突剛陷堅悍然而直遂者上適遇坤母子之天性气類之感應斯爲可升之時孟子曰不如待時是也下巽而求升上順而受之九二塞初六之塗而以剛居中上應乎六五升柔之主故以升則大亨見大人則有慶𨿽尙餘九三不復爲吾害勿卹可也吉者何志行之謂也重坤巽爲上下曰升循巽坤於方維曰南徵言升復言南徵以見縱衡上下無不吉也

初六允升大吉

允者信而可之也

允升五信初而可其升也求升而可中無沮尼吉莫大焉

允升大吉上合志也

上六五也初志於升五志其來故曰合志晉以六三立義此以初六立義故皆曰允晉指下三陰故曰眾此專指五故曰上

九二孚乃利用禴無咎

萃反而爲升爻義同萃六二

二三之剛聨比而乘初之上二乃不爲事首以閒初者二五交信也祭以享上帝享上之諭也二儻自恃其剛不應五而梗初之升則享多儀惟曰不享今交信矣初可升矣冝於薄祭咎何有哉

九二之孚有喜也

五方疑二而二能交孚則初喜於遂升五喜於得初二亦喜於免咎也

九三升虛邑

虛者實之反三爲中爻曰邑虛邑無人也

三之言升卽初之柔升而至此三乃陽所宅二旣上應三安得固吝而妨賢路故虛位以待之是初之升猶虛邑也

升虛邑無所疑也

二剛固不害柔而柔不能無疑剛之心及履三之邑如入無人之境然後疑畏釋然

六四王用亨於岐山吉無咎

綿之詩至於岐下是大王遷於岐文王有聲之詩作邑子丰是文王初猶居岐後乃遷丰今第言岐山則王未知主名亨通也

大王在邠特邠人徳之耳及岐之遷人心翕歸而後仁人之譽聞於天下而王業始基焉文王自諸侯爲西伯三分天下有其二皆亨也升也吉又何咎此下不在田中不在人上不在天之時

王用亨於岐山順事也

大王避狄文王以服事殷旣有順徳則其升蓋順事

六五貞吉升階

貞正也階堂之陛人所由升升階猶云踐阼

五君位以陽居之冝也今柔升焉得正而後吉正者以柔道治人而不流於弱以謙和待下而不飾以詐必進君子必退小人必任忠直必逺邪佞公平兼受是守私欲偏聽是戒毋作陰慝母事苛慘凡是斯不失其正可以升五位之階也不曰王居不曰天位而曰階升之義也旣升階則南面可知然聖人猶有言外之隠憂故言王於四言階於五玩其所不言足以見聖人之心

貞吉升階大得志也

周公言升階有不足之意夫子言大得志自本卦言之也

上六冥升利於不息之貞

冥晦也上六陰之象利冝也不息不閒斷也貞固也升固貴髙髙則有窮上六冥於升者也升已上極而猶不知止往將何之惟緝熙此心固其所守或可免顚越之憂世之夜行不休者戒之

冥升在上消不富也

升極則降盈極則消不富者復陰之常也

【坎下兌上】

於卦變爲兌重坎於爻變爲三陰爻卦二上互易而變卦𨿽以剛掩得名然戒於苟動以求免故爻各因其位以明處困之道初幽隠困之正也三髙顯困之凶也二得幽顯之中故九五寵之四益髙於三能徐下以與初故有終上居困極變則能通故徵吉五則亨困之主治其不能安奨其能安者也

澤無水困君子以致命遂志

兌爲澤坎爲水水在澤下澤已涸也澤所以養萬物今而虛竭物失所養而困矣物之困人蘇之人之困牧人者蘇之君子不幸而居困上之人適不我知𨿽非我所自取推其極致命也君子不容行險僥幸以求自蘇惟有不忿不濫委順行義以遂其樂道之志曷嘗一諉之命恣睢猖狂以妄動哉象以澤無水爲困彖以剛揜爲困取義各不同而或者欲彊通之未免曲爲之說以傅防牽合殊失聖人之旨蓋夫子作兩卦之象乃補文周之所未及其閒與彖辭之義可通者通之其不可通者各從其指趣可也

困亨貞大人吉無咎有言不信

上九降爲九二困於二陰之閒故卦名困

素患難行乎患難處得其道𨿽困而可享是以大人而守正者吉亦由之何咎之有儻失正而免困以言人誰信之

困剛揜也險以說困而不失其所【句絕】亨其惟君子乎貞大人吉以剛中也有言不信尙口乃窮也

揜陷也三陽本聨比上九適動遂揜於二陰之閒剛之困也居險而不攺其樂阨於窮而不憫無入而不自得夫何失所之有是困中之亨也夫子之厄於陳畏於匡孟子之毀於臧倉聖益聖賢益賢非君子能之乎蓋身有困而道無困身之困止於一時大人得正則道可伸於萬世大人之所以能吉者非他不撓而折於困不躁而重其困斯剛中之爲善處其於困亨且吉也不安義命而囂囂然覬人之援手則身之困者淪於窮矣

初六臀困於株木入於幽谷三歳不覿

臀在人後初爲卦後之象株木徐鍇曰入土曰根在土上曰株列女傳曰智伯之園多株不便於馬蓋翦伐所餘幽谷初在坎下之象覿胥見也

株木疑於可坐而不可安困處於下之象然猶在地上幽谷則入於地中至於三歳猶不見覿於人困云甚矣不言凶悔者處困之道應爾此爲不遇而在下者

入於幽谷幽不明也

谷亦有陽明者今曰幽入山恐不深晦之極也

九二困於酒食朱紱方來利用享祀徵凶無咎

酒食坎之象禮郊特牲飲養陽气食養陰气詩斯幹朱芾斯皇室家君王白虎通曰天子朱芾諸侯赤芾朱芾九五之服方來未已也詩旱麓以享以祀毛氏曰享獻也下奉上之通稱如享多儀享上帝是也祀而奉上曰享祀九二之事徵行也

需於酒食自養以需時也困於酒食困而不失其所自養也惟不自失其所養而後君王奨拔之恩方來而未已九二從而享祀以薦其報本之誠則可已儻動搖於主眷之方隆彈冠振衣希望榮祿是不安於困凶斯至矣必凜然戒懼固守不渝而後可以免咎此處困之最善

困於酒食中有慶也

九二居位之中正固而不妄進用能受大君之寵故曰有慶

六三困於石據於蒺藜入於其宮不見其妻凶

石剛物三剛位也石突兀髙起之處象三之髙據手案之也蒺藜郭璞曰茨蒺藜布地蔓生子有三角兵家仿其形鏈鐵爲之以害敵宮三之位也妻三之家人也

於株下也退而入幽谷則可安於石髙矣蒺藜是據處非其所乃始退而入宮以求安豈知家非其家如之何不凶大抵處困者貴安初猶庶幾若三則處位不當𨿽欲安得乎此小人之不安於困者

據於蒺藜乘剛也入於其宮不見其妻不祥也

三爲剛位而六居之猶據於剛芒之上其不安可知夫婦好合家之慶也有妻不見不祥莫大焉子曰非所困而困焉名必辱非所據而據焉身必危旣辱且危死期將至妻其可得見邪守道而困困其所也身困而名彰違道而困非所困也身名與之俱棄遁居隠約據其所也怨天尢人睢盱蹢躅非所據也其招禍甚於蒺藜之據身且不保家何可全又奚有妻帑之樂

九四來徐徐困於金車吝有終

來自外而內也與二之方來同義徐徐不疾遽也金言剛車言行吝小疵也有終始困而終免也

四居上卦將卽下以求安徐徐其行不敢輕動猶乘堅剛之車遲重安詳乃能不敗不僨𨿽以未能快意爲小疵然其終也得安於困而無他禍此有祿位君子之處困者

來徐徐志在下也𨿽不當位有與也

有官守言責者不得其言職則去志在退藏三宿而後出晝何爲悻悻然窮日之力而後宿以市名哉退與初俱以安於困得免於不當位之嫌

九五劓刖困於赤紱乃徐有說利用祭祀

劓刑於鼻也刖刑於足也詩采菽赤芾在股毛氏曰諸侯赤芾孔氏曰冕服謂之芾其他服謂之韠赤芾諸侯祭服謂九二也說欣懌也困之反也利用冝用也祭者通大小之稱周官或言大祭祀或言小祭祀皆王者之事

劓則不能引气刖則不足有行不安於困如六三者大君不免絕其類止其行使不得扳附而覆出所以安全之也若有得正如六二者下固能安上亦不陵據而援之二自能欣說而免於困則以之祭祀於天地宗廟社稷山川何往而不冝此大君亨困之事

劓刖志未得也乃徐有說以中直也利用祭祀受福也人人有士君子之行菁莪之本心也不幸而有不安義分之人至於刑之以示懲誠不得已也九五居中而剛直與九二同徳舒徐優遊以胥與情通道合用能變窮愁爲懽說而困以亨矣以此亨困祝無私告可以告於神明而百神饗之故曰賢者之祭也必受其福

上六困於葛藟於臲卼曰動悔有悔徵吉

藟葛蔓也能緣木升髙陰柔自下升上之象臲卼不安貎徵行也此卦凡言困者當於困字爲一讀謂當困之時於株木於酒食非爲株木酒食所困也當以於臲卼句法求之他卦皆然

六進升於二陽之上能無危乎或告之曰位已亢極動而不已有致悔之理不知困者隠約則安髙亢則危使怵於其說而遂安焉則安非所安而危者傾眞有悔矣惟不懷晏安決意徵行乃可以出乎困況物無終困之理困久必亨未可行而躁動則激而益其困時可行而不得伸矣

困於葛藟未當也動悔有悔吉行也

上固柔位亦爲髙亢之位以柔居之非所以圖安不惑於動悔而自沮此行斯吉困則亨矣其曰未當蓋爲吉行張本謂能遷而得其所則當非謂以六居上爲未當

【巽下坎上】

於卦變爲坎重巽於爻變爲三陽爻卦初五互易而變六爻以上進立義初最下爲泥二稍髙爲谷三巽體已極濁穢掃盡下卦之小成也四當初浚之餘有受水之所五爲流泉滿井上則出井養人重卦之大成也

木上有水井君子以勞民勸相

坎爲水巽爲木於文井象井韓中一防象罋形論其體鑿井者甃防以板語其用罋汲水出韓之上皆爲木上有水水在井汲而出之乃能養人勞也人之情喜逸而惡勞然勤則不匱怠則荒故愛之者必勞之君子猶以轆轤於井桔橰於畎澮皆勞民之事於是勸以汲飲之利相其耕鑿之冝使民享其逸而忘其勞大禹戒之用休董之用威勸之以九歌是也

井攺邑不攺井無喪無得往來井井汔至亦未繘井羸其瓶凶

凡木上有水者井而已故卦名井

邑聚而居非水火不生活爰始作井以濟之然邑有時以遷而井不可攺不因汲而竭無喪也不爲停綆而盈無得也無有遐邇咸資其利九夫爲井聚也井井聚之盛也汲者往得者來井之徳弗拒弗矜故往來之人井井其多汔幾也繘汲綆也羸絓而不解也汲者幾至與至而汲綆未施猶之可也儻羸其瓶而不可用寧不自絕於井乎故凶

巽乎水而上水井井養而不窮也攺邑不攺井乃以剛中也汔至亦未繘井未有功也羸其瓶是以凶也巽孫也木遊於水者也今孫於水之下而上【上聲】其水惟井爲然此釋卦名泉源汨汨愈汲而愈生是以養人之徳不窮剛中九五也大君爲宇宙之主𨿽時有運遷民有頑友而養民之仁久益不變何者剛明大中足以有臨也汲以得水爲功汔至而未繘未有功耳瓶羸則汲水之功廢如之何不凶君子之問學亦然養而不窮者井也探之而益深味之而益腴者道也人病不自力耳學無止法也中道而廢未繘井者也困而不學羸其瓶者也春秋已前未以木爲汲器故言瓶罋困以水在下而困井則因其在下汲而上之聖人之取象精微如此

初六井泥不食舊井無禽【泥奴雞反】

泥水滓也舊井廢井也古者鳥獸虫魚通曰禽亦謂獲爲禽不專指鳥況鳥不飲於井莊周曰塪井之蛙跳梁乎井幹之上入休乎缺甃之崖古今注曰陵螺廢井中多有之

凡水必有滓井久不浚滓積而成泥廢井甃圯者泥亦墜隕皆足爲井之害水之行有隧猶血之行有脈汲則泉通而脈生井有生气而禽生焉禽者蛙螺之類井泥則不中於食𨿽生物亦無之

井泥不食下也舊井無禽時舎也

陽淸而陰濁六在初下而濁也無禽之井不食時人皆捨之矣

九二井谷射鮒甕敝漏

井谷山中之谷穴如井者鮒小魚也儀禮士昏禮魚用鮒則知非蝦蟇莊周曰車轍中有鮒魚得斗升之水可活注小鰿顏師古注急就章鰿乃鯽魚埤雅同博雅鰿鮒也今艸野小小坎污必有小魚生其閒罋汲器也漢陰丈人抱罋灌畦敝漏久而敗不足以受水也罋瓶皆陶器井用瓶谷用罋

二在地上井之在山者也泉所注射僅及小魚非若長江大河蛟龍黿鼉生之養物之功狹矣而汲器復如許不足以灌功何由而及人視無禽者差勝耳

井谷射鮒無與也

玉韞而山潤龍澤而淵靈井谷之鮒不足爲吾輕重無與也

九三井渫不食爲我心惻可用汲王明並受其福渫去其泥也井初浚者必越信宿而後可汲不食也惻傷也王明九五也猶雲天子之光受福受九五汲賢之福也

井進至此去泥滓而泉可通而猶不見食於人譬之賢者昔晦而今顯而未遇乎上或有爲我惻然於心者傷其未遇也當是時可用汲引以覿王者之明徳庶燭其猷爲使敷澤於民而天下並受其福也

井渫不食行惻也求王明受福也

井不以不食爲憂賢者不以不遇而惻心惻者行人也感其舊而新是圖行汲之人爲之求王者之明也求王之明豈朋比以干祿爲其見知於上則福被生民猶井汲而出然後利及於人也

六四井甃無咎

甃井壁也舊井之反

下三爻爲巽爲木爲泥爲渫大率皆井底之象至四革而爲坎爲水當甃治井壁禦惡以延淸庶可不爲井之咎

井甃無咎修井也

井泥去矣泉斯可通使井壁不修則湮圯繼之於井爲咎是以修井之功不可廢井壁修絜以俟坎中之流泉則澄者益淸瀦者益深

九五井洌寒泉食

洌淸潔也泉以寒爲上食可以養人也兌陰爲主陰靜故爲止水坎陽爲主陽動故爲流水而曰泉其不曰飲而曰食主烹飪也

三渫之四修之足以容水今坎中之泉流動充滿洌且寒而可食矣陸羽第水以大江中泠泉爲冠其坎中之義乎

寒泉之食中正也

井之義大君長養人材之諭也初以諭辱在泥塗之賢二以諭巖谷之士三則脫泥塗而濯淸泠四則辭澗阿而進在廷五則鄕之不食於初三者今中於食而賢者利澤周於天下上則丰芑數世之仁所以爾者五居中且正爲流泉之主泉流而不竭故養而不窮也

上六井收勿幕有孚元吉【幕亡狄反】

收汲已而收綆也幕讀若羃覆井也周官羃人以防布巾羃八尊有孚往來之人交信也元吉大吉也汲井致養乃遽幕之擅其利以限後至之人養有窮也勿幕則至者汲求者得養而不窮人交信之吉之大者也

元吉在上大成也

寒泉之食井之功吉矣而未大必養而不窮而後爲大小用天下者可以鑑矣坎上之卦八惟井不言險以水上出爲利也他卦上爻多爲窮極惟井鼎爲成成則能養人也

【離下兌上】

於卦變爲兌重離於爻變爲二陰爻卦初上互易而變初爲陰所革二有待而革三居相息之際而危於革四承五之攺命五爲變之主上則受命而革陽者也下三爻言革革去之也四言攺五上言變攺爲變之初變爲革之成至變則不復有故矣他卦固有不言應者此卦應則爲害蓋水遇火則爲火所息火遇水則爲水所息是以不可應也若旣濟乾坤之中气交而爲坎離胥濟以成水火之用與兌離不同

澤中有火革君子以治歷明時

兌爲澤離爲火澤本有水今乃有火水爲火革也火無在澤之理天久不雨日暴之澤爲之竭是亦革也天下萬事皆有良法惟歷無良法有良法則可以常守無良法故貴於攺革歷非果無良法也天運而不停必有差忒歷家立法以步天度之終始揆日月星辰之運行當其始差眇微莫測積久乃知之於是進退其法求彷佛而合焉古法疏今法密天度所餘古四分之一今乃過之期日所餘古四分之一今則不及故歳差之法生而中星斗建革矣朔余古九百四十分日之四百九十九今復損之故七閏之下尙有奇分而章蔀紀元革矣此其大略也自黃帝以至於今爲歷者凡五六十家智士剏法巧算更率愈久愈詳而終不能不與天異必時而革之然後四時較明而不謬是以君子於革以歷體之或曰火澤何以不爲革曰火澤胥違睽澤火胥遇則革

革已日乃孚元亨利貞悔亡

水火不可胥遇遇則必有受其革者矣故卦名革已日猶已事謂終日也人情樂於習常難於慮變更革之初才識智愚之不齊人已利害之不等而疑生焉逮夫日竟事成而後人始交信而革者亨大革則大亨也利貞冝於用正也用正則悔可以亡

革水火相息二女同居其志不相得曰革已日乃孚革而信之文明以說大亨以正革而當其悔乃亡天地革而四時成湯武革命順乎天而應乎人革之時大矣哉火烈可以涸釜水盛足以沃焦水火相息卦象之革也離兌同居坤母之家中女先少女以有行順也今兌外而離內少先而中後其志烏乎而胥得必革而順長幼之序人之革也革非人情之所樂革而人不我信亂之梯也若之何使人信之內秉文明行以說順明則不乖事之是非說則不駭人之心如斯以革已日而可孚也萬世無者道也曰治曰法皆不能無獘則盩戾而不通必革其故而圖其新革非聖人之得已也琴瑟不調而更張之政事獘斁而振起之窮則變變則通也事不能無革亦不容輕革圖大亨者必以正正而革之乃可當於事協於人心玩之於爻方其爲也四陽在上初六忽起而革之眾陽安得不疑悔也及徧歷諸爻至上而止已日也眾陽知其旣正而當不爲我害然後信之乃孚也有孚則悔亡矣故革者亨之基當者革之本革者勢之所不能免當者貫新故之閒而轉移否泰之機也寒暑溫涼之胥代生長肅殺之胥成天地之革四時所以成也革塗炭而衽席之革暴虐而寵綏之斯固天之歷數人之徯戴湯武不得不順而應之也三才之大猶不容不革況一事一物之細哉人曰旣濟坎離亦上水下火也何不云相息且嘗聞水息火未聞火息水也曰兌止水有時而涸坎流水長江大河豈火所能息者

初九鞏用黃牛之革

鞏固也黃牛指六二革義見遁卦

九於本居上今革於初六降爲初九見棄於時窮而在下鞏以革取其固也而必曰黃牛六二也六二亦革陽之陰彼方待時而動初九可不以六二之未動者固其守乎

鞏用黃牛不可以有爲也

當革之世貴其能革今爲革所鞏若之何可以有爲者

六二已日乃革之徵吉無咎

已日終日也以十日則爲浹日徵行也革已日乃孚者革之後至於已日而乃孚也已日乃革之者前人之革旣已日我乃革之也

初爻之變始爲無妄次爲家人三爲離至上則革盡諸爻猶已日也初變已而後二之變興初革而人已信二繼而革之其徵也何吉之不除又奚咎之有

已日革之行有嘉也

卦有二陰初六乃用事之爻實受九五之命奔走以更革者也初主乎革儻二不俟其成而貪功競進紛紜以變更則舉世將衒惑貿亂莫知所從本求革獘適以滋獘惟不躁於進待時而行乃有可嘉尙者

九三徵凶貞厲革言三就有孚

徵行也貞固也厲危也革言猶詩之駕言三第三爻也就成也周官典瑞公侯伯繅皆三采三就注成也一幣爲一就有孚孚於上卦

三居焰焰之端接滔滔之始少進則遇澤而革革而凶矣爲三之計當固其所守危厲以自將謹勿輕動庶免於凶蓋革至三而終入上卦則爲攺爲變若九三能安於三就之終然後能孚於上耳

革言三就又何之矣

又何之矣釋凶字

九四悔亡有孚攺命吉

悔亡更革之悔可亡也有孚天下交信之也攺革也命猶否九四之有命皆上承九五之命也下三爻言革革而去之後世如漢髙除苛解嬈四言攺攺吾新命而行之如漢髙約法三章五言變如化商之時乃罔不變革不能無悔而悔可亡者九四近在君側剛柔適中上承虎變之大人更革命令以敷於天下天下之受革者交信於上則觀聽不驚而吉從之矣

攺命之吉信志也

凡人不從其令而從其好不信其命而信其志天地之革不志於成物則物疑其無常湯武之革不志於弔民則民疑其無君九四之言有孚非信其攺命之迹信其攺命之志也

九五大人虎變未占有孚

大人九五之大君也虎百獸之長剛嚴有威之象變希革也占以決疑未占有孚信在占先也全卦以陰革陽故已日乃孚九五剛中主革故未占有孚九五秉剛中之徳居得致之位小而變法易制大而革命創業法度彰禮樂著其心志昭明於天下是以未施信於民而民不疑不疑則無事於占而民已信湯之徯後來蘇武之不期而防是也至盤庚則諄復於遷亳之舉周公猶反覆於伐商之役果哉革之難也未占有孚此應天順人之盛盤庚周公其已日乃孚者乎

大人虎變其文炳也

虎變非謂其能變幻也虎黃質而黑章其初猶雜糅而未明歳一希革乃益粲然炳乎其可觀大人之變其若是乎

上六君子豹變小人革面徵凶居貞吉

君子有徳之稱上之象豹能霧隠象君子隠而未仕小人指六周官撢人使萬民和說而正王面革面有面內之義徵不處也居不行也貞固也

九五握移風易俗之權作成而變化之故進徳修業之君子有日異而歳不同之功逺外之小人鄕之不率於敎訓者今皆革而面內是爲成人有徳小子有造革變之功至此云極儻過用其心徵進而不已則作聰明務生事怒小人之不能盡爲君子疾之已甚欲治而反亂矣

君子豹變其文蔚也小人革面順以從君也

蔚者茂盛繁縟君子緼徳積行之貌若革面之小人非能遽變其气質盡爲君子之歸亦惟觀感於下順說以從君上之命庶幾畏威而寡過亦革心之漸也虎威盛於文豹文盛於威

【巽下離上】

於卦變爲離重巽於爻變爲二陰爻卦二五互易而變初分峙爲足顚趾以諭洊亨之始五對植爲耳上衡亙爲貫於耳舉鼎之功也二三四𨿽皆爲腹而義不同二言亨飪之實三則不見舉於耳𨿽有雉膏而不得食四則鼎餗盈滿敗廼公事

木上有火鼎君子以正位凝命

下巽爲木上離爲火薪燃火出則木上有火爲亨鼎之象昔夏禹鑄鼎象物以承天休桀有昏徳鼎遷於商載祀六百商紂虐鼎遷於周成王定之郟鄏卜世三十卜年七百天所命也鼎以養人則止於亨飪以爲寶鎭則君徳昏明之符天命去畱之驗也鼎貴正正則不傾鼎貴安安則不搖大君之正天位凝眷命君子之正居位安義命皆體其象也革已攺命矣攺不可以不凝正王位以徳元祈永命以用徳又大君正凝之本

鼎元吉亨

爻有鼎之象故卦名鼎

彖之義夫子釋之以明元吉大吉

鼎象也以木巽火亨飪也聖人亨以享上帝而大亨以養聖賢巽而耳目聰明柔進而上行得中而應乎剛是以元亨

卦有象有用有徳卦之名鼎指其象也木巽於火之下亨飪之功也古聖革茹毛飲血以爲亨飪豈爲口體之養哉祭祀也賔客也祭莫重於享帝大禮必簡特牲薦誠而已以專爲貴賔客莫重於養聖賢備物致養醯醢膳胾之雜陳羊豕魚鼈雞雉麋鹿之畢具以大亨爲貴亨飪之所冝先其用也兼聽故聰博覽故明必其中虛其志巽者能之剛狠自用者不能也巽以爲主然後能成離明之徳巽離皆陰卦初之巽有聰明而無昏昧五之柔得中而能應則不偏於柔暗不失於巽懦其徳也有是象不可匱於用有是用要必本於徳三者備是以致鼎時之大亨也

初六鼎顚趾利出否得妾以其子無咎

顚倒也初在下爲趾利冝也出去之也否宿昔滓濁之物出之所以潔鼎也陰居下妾之象

鼎曰亨飪必有宿漬存焉洊亨之初不傾寫之則否故爲新物之害出否所以爲冝也妾者妻之媵今但得妾事若倒置然妾媵所以廣嗣續重祖宗猶鼎之顚趾有時而然有爲而爾可無咎也唐明皇爲太子其妃方娠太平公主惡其多息太子躬自煮去胎之藥夢神人覆其鼎如是者三是生肅宗斯爻之義證於千餘載之後故曰無有逺近幽深遂知來物噫神矣哉

鼎顚趾未悖也利出否以從貴也

鼎貴正而顚之悖也然當其洊亨顚之所以致用何遽爲悖邪出否以潔鼎固將受新割之腥得妾以其子不可不從夫人之貴不然反以納否聖人慮後世執以子之辭行其以孽幹正之私故戒其從貴用足周公言外之意

九二鼎有實我仇有疾不我能卽吉

二爲腹實者所亨也亦剛中之象師服曰嘉耦曰妃怨耦曰仇九三九四也疾疾楚也卽從也不我能卽不能從我也

鼎之未亨腹枵如也投腥焉腹斯有實五應二嘉耦也三四不得應怨耦也與我爲仇欲轑鼎而染指其中幸彼有耳革覆餗之疾𨿽欲卽我而不能彼不我害則吉在我矣

鼎有實愼所之也我仇有疾終無尢也

六五都舉鼎之柄二當謹所之以奉五爲先不當脇於三四謬奉其實三四仇我初若有尢及彼自救之不暇終何能爲我尢哉無尢吉也

九三鼎耳革其行塞雉膏不食方雨虧悔終吉

耳五之象革攺也行舉鼎以行也塞不通也雉文禽六五之象膏雉之肪鼎味之至甘羙者諭六五之好爵不食不以好爵靡之也方雨方將雨也虧損也終無初也吉悔之反也

鼎以耳行耳以虛受二應五得耳以有行三應上對植之耳革而爲故其行塞而不通夫不爲君所舉則不與共天祿分則冝爾然二三四皆受亨之位五之舉二豈能獨遺三邪陰陽至是而始和初焉之悔可損而終有吉矣

鼎耳革失其義也

耳革而爲失舉鼎之義也萬邦獻共惟帝臣應得其正也惟帝時舉得所應則得所舉也車服以庸食雉膏者也士君子盍亦謹所應乎

九四鼎折足覆公餗其形渥凶

鼎足剛則足以載重四初位之應也足弱有折之象四近臣爲公餗鼎飪也足折則餗覆而出渥慚赧赤貌詩簡兮赫如渥赭鄭氏曰赫然如厚傅丹子曰徳薄而位尊知小而謀大力少而任重鮮不及矣易曰鼎折足覆公餗其形渥凶言不勝其任也鼎自二至四腥胾盈而易覆所任重而難勝而初以柔爲之足不克勝任顏厚忸怩見面如渥丹然敗養人之功包失職之羞凶可知矣初虛鼎也顚而無咎四盈鼎也覆故有凶

覆公餗信如何也

鼎餗旣覆信乎末如之何也是故授任者貴器使受職者貴自量不擇而授棄其官也不量而處不自有其躬也幹上九曰盈不可久欹器之銘曰滿則覆舉覆餗一隅則士君子之制行何莫監斯

六五鼎黃耳金利貞

離中言黃畫中虛而對植有耳之象金象五位之陽剛以貫耳耳以受胥資以舉鼎者也故於五言利冝也貞正也

賢之用捨君主之鼎之舉錯耳主之亨飪至五而羮定矣六五虛懷居大中之位不自有其有扛鼎中之實推以養人然當養而不養失人非所養而養失已是故冝於得正也二言謹所之五言利貞其義胥應故曰柔進而上行得中而應乎剛

鼎黃耳中以爲實也

中釋黃耳實卽二之實中以爲實則無過不及是亦正也

上九鼎玉大吉無不利

玉堅而溫淳金堅而剛玉九居上之象一而已在五爲金在上爲玉金貫耳之時玉則鼎已薦而處耳之上非有兩也

鼎道已成亨飪之利溥博無外以之享上帝養聖賢自養其身徧及四海大吉無不利也井以木巽水鼎以木巽火井鼎用皆在五成功皆在上故井上爲元吉鼎大吉皆以養爲利

玉在上剛柔節也

玉者君之徳在上者君之稱金以爲質稱其舉也玉以比徳豈眞以玉爲之邪新國用輕典亂國用重典因其國俗而用之也治國用平典則節其剛柔之用如成王之不剛不柔節之爲言非曰剛節柔柔節剛如子產之糾以猛濟以寛也施之亨飪則調五味時獻亨使適其味之和推以養人則懋遷有無均節貨賄使上下和貧富均皆此義也鼎雲鼎雲食飲云乎哉

【震下震上】

於卦變爲震重震於爻變爲二陽爻卦二四互易而變二陽皆震陰者也而初爲主四陰皆受震者也而下卦爲甚初九始聲之雷也其威盛故二必逃於九陵三稍逺甫行卽無眚九四洊震之雷也故五往而復來上旣極徵則有凶

洊雷震君子以恐懼修省

洊與坎洊至同震爲雷重震故爲洊雷爲天威其作也物皆震動君子之恐懼因乎震也恐懼而不知自修懼已則忘猶弗懼耳修而不加省習矣弗察猶弗修耳恐懼者一時警之機修所以行吾之恐懼省則顧審吾所修之當否宣王遇烖而懼必側身修行乃可弭太甚之旱成王當大雷電之時惟深省致變之由由於惑二叔而疑周公而後獲反風之應後世有山冢崒傾彗孛飛流之變而恬不知懼者其於修省可知矣

震亨震來笑言啞啞震驚百里不喪匕鬯

經卦一陽震於二陰之下曰震卦重而無他義故仍曰震

一陽居下猶陽气閉伏於地中雷一震然後奮豫而旁達震之自亨也物之始生勾甲固沍雷一震則勾者萌甲者拆震之亨物也方震之來其懼懼已而啞啞其笑人情之常也聲之大莫若雷以其不常震也是以聞者皆驚彼轟喧於太空何有百里之限言其逺耳棘以載鼎實登爼而薦熟郁鬯以致苾芬灌地以求神當是時洞洞屬屬精祲潛交惟知洋洋在上豪發不敢閒吾忱登降奠獻之際𨿽勤勞而不自覺所懼有甚於雷者冝乎倉卒驚震不喪其所守非若劉徳箸之失所懼有甚於雷也

震亨震來恐致福也笑言啞啞後有則也震驚百里驚逺而懼邇也出可以守宗廟社稷以爲祭主也凡人縱則驕驕則爲惡而禍隨禍至而憂集震之來也人之聞之百念俱泯無妄之時也故恐懼有致福之基焉致福有笑言之則焉所驚者逺驚者未必懼所懼在邇懼必因乎驚君子謹獨之學猶恐懼於所不聞況天威載寧敢諉之百里之外而忘戒懼乎以爲祭主一語乃釋不喪鬯之義當震驚之時而能不喪匕鬯者必其中有所主也中有所主則臨威武而不屈處富貴而不淫見聲色貨利而不邇不殖任賢去邪而不疑不貳其出而繼體以爲祭主蓋優爲之夫子不言不喪匕鬯者指意已明文勢應爾不煩重舉他卦如此者多出者如帝出乎震震代乾出乎東以首八方子代父守廟社以爲祭主也或云君出子在者謂之監國則可謂之祭主則不可

初九震來後笑言啞啞吉

來雷動也恐懼貌後之繼也笑言懼之反也啞啞笑而聲不敢肆懼後𨿽有喜而不敢恣也震者振動不寧卦爻連字多亦不寧之義

成經卦者此爻旣重而卦無二主初實主之周公不得他爲之辭亦以別於九四之震猶慮後世以彖辭震笑同時鄰於不中節乃加一後字以見震後始笑而吉生焉

震來恐致福也笑言啞啞後有則也

彖與爻辭同釋之亦同則之爲言限也有限則乃可法也載笑載言樂惡乎極喜而不失節也笑而無則必有流縱亡返之災福於何有虩虩君子以修省小人則皇遽而失措啞啞君子以和豫小人則縱泆而攺度

六二震來厲億喪貝躋於九陵勿逐七日得

初九自下震上自二視之曰來厲危也萬萬爲億數之大也書惟億萬心喪失也貝貨也書具乃貝玉躋升也九若云九淵九原陵髙陸也九陵言陵之重復而極髙諭五也七日爻一周

兩陽之震初爲盛二迫乎其上當震之來不勝危厲倉遽而逃乃大喪其資貨也逃而極其所之升於九陵之上勢云窮矣然初本無攘貝之心二自喪之耳儻逐利而緩於逃則身且不免何有於貨及辟之七日我復於中向之所喪還可自得非取之扵初也四陰同爲二陽所震而二爲甚

震來厲乘剛也

二居中危厲非其罪乘剛其咎也二五皆乘九而二言剛者初震乎剛四震乎柔

六三震蘇蘇震行無眚

蘇蘇舒緩不力貎眚自作孽也

震初之剛至三而气竭因震而行者其步安徐其塗坦易泰然無自致之眚視二之奔喪大有閒矣

震蘇蘇位不當也

三爲初震之極以九居之猶爲彊弩之末六而處此是才與位不當也

九四震遂泥

遂終不反也泥者雷聲泥滯而不能逺揚也語曰致逺恐泥遂泥終於不逺揚也

雷初震則人驚懼旣終而再作羣聽已習而玩況滯於陰而聲不乎賞罰者震世之具時出而用之刑當其罪則刑一人而千萬人懲儻刑政無章防於出而紊於行終亦委靡人弗畏之矣

震遂泥未光也

泥則不復光明

六五震往來厲億無喪有事

初雷之威不可當故二躋三行洊雷已泥故五𨿽往而復來厲危也億大也無喪無失也億無喪萬萬無所失也有事猶言有事於泰山

五乘四之上四已遂泥我之或往或來𨿽不能無危然資斧僮僕則大無所喪且方有事焉蓋不喪匕鬯以爲祭主也六二億喪六五億無喪者九四非初九之震六五非六二之中故二喪而後得五無喪而有事

震往來厲危行也其事在中大無喪也

陰柔而經營於震剛之上烏得無危然五居中君位也有事而大君爲之主彼四之餘威豈能爲吾害四剛五柔而剛不能勝者五爲君而中四爲臣而不中

上六震索索視矍矍徵凶震不於其躬於其鄰無咎婚媾有言

三上皆再言震上爲剛震柔下爲柔震剛索气餒貌索索餒之甚矍矍視周章之甚徵爲行欲進而震陰也躬謂上之身六五於四於上皆爲鄰四之震不及上曰不於其躬震於五曰於其鄰無咎無凶咎也婚遇三與上也三陽而上陰位應爲婚遇震至三已不足畏至上則气餒於中目動於外周章徊徨忌人之議已持此以行凶之道也若君子之震懼不於其及已之後而於其在鄰之時先事而戒何咎之有六三震行深望上爲之助上乃畏謹已甚視若鄕鄰之鬭閉戶而弗顧彼其能無怨言乎

震索索中未得也𨿽凶無咎畏鄰戒也

震欲示威而今索然中心有未得者震於躬而畏戒常人也咎則已罹震於鄰而畏戒非智者不能是以無咎

【艮下艮上】

於卦變爲艮重艮於文變爲二陽爻卦二與上初與三互易而變咸艮爻象皆近取諸身而義不同咸以感爲義如拇如腓如股如心如脢如舌皆面向之名面故感艮以止爲義如趾如夤如輔皆背後之名背故止此與艮其背義胥通也惟腓同於咸皆爲不能止之象四言身緫稱也上言惇以厚能終其止也艮貴於克終不克終則前功廢故吉必至上震貴於謹始則人知懼故吉惟在初

兼山艮君子以思不出其位

以一並兩曰兼艮之象爲山兼兩山而成卦故曰兼山艮不出其位謹密株守者能之何俟於思曰位不同初在幹則潛履則往二於同人則吝萃則引吉三幹蠱者無大咎輿屍者大無功或之者疑之勿疑朋盍簪皆四也小正吉大師克相遇皆五也勿用師於泰利行師於謙皆上也凡是若之何弗思思其位思其所以位則動靜語默皆素其位未嘗越思也譬之物焉魚位於水虎位於林水淺則可罟林疏則可搏𨿽不出猶出也物無能思而巨鱗不遊絕潢猛虎不穴蓬蒿曽謂人而不知思乎或曰身不獲人不見止之功也思則憧憧往來奚其止曰何思何慮者大人之止收其放而閒之者君子之止思而後能止其所憧憧思之賊也

艮其背不獲其身行其庭不見其人無咎

一陽止於二陰之上曰艮因不攺經卦之名

此君子治心之學五官皆運四體皆作惟背不動故托以明止心止乎理𨿽索吾身而不可得是心齋坐忘非失已也庭爲交際之所所存者我𨿽行其庭而閴無所接是謂心不在焉正明目視之而不見眸子非眊也引而伸之殺身成仁捨生取義不獲其身之類歟自反而縮不見千萬人之爲眾說大人不視巍巍之爲尊不見其人之類歟不獲其身止而止也不見其人行而止也止而止斯可矣行而不能止則止者喪行止皆止是以無咎此無咎之功大非善補過而已

艮止也時止則止時行則行動靜不失其時其道光明艮其止止其所也上下敵應不相與也是以不獲其身行其庭不見其人無咎也

艮之爲言止也探其源幹之索至艮而止陽之升亦至艮而止玩其象一陽止於二陰之上陽自止也二陰欲升閡於陽而止能止陰也故曰艮之爲言止也止非徒止有時焉時惡乎一於止固有時而行時乎當止而止寂然不動存吾道也不止則道以倀狂喪時乎當行而行感而遂通亨吾道也不行則道以湮郁泯靜而止動而行兩不失時則吾道光明卓偉𨿽易行止之位而莫不然斯仕止久速之時非隘與不恭之偏而文王言外之意也易文王之艮其背曰艮其止爲語之端猶曰艮之爲止者以止於所當止也人皆曰我能止茍非其所止亦有咎仁敬慈孝其君臣父子之所乎卦有上下位𨿽應而徳皆敵二气感應則情通敵則陽止於陽陰止於陰而不相與是以如彖辭云云也文王探卦象而明止之義夫子慮昧者誤守無用之止若槁木死灰則五常廢萬事蠱而人道熄故先明行止之時乃約而歸卦辭之旨體用兼該盡已盡人富哉言乎八純皆敵應獨言於艮者以明不相與則爲止也

初六艮其趾無咎利永貞

下爲趾足跟也背後見之無咎無過咎也利冝也永長也貞正也冝持以久也

初於位爲下於事爲初位居下而止之猶不能謹於上行於初而止之猶不能保其終況蹢躅縱肆乎是以艮其趾之爲無咎也初而下且止矣聖人恐陰柔之無定力不能期月守也故戒以持久之功

艮其趾未失正也

止於初下爲未失過此則失矣然永正豈終於止者時運而亨位適乎他時行則行又以行爲正

六二艮其腓不拯其隨其心不快

腓脛腨二之象下體運動之防面向所見拯舉也隨股而動者腓之性快順適也

六二在他卦爲居中正位冝知止也其柰上比於九三之陽但知陰隨陽下隨上卦至三未爲極也故動而不自制有類於腓三方嚴上下之限惡其隨而莫之拯故欲動之心有不順適者

不拯其隨未退聽也

三不下拯故二之心不快不快則未肯退聽而止於二也

九三艮其限列其夤厲薫心

三爲上下卦之際以一陽介於四陰之中故曰限限隔也在身爲膺鬲亦限也列分解也夤夾脊肉後爲夤前爲心詩憂心如薫水爲漸染火爲薫烝非焚灼也防之气所薫烝也

卦之位三爲初至五之中人之身夤爲趾至輔之中兼艮以下爲主三爲下之主於此而止以界上下之限行以重剛不近人情上下隔絕不得胥通故夤爲之列列其夤於心無與以其適胥近而危濫及之猶世道升降之交義利界限之際朝不坐宴不與而偶有比系則憂畏或薫烝而來屈原惜誦曰欲橫奔而失路兮蓋堅志而不忍背膺牉而交痛兮心鬱結而紓軫牉普半切原斯言亦以背牉而累心

艮其限危薫心也

遺列夤而遽及薫心者人之五藏皆近背惟血气周流了無凝滯然後百骸九竅安和而無他三忿怒激烈以止二之進其气郁噎而弗宣或疽於背毒气薫達於心勢所必至若亞父可以鑑矣

六四艮其身無咎

自足至肩爲身其上曰首故四可緫象以身

不獲其身心自與身對不見其人已乃與人對今言艮其身殆行庭不見其人者是以無咎

艮其身止諸躬也

止亦多端矣四當位與初六各在經卦之下能止諸吾身蓋歸而求之非由外鑠也

六五艮其輔言有序悔亡

輔輔車骨自頷而上達至耳之傍以對生兩頰有車輔之義言則此骨爲之動咸言輔頰舌艮止言輔輔爲面之後舌爲面之前故咸言舌艮言輔序倫理也惟口起羞爲悔

言行君子之樞機輔車靜正言不躁必中倫出令有緩急言有先後論事有本末緩者急則民不信後者先則機不密本者末則事不成儻有序焉千里之外應之悔斯亡矣四艮其身爲無過行五言有序爲無過言故一以無咎一以悔亡

艮其輔以中正也

五居中據君位之正𨿽不泯黙而不言亦不支離而招過

上九惇艮吉

爾雅丘再成爲惇厚也與臨復之義同

三旣止矣上復止焉厚其止也故吉

惇艮之吉以厚終也

爻之能止如初與四僅言無咎上獨得吉何哉謹始者或罔後止於初者或動於終四陰盛列初艮力制彊遏而僅止其半四五之陰非更有以止之云何而克善其終及上九復以陽止之而後止陰之力益厚加厚以成終止之吉也

【艮下巽上】

於卦變爲巽重艮於爻變爲三陰爻卦三四互易而變三四人之位變皆得位彖以女明漸象以卦象立義故以山木明漸爻因漸而象其義故取諸鴻由幹至陵𨿽各緣漸進之位而陽言陸陵陰言幹磐木從其類也初二四五取其漸進三戒其止上許其退或以艮下巽上爲男下女者男女皆少止說而爲咸男少女長聖人何取焉易之道未嘗不旁通卦之所主則截乎不紊

山上有木漸君子以居賢徳善俗

艮爲山巽爲木巽重艮上曰山上有木山之木髙於原野之木者因乎山也山之峻極以漸木之髙亦隨山而漸與積小以髙大之義不同君子賢徳在身必眞積力久優遊序進則資深而居安否則躐等陵節日月至焉𨿽有徳而不能居推以善俗必漸摩之毋急近效而後觀感動化人皆爲士君子之歸否則棄灰徙木可以變俗而非善也必言賢徳者別於居徳則忌也

漸女歸吉利貞

三陰爻之變凡九皆自三四始以漸而進故卦名漸婦人謂嫁曰歸上卦幹夫之家六三進爲四歸於夫也納采問名納吉納徴請期親迎六禮旣備而後有行女以漸歸吉也歸以漸猶冝於得正不正則鑽穴俟著之類也

漸之進也女歸吉也進得位往有功也進以正可以正邦也其位剛得中也止而巽動不窮也

之往也猶之之宋之有退有進漸之所之進也女以是歸云胡不吉玩爻之位六在三爲失進乎四爲得往則有功此卦之所以名漸之所以吉也語以進歸以漸爲正位乎柔爲正可以母儀邦國外治修內職理外內和順而國以治有功之云正邦之謂也語其位豈曰處柔而止或進乎五變剛而爲剝爲犯上爲牝晨失莫甚焉今止乎四而九五仍得乎剛中柔之得位剛之所以得中也止巽爲兩卦之徳止乎內則不輕動巽乎外則不躁動以之相夫子奉蘋藻動且有功決無龍戰之窮也自進得位以下皆利貞之義而以次第轉釋上文與他卦文法不同夫子釋彖皆於爻位實有所指進得位與渙之柔得位乎外皆指六四若無所實指泛然立言則他卦他爻皆可矣

初六鴻漸於幹小子厲有言無咎

卦有以名貫六爻者觀卦立象以一象貫之未有也鴻則曷爲而言鳥飛獸行皆無倫敍惟鴻翼次而肩隨其飛其進其集皆以漸是故以之詩伐檀寘之河之幹兮幹水厓也初之象鴻漸不象其飛而象其止集之所如幹如磐者鳥之飛不宜上冝下君子實踐之義也陰爲小初陽位爲小子厲危也有言訴其危無咎無過咎也

爻之位自下而漸髙鴻之飛亦然鴻遊於水初爲下水厓進之初也位下質柔猶以小子而升髙於勢爲危心危於內言於外若君子明於漸進之義則知無可咎者

小子之厲義無咎也

鴻在藪不能不飛人居下不能不行危者其勢無咎則義也

六二鴻漸於磐飲食衎衎吉

磐大石也漸髙於幹漢郊祀志作般孟康雲水旁堆也鳬鷺食於水鴻食於田渚故於二有飲食之象衎衎和樂貌

鴻飲啄耳而言飲食蓋象其物冝以諭人事非徒錮於物君子漸而得時居臣位之正上之人養賢以禮如鹿鳴下之人徳稱爵功稱祿無不稼取禾之譏食焉無慊心故能樂不家食而吉者也

飲食衎衎不素飽也

需困之酒食漸之飲食皆自養以待時三四惎閒二五之合二則優遊自養以漸展其致君澤民之業豈徒餔啜甘豢養而妄進者

九三鴻漸於陸夫徵不復婦孕不育凶利禦冦

髙平爲陸詩九罭首言遵渚次言遵陸亦漸進之義九三爲夫六四爲婦徵行也不復進而不返也孕妊子也育覆愛也不育猶言不舉利者害之對寇婚遇之反謂四也三四比爻之夫婦多凶

鴻而至陸亦浸髙矣三四陰陽胥比疑於配耦三棄其同體務進而求四不反顧其後四失節而交三非夫而孕而不敢育凶云甚矣然柔易招侮剛能屏衛捨不正之配而禦之則爲利禦者宼來而我禦之利禦宼者戒三不可恃重剛而冒進惟當體艮止而禦宼也

夫徵不復離羣醜也婦孕不育失其道也利用禦宼順相保也

初六六二乃九三之丑類方戢翼於幹磐三遽捨而卽四因往而不返是離絕其羣眾也艮男少而巽女長男下屈而女上伸合不以正失有家之道儻覺其不正視爲宼讎而斥外之順吾同體之親以相保衞是猶得爲三之利詩吉日從其羣丑醜眾也

六四鴻漸於木或得其桷無咎

木髙於陸或者非所冝得而得之辭桷周曰榱齊曰桷劉燾釋名以爲堅直之木蓋木之任爲桷者猶木任爲梁者曰梁木無咎免於咎也

駢指之鳥不棲於木今棲焉諭進者之失其所也或偶得堅直之榦可蹔而止𨿽出望表抑亦可以免咎鴻不棲木而象之者四爲巽之主木桷皆巽之象聖人因托以明爻位之漸進君子進而在位儻所據偶非因求可安者憩焉可免一時非據之愆

或得其桷順以巽也

順所遇之非不剛狠以彊進或得其桷亦可也六四爲巽主

九五鴻漸於陵婦三歳不孕終莫之勝吉

大陸曰阜大阜曰陵指六二三歳天運之一變言其久三四陰陽交故婦孕二五應而不交故不孕五二應爻之夫婦多吉

於陵進愈髙矣五合二而四欲勝之二合五而三欲勝之故歷三歳而猶不孕殆幾於不可合自昔小人據髙位以剛愎蔽其下在王所者以柔佞惑其上使賢才不得遇合者有之矣然亦君臣有未得中正者而後小人得肆其姦今二五皆中皆正彼三四終何能勝我邪及其終而莫之勝二五亦少需而遂吉漸之功也

終莫之勝吉得所願也

彼不我勝則有室有家之願得矣故吉

上九鴻漸於陸其羽可用爲儀吉

陸反下於三也羽舞綏旌翿之飾也義各有取夏翟取其采鷺取其白鴻取其有序儀表也亦飾也鴻飛冥冥去而忘返將安所棲止哉故上九復下止於陸反下不言他而言陸上與三位應亦以漸而退也進退有節力佚而羽整無折翅垂翼之患取以充飾可爲文物之儀斯其所以爲吉歟經曰容止可觀進退可度是以其民則而象之儀之謂也

其羽可用爲儀吉不可亂也

羽鴻用之以飛者六翮當差池整暇不可使之亂也亂則失勢用以爲儀以諭君子之威儀文采將以儀刑於天下其進退之序不可亂亂則俗乖不可不戒之也

【兌下震上】

於卦變爲震重兌於爻變爲三陽爻卦三四互易而變卦爻之義有近似而無重復咸恆漸歸妺近似也咸以作夫婦之合恆以正夫婦之道漸以明女歸之初歸妺以辧嫡媵之分曷甞重復乎漸女歸嫡也歸妺所以從嫡而非耦乎君子也初九當位自下可以備歸妺之選二已正位故戒以爲娣媵之法三在塗而反歸父母之家四已渉君子之庭而謹於進五繼室也上則位窮而無所用此卦專主於娣非論夫婦故夫無專爻上六之士因女而例及是以釋辭不及之

澤上有雷歸妺君子以永終知敝

兌少女爲澤震長男爲雷澤止水也雷震於上則止水上行而爲雨長女有行少女止於家者也長男取長女則少女亦從而行雷澤之象也永長也永其終則不遽絕不使絕而後續也敝敗也猶左氏言敝於韓古者婚姻以時咸以少遇少恆以長遇長夫婦之正也女子二七而天癸至七七而絕老陰不能孕況有終身不孕且有殀壽不可期乎今以長男遇少女是歸少以濟長而永其終也遇非其正敗且日多知其敝而早辯之則敗可以免天子之後宮百二十人諸侯之左右媵皆永終之圖而嚴等衰辧嫡庶其爲慮甚周防敝於未然也緑衣之怨已不可襃姒代宗禍及家國可懼哉

歸妺徵凶無攸利

兌女非震男之配所歸者巽之妺也故卦名歸妹妹爲之娣柔和婉睦惟嫡之承本不凶也惟出位而行上僭乃凶是以無攸利

歸妺天地之大義也天地不交而萬物不興歸妺人之終始也說以動所歸妺也徵凶位不當也無攸利柔乘剛也

大君爲天地人物之宗主統緒何可斷而不續娣侄旣備則嗣續衍昌是𨿽人事實天地之大義所以然者上天下地陰陽睽隔絪緼之气不交則生意閒絕萬物於何而作興故歸以妺者人道之欲終而復始也說以動非兼指男女偏主於所歸者妹也凡女皆欲爲正室何肯動而爲媵由父母說而歸之非妺之自動也此卦也至於爻六三居位不當儻輕躁上進將有並後匹嫡之凶蓋秉陰柔之資暗於分義承剛陽之位易於陵物固應無施而冝也隨歸妺皆震兌隨言動而說乃兩事謂男動而女說歸妺言說以動乃一事謂說以動而從乎長而字以字之義不同諸卦皆然

初九歸妺以娣跛能履徵吉

歸者父母歸之於君子在父母家爲妹承嫡爲娣謂歸妺以爲娣也跛行不正也履下之象徵有行也卽歸之義彖之言徵乃出位之義

古者天子諸侯嫁女娣侄從行如堯釐降二女長爲君少爲夫人無則同姓之國歸之如春秋晉人來媵初娣之家也徳當其位有爲媵之才然非正也猶跛躄之行不正不害於能履以斯妺而備媵必能知其命有貴賤無驕僭之患歸妺之吉也

歸妺以娣以恆也跛能履吉相承也

歸媵不以姑姊而以娣侄卑從尊以是爲可久也跛眇在履之三有不足之意歸妺之娣以吉相承不嫌於履也

九二眇能視利幽人之貞

眇一目小也利宜也幽人猶詩云靜女其姝俟我於城隅說者謂城隅後宮幽閒之地二在內卦之內之象與履九二通貞正也不言歸妺者已正娣之位也二陰而九剛陰眇而剛明五爲大君小君同處之正位二爲娣之正位聖人懼其用剛而出位故以幽人之正勉之使但身居閨闈之中備媵妾之列不敢與家政斯其宜也初言履象歸妺之有行二言視象二之明於理

利幽人之貞未變常也

幽閒窈窕乃閨中之常爲娣而如幽人猶未變其常操也

六三歸妹以須反歸以娣

須待也歸於君子曰歸復還父母家曰反歸

三乃在塗須而未進者也以柔乘剛情不自安乃反歸於父母之家其曰以娣者謂𨿽反歸而不攺爲娣也卦言徵凶專指此爻今能反歸則免於凶

歸妹以須未當也

三湏於剛位爲未當進而須於四則當矣

九四歸妺愆期遲歸有時

愆失也期有行之期也遲待也

九四之爲妺已及震之家剛柔適中正淑之女也因反歸而期以愆非中變也遲我之歸有時而行也緩不渝盟行不失節歸妺之正者乎叔姬待年於魯越六年而後歸是其事

愆期之志有待而行也

愆期非適爾其志蓋有攸在不茍從亦不輕變茍從爲淫奔輕變爲爽信其所待待乎可行之時也

六五帝乙歸妺其君之袂不如其娣之袂良月幾望吉帝乙說見泰帝乙賢君必嘗有少女從長女下嫁之事周公接乎其時聞而知之故摭其實而見之爻君嫡妻也邦君之妻曰小君袂袖末也月嫡夫人之象月望則盈幾望幾於盈也

歸妺之初嫡正尙無恙至五則爲繼室婦容幼所敎也袂爲禮容華質宜有定制不當有美惡之殊使娣之袂果良於君尙得爲禮乎蓋時有代謝謝者往代者興裔嗣有托能永其終此君之所以不如娣者也聖人惡於娣勝其君故寓其象於袂耳然猶戒其娣使若幾望之月不自盈滿以擬於正室不亦吉乎

帝乙歸妹不如其娣之袂良也其位在中以貴行也釋辭不言君明娣已爲繼室位居於中上嫓君主以貴而行斯不爲僭

上六女承筐無實士刲羊無血無攸利

女六之象承奉之也筐竹器以實幣帛詩鹿鳴又實幣帛筐篚無實無幣帛也男女匹嫡曰夫婦家無二主娣媵不止一人故槪言士女刲刺也羊少牢無血死牲也公桑蠶繅爲黼黻文章以供君之祭服者三宮夫人世婦之職承篚而無實不足代嫡以奉祭祀也天子諸侯之養牲也齋戒沐浴而朝之皮弁素積而巡之將祭肉袒割牲取毛血以告幽全刲而無血亦不足以承祭祀也娣侄之事至五而止上六處六五之上位居無用不自量而彊顏承筐刲羊之事兩皆不能君取夫人之辭曰請君之玉女與寡人共有敝邑事宗廟社稷今若此果何往而利邪

上六無實承虛筐也

但承虛器其不勝任何辭焉爻兼言士女明無一而利釋辭止言女主本卦爲言亦卽女可以知士夬姤【反】萃升【反】困井【反】革鼎【反】

震艮【反】漸歸妺【反】

周易輯聞卷五﹤經部﹐易類﹐周易輯聞﹥

欽定四庫全書

周易輯聞卷六

宋趙汝楳撰

【離下震上】

於卦變爲震重離於爻變爲三陽爻卦二四互易而變卦以明動得名析爲六爻二五上之陰不明者也昧者以陽明爲主初三四之陽三爲上所累故初四互爲之主九四位陰不免見斗之闇六五𨿽陰大君也求明者動而方來其吉爲盛蓋物盛則蔽明極易昏故爻義以明闇爲吉凶其言遇言往言見言來言覿處闇者貴於動而求明也

雷電皆至丰君子以折獄致刑

震爲雷離爲電霆震之時電甫明而雷已擊故云皆至震擊雷聲之大者也故爲丰之象折獄者獘獄之成致刑者致刑之用皆斷決之義所以體震擊之威也死者斷者聖人豈能生且續防而爲是斷決之政辟以止辟不得已也惟不得已故明罰勅法警之有其素赦過宥罪寛之有其時獄不可畱而死可緩情苟未得無敢折也必如是生之不能釋之不可然後折之致之以濟敎化之不及其敢淫刑鬻獄且以爲戲怒之資邪

丰亨王假之勿憂宜日中

雷電爲天威之大故卦名丰

物之大者行必通地之大者勢必通治之大者化必通惟丰故亨假至也言王者當有以至其大也丰大之時衰削兆焉固所冝憂徒憂果何爲者冝長若大明之中天而後丰可保

丰大也明以動故丰王假之尙大也勿憂宜日中宜照天下也日中則昃月盈則食天地盈虛與時消息而況於人乎況於鬼神乎

丰之爲大訓詁之學也曷爲而訓之四方之言語不同古今之習尙亦異訓之所以通古今一四方也丰之義在中古固已明至夫子時則不容不訓爲大此經之例也卦之名由於明動離明在下動而上升至午之中則大明當天丰之義也幅貟至廣民物至繁王者而欲統綏牧禦皆在吾仁愛之內固非淺智狹量所能周亦非小小規制所能範圍王之假之尙於大也中天下而立以君臨六合必如大明當天臨照無偏而後能洞察治忽之幾防微杜漸使丰功大業不淪於卑隘時至於丰猶日之中月之盈也日中不能不月盈不能不食盛衰之倚伏盈虛之代謝天地運化猶與時而消息況於人而不謹日中之戒乎況於鬼神而無害盈福謙之理乎人曰日中則吳信矣月三五而盈終歳亦十二食乎曰月不行黃道𨿽望亦不正對於日常有分毫之虧三五而盈言其槪耳惟渉交於黃道始與日正對然已入食限矣故甫盈卽食

初九遇其配主𨿽旬無咎往有尙

配者初陽而四陰自下配上如妻配夫主猶爲主所主如主顏讎由非若睽之遇主以爲君主也配主指九四旬周幣之義十日周爲旬書至於旬時翟方進旬歳滿歳也往行也尙嘉尙也

初爲明之始明未大也明未大而與四位應往而遇之爲我之主以充我之明𨿽與之周旋至於浹日而無咎其往也不徒往蓋有足嘉尙者初以遇四而往有尙四以遇初而吉行

𨿽旬無咎過旬災也

初之遇爲配主而已儻逾旬而不知變則過於明而有食之災

六二丰其蔀日中見斗往得疑疾有孚若吉

蔀古書無訓至顧野王始訓覆亦祖輔嗣之說今姑從之丰其蔀大有所覆蔽也日中通言晝非止午中星本晝夜明晝則爍於日而不見日者陽之陽也或食而幾旣則星斗燦然斗者陰之陽也體大故先見次乃盡見小星疑疾昏昩所致孔子送日有食之曰安知其不見星也老曰止哭以待變以昏而疑也有孚晝𨿽晦而心自交信也

六二本中虛而明析一爻而論則失所麗而晦若有大覆吾明者斯時而有行必以迷而得疾然與五位應徳同彼此交信能開我之蒙蔽是以吉也

有孚若吉信以志也

疾得於境之疑孚於志之信今有同行於晦冥之塗東西瞀如夷險莫辧其一人先焉左云則左右云則右無他交信有素足以其志𨿽有大覆蔽不害心地之明也

九三丰其沛日中見沬折其右肱無咎

沛讀如沛然下雨沬昏昧雨甚而晝昏也陽爲右陰爲左肱上體之動者九三之象

九三日之矣又與上六位應乃有丰沛見沬之象視見斗者闇抑甚矣運動而適致右肱之折𨿽廢而不可用乃無冥行之咎此莊周所以有瓦全玉毀之諭

丰其沛不可大事也折其右肱終不可用也

斗爲帝車斡旋元化夜行而迷東西者視斗杓而悟二之見之猶有攸賴今三乃白晝霾曀跬步之閒卽不可辧若何而可爲大事手之運動右爲主今毀折又豈止不可大事邪終亦不足爲用矣

九四丰其蔀日中見斗遇其夷主吉

丰蔀見斗義見六二夷防等也鄭伯曰夷於九縣夷主謂初九在下

九𨿽陽而位則陰故覆蔽之象與二同四比於五故見斗亦同四旣昏昧昧必求明下遇於初以爲之主猶行於昏冥之中而得所主則吉殆不吉中之吉與他吉不同

丰其蔀位不當也日中見斗幽不明也遇其夷主吉行也

以九居四陽蔽於陰爲位不當覆昧固應爾也晝不見日而見斗是爲非所冝見而見者幽晦不明之故也遇主而吉可因以行而後得免於昏迷之憂

六五來章有慶譽吉

來諸爻來聚於五也章明也書俊民用章慶譽美譽也六五明動而至大君之位猶大明臨照勿有憂也諸爻或見斗或見沬豈日果闇而斗反明邪日之食也爲月所掩人目不於太陽之暉故因見斗若日光在天未嘗晦也離明之動至五而顯然在上諸爻之昏者皆來求明於我以我昭昭使人昭昭慶譽而吉獨盛於諸卦不亦冝乎

六五之吉有慶也

爻言慶譽吉釋爻言吉有慶互文以明其盛也

上六丰其屋蔀其家闚其戶閴其無人三歳不覿凶丰屋大其屋也蔀家覆其家也爾雅室內爲家闚義見觀戶半門也堂室中之門閴寂也三歳天運一變覿見也

六居極上爲峻宇之象徳位皆陰蔽障於內之象凡宮室貴於納陽明之光乃可聚國族以居今有闚其堂室之閒者而陰昧若此閴然無居人焉𨿽天運且更而終無所見凶可知矣今富貴之家崇廣其第宅重檐復屋珠箔綺防交映非不宏且麗也主人者又深居簡出若與世絕或鬼物瞰之或僑寓矮屋幾類無人迹者觀此可以鑑矣

丰其屋天際翔也闚其戶閴其無人自藏也

翔者如翚斯飛之義漢武作通天之臺欲上入霄漢翔於天際而不知止然千門萬戶豈能常遊處其間自藏雲者丰屋蔀家非人蔽之實自匿耳

【艮下離上】

於卦變爲離重艮於爻變爲三陰爻卦三五互易而變初出門之始也二已在塗而暫休者也三剛躁而疾趨者也四中道久止而思歸者也上塗窮而不得返者也旅況備於此矣五君位以射雉寓旅之諭舉用天下之爲旅者也其臧否以爻之剛柔斷之

山上有火旅君子以明愼用刑而不畱獄

艮爲山離爲火火則宅於竈冶則宅於鑪在山則野燒之暫猶旅寓耳故爲旅之象離虛爲明艮止爲愼君子體之明愼於用刑而不畱獄蓋獄者人所旅也不畱獄不使久處其中也用刑固貴於明然明者未必愼愼者或畱獄明矣愼矣而淹延不決𨿽明猶闇也𨿽愼反害也後世之主刑獄者智不足以察姦威不足以戢吏是非易位寃枉莫伸者昧聖人之明任情喜怒率意出入者悖聖人之謹甚而鉤黨株連歷年彌歳瘐死而後已聞不畱獄之訓可不懼哉

旅小亨旅貞吉

火非宅於山者故卦名旅

小指陰謂六五也人固不能不旅處之得正𨿽旅亦吉

旅小亨柔得中乎外而順乎剛止而麗乎明是以小亨旅貞吉也旅之時義大矣哉

小者何由而亨六三之柔上爲六五得外卦之中而下順乎九四九三之剛也旅而在外不惟疾徐進止皆貴乎得中而於剛柔爲尢甚旅不能無所托我質柔矣當順撫乎紀綱之僕而後外侮不侵此旅行之道也旅不能不暫止必行李明白所主端人而後關譏無阻此旅止之道也行則順乎剛止則麗乎明斯爲旅道之正而卦之所由以吉也自非天子時守諸侯朝聘其他何莫非旅能審其時正其義則太公旅海濵而爲王者師孔孟旅列國而道以行下焉如百里奚申包胥之徒皆能彊國濟難以顯其名其時義顧不大哉

初六旅瑣瑣斯其所取災

瑣小也瑣瑣小而又小也災吉之反也

凡旅必有所志志者旅之大體也士君子之旅志於行道商賈之旅志於懋遷旅之初不能識其大者而較錐刀之小利計瑣尾之末節人將咸厭且怒斯固自取其災非適爾而得也

旅瑣瑣志窮災也

初爲出行之始未嘗旅況惟見童僕車馬囊橐扉屨之事紛乎在前乃瑣瑣屑屑錙較而寸量之志窮於此所以災也

六二旅卽次懷其資得童僕貞

卽就也次造次暫止之所也懷者捲懷深藏所固有也資貨財也得童僕非本有而得之也

六二徳當其位猶行旅之就所止也資貨旅之命脈二則懷而有之童僕旅之爪牙二則攬而得之旅之善莫善於此儻恃裹囊之富臣之彊則失其正而災及之

得童僕貞終無尢也

二之得必有喪之者得之以道𨿽其終無我尢者得正故也

九三旅焚其次喪其童僕貞厲

焚猶濟河焚舟焚舟者無事於舟焚次者無事於次貞厲正乎厲也

九三爲艮止之主本能止也乃位髙勢孤肆其重剛惟務速行不復爲休捨之計焚次而趨徒禦驚矣冝乎危也

旅焚其次亦以傷矣以旅與下其義喪也

人不得安於家而安於次非得已也今又焚之已可傷矣夫旅由我非由童僕我能撫之使安焉如家始肯衞其主乃不能安之致彼有不堪行旅之心是以旅之不安者與其下則僕痡馬瘏𨿽無棄僕之心其義則應喪也

九四旅於處得其資斧我心不快

詩公劉於時處處於時廬旅處蓋旅之對資潤身之具斧斷決之諭九四陽剛故言斧

旅而言處旅於此因處於此也資以潤身斧以斷事旅而兼得無羈窶之愁無狐惑之患若可安矣然旅貴於行行則進可以逹退可以歸今捐親戚棄墳墓僑寄於異鄕寧不動故山之思是猶有不快於心者

旅於處未得位也得其資斧心未快也

以六居四冝也九而居之於位爲未得旅而暫止冝也今而久居於義爲未安𨿽有資斧之得中心則未快也

六五射雉一矢亡終以譽命

雉文禽離之象一矢亡以一矢亡之不煩再也終要其終也譽者稱譽命者爵命

射侯者於圃射雉者於郊郊旅之所也一命中遂以得雉此以藝爲旅乍出卽返不離其家室者也五爲君王者無外不可以言旅故象以射雉猶人主得文明之位而以譽命終之也譽有善命有徳使天下之賢皆旅進於王朝以成文明之治故曰旅之時義大矣哉

終以譽命上逮也

上六五也逮及也六五以譽命及乎下也

上九鳥焚其巢旅人先笑後號咷喪牛於易凶

鳥髙飛之物巢居之髙者焚離火之象上言鳥故言旅人以爲別笑喜說也號咷哀號也牛順獸離之象易平也

飛者至上而極行者至此而止巢鳥所安也鳥務髙飛而不知息人務逺徵而不知歸皆自棄其所安也旅人先以務行爲喜後以塗窮而哀秉剛而不知變失柔順之道夫子以順剛麗明爲正吉此爻反是冝其凶也漢成河平二年二月泰山山桑谷防焚其巢唐僖光啟二年七月中條山鵲焚其巢三年七月鵲復焚巢作易聖人姑以焚巢立象後世乃眞有其事無有幽深逺邇遂知來物信防

以旅在上其義焚也喪牛於易終莫之聞也

鳥豈甘焚其巢者旅而極上義當焚也蓬轉萍漂之蹤已不足立名於當世況失柔順之道塗窮而莫之返斯人也終亦泯沒而無聞固譽命之所不及也

【巽下巽上】

於卦變爲巽重巽於爻變爲二陰爻卦二四互易而變二柔下進故四剛巽之初之柔進銳二之巽冝也四之柔得位上無渉而猶巽之不已甚乎三五同功而異位三頻巽五用巽之主也

隨風巽君子以申命行事

巽爲風重巽故曰隨風風天之號令也時當秋冬之交冬春之際必有長風亙日綿夜然後能變涼爲寒舒肅殺爲融和隨風之力也播告之修王者之命令也四方絕逺人情之利病不同一命之未必徧孚申命之而後事行觀盤庚康誥多士諸書至於再至於三勤懇不已遷亳化商之事卒以有行申命之功也

巽小亨利有攸往利見大人

一陰生於下二陽巽之於上卦重而無他義故仍經卦之名曰巽

小指二陰也卦以剛爻得名彖以柔爻立義柔爲卦主也陰生而陽巽之故亨亨則冝有攸往往則冝見大人大人九五也

重巽以申命剛巽乎中正而志行柔皆順乎剛是以小亨利有攸往利見大人

重巽以申命言卦義剛巽乎中正指二五柔皆順乎剛指初四重巽者申命之象申命者行事之本卦本幹體一柔下生剛有巽之之象剛𨿽巽柔猶居二五中正之位柔旣已生皆在二五之下有順剛之象柔之至勢必陵剛君子體消息盈虛之理姑巽其來不與之角故得據中正之權行禦柔之志是剛善於自處也柔不以剛之見巽易其卑順之操是柔亦善於自處也柔已亨矣利有攸往矣聖人猶戒其宗主乎九五是以柔𨿽長而免剝廬之災剛巽之訓爲君子謀也見大人之訓爲小人謀也爲小人謀所以右君子歟

初六進退利武人之貞

進退乍進乍退也利冝也武人性之果決者也貞正也致剛之巽者柔也柔以剛巽之則欲進然不敢犯剛復欲退進退兩難次且不斷然位已至此惟當剛果決於有行聖人非誘陰柔之進也以諭時乎當進者不冝狐疑猶豫而中止武人用以正則爲致命死敵不正則爲姦命亂故復以正戒之

進退志疑也利武人之貞志治也

治與疑對魏顆曰疾病則亂吾從其治是也志疑而不決故進退靡定志治而不亂故決於行

九二巽在牀下用史巫紛若吉無咎

巽指九謂剛巽柔凡剛爻皆言巽吉者尊上坐於牀卑者拜跪於牀下大宗伯大史掌祭祀之禮書司巫掌袚除請禱之事紛若猶言紛如謂雜用

陽尊而陰卑陽冝據牀今欲巽柔以卑自處故有牀下之象然於理不可於心不決未免卽人而決之用史可無用巫用巫而復用史疑深慮逺紛然雜用莫適於一而反獲吉者謹之審之不嫌於過詳況初方順我儻可免巽何必輕往參稽史巫之眾庶可得吉吉則無所過咎矣

紛若之吉得中也

九二剛巽乎中者也故史巫𨿽紛然而能斟酌乎巽否之閒是以吉也

九三頻巽吝

頻者旣巽復巽猶頻復也吝小疵也

巽貴乎中正二當柔進之衝牀下之巽𨿽巽而中也三視初已隔於二柔不至於見陵似可無巽以重剛而不中乃巽而不已失已云甚自取其吝者也

頻巽之吝志窮也

三𨿽爲下卦之終而上卦可續乃頻巽如許是道未窮而志先窮也志疑者可以治救之志窮則有吝而已

六四悔亡田獲三品

悔亡有悔而亡田獵也三品幹豆賔客君庖

柔進而漸髙悔也今得位而當𨿽有浸長之悔而可亡也用以田獵禽獲其富猶之柔自下而進位居近君而得上下之心可謂善於處時者也

田獲三品有功也

田者志於得三品之獲於田爲有功

九五貞吉悔亡無不利無初有終先庚三日後庚三日吉

貞正也正則吉悔亡同六四利冝也無初巽也有終不終巽也虞書乃載歌載卽申重也甲乙丙丁爲東南戊己位乎中庚辛壬癸爲西北以庚續丁故庚有申續義先三日下卦後三日上卦

剛巽乎中正二中而已五中而又正者也有大人之徳居大君之位守正得吉陰柔見廹之悔可亡當是時何不利之有初以柔見廹而欲巽無初也六四之柔能順乎剛有終也於是修明其政令以申儆羣聽先三日而未孚復申以後三日重巽申命之義也五不必巽而行重巽之權以禦二柔冝其吉也

九五之吉位正中也

九五故正中

上九巽在牀下喪其資斧貞凶

牀下同九二資貨財也陽實之象斧斷決也剛之象貞正也凶吉之反

二之巽不得已也上居不剝之地不際乎柔乃猶效九二之巽是過乎巽也失陽之體爲喪資失剛之斷爲喪斧若是則正入乎凶矣

巽在牀下上窮也喪其資斧正乎凶也

二得中而不過故吉極上而巽自取其窮正乎凶者正入乎凶無復他辭

【兌下兌上】

於卦變爲兌重兌於爻變爲二陰爻卦二上初三互易而變合六爻則剛中而柔外剛中以立體柔外以致說析之則三上偏柔而失其體說不以正者也四剛則善矣五不言兌君不可心乎說心乎說則害者紛至可勝遏哉諸爻皆有義而無象辭亦簡嚴與他卦異

麗澤兌君子以朋友講習

麗附也卦之二剛陽實地之象一柔陰虛水之象水在地中爲泉在地上爲澤荀首曰川壅爲澤兩兌胥麗故曰麗澤天下之物惟水與地未嘗暫離況兩澤胥麗乎一澤有時而竭說物之功有限兩澤胥麗則潤澤交浹其說無疆君子體之資朋尙友胥與講習求增益其所未能必如兩澤之親麗情交意密日進月積毋斷織毋自畫然後漸漬膏沐有緝熙光明之功蓋不止以得友爲說也講謂講明習謂服習

兌亨利貞

一陰居二陽之上必胥說而後能兩兌自重故仍經卦之名

兌說之蔽易邪故專以利貞戒之

兌說也剛中而柔外說以利貞是以順乎天而應乎人說以先民民忘其勞說以犯難民忘其死說之大民勸矣哉

卦以象得名說者象之義坎流則气行故能通兌止則气聚故能養物得所養而說故曰兌說也剛中指二五柔外指三上此固六爻之徳然以已而說人與說人之從已皆足爲徳之累必有剛正者爲主於中而以柔徳順說於外剛中則不失已柔外則不忤物如是亦可以說矣然人情不難於說而難於正說之道利於正而惡於邪說以正者天以無私覆萬物我秉道而人自說無事於違道以干譽可以順天之理人以惠養望人主所欲與聚所惡勿施無事於枉已以求說可以應人之欲凡是皆正之自出所以釋利貞之旨也夫人孰不喜逸而辟勞樂生而惡死文王之臺沼惟與民皆樂之意先入乎人心則庶民攻之不日成之民非說勞也說有甚於勞而忘之也湯武弔伐之仁若時雨降則東徵西怨不期而防民非說死也說有甚於生而忘之也說之功用如是其大民之勸之非力邀而彊制者不曰勸民而曰民勸民說而無俟於勸也寧若魯莊之戰以小惠靳靳焉求於民哉

初九和兌吉

和在說先初之象

初以剛履剛戾陵物物且乖怨說何由生惟退然謙下不以剛先人則物我無忤而情志和情志和而說出於由衷視脇肩諂笑而心不然者有閒矣是以吉

和兌之吉行未疑也

初比乎二以剛遇剛不際乎柔行而胥說未有閒之者奚疑之有

九二孚兌吉悔亡

孚疑之反謂與三交信也悔亡有悔而亡也

九二際乎成卦之柔剛柔交信以爲說說之吉也然三方有凶而我比之寧能無悔幸以剛中能存其在我者而後悔可亡剛柔交際之難如此

孚兌之吉信志也

六乘三爲不當二之比之於其徳非於其位故其交孚以志不以貎此得吉之由也不然說不以正又何吉乎

六三來兌凶

來者由外而內

說貴剛中苟能守正則志同道合𨿽不卽人人將卽我自有交說之理六三不剛不中來而求說於二失已以媚人人必見拒以斯爲說凶之道也

來兌之凶位不當也

柔居剛位爲不當

九四商兌未寧介疾有喜

商謀度也介剛介也疾陰陽不和之證

九爲剛徳冝得兌說之正位適居柔上仰九五之剛尊於義當說俯比六三之柔佞於情不能不說說否兩疑難於自決於是商略謀度而不自安儻能介然特立說而夐五𨿽未免見疾於三然自有可喜者存也

九四之喜有慶也

九四商略以爲說此爻之體也聖人以介疾藥之使其決意從五則君臣同徳喜且有慶矣慶盛於喜聖人誘人爲善之機也

九五孚於剝有厲

剝者柔變剛之稱

剝至六五止羣陰之大君也今之上六𨿽非若羣陰之盛然位髙而說極足以惑人心指之曰剝甚其惡也五適與交際因而交信𨿽以剛中不能無厲故言孚不言兌此與履九五之義略同

孚於剝位正當也

上之柔佞方引人以爲說五可與之有孚者以位正而徳當也

上六引兌

引扳援也

三爲下兌之主上爲上兌之主上六柔而已亢援人以使說視六三直不百步耳不當位者以己說人位當者引人說己失己不甚故免於凶

上六引兌未光也

上六鑑六三之凶不復卽人乃要人之我說律以心說誠服者未爲光明也

【坎下巽上】

於卦變爲巽重坎於爻變爲三陰爻卦二四互易而變卦之未變陰陽皆駢聚而流通迨其變陽𨿽閒陰之中而受陷陰𨿽入陽之下而睽隔故六爻皆以渙釋取義陰宗乎四初倚陽以上舉三則密比乎四者也陽宗乎五二奔而從之上則知分而引辟者也是以六爻上者吉次者無咎無悔又次者悔亡

風行水上渙先王以享於帝立廟

巽爲風坎爲水坎北方卦冰壯之時東風吹拂其上則渙然冰釋詩溱與洧方渙渙兮箋云仲春之月冰以釋水則渙渙然享帝享上帝也立廟祀祖考也渙者浹洽融液之義先王平居忱與天一以之享帝則精祲潛交眞可渾融而無閒立廟以祀其先亦然享帝不言廟者享於郊不於廟也立廟不言祖考者言廟則祀祖考之所與享帝互文也釋濟川則巽爲木釋渙液則巽爲風各適其冝也

渙亨王假有廟利渉大川利貞

巽風渙坎水故卦名渙

閉塞凝沍而遇解凍之風渙則亨也假至也王者能至有廟之道必有純忱與祖考浹洽者也巽風融液嚴冬之候冰釋而舟楫可適故利渉也利貞利於正也

渙亨剛來而不窮柔得位乎外而上同王假有廟王乃在中也利渉大川乘木有功也

卦由變九四之剛來爲九二而居坎中流動演迆有不舎晝夜之功是爲不窮也六二之柔往爲六四得位乎外卦方其在下陰當其位今進乎上當位則同遂成巽坎之象此卦之所以亨也外取偃卦上取立卦凡卦皆爾聖人於此其例王者之承祭積其和順怡愉之忱以接乎神明則神之格思無不鬼饗其曰在中在廟之中也猶言雝雝在宮肅肅在廟可以極至有廟之道也卦辭言利渉大川者或以象或以義或以象兼義同人蠱大畜益以義者也需訟象兼義者也至渙中孚直以巽木爲舟渉坎兌之水兌止水但云舟虛舟虛而弗載未有功也坎爲流水木行其上猶駕萬斛之舟以杭大川斯有利渉之功此直以象不待求其義也彖辭言利貞釋彖非略之也水能載亦能覆必正平無偏乃可言有功則利貞在其中矣

初六用拯馬壯吉

拯上舉也馬壯言九二

初之陰爲九二所閒不得協比於三四幸與二陰陽徳合二能拯之以上行馬壯則力盛有協比之理斯其爲吉也

初六之吉順也

初不越二以從類而倚陽以有行以陰順陽於理爲得儻恃其儔黨之盛且尊有陵陽之志豈惟逆理亦必爲所攻

九二渙奔其機悔亡

奔疾趨也古昔尊者憑幾以坐卑者拱而立於二言機指九五也猶不敢言天子而言乘輿也悔亡始有悔而終可亡也

九五正位尊居眾陽所憑以爲安者一二閒於三四之陰奔而從五猶坐者之得所憑也方其見閒寧免有悔及得所安悔可以亡

渙奔其機得願也

徐行則安疾趨易蹶奔非無謂而爾也有志願焉一陽奔五渉二陰之境儻遲疑猶豫豈不生小人之謀故奔則比五之願可得非躁進也若近比於初何以奔爲

六三渙其躬無悔

躬六三自謂也無悔無可悔者

六三本爲三陰領袖自陽來閒之而三陰遂分猶幸六二進居四與我爲鄰因得與之渙然以胥比而身不孤矣夫何悔之有

渙其躬志在外也

四得位乎外而三渙之志於外所以自渙也語以及人之功則不足矣

六四渙其羣元吉渙有丘匪夷所思

羣三陰也元吉大吉也丘言髙夷下而與平也傳曰夷於九縣

九二閒三陰之閒使羣陰隔絕猶冰之凝沍膠之錮滯而不胥通浹及六四得位始能渙協其羣醜自陰而言可謂吉之大者四何道而致然哉位在上體猶處乎髙丘故其力足以輯睦羣陰非因下之二陰思欲上渙而後渙之也

渙其羣元吉光大也

陰之渙至此極盛故以光大贊之

九五渙汗其大號渙王居無咎

疾醫家謂陰陽表裏閉隔不通者得汗而解解則二气和暢腠理浹洽四肢百骸無不調適流通以汗象渙極形容之妙大號號令之大者王居王位也五言王居猶四言丘皆髙尊之象

渙之六爻陽閒陰陰閒陽四爲陰渙之盛五爲陽渙之盛大號之陽四海爲之風偃影從莫不尊親其上所以然者渙以王居故其功用溥博若陰若陽咸在保合大和之中視渙丘之僅及其羣者萬萬不侔其無咎冝也

王居無咎正位也

聖賢事業固有分量王者居五位乃可渙大號而無咎使當有丘之位而爲之不特僭攘而已

上九渙其血去逖出無咎

气爲陽血爲陰血上之象逖逺也卦外之象

渙陰者四主之渙陽者五主之上九徳陽而位陰不敢侵渙陽之權逖出以辟嫌可謂善處其位者是以無咎

渙其血逺害也

渙汗則暢陰陽之和渙血則損陰以逺害害者侵權渙陽則害於其身也

【兌下坎上】

於卦變爲坎重兌於爻變爲三陽爻卦三五互易而變九五節之主也惟剛爲能節人亦能自節初以剛塞乎前不出以節其行二之塗已通乃株守而過於節三之前無剛而不自節四安於五之節上在極外而猶節之節之道斯窮矣

澤上有水節君子以制數度議徳行

坎爲水兌爲澤澤之容水有限而坎水之流不已聽其流而不節之則涸禁其流而不泄之則潰今之爲斗門堰埭者所以節其流止盈虧之量也數命數也如一命至九命之類度制度也如六瑞六贄之類修於身爲徳見於行爲行命數之等差不同制度之詳略不一非爲是苛瑣不憚煩也成徳有大小履行有純駁聖人固不敢以一律齊天下亦豈容不量才而授之任是以任事而爵位定而祿必先之辧論然後官之論者議也議其徳行之偏全制爲數度之品級皆所以節其不等而均一之使徳足以稱位服足以章身而無鵜梁伐檀之譏也

節亨苦節不可貞

剛柔分而陰陽不偏聚者節也故以名卦

物無節其生也不遂事無節其用也不通節有必亨之理也味之苦人口所不能堪節之苦人情所不能堪若之何固執以求濟邪

節亨剛柔分而剛得中若節不可貞其道窮也說以行險當位以節中正以通天地節而四時成節以制度不傷財不害民

卦自變其未變也剛並於下柔並於上不無偏勝之患今五與三升降互變以爲而剛柔以分【凡言分者皆三陰三陽卦如噬嗑賁與節】九五遂得大中之位分則上之太柔者節以剛下之太剛者節以柔人之節柔者不能爲剛者過於爲剛而得中節之甘者是以亨也凡人樂縱肆而惡檢約節過乎中其道窮極反爲吾節之累何可通行而不悖邪兌說也坎險也見險而遂止者於節爲不及其蔽也畏縮恃剛以冒前者於節爲逾閒其蔽也陷溺說順以行不與險忤凡人行止之節也當位九五也中正亦九五也以當位之剛操品節之權以中正之道通品節之宜大君之用節者然也春陽之气縱而爲暑以涼節之秋陰之气翕而爲寒以和節之然後四時之序以成天地之用節者然也古先聖王之於財知夫其生也有數故其用也有節節之云何祭祀賔客之須百官有司之奉有不可闕不得已而取諸民過節則貉道而傷於財無節則桀政而爲民害是以通制國用量入以爲出不惟用之有節取之亦有節所謂節以制度蓋如是吁長府稅畝三徵並用孔孟譏之後世乃至稅閒架算舟車竭澤空林猶以爲未足必使四民皆失其職咸思背畔而尙不之卹哀哉

初九不出戶庭無咎

戶室中也戶庭室閒之庭象初爲內卦之內

通六爻爲言莫外於上莫內於初猶之宮室初爲房奧庭除深居密處不與外接斯固隠約之士居位之節也是以無咎

不出戶庭知通塞也

位有內外時有通塞初之剛九二塞乎其前𨿽欲出得乎知其塞而不出非怯也節之以待時也子曰亂之所生也則言語以爲階君不密則失臣臣不密則失身幾事不密則害成是以君子愼密而不出也存於胸臆者言語之戶庭出諸口則起羞招禍皆由此始聖人豈敎人緘黙如瘖啞者不儳言不勦說時然後言此通塞之節也

九二不出門庭凶

二視初爲近於爲門之象門庭門內之庭

由初至二由戶至門而猶不出是當通而塞也冝乎凶

不出門庭凶失時極也

二以剛柔適中之才居臣之正位前無陽剛與君同徳可謂得時之極至冝出而輔佐大君行其制節之政乃故次且其步武曰𨿽有鎡基不如待時時至矣撫機不則時不再來坐失時極不克展其緼抱於立身揚名之道不旣凶乎

六三不節若則嗟若無咎

若如也嗟憂嘆聲也

六三柔說之主不能自節冝也知不節之爲而嗟嘆生焉其善補過者歟

不節之嗟又誰咎也

二之不出門庭知塞而不知通者也三之不節知通而不知塞者也釋彖之辭曰當位以節節以剛爲主也又曰中正以通節其所當節通其所當通也節而不通固不可過於通可乎三能憂其不節則知悔知悔則進退有節誰將咎之漢武之輪臺唐徳宗之奉天是已

六四安節亨

以柔居柔故能安亨通也

剛固能爲節而不能受人之節柔𨿽不能節而受節則其分是以安處乎節無復勉彊矯拂之態其能亨則固可以通行不致中道而止也

安節之亨承上道也

九五以當位而節六四之柔六四以當位而承九五之道承上之云明四能安於五之節也

九五甘節吉往有尙

醎苦酸辛味之偏甘味之中也甘受和和者節味之偏而適其中所以象五往猶言謹斯術也以往尙可尊尙也

九五位足以有臨徳足以有制用之爲節或疑其太過今行之以甘人不吾病而事以成節之吉也充此以往有足嘉尙而人皆安樂之矣

甘節之吉居位中也

九五重剛節反能甘者五居位之中也中則因時而施節不摧折不助長順其性以爲節不彊拂不力制酌剛柔之中適眾味之甘人之受節者不待易牙之先得而有同嗜者矣

上六苦節貞凶悔亡

炎上作苦剛烈已甚之味也貞固也悔亡有悔而亡也

剛而節柔君而節臣皆於五爲當上六重陰在外冝無事於節也猶不免焉過而苦矣苦節當通乃膠固而不知變物極必反獸窮則搏能無凶乎𨿽然儉不中禮與其奢也寧儉苦節不可正與其蕩也寧節苦節之悔尙可亡也凶之下言悔亡與大過上六凶之下言無咎其義胥近

苦節貞凶其道窮也

節者所以求通節至於苦不可復加非可繼之道我之術已先窮何以使人之通邪窮與貧不同窮者通之反貧者富之反原思辧之甚明

【兌下巽上】

於卦變爲巽重兌於爻變爲二陰爻卦二與四初與三互易而變四中爻惟四五得孚之正故五言孚三不下孚於二有鼓罷泣歌之紛擾冝也二不孚三乃受好爵之靡何邪三有鄙夷九二之心而二以剛得中知三之不足與孚又二五同徳皆君臣之正冝乎志孚道協而暢遇合之盛成化邦之功也初上在中爻之外故正應者吉冥飛者凶

澤上有風中孚君子以議獄緩死

巽爲風兌爲澤澤止水也上有風焉無奔流迅決之勢不過風澤胥親浹而已故以象中孚周人之於刑獄也羣士司刑皆在各麗其法以議獄訟議之何其詳獄訟成士師受中若欲免之王及三公六卿防其期斷之何其緩當哀矜勿喜之時舒緩其斷猶恐毫髮有可生之路而不忍遽凡以使人中心孚信庶乎辟以止辟不以上爲戕民也衛子羔嘗刖人之足衞亂子羔走刖者免之子羔曰吾在難乃子報怨時也何故逃我刖者曰斷足固我罪也無可柰何君之治臣也傾側法令先後臣以法欲臣之免於法也臣知之獄決罪定臨當論刑君愀然不樂臣又知之君豈私臣哉仁人之心固如是此臣之所以脫君也子羔刖人足謂之不仁可也而刖者信其仁亦庶幾中孚之義乎

中孚豚魚吉利渉大川利貞

三孚於二四孚於五故卦名中孚

豚魚或以爲二物豚稚豕魚潛鱗皆陰類象巽兌之陰或以爲一物今大江中有魚形如豚舟子或見其噴噀浮游則以爲大風之占爲其爲風澤之有信者也然史傳未之前聞不敢臆定以義求之當是無知之物謂至信所及𨿽物之無知者亦有可感之道以是爲吉也泛木於澤爲渉川之象利貞冝於正也

中孚柔在內而剛得中說而巽孚乃化邦也豚魚吉信及豚魚也利渉大川乘木舟虛也中孚以利貞乃應乎天也

二柔自初二升爲三四曰在內以在中爻之內也九四之剛降爲九二爲得中得下卦之中也內與中不同居內未必適中適中不必在內內柔外剛猶小人親近君子疏外之世故聖人因爻變以示訓若曰柔𨿽在內而九二之剛得臣位之中巽則不拂人以爲信說則非面說之爲信上下交孚人我無閒風化之行徧及邦國而大信達乎天下矣交信之道非智力所致非要約可能天性之眞人物皆具惟吾中心未孚於物爾苟吾此心與物無閒我𨿽無心物無不感瓠巴伯樂之音非蘄於魚馬而魚馬應之曽謂中孚之盛不能及豚魚乎聖人釋利渉以木者三益言木道乃行渙言乘木有功中孚言乘木舟虛舟以載物爲功今言舟虛以象乎卦畫止取水載舟之義不計其功也利貞之訓爲有心於爲信者之戒信出於無心之感固無不正者或未免於人事之交際尾生以之殺身棄灰徙木終以亡國有心於爲信者必冝於正也夫子曰言必信硜硜然小人哉孟子曰大人者言不必信豈大人固可不信乎大人信以正則不必信所以爲信也小人信不以正則必信非所信也天有四時信莫大焉寒暑溫涼天豈靳靳然懼其差忒哉亦曰運行以正則代謝不舛天之所以爲信一正而已故曰中孚之至微及豚魚大應天道危可渉川安可化邦

初九虞吉有他不燕

虞謀度也非正應曰他謂三也燕安也

中孚之道有諸中應諸外由於自然本無事於虞度也然剛柔交際愛惡易生是以彖有利貞之訓虞者懼失其正也初與四正應初往從之先渉於三故審度其取捨擇所冝從者從之吉也苟以三爲同體中道惑焉是有他也心無定主能自安乎

初九虞吉志未變也

志有所向而後心有所思吾未見志未定而漫然以思者初之能虞以從四之志未變志變則不復置思矣

九二鳴鶴在陰其子和之我有好爵吾與爾靡之鶴之飛至髙鳴之聲至宏九五之象也陰者幽隠之所諭九重深邃之象鳥鳴固有不應和者惟鶴其一鳴其羣必和以二視五二猶子也我九五自稱也好爵猶言美爵靡義同糜猶共有也上言我下言吾猶云我以吾仁或以我爲二謂二有好爵與眾散之爵者人主所以馭貴而臣自散之於眾是子之子噲之事故知我爲五自稱

鶴鳴子和同聲胥應之孚也好爵爾靡同心斷金之孚也二五徳同位應分君臣而情父子虞廷之賡歌都兪商宗之旨哉傅說之不命其承成王之拜手稽首誨言周公之勿有間之豈依阿以苟同者上倡下和自然之應不知其所以然抑非曰聲音笑貎以爲容恱而已蓋與之共天位治天職非苦晉平公之於亥唐也吾與爾靡人我一致其斯以爲化邦歟子曰君子居其室出其言善則千里之外應之況其邇者乎居其室出其言不善則千里之外違之況其邇者乎言出乎身加乎民行乎邇見乎逺言行君子之樞機樞機之榮辱之主也言行君子之所以動天地也可不愼乎居其室猶在陰千里之外言不待面命但聞之而爲從違此專以鳴和立義而不及靡爵

其子和之中心願也

鳴者無心於和和者何心於鳴由其心趣之同是以心聲之不閒

六三得敵或鼔或罷或泣或歌

非我有而有之曰得旣失而復亦曰得三四皆陰爲敵鼓者作气以戰罷者四當位近君不敢敵而罷三憂其不得志故泣四孚於五不害三故歌

三本與二孚者也今捨二卽四而兩陰爲敵是四本非敵以三卽之而後得也倐焉見敵而戰忽焉罷兵而休進退之不常也憂其不勝而泣幸不我害而歌悲樂之不常也或云者以見其皆非義理之正出於一時情欲之私也

或鼔或罷位不當也

以柔居剛恃其位髙不屑下孚於二而仰與四敵是以一鼓作气未幾卽休心無定見者之爲也

六四月幾望馬匹亡無咎

月陰象幾望幾於望也馬爲三之剛匹儔侶也亡喪也無咎無過咎也

月望於三旬之中五爲上卦之中而四近之幾望也幾望則不敢與五抗矣四三本爲儔匹今捨三而孚五是喪其侶也喪侶本有咎以合於中孚之義斯無可咎者

馬匹亡絕類上也

絕類卽亡匹也絕類豈其所願欲上孚於五義不得不爾也

九五有孚攣如無咎

有孚孚於二四也攣聯系也無咎無過咎也

四五爲位比而孚九二爲徳同而孚中孚之盛莫盛於此冝有如攣系之固也九五大君當化及乎邦國信達於天下而僅止於此疑若有咎時適中孚義當如此不然爲兼愛之仁爲不情之信而咎生焉

有孚攣如位正當也

九五剛爲當五又爲君位之正是以如爻辭所云

上九翰音登於天貞凶

曲禮雞曰翰音雞飛僅及矮屋今曰登天不必拘巽爲雞凡飛鳴者皆是也天上之象

龍之飛可以在天鳥飛𨿽髙登天非其能也九而居上飛鳴不止必受其害冝正乎凶和在陰之鶴凶登天之音豈曰聲必髙乃逺揚邪

翰音登於天何可長也

雕鶚髙飛夐絕凡鳥然不過頃刻之暫長飛而求登天力盡勢窮惟有降隕正得乎凶無可疑者

【艮下震上】

於卦變爲震重艮於爻變爲二陽爻卦二與四初與三互易而變大過惟上爻言過耳小過則兩陽爻言弗過二上重陰乃言過初五陰居陽則過與遇皆不言於卦名之義甚白

山上有雷小過君子以行過乎恭喪過乎哀用過乎儉艮爲山震爲雷雷在地中其威藏在天上其威壯今在山上但小過於地之上耳君子之道中行而已中行難能也過與不及人誰能免故行與其敖寧過於恭喪與其易寧過於哀用與其侈寧過於儉三者小過於中而非惡斯不嫌於過然過又有可不可恭所當恭中也小過爲三命而俯若足恭則太過矣哀所當哀中也小過爲水漿不入口者七日若毀而滅性則太過矣儉所當儉中也小過爲麻冕純儉若躶則太過矣

小過亨利貞可小事不可大事飛鳥遺之音不冝上冝下大吉

二陽四陰小過於大故卦名小過

彖辭聖人釋之已明

小過小者過而亨也過以利貞與時行也柔得中是以小事吉也剛失位而不中是以不可大事也有飛鳥之象焉飛鳥遺之音不宜上宜下大吉上逆而下順也陽大而陰小陽寡而陰眾是小者過於大也然則曷爲而亨陽屈而陰伸也不曰小過而亨而曰小者過而亨指小者而言非謂小過於中而能亨也陰小之亨寧不爲陽剛之害故戒以利正謂世當小過猶冝與時而行正小人而不違乎正然後不害君子而能保其亨也卦本六四降爲六二得下卦之中曰柔得中九二升爲九四失下卦之正位爲剛失位而不中陰柔之質暗於義理幸而得中是昬而能明懦而有立者也以之爲小事庶或其可吉若气稟剛彊者偶失冝居之位其心固已忿躁而不平況復行不中道則猖狂妄作觸事乖戾使當大事則敗謬必矣卦之二陽內實於鳥象軀其外四陰象翼之張故曰有飛鳥之象焉聖人觀鳥獸之文此其一也亦爲下文張本謂彖辭因畫有是象乃系此言也鳥之飛必有所息方其飛鳴形在上而音下遺飛未極乎髙也飛愈髙則有冥飛之凶飛而下乃得棲止之所上則逆下則順逆則凶順則吉大吉之云謂小人能如是則大吉耳豈徒象鳥飛而已哉實爲小人而過於君子者之諭也陰陽之屈信盛衰理所必至𨿽聖人不能使小人常屈而衰惟於其盛且伸之時有以示小人之戒言亨而繼以利貞許以行事而禁其大冝不冝以利害曉之逆順以理勢諭之示戒再三不憚辭費其憂深其慮逺抑縱閉於數語之閒微矣哉凡卦中言得失者皆緣爻變之動爻

初六飛鳥以凶

初上皆雲飛鳥以象兩翼之舒猶噬嗑利用獄而初上言校其例也以凶者以此取凶也

鳥之飛六翮爲之力不冝上冝下而六翮之舉方銳以是爲凶也

飛鳥以凶不可如何也

不可如何者凶則自取猶言不可得而免也

六二過其祖遇其妣不及其君遇其臣無咎

祖五也妣六也卽祖之配君亦五也君不可過而子孫之祿秩容有過其祖者故不稱過其君而稱過其祖遇前比於三也臣九三也祖妣以象陰陽君臣以象爻位小過以初二兩動爻成卦六二得中故六爻之辭二爲盛猶中孚之辭九二爲盛也五爲剛位今六居之是二之柔過於五之剛也六五爲祖之配故遇其妣此以位應言也剛不居五非二所可及三爲五之臣二前遇之爲遇其臣此以比爻言也小過之時羣陰盛彊六二正位似可逞其陵犯陽剛之志以得中道而不敢僭故上則止遇其妣次則止遇其臣可謂小人中之知義守分者冝其無咎

不及其君臣不可過也

爻因象以系辭止言不及其君釋辭乃截然明君臣之分以爲不可過及且不可況可過乎宣聖後於周公數百年曆世變愈多故憂名分愈深而戒愈嚴

九三弗過防之從或戕之凶【弗過句絕九四同從句絕】

二陽不及四陰故三四爻皆有弗過之象防防六二也三艮體而重剛力足以制陰故止而防之從從六二也或未知主名之辭戕爲陰所戕也

六二時足以勝陽位足以行志特屈於君臣之分而不敢犯五耳九三適居六二之前知其將過而軋已防之則眾寡不敵折而從之則羣陰或有戕之者不止二欲害三也能無凶乎九三主下二陰立義

從或戕之凶如何也

三爲艮止之主居下卦之終欲進則閡於四防之不能逃之不可其曰凶如何者吾末如之何也

九四無咎弗過遇之往厲必戒勿用永貞

無咎無愆咎也弗過與九三同遇遇六五也四以剛居柔又爲震動之主故往而遇五厲危也戒警戒也勿不可也永長也貞固也言不可長固守之也無咎者無九三之難也四以一陽弗能過二陰而適遇六五進而卽之將有危厲必加戒懼慮五若二之戕三也然五居中而位尊寧肯效二之所爲庶幾陰陽徳合四得扳援免久抑於二陰之下聖人幸其位之可進才之能行故勉之曰不可固守其分而不知變九四主上二陰立義

弗過遇之位不當也往厲必戒終不可長也

九四卽釋彖所謂失位而不中者也小過之世使陽居剛位猶足自彊今屈於二陰冝弗能過陰而反遇之也然六五非屈陽者我固冝以危戒自持然終當得免不可長固守之坐失可進之機也以長釋永與訟初六訟不可長同義

六五密雲不雨自我西郊公弋取彼在穴

密雲不雨自我西郊義見小畜小過之時不許陰當君位故稱公蓋公之在王朝者成王時如周召春秋時如宰周公召武公之類若大有之三解之上則在外之公弋先儒云以生絲系矢而射視田狩爲小事取言易也穴禽所藏也

小畜之彖曰密雲不雨自我西郊密雲陰盛也西郊陰方也今以小過六五復居尊冝乎陰盛勝陽不能和洽而爲雨也古者不合圍掩羣不覆巢竭澤𨿽佃漁而仁心寓焉禽藏穴中冝可捨棄猶不免於弋取是陰殺之意勝陽生之意微也二五皆柔中猶有不及其君之戒取彼在穴之譏於以見聖人於陰盛陽衰之時切切焉爲君子小人之慮如此

密雲不雨已上也

云屯中天陰陽暢洽而後品物霑雨施之澤今言不雨是陰雲獨升而太過也語疾之已甚檀弓之已疏已重皆言太過已上者過於上也

上六弗遇過之飛鳥離之凶是謂災眚【弗遇句絕】

上居卦極故無所遇其過於大則自若也離絕也上視初不止爲翮且有絕類離羣之象天災曰災自作曰眚鳥飛極髙離絕而上不知返而下息冝乎有凶其凶云何天刑人禍之兼至也

弗遇過之已亢也

已上未爲極已亢則極矣陽不可亢而況陰乎陽之亢有悔陰過而亢則天人之凶參防

【離下坎上】

於卦變爲坎重離於爻變爲三陽爻卦二五互易而變諸爻備濟渉之變二濟身者也三濟時艱者也四濟險者也五濟禮者也居位不同所濟亦異初上爲首尾初安於後上不足以濟者也

水在火上旣濟君子以思患而豫防之

坎爲水離爲火水在火上亨飪之用也聖人不以象鼎養而云旣濟言水火之大用不泥於一曲也水火爲二气之化水由天化居五行之首火由地化而次之五行惟水火形可見質不可得故有可以無無可以有變化無方萬物之成敗生滅莫不由之乾坤體交用由是而而非用也幹之中上伏於坤中水以之生而流潤之用顯坤之中下麗於幹中火以之生而炎動之用成醫師之指人身曰心火降腎水升二气交變大而天地之化育斂而一身之生息皆以交而後濟旣者盡也方其初濟二气交並睽者合敗者成害除而利興亂定而治起曽何后患之足慮惟濟久而終盡則否隔繼之君子是以逆思日中月盈之患豫爲終盡之防而濟者常濟矣

旣濟亨小利貞初吉終亂

水已上火已下故卦名旣濟

濟有亨之理而六二爲成卦之主是以其亨小也利冝也指二五也初濟而吉濟終而亂故必思患而豫防之

旣濟亨小者亨也利貞剛柔正而位當也初吉柔得中也終止則亂其道窮也

九五大中冝屍旣濟之用乃謂小者之致亨生水火之用以立義也火性炎上卽以炎上爲用水性潤下用亦如之坎今在上爲屯爲需而用猶閟離今在下實司郁烝達之權凡交濟之用皆由於離離之主陰是小者能致一時之小亨也自初至上皆徳正而位當有能正之資而冝於正也六五降爲二得下卦之中當濟之初何事非吉及其終也君止於安而情不下交臣止於佞而忠不上效上止於自奉則徳澤壅下止於無告則疾苦不聞保濟之道窮如唐天寶而禍亂作矣

初九曳其輪濡其尾無咎

輪在車下曳在人後尾在獸後皆初之象無咎無過咎也

睽言輿曳曳車也今捨車而曳輪輪不得運不可以有行也尾與身俱而濡之弗良於濟也濟者冝先而初爲後渉者驤首而尾不免於濡位則使然於初乎何咎

曳其輪義無咎也

位有貴賤勢有後先賤先貴下陵上咎之招也曳其輪無爭先之嫌安其分義何咎之有

六二婦喪其茀勿逐七日得

婦六之象茀婦人自蔽以行者詩碩人翟茀以朝鄭康成以爲車蔽逐求所喪也七日爻一周也茀非眞喪姑寓不可行之諭七日非眞得亦可行之諭古者婦人乘車皆有幃幄以自障如蕃車之類茀今喪矣不敢以有行逐而求之冀復所喪是不能安於止而躁於濟也惟安時少需毋欲速毋亟求逮乎七日爻周當自得之

七日得以中道也

喪物無不求之人亦無自得之理喪何爲而不求以得乎中道能安先後之序不競於人不忤於物天道好還茀將自得而濟可遂皆得中之所爲也

九三髙宗伐鬼方三年克之小人勿用

髙宗商武丁徵伐事詩殷武言其略楚世家陸終娶於鬼方氏竹書紀年武丁徵西戎鬼方開寶中都鬼主阿伏入貢三年久也敵彊曰克如春秋克叚於鄢易爻無以九三九四象大君者豈以鬼方介於中國而三四居兩卦之際姑以鬼方當之非主於髙宗邪小人陰之類鬼方接中國之壤自負其險阻嫚來王之義髙宗伐之所以濟時艱也以重剛之才於徵三年而僅勝不爲易矣害除則利當興民困則情欲安小人喜功生事掊克虐寧不挑釁以生戎心黷貨以滋民患勿用之戒烏乎不嚴

三年克之憊也

憊者勞勩之辭鬼方之伐四國之徵皆淹歷歳年以至仁伐至不仁豈不能霆擊而電掃不忍戕民於鋒鏑寧徐徐以就吾事然已不免於憊𨿽憊也視長平淝水天淵矣以髙宗而猶若此後之佳兵者戒諸

六四繻有衣袽終日戒

繻已裂之帛也春秋紀裂繻字子帛漢書軍吏予繻者裂帛以爲符衣袽繒絮之類已衣之絮故曰衣袽裂帛便於塞隙而不若故絮之固故曰繻有衣袽終日兼晝夜戒警飭也

六四坎之初爲濟川之象舟有敝隙倉卒皆以繻絮窒之六四重陰厥初渉險維楫未必固烝徒未必彊是以具緩急之備嚴警戒之防至於終日而不敢弛乃可濟耳

終日戒有所疑也

繻足以窒罅矣猶以不若故絮之縝密而備之又加以終日戒蓋智者燭利害之幾則豫而戒察可否之的則決於戒戒而終日疑事變之隠伏有不及料故也

九五東鄰殺牛不如西鄰之禴祭實受其福

天地定位之章離東坎西兩卦胥比爲鄰牛爲盛祭離言畜牝牛禴爲殺禮猶坎言樽酒簋貳福神所賜也

旣濟之時離主用坎因離而爲用者也譬之沃水於釜必之以火然後亨飪可成故其祭也東盛而西菲禮盛者誠或衰禮薄者誠必一以誠交神神實福之故牛不如禴實受云者要其實而略其文也

東鄰殺牛不如西鄰之時也實受其福吉大來也君子無其時不行禮萃之大牲損之二簋禮𨿽隆殺各因其時與其殺牛而誠不足孰若禴祭而誠有餘是以誠之爲貴神之格思非以禮備而饗物薄而吐誠苟專時苟得矣吉福大來誠者受實福慢者受實禍吉之大來神之饗之蔑以加矣

上六濡其首厲

坎有濡之象上有首之象厲危也

上六以重柔居旣濟之終其首沾濡𨿽未至於滅頂視深厲淺揭者其危可知已

濡其首厲何可久也

卦爲濟之旣爻又處其極濟終濡首惴惴懼死故曰何可久

【坎下離上】

於卦變爲離重坎於爻變爲三陰爻卦六二九五互易而變此卦濟渉之道也初爲甫濟未知所終二則宛在水中央仗忠信以爲濟三將濟不容中止者也四則漸濟而行克伐之賞六五未濟之所由亨也明徳普照天下自然交孚而耽樂之從者失之

火在水上未濟君子以愼辧物居方

離爲火坎爲水火上水下陰陽之體辧而不交未濟也旣濟言其用用貴於交未濟言其體體惡於糅雜故謹而辧之各居其方所居猶居四民之居火就燥居之沮洳之方則熄水流濕居之髙塏之方則涸謹辧其物各居其方全其體所以待用也體全則用宏體虧則用嗇不特水火爲然君子小人同生斯世必辧忠佞之正邪使小人不得閒君子讒說不得害善良然後善類聚吾道光明君子在位小人在野眞儒之效溥於嘗時流及後世此聖人因水火之辧以昭任賢去邪之象

未濟亨小狐汔濟濡其尾無攸利

火澤皆陰卦胥息而爲睽睽則不濟坎離以陰陽中气交然乾坤之本性故存未嘗不流通非不濟也未者有所待之辭言有時而濟故卦名未濟

事未濟者必求濟濟則亨小狐狐之小者汔幾也幾濟猶未濟也狐尾丰於身濡則身隨以溺老狐負之以渉故能濟小狐力未彊幾及於濟而尾爲之濡濡則不得終濟無攸利也

未濟亨柔得中也小狐汔濟未出中也濡其尾無攸利不續終也𨿽不當位剛柔應也

六二升爲五得中也旣濟以六二而亨交水火以濟用也未濟以六五而亨主濟渉以明義也柔進而得中濟乎坎水之外未濟所由以濟也狐善疑小狐之疑尢甚凡濟者皆要其終始渉濟之初中流濟之半登岸濟之終身未出險尾大而濡何利之有是不能續濟之終也六位之剛柔𨿽皆不當亦各以位應而合是亦未濟之一善也聖人之於善惡固曰瑕不掩瑜而片善寸長無一棄者所以盡天下之才勸天下之善

初六濡其尾吝

濡尾象同旣濟吝小疵

象與旣濟同而無咎與吝不同者旣濟之初已濟而尾濡無害也未濟之初初渉於水而尾不免焉能無吝乎

濡其尾亦不知極也

旣濟之時初爲渉之最後者未濟之時初爲渉之最先者極終也始渉而濡不知其終能濟否也

九二曳其輪貞吉

曳輪象同旣濟貞正也

九二在坎之中泛彼中流者也陸行乘車川行乘舟曳輪於舟以求濟必守其正而後吉

九二貞吉中以行正也

二以陽剛得下卦之中居臣位之正中以行正吉其冝也濡曳萃於旣濟之初析於未濟之初二旣濟僅止無咎未濟乃得吉者旣濟安於後而已今爻方在險中時當半渡求出而未遂幸二有能濟之資必務行正乃能出險儻固而執旣濟之安豈不淪胥以敗又奚無咎之可冀

六三未濟徵凶利渉大川

三居坎極是未濟之終過此則近於濟矣故特表以卦名徵進也利若利害之利

六三志求濟而才不足進而欲速有凶而已然豈以力不能濟中止於鯨波之中濟渉自有道惟在心誠求之必如渉大川者得濟而後爲渉者之利大川猶可渉況非大川者乎徵凶恐其躁而致戒利渉恐其中止而加勉

未濟徵凶位不當也

柔居剛爲不當

九四貞吉悔亡震用伐鬼方三年有賞於大國

貞吉正吉也悔亡有悔而亡也震者震耀威武猶詩言奮伐未濟爲旣濟之反亦有鬼方之象有賞於大國開國以賞克伐之功也

旣濟之九三鬼方之所居也未濟之九四王朝近臣奉髙宗之命以伐鬼方者也鬼方小醜敢抗上國師以眾正而民從之故吉也吉則憊之悔可亡三年而凱旋捨爵防勲分封大國以昭武功卦之未濟者至是濟矣

貞吉悔亡志行也

九二中以行正至是出險而志得行也

六五貞吉無悔君子之光有孚吉

貞吉正吉也無悔視悔亡者善矣詩稱成王爲君子光離明也有孚孚於四也

六位之剛柔皆不正爻於正吉三致其意勉之切矣柔中之君當世道將濟之時守正而行以輯吉福固已無有悔吝明徳旁燭虛懷無我與建功立業之大臣交孚而無閒吉之道也上言正吉自善之吉也下言孚吉及人之吉也有君如此未濟又何患焉

君子之光其暉吉也

其明曰光光之及物曰暉光著於我暉及乎人故能有孚而致吉也

上九有孚於飲酒無咎濡其首有孚失是

有孚孚於五也飲酒交際之禮也無咎無咎我者首上之象濡其首濟之終也是猶是非之是失是失其是也六五之光暉四達若四與上罔不交孚湛露旣醉之君子宴羣臣嘉賔以迎世道之亨冝無可咎者若此則是矣其或沈湎無度濡首而不休則有孚非所孚前之已是者今失之矣

飲酒濡首亦不知節也

古者飲酒百拜而三行又有鐘鼓獻酬之節故曰酒以行禮不繼以淫陶侃之飲酒有限況未濟之時乎是亦不知飲之當有節也竹林放逸聞此足以戒丰旅【反】巽兌【反】渙節【反】中孚小過【對】旣濟未濟【反】

周易輯聞卷六﹤經部﹐易類﹐周易輯聞__易雅﹥

易雅原序

爾雅訓詁之書也目張而彚聚讀之事義物理秩然在前富哉書也經之翼乎厥後廣雅博雅埤雅𨿽依放爲書大槪於道無所益易雅之作則異於是易變易也卦殊其義爻異其旨萬變畢陳眾理叢載學者如乍入淸廟目於尊彛幣玉體煩於升降盥奠耳亂於鐘鼓磬簫凡禮之文樂之節且不暇品名況能因之以知其實乎又若泛滄海而罔識鄕往之方遊建章而不知出入之防汝楳嘗病焉乃復熟畫辭而爲此書庶幾緣是指入易之迷津求體易之實用或曰子何沈錮辭畫不能融渾希微若是哉余曰程子論爲學之害曰昔之害乘其迷暗今之害因其髙明自謂之窮神知化實則不足以開物成務言爲無不周徧實則外於倫理嗟夫淺深非二水體用非二物精粗無二理也易之爲書言近而指逺不知言何以知其指通乎近則逺固在是儻慕逺而失諸近吾知兩失之而已爾世或外辭畫以求易則此書爲贅否則不易吾言矣程子之論眞爲學之大閒歟汴水趙汝楳敍

易雅原序

欽定四庫全書

易雅

宋趙汝楳撰

通釋第一

昔者聖人之作易也將以明道也道無形曷從而明之惟寓之象數而已象數非所以爲易非象數則無以見易易不可見則道何由而明哉是故求道者必於易求易者必於象數象數之於易猶木之本水之源也一陰一陽之謂道奇耦其寓也像之爲象陽奇而陰耦數之爲數陽一而陰二過此以往則有辭焉辭也者聖人所以象數之緼而明此道也夫易之卦有體焉有名焉體以數成名以象得易之爻有位焉有吉凶焉位以數列吉凶以象顯何謂體儀象遞生八卦成列因而重之六畫成卦豈非以數成體乎何謂名乾坤是也積六陽有天之象天行健故曰幹積六陰有地之象地勢順故曰坤豈非以象得名乎何謂位初三五爲陽二四上爲陰六爻旣備六位成章豈非以數列位乎何謂吉凶潛龍安於下則冝履霜至於冰則殃豕一也吉於豶牙凶於蹢躅車一也積載於二曳輪於初豈非以象顯吉凶乎卦有六十四一卦一名一名一時爻有三百八十四一爻一位一位一變彖辭統一時之義以斷其情爻辭辧六位之情以盡其變釋彖所以明卦下之辭錯綜其辭所以極卦爻之變小象以明諸爻大象以明兩體使世無古今人皆聖知則道不待傳言且可廢又奚象數辭義之足云包犧禦上古眞朴未漓之時已不能不見之畫況當中古憂患之日聖人能坐眂生人之顚越而獨吝於言乎故辭所以明象數象數所以形道道固非囿於象數之中象數則未嘗出於道之外是故求象數者必本於道求辭者必本於象數謂得道而象數在其中則可必欲遺象數而求道則逺矣是故象數者余之所謂水之源木之本也卦有定名猶水之濫觴木之芽甲定爲某水某木也六爻則流派枝葉也流派有通塞枝葉有華瘁則諸爻之吉凶也辭則水之經木之譜也學者觀水經木譜而不尋其源察其本故不及者因習而訛經譜過之者牽合經譜以證已說此易道所以不明也易道貫通萬古之變易書該括萬變之情玩畫而不探得名之原是謂不知卦玩辭而不循名卦之義是謂不知言不知卦不知言而謂之知易吾未之信也知卦矣知言矣然後以卦爲吾所遇之時以爻爲吾所居之位以爻象爲吾所爲之事深思而詳處之然後玩辭之吉凶以驗已之所行則一卦一爻一辭皆吾受用大君之宰制宇內大人之參贊化育逹而尊主庇民窮而儉徳遁世無入而不自得此聖人觀象玩辭之學洗心憂世之方也吁言象數於今之世者亦難矣漢儒累之也漢儒累之故虛無者得以荒之浮辯者得以亂之占驗者得以訛之餘今所云者聖人之象數非漢儒之象數也以之進徳修業以之道觧惑庶或取諸

書釋第二

易獨得全非幸也非幸者何聖人所嘗憂也聖人樂天知命夫奚憂由其與民同患故聖人之憂天下甚於天下之自憂而易所以作也易爲憂世而作詎肯自寘於不自憂之域則掌於大卜者聖人自憂之深也是以苛法之禁虐焰之燬凡足以經理天地綱紀王國之書皆燼滅而灰絕惟易得免焉夫易之存聖人非有扼制之術甘誘之具也聖賢逹觀夫吉凶之理則安行於易凡人謬迷於利害之中則不知有易惟暴彊無良之人棄滅仁義殘刻禍賊外若無所忌憚然其降衷以生疑成慮敗趨吉避凶均有是心倚易爲命期自乎怵惕之場意秦皇之私必有甚於眾人則秦之存易直以自存聖人𨿽憂之若弗與焉嗚呼周興而易以興周亡而易不亡則夫卜世卜年聖人豈徒欲知其享國之數而已不然蓍以靈艾以靈刳聖人豈若敗株枯介之不自靈邪故曰易獨得全非幸也漢興羣經殘闕或曰傳於老生或出自屋壁諸儒專門世守鵠首窮研𨿽斷編遺簡猶將曲通其義惟易爲全書探討最易孰謂其紛揉反甚於他經劉向以中古文易經校施孟梁丘經或脫去無咎悔亡獨費氏經與古文同施梁丘髙氏亡於西晉孟京亦不傳陳元鄭眾皆傳費學馬融鄭荀爽王肅王弼皆爲之注今易乃費氏經也馬鄭諸書已不全見今孤行者王弼本爾唐郭京作舉正自以爲得王弼韓康伯手寫注定傳授眞本於今易有所損益凡一百三條坤初六象曰履霜堅冰陰始凝也京本無堅冰二字案此乃舉爻辭以通釋文義謂言履霜而遽及冰者霜爲陰凝之始冰爲陰凝之極故言始凝以明堅冰之漸儻去堅冰但云始凝則始字無因而或者京因魏許芝之對而云爾卜史一時之言可據以攺經邪比六五象曰捨逆取順失前禽也京本失前禽在捨逆取順之上意彼以釋辭在上爻辭在下乃倒顚之案小象類此頗多恆九四曰田無禽象曰久非其位安得禽也解初六曰無咎象曰剛柔之際義無咎也旅九三曰喪其僮僕象曰以旅與下其義喪也凡是與比正同此聖人互文明理之妙庸可臆攺夫易全書也後人猶挾王韓之名以更古文他經何望焉況自保氏失官書不同文漢魏以來家自爲書書自爲說固有一字而數音一音而數字數義而一字數字而一義者學者求之今易而不通乃參以他本甚至或攺或損益如郭京軰使學者無所取裁其用心字學者則斷以許氏說文不知先秦文簡每多假借不特易經爲然彼說文作於東都至魏晉間世人未之程式如大過枯楊生稊之類考之字書曽靡有定烏可執以爲據惟求音義於經防則可信矣余旣幸易爲全書故粗論字義之誤於此

學釋第三

書所以載道易所以名書也包犧闡道而寓之畫畫則書之權輿也三代皆有書夏首艮曰連山商首坤曰歸藏周首幹曰周易今之易周易也文王愛世之所演也上篇始乾坤天地之體也終坎離天地之用也下篇始咸恆人事之體也終旣未人事之用也是乃三極之道也周公系爻倚物象以明理物象者畫之證者也夫子系傳本之以性命道徳居則觀象玩辭動則觀變玩占盛徳大業由此乎出於是文王周公之防大明矣自秦垢莫污其書傳授歷歷可考傳言商瞿受易於聖人歷橋庇馯臂周醜孫虞田何不聞有所述作何傳王同周玉孫丁寛服生皆著易傳丁將軍學最盛有施孟梁丘三家又費直以彖象系辭觧說上下經髙相亦傳丁將軍學然其書皆亡所可考者梁丘賀以占筮顯名漢宣時費直長於卦筮髙相專說災異其後虞翻闗子明之徒尢注意於占至管輅𨿽分筮卜卦乃絕口不及易中辭義矣嗟夫夫子系易之書幸傳於漢世而諸人大率皆主於筮卦災異而反遺性命道徳何邪商瞿在孔門非名弟子意者止受占筮於夫子故其所傳僅如是邪太史公自序謂受易於楊何乃止云易著天地陰陽四時五行則自商瞿以來所傳益可見矣易專爲筮未經吾夫子之手之說也言災異則筮卜之遺意也若焦延壽不祖田陽不用筮卜自成一家京房傳之專明卦气占驗極而至於蘇竟郎顗楊由景鸞樊英之徒則以易兼河洛圖緯風角七政而易儕於防緯矣西漢之末向長範升諸人好談老易東都則折像魏則何晏王弼崔徽皆以說易後至杜弼王希夷王績武攸緒軰皆好之唐開元初詔張說舉通易老莊者則易又儕於老莊矣孫盛論王弼曰敍浮義則麗詞溢目造陰陽則妙賾無問至於六爻變化羣象所效日時嵗月五气相推弼皆擯落多所不闗玩辭玩占二者可偏廢乎隋世弼注盛行諸家微絕孔頴逹爲弼作疏自是流入文辭不惟舉觀變玩占之事鄙之爲星翁卜祝之學且並聖人觀象之妙理而棄之夫易畫備於包犧辭詳於三聖性命道徳之緼夫子畫以之顧乃災異於西漢圖緯於東都老莊於漢魏之交隋絕圖緯唐祖元故老易獨行學者瀾倒吁可嘆已賴我朝王昭素胡安定諸儒挽而回之伊洛益閎其說究極指歸然後始復爲性命道徳之書後學何其幸邪然猶有旁支疑似易以惑人者互體非象也而或取以釋象圖緯老莊非辭也而或取以釋辭遊魂歸魂非變也五行納甲非占也而或取以用之變占何異端而多岐邪然易固無恙也若揚子云擬易以作太而主於歷魏伯陽假爻象以作參同契而主於養生他如洞極元包皆依彷占筮而作下焉越方考鬼家亦竊取之又何害於易哉易家有子夏傳儒先多引以斷疑𨿽於其書不於其人然亦不容不辧蓋由隋志以爲卜商故後人承而弗察信之者以爲京房爲之箋疑之者以爲近世人以王弼本冒爲之傳世有兩書今觀諸儒所引二書中語皆不類洙泗气象縱微後人冒作亦決非卜商之書孫坦氏曰世有子夏傳以爲親得孔子之緼觀其辭間或取左氏春秋傳語証之晚又得十八占稱天子則曰縣官嘗疑漢杜子夏之學竊以爲卜商但嘗言詩未聞明易案欽鄴與鄧彭祖王商萬章禽慶之徒皆字子夏二杜於易未聞師授孫氏之論尙爲可疑惟彭祖傳梁丘之學如以子夏爲彭祖猶有彷佛以爲欽鄴則無所依據余未敢以隋史爲信世之說經者更詳之

情釋第四

吉凶悔吝生乎動動者何情也情者何性之動也一气判而陰陽分鐘之爲物得陽者剛得陰者柔人生而靜天之性也靜故不動不動則吉凶悔吝之故泯矣靜不能無動故而爲善惡邪正愛惡暌合之情情動於中物應於外以是則吉以是則凶以是而悔吝茍能知幾先見有吉而已否則反是聖人慮後世溺於情而不自制故設卦而類萬物之情以盡其情僞以示後世且經卦旣重𨿽純乾猶貴於利正以其不免於動也利正者性情也況八卦相蕩而情已交則一卦自有一卦之情六爻揮𨿽純乾猶事於旁通亦以其不能免乎動也旁通者通其情也況剛柔相推而情愈繁則一爻自有一爻之情卦之情顯於名爻之情象於物乾坤之合干下爲泰上爲否震坎之合震下爲屯上爲解合卦一而義胥反者情不同也剛居三在幹則厲在謙則吉柔居四在小畜爲畜徳在剝爲剝膚剛柔一而事胥反者情不同也情之不同如是豈紛散無所統一者五爲君位端拱於上其經綸宰攝乃屬之臣彼爻畫變動周流六虛或屈伸內外或得失當否其爲某卦某時則自有主時之爻故諸爻鄕背其情悉系於此爻然後六位旁通脈絡綜貫六爻交胥爲用固自秩然不紊是故卦之時爻之位皆因情以成吉凶三聖人之辭皆因情以明吉凶故曰八卦以象告爻彖以情言剛柔雜居而吉凶可見矣變動以利言吉凶以情遷是故愛惡相攻而吉凶生逺近相取而悔吝生情僞相感而利害生凡易之情近而不相得則凶或害之悔且吝又曰聖人之情見乎辭學者當玩聖人之辭以求卦爻之情卽卦爻之情以制己之情庶幾情復於性此聖人系辭之情也

位釋第五

易闡於三畫而三才之象顯卦重於六畫而三才之位備位也者所以列貴賤明外內虛之以待剛柔之疊居辧之以定趣變之吉凶者也夫兩儀形太極之判四象爲兩儀之衍合兩儀四象而象三才故上爲天中爲人下爲地天人地三才顯矣而位猶未備兼而兩之故六位而成章上五爲天四三爲人二初爲地天天人人地地【大畜上九何天之衢亨幹九五飛龍在天九四九三上不在天下不在田九二見龍在田初九潛龍勿用】三才之道如是析而六之則六位各有所配以類人事則五爲君之正位又爲陽之正位二爲臣之正位又爲陰之正位陰�陰陽�陽【需位乎天位以中正也蹇六二王臣蹇蹇】四爲近臣三爲公初上爲外諸侯�○�公○�【泰上六開國承家豫九四由豫大有得大有九三公用亨於天子屯初九利建侯】上又爲髙尙之臣初又爲民及未仕之賢�○○○○�【蠱上九不事王侯姤九四逺民也民指初六幹初九潛龍】析上下卦而論則上爲天下爲地天天天地地地【否天地不交】初爲內三爲外爲終○○�○○內【無妄剛自外來而爲主於內謂剛自二來初幹九三知終終之】二五爲中爲內○�○○�○【大有大中而上下應之指五蒙時中也指二比六二比之自內指二五】合六爻而論五四三二爲中初上爲外爲初終爲上下�中中中中�【子曰則非中爻不備指五四三二需初九需於郊同人上九同人於郊師初六師出以律以出爲初否上九否終則傾幹初九潛龍勿用下也井上六元吉在上】四爲互純爻之中陰陰中陰陰陽【復六四中行獨復】由下而上爲往由內而外亦爲往������【泰小往大來爲由下而上屯六四往吉由四往初爲由內而外】由上而下爲來由外而內亦爲來由主視客亦爲來������【復七日來復爲由上而下無妄剛自外來而爲主於內爲由外而內需三人來上爲主三人爲客】其爲是參錯不一者所以極六位之變此爻位之別也剛居陽柔居陰爲當位反是爲不當位柔剛柔剛柔剛【旣濟剛柔正而位當未濟踓不當位】剛自陰之陽柔自陽之陰爲得位反是爲失位○○�○○○【漸六四進得位小過九四剛失位而不中】剛柔合爲應剛柔剛柔剛柔【未濟剛柔應也】純爲敵應剛柔柔剛柔柔【艮上下敵應】上臨下爲乘下奉上爲承○○�○��【七乘馬班如謂乘初六四乘馬班如謂應初而乘之蠱初六意丞考也謂承五】是故互則大明中天臨制萬國如飛龍在天火在天上之類是也二則得時行志尊主庇民如在師中吉包荒得尙於中行之類是也三四居危疑之地故多虞於凶懼初上爲始終之際故罕系乎吉凶此居位之常也然諸爻有當位而反疑不當位而反利者賁爲剛柔交賁之時四乃捨三而賁初則九三六四𨿽當位而反疑噬嗑用獄之象柔上進而得中則六五𨿽不當位而反利此居位之變也九四之萃羣陰旣大吉矣以其近君而擅民聖人必嚴不當之戒九三之勞謙屈天道矣以其有功而不徳聖人乃明有終之吉此又吉凶無常惟時是適斯易所以能周萬變而不窮者歟王氏略例曰幹上九文言雲貴而無位需上六云𨿽不當位若以上爲陰位邪則需上六不得云不當也若以上爲陽位邪則幹上九不得雲貴而無位也陰陽處之皆云非位然則初上者是事之終始無陰陽定位也吁殆未足以論位之變也聖人言位有指本爻者有指他爻者有析六爻者有緫三爻者萃九五曰萃有位謂九四已萃羣陰九五僅有位而無民此指本爻之位幹上九曰貴而無位謂上九居飛龍之上無財成輔相之位此指他爻之位旣濟曰剛柔正而位當謂六位之陰陽皆當此析六爻之位需上六曰𨿽不當位謂上三爻爲天陽之象於陰爲不當此緫三爻之位爻位之變不同故爻位之辭亦不同儻拘於析位之陰陽而遂謂初上無陰陽定位則蒙九二晉六三豫九四大有六五不聞以不當位爲嫌是中爻亦無定位庸止於初上乎略例謂之無定位而需爻直注云無位益舛矣𨿽然此聖人吉凶與民同患之故爾至於範圍輔相所貴又不止此剛居二而帥師猶有毒天下之憂至五則比輔而下順從矣柔居二而同人則有伏戎乘墉之吝至五則大中而上下應矣此由居五而有功者也豫之世臣彊君弱而得常不死者幸居中而未亡需之時陽礙於險其得不困窮者以有九五天位之君此由居五而免咎者也然則聖人之大寶曰位詎非五乎

象辭變占緫釋

易者道徳性命之書也三易掌於大卜易固專於占也聖人爲之辭曰君子居則觀其象而玩其辭動則觀其變而玩其占易豈專於占也哉觀於卦余知象之所存乎玩其象余知辭之所由也觀其蓍余知變之所存乎玩其變余知占之所由立也是故求占者必於變求辭者必於象或曰得象可以忘言知變則又奚假於占然而必貴乎是者變占以前民用象辭以同民患皆道徳性命之故也余懼或者偏倚於一故掲聖人之言析而明之

象釋第六

太極混融道函三才之象太極旣判道寓三才之中是以三才有象而至道無形夫天運於上日月麗焉地載於下山川出焉人物生其間動植分焉莫非象也然則要其所以爲象者非道而何故道𨿽無形而見象卽可以見道凡至神至賾之理皆寓於可指可索之象象卽理理卽象也夫理寓於三才在在昭露聖人通之凡人迷之聖人欲天下後世洞明無形之道故卽有形之象而示之且設卦之初將以周萬變而盡情僞似若疲精竭神窮搜而冥討者然迹其仰觀俯察近取逺取曽不過天地人物之象未嘗爲希夷奇祕之說以驚世俗使人不可思而得學而至也然象至顯也亦至微也自夫人求理於深僻遂目象爲淺鄙由其淺鄙視物象而象之理遂不暇明象之理不明而曰知易未之或知也是故聖人有以見天下之賾而擬諸其形容象其物宜包犧觀象而作卦文王周公因象而系辭故曰易者象也純陽象天象不止天而剛健之理可求純陰象地象不止地而柔順之理可得震巽以動巽之理象風雷艮兌以止說之理象山澤坎離以虛明流行之理象水火互乘而六十四卦變動而三百八十四爻物物有象象象具理觸類而格之象不可勝窮理不可勝用則精粗一貫窮逹一致其曰自天祐之吉無不利非誣我也聖人謂言不盡意故立象以盡意則象非可鹵莽而定也物理精微格知其極然後可得而定也乾坤陰陽敻殊也而坤上稱龍戶庭門庭幾近也而吉凶胥反履之虎不咥於卦而咥於爻小畜之雲雨於爻而不雨於卦言桎梏於蒙之初而言校於噬嗑之上下言鴻於漸之六爻而言飛鳥於小過之初上蹇之五二不稱往來中孚諸爻象皆不類木取枯楊金別黃金水指井谷火極焚巢聖人防理以象物其精微若是𨿽疑似之間斷乎其不可易柰何漢儒習聞春秋以來筮易之辭不察聖人像物之意於是以象爲象不以象爲理玩辭以辭不玩辭以象甚而取筮家體與術家卦气五行諸說而附益之其淫流蔓茹罔知紀極王輔嗣病其然則爲得意忘象得象忘言之論以通之其說曰義茍合順何必坤乃爲牛義茍應健何必幹乃爲馬然質諸聖人之言馬乃一畫剛之象健則三畫幹之徳在需乾居坎下以剛健而免險陷之災至重坎𨿽各具一陽而六爻終無出險之象儻指一畫之剛爲三畫之健不亦違聖人之情而謬失得之幾乎聖人因卦爻而立物象卦爻所無聖人不輕象以物也輔嗣尢漢儒之案文責卦乃欲忘象以求義且聖人設卦觀象舎象無所觀也象旣忘矣何義之可求使義可忘象而得則聖人何爲立象以盡意是漢儒病於固滯輔嗣則流於荒忽矣夫三才有是理則包犧有是象卦爻有是象則文王周公有是辭夫子所謂剛柔當否之類蓋指觀象之法以探三才之理然則辭也象也理也一物而異名者也至若說卦之象與諸卦之象不同乾卦不言馬而說卦爲馬震卦不言龍而說卦爲龍大畜稱牛豕說卦乾艮不爲牛豕大過稱茅楊說卦巽兌不爲茅楊至爲布爲大塗爲心痛爲蚌等皆諸卦所無若以左傳筮易之象參之疑說卦後章爲占家玩占之象後人或取以附夫子說卦之末猶諸緯皆稱夫子之筆是也況此文失於漢初至孝宣時河內女子老屋得之又荀鄭馬虞諸家之象多寡不同以故不能不起後世之疑惟得象之理者可以無惑辭釋第七

天何言哉言不盡意而猶曰系辭焉以盡其言辭殆不可已也辭詔於當時書傳於萬世聖人非浮於辭聖人之情見乎辭者也子曰易之興也其當殷之末世周之盛徳邪當文王與紂之事邪是故其辭危危者使平易者使傾此又易之道也時有憂樂故聖人之辭亦有憂樂時樂時憂聖人何容心哉得時則樂得位當位則樂有應有比則樂樂之中有戒焉有懼焉不得時則憂失位不當位則憂無應無比則憂憂之中有愼焉有幸焉樂之辭暢以約戒之辭法懼之辭嚴憂之辭懼以微謹之辭危幸之辭寛連山歸藏已亡其辭莫考若周易則文王之彖周公之爻皆以其憂樂之情乾元亨利貞樂辭也丰亨則示日中之戒臨元亨而猶懼八月之凶剝不利有攸往憂辭也明夷則艱貞以致謹遁則猶幸利貞而致亨隨孚於嘉吉樂也泰三戒於勿卹其孚鼎四懼於折足覆餗師或輿屍憂也遁初謹於勿往豫五幸於不死凡此皆事明而辭顯至於變動不居憂樂疊見其微辭奧義皆可涉涯涘而窺浩渺坤之五欲顯然辭之曰君而卦爲純陰其言黃裳者取居中處下之義示坤之當下於幹隱然有後妃之象他如泰之歸妺剝之宮人明夷之箕子皆有深意以垂萬世之訓玩文周之辭至此無餘緼矣柰何聖哲少而中才多故吾夫子爲之辭或凡或辧疑或足其微旨如天地風雷水火山澤以擬其象健順動巽明險止說以體其徳性失得以紀變當否以辧爻中正以立本乘承應此以明位立卦而觀則爲上下首足本末升降偃卦而觀則爲內外前後往來始終消長若是皆凡之類無咎一也有誰咎有不可咎當位吉也有當位而疑有不當位而利若是皆辧疑之類萃九四無咎而尙嚴位不當之戒離六五出涕戚嗟而特尊爲王公之離若是皆足其微旨之類若夫辭嚴義明以片言別知蒙而不失之略【蒙曰險而止蒙蹇曰見險而能止知矣哉只益一能字而知蒙分】辭眾理備句爲之釋而不失於詳【此五六爻】義有錯綜如歸妹則上下文不嫌於異【上言天地之大義下言天地不交文似背馳】理不可易如震則彖象辭不嫌於同【釋彖釋初九爻】若此者非一所當深玩而密求之也嗟夫三聖人之辭或因畫之象或因象之義皆有攸本畫之象有通一卦爲象者有析上下卦爲象者有指一爻爲象者有合數爻爲象者象之義有通一卦起義者有析上下卦起義者有指一爻起義者有合數爻起義者各釋之本文難以枚舉大抵有畫卽有象有象卽有義曰象曰義名𨿽不同其爲系辭之本一也子曰將叛者其辭慚中心疑者其辭枝吉人之辭寡躁人之辭多誣善之人其辭遊失其守者其辭屈此又聖人以易觀人之要玩易君子當更求其所以爲辭

變釋第八

至哉變乎知變化之道者其知神之所爲乎無形者不變有形而後變厥初何形亙萬古而長存洎陰陽判而變以生在天則四時變通在地則變盈流謙人物則逰魂爲變舉天地人物皆囿於變而不自已而神則妙乎其中變也者其生生不熄之理歟是以聖人化而裁之裁此變也神而明之明此變也據防要觀方來使天下之人趣時不倦旣成萬物而參贊化育矣聖人知變凡人昩變彼禍福之倚伏吉凶之胥禪成矣而敗忽繼焉是矣而非或胎焉況時有污隆政有損益蓋將日異而月不同推而百千萬年之後其變有不勝紀者於是聖人作易畫卦剛柔相推以盡天下之變揲蓍求卦爻象變動以逆天下之變而天下之能事畢矣且自蓍而言自分二掛一至三變而一爻成十有八變而六爻備此蓍變而成爻者也六爻成矣爻之中凡得七八者不變九變陰六變陽一卦之變六十四通爲四千九十六卦此因爻而變卦者也方未分蓍之初陰陽之爻猶未別至分二而始寓於兩握之中𨿽寓也而猶未見至三變而後見旣見矣卦未備也十有八變而後備旣備矣卦遇九六者至互變而後定而吉凶可得而占焉嗟夫揲蓍之法聖人幽贊於神明而生之者也然聖人能立法以盡變而不能逆知其變當分二之後未揲之前莫辧爻之爲陽爲陰𨿽至十有七變猶未別爲何卦是以其變不測而蓍之神爲無窮然非荒誕茫昩無有條理也詳玩靜索實由自然故分掛揲歸若參錯不齊而初變不五則九次變三變不四則八未始少紊三變之餘爲九者十二爲七者二十爲六者四爲八者二十八其多寡敻絕如是而類之爲陰陽各三十二緫之爲六十四正與卦數等於至變之中有不變者存以其不變此至變之所由出也是謂變卦復自卦而言其變凡二有卦變有爻變經卦互重以成六十四卦之體此卦變也爻重爲六因各有變自卦下陰陽之純者爲始上下互易而極三百八十四爻之變此爻變也乾坤重卦交而爲六爲一陰一陽之始凡爻之一陽五陰與一陰五陽者皆由此次第互易而變各五卦爲二陰二陽之始變如上各十四卦爲三陽三陰之始變如初各九卦卦變之辭如健而巽止而說爻變之辭如剛來而下柔柔進而上行皆聖人作易之所取也六卦之變先後有序秩然一定儻一循其變而索之聖人釋彖之意昭然義見矣或曰六十四卦自八卦而變今震坎艮皆自臨變巽離兌皆自遁變豈先有臨遁而後有六子邪曰合經卦重卦而論則三重爲六是八卦爲先六十四卦爲後但指六畫而論則八卦互重一時同變豈復有先後之分聖人於噬嗑曰頤中有物曰噬嗑非先有頤而後有噬嗑也況卦變爻變例各不同烏可比而壹之邪或曰包犧畫卦目擊道存卦變之外復有爻變回視包犧之畫何繁簡若是曰包犧𨿽未命辭而憂世之根柢已寓於畫文王周公因卦爻之變而辭之良由萬古之變無窮而易之變包乎萬變之表𨿽中古所無後世未有之事而易中已先具其理卦變之外復有爻變乃自然之故聖人詎容特祕之故世有此事而易無此變則非所以爲易易有此變而不能明此變則不足與言易非聖人之不憚煩也聖人因變而命辭若文王釋卦周公釋爻是也至夫子則兼卦與爻極其變以錯綜之文王周公之辭可知已夫子兼極卦爻之變請舉隅以明之訟之辭曰上剛下險者釋乾上坎下之體也曰剛來而得中者訟二陰爻卦自變九三來爲九二而得中此釋二三兩爻之變他卦皆然特辭有顯晦未易卦爲之釋爾無妄之辭曰剛自外來而爲主於內此析經卦而論三爲外初爲內蓋無妄初爻之陽自下卦九三變來初而爲主於內凡是通謂卦變若夫復卽是剝夬卽是姤以至三陰三陽之卦特在反覆升降之間爾實一理也其他如李之才相生圖邵康節反對升降之說義皆幾近若朱漢上所載虞仲翔卦變則錯雜而無統左傳蔡墨所舉止爲一爻變之例一世二世之變流於術矣衞元嵩取之爲元包又其末也焦延壽所變𨿽與蓍合其辭不經要非聖人之意苐細玩三聖人之辭皆有自來觸類而長其變不可勝窮豈止三百八十四而已乎又豈止四千九十六而已乎其他象位之變各具本篇

占釋第九

心扄虛靈物來先覺占何爲者哉自利欲熾良性不君乃有混吾淸明者故辧妍醜不若鏡別輕重不若權且昭然一定者猶爾況是非凶吉伏於幾先其趣捨殊軌欲決疑似而斷羣惑烏得不托諸物之靈夫蓍物之無心而靈者也聖人神明其徳心洞隱賾固不假蓍自夫吉凶與民同患以易洗心於是取物之靈者立爲占法非其避就惑亂於胸中特借是以斷天下之疑爾舜之禪禹也朕志先定詢謀僉同而後問之筮成王之黜殷也民獻有十夫予翼以於敉寜武圖功而後恊之夢卜是禹可禪殷當伐固已灼知於未占之先豈非托諸占以一人心而成天下之亹亹乎迨箕子之陳疇則曰謀及乃心謀及卿士謀及庶人謀及卜筮凡以揆諸己而當理又以允愜於人心或有疑焉不能不事於占且人謀鬼謀聖人固有先後豈曰圖回未審事欲冥行羣情之逆順不暇計時位之當否不復防苐冀事之必成而一諉之占邪夫蓍未能自靈也神而明之存乎其人使其人明不燭理識不逹時是其心方自懵懵豈能玩爻象之變定吉凶之占哉又豈能卽已之神合物之神以開人心之神哉又豈能使人趨吉避凶以慰聖人憂世作易之心哉洪範曰擇建立卜筮人又曰三人占則從二人之言周官占人歳終則計其占之中否擇其人審於聽而嚴於課計其謹之重之如此自包犧作卦歷虞夏商未聞其說至周乃班班可考大卜掌三易占人占八頌八故簭人辧九簭與相簭之時共簭之職無不畢具獨惜其法不傳猶幸從左傳國語可見其略大抵筮𨿽掌於卜史至玩占則間出名大夫之議論子曰昔者聖人之作易也幽贊於神明而生蓍參天兩地而倚數觀變於陰陽而立卦揮於剛柔而生爻和順於道徳而理於義窮理盡性以至於命則筮者性命道徳之事故上聖神其法春官率其屬賢者序其占自聖人沒道散於九流或者乃擅之以名家而不統於儒豈惟斯徒自賤其業將並其法有賤之者矣夫儒者命占之要本於聖人其法有五曰身曰位曰時曰事曰占求占之謂身所居之謂位所遇之謂時命筮之謂事兆吉凶之謂占故善占者旣得卦矣必先察其人之素履與居位之當否遭時之險夷又考所筮之邪正以定占之吉凶姑以衞孔成子所筮論之孟縶與元皆嬖人婤姶之子則身也孟長元次則位也襄公死社稷無主則時也筮享衞國則事也筮元得屯筮孟得屯之比則占也夫繼體爲君將主社稷臨祭祀奉民人事鬼神從防朝而孟不良能行成子𨿽不筮可也疑而兩筮之皆得元亨儻史朝以元爲長昧非人之義而吉孟之占是使跛躄爲君而蓍失其所以靈矣孔成子筮立孟得屯之比史朝以卦辭爲占畢萬筮仕亦得屯之比辛廖兼本卦之卦兩象爲占非卦同而占異也立君與仕事之重輕已殊孟縶畢萬之身與位時又殊𨿽使百人千人同得此卦其占烏乎而可同南蒯將叛筮得坤黃裳元吉子服惠伯以爲忠信之事則可不然必敗晉文筮有晉國得屯之豫史以爲不吉司空季子以命筮之辭占之曰吉孰大焉是知吉凶無常占由人事固有卦吉占凶卦凶占吉亦有同卦異占異卦同占非參稽五物無以得蓍之情而窮其神也是故業不精不筮志不誠不筮謀不正不筮事不疑不筮喜不筮怒不筮瀆不筮不時不筮離此八者而後筮可言也不然神亦不告若其用卦或以內外卦爲貞悔【晉語秦卜徒父筮遇蠱曰貞風也悔山也】或以本卦之卦爲貞悔【晉語公子筮有晉國得貞屯悔豫】或用變爻【左傳哀九年晉趙鞅卜救鄭遇泰之需曰若帝乙之元子歸妹而有吉祿】或不用變爻【晉語董因爲公子筮得泰之八是謂天地泰亨小往大來】或用本卦不用之卦【左傳昭十二年南蒯將叛筮遇坤之比曰黃裳元吉】或用之卦不用本卦【左傳襄九年穆姜筮往東宮得艮之八曰隨元亨利貞】或本卦之卦並用【左傳昭五年穆子之生莊叔筮之遇明夷之謙曰明夷之謙明而未融離火也艮山也】或用二卦之下【左傳閔元年畢萬筮仕遇屯之比曰震爲土母覆之】或用二卦之上【左傳僖十五年晉筮嫁伯姬遇歸妹之睽曰震之離亦離之震】其取象或以八象【左傳僖二十五年晉卜偃筮納王遇大有之睽曰天爲澤】或以互體【左傳莊二十二年陳侯筮遇觀之否曰風爲天於土上山也山取二三四互艮體】其斷吉凶或以卦辭【左傳昭七年衞孔成子筮遇屯又遇屯之比亦曰元亨】或以爻辭【左傳襄二十五年崔武子筮取棠姜遇困之大過曰困於石據於蒺藜入於其宮不見其妻凶】或用卦名【左傳宣六年王子伯廖謂鄭公子曼滿無徳而貪其在周易丰之離貪有丰義無徳有離義】或用當時占書【左傳昭十二年子服惠伯釋黃裳元吉黃中之色也裳下之飾也元善之長也】要在玩占者忠信正直達權識變而後其占不忒若子太叔舉復之頤占楚子之將死【左傳襄二十八年】王子伯廖舉丰之離占曼滿之見殺是專以人事逆其吉凶有不待筮而知者此春秋諸臣猶能得聖人觀象玩辭之遺意自時厥後性命道徳之學不傳乃盡棄人事𨿽悖禮越義者一切求吉凶於筮而占法遂變至於納甲五行時日六獸之類蠭蝟而起焦延壽作易林以三百八十四爻之辭不能周四千九十六變之吉凶故外易而別爲之辭乂雜以納甲飛伏之說是舍人事義理而專於占者也至火珠林軌革流衍析之流遂防溺於術其別爲相人相地壬遁星命百家自謂能定吉凶於人事未動之前吁視性命道徳之學爲何事邪子曰吉凶悔吝生乎動者也方其未動吉凶未兆使慮善以動則凶者可吉謀用不臧則吉者亦凶今云定吉凶於人事未動之前則中才無所勸凶徳無所警此我生不有命在天所以爲鑑於萬世

卦變釋第十

前所言變卦卦變不同蓋卦變者卦自爲變變卦者變因乎蓍懼學者混而爲一失聖人命辭之防故析圖之

太極

兩儀

四象�

�

八卦乾震坎艮坤巽離兌儀者一奇一耦之名儀表也有形之始姑以此表陰陽也象者二奇二耦之名自一奇一耦衍而成像象像也漸著於儀未適於變也卦者三奇三耦之名益著於象以交以重而萬變備矣曰儀曰象曰卦由微至著此說卦之義與先天不同說卦乾坤生六子先天八卦同成

八卦互乘變爲六十四卦

此無先後今以說卦之序圖之仍卦附以釋卦變之辭

【幹下幹上】幹

【乾下坤上】泰

內健而外順

【乾下震上】大壯

剛以動

【乾下巽上】小畜

健而巽

【乾下坎上】需

剛健而不陷

【乾下離上】大有

剛健而文明

【乾下艮上】大畜

健而止

【乾下兌上】夬

健而說

【坤下坤上】坤

【坤下乾上】否

內柔而外剛

【坤下震上】豫

順以動

【坤下巽上】觀

順而巽

【坤下坎上】比

下順從也

【坤下離上】晉

順而麗乎大明

【坤下艮上】剝

順而止之

【坤下兌上】萃

順以說

【震下震上】震

震來

【震下乾上】無妄動而健

【震下坤上】復

剛反動而以順行

【震下巽上】益

損上益下動而巽

【震下坎上】屯

動乎險中

【震下離上】噬嗑動而明

【震下艮上】頤

【震下兌上】隨

動而說

【巽下巽上】巽重巽以申命

【巽下乾上】姤

柔遇剛也

【巽下坤上】升

巽而順

【巽下震上】恆

巽而動

【巽下坎上】井

巽乎水而上水

【巽下離上】鼎

以木巽火

【巽下艮上】蠱

巽而止

【巽下兌上】大過

巽而說

【坎下坎上】坎

重險也

【坎下乾上】訟

險而健

【坎下坤上】師

行險而順

【坎下震上】解

險以動

【坎下巽上】渙

利涉大川乘木有功也

【坎下離上】未濟

【坎下艮上】蒙

險而止

【坎下兌上】困

險以說

【離下離上】離

重明以麗乎正

【離下乾上】同人文明以健

【離下坤上】明夷內文明而外柔順

【離下震上】丰

明以動

【離下巽上】家人女正位乎內男正位乎外

【離下坎上】旣濟

【離下艮上】賁

文明以止

【離下兌上】革

文明以說

【艮下艮上】艮

艮其止

【艮下乾上】遁浸而長也

【艮下坤上】謙天道下濟而光明地道卑而上行

【艮下震上】小過有飛鳥之象焉

【艮下巽上】漸止而巽

【艮下坎上】蹇見險而能止

【艮下離上】旅止而麗乎明

【艮下兌上】咸止而說

【兌下兌上】兌說以先民說以犯難

【兌下乾上】履

說而應乎幹

【兌下坤上】臨

說而順

【兌下震上】歸妹說以動

【兌下巽上】中孚說而巽

【兌下坎上】節

說以行險

【兌下離上】睽

說而麗乎明

【兌下艮上】損

損下益上

爻變釋第十

六陽

六陰

六十四卦一陰陽也乾純陽坤純陰故爲易之門

一陽

二陽三陽

一陰

二陰

三陰

六爻兩卦之重也上卦乾坤之體下卦乾坤之變故此六卦爲變之始陰陽各從其類互變各循其序此重卦後之變聖人取以系釋彖之辭今各釋其下與蓍變先天不同

師

剛中而應【初二互變】

謙

謙尊而光【初三互變】

豫

剛應而志行【初四互變】

比

以剛中也【初五互變】

剝

柔變剛也【初上互變】

右一陽爻卦

明夷明入地中【二三互變】

震

出可以守宗廟社稷【二四互變】

屯

剛柔始交而難生【二五互變】

頤

自求口實【二上互變】

右二陽爻卦九二爻變

升

柔以時升【初三互變】

解

其來復吉乃得中也【初四互變】

坎

乃以剛中也【初五互變】

蒙

山下有險【初上互變】

右二陽爻卦初九爻變

小過柔得中剛失位而不中【二四互變初三互變】

萃剛中而應【二五互變初四互變】

觀中正以觀天下下觀而化【二上互變初五互變】

右二陽爻卦九二初九比爻同變

蹇往得中也【二五互變初三互變】

晉明出地上柔進而上行【二上互變初四互變】

右二陽爻卦九二初九間一爻同變

艮

上下敵應【二上互變初三互變】

右二陽爻卦九二初九間兩爻同變

歸妹徵凶位不當也【三四互變】

節

剛柔分而剛得中【三五互變】

損

損下益上【三土互變】

右三陽爻卦九三爻變

丰

日中則昃【二四互變】

旣濟剛柔正而位當柔得中也【二五互變】

賁

柔來而文剛分剛上而文柔【二上互變】右三陽爻卦九二爻變

恆

剛上而柔下【初四互變】

井

乃以剛中也【初五互變】

蠱

剛上而柔下【初三互變】

右三陽爻卦初九爻變

同人柔得位得中【初二互變】

履

柔履剛也【初三互變】

小畜柔得位【初四互變】

大有柔得尊位【初五互變】

夬

柔乘五剛也【初上互變】

右一陰爻卦

訟

剛來而得中也【二三互變】

巽

剛巽乎中正【二四互變】

鼎

柔進而上行【二五互變】

大過剛過而中【二上互變】

右二陰爻卦六二爻變

無妄剛自外來而爲主於內【初三互變】

家人女正位乎內男正位乎外【初四互變】

離

柔麗乎中正【初五互變】

革

革而當【初上互變】

右二陰爻卦初六爻變

中孚柔在內而剛得中【二四互變初三互變】

大畜剛上而尙賢【二五互變初四互變】

大壯大者壯也【二上互變初五互變】

右二陰爻卦六二初六比爻同變

睽

柔進而上行得中而應乎剛【二五互變初三互變】需

險在前也【二上互變初四互變】

右二陰爻卦六二初六間一爻同變

兌

剛中而柔外【二上互變初三互變】

右二陰爻卦六二初六間兩爻同變

漸

進得位【三四互變】

旅

柔得中乎外【三五互變】

咸

柔上而剛下【三上互變】

右三陰爻卦六三爻變

渙

剛來而不窮【二四互變】

未濟柔得中也剛柔應也【三五互變】

困

以剛中也【二上互變】

右三陰爻卦六二爻變

益

損上益下【初四互變】

噬嗑剛柔分柔得中而上行【初五互變】

隨

剛來而下柔【初上互變】

右三陰爻卦初六爻變

得失釋第十二

不變不動得失何有得失生乎動者也釋彖之辭凡言得失者皆因乎變動不者言當否固有變動而不言得失者無不動而言得失者今各隨爻變釋之

解

其來復吉乃得中也

小過柔得中剛失位而不中

蹇

往得中也

節

剛柔分而剛得中

旣濟柔得中也

同人柔得位得中

小畜柔得位

大有柔得尊位

訟

剛來而得中也

鼎

得中而應乎剛

中孚柔在內而剛得中

睽

得中而應乎剛

漸

進得位其位剛得中也

旅

柔得中乎外

渙

柔得位乎外

未濟柔得中也

噬嗑柔得中而上行

八卦釋第十三

乾爲天爲陽爲天徳爲元爲資始爲剛健爲純粹精爲首爲龍爲六龍爲羣龍爲

坤爲地爲陰爲元爲資生爲厚載爲柔順爲含光大爲牝馬爲黃

震爲雷爲動爲驚爲振爲頻

巽爲風爲木爲巽

坎爲水爲雨爲雲爲泉爲險爲防

離爲火爲電爲明爲大明爲文明爲牝牛爲麗爲雉艮爲山爲止

兌爲澤爲說

六爻釋第十四

初爲初爲始爲出爲出門爲童於下爲下爲地爲泥爲幹爲牀爲潛爲隱爲藏爲履爲借爲浚爲拔爲入爲民爲足爲趾爲臀爲屨校爲車爲輪爲徒於外爲郊爲門爲門庭爲侯爲拇於經卦爲內爲戶庭於前爲前趾於後爲曳爲尾

二爲地上爲田爲耕獲菑畬爲井谷爲磐爲見爲中爲時中爲輿爲輪爲輹爲牀辧爲門庭爲鼎腹爲機爲幽人爲腓於陽爲大人爲長子爲子爲大車於陰爲女爲中饋爲黃牛爲正比五爲內同五爲宗姤五爲巷三爲人爲公爲夤爲心爲股爲乘爲輻於陽爲重剛於陰爲弟子於經卦爲上爲外爲終爲陸爲髙陵爲上下卦之際

四爲人之上爲卦之革爲墉爲木爲丘爲輹爲躍於陽爲金車爲鼫鼠於幹爲重剛於復爲中三四爲進退往復來之

五爲天爲陵爲階爲正爲中爲輔車爲脢爲鼎耳爲黃金爲大君爲王公爲帝位爲天位爲王居爲尊位爲大中於陰爲女君爲帝子爲帝女爲宮人應二爲宗上爲天爲天衢爲上爲亢爲髙墉爲城爲巢爲爲幕爲角爲頂爲首爲何校爲耳爲輔頰舌爲公爲侯爲髙尙於終爲終爲窮爲盈爲極爲冥爲迷於後爲後於外爲郊爲野爲出爲徵伐

陰陽釋第十五

陽爲九爲天爲日爲雷爲大人爲祖爲父爲考爲夫爲夫子爲長子爲子爲男爲老夫爲士夫爲丈夫爲丈人爲君子爲大師爲龍爲馬爲虎爲羝羊爲金爲金車爲金爲黃矢爲剛爲顯爲富爲實爲貴爲大爲動爲東北爲右

陰爲六爲地爲月爲雷爲夕爲霜爲冰爲云爲妣爲王母爲母爲妻爲婦爲女妻爲老婦爲女子爲童爲弟子爲小子爲娣爲妹爲臣妾爲小人爲牝馬爲牛爲童牛爲牝牛爲豹爲鹿爲豕爲羸豕爲魚爲鬼爲林爲叢爲穴爲淵爲幽谷爲血爲囊爲冥爲不富爲柔爲含爲賤爲小爲靜爲西南爲左爲八月

陰陽和爲雨合爲應爲婚遇爲夫妻【比爻同】否則爲宼爲敵非應爲它剛柔節爲玉

太極名義釋第十六

今古有極乎曰有物變有極乎曰有然則惡乎極曰極於道夫浩乎萬類紛如臧否使凡進修酬酢咸適厥宜一揆諸道而極𨿽天地髙厚鬼神幽變悉不逃是然則道者事之極也道爲事極故卽極而爲之名【此一節明極之所以名】建於上曰皇極作於下曰民極體之三才曰三極【此一節明極隨寓而異名】溯而上之八卦四象兩儀之原曰太極觸類引比則太極爲天地陰陽之理而形气未著是生兩儀則天地其形陰陽其气【太極之名始於大傳本以推兩儀四象八卦之原今假以明道故曰觸類引比】天地奠其區陰陽交其精人物生焉人爲萬物之靈於是父子以續夫婦以耦長幼以序彊弱爭而作之君气稟偏而輔之友誠以爲主知以明之勇以行之修諸身放諸四海達諸古今而不悖君極於君道臣極於臣道父子極於父子之道夫婦長幼朋友莫不各臻其極而人極立人極立而天地之極立三極立而大極之體用彰矣【此一節明太極流行之緼】然曰極足矣而復云太極何邪曰物物皆具者曰萬化之極其爲萬化之極之極者曰太極猶尊於皇帝曰太上皇長於諸子曰太子【日爲眾陽之宗故曰太陽月爲眾陰之宗故曰太陰他稱太者皆類此】太極云者所以別於萬化之極而萬化之極非於太極之外他有極也【此一節明極字上加太字之義】或曰周子太極圖言無極殆幾老列之論乎曰周子主於道老氏主於無禦寇主於迹老氏未嘗言太極而以無諭道其曰復歸於無極謂復歸於無而極以知白守黑常徳不忒爲未極必欲復歸於道而後極禦寇於上下八方有極盡之問爲無無極之對特駕爲渺茫以肆其辯且極己極矣極之外何所求無無卽無矣無之外安得更無若然則彼所謂極者未爲極無者未爲無也且禦寇誠疏矣然有無非所以論道天地未判非無也有太極焉旣判而物物皆具此極無聲無臭非有也而老氏以無諭道故知禦寇之言與老氏殊老氏之言與周子殊【此一節明老列無極之義】或曰周子加無極於太極之上而莊周云道在太極之先得無同乎曰不同莊周襲吾夫子太極之名而不明其體其曰在太極之先而不爲髙在六極之下而不爲深曰髙與深皆指形迹遂認太極爲六極之儔彼蓋習其師有物混成先天地生之說不知老氏曰無曰惚怳曰先天地生皆道之別名亦大傳所謂太極也太極與道安有先後今云在太極之先是太極與天地皆有形之物其失逺甚【此一節明莊周太極之義】若周子云太極本無極未嘗岐之而爲二亦未嘗以太極爲有形而以無極加太極之上安得與莊周同乎學者必洞究三氏之所以失然後知周子之所以得【大抵讀書當通一章上下文以繹其義今通三氏上下文則知與周子得失不同】嗚呼太極者道之別名也有名斯有義名義得然後識太極之眞體眞體云何生生萬化其前莫加範圍萬化其變莫外像數體用圖釋第十七

盈天地之間可見皆象可計皆數𨿽殊類異形千變萬化曽莫越象數之外曰象曰數有體有用爲圖凡四乾上坤下爲象之體不必曰包犧先天離南坎北爲象之用不必曰文王後天一六二七爲數之體不必曰河圖一九三七爲數之用不必曰洛書各防其原於左象體【天地定位以至水火不相射】象用【帝出乎震以至成言乎艮】

數體【天一以至地十】

數用【履一以至戴九】

乾上坤下天地之體巽離兌由乾體而索本乎天者親上故附乾震坎艮由坤體而索本乎地者親下故附坤此象之體也乾坤定位六子分行坎離自然當東西之中而八象對立亦合自然

天地位二气分分必合合必交乾坤交而爲坎離離之外具幹之體中則坤致其用坎之外具坤之體中則幹致其用由外觀之乾坤之體未嘗變其中則交矣故天地之用莫妙於水火𨿽坎離也實乾坤也乾坤立天地之體而其用藏坎離具乾坤之體而其用著因乾坤之用而圖之坎離居中乾坤居其旁非退乾坤也旣交之後下皆乾上皆坤布以爲圖乃見如是震艮從乾父而聚於東北巽兌從坤母而聚於西南而陰陽之羣以分乾坤用交余卦布列自有出震成艮之序此乃聖人因類辧方隨方命辭非私出意見以傅防其說也體圖辧天地之體而人居中當立以觀故言上下用圖合天地之用以利斯世當偃以觀故言方所

天地旣交數體以立故天交於下一居之平視則北地交於上二居之平視則南三居東爲陽四居西爲陰五乃居中自是六合一七合二八合三九合四十合五一二三四五爲自然之位六七八九十爲自然之合自一至十而數體備由是而億兆皆十而積也

體十而用九理之自然九可變十不可變今之因乘法可見也其數一北而二南陽三而陰二陽左旋陰右轉一在北一而三之三在東三而三之九在南九而三之七在西七而三之一復其本二在西南二而二之四在東南四而二之八在東北八而二之六在西北六而二之二復其本陰陽數交自然定位不可易置其一而妙用無窮或曰一北二南今二何爲在西南曰是亦南也陽數居四方故陰數居四維猶坎離居中而乾坤居其旁此圖之形也識者當以理觀八數析位因奠八方五運於中九位備矣

右溯未圖之前而探其原其體用如此若防已圖之後而演其流則象體圖有八卦相錯之用象用圖定八方之體數體圖有陰陽合徳之用數用圖類五行之體體以致用用不離體體用二名實則一致【子百家凡合於此者皆圖後之說非圖前之理】

圖書釋第十八

浩浩元气精靈具存混淪旣分昭乎日星之在上確乎川嶽之在下自然之文若是孰爲之者抑亦元气流精物物神奇爾河圖洛書聖人則之東序陳之其來已久形制不傳其爲文若數莫可臆知而聖人寶尙如此是亦自然之文非人力之所作爲也典籍灰揚存者可考聖人不過曰河出圖洛出書初未嘗明著其文漢儒乃指爲畫卦敍疇之原劉歆謂洪範自五行至六極凡六十五字皆洛書本文是洛書不爲數也揚雄明一六二七之數鑿度述一九三七之敍不聞有圖書之名是數不爲圖書也獨孔安國謂神負文於背有數至九則以洛書爲數矣夫安國歆皆漢碩儒歆又專佐符命冝見祕文其說之異同乃如此豈圖書已亡於漢二子姑以意定言邪【鄭康成謂河圖九篇洛書六篇又別有三十篇後漢曹充李邰公沙穆之徒皆習之其文則劉昭注天文志足以槪見今案此乃圖緯之書】後之學者緬企圖書之名習安國之說而數不可見遂以揚雄鑿度之數彊名曰圖書而聖人之所寶中古之所不傳始斷斷乎爲數矣雄之數十凡五位止於五十後人衍爲五十五目之曰河圖鑿度之數九其位亦九後人因太乙遊宮之次目之曰洛書至劉牧互易其名朱子𨿽復其舊迨今學者所主猶未一況陳希夷有未合已合之分邵康節有圓數方文之辧若畫卦敍疇等論由漢以來紛紜誕異不可勝載柰之何哉且聖人儕圖書於神物變化象之列箕子但雲天錫九疇未嘗指包犧則圖而畫卦大禹法書而敍疇也聖經所載炳然甚明何後人不之信而遽祖漢儒邪爲則圖畫卦之說者以九六七八配陰陽老少謂聖人畫卦蓋本諸此不知九六七八爲揲蓍策數乃先有卦而後揲蓍非先得數而後畫卦況包犧仰觀俯察近取逺取不過天地人物之象乎爲法書敍疇之說者沿洪範天錫之語以爲負數而出禹因第爲九類使文不出則宇宙間無此九類邪況天錫勇智天錫純嘏不知天命何物負之以錫諸人也嗚呼河圖洛書古必有是儻形制湮泯正可闕疑何至依緣髣像以一時臆見而斷千古之疑邪若夫圖或爲書書或爲圖其無所取證於聖人則均也𨿽然此二數者如不名之爲圖書而直論其數則有不可廢者一對二三對四而五居中六七合一二八九合三四而十合五奇耦胥對陰陽有合而數之體以立聖人所謂陰陽合徳而剛柔有體者此其類也體立矣不變則數不行故陽以三左行陰以二右行三其一爲三而居東三其三爲九而居南三其九爲二十七而七居西三其二十七爲八十一而一復居北等而上之至於億兆其餘數之位皆然二其二爲四而居東南二其四爲八而居東北二其八爲十六而六居西北二其十六爲三十二而二復居西南上而億兆亦然【八方之名姑借以立辭】八位旣列五仍居中而數之用以通聖人所謂參互以變錯綜其數者此其類也夫數𨿽有體用而貫於體用之間者一三五也一爲數之始五爲數之中三爲奇耦之合故體用之圖𨿽不同而一三五之位不易也或曰數一而已何有體用之殊吁數豈有二本哉曰體曰用咸肇乎一對布之以立體錯布之以通用顧人所布如何爾凡天下之數𨿽有萬不同皆始於一也或又曰然則易之數云何曰易書有衍數有積數自五衍而爲五十者衍數也自一二三四五積而爲五十五者積數也圖書二數皆積數之儔不可以與於揲蓍也故捨圖書之名而論二數則自有妙理彊二數以圖書之名則於經無據況欲牽合九六七八以爲四象防五行生成以配八卦而謂之作易之原可乎

易雅﹤經部﹐易類﹐周易輯聞__筮宗﹥

筮宗原序

神哉蓍乎聖人所以決疑定志明吉凶以成大業斯興治輔化之務君子所當盡心非卜史事也聖人無惑眾人未能免惑聖人不欲以己意觧人之惑天生神物以前民用聖人托之𨿽曰神道設敎非無是理而矯誣斯世也大極旣判气化而凝寒暑之往來三光之運燭動者植者之榮瘁長夫孰使然必有妙於其間者故禍福之至有開必先斯實然之理若而吉若而凶曷去曷就眾人惑焉聖人洞其防而其緼而神蓍告焉是以事舉而民信業鉅而名巍若夫進徳修業之君子趨吉避凶之眾人莫不以之嗟夫有蓍道道生於庖犧有蓍用用著於嬀帝而詳於箕疇筮有職大宗伯率之揲有法大傳明之占有驗左氏傳國語可考也孔聖沒錯歇至唐始有裔孫推明其法幸經程子朱子之正訂後學得講求之汝楳承先君子訓且俾博考先傳麤得其說作筮宗宗聚也筮之學聚此編也抑嘗謂太極未判則爲陰爲陽不可測判則陰陽著矣著未分則爲九六爲七八未可辧分則九六七八定矣人心未動則爲吉爲凶未可必動則吉凶斷矣方無思無爲寂然不動之時吾心猶大極也猶未分之蓍也一有感焉圖存而亡兆計安而危伏固不待駟舌之追措諸事業而吉凶禍福已對立於胸中是知吉凶界限判於心動之初居子必恐懼於不聞不睹而致謹於喜怒哀樂之未使此心凝然湛焉昭乎絜如常若大極之未判蓍策之未分則天理全人欲盡念玆釋玆語默出處皆純乎道夫如是有不動動斯吉有不筮筮斯神此聖人心筮之妙是爲蓍筮之本汴水趙汝楳敍

筮宗原序

欽定四庫全書

筮宗

宋趙汝楳撰

筮宗釋本第一

大衍之數五十

包犧形大極而爲畫爲奇爲耦奇一也耦二也故數始於一一二合爲三至五而備備也者備奇耦之數與位也陽數奇陰數耦陽位奇陰位耦一奇一耦𨿽形然陰之位尙奇自一至五則一三五爲九其數奇其位三亦奇二四爲六其數耦其位二亦耦數與位備故曰備於五自五而一衍之爲十衍之初也爲小衍自十而五衍之爲五十衍之終也爲大衍衍一也自五十視十則十爲小自十視五十則五十爲大五之衍衍之變至此而極或曰一至五亦衍也何爲不始於一曰一至五積數也非衍也夫衍非如他數其行雜以奇耦其終或有奇零故未衍之先始於五旣衍之後終於五他數莫或幹焉爲圖如左一【陽數陽位】二

三【陽數陽位】

一三合爲四反成耦其位二亦耦

二【陰數陰位】三

二爲耦其位一反成奇陰陽不類亦不備

一【陽數陽位】二

三【陽數陽位】四

五【陽數陽位】

一三五參之其數九爲奇其位三亦奇

一

二【陰數陰位】三

四【陰數陰位】五

二四兩之其數六爲耦其位二亦耦

自一至五陰陽之數與位始皆類而備而衍之法生焉自五一衍之爲十爲小衍

○○○○○

○○○○○

初衍爲十再衍爲二十三衍爲三十四衍爲四十五衍爲五十爲大衍

○○○○○○○○○○

初衍

○○○○○○○○○○

二衍

○○○○○○○○○○

三衍

○○○○○○○○○○

四衍

○○○○○○○○○○

五衍

其用四十有九

大衍之數五十故立五十蓍用蓍以揲止於四十九此揲蓍自然之理蓋以四十九策用之則初變有五有九策數得九者十二得六者四得七者二十得八者二十八儻盡用五十策則初變惟有六防數得九得七者各十六得八者三十二得六者闕故不得不用四十九惟不得不用斯乃理之自然

分而爲二以象兩

五十策中用四十九兩手奉之乃冥意分於左右爲二不云象二而云象兩者二數也兩非數也二物對峙之名也其取二物對峙之義云何道天對地皆有耦太極旣判有天必有地有陽必有陰有中國必有夷狄有君子必有小人引而伸之凡治亂消長之類皆兩蓍之所占乃太極判後人物吉凶之故自分二以後如掛歸如奇耦如九六如七八如貞悔如上下卦皆兩其云象兩者固己函人事存亡得喪之儔在其中不特兩儀而已

掛一以象三

旣分蓍已乃以右一策掛於左小指間不云扐而云掛者掛猶垂也小指在外屈之如鉤不假無名指爲輔可以鉤蓍有垂掛之象前云象兩今當云象參而云象三者參乃三物胥參之名三則數也自此以往如揲四再扐三嵗五嵗皆奇耦雜舉非取兩物對峙亦非三物胥參故不云參而云三然【闕】皆云象三才而聖人止云象三者三變成一爻三爻成下卦又三爻成上卦不止三才而已

揲之以四以象四時

案說文揲閱持也是閱數而持之也左右手旣各持蓍且掛一矣乃置右手之蓍於牀以右手四四揲左蓍揲已置左蓍於牀次左手握右蓍右手四四揲之人道尙右右主用易曰折其右肱終不可用也夷於左股用拯馬壯吉謂夷左而猶吉折右則不可用不特不便於事也前言象兩象三今揲四系以時者四爲兩耦之合他無所象故定之曰四時且爲象閏開先也

歸奇於扐以象閏

揲左後必有奇余或一或二或三或四皆爲奇乃歸於左無名指間謂之扐次揲右亦歸奇於左中指間謂之再扐不云掛而云扐者扐猶勒也古謂刻石爲勒石有勒入之義所謂石有時以泐是也無名指中指駢生不如小指獨能掛蓍必勒入兩指間而後固

五嵗再閏

古歷嵗气三百六十五日九百四十分之二百三十五嵗朔三百五十四日九百四十分之三百四十八以嵗朔除嵗气則餘十日九百四十分之八百二十七是爲一嵗之閏積以是析附於十二月則月得八百五十二分少是爲一月之閏積其初气與朔防歷三十二月七分月之四積得二十九日九百四十分之四百九十九【此日月一合朔之數】爲一閏又歷三十二月七分月之四而再閏總六十五月七分月之一實過五嵗之數過於五嵗而聖人曰五嵗再閏者閏法起於章嵗之初至朔同日天正嵗首方承閏餘自是三嵗一閏六嵗二閏九嵗三閏十一嵗四閏【此爲五嵗再閏】十四嵗五閏十七嵗六閏十九嵗七閏【此爲五嵗再閏】七閏旣備至朔復同謂之章其間三嵗而閏者五五嵗再閏者二如合七閏終始而論容有五嵗再閏之名聖人以一變之中一掛再揲再扐適同五嵗之閏故取以爲象非謂凡閏皆五嵗而再至也蓋在天本無一閏二閏之拘歷家以閏分積之自前閏後積九百九十一日三百六十九分秒七之二而復閏以章嵗之嵗首言之則有三嵗六嵗之分若次嵗已異於是況可拘再閏皆五嵗邪

每變象閏譜

掛一揲左歸左奇【扐】揲右歸右奇【扐】一嵗二嵗三嵗【閏】四嵗五嵗

故再扐而後掛

再扐云者兩嘗歸奇於扐也上言歸奇於扐以象閏謂歸左奇於扐以象三嵗之閏次云五嵗再閏則固已寓再扐於言外而結初變之揲法矣今云再扐而後掛者乃爲後變端蓋兩扐方足四營成一變初變畢方起後變若揲左不揲右則爲一扐而後掛聖人懼後人之從簡便也故特言之

四營而成易

分二爲一營掛一爲二營揲左歸奇爲三營揲右歸奇爲四營歸左奇後方揲右故以揲左歸左共爲一營揲右歸右共爲一營亦合象閏之序

十有八變而成卦

三變成一爻故十有八變六爻成一卦

八卦而小成

上云成卦乃重卦此云八卦乃經卦易中凡言八卦者皆經卦也三爻爲小成則六爻爲大成此云小成不云大成猶前言大衍不言小衍皆彼此互明

引而伸之觸類而長之天下之能事畢矣

此四千九十六卦之變與玩占之法八卦定吉凶吉凶生大業能通此則天下之能事畢矣

筮宗述筮第二

筮儀

作蓍室【擇絜地南其戶】蓍牀【長三尺廣二尺五寸漆之置室之中少北】蓍韇【以革或捲木漆之圜徑五寸長於蓍五寸半爲上半爲下別爲臺函之使不僕奠牀之中少北】蓍五十策【襲以纁帛囊以黝帛藏韇中】香鑪【置牀之南中】香合【置牀之西】日炷香致敬別爲筮牀【長五尺廣三尺漆之置室之東壁下】陳硯【筮則注水】筆墨黃漆板【皆列牀之北中】洗帨【皆有架置室之西壁下筮則注水於洗】主人將筮前期一日齋戒【或不及前期則齋心絜衣】厥明服深衣盥手【若使人筮則筮者盥手】至蓍前北鄕炷香致敬出蓍【兩手舉上韇置下韇之東去囊啟襲置下韇之西】合五十策奉之燻於鑪上命之曰假爾泰筮有常某官【士以郡望】姓名今以某事諏於神靈吉凶得失悔吝憂虞尙明告之反一策於下韇乃筮【主人少退立執事舉筮牀橫置鑪前主人卽牀筮若使人筮則主人退西鄕立筮者前出蓍退東鄕立受命於主人主人命筮者如上辭筮者許諾執事縱置筮牀筮者述主人之命命筮卽牀筮】分而爲二【四十九策冥意分握兩手】掛一【以右一防掛左小指置余蓍於牀】揲之以四【左手以四揲左蓍】歸奇於扐【揲四所餘歸於左無名指間置左蓍於牀左手握右蓍右手揲以四歸余於左中指間合掛扐之蓍置於牀北】爲初一變合余蓍四營如初爲次二變復合余蓍四營如上爲次三變三變畢計余蓍之策【三變掛扐之蓍合置於牀北不計】畫板爲一爻【三十六爲九本卦畫一之卦畫一二十四爲六本卦畫一之卦畫一二十八爲七本卦之卦皆畫一三十二爲八本卦之卦皆畫一不遇九六不畫之卦】乃合四十九策求次二爻至十有八變得六爻成卦乃玩占【若使人筮則筮者以卦示主人而玩占】筮人納蓍【主人奉蓍執事撤筮牀反於故所滌硯拭板主人少前並韇中蓍加襲囊之納於下韇加上韇】炷香致敬而退【若使人筮則筮者納筮主人炷香致敬揖筮者而退】

揲法

四十九策分二掛一揲以四左餘一右餘三左餘三右餘一歸於扐者皆四並掛爲五左右皆餘四歸於扐者八並掛爲九不五則九爲初一變左餘一右餘二左餘二右餘一歸於扐者皆三並掛爲四左餘三右餘四左餘四右餘三歸於扐者皆七並掛爲八不四則八爲次二變次三變如之三變一得五再得四掛扐者十三餘三十六揲以四凡九故名九一得九再得八掛扐者二十五餘二十四揲以四凡六故名六一得五再得八或一得九一得四一得八掛扐者二十一餘二十八揲以四凡七故名七一得五一得四一得八或一得九再得四掛扐者十七餘三十二揲以四凡八故名八

三變用蓍譜

初一變

四十九策

次二變

四十四策

四十策

次三變

四十策

三十六策

三十二策

掛扐譜

一變【畫卦自下始故紀策效之下爲掛一中爲初扐上爲再扐】

初一

三一一

一三一

四四一

二二一

右得五者三得九者一

次二

二一一

四三一

一二一

三四一

右得四者二得八者二

次三

二一一

四三一

一二一

三四一

右得四者二得八者二

三變【畫卦自下始故紀變效之下爲初一中爲次二上爲次三】

二一一二一一三一一二一一二一一一三一一二一二一一三一一一二一二一一一三一一二一一二一三一一一二一一二一一三一二一一一二一三一一二一一一二一一三一

二一一二一一二二一

一二一二一一二二一

一二一一二一二二一

二一一一二一二二一

右十二變變皆十三策此爲九者掛扐之數

四三一四三一四四一

三四一四三一四四一

三四一三四一四四一

四三一三四一四四一

右四變變皆二十五策此爲六者掛扐之數

四三一四三一三一一四三一四三一二二一三四一四三一三一一三四一四三一二二一三四一三四一三一一三四一三四一二二一四三一三四一三一一四三一三四一二二一

四三一四三一一三一

三四一四三一一三一

三四一三四一一三一

四三一三四一一三一

四三一二一一四四一

三四一二一一四四一

四三一一二一四四一

三四一一二一四四一

二一一四三一四四一

一二一四三一四四一

二一一三四一四四一

一二一三四一四四一

右二十變變皆二十一策此爲七者掛扐之數

四三一二一一三一一四三一二一一一三一三四一二一一三一一三四一二一一一三一四三一一二一三一一四三一一二一一三一三四一一二一三一一三四一一二一一三一二一一四三一三一一二一一四三一一三一一二一四三一三一一一二一四三一一三一二一一三四一三一一二一一三四一一三一一二一三四一三一一一二一三四一一三一

四三一二一一二二一二一一二一一四四一三四一二一一二二一一二一二一一四四一四三一一二一二二一一二一一二一四四一三四一一二一二二一二一一一二一四四一二一一四三一二二一

一二一四三一二二一

二一一三四一二二一

一二一三四一二二一

右二十八變變皆十七策此爲八者掛扐之數

蓍變卦幹圖

揲蓍得卦本無先後今姑用爻變之序他卦仿此六爻變五爻變四爻變三爻變二爻變一爻變六爻不變

坤復臨否遁姤幹

師明夷漸訟同人

謙震旅巽履

豫屯咸鼎小畜

比頤渙大大有

剝升未濟無妄夬

解困家人

坎益離

蒙噬嗑革

小過隨中孚

萃泰大畜

觀歸妹大壯

蹇節睽

晉損需

艮丰兌

旣濟

賁

恆

井

蠱

每變用蓍初一惟一等次二凡二等次三凡三等自一而三序由自然以掛扐言爲九者十二爲六者四爲七者二十爲八者二十八總六十四以動爻言一爻動與五爻動者皆六二爻動與四爻動者皆十五三爻動者二十六爻動與六爻不動者各一亦六十四而得卦正六十四析九六變者陽多於陰【陽十二陰四】七八不變者陰多於陽【陽二十陰二十八】及合九七之陽六八之陰則皆三十二【十二合二十爲三十二四合二十八亦三十二】其均也一陰一陽之謂道有不容偏其不等也物相雜故曰文有不容彊壹者爲六者四一其四也爲九者十二三其四也爲七者二十五其四也爲八者二十八七其四也分合異同莫非自然皆不越乎四而一三五七皆奇至矣哉故曰蓍之徳圓而神

二篇之策陰陽爻皆百九十二猶陰陽之變皆三十二析而計之九六則陽多於陰【九之策六千九百十二六之策四千六百八】猶九之變十二六之變四七八則陰多於陽【七之策五千三百七十六八之策六千一百四十四】猶七之變二十八之變二十八當期之日晝夜各三百六十然夏之晝永於夜冬之夜永於晝亦與掛扐類凡是皆自然之妙

筮宗先傳考第三

大衍之數五十

幹鑿度曰日十辰十二星二十八凡五十○漢馬氏曰易有大極謂北辰北辰生兩儀兩儀生日月日月生四時四時生五行五行生十二月十二月生二十四气爲五十○漢荀氏曰八卦各有六爻六八四十八加乾坤二用凡五十○沈氏曰土生數五成數亦五則大衍之數五十○楊氏曰以一加九以二加八以三加七以四加六以五加五而大衍之數成矣○張氏曰天數二十五合之則五十○漢上朱氏曰黃帝書亦曰土生數五成數五是以大衍之數五十右皆合他數爲五十

漢鄭氏曰天地之數五十有五者以五行气通於萬物故減五○魏王氏曰演天地之數所賴者五十○後魏闗氏曰蓍不止法天地必以五行大耦則五十小奇則五天地之數舉大而去小小奇之五虛而不用○唐孔氏曰萬物之數萬有一千五百二十推天地之數惟用五十也○臨川王氏曰五十之所宗者五○三衢劉氏曰天地之數五十有五大衍之數五十者天五退藏於密又曰五十有五者天地之極數大衍之數者天地之用數天五不用所以大衍之數少天地之數五○陳氏曰天地之數五十有五五行各虛其一故大衍五十○耿氏曰五在五十之中五者胃气播於諸脈○鄭氏曰數起於一一中必具函三之理三引之則六天地五十五數之中合六爲一以成五十○谷水林氏曰十五者小衍也五十有五者大衍也又曰天地之數五十有五而大衍之數五十者自五十以下五其本體也一四五也三二亦五也自五以上六一五也七二五也八三五也九四五也十五五也天五無往而不在此大衍之數所以止於五十也

右皆自五十五損爲五十今按大傳數之名有三曰天地之數曰大衍之數曰當萬物之數數之法有二曰積曰衍當先辧名以求數之法然後因法以求名之數天地云者五十五數之名萬物云者萬有一千五百二十之名大衍云者五十數之名名辧矣因名以求其法天地之數乃積天一至地十而成萬物之數乃積二篇之策而成大衍之數乃衍五而成法辧矣因法以求其數天一至地十積而爲五十五此名天地之數二篇之策積而爲萬有一千五百二十此名當萬物之數五小衍爲十大衍爲五十此名大衍之數天地萬物同爲積數大衍專爲衍數積者奇耦叢積其末皆有奇衍者以五平衍其末皆無餘三數之法旣殊三名之數亦異不可損益而求通

希夷陳氏曰物數有進退人壽百嵗前五十爲進後五十爲退大衍者半百之進數也

右自百數中析爲五十止論人壽

晁氏曰小衍者參兩是也參者一三五水木土也兩者二四火金也各循而十之一衍之至十二衍之至一三至二四至三五至四所謂互爲首者衡衍之也縱衍之則一十百千萬也

右止論從衡衍而非大衍其數亦不專於五十

易數大略曰大衍者八卦之衍數也八卦經畫二十四重之則四十八又每卦各八變其爻亦四十八是四十八者八卦之正數衍其正數是謂大衍衍羨也以四十八而羨其二則爲五十之成數

右以衍爲羨𨿽云大衍而不明衍之所以大所羨之二頗類傅防

司馬氏曰易有太極一之謂也分爲陰陽陰陽必有中和故一衍之則三而小成十而大備小衍之則六大衍之則五十○兼山郭氏曰河圖縱橫列之爲十五小衍之數也天五潛運於中統而用之則大衍之數也

右以奇耦之數爲衍曰縱橫曰潛運皆非衍

漢班氏曰以五乘十大衍之數也

右論數則是而以爲乘則異於衍

程氏曰數始於一而備於五小衍之而成十大衍之則爲五十○山楊氏曰天地之數備於五其十也以五成之○呂氏曰參天兩地以爲五小衍之爲十兩其五也大衍之爲五十十其五也

右大衍五十吾聖人之程子明之遂可辧萬世之惑廸萬世之明

其用四十有九

安定胡氏曰天數象君地數象臣臣不可盛於君聖人於地數中去六合天數共爲四十九○吳姚氏○魏董氏曰天地之數五十有五者其六象六畫之數故減而用四十九○鄭氏曰天地五十五數之中去六而爲四十九○盱江李氏曰天地之數五十五至揲蓍之法只可用四十九取其整數而已

右於五十五中去六爲四十九案大傳乃於五十數中用四十九

漢鄭氏曰大衍又減一故四十九○唐孔氏曰就五十策中去其一○司馬氏曰小衍去一則爲五大衍去一則爲四十九

右於五十中去一爲四十九

魏顧氏曰立此五十數以數神神𨿽非數因數而顯故虛其一數以明不可言之義○後魏闗氏曰大衍之一虛而不用○陳氏曰大衍自虛其一○開封鄭氏曰於五十數中虛一不用也

右於五十中虛一爲四十九

漢京氏曰其一不用者天之生气將以虛求實○漢馬氏曰北辰居位不動其餘四十九運而用之○漢荀氏曰初九潛龍勿用○漢班氏曰道據其一其餘四十九所當用○魏王氏曰其一不用不用而用以之通非數而數以之成○眉山蘇氏曰一不用者太極之象○三衢劉氏曰天一居尊不動○張氏曰天用極於七七七得四十九五十之中自然虧一右於五十中一不用爲四十九若麻衣則用四十八矣五十策中止用四十九其一乃用所不及非有所法象亦非有心於去之虛之而不用也其一爲用所不及握蓍而揲之安知此策於五十中爲初之一邪抑爲終之五十邪莫知爲初之一則不可指爲北辰爲道爲天一爲太極也若以一爲非數而去之則一二閱數者庸可捨一而始於二乎

唐孔氏曰其一不用以其虛無非所用也○沈氏曰蓍聚之則一而四十九隱於一中散之則四十九而一隠於四十九中一者道也謂之無則一在謂之有則不可取○耿氏曰一在四十九之中一者腎气主乎余藏○龔氏曰一爲虛數四十九爲實數而一者四十九之所由生也○新安程氏曰其用止於四十九者有非數之數寓乎其間不可槪以數言也又曰四十九數之上闕一數而無蓍又云易蓍象數皆極乎兩而其上無一也又曰太極也者總統五十而不自與乎五十之一也又曰數之入用者有蓍而其不入用者無蓍有蓍而不用乃始可以言虛矣本不立此一蓍則直無耳○開封鄭氏曰蓍四十九合成一圍譬猶渾沌未分者乃所虛之一○谷水林氏曰其一不用者一在四十九之中○易數大略曰五十除一者無一也○漢上朱氏曰總之則一散之則四十九非四十九之外復有一而不用也

右謂五十中無一爲四十九自先儒有非數之說後人遂謂四十九外無一夫謂之去一謂之虛一謂之一不用是猶有此一通爲五十也今曰無是大衍之數四十九爾

程氏曰五十數之成也成則不動

右案斯言事理兼該學者宜詳思之

分而爲二以象兩

唐孔氏曰象兩儀也○朱氏曰左手象天右手象地○開封鄭氏曰左手屬陽以象天右手屬陰以象地右象兩不止爲兩儀諸儒特言其大者

掛一以象三

三衢劉氏曰於左手取一存於小指中

右案大傳存當爲掛

盱江李氏曰扐十二並掛而十三扐二十四並掛而二十五扐二十並掛而二十一扐十六並掛而十七【案十三者扐十並掛三爲十三今云扐十二並掛而十三則三變止一掛後二變不掛】○新安程氏曰從左握取一蓍掛之左手小指間三三才也初一大揲有掛一後兩大揲但分二不掛一○易數大略曰以左手取右握之一算掛於左手小指間後兩揲不掛○白雲郭氏曰凡揲蓍第一變必掛一者謂不掛一則無變所餘皆得五也惟掛一則所餘非五則九故能變第二第三變𨿽不掛亦有四八之變蓋不必掛也又傳程子之法曰再以左右手分而爲二更不重掛奇

右案四營而成易掛一乃四營之一第二第三變不掛是三營爾若其變不變不由於掛不掛蓋四十九策之第一變自然餘五餘九後二變𨿽有四有八卻不容不掛

麻衣曰莢數六八八卦定數希夷陳氏消息曰於四十九數中掛其一而不用也

右案大傳曰其用四十有九𨿽掛一猶用也今云掛一不用則與大傳之文不合此書朱氏以爲戴師愈主簿所作

唐孔氏曰就兩儀之間於天數之中分掛其一而配兩儀以象三才○唐張氏曰初揲先扐右手一蓍於左小指間第二揲復於左手取一蓍扐於無名指間○朱氏曰掛猶垂也於右手之中取其一策垂於左手小指之間○開封鄭氏曰象聖人與天地參乃三才之謂也又曰以右手之蓍掛於左手指間以象人處乎天地之中而形屬於地命屬於天也

右掛之名義惟朱氏爲明象三不特爲三才諸儒特言其大者張氏雜掛左右手之蓍於理爲不可

揲之以四以象四時

唐孔氏曰分揲其蓍皆以四四爲數○唐劉氏曰第一指餘一益三餘二益二餘三益一餘四益四第二指餘一益二餘二益一餘三益四餘四益三第三指與第二指同○朱氏曰先置右手之策於一處以右手四四而數左手之策又置左手之策而以左手四四數右手之策也象四時者皆以四數

右以兩手交揲固當但左手已有掛扐而復以揲右則不便於事不若仍揲以右手唐劉氏益二益四之說似不揲右蓍以趨簡便儻不揲右則一變之中止一扐爾於再扐之法不合

歸奇於扐以象閏

唐劉氏曰一變遇少與歸奇而爲五再變遇少與歸奇而爲四○張氏曰奇所掛之一也白雲郭氏注曰自唐以來以奇爲扐故揲法多誤至橫渠而始分○新安程氏曰取小指所掛一蓍混諸左右兩扐是謂歸奇於扐奇者無與匹耦之稱此所歸之奇卽先來所掛一

右以掛一爲奇

唐孔氏曰奇謂四揲之餘歸此殘奇所扐之策而成數以法象天道歸殘聚余分而成閏也○朱氏曰奇零也扐勒也謂旣四數兩手之策則其四四之後必有零數或一或二或三或四左手者歸之於第四指第三指之間右手者歸之於第三指第二指之間而勒之象閏者積余分而成閏月

右以揲余爲奇案奇有二義對耦而言爲奇耦之奇程氏所謂無與匹耦者對成數而言爲奇余之奇孔氏朱氏所謂奇殘奇零者

張氏曰扐左右手之餘也○白雲郭氏載程氏曰左手之蓍四揲之餘數置之案之東南隅此名左手之扐右手之蓍四揲之餘亦置於案之東南隅此名右手之扐朱氏辯此說以爲非程氏之語必傳錄有誤朱氏又辯之曰兩手之餘數置之案隅而不置之指間則非歸奇於扐之義○白雲郭氏曰扐者數之餘也如禮言祭用數之仂是也或謂指間爲扐非也揚子云作艻豈以艸間爲艻邪○新安程氏曰扐者數之餘也凡遇扐別寘一處左餘一右餘三是四扐也第二第三揲無掛獨取兩扐合而成四又曰古扐亦爲阞考工記輪人以轂圍之阞捎其藪鄭氏曰阞三分之一也扐又爲仂王制曰祭用數之仂鄭氏曰算今年一嵗經用之數用其什一也扐又爲泐考工記曰石有時以泐鄭司農讀如再扐而後掛之扐太元則直書曰艻範望曰今之數十取出一名以爲艻蓋以識之也今合古語考之則扐阞仂泐艻也者皆以余爲義也至唐人始謂蓍之銜指者爲扐故畢中和又有第一指第二指第三指法也張程不安其說而皆本太元之語以扐爲余今防古語以求經旨而皆與之合則張程之說信而畢氏誤也夫古謂餘數爲扐以其分合皆屬人手故字亦從手不必掛諸指間乃始爲扐也

右以余爲扐

朱氏曰扐字乃歸餘數之處而非所歸餘數之名祭用數之仂者亦謂正數在握中而其奇零之數在指間指屬人身故從人從力而爲仂也艻生於蓍而言此艸在人指間也凡從力者皆勒之省又辯郭衝晦載張氏蓍法曰今案此說大誤恐非橫渠之言掛也奇也扐也大傳之文固各有所主矣奇者殘零之謂方蓍象兩之時特掛其一不得便謂之奇則自畢董劉氏而失之矣扐固左右兩揲之餘然扐之爲義乃指間勒物之處故曰歸奇於扐言歸此餘數於指間也今直謂扐爲余則其曰歸奇於扐者乃爲歸余於余而不成文理矣不察此誤而更以歸奇爲掛一以避之則又生一誤而失愈逺矣郭氏承此爲說而詆唐人不當以奇爲扐夫以奇爲扐亦猶以其扐爲余爾名𨿽失之而實猶未爽若如其說則以歸爲掛以奇爲一則爲名實俱亂而大傳之文揲四之後不見余蓍之所在歸奇之前不見有扐之所由亦不成文理○易數大略曰左手所餘扐於左手第二指間右手所餘歸之於左手第二指之扐間【今案兩余當分扐不應並在第二指】

右以指間爲扐

唐張氏曰初揲先扐右手一蓍於左小指間以仿人第二揲復於左手取一蓍扐於無名指間以象閏右小指之蓍乃掛而非扐不必彊曰仿人無名指之蓍乃揲左所歸不止於一蓍詳考諸家惟程氏誠辯且博但質之大傳本文則不通蓋揲有餘蓍猶嵗有餘日歸奇於扐猶言歸奇於閏故可以取象儻以奇爲掛一以扐爲余是歸掛一於余於象閏乎何取故不必深辯諸家之異同儻玩象閏之義則掛一之不爲奇扐之不爲余曉然矣

五嵗再閏

唐孔氏曰前閏後閏相去大略三十二月在五嵗之中○朱氏曰一變之間凡一掛兩揲兩扐爲五嵗之象其間凡兩扐以象閏是五嵗之間凡有再閏

故再扐而後掛

唐孔氏曰四四揲天之數最末之餘歸之合於掛扐之一處是一揲也以四四揲地之數最末之餘又合於前所歸之扐而總掛之是再扐而後掛也○易數大略曰一變之後卽存掛一於格上後兩揲不掛止以前掛足四營之數而謂之再扐○朱氏曰再扐者一變之中左右再扐也而後掛者置前掛扐之策復以見存之策分二掛一而爲第二變○沙隨程氏曰初揲之扐不五則九第二第三揲之扐不四則八【今案五九四八乃並掛一在內當云初揲之掛扐不當言扐而遺掛第二第三同】○康節邵氏曰歸奇合扐之數得五與四四朱氏曰此本於正義所謂最末之餘歸之合於掛扐之一處蓋因其失而未暇正也○新安程氏辯正義是一揲也爲誤因別立言曰小揲者左右交揲之謂大揲者總六小揲之成以名一揲又曰先以右手數左蓍旣畢始名六小揲中第一小揲六小揲皆畢成一大揲○朱氏曰細玩防文實非不曉揲法者但爲之不熟故其言之易差而誤多此四字又曰揲字恐是扐字

右案古書有傳錄之誤有文義之誤正義本文上云是一揲也下云是再扐而後掛也以下文參之則揲當爲扐乃傳錄之誤如雲天數合於掛扐之一處則掛一歸左不分措指間又云地數合於前所歸之扐是揲左揲右所餘與掛一者並爲一所其云緫掛之者是不以後掛爲起後變之端此卻爲文義之誤今宜云四四揲天之數最末之餘歸於左手無名指間是一扐也又以四四揲地之數最末之餘歸於左手中指間是再扐也而後掛當如朱氏之說然程氏大小揲之別亦頗支離宜以經文名義定之經曰揲之以四則交揲宜直謂之揲不必曰小揲經曰十有八變而成卦則掛揲歸扐旣周宜謂之變不必曰大揲蓋程氏亦仍先儒第一第二第三揲之名不知當謂之變故別之曰小揲耳

張氏曰此歸奇必俟再扐者象閏之中間再嵗也朱氏曰此決非橫渠之語

右案旣以掛爲奇以扐爲余則所謂歸奇於扐者是歸掛一於扐今雲歸奇必俟再扐而後掛亦爲歸掛一於扐況再扐之後一變已成但當置已掛扐之蓍以余蓍端爲後變今乃復並掛一者歸之爲一宜朱氏不然之

或曰先儒皆言掛扐而子間言掛歸且扐卽所歸之蓍其言掛扐掛歸豈有二義邪

右案歸者蓍猶揲在手是未扐之先扐者蓍已在左指間是已歸之後言歸於象閏者以見歸而扐之言扐於後掛者以見扐而非歸使前不言歸而但言扐則莫知扐之之由後不言扐而復言歸則嫌於一變而三歸奇蓋論揲法則云掛歸紀蓍策則云掛扐

四營而成易

唐孔氏曰四度經營蓍策乃成易之一變○朱氏曰營謂經營易卽變也謂分二掛一揲四歸奇凡四度經營蓍策乃成一變也

十有八變而成卦

唐孔氏曰每一爻有三變謂初一揲不五則九是一變也第二揲不四則八是二變也第三揲亦不四則八是三變也

右案方初變二變之時猶未成爻不應言爻在前當言三變成一爻聖人言十有八變而成卦以變在前卦在後故不云一卦有十八變況一變之中自有兩揲若云初一揲則妨揲四之揲宜云初一變不五則九次二次三變皆不四則八文簡而義明

朱氏曰旣三變而成一爻復合四十九蓍如前經營以爲一變積十有八變而成六爻而爲一卦也○白雲郭氏曰一掛再扐共爲三變而成一爻如正義之說是六揲六扐而成一爻三十六揲三十六扐而成一卦與十八變而成卦之文異矣

右案正義三變皆掛一故六揲六扐成一爻郭氏惟自信後二變不掛之法故排正義之說又以一掛再扐共爲三變而成一爻未詳其說蓋一掛再扐方成一變猶未成爻至三掛六扐方共爲三變而成一爻

八卦而小成

易數大略曰八卦之一爲小成小成則內卦之爲貞者立成卦則外卦之爲悔者備

引而伸之觸類而長之天下之能事畢矣

諸家揲法

初揲掛一次揲三揲不掛爲九爲八者各二十七爲六者一爲七者九

右白雲郭氏蓍卦辧疑新安程氏易原易數大略之法後兩變不掛則止三營又爲六者一則十有八變中多不得六

初揲掛一次兩揲不掛揲左手不揲右手但以右手之蓍足滿左手之餘初揲餘一餘二足滿五餘三餘四足滿九次兩揲餘一餘二足滿四餘三餘四足滿八爲九爲六者各八爲七爲八者各二十四

右唐張氏周易啟元之法次兩揲不掛則不合四營不揲右手則不合再扐且初變左餘一右必餘三左餘二右必餘二與掛一而爲五者乃左右揲四之所餘蓋理之自然勢有不容易者今旣不揲右但視左所餘而益之則多寡直可任情何必滿五滿九【開封鄭氏云啟元第二揲後於左手取一蓍扐於無名指間以象閏而楊忠輔氏載張譜乃云次兩揲不掛當考】

三揲皆用四十九數掛一不在奇耦數中爲九爲六者各八爲七爲八者各二十四

右莊氏新譜案古法次揲用初揲掛扐余蓍三揲用次揲余蓍今三揲皆用四十九又掛一不用皆與古戾

初掛一不用止用四十八蓍於四十八中別取一蓍掛於指間三變凡三掛餘一益二餘二益一爲少餘三益四餘四益三爲多爲九爲六者各八爲七爲八者各二十四

右楊氏云蔡季通所傳季通自謂其非今案此法以四十八策揲之則有四八而無五九

揲四之餘有一有二有三而無四有四則爲一揲矣豈得謂之餘乎四九四八四七四六者謂之策四三四四四五四六者謂之奇老陽之數九四其九爲三十六策於四十九蓍之中去其三十六策則餘十三掛一不用則餘十二以四揲之得三是謂老陽之奇四三也歸奇於扐者歸此奇也左手餘一餘二餘三或無餘皆未成揲必以右手之蓍隨其奇耦歸之足成一揲兩揲之數【奇數一揲耦數兩揲】然後置之於扐【扐謂正策之旁不必指間】所謂歸者本是左手之蓍今歸之也【右手之蓍初不曽用故曰右手不揲】故餘一則歸以三餘三則歸以一皆成一揲之奇數餘二則歸以六無餘則歸以八皆成兩揲之耦數奇一也耦二也三變皆奇三也是謂四三老陽之奇也三變皆耦六也是謂四六老陰之奇也三變而一奇二耦五也是謂四五少陽之奇也三變而一耦二奇四也是謂四四少陰之奇也爲九爲六者各八爲七爲八者各二十四爲策萬有一千五百二十

右楊忠輔氏法其新奇有四揲四之餘無四一也古法去掛扐以所餘爲策數今乃先去策數反以掛扐爲歸奇二也揲左所餘卽爲歸奇今以三變六揲所餘除掛一而歸之三也扐指間也今以爲正策之旁四也其他如四三四四四五四六之爲奇又以一揲爲奇兩揲爲耦皆聖人所未言且謂此法合於二篇之策不知二篇之策非揲蓍策數易經諸數隨用而殊安可牽他數以彊合彼以九六之變皆八七八之變皆二十四謂爲陰陽均等然以古聖才知豈不能是特一本之自然不欲以私意損益之

多少陰陽老少

唐孔氏曰三者俱多爲老陰俱少爲老陽兩少一多爲少陰兩多一少爲少陽老陽數九老陰數六揲蓍之數九過揲則得老陽六過揲則得老陰少陽稱七少陰稱八義準此○唐劉氏曰一變遇少與歸奇而爲五再變遇少與歸奇而爲四三變如之是老陽之數分措於指間者十有三策焉其餘三十有六四四而運得九是已餘三象同○盱江李氏曰左手餘二右手亦餘二乃扐其四而謂之少則扐十二並掛而十三其存者三十六爲老陽以四計之則九揲也故稱九餘三象同【今案其存者三十六以下數語若欲正名義當云其存者三十六以四計之凡九故稱九爲老陽】

今案揲蓍有掛扐數【十三○二十五十七○二十一】有數策【三十六○二十八○二十四○三十二】策數𨿽去掛扐而後見然不可遽以掛扐爲策三少之掛扐十三老陽之策三十六若以三少爲老陽是老陽之策十三不爲三十六【六七八同】況止用多少則不必用四十九策但以三十三策揲之初一變亦五九次二次三亦四八求掛扐數則已全求策數則不備且旣以掛扐定陰陽老少𨿽棄策數可也何庸復以策數定爲九六七八不幾於贅乎爲老少之說者以爲非此無以別陰陽且稱兩儀����稱四象猶曰析而稱之不知諸畫爲何字何音不可宣於口敬名爲陰陽����爲太少是不得已也至九六七八有字可指有音可宣何必更名爲陰陽猶爲不得已乎自有陰陽之名乃不容不爲老少之別回視但稱九六七八者豈不爲贅而又贅乎彼又謂非此無以紀變然使但有九六無七八則以是別之爲宜今九六紀變七八紀不變何待以多少別老少以老少紀變邪彼又以爲多少老少其法簡約然初識其多少次名曰老少又次舉策數然後舉策數之名【九六七八爲策數之名】不亦繁且羨乎

唐張氏周易啟元曰老陽變成少陰老陰變成少陽○沙隨程氏曰或曰九變六六變九非也九當變八六當變七

今案爲陰陽之畫九六七八爲紀畫之名得九七皆當畫爲得六八皆當畫爲易經止爲九六而蓍策有四數莫適爲主蓍之神在變故得九者本卦畫爲之卦變爲得六者本卦畫爲之卦變爲非者七八之所可專九六必待變爲七八而後可畫也

新安程氏曰九者幹數是爲乾卦一爻之策六者坤數是爲坤卦一爻之策世之名兩多一少而爲少陽者在易數爲七而震坎艮本之以成其卦也世之名兩少一多而爲少陰者在易數爲八而巽離兌得之以成其卦也○開封鄭氏曰幹老陽稱九坤老陰稱六震坎艮少陽稱七巽離兌少陰稱八○易數大略曰幹用九爲老陽坤用六爲老陰震坎艮用七爲少陽巽離兌用八爲少陰○朱氏曰老少之別本所以生爻非所以名卦今案易經諸卦凡陽爻皆稱九凡陰爻皆稱六必諸爻皆陽始稱幹諸爻皆陰始稱坤一有間焉則九六散成他卦今三家之云恐因大傳以乾坤九六積爲當期之數故有此說不知三百六十不特積九六爲然𨿽七八亦爾六因九之三十六爲二百一十六六因六之二十四爲百四十四凡三百六十六因七之二十八爲百六十八六因八之三十二爲百九十二亦三百六十易經用九六不兼七八故大傳舉九六非九六專爲乾坤至揲蓍策數凡得二十八𨿽爲幹亦稱七若爲三男則未必皆七凡得三十二𨿽爲坤亦稱八若爲三女則未必皆八蓍法兼用九六七八與易經不同則七八不專爲六子先儒有以乾坤爲老陽老陰六子爲少陽少陰者後人不察其故而輕襲之蓋三少三多兩少一多兩多一少方成一爻未成卦故多少不可以名卦及積爲六爻其成幹者本卦以老陽少陽之卦以少陽老陰其成坤者本卦以老陰少陰之卦以少陰老陽六子亦然是二老未必專爲乾坤二少未必專爲六子則老少亦不可以名卦必詳玩易經蓍法乃可又二篇之策陽爻百九十二以三十六乘之爲六千九百一十二陰爻百九十二以二十四乘之爲四千六百八緫萬有一千五百二十若陽爻以二十八乘之爲五千三百七十六陰爻以三十二乘之爲六千一百四十四亦萬有一千五百二十故四策數𨿽不齊及緫爲當期萬物之數乃無不合何可專以九六配乾坤七八配六子

谷水林氏曰第一揲得五餘四十四爲乾兌離震之象得九餘四十爲坤巽坎艮之象第二揲四十四策得四餘四十爲乾兌之象得八餘三十六爲離震之象四十策得四餘三十六爲坎巽之象得八餘三十二爲坤艮之象第三揲四十策得四餘三十六爲老陽幹之象得八餘三十二爲少陰兌之象三十六策得四餘三十二亦爲八爲少陰【初四十四者離之象初四十者巽之象】得八餘二十八爲七爲少陽【初四十四者震之象初四十者坎之象】三十二策得四餘二十八亦爲七爲少陽艮之象得八餘二十四爲老陰坤之象

右案其初一遇多少不待三變卽定爲某卦之象若質以蓍法三變後或多或少方成一爻得老陽老陰未必爲乾坤少陽少陰未必爲六子況可於初變未成爻之時遽以得五者爲少爲乾兌離震之象得九者爲多爲坤巽坎艮之象其終以三十六爲老陽幹之象等語與沈氏同其誤外是名義之差者三十六策四數之凡九因九乃得老陽之名二十四策四數之凡六因六乃得老陰之名今去九六但以三十六二十四遽爲老陽老陰則於名義不正七八亦然

數策

白雲郭氏曰凡卦爻所得之數獨謂之策自余𨿽天地大衍亦皆但謂之數又曰數者策之所宗而策爲已定之數○朱氏曰數是自然之數策卽蓍之莖數凡言策者卽謂卜蓍也禮曰爲卜莢爲筮又曰倒莢側皆以莢對爲言儀禮亦言筮人執莢凡言策數𨿽指掛扐之外過揲見存之數而言然不以掛扐之內所餘之蓍不爲策○新安程氏以一策爲一蓍○易數大略以一策爲一算

今案三代或云筮或云卜筮儀禮戴記皆云防或云筮大傳中庸皆云蓍蓋蓍防對而言則蓍卽防蓍自與策對言則蓍者物之名策者蓍之數蓍之言策猶物之言枚木之言章竹之言个若防與數對言則自一二至億兆謂之數閱蓍之莖數謂之策此數與策之別至揲法緫言則云蓍渉數則云策

交重單拆

唐張氏曰兩多一少單下籌兩少一多並下籌三少重下籌三多交頭下籌○三衢劉氏曰三少爲老陽今之重是也三多爲老陰今之交是也兩多一少爲少陽今之單是也兩少一多爲少陰今之拆是也○開封鄭氏曰古人畫地識爻遇九則重其奇遇六則交其耦擲錢以九爲重以六爲交本出此若云交頭下籌則亦俚俗之言耳○易數大略曰老陽其畫爲口所謂重也少陰其畫爲所謂拆也少陽其畫爲所謂單也老陰其畫爲�所謂交也○谷水林氏曰九老陽也其畫重六老陰也其畫交八少陰也其畫耦一少陽也其畫奇○楊氏曰四六爲老陰畫板以�四七爲少陽畫板以一四八爲少陰畫板以四九爲老陽畫板以口

今案蓍變而有之卦者宜畫兩卦一爲本卦一爲之卦如陳侯筮得觀之否史曰坤土也巽風也乾天也風爲天於土上山也有山之材而照之以天光於是乎居土上必先畫本卦有巽坤乃有風有土之象次畫之卦自巽坤變乾坤有風爲天於土上之象有天光之象互體以觀二三四爲艮有山之象三四五爲巽有山材之象若交重單拆三代未聞或謂出於鬼穀子今火珠林諸家多用之然火珠林擲錢代蓍用一卦定吉凶畫交重以紀變其定爻以世應其玩占以納甲五行六獸彼變包犧之畫棄周公之辭屏說卦之象黜四策之名故不必畫兩卦今揲蓍而用交重乃但畫一卦爲�則外卦無巽無干互體無艮無巽何以象之爲風爲天爲山爲木聖人立象以盡意學聖人者宜謹所從

左傳國語占法

六爻不變

沙隨程氏曰以卦彖占

案左傳昭公七年孔成子筮立元遇屯不變曰元亨此舉卦彖爲占者然威公十六年晉楚戰晉筮遇復僖公十五年秦伐晉筮遇蠱皆不變皆不舉卦彖孔成子筮立縶遇屯之比乃一爻變史朝舉卦彖曰元亨則六爻不變者不專以卦彖占而一爻變者反得舉卦彖也

一爻變

沙隨程氏曰以變爻占

案左傳莊公二十二年周史筮陳敬仲遇觀之否閔公元年畢萬筮仕遇屯之比閔公二年威公筮成季遇大有之幹僖公十五年晉獻公筮嫁伯姬遇歸妹之睽僖公二十五年晉文筮納王遇大有之睽襄公十五年崔武子筮棠姜遇困之大過昭公五年莊叔筮穆子遇明夷之謙皆以兩卦之變爻占然昭公十二年南蒯筮遇坤之比哀公九年趙鞅筮救鄭遇泰之需乃止用本卦而不及之卦則所用變爻亦不定

二爻變

易數大略曰以本卦二變爻占仍以上爻爲主案二書無此例

三爻變

易數大略曰以本卦及之卦彖辭占

案晉語晉公子筮有晉國得貞屯悔豫司空季子舉利建侯此以兩卦彖辭占者然周語晉筮成公遇幹之否亦三爻變乃引當時占書而不舉易彖

四爻變

易數大略曰以二卦二不變爻占仍以下爻爲主案二書無此例

五爻變

沙隨程氏曰以不變爻占

案左傳襄公九年穆姜筮往東宮遇艮之八晉語董因筮晉公子得泰之八皆不用不變爻而舉卦彖

六爻變

沙隨程氏曰以乾坤二用爲例○易數大略曰幹占用九坤占用六餘卦占之卦彖辭

案左傳昭公二十九年蔡墨對魏獻子曰在乾之坤曰見羣龍無首吉余卦二書無此例

貞悔

六爻不變

沙隨程氏曰內卦爲貞外卦爲悔

案左僖公十五年秦伯筮伐晉遇蠱曰貞風也其悔山也昭公七年孔成子筮立元遇屯不變史朝但舉卦辭不及貞悔

一爻變

案二書無此例

二爻變

沙隨程氏曰以本卦爲貞之卦爲悔

案二書無此例

三爻變

沙隨程氏曰本卦爲貞之卦爲悔○易數大略同案晉語晉公子筮有晉國得貞屯悔豫爲三爻變然周語晉筮成公遇幹之否亦三爻變乃不云貞幹悔否

四爻變

沙隨程氏曰本卦爲貞之卦爲悔

案二書無此例

五爻變

六爻變

案二書無此例

得八

穆姜筮得艮之八董因筮得泰之八皆舉卦辭爲占豈筮得八而以卦辭占者乃當時占法邪至晉公子筮得貞屯悔豫皆八司空季子舉卦辭而筮史皆曰閉而不通則僅取不變之義豈季子據法以蔽占而筮史反不用邪艮之八泰之八與貞屯悔豫皆兩卦也孔成子筮立元得屯不變止一卦爾史朝亦舉卦辭則兩卦遇八與一卦不變者其占法皆同邪借曰六爻不變者當舉卦辭則秦伯伐晉筮得蠱不變卜徒父止以貞悔之象占則六爻不變者又不專舉卦辭也孔成子筮立縶得屯之比史朝亦舉卦辭則有變爻者不用變爻而冒入於得八與六爻不變之例豈筮史亦無定法邪

皆八

左傳國語載筮得八者凡三艮泰得八可以意推惟貞屯悔豫皆八難曉朱氏曰據本文語勢似是連得兩卦而皆不值老陽老陰之爻故結之曰皆八也然兩卦之中亦有陽爻又不爲偏言皆八此說似亦未安沙隨程氏曰初與四五凡三爻變初與五用九變四用六變其數不純其不變者二三上在屯爲八在豫亦八故舉其純者而言皆八案朱氏自以其說爲未安而程氏之說亦有可議二書所載三爻變而稱八者𨿽止此然有五爻變而稱八者亦可例考穆姜遇艮之八凡五爻變三上以九變初四五以六變第二爻不變此爻在艮爲八在隨亦八正與貞屯悔豫之占同乃不云貞艮悔隨皆八而云艮之八何邪蓋凡稱八者皆主不變爻爲言此有兩說其一則七八皆不變今有八無七謂不變者皆八而非七也其二則艮之八一爻不變在下卦之二泰之八一爻不變在上卦之五故但稱之八此占二三上不變渉上下卦下卦不變者八上卦不變者亦八謂上下卦之不變者皆八而非七以別於上卦得八而下卦否或下卦得八而上卦否者使他占得八而渉上下卦則亦云皆八矣貞屯悔豫句絕皆八自爲一句物變無窮易爻有限以有限貫無窮而固滯若此吾知易之神已先窮矣詳見易雅占釋章

筮宗氏譜

漢

京氏房

馬氏融

鄭氏康成荀氏爽

班氏固

晉

韓氏康伯

魏

王氏

弼

董氏

遇

顧氏

懽

吳

姚氏

信

後魏

闗氏

子明

唐

孔氏

穎達

劉氏

禹錫

張氏

轅

本朝

麻衣

希夷陳氏摶

安定胡氏

翼之康節邵氏雍

橫渠張氏

載

伊川程氏頤

涑水司馬氏光

眉山蘇氏軾

臨川王氏

安石三衢劉氏牧

晁氏公武山楊氏時

呂氏大臨漢上朱氏震

開封鄭氏克

白雲郭氏雍

考亭朱氏熹

盱江李氏泰伯

新安程氏大昌沙隨程氏迥

夢溪沈氏括

龔氏深父

耿氏南仲

陳氏可中

張氏行成金沙鄭氏東卿

楊氏元素谷水林氏至

易數大略

楊氏忠輔

筮宗

