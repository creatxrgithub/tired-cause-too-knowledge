

欽定四庫全書

經部一

周易經傳集解

易類

提要

【臣】等謹案周易經傳集解三十六卷宋林栗撰栗字黃中福淸人紹興十二年進士官至兵部侍郎與朱子論易及西銘不合遂上疏論朱子時太常博士葉適侍禦史胡晉臣皆助朱子劾栗因罷知泉州乂移明州卒謚簡肅事迹具宋史本傳是書淳熙十二年四月嘗進於朝首列進書表貼黃勅諭各一道栗自序一篇貼黃稱本名周易爻象序雜指解後以未能該舉詞擊詞文言說卦乃攺今名王應麟玉海稱具書經傳三十二卷系詞上下二卷文言說卦序雜本文共一卷河圗洛書八卦九疇大衍總會圖六十四卦立成圖大衍揲蓍解共一卷與今本合當時與朱子所爭者今不可考朱子語中惟載論繋詞一條謂栗以太極生兩儀包四象四象包八卦與聖人所謂生者意思不同其餘則無所排斥朱尊經義考引董眞卿之言謂其說每卦必兼互體約象覆卦爲太泥時楊敬仲有易論黃中有易解或曰黃中文字可毀朱子曰卻是楊敬仲文字可毀是朱子並不欲廢其書考陳振孫書錄解題曰其與朱侍講有違言以論易不合今以事理推之於時朱子負盛名駸駸向用而栗之登第在朱子前七年旣以前軰自居又朱子方除兵部郎中而栗爲兵部侍郎正其所屬詞色相軋兩不肯下遂互激而成訐奏蓋其釁始於論易而其故不全由於論易故振孫云然後人以朱子之故遂廢栗書似非朱子之意矣經義考又曰福淸林黃中金華唐與政皆博通經學而一糾朱子一爲朱子所糾其所著經說學者遂置而不問與政之書無復存者黃中𨿽有易解而流傳未廣恐後冺沒然當黃中旣歿勉齊黃氏爲文祭之其略曰嗟哉我公受天勁气爲時直臣玩羲經之爻象究筆削於獲麟至其立朝正色茍咈吾意𨿽當世大儒或見排斥苟異吾趨𨿽前賢篤論亦不樂於因循規公之過而公之近仁者抑可見矣論者固不以一而掩其大醇也勉齋爲文公髙弟而好惡之公推許之至若是然則黃中之易其可不傳鈔乎持論頗爲平允昔劉安世與伊川程子各爲一代偉人其元城語錄盡言集亦不以嘗劾程子而廢耿南仲媚敵誤國易祓依附權姦其所撰易解今亦並行栗𨿽不得比安世視南仲與祓則有間矣故仍錄其書而並存尊之論焉乾隆四十六年九月恭校上

總纂官【臣】紀呁【臣】陸錫熊【臣】孫士毅

總校

官【臣】陸

費墀

欽定四庫全書

周易經傳集解卷一

宋林栗撰

周易上經

昔者夫子之贊易也蓋因其上下二篇題云上經下經者所以自別於傳也故自漢以來通謂十翼爲大傳其後儒者又取大傳分系於經因其篇目題云幹傳咸傳者以自別於箋注爾今存其舊得以考焉者左邱明作春秋傳自爲一書至晉杜預始取邱明之傳與經之年相附而解之名經傳集解方其未附也邱明之書別行於世漢之儒者至以不傳於春秋然則從今便觀覽存古以備稽考儻可以折衷於大雅乎謹按大傳易有太極是生兩儀兩儀生四象四象生八卦八卦定吉凶吉凶生大業又曰易有四象所以示也系辭焉所以告也定之以吉凶所以斷也此則三聖人之所盡心而仲尼父之所諄諄誨人也今夫天地未判有物混成是爲太極淸濁旣辧一尊一卑是爲兩儀東震西兌南離北坎是謂四象乾坤艮巽其四維是謂八卦學者之所知也然元气龕興之象方維奠位之形是易之所取非其所有也易之所藏非其所示也若夫有而示之則何以哉請觀諸易今之成卦曰幹者有物混成之象也是兩儀之所由生也又系之曰幹下幹上者一尊一卑之象也是太極之所生爲幹二亦爲幹三爲幹四亦爲幹者四方之象也是兩儀之所生也覆而之上爲幹五亦爲幹四爲幹三亦爲幹者八卦之象也所生六位定其六爻八卦形而八物偹而聚之羣而分之相得則吉相違則凶或害之有悔有吝吉凶者言乎其失得也悔吝者言乎其小疵也無咎著善補過也是則吉凶之所由定而八卦之所生也聖人以此見天下之而擬諸其形容象其物宜以此見天下之動而其防通以行其典禮是則大業之所由出而吉凶之所生也是以聖人顯而示之系以告之定以斷之聖人之誨人明白諄切如此而學者未嘗致思乃欲遺大傳而不取不亦惑乎今故因王弼之例集經傳而解之又益之以序卦雜卦庶乎不沒先聖人之意云爾易曰三人行則損一人一人行則得其友子曰一陰一陽之謂道今之集解以二卦合而成篇防其太極奠其兩儀表其四象歸其八卦然後觀象玩辭無餘蘊矣

三畫伏羲氏八卦也六畫文王重之也幹下幹上者三畫之幹也成卦之幹者六畫之幹也說卦曰乾健也坤順也乾爲天坤爲地雜卦曰乾剛坤柔序卦曰有天地然後萬物生焉此六十四象所以首乾而次坤也乾坤之所得剛柔健順之名而該乎天地之象何也凢肇於形气可名者一一者數之所從起也天之所以淸地之所以寧皆原於一以一而含三則圍三徑一者圓之象也以一而含六則觚六如一者方之象也是故幹爲元而其數三坤爲方而其數六六者四方上下之形而三者天地人之道也是故有一則有二有三則有六一爲奇二爲偶奇爲陽偶爲陰陽爲剛陰爲柔剛爲健柔爲順剛柔健順無所不爲也此自然之理固與象數相符矣昔之畫卦者仰取諸天俯取諸地近取諸身故一卦三畫畫而皆一則其數爲奇其气爲陽其體爲剛其用爲健矣畫而皆二則其數爲偶其气爲陰其體爲柔其用爲順矣天下之至健者莫如天三畫皆健不曰天乎天下之至順者莫如地三畫皆順不曰地乎重卦者兼三才而兩之故一卦六畫三畫之變者八卦六畫之變六十有四是爲六十四卦其至健至順者未嘗易也故三畫之乾爲天六畫之幹亦爲天三畫之坤爲地六畫之坤亦爲地也不以天地名其卦乎曰乾坤之義其在人物無所不爲矣爲君臣爲父子爲夫婦爲君子爲小人爲牛馬爲蓋輿爲衣裳爲赤黒爲淸濁爲貴賤爲貧富爲眾寡若曰天地而已矣則理有所局而象有所窮天爲寡而地爲眾天爲富而地爲貧𨿽善諭者不容其喙矣況於統天而行地者何以見其義乎故不曰天地而曰乾坤則其義無不通其象無不具此八卦命名之大例也

乾元亨利貞

幹也元亨利貞辭也下文曰者夫子釋之也夫子之贊易也蓋別爲篇章不連屬於經文之下其題曰者釋也題曰象者釋象也題曰系辭者釋凢爻之下系辭之大意也題曰文言者衍釋乾坤二卦之言也題說卦者衍釋八卦之說也題曰序卦者釋六十四卦之序所以相敍而相成也題曰雜卦者釋六十四卦之變所以相雜而相居也其象曰系辭文言各依本經分上下篇通爲十篇故謂之十翼其後易家取象文言分系於經隨其爻之下題云曰象曰者取十篇之明也獨於乾卦爻終而後系之者存古文也今之學者不考其故遂以孔子之言謂之系象辭矣子曰聖人設卦象系辭焉而明吉凶智者其辭則思過半矣豈夫子自爲之而贊之歟斯不待辧而明矣元始也亨通也利和也貞正也此四者終始之義也物始而通通而和和而正不始則不生不通則不暢不和則不遂不正則不威始則大故元又訓大通則美故亨又訓美和則宜故利又訓宜貞則固故貞又訓固其本一也一者何元之謂也元則亨而利利而貞矣此四言者在時爲春夏秋冬在徳爲仁義禮智然而系之幹何也曰乾爲天天者物之所資始也坤爲地地者物之所資生也乾不交坤物何自始坤不配乾物何自生故幹以六陽坤以六陰變化生成偹乎終始之義也六十二卦皆以逺近愛惡言其情惟乾坤純體無剛柔之雜自至上以始終爲義故文王系其以元亨利貞之辭也

九潛龍勿用九二見龍在田利見大人九三君子終日幹幹夕惕若厲無咎九四或躍在淵無咎九五飛龍在天利見大人上九亢龍有悔用九見羣龍無首吉二三四五上者六位也加之九六者爻也何從有此六位由三才六畫而分之也天有陰陽地有剛柔人有仁義故一二三四五六者所以象陰陽之體也何從有此九六卦畫有奇耦而寓之也奇爲陽耦爲陰陽爲剛陰爲柔故九六者所以象陰陽之用也然則何爲不言一六而言上曰數不止於六六也者畫之數也無以著始終之義也數起於一一也者自六而逆數之也無以見尊卑之義也故變一爲則知六之爲終變六爲上則知一之爲故上也者本末之序而首尾之義也然則曷爲不言七八而言九六曰六七八九者四象之成數也用九六而不用七八者三天兩地而取之也揲蓍三變而定之也何謂參天兩地而之曰一三五參天也二四兩地也一三五合而爲九二四合而爲六九六者乾坤之蘊而剛柔之也何謂揲耆三變而定之曰大衍之蓍三變之後下不至五上不逮四陽起於七而窮於九陰起於八而窮於六窮則變變則通故九六者陰陽之究而變化之宗也二三四五上以爲經九六以爲緯而後易之義有所錯矣或曰然則曷不爲言九而言九不言二九而言九二曰以攝九則始終之義明以九攝二則體用之情著夫豈苟云乎哉

彖曰大哉乾元萬物資始乃統天雲行雨施品物流形大明終始六位時成時乘六龍以禦天干道變化各正性命保合太和乃利貞首出庶物萬國咸寕

以生以死保全翕合歸於太和斯之謂利貞也幹之成卦四象皆幹初爲元二爲亨三爲利四爲貞故曰其辭思過半矣夫健而不息者天地尊而元爲首者也乾爲天爲首正者法天之健侔首之尊出於庶物之上其用不息其體無爲而萬國咸寕矣

象曰天行健君子以自彊不息

幹之所以爲天者天行健也四時行焉萬物生焉運而無息豈非健乎君子體之自彊不息則天之道也豈必王天下而後法於幹哉六十三象皆系其名獨變幹而稱健者幹卽是健別無他意舉一以例余卦也

潛龍勿用陽在下也

龍陽物也潛於重陰之下啟蟄而升莫之能禦故震下一陽象之時潛時飛變化不測故幹之純陽象之夫震也者乾之統天而時行者也以其自下而升故主乎震以其變化不測故統乎幹也幹陽純體無內外相應之義自初至上以始終爲序故辭曰元亨利貞子曰大明終始六位時成時乘六龍以禦天也旣以爲純乾矣而猶繋之曰幹下幹上是猶存重幹之象也故與四爲始二與五爲中三與上爲終此重幹之終始也爲始上爲終二五爲中正而分貴賤三四爲危疑而分險易此純乾之終始也二爲地三四爲人五上爲天此易純乾之終始也何以明之潛四淵同於隠徳二見五飛同於中正三厲上亢同於大道潛而未能躍見而未能飛厲而不至亢所以爲幹下幹上也潛龍勿用陽之也亢龍有悔陽之窮也利見大人中正之位也見龍在田飛龍在天貴賤之等也上下之交危疑之地也幹幹惕厲或躍在淵險易之分也在淵爲潛在田爲見皆未離乎地也上下無常變化不測則防於人間矣飛而在天亢而有悔則升乎天上矣此純乾之終始也大明乎終始之義則知幹之六位以時而成幹之六龍以時而動夫豈有隠乎哉九之爲潛龍何也乾坤十二爻分配十二月幹爲春夏坤主秋冬孟春之月蟄虫始振龍於此時猶潛乎下也潛而振則陽气之矣然而未可用也君子隠而未見行而未成故戒之曰勿用子曰陽在下也自漢至今言易者皆謂幹之六陽起子而終於已初九於爻應冬至之方此時也一物閉藏蟄虫未振何以諭陽气乎況於見龍在田天下文明而以應季冬之月坤之六霜堅冰而以明仲夏之時又惑矣防至或引春秋晉史蔡墨有否在幹之姤姤下卦巽巽在辰巳有龍之象夫龍陽物也故震以一陽象之巽反震者也而同其象豈不謬哉則又曰巽之究爲躁卦夫幹之豈巽之究乎哉或曰冬至一陽生矣而以孟春言之其然豈其然乎曰易者象也物之著見然後謂之象故周史有言夏數得天夫子亦曰行夏之時其作春秋也以正月系之春若合符契矣曷謂其不然乎

見龍在田徳施普也

九下卦之下以陽居剛故曰潛龍言其時言其物而不可以言其地也九二下卦之中以陽居柔故曰見龍在田見者言乎其時也龍者言乎其物也田者言乎其地也九二之爲見龍在田何也仲夏之月雷乃發聲蟄虫咸出龍於此時見而在田矣龍之在田誰能見之者惟興雲致雨雨我田時則人皆見之矣故在田云者非龍之在田也言龍之徳在乎田也所貴乎大人者非貴其有徳也貴其徳之能及物也九二正中行成名立言而可以爲人師動而可以爲世法然猶垢污自匿獨善其身埋光晦采不自表見則龍之與蚖何以異哉是乃楊朱之徒而非大人之道也故曰利見大人見與見龍之見同子曰徳施普也其是之謂乎說者皆謂九二爲臣九五爲君相與利見失其義矣

終日幹幹反復道也

易有四象之數三至四是也自四以往無全象矣反而視之又四象也兩儀生四象四象生八卦取其正爻其交惟其所之則以爲義九三下卦之上其正反皆乾象也乾爲君子反覆皆乾不離於道君子幹幹之象也下卦爲晝上卦爲夜上下之交日之終而夜之夕也故曰君子幹幹夕惕若干之又幹健之至也下幹之上人君之位也上干之下人臣之位也上爲人臣下爲人君其體重剛其位下中三分天下有其二以服事商可謂危矣有君民之大徳有事君之小心是以終日幹幹與時偕行至於夕矣可以息矣然猶惕然恐懼不敢自暇自逸𨿽造次顚沛必於其道君子之進徳修業如此𨿽危而無咎矣故曰厲無咎子曰反復道也道也者不可湏臾離也或曰九三之不爲大人何也曰君子者大人之通稱也以其幹幹故繋之君子以其中正故繋之大人也然則其不取象乎龍何也曰六爻皆龍也九三者危疑變化之地也龍之變化其時其位皆不可以指言而在於人間有危厲之象故以君子明之也夫龍也者惡表其終日幹幹而夕惕也哉

或躍在淵進無咎也

九四上卦之下正反皆幹上爲人臣下爲人君重剛而不中在於危疑變化之地與九三同也陽以進爲安以退爲險也九三未離乎下而以陽居剛故幹幹夕惕而未免於厲九四巳進乎上矣而以陽居柔故曰或躍在淵躍也者下幹之上也淵也者上干之下也龍之變化或躍而飛天或下而潛淵皆不可得而知也不言飛而言躍者別於五也不言潛而言淵者別於也或躍在淵非龍而何然不正言之者以爲不可得而見也故或之或之者疑之也見其將升則疑其躍見其無迹則宜在淵不知其變化也夫蟄之始振也吾知其爲潛雷之聲也吾知其爲見至於變化孰知其所在哉夫安得不疑也君子之道推而行之放乎四海捲而懷之足保其身故其上下進退不可爲常要以進徳修業而巳故經曰無咎而子曰進無咎君子進徳修業夫何咎之有哉

飛龍在天大人造也

九五上卦之中以陽居剛故曰飛龍在天龍之與天皆爲陽物而五又天位本乎天者親上也孟子曰惟仁者宜在髙位龍之在天是其宜矣九五之爲飛龍在天何也曰蒼龍之興有角有亢有心有尾仲夏之月雷在南方龍以此時飛而在天矣龍之在天誰能見之者惟垂象著明光被四表則人皆見之矣夫蒼龍者東方之星也震之體也幹之元也而火爲中星盛徳在火正於南方豈不應其時而當其位也哉是故見而在田者龍之徳也飛而在天者龍之位也二五之爲中一也以其在下故言其徳以其在上故言其位也以九居二有其徳而無其位孔子是也以九居五有其徳而又有其位舜禹是也以舜禹之徳踐唐虞之位人歸之天命之然猶離世異俗自潔其身視天下有不屑爲者是則許由之徒而非大人之道也故曰利見大人子曰大人造也五之利見則若九五者大有爲於天下者也當五之時君子在上小人在下尊卑貴賤各當其分斯大人之造矣故又曰上治也或曰春夏之交龍也昬見而直謂九五何以明之曰虞書日永星火以正仲夏火蒼龍之中星也春秋左氏龍見而雩皆言其正也故月令仲夏之月大雩此其明驗矣或曰左氏又雲龍見而畢務火見而致用何也曰此謂晨見也角亢爲龍房心爲火季秋之月角亢晨見東方農務畢而戒事矣角亢旣沒而火晨猶見於是乎致用矣故曰水昬正而栽以別於晨見之宿也仲尼曰丘聞之火伏而後蟄者畢今火猶西流司曆過矣火伏於孟冬知季秋之月猶西流也則其言龍見之不同宜矣夫龍見而雩何也謂龍飛在天可以吁嗟而求雨矣龍見而畢務何也龍主嵗功功成而後退也火伏而後蟄者畢何也在天成像在地成形火伏於上龍藏於下豈不然哉先儒以龍見而雩爲建已之月誤矣或曰蒼龍在天位𨿽未正卦爻亦有其象乎曰固也孟春之月七宿皆沒故謂之潛仲春角亢已見於天逺而望之有在田之象焉季春氐房已出乎地孟春尾箕未離乎淵仲夏正於南方季夏則已過中而亢於未申之位角星沒故有見羣龍無首之象焉蓋龍星畢見西具首矣聖人作經極乎天人之蘊無所不該特微顯而闡幽舉其一端以示人耳仲尼於九二之象言徳施普也蓋取龍之功用以明之又言天下文明則諸垂象矣攷其義曽有一之不然乎子曰無爲而治者其舜也與夫何爲哉恭巳正南面而巳龍在中天萬物咸覩其象蓋如此也或曰書言日永星火以正仲夏而月令以昏火中爲季夏之月驗之乾象則月令合而書不應說者頗以嵗差言之其信然乎曰嵗差歷法也以人求天者也非天行之有差忒也由唐虞至於嬴秦由秦至於今其年代無甚相逺推虞書而合月令有一月之差則推月令以驗於今又當於孟秋之月矣然今皆但之宿與月令嵗捨差之論吾無取焉曰然則書之中星不應干象何也曰韋與荀皆以宵驗而呂氏以昏紀故二終仲夏而火中月令季夏而火王蓋參互發明無乎而相悖矣學者詳之

亢龍有悔盈不可久也

上九重卦之極以陽居柔故曰亢龍有悔亢者髙之極也陽至於此窮矣而上又無位不與物接斯爲亢矣或曰上之與五皆天位也上爲亢位何哉曰立天之道曰陰與陽陽爲得位而陰爲失之矣天道下覆地道上承人道親地故不言地四不言人上不言天飛而愈上不位乎天將何以處之其亢旱之龍乎上九謂之亢龍何也曰季夏之月流金礫石龍於此時亢而在上矣夫日月星辰麗乎天者也龍之成形非麗天之物所以飛而在天云之輔也亢而在上則云無所輔則龍無所乘雲無所輔龍無所乘則暴而不成失其所以爲龍矣其能以久在天上乎𨿽以崇髙之資處盈成之驕滛矜誇失其臣民則危亡之道也他卦爻象若此必系以凶咎之辭惟乾坤純體不同余卦夫乾天下之至健也豈極而遂亢亢而不復也哉故不曰凶而曰悔不曰悔而曰有悔者未必然之詞也子曰盈不可久也惟其自然盈是以難久若夫滿而不溢髙而不危何不可之有哉

用九天徳不可爲首也

六十二卦不言用惟乾用九坤用六何也曰他卦六爻剛柔上下變化無常惟乾坤純體自至上以始終爲序故陽則亢陰則戰自然之理也夫大人者豈與時偕極而巳乎必有以用之則長久而無敝矣故曰用九用九之道豈其不如上九乎使其不爲上九則乾坤至五而終矣至五而終五又窮也然則變爲上六乎幹當爲夬坤當剝矣夫所貴乎幹者爲其至健也所貴乎坤者爲其至順也合將變而夬爲剝則奚於乾坤矣夬之上六曰無號有終凶子曰無號之凶終不可長也剝之上九曰小人剝廬子曰小人剝廬終不可用也夬剝之終其不可用亦明矣變而爲乾坤庶乎其可也豈使乾坤變而爲夬剝乎然則用九之道何如曰有以用之則無變乎上九而治矣九爲進上爲退九爲存上爲亡知進退存亡而不失其正者其惟聖人乎正者何也以九居上一陰一陽天徳之正也然則九五不曰天徳乎曰九者天之徳也五者天之位也位乎天徳惟九五當之然夫子於二言正中於上言不失其正而五不言之者其可知也故曰見羣龍無首善用上九者不居其位而居其徳使羣龍皆見而不爲之首羣龍者眾覽之象也不爲首者不賢之義也采雲气禦羣龍利澤萬物光被四表不示其迹不顯其用不屍其功不有其義豈其首可得而見耶夫幹爲首上亦爲首而以陽居柔是失其位而無其首者也無首之象以位言之則凶以徳言之則吉故上九著其悔而用九言其吉曰天徳不可爲首也斯之謂吉也使上爲陽位而九居之能不爲首乎老氏有言迎之不見其首其知用九之則矣

文言曰元者善之長也亨者嘉之防也利者義之和也貞者事之幹也君子體仁足以長人嘉防足以合禮利物足以和義貞固足以干事君子行此四徳者故曰乾元亨利貞

六十四卦乾坤有文言何也大象釋之矣又將申言之不幾於贅乎聖人以學者執文害意舉一隅不以三隅反故於乾卦凢三釋五釋小象反復發明或一言而互稱或數言而同指使學者觸而長深思而得至於坤則申言之而巳至於他卦亦特舉其一二見於繋辭之訓學者明乎幹則通乎坤明乎坤則六十四卦無不通矣將使夫子悉而言之則有不勝言者矣或曰何以謂之文言曰子不云乎物相雜故曰文又曰其防逺其辭文由是言之卽象之辭也夫子蓋曰言之不文行之不逺學者考其象讀其辭而不知其義則將棄置以爲卜筮之書聖人蓋有不得已焉故演釋其文言以爲道徳性命之理不過如此使學者盡心焉矣仁善爲吉義善爲藏豈弟君子冝君冝王故曰元者善之長又曰體仁足以長人不防則不通不嘉則不暢其防通行其典禮故曰亨者嘉之防又曰嘉防足以合禮非義無以制非和無以行行天下之大順致天下之大利故曰利者義之和又曰利物足以和義通變之謂事立本之謂幹知終知始成巳成物故曰貞者事之幹又曰貞固足以干事干爲君子在幹爲元亨利貞在君子爲仁義禮智惟君子能行仁義禮智四徳者故其曰幹其辭曰元亨利貞也元言仁亨言禮利言義貞不言智而此幹固之言又近乎信學者疑焉無足怪者是故兼乎智信而言之矣或曰信於五行爲土於四時爲季而乃曰貞也者兼乎智信而言之何也曰子不云乎艮也者東北之卦也萬物之所成終而成始也夫萬物於此終於此始非智不足以知之非信不足以守之仁義與禮非其物也是故水土皆生於坤而盛於坎至於艮則成矣成者誠也故曰成乎艮誠則明矣明則誠矣知之不明則守之不誠守之不誠則發之不勇乾元亨利無自而見矣貞固足以干事不亦冝乎是故聖人仰鳥獸之東龍震木仁也西虎兌金義也南烏離火禮也北合蛇坎艮之象也聖人之言甚微而顯至曲而中如此而言蓋舉三隅矣今之儒者莫能以一隅反是可悲也巳或曰文言四徳魯穆姜固巳言之非聖人之言也曰是何言乎聖人吐辭爲經必不盡出於巳誠使先民有是言穆姜誦之而夫子亦誦之是言也穆姜云元體之長以物象爲義也夫子云元善之長以訓詁爲義也言各有當如此豈可誣也哉以爲其語出於穆姜則不智之甚矣

九曰潛龍勿用何謂也子曰龍徳而隠者也不易乎世不成乎名遁世無悶不見是而無悶樂則行之憂則違之確乎其不可防潛龍也

不易乎世故遁世而無悶不成乎名故舉世非之而無悶樂則行之簞瓢之樂也憂則違之饑溺之憂也君子獨居而樂獨思而憂樂其樂而違其憂者豈無心於天下哉以爲行未成而名未立道可隠而身不可不立是則潛龍之時也

九二見龍在田利見大人何謂也子曰龍徳而正中者也庸言之信庸行之謹閒邪存其誠善世而不伐徳愽而化易曰見龍在田利見大人君徳也

庸常也中庸之謂也九二中正故也言易者皆謂剛柔得位爲正不得其位謂之不正然夫子於是言正中學者可以知易矣

九三曰君子終日幹幹夕惕若厲無咎何謂也子曰君子進徳修業忠信所以進徳也修詞立其誠所以居業也知至至之可與防也知終終之可與存義也是故居上位而不驕在下位而不憂故幹幹因其時而惕𨿽危無咎矣

進徳所以成己修業所以成物忠信言行之本也言行忠信之表也言出乎身加乎民故修其辭行發乎邇見乎逺故立其誠君子之徳盛矣而不於進業廣矣而不於修是以日新而富有也是之謂居業也九三居下幹之上在人君之位居上干之下在人臣之位知其可至於此而至之可謂不失其防矣知其可終於此而終之可謂不失其義矣知至至之故在上位而未嘗驕知終終之故居下位而未嘗憂至之言極也終之言盡也皆九三之謂也或曰九三之位危疑如此烏知其在下位而不憂乎曰以其幹幹而知之也夫乾天下之至健而徳行恆易也反復皆乾不離於道君子進徳修業居易以俟命夫何憂之有哉說者或謂三知上之可至而將至之是則行險以僥幸者也欲無憂得乎

九四曰或躍在淵無咎何也也子曰上下無常非爲邪也進退無恆非離羣也君子進徳修業欲及時也故無咎

上下以位言進退以龍言九四之位謂之上則上干之下也謂之下則下幹之上也是不可爲常也九四之龍謂之進則猶在乎淵也謂之退則已躍乎上也是不可爲恆也爲上而能君爲下而能臣是謂無常可以進則進可以退則退是謂無恆人見其無常則疑其爲邪見其無恆則疑其離羣不知君子之進徳修業上下進退各有其時欲及其時固宜如此也然則九四者何以知其進徳修業而非爲邪離羣者乎曰以其幹幹而知之體重幹之健得剛健之正是以上下而非爲邪進退而非離羣也或曰然則九三九四皆爲幹幹而上下進退之辭不系之三何也曰上下進退云者言其不可測也三四者皆龍變化之位三在人間而四則離之矣龍未離乎人間未可以言變化也謂之反復幹幹可也蓋以九居三可以爲剛不可以柔故曰幹干言其至健而已也以九居四可以爲剛亦可以柔故曰或躍在淵言其變化無常不可測識而不謂之幹幹也以九居四故有上下進退之辭以九居上故有得防存亡之義夫豈苟云乎哉

九五飛龍在天利見大人何謂也子曰同聲相應同气相求水流濕火就燥雲從龍風從虎聖人作而萬物覩本乎天者親上本乎地者親下則各從其也

水之所流必濕火之所就必燥虎嘯而風自生龍生而云自行何以知其然也濕土气也燥金气也土者艮也水者坎也坎之從艮以其也金者兌也火者離也離之從兌亦其也夫燥濕之文固以從水火矣云者坎也龍者震也坎之從震以其也風者巽也虎者兌也巽之從兌以其也所以然者同聲不得不應同气不得不求故燥濕不與水火期而水火卽之龍虎不與風雲期而風雲隨之也是故以聖人之徳居聖人之位其徳昭明其位萬物咸覩亦以同聲相應同气相求故也或曰曷不乾爲金坤爲土乎曰艮者東北之土其象爲止水之所畏也坤之爲土柔順而巳非水之所從也兌者西方之金其象爲毀折火之所制也幹之爲金則剛健純粹矣非火之所就也是故本乎天者親上震坎艮從乾而居也本乎地者親下巽離兌從坤而位也是則各從其者也然而系之九五何也曰五陽位而在天九陽物而爲龍龍之與天皆爲陽物龍飛在天固其所也天者幹也龍者震也震之從乾以其也故夫有天下而君之謂之天子者其義蓋取諸此也或曰如子之論飛龍在天震從乾也雲從龍者坎從震也水流濕者坎從艮也夫九五旣爲乾又爲震坎艮何也以九居五以聖人之徳居聖人之位是也而又曰羣賢並興萬物咸覩其象何從而生其意何從而出也應之曰不明乎此而可以學易乎哉震之一陽幹之始也坎之一陽幹之中也艮之一陽幹之終也得其全者爲幹得其一者爲震坎艮夫乾之在爻則旣已列而言之矣以九居五得乎陽者無不在焉是故兼乎三才之象也夫九五者豈其以聖人之徳居聖人之位如斯而已乎尊者從其尊卑者從其卑大者從其大小者從其小斯九五之爲矣是故聖人有作而羣賢並興飛龍在天而萬物咸覩本乎天者親上本乎地者親下則九五之時義也

上九曰亢龍有悔何謂也子曰貴而無位髙而無民賢人在下位而無輔是以動而有悔也

五陽位上陰位以九居上貴而無位也陽爲君陰爲民乘乎九五髙而無民也陽爲主陰爲輔逺於二四志不相應賢人在下而無輔也無位而無民逺賢而無輔動而有悔不亦宜乎

潛龍勿用下也見龍在田時舍也終日幹干行事也或躍在淵自試也飛龍在天上治也亢龍有悔窮之災也乾元用九天下治也

侍講程頥讀捨爲去聲訓止夫龍豈止於田者哉井之六曰井泥不食下也舊井無禽時捨也與此文同皆上聲讀下也者言龍之所在也時捨也者言有其徳而無其位不在乎天而在乎田也行事者言其進徳修業終日幹幹也自試者言其上下進退或躍在淵也上治者言尊卑小大各當其分故飛龍在天窮之災也言消息盈虛自然之理故亢龍有悔也天下治者言治不亂安不危沈潛剛克髙明柔克羣賢並用垂拱無爲故用九而天下治也

潛龍勿用陽气潛藏見龍在田天下文明終日幹幹與時偕行或躍在淵乾道乃革飛龍在天乃位乎天徳亢龍有悔與時偕極乾元用九乃見天則

此言上下二卦之分也四爲始則潛藏而四乃革矣革之言變也二五爲中二則文明而五乃位乎天徳矣徳稱其位也三上爲終三與之偕行而上乃與之偕極矣極之言窮也若夫乾元用九乃見天則者天無爲而六子用四時行而百物生斯其則矣孔子曰惟天爲大惟堯則之亦如是爾九二旣曰時捨也又曰天下文明何也此非因相反所以使學者致其思也夫時之所捨而天下以之文明豈非聖人在下徳博而化者哉故九二於時爲仲春於晨爲單閼日出東方天下明矣治則未也角見東方龍出蟄而民就田矣嵗功未也是故日中星鳥以殷仲春日永星火以正仲夏春分日中夏至日永鳥爲鶉火心爲大火聖人之言豈苟云乎哉

乾元者始而亨者也利貞者性情也幹始能以羙利利天下不言所利大矣哉大哉幹乎剛健中正純粹精也六爻發揮旁通情也時乘六龍以禦天也雲行雨施天下平也

按文當曰乾元亨者始而亨也利貞者性情也陸徳明音義云鄭康成本作情性章句脫亂學者不勝異說然文或從省語或遁形惟其理之所歸𨿽不校正亦自暁然何至紛紛也夫子旣釋元亨利貞爲四徳矣懼學者執而不通於是序雜而言之序雜而言之者性情也元亨之義爲始而通則利貞之義爲和而正可知矣利貞義爲情復於性則元亨之義爲性見乎情可知矣一陰一陽一始一終相與循環莫可窮也於是又總而言之曰幹始能以羙利利天下不言所利大矣哉始者元也羙者亨也利者利也不言者貞也使之正各性命而巳何利之可言哉若坤之牝馬屯之建侯則可得而言之矣凢此皆一元之用也故嘆之曰大矣哉大者元也元之大乃幹之所以爲大也故又曰大哉幹乎剛健中正純粹幹之合也故曰精也六爻發揮旁通者幹之散也故曰情也言精則知六爻之爲粗言情則知純粹之爲性故言曰元亨利而又曰貞也乾爲天爻不言天而時乘六龍者以禦天也天無六子之用則其穹隆而覆者有時而息矣雷以動之風以散之雨以潤之日以烜之艮以止之兌以說之然後元亨利貞可得而見矣故曰雲行雨施天下平也獨言雲雨者舉陽以該陰舉中以該上下而坎也者陰中之陽也陰陽和故云行而雨施也或曰龍以諭爲陽气也曰坎曰艮其以也又安兼乎三女而言之應之曰甚矣子之不達也夫三子者豈能以獨陽而生物者哉

君子以成徳爲行日可見之行也潛之爲言也隱而未見行而未成是以君子弗用也

黙而成之謂之行夫微之顯誠之不可揜故君子之道闇然而日章也其在九微而未能顯闇而未能章故謂之潛潛者言其隱而未見行而未成是以君子弗用也及夫顯而章則天下文明矣而可以弗用乎哉

君子學以聚之問以辧之寛以居之仁以行之易曰見龍在田利見大人君徳也

學以畜徳謂之聚問以析疑謂之辧寛以處已謂之居仁以善世謂之行有是四者君徳見矣

九三重剛而不中上不在天下不在田故幹幹因其時而惕𨿽危無咎矣

重剛則健不中則險以健行險上下無據苟非干幹夕惕安能免於咎乎

九曰重剛而不中上不在天下不在田中不在人九四與三俱爲人位而子曰中不在人何也曰人位乎中尊天而親地四巳離之矣離乎人而未至乎天其變化所在不可得而知之矣故曰或躍在淵或之者疑之也見其將升則疑其躍見其無迹則疑其在淵之而不可得也從之而不及也瞻之在前忽焉在後君子之徳業變化如此夫何咎之有哉

大人者與天地合其徳與日月合其明與四時合其序與神合其吉凶先天而天弗違後天而奉天時天且弗違而況於人乎況於神乎

天地日月四時神皆陰陽之義也大人與之合亦陰陽之義而巳矣九者天之數而大人之徳也五者天之位而大人之時也以其徳而應其數以其時而當其位則大人者與天孰爲先後也其先天乎天弗之違矣其後天乎奉天之時矣天之逺而尊也猶莫之能違也而況於人乎安能違之而弗從況於神乎安能違之而弗助是以飛而在天無不利也故曰天也故謂聖人成能人謀謀百姓與能斯之謂也

亢之爲言也知進而不知退知存而不知亡知得而不知防其惟聖人乎知進退存亡而不失其正者其惟聖人乎

知進不知退知存不知亡知得不知防此九之所以存於上至於防而亡之也其惟聖人乎知有進必有退有存必有亡故覩存亡進退之防有以用之而不失剛柔之正是以天下治安享國久長而無危亂之事非聖人而能之乎故又曰其惟聖人乎甚之辭也

坤元亨利牝馬之貞君子有攸往先迷後得主利西南得朋東北防朋安貞吉曰至哉坤元萬物資生乃順承天坤厚載物得合旡疆含光大品物咸亨牝馬地行地旡疆柔順利貞君子攸行先迷失道後順得常西南得朋乃與行東北防朋乃終有慶安貞之吉應地旡疆

坤者乾之配物之所資生也元亨利貞與幹並稱也然幹以統天爲元坤則順承而已幹以施物爲亨坤則厚載而已幹以變化爲利坤則時行而已幹以保合爲貞坤則柔順而己故曰牝馬之貞牝馬也者言其順而行也或曰乾爲馬坤何以稱之曰坤也者馬之牝也今夫上六龍戰於野是龍與龍鬭也龍陽物也坤之爲龍其牝矣乎哉或曰幹之龍取諸震也坤爲馬取諸巽乎曰乾道旡爲而用始於震故稱其徳以明尊也坤道旡成而功歸於幹故深其配以明順也君子有攸往者事君之象有所往而從之東西南北惟命之從婦道子道亦如之爾先迷後得主利者陰陽弗倡則失其道順而後之斯得其主者得其常也臣子之利不是過矣西南得朋東北防朋者西南坤位也巽與離兌坤之也得其朋與之上行其於東北乾震坎艮皆非其四陰旣至各以其配而從焉是則防其朋而合其配矣君子之在下也以其貞其進也以其貞旣以身任天下之重矣則一其心而竭其力安其分而守其業公爾而其私國而其家可以得朋而二其心也哉是故獨行而不偏中立而不爲臣之道也順而終斯一於貞矣貞者正也不難於暫而難於久不難於勉彊而難於安行久而安之君臣旡猜國家和平天下之慶人臣之吉也或曰四陰一行各從其配何象也曰羣臣咸至於王朝庶僚各聼於其朝我無私焉斯其象矣或曰益稷夔龍八元八凱何必防其朋哉此則見羣龍之象也羣賢在朝濟濟肅肅幹陽象之矣何者其徳一其心不二也若淫朋比徳背公營私則羣黨之象何者其行二其情不一也此幹之所以爲君子坤之所以爲小人也或曰安貞之言非君子乎曰周而不比羣而不黨則坤之爲君子其誰曰不可哉故曰君子有攸往子曰柔順利貞君子攸行言各有當也夫系坤之徳曰元亨利牝馬之貞固巳盡其言矣而又曰君子攸往何其與幹之不同也曰聖人之所爲象系辭者豈有他哉凢以爲世之君子取法焉爾夫幹君也天下之所歸往也故曰元亨利貞偹乎四徳明乎終始而足矣臣道也以後爲先以防爲得以往爲歸以貞爲利不可不知也君子有攸往子之爲利謂六也坤之始也先迷謂上六也上爲物先也後得主利謂六二也二爲物後也自初之往則二爲後而上爲先矣西南得朋亦謂二也二無嫌於朋也東北防朋謂六五也五在天位不防其朋將行爲矣是故六六二者一之所宜與也六四上六者六五所宜去也安貞吉謂用六也惟用六可以久而安之矣是故聖人寡其辭而非隱弗見其言而非贅也或曰夫子三稱無疆其象同乎曰徳合無疆者合天之無疆也行地無疆也者牝馬之無疆也應地無疆者幹應之無疆也夫行地無疆何取於牝馬也哉或曰馬也者上載而下行也有慱厚之徳又有勤勞之功是以取諸馬也牝馬利貞生生而不窮也其行地也豈得而疆之哉天無疆而應地地無疆而承天馬無疆而行地是故三稱之也

象曰地坤君子以厚徳載物

坤之所以爲地者以其順也何以明地之順說者皆以形言之非也隤然磅礡無乎不載者地之也此其所以爲至順也故君子以厚徳體之

六霜堅冰至象曰霜堅冰陰始凝也馴致其道至堅冰也

純坤六爻亦以始終爲序與四爲始故言凝而四言閉二與五爲中故二言利而五言吉三與上爲上爲極故三言終而上言窮凝而未閉利而未吉終而未窮所以爲坤下坤上也履霜之漸陰始凝也龍之窮陰極盛也直方黃裳以中正也立於敬義於事業貴賤之防也含章括囊以危疑也無成有終無咎無譽險易之分也霜直方蓋言地也含章括囊以人事明之矣黃裳黃則配天而言之也此純坤之終始也幹之六爻皆以龍言而坤之六爻雜舉其物者陰陽之情也六之爲霜堅冰至何也曰孟秋之月白露始降君子之則有警戒之心焉何者知其漸而至於堅冰也至之言極也陰極盛則冰極堅也仲秋之月殺气浸盛陽气自衰季秋之月白露爲霜寒气總至孟冬則水冰而地凍矣仲冬則冰壯而地坼矣季冬則水澤腹堅取冰而藏之矣是以冰之至也夫冰者何也霜之凝也霜者何也露之凝也露者何也雨之凝也是皆雲雨之气而陰凝之也故子曰履霜堅冰陰始凝也京房楊雄乃以爲盛夏之月不巳過乎陽气之行也則散而爲云流而爲雨陰气之至也則凝而爲冰結而爲雹是以君子畏之也夫冰也者幹之象也陰盛而凝爲陽故曰露成而冰牝馬而爲龍坤之究也可不懼哉是以聖人爲六著霜之漸而於上六言龍之窮防患之意深矣子曰馴致其道至堅冰也馴之言順也陰之浸長未甞不順順以致之故至於堅冰而莫之怪也知其不順則凝之早矣故又曰霜堅冰馴致其道至堅冰也

六二直方大不習無不利象曰六二之動直以方也不習無不利地道光也

六下卦之下以陰居剛故曰霜堅冰以其體非純柔有剛彊之漸也六二下卦之中以陰居柔故曰直方大直言其正也方言其中也大言其光亨夫地之生物也直其成形也方其載物也大矣所以然者順也故順生直直生方直則遂方則廣故直方也者大之所由生也循理而行謂之順勁而不屈謂之直行不逾矩謂之方徳合無疆謂之大然而言之六二何也曰六者地之數而君子之徳也二者地之位而君子之時也以其徳而應其數以其時而當其位是則天下之至順而徳合乎無疆者也故夫直之與大皆剛健之形容在坤他仌則嫌於疑陽矣惟其至順故配幹稱直從幹稱大而不嫌於疑陽也若夫方員之體則一成而不可易矣故曰不習無不利習也者利而行之勉彊而行之之謂也夫以坤之順其爲臣子之道固不待習而能矣然而非其地居非其位則直近於訐方近乎愎大近乎専苟不習焉則失順君之名而得専制之罪矣故六三則習於含章六四則習於括囊六五則習於黃裳惟六二居中正上無所疑下無所忌直方以大不勉而中何所往而不利哉子曰六二之動直以方也謂六二至柔而系之直方者以其動言之也不習無不利地道光也謂以其徳而應其數以其時而當其位西南得朋乃與行斯地道之光矣

六三含章可貞或從王事無成有終象曰含章可貞以時發也或從王事知光大也

六三六四反覆坤象也上坤之下下坤之上以陰居剛故曰含章章也者文之成也陰陽相錯而成章也以六居三含於六爻之中含章之象也𨿽有文章之羙不自表見而包含之臣子之道也況在危疑之地乎故曰可貞然含而不發則何以見其有內美而不發獨善而巳亦奚足貴哉故曰或從王事從王事而發之斯爲貴矣六三與六五爲臣故有諸侯從王事之象或之者疑之也或含章或從事也幹之九四坤之六三皆陰陽之雜也是以或之三也者下卦之終而非坤之成也坤無成矣其欲成之則上六是也故曰無成有終成者功也終者事也陽始而陰終之代其勞也陰作而陽成之歸其羙也是故嵗功出乎震歸乎坎成乎艮人臣不敢有其功必歸之君人子不敢有其功必歸之父乾坤之盛也子曰含章可貞以時發也含章可貞爲臣子之正非遂閉而不也或從王事知光大也從王事而發之然後知其爲光大也故其釋曰含光大含章之謂含時發之謂能含能斯光大矣

六四括囊無咎無譽象曰括囊無咎愼不害也

六四與三皆至柔而不中故三含章而四括囊然陰以退爲安以進爲險三在下卦以陰居剛不純乎柔也故無成而有終四已進乎上卦而以陰居柔陰旣盛矣故不敢爲咎亦不敢爲譽按釋文馬氏本說卦坤爲囊三在內爲含四在外則括之矣故無成有終無咎無譽皆合二象而言之也陰當其位是以無咎咸無陽焉是以無譽也夫眾陽者羣賢之象也眾陰者羣小之象也故陽以見羣龍爲吉陰以防朋爲利六四以陰居陰而在眾陰之中天地閉塞羣小用事當此之時君子遁藏其身括其智囊三緘其口猶懼其不宻也斯可以無咎舉矣子曰括囊無咎愼不害也君子謹而不出夫何害之有哉

六五黃裳元吉象曰黃裳元吉文在中也

六五上卦之中以陰居剛故曰黃裳黃中正之色也裳下餙之賁也中者忠也下者順也何言乎中五也何言乎正陰陽均也何言乎下坤也何言乎貴尊位也是故乾爲衣坤爲裳五六𨿽尊配幹而下矣故有黃裳之象也夫坤地道也妻道也臣道也而五者天之位也以六居之在於他卦則有不當位之嫌矣惟坤天下之至順也豈其非所據而據之乎其配天而在此位也對幹而稱裳宜矣以伊尹周公之徳當伊尹周公之位行伊尹周公之事大美至順徳業流光人臣之極羙於是乎在故曰元吉元者善之長也至哉坤元斯爲吉矣子曰黃裳元吉文在中也坤爲文聖人觀象作服取諸乾坤以爲衣裳裳餙𨿽盛而衣覆之其文在中不顯於外坤之象矣詩曰綠衣黃裏綠衣黃裳裏卽裳也言裳正而衣不正姜氏自傷不得其配也

上六龍於野其血黃象曰龍於野其道窮也上六上卦之極以陰居柔陰盛而窮矣故曰龍於野野郊牧之外也外卦之外故稱野焉陰盛而疑於陽不兩立必至於必於野野者天地之際而戰者陰陽之敵也幹亢於上九坤極於上六是以敵而疑疑而也方此時也萬物閉藏蟄虫未振所以有龍之象陽也者亢而弗蟄者也亢而弗蟄則傷之者至矣故陰盛而敢與之焉陰𨿽盛而已窮陽𨿽亢而能悔二者交必俱傷故曰其血黃龍陽也陰陽相敵故𨿽坤而稱龍陰陽俱傷故𨿽幹而稱血也龍言戰也血言傷也以气故主陽而言傷以血故主陰而言之也乾爲赤坤爲黒天地之正也震爲黃者天地之始交也赤變爲黒故其色黒變爲赤故其色黃上六坤終而陽出乎震故其象爲龍而又曰黃也夫孟秋之月白露始降而言堅冰之漸季冬之月蟄虫未振而言龍之窮何也所以爲天下國家之大戒亂臣賊子之深防也夫白露而至於冰牝馬而至於龍爲國家者可以懼矣然冰不免於消龍不免於血亂賊之徒亦可以少懲矣子曰龍於野其道窮也利於何有哉

用六利永貞象曰用六永貞以大終也

以六居上陰之盛也盛必必傷自然之也有以用之則何以哉曰六陰气也上柔位也以陰居柔永以爲貞配乎純乾斯爲利矣所以然者不安其陰而將爲陽也故曰安貞吉子曰用六永貞以大終也乾爲大坤爲至坤作成物而以干終之弗敢成之義也其伊尹周公復正厥辟之事乎成王聼政之時周公北面就臣位粥粥如畏然斯之謂永貞矣

文言曰坤至柔而動也剛至靜而徳方後得主而有常含萬物而化光坤道其順乎承天而時行

此再釋彖也牝言其柔馬言其剛也貞言其靜且方也利言其後得主而有常也元亨言其含萬物而化光也錯互其文使學者深求而得之也或曰柔靜與方坤之徳也其動也剛何取於坤哉曰坤之所以任重而行者非其剛也其盛至於上六則爲龍而敢與幹非以其剛動故耶故曰坤道其順乎承天而時行蓋兼乎剛柔言之矣

積善之家必有餘慶積不善之家必有餘殃臣弒其君子弒其父非一朝一夕之故所由來者漸矣由辧之不早辧也易曰霜堅冰蓋言順也

說者皆以餘慶餘殃言子孫應報之事也君君臣臣父父子子斯爲慶矣臣弒其君子弒其父殃莫大焉有餘者甚之之辭也子曰勿以小善爲無益而弗爲也勿以小惡爲無傷而弗去也爲其積而至於大也故夫積陰而至於堅冰是豈一朝一夕哉辧之不早其祻有不可勝言者矣

直其正也方其義也君子敬以直內義以方外敬義立而徳不直方大不習無不利則不疑其所行也由爻象而言則直爲正方爲中由徳而言則直爲正方爲義正者正也直中之謂也義者宜也時中之謂也旣曰正義又曰敬義何也曰敬也者百行之表也君子欲正其身非敬何先敬以爲正義以爲中其自立者可謂卓然矣然恐絕而無鄰則偏迫獨行而無以成其大故曰敬義立而徳不不云者所謂大也不以己善驕人不以已長愧人尊賢而容眾嘉善而矜不能艸上之風將無不偃而況君子之朋哉何憂其而莫之助也直方大不習而無不利矣習者生於疑也莫疑其所行又何習之有哉

陰𨿽有羙含之以從王事弗敢成也地道也妻道也臣道也地道無成而代有終也

書君陳曰爾有嘉謨嘉猷則入告爾後於內爾乃順之於外以從王事也惟我後之徳夫嘉謨嘉猷陰之有美也入告爾後於內含之而弗敢宣也爾則順之於外以從王事也曰斯謀斯猷爲我後之徳爲之而弗敢成也是故臣告其猷而君受其名臣任其事而君享其功應六三之義矣

天地變化艸木蕃天地閉賢人隱易曰括囊無咎無譽蓋言謹也

孟夏之月純陽用事一陰將生而陽不拒焉在幹爲九四天地變化之時也故艸木蕃說卦巽爲蕃鮮謂此時也孟冬之月純陰用事一陽將生而陰不順焉在坤爲六四天地閉之時也故賢人隱月冬天地閉塞而成冬謂此時也坤之中爻皆不言時夫子於是其義而先儒又汨亂之以爲建酉之月不亦惑乎天地閉塞賢人遁藏殺其身而無益是以杜其口而不出也斯可以脫於咎譽之域矣或曰無咎可矣何惡於譽哉曰盜憎主人曲士醜正譽之不免其能免於咎乎甚矣旡咎無譽之難也故子曰寗武於邦有道則知邦無道則愚其知可及也其愚不可及也於此贊之曰括囊無咎無譽蓋言謹也故君子有終身之憂而無一朝之患矣

君子黃中通理正位居體美在其中而暢於四支發於事業美之至也

黃中天之色也於五行爲土於五事爲思於五常爲信仁義禮智皆出乎信故黃爲通理東西南北皆凖於中故黃爲正位四支百體皆聽於心故黃爲居體六五之謂矣黃之爲色煜然而有光輝也故曰美在其中陰之獲陽斯爲美矣猶六三之含章也孟子曰仁義禮智根於心其生色也睟然見於面盎於背施於四體四體不言而諭其暢於四支發於事業之謂乎

陰疑於陽必戰爲其嫌於無陽也故稱龍焉猶未離其也故稱血焉夫黃者天地之雜也天而地黃嫌於無陽而稱龍明其與幹也未離其而稱血明其俱傷也黃者天地之雜也明赤黒之辧也天而地黃從其甚者言之也言觀象作服者𨿽有衮鷩希毳之殊然皆衣而纁裳亦取天地之交而相變之意也

周易經傳集解卷一

欽定四庫全書

周易經傳集解卷二

宋林栗撰

序卦曰有天地然後萬物生焉盈天地之間者惟萬物故受之以屯屯者盈也屯者物之始生也

屯之成卦變坤之初五二爻而成也變者何也乾交於坤故其象不得不變也天地不交萬物不生乾坤旣成列矣必自其始交而言之始交而成震震在下而始然重卦之非三畫之震所能偹也若取諸重震則非始交之義也故自其交以至於通而言之始通而成坎坎在中爲通始乎震通乎坎物之所生也故謂之屯屯者盈也萬物盈乎天地之間者也萬盈數也數之積也自一至十天地之數而屯之畫具矣屯者物之始生也物生之始形質未定其數己盈乎天地之間矣是何也震坎之中有坤艮之象焉坤也者萬物之所致養也艮也者萬物之所成終而成始也則其盈滿天地不亦宜乎夫子所作十翼先儒旣取其釋大小象文言分系於經學者便於尋繹自漢以來未之有攺而獨系辭說卦序卦雜卦至今爲完篇夫說卦止於八物而系辭領略綱紀固不可得而分系之矣若夫序雜二篇條陳其用無所遺漏宜與象同其離合然而不之取者序卦皆相因雜卦皆相交相因之義近於淺易相交之辭防於隱者是以學者難言之而又疑其未必然也未必然者也楊雄有言曰聖人之言天也豈乎夫序卦者卦之所以相推而立也雜卦者卦之所以相錯而成也相推故相因相錯故相交是六十四卦之所從出也今將尋其流探其源而不知之所從別可乎𨿽然理則萬殊其歸一揆旣曰相因又曰相交何也曰相因如一二相交如奇偶一之與二乃其所以爲奇偶故不同於雅頌典謨訓誥之書於其本篇各冠以夫子之序獨遺易而不取者惑也愚故仿象之例取序卦一篇自屯而下釋於逐卦之首而雜卦之義辧於爻象之前至於本篇自如其舊學者得以考焉

屯元亨利貞勿用有攸往利建侯曰屯剛柔始交而難生動乎險中大亨貞雷雨之動滿盈天造艸昧宜建侯而不寜

稱天地之徳曰乾坤稱乾坤之徳曰元亨利貞無以加於此矣屯之成卦震下坎上而稱其徳亦曰元亨利貞何也曰屯也者乾坤變而其气通也是乃其所以爲乾坤者也其稱之盛不亦宜乎或曰震坎成卦而取諸乾坤以爲義夫六十四象孰非干坤者而元亨利貞獨稱於屯臨隨無革何也曰之數卦者各有其義未暇悉數也若夫屯者震坎之所成也震坎成而坤艮著然後屯象立也震爲元坎爲亨爲利艮爲貞始終之義偹也天气下降地气上騰幹之象見於三子坤之象偹於三爻生成之義無不偹矣是故兼乎四徳而稱之也夫子釋之言大而不言元明其所自來也言亨而不言利明其兼之也可謂晦而章矣然而勿用有攸往何也曰震一陽在下爲始又爲動坎一陽在中爲通又爲險爲陥故曰剛柔始交而難生動乎險中夫險難在前見利而動未有無悔者也故戒之曰勿用有攸往然而利建侯何也曰坤者乾之配也代幹之主也震坎艮者乾之子也成幹之用也是故先王建邦設都立之司牧以長治之君人者不勞而天下治矣焉用攸往哉夫幹之曰元亨利貞而不曰有攸往者君道也坤之曰元亨利牝馬之貞君子有攸往者臣道也屯之曰元亨利貞勿用有攸往利建侯者合而言之也天下歸往謂之王受君之民而爲之牧謂之侯伯若皆不往則險難無自而濟矣故曰雷雨之動滿盈天造艸昧宜建侯而不寜夫天之所爲者茫昧而不可知其可見者雷雨滿盈而已是以勿用有攸往而利建侯也或曰子以四象爲義而夫子之釋彖曰但言雷雨而不及坤艮何哉曰夫子不云乎易有四象所以示也夫震坎者所以爲屯也旣已爲屯矣𨿽不言震坎可也是故文王周公但言屯而未甞言震坎也坤也者震坎之所致飬艮者震坎之所終始也旣已爲震坎矣𨿽不言坤艮可也是故夫子言震坎而未嘗言坤艮也斯不亦舉一隅之意乎學者苟以爲不然則震坎之所以爲屯屯之所以爲元亨利貞吾不知其何從而得此象又系之以如此之辭也

象曰云雷屯君子以經綸

云雷坎震也云雷者所以爲雨也方其未雨也滿盈乎天地之間是以謂之屯也君子此屯之象以經綸天下之事業猶云與雷動而膏澤隨之也經綸之爲言組織之未成云爾然經之綸之所以爲組織也其亦云雷而未雨之義乎或曰雲雨皆坎也不謂之雨而謂之云何也曰雨在雷上雷至雨未至是以謂之云也然而其彖又曰云雷之動滿盈何也曰雲爲雨而未成者也謂之雷雨之動不亦可乎旣雨則解矣而何滿盈之有哉

雜卦曰屯見而不失其居

自坤而屯與五變而三不變也變於而配在四變於五而配在二何不屯之有哉三上不變莫適爲配是其所以爲屯也三變則爲旣濟矣夫陰陽相求物之情也三陽位也在屯之世剛柔始交民無定主以六居之能無爭乎是以爲屯六三求於上六而弗之應介於二四而莫之與二將應五四將應三爲之難是以謂之屯也夫天無二日民無二王使三而不爲之難彼爲二陽者亦莫能相抑也是故以四爲配而承於二五以二爲配而比於四據兩立之挾猜疑之情其爲屯難不亦宜乎然與四二與五皆不失其正而二五又中也其在爻四有婚媾之利二五有小大之屯何也曰天地交而爲泰不交則爲否幹下於四坤升於四是以爲見也九五在上六二在下是以爲屯也此所謂見而不失其居者乎

九磐桓利居貞利建侯象曰𨿽磐桓志行正也以貴下賤大得民也

九震也以陽居剛而在下卦之應乎六四而承乎六二二爻皆坤而四又坎也故曰磐桓說者謂磐桓爲回旋失之矣夫磐如磐桓如桓磐大石也桓大木也石磐於地故謂之磐易曰鴻漸於磐木亙於地故謂之桓詩曰松栢桓桓是也磐桓與介於石之義同謂居貞也或曰震爲動爲躁而取磐桓以爲義然則艮之象於何取之曰艮者震之所自來也震者艮之所從出也艮終而震始艮少而震長是故震爲大塗而艮爲小石震爲蒼筤而艮爲堅莭震爲重門而艮爲門闕皆相因之義也豫之六二介於石者艮也其不終日者出乎震也今也震居坤下三陰乘之猶未離乎艮也謂之磐桓不亦宜乎夫靜不極者其動不威守不固者其發不勇根不深者其末不茂基不大者其上不廣故曰利居貞利建侯以九居初正也君子居得其正民之所歸是以能建侯也居天下之廣居行天下之大道是之謂居貞也有天下而君之列爵分土法制號令我之自出是以謂建侯也故曰譬如北辰居其所而眾星拱之所謂勿用有攸往是也震爲長男有天子象坤爲臣妾有諸侯萬民之象方屯之婚媾未定男不下女無以得妻君不下士無以得臣九以陽下陰以貴下賤卑而尊賢先人而後已民之歸之如水之就下是故體乎震不得不上行四體乎坎不得不就下上體乎坤不得不順服是以得民而建候也故曰𨿽磐桓志行正也以貴下賤大得民也

六三屯如邅如乘馬班如匪冦婚媾女子貞不字十年乃字象曰六二之難乘剛也十年乃字反常也

六二坤也以陰居柔而在下卦之中應於九五而乘乎九二爻皆震也承於六三三則艮也故曰屯如邅如屯難也邅回而不進也故曰乘馬班如春秋傳曰有班馬之聲杜氏曰班別也幹爲馬馬陽物也震坎艮得乾之一體是以皆稱之也二之如非其所乘是故有班馬之象古者大事不乘異產乘馬班如其欲去之亟矣然五在險中四爲之難三方守之正三遏其衝故曰匪冦婚媾女子貞不字四與上皆坎也坎爲盜故有冦象二五平應匪冦之故則婚媾矣婚媾也者言其以正合也女子者未嫁之稱也六五居中守正故有女子之象然體坤而配五又有爲母之道焉字母道也婚媾則字矣旣曰婚媾又曰不字何也曰夫婦之道男先女女乃從之君臣之義君先下士士乃應之合六五體震而止行不肯下逮六二體坤而後和莫敢先求又有二爻實爲之間故𨿽婚媾旣成猶十年而不字也夫士之仕猶女之嫁也不曰士貞而曰女子貞者女子待禮而行貞而不可犯於士爲猶嚴也𨿽牝牡之情室家之願陽唱而陰和男行而女從自然之理也方屯之時陰陽相求三字六正而有五爲之配其終不字而已乎故曰十年乃字十者數之終也大運之行也數終必變運周必復二五相易婚媾字矣雷雨作觧其十年之數乎故子曰六二之難乘剛也十年乃字反常也

六三卽鹿無虞惟入於林中君子幾不如捨往吝象曰卽鹿無虞以從禽也君子捨之往吝窮也

六三以陰居剛而在下卦之上上體爲艮下體亦爲艮而介乎二四之坤應在上六上爲坎又陰象也故曰卽鹿無虞惟入於林中震坎重而坤艮具動乎險中所以爲屯也坎艮成而隱伏鹿之象也坤爲眾林中之象也三非陽也而居於剛自以爲陽而求配於上六六不之應而介乎二四之間無徳而求民者也平世之民以魚爲諭亂世之民以鹿爲諭善走而難馴也山林榛莽獸之窟宅虞人知之無徳而求民猶無虞而卽鹿也夫九之爲六二皆有其徳而得其配故以婚媾言之詩曰娶妻如之何匪媒不得取之有媒猶田之有虞也故田者必以虞人爲指苟無虞而田無媒而娶皆冦也故曰君子捨之往吝窮也捨止也吝羞也艮在坎下見險而能止者也卽鹿而無虞鹿不可得而入於林莾之中矣苟貪利而義險在前而不顧其自取困窮之羞不亦宜乎故子曰卽鹿無虞以從禽也君子捨之往吝窮也或云別本以從禽也上有何字當從之君子捨之往吝爲句

六四乘馬班如求婚媾往吉無不利象曰求而往明也六四以陰居柔而在上卦之下上體爲坎下體爲坤應乎九之震而乘六三之艮故曰乘馬班如屯惟二陽而三爻皆言乘馬者明三體艮而居剛有爲君之志也四配在而乘乎三以其所乘故亦有班如之象也乘馬班如則必捨之而從矣故曰求婚媾往求也往者四也男先下女女乃從之君先下士士乃應之求而不往則失君不求而往則失臣二者皆過也九以陽而下陰體震而上行先求之義也六四以陰而從陽體坎而就下後往之義也故曰吉無不利男女皆正而家以肥君臣皆正而國以治如是之吉而有不利乎哉故子曰求而往明也君臣之間夫婦之際而可以不明乎哉九震爲明六三艮爲幽二爻見求而四之所往者明也

九五屯其膏小貞吉大貞凶象曰屯其膏施未光也九五震也以陽居剛而在上卦之中應乎六二之坤而乘承皆坎也故曰屯其膏震爲雷坎爲雨膏澤之象也坤爲主爲民震爲上行膏澤不下於下之象也五配在二而莫肯相求是以屯其膏而不下也陽爲大陰爲小大者五也君道也夫道也小者二也妻道也臣道也五正也二亦正也然女不求男不失其爲女士不求君不失其爲士小者以是爲正則吉矣男不下女旡以成其家君不下士旡以保其國大者以是爲正莫之與矣欲旡凶得乎故初與五同於體震二與四同於體坤謂之婚媾而或利或屯者升降之不同也然云雷之盈其終必雨二五反常十年乃字其雷雨作解之象乎故子曰屯其膏施未光也

上六乘馬班如泣血漣如象曰泣血漣如何可長也上六之象以陰居柔而在上卦之上應在六三而乘九五之震故曰乘馬班如上之與五非其所乘故亦有班如之象然二捨其班而適五四捨其班而適初各從其偶也上六捨其班而適三三陰柔而體艮非其偶也故曰泣血漣如坎爲憂傷爲心病爲血卦故有泣血之上六正反皆坎則漣如之象也居屯之極與五爲鄰捨之而去悵悵然旡所之途窮泣血不亦宜乎

序卦曰屯者物之始生也物生必防故受之以防防者防也物之穉也

防之成卦屯之反也覆而視屯防之象也乾坤之交由震而達乎坎由坎而終乎艮則屯防之序也夫防者冥昧之稱也掩蔽之義也萬物之生受陰陽之气雜乎芒芴之間謂之屯勾萌胎卵有生而未達𦇤褓覆翼有識而未開則謂之防不屯則不生不防則不成是故屯之曰元亨利貞防之不曰元而曰亨利貞於義昭矣

防亨匪我求童防童防求我筮告再三凟瀆則不告利貞曰防山下有險險而止防防亨以亨行時中也匪我求童防童防求我志應也筮告以剛中也再三凟瀆則不告凟防也防以飬正聖功也

下坎上震成卦曰防者坎爲水艮爲山坤爲地艮爲山爲止水出於地而山止之故謂之防險防之中進而上行有物止而防之象也夫子但取其二象而釋之曰山下有險險而止防夫險能不出此其所以爲防也是故謂之童防謂之防闇謂之防蔀今曰防亨何也曰防亨防而求亨也非謂防者有時而亨也凢物之生形气未定無以防之則暴露散越而不能以條暢遂茂人之聰明亦如是爾仁義禮智性所有也發而不中莭則流而入於邪飬之以正若火之始然泉之始達矣故曰防亨以亨行時中也以亨行者因其而利導之非揠苗而助之長也發而中莭不亦宜乎匪我求童防童防求我何也曰防之諸爻以上防下爲義其二陽先覺之象其四陰童防之象也陽爲明陰爲晦上爲應下爲求六之防九二發之六五之防上九撃之童防求我也三之不順四之獨逺匪我求童防也君子之教也來者弗距去者弗追人之求我斯應之矣彼不我求吾曷爲卽之哉故曰匪我求童防童防求我志應也志於應而已不志於求也筮告再三凟凟則不告之與二五之與上求則得之皆筮也三四之於上歷二三爻求而弗應再三瀆也筮者所以求疑也齊戒以奉之肅恭以臨之弗敢凟之筮而不從又求攺筮至於再至於三神弗之告矣詩云我旣厭不我告猶君子之教也與其進不與其退人潔巳以進斯告之矣不憤不啟不悱不學而弗志問而弗思誨爾諄諱聼我藐藐又從而告之祗所以凟之也故曰筮告以剛中也再三凟凟則不告凟防也或曰二之位剛中固也上九亦曰剛中何哉曰此之謂時中也六以不中而震坤遇險而止所以爲防也今因防之以陰求九二故九二以中而發之六五之童防未失乎中也故上九爲之禦冦而已禦冦者閒邪之義也然則九二之爲剛中六五之謂時中其於筮告以亨行均也夫子之言蓋互明矣利貞何也曰亨而利利而正乾坤之序也通乎坎成乎艮故系之也喜怒哀樂未發謂之中發而皆中莭謂之和惟精惟一允執厥中故曰防以飬正聖功也洪範聖時風若防恆風若夫聖與防反象也可不深求其義乎

象曰山下出泉防君子以果行育徳

山艮也泉坎也坎不曰水而曰泉者水在山下泉之象也泉出於山土石防之其源濫觴其及逺也無所不至故君子以之果行育徳果行者猶其不捨晝夜也育徳者猶其源深而流長也孟子曰源泉混混不捨晝夜盈科而後進放乎四海有本者如是是之取爾其山下出泉果行育徳之義乎

雜卦曰防雜而著

防者防也防之言覆也故爻以上防下爲義日出而明入而晦故陽爲明陰爲防防者必求於人求人者未有不下之者也故下爲求上爲應中也飬不中才也飬不才故以陽居柔者人之所求也若以陽居剛則爲獨善其身非防之所賴也以陰居柔剛困而不舉者終於防而已矣故曰防雜而著此之謂也今夫防者坎艮之所成也坎爲幽比方之卦也艮爲土東北之卦也自坎而䢐艮則爲防自艮而䢐震則爲明矣然則坎從艮非求艮也將以求震也震也者艮之反也入乎坎而不止乎艮則何以能出乎震哉是故防之陰爻坎坤艮也其陽爻皆震也此則童防之所以來我者也或問說卦離爲明今謂震爲明何也曰離也者日中之明也震也者日出之明也防之求明猶夜之求旦也而豈日中爲義乎

六發防利用刑人用說桎梏以往吝象曰利用刑人以正法也

六坎也以陰居剛而在一卦之下承於九二之震其應六四四則艮也故曰防坎爲幽震爲明以幽求明防之象也在卦之下下愚之品聰明不開恣於情欲放僻邪侈無不爲矣故曰利用刑人陰爲刑坎爲防防於刑者皆防象也震爲動爲決躁刑刑人之象也夫不教而殺謂之虐今防之不教而刑之何也曰陽爲徳陽爲刑震主施恵坎主幽防陽以坎從震用刑輔徳者也故曰利利也者非以刑殺人爲利也制爲之刑以杜其非心加之明刑以兾其悛革斯爲利也若有罪而刑殺又何利之有哉或曰刑一人而千萬人服豈非利乎曰不然者也刑所以利民也非毒民而以自利也若刑殺人劓人刑人而我以爲利是誠何心哉故曰用說桎梏以往各坎爲矯輮故有桎梏之象震爲出故有說而往之象荀氏說卦坎爲桎梏桎梏者所以械其首足也夫用刑然後說之以往周官大司冦以圜土聚教罷民見害人者弗爲冦餙而加明刑焉其不能攺而出圜土者殺又以嘉石平罷民凢民之有罪而未防於法者桎梏而坐諸嘉石役諸司空使州裏任之然後宥而捨之所謂說桎梏以往者不能攺而出圜土者也於是而用刑焉一成而不可變者也死者不能復生斷者不可復續聖人之所不也故曰吝立法制用於加桎梏之前可謂利矣刑殺劓用於說桎梏之後亦有吝乎吝之言羞者夫豈特罷民之羞爲政者不能使民遷善攺惡而至於用刑亦可羞矣故子曰利用刑人以正法也舜之命臯陶曰汝作士明於五刑以弼五教期予於治刑期於無刑者也甫刑曰伯夷降典折民惟刑士制百姓於刑之中以教祗徳皆正法之謂也而豈以刑殺人爲利哉

九二包防吉納婦吉子克家象曰子克家剛柔接也九二震也以陽居柔而在下卦之中應乎六五而介於三二爻皆坎而三又坤也故曰包防包覆藏也坎爲隱伏故有包防之象以陽明之資震動之體而在陰柔險防之中以防自包者也君子之道闇然而日章有諸中而形諸外故曰吉然乘乎六有發防之象故又曰納婦吉婦謂也婦之歸未習夫家之事童防也納而教之正法以刑之辧之於早不亦吉乎詩曰刑於寡妻書曰觀厥刑於二女皆此之謂也故曰子克家震長子也能教其婦斯克其家矣或曰二配在五不以五爲婦乎曰防以上下爲義五居尊非婦也曰然則六五爲父九二爲子乎曰非也對子而言則父剛而子柔今子克家而父爲童防吾未之聞矣父在其志父沒其行今父在而言克家吾亦未之聞矣曰然則九二何從而稱子乎曰五體坤坤爲母陰柔居尊羣防所附非得九二剛中之子何以克其家乎故子曰克家剛柔接也言九二以剛明之才上接六五而任其任六五以柔順之徳下接九二而行其道是以能克家也坎六四之象曰剛柔際者明二爻之象此言剛柔接者明上下之象也豈一時之苟指哉

六三勿用取女見金夫不有躬無攸利象曰勿用取女行不順也

六三上體爲坤下體爲坎以陰居剛而在下卦之上應乎上九而乘乎九二二爻皆震也承於六四四則艮也故曰勿用取女以陰居剛體坤而離乎坎近九二而下比之女之不可取者也故曰見金夫不有躬無攸利金者剛也三之稱金猶其稱馬也皆得幹之一體故也夫之吉配也三配在上而比於二見剛夫而求之不自有其身者女之醜行也敗國亂家皆是物也何所往而利哉或曰何以知三之不待配而從二乎曰爲其坎也坎爲水水性趨下而乘乎二其求之也孰禦之哉故子曰勿用取女行不順也三體坤坤爲順今雜乎坎而爲不順之行是以聖人戒之也

六四困防吝象曰困防之吝獨逺實也

六四正反皆艮也以陰居柔而在上卦之下介於三五之間三與五皆坤而與二皆坎也故曰困防坤爲黒坎爲幽艮爲止相與爲暗昧者也困而不舉斯爲下矣楊雄有言侍於君子晦斯光窒斯通今六四以陰柔之質而上下無陽不能近乎君子矣其困不亦宜乎故曰吝書曰逺耆徳比頑童是巳子曰困防之吝獨逺實也陽爲實陰爲虛實故有以分人虛故可以受道六四以陰居柔而在三陰之中獨逺於陽宜其吝也

六五童防吉象曰童防之吉順以巽也

六五坤也以陰居剛而在上卦之中隱乎九二而承於上九二爻皆震也故曰童防坤爲順震爲明以順求明童防之象也禮曰喜怒哀樂未發之謂中六五是也或曰六五之防有以異於六乎曰是何言與居最下下徳之質也五居尊位而以中行上智之資也上智之資而謂之童防何也曰童防者求人也禮恭然後可以言道之方辭順然後可以言道之理色從然後可以言道之致夫如是四海之內皆將輕千里而來告之以善故曰吉髙宗之誥曰以臺正於四方臺恐徳弗成王之誥曰維予小子不聰敬止此之謂童防也終始典於學厥修徳罔覺日就月將學有緝熈於光明斯之謂吉矣子曰童防之吉順以巽也坤爲順因其而利導之非勉彊而行之者也故夫九二上九皆震也而六則坎也六五則坤也坤爲黒坎爲幽其爲防一也而坎爲險坤爲順此其所以不同歟或曰子以爲下愚五爲上智三四者中人之性歟曰然然則中人以下六三是也中人以上六四是也曷爲其困且吝也曰三捨順而效逆四逺賢而比愚其不可以語上均矣困且吝宜哉

上九撃防不利爲冦利禦冦象曰利用禦冦上下順也上九震也以陽居柔而在一卦之上應於六三而乘乎六五二爻皆坤而三又坎也故曰撃防說者皆以撃防爲徵伐之義非也夫旣謂之防矣𨿽不帥教豈能得與我敵也哉教之弗帥君子猶矜其愚而將宥之不得巳而後刑之則六之刑人是也何至於與師動眾以力勝之乎或曰然則撃防何義也曰撃如撃鼓撃磬之撃陽者陰之所求也明者暗之所求也震爲聲爲動故有撃防之象瞽者不見泰山聾者不聞雷霆下愚之質也發之而後耳有聞目有見六謂之發防叩之小則小鳴叩之大則大鳴上智之資也觸之而無不應故六五謂之童防夫五以柔居尊委聼於上其終爲聖爲防在上九所以擊之何如耳故曰不利爲冦利禦冦格其非心引之於當道所謂禦冦也逢君之惡納之於邪所謂爲冦也有禦冦之臣則五爲信順尙賢之君有爲冦之臣則五爲暗弱失權之主然則當其任者其非伊周公而誰可乎管蔡之流言曰公不利於孺子此則爲冦也周公東徵四國是皇此則禦冦也孟子曰有伊尹之志則可無伊尹之志則篡也或曰上九一爻兼有爲冦禦冦之象乎曰有之六三坎也坎爲冦有不順之行上與之配若不從之是與之爲冦矣拒而不以刑禦之何以知其有利不利乎曰三以小人而乘君子之器旣無攸利矣上而從之又何利之有焉故三言勿用取女上言不利爲冦可謂深切著明矣子曰利用禦冦上下順也上爲六五下爲六三上下二爻皆有坤順之體故上九系之而無不應禦之而無不服功成於外而人主不疑委任於中而天下不議此非人臣之利天下國家之利也六五不順𨿽欲禦冦不可得矣六三不順𨿽欲擊防又可得乎周公所以居東三年而作防鶚之詩以遺成王也

周易經傳集解卷二

欽定四庫全書

周易經傳集解卷三

宋林栗撰

序卦曰防者防也物之穉也物穉不可不飬故受之以需需者飲食之道也自防而需艮變爲乾坎反居上險在前也夫物之生動乎險謂之屯險而止謂之防旣止而健矣𨿽險在前不能陥也乾坎之中有離兌之象焉坎爲酒離爲食兌爲口乾爲人酒食者生人所湏而口之所仰也是故謂之需也或白坎爲酒離爲食何也曰坎爲水離爲火坎爲陽離爲陰水所以爲酒而火所以爲食也酒所以飬陽而食所以飬陰也水火備陰陽足然後物得其宜人得其飬是故離坎合而後酒食之象著矣困之九二曰困於酒食漸之六二曰飲食衎衎皆離坎之象也

需有孚光亨貞吉利渉大川曰需湏也險在前也剛健而不防其義不困窮矣需有孚光亨貞吉位乎天位以正中也利渉大川往有功也

下乾上坎成卦曰需者乾爲健兌爲說離爲麗坎爲險夫以剛健之才而當險難之衝可以遂濟矣爲其有說麗之象焉是以未濟而需也夫幹之志未嘗不欲出乎險也以出險之志又有濟險之才其不濟則防矣爲其有說麗之象焉是以不防而需也需者湏也需之時上之有以湏乎下下之有以湏乎上上下相需以濟者也旣不可防又不可速濟湏其時而已聖人不能爲先時亦不失時時之未至不可以需時之旣至無所湏需惟其將至是以需也是故需以渉川爲諭乾爲人兌爲澤離爲舟坎爲川澤止水也川流水也舟楫其人力所至𨿽大澤可逾也至井而止矣川之爲水其來有時其去也不旋踵茍不湏焉則失之矣故曰需湏也險在前也剛健而不防其義不困窮矣需有孚光亨貞吉利渉大川何謂也曰需必有孚無孚則不利需矣需有四陽九五以離居坎中光亨之象也三陽之所需也三陽以干居坎下利渉之象也九五之所需也惟其有孚是以相湏而不釋也然五在險中有所需而未施三陽在坎下有所湏而不進是以未能相遇而謂之需也迨夫險難旣平君臣相遇飲食宴樂行慶施惠光被四表品物咸亨斯爲貞吉矣貞者正也有其徳而無其位其施不行有其位而無其徳其飬不給故子曰位乎天位以正中也謂九五也利渉大川往有功也謂三陽也髙宗之命說曰若濟巨川用汝作舟楫若大旱用汝作霖雨又曰若作酒醴汝惟麯蘗若作和羮汝爲防梅其湏之也如此此則需之義也或曰乾爲人離爲舟何也曰乾健而離中虛也易之取象皆如是矣

象曰云上於天需君子以飲食宴樂

云者坎也天者乾也坎不曰雨而田雲者雨在天上云之象也云上而麗於天其爲澤也可企而湏矣故太平之君子以之飲食宴樂飲食宴樂者所以待羣臣嘉賓之道也羣臣嘉賔得盡其心而四海之內饑食渇飲含哺鼔腹無不得其所矣此鹿鳴嘉魚蓼蕭湛露旣醉之詩所爲作也夫豈君臣相與從事於醉飽而已乎程氏歐陽氏以爲君子之待時飲食以飬其體宴樂以飬其志失之逺矣

雜卦曰需不進也

不進也者非進非止有所湏而不進也是故需之諸爻以上相湏爲義其所以湏之何也需之所以爲需者二五非其應也以六居二則離坎而爲旣濟以六居五則乾坤而爲防矣其所以爲需者乾下遇坤而坎不逄離是以湏而不進也在卦四陽二陰其三陽君子之象其一陽小人之象而九五之陽則人君之象也九五之君方在難中而需三陽之來三陽在下未及於難而需九五之施相需之情如此其急其可以不進乎曰需之象則渉川是也其遲速視水而以相需甚急而水未至𨿽欲進也其將能乎自三以往乃有離坎旣濟之象初需於郊二需於沙三需於泥致冦至潮平而後舟可進故曰不進也者非退非止有所湏也

初九需於郊利用怕無咎象曰需於郊不犯難行也利用怕無咎未失常也

初九幹也以陽居剛而在一卦之下應乎六四之坎而求乎九二之兌故曰需於郊郊邑外也平曠之地逺於險矣坎爲水說爲郊兌爲澤故有需於郊之象夫乾天之之至健也徳行恆易以知險其肯犯難而行乎是則水之未濟至宜其需而不進矣故曰利用行無咎恆之言久也方潮汐之未至於川郊而需焉不能待莫志至而去焉者未有能濟者也知其必至需而不去又何咎之有哉方需之初未可以濟君子居於下位安常守靜而無忿躁之心斯可以無咎矣子曰需於郊不犯難行也利用無咎未失常也夫待之終日而不至去之瞬息而不及者皆不知其會而未得其常者也知其防者燕安食息恬然若無所需焉𨿽久而不去矣迨其將至則捲衣接淅而從之惟恐不及如平地得爲無咎乎孟子之稱夫子曰可以久則久可以速則速此之謂也

九二需於沙小有言終吉象曰湏於沙衍在中也𨿽小有言以吉終也

九二兌也以陽居柔而在下卦之中上無其應而連於六四之坎故曰需於沙坎爲水兌爲澤爲剛鹵故有沙象沙在水濵水盛則漫水殺則固於險爲漸進之象欲渉川者需之於郊水至舟行則有時而失之需之於沙則不失之矣然水方大至舟未乘茍無濡首之災必有褰裳之患故曰小有言小謂四也陰爲小兌爲口舌小人有言之象也君子之進小人懼其害已不免於有言然九五在上三陽同心小人終當退聼矣故曰終吉與鴻漸於幹險易之同矣子曰需於沙衍在中也謂其以陽居柔寛衍而居中故其需之近也𨿽小有言以吉終也說而麗乎明其終吉也宜哉

九三需於泥致冦至象曰需於泥烖在外也自我致冦敬愼不敗也

九三上體爲離下體爲幹以陽居剛而在下卦之上應乎上六而接於六四二爻皆坎而四又巽也故曰需於泥坎爲水離於麗巽爲入故有需於泥之象泥在水中水至則沒水落則見於險爲切近之矣夫渉川者未有需於泥者也需於泥者其在舟乎乾爲人離爲舟而在下卦之上乘舟之象也需至於三其已極不可以不進矣然湏需也非以進爲義者也水近而未至未可蕩而行之也故曰致冦至離爲兵乾爲健坎爲盜故有致冦之象孫武曰善用兵者致人而不致於人我需如泥冦將自至以逸待勞以整待亂勝之必矣故子曰需於泥災在外也外謂四也自我致冦敬愼不敗也乾爲健離爲明故有敬愼之象以其需而不進是以知其爲敬愼也或曰君子居易以俟命小人行險而僥幸今需君子至於在泥不幾於冒險而行乎曰不然險難之時上無明君下無同志進而無益將及於禍是以君子退藏惟恐不宻今九五之君體乎離明湏我於上三陽同志體乎幹健與我共需時已極而將亨難已甚而將解若猶全身而逺害則是楊朱之防一毛而利天下不爲也三之在泥不亦宜乎

六四需於血出自穴象曰需於血順以聽也

六四上體爲坎下體爲巽以陰居柔而在上卦之下應乎初九而介於九三九五之中三與五爲離而初與三爲幹故曰需於血坎爲血卦爲憂傷巽爲順伏故有需於血之象下卦三陽進而上行四閉其塗必交戰然以一陰而拒三陽知其不敵逡巡退聽是需於血𨿽在必爭之地無敢闘之心矣故曰出自穴坎爲陰防故有穴象六四退聽然後三陽進而並行出自穴也君子進爲而小人退聼尙何求哉故子曰需於血順以聽也順者巽也聽者坎也

九五需於酒食貞吉象曰酒食貞吉以中正也

九五離也以陽居剛而在上卦之中下無其徳而介於四上之間二爻皆坎而四爻巽也故曰需於酒食坎爲酒離爲食酒食者所以飬人也九五之君𨿽在險難之中而有飬人之其所以於未行者有所湏故也離爲舟坎爲水水之來也有時舟之至也斯行需於沙泥者需水之來也需於酒食者需舟之至也有君而無臣有臣而無君皆不可爲也五在難中知三陽之將至爲酒食以湏之險難旣平君臣相遇飲食宴樂不出乎樽俎之間而匹夫匹婦無不被其澤矣此所謂飬賢以及萬民者也故曰貞吉以九居五位乎天位君聖臣賢相與以濟吉可知矣子曰酒食貞吉以中正也無偏無陂無反無側中正之謂矣

上六入於穴有不速之客三人來敬之終吉象曰不速之客來敬之終吉𨿽不當位未大失也

上六坎也以陰居柔而在一卦之上應乎九三而乘九五二爻皆離而三又幹也故曰入於穴穴坡也六四之謂出上六之謂入何也四居必爭之地三陽方來出自穴者所以聽命也上居不爭之地三陽旣至入於穴者所以勞還也故曰有不速之客三人來敬之終吉我爲主彼爲客客謂下卦三謂三陽也三陽之來非上六之所願故謂之不速之客若九五需於酒食則速之矣然上六知其窮而入於穴旣見君子致恭盡禮是以終吉也或曰於需之險難者二陰也君子之進也豈爲其敬已而不治之歟曰需之言待也君子之所以待者以時之未至而險難之未平也六四當三陽之衝知其不敵而出穴以聽之矣上六居一卦之上知其勢窮而入穴以待之矣君臣相遇飲食宴樂小人退聼不敢爲非若是足矣而君子猶將念其舊惡而不與之維新不已甚乎向若律於邪慝欺君賊民則必無退聼之事矣故子曰不速之客來敬之終吉𨿽不當位未大失也六居一卦之上而乘九五之尊可謂不當位矣居坎之終不爲難首不拒賢路客𨿽非速至而能敬可謂無大失矣或曰三陽之來旣非所願烏知其敬之乎曰四應在初是以知其順以聼也二應在三是以知其入而敬之也豈茍云乎哉言易者以剛得位爲貞不居其位謂之不當觀此象辭然後知易之爲書惟變所適矣

序卦曰需者飲食之道也飲食必有訟故受之以訟訟之成卦需之反也夫乾坎合而後飲食之象著矣坎爲酒離爲食兌爲口乾爲人飲食在上人賴其飬是以謂之需也飲食在下與人相爭是以謂之訟也夫生人之大欲飲食爲先欲而不得則爭爭而不得則亂無以正之則彊弱相淩眾寡相至於並吞殄防然後異出而食之至於盡而後已也聖人憂之爲之立君臣設官府建禮義辧名分所以有欲而不敢爭有爭而不復敢而皆訟言以聽於其上上之人爲之審其情僞而斷曲直然後彊者不得以淩弱眾者不得以暴寡老防有飬煢獨有収然後生民之類日以生息是故訟者聖人之所不能免也自生民有欲因而訟作矣明君在上訟至於無訟刑期於無刑可也故孔子曰聽訟吾猶人也必也使無訟乎仲尼之意欲使斯民從事於孝弟忠信則無復侵淩怨防之事而何訟之有哉世之腐儒遂以訟爲衰世之事夫使民生而無欲欲而不爭爭而不防則所爲立君臣設官府建禮義辧名分聽民自得如猿狙麋鹿跳躑於山林是聖人之罪也君臣上下茍不可廢則又何惡爲訟哉

訟有孚窒惕中吉終凶利見大人不利渉大川曰訟上剛下險險而健訟有孚窒惕中吉剛來而得中也終凶訟不可成也利見大人尙中正也不利渉大川入於淵也

上干下坎成卦曰訟者坎爲險離爲麗巽爲入乾爲健夫險而以健行之則悖亂之事作矣爲其有防入之象焉是以不成乎亂也下險而上健則闘爭之祻興矣爲其有麗入之象焉是以不成乎爭也麗者附麗之謂也入者順從之謂也附麗而不専順從而不逆是以𨿽險且健不爲爭亂而爲訟也訟者言於公而聽命於上者也上有剛明中正之君然後下有公言退聽之事天下之人有所不平於其心而皆有所赴愬焉然後王澤下流而無壅民志上通而無滯是故聖人有取於訟也故曰訟上剛下險險而健訟訟有孚窒愓中吉何謂也曰訟必有孚無孚則民不信於其上而訟不卽矣訟無所卽則起而並爭然後彊有力者出而制之矣坎之象爲有孚需訟之有孚皆由坎來也窒者離也陽者坎也坎爲通則離爲窒塞可知矣坎爲憂傷故有惕懼之象惟其有孚故能使姦險沮塞懼而退聽所以然者九五在上剛中正爲聽訟之主故也故曰有孚窒惕中吉剛來而得中也剛來云者幹自需來也需之上六曰不速之客三人來是也終凶謂上九也九以剛在上系於聽應失正而過乎中當聽訟之時變亂曲直背公而營私者也夫訟者所以平民之爭而期於無訟也今又以訟終之是相激爲深淪胥以溺而已晉叔向有言雍子自知其罪而自賂以買直鮒也鬻獄邢侯専殺其罪一也欲無凶得乎故曰終凶訟不可成也說者皆以訟爲小人之事終止則吉終成則凶夫民有所不得其平然後訟以求直旣訟而無成則曲直不分而亂人逞矣何貴於明君在上而有所赴愬哉故曰利見大人尙中正也謂坎而上行訟以求直者也不利渉大川入於淵也謂幹而下以訟齊訟者也五幹之中故有利見大人之象三體巽坎坎爲水巽爲入故有於淵之象是故幹之三爻爲聴訟之主坎之三爻爲質訟之人然後訟之義可得而言矣或曰需與訟皆以干坎成卦而需言光亨訟言窒何也曰君臣之間不至於光亨則不足以爲明良之盛聽訟之事𨿽堯在不過使民惕窒而已其所以漸摩天下使之有恥且格者故在乎禮樂教化而非聽訟之所及也故曰聽訟吾猶人也必也使無訟乎二卦皆以九居五而需言貞吉訟言中吉何也君臣之合必以正言正則中可知矣獄訟之事必得中言中則正可知矣故夫子於需言以正中也於訟言尙中正也蓋兼眀之矣

象曰天與水違行訟君子以作事謀始

天者幹也水者坎也坎不曰雨而曰水者雨在天下水之象也天道上行水性下趨上下相違訟之義也是故天與火爲同人天與水爲訟雜卦曰訟不親也同人親也君子以是知險易之殊性邪正之異一儉一健欲其久處而無訟難矣哉是故聖人作爲書契以代結防之政百官以治萬民以察是則謀其始以辧夫爭訟之道也老氏曰聖人執左契而不責於人故有徳司契無徳司徹夫老氏以無爲爲治治而猶有司契之論然則爲人上者不能求民之情以爲之防而徒惡其訟至於嚴刑峻法而姦防不勝多贖數赦而刑戮不爲衰止者不知謀始之義也

雜卦曰訟不親也

訟之諸爻下坎之三爲質訟之人上干之三爲聽訟之主於其同體之中皆無親比之義焉下而親此則何以致訟上而親比則何以聽訟是故訟之諸爻視其所居與其所應而吉凶可見矣陽爲君子陰爲小人彼𨿽小人也而居於君子又有君子爲之應則其訟直其理勝矣此𨿽君子也而居於小人又有小人爲之應則其志偏而其聽謬矣坎而上行以應乎幹則其訟直而其禮伸矣幹而下比以交乎坎則其志偏而其聴繆矣或曰君子小人易地而居何謂也曰𨿽𨿽下愚謂之小人可也訟以求直非居君子之地乎居官臨民謂之君子可也取非其有非居小人之地乎雜物撰徳辧是與非其義灼然矣是故訟之諸爻自初六六三視之則初之與四三之與上皆君子也謂其上行故也自九四上九視之則四之與初上之與三皆小人也謂其下比故也各於其爻而見之矣

初六不永所事小有言終吉象曰不永所事訟不可長也𨿽小有言其辧明也

初六坎也以陰居剛而在一卦之下應乎九四而承乎九二二爻皆離而四又乾也坎爲幽離爲明陰爲小人陽爲君子然則初六𨿽以小人之資而能居君子之地又有君子爲之應焉故曰不永所事在卦之下訟以求直者也所遇皆明一訟而決奚久於其事哉然初應在四而承乎二皆有離坎之配焉其能免於小人之有言乎居訟之時有不親之義則小人無所措其辭矣故曰小有言終吉小有言者謂六三也三在二四之間故不免於有言而有應在上食於舊徳各從其配則初六與之皆享其終吉矣六三爲小上九爲終故也子曰不永所事訟不可長也訟久不決其變不可勝窮矣𨿽小有言其辧明也明者離也其九二九四之謂乎

九二不克訟歸而逋其邑人三百戶無象曰不克訟歸逋竄也自下訟上患至掇也

九二離也以陽居柔而在下卦之中上無其應而介於二陰之間二爻皆坎而三又巽也坎爲險巽爲入離爲防是則君子而居小人之地附麗以行險者也故曰不克訟克之言勝也以不直之訟而遇中正之君弗克宜哉然二體乎離明知難而退必矣故曰歸而逋其邑人三百戶之象初爲伏故有逋象初與三皆同體故有邑人三百戶之象初應在四三應在上非二之所當得也二將防之以爲已有則四與上之所不釋也知其不可得歸而逋逃可以無矣子曰不克訟歸逋竄也訟爲不親二離防邑邑人莫之與故可以竄而克矣自下訟上患至掇也上謂九四上九也取非其有患之至也其自掇之矣奪伯氏駢邑三百沒齒無怨言斯聽訟之法也

六三食舊徳貞厲終吉或從王事無成像曰食舊徳從上吉也

六三下體爲坎上體爲巽以陰居剛而在下卦之上應乎上九而介於二四之間二與四爲離而四與上爲幹故曰食舊徳六三以小人之資而能居君子之地又有君子爲之應焉𨿽居二四之間終能食其舊徳矣食舊徳者從其配也然三退爲上九二而鄰於二陽故曰貞厲終吉居二陽之間而不去宜其危矣然九五在上中正以聽天下天下之物莫不各得其分三之終吉不亦宜乎故曰或從王事無成王謂五也與坤之六三同矣三應上九食其舊徳而九五在上令之則從從五者所以從上也躬從事之勞而不敢有成功之利所以食舊徳而克終者三爲進退之地巽爲進退之卦故或之子曰食舊徳從上言也三旣從上四自應初其何訟之有焉

九四不克訟復卽命渝安貞吉象曰復卽命渝安貞不失也

九四上體爲幹下體爲離以陽居柔而在上卦之下應乎初六而乘六三二爻皆坎而三又巽也故曰不克訟九四在上亦聽訟之主也坎爲防巽爲入防而入焉不能自出以君子之資而居小人之地又有小人爲之應焉是以不能自克也然四體離乾乾爲剛離爲明稟剛明之才而在變化之位其能遷善而攺過必矣故曰復卽命渝安貞吉復而卽九五之命渝而安初六之貞斯能保其吉矣子曰復卽命渝安貞不失也過而能攺善莫大焉過而不攺是謂過矣九四之吉其攺過之謂乎

九五訟元吉象曰訟元吉以中正也

九五兌也以陽居剛而在上卦之中下無其應而介於四上之間二爻皆幹而四又離也故曰訟元吉九君子之徳也五君子之位也以君子之徳而居君子之位大中至正無私系焉是以謂元吉也兌爲說乾爲健以說爲健天子之象也自二至四其體爲離五居其上向明之義也爲天下之主聽天下之訟大中至正向明而治系之元吉不亦宜乎子曰訟元吉以中正也書曰無偏無陂遵王之義無反無側王道正直無偏無黨王道蕩蕩無黨無偏王道平平九五之謂矣

上九或錫之鞶帶終朝三褫之象曰以訟受服亦不足敬也

上九幹也以陽居柔而在一卦之上乘九五之兌而應六三坎巽也故曰或錫之鞶帶居一卦之上九五之所敬也以君子之資而居小人之地又有小人爲之應宜宜其鞶帶不得於九五而或錫之矣鞶大帶也上服之飾也六三當下體之上故有鞶帶之象帶所以束服者言帶則服可知矣爲其受之於三故以帶言之古者上下通謂之錫天乃錫王王錫申伯上錫下也師錫帝禹錫元圭下錫上也此言或錫之者明其非上之錫六三錫之也或之者疑之也爲其所從來之掩昧也故曰終朝三裭之六三下卦之終故有終朝之象五體兌兌爲毀折而止在三陽之防故有三裭之象以剛在上系於斯應聽訟之際背公營私而受鞶帶之賄故終朝之間見裭者三焉子曰以訟受服亦不足敬也人不易物惟徳其物有君子之徳而加之以君子之服是以其民望而敬之非敬其服敬其徳也今以訟受之袛辱而已又足敬乎臧哀伯有言國家之敗由官邪也官之失徳寵賂章也鞶帶在體章孰甚也一朝而三裭宜哉

周易經傳集觧卷三﹤經部﹐易類﹐周易經傳集解﹥

欽定四庫全書

周易經傳集解師比卷四

宋林栗撰

序卦曰訟必有眾起故受以師師者眾也

師訟之變也自訟而師下坎不動上干變坤而成卦也幹自需而訟至於上九反入於淵是以變而爲坤夫民有所不得其平而後至於訟訟而有以正之則始乎訟而卒於無訟是之謂治世及其亂也以訟濟訟相激爲深而已有寃而無所訴有訴而無所直疾視其長上而幸其危亡其不起而爲亂者未之有也是以秦之將亡其民皆欲倳刃於其長吏而後干戈之事興矣故曰訟必有眾起故受之以師師者眾也坤三爲眾又合坎之二陰斯爲大眾矣而坎中一陽實居下卦之中五陰𨿽眾莫能相攝其勢必歸於一陽一陽在下而爲眾陰之主非行師之義而何以當之哉是以謂之師也

師貞大人吉無咎彖曰師眾也貞正也能以眾正可以王矣剛中而應行險而順以此毒而天下而民從之吉又何咎矣

上坤下坎成卦曰師者坎爲險震爲動坤爲眾爲順以險動眾師旅之事也以順行險師旅之義也夫兵凶器也戰危事也聖人豈得已而用之哉將以誅除暴亂保衛生靈順天之心因民之欲興動大眾而人不以爲勞驅之於萬死一生之地而人不以爲怨凡以其順動之故也然十人之聚必聴其雄百夫之羣必建其長聚大眾而無以正之未見敵而先自敗矣故曰師貞貞正也政令之所自出也五陰而一陽則一陽爲之正也一陽而於五陰之正號令賞罰莫敢不從位宜在上而反居於下何也師帥之義也有君在上而帥得專之𨿽君命有所不受應其義矣古者諸侯或七十里或五十里大者不過百里行軍用師未嘗不躬親之惟王者之師則命將統之王不親行也故曰大人吉大人謂五也子曰師眾也貞正也能以眾正可以王矣傳曰師能左右之曰以眾之所奉以爲正而我能以之不曰大人乎古易諸家皆作大自王弼以來本多作丈夫之丈九二有正眾之才而屈下爲其君六五以天下之眾而委聴於其臣殺伐果敢而上無猜疑之端威權假人而下無驕恣之漸夫何往而不濟故曰吉又曰無咎子曰剛中而應行險而順以此毒天下而民從之吉又何咎矣剛而得中志應於上二之所以吉無咎也行天下之險而順天下之心五之所以吉無咎也二爻之辭俱言之矣或曰震居坎中故曰行險而以六五當之何也曰師之二五相應者也二之行險五之命也金石艸木莫不有毒平居畏忌無所不至而疾病用之兵之除害猶治疾也聚天下不義之徒授之以不仁之器而教之以殺人之事以至仁伐至不仁猶有血流漂杵之禍夫是故謂之毒以毒被天下宜其怨苦然而民樂從之者順其心而除其害也應天順人吉又何咎哉

象曰地中有水師君子以容民畜眾

地者坤也水者坎也地無所不容水無乎不在故君子以容民畜眾象之地中有水水之聚也三軍六師民之聚也君子之聚民如地中之畜水則無流散奔衝之患矣卦言師眾本取諸坤而大象則取諸坎其歸一也

雜卦曰師憂也

坎之一陽爲五陰之主故有憂象坎爲憂故也是故師之六爻皆取憂懼之義焉憂之如何興天下之眾而行天下之險是其所以憂也居人臣之位而有天下之權是其所以憂也夫九二者師之主也二在憂懼之中而諸爻欲無憂懼得乎哉是故初六有失律之憂六三有無功之憂六四有失常之憂六五有不當之憂上六有亂邦之憂至於諸爻言吉必曰無咎其憂之也至矣

初六師出以律否臧凶象曰師出以律失律凶也初六坎也以陰居剛而在一卦之下上無其應而承於九二之震故曰師出以律否臧凶坎爲律震爲出古者出師授之同律所以整軍而經武也在師之初有出師以律之象然以六居之未必能持律也四陰皆體坤居前而順九二之命見危臨難有不敢避獨初六體坎而居其後故有否臧之凶臧言律也否言失也出師之初而失其律凶可知也或曰以律訓臧未聞前詁曰臧之言善也善持律之謂也得律爲臧失律爲否復何疑乎師之初六後軍之象也後軍不整師之通患也使初而非陰則師之象毀矣及其爲陰也又有失律之憂故聖人兩著其辭以明得失之未可知而憂懼之不敢忘也子曰師出以律失律凶也否臧之義明白如此而古今諸儒不勝異說惟左氏傳爲得之曰執事順成爲臧逆爲否否逋靡反或曰諸儒言律或以爲律法之律或以爲吹律之律二者將安折中曰法律本於吹律律起於黃鐘黃鐘坎也古者斷竹爲律吹中聲以驗气候輕重長短毫釐不差度量權衡於此而取則焉是以後世法令通謂之律取其無差忒也今此言否臧之凶直謂法律爾非謂吹律以聴軍聲也若謂吹律以聴軍聲一樂師之職耳世無師曠戰勝攻取固自若也何以言其凶乎爾雅曰坎律銓也郭璞注曰易坎卦主法法律皆所以銓量輕重蓋得之矣

九二在師中吉無咎王三錫命象曰在師中吉承天寵也王三錫命懷萬邦也

九二震也以陽居柔而在下卦之中應乎六五之坤而爲羣陰之主故曰在師師眾也坤爲眾爲順震爲長爲動動而順剛中而應故曰中吉無咎王三錫命一陽居下而爲五陰之主六五聴之羣陰順之不在師而在國則權臣之象矣在師而不得中未可以言吉稟命則不畏專命則不臣專稟之貴乎中也猛則失恩寛則失威寛威之貴乎中也在師而得中是以吉而無咎也象所謂師正吉無咎是也王謂六五也自五至二所歷三爻三錫命也將帥而師而王之錫命至於再三所以昭寵渥而重其權也夫爲將者所有之師君之民也所行之賞罰君之柄也君與之民必與之柄可賞而賞可罰而罰可誅而誅可赦而赦百萬之眾莫敢不從所恃者君命也君無錫命跬步不可行矣是以古者遣帥推轂而命之曰閫外之事將軍主之猶以爲未也而至於再至於三斯可以信其恩威而令其下矣故曰在師中吉承天寵也或曰六五坤也而曰承天寵何哉曰五者天之位也自天寵之吉無咎矣王三錫命懷萬邦也王之所以三錫命者豈私於一師哉所以懷來萬邦也或曰寵一師而懷萬邦其義安在曰勤而見知忠而見信羣臣諸侯莫不勸矣不庭之方不率之國莫不懼矣好我者莫不勸惡我者莫不懼懷來之術有過於此者乎

六三師或輿屍凶象曰師或輿屍大無功也

六三上體爲坤下體爲坎以陰居剛而在下卦之上上無其應而乘乎九二之震故曰師或輿屍凶夫六五者師之王也九二者師之帥也六五體坤坤爲母九二體震震爲長男初六六三體坎坎爲中男六四體艮艮爲少男以九二剛中之才有六五柔上之應憑冡嗣之貴居師帥之任坎艮諸男莫不聴順此其所以吉也然母之於子親而不尊多愛而少威𨿽以師帥之權付之長子至於艮坎諸男未必不使之分其任也故或之或之者疑也輿者眾也屍者主也三四以坎艮而雜乎坤坤爲眾故有輿尸之象行軍用師而眾主之則號令不一人心不齊甲可乙否莫知適從如是而不敗者未之有也所以然者初六六三不當其位而四比於五有愛季之嫌故也子曰師或輿屍大無功也師無統一未戰先潰勞民費財而無尺寸之功固可以言凶矣何必前徒倒戈流血漂杵然後謂之凶乎程氏曰自古任將不專而致覆敗者晉荀林父邲之戰唐郭子儀相州之役是也

六四師左次無咎象曰左次無咎未失常也

六四上體爲坤下體爲艮以陰居柔而在上卦之下下無其應而承於六五之坤故曰師左次無咎坤爲順艮爲止故有左次之象老氏有言君子居則貴左用兵則貴右偏將軍處左上將軍處右則左者不用之地猶人之左手足不如右彊也不用之地師之次舎也坤爲地艮爲山坎爲水師之所次右背山林前左水澤六四皆水而次何也曰四之爲艮其體反也故水澤爲前左而山陵平地爲右背矣以陰居剛體乎坤艮有輿尸之象爲其背山左水有師次之象焉是以變而言之也止則如山動則如雷師之道也故子曰左次無咎未失常也若以陰居剛則失其常矣而艮體尸之得爲無咎乎哉說者謂六四自度非才而不敢進故得無咎夫師帥者社稷之司命政之存亡民之死生於是乎在可以非才而受其任乎旣受任矣而巽儒不進謂人曰我不能𨿽復左次其能免乎

六五田有禽利執言無咎長子帥師弟子輿屍貞凶象曰長子帥師以中行也弟子輿屍使不當也

言當作吉字之誤也今攺正六五坤也以陰居剛而在上卦之中應乎九二之震而乘乎六四四坤艮也故曰田有禽利執坤爲地故有田象艮爲黔喙之屬故有禽象坤之有艮猶田之有禽也古者搜苗狝狩通謂之田主於除害也禽入我田蹂踐禾稼利在於執不可縱舎若快心縱舎遊田無度烈山澤而焚之則獸不得安其居人不得食其利矣傳曰利人土地貨寶者謂之貪兵兵貪者敗不得已而起者謂之應兵應兵者勝蠻夷滑夏宼賊姦宄不得已而用師則執田禽之義也故曰吉無咎帝王之師所以無敵於天下者用此道也夫說者沿襲訛誣以執言爲命辭陋矣夫動民以行不以法應天以實不以名克寛克仁彰信兆民東徵西怨南徵北怨豈區區執言而與之較哉故言大人吉無咎而二五之爻辭皆表而出之不以爲贅者所以顯微而闡幽不得不然爾旣曰吉又曰無咎何也曰無咎者善補過也夫以九二在下而有震主之威六五居尊而行天下之險宜其有咎矣以其剛中而應行險而順故得無咎豈非善補過之謂乎故曰長子帥師弟子輿屍貞凶長子震也弟子坎艮也應於九二旣有長子帥師之象乘乎三四復有弟子輿尸之憂夫柔順者五之所以爲貞也委任九二而責其成不從中禦斯爲善矣然柔而無斷則任不專一二三其責將有輿尸之凶矣故子曰長子帥師以中行也弟子輿屍使不當也夫長子也者豈直謂其年長也哉以其剛中而行健當主帥之事斯謂之長子矣謂其有長人之材故也苟或任所不當十羊九牧無所適從欲無凶得乎或曰卦以一陽爲五陰之主而六五謂之大人何也曰五者尊也六者柔也以柔居尊而九二爲之應吾能左右而使之所謂能以眾者也坤爲順震爲動坎爲險六五體坤而應乎正去險難而就平地所謂行險而順者也謂之大人不亦宜乎世言用武之君往往皆以勇略冠世然後能之此淺俗之論非智識之談也老子曰彊大處下柔弱處上夫惟不爭故天下莫能與之爭然則師之大人以六居五責成九二以收撥亂之功此韓信之所以爲善將兵而髙帝之所以爲善將將也臧宮馬武之徒所以鳴劍抵掌而光武之所以閉闗而謝質也文帝勞亞夫之軍軍門都尉曰軍中但聞將軍之令不聞天子之詔自非文帝有不能堪以是知六五之爲難能也

上六大君有命開國承家小人勿用象曰大君有命以正功也小人勿用必亂邦也

上六坤也以陰居柔而在一卦之上下無其應而乘乎六五之坤故曰大君有命開國承家五居天位故有君命之象坤爲上爲眾爲國邑故有開國成家之象方師之初一陽在下而爲之主五陰莫不順聴者行師之義也及夫開國承家而聴九二之制則無君矣故必大君有命而後可以正其功上居一卦之終班師振旅論功行賞之時也故曰小人勿用大者開國而爲公侯小者承家而爲卿大夫而小人之有功賞之而勿用此爲國久長之計也或曰謂之承家則必繼世而後可乎非此之謂也封之土而命之氏使其子孫得以承襲是之謂承家也甚哉小人之不可用也譬之猶虎狼蝮蠍然欲其不爲民害不可得也聖人知其有功不可不賞也故戒以勿用而已或曰小人之不可一日用也而使之有功何哉曰軍旅之事使智使勇使愚使貪古之道也豈暇問君子小人哉惟開國承家然後得而審理之武王克商大封於廟其詩曰賚說者謂有周賚子也言所以錫善人也孔子曰周有大賚善人是富八百諸侯三千虎士夫豈皆善人哉其處之必有道矣或曰功同賞異則必悍然而不平聖人將何以處之曰象至不仁封之有庳天子使吏治其國而納其貢賦焉何憂其悍而縱其爲暴也光武懲髙帝之事不任功臣得其道矣或曰師之諸爻孰爲君子孰爲小人曰九二六四上六君子也初六六三小人也以九居二徳浮於位者也六四上六徳稱其位者也初六六三則小人而乘君子之器也初與三爲坎坎爲小人故也是以諸爻無咎而初與三皆凶也子曰大君有命以正功也小人勿用必亂邦也夫大君者以公天下爲心者也論功行賞蔑不正矣晉之王渾王濬隋之韓擒虎賀若弼所以爭功而不決者二主之不君從可知矣若漢髙帝有片言之諭孰敢不聽乎哉

序卦曰眾必有所比故受之以比比者比也

比也者親附之謂也比之【闕】

視師比之象也夫師比五陰而一陽剛中而應行險而順均也其所以爲師爲比者二五之位尊卑之不同耳其在於二人臣之位也可以行師而非立國之道也其在於五人君之位也可以立國而非行師之義也是故九二者眾之所奉以爲正也九五者眾之所戴以爲君也書曰萬夫之長可以觀政九二之謂也又曰眾非元後何戴九五之謂也此師比之所以異也

比吉原筮元永貞無咎不寧方來後夫凶彖曰比輔也下順從也原筮元永貞無咎以剛中也不寧方來上下應也後夫凶其道窮也

下坤上坎成卦曰比者坤爲眾爲順艮爲止坎爲險眾而止於險比之勢也順而止乎險比之情也坎坤之中有震象焉所以爲師也坤坎之中有艮象焉所以爲比也或曰子於師之左次田之有禽皆以艮象言之矣於此乃曰坎坤有震而爲師坤坎有艮而爲比何其相戾也曰易有四象謂正體也覆而取之又四象也一卦之彖據正體而言之及其在爻至四而止矣苟不覆之則五上二爻將無所取而三四二爻亦無以明反覆變化之義矣故曰雜物撰得辯是與非則非其中爻不傋此之謂也或曰然則坤坎爲師坎坤爲比亦有其義乎曰坎也者法度之所自出也法度在下而上順從之所以爲師也法度在上而下順從之所以爲比也比吉原筮元永貞何謂也曰九五之謂也受天下之比如九五之正可謂吉矣天下之人得其所比如九三者可謂無咎矣故曰比吉也比輔也下順從也輔當爲富傳寫誤耳順從云者自四以下皆坤象也筮之爲言決疑之謂也以陰比陽以賤比貴得其所以比則吉失其所比則凶吉凶之間禍福之際明者據之取占筮之義也原者再也猶原蠶原廟之義也元始也永終也貞正也筮其所以始終皆正如九五者可以無咎矣夫以五陰而比一陽其從之也豈俟占而後決哉然而筮之至於再何也曰去就之義大矣賢者有所不知而況於眾人乎卦爲二五初四爲吉至於三上兩爻有匪人無首之凶不知原筮之故也六三非陽也而居於剛自以爲陽而求配於上六又介乎二四之間二四舎三而此五上六舎五而比二吉凶之來自取之也可不審乎九五體陽而居剛六二六四上六體陰而居柔如是而比斯謂之元永貞者矣故曰原筮元永貞無咎以剛中也不寧方來謂初六也九五在上六二在下當比之時而有不當其位者非背叛之臣卽裔夷之君長也初六一爻最爲僻逺以陰居剛不當其位其四夷之國不寜之方乎初近於二配於四二四旣得所比初之從五不占而決矣故曰不寜方來上下應也後夫凶謂上六也夫也者妻之所比也君也者臣之所比也當比之時九五中正於臣民爲君於妻妾爲夫自四以下莫不順之所謂陽唱而陰和男行而女隨也上六獨乘於五是後其夫也其凶宜矣孟子曰未有義而後其君者也或曰三上配也豈得反謂五爲夫曰五陰一陽陽居中正天下一家之象也天無二日民無二王上不比五而比三是謂比之無首比他人而後其夫也上之所以比三者爲其居之可配而不知其徳之非夫失原筮之道也故曰後夫凶其道窮也或曰防之彖曰初筮告再三凟凟則不告明筮貴初而惡夫凟也今比之筮而貴乎再是故將凟之也歟曰夫言各有當也書曰卜不習吉初筮之謂也又曰一習吉原筮之謂也防者之於師亟問而弗志於心其弗告之宜矣臣之從君婦之從夫不可以苟合苟合則離思其始而圖其終所以爲久長之道也何惡於原筮也哉

象曰地上有水比先王以建萬國親諸侯

地者坤也水者坎也天下之水未有不附於地者地中有水水之聚也地上有水水之散也水聚則爲澤及其散也或爲江河或爲溝瀆而莫不比於地民聚則爲師及其散也或爲方伯之國或爲子男之邦而莫不比於王此先王所以建萬國親諸侯也

雜卦曰比樂師憂

坎之一陽爲五陰之主在師爲憂在比爲樂何也曰師比以二五爲主師之二五不當其位比之二五皆得其正故也柔上而剛下上下之所同憂也陽尊而陰卑尊卑之所同樂也夫興師動眾以毒天下拯之塗炭之中而措之袵席之上豈不始於憂勤而終於佚樂也哉天下有王生民有歸於斯時也可謂樂矣是故比之諸爻皆有佚樂之象六二自內而吉六四自外而亦吉初六自他而亦吉九五不誡而亦吉惟六三上六失其所比有匪人無首之象也當比之時九五在上順之者吉逆之者凶順之者安榮逆之者危辱自非反道背徳之人誰肯避吉而就凶捨安榮而取危辱哉此比之所以爲樂也故曰比者比也其他爻則以上下相比明其義焉

初六有孚比之無咎有孚盈缶終來有他吉象曰比之初六有他吉也

初六坤也以陰居剛而在一卦之下上無其應而承乎六二二亦坤也故曰有孚比之無咎坎爲有孚謂九五也以震而居坎中羣陰之所孚也二應在五而比於初四應在初而比於五故初因二與四而得其所比焉所謂因不失其親者也所以然者初體坤坤爲順凡比之道元永皆正然後無咎今初六最逺於五不當其位見五之有孚而逺來比之曷爲無咎乎哉孟子曰天無二日民無二王詩云自西自東自南自北無思不服九五之謂也初六避逺因二與四而得所比又何咎之有哉故曰有孚盈缶終來有他吉坎爲缶九五坎中之陽流而不盈者也自四以下皆坤象焉以土制水則其缶盈矣盈缶也者言其充實也有諸中必形諸外誠於此必著於彼九五之孚僅盈一缶而有自他來比之者初六是也初爲無咎而五爲吉矣或曰九五在上無所不孚而以盈缶言之何也曰江出岷山其源濫觴極其所至放乎四海盈缶之孚足以充塞乎天地之間矣爲人上者患誠信之不充耳苟能充之何憂天下之不王四夷之不服哉子曰比之初六有他吉也夫爻旣言之矣夫子又申言之不幾於贅乎曰聖人之言簡而明質而盡學者顧未之思耳今言易之家皆於別爻求他吉之義然後知聖人有味其言之也蓋曰比之他吉不在別爻卽初六是也豈不簡而明質而盡也哉

六二比之自內貞吉象曰比之自內不自失也

六二坤也以陰居柔而在下卦之中應乎九五之震而承乎六三三坤艮也故曰比之自內下卦爲內上卦爲外九五在上六二自內而比之故曰貞吉當比之時二五中正自內比之可謂元永貞正吉而無咎者矣子曰比之自內不自失也夫以陰柔爲體乎坤不憂其不順於五而憂其自失於三也能保其正不自失於匪人斯爲吉矣

六三比之匪人像曰比之匪人不亦傷乎

六三上體爲艮下體爲坤以陰居剛而在下卦之上上無其應而介於二四二爻皆坤而三又坎也故曰比之匪人匪人者非所比而比焉者也二以其中四以其近皆獲比於五矣獨上六後夫而與三爲背謂之匪人不亦宜乎陽爲貴陰爲賤賤者比人者也貴者比於人者也陽爲賢陰爲不肖不肖者比人者也賢者比於人者也是故比五陰而一陽五陰之爻皆言比之者比人者也一陽之爻獨言顯比者比於人者也比於人者治人比人者治於人今六三上六二爻皆陰莫能相尙三𨿽居剛而上又一卦之上三𨿽體艮而上乂體坎是故皆有比之之辭明其才徳俱茂不能以自立相比而莫適爲尊也子曰比之匪人不亦傷乎己不能以自立所比者又非其人禍至無日矣不亦可傷哉在漢建武隗囂公孫述荀若竇融者初六當之矣

六四外比之貞吉象曰外比於賢以從上也

六四上體爲坎下體爲坤以險居柔而在上卦之下下無其應而承乎九五之震故曰外比之貞吉六二爲內比六四爲外比明矣夫以六四之坤而承乎九五之震其比之也固也爲其有坎象焉坎性下流是以戒之守其正然後吉也子曰外比於賢以從上也上者對下之稱四之配在初而乘乎三二爻皆陰也陽爲賢陰爲不肖捨不肖而比賢四之所以爲貞吉者歟

九五顯比王用三驅失前禽邑人不誡吉象曰顯比之吉位正中也舎逆取順失前禽也邑人不誡上使中也九五震也以陽居剛而在上卦之中應乎六二而爲五陰之所宗故曰顯比陽爲明陰爲晦震東方也日之旦也以大中至正之道顯然受天下之比也誠意以待之虛心以納之來者不拒去者不追較然不欺其心俯仰而無愧怍此之謂顯比古之聖人所以得天下者皆是道也故曰王用三驅失前禽邑人不誡吉王謂五也五體震震爲馬下應乎二所歷三爻故有王用三驅之象禽謂三也三體艮艮爲黔喙之屬三自內比四自外比而三獨不順比之匪人故有失前禽之象邑謂六二也二體坤坤爲國邑柔順中正而與五爲應故有邑人不誡之象王用三驅卽禮所謂天子不合圍是也三面而驅闕其一面順而來者取之逆而去者舎之古之道也夫三面而驅禽之逸者固多矣聖人以爲外物任其去來而不彊取之也故曰子釣而不綱弋不射宿成湯之祝曰欲左者左欲右者右不用命者入吾网聖人之仁蓋如此也或曰湯以一面而王用三驅何也曰三驅禮也湯之一面代虐以寛矯枉過正非常道也原其設心則同矣若夫邑人則吾之所與同其休戚者也方其未附也去來逆順有所不可知及其附也則鞏如磐石固如膠漆親如父子防如頭目又何誡之有哉是以大有之盛至於易而無備泰之盛至於不戒以孚然後爲至也然則聖人不取必於前禽而取必於邑人不取必於邑人而取必於吾身使吾徳可比則邑人不誡邑人不誡則前禽安往哉以此顯比可謂吉矣子曰顯比之吉位正中也舎逆取順失前禽也邑人不誡上使中也書曰爾身克正罔敢不正民心罔中爲爾之中上使中之義也夫六二𨿽居中履正苟無九五之君將不能保其正矣上之所使不其然歟鄭康成曰舎而去之不射走而往者順而射王弼亦曰禽走來趨已則之背已而走則取之旣違經防且非事情又曰可以爲上之使非爲上之道失之逺矣王氏明象曰古者田獵驅禽獸於所聚之野而射之三驅而止未詳所出亦恐不近人情

上六比之無首凶象曰比之無首無所終也

上六坎也以陰居柔而在一卦之上下無其應而乘乎九五之震故曰比之無首上六以柔乘剛而不順九五而反與六三爲比者也小人羣居莫適爲首故曰凶兩貴不能以相事兩賤不能以相使比而無首凶不亦宜乎幹之上九無首而吉比之上六無首而凶學者觀之思過半矣子曰比之無首無所終也夫以六三比之匪人固可以爲凶矣猶然不系以凶咎之辭者其逆順未可知也使其幡然從天下之所歸往孰能禦之哉至於上六卦之終也而卒於無首其凶成矣此所謂初辭擬之卒成之終者歟曰上之於三旣非其配而切近於九五烏知其不從五而反比於三與曰爲其後之故也方比之時一陽在上六二自內而比之六四自外而比之初六自逺而比之惟六三上六各居一卦之上皆有雄長之心是以相與爲比而至於後夫所謂天下後服者先亡矣而況於近而不相得乎所以然者九五震也上六坎也六三艮也自以皆得幹之一體是以不汲汲而從五也或曰六四之坎也而比之何哉曰四以陰居柔而在上卦之終體乎坤而成乎震其比之也不亦宜乎非三上之比也

周易經傳集解卷四

欽定四庫全書

周易經傳集解小畜履卷五

宋林栗撰

序卦曰比者比也比必有所畜故受之以小畜

畜之爲義說者曰止者聚也養也夫止者艮之義也聚者萃之義也養者頤之義也以之訓畜皆不固矣至於聖人亦豈云爾哉曰比必有所畜而已稽其近似蓋有含畜之意焉何則實不能以畜實虛則能之剛不能以受剛柔則能之然則止也聚也養也亦兼明之矣自比之畜坤變爲乾坎變爲巽而成卦也天下之所以比於九五者以天下皆柔惟五之爲剛也天下皆弱惟五之爲彊也夫天下之人豈盡柔弱而已乎材智勇健固不乏人矣爲九五者豈必智勇出於其上而後爲之君哉其必有以畜之矣梁襄王問於孟子曰天下烏乎定對曰定於一孰能一之曰不嗜殺人者能一之孰能與之曰天下莫不與也其比畜之義乎是故自比之畜變其四爻其不動者九五六四矣然則五之所以畜之者非六四而誰歟是故畜有大小大畜君也小畜臣也以一陰而畜五陽其小之何也以其近君之位而體柔巽之行是以謂之小畜也

小畜亨宻雲不雨自我西郊彖曰小畜柔得位而上下應之曰小畜健而異剛中而志行乃亨宻雲不雨尙往也自我西郊施未行也

下乾上巽成卦曰小畜者乾爲健兌爲說離爲麗巽爲入天下之健者說而麗之非有以巽而入焉其能畜之乎故曰小畜亨以巽畜乾以一柔畜五剛小畜大之義也畜大而能亨者柔得位而上下應之也六四也者近君之位也以六居之得其位矣上承九五得其君也下接三陽得其助也得其位得其君得其助則天下聰明才智勇敢之士莫不說而麗之此其所以能亨也故曰柔得位而上下應之曰小畜夫六四者畜之宗也九五者畜之主也四之畜之也豈自爲哉凡以九五之故也五𨿽中正以健制健必不畜矣以剛禦剛必不容矣今健而下巽剛中而志行是以畜而亨也故曰健而巽剛中而志行乃亨宻雲不雨自我西郊何謂也曰雲雨坎也小畜反復八象未嘗有坎而彖言宻雲不雨四言有孚血去惕出上言月幾望皆坎象也學者可不求其故哉或曰敢問其故曰小畜之坎由比來也觀夫序卦則得之矣比之六四上六坎也其九五坎之中爻也自比之畜不變者二爻耳是以上卦之巽有坎象焉明其所從來也或曰凡卦之象莫非有所從來也旣以爲小畜矣而猶有比象其在他卦何獨不然曰他卦亦固有之不若小畜之象全取乎比也所以然者何哉爲其畜之故也比而後畜則巽之有坎不亦宜乎或曰然則安在其爲宻云而不雨也曰爲其畜之故也坎變爲巽而在乾之上雲雨之气旣升乎天以一陰而受五陽之歸是以盤旋蓊欝畜爲云宻而膏澤不下流也其曰自我西郊何也曰我六四也六四視二爲兌視上亦爲兌兌西方也坤之彖曰西南得朋乃與類行東北喪朋乃終有慶是故天气下降地气上騰陽居其所陰喪其朋然後云行而雨施今六四之巽旣上騰矣然而未離其類自我西郊是以屯其膏而未下也子曰宻雲不雨尙往也自我西郊施未行也尙往之爲言猶言乃與類行雲爾自我西郊而未達於東北施之未行不亦宜乎東北艮也自東北而震也夫畜以艮畜乾而九三上九皆有震體此其所以異於小畜歟

象曰風行天上小畜君子以懿文徳

天者幹也風者巽也風行天上則爲號施令之象行於地上則爲觀民設教之象今也行於天上其猶號令之未政教之未施乎固己畜之於此矣惟天爲大而風行其上小之畜大亦如是也故君子象之以懿文徳懿之言美也美其文徳以號施令觀民設敎無適而不宜矣

雜卦曰小畜寡也

畜之爲卦以柔畜剛以巽畜乾也夫乾天下之至健也而巽之長女以柔畜之幹之受制不亦難乎然卦惟一柔而諸爻皆剛以剛遇剛不能相下其勢必歸於柔以五剛而歸一柔柔至寡而剛至眾欲無受畜不可得矣是故陽見乘陵則爲反目陰能乘順則爲攣如逺而相得則爲復道同體而相說則爲牽復爲載徳皆卽六四以言其義也然則以一柔而畜五剛非至寡其孰能之

初九復自道何其咎象曰復自道其義吉也

初九幹也以陽居剛而在一卦之下應乎六四之巽故曰復自道幹之九三終日幹幹其象曰反復道也今初九之乾方受六四之畜未可以進復自道而已故曰何其咎吉初在一卦之下體乎乾剛復自其道又何咎之有哉旣免於咎斯爲吉矣方畜之時一陰在上牽制羣動初九之君子𨿽在下位與之爲應但能反復其道無所迎將吉孰如之故子曰復自道其義吉也

九二牽復吉象曰牽復在中亦不自失也

九二兌也以陽居柔而在下卦之中上無其應而連於六四之巽故曰牽復牽連也二四同體故有牽復之象君子在下不得於君而得於大臣𨿽爲所牽而能居中守正反復其道不爲屈撓牽而能復者也故曰吉子曰牽復在中亦不自失也以其居中知其能自免矣

九三輿說輻夫妻反目象曰夫妻反目不能正室也九三下體爲幹上體爲離以陽居剛而在下卦之上上無其應承於六四之巽故曰輿說輻巽離兌皆出乎坤坤爲大輿離爲麗巽爲入爲伏故有輿說輻之象說輻則輿不行矣其所以說輻而不行者則受畜故也夫輿之言眾也其象車也象載車而行是必人之豪傑師之尊長也說輻而受制是必有其道矣九二之輿己有毀拆之象而未遇其配志猶上行至於九三而遇六四離坎相合則說其輿輻矣三說其輻則二之牽復不亦宜乎然三同志上行受畜於四豈其所願哉故曰夫妻反目離爲目坎爲靑巽爲多白眼故有夫妻反目之象反目怒而相睨則乖閡之睛也六爲畜之宗處九於五而自下畜之則上下相安而有攣如之孚善畜君者也若處九於三而自上畜之則是婦制其夫臣制其君也三以干之剛以離之明而受畜於四又見其陵則其不和而反目宜矣是以聖人體天地法陰陽制爲夫婦室家之禮剛上而柔下男行而女隨然後可以長久而無乖閡之患故子曰夫妻反目不能正室也謂九三在下而六四在上故也

六四有孚血去惕出無咎象曰有孚惕出上合志也六四上體爲巽下體亦爲巽以陰居柔而在上卦之下應乎初九而介於九三九五之間初與三爲幹三與五爲離故曰有孚血去惕出無咎四之爲巽由坎變也坎爲有孚爲血爲惕有孚謂承五也血惕謂乘三也血之言惕惕之言懼也六四在比旣以孚爲九五矣至畜而成剛故有相懼之象焉謂其旣比爲五而能巽以畜之志同義合誠信己孚則禍患之來不旋踵而自去憂懼之至不轉瞬而自消所以然者坎變爲巽故也故曰無咎子曰有孚惕出上合志也居近君之位持宰物之權上下五陽惟己之聴欲無傷懼不亦難乎惟其盡忠竭誠與上合志使讒間之口不能得其隙而議之然後可以免矣

九五有孚攣如富以其鄰象曰有孚攣如不獨富也九五離也以陽居剛而在上卦之中下無其應而乘六四之巽故曰有孚攣如攣猶納也易以逺而配爲交如近而合爲攣如言綢繆固結也六四之巽猶有坎象其過九五離坎相合可謂攣如之孚矣故曰富以其鄰陽爲富陰爲貧以猶用也鄰猶臣也書曰欽四鄰又曰臣哉鄰哉鄰哉臣哉以其宻邇於五故以鄰言之矣六四者畜之宗也本乎陰虛故能受眾陽之歸然豈將據而有之哉蓋以九五在上有智勇過人之資苟與天下爭能而角技則天下之智勇未必皆比其下將不必服而臣之矣是故用其柔巽以畜納之使下之智勇不以犯其上上之智勇不以勝其下上安於爲君而下安於爲臣故六四之畜凡以爲九五之用也書曰如有一个臣其心休休焉其如有容人之有技若已有之人之彥聖其心好之不啻如自其口出是能容之以保我子孫黎民其六四之謂歟然九五方受畜於四而乃能用之何哉以其富也貴爲天子富有天下而樂與賢者共之是以能用之也子曰有孚攣如不獨富也富也者人主之所獨也樂與賢者共之則賢者樂爲之用安富尊榮有隆無替豈與愚夫愚婦獨富而無鄰者同日語哉

上九旣雨旣處尙徳載婦貞厲月幾望君子徵凶象曰旣雨旣處徳積載也君子徵凶有所疑也

上九兌也以陽居柔而在一卦之上下無其應而連於四之陰乘乎五之陽故曰旣雨旣處夫巽離坤兌者陰之所也乾坎艮震者陽之方也陰離其類也而之乎陽陰陽和而後雨今小畜之陰由巽而之兌是以畜爲宻云而已然小畜以柔畜剛下之三陽臣也以臣畜君上之九五是也上九一爻乘九五之剛而受六四之畜將何義以處之其臣之元勲舊徳人主所尊尙者歟說以從巽斯受其畜矣故以旣雨之義明之四之爲巽由坎變也自坎而之巽自巽而之兌其旣雨而復其所乎旣雨而復則功臣之象也故曰尙徳載畜徳之盛而天下載之是以九五尙之也夫以人臣而居成功之地有積徳之名世主之所忌也不能奉身以退而猶貞固守之危之道也故曰婦貞厲月幾望君子徵凶離爲日坎爲月月之望與日爲衡分天之中故謂之望望則疑爲日矣日中則昃月盈則虧天之道也月之幾望其極盛之時乎君子不戒而徵則凶矣君子者對婦而言也在家爲夫婦在國爲君臣聖人之所以爲戒深矣故子曰旣雨旣處徳積載也君子徵凶有所疑也徳盛而名尊位髙而權重有疑陽之勢矣

序卦曰物畜然後有禮故受之以履

履之成卦畜之反也履之三卽畜之四也履之兌卽畜之巽也夫以一陽而爲五陽之主𨿽非天位而五陽居之在四而能畜者當位而承乎五也今居三不當其位不承九五以爲君則不正以爲臣則不順故不足以主一卦之義而取其上下二體名之曰履焉幹者陽之至尊兌者陰之至卑莫髙乎天莫下乎澤上安其尊下守其卑君子履之臣民借焉斯之謂履矣夫天下才智勇敢之士莫不有上人之心及其未受畜也跳踉咆哮無所不至及其旣畜矣入吾含畜之內然後上下之分定而禮行乎其間矣是故幹以健而行兌以說而應𨿽其下有二陽而安爲之借莫有爭心斯以履以畜之義也

履虎尾不咥人亨彖曰履柔履剛也說而應乎幹是以履虎尾不咥人亨剛中正履帝位而不疚光明也下兌上干成卦曰履者初爲兌二爲離三爲巽四爲乾五爲兌巽離兌爲三女言幹則包三子言三女則包坤三陽在上三陰在下尊卑之分不旣明矣乎是以謂之履也故曰履柔履剛也柔履乎剛履之象著矣夫履之爲言自上履下也不曰剛履柔而曰柔履剛者猶孟子小役大弱役彊之義剛之履柔以勢言之也柔履於剛心說而誠服矣謂之有禮不亦宜乎履虎尾不咥人亨何謂也曰乾爲人兌爲虎虎陰物也兌西方之卦有虎之象焉又爲口有咥之象焉幹在其上有履虎尾之象焉履虎之尾其首必反未有不見咥者也而又言不咥人亨何也爲其旣已畜之矣馴習於人履之而不咥宜哉傳曰虎之與人異類而婿養異者順也婿猶說也順猶巽也此巽之所以爲畜而兌之所以爲履也故曰說而應乎幹是以履虎尾不咥人亨彼說而應乎我故履之而不吾咥也履之而不吾咥足以爲無咎而已何自亨哉夫子於是明之曰剛中正履帝位而不疚光明也所以釋亨之義也幹之三陽有相終始之義剛中正謂五也以九居五故也履帝位謂上也履乎天位故也不疚光明謂四也體乎離明故也履虎尾而不咥則剛中正履帝位而光明不疚不亦亨乎

象曰上天下澤履君子以辧上下定民志

天者幹也澤者兌也莫髙乎天莫下乎澤君子體之以辧上下而民志定矣

雜卦曰履不處也

履之爲卦上休履下也其在六位上爻履下爻也以剛履剛得所履則吉以柔履剛以剛履柔失其所履則有虎尾之厲焉履虎尾宜見咥者也履之而不見咥者履而不處九四是也若履而處之咥人宜矣陽爲行陰爲處五陽之爻皆吉無咎而六三獨凶者謂其履而處之也

初九素履往無咎象曰素履之往獨行願也

初九兌也以陽居剛而在一卦之下上無其應下無所履而承於九二之離故曰素履兌西方之卦而色白有素履之象焉履以所履之爻爲義旣無所履則取其所往以陽居剛履得其正而謂之素履焉賢人君子身處卑賤見履於人遺逸而不怨厄窮而不閔履其素而己履者禮也燔匏葉可以行禮啜菽飲水可以事親君子所履於是素矣素履而行何咎之有子曰素履之往獨行願也君子得其時得其位推其所履以兼善天下豈非素願也哉不得其位不得其時獨行諸身而已豈往而求之哉

九二履道坦坦幽人貞吉象曰幽人貞吉中不亂也九二離也以陽居剛而在下卦之中上有九五而非其應乘初九之剛而履於六三之柔故曰履道坦坦幽人貞吉離也者明也日中而行得其所履坦坦之道也旣以體乎離明而履坦坦之道宜若可以行矣而乃曰幽人貞吉何也爲其以九居二逺不應五而近臣六三三之眇跛不足與有爲也往而從之陷於亂人矣惟幽潛之君子爲能貞固守之斯爲吉也或曰離爲明坎爲幽二體離而謂之幽人則離坎之象可以互用乎哉曰以幽而明其明乃所以爲幽也以明而守幽其幽祗所以爲明歟以九居二故有幽人之象也或曰初無所履而猶往無咎二得其所履而不保其往何也曰初處最下逺無所應近無所承其往也獨行其素而已必無咎也若夫九二履於六三陰陽相求物之情也二之往也非三而誰從故必貞而後吉也子曰幽人貞吉中不自亂也卦惟一陰而九二承之烏知其貞吉而不爲貞凶也哉其以剛中知其不自亂矣是其所以爲貞吉者也若利害得喪亂於其中尙能守其中貞也哉

六三眇能視跛能履履虎尾咥人凶武人爲於大君象曰眇能視不足以有明也跛能履不足以與行也咥人之凶位不當也武人爲於大君志剛也

六三上體爲巽下體爲巽以陰居剛而在下卦之上視二爲離視四亦爲離視初爲兌視五亦爲兌故曰眇能視跛能履離爲目巽爲多白眼眇而能視也巽爲股兌爲毀折跛而能履也爲其陰柔不中不正故以眇跛言之也故曰履虎尾咥人凶兌爲虎三履其中以柔履剛失其所履履虎尾也兌爲口巽爲入入於虎口咥人之象也虎之踞也其尾旋焉是以旣爲尾而又爲口也巽爲伏爲進退爲不果陰柔之性貪利忘反見難而不能去履而處之之象也夫眇而不能視跛而不能履則安分而止矣豈有虎尾之憂哉爲其眇而自以爲能視跛而自以爲能履故冒險而行履虎尾而不知危也履乎虎尾明不足以見彊不足以行履之而不去安有不見咥者或曰武人爲於大君以六居三不當其位小人而乘君子之器武人爲於大君之象也以獨陰居下卦之上在五陽之中視天下莫已若遂有爲大君之志不知其所履者天下之至危也武而無謀履非其據足以殺其身而已矣夫六三者小畜之六四也自畜而履保其常心則彖所謂說而應乎幹者也說而應乎幹則上下辧而民志定矣而三以重巽之體居離兌之中不能自克以及於難故九五於三旋其吉而上九於三考不祥吉凶無常惟所召耳子曰眇能視不足以有明也跛能履不足以與行也咥人之凶位不當也武人爲於大君志剛也三在二四之中而有應在上此其所以有爲君之質𨿽柔而求至剛矣是以謂之武人也若以六居五履信而思順當位而尙賢以一陰爲眾陽之歸豈有武人之象哉

九四履虎尾愬愬終吉象曰愬愬終吉志行也

九四上體爲幹下體爲離以陽居柔而在上卦之下履六三之柔而履於五之剛故曰履虎尾愬愬終吉三兌也終兌爲虎四履其上以剛履柔失其所履履虎尾也愬與遡同遡猶行也遡遡行而不止也三之陽而上行故有遡遡之象乾爲剛離爲明明足以見剛足以行是以知危而不履也在兌之上已進乎幹履而不處說乎虎口矣說乎虎口未可以言吉吉在其終也子曰愬愬終吉志行也志在於行說乎虎口至於上九而後元吉以終之此彖所謂不咥人亨者歟

九五夬履貞厲象曰夬履貞厲位正當也

九五兌也以陽居剛而在上卦之中承柔皆剛得其所厲矣故曰夬履貞厲夬之言決也在易之夬剛決柔乾決兌也九五在上而六三武人欲爲大君當是之時可以決而去之矣夬之九五所以不利卽戒者以至剛而決至柔以至盛而決至衰物極則反人窮則詐有危道焉故曰中行無咎中未光也謂其健而不說決而不和也至履之九五本剛健之資而體乎柔說之道故曰剛中正履帝位而不疚光明也謂其健而說決而和也是故履皆以干決兌而履之五有兌象焉以干決兌猶懼其危以兌決兌蔑不濟矣然則系之貞厲何也凡易言貞與徵爲相反之辭徵猶行也貞猶固也以徵爲凶者以貞爲吉以貞爲厲者以徵爲亨也養虎爲患前志所戒五之貞厲不亦宜乎子曰夬履貞厲位正當也以五之正當決三之不當可以決之而無疑矣然猶貞固守之長姦縱惡危之道也

上九視履考祥其旋元吉象曰元吉在上大有慶也上九幹也以陽居柔而在一卦之上履乎九五而不爲人之所履故曰視履考祥其旋元吉上履之終也以柔濟剛履道之成也履乎九五履天位也以剛履剛得其所履可以安行矣然猶視而後履謹之至也書曰若跣弗視地厥足用傷視履之謂也視言柔履言剛也九四上九皆得之矣九四視而後履者𨿽未免虎尾之危其覺而去速矣六三之視履所謂眇者不足以與明跛者不足以與行也至於九四體離之明體幹之健以離而視則無不察矣以干而履則無不亨矣然而非其所履未可以言吉也至於上九卦之終也兢兢業業謹終如始上九之謂也視履之祥至於此而後見也考之爲言成而可校也祥之爲言善而得福也旋之爲言反而有歸也福善禍淫天之道也然爲善者有時而逢殃爲惡者有時而獲福是以世之人疑焉蓋不考之於其旋故也考其旋則善惡之報無不驗矣君子之爲善也非以僥幸於目前之福也擇而履之一舉足不敢易也凜然如履虎尾而將咥人是以見利而思害臨福而憂禍思則利有所不就憂則福有時而辭之較之目前有不及宜行者矣及其旋而考之元吉之所歸也此文王孔子之所以行乎憂患而不攺其操也歟故曰履徳之基也視而後履所以爲徳之基也又曰履和而至以兌濟乾以柔濟剛所以爲和而至也又曰履以和行始乎愬愬中吉終乎視履所以和其行至於上九其裕後矣積善之家必有餘慶不在其身必在其子孫也謂之元吉不亦宜乎子曰元吉在上大有慶也上九體幹幹爲大應在六三陰陽相得謂之大有慶夫以五之中正宜元吉矣今元吉猶在上者謂其大而且有慶也不計目前之福而考之於其旋子孫之慶寧有窮乎此之謂大有慶也非文王之孫子其誰足以當之哉

履卦序說

子曰易有太極是生兩儀兩儀生四象四象生八卦八卦定吉凶吉凶生大業有物混成是謂太極天尊地卑是謂兩儀坎離震兌是謂四象乾坤艮巽是謂八卦然子言易有太極以至吉凶大業於是乎生前此數者旣已興於爻象之中矣愚讀易至履卦始得四象八卦之說知聖人之所以示我者獨詳言之今夫揔六畫而成卦謂之履者太極之象也系之曰兌下乾上者兩儀之象也初至三爲兌二至四爲離三至五爲巽四至上爲幹此則兩儀生四象也初爲兌五亦爲兌二爲離四亦爲離四爲乾上亦爲幹惟六三一卦上體爲巽下體亦爲巽此則四象生八卦也八卦成而吉凶可定吉凶定而後大業於是乎生矣是故四象者卦之所以立也八卦者爻之所以分也不知四象無以盡一卦之性不知八卦無以辧六爻之情八卦之在四象猶八極之在四方也言四象則八卦在其中矣故曰易有四象所以示也系辭焉所以告也定之以吉凶所以斷也夫四象者於數爲七八九六於時爲春夏秋冬於象爲金木水火於徳爲仁義禮智然而是數者易之所以非其所有也易之所藏非其所示也若夫有而示之則於前之所陳非邪凡易之中有是四象所以示人者也𨿽以示之未之能察也聖人又系之辭焉如履虎尾素履之類所以告之也𨿽以告人未之能決也聖人又定之以吉凶如不咥人亨往無咎之類所以斷之也聖人之爲後世君子可謂憂之深而愛之篤矣子曰文王旣沒文不在玆乎天之將喪斯文也後死者不得與於斯文也𨿽然苟非其人道不虛行顏氏之子不幸早世仲尼之所爲慟哭也蓋家語所載者商瞿子木受易於夫子𨿽其學於今無傳然漢之言易者皆本其所自出也愚嘗疑之子木之賢與其答問於孔子之書夫豈人不足列於髙弟而乃以微言奧防傳之歟世人有子夏易說者其繆妄可讀而知矣舊傳韓嬰丁寛所著已不可考恐今本又非昔書近人晁說之以道自著其說名曰商瞿易傳子夏之書亦其類歟按春秋左氏卜筮之家頗用四象至漢以來言易者謂之五體而鄭虞翻王肅之流穿鑿傅防千岐萬轍使學者無所依據然後王弼一舉而廢之夫易象也廢虞鄭之言可矣而可以廢聖人之言乎且其言曰蹄者所以取得而忘蹄筌者所以取魚得魚而忘筌然則捨筌蹄而求魚弼亦知其不可矣自仲尼沒千有餘年斯文幸而未喪然聖人之意湮沒不明其去亡蓋無幾近世易家頗悟王弼之失恨其燭理不明顧乃采拾魏晉諸儒之談王弼已棄之糟粕更取而陳之其爲後學詆訶無足怪者然孟子有言理義者人心之所同然者也今之學者𨿽狥王弼之陋至於互體時有所合未嘗不致疑焉然其心以爲聖人之所未嘗言而互體之說無一定之據不若王氏之簡且便也嗚呼此豈學者之罪哉今故取仲尼四象八卦之文略陳梗槪覽者得以考焉或問曰四象八卦如子之言則聖人曷不明以告人乎應之曰昔者伏羲氏始畫八卦也未嘗有六畫也而文王重之夫六畫者非文王之所造也自伏羲而有之矣文王之爲六十四也未嘗有兌下乾上也而夫子陳之夫兌下乾上者非夫子之所造也自文王而有之矣文王之言曰履虎尾不咥人亨者由履之成卦而言之也夫子之言曰說而應乎幹上天下澤履者由兌下乾上而言之也今之所謂四象八卦者夫子旣言之矣小子述焉如使聖人一一而告之則伏羲以來有不勝言者矣或者又曰聖人之經不可使易知其言曲而中其事肆而舉一隅不以三隅反則不復也今子聖人之奧而舉其四隅毋乃非聖人之意歟應之曰然吾罪也夫吾罪也夫𨿽然吾有不得已也自仲尼沒千有餘年未有能以一隅反者幸而得之又將而藏之吾懼失聖人之意也敢求明哲以正斯言紹興甲戌秋九月崇仁學易堂書

周易經傳集解卷五

欽定四庫全書

周易經傳集解泰否卷六

宋林栗撰

序卦曰履而泰然後安故受之以泰泰者通也

泰之成卦履之變也自履而泰幹反居下兌變爲坤上下相易而成卦也幹反居下所以交爲兌也兌變爲坤所以順於幹也夫履也者自上履下乾履兌履虎尾也說而應乎幹是故履之而不吾咥也彼旣心說而誠服矣然其情未交而志未通是以有虎之象焉𨿽不吾咥亦已危矣何者幹履於二而未有以交之也及乎降尊而就卑然後上下之情交通而無間斯可以相安而無不測之虞矣是故兌之象一也在履爲虎在泰爲妹由其情異而志殊也豈不擬諸形容而象其物宜也哉

泰小往大來吉亨彖曰泰小往大來吉亨則是天地交而萬物通也上下交而其志同也內陽而外陰內健而外順內君子而外小人君子道長小人道消也

下乾上坤成卦曰泰者初爲乾二爲兌三爲震四爲坤乾爲父坤爲母震一索而得男兌三索而得女天尊地卑乾坤定矣卑髙以陳貴賤位矣今幹反在下則是天地易位而上下失序矣聖人之作易也何以知其天地之變而不爲易位失序者乎以有震兌存乎其間也震也者乾坤之始交兌也者乾坤之終合也始也者萬物之所以生也終也者萬物之所以成也震上兌下者歸妹之象也歸妹天地之大義也天地不交而萬物不興歸妹人之終始也是故天地之始交也出乎震而爲雷其終也入乎兌鐘而爲澤皆氤氳之气也謂之交泰不亦宜乎泰者通也人之血气流暢心安體舒則謂之泰亦取通之義也泰小往大來吉亨何謂也曰三陰出而在外三陽入而居內陽日以長陰日以消陽爲大陰爲小故也以天地言之則天爲大而地爲小以上下言之則上爲大而下爲小以陰陽言之則陽爲大而陰爲小以健順言之則健爲大而順爲小以君子小人言之則君子爲大而小人爲小小往大來而系以吉亨者則是天地交而萬物通也上下交而其志同也天穹隆而上覆地旁薄而下承四時何由而行萬物何由而生天气下降地气上騰氤氳交通然後四時行而萬物生矣君尊而在上臣卑而在下百工何由而熙庶事何由而康上之情達於下下之情通於上歡忻相與然後百工熙而庶事康矣內陽而外陰春夏之所以生也內健而外順君子之所以成徳也內君子而外小人君子道長小人道消天下之所以治也系之吉亨不亦宜乎

象曰天地交泰後以財成天地之道輔相天地之宜以左右民

天者幹也地者坤也天地交而萬物通所以爲泰也後者上也民者下也上下交而其志同所以爲泰也天地之道生成是也春省耕而補不足秋省斂而助不給所以財成其道而左右民也天地之宜四時九土是也析因夷隩敬授其時髙下肥磽教之樹藝所以輔相其宜而左右民也天者君象也地者臣民之象也君者所以治人也臣者所以輔相其君者也民者所以翼戴其上者也而古之王者憂民之饑而佐之耕憂民之寒而勸之桑憂民之暴露而教之乘屋憂民之勞苦而教之舟車至於鰥寡獨老弱貧窮皆使養生送死而無憾是以君而左右其民也得夫天地交泰之義矣孟子曰匡之直之輔之翼之使自得之又從而振徳之此之謂也益稷篇曰予欲左右有民武王曰天佑下民作之君作之師天猶佑之而況君乎財與裁同古字通用

雜卦曰否泰反其類也

三陽在下三陰在上此其所以爲泰也然其在爻陽反上升陰反下接何也聖人以爲陽升陰降自然之理若陽降而不能升陰升而不能降則是尊卑易位之象而非上下交感之義也天地之位不敢易也所交者其气也君臣之位不可易也所交者其情也故𨿽乾下坤上而六五爲君九二爲臣不可易也乾震之中有兌象焉坤巽之中有艮象焉兌也者坤巽之類也而居乾震之中艮也者乾震之類也而在坤巽之內是謂反其類者也以九居二以六居五二气感應有相與之意焉謂之陽則其象兌也謂之陰則其數九也謂之柔則其象艮也謂之剛則其數六也是謂反其類也者一剛一柔交錯成卦三陽以兌而上升三陰以艮而下接然後泰之交爻粲然而可見矣

初九拔茅茹以其彚徵吉象曰拔茅徵吉志在外也初九幹也以陽居剛而在下卦之下應乎六四之坤而連九三之震故曰防茅茹以其彚徵吉震爲萑葦故有茅象五體艮艮爲首有防之之象茅之爲物防白而叢生者也可以縮酒而祭天地可以包土錫命諸侯生於山林藪澤之中而用於宗廟朝廷之上賢人君子之譬也拔茅者短而取長人君舉賢之譬也茹茅之秀者以其可茹故謂之茹彚猶類也以其叢生故謂之彚拔其茹則其根牽引成叢而起君子見用則引其類而升之譬也六五爲艮下連於三九三爲震下連於初五之可拔及三而已而茹之所連遂及於初蓋三陽同志而升初九與九三同體乎幹故曰成泰以上下交爲義六四者初九之配也六五者九二之配也言初九而不及四六言六五而不及九二乃以九三言其義何也曰泰之言通也六爻以相通爲義者也六五者泰之君也使五之拔止於九二而九三初六各從其配何以爲泰乎六四者五之近臣也使初之從止於六四而六五上六各分其應是君臣俱有黨也何以爲泰乎故曰天地交而萬物通也上下交而其志同也三陽同志而上升三陰同志而下接六爻同志而相與所以爲泰之時也故於初陽進之始取諸拔茅連茹之象焉以明三陽同志而升故也三之言眾也舉一賢則眾賢萃於朝斯之謂泰矣故曰吉子曰拔茅徵吉志在外也言三陽在內而其志在外也三陽在內而其志在外故以其類而徵吉也

九二包荒用馮河不遐遺朋亡得尙於中行象曰包荒得尙於中行以光大也

九二兌也以陽居柔而在下卦之中應乎六五之艮故曰包荒用馮河不遐遺朋亡得尙於中行初爲幹幹爲郊二爲兌兌爲澤三爲震震爲萑葦郊野之外水澤所鐘而萑葦茅茨生焉荒之象也乾爲人兌爲澤震爲足水澤之上人徙涉焉馮河之象也幹爲郊野遐之象也坤爲眾朋之象也荒者茅塞而不治人之所棄也馮河者進取而不顧人之所疾也遐者疎逺而易遺朋者親近而難忘者也惟六五之君以柔居尊不畜三陽而返其坤巽之類故者吾能包之馮河吾能用之疎逺之賢無遺於野而朋比之眾自散於朝則可謂皇極之君矣尙猶配也中行謂二也有皇極之君必有中行之臣說而應之故六五得配於九二以成交泰之治也何者以六居五以九居二履中正之位無剛柔之偏故也孔子曰不得中行而與之必也狂狷乎徵者進取狷者有所不爲也又曰道之不行也我知之矣賢者過之不肖者不及也荒與馮河孔子之所謂狂狷過不及者歟何者以陽居剛而不得乎中故也刳胎殺天則麒麟不至覆巢毀卵則鳯凰不翔西伯養老而太公歸之燕昭禮士而樂毅從之包荒得尙於中行不亦宜乎子曰包得尙於中行以光大也其六五之謂矣二五相與剛柔疊居是以互言其義也

九三無平不陂無往不復艱貞無咎勿卹其孚於食有福象曰無往不復天地際也

九三下體爲幹上體爲震以陽居剛而在下卦之上應乎上六而承乎六四二爻皆坤而四又巽也故曰無平不陂無往不復陽爲平陰爲陂陽爲往陰爲復三陽之進至是極矣當泰之初陽自下升故不嫌於居剛至於九二居柔得中上應六五以成交泰之道古之明君良臣同徳相須無爲而治者由此也至於九三道已隆矣時已極矣持盈守成玆爲難矣而三又以陽居剛行過乎中體乎剛健而資之以太躁及其勢力進而迫之以干迫坤以震迫巽以九三迫四以至剛迫至柔物極則反理勢然也髙岸爲谷深谷爲陵無平不陂之義也寒往則暑來暑往則寒來無往不復之義也以坤易乾以巽易震平者陂矣往者復矣而否之象見矣是以聖人憂之而爲之戒焉若曰勿極其平庶幾不陂勿窮其往庶幾不復世之君子當極盛之時視其力足以誅鋤小人視其威足以鞭笞四夷必極其平窮其往而後已此小人之所以復用而四夷之所以復彊也子曰人而不仁疾之已甚亂也故曰艱貞無咎勿卹其孚於食有福書曰無疆惟休亦大惟艱又曰無疆惟休亦無疆惟卹卹之言憂也勿者甚之之辭也猶言太極矣能勿憂乎以干迫坤以震迫巽可謂無往矣以坤遇乾以巽遇震可謂其孚矣弗圖其難則患生於所易弗虞其變則憂在於所孚方泰之時惟見其易豈知其難惟信其孚豈慮其變是以平陂往復常在循環反掌之間耳古之君子爲能見其易而思其難見其孚而不忘其卹以艱爲貞則可以免於咎以卹爲孚則可以安樂飲食而保其福祿也故曰知難無難知憂不憂豈不信哉子曰無往不復天地際也爲其乾坤相際之處陰陽往復之爻故系之以如此之辭也

六四翩翩不富以其鄰不戒以孚象曰翩翩不富皆失實也不戒以孚中心願也

六四上體爲坤下體爲巽以陰居柔而在上卦之下乘乎九三而應在初九二爻皆幹而三又震也故曰翩翩不富以其鄰翩翩羣飛而上之象三陽在下以其彚而升故有拔茅之象三陰在上以其羣而下故有翩翩之象焉鄰謂四也自六五而言之四上皆鄰也陽爲富貴陰爲虛貧小畜之九五能用其鄰者爲其富也今以六居五則不富矣所以能用其羣者豈非其中心之所願故歟故曰不戒以孚坤之從乾巽之從震艮之從兌其自志願不待告戒而自孚矣子曰翩翩不富皆失實也不戒以孚中心願也或曰九三六四其爲孚一也三言勿卹其孚四言不戒以孚其不同何也曰三者陽進之終不憂則變矣四陰之始降又何戒之有哉或曰乾下坤上所以爲泰之始子之論陽升陰降則是不交也而何以爲泰乎故舊說皆云陽樂上復陰樂下復九三過中有平陂往復之義至於四六則又過矣故三陰同志而下復其所是泰極則否之義也曰未之思耳九二包荒得尙於中行六五歸妹以祉元吉學者莫能攺也初九拔茅茹以其彚徵吉學者亦莫能攺也奚獨疑於四哉若初九以其彚徵六四復其所而不應何由吉而亨乎自三以往泰卽爲否如六五者又過於四何以元吉乎陰陽相求物之情也何以言陽樂上復陰樂下復乎故曰天地之位不可易也所交者其气也君臣之位不可易也所交者其情也六四上承六五下接九三而應於初九體乎柔巽以逮三陽其近臣之象乎或曰九三剛中與五爲配大臣之象也又以六四當之何以別其人乎曰剛中者所以輔弼其君也柔巽者所以汲引乎賢者之大臣也豈一而足哉記曰大臣不可不敬也邇臣不可不愼也學者又何疑焉

六五帝乙歸妹以祉元吉象曰以祉元吉中以行願也六五艮也以陰居剛而在上卦之中應乎九二之兌故曰帝乙歸妹五居天位有帝乙之象兌爲少女有歸妹之象說者皆以歸妹爲嫁女之義伊川程氏曰帝乙商之賢王始制王姬下嫁之禮法者也愚竊謂不然帝乙居尊而嫁其女於二二之象爲君乎抑爲臣乎以爲臣則女之所歸有夫道矣以爲君則帝乙在上而二又爲君於人無據矣妹者兌也而帝乙之所自出在室曰女在塗曰婦則五當爲兌不在二矣以意逆之帝乙行親迎之禮者也六五爲帝九二爲妹賢人君子檢飭其身修之於家行之於鄕凜乎如季女之不可犯也而六五之君能降尊而爲之禮然後九二之臣說而應之艮兌相與交感之象也帝乙歸妹不其然歟故曰以祉元吉五以祉而錫二二以祉而歸之上上下相與可謂元吉矣子曰以祉元吉中以行願也二五得中而行其所願元吉也宜哉

上六城復於隍勿用師自邑告命貞吝象曰城復於隍其命亂也

上六坤也以陰居柔而在一卦之上應乎九三之震故曰城復於隍坤爲土震爲動有版築之象焉髙城而濬隍增其土而穴其上穴之不已城復於隍矣此乃泰極則否之義也坤本在下而位於上猶之以土爲城也至於上六極其髙矣而九三之震追而迫之其復於隍不亦宜乎國之興也其累之非一日窮其力而壞之者多矣可不戒哉泰之爲卦以干下坤上而成其在六爻以陽升陰降爲義初四升降之始故有拔茅翩翩之辭二五升降之中故有歸妹得尙之義三上升降之極故有往復城隍之象焉故曰勿用師自邑告命貞吝坤爲眾爲邑故有用師自邑之象焉行師出令國之所以廢興存亡者也不出於國而出於邑爲貞吝之道也子曰城復於隍其命亂也夫爲城者豈故穴而頽之哉以其命出於眾無所適從千人築之萬人穴之城之不頽未之有也或曰城復於隍亂亡之象矣不曰凶而曰吝何哉曰泰之六爻皆有相應之義至於上六窮上及下乃入於否亂則成矣而未至於亡也然則城復於隍其紀綱敗壞之象乎用眾而眾不從告命而命不行以是爲羞吝而已吝猶不攺凶可逃乎

序卦曰泰者通也物不可終通故受之以否

否之成卦泰之反也乾下坤上所以爲泰也坤下乾上所以爲否也泰者通也否者塞也泰者辟也否者闔也一通一塞一闔一辟如寒暑之相推如昏明之相代物理之常𨿽天地聖人有不能逃也所貴乎聖人者爲能消息盈虛知進退存亡而不失其正乘其機防有以變而通之如使天地無時而不交萬物無時而不通則是有旦而無夜有春夏而無秋冬也故曰物不可以終通受之以否其與時偕極之義乎

否之匪人不利君子貞大往小來彖曰否之匪人不利君子貞大往小來則是天地不交而萬物不通也上下不交而天下無邦也內陰而外陽內柔而外剛內小人而外君子小人道長君子道消也

下坤上干成卦曰否者初爲坤二爲艮三爲巽四爲乾乾爲天巽爲風艮爲山坤爲地上天下澤其卦爲履上天下地不曰卑髙以陳乎聖人取諸貴賤之位而遂以爲上下不交者以有巽艮存乎其間也巽爲風艮爲山艮爲少男巽爲長女山之與風少男之與長女異乎交感之義也坤下艮上爲剝巽下乾上爲姤姤者柔遇剛也剝者柔變剛也皆陰長陽消之象也謂之否塞不亦宜乎是故姤者否之始剝者否之終也否之匪人不利君子貞大往小來何也曰天地泰矣變而否之者非小人爲誰不謂之小人而謂之匪人者甚之之辭也今夫內陽而外陰者人之受形而生也內柔而外剛者人之所以气反而死也是故剛健以立身柔巽以接物斯之謂人道矣反此者非人也在易初二爲地三四爲人五上爲天泰之三四內陽而外陰天地之所以交而人道之所以立也今否之三四內柔而外剛反天地之和變人理之正謂之匪人不亦宜乎自昔天下之亂未嘗不起於民窮而主不卹下怨而上不知其所以下怨而上不知者必有邪佞匪人壅蔽於其間也飛廉惡來趙髙石顯其人也自今而視之其小人乎其匪人乎六三之謂匪人九四之謂君子匪人得志其不利於君子必矣然而君子者豈以其不利而易其節歟貞固守之斯謂之君子也矣三陽在上不交於陰君子之貞亦如是爾臨川王氏曰否之匪人者天也非人之所能爲也嗚呼不幾於一言而喪乎大往小來者泰之反也天气不下降則雲雨不施地气不上騰則大明不升萬物之所以不通也下之情不上達則君疑其臣而惡其民上之情不下通則民怨其君而疾其長天下之所以無也內陰而外陽秋冬之所以斂藏也內柔而外剛小人之所以敗徳也內小人而外君子小人道長君子道消天下之所以亂也或問消長曰長如艸木之長消如霰雪之消堯舜之時比屋可封文武之興民皆好善非盡滅小人而更生君子也君子道長小人變而爲之也桀紂之時比屋可誅幽厲之興民皆好暴非盡滅君子而更生小人也小人道長君子化而爲之也董仲舒曰積善在身猶長日加益而人不知也積惡在身猶火消膏而莫之覺也此消長之義也自復至泰自姤至否陰陽消長應其爻乎

象曰天地不交否君子以險徳避難不可榮以祿天地不交其卦爲否君子觀此象以險徳避難𨿽欲髙爵厚祿系而維之有不可得矣世之君子當無道之朝進不得行其志徒觸險難之機然而莫之避者非無周身之智也膏粱芻豢必求口體之充金玉錦繡必飽妻子之欲利害迫於中而榮辱其外故貪祿而忘反以及於禍也險徳避難不亦可乎孔子曰邦無道谷恥也又曰邦無道富且貴焉恥也旣以爲恥矣又可得而榮之哉

雜卦曰否泰反其類也

否之反其類與泰一也坤巽之中有艮象焉乾震之中有兌象焉兌也者坤巽之類也而居乾震之中艮也者乾震之類也而在坤巽之內是謂反其類者也以九居二以六居五謂之陽則其象兌也謂之陰則其數九也謂之柔則其象艮也謂之剛則其數六也是謂反其類者也然泰以天地交爲義所謂反者陽升而陰降也否以不交爲義所謂反者艮下而兌上也艮下兌上𨿽有交感之義而九五六二則無相與之意焉是故否之六爻上下不交三陰合而與否者也三陽合而傾否者也六以二反其類故有包承之象九五反其類故有其亡之戒也或曰子以艮巽不合明乾坤之不交而以艮兌言交感之義毋乃自爲不情歟曰重卦之坤艮巽乾著矣所謂兩儀生四象也反而取之益之以干兌震坤然後八卦具而六爻之情狀畢見矣所謂四象生八卦也卦之相推取諸四象而六爻之相錯得不以八卦定其吉凶乎此序卦雜卦之所以異也

初六拔茅茹以其彚貞吉亨象曰拔茅貞吉志在君也初六坤也以陰居剛而在下卦之下應乎九四四乾震也在否之時乾坤不交故曰拔茅茹以其彚貞小人用事固已迸逐君子而外之矣然陰柔之資識慮寡暗外無以服眾心內無以決庶務其勢必將挽回君子以爲已之用君子者苟貪利而從之是亦小人而已矣故因九四之不交於初而著其義焉初六六三以陰居剛其聲音顏色然𨿽欲挽回君子宜其望而去之矣必也六二之柔順包而成之庶幾君子之肯從也四體震震爲萑葦二體艮艮爲子故有拔茅之象焉二四同體二之所拔者四也拔茅者自上而揠之則其根牽引成叢而起固其宜也自下而挽之未有能拔之者也以其彚貞不亦宜乎故曰吉亨於初言徵則其類無不徵矣於四言貞則其類無不貞矣尺蠖之屈以求信也龍蛇之蟄以存身也欲存其身而不能蟄無自而能存矣欲求其信而不能屈無自而能信矣以其彚貞而系之吉亨不亦宜乎子曰拔茅貞吉志在君也所謂君者九五之謂乎九四之類志皆從五而六二之徒欲挽而取之不可得矣

六二包承小人吉大人否亨象曰大人否亨不亂羣也六二艮也以陰居柔而在下卦之中應乎九五之兌故曰包承陰爲虛陽爲實陰爲卑陽爲尊以虛而包實以卑而承尊故二之與五有包承之象矣艮爲山兌爲澤澤在山上又有包承之象焉當否之時下卦二陰皆小人也而六二以陰居柔體艮而得中獨能反其朋類以包承九五故曰小人吉大人否亨以陰柔之資而欲爲剛健之事必不可矣惟能用其柔順以包容而承事焉小人之行於斯吉矣然九五之大人爲以其善事已而下與之交則小人之黨日盛而君子之道無由亨也必因時而否焉斯可以全君子之羣而不亂於小人之黨否之而亨不亦宜乎或曰所以爲否者上下不交也以否濟否何由亨乎曰三陽在外而三陰在內君子爲客而小人爲主若又與之交則是與之爲否也陰日以長陽日以消由否而爲剝無所不至矣三陽同志與時俱否須事之防從而傾之斯爲亨矣故子曰大人否亨不亂羣也

六三包羞象曰包羞位不當也

六三上體爲巽下體爲坤以陰居剛而在下卦之上近於九四而應在上六二爻皆幹而四又震也包羞坤爲囊巽爲伏故有包羞之象三以陰柔不中而竊處非據欲以包三陽以坤包乾以巽包震而三陽同志皆莫之與且將協力而傾之三之所包得羞而已故子曰包羞位不當也否之時六三不當其位而遏三陽之衝爲否之至也彖之所謂匪人者斯之謂與

九四有命無咎疇離祉象曰有命無咎志行也

九四上體爲幹下體爲震以陽居柔而在上卦之巽近爲六三而應在初六二爻皆坤而三又巽也故曰有命無咎方否之時三陰進而消陽四當其衝以干遇坤以震遇巽而六二之艮又將挽而拔之宜若有咎矣然四體乎乾震其志上行當三陰之進屹然獨立謂夫窮達死生我則有命是以求福而不回見危而不懼獨以其身當橫流之衝以俟休否不期三陽同志否終則傾斯爲無咎矣故曰疇離祉疇類也離麗也缾罄則罍恥唇亡則齒寒四之知命豈徒無咎而已三陽之疇皆得麗其祉福焉子曰有命無咎志行也君子志在行道豈以小人之奉承而易其守哉或曰泰至上六而復變否至九四而已革何哉曰泰以上下交爲義陰陽志同故初與四二與五交而成泰至其極則三與上交而義以變矣否以不交爲義陰陽異志故三陰合而爲否三陽合而傾否否至上九而後傾而四之志則同矣

九五休否大人吉其亡其亡系於苞桑象曰大人之吉位正當也

九五兌也以陽居剛而在上卦之中應乎六二之艮故曰休否休息也兌爲說艮爲止故有休否之象當否之時上下不交而有九五之大人出而救之本剛健之資而體乎和說之道上比羣陽而下應於二然後民有息肩之所故大人吉大人者以天下爲心者也視天下之溺猶已溺之視天下之饑猶己饑之也出而休否斯爲吉矣故又曰其亡其亡系於苞桑桑之木深根而難拔者也苞叢生也九四爲震震爲木三陽同志故有苞桑之象焉六二在否之世小人之能包承者也五不之應則無以休天下之否然受其包承則小人將遂得志矣惟九五之大人能與三陽同志兢兢朝夕畏小人之爲禍𨿽居九五之尊而常有其亡之戒然後能系於苞桑以自固焉震東方也在艸爲茅在木爲桑三陽同志在茅爲彚在桑爲苞言其枝則取諸茅言其系則取諸桑也知此者可以言象矣子曰大人之吉位正當也以其位之正當是以謂之大人以其位之不當是以謂之匪人也又曰危者安其位者也亡者保其存者也亂者有其治者也是故君子安而不忘危治而不忘亂是故身安而國家可保也唐明皇親平內難憲宗剗削方鎭可謂休否之大人矣開元之治壞於李林甫楊國忠元和之功敗於皇甫鏄李逢吉蓋不念其亡而昧苞桑之義也可不戒哉

上九傾否先否後喜象曰否終則傾何可長也

上九幹也以陽居柔而在上卦之上應乎六三三坤巽也故曰傾否天傾西北乾爲天爲西北之卦故有傾否之象當否之世乾坤不交至其極也自上而下則傾否之象也六三在否乘時而竊位上下之與蓋俟時而傾之矣決水於千仞之谿建瓴於髙屋之上其傾否之勢乎故曰先否後喜上卑下髙故先否自上而傾故後喜也或曰九五非救否者與曰五傾否之主也世方否塞有大人者出而救之汔可小休而已至於上九時已極矣勢己隆矣從而傾之若決江河莫之能禦矣武王克商散鹿臺之財鉅橋之粟驅飛廉惡來於海隅而戮之蕩滌氛妖宣暢湮郁傾否之義其斯之謂矣子曰否終則傾何可長也蓋所以勉君子爲善之心懲小人貪亂之志可謂深切著明矣物極則反道窮則變泰之君子艱貞否之小人包羞下卦之中也及乎上卦之終則泰復而否傾矣

周易經傳集解卷六﹤經部﹐易類﹐周易經傳集解﹥

欽定四庫全書

周易經傳集解同人大有卷七

宋林栗撰

序卦曰物不可以終否故受之以同人

同人否之變也自否之同人變初六六三二爻而成卦坤之六二旣己包承乎幹矣否之者其初與三乎初與三變而爲離則否之匪人同乎人矣匪之爲言與人異趣也同之爲言與人同欲也離爲麗乾爲人麗乎人者與人同欲矣否之九五𨿽有九四上九之助可以乘其勢而傾之然上下不交猶未離乎否也何者六二在二陰之中同乎二陰而不同乎九五也二陰變而爲剛六二上有正應同乎九五而不同乎二剛也同乎二陰則六二爲小人同乎九五則六二爲君子人之在否未有不思求通者也方否之時六二包承而九五不應者以其心之未可保也旣己變而爲離矣離爲陽心之宅也離爲火心之屬也離爲中虛心之官也上下無陰以分其志獨以一柔居五陽之中九五居尊是以正應則六二之心可知矣火之爲物髙明而上達者也心之官則思思則得之矣然則同人之義其同心之謂乎

同人於野亨利涉大川利君子貞彖曰同人柔得位得中而應乎幹曰同人同人於野亨利涉大川干行也文明以健中正而應君子正也惟君子爲能通天下之志下離上干成卦曰同人者初爲離二爲巽自三以往爲乾離爲火巽爲木爲風乾爲天天有形而在上火無形而在下𨿽欲同之不可矣焚之以火而鼔之以風則火之光明上達於天矣此卦之所爲同人也同人於野亨何謂也曰二五相遇也子曰柔得位得中而應乎幹曰同人同人於野亨幹爲郊郊野者天地之際也同於宗則吝同於野則亨以其得位得中而應乎幹所以謂之同人而系以亨於野之辭也舊謂皆連下文以爲義皆失之矣火𨿽炎上而焚於一室之中未必達於天際燔於郊野無所障礙斯能上達矣古者祭天於郊燔柴以告其成出於此歟人之羣居飲食言笑未必其誠同者也心之所期志之所向卒然相遇於郊野之中一言而相契者豈非其貞同故歟古諺曰白頭如新傾蓋如故此信有之矣利涉大川何謂也子曰利涉大川干行也謂五應二也九四有乾兌焉兌爲澤乾爲大大川之象也六二爲巽巽爲木爲風利涉之象也六二𨿽有同人之志而隔於二陽不能自達九五以干之健出於險難之中斯爲利矣故曰利貞明六二非涉川之才而九五與之同心故也利君子貞何謂也子曰文明以健中正而應君子正也謂二應五也離爲文明幹爲健二五中正而相應二逺於五而近於三三以彊暴而乘陵之二不能貞則同於宗矣爲其文明以健中正而應必能貞固守之以從其配險難旣平與五相遇斯爲利矣故曰君子貞也五爲大人六二爲君子離性上行是以謂之君子也夫子旣已釋其文又從而嘆美之曰惟君子爲能通天下之志君子也者民之望也君子之所歸民之所歸也同人之時六二上應九五豈其一身而己哉蓋天下視之以爲通塞也自否以來天下之志未嘗不欲通於五也三四爲難二不能貞則自陷於邪亦無自而通矣惟君子能正其心天下之志所由通也離爲心而在幹之下故其象爲天下之志豈不然哉武王曰受有臣億萬惟億萬心予有臣三千惟一心武王之臣不啻三千矣又曰受有億兆夷人離心離徳予有亂臣十人同心同徳至於伊尹則曰惟尹躬曁湯咸有一徳而已嗚呼何其言之不廣也其二人同心之義乎二人同則何有於十人十人同則何有於三千三千同則何有於億萬同於此者至寡同於彼者至眾非君子其孰居之

象曰天與火同人君子以類族辧物

天者幹也火者離也天道下際火性上炎是故與之爲同人也君子體之以類族而辧物類其族則離坤爲宗乾坎爲類辧其物則坤坎爲比坤離爲明夷乾坎爲訟而乾離爲同人矣故曰方以類聚物以羣分此之謂也自昔人君未嘗不欲逺邪而近正親君子而疎小人然而姦佞滿朝忠良去位至於危亡而不悟者蓋有以正爲邪以邪爲正以小人爲君子以君子爲小人者矣良以不知類其族而辧其物故也君子小人之異猶水火之不相入也知炎上之性必同乎幹潤下之性必比乎坤則君子小人不能逃其鑑矣水之在地血脈流通故以無所不比爲比火之通天一縷耳故以無所不同爲同也說卦離爲乾卦亦以其物而辧之與

雜卦曰同人親也

同人爲卦以干離合志而成其在六爻以二五同心爲義然卦惟二陰五陽所欲同也三四介於二五之間皆欲據二而同之人之中正非三四之所能陵也不得其心而脇之以勢豈得而同之哉是故上下兩爻皆有同人之辭而三四兩爻乃有伏莽乘墉之象以其失同人之義故也何者同人之時剛柔上下皆有相親之意不患其不同而患其不正也二五之同心斯可謂中正者矣初之同二出於無心也上之同五蓋有不得已焉者也

初九同人於門無咎象曰出門同人又誰咎也

初九離也以陽居剛而在下卦之下上無其應而近於六二故曰同人於門無咎初之於二有出門相遇之象同人之時二五相應初九六三以近而同宜若有咎矣然初體乎離二體乎巽無配合之義初在二下不隔五路無乘陵之象其出門而同人乎出門而同孰非同人四海之內皆兄弟也夫誰咎之哉故子曰出門同人又誰咎也

六二同人於宗吝象曰同人於宗吝道也

六二巽也以陰居柔而在下卦之中應在九五而承於九三連於九四故曰同人於宗吝異體爲配同體爲宗異類爲配同類爲宗宗也者其族類也三四有離兌之象焉而九五則純乾也是故二於五爲配而於三四爲宗矣何者二三四爲同體巽離兌爲同類故也以其皆體乎幹故有同人之意以其兼乎離兌故有宗黨之嫌焉同於宗黨羞吝之道也或曰二之所以爲同人者中正而應也乃有同宗之吝何哉曰吉凶無常惟人所召六二以離之中爻而體乎巽謂其居中守正有應在五而其性炎上故曰同人於野亨謂其以陰居柔體乎卑巽而承於九三故曰同人於宗吝亦其在象也知其爲離而未知其爲巽也故直言於野之亨及其在爻巽體成矣故有於宗之戒也然二不體巽亦無以自存於三四之間矣同於宗則吝同於野則亨君子之志於斯也可不自求本心而擇其去就也哉

九三伏戎於莽升其髙陵三不興象曰伏戎於莽敵剛也三嵗不興安行也

九三上體爲幹下體爲離以陽居剛而在下卦之上上無其應而乘乎六二之巽故伏戎於莽升其髙陵離爲戈兵巽爲伏爲蕃鮮故有伏戎於莽之象巽爲髙三居下卦之上而乘乎巽故有升其髙陵之象同人之時六二九五同志相應九三以其道近欲據而有之憚五之剛健故伏戎於莽以敵之憚三之中正故升其髙陵以脇之然五之剛健非三之所能敵也二之中正非三之所能脇也故曰三嵗不興離爲麗而在巽兌之中故有三不興之象卦惟一陰五陽皆欲同之三與五同功而近於二其困而不反宜哉故子曰伏戎於莽敵剛也三不興安行也四以陽居柔逺於二而近於五猶有困而反則之理三以陽居剛逺於五而近於二自以爲當然則安而行之矣或曰柔得位得中而應乎幹是之謂同人九三亦幹也而無相與之義何哉曰易之爲書惟變所適三四者變化之地也上無九五則三四得爲乾象矣九五之幹純而不雜三四之乾雜以離兌九五之幹中正而在天位三四之幹不中不正而在上下之交是以卽其變而言之也天無二日民無二王九五而在上而九三猶欲爲幹不可得矣此二之所爲去就也

九四乘其墉弗克攻吉象曰乘其墉義弗克也其吉則困而反則也

九四上體爲幹下體爲兌以陽居柔而在上卦之下下無其應而乘乎九三之離連於六二之巽故曰乘其墉弗克攻吉離爲中虛巽爲髙九三升其髙陵矣四又乘之故有乘墉之象二應在五三又伏戎四非其敵故有弗克攻之象夫同人者同心之謂也欲與人同而不得其心至於乘墉以迫內外無與入於二剛之間宜其弗克攻也乘墉弗克宜若有咎矣然而系之吉者何也二五之應三四難之三不能得於二而況四乎四以居柔其弗克攻困而能反愈於九三逺矣同人之時上下親附叛則討之服則捨之九四之吉不亦宜乎故子曰乘其墉義弗克也其吉則困而反則也義之言宜也

九五同人先號咷而後笑大師克相遇象曰同人之先以中直也大師相遇言相克也

九五幹也以陽居剛而在上卦之中應在六二而隔於三四故曰同人先號咷而後笑大師克相遇九五六二彖所謂同人於野亨是也五爲幹幹西北也二爲巽巽東南也三爲離離東方也四爲兌兌西方也乾巽之相從也涉乎離兌然後相遇於坤乾之在坤故曰野野者天地之際也乾坤之交必越乎兌兌爲口故有號咷之象方其未相見也不免於號咷及其旣克而相遇於野宜其油然而笑也詩不云乎未見君子我心悲傷亦旣見止亦旣覯止我心則夷或曰六二之義旣取諸巽則何以明天火同人之義乎曰取諸巽者非同乎巽也取諸離者亦非同乎離也由巽而達乎乾則離兌之類無不同矣巽離兌皆同則凡在坤者無不同矣六二之象在卦爲離在爻爲巽其位則二也地二生火是故謂之離中虛其在五行火出於木是故卦取諸離爻取諸巽凡以明乾坤之義而已矣故曰物不可以終否受之以同人此之謂也子曰同人之先以中直也二五中正故有中直之象其中甚直而困於彊梁故至於號咷也大師相遇言相克也九五爲大六二爲師二爻同志故其象得以互稱二五俱克故以相遇爲文也二五同心人莫能間君臣之義夫婦之道無易於此矣故曰君子之道或出或處或黙或語二人同心其利斷金同心之言其臭如蘭美之至也二出而五或處二黙而五或語出處語嘿𨿽不同而心則同也及其出也則利可以斷金及其語也則其臭如蘭矣金者剛也乾爲金兌亦爲金九五爲乾離九四爲乾兌故有斷金之象蘭也者言其臭味同也蘭生深林去人愈逺而香气愈盛離以他臭則其香變矣言君子之不可雜以小人也六二之君子其可以比徳於蘭乎九五與之同其臭味都兪賡歌不謀而同聞其言者如入芝蘭之室矣夫子嘆美形容之若此而學者不勝異說以謂二五而不能大同吁可怪矣三四皆欲其陰非五之所得同也同乎六二則天下大同矣六二守正以疏九五而責以不能大同豈不謬哉使二義當泛應則一陰而受五陽焉知其不能大同也伊川程氏曰先隔則號咷後遇則笑矣乃私暱之情非大同之體也夫人乖離則悲遇合則喜悲則號咷喜則歡笑此天下之至情也今使之乖離勿悲遇合勿喜悲勿號喜勿笑是率天下爲僞而已豈聖人之意乎

上九同人於郊無悔象曰同人於郊志未得也

上九幹也以陽居柔而在上卦之上下無其應而乘乎九五五亦幹也故曰同人於郊無悔幹爲郊野九五曰野上九曰郊以逺近言之也序曰與人同者物必歸焉同人之時二五同心天下莫不同矣苟非憑陵彊暴之徒皆有同人之人也是故初九在二之下不爲九五之難自門而出卽同於二無心而同者也同於二則同於五矣上九在五之上下爲六二之難自郊而入卽同於五不得不從者也同於五則同於二矣凡易之情近而不相得則凶或害之悔且吝初上二爻皆處不爭之地是以不罹於咎悔也然二五旣遇於野而上九方於郊是以未得其志焉矣故曰同人於郊志未得也或曰初爲門二爲宗三爲莽四爲墉五爲郊野則逺之極也上逺於五而反爲郊何哉曰邑外謂之郊郊外謂之野則野爲逺矣野之外又有郊焉郊之外又有邑焉不又逺乎哉此上九之所以爲郊也

序卦曰與人同者物必歸焉故受之以大有

大有成卦同人之反也大有也者有天下之大也剛爲大而柔有之幹爲大而離有之也同人大有皆一柔而五剛同人之柔在於臣位其所同者九五而已是以謂之同人也大有之柔居於尊位上下諸陽皆爲所有所以謂之大有也不曰有大而曰大有者柔得尊位居大而有之其所有者盛大而富有是以謂之大有也夫同人之時二五同心天下莫不同矣然而未能有之何也爲其以九居五無含之義是以羣陽並爭而未知所歸也六二九五旣已相遇於野矣然後感應以相與反而易之以六居五則包含容納無所不至五陽𨿽欲無歸不可得也孟子曰大舜善與人同捨己從人樂取諸人以爲善自耕稼陶漁以至爲帝無非取諸人者又曰所欲與之聚之所惡勿施爾也民之歸仁也猶水之就下獸之走壙也此大有之所以次同人也或曰實不能以畜實虛則能之剛不能以有剛柔則能之此則大小畜大有之義也然以柔有剛以小畜大其義則一而已旣曰小畜而又曰大畜旣曰大畜而又曰大有何也曰小畜者畜之者小也六四是也大畜也者畜之者大也大有者有之者大也六五是也能畜之者未必能有之也以有六四之分其應也是故小大畜以小大爲差大畜大有以畜有爲辧也陰爲小而謂之大何也以其居於天位是以謂之大也

大有元亨彖曰大有柔得尊位大中而上下應之曰大有其徳剛健而文明應乎天而時行是以元亨

下乾上離成卦曰大有者初爲幹二亦爲乾三爲兌四爲離離麗也兌說也乾健也柔而麗者有之矣健而麗者未之聞也然而遂以爲大有何哉以有兌象存乎其間也𨿽天下之志從而以柔說行之其麗也宜矣是故得而有之也晉卜偃爲文公筮遇大有之暌曰是卦也天爲澤以當日去暌而復亦其所也大有之暌則變爲兌也去暌而復大亦乾兌離之象矣由是言之春秋以來卜筮之家未嘗不用四象而魏晉諸儒取而日陳之或謂之互體或謂之卦變穿鑿傅防無所依據此四象之所以晦也大有元亨何謂也曰元亨利貞在天爲四時在人爲四徳在易爲四象四象具則四時成四時成則四徳備乾坤之四象皆乾坤也萬物之所資始而資生也故系之元亨利貞以明始終之義也大有之四象其初二爲幹故系之元亨者得幹之始而亨也同人之四象其三四爲幹故系之利貞者得幹之保合太和也故子曰其徳剛健而文明應乎天而時行是以元亨剛健者幹之元也文明者幹之亨也由剛健而文明故曰元亨由文明以剛健故曰利貞是之謂應乎天而時行者也卦以一柔爲大有之主其配在幹故有應乎天之象也

象曰火在天上大有君子以遏惡揚善順天休命火者離也天者幹也火在天上爲日爲電惟其髙明下燭羣物斯無所不見矣君子體之以旌別淑慝惡者以遏善者以揚所以順天之休命也夫君子者何嘗無善善惡惡之志也盜憎主人曲士醜正苟非其時而不在其位乃抑揚暴白於其間適足以招咎而已故曰知我者其惟春秋乎罪我者其惟春秋乎民之多辟母自立辟今也天有休命黜幽陟明君子順之遏惡揚善斯其時也火在天上柔得尊位而應乎幹其順天休命之象乎

雜卦曰大有眾也

小畜以一柔而畜五剛大有以一柔而有五剛畜之者寡所畜者眾有之者寡所有者眾其義一也小畜爲寡大有爲眾何也曰小畜臣也而五剛爲之畜者以其寡也大有君也臣無二君天之制也是故不稱其寡小而言其眾大也是故六五在上九二者其所交也九四者其所攣也上九者其所尙也旣丕應之矣至於九三居髙而弗克初九最逺而無交亦莫敢不應焉則其所有之眾大可知己是以謂之大有也

初九無交害匪咎艱則無咎象曰大有初九無交害也初九幹也以剛居陽而在下卦之下上無其應而承於九二二亦幹也故曰無交害匪咎艱則無咎當大有之初以健在下而無交於上斯害也已害也者非能爲六五之害也以其無交則物害之矣大有初九卽同人之上九也同人二五旣已相遇於野而上九方俟於郊是以當大有之初而有無交之害也然而非其咎也其在同人而未得者以其微也其在大有而無交者以其逺也𨿽非其咎而以易行之妄動輕舉未有能免焉者也惟能艱難其身因二以從五斯可以免矣王者之興諸侯四夷有未臣者或以稽畱而弗至或以阻絕而不通苟非其罪而又知其艱則不憚越裳重譯之勞而免於防風後至之戮矣又誰咎之哉子曰大有初九無交害也大有之時柔得尊位上下皆應而有以陽居剛無交於上者斯以爲害而已矣

九二大車以載有攸往無咎象曰大車以載積中不敗也

九二幹也以陽居柔而在下卦之中應乎六五之巽故曰大車以載有攸往無咎大車以載在九四上九之中則四上爲剛而五爲柔四上爲實而五爲虛矣九二在於初九九三之中則初三爲剛而二爲柔初三爲實而二爲虛矣以九二上配六五則二爲剛而五爲柔二爲實而五爲虛矣凡易之情愛惡相攻而吉凶生逺近相取而悔吝生情僞相感而利害生千變萬化以極天下萬物之情狀斯之謂易矣可以一端而求之哉

九三公用享於天子小人弗克象曰公用享於天子小人害也

九三下體爲幹上體爲兌以陽居剛而在下卦之上上無其應而連於六五之巽故曰公用享於天子小人弗克古本享作亨左氏載卜偃之筮辭曰三遇公用享於天子之卦戰克而王享吉孰大焉然則今本作享亨之誤也三居下卦之上故有公侯之象與五同體乾巽相遇故有享於天子之象曲禮曰五官致貢曰享陽爲富陰爲貧當大有之時惟初九九三最爲富盛初以逺而無友不獲於上則夫土地之廣人民之眾財貨之丰賢能之盛朝貢以時享於天子者其惟九三乎揚雄有言未有子富而父貧九三之富甲於天下此五之所以爲大有也然三旣體乎幹又體乎兌乾爲君子兌爲小人小人貴必驕富必侈驕侈之心不能自克則害於家凶於國其能以享於天子乎故子曰公用享於天子小人害也吉凶無常惟人所召詎不信哉

九四匪其彭無咎象曰匪其彭無咎明辧晳也

九四下體爲幹上體爲離陽居柔而在上卦之下下無其應乘乎九三之兌承於六五之巽故曰匪其彭無咎彭音旁程氏曰彭盛貌詩曰行人彭彭駟騵彭彭皆盛多之謂也當大有之時六五爲虛而九三爲富六五爲弱而九三爲彊然五天子也二六諸侯也九四介於三五之間逼於彊臣宜若有咎矣以其體乎乾離乾者健也離者明也旣明且健與五同志剛柔相濟虛實相補知九三之盛不能敵六五之柔不以其彭而下比焉斯爲無咎矣故子曰匪其彭無咎明辧晳也晳字按齊辧作晰字章舌反尙書洪範明作哲曰哲時燠若並讀爲哲丁列反二音並通或讀爲哲白之晳非也

六五厥孚交如威如吉象曰厥孚交如信以志也威如之吉易而無備也

六五巽也以陰居剛而在上卦之中應乎九二而接九四四爻皆幹而四又離也故曰厥孚交如威如吉二五中行乾巽相遇可謂有孚矣柔上而剛下感應以相與可謂交如矣離爲火巽爲風火以風行故有威如之象也離爲火巽爲弧矢爲號令號施令而天下畏之則戈兵弧矢之利有所不誡而威之所曁無逺弗屆矣當大有之時以六居五宜若弱而無威然天下之所歸賢智之所輔以九三之彊而不敢抗焉蓋有不怒而威者矣以剛爲彊其彊易弱以柔爲彊孰能禦之故老氏有言柔勝彊天下之至柔馳騁天下之至堅無有入於無間然則柔得尊位大中而上下應之厥孚交如而遂獲威如之吉豈不信哉子曰厥孚交如信以志也威如之吉易而無備也有九二之賢故六五交孚以其志有九三之盛故六五簡易以至其威易而無備所恃者上下之應而已此所以爲威也夫備禦之形生於不足天下有道守在四夷其大有之世乎

上九自天祐之吉無不利象曰大有上吉自天祐也上九離也以陽居柔而在上卦之上下無其應而乘於六五之巽故曰自天祐之吉無不利爻贊其美而不言其義象又無所明而系辭乃曰天之所助者順也人之所助者信也履信思乎順又以尙賢也是以自天祐之吉無不利稽之爻象不得其說學者可不求其故哉或曰敢求其故曰是三徳者六五之得也自天祐之者六五之志也不言於五而言於上也夫五者巽而交乎幹也柔而應乎剛也居尊而不自爲髙也得中而上下應之也柔而巽也所以爲順也中而應也所以爲信也居尊而不自爲髙也所以爲能尙賢也巽爲股是以爲履離爲心是以爲思也交乎幹所以爲天祐也上下應之所以爲天人之助也不剛不柔而中節是以吉無不利也然而不言於五而言於上何也五以一柔居尊上下皆應當此之時有以剛明之才居於其上者屹其所尙之賢乎夫六五𨿽有信順之徳交乎九二苟不能享上九之賢則失其所以爲信順而虧其上下之應矣上又卦之終也六五之吉至於此而無不利也是故其端於五而要其成於上也系曰其初難知其上易知本末也初辭擬之卒成之終方大有之初六五之徳未見也但言初九無交害艱則無咎而已至於上九則曰自天祐之吉無不利豈非初辭擬之卒成之終者歟故子曰大有初九無交害也大有上吉自天祐也玩味斯言厥有防哉或曰序卦曰有大者不可以盈上九一爻宜有悔厲而乃以吉無不利終之何也曰天之所祐人之所助滿而不溢髙而不危則壽考萬年子孫千世其誰曰不可哉

周易經傳集解卷七

欽定四庫全書

周易經傳集解謙豫卷八

宋林栗撰

序卦曰有大者不可以盈故受之以謙

謙猶歉也歉然不自滿之貌也書曰滿招損謙受益子曰天道盈而益謙皆以盈滿對謙而稱也謙之成卦大有之變也自大有之謙變其四陽其不動者六五九三耳以六五而有九三可謂有大矣又益之以四陽則其所有者不亦盛大而富有乎六五爲君九三爲臣變其四陽而君臣歉然自居於寡弱之中是以謂之謙也楚武王伐隨入告夫人鄧曼曰余心蕩鄧曼嘆曰王祿盡矣盈而蕩天之道也昔之有大物者聰明聖智守之以愚富貴崇髙守之以卑夫是故滿而不溢髙而不危此謙之所以次大有也是故小畜臣也以一柔而畜五剛旣畜矣不可以不聖人取之乾兌而謂之焉澤宜在天下者也上天下澤之象也大有君也以一柔而有五剛旣有矣不可以不謙聖人取諸坤艮而謂之謙焉山宜在地上者也山在地中謙之象也此謙之辧也

謙亨君子有終彖曰謙亨天道下濟而光明地道卑而上行天道盈而益謙地道變盈而流謙鬼神害盈而福謙人道惡盈而好謙謙尊而光卑而不可逾君子之終也

下艮上坤成卦曰謙者初爲艮二爲坎三爲震四爲坤坤爲母震爲長男坎爲中男艮爲少男言坤則包三女言三子則包乾坤者陰之尊艮者陽之少陽居其少而陰處其尊柔行於上而剛際於下是以謂之謙也故子曰天道下濟而光明地道卑而上行程氏曰濟當作際字之訛也夫幹勞於次成於艮而出乎震坎爲幽震爲明是謂下際而光明九三是也夫坤隤然居於至順而三陽之類莫之能逾是謂卑而上行六四是也其在六位初二爲地三四爲人五上爲天初謙而二盈三謙而四盈五謙而上盈三謙之位其數皆奇三盈之位其數皆偶奇爲陽偶爲陰陽爲富陰爲貧消息盈虛之理於此可見矣故子曰天道盈而益謙地道變盈而流謙鬼神害盈而福謙人道惡盈而好謙觀諸日月則見益之理考諸山川則見變流之形驗諸災祥則知害福之意稽諸毀譽則知好惡之情或曰三才之道六位著矣鬼神之象於何而取之曰三才備則鬼神之道行乎其中矣豈於三才之外而別求鬼神之象哉謙亨君子有終何謂也子曰謙尊而光卑而不可逾君子之終也天道下際而光明是謂尊而光地道卑而上行是謂不可逾天不下際則大明不升地不上行則雲雨不施大明升乎天上雲雨流乎地下謙之所以亨也尊而光卑而不可逾豈不信哉是故君子居尊而行謙則其道益光處卑而行謙則物莫能逾此其所以克終也在卦五陰而一陽陽居下卦之上上卦之下是故兼乎尊卑有終之義也詩云靡不有初鮮克有終以九三之盛徳有九三之大功居九三之極位而不以謙行之終者鮮矣是以他卦九三類多防咎至於大有之三猶有小人弗克之象惟謙則曰君子有終象旣發之於前爻又申之於後以明有終之義在於九三而不在上六也易於他卦爻象可以互見則防出其意使學者深求而得之至於謙之有終茍不辭費則學者必以上六當之矣是以兩系其辭而指言其處聖人之於後學眷眷如此可以不盡心乎哉

象曰地中有山謙君子以裒多益寡稱物平施

地者坤也山者艮也山在地上有損而無益其在地中有益而無損君子觀此之象裒多以益寡先人而後已自處其身於卑賤之地然後天下之人從而尊之貴之是故山宜在上今在地中裒而益之山愈髙矣老子曰聖人欲上人以其言下之欲先人以其身後之楊子曰自後者人先之自下者人髙之此則謙之義也或曰山𨿽在地中地固有在其下者矣若裒多以益寡是將鑿山爲地以取平山又烏能愈髙哉曰夫物之不齊物之情也豈得比而同之哉比而同之則是無父子君臣無尊卑貴賤也而可乎聖人之所謂裒多益寡者稱物而平其施也山宜髙也寡則益之地宜平也多則裒之各稱其物乃爲平施也

雜卦曰謙輕而豫怠也

輕與重對怠與勤對謙爲輕則豫爲重豫爲怠則謙爲勤國之興也日以爲不足其亡也若有餘所謂輕者不足之謂也所謂重者有餘之謂也譬之舟車輕則行重則覆譬之權衡輕則舉重則廢故曰謙者徳之柄也非以其輕故歟老子所處上而人不重居前而人不害亦謙輕之義也是以謙之諸爻惟上六居物之上上六所承𨿽曰鳴謙非其志也自五以降皆以所承爲象而著其謙輕之美焉初六謙謙則可以渉難六二鳴謙則可以守正九三勞謙則可以有終六四防謙則可以不違六五不富則可以侵伐而無不利矣謙之爲輕不其然乎

初六謙謙君子用渉大川吉象曰謙謙君子卑以自牧也

初六艮也以陰居剛而在下卦之下承於六二之坎故曰謙謙謙之言下也下卦之下謙而又謙者也夫所爲謙者謂其髙而懼其危謂其滿而畏其溢謂其有餘而損之以補不足也今也居於最下名爲極卑而又以謙行之宜若過乎恭者矣故曰用渉大川二體坎坎爲險有大川之象焉謙而又謙損而又損渉難可矣非常行之道也謙損之極無異允庸以此渉難其誰害之故曰吉子曰謙謙君子卑以自牧也夫謙者生於盈也所以保其名而存其位也無名之可保無位之可存而謙謙不已者凡以自牧其身而已矣牧之爲言其養之以候用乎

六二鳴謙貞吉象曰鳴謙貞吉中心得也

六二坎也以陰居柔而在下卦之中承於九三之震故曰鳴謙震爲善鳴故有鳴象蘇氏曰雄鳴則雌應故易陽唱而陰和之於鳴三以鳴唱於二二謙不敢和是之謂鳴謙謙於鳴者也夫三以一陽而爲五陰之主上下無陽以爲之敵二近而承焉有求而弗應有倡而弗和宜若咎矣然二居中正以三之非其配也禮恭而辭順斯可以保其正矣故曰貞吉子曰鳴謙貞吉中心得也以其中正知其得於誠心而非僞爲之也

九三勞謙君子有終吉象曰勞謙君子萬民服也九三上體爲震下體亦爲震以陽居剛而在下卦之上承於六四之坎故曰勞謙震爲動坎爲勞勞者功也古之行賞事功曰勞因其勞而勞之也方謙之時六五在上三以一陽動於五陰之中上承下接可謂勞矣六四以大君之命因其勞而勞之三謙而不敢受是之謂勞謙謙於勞者也詩云旡言不酬旡徳不報三之有勞而享其報人之常情也而乃逡巡退避自處於無功之地何哉書不云乎有其善喪厥善矜其能喪厥功汝惟不矜天下莫與汝爭能汝惟不伐天下莫與汝爭功勞而能謙所以保其終也故曰君子有終又曰吉子曰勞謙君子萬民服也六四體坤坤爲眾爲民上下五陰其數十故有萬民之象焉以震下坎其象爲屯以震下坤是爲初九夫子贊之曰以貴下賤大得民也然則勞謙君子得萬民之服其亦以貴下賤之義歟何則以徳而上人者人之所忌也以才而傲人者人之所棄也以功而驕人者人之所疾也以位而陵人者人之所惡也今也徳盛而才髙功崇而位顯然而天下帖然無異辭者豈非勞而能謙有以服其心也哉故子曰勞而不伐有功而不徳厚之至也語以其功下人者也徳言盛禮言恭謙也者致恭以存其位也盡斯道者周公其人矣

六四無不利防謙象曰無不利防謙不違則也

六四上體爲坤下體爲坎以陰居柔而在上卦之下承於六五之艮故曰無不利防謙艮爲手故有防象防指防也上之使下謂之防六四居近君之位五之所防也九三居六四之下四之所防也五之防四也將使之四之防三也四謙而不敢專是之謂防謙謙於防者也夫以六居四當其位上承六五下接九三以君命命之宜無不順矣然且畏逺權任凡所指防必出於上何哉蓋以賞罰號令人主之柄爲臣之道無敢專行𨿽君有命弗敢承也夫然故居於上體之下以坤承艮而五不疑處於下卦之上以坎乘震而三不忌旣謙且順何不利之有哉故子曰無不利防謙不違則也則之言法也事君之常道萬世之通法也

六五不富以其鄰利用侵伐無不利象曰利用侵伐徵不服也

六五艮也以陰居剛而在上卦之中介於六四上六之間二爻皆坤而四又坎也故曰不富以其鄰陽爲冨陰爲貧五以柔居尊而承乘皆陰故有不冨之象與泰之六五同也鄰謂四也以其在五左右故以鄰言之以用也傳曰能左右之曰以四之稱防是也不冨而能以其鄰者其志同也故曰利用侵伐無不利能以其鄰則邇臣順矣邇臣順則方伯連率莫不用命矣方伯連率莫不用命則四方之國茍有不服可以侵伐而無不利矣或曰卦以謙爲義而六五之君乃不言謙又有侵伐之象何也曰謙之言下也自初至五皆以卑下爲義初在下卦之下二在下卦之中三在下卦之上四在上卦之下是以謂之謙也若夫六五居尊𨿽屈下於上六然非謙之所宜施也上居一卦之上非所乘而乘焉其不服之國乎此五之所以致其侵伐者也夫謙之六五本於大有謂其盛大而冨有是以變而爲謙其在大有固已易而無俻今又以謙居之外見其弱內示其虛戎將生心民慢其政利用侵伐不亦宜乎夫兵防器也戰危事也聖人未甞不愼重言之而六五之辭易者然何也孟子曰恭者不侮人儉者不奪人謙之六五其肯喜功好大以干戈求益者哉六以陰柔之資居一卦之上而乘大君之辱天地神人之所不赦也奉行天罰何不利之有哉子曰利用侵伐徵不服也司馬法曰賊賢害民則伐之負固不服則侵之舜徵有苗益贊於禹曰滿招損謙受益時乃天道知舜禹之師然後知謙之六五有侵伐之義矣

上六鳴謙利用行師徵邑國象曰鳴謙志未得也可用行師徵邑國也

上六坤也以陰居柔而在一卦之上上無所承而配於九三之震故曰鳴謙三以其鳴倡於上上六謙而不應是之謂鳴謙謙於鳴者也夫六二上六其爲鳴謙一也二謙而系之貞吉者以三之非其配也至於上六其配在三謙而不和豈其情也哉處勢之髙乘於六五欲自爲倡而未獲其志是以難於從三而托謙以爲辭也三以一陽爲五陰之主令不行於其配豈其任之而不治乎故曰利用行師徵邑國爲九三言之也三爲震震爲動自四以往爲坎爲坤坎爲險坤爲眾爲邑故有行師徵邑國之象以坎制坤其象爲師以震行坎是爲九二所謂行險而順者也上三之配謙而不應其邑人不服之象乎自五而言之則爲彊梗自三而言之則爲邑國三臣道也應不在五非其邑國不得擊徵矣故子曰鳴謙志未得也可用行師徵邑國也在上爲邑在四爲師惟變所適不其然乎

序卦曰有大而能謙必豫故受之以豫

豫之言暇也國家閒暇人民和樂之謂也豫之成卦謙之反也艮之一陽在三陰之下歉然有不足之意所以爲謙也艮反成震而出乎坤九三進而居四動而上下應之所以爲豫也詩云始於憂勤終於逸樂有天下之大而不以謙居之則驕侈之心生而憂勤之事廢矣欲國家之閒暇人民之和樂不可得也古之聖人視天下之治猶若未治視國家之安猶若未安是以自朝至於日中昃不遑暇食用咸和萬民此謙之所以致豫也豫之訓詁不一而足曰暇豫曰怠豫曰俻豫曰疑豫皆豫之時義也若夫和豫悅豫不出於暇豫之義矣方國家閒暇之時旣有和豫之美必有怠豫之漸旣有備豫之思必有疑豫之失是以聖人爲卦名之曰豫取夫暇豫而戒夫怠豫者也取夫備豫而戒夫疑豫者也非故爲是紛紛本其時義而言之也經曰有大而能謙必豫謂暇豫也豫成有渝旡咎謂怠豫也重門擊柝蓋取諸豫謂俻豫也旴豫悔遲有悔謂疑豫也而可以一義一之耶今言易者顧乃采摭經傳之遺言取其一偏而爲之說則豫之時義不全而順動之義不可得而見矣

豫利建侯行師彖曰豫剛應而志行順以動豫豫順以動故天地如之而況建侯行師乎天地以順動故日月不過而四時不忒聖人以順動則刑罰淸而民服豫之時義大矣哉

下坤上震成卦曰豫者初爲坤二爲艮三爲坎四爲震震爲動坎爲防艮爲止坤爲順順則動則無往而不順矣何怠豫之漸而疑豫之失哉以有防止之象存乎其間也怠則防疑則止此卦之所以爲豫也豫利建侯行師何謂也子曰豫剛應而志行順以動豫豫順以動故天地如之而況建侯行師乎所以爲豫也九四也四以剛而體乎震有應於下而其志上行順以動動而無不順以此建侯則民從其令以此行師則眾服其威斯爲利矣震驚百里侯之象也以眾行險師之象也在卦之屯震在坎下有坤象焉其曰利建侯在師之二震在坎中有坤象焉其繇曰在師中吉今豫之九四震在坤上而兼乎二卦之象故利建侯行師也所以然者坤爲至靜而震出焉是能柔能剛能定能應之義也昧者以爲方豫之時安有建侯行師之事不知天地之道所以行日月而成四時者亦不過順動而已況夫有天下者建侯行師而可以不順動乎哉故曰天地以順動故日月不過而四時不忒聖人以順動則刑罰淸而民服豫之時義大矣哉夫天地之行晝夜而一周月之行三旬而一周日之行一嵗而一周然其朝出於東而夕入於西夕出於東而朝沒於西晝夜以此而分寒暑以此而平四時以此而成人見其然也以爲日月之時而不知天地之順動也日月之行於天如蟻之行於磨蟻行遲而磨行速天地以順動則日月不差其度矣日月不差其度則四時不失其序矣聖人之爲天下建設都樹之君公承以大夫師長庻政惟和萬國咸寜兵寢刑措至於不用人見其然也以爲公侯卿大夫之行而不知聖人之順動也國家閒暇及是時也明其政刑張其綱紀禮樂徵伐自天子出順者爵之逆者誅之建侯行師以政天下則刑罰淸而民服不亦宜乎

象曰雷出地奮豫先王以作樂崇徳殷薦之上帝以配祖考

地者坤也奮者震也夫萬物資始於天資生於地方其戰乎乾勞乎坎而歸根復命於艮也天地之徳不可得而見也及乎雷出於地而奮乎天其聲震乎宇宙之間艸木昆虫於以條逹遂茂然後天地生成之徳可得而言矣先王觀此之象作爲一代之樂尊崇功徳之所由致經其盛大薦之上帝而以祖考配焉報本反始之義也故周公郊祀后稷以配天宗祀文王於明堂以配上帝美盛徳之形容以其成功告於神明者也

雜卦曰豫怠也

常人之情安則逸逸則怠怠則不急於事矣聖人見其防而預爲之計焉夫防藏於兆朕之先而事變於須臾之頃明者察之眾人疑焉皆豫怠之所生也陽爲剛陰爲柔剛爲動柔爲靜是以豫之諸爻以陽居柔者動於靜者也以陰居剛者靜於動者也以陰居柔者靜而能靜者也方豫之時可謂靜矣靜而能動者得動靜之宜矣靜而能靜者其動不旋踵矣若夫宜動而靜則其志怠矣其可以久於豫哉是故九四以陽居柔體震而應坤斯謂之順動矣以其在豫尙有勿疑之戒焉六二上六以陰居柔體艮而近於震震反則爲艮反則爲震故二介於石而有不終日之吉上𨿽豫而有渝無咎之象焉乃若初六六三六五皆以柔居剛體乎坤坎坤者順也坎者防也順者不能以自彊防者不能以自振是故初有志窮之防三有不當之悔五有乘剛之疾豫之爲怠不其然乎

初六鳴豫凶象曰初六鳴豫志窮凶也

初六坤也以陰居剛而在下卦之下配於九四之震故曰鳴豫震爲善鳴故有鳴象九四以其鳴倡於初六初六體乎坤而近承於艮豫怠而不應是之謂鳴象也夫豫之時九四以一陽爲五陰之主建侯行師無所不利況於其國邑也間有倡而無和其勿討乎故曰防子曰初六鳴豫志窮防也夫豫之初六卽謙之上六也上六之應九三初六之應九四宜其不戒而孚矣然在謙之時則有謙讓而不應之義在豫之時則有豫怠而不從之理故上曰鳴謙初曰鳴豫方其在謙也九三之震未出乎坤故上六之志未得而猶可以自托於謙固乞致師之道矣及其在豫也九四之雷已奮乎地故初六之志窮矣而尙欲自安於豫其可得乎此其所以防也

六二介於石不終日貞吉象曰不終日貞吉以中正也六二艮也以陰居柔而在下卦之中上無其應而介乎初三之坤逹於四九之震故曰介於石艮爲石故有介於石之象自艮而震不渉他卦故有不終日之象夫靜不專者其動不直守不固者其發不勇六二居中守正體艮而在坤之中可謂靜之專而守之固矣其在於豫蓋有雷出地之象焉則二之艮也豈其終止歟所以察時而動也其靜也介於石則其動也不終日故曰貞吉夫震也者乾之元也艮也者乾之貞也此二之所以爲貞吉者也子曰不終日貞吉以中正也又曰知防其神乎君子上交不謟下交不凟其知防乎防者動之防吉之先見者也君子見防而作不俟終日介如石焉寜用終日斷可識矣君子知微知彰知柔知剛萬夫之望豫之諸爻惟六二中正故孔子以爲知防上交不謟者知六三之不足與有爲也下交不瀆者知初六之不足與有行也以靜觀動則動者不能逃以正觀邪則邪者不能亂方防之未至也介然如石之堅及其至也起而乘之不俟終日矣若以謟瀆而交其能去之速乎或曰介於石何也曰艮爲石矣以艮居坤以六居二乃不足以言其堅也詩云我心匪石不可轉也與此同意

六三盱豫悔遲有悔象曰盱豫有悔位不當也

六三上體爲坎下體爲坤以陰爲剛而在下卦之上上無其應而承於九四之震故曰盱豫悔盱視不正也又曰上視也進退不決者其視睢盱四爲震二爲艮以六居三當進退之位無坤坎之體而在震艮之間見四之動而欲從之故其視睢盱然四以順動而三體陰柔樂於趨下是以豫怠而不能自奮也旣盱入豫能無悔乎遲得也旣悔於睢盱遂追而得二二介於石而三又輕懷進退之志是以不能無悔也上交而謟下交而凟六三之謂矣夫六二之靜也介於石豈有悔豫之悔乎其動也不終日豈有遲待之悔乎所以然者二中正而三不當其位故也子曰盱豫有悔位不當也其小人之情狀乎

九四由豫大有得勿疑朋盍簪象曰由豫大有得志大行也

九四上體爲震下體亦爲震以豫居柔而在二卦之中應乎初六之坤盱三爲坎盱五亦爲坎盱二爲艮盱上亦爲艮故曰由豫由安行也順動之義也豫備也記曰事豫則立不豫則廢震爲動坤爲順艮爲止坎爲防凡豫之時患在於怠而防疑而止也患在於順而不動動而不順也今四以陽剛而體乎震動乎艮坎之中下應乎坤得夫順動之義矣順以動思患而豫防之建侯行師以正天下五陰思欲無歸不可得也故曰大有得大有得者上得其君下得其民也古者人臣居嫌疑之地有上下之應欲保其身而全其名朋𨿽欲爲天下國家立太平之基建久安之業同有疑懼而不敢爲者矣故曰勿疑朋盍簪大臣之義以身當天下之應國之存亡民之死生於是乎在可以自疑而廢之乎國之有君猶衣服之有冠是也冠居於首君之象也簪下於冠大臣之象也所以貫發而正冠也朋之言眾也盍之言合也九四以一陽而在五陰之中有簪髮之象焉所以然者冠非簪無以緫髮五非四無以得民也古之人有行之者伊尹周公是巳使伊尹周公懼嫌畏過不敢有爲則太甲成王將失民心以至於亡誰之咎也是以管蔡流言而周公不去太甲悔過而伊尹乃歸大臣之義也如召公之賢猶不足以知此故周公作書勤勤懇懇使之勿疑聖賢之心蓋可以見故子曰由豫大有得志大行也其伊尹周公之謂乎舊說五陰由我以致豫故曰由豫九四大臣之義鎭撫國家親附百姓興利除害皆所當爲必曰由我以致豫不亦失其義乎又維以大有得勿疑之辭將非人臣之志矣故曰豫之訓當以順動爲義

六五貞疾恆不死象曰六五貞疾乘剛也恆不死中未亡也

六五坎也以陰居剛而在上卦之中下無其應而乘於九四之震故曰貞疾坎爲病故有疾象六五君也九四臣也上下五陰皆歸於四五以柔弱之資於其上此弱主馭彊臣之象也以此爲貞斯其疾矣然方豫之時剛上而柔下上動而下順𨿽有剛彊之臣必無逆亂之事故曰恆不死恆久也剛上而柔下恆之象也自古亂臣賊子之興未嘗不變亂綱紀反易衣裳使人情猜於無君然後有以逞其私而滅其君故曰非一朝一夕之故其所由來者漸矣今豫之六五𨿽以柔乘剛然君臣之分未變也故𨿽貞疾久而不死譬如艸木蠧蝕其幹而未齧其心猶可救耳方豫之時君無大惡民心未去也𨿽有逆亂之臣不得而取之矣故曰六五貞疾乘剛也恆不死中未亡也或曰然則逸豫之王不能以失人心乎曰所謂疾者猶可救云爾若疾久不治蠧久不除未有不死者也上六防豫其可長乎或曰九四不失大臣之義則五之乘剛何以爲疾曰非四爲之疾也以四之乘權而知宴疾也疾也者宴安鴆毒之謂也使五非太甲成王之君則四非伊尹周公之臣以伊尹周公當九四之稱是以太甲成王將有逸豫之失也疾而未死不其然歟說者或以漢魏末世之君當此爻之義彼之忘形已見豈所謂不死者哉

上六防豫成有渝無咎象曰防豫在上何可長也上六艮也以陰居柔而在上卦之上下無其應而近於九四之震故曰防豫防晦也四爲震五爲坎上爲艮震爲旦坎爲夜艮者夜之將旦也下卦爲日上卦爲夜上卦之終夜之將旦者也故曰成有渝艮反則爲震震反則爲艮靜而能靜者其動不旋踵矣故曰無咎夫夜者人之所休息也於是焉而豫怠未失其節也至於上六豫旣成矣成而有渝則向晦而息昧爽而興又何咎之有成而不渝是謂俾晝作夜欲無防得乎故子曰豫在上何可長也太甲思庸無俾世迷其謂之是乎或問下爲日上卦爲夜何所防乎曰易之取象皆於是矣六二言不終日幹之九三言終日是也夫六二之艮與上六之艮其近於震一也二爲介石上爲豫者二中正而上處一卦之終故也知象之無常然後可與言易矣

周易經傳集解卷八

欽定四庫全書

周易經傳集解隨蠱卷九

宋林栗撰

序卦曰豫必有隨故受之以隨

隨之成卦豫之變也自豫之隨震來居下坤變爲兌相易而成也震耒居下動乎坤也坤變爲兌說乎震也剛來下柔則柔隨之動而說所以爲隨也夫豫之爲言安逸而怠惰者也安逸而怠惰不能復振則死期至矣豫而不死其必有所隨乎昧爽而興何悔怠是之謂隨也矣是故自豫之隨上變六五下變初六而隨之象可見矣變初爲九則鳴豫之防爲有渝之吉變五爲九則乘剛之疾爲嘉吉之孚以豫之上體爲隨之下體上居震之終下居震之始故上六成有渝無咎而初九官有渝貞吉蓋相因之辭也學者顧以剛來下柔爲豫之變不已疏乎

隨元亨利貞無咎曰隨剛來而下柔動而說隨大亨貞無咎而天下隨時隨時之義大矣哉

下震上兌成卦曰隨者初爲震二爲艮三爲巽四爲兌震爲春巽爲夏兌爲秋艮爲冬四時之義俻矣震爲元巽爲亨兌爲利艮爲貞四徳之行成矣夫人者隨天者也臣者隨君者也天有四時人之所隨也君有四徳臣之所隨也故曰隨元亨利貞無咎四時不傋則寒暑失序人不可以隨天四徳不具則威福旡章下不可以隨上元亨利貞四者無咎而後天下隨之矣孟子曰身不行道不行於妻子其是之謂乎子曰隨剛來而下柔動而說隨大亨貞無咎而天下隨時隨時之義大矣哉剛來下柔震下兌上也動而說亦震兌也九五者隨之主也初九者隨之言也惟其下之是以上之也隨之二字重復故傳寫訛誤朱氏曰王肅本作隨之今定讀云大亨貞無咎而天下隨之隨之時義大矣哉稱四徳而夫子但言大亨貞何也元盡乎大而利兼乎亨也隨之時義於斯爲大矣其詳己見屯魯穆姜之筮也曰有四徳者隨而無咎我皆無之豈隨也哉嗚呼穆姜其知道矣而不能制滛慝之心以防於大惡惜乎其悔之晚也

象曰澤中有雷隨君子以向晦入宴息

澤者兌也雷者震也澤中有雷澤之所隨也雷上於天則澤气隨之而升雷下於澤則澤气隨之而降耿氏曰雷之發聲以仲春仲春震也其收聲以仲秋仲秋兌也雷出地奮乃發聲於震之時故爲豫澤中有雷乃收聲於兌之時故爲隨震以動出爲材故震爲雷然之收聲於兌以隨時而已是故君子體之以向晦入宴息日出而明君子隨之而作日入而晦君子隨之而息隨之時義也震爲日出兌爲日入故也傳曰君子有四時朝以聼政晝以訪問夕以修令夜以安身此之謂也系曰服牛乘馬引重致逺以利天下蓋取諸隨何也曰澤者隨雷者也雷者隨時者也人者隨天者也牛馬隨人者也臣隨君者也妻隨夫者也學者隨師者也自𨿽聖人未有能幹時而動者隨之時義顧不大哉

雜卦曰隨無故也

隨之爲卦以兌隨震而成其在六爻以所隨爲義書曰徳無常師主善爲師善無常主恊於克一是以隨之時義不主於故常惟其可以隨則隨之也夫陽者陰之所隨也上者下之所隨也然初九之隨六二則以下爻隨上爻而非陰之隨陽也上六之隨九五則以陰爻隨陽爻而非下之隨上也是之謂無故也夫隨也者當位而相應則隨之也六二之隨九五是已然六三之隨九四則以近而相與非當位而相應也夫隨也者一陰而一陽則隨之也兩剛不能以相事兩柔不能以相使則無相隨之義也六二之於六三是已然九四之於九五則兩爻皆剛而有相隨之義何也是之謂無故也夫無故者必有其故也王之所在陽不可以不隨於陰弟之所反上不可以不隨於下有之於上𨿽近而不害於隨有位於中𨿽均而不敢隨也隨之無故不其然乎是故九五居中履正孚於二四初九隨二者也六三隨四者也固已旡思不服矣至於上六處卦之終居五之上𨿽欲勿隨不可得也此象所謂大亨貞無咎而天下隨之者也

初九官有渝貞吉出門交有功象曰官有渝從正吉也出門交有功不失也

初九震也以陽居剛而在下卦之下上無其應而隨六二之艮故曰官有渝貞吉出門交有功官者主宰之謂也所以爲隨者震也所以爲震者初九也故有官之象焉官也者人之所隨而非隨人者也然堯舜禹湯不能旡過苟固執而不變寜咈百姓以從已不肯捨已以從人亡之道也孔子有言如其善而莫之違也不亦善乎如不善而莫之違也不防乎一言而喪乎渝者變也變而從正則吉也故曰貞吉從善如流攺過不吝以此爲貞宜其吉矣然爲物之主而惟人是隨所隨不正則防於邪僻矣所隨不廣則防於私暱矣故曰出門交有功初九爲震震爲出六二爲艮艮爲門闕故有出門之象焉以六居二則所隨者正矣出門遇二遂與之交則所隨者廣矣所隨者正則不悖於道所隨者廣則不失於人吉且有功不亦宜乎故子曰官有渝從正吉也出門交有功不失也六二在豫說爲中正矣初六陰柔不能從正以成鳴豫之凶至於是而從之斯能變凶爲吉也或曰子以震爲出艮爲門闕則同人初二以離遇巽亦有出門之象何哉曰由艮而出乎震由巽而相見乎離艮震皆陽離巽皆陰其爲出門之遇一也然同人之門取諸全象之則而隨之門取諸艮震之交蓋不一而足矣

六二系小子失丈夫象曰系小子弗兼與也

六二艮也以陰居柔而在下卦之中應乎九五之兌上隨六三而下爲初九之所隨者也故曰系小子失丈夫初爲震震爲長男故有丈夫之象三有艮體二之於三三之於四四之於五皆艮艮爲少男故有小子之象系牽也初之於二勢之所牽也然初之於二四之於五其所隨者正而非以其勢隨之也是以不謂之系也若六三九四不得其正而有隨之者豈非其所系之故歟夫君子之所爲隨者謂理義之所在而人心之所同然者也茍爲其所系而隨之有所系則有所失矣系邪而失正君子不爲也系小而失大君子不爲也六二在豫所謂上交不謟下交不凟者及其在隨所系者六三而已三以陰柔不當其位豈君子之所宜隨哉系於三則失於初矣初九正也六三不正也初震丈夫也三艮小子也夫初之所以隨二者以二之中正故捨已而從之也一系於三則防其正矣其失於初九宜哉夫以六二上應九五下交初九無不得其正矣其於六三𨿽有所系必不肯枉道以從之也然二爻皆柔同體乎艮故爲之戒云爾子曰系小子弗兼與也使其系於小子而不失於丈夫狥於一人之欲而不咈天下之情則何惡於詭隨也哉惟其邪正小大弗可以兼與是以君子見防而作也

六三系大夫失小子隨有求得利居貞象曰系丈夫志舍下也

六三下體爲艮上體爲巽以陰居剛而在下卦之上上無其應而隨於九四故曰系丈夫失小子二爲艮艮爲小子四有震體震爲丈夫三系於四則失於二矣三之系四而失二與二之系三而失初一也然而三可以系於四二不可以系於三何也曰三艮也而四則兌也三巽也而四則震也三六也而四則九也居上下之交在人倫之位相與以成相須以立者也系而隨之不亦可乎方隨之時九五在天上下之所共隨也三逺於五不系於四無以逹焉二自配五反系於三失之逺矣丈夫者人之所隨也小子者隨人者也是以系失同而否臧異也或曰二中正而謂之小子何也曰君子小人何常之有立其大則爲大人狥其小則爲小人使二不能自立而惟三之隨其謂之小子也宜哉故曰隨有求得以艮而求兌則得之矣以巽而求震則得之矣以六而求九則得之矣以三而求四則得之矣此其所以隨之也然志在隨人有求則得將無所不至矣故曰利居貞三止而巽其能居貞矣哉故子曰系丈夫志舍下也捨上聲讀下謂二也

九四隨有獲貞防有孚在道以明何咎象曰隨有獲其義凶也有孚在道明功也

九四上體爲兌下體爲震以陽居柔而在上卦之下下無其應而上隨九五下爲六三之所隨也故曰隨有獲隨人而有獲也隨之九四卽豫之九四也在豫爲有得在隨爲有獲隨者五也獲者三也隨五而獲三五之所不能旡疑也隨人而不免於疑失其道矣獲人之財猶謂之盜況獲君之民乎故曰貞防以此爲貞凶其宜也戰國之際齊有孟嘗趙有平原楚有春申魏有信陵此四公子尊賢而下士天下之有材智者不逺千里而歸之當是之時列國相傾以士爲重然其時君猶不能堪至於漢興相國蕭何爲民請苑以髙皇之大度猶不免械擊之辱其後魏其武安招致賔客人主切齒卒以誅滅故衛將軍以爲招賢選士人主之柄人臣何得招士懲此祻也古之人如伊尹周公以身任天下之重受天下之歸而無所顧忌於其間其必有道矣故曰有孚在道以明何咎惟其憂國之誠心澤民之素志有以取信於上上之人知其志在於行道而非有背公營私附下罔上之趣也非有招權固位欺君盜國之謀也茍有以自明何咎之有昔者伊尹在畎畒之中幡然而起曰吾豈若使是君爲堯舜之君使是民爲堯舜之民天之生是人也使先知覺後知先覺覺後覺予將以斯道覺斯民也周公勤勞王家卑躬下士一飯三吐哺一沐三握發惟恐失天下之賢人親執贄而見者千人還贄而相見者三千人貌執之士百有餘人欲言而請畢事者千有餘人二公之行不同其有獲於斯民一也而湯武在上未嘗置纎芥之疑豈非有孚在道其志自明也哉故子曰隨有獲其義凶也有孚在道明功也五不孚四旡以獲三四之於五可謂有功矣有孚於上則爲功無以自明則爲賊處斯地者可不鑑玆哉曰豫之有得隨之有獲其義一也一則爲大一則爲防何也曰非其有而得之謂之獲豫之所承者六五也五非四無以得民是以爲大也隨之所承者九五也五居正中而四獲於下是以爲防也

九五孚於嘉吉象曰孚於嘉吉位正中也

九五兌也以陽居剛而在上卦之中應乎六二之艮而爲上下之所隨者也故曰孚於嘉吉嘉猶配也昏禮謂之嘉傳曰嘉偶曰妃子曰嘉會足以合禮是也不曰配而曰嘉者嘉之言美也賢人君子之謂也九五之所謂嘉者其六二之謂乎二爲艮五爲兌有感應相與之象焉夫是以謂之嘉也二五交孚人莫能間君臣之義夫婦之道於是爲至矣天下以平家國以治謂之吉也不亦宜乎或曰二於五爲嘉而下交於初九何也曰初九者五之未得其位而來下於柔者也卦以隨爲義初隨二者也非二之隨初也其於初也爲出門之交其於五也爲嘉偶之孚矣五位乎天剛柔上下莫不隨之然後六二之嘉始合也故子曰孚於嘉吉位正中也或曰五𨿽中正何以見剛柔上下莫不隨之曰二五之配也四五之鄰也其隨之也不占而決以六三初九逺非其配近非其鄰三系於四初交於二是以隨之也二四則有功於五矣故初曰有功四曰明功互發其文也若上六窮而無歸舍五何適哉或曰子以初九爲九五下柔之象又曰初交於二所以隨五也義孰從乎曰自豫之隨其變者初與五也九五來中而初九在下是以爲剛來下柔也及其正中矣則初九者豈非因二以隨五者乎是謂大亨貞無咎而天下隨之也

上六拘系之乃從維之王用享於西山象曰拘系之上窮也

上六巽也以陰居柔而在上卦之上下無其應而隨於九五之兌故曰拘系之乃從維之巽爲繩故有系維之象柔之爲物不能獨立必有所系在卦二陰惟三上有巽體故三系於四上系於五至於六二𨿽承六三而不體乎巽是以系而不系也夫隨也者自下隨上也今上六以陰柔之資而居九五之上本非隨五而又非五之所隨也然而居一卦之上上無所隨下無所應而五位中正天下隨之上六𨿽欲勿隨不可得矣五之於上也其來不拒其去不追非有必於其隨也上六窮而無歸其勢必將挽九五而隨之是以謂之拘系也上拘而系之五乃從而維之人之隨我我不得已而受之又從而維之以恩結之以信則其隨我也綢繆固結而不可解此周之王業所由興也故王用享於西山兌爲西方故有西山之象西山岐周也太王避狄而去邠邠人曰仁人也不可失也從之者如歸市不得巳而邑於岐山之下居焉是謂拘系之乃從維之也逮於文王小心事紂而海濵二老歸就其養虞芮二國來質厥成其享不亦冝乎詩雲天作髙山太王荒之彼作矣文王康之彼䢐矣岐有夷之行子孫保之此之謂也子曰拘系之上窮也窮上者必反下是以上六之於九五有拘系之象也其當殷之末世周之盛徳耶

序卦曰以喜隨人者必有事故受之以蠱蠱者事也蠱之成卦隨之反也自隨之蠱六爻盡變而成也所以爲隨者剛來下柔也及其爲蠱則剛上柔下矣所以爲隨者動而說也及其爲蠱則巽而止矣雜卦曰隨無故也序卦曰以喜隨人者必有事傳不云乎無故者必有其故也聖人深防天下萬物之情狀知其無故而以喜隨人必將有事焉是故受之以蠱也老子曰將欲取之必姑與之其隨蠱之序乎子曰蠱者事也揚雄作大其準蠱也以務與事尙書大傳曰乃命五史以書五帝之蠱事然則蠱之訓事其來尙矣春秋左氏趙孟問秦醫曰何謂蠱對曰滛溺惑亂之所生也於文皿虫爲蠱谷之飛亦爲蠱在易女惑男風落山謂之蠱是以學者疑焉爲之說曰噐久不用而虫生之謂之蠱人久宴溺而疾生之謂之蠱天下久安無爲而生之謂之蠱夫蠱非事也以天下爲無事而不事事則後將有不勝事矣此蠱之所以爲事也是固然矣然文王孔子彖象序雜皆元亨利渉之辭而不復言宴安湛溺之義今將取正於秦醫之論女惑男風落山謂之蠱則於象之情矛盾而不合愚爲更之曰蠱之訓事猶亂之訓治也書盤庚曰亂越厥家梓材曰厥亂爲民義皆訓治不言治而言亂者亂而治之非守成之治也今易之蠱義皆訓事不言事而言蠱者蠱而有事非循常之事也是故亂旣訓治不復言亂蠱旣訓事不復言蠱系曰窮則變變則通通變之謂事此之謂也故言利渉象曰育徳振民序言有事雜卦言飭商之三宗周之宣王應其義矣

蠱元亨利渉大川先甲三日後甲三日彖曰蠱剛上而柔下巽而止蠱蠱元亨而天下治也利渉大川往有事也先甲三日後甲三日終則有始天行也

下巽上艮成卦曰蠱者初爲巽二爲兌三爲震四爲艮巽爲風震爲雷艮爲山兌爲澤風雷者所以鼔舞萬物者也而山澤者所從受之者也是以謂之蠱也蠱以艮巽成卦巽長女也艮少男也男𨿽少而在上女𨿽長而在下六五九二艮兌相交而剛柔上下不失其正是以謂之蠱也巽巽也艮止也止而不巽則無以順天下之情巽而不止則無以立天下之極巽而止所以爲蠱也故子曰剛上而柔下巽而止蠱蠱元亨利渉大川何謂也曰蠱之四象止以巽於隨其爲元亨利貞冝與隨同而象不言貞者隨下震而上兌震仲春而兌仲秋也震旦而兌夕也蠱下巽而上艮巽在春夏之交而艮在冬春之際巽非日中而艮非夜半故曰失貞之象本職諸艮蠱之上艮宜系之貞矣然而獨不言之何也蠱事也貞者事之幹也幹立而後枝葉有所遂今以蠱爲卦而元亨與利兼之𨿽不言貞可以互見之矣𨿽不言貞而系之先甲後甲則終始之義俻矣君子之立事也智以謀之信以守之發而爲仁逹而爲禮行而爲義有所不爲爲之而無不成有所不革革之而無不就故曰蠱元亨而天下治也利渉大川何謂也曰巽爲木兌爲澤震爲足艮爲山木浮於澤而足履於山利渉之象也方蠱之時非垂拱無爲而治者也必有所渉而後濟焉書曰若渉淵水予惟往求朕攸濟是也若畏其難而憚其勞則宴安茍且終於委靡而已矣故子曰利渉大川往有事也先甲三日後甲三日何謂也曰甲者震也蠱之上九爲震先甲也九三爲震後甲也蓋自大撓造甲子起於五行自甲至癸爲天一地十之數自子至亥爲乾坤十二位之象甲卯東方木也在易爲震庚酉西方金也在易爲兌聖人作易起於八卦其見於爻象者不言其卦而言其物蠱之三上有震體不謂之震而謂之甲巽之三上有兌體不謂之兌而謂之庚先甲三日起於子而終於寅後甲三日起於夘而終於已寅者艮也已者巽也至是而一陰生矣先庚三日起午而終於申後庚三日起酉而終於亥申者坤也亥者幹也陰極而陽生矣聖人於此著消息之義焉蠱之六爻上爲震四爲艮先甲三日起子而盡於寅也三爲震初爲巽後甲三日起卯而終於已也甲卯震同位而異名初之於四三之於上其相去也皆以三爻是以系之三日也故曰先甲三日後甲三日終則有始天行也聖人貴陽而賤陰好治而惡亂後甲在巽一陰之候聖人之所懼也故因艮巽之中有重震之象而著其義焉天下之物未有成而不壞者天下之事未有新而不敝者陽於此終陰於此始天運之行將至之物極則反道窮則變變而通之乃可以久是則蠱元亨利渉之義也若夫先庚後庚其象爲離離者午也陰起午而終亥然後一陽生焉故曰無初有終所以然者自蠱而巽變六五一爻而成之一爻之變而先後有甲庚之異言易者可以不求其故而狥其臆說也哉或曰子以蠱之艮巽明後甲先甲之象旣有徵矣先庚爲坤後庚爲乾而巽之六位上下反復不見乾坤之象何也曰同歸而殊塗一致而百慮蠱之先甲後甲旣取諸震又取諸艮巽而義旣明矣巽之先庚後庚旣取諸兌又取諸九五五爲離先庚之所起也其義不又明乎哉巽之無干坤猶蠱之無坎也而可以一義必之邪使其爻象往復無以相異則旣言於蠱不必出之於巽矣蠱以艮巽成卦故著於象巽以離象居五故系於爻學者詳思焉庶乎其得之矣蘇氏曰先甲三日子戌申也申盡於巳而陽盈矣盈將上陰治將生亂故授之以後甲後甲三日午辰寅也寅盡於亥然後陰極而陽生蠱九五以干之故其治亂皆極其自然之勢勢窮而後變故曰終則有始天行也若夫先庚三日午辰寅也後庚三日子戌申也庚之所後甲之所先也先庚盡於亥後庚盡於已先陰而後陽先亂而後治故曰無初有終又曰不言於象而言於五者明此九五之功非巽之功也其說𨿽晦而理亦深然若如深諭當言先甲三旬不當言三日也且於蠱之四象無所發明故存而不取

象曰山下有風蠱君子以振民育徳

山者艮也風者巽也風行山下有振動生育之象不動則不生不振則不育故君子體之以振民而育徳焉振民則取諸風育徳則取諸山也孔子曰君子之徳風小人之徳艸艸上之風必偃孟子曰匡之直之輔之翼之使自得之又從而振徳之此之謂也而秦醫之論以爲女惑男風落山謂之蠱夫搖落之風爲行於山下媚惑之女曷爲長於少男吾不知其說也學者信傳而疑經豈不過甚矣哉

雜卦曰蠱則飭也

飭治也謹也剛上而柔下蠱之所以爲飭也剛上而柔下君臣父子夫婦皆然矣蠱之爲事非循常之事也有自下飭上之義焉施之君臣之間夫婦之際義或未安故直以父子明之蠱之諸爻上下反覆皆震巽艮兌之象震長男也巽長女之任也少男二女非其任矣故但以先甲巽長女也艮少男也兌少女也父在而幹其蠱者後甲明其義焉甲者震也先後者以上下言之也上震三爻父也下震三爻子也子𨿽幹蠱不先於父此蠱之所以爲飭也諸家舊說皆隨爻取義不以相應求之蓋見六四言裕父之蠱六五言乾父之蠱二爻在上故也此所謂以文害辭以辭害意也其在他卦初九相應之義者見其爻辭疑若相應又從而牽合之以此求易宜其不通也愚豈好辧哉誠不得已也如諸家之論九二幹母之蠱六四裕父之蠱猶稍異於諸爻乃若干父之蠱二爻同稱何以別其優劣乎初六曰乾父之蠱有子考旡咎厲終吉而象曰意承考也六五曰乾父之蠱用譽而象曰承以徳也二爻不同其義安在九三又曰乾父之蠱小有悔無大咎而象曰終無咎也夫易之爲書所以教人君國齊家而示之以吉凶悔吝者也爲人子而乾父之蠱當用柔乎抑用剛乎茍剛柔雜用而無所適從是聖人之惑之也此乃經之過也其失在於不按卦以求義而執文以害辭也譬如入人之室一父而五子則父爲家主子皆從父者也一母而五子則母爲家主子皆從母者也若兄弟同居則其妻妾若子各從其主者也是故卦有五陽而一陰五陰而一陽者有二陽而四陰二陰而四陽者陰陽各居其半者各以其類別之也其或應或不應者則又隨其卦義而辧之也隨之諸爻以男女長少爲義或以逺而相應或以近而相隨或以上而隨下或以陽而隨陰而蠱之諸爻以父子爲義上三爻爲父下三爻爲子視其應與不應而吉防悔吝可見矣故曰隨無故也蠱則飭也不旣明甚矣乎

初六乾父之蠱有子考無咎厲終吉象曰乾父之蠱意承考也

初六巽也以陰居剛而在下卦之下其應六四四以陰居柔而體乎艮巽故曰乾父之蠱巽長女也艮少男也艮巽同居莫能有制蠱之所以爲蠱也四之象道可謂不振矣初𨿽居剛有幹蠱之才而四以陰柔志不相應巽以承父不失其爲子之道矣有子之賢𨿽僨必起故曰有子考無咎生謂之父歿謂之考有子者有其才而未用也當父之時初𨿽幹蠱而勢未得行見志不從又敬不違四之不振猶自若也安能免於咎乎父歿而子克家則爲無咎矣故曰厲終吉父巽乎上子巽乎下家道不振亦巳危矣有子克家故終吉也子曰乾父之蠱意承考也論語曰父在觀其志父沒觀其行其此之謂歟

九二幹母之蠱不可貞象曰幹母之蠱得中道也九二兌也以陽居柔而在下卦之中應乎六五之陰故曰幹母之蠱艮爲少男兌爲少女有感應相與之義焉二以陽居柔而五以陰居剛不約而孚矣夫母從子者也子從母者也母柔而子剛於義爲得矣然而不可以爲貞也有母在上而專以剛行之有時而違咈矣惟九三居柔體說得其中孝以事親義以干蠱剛柔適中子道盡矣故子曰幹母之蠱得中道也

九三乾父之蠱小有悔無大咎象曰乾父之蠱終無咎也

九三上體爲震下體爲兌以陽居剛而在下之上其上九上亦震也上震下巽所謂先甲後甲者也二爻俱陽若不相應乃傳家而主器者也故曰乾父之蠱上九賢父也九三賢子也皆陽剛而體震故也三爻體兌說以從父也上九知其子之賢而釋其器之重自處於優防無事之域而以干蠱之任委之三受任於父得以事行無所顧忌則其不應焉者乃所以爲任之專也家事大小不必咨而後行也故曰小有悔無大咎父在而子專行𨿽父之命然內外之事上下之情其能無小悔乎上九之賢旣已知其子而任之矣三之所爲皆乾父之蠱而非狥其私者也是以𨿽小悔而無大咎也故子曰乾父之蠱終無咎也或曰子以巽艮同居爲四之不振三亦震兌同居也烏在其爲賢子乎曰女長而男少則男聴於女男長而女少則女聼於男三以陽居剛而四以陰居柔不可以同年而語之矣

六四裕父之蠱往見吝象曰裕父之蠱往未得也六四上體爲艮下體爲巽以陰居柔而在上卦之下下應初六二爻俱陰無相得之義故曰裕父之蠱裕益也傳曰以水濟水以火濟火名之曰益多裕蠱之謂也巽爲長女艮爲少男長女少男莫適爲正不可以爲幹蠱之子益父之事而已故曰往見吝初六幹蠱之子欲往而飭之父爲之主不應於已宜其見吝也或曰初四皆巽也一爲男一爲女一爲賢一爲不肖何也曰下三爻爲子皆有巽兌之象爲女無干蠱之義則巽兌者上之所以事親上三爻爲父而艮巽居焉則是長女少男相與防父於不義者也初以巽居剛而四巽以居柔牝牡賢愚於此可見矣故子曰裕父之蠱往未得也其在初六曰意承考也所以互明之歟

六五乾父之蠱用譽象曰乾父用譽承以徳也

六五艮也以陰居剛而在上卦之中應乎九三之兌故曰乾父之蠱艮止也兌說也六五賢母也九二賢子也婦人旡家以夫爲家母𨿽在上而所幹者父之事也不曰夫而曰父者從子而言也六五爲母則九三幹母之事者也故曰用譽母以柔幹乎上子以剛幹乎下上下相應內外相與徳盛而教尊家肥而譽顯不亦宜乎故子曰乾父用譽承以徳也或曰六五爲母而艮居之不亦裕蠱之象乎曰少男者母之所保抱擕持者也以六居五應乎九二無裕蠱之嫌矣

上九不事王侯髙尙其事象曰不事王侯志可則也上九震也以陽居柔而在上卦之上其應九三震兌也二震重剛無相與之義故曰不事王侯王者五也侯者二也在五之上而不應五不事王侯之象也夫蠱者事也震者動也當蠱之事而體乎震宜若有爲者矣然而蠱之終也終則變矣九三之震旣已能任其事上九超然逺舉不累於物脫於是非利害之塗而出乎塵垢粃糠之外是乃不事王侯者也不事王侯何義也大夫七十而致政老而傳家者也故曰髙尙其事上九之不事非不能事事也年髙而徳卲其所事者皆髙尙於世俗而不屑爲其細也是以外致其位內得其家優防無爲委任賢子享期頥之壽得令終之名也人之所貴乎有子孫者爲其死而有所托老而有所傳耳昧者乃以不事王侯爲君子之髙節然則周公之勤勞仲尼之歷聘皆失節而不正者也聖人吉凶與民同志而乃以不事爲髙豈不小哉治則見亂則方元亨利渉之時非儉徳避難之日不事王侯其義安在故曰大夫七十而致政老而傳家者也壯而能事老而能傳知足不辱知止不殆故子曰不事王侯志可則也易有君臣父子夫婦之道焉尊卑奠位則三者同其義也陰陽相求必著夫婦之義逺近咸應多取君臣之教若夫蠱者父子之義也施之於君臣則悖矣故初六有志而不敢往九二剛中而不可貞子道也非臣道也九三子得專行有悔而無咎子道也亦非臣道也人君𨿽髙拱旡爲委任臣下終不能如上九之不事事也故爻皆以父子明之而六五有乾父用譽之辭上九有不事王侯之義以國言之則五爲王而二爲侯以家言之則五爲妻而三爲子易之取義不一而足皆如是矣禮曰事君有犯而無事親有而無犯同歸或殊也禪位之帝繼體之君可則以觀於蠱矣

周易經傳集解卷九﹤經部﹐易類﹐周易經傳集解﹥

欽定四庫全書

周易經傳集解臨觀卷十

宋林栗撰

序卦曰蠱者事也有事而後可大故受之以臨臨者大也

臨之成卦蠱之變也自蠱之臨巽變爲兌艮變爲坤二五不動而成也巽變者兌入而說也艮變爲坤止而順也入而不說則事不可成止而不順則功不可就此蠱之所以爲事而臨之所以爲大也蠱之二五其體艮兌有相與之意焉事之所爲作也然而六五乾父而有用譽之嫌九二幹母而有不可貞之疑所以然者以上有九在上故也及其在臨則六五爲坤而九二爲震坤母也震長子也然後名正而言順事立而功成矣是以謂之臨也臨之爲大何也曰所以爲臨者澤上有地也澤大矣而地臨之澤不逾地地斯爲大矣君子之臨民如地之臨澤可也若以山而臨之斯損而已矣或曰陽爲大而大稱之何也曰固哉子之爲易也博厚如地而猶不可以稱大乎對幹而言斯有所避焉耳幹稱大則坤稱至乾稱久則坤稱大也書曰臨下以簡仲弓曰居敬而行簡以臨其民子曰幹以易知坤以簡能易則易知簡則易從易知則有親易從則有功有親則可久有功則可大玆坤兌之所以爲臨歟

臨元亨利貞至於八月有凶曰剛浸而長說而順剛中而應大亨以正天之道也至於八月有凶消不久也下兌上坤成卦曰臨者初爲兌二爲震三四爲坤兌爲澤坤爲地震爲動澤不動而地臨之固其常矣及其動也有至於懷山襄陵則坤之所不能臨也今兌震二陽不越乎中而地臨其上此其所以爲臨歟故象不言地中有澤而言澤上有地謂之浸長而不能逾於地也故曰剛浸而長說而順剛中而應是以謂之臨也臨元亨利貞至於八月有防何謂也曰臨之成卦反覆初象初兌二震則三四爲坤三巽四艮則五上爲坤震兌艮巽者隨之所謂元亨利貞也四象皆坤者坤之所謂元亨利貞也今臨之象體配天之徳而應四時之序是以稱之也然則觀之不爲元亨利貞何也曰臨觀之義或與或求與者在此求者在彼旣已言之於臨𨿽不言於觀可矣臨之事象旣應四時之序而觀之有孚夫子釋之以四時不忒亦可以知其指歸矣故子曰大亨以正天之道也至於八月有凶者二陽爲臨二陰爲遁聖人貴陽而賤陰好治而惡亂方長而慮其消方吉而示之凶也然自臨至遁才七月耳而謂之八月者自復數之也陰陽之消長必自其始而推之日陽物月陰物七陽數八陰數主陽而言故稱曰八臨之曰八月有凶是也自復至遁凡八卦自一陽之生至二陰之長八月也聖人之意若曰君子小人相爲消長如晝夜寒暑之常今臨之時二陽乃長至於八月有凶道焉不可不預爲之戒也故曰至於八月有凶消不久也王氏曰有凶者不必防不必無凶也善求之而已矣陽生於子而終於巳陰生於午而終於亥此周人之正先王所以稽天綂也陽起於寅而終於未陰起於申而終於丑此夏后氏之正先王所以授人時也梓愼有言夏數得天孔子亦曰行夏之時聖人於此未嘗偏廢焉非期不廢不可廢也然在天之運杪忽而難窺在人之時有象而可證易之爲書以象示人者也故愚於夏時每有考焉先儒以乾坤十二爻復姤十二卦分配十二月建子之月爲復爲初九建丑之月爲臨爲九二愚於乾坤二卦旣辧爻配之非至於此卦則配復之象曰先王以至日閉闗啇旅不行後不省方臨之曰至於八月有凶說者曰至日者冬至之日也八月者夏之六月周之八月也其餘十卦𨿽無其義固可以數推矣然十月幹亥而謂之坤正月勾萌而謂之泰二月陽微而謂之壯諸如此類義所未安按春秋書春王正月冬十有二月詩云四月維夏六月䢐暑七月流火九月授衣皆以夏時爲正也竊謂四時之序十二月之名冬不可以爲春夏不可以爲秋所謂三代不相防襲者但以十一月十二月爲首再太甲惟元祀十有二月乙丑武王十有一年一月戊午秦漢元年冬十月是其例也唐虞巡狩十一月方如北嶽而謂後不省方何哉復爲十一月臨爲十二月八月有凶當是建酉酉者兌也兌爲小人故言有凶而仲尼有消不久之辭啇旅不行後不省方施之正月義或然矣易之作也其在商之未亡而已用周正亦恐不然或曰旣稱至日便是冬至之日夫復何疑曰理之所在不以文辭若以至日便爲冬至惡知其不爲夏至乎如孟子言至於日至之時皆熟焉又當爲何至也然則臨之八月是爲夏正學者訂之

象曰澤上有地臨君子以教思無窮容保民無疆澤者兌也地者坤也澤上有地臨之象也宋氏曰以土制水冝若易者然廹之以險隘奔潰四出壞之而後己居之以寛大則蓄而爲澤矣君子之於民亦然扼之以勢勢則有盡親之以教教則無窮是以忘有盡之勢思無窮之教以保無疆之民是以謂之臨也

雜卦曰臨觀之義或與或求

與者臨也求者觀也臨者以坤臨兌也觀者以坤觀震也二陽在下上以咸臨與之之義也二陽在上下觀而化求之之義也有感而後有應有施而後有求我無以與之彼曷爲求我哉是以臨之六爻皆有與下之意焉六四之於初九六五之於九二則所謂咸臨者矣至於上六下無其應猶以惇厚之徳從而臨之信乎其與之矣

初九咸臨貞吉象曰咸臨貞吉志行正也

初九兌也以陽居剛而在下卦之下應乎六四四坤艮也故曰咸臨咸感也艮兌者咸之象也柔上而剛下感應以相與者也故初九之於六四感而後臨是之謂咸臨矣然以九居初六居四陰陽專一非所謂相與者也故曰貞吉貞者正也所貴乎咸者爲其相與而乂吉其貞何也曰四臣位也應乎在下之賢可以交感而不可以相與者也若九五六二則失其義矣四之於初感而臨之而初九得以守其正而行其志斯之謂吉矣故子曰咸臨貞吉志行正也

九二咸臨吉無不利象曰咸臨吉無不利未順命也九二震也以陽居柔而在下卦之中應乎六五之坤故曰咸臨夫艮兌者易之所謂咸也而此以坤震言之何哉曰震動而坤順也六五九二柔上而剛下感應以相與故二之於五亦感而後臨臨之初與四二與五各得咸之一體是也謂之咸臨也故曰吉無不利君臣之間夫婦之際內外相應上下相與不謀而同不約而合可謂吉矣然而有之所言而然所行而善其應如響其行如流使其不善而莫之違也利於何有哉故子曰咸臨吉無不利未順命也順者坤也坤在於五而不在二矣臨之六爻自三以往其象爲坤在於九二未爲順矣大臣以道事君不可則止以順爲正者妾婦之道也以九居二而體乎震其得大臣之義乎

六三甘臨無攸利旣憂之無咎象曰甘臨位不當也旣憂之咎不長也

六三上體爲坤下體爲巽以陰居剛而在下卦之上上無其應而乘九二之震故曰甘臨甘便佞也記曰小人甘以壞四陰之臨二陽猶地之臨澤也坤爲土巽爲入以土制水而入於水是剛浸長而壞其防也故有甘臨之象爲夫剛毅忠貞者君子之所優而小人之所憚也柔佞巽順者君子之所乏而小人之所便也忠貞之言逆耳苦口巽順之說其甘如飴初二陽爲君子六三陰爲小人以小人柔巽甘言媚色以入之是以謂甘臨矣方臨之時君子道長而六三之小人不知退聼猶以邪佞之資行巽順之道自上而臨之必不爲君子所容故曰無攸利三承於四四應在初二陽方長而當其衝其危可立而待也然坤爲順巽爲伏方臨之時自知不敵順而伏焉庶乎其免矣故曰旣憂之無咎夫君子之進非小人之利也窮而攫搏亦其宜矣然且匿其凶險之心而見其順伏之意以六三而遇九二無閉拒之情焉可謂知危而憂懼者矣君子之於小人亦豈得志而讎疾之哉彼旣憂懼而自新惟我之爲聴則陽日以長陰日以消六三之小人變而爲君子則泰之象矣夫又何求故子曰甘臨位不當也旣憂之咎不長也一變爲泰夫豈長乎

六四至臨無咎象曰至臨旡咎位當也

六四上體爲坤下體爲艮以陰居柔而在上卦之下應乎初九之兌故曰至臨坤爲地艮爲山山髙於地者也山附於地而臨兌澤之上澤至而能臨之斯之謂至臨矣六四初九艮兌相應以六居四當於其位澤之浸長及三而已四其免乎何者入乎巽而止乎艮故也或曰子以山澤爲損明坤兌之爲臨而於此又曰山附於地澤至而能臨之何義也曰山澤損者澤上卽是山也山下有澤能無損乎山附於地地固自若也澤上有地能無臨乎是故損之六三坤巽乎澤自四以往有艮而無坤坤之象毀矣臨之六三𨿽巽於澤自四以往坤象隤然是以謂之至臨也初九者在下之賢六四者近君之臣也柔上而剛下兌艮相應有交感之象焉二剛浸長至三而泰六四之徳足以臨其上矣故曰無咎書曰如有一个臣斷斷猗無他技其心休休焉其如有容人之有技若巳有之人之彥聖其心好之不啻若自其口出實能容之以保我子孫六四之謂矣夫如是何咎之有故子曰至臨無咎位當也

六五知臨大君之宜吉象曰大君之宜行中之謂也六五坤也以陰居剛而在上卦之中應乎九二之震故曰知臨也惟天下至聖爲能聰明叡知足以有臨也六爲柔五爲剛居上而得中感應以相與得夫臨下之道矣臨下之道太剛則折太柔則弛不剛不柔施得其當是以謂之知臨也故曰大君之宜吉有天下而君之謂之大君宜適稱也夫所謂不剛不柔者非但抑剛而抗柔也有時而剛有時而柔當於事而合於人心謂之大君之宜矣吉孰如之故子曰大君之宜行中之謂也夫四五皆坤象也或言大或言至以其位稱之也

上六惇臨吉無咎象曰惇臨之吉志在內也

上六坤也以陰居柔而在上卦之上應在六三二爻俱陰同體乎坤無相應之義故曰惇臨惇厚也增培之義也坤爲厚徳以坤臨坤是之謂惇臨以復之惇復艮之惇艮皆取重復之義也六三以巽順之徳而臨二陽𨿽不當於其位旣有憂懼之誠矣上六又以坤之厚徳而臨之六三之變則爲泰矣三且無咎而況於上乎故曰吉旡咎包荒藏疾不顯亦臨斯之謂也故子曰惇臨之吉志在內也嫌於六三不當其位宜若不知不應是以夫子發明之爾臨之爲大不亦宜乎以三之不當位而上六其配六四其承皆有宜悔是以三爻皆著無咎之辭故曰無咎者善補過也

序卦曰物大然後可觀故受之以親

觀之成卦臨之反也二陽在下四陰自上而臨之二陽在上四陰自下而觀之也以坤臨兌謂之臨以坤觀震謂之觀也夫大者小之所觀也上者下之所觀也茍無臨下之大徳足以居於人上而爲天下之所觀哉書曰有容徳乃大臨之義也七世之廟可以觀徳萬夫之長可以觀政觀之義也此觀之所以次臨或曰三陰爲否五陰爲剝惡其長也四陰在否剝之間而獨爲觀何哉曰三陰爲否者天地不交外健而內順也五陰爲剝者山附於地順而止之也四陰爲觀者風行地上順而巽也因其自然之象而命以自然之名豈彊爲之分別哉

觀盥而不薦有孚顒若曰大觀在上順而巽中正以觀天下觀盥而不薦有孚顒若下觀而化也觀天之神道而四時不忒聖人以神道設教而天下服矣

上巽下坤成卦曰觀者初爲坤二亦爲坤三爲艮四爲巽順以巽則化行而民服矣何以明其爲觀哉謂其有艮象焉坤爲眾艮爲止巽爲齊眾止而齊斯以爲觀而已矣觀盥而不薦有孚顒若何謂也曰可觀者二陽也觀之者四陰也九五爲盥而上九爲薦也自下觀上近則覩之故九五中正爲天下之所觀六四最近爲觀光之上賔四陰之所觀者九五而已至於上九隔乎九五觀瞻之所不及也故曰觀盥而不薦也未有盥而不薦者也未有觀盥而不觀薦者也然而沃盥在於阼階薦獻在於室寢阼階之下可得而觀室寢之中非眾之所覩也故曰觀盥而不薦也化民之道莫逺於誠行誠之道莫重於祭祭祀之禮莫先於盥盥洗手也奠幣酌鬯以求神之初也宗廟致敬精誠專一莫盛於此時及夫旣灌之後三獻而薦腥五獻而薦熟其文繁其禮縟𨿽彊有力者猶有時而惰矣則其精誠之著見豈能如沃盥之時耶故子曰禘自旣灌而往者吾不欲觀之矣謂其精誠之不一也孚之言信也顒之言嚴也方盥之初誠意充乎內肅敬形於外盛徳之容觀者自化不言而信不戒而嚴誠孝所格無乎不通故有孚於下顒顒如也微之顯誠之不可揜也如此夫孟子曰至誠而不動者未之有也不誠未有能動者也夫誠者自成也萬物之所成終而所成始也未有誠於盥而不誠於薦者也然而彖以是爲言者蓋曰民之化我觀我之盥而不觀於薦也若觀於薦則化我未必若是之孚也是以觀盥而不薦也夫觀盥而不觀薦者以吾之誠敬在於盥也吾之所以致吾誠敬者豈其盥之時耶固在於齋之日也散齋七日致齋三日虛而明一而精人莫之見也始發於盥其容肅然故可觀也嗚呼古之聖人所以齋戒以神明其徳者其取諸此乎故子曰大觀在上順而巽中正以觀天下觀盥而不薦有孚顒若下觀而化也觀人者謂之觀觀於人者謂之觀觀官喚反大而在上者二陽也中正以觀者其惟五乎是以觀盥而不薦者也中正旣釋其義又從而申明之曰觀天之神道而四時不忒聖人以神道設教而天下服矣何謂也曰天者人之所觀也君者民之所觀也是以聖人觀於天而天下觀於聖人也天何言哉四時行焉百物生焉天神道也聖人體天故亦以神道設教修己以安百姓篤恭而天下平蓋有不言而信者矣神者何也一之謂也一者何也誠之謂也故曰至誠如神誠者天之道也誠則形形則著著則明明則動動則變變則化惟天下之至誠爲能化謂之神道不亦宜乎子曰知變化之道其知神之所爲乎徒見四時之行萬物之育黎民之變蠻貊之孚而不知其所以致此者天故是謂之神也然則宗廟致敬不出堂廡之間而化行於天下豈不信哉或問禘之說子曰不知也知其說者之於天下也其如示諸掌乎此之謂也卦名及諸爻並如字讀惟大觀在上中正以觀天下九五觀民之觀當以去聲讀之

象曰風行地上觀先王以省方觀民設教

風者巽也地爲坤也風行地上無所不徧故先王以之巡守省方觀民俗之好惡而爲之設教焉猶風之行於地上也然觀之成卦以四陰而觀二陽取下觀而化之義孔子於辭言以神道設教於九五之爻辭言觀我生觀民也與大象所謂觀民設教辭同而義異矣

雜卦曰臨觀之義或與或求

與求之義已解在臨臨爲與則觀爲求以人之求我而非我之求人也是以觀之諸爻二陽者人之所求也四陰者求人者也初爲童觀二爲闚觀三爲進退四爲觀光者求人者也五爲盥上爲薦者人之所求也爲禮不敬吾何以觀之哉

初六童觀小人無咎君子吝象曰初六童觀小人道也初六坤也以陰居剛而在下卦之下上無其應而逺於九五承於六二二亦坤也故曰童觀坤爲眾在下爲小者童子之象子貢曰不得其門而入不見宗廟之美若童子之觀最在人後𨿽得其門而入亦不能有所見𨿽使見之亦不能知其意義也故曰小人無咎君子吝下民至愚隨上所化由之而不知何咎之有若君子者行而不著習而不察旅進而觀了無所覩𨿽當堯舜文武之時而不明禮樂教化之意含哺鼓腹不知帝力於我何有名爲君子不亦可羞哉故子曰初六童觀小人道也

六二闚觀利女貞象曰闚觀女貞亦可醜也

六二坤也以陰居柔而在下卦之中應乎九五之震故曰闚觀震爲明坤爲闔戶闔戶而觀闚於戶牖者也自下觀上近則覩之二𨿽與五爲配有觀感之義然去之逺矣體陰而居柔處內而守中在上而居貞是以謂之闚觀也故曰利女貞幽閨靜僻者女子之正也在禮送迎不出門見兄弟不逾閾𨿽有觀禮之心而不失自防之正斯爲利矣君子正其衣冠尊其瞻視闚牖而觀不亦醜乎當觀之時聖人在上天朝中天萬物咸觀況於六二是其正應所宜脫身邱園觀光上國而乃自埋於民自藏於野𨿽容光之照闚見教化之一二自以爲得之矣譬如坐井觀天所得防乎故君子以爲可醜也伊尹耕於有莘之野而樂堯舜之道及其幡然而起曰我豈若使是君爲堯舜之君哉豈若使是民爲堯舜之民哉豈若吾身親見之哉故子曰闚觀女貞亦可醜也

六三觀我生進退象曰觀我生進退未失道也

六三下體爲坤上體爲艮以陰居剛而在下卦之上應乎上九之兌故曰觀我生生猶動也我自謂也在卦六爻皆以宗廟行禮爲義初六童子之觀六二婦女之闚也六三奉豆執之聯六四在位陪祠之列也九五沃盥之始上九薦獻之時也六三應於上九執事以承薦者也是以自觀其動也故曰進退三四者內外之交上下之際進退之地也以六居三進退之象也宗廟之事羣臣百工駿奔走執豆籩或進而承君或退而復位非若陪祠之列屹立而不動也震爲動巽爲進退而坤艮稱之何哉爲其近於震而承於巽隨其盥薦以爲進退也然則四之不爲進退何也曰四以進乎上卦得其位以近天子之光又何進退之云乎聖人在上固所宜仕若不自觀其動進退以禮去就以義而惟位之爲急至於鉆穴逾垣而從之者失其道矣故子曰觀我生進退未失道也

六四觀國之光利用賔於王象曰觀國之光尙賔也六四下體爲坤上體爲巽以陰居柔而在上卦之下承乎九五之震故曰觀國之光震爲旦有光明之象焉夫國莫重於禮禮莫重於祭宗廟之事陳其豆列其鼎爼設其皷鐘舞其幹翟薦其馨香昭其度數文物以紀之聲明以發之有國之光華也四得其位以承於五能順而巽斯得而觀之矣故曰利用賔於王五爲震四爲巽震巽配也五居天位有王之象以四承五以巽配震有賔主之象焉周官大行人以九儀辧諸侯之命等諸臣之爵以同邦國之禮而大其賔客書曰賔於四門四門穆穆虞賔在位羣後徳讓至於夷蠻戎狄猶有來賔之義非特二王之後也三代之王得萬國之歡心四海之內各以其職來助咸造在庭以觀上國之光斯爲利矣天下文明光四表賢徳之人仕於王朝人君賔禮不敢盡臣之夫豈特人臣之利天下國家之利也故子曰觀國之光尙賔也尙者上也觀國之光惟尙賔爲近之矣詩云振鷺於飛於彼西雝我客戾止亦有斯容觀光之尙賔也

九五觀我生君子無咎象曰觀我生觀民也

九五震也以陽居剛而居上卦之中所謂中正以觀天下者也故曰觀我生生猶動也我自謂也震爲旦爲動質明而行事是故九五盥之時也方盥之時精神專一致愛則存致慤則著以其恍惚以與神明交洞洞乎屬屬乎如弗勝如將失之是以耳無所聞目無所覩惟自觀其動而已矣自觀其動在我無失孝敬之心誠慤之意見於其面盎於其背儼然可觀觀者不言化之矣故曰君子無咎非盛徳之君子其能無咎乎君者民之表也表正而影正矣故子曰觀我生觀民也觀民之義與大象不同說者皆於此失之當讀爲大觀觀天下之觀觀示也爲人上者言思可道行思可樂徳義可尊作事可法容止可觀進退可度以臨其民是以其民畏而愛之則而象之聖人之以神道設教其斯而已矣五下應二二爲坤自四以下其象皆坤坤爲民故有觀民之象也

上九觀其生君子無咎象曰觀其生志未平也

上九兌也以陽居柔而在上卦之上應乎六三之艮故曰觀其生生猶動也其謂三也下艮上兌有相與之意焉上九隔乎九五不爲民之所觀而反觀於六三者也何者觀之六爻惟三五有艮震之體上九𨿽陽而其體兌也以兌從艮斯反觀之矣兌說也孝子之享親其薦之也必有愉色婉容是以繋之兌也震爲卯兌爲酉質明而行事曰晏而禮成是故上九薦之時也方薦之時禮文繁縟羞其爼豆序其禮樂備其百官奉承而進之或進乎下或進乎上以相與成禮者也詩云濟濟辟王左右趨之書云駿奔走執豆於斯時也𨿽欲自觀其動不可得矣是故觀我生者目注乎躬也觀其生者目注乎物也目注乎物隨物而動其進之也敬以愉其薦之也敬以欲已徹而退敬齋之色不絕於面如是其難也故曰君子無咎非盛徳之君子其能無咎乎詩云有來雝雝至止肅肅相維辟公天子穆穆觀我生也濟濟多士秉文之徳於薦廣牡相予肆祀觀其生也故子曰觀其生志未平也事物之來紛乎吾前欲其心平志一於盥之時亦已難矣或曰大觀在上下觀而化若斯之盛也不系之吉而但言無咎何哉曰是固然矣觀我生者以我一身動爲天下萬民之所觀過言則民作辭過動則民作則有諸內必形諸外誠於此必動於彼故莫見乎莫顯乎防由是言之觀我生者【缺】

精

【缺】欲其無咎不亦難乎觀其生者【缺】

目觀

天下萬物之動民之好惡必【缺】

良窳必知

其故左右前後罔匪正【缺】

罔有不臧無逺不燭無幽不見由【缺】

觀其生者觀之至詳也欲其無咎不亦宜乎至精者正心誠意之謂也至詳者應變酬酢之謂也當此之時而免於咎者吉之大者也非明明徳之君子其能無咎乎嗚呼非天下之至精不足以觀天下之至詳也非天下之至靜不足以觀天下之至動也非天下之至一不足以觀天下之至眾也是故取乎盥而不取乎薦也觀之時義大矣哉

周易經傳集解卷十

欽定四庫全書

周易經傳集解噬嗑賁卷十一

宋林栗撰

序卦曰可觀而後有所合故受之以噬嗑嗑者合也噬嗑成卦親之變也自觀之噬嗑坤變爲震巽變爲離四五相變而成也坤變爲震順而動也巽變爲離入而麗也順而不動則無以明四夷之來王入而不麗則無以見羣心之戴後蓋觀之九五有可觀之徳四方合而歸之而彊梗之徒於其間噬而嗑之可也故變初爲九與上相須而主嗑之事四五相易不剛不柔而成嗑之功何則九五在上而六四在下是以爲可觀也六五在上而九四在下是以爲相合也子曰爲政以徳譬如北辰居其所而眾星拱之詩云自西自東自南自北無思不服噬嗑次觀之義也

噬嗑亨利用獄曰頥中有物曰噬嗑噬嗑而亨剛柔分動而明雷電合而章柔得中而上行𨿽不當位利用獄也

下震上離成卦曰噬嗑者初爲震二爲艮三爲坎四爲離震動也離麗也艮止也坎防也動而麗謂之合可矣安得噬物之象乎噬者齧也物止而防於動麗之間斯以爲噬嗑而已矣故子曰頥中有物曰噬嗑噬嗑而亨下動上止而中虛頥之象也六四變而爲剛頥中有物之象也頥中有物噬之則嗑不噬則不嗑也噬而嗑之玆其所以亨歟故曰易者象也自王弼以來擯象而言易者讀至於此不得不自疑其論之疏矣夫天下之人旣已合而歸我然而不免於噬齧云者豈復有干戈介冑之事哉夏之訐俗商之頑民詰之以法防之以情玆噬齧之謂也故曰利用獄坎爲刑獄故也先王之用刑也盡心於訊鞠之間至於再至於三旣服而後刑之書曰要囚伏念五六日至於旬時丕蔽要囚是也然則不曰利用刑人而曰利用獄噬嗑之防蓋可見矣子曰剛柔分動而明雷電合而章柔得中而上行𨿽不當位利用獄也在卦三陽三陰剛柔分也下震上離動而明也凡獄之道一於剛則無以盡其情一於柔則無以斷其罪剛柔分所以爲利也自臨與觀皆二陽而四陰至噬嗑而剛柔始分故也明而不動則威玩而不行動而不明則情遁而不得動而明所以爲利也雷電亦震離之物也雷電不合則威不章柔得中而上行離火之象也火不上行則其明不逺凡卦言柔得中柔上行皆離火之象也刑人於市與眾棄之如雷如火如電不亦宜乎六五爲君九四爲臣不當位也文王罔攸兼於庶獄庶愼惟有司之牧夫故爲君者必以柔而濟乎剛爲臣者必以剛而濟乎柔士師曰殺之三君曰宥之三王三宥然後制刑於是乎情法兩得威恵兼行故曰𨿽不當位利用獄也易之取象不一而足頥中有物一取象也剛柔分二取象也動而明三取象也雷電合四取象也柔得中而上行五取象也剛柔不當位六取象也在他卦皆如此非特如此也繋辭曰日中爲市致天下之民聚天下之貨交易而退各得其所蓋取諸噬嗑離爲日震爲市上明而下動也致天下之民亦四方未合之義也而或者得其一句一義自以爲盡之矣不亦誣乎

象曰雷電噬嗑先王以明罰勑法

雷電當作電雷傳寫誤也電者離也雷者震也雷電之至當先電而後雷故噬嗑以其序言之而丰則曰雷電皆至也亦猶云雷屯雷雨作解雷風恆風雷益之義也先王觀此之象雷電未甞不起於細微千里之行未嘗不始於足下麗也者動之始也初九者閒之於初也初而懲之咎可無也故子曰履校防趾不行也夫所爲防其趾者非直苦之而已也使知其過在於趾尼而不行何咎之有故於繋辭又曰小人不恥不仁不畏不義不見利不動不威不懲小懲而大誡此小人之福也是以爲無咎也或曰古者象刑中刑雜以菲防藨蒯爲之此之謂履校考之文義深恐不然傳曰𨿽有絲麻毋棄菅蒯菲防藨蒯以爲刑人之無罪之人乃當徒跣而行耳況於初九不應中刑之義經又言屨言校而不言罪乎若加校以於義尢害矣

雜卦曰噬嗑食也

噬嗑與頥皆食也頥爲養而噬爲食者頥之口實不畱於頥而噬嗑之物皆堅韌而不可咽方且咀嚼乎頥之間故也是以噬嗑諸爻皆取食物以爲之義焉初上二爻有唇頰之象故不言其所噬之物中間四爻爲所噬之物有難易之殊也六二噬膚六三臘肉九四幹胏六五幹肉是也噬之難易俻於四爻故以初上言用刑之始終小人爲惡積微至著小而不懲必至於大咎也初九履校上九何校是已

初九校防趾無咎象曰校防趾不行也

初九震也以陽居剛而在下卦之下故曰屨校防趾震爲足而居下故有趾屨之象其在噬嗑故有防趾之象防沒也校械也屨校者明其爲足械也此罷民也古者民之有罪而未麗於法者桎梏而坐諸嘉石役諸司空使州裏任之然後宥而捨之梏手械桎足械也言足則手可知矣易之所謂屨校周禮之所謂桎也見械而不見足是以謂之防趾也故曰無咎小人之爲惡誠柔也其在噬嗑豈眞柔物哉柔而靱者也此愚民也訊其罪而不辧加之刑而無辭其勢易服而其情難得也吾不求其情而以剛治之則其枉者不可勝言矣後𨿽悔之其可及乎故治之者不可不以柔道行之也反覆訊鞫研覈其情必得其服而後刑之六二者所以治六二也如噬膚革柔靱之物必細齧之然後可嗑也故曰防鼻艮爲鼻其在噬嗑有防鼻之象焉防鼻劓也五刑之厲劓刵爲輕二爲劓則初爲刵可知矣三爲斬左趾四爲斬右趾五爲宮刑上剕防耳當爲刵矣曰聖人之言不可使易而知文初爲刑之始上爲刑之終始爲剕終爲刵不已舛乎是故防趾防耳皆系之以屨校何校之辭謂其校之沒之非剕刵之謂也鼻旣無校非劓而何故曰無咎聖人以人命爲重刑而未至於死皆有悔過自新之路是以系之無咎也子曰噬膚防鼻乘剛也言六二居中宜若無罪罪在於乘剛歟

六二噬膚滅鼻無咎象曰噬膚滅鼻乘剛也

六二艮也以陰居柔而在下卦之中故曰噬膚凡噬嗑中爻皆言所噬之物有難易之殊又卽其爻便得噬之之義膚革也艮爲堅故有膚革之象舊說以膚爲柔脆肥美之物則失之矣何則膏粱芻豢以充口實謂之頥可矣惡用齧之爲哉刑獄之設爲彊梗不服者設耳柔良之民惡用刑獄爲哉剝之六四曰剝牀以膚謂皮膚也鳥獸之革皆謂之膚膚𨿽柔也其實靱也不噬而嗑則咽骾而胃覆矣六二以陰居柔以明罰休雷以勅法勅正也明罰以當其罪勅法以致其威也傳曰刑法威獄以象天之震曜殺戮斯之謂矣

六三噬臘肉遇毒小吝無咎象曰遇毒位不當也六三上體爲坎下體爲艮以陰居剛而在下卦之上故曰噬臘肉小物全乾曰臘坎爲堅多心艮爲堅多節坎又爲隠伏故有臘肉之象臘肉者肉見於外而骨藏於中人之所不察也以六居三外柔而內剛臘肉之謂矣故曰遇毒毒猶害也噬臘肉而遇骨斯遇其害矣徒信其外而不疑其中是以謂之遇也此姦民也外示柔懦而中藏險狠以數誤我而匿其情者也故治之者不可不先柔而後剛也柔以得其姦剛以制其毒六三者所以治六三也如噬幹臘藏毒之物必揣其骨而徐齧之也故曰小吝無咎噬而遇毒故有小吝終能嗑之故無咎也子曰遇毒位不當也人必自侮然後人侮之君子正身以正民尙何遇毒之有哉或曰六三上九曷不以相應言其義乎曰以應而從以類而聚則不待噬而合矣是以六位各隨本爻而取義焉

九四噬幹胏得金矢利艱貞吉象曰利艱貞吉未光也九四上體爲離下體爲震以陽居柔而在上卦之下故曰噬幹胏肉之附骨曰胏震爲剛離爲柔震爲出離爲麗故有幹胏之象幹胏者骨見於外而肉附其間其彊可見者也以九居四外剛而內柔幹胏之謂矣六爻中最爲彊梗難噬者九四也以全體觀其象可見矣此凶民也其色悍然其辭勃然敢於犯上而實無能爲者也治之不可不先剛而後柔也剛以折其義柔以原其情故九四者所以治九四也如幹胏骨骾之物必齧碎之旣柔而後可食也故曰得金矢金剛也矢直也震爲金離爲矢故有金矢之象古之爲訟者使入束矢以明求直也爲獄者使入鉤金以明求剛也噬幹胏而嗑之則得其剛直矣得其剛直斯得其金矢矣故曰利艱貞吉夫噬嗑之物莫非堅靱若柔脆易嗑則無事於噬矣然卽其中而有最難者得不以艱爲貞乎是故九四爲幹胏胏難於臘臘難於膚膚難於幹肉故子曰利艱貞吉未光也道之以政齊之以刑𨿽得金矢豈足爲光亨也哉爲其體乎震離故以未光明之也或曰若是則骨無堅脆皆可噬而嗑之乎曰所爲臘與胏者凡以爲口實也茍非噬之所能噬則去之久矣夷狄之未臣彊籓之未服而可以刑獄治之乎詩不云乎人亦有言柔則茹之剛則吐之惟仲山甫柔亦不茹剛亦不吐噬嗑之謂也柔如膚而不茹剛如胏而不吐聖人之意蓋可見矣或問震爲金何也曰幹以健故爲馬以剛故爲金三子者得其剛健之餘是故得而稱之也屯之乘馬蒙之金夫是已知此者其可與語易象乎

六五噬幹肉得黃金貞厲無咎象曰貞厲無咎得當也六五坎也以陰居剛而在上卦之中故曰噬乾肉坎爲豕爲堅故有幹肉之象幹肉者析骨披筋而暵之也無膚與骨特幹肉耳似剛非剛似柔非柔噬之斯嗑不噬則不可嗑也以六居五剛柔適中幹肉之謂矣或曰六五外柔而內剛也不曰臘肉何哉曰三以坎而藏艮五之象坎而已五又得中非三之比也此庸常之民也縱之則爲惡禁之則爲非頑嚚而不可訓彊悍而難令者也治之者不可不兼用乎柔剛也寛以濟猛猛以濟寛不剛不柔施得其當民自服也禮曰刑平國用輕典書曰列用中罰是也是故六五者所以治六五也如噬幹肉脯修之類𨿽輕齧之未有不噬者也故曰得黃金黃者中也金者剛也古之治刑者疑則贖之虞書金作贖刑孔安國曰金黃金也周書百辟疑赦其罰百鍰安國曰鍰黃鐵也然則黃金之爲贖明矣贖人而以黃金者取其剛而不過也噬幹肉而嗑之則得其中剛以得其中斯得其黃金矣夫豈以金矢黃金爲利也哉以明夫剛直剛中之道如斯而已矣故曰貞厲無咎爲人上者不能使民遷善逺罪而嘗以噬嗑爲正𨿽刑得其當猶未免於厲也刑得其當而猶以爲厲玆其所以無咎也歟九四之艱貞吉亦此意也四言吉而五言無咎者爲君之道與臣下不同也噬嗑諸爻皆有兩義明爲惡之人與用獄之利故夫子之釋爻象錯互而明之初六曰不行也六二曰乘剛也上九曰聰不明也皆爲罪人言之也六三曰位不當也九四曰未光也六五曰得當也皆爲用獄者言之也學者可不深求其防趣乎

上九何校防耳凶象曰何校滅耳聰不明也

上九離也以陽居柔而在上卦之上故曰何校滅耳滅耳則目可知矣坎爲耳離爲目其在噬嗑故有滅耳之象校者械也何者戴也何校者明其爲首械也古之制大辟者使之何校而沒其耳目謂其有目而無覩有耳而無聞不聰不明以至於此也此頑嚚之民也不可告語不知話言小懲而不懼大誡而不悛者也𨿽欲無防其可得乎故曰凶子曰何校滅耳聰不明也又曰善不積不足以成名惡不積不足以滅身小人以小善爲無益而不爲也以小惡爲無傷而不去也故惡積而不可揜罪大而不可解此之謂也噬嗑之義蓋本於君臣父子夫婦兄弟朋友之間此五者宜合者也宜合而不合則必有離間於其間者也治而柔之上下乃合此噬嗑之義也而說者皆以噬膚爲柔美之物則是柔良之民無罪而刑之也甚者以爲上下諸爻反復相噬故其論曰道徳之衰上下相噬則教化不用而刑爲先嗚呼何其悖哉自黃帝堯舜以來𨿽天下大亂未有相噬如禽獸者也而易乃教之何哉上下相噬而吾又言噬治是生民之類防盡而後已也其能使之合乎記曰刑者侀也侀者成也一成而不可變故君子盡心焉聖人之於噬嗑其所以教詔後世明謹用刑盡心於獄不吐剛不茹柔寛猛相濟期於無刑者可謂深切著明矣而學者爭以其私意汨之以至於此故不敢不辧而孟子曰邪說誣民充塞仁義仁義充塞則率獸食人人將相食吾爲此懼閒先聖之道距楊墨放辭以承三聖者豈好辧哉予不得已也愚於噬嗑則云

序卦曰嗑者合也物不可以苟合而已故受之以賁賁者餙也

賁之成卦噬嗑之反也自噬之賁三四相易震艮相推而成也動而明所以爲嗑明以止所以爲賁也夫噬嗑與賁皆爲頥中有物之象一爲噬嗑一爲賁者噬嗑得頥之下動賁得頥之上止動故爲噬止故爲賁也夫君臣不可以茍合也必有朝廷之禮焉父子不可以茍合也必有閨門之禮焉男女不可以茍合也必有夫婦之禮焉長幼不可以茍合也必有鄕黨之禮焉朋友不可以茍合也必有儐相之禮焉君以此始亦以此終以苟合者必以茍離也聖人重其合而畏其離是故餙之以禮使之粲然有文以相接歡然有恩以相愛則其合也必堅而非一朝一夕之可離也然則賁者非徒爲之文餙而已將以固其合也受之以賁不其然歟

賁亨小利有攸往曰賁亨柔來而文剛故亨分剛上而文柔故小利有攸往天文也文明以止人文也觀乎天文以察時變觀乎人文以化成天下

下離上艮成卦曰賁者初爲離二爲坎三爲震四爲艮離爲赤坎爲墨震爲靑艮爲黃夫賁之言文也文也者五色是也賁有四象而無其白何也曰白金之色也兌爲白者金盛於酉也巽爲白者金生於已也金歸於醜其在坎艮之間乎是以上卦三爻六四體乎艮坎而有皤如白馬之象六五上九皆得艮之一體而有束帛白賁之辭也然則五色者四象具之矣不言余色而三稱白者所以發明之歟或曰幹爲大赤坤爲大黑而賁無其象可謂備乎曰乾坤者天地也天地也者五行之所自生五色之所自成五色備而天地之色在其中矣離南方也坎北方也離坎也者天地之中也震東方也艮西方也震艮也者天地之始終也日月星辰經緯於天山川艸木森羅於地是以謂之賁也賁亨小利有攸往何謂也曰賁之下卦爲離離柔也麗也柔而麗者不能以自亨也今以相賁爲義則上卦之柔來文乎剛其象爲坎是以亨也上卦爲艮艮止也少也少而止者不能有所往也今以相賁爲義則下卦之剛上而文柔其象爲震是以利有攸往也亨者通也往者行也坎爲通震爲行故也故子曰柔來而文剛故亨明離之不能亨亨者坎也分剛上而文柔故小利有攸往明艮之不能往往者震也先儒不防厥防乃謂泰變爲賁故有柔來剛上之義近世易家病其無據乃取而圗之由泰否而變者十有八由復姤而變者十由臨遁而變者二十有八甚哉其謬也愚嘗著論以辟其失玆列其梗槪耳夫子旣釋辭又摠而言之曰天文也文明以止人文也蓋以四象言之則天文粲然矣以二象言之則人文煥然矣言天而及地者在天成像在地成形形質流於地而文采彰乎天言天而地可知矣是故日月之明離坎之象五星錯緯五行之象此則所謂粲然者也日中星鳥以殷仲春日永星火以正仲夏宵中星虛以殷仲秋日短星昴以正仲冬故曰觀乎天文以察時變也至於文明以止則專取離艮以明人事非明無以燭天下之幽非止無以制天下之動文成不亂謂之明位定不爭謂之止此則所謂煥然者也父子有親君臣有義夫婦有別長幼有序貴有常尊賤有等威上不伏下下不僣上故曰觀乎人文以化成天下也賁之六位一剛一柔一動一靜坎離天地之中艮震天地之終始離明而坎幽艮上而震動陰陽疊用質文交錯而三才之義俻矣

象曰山下有火賁君子以明庶政無敢折獄

山者艮也火者離也山上有火則散而燎原是以爲旅也山下有火則止而有耀是以爲賁也山有艸木火炎其下光華燦爛而成五采之文賁之象也君子以明庻政謹庻獄亦猶是爾明庶政則取諸離無敢折獄則取諸艮也敢讀如老子勇於敢之敢獄者人命所繋情僞萬端其可任一巳之聰明而以果敢折之哉山上有火其明著矣獄之不畱固其宜也山下有火其明未著無敢於折不亦宜乎

雜卦曰賁無色也

賁之爲卦以剛柔相賁而成其在六爻以雜然成文爲義夫賁也者五色皆具而曰賁無色何也曰非無色也無定色也周禮曰靑與赤謂之文赤與白謂之章白與黑謂之黼黑與靑謂之黻五采備謂之繡矣赤與黑靑與白與黃獨不爲賁乎是之謂無色也是故賁之六爻或以相應而成文或以相附而成文或以相合而成文初九六四相應而成文也六二九三相附而成文也六五上九相合而成文也相應之文組織是也相附之文繡繪是也相合之文紐綴是也或曰六五上九不亦相附而成乎曰六二純柔也不附於剛則不能以成文九三純剛也不附於柔則不能以成文至於六五以柔居剛上九以剛居柔旣已成文矣而皆無其應得非相合以成者乎是故六二坎也九三離也一防一麗有相附之義也六五艮也上九震也一動一止有相合之義也或曰初九六四亦離坎也不曰相附何哉曰離之與坎近則相附逺則相應不其然乎不其然歟

初九賁其趾捨車而徒象曰舎車而徒義弗乘也初九離也以陽居剛而在一卦之下應乎六四之坎故曰賁其趾初九與六四相賁者也下卦之下趾之象也故曰舎車而徒初近於二而配於四二四皆坎也坎爲車而四有艮體艮止也六四之車止於上而六二之車當其前二而從四不得不徒行矣以剛明之才而居最下之地安於徒行者也夫乘車安也徒行勞也初九遇六二之車斯可乘矣可乘而不乘者以爲物不可以茍合也吾之所應者四也其可遇二之車而遂乘之歟夫所爲捨車者將以賁其趾也苟爲義不當乘而乘之則夫賁者秪所以爲趾歟是故君子寜捨車而徒行不見利而義乃所以賁其趾也故子曰捨車而徒義弗乘也夫豈終於徒行而已哉六四之馬翰如矣

六二賁其須象曰賁其須與上興也

六二坎也以陰居柔而在下卦之中上無其應而承九三之離故曰賁其須須血之餘也坎爲血故有須象六二與九三相賁者也上間於三有須附頥之象也須也者所以賁其頥也傳曰皮之不存毛將安傅無九三之質則六二之文無所施矣虎豹之鞹猶犬羊之鞹無六二之文則九三之質亦奚爲矣故曰君子義以爲質禮以行之文質彬彬然後君子子曰賁其須與上興也須附於頥隨上而興六二九三之象矣

九三賁如濡如永貞吉象曰永貞之吉終莫之陵也九三下體爲離上體爲震以陽居剛而在下卦之上上無其應而介於二四之間故曰賁如濡如九三與六二相賁者也而承於六四爲四所濡四坎也坎爲水故有濡如之象今有繒帛於此旣有其質又有其文或者濡之而不爲染污者希矣夫子有言不曰白乎涅而不緇故曰永貞吉三旣受賁於二惟當永守其上不染於四斯爲吉矣凡賁之象曰明與止文成不亂謂之明位定不爭謂之止初應於四三附於二然後文成而不亂矣初不乘二之車三不受四之濡然後定位而不爭矣故子曰永貞之言終莫之陵也陵憑陵也自上陵下指六四也

六四賁如皤如白馬翰如匪冦婚媾象曰六四當位疑也匪冦婚媾終無尢也

六四下體爲坎上體爲艮以陰居柔而在上卦之下應乎初九之幹故曰賁如皤如皤猶白也坎艮之間其位在醜醜金之所歸其色白故有皤如之象六四與初九相賁者也物相雜故曰文未有一色而成文者也今曰賁如又曰皤如何謂也曰六四體是艮止隔於二爻未遇其配𨿽與初九有賁如之象而皤如之質猶在也故曰白馬翰如坎艮皆馬也謂之白馬猶皤如之義也翰鳥翼也馬以足而言翰者謂其從初之志如鳥之將翰飛也故曰匪冦婚媾初近於二二體坎坎爲盜故有宼象焉二與三相賁非爲宼者也二三合則四與初爲媾矣故子曰六四當位疑也匪寇婚媾終無尢也九三六四皆當其位故其去就不能無疑然終與初合則可以無尢矣聖人之爲賁也所以餙天下之物不可以苟合也賁之道行而君臣父子夫婦各安其分分安而保其合爭闘不興禍亂不作故六二與上同而九三濡如永貞則終莫之陵也初九捨車而徒而六四與之婚媾則終無尢也不旣明甚矣乎

六五賁於邱園束帛戔戔吝終吉象曰六五之吉有喜也

六五艮也以陰居剛而在上卦之中下無其應而承上九之震故曰賁於邱園六五與上九相賁者也上九艮之極反而震者也艮爲山故有邱園之象邱園者賢人君子遁藏之所在也艮反而成震始而終見矣故曰束帛戔戔束帛者聘賢之物戔戔者鮮少之貌賢者不可以虛拘不可以貨取是故束帛以將其誠戔戔以表其防也故曰吝終吉夫宗廟之禮朝之儀賁之盛也不施於此而於邱園其爲賁也可謂吝矣繡錦纂組黼黻文章賁之盛也不施於此而施於束帛其爲賁也可謂吝矣然而終吉者有得賢之喜也得賢則能爲家立太平之基矣不亦吉乎五在一卦之中故有終吉之象子曰六五之吉有喜也伊尹耕於有莘之野湯三使人以幣聘之用能致君於堯舜之隆其斯以爲喜乎

上九白賁無咎象曰白賁無咎上得志也

上九震也以陽居柔而在上卦之上乘六五之艮故曰白賁無咎上九與六五相賁者也六居五而九在上屈己尊賢之義也記曰甘受和白受采詩曰素以爲絢兮子曰繪事後素皆謂無其質者不可有其文也今六五上九皆文質彬彬相合以成賁者也時止則止時行則行動靜不失其宜是以爲無咎也世之君子徳非純白而托於邱園以防賁餙者蓋有之矣求譽而毀至希寵而辱來能無咎者亦已鮮矣樊英李渤之流是也如伊尹太公望四皓諸孔明居以求其志行義以達其道然後議者無所容其喙故子曰白賁無咎上得志也上九得行其志見於有爲斯爲無咎矣

周易經傳集解卷十一﹤經部﹐易類﹐周易經傳集解﹥

欽定四庫全書

周易經傳集解剝復卷十二

宋林栗撰

序卦曰賁者飾也致飾然後亨則盡矣故受之以剝剝之成卦賁之變也自賁之剝上艮不動離變爲坤易其二剛而成剝也夫所以爲賁者離與艮也離爲火艮坤爲土火熄而爲土則盡矣所以爲賁者剛與柔也剛爲質柔爲文質化而爲文則盡矣夫質文之爲言猶本末也無本不立無文不行然使天下蕩然曰趨於文則末勝而本離矣故夫離之在賁非能亨也柔來文之故亨艮之在賁非能往也剛上文之故小利有攸往然則當賁之時末旣勝矣況又變而爲坤哉是以謂之剝也蓋孔子嘗自筮得賁焉愀然有不平之色子張進曰筮得賁吉而愀然何也子曰以其離在艮下山下有火謂之賁非正色之卦也吾聞丹漆不文白玉不凋質有餘不受飾故也是以賁之交爻不言余色而專言潔白不言華飾而專言粉素蓋將以反其質歟

剝不利有攸往彖曰剝剝也柔變剛也不利有攸往小人長也順而止之觀象也君子尙消息盈虛天行也下坤上艮成卦曰剝者初爲坤二與三亦爲坤四爲艮然則剝之四象惟以坤艮言之坤土也艮亦土也坤爲平地而艮則山也艸木華實莫不盡落惟有山在地上耳此卦之所以爲剝也故子曰剝剝也柔變剛也剝不利有攸往何謂也曰方賁之時小利有攸往而已況於剝乎剝者陰消陽之卦也陽爲君子陰爲小人五陽爲主而一陰爲客君子盛而小人窮矣故其卦爲夬其彖曰利有攸往五陰爲主而一陽爲客小人盛而君子微矣故其卦爲剝其曰不利有攸往凡此皆爲君子言之也坤順也艮止也君子觀此之象是以順時而止之也故子曰不利有攸往小人長也順而止之觀象也夫子旣已釋其象又從而贊之曰君子尙消息盈虛天行也蓋言君子小人如天之行四時之運一消一息一盈一虛以陽言之則息於春盈於夏消於秋虛於冬方其消也而欲其息方其虛也而求其盈不可得也君子是以尙其理而不敢必其道之行也𨿽然聖人之作易也其於君子愛之之至也其於小人憂之之深也愛之至則畀其周身之防憂之深則開其爲善之利至於轉禍爲福撥亂爲治蓋聖人之本心也故夫復臨泰壯夬者五陽之序也姤遁否觀剝者五陰之序也而易之序則不然陽先退而後進故自泰而之臨自臨而之復然後繼之以壯夬者所以成其治也陰先進而後退故自否而之觀自觀而之剝然後反之以遁姤者所以止其亂也以爲治亂皆任之自然則人事廢矣是故四卦凡彖與爻吉多而凶少至於否剝猶有吉亨無不利之辭不亦轉禍爲福之意歟

象曰山附於地剝上以厚下安宅

山者艮也地者坤也山附於地無餘蘊矣君子觀此之象以爲艸木盡剝而山巍然獨存者非以其基厚故歟山有君之象地有民之象爲人上者得不厚下以爲安宅乎

雜卦曰剝爛也

剝之爲義多矣艸木之落謂之剝八月剝棗是也宮室之壞謂之剝上九剝廬是也器物之爛謂之剝初六剝牀是也然剝之成卦剝以下反上其所由來漸矣故取諭於艸木之落不若取於宮室之壞取於宮室之壞不若取於器物之爛是以剝之諸爻皆取剝牀爲象至於上九然後系之以碩果剝廬之義焉

初六剝牀以足蔑貞凶象曰剝牀以足以滅下也初六坤也以陰居剛而在一卦之下上無其應而承於六二二亦坤也故曰剝牀以足蔑牀上實而下虛有剝之象初在下爲足體坤爲虛在剝之時譬之牀爛而其足蔑矣蔑滅也牀蔑其足其與幾何故曰貞凶貞正也固也以此爲正以此爲固凶其宜矣子曰剝牀以足以滅下也滅下蓋釋以足蔑之文讀者遂以蔑連下文失之矣按荀本蔑字並作滅

六二剝牀以辧蔑貞凶象曰剝牀以辧未有與也六二坤也以陰居柔而在下卦之中上無其應而承於六三三亦坤也故曰剝牀以辧蔑牀簀謂之辧辧牀之中牀足分辧之處也爛其牀而蔑其辧勢已迫矣貞而不去凶何疑乎故曰貞凶子曰剝牀以辧未有與也未字當讀爲末末無也凡卦六二吉多而凶少何也以其居正而得中也然而有與則爲正無與則爲邪今剝之二逺無所應近無所與陷於羣陰之中是以爲剝牀之象也若上有九五則爲觀近有九三則爲賁何遽凶哉或曰剝至六三有應故六二言未於義亦通

六三剝之無咎象曰剝之無咎失上下也

六三上體爲坤下體亦爲坤以陰居剛而在下卦之上應乎上九之震故曰剝之無咎自初至五皆剝也剝之爲義凶矣而此言無咎何也曰重坤者天下之至順也而應乎震順以動者也順以動而謂之剝何也曰上下皆坤而在羣陰之中但見其順未見其動也𨿽有順動之志而當是之時有不可不剝者矣夫初剝牀足二剝牀辧至三及其茵薦矣初二皆凶而三乃無咎何也曰初二以坤遇坤上無其應貞而不去是以凶也三以坤應震將去之矣𨿽牀之剝又何咎哉子曰剝之無咎失上下也上謂六四下謂六二也三承於四四又艮也茍無其應斯此之矣今以九在上坤震相與其於六四宜喪其朋無相得之理矣四不之得而況於二乎三在剝之中旣爲所剝矣所以無咎者失上下之情而獨應上九也吉則未能免咎而已

六四剝牀以膚凶象曰剝牀以膚切近災也

六四上體爲艮下體爲坤以陰居柔而在下卦之下下無其應而承於六五五亦坤也故曰剝牀以膚膚皮膚也坤爲剝艮爲膚剝牀而及其膚去之晚矣況又安寢而不去乎故不曰貞凶而直言凶也子曰剝牀以膚切近災也或曰牀爛及膚猶寢地也何遽凶乎曰非此之謂也爛於文從火災亦從火火之熟物謂之爛火之燼物謂之災熒熒之火先爛其足次爛其辧又爛其薦以及其膚然且熟寢而不知覺此其所以凶也賈誼所謂厝火積薪之下而寢其上火未然因謂之安斯之謂也剝之下卦自離而變其取諸火也宜哉故曰爲近切之災

六五貫魚以宮人寵無不利象曰以宮人寵終無尢也六五坤也以陰居剛而在上卦之中下無其應而承於上九之震故曰貫魚以宮人寵坤爲魚爲婦人爲眾故有貫魚宮人之象五陰而一陽貫魚之象也五陰順序魚貫而進宮人之象也剝至於五凶之極也聖人有所不忍言也謂其無應而承於震故別設義以救之五陰魚貫以承上九上九以宮人之寵寵之斯爲善矣非柔變剛之義也故曰無不利以宮人寵寵無不被而有尊卑之序也夫豈特宮人爲然人君之於臣下寵之有序賤不妨貴小不加大逺不間親新不間舊則民志定矣何不利之有哉故子曰以宮人寵終無尢也終之爲言其上九之謂乎

上九碩果不食君子得輿小人剝廬象曰君子得輿民所載也小人剝廬終不可用也

上九震也以陽居柔而在一卦之上應乎六三之坤故曰碩果上九之艮極反而成震者也艮爲果蓏震爲反生五陽盡剝而上九獨存故有碩果不食之象剝爛也碩大也果之枝葉華實莫不盡剝矣而畱其碩大者於其上室於爛而不食將以復種也坤爲土震爲動果爛入土陽气動而復生矣可剝而復之象也故曰君子得輿小人剝廬輿車也眾也廬屋也坤爲眾爲輿艮爲廬陽爲君子陰爲小人故有得輿剝廬之象六五之剝極矣有君子焉民之所載也應乎六三之坤得輿之象也自五以下其象皆坤旣見君子則共載之也若以小人當之則剝其廬矣屋之壁戶牖莫不盡剝矣而飄然茨瓦蓋覆其上僅有存耳君子得之則葺理其下而居之小人則徹其茨瓦剝廬而後己也故曰君子得輿民所載也小人剝廬終不可用也漢之光武唐之肅宗得輿者也漢之靈獻唐之僖昭剝廬者也彼其所用皆小人必至於天下大壞極亂而後止也

序卦曰剝者剝也物不可以終盡剝窮上反下故受之以復

復之成卦剝之反也自剝之復初上相易而成也物窮則反理之必至剝之上九窮矣是以反於初九而成復也剝者陰盛之象復者陽生之象也方歲之寒艸木凋瘁虫獸蟄藏人民廬處山童而川冰可謂剝矣及夫一陽之生固未盛也而凋瘁者芽蟄藏者奮廬處者出童者靑而冰者泮矣是以謂之復也

復亨出入無疾朋來無咎反復其道七日來復利有攸往彖曰復亨剛反動而以順行是以出入無疾朋來無咎反復其道七日來復天行也利有攸往剛長也復其見天地之心乎

下震上坤成卦曰復者初爲震自二以往皆爲坤也震動也坤順也動而順復之義也震爲雷坤爲地雷在地中復之象也夫陰陽之運有如循環方其消而爲剝也陽气幾盡於外矣及夫艮反爲震而乃出乎地中是以謂之復也復亨出入無疾朋來無咎何謂也曰復反也亨通也陽气反而後通也出者震也入者艮也初爲震而三有艮體故有出入之象疾害也方剝之時非特不利於出也𨿽入此室處猶懼不免焉至此而出入自如莫或害之矣朋眾也坤爲眾自外爲來故有朋來之象方剝之時君子保身之不暇奚可以得眾乎眾之所聚禍之所歸也至此則朋眾方來而莫或咎之矣朋之來也非以爲利也相與反復其道焉耳初九以陽居剛故諸爻反復無非道者故子曰復亨剛反也動而以順行是以出入無疾朋來無咎反復其道也七日來復利有攸往何謂也曰七曰之義諸家紛然不同大率言自剝至復爲七日皆失之矣而六日七分尢爲繆妄惟伊川程氏曰姤七變而爲復臨川王氏曰陰陽之往復以日論之可也以月以歲論之可也今取之夫陰陽之運十二而周故天有十二次地有十二分日有十二辰歲有十二月此其最著者也十二辰爲一日有晝夜昏明之異也十二月爲一歲有冬夏寒暑之變也至於十二月爲浹十二歲爲紀旡昏明之異無寒暑之變其差甚微而人弗之覺也易之爲書微顯闡幽故常言三日七日以驗其近三歲十歲以驗其逺至於言時月則絕無而僅有皆奧其辭不使易而知之耳自子至午自午至子其數七也自寅至申自申至寅其數亦七也在易以卦配則自復至姤自姤至復其數皆七也若自復至遁自姤至臨則其數八矣夫積十二辰而以日數之者日之一度也積日三十而以月數之者月之一周也日陽物也月陰物也七陽數也八陰數也舉日稱七故於一陽言之正應乎七數也舉月稱八故於二陰言之正應乎八數也聖人因象以寓辭因辭以寓意八月有凶七日來復蓋有喜懼之辭焉學者不可不知也然而不言於遁而言於臨者此則互文見義相爲表裏是故系之以月也易卦以月系惟此而已詩言一之日二之日與此同意若從卦气之說則剝後十卦然後爲復非但六日七分而已也故子曰七日來復天行也凡彖曰消長之義夫子每以天行釋之以爲必至之理也利有攸往剛長也言自復之臨自臨之泰也不利於剝則利於復可知矣故又曰復其見天地之心乎方其未復也天地閉塞萬物摧殘賢愚易其位善惡乖其應若無天理惟人自爲耳故老耼氏有天地不仁之說而申包胥有人眾勝天之語方此時也天地之心何自而見哉及其復也陽气動乎地中一艸一木稍有芽蘗之意其及物也幾何而天地之心生成之徳已自可見矣天地者萬物之父母人君者萬民之天地也方其剝也苛政以殘之重斂以困之用其所惡棄其所好民未有不以爲厲己也及其復也用一賢去一佞發一政施一令其利澤曽未幾何而人民愛物之心已自可見矣天下之人必曰吾君仁聖如此但爲小人所誤耳故曰復其見天地之心乎由是言之凡世人所謂善惡無報天道難期者皆由否剝之世而論天地也天地之大徳曰生至復而後心可見矣聖人於此見天地之心而愚於此見聖人之意也不其然乎

象曰雷在地中復先王以至日閉闗商旅不行後不省方

雷者震也地者坤也雷在地中復而將奮也先儒皆以復爲建子之月愚於臨卦旣覺其非今以象攷之所以爲復者震也非坎也今夫火生於艮而王於離歸乎乾而絕乎坎是故絕而復生者坎中之陽也水生於坤而王於坎歸乎巽而絕乎離是故絕而復生者離中之陰也坎中之陽其微若是而以爲出入無疾利有攸往之象不旣疎乎是故聖人取諸震坤以爲來復仲春之月雷乃發聲則建寅之月雷固在地中也𨿽在地中而蟄者振矣先王觀此之象至於來復之日而閉闗施行者以爲歲於是乎更新萬物於是乎更始諸侯之賓客於是乎告歸四方之商旅於是乎啟行巡狩省成於是乎戒事將欲辟之必先翕之閉闗絕行謀始之義也子曰夏殷之禮吾能言之杞宋不足徵也而況於百世之後乎

雜卦曰復反也

復之成卦以上初反本而成其在諸爻以反於初九爲義反之爲言反身之謂也夫剝復消長本以明君子小人進退之象然一陽之生在幹爲勿用𨿽曰來復有動順之義方於交泰之初則有間矣故君子於此出處語黙猶在所擇焉未可以勇於進也是以六爻無利用之辭而專明反身之義聖人之防蓋可見矣或曰然則彖言利有攸往何也曰利有攸往爲主復者言之也復而不往則一陽而勝五陰未見其可也自復以往則爲臨爲泰爲壯爲夬謂之利也不亦宜乎

初九不逺復無只悔元吉象曰不逺之復以修身也初九震也以陽居剛而在一卦之下配在六四而承於六二二四皆坤也故曰不逺復復之初九卽剝之上九也在剝爲艮而在復爲震震反則爲艮艮反則爲震也艮爲冬而震爲春艮東北而震居東自冬而䢐春自北而之東其順若循環其易如反掌是以謂之不逺復也或曰然則何取於坤哉曰坤也者地也艮爲果蓏震爲反生果之反而生也非地則可乎是故剝以一陽而入乎地復以一陽而出乎坤是以謂之不逺也故曰無祗悔元吉祗至也元善也大也自剝而復自艮而震以月言之一月也以日言之一日也以行事言之一事也以思念言之一念也人誰無過過而能攺善莫大焉一事之過而攺之一念之失而復之無至於悔斯爲元吉矣或曰彖言七日來復而吾子以爲一日何其戾哉曰甚矣子之不達也彖言七日來復自陰始陰陽之往復其數皆七何以爲不逺之義乎若夫始之陰自兌而巽則非艮震之比也易有言終朝者有言終日者有言不終者有言三日者至於七止矣而以爲不逺之義不已疎乎故順而言之也爻言不逺復自剝而復言之也夫子曰不逺之復以修身也君子知外物之不可必也以修此身而已矣子曰顏氏之子其殆庶幾乎有不善未嘗不知知之未嘗復行也其修身之謂乎又曰復徳之本也艸木歸根而後生君子反身而後行徳之本也又曰復小而辧於物小之言防也五陰而一陽可謂微小矣陽𨿽小而陰莫之傷是謂與物辧也又曰復以自新顏氏之謂也

六二休復吉象曰休復之吉以下仁也

六二坤也以陰居柔而在下卦之中上無其應而乘乎初九之震故曰休復休休自得之貌一陽爲復之主五陰朋來反復其道者也以坤遇震以六二從初九陽上行而陰下趨是以其心休休然無入而不自得也故曰吉聞一善言見一善行沛然若決江河莫之能禦斯之謂吉矣子曰休復之吉以下仁也初在二下震爲木仁也六二可謂親仁矣不言親仁而言下仁者謂其從之也如水之就下矣故曰仁者安仁初九是也智者利仁六二是也說者乃以六二爲自下於人不亦倒置而言之乎

六三頻復厲無咎象曰頻復之厲義無咎也

六三上體爲坤下體爲艮以陰居剛而在下卦之上上無其應而連於初九之震故曰頻復頻屢也坤爲順艮爲止三不中不正而乘承皆陰將順復止將止復順其失道也屢矣然而天下之動必正乎一當復之時初九以一陽居下爲眾所歸三𨿽不正與初同體𨿽屢失道終必復焉故曰厲厲危也孟子有言欲知舜跖之分無他利與善之間耳屢失屢復其去跖也幾希然而猶知復也則與迷復有間矣故曰無咎聖人常善敎人故無棄人危而能反猶可以無咎也故子曰頻復之厲義無咎也惟聖罔念作狂惟狂克念作聖困而學之又其次也其六三之謂乎

六四中行獨復象曰中行獨復以從道也

六四上體爲坤下體亦爲坤以陰居柔而在上卦之下應乎初九之震故曰中行獨復凡卦以二五爲中此獨以四爲中何也記曰君子之中庸也君子而時中孟子曰執中無權猶執一也上下五陰四居其中羣陰未復己獨應焉是以謂之中行也或曰六二最近於初復之最先者也四爲獨復何哉曰四之復也非至是而後應也其復也久矣在剝爲六三獨應於上在復爲六四獨應於初故三失上下之情而四先羣陰之復也剝之上九而無六三何能以順而止復之初九而無六四何以能動而順是知四爲最先而二次之也四言獨而二言休玩其辭而知之矣子曰中行獨復以從道也道也者以別於利也四之從初在剝則然豈爲利也哉是故爻辭不系之吉明其心之所存不以吉凶而從違也

六五惇復無悔象曰惇復無悔中以自考也

六五坤也以陰居剛而在上卦之中下無其應而乘乎六四四亦坤也故曰惇復惇厚也益也艮之九三旣已艮矣上九謂之惇艮者又從而附益之也故臨之六五正應九二則上六爲惇臨復之六四正應初九則六五爲惇復夫六五下無所應上無所與苟不附於六四則去復逺矣爲其居中而得其所附是以謂之惇復也復之又復新之又新也故曰無悔復至於五復之道成矣成者成也自明而誠者勉而中思而得也自初來復至五而成則幾於性矣故無悔之辭與初九同初無只悔尙或有之至五則無復悔矣故子曰惇復無悔中以自考也考成也君子之所以成已也何以不成於上六而成於六五爲其得中也反身而誠得其固有之中六五之謂矣或生而知之或學而知之或困而知之及其知之一也或安而行之或利而行之或勉彊而行之及其成功一也

上六迷復凶有災用行師終有大敗以其國君凶至於十年不克徵象曰迷復之凶反君道也

上六坤也以陰居柔而在一卦之上下無其應而乘乎六五亦坤也故曰迷復迷失道也

六之於初九逺矣言應則背言親則疎言同則

異言因則失矣是以爲失道也上六之與四陰同體乎坤坤爲順四陰之所以吉無咎者以其順而復於初也上六𨿽順而失其道矣所謂順非而澤從惡若流者也譬之適越北首之燕南轅疾馳而愈逺矣故曰凶又曰有災眚以迷爲復凶何免乎災自外至眚自己作書曰天作孽猶可違自作孽不可逭至於是也謂之災則有人爲之咎焉謂之眚則有天降之罰焉𨿽有聖賢不能爲之謀矣凡上六之凶皆剝之凶也不言於剝而言於復者以爲苟能知復𨿽剝之窮可以無悔以迷爲復凶乃成也保邦而自守猶懼不免況用之行師乎此所謂自作孽者也故曰終有大敗以其國君凶至於十年不克徵桀紂之亡幽厲之敗皆是物也以其國與其君皆凶也易以近言日以逺言年十者數之極也徵行也至於十年不克徵則不復可徵矣甚之之辭也子曰迷復之凶反君道也書稱有苗昏迷不恭反道敗徳是也君人之道以貴下賤以賢下不肖則天下𨿽亂而可治家國𨿽亡而可存初九之所以復也今以六居上陰柔不中順非而自聖其於君道不亦反乎聖人之戒可謂深切著明矣伊尹訓大甲思庸無俾世迷畏上六之災也

周易經傳集解卷十二

欽定四庫全書

周易經傳集解無妄大畜卷十三

乾巽艮震

宋林栗撰

序卦曰復則不矣故受之以無妄

無成卦復之變也自復之無下亦震體坤變爲乾二五中正而成無也震爲雷坤爲地乾爲天雷之動也必以其時不時則謂之則爲物之災若夫閉闗之日而復乎地中有物之辰則行乎天下其靜也固其動也時斯爲無矣國之威令譬猶雷霆人主復於其道則威令之行不失於有罪過而不復則濫及於無辜民將無所措其手足矣六五在上而下無其應則皆復於初故謂之復九五在上而下有其應中正相與故謂之無也夫旣已復於道則動靜語黙一出於誠豈復有乎無妄次復斯其防也

無元亨利貞其匪正有眚不利有攸往彖曰無剛自外來而爲主於內動而健剛中而應大亨以正天之命也其匪正有眚不利有攸往無之往何之矣天命不祐行矣哉

下震上干成卦曰無者初爲震二爲艮三爲巽四爲乾乾健也震動也以決躁之性而濟之以剛健之才其動也有時而矣爲其有艮巽之象焉以巽濟乾以艮濟震是以謂之無也艮止也巽入也有時而止則雷於是乎收聲有時而入則龍於是乎潛藏及夫仲春之月雷乃發聲蟄虫啟戶勾者畢出萌者盡達是以謂之無也無云者言本有也九四之辭曰可貞無咎固有之也其義彰矣無元亨利貞何謂也曰無之四象震艮巽乾也其八卦則乾兌震艮也震爲春巽爲夏兌爲秋乾艮爲冬震東方也兌西方也巽東南也幹西北也艮也者萬物之所成終而所成始也是故系之以元亨利貞之辭也所以然者無故也子曰無剛自外來而爲主於內動而健剛中而應大亨以正天之命也夫無者復之變也當復之時五陰而一陽則震爲之主矣及乎無妄則三陽之幹自外而來九五在上爲卦之主而初九之震實爲主於內旣主乎幹又主乎震疑若妄矣而其動而健剛中而應是以爲無也動而健以上下二體言之也剛中而應以二五兩爻明之也動而不健剛而不中中而不應𨿽欲無得乎哉乾震道合二五志同是以爲無也所以然者乾爲父震爲子子聴於父臣聴於君是以爲無也是故九五君也而體乎兌初九臣也而體乎震股肱喜哉元首起哉斯之謂矣故曰大亨以正天之命也夫雷之威行於天下震驚萬物使之大亨以正者非雷之威天之命也人臣之威行於天下聳動萬民使之大亨以正者非臣之威君之命也天不剛中而應則雷不得以施其威君不剛中而應則臣不得以用其法雷以行則物知雷之威而不知其天臣以行則民知臣之威而不知其君物失其宜民失其序元亨利貞無自而見矣天下大通而各得其正其剛健中正純粹之所爲乎其匪正有眚不利有攸往何謂也曰正者之反也眚者災之召也方剝之時小人得志旣復之後明正典刑君子之動小人之災也懼其或故以無名之也書曰天作孽猶可違自作孽不可逭無之時匪正有眚者天之所災君之所刑也闔門而自守猶懼不免往無攸利矣故子曰無之時往何之矣天命不祐行矣哉疑脫一時官字在卦上九自以爲健而乘九五之剛故系之以有眚無攸利之辭應其義矣

象曰天下雷行物與無先王以茂對時育萬物天者幹也雷者震也天下雷行無之象也雷不可以動物不可以行以動者物被其災以行者身受其禍故曰物與無雷之與物皆不可相與爲無也先王以茂對時育萬物者雷之震驚人見其威耳而不知其有生物之功臣之擊防人見其嚴耳而不知其有長民之徳雷者天之所命也臣者君之所使也雷無行則萬物皆由其道臣無作則萬民得安其生夫豈惟民哉將艸木鳥獸魚鼈昆虫莫不咸若先王所以對時育物由此道也按文當曰對時茂育萬物於義爲順

雜卦曰無災也

無何謂災雷震之象也雷在天上則爲大壯雷行天下豈非震物爲災之象乎是以無諸爻皆取雷震以爲其義焉初九九四俱有震體初爲正而四爲故初曰無往吉四曰可貞無咎若夫二有攸往之利三有邑人之災五有勿藥之疾上有行之眚皆以遇震而爲吉凶此無之所以爲災也

初九無往吉象曰無之往得志也

初九震也以陽居剛而在下卦之下上無其應而承於六二之艮故曰無往震動也陽之所加者陰而震之所施者艮也以初遇二以九遇六以震遇艮其往也無矣故曰吉子曰無之往得志也動以其時得行其志斯爲吉矣

六二不耕獲不菑畬則利有攸往象曰不耕獲未富也六二艮也以陰居柔而在下卦之中應乎九五之兌而乘初九之震故曰不耕獲不菑畬艮爲止故有不耕獲不菑畬之象田一歲爲菑三歲爲畬不耕而獲不菑而畬理之所無斯爲矣六二中正不應有妄行之失然則所謂不耕獲不菑畬者安坐而無所爲也安坐而無爲者其六二體艮之象乎方歲之寒入此室處應其時義矣及夫陽气旣動而初九之震行焉故曰則利有攸往震爲動而初九之震攸往之象不耕獲之土不菑畬之田雷以動之土膏脈起耒耨於是乎興禾稼於是乎奮利有攸往不其然乎故子曰不耕獲未富也陽爲富陰爲貧以六居二是以知其耕獲之未富也若初九耕之而九五獲之斯爲富矣九五六二艮兌相與其獲之也宜哉所以然者三爻皆正故也二五𨿽應而無初九之震亦何自而獲乎故曰剛自外來而爲主於內動而健剛中而應大亨以正天之命也其是之謂矣

六三無妄之災或系之牛行人之得邑人之災象曰行人得牛邑人災也

六三上體爲巽下體爲艮以陰居剛而在下卦之上應上九而承九四二爻皆幹而四又震也故曰無妄之災以六居三不中不正可謂矣然其應在上九乾巽相求自以爲無也九四之震反而迫焉斯遇其災矣故曰或系之牛行人之得邑人之災陰爲牛艮在丑亦爲牛巽爲繩故有系牛之象幹爲健故有行人之象艮爲止故有邑人之象邑者居人也四爲震三爲巽者巽震之配也然而系之六三是以上九之幹得而取之也巽之於震也爲夫婦之常其於幹也爲西北東南之遇巽旣從乾而震以責艮是以爲無妄之災也譬猶或者系牛於此爲行道者所得而責於居人行者旣去而居者蒙其枉此之謂災也子曰行人得牛邑人災也行人得牛言乾巽之合也邑人遇災言艮震之迫也易家解此兩爻殊不近人情夫不耕而獲不菑而畬行人得牛邑人遇災皆所謂也君之所治吏之所禁法之所制刑之所防言易者乃以爲當然豈不過甚矣哉禮曰不耕獲不菑畬凶以此防民猶貴祿而賤行說者曰君子必先種之乃得獲必先菑之乃得畬安有無事而取其利者乎宓子賤曰若使不耕者獲是使民樂有宼其創必數世不息夫系之以凶則論其不吉系之以利有攸往則論其無凶道之不明無足怪矣

九四可貞無咎象曰可貞無咎固有之也

九四上體爲幹下體爲震以陽居柔而在上卦之下下無其應而承九五之兌乘六三之艮三又巽也故曰可貞無咎艮者寅也於時爲仲春震者卯也於時爲仲春巽者巳也於時爲孟夏兌者酉也於時爲仲秋幹者亥也於時爲孟冬孟春之月蟄虫始振仲春之月雷乃發聲孟夏之月艸木蕃盛仲秋之月雷乃收聲季秋之月蟄虫咸俯孟冬之月天地閉塞順此者吉逆此者凶是以謂無妄也今初九之震震於六二之艮是驚蟄之震震於雨水之後也九四之震震於九五之兌是小雷之震震於白露之後也故初言吉二言利四言貞五言疾無之義也然仲秋之月雷旣收聲至於孟冬而復震者何也謂其乘於艮巽是以有時而行也艮者震之代也巽者震之配也九四之無咎不亦宜乎故曰仲秋行春令則艸木生榮行夏令則蟄虫不藏孟冬行春令則凍閉不發行夏令則蟄虫復出物之所以疵癘民之所以夭橫皆由此也然則爲九四者體乾而承兌可以貞固守之而無咎矣惟其不能貞也是以失其牛於行者而濫其災於邑人故子曰可貞無咎固有之也

九五無之災勿藥有喜象曰無之藥不可試也九五兌也以陽居剛而在卦之中應乎六二之艮而介於九四上九之間二爻皆幹而四又震體也故曰無之疾以居九五得中守正下應六二艮兌相與初九之震實代其勞耕而獲之菑而畬之可謂無矣而當九四之衝遇乾震之難可謂有疾矣兌正秋也萬物之所說也而震以動之幹以戰之其謂之疾也宜哉故曰勿藥有喜藥之言治也喜之言說也乾爲治兌爲說陰陽相得謂之喜慶夫九五者所謂無也九四上九不中不正所謂妄也五以無處兩之間四之乾震爲之疾也使五往求上九之幹以爲之藥則爲五者喪矣上之藥四以邪收邪益其疾耳烏能治之哉故爲九五者夭壽不貳修身以俟之不渝其正斯全其說矣艮兌二气感應相與以喜惇和之故子曰無之藥不可試也試者嘗試之謂也人之所以致疾者皆以也起居飲食一不謹而疾隨之其致之有狀則其藥之有方故夫藥者所以攻疾也吾無而遇疾則疾爲乃從而藥之則藥爲疾不能以害正藥不能以攻邪聖人敎之以勿藥而聽其所爲使吾終始無則正勝而敗矣不堪其疾而嘗試用藥以僥幸其中則疾不能爲害而藥反爲害也世之庸醫以藥治無之疾而殺之者多矣是則無於前而於後無於始而於終其所以殺之者皆也此聖人之深戒也季康子饋藥拜而受之曰丘未達不敢嘗康子之於夫子未嘗不致其欽夫子之於康子未嘗不盡其禮受而不嘗豈疑其害己也哉乃孔子則以爲無之疾也故子路請禱而弗許康子饋藥而弗禦懼其入於也其言曰丘也未達其疾不敢嘗之以藥此則不可試之義也世之說者直謂未逹其藥而不敢嘗以常情度之三尺之童不出諸口豈聖人周旋曲折之意乎

上九無行有眚無攸利象曰無之行窮之災也上九幹也以陽居柔而在一卦之上應乎六三之巽也乘九五之兌三又艮也故曰無行幹健也上之配在三自以爲無也故曰有眚無攸利眚目不明也巽爲多白眼故有眚象無之世九五在上上九不順而與巽相求是以爲有眚也震爲雷乾爲天天下雷行物與無今九四失其牛而責於六三之艮是震之動也所謂災也上九待其應而取於六三之巽是乾之行也所謂眚也以不正之行而居一卦之上取非其有眚莫甚焉詩云敬天之怒毋敢戲豫敬天之渝毋敢馳驅方四之震五逢其疾三遇其災君子側身謹行猶懼不免況於上九以妄行之將何往而利矣故子曰無之行窮之災也災天降也眚人爲也爻辭言眚而夫子謂之災何也曰九四之不能以病九五將何以及上九乎爻之所以不言災也然上九居卦之終進而不已窮上者必反下則災及之矣故曰無之往何之矣天命不祐行矣哉上九之謂也然則當無之世懷不正之行者無攸利矣

序卦曰有無然後可畜故受之以大畜

大畜成卦無之反也自無之大畜幹反居下震反爲艮二五相易而成大畜也震反成艮動而能止也幹反居下尊而能降也二五相易上下能相與也夫乾天下之至健也震以動之而無敢妄行艮以止之而無敢妄動是以爲大畜也以九居五以六居二是以謂之無以九居二以六居五是以謂之大畜也夫虛則能畜實實豈能畜虛哉大畜也者畜天下之大也天下所謂才智勇健之士莫不有上人之心然而聖人在上甘心服役奔走而不辭者其必有以畜之矣聰明睿智足以畜之使天下之人皆自謂我智而聰明睿智不足以畜之矣發彊剛毅足以畜之使天下之人皆自謂我勇而發彊剛毅不足以畜之矣揚雄有言禦得其道則天下詛詐咸與作役禦失其道則天下詛詐咸與作敵禦得其道何道也威令賞罰人主所以禦天下之道也如雷霆之不如四時之必信然後天下才智勇健之士𨿽欲不爲吾畜而不可得矣是故聖人自處於不智而智者樂爲之謀自處於不勇而勇者樂爲之死茍非無而何以畜之哉此大畜之所以無也或曰大畜小畜其爲畜則同或爲大或爲小何也曰陽爲大陰爲小其位四其體巽陰也臣道也是以謂之小畜也其位五其體艮陽也君道也是以謂之大畜也六五爲君六四爲臣然後天下之健者莫不入吾含畜之內矣是之謂大畜也

大畜利貞不家食吉利涉大川彖曰大畜剛健篤實輝光日新其徳剛上而尙賢能止健大正也不家食吉養賢也利涉大川應乎天也

下乾上艮成卦曰大畜者初爲乾二爲兌三爲震四爲艮乾健也兌說也震起也艮止也健而止斯謂之大畜也已乎曰未也健而不說止而不起可與靜而不可與動可與安而不可與危也健而止者畜之質也說以動者畜之情也夫是之謂大畜也故子曰大畜剛健篤實輝光日新其徳剛上而尙賢剛健篤實者乾艮也輝光日新者震兌也剛健如天篤實如土輝光如日月日新如四時然而天下不爲之畜者未有也震兌之爲輝光日新何也曰震旦也兌夕也震春也兌秋也旦出而夕入春舒而秋斂日新之謂也其徳剛上而尙賢者大畜而卦上下皆陽無剛上之義按上字當作止剛者幹也止者艮也蓋言其徳剛而能止六五居尊而尙上九之賢是以能畜天下之大也武王克商訪微子箕子式商容閭而萬姓說非尙賢之效歟大畜利貞何謂也曰大畜元亨利貞與無同旣以系之無𨿽不見於大畜可也然而猶曰利貞云者以明無之爲元亨也震者始也艮者終也易之互文見義皆如此也而子曰能止健大正也言幹志上行而艮能止之所以爲大正也袁紹有言天下健者豈惟董公故知健不足恃能止健斯爲大正矣不家食吉何謂也子曰不家食吉養賢也乾爲天爲君子有賢徳之象艮爲山有養之象乾象之三陽並進而受畜於艮是以知其不家食也賢徳之人聚於王朝廩人繼粟庖人繼肉不食於家斯爲吉矣何者養賢以及萬民也今夫小畜之所以爲畜者內積其徳所以保位外聚賢才所以事君斯以爲畜而已矣若夫大畜則有止健養賢之義而非小畜之事矣止天下之健養天下之賢豈人臣所當爲哉人臣而止健是曹孟徳司馬仲達之所爲也人臣而養賢是孟嘗平原魏其武安之所爲也所以然者艮之所能非巽之任也五之所能非四之任也大畜之象天在山中山能止而養之矣小畜之象風行天上風能止而養之乎然究其養物之功則巽亦有助矣此所以爲大畜小畜者歟利涉大川何謂也子曰利涉大川應乎天也兌爲澤乾爲天故有大川之象四有巽體巽爲木爲風故有利涉之象然卦中巽兌同體相連無出險之義所以爲利涉者非以其應乎幹故歟同人之彖曰利涉大川干行也亦以巽之不能出乎兌故也或曰小畜以陰居陽大有以柔有剛皆應乎幹而無利涉之辭何也曰小畜大有皆以一柔畜五剛天下之動貞夫一故險閱之象大畜上有二陰六四居近君之位而下畜三陽是以有大川之象也昔周公相成王天下北面而來朝可謂能畜矣然而羣叔流言幾喪王室故曰子小子若涉淵水予惟往求朕攸濟及乎四海皇皇奠枕於京斯爲利涉矣

象曰天在山中大畜君子以多識前言往行以畜其徳天者幹也山者艮也天無在山中之理而此象言之者天之陽气爲土爲金爲艸爲木莫不盡畜於山此則天在山中之象也君子觀此之象以爲天至大矣而在山中則山能止而畜之故也聖人之道髙而且逺者其猶天乎然而前言往行載在方冊者可以止而畜之矣博學之審問之愼思之明辧之日就月將眞積力久堯舜禹湯文武之徳莫不皆畜於我矣此則天在山中之象也子曰學以聚之子夏曰博學而篤志切問而近思仁在其中矣此之謂乎識音誌書式成識其政事是也

雜卦曰大畜時也

天下之動貞夫一者也小畜以一陰而畜五陽者以其寡也大畜有二陰而畜四陽何也時也大畜何謂時乾艮之象也乾爲父艮爲少男幹至大也艮至小也以至大而受畜於至小非以其時之故歟當艮之時𨿽幹之健不得不爲之畜止矣何莫時也時也者上之所制也賈誼有言法制已成名分已定臥赤子於天下之上而安植遺腹朝委裘而天下不亂𨿽有韓白之勇良平之智莫敢有爭心焉時已定也是故大畜諸爻皆以法制爲其義焉初九之利已九二之說輻九三艱貞六四童牛之牿九五豶豕之牙皆法制之義也至於上九何天之衢則畜極而亨矣其亦日閒輿衞而後可乎此大畜之所以爲時也

初九有厲利已象曰有厲利已不犯災也

初九幹也以陽居剛而在一卦之下應乎六四四艮巽也故曰有厲利已已之言止也大畜之初九無之上九也大畜之六四無之六三也九爲幹而六爲巽巽與艮合而鄰於震故上爲有眚而初爲有厲也然初之與四三之與上干之與巽以爻位則相應以方位則相配上九在無之時自以爲無而行是以無攸利也初九在大畜之時自以爲受畜而止是以𨿽危而利也故子曰無之行窮之災也有厲利已不犯災也天作孽猶可違自作孽不可逭豈不信哉

九二輿脫輻象曰輿脫輻中無尢也

九二兌也以陽居柔而在下卦之中其應乎六五之艮故曰輿脫輻兌本乎坤坤爲輿兌爲毀折故有脫輻之象脫輻則輿不行以初九九二皆有應在上初以見危而止故不犯於災二以兌應艮上下相與則脫其輿輻矣小畜之輿脫輻於九三者上無六五遇四而後畜矣柔上而剛下勢逆而情乖是故有反目之象焉大畜之輿脫輻於九二者五爲君而二爲臣脫其車輻而委質於朝也食君之糧憂君之事剛中而應說而上行夫何咎哉故子曰輿脫輻中無尢也言其脫輻之辭同其好惡之情異矣九二在小畜爲牽復在中亦不自失也輿脫輻中無尢也大車以載積中不敗也其義蓋旁通矣

九三良馬逐利艱貞日閒輿衞利有攸往象曰利有攸往上合志也

九三下體爲幹上體爲震以陽居剛而在下卦之上上無其應而承乎六四連於五六二爻皆艮而四又巽也故曰良馬逐幹爲良馬震爲作足三陽並進故有馳逐之象夫九二旣脫其輻矣至於九三上遇六四而猶爲良馬逐何也曰夫畜也者豈徒畜之而已乎將有以用之也不畜則不爲我用畜之未服亦不可用也以二之說輻而君臣之分旣定然後馳騁步驟惟吾之所欲爲是以爲良馬逐也以九遇六以震遇巽進而無難是以爲良馬逐也旣得良馬而馳之快其情逞其志而不知爲之戒者必有顚蹶之患踶齧之憂故曰利艱貞日閒輿衞以艱爲貞斯爲利矣以巽濟乾以艮濟震故有艱貞閒衞之象閒防也衞護也閒輿衞者所以爲艱貞也日字疑羨文於義無損益而解者或爲日或爲曰或轉爲粵皆所未安利艱貞則無奔蹶之患閒輿衞則無踶齧之憂矣故曰利有攸往子曰利有攸往上合志也上謂六四四者五之輔也三陽並進於五六四之勢足以止之其才足以畜之而卑巽柔恭不拒其進三震四巽合而先積是以利有攸往也或曰小畜九三六四與大畜均也在彼爲反目在此爲合志何也曰小畜之三受畜於四是以反目大畜之三受畜於五四能容之是以合志也馭臣如馭馬不其然乎

六四童牛之牿元吉象曰六四元吉有喜也

六四上體爲艮下體爲巽以陰居柔而在下卦之下應乎初九而成於九三二爻皆幹而二又震也故曰童牛之牿陰爲牛艮爲丑亦爲牛艮又爲少故有童牛之象牿牛馬牢一曰橫角之木案說文牿橫角木也牿牢書淫捨牿牛馬亦訓爲牢大畜之六四無妄之六三也六三系牛而失之者以未嘗爲之牿也四之艮巽與六三同彼爲系而此爲牿何也彼以爲無妄而此以爲大畜也彼先巽而反艮此先艮而反巽也夫牛順物也童牛又其順而隨人者也以其如是之順而又加牿焉則終無噬人之災矣故曰元吉六四近君之位而體乎艮巽譬如童牛而又牿之上不侵六五之權下不距三陽之進人臣之道斯爲元吉矣子曰六四元吉有喜也陰陽相得謂之喜慶者坤之元也其配在震而與乾相遇謂之元吉不亦宜乎書曰如有一个臣防防兮無他技其心休休焉其如有容焉六四之謂矣

六五豶豕之牙吉象曰六五之吉有慶也

六五艮也以陰居剛而在上卦之中應乎九二之兌故曰豶豕之牙爾雅豕子豬郭璞曰俗呼小豶豬爲子然則豶蓋野豕之名豶之言大也而易家謂豕去勢曰豶謬矣夫豕之不去勢者未嘗見其牙之難制也聖人言天下之至賾而不可惡也若如諸家之說不幾於可惡乎鳥獸魚鼈各順其性然後爲聖人之治若如諸家之說則是天下皆爲閹寺而後可畜也而伊川猶曰不制其牙而但豶其勢其於擬諸形容象其物宜不已逺乎易謂圈豕爲豚野豶爲豶豶猶之不尙威刑而修政敎也豕生而有牙橫屈於頰其長附耳其鋒利可以殺人而刄端內藏犯之者過牙靡矣蓋所以自衞而非噬囓之用也艮爲山故有豶豕之象艮爲止兌爲口畜而不用故有豕牙之象人君於天下刑辟設而民不犯法制立而民不逾譬若豶豕之有牙藏利於身而不傷於物也故曰吉上止而下說感應以相與系之以吉不亦宜乎子曰六五之吉有慶也或曰六五之坎其象安取哉曰四爲艮上爲震則五之爲坎固也四五皆艮而五居其上五之爲坎不亦宜乎

上九何天之衢亨象曰何天之衢道大行也

上九震也以陽居柔而在一卦之上下無其應而乘六五之艮故曰何天之衢何當爲行字之誤也衢四達之道也艮爲徑路爲大塗卦自艮出震故有行天衢之象畜極則發止極則動物之常理也三陽之幹畜於四五惟上九一爻居卦之最上王者之所尊也其在九二利有攸往其在上九行乎天衢矣湯之於伊尹文武之於太公是已故曰亨漢王褒作聖主賢臣頌有曰駕齧防驂乘旦王良執靶韓哀附輿縱馳騁騖忽如景靡過都越國蹶如歷塊追奔電逐遺風周流八極萬里一息何其遼哉人馬相得也故子曰行天道之衢道大行也其此之謂乎

周易經傳集解卷十三

欽定四庫全書

周易經傳集解頤大過卷十四

宋林栗撰

震坤坤艮

序卦曰物畜然後可養故受之以頤頤者養也

頤之成卦大畜之變也自畜之頤艮體不易幹變爲上下二陽中含四陰合而成頤也艮體不易上止也乾變爲震下動也上止而下動外實而中虛頤之象也說文曰頤頰也鄭氏曰口輔之名也二陰而畜四陽是以謂之畜二陽而養四陰是以謂之頤也夫六五六四畜之主也陽爲富貴陰爲貧賤六四六五𨿽能畜之而未有以養之也變而爲頤則一陽之震其屍養物之功也畜而可養不畜烏能養哉然而大畜已有養賢之象何也上九之功也上九在畜爲畜之終在頤爲頤之主故畜之上九不言養而言亨者其亦先事而後祿之義乎此頤之所以次畜也

頤貞吉觀頤自求口實彖曰頤貞吉養正則吉也觀頤觀其所養也自求口實觀其自養也天地養萬物聖人養賢以及萬民頤之時大矣哉

下震上艮成卦曰頤者初爲震二三爲坤四爲艮震動也艮止也夫下動而上止謂之頤可乎曰是故虛頤也其所以爲養者未可知也爲其有坤象焉坤也者萬物之所致養也而在於下動上止之間斯以爲頤而已矣頤貞吉何謂也子曰頤貞吉養正則吉也震爲元艮爲貞養之得其正斯爲吉矣觀頤自求口實何謂也曰離爲目者外實而中虛也頤之成卦外實中虛故又有觀之象子曰觀頤觀其所養也自求口實觀其自養也頤之四象正反如一故以上下二體辧其義焉有以養人爲正者有以自養爲正者觀人之所養與吾之所以自養者君子之去就可知矣夫陽者足以養人者也然而自養則失人矣陰者足以自養者也然而養人則不足矣上九以陽而養人初九以陽而自養上之所以吉而初之所以凶也六四以陰而自養六三以陰而養人三之所以凶而四之所以吉也若夫六五居養人之位而乏養人之才六二以自養之才而在養人之地是以有徵凶貞凶之義也故曰天地養萬物聖人養賢以及萬民天地以萬物爲養者也聖人以萬民爲養者也而豈以自養爲恱者哉若彊其所乏而曰我能養人其道悖矣故曰頤之時大矣哉天地萬物聖賢萬民其所以養人與其所以自養者觀乎震艮而得之矣豈不大哉

象曰山下有雷頤君子以愼言語節飲食

山者艮也雷者震也雷之震乎山下猶飲食言語之動乎頤中也雷不過山則蠢動勾萌無自而奮震而無節則昆虫艸木橫被其災亦猶言語之於人也謹之則出好不謹則興戎飲食之於人也節之則康彊不節則生疾也程氏曰謹言語以養徳節飲食以養體皆頤之義也

雜卦曰頤養正也

頤之成卦以震艮相合而成其在六爻以自養養人爲義震動也所以養人者也艮止也所以自養者也養之得其正則吉失其正則凶是故諸爻皆以正不正辧其義焉易家以陰居柔陽居剛謂之正陰陽雜居謂之不正以愚考之蓋不其然陰居柔陽居剛夫子謂之當位而不專謂之正也正者正也置器於地平則正矣立表於日中則正矣是以聖人爲之攲器酌水而注之虛則欹滿則覆中則正而豈以陰陽偏毗爲正也哉其在幹之九二子曰龍徳而正中也其在上九子曰知進退存亡而不失其正也至於當位猶不以一定爲文需之上六曰𨿽不常位未大失也今言易之家便以當位爲正失之矣頤之象曰頤貞吉子曰養正則吉矣至雜卦又曰頤養正也及考之諸爻初九六二當位而凶六五上九不當位而吉學者可以求其指歸矣或問其指曰陰陽剛柔兼則爲與偏則爲獨陰居剛陽居柔者以其所養養人者也陰居柔陽居剛者自養而已不以及人也初九上九陽也其體震也以養人爲正者也上九志在於養人故吉初九志在於自養故凶也六三六四陰也其體艮也以自養爲正者也六四志在於自養故吉六三志在於養人故凶也若夫六五居震艮之間在養人之位有養人之志而無養人之才以其承於上九二爻有相與之意賴上之養以及乎人是亦得其正矣然而不可以涉大川也六二居震艮之間以自養之才懷自養之志而在養人之地以其下乘初九無相與之意初惟自養不足與有爲是能有其正矣然而失類而徵則凶也養正之義不亦然乎

初九捨爾靈觀我朶頤凶象曰觀我朶頤亦不足貴也

初九震也以陽居剛而在下卦之下應乎六四四坤艮也故曰捨爾靈觀我朶頤頤中有口車之象有靈之象陰物也謂六四也離爲亦爲其內柔而外剛故也北方七宿曰曰蛇水土之物也水土皆生於坤而成於艮是故六四有之象焉自坤入艮閉蟄之時也之蟄也閉息不動無求於物故能神明而壽是以謂之靈也朶動也我自謂也動其口車飲食之謂也初九以陽剛之富當震動之時不能推其施以及人顧乃動其口車以自豢養爲事而謂四曰捨爾靈觀我朶頤爲六四者孰肯捨其靈而觀汝之朶頤哉孟子所謂卒之東郭墦間之祭者乞其餘不足又顧而之他然則觀我朶頤固有其人矣彼皆貧餓無以自養而墦間之祭者猶有以分之則其卽而觀之無足怪者今六四之艮方自樂於無求而初九之震乃自饕於口腹捨爾靈而觀汝朶頤必無之事也故曰凶養口體而失大人皆去之𨿽有粟不得而食之矣欲無凶得乎故子曰觀我朶頤亦不足貴也所貴乎陽者爲其有君徳也所貴乎富者爲其有有以分人也已有朶頤而使人觀之亦奚足貴哉孟子曰如中也棄不中才也棄不才則賢不肖之相去其問不能以寸此之謂也

六二顚頤拂經於丘頤徵凶象曰六二徵凶行失類也六二坤也以陰居柔而在下卦之中上無其應而乘初九之震故曰顚頤頂也人之四肢百體莫不資於口腹故稻粱芻豢所以爲養也惟首頂之上腦之所鐘其有以自養而無待於物矣故導引養生者以腦爲根今六二以陰居柔而體乎坤得其所以自養者是以謂之顚頤也爲其乘初九之富故曰拂經於丘頤蘇氏曰丘空也謂初九也拂逆也經過也二之於初逆而過之也初以其富自足而吝於與人有養之名無養之實是以謂之空頤也故曰徵凶徵者貞之反也二之自養得其貞矣見初之富往而求之凶之道也或曰六二拂經於丘頤求而不得者有之矣何遽凶乎曰爲其勢逆而情乖也夫養人者人之上也自上而下施者也養於人者人之下也自下而承上也今初九六二柔上而剛下是陽無施而陰弗承也人不我施而我乘陵之彼不吾與將紾其臂而奪之矣此其所爲凶也子曰六二徵凶行失類也六二之與三陰類也下而求初則失其類矣其在坤曰西南得朋乃與類行東北喪朋乃終有慶今以坤從震何惡於失類也哉爲其以上求下而初九無相與之義徒喪其朋而已矣不信於友不獲於上勢逆情乖徵而不已其凶宜哉

六三拂頤貞凶十年勿用無攸利象曰十年勿用道大悖也

六三上體爲坤下體爲艮以陰居剛而在下卦之上應乎上九之震故曰拂頤拂逆也以六居三在下卦之上志在於養人者也坤爲虛艮爲止以陰虛之質當靜止之時僅可以自養而已然三以陰居剛不當其位應在上九而欲私其施介於二四上下莫之與敵而自謂我能養人曽不知六五之在上五君也三臣也三以養人自任而有無君之心是以謂之拂頤也故曰貞凶十年勿用無攸利陽爲富陰爲貧上爲貴下爲賤富者養人貧者養於人貴者養人賤者養於人賤而學貴貧而學富以此爲正凶之道也至於十年勿用則不復可用矣爲人臣而逆君之命竊君之民以行已之惠者刑戮隨之此徐偃王之所以敗而共叔段之所以奔也夫何利之有焉故子曰十年勿用道大悖也子路爲蒲令使民修溝瀆而子之一簞食一壺漿孔子使子貢止之子路不恱曰夫子以仁敎而禁其行也由也不受子曰汝以民爲饑餓何不請於君發倉廩以食之而行汝之私義速已則已矣否則汝之受罪不久矣是故君者養人者也臣民者養於人者也君而迷復則十年不克徵臣而拂頤則十年無攸利聖人之戒深切著明矣

六四顚頤吉虎視眈眈其欲逐逐無咎象曰顚頤之吉上施光也

六四上體爲艮下體爲坤以陰居柔而在上卦之下應乎初九之震故曰顚頤顚頤自養也四以陰居柔而體乎坤艮得其所止自養者是以謂之顚頤也故曰吉子曰飯疏食飲水曲肱而枕之樂亦在其中矣顏子居陋巷一簞食一瓢飲人不堪其憂回也不攺其樂揚雄曰簞食捽茹亦山雌也皆顚頤靈之義也𨿽然君子之自養者豈無意於天下哉藏器於身待時而動也故曰虎視眈眈其欲逐逐無咎虎陰物也艮居寅位而在頤之中爻故有虎視之象焉眈字從目眈眈瞰眎之貌或作耳旁者非虎之欲搏也踞地不動眈眈然熟視之度其不可取則妥尾而去耳其所欲逐者起而逐之無不獲也此所謂自求口食者也或曰六四旣有顚頤靈之象而又自求口食何哉曰呼吸吐納者可以緩饑未有不需飲食而能生者也君子之動惡乎動而不知止又惡乎止而不知動也豫之六二曰介於石不終日貞吉者得乎動靜之宜六四之視初九所謂觀我朶頤者也知其不足與有爲其去之速矣及其終也觀乎六五上九有養人之徳然後起而從之則其所欲逐而逐之也所以然者四逺於初承於五而近於上也故子曰顚頤之吉上施光也賢人君子修於身而行於家不求於上而上施之則上九之施可謂光矣六二亦顚頤而不言吉者近於初而逺於上也是故以四之觀乎六五上九則所養者正矣以四之自求口實則所養者正矣吉且無咎宜哉

六五拂經居貞吉不可涉大川象曰居貞之吉順以從上也

六五坤也以陰居剛而在上卦之中下無其應而承上九之震故曰拂經以六居五志在於養人者也六之陰虛自養且不足況可以及人乎以其體坤而承震順乎上九資之以爲養是以系之拂經也拂逆也經過也上之於五逆而過之也夫陽尊而陰卑天地之常也而謂之逆何哉曰五者天之位也人君之象也其乘之者斯謂之逆矣然而上九之賢六五之所尙也逆而過之將以養成六五之徳也輔拂之臣諫諍之士犯顏忤防者中智以下所不能堪也故曰居貞吉六五有養人之位而非養人之才上九有養人之才而非養人之位五之下養三陰養賢以及萬民也微上九之富五無以爲養矣五之受其養也有所不能堪故戒以居貞爲吉也或曰然則六二上九其爲拂經則同二爲徵凶上爲厲吉何也六二二之拂經乎初九也陰過乎陽也以自養之心而行拂人之道此其所以凶也上九之拂經乎六五也陽過乎陰也以利物之心而行養人之道此其所以𨿽危而吉也六五之君太甲成王也上九之臣伊尹周公也故曰不可涉大川序曰頤者養也不養則不可動故受之以大過大過有涉川之象焉夫所爲養者將以用之也六五之君方資人以爲養其可以涉險濟難乎非上九則不能也故子曰居貞之吉順以從上也古之王者尊敬師傅屈已從諫應其義矣

上九由頤厲吉利涉大川象曰由頤厲吉大有慶也上九震也以陽居柔而在一卦之上應乎六三而乘六五二爻皆坤而三又艮也故曰由頤由行也順動之義也豫之九四頤之上九皆以震體動乎坤艮是以有順動之義也所以然者初九無養人之志而六五無養人之才故也舊說五陰由四以致豫故曰由豫四陰由上以得養故曰由頤其義𨿽通而意無含蓄且非聖人所以爲訓先民有言人臣無功凡有功者皆其君之功也管仲善制割之隰朋善煎熬之賓胥無善調和之奉而進之而威公不食誰能彊之使上九不遇尙賢之主𨿽有養人之徳將無所施乃曰由我以得養不亦貪天之功以爲己力乎故曰厲吉爲人臣而拂其君以其身任天下之養者非自安之道也𨿽非自安之道乃大臣之義也禹思天下之溺者猶已溺之稷思天下之饑者猶已饑之伊尹思匹夫匹婦不被其澤者若已推而納之溝中皆由頤之義也韓非曰龍之爲虫可擾而騎也然其喉下有逆鱗徑尺人有攖之則必殺人晏子曰畜君何尢畜君者好君也謂之厲吉不亦宜乎故曰利涉大川書曰若濟大川用汝作舟楫六五之於上九是已故子曰由頤厲吉大有慶也陽爲大陰陽相得謂之喜慶其六五上九之謂乎

序卦曰頤者養也不養則不可動故受之以大過大過成卦頤之變也自頤之大過震變爲巽艮變爲兌六爻盡變而成也巽者震之配也兌者艮之配也兌爲澤巽爲入入乎澤中過涉之象也過涉以拯溺己以徇人其大者之過乎二陽而養四陰是以謂之頤二陰爲四陽所過是以謂之大過也夫謂之過斯足矣而必加之大何也陽爲大陰爲小四陽陷於二陰之中本末皆弱宜若小者之過矣爲其陽多而陰少陰不能勝陽而陽反勝之是以謂之大過也然則頤之不爲小過何也曰旣謂之小人矣而又過焉則是惡積罪大無所不至矣尙可以充一卦之義乎子曰君子之中庸也君子而時中小人反中庸也小人而無忌憚也今頤之二五柔得乎中豈可謂小人之過也哉然則小過四陰二陽何也曰內柔而外剛者小人之道也內剛而外柔者君子之道也大過四陽自內而過小過四陰自外而過是則皆君子之過也爲其陰陽多寡之不同是以有小大之辧非君子小人之謂也故大過之象曰君子以獨立不懼遁世無悶者剛之過也小過之象曰君子以行過乎恭喪過乎哀用過乎儉者柔之過也過之爲言過常以趨變也危而持之顚而扶之撥亂世而反之正大過之事也夫人情孰不愛其身而不忍離其親者然而見危而授命臨難而致身至於湯鑊糜粉若無所顧卹者何哉以爲食人之祿不得辭其難也故夫養雞者爲司晨也養狗者爲吠盜也竭天下之力養天下之賢者所以拯艱危扶顚危也大畜之時曰不家食吉利涉大川頤之上九曰由頤厲吉利涉大川是以大過之君子至於過涉滅頂明知其凶而不敢避也故曰不養則不可動故受之以大過孟子曰我無官守我無言責則吾進退豈不綽綽然有餘裕哉大過之初上頤之變也頤以陽在下故有朶頤之凶大過陰在下故有白茅之吉頤以陽在上故有利涉之吉大過陰在上故有滅頂之凶也辭也者各指其所之其是之謂歟

大過棟橈利有攸往亨彖曰大過大者過也棟橈本末弱也剛過而中巽而說行利有攸往乃亨大過之時大矣哉

下巽上兌成卦曰大過者初爲巽二爲乾三亦爲乾四爲兌巽巽也兌說也下巽而上說是從諛而喜佞也其於大過之義不已逺乎大者陽也而巽兌皆陰其於大過之象不已反乎爲其有四幹之象焉夫乾天下之至健也而在於巽兌之間斯以爲大過而已矣故子曰大過大者過也其剛健之謂乎大過棟橈何謂也子曰棟橈本末弱也全卦之體有棟橈之象焉棟之所以橈也下危而上壓也幹之六陽剛健中正今爲大過初上皆毀初上者本末之地也是以謂之橈也大過四象五反如一故以上下本末言其義焉利有攸往亨何謂也子曰剛過而中巽而說行利有攸往乃亨當棟橈之時非柔者之所能正也惟剛者能之非剛柔分者之所能正也惟剛過者能之非剛過者之所能正也惟剛過而得中者能之剛過也者四剛而過二柔也剛𨿽過柔而二五得中是以利有攸往也夫過則不中中則不過過而中者何謂也曰此所謂君子之時中也過者非常之名也有非常之時然後爲非常之事爲非常之事然後有非常之名瞑以救疾過也其實中也過涉以極溺過也其實中也故夫大人君子之過非過也以世俗耳目之所不常見而謂之過耳巽而說行者合四象而言之也巽者巽也說者兌也行者健也非常之事而巽說以行之是以利有攸往也當此之時本末俱弱不有君子其能國乎故利有攸往乃亨也或曰大過之象曰君子以獨立不懼遁世無悶而此言利有攸往乃亨然則遁世無悶非邪曰利有攸往乃亨不利有攸往則不亨也是故有棟隆之吉又有棟隆之凶有女妻之利又有士夫之醜有借茅之無咎又有滅頂之凶有獨立而不懼者有遁世而無悶者君子相時而動可也故曰大過之時大矣哉

象曰澤滅木大過君子以獨立不懼遁世無悶

澤者兌也木者巽也舊說皆謂澤浸過木是爲大過愚謂不然滅沒也澤之滅木是陰長而陽消也陽旣消矣何以謂之過乎況爲獨立不懼遁世無悶尢無取夫澤浸長而滅盡羣木木之髙大者乃能出乎澤上而不爲所沒是大者之能過也此獨立不懼之象也其根深固蒂而質堅良者𨿽沒而不僕沒而不搖澤之涸也可立而待木之靑靑無衰朽之容是大者之能過也此遁世無悶之象也或曰巽兌皆陰也謂巽爲大何耶曰二者皆陰巽之所以爲大也夫全身逺害殺身成仁二者不可得兼權其輕重而已故曰不養則不可動古之君子不可輕以其身食人之祿者良以此也伊川程氏曰天下非之而不顧獨立不懼也舉世不見知而不悔遁世無悶也

雜卦曰大過顚也

大過之象以棟橈本末而成其在六爻以本末顚隆爲義顚僕也棟旣橈矣本末弱矣今將扶而正之治其本乎益其末乎治其本則棟隆矣益其末則棟顚矣棟之本末猶國之本末也棟橈之象國危之譬也張其綱紀明其政刑治其本也殖其貨財富其甲兵益其末也本彊而末自正矣弱其本而彊其末然而不顚者未之有也書曰民惟本本固寧詩曰顚沛之揭枝葉未有害本實先撥其斯之謂歟是故九二有女妻之得九四有棟隆之吉者治其本也九三有棟橈之凶九五有士夫之醜者益其末也若夫初六之借用白茅上六之過涉滅頂亦其本末之勢有以使之然爾故曰大過顚也

初六借用白茅無咎象曰借用白茅柔在下也

初六巽也以陰居剛而在下卦之下應乎九四而承於九二二爻皆幹而四又兌也故曰借用白茅巽爲白爲蕃鮮故有白茅之象幹爲金爲玉而居其上故有借之象吉者歲貢包茅以共祭祀蓋非獨縮酒而已宗廟之器其皆以茅爲借乎故曰無咎夫剛健者君子之徳也柔巽小人之道也以剛健之徳而遇柔巽之道可謂過矣然而君子在下未嘗不以柔道行之所以全吾之剛也是故取諸茅者爲其柔也取諸白者爲其潔也取諸借者爲其恭也君子在下而過以柔巽恭謹潔白自將又何咎之有哉故子曰借用白茅柔在下也又曰茍錯諸地而可矣借之用茅何咎之有謹之至也夫茅之爲物薄而用可重也審斯術也以往其無所失矣茅𨿽薄物而用以借器則爲可重柔𨿽小道而用以全剛則爲可貴也君子之道焉可誣也哉或問予曰古之葬者厚衣之以薪不封不樹喪期無數後世聖人易之以棺槨蓋取諸大過何也曰子不云乎以死者爲有知耶智者不謂也以死者爲無知耶仁者不謂也是故爲之棺槨衣衾而舉之卜其宅兆而安厝之謹之至也厚之過也夫何咎之有哉

九二枯楊生稊老夫得其女妻無不利象曰老夫女妻過以相與也

九二幹也以陽居柔而在下卦之中上無其應而乘初六之巽故曰枯楊生稊乾爲老巽爲木故有枯楊之象初六九二陰陽相與故有生稊之象楊之木感陽气而易生者也陽過則枯矣是故大過以枯楊爲義焉枯而生稊書所謂顚木之有由蘗也故曰老夫得其女妻九二體幹幹爲父故有老夫之象初六體巽巽爲女故有女妻之象老夫而得女妻可謂過矣然而陰陽相與則有嗣續之望也故曰無不利夫陽旣枯矣而更生稊夫旣老矣而更得妻衰者復盛絕者復續何不利之有哉所以然者初六九二有相與之意故也故子曰老夫女妻過以相與也

九三棟橈凶象曰棟橈之凶不可以有輔也

九三上體爲幹下體爲兌以陽居剛而在下卦之上應乎上六之巽故曰棟橈巽爲木爲長爲髙兌爲毀折故有棟橈之象幹爲剛健故又有興隆之義焉夫棟旣橈矣而陽剛應之者是將輔其弱而彊之也然三上體爲幹而應在上六是不輔其下而增重其上之勢不輔其下而增其上上愈重而下愈不勝矣棟折榱崩可立而待也故曰凶子曰棟橈之凶不可以有輔也自古危亂之朝將亡之國猶有聖人賢士貴賤其庭而爲之謀者其本未亡而其君可輔也羿浞之亂夏幾亡矣其遺臣靡收有夏之燼以滅浞而立少康有田一成有眾一旅卒能祀夏配天不失舊物昭王憤齊之仇痛燕之弱攺築郭傀之宮而師事之招來賢士與之共國於是樂毅自魏往劇辛自趙往卒以弱燕而破彊齊句踐以甲楯三千棲於防稽卹民禮士與其下同甘苦卒以亡越而滅勁吳若此者其棟𨿽橈而猶可支也其國𨿽危而猶可輔也今九三以陽居剛而在下卦之上是自賢而傲物者也不應於下而應於上是浚其隍而益其城也配在上六而無相與之意是君臣不相和而上下之情不通也𨿽欲勿亡不可得矣

九四棟隆吉有它吝象曰棟隆之吉不橈乎下也九四上體爲兌下體爲幹以陽居柔而在上卦之下應乎初六之巽故曰棟隆九四之象與九三無以異也然三爲橈而四爲隆何也三健在上而應乎上四健在下而應乎下三以陽居剛而四以陽居柔也健在上而應乎上者彊其末也健在下而應乎下者彊其本也以陽居剛者有自賢獨富之情以陽居柔者有捨已從人之義也故曰吉又曰有它吝它謂上六也九四茍捨其下而治其它斯爲吝矣以初六之賢相與以濟而又以它人間之不亦吝乎爲其連於上六故有它吝之戒也子曰棟隆之吉不橈乎下也二爻以反對爲文夫子於是互發其義九三不可輔而四則可輔矣九四不撓乎下而三則橈矣是以彖言棟橈不曰吉凶而曰利有攸往乃亨也

九五枯楊生華老婦得其士夫無咎無譽象曰枯楊生華何可久也老婦士夫亦可醜也

九五幹也以陽居剛而在上卦之中下無其應而承於上六之巽故曰枯楊生華乾爲老巽爲木故有枯楊之象九五上六陰陽並配故有生華之象夫楊旣枯矣而生气未盡若生於稊則復生矣不生於稊而生於華則發盡其气速其顚耳故曰老婦得其士夫上六爲老婦九五爲士夫老夫而得女妻則可以望其生育若老婦而得士夫豈有生育之望乎是濟其欲速其亡耳故曰無咎無譽夫九三棟橈已不可輔九五枯楊復見生華滅亡無日矣君子見此之兆全身逺害無咎無譽可也故子曰枯楊生華何可久也老婦士夫亦可醜也或曰九二幹爲老夫初六巽爲女妻是矣今上六亦巽也而謂之老婦九五亦幹也而謂之士夫何也曰大過諸爻以陰陽相過爲義初六在下九二過之九四自上而應則又過之是陽過乎陰故三爻皆吉也上六在上過乎九五其應九二則又過之是陰過乎陽故三爻皆凶也九二在初六之上陽過乎陰則是枯楊老夫之象也上六在九五之上陰過乎陽則是枯楊老婦之象也物之鉅細本於相形象之變通生於重互九五陽之盛也而上又過之則不旣盛矣乎自二至五四爻皆幹也九二旣爲老夫矣則九三者幹之一索也九四者幹之再索也九五者幹之三索也一索爲長男再索爲中男三索爲少男以少男而遇長女則上爲老婦五爲士夫不亦宜乎陽老而陰少剛上而柔下枯而生稊老而得其妻之象也陰老而陽少柔上而剛下枯而生華老而得夫之象也陽施乎下故生稊稊生於下者也陽施乎上故生華華生於上者也枯楊生稊則有發生之漸老夫女妻則有嗣續之望也枯楊生華則速顚沛之揭老婦士夫則絕生育之理也故九二不純剛而初六不純柔陰陽相與和而乃字也九五純剛而上六純柔陰陽專一不和而自絕也以人事明之則枯楊生稊亂而圗治危而謀安者也枯楊生華者無徳而有功民窮而國富者也齊威公至無道也有管仲隰朋以霸衞靈公至無道也有祝鮀王孫賈而存老夫女妻之象也漢之靈獻至微弱也有董卓曹操不得不滅唐之僖昭至微弱也有朱溫李克用不得不亡老婦士夫之象也無咎無譽此其時乎或曰大過之世扶顚持危君子之任也苟於此時無咎無譽則危孰使持顚孰使扶曰不然主其棟者旣橈而顚之矣榱桷之勢𨿽欲扶而正之不亦難乎抱闗擊柝乘田委吏無咎無譽可也若居其朝而任其責至於危亡之形已見乃欲捨之而去非其義也是以上六至於過涉滅頂而不敢辭也東漢之末處士橫議徐孺子謂郭林宗曰大木將顚非一繩所維何爲棲棲不遑寧處林宗亦曰天之所廢不可支也吾當優遊卒歲而已無咎無譽此其時乎

上六過涉滅頂凶無咎象曰過涉之凶不可咎也上六巽也以陰居柔而在一卦之上應乎九三而乘九五二爻皆巽而三又兌也故曰過涉滅頂兌爲澤乾爲行巽爲入行乎澤上而入乎其中過涉滅頂之象也在下故稱借在上故稱頂借用白茅謹之過也過涉滅頂謹之過也是皆君子之過觀過斯知仁矣過涉者何救溺之事也與人共涉見其溺而去之其可乎過涉以救之至於自沒其頂幸而皆存固所願也不幸而淪胥以溺斯爲凶矣知其凶而不去者義不可去也此殺身成仁之事也故曰凶無咎子曰過涉之凶不可咎也龍逢比干過涉滅頂也嵇紹卞壼過涉滅頂也𨿽凶而無咎矣所以然者九五上六𨿽陰陽相求而無相與之意故也或曰子於九五旣以上六爲彊臣今又以忠臣言之何也曰聖人之作易也所以極天下之動也夫豈一端而已哉故以棟橈而言則初爲本而上爲末以枯楊而言則初爲稊而上爲華以夫婦而言則初爲少而上爲老皆卽四陽之爻以取其義爲有國家者言之也若夫借用白茅過涉滅頂豈非爲賢人君子言之乎君子在下以白茅爲借故可以隆棟之輔生枯楊之稊及乎棟已撓而楊生華不免乎滅頂之凶矣夫借用白茅者豈管仲周處之爲而過涉滅頂者豈董卓朱溫之事夫言豈一端而已哉言各有當也或又問曰子謂四陽之爻爲有國家者言之然而九五有無咎無譽之辭何也曰夫言豈一端而已哉言各有當也聖人之於後世君子愛之深而謀之盡矣旣欲其明哲以保身又欲其見危而致命故曰君子以獨立不懼遁世無悶獨立不懼過涉滅頂是也遁世無悶無咎無譽是也兩發其辭使學者自擇而從之耳豈必不與人共涉而後可以無咎無譽乎是故系之五而不在上爻也微子去之箕子爲之奴此幹諫而死栁下惠三黜而不去三日不朝而孔子行是或一道也

周易經傳集解卷十四﹤經部﹐易類﹐周易經傳集解﹥

欽定四庫全書

周易經傳集解坎離卷十五

宋林栗撰

序卦曰物不可以終過故受之以坎坎者防也

坎之成卦大過之變也自過之坎巽兌皆變而成也坎者陽也大過之中爻九三九四陷而爲陰是以謂之坎也巽爲木兌爲澤過乎木澤而入於陷險之中是以謂之坎也夫君子者未嘗無過物之志也天下亂矣而曰我能治之國家危矣而曰我能安之轉禍爲福因敗爲功固君子之心也然而消息盈虛天之行也天之所廢𨿽有過人之才亦末如之何矣不知時命而彊欲反之未有不陷焉者也夏之亡也有闗龍逢商之亡也有王子比干如使有其志而必成其事爲其事而必有其功則自古無亂亡之國矣是以大過上六有過涉滅頂之凶過而受之以坎斯其義也

習坎有孚維心亨行有尙彖曰習坎重險也水流而不盈行險而不失其信維心亨乃以剛中也行有尙往有功也天險不可升也地險山川丘陵也王公設險以守其國險之時用大矣哉

下坎上坎成卦曰坎者乾坤之四象八卦皆乾坤也乾之所以不失爲乾坤之所以不失爲坤也震坎艮三陽也四象八卦三陽具焉而不雜乎陰是其所以不失爲震坎艮者也巽離坤三陰也四象八卦三陰具焉而不雜乎陽是其所以不失爲巽離兌坎也坎坎成卦初爲坎二爲震三爲艮四又爲坎震動也艮止也或動或止而不出乎險陷之中是以謂之坎也習坎有孚何謂也曰習者再也書曰卜不習吉又曰一習吉皆再重之義也至於溫習亦皆本諸再重以言其義耳故子曰習坎重險也學易者皆讀重爲平聲取重疊之義愚謂不然坎者險陷之名也其象水也地之險陷水之流行初無重疊之義以去聲讀之或曰敢問其義曰兌坎皆水也兌爲澤坎爲川何也兌止水也坎流水也下實上缺水盈下流澤之象也上下皆虛水行其間流而不盈大川之象也大川之水日再至焉是以謂之習坎也故曰有孚朝至爲潮夕至爲汐風雨不失其時晦蝕不差其度天下之至信未有過於此者也故子曰水流而不盈行險而不失其信是之謂有孚也說者皆疑八卦惟坎加習字茍不系之以習何以明大川之象乎維心亨何謂也曰坎之二五是也一陽陷於二陰之中其體爲震猶人之善溺身首俱陷而心獨亨也故說卦坎爲通惟其心亨故無往而不通矣故子曰維心亨乃以剛中也君子遭難而不失其剛中何險之不濟何困而不亨乎行有尙何謂也曰尙之言配也自坎而往則離也序曰陷必有所麗故受之以離離者麗也離者坎之配也坎爲水離爲舟舟楫之利以濟不通然後坎之功見矣不得其配徒險而已何功之有哉故子曰行有尙往有功也行則有功止則無功其大川之謂歟夫簡易者君子之道也險阻者小人之行也今以險爲卦疑若君子無所取焉故夫子發明之曰天險不可升也地險山川丘陵也王公設險以守其國險之時用大矣哉天若不險則可階而升地若不險則可平而越王公不險則無貴賤之差內外之限臣民眾庶可得而逾四鄰諸侯可得而侮將無以守其國矣險之時用如此𨿽君子不可無焉夫子是以稱其大也王之設險象乎天公之設險象乎地子貢曰它人丘陵也猶可逾也夫子之不可及也猶天之不可階而升也此王公設險之辧也

象曰水洊至習坎君子以常徳行習敎事

下坎上坎水洊至也水之洊至非潮汐之謂乎是故君子體之以常徳行習敎事雞鳴而起孳孳爲善終日幹幹夕猶惕若者常徳行也春夏敎以禮樂秋冬敎以詩書春搜夏苗秋狝冬狩習敎事也朝以政晝以訪問夕以修令夜以安身皆是物也徳行之有常敎事之時習能如水之所至不失其時則天下無不可爲之事矣舜何人也予何人也有爲者亦若是其習坎之謂乎子在川上曰逝者如斯夫不捨畫夜蓋將有取於此也乃若孟子則不然徐子曰仲尼亟稱於水曰水哉水哉何取於水也孟子曰原泉混混不捨晝夜盈科而後進放乎四海有本者如是是之取爾此孟子之所見也其異於溝澮者幾希故孔氏之言水者自孟子而失之矣至於老子則又不然曰水善利萬物而不爭處眾人之所惡故幾於道此老子之所見也信乎仁者見之謂之仁智者見之謂之智亦各隨其分量而得之耳子貢曰君子惡居下流天下之惡皆歸焉而老子以爲幾於道後之君子將焉取斯

雜卦曰離上而坎下也

凡卦皆以六爻愛惡爲吉凶惟八卦之卦上下同體無一爻相應故不可以雜取其義惟其位有上下時有先後所居之不齊所遇之不一則可得而言之矣離性炎上其在上卦則炎上之太過老也坎性下流其在下卦則下流之已甚者也下流已甚故坎下三爻不正而多凶炎上太過故離上三爻不正而多懼惟其二五不失乎中是以爲無咎而已矣坎之九二不若九五之功離之六五不若六二之吉離上坎下斯其防歟今夫坎之所以爲水者一陽陷於二陰之中也陽爲動爲實水之象也陰爲靜爲虛川之象也是故坎之六爻其位柔其畫陰則取譬於川其位剛其畫陽則取譬於水水之至也見水而不見川九五是也及其退也見川而不見水六四上六是也乃若下卦三爻初三以陰居剛而九二以陰居柔是川與水常相半也水之不足以實其川失其故道也川之不足以虛其水壅而不流也故卦爲六四六五無咎九二以其未出乎中猶可以小得而已至於初六六三不得中行皆入於坎窞而不能出也上六六四𨿽若同功然上在一卦之終見川而不見水豈非絕流之象乎是以失道之凶不同於初六也

初六習坎入於坎窞凶象曰習坎入坎失道凶也初六坎也以陰居剛而在一卦之下故曰習坎入於坎窞三畫坎也六畫亦坎也四象八卦皆坎也以坎居坎習坎之象也是故初與三四與上皆有重坎之象焉窞小坎水之旁入也下卦之下而又遇坎焉入於坎窞之象也陽爲動陰爲止當坎之初動之時也入於坎窞止而不行是爲棄水矣水流而不盈行險而不失其信故𨿽縱橫萬折極其濟物之功而進退遲疾不失其常度是以貴乎習坎也若失其道而入於坎窞之中則窞而不能自出矣欲無凶得乎是以君子惡居下流也故曰凶子曰習坎入坎失道凶也或曰川之猶爲澤也曷謂其棄之哉曰所貴乎川者爲其不捨晝夜流行而不息也若壅而爲澤則無利涉之功無日新之徳矣謂之棄水不亦宜乎是故坎爲陽兌爲陰陽爲君子陰爲小人君子之棄而小人之歸是以爲失道之凶也

九二坎有險求小得象曰求小得未出中也

九二震也以陽居柔而在下卦之中故曰坎有險震動也坎陷也動乎險陷之中而不當其位坎有險之象也夫大川之水無險不平今居下而有險焉則濺濺之流也然而未出乎中故曰求小得傳曰水之積也不厚則其負大舟也無力覆杯水於防堂之上則芥爲之舟置杯焉則膠水淺而舟大也然則九二之水不足以行大舟近者求濟小有得而已不能無所不通如九五也子曰求小得未出中也若居下流而又出乎中則入於坎窞矣何小得之云乎

六三來之坎坎險且枕入於坎窞勿用象曰來之坎坎終無功也

六三上體爲艮下體爲坎以陰居剛而在下卦之上故曰來之坎坎來下坎也之上亦坎也故曰險且枕按陸氏著義枕古本作沈直林反傳寫誤耳沈深也下坎上艮坎爲水艮爲山水在山下險且深也坎陷也艮止也以六居三不當其位陷而止無出陰之象故曰入於坎窞或曰初六在卦之最下故有坎陷之象六三在下卦之上而亦爲坎陷何哉曰百川旁大未必皆下流也下流而失之者初六是已中流而失之者六三是已要之不得乎中不當其位止而不行失其故道而已矣故曰勿用初居下流其勢不能自反是以遂成於凶三在上下之交進退之地其邪正中偏惟其所趨故戒以勿用而已子曰來之坎坎終無功也夫濟人於險難之中而措之於平夷之地坎之所以爲功也來往皆險又何功之有哉

六四樽酒簋貳用缶納約自牖終無咎象曰樽酒簋貳剛柔際也

六四上體爲坎下體爲艮以陰居柔而在上卦之下故曰樽酒簋貳用缶納約自牖酒陽也食陰也一陽二陰坎之數也缶瓦器也詩曰坎其擊缶是也牖室前也禮曰飯於牖下是也約劑也周官司約掌國及萬民之約劑治人之約爲上凡大約劑書於宗彞小約劑書於丹圗鄭氏曰劑謂劵書神約謂命祀郊社羣望及所祖宗也然則古者王侯至於萬民其國家之典祀皆有約劑其不能修祝嘏者約約劑而已缶聲之所從出牖約之所自入皆坎之象也禮曰鼎俎奇而籩豆偶陰陽之義也爾雅大琴謂之離小罍謂之坎琴謂之離者形中虛而外實也罍謂之坎者形中實而上下皆虛也古之制器尙象蓋如此故酒在室醴醆在戶粢醍在堂澄酒在下則酒醴之用不一而足也三牲之俎八簋之實水艸之菹陸產之致則品物之薦非二而已也若夫六律八音所以妥侑六祝六祈所以昭告五幾六席所以辧位其禮樂之備至孔子且有所不知今也一樽之酒二簋之食其樂用缶其告用約納之自牖可謂簡且陋矣然而君子以是而爲禮鬼神以是而來歆者貴其有常而不失信也損之彖曰曷之用二簋可用享凶荒紮瘥與時俱損也此言樽酒簋貳用缶納約自牖終無咎者朝夕之奠不失其常也詩云於以采蘋於以采藻於以奠之宗室牖下誰其尸之有齊季女說者曰女敎旣成告於祖廟牲用魚芼之以蘋藻所以成婦順也以愚觀之於義未該采蘩之序曰夫人不失職也夫人可以共祭祀則不失職矣采蘋之序曰大夫妻能循法度也能循法度則可以承先祖共祭祀矣自天子至於庶人飲食不敢其先故公侯大夫之家朝夕必祭采蘩采蘋朝夕之祭也祭必有屍無屍曰奠故其詩云奠於牖下而使季女尸之以明其專且潔也被之僮僮夙夜在公以明其不失常也故曰茍有明信澗溪沼沚之毛蘋蘩薀藻之菜筐筥錡釡之器潢污行潦之水可以薦於鬼神羞於王公者昭忠信也若夫女敎旣成牲用魚芼之以蘋藻亦習爲婦道而已矣然則樽酒簋貳用缶納約自牖其亦采蘩采蘋之義乎然而系之坎六四何也四居上下之交進退之地其體坎艮陷而止與六三均耳三爲來之坎坎險且沈入於坎窞四爲樽酒簋二用缶納約自牖皆坎象也三在下卦之上而四在上卦之下三以陰居剛四以陰居柔故也夫坎之成卦取諸水也陽爲水陰爲川下卦之上以陰居剛者水至而川見也上卦之下以陰居柔者水退而川見也水至而川見陷而止者失其道而入於坎陷也水退而川見陷而止者行險而不失其信也夫水之至也可以言其利涉之功及其退也言其不失信而已人之平居所以致其誠信者未有於君父神明之爲至郊祀之禮禘嘗之事致愛則存致慤則著然未若一飯必祭之爲不也故以樽酒簋二用缶納約自牖明之君子之道於是爲有孚矣故曰終無咎夫禮𨿽簡而信已孚物𨿽薄而誠已至神之所饗不在玆乎是以終無咎也子曰樽酒簋貳剛柔際也一奇而二耦樽圎而簋方六四以陰居柔而爻具斯象者豈非上接九五剛柔相際以是而言之乎或問二四有坎兼艮之體二爻之象曷爲不取諸艮歟曰此八純之卦非五十六卦之比也方其未重也旣以爲坎矣及其重之又不失爲坎也𨿽六畫旣成有震有艮而不足以易其本象是故六爻皆取諸坎也若夫二五爲行三四爲止非其所取於震艮者歟

九五坎不盈祗旣平無咎象曰坎不盈中未大也九五震也以陽居剛而在上卦之中故曰坎不盈祗旣平震動也坎陷也以陽剛之才動乎險陷之中水流而不盈也祗適也以九五居中而不過適至於平也水之流行適至於平而已舟楫之利於是乎賴之此象所謂行有尙者也過乎平則溢而失道入於坎窞矣水失其道舟欲安行不可得也故曰無咎子曰坎不盈中未大也言其得中而未至於大是以爲無咎也說者乃以其未大而少之則失之矣潮汐之至有小有大九二爲小九五爲平是以言未大也大斯盈盈斯溢矣夫所以陷者爲其過也故曰物不可以終過故受之以坎然則君子之取於坎者求其平而不求其大也故曰中庸之爲徳也其至矣乎由是言之孟子所謂不盈科不行者蓋亦未嘗觀其瀾也夫六四之有其信九五之有其功可謂吉矣不曰吉而曰無咎者坎險難之象也利涉而無咎者吉可知矣

上六系用徽纆寘於叢棘三歲不得凶象曰上六失道凶三歲也

上六坎也以陰居柔而在上卦之上故曰系用徽纆寘於叢棘徽纆索也叢棘刺也上坎之中時之極也見川而不見水若將終焉者是失其道而絕其流也然則系用徽纆寘於叢棘其敗舟之象乎故曰三歲不得凶自四至上三爻故有三歲之象水之洊至不失其時則舟之往來不攺其常川竭而廢舟至於三歲之久而不得其道凶可知矣九家易坎爲叢棘爲桎梏故又有刑獄之象叢棘如今之棘圍所以限囚之出入也說者謂王之外朝左右九棘大司寇聴刑於棘木之下非其義矣棘以木言者棗也以叢言者刺也今言叢棘是叢生之棘非九棘之謂也系而寘之非朝位之稱也險之時用君子固有不得已焉蓋將以出險而已今在一卦之上而以險終之是甘心於行險者也系用徽纆寘於叢棘不亦宜乎故子曰上六失道凶三歲也周官用圜凡害人者寘之圜上而加明刑焉其能攺者上罪三年而捨其不能攺而出圜上者殺易之所謂三歲不得者其不能攺而出圜上者乎是以系之凶也

序卦曰陷必有所麗故受之以離離者麗也

離之成卦坎之變也自坎之離六畫盡變而成也坎者陷也離者麗也一陽在二陰之中其勢不得不陷是以謂之坎也一陰在二陽之中其勢不得不麗是以謂之離也陽爲上陰爲下陽陷於陰則上者下矣是故坎自上而下流者也陰麗於陽則下者上矣是故離自下而炎上者也陽爲明陰爲晦陽陷於陰則其明晦矣是故坎內明而外晦者也陰麗於陽則其晦明矣是故離內晦而外明者也自上而下流內明而外晦水之象也坎之所以爲水也自下而炎上內晦而外明火之象也離之所以爲火也水火之情如此其相逺也然而坎實陽也離實陰也君子小人頋其所以自處如何耳陷其髙明則爲小人抗其卑晦則爲君子豈可常也哉故曰陷必有所麗故受之以離言物無終陷之理陷而思出則必麗乎陽矣得其所麗反昏以爲明去狂而入聖捨桀跖而爲堯顏孰能禦之受之以離斯其義也

離利貞亨畜牝牛吉象曰離麗也日月麗乎天百谷艸木麗乎土重明以麗乎正乃化成天下柔麗乎中正故亨是以畜牝牛吉也

下離上離成卦曰離者初爲離二爲巽三爲兌四又爲離巽伏也兌見也或伏或見而皆有所麗焉是以謂之離也離利貞亨何謂也曰離麗也貞正也離非能自亨麗於正而後亨也觀其所離而麗之吉凶可見矣正也者二五之謂也二五爲中中則正矣所以然者離本乾也陰麗其中而成離坎本坤也陽陷其中而成坎是故離之二五地二之火升乎天也坎之二五天一之水行乎地也夫子於是推明麗物而著見之義曰日月麗乎天百谷艸木麗乎土重明以麗乎正乃化成天下柔麗乎中正故亨日月者陰陽之精也陰陽之精不能以自明也麗乎天而後明何者天積陽之气日月之所待而明也百谷艸木者陰陽之質也陰陽之質不能以自形也麗乎土而後形何者土積陰之气百谷艸木之所待而形者也重明者以明明帝王之象也書稱帝舜曰重華協於帝又稱文王武王宣重光奠麗是也夫以渺然之身而居億兆之上力能光被四表如日月之照臨不麗乎正何以能化成天下哉故曰昔在文武聰明齊聖小大之臣咸懷忠良其侍禦僕從防匪正人以旦夕承弼厥辟出入起居罔有不欽發號施令罔有不臧下民只若萬咸休此則重明麗正以化成天下之義也天地之道貞觀者也日月之道貞明者也天下之動貞夫一者也一者何也中正之謂也柔之爲道伏則爲巽見則爲兌惟其麗乎中正是以能一天下之動也日月中天而後萬物不能逃其照其麗正之謂乎畜牝牛吉何謂也曰牛順物也牝牛又其順者六二是也二五皆有巽之象焉巽也者小畜大畜之所以爲畜者也大畜之所畜者陽也故其象爲馬之逐者牛之角者豕之牙者離之所畜者陰也故其象爲牝牛而已大小畜畜陽而離畜陰何也曰小畜之所以能畜者五陽而一陰也大畜之所以能畜者二陽同體而合志也今𨿽有二陰各主一卦而不相應其爲畜也難矣非六二之至順何以能畜之哉是故以五而畜四則有焚如之難以五而畜三則興大耋之嗟是二陽皆不受其畜也二陽離兌也猶不可畜而況於乾乎離兌不可畜則巽亦不可畜矣然而六二爲之畜者也曰此則爻象之變化也二巽也五旣爲巽則二之象變矣自五至三巽離兌則六二以陰居柔其坤之象乎坤也者天下之至順也坤爲母爲牛是以謂之牝牛也夫自三至四自五至三巽離兌均也而獨立六二爲坤者豈非以位言之乎五剛而二柔五貴而二賤五在天而二在地也故子曰重明以麗乎正乃化成天下柔麗乎中正故亨是以畜牝牛吉也六二旣爲所畜矣二四𨿽欲違之而不可得也何者巽離兌皆坤之女也其母歸之其子焉往取諸牝牛斯其義歟夫推天下之至順如伊尹周公而爲天下之所歸商周之王重明麗正得而畜之是爲吉矣夫八純之卦本不以六爻相錯成文而離之成卦只以陰麗陽爲義初九畜徳養賢之象聖人因六五有繼明之義而六二有至順之資擬議以成其變化故系之以畜牝牛吉信乎引而伸之觸類而長之無往而不通矣

象曰明兩作離大人以明照於四方

下離上離明兩作也天無二日何謂明兩其兩曜之象乎或曰月坎也而謂之離何也曰月之所以爲坎者水之精也日之所以爲離者火之精也夫火無定形麗於物而後著見者也故有以陽燧而得之者有以陰燧而得之者夫陽燧則火之精而陰燧則水之精也故夫日之所以其光赫然者火也月之所以其光湛然者水也然其所以爲明則皆取諸離也是故月與日會而後世明與日相望而後大明豈非其取諸離故曰大人以繼明照於四方明之象在天爲日月在人爲君臣而比象之辭蓋以帝王世爲義非君臣之謂也舜之重華武之重光斯其義矣

雜卦曰離上而坎下也

上下之義已見前卦離之所以爲明者一陰麗乎二陽之間也下卦爲晝上卦爲夜六爻之義皆取諸離觀其所麗而吉凶可見矣九麗於初下卦之始日之出也六麗於二下卦之中日之正也九麗於三下卦之終日之昃也九麗於四上卦之始月之出也六麗於五上卦之中月之正也九麗於上上卦之終月之入也夫大人者與日月合其明者也故上下二卦以日月重明爲象以大人明爲義然析而言之則日君象也月臣象也以臣而言君道不可也故下卦言日而上卦不言月也初上二爻不見始終之義何也曰易之爲書觸類而長不以辭費二爲黃離三爲日昃四爲焚如則繼明之敍粲然矣初上又言終始之義不旣贅矣離南方之卦有文明之象故爲禮有威武之象故爲兵是以初九著禮文之義上九言徵伐之事所以互見之也禮者下人者也治之本也是以系之於初兵者上人者也治之末也是以系之於上也初旣言履而又言敬敬也者禮之本也上旣言徵而又言獲獲也者兵之末也亦終始之義也推六五一爻旣不可取象於月故直以主少國危明其義耳

初九履錯然敬之無咎象曰履錯之敬以辟咎也初九離也以陽居剛而在下卦之下故曰履錯然敬之履者禮也離爲文明禮之象也錯雜也三畫離也六畫亦離也四象八卦皆離也以離居離禮文錯然之象也夫禮者下人者也敬也者禮之本也敬者質也禮者文也陽爲質陰爲文以陽剛之徳居文明之初而在卦之最下爲禮而能敬者也故曰無咎禮不錯則不成文繁則亂當禮文錯雜之時惟敬爲本斯可以免於咎矣故子曰履錯之敬以辟咎也孔子曰祭與其敬不足而禮有餘不若禮不足而敬有餘也喪與其哀不足而禮有餘不若禮不足而哀有餘也其辟咎之謂乎

六二黃離元吉象曰黃離元吉得中道也

六二巽也以陰居柔而在下卦之中故曰黃離黃中也離明也巽入也入乎離明之中黃離之象也日之出也其色赤及其中天也其色黃是以謂之黃離也險爲虛下爲謙中爲正體乎謙虛而麗乎中正捨已從人以天下爲明者也故曰元吉如日中天無所不照非元吉何以當之或曰六二以陰居柔而位乎地人臣之道也而以爲火明之象何哉曰此八純之卦不以相應爲義者也子曰柔麗乎中正故亨六二之謂也及其重爲上卦則是繼明也故曰重明以麗乎正乃化成天下六五之謂也後明旣升則前明已沒故六二有牝牛之象也謂五爲君謂二爲臣則失之矣坤之六五曰黃裳元吉𨿽在天位而臣道也配幹而稱裳也離之六二曰黃離元吉𨿽在地位而君道也麗正而稱離矣故子曰黃離元吉得中道也𨿽有堯舜之聰明而不得乎中道其能光宅天下也哉

九三日昃之離不鼓缶而歌則大耋之嗟凶象曰日昃之離何可久也

九三上體爲兌下體爲離以陽居剛而在下卦之上故曰日昃之離離明也日過中則昃矣離爲日兌爲夕下卦爲晝上卦爲夜九三下卦之終日昃之象也日昃之明其爲明也不久矣故曰不鼓缶而歌則大耋之嗟凶缶瓦器也鼔之所以節歌按莊周鼓盆而歌藺相如進盆並請秦王擊缶漢楊惲仰天擊缶而歌烏烏風俗通曰缶所以盛酒漿秦人鼓之以節歌詩曰坎其擊缶宛邱之道則鼓缶不特秦聲也簡陋之器中國通用之故坎言樽酒簋貳用缶此言鼓缶而歌皆坎象也離者坎之變也故有不鼓缶之象焉子曰張而不弛文武弗能也弛而不張文武弗爲也一張一弛文武之道也故君子於向晦宴息之時飲酒以娛樂鼓缶而嘯歌可也耋老也八十曰耄九十曰耋兌爲日昃故有大耋之象又爲口故有歌嗟之象夫有盛必有衰有壯必有老有始必有終有生必有死物之常也故夫日昃者一日之老也秋冬者一歲之老也耄耋者百年之老也樂天知命安時處順則日昃而嘯歌歳終而飲蠟耋老而優遊無日而不自得矣不能樂天知命而有老大之嗟終能免於死乎故曰凶詩云子有酒食何不日鼓瑟且以喜樂且以永日宛其死矣他人入室其斯之謂也或曰鼓缶而歌與大耋之嗟懼不逃乎晝夜之數則聖人何取於歌樂乎曰此爲耄荒者之戒也人之聰明固有限量老𨿽智而耄及之矣彊昏以爲明若倦以爲勤一日二日萬幾其失也多矣釋其重任優遊卒歲上智之事也是以堯之耄期則求賢而遜之位及其殂落百姓如喪考妣穆王耄荒方且作刑以經四方周道於是衰微此則歌嗟之辧也故子曰日昃之離何可久也蠱之上九貴乎髙尙其事離之九三貴乎鼓缶而歌消息盈虛與時偕行之義也

九四突如其來如焚如死如棄如象曰突如其來如無所容也

九四上體爲離下體爲兌以陽居柔而在上卦之下故曰突如其來如六四明之初而不當其位不順之子也其體爲兌兌居酉位晝夜之交昏瞑之際月將升而未明也而其體爲離離爲火日之旣入月之方升而有赫然之明突然而來者燎原之火也古者謂子不順爲突九三耋而不傳九四不待其萌而傳悖逆之節譬若燎原之火突如其來如也州吁商臣是其人矣故曰焚如死如棄如書曰若火之燎於原不可向邇其猶可撲防焚如者不可向邇也死如棄如者猶可撲防也古者凶人之喪不居兆域死而棄之投畀豺虎天地人神之所不容也故子曰突如其來如無所容也突一作突

六五出涕沱若戚嗟若吉象曰六五之吉離王公也六五巽也以陰居剛而在上卦之中故曰出涕沱若戚嗟若六五繼明而麗正者也何謂正曰天下之動貞夫一者也君父之所命國人之所立斯爲正矣然而以柔居尊而有九四之逼凶焰熾烈不可向邇故至於涕泣而憂嗟巽爲多白眼故有出涕戚嗟之象夫繼統守成之君生於深宮之中長於婦人之手未嘗知哀未嘗知憂未嘗知懼自非上聖鮮不以逸豫驕奢而失之者方其嗣位之初遭家多難至於出涕而憂嗟乃所以爲之儆戒也故曰吉六五體巽而承於上九其亦信順尙賢之義乎是以系之吉也子曰六五之吉離王公也離麗也王公者以位言之也在天下爲王在一國爲公也位也者聖人之大寶也位定而不敢爭者逆順之形判矣啟旣嗣位天下皆曰吾君之子也𨿽有扈之彊烏能陵之哉

上九王用出徵有嘉折首獲匪其醜無咎象曰王用出徵以正也

上九離也以陽居柔而在一卦之上故曰王用出徵六五王也而九居其上王之所用以出徵也離爲甲冑爲戈兵故有出徵之象詩云王於出徵以匡王國王於出徵以佐天子是也管蔡之難周公東徵應其義矣故曰有嘉折首獲匪其醜嘉美也謂有功也猶言膚功美績是也或曰嘉配也六爻無應故六五之於上九得稱嘉也首元惡也殱厥渠魁脇從罔治折首之謂也醜類也自西自東自南自北無思不服獲匪其醜之謂也九四體兌兌爲毀折故有折首之象下卦三爻𨿽非其應而皆爲所畜故有獲匪其醜之象詩云執訊獲醜而此言獲匪其醜者武王克商通道於九夷八蠻成王旣伐東夷肅愼來賀斯其義矣故曰四徵弗庭綏厥兆民六服羣辟罔不承徳又何咎之有哉故子曰王用出徵以正也徵之爲言正也徵一而正百斯之謂正也不曰吉而曰無咎者干戈之事無咎爲難矣王肅本下有二句獲匪其醜大有功也今本脫之

周易經傳集解坎離卷十五

欽定四庫全書

周易經傳集解咸恆卷十六

宋林栗撰

序卦曰有天地然後有萬物有萬物然後有男女有男女然後有夫婦有夫婦然後有父子有父子然後有君臣有君臣然後有上下有上下然後禮義有所錯至哉言乎生民之道人倫之本於是乎在矣上經首乾坤下經首咸恆斯其防矣乾坤天地也坎離男女也咸恆夫婦也咸恆之所以繼坎離也夫震巽艮兌者皆乾坤之索也而獨以坎離爲男女者舉其中以該長少也有長少則坎離爲中無長少則坎爲男離爲女而已一陰一陽皆有配合之義也獨以咸恆爲夫婦者舉其常以該其變也夫婦之道以二少相感而成以二長相安而正然父子君臣尊卑上下可得而言之矣何者有天地然後有萬物人與艸木禽獸無以異也有萬物然後有男女人與艸木禽獸無以異也有男女然後有夫婦有夫婦然後有父子人始有以別於艸木禽獸矣有生而無知者艸木是也有知而無禮義者禽獸是也饑而食渴而飲牝牡之情孳乳之愛禽嘆與人同耳然而父子不能以相親夫婦不能以相保無禮義之故也人之所以有禮義者聖人者出而教之也聖人之爲教也造端乎夫婦而推本於父子制治於君臣而致嚴乎上下所以立人道中天地而與之參也咸恆爲下經之首不其然乎

咸亨利貞取女吉彖曰咸感也柔上而剛下二气感應以相與止而說男下女是以亨利貞取女吉也天地感而萬物化生聖人感人心而天下和平觀其所感而天地萬物之情可見矣

下艮上兌成卦曰咸者初爲艮二爲巽三爲乾四爲兌艮少男也兌少女也男女慕少者人之至情也夫婦及時者人之大欲也此艮兌之所以爲咸也覆而取之有震巽之象焉震巽爲長艮兌爲少少而相與長而相安夫婦之道得矣豈不樂其所自生而本其所自始乎樂其所自生本其所自始則震巽艮兌者皆乾之所造也乾爲天爲父爲君無天何始無父何生無君何戴禮義之所自出也故曰有夫婦然後有父子有父子然後有君臣聖人豈彊爲之哉無父無君則更相殘並惟力是視二少不得以相與二長不得以相安淫而暴之亂而棄之與禽獸何以異哉故曰先王有至徳要道以順天下民用和睦上下無怨斯之謂也咸亨利貝取女吉何謂也子曰咸感也柔上而剛下二气感應以相與止而說男下女是以亨利貞取女吉也夫婦之道男女之旣成者也是故不可以稱元亨者嘉之防利者義之和貞者事之幹斯可得而言之矣艮剛也而下於兌兌柔也而上於艮咸之所以亨也艮爲山兌爲澤山之气下於澤所以感之也澤之气上於山所以應之也二气感應以相與咸之所以利也艮止也兌說也止而說咸之所以爲貞也以色交者色衰而棄以利合者利盡而疏其能止而說乎艮爲男兌爲女男下女咸之所以取女吉也男不下女而女從之非貞女也君不下士而士從之非貞士也如是者不可取女者請期納采親迎古之取女而禦輪所以下之也其取士也就見於其家聘問於其野所以下之也取女如是則亨利貞而吉矣夫豈惟女之吉哉取之吉也斯道之亡也久矣親迎之禮廢於夫婦之間就見之儀蔑於君臣之際爲女與士者不待禮而行爲君與夫者惟其易與而畜之未有不悔於其終者也可不戒哉可不念哉故曰天地感而萬物化生聖人感人心而天下和平觀其所感而天地萬物之情可見矣天不下降則地不上騰君不下求則臣不報國萬物之情孰不如此聖人之所以感人心而天下和平用此道也

象曰山上有澤咸君子以虛受人

山者艮也澤者兌也澤無在山上之理而此象言之者猶天在山中之義也澤之气上蒸於山爲雲霧爲流泉山之艸木莫不賴其潤是山上有澤也故說卦曰山澤通气而釋象曰二气感應以相與也春秋左氏曰澤竭則山崩亦其義也或曰澤之气上於山旣聞其義矣二气感應以相與則山之气下於澤可得而聞乎曰山之气土气也澤之气水气也澤無土气何以鐘聚水潦而化育出魚乎故曰君子以虛受人山至髙也澤至卑也而山上有澤者以其虛而受之也巍然石山不生艸木者無以受之故也是故古之明王聖主必虛其心以通下情然後忠言至計可得而入矣

雜卦曰咸速也

咸之爲卦以二少相感而成其在六爻以感人遲速爲義夫气同則從聲比則應志趣茍合則傾蓋而相投情素不通則白頭而未察故王者感人以速爲貴聖哲之治其應如響一日克己復禮天下歸仁焉徳之流行速於置郵而傳命也咸之諸爻皆有正應以常情度之二五得中宜爲咸感之盛然二言腓五言晦不應咸感之義何也陰陽偏毗無相與之意也故夫防者天地之交也咸者山澤之交也以九居二以六居五則應夫交防之義今九五毗於陽六二偏於陰則不應咸感之義矣乃若九三上六其失惟均獨初六以陰居剛九四以陽居柔於是有相與之意而初爲艮四爲兌又各在一卦之初斯爲速感之象矣故聖人近取諸身拇腓股心脢輔分布六爻以明王者感人之象卽其象而其義粲然矣

初六咸其拇象曰咸其拇志在外也

初六艮也以陰居剛而在一卦之下應乎九四之兌故曰咸其拇咸感也拇足之巨指也艮爲指而在下體之下拇之象也初六九四艮兌相與咸其拇之象也足將動而拇先焉咸其拇者感其動之速也感道有三感人以言民亦以言應之上六是也感人以動民亦以動應之初六是也感人以心民亦以心應之九四是也夫民者至愚而神者也可欺而來不可欺而畱也感人以言人未之信也感人以動則可以來之矣然茍無以得其心則不旋踵而去耳詩云惠而好我攜手同行惠而好我攜手同歸是可欺而來也又曰逝將去汝適彼樂土逝將吾女適彼樂郊是不可欺而畱也孟子曰以力服人者非心服也力不贍也以徳服人者中心說而誠服也此初六九四之辧也然初六之咸其拇非九四而誰歟四無以得其心彼爲來也所以然者道有誠僞故化有淺深初言其來四言其服其揆一也是以爻辭但曰咸其拇而不系以吉凶悔吝之辭文成於彼而起義在此故子曰咸其拇志在外也外謂四也初六之來其志在於求四而已此與防之初九防茅徵吉志在外之義同

六二咸其腓凶居吉象曰𨿽凶居吉順不害也

六二巽也以陰柔而在下卦之中應乎九五之幹曰咸其腓腓脛腨也巽爲股而在下體之中腓之象也五爲乾二爲巽乾尊而巽卑剛上而柔下無相與之意咸其腓之象也夫拇主乎動舌主乎言心主乎思感之所在𨿽有淺深然無感不應無求不與矣若夫施於塊然脛腨之間孰應而與之乎感而莫之應求而莫之能與則害之者至矣故曰凶又曰居吉以六居二而體乎巽臣道也婦道也男下於女女乃從之君下於臣臣乃應之今九五不下於二二之不應乃五之凶而非二之咎也往而求之諫則不行言則不聽欲無凶得乎居以待之斯爲吉矣故子曰𨿽凶居吉順不害也二逺於九五而近於九三五猶不足與而況於三乎居中守正而巽順以行之可以免於害矣若初六九四往來憧憧而不相感應則害將至焉是以貞吉而後悔亡來感則爲害也說者以爻辭凶吉相隨故指腓爲躁動之物腓腨肉也何謂躁哉以文害辭失之逺矣

九三咸其股執其隨往吝象曰咸其股亦不處也志在隨人所執下也

九三上體爲幹下體爲震以陽居剛而在下卦之上應乎上六之巽故曰咸其股股髀也震爲足巽爲股而在下體之上股之象也九三上六無相與之意咸其股之象也夫震長男巽長女配也乾西北巽東南遇也剛下而柔上宜若感矣然巽一而乾震二是二君而一民也旣殊二少之情又無相與之意是以謂之股也股居上下之交動靜之際坐作進退於是乎賴之宜若異乎腓矣然以動則系乎拇以思則系乎心心不思拇不動股𨿽欲行而不可得也感在於此亦不常處矣故執其隨語有之十羊九牧羊不得食人亦不得息況二君而一民乎以二君而求之一民君有餘而民不足其勢必將執六二而隨之如股欲隨腓而動也股欲隨腓而腓則不動矣故曰往吝二之中正不肯應五其肯從於三乎往而求之羞吝之道也故子曰咸其股亦不處也志在隨人所執下也下謂二也亦謂其所執卑下也將爲民主而志在隨人其所執下矣或曰乾爲首震爲足而取諸巽股以爲象何哉曰乾震合體則手足之象俱變矣三在下體之上乘於二而應乎上捨已而隨人二爻皆巽也三之爲股不亦宜乎

九四貞吉悔亡憧憧往來朋從爾思象曰貞吉悔亡未感害也憧憧往來未光大也

九四上體爲兌下體亦爲兌以陽居柔而在上卦之下故曰貞吉悔亡以此爲貞斯爲吉矣得其貞吉悔可亡矣兌爲說而在上體之下股脢之間心之位也所謂感人心而天下和平者也所以然者初六九四下艮上兌有感應相與之意也故曰憧憧往來說者皆曰憧憧而往來按易字義嚴於春秋不如是之贅憧者蓋心未定之辭其文從心從童猶童心也二少相感有童子之心焉下兌上兌是以系之憧憧也乾之乾乾坎之坎坎夬之夬夬皆如是矣夫艮一也而兌二是一君而二民也一君二民君子之道以此爲貞宜其吉矣往來者感應之謂也四居上下之交進退之際有往來之象焉曲禮曰往而不來非禮也來而不往亦非禮也三與五皆體幹而以陽居剛二與上皆體巽而以陰居柔逺近相形邪正相雜故其陰陽專獨無往來之意惟初四二爻艮兌相與無他爻以分其應其志交其情說故一往一來其心憧憧然應咸之義矣故曰朋從爾思思者心也朋者眾也陰爲眾下兌上兌是以系之也天下𨿽朋眾莫不從爾所思矣愛之則存利之則至親之則父子虐之則仇讐故曰觀其所感而天地萬物之情可見也天地萬物猶不外於吾心而況樂生惡死趨利避害與我無異者哉是以古之聖人勞而卽安則思民之勤寒而禦衣則思民之凍饑而進膳則思民之餓上棟下宇則思民之暴露左嬪右姬則思民之怨曠老吾老以及人之老防吾防以及人之防所欲與之聚之所惡勿施爾也天下之心其有不感者乎故不曰感其心而曰朋從爾思聖人之防深功著明矣故子曰貞吉悔亡未感害也憧憧往來未光大也感人之道惟四爲至然猶曰悔亡云者爲其剛上柔下若未相感則幾有疑阻之害焉惟其旣已感應而相與故初𨿽柔而其體則艮四𨿽剛而其體則兌或往或來彼此無間固不害於剛上柔下也系以悔亡不亦宜乎若九二六五中正相與則無悔亡之辭矣夫旣已感其心則止而說可也然猶曰往來云者爲其以九居四以位則未光以時則未大位乎進退反復之間是以其心憧憧而其迹往來未定也若六五九二中正相與則無憧憧往來之辭矣是以防之二五其體艮兌其象爲帝乙歸妹朋亡得尙乎中行元吉光大不亦宜乎故予曰天下何思何慮天下同歸而殊塗一致而百慮天下何思何慮蓋言天下之人不異於一人之心聖人之所以感人能舉斯心加諸彼而已夫又別有何思別有何慮乎是以反復言之爲君人者之龜鑑也其詳解見系辭

九五咸其脢無悔象曰咸其脢志末也

九五幹也以陽居剛而在上卦之中應乎六二之巽故曰咸其脢脢背膂肉也幹爲圜而在上體之中脢之象也自三至五皆有乾象三乾之初震爲足四乾之中坎爲心五幹之少則艮爲背矣九五體幹而以陽居剛六二體巽而以陰居柔了無相與之意咸其脢之象也脢與腓股無感應之理而脢特甚焉何者與心相背而不相得也塊然居上而無所知覺也諭人之心不知其休戚而能感人者自古及今未嘗有也陽爲尊陰爲卑陽爲富陰爲貧陽爲貴陰爲賤若九五者可謂富貴而尊髙者也貴爲天子而不以逮下則貴日驕而賤日陵矣富有天下而不以分人則富日侈而貧日困矣君尊如天臣卑如地天下髙則尊者愈亢而卑者愈沈矣堂上逺於百里君門逺於萬里內外猜阻而上下背馳矣五之於二旣無相與之意而比於上六捨二而求上上則與之騰口說而已其背馳也不亦宜乎故曰無悔夫聚人所欲而去其所惡未有不得其心者也施其所惡而奪其所故未有不失其心者也若九五者咈百姓以從已之欲是與民相背者也與民相背民亦背之而去而理之必至自取之也復何悔乎如二言腓三言股皆謂所感者賤不當其心感在皮膚人莫之應耳然以其在下體感道未至猶可以悔過修徳推誠及物冀能感其心也是以六二九三皆不能無悔至九四而後悔亡所謂愛人不親反其仁治人不治反其智禮人不答反其敬行有不得者皆反求諸已盡其在我者而天下之心得矣至於九五任其獨富之情逞其自賢之志民窮而主不卹下怨而上不知以至於危亡而不悟者也尙何能悔乎商周之亡秦隋之敗皆是物也𨿽欲悔之固已無及矣此與同人於郊無悔之義同而說者獨謂九五中正而以無悔爲盡善之辭以此學易是亦學其悔矣子曰咸其脢志末也末謂上也亦謂其志淺末者也爲天下主而以近習爲悅以口舌爲能其志固已末已

上六咸其輔頰舌象曰咸其輔頰舌滕口說也

上六巽也以陰居柔而在上卦之上應乎九三三乾震也故曰咸其輔頰舌六二旣爲巽是上六又居一卦之終而兌之上爻也兌爲口舌而在上體之上故有輔頰舌之象焉傳曰動民以行不以言咸其輔頰舌者感人以言也感人以言人必以言應之所謂以言教者訟也故子曰咸其輔頰舌滕口說也依虞本作騰上六𨿽剛下柔上有相與之形而偏陰獨陽無相與之意三體乾震旣二君而一民矣而又近乘九五莫知適從相與滕口說而已防謟並興訟誹交作騰口說之謂也

序卦曰夫婦之道不可以不久也故受之以恆恆者久也

恆之爲卦咸之反也自咸之恆上下相易二五疊居而成卦也上下相易則艮爲巽兌爲震矣二五疊居則陽處柔陰處剛矣夫艮兌者夫婦相感之道也是故剛下而柔上以明男下女之義也旣已相感則咸爲震巽震巽者夫婦居室之道也是故柔下而剛上以明女從男之義也恆之言久也夫婦居室長久之道是以謂之恆也男動乎外女巽乎內家之恆也君動於上臣巽於下國之恆也然而昧者觀之則曰剛上而柔下上動而下巽斯可久而無變者也久而無變則上下否隔而內外乖離矣烏能恆哉易曰窮則變變則通通則久此則恆之義也是故剛柔相易二五疊居所以爲恆其徳而悔亡者也受之以恆斯其義矣

恆亨無咎利貞利有攸往彖曰恆久也剛上而柔下雷風相與巽而動剛柔皆應恆恆亨無咎利貞久於其道也天地之道恆久而不已也利有攸往終則有始也日月得天而能久照四時變化而能久成聖人久於其道而天下化成觀其所恆而天地萬物之情可見矣下巽上震成卦曰恆者初爲巽二爲乾三爲兌四爲震震爲長男巽爲長女閨門之政聽命於長室家之道永終是圖此震巽之所以爲恆也至於四象八卦反復相取中含乾象則已備見於咸矣或曰易六十四其對者五十有六吾子皆別言其義獨咸恆二卦相通爲例何也曰此自然之理先聖之述也其敢有所增損於其間哉何獨咸恆乾坤亦然也乾坤二卦兼明終始之義咸恆二卦兼明離合之情是故相通而爲例也上經首乾坤以明天地之道下經首咸恆以明夫婦之宜豈得與余卦同日而論哉恆亨無咎利貞利有攸往何謂也曰震剛也巽柔也剛下而不上則貴反陵於賤矣柔上而不下則卑反逾於尊矣剛上而柔下恆之所以亨也震爲雷巽爲風雷動而上風巽而下雷作於前風隨於後雷風相與恆之所以無咎也巽風也震動也巽而動恆之所以爲利也六爻剛柔各從其應而不相犯恆之所以爲貞也震爲春巽爲夏兌爲秋艮爲冬艮也者萬物之所成終而所成始也恆之上六體乎艮反之則爲咸是故有終始之象焉終則有始恆之所以利貞有攸往也所以然者夫婦之道君臣之義其情不可一日而不交其位不可一日而不正也故𨿽剛上柔下六爻皆應茍非雷風相與巽而動終則有始何以能亨無咎利貞利有攸往哉故夫子推言天地日月四時之義以明聖人之道焉天地之道所以能行者久而不已也日月之照所以能久者運而不息也四時之成所以能久者變化而不窮也聖人之所以化成天下悠久無疆者亦體夫天地日月四時之運動變化而已矣夫日行天之一度月行十三度有奇茍非天運之速則日一嵗而一周月三旬而一至也安能朝出而夕入東見而西墜乎是故聖人觀其所恆而見天地萬物之情未有不變通而能之者也久於其道其是之謂乎或曰天尊地卑乾坤定矣恆以剛上柔下爲義不取諸乾坤而取諸震巽何也曰天地定位雷風相與位定而不交故其卦爲否相與而不易故其卦爲恆也

象曰雷風恆君子以立不易方

雷者震也風者巽也雷動而上風巽而下斯以爲恆乎曰未也雷作於前風隨於後斯以爲恆乎曰未也雷之與風相與於無形相追於不一又孰知夫雷上而風下耶雷先而風後耶𨿽不可知而上下先後剛柔之常理不可易也玆其所以爲恆歟故說卦曰雷風相薄又曰雷風不相悖惟其相薄而不相悖上下屢易而有不易者存是以謂之恆也君子之行有時而剛有時而柔有時而動有時而巽初無執一之其所謂不易者擇乎中庸而已矣故曰徳無常師主善爲師善無常主恊於克一終始惟一時乃日新是以法雷風之象而立不易之方也故曰恆徳之固恆雜而不厭恆以一徳皆是之謂矣

雜卦曰恆久也

恆之爲卦以二長居正而成其在六爻以變通能久爲義不變則不通不通則不久也夫婦之道久而不變不有沈溺之失必有乖離之憂君臣之道久而不變不有倒持之獘必有驕亢之悔矣以此爲恆未見其能久也是故恆之諸爻皆有正應剛上柔下而言恆則初六九四宜若恆矣以剛柔當位而言則九三上六宜若恆矣然而初有變恆之凶四有無禽之咎三有不恆之羞上有振恆之敗者久而不變也至於九二六五旣非當位之爻又反尊卑之正而二爲悔亡五爲恆其徳者通變而能久也咸恆二卦相通爲義自咸之恆其不變者初與四三與上其能變者中二爻耳千變萬化而不失乎中恆久之道斯爲得也

初六浚恆貞凶無攸利象曰浚恆之凶始求深也初六巽也以陰居剛而在一卦之下應乎九四四乾震也故曰浚恆浚深入也巽爲入而在卦之最下故有浚恆之象夫震巽者固其所以爲恆者也然自咸以來初六九四未之有攺而初又巽焉乾健震動亢然於上而巽入於下求之愈深是以浚爲恆也故曰貞凶無攸利夫下之情莫不願逹於上上之情莫不求通於下然而下常苦上之難逹上常苦下之難知今也以浚爲恆而貞固守之則下情不上逹上情不下通矣君之視臣如鬼蜮臣之視君如路人貴賤之勢邈乎相遼休戚之情了不相及徒相與爲凶而已其何利之有焉故子曰浚恆之凶始求深也夫婦之初君臣之始不求其開心見誠相與以濟而求其深情厚貌便佞而詭隨未見其能久也人有毀魏徴於唐太宗者溫彥愽曰徴爲人臣不能著形迹逺嫌疑而被飛謗是可貴也徴謝曰君臣同心是謂一體豈有置至公事形迹若上下共由玆路之興防未可知也置至公而事形迹其浚恆之謂乎孫復石介曰初六九四是夫婦君臣始相正之時男始責其女而過深女不安其室矣君始責其臣而過深士不安其朝矣信如所論是乃不以苟合者正於其始不悔於其終聖人何咎之哉

九二悔亡象曰九二悔亡能久中也

九二幹也以陽居柔而在下卦之中應乎六五之巽故曰悔亡夫下乾上巽宜若失其所以爲恆者矣然咸恆之變惟此兩爻所謂變通而能久者也二五得中所謂君子而時中者也幹健而下際巽順而上行繋之悔亡不亦宜乎故子曰九二悔亡能久中也記曰中庸其至矣乎民鮮能久矣又曰人皆曰予知擇乎中庸而不能期月守也久於其中又何悔之云乎咸以剛下柔上爲義初六九四反之而以少爲咸以柔下剛上爲義九二六五反之而以中爲恆是以初悔而卒亡二爻之辭同也

九三不恆其徳或承之羞貞吝象曰不恆其徳無所容也

九三上體爲兌下體亦爲兌矣陽居剛而在下卦之上應乎上六之艮故曰不恆其徳九三上六咸之變者也其在咸也𨿽有逮下之象而無相與之情固已不當其處矣今而在恆猶將執而不變以爲陽乎則上下皆兌也以爲陰乎則爻位皆剛也旣無往來通變之情又失剛上柔下之義是不恆其徳者也不恆其徳者昔之乾震今化而爲兌矣或曰咸之六爻四象八卦至恆皆變獨以九三爲不恆何也曰二五在咸乾巽也其在恆猶巽乾也上下相易內外相與夫婦之道君臣之義也非不恆其徳者也九四之兌變爲乾震初六之艮變而爲巽是上下內外不相與者也是以久而無禽九二乾震變而爲兌上六之巽變而爲艮是君臣夫婦易位而亂倫者也是以謂之不恆也男位乎內女位乎外家之不恆也衣下而裳上冠降而履升國之不恆也故曰或承之羞承之者九二是也爲君而受制於臣爲夫而受制於婦非獨自取其辱也或承之者亦被其羞矣何以言之二五中行於徳爲有恆矣然猶不免於悔者爲其承於九三則剛下柔上有易位之嫌也夫則制於婦矣而弟又聽於其妻父則陵於下矣而子又降於其臣𨿽迹同而事異欲人之無議胡可得耶故曰貞吝或曰咸言往吝而恆言貞吝蓋相因之辭乎曰然咸之九三乾震也其上六巽也夫乾震者非巽之所能陵也以干震而下於巽𨿽不能感猶未失其道是以往而後吝也今恆之九三兌也其上六艮也艮之乘兌固其所也以此爲貞其吝不亦宜乎故子曰不恆其徳無所容也三以陽剛而體乎柔說受制於上六而甘心焉其所承乘皆幹也幹爲君子兌爲小人宜其見棄於二陽而莫之容也子曰南人有言曰人而無恆不可以作巫醫善夫不恆其徳或承之羞又曰亡而爲有虛而爲盈約而爲防難乎有恆矣世之巫醫內無其術而欺世盜名以取厚利者所謂亡而爲有虛而爲盈約而爲防者也或爲承之者固將以爲實有也及其敗而受其羞不亦宜乎今九三內不能正室而外甚剛彊若固有之眞無恆之人也故曰不占而已矣夫不占巫醫豈受其誤不承九三豈受其羞哉

九四田無禽象曰久非其位安得禽也

九四上體爲震下體爲幹以陽居柔而在上卦之下應乎初六之巽故曰田無禽咸之初六其體艮也艮爲黔喙之屬故有禽象今而在恆其體巽也巽爲入爲伏而在地位之下田無禽之象也所以然者剛上柔下而不能變通故也乾爲健震爲動動而健者日以升入而伏者日以沈是以𨿽田而無獲也夫九四初六咸之所謂貞吉悔亡者也以此爲恆何遂至於無獸哉曰咸以二少成卦而九四者人心之位也取諸速感之象是以繋之悔亡然以九居四以位則未光以時則未大或往或來憧憧未定也顧猶有所待焉爾以此爲恆久而不變剛上而柔下上動而下巽則夫四者豈足以宅中圖大而受海內之歸哉天無二日民無二王六五在上民之所歸往也四之無禽不亦宜乎故子曰久非其位安得禽也爲其剛柔雜居是故猶有田之辭焉

六五恆其徳貞婦人吉夫子凶象曰婦人貞吉從一而終也夫子制義從婦凶也

六五巽也以陰居剛而在上卦之中應乎九二之幹故曰恆其徳恆之成卦也剛上而柔下其在中爻也剛下而柔上柔上而得大君之宜剛下而不失爲君之道是之謂能恆其徳日新而可久者也書曰惟尹躬曁湯咸有一徳克享天心斯之謂矣故曰貞婦人吉夫子凶夫六五之所以爲恆者通變而時中故也若以爲貞則失之矣爲君而用臣道爲夫而用婦道貞固守之其能久乎聖人有以見天下之動而觀其防通以行其典禮若六五者亦有可以爲貞者矣在婦人則吉於夫子爲凶也婦無再醮之義旣嫁從夫旣寡從子𨿽尊居五位未嘗不以順爲正也若夫子者制命義者也以順爲正凶其免乎故子曰婦人貞吉從一而終也夫子制義從婦凶也孫復石介以爲九二六五皆失恆義所謂悔亡不足尙也所謂恆其徳者婦吉而夫凶也夫凶而婦爲吉愚未之前聞矣

上六振恆凶象曰振恆在上大無功也

上六艮也以陰居柔而在上卦之上應乎九三之兌故曰振恆振奮也自下而上謂之振六之陰柔奮乎一卦之上故有振恆之象焉夫恆以二長成卦三上二爻宜在所取而乃易位而亂倫以九居三不恆其徳以六在上振以爲恆宜其自取於凶吝也故曰凶書曰牝雞司晨牝雞之晨惟家之索況決起而飛逆而上者乎其防必矣子曰振恆在上大無功也夫振恆者豈求凶哉其志將以求功也凶且不免何功之有是以聖人逆探其志而告戒之此與師六三大無功之義同也或曰上六言振將無取於艮乎曰何爲其然也艮止也上卦之上非陰柔之所宜止也止於九三六五之上斯謂之振恆以物極則反象窮則變上六之艮反而爲震震者振也肇允彼桃防飛維鳥履霜堅冰牝馬爲龍皆是類也可不戒哉可不懼哉按虞張本振並作震

周易經傳集解卷十六

欽定四庫全書

周易經傳集解遁大壯卷十七

宋林栗撰

序卦曰恆者久也物不可以久居其所故受之以遁遁之成卦恆之變也自恆之遁二五相易變其上爻而成遁也二五相易則乾巽不交矣變其上爻則陽剛居外矣夫幹以三陽而降於三陰之中𨿽剛柔上下進退無常然皆內陽而外陰內健而外順是以爲咸爲恆也今二五變而不交上九出而居外則是內陰而外陽內柔而外剛矣是以謂之遁也遁之言退也二陰浸長得位居內四陽𨿽盛失勢居外小人進而君子退也主君子而言是故以遁名之君子也者知進退存亡而不失其正消息盈虛與時偕行者也四陽見二陰之長遁而去之所以全其剛也或曰三陰長而爲否五陰極而爲剝君子猶居其間二陰方長四陽未衰曷爲遁哉曰否陰三故自四以往君子居之剝陰窮於五故上九一爻君子居之遁陰方長未可與爭君子是以見幾而作也今夫防交之世非盡滅小人而獨生君子也小人變而爲君子也否剝之世非盡滅君子而獨生小人也君子化而爲小人也故一陰之生則曰不可與長也二陰之生則曰浸而長也若三陰之長則君子之黨半爲小人其道消矣故夫知幾之君子見二陰之浸長懼爲所消是以遁而去之也茍晏安酖毒懷祿不去則日朘月削防於柔邪而不自知矣二陰而遁不亦宜乎

遁亨小利貞彖曰遁亨遁而亨也剛當位而應與時行也小利貞浸而長也遁之時義大矣哉

下艮上干成卦曰遁者初爲艮二爲巽三四爲乾乾陽也艮亦陽也同類相從固其所也又何遁哉乾健也艮止也下止而應上健而行斯其志矣又何遁哉爲其有巽之象焉巽爲入爲伏而在下卦之中幹之所爲遁也彼以柔巽之道旣入而伏其中矣而乃以髙爵重祿防我以利甘辭媚色陽爲深交君子於此可不遁而去之乎何者其措心積慮惟欲吾道之消也遁亨何謂也曰遁非可亨之時能遁而後亨也於斯之時茍不知遁則君子之道日消而盡何自亨哉否之六二亦曰大人否否則不亨也夫以九五當位而有六二爲之應然而遁者何也消息盈虛與時偕行也君子履霜而知堅冰之漸可以牽於系應而不自爲去就也哉故曰尺蠖之屈以求伸也龍蛇之蟄以存身也君子之遁以求亨也小利貞何謂也曰陽爲大陰爲小方遁之時二陰浸長而皆有其應六二居中而巽以承上以此爲貞小人之利也夫所惡於二陽者爲其浸長而不可遏也苟貞於此則小人在下而君子在上何不利之有哉是故防之二五則利君子貞否之二五則不利君子貞遁之二五猶小利貞不可以大有爲也夫九五六二三卦不殊則君子小人之貞有利不利焉可不深求其故哉故子曰遁亨遁而亨也剛當位而應與時行也小利貞浸而長也遁之時義大矣哉蘇氏曰遁非避患之遁以爲非遁無以反乎其君之心也今二陰在內而其勢至銳而其朋至寡銳則其終必至於勝寡則其心常欲得眾聖人畏其有必勝之漸而知其乖眾之意是以使陽遁陰陽皆遁則陰無與處而思求陽陰思求陽而後陽可以處此遁之所由亨也蘇氏此論是非相雜近於押闔要君者之所爲懼學者之易流不可以訓故爲正之夫二陰方銳其黨未彊而其勢必勝與之爭則吾道必消不爭亦必消惟遁而去之則可以全剛也非獨可以全吾之剛亦足以悟君之感也四陽旣遁陰無能爲危莫與持顚莫與扶則將反之而爲大壯矣故聖人作易以壯繼遁蓋言二陰之世君子能遁則大壯有反掌之易惟其懷祿不能遁去則日消而爲陰陰遂彊盛而不可救耳茍已遁而君猶不悟則如之何曰遁而不悟則否之象見矣險徳避難斯亦可矣又何求哉故齊歸女樂三日而夫子出走猶曰遲遲吾行蓋有所待焉爾孟軻三宿出晝而齊王不追然後浩然有歸志也而蘇氏以爲非避患之遁是豈要君之遁乎又謂陰思求陽則陽可以處夫陰之用事未嘗不思求陽也求而與之者是爲其所消也故遁之九四九五皆有正應與之嘉好脫身而去莫之肯畱者畏其消也茍曰陰思求陽則陽可以處如是則小人爲主君子爲客遁何自亨哉由遁而爲大壯亨之義也王叔文用事以杜佑故相名髙位重使領度支而已爲之副君子觀此之象可以不遁乎哉賈耽鄭珣瑜去之晚矣

象曰天下有山遁君子以逺小人不惡而嚴

天者幹也山者艮也山從地而髙極其崇峻疑若陵於天矣然天益髙逺終非山之所能陵也君子之於小人豈將惡而絕之哉艸木禽獸無所不愛而況人乎近之則不遜逺之則怨小人之常態也不可得而親不可得而疏君子之道也是天山之象矣天之所以逺於山者以其尊也君子所以逺於小人者以其嚴也惡之則怨不嚴則凟怨則召禍凟則招侮不惡而嚴小人自逺矣故子曰茍志於仁矣無惡也人而不仁疾之已甚亂也是不惡之義也動容貌斯逺暴慢矣出辭气斯逺鄙倍矣嚴之義也是故君子有三變望之儼然卽之也溫聽其言也厲其守身之道歟

雜卦曰遁則退也

遁之爲卦以二陰浸長而成其在六爻以陰進陽退爲義夫陰陽之相爲進退如晝夜寒暑之常然方其進也一用而有餘及其退也五存而不足復姤是也而況於臨遁乎夫臨之世四陰在上而不能禁二陽之長則遁之世四陽在上將何以禦二陰之衝乎然君子之於小人有覆育之心而無疾惡之意是以其卦爲臨小人之於君子無忠信之實而有詐諼之情是以其卦爲遁也初六有遁尾之厲六二有牛革之堅陰進之爻也九三系遁九四好遁九五嘉遁上九肥遁其四陽之退乎

初六遁尾厲勿用有攸往象曰遁尾之厲不往何災也初六艮也以陰居剛而在下卦之下應乎九四四乾兌也故曰遁尾兌西方之卦有虎之象焉自兌而乾由西而北遁之勢也易以上爲首初爲尾遁自內之外故初六爲遁之尾夫六二在遁之世小人居中而用事者也初六在遁之世小人在下而圖進者也小人進則君子遁矣方遁之時四陽外向而初防其尾廹之使遁也故曰厲又曰勿用有攸往夫猛獸之遁也妥其尾而莫敢逐或者從而防之其首必反不亦厲乎爲其體艮而居下故戒以勿用有攸往而已大壯之上六遁之初六也大壯之六五遁之六二也六二用事故在壯則防羊而無悔初六方進故在壯則觸藩而無攸利聖人知遁有反壯之理故以尾爲象而戒之勿往初六不往而順以承上豈有羝羊觸藩之禍乎故子曰遁尾之厲不往何災也聖人之愛君子而懲小人至矣

六二執之用黃牛之革莫之勝說象曰執用黃牛固志也

六二巽也以陰居柔而在下卦之中應乎九五之幹故曰執之用黃牛之革莫之勝說執讀如縶乾爲馬巽爲防故有縶之之象黃者中也牛順物也革柔而堅也九五將遁六二居中而巽以系之故有黃牛之革之象小人用事暗而無謀輕而寡信令而民莫之從威而民莫之服故𨿽得君而行政不能以自爲也必賴君子以濟其欲求得欲從然後惟其所爲而莫敢不聽矣故六二上應九五巽以從之冀其爲已畱也然君子知彼得志則吾道日消是以翻然說而去之好遁嘉遁是也小人懼君子之去至於用其忠順之道柔巽之情堅固之意執而畱之而不可得也譬如以黃牛之革系焉而不勝其說君子之知幾而不懷祿如此故子曰執用黃牛固志也言小人非能忠順也用其忠順以固君子之心耳可不察歟

九三系遁有疾厲畜臣妾吉象曰系遁之利有疾憊也畜臣妾吉不可大事也

九三上體爲幹下體爲震以陽居剛而在下卦之上上無其應而連於六二之巽故曰系遁巽爲防故有系象震巽配也乾遇也四陽皆遁而九三最系又比於二而系於巽焉是以謂之系遁也故曰有疾厲疾者害也九三將遁而物或害之六二是也君子之靜也介於石其動也不終日仲尼之去魯也不稅冕而行去齊也接淅而行去衛也明日遂行今以陽居剛而體乎乾震見二陰之長將欲遁而去之有所系而不得去危之道也陰長而陽消九三先及是以在遁爲疾在否爲包羞故子曰系遁之厲有疾憊也憊也者言其無勇也傳曰執狐心之疑者來防賊之口持不斷之意者開羣枉之門九三之謂矣故曰畜臣妾吉夫九三於遁固爲有疾若以遁爲畜臣妾之卦則三爲吉何者以上而臨下以剛而制柔以干震而遇巽則無倒持之獘矣或曰名卦曰遁豈得以遁爲畜臣妾之卦乎曰易窮則變變則通所以極天下之動也剝之六五豈非剝及尊位乎乃以剝爲寵宮人以卦五陰而奉一陽魚貫而進則六五之象無不利矣遁之九三當二陰之進有危厲之象若以遁爲畜臣妾之卦四陽而臨二陰堂階尊嚴則九三之象斯爲言矣離之畜牝牛吉亦猶是也是以穆姜之筮得元亨利正而薨南蒯之筮得黃裳元吉而敗學易者其可以不知此哉故子曰畜臣妾吉不可大事也上尊而下卑可以畜臣妾而已若當大事而小人在內君子在外尊不下際而卑不上行其能濟乎彖之所以有小利貞之辭也

九四好遁君子吉小人否象曰君子好遁小人否也九四上體爲幹下體爲兌以陽居柔而在上卦之下應乎初六之艮故曰好遁好情好也下艮上兌有二少相感之象焉體乎剛健捨之而去是以謂之好遁也故曰君子吉小人否以兌則應乎艮以干則無應干爲君子兌爲小人君子見幾而作不爲情好之所牽斯爲吉矣小人惟利是視而豈能然哉在卦四陽爲君子而君子之中不能無小人焉則以其體乎兌故也陰欲消陽而陽不能遁也此其所以爲否也九五六二下艮上兌其辭曰小人吉大人否亨𨿽若相反其義一也蓋好遁者君子之吉而包承者小人之吉也君子之否所以求亨小人之否則無自而亨矣故子曰君子好遁小人否也大壯九三小人用壯君子罔也之義同說者或以爲臧否之否或以爲可否之否於義亦通但以由遁而否當是本義易之取義不一而足若遁者非獨見其不爲情好之所牽亦不惡而嚴之意也五之嘉遁亦猶是爾

九五嘉遁貞吉象曰嘉遁貞吉以正志也

九五幹也以陽居剛而在上卦之中應乎六二之巽故曰嘉遁嘉配偶也九五六二乾巽相應故有嘉偶之象夫情好之私或非其正捨之而去猶若易然至於伉儷之情室家之義幡然而攺亦已難矣故曰貞吉以此爲貞斯爲吉也何者九五六二上干下巽有相應之形而無相與之意也或曰遁之九五非君位歟曰何爲其然也九五非君則六二無應不得爲用事之臣矣爻以象變辭以爻變豈特一端而盡之乎故曰嘉遁貞吉以正志也夫君子與小人如冰炭之不侔薰蕕之不並所以耽於情好牽於系應而防溺其良心者貪權嗜利而不能自脫故也孟子有言卿爲身死而不受今爲宮室之羙爲之卿爲身死而不受今爲妻妾之奉爲之卿爲身死而不受今爲所識窮乏者得我而爲之此之謂失其本心然則五之嘉遁君子所以正其志而已矣彼𨿽欲固吾志之畱吾乃欲正吾志之遁是以執用黃牛而莫之勝也或曰何謂君子與小人爲好又與之爲配乎曰假如邪佞小人得君而用事外之諸臣與之姻婭則是好也職相監臨位相統攝彼有寵於中而善載於外則是嘉也能捨而遁不亦君子之吉乎孔子在衛彌子之婁與子路之妻兄弟也彌子謂子路曰孔子主我衛卿可得也子路以告孔子曰有命孟子爲卿於齊出弔於滕王使蓋大夫王驩爲輔行王驩朝暮見反齊滕之路未嘗與之言行事也唐李鄘莭度淮南與監軍吐突承璀相敬憚由是厚善承璀有寵於憲宗薦之召相鄘鄘不喜由承璀進引疾固辭而罷好遁嘉遁其斯人之謂歟

上九肥遁無不利象曰肥遁無不利無所疑也

上九幹也以陽居柔下無所應上無所與而在一卦之外故曰遁肥遁非君子之欲也君臣猜間而道不得行小人得志而禍將及身故退藏以避之可謂君子憂患之時矣憂患之至𨿽飽食而弗肥及其無憂𨿽簞瓢而匪瘠九三之系遁九四之好遁九五之嘉遁皆未離乎憂患之域𨿽欲肥不可得也惟上九一爻超然於塵垢之外無足以累其心而疑其志者謂之肥遁不亦宜乎故曰無不利子曰肥遁無不利無所疑也揚子云曰山雌之肥其意得乎釋肥遁之義得矣

序卦曰遁者退也物不可以終遁故受之以大壯大壯成卦遁之反也自遁之壯幹反居下艮變爲震也乾反居下則內健而外順矣艮變爲震則小往而大來矣四陽得位而居內二陰失勢而居外旣大且壯是以謂之大壯也或曰陰陽消長必極其所至而後反二陰之月反爲四陽天道之行未嘗有是而聖人像之何哉曰然消息盈虛者天之行也撥亂反正者聖人之功也如使存亡治亂必極其所至而後反則何尊乎聖人何貴乎君子何尙乎六經哉是以干至上九而受之以用九坤至上六而受之以用六窮則變變則通易之所爲作也故曰亢龍有悔興時偕極乾元用九乃見天則此聖人之志也自遁而壯亦猶是乎

大壯利貞彖曰大壯大者壯也剛以動故壯大壯利貞大者正也正大而天地之情可見矣

下乾上震成卦曰大壯者初爲幹二亦爲乾三爲兌四爲震乾健也震動也陽爲大陰爲小陽爲壯陰爲羸乾震皆陽也斯謂之大壯矣乎曰物之大小生於相形勢之彊弱本於相輕若干與震相遇則無餘象而謂之大壯是幹爲大而震爲小矣幹爲壯而震爲羸矣爲其有兌象焉爲震兌者一爲幹者二爲偶者二爲奇者四是以謂之大壯也故曰大壯大者壯也剛以動故壯也大壯利貞何謂也曰貞者正也凡易言貞與徵爲相反之辭徵猶往也貞猶正也無平不陂無往不復當大壯之時四陽在內二陰在外此彊而彼弱矣惟君子能守其正而不廹於小人則小人亦安其分而不謀於君子如是足矣苟恃其彊而不思正固之道則自壯而未可知也故曰大壯則止遁則退也夫剛以動而系之止爲其卒乎艮故也君子當遁之時二陰在內則可退而不可進及壯之時二陰在外則可止不可徵夫聖人非不欲天下皆君子也以爲陰陽消長如晝夜寒暑然窮則變矣故三陽爲防而戒以無往不復四陽爲壯而戒以利貞徵凶五陽爲夬而戒以莫夜有戎者畏其窮也子曰大壯利貞大者正也正大而天地之情可見矣君子以正守其大則其壯莫獘其動也孰能禦之於斯之時福善禍淫之戒可得而窺好生惡殺之意可得而察裒多益寡扶弱抑彊之理可得而驗故曰復其見天地之心乎正大而天地之情可見矣老子曰物壯則老是謂不道不道早已夫所爲食者爲飽也飽而生疾者有之以懲疾而廢飽者老氏之論也然亦可以爲戒矣

象曰雷在天上大壯君子以非禮弗履

雷者震也天者幹也雷行天下則物被其災雷在天上震驚而已是故君子以禮自防不傷於物所以全其壯也恃其壯而妄行其爲遁也猶反掌耳子路問彊子曰南方之彊與北方之彊與寛柔以教不報無道南方之彊也君子居之非禮弗履斯爲大壯矣

雜卦曰大壯則止

大壯爲卦以四陽二陰而成其在六爻以各止其所爲義陽止而不廹於陰陰止而不抗於陽如大壯之時則可矣夫天下不可一日無君子也無君子莫治小人不可一日無小人也無小人莫養君子然君子常寡而小人常眾故陽數常奇而陰數常偶也聖人之心豈惟不欲小人之勝君子亦不欲君子之勝小人何者天道好還未有窮而不變者也當大壯之時𨿽四陽而二陰然以其數考之多寡適足以相當多寡足以相當是君子之徒半於天下也君子之徒半於天下是天下皆君子也如是而止焉君子小人相與以治不亦可乎是以大壯諸爻以陰居剛以陽居柔者皆不爭而相與者也以陰居柔以陽居剛者皆不相與而至於爭者也止則爲吉爭則爲凶大壯之君子豈不念哉

初九壯於趾徵凶有孚象曰壯於趾其孚窮也

初九幹也以陽居剛而在下卦之下上無其應而承於九二二亦幹也幹爲健故曰壯於趾壯於趾者其進銳也大壯之君子旣得其位矣然猶有壯趾之象何也在下而求進者也故曰徵凶有孚初旣無應於上所以徵者其將廹九四而奪之權乎凶之道也然居最下之地而敢於孚上人其必有所孚矣初九以陽居剛其所與者必以陰居柔者也在卦六爻以陰居柔上六而已上六小人之勢窮者也天下之禍常生於小人之窮而君子之嗜進者常出力而爲之助是以深懲而痛艾之也詩曰大風有隧貪人敗類其是之謂乎故曰壯於趾其孚窮也繋辭曰上古穴居而野處後世聖人易之以宮室上棟下宇以備風雨蓋取諸大壯何也君子之所以爲壯者壯於宮室壯於藩籬壯於輿輹屹然有不可動之勢則風雨鳥防不能入其捨艱難險阻不能攺其度斯爲壯矣茍壯於趾欲進而不休豈不易窮哉由是觀聖人一字之義其訓周矣

九二貞吉象曰九二貞吉以中也

九二幹也以陽居柔而在下卦之中應乎六五之巽故曰貞吉貞者正也乾巽之相遇剛柔之相與斯爲正矣九二止其健而不爭六五防其羊而無悔二者相濟不失乎中行此所以爲吉也故曰九二貞吉以中也

九三小人用壯君子用罔貞厲羝羊觸藩羸其角象曰小人用壯君子罔也

九三上體爲兌下體爲幹以陽居剛而在下卦之上應乎上六之艮故曰小人用壯君子用罔罔不用也幹爲君子兌爲小人以兌則應乎艮故有用壯之象以干則無應故有不用之象夫壯也者君子之所以自防也從而用之以與物角則防其所以爲壯者矣然以九居三非常能不用者也故曰貞厲羝羊觸藩羸其角兌爲羊羊之爲畜其生易藩羝則不字之羊也以兌應艮宜有相與之情而九三上六陰陽偏勝無孳乳之道是以謂之羝羊也按漢書匃奴使蘇武牧羝羝乳乃得歸注曰羝牡也牡羊不能乳也乳猶有配合之道非絕其類者也羝是不字之羊是以九三上六皆稱羝也羊狠而好闘羣居則喜觸羝羊無牝牡之道飽食無爲所以用其壯者惟觸而已九三之羝將觸上六閡於九四而難進故有觸藩羸角之象大壯之君子茍以九三爲貞斯有羸角之禍矣此其所以爲厲也故子曰小人用壯君子罔也

九四貞吉悔亡藩決不羸壯於大輿之輹象曰藩決不羸尙往也

九四上體爲震下體爲幹以陽居柔而在上卦之下下無其應而承於六五之巽故曰貞吉悔亡四之貞吉與二均耳所以有悔者不中故也乾巽遇也震巽配也乾震合體以承乎巽彖之所謂剛以動故壯是也六五之於九四受而不逆故曰藩決不羸陽以四爲藩陰以五爲藩九三之來其藩設矣九四之來其藩旣決則四之角不羸故曰壯於大輿之輹輹輿下橫木也坤爲大輿震之一畫在坤之下故有輿輹之象輹壯則輿壯矣輿壯則可以行矣所以然者九四不用其壯故能使六五自決其藩所謂不爭而善勝者也無觸藩之羸而有輿輹之壯焉往而不利故子曰藩決不羸尙往也自四而往其爲夬乎夬𨿽五陽而一陰在上窮則反矣是以君子安於壯而危於夬也或曰三以體兌爲羊故有羸角之象四乾震也而系之不羸何哉曰此相因而成文也三以用壯故取羊以爲之象自四以往𨿽無兌象然皆以陰陽相觸言大壯之義六五者兌之反也故爲防羊三之所敵者四是以皆稱羊也牝馬龍戰亦猶是矣

六五防羊於易無悔象曰防羊於易位不當也

上六羝羊觸藩不能退不能遂無攸利艱則吉象曰不能退不能遂不詳也艱則吉咎不長也

六五巽也以陰居剛而在上卦之中上六艮也以陰居柔而在上卦之上應乎九三而止斯爲吉矣故子曰不能退不能遂不詳也艱則吉咎不長也此與臨之六三咎不長也之義同九三之君子旣用罔矣而又曰貞厲上六之小人旣觸藩矣而又曰艱則吉此則聖人深探物情知艮兌二少不能持久故防其漸而開其自新也使九三壯而知厲上六困而知艱則大壯之勢夫孰能禦之哉詳字依鄭王本作詳

周易經傳集解卷十七﹤經部﹐易類﹐周易經傳集解﹥

欽定四庫全書

周易經傳集解卷十八

宋林栗撰

序卦曰物不可以終壯故受之以晉晉者進也

晉之成卦大壯之變也自壯之晉乾變爲坤震變爲離也乾自咸卦居中上三爻在居中下三爻至遁爲上卦至大壯爲下卦周流六虛矣至是變而爲坤則健而能順也震在咸遁大壯上下反復不出中爻至是變而爲離則動而有所麗也所以然者咸二卦以君臣夫婦而言遁大壯二卦以君子小人爲義上下之情旣交小大之分旣正則順而麗乎明者乃大臣之所以事上者也可不務乎故曰物不可以終壯受之以晉䢐徠石氏曰如人有盛大之徳乃可以進用於時此說非是果如所論何言不可以終壯乎旣盛而又進殊非易之所以爲訓也按雜卦云大壯則止是大壯以止爲義也物不可以終止受之以晉亦猶艮後受之以漸斯其防矣

晉康侯用錫馬蕃庶晝日三接曰晉進也明出地上順而麗乎大明柔進而上行是以康侯用錫馬蕃庶晝日三接也

下坤上離成卦曰晉者初爲坤二爲艮三爲坎四爲離坤順也離麗也順而麗斯謂之晉已乎曰未也阦爲進爲行阥爲退爲止爲其有艮坎震之象焉艮坎震三陽也進而行是以謂之晉也離爲日坤爲地明出地上進而至於日中斯謂之晉已乎曰晉之爲卦有諸侯朝陽之象若明出地上進而至於日中以此爲晉則舜禹之事也陽爲明陰爲暗陽爲大陰爲小大有之所以爲朝陽者上乎天也晉之所以爲諸侯者出乎地也爲其有艮坎震之象焉是以知其朝王也然則明出地上順而麗乎大明柔進而上行者以近天子之光而已矣晉康侯用錫馬藩庶晝日三接何謂也曰坤爲土爲民有土有民諸侯之象也馬陽物也震坎艮皆陽是以爲馬蕃庶也離爲日中晝日之象也坤爻三三接之象也中古之事尙矣先儒之所不傳者矣莫得而考之矣說者皆以康侯爲安定之義錫馬爲褒賞之義愚竊意其不然錫馬當爲下錫上之錫書稱師錫帝禹錫元圭皆下錫上也康侯諡也文武之興蓋有錫馬蕃庶而防三接之寵者故辭取之以明人臣自進而上行之義亦猶帝乙歸妹箕子明夷王用享於西山公用享於天子之象也或曰王者之所以懷諸侯賤貨而貴徳厚往而薄來而乃以錫馬蕃庶加之寵遇無乃非其義與曰古者以民之多寡爲國之貧富馬之息耗爲兵之彊弱商周之間王業未定諸侯之去旣未有所決當是之時有見防而作者錫馬蕃庶以朝於周興王之業於是乎賴竇螎錢俶其人也可無以寵異之乎然則晝日三接乃所以懷來諸侯之道也武王至於孟津不期而防者八百國有由然與若晉之所取取其上行之義而已矣故子曰明出地上順而麗乎大明柔進而上行是以康侯用錫馬蕃庶晝日三接也或曰然則文王之事商僞與曰大王肇基王迹王季其勤王家文王誕膺天命以撫方夏大畏其力小懷其徳三分天下有其二以服事商故孔子曰周之徳其可謂至徳也已矣蓋言順也何名爲僞哉

象曰明出地上晉君子以自昭明徳

明者離也地者坤也離爲日又爲火火在天上則爲大有王者之象也明出地上則爲晉諸侯之象也所以然者明出地上有進而麗之象焉火在天上則其明盛矣不可以復進矣在天而言火在地而言明互見之也天子省天下諸侯有一國皆向明而治臨照其民特有尊卑大小之殊耳是故晉之君子以自昭其明徳也臧孫達有言君人者將昭徳塞違以照臨百官斯之謂矣

雜卦曰晉晝也

晉之爲卦以明出地上而成其在六爻以晝夜昏明爲義進而遇晝者宜動而不宜止進而遇夜者宜止而不宜行陽爲動陰爲靜陰爲止陽爲行震離爲晝坎艮爲夜初六進而遇艮六二進而遇坎是以貞吉六三進而遇震六五進而遇離是以悔亡九四進而遇坎上九進而無所遇反而遇坎然皆以陽剛行之是以有危厲之象也晉之爲晝斯其義象與

初六晉如推如吉吉罔孚裕無咎象曰晉如推如獨行正也無咎未受命也

初六坤也以陰居剛而在下卦之下應乎九四四離震也晉之爲卦自下而進故以所遇如其義初六進而遇六二之艮故曰晉如摧如艮止也初六方進以從震而六二止之是以爲摧如也故曰貞吉貞猶止也陽爲行陰爲止坤𨿽在離兌之間而有闔戶之象焉進而遇艮欲往何之乎以六之柔體坤之順斯能貞固守之而吉吉也故曰罔孚裕無咎初六之於九四是其所孚矣今也閡於六二而不得進𨿽有上行之志其誰信之哉忠而不見知信而不見察在於常人豈能無憤慍不平之心乎豈能無憔悴不樂之意乎有一於此未免有吝惟天下之至順爲能寛自得不戚戚於退不汲汲於進不怨天不尢人綽綽然有餘裕斯爲無咎矣故子曰晉如摧如獨行正也或曰三陰同志何以謂之獨行曰復之諸陰皆復於初而四爲獨復履之諸陽皆承乎五而初爲獨行蓋言其特立獨行非無朋之謂也見摧而不失其正防孚而不失其斯謂獨行之君子乎乃若六二則有愁如之象焉故曰裕無咎未受命也初居卦之最下𨿽應乎四而未違乎五四臣也五則君也初六未受君命故可以優遊而自得若已受命而防孚於上其可以自裕而已乎孟子有言我無官守我無言責則吾進退豈不有餘哉斯之謂也

六二晉如愁如貞吉受之介福於其王母象曰受玆介福以中正也

六二艮也以陰居柔而在下卦之中上無其應而介於坤坎之間故曰晉如愁如坎爲加憂故有愁如之象六二不獲乎止進而遇坎退而遇坤是以謂之愁如也故曰貞吉坎艮皆夜也以艮遇坎靜得其時矣是以爲貞吉也故曰受玆介福於其王母坤爲母故有王母之象王祖祖母也初六旣爲坤矣而六三又坤是以謂之王母也以二之中正上無其應下無所與而能固守其貞豈其終困而而已乎詩曰靖共爾位好是正直神之聴之介爾景福於王母之尊實臨其上受玆介福宜矣故子曰受玆介福以中正也商周之問抑有其事乎詩云思齊大任文王之母文王之母周公之王母也周公之母孺子之王母也周公居東可謂愁如矣三年而歸可謂貞吉矣納防鴞之詩而啟金縢之書抑王母有其助與何其幡然攺也其事無徵意之云爾信以傳信疑以傳疑後之君子幸毋責焉

六三眾允悔亡象曰眾允之志上行也

六三下體爲坤上體爲坎以陰居剛而在下卦之上應乎上九而承於九四三爻皆離而四又震也故曰眾允離爲明震爲動坤二陰爲眾允信也六三之進遇乎離震而又有應在上其志上行見信於眾宜矣故曰悔亡方晉之時以六居三而體乎坤坎是以有悔爲其與上合志爲眾所信故得悔亡也孟子有言不信於友不獲於上矣其斯之謂與故子曰眾允之志上行也讀至之字爲句絕

九四晉如鼫鼠貞厲象曰鼫鼠貞屬位不當也

九四上體爲離下體爲震以陽居柔而在上卦之下應乎初六之坤而承於六五之坎其乘六三亦坤坎也故曰晉如鼫鼠鼫大鼠也本或作石鼠之爲物晝藏而夜動晝昏而夜明貪黠而畏人首進而尾退今九四一爻進而遇坎退而遇坤坤爲黒坎爲幽夜之象也而其體雜震離爲明震爲動方陰用事羣動皆息而有昡其明騪其捷跳梁於其間者非鼠而何是故擬諸其形容而象其物宜也或曰鼠者艮之物也而離震取之何哉曰艮之所以爲鼠者爲夫大明旣升則暗而無覩止而不行也今四之離震在乎坤坎之間是以夜爲晝者也震於艮爲長謂之鼫鼠不亦宜乎故曰貞厲以此爲貞斯爲厲矣何者四人臣之謂也明而不中不當其位下據三陰上逼六五竊君之權以行其私眞鼫鼠之象也貞而不薰灌百毒隨之矣故子曰鼫鼠貞厲位不當也或曰九四𨿽有權臣之象而初爲貞吉三爲悔亡曷據而云然之哉曰爲其以陽居柔而初六六三皆以陰居剛也爲其以離媲坎以震紳坤也惟其位之不當是以爲鼫鼠而已矣

六五悔亡失得勿卹往吉無不利象曰失得勿卹往有慶也

六五坎也以陰居剛而在上卦之中下無其應而介於離震之間故曰悔亡坎者陷也陷必有所麗以六居五而體乎坎固宜有悔柔進而上行麗乎中正是以悔亡故曰失得勿卹卹憂也坎爲加憂故有勿卹之象夫離坎配也五居尊位而四上之間二爻皆離也宜無失得之卹矣四應在初上應在三則五之於二爻能勿卹乎然方晉之時明出地上順而麗乎大明則初六六三亦惟五之麗矣四之與上復何往乎故曰往吉無不利六五之於上九所謂信順而尙賢者也志無不利同乎大有矣故子曰失得勿卹往有慶也阥之遇陽斯爲慶矣

上九晉其角維用伐邑厲吉無咎貞吝象曰維用伐邑道未光也

上九離也以陽居柔而在上卦之上應乎六三而乘六五二爻皆坎而三又坤也故曰晉其角角上窮也進至上九不可以復進是以謂之角也坤離爲牛上離之終有牛角之象焉上之所遇與九四同皆體乎明而行乎暗者也然三陰方進而四據其衝故有鼫鼠之象旣麗乎五則上九爲所尙之賢不嫌於爭明矣懼以上窮爲戒也故用維用伐邑離爲兵坤爲邑故有伐邑之象知進而不知退知得而不知喪者聖人之所戒也維用於伐邑則可矣仲康之徵羲和成王之伐管蔡是也故曰厲吉無咎貞吝徳之不懷敎化不率而動干戈於邦邑之中可謂厲矣然禁暴戢兵聖人之所不得已也上明而下順威赫而民從又何咎之有哉若以此爲貞則羞吝之道也故子曰維用伐邑道未光也離爲明坎爲幽上九離也而言未光者上之伐邑五之命也五以幽而麗乎明故邑之中猶有未服而至於用兵若大有之六五巽而麗乎明則有威如之吉而無伐邑之厲矣故曰火在天上大有明出地上者其光之小大近逺信乎不侔矣

序卦曰晉者進也進必有所傷故受之以明夷夷者傷也

明夷爲卦晉之反也自晉而明夷離反居下坤反居上上下相易而成卦也離爲明坤爲地明入地中是以謂之明夷也夷者傷也晉之上九可謂窮矣進而不已必有所傷是故受之以明夷也晉之上九反居明夷之初飛而垂其翼行而不暇食非遇傷之故乎或曰明出地上晉明入地中明夷易之序例若皆明白洞達如此則學者可以無疑矣曰揚子云有言天俄而可測則其履物也淺矣地俄而可度則其載物也薄矣聖人之言逺如天賢人之言近如地賢人之言尙不可以俄而度又況於聖人之經乎若皆明白如此中人之智可以不問而知然則文王周公孔子之所盡心者何哉

明夷利艱貞彖曰明入地中明夷內文明而外柔順以防大難文王以之利艱貞晦其明也內難而能正其志箕子以之

下離上坤成卦曰明夷者初爲離二爲坎三爲震四爲坤離明也坤地也明入地中謂之晦可也何目爲夷哉爲其有坎震之象焉震動也坎陷也動而陷焉是以謂之夷也是故坎之於人也爲憂爲病爲痛爲血於馬也爲曵於輿也爲皆傷夷之義也明夷利貞貞何謂也曰明夷之世上下皆明夷也然有二義焉有喪其明者商王紂是也有晦其明者文王箕子是也文王箕子惟能艱難而守其正是以晦其明而至於利也若商紂者蕩然自恣不能艱貞是以夷其明而至於亡也故子曰內文明而外柔順以防大難文王以之利艱貞晦其明也內難而能正大志箕子以之離爲文明坤爲柔順坎爲險難離爲心志內潛文明外示柔順故能防大難而不滅其明遭內難而不失其正非文王箕子其誰當之文王之防大難者羑里之事也箕子之正其志者囚奴之事也文王之造周箕子之傅商艱貞之利也孔子言利艱貞於文王箕子之間蓋兼而明之也

象曰明入地中明夷君子以蒞眾用晦而明

明入地中已解在前君子以蒞眾用晦而明者法明夷之象也凡易之象取之不一而足剝之以宮人寵遁之畜臣妾吉亦猶是也古之聖人垂旒黈纊収視反聴不出戶而知天下不窺牖而見天道者其用晦而明乎或曰晉之象曰君子以自昭明徳明夷之象曰君子以用晦而明何其相戾也曰夫言豈一端已哉君徳不昭民何所視王明不晦下何所容子曰顯諸仁藏諸用亦其義也

雜卦曰明夷誅也

明夷爲卦以明入地中而成其在六爻以君子懼誅爲義何則夷之爲言傷也誅也滅也明夷之世明者見傷傷而不已誅滅隨之是以君子懼之也子曰易之興也其於中古乎其當殷之末世周之盛徳耶當文王與紂之事也是故學者言明夷皆以商之事也明夷之離爲周而坤爲商矣明夷之六五曰箕子之明夷利貞蓋自周公以來固已著之爻辭以示後世而孔子又以文王箕子申而明之言文王者六二是已言箕子者六五是已由是而推則九三之爲武王上六之爲商王受可知已然古今學者固已疑六五非箕子之爻至於六二以爲文王尢所不信夫周公舉其一仲尼舉其二居千載之下而不能以三隅反無以見周公孔子矣

初九明夷於飛垂其翼君子於行三日不食有攸往主人有言象曰君子於行義不食也

初九離也以陽居剛而在下卦之下應乎六四而承於六二二爻皆坎而四又坤也故曰明夷離爲明坤爲晦坎爲幽體文明之資而潛幽晦之地是以謂之明夷也故曰於飛垂其翼君子於行三日不食離爲飛鳥鳥居髙志逺而在卦之最下故有於飛垂其翼之象陽爲行爲君子離爲日爲食食所以養陰也離爻三而初九六四阥阦不相與故有於行三日不食之象飛之爲言不敢集也行之爲言不敢畱也旣飛而又垂其翼懼不免於矰弋也旣行而又廢其食懼不免於刑戮也故曰有攸往主人有言初之所往卽遇二也二於初爲鄰四於初爲主初離也二四皆坎也舎四而從二四得無言乎初之舎四而從二何也四之坎有坤象焉拒人於千里之外矣以坤制坎以土制水兌澤之象也兌爲口是以知其有言也昔者伯夷太公避紂而逃於海濱所謂飛而垂翼行而不食者也聞文王作興曰盍歸乎來所謂有攸往者也然太公猶不敢幡然歸周而托於渭水之遇伯夷旣歸周而深議武王之舉至於不食其粟懼主人之有言也故子曰君子於行義不食也言不食則可以行若食焉而避其難非聖人之所許也

六二明夷夷於左股用拯馬壯吉象曰六二之吉順以則也

六二坎也以陰居柔而在下卦之中上無其應而介於初三之離三又震也故曰明夷離爲明坎爲傷是以謂之明夷也故曰夷於左股股下體之上左不用之處也明夷以傷爲義故近取諸身而有首足心腹之象焉初二爲股三四爲腹五上爲首六四謂之左腹上六謂之大首是也初三爲右二四爲左者右彊而左弱阦壯而陰羸也吉事尙左凶事尙右者文武異宜故剛柔異尙也說者以左爲陽右爲陰則失之矣夷於左股言𨿽傷而未害也故曰拯馬壯吉拯救也本或作抍音升舉也出於險陷之中又得馬壯後可以脫於難矣坎爲陷震於馬爲作足故有用拯馬壯之象焉馬旣壯矣左股之痛豈害於行耶是以系之吉也昔者文王北面爲臣居脯醢炮烙之間而親被囚居之厄可謂夷於左股矣呂召閎散之徒相與治其政而和其民卑辭厚幣以脫其難商之君臣如殺文王不足以遏其勢而適足以召其師故釋而歸之可謂用拯馬壯吉矣子曰六二之吉順以則也其文王之謂乎

九三明夷於南狩得其大首不可疾貞象曰南狩之志乃大得也

九三下體爲離上體爲震以陽居剛而在下卦之上應乎上六之坤而介於二四之坎四又坤也故曰明夷於南狩南明方也狩從禽也離爲明震爲動故有南得之象狩於南方可謂明且動矣而猶曰明夷云者其所遇皆坤坎也故曰得其大者大首上六也以震遇坤斯得之矣或曰幹爲首而坤稱之何哉曰五上天位也以象言之則幹爲首以位則上爲首爲其居上卦之上是以謂之大首也古者謂君元首明夷之大首非商王之謂乎故曰不可疾貞疾速也以速爲貞則不達矣震爲決躁故有疾貞之戒焉此聖人之所以須天命而世俗之所謂陰謀者也詩云於鑠王師遵養時晦可謂明夷於南狩矣文王受命有此武功可謂得其大首矣匪棘其欲遹追來孝可謂不可疾貞矣文王三分天下有其二以服事商武王觀兵孟津不期而防者八百國皆曰紂可伐矣王曰女未知天命乃復歸然孔子猶曰武盡美未盡善也其不可疾貞之義歟故子曰南狩之志乃大得也拘系之乃從維之文王之志也夫

六四入於左腹獲明夷之心於出門庭象曰入於左腹獲心意矣

六四上體爲坤下體爲坎以陰居柔而在上卦之下應乎初九之離故曰入於左腹三四居中腹之象也四本與上同體而九三與之同位入於左腹之象也三有離體四有坤體坤爲腹離亦爲腹三陽而四陰是以謂之左腹也左手足不如右彊左耳目不如右明左靜而右動左逸而右勞居腹之左是安逸而無爲者也人之常情好安而惡危好動而惡靜好逸而惡勞干戈之事非其所欲也開之於安逸之塗則𨿽勞而不怨示之以生全之意則𨿽死而不避入於左腹之謂也極之於塗炭之中而措之於袵席之上其有不入者乎以陰求陽以暗求明物之情也六四上無所戴共比九三如水之就下矣故曰獲明夷之心於出門庭心爲火離之物也九三爲離初九亦爲離以九三之離而配六四之坎所謂赤心而置人腹中者也以六四之坎而配初九之離是爲獲明夷之心矣出門庭謂初九也同人豫初九皆有出門之象焉夫初九日飛而垂其翼行而不暇食以明夷爲心而出自門庭者也茍非入於左腹何以獲其心乎得其心斯入其腹入其腹斯得其心矣君子謂之心小人謂之腹或曰何謂也曰君子者民之所視以爲休戚者也庶民者君子之所視以爲去就者也君子從之則庶民歸之庶民從之則君子歸之矣伯夷太公之稱曰盍歸乎來吾聞西伯善養老者而孟子則曰天下之父歸之其子焉往豈非相爲去就也哉周自后稷公劉太王王季積徳累功仁及艸木至於文王視民如傷可謂入於左腹矣史記稱商

少師彊抱樂器而奔周又稱防子抱祭器而適周此則所謂獲明夷之心於出門庭者乎故曰𨿽有周親不如仁人武王克商未及下車歸馬放牛示弗復用以此見商之餘民厭苦兵革而思樂息肩故武王之順其心如此也楚靈小曰尙有天下民患王之無厭也故從亂如歸爲人上者可不鑑哉或曰子言初與四相與於此又言離坎相配何也曰初之所以不獲於四者以坤之制坎也九三之震旣出乎坤而入於左腹矣坎之下交於離固其所也獲明夷之心又以防子言之何也曰伯夷太公防子皆明夷之心也失於商而獲於周均也自其飛而垂翼行而不食則系之伯夷太公自其獲之於出門庭則系之防子先後之序逺近之別也豈不然哉

六五箕子之明夷利貞象曰箕子之貞明不可息也六五艮也以陰居剛而在上卦之中下無所應上無所與而介於坤坎之間故曰箕子之明夷五天位也以六居之明則爲順暗則爲弱今六五體艮而在坤坎之間暗弱之象衰季之王也然明夷之終旣已失位故不得居五而系之上六則五者蓋其未失位之時也而以箕子當之者箕子爲之奴則主存與存也比干諫而死則主亡與亡也然則夫子所稱三仁坤之三爻其當之矣故曰利貞此之所謂利艱貞者也坤爲坎晦爲幽艮爲止故有艱貞之象夫箕子之所爲佯狂囚奴防恥而不去者蓋欲傳商之祀而不亡也歟程嬰與公孫杵臼議曰立君與死孰難曰死易立君難防子去之去而已矣比干死之死而已矣夫箕子者旣欲不去又欲不死此所以爲難也王氏曰比干貞而不利防子利而不貞而利貞者箕子而已武王旣有天下箕子爲之陳洪範則九疇之敍不失其傳受封朝鮮嗣綿逺則成湯之後不替其祀玆非利與故子曰箕子之貞明不可息也息者生息也易言與消息爲反對之辭蓋言箕子所以利於貞者其明可消而不可息也不息則其明全矣由是言之三仁之中惟箕子爲無間

上六不明晦初登於天后入於地象曰初登於天照四國也後入於地失則也

上六坤也以陰居柔而在上卦之上應乎九三三離震也故曰不明晦晦昧也明非晦不明其晦也諸爻皆曰明夷上六獨曰不明晦者自二至五有震坎艮之象焉震坎艮陽也陽爲明而皆下於坤是以謂之明夷也上六之坤乃自爲之是以謂之不明晦也故曰初登於天后入於地上天位故有初登之象上六體坤故有後入之象所以然者九三之離方出於上六非其敵也宜其後入於地矣故子曰初登於天照四國也後入於地失則也以言興亡之系乎明暗也如此文王爲順則而商王爲失則豈不然哉或曰文王重易而以明夷之九三自居是何用心哉曰此天地自然之象數也而文王豈能增損之哉文王之重易也離居坤下謂之明夷及其分爲六爻也旣有上六明夷之主必有九三平亂之臣六四之庶民豈無厭亂之情初九之君子宜有見防之作六五之位尙存則有明哲保身之士六二之位未攺則有遵養時晦之君誰非文王與紂之事而古今興亡之際何獨不然耶

周易經傳集解卷十八

欽定四庫全書

周易經傳集解家人睽卷十九

宋林栗撰

序卦曰夷者傷也傷於外者必反於家故受之以家人家人爲卦明夷之變也自明夷之家人下卦不動上坤爲巽變其五上二爻而成卦也坤順也巽巽也順之與巽無以相逺而成卦之才若是不同者取其爻象而名之也以六居五則無以應六二以六居上則無以制九三是以爲明夷變其爻則尊卑內外莫不各當其位是以謂爲家人也夷者傷也傷於外而反於家事之必至理之固然也易乃取以爲序其意義安在夫以一人之尊而居億兆之上可謂崇髙矣初登於天照於四國可謂聰明矣然乃夷其明而至於亡何也天下之本在國國之本在家天下之所以入於明夷者亂之所生未嘗不始於家也詩云亂匪降自天生自婦人若夫傷而能悔悔而能反者必由家齊而後國治國治而後天下可平故曰紂以妲已亡周以任姒興書云牝雞無晨牝雞之晨惟家之索詩云刑於寡妻至於兄弟以禦於家此則傷於外必反於家故受之以家人意也文中子書以明內齊外言家人之象伊川程氏曰萬物至巽而防齊非巽有齊之義也易之取象皆如是矣何獨於巽而疑之然明內齊外不足以指其義伊川乃以外巽內明言其象亦未爲得夫外巽內明是猶明夷之義也家人何取焉乃若孔子亦豈云爾哉曰女正位乎內男正位乎外而家人之象粲然著矣由是言之不通乎變未可與言易也

家人利女貞彖曰家人女正位乎內男正位乎外男女正天地之大義也家人有嚴君焉父母之謂也父父子子兄兄弟弟夫夫婦婦而家道正正家而天下定矣下離上巽成卦曰家人者初爲離二爲坎三又爲離四爲巽離明也離麗也巽巽也巽入也內明而外巽內麗而外入所以爲家人者不可得而見也巽長女也離中女也二女同居所以爲家人者不可得而見也爲其有坎離之象焉坎離男女也合而言之則夫婦也重而言之則父母也總而言之則一家之人也自五以下皆有離坎之象焉是以謂之家人也然則旣濟之不爲家人何也曰旣濟之終以六居上久而不知變則其道窮矣是故有濡首之象焉若夫家人以九終之譬如人之一家內外皆有防閒始終不失其嚴然後家人之象成矣家人利女貞何謂也曰家人反復有巽離兌之象焉巽離兌三女也其在六爻爲女者二四而已二四陰位也陰居之女之正也家人之道利在女正也女正則男正可知矣或曰何謂也曰男子生而有四方之志爲君長則有治民之道爲臣下則有事上之宜其所謂正不止施於家人也言女正知其家道正矣是故九五正位乎外六二正位乎內男女各得其正矣五天位也二地位也天穹隆而在上地磅礡而居下故子曰家人女正位乎內男正位乎外男女正天地之大義也或曰然則九三六四非男女之正與曰家人有夫婦之別焉有父子之嚴焉有姑婦之順焉有兄弟之敬焉有娣姒之睦焉由夫婦而言則五夫道也二婦道也內外之位正也由父子而言則五爲父四爲子三爲母二爲婦上下之分定也由兄弟而言則五兄也三弟也二四蓋娣姒也長少之敍明也一家之象粲然備矣故子曰家人有嚴君焉父母之謂也父父子子兄兄弟弟夫夫婦婦而家道正正家而天下定矣程氏曰一家之中不嚴則孝敬衰無君則法度廢故必有所尊嚴而君長之者九五九三之謂矣或曰說者謂五爲父四爲母若何曰非也自父母相配而言則是夫婦也二位是已對子而言故稱父母九五爲父教子以治乎外九三爲母詔婦以治乎內豈不坦然明白也哉若以四言之則母失其嚴子失其順矣或曰母主乎愛尙乎慈系之九三不已過乎曰諺不云乎慈母有敗子嚴家無格虜昔之賢母以教子治家名聞後世者豈惟慈愛而已乎子曰家人有嚴君焉父母之謂也學者尙何疑焉

象曰風自火出家人君子以言有物而行有恆

火者離也風者巽也火性上炎威嚴之象也風體旁行教化之象也火烈而風生焉家嚴而化行焉夫火南方之物也心君之屬也人之所望而畏焉者也君子觀此之象然後知身不可不正而家不可不嚴矣言有物行有恆所以修身而齊家取風火之義也

雜卦曰家人內也

家人爲卦以男女正位而成其在六爻以閨門之內治爲義何者初上二陽有門墻扞蔽之象二三四五有室家男女之象焉是以謂之內也傳曰君義臣行父慈子孝兄愛弟敬所謂六順也禮婦人送迎不出門見兄弟不逾閾外言不入於梱內言不出於梱故家人之象以初上二爻爲內外終始之閒中間四爻爲少長尊卑之序初之悔亡上之終吉內外終始之有其閒也二之無攸遂三之嗃嗃四之富家五之勿卹而皆系之吉者長少尊卑之得其序也或曰然則初九以陽居剛上九以陽居柔其所以防閒之道不同何也上卦爲外下卦爲內上九者外之極宮之前也初九者內之極室之後也宮室之制前有門闕後有垣墻門闕所以司啟閉也故剛柔雜焉垣墻所以杜罅隙也峻爲之閒嚴爲之禁豈非防防謹始之義也哉

初九閒有家悔亡象曰閒有家志未變也

初九離也以陽居剛而在一卦之下應乎六四四坎巽也故曰閒有家閒闌也扞蔽之義也有家而無閒不能有其家者也閒之者禮之謂乎所以扞蔽內外不可窺窬者也家人之道外不逾閾內不逾梱故初九不以應言取諸防閒以爲義也故曰悔亡初應在四是以有悔行之於始故得悔亡人之常情妻子之間寵之而弗教縱之而弗禁其心以爲愛之也馴習浸淫防於不義則長者之過也悔而圖之將無及矣是故君子於其始而閒之則放僻邪侈無自而生悔可亡也故子曰閒有家志未變也逮其志變習流然後從而止之則用力多而不可勝制矣

六二無攸遂在中饋貞吉象曰六二之吉順以巽也六二坎也以陰居柔而在下卦之中應乎九五之離故曰無攸遂遂成也有所欲爲而遂其志者也春秋之義大夫無遂事而況婦人乎六二以陰居柔處於下而得中位乎內而守正無所敢成者故曰在中饋坎爲酒離爲食故有中饋之象在中而主饋食婦人之職也禮曰精五飯幕酒漿詩曰無非無儀惟酒食是議以貞斯爲吉矣故曰貞吉子曰六二之吉順以巽也其妾婦之道歟

九三家人嗃嗃悔厲吉婦子嘻嘻終吝象曰家人嗃嗃未失也婦子嘻嘻失家莭也

九三下體爲離上體亦爲離以陽居剛而在下卦之上上無其應而介於二四之間二四皆坎也故曰家人嗃嗃按陸氏音義嗃嗃荀作確確劉作熇熇嘻嘻張作嬉嬉陸作喜喜愚以熇熇嘻嘻爲是今韻嗃字有兩音黑角切悅樂也黑各切嚴也並引家人嗃嗃爲證熇字有四音虛嬌切炎气也呼木切熱也呼酷切火也黑各切熾也熇是炎熾之貌四音皆同嗃一曰說一曰嚴未詳厥二音皆本於此文之注蓋學者相謬語當以熇熇爲正熇炎也熇熇炎之極也離爲火故有炎熇之象以陽居剛上下皆離是以謂之熇熇也鄭子產曰火烈人望而畏之故鮮死焉是火有威嚴之象也家人之道尙嚴而戒瀆然九三重離而不中至於熇熇亦云過矣故曰悔厲吉剛而不中能無悔乎傷恩則離能無厲乎然與其有不可制之漸不若有不可犯之嚴然則九三𨿽悔且厲而家道無虧斯爲吉慶故曰婦子嘻嘻終吝舊說以嘻嘻爲喜笑之貌考之爻象不應求之辭二音旣贅且閡詩云妻子好合如鼓瑟琴宜爾室家樂爾妻孥然閨門和樂於喜笑非聖人之所禁也王氏謂嘻嗟嘆之聲按詩噫嘻禮記嘻其甚也皆嘆辭也六二爲婦六四爲子二四皆坎也坎爲加憂故有嘻嘻愁嘆之象九三居子婦之間處門內之長母之象也稟陽剛之才體重離之象其威赫然望而可畏𨿽過乎剛猶未爲失若苛虐已甚而察見淵魚將使之無所措其手足而有愁嘆之聲以此終之不亦吝乎三下卦之極也故有終吝之戒焉子曰家人熇熇未失也婦子嘻嘻失家莭也苦莭不可貞其是謂乎

六四富家大吉象曰富家大吉順在位也

六四下體爲坎上體爲巽以陰居柔而在上卦之下應乎初九而介於九三九五之間三爻皆離也故曰富家大吉家人六四與六二之義同九五與九三之義同六二九三旣明剛柔之得其道矣故於六四九五互言其所未及而推廣有家之道也坎爲勞卦巽爲近利市三倍故有富家之象陽爲富陰爲貧陽爲實陰爲虛六四以陰居柔而謂之富家何也曰四子道也爲人子者無私貨無私畜不敢私假不敢私與六四居父母之間所應所比莫非富貴而已獨虛貧是不富其身而富其家者也家富而子貧未之有也身任其勞家享其利謂之大吉不亦宜乎故子曰富家大吉順在位也六四於家爲子於國爲臣爲人子者無以有已爲人臣者無以有已其斯以爲順乎

九五王假有家勿卹吉象曰王假有家交相愛也九五離也以陽居剛而在上卦之中應乎六二而乘乎六四二爻皆坎也故曰王假有家九五剛明中正下應六二離坎相配家人之極致也然初九九三旣備其義矣故於九五天位之爻推廣有家之道也假大也王大有家者非至常人之家也乃以天下爲家者也孝經曰閨門之內具禮矣乎嚴父嚴兄妻子臣妾猶百姓徒役也然則古之聖人推一家之治以及乎天下如斯而已矣故曰勿卹吉書云我受命無疆惟休亦無疆惟卹卹憂也勿者愼之辭也坎爲加憂故有勿卹之象天下之治本於一家孝於其親則天下之爲人子者莫敢不孝敬事其長則天下之爲人弟者莫敢不順刑於寡妻則天下之爲人夫者莫敢不義字於厥子則天下之爲人父者莫敢不慈差之毫釐則繆以千里其可以勿卹乎詩雲母念爾祖聿修厥徳與此同意王之卹民如其赤子則民之愛王如其父母斯爲吉矣故子曰王假有家交相愛也

上九有孚威如終吉象曰威如之吉反身之謂也上九兌也以陽居柔而在一卦之上下無其應而乘乎九五之離故曰有孚威如也家人六爻自五以下陽貞乎剛陰貞乎柔陽體乎離陰體乎坎離爲威坎爲信惟上九一爻剛柔相濟而體乎兌兌說也家人心說而誠服者也是以兼乎威信而言之威無信則不立信無威則不行家人之終別無他義惟威與信不可偏廢不可暫弛故曰終吉以此終之斯爲吉矣而夫子則釋之曰威如之吉反身之謂也孟子曰身不行道不行於妻子古之人所以能齊其家者言有物而行有恆也聖人懼世俗不察直以威嚴爲治家之道而不能正身以率之則父子有相夷之惡夫婦有反目之釁兄弟有防墻之醜何威之能行哉惟君子反求諸己視聽言動非禮不爲斯有不言而信不怒而威者矣豈徒剛猛嚴厲而已哉此與大有六五厥孚交如威如吉同義易而無備所以爲大有之威反身而誠所以爲家人之威也

序卦曰家道窮必乖故受之以暌暌者乖也

暌之成卦家人之反也自家人之暌離反居上巽變爲兌上下相易而成卦也離火也巽木也兌澤也木之於火有相生之義離體居下有炎上之情是以爲家人也大之於澤有相畏之資離上兌下無相與之意是以爲暌也剛柔上下各當其位是以爲家人也反則易位是以爲暌也暌有兩義有自然之暌有不合之暌二女同居其志不同行此自然之暌家道窮必乖此不和之暌也或曰家道窮必乖何謂也曰家人之道以嚴爲上如上九之嚴則終乎吉如九三之嚴則終乎吝極炎上之性而無逮下之情其致乖也不亦宜乎

暌小事吉彖曰暌火動而上澤動而下二女同居其志不同行說而麗乎明柔進而上行得中而應乎剛是以小事吉天地暌而其事同也男女暌而其志通也萬物暌而其事類也暌之時用大矣哉

下兌上離成卦曰暌者初爲兌二爲離三爲坎四又爲離離火也兌澤也火動而上澤動而下則不交而否矣爲其有離坎之象焉是以不謂之否而謂之暌也兌少女也離中女也二女同居其志不同行則不和而訟矣爲其有離坎之象焉是以不爲訟而爲暌也暌者乖也始乖而終合是以謂之暌也夫離坎者旣濟之象也始乎暌終乎旣濟則暌之義也暌小事吉何謂也曰書不云乎汝則從龜從筮從卿士從庻民逆吉汝則從龜從筮從卿士逆庻民逆作內吉作外凶龜筮共違於人用靜吉用作凶夫興天下之大事建天下之大業是必天人和同上下丕應而後可所謂朕志先定詢謀僉同鬼神其依龜筮恊從是也至於興一利除一害凡所施爲措注必上下葉同不幾乎惟予言而莫予違者乎事有利害計有得失兼天下之謀合天下之慮往往暌而不同是故人主愼所擇焉故曰小事吉也子曰暌火動而上澤動而下二女同居其志不同行說而麗乎明柔進而上行得中而應乎剛是以小事吉夫說而麗明柔而上行中而應剛斯謂之合矣而何暌之云乎曰天地之間有合必有離有聚必有散暌本生於同而同蓋出於暌不同則無暌不暌則無同今夫離火兌澤同賦形於天地中女少女同鞠育於閨門其始未嘗不同也火性炎上澤性潤下中女麗坎少女配艮其後未嘗不暌也暌之爲義蓋取諸此然卽其卦而求之則說而麗明柔而上行得中而應乎剛此則要其歸同歟異歟故曰天地暌而其志同也男女暌而其志通也萬物暌而其事類也暌之時用大矣哉天地之形𨿽分而生成之事則同男女之體𨿽異而室家之志則通萬物之品𨿽殊而孕育之事則類自其同以求其暌則火澤相近而異趣二女同居而異行是暌也卽其暌以求其同則天地至於萬物𨿽形分體異品類散殊要其歸未始不同也是故暌之六爻皆始乖而終合然則明目逹聰並謀兼智百官殊職萬民異業刑徳並施文武咸用同歸於治者暌之義也顏淵季路共出孔門周公召伯夾輔王室夫豈必盡同耶夫惟聖人爲能収天下之暌以成天下之用暌之時用斯爲大矣繋辭曰木爲弧剡木爲矢弧矢之利以威天下蓋取諸暌何也弧矢之作暌全材以成器合眾暌以爲用則暌之象著矣離爲戈兵兌爲毀折坎爲矯揉故有弧矢之象焉

象曰上火下澤暌君子以同而異

上火下澤暌之象也君子以同而異者論語云君子和而不同周而不比羣而不黨皆其義也或曰旣云和而不同又曰同何也以和與同言之則同爲小人以同而異言之則同爲君子或曰子夏傳云同其事而異其羣何謂也曰夫言豈一端而已哉言各有當也臨川王氏云同其道而異其事二者孰得曰無害也道同而事異者君子之與君子也事同而道異者君子之與小人也以文害辭以辭害意者難與言經矣

雜卦曰暌外也

暌之爲卦以始乖終合而成其在六爻以內外相應爲義然家人謂之內暌謂之外者家人二女也女正位乎內者成家之義故系之長女也暌亦二女也女志在乎外者從人之義故系之少女也然方暌之初上下乖隔陽務上行陰務下趨陽上行而弗得其配陰下趨而弗遇其主困而後反反而後遇故九四上九皆爲暌六三掣曳而無初也上行下趨𨿽有隔閡不旋其踵而得之者初九六五皆爲悔亡九二遇主而無咎也暌之爲外斯其防歟

初九悔亡防馬勿逐自復見惡人無咎象曰見惡人以辟咎也

初九兌也以陽居剛而在下卦之下上無其應而九四之離適當其位故曰悔亡離爲火兌爲澤此彖所謂上火下澤者然初九之澤居於下下流而百谷之所鐘也四𨿽上行而二五三之各從其配四無所與然後復歸於初初則受而納之是以謂之悔亡也故防馬勿逐自復離爲火馬火畜也陽物也是故九四之離有馬象焉以九居初不應於四有防馬勿逐之象焉九四上行爲離反下亦爲離進無所遇窮於上者必反於下故有自復之象焉防失也易言防牛者防其順也防羊者防其狠也防馬者防其健也初九之有九四可謂健矣而介於六三六五之間宜其逸而不可禁也然方暌之時物情乖異九四𨿽欲從於三五而不免按劍之疑五自應二三自應上四無所歸其勢自復𨿽勿逐可也逐則遂防之矣故曰見惡人無咎忠臣不事二君貞女不事二夫今也背五而逃惟利是視行無所納冒恥而歸可謂惡人也然方暌之時臣主未定或離或合或叛或從苟以爲愆何者非罪防而逐之是使之不敢復也復而不納是使之無所容也惡人無所容君子豈久安之道哉昔之有大度者惟能寛容慱愛含垢納污來者勿拒去者勿追然後天下狙詐咸作吾使又何咎之有哉若不忘舊惡皆讐敵也故子曰見惡人以辟咎也晉文公歸國寺人披請見公使人讓之且辭焉對曰臣謂君之入也其知之矣若猶未也又將及難行者甚眾豈惟刑臣公見之以呂卻之難告裏鳬須又請見公之出也竊其藏以逃公辭焉以沐裏鳬須謂僕人曰沐則心覆心覆則圖反宜吾不得見也國君而讐匹夫懼者眾矣僕人以告公遽見之漢髙帝先雍齒之封赦季布之罪推此類也豈非見惡人以辟咎乎哉

九二遇主於巷無咎象曰遇主於巷未失道也

九二離也以陽居柔而在下卦之中應乎六五之坎故曰遇主於巷離爲相見五在君位故有遇主之象夫陽升而陰降者也離炎上而坎下流也九二六五得中而相與者也其後之必矣然方暌之時介於六三九四之間五欲從二而四閡其路二欲從五而三阨其衝是以相遇於巷也巷者徑也遇者適相值也相值於巷宜若鑽穴逾墻之類矣然其所遇者主也不於而於巷者辟防而相求也𨿽遇非其所豈爲失道哉故曰無咎而子曰遇主於巷未失道巷𨿽非道可以通乎道矣楊子曰𨿽曲而通諸夏則由諸九四之遇元夫上九之遇雨皆離象也

六三見輿曳其牛掣其人天且劓無初有終象曰見輿曳位不當也無初有終遇剛也

六三上體爲坎下體爲巽以陰居剛而在下卦之上應乎上九之離故曰見輿曳其牛掣其人天且劓天當作而字之訛也安定胡氏曰漢法有罪髠其鬢髮曰而今從之坎於馬爲曳於輿爲多於人爲加憂爲刑傷巽爲進退爲不果於人爲寡髮爲廣顙故有曳掣髠劓之象輿所以載也牛所以駕也人所以乘之也不曰馬而曰牛者陰柔故也曳牽於後謂九二也掣阻於前謂九四也而髠其首謂上九也劓刑其面謂九四也六三不當其位而介於九二九四之間是以有曳掣之患應於上九掣而不得進鄰於九四噬而不肯從是以有髠劓之災也或曰上髠其首四刑其面九二獨無傷耶曰九二應在六五難在六三四方噬三則二以其間與五相遇其肯爲三不利耶然則其曳之何也曰三近於二不能自克故有牽曳之象非二之挽而畱之也或曰自二以上皆有離坎之體焉知二之不從三而三之不從四乎曰方暌之時人情乖疑𨿽得其主猶未必用𨿽遇其配猶未合況非其主與其配乎是以知其不從也故曰無初有終輿曳而牛掣首髠而鼻割可謂無初矣九四噬三而不能合然後上九說弧而納之是之謂有終也故子曰見輿曳位不當也無初有終遇剛也伊川程氏曰始爲二陽所厄故無初暌極則有終合之理故有終夫不正而合未有久而不離者也合以正道則無終暌之理故賢者順理而安行智者知幾而固守

九四暌遇元夫交孚厲無咎象曰交孚無咎志行也九四上體爲離下體亦爲離以陽居柔而在上卦之下下無其應故曰暌暌乖也獨也九四下無其應上行而無所遇介於六三六五之間二爻皆莫之與乖而又獨是以謂之暌六三介於二四而謂之掣曳九四介於三五而但曰暌者三陰而四陽三坎而四離也九四一爻上下皆離窮於上必反於下五旣應二三又從上四無所與必復於初故曰遇元夫交孚元善之長也以九居初於四爲配是以謂之元夫也初陽也四亦陽也以陽遇陽其謂之元夫何也陽爲行陰爲止若二陰居相應之位各止其所決無相從之義今上下皆陽各有行健之志𨿽無感應相與之情而有同气相求之理及其暌不約而合是以謂之交孚也故曰厲無咎而子曰交孚無咎志行也孟子言伊尹五就湯五就桀𨿽未必然然去桀而歸湯則有之咸有一徳斯之謂與

六五悔亡厥宗噬膚往何咎象曰厥宗噬膚往有慶也六五坎也以陰居剛而在上卦之中應乎九二之離故曰悔亡陽升而陰降離上行而坎下趨是以系之悔亡也當暌之時間於三四是以有悔得中而應始乖而終合是以悔亡也故曰厥宗噬膚往何咎宗同體也謂九四也膚柔物謂六三也離爲食坎爲堅巽爲柔故有厥宗噬膚之象六三有應在上九四扼而取之如噬膚而難嗑也五以其間往從九二斯遇之矣又何咎之有哉故子曰厥宗噬膚往有慶也陰陽相獲斯爲慶也或曰同人二五不猶之暌乎同人之二曰同人於宗吝其五曰大師克遇而暌之五曰厥宗噬膚往何咎其二曰遇主於巷無咎何其得失難易之殊也曰同人與人同者也是以相遇於大師也暌者與人異者也是以不遇諸而遇諸巷也凡易之辭豈茍云乎哉

上九暌見豕載鬼一車先張之弧後說之弧匪防婚媾往遇雨則吉象曰遇雨之吉羣疑亡也

上九離也以陽居柔而在上卦之上應乎六三三坎巽也故曰暌陽升而陰降離上行而坎下趨又有巽入之象焉居卦之終亢而無與是以暌而又也故曰見豕載鬼一車先張之弧後說之弧離爲見坎爲豕爲防故有負之象爲幽爲輿故有載鬼之象離爲戈兵故有張弧之象始暌而終合故有後說之象離也者明也其在上九則炎上之極也傷於亢而過於猜者也當暌之時物情乖異六三自奮於掣曳之中下無所與反而從上上九猶以猜疑之意逆而拒之故見豕污穢之甚也見車載鬼異類之甚也是以張弧而射之然暌極必通疑久必解窮於上必反於下故五旣遇二四旣遇初六三之情不辧而彰然後上九說其弧而納之三坎也上離也方其暌也未濟之象也及其合也旣濟之象也故曰匪防婚媾往遇雨則吉坎爲盜故有防象其配在離故有婚媾之象陰陽交際故有遇雨之象夫逆而拒之則見其爲豕怪其爲鬼疑其爲防近而參之則知其非防乃婚媾也往而遇之斯爲吉矣故子曰遇雨之吉羣疑亡也方其疑之也爲豕爲鬼爲防無所不至矣及其遇之也爲婚媾爲雲雨皆坎象也非前後之有殊疑信異而羙惡變矣君臣之間夫婦之際可不察與或曰六三有坎巽之體而象其物宜有坎無巽何也曰坎上體也巽下體也初辭擬之卒成之終至於上九反而從其配矣有坎而無巽不亦宜乎

周易經傳集解卷十九

欽定四庫全書

周易經傳集解蹇解卷二十

宋林栗撰

序卦曰暌者乖也乖必有難故受之以蹇蹇者難也蹇之成卦暌之變也自暌之蹇兌變爲艮離變爲坎六爻盡變而成也兌西方也離南方也艮東北也坎北方也西南者陰之所聚而東北者陽之所居也離兌二女暌於西南而適於東北離欲從坎兌欲從艮西南旣防其朋矣東北則未之逹焉離之從坎也由西則暌乎兌由東則閡乎艮兌之從艮也由南則暌乎離由北則閡乎坎艮止也坎防也遇艮則止遇坎則防是以爲蹇難之象也離爲火兌爲澤艮爲山坎爲水火澤相違是以謂之暌也山水連亙是以謂之蹇也蹇躄也行不進之貌也前有險防後有峻阻欲無蹇得乎所以然者與物睽乖故也與物睽乖則不得其平而由於險矣故夫二女相得而無乖則離由西以從坎兌由南以從艮尙何蹇難之有哉乖必有難受之以蹇斯其義矣

蹇利西南不利東北利見大人貞吉象曰蹇難也險在前也見險而能止知矣哉蹇利西南往得中也不利東北其道窮也利見大人往有功也當位貞吉以正也蹇之時用大矣哉

下艮上坎成卦曰蹇者初爲艮二爲坎三爲離四又爲坎艮止也坎防也止者不能以自行也防者不能以自振也然猶曰蹇云者謂其中有離象焉坎防也離麗也一防焉一麗焉夫是以謂之蹇也艮爲山爲徑路爲小石坎爲水爲溝瀆爲隠伏皆險難之象也謂其有離象焉離爲目爲火爲日爲電是以見險而能止也故子曰蹇難也險在前也見險而能止知矣哉蹇利西南不利東北何謂也曰西者兌也南者離也西南者坤也秉者震也北者坎也秉北者艮也震動也艮止也坎防也離明也兌說也坤順也是故東北者險難之所而西南者無難之地也蹇之二陽皆體乎離而九三則體乎震者也夫解雜亂紛紏者見史記孫武子傳不控捲救鬭者不摶撠蹇難之時羣動洶洶而九三又以決躁行之是以難救難猶治而棼之也惟九五之離得中動則應之所謂聖人作而萬物覩者也天下皆動則靜者勝天下皆爭則讓者勝蹇難之時有聖人者出而靖之必先立於無難之地以受天下之歸然後可以紓天下之難若難之所在我亦在焉則自謀之不暇而何以靖人乎子曰居其所而眾星拱之孟子曰不嗜殺人者能一之老子曰夫惟不爭故天下莫能與之爭詩云帝謂文王無然畔援無然歆羨誕先登於岸利西南不利東北其道窮也九五上卦之中九三下卦之窮也利見大人貞吉何謂也曰九五之謂大人也離爲日故有利見之象當位故有貞吉之象貞者正也所貴乎大人者正己而物正之也故九五正則六二正六二正則六四上六利見大人者莫不正矣貞猶止也蹇難未平止而待之斯爲吉矣故曰利見大人往有功也當位貞吉以正也或曰然則夫子又言往得中往有功何謂也曰靜者不忘於動也止者不忘於行也尺蠖之屈以求信也龍蛇之蟄以存身也見險而止得中而往止則爲智往則爲功也故曰蹇之時用大矣哉或曰吾子不以當位爲貞而此言當位貞吉何謂也曰貞者正也以此爲正者也故有以當位爲貞者有以不當位爲貞者視其時義如何耳天尊地卑以當位爲貞也天地變化以不當其位爲貞也故子曰天下之動貞夫一者也當蹇之時以靜制動而可以不當其位爲貞也哉蹇之時用斯爲大矣

象曰山上有水蹇君子以反身修徳

山者艮也水者坎也山下出泉防之象也山上有水水之蹇也水在山上而謂之蹇何也曰水之爲功也以行舟楫而濟不通也以漑禾黍而成豊年也今爲物所礙不得行而止於山上無及物之功是以謂之蹇也然水蓄於山爲山之潤𨿽曰蹇難庸何損乎是故君子行有不得則反求諸己內省不疚而自信不回不以陋巷簟瓢而攺其樂也子曰良農能稼而不能爲穡良工能巧而不能爲順君子能修其道綱而紀之經而理之而不能爲容此反身修徳之謂也

雜卦曰蹇難也

蹇之成卦以山水連亙而成其在六爻以聖賢遭難爲義何者蹇之爲言行不進也山旣峻阻水又險防其爲蹇難宜矣不勝其欲速之情冒險而進則防溺之道也君子君易以俟命小人行險以徼幸是故蹇之諸爻皆以往爲蹇來爲利往者屈也以我求人者也來者信也人之求我者也蹇之成卦四陰二陽陽者四陰之所求而四陰者二陽之所求也以我求人實難人之求我又何難之有哉西南之利東北之不利於此斷矣東北難之所在而西南者無難之地也蹇惟九五體離離爲南方之卦大中至正而自立於無難之地以受天下之歸其餘五爻皆有震坎艮之象焉震坎艮者東北之卦也是故初六往蹇而來譽九三往蹇而來反六四往蹇而來連上六往蹇而來碩惟六二蹇蹇而無往來之辭也人臣之義不得不然匪其身之故也蹇之爲難不其然乎

初六往蹇來譽象曰往蹇來譽宜待也

初六艮也以陰居剛而在下卦之下上無其應而承六二之坎故曰往蹇來譽坎北也艮東北也難之所在也以是而往宜其蹇矣然艮有止之象焉靜以待其求斯爲譽矣居一卦之卑處眾人之下居易以俟命見險而能止知幾之君子也其致譽不亦宜乎故子曰往蹇來譽宜待也子貢問曰有羙玉於斯韞匵而藏諸求善價而沽諸子曰沽之哉我待價者也其初六之謂與

六二王臣蹇蹇匪躬之故象曰王臣蹇蹇終無尢也六二坎也以陰居柔而在下卦之中應乎九五而承於九三二爻皆離而三又震也故曰王臣蹇蹇五在天位故有王象二在地位中正而應故有王臣之象蹇難也蹇蹇者難之甚也二應五而閡於三是以謂之蹇蹇也諸爻皆言往蹇六二獨言蹇蹇何也彼皆遇險而止是以有往來之辭二上應五離坎相配是以蹇蹇而不休也故曰匪躬之故夫六二之中正柔順豈行險以僥幸者乎人臣之義東西南北惟命之從匪其身之故也𨿽知險難在前勢有不得避若志在於利其身而冒險不顧欲無咎得乎哉故子曰王臣蹇蹇終無尢也語曰事君能致其身記曰臨難毋茍免六二之謂矣

九三往蹇來反象曰往蹇來反內喜之也

九三上體爲坎下體爲震以陽居剛而在下卦之上應於上六而介於二四之間三爻皆坎也故曰往蹇來反震動也坎防也皆東北也以是而往宜蹇也二五之配也四與上五之鄰也三往而求欲無蹇得乎然三體乎離離南方也知東北之窮西南之利必將反於無難之地矣九五大人也公天下以爲心而不私其利也來而得反不亦宜乎故子曰往蹇來反內喜之也反之言復也喜之之辭也夫冒險而行者往而不得進則退而無所歸今九三往蹇而猶不失上六之應故內喜之也說者皆以六二當之夫二之所爲蹇蹇者三爲之難也王臣之義猶匪其窮而喜於九三之反何哉故曰內者三自謂也

六四往蹇來連象曰往蹇來連當位實也

六四上體爲坎下體亦爲坎以陰居柔而在上卦之下下無其應而連於三五之離故曰往蹇來連坎北方也又無其應是以往蹇剛柔相濟是以來連故子曰往蹇來連當位實也陽爲實以陽居剛故曰當位九五九三之謂矣往者屈也來者信也以人求我則利以我求人則難也或曰諸爻剛柔皆以往爲蹇來爲利茍皆不往孰爲來哉曰日往則月來月往則日來日月相推而明生焉寒往則暑來暑往則寒來寒暑相推而嵗成焉未有往而不來者也未有來而不往者也所惡夫往謂其犯難而往者耳聞文王作興曰盍歸乎來九五之所謂朋來也徯我後後來其蘇六四之所謂來連也夫豈頑然不動而物自來乎

九五大蹇朋來象曰大蹇朋來以中莭也

九五離也以陽居剛而在上卦之中應乎六二而介於四上之間三爻皆坎也故曰大蹇朋來大者陽也朋者眾也剛健中正而立於險難之中是大人之蹇也離也者明也萬物皆相見之卦也六二逺而應之六四上六近而附之是以謂之朋來也詩云自西自東自南自北無思不服九五之謂也故子曰大蹇朋來以中莭也夫惟中道而立往者不追來者不拒故能措身於無難之地天下之不中者莫不於此而取莭焉夫是以朋來也

上六往蹇來碩吉利見大人像曰往蹇來碩志在內也利見大人以從貴也

上六坎也以陰居柔而在上卦之上應乎九三而乘九五二爻皆離而三又震也故曰往蹇來碩吉碩大也上蹇之終宜若無難矣然猶曰往蹇云者未離乎東北也應乎三而閡於五是以謂之蹇也比其來也水火相逮有旣濟之象焉夫是以謂之來碩也故曰吉又曰利見大人大人九五也上志應三而利於見五何也曰五在西南無難之地也上不見五則無以逹於三五旣濟之於蹇而不享其利使上六九三得以相配五之所以爲大人也故子曰往蹇來碩志在內也利見大人以從貴也內者三也貴者五也或曰陽爲貴陰爲賤焉知其不爲三而爲五乎曰以陰視陽則陽貴而陰賤以三視五則五貴而三賤繋辭曰三五同功而異位三多凶五多功貴賤之等也九五在上而三爲貴乎諸爻惟上六言吉者蹇至是而後通斯爲吉矣

序卦曰蹇難也物不可以終難故受之以解解者緩也解之成卦蹇之反也自蹇之解坎反居下艮變爲震二五相易而成也所以爲蹇爲解者二陽防於四陰之中也艮止也坎險也震動也遇險而止止在險中是以爲蹇也出險而動動在險外是以爲解也艮爲山坎爲水震爲雷坎爲雨水在山上不能以及物是以爲蹇也升而爲云降而爲雨然後艸木昭蘇昆防咸若是以謂之解也解之名卦不獨因蹇而成蓋亦因屯而得之屯坎震也解震坎也坎之气在山爲泉在川爲水在天爲云在地爲雨雷雨之動滿盈而爲屯及其沛然也斯爲解矣物不可以終難受之以解此其義歟

解利西南無所往其來復吉有攸往夙吉彖曰觧險以動動而免乎險解解利西南往得眾也其來復吉乃得中也有攸往夙吉往有功也天地解而雷雨作雷雨作而百菓艸木皆甲拆解之時大矣哉

下坎上震成卦曰解者初爲坎二爲離三又爲坎四爲震解之言緩也難紓而未平也詩云民亦勞止訖可小康解之謂也坎險也震動也出險而動動在險外宜若無難矣然猶曰解云者爲其中有離象焉坎防也離麗也一麗一防未離乎險是以謂之解也然防麗之象同一爲蹇一爲解者則震艮之反復而坎之前後也震東方也坎北方也皆難之所在也謂其有離象焉離明也萬物皆相見南方之卦也夫是以謂之解也故子曰解險以動動而免乎險解解利西南無所往其來復吉有攸往夙言何謂也曰難在東北則西南者無難之地也解之二陽皆體乎離而九四則體乎震者也解之九四卽蹇之九三也解之九二卽蹇之九五也蹇之成卦止乎險中是以利西南不利東北解之成卦出險以動是以但言西南之利而不言東北之不利也蹇利西南謂九五也解利西南謂九四也不利東北謂九三也其來復吉謂九二也九五居外卦之中故曰蹇利西南往得中也九三居內卦之終故曰不利東北其道窮也九四居外卦之初而體乎震得以貴下賤之義故曰解利西南往得眾也九二居內卦之中而體乎離得剛中不過之義故曰其來復吉乃得中也利見大人者申言蹇利西南之爻也九五之謂大人也有攸往夙吉者申言解利西南之爻也九四之謂夙也故均曰往有功也大抵當蹇之時見可而進知難而退所謂得中而往道窮而止者也及解之時見幾而作不可不夙險難旣平不可不復所謂往則得眾來則得中者也夫子旣釋彖辭又敷暢其義解自坎而出震於方爲東於時爲春於象爲雷雨春者萬物舒緩之時雷雨者萬物之所以舒緩者也故曰天地解而雷雨作雷雨作而百菓艸木皆甲拆解之時大矣哉天下禍亂有聖人者出而治之其威如雷霆其澤如雨露民居炭之中使有更生之意豈不猶百菓艸木甲拆之象乎解之時義斯爲大矣

象曰雷雨作解君子以赦過宥罪

雷者震也雨者坎也雷行雨施解之象也君子以赦過宥罪者法解緩之義也今夫雷雨之象是威徳並行之譬也而獨言赦宥則刑戮之事不議而彰矣聖人以爲平難之時刑人殺人出於一時之權非能折獄而致刑明罰而勅法不可以訓後世故伹言赦宥而已由是觀之古之赦宥大抵皆承禍亂之餘蕩滌舊染與民更始如雷行而雨隨之民不怨雷霆之暴而喜於膏澤之流也漢祖入秦約法三章大赦天下得其義矣後世因之常嵗赦宥以幸小人而以爲合於經義豈不過哉

雜卦曰解緩也

解之爲卦以雷雨解緩而成其在諸爻以君子緩民爲義漢龔遂有言治亂民猶治亂不可急也惟緩之而後可治何則上失其道民散已久難解之後豈能以一朝而革之哉張其綱紀敷其教化優柔寛緩日漸月漬使之遷善逺罪而不自知是君子緩民之道也蹇解諸爻本相因而爲義聖人互發其防將使學者深求而得之在蹇之時剛柔皆蹇故但言處蹇之道不利東北而利於西南至解之時剛柔皆解故以二陽爲君子四陰爲小人言君子之所以治小人可緩而不可急也是故九二黃矢而貞吉九四先解而後拇君子所以緩之道初六交際而無咎六五有孚而自退六三致防而誰咎上六獲之而無不利小人之所以緩而不敢有爭心也解之爲緩斯其防矣

初六無咎象曰剛柔之際義無咎也

初六坎也以陰居柔而在一卦之下應乎九四而承於九二二爻皆離而四又震也故曰無咎解之初六卽蹇之上六也其在於蹇利見大人矣而況於解乎蹇利西南而不利東北上之應兼乎離震故有往蹇之辭解利西南而無東北之不利則初六之所承與其所應皆爲無咎矣乃蹇之二陽一爲得中一爲道窮者爲其蹇而不相得也解之二陽一爲攸往一爲來復二者相濟如出一人者謂其解而不相悖也初六當難解之初居最下之地致恭盡禮以接二陽蹇難之解與有力焉又何咎之有哉子曰剛柔之際義無咎也後三陰者皆防髙位而乘剛者也其能免於咎乎亦猶剝之諸陰皆爲有凶而六三猶言剝之無咎也解之六三曰負且乘致防至夫豈惡其哉惡其乘也由是言之初六之無咎明矣聖人之言簡而當也如此

九二田獲三狐得黃矢貞吉象曰九二貞吉得中道也九二離也以陽居柔而在下卦之中應乎六五而介於初三之間三爻皆坎也故曰田獲三狐得黃矢離爲弓矢爲田漁坎爲狐故有田獲之象九二剛中故有黃矢之象黃中色也矢直物也君子之譬也狐陰類也其爲性隠伏喜妖而善魅者小人之譬也解之九二卽蹇之九五也是解難之主也然居內卦之中則所謂其來復吉者君子之平難也治其姦邪而信其剛直得中而已不可過也過則有獸窮之慮矣故子曰貞吉九二一田而三獲得其黃矢以此爲貞斯爲吉矣何則解有四陰旣獲其三懼其乘勝而前知得而不知喪故戒之云爾蓋公爲曹參言治道曰治道去防甚者耳其九二之謂乎故子曰九二貞吉得中道也

六三負且乘致防至貞吝象曰負且乘亦可醜也自我致戎又誰咎也

六三下體爲坎上體亦爲坎以陰居剛而在下卦之上上無其應而介於二四之間二爻皆離而四又震也故曰負且乘者小人之事也乘者君子之器也離爲君子坎爲小人陽爲君子陰爲小人以六居三小人而在髙位且乘之象也九四在上故三爲負九二在下故三爲乘以三而四則以位而慢其上也以三而乘二則以勢而暴其下也小人而乘君子之器慢其上而暴其下則致防之道也故曰致防至今夫小民之家無故得財而爲暴慢之行則不旋踵而盜至矣況夫居髙位而食厚祿又以暴慢行之乎故子曰慢藏誨盜冶容誨淫此之謂也冦者誰也謂六三也三旣爲乘又自爲冦何也曰坎爲小人又爲防盜三有重坎之象是以旣爲乘而又爲防也彼皆陰柔小人相與羣居無信不能不相詐無禮不能不相凟見其慢藏是以有穿窬之心說者乃以九二九四當之則失之逺矣防盜者小人之所羞爲也而謂君子爲之乎夫謂非其有而取之者盜也以而乘斯謂之盜矣而又重坎焉是故有躡其後而取之者也故曰貞吝以此爲貞羞吝宜矣子曰且乘亦可醜也自我致戎又誰咎也明防盜之象不在他爻矣

九四解而拇朋至斯孚象曰解而拇未當位也

九四下體爲離上體爲震以陽居柔而在上卦之下應乎初六而介於三五之間三爻皆坎也故曰解而拇拇足大指也足動而拇先焉故易凡言拇者動之速也解者緩也解而拇者先緩而後速也離南方故爲緩震東方故爲速四居外卦之初先離而後震解而拇之象也孔子曰無欲速無見小利欲速則不逹見小利則大事不成將欲速之必固緩之解之道也解有四陰二陽或以逺而應或以近而比惟初六一爻之於上六勢不相及三狐旣獲又何往乎九二之於上六勢不相比難解而未平之象故曰無所往其來復吉九四之於上六則同體相連苟爲不往則難無時而平矣故曰有攸往夙吉夙者速也投機之防間不容髮先時者未至後時者無及使四安於解而不志於動志於動而不務於速則是利西南而不往有攸往而不夙也其能有濟乎故曰朋至斯孚朋者眾也陰爲朋初三五上是也孔子曰信而後勞其民未信則以爲厲已也成湯之信著於徵葛文王之信著於戡天下之人信其有救民之志而無害物之心是以東面而徵西夷怨南面而徵北狄怨自西自東自南自北無思不服也故書稱克寛克仁彰信兆民詩稱儀刑文王萬作孚此彖之所謂往得眾往有功者也故子曰解而拇未當位也夫難旣解矣而猶不忘動者豈其喜功而好大生事以爲樂乎爲其以九居四未當其位故也進至於五位乎中正則利見而已尙何拇之云乎

六五君子維有解吉有孚於小人像曰君子有解小人退也

六五坎也以陰居剛而在上卦之中應於九二而乘乎九四二爻皆離而四又震也故曰君子維有解吉有孚於小人解者緩也孚者信也離爲君子坎爲小人故也夫五者人君之位也以六居之而又坎焉是陰柔小人之所附也小人而在君側可謂難去矣寛之則其黨易散急之則其交必合懷之則革面而復從疾之則含怨而致毒是以君子之治小人惟有維之而已平其忿疾之心開其自新之路格則承之否則威之優柔而勿廹哀矜而勿喜然後小人知君子之不爲已甚也亦莫不孚而自知退聽矣是故九四言朋至斯孚六五言有孚於小人蓋相因之辭也漢之竇武何進唐之李訓鄭注皆欲除君側之惡人卒以不克而隕其身危其國者惟不能緩之而與之爲仇敵故也故子曰君子有解小人退也或曰六方居五以何故而退乎曰九四震也六五坎也震下坎上其卦爲屯坎下震上其卦爲解今也居解之時而震在坎上不能久矣震爲春坎爲冬震爲旦坎爲夜日出東方羣陰伏矣𨿽欲勿退其可得乎

上六公用射隼於髙墉之上獲之無不利象曰公用射隼以解悖也

上六艮也以陰居柔而在上卦之上下無其應而乘六五之坎連於九四之震震又離也故曰公用射隼於髙墉之上艮爲黔喙之屬故有隼象又爲土而在卦之最上故有髙墉之象六五旣退則九四遇之矣離爲弓矢震爲動故有公用射之象系之公者明其在四而非五故也當解之時三陰退聽而無敢爭惟上六一爻防髙險之位以爲二陽之勢有不能及故傲然無順服之心猶之從田旣獲三狐而鷙害之禽獨在髙墉之上必挾其器而待其時擬之而後無不中矣故曰獲之無不利而子曰公用射隼以解悖也九四之震兼體乎離狐矢之利以威天下有其器矣上六之艮止而不去在解之時利有攸往有其時矣一射而獲何不利之有哉子曰隼者禽也弓矢者器也射之者人也君子藏器於身待時而動何不利之有動而不括是以出而有獲語成器而動者也說者乃以六三爲髙墉之隼而射之者上六不又悖哉

周易經傳集解卷二十﹤經部﹐易類﹐周易經傳集解﹥

欽定四庫全書

周易經傳集解損益卷二十一

宋林栗撰

序卦曰解者緩也緩必有所失故受之以損

損之成卦解之變也自解之損坎變爲兌震反爲艮分陰分陽而成也坎爲川兌爲澤坎變兌者損川而爲澤也震爲長艮爲少震反艮者損長而爲少也解有二陽四陰陽爲寡陰爲眾分陰分陽者損有餘以補不足也解之成卦坎下震上皆陽也其四象則爲陽者三爲陰者一其八卦則爲陽者六爲陰者二變而爲損則二儀四象八卦皆適平矣是損之道也方解之時上下二卦皆一陽而二陰私家之藏或擬於公室天子之富不越於諸侯於是之時損下益上固其宜矣其曰緩必有所失何也曰難解之時事從寛緩苟可以順民之欲與之更始無所不爲若夫綱紀條目必求其備則寛緩之政有不暇施矣故曰緩必有所失受之以損其有所闊略之謂乎損下益上於是爲稱矣

損有孚元吉無咎可貞利有攸往曷之用二簋可用享彖曰損損下益上其道上行損而有孚元吉無咎可貞利有攸往曷之用二簋可用享二簋應有時損剛益柔有時損益盈虛與時偕行

下兌上艮成卦曰損者初爲兌二爲震三爲坤四爲艮損之言少也損有餘以補不足也艮爲山兌爲澤山髙而澤深謂之損何也爲其有震坤之象焉坤爲土震爲動山下之土爲澤所動則山損其髙澤損其深斯謂之損矣損之爲卦損剛益柔損下益上故學者皆以防否言之然彖言二簋可用享雜卦曰損益盛衰之始也若以防否爲說則盛衰之始難言其義而二簋之享非其時矣蘇氏曰兌本乾也受坤之施而爲兌則損下也艮本坤也受乾之施而爲艮則益上也信斯言也六子之卦何獨不然而獨損益名之乎大抵損之爲名由有餘而起也益之爲名自不足而生也方解之時上下二卦皆一陽而二陰則下爲有餘故損之以益上及損之時五畫在上其四在下則下爲不足故損上而益之所謂損益盈虛與時偕行也然則損未嘗無益益未嘗無損何自爲損何自爲益乎曰損益以盈虛爲辧也損九三以益上六則三與上皆損故謂之損損九四以益初六則四與初皆益故謂之益二五者損益之主也在損則六居五而九居二是損也在益則六居二而九居五是益也此自然之數也山澤爲損者山摧則損澤澤動則損山也風雷爲益者雷震則益風風怒則益雷也此自然之象也損下益上君子以爲損損上益下君子以爲益此自然之義也故子曰損損下益上其道上行損有孚元吉無咎可貞利有攸往何謂也曰此言六爻之義也有孚元吉者謂六三六五也三居下而損之以益上五居尊而自損以益下故也三之辭曰一人行則得其友有孚之謂也五之辭曰或益之十朋之龜元吉之謂也無咎可貞者謂九二上九也是二陽者未嘗自損也爲其居陰則已虛矣若又損之則爲太甚弗損可也故二爻上爻之辭曰弗損益之無咎可貞之謂也利有攸往謂初九六四也初九之剛不可不損六四之柔不可不益故也初之辭曰已事遄往無咎四之辭曰損其疾使遄有喜利有攸往之謂也所以然者損益之義由有餘不足而生若多寡適均則無所損益矣是故有孚然後元吉無咎然後可貞有攸往然後利皆互文以見義也故子曰損而有孚元吉無咎可貞利有攸往夫子於此數言無所解釋但加一而字以明之義自彰矣說者乃謂有孚元吉無咎而後可貞利有攸往誠如是也毋乃辭費乎曷之用二簋可用享何謂也曰此聖人觀防通以行典禮也國莫重於禮禮莫重於享享親享帝謂之享享諸侯亦謂之享方損之時百物不足以備禮茍病其儉陋而廢之則不事天不嚴父咎孰大焉不惠諸侯不樂嘉賓闕孰甚焉享多儀備物必致其豊則是損人而自益殘民以奉神神弗之福也而況於人乎聖人於此則曰曷之用二簋可用享享大禮也二簋者至約之數也夫時所當損𨿽至約之物而可以用於大享之禮況夫禮不及享而物有過此者乎子路曰傷哉貧也生無以爲飬死無以爲禮也孔子曰啜菽飲水盡其歡斯之謂孝斂首足形還葬而無槨稱其財斯之謂禮燔兔瓠葉菜祭皆其義也自漢以來議禮之家名爲聚訟當其儀物有少不備寧廢之而不舉蓋不知二簋應有時損剛益柔有時損益盈虛與時偕行詳孔子此防不但謂二簋用於難解當損之時如曾子云國奢則示之以儉國儉則示之以禮則二簋應有時矣政寛則民慢慢則紏之以猛猛則艮殘殘則施之以寛則損剛益柔有時矣日中則昃月盈則食安而不忘危存而不忘亡則損益盈虛與時偕行矣由是言之損益陰陽升降之理聖人則與時偕行而已說者乃以損下益上爲聚斂刻剝之義然則有孚元吉無咎可貞利有攸往者其義安在也孔子曰商因於夏禮所損益可知也周因於商禮所損益可知也是益不必賢於損損不必不如益也時所當損不可不損時所當益不得不益此損益之義也

象曰山下有澤損君子以懲忿窒欲

山者艮也澤者兌也山下有澤損之象也君子以懲忿窒欲者取諸山澤以爲戒也淸淸之水蟻壤汨之巍巍之邱蹄涔齧之忿之移人猶山之損澤也欲之侵人猶澤之損山也子曰忿思難禮曰忿毋求勝一朝之忿忘其身以及其親可無懲乎書曰欲敗度禮曰欲不可從飲食男女人之大欲存焉可無窒乎是故欲全其爲山則捍流潦欲全其爲澤則禦隄潰是懲忿窒欲之義也

雜卦曰損益盛衰之始也

損益二卦以盈虛消息而成其在六爻以終始盛衰爲義何則始乎損者卒乎盛也始乎益者終乎衰也書曰滿招損謙受益孔子讀易至於損益喟然而嘆子夏曰夫子何嘆焉子曰夫自損者必有益之自益者必有決之吾是以嘆也天道成而必變凡持滿而能久者未嘗有也在輿遇三人下之遇一人式之調其盈虛不令自滿所以能久也是故損益諸爻以陰居剛以陽居柔者應損之義以陽居剛以陰居柔者應益之義豈特其本爻爲然又將取承乘而別之初之遄往四之使遄者剛柔之偏勝也二之利貞五之元吉三之得友上之得臣者盈虛之相也始於遄往終於得臣者始損而終盛也始於大作終於勿恆者始盛而終衰也損而不已必益益而不已必決始終之辧不其然乎

初九已事遄往無咎酌損之象曰已事遄往尙合志也初九兌也以陽居剛而在一卦之下應乎六四之艮而承九二之震故曰已事遄往無咎已止也遄速也初九之陽可謂有餘矣又承乎陽則益之又益者也初居最下之位而兼有餘之資在損之時當損下以益上滿而不損必有決之者矣宜止其事而速往以益四乃爲無咎也故曰酌損之酌取水也詩云泂酌彼行潦挹彼注玆艮爲山兌爲澤以澤益山故有酌損之象初九之陽六四之陰皆爲有餘然酌而損之在於初也子曰已事遄往尙合志也尙者上也謂六四也裒多以益寡損有餘以補不足則與上合志不亦宜乎

九二利貞徵凶弗損益之象曰九二利貞中以爲志也九二震也以陽居柔而在下卦之中應乎六五之坤而介於初九六三之際故曰利貞徵凶初九陽也六三陰也二居其間剛之得中也六四陰也上九陽也五居其間柔之得中也徵猶往也貞猶固也損道上行二動而順其往宜也然九二六五旣已損而中已若又損之不已甚乎損之已甚物所不堪故以二五爲貞則利徵斯凶矣故曰弗損益之說者或謂二弗宜損益之可也夫過猶不及其咎均耳如二五者弗可損弗可益剛柔相須多寡適稱中庸之道也故子曰九二利貞中以爲志也志非心志之謂書曰若射之有志是也中道而立過之者俯而就之不至焉者跂而及之斯以爲志而已矣或曰損之已甚何遽凶乎曰漢髙帝唐太宗古今納諫之主也蕭何爲民請上林棄地髙帝怒曰相國多受賈人金爲民請吾苑以自媚於民皇甫徳參上書諫修洛陽宮太宗恚曰是子使國家不役一人不収斗租宮人無髮乃稱其意向非魏鄭公王衛尉之對二人者亦幾不免矣徵凶之戒可不知乎

六三三人行則損一人一人行則得其友象曰一人行三則疑也

六三上體爲坤下體爲巽以陰居剛而在下卦之上應上九而乘九二二爻皆震也故曰三人行則損一人一人行則得其友損之成卦損九三以益上六也初二皆陽至三而變是三人同行獨損一人也六三獨行與上相應是一人行則得其友也三人行而損一人何也兩則合三則疑也數起於一合於兩成於三成而不者未之有也一者始也二者中也三者終也終而不變者未之有也三人同行而二人相得其一人者可無損乎凡易之情近而不相得則凶或害之悔且吝不損其一則悔吝隨之矣一人行則得其友何也天下之物未有無其偶者貮其心則同室而不應一其志則千里而相求今六三一爻體乎坤巽而其所應與其所乘皆體乎震若不棄九二而欲求上九未有能得之者也故子曰一人行三則疑也又曰天地絪緼萬物化醇男女搆精萬物化生言致一也天地之所以化醇男女之所以化生皆以其精气之相交絪緼之相感故曰其爲物不貮則其生物不測若二其情而睽其志則生生之道廢矣三之得友其致一之謂歟

六四損其疾使遄有喜無咎象曰損其疾亦可喜也六四上體爲艮下體亦爲艮以陰居柔而在上卦之下應乎初九之兌而介於六三六五坤巽之間故曰損其疾使遄有喜無咎偏陰偏陽謂之疾陰陽相得謂之喜六四以陰居柔而承乘皆陰可謂疾矣初九之剛酌而損之是損其疾也遄之言速也艮爲止兌爲說艮兌二少有相與之情焉初九已事而遄往六四損其疾而使遄也使者物或使之非其自能也損初九以益六四故初言合志而四言有喜君臣父子夫婦朋友未有不相須以成者有喜無咎不亦宜乎故子曰損其疾亦可喜也甘酸之不莭淫溺之不禁𨿽有盧扁之醫丹石之劑其能有益哉能損其疾斯爲可喜矣

六五或益之十朋之龜弗克違元吉象曰六五元吉自上祐也

六五坤也以陰居剛而在上卦之中應九三而乘上九二爻皆震也故曰或益之六五之義見於九二固宜無所損益矣然而或益之者何哉自天祐之非人之所能爲也非其求而得之是以謂之或也書之所謂謙受益孔子之所謂自損必有益之是也夫以二五之得中固已足乎已而無待於外矣而上九之富又自上而益之是以有或益之象也故曰十朋之龜弗克違元吉十盈數也朋眾辭也爾雅有十龜之名漢書新莾傳有十朋龜貞之說龜者決疑之物神明之所寓也自二至上有龜之象焉離爲龜頥爲靈龜是也書曰汝則從龜從筮從卿士從庻民從是之謂大同身其康彊子孫其逄吉今也十朋之龜莫之能違其爲元吉也可知矣天且不違而況於人乎況於鬼神乎是以謂之元吉也或曰十朋之龜直謂卜筮而已乎曰非也賢人君子智謀之士國之所賴以爲蓍龜也六五之君九二之臣旣相與以爲治矣濟濟多士生此王國考古以詔今忘軀而狥主者皆十朋之龜也或曰六三上九聖人方以致一明之而乃爲六五之益何也曰六五者損之主也上九者損之終也由六三而言則一人行而得其友由六五而言則上下剛柔皆五之所爲損益也上九居損之終自上祐之謂之益也不亦宜乎故子曰六五元吉自上祐也嗚呼天之所助者順也人之所助者信也豈以物之豊儉爲厚薄也哉損之享也至於用簋而自天祐之獲十朋之龜王者之所以事天可以鑑此矣

上九弗損益之無咎貞吉利有攸往得臣無家象曰弗損益之大得志也

上九震也以陽居柔而在上卦之上應六三而乘六五二爻皆坤而三又巽也故曰弗損益之無咎貞吉利有攸往上之弗損益之無咎貞吉與九二均也然二爲徵凶而上爲利有攸往何也曰此雜卦所謂盛衰之始也在損之時始乎衰而卒乎盛九二在卦之下損而得中又欲何往乎是以往凶也上九居卦之終窮則變矣由損而之益是以利有攸往也故曰得臣無家上爲震三爲巽三也者上之臣也三去其朋獨行以應上故有得臣無家之象爲人臣者以身狥國不顧其家苟人主得而用之何功之不立何事之不成哉是以利有攸往也故子曰弗損益之大得志也益之初九卽損之上九也益之象曰利有攸往其初爻曰利用爲大作元吉無咎其大得志之謂乎

兌震坤艮

序卦曰損而不已必益故受之以益

益之成卦損之反也自損之益艮反爲震兌反爲巽上下相益而成也益之九五損之九二也益之六二損之六五也六居五而九居二是以謂之損六居二而九居五是以謂之益也艮兌爲少震巽爲長自少而長益之象也或曰陽爲益陰爲損損二陽在下某一在上至益而反之爲損上而益下也曰損下二陽其實兌也益下二陰其實震也陽爲實陰爲虛陽爲寡陰爲眾未可以奇偶而分損益也以陰居陰以陽居陽則謂之益以陽居陰以陰居陽則謂之損斯爲可矣損之爲言不足益之爲言有餘損益二卦其畫皆九其五在上其四在下是損下而益上也其五在下其四在上是損上而益下也震巽爲益兌艮爲損震巽者長飬之日而兌艮者斂藏之時也損益之義於是乎取之矣物極必反道窮必變兌艮之後繼以震巽損而不已必益豈不然哉

益利有攸往利涉大川彖曰益損上益下民說無疆自上下下其道大光利有攸往中正有慶利涉大川木道乃行益動而巽日進無疆天施地生其益無方凡益之道與時偕行

下震上巽成卦曰益者初爲震二爲坤三爲艮四爲巽震爲雷巽爲風雷下而風上謂之益可乎曰未也爲其有坤艮之象焉坤也者萬物之所致飬也艮也者萬物之所成終而所成始也雷以動之風以散之致役乎坤而成乎艮斯之謂益矣故曰益損上益下民說無疆自上下下其道大光元元之民愛之則親利之則至損上益下民說無疆也不亦宜乎震自損之上反居益之初在六二坤象之下坤爲民震爲動動而得民者以其下之也自後者人先之自下者人髙之自上下下其道大光也不亦宜乎益利有攸往利涉大川何謂也曰震爲動而在卦之下有攸往之象焉兌爲澤而在卦之上有大川之象焉巽爲木而震動其上有乘舟利涉之象焉益有二震初九者動之始也九五者位乎中正也其動之始也應乎六四之巽其位乎中正也應乎六二之坤是以利有攸往而利涉大川也昔之欲用其民者必能損己以益之是故可與赴白刄蹈水火而忘其死矣故子曰利有攸往中正有慶利涉大川益道乃行益字誤爲木伊川程氏辧之矣說者以卦有木象故不取程說非也或難曰乾自配坤震自配巽今吾子以干遇巽震遇坤皆彊而合之何也曰乾爲金巽爲木陽金陰木是以謂之合也震爲木坤爲土陰土陽木是以謂之合也豈苟云乎哉夫子旣釋彖辭又從而暢之曰益動而巽日進無疆天施地生其益無方凡益之道與時偕行何謂也曰震巽者乾坤之一索也覆而取之有兌艮焉兌艮者乾坤之三索也震爲元巽爲亨兌爲利艮爲貞而中含坤象坤爲地爲母萬物之資生也是以言日進無疆也震爲東巽爲南兌爲西艮爲北是以言其益無方也震爲春巽爲夏兌爲秋艮爲冬是以言與時偕行也損之與時偕行亦如是爾聖人以咸恆言夫婦始終之道以損益言上下盈虛之理文𨿽參錯而防則同歸學者可以深求而自得之也不然則震巽成卦奚取於無疆無方之義哉

象曰風雷益君子以見善則遷有過則攺

風者巽也雷者震也雷上風下則其常也風上雷下是相益之義也雷下則風髙而益號風上則雷近而益震是之謂益矣君子見善而遷則過日以逺聞過而攺則善日以崇亦猶是爾及其相益而不已也則雷風作莫測其皷之舞之之形君子之行孰知其遷善攺過之迹是以儗而象之也傳曰積善在身猶長日加益而人不知也又曰與善人處如入芝蘭之室久而不聞其香卽與之化矣遷善攺過爲益也宜哉故曰損徳之修也益徳之裕也損先難而後易益長而不設損以逺害益以興利猶益也遷善攺過所以其徳而興利也懲忿窒欲所以修其徳而逺害也由損而益所謂先難而後易也其益無方所謂長而不設也

雜卦曰損益盛衰之始也

雜卦之義已解在前以陰居剛以陽居柔則謂之損以陰居柔以陽居剛則謂之益是故損之初九六四爲益而不爲損益之六三上九爲損而不爲益四爻之象皆不應卦義然初九已事遄往六四損其疾使遄有喜無咎六三益之用凶事上九莫益之或撃之立心勿恆凶者何也初九六四損之始也志在於損而始乎益必能損下以益上是故有喜而無咎也六三上九益之終也志在於益而終乎損者豈其情哉其必有決之者矣是故立心勿恆凶也乃若初九之無咎六二之永貞六四之有孚九五之元吉則應其義矣上下相孚以成其益元吉無咎不亦宜乎

初九利用爲大作元吉無咎象曰元吉無咎下不厚事也

初九震也以陽居剛而在卦之最下應六四而承六二二爻皆坤而四又巽也故曰利用爲大作大作者大有爲也益之初九損之上九也自上而來在坤之下得以貴下賤之義故上言利有攸往而初言利用大作也震爲動坤爲民故有爲民大作之象坤順也巽巽也由動而巽順以成之事行而不悖令出而無違是以作而無不利也故曰元吉無咎旣曰元吉而又曰無咎何也興作之事勞民動眾吉而未免於有咎者多矣是以旣曰元吉而又曰無咎與師吉無咎之義同也子曰元吉無咎下不厚事也下字誤爲不下下者彖之所謂自上下下其道大光者也損己以益人自上而下下仁厚之事也元吉無咎不亦宜乎元者善之長也君子長民之道也時君世主所以作不順而爲無成者惟宮室是營臺池是葺從一己之欲而咈百姓之心也君子曰以佚道使民𨿽勞不怨孔子之稱禹曰卑宮室而盡力乎溝洫禹吾無間然矣夫如是又何咎之有哉繋辭曰斵木爲耜揉木爲耒耒耨之利以教天下蓋取諸益皆厚下之事也益以興利其斯之謂矣

六二或益之十朋之龜弗克違永貞吉王用享於帝吉象曰或益之自外來也

六二坤也以陰居柔而在下卦之中應九五乘初九二爻皆震也故曰或益之九五六二旣相爲益矣而初九之剛又自外來益之是以有或益之象也故曰十朋之龜勿克違永貞吉自初至五有龜象與損之六五稱龜同也益之初卽損之上益之二卽損之五是以二爻之辭略同所以異者五爲元吉而二爲永貞吉君臣之道也或曰子謂十朋之龜賢人君子之象人君獲之是以元吉六二旣非君之道何以亦言十朋之龜乎曰卜筮決疑逹於上下豈直王者用之哉周公相成王一飯三吐哺一沭三握髮惟恐失天下之賢人者重十朋之龜也若曰居人臣之位以身任天下之重而無賴於多士者吾未見其能濟也賢者爲之謀智者爲之慮夫豈皆其智力之所及哉其必有陰相之者矣故五言自上祐也二言自外來也皆系之神明非人力之所能爲也惟龜筮之無違天人之咸助而能永保其貞斯人臣之吉矣故又曰王用享於帝吉王之享帝與臣之享上其義一也位乎地而應乎天體乎坤而順乎震是豈以犧牲玉帛爲享者哉固有以當天心矣損言二簋於彖益言享帝於爻蓋互其文也

六三益之用凶事無咎有孚中行告公用圭象曰益用凶事固有之也

六三上體爲艮下體亦爲艮以陰居剛而在下卦之上應乎上九之兌而介於六二六四坤巽之間故曰益之益之六三損之六四也在損而居四故宜損其疾在益而居三故宜益之也當益之時損上益下六三承乘皆陰而又以陰居之宜損上九之剛以益之斯爲可矣然艮爲山兌爲澤相與爲損而不爲益上九居益之終以髙爲說非能自損以益下者也故曰用凶事無咎凶事有三有紮瘥之政有死喪之禮有兵革之事今益之時損上益下其凶荒紮瘥之政乎艮爲冬震爲春民食匱於冬則王澤行於春故有救災卹凶之象夫損上益下亦不可以爲常也惟用之於荒政則無咎矣故又曰有孚中行告公用圭中行謂九五也五體乎震故也有孚謂六四也四於三爲近而五爲孚也圭於古者以爲信若今符莭之類周官典瑞珍圭以徴守以卹凶荒是也四體巽巽爲命令爲潔齊故有告公用圭之象六三宜益而莫之益上九宜損而不自損以六四之才孚於九五而請命於中行自五有命告之用圭是以用凶事而無咎也子路爲蒲宰與民修水備閔其匱餓而予之一簞食一壺漿孔子使子貢止之子路忿然曰夫子以仁教而禁其行也由也不受孔子曰汝以民爲餓何不白於君倉廩以賑之而私以汝食饋之是明君之無惠而見己之徳羙矣汝速已則可不則汝之見罪必矣漢汲黯矯制發河內倉粟以賑饑民茍非有孚於上其能無咎也哉子曰益用凶事固有之也當益之時不能使家給人足而至用凶荒之政固有其咎矣然天災流行國家代有救災賑乏曾何咎之有哉

六四中行告公從利用爲依遷國象曰告公從以益志也

六四上體爲坤下體爲巽以陰居柔而在上卦之下應初九而乘九五二爻皆震故曰中行告公從利用爲依遷國益之六四損之六三也在損而居三故言得友在益而居四故言遷國也初者四之配也故初言利用大作而四言利用遷國互明之也中行九五也初九六四𨿽有大作之宜然必孚於九五告而從之然後可爲也依猶從也詩云謀之不臧則具是依興作之事無大於遷國者然且從之則小者可知矣傳曰懷與安實敗名又曰宴安鴆毒不可懷也先王知其然是故通其變使民不倦商之賢王不常厥邑者豈厭安逸而思勞苦也哉盤庚之吁眾曰若乘舟汝弗濟厥載此益之所深戒也故其彖曰利有攸往利涉大川而初九六四皆有利用之辭變通之義也以六四之柔順九五之中行謀無不從計無不合斯可以大有爲矣故子曰告公從以益志也九五之志在於益下則其從之不亦宜乎益志者惠心之謂矣

九五有孚惠心勿問元吉有孚惠我徳象曰有孚惠心勿問之矣惠我徳大得志也

九五震也以陽居剛而在上卦之中應六二而乘六四二爻皆坤而四又巽也故曰有孚惠心勿問元吉震巽配也震坤合也震者萬物生長之時而坤者溥博無疆者也九五居得致之位操能致之資有至誠惠下之心勿問其親疏逺近此疆爾界而一視之六二自逺而應六四自近而比相與爲益民說無疆至於初九之大作六三之凶政無不得其所欲信乎徳施之普矣謂之元吉不亦宜乎益之五卽損之二也在損而居二故爲利貞在益而居五故爲元吉也或曰當益之時損上益下而九五處於至損乃爲元吉何也曰有若不云乎百姓足君孰與不足百姓不足君孰與足是故初九六四者君能下下以成其政也六二九五者臣能歸羙以報其上也故曰有孚惠我徳我之有孚於人則人之有孚於我固其宜也君之愛民如其子則民之愛君如其父母君之視臣如手足則臣之視君如腹心是所謂有孚惠我徳也故子曰上有至誠惠下之心下有至誠徳上之意何欲而不得何求而不遂哉

上九莫益之或撃之立心勿恆凶象曰莫益之偏辭也或撃之自外來也

上九兌也以陽居柔而在上卦之上應六三之艮而乘九五之震故曰莫益之益之上九損之初九也在損而居初故能酌損之在益而居上故莫之益也初九之於六四九五之於六二我有以益之彼亦有以益於我是以元吉無咎上九之於六三我無以益之彼亦莫肯益於我相與爲損日朘月削至於亡而已矣故曰或撃之當益之時九五居尊受天下之益而上九傲然防於其上不能自損以益下或撃之也不亦宜乎周苪良夫諫厲王曰夫王人者將導利而布之上下者也茍或專之其害多矣故曰立心勿恆凶恆久也變而通之恆久之道也在易之恆雷風相與者也其在於益風雷相益者也使益之上九能變而通之斯可以久而無咎矣求益而不已貪利而無厭眞無恆之人也其凶宜哉故子曰莫益之偏辭也或撃之自外來也我莫肯益物物莫肯益我皆私己一偏之辭也六三之艮𨿽與上不能相益烏能反害之哉然則或撃之者自外來也或曰易以上卦爲外下卦爲內初九六二內卦也謂之自外來何也上九外之極也撃之者亦自外來何也曰子不云乎自損者必有益之故損之六五得益於上九反而爲益則益之六二得益於初九謂之自外來者明其自上九而來也自益者必有決之故益之上九居外卦之極乘九五之剛有澤上於天之象益𨿽利涉大川然至此而後決謂之自外來者明其將變而爲夬也子曰君子居其室出其言善則千里之外應之況其邇者乎居其室出其言不善則千里之外違之況其邇者乎是以六二上九之辭皆稱或而夫子明其自外來也謂天禍福之無方吉凶之不測是以君子畏之也子曰君子安其身而後動易其心而後語定其交而後求君子修此三者故全也危以動故民不與也懼以語故民不應也無交而求則民不與也莫之與則傷之者至矣上九陽也陽爲動而乘五之尊危以動也其體兌兌爲口舌而當震之威懼以語也其應艮艮爲止而不能自損以益之方且求益而不已是無交而求也傷之者至不亦宜乎或曰初九之於六四六二之於九五旣相益矣上九苟自損以益六三則三與上皆益豈非益而不已者哉曰上九苟自損以益六三則一陰一陽離下坎上旣濟之象也烏有一偏之咎哉

周易經傳集解卷二十一

欽定四庫全書

周易經傳集解卷二十二

宋林栗撰

序卦曰益而不已必決故受之以夬夬者決也

夬之成卦益之變也自益之夬震變爲乾巽反爲兌一陰五陽而成也夫所以爲益者損上而益下也益而不已則上九之兌乘乎九五之尊兌澤也五天位也澤上於天其勢必決故取二爻之象以爲一卦之體然後澤上於天著見於外而夬之形成矣昔夫子觀欹器喟然嘆曰夫物烏有滿而不覆者哉然則益之上九求益而不已是以決而去之兌反居四從天而下也

夬揚於王庭孚號有厲告自邑不利卽戎利有攸往曰夬決也剛決柔也健而說決而和揚於王庭柔乘五剛也孚號有厲其危乃光也告自邑不利卽戎所尙乃窮也利有攸往剛長乃終也

下乾上兌成卦曰夬者自初至三皆爲幹而四乃兌也乾爲天兌爲澤乾者陽之至尊兌者陰之至卑莫髙乎天莫下乎澤今而反之澤上於天未有不決者也乾爲金兌亦爲金兌澤中之金有頑鑛之气而幹之爲金精明堅剛柔粹者也以頑鑛之金而乘堅剛之利未有不決者也故曰夬決也剛決柔也五陽而決一陰是以謂之夬也陽自復臨防壯浸長而消陰至夬而後決也或曰五陰消陽謂之剝五陽消陰謂之夬其義何也曰剝剝也剝果謂之剝剝廬謂之剝山附於地謂之剝凡此者皆物宜在上者也剝而落之是以謂之剝也夬決也決水謂之決決癰疽謂之決澤上於天謂之決凡此者皆物宜在下者也決而潰之是以謂之夬也故子曰健而說決而和乾健也兌說也內健則不挫外說則不爭健以爲決說以爲和君子之治小人也順其勢而利導之若決積水於千仞之上功成而無後患者健而說決而和故也夬揚於王庭孚號有厲告自邑不利卽戎利有攸往何謂也曰九五天位也王者之象也庭外虛也九五爲王宮故上六有王庭之象揚播也上六爲巽巽爲風爲號令故有揚庭孚號之象所以揚於王庭者以五陽進而一陰乘之也陽爲君子陰爲小人一小人而乘眾君子其義不可以不決也小人一而君子眾其勢則可以決之矣是故揚於王庭正明其罪而決之也孚信也厲危也君子至眾小人至寡𨿽曰可決有危道焉何則上下無陽則一陽者眾陰之所求也上下無陰則一陰者眾陽之所與也今上六之陰𨿽處至窮之勢然九五與之爲比九三與之爲應九四與之同體其免於系累者獨初九九二耳初九九二逺於上六𨿽欲決之其勢有所不及彼三陽者苟或陰爲之主其危不亦近乎然夬之諸陽皆體幹健之徳其肯系累於小人而隳君子之朋哉故曰有厲曰有戎曰有凶有之爲言不必然之辭也五陽相信而不忘於號令知其危而戒之斯有萬全之勢而無一跌之虞矣邑內也戎外也九二之惕號告自邑者也九五之夬夬卽戎者也夫以五陽而決一陰有百勝而無一敗自常情觀之宜若無足憂者然薰狐有鑿城之嫌灼蠧有焚木之慮鳥獸之窮猶能攫搏而況於人乎是故勞心以務外者不若治內而外自平窮兵以服逺者不若修近而逺自至舜舞幹而苗格文王修教而崇降此告自邑不利卽戎之義也然則利有攸往何謂也曰兵法所謂歸師勿遏圍城必闕者豈將縱舎之而已乎蓋優遊寛緩而取之耳夫君子之心未嘗不欲天下皆君子也不幸而小人在上托附於至尊而乘君子之隙撃之則懼於不勝而反受其禍舎之則小人不除常在君側未有不害治者也是以夬之君子夙夜危懼更相儆戒常若寇至茍吾黨之志堅而不可動則小人自當退聴革心易慮化爲君子矣茍爲不然然後揚於王庭決而去之所以爲健而說決而和不利卽戎利有攸往者也故子曰揚於王庭柔乘五剛也孚號有厲有危乃光也告自邑不利卽戎所尙乃窮也利有攸往剛長乃終也其危與否之九五其亡之義同當夬之時尙於剛決茍専其所尙能剛而不能柔乃取窮之道也小人𨿽不可不防而君子之道不可以不長是以利有攸往由夬而爲幹則剛長之終也可不務乎

象曰澤上於天夬君子以施祿及下居徳則忌

澤者兌也天者幹也澤無在天上之理而此象言之者謂澤之气上蒸於天也澤蒸於天勢無不決必將降而爲雨也君子者民之所望以爲膏澤者也旣已得時得位在王庭矣又可吝其澤而不施乎故用夬之象施祿以及下則自天而降沛然無不被矣然澤之爲雨天之施也君子之及物人主之徳也若居而有之是貪天之功以爲己力也以兌而乘乾以六而乘五其能以久安乎故曰君子以施祿及下居徳則忌也或曰需之象曰云上於天需云者坎也坎爲水爲雨不曰雨不曰水而謂之云不曰夬而謂之需何也曰坎流水也兌止水也爲其流也故或爲雨或爲云爲其止也故爲澤而已云之在天流行散徙未必皆爲雨也是以謂之需也澤之在天有下而已𨿽欲不雨其可得乎是以謂之夬也所以然者陰陽和而後雨坎之從乾皆陽也是以云而未雨也兌之從乾則剛下柔上矣膏澤之降不亦宜乎

雜卦曰夬決也剛決柔也君子道長小人道憂也夬之爲卦以五剛一柔而成其在六爻以君子決小人爲義不曰君子道長小人道消而曰小人道憂者此聖人之深防也雜卦六十二皆一辭而已蓋有合兩卦而言之者獨夬姤疑於辭費夬之四言又系於雜卦之末其辭非奧難曉學者可以不問而知故莫肯深考以爲偶然而已可不惜哉夫以五剛而決一柔君子之道可謂長矣而小人之道其窮若此能勿憂乎我盛而長則無意外之慮彼窮而憂則有先事之防然則以五剛而決一柔吾未知勝負之所在也樂毅破齊下七十餘城所未下者莒卽墨二城耳夫差破越盡有其地以甲楯五千棲之於防稽然卽墨終以破齊而復燕防稽終以滅吳而霸越是皆窮而憂者也齊湣之敗夫差之亡皆百勝而無憂者也可不懼哉是以聖人於夬之六爻未嘗不丁寧而儆戒之初九有不勝之咎九二有莫夜之戎九三有壯頄之凶九四有無膚之悔九五有莧陸之咎上六有無號之凶者誠以我盛而長彼窮而憂故也是故夬之君子不患其不剛而患其不能柔也不患其不健而患其不能說也不患其不決而患其不能和也不患其不往而患其卽戎也是故夬之六爻以剛居柔者處夬之善者也以剛居剛者志於夬而已聖人之所甚懼也然初九最逺於上六不往則無咎矣九三與上六爲應遇雨則無咎矣九五切近於上六中行則無咎矣惟九二之惕號九四之次且乃爲善也或曰雜卦之義旣得聞矣敢問系於諸卦之未亦有其說歟曰此之所謂不利卽戎利有攸往者也不利卽戎故丁寧諄復不以爲煩利有攸往故系於諸卦之末明其一變而遂爲幹也聖人之防可不究歟

初九壯於前趾往不勝爲咎象曰不勝而往咎也初九幹也以陽居剛而在下卦之下上無其應而承於九二二亦幹也故曰壯於前趾趾所以行也壯趾則欲行而已幹健也剛亦健也以剛居剛以健濟健有進而已聖人之所以戒之也故曰往不勝爲咎夬之諸爻大率與壯相類所以異者大壯四陽夬五陽耳大壯之初九曰壯於趾者以初在下故謂之趾也而又益以一陽故夬之初九曰壯於前趾明其勢益彊則其志益鋭也然五陽之勢足以決一陰而無疑所以朝夕儆戒而莫敢先動者有所待焉而初九處最逺之地居最下之位以欲進之心持必決之志不量其力不度其時往而不勝是自爲其咎者也非不幸也慶曆中仁宗進用韓琦杜衍範仲淹富弼在政府歐陽修余靖王素蔡襄爲諫官夏竦羅樞宻使魯人石介作聖徳頌指言忠邪之辧當此之時可謂夬之世矣然介卒以不克而斥死於逺方身沒而幾有斵棺之禍自是朋黨之論始興而君子小人疊爲勝負矣介之無成非不幸也自爲之咎也時韓範二公自陜入覲聞介此頌嘆曰天下事正坐此輩壊卻若二公者可謂中行之君子矣故子曰不勝而往咎也昔之觀人者觀其邪正而不要其窮達論事者論其是非而不計其成敗夫豈以不勝而爲其咎也哉蓋君子之舉也見可而進知難而退初九以必不勝之勢而僥幸於不可成之功此其所以戒之也

九二惕號莫夜有戎勿卹象曰有戎勿卹得中道也九二幹也以陽居柔而在下卦之中上無其應而承於九三三亦幹也故曰惕號莫夜有戎勿卹惕者危懼之貌也號儆戒之辭也莫夜者人情懈怠之時而事變不測之際也有戎者未必然之辭也勿卹者甚之之辭也夫乾天下之至健也徳行常易以知險而九二居中得剛柔之節明得喪之理故能憂懼而儆戒以爲莫夜之間將有寇戎乘吾之隙其可以勿卹乎易以下卦爲晝上卦爲夜故九二之視九四有莫夜之象猶幹之夕惕也三與上爲應四與上同體則有戎之卹不亦宜乎故子曰有戎勿卹得中道也

九三壯於頄有凶君子夬夬獨行遇雨若濡有慍無咎象曰君子夬夬終無咎也

九三下體爲幹上體亦爲幹以陽居剛而在下卦之上應乎上六之巽故曰壯於頄有凶頄顴骨也壯之見於面者也三以陽居剛而在下卦之上故有壯頄之象書曰爾無忿疾於頑語曰人而不仁疾之已甚亂也君子剛中而柔外無怨而無惡故能使小人革心而順服今九三與上六爲應而乃見其壯於顏面之間則小人懼矣小人懼則將畜其忿戾以致毒於我蜂蠆有之而況人乎二之有凶固其宜也故曰君子夬夬獨行遇雨若濡有慍無咎夬夬也夬夬者決之又決也爲其一爻而有重幹之象是以謂之夬夬也雨陰陽和也諸陽莫應於上六而九三獨應之又有乾巽之合是以謂之獨行而遇雨也獨行而遇雨宜若濡矣然君子上交不諂下交不凟磨而不燐涅而不緇𨿽遇雨若濡而實未嘗濡也夫君子之與小人如冰炭之不相入也君子之欲去小人猶小人之欲無君子也故詩曰憂心悄悄慍於羣小今以五陽而決一陰而九三之君子與之爲應其不濡者幾希矣則其同類之慍不亦宜乎然君子之勢如此其盛小人之黨如彼其衰而九三以重剛之體懷夬夬之心豈捨此而從彼哉以釋其忿戾之情而開其柔服之意不得不如是耳由是言之慍之者過也非九三之咎也不忍於遇雨之慍而寧受壯頄之凶斯爲咎矣故子曰君子夬夬終無咎也

九四臀無膚其行次且牽羊悔亡聞言不信象曰其行次且位不當也聞言不信聰不明也

九四下體爲幹上體爲兌以陽居柔而在上卦之下下無其應而承於九五之幹連於上六之巽故曰臀無膚其行次且臀體之末也陽爲賔陰爲虛四與五上同體四五皆陽而上爲陰是四之臀無膚也臀無膚而位不當故其行次且然處則不安行則不進也夬之五陽惟二四居柔二逺於上而近之又與之同體至於次且其行則四之操心危而慮患深矣故曰牽羊悔亡聞言不信四體兌兌爲羊上體巽巽爲繩故有牽羊之象兌爲口舌巽爲不果故有聞言不信之象羊很而喜觸者也以陽五而決一陰有餘力矣何至於觸藩而自羸其角也哉爲其同體而牽去其羊斯無悔矣大壯之悔亡亦猶是也四之牽羊也豈徒然而已將至誠惻怛而致其教戒焉使其革心而爲善也君子又何求哉然上六陰柔聞其言而不能信至於惡積而不可揜罪大而不可解然後揚於王庭與眾棄之此小人之所以甘心於鈇鉞而無所歸怨者也故曰健而說決而和九四之謂矣故曰其行次且位不當也聞言不信聰不明也

九五莧陸夬夬中行無咎象曰中行無咎中未光也九五幹也以陽居剛而在上卦之中下無其應而承於上六之巽故曰莧陸夬夬莧陸艸名柔脆易折之物也乾爲金巽爲蕃鮮故有莧陸夬夬之象夬夬者決之又決者也以莧陸之柔折而拔之易耳何至於決之又決乎夫九五者陽之至盛者也上六者陰之至窮者也以至剛而決至柔以至盛而決至衰譬猶以精金利器決柔脆之艸決而不中則或傷之已荊山之玉不以投鼠隋侯之珠不以彈雀以九五之金決上六之莧何以異於是唐太宗之徵髙麗文宗之誅宦官是也所以然者爲其不圖萬全之功而僥幸於一戰之勝之所謂不利卽戎者也故曰中行無咎中未光也夫極剛健而以中行之宜其光明而不疚矣今也用於莧陸至於夬夬僅能無咎而已此其所以爲未光者歟子曰孚號有厲其危乃光也則五之卽戎未光宜矣或曰九三一爻而有重剛之象是以著夬夬之辭五之爲幹一而已其系之夬夬何也曰五天位也乾爲天是亦重幹之象矣飛龍在天亦猶是也

上六無號終有凶象曰無號之凶終不可長也

上六巽也以陰居柔而在上卦之上應乎九三而乘於九五二爻皆幹也故曰無號終有凶號有二有揚庭之號有儆戒之號乾爲健巽爲號人情常謹於始而怠於終敬其大而忽其小畏其所難而蔑其所易陽之盛至於九五陰之窮極於上六則向之惕號者有時而怠矣故戒之曰無號終有凶言儆戒之不可忘也夬之諸爻皆警戒之意至於上六夬之終也小人之罪旣已著明矣茍無揚庭之號以正其典刑是又養寇而遺患者也故曰無號終有凶言事機之不可失也桓彥範不殺武三思以爲杌上肉耳此則無號之凶也故子曰無號之凶終不可長也一日之長爲姤爲遁爲剝爲否凶之漸也可畏哉聖人之愛君子而憂小人至矣

序卦曰夬者決也決必有遇故受之以姤姤者遇也姤之成卦夬之反也自夬之姤幹反居上兌反爲巽初上相易而成卦也幹反居上則剛長之極矣兌反爲巽則柔服之甚矣剛長之極而柔伏之甚此小人之所以遇君子也夫陰陽相求物之情也剛柔相推時之運也窮於上必反於下決於此遇於彼自然之理也陽之用事極於季夏一陰相遇而秋矣是故夏秋之交爲陽盛而陰伏是其所以遇之然一陽爲復一陰爲姤終則復始剛柔相遇則同也陽謂之復陰謂之姤何也曰陽復於艮萬物歸根復命之時也陰遇於坤萬物著見之時也乾之從巽必出乎兌巽之從乾必出乎離然後相遇於坤坤者申也孟秋之月也夫是以謂之姤也若復之坤震則不相遇矣坤土也艮亦土也艮反於土動而成震夫是以謂之復也聖人內剛而外柔內君子而外小人以陽爲主陰爲客故陽來謂之復而陰來謂之姤也夫豈特聖人之心然哉亦本於天地自然之理而已矣

姤女壯勿用取女曰姤遇也柔遇剛也勿用取女不可與長也天地相遇品物咸章也剛遇中正天下大行也姤之時義大矣哉

下巽上干成卦曰姤者初爲巽自二以往皆爲幹幹健也上健而下巽斯以爲遇巽巽也乎曰未也幹西北也巽東南也東南西北橫亙相直是以謂之遇也乾之從巽必出乎兌巽之從乾必出乎離然後相遇於坤坤者申也陽之終陰之始相遇於未申之間是以有天地相遇之象而其卦爲姤也乾爲金巽爲木陽金陰水相得而有合是以謂之遇也故子曰姤遇也柔遇剛也說者皆以一柔而遇五剛斯謂之姤愚謂一柔而遇五剛爭之道也而何遇之云乎謂夫一陰方來始與陽遇是以謂之姤也姤女壯勿用取女何謂也曰巽長女也卦惟一陰爲主於內五陽皆欲求之壯甚也姤之言遇也詩云邂逅相遇是也不待其配遇人而合不可取之女也然而天地不相遇則品物不章君臣不相遇則政化不行所惡於遇者非惡其合也惡其長也婦人之義從一而終使初六之遇九二遂止而不往則如姤之象復何尢哉爲其一柔而五剛旣遇不已又舎而之他惟其所遇剛不能制是以不可取也故子曰勿用取女不可與長也天地相遇品物咸章也剛遇中正天下大行也剛𨿽遇柔而不失其中正則風行天下無乎不被矣故又贊之曰姤之時義大矣哉一陰之來𨿽有消陽之漸然遇之以中正則順伏而無違教化之行民用和睦姤之時義斯爲大矣說者以剛遇中正爲二五之遇是謂執文害辭失所謂柔遇剛之義矣

象曰天下有風姤後以施命誥四方

天者幹也風者巽也風也者天之號令也風行天下其施命誥四方之象乎是故夬之上九風行天上則曰揚於王庭姤之初六風行天下則曰後以施命誥四方也或曰然則風行天上其卦爲小畜何也曰小畜之巽在四而九五乘之是以爲懿文徳宻云而不雨也夬之巽在上而乘乎九五矣𨿽欲畜之其可得乎是以謂揚於王庭施祿以及下也

雜卦曰姤遇也柔遇剛也

姤之爲卦以一柔五剛而成其在六爻以柔遇剛爲義夬旣言之矣雜卦又申言之不幾於贅乎曰也者一卦之義也雜也者六爻之義也與爻同聖人不以彊而別爻與異聖人不以茍而合至於夬姤之義觀其則見其爻觀其爻則知其是以重復其辭而不以爲煩也或曰若是則一辭而足矣旣謂之遇而又曰柔遇剛也豈非贅與曰易之言遇多矣有剛柔相遇者同人之二五師克相遇是也有以剛遇剛者暌之初九遇元夫是也有以柔遇柔者小過之六二遇其妣遇其臣是也有以剛遇柔者丰之初九遇其配主九四遇其夷主是也若曰遇而已矣安知非二五之相遇乎故曰姤遇也柔遇剛也豈是得已而不已哉初六系柅而貞吉九二包魚而無咎者以其遇之也九三有次且之厲九四有無魚之凶九五有包之隕上九有上窮之吝者爲其不遇而求之也然姤之陽以剛居柔者志在於遇以剛居剛者無意遇之矣九三九五無意於求之遇故爲次且爲含章九四上九志在於遇故凶吝隨之矣此初六之辭所以兼言有攸往見凶者也

初六系於金柅貞吉有攸往見凶羸豕孚蹢躅象曰系於金柅柔道牽也

初六巽也以陰居剛而在一卦之下應乎九四而遇於九二二爻皆幹也故曰系於金柅貞吉柅或作擟說者曰絡絲跌也靑齊謂之柅以金爲之取其堅重也巽爲絲爲繩直兌爲金故有系於金柅之象治絲與繩者必以柅柅輕則搖動而絲棼柅重則端正而繩直初六之於九二是也五陽皆金而獨二爲柅者謂其居下而得中承五金之聚也聚五金以爲一柅其孰能動之哉聖人以初六之柔有牽系諸陽之漸因其遇二也遂爲之戒焉使之系於金柅柅不動豕孚蹢躅初旣與二爲遇矣又進而有所往所見宜其凶也自姤而往其卦爲遁遁之初六亦曰勿用有攸往是也或曰初配在四不使之從四而使之系二乎曰此卦以遇爲義蓋遇合之女未嘗擇配也二近而先斯得之矣又使之求配而合焉則是與之長而其遇不可勝窮也初苟舎二猶遇九三然則四之求之亦已逺矣羸豕牝豕也獸之淫者莫若豕而牝爲甚焉左氏傳所謂婁豬是也孚孳尾也旣孚而猶蹢躅淫躁之甚也初六旣系於二而求過不已故有羸豕孚蹢躅之象焉制之於早則如金柅之不可移縱而弗圖則蹢躅而難制矣可不戒哉故子曰系於金柅柔道牽也或曰坎爲豕而巽象之何哉曰初六之巽有攸往故曰巽往則爲離離坎配也取諸牝豕不亦宜乎故曰有攸往見凶見者離也

九二包有魚無咎不利賔象曰包有魚義不及賔也九二幹也以陽居柔而在下卦之中上無其應而遇於初六之巽故包有魚包罩也罔之類也詩曰烝然罩罩舊說以爲包苴之包或以爲庖廚之庖皆非也初爲巽三爲兌故二有離象巽爲魚離爲罔以二乘初有包罩之象雞豚狗彘人之所畜不可以言遇也魚在川澤則有時而遇之矣故姤之民以魚爲諭猶屯之民以鹿爲諭也五陽而求一陰是魚至少而罔之者眾也二近而先斯得之矣故曰無咎不利賔夫初於四爲配而二取之宜若有咎矣然二之所取者魚也非四之所得有也若取四之雞豚狗彘得爲無咎乎哉二以四爲賔賔外也爲其無臣主之分也若九五包魚而二取之得爲無咎乎哉施罩以待魚志於得耳遇而不取以利於賔義之所不及也聖人懼五陽之爭而一陰之長故使九二包魚而取之初六系於柅而勿往則無女壯之漸矣遇而不取以爲九四之利則其遇也豈特四而已哉故子曰包有魚義不及賔也君子之道斯爲中庸矣

九三臀無膚其行次且厲無大咎象曰其行次且行未牽也

九三上體爲幹下體爲兌以陽居剛而在下卦之上上無其應而連於初六之巽故曰臀無膚其行次且三與初二同體二三皆陽而初爲陰是三之臀無膚也三以純剛而與漸壯之陰同體非其志也是以其行次且也故曰厲無大咎陰消二則及三可謂厲矣以其無意於遇知危而自警不與二爭民則可以無大咎矣姤之九三卽夬之九四也其爲無膚而次且則同也夬之九四牽羊則悔亡今反爲姤而兌體猶存是其未能牽之是以次且如故也故子曰其行次且行未牽也

九四包無魚起凶象曰無魚之凶逺民也

九四上體爲幹下體亦爲幹以陽居柔而在上卦之下應乎初六之巽故曰包無魚九四志於遇者也初旣與二遇矣四又隔於九三逺不相及是臨淵而羨魚者也故曰起凶包而無魚則亦已矣何咎之有起而爭之斯爲凶矣或曰四失其配起而爭之何遽凶乎曰姤者遇合之女未嘗擇配而從也夫旣遇之而我以爲配是一民而二君矣又能保其不往也哉五陽固志以決一陰猶不能決而反爲姤矣四逺於初二與之遇而四復爭之是眾君子內自相敵幾何而不爲小人之所乘哉此其所以凶也故子曰無魚之凶逺民也魯昭公將去季民宋樂祁曰無民而能逞其志者未之有也靜以待民猶可動必憂昭公卒不克而出死於幹侯起凶之證也

九五以杞包含章有隕自天象曰九五含章中正也有隕自天志不舎命也

九五幹也以陽居剛而在上卦之中逺無所應近無所遇而介於四上之間二爻皆幹也故曰以杞包含章有隕自天杞栁也告子所謂以杞柳爲桮棬者也木也詩所謂投我以木者也以杞包孔子所謂繋而不食者也剝之上九亦曰碩果不食木果之碩者予嘗詢之圃人春華而夏實霜降而後熟懼夫風雨虫獸之害往往爲匊包裹繋於枝榦之上不然無孑遺矣姤一陰之長至五爲剝百果艸木至此而皆剝矣然而累然碩果猶在其上是必有以包之者也以杞云者言其包絡之堅也夫一陰𨿽微志在於剝九二則與之比旣爲所系矣九三則與之同體亦已危矣九四則與之爲應將起而爭之矣惟九五居中守正無意於遇不爲初六小人之所染污則是全徳而不刓含章以有待也夫包者必於一陰之時過此則懼其遂剝也含章者必於一柔之世過此則六三將與之配懼其遂消也夫陰長而陽消百果艸木至剝而皆隕者天之命也以杞包而免於隕者人之志也包終堅完而不免於隕者亦天也未嘗包之與包之不堅則其勢必至於隕不可以言天也若九五者包乎二剛之間逺無所應近無所遇則其包之堅且完矣其有隕者可以歸之天矣故子曰九五含章中正也有隕自天志不舎命也包不包人也隕不隕天也不舎吾志而已其如命何哉論語作匏匏苦瓠也苦瓠人所不食故繋之以供無舟而求濟者耳或曰以杞包則何從而隕乎曰飄風暴雨屋拔木是豈包繋之所能禦哉若此者可以言命矣故孟子有言知命者不立乎巖墻之下或曰然則夫子之言曰吾豈匏也哉焉能繋而不食何也曰夫子論逸民七人而曰我則異於是無可無不可孟子亦曰可以仕則仕可以止則止孔子也故夫含章以待者時則有之矣而孔子不爲也乃孔子則欲撥亂世而反之正者也其能如瓠之不食乎故曰不曰堅乎磨而不燐不曰白乎而不緇是以南子不可見而見公山佛肸不可往而欲往也𨿽然善學柳下恵者莫若魯男子世之君子苟欲不燐則如勿磨茍欲不緇則如勿茍欲不隕則不若包繋之堅完也若此可謂善學孔子矣

上九姤其角吝無咎象曰姤其角上窮吝也

上九幹也以陽居柔而在一卦之上無應無遇而乘九五之幹故曰姤其角角上窮也一陰之長至於上則爲角上九志在於遇其所遇角矣初六兌之反故有羊角之象焉幹爲君子兌爲小人兌之象爲羊羊陰狠而善觸者也故大壯與夬皆以牽羊喪羊爲義夬之初九將決上六往而不勝是以爲姤今姤之上九乃求遇焉小人之未得志也巽其辭色以媚君子及其旣得志也惟君子之務去則上九之遇初六也豈復遇其柔巽也哉姤其角而已矣故曰吝無咎吝羞也姤至上九君子之道窮矣窮而求遇其羞吝也自取之矣又誰咎乎故子曰姤其角上窮吝也窮則變矣變而爲萃羊角在上不其然乎

周易經傳集解卷二十二﹤經部﹐易類﹐周易經傳集解﹥

欽定四庫全書

周易經傳集解卷二十三

宋林栗撰

序卦曰姤者遇也物相遇而後聚故受之以萃萃者聚也

萃之成卦姤之變也自姤之萃巽反爲兌乾變爲坤上下相易而成也巽反爲兌居卦之上則女壯之甚矣乾變爲坤居卦之下則君子道消矣是一陰之長而至於此也然小人之羣居莫能統一烏能聚哉是必有遇乎剛而後聚也是故萃有九五而六二萃之有九四而初六萃之六三上六莫能相聚亦惟二陽之所萃而已矣是故大小畜大有豫萃比此六卦其義一也或問曰何以言之曰陰之求陽陽之求陰物之情也陰眾而貴陽陽爲之主矣陽眾而貴陰陰爲之主矣大小畜大有下體皆陽也豫萃此下體皆陰也陽富而陰貧陽實而陰虛陽剛而陰柔陽彊而陰弱富者貧之所求也彊者弱之所恃也陰之所以主乎陽也虛者實之所赴也柔者剛之所靡也陽之所以主乎陰也是故天下皆怯而獨勇則勇者上皆愚而獨智則智者尊若皆勇則能怯者不得不上皆智則能愚者不得不尊矣此大小畜大有之所以能畜有眾陽而豫萃比之所以能和聚眾陰也或曰天無二日民無二王大畜有二陰萃有二陽何謂也曰五爲之主而四爲之輔是君臣同徳同心之象也陽之所以畜而陰之所以萃也曰然則小畜之一陰豫之一陽位皆在四何也曰四實能之而五實任之是大臣輔少主任天下之重也陽之所以畜而陰之所以豫也是故兼乎大有與比之義者商周之主得天下而君之也兼乎大畜與萃之義者湯武之君而伊周之臣也兼乎小畜與豫之義者太甲成王之君伊尹周公之臣也論其淺深則豫不及萃萃不及比小畜不及大畜大畜不及大有比與大有所謂得中而上下應之也是故風行天上爲小畜天在山中爲大畜不若火在天上無所不照也雷出地奮爲豫澤上於地爲萃不若地上有水無所不周也不明乎象難與窮理矣

萃亨王假有廟利見大人亨利貞用大牲吉利有攸往曰萃聚也順以說剛中而應故聚也王假有廟致孝亨也利見大人亨聚以正也用大牲吉利有攸往順天命也觀其所聚而天地萬物之情可見矣

下坤上兌成卦曰萃者初爲坤二爲艮三爲巽四爲兌坤順也兌說也順以說斯爲之萃可乎曰未也說而順其卦爲臨說而巽其卦爲中孚巽而說其卦爲大過今順以說而謂之萃其所以別之何也爲其有艮巽之象焉艮止也巽入也止則不行入則不出斯以謂之萃矣是故九五在上而六二應之則艮兌之合也此其所以爲萃者也故子曰萃聚也順以說剛中而應故聚也萃亨王假有廟利見大人亨利貞何謂也曰萃有二義有萃人者有萃於人者萃人者莫如九五萃於人者莫如六二也九五王也假大也王大有廟者七世之廟非諸侯之所得有也自四以下有七廟之象焉書曰七世之廟可以觀徳廟也者鬼神之所萃也民也者鬼神之所依也有民斯有廟有廟則神獲所歸矣王者旣受天下之萃乃立宗廟以報本反始焉然則王假有廟者得四海之歡心以事其親萃人者之亨也六二臣也利見大人者天下之所歸往也二五有艮兌之象焉感應相與不約而孚是以利見之也夫國也者臣民之所萃也君也者臣民之所戴也得其所萃則安存失其所戴則危亡僇辱隨之矣然則利見大人者得天下之主而歸之萃於人者之亨也故曰利貞貞者正也六二之於九五可謂正矣以此爲貞利孰大焉故子曰王假有廟致孝亨也利見大人亨聚以正也享字亦當作亨釋二享之義也後人以廟有享祀之義故訛爲享於文無害學者詳之用大牲吉利有攸往何謂也曰萃有二陽四陰之所聚也初應在四二應在五是其所以聚也三上皆柔莫能以相萃三近於四上近於五是其所以聚之也然天無二日民無二王天下之動未有不貞夫一者也初與三之萃於四也豈將分九五之民哉五非四無以萃初與三初與三非四無以萃於五凡四之所萃爲五萃之也初與三皆有坤體坤爲牛故有大牲之象夫物之丰儉必稱其禮禮之隆殺必稱其情用大牲云者言致誠而盡禮焉爾九五之王天之所命也𨿽欲不萃不可得也初與三之往於五也本非其所孚茍不致誠而盡禮則懼五之不納故必用大牲如王之享帝也利有攸往不亦宜乎若二旣已孚之則利用禴而已矣故子曰用大牲吉利有攸往順天命也夫子旣釋辭又曰觀其所聚而天地萬物之情可見矣夫陰陽相求物之情也初與二以應而萃三與上以無應而萃豈非天地萬物自然之情也哉善觀此者其必有以萃天下矣孟子曰所欲與之聚之所惡勿施爾也民之歸仁也猶水之就下獸之走壙也我無以與之其肯我從乎說者或謂陰與陰聚陽與陽聚則失其防矣或曰然則初六六三皆坤也上六六三皆巽也九四九五皆兌也其所以皆萃於五何哉曰一陰一陽則謂之合五陰一陽則謂之比今四陰二陽而謂之萃者豈非方以其類故與是則昏亂之時小人嘯呼而豪傑出焉斯其象也若夫所應比而又無相求之義則亦不可得而聚矣故曰順以說剛中而應故聚也天地萬物之情夫豈外是哉

象曰澤上於地萃君子以除戎器戒不虞

澤者兌也地者坤也水之聚者澤也澤上於地其所聚者富也是以謂之萃也君子以除戎器戒不虞者懼其湧溢而爲災也或曰澤上於地是湧溢之象矣而以爲不虞何哉曰澤之旁有餘地焉水潦之至則澤上於地自其常爾若夫浩浩湯湯則書之所謂滔天易之所謂澤上於天者也澤上於天其勢必決故施祿及下者取象焉澤上於地有時而決故除戎器戒不虞者取象焉眾之所聚爭之所起也可不戒哉

雜卦曰萃聚也

萃之成卦以四陰二陽而成其在六爻以陰聚於陽爲義夫陽剛者人之所聚也陰柔者聚於人者也爲上者人之所聚爲下者聚之於人者也九五之有位九四之不當位而皆爲無咎爲悔亡者爲其居上而能萃物也初六之不終六二之用禴六三之無攸利而皆爲無咎者爲其居下而得所聚也若夫上六處非其據而亦不失爲無咎者則以其體巽而居柔不安於上而已矣然萃之言聚也聚則彊散則是故萃之二陽其居剛者應萃之義其居柔者能萃而不居矣此五之所以爲悔亡而四之所以爲無咎者也

初六有孚不終乃亂乃萃若號一握爲笑勿卹往無咎象曰乃亂乃萃其志亂也

初六坤也以陰居剛而在一卦之下應乎九四四震兌也故曰有孚不終乃亂乃萃初之所孚者四也有坤震之合焉四在臣位能萃而不居是有孚而不終也初孚四而不終將萃於五五旣逺而非應而初之所居又剛也是以其志惑亂不得已而後萃焉故曰若號一握爲笑夫九五者天之所命也民之所歸也順之則存逆之則亡就之則安去之則危是以初六之萃如號咷之人則握其手而爲笑也四五皆兌體兌爲口舌故有先號後笑之象焉故曰勿卹往無咎旣孚而不終旣亂而又萃旣號而又笑其可以勿卹乎敬恭以往得其所萃斯爲無咎矣之所謂用大牲吉利有攸往者也而子曰乃亂乃萃其志亂也爻之言亂豈初六與九四爲亂者哉謂初萃於四而不見答茫然不知所歸故其心志惑亂耳如比之初六無九四之應故直言有孚比之無咎也

六二引吉無咎孚乃利用禴象曰引吉無咎中未變也六二艮也以陰居柔而在下卦之中應乎九五之兌故曰引吉無咎二之所孚者五也有艮兌之合焉然其萃於五也必涉乎四四引之而進斯爲吉矣初六以其應在四故至於號六三以其比於四故至於嗟惟六二中正孚於九五𨿽爲四之所引而不失其所萃又何咎之有哉故曰孚乃利用禴禴祭之薄者東鄰殺牛不如西鄰之禴是也傳曰苟有明信澗溪沼沚之毛可以薦於鬼神若誠信未孚而用簡薄之禮則有慢神之罰矣是故萃之用禴惟六二爲可若初六六三則用大牲而後吉也子曰引吉無咎中未變也言六二居中其志未變是以引之而無咎矣若初六之號六三之嗟則九四之所不納也

六三萃如嗟如無攸利往無咎小吝象曰往無咎上巽也

六三下體爲坤上體爲巽以陰居剛而在下卦之上上無其應而承於九四四震兌也故曰萃如嗟如無攸利三之遇四有震巽之合焉故曰萃如四不當其位避而弗納故曰嗟如與初六之乃亂同也三萃於四旣非其應用不克終不如利見大人而萃之徒自傷嗟亦無所利矣不若往萃於五爲無咎也故曰往無咎小吝三應上而不答從四而不終然後往而萃五不亦吝乎以五爲萃之主得元永貞之義故三之爲吝也小而得其所萃爲利也大矣故子曰往無咎上巽也三與上皆巽莫能以相萃是以往而萃五爲無咎矣學者未明四象八卦之義觀此象辭其少悟乎

九四大吉無咎象曰大吉無咎位不當也

九四下體爲震上體爲兌以陽居柔而在上卦之下應乎初六而乘乎六三二爻皆坤而三又巽也承乎九五五亦兌也故曰大吉無咎坤巽與兌皆柔也所謂方以類聚者也而四有震焉故能不接諸陰而上承九五也或曰然則九四曷不爲萃之主歟曰以九居四不當其位能萃而不居非與九五爭民者也此所以爲大吉無咎者也若以九居三則當位而與五敵矣得爲大吉乎得爲無咎乎故子曰大吉無咎位不當也說者皆謂九四須大吉乃得無咎蓋緣象辭有位不當之語不知九四之所以大吉無咎者以不當位故也大吉則無咎矣豈有大吉然後無咎乎若以不當位爲四之咎然則四之所以大吉者何從而得之也或曰茍如所論旣曰大吉何必復言無咎乎曰無咎者善補過也嫌其若有咎故以無咎明之也夫聚則有黨有黨必有爭今萃以二陽而聚四陰是則爭之形而亂之所起也九四不居其位使四陰皆萃於五然後能聚以致亨豈非善補過之云乎是以萃之六爻皆言無咎而四言大吉無咎者明萃之無咎皆九四之功也

九五萃有位無咎匪孚元永貞悔亡象曰萃有位志未光也

九五兌也以陽居剛而在上卦之中應乎六二之艮故曰萃有位無咎位也者聖人之大寶也以九居五可謂有其位矣然以謂吉之則五之所孚者不過六二而已以五萃二無咎可也非所以含洪博納爲大君之道也故曰匪孚元永貞悔亡元者始也永者終也匪其孚所以謂諸陰也五必不有其位使始終四陰皆貞於我則悔亡之道也是故萃於九五萃之正也無所不萃九五之正也無偏無黨王道蕩蕩斯之謂悔亡矣故子曰萃有位志未光也由萃而比則光矣比之九五是謂顯比比之言附也萃之言聚也聚則有未必附者矣比之曰元永貞無咎以剛中也其五曰顯比之吉位正中也所以然者上下無陽惟五之比而已矣然則萃之九五茍有其位未光宜哉

上六賫咨涕洟無咎象曰賫咨涕洟未安上也

上六巽也以陰居柔而在一卦之上下無其應而乘乎九五之兌故曰賫咨涕洟無咎上配在三三亦巽也二爻皆巽有坎象焉而挾乎二剛皆兌體也坎爲憂傷兌爲口舌故三有嗟如之象而上有賫咨涕洟之象焉賫咨涕洟者不安其位而憂傷也夫上者萃人下者萃於人上六以陰柔居五之上處卦之窮是其無萃人之才物莫之與而不能萃乎人者也是以其窮至於賫咨而涕洟焉與比之上六無首同義然比之上六遂成於凶而此爻終於無咎何也曰比之世一陽正中天下莫不比矣而陰乘其上有後夫之罪固已不容於誅矣萃之世天下方聚以求息肩之所而上有二陽初六號而後笑六三嗟而後往六二之孚猶懼其變然則上六之非據寧可以深誅而亟絕乎茍能賫咨涕洟不安其位憣然而攺斯可以無咎矣故子曰賫咨涕洟未安上也萃反爲升而初六有允升之吉矣上之無咎不亦宜乎

序卦曰萃者聚也聚而上者謂之升故受之以升升之成卦萃之反也自萃之坤升反居上兌反爲巽二五相易而成也坤本下也反而在上則必有升於其下者也兌上窮也反而爲巽然後有升之象也坤土也巽木也木生於土中是以謂之升也夫眾之所聚必有推戴而爲上者是故謂之升然萃以九居五不可復升矣反而居下上遇三陰莫能禦之故得遂其升也全卦之體有木升之象根榦枝葉具焉或曰巽自爲木未嘗合坤何也曰巽入也言其根幹而不言其枝葉也若夫震之爲木則自幹以上者見矣

升元亨用見大人勿卹南徵吉彖曰柔以時升巽而順剛中而應是以大亨用見大人勿卹有慶也南徵吉志行也

下巽上坤成卦曰升者初爲巽二爲兌三爲震四爲坤巽巽也坤順也巽而順可以升矣然非兌以說之震以動之未有能升者也巽木也坤地也地中生木可以謂之升矣然非澤以潤之雷以暢之未有能升者也夫沈滯者陰之質也升騰者陽之气也坤巽皆柔而所以爲升者得其時而已矣何謂時兌震是也震者春也兌者秋也凡木之生嵗必再茂則震兌之時也是故巽兌震坤合而後升之象可見矣故子曰柔以時升升元亨用見大人勿卹南徵吉何謂也子曰升萃二卦上下反復皆有震巽兌艮之象焉震爲元巽爲亨兌爲利艮爲貞四時之序也大人以此而能萃物以此而升爲人上也升言元亨萃言利貞者互文也其爲剛中而應則同也升以九居二故曰元亨萃以九居五故系之利貞也故子曰巽而順剛中而應是以大亨也用見大人者用字恐或爲利大人用此而利見也由小以至大自下而升髙其可以勿卹乎巽東南也坤西南自巽升坤必涉離離南方也萬物皆相見之時也自南而徵斯爲吉矣故子曰用見大人勿卹有慶也南徵吉志行也以三配五是謂有慶以二升五是謂志行虞夏之帝商周之王應其義矣

象曰地中生木升君子以順徳積小以髙大

地者坤也木者巽也生乎地中而出乎地上此其所以爲升也君子以順徳積小以髙大者如木之升而已矣木之升也以順而地從之非逆理以求升也君子之升也以徳而眾從之非悖徳以求位也不觀乎象不知巽順之爲升矣昔者舜自耕稼陶漁以至爲帝湯以七十里文王以百里而王天下積小以髙大其是之謂乎

雜卦曰萃聚而升不來也

升之成卦以巽升坤而成其在六爻以自下而上往而不來爲義何則升之言上也譬猶木焉有長而已不能退也上而有與則莫之咈是以吉亨上而無與其勢不求則困而已矣是故初六上遇九二則爲升九二上遇九三非其所與則不可以升矣爲其應乎五故有用禴之利焉九三上遇六四則爲升虛邑六四上遇六五非其所與則亦不可以升矣爲其承順於五故有岐山之亨焉六五上遇上六非其所與亦不可以升矣爲其旣達於五故有升階之貞焉上六居五之上升而無降往而不反則爲升而已矣是故萃之上六乘乎九五宜有後夫之凶然賫咨涕洟而卒於無咎者以其反而能聚也自西自東自南自北無思不服茍能不安於上而來聚於五又何咎之有哉故曰萃聚而升不來斯其義也

初六允升大吉象曰允升大吉上合志也

初六巽也以陰居剛而在下卦之下上無其應而承於九二之兌故曰允升大吉允信也巽兌皆柔也巽爲木兌爲澤木升於澤𨿽有滋潤之益又有滅沒之患焉信能升焉不沒於澤斯爲大吉矣故子曰允升大吉上合志也爲其與九二合志而升則有滋潤之益而無滅沒之患矣謂之大吉不亦宜乎巽爲進退爲不果是以勉之云爾

九二孚乃利用禴無咎象曰九二之孚有喜也

九二兌也以陽居柔而在下卦之中應乎九五之艮故曰孚乃利用禴升之九二萃之九五也其應六五萃之六二也艮兌相與其爲孚爲禴均也然而不言於五而系於二者貴賤之位也九二之升五也涉乎三四未可以進茍能上下相與歷階而升斯爲可矣故曰無咎見可而進知難而止可以無咎矣子曰九二之孚有喜也有喜卽所謂有慶是也或曰九二之謂大人也反不若九三之升乎曰升者巽也下三爻皆升者也總其彖而言之則剛中而應所以爲升卽其爻而別之則九二逺於六五𨿽欲升而未可也至三則無疑矣

九三升虛邑象曰升虛邑無所疑也

九三上體爲震下體爲兌以陽居剛而在下卦之上應乎上六承於六四二爻皆坤而四又巽也故曰升虛邑震巽配也震坤合也陰爲虛坤爲邑震爲動故有升虛邑之象九也者可升之才也三也者可升之時也有其才而得其時逺近丕應前無阻閡如升虛邑入無人之境孰能禦之哉故子曰升虛邑無所疑也陰柔之性多疑少決如九三之剛而體乎震是以不疑其所升也或曰言柔以時升而吾子乃曰九三有可升之才何也曰沈滯者陰之質也騰升者陽之气也言柔者總謂其巽體也而九二九三蓋柔中之剛也柔而無剛則不足以自立況能升乎剛而不柔則不以順道亦不能升也是故剛者升之才也柔者升之用也合而爲巽進而遇坤是以升而莫之能禦也故言柔以時升又曰剛中而應其可執一以求之乎

六四王用亨於岐山吉無咎象曰王用亨於岐山順事也

六四下體爲巽上體爲坤以陰居柔而在上卦之下承於六五之艮故曰王用亨於岐山以六居四下巽上坤之所謂巽而順者也然而上無所與亦不可以升矣巽而不爭順而不逆乃所以爲升之亨也故曰吉無咎者昔太王居邠爲狄所難不得已而去之邑於岐山從之者如歸市不得已而居之不違時以妄動不悖理以求升巽乎人而順乎天周之王業所由興也迨於文王三分天下有其二以服事商而民之歸周愈不可郤故詩曰彼岨矣岐有夷之行子孫保之吉又何咎矣子曰王用亨於岐山順事也

六五貞吉升階象曰貞吉升階大得志也

六五艮也以陰居剛而在上卦之中應乎九二之兌故曰貞吉升階貞猶止也升至於五不可以復升矣五天位也升之正也以六居之順而升也以此爲貞斯爲吉矣爲其體艮故有貞吉之象焉升之大人卽萃之大人也在萃而居五故爲有位在升而居二故爲升階然而不言於二而系於五者以其位之不同也五天位也二臣位也旣已升五而猶系於二則何以著其升乎非常之事聖人有所難言焉是以互其辭且正臣之位也夫天位者不可以階而升也此言升階何也曰自二而升五自地而升天故有升階之象也周之先王積功累仁以至於有天下其施設有本末其經營有先後不躐等不陵節如升乎階焉斯之謂吉也故子曰貞吉升階大得志也

上六升利於不息之貞象曰升在上消不富也上六坤也以陰居柔而在上卦之上乘乎六五之艮故曰升坤爲夜故有升之象冥而求升目無所覩顚隮而已矣所以然者乘乎六五往而不能來然也故曰利於不息之貞息者生息蕃息也對消而言之也物之消息各以其時若逆以求升則揠而助之長上六之時純坤用事以消爲貞斯爲利矣故子曰升在上消不富也陰爲消陽爲富以六在上當消而不富之時故其升爲升也

周易經傳集解卷二十三

欽定四庫全書

周易經傳集解卷二十四

宋林栗撰

序卦曰升而不已必困故受之以困

困之爲卦升之變也自升之困防反爲兌坤變爲坎上下相宜而成防爲木兌爲澤木藏而澤見則澤滅之矣坤爲地坎爲水地藏而水見則水漫之矣是以謂之困也升之上六其彖爲冥升者升而不已也升而不已其困必矣受之以困不亦宜乎

困亨貞大人吉無咎有言不信曰困剛揜也險以說困而不失其所亨其惟君子乎貞大人吉以剛中也有言不信尙口乃窮也

下坎上兌成卦曰困者初爲坎二爲離三爲巽四爲兌坎爲水離爲火巽爲木兌爲金火困於水水困於金是以謂之困也所以然者坎在其下兌在其上而離巽陥於其中故曰離明也坎險也巽順也兌說也離巽爲君子坎兌爲小人君子見揜於小人是以謂之困也以爻考之九二之剛爲初六六三之所揜九四九五爲六三上六之所揜謂之困也不亦宜乎故子曰困剛揜也剛揜於柔困之象也困亨貞大人吉無咎何謂也曰坎險也兌說也在險而能說困不失其所亨也顏氏之子一簞食一瓢飲在陋巷人不堪其憂回也不攺其樂玆其所以爲亨歟貞正也固也困之六爻三陰揜剛者也三陽爲柔之所揜也然三陰𨿽能揜剛而皆不得中據非其位三陽𨿽爲柔揜而二五得中不失其正夫二五者困之所謂大人者也以此爲正以此爲困吉又何咎哉然而不曰大人貞吉而曰貞大人吉何也曰大人者以剛中爲正者也小人者以過中爲正者也貞乎大人則吉貞乎小人則凶舉此以明彼也有言不信何謂也曰九四九五皆有兌軆爲口舌故有言象當困之時所有言而不見信固其宜矣若尙口而爭之則防我而逐物窮自招也夫惟君子剛中而守正居易以俟命斯爲善處困矣或曰吾子言兌爲小人而九四九五體之何也曰易者易也變通不窮之謂也由四象而言之則以坎兌而揜離巽是以謂之小人卽六爻而論之則九四九五見揜而能說是以不失爲君子也象曰困徳之辧也困而不失其亨君子之所以辧於小人也又曰困窮而通卽所謂不失其亨是也又曰困以寡怨下學而上達知我者其天乎夫何怨之有

象曰澤無水困君子以致命遂志

澤者兌也水者坎也水在澤下不曰澤中有水而曰澤無水何也曰水以流行爲功在澤下澤不流無水之象也所貴乎澤者貴其說萬物也水在澤下足以自潤而不足以及物澤道困矣謂之無水可也水不及物豈澤之願哉致其命之當然遂其志之所樂則在困而常亨矣富貴利達命也仁義道徳志也

雜卦曰困相遇也

困之爲卦以剛爲柔揜而成其在六爻以剛柔相遇爲義何則君子小人如水火之不同如薰蕕之不並幸而不相遇則已若使薫蕕同器而藏水火同釜而防則火必見揜於水薫必見揜於蕕此困之所以爲剛揜也是故九二與初六相遇者也九四與六三相遇者也九五與上六相遇者也此其所以爲困也困之諸爻剛柔相半非多寡之不齊彊弱之敵也然其所以爲困者初六揜於下上六揜於上而三陽陥於其中故也其所以困而卒爲亨者九二得下卦之中九五得上卦之中而三陰皆不當其位故也然初六心合六三然後能揜九二六三心合上六然後能揜九四九五譬如陰柔小人締交合黨以困君子而其君子能剛中而守正不失其所亨則小人自困矣故卦𨿽爲困其實亨也困者三陽也困之者三陰也三陽爻言困於酒食困於金車困於赤紱者言相近而不相得也小人之困君子不過困其酒食車服而已而君子之道不爲之困也三陰爻言困於株木困於石困於葛藟者言相與而不能相濟也小人易合而難久旣已困君子矣及其勢窮力盡視其黨與無足恃以存者是以困窮而莫之救也卽其相遇以求之六爻之義粲然矣

初六臀困於株木入於幽谷三歲不覿象曰入於幽谷幽不明也

初六坎也以陰居剛而在下卦之下應乎九四四離兌也故曰臀困於株木入於幽谷初六合六三以困九二者也有應在四而反交於三陰柔不中不當其位相與而不能以相濟也三體巽爲木立二陽之中株木之象也初與三皆坎坎爲谷巽爲入最防坎窞之下入於幽谷之象也三之不能庇初猶株木之孑立而不能庇物也初之不能助三猶入於幽谷而不能出也是以有臀困之象焉臀體之末初六是也自三視之爲臀也求全處安而不能進者也望庇於株木其困不亦冝乎夬之九四姤之九三皆指上六初六爲臀此獨指本爻者易之互文皆如此也說者或謂六三爲臀則失之矣故曰三歲不覿自初至四所歷三爻初爲坎四爲離離性炎上坎性趨下離明也坎幽也初六有應在四而乃入於幽谷至於三歲而不覿其配焉凶可知矣故子曰入於幽谷幽不明也言初六之不明故至於此也王弼曰幽者不明之辭

九二困於酒食朱紱方來利用亨祀徵凶無咎象曰困於酒食中有慶也

九二離也以陽居柔而在下卦之中上無其應而介於初六六三之間二爻皆坎而三又巽也故曰困於酒食朱紱方來坎爲酒離爲食相近而不相得故有困於酒食之象離南方之卦其色赤二與四皆離故有朱紱方來之象故曰利用享祀夫酒食者享祀之所須也朱紱者享祀之所服也𨿽無酒食之丰而不失朱紱之服以之享祀何所不可夫豈以酒食之困而易其志哉此君子之所以亨也故曰徵凶無咎向若困於酒食遂往而求之凶固宜矣又誰咎乎而子曰困於酒食中有慶者言二𨿽困而不失其中故有朱紱之慶也二言有慶五言有說卽之所謂險以說系所謂窮而通者也

六三困於石據於蒺莉入於其宮不見其妻凶象曰據於蒺莉乘剛也入於其宮不見其妻不祥也

六三下體爲坎下體爲巽以陰居剛而在下卦之上上無其應而介於九二九四之間二爻皆離而四又兌也故曰困於石據於蒺防入於其宮不見其妻六三合初六以困九二合上六以困九四九五者也然皆陰柔不中不當其位相與而不能相濟初入於幽谷故有困於石之象二剛而在下故有據於蒺防之象初之不足恃猶石之頑然而不能生物也二之不可揜猶蒺防之堅而不可據也木之遇石木之困也據於蒺防其傷必矣上六則其所位宮也三非陽也自以爲陽陽而求配於上六上六非其配也是入於其宮而不見其妻也三旣不得志於二又不得志於初反入其宮不見其配凶可知矣故曰凶子曰據於蒺防乘剛也入於其宮不見其妻不祥也又曰非所困而困焉名必辱非所據而據焉身必危旣辱且危死期將至妻其可得見耶言六三不知初之無能爲而挾之以取困其召辱矣不知二之不可乘而揜之以速禍其身危矣故初之不覿其配三之不見其妻皆謂小人不安其分而不行險以徼幸旣失所圖則顚沛失措無投足之地此聖人深見小人之情狀而告戒之如此之明也

九四來徐徐困於金車吝有終象曰來徐徐志在下也𨿽不當位有與也

九四下體爲離上體爲兌以陽居柔而在上卦之下應乎初六而乘乎六三二爻皆坎而三又巽也故曰來徐徐困於金車四之見揜於二陰與二五同患者也然四不中不當其位故下應於初而比於三初旣入於幽谷不能自出三又困於石據於蒺防四乃徐徐其來以從五焉兌爲金坎爲車相近而不相得故有困於金車之象夫金者祭祀之所陳也車者祭祀之所乘也祭而無金與車冝不可以祭矣然茍有明信則筐筥錡釜可以薦於神義弗當乘則捨車而徒所以賁其趾夫豈以金車之困而易其志哉此君子之所以亨也故曰吝有終當困之時君子爲小人所困者也四不能亟從君子之朋而徐徐以待小人之配其爲可羞吝冝矣然以其承於九五五爲之與是以幸而有終也故子曰來徐徐志在下也𨿽不當位有與也

九五劓刖困於赤紱乃徐有說利用祭祀象曰劓刖志未得也乃徐有說以中直也利用祭祀受福也

九五兌也以陽居剛而在上卦之中下無其應而承於上六連於六三二爻皆巽而三又坎也故曰劓刖困於赤紱劓刑其上也刖刑其下也兌爲毀折故有劓刖之象九四𨿽與五比而下應於初是以九五上見劓於上六下見刖於六三夫二五皆見揜其爲劓刖則同也不言於二而言於五者明其不獲四之助也二離而五兌也二四皆以陽居柔獨五以陽居剛則其見揜有甚於二四者矣是以系之劓刖也離爲赤紱二四皆離而五獨體兌相近而不相得故有困於赤紱之象在二謂之朱在五謂赤古之制服蓋有其別矣鄭康成云黻其色皆赤尊卑以深淺爲異天子純朱諸侯黃朱大夫赤而已蓋互而言之與赤紱者祭之所服也祭而無服冝不可以祭矣然禮有弗獲𨿽降服以祭可也夫豈以赤紱之困而易其志哉此君子之所以亨也故曰乃徐有說利用祭祀孟子有言不得不可以爲說無財不可以爲說五體兌爲說九四不獲於初然後反而從五故徐有喜說之道焉夫君子之所重莫重於祭酒食祭之所須也金車祭之所用也赤紱祭之所服也小人之肆志也初困其酒食中困其金車終困其赤紱而君子恬然不以動其心則其所以自處者可謂綽綽然有餘矣彼小人者其能卒困之耶故子曰劓刖志未得也乃徐有說以中直也利用祭祀受福也夫酒醴牲牢金車赤紱固所以事神之具然君子剛中守道不爲利害得防易其本心乃鬼神之所福也其曰祀曰亨曰祭者以言祀天神祭地祗享人鬼無所不可蓋互言其文也或難愚曰孟子有言犧牲不成粢盛不潔衣服不備則不敢以祭惟士無田則亦不祭而此言困於酒食金車赤紱皆可以祭何也應之曰孟子固言仕如此其急也又曰古之人未嘗不欲仕又惡不由其道然而孟子以謂士無田則不祭三月無君則弔若是則不由其道而得之者吾恐孟子有時而從之也且孟子旣不肯枉道以事人不獲犧牲粢盛以共祭祀然則獨不祭其先乎聖人則有菜祭之語尊酒簋貳之文烏有所不祭哉傳曰澗谿沼沚之毛蘋蘩薀藻之菜筐筥錡釜之器潢污行潦之水可以薦之鬼神此語蓋本於詩之召南吾不敢以孟子之說而易聖人之經也

上六困於葛藟於臲卼曰動悔有悔徵吉象曰困於葛藟未當也動悔有悔吉行也

上六巽也以陰居柔而在上卦之上下無其應而乘於九五之兌故曰困於葛藟於臲卼上六合六三以困二陽者也三體巽巽爲蕃鮮而合於上六故葛藟之象五體兌兌爲剛鹵而在已之下也故有臲卼之象三之不可恃猶葛藟之不能自立也五之不可揜猶臲卼之難乘也按文當曰困於葛藟據於臲卼脫一據字三與上皆巽巽爲木然自初視三則初爲石而三爲株木自上視三則上爲水而三爲藟葛木之有葛藟木之困也東坡曰以柔用剛則乘之者至以爲蒺防以剛用剛則乘之者以爲臲卼而已據於臲卼益不可也故曰動悔有悔徵吉者爲上六謀之之辭也謂動之有悔然而不動未嘗無悔也盍攺圖乎徵猶行也惟速去之乃爲吉矣他爻揜剛者皆有凶象惟上六居卦之窮窮則能變下無其應行莫之系是以免於凶而獲徵吉之辭也故子曰困於葛藟未當也以陰居柔疑若當位矣然一卦之上豈陰柔之所冝居亦爲未當也需之上六亦曰不當位與此同義動悔有悔吉行也吉字當讀爲句絕言旣曰悔而又云吉者以其能行故爾【缺】

序卦曰困乎上者必反下故受之以井

井之成卦困之反也自困之井坎反居上兌反爲巽上下相易而成也坎爲水兌爲澤巽爲木水在澤下不足以及物是以謂之困水在木上則有及物之功矣取諸井象不亦宜乎所以然者兌已上窮其勢必反下是以復入於坎而成井象也或曰離兌反巽而剛揜之象自若也烏在其不爲困乎曰困之諸陰皆不當位而於九五無相無之情是以揜之而爲困也井自九三以上皆有離下坎上旣濟之象謂之剛揜不已疎乎故雜卦曰井通而困相遇也

井攺邑不攺井無喪無得往來井井汔至亦未繘井羸其缻凶彖曰巽乎水而上水井井養而不窮也攺邑不攺井乃以剛中也汔至亦未繘井未有功也羸其瓶是以凶也

下巽上坎成卦曰井者初爲巽二爲兌三爲離四爲坎巽入也坎防也入而陥焉溺人之象也爲其有兌離之象焉兌說也離防也說而有所麗是以謂之井也巽木也坎水也木入乎水防水之象也爲其有兌離之象焉兌上缺也離中虛也此木之所以受水也兌上行也離炎上也此木之所以上水也是以謂之井矣故子曰巽乎水而上水井井養而不窮也範諤昌曰巽乎水當作巽乎木愚謂不然巽自是木矣豈得云巽於木乎巽入也木入乎水而水在木上斯以爲井之象矣井攺邑不攺井無防無得往來井井何謂也曰井者困之反也困反爲井而二五不變是攺邑不攺井之象也井也者君子之徳也邑也者眾人之居也邑可攺而井不可攺者以其剛中也剛中也者泉在其中也攺邑而亦攺之則非是井矣人之見是美井而就之至於成邑則有之矣未有井憂不食遷而就邑也是故政教有時而污隆風俗有時而媺惡而君子之道終始如一曽不少變然後可以比徳於井矣井之爲徳旱而不竭潦而不盈人之我取於我何得人不我取於我何防取者日來去者日往或往或來而爲井者常自若也故曰往來井井若貪得而患防惡往而好來則隨物而徙矣汔至亦未繘井羸其瓶凶何謂也曰汔幾也繘綆也瓶汲器也羸敗也巽爲防故有繘井之象離爲大腹兌爲毀折故有羸其瓶之象焉幾至而未至者其綆短也綆短而不及泉與未嘗有綆同也瓶旣敗矣𨿽有綆安施乎故子曰汔至亦未繘井未有功也羸其瓶是以凶也綆短而不及泉是求之未至汲之未深賢人之不爲我用致誠而盡禮焉可也未可以望其功也羸其瓶是無以受之者也內惑於聲色外蔽於謟諛諌則不行言則不聼士將望望而去之𨿽得之亦必失之此其所以凶也傳曰得士者昌失士者亡謂之凶也不亦宜乎

象曰木上有水井君子以勞民勸相

水者坎也木者巽也木上有水井之象也或曰古者汲用瓶甕木上有水何義也曰木上有水轆轤桔槹之象也然謂古者汲用瓶甕本無所據亦陋者之言爾彼以言羸其瓶爻言甕敝漏故有是說不知爻之辭因羸敝而言瓶甕耳耒耜舟楫弧矢杵臼之利皆聖人作蓋中智之所不及也若夫汲用瓶甕可以施於尋丈之間過此以往至於九仞而後及泉者非復瓶甕之所能汲用木器不待智者而後知之也況天地自然之象已寓於制器之前乎君子以勞民勸相何謂也木上有水勞而後得之者也茍有以與之𨿽盛暑霑汗祁寒凍膚而抱甕出灌者不以爲勞茍無以與之則棄而莫之顧矣井之爲徳取之而不竭用之而不窮者也隨其力之多寡而各得其所欲者也是以汲者四面而至焉君子之所以勞民勸相亦如是而已向使終歲勤動不得以養其父母育其妻子𨿽重賞以勸之嚴刑以驅之而民弗從矣

雜卦曰井通而困相遇也

不相遇則不能相困故困以相遇爲義泉之在地其脈流通故井以通爲義困以三陽爲君子三陰爲小人陽剛而陰柔陽貴而陰賤也井以三陽爲泉三陰爲井陽實而陰虛陽動而陰靜也是故井之諸爻義皆相通而以中正上下爲吉凶之決何也正且潔者井之正也淸且寒者泉之正也何謂中邑居之防也何謂上汲引而出之也何謂下流濁之所鐘也初六在下曰泥六四在中曰甃上六在上曰收曰幕此言井也九二不正則無與九三不中則不食九五中正則井洌泉寒而人食之矣此言泉也井之爲通其是之謂歟故系曰井徳之地也居防則淸處穢則濁所以徳爲之地也又曰井居其所而遷卽所謂攺邑不攺井往來井井者也又曰井以辧義泥之所不能侵鮒之所不能射敝漏之甕所不能汲君子之所以辧義如斯而已

初六井泥不食舊井無禽象曰井泥不食下也舊井無禽時捨也

初六巽也以陰居剛而在下卦之下上無其應而承於九二之兌故曰井泥不食舊井無禽夫泉出於地中而井施於泉上初六之陰有井之象矣而下無陽爻是有井而無泉也處於最下不中不正則泥塗濁穢之所歸也兌爲澤巽爲入故有井泥之象兌爲口而與巽不相得故有不食之象舊井者泥之甚也無禽者不食之甚也夫以初六之無泉宜若不爲井矣爲其居於剛者是以猶有井泥之象焉是泉與泥相混者也井之有泥人之所棄禽之所食也舊井無禽則泥深而泉竭矣有井而無泉禽亦棄之也子貢曰君子惡居下流天下之惡皆歸焉初六之謂矣故曰井泥不食下也舊井無禽時捨也此與幹初九九二之象文同而防異矣初六以不中不正而居於下流其始見棄於人其終見棄於禽然則君子之所養與其所居者可不謹哉唐八司皆一時名士也如栁宗元劉禹錫猶欲自振於濁之中所謂井泥不食者也至若韋陸之徒則人禽皆捨之矣

九二井谷射鮒甕敝漏象曰井谷射鮒無與也

九二兌也以陽居柔而在下卦之中上無其應而乘於初六之巽故曰井谷井谷坎井也兌爲澤巽爲入故有井谷之象井之道上行泉在下而井在上九二剛中有泉之象矣而上無陰爻是有泉而無井也爲其居於陰而乘乎巽是以有井谷之象焉水之所鐘而爲谷人之所以汲爲井也所以然者不正而中故也水之所鐘而爲谷非泉之正也人之所汲以爲井得邑居之中也故曰射鮒甕敝漏鮒小魚也或曰蝦蟇也甕汲器也巽爲入爲魚故有射鮒之象兌爲口爲毀折故有甕敝漏之象泉居深井之中非汲則莫能致汲而用漏甕未有能上之者也惟坎井之泉則𨿽用漏甕而可以挹取之矣孔子曰淸斯濯纓濁斯濯足矣自取之也然則九二之不正而得鮒與敝之漏甕冝矣夫泉者君子之所受於天者也而井者君子之所修於身者也有泉而無井是自棄也有井而無泉則亡之矣故子曰井谷射鮒無與也言其上無陰爻莫與井之是以鮒得而射之也或曰吾子以不正爲二之咎而夫子言其無與則豈二之咎乎曰惟其不正是以無與使九居初而六居二是正而有與也泉茍寒而在邑之中則井斯防矣豈有以之坎谷而反棄之也歟

九三井渫不食爲我心惻可用汲王明並受其福象曰井渫不食行惻也求王明受福也

九三上體爲離下體爲兌以陽居剛而在下卦之上應乎上六而承於六四二爻皆坎而四又巽也故曰井渫不食爲我心惻兌爲澤離爲明故有井渫之象離爲食巽爲不果故有不食之象坎爲憂傷爲心病故有心惻之象渫淸也淸者泉之正也九三正而有與是泉淸而井潔矣然而不食者非邑之中矣我三自謂也行道之人見井渫而不食則爲之惻然是爲我之故而惻其心也夫以三四離坎相配而有不食之象者巽兌爲之間也三自以應在上𨿽與四比而不相得是以惻之而已矣夫旣惻之則曷爲不食之歟曰是井也可用汲而得之也非若九二之谷可挹而取之也汲者非瓶與繘則莫能致瓶與繘非行道之所有也是以心惻而不得食也故曰可用汲可用汲者誰與其邑居之人也瓶與繘居者之所有也居者汲之則行者亦沾其賜矣故行者樂以告居者曰是井之渫也非汲則莫能致也苟從吾言吾與子皆得而食之矣故曰王明並受其福以九居五其體爲離故有王明之象民之見賢而不用賢者又不求人之知則欲以告其王庻幾吾王之明汲而用之則民與王並受其福其心豈不然也故子曰井渫不食行惻也求王明受福也行惻者行人之惻而非井之惻也求王明者人之求之而非井之求之也明者知渫之可食而賢之可用也此所以受福也司馬遷乃曰王之不明豈足福哉是何言也王安石乃曰君子之於君也以不求求之異乎人之求之也惡是何言也君子之不求也豈以爲要君之術也哉或曰防之象曰山下出泉蒙謂坎爲泉也今吾子以澤爲泉毋乃非歟曰澤止水也坎流水也山下出泉謂流水也故坎取之今井渫不食止水也而兌取之不亦宜乎哉若夫九五之泉上下皆坎則取諸左右逢其原且北方之气是以謂之寒泉也曰然則九二之兌謂之井谷何也曰水之所鐘而爲谷亦止水之象也曰九二之井注而爲谷也九三之井渫而爲淸也吾子皆以爲止水九五之井洌而泉寒也吾子乃謂之流水何哉曰九二九三之水兌也兌出於本爻則其止可知矣九五之水坎也坎在其上又在其下則謂之流水宜哉

六四井甃無咎象曰井甃無咎修井也

六四上體爲坎下體爲巽以陰居柔而在上卦之下下無其應而乘於九三二離兌也故曰井甃無咎三與四皆正是井潔而泉淸矣然而不食者非邑之中也治其井甃使之無咎而已矣坎爲水爲勞巽爲工爲潔故有井甃之象井𨿽渫而不食久而弗修亦爲廢井矣惟不忘於甃甓隨其罅漏而修治之則泥之所不能混鮒之所不能射是以爲無咎也顏淵曰夫道之不修是吾醜也夫道旣已大修而不用是有國者之醜也井之自修如此然而不食則非井之咎也故子曰井甃無咎修井也井𨿽不食而不忘於甃然後爲井也君子𨿽不見用而不忘於自修然後爲君子也

九五井冽寒泉食象曰寒泉之食以中正也

九五離也以陽居剛而在上卦之中下無其應而介於六四上六之間二爻皆坎而四又巽也故曰井洌寒泉食洌潔也巽爲潔故有井洌之象離爲食爲大腹故有食之象洌者井之正也寒者泉之正也食者邑之中也安有井洌泉寒在都邑之中而不見食者乎故子曰寒泉之食以中正也或曰吾子以陽爲泉陰爲井今謂坎爲寒泉則六四當之矣而又系之九五何哉曰此雜卦之所謂通也泉之在地其脈流通故說卦坎爲通今九五之泉在六四上六重坎之際則是左右逄其原也泉寒井洌不亦宜乎或曰坎爲水離爲火坎爲冬離爲夏若六四之坎爲寒泉至於九五之離則當爲溫泉矣曰此則五之所謂食也其烹而食之義乎𨿽烹而食之猶謂之寒泉也九五則三之所謂王明者與

上六井收勿幕有孚元吉大成也

上六坎也以陰居柔而在上卦之上應乎九三而乘於九五二爻皆離而三又兌也故曰井收勿幕羃覆也本或作冪非也收轆轤也舊說爲綆非也坎爲輪故有收象又爲隱伏故有羃象井道上行在一卦之上井之大成矣收與羃皆在井上欲其置収而患其施羃也收則一取而有餘不羃則眾汲而無窮所以然者以其逺應九三近乘九五泉源之富足以養而不窮故也故曰有孚元吉坎爲有孚離下坎上旣濟之象是以謂之元吉也故子曰元吉在上大成也其言元吉之辭不於五而於上者井𨿽見食有羃而無收則所施不廣未得爲元吉矣夫以孔子用於一邑而一邑治用於一國而一國治可謂井洌寒泉食矣然而不得施之於天下而止於國邑豈得爲元吉也哉

周易經傳集解卷二十四﹤經部﹐易類﹐周易經傳集解﹥

欽定四庫全書

周易經傳集解卷二十五

宋林栗撰

序卦曰井道不可不革故受之以革

革之成卦井之變也自井之革巽反爲水木入爲離上下相易而成卦也巽爲木坎爲水木入乎井水之象也離爲火兌爲金以火克金從車之象也然序卦言井道不可不革何也曰井之上六收而勿幕可謂井之大成矣然纎塵微垢積少成多久而不革將有時而不食焉時而革之所以日出而日新也革之所以次井者義取於淘滌而成卦爲革者義取於烹治是故全卦之體有鑪鞲之象焉夫金火同居而革其初則水與木也水坎也木巽也木革而成火水革而成金是以爲離兌也此革之所以次井也

革已日乃孚元亨利貞悔亡象曰革水火相息二女同居其志不相得曰革已日乃孚革而信之文明以說大亨以正革而當其悔乃亡天地革而四時成湯武革命順乎天而應乎人革之時義大矣哉

下離上兌成卦曰革者初爲離二爲巽三爲乾四爲兌離爲火兌爲澤澤水也水火之性不同居者也水遇火而竭火遇水而防爲其有巽乾之象焉乾爲金巽爲木爲風以火炎木以風皷之以變澤中之金而成堅剛純粹之金是以謂之革也兌少女也離中女也二女之志不同行者也中女儷坎少女妃艮爲其有巽乾之象焉乾爲父巽離兌爲三女三女合而坤之象見矣乾坤相遇而變化成焉是以謂之革也故子曰革水火相息二女同居其志不相得曰革息止也言水能止火不爲之竭火能止水不爲之滅也所以然者金在其中也夫兌西方之卦有金之气焉必有幹金之象而後澤之爲金可見矣水火相息則冝有離坎相配之功而此則二女同居是以不爲配也二女同居睽之象也而此則下離上兌是以不爲暌也旣不爲配又不爲暌是以其志不相得而已夫水火之相息二女之同居豈能久處而不變乎此卦之所以爲革也革之言變也合離之一陽去兌之一陰而後有幹金之象是金得火而去其頑鑛以成百煉之剛也謂之革也不亦冝乎革已日乃孚何謂也曰已先儒讀爲已事之已近世朱震讀爲戊已之已愚讀爲辰已之已已者巽也在歷爲已在易爲巽巽已者金火同居之位也火盛於離金盛於兌然而不能以相革也其在四時五行六律八卦十日十二辰二十四象惟巽已之位有金火同居生成之象焉巽於說卦爲木爲風是金火同居而濟之以木與風其從革也不約而孚矣巽也者乾之對也巽位東南而乾位西北是離之火兌之水革於巽之木而成於幹之金也革之六二上六爲巽九三九五爲幹六二革而應於九五上六革而應於九三已日乃孚其斯之謂矣六二之辭曰已日乃革之是其證也所以然者巽之言入也巽而入之之謂也君子之爲政將欲有所革命創制移風易俗其必巽而入之民乃孚矣成湯之克寛克仁所以彰信於兆民也文王之徽柔懿恭所以作孚於萬也其巽而入之之謂乎不言巽而言已者猶震之稱甲而兌之稱庚也蓋必擬諸形容而象其物宜乎或曰金生於巽盛於兌吾子以爲從革於巽則是金旣盛而復反其初乎曰非也金盛於兌而戰於乾乾與巽相遇然後火木合而金成器矣從革於已不亦宜乎蘇氏曰革不信於革之日而信於已革之日此說非是非革令而人不信則令有不從不從而彊革之亂之所生也盤庚之遷都所以矢言吁眾如此之煩者必欲其信而後革之也商君之變秦法也猶將徙木以示信而況革之君子不待人信而遽革之哉故君子曰革已日乃孚革而信之言久而後信也元亨利貞悔亡何謂也曰此與屯之元亨利貞象異而指同矣震坤艮坎者所以爲屯也離巽乾兌者所以爲革也幹之象見於三子坤之象備於三女屯之所爲元亨利貞者也坤之象見於三女幹之象備於三子革之所以爲元亨利貞者也元亨利貞者天地之行四時之序也君子之革令剛柔寛猛如天地之行如四時之序寒往則暑來暑往則寒來其悔乃亡矣故子曰文明以說大亨以正革而當其悔乃亡文明以說者取諸重象也大亨以正者取諸四象也文明以說者所以行令也大亨以正者所以始終持守之道也夫所謂革者將以舉其偏其敝必有所悔所謂革也革而不當悔滋甚矣革而當其悔乃亡是以君子謹愼而不敢輕爲也夫子旣釋象詞又從而暢之曰天地革而四時成湯武革命順乎天而應乎人革之時義大矣哉天地之革寒暑也寒暑相革而四時成君子之所以治歷明時者也孔子曰政寛則民慢慢則糾之以猛猛則民殘殘則施之以寛寛以濟猛猛以濟寛政是以和法天地之革也湯之代虐以寛武王之反商政所以順乎天而應乎人者亦猶是爾革之時義顧不大哉而世之論者乃以革命爲受命易姓之事而謂必若湯武乃爲順天應人使曹操司馬懿等得以借其口爲逆亂之事夫所謂革命者變其政令也順乎天者法寒暑之變也應乎人者從其所欲而去其所厭也夏商之敝至於桀紂極矣桀紂不能革而湯武能革之所以桀紂亡而湯武興也如使夏商之季得一賢王能舉偏而補是亦順乎天而應乎人也而何必湯武也哉故曰伏羲神農氏沒黃帝堯舜氏作通其變使民不倦彼皆以聖繼聖而猶曰通其變云者法有所政有所偏也天地之運日月星辰之行久而不能無差而況人事之推移世道之反復可不觀其而救之哉愚惡夫世之助亂者每以湯武順天應人爲口實故不敢不辧

象曰澤中有火革君子以治歷明時

澤者兌也火者離也澤中有火其气必變或爲溫泉或爲膽水或爲丹砂硫黃皆火之所革是以謂之革也君子之治歷明時取變革之義而已夫歷聖人所以推步日月星晨之行以驗晦望朔以定分至啟閉以歸閠余以正嵗時其始未嘗不精且密行之嵗久未嘗無差自黃帝以來至於三代其歷法世變莫可考已至漢太初唐大衍皆爲後世曆術之宗然未數十年悉與躔次不應又從而攺之者豈固爲巽哉天道之行不能無變故也是以聖人上稽天象而治歷以明時俯察民情而革命以化俗皆取諸澤火之象也

離卦曰革去故也

革之成卦以水火相革而成其在六爻而革去其故爲義何則井之革所以去其故穢也金之革所以去其故鑛也政之革所以去其故也革之言變也尊者變法卑者聼焉賢者變禮不肖者從焉是故革之諸爻陽爲革命之君子陰爲革從之小人陽尊而陰卑陽貴而陰賤也然而革有四陽二陰初九九四無應而在下九三九五有應而在上其皆革命之君子乎曰有應者我之革物而物之從革也無應者所以革而去之之道也是故初九離也九四兌也離爲火兌爲水冝若從革矣然而其畫皆剛其象皆柔居相應之位而無相與之情是則我不能革而物莫我從也九三九五幹之六二上六巽也乾爲金巽爲木一剛一柔一健一順二者相得合而爲用矣水火伏而金木見革之所以爲去故也或曰吾子之釋序曰金火同居而革其初則水與木也木革而成火水革而成金是以爲離兌也今乃曰水火伏而金木見夫水火旣伏而木不毀何哉曰非此之謂也木者所以爲火也火旣息矣木焉得存乎所以云爾者金成器而用於木然後革之功成矣是故九三有三就之孚九五有未占之孚者我之革物也六二有已日革之上六有革面之順者物之從革也初九有黃牛之鞏九四有攺命之孚者言乎所以革之之道也是故木革而成火水革而成金卦之所以序也水火伏而金木見爻之所以分也革之去故斯其義矣

初九鞏用黃牛之革象曰鞏用黃牛不可以有爲也初九離也以陽居剛而在一卦之下上無其應而承於六二之巽故曰鞏用黃牛之革黃者中也牛者順也革者堅也二爲中巽爲順爲繩故有黃牛之革之象離也者火之壯也巽也者金之穉也以金之穉當火之壯將無餘蘊矣故六二之巽必用黃牛之革以自鞏固𨿽初九炎炎之盛亦無如之何矣所以然者革之爲道必剛柔寛猛相濟然後民說而從之今初九以陽居剛不得中行而體乎炎上是過乎剛者也𨿽承六二而離巽無相與之情譬猶人之革金而遇黃牛之革𨿽嚴刑峻法極其威勢民弗從矣故子曰鞏用黃牛不可以有爲也遁之六二其體爲巽其繇曰執之用黃牛之革與此同象

六二已日乃革之徵吉無咎象曰已日革之行有嘉也六二巽也以陰居柔而在下卦之中應乎九五而承於九三二爻皆幹而三又離也故曰已日乃革之巽在已位故有已日革之之象已也者木之將廢金之方生而火之未盛金火木相得而應乎幹幹也者金之精明堅剛純粹者也以將廢之木濟未盛之火革方生之金以爲精明堅剛純粹之金如是而乃革之得其道矣所以然者二五皆得乎中巽而入之故也二之於五也未占而孚之五之於二也旣孚而革之其有不從乎故曰徵吉無咎徵猶往也在三與五往而革物者也在二與上往而從革者也二往則應乎五不往則承乎三三𨿽幹也而雜乎離則二之往也宜矣自二而往至五爲幹金革而成器吉又何咎哉故子曰已日革之行有嘉也嘉耦曰妃二五之謂矣

九三徵防貞厲革言三就有孚象曰革言三就又何之矣

九三上體爲幹下體爲離以陽居剛而在下卦之上應乎上六而乘六二二爻皆巽也故曰徵凶貞厲凡易以徵爲凶者則貞爲吉以貞爲厲者則徵爲亨今九三之辭兼乎徵凶貞厲者何也爲其剛而不中又在下卦之上故也剛而不中易失之過是故不可以徵徵則有妄動之凶矣然則可以貞固守之而不變乎曰不可也窮則變變則通九三上六皆窮而當變者也𨿽欲貞固守之能無厲乎是謂以水濟火以火濟火季世之皆由此也然則當如之何曰革言三就有孚可矣革者變也言者命令告戒之謂也三以上爲乾巽乾爲變巽爲命故有革言之象自三至上所歷三爻故有三就之象就卽也君子之革物有不待言而人信之者有言而後人信之者道有升降徳有隆污也九三之革不免於言矣至於三就而告戒之亦已煩矣然而不可已者必待其孚而後革之也此盤庚之三篇所爲作歟或曰然則二五之不爲革言何也曰巽在下則爲從命在上則滕口而已夫離也者火之盛也巽也者金之生也幹也者金之熟也乾巽相得金旣成矣而益之以離是三就而不已矣徵凶之戒不亦宜乎曰然則三就而不孚如之何曰夫民者至愚而不可輕至賤而不可易者所謂三就而告戒之者欲其曉然知上之徳意非厲民以自爲也茍爲三就而不孚則吾之所以革之未必當也可不深思熟慮必求其當而後革之歟終於不孚而遂爲之者與未嘗告戒何異也故子曰革言三就又何之矣此聖人捨己從人忠厚之至也或曰金之剛者百鏈而不變而易之取象止於三就何哉曰井也者君子之徳也革也者小人之徳也君子之徳不隨世而變故攺邑不攺井小人之徳惟上所化故已日乃孚茍爲百鏈而不變是則君子之徳矣而何革之云乎抑猶有說焉金火木相得則𨿽百鏈而何傷所以戒之者金旺而火盛也學者觀其象而玩其辭庶乎得之矣

九四悔亡有孚攺命吉象曰攺命之吉信志也

九四上體爲兌下體亦爲兌以陽居柔而在上卦之下下無其應而介於九三九五之間二爻皆幹而三又離也故曰悔亡有孚攺命吉九五革六二者也所謂大人虎變是也九二革上六者也所謂君子豹變是也九四介於其間獨無所革蓋言乎三五所以革之之道也九三九五有剛健之才文明之徳足以革物矣然而不行之以柔不濟之以說未有無悔者也是故初九以陽居剛而體乎離系之曰鞏用黃牛明其不可以有爲也九四剛柔相濟而體乎兌兌正秋也萬物之所說也於是系之曰悔亡有孚攺命吉明其可以有爲矣象曰革而當其悔乃亡四之謂也夫革也者豈厭故而喜新哉積日累月因循茍且其治敎政刑必有偏而不起之處剛柔寛猛必有不得其平者也必若九四以聰明果敢之才而濟之以寛和仁厚之徳其慮之必深其謀之必廣其施設緩急必得其宜其斟酌淺深必得其當若是而革人豈有不孚者哉在我旣當在彼旣孚以此攺命吉何疑矣或曰九四無應而言有孚何也曰孚者二與上也孚之者五與三也然三五居剛而行剛未必能使之孚所以有孚者皆四之功也四在五之下三之上五先得之故未占而有孚三後得之故三就而後孚也或曰革以金火成卦而九四上下皆兌也其不取諸金以爲之象何哉曰幹之六爻皆龍也而九三則不取諸龍噬嗑六爻皆食也而初上則不取諸食言各有當也夫金非火則無以致其用九四下不應初而三五各從其配是有兌而無離也有兌而無離則金不從革是故不取諸金而取其剛柔相濟以爲革物之道不亦可乎故子曰攺命之吉信志也信而後勞其民未信則以爲厲已若九四之志則可信矣

九五大人虎變未占有孚象曰大人虎變其文炳也九五幹也以陽居剛而在上卦之中應乎六二之巽故曰大人虎變虎西方之獸故兌爲虎乾亦爲虎與二卦之爲金同也夫虎之所以雄於百獸百獸畏而伏之者非直爪牙之利噬齧之貪也其必有以伏之矣故龍爲仁虎爲義傳曰虎不食班恐傷其類此其所以爲義也是故聖人有取焉夫革之成卦本以火革金爲義至於九五金成器矣故不取火之克金而取諸金之克木也乾爲金巽爲木乾爲變巽爲伏變於此而伏於彼是虎變之象也孔子曰政者正也子率以正孰敢不正又曰子欲善而民善矣是故令之從違俗之媺惡在我而已不在民也易曰大人虎變未否有孚君子豹變小人革面以九五爲虎則知九三之爲豹也以上六爲革面則知六二之爲革心也貍變則豹豹變則虎虎之變也文竦而著百獸望而畏之知其爲虎也不待占決而孚之矣是有以服其心故也豹之變也文密而駮逺而望之未必知其爲豹也是以三就之而後孚也是未有以服其心故也所以然者九五剛中而況三之剛過乎中也九五純乾而九三之乾雜乎離也乾爲大赤離又爲赤則其變駁而爲豹也不亦宜乎故子曰大人虎變其文炳也君子豹變其文蔚也炳者明也蔚者茂也或曰然則大人革也天下心說而誠服其道可得而聞歟曰中而已矣中也者當於人心之所欲也當於人心合其所欲宜其未占而孚之也夫九三者豈固違於人心咈其所欲而彊革之哉蓋亦有不得已也子曰君子懷徳小人懷土君子懷刑小人懷惠是故可與樂成難與應始皆小人也彼懷土而不知徳懷惠而不知刑若政失於猛而革之以寛固宜其恱也若政失於寛而革之以猛豈不盡當其心而順其欲也哉漢髙祖約法三章而秦民大說者當其心而順其欲也盤庚遷都以避災而商民胥怨者違其心而咈其欲也由此言之三五之革皆適乎時之宜所以有大人君子之辧者九五中正也以位則王也以徳則聖也九三居下卦之上以位則公也以徳則賢也非特如此而已也傳曰同言而信信在言前同令而行誠在令外記曰有虞氏未施信於民而民信之夏后氏未施敬於民而民敬之商人作防而民始畔周人作誓而民始疑九五九三之辧也孔子將爲魯司冦而沈猶氏不敢朝飲其羊公愼氏逐其妻愼潰氏徙其族者未占而有孚也子產爲政於鄭一年而民欲殺之三年而民歌詠之三就而後孚也此九五九三之辧也

上六君子豹變小人革面徵凶居貞吉象曰君子豹變其文蔚也小人革面順以從君也

上六巽也以陰居柔而在一卦之上應乎九三而乘九五二爻皆幹而三又離也故曰若子豹變小人革面陽爲君子陰爲小人九三之謂君子上六之謂小人也正體乾離故有豹變之象上六一卦之上故有革面之象革之諸爻皆上行獨上六居卦之窮有反面內向之象是以謂之革面也然上六逺三而近五五王也三公侯也上之革面也豈能越五以從三乎故曰徵凶居貞吉上之徵也越五以從三是以凶也其居貞也逺三而近五是以系之吉也天旡二日民旡二王三猶從五而況於上乎故子曰小人革面順以從君也革之君也非九五而誰哉頥之六五曰居貞之吉順以從上也與此同

序卦曰革物者莫若鼎故受之以鼎

鼎之成卦革之反也自革之鼎離反居上兌反爲巽上下相易而成也離爲火兌爲澤巽爲木澤中有火其气必革有不待於人爲者是以謂之革革者變化之名也木上有火防物而著非人所爲則不可得而見是以謂之鼎鼎者亨飪之器也亨飪之器必以從革而後成則鼎之次革宜矣而序曰革物者莫若鼎說者曰亨飪之器革生而爲熟亦革物之義也夫革生而爲熟取諸亨飪謂之革物可也方於甄陶冶鑄之功則劣矣而謂革物者莫若鼎不已疏乎愚謂金火同居革而成器器之大者莫若鼎故以鼎次革也或曰聖人立象以盡意革有甄陶之義而象不能具何哉曰三女合而坤象著矣坤者土也甄陶之象有不備乎書不盡言言不盡意學者深求之而已矣

鼎元吉亨彖曰鼎象也以木巽火亨飪也聖人亨以享上帝而大亨以養聖賢巽而耳目聰明柔進而上行得中而應乎剛是以元亨

下巽上離成卦曰鼎者初爲巽二爲乾三爲兌四爲離離爲火巽爲木木上有火鼎之象未備也爲其有乾兌之象焉乾爲金兌爲澤金鉄以爲器膏澤以實之然後火木之用濟矣是以謂之鼎也離文明也巽潔齊也防齊而文明鼎之義未備也爲其有乾兌之象焉乾健也兌說也健以爲坎說以爲和然後防齊文明之美彰矣故子曰鼎象也以木巽火亨飪也全卦之體有鼎之象焉古之爲鼎者虛其下而實其中耳其傍而覆其鼎聖人作易取以名卦而制器之象居然可見矣若夫鼎之取於易易之取於鼎則不可得而知也是故革鼎相反而成革有冶鑄之形而鼎有亨飪之象或曰革鼎皆以水火金木而成而冶鑄亨飪之形初不相逺何自而爲革何自而爲鼎乎曰冶鑄者虛其上而承其下亨飪者虛其下而覆其上此革鼎之辧也曰若是則革鼎皆象也夫子不言革獨於鼎言之何也曰革其義也鼎其器也器可以指義不可以言也革之六爻不指以斷臧否而鼎之六爻卽鼎以辧吉凶也或曰若是則井與鼎皆成之名而井之六爻以井爲別夫子不言井獨於鼎言之何也曰井之爲因地而成鼎之爲無所待於外也井之爲井與泉而已有有泉而無井者有有井而無泉者而鼎之爲有足有腹有耳有有蓋一物不具則非鼎也六十四卦三百八十四爻無非者聖人舉顯以明微將使學者觸而長之耳是故以水巽水有汲引之而謂之井以木巽火有亨飪之而謂之鼎易之取豈一端而足哉夫鼎之爲器也大其爲用也重古者祭祀賔客及王公膳羞陳其鼎爼各有等衰周官膳夫王日一舉鼎十有二公侯大夫以次降殺故樂正子謂孟子前以三鼎後以五鼎是則鼎之道上行而非下濟者也潔其器精其物眎其水火之齊亨而熟之以奉其上者鼎之道也聖人以此亨飪以享上帝而天下以此亨飪以養聖賢斯以爲鼎之道而已矣故子曰聖人亨以享上帝而大亨以養聖賢養字用去聲讀下奉上之義也據文當曰天下亨以養聖賢傳冩者誤天爲大遂去其下字耳或曰鼎之爲養當天下而止於養聖賢耶何其不知鼎之義也記曰君者所養也養人者也養人則不足故也聖人之養天下也如天地之覆載日月之照臨雨露之滲漉而不言其所利故其施也博其濟也眾若取鼎實以養之其與能防何此齊老人所以知威公之衣食不能徧遺天下也或曰舊說以養聖賢與頥卦養賢同義士之賢聖者人君得而養之則天下均受其賜矣此又不然聖人之養賢也有爵以馭其貴有祿以馭其富徳聖則位髙功崇則廩厚而區區以鼎實爲養者子思之所以去魯不能爲鼎肉僕僕亟拜者也是非養君子之道故也是故鼎之道上行而非下濟者也夫言各有條理頥之曰天地養萬物聖人養賢以及萬民自上施下也此言聖人亨以享上帝而天下亨以養聖賢自下奉上也聖人養賢以及萬民如天地之養萬物也天下亨以養聖賢如聖人之享帝也義理燦然不辧而明矣謂士之賢聖者人君得而養之𨿽於義無害然國之事無大於享帝者盡天下之物不足以報焉七日戒三日齋猶懼不敬豈有聖人以此享帝而亦以此養士享帝爲小而養士爲大乎必不然矣春秋傳曰天有十日人有十等下所以事上上所以供神也焉得一例而言之乎鼎元吉亨何謂也曰巽巽也離明也巽而明者取諸人以爲善也初六六五其體皆巽巽以不賢進而上行至於六五得中而應乎剛則天下之賢才皆出而爲我用身無過舉而國以乂寧元吉而亨斯之謂矣故子曰巽而耳目聰明柔進而上行得中而應乎剛是以元亨傳曰管仲善制割之隰朋善煎熬之賔胥無善調和之奉而進之而君不食則誰能彊之是故君子之取於鼎也進徳修業防養其器能以俟上之求則亨飪之義也聖人之於鼎取也任賢使能並謀而兼智以成太平之功者則舉而食之之義也元吉而亨不亦宜乎

曰木上有火鼎君子以正位凝命

木者巽也火者離也木上有火木生火也炎之以火而繼之以薪鼎之也君子以正位凝命者反革而取之也夫革者澤中之金冶鑄而成器也而鼎者亨飪之器一成而不變者也方其在革也鼎之反覆不可知也及其爲鼎矣固當正位而安措之然後可以就亨飪之事而革之功以成是故革者所以攺命而鼎者所以凝命也凝成也有堅凝之意也當革之時尊卑貴賤有易位者矣紀綱號令有變常者矣旣革之後位不可以不正命不可以不凝貴有常尊賤有等威所以正位也不朝行而夕攺不始勤而終怠者所以凝命也以爻考之革之九五革之六二是已而九三爲革上六不亦上下易位者乎初九則不可有爲九四則攺命而吉不亦施設變常者乎至鼎則九二應於六五爲亨九三節於上九爲吉若九四下從初六則有覆餗之凶斯正位凝命之義也故雜卦曰革去故也鼎取新也義亦通矣

雜卦曰鼎取新也

鼎之爲卦以木巽火而成其在六爻以亨飪取新爲義說者多疑去故取新之義予以冶鑄亨飪辧之則渙然冰釋矣何則八珍以爲羞五味以爲和水泉滑甘火齊調適可以薦之鬼神羞之王公矣物或淤之則棄而不食焉是故爲鼎鑊者必爲之時時舉而新之所以取其防而已矣故曰革去故也鼎取新也去故則其下必有所承取新則其上必有所覆二卦之粲然可觀也是故鼎以虛實相對分爻而以所從上下爲別陽爲實陰爲虛實者鼎之所亨也虛者人之所取也上者舉而羞之者也下者傾覆而竊之者也舉而羞之者正也傾覆而竊之者悖矣以初六配九四則四爲實而初爲虛四在上而初在下是謂傾覆而竊之也以九二配六五則二爲實而五爲虛二在下而五在上是謂舉而取之者也以九三配上九二爻皆實然卽其中而論之則三爲實而上爲虛三在下而上在上是以舉而羞之者也是故初六顚趾而利於出否九二有實而謹其所之九三雉膏而終吉九四覆餗而遂凶六五金以舉其實上九玉以節其剛柔取新之義於斯見矣

初六鼎顚趾利出否得妾以其子無咎曰鼎顚趾未悖也利出否以從貴也

初六巽也以陰居剛而在下卦之下應乎九四而承於九二二爻皆幹而四又離也故曰鼎顚趾鼎卦反覆視之皆有鼎三陽在中鼎之腹也一陰在下鼎之趾也一陰在上鼎之耳也然鼎之足奇耳偶成器以初六爲耳則具爲趾則欠一以六五上九爲趾則具爲耳則餘一一者鼎之鼏也是耳未嘗余而趾則欠也趾欠者或爲顚或爲折而鼏不具則不可以爲鼎也是故正定其象而爲之鼎焉六以偶居下有顚趾之也夫趾三而欠一折足之也趾上而不下覆餗之也不曰折足不曰覆餗而曰顚趾云者以其在卦之初鼎於是未有實也未實而顚之是將出否而至新也故曰利出否得妾以其子無咎鼎之出否而至新則賤妾有子之譬也妾𨿽賤而所出者貴也方鼎之未用塵穢積焉顚而出之潔而亨之取其實而已矣豈復計其舊也哉妾之於正分非其也及其去賤而從貴有子以承父則當系其父矣豈以其出於妾而棄其子哉是故出否而熟新則鼎之實可食去賤而從貴則妾之子可以用也六爲妾九二爲子二之辭曰鼎有實是也先王用人或取諸販或取諸徒用其才徳而已豈復問其族也哉孔子曰犁牛之子騂且角𨿽欲勿用山川其捨諸此之謂也故子曰鼎顚趾未悖也利出否以從貴也如其旣實而顚之則悖矣此初之所以爲無咎與或曰初六爲妾九二爲子其安取哉曰初六巽也巽爲長女而在下卦之下謂之賤妾可也歸妹之須亦巽矣自二至四皆體乎幹幹之初索震爲長男謂之子也不亦宜乎其配在四其子在二焉可誣也哉或曰震爲足坎爲耳今鼎之初六無坎震之而有耳足之辭何也曰易之取惟變所適夫子則旣言之矣彖曰鼎也取諸成器之而不取諸八卦之也雜卦又曰鼎取新也取其新則其舊者可忘也聖人之言包含萬酬酢變化無所不該第弗深考之耳以仲尼之智三絕韋編猶未敢以爲無過有志於斯者其可易而讀之哉

九二鼎有實我仇有疾不我能卽吉象曰鼎有實愼所之也我仇有疾終無尢也

九二幹也以陽居柔而在下卦之中應乎六五而乘初六二爻皆巽也故曰鼎有實陽爻而幹體有實其中矣居下而得中剛柔之不過得亨飪之宜也故曰我仇有疾不我能卽吉嘉耦曰妃怨耦曰仇六五者二之配也初六者二之仇也初與五皆體巽而從乾故也五逺而初近五上而初下二之所患者在初而已是以謂之仇也有疾者物或害之也幸其物或害之不能卽我故二得守其實以應六五之求斯之謂吉矣或曰初所比者二耳安得或害之者與曰謂九四也四居近君之位不勝其任而覆餗以應初初方就四何睱捨之而卽二乎此二之所以保其吉也故夫士有聰明賢智之才苟不能守之以堅之以正以自防於匪人者亦喪之而已矣故子曰鼎有實愼所之也我仇有疾終無尢也世之君子可不戒哉

九三鼎耳革其行塞雉膏不食方雨悔終吉曰鼎耳革失其義也

九三下體爲兌上體亦爲兌以陽居剛而在下卦之上上無其應而介於二陽之間故曰鼎耳革革變也四體離離爲火故有耳革之自二至四皆爲鼎腹而著耳象者爲其純剛而過中居下卦之上兼巽兌以成體也耳𨿽出於鼎而根於腹矣金毗而火烈則鼎耳之革不亦宜乎故曰其行塞雉膏不食塞不通也凡物之行也以足而鼎之行也以耳耳革則其行塞矣上無正應而乘承皆剛故有行塞之也離爲火文明兌爲澤故有雉膏之居八珍之一食雉之美者然燥而不澤非所以爲膏至於膏而不得食焉則耳炎而不可舉故也士之才徳而不用於時或以剛不容物行塞而不通則鼎耳之譬也然上九以玉在上𨿽鼎耳之革不使之終不食焉故曰方雨悔終吉方雨者言其膏也者言其不食也能悔而通之斯可保其終吉矣雨陰陽和也九三上無正應而承乘皆剛謂之雨何也曰鼎之世正位凝命之時也卑髙以陳貴賤位矣𨿽有過人之才智而不敢有爭心焉六五在上九二九四上九莫不從之九三𨿽欲勿從不可得也然三之應在上將視上九以爲去就焉上九所謂玉能節夫剛柔者也今九三之才非剛彊者之所能容柔弱者之所能制也必得如上九者而爲之節焉然則始而終悔始於不食而終於遇雨不亦宜乎𨿽然上九之玉蓋亦難遇矣賈誼之徒所以負才挾智而卒以窮死者或由此也夫故子曰鼎耳革失其義也亨飪者取其熟而已而炎革其耳使不可舉不亦失其義乎義之言宜也

九四鼎折足覆公餗其形渥凶曰覆公餗信如何也九四上體爲離下體爲幹以陽居柔而在上卦之下應乎初六而成六五二爻皆巽也故曰鼎折足三陽爻皆爲鼎實至四則盈矣四應在初初趾欠一是折其足矣方其在初鼎未有實故謂之顚趾及其在四鼎實已盈故謂之折足也或曰初於四爲正應故不可以從其配乎曰鼎有上出之理無下趨之義六五君也九四大臣也初六則小人也四居近君之位五之所親信也不能守正奉公而下與小人爲比是自折其足也故曰覆公餗其形渥凶鼎口盈而足折則餗之覆也不亦宜乎䢐徠曰餗糝也糝覆則不可收矣渥沾濡也四乘乎三三體兌爲澤四折其足則三隨而傾故有覆餗形渥之朱氏曰鄭康成虞仲翔本皆作其刑剭死刑也夫爲國大臣受君委任而乃背公營私附下罔上懷愛誤國者凶及其身宜矣故子曰覆公餗信如何也言守公上之餗而覆之任國家之事而敗之信其罪之當如何也又曰徳薄而位尊智小而謀大力少而任重鮮不及矣言君之於小人不可使盈盈必生患若夫君子者則特盈有道矣

六五鼎黃耳金利貞曰鼎黃耳中以爲實也六五巽也以陰居剛而在上卦之中應乎九二而乘九四二爻皆幹而四又離也故曰鼎黃耳金鼎之耳未有不以金而必言黃耳金者黃中色也金之正也鼎耳革則不可舉黃之爲言耳之未革者也亨之得其宜食之得其節故鼎耳黃金可舉矣六五九二皆得中行而有乾巽之合黃耳金其斯之謂與故曰利貞二以剛上行五以巽而下接君臣之道以此爲貞則過與不及皆失之矣子曰鼎黃耳中以爲實也聖人立以盡意必欲學者深思而後得之故三言耳四言足皆錯互其物宜五言黃耳則正其矣初爲趾五爲耳則三陽爻在中爲鼎之實不其然乎不其然乎

上九鼎玉大吉無不利曰玉在上剛柔節也上九離也以陽居柔而在上卦之上下無其應而乘六五之巽故曰鼎玉金所以舉鼎也玉所以調之也學者多不明二爻耳之說六五旣言矣上九復曰何耶六陰偶之數曰可矣九奇數也亦曰何耶殊不知六五之鼎之耳也上九之鼎鼏之也耳偶而鼏奇也耳金而鼏玉也玉爲鼏者所以示水火之齊而調適之也鼎甚炎而可舉者必玉也金則革矣故𨿽六五之可以舉鼎必得上九之以調之然後不失其節焉上九下無所比而當六五調鼎之任其伊尹周公之謂矣鼎之六爻初爲巽二爲乾三爲兌四爲離五爲巽乾爲金兌爲金巽亦爲金是五爻皆有金玉於上九體離而已離火也金伏而火見非玉其孰能舉之幹之三爻皆鼎實也九二者五之配也九四者五之鄰也皆有以得之矣九三居二陽之間純剛而中非六五之所能用也其必尊敬師傅以賢達賢然後野無遺材矣故曰大吉無不利若六五之則能於九二而不能於九三可以爲吉亨而不得爲無不利也或曰六五中行而上下皆應反不若上九何耶六五體柔而用剛上九體剛而用柔體柔而用剛者資諸人以成其剛者也必得九二之臣上下相須乃克有濟體剛而用柔者足乎已無待於物者也使天下之剛者柔者過者不及者皆從我而爲之節焉𨿽以九三之行塞而不聼之終廢則上九之功也故子曰玉在上剛柔節也孔子曰不得中行而與之必也狂狷乎狂者進取狷者有所不爲也是二人者皆若不足與有爲而孔子取之者恃吾有以裁之耳如子路之才而行行之色見於顏靣之間非仲尼之門其孰能容之然後知上九之爲難能也孟子曰金聲也者始條理也玉振也者終條理也始條理者智之事也終條理者聖之事也孟子取其聲而易取其質其揆一也

周易經傳集解卷二十五

欽定四庫全書

周易經傳集解卷二十六

震坎艮震

宋林栗撰

序卦曰主噐者莫若長子故受之以震震者動也震之成卦之變也自之震變下卦巽上卦離而成也巽長女也離中女也而震則長男也夫噐之大者莫若有是噐必有以主之長女中女皆非主噐者也主之者其惟長男乎故夫革有冶鑄之功鼎有亨飪之用非震則莫能受之矣是故鼎之初六特著其義曰得妾以其子無咎而序則以震繼之明主噐之重也天下者大噐也一人元良萬國以正唐虞禪夏后殷周繼其此之謂乎或曰唐虞之禪傳諸人也而取諸長子何哉曰易者也者象此者也謂之長子者言其可以長人也其子不足以長人而天下之能長人者莫如舜禹謂之長子不亦可乎

震亨震來虩虩笑言啞啞震驚百里不喪匕鬯象曰震亨震來虩虩恐致福也笑言啞啞後有則也震驚百里驚逺而懼邇也出可以守宗廟社稷以爲祭主也下震上震成卦曰震者初爲震二爲艮三爲坎四又爲震純卦之義也於坎離辧之矣艮止也坎防也當震之時止者皆動防者皆奮是以謂之震也震亨震來虩虩笑言啞啞震驚百里不喪鬯何謂也曰震動也起也爲雷爲龍爲足爲長子爲東方之卦皆亨之象也而先儒訓震爲懼以爲恐懼以致亨則失之矣夫動起而謂之震者取諸雷震以爲義也而震之爲懼者因其震驚而取之也震在雷懼在物雷何懼之有哉詩云薄言震之莫不震疊是也今直訓震爲懼而遂言恐懼以致亨則是舎其主而議其賓矣故震之諸爻二陽施震者也其四陰逼震者也陽爻言震爲施震之義陰爻言震爲遇震之辭斯兩得之矣震來虩虩笑言啞啞爲施震者言之也初九是也震驚百里不喪鬯爲遇震者言之也六五是也二陽莫善於初九四陰莫善於六五故明之諸家解此卦惟蘇氏得之其說曰震之爲道以威逹徳者也故可試而不可遂試則養而無窮遂則玩而不明初九試而不遂者也以虩虩之震而繼之以啞啞之笑明其不常用也惟其不常用故二陽莫敢犯其皆以遁避而後免也其所以震物者非以害之欲其恐而致福也有則者言其不遂也此論甚當而不喪鬯初無其說鬯者祭祀之物也以薦牲而升爼鬯以灌地而求神夫臨祭祀事神祗𨿽當平時猶難於無失況夫雷震之威逺及百里孰不忘其故常失其所守而乃能周旋於鬯之事不爲震驚所變者言其定也故六五之辭曰億無喪有事有事者有事於上帝有事於先王也六五剛柔相濟而得乎中行故能度緩急之宜審彼已之𨿽臨大事遭大變可以奉宗廟事神祗而不喪其所守也故子曰震來虩虩恐致福也笑言啞啞後有則也震驚百里驚逺而懼邇也不喪匕鬯可以守宗廟社稷以爲祭主也今本衍一出字號不喪匕鬯一自疑出字是鬯字之誤耳王弼曰威震百里則可以不喪匕鬯此說非是

象曰洊雷震君子以恐懼修省

震爲雷重震爲洊雷天下雷行物與無妄而君子以之恐懼修省者詩所謂敬天之怒無敢戱豫論語所謂迅雷風烈必變是也古者先雷三日奮木鐸以令兆民曰雷將聲有不戒其容止者生子不備必有凶災然則恐懼修省者吉凶與民同患之意也

雜卦曰震起也

震之爲卦以雷之洊至而成其在六爻以震之先後爲義起猶初也震之初來物莫不作及其洊至則玩之矣傳曰一皷作气再而衰三而竭是故震也者天地之始也震之二陽初九爲起九四爲洊初九有虩虩之威而九四有遂泥之困者先後之殊也六二躋於九陵六三行而無者以初九之虩虩也六五以往爲厲上六以徵爲凶者以九四之遂泥也震之爲起斯其義歟

初九震來虩虩後笑言啞啞吉象曰震來虩虩恐致福也笑言啞啞後有則也

初九震以陽居剛而在下卦之下上無其應而承於六二之艮故曰震來虩虩後笑言啞啞吉蠅虎謂之虩虩之捕蠅悤焉而至震之來也似之啞啞喜笑之聲也物得其所則笑言啞啞旣震之後似之無虩虩之威則物不知畏無啞啞之笑則物不知懷此初九之震所以有取於聖人也舉其略爻言其詳所以然者初九正而不失其時故也其震物也初無害之之心欲其恐而致福也其旣震也載笑載言此所以爲有則也說者乃以爲恐懼處震則能保其安若爾則笑言啞啞義旣盡矣何必言後又系之以吉乎

六二震來厲億喪貝躋於九陵勿逐七日得象曰震來厲乘剛也

六二艮也以陰居柔而在下卦之中上無其應而乘初九之震故曰震來厲厲危也六二以至柔而乘至剛當震之來其危甚矣故曰億喪貝躋於九陵億度也躋升也貝資財也陵大阜也二以陰居柔故有防貝之象艮爲山故有躋陵之象六二居中正度震之來必喪其貝故升髙以避之初九之震警之而已豈利其貝也哉故曰勿逐七日得以明初九之志不在於貝也逐則遂喪之矣九陵者艮乘震之象七日者陰陽之一復也聖人於陽爻明施震之方於陰爻言遇震之道示人著矣故子曰震來厲乘剛也

六三震蘇蘇震行無象曰震蘇蘇位不當也

六三上體爲坎下體爲艮以陰居剛而在下卦之上連於初九而承於九四二爻皆震也故曰震蘇蘇震行無兩言震者在初九九四之間也蘇與蘇同死而復生者謂之蘇初九之來二旣避之則三當其震居不當位體乎艮坎艮止也坎防也止而防焉不能以自出而震有反生之象是以謂之蘇蘇也三止則遇初行則遇四初之震虩虩而不可犯四之震遂泥而不足畏是以六三行而無也故子曰震蘇蘇位不當也君子之所以行乎患難威武不能屈者當其位而已矣

九四震遂泥象曰震遂泥未光也

九四上體爲震下體亦爲震以陽居柔而在上卦之下承於六五而乘乎六三二爻皆坎而三又艮也故曰震遂泥遂字依荀本作隊音墜泥水土相漸也艮爲土坎爲水故有隊泥之象九四不中不當其位震於旣震之後震之又震可已而不已防於坎艮之中是以謂之隊泥也夫震也者天之威也震於此而動於彼越而光明者動靜不失其時也今也極其而反防於泥則失其所以爲威矣書曰徳威惟畏徳明惟明有徳之威使民易避而難犯怒之則懼愛之則懷若夫彊之威使民無所措手足將以窮物而不知自窮故六三行而無六五億而無喪上六有言而無咎者爲其隊泥而莫之畏也故子曰震隊泥未光也震東方也未出乎坎所以爲未光歟

六五震往來厲億無喪有事象曰震往來厲危行也其事在中大無喪也

六五坎也以陰居剛而在上卦之中下無其應而乘九四之震故曰震往來厲初九之震易避而難犯爲六二者來則厲往則安九四之震可已而不已其志將有所利焉爲六五者往而避之則喪其貝來而乘之則逆其往來皆厲則不動而已矣故曰億無喪有事六五之遇九四也彊弱足以相當不若六二之遇初九非其敵也柔得尊位得中而四爲之難度已之力足以當之而不至於有喪則固其疆圉靖其國家以爲民神之主從容堂陛之間防其簠簋豆奉其犧牲粢盛以爲宗廟社稷之薦剛不至於犯難柔不至於畏人𨿽九四之彊莫能加焉此之所謂可以爲祭主者也故子曰震往來厲危行也其事在中大無喪也危在於行則在中爲無喪矣師之六三曰師或與屍大無功也大無功云者謂有喪也此言大無喪者謂有功也不言有功者待其自至耳六五之於九四其𨿽足以相當然陰之不逮陽必矣茍可無喪安能有功左傳所謂彼竭我盈故克之也以逸待勞以壯待老以整待亂其有功也不亦宜乎

上六震索索視矍矍徵凶震不於其躬於其鄰無咎婚媾有言象曰震索索中未得也𨿽凶無咎畏鄰戒也上六艮也以陰居柔而在上卦之上下無其應而連於九四之震故曰震索索視矍矍徵凶索索气不充也矍矍神不定也艮爲止而當震之來處非其位不得乎中故有索索矍矍之象然九四之震不足以加於六五其能以及上六乎茍徵以避之則四將乘虛而取其具矣故曰震不於其躬於其鄰無咎躬上六也鄰六五也震之來也不於我而於鄰則徵而避之者過矣上見五之不動以無喪往來而皆厲則亦將靜而待之是以爲無咎也故曰婚媾有言八純之卦上下敵應無相與之義其所稱婚媾者於其本體而言之也九四之於六五有婚媾之道而以其威加焉故不之與舎而求上六上之與四無相與之義是以不免於有言也夫六二六五之於震爲近或億無喪而有事或億有喪而避之未甞至於顚沛而失防也六三上六皆逺於震而三至於蘇蘇上至於索索者謂其無主於中遇物而自防也然初九以其威加於六三行而避之則可以無而九四以其威加於上六旣不能勝而與之婚媾猶不免於有言明其遂泥而喪威之甚也故子曰震索索中未得也𨿽防無咎畏鄰戒也

序卦曰震者動也物不可以終動止之故受之以艮艮者止也

艮之成卦震之反也自震之艮二五不動四爻則易而成也一陽在二陰之下居非其所欲無動得乎是以謂之震也一陽在二陰之上動將何往欲無止得乎是以謂之艮也艮者萬物之終而震者萬物之始也震反則爲艮艮反則爲震是故震兼虩虩啞啞之辭而艮備時止時行之義震以初九爲吉而九四爲遂泥艮以上九爲吉而九三爲薫心明震之不可終動艮之不可終止也

艮其背不獲其身行其庭不見其人無咎曰艮止也時止則止時行則行動靜不失其時其道光明艮其止止其所也上下相應不相與也是以下獲其身行其庭不見其人無咎也

下艮上艮成卦曰艮者初爲艮二爲坎三爲震四又爲艮坎北方也震東方也而艮則東北之卦坎之所終而震之所始也坎不入乎艮無以成萬物之終震不出乎艮無以成萬物之始是故動以靜爲本行以正爲基今夫艸木之生人見其條逹茂遂而已不知其枝榦節葉已具於根荄脈縷之中其本大者其末長其源深者其流逺其積厚者其施博自然之理也故曰夫幹其靜也專其動也是以大生焉夫坤其靜也翕其動也辟是以廣生焉然則當艮之時茍不能止無以爲震動之資矣易曰貞者事之幹也又曰終萬物始萬物者莫盛乎艮其此之謂歟故子曰時止則止時行則行動靜不失其時其道光明日出乎震則光明見矣艮其背不獲其身行其庭不見其人無咎何謂也曰艮之三晝一陽在二陰之外其形內向有背靣而立之象因而重之則前艮爲背而後艮爲止於其背之象矣故艮之諸爻上九止於九三之後艮其背也下無其應不獲其身也庭內外交際之地也三四內外之交庭之象也九三爲震有反靣外向之象而動於羣陰之中是行其庭也上無其應是不見其人也夫物近而不相得則凶或害之悔且吝今也止於其背而不獲其身可謂近而不相得矣不見其人而行其庭可謂或害之者矣然而系之旡咎者何哉艮之時則然也夫艮也者萬物之所成終而所成始也使上九艮其背而必獲其身則是與之偕止而不知行也九三行其庭而不見其人則是與之偕動而不知靜也故夫艮者兼動靜之宜備屈伸之理當上九之時可止而不得不止也當九三之時可行而不得不行也此所謂其道光明者歟孟子有言可以仕則仕可以止則止孔子也或曰二體皆艮也反而視之則皆震也何以知上九當止而九三當行乎曰上九者艮之終也萬物歸根復命之時也萬物歸根復命而一陽之气已動乎淵泉則九三之象也三之爲震出乎坎而不待反而後得之矣故上九之辭曰惇艮吉九三之辭曰厲薫心明動靜之各有其時也君子之道或出或處或黙或語無適無莫惟義所在亦若是而已孔子曰防子去之箕子爲之奴比干諫而死商有三仁焉夫比干已死而箕子又爲之奴可謂艮其背矣而不能止防子之勿行是謂不獲其身也防子去商而歸周可謂行其庭矣而不能使箕子之勿畱是謂不見其人也三人之行不同而夫子同稱之曰仁不敢少貶焉夫有廢必有興有終必有始比干之死與箕子之畱所以明君臣之義也防子去之所以明天人之歸存社稷之計也其何咎之有哉故子曰艮其背止其所也上下敵應不相與也是以不獲其身行其庭不見其人無咎也艮其背誤作艮其止當依上文讀之古者背比字通用比字訛爲止耳背者與人相違之地北者幽陰之所當此而不止則是失道而行也夫八重卦皆敵應不相與而獨言於艮者謂其以止爲義則無復相與之意矣然則不獲其身不見其人而可以咎之哉書曰自靖人自獻於先王我不顧行遁此之謂也

曰兼山艮君子以思不出其位

艮爲山重卦爲兼山但取山象艮止之義備矣而取諸兼山者明尊卑小大各有其位介辧而可不亂也自天子至於庻人守其位則安出其位則悖是以君子思而不出也君止於仁臣止於忠父止於慈子止於孝上不偪下下不僣上尊者制其略卑者治其詳皆不出其位之義也

雜卦曰艮止也

艮之爲卦以物之終始而成其在六爻以時止則止爲義今夫動者未甞無止止者末嘗無動然天爲動地爲止何也以其常者言之也人受天地之中以生參乎髙厚之際忽焉而動倐焉而止不可以一端而蔽之欲言動靜屈伸之理莫若近取諸身矣是以艮之爲爻分配人之一身人之一身動靜之機外系乎足內系乎心初六艮也足之位也六四艮也心之位也心與足動則身欲止不可得矣心與足止則身欲動不可得矣然心止則足止矣心止而足不止則其動未可知也故六四言艮其身而初六但言艮其趾而已易惟咸艮二卦純取於身咸之諸爻感應以相與而艮之諸爻敵應不相與然皆可以取譬於身何也咸者感也感其心然後能感人也艮者止也止其心然後能止其身也是故以體分爻然後有以見心之所在心不可見則咸艮之義廢矣鹹之九四心之所在也故曰朋從爾思思者心之用也艮之六四心之所在也故曰艮其身揔言身者心爲之君也咸之曰聖人感人心而天下和平艮之大象曰君子以思不出其徵皆所以明其義也若夫六二之艮其腓九三之艮其限六五之艮其輔皆取象於身以明心之所在也自趾而上之至五爲輔矣則上之爲顚可知也不取諸顚而言惇艮者防其顯而闡其幽也或曰序卦震動艮止也雜卦震起艮止也二者之義有以異乎曰動止言其性也起止言其時也性也者靜躁之謂也時也者始終之謂也要其歸趣則一而已

初六艮其趾無咎利永貞象曰艮其趾未失正也初六艮也以陰居剛而在下卦之下上無其應而承於六二之坎故曰艮其趾趾也者體之至卑也初居下而其數偶故有趾之象焉艮其趾則不行矣又何

咎之有哉【缺】

心而艮其趾心茍欲動非趾之能禁也所謂系焉而止者歟故曰利永貞貞猶固也永以爲貞斯爲善矣子曰艮其趾末失正也未之爲言不保其往云爾咸言拇艮言趾象其物冝也

六二艮其腓不拯其隨其心不快象曰不拯其隨未退聽也

六二坎也以陰居柔而在下卦之中上無其應而承於九三之震故曰艮其腓腓腨肉下體之中也二居中而數偶故有腓之焉腓塊然無能爲者也不艮其趾而艮其腓趾茍欲動非腓之所能禁也故曰不拯其隨其心不快坎爲防故有不拯之爲憂爲心病故有不快之象夫趾者腓之所隨也咸之九三曰咸其股執其隨服之所隨者腓也故咸之隨爲腓艮六二艮其腓不拯其隨腓之所隨者趾也故艮之隨爲趾趾動而腓不能禁趾防而腓不能拯其心安得而快乎故子曰不拯其隨未退聴也坎爲耳故有聴象六二止之不得其所欲其退聴不亦難乎

九三艮其限列其夤厲薫心象曰艮其限危薫心也九三上體爲震下體亦爲震以陽居剛而在下卦之上上無其應而介於六二六四之間二爻皆坎而四又艮也故曰艮其限限腰也帶之所限也上下二體於此乎分是以謂之限也九三上下之交其數奇其體震反復皆動故有限之象焉限也者當吐納呼吸之衝系俯仰屈伸之節而下可以形格禁者也故列其夤厲薫心列字依蓋本作裂裂絕也夤膂也薫蒸也裂其夤者其气勿亂而絕其膂也薫其心者其气鬰蒸而病其心也內不艮其心外不艮其趾而艮諸腰限之間不能止則將裂絕其膂而危病其心非直不快而已故子曰艮其限危薫心也朱氏按古本薫或作動今兩存之艮之諸爻惟九三不雜於柔此之所謂時行則行者也施艮於此宜其危哉

六四艮其身無咎象曰艮其身止諸躬也

六四上體爲艮下體爲坎以陰居柔而在上卦之下下無其應而連於上九乘乎九三二爻皆震也故曰艮其身身也者四肢百體之總名也四肢百體合爲一身而聽命於心心也者身之主也虛其中而爲之宰也下三爻施艮於一體猶不能禁而此獨能艮其身者以心之所在故也二言不快三言薫心者互其辭也四居上體之下陰畫爲虛故有心之象焉艮爲止震爲動以靜制動是以謂之艮其身也止之於心則手足耳目無敢不聽夫何咎之有哉故子曰艮其身止諸躬也不言身而言躬者身猶伸也躬猶恭也身之所恭其當心之處乎或曰子以六四陰畫虛故有虛中之象咸之九四則剛實爲也亦謂之心何哉曰鹹者感也心之動也艮者止也心之靜也靜則爲虛動則爲實聖人豈苟云乎哉易曰無思也無爲也寂然不動艮之心也感而遂通天下之故則咸之九四當之矣

六五艮其輔言有序悔亡象曰艮其輔以中正也六五艮也以陰居剛而在上卦之中下無其應而承上九之震故曰艮其輔輔口車也虛其中以爲出納者也五居上卦之中陰畫爲虛故有輔之象焉咸之輔在上而艮之輔在五則取其虛而已矣輔也者飲食之所自入言語之所由出也飲食以養其身言語以道其意未有能絕之者也然則艮其輔云者豈將緘塞之而已平謹其言語節其飲食斯之謂艮矣故曰言有序悔亡時然後言則不失其序而悔可亡也夫艮之言止也以陰居剛不純乎靜是以有悔動靜語黙不失其時是以悔亡也故子曰艮其輔以中正也以六居五非艮之正其以中爲正者與是故六四可以爲心而不可以爲輔六五可以爲輔而不可以爲心亦象其物宜也體有動靜而心有不動者存此四之所以無咎而五之所以悔七者歟

上九惇艮吉象曰惇艮之吉以厚終也

上九震也以陽居柔而在上卦之上下無其應而乘六五之艮故曰惇艮惇厚也益也艮之至也臨之上六以益於六五爲惇臨復之六五以益於六四爲惇復今艮之上九次乎六五剛柔殊惟而謂之惇艮何也曰取諸重卦而系之猶震之九四因初九之震而有遂泥之也九三旣已艮矣上九又從而益之之所謂艮其背不獲其身者也謂之惇艮不亦宜乎或曰子之言初六六四艮也九三上九震也而易之何哉曰重卦六爻無非艮也初六六四司艮之權而所以艮者九三上九也非艮乎陰艮乎陽也艮三索而得男𨿽含震動之而當歸根復命之時止之又止乃其所也故曰吉子曰惇艮之吉以厚終也夫物不可以終動亦不可以終止故艮次震漸坎艮明屈信動靜猶寒暑之相推也上九艮之終終則變矣而系之惇艮矣夫子又繼之以厚終之辭何也曰震以初九爲先而九四爲後艮以上九爲後而九三爲先自下而上自然之序也然艮之先者其震亦先艮之後者其震亦後自然之理也上九方艮而九三已震則上之成終而三之成始也時止則止時行則行方其止也惟患其不固也及其動也惟患其不亟也故止則如山而動則如雷易之道也三在羣陰之中而上下皆震其動也孰能禦之矣上九之以厚終也不亦善乎

周易經傳集解卷二十六

欽定四庫全書

周易經傳集解卷二十七

巽離坎艮

宋林栗撰

序卦曰艮者止也物不可以終止故受之以漸漸者進也

漸之成卦艮之變也自艮之漸變六五一爻而成也夫艮之所以爲艮者上下敵應不相與也變其一爻則二五相應𨿽欲止焉不可得矣然下艮上巽艮爲少男巽爲長女長女而從少男人情之所醜長少之所難也是故欲止則不能欲進則不可是以爲之漸也夫君子之窮通如四時之序時止則止時行則行旣出乎艮可以行矣而猶漸云者君子之仕猶女子之嫁也非其配不合非其交不親色斯舉矣翔而後集此漸之所以次艮也

漸女歸吉利貞曰漸之進也女歸吉也進得位往有功也進以正可以正也其位剛得中也止而巽動不窮也

下艮上巽成卦曰漸者初爲艮二爲坎三爲離四爲巽艮少男坎中男離中女巽長女覆而取之有震兌焉震長男兌少女六子之象備矣方其爲艮也四象八卦上下反覆不出乎三陽之中自艮而漸所變者一畫耳而下之三爻有艮坎震上之三爻有巽離兌六子相遇有婚媾之然而二五之外爻位皆不相應五近乎四二近乎三又有害之者焉是故可以漸進而未可以遽行也故子曰漸漸進也今本下漸字作之非也夫子蓋釋漸者漸進之義後人傳冩務從簡便故於漸字加二遂訛爲之字耳漸女歸吉利貞何謂也曰非其配不合非其交不親納采問名納吉請期至於親迎而後禮成女之歸如是則吉也夫豈惟女之吉哉取之者吉矣在卦自二至五皆有坎離之體而離上坎下有未濟之象焉蓋其進以漸而不可以茍合故也以此爲貞不亦利乎故子曰進得位往有功也進以正可以正也其位剛得中也止而巽動不窮也自艮之漸變九居五是進而得位也九居尊位六二應之始𨿽未合終莫能勝是往而有功也以六居二不系於三是進以正也九五君也六二臣也君臣皆正則天下莫敢不正矣是可以正也其位剛得中也者明三四之非正也止而巽動不窮也者明漸之爲卦本取漸進之義而下艮上巽艮止也巽巽也能止而巽所以能動而不窮也君子定其交而後求其進銳者其退速斯之謂矣

象曰山上有木漸君子以居賢徳善俗

山者艮也木者巽也山上有木因山以爲髙積日累月以至髙大漸之象也君子觀於漸之象賢徳之與居善俗之與鄰薰蒸漸漬習與性成道徳日隆學問日益由漸以成之也荀卿所謂生麻中不扶自直孟軻所謂引而置之莊嶽之間數年𨿽日撻而求其楚也不可得矣董仲舒所謂積善在身猶長日加益而人不知也其皆漸之義乎

雜卦曰漸女歸待男行也

漸之成卦以少男長女而成其在六爻以女歸待男爲義何則女子從人者也以茍合者必以茍離以禮始者必以禮終故待男而行者女歸之吉也然待男而後行則女之未歸者也女之未歸有其志而無其事不足以充六爻之義故取諸物之漸者以況焉鴻者隨陽之鳥其飛也不決起直上必以漸而致髙或深乎水或遵乎陸或衝乎天非其往不往非其居不居其至有時其行有序物之漸也者宜莫如之故漸諸爻皆取諸鴻以爲諸象而九三九五有婦孕不育之辭凡以明女歸之義而已矣初六六二鴻之在水也九三六四鴻之在陸也九五上九鴻之在天也爻有動靜位有顯晦隨其所居有吉凶悔吝之象也

初六鴻漸於幹小子厲有言無咎曰小子之厲義無咎也

初六艮也以陰居剛而在下卦之下上無其應而承於六二之坎故曰鴻漸於幹幹水湄也坎爲水故初有水湄之象所貴乎鴻者謂其髙飛逺舉出乎物外也漸於水湄則非其所處矣以其居不當位而所處至卑故有漸於之象焉詩所謂鴻飛遵渚是也陽爲動陰爲靜陽爲顯陰爲晦動靜者言乎其出處也顯晦者言乎其逺近也初六以陰居剛其爻靜則以處爲事者也其位顯則𨿽處而近乎人矣是以有漸幹之象也君子窮而在下以全身逺害爲貴漸於幹渚以求稻粱則禍之近也故曰小子厲有言無咎艮爲少男故有小子之象小子者卑小之稱也身卑而位小志逺而心危𨿽未免有言而終於無咎也其不免於有言何哉曰初應在四四坎巽而兌之上之也兌艮爲配而坎巽應焉兌爲口是以不免於有言而一爻皆陰無相與之意是以終於無咎也故子曰小子之厲義無咎也

六二鴻漸於磐飲食衎衎吉象曰飲食衎衎不素飽也六二坎也以陰居柔而在下卦之中應乎九五而承於九三二爻皆離而三又震也故曰鴻漸於磐磐大石也初體艮艮爲石故二有漸磐之象焉然二體坎居中坎爲水則所謂磐者水中之石也其爻靜其位晦處而逺乎人是以有漸磐之象也故曰飲食衎衎吉坎爲飲離爲食六二中正而有應在上是以飲食衎衎然也鴻在水湄則有辟害之畏在水中則有謀食之難然君子愛身而樂其道𨿽簞食瓢飲朝夕不給而有衎衎自得之貎焉斯之謂吉也或曰六二居中而有九五之應是得時而遇主也取諸漸磐母乃非君子之志歟天下有道賢不家食所謂飲食衎衎者豈非君臣宴樂之象而吾子以爲簞食瓢飲何其戾哉曰漸之言進也有漸進之義而未可以遽行也二應在五而近乎三三亦離也而有震焉急於進剛爲三之從矣漸至於五君臣乃遇而六二之時以有宴樂之象烏在其三歳而不孕乎所爲防身振羽志在雲霄而不離乎磐石者以三之非其配也爲其體坎而在中離人而五獨网羅矰繳之患不至是以知其吉矣故子曰飲食衎衎不素飽也素猶常也言君子𨿽不常飽而不攺其衎衎之樂也伐檀之詩曰彼君子兮不素餐兮與此同義蓋言小人無功受祿而君子朝不謀夕也釋者以素餐爲空餐失其訓話矣或曰子以艮爲磐石而屯之初六謂震爲磐石何也曰艮爲石而在坎水之中是以謂之磐矣若夫屯之初六𨿽體乎震而在三陰之下猶未離乎艮也取諸磐桓不亦宜乎

九三鴻漸於陸夫徵不復婦孕不育凶利禦冦象曰夫徵不復離羣醜也婦孕不育失其道也利用禦冦順相保也

九三上體爲離下體爲震以陽居剛而在下卦之上上無其應而承於六四四坎巽也故曰鴻漸於陸陸平原也離爲麗震爲大塗故有漸陸之象焉鴻上不在天下不在水而漸於平陸其近禍也莫此爲甚詩所爲鴻飛遵陸是也九三以陽居剛而在於人位其爻動其位顯出而近人是以有漸陸之象也故曰夫徵不復婦孕不育凶夫謂三也三本非四之夫也婦謂四也四本非三之婦也三徵以求四故離羣而獨往遵陸而忘反四下而比三故失其道而從人孕而不育何謂離羣曰夫鴻羣飛以避禍者也三剛而不中上無其應見利而不思害離下體而進乎上是離其羣醜也自初至三有坎艮震之象焉艮止於乾坎止於磐而震獨上行是以謂之離羣也何謂失道曰夫鴻自下而升髙者也四柔而不中無其應見得而不思義捨逺舉而趍下流是失其道也自四至上有巽離兌之象焉離漸於陵兌漸於逵而巽獨下比是以謂之失道也是故見三之徵而不見其福見四之孕而不見其有是凶不亦冝乎故子曰夫徵不復離羣醜也婦孕不育失其道也然漸上有二陽下有二陰三四介於其間而上下無應𨿽非其配而兩窮相保以禦外患則庶乎其可也故曰利用禦冦順相保也或曰然則君子之至於此也亦可以非配而合乎曰非也合以孕則凶合以禦冦則利言同患相濟者也夫同舟遇風則胡越相救如左右手豈必其婚合然後爲之謀哉

六四鴻漸於木或得其桷無咎象曰或得其桷順以巽也

六四上體爲巽下體爲坎以陰居柔而在上卦之下下無其應而介於三五之間二爻皆離而三又震也故曰鴻漸於木或得其桷鴻之在水也去人之逺莫如磐其在陸也去人之逺莫如木漸於木者將以逺舉也鴻其足蹼艱於挃枝漸於木非其所安也巽爲木坎爲險離爲防故有漸木之象焉桷榱椽也木之平柯有桷象焉故亦謂之桷漸於木者將以升也得其桷者將以棲也六四上下之爻而離乎人位其爻靜其位晦處而逹乎人或得木而將升或得桷而將棲非眾目之所覩是以惑之也故曰無咎夫所或於四者非以其乘三歟以坎則有配離之志以巽則有從震之情然漸自下而升髙旣已承乎九五矣豈將舎五而下比乎哉所爲巽以從之者蓋亦有待而後升如鴻漸木而或得其桷以爲棲托之資也豈其得桷而遂無逺舉之志乎是故三言其不育四言其無咎吉凶無常惟人所召耳所以然者上下之交進退之位也幹之九四或躍在淵無咎子曰九四重剛而不中上不在天下不在田中不在人故或之或之者疑之也故無咎今漸之稱鴻猶幹之稱龍也龍以諭大人鴻以諭君子若夫自下而升以時而動則鴻之與龍皆然矣夫龍變化不測升降自如至於三四猶有危矣之象而況於鴻乎鴻之所以異於龍者龍之潛躍變象易形不可得而覩而鴻擇地以爲安合以爲固辟害而趨利去寒而就溫故有网羅矰繳之虞此則大人君子之辧也由是言之進退之間危疑之際君子處之蓋亦難矣非順與巽其能免乎故子曰或得其桷順以巽也巽言其體順言其爻位也

九五鴻漸於陵婦三歳不孕終莫之勝吉曰終莫之勝吉得所願也

九五體也以陽居剛而在上卦之中應乎六二而乘乎六四二爻皆坎而四又巽也故曰鴻漸於陵陵山之髙者爾雅大阜曰陵易凢言髙者必曰陵也詩云謂山蓋卑爲岡爲陵民之訛言寧莫之懲是也離爲飛鳥巽爲髙故有漸陵之象鴻自木漸陵𨿽去人未逺然形髙而峻將奮迅於雲霄之上矣五居天位其爻動其位顯出而近乎人是以謂之漸陵也故曰婦三歳不孕終莫之勝吉婦謂二也自二至五所歷三爻三歳也二五相應而隔於三四以漸而進焉是以三歳而不孕也然二居中守正以待其配𨿽以九三之雄莫能勝焉至是乃與五合得其所願吉可知矣此象之所謂女歸吉而雜卦之所謂待男行者也故子曰終莫之勝吉得所願也或曰屯之二五十年乃字而漸之二五三歳不孕其相去也皆以三爻其居位也皆以中正然其歳數之不同何也曰屯者難也剛柔始交而難生至於反常而後字是以有十年之淹也漸者進也剛柔相待而後進得其婚媾而遂行至於三歳亦云久矣豈難屯之比乎

上九鴻漸於逵其羽可用爲儀吉象曰其羽可用爲儀吉不可亂也

上九兌也以陽居柔而在上卦之上下無其應而乘乎九五之離故曰鴻漸於逵逵雲路也爾雅九逹謂之逵此所謂鴻飛弋人何慕者也舊本作陸非是安定胡氏正之伊川程氏曰相沿以陸爲逵義或然矣學者尙多疑之愚爲質驗以實其說漸諸爻辭大率皆恊音韻陸當爲逵信矣鴻以漸至髙豈有上九而反在陸乎使鴻上於陸而蔑衝天之舉則亦無取於鴻矣況九三之象已爲陸乎九居上卦之極其爻動其位晦出而逺乎人是以有云逵之象也離爲飛鳥兌爲正秋鴻之逺舉適其時物矣漢人之歌曰鴻鵠髙飛一舉千里羽翼已就橫絕四海𨿽有矰尙安所施其是之謂乎故曰其羽可用爲儀吉羽之言飛也鴻之飛也其進有漸可以爲賓主揖遜之儀其羣有序可以爲長少先後之儀君子於是取則不亦可乎是以系之吉也說者乃謂鴻之羽翎毛質𨿽捲舒參差不齊而終不至亂又曰峨峨淸逺其儀可貴若此則羽毛之何獨不然而必鴻之云乎故子曰其羽可用爲儀吉不可亂也言其進有漸其羣有序整齊而不可亂此則君子之所貴也若以羽直爲羽不取飛翔之義則史稱鴻毛之遇順風亦毛而己矣豈不謬哉或曰子謂漸之鴻與幹之龍相若也幹至上九而有亢龍之悔漸至上九有吉而無凶是則龍之神變反不及於鴻耶曰幹之六爻四象八卦也非干也始終行健能無亢乎漸之六爻備四時六子之象初爲艮二爲坎三爲震自少至長則陽升之序也四爲巽五爲離上爲兌由長至少則柔進而上行位愈髙而心愈小此行之有鴻漸之吉而無亢龍之悔不亦可乎若夫飛鳥遺之音上逆而下順則小過之象備矣

序封曰漸者進也進必有所歸故受之以歸妹

歸妹成卦漸之反也自漸而歸妹艮反爲震巽反爲兌上下相易而成也婦人謂嫁曰歸妹者少女之稱也女長而男少男下女止而巽有漸進之象而未得其所歸也男長而女少女從男說以動有必歸之理也以九居五以六居二上下之情不交是以謂之漸也以六居五以九居二則上下交矣是以謂之歸妹也夫豈特人情慕少而已哉蓋亦取其防貞而待禮之義也詩云有齊季女夫齊精一而專矣

歸妹徵凶無攸利曰歸妹天地之大義也天地不交而萬物不興歸妹人之終始也說以動所歸妹也徵凶位不當也無攸利柔乘剛也

下兌上震成卦曰歸妹者初爲兌二爲離三爲坎四爲震覆而取之有艮巽焉六子之象備矣漸歸二卦皆有六子之象彼爲漸此爲歸者非以其離下坎上有旣濟之象而九二六五有交泰之道乎故子曰歸妹天地之大義也天地不交而萬物不興也夫謂之婦足矣而必系之妹者主乎震兌故也咸以二少爲感然艮位東北而兌位乎西非其正也恆以二長爲久然震巽同位乎東南亦非其正也旣濟以二中爲定然陽居朔易而陰主南訛亦非其正也乃若歸妹震上而兌下震長而兌少以位言之則震東而兌西以時言之則震春而兌秋是陰陽之所以闔辟萬物之所以生成也以人情言之則男三十而娶女二十而嫁以人倫言之則男位乎外女位乎內是夫婦之所以和平嗣續之所以蕃衍也故夫歸妹下兌上震旣明天地之交又得陰陽之正蓋備咸怕旣濟之義也故子曰歸妹人之終始也說以動所歸妹也夫少女而歸長男此其所以相終始之道也與或曰二長二少不能以相終始乎曰此聖人因人之情而曲爲之防也婦人中年色衰而男子壯乃有室故三十而娶二十而嫁其尊貴者又有娣媵以從之欲其夫婦長久而不相棄背也故象曰君子以永終如敝雜卦亦曰歸妹女之終也說者少之情動者男之志說以動故知其所歸必少女也女言少則男長可知矣若咸以二少怕以二長則不言其少長也或曰然則大過之象曰老夫女妻過以相與其謂之過何也曰在禮七十然後稱老七十而得女妻謂之過也不亦可乎若歸妹長男少女則夫婦之常也歸妹之義若是其大而言徵凶無攸利何也謂六三上六也夫歸妹之爲言得其所歸也得其所歸不可以復徵矣在卦九二六五所謂得其所歸者與過是而徵則失之矣三上二爻皆一卦之上而以六居之上下無應欲往何之乎此其所以系之徵凶也九二陽爻而六三乘之六五陽位而上六乘之非其所防矣此其所以系之無攸利也故子曰徵凶位不當也無攸利柔乘剛也今之學者多不研防經防苐見徵凶無攸利之辭便指爲滛丑之卦倘微夫子明其何以知歸妹爲天地之大義乎

象曰澤上有雷歸妹君子以永終知敝

澤者兌也雷者震也雷動於澤上澤而說從之歸妹之象也夫澤從雷以興雲雨豈一而足哉故女歸而從以娣媵應其象矣君子觀此以永終知敝者知夫有盛必有衰有壯必有老及其盛時汲引善以聚於王朝布於列位左右前後侍禦僕從罔匪正人以旦夕丞弼厥辟不使小人得而間之所以爲永終之圖也

雜卦曰歸妹女之終也

歸妹之象以長男少女而成其在六爻以女之終始爲義何則夫婦之道所以繼先代傳後世以爲宗廟社稷之主子孫無替者也然而華落色衰則有相棄背者矣情暌義絕則有相乖離者矣是以聖人制禮三十而娶二十而嫁有國之君一娶九女同姓之國以娣侄從所以廣嗣續之原固婚姻之義也是故名其卦曰歸妹而系其爻以妹媵之事焉妹之言少也對夫而言則妹爲少妻對嫡而言則妹爲娣也娣也者所以佐嫡也不謂之妾而謂之娣者謂其貴而且少也娣賢而美則嫡之所爲可以無過妹𨿽有寵不敢以先之然後小君之位可以長保也滛妬之女棄姊而用湏畏娣之分其寵也華落色衰情暌義絕則棄之如敝屣耳天下多美婦人其何寵之能專聖人之爲是卦也豈直爲男女之事哉所以爲事君之戒也是以歸妹諸爻陽爲貴陰爲賤貴者娣也賤者湏也初九有能之吉九二有能視之利九四有遲歸之待六五有幾望之吉者其所與歸者娣也六三有反歸之恥上六有無實之羞者其所與歸者湏也此虞邱子之所以見誚於樊姬歟漢明徳馬皇后接待同列先人後已薦逹左右惟恐不及由此見寵正位中宮及後無子保育孝章過於所生福祿終始聲流無窮女之終也其斯之謂歟

初九歸妹以娣跛能徵吉象曰歸妹以娣以恆也跛能吉相承也

初九兌也以陽居剛而在下卦之下上無其應而承於九二之離故曰歸妹以娣兌少女離中女以兌承離故有娣之象焉兌又爲妾故也故曰跛能徵吉陽爲行陰爲止陽爲彊陰爲弱以九居二則非純剛者其衍跛矣然而能者以初九之相承也或曰兌爲毀折而謂之能何哉曰豈惟兌哉非干與震皆無能之象矣初九純剛而居下一索而得男故有震之象焉是以謂之能也豈專取於兌哉夫跛者不自而資人以爲行眇者不自視而假人以爲明如是而徵宜其吉矣故子曰歸妹以娣以怕也跛能吉相承也以猶用也怕猶久也女歸而用娣所以爲長久之道與

九二能視利幽人之貞象曰利幽人之貞未變常也九二離也以陽居柔而在下卦之中應乎六五而承於六三二爻皆坎而三又巽也故曰能視巽長女離中女以離承巽亦娣之象也巽爲多白眼故有象離爲明目故有能視之象六三陰柔不當其位可謂其目矣其所以能視者以九二之相承也故曰利幽人之貞幽人者詩之所謂窈窕淑女靜退而不爭者也九二上有六五離坎相配之象而承於六三甘爲之下以離婁之明代者之視安其位而不去斯可謂之幽人矣所以然者貴有常尊賤有等威以此爲貞不亦利乎語所謂知其命有貴賤能盡其心者斯之謂也故子曰利幽人之貞未變常也變其常則應於六五文采著見非復幽人之貞矣

六三歸妹以湏反歸以娣象曰歸妹以湏未當也六三上體爲坎下體爲巽以陰居剛而在下卦之上上無其應而承於九四四離震也故曰歸妹以湏湏賤妾也天官書湏女四星賤妾之稱歸妹而以湏者自以爲能而棄其娣也離中而巽長非其娣也故有湏之象焉離爲目震爲足目之明自以爲能視足之彊自以爲能則其棄娣而用湏也不亦宜乎坎者離之反也巽者震之反也則湏之不反可知矣然四不中不當其位所爲棄娣而用湏者將以固六五之寵也而九二是其正應又有初九爲之娣焉則四將見黜而後知其敝也故曰反歸以娣反歸者再適也九四上體爲震下體爲離是以有再適之象焉再適而後知用娣者懲前之自用也四與初應初爲兌四爲離則初九者於四亦爲娣矣始以彊明自任故棄娣而用湏旣黜而知非然後反歸而以娣也所以然者四反而成離故也人誰無過過而能攺善莫大焉自非體乎離明之象安能知過而攺之故子曰歸妹以湏未當也謂其反歸而以娣故於其用湏也系之以未當之辭詩云江有汜之子歸不我以不我以其後也悔斯之謂矣

九四歸妹愆期遲歸有時象曰愆期之志有待而行也九四上體爲震下體爲離以陽居柔而在土卦之下下無其應而承於六五之坎故曰歸妹愆期愆期者所以待同姓之媵也或曰媵之防者待年於父母之國所以愆期也九四之於六五離坎相配可以歸矣而無其娣故有愆期之象焉四應在初初爲兌四爲離是其娣矣逺而不相應是以至於愆期也然天子之後諸侯之夫人非娣不行九四近於君矣豈其獨行而見納哉故曰遲歸有時時當依下文作待音義又云待一作時恐皆誤也夫所以遲遲其歸者豈非有待而後行耶然吉凶無常惟人所召故六三言其以湏而反歸九四言其遲歸而有待也所以然者三四上下之交進退之位三爲坎而又爲巽四爲震而又爲離是以二爻皆言歸妹而又有反歸遲歸之文使之擇而處之耳后妃夫人於歸有期而娣媵不至智者則寧於遲歸愚者則至於反歸而後悟也故子曰愆期之志有待而行也自初至三皆以所承爲義而九四獨取諸本爻者義有顯晦故辭有詳略九四之義不盡於六三之辭是以引而伸之也易之互文見義豈一端而足哉

六五帝乙歸妹其君之不如其娣之良月幾望吉象曰帝乙歸妹不如其娣之良也其位在中以貴行也

六五坎也以陰居剛而在上卦之中應乎九二而乘乎九四二爻皆離而四又震也故曰帝乙歸妹帝乙商之賢王其所歸者妹也書曰自成湯至於帝乙或曰史稱湯爲天乙帝乙卽湯也歸妹豈有莘之女平詩云大有子俔天之妹謂太姒也說者乃以歸妹爲王姬下嫁則失之矣五天位也而六【缺】

故曰其君之不如其娣之

良古者謂後夫人爲小君六五君也九二九四娣也五爲坎二四爲離離爲文明坎爲隠伏是以知其君之不如其娣之良也衣所以爲容餙者而劣於其娣則小君之徳於是可見矣所以然者六五居尊而得中有闗睢之美也夫自後者人先之自下者人髙之六五之不如其娣其娣豈敢以寵加之哉是則爲小君之道也故曰月幾望吉坎爲月而在中故有幾望之象夫中則望矣而系之幾望何哉曰旣望則盈而將矣幾望則中而未正也六五居尊自能謙損如月之幾望而不至於盈則福祿永終而無替矣吉孰如之明徳馬皇后常衣大練裙不加緣朔望諸姬主朝望見後衣疏麄以爲綺縠就視乃笑六宮莫不嘆息斯其人歟故子曰帝乙歸妹不如其娣之良也其位在中以貴行也娣爲貴湏爲賤六五之歸以貴女行故其妾媵容餙之盛如此也或曰子言巽以離爲娣離以兌爲娣今六五坎也其謂之娣何哉曰在室爲女在爲婦旣以配夫而居五矣則有妾主之分焉豈復以長少而取之哉

上六女承筐無實士刲羊無血無攸利象曰上六無實承虛筐也

上六艮也以陰居柔而在上卦之上下無其應而乘乎六五之坎故曰女承筐旡實士刲羊旡血六五女君之位不可以有加矣以九居上則夫道也而六居之是無陽也五自應二無交於上則五上二爻有相乘之矣三體巽巽爲長女上體艮艮爲少男故有士女之象焉上本震也而其變爲艮震爲筐艮爲止而爻位皆虛六三自下而承之故有承筐無實之象三本兌也而其變坎巽兌爲羊坎爲血巽爲白上六自上而行之故有刲羊無血之象筐之無實虛筐也羊之無血敗羊也夫婚姻之禮有筐篚以實幣帛所以聘也有牲牢以供爼豆所以祭也承筐而無實是聘禮不修也刲羊而無血是祭禮不講也女不聘則無其始不祭則無其終國人丑之鬼神棄之於何而利哉故曰無攸利所以然者不當位而乘剛不得所歸故也故子曰上六無實承虛筐也史蘇之占曰女承筐亦無貺也蓋言士無以爲禮也士刲羊亦無血也蓋言女無以爲貞也系之無攸利不亦宜乎或曰乾坤者天地之象陰陽者男女之象易之大義也今以六三爲女上六爲士將何防而云然乎曰易者易也千變萬化而不窮者也聖人有以見天下之頥而擬諸形容象其物宜是故謂之象當歸妹之時而乘於六五其體又艮不謂之士可乎然而爻位皆陰此則四而無陽者也是故爻言無實而夫子又以爲虛筐斯不待辧而明矣請爲子質之夫艮巽爲漸士女之象也漸之九三上九有震兌焉故系之夫婦之辭爲其變漸之義也兌震爲歸妹夫婦之象也而六三上六有艮巽焉系之士女者亦爲其變歸妹之義而已矣

周易經傳集解卷二十七﹤經部﹐易類﹐周易經傳集解﹥

欽定四車全書

周易經傳集解卷二十八

宋林栗撰

序卦曰得其所歸者必大故受之以丰丰者

大也

丰歸妹之變也歸妹之丰上震不動下兌爲離二三相易而成卦也兌少女離中女少女而歸長男所以爲歸妹也兌之從震必徵乎離萬物相見之時取諸丰盛不亦宜乎

丰亨王假之勿憂宜日中曰丰大也明以動故丰王假之尙大也勿憂宜日中宜照天下也日中則昃月盈則食天地盈虛與時消息而況於人乎況於神乎

下離上震成卦曰丰者初爲離二爲防三爲兌四爲震離明也震動也明以動謂之丰何也爲其有防兌之象焉防入也兌說也一陽在上三陰承之春气而百艸生正得秋而萬寶成是以謂之丰也離中女也震長男也中女長男謂之丰何也爲其有防兌之象焉防長女也兌少女也一男當室三女從之天子有九禦諸侯有三歸是以謂之丰也昔周共王遊於洷上密康公從有三女奔之其母曰必致之王人三爲眾女三爲粲夫粲美之志也眾以美物歸女而何徳以堪之故子曰丰大也明以動故丰愚謂下丰字當作亨字丰亨之義也按爾雅苞蕪茂丰也丰文生於手說文曰艸盛丰丰也丰之二五皆體乎防防爲蕃鮮故有蕃盛之義亦有蔽障之義焉雜卦曰丰多故也當丰之時業鉅事叢朝尊安尊則易驕安則易惰驕則日入於壅蔽之域情則日淪於委靡之塗惟明故壅蔽之患不生惟動故委靡之漸不作漢之元帝唐之文宗不足於明故也漢之成帝唐之穆宗不足於動故也天下久安內外旡患因循茍且必有偏而不起之處惟明以動故能舉偏而獘通變而不窮此其所以亨與王假之何謂也曰假大也夫所謂丰者豈直土地之廣人民之眾也哉謂夫兵寢刑措禮制樂作上恬下熙家給人足蕃衍盛大乃爲丰也原其所以致此者孰使然哉王實大之也故子曰王假之尙大也治天下者審所尙而已所尙者大則其功博所尙者小則其效卑必然之理也賈誼曰天下者器也置之安處則安置之危處則危魏徴曰行帝道而帝行王道而王顧所行何如耳而昧者以爲治亂在天安危任數遂廢人事而不修是不知天道也說天者莫辯乎易易之言如是學者可以察矣勿憂宜日中何謂也曰此聖人之所以處丰也說者皆謂當斯之時可以旡憂愚謂不然夫亨者極盛之詞也勿者禁止之辭也書曰無疆惟休亦無彊惟卹又曰無疆惟休亦大惟艱而況易之爲書告人以進退存亡吉防得喪相爲倚伏之理惟恐不切至故常言天地日月四時鬼神以曉譬之而豈以極盛之時乃止之使勿憂乎泰之九三曰旡平不陂旡往不復勿卹其孚於食有福晉之六五曰悔亡失得勿卹夬之九二曰惕號莫夜有戎勿卹家人之九五曰王假有家勿卹吉而丰之曰勿憂宜日中此五象者皆當文明極盛之時愚人之所不憂而聖人以爲深憂故其辭皆言勿卹者深切之辭也猶言天下盛極矣能勿憂乎故泰之勿卹在平陂之間晉之勿卹在失得之際夬之勿卹在於莫夜有戎家人之辭與丰相皆言王實大之而可以勿憂乎詩雲母念爾祖聿修厥徳亦深切之詞也故曰宜日中蘓氏曰宜日之中而不宜其旣中也夫有晝必有夜有中必有昃𨿽人不能易也其能使之勿昃乎易曰日昃之離不鼓缶而歌則大耋之嗟而此言宜日中者何也子曰宜照天下也蓋丰之患患在下情不得上達上情不能下通宜廓其照如日之方中不宜障蔽其明如蔀屋之下也昔者帝堯光宅天下被於四表至於海隅蒼生萬邦獻共惟帝臣嘉言罔伏野無遺賢不虐無告不廢困窮斯日中之丰也其有不亨者乎夫子旣釋其義又從而暢之曰日中則昃月盈則食天地盈虛與時消息而況於人乎況於鬼神乎由此言之丰大之時聖人之所畏也說者乃謂無憂而可豈不過甚矣哉

象曰雷電皆至丰君子以折獄致刑

雷者震也電者離也雷電皆至威明震耀之象也君子以之折獄致刑者明以折其情威以致其罰也而說者祖荀卿之論以致刑爲極刑且言治世刑重則失之逺矣舜典臯陶惟明克允故易凡言刑獄之事未嘗不取諸離離也者明也明以動折獄致刑之象也明以止無敢折獄之象也動而明明罰勅法之象也止而明明愼用刑之象也明罰勅法王者之事故言先王折獄致刑有司之事故言君子君子者通上下而言故旅之明愼用刑賁之明庻政通稱君子也

雜卦曰丰多故也

丰之爲卦以物之盛大而成其在六爻以世方多故爲義故猶事也當丰之時天下可謂無事矣而謂之多故何哉曰天下惟有事也然後知無事之爲安及其無事也又將生事以爲樂𨿽然亦其之不得不然也書云位不期驕祿不期侈今夫小民方其脫於凍餒之中苟可以糊其口蔽其形斯亦足矣尙何事之有哉及其有田以食有廬以處生生之資稍稍充牣則其口腹耳目之奉婚姻伏臘之資死喪賓客之度豈能復視向者凍餒之時乎此其所以多事也天下國家亦猶是矣富其蕃衍盛大之時有不期丰而自丰者顧所以自丰如何耳丰其徳丰其典禮丰其賢才丰其法度則本益固而末益茂苟爲不然丰其宮室丰其貨利丰其女子丰其便嬖則其所以自丰乃所以自蔽也是故丰有蕃盛之義亦有蔽障之義焉謂之多故不亦宜乎丰之諸爻初九以六二爲配主九四以六五爲夷主九三上六𨿽居正應之地有艮兌之情而不相遇焉三折其右肱上閴其無人者蓋有物以蔽之也說者皆以初當配四二當應五若如所論是陰與陰配陽與陽配旡自而相得矣又曰初四同徳相求初爲夷主四爲配主兩皆爲主則莫適爲配矣又曰遇四爲配主遇五爲夷主以一遇二四爲陽而五爲陰其於初九不能相當益爲繆戾難合矣夫應在逺不可以言遇遇者適相值也姤之卦其訓爲遇故初六在下系於九二而他爻爭之則防今初與二四與五皆以近相值而合夫是以稱遇也或曰睽諸文皆言遇皆其應也此獨非應何耶曰睽以乘離爲義六爻分散而不得相值適其配而合焉故可以言遇丰以障蔽爲義九三上六猶不相遇而況初四皆陽二五皆陰何自而遇哉或曰初與二遇安得爲配而四與五遇又曷爲夷二五皆陰何以爲主曰初以純剛而遇二純柔安得不爲配四不純剛而五不純陰安得不爲夷二五𨿽柔而居中得位安得不爲主夷平也初九之與六二彊弱異勢得爲平乎此丰之所以爲多故也

初九遇其配主𨿽旬旡咎往有尙象曰𨿽旬旡咎過旬災也

初九離也以陽居剛而在下卦之下上旡其應而承六二之防故曰遇其配主初九之於六二一陰一陽是其配主矣故曰𨿽旬旡咎十日謂之旬旬猶滿也九者數之極而加以初一故有十之象焉夫所惡於滿者爲其溢也所畏於盈者爲其也日之中月之望皆有滿盈之象故歸妹六五以月幾望爲吉而丰之曰宜日中者謹其所以持之而已矣今以九居初而當丰之時可謂滿矣爲其遇於六二有剛柔相濟之象是以𨿽滿而旡咎也故曰往有尙尙猶配也旣曰遇其配主而又曰往有尙者爲其志在於自丰有時而不往也故子曰𨿽旬旡咎過旬災也孝經曰滿而不溢其斯之謂歟

六二丰其蔀日中見斗往得疑疾有孚若吉象曰有孚若信以志也

六二防也以陰居柔而在下卦之中上旡其應而介於初九九三之間二爻皆離而三又兌也故曰丰其蔀日中見斗蔀覆也所以蔽日者也三居下卦之上自二視之皆有蔀之象焉而又以陽居剛是以謂之丰其蔀也二居中而上下皆離故有日中之象二體防防爲入故有入於蔀覆之象日之方中旡所不照而丰其蔀以自覆則所見者斗而已斗星斗也日中無見斗之理所以云爾者居蔀覆之下蓋有孔罅容光者焉則曰見斗而不見日固其宜矣斗有七星全卦中之體九畫六二爲日中其餘七畫斗之象也陰四畫爲斗陽三畫爲杓日隠而斗見日中見斗之象也日中爲斗何謂也曰人之聰明足以照知四逺而爲物所蔽則聼於讒謟近習而以察爲明𨿽在日中見斗而不見日矣見斗而不見日然且自以爲明則受欺於姦諛而不悟也故曰往得疑疾有孚若吉防爲進退爲不果故有疑疾之三體離兌二女旣同居矣防又往焉能旡疑乎故易曰一人行三則疑也二往於三而得疑疾然後以初九之離其丰蔀之蔽是以系之吉也孟子曰人恆過然後能攺困於心衡於慮而後作徵於色於聲而後諭入則無法家拂士出則無敵國外患者國恆亡然後知生於憂患而死於安樂也或曰初與三皆離也以陽居剛二爻之所同也三爲蔀而初爲何哉曰三之離有兌之象焉兌者日之昃也而又居過中之位則其所以爲明者乃其所以自蔽也謂之丰蔀不亦宜乎所以然者當丰之時盛滿爲累初二爲配相與以成矣又蔽於三而遇焉則政失其中上下壅塞將窮其大而失其所居矣此聖人之畏也故子曰有孚若信以志也其九之謂乎

九三丰其沛日中見沫折其右肱旡咎象曰丰其沛不可大事也折其右肱終不可用也

九三上體爲兌下體爲離以陽之上應乎上六之艮而乘乎六二之防上承九四四震兌也故曰丰其沛日中見沬古本作丰其斾幡幔之屬也四體震震爲動而不純乎剛故有幡幔之象以九居三過乎剛矣而益之以九四是丰其沛也三𨿽有上六之應而四爲之蔽如幡幔之蔽明矣以蔀爲未足又加沛以自障則日中所見者沫而已沫防星也或曰鬥後小星也見沬云者言其容光之益小也旣丰其蔀又丰其沛非徒不見日且不見斗矣六二爲日中其餘畫七猶有斗象九三爲日中其餘不止於七則小星無名數之象也或曰九三何以爲日中曰三有離象離南方也日之中天也故曰折其右肱旡咎九三應在上六上體艮艮爲手居卦之上有右肱之象焉三體兌兌爲毀折故有折肱之象焉人之所恃以爲用者手足耳目而已今也丰其沛自蔽其明也折其右肱自蔽其動也又誰咎乎故子曰丰其沛不可大事也言不足與有明也折其右肱終不可用也言不足與有爲也或曰旣己自蔽其明矣而猶可小事何哉曰當丰之時法行令具上恬下熙以之小事孰能違者特其君不明則不可大有爲耳洪範所謂作內吉作外防亦其意也然積日累月將有三不覿之防矣

九四丰其蔀日中見斗遇其夷主吉象曰丰其蔀位不當也日中見斗幽不明也遇其夷主吉行也

九四上體爲震下體爲兌以陽居柔而在上卦之下下旡其應而承於六五之防故曰丰其蔀日中見斗六五之於九四可謂其蔀矣而乃曰丰其蔀何哉曰非九四之以六五爲蔀也乃六五之以上六爲蔀也六五之以上六爲蔀何也曰蔀覆也且言周密也九三上六居一卦之上而以陽居剛以陰居柔有掩覆周密之象是以同稱蔀也六五爲日中而丰其蔀以自蔽則所見者斗而已猶六二見斗之象也六五何謂日中曰丰之二五卽離之二五有日中之象焉所以變離爲丰者上九一爻之易也則上之爲蔀不亦宜乎然而不言於五而言於四者此則聖人互文見義因九四有夷主之遇而遂當六五之辭不使學者易而知之耳如使六二六五兩著其文則學者怠而不思而得非防顯闡幽之自也故子曰丰其蔀位不當也日中見斗幽不明也謂上六居一卦之極不當其位而六五受其掩蔽有幽不明之象焉茍非防乎九四之剛何以獲慶譽之吉矣故曰遇其夷主吉九四之於六五有夷主之象焉夷平也所謂君臣同徳上下相需者也晏子曰君所謂可而有否焉臣獻其否以成其可君所謂否而有可焉臣獻其可以替其否六五君也九四臣也五以陰居剛而四以陽居柔五體防防以下逮四體震震以上行此無太過彼旡不及謂之夷主不亦宜乎是以系之吉也或曰九四之震有兌象焉其能與五爲夷何也曰兌上無其與下無其應是震之輔也有震無兌則九四之剛或幾乎過矣震動也兌說也此四之所以爲平也故子曰遇其夷主吉行也行也者其動象乎

六五來章有慶譽吉象曰六五之吉有慶也

六五防也以陰居剛而在上卦之中下旡其應而乘九四四震兌也故曰來章一陰一陽合而成章六五之於九四所謂來章也六二上有九三故往得疑疾然後有孚於初六五上旡其應故直言其來也以防從震有不約而來者矣故曰有慶譽吉陰之獲陽謂之有慶有慶而又有譽者爲其能防以下賢故也歡欣交通聲名洋溢其斯之謂歟故子曰六五之吉有慶也

上六丰其屋蔀其家闚其戶閴其無人三不覿防象曰丰其屋天際翔也闚其戶閴其無人自藏也

上六艮也以陰居柔而在上卦之上應九三之兌而乘六五之防故曰丰其屋蔀其家上六以陰居柔體是艮止出陰之所暗昧之時也有應在三隔於六五而不相遇焉有物以蔽之也處於至髙而重陰以自固丰其屋之象也旣以重陰而又以陰自蔽蔀其家之象也屋之爲覆髙大周密非直蔀與斾也以屋爲未足又施蔀於其家家屋中也其自爲障蔽又甚矣沫之防明且不得見而況於斗與日乎故曰闚其戶閴其無人闚其戶其戶閒也閴其無人其人亡也艮爲止爲門闕有閉戶之象焉防爲入爲伏故有無人之象焉堂下逺於百里君門逺於萬里辟四門明四目猶懼壅塞而況閉之乎貴而旡位髙而旡民賢人在下位而旡輔所與居者防謟近習而已所謂閴其無人者也屋髙而蔀盛戶閉而室窒人亡而鬼瞰欲無防得乎故曰三不覿防夫禍患之來非一日之故也壅蔽之患生於暗昧委靡之勢成於宴安逮夫邪佞滿前忠良廢斥綱紀敗壊風俗陵夷人心擕離主勢立如此者豈一日之故哉其所由來者漸矣偸安朝夕幸或可以無他曠日持久未嘗不至於大亂揚子曰三年不日日視必盲三年不目目晴必蒙今也深藏而逺匿失人而絕物至於三之久而旡所見焉防斯至矣秦二世是也外倚長城之彊內增阿房之固自以爲帝王萬世之業可謂丰其屋而蔀其家矣忠諌者族偶語者棄市誅大臣防宗室深居髙拱使羣臣但聞其聲不得見其靣可謂闚其戶寂其無人矣山東之盜指爲妖言宮中之鹿指而爲馬天下之士相率以逃秦難而趙髙之徒日侍左右伺其隙而圖之可謂人亡而鬼瞰其室矣三不覿防其宜乎子曰丰其屋天際翔也闚其戶閴其無人自蔵也屋翔於天際而自蔵於蔀中其可謂之不祥矣

序卦曰丰者大也窮大者必失其居故受之以旅旅丰之反也自丰之旅離反居上震反爲艮上下相易而成也離麗也震動也艮止也動而麗乎內所以爲丰也止而麗乎外所以爲旅也若夫家人之象亦取其人而麗乎內矣夫物禁太甚其極必反丰之上六其大窮也是以大其丰屋蔀家而爲旅也秦二世末年爲趙髙所紿出居望夷之官豈非窮大者失其所居之驗乎

旅小亨旅貞吉曰旅小亨柔得中乎外而順乎剛止而麗乎明是以小亨旅貞吉也旅之時義大矣哉下艮上離成卦曰旅者初爲艮二爲巽三爲兌四爲離艮止也離明也止而麗乎明斯謂之旅可乎曰未也爲其有防兌之象焉防入也兌說也入而說之則寓人之情可見矣是以謂之旅也艮東北也離南方也自東北而之乎南非其又非其配也謂之旅可乎曰未也爲其有防兌之象焉防東南也兌西方也方以聚而艮獨寓焉是以謂之旅也旅小亨旅貞吉何謂也曰小亨者卑小而後亨也貞吉者貞固而後吉也夫旅者違其國去其家而托於他人者也茍亢傲自尊與物屛絕則窮困而莫之救矣輕躁妄行先時而動則顚沛而無所歸矣惟能卑小而下人然後可以兾其亨惟能貞固而待時然後可以保其吉是以旅之二五其畫皆柔其體皆防柔防以行之是以系之小亨也下卦爲艮上卦爲離止而麗乎明是以系之貞吉也故子曰旅小亨柔得中乎外而順乎剛止而麗乎明是以小亨旅貞吉也上文小亨二字疑是衍文旅之二五皆柔得中而但言得中乎外者六二之義未可以亨至五而後亨也得中乎外然後爲旅若得中乎內旅之云乎曰然則二之得中何謂也曰此所謂貞吉者也以柔居剛上有所托下有所輔是以能亨以柔居柔上無所托而下無所與其能亨乎貞固守之斯爲吉也故曰旅之時義大矣哉夏少康周宣王齊威晉文衞文趙武應其時義矣說者或曰旅卦爲孔孟歷聘周遊之義非也孔孟東西南北之人也視旅猶家也豈所謂窮大而失其所居者乎豈所謂柔得中而順乎剛止而麗乎明者乎斯不待辯而明矣

象曰山上有火旅君子以明愼用刑而不畱獄

山者艮也火者離也山上有火非火之所歸是以謂之旅也君子以之眀謹用刑而不畱獄者明取諸離也愼取諸艮火行則山無餘蓄用則獄無畱情是以君子有取於斯也

雜卦曰親寡旅也

旅之爲卦以失其所居而成其在六爻以所親眾寡爲義何則旅者去國之流人也所親者寡不亦宜乎陽爲剛陰爲柔剛者人之所托也柔者托於人者也上爲尊下爲卑尊者人之所托也卑者托於人者也是故旅之諸爻以陰托於陽以下托於上者得其所托者也以剛托於柔以上托於下者失其所托者也初六有志窮之災六二有卽坎之貞九三有焚次之厲九四有於處之安六五有射雉之譽上九有焚巢之防者各以其所親眾寡而辯之矣

六旅斯其所取災象曰旅志窮災也初六艮也以陰居剛而在下卦之下承六二之巽而應乎九四四離兌也故曰旅小之志也旅之初六卽丰之上六丰大也窮於大必反於小故旅之初六至於也六二陰柔旣不足以爲托而於初六亦無相比之情四𨿽其應而旅於他不能以相援處於最下體乎艮止卑辱已甚而旡攺轍之圗二體防防爲近利市三倍初六承之其志已細是以謂之也君子見其在旅之而知其所以取災故曰斯其所取災方其在丰也甘於暗昧溺於宴安養尊處髙自絕於物及其在旅也不順乎剛不麗乎明而徒茍朝夕之安爭尋常之利此其所以取災也故子曰旅志窮災也不能保其宗廟社稷而旅於他必而又志窮而止此矣侯寓於衛衛不能圖而侯安之式防之詩所以有兮尾兮之刺也

六二旅卽次懷其資得童僕貞象曰得童僕貞終無尢也

六二巽也以陰居柔而在下卦之中上無其應而乘初六之艮上承九三三震兌也故曰旅卽次次舎也防爲入而二又居中故有卽次之象六二之於九三得其所托矣二防也三震也以防從震是以系之卽次也序曰旅而無所容故受之以防防者旅之所容之道乎故曰懷其資得童僕貞防爲近利而二又居中故有懷資之象艮爲少男而在二之下故有得童僕之象卽次而懷其資待時之義也時則未至未可以亨而有次可以安有資可以給有童僕可以賴貞固守之斯爲得矣故子曰得童僕貞終無尢也不言吉者旅於他人無咎幸矣何吉之云乎之所謂吉者要其終而言之也晉文公在狄十有九年得民之心得士之力有趙衰狐偃以爲腹心有魏犨賈佗以爲股肱越王句踐棲於防稽二十餘年親其人民厚其貨財有大夫種以治其外有範蠡以治其內可謂卽次而懷資得童僕貞者矣衛侯衎之出也厚成叔弔於衛歸語臧孫曰衛君其必歸乎有太叔儀以守有母弟鱄以出或撫其外或營其內能無歸乎及臧孫唁於郊見子展子鮮亦曰衛君必入矣二子者或挽之或推之欲無入得乎此其得童僕是以終無尢也

九三旅焚其次喪其童僕貞厲象曰旅焚其次亦以傷矣以旅與下其義喪也

九三上體爲兌下體爲震以陽居剛而在下卦之上上無其應而承九四之離乘六二之防故曰旅焚其次喪其童僕三之所托者四也三於四爲彊矣而反托之兩剛不能以相事四又體離離爲火故有焚次之象焉三之所乘者二也二禮防三禮震以防承震故亦有童僕之象焉然防爲進退爲不果震爲決躁兌爲毀折故有喪其童僕之象焉在旅無親所親者童僕惟以身處柔讓而從者彊力然後可以脫於危難之中今九三以陽居剛而六三以陽居柔是身爲彊而童僕尫羸又有毀折之象焉是以知其童僕之喪矣次舎旣焚童僕又喪而猶貞固守之危之道也故曰貞厲子曰旅焚其次亦以傷矣以旅與下其義喪也身爲旅人亢傲自尊輕躁妄動不能親上而務與下交宜其喪也魯昭公孫於齊齊侯取鄆以居之昭公據鄆以與魯戰旣而鄆人潰叛齊晉卑之有子家覊而忽其謀有叔孫婼而致其死春秋三十二年書公在幹侯言內外不能用其人也其九三之謂乎或曰子以艮爲童僕六二非艮也而有童僕之象何哉曰此相因而成像也坤之龍戰大壯之喪羊亦猶是矣

九四旅於處得其資斧我心不快象曰旅於處未得位也得其資斧心未快也

九四上體爲離下體爲兌以陽居柔而在上卦之下應初六之艮而承六五之防下乘九三三震兌也故曰旅於處得其資斧四已進乎上卦而未得其中托於六五𨿽剛柔無以相尙而有相與之情是亦得其所托矣故有於處之象焉資當作齊說文曰子夏傳及眾家皆作齊斧應劭云齊利也漢書王莽遣王尋屯洛陽將亡其黃鉞其士房楊曰此經所謂喪其齊斧者也四離體兌兌爲金離爲戈兵又以陽居剛故有齊斧之象焉夫旅者失其所居者也而四有於處之辭是將復其國者也得其資斧是執其威柄者也然其位不中其應在下有艮兌之情而不得相遇焉故曰我心不快得其處而未得其位得其資斧而未得其用其心安得而快乎所以然者在旅之時惟防爲可以貞惟防爲可以亨今九四離乎離兌是以未逞其志也故子曰旅於處未得位也得其資斧心未快也鄭厲公之在櫟衛莊公之在戚所謂旅於處而未得位者與然二君者不足以充九四之義四蓋六五之未得志者也說者謂於處不若卽次之安按春秋書昭公次於陽州次於幹侯陽州齊地也幹侯晉地也書公至自齊居於鄆左氏曰公至自齊處於鄆言魯地也由是言之次者寓於他人而處者入其故國也二逺於五而四已近之此其所以不同興

六五射雉一矢亡終以譽命象曰終以譽命上逮也六五防也以陰居剛而在上卦之中下旡其應而介於九四上九之間二爻皆離而四又兌也故曰射雉一矢亡離爲文明爲飛鳥爲弧矢故有射雉之象四之離有兌象焉兌爲毀折故有一矢亡之象一矢亡者先鈍而後利之義也夫射雉者豈以一矢之喪而遂去之哉五君位而六居之其體防防爲入上有所托下有所輔而又有獲文明之象焉此失國之君借內外之誅其讐入其國而復其位者也能無一矢之亡乎唐憲宗曰勝兵家之常豈得因渠一敗便沮成計乎故爻辭不復稱旅而曰終以譽命之所謂柔得中乎外而順乎剛是以小亨者也說者或謂射以一矢而亡其雉不惟文意不順而六五居二離之間射用一矢於象疏矣故子曰終以譽命上逮也命爵命也以譽命者得譽於下而受命於上也爲天子者命於天爲諸侯者命於天子爲大夫者命於諸侯皆射矢獲之象也謂其承於上九是以自天命之矣或曰離爲弧矢則四上二爻當之矣而六五爲射雉之象何哉曰九四者六五之未得志者也六五上九者九四之成功者也故一矢之亡不足以損其大計也四蓄其資五收其用離爲麗防爲入系之於五不亦可乎或曰上焚其巢則五將安所托乎曰五之有上五之托也上焚其巢已極之災也楚靈齊湣方其盛也豈不足以爲托乎

上九鳥焚其巢旅人先笑後號咷喪牛於易防象曰以旅在上其義焚也喪牛於易終莫之聞也

上九離也以陽居柔而在上卦之上下無其應而乘六五之巽故曰鳥焚其巢離爲火爲飛鳥爲科上稿防爲風故有鳥焚其巢之象在旅時以剛居上炎炎之極則有自焚之禍災故曰旅人先笑後號咷旅人謂九三也三與上應三爲旅而上爲巢也二爻皆以剛居上旡相與之情故三焚其次上焚其巢三焚其次者承於九四之離爲他人之所焚也上焚其巢者自焚也三體兌震兌爲說震爲大聲故有先笑後號咷之象夫旅者本失其巢矣初幸其焚故笑後無所歸故號咷也或曰下卦內也上卦外也今六二九三爲次而六五上九爲巢何也曰爲其在旅故內其次而外其巢矣婦人內夫家而外父母家亦猶是也故曰喪牛於易防易疆埸也九居一卦之外有疆埸之象焉牛順物也坤之三女皆有牛象猶震坎艮之稱馬也上九乘於六五五體防故有牛之象焉離有蓄牝牛之吉而上九之離至於喪者爲其以剛在上窮其力而至於奔也書曰馬牛其風是以九三之焚其次則巢猶在也喪其童僕則牛尙存也巢在則有可歸之理牛存則有可行之資今也巢焚而牛喪欲歸則無其所欲行則無其資防斯至矣故子曰以旅在上其義焚也九三上九其爲在上而與下則同蓋互相耳喪牛於易終莫之聞也疆埸逺於城邑人所不聞以諭上九失人而絕物故自焚自喪而莫之救也魏公子無忌客於趙秦日夜出兵攻魏魏急而公子不救毛公薛公謂曰公子之所以重於趙者以有魏也使秦破魏而夷先王之宗廟公子當何靣目立於天下乎此焚巢之諭也齊崔氏之亡也杼以難告慶封帥甲以攻崔氏殺其妻子而俘其家復命於崔子且禦而歸之至則無歸矣乃縊此先笑後號咷之諭也

周易經傳集觧卷二十八

欽定四庫全書

周易經傳集解卷二十九

宋林栗撰

序卦曰旅而無所容故受之以巽巽者入也

巽旅之變也自旅之巽變二五爲剛而四爲柔也丰旅二卦皆含巽象於中至是乃伏而在下然後爲巽也丰失其所居巽則不失其居矣旅而無所容巽則有所入矣是故丰旅之二五以體巽故能吉亨及其成卦則柔下而剛中乃制也以巽制乎剛以中正制乎巽所以成其徳也又曰巽稱而稱舉也有所舉而其形聲也巽有兌象兌爲口舌而皆防於下是以知其也又曰巽以行權權者所以制輕重也柔巽之行豈大人君子之常哉所以權一時之宜也仲尼以此九卦見文王憂患之心而說者或以巽有巽權之義而遂言剛果之情則失之逺矣

巽小亨利有攸往利見大人彖曰重巽以申命剛巽乎中正而志行柔皆順乎剛是以小亨利有攸往利見大人

下巽上巽成卦曰巽者初爲巽二爲兌三爲離四又爲巽四象八卦上下反覆不出乎三陰之中是以不失其爲巽也夫以一陰居二陽之下旣以卑矣而又重之則爲巽已甚躪踐於人非中庸之行也若夫立攺造事發號施令將以順人之心從眾之欲言或未諭信或未孚則𨿽以重巽之行而不爲過矣故子曰重巽以申命巽爲風風主號令故也重字當用去聲讀爲再重今皆爲平聲之重言其形去聲之重言其義重巽者是申命之象也書曰帝舜申之亦再也巽何以亨小而亨也小何以亨利有攸往也曷爲利有攸往利見大人也曷爲利見大人柔順乎剛也孰爲大人剛巽乎中正也剛不巽乎中正則志不得行柔不順乎剛則往無所利何自而亨哉在卦九二九五剛巽乎中正也初六六四柔順乎剛也初之於二四之於五皆無違拒之情是以知其利見大人也故子曰剛巽乎中正而志行柔皆順乎剛是以小亨利有攸往利見大人蓋相因之辭也

象曰隨風巽君子以申命行事

巽爲風重卦爲隨風風者天之所以鼓舞萬物者也命者君之所以鼓舞萬民者也然風有東飄而西聲命有朝出而暮更是故風之一至艸未必偃命之一下民未必從隨之以風申之以命然後艸木靡然而偃民者靡然而聴矣是以君子行事必先之以號令至於再至於三者蓋取諸此也

雜卦曰兌見而巽防也

巽兌二卦以重陰防見而成其在六爻以一防一見爲義何則巽入也兌說也入則防於內說則見於外自然之理與符矣是故巽之諸爻皆伏於下而其義亦防而難明兌之諸爻皆見於上而其義亦見而易察系曰中心疑者其辭枝巽巽之謂矣初六進退而又利武人之貞九二巽在牀而又用史巫紛若九三有頻巽之吝六四有三品之獲九五旣曰貞吉又曰悔亡旣曰無不利又曰初無有終旣曰無初有終又曰先庾後庾吉上六巽在牀下而又喪其資斧可謂防而難明然初六難防而承上九二二防而從初故初利而二吉六四𨿽防而上承九五九五防而從四故五貞吉而四悔亡若夫九三之吝上九之凶則以其防而無所入故也一字之訓該括無遺非天下至之精其就能與於此哉

六進退利武人之貞曰進退志凝也利武人之貞志治也

初六巽也以陰居剛而在下卦之下上無其應而承於九二之兌故曰進退者巽之性也而又雜乎柔剛剛爲進柔爲退二非其應而近之此其所以進退也然重卦諸爻皆不相應初六之於九二彼無外應此無他與能勿從乎故曰武人之貞夫需事之賊也疑行之惑也一進一退於何而利乎惟武人之貞斯惟利矣武人之患在於躁妄武人而貞固則量敵而後進慮勝而後防者也以初六之進退宜若不足與有爲能用武人之貞見可而進知難而退何不利之有哉故夫子曰進退志凝也利武人之貞志治也治也者言不亂也其志不亂則審於彼已之勢明於利害之情或進或退無時而不可矣巽爲入爲防爲不果而其究躁卦武人之貞其取諸此與

九二巽在牀下用史巫紛若吉元咎曰紛若之吉得中也

九二兌也以陽居柔而在下卦之中上無其應而乘於初六之巽故曰巽在牀下巽之初爻有牀之下象焉方巽之時剛柔上下莫不皆防九二不從初六則防於牀下矣夫防於牀下者豈有求於人卑辱而至於此哉中心有疑將以決神明也故曰用史巫紛若吉無咎史職卜筮者也巫職禱祠者也兌爲巫爲口舌巽爲進退故有史巫紛若之焉卜筮禱祠至於紛若則有疑志而未定者也然而吉且無咎何哉猶初六武人之貞也上元其應而下與初六有相配之情是以去就從違不敢自擇而決之於神明也去就從違不敢自擇而決之於神明則其合也不茍矣此聖人之所以與之也故子曰紛若之吉得中也爲其得中故巽在牀下而不爲辱用史巫紛若而不爲愚矣洪範之稽疑曰擇建立卜筮人乃命卜筮凡七卜五占用二則用史巫紛若聖人之所不廢也

九三頻巽吝象曰頻巽之吝志窮也

九三上體爲離下體爲兌以陽居剛而在下卦之上上無其應而連於初六承於六四二爻皆巽也故曰頻巽頻猶屢也屢巽者非重巽之謂也言旣巽又違旣違又巽也上下敵應無相與之情則九三之所宜巽者初六而已然三之於初隔乎九二巽而無所入近於六四去而從之四不相與則又反而巽於初是以謂之頻巽也所以然者離爲火兌爲澤火動而上澤動而下故其往復之無常而巽之不一矣復之六三將復於初九而隔乎六二不得其復則反求於上六上不之應則又復於初故謂之頻復言其屢失而屢復也今巽之九三亦猶是矣然頻復之厲而卒於無咎頻巽之吝而遂終焉何也曰巽者從人者也依違之不定而叛服之無常天下其誰納之矣故子曰頻巽之吝志窮也夫以九三巽而無所入近於六四去而從之烏知其復巽於初乎爲其上下二卦無相與之義窮於上必反扵下是知三之頻巽矣終於羞吝宜哉

六四悔亡田獲三品象曰田獲三品有功也

六四上體爲巽下體爲巽以險居柔而在上卦之下下無其應而承於九五乘乎九三二爻皆離而三爻兌也故曰悔亡居二陽之間而上下皆巽宜有悔矣爲其上下二卦無相與之情六四上承九五旣已利見大人矣所爲巽乎九三者非巽而從之巽而取之也此其所以悔亡與故曰田獲三品離爲田爲弧矢而巽在羣陽之中故有田獲三品之象三品三爻也九二九三上九是也解之九四曰田獲三狐者初六六三六五也四體離而三爻皆坎坎爲狐狐陰也今巽之六四非有離而亦謂之田者取諸九五也五非四無以成其功四非五無以施其巧五爲君四爲臣則其所獲者豈非前所謂三爻者乎是三爻者其晝皆剛其體皆兌也取諸兌則非剛取諸剛則非兌是以不言其物而以品計之也易之言精微如此而學者望其皮膚遂以爲得之矣豈不惜哉故子曰田獲三品有功也四之扵五可謂有功矣舊說謂三品一爲幹豆二爲賔容三爲兌君之庖夫謂田獲三品言其獲之多也借使所獲不富而三者之用固不可闕何以明其功乎三眾也品也

九五貞吉悔亡無不利無初有終先庚三日後庚三日吉曰九五之吉位正中也

九五離也以陽居剛而在上卦之中下無其應而乘於六四之巽故曰貞吉悔亡巽之所以亨者剛居乎中正而志行也以九居五其體爲離剛健而文明大中而志正以此爲貞斯爲吉矣夫柔巽者豈大人君子之行哉惟剛中正者爲能以行權是故貞乎九五然後吉而悔亡矣故曰無不利剛巽乎中正而柔順乎剛何往而不利哉故曰無初有終先庚三日後庚三日吉此三言者總一卦之義而系於斯爻也陽爲治陰爲亂凡巽之晝先陰而後陽是先亂而後治之象也上下皆巽而莫或正之將浸滛委靡入於蠱壊之域惟九五剛健中正無反無側而巽以行之則變危爲安易亂爲治初悔而終吉矣震爲甲兌爲庚先庚三日者下卦三爻九三爲兌也後庚三日者上卦三爻上九爲兌也先庚三日起午而盡於中後庚三日起酉而盡於亥然後陰極而陽生爲君子陰爲小人君子爲治小人爲亂陰極而陽生庚終而甲始是小人變而爲君子危亂易而爲治安也故先之以無初有終又系之以吉斯其旨與或曰然則不系於而系於九五何也曰九五離也離爲午先庚之所從起也蠱之與巽九五一爻之變耳以六居五則爲先甲後甲以九居五則爲先庚後庚此其所以貞吉悔亡無不利者也甲者東方之气舒緩之象庚者西方之气擊斂之象當巽之時上下皆巽有以擊斂之則無初而有終當蠱之下巽而止止又從而舒緩之故極其終而後有始也巽之爻象防如此學者可不深究之哉其詳見於蠱卦

上九巽在牀下喪其資斧貞凶象曰巽在牀下上窮也喪其資斧正乎凶也

上九兌也以陽居柔而在上卦之上下無其應而連於六四之巽乘乎九五之離故曰巽在牀下巽之初爻有牀下之象焉然六四在諸爻之中則不應其象矣巽之牀下其惟初六乎上九之於初六逺而非其應爲巽而從之哉爲其居一卦之上而乘九五之剛巽於六四而不見納窮於上必反於下疑初六之爲配也是以巽之而無難矣然上下二卦本無相與之情上之巽於牀下非止若九三頻巽之吝也故曰喪其資斧旅之九四以離兌爲資斧至剛之物也上九資斧不巽乎九而九五承之則得其資斧矣窮於上而反於下是喪其資斧也喪其資斧者倒持利器以柄授人也欲無凶得乎故曰貞凶子曰巽在牀下上窮也喪其資斧正乎凶也以此爲正正乎凶而已矣或曰九二上九其爲巽在牀下一也而凶吉之異何哉曰九二近於初六而又得乎中行所爲巽在牀下者非忘已以求人也中心有疑將以決於神明也上九窮於上而反於下所爲巽在牀下者非有疑而未決也卑辱而志於此矣

序卦曰巽者入也入而後說之故受之以兌兌者說也兌巽之反也自巽之兌二五不動四爻相易而成也一陰在二陽之下能無入乎是以謂之巽也一陰在二陽之上能無說乎是以謂之兌也巽入乎其中然後說見乎其外物之至情也夫苟不相入何自而能說哉是以古之聖人有所作爲必先本之以至誠申之以號令所以入人之心淪其肌膚浹其骨髓然後歡欣交通洋溢於外何令而不服何爲而不成哉孟子曰仁言不如仁聲入人之深也然則古之爲政者其術亦可見矣盤庚之三篇周公之多誥幾此也後世君子亦有用其民者矣不思所以入其心而彊之以威刼之以勢民始駭而狼顧矣以此爲術而望其說服不亦難乎詩云君子之於人序其情而閔其勞所以說也子曰巽與之言能無說乎人情所至𨿽君子有所不免而況於下民乎受之以兌斯其義矣罔違道以干百姓之譽罔咈百姓以從己之欲所以順乎天而應乎人者也民情莫不欲佚也說以率先而使之忘其勞莫不欲壽也欲以犯難而使之忘其使古之人其必有道矣孟子曰以佚道使民𨿽勞不怨以生道殺民𨿽死不怨殺者此之謂也是故說有大小子女玉帛車馬衣裘人之所說也說於恵之所及而不說於恵之所不及則所說者小矣利之以農桑申之以孝弟及其說也相勸而爲之則說之大者也是故兌之象爲澤澤之所利者博矣其聚之也足以說及魚鼈其散之也足以說艸木百谷而生民之咸說之矣其爲說也不亦大哉故曰說萬物者莫說乎澤

兌亨利貞曰兌說也剛中而柔外說以利貞是以順乎天而應乎人說以先民民忘其勞說以犯難民忘其死說之大民勸矣哉

下兌上兌成卦曰兌者初爲兌二爲離三爲巽四又爲兌其義則備於前矣兌亨利貞何謂也曰兌說也說也者事之所以立而功之所以成也夫婦不說則家道陵遲君臣不說則萬事隳壊朋友不說則學問廢缺百工不說則技藝不進庶民不說則王政不行惟說乃能亨也然易說者小人之情而難說者君子之性是則說者其小人之道與說𨿽小人之道而兌之爲卦剛中而柔外是則君子之說而非小人之說也故曰利貞貞者正也說以正則爲君子說以不正則爲小人子曰近者說逺者來又曰敬一人而千萬人說夫百人之聚未有不公而說而況於千萬人乎說以利貞所以得萬國之歡心也故曰兌說也剛中而柔外說以利貞是以順乎天而應乎人說以先民民忘其勞說以犯難民忘其死說之大民勸矣哉所謂順乎天者如天之剛健中正而能以美利利天下也所謂應乎人者聚其所欲去其所惡使天下翕心說而說服也不順乎天無以應人不應乎人無以順天

曰麗澤兌君子以朋友講習

兌爲澤重卦爲麗澤麗相附也交相滋益說之也然坎兌皆水坎爲勞兌爲說何也曰坎爲大川流而不盈是以知其勞也兌爲澤止而不流是以知其說也君子以朋友講習者取其交相滋益之義而已人之相說莫如朋友朋友之相說莫如講習和而不流樂而不厭皆麗澤之也或曰君臣之相歡夫婦之相說反不若朋友之甚邪曰君臣有義夫婦有別茍惟說而已吾未見其能久也是故以艮配兌爲咸以震配兌爲婦妹是君夫婦之道也若夫朋友平居講習則各出其所有而見其所長漸漬琢磨燕防諧謔無所不有而未嘗有辭色之失洪渟深以待他日之用取諸麗澤不亦可乎

雜卦曰兌見而巽防也

防見之義前旣言之矣兌之諸爻見而易察何謂也曰陽爲君子陰爲小人易之大旨也兌之六爻以四陽爲君子二陰爲小人故聖人不取諸形容而象其物宜則以其見而易察故也是故君子之說人皆見之說而見於外者也初九之於九二九四之於九五是已小人之說則蹤迹跪祕巽而入焉說而不見於外者也六三之來兌上六之引兌是已然君子之說亦或不正小人之說有時而正故又以其所居辧之之所謂利貞者也初九九五君子之正也上六小人之正也六三小人之不正也九二九四君子之不正也夫謂之君子者以其行之正也然而不正者比乎小人也𨿽比乎小人知其必復也故九二悔亡九四有喜則以其能復故也謂之小人者以其行之不正也然而正者比乎君子也𨿽比乎君子而不保其往也故上六不言其吉凶未知其所以終也或曰君子而不正又得爲君子乎曰正之難矣𨿽正猶有厲焉則九五是也人之操行有始直而終曲者有始曲而終直者有直而似曲者有曲而似直者惟其用心之如何耳孔子曰君子而不仁者有矣夫不仁猶謂之君子而況於正乎夫言豈一端而已夫各有所當也兌之爲見不其然與

初九和兌吉象曰和兌之吉行未疑也

初九兌也以陽居剛而在下卦之下上無其應而承於九二之離故曰和兌孔子有言君子和而不同小人同而不和晏子曰和如和羮同如濟水今之學者多不能剖和同之義愚謂辧之和與乖對同與異對君子以道相與則與至於乖然其言行有時而異矣此以爲是彼以爲非此以爲得彼以爲失是謂和而不同也小人以利相從則不敢爲異然其心志有時而乖矣見利不能不並爭見危不能不相棄是謂同而不和也今以陽剛居兌之初君子之正者也比乎九二得其也而小人者逺矣和而說之不亦可乎故曰吉子曰和兌之吉行未疑也初九親君子而逺小人無可疑之迹矣其曰未者因九二以成文也在初未疑至二則可疑矣

九二孚兌吉悔亡象曰孚兌之吉信志也

九二離也以陽居柔而在下卦之中上無其應而下乘初九之兌承乎六三之巽故曰孚兌孚信也君子之道依乎中庸爲人謀而無不忠與人交而無不信不惟君子信其不渝小人亦信其不爲已甚也九二以剛中之徳體離明之資而處於君子小人之間信而說之可謂得乎中行矣故曰吉又曰悔亡比乎小人宜若有悔其志可信是以悔亡故子曰孚兌之吉信志也

六三來兌凶象曰來兌之凶位不當也

六三上體爲巽下體亦爲巽以陰居剛而在下卦之上上無其應而介於九二九四之間二爻皆離而四又兌也故曰來兌來而說之也巽爲入故有來兌之象六三居下卦之上以一陰而處四陽之間自以爲獲上下之應視九二九四無違拒之意而又欲因四以求五因二以求初故極其柔信之行以爲媚說之資是以謂之來兌也然九五居尊爲兌之主而六三小人竊取非據茍以柔巽取媚上下將以誘而來之說之不以其道五之所不容也欲無凶得乎故子曰來兌之凶位不當也說者皆謂三捨四而求二謂之來兌夫三上下皆巽乘承皆剛來而從二則巽乎剛中之君子而不失爲遷善之小人也又何咎之有哉借使三來求二於義不可二不之與而四已棄之則亦悔吝包羞而已何遽至於凶哉惟其不度徳不量力以小說大將以覬覦非望爲九五所不容故其凶不可逃也

九四商兌未寜介疾有喜象曰九四之喜有慶也九四上體爲兌下體爲離以陽居柔而在上卦之下下無其應而乘乎六三之巽承於九五之兌故曰商兌未寜商度也猶商賈之商商兌也商其利而說之也三體巽巽爲近利市三倍四體兌兌爲口舌故有商兌之象焉然九五在上而九四承之將捨五而卽三則其心有所不安是以商兌而未寧也故曰介疾有喜介辧也疾害也陰爲疾陽爲喜九五中正天下之所歸往也六三不當其位武人爲於大君者也四之於三說其利則與其禍無乃患乎初商其利而卒虞其害介然而絕之然後得一意以承於五五大人四君子也二陽相說則得君行道所謂有喜有慶者也或曰四之於三剛上而柔下有順而無違烏在其捨三而卽五乎曰凡說之道聲同則相應气同則相求是謂水流濕火就燥者也八純之卦上下相應無相與之情而九四上承九五是以能相說也爲其居上下之交而不得乎中正旣體乎離又體乎兌火動而上澤動而下比乎六三爲利所誘是以商兌而未寧也然聖人作與萬物咸覩豈以九四之賢而卒從六三之利乎四體離離明也介而絕之易耳故子曰九四之喜有慶也

九五孚於剝有厲象曰孚於剝位正當也

九五兌也以陽居剛而在上卦之中下無其應而承於上六之巽故曰孚於剝剝柔變剛也小人而變君子故謂之剝也九五上六一陰一陽相近而合故有孚於剝之象焉九五中正大人也二與四皆以同徳相說而乃孚於剝何哉五正也上亦正也以正而合宜乎九五之孚之也爲天下之主而有所未孚則不足以明九五之說然小人之心誠不易知其能洗滌而遂爲君子者固有之矣然其措心積慮惟幸一日之得志而逞其貪欲之情是以名之爲剝也故曰有厲厲危也有者不必然之辭也彼其一以正合未知其終不爲邪也則五之信之也有時而厲焉𨿽有時而厲焉不可以不孚也其終爲正爲邪亦惟五之污隆而已所以然者五𨿽當位而不無正應上下𨿽說而未必隨故上六之心未可保也若以六居二則當位有應而天下隨之矣故隨之五曰孚於嘉吉位正中也兌之五曰孚於剝位正當也其辭若無以相逺而味其旨則大不侔矣嘉配也謂六二之君子也剝剝也謂上六之小人也謂其孚於六二是以系之正中謂其孚於上六是以系之正當而已正當也者居得其位云爾惟其位之正當是以見上六之正以爲我與而孚之也若六三者惟其位之不當是以見九二九四之不正以爲其與而來之也夫豈一辭之苟措哉

上六引兌象曰上六引兌未光也

上六巽也以陰居柔而在上卦之上下無其應而乘乎九五之兌故曰引兌引牽引也巽爲繩故有引兌之象上六之與九五本非其應而能以柔巽引而說之是以謂之引兌也子曰君子易事而難說說之不以其道不說也今九五大人而引於上六何哉曰五應在二其比在四二爻皆君子也而有不正之行其於九五𨿽爲同徳而有所不合焉則上六小人得而引之宜也五正也上亦正也彼以正合而又巽與之言能無說乎然封倫裴矩在隋爲佞人在唐爲忠臣其終爲正爲邪未可知也是以不著其凶吉焉故子曰上六引兌未光也居天下之廣居立天下之正位行天下之大道不得君子爲之正應而乃說與小人鳥得爲光大乎若隨之九五旣有六二之應上六又從而拘系之則有道光矣是故萃之五曰萃有位志未光也至比之九五則光矣故曰顯比之吉位正中也所以然者上下萃而未必比上下說而未必隨其義蓋流通矣

周易經傳集解卷二十九

欽定四庫全書

周易經傳集解卷三十

宋林栗撰

序卦曰兌者說也說而後取之故受之以渙渙者離也渙兌之變也自兌之渙下變爲坎上反爲巽二五不動而成也下變爲坎則九二剛中流而不盈象所謂剛來而不窮也上反爲巽則六四得位以承九五所謂柔得位而上同也夫所以爲兌者剛中而柔外也以九居初則剛而易窮以六居上則柔而失位也是故兌之象爲澤澤以水聚爲說者也水聚而不流則壅閼而爲臭腐枯滲而爲涸竭矣涸者以其窮也腐者以其失位也決而爲坎則剛來而不窮反而爲巽則柔同而得位所以爲渙也渙散也離也人情喜說則血气流通離散於四體而無所凝滯是以謂之渙也天下之勢譬如一身旣已心說而誠服矣𨿽散之四方萬里之逺如居幾甸之中可殺可辱可饑可飽而不可與叛其君是則說而後散之之義也坎爲水巽爲風風行水上水凍消釋舟楫通行渙之象也渙之坎兌不其然乎

渙亨王假有廟利涉大川利貞曰渙亨剛來而不窮柔得位乎外而上同王假有廟王乃在中也利涉大川乘木有功也

下坎上巽成卦曰渙者初爲坎二爲震三爲艮四爲巽坎北方也震東方也艮東北也巽東南也一陽生於坎而六陽盛於巽陽气周流乎其中卦之所以爲渙也渙者散也人之血气渙散則其身安國之政令流通則其國治故曰渙亨而子曰渙亨剛來而不窮柔得位乎外而上同釋所以亨之義也夫所以爲坎者九二也所以爲巽者六四也以九居二則剛來而不窮以六居四則柔得位乎外而上同於九五也剛來而不窮徳之所以流行也柔得位乎外令之所以布宣也上同於五君臣合志而上下同心也如是而亨不亦宜乎王假有廟利涉大川利貞何謂也曰假大也王假有廟者非諸侯之所得有也九五者王之所居而廟之所在乎或曰萃渙二卦言王假有廟萃聚也渙散也聚散不同而有廟之義同何也曰天下萃聚而有君然後王廟可以建天下渙散而無事然後王廟可以居是故萃之廟在四而渙之廟在五各應其時義也說者皆襲焦延壽之論以上爻爲宗廟愚謂不然宗廟者國之本也其在都邑之中矣渙自五而下有廟之象焉故言王廟而九五言王居明其所在也延壽之論疏矣或曰廟在王居則萃之在四何也曰萃之時王者方受天下之萃可以致其孝享而都邑未定宗廟未立故𨿽以九居五有位而未光然則廟之在四宜矣及渙之時天下渙然各得其所王者於是建都立邑辧方正位創其宗廟作其宮室以爲子孫萬世之圖是以系之九五也昔周武王至於孟津八百諸侯不期而防斯之謂萃矣王來自商至於丰歸馬於卒山之陽放牛於桃林之野列爵惟五分土惟三斯之謂渙矣是故合而爲一統離而爲萬聚而爲軍師卒伍散而爲士農工商萃渙之別也說者乃以散離之辭爲土崩瓦解之義不亦以文害辭以辭害意之甚者乎或曰然則有天下者玉食萬方萃有其象而至於廟則五而已王假有廟於何而取之曰夫子不云乎王假有廟王乃在中也言自五以下有七廟之象而九二者王在宗廟之中致孝於神明之象也不其然乎或曰九五王也二亦爲王何哉曰由天下歸往而言之則五爲王由宗廟祭祀而言之則二爲王五爲王者宅中之象也二爲王者致孝之象也夫豈一端而足哉是故五爲震二亦爲震震長子而帝之出也居五以臨天下居二以事其先斯爲得之矣其言利涉大川則取諸坎巽也坎爲水巽爲風以風乘木而行於水上其利涉之象與系曰刳木爲舟剡木爲楫舟楫之利以濟不通蓋取諸渙以其義也利貞何也貞者正也天下渙然必有持正者莫爲之正者離散而無所統一非渙之義矣是故九五正位居中而天下各得其所斯利貞之謂與或曰子以陰陽往復取諸夏時則旣有徵今又曰一陽生於坎而六陽盛於巽何謂也曰是何言與六經之道天人之理無所不該而況易之爲書又其至者窮壤之間苟有是理聖人烏得而遺之顧乾坤復姤之配取諸離坎不應象愚是以辧之若蠱之先甲後甲蓋取諸坎而巽之先庚後庚亦取諸離聖人於蠱剝復三卦皆言天行以釋之然則一陽生於坎而六陽盛扵巽又豈穿鑿而爲矛盾之論哉學者謹馬可矣

象曰風行水上渙先王以享於帝立廟

風者巽也水者坎也巽不取諸木而取諸風者木浮於水無以明渙之象惟風行水上而後渙之象可見矣風行水上水自動搖風作於此水散於彼故先王以之享帝立廟享帝以教欽立廟以教愛而民自化服矣若風行地上風至而後艸偃故先王以之省方觀民而設教焉蓋相因而取象也當天下渙然無難之時享帝立廟適其宜矣

雜卦曰渙離也

渙之爲卦以風行水散而成其在六爻以血气渙離爲義風者气也水者血也血气所以榮衛其身也循於經絡行於腑臟晝夜不息與天共地相爲流通然後身安而無疾若有所壅隔而不離則疾之所由生也是故渙與咸艮皆以爻位分配人之一身然咸艮之義取諭人之形體形體分布於外故其象顯其辭明渙之義取諭人之气血气血周流於內故其象其辭晦然學者不可不深求其指歸也气屬乎陽血屬乎陰陽气行則血气俱行陽气滯則血气俱滯是故渙之諸爻以陽居柔者是血气之所行也以陰居剛者是血气之所滯也以陽居剛以陰居柔者是血气之所歸藏也全渙之體有身之焉中四爻以二陽包二陰身腹之也奇畫在上偶畫在下首足之也初六言拯九二言奔六三言躬六四言羣九五言汗上九言血各隨其所在而別之矣

初六用拯馬壯吉曰初六之吉順也

初六坎也以陰居剛而在下卦之下上無其應而承於九二之震故曰用拯馬壯吉拯救抜也坎爲陷震爲動故有用拯之象坎爲馬爲曳震爲馬爲作足故有馬壯之初六以陰在下宜取於足謂其體坎而承震震爲足是以系之用拯也拯於險難之中而得馬壯然後可以奔其機矣故初六在咸言拇在艮言趾而渙但言用拯不以形體言之也拇取其動也趾取其止也渙之初六始乎止而卒乎動故但言用拯而拇趾之著矣咸艮在下有二陰故初言咸趾二言腓渙惟一陰故但言用拯而腓之亦兼矣自二至上爻皆言渙而初獨不言者謂其方拯而未離於難也故子曰初六之吉順也當渙之初柔順而居下故能自出於險陷之中又得馬壯以行之斯爲吉矣明夷六二以坎承震其辭曰用拯馬壯吉而子曰六二之吉順以則也與此象同

九二渙奔其機悔亡象曰渙奔其機得願也

九二震也以陽居柔而在下卦之中上無其應而介於二陰之間二爻皆坎而三又艮也故曰渙奔其機震爲動坎爲險故有奔其機之象夫奔者以足渙之足在下而二言奔何也曰初六之足弱而陷九二之馬壯而動故初言拯而二言奔相因而成義矣然則九二之所以能奔者其惟陽气之所在乎機舊讀爲幾人之所慿以爲安者也愚謂不然夫人出於險陷之中而履以平夷之地斯以爲安矣而何至於慿幾然後爲安乎若慿幾然後爲安非痿則痺矣按經典幾字無從木者說文曰機木名愚謂機當作機機不安也書曰邦之機隉機與祪同奔其機者奔去其不安之地也故曰悔亡夫吉凶悔吝生乎動九二動於險陷之中能無悔乎謂其去臲�而適乎易之塗斯爲悔亡矣故子曰渙奔其機得願也夫離險而就易去危而卽安豈非人情之願也哉之所謂剛來而不窮者也

六三渙其躬無悔象曰渙其躬志在外也

六三上體爲艮下體爲坎以陰居剛而在下卦之上應乎上九之兌故曰渙其躬躬者身也渙者離也坎爲陷艮爲止兌爲毀折故有渙其躬之夫所取於渙者謂其血气周流於身而無所壅滯也居下體之上在一卦之中是血气之海也而渙之何哉有所止者有所陷有所毀折是將離去其身矣筋攣而不隨肌痺而不仁气脫而不收血亡而不復皆渙其身者也故曰無悔離共身矣𨿽復悔之其能有救哉故子曰渙其躬志在外也夫一身之政聴命於心一家之政聴命於長一國之政聴命於君天下之政聴命於王是故血气渙而不離於身臣命渙而不離於國者其志在內而無外交者也當渙之時上有九五爲渙之主而六三之志獨應於上艮兌相與有陷上毀折之象焉是將志於外而離其君者也離其君者離其國也離其國者離其身也系之無悔宜哉

六四渙其羣元吉渙有丘匪夷所思曰渙其羣元吉光大也

六四上體爲巽下體爲艮以陰居柔而在上卦之下下無其應而承於九五之震故曰渙其羣羣也四之於三其畫皆柔其體皆艮其羣矣然三以艮而應於兌四以巽而合於震是以謂之渙其羣也渙其羣者猶坤之喪朋大有之匪其彭也故曰元吉臣無有滛朋人無有比徳斯之謂元吉矣之所謂柔得位乎外而上同者也近取諸身其五臟六腑之謂與五臟六腑各司其局气血周流無所厎滯是以系之元吉也故曰溪有邱渙散也邱聚也夫渙也者必有其聚者也無聚而渙則其涸可立而侍也陽爲气陰爲血六四者血之所聚而九五者气之所藏也气有所往而血從之四之所以上同也故曰匪夷所思思者心也夷者也心之官則思而非醜夷之思也渙其羣匪其夷者以所聴於心者也是故六三爲躬六四爲羣躬有四肢羣有腑臟四肢之譬則公侯伯子男也腑臟之譬則卿士大夫也公侯伯子男不可以離於國離於國則叛也卿士大夫不可以不散其朋不散其朋則黨也此三四之所以異也傳有之曰文王觀於國則列士壞植散羣長官者不成徳則六四渙其羣之謂也至於庾斛不敢入於四境諸侯無二心則非所謂渙其躬矣故子曰渙其羣元吉光大也光大之辭爲九五言之也五渙其汗四渙其羣五之所以光大也咸以九四爲心故其辭曰朋從爾思而子曰未光大也明四非中正之謂也渙以九五爲心其辭曰匪夷所思而夫子則系之以光大之辭明五得中正之位也渙之時義若此說者但以爲離險釋難之卦則是以渙爲解者也知其一而昧其二得於初而失於終也其或以爲流離蕩析之卦則是以渙爲剝者也是謂指東爲西指白爲黒也又或兼二說而兩取之則是薰蕕不辧而並稱冰炭無分而同謂也嗚呼惜哉

九五渙汗其大號渙王居無咎象曰王居無咎正位也九五震也以陽居剛而在上卦之中下無其應而乘乎六四之巽故曰渙汗其大號震爲動爲雷巽爲入爲風故有渙號之象夫九五者王之所居而廟之所在也宅中圖大號令之所自出也近取諸身其神明之舍乎心之液爲汗而王之命爲號是以取諸渙汗而謂之火號也五臟之液惟汗爲能宣通則以其出於心而周浹而四體故也渙其汗則血气流通而身安汗其號則政教流通而天下治矣漢劉向有言渙汗其大號汗出而不反者也其在書曰令出惟行不惟汲取諸渙汗不亦可乎故曰渙王居無咎以九居五其位在中故有王居之象當渙之時萬物皆渙而王獨居中不應渙義疑若有咎矣然天下旣渙貴乎利貞以居之王正在位而渙其號是以居中而無咎故子曰王居無咎正位也二爻重言渙者皆謂渙是散離之義而六四以陰居柔九五以陽居剛又有震巽之合焉故四言有邱而五言王居疑若不應時義是以申其文以發其防也自二至五有身腹之二爲震五亦爲震明陽气之動上下流動故血气之行無所偏滯也或曰陽爲气陰爲血子以二五明陽气之動而血气同稱何也曰陽气行則血與气俱行陽气滯則血與气俱滯豈得獨言气而不言血乎猶之爲國有教有刑刑主乎義教主乎仁而其行之與否均系乎徳之存亡也豈可謂唐虞三代有教而無刑乎

上九渙其血去逖出旡咎象曰渙其血逺害也

上九兌也以陽居柔而在上卦之上應乎六三之艮而乘乎九五之震故曰渙其血去逖出三有坎體坎爲血爲憂傷艮爲止震爲動爲決兌爲說爲毀折故有血去逖出之象逖當作愓與小畜六四之辭同今本多作逖非也上九扵身爲耳目鼻口之所在也耳目鼻口腑臟之外候陽气之防精華之所也然下與六三有艮兌相與之情陥而止焉是身之病也其榮衛否隔而不通則其精華消耗動於外候耳目將爲之聾盲鼻口將爲之瘖寒聚而爲癰疽結而爲防癭皆血气之壅滯也是必渙散其血血去而愓出斯爲旡咎矣夫血者所以榮於內而不可渙於外者也惟瘀敗之血爲害於身則不可不渙耳坎爲憂傷爲心病則敗血也可不渙乎故曰旡咎而子曰渙其血逺害也說者以逺害之文訛惕爲逖則失之矣上之所以能渙其血者陽气存焉故爾血遇寒則止得熱則行是以至於上九而後渙也渙其血者湯艾鐡石之功也逺其害則刑罰徵誅之力也刑罰徵誅有國者之所不得已也或曰子不以正爻爲宗廟則上九之位誰當居之曰初上者始終之義也其初難知其上易知本末也其在六三則渙其躬其在上九則渙其血者九五已正其位故也夫子於幹之上九曰貴而無位夫豈以人鬼相雜而後成卦乎苟如延壽之論則宗廟之爻而有血去惕出之文是何義也施於王假有廟之卦已不能通況其餘乎

序卦曰渙者離也物不可以終離故受之以節

節渙之反也自渙之節坎反居上巽反爲兌二五不動而成也坎爲水巽爲風風行水上則水動而散是以謂之渙也水行澤上則澤得其節是以謂之節也說者皆以澤能止水故謂之節愚謂不然夫兌之未重也固以爲止水之象矣若節之成卦但取止水爲義則理窮於兌不得復有節矣而況以坎重兌安得以一澤盡其義乎且澤旣止水矣澤上安得有水乎困之成卦上兌下坎宜曰澤中有水而其象曰澤無水者爲其旣重矣嫌於無別也況澤上水安得但取止水爲義乎故兌之爲渙也澤決爲川而風木行於其上也渙之爲節也水歸於澤而爲之水道以節其盈虛也此澤上之所以有水坎兌之所以爲節而節之所以次渙也

節亨苦節不可貞曰節亨剛柔分而剛得中若節不可貞其道窮也說以行險當位以節中正以通天地節而四時成節以制度不傷財不害民

下兌上坎成卦曰節者初爲兌二爲震三爲艮四爲坎兌澤也坎水也澤也者水之聚也澤之上而爲水焉是泛溢之象也而謂之節何哉爲其有震艮之象焉震爲木艮爲土澤水之際而施土木焉是隄防之象也震爲決艮爲止澤上有水時決而出時閉而止是溝洫之象也設爲隄防導爲溝洫則水得其節是以謂之節也節亨苦節不可貞何謂也曰水無節則泛政無節則蕩節以隄防則水循其理節以制度則政得其宜故曰節亨節之所以亨者剛柔分而剛得中也在卦六爻奇耦各居其半剛柔分也陽居二五剛得中也夫所以爲節者以剛柔寛猛不得其平矣太剛則臲太柔則壞寛則民慢猛則民殘是故剛柔分而不偏剛得中而不過所以能節而通也或曰剛𨿽得中而柔不得中可以爲節乎曰節之成卦取諸水也剛而動者也水由地中行則無泛濫懷襄之患是之謂剛得中矣剛得中則節道成矣豈柔之問哉故曰苦節不可貞貞者正也以此爲政者也節之得中則受節者樂而甘節之過甚則受節者艱而苦節而至於苦物情所不能堪豈可常也哉故子曰節亨剛柔分而剛得中苦節不可貞其道窮也夫子旣釋辭又從而申之曰說以行險當位以節中正以通天地節而四時成節以制度不傷財不害民夫險者人之所畏也惟說以行之則民従之矣下兌上坎所謂說以行險者與當位而節謂六四也中正以通謂九五也茍能當位以節中正以通又何苦之有哉天地之節寒暑是也寒極則暑暑極則寒四時之所以成也節以制度財用是也國奢則示之以儉國儉則示之禮財之所以不傷而民之所以不害也國之政刑無非節者而獨言財用蓋用之不節有國者之通患也

象曰澤上有水節君子以制數度議徳行

澤者兌也水者坎也水之洊至其流有常故君子以之常徳行習教事澤上有水其出有節故君子以之制數度議徳行虛則納之滿則泄之止而不窮流而不盈水之節也直而溫柔而立恭而不勞謹而不蕙徳之節也寛以濟猛猛以濟寛禮中通而不離樂和正而不流政之節也至於律度量衡宮室車輿衣裳冕弁冠婚防祭莫不有數有度皆節之道也程氏曰凡徳之大小輕重髙下文質皆有數度存諸中爲徳諸外爲行議以求中節也耿氏曰伯夷之淸柳下之和則亦不中其節在所議矣

雜卦曰節止也

節之爲卦以澤上有水而成其在六爻以水得其止爲義夫水之在宅以滋飬灌漑爲功者也有所止則爲功無所止則爲害設爲隄防導爲溝洫視其潦旱而出納之察其盈虛而增損之斂而不至於溢散而不至於窮所以爲節止之道也陽爲剛陰爲柔陽爲動陰爲靜陽爲實陰爲虛陽爲气陰爲形故井以三陽爲泉三陰爲井節以三陽爲水三陰爲防水也泉也剛而動气而實者也井也防也柔而靜形而虛者也水土之徳蓋如是矣夫所以爲節節其過與不及使之適中而止也九五有甘節之吉六四有安節之亨所謂當位以節而中正以通者也初九在下故不出而旡咎上六已極故道窮而眞凶所謂苦節不可眞者也若夫九五之水亂於六三之防亂於水則水壅而防潰故也九二之凶六三之嗟斯其義矣

初九不出戶庭旡咎象曰不出戶庭知通塞也

九兌也以陽居剛而在下卦之下應乎六四四坎艮也故曰不出戶庭說文曰戶護也半門爲戶【按】古人門戶通稱然對敵而言則門爲大而戶爲小門爲外而戶爲內矣戶庭內庭也兌爲門戶其應在艮艮止也上山下澤無感應相與之情而有懲忿窒欲之象是以知其不出也兌爲口舌故以言語爲義子曰古者言之不出又曰以約失之者鮮矣故曰旡咎禮外言不入於梱內言不出於梱戶庭之言梱內之言也謹而不出夫何咎之有哉故子曰不出戶庭知通塞也澤居最下宜塞而未冝通及其旣盈冝通而不冝塞也系曰亂之所生也則言語以爲階君不宻則失臣臣不宻則失身機事不宻則害成是以君子謹宻而不出也其當塞之時乎

九二不出門庭凶象曰不出門庭凶失時極也

九二震也以陽居柔而在下卦之中旡其應而承於六三三艮也巽也故曰不出門庭震爲出爲門庭巽爲入艮爲止故亦有不出門庭之門庭外庭也謀之於內庭則不出於旡咎矣宜之於外庭而不出焉是今不行於近也而況於四方萬里之逺乎故曰凶人君之徳澤號令不能出於門庭則或害之矣欲無凶得乎故子曰不出門庭凶失時極也九二之水已震乎澤中又從而止焉失其時極矣或曰說卦艮爲門闕而子言兌爲門戶震爲門庭何也曰兌上一陰在人爲口舌在宮室爲門戶矣震之二陰門之象也艮上一陽有觀關之象於闔辟何取哉故兌爲口舌而震爲善鳴兌爲戶庭而震爲門庭相因而成像也明夷之三亦體震而四有坎離之象故其辭曰出門庭而相見乎離也節之二三有震巽之合而遇艮止焉是以系之不出門庭也六三之艮爲門闕九二之震爲門庭九之兌爲門庭矣震爲辟戶兌爲闔戶冝闔而止是以旡咎冝辟而止是以凶也豈不然哉

六三不節若則嗟若旡咎象曰不節之嗟又誰咎也六三上體爲艮下體爲巽以陰居剛而在下卦之上上旡其應而乘於九二之震故曰不節若則嗟艮爲土爲止巽爲入震爲動故有不節之象焉節者隄防之謂也陽爲水陰爲防防者所以制水也故防在水上水不至焉水在防下防不入焉今九二以陽居柔六三以陰居剛是陽與水相混者也水出於防而入於水也傳曰水壅則潰傷人必多九二之水動乎下六三之防止於上而不知所以宣導之至於潰裂故蕩而不可節貞者何嗟及矣故曰旡咎子曰不節之嗟又誰咎也

六四安節亨象曰安節之亨承上道也

六四上體爲坎下體爲艮以陰居柔而在上卦之下應於九之兌而承於九五之震故曰安節坎爲水爲陥艮爲山爲止止者隄防之象也陥者溝洫之象也設爲隄防而導其溝洫水者所以安行而受其節也兌爲說震爲行坎爲險說以行險是以知其安節矣故曰亨子曰安節之亨承上道也上謂九五九五水也水在澤上則六四者豈非承水之道乎居近君之位得承上之道順物之性安而節之此其所以亨也

九五甘節吉往有尙象曰甘節之吉居位中也

九五震也以陽居剛而在上卦之中下旡其應而介於二陰之間二爻皆坎而四又艮也故曰甘節甘中央之味也書曰稼穡作甘是也坎爲水艮爲土震爲耕稼而五得中行故有甘節之象夫節以制度人情之所不樂也節而至於甘則節之功見矣故曰吉又曰往有尙往有尙者坎之所以爲功也夫所以設爲隄防導爲溝洫以時而出納之者所以爲水旱之備也歟上六有炎上之苦而九五以甘濟之是謂往而有尙也體乎中正行於險中以成稼穡之功斯爲吉矣故子曰甘節之吉居位中雲者水由地中行也六四爲承上道九五爲居位中則澤上有水其義粲然矣

上六苦節貞凶悔亡象曰苦節貞凶其道窮也

上六坎也以陰居柔而在上卦之上下無其應而乘於九五之震故曰苦節苦炎上之味也坎之窮爲離六四旣爲坎矣上六居卦之窮是以有炎上之味也潤澤之所不及而離日暵之故其味焦而苦也節而至於苦物情所以不堪故曰貞凶以此爲正則凶矣然而乂系之以悔亡何謂也上六節之窮也窮則變矣節而至於苦貞之則凶變之則悔亡下無其應而乘於九五五以中正與之爲配剛柔相資甘苦相濟虛實相輔故其悔至於亡也陽爲徳陰爲刑水譬則法禁也以法禁裁澤猶以數度議徳行也慶賞施人之所欲故謂之甘刑威法禁人之所畏故謂之苦以甘濟苦和羮之謂也悔亡不亦冝乎說者或謂節有戒飲食之義世人嗜甘而不嗜苦故甘節爲吉而苦節爲凶愚謂節甘如前說可矣節苦者何遽至於凶乎夫節之爲義節其出也非節其入也此說似是而非故辧而正之子曰苦節貞凶其道窮也九二在中而非中上六居正而非正然後君子知大中至正之所在矣

周易經傳集解卷三十﹤經部﹐易類﹐周易經傳集解﹥

欽定四庫全書

周易經傳集解卷三十一

宋林栗撰

序卦曰節之信之故受之以中孚

中孚成卦節之變也自節之中孚變上六一爻而成也以六居上則剛柔分以九居上則柔在內而二五剛中則其所同也剛柔分而剛得中所以能亨也說以行險所以爲節說而巽所以爲孚也節至上六節之苦也苦節不可貞是以變之而後孚也人之常情樂放肆而苦拘檢誇侈靡而陋儉約則𨿽剛柔分而能節苟無以信之亦不可得而節矣孔子曰信而後勞其民未信則以爲厲已也故節之序曰節而信之猶革之曰革而信之也世之君臣或喜於有爲見則思革觀甚則思節然而每每多敗而少成者皆無以信之故也

中孚豚魚吉利涉大川利貞曰中孚柔在內而剛得中說而巽孚乃化邦也豚魚吉信及豚魚也利涉大川乘木舟虛也中孚以利貞乃應乎天也

下兌上巽成卦曰中孚者初爲兌二爲震三爲艮四爲巽兌說也巽入也說而巽乎孚何也謂其有震艮之象焉震爲春巽爲夏兌爲秋艮爲冬巽者震之配也四時行焉百物生焉是以謂之孚也孚者信而化之之謂也國之治教正刑如寒暑四時之序則民信而化之矣巽之於震兌之於艮其孚之也不亦宜乎然則名卦爲孚於義旣備而必系之以中者何哉曰此聖人所以示之也記不云乎喜怒哀樂之未發謂之中發而皆中節謂之和中者誠也孚者化也惟天下之至誠爲能化此其所以本之於中歟故子曰中孚柔在內而剛得中說而巽孚乃化也柔在內謂三四也剛得中謂二五也自渙兌節皆剛中而柔外剛君也柔臣民也剛𨿽中而柔尙外則其孚未至也至是柔在內而剛得中則是自西自東自南自北無思不服也而上下二剛有兌巽之象焉則天下之從我者皆說其巽矣謂之孚也不亦宜乎中孚豚魚吉何謂也曰古之爲政山不槎蘗澤不伐天魚禁鯉鮞獸長慶防鳥翼卵虫含蚳防蕃庶物也先王交萬物有道自奉養有節伐一艸木殺一禽獸必以其時故𨿽豚魚之防亦信其有仁愛之心焉詩曰惇彼行葦牛羊勿踐履方苞方體維葉泥泥而序之者曰周家忠厚仁及艸木夫仁及艸木者非謂其不剪伐也謂其方苞方體而使之得以遂其生也然則信及豚魚者豈非鯤鮞麑防得以滋息而無夭閼之虞哉記曰惟天下至誠爲能盡其性能盡其性則能盡人之性能盡人之性則能盡物之性能盡物之性則可以贊天地之化育中孚之謂矣利涉大川何謂也曰全卦之體有虛舟之象上下二體以巽成兌巽爲木爲風兌爲澤故有乘木涉川之象乘木以涉川其覆溺者必重載也舟虛則無虞矣君子之遊於世如虛舟漂而不沈觸而不怒我不害物物亦信而不吾害我不疑物物亦信而不吾疑斯可以行乎患難矣利貞何謂也曰中孚者物之所以成始也利貞者物之所以成終也爲備震巽艮兌之體是以系之利貞之辭焉天之於物也春生之夏長之秋收之冬藏之聖人之於物也元以育之亨以通之利以和之貞以固之故子曰中孚以利貞乃應乎天也說者於幹四徳皆以應四時蓋文言著矣而中孚以利貞無文言以考故皆用卦气之論以中孚爲冬至之气自揚雄作太首中以凖中孚其說曰陽气潛萌於黃宮信無不在乎中推其意蓋取中孚剛中之義而爲陽气潛萌之論以謂中孚者信出於中而已夫仁義禮智孰非出乎中者而必信之云乎旣取諸剛中而爲陽气潛萌之論則所謂柔在內者將安取之乎程氏曰中虛者信之本中實者信之質本之與質愚未知其所以別之也夫孚之訓信也非有諸已而名之也上下交相信然後謂之孚也故子曰豚魚吉信及豚魚也謂王化之所孚不特兆民信之鳥獸魚鼈皆信之矣按中孚與小過反對而成中孚有鳥卵之象而小過有飛鳥之象焉何則中孚之柔包藏於內而小過之柔發見於外也是故孚之於文以覆子羽虫之字卵是也夫爪牙之利鳥獸之所爲搏噬也而能覆其輕脆之卵以成變以正性命豈非其內外相信而後然歟茍其中之不愛未有不毀而去之者也是故中而後孚孚而後利利而後正應天之義可得而言之矣堯典於春言鳥獸孳尾於夏言鳥獸希革孳之言字也革之言變也應其時義矣故曰善言天者必有驗於人善言古者必有驗於今而爲卦气之論者乃以應冬至之候則其言利貞應天之義不已疎乎愚不自揆輒於復卦論六日七分之非而於中孚辧卦气之誤將以俟明者而質焉

象曰澤上有風中孚君子以議獄緩死

澤者兌也風者巽也水鐘於澤而風過之則水艸以之蕃滋蠱魚以之生息風之所化王者當天地長養之時禁民毋覆巢毋伐木毋竭川澤毋漉陂地毋焚山林艸木鳥獸魚鼈咸得以遂其生及其取之也有節用之者有禮則鳥獸魚鼈亦莫不孚知夫邊豆庖廚之不可已非樂於多殺矣君子觀此之象凡民之有罪而麗於獄者從而議之若周官八議之求所以生之而去其甚者矣其惡積而不可揜罪大而不可解者亦姑緩之以盡其情而示其有所不忍之心焉然後民之死者皆知其自入於刑而非君子之欲殺之也故書稱好生之徳洽於民心克寛克仁彰信兆民至於仁及艸木恩被動植皆中孚之義也

雜卦曰中孚信也

中孚爲卦以羽虫字卵而成其在六爻以信而後孚爲義傳曰同言而信信在言前同令而行誠在令外是故孚之成卦四陽二陰六三之所孚者九二上九也六四之所孚者九五初九也三應在上而比於二四應在初而比於五然六二有在陰之和九五有攣如之孚初九有他而不燕上九登天而貞凶彼不孚其所應而孚其所比者何哉其必有以信之矣所以然者二五剛中初上剛而不中故也然古之化明者其始曷嘗不以言及乎教化之成則有不言而信者矣是故九二鳴鶴在陰而和之者或皷或罷或泣或歌九五有孚攣如而従之者亡其匹而絕其矣子曰擬之而後言議之而後動擬議以成其變化九二之謂也黙而成之不言而信存乎徳行九五之謂矣中庸曰聲色之於以化民末也上天之載無聲無臭至矣是中孚之義也

初九虞吉有他不燕象曰初九虞吉志未變也

初九兌也以陽居剛而在下卦之下應乎六四四艮巽也故曰虞吉虞度也書云若虞機張是也初應在四而九五在上初苟不虞於五而欲有其應則所不度徳不量力防何而不危辱哉故曰有他不燕燕安也初體正而居下自度其徳非五之敵而安守臣節不敢與五爭民斯保其能吉矣茍有他志非所以爲安也故子曰初九虞吉志未變也爲其下而居初其志未變也故免於不虞之咎而得自全之吉矣若翰音登於天則其凶不可逃也

九二鳴鶴在陰其子和之我有好爵吾與爾靡之象曰其子和之中心願也

九二震也以陽居柔而下卦之中上旡其應而承於六三三艮巽也故曰鳴鶴在陰其子和之震爲喜鳴又爲鵠故有鳴鶴之象以九居二故有在陰之象承於六三體巽以巽從震故有其子和之之象夫巽之於震男女皆長也以爲夫婦則可矣而謂之子何哉曰君臣也父子也夫婦也其象無乎不通惟其所取如何耳震木也巽木火也震東也巽東南也以木生火而傳之父子之象也中孚成卦以羽虫子卵而成則三四二爻謂之子宜矣鶴陽鳥也鳴而在陰將以習其子也故曰我有好爵吾與爾靡之靡或本作靡散也陽爲實陰爲虛九二自謂我有好爵將與爾散之欲其子之和之也故子曰其子和之中心願也中心願者其九二之情乎所以然者二𨿽剛中爲未當其位三𨿽柔巽而有應在上故其向背從違特未定也然則古之人所以化導其民惟恐其不至者亦猶鳴鶴之願其子乎說者皆以爲和者中心之願愚謂不然卦惟二五爲中九二居尊非二之所得而子也誠其中心之願則無我有好爵之辭矣擬之而後言議之而後動擬議以成其變化其此之謂歟子曰君子居其室出其言善則千里之外應之況其邇者乎居其室出其言不善則千里之外違之況其邇者乎言出乎身加乎民行廢乎邇見乎逺言行君子之樞機樞機之發榮辱之王也言行君子之所以動天地也可不謹乎鶴者君子之譬也居其室者在陰之譬也出其言者鳴之譬也然其善不善應不應未可知也二之言曰我有好爵吾與爾靡之六三或皷或罷或泣或歌則其爾者或未必應矣古今言易者皆以九二一爻爲中孚之至盛失之矣中孚之化不言而信九二以言勝人者也焉得爲至盛乎以爲教化之未孚若周公之多誥盤庚之吁民則無失其義矣

六三得敵或鼓或罷或泣或歌象曰或皷或罷位不當也

六三上體爲艮下軆爲巽以陰居剛而在下卦之上應上九之兌而乘九二之震故曰得敵春秋傳曰嘉耦曰妃怒耦曰仇仇敵也六三之於上九有艮兌之合焉然三以柔而體艮上以剛而體兌兌反居上艮反居下是以謂之敵也故曰或皷或罷或泣或歌震爲鳴故有或皷之象艮爲止故有或罷之象兌爲口舌巽爲進退爲不果故有或泣或歌之象六三當中孚之時近於九二宜不約而孚矣然以柔乘剛不當其位又有上九爲之應焉是以皷罷泣歌之無常也故子曰或皷或罷位不當也惟其位之不當是以不安其分躁妄而求凶之道也然爻不言凶者爲其近於九二幸其和之則免於凶矣是以九二六三但言君子小人之情狀而不著其吉凶至於翰音登於天然後系之凶也

六四月幾望馬匹亡無咎象曰馬匹亡絕上也六四上體爲巽下體爲艮以陰居柔而在上卦之下應初九之兌而承九五之震故曰月幾望馬匹亡月陰物也馬陽也人臣之義譬如月焉受日以爲明者也譬如馬焉任重而致逺者也六四上承九五以巽遇震故有月望之象下應初九以艮遇兌故有馬匹之象月之旣望則盈而將虧矣馬之過匹則逸而泛駕矣四當中孚之時居近君之位上攣於五而下絕於初故於月爲幾望於馬匹亡矣故曰無咎月幾望望則無虧損之變馬亡其匹則無奔軼之虞是以系之無咎也或曰四於初爲正應烏知其絕之歟曰孚者化也陰陽合而化生也是故陰之情欲升陽之情欲降然後爲孚之時也六三之於九二所以皷罷泣歌之無常者正以其位之不當而升降之殊情耳六四在上初九在下其絕之也不亦宜乎故子曰馬匹亡絕類上也爲臣之奉公而無私得主而喪朋斯爲無咎矣或曰初九以剛而體兌六四以柔而體艮其謂之何也曰兌與艮爲匹而於巽爲矣爻言匹而象言互明之也曰若是則君子之得君子也不與其並進已乎曰非此之謂也君子和而不同周而不比見善而稱知賢而舉豈特比而同之哉乎曰天地絪緼萬物化醇男女媾精萬物化生言致一也茍無致一之誠心而二三其徳惟利是從欲上下之交孚難矣此聖人之所以戒之也非謂其不可引而聚於王朝也夫言各有當易稱比吉而子曰君子周而不比同人亨而子曰君子和而不同利者義之和而子曰小人諭於利是皆文同而義異不可以害其辭防也

九五有孚攣如無咎象曰有孚攣如位正當也

九五震也以陽居剛而在上卦之中下無其應而乘乎六四四艮巽也故曰有孚攣如無咎中孚六爻惟五爲有孚者則剛健中正不言而信孚之至也易以異體之合爲交如同體之合爲攣如有牽攣固結之義也四爲巽五爲震剛中而柔內剛上而柔下雷風相與巽而動是以其孚牽攣固結之義可解也然而不系之吉而但言無咎者下無正應故也若以六居二則有孚惠心勿問元吉矣變孚之二得益之象豈不然哉若大有九二與六五爲應亦曰厥孚交如威如吉也今九五六四君臣相孚有攣如之象然其孚未及乎天下是以但言無咎而已小畜之九五曰有孚攣如亦以六四之臣與之合志而無咎之辭系於陰爻也然小畜四五兩言有孚而中孚獨言於五者彼以小畜成卦非兩言其孚不足以明六四之志此以中孚成卦獨言於五而四之義該矣故子曰有孚攣如位正當也惟其位之正當是以君不置疑於其臣臣不避嫌於其君然後爲中孚之至也

九翰音登於天貞凶象曰翰音登於天何可長也上九兌也以陽居柔而在上卦之上應乎六三三艮巽也故曰翰音登於天翰音雞也禮雞曰翰音五上天位也巽爲雞而應於上九故有翰音登天之象夫雞者仰而號俛而啄飛乎枋楡之下而鳴於墻屋之間是其智力之所及也雞而欲登天非其任矣故曰貞凶以此爲貞凶求其和六三之巽乘於九二之震二鳴於陰以求其和宜若與之交孚矣然爲其柔上而剛下故三不順於二自以體艮而欲應於上上九之兌澤上於天旣不可以居矣六三又從而從之小人相與覬覦非望是以有翰音於天之象也故子曰翰音登於天何可長也飛龍在天豈雞之任哉說者或以中孚旣有鳥卵之象則翰音登天是卵翼而飛鳥矣若如所論何自凶哉

序卦曰有其信者必行之故受之以小過

小過中孚之變也自孚之過兌變爲艮巽變爲震六爻盡易而成也震與巽艮配也剛柔相信然後志合而道行故中孚以巽兌而含震艮以四陽而包二陰小過以震艮而合巽兌以四陰而包二陽明其志合而道行也行而謂之過何也曰世方承平則常得乎中道及其矯枉救則不能無過於常此過之所以爲行也是故有小過有大過陽爲大陰爲小大過者陽過乎陰四陽而二陰也小過者陰過乎陽四陰而二陽也然頤之四陽曷不爲小過中孚之四陽不爲大過乎曰過之爲言過常以適變者也惟外柔而內剛者能通變以行權柔內而剛外者非其任也故頤四陰二陽取口實之象孚二陰四陽取卵化之象頤之序曰不養則不可動故受之以大過孚之序曰有其信者必行之故受之以小過是則所謂過者非徒過越而已君子之有所動有所行過常而適變之義也不有其信其何以行之哉此小過之所以次中孚也

小過亨利貞可小事不可大事飛鳥遺之音不宜上宜下大吉曰小過小者過而亨者過以利貞與時行也柔得中是以小過吉也剛失位而不中是以不可大事也有飛鳥之象焉飛鳥遺之音不宜上宜下大吉上逆而下順也下艮上震成卦曰小過者初爲艮二爲巽三爲兌四爲震震動也艮止也時止則止時行則行謂之小過何也爲其有巽兌之象焉震長男也巽長女也艮少男兌少女也震居三四而失其位巽居二五而執其權是以爲小者之過也震爲雷巽爲風艮爲山兌爲澤雷風皷舞於山澤而艸木鳥獸魚鼈之生以遂然其所振動不能無小有所過焉是以謂之小過也小過亨利貞何謂也曰小過有震巽艮兌之體則宜有元亨利貞之辭然中孚有卵化之象小過有飛鳥之象鳥飛則羽翼旣成矣是以不系之元而但云亨利貞也聖人之道極乎中庸過與不及其失均也然而治教政刑每有偏而不起之處世之君子茍欲起而救之必待小有所過然後能反俗之獘而歸之於中庸是則𨿽謂之過乃時中也因世俗耳目之所不常見而謂之過耳是故大者過謂大事之過也亦謂尊者之過也小者過謂小事之過也亦謂卑者之過也或謂小者爲小人非也小人不可一日用於天下聖人之戒深切著明矣況其過越而亨乎能大事之過將以撥亂而反正也小事之過將以矯而適中也尊者之過君驕而臣諛也卑者之過臣彊而主弱也君矯臣諛故以棟撓象之臣彊主弱故以飛鳥象之然以其剛過而得中故謂之大過以其柔過而得中故謂之小過也君子過言則民作辭過動則民作則過乎恭所以矯其慢過乎哀所以矯其易過乎儉所以矯其奢過之所以爲亨也然恭不至於辱哀不極於毀儉不入於陋過之所以爲利貞也貞者正也君子之矯在救期於正而已矣故子曰小過小者過而亨也過以利貞與時行也寒往則暑來暑往則寒來以震代艮以兌巽其與時偕行之象乎損之曰二簋應有時損剛蓋柔有時損益盈虛與時偕行夫亨至於二簋可謂過乎儉矣然與時偕行不爲過也譬如冬裘夏葛非其時而服之得不謂之過乎可小事不可大事何謂也曰小過陰居二五柔得中也柔得中者臣不失其道也臣不失其道則凡欲驕枉而救事之小者可爲也陽居三四則失位而不中也剛失位而不中者君失其道也君失其道而臣得之茍欲大有所爲不幾於作福作威者乎是以不可大事也聧之六五得中亦曰小事吉丰之九三不中亦曰不可大事也飛鳥遺之音不宜上宜下大吉何謂也曰小過有飛鳥之象焉二陽在內爲腹背之象四陰在外爲羽翰之象鳥之飛止不在腹背而在於羽翼則是君無爲而臣用事之譬也鳥飛在上而遺音在下則是位髙而名盛之譬也震爲善鳴故有遺音之象鳥逆而上者也愈上則其勢愈逆將無以托其足而蔑其音下則其勢順斯有以安其身而全其名故曰不宜上宜下大吉上逆而下順也下則爲伊周上則爲莽卓也伊尹之復政厥辟周公之復子明辟皆鳥飛而能下者也可不爲大吉乎夫大權不可久執大名不可久居處人臣之極任天下之重未必皆有還政復辟之事但能謙恭卑巽畏逺權勢則可以保其富貴而全其令名亦下之義也是以周公旣復辟北面就臣位鞠躬如畏然得其道矣夫周公以叔父之親居宰執之尊至於鞠躬如畏不亦過乎恭者哉然勢疑則隙生位髙而毀至不若是不可也其亦與時行之義乎

象曰山上有雷小過君子以行過乎恭喪過乎哀用過乎儉

山者艮也雷者震也雷行天下無所不震今雲山上有雷是雷久居於山也雷久於山山之艸木鳥獸將有震而僵斃者得不謂之過乎然其過小其發生之功大是以謂之小過也君子之所爲驚世駭俗之行以新起斯民耳目者凡皆以趍變而矯獘也則復其亦若此也然過趍變之事不止於恭哀儉而特言是三者蓋人之過各於其黨君子之過常過乎厚是三者君子之過也陳司敗問昭公知禮乎孔子曰知禮司敗遂疑其黨而夫子亦自受其過是則過乎恭也當是之時訕上之俗成慢君之風靡安得不小有所過以救之與是以夫子入公門鞠躬屏气升降踧踖事君盡禮人以爲謟不亦小過之義乎至若正考父三命盡循墻而走曽子水漿不入口七日宴子一狐裘三十年未必皆過也君子所以矯世俗之獘引之於常道而止也

雜卦曰小過過也

小過成卦以四陰過二陽而成共在六爻以過與不及爲義過乎九三者六二上六也過乎九四者六五初六也然六二之於九三九四之於六五多寡適平無以相過惟初六上六則過之逺矣人臣之勢逺過於君豈能久而無變也是以初上皆有飛鳥之凶而六二九四之無咎九三之凶六五之不雨皆以相過不及而取之耳夫大畜小畜皆畜也大過小過皆過也而雜卦曰大畜時也小畜寡也大過顚也小過過也茍非以六爻相雜卽其時也以求其義而彊欲通之未能有爲之說者也

初六飛鳥以凶象曰飛鳥以凶不可如何也

初六艮也以陰居剛而在下卦之下承於六二之巽而應乎九四四震兌也故曰飛鳥以凶以用也春秋傳曰凡師能左右之曰以小過有飛鳥之象初六則其羽翰也震爲動艮爲止兌爲說震動而艮之兌說而從之是四之動靜之權是身輕而羽重也故有飛鳥以之之象鳥爲翰之所以猶君爲臣之所以也爲君而見以於臣則生殺予奪皆出其手欲無凶得乎書曰臣之有作福作威其害於而家凶於而國斯之謂也故子曰飛鳥以凶不可如何也言臣下專恣左則欲左右則欲右爲其上者無如之何也其凶宜哉

六二過其祖遇其妣不及其君遇其臣無咎象曰不及其君臣不可過也

六二巽也以陰居柔而在下卦之中上無其應而承乎九三三震也兌也故曰過其祖遇其妣不及其君遇其臣二承乎三三有君父之象焉二承乎四四之於二則其祖矣應乎四而連於三配祖則爲妣從君則爲臣也夫陰陽適稱則爲平偏勝則爲過六二之於九四則過之以是過其祖也陽爲有餘陰爲不足六二之於九三則弗過矣是不及其君也相違爲暌相值爲過六二之於初六則過之矣是過其妣遇其臣也夫君臣父子夫婦之際尊卑之分必致其嚴也故子不可以過於父臣不可以過於君婦不可以過於夫懼其凴陵而至於僣越也若夫祖之與孫則尊卑隔絕矣𨿽過之而無嫌也豈獨無嫌乃祖之所以願於孫也故禮曰君子抱孫不抱子孫可以爲王人尸子不可以爲父尹爲人子者不敢以富貴加於父兄至於子則欲其無忝而已況又過其妣乎遇者相得之謂也過祖而遇妣祖之所不怒也若過君而遇其臣則君不能堪矣曰無咎初六於曰爲悍妻於三爲彊臣二與之遇宜若有咎矣然二過祖而遇妣則祖妣不失其愛不及君而遇其臣則君臣不失其歡是以爲無咎也所以然者二中正而柔順故也以巽從震又何咎之有哉六二一爻居祖妣君臣之間不過其祖則爲不肖不遇其妣則爲不順過其君則爲不臣不遇其臣則爲不和有一於此凶咎隨之而象止曰不及其君臣不可過也蓋舉一隅以待三隅之反耳

九三弗過防之從或之凶象曰從或之凶如何也九三上體爲兌下體爲震以陽居剛而在下卦之上應上六之艮而乘六二之巽故曰弗過防之以九居三不得其中可謂過乎剛矣然卦以小過爲義三非小也故取諸陰爻而言弗過弗過者爲六二言之也六二居柔而承剛體巽而從震中正而在下則其道矣爲其陰陽偏勝宜若過焉然方於九三是乃不及非過之也三又以兌而應艮艮爲土故有隄防之象六二於三不爲過而三過以防之民時不直其上也故曰從或之凶二弗過而三不能容三過防而二不能堪君臣不相安必有大變然六中正柔巽終無犯上作亂之事而三之從者或從其事矣則人君忌刻而彊愎無故而疑大臣則其刑威殺戮必將不得其中而左右近習之習將懼誅而作難矣故或之在內曰弒在外曰戕不測之變也震爲木兌爲金震爲決躁兌爲毀折故有從或之象晉靈公之事是已春秋之世晉有六卿魯有三家蓋小過之時也趙盾𨿽彊家盾之爲臣也恭欽而忠順不爲過也靈公使賊殺之伏甲攻之嗾犬噬之可謂甚矣盾終不敢萌逆節而穿實殺之所謂從或戕之者矣晉悼公魯昭公亦九三之居也而欒民季孫皆非六二之臣故不得待其從而自爲之矣昭公之免於弒者防也爻之稱不亦宜乎故子曰從或之凶如何也孔子親見當時之事而盛爻繇之辭故深嘆其凶言從者猶或戕之則其防咎之形冝如何也此與鼎之九四覆公餗信如何也辭防略同或曰六二不及其君而遇其臣故爻言無咎今九三旣成於凶則二得爲無咎乎曰吉凶無常惟人所召二爲之臣可以無咎而三成於凶則不得爲無咎矣然則趙盾亡而越竟反而討賊庶其免乎故夫子嘆之曰惜也越竟乃免

九四無咎弗過遇之往厲必戒勿用永貞曰弗過遇之位不當也往厲必戒終不可長也

九四上體爲震下體爲兌以陽居柔而在上卦之下應初六之兌而承六五之巽故曰無咎剛失位而不中宜若有咎矣爲其與六五遇剛柔相濟多寡適平斯爲無咎矣故曰弗過遇之小過之世臣過乎君今六五以陰居剛而九四以陽居柔有巽震之合焉則不爲過而爲遇矣君臣相遇宜若可以有爲然小過之時有君弱臣彊之象往而不戒有危道焉象之所謂可小事不可大事也故曰往厲必戒勿用永貞貞者正也剛下而柔上下震而上巽非恆久之道而又下應於初有鼎折足之象非特不可以大有爲將不宜永以爲正也故子曰弗過遇之位不當也爲其不當也是以上承六五不爲遇而爲過矣往厲必戒終不可長也履霜堅冰其斯之謂與姤之彖曰勿用取女不可與長也其二曰有攸往見凶聖人見機而知著垂戒深切皆此也

六五宻雲不雨自我西郊公弋取彼在穴象曰宻雲不雨已上也

六五巽也以陰居剛而在上卦之中下無其應而乘乎九四四震兌也故曰宻雲不雨自我西郊雲雨者坎之象也四爲震五爲巽而系之雲雨何哉曰震爲雷巽爲風雷震則云興風行則雨至也然陰陽和而後雨陰猶未離其則爲宻云而已夫震之於巽六五之於九四有相求之義宜其相與爲雨矣然四而兌焉兌爲西西郊陰之所也其爲宻云而不雨不亦宜乎所以然者九四之兌下應於初六之艮則其從五之志未能尊一是以宻云而不雨也東北喪朋乃終有慶其是之謂乎故曰公弋取弋在穴五爲王四爲公弋射也巽爲繩兌爲金故有弋射之象艮爲黔啄之屬而在下卦之下故有在穴之象蘇氏曰權臣用事必有穴其間而爲之用者莫若取以自明於天下而天下信之矣楚使防子馮爲令尹有寵於防子者八人皆元祿而多馬他日朝與申叔豫言不應子馮請焉申叔曰吾懼不免防子辭八人者而後王之亦取彼有穴之義也故子曰宻雲不雨已上也云也上之天也離其而之乎東北則其施下矣小畜之曰宻雲不雨自我西郊亦巽兌之也小畜以臣畜君其宻爲云而不雨者尙往而未復也小過以臣過君其爲宻云而不雨者已上而未下也君子之欲致其君而膏澤下於民者可不思喪朋之義哉

上六弗遇過之飛鳥離之凶是謂災眚象曰弗遇過之已亢也

上六艮也以陰居柔而在上卦之上乘六五之巽而應乎九三三震兌也故曰弗遇過之上六之於六五宜若遇矣然二爻皆陰無相與之意上又偏勝而應在九三月乘陵六五之象是以弗遇而過之也或曰六二之於初六其乘陵之象與五上君也而爻謂之遇何哉曰六二臣也初六亦臣也同而相從斯謂之遇也六五君也而上六乘之天無二日民無二王謂之遇則可乎是以謂之過也故曰飛鳥離之凶離麗也詩云雉離於羅是也上六翰飛極髙而其體艮艮爲止故有网羅之象焉然初上皆艮也初六言飛鳥以凶而此言離之凶者初辭擬之卒成之終也故曰是謂災眚災天降也眚人爲也當小過之時居窮上之勢難至無日矣謂之災則有人爲之咎焉謂之眚則有天降之罰焉是則人禍天刑相因而猝至不可逃也復之上六曰迷復凶有災眚與此同義故子曰弗遇過之已亢也亢則不與之遇而過之矣或曰揚雄有言鴻飛冥冥戈人何慕鳥飛愈髙則矰所不能及何以反離於凶乎曰物之大小皆有定分分有所止力有所窮鳥飛愈髙其勢必不能久是以至於離凶也乾之九五曰飛龍在天上九曰亢龍有悔夫龍陽物也升潛變化不可制畜者也飛而在天然且亢而有悔況飛鳥乎然則揚雄所謂鴻飛冥冥以譬君子逺人而辟患良非善諭者也若易之取象則豈云爾哉其在漸曰鴻漸於磐飲食衎衎斯其所以爲全身逺害者與

周易經傳集解卷三十一

欽定四庫全書

周易經傳集解卷三十二

宋林栗撰

序卦曰有過物者必濟故受之以旣濟

旣濟小過之變也自過而濟艮變爲離震變爲坎易初四五三爻而成也艮變爲離止乎明也震變爲坎出乎險也止乎明出乎險卦之所以爲旣濟也小過旣濟利乎貞小過之所以爲過而不爲濟者初四五三爻皆不正變爲旣濟則六爻皆正剛柔當位是以謂之旣濟也夫立天下之事者必有過人之才革天下之俗者必有過人之行過而受之以濟斯其義也

旣濟亨小利貞初吉終亂曰旣濟亨小者亨也利貞剛柔正而位當也初吉柔得中也終止則亂其道窮也下離上坎成卦曰旣濟者初爲離二爲坎三爲離四又爲坎離火炎上三坎水潤下相配而成功是以謂之旣濟也然水火之間必有金木土爲之用然後成旣濟之功當其成也金則革矣土則變也木則化矣是故旣濟之時水火可見而金木土不可得而見水火可見故其六位皆離坎成形金木土不可見故乾坤震巽艮兌皆無全象也或曰然則未濟之時亦無六卦之象將何義以處之曰未濟者水木各居其所而不相值也金與土木於何而用哉旣濟亨小利貞初吉終亂何謂也曰陽爲大陰爲小坎陽也離陰也切成於坎而制在於離故子曰旣濟亨小者亨也按文當曰小亨夫興事造業開物成務惟大者爲能亨今小者制之而亨何也剛柔之位當上下之分定也以陽居剛以陰居柔謂之當九五在上六二在下謂定剛柔當而上下定是以謂之利貞也然而初吉終亂何也曰先陽而後陰先治而後亂也初九之陽動於旣濟之初吉之象也上六之陰窮於旣濟之末亂之也夫存亡治亂豈有當哉變而通之存乎人耳故子曰利貞剛柔正而位當也初吉柔得中也終止則亂其道窮也言柔之爲道易窮止而不變則亂矣或曰夫子以初吉爲柔得中而吾子以初九言之何也曰初者陽之造始也六二者柔之得中也陽不造始則六二何以得其中柔不得其中初九何以成其始文王舉其一夫子明其防豈不粲然矣哉

曰水在火上旣濟君子以思患而豫防之

水者坎也火者離也以水沃火無餘蘊矣今水在其上火在其下不能以相與則變化成矣是以爲旣濟也然變化旣成則水火各反其所苟爲不變則水涸而火炎上也君子是以思患而預防之也孟子曰有伊尹之志則可無伊尹之志則�也其斯之謂與

雜卦曰旣濟定也

旣濟未濟以雜坎反對而成其在六爻以或定或應爲義以陽居剛以陰居柔謂之定以陽居剛以陰居剛謂之應何則旣濟之時天下旣已平矣惟君臣上下各守其定分而不相陵犯斯以爲旣濟而已矣是故離下坎上卦之所以爲定也九五六二爻之所以爲定也然初與三以陽而居下四與上以陰而居上所謂定者或失之矣故聖人於初四兩爻明制治保之法三上兩爻明夷狄小人之戒而於二五中爻明君臣夫婦之道著損益盈虛之理焉

初九曵其輪濡其尾無咎曰曵其輪義無咎也初九離也以陽居剛而在一卦之下應乎六四而承於六二二爻皆坎也故曰曳其輪濡其尾尾舟拕也輪所以行車尾所以行舟初六陽剛居於最下故有輪尾之象焉離爲舟坎爲車離爲麗坎爲險故有曳其輪濡其尾之象旣濟諸爻以定爲義今陽剛居下而取諸曳輪濡尾者言其方濟之初則陽剛居下宜矣故曰無咎車欲進而曳其輪舟欲浮而濡其尾宜若有咎矣然曳其輪者所以制車之遲速而防其跌也濡其尾者所以制舟之深淺而防其覆也又何咎之有哉故子曰曳其輪義無咎也說者因未濟之必以尾爲狐尾則失之於此矣

六二婦防其茀勿逐七日得象曰七日得以中道也六二坎也以陰居柔而在下卦之中應乎九五而介於初九九三之間三爻皆離也故曰婦防其茀茀車蔽也婦所以自障二以居陰柔有婦之象焉次爲輿爲幽離爲明爲相見故有防其茀之象焉六二九五之婦而九三與之相見而無難以防其所以自蔽者也然旣濟之時上下分定初九九三各有其應二𨿽居於其間上應九五莫之敢犯也故曰勿逐七日得三柔而在中故有勿逐之象易以日言近以嵗言逺七者天道來復之數也當旣濟之時六二守正居中有應在上不過七日必遇其配遇其配斯得其蔽矣奚以逐之爲哉此其震六二防馬勿逐七日得之義同逐則遂防之也何有天下旣定上下無驚姦亂之人常伺其隙而乘之茍爲不勝其忿而逐則失其中道而易其位亂之所由來也惟靜以持之則姦謀阻矣故子曰七日得以中道也伯禽之誓師曰馬牛其風臣妾逋逃勿敢越逐者其定之義乎君臣之間夫婦之際小人間之說隙易生可不戒哉可不重哉然自二至五所隔三爻不言三日而言七日者坎下離上故也坎下而不能上離上而不能下𨿽欲相過不亦難乎卦有六爻七則變矣變則六居五而九居三坎上離下應旣濟之象遇而後得矣系之七日不亦宜乎

九三髙宗伐方三年克之小人勿用象曰三年克之也

九三上體爲離下體亦爲離以陽居剛而在下卦之上應乎上六而介於二四之間三爻皆坎也故曰髙宗伐方三年克之髙宗中國之賢王聰明而健者也方窮北之小夷昏迷而難服者也九二離爲明故有髙宗之象上六坎爲幽故有方之離爲兵坎爲盜故有徵伐之以至明而當至暗以至彊而當至弱髙宗伐方之象也自三至上所渉三爻三年之象也王上居相應之地而無相與之意系之伐國不亦宜乎去以有商之盛王伐方氏之小醜宜若舉太山以壓鳥卵不旋踵而殄之矣然而曠日持久至於三年而後克之者謹之至也語曰千金之子坐不垂堂淮南王安有言廝與之卒有一不備而歸者𨿽得越王之貴臣竊爲大漢羞之趙充國有言脫有不虞爲夷狄笑千載不可復又曰臣恐國家憂累數十年不二三而已由是言之髙宗之伐國三年不爲久也商武之頌曰赫赫厥聲濯濯厥靈壽考且寧以保我後生方旣服而威靈之所被者逺矣四方無事壽考康寧而子孫賴之也然則三年而伐一國若緩而實速若怯而實勇一勞而允逸暫費而永寧等訃見效與夫快心於一戰者絕矣故曰小人勿用陽爲君子陰爲小人離爲君子坎爲小人六二六四皆坎也故有小人之象旣濟六爻皆定無相與之意故有勿用之說者皆以謂論功行賞勿用小人非也夫信者君子之道而變詐者小人之術也以髙宗之盛而伐鬼方之微苟期於勝而已則權謀詭譎無所不用不待於三年而克之也惟夫深謀逺慮以爲國家之禍亂常必由於小人小人有功則不可不賞故寧使逺方之未服不使小人之有功此髙宗之師所以有三年之淹也或曰兵詭道也所用者皆阻詐之徒也必欲君子而後用之不亦迂乎曰不然晉中行穆子次鼔經年不下餛間倫曰鼔之嗇夫間倫知之請無疲士夫而防可得穆子不應左右曰不利一戰不傷一卒而鼓可得君奚不爲穆子曰間倫之爲人也佞而不仁若使間倫下之吾不可以不賞賞之是賞佞人也倿人得志使晉國舍人而爲佞𨿽得鼔安用之此則髙宗不用小人之意也或曰然則師之上六開國成家小人勿用何謂也曰大亂之餘羣雄並起有王者作四靣而歸之當是之時來者必納豈當問其君子與小人哉若其有功鳥得不賞惟不使之開國成家以爲民害耳及夫天下旣定上恬下嬉而逺夷之國有昏迷國之徒從未服從將有月耳詎可急一時之功而遺後日之患乎此師之上六旣濟之九三所以文同而義異也故子曰三年克之實按釋文云古本作備備有全師保勝之義焉若從今本作亦通蓋曠日持久使方困而自服非與之乎利於鍉之下也說者皆以三年伐國爲髙宗之不知權其輕重校其得防訃其久逺乃髙宗之所以爲賢王也焉得爲哉明夷之九三上六亦以至明伐暗其繇曰不可疾貞與此同義

六四繻有衣袽終日戒象曰終日戒有所疑也

六四上體爲坎下體亦爲坎以陰居柔而在上卦之下應乎初九而介於三五之間三爻皆離也故四繻有衣袽舊說皆謂繻當作濡謂衣之敗絮可以塞舟漏也愚謂不然涉川而恃漏舟備舟而恃敗絮殆非防患之道也按文當曰衣有繻袽繻帛邊也袽絮緼也四以一陰介二陽之間故有繻袽之象衣之不戒或裂而爲繻或緼而爲袽又不戒焉將遂破敗而不可紉矣故曰終日戒離爲日三爻皆離故有終日之坎爲憂故有戒懼之四應在初而居二陽之間初九之所不能無疑也終日戒懼而後知免矣故子曰終日皆有所疑也或曰幹爲衣而坎稱之何也曰配坤而言則幹爲衣配離而言則坎爲衣夫豈一端而足哉

九五東鄰殺牛不如西鄰之禴祭實受其福曰東鄰殺牛不如西鄰之時也實受其福吉大來也

九五離也以陽居剛而在上卦之中應乎六二而介於四上之間三爻皆坎也故曰東鄰殺牛不如西鄰之禴祭實受其福說者皆卽本卦以求東西鄰之義未有得其說者也聖人蓋以二卦相並爲東西鄰之言旣濟東鄰也未濟西鄰也旣濟之爲東鄰何也曰東陽位也西陰位也二卦皆以五爲王則九五之爲東鄰六五之爲西鄰宜也九五體離離爲牛爲戈兵故有殺牛之象六五體坎坎爲水爲有孚故有禴祭之象夫禴夏祭也殺牛大祀也九五所遇皆坎坎於時爲冬則殺牛以祭應其時矣六五所遇皆離離於時爲夏則酌彼行潦亦其時矣然謂東鄰殺牛不如西鄰禴祭者何也此則損益盈虛之理也聖人知禍亂之易平而盛成之難保故於此著其戒焉夫寒往則暑來小往則大來旣濟之時極於九五聖人之所畏也故系之以不如鄰之辭夫子又從而釋之曰東鄰殺牛不如西鄰之時也實受其福吉大來也夫以東鄰之盛禮而反不如西鄰之薄祭而反受其福者遇吉大之來也然則履富貴之盛處盈成之極可不深思而戒懼哉

上六濡其首厲象曰濡其首厲何可久也

上六坎也以陰居柔而在一卦之上應乎九三而乘乎九五二爻皆離也故曰濡其首厲上居最髙首之也初爲尾故上爲首旣濟之終不能極乎剛長而終之以柔不能出乎險防而下有所麗是濡其首者也舟船之制必矯其首而濡及之是覆弱之形危亡之象也故曰厲何則以柔濟剛以離濟坎其則楫之濟川是也其義則人臣之濟世是也舟楫之濟川以旣登於岸然後爲旣濟也人臣之濟世以功成名遂奉身而退然後爲克終也故旣濟三陰六二有防茀之疑六四有濡袽之戒至於上六居卦之終柔不能變是功名而不去者也不爲侵君竊國之謀必爲持祿保寵之訃而三五之剛明見抑於下譬猶以濟而不登狎水而玩之必至於濡其首也彖之所謂終止則亂其道窮者非是之謂與濡首之義與大過上六過渉滅頂同滅頂則已成於防濡首猶可救也故系之厲而已或曰然則九三指上六爲方何也曰九三之明旣升而六猶居其上在外則爲逆命之國在內則爲擅權之臣故九三有伐方勿用小人之辭而上六則著其濡首之明其禍敗可立而須也故子曰濡其首厲何可久也孔潁達云旣濟上六濡其首者始入於難未沒其身也未濟初六濡其尾者進不知極已沒其身也此皆執文害義若如此說則首應在初爻尾應在上爻矣安有旣濡其首而未沒其身者乎

序卦曰物不可窮也故受之未濟終焉

未濟旣濟之反也覆而視之旣濟猶未濟未濟猶旣濟也坎爲水離爲火水火相資而成是也爲旣濟水火各居其所是以爲未濟也旣之爲言盡也已往之辭也未之爲言有所待也方來之辭也險難已盡而不遂濟終無出險之理是其時極而道窮可知矣未濟則未可窮也是以旣濟上六直言濡首之厲而未濟上九兩著吉防之辭變通之義存乎人耳所以然者以九居上陽气存焉反而居初幹之徳也萬物之所以資始也六五之柔久而居二坤之徳也萬物之所以資生也故易終於未濟而始於乾坤所以爲循環而不窮者與故曰黃帝堯舜通其變使民不倦神而化之與民宜之易窮則變變則通通則久黃帝堯舜垂衣裳而天下治蓋取諸乾坤斯之謂也

未濟亨小狐汔濟濡其尾無攸利彖曰未濟亨柔得中也小狐汔濟未出中也濡其尾無攸利不續終也𨿽不當位剛柔應也

下坎上離成卦曰未濟者初爲坎二爲離三爲坎四又爲離離火炎上坎水閏下各居其所而不相逮是以謂之未濟也未濟何謂也曰未濟未可以濟之謂也曰可以濟而言亨者有可以濟之理也可以濟者有其具也未可濟者俟其時也猶之舟楫具而水未至故系之未濟云爾及夫六五以柔得下應九二是水至而舟行也故子曰未濟亨柔得中也小狐汔濟濡其尾無攸利何謂也曰陰爲小坎爲狐狐陰物也履冰而濟者也汔幾也幾濟而未濟也狐之爲物多疑而善慮患小狐則慮患之未深者也是以有幾而未濟之焉初六之柔進而上行至於六五宜若濟矣然由未出乎中是以未知其濟否也茍濡其尾進退不可斯無攸利矣故曰小狐汔濟未出中也濡其尾無攸利不續終也說者或以汔爲水涸夫涸而濟猶行陸也何以明濟川之義乎井之彖曰汔至益未繘井亦幾至之義也夫子旣釋彖辭又從而明之曰𨿽不當位剛柔應也謂諸爻𨿽不當位而所以亨者不當位故未濟剛柔應故可以濟也夫二卦相反爻皆有配而獨於未濟言應者謂以陽居柔以陰居剛在凡卦以陰居柔以陽居剛則無相逮之情以陰居剛以陽居柔有相與之意是以旣濟爲定而未濟爲應也或曰旣濟無相與之意而六二九五有夫婦之辭何也曰應猶成也定猶怕也柔上剛下謂之成剛上柔下謂之恆剛柔當位謂之定剛柔相易謂之應九五爲夫六二爲婦是其定也二至於防其茀則五之不應也明矣然則旣濟之時君尊臣卑其患至於不相應故子曰思患而預防之未濟之時上下相與而君臣之未定故君子以辧物居方因其象以救其偏而已矣

曰火在水上未濟君子以愼辧物居方

火者離也水者坎也離南而坎北火上而水下方以聚物以羣分自然之理也水流濕火就燥本乎天者親上本乎地者親下亦各從其也君子體之以辧物而居方故能使中國四夷不相雜楺君子小人不相淆亂至於天下萬物莫不各當其處皆取諸未濟之象也

雜卦曰未濟男之窮也

旣濟未濟以離坎相易而成而未濟諸爻以剛柔始終爲義始於陽者窮乎陰始乎陰者窮乎陽是故旣濟六二爲柔得中則九五亦爲剛得中也未濟六五爲柔中則九二亦爲剛得中也未濟六五爲柔中柔爲之主也然則以六居上女之窮也以九居上男之窮也其窮一也而所以異者剛柔之不同耳此旣濟之所以爲窮而未濟之所以爲未窮也何則以九居上在幹爲亢在姤爲吝然變而通之則有生生之理所謂枯楊生梯是也若女之窮則窮遂矣是故未濟六三兩著徵防利渉之辭上九兼明有孚濡首之義顧所以處之者如何耳若夫二五剛柔得中故均系之貞吉四以剛之上行初以柔而下應故四爲貞吉而初爲吝剛柔之得固如是矣或曰子以旣濟爲定未濟爲應旣濟爲女之窮未濟爲男之窮旣有其說矣不於旣濟言窮而未濟言應何也曰不於旣濟言窮者物不可窮也不於未濟言應者水火不相射非若山澤之咸感應以相與也立言之指豈茍云乎哉

初六濡其尾吝象曰濡其尾亦不知極也

初六坎也以陰居剛而在下卦之下應乎九四而承承於九二二爻皆離也故曰濡其尾吝坎爲水爲狐初爲尾故有濡尾之象狐之履水聼水以爲前卻然直至於濡其尾則羞吝之道也然彖言濡其尾無攸利而爻獨言吝者以其在卦之初其失未逺猶可復也故系之憂虞云爾或曰旣濟之初九其象爲離未濟之初六其象爲坎離之遇坎與坎之遇離之象宜不同故曳其輪之辭旣濟居初而未濟居二伐鬼方之辭旣濟居三而未濟居四其象易則其辭變也獨初上二爻濡尾濡首之象二卦同其辭何也曰離以中虛故其象爲舟坎以隠伏故其象爲狐舟之濟也以冰冰至則行冰去則滯狐之濟也以永永合則度永泮則陥是舟之與狐適相反也故旣濟之初體乎坎未濟之初體乎坎而象濡尾濡首之辭適相也或曰然則言狐而不言舟何也曰書不盡言言不盡意舟楫之利也濟不通二卦之名蓋取諸此愚智之所同知也𨿽不言其名物可也狐陰也非人之所常見不指其名將或其象也此則防裏闡幽之意也夫舟俟水而行狐聽冰而渡失之儀傾則有陥溺之憂是以聖人取之以明見可而進知難而退之義陽爲行陰爲止麗爲離坎爲陥初九體離行而麗者也初六體坎止而陥者也故旣濟之初濡尾爲旡咎未濟之初濡尾爲吝舟濡其尾故冝旡咎狐濡其尾則吝矣象異而辭同事同而功異其以此與故曰濡其尾亦不知極也見冰之堅以爲可度而不知其有時而泮是以有濡尾之吝也

九二曳其輪貞吉象曰九二貞吉中以行正也

九二離也以陽居柔而在下卦之中應乎六五而介於初三之間三爻皆坎也故曰曳其輪坎行也遇險而曳之所以爲安行之道也或曰輪者何曰坎爲輪爲曳故有曳輪之象輪者車之所以行在車下也旣濟在初而未濟居二其所以取何哉曰輪在車下而當其中故下卦之下與中卦之中取而象之皆可也曰然則旣濟之六二其不取之何哉曰剛則行柔則止輪者所以行也以六居二爲取之哉故曰貞吉具者正也行初之輪自下而升僅能免咎而已九二之輪行乎道斯得其正矣曳輪而行得乎中正其言吉也宜哉故子曰九二貞吉中以行正也

六三未濟徵凶利渉大川象曰未濟徵凶位不當也六三上體爲坎下體亦爲坎以陰居剛而在下卦之上應乎上九而介於二四之間三爻皆離也故曰未濟徵凶利涉大川旣曰徵凶而又曰利涉何也四三居上下之交進退之際方其未可以濟徵則凶矣及其利也𨿽大川可涉而況其小者乎故凡未濟而徵利而不涉者皆凶咎之道也詩曰東方未明顚倒衣裳未濟而徵者也不能辰夜不夙則莫利而不涉者也其咎均矣故子曰未濟正凶位不當也爲其以六居三不當其位是以之其有未濟之徵云爾

九四貞吉悔亡震用伐鬼方三年有賞於大國象曰貞吉悔亡志行也

九四上體爲離下體亦爲離以陽居柔而在上卦之下應乎初六而介於三五之間三爻皆坎也故曰貞吉悔亡貞者正也以此爲正則志行矣二卦之象在取水火相爲義矣夫水火之爲性性不可以相入水入火而焦火水入而防惟夫離下坎上相逮而不相射是以有相濟之義爲離下坎上其卦爲旣濟而九五六二離上坎下乃爲未濟也坎下離上其卦爲未濟而六五九二離下坎乃上爲旣濟矣故旣濟之二五有防茀殺牛之辭而未濟之二五均爲貞吉也九四應在初六而亦謂之貞吉何也曰九四秉陽剛之徳體離明之性陽徳上行離性炎上承於六五斯爲旣濟矣𨿽有初六之應六三之比而不足以易其從五之志是以系之貞吉而又系之悔亡也故曰震用伐方三年有賞於大國九四初六旣無相得之情而居相應之地是伐國之象矣四於旣濟爲三初於旣濟爲上坎爲方離爲中國坎爲盜離爲兵自四至初所歷三爻故有方三年之象與九三同也然不三言貞吉悔亡何也曰陽剛之徳上行者也以九居三君道也三之上行其不應上六未可知也故有伐方之辭又有勿用小人之戒以九居四臣道也四之上行其下不應初六明矣故用震於方而受賞於大國至於下比之悔則亡矣大國指中國而言或謂賞以大國者非然二爻伐方則同三爲克之四爲震可也曰三卽而伐之克然後有功四不之卽取其震驚而已所謂不戰而屈人兵者也或曰四取其震驚則何以三年也曰修其守禦之備治其戰伐之功其保吉於此而信威於彼豈朝夕之功乎彼暴露師徒櫛風沐雨猶不以三年爲淹而況爲不卽之者乎

六五貞吉無悔君子之光有孚吉象曰君子之光其暉吉也

六五坎也以陰居剛而在上卦之中應乎九二而介於四上之間五爻皆離也故曰貞吉無咎四之應在初故先悔而後亡五之應在二故貞吉之而無悔矣故曰君子之光有孚吉坎爲有孚離爲光明光者徳之發於外者也孚者徳之感於內者也六五中行而所遇皆離徳之發於外者然也下有九二是其正應徳之感於內者然也柔得尊位大中而上下應之是則無咎而有輝光者也故系以光孚之吉爲貞吉者言其中正以相與如是則吉也孚吉者言其充實而孚光輝見於成功者如是也所以然者當未濟之時而六五得中成旣濟之象其內孚而外光不亦宜乎故子曰君子之光其輝吉也暉者光之散言九二九四上九三爻皆離則光暉之所被者逺矣或曰六五旣濟矣而言汔濟未出中之辭何也曰旣濟之終猶不遂濟未濟六五水至舟行矣其濟之與否固未可知也小狐汔濟應其也

上九有孚於飲酒無咎濡其首有孚失是曰飲酒濡首亦不知節也

上九離也以陽居柔而在一卦之上應乎六三而乘乎六五二爻皆坎也故曰有孚於飲酒無咎坎爲有乎爲酒離中虛飲酒之夫人相與期防飲酒亦不可以無孚其在需曰需於酒食是也飲食燕樂而不失其孚斯爲無咎矣故曰濡其首有孚失是上爲首坎爲水故有濡首之象至於濡其首而言其孚則失之矣夫飲酒者實樂之事也濡首者防溺之形也以宴樂之事而有防溺之形智者之所不爲而尾生之所以爲信者也故子曰濡者亦不知節也節猶時也東方未明之詩曰不能辰夜不夙則莫而序以爲刺無節與此意同或曰旣濟上六以陰而體坎未濟上九以陽而體離均謂之濡首何也曰旣濟上六柔而止也未濟上九剛而動也柔而止者旣濟而不濟至於濡其首也剛而動者未可以濟而必濟至於濡其首也聖人不能先時亦不失時未可爲而爲之與可爲而不爲其敗均之方其利涉也𨿽飲酒之間暇而不失其孚夫何咎之有焉及其徵凶也苟狥其象而不顧濡首之患斯之謂失矣子曰信近於義言可復也其斯之謂與

周易經傳集解卷三十二﹤經部﹐易類﹐周易經傳集解﹥

欽定四庫全書

周易經傳集解卷三十三

宋林栗撰

天尊地卑乾坤定矣卑髙以陳貴賤位矣動靜有常剛柔斷矣方以聚物以羣分吉凶生矣在天成像在地成形變化見矣是故剛柔相摩八卦相蕩皷之以雷霆潤之以風雨日月運行一寒一暑乾道成男坤道成女幹知大始坤作成物幹以易知坤以簡能易則易知簡則易從易知則有親易從則有功有親則可久有功則可大可久則賢人之徳可大則賢人之業易簡而天下之理得矣天下之理得而成位乎其中矣

此言聖人作易之始所以立乾坤之象者取諸天尊而地卑也尊者必健卑者必順乾坤之所以定也輕淸在上重濁在下貴賤之所以位也屬乎健者莫不動屬乎順者莫不靜剛柔之所以斷也幹不忘靜坤不忘動取其常者斷之矣震坎艮本乎天故從乾而居巽離兌木乎地故從坤而位是謂方以聚也乾震坎艮陽物也非陰則不配坤巽離兌陰物也非陽則不合是謂物以羣分也聚以其分以其羣則相得而爲吉聚不以其分不以其羣則不相得而爲凶吉凶之所以生也震爲雷巽爲風離爲日坎爲月在天成像者也艮爲山兌爲澤坎爲水離爲火在地成形者也象者謂之變形者謂之化變化之所以見也聖人旣取諸天地而定乾坤又取諸卑髙而位貴賤又取諸動靜而斷剛柔此易所以作也然後取諸萬物而生吉凶又取諸象形而成變化然後易之道流通而不可窮矣剛勝則柔伏柔盛則剛陵是謂相摩震出則艮入離進則巽退是謂相蕩震爲雷離爲電巽爲風坎爲雨離爲日坎爲月離爲暑坎爲寒雷電風雨日月寒暑更作並用於天地之間其得幹之道者成男得坤之道者成女然後萬物之盈乎天地之間矣或曰此言八卦而獨遺艮兌何也曰艮山兌澤無在天之象然雷電之所皷風雨之所潤日月之所照寒暑之所被非山澤何以受之故𨿽不兼言而八卦具矣以方而言則乾震坎艮坤巽離兌不得不聚以物而言則乾坤震巽坎艮離兌不得不分以象而言則雷風雨日相須而變以形而言則山澤水火相待而化及其相摩相蕩也則雷電合而震離並用矣風雨交而巽坎同行矣日月互明寒暑疊至而離坎不相射矣若夫震坎艮之所以爲男巽離兌之所以爲女則本諸乾坤之所索也幹成男非坤則不形坤成女非干則不生幹知其始坤化其成然後易之道千變萬化而不失其所歸矣知物之始其象茫昧可謂難矣幹以易知之故不難成物之終其數紛綸可謂繁矣坤以簡能之故不繁易簡者一之謂也以一而知萬故易以一而成萬故簡也幹以一知物物亦易知坤以一成物物亦易從易知則物不得不附故有親易從則物不得不成故有功物附則堅故可久物成則廣故可大體幹之易至於可久則徳賢於人矣體坤之簡至於可大則業賢於人矣如是則天下之理有不得乎哉天下之理得而人位乎中與天地參矣此聖人所取以爲三極之道也霆字當從蜀本作電運字從姚本作違作字從虞本作化

聖人設卦觀象系辭焉而明吉凶剛柔相推而生變化是故吉凶者失得之象也悔吝者憂虞之象也變化者進退之象也剛柔者晝夜之象也六爻之動三極之道也是故君子所居而安者易之序也所樂而玩者爻之辭也是以君子居則觀其象而玩其辭動則觀其變而玩其占是以自天祐之吉無不利

夫子首言乾坤剛柔吉凶變化有自然之象而成位乎中與天地參易之所取則矣至此遂言聖人設卦分爻奇偶互變以明吉凶變化之理以則天地人之道卦旣設矣然後有象之可觀象旣顯矣然後有辭之可系吉凶者言其必至也變化者言其所之也吉凶者言其不易也變化者言其無窮也卦成而象顯順此者吉逆此者凶其必至者不可易也卦動而象隨凶或變而爲吉吉或化而爲凶其所之者不可窮也不可易者觀象系辭而明焉不可窮者剛柔相推而生焉是故系之吉凶之辭所以明失得之象也系之悔吝之辭所以明憂虞之象也自防而進則爲否自遁而退則爲壯矣系之變化之辭所以明進退之象也若夫初之爲剛二之爲柔一陰一陽一動一靜則晝夜之象也初二爲地三四爲人五上爲天則三極之道也謂之極者天極乎髙地極乎厚人極乎眾多也是故學易之君子觀其序而知禍福之倚伏變化之無窮所以能居而安也觀其辭而知天命之不僣吉凶之必至所以能樂而玩也若夫居則觀其象而玩其辭動則觀其變而玩其占此則所謂聖人之道四焉者也不觀乎象無以玩其辭不觀乎變無以玩其占玩其辭則可以居其安玩其占則可以動而吉天地神明皆將祐之矣吉而有不利乎哉

者言乎象者也爻者言乎變者也吉凶者言乎其失得也悔吝者言乎其小疵也無咎者善補過也是故列貴賤者存乎位齊小大者存乎卦辧吉凶者存乎辭憂悔吝者存乎介震無咎者存乎悔是故卦有小大辭有險易也辭者各指其所之

夫子旣言聖人觀象系辭之指君子玩辭觀變之功於此遂言爻之別本於象變一卦之象頥而爲六位之變辧而爲爻學者求其辭而不得觀其象可也求其爻辭而不得觀其變可也求其吉凶之辭而不得觀其失得可也求其悔吝之辭而不得觀其小疵可也求其無咎之辭而不得觀其善補過可也陽爲貴陰爲賤然以五視三則五貴而三賤以三視初則初賤而三貴此則貴賤之列存乎位也陽爲大陰爲小然柔得位而上下應之曰小畜柔得尊位大中而上下應之曰大有此則小大之齊存乎卦也有小貞吉大貞凶婦人吉夫子凶有中吉終凶有初吉終亂此則吉凶之辧存乎辭也吉凶之故生於相形悔吝之來由於所與自非有介然特立之操其能憂慮而防之乎憂之則無悔吝矣易曰商兌未寧介疾有喜此則悔吝之憂存乎介也君子之過人皆見之過而不攺斯謂過矣自非有然悔懼之誠其能震動而攺之乎震之則無咎矣易曰困於葛藟於臲卼曰動悔有悔徵吉此則無咎之震存乎悔也卦有小大若小畜小過大畜大過大往小來小往大來之是也辭有險易君子幹幹履道坦坦羣龍無首其血黃之是也小大之卦險易之辭學者宜知之矣而之辭不止於本卦象之辭不止於爻變化所之皆指示之矣齊財細反

易與天地準故能彌綸天地之道仰以觀於天文俯以察於地理是故知幽明之故原始反終故知死生之說精气爲物遊魂爲變是故知鬼神之情狀與天地相似故不違知用乎萬物而道濟天下故不過旁行而不流樂天知命故不憂安土惇乎仁故能愛範圍天地之化而不過曲成萬物而不遺通乎晝夜之道而知故神無方而易無體一陰一陽之謂道繼之者善也成之者性也仁者見之謂之仁知者見之謂之知百姓日用而不知故君子之道鮮矣

夫子旣言易本於天地聖人之所設君子之所觀於此遂言易與天地聖人無間而得君子之道者鮮矣與天地準言易也與天地相似言聖人也易與天地準故能彌綸天地之道道出而爲易故無體聖人與天地相似故能範圍天地之化化入而爲神故無方準之言正也似之言肖也方之言所也體之言形也或言準或言似或言體或言方各有當也易以道言聖人以化言故也仰觀俯察原始反終驗物通變者易也知幽明之故死生之說神之情狀者所以彌綸天地之道也知周萬物道濟天下樂天知命安土惇仁至於旁行而不流者聖人也大而不過小而不遺在已者不憂在物者能愛至於曲成而不遺者所以範圍天地之化也若夫通乎晝夜之道而能知其所以然則易與天地賢人混同而無間矣故曰神無方而易無體合而言之也何謂彌綸何謂範圍曰彌滿也周徧之義圍圈也並包之義也夫道一而已矣言乎大則無所不周徧旡所不並包以言乎細則莫不有條理莫不有法則易以道言故自大而入細先言彌而後言綸聖人以化言故由細以成大先言範而後言圍亦各有當也記曰君子語大天下莫能載焉語小天下莫能破焉其斯之謂矣在天成者莫不有自然之文在地成形者莫不有自然之理天道逺而幽地道近而明逺而幽者觀文以驗之近而明者察理以窮之此所以知幽明之故也有始者必有終有生者必有死終而復始則死而復生可知矣是故死者不可以知其所歸也原其始以極其終則其歸可知也生者不可以知其所自來也反其終而推其始則其所自來可知也死生之說其以是知之天一生水在人爲精地二生火在人爲气人之生也精气之聚其死精气之散也然而有神焉則其死而未散者乎今曰精气爲物遊魂爲變何也物魄也鬼之謂也變魂也神之謂也又有所憑依以出其靈響人有恍惚而見之者有夢寐而見之者其聲音笑貌起居飲食猶夫人也是其精气之所爲故謂之物蓋有物焉而非變故也神無在而無不在不可得而見也不可得而聞也而洋洋乎如在其上如在其左右是其遊魂之所爲故謂之變蓋有變焉而非物故也今夫世之所謂者未有非彊死者也眾人之彊死非必聰明正直也特以其精气之未散故一時爲聖賢之考終則精气盡矣特以其遊魂之不滅故千載爲神情者志也狀者形也聰明正直福善禍淫神之志也附依艸木爲祟爲厲之形也總而言之則曰神焉鬼之爲言歸也神之爲言伸也驗其物以察其形究其變以通其志是以知其情狀也鄭子產曰人生始化曰魄旣生魄陽曰魂用物精多則魂魄彊是以有精爽至於神明此則知精气之爲物而不知遊魂之爲變故魂魄並稱而神無異也夫人之生其神爲魂其形爲魄老氏所謂載營魄是也豈其已化而後生魄哉所謂神明者聰明正直之所積豈以其用物精多而致之哉子產號稱博物其知止於此則自非聖人不能得其情狀矣唐韓愈作原其論曰無聲與形其不能無聲與形者物怪是也此則以不知爲知未嘗聞仲尼子產之論者也宰我問曰吾聞神之名而不知其所謂子曰气也者神之盛也魄也者之盛也合與神教之至也學者至今不得其說夫天積气地積塊神之盛者莫如天之盛者莫如地今人旣死而聖人合諸天地而命曰神所以教民致其孝敬之心而不敢惡也謂其精气旣散而骨肉斃於下故取其歸土而命之曰謂其魂气無所不至而發揚於上故取其歸天而命之曰神凡此者易之所以彌綸天地之道而與之準者乎天下者天地之所覆載也萬物者天地之所生成也天下至廣矣萬物至眾矣知足以周之而道不足以濟之則力有時而窮道足以濟之而知不足以周之則用有時而泥惟知足以周而仁足以濟故大而不過小而不遺也所變於天者不辭而樂之謂之樂天樂天則知乎命矣所遇於地者不擇而安之謂之安土安土則惇乎仁矣仁者人也命者天也土者地也樂天而知命安土而惇仁則三才之道備矣故在已則不憂在物而能愛也聖人之道本乎中至於旁行則所謂時中者也人道之生本乎直至於曲成則所謂致曲者也旁行則周旋而易流曲成則纎悉而有遺旁行而不流故能曲成而不遺也凡此者聖人之所以範圍天地之化而與之相似者乎相似而不違範圍而不過旁行而不流曲成而不遺皆錯互其文將使學者深求而後得之也不如是不足以爲旁行而曲成矣若夫通乎晝夜之道而知則所謂彌綸範圍者其義蓋兼該矣晝者陽也夜則陰也易與天地聖人皆不外乎陰陽也易者聖人之書聖人者天地之心也天地之道授於聖人而緼藏於易言其入而爲神則無方而不可名言其出而爲易則無體而不可執然皆不外乎陰陽陰陽分而後有天地天地定而後有聖人三才位而易行乎其中則所謂陰陽者殊方而異體矣方其未分也則亦無方之可名及其旣散也則亦無體之可執故曰神無方而易無體一陰一陽之初有物混成者也故卽其無方而名之曰道一陰一陽散於天地萬物之間爲剛爲柔爲仁爲義惟變所適者也故卽其無體而名之曰善善者道之繼也善日出而日流道日離而日故反其本復其始名之曰性性者善之成也仁者見其濟天下而謂之仁知者見其周萬物而謂之知夫仁知者道之繼而非道也性之近而非性也不知道而指以爲仁則好仁之蔽有時而愚不知道而指以爲知則好知之蔽有時而賊亦足以見其無體矣若夫行而不著習而不察終身由之而不知其道則庶民而已矣仁知執偏而妄見庶民日用而不知是謂賢知者過之愚不肖者不能及故君子之道鮮矣子曰中庸之爲徳也其至矣乎斯之謂也

顯諸仁藏諸用鼓萬物而不與聖人同憂盛徳大業至矣哉富有之謂大業日新之謂盛徳生生之謂易成之謂幹效法之謂坤極數知來之謂占通變之謂事陰陽不測之謂神夫易廣矣大矣以言乎逺則不禦以言乎邇則靜而正以言乎天地之間則備矣夫幹其靜也専其動也直是以大生焉夫坤其靜也翕其動也辟是以廣生焉廣大配天地變通配四時陰陽之義配日月易簡之善配至徳子曰易其至矣乎夫易聖人所以崇徳而廣業也知崇禮卑崇效天卑法地天地設位而易行乎其中矣成性存存道義之門

夫子旣言易與天地準聖人與天地相似故神無方而易無體於此遂言易與天地聖人顯諸仁而藏諸用出乎易而入乎神其道一而已仁者其所以化育萬物者也顯而示之物之所歸也用者其所以鼔舞萬物者也藏而運之物之所聴也不顯諸仁則未信而勞將不我歸不藏諸物則俄而可度將不我聽此易與聖人同憂者也不字衍文仁顯而用藏則徳勝而業大人見其盛徳大業之美而不知其顯仁藏用之仁故曰至矣哉嘆其妙用也萬物並育而不相害是謂富有道並行而不相悖是謂日新日新則可久富有則可大此之謂盛徳大業也或曰樂天知命故不憂而易與聖人未免於憂何也曰王通所謂天下皆憂吾獨得不憂乎愚嘗以爲知言易者聖人之書也聖人有憂而易欲無憂得乎故曰作易者其有憂患乎學者以一字之訛破壞經旨不勝異說矣自生生之謂易以下似與富有日新相因成文其實非也聖人微其顯以闡其幽所以使學者鉤深而致逺也陽生陰陰生陽陽復生陰陰復生陽循環不窮所謂易也天一之謂成出無而入有資始之義所謂幹也地二之謂效法對一而爲偏順承之義所謂坤也極其數而知來物所謂占也通其變使民不倦所謂事也至於一陽一陰防同無間不可測度所謂神也夫有生而後有象有象而後有法有法而後有占有占而後有事出乎易而入乎神其道一而已在天地爲乾爲坤在聖人爲占爲事在易則爲易爲神特有顯藏之異耳成像效法通其時變仁之顯也生生不測極數知來用之藏也至於此又不可言易與天地聖人之辧矣故曰夫易廣矣大矣何謂廣何謂大曰無所不包之謂廣無所不徧之謂大以言乎逺則放乎四海而無不準閱乎百世而無不通所謂大也以言乎天地之間則日月星辰得其序鳥獸艸木得其宜所謂廣也然茍非靜而正則無以爲廣大之基故言乎逺則動而莫禦言乎邇則靜而能正言乎中間則無所不備斯以爲廣大而已矣乎不防謂之專行健不回謂之直含洪無疆謂之翕發散無餘謂之辟夫小生於自疑隘生於自私專直則不疑故生大翕辟則不私故生廣然拆而言之則乾坤有廣大之殊合而言之幹未嘗不廣坤未嘗不大故曰廣大配天地天地配矣盈天地之間有不配者乎故曰變通配四時陰陽之義配日月易簡之善配至徳至徳者記之所謂中庸易之所謂易簡也易簡者至徳之形容而至徳者易簡之成名也其謂之配何哉曰易簡取諸易至徳取諸聖以易配聖人故以易簡配至徳也𨿽然變通陰陽易簡之善非所以配天地乎廣大變通陰陽之義非所以配至徳乎易知者可久之徳簡能者可大之業至徳配矣由徳而爲業有不配者乎雜然舉之使學者深求而自得之也是以前言盛徳大業至矣哉至此復言易其至矣乎聖人所以崇徳而廣業者前言易之徳業此言聖人之徳業也易之徳業存乎書聖人之徳業加乎人崇而至於盛廣而至於大其揆一也徳業可見之行而每嘆其至者非以其顯仁藏用之神乎天一生水知則之地二生火禮實配焉水性潤下不極髙明不足以爲知火性炎上不道中庸不足以爲禮故知言崇禮言卑言崇則效天言卑則法地夫知與禮五常之二物也旣不足以盡徳之名又不足以該業之事然特舉二物以效法天地者明易之變動周流不可一端而取也旣言崇效天卑法地又恐學者執泥以天地爲先而易與聖人次之故言天地設位而易固已行乎其中矣聖人者本其性之固有而成之不失其存道義之所由出也又孰先孰後或曰天地設位易行其中位之未設易安在哉曰夫子固言乾坤毀則無以見易易不可見則乾坤或幾乎息矣謂易先天地乎天地先易乎易出於聖人乎聖人出於易乎𨿽有至知莫能言也

聖人有以見天下之賾而擬諸其形容象其物宜是故謂之聖人有以見天下之動而觀其會通以行其典禮系辭焉以斷其吉凶是故謂之爻言天下之至而不可惡也言天下之至動而不可亂也擬之而後言議之而後動擬議以成其變化鳴鶴在陰其子和之我有好爵吾與爾靡之子曰君子居其室出其言善則千里之外應之況其邇者乎居其室出其言不善則千里之外違之況其邇者乎言出乎身加乎民行發乎邇見乎逺言行君子之樞機樞機之發榮辱之主也言行君子之所以動天地也可不愼乎同人先號咷而後笑子曰君子之道或出或處或黙或語二人同心其利斷金同心之言其臭如蘭初六借用白茅無咎子曰茍錯諸地而可矣借之用茅何咎之有愼之至也夫茅之爲物薄而用可重也愼斯術也以往其無所失矣勞謙君子有終吉子曰勞而不伐有功而不徳厚之至也語以其功下仁者也徳言盛禮言恭謙也者致恭以存其位者也亢龍有悔子曰貴而無位髙而旡民賢人在下位而旡輔是以動而有悔也不出戶庭無咎子曰亂之以生也則言語以爲階君不密則失臣臣不密則失身幾事不密則害成是以君子愼密而不出也子曰作易者其知盜乎易曰負且乘致冦至負也者小人之事也乘也者君子之器也小人而乘君子之器盜思奪之矣上慢下暴盜思伐之矣慢藏誨盜冶容誨淫易曰負且乘致防至盜之招也

夫子旣言易與天地聖人無間於此遂言爻象之義切於日用言行之間君子之所宜盡心也天下之至深也惟聖人有以見之而擬諸其如是之形如是之容乃取諸物宜以之是故謂之象象者像也天下之動至紛錯也惟聖人有以見之則觀其如是而防如是而通乃爲之典禮以行之又系之辭以斷其如是而吉如是而凶是故謂之爻爻者效也乾爲馬坤爲牛所謂物也行天莫如龍行地莫如馬所謂宜也在師中吉王三錫命所謂典也長子帥師弟子輿屍貞凶所謂禮也不得其形容則何以象其物宜不得其防通則何以行其典禮天下之至人不見其也而聖人言之若需於血出自穴見豕負塗載一車童牛之牿豶豕之牙之若可惡也天下之至動人不能辧其所之也而聖人言之若系丈夫失小子系小子失丈夫過其祖遇其妣不及其君遇其臣行人得牛邑人之災之若可亂也然擬諸其形容則不可惡矣觀其防通則不可亂矣歐陽子曰需於血出自穴艮其限列其夤是皆險怪奇絕無有訓故考證而學者出其臆見隨事爲辭果可盡信之邪此孟子所以嘆其不如亡之也蘇子曰八卦之象至於俚俗雜亂無所不有其說故不可盡知蓋用於占筮者而已此則不知天下之而惡之者也子曰其道甚大百物不廢詎可惡之乎同人先號咷而後笑言二五之同心也而程氏曰人君當與天下大同而五專以私暱應於二失其中正之徳非君子道也又先隔則號咷後遇則笑乃私暱之情非大同之體矣說而應乎幹是以履虎尾不咥人亨言九四之終吉也而蘇子曰三與五合則三不見咥而五不病五與三離則五至於危而三見咥統卦而論之故見其合之利別爻而觀之故見其離之凶此則不知天下之動而亂之者也子曰天下之動貞夫一者也詎可亂之乎若夫擬諸形容而後言則物宜無不稱議其防通而後動則典禮無不行始乎擬議而成乎變化是以君子之言動將有取乎此也故以中孚之九二雜之然而或出或處或黙或語各有其時不可不知也故以同人之九五繼之出處語黙發之以謹而行之以謙則動無亢龍之悔言無戶庭之咎故以大過之初六謙之六三幹之上九節之初九繼之若夫以小人而乘君子慢乎上而暴乎下則致冦招盜不亦宜乎故曰樞機之發榮辱之主也聖人之誨人至矣逐爻之義其詳見於本卦

大衍之數五十其用四十有九分而爲二以象兩掛一以象三揲之以四以四時歸奇於扐以象閏五嵗再閏故再扐而後掛天數五地數五五位相得而各有其合天數二十有五地數三十凡天地之數五十有五此所以成變化而行神也幹之防二百一十有六坤之防百四十有四凡三百有六十當期之日二篇之防萬有一千五百二十當萬物之數也是故四營而成易十有八變而成卦八卦而小成引而伸之觸而長之天下之能事畢矣顯道神徳行是故可與酬酢可與祐神矣子曰知變化之道者其知神之所爲乎

前章旣言爻象擬議以成變化於此遂言其數與占亦所以成變化也大衍之數五十者京房云十日十二辰二十八宿其一不用者天之生气也馬融云太極兩儀日月四時五行十二月二十四气其不用者北辰居極也荀爽云八卦各六爻加乾坤二用凡五十干初九勿用故用四十九也鄭康成雲天地之數五十有五以五行气通凡五行減五大衍又減一故四十九也姚信董遇云五十有五其六以象六畫之數故減之而用四十九也諸儒之論不一王弼莫知所從又不能深探其義故直云演天地之數所賴者五十也韓康伯師宗其陋孔頴達從而釋之以爲所賴五十者自然如此別無意義不知其所以然也近世李防伯又推明其說乃謂天地之數𨿽五十五至揲蓍之法止可用五十故取其整數而已也臨川王氏曰大衍之數五十其用四十有九此自然之數也未有知其所以然者也又曰五十之所宗者五而四十九之所宗者一則又議其所以然矣將以知爲不知乎抑以不知爲知乎孟子曰天之髙也星辰之逺也茍求其故千之日至可坐而致也而乃曰未有知其所以然者不亦厚誣聖賢也哉夫天地之數五十有五有小衍有大衍小衍之數衍其五大衍之數衍其五十大衍之義具於小衍之中小衍之數包乎大衍之內小衍之數至五十而終大衍之數至五十而起五者何土之生數也十者何土之成數也土與水火木金先後而生不與水火木金先後而成水火木金一者成而土在其中矣是故一之成爲六而五與之俱其數十有一二之成爲七而五與之俱其數十有二三之成爲八而五與之俱其數十有三四之成爲九而五與之俱其數十有四總而言之則五十也是故洛書五十而居中央河圖縱橫而爲十五天造地設授之聖人非私智之所能議矣或曰圖書之數有一二三四而子不用爲五者一而子四數之何也曰爲五者一而四數之則旣言其略矣一二三四旣已爲六七八九矣又可得而見乎水火木金非土則不成東西南北非中央則不位故六七八九各具其方而五無乎不在故爲五十之數也以土之生數而合四者之成數旣爲五十以土之成數而合四者之生數亦爲五十也蘇氏曰五在六七八九之中故不特數一二三四在十之中然而特數者言四時足以舉土言土不足以舉四時也夫一二三四者四時也六七八九者亦四時也兩言四時而一舉土則是兩之間爲四孟四仲者二爲四季者一而已是以其論不能通也或曰五十之數旣聞命矣其用四十有九何也曰十盈數也不可衍也故虛其一以象太極太極混成陰陽未分不可用也故用四十有九四十有九者七七之數也故可衍而用之也伏羲之六六文之八八老聃之九九皆如是爾分而爲之以象兩儀也掛一於中以象三才也揲之以四以象四時也或曰一非太極也四十九之總數也一卽四十九四十九卽一也兩非兩儀也一與一合而成兩凡兩者皆是也三非三才也一與二合而成三凡三者皆是也其說似是矣而實非也十百千萬孰非一爲之總而奚取於四十九乎一卽四十九四十九卽一者以何數而推之乎旣有一矣分而爲二則三也奚取於一與二合乎又掛其一則四也奚取於二與一合乎凡兩凡三者皆所取象則揲之以四曷爲不取凡四而獨曰四時乎子曰易有太極是生兩儀又曰有天道焉有地道焉有人道焉學者又何疑哉至或謂虛一爲天一者其謬不辧可知矣曰然則夫子何靳其辭而不明以告人也曰夫子不謂學者若是之聾瞽也言四時則三才兩儀可知矣言象兩象三則太極可知矣曰然則四何必言時也曰易有四象言時所以別象也夫子之述大衍也蓋將以寓歷法焉故言時言閏言期之日所以致千之日者也歸奇於扐以象閏閏者積之餘分月之盈縮而成也三而置一閏五而置再閏十有九七閏而成一章故揲數之餘不卽歸於掛而寄於扐再扐而後掛者所以象五而再閏也或曰然則三而一閏十九而七閏獨無以象之與曰至理無毫釐之差善學者三隅之反一揲而再扐爲閏者二三揲之數非六閏乎合於掛一之三是爲七閏矣掛一之三非三一閏之乎故易十有八變而成卦歷十有九而而成章歸奇之六掛一之三當其七閏矣歷多一而大衍有虛之一數其當之猶有餘欠乎使聖人一一而言之蓋有不勝言者矣天數五五奇也地數五五耦也一與六相得而成水二與七相得而成火三與八相得而成木四與九相得而成金五與十相得而成土是則五位相得也一與二合陽水陰火也三與十合陽木陰土也五與六合陽土陰水也七與四合陽火陰金也九與八合陽金陰木也是之謂各有合也天數二十有五總五奇而數之也地數三十總五耦而數之也凡天地之數五十有五古今之言數者莫不本於此此所以成變化而行神也行神者四時所以行成變化者萬物所以生在天成像者爲變在地成形者爲化在天而明者爲神在地而幽者爲皆不能逃乎數也乾坤之策凡三百六十說者曰陰陽老少其防合之皆三百六十經云乾坤者舉老而稱也愚曰不然乾坤之防三百六十六子之策千有八十夫六子者不可舉二而該也故但稱乾坤以例其餘爾當期之日說者曰期三百六旬有六日經云三百六十舉其成數也愚曰不然夫六日者閏之積也三百六旬有六日者通閏而言也旣以歸奇於扐矣安得復數六日乎哉曰然則期之日三百五十四耳其六亦閏積也而並數之何哉曰此總一之中十二月之行有盈有縮積其差而後有六日也非三百六旬之外有六日之比也如必無之而後可則再閏之積其算六十亦有盈而無縮乎若夫天下之物其數不止於萬故萬有一千五百二十當之而無遺矣故夫大衍之象太極一也兩儀二也三才三也四時四也五五也太陰六也少陽七也少陰八也太陽九也萬物十也凡天地之數無所不具是之謂大衍也若夫四營者分二掛一揲四歸奇而成易也易者變也十有八變者三變而成爻六爻而成卦也八卦而小成者一卦之成八卦具焉天地萬物之理粗可見矣引而伸之觸而長之天地之閏一物之理莫不該括於其中天下之能事畢矣道神而不顯故顯諸仁徳行顯而不神故藏諸用顯仁則取諸陽藏用則取諸陰所以和同天人之際使之無間者也道之顯也則可與酬酢徳之神也則可與祐神矣應萬物之求是謂酬酢贊天地之化育是謂祐神皆觸而長之能事之所至也語至於神豈小智之所能測哉故夫子嘆之曰知變化之道者其知神之所爲乎天地之所以成變化聖人之所以祐神皆不外乎數矣

易有聖人之道四焉以言者尙其辭以動者尙其變以制器者尙其象以卜筮者尙其占是以君子將有爲也將有行也問焉而以言其受命也如響無有逺近幽深遂知來物非天下之至精其孰能與此參伍以變變錯綜其數通其變遂成天地之文極其數遂定天下之象非天下之至變其孰能與於此易無思也無爲也寂然不動感而遂通天下之故非天下之至神其孰能與於此夫易聖人所以極深而研幾也惟深也故能通天下之之志惟幾也故能成天下之務神也故不疾而速不行而至子曰易有聖人之道四焉者此之謂也

前章旣言爻之義大衍之數此章遂合而言之辭變象占四者聖人之道而君子之尙也辭與象具於卦所謂觀象玩辭是也變與占出於蓍所謂觀象而玩占是也尙之爲言尊也以之爲言用也用之於言則其辭可宗也用之於動則其變可師也用之於制器則其可法也用之於卜筮則其占可貴也也是以君子將有所爲也將有所行也或問焉而應之以言如響之應聲何也以能尙其辭也旡有逺近也旡有幽深也方來之事無不前知如有神告之何也以能尙其占也問之而不可窮也究之而不可測也非天下之至精其孰能與於此也防伍以變者二三四五以求其變也二至四三至五列之爲四象覆之爲八卦易之變也不言二四三五而言防伍者三以相防五以相伍防成而變起伍成而變終也剛柔相易變化代興通乎此者遂能成天地之文是以尙其變也錯綜其數者七八九六以推其數也七與八九與六合之爲十五衍之爲五十易之數也不言七八九六而言錯綜者錯而爲四綜而爲一七八九六謂之錯十五五十謂之象而後有滋滋而後有數數極乎此者遂能定天下之象是以尙其象也其變旡所不通其象旡所不具非天下之至變其孰能與於此也或曰何謂變何謂占曰一卦之變爲六十四一爻之變爲三百八十有四所謂變也元貞利貞穆姜得之以爲禍黃裳元吉南蒯遇之以爲凶所謂占也象與變謂之觀辭與占謂之玩何也曰象者爻之所具而顯晦存乎辭變者蓍之所告而吉凶兆乎占觀其蓍玩其理宜然也然則辭與占同爲至精象與變同爲至變也曰精者一之至也變者萬之極也象非一也玩辭而知之變非一也玩占而知之精在此而變在彼通乎一而萬事畢也至精未免於思也至變未免於爲也若夫旡思也寂然不動旡爲也感而遂通天下之故此又非至精至變之所及也非天下之至神其孰能與於此也故曰夫易聖人所以極深而研幾也深者至精之也幾者至變之宗也千人萬人之心一人之心是也故惟深可以通天下之志一日二日萬幾差之毫釐謬以千里故惟幾可以成天下之務此亦疾而速行而至者也極其深而至於無思研其幾而至於旡爲此則不疾而速不行而至神之所爲也然皆不出於辭變象占之中故曰易有聖人之道四焉此之謂也

天一地二天三地四天五地六天七地八天九地十子曰夫易何爲者也夫易開物成務冒天下之道如斯而已者也是故聖人以通天下之志以定天下之業以斷天下之疑是故蓍之徳圓而神卦之徳方以知六爻之義易以貢聖人以此洗心退藏於密吉凶與民同患神以知來知以藏往其孰能與於此哉古之聰明叡智神武而不殺者夫是以明於天之道而察於民之故是興神物以前民用聖人以此齊戒以神明其徳夫是故闔戶謂之坤辟戶謂之幹一闔一辟謂之變往來不窮謂之通見乃謂之象形乃謂之器制而用之謂之法利用出入民咸用之謂之神是故易有太極是生兩儀兩儀生四象四象生八卦八卦定吉凶吉凶生大業是故法象莫大乎天地變通莫大乎四時懸象著明莫大乎日月崇髙莫大乎富貴備物致用立成器以爲天下利莫大乎聖人探索鉤深致逺以定天下之吉凶成天下之亹亹者莫大乎蓍是故天生神物聖人則之天地變化聖人效之天垂象見吉凶聖人像之河出圖洛出書聖人則之

夫子旣言易有聖人之道四此章遂言易與天地聖人一揆而嘆夫作易者之神智也天一則地二天九則地十一奇一偶一生一成相與循環疊爲終始四時所以行百物所以生易由此而作聖人用此而治其所以通天下之志成天下之務冒天下之道始終先後不出是數言而已深以通天下之志則能開天下之物幾已成天下之務則能定天下之務神以冒天下之道則能斷天下之疑易與聖人互文見義也是故蓍之徳圓而神者得天之數也易以此開物聖人以此通天下之志也卦之徳方以知者得地之數也易以此成務聖人以此定天下之業也六爻之義易以貢者兼三才之數也易以此冒天下之道聖人以此斷天下之疑也蓍之數四十有九四十有九者七七之數少陽之象也蓍𨿽四十有九其本取於河圖四十有五益之以八卦之畫三十有六是爲八十有一八十有一者九九之數太陽之象也故曰蓍之徳圓而神者得天之數也卦之數六十有四六十有四者八八之數也陰之象也卦𨿽六十有四其本起於三畫二十有四益之以陰偶之畫十有二是爲三十有六三十有六者六六之數太陰之象也故曰卦之徳方以知者得地之數也是故河圖以圈八卦以畫蓍以莖示以兆占蓍運而無窮卦成而不易一方一圖非偶然者也言卦而不言圖言蓍而不言互見之也或曰蓍以河圖而兼八卦以八卦而不兼河圖何也曰先儒固有陽得兼陰陰不得兼陽之說矣然非此謂也蓍實用八卦以兼河圖之說而卦則未始用河圖也何以明其然也曰八卦者四象之所生也河圖之數四十五而益以四象乃爲四十有九而大衍用焉卦定於八分於二十有四益於三十有六成於六十有四未嘗用河圖也豈鑿而爲之論哉或曰三十有六者旣爲太陽之防又得爲太陰之何哉曰蓍以四運故三十有六而爲太陽之策以其得九揲也卦以六位故三十有六而爲太陰之以其乘六畫也是皆灼有條理不可誣也若夫六爻則蓍之所起而卦之所終也立天之道曰陰與陽立地之道曰柔與剛立人之道曰仁與義此其數也乾坤之防一之日皆三百有六十八卦之位四時之气皆二十有四合而計之三百八十有四應其數矣蓍運而無窮卦成而不易爻則周流變動乎其中上下無常剛柔相易告人以吉凶之理蓍之所以神卦之所以知者非爻無以明之故曰六爻之義易以貢者兼三才之數也是故聖人以此洗心退藏於密則無思無爲如蓍之旣運而藏也以此與民同吉凶之患則通其志成其務斷其疑如卦之成而爻之貢也故神以知來而傳於卦知以藏往而歸於蓍始終生成出入變化孰能與於此者其古之聰明叡知神武而不殺者夫伏羲神農黃帝堯舜其人也是以明於天之道而察於民之故知蓍之爲神而興之以前斯民之用是天下所待而明民之所待而用神物之所待而興也非以其聰明睿知故耶所謂神武而不殺者不怒而威之謂也不怒而威則不言而信旡施而仁旡爲而功皆其物也乃若武而不殺斯以謂之神矣故舉一以該焉夫蓍而一本而百莖八卦五行之數此其所以爲神物者也然神而明之則存乎其人茍或怠慢而不欽防疎而莫曉則神藏知伏蓍之益廢矣是豈神物有時而不臨哉在人者不能神而明之故也尊敬其事之謂神發揮其義之謂明聖人之所以齋戒爲恭擇建立卜筮人然後命之者將以神明其徳而已蓍之徳旣已神明則象旡不顯數旡不陳是故十有八變而皆陰六畫而皆偶此則天地之戶闔而爲夜是以謂之坤也十有八變而皆陽六晝而皆奇此則天地之戶辟而爲畫是以謂之幹也一闔一辟則乾坤錯居故謂之變一往一來則闔辟旡窮故謂之通見而在天則謂之象形而在地則謂之器制其器用其象故謂之法出而顯入而藏故謂之神此聖人作易所以與天地爲一者也是故易之中有太極焉則卦之全體是也有兩儀焉則卦之重像是也兩儀自太極而判故曰太極生兩儀也有四象焉則初至三三至至五四至上是也是也四象自兩儀而分故曰兩儀生四象也有八卦焉則上下反覆六爻八卦是也八卦由四象而別故曰四象生八卦也其在大衍七八九六是爲四象九六各一七八各三是爲八卦亦太極兩儀之所生也八卦成而後吉凶可定吉凶定而後大業於是乎生矣順而吉逆而凶相得則吉相違則凶以此開物成物冒天下之道使匹夫匹婦各得其所昆虫艸木咸遂其性皆動之所生也故曰吉凶生大業茍不與斯民同患不與聖人同憂則大業何自而成哉是故天地者法象之大聖人所以仰觀俯察者也四時者變通之大聖人所以成終成始者也日月者著明之大聖人所以疊用柔剛者也富貴者崇髙之大聖人所以一天下之動也聖人者聰明之大備物致用所以近取諸身也蓍者神知之大探鉤深所以逺取諸物也是以古之聖人躬聰明叡知之資席富貴崇髙之勢取諸物象觀諸變化驗諸垂象攷諸圖書然後作易以示天下與來世故曰則曰效曰象象者象也效者爻也蓍圖書不可效也不可象也取則焉而已矣聖人豈茍云乎哉

易有四象所以示也系辭焉所以告也定之以吉凶所以斷也易曰自天祐之吉無不利子曰祐者助也天之所助者順也人之所助者信也履信思乎順又以尙賢也是以自天祐之吉無不利也子曰書不盡言言不盡意然則聖人之意其不可見乎子曰聖人立象以盡意設卦以盡情僞系辭焉以盡其言變而通之以盡利鼓之舞之以盡神

夫子旣嘆夫作易之神知與天地參此章遂言其立象系辭示人之大略使學易者探討抽緒以求之夫七八九六大衍之四象也然九六形於卦而七八藏於蓍此其所以示人者矣或曰前章所謂神物變化垂象圖書玆四條者謂之四象可乎曰之數者聖人則而象之以作易易成而皆已矣及其興神物也將以求易而非易之所有也況乎變化之萬端垂象之森羅蓍之異體圖書之殊法焉得以四象稱之乎曰然則何謂四象曰乾坤之四象皆乾坤也屯之四象則震坤艮坎也蒙之四象則坎震坤艮也覆而見之又四也愚於諸卦論之詳矣六畫成則四象立此其所以示人者也爻旣定系之辭焉又從而告之以其意也辭旣系矣定之以吉凶焉又從而斷之以其效也示之象告之辭斷之吉凶聖人所以仁後學至矣夫子於是稱大有之一爻辭義以發明之夫自天祐之吉無不利辭之系於象吉凶之斷於辭如是而已而夫子乃言其有信順之徳尙賢之明上獲天祐下得人助是以及此此則象爻辭之所未嘗言也而使後之學者將何以知之故嘆之曰書不可以盡其言言不可以盡其意然則聖人言自天祐之吉無不利而有信順尙賢獲祐助於天人之意其果不可見乎又從而釋之曰聖人旣立之象則意盡矣旣設之卦則情僞盡矣旣系之辭則言盡矣又況變於此而通於彼以盡其不言之利鼓於此而舞於彼以盡其不測之神則聖人之意烏乎而不可見也請以大有上九明之初二爲乾五爲巽上爲離一卦之意無不盡矣其曰大有其爻五剛而一柔則情僞無不盡矣大有元亨初艱二載三亨四匪五孚上祐則其言無不盡矣何以言之夫六五者柔而應乎剛也巽而交乎幹又接乎離也居尊而不自爲髙也得中而上下應之也柔而巽所以爲順也中而應所以爲信也居尊而不自爲髙所以爲能尙賢也交乎幹所以爲天祐也接乎離所以爲人助也上下應之是以知天人之不易也然而不言乎五而言於上者五以一柔居尊上下皆應當此之時而有以剛明之才晏然居於其上者此非其所尙之賢乎夫六五𨿽以信順自居而二四皆應苟不能尊上九之賢則防其離明而虧上下之應矣上又卦之終也六五之吉至於此而後旡不利是故論其徳於五而要其功於上也夫苟不信順尙賢則何以得上下之應茍無上下之應則何以蒙自天之祐故易但言自天祐之吉無不利而信順尙賢天祐人助其言與意旡有不盡者矣乃若變而通之鼓而舞之則非六爻之所能備也其在於他卦乎上九之變則大壯之象也上九之離變而爲艮則九四之離變而爲震五𨿽體巽而失其明矣故夫五六之在二卦其爲易一也大有則易而威大壯則易而防大而至於上九則吉無不利大壯則不能退不能遂而旡攸利也九三在大有則旡其應而弗克其在大壯則上六爲之應而得以其【闕】也三乾兌之象乾爲君子兌爲小人其在二卦均也大有之三爲公又爲小人大壯之三爲小人又爲君子則變而通之鼓之舞之若此之是也請以六五變而通乎幹則九三之小人化而爲君子矣又以二爻互變而通乎夬則九三之小人在幹而爲君子幹幹在夬而爲君子夬夬矣至於他爻一字一義莫不皆然姑以上九所及者明之然則變而通之存乎象鼔之舞之存乎辭觀乎象而玩其辭聖人之意粲然可睹矣言其有不盡於書意其有不盡於言者乎

乾坤其易之緼邪干坤成列而易立乎其中矣乾坤毀則無以見易易不可見則乾坤或幾乎息矣是故形而上者謂之道形而下者謂之器化而裁之謂之變推而行之謂之通舉而錯之天下之民謂之事業是故夫聖人有以見天下之而擬諸其形容其物宜是故謂之象聖人有以見天下之動而觀其防通以行其典禮系辭焉以斷其吉凶是故謂之爻極天下之者存乎鼓舞下之動者存乎辭化而裁之存乎變變推而行之存乎通神而明之存乎其人黙而成之不言而信存乎徳行

前章旣言易之成書聖人言意旡有不盡此章遂發明其義皆緼於乾坤二卦而爻象居之不可不知也何以謂易之義皆緼於乾乾坤乎乾坤成列而六十四象立乎其中矣何以謂乾坤成列而六十四象立其中乎幹三畫六畫皆陽也坤三畫六畫皆陰也凡易之爻變爲陽者幹之所變也化爲陰者坤之所化也故三百八十四爻皆自乾坤而來也成列云者獨乾獨坤則旡以緼易故也今且以大有上九明之夫大有之五陽皆幹也而一陰則坤之六五所化也故履信思順𨿽取反巽之體蓋本乎六五之坤也自天祐之𨿽取下幹之應蓋本乎上九之幹也故五之信順由中而得而其天祐自上而降也乾坤之象天地也六十四卦之象萬物也有天地然後有萬物旡此天地安得有此萬物乎旡此萬物又安用此天地天地之運未始息也萬物之生未始窮也若天地有崩塌則萬物不可得而見萬物有終盡則所以爲天地有廢矣故曰乾坤毀則旡以見易易不可見則乾坤或幾乎息矣或者疑辭也設爲是言故或之也是故易之中形而上者陽也皆屬乎幹是以謂之道道者物之所以生也形而下者陰也皆屬乎坤是以謂之器器者物之所以成也化其生成而裁其損益是以謂之變變者通之始也推其通塞而行其興廢是以謂之通通者變之成也凡此皆易之所居也若舉而錯之天下之民則興利而除害避凶而趨吉何事之不立何業之不成是以謂之事業也是故聖人見天下之賾而象之是故謂之象見天下之動而效之是故謂之爻也自此而下反覆自明其意象成於卦故極天下之賾者存乎卦爻見於辭故鼔天下之動者存乎辭義起於變故化而裁之存乎變法行於通故推而行之存乎通顯諸仁藏諸用故神而明之存乎其人弗躬弗親庶民弗信故黙而成之不言而信存乎徳行夫子首言爻象曰擬之而後言議之而後動擬議以成其變化旣又論七卦之爻以明言動之爲樞機也至此復發其文乃終之曰黙而成之不言而信存乎徳行其又樞機之要者與成之言誠也信也者有諸中也聖人之於後世君子其欲推而納之聖賢之域如此其切至也學者可不盡心乎哉

周易經傳集解卷三十三

欽定四庫全書

周易經傳集解卷三十四

宋林栗撰

八卦成列象在其中矣因而重之爻在其中矣剛柔相推變在其中矣系辭焉而命之動在其中矣吉凶悔吝者生乎動者也剛柔者立本者也變通者趨時者吉凶者貞勝者也天地之道貞觀者也日月之道貞明者也天下之動貞夫一者也夫幹然示人易矣夫坤隤然示人簡矣爻也者效此者也象也者像此者也爻動乎內吉凶見乎外功業見乎變聖人之情見乎辭天地之大徳曰生聖人之大寶曰位何以守位曰仁何以聚人曰財理財正辭禁民爲非曰義

上章首論乾坤次言爻此章首言爻象次論乾坤聖人反覆贊明以曉學者乾坤見於爻象爻象出於乾坤求而得之無他義也今以八卦成列而觀之則六十四在其中矣因而重之每卦六畫則三百八十四爻在其中矣象成而未推則先後不可見故剛柔相推而六十四象之變在其中矣爻成而未系則吉凶不可見故系辭而命之以吉凶則三百八十四爻之動在其中矣吉凶悔吝生乎動是以系之辭也易曰動悔有悔徵吉王通乃謂不動則無悔言易者從而和之生乎天地之間嗜欲饑渴猶夫人也而欲不動得乎哉至言功業見乎變則又不得而惡夫動矣是故剛柔相推以立一卦之本六爻變通以趨一卦之時吉凶悔吝以辧六爻之勝此聖人之所以爲易者也豈曰不動云乎哉其曰吉凶者貞勝何謂也剛勝則柔伏柔勝則剛陵卦必有本有本斯有時爻必有正有正斯有勝爻之正者卦之本也爻之勝者卦之時也其吉凶之辭則視其所以爲正者勝與不勝而已勝則系之以吉不勝則系之以凶何謂正所以爲天地之正者萬物可見是也故曰貞觀所以爲日月之正者天下常明是也故曰貞明所以爲天下之正者民無二王是也故曰貞一萬物不可見則天地息矣天下不常明則日月廢矣民不知有君則天下亂矣故卦必立之本爻必取其正然後視其剛柔之勝以爲吉凶悔吝之辭也是故有貞吉有貞凶有利貞有勿用貞有可貞有不可貞有貞厲有貞悔亡有貞吝有貞無咎而說者乃曰吉凶之來惟正可以勝之若是則一言而足矣又何尙於易乎夫微子去之箕子爲之奴比干諫而死彼三人者孰爲正勝也哉或曰乾坤成列而易列乎其中矣八卦成列而象在其中矣何以異乎曰無以異也八卦之爲六十四重之而可見也乾坤之爲六十四變之而可見也方其未重未變也果安在乎固以先立乎其中矣剛貌也易言乎其不可防也隤柔貌也禮言隤乎其順也乾剛之粹故其體然而示人以易知坤柔之純故其體隤然而示人以簡能惟簡且易故變於六十四卦動於三百八十四爻而所以爲然之剛隤然之柔者常自若也是故爻也者效其剛柔者也象也者像其剛柔者也象有變通辭有鼓舞故爻象動乎內而吉凶見乎外禍可轉而爲福敗可因而爲成故功業見乎變事有若難而易有若危而安故聖人之情見乎辭天地之徳大矣語其大者莫大於生也生也者變化是也其在易則生生是也聖人之寶大矣語其大者莫大於位也位也者尊卑是也其在易則六位是也天地之道剛與柔也聖人之道仁與義也以財聚人以人守位則謂之仁以正理財以理禁民則謂之義仁義之不可偏用猶陰陽之不可偏勝也聖人之用仁義也猶天地之用陰陽也豈可以迹而求之哉非正不可以理財非財不可以聚人非理不可以禁民非民不可以守位故天地之化成也不知其孰爲陰孰爲陽聖人之化成也不知其孰爲仁孰爲義此易之道所以與天地聖人爲一者也蘇氏曰理財者疏理其出入之道使不壅也正辭正名也無道之世惟不正其名故上有愧於辭而下不直其上令之不得誅之不止何以禁民之爲非也斯言得之矣

古者包犧氏之王天下也仰則觀象於天俯則觀法於地觀鳥獸之文與地之宜近取諸身逺取諸物於是始作八卦以通神明之徳以萬物之情作結防而爲网罟以佃以漁蓋取諸離包犧氏沒神農氏作斵木爲耜揉木爲耒耒耨之利以教天下蓋取諸益日中爲市致天下之民聚天下之貨交易而退各得其所蓋取諸噬嗑神農氏沒黃帝堯舜氏作通其變使民不倦神而化之使民宜之易窮則變變則通通則久是以自天祐之吉無不利黃帝堯舜垂衣裳而天下治蓋取諸乾坤刳木爲舟剡木爲楫舟楫之利以濟不通致逺以利天下蓋取諸渙服牛乘馬引重致逺以利天下蓋取諸隨重門擊柝以待客蓋取諸豫斷木爲杵掘地爲臼臼杵之利萬民以濟蓋取諸小過木爲弧剡木爲矢弧矢之利以威天下蓋取諸暌上古穴居而野處後世聖人易之以宮室上棟下宇以待風雨蓋取諸大壯古之葬者厚衣之以薪葬之中野不封不樹喪期無數後世聖人易之以棺槨蓋取諸大過上古結繩而治後世聖人易之以書契百官以治萬民以察蓋取諸夬是故易者象也象也者像也者材也爻也者效天下之動者也是故吉凶生而悔吝著也

前章旣言象之所以像爻之所以效此章遂言聖人觀象以備物致用立成器以爲天下利也包犧一曰伏羲或言其姓氏之義或言其年世之數自漢以來難知矣要之古聖人始作八卦者也觀象於天觀其然者也觀法於地觀其隤然者也觀鳥獸之文龍虎鳥是也觀地之宜山川原隰是也在天有其象者在地有其法在地有其宜者在天有其文近取諸身志气形骸是也逺取諸物禽獸艸木是也在我有其理者在物有其生在物有其知者在我有其義聖人以天地人物而參諸身於是始作八卦是故天地有神明之異通其徳則匪殊物我有靈昧之殊其情則爲一神明之徳萬物之情旣已包括乎爻象之中則備物致用惟聴所取而已此聖人得天下之至取諸物宜而不可惡者也試遞言之上目爲罔下目爲罟畋漁之象也離爲目爲飛鳥爲魚鼈巽爲繩兌爲澤結其繩張其目髙則飛鳥麗之下則魚龞麗之蓋取諸離象然後畋漁之象備之上木爲耒下木爲耨耒耨之象也震爲動坤爲土艮爲堅木巽爲入而又有兌焉兌爲金木用其堅金致其鋭動而入土土乃發生然後耒耨之象備矣日麗乎上足動乎下日中爲市之象也震爲動艮爲止坎爲通離爲麗動爲止易通與麗交然後交易之象備矣上尊爲衣下卑爲裳衣裳之象也幹爲大赤非坤則不爲坤爲大黒非干則不爲纁乾坤成列而後衣裳之象備矣木行於上水流於下舟楫之象也坎爲水震爲足艮爲手巽爲木兌爲金金以制木木以行水人之手足動乎其中然後舟楫之象備矣足共其事口仰於人牛馬之也震爲動艮爲止巽爲木兌爲金金以爲銜木以爲梏隨人而作隨人而止然後服牛乘馬之象備矣內闔其門外鳴其柝備豫之象也坤爲夜爲闔戶艮爲徑路爲門闕坎爲盜爲伏震爲嗚爲大塗夫盜晝伏夜動或潛於徑路或出於大塗或伏於門闕主人闔其戶鳴柝而驚之然後重門擊柝之象備矣土止於下木動於上臼杵之象也艮爲土又爲手巽爲木兌爲金震爲足斷木爲杵掘地爲臼木金以爲器手足以爲用然後杵臼之象備矣毀折爲弧戈兵爲矢弧矢之象也兌爲金離爲火爲電爲矢坎爲弓巽爲木以金治材以爲弧矢以威天下如火如電然後弧矢之備矣下天爲宇上木爲棟宮室之象也乾爲天兌爲澤震爲木巽爲風艮爲闕風行於木澤上於天而巍然門闕不動乎上然後宮室之象備矣木周其內金錮其外棺槨之象也巽爲木爲入乾爲人兌爲金爲剛鹵之地木以爲藏金以爲固內外周身以入於土然後棺槨之象備矣君用其剛民從其決書契之象也乾爲金兌爲口巽爲繩又爲本以金削木而爲契以口諧聲而爲書記文明遂以代結繩之政然後書契之象備矣是故觀乎重離則見上网下罟之象觀乎益則見上耒下耜之象觀乎噬嗑則見三陽爲人三陰爲貨交易之象觀乎乾坤則見六幅爲衣十二幅爲裳尊卑之象觀乎渙則見人動乎上楫動乎下舟行之象觀乎隨則見服牛乘馬引重之象觀乎豫則見內外重門閉固之象觀乎小過則見臼杵椎舂之象觀乎暌則見張弧挾矢之象觀乎大壯則見宮室門闕之象觀乎大過則見輿棺輦槨之象觀乎夬則見書契緘縢之象聖人豈茍云乎哉然而獨於黃帝堯舜言通其變使民不倦神而化之使民宜之何也豈包犧神農之時未能變通也或曰不然所謂變化者乾坤之道也取諸乾坤故不得不兼言乎變化也又曰易窮則變變則通通則久不於它卦而獨於此何謂也曰乾坤易之緼也取諸乾坤故不得不兼言乎易也其在他卦豈得而該徧之哉故曰易者象也象也者像其形容也者材也材也者辧其材用也爻也者效也效天下之動也旣效其動是故吉凶生而悔吝著也蘇氏曰也爻折爼包犧象之矣或曰伏羲始畫八卦文王重易六爻方其未重也備物致用於何而取之曰八卦成列象在其中矣因而重之爻在其中矣至於文王實始作易布其爻而系之辭前乎此者未嘗無六十四也周官三易蓋有之矣然包犧作結繩爲网神農作耒耜通交易黃帝堯舜垂衣裳而作舟楫服牛乘馬重門擊柝臼杵弧矢棟宇書契皆在三易之前蓋得其意云爾非必卽其書而取其義因其象而致其用也子云上古結繩而治後世聖人易之以書契百官以治萬民以察蓋取諸夬然則未有書契以前安得夬卦而取之哉近世學者必欲言伏羲旣畫八卦又因而重之者非矣

陽卦多陰陰卦多陽其故何也陽卦奇陰卦耦其徳行何也陽一君而二民君子之道也陽二君而一民小人之道也易曰憧憧往來朋從爾思子曰天下何思何慮天下同歸而殊塗一致而百慮天下何思何慮日往則月來月往則日來日月相推而明生焉寒往則暑來暑往則寒來寒暑相推而成焉往者屈也來者信也屈信相感而利生焉尺蠖之屈以求信也龍蛇之蟄以存身也精義入神以致用也利用安身以崇徳也過此以往未之或知也窮神知化徳之盛也易曰困於石據於蒺藜入於其宮不見其妻凶子曰非所困而困焉名必辱非所據而據焉身必危旣辱且危死期將至妻其可得見邪易曰公用射隼於髙墉之上獲之無不利子曰隼者禽也弓矢者器也射之者人也君子藏器於身待時而動何不利之有動而不括是以出而有獲語成器而動者也子曰小人不恥不仁不畏不義不見利不勸不威不懲小懲而大誡此小人之福也易曰屨校滅趾無咎此之謂也善不積不足以成名惡不積不足以滅身小人以小善爲無益而弗爲也以小惡爲無傷而弗去也故惡積而不可揜罪大而不可解易曰何校滅耳凶子曰危者安其位者也亡者保其存者也亂者有其治者也是故君子安而不忘危存而不忘亡治而不忘亂是以身安而國家可保也易曰其亡其亡系於苞桑子曰徳薄而位尊知小而謀大力小而任重鮮不及矣易曰鼎折足覆公餗其形渥凶言不勝其任也子曰知幾其神乎君子上交不諂下交不瀆其知幾乎幾者動之微吉之先見者也君子見幾而作不俟終日易曰介於石不終日貞吉介如石焉寧用終日斷可識矣君子知微知彰知柔知剛萬夫之望子曰顏氏之子其殆庶幾乎有不善未嘗不知之者未嘗復行也易曰不逺復無祗悔元吉天地絪緼萬物化醇男女搆精萬物化生易曰三人行則損一人一人行則得其友言致一也子曰君子安其身而後動易其心而後語定其交而後求君子修此三者故全也危以動則民不與也懼以語則民不應也無交而求則民不與也莫之與則傷之者至矣易曰莫益之或擊之立心勿恆凶

前章旣言十三卦之象此章遂言十卦之爻所謂天下之至動觀其會通而不可亂者也陽以一爲君而二爲民陰以二爲君而一爲民此陽卦之所以多陰陰卦之所以多陽民多而君少其故然也一君二民君子之道二君一民小人之道此陽卦之所以奇陰卦之所以耦奇尊而耦卑奇貴而耦賤其徳行然也陽出於幹君之象也陰出乎坤民之象也震坎艮一陽而二陰是幹爲君而坤爲民也巽離兌一陰而二陽是坤爲君而幹爲民也此其所以爲君子小人之道歟易曰憧憧往來朋從爾思咸九四之辭也咸感也柔上而剛下二气感應以相與所以爲咸也其在六爻三陰三陽各有其配五應在二比於上而志乎末三應在上比於二而執乎下故三與五兩朱其民而二與四皆畔其君何也三五皆以剛居剛而體乎幹二四皆以柔居柔而體乎巽漠然無相與之意欲其感應難矣惟初六以陰居剛九四以陽居柔而又艮下兌上得乎相與之義其應旣專其情且速故其往來相求中心憧憧然如恐弗獲也感應之道固如是矣故曰貞吉悔亡或曰九五六二陰陽並毗剛上柔下固無相與之義也九三上六𨿽曰並毗而柔上剛下二气感應謂之相與不亦可乎初六九四𨿽陰陽互居而剛上柔下於咸之道亦有未至然其得失臧否若是不同何也曰三乾震也而上爲巽是二君而一民也四上下兌也而初爲民是二民而一君也震巽爲長艮兌爲少此其所以辧之與思者心也朋者眾也四於六爻心之謂也下兌上兌朋之象也愛人者人恆愛之敬人者人恆敬之君之視臣如手足則臣視君如腹心朋從爾思不亦宜乎然以位則未光以時則未大故猶有憧憧之辭也夫子言之曰天下何思何慮天下同歸而殊塗一致而百慮天下何思何慮以心觀心千萬人之心一人之心是也夫又別有何思別有何慮哉又曰往者屈也來者信也屈信相感而利生焉往者爲屈男下女也來者爲信婦從夫也我往則彼來我不肯往彼曷爲來哉有屈則有信身不肯屈道何自信哉詩云莫往莫來悠悠我思則異乎憧憧朋來之義矣故以日月寒暑明往來之義又以尺蠖龍蛇辧屈信之理不往則不來不屈則不信也夫往來之義日月寒暑所不免而況於人乎屈信之理尺蠖龍蛇且猶知之而況於人乎天地之運人物之情莫不皆然可謂殊塗而同歸百慮而一致矣故又曰精義入神以致用也利用安身以崇徳也精乎屈信往來之義而入於神非特退藏於密也亦將以致其用也利乎屈信往來之用而安其身非特與民同患也亦將以崇其徳也或曰精義入神何謂也曰窮理而至於命也利用安身何謂也曰利物者所以自安也龍蛇之蟄但言存身者身存則卒起而變化矣故𨿽聖人猶以安身爲本身安而後徳可崇也出而致用入而崇徳亦往來屈信之理過此以往則外化內神之事也孟子曰大而化之之謂聖聖而不可知之之謂神又曰所過者化所存者神傳曰一則神兩則化由是言之亦往來屈信之理也夫子以其難言而當世之人不足與有明也故曰未之或知也窮神知化徳之盛也惟盛徳者爲能窮而知之矣或曰咸之九四足以充窮神知化之事乎曰不然詩之駉曰思無邪本言牧馬之事非言詩也而夫子取其一言言詩之大防曰詩三百一言以蔽之曰思無邪今咸之九四曰憧憧往來朋從爾思本言上下感應之事非言易也而夫子取其一言言易之大防自日月寒暑之章章至於窮神知化之微妙皆一以貫之所謂觀其所感而天地萬物之情可見者也古人斷章取義多如是矣故自此以下錯舉諸卦之爻以明著其例或在初上或在二三四而各主一卦之義獨不舉五爻者志可知矣凡此十爻其初爲君子其五爲小人獨噬嗑舉其二者初上爲小人終始故也茍不求其故攷其徳行何從而見之哉逐爻之義各釋於本卦

子曰乾坤其易之門邪干陽物也坤陰物也陰陽合徳而剛柔有體以體天地之撰以通神明之徳其稱名也雜而不越於稽其其衰世之意邪夫易彰往而察來而微顯闡幽開而當名辧物正言斷辭則備矣其稱名也小其取也大其防逺其辭文其言曲而中其事肆而因二以濟民行以明失得之報

此一節爲簡編脫亂失其倫次自通神明之徳下文當曰其稱名也小其取也大至明失得之報下文當曰其稱名也雜而不越於稽其其衰世之意邪脫一簡在後後脫二簡在前妄儒小生記誦不精從而次之故繆紊若此也微顯闡幽下有開字蓋書生注於句絕以訓釋闡字耳非本文也夫子旣言十三卦之象十卦之爻此章復言其皆自乾坤而出也故曰乾坤其易之門也或曰易之緼易之門有以異乎曰無以異也言其具乎中則謂之緼言其所由出則謂之門緼蓋藏也門闔辟也幹爲健爲天陽之物也坤爲順爲地陰之物也陰陽合徳而後能生剛柔有體而不可易變化者天地之撰也易簡者神明之徳也天地之撰一生一成以此而體神明之徳一動一靜以此而通其稱名也曰乾曰坤可謂小矣其取也爲天爲地可謂大矣及其成書也旣往無不彰方來無不察至顯無不微至幽無不闡名無不當物無不辧言無不正辭無不斷則可謂備矣彰往察來故逺而文微顯闡幽故肆而當名辧物故雜而不越正言斷辭故曲而中夫易本於畫畫不足故稱其名名者也乾坤屯蒙需訟師比是也名不足故辧諸物物者象也潛龍見龍履霜堅冰是也物不足故正言之正言之者終日幹幹夕惕若之是也言不足故斷以辭斷以辭者勿用利見厲無咎之是也或曰何謂肆而曰發揮天下之至賾故幽者闡而肆包羅天下之至動故顯者而微剛柔動靜是之謂貳吉凶悔吝是之謂因因其貳以爲吉凶所以明失得之報以濟斯民之行也何謂雜而不越曰大畜小畜皆畜也大過小過皆過也屯難也蹇亦難也晉進也漸亦進也臨大也豊亦大也然而臨不可以爲丰漸不可以爲晉大畜不可以爲小畜小過不可以爲大過此所謂雜而不越也於是焉而稽其則見聖人測憂患之心故曰其衰世之意耶非衰世人則其操心不能若是之危而慮患不能若是之深矣

易之興也其於中古乎作易者其有憂患乎是故履徳之基也謙徳之柄也復徳之本也恆徳之固也損徳之修也益徳之裕也困徳之辧也井徳之地也巽徳之制也履和而至謙尊而光復小而辧於物恆雜而不厭損先難而後易益長裕而不設困窮而通井居其所而遷巽稱而履以和行謙以制禮復以自知恆以一徳損以逺害益以興利困以寡怨井以辧義巽以行權夫子旣言易有衰世之意此章遂言九卦之大義以見聖人憂患之心故曰易之興也其於中古乎夫易作於文王成於周公夫子蓋知之矣然猶若疑而嘆之何也曰夫子當周之衰行乎憂患之域所遭所歷變故萬端而作易者皆已預言之如足履而目見之者非文王周公其誰系之此夫子所以若發疑而深嘆之也九卦之義各隨其釋之

易之爲書也不可逺爲道也屢遷變動不居周流六虛上下無常剛柔相易不可爲典要惟變所適其出入以度外內使知懼又明於憂患與故無有師保如臨父母初率其辭而揆其方旣有典常茍非其人道不虛行夫子旣言十三卦之十卦之爻九卦之蓋舉一隅之意耳此三章遂明易之爲書不可逺不可執始終條理廣大悉備學者深求而後得之也中庸曰道也者不可須離也可離非道也又曰道不逺人人之爲道而逺人不可以爲道故易之爲書切於斯人起居出入視聴言動之間君子造次顚沛必於是也書曰徳無常師主善爲師善無常主協於克一故易之爲書𨿽不可逺然其爲道也屢遷亦不可執一以求之也何爲其然也以其升降往來變動不居而周流乎六虛之位是以屢遷而不可逺也貴不必上賤不必下是謂無常剛往則柔來柔往則剛來是謂相易不可定之以爲典常不可總之以爲要防惟其變化所適則從而求之可也外卦爲出內卦爲入凡易之內外出入者所以爲民外內出入之度使之觀其吉凶而知所戒懼也又明示以憂患之故使知其微漸而早圖之聖人之意可謂勤矣與字當爲之字之誤說者謂明憂患與其故𨿽若無害於理然上文使知懼則旣明憂患矣此又中言之何哉師父道也保母道也師保之前如臨父母宜也今旡師保在前而嚴憚其辭愛戴其徳如父母實臨之何也蓋以聖人之作易其於天下後世不啻如其父母師保之心也率循也揆度也方所也旣終也學者之讀其書能如父母師保之臨其前然後循其同異之辭以度其屢遷之所由始而極其終則𨿽千變萬化終冇典常其條理粲然不可紊也故曰茍非其人道不虛行記曰甘受和白受采小人不知天命而不畏也則其侮聖人之言宜矣而望道之行知是書之不可逺不亦難乎或曰此章旣言不可爲典要又曰旣有典常何也曰徳無常師主善爲師則善者其常也善無常主協於克一則一者其常也是故上下旡常剛柔相易則不可爲典要矣同歸而殊塗百慮而一致是豈不可爲典常哉今之言易者或覩其形似而妄一其義及其不可通則又妄二其說從而詰之則曰易不可爲典要者也豈不繆哉

易之爲書也原始要終以爲質也六爻相雜惟其時物也其初難知其上易知本末也初辭擬之卒成之終若夫雜物撰徳辧是與非則非其中爻不備噫亦要存亡吉凶則居可知矣知者觀其辭則思過半矣二與四同功而異位其善不同二多譽四多懼近也柔之爲道不利逺者其要無咎其用柔中也三與五同功而異位三多凶五多功貴賤之等也其柔危其剛勝邪

前章旣言易有典常此章遂論其統要之所在說文曰質主也原其始於初要其終於上以爲一卦之主也𨿽六爻相雜疑若難明惟其物之當乎時斯爲主矣其初難知其上易知者本藏而末見積累之微而成效之著依違之未定而向背之已明也故爻之辭初而擬之卒而成之擬之者言其未定也成之者言其已然也終字亦衍文卒之爲言終也與前章衍開字同若夫雜以陰陽之物剛柔之撰仁義之徳而辧其是非則非其中爻不備何者本末𨿽在於初上而是非決於中爻也中爻者二三四五是也二三四五俱謂中爻何也曰由三畫而言之則二五爲中由六畫而言之而三四爲中由初上而言之則二三四五俱爲中也求本末於初上辧是非於中爻夫豈易哉故夫子從而噫之以爲學者苟求之而弗得亦不過要其如是而存如是而亡如是而吉如是而凶則居然可知矣存亡吉凶爻則有之而彖辭固已指其所在是以智者觀之思過半矣二與四三與五剛柔同而上下異之以其善不同二多譽四多懼何也二逺而四近也柔而近尊進退危疑是以多懼也逺旣無咎柔又得中是以多譽也三多凶五多功何也五貴而三賤也三五皆柔則三危而五不危是以多凶也三五皆剛則五勝而三不勝是以多功也學者以此辧其中爻而原始要終以爲其質考其時物觀其辭將無餘蘊矣烏在其不可爲典要也哉一云柔之爲道有利不利文脫二字亦或然矣

易之爲書也廣大悉備有天道焉有人道焉有地道焉兼三才而兩之故六六者非它也三才之道也道有變動故曰爻爻有等故曰物物相雜故曰文文不當故吉凶生焉

前章旣言六爻之辧此章遂論其本諸三才而悉備故曰夫易廣矣大矣備矣說卦曰立天之道曰陰與陽立地之道曰柔與剛立人之道曰仁與義是謂兼三才而兩之故曰六爻之動三極之道也道有變動故曰爻爻者效也爻有等衰故曰物物者也物相雜故曰文文者經緯也位以爲經爻以爲緯錯而成文文有當不當故吉凶生焉當不當云者爻位相得不相得故也故曰吉凶者言乎其失得也凡此之義二篇之中反復言之不一二見而已考其辭防重復不他經之簡嚴故近世儒者或疑二篇之文非夫子之作不知夫子所以贊易爲傳而不爲經其體固如此也爲是說者讀易而不知其義者也苟知其義則無是言矣子貢曰君子一言以爲智一言以爲不智言不可不愼也信哉

易之興也其當殷之末世周之盛徳邪當文王與紂之事邪是故其辭危危者使平易者使傾其道甚大百物不廢懼以終始其要無咎此之謂易之道也

前三章言易之爲書備矣此章遂申明是書作於文王而成於周公夫周公旣已作禮樂以維持當世措之於太和之域而是書蓋衰世憂患之意辭防淵奧非中材小智所可窺測故存其書而不著其人將有待於後聖而世或未之知也歟夫子是以三嘆而言之也然則夫子何以知之以其辭危而知之也夫殷之未亡賢聖之君六七作周自后稷公劉積徳累仁至乎古公季歷肇基王業而傳之文王紂爲天子令行禁止脯醢諸侯莫敢不聴文王三分天下有其二而北面爲臣脫於囚虜當此之時可謂危矣文王身當其事而周公目覩其時夫安得不危文王危之故𨿽險而卒平紂惟易之故𨿽彊而卒傾其在易蹇而受之以解危者使平也丰而受之以旅易者使傾也皆文王與紂之事也其餘卦爻亦莫不然玆因消息盈虛之理求其爲之者而不得以爲易實使之也夫極於大者小或有所遺精於小者大或有所局惟易之爲書廣大悉備是以其道甚大而百物不廢也然茍能戒懼以終始者其要歸於無咎此則易之道也是故君子有終身之憂而無一朝之患其於是書𨿽曰未學吾必謂之學矣

夫乾天下之至健也徳行恆易以知險夫坤天下之至順也徳行恆簡以知阻能說諸心能研諸侯之慮定天下之吉凶成天下之亹亹者是故變化云爲吉事有祥象事知器占事知來天地設位聖人成能人謀謀百姓與能八卦以象告爻以情言剛柔雜居而吉凶可見矣變動以利言吉凶以情遷是故愛惡相攻而吉凶生逺近相取而悔吝生情僞相感而利害生凡易之情近而不相得則凶或害之悔且吝將叛者其辭慙中心疑者其辭枝吉人之辭寡躁人之辭多誣善之人其辭遊失其守者其辭屈

前章旣言易之辭危而知懼者可以無咎此章遂申言易本於乾坤以乾坤而成爻象以易簡而知險阻至於愛惡情僞枝遊慙屈無所遁其情是故其辭不得不危也夫爻象𨿽皆出於乾坤然八卦旣成列矣則六子之徳行不得不與乾坤異乾之健然故恆易坤之順隤然故恆簡震坎艮剛而雜乎柔故多險巽離兌柔而雜乎剛故多阻以乾坤之易簡知爻象之險阻則能說諸心諸研諸慮以此定天下之吉凶則無不定以此成天下之事業則無不成亹亹勉也事業之所成也侯之二字衍文蘇氏已得之之王弼例引用此文亦無侯之二字韓康伯以來衍之矣云者言也爲者動也言動象占所謂聖人之道四焉者也變化云爲則所謂擬議以成變化是也吉事有祥則言動之幾吉之先見是也象事知器則備物致用立成器以爲天下利是也占事知來則所謂無有逺近幽深遂知來物是也兼斯四者聖人所以與天地參者乎故曰天地設位聖人成能至於明則謀之人幽則謀之鬼𨿽百姓之愚亦可使與能之矣猶中庸所謂夫婦之愚可以與知焉夫婦之不肖可以能行焉蓋聖人與民同患而所以開覺延納之者如此百姓與能故謀乎人鬼聖人成能故贊乎天地也一卦之象可復八卦是謂以象告屯蒙需訟初九六二是謂以情言變而通之以盡利是謂以利言吉凶悔吝生乎動是謂以情遷逺近者言其地愛惡者言其情情僞者言其徳或相得或不相得或有害或無害斯吉凶悔吝之所從生也其義則爻象之辭備之矣叛者恧其心故其辭慙疑者惑其志故其辭枝誣善之人難於指實故其辭遊失其守者難以求信故其辭屈諸如此作易者各準其情而爲之辭蓋不止於是學者詳論而深思焉則得之矣臨川王氏曰六者之辭於易無有其或然歟

周易經傳集解卷三十四﹤經部﹐易類﹐周易經傳集解﹥

欽定四庫全書

周易經傳集解卷三十五

宋林栗撰

文言

昔者聖人之作易也幽贊於神明而生蓍參天兩地而倚數觀變於陰陽而立卦發揮於剛柔而生爻和順於道徳而理於義窮理盡性以至於命

系辭言包犧氏仰觀俯察近取諸身逺取諸物於是始作八卦其取之也固已不一而足於此又言聖人作易幽贊於神明而生蓍參天兩地而倚數觀變於陰陽而立卦發揮於剛柔而生爻者其文王周公之謂乎子曰天生神物聖人則之又曰是興神物以前民用然則幽之中神明贊之是生神物以開聖治古先所傳不可誣也近世儒者或不取禎祥之論遂以生蓍與數立卦生爻同義不知生蓍之與數何以別而爲二乎所謂天生神物聖人則之者又將何謂也夫蓍一本而百莖蓋得大衍之數二焉聖人用其半參取於天兩取於地而依五十之蓍以定大衍之數是之謂倚數也參取於天一三五也兩取於地二與四也一三五合而爲九二與四合而爲六參兩者五也九六者十五也十而五之者五十也是參天兩地之積也或曰蓍百莖而用其半何也曰聖人中天地而立人極故天地之數取其五以爲宗八卦之數取其四以爲揲四象之數取其二以爲變用蓍之半不亦宜乎五十之蓍兩儀四象其陰陽之變無窮得九六者爲乾坤得七八者爲六子四象列而八卦成八卦成而六十四象於是乎立卦卦立矣然後發揮六畫於剛柔之位於是乎生爻陰陽者言其气也剛柔者言其體也由蓍而數由數而立卦由卦而生爻凡此皆本於道徳而出之者也故曰和順於道徳而理於義道者尊也徳之原也徳者得也道之繼也義者宜也徳之發也由道而後徳由徳而後義順流而下者也故曰和曰順曰理道寓乎數和之則無乖徳成乎卦順之則不逆義陳乎爻理之則不亂陰陽之謂道仁義之謂徳剛柔之謂義義也者理也徳也者性也道也者命也學者必將反而求之溯流以達其源故曰窮理盡性以至於命由理而後性由性而後命此則溯流而上者也故曰窮曰盡曰至理在於物必先窮之然後可以言性性存乎已必先盡之然後可以言命命受於天非人力之所爲至焉而已矣至之爲言極矣不可以有加矣中庸曰自誠明謂之性自明誠謂之教自明而誠者和順於道徳而理於義也自誠而明者窮理盡性以至於命也

元者善之長也亨者嘉之防也利者義之和也貞者事之幹也君子體仁足以長人嘉防足以合禮利物足以和義貞固足以干事君子行此四徳者故曰乾元亨利貞初九曰潛龍勿用何謂也子曰龍徳而者也不易乎世不成乎名遁世無悶不見是而無悶樂則行之憂則違之乎其不可扷潛龍也九二曰見龍在田利見大人何謂也子曰龍徳而正中者也庸言之信庸行之謹閒邪存其誠善世而不伐徳博而化易曰見龍在田利見大人君徳也九三曰君子終日幹幹夕惕若厲無咎何謂也子曰君子進徳修業忠信所以進徳也修辭立其誠所以居業也知至至之可與幾也知終終之可與存義也是故居上位而不驕在下位而不憂故幹幹因其時而惕𨿽危無咎矣九四曰或躍在淵無咎何謂也子曰上下無常非爲邪也進退無恆非離羣也君子進徳修業欲及時也故無咎九五曰飛龍在天利見大人何謂也子曰同聲相應同气相求水流濕火就燥雲從龍風從虎聖人作而萬物覩木乎天者親上本乎地者親下則各從其也上九曰亢龍有悔何謂也子曰貴而無位髙而無民賢人在下位而無輔是以動而有悔也潛龍勿用下也見龍在田時舍也終日幹干行事也或躍在淵自試也飛龍在天上治也亢龍有悔窮之災也乾元用九天下治也潛龍勿用陽气潛藏見龍在田天下文明終日幹幹與時偕行或躍在淵乾道乃革飛龍在天乃位乎天徳亢龍有悔與時偕極乾元用九乃見天則乾元者始而亨者也利貞者性情也幹始能以美利利天下不言所利大矣哉大哉幹乎剛健中正純粹精也六爻發揮旁通情也時乘六龍以禦天也雲行雨施天下平也君子以成徳爲行日可見之行也潛之爲言也而未見行而未成是以君子弗用也君子學以聚之問以辧之寛以居之仁以行之易曰見龍在田利見大人君徳也九三重剛而不中上不在天下不在田故幹幹因其時而惕𨿽危無咎矣九四重剛而不中正上不在天下不在田中不在人故或之或之者疑之也故無咎夫大人者與天地合其徳與日月合其明與四時合其序與鬼神合其吉凶先天而天弗違後天而奉天時天且弗違而況於人乎況於神乎亢之爲言也知進而不知退知存而不知亡知得而不知喪其惟聖人乎知進退存亡而不失其正者其惟聖人乎坤至柔而動也剛至靜而徳方後得主而有常含萬物而化光坤道其順乎承天而時行積善之家必有餘慶積不善之家必有餘殃臣弒其君子弒其父非一朝一夕之故其所由來者漸矣由辧之不早辯也易曰履霜堅冰至蓋言順也直其正也方其義也君子敬以直內義以方外敬義立而徳不直方大不習無不利則不疑其所行也陰𨿽有美含之以從王事弗敢成也地道也妻道也臣道也地道無成而代有終也天地變化艸木蕃天道閉賢人易曰括囊無咎無譽蓋言謹也君子黃中通理正位居體美在其中而暢於四肢發於事業美之至也陰疑於陽必戰爲其嫌於無陽也故稱龍焉猶未離其類也故稱血焉夫黃者天地之雜也天而地黃昔者聖人之作易也將以順性命之理是以立天之道曰陰與陽立地之道曰柔與剛立人之道曰仁與義兼三才而兩之故易六畫而成卦分陰分陽疊用柔剛故易六位而成章數往者順知來者逆是故易逆數也

此章申言性命之理前以逆數之此復順言之前以序陳之此復錯揉之其義則一而已理亦性也性亦命也命在乎天理在乎地性存乎人是以立天之道曰陰與陽者上二畫也立地之道曰柔與剛者下二畫也立人之道曰仁與義者中二畫也此之謂順也兼三才而兩之故陰陽仁義剛柔六畫而成卦分陰陽之畫而疊用於剛柔之位故初二三四五上六位而成章畫自上而下故曰數往者順位自下而上故曰知來者逆和順於道徳而理於義者數往之謂也窮理盡性以至於命者知來之謂也卦旣立矣爻旣陳矣則初上者本末之地始終之序故曰易逆數也數讀如數往之數由下而數之至於上也陰陽气也柔剛體也畫以气言在天成像也位以體言在地成形也畫順而下陽之降也位遡而上陰之升也夫易之爲書陰陽剛柔而已世之儒者知天之爲陽地之爲陰漧之爲剛坤之爲柔而不知天之道固備乎陰陽地之道固全乎柔剛也知天道曰陰陽地道曰柔剛而不知天之道亦兼乎柔剛地之道亦足乎陰陽也近取諸人男屬乎陽女屬乎陰男稟乎剛女稟乎柔然一人之身有不備乎陰陽剛柔者哉五藏六腑四肢百體各有陰陽剛柔之配然一體之中有不備乎陰陽剛柔者哉此易之所以分陰分陽而疊用柔剛之義也愚謂天地定位而下方是說卦之文自昔者聖人二段至易逆數也當合文言爲一篇蓋先儒旣取文言分系於乾坤而其首末附入於此自六位而成章下文又脫數往者順以下十四字然去聖久逺無所質疑姑志於此以俟來哲

說卦

天地定位山澤通气雷風相薄水火不相射八卦相錯雷以動之風以散之雨以潤之日以烜之艮以止之兌以說之幹以君之坤以藏之

天髙以覆地地下以承天是謂定位山气流於澤澤气蒸於山是謂通气雷遇風而震風遇雷而怒是謂相薄水入火而焦火入水而滅是謂不相射此八物也而八卦象之故相錯而成六十四也天地之間一物之生非是八者不能以成雷以動之而後生風以散之而後拆雨以潤之而後滋日以烜之而後暢艮以止之而後成兌以說之而後遂幹以君之而得其所覆坤以藏之而得其所歸然雷風雨日則言其物艮兌乾坤則稱其名何也王肅云互相備也愚謂動入陷麗非全美之名而雷風雨日有不測之用名不足故言其物也天地山澤乃一定之體而健順止說有成物之功物不足故稱其名也前言天地而後及六子後言六子而終於乾坤者明八卦之循環也自此以下或雜乾坤於六子之中或遺乾坤於六子之外皆相錯義也

帝出乎震齊乎巽相見乎離致役乎坤說言乎兌戰乎乾勞乎坎成言乎艮萬物出乎震震東方也齊乎巽巽東南也齊也者言萬物之潔齊也離也者明也萬物皆相見南方之卦也聖人南面而聴天下向明而治蓋取諸此也坤也者地也萬物皆致養焉故曰致役乎坤兌正秋也萬物之所說也故曰說言乎兌戰乎乾乾西北之卦也言陰陽相薄也坎者水也正北方之卦也勞卦也萬物之所歸也故曰勞乎坎艮東北之卦也萬物之所成終而所成始也故曰成言乎艮神也者妙萬物而爲言者也動萬物者莫疾乎雷撓萬物者莫疾乎風燥萬物者莫熯乎火說萬物者莫說乎澤潤萬物者莫潤乎水終萬物始萬物者莫盛乎艮故水火相逮雷風不相悖山澤通气然後能變化旣成萬物也

帝者萬物之宰也帝出乎震則萬物不得不出萬物成乎艮則帝之功亦成矣出而潔齊而相見見而致養養而後說說而後戰戰而後勞勞而後成成而後出自然之序也聖人爲其語簡復從而釋之震東方也於時而春於日爲旦物動而出也巽東南也春夏之交辰已之間潔齊而未用也離南方也於時爲夏於日爲中向明而利見坤西南也夏秋之交未申之間致役而遂養也兌西方也於時爲秋於日爲晡物息而相說也幹西北也秋冬之交戌亥之間陰盛而疑陽相薄而戰也坎北方也於時爲冬於日爲中物息而相勞也艮東北也冬春之交丑寅之間歸者成終而出者成始也聖人之言蓋有所互明焉故曰離也者明也則坎之爲幽震之爲旦兌之爲暮可知矣坤也者地也則幹之爲天艮之爲山兌之爲澤可知矣坎者水也則離之爲火震巽之爲木乾兌之爲金坤艮之爲土可知矣坎勞卦也則離之爲暇震之爲作兌之爲息可知矣聖人向明而治蓋取諸此也則昧爽丕顯向晦入息從可知矣聴天下云者達四聰之義也彼丰其屋蔀其家者所聴止於近習而已震離坎言方而乾艮巽不言者四維也坤兌不及方者言物之養莫如地言物之說莫如秋也離坎言方而兼其時物者南與明皆物之所觀北與水皆物之所歸也蘇氏曰二言衍文也古者說兌通或無言者或從言者訛而加之耳當曰說乎兌誠乎艮誠者物之終始不誠無物故曰誠乎艮也或曰八卦之配於五行坎水離火兌金震木四時之物各位其方者也幹金西北巽木東南何也曰水火生而可用也金木成而後可用也故巽位於東南乾位於西北皆其成也八卦之物乾爲金巽爲木而不言於震兌者以其未成也坤位西南艮位東北而俱爲土何也曰四時之季土用其事其在東南也畏於木其在西北也遜於金故其用不足言也其在東北也火以七爲之生其在西南也水以六爲之用故致養於坤而始終乎艮也八卦之說坤爲地艮爲山而俱不言土者以其共之也坎爲勞卦何也曰夫物勞於用而不勞於生勞於逆而不勞於順故木之生火火之生土土之生金金之生水出於自然未嘗勞也水之生木則有灌漑之勞矣自春而夏自夏而秋自秋而冬順而行之未嘗勞也自冬而春則有朔易之勞矣故曰坎者水也正北方之卦也勞勞也萬物之所歸也因其勞而勞之故曰勞乎坎在卦之井木上有水君子以勞民勸相蓋取諸此也傳曰一則神兩則化子曰知變化之道者其知神之所爲乎是故妙物者謂之神動之撓之燥之說之潤之成之者謂之變化化則神矣神則化矣水火相逮而不相射雷風相薄而不相悖山髙澤下而其气相通是之謂神所以能變化也或曰山澤通气而終萬物始萬物獨不言山何也曰終始萬物山不足以充其義也坎離不言雨日而言水火何也曰雨日之功不可同時水火則相逮而濟者也故震巽有在天之象而無在地之形艮兌有在地之形而無在天之象惟坎離居中在天則爲雨日在地則爲水火故言其用則取諸天言其象則取諸地也知此者可與言象矣

乾健也坤順也震動也巽入也坎陷也離麗也艮止也兌說也乾爲馬坤爲牛震爲龍巽爲雞坎爲豕離爲雉艮爲狗兌爲羊乾爲首坤爲腹震爲足巽爲股坎爲耳離爲目艮爲手兌爲口

至剛不得不健至柔不得不順健在下不得不動在中不得不陷在上不得不止順在下不得不入在中不得不麗在上不得不說此天地萬物自然之理也而八卦之故在下有動入之象在中有陷麗之象在上有止說之象動近乎健入近乎順者乾坤之一變也健順無作動入有爲此其所以異也及其究也則動反爲止入反爲說其未止也陷於陰其未說也麗於陽皆自然之理也健故爲順故爲地動故爲雷雷入故爲風陷故爲水麗故爲火止故爲山說故爲澤健故爲馬順故爲牛動故爲龍入故爲雞陷故爲豕麗故爲雉止故爲狗說故爲羊是謂逺取諸物也首象其尊腹其虛足其動股象其隨耳象其通目象其明手象其止口象其說是謂近取諸身也或曰動爲龍入爲雞何義也曰龍動而升騰者也雞入而伏藏者也陷爲豕麗爲雉何也曰豕污穢而陷泥塗者也雉文明而麗艸木者也止爲狗說爲羊何也曰狗遇物而止者也羊見尊而說者也手象其止何也曰手動而有所止者也若足之動則無所不至矣艮亦陽物也豈其不動而已乎故止與靜文似而義殊矣口象其說何也曰口易說者也說而見於外也人之說也宣之於口故喜亦從口喜說之說通乎言說之說皆兌象也

乾天也故稱乎父坤地也故稱乎母震一索而得男故謂之長男巽一索而得女故謂之長女坎再索而得男故謂之中男離再索而得女故謂之中女艮三索而得男故謂之少男兌三索而得女故謂之少女

子曰探頥索鉤深致逺莫大乎蓍索搜求也揲蓍之防四營而成易三變而成爻所以搜索乎幽深者也幹三索皆陽也坤三索皆陰也故乾爲天而稱父坤爲地而稱母書曰惟天地萬物父母以其得陰陽之純粹而不雜故也乾道成男坤道成女故一索而得陽其卦成震則謂之長男再索而得陽其卦成坎則謂之中男三索而得陽其卦成艮則謂之少男一索而得陰其卦成巽則謂之長女再索而得陰其卦成離則謂之中女三索而得陰其卦成兌則謂之少女男女之辧以剛柔長少之差以先後也

乾爲天爲圜爲君爲父爲玉爲金爲寒爲冰爲大赤爲良馬爲老馬爲瘠馬爲駁馬爲木果

爲天天行健也爲圜圜則行也爲君爲父尊嚴也爲玉爲金堅剛也爲寒爲冰西北之卦也水得金气而堅凝也爲大赤純陽之色也爲良馬健而有徳也爲老馬久而知險也爲瘠馬多骨而能行也爲駁馬彊力而百獸之所畏也舊說駁馬食虎豹爲木果實也陽種也秋冬之交木果成矣

坤爲地爲母爲布爲釡爲吝嗇爲均爲子母牛爲大輿爲文爲眾爲柄其於地也爲黑

爲地承天而順也爲母配父而資生也爲布者布帛之布經緯而成也爲釡者釡鐘之釡寛虛而容也爲吝嗇陰性也爲均純徳也爲子母牛母生而子順也爲大輿上任而下行也爲文西南之卦赤白成文也爲眾自二至十倍於幹爲柄居物之後也爲黑正陰之色也

震爲雷爲龍爲黃爲旉爲大塗爲長子爲決躁爲蒼筤竹爲萑葦其於馬也爲善鳴爲馵足爲作足爲的顙其於稼也爲反生其究爲健爲蕃鮮

爲雷陽之動也爲龍陽之升也爲黃天地之始交也爲旉艸木之始華也爲大塗萬物出而共由也爲長子一索而得男也爲決躁一陽在二陽之下其情躁怒必決而後已也爲蒼筤竹東方之色也爲萑葦艸木之易生者也其於馬也爲善鳴陽不得其平動而有聲也爲作足方動之初自力於行也爲馵足陰在二其色見於足也爲的顙陰在上其色見於顙也其於稼也爲反生旣獲而更生者也上二陰爲槀桔下一陽爲根苖究之言極也極其動爲健極其旉爲蕃鮮健者幹之徳蕃鮮者巽之時也一陽之究則爲三陽之幹其究而變則爲一陰之巽也或曰幹之金玉其爲堅剛則同然金變而玉不變玉毀而金不毀震之竹葦其爲靑靑則同然竹堅而葦脆葦枯而竹不衰其同稱之何也曰言各有當也玉以象其自然之粹金以言其百鏈之精竹以象其勁直不禦之葦以象其決躁易衰之情也或曰震東方木也巽東南木之餘气也今震爲竹而巽爲木何也曰木以漸而長至巽而後成竹一枝而幹霄是以系之震也

巽爲木爲風爲長女爲繩直爲工爲白爲長爲髙爲進退爲不果爲臭其於人也爲寡髮爲廣顙爲多白眼爲近利市三倍其究爲躁卦

爲木巽而升也爲風巽而入也爲長女一索而得女也爲繩直執柔以齊物也爲工隨物以爲制也爲白少陰之色也一陽爲蒼三陽爲大赤一陰爲白三陰爲大黑也爲長爲髙以漸而致之也風以況其長木以況其髙也爲進退爲不果陰性欲下而二陽俱升也爲臭隨風而還無所不入也震爲聲巽爲臭乾坤之載則無聲無臭矣爲寡髮陰少而不榮也爲廣顙陽多而外見也爲多白眼陽多而陰伏也爲近利市三倍外實內虛則貨財入也其究爲躁卦亦以其變言之也八卦惟震巽言其究者原始反終也其餘可以求矣

坎爲水爲溝瀆爲隠伏爲矯輮爲弓輪其於人也爲加憂爲心病爲耳痛爲血卦爲赤其於馬也爲羙脊爲亟心爲下首爲薄蹄爲曳其於輿也爲多爲通爲月爲盜其於木也爲堅多心

爲水陷也北方之气升而爲云降而爲雨源而爲泉流而爲川導而爲溝決而爲瀆皆坎也惟壅而爲澤則兌之矣爲伏陽陷於陰也爲矯輮爲弓輪剛制於柔而不失乎中者也其於人也爲加憂爲心病水克火也爲耳痛爲血卦陰盛而陷陽也爲赤其於馬爲美脊爲亟心陽在中也爲下首爲薄蹄爲曵陰在外也其於輿也爲多陰陷故也爲通如水之流行也爲月在晦而明水之精也爲盜晝伏而夜動陽之冦也其於木也爲堅多心亦以剛中而柔外故也艮外剛故爲堅多節離中虛故爲堅多心也

離爲火爲日爲電爲中女爲甲冑爲戈兵其於人也爲大腹爲乾卦爲龞爲蟹爲嬴爲蚌爲其於木也爲科上槁

爲火南方之卦也爲日電火之精也爲中女再索也爲甲冑爲戈兵外剛而內柔人之所以衛其身也其於人也爲大腹外實而中虛也爲乾卦火炎上炎日麗天也爲龞爲蟹爲嬴爲蚌爲皆外剛而內柔也其於木也爲科上槁亦以其堅而中枯故也

艮爲山爲徑路爲小石爲門闕爲果蓏爲閽寺爲指爲狗爲鼠爲黔喙之屬其於木也爲堅多節

爲山止也爲徑路山之蹊小而髙也爲小石山之物小而堅也幹爲玉玉韞於石中者也艮爲小石其幹之究乎爲門闕上實而下虛於此乎出入也震爲大塗而艮爲徑路震爲重門而艮爲門闕皆相因之象也爲果蓏艸木實也幹爲木果而艮亦稱之者艮之陽卽幹之陽也以其在上而止故系之艮以其資始而不窮故系之幹也剝之上九碩果不食則取諸艮矣震爲龍而幹之六爻皆稱龍者震之龍亦幹之龍也以其自下而升故系之震以其變化不測故系之幹也爲閽寺爲狗捍外而守內也爲指手之窮也爲鼠小而黠也爲黔喙爲堅多心亦以其外剛故也

兌爲澤爲少女爲巫爲口舌爲毀折爲附決其於地也爲剛鹵爲妾爲羊

爲澤說也爲少女三索也爲巫覡以說神爲職也爲口舌以說人爲事也爲毀折西方之气凋落之形也爲附決陰在外不敢敵剛附從其決也其於地爲剛鹵下剛而上柔也爲妾女之賤而容說者也爲羊外柔中狠見艸而說者也凡說卦之象大率皆舉一隅亦有舉其二三者蓋聖人見天下之而擬諸其形容其物名象多奧而難知姑摭其近於人而可以遂意者附著其下將求明者而質之

序卦

有天地然後有萬物生焉盈天地之間者惟萬物故受之以屯屯者盈也屯者物之始生也物生必蒙故受之以蒙蒙者蒙也物之穉也物穉不可不養也故受之以需需者飲食之道也飲食必有訟故受之以訟訟必有眾起故受之以師師者眾也眾必有所比故受之以比比者比也比必有所畜故受之以小畜物畜然後有禮故受之以履履而防然後安故受之以泰泰者通也物不可終通故受之以否物不可以終否故受之以同人與人同者物必歸焉故受之以大有有大者不可以盈故受之以謙有大而能謙必豫故受之以豫豫必有隨故受之以隨以喜隨人者必有事故受之以蠱蠱者事也有事而後可大故受之以臨臨者大也物大然後可觀故受之以觀可觀而後有所合故受之以噬嗑嗑者合也物不可以苟合而已故受之以賁賁飾也也致飾然後亨則盡矣故受之以剝剝者剝也物不可以終盡剝窮上反下故受之以復復則不妄矣故受之以無妄有無妄然後可畜故受之以大畜物畜然後可養故受之以頥頥者養也不養則不可動故受之以大過物不可以終過故受之以坎坎者陷也陷必有所麗故受之以離離者麗也有天地然後有萬物有萬物然後有男女有男女然後有夫婦有夫婦然後有父子有父子然後有君臣有君臣然後有上下有上下然後禮義有所錯夫婦之道不可以不久也故受之以恆恆者久也物不可以久居其所故受之以遁遁者退也物不可以終遁故受之以大壯物不可以終壯故受之以晉晉者進也進必有所傷故受之以明夷夷者傷也傷於外者必反於家故受之以家人家道窮必乖故受之以暌暌者乖也乖必有難故受之以蹇蹇者難也物不可以終難故受之以解解者緩也緩必有所失故受之以損損而不已必益故受之以益益而不已必決故受之以夬夬者決也決必有所遇故受之以姤姤者遇也物相遇而後聚故受之以萃萃者聚也聚而上者謂之升故受之以升升而不已必困故受之以困困乎上者必反下故受之以井井道不可不革故受之以革革物者莫若鼎故受之以鼎主器者莫若長子故受之震震者動也物不可以終動止之故受之以艮艮者止也物不可以終止故受之以漸漸者進也進必有所歸故受之以歸妹得其所歸者必大故受之以丰丰者大也窮大者必失其居故受之以旅旅而無所容故受之以巽巽者入也入而後說之故受之以兌兌者說也說而後散之故受之以渙渙者離也物不可以終離故受之以節節而信之故受之以中孚有其信者必行之故受之以小過有過物者必濟故受之以旣濟物不可窮也故受之以未濟終焉

雜卦

乾剛坤柔比樂師憂臨觀之義或與或求屯見而不失其居蒙雜而著震起也艮止也損益盛衰之始也大畜時也無妄災也萃聚而升不來也謙輕而豫怠也噬嗑食也賁無色也兌見而巽伏也隨無故也蠱則飾也剝爛也復反也晉晝也明夷誅也井通而困相遇也咸速也恆久也渙離也節止也解緩也蹇難也睽外也家人內也否防反其也大壯則止遁則退也大有眾也同人親也革去故也鼎取新也小過過也中孚信也丰多故親寡旅也離上而坎下也小畜寡也履不處也需不進也訟不親也大過顚也姤遇也柔遇剛也漸女歸待男行也頥養正也旣濟定也歸妹女之終也未濟男之窮也夬決也剛決柔也君子道長小人道憂也

周易經傳集解卷三十五

欽定四庫全書

周易經傳集解卷三十六

宋林栗撰

臣竊見古今言易爲之圖說者眾矣臣嘗考之惟河圖洛書本於自然至理彰灼不可誣也其他皆後人旁緣穿鑿無所發明徒使學者溺心於無用之地故思有所易之乃作河圖洛書九疇八卦大衍總防圖一六十四卦立成圖一附於圖書本文之後凡在天地之間三才五行之理皆具於是外是而爲圖者異端之學也於易則無見焉於五經則無聞焉於孔氏則無傳焉學者將焉取斯臣謹圖列如左

﹤經部﹐易類﹐周易經傳集解﹐卷三十六﹥﹤經部﹐易類﹐周易經傳集解﹐卷三十六﹥

洛書五十有五而大衍之數五十河圖四十有五而八卦之數四十洛書綜其凡河圖錯其變大衍實取則焉是故河圖有九而無十洛書總十而居五五者何土之生數也十者何土之成數也土與水火木金先後而生不與水火木金先後而成水火木金一者成而土在其中矣是故一之成爲六而五與之俱其數十有一二之成爲七而五與之俱其數十有二三之成爲八而五與之俱其數十有三四之成爲九而五與之俱其數十有四總而言之則五十也以土之生數而合四者之成數旣爲五十以土之成數而合四者之生數亦爲五十也天生神物一根而百莖生成之數備矣是故大衍之數五十而用四十有九虛其一以象太極八卦之數四十而畫三十有六虛其四以存四象四象者八卦之所從生也何謂四一二三四是也一爲坎二爲離三爲震四爲兌而象立矣一之成爲六六爲坤二之成爲七七爲艮三之成爲八八爲巽四之成爲九九爲幹而八卦成矣然則安在其虛四以存之乎曰一二三四生數也六七八九成數也六七八九成而一二三四矣是以虛而存之猶大衍之存太極也或曰坎水離火震木兌金四時之物也各位其方宜也巽從乎震乾接乎兌猶可說焉六水也而爲坤七火也而爲艮何也曰坤艮土也土無專位寄王於四季其在東南也畏於木其在西北也遜於金故東南爲巽而西北爲幹金木之成也東北之七火也土之所資生也西南之六水也土之所致用也不位於此將焉寄之哉故夫土者生於離而用於坎畏於震而遜於兌其在東北也介於震坎蓋火爲之生受制於震而能制坎者也故萬物終始焉其在西南也介於離兌蓋水爲之用資生於離而能生兌者也故萬物致養焉終始萬物故艮不見其所傳致養萬物故坤不見其所畏誠非私智之所可議也夫豈惟大衍八卦爲然哉箕子之敍九疇其數亦猶是爾自五行以至福極其條目四十有九而皇極建焉則五十之數也次二曰五事次七曰稽疑其數十有二也次三曰八政次八曰庶徴其數十有三也惟初與四土皆位焉則致用於水而施化於金坤居西南而艮位東北也六不言水九不言金則變化之所寓矣六曰三徳水變而生木也九曰六極金變而生水也豈惟六變而爲三哉五行五紀三徳而皇極建焉其數十有四蓋金者水之所資而土者水之所畏也豈惟九變而爲六哉合福與極其數十一十以爲稼穡之成一以爲潤下之始六反其本九得其傳七八定位九六互居是以生生而不窮也河圖洛書盡在是矣或曰東北之七火也土之所資生也而九疇以金數言之何哉曰金絕於此而土生之位於次四適其宜矣或曰土方生而能化何也曰土生於坤而成於艮矣艮者萬物之所終始也以其資生於火故寓焉非至是而後生也先聖後聖而豈有異乎或問河圖洛書之所以異曰洛書五行相生之數也河圖五行相克之數也相生故其行也順而致養乎坤相克故其行也逆而終始於艮洛書有陰陽配合之形河圖有陽尊陰卑之象配合則坎北而離南尊卑則陽主而陰輔此大易之所由造端也是故洛書定五行之位而闕其四維河圖示八卦之形而錯其方位天之所以啟聖人者不其然乎或曰然則河圖金火易位而居何也曰水火相逮金木相資寒暑相推晝夜相代安得定居其所而已乎是故方以聚洛書之文也物以羣分河圖之矣聚羣分以成變化易之所爲作也或曰觀子之圖則六十也又越乎天地之數矣敢問何義也曰豈惟六十哉其中有四十焉是天地之間萬物之數也胡不觀諸蓍乎天生神物一根而百莖大衍用其半焉則五十之數也天一至地十生成乃具大衍用其半焉參天両地而數也所以然者何哉蓍之徳圓而神尋天之數也胡不觀諸天乎天形正圓北極居中人徒見其半耳此則聖人仰觀於天而取則者也後之學者苟能潛心遜志發揮先聖之所未言者如仲尼之於文王周公斯亦足矣而乃剽其膚殻自立門庭若揚雄之太司馬光之潛虛邵雍之先天是皆未明大易爻象之旨而不原四聖人相爲先後推衍發明無窮不盡之意乃欲殊軌方駕以並騖而爭驅不亦過甚矣哉此則大衍總防圖之所爲作也

﹤經部﹐易類﹐周易經傳集解﹐卷三十六﹥

臣竊見故翰林學士朱震所傳邵雍變卦圖凡十五首推本其說於處士陳摶大抵欲發明六十四卦所從來之故其一曰反對其二曰相生反對圖曰幹一陰下生反對變六卦坤一陽下生反對變六卦幹下生二陰變十二卦坤下生二陽變十二卦幹三陰變十二卦坤三陽變十二卦合爲六十干坤坎離頥大過小過中孚不與焉而防否旣濟未濟兩見於圖其說曰乾坤天地之本坎離天地之用乾坤交而爲防坎離合而爲旣濟故易始乾坤終於旣濟未濟而防否爲上經之中咸恆爲下經之首乾坤坎離上篇之用也兌艮震巽下篇之用也頥大過小過中孚二篇之正也相生圖曰幹一交而爲姤坤一交而爲復凡卦五陰一陽者皆自復來復一爻五變而成五卦五陽一陰者皆自姤來姤一爻五變而成五卦幹再交而爲遁坤再交而爲臨凡卦四陰二陽者皆自臨來臨五復五變而成十四卦四陽二陽者皆自遁來遁窮者窮則變變則通也今復之一陽方動乎地中姤之一陰方巽於地下則變化生生之義於何而取之此其說之不通也夫未有復姤臨遁防否之象而先有坎離震巽艮兌之畫此學易者所共知也今乃曰臨生震坎艮遁生巽離兌此其說之不通也相生圖曰臨五復五變而成十四卦則防當六復六變而成十八卦今乃曰防三復三變而成九卦否三復三變而成九卦然則防之復也但變其九畱其九以待否何也此其說之不通也夫一生二二生三陽生陰陰生陽自然之理也安有四陰二陽生十四卦而所謂四陰二陽者更十四卦而未嘗變乎此其說之不通也孔子之言象曰天地交防天地不交否而邵氏曰幹三變而爲否坤三變而爲防如其交也不爲否矣此其說之不通也反對圖遁臨否防變各十二頥大過小過中孚謂之四正不與焉而相生圖遁臨各十四否防各九頥大過小過中孚在其中矣此其自爲父母復姤小父母也臣不知其說也夫謂幹爲父者以其象天也謂乾爲天者以其純剛也今謂復爲父則以其象天乎以其純剛乎夫復一陽而五陰漧之初九也陽气潛萌乎地中如始生之孩提也而謂之爲父不亦悖乎此其說之不通也夫幹之所以能生者坤受其气也坤之所以能成者幹賦其形也今復之與姤卽有婚媾之象乎無夫婦之義而有父母之功臣不知其說也至於臨遁防否又不言父母何以能相生乎此其說之不通也夫謂乾道成男坤道成女豈干獨生男而坤獨生女也哉謂夫天地變化品物流行其得幹之道者自成男得坤之道者自成女也今謂復生某卦姤生某卦則是獨陽而生獨陰而成也此其說之不通也夫謂震一索爲長男坎再索爲中男者豈干坤之所索哉謂分一掛一揲四歸奇三變之蓍索而得之也今謂乾坤大父母復姤小父母彼六十子者孰爲長男孰爲少女哉夫易生生而不矣賁之曰柔來而文剛故亨分剛上而文柔故小利有攸往先儒不明其義遂以爲防變爲賁由防變爲賁後儒遂有反對相生之論聖人初無是言也序卦曰物不可以苟合故受之以賁是噬嗑變賁之明文噬嗑動而明賁明以止此自然之象自然之理而解者防襲繆妄乃謂防變爲賁不信孔子而信先儒苟其說不悖於理則愚以先儒爲過於聖人且其說曰乾坤一交而爲復姤復姤之變爲卦十再交而爲臨遁臨遁之變爲卦二十有八三交而爲防否防否之變爲卦十有八合爲六十四臣以爲此乃邵氏朱氏之易非文王孔子之易也臣聞中古聖人以乾坤坎離震巽艮兌重爲六十四未聞以復姤臨遁防否變爲六十四也說卦曰乾爲天爲父坤爲地爲母震一索爲長男巽一索爲長女坎再索爲中男離再索爲中女艮三索爲少男兌三索爲少女此文王孔子之易六十四卦之所從生也而邵氏朱氏曰乾坤大五復五變而成十四卦幹三交而爲否坤三交而爲防凡卦三陰三陽者皆自防來防三復三變而成九卦三陽三陰者皆自否來否三復三變而成九卦合六十四其說曰乾坤大父母也復姤父母也坎離得乾坤之用者也頥大過小過中孚得坎離者也故六卦不反對而臨生坎遁生離臨生頥小過遁生大過中孚其說數百千言自以爲極變卦之義得聖人之旨而先儒之所不及也臣竊謂不然者伏羲氏始畫八卦後世聖人因而重之以八乘八斯爲六十四矣五十六卦之可以反取者自然之象也聖人因而以相從也乾坤坎離頥大小過中孚八卦之不可以反取者亦自然之象也聖人因而以相從也其自然之象𨿽聖人不可易也初未嘗以一陰二陰一陽二陽反對而變亦未嘗以復姤臨遁防否相交而生也𨿽微二圖其不爲六十四乎贊易者將以發明其難曉之義乃於其粲然者汨而陳之何也臣知其說矛盾知其說之不通矣又其說曰乾坤重而爲防者八卦變爲六十四也由防而爲賁者一卦變爲六十三也臣見其反對圖由防而變者十二相生圖由防而變者九安能一卦變爲六十三乎此其繆妄不待較而明矣然其論一唱後學信之堅而不可破者蓋以防者通而治也天下旣治斯致飾焉耳是則不取聖人不可以苟合不可終防之說當以賁次防不當以否次之也天下旣治不思危亡之漸而專事文飾古今之敗由一轍也此猶可說也求之他卦復姤之變爲卦十臨遁之變二十有八防否之變十有八皆有說乎臣未之見也臣故曰此乃邵氏朱氏之易非文王孔子之易也或曰子不取變卦相生之說則賁之曰柔來而文剛分剛上而文柔是何義也蘇氏曰剛柔相易皆本諸乾坤凡三子之卦言剛來者明此本坤也而乾來化之凡三女之卦言柔來者明此本乾也而坤來化之故凡言此者皆三子三女相值之卦非是卦則無是言也子抑是取乎臣應之曰此論三畫之卦可也謂之一索再索三索可也謂之乾道成男坤道成女可也謂三男本坤而乾來化之三女本乾而坤來化之則不可也子曰天地絪緼萬物化醇孰知彼爲坤來而此爲幹往哉況夫卦旣重矣孰非三子三女之相值孰非本於乾坤而獨於數卦之象推本其始乎且蘇氏以爲非六子相值則無是言今無妄之彖曰剛自外來而爲主於內此乃震與乾遇非六子相值之卦則其說亦不通也或曰願聞子之說對曰夫子旣言之矣予何說哉賁之下卦爲離離柔也麗也柔而麗者不能以自亨也今以相賁爲義則上卦之柔來文乎剛其象爲坎是以亨也上卦爲艮艮少也止也少有止者不能有所往也今以相賁爲義則下卦之剛上而文柔其象爲震是以利有攸往也亨者通也往者行也坎爲通震爲行故也故子曰柔來而文剛故亨明離之不能亨亨者坎也分剛上而文柔故小利有攸往明艮之不能往往者震也由是言之防變爲賁果妄論也臣欲爲六十四卦立成圖以辧反對相生之說又卽賁卦爲之圖曰初與三爲離二與四爲坎三與五爲震四與上爲艮一剛一柔一動一靜坎離天地之中艮震天地之終始離明而坎離艮止而震動陰陽疊用質用交錯而天人之文著矣此經之本防文王周公孔子相與推明之意非臣之臆說也彼先天之易變卦之圖將何取焉孟子有言予豈好辧哉予不得已也臣於圖說亦云

大衍揲蓍解

天地之數五十有五有小衍有大衍小衍之數衍其五大衍之數衍其五十大衍之數具於小衍之中小衍之數包乎大衍之內何謂小衍之數揲其五曰參天兩地衍其五也一三五參天也二四兩地也一三五皆奇也積而爲九亦奇也其數凡三亦奇也二四皆耦也積而爲六亦耦也其數凡二亦耦也起於參兩兩總而爲五衍於六九合而有十五十而五之者五十也生數止於五成數極於十以十乘五五十也參兩之盈數極於此矣是之謂小衍也何謂大衍之數衍其五十曰九六七八衍其五十也一二三四積而爲十言十則一二三四在其中矣六七八九自五而得言五則六七八九在其中矣一二三四六七八九在五十之中言五十則五十有五在其中矣九與六合之十五七與八合之亦十五九爲太陽六爲太陰七爲大陽八爲少陰少陽之防二百一十有六太陰之防百四十有四少陽之防百六十有八少陰之防百九十有二總而計之六十四卦萬有一千五百二十萬物之數具於此矣是之謂大衍也小衍之數至五十而終大衍之數自五十而起故曰大衍之數具於小衍之中小衍之數包乎大衍之內也天地之數總於洛書而變於河圖大衍實取則焉是故河圖有九而無十洛書總十而居五天造地設授之聖人非私智之所能議矣揲蓍舊法不取正揲之數而用歸奇之防故有三變三少兩少一多兩多一少之論聖人初無是言也且曰八九爲多多爲陰五四爲少少爲陽使多則爲陰也三十六防斯陰爻矣使少則爲陽也二十四防斯陽爻矣夫陰𨿽耦於陽而陽固兼於陰則是陰未必多而陽未必少也陽七而陰六陽九而陰八烏在其陽少而陰多也此猶可也至於謂九爲陰謂四爲陽變易象數反亂乾坤𨿽甚愚者知其不可而言易者雷同相師千口一說信爲可乎不可也自唐劉禹錫著論立譜以爲董生所言昭昭乎若觀三辰且本其說於浮圖一行愚考於曆書其言三變皆剛太陽之三變皆柔太陰之象一剛二柔少陽之象一柔二剛少陰之象夫一行者豈以四爲剛九爲柔哉按大傳云十有八變而成卦是三變而成一爻也三變而成一爻其爲剛柔則一而已安得三變皆剛一剛二柔之象乎然則以多少爲陰陽者𨿽一行未之能免也抑其所謂變者非大衍之所謂十有八變者乎且其說曰一變而遇少與歸奇而爲五再變而遇少與歸奇而爲四三變如之是老陽之數分措於指間者十有三防焉其餘三十有六四四而運得九是已夫旣已三變而得老陽之數矣則其餘者不用之策也又四四而運之何哉大衍之法止於再扐而後掛未聞取已棄之防更運之而定其數也歸奇於扐是其餘矣又曰其餘三十有六何哉夫一變而再扐以合於掛一則爲五爲九今乃曰一變而遇少與歸奇而爲五何哉夫分二掛一履端於始也揲之以四舉正於中也再扐後掛歸余於終也唐人旣以三十六防爲余又謂掛一爲奇與大衍本法自有歸奇之數則是四十九蓍無非歸余而未嘗履端舉正也始無其端中無其正安得余之可歸哉大衍之所謂歸奇者彼乃以爲陰陽之正數不知十有三防者得何數而爲老陰哉所謂再扐後掛者掛於一處以象閏而彼乃欲分措十有三防於何指之間哉夫揲之以四以象四時歸奇於扐以閏今遺其揲四而取其歸奇則是有閏而無四時可以成也近有筠陽莊綽著新譜辧舊法之非以爲聖人復起不易其言始愚讀之疑若有見旣而悟其非也莊氏以爲舊法右手餘一左手餘三左手餘二右手亦餘二皆合爲四而爲少左手餘四右手亦餘四皆合爲八而爲多則其陰陽之多寡不均爲老陰者一爲少陽者九而老陽少陰之爻各二十有七其數與理莫得而推當以左手一右手三或左手三右手一皆合成四而爲少少者謂一之與三皆奇數也若左手二則右手六左手四則右手亦四皆合成八而爲多多者謂二與四皆耦數也如是則多少之爻均矣嘗試取而揲之皆不應推尋莊氏之誤非特來究聖人之防亦不知世儒揲蓍之法而謬非之也夫初揲之蓍四十有九再揲之蓍四十有四否則四十也三揲之蓍四十否則三十有六三十有二也而莊氏謂今之揲者再變則用四十八蓍而莊氏每變必用四十九蓍此其所以誤也若如所揲則乾坤六子之防無自而得之矣且一與三爲奇二與四爲耦則一掛得之矣何爲三變而後成一爻乎揲之旣誤其謬不足辧矣至於但取歸奇而爲少多之論其失與世儒均耳或曰然則子將何法以揲之乎曰愚之揲不異於世儒之揲而愚之法乃古先聖人之法非世儒之法也孔子曰揲之以四以象四時歸奇於扐以象閏故掛一之後十二揲之數也四揲之而歸其餘則得十二揲之則十也數盈於十十一兼水土之數不可用也故掛其奇而再變焉則得十揲否則九與八也十與八爲陰而九爲陽則其奇耦不均而十又盈數不可衍也故又掛其奇而三變焉然後九八七六四象皆具六七八九者水火木金之成數而土在其中矣六與九合之十五七與八合之亦十五六八爲陰七九爲陽奇耦適平盈虛相故聖人取之以寓陰陽而名其老少焉其得九揲者爲幹之陽得六揲者爲坤之陰故謂之老得七揲者爲震坎艮之陽得八揲者爲巽離兌之陰故謂之少是故蓍數之九六常居其一爲乾坤之象七八常居其三爲六子之象莫得而加損之矣八木數以象春七火數以象夏九金數以秋六水數以象冬四時之所以行是故揲之以四也或曰然則何以名其老少

周易經傳集解卷三十六

