

欽定四庫全書

經部一

易纂言

易類

提要

【臣】等謹案易纂言十二卷元吳澄撰字幼淸號艸廬崇仁人宋咸淳末舉進士不第入元以薦擢翰林應奉文字官至翰林學士卒諡文正事迹具元史本傳是書用呂祖謙古易本經文每卦先列卦變主爻每爻先列變爻次列象占十翼亦各分章數其訓解各附句下音釋考證則經附每卦之末傳附每章之末間有文義相因卽附辧於句下者偶一二見非通例也澄於諸經好臆爲防竄惟此書所攺則有根據者爲多如師卦丈人吉攺大人吉據崔憬所引子夏本比卦比之匪人下增凶字據王肅本小畜卦輿說輻攺輿說輹據許愼說文尙徳載攺尙得載據京房虞翻子夏本泰卦包荒攺包巟據說文及虞翻本大畜卦曰閒輿衛攺日閒輿衛從鄭元虞翻陸希聲本萃卦萃亨刪亨字從馬融鄭元虞翻陸績本困卦劓刖攺臲卼據荀爽王肅陸績本鼎卦其形渥攺其刑剭據鄭元本比彖比吉也刪也字據王昭素本賁彖補剛柔交錯四字據王弼注震彖驚逺而愼邇也下補不喪匕鬯四字據王昭素所引徐氏本漸彖女歸吉也攺女歸吉利貞據王肅本坤象履霜堅冰攺初六履霜據魏志坎象樽酒簋貳刪貳字據陸徳明釋文【案澄注明言舊本有貳字陸氏釋文無之今世所行張弧陸希聲本皆同是文已刪去貳字徐氏通誌堂本乃劖補刋板增入貳字是顧湄等校正之時以不誤爲誤也謹附識於此】繋辭上繋辭焉而明吉凶下補悔吝二字據虞翻本繋辭下何以守位曰仁攺何以守位曰人據王肅本耒耨之利攺耒耨之地據王昭素本以濟不通下刪致逺以利天下六字據陸徳明釋文序卦傳故受之以履下補履者禮也四字據韓康伯本皆據引古義具有源流不比師心變亂其餘亦多依傍胡瑗程子朱子諸說澄所自攺正者不過數條而已惟以繋辭中說上下經十六卦十八爻之文定爲錯簡移置於文言中則悍然臆斷不可以爲訓矣然其解釋經義詞簡理明融貫舊聞亦頗賅洽在元人說易諸家固終爲巨擘焉乾隆四十六年九月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

易纂言卷首

元吳澄撰

易

【易者陰易相變易也上古包羲氏見天地萬物之性情形體一易一陰而已於是作一奇畫以象陽作一耦畫以象陰見一陽一陰之互相易也故自一奇一耦相易而爲四象八卦極於六十四卦是爲卦畫之象又作揲蓍之法教民以卦而占吉凶自一變而極於十有八變是爲蓍數之變卦象蓍變皆以陰陽相易故名之曰易其時未有易字也後之造字者合日月二文而爲易字日陽精昱乎畫月陰精昱乎夜日往則月來月往則日來陰陽相易而成晝夜故易從日從月字書乂謂易字象蜥蜴之形而假借爲變易之易蓋不然也禮記曰昔者聖人達陰陽天地之情立以爲易】





【羲皇畫卦之時先作此一畫一者爲奇陽之象也一者爲耦陰之象也陽渾合無間故一陰受衡卽開故二後人名之爲兩儀系辭傳曰易有太極是生兩儀邵子謂一分爲二朱子謂一奇一耦爲一畫者二是也其畫一其位二其奇耦之數三】

�

�

�

�

【奇耦一畫之上再加一奇一耦以象陰陽之有老少奇上加奇者陽之純故象老陽奇上加耦者陰雜於陽中故象少陰耦上加奇者陽雜於陰中故象少陽耦上加耦者陰之純故象老陰後人名之爲四象系辭傳曰兩儀生四象邵子謂二分爲四朱子謂兩儀各生奇耦爲二畫者四是也其畫二其位四其積畫八其奇耦之數十二蓋一畫加一爲二其位則倍二爲四也】

















【二畫之上又各加一奇一耦奇奇之上加一奇象天而名幹奇奇之上加一耦象澤而名兌奇耦之上加一奇象日象火而名離奇耦之上加一耦象雷而名震耦奇之上加一奇象風而名巽耦奇之上加一耦象月象水而名坎耦耦之上加一奇象山而名艮耦耦之上加一耦象地而名坤乾一兌二離三震四巽五坎六艮七坤八總名之曰八卦然當時未有乾兌離震巽坎艮坤八字及卦字也卽此各卦三畫之象而名爲干名爲兌名爲離名爲震名爲巽名爲坎名爲艮名爲坤也天地山澤日月水火雷風亦有其名而未有其字系辭傳曰四象生八卦八卦成列象在其中矣邵子謂四分爲八朱子謂四象各生奇耦爲三畫者八是也其畫三其位八其積畫二十四其奇耦之數三十六蓋二畫加一爲三其位則倍四爲八也】

【畫至三而卦有八爲卦之小成三才之象具矣故定爲此圖直豎則乾上坤下離左坎右震左後兌左前巽右前艮右後平布則乾南坤北離東坎西震東北兌東南巽西南艮西北系辭傳曰天尊地卑乾坤定矣說卦傳曰天地定位山澤通气雷風相薄水火不相射謂此圖也邵子曰太極旣分兩儀立矣陽下交於陰陰上交於陽四象生矣陽交於陰陰交於陽而生天之四象剛交於柔柔交於剛而生地之四象於是八卦成矣幹以分之坤以翕之震以長之巽以消之長則分分則消消則翕也乾坤定位也震巽一交也兌離坎艮再交也震陽少而陰尙多也巽陰少而陽尙多也兌離陽浸多也坎艮陰浸多也乾坤之名位不可易也坎離名可易而位不可易也震巽位可易而名不可易也兌艮名與位皆可易也離在天而當夜故陽中有陰也坎在地而當晝故陰中有陽也震始交陰而陽生巽始消陽而陰生兌陽長也艮陰長也震兌在天之陰也巽艮在地之陽也故震兌上陰而下陽巽艮上陽而下陰天以始生言之故陰上而陽下交泰之義也地以旣成言之故陽上而陰下尊卑之位也順數之乾一兌二離三震四巽五坎六艮七坤八逆數之震一離兌二乾三巽四坎艮五坤六也乾坤定上下之位離坎列左右之門天地之所闔辟日月之所出入是以春夏秋冬晦朔望畫夜長短行度盈縮莫不由乎此矣乾坤縱而六子衡易之本也】

�

�

�

�

�

�

�

�

�

�

�

�

�

�

�

�

【三畫之上又各加一奇一耦邵子謂八分爲十六朱子謂八卦各生奇耦爲四畫者十六兩儀之上加八卦八卦之上加兩儀是也其畫四其位十六其積畫六十四其奇耦之數九十六蓋三畫加一爲四而其位則倍八爲十六也】

�

�

�

�

�

�

�

�

�

�

�



�

�

�

�

�

�

�

�

�

�

�

�

�

�

�

�

�

�

�

�

【四畫之上又各加一奇一耦邵子謂十六分爲三十二朱子謂四畫各生奇耦爲五畫者三十二四象之上加八卦八卦之上加四象是也其畫五其位三十二其積畫一百六十其奇耦之數二百四十蓋四畫加一爲五其位則倍十六爲三十二也】

































































































































【五畫之上又各加一奇一耦邵子謂三十二分爲六十四朱子謂五畫各生奇耦爲六畫者六十四蔡氏謂八卦重爲六十四卦一卦之上各有八卦是也其畫六其位六十四其積畫三百八十四其奇耦之數五百七十六蓋五畫加一爲六其位則倍三十二爲六十四也邵子曰一變而二二變而四三變而八卦成矣四變而十有六五變而三十有二六變而六十四卦備矣】

﹤經部﹐易類﹐易纂言﹐卷首﹥

【畫至六而卦有六十四爲卦之大成兼三才而兩之萬物萬事悉備矣故又爲此圖以圎函方圎者象天周地外方者象地在天中說卦傳曰八卦相錯數往者順知來者逆謂此圖也邵子曰八卦相交錯而成六十四卦數往者若順天而行是左旋也皆已生之卦也知來者若逆天而行是右行也皆未生之卦也無極之前陰含陽也有象之後陽分陰也陰爲陽之母陽爲陰之父故母孕長男而爲復父生長女而爲姤是以陽起於復陰起於姤也夫易根於乾坤而生於姤復蓋剛交柔而爲復柔交剛而爲姤自玆而無窮矣復至幹凡百有十二陽姤至坤凡八十陽姤至坤凡百有十二陰復至幹凡八十陰陽在陰中陽逆行陰在陽中陰逆行陽在陽中陰在陰中則皆順行此眞至理案圖可見之矣邵氏曰此圖圓布者幹盡午中坤盡子中離盡卯中坎盡酉中陽生於子中極於午中陰生於午中極於子中其陽在南其陰在北方布者幹始於西北坤盡於東南其陽在北其陰在南二者陰陽對待之數圖於外者爲陽方於中者爲陰圓者動而爲天方者靜而爲地也】

右羲皇之易昔在羲皇始畫八卦因而重之爲六十四當是時易有圖而無書也後聖因之作連山作歸藏作周易𨿽一本諸羲皇之圖而其取用蓋各不同焉三易旣亡其二而周易獨存世儒誦習知有周易而已羲皇卦圖鮮或傳授而淪落於方伎家𨿽其說具見於夫子之系辭說卦而讀者莫之察也至宋邵子始得而揮之於是人乃知有羲皇之易而學易者不斷自文王周公始也今於易之一經首揭此圖冠於經端以爲羲皇之易而後以三易繼之蓋欲使夫學者知易之本源不至尋流逐末而昧其所自云爾【以上凡八圖其八卦定位六十四卦方圎凡二圖邵子得之於李之才挺之李得之穆修伯長穆得之希夷先生陳圖南蓋羲皇八卦重卦旣成之後作此二圖也儒者不傳而方伎家傳之以爲修養火候之節其一畫二畫三畫四畫五畫六畫凡六圖則朱子推而得之載於易學啟蒙𨿽失其傳授所自然考夫子系辭傳所言及邵子觀物外篇所推則古有此圖也必矣蓋羲皇未作八卦定位重卦方圓二圖之時先有此圖也故今定此以爲羲皇之易云】

易

連山

【艮下艮上】

【此連山易之首卦也以下六十三卦先後之次不可知】

右夏之易周官大卜掌三易一曰連山二曰歸藏三曰周易其經卦皆八其別皆六十有四或曰神農作連山夏因之以其首艮故曰連山今亡

歸藏

【坤下坤上】

【此歸藏易之首卦也以下六十三卦先後之次不可知】

右商之易子曰我欲觀殷道是故之宋而不足徴也吾得坤乾焉說者以坤乾爲歸藏或曰黃帝作歸藏商因之以其首坤故曰歸藏今亡【案夏商二易蓋因羲皇所畫之卦而用之以占筮卦序與先天自然之序不同故連山首艮歸藏首坤朱子易贊曰降帝而王傳夏曆商有占無文民用弗彰以爲二易無繇辭也或曰春秋左氏傳所載繇辭與周易不同者蓋夏商之易則以爲有繇辭矣然今莫可考證世俗所傳歸藏易僞書也】

易纂言卷首

欽定四庫全書

易纂言卷一

元吳澄撰

易

周易【周者岐山下之地名太王亶父自豳徙居其地至曽孫武王伐商爲天子遂以周爲有天下之號易始於羲皇周之文王在羑里時演羲皇八卦之名爲六十四且作彖辭周公相成王制禮作樂時又作爻辭以重卦之名及彖爻之辭乃文王問公所作故名之曰周易以別於夏商之易云】

上經第一【文王以六十四卦分爲上下二篇此篇首乾坤竟坎離對體之卦六反體之卦十二反體一卦爲二卦總計三卜卦謂之上經】

【幹下幹上】○【一之一上之一經八純父六陽辟主上九】

乾【此羲皇幹下幹上之卦而文王亦名之曰乾乾天也朱子曰幹者健也陽之性也陽之數奇三畫皆奇之卦名幹而象天三畫之幹重爲六畫上下皆幹則陽之純健之至也故幹之名不易】元亨【占也元首也文人上爲元在人一身之上爲眾體之長凡有大徳爲眾善之長曰元或居大位在人上官之正長家之宗嫡皆可曰元亨字與獻享之享同備物以獻謂之享亨者極盛之時百嘉聚防有如享禮眾美之物具備也萬物資始於幹是爲天徳之首幹有此元徳故能致萬物長茂蕃殖之亨也占者有長人之大徳者必亨】利貞【占也利者宜於事如刀之刈禾順而便也貞者主其事如木之楨榦正而固也占者宜於正主其事也】初九【初之畫得九爲幹之姤】潛龍【象也藏伏而不可見曰潛龍陽物震爲龍者一陽在坤體之下如龍之在地下也陽畫𨿽不具震體皆可象龍六畫之卦初二爲地二地之上初地之下也陽畫在初猶龍之潛伏於地下而未出見也】勿用【占也用謂用之以作事也筮得此爻者凡事皆不可作爲故曰勿用】九二【九居第二畫爲幹之同人】見龍在田【象也出而可見曰見田地上也二地上之位九居二猶龍之出見而在地上也】利見大人【占也見謂身親見之凡卦畫陽爲大陰爲小以三畫卦言二爲人位九居二爲大人而占者利於見大徳之人也】

九三【九居第三畫爲幹之履】君子終日幹幹夕惕若【象也君者臣之所事也子者貴稱也天子之大夫稱子諸侯未逾年亦稱子諸侯有臣天子之大夫亦有臣自其臣尊稱之曰君本稱曰子而又尊之故曰君子而凡有位者皆通稱之又借以爲有徳者之稱也三爲六畫卦之人位陽剛得正人之有賢徳者君子也三變爲柔二三四成離離爲日三爲人間二爲地上日照人間將至於地日將終之時也故曰終日幹幹謂下幹之終接上干之始也日旣終則爲夕矣惕戒愼恐懼之意乾剛實心有主故能敬惕】厲【占也厲危也在下之上如登髙臨深故危】無咎【占也無咎者善其能補過處危地本當有咎以其終日幹干進修不息至夕猶惕然戒懼故無咎也】

九四【九居第四畫爲幹之小畜】或躍在淵【象也或者非必之辭淵者地之下龍所潛處謂初也四之位在人之上天之下與初之位相應言龍潛在淵或其時可以飛而上天則躍而出也旣躍則不復在淵而猶言在淵者謂在淵中度其可躍而後躍也見龍在田者謂己見而在於田飛龍在天者謂已飛而在於天皆言其已然故爲已定之決辭而稱龍或躍在淵者謂將躍而猶在於淵蓋言其將然故爲未定之疑辭而稱或淵乃四所應之位而非四所居之位也】無咎【占也能審度其時之可故無咎】

九五【九居第五畫爲幹之大有】飛龍在天【象也六畫之卦五上爲天】利見大人【占也與九二同五爲上卦之人位】

上九【上之畫得九爲幹之夬】亢龍【象也亢人之喉骨剛而在上者也故剛而居髙曰亢】有悔【占也悔謂事闕敗而追恨也】

用九【六畫俱得九爲乾之坤】見羣龍無首【象也羣龍六畫皆陽也幹爲首以人身而諭卦之上畫爲首首剛而在上六陽皆變幹體不存則無有剛而在上者矣故曰無首見羣龍無首猶睽上九言見豕負塗】吉【占也六畫皆陽剛之過也變爲柔則不偏於剛矣所謂剛健中正純粹精也故吉經彖辭凡五字爻辭凡六十二字漧漧燥之幹假借渠焉切亨與獻享之享同古讀爲香今許庚切見龍賢徧切利見見羣龍如字亢苦浪切注長知兩切出見曰見已見賢徧切潛處昌據切不復扶豆切度待洛切】

【坤下坤上】○【八之八上之二經八純母六陰辟主上六】

坤【此羲皇坤下坤上之卦而文王亦名之曰坤坤地也朱子曰坤者順也陰之性也陰之數耦三畫皆耦之卦名坤而象地六畫之卦上下皆坤則陰之純順之至也故坤之名不易】元亨【占也坤之徳可以配幹故亦名元而可以致亨也】利牝馬之貞【占也牝馬占中之象也放牧之地馬羣中之牝者順以從陽而専於一此占謂宜専一順從於陽以正主事也】君子有攸往先迷後得主【占也君子有所往者其先迷失道路其後乃得所主陰不可先倡但可後隨陽明陰暗六畫純陰暗昧之象故迷凡卦各有一爻爲主彖爻之辭言主者皆謂主爻也坤之上六爲主爻主在卦終故後乃得主】利西南得朋東北喪朋【占也凡卦之位四爲西三爲南初爲東上爲北朋同類也占者利於行西南方則得其朋類若行東北方則失其朋類也蓋六四六三二陰相比近故爲得朋初六上六二陰相隔逺故爲喪朋】安貞吉【占也安謂靜也安靜者坤道故正主事則吉也】

初六【初之畫得六爲坤之復】履霜【象也卦之下畫爲地人所履也霜者露所結露者坤土之气所化】堅冰至【象也自五月一陰生九月而五陰陰消陽將盡則露爲霜矣其時猶有一陽未爲純坤也馴至十月則六陰爲坤而水凍爲冰至十一月以後而冰益堅夫履霜在坤體未成之前堅冰在坤體旣成之後然初履霜而已知堅冰之必至蓋陰盛必至於極而陽消必至於盡也有國家者能知此戒則其於折姦萌塞禍原宜早圖之豈可坐待其盛哉有象無占占在象中】

六二【六居第二畫爲坤之師】直方【象也以卦體則坤之中以卦位則地之上故以地取象六居中而變爲剛象地之中天气自下而上故曰直初二兩耦畫像地之方故曰方】大不習【象也以直計之地之厚上下相去三萬里以方計之地之廣輪東西相去南北相去亦各三萬里直之厚方之廣有形之物其大無可與比故曰不習習重也言不再有如此大者也】無不利【占也筮得此爻於事無所不利】六三【六居第三畫爲坤之謙】含章【象也含如口之含陰陽相間雜而成文曰章生萬物粲然有章者陽之爲也然非陰成之則不可坤陰含蔵陽气於內陽內陰外有衣錦尙防闇然日章之美三變爲陽有章在內四含之於外而不見其美也】可貞【占也可以正主其事也謂可不謂利於義則可不能必其利也】或從王事無成有終【占也謂儻或從王事𨿽無成完而可以有終蓋有人倡之已無全功故曰無成人倡之於先已畢之於後故曰有終】

六四【六居第四畫爲坤之豫】括囊【象也括謂結之也坤體虛而容物囊之象也四變爲奇塞壓其上猶括結囊之上口人之謹閉其口而不言亦猶是也】無咎【占也】無譽【占也不言𨿽可免過咎而亦無稱譽也四變爲剛而應初如否之初四上下不交故其象占如此】

六五【六居第五畫爲坤之比】黃裳【象也五位在中其色爲黃坤畫耦象裳之兩開不屬初爲足二爲脛三爲股而四則身也當裳之要坤爲布帛六五以黃色之布帛爲裳掩蔽下四畫猶裳之掩蔽人下體也】元吉【占也徳位之無者得此占則吉】

上六【上之畫得六爲坤之剝】龍戰於野其血黃【象也陰變爲陽象龍地與天連接處爲野上之位天也坤之畫地也上位之天與坤畫之地相接故象野坤之六陰皆民也上六化陽象龍臨於五民之上則民而爲君矣坤爲民乃其素分順也民而爲君則不順而逆矣上六一民爲逆五民之順其肯從之乎故下之五陰與之戰於野戰則上六敗而遭傷故其血黃气陽也血陰也陰傷故言血者暫變爲黃之色黃者本質爲陰之色𨿽變爲陽而質則陰故其血𨿽而猶黃也順者理直故下之五陰戰而勝逆者理不直故上之一陰敗而傷或曰血者陰之傷也何以知其非下五陰之傷而必其爲上一陰之傷乎曰下五陰傷則其血黃而已無也且且黃二色混雜以是知其爲上六一陰之血也蓋上六陰質化陽君而非君民而非民有如王莽黃巢之死項氏曰黃說者謂陰陽俱傷爻辭惡陰之盛故陳其禍敗以爲戒血指陰而言無與陽事澄案舊說以爲陽與上六戰故項氏云然今觀卦內無陽何以得陽與上六戰乎】

用六【六畫俱得六爲坤之乾】利永貞【占也坤之六陰皆變爲陽其占利於永久正主事陰柔非能永久者變爲陽故能永久也】

【經彖辭凡三十字爻辭凡六十字坤困昆切牝頻忍切喪息浪切注比近皮二切夫履音扶占見賢徧切後不見同與比補履切間居限切衣因旣切防科茗切闇囚感切屬之欲切要亦遙切接處昌據切分符問切惡烏路切無與因據切】

【震下坎上】○【四之六上之三緯八純艮變主九五】

屯【此羲皇震下坎上之卦而文王名之曰屯屯之字象艸上穿出地而下猶未伸物始生艱難未暢達之時也內卦乾始交坤成震而外卦幹之一陽陷於二陰有所艱阻人方行動於內而外阻艱難故爲屯】元亨【占也元謂九五】利貞【占也屯之時未易亨也其占爲大徳之人能致亨則利於正主事】勿用有攸往【占也此占於坎取義卦變艮三往五陽陷於二陰之中故勿宜用之有所往】利建侯【占也此占於震取義卦變艮上來初一君居內爲二民之主諸侯之象也故利於筮立君】

初九【初之畫得九爲屯之比】磐桓【象也磐石也桓杙也四坎之下畫爲石互艮之中畫爲木四下應初初地之下也象磐石之根著於地桓本之埋豎於地也震爲足初剛變爲柔則足弱不能動猶磐石桓杙之在地而不可動也】利居貞【占也居者靜處也旣未可動但利於居而貞春秋傳云弱足者居】利建侯【占也與彖辭同上言居貞若建而爲侯則不可居矣春秋傳云侯主社稷臨祭祀奉民人事鬼神從防朝又焉得居然則初之磐桓非終不動者也磐桓居貞以剛變爲柔取義建侯以不變取義】

六二【六居第二畫爲屯之節】屯如邅如【象也如語助邅遲回不進也二有正應然逼近初剛欲進不能故屯邅】乘馬班如【象也乘馬四馬也班分也猶班師之班卦四陰四馬之象下二陰震馬也上二陰坎馬也四陰爲五所間隔四馬分散之象一車有二服二驂則行四馬分散則不行矣】匪防防媾【象也坎爲冦象五爲二之正應非冦也乃防媾也】女子貞不字十年乃字【占也二以柔居柔女子也字許嫁也禮記曰女子許嫁笄而字二爲初剛所逼而不得往從五猶女子爲彊暴所淩而未得成防也其占爲女子所正主之事防議不成二三四五坤坤數十過坤十數則逢五正應而許嫁矣】

六三【六居第三畫爲屯之旣濟】卽鹿無虞惟入於林中【象也卽就也鹿虞翻王肅作麓山足也三互艮下畫山之足也虞掌山澤之官四當三之前在艮山之間虞人之象然應初比五與三不相得不爲三之向導故三卽鹿而無虞人也平地有竹木曰林互坤爲平地互艮木也震竹也震坤艮之交故象林坤之中畫故曰中就山麓而獵者必資向導若無虞人向導則惟有陷入林中而已】君子防不如捨往吝【占也防鄭作機弩牙也逸書云若虞機張楚辭云矰弋機而在上凡設械以取禽獸皆曰機不但機弩而已捨釋也占謂君子機而取禽獸不若捨置而不爲若往則未必獲禽徒取羞吝也】六四【六居弟四畫爲屯之隨】乘馬班如【象也與六二同】求防媾往吉【占也四𨿽柔弱不行然初爲正應上進就已故占者若求防媾而往則吉也凡言往者皆謂自內適外】無不利【占也筮得此爻者占求防固吉占他事亦無所不利蓋四𨿽才弱然居得其正又有剛正之應求已故也】九五【九居第五畫爲屯之復】屯其膏【象也坎爲豕爲雨爲雲考工記天下之大獸五膏者脂者膏謂犬豕五在坎體之中豕之膏也時雨謂之膏雨言其潤澤如膏也凡坎在上體者象水之气升而爲云屯需是也坎在下體者象水之液降而爲雨解是也屯卦坎在上爲云而不爲雨天之膏澤艱屯而不下之象】小貞吉【占也】大貞凶【占也凡易經言小者皆謂陰言大者皆謂陽此爻之辭小指六二大指九五屯之二五中正相應非不善也方時之屯未克有濟六二在下𨿽有乘剛之難然守正俟時終必復常是小者之貞可以吉也九五之尊命令不行威權去已不能度時審勢而有所作爲必招禍敗此大者之貞所以凶也筮得此爻者若所遇之時與象相類在下卑小之人主事可吉在上尊大之人主事則凶也或所遇之時與象不同則隨其時隨其事隨其人而審處之以合占之意】

上六【上之畫得六爲屯之益】乘馬班如【象也與二四同項氏曰凡稱馬者皆陰爻惟大畜九三特舉幹本象稱良馬他馬皆陰也屯稱馬者卦中四陰也四馬之中獨六三居剛故無虞而徑進二四上居柔皆班而不行屯之時柔者不能行也】泣血漣如【象也泣者無聲而出涕血者出涕如出血也漣泣貌凡身之液皆水也項氏曰坎爲水故有泣血之象陰柔難輔勢孤無應無可廷之防矣】

【六畫俱九六爲屯之鼎】

【經彖辭凡十三字爻辭凡八十七字屯張倫切磐俗本作盤邅張連切乘繩證切捨音捨注險難乃旦切未易以豉切著直略切傳直戀切朝音潮焉伊虔切間居限切比皮二切解音蟹度待洛切】

【坎下艮上】○【六之七上之三緯八純震變主九二】

蒙【此羲皇坎下艮上之卦而文王名之曰蒙蒙者昏昧無所見如巾之掩覆艸之遮蔽然艮山之下有坎險險在內而止於外故爲蒙】亨【占也蒙而開啟之則不蒙矣占者所以可亨也】匪我求童蒙童蒙求我初筮告再三瀆瀆則不告【占也古者占筮不過三一不吉則可再再不吉則可三三不吉則止不復筮故文王特於蒙比二卦彖辭三筮再筮之例匪我求童蒙童蒙求我者所筮之事也我謂教師指九二言九二卦主故稱我童蒙謂學子指六五言六五艮少男故稱童蒙禮有來學無往教凡筮人來從師問道初筮若得此卦則可告之告謂許其來學而教之也或初筮不吉再筮而得此卦或再筮不吉三筮而得此卦𨿽非不吉之占然因至再至三瀆神而後得與初筮卽得此卦者不同所以不告之也】利貞【占也承上文凡再筮三筮而得此卦者利於正主事也】

初六【初之畫得六爲蒙之損】蒙【象也卦之四陰蒙者也二陽治蒙者也陰斂閉陽開之初六近九二之陽得陽之開如徹去其覆冂然】利用刑人【占也凡易言用刑必有震二三四互震九二震之下畫爲用刑之主初六得九二開柔變而剛能肋九五施教刑四居相應之位獨逺於陽初變爲陽而應四治四之蒙四爲受刑之人初爲承稟於二以施刑於四故其占爲利於用以刑人也刑如周官所謂鄕刑上徳糾孝圖土聚教罷民以明刑恥之刑人不虧體罰人不虧財者蓋以教愚蒙之民使之知恥知畏而攺過遷善非五刑之刑也】用說桎梏以往吝【占也上爲施刑之人占以初柔變爲剛而言也此爲受刑之人占以初柔未變而言也桎足械梏首械互震爲足初足械也而在震足之下足械已脫於脛之象坎爲耳四首械也而在坎耳之外首械已脫於項之象初畫四畫耦而不連如械木之判而不合故象桎梏之已說者案周官火司冦乎罷民桎梏而坐諸嘉石或旬有三日或九日或七日或五日或三日以此恥之使知攺悔旣說桎梏之後當羞愧懲艾而不出若遽有所往則吝矣】

九二【九居第二畫爲蒙之剝】包蒙【象也包如包裹之包容物於內也陽畫連亙有包之象二剛而得中能包裹羣蒙者】吉【占也】納婦吉【占也二五正應如夫婦二居內五在外猶婦在父母家將納之歸夫家婦人內夫家也上之吉泛言之凡事皆吉也此之吉指定言之占納婦則吉也】子克家【申明納婦吉之義克家者能勝治家之任也以剛中之子納柔中之婦得其內肋則克家矣項氏曰二爲子上其嚴君與】

六三【六居第三畫爲蒙之蠱】勿用取女【占也陰柔不正故其占爲勿用之以取女】見金夫不有躬【申明勿用取女之義見謂近接於目金夫謂九二六三有正應在上乃近見九二剛彊富實之夫而不能保有其躬以爻位言之四爲躬六四柔而正比應皆無陽女之獨處無夫可從能保有其躬者六三不正捨其夫而貳於所見之金夫不能如六四之保有其躬也故曰不有躬】無攸利【占也柔而不正不擇所從以占他事亦無所利】

六四【六居第四畫爲蒙之未濟】困蒙【象也困者四面皆窮無路可通也陰之愚蒙必資陽之啟蒙卦四陰惟六四不與九二上九之陽爲比應僻逺愚民無君師以治之教之者也故爲困窮之蒙】吝【占也蒙而獨無啟之者所以吝也】

六五【六居第五畫爲蒙之渙】童蒙【象也五艮體爲童柔中而應於剛中之二如童稚之蒙有所受教】吉【占也】

上九【上之畫得九爲蒙之師】擊蒙【象也二剛皆治蒙者九二剛而得中其於蒙也能包之治之以寛者也上九剛極不中其於蒙也乃擊之治之以猛者也艮爲手有擊象】不利爲冦【占也冦謂六三坎體陰柔不中正冦也】利禦冦【占也治蒙之初而用刑已非得已況治蒙之終而用兵乎聖人於初爻爲用刑受刑之人兩設其占於上爻爲受兵用兵之人乂兩設其占焉上九六三正應六三愚蒙爲冦者也上九治蒙禦冦者也其占爲冦者不利而禦冦者利夫葛伯之仇餉宻人之不共湯文王用兵擊伐之者以其昬迷不悛故也彼若能悛則此無可禦之冦而兵亦不用矣禦者止之使不爲防也上之義取諸艮

六畫俱六九爲蒙之革】

【經彖辭凡二十三字爻辭凡六十二字告公獨切說吐活切桎眞失切梏公獨切取十聚切注不復扶豆切比皮二切後同少式照切斂上聲徹去起呂切覆孚阜切同茗狄切罷音皮上爲此爲云僞切後爻爲同艾音乂勝平聲君與音余捨音捨夫音扶餉式亮切共音恭悛聰全切】

【乾下坎上】○【一之六上之四緯四陽大壯變主九五】

需【此羲皇乾下坎上之卦而文王名之曰需需須待也幹健上進坎險在前故須待也】有孚【占也五以中實感人而人應之】光亨【占也申上意言有人之孚致光顯而亨也】貞吉【占也正主事則吉也】利涉大川【占也需自大壯而變四往居五三四五互離成舟象】

初九【初之畫得九爲需之井】需於郊【象也卦中四畫像國中初上象國門相近之郊去險尙逺而需待不進需於郊者也】利用恆【占也初九變爲柔成巽得恆下體四五變惟上六不變成震得恆上體初𨿽變而終不變則爲恆也至終不變是能常久須待不進而近險也】無咎【占也】

九二【九居第二畫爲需之旣濟】需於沙【象也九二剛而在地上位與坎水之中相應猶沙地𨿽未瀕水而逺水已漸潰於其中故曰需於沙】小有言終吉【占也小陰也謂二若變爲柔則其占如此有言如鄭息有違言謂以口語相傷也小者得此占𨿽人有違言而自處不失其中故終吉也】九三【九居第三畫爲需之節】需於泥【象也三近坎水剛變爲柔亦如水際之濕土故爲泥謂須待於瀕水之泥也】致冦至【象也坎𨿽爲冦已不逼近之則冦何由而至三進逼於險是自致坎冦之至也】

六四【六居第四畫爲需之夬】需於血【象也四已在險地坎爲血卦故曰需於血】出自穴【象也出謂自內而出外也四者坎內之耦盡象穴往順於五則是自穴而出在外矣】

九五【九居第五畫爲需之泰】需於酒食【象也坎水爲酒二三四互兌爲食九五剛中正位天位酒食燕樂以俟之而已】貞吉【占也】

上六【上之畫得六爲需之小畜】入於穴【象也入謂自外而入內也四爲穴上應三是入於穴之內也上獨不言需者時旣終矣無復有所需也】有不速之客三人來敬之【象也因以教戒占者不速不召也客三人幹三陽也幹爲客來謂處於內如泰之大來也幹三陽在內乃其素處之位非上六所召而來者上六柔正下應九三之陽初二與九三同爲陽類上六皆敬之也】終吉【占也以陰在上能敬在下之陽故居需之終而吉也】

【六畫俱九六爲需之晉】

【經彖辭凡十一字爻辭凡六十一字注漸漬將廉切樂音洛無復扶豆切】

【坎下乾上】○【六之一上之四緯二陰遁變主九二】

訟【此羲皇坎下乾上之卦而文王名之曰訟訟以言相爭辧也以二人言則上剛下險以一人言則內險外健所以爲訟】有孚【占也二以中實感人而人應之】窒惕【申占之意言𨿽有孚者然猶窒塞未通而惕懼中實故窒得幹健之中畫故惕】中吉【占也凡易言初中終皆謂其時中之時吉者訟至中半而止則吉也】終凶【占也終之時凶者訟至終極而不止則凶也終凶𨿽勝亦凶況不勝乎】利見大人【占也大人者幹之九五也】不利涉大川【占也訟自遁而變三來居二二三四互離有舟象渉川之舟利於進前不利於退後需主爻九五自四上往爲五進舟而前所以利也訟主爻九二自三下來爲二退舟而後所以不利也】

初六【初之畫得六爲訟之履】不永所事【象也此邵子所謂意象也柔弱居下不能終訟故有不永所事之象】小有言終吉【占也初六陰也故曰小其占始𨿽有言語之傷至終則吉也】九二【九居第二畫爲訟之否】不克訟【象也能勝曰克二與五訟五剛中正居尊位非可勝者故二不克訟】歸而逋【象也訟由遁而變遁以六居二訟則九居二二不克訟變剛爲柔以避五則九二還爲遁之六二故曰歸而逋】其邑人三百戶【象也二變成坤坤爲邑二爲人艮二畫之耦爲門戶者門之半故一畫之耦爲戶庶人有戶無門故民數以戶稱坤之數十十其十爲百坤三耦爲三百戶三又坎數也】無眚【占也眚過尢也處弱避彊邑小民寡所以無眚】

六三【六居第三畫爲訟之垢】食舊徳【象也五四三互兌之倒體口向內而食也陰虛食陽之實上九應六三六三食於上九也舊謂素常徳謂所得之食上九在上而食人六三在下而食於人三之從上乃食其素常所得之食也】貞厲終吉【占也以正主事始𨿽危而終得吉也危謂處險而上九應之終可吉以其能從陽剛之應也】或從王事無成【占也從王事坤六三謂無成而有終但不敢爲倡而已訟六三止云無成則終始皆無矣】

九四【九居第四畫爲訟之渙】不克訟【象也與九二同四亦訟五而不能勝也】復卽命【象也復還其舊也卽命就受命也命自上出者也四訟五則拒上命矣旣不克訟變則爲柔復其舊而受上命也四變成巽巽爲命故有復而卽命之象】渝【象也渝變也變其訟上逆命之非也】安貞吉【占也安靜以正主事則吉也】

九五【九居第五畫爲訟之未濟】訟元吉【占也居訟之時有長人之善而吉也項氏曰人謂九五爲聴訟之君非也爻象皆稱訟何謂聴訟但訟卦五爻皆不正惟九五一爻旣中且正中則我不終訟正則人不克訟此訟之最善者或爲徳之尊或爲位之尊不必專指人君也】

上九【上之畫得九爲訟之困】或錫之鞶帶終朝三褫之【象也錫與也鞶帶革帶也所以系鞸系佩凡命服先束革帶乃加大帶三四五互巽爲股上九一畫連亙當股之上鞶帶之象也自旦至食時爲終朝五之位爲日之正中上之位在五之外偏而不中故爲日之朝褫鄭本作拕徒可切晁氏曰如拕紳之拕澄案若只依今本作褫與搋通用訓拽亦拕之義訟勝受服矜喜之極故終朝之間三拕拽而加諸身也上九與坎之上畫爲應二坎數也項氏曰凡訟皆起於剛而止於柔九二九四皆剛者也是以起訟終以居柔而不克訟故一逋一渝皆變而止初六六三𨿽居剛位而其徳皆柔故能終吉一爲不永所事一爲從事無成獨九五一爻有全剛之資有尊大之勢可以訟矣而居中履正非好訟者也故爲元吉上九以剛居柔可以不克訟矣而在訟之終居髙用剛不勝不已此終訟之凶人也】

【六畫俱六九爲訟之明夷】

【經彖辭凡十八字爻辭凡七十一字褫敕紙切注食於食人音嗣長人知兩切好訟虛到切】

【坎下坤上】○【六之八上之五緯一陽復變主九二】

師【此羲皇坎下坤上之卦而文王名之曰師師眾也一陽在下卦之中眾陰從之有將帥統眾之象焉】貞大人吉【占也正主用師之事者必大人乃吉大人九二也陽爲大二人位舊本作丈人崔氏憬曰子夏傳作大人今案子夏傳𨿽後人附托之書然此彖作貞大人吉與困卦彖辭同皆以內卦坎中畫九二爲大人其義爲得丈字蓋大字之訛又案太眾首擬師卦其贊辭曰丈人防孥蓋用易語則大之訛爲丈在先漢已然矣王弼解丈人爲嚴莊之稱陸績則云丈人者聖人也澄案論語莊子等書稱丈人者謂老人無力以老而扶杖故曰丈人解爲嚴莊固未當若績之意則是而無此訓義今定從崔說作大】無咎【占也程子曰吉而無咎也蓋有吉而有咎者有無咎而不吉者吉且無咎乃盡善也吉謂必克無咎謂合義】

初六【初之畫得六爲師之臨】師出【象也在一卦之內由內而外爲出】以律否臧【象之教戒辭也謂師出之初冝以律而否臧之春秋左氏傳曰執事順成爲臧逆爲否有律以如已也故曰律否臧此蓋謂聴吹律之聲以占師之或否或臧也案周官春官大師之職執同律以聴軍聲而詔吉凶鄭注引兵書云王者行師出軍之日授將弓矢大師吹律合音宮則軍和士卒同心商則戰勝軍士彊角則軍擾多變失士心微則將急數怒軍士勞羽則兵弱少威明又案春秋傳晉人聞有楚師師曠曰吾驟歌北風又歌南風南風不競多死聲楚必無功杜注云歌者吹律以詠八風又案史記律書曰六律爲萬事根本其於兵械尢所重故望敵知吉凶聞聲效勝負武王伐紂吹律聴聲推孟春以至於季冬殺气相並而音尙宮司馬氏索隠云古者師出以律凡出軍皆聴律聲澄謂律自坎取象荀九家逸象坎爲律上下空而陽气實其中也】凶【占也初柔弱在下而不正不正非出師之義柔弱非出師之才故凶然聖人先教戒之俾師出之初定其否藏於律囚律聲之不吉而師不出則不至於凶也】

九二【九居第二畫爲師之坤】在師【象也在師在軍中也古者制軍之法二千五百人爲師五師爲一軍軍將皆命卿九二以一陽在五陰之中猶一軍將在五師之中也】中吉【占也中者以二居下卦之中也其占爲中主之時則吉亦以戒其老師黷武也】無咎【占也與彖辭同】王三錫命【申明中吉無咎之義將之在師者中之時吉且無咎當膺王三錫命之寵錫命如王使宰周公錫齊侯命王使內史過錫晉侯命也至於三者天寵之優渥也二應在五五爲王三坎之數也】

六三【六居第三畫爲師之升】師或輿屍【象也坎爲輿人死曰屍盧氏曰坤爲屍坤屍在坎輿之上故象輿屍範氏大性曰二爲卦主三以失位之柔而乘之此師之所甚忌者故有僨軍之象古者兵𨿽敗猶不忍棄死者故載屍以歸輿戶猶以車載棺而謂之輿櫬也或者有時而然之辭】凶【占也】

六四【六居第四畫爲師之解】師左次【象也春秋師次於郎師退次於召陵左氏傳曰凡師三宿爲次虞氏曰震爲左澄案兵事尙右右爲前左爲後故八陳圖天前衝地前衝在右天后衝地後衝在左左次猶言退舍謂不進前而退後也】無咎【占也程子曰師之進以彊勇也四以柔居陰非能進而克捷者度不能勝而完師以退愈於覆敗逺矣】

六五【六居第五畫爲師之坎】田有禽【象也田謂二下卦坎有禽象田有禽則可以獵獲】利執言【象也執言謂奉辭以伐罪】無咎【占也程子曰師之興必以蠻夷猾夏冦賊姦宄爲生民之害不可懷來然後奉辭以誅之如此而動乃得無咎若輕動以毒天下咎矣】長子帥師弟子輿屍【象也凡次子以下爲長子之弟者皆曰弟子震爲長男坎爲中男九二震之下畫長子也六三坎之上畫弟子也帥師當專任長子若又兼任弟子則事權不專威令不一必至喪敗而輿屍以歸六三居剛而乘九二之丄如先谷不順荀林父之命馬謖固違孔明節制以取敗者故有此象】貞凶【占也正主其事而如此則凶程子曰自古任將不專而致覆敗者如晉荀林父邲之戰唐郭子儀相州之敗是也】

上六【上之畫得六爲師之蒙】大君有命開國承家【象也六上變爲剛居一卦之上大君之象巽風震雷皆命令之象互震在下大君之命自上而達於下也三四五互坤爲國震爲諸侯開國也上變則二三四五上成離象家震爲長子承家也此以師之終言之用師成功大君有命命之或開國爲諸侯或承家爲大夫也】小人勿用【占也小人謂細民農工商賈也庶人在官者亦是若小人得此爻之占則勿用蓋開國承家之賞非小人之所可當也】

【六畫俱六九爲師之同人】

【經彖辭凡七字爻辭凡六卜九字大人舊本作丈人今依崔憬所定否音鄙長子知兩切注天師之職大音泰傳直戀後同內史過君和切債音奮櫬初覲切度待洛切覆敗孚卜切喪敗喪去聲谷胡谷切謖所六切賈音古】

【坤下坎上】○【八之六上之五緯五陰剝變主九五】

比【此羲皇坤下坎上之卦而文王名之曰比二人反面相從謂之比一陽居尊而五陰從之如五家爲比而比長統之也】吉【占也人相附從則無乖爭故吉】原筮元永貞無咎【占也原再也再熟之蠶謂之原蠶初筮而得此比卦者其占吉再筮而得此比卦者其占爲元徳之人永久正主其事則可無咎蓋不能如初筮所占之吉也】不寜方來【占也考工記曰惟若寜侯毋或若女不寜侯不寜蓋諸侯之不朝貢者也王者再筮而得此卦具占爲前時不寜之國繼今以後方且來朝貢也】後夫凶【占也昬姻之家再筮而得此卦者占爲女子所嫁之後夫則凶蓋夫不可再也比卦眾陰所從一陽而已如民之戴一君女之事一夫不可以二因再筮而此不可再之義】

初六【初之畫得六爲比之屯】有孚【占也初變爲剛以實感人而二孚於初】比之【象也初與二相比近故二來比之】無咎【占也比自近始二有孚而比初所以無咎】有孚【占也此有孚謂三四】盈缶終來【象也初變爲剛則初二三四有缶象言有孚者不止於二若三若四皆在缶之中其有孚者盈滿於缶之中而終來孚於初也】有他吉【占也初不止比二而又有他並往比三四在下之陰同一心而順從九五則吉也】

六二【六居第二畫爲比之坎】比之自內【象也比之者初比二也故曰自內】貞吉【占也】六三【六居第三畫爲比之蹇】比之匪人【象也三近於二二比三者也然三居人位而不中正是人而無人道也故曰匪人二𨿽比之三豈可比者哉】凶【占也】

六四【六居第四畫爲比之萃】外比之【象也外謂五也四近於五故五比之】貞吉【占也已得正而陽剛中正之賢比之故正主事而吉也】

九五【九居第五畫爲比之坤】顯比【象也五以陽剛當天之中眾所共覩與上冥下幽者不同故曰顯顯比顯明其道以比天下也】王用三驅失前禽邑人不誡吉【占也謂王者筮得此爻而用之以田獵也三驅者因田以教戰凡馳驟進趨皆以三爲節周官大司馬仲冬大閱立三表是其法也驅卽所謂驅逆之車驅出禽獸使趨田也三坎數坤馬駕坤輿以行象驅禽被驅而前去者不追惟順而來者取之失謂任其去失前指上六禽坎象坤爲邑二三四皆人也誡期約也田獵之時其民竭作不期約之是聴其自至也九五比之主以一陽統眾陰然上六之在前者縱其去四陰之在下者不必其皆從王者大公無我之心不計人之從已而人自無不從此爻爲田獵之吉占而占之中又有此二象也】

上六【上之畫得六爲比之觀】比之無首【象也比之謂九五比之聖人一視同仁不以上六在外而不親比之也然上六居一卦之上如人首在一身之上也獨外王化不內向九五是比之下體具足而獨上體不完猶人之無首也蓋比卦五陰下四陰皆順從一陽惟上六一陰在一陽之外非向化者故有此象】凶【占也苗之於舜葛之於湯崇之於文王自取其凶也】

【六畫俱六九爲比之大有】

【經彖辭凡十六字爻辭凡六十二字比之匪人下舊本無凶字今從王肅本比皮二切後不音者並同注比長知兩切若女音汝朝貢音潮】

【乾下巽上】○【一之五上之六緯五陽夬變主六四】

小畜【此羲皇乾下巽上之卦而文王名之曰小畜小謂陰畜藏也一陰藏畜於五陽之間小者藏畜也】亨【占也𨿽小者畜藏而亦可亨也】宻雲不雨自我西郊【象也坎之水其气上升爲云其液下降爲雨二三四互兌兌有坎之上半體變坎之下半體上有云而下無雨也坎之下畫窒塞不通窒塞象云之宻不通象雨之不降我謂六四爲卦主故稱我西四之位又互兌之上畫也內卦象國中四象郊西郊陰方也陽倡陰和則雨陰倡陽和則不雨自西郊陰倡也小畜一陰爲主未能成濟物之功故其象如此】初九【初之畫得九爲小畜之巽】復自道【象也小畜一陰爲主而初九獨與之應宜有咎也若外不系於陰柔內自守其陽剛是爲能復復一陽五陰小畜一陰五陽卦之相反者小畜五畫俱變惟初九不變則爲小畜之震九以一陽居初與復之初九同故以復爲象道正路也震爲大塗故以道爲象初之能復也不系正應之四而比同徳剛中之二復而由正道者故曰復自道】何其咎【占也捨柔應從同徳何咎哉】吉【占也】

九二【九居第二畫爲小畜之家人】牽復【象也剛而得中初九捨六四正應而牽連九一以復於初初之復也二有力焉故曰牽復】吉【占也】

九三【九居第三畫爲小畜之中孚】輿說輹【象也輹伏兔也在軸之上承輿者車不行則說之二若是耦畫則二三四互坎爲輿九二奇畫是坎之下畫不存也輿下說去其輹之象九二爲輿之輹九三爲在輿中之人人在輿中而輿下之輹說則不能行也輹舊作輻晁氏曰案說文作輹澄案輻因音近而誤也輻者輪轑非可說者作輹字乃與大畜九二同】夫妻反目【象也三夫也四妻也反目反其目而不相視也互離爲目離目視上不視下反目之象初四爲正應四乃初之妻也初能自復而逺絕之三與之比欲與爲妻然四上合五而不下視三故反其目三欲妻四而四不夫三也】

六四【六居第四畫爲小畜之幹】有孚【占也有五之孚】血【象也坎爲血卦三四有坎之半體血陰之傷也四與三不和故有傷】去惕出【象也去如微子去之紀侯大去其國之去惕出謂惕懼以出也杜詩云惕久木出避三之見傷故去其所而出外以

上合於九五一陰介二陽之間變爲剛實故能惕懼也】無咎【占也不從近比彊昬之夫而歸寜歸宗以依於君親其補過亦可善也】

九五【九居第五畫爲小畜之大畜】有孚【占也有四之孚】攣如【申占之意言四孚五五亦攣四其交固結】富以其鄰【象也陽實爲富陰虛爲不富鄰謂四言九五富實而能提挈帶挾其鄰也】上九【上之畫得九爲小畜之需】旣雨旣處【象也陰畜藏於陽之內陽旋繞不已則爲風巽上畫變爲柔則成坎而爲雨故曰旣雨雨作而風息處者外陽不復動也故曰旣處】尙得載【象也尙猶配也與己配而在己上者也臣下取帝女曰尙公主漢書卓王孫自以得使其女尙司馬長卿尙謂六四小畜以六四爲主爻而九三以之爲妻四在三上故曰尙得舊作徳晁氏曰京房虞翻子夏傳皆作得今從之載者車中所載之物也故爲輿上九坎之上畫而實其中象車之有載故曰尙得載上九與九三爲敵應之爻上九爻辭自此以下皆取應爻九三及主爻六四而言亦於卦終總言一卦之義故不專取上九一爻之義也】婦貞厲【占也婦亦謂六四六四旣與九三反目九三爲夫不自正主事而俾六四貞之則危矣】月防望【象也防孟荀一行作旣今案防亦有旣音左氏傳庸可幾乎防旣古字蓋通用納甲巽卦象旣望之月參同契曰十六轉受統巽辛見平明月防望者陰之盛謂六四爲卦主也易以月防望爲象者三皆陰爲主之卦也筮日得此爻則以此象爲占】君子徵凶【占也君子謂九三也徵行也行軍往正其罪曰徵凡行役在路者皆曰徵受制於妻失爲夫之道矣其能行乎故徵則凶也】

【六畫俱九六爲小畜之豫】

【經彖辭凡十一字爻辭凡六十二字輹舊本作輻得舊本作徳說土活切攣力專切載才再切防音旣注和胡臥切轑音老逺絕於願切彊昬起兩切取帝女音娶長卿知兩切所載如字】

【兌下乾上】○【二之一上之六緯一陰姤變主六三】

履虎尾不咥人【此羲皇兌下乾上之卦而文王名之曰履履足踐地也卦之初二爲地卦自垢而變初柔升三履二之地故曰履卦名連彖辭象也二三四互離爲虎離於飛類象雉於走類象虎外文明而中陰質也二與初在後虎之尾也以三履二爲履虎之尾上干爲虎之首所履之尾在後而虎首趨前上口不開爲不咥人之象三爲人】亨【占也】

初九【初之畫得九爲履之訟】素履【象也絲帛未加采色曰素言不攺其舊也初九陽剛安於在下不變所守素其位而行者也舜飯糗茹革若將終身顏子居於陋巷不攺具樂其斯之謂與】往無咎【占也其往也安行其素耳豈有慕乎外而往哉故無咎】

九二【九居第二畫爲履之無妄】履道坦坦【象也二爲地上九二剛變爲柔得坤中畫成震大塗所履者地上之正路坦坦然平夷者也】幽人貞吉【占也初在地之下爲幽二爲人二比初而居中故曰幽人二比初亦比三然能內取剛正之初而不外暱柔邪之三所以爲幽人之正主事而吉也】六三【六居第三畫爲履之乾】眇能視【象也眇一目少也二三四互離爲目目眇者所視偏離之中虛在三不中不正視之偏也視𨿽偏而離目無所傷目𨿽而猶能視之象】跛能履【象也跛足偏廢也震爲足兌變震之中畫足跛也震下畫之陽猶存足𨿽跛而猶能履之象】履虎尾咥人【象也象與彖辭同彖通指一卦而言則上九虎之首也虎口實而合有不咥之象此專據一爻而言則三爲人之位兌之上畫也兌口虛而開如人在虎口中故有咥人之象】凶【占也居不正非能馴暴養貪者其被咥而凶也冝哉】武人爲於大君【象也柔而居剛內剛也外比九四外剛也質柔而內外俱剛血气之勇非義理之勇故爲武人之象爲猶虞書汝爲之爲謂以膂力之剛而效使令也大君上九也大謂陽幹爲君六三應上九以力而效用於大君之象咥人之象其占固凶矣乂有此象則不皆凶也易之前民用其變不常者如此】

九四【九居第四畫爲履之中孚】履虎尾愬愬【象也初爲虎之尾四應初下履虎之尾也愬愬畏懼之貌剛而居柔故能畏懼】終吉【占也臨禍害而能畏懼終獲其吉也】

九五【九居第五畫爲履之睽】夬履【象也夬決也五剛決去一柔爲夬他爻所言履字各爻之自履也此爻所言履字則卦名之履專指六三而言蓋六三成卦之主也夬與履皆一柔五剛之卦上下二體互易耳六三以不中不正之柔下履九二之剛小人之淩君子也九五與九二徳同位應欲爲九二決去六三故曰夬履】貞厲【占也陽之不能無陰天地之常道君子之不能無小人亦古今之常理小人值當去之時有可去之勢固在所必去茍時勢或有未然則姑且容之而已夬之一柔乘五剛此當去之時可去之勢也故決而去之爲冝履之六三𨿽乘九二之剛然和說以應上出力以奉上彼自不中不正耳非能敵陽者也共鯀驩兜與稷契臯夔同處堯朝何損於堯之冶必欲正主決而去之之事則反危矣危謂於時未冝於勢未易也】上九【上之畫得九爲履之兌】視履【象也居履之終人皆視其所履之何如六三離目爲應自下視上故曰視履】考祥其旋【占之事也人之行莫大於孝養生之孝未爲大喪死之孝最爲大上爻當乾父之終父死稱考祥者父喪旣終之時也旋反還也居喪在外旋者祥後復寢之時也視其所履於親之終者當視其所履於喪之終】元吉【占也三年之喪盡禮可謂能愼終矣上九陽剛健極故能彊有力以終喪此大善之人所履之吉也】

【六畫俱九六爲履之謙】

【經彖辭凡七字爻辭凡六十二字咥徒結切妙小切跛波我切愬山革切注飯糗上孚晚切下其久切其樂音洛使令來丁切當去可去去之並起呂切共音恭朝音潮未易以豉切之行下孟切養生於尙切】

【乾下坤上】○【一之八上之七經三陽辟主九三】

泰【此羲皇乾下坤上之卦而文王名之曰泰三陽長出地上六陰已消其半夏正正月之卦也泰者流通無滯之謂天气下降地气上騰二气交而相通也】小往大來【象也小謂陰大謂陽三陰皆往居外三陽皆來居內】吉亨【占也吉而文亨占辭之極善者】

初九【初之畫得九爲泰之升】拔茅茹以其彚【象也初九變爲柔成巽象茅茹茅根也彚類也三陽爲類茅𨿽不共本拔之則其根相連而起初之以其類同進似之】徵吉【占也三陽同行而進故吉也】

九二【九居第二畫爲泰之明夷】包巟【象也包者古人蓋以茅葦之屬包裹魚肉也凡易中言包者皆謂陽畫巟與�通血也九二變爲柔互坎之陽畫爲血九三陽畫在外包之郊祭天神燔柴之後最先進血禮記曰郊血至敬不饗味而貴气臭也包�謂包裹牲血以進而達誠於天也二五正應五天之位也而陰上升以交乎天二地之位也而陽下降以交乎地此禮所謂升中於天饗帝於郊者陽象天神陰象下地主祭之人二之交五必包裹祭天之血以達誠於上也巟諸本作荒今依許愼說文及虞翻本作巟考象義當作�諧聲字從省故云血其後傳冩訛巟下去血而上加艸則失其義矣】用馮河不遐遺朋亡【占也馮徒涉也河者流水之名遐逺也遺謂物有遺失亡云也九二剛變爲柔二三四互坎爲水之流三四五互震爲足之動初二三成離𨿽有舟象然震足動於前而舟在其後爲捨舟而徒涉之象九二實變而虛爲失物之象不離本位不遐之象不遐而遺猶曰不逺而復也初陽在水之內不與同渉朋亡之象陽猛於進故其占爲用之以徙涉河水則不逺而已有所遺失朋類亦皆亡去此戒其進之鋭也】得尙於中行【占也尙配之在己上者謂六五也中行中路也五居上卦之中故曰中行其占𨿽朋亡於下而得配於上也】九三【九居第三畫爲泰之臨】無平不陂無往不復【象也泰至半矣慮其將變也泰三四相易則變歸妹九三比六四故以二畫之相易取象泰之上體坤也若三四相易則三四五互坎而平夷之坤變爲險陂之坎矣故曰無平不陂陰往在外若四易三則往外之陰來復於內矣故曰無往不復程子曰三居泰之中泰之盛也物理如循環在下者必升居上者必降泰久必否故爲之戒曰無常安平而不險陂者謂無常泰也無常往而不反者謂陰當復也】艱貞無咎【占也泰將變之時以艱難之心正主事則無咎也】勿卹【占也又戒以勿憂卹蓋徒憂無益必有處之之道】其孚於食有福【占也其者期之之辭陽者陰所食六四食於九三九三若能孚於食已之實者而得其心則必無來復易位之禍是有福也互兌象食】

六四【六居第四畫爲泰之大壯】翩翩【象也翩翩飛而向下也小過有飛鳥之象者陽象鳥身陰象鳥翼翼在兩旁而身在中也泰六四變爲剛三四五上得小過全體之半陽在下陰在上如鳥身投下翼飛於上而隨身以下也】不富以其鄰【象也其占爲𨿽不富而能以其鄰陰虛爲不富鄰謂五蓋三陰皆欲求陽故四趨下而鄰皆肯從之也】不戒以孚【象也四孚於其鄰鄰亦應四之孚故不待期約而能以其所孚之鄰同下】

六五【六居第五畫爲泰之需】帝乙歸妹以祉【象也帝乙商王也六五以柔中應在下之剛中帝乙下嫁從夫之象泰卦互體及卦變皆成歸妹卦故以歸妹爲辭祉福也以祉言將其寵祿以歸夫家也祉指四上二陰而言六五下嫁九二而二陰從之也朱子曰帝乙歸妹之時常占得此爻凡經以古人爲言如髙宗箕子之類皆放此澄案他書載湯嫁妹之辭云云其辭𨿽善要是後世好事者假托爲之或乃因是遂指帝乙爲湯而謂非受辛之父者惑矣】元吉【占也】

上六【上之畫得六爲泰之大畜】城復於隍【象也掘隍取土以築城隍陷入地中隔絕不通耦畫似之城髙出地上連亙不斷奇畫似之上城也三隍也泰之上其畫耦而爲坤體是城之髙者平矣泰之三其畫奇是隍之虛者實矣故爲城土頺圯復還舊處塡塞其隍之象】勿用師【占也上六變爲剛則坤體不完眾散邑削故勿冝用師】自邑告命貞吝【占也邑旣削矣兌口在四不比不應威令不行乃自邑而告之以命欲川其眾如是正主事則吝也】

【六畫俱九六爲泰之否】

【經彖辭凡七字爻辭凡八十七字巟舊本作荒彚音胃注風黃切去血起呂切放封廣切好事虛到切】

【坤下乾上】○【八之一上之七經三陰辟主六三】

否【此羲皇坤下乾上之卦而文王名之曰否三陰長出地上六陽已消其半夏正七月之卦也否隔塞也與病痞之痞同義天气上而不下地气下而不上二气不交而隔塞也】不利君子貞【占也君子道消故不利正主事】大往小來【象也二陽皆往居外三陰皆來居內也】

初六【初之畫得六爲否之無妄】拔茅茹以其彚【象也三四五互巽爲茅初二柔畫皆茅之茹也泰之三陽以其類同進否之三陰亦以其類同進故象與泰之初同】貞吉亨【占也正主事者吉而亨也或曰泰之三陽並進君子之類也其占貞吉冝矣否之三陰並進小人之類也其占正主事亦吉亨何也曰君子之有小人猶夫之有婦陽之有陰豈能絕其類哉惟艱其進遏其盛不使之勝善類而害治道斯可矣小人者治世之能臣亂世之姦雄也自占治世爲君子分憂任勞者固亦有亂世之姦雄特世治黨衰則不能爲惡耳方否之初陰以類進聖人不遽絕之也初與九四正應奉承君子固可以吉且亨也誘之趨善俾天下無棄人聖人之仁也貞者以正主事也不能攺心易慮以從君子烏能以正主事哉而何吉亨之有】六二【六居第二畫爲否之訟】包承【象也承當作脀牲之正體也古字通用故作承六二坤體爲牛牲居中爲正體與九五應以九五之陽包之也小人當否而求通豈能守道俟命惟以包苴饋遺爲事而已曲禮曰以包苴簞笥問人莊子曰小夫之知不離乎包苴竿牘】小人吉【占也如象所云小人之事也故吉】大人否亨【占也大人謂九五九當五之時則能休否而吉在二之時𨿽未出乎否然守道俟命豈肯妄爲以求通故身𨿽否而道則亨也】

六三【六居第三畫爲否之遁】包羞【象也羞者胾膾炙醢醬之屬食之加品非食之正品也六三亦牛牲然位不居中又不得正非牲之正體也故象羞九四之陽在外包之以包苴遺人而其遺非正饌又非中正之二可比矣】

九四【九居第四畫爲否之觀】有命【占也有命與師上六大君有命同三四五互巽爲命以剛健之才居近宻之位受君命之寵委任以濟否者也】無咎【占也居不當位冝有咎也有君之命得展其才以濟時故無咎】疇離祉【占也疇類也離附麗也疇謂陽之類指三陽也祉謂陰之福指三陰言四受命於君行其濟時之志故三陽皆將出乎否三陰皆將順乎陽是陽類同受陰祉之附麗也】

九五【九居第五畫爲否之晉】休否【象也人依木旁以息曰休三四五互巽爲木人情厭亂思治冀得休息九五陽剛中正之大人如木有芘蔭可依故在下者依其芘蔭以休息於否將變之時也】大人吉【占也否將變而得以休息惟大人爲可依故吉】其亡其亡系於苞桑【象之教戒辭也其者慮其將然之辭亡去失也與馬匹亡及莊子俱亡其羊之亡同苞叢生也大人者安不忘危故於否旣可休之時其逺慮深戒如有一動物在此未至於亡也而恐其亡曰其亡矣其亡矣其系之於苞桑乎諸木之中桑之根最深固而又叢生則固之甚也蓋惟恐系之不固而或至走逸愼之至也程子曰否將反泰不可便爲安肆當常虞否之復來聖人之戒深矣漢王允唐李徳裕不知此戒所以致禍敗也】

上九【上之畫得九爲否之萃】傾否【象也傾猶倒也否者泰之反體坤下乾上爲否反而倒之則乾在下坤在上而爲泰矣故曰傾否泰過半則泰將變至終則泰反爲否否過半則否將變至終則否反爲泰四之時否可祉而未能休也五之時否已休而未能傾也上九否之終則反而傾否旣傾則轉而泰也程子曰極而必反理之常也然反危爲安易亂爲治必有陽剛之才而後能故否之上九能傾否屯之上六則不能變屯也】先否後喜【占也占者先之時猶否後之時則喜也】

【六畫俱六九爲否之泰】

【經彖辭凡十字爻辭凡五十八字舊本卦名下有之匪人三字朱子曰疑衍文由比六三而誤也今從其說注爲君子爲云僞切脀諸仍切饋遺云僞切知音智離力智切黒各切胾則四切炙之夜切可比補履切復扶豆切】

【離下乾上】○【三之一上之八緯一陰姤變主六二】

同人於野【此羲皇離下乾上之卦而文王名之曰同人同人者同心同徳之人也六二九五俱以中正居人位而相應六二爲九五所同之人故曰同人卦名連彖辭象也人目所望地連天際處爲野六二在下居乎地也上應干五應乎天也故曰同人於野】亨【占也六二卦主而幹五爲應故能致亨】利涉大川【占也初二三有舟象幹健前行而舟隨其後故以涉大川則利也】利君子貞【占也二五中正相應其相同者皆君子之正道故利於君子之正主事也】

初九【初之畫得九爲同人之遁】同人於門【象也同人謂六二乃九五所同之人也初九變爲柔成艮門闕之象初者時之初同人自姤而變六二自初往二猶自門而出外也】無咎【占也於初而出門以就同己者非有咎也】

六二【六居第二畫爲同人之乾】同人於宗【象也宗如宗子之宗六二爲一卦之主猶宗子爲一族之主也凡宗者各有所宗非天下爲公之同也六二以中正應九五同乎九五而已他無與同者是六二之爲同人不過於其同宗之人而同也】吝【占也程子曰同於所系應是有所偏與在同人之道爲私狹故可吝】九三【九居第三畫爲同人之無妄】伏戎於莽升其髙陵三嵗不興【象也離之戈兵爲戎九三變爲柔互震上畫互巽下畫爲有艸茅竹木之處故曰莽又互艮中畫山之半也故爲陵義與丘同下卦之上故爲髙伏者伏於四之下升者升於二之上三震數項氏曰伏戎於莽處下卦也升其髙陵望上卦也程子曰卦惟一陰諸陽皆欲同之二中正與五相應三與之比欲奪而同之然理不直義不勝故不敢顯伏藏兵戈於林莽之中負不直又畏懼時升髙陵以顧望至三嵗之久終不敢興旣不敢故不至凶也】

九四【九居第四畫爲同人之家人】乘其墉弗克攻【象也墉城垣也離中虛外周象墉九三爲六二之墉四在三上乘其墉也九四亦欲得六二乘二之墉將攻而取之然二之應五正也四之於二非應非比其攻之爲無名而逆理甚矣二𨿽弱而直四𨿽彊而不直始有攻之之意終以義之不可故弗克攻而止項氏曰凡爻言不克者皆陽居陰位訟之九二九四同人之九四是也惟其陽故有訟有攻惟居陰故不克訟弗克攻】吉【占也程子曰知不直而不攻畏義而能攺其吉冝矣澄案三之伏戎四之乘墉或並以爲抗五或並以爲侵二或謂三欲侵二四欲抗五以爻義考之皆非也夫陽之得陰陰之從陽者以其應也以其比也姤之初六正應九四而九二與比者得之同人六二若非以中正與九五同則不保其不爲姤之初六矣九三不慮六二之不從己惟忿九五之能得二故不急圗二而專以敵五爲心晉文公一戰勝楚諸侯之從楚者自不能不從晉九三非能如此也而謬計妄想蓋欲如此九三與九五度徳𨿽殊度力猶頗相等均之爲以剛居剛故也若九四之以剛居柔則力非能抗九五者矣故不敢咎五而徑以攻二爲事晉悼公與楚爭鄭不伐楚但伐鄭鄭不能支而楚自不能與爭九四非能如此也而輕舉妄動蓋欲如此然三之於五卒不能興者以勢之不敵而不敢也故僅可以免凶四之於二卒不攻者以義之不克而不爲也故猶可以獲吉】

九五【九居第五畫爲同人之離】同人先號咷而後笑【象也同人亦指六二號大呼也咷哭也號咷者離火之聲笑者兌口之說也六二往應九五而厄於九三之彊鄰其先六二在離火炎焚之中而號咷其後與九五相遇九五變爲柔則成兌口而笑矣】大師克相遇【象也同人六畫俱變則成師師以坤爲眾坤眾自乾惕而變故爲大師九三之彊必時事俱變以大師克勝之然後二與五得相遇也】上九【上之畫得九爲同人之革】同人於郊【象也初九六二九五所稱同人皆謂六二蓋六二者一卦之主爲九五所同之人此爻所稱同人謂九五蓋九五者與六二相同之人也郊謂國門之外凡卦初上二爻有擬之以人者有但言其時者此卦之初上是也二五爲心徳相同之人三四爲爭奪六二之人此四爻各擬之以人者也初九但言時之初同人於門以六二在初之時而言也上九但言時之終同人於郊以九五在終之時而言也此二爻不擬之以人者也九五與六二以中正相同然可與同者止有六二而已虞有八元八凱周有亂臣十人下至中林兔之夫猶可以爲公侯之腹心何其同者之多也漢昭烈僅得一孔明猶魚之有水何其同者之寡也幹九中而居五則六二爲應終而在上則下無應與如出在國門之外環視四顧無一可與同者矣】無悔【占也非自處不善時則然也𨿽無眾賢共事措天下於大同之治而亦可無悔也

六畫俱六九爲同人之師】

【經彖辭凡十三字爻辭凡六十一字葬莫黨切號戶髙切咷道刀切注夫陽音扶勝楚升正切度待洛切頗匹可切】

【乾下離上】○【一之三上之八緯五陽史變主六二】

大有【此羲皇乾下離上之卦而文王名之曰大有大謂陽有者盛多之義系辭傳云富有詩小雅云防且有釋者謂有猶多也卦以大名者四大有言大者多有也大畜言大者藏畜也大過言大者太過也大壯言大者盛壯也此卦一陰居尊爲主而五陽具備故曰大有舊說謂陽爲陰所有非也】元亨【占也】初九【初之畫得九爲大有之鼎】無交害【象也交如朋友之交無交如文言傳所謂無交而求孟子所謂無上下之交者初九無應而逺於

所主故曰無交害者利之反也謂所求不利】匪咎艱則無咎【占也其害也匪己之過咎所處之地然爾能艱難則可無咎上無交契前有剛間不可慢易也】

九二【九居第二畫爲大有之離】大車以載【象也坤爲大輿其畫耦而虛大有之下體幹也其畫奇而實猶坤之火車而以載實其中也】有攸往無咎【占也剛健勝重故有所往則無咎言無覆敗之憂也】

九三【九居第三畫爲大有之睽】公用亨於天子【占也言諸俟筮得此爻而用之以享於天子也享備物以獻也凡諸侯朝覲天子先朝而後享朝者禮之重享者禮之盛案覲禮先執圭以覲後乃備物三享也蔡氏曰公三也天子五也居下之上故稱公進近乎五故有享於天子之象】小人弗克【占也小人筮得此爻則弗克承當不冝用也】

九四【九居第四畫爲大有之大畜】匪其彭【象也彭者作樂聲容之盛也大有者陽之盛多惟初九處下無交不言其盛九二大車重載則盛矣九三備物亨上則又盛矣九四在三陽之上以陽息之卦言之則爲四陽之大壯盛之至也物忌滿盛九四離體能明此理居柔不過於剛不自處以盛者也故曰匪其彭】無咎【占也當盛之時不處其盛故無咎】

六五【六居第五畫爲大有之乾】厥孚交如威如【象也六五以柔中下應剛中之九二其孚信於九二如物之交合固而不可解又得九二之剛以濟已之柔故有威如之象】吉【占也】

上九【上之畫得九爲大有之大壯】自天祐之【象也六五者一卦之主也上居卦之終故於卦終言卦主之盛四陽在六五之下者皆應之矣上九一陽在六五之上而亦應之上天之位也上一陽之應五是天之祐五也】吉【占也】無不利【占也】

【六畫俱六九爲大有之比】

【經彖辭凡四字爻辭凡六十字載才再切亨香兩切彭陸氏步郎切又如字注剛間居限切易以豉切勝重音升朝音潮】

【艮下坤上】○【七之八上之九緯一陽復變主九三】

謙【此羲皇艮下坤上之卦而文王名之曰謙謙者屈己下物也艮山之髙而在地下是貶抑其尊廿處物下也坤地之卑而在山上是推遜卑者使居己上也內止則退己而不進外順則讓人而不爭所以爲謙也】亨【占也】君子有終【占也其占旣能致亨矣若君子筮得此卦則其占又能有終也凡單言有終者有初而有終也九三爲一卦之主君子蓋指九三言之】

初六【初之畫得六爲謙之明夷】謙謙【象也陰柔處至下謙而謙者也】君子用涉大川吉【象也君子筮得此爻而用之以涉大川則吉也初六變爲剛初二三成離有舟象坤順在上前無阻隔故吉柔變而剛故曰君子】

六二【六居第二畫爲謙之升】鳴謙【象也三四五互震爲雷雷有聲韓文曰天以雷鳴夏六二外比互震之下畫謙在中而鳴聲於外也】貞吉【占也中正故正主事則吉】

九三【九居第三畫爲謙之坤】勞謙【象也震動者勞之象有功勞而能謙如周公是也顏子之願無施勞抑其次與】君子有終吉【占也與彖同九三一卦之主彖辭之占以九三言之也筮得此爻者其占如彖又加一吉字以明其占之極善也】

六四【六居第四畫爲謙之小過】無不利【占也順而得正上而能下故其占如此】防謙【象也防如手之防下有艮手爲防示其謙於下之象六四固能謙矣然以無功而處九三有功者之上故施布其謙以示下蓋居三之上而不敢自安也】

六五【六居第五畫爲謙之蹇】不富以其鄰【象也象與泰六四同鄰謂六四】利用侵伐【占也不名其罪而加兵曰侵聲其罪而致討曰伐六五變爲剛三四五成離有戈兵象故其占利用之以侵伐所侵伐者蓋上六也能下爲謙上六居一卦之上而乘君位非能謙者故侵伐之朱子曰自初九積到六五謙亦極矣自冝人人服之猶有未服者則利侵伐也或問謙不與人爭如何言侵伐朱子曰老子言抗兵相加哀者勝矣孫子言始如處女敵人開戶後如脫兔敵不及距大抵謙自是用兵之道】無不利【占也朱子曰於他事亦無不利也項氏曰三爲獨陽爲萬民所服己下人人亦下己故止於謙無所復爲五以陰柔居尊位己𨿽隆謙人未免有不謙者必用侵伐以一之帥眾謙以攻少不謙不謙者去則天下皆謙故無不利不富以其鄰不待賞而服同謙者也利用侵伐待刑而後服不同謙者也二者皆服則無不謙矣】上六【上之畫得六爲謙之艮】鳴謙【象也鳴者以震之一陽也六二外比震之一陽由中而鳴其謙於外上六下應震之一陽自上而鳴其謙於下由中乎外而鳴者情也自上達乎外而鳴者不情也上六以柔居柔順體之極冝能謙矣然志欲自伸於一陽四陰之上非能屈己下人者也其鳴謙也特畏九三而爲是聲音以媚之爾】利用行師徵邑國【占也謙之二三四五上師之初二三四五也行師謂師行在道震爲大塗行之象坤邑國之象邑謂天子畿內詩曰商邑翼翼四方之極邑國畿內之國也畿內大國皆王之三公出封封於疆地爵以上公上畫於一卦爲最逺外於六位爲最髙上故象王畿大都所封上公之國也上六應九三乘六五能謙於剛彊之臣而不能謙於柔順之主當謙之時虧謙之道故冝用師以正其罪邑國者上六之國也徵者王命帥師之臣徵之也如春秋時王師伐虢之類舊說以爲上六自徵其邑國非矣所徵之邑國卽六五之所侵伐者據六五出命而言則曰侵伐據上六在國而言則以行師至其國而正其罪爲義故曰行師徵邑國也】

【六畫俱六九爲謙之履】

【經彖辭凡六字爻辭凡五十八字防毀皮切注次與音余復爲扶豆切去起呂切】

【坤下震上】○【八之四上之九緯五陰剝變主九四】

豫【此羲皇坤下震上之卦而文王名之曰豫豫者暇而樂也以卦徳則內順外動凡人從容和緩順序以動則先事詳審故事成而樂若非先事蚤圗匆遽紛擾而爲之則事未必如意何樂之有以卦象則雷出地上陽气伏藏地中非一日矣一陽二陽至三陽上達於地之後雷始聲故其聲和樂諸儒皆曰豫者樂也而不曰先時而暇毛氏璞謂豫當訓先釋爲安逸者非範氏大性因此遂專以前定釋之二說均之爲偏中庸云事豫則立以前定則不跲不困不疚不窮也前定者先時而暇矣不跲不困不疚不窮則如意而樂矣象傳於旣濟言豫防固取先暇之義序卦傳言以喜隨人亦取喜樂之義合二說爲一其義始備】利建侯行師【占也鄭氏謂建侯震象行師坤象然坤爲震侯之國震爲坤眾之師】

初六【初之畫得六爲豫之震】鳴豫【象也應震之一陽而鳴其喜樂以上達於九四九四以一陽爲卦主五爻之豫皆由之初六陰柔不正喜其獨爲九四之應故其於聲音者如此朱子謂小人有彊援是也】凶【占也】

六二【六居第二畫爲豫之解】介於石不終日【象也介如介乎大國之間之介加田爲田之畔其義同石謂九四剛而在坤地之中也艮爲小石石之在山上者也坎爲石石之在地中者也三四五互坎石也二與三接界介於石也六二變爲剛則成離日三爲人之位下履乎地離日在三日將至地之時也故三爲終日不終日不至於三也九四豫之主人皆趨附獨六二不與之比應退而以中正自守不待至三而能早疏逺之蓋聖三則己與之比矣此君子見防之早不以進附權勢爲樂而以退守中正爲樂也】貞吉【占也】

六三【六居第三畫爲豫之小過】盱豫【象也盱上視也六三不中不正上視九四而預以趨時附勢爲樂者也】悔遲有悔【占也上悔字攺悔之悔教戒辭也下悔字悔吝之悔占辭也如六三之不能自守速宜攺悔若攺悔之遲則有悔矣】

九四【九居第四畫爲豫之坤】由豫【象也由如路之可由震爲大塗二三四互艮爲徑路可由者也豫自剝而變上來易四卦之所以爲豫者由九四也】大有得【占也徐氏防曰大剛也一剛而得五柔故曰大有得】勿疑【占也教戒辭陰多疑居陰故戒之以勿疑】朋盍簪【占之象也朋謂眾柔盍合也簪笄也所以收發九四一剛貫眾柔之中一簪貫眾發之象也大有得者言一剛之得彼眾柔也朋盍簪者言眾柔之合此一剛也九四固能合眾柔矣又勿疑則眾柔皆歸心焉】

六五【六居第五畫爲豫之萃】貞疾【占也與貞凶貞吝貞厲之例同豫皆由九四權之所在眾之所歸也六五以柔弱處其上正主事則如有疾之人厭厭不振無能爲也巳】恆不死【象也恆常久也得恆卦上體之中畫受震東方生气故不死五受制於四𨿽知疾人然能固守其恆則是不失其中也其疾可以不死如周衰之時權歸霸國周𨿽微弱而亦久存也】

上六【上之畫得六爲豫之晉】冥豫【象也上居天之上杳冥之間冥迷而豫悅樂過極者也】成有渝【象也成謂以和好相結約也如春秋傳求成之成渝謂攺變如渝盟之渝成有渝者旣成矣而又有攺變也五柔同豫如諸侯之結成上六變爲剛則同者巽矣渝其成也楚辭曰初旣與予成言兮後悔遁而有他成有渝之謂也】無咎【占也處豫之極當攺變之時也旣極而變則無咎矣】

【六畫俱六九爲豫之小畜】

【經彖辭凡六字爻辭凡五十一字盱香於切盍胡閣切簪側森切注樂音洛從千容切匆初崇切跲其劫切疚見舊切帥所類切援於願切畔皮半切疏新鉏切笄音雞厭因兼切和好虛到切】

【震下兌上】○【四之二上之十緯三陰否變主初九】

隨【此羲皇震下兌上之卦而文王名之曰隨隨謂從於人也卦自否而變三陽三陰否隔不交今一陽來初而下卦二陰隨之一陰往上而隨上卦之二陽以陰從陽故曰隨】元亨【占也元者九五初九二剛之徳】利貞【占也初九爲卦主而得正九五居尊位而中正是徳之元能致亨而利於貞】無咎【占也有無徳能致亨利於正主事者則有人隨之所以無咎】

初九【初之畫得九爲隨之萃】官有渝【象也官統治人者初成卦之主以震之一君統二民爲二之官故二以近比而隨之私系爾非正應之隨也初𨿽無應渝則變爲坤以柔順應四而爲正應之隨矣】貞吉【占也去系就應正主事則吉也】出門交有功【象也二三四互艮象門交謂四初出門往應四四得其助是於所交之友有功也】

六二【六居第二畫爲隨之兌】系小子失丈夫【象也程子曰二應五而比初初陽在下小子也五正應在上丈夫也二若志系於初則失九五之正應隨先於近柔不能固守故爲之戒云若系小子則失丈夫也】

六三【六居第三畫爲隨之革】系丈夫失小子【象也丈夫謂九四陽之在己上者也小子亦謂初九二之以五爲丈夫者正其夫也三之以四爲丈夫者非其夫也三無應無夫之婦也四亦無應無婦之夫也無夫之婦近於無婦之夫而隨之遂以爲夫此三之系四所以謂之系丈夫也初者三之君也否上一陽降處於初震之二民皆隨之者六三系四失初是隨不正之夫而不隨其君也故曰系丈夫失小子系謂不當隨者乃牽於私情而隨之失謂所當隨者乃違於正理而不隨之也】隨有求得【象也隨之爲言猶三從人也三爲四之隨兩皆無應四之與三者其情專故三之有求於四者無不得也】利居貞【占也占辭蓋因象辭之有善而示教也能知靜處以正主事之爲利則必不系四而有所求矣】

九四【九居第四畫爲隨之屯】隨有獲【象也隨謂六三三爲四之從人四與之專凡三有求於四則必得蓋不可矣又倚勢貪利不待求四而自有獲尢不可也獲謂攫取財物如獵取禽獸然】貞凶【占也初九捨私系之陰則貞吉九四暱私系之陰則貞凶】有孚【占也謂有初九之孚】在道以明【象也在道謂行而在路震爲大塗道也以如以其鄰以其彚之以明謂賢明之人卽初九也九四初九其位相應𨿽皆陽剛有相求相與之理初上孚於四四履震塗之上而與震下一陽同位如在路以賢明之人隨行也】何咎【占也四剛而不正資初之匡救禆益以初之正正其不正則何咎之有九四以六三隨從則貞凶以初九隨從則何咎人可不愼其所與哉四居陰故或與六三九體陽故能交初九】

九五【九居第五畫爲隨之震】孚於嘉【象也有孚者彼孚於此單言孚者此孚於彼嘉美也謂六二昬曰嘉禮妃曰嘉耦六二爲五之正應配耦之嘉者故曰嘉五之孚於嘉謂應二也】吉【占也中正相應故吉】

上六【上之畫得六爲隨之無妄】拘系之乃從維之【象也拘謂攣縶其手系謂聨綴之維謂四旁羅絡之凡維系之象取諸坎皆陰畫維系於陽也隨之三四五上肖坎卦變上六一陰自初往上而隨上卦之陽上居隨之極其隨於五也固結而不可解如旣拘縶又系縛之矣又從而四維之也】王用亨於西山【占也王筮得此爻而用之以祭享於西山也王謂九五西山岍隴諸山其尊者吳嶽在正西兌方又地禍陰神也故兌之陰畫爲西山拘系維之象陰之固結其志於陽也享西山之占陽之升達其誠於陰也】

【六畫俱九六爲隨之蠱】

【經彖辭凡七字爻辭凡七十一字亨香兩切注從人才縱切下隨從同攫俱縛切捨私音捨暱寜的切妃音配攣來全切摯之泣切綴眞嵗切岍音牽】

【巽下艮上】○【五之七上之十緯三陽泰變主初六】

蠱【此羲皇巽下艮上之卦而文王名之曰蠱蠱者事之蠧壊卦自泰而變初上相易內剛外柔爲泰泰之後剛往居外而不復有爲柔來居內而無能爲所以蠱也】元亨【占也有元徳者治蠱則亨矣初六卦主柔弱居下亦可謂元而能致亨乎曰初六才𨿽不足然當蠱之初牽補支吾俾不至大壊以俟九三之君用事而治蠱此亦初六之元而九三遂能致亨於後者不可謂非初六之功也】利涉大川【占也蠱之時不可靜俟當往濟險難而三四五上有舟象】先甲三日後甲三日【占也此筮日之占漢書武紀元鼎五年詔曰先甲三日後甲三日丁酉拜況於郊注云先甲三日辛也後甲三日丁也曲禮云內事用柔日辛丁皆柔日也蠱之主爻初六爲東方甲乙故先後自甲而數初二三巽納辛二三四互兌納丁】初六【初之畫得六爲蠱之大畜】乾父之蠱【象也蠱之爲卦父歿母老子防女長之象也泰之乾爲父坤爲母乾父自初往上成艮父歿而有少男也坤母自上來初成巽母老而家事於長女也爻義兼取互卦故初六乾父之蠱者巽女也九二幹母之蠱者兌女也九三乾父之蠱者震男也六四裕父之蠱者艮男也家之二女二男巽女爲長兌女次之震男乂次之艮男最防故其出而任事也有先後卦位之尊者五與上也五陰爲母上陽爲父上陽自幹往而居陰父之已亡者也五陰坤之中畫而居陽母之猶存者也幹者木之正身又爲築墻之木文言傳云貞者事之幹也凡有智有力能成立其事謂之乾初六巽之下畫長女也爲成卦之主榦父旣往家事蠧壊震子未能任事巽女最長而主其家故先出而當治蠱之任】有子考無咎【占也言考者見父已亡也家之蠱豈巽女之柔弱所能辦必有震子陽剛之才然後足以補獘救敗而考得無咎也】厲終吉【占也以柔弱處艱難危矣然姑少俟爾震子成人而能當家則終於吉也】九二【九居第二畫爲蠱之艮】乾母之蠱【象也九二互兌之下畫少女也剛而得中女之能而賢者與六五應六五坤體母也父歿母老震子未能承家巽女居長暫攝亡父所遺一家之事兌女居次專任寡母所治一身之事服勞奉養其母故曰幹母之蠱】不可貞【占也女𨿽能且賢居中奉母其職也不可以正主事貞謂正主一家之事也以此坊民猶或有呂武牝晨之妖若初六之長女代長男蓋遭家之難權時之冝暫焉而已於理則不可也】

九三【九居第三畫爲蠱之蒙】乾父之蠱【象也九三互震之下畫長子也以剛居剛而在巽體有智有力而能權者也至下卦之終始出而任事才足以干父之蠱者獨此爻而已】小有悔【占也小謂陰謂九三若變爲柔則有悔矣蓋蠱非剛彊不能濟也】無大咎【占也大謂陽大咎謂以陽剛致過咎也九三不變爲陰柔但爲陽剛則必無陽剛之咎】

六四【六居第四畫爲蠱之鼎】裕父之蠱【象也裕饒益也六四艮之下畫少男也年防穉而才柔弱不能拯救父之蠱但以裕處之】往見吝【占也僅可止而自守若往而有爲則不勝其任而見吝也】六五【六居第五畫爲蠱之巽】乾父之蠱【象也泰未變蠱則六五爲坤之中畫泰已變蠱則六五爲艮之中畫故六五爲母又爲少男之依乎母者六四以陰居陰才旣弱而志亦弱蓋艮男方穉未能如六五之時也故以無能而裕父之蠱六五以陰居陽才𨿽弱而志稍彊蓋艮男漸長已勝於六四之時矣故亦有爲而乾父之蠱】用譽【占也六五柔剛適中善事其母而追孝其父以此用事𨿽未必有實功而可有虛名也】上九【上之畫得九爲蠱之升】不事王侯髙尙其事【象也少男長女爲蠱蓋以象家事之蠧壊諸爻皆以父母男女取義自初六至六五同一意也上九乃父之旣死而以蠱事遺後人者然斯義也下五爻言之已詳故上一爻別一義陽剛止於艮山之上賢人髙舉逺遁之象夫蠱者必有事也仕於君者事其事賢人止而不仕則天子不得臣諸侯不得友而不事王侯之事矣王五也侯三也上九居與五比而不相遜位與三應而不相應故曰不事王侯凡處世間而有爲者皆卑下之事惟出世間而無爲者乃髙出之事也尙上通上九在一卦至髙至上之位故曰髙尙下五爻屑屑於一家之事至此則一國之事天下之事猶且視爲卑下而不屑爲彼一家之事又何足道哉】

【六畫俱九六爲蠱之隨】

【經彖辭凡十五字爻辭凡六十二字先悉薦切後去聲注不復扶豆切而數所主切女長之兩切少男詩照切下並同言傳直戀切見父賢徧切少俟如字奉養羊尙切坊音防之難乃旦切咸殺沙界切穉直二切不勝音升已勝去聲夫蠱音扶】

【兌下坤上】○【二之八上之十一緯二陽辟主九二】

臨【此羲皇兌下坤上之卦而文王名之曰臨二陽長而消二陰夏正十二月之卦也臨者居上涖下之名二陽浸長於下而陰居上臨之以俟其進也】元亨【占也】利貞【占也占與幹之彖同幹之六陽自臨之二陽而進也】至於八月有凶【占也自天正建子之月一陽始生爲復其二建丑之月二陽長而爲臨其七建午之月一陰始生爲姤至其八建未之月則二陰長而爲遁遁者臨之正對臨卦六畫變盡也今日二陽之臨陽長而消陰也至於八月二陰之遁則陰長而消陽矣故其占爲至於八月則有凶也】初九【初之畫得九爲臨之師】咸臨【象也初二之陽長於下而四五之陰臨其上陽君也陰民也民豈可以臨君也哉凡易於陽上陰下者以尊卑定分取義天地之否夫婦之恆是也陽下陰上者以往來交感取義天地之泰夫婦之咸是也咸交感之義艮男當居上而反居下兌女當居下而反居上所以爲咸治世君民上下之志通亦若男女交感之咸咸之四五二陽降而下接於民則爲臨之初九九二咸之初二二陰升而上逹於君則爲臨之六四六五此臨之初二二爻所以謂之咸臨初與四應咸之九四下降而爲初九也】貞吉【占也】

九二【九居第二畫爲臨之復】咸臨【象也二與五應咸之九五下降而爲九二也項氏曰初九九二皆臨陰者也以陽臨陰反在陰下有男下女之象故皆爲咸夫之臨婦其道如此】吉【占也】無不利【占也】

六三【六居第三畫爲臨之泰】甘臨【象也六三互坤之下畫坤土味甘兌口柔說以言媚人陰柔不正下臨浸長之剛勢將逼己而甘言以媚說之故曰甘臨】無攸利【占也柔說豈足以禦陽剛之進哉𨿽甘亦無所利也】旣憂之無咎【占也三𨿽臨二剛之上而未離下體旣能以剛進之不可遏爲憂而安於處下不敢以賤臨貴斂藏退避以俟剛之上進則可無咎項氏曰六三以甘媚臨而無攸利見君子之難說也旣憂之無咎又見君子之易事也其處己也嚴故不受不正之媚其與人也寛故不治旣憂之人爻辭𨿽爲六三言之然亦可以見二陽之用心矣】

六四【六居第四畫爲臨之歸妹】至臨【象也四五二爻皆以剛臨柔取義至者鳥飛自上而極於地也初之剛本居四自四而降以下接於初而初爲九所謂至臨也四之柔本居初自初而升以上達於四而四爲六此民情上達之象非六本居於四也】無咎【占也六上達於四故無咎】

六五【六居第五畫爲臨之節】知臨【象也剛爲智柔爲愚五柔而智何也曰五非柔也剛也五之剛下接乎二二之剛卽五之剛也五剛下二是君之智下燭民間也此堯之淸問下民也所謂聰明睿智足以有臨者故曰知臨然則六何以居五也曰六非五也二也柔自二而上升於五五之柔乃二之柔也二柔升五是民之情上達君所也此堯之鰥寡無蓋也】大君之冝吉【占也大者剛畫也君者五位也九五大君也六五非大君也此六五而曰大君明六五本是九五也因五之九降二而二之六升五也六民也非君也六而在五之位民之上達於君也民之得上達於君由君之能下逮乎民也君民一體上下志通大君之臨民冝如是故曰大君之冝所以吉也】

上六【上之畫得六爲臨之損】惇臨【象也惇厚也坤之上畫地之最厚處天髙而覆物者以上臨下也地厚而載物者以下承上非臨也上六陰柔居髙臨下然以坤厚載物之徳臨之以俟二陽之進而非敢以柔臨剛也在上而不以髙自居厚之至也故曰惇臨此爻取義乃臨卦之正意】吉【占也】無咎【占也

六畫俱九六爲臨之遁】

【經彖辭凡十二字爻辭凡四十八字知音智注浸長知兩切下同定分符問切柔說音曰下同未離來至切易事因利切𨿽爲云僞切覆孚豆切】

【坤下巽上】○【八之五上之十一緯四陰辟主六四】

觀盥而不薦【此羲皇坤下巽上之卦而文王名之曰觀四陰長盛消陽已過其半夏正八月之卦也觀以目視物也二剛在上四陰在下仰觀之此四陰消陽之卦聖人名卦但以下觀上取義卦名連彖辭與履同人艮三卦同例舊以卦名自爲句者非也象也盥潔手也字從左右二手從水從皿以水沃手而以皿盛其餘水也三四五互艮爲手上一陽在手上象沃手之水下二陰在手下象盛水之皿薦進也進祭物以獻神也下體坤爲牛象所薦之牲下之所觀莫大於敬上之所敬莫大於祭盥者祭之始薦者祭之盛觀盥謂觀其盥也不薦謂不觀其】【薦也敬之感人其應甚速觀祭者但觀於其初盥之時不待觀於其旣薦之後而已感應矣項氏曰相觀而化其神如此先儒謂盥則誠意方專薦則誠意已散仁人孝子之奉祀也豈皆至薦而誠散乎】有孚【占也謂下四陰之孚也】顒若【占之象也顒仰首而望之貌下之觀上也一觀其初祭之敬而有孚者已顒若矣謂其感應之神速也】

初六【初之畫得六爲觀之益】童觀【象也觀艮之復體艮少男爲童下之所觀觀九五中正之道也初最下去五最逺如未有知識之童子而觀不能有所見也】小人無咎【占也項氏曰初六爲下民日用而不知則其常也故無咎】君子吝【占也項氏曰君子而不著不察則可羞矣】

六二【六居第二畫爲觀之渙】闚觀【象也闚者窺門也三四五互艮爲門闕二在其內猶女子不能出外在門內而窺觀門外其所見狹矣二與五應而陰柔不能見逺故如女子之闚觀初居陽象男童二居陰象女子】利女貞【占也朱子曰人夫得之則非所利矣】

六三【六居第三畫爲觀之漸】觀我生進退【象也凡彖辭爻辭稱我者皆謂彖之主爻蒙九二爲主爻彖辭匪我求童蒙我謂九二也凡息卦消卦十有二一陽一陰之卦初爲主二陽二陰之卦二爲主三陽三陰之卦三爲主四陽四陰之卦四爲主五陽五陰之卦五爲主六陽六陰之卦上爲主觀四陰之卦故六四爲主爻我謂六四也生猶生之謂性之生謂其身之動作也六四巽之下畫巽爲進退四陰進逼而消陽六四爲之先初六六二逺弱未有淩陽之勢六三居下卦之上居剛而不中正與六四同惡者也然𨿽陰盛之時而陽剛中正之君在上六四逼近九五者方且臣順則六三豈能獨進故比於六四惟觀六四之動作而爲進退爾六四進而淩逼則六三亦隨之而進六四退而臣順則六三亦隨之而退諸家或以九五爲觀之主爻蓋擇其徳位之盛者爲主非通例也】

六四【六居第四畫爲觀之否】觀國之光【象也坤爲國互艮有光象九五以陽剛臨坤土之上國之光也六四入近君側下觀坤土之廣上近天子之光故曰觀國之光】利用賓於王【占也諸候朝貢幹王曰賓六四變爲剛則成幹幹爲賓四陰勢盛進逼二陽幸九五能君故六四不敢不臣以彊臣逼上之勢轉爲諸侯朝王之象筮得此爻者利用之以賓於王也陰消陽之時而四當位得陰之正故有從順而無跋扈項氏曰履正故爲賓使其不正則爲敵矣國有光則賓無光可觀則敵當觀之時聖人懼焉】九五【九居第五畫爲觀之剝】觀我生【象也我亦指六四而言陰盛消陽六四已進逼君側九五不失君道則六四猶爲臣九五一失君道則六四將不臣矣當此之時九五但觀六四之動作如何以驗吾君道之得失也危迫甚矣】君子無咎【占也占本有咎君子得之則可無咎蓋君子禦得其道而狙詐作使若非君子則禦失其道而狙詐作敵斯有咎矣九五以陽剛中正爲下所觀而無吉占何也時則然也況又變而爲剝乎】上九【上之畫得九爲觀之比】觀其生【象也其指上九而言謂自觀其身之動作】君子無咎【占也陰長陽危自觀一身之所爲果合君子之道與則自處得冝而可免於咎若不合君子之道則自處失冝有咎必矣故其占惟君子則無咎也項氏曰上在卦外無民無位小人之進退下民之向背皆不由己但謹視其身思自免咎而己觀本是小人逼君子之卦但以九五中正在上羣陰仰而觀之故聖人取之以爲小人觀君子之象象𨿽如此勢實漸危故五上二爻皆曰君子無咎言君子方危能如五之居中履正上之謹身在外僅可免咎二陽向消道大而福小也】

【六畫俱九六爲觀之大壯】

【經彖辭凡九字爻辭凡五十四字觀平聲篇內並同盥音管顒魚恭切闚苦規切詿盛其盛水時貞切朝音潮跋蒲末切扈音戶狙七餘切道與音余向背蒲貝切】

【震下離上】○【四之三上之十二緯三陰否變主六二】

噬嗑【此羲皇震下離上之卦而文王名之曰噬嗑噬齧也嗑合也卦象頤口中虛而有一剛畫間隔於其中頤口本合有物間之則不合矣故必齧噬其中之間而後上下合也】亨【占也梗而未合則不亨噬而合之則亨矣】利用獄【占也獄者有訟而拘囚於獄也離體中虛獄之象六五柔中爲卦主用於上以震動於下治獄者也兩辭參差亦猶有梗於中而不合鞫問而得其情則其辭一矣亦猶噬之而後合也故其占爲利於用之以治獄】

初九【初之畫得九爲噬嗑之晉】屨校滅趾【象也彖辭之占利用獄故初上爻辭皆因用獄取象屨謂著於其足如納屨然校械也滅沒也猶浸在水中沒而不見也震下畫爲趾初剛橫亙於震足之下足械滅沒其趾之象足械之制周圍其脛而已下不及趾也今械木之廣旣圍脛而遮掩又過其脛並不見脛下之趾也入獄之初未加鞫問恐其走逸亦械其足𨿽屨校而滅趾然其人非必有罪也特桎之使不得去爾鞫問無罪則釋其械而縱之矣】無咎【占也在卦之初爲初犯得位之正則非有罪也鞫問明直而獲縱釋此人者足曽被械因是知所懲防不復犯法故其占爲無咎】

六二【六居第二畫爲噬嗑之睽】噬膚滅鼻【象也初上二爻旣因彖辭用獄取象其中四爻並自卦名噬嗑取象卦之全體象頤初上二剛象頤口上下齗齶有齒牙能噬者也其中四畫乃頤中虛而容物之處故各象所噬之物二三五柔畫物之脆者四剛畫物之堅者二三五皆柔三五以柔居剛𨿽脆而堅二以柔居柔最爲易噬膚者豕腹之下柔軟無骨之肉古禮別實於一鼎曰膚鼎二最易噬象膚又近初剛初爲下頤之齶凡噬物下齶之動最有力以至近能噬之剛噬至柔易噬之物一舉盡臠略無畱難以至所噬之膚掩過噬者之鼻也坎爲豕二在互坎下畫之下象豕腹向下之膚艮爲鼻二當互艮之下畫鼻之下端也正與所噬之膚相直故有膚滅其鼻之象】無咎【占也噬嗑在於去間所噬者易噬是其間易去也故其占無咎】六三【六居第三畫爲噬嗑之離】噬臘肉遇毒【象也臘正作昔上�象肉之形下從日月之日幹者也其後假借爲今昔之昔乃於左畔加肉以別之而爲臘肉之臘非字之正也鼎實以兔之薨爲臘鼎田獵所獲野物或獸或禽全體幹之通謂之臘彼單稱爲臘此言臘肉非指野物全體之幹者而言蓋六三六五二柔畫爻辭並云肉謂無骨者也九四一剛畫爻辭不云肉而云胏謂有骨者也若以六三爲全體帶骨之臘則與爻象不合六三互坎之下畫有離日在上豕肉受日之暵者肉者六之柔也臘之則柔亦堅矣位剛故也凡食物臭味之惡者爲毒以上九之陽噬六三不中不正之陰故爲遇毒】小吝【占也小者筮得此爻則吝也上九陽剛爲大上古神農嘗百艸一日數遇毒而不爲害者大智大力能勝其毒也若小者遇毒則不能堪而可吝矣】無咎【占也大者噬之𨿽遇毒而不害故無咎】

九四【九居第四畫爲噬嗑之頤】噬幹胏得金矢【象也胏骨之連肉者在離體之內火所幹也骨而又幹其堅至矣九之剛象之骨而連肉剛之居柔象之不期遇而遇曰得金矢鐵箭鏃也九之剛爲金離爲矢殺矢之金金三錫二金之雜錫亦猶骨之連肉皆九四以剛居柔之象也幹胏者九四也噬之者初九也噬幹胏而乃於胏之中得金矢焉其堅又過於幹胏矣然金矢𨿽堅而可爲用堅者爲梗所以噬之不爲梗而反爲用則𨿽堅可不噬也】利艱貞【占也冝以艱難之心正主事也】吉【占也艱貞故吉初九所噬者九四與六二也六二近而柔以其易噬也初九以易視之僅能無咎而已九四逺而堅以其難噬也初九以難處之所以吉也】

六五【六居第五畫爲噬嗑之無妄】噬幹肉得黃金【象也六五互坎之上畫亦豕肉也與六三皆質柔而居剛象無骨之肉以干而堅也六三在離日之下日所幹者故曰臘六五在離火之中火所幹者與九四同故曰漧黃者中央之色五居中故曰黃五變爲剛故曰金凡單稱金者金銅銀錫皆金也惟曰黃金者爲正色之金幹肉者六五也噬之者上九也噬幹肉而乃於肉之中得黃金焉其堅又遇於幹肉矣黃金𨿽堅然不爲梗而可爲用則𨿽堅可不噬也項氏曰四五兩爻稱得金者下卦爲間尙淺故用力易上卦爲間已大故用力難有噬有得者噬道將終必盡其慮也噬者除其惡得者取其善有惡則去有善則取憎而知其善也於九四則噬其幹胏之彊而收其金矢之用於六五則噬其幹肉之彊而收其黃金之用聖人之待彊梗其仁如此】貞厲【占也上九位不當所噬𨿽近猶難故正主事則危厲】無咎【占也噬其梗之堅而乃得所用之貴貴故無咎】

上九【上之畫得九爲噬嗑之震】何校滅耳【象也何負也謂負之於首也上畫爲首剛畫在上首械之象三四五互坎爲耳首械之制周圍其項上不及耳今首械在坎耳之上是械之厚掩過其耳而耳不見也居卦之終蓋問獄已成以其有罪而首何至厚之械罪不可解矣】凶【占也剛不正而在終之時是終爲惡而受罪者也故凶噬嗑六爻分爲二義初上兩爻於用獄起義蓋以六五爲治獄之主初上爲坐獄被校之人兩爻之占各指本爻而言初之無咎初九自無咎也上之凶者上九自凶二三四五於噬間起義初九上九爲噬物之頤二三四五爲頤中所噬之物兩爻之占皆指初上而言初比二而位應四噬二噬四者初九也六二之占無咎謂初九之無咎也九四之占利艱貞吉謂初九之利與吉也上比五而位應三噬三噬五者上九也六三之占小吝無咎謂上九之無咎也六五之占貞厲無咎謂上九之厲與無咎也𨿽筮者得之直據各爻之辭爲占然聖人觀象系辭之意則如此不可不知也】

【六畫俱九六爲噬嗑之井】

【經彖辭凡六字爻辭凡五十八字噬市制切嗑胡閣切屨紀具切校爻教切臘音昔幹音幹胏玆此切何何可切注齧五結切間居限切後並同參七森切差七思切鞫恭曲切著足略切曾泰登切防音又復符後切斷魚斤切齶魚各切脆音翠易以豉切後同臠劣逺切別彼列切薧苦老切暵音漢數音朔勝音升鏃子木切】

【離下艮上】○【三之七上之十二緯三陽泰變主六二】

賁【此羲皇離下艮上之卦而文王名之曰賁賁文飾也字從貝諧卉聲貝水虫背有文如錦故爲文飾之義卦自泰變二之剛往上文外二柔上之柔來下文內二剛】亨【占也內卦文明眾美之會】小利有攸往【占也小謂陰也外卦剛止於上四五二柔冝往上以求其文】

初九【初之畫得九爲賁之艮】賁其趾【象也初畫在下爲趾賁其趾者屝屨之屬以飾其趾爲行計也】捨車而徒【象也二三四互坎爲車徒步行也二之柔來飾初之剛初剛不受其飾而惟自飾故捨二之車而自飾其趾以步行內飾於已而不資外飾於人剛正而明者能之】

六二【六居第二畫爲賁之大畜】賁其須【象也三四五上肖頤六二在頤下須之象須之美者生而美也美由中出不假外飾六二柔麗乎中正固有其美如須之賁非有待於外物而賁者然陰柔不能自動必附麗於陽如須𨿽有美必附麗於頤也六二卦之主也以一柔來文下卦之二剛初九自賁而不受六二之賁矣六二旣自賁又附麗於九三而爲九三之賁也】

九三【九居第三畫爲賁之頤】賁如濡如【象也九三者互坎之中畫坎水有濡象猶詩言六轡如濡謂所飾之文采鮮澤也處文明之極一剛在二柔之間錯雜成文故賁如乂六二之柔飾之於下賁之最盛者也故濡如】永貞吉【占也得二之飾而不溺於二長永正主其事則吉也】

六四【六居第四畫爲賁之離】賁如皤如【象也九三居文明之極六四有輝光之懿二爻當上下剛柔相雜之際故皆曰賁如賁之成卦以六二自外來而文二剛上九自內往而文二柔也九三與六二比近而得其賁故需如六四與上九隔逺而不得其賁故皤如言白而未受采也】白馬翰如【象也六四震馬之中畫坎馬之上畫變爲剛則成巽爲白翰如言其走之疾如羽翰也六四弗得上九文柔之賁故疾走以就正應而求賁於初九之陽】匪冦防媾【象也四與初正應然初九孤潔自守近不暱二逺不交四二比爻也不就之者義也四應爻也就之者正也初不暱二而並疑四因六四之下求初九之疑始釋而知六四非冦也乃已之防媾也象同屯六二】

六五【六居第五畫爲賁之家人】賁於丘園【象也六五柔中艮體有徳之賢止而不仕者也艮之中畫山之半也爲丘園丘之有艸木者互震艸也體艮木也丘園賢者隠處之地上九一剛爲二柔之君賁二柔者也六四隔逺不受其賁所賁者六五而已以上九賁六五爲上之人禮聘賢者恩光下逮賁於丘園之象】束帛戔戔【象也五兩爲束坤爲帛而坤之上畫連束之於外之象戔戔委積貌多也賢者隠處而受聘幣之禮其光顯榮輝被於丘園如伊尹耕於有莘之野而湯以幣聘之也】吝【占也柔𨿽得中而不當位故吝】終吉【占也受君賜之榮故終吉】

上九【上之畫得九爲賁之明夷】白賁【象也賁自泰變者也泰之九二升在上而文二柔泰之上六降在下而文二剛然初九不肯受二之賁受二之賁者惟九三一剛六四不能受上之賁受上之賁者惟六五一柔濡如之賁丘園之賁虛文之飾爾有之不爲甚益無之不爲大損二爻成賁之功亦淺鮮矣賁極當變變而復於泰則善不變而受之剝則壞矣文窮反質賁復爲泰以還其初上九復於二六二復於上則三剛三柔皆守其質而不相文所謂白也泰二三四互兌爲白故曰白賁於卦終總言賁極而反質白者通全卦而言非專指上九一爻言也】無咎【占也文極必獘復反於質則不至於獘矣故無咎】

【六畫俱九六爲賁之困】

【經彖辭凡七字爻辭凡五十四字賁彼僞切捨音拾皤白波切又音槃翰雄幹切戔在千切又音牋注貝必佩切屝扶味切鮮澤音仙錯千各切暱女力切淺鮮𨿽典切】

【坤下艮上】○【八之七上之十二緯五陰辟主六五】

剝【此羲皇坤下艮上之卦而文王名之曰剝五陰長盛消陽將盡夏正九月之卦也剝者以刀割削而去之也五陰消盡五陽也】不利有攸往【占也以卦體而言則陰長已至五僅存一陽再往則並一陽消之矣故不宜有往以占者而言則小人極盛之時當順時而止不可以有所往也】

初六【初之畫得六爲剝之頤】剝牀以足【象也陰之剝陽自五月一陰始消一陽而爲姤六月二陰消二陽而爲遁七月三陰消三陽而爲否八月四陰消四陽而爲觀九月五陰消五陽而爲剝剝之初六卽姤之初六也故此以姤之初六言之姤之初六下耦承上奇牀之象初爲牀之足陰消陽自下始五月姤之一陰始消一陽於下猶剝牀而先及其足也】蔑貞凶【占也陸氏曰蔑猶削也楚俗有削蔑之言澄謂當小人削蔑君子之時正主事則凶也】

六二【六居第二畫爲剝之蒙】剝牀以辧【象也剝之六二卽遁之六二也此以遁之六二言之辧牀之榦也中畫像之剝陽至下卦之中畫猶自牀足而上剝至於榦也】蔑貞凶【占也與初六同】六三【六居第三畫爲剝之艮】剝之【象也剝之猶比卦言比之損卦言損之益卦言益之小過卦言過之也之指陽而言剝之六三卽否之六三也此以否之六三言之謂剝陽已及三也三牀之上也不言剝牀而泛言剝之其辭比初六六二六四差緩也剝陽及三者乘陰長之勢至此非專三之罪三𨿽居剝陽之位而獨與上九一陽爲應則無害陽之心故聖人系爻特異其辭以別於初二四之三陰也】無咎【占也程子曰眾陰剝陽之時三獨居剛應剛志從於正在剝之時爲無咎也】

六四【六居第四畫爲剝之晉】剝牀以膚【象也剝之六四卽觀之六四也此以觀之六四言之言剝陽已至幹四也四在人爲身之位膚者身之皮膚也初爲牀足二爲牀辧三爲牀上人所臥處四人之身也非牀也非牀而曰剝牀以膚言剝牀而上及於人之肌膚也】凶【占也災已及身矣】

六五【六居第五畫爲剝之觀】貫魚【象也六五變爲剛則成巽巽下之柔爲魚一柔之下又有三柔羣魚之象也五變爲剛畫連亙其上貫穿之象也魚陰物五羣陰之主在上統率羣陰如貫穿羣魚而爲一也】以宮人寵【象也以者將之也宮人眾妾也以之者誰後也後爲宮人之主五統羣陰如後統眾妾眾陰戴陽如後以眾妾進禦於王而獲寵愛之象陰長消陽至於五極矣不可以再長也一陽在上非可剝者故取羣陰順承一陽爲義六三應上九而寜失羣陰之心六五比上九而率羣陰以求一陽之寵一陽之功大矣天道之不可一日無陽世道之不可一日無君子者此也項氏曰六五君位五爲王后與君同處四爲夫人佐後者也三爲九嬪以主九禦下卦之長也二爲世婦初爲禦妻】無不利【占也程子曰五能使羣陰順從如貫魚然獲寵愛於在上之陽如宮人則無所不利也】

上九【上之畫得九爲剝之坤】碩果【象也艮爲果蓏果謂上畫一剛蓏謂中下二柔上九艮之上畫故爲果碩謂陽之大也】不食【象也卦無兌口故不食下五陽皆已剝獨存一陽在上如木之果實皆已落獨一碩大之果不爲人所食而猶在木末論語云吾豈匏瓜也哉焉能系而不食亦匏瓜不爲人所取食而常系於蔓也】君子得輿【占之象也君子謂一陽坤爲輿五陰承戴上九之一陽如人之在車上君子筮得此爻則其象爲得輿而占亦如之】小人剝廬【占之象也小人謂上九變爲柔也一陽上覆五陰有廬之象奇變爲耦則如廬之破壞穿漏其上而無以蓋覆其下故小人筮得此爻則其象爲剝廬而占亦如之也】

【六畫俱六九爲剝之夬】

【經彖辭凡六字爻辭凡五十六字蔑莫結切辧平免切注去之起呂切下同長之兩切別彼列切蓏李果切覆孚豆切】

【震下坤上】○【四之八上之十三緯一陽辟主初九】

復【此羲皇震下坤上之卦而文王名之曰復一陽初生於地下而消一陰夏正十一月之卦也復還反也冬至之前六陽消盡而爲純坤冬至之後一陽還反而生於下也】亨【占也陽復則亨】出入無疾【占也凡一陽之卦皆自復而變無有自他卦變爲復者此取復所變之卦再還復未變之時爲義師自復而變者也師之初還復於二爲出師之二還復於初爲入筮者占之或出外或入內皆可無疾】朋來無咎【占也一陽旣生日進日盛又取臨泰大壯夬所變之卦還復未變之時爲義明夷自臨而變者也明夷之三還復來二則爲二陽之臨歸妹自泰而變者也歸妹之四還復來三則爲三陽之泰需自大壯而變者也需之五還復來四則爲四陽之大壯大有自大而變者也大有之上還復來五則爲五陽之夬此陽之朋類次第而來也筮者占之已之或出或入旣無疾而朋類自然來至者亦無咎也】反復其道七日來復【占也自五月一陰生至十一月一陽生凡歷七月筮者占之出外而反者還復其初所行之道路則七日可以來至於家而復也道者震爲大塗七震之數也】利有攸往【占也陽之長貴乎日進故占者宜有所往也】初九【初之畫得九爲復之坤】不逺復【象也師卦自復而變初九自師之九二還反於初出外不逺而遄復者也】無祗悔【占也祗適也抵也猶云至也字從衣從氐與只敬之只不同只敬之只從氏從示程子曰無祗悔不至於悔也復者陽反來復也陽君子之道故復爲反善之義失而後有復不失則何復之有惟失之不逺而復則不至於悔】元吉【占也常人筮得之固無至於悔矣有大善之徳者筮得之則吉也】

六二【六居第二畫爲復之臨】休復【象也人於勞暍之得得依木之芘蔭以息至美也故休有美義否之九五中正大人也在下者依其芘蔭以休息於否將變之時故曰休否初九一陽之復勢孤援寡六二中正與初九比近爲朋初九在下依其芘蔭相與休息六二變而爲剛同初之復故曰休復否五復二皆卦之中也否有巽木復有震之竹與萑葦爲芘蔭可休之處】吉【占也陽剛浸長相與休息同其吉也或曰凡占辭特爲占者設爾然聖人系辭之意則有定指此吉字指六二乎指初九乎曰六二能比初九依之以息六二之吉也而初九與有焉】

六三【六居第三畫爲復之明夷】頻復【象也頻水厓也六三變爲剛二三四成坎三下卦之終如岸之盡處瀕乎水也行至水厓不可以進而後復復之不早者也】厲【占也阻水不能進故厲】無咎【占也能復故亦無咎也】

六四【六居第四畫爲復之震】中行獨復【象也行者路也震爲大塗卦之五陰二三近陽五上逺陽四居逺近之中猶路之半也故曰中行五陰惟四與初陽爲應四變爲陽則與初九同是震體下畫之一陽獨能與初九一陽之復同者也故曰獨復】

六五【六居第五畫爲復之屯】惇復【象也三四五互坤五爲坤上畫坤土最厚之處惇之象惇者篤厚靜重而若遲鈍亦復而不速之意】無悔【占也由初至五五畫之復六五最後復𨿽不速然柔順得中故無悔】

上六【上之畫得六爲復之頤】迷復【象也迷者冥行失其正道也上六一卦之終猶迷塗至極盡之處也迷行至終乃求還反晚矣梁武帝之迷至侯景兵入臺城而圖復唐明皇之迷至安祿山陷洛陽而圖復當是時也𨿽復竟何如哉舊注皆謂上六終迷不復案爻辭言迷復注謂迷而不復似與經竟相戾始也南行今冋轅向北始也北行今旋面向南是之謂復楚辭云回朕車以復路兮及行迷之未逺復字從彳卦爻之義皆以行取諭初曰不逺者行出未逺而復二曰休者休息於塗而復三曰頻者行至水厓而復四曰中行者行至中道而復五曰惇者惇篤緩行而復上曰迷者迷行至終而復行而迷失正道者其終之復亦是循其故道而復然其故道非正道也往復皆迷展轉錯誤不可專以能復爲善不由其道而復者𨿽復亦不善也上爲冥昧之位六爲柔暗之質故迷】凶【占也如梁武帝唐明皇是也】有災眚【占也占旣曰凶矣而又曰有災眚何也迷復有輕重小大也其重者大者則凶輕者小者亦有災眚災謂禍災眚謂過眚災自外至而由己所致眚自內有而非己所致也眚災者非己所致而爲災書帝典王誥言眚災是也災眚者由己所致而爲眚此復之上六及小過之上六言災眚是也】用行師終有大敗【占也上二占泛言之此一占專以行師一事言師卦由復而變一陽統坤眾也行亦取震塗之象大謂上六變爲陽也復之六五不取君義上六位最髙變爲陽而下臨坤眾有君象焉但常時所行旣失君道民心之去久矣一旦用其民民豈爲之用哉故其君必至於敗是之謂大敗如商以師敵周而前徒倒戈衞以師禦狄而受甲兵者曰余焉能戰商紂衞懿卒以敗亡】以其國君凶【占也以如春秋蔡侯以吳子及楚人戰於柏舉之以上言行師者自主兵也此言以其國君者不自主兵出兵助人如爲人所以也國君亦指上六下有坤土爲國變爲剛而居上曰君以者他人以之初九一陽爲主於內者君也上六變爲陽而統眾於外又一君也故有內國君以其外國君之象凶如鄭國君王世充以夏國君竇建徳拒唐師而建徳並爲太宗所禽也】至於十年不克徵【占也行師一事分爲三占旣言爲己爲人兩皆凶敗矣又言自已不興師亦不爲人興師幸可免目前之凶敗然民心離貳國勢削弱久而至於十年之後亦不能出徵也十坤數案周易𨿽用爻之變爲占而爻辭多隻就不變取義其取變者間見耳復之六爻惟初九一陽爲己復者故爻義以不變者言其餘五陰乃未復者而爻辭各有復字皆取爻之變者言也蓋不變爲陽則不可謂之復矣】

【六畫俱九六爲復之姤】

【經彖辭凡二十二字爻辭凡五十九字祗音支注長盛知兩切下同暍音謁間見居限切】

【震下乾上】○【四之一上之十四緯二陰遁變主初九】

無妄【此羲皇震下乾上之卦而文王名之曰無妄無妄者誠也有天理之眞實無人欲之虛僞凡陽剛象天理之誠陰柔象人欲之妄卦自遁變遁三來初以

陽剛之正易去陰柔之不正爲去妄存誠之義故曰無妄】元亨【占也】利貞【占也無妄之動以天故其占與乾卦同】其匪正【目下二占無妄者無私心而又合正理也𨿽無私心茍不合正理亦是妄也其所爲非正理則其占如下之所云】有眚【占也匪正則有過尢】不利有攸往【占也匪正而不往且有眚往則是妄動也】

初九【初之畫得九爲無妄之否】無妄往吉【占也陽剛當位而無應得正理而無私心也爲無妄之主當震動之初無妄而往者也故吉】

六二【六居第二畫爲無妄之履】不耕獲不菑畬則利有攸往【占也耕獲菑畬占之象也春而治田曰耕秋而收禾曰獲初墾荒田曰菑三嵗熟田曰畬不耕獲謂不耕而獲不菑畬謂不菑而畬夫有耕然後有獲有菑然後有畬不耕而獲不菑而畬者何也在先無求之之心而在後有得之之實也此所謂無妄也無妄史記作無望謂無所期望而有得蓋亦此意夫陽剛之實爲無妄二𨿽中正然質柔非剛而又有應非剛則未能實也有應則未能無私也是未能純乎無妄之道也有攸往者往應五也往應五者求陽剛之實以益己也得剛實以益己𨿽爲正事而求之之心猶爲私心也必也先絕其有求之心所謂不耕不菑也後自獲其有實之益所謂獲畬也言能如此則所往乃爲無妄也有應之私易至害於無妄之道故爻辭爲之戒孟氏集義養气之學不揠苗以助長而气自無餒蓋如此也震耜耕象幹金獲象二地上爲田菑畬之象】

六三【六居第三畫爲無妄之同人】無妄之災【占也筮得此爻者其占爲有災而其災非由己致朱子曰卦之六爻皆無妄者也澄案無妄之善有三剛也當位也無應也剛者實也當位者正也無應者無私累也諸爻或有其三或有其二或有其一初九三者全其最善也九五九四有其二九五剛而中正九四剛而無應是其次也六二上九有其一六二中正上九剛實是又其次也惟六三於三者咸無焉而亦得爲無妄何也下比中正之六二上比剛實無私之九四譬如有人在己𨿽無一善而上有嚴師下有良友親近切磨夾持燻染亦不至於爲惡此六三之所以亦得爲無妄也項氏曰六三所遇之災非人爲也故爲無妄之災廬陵楊氏曰我求而我得者有妄之災非我求而我得者無妄之災】或系之牛行人之得邑人之災【象也設此象以明上占辭如或系一牛於此乃邑人之牛也偶脫所系而爲行人所得邑人有失牛之災亦適然不幸爾非己有以致之是謂無妄之災因卦變取象無妄自遁變遁下卦艮也坤爲牛艮以一陽交坤上畫爲坤之君坤牛艮之所有也一奇實坤上畫之畫如有物以系牛之前也此以遁之九三未變爲無妄之六三而言也及遁之旣變爲無妄也三下易初成震則震之一陽爲坤之君而坤牛爲震之所有矣震動於大塗行人也初非人位而曰行人者初自三之人位來也震遂有坤行人得牛也無妄六三坤上畫也坤爲邑三人位邑人也己所有之牛爲他人所得失牛者災也六三之遇此災莫之致而至也廬陵楊氏謂牛系於斯塗之人取去牛主訟邑居者而己朱子亦謂行人牽牛以去而居者遭捕詰之擾考之爻象無此義】九四【九居第四畫爲無妄之益】可貞【占也九四幹體剛實無應故可以正主事可貞與利貞不同利者冝也可者僅可】無咎【占也居不當位當有咎也以有實無私故得無咎】

九五【九居第五畫爲無妄之噬嗑】無妄之疾【占也筮得此爻者其占爲有疾而其疾非由己致九五剛健中正可謂無妄矣而下有應故曰疾疾者以外物之應能爲內心之病也然有有妄之疾有無妄之疾常人之於應物外物一接而已心從之此有妄之疾也聖人之於應物其心湛然如明鏡止水物來則照物去不畱動而無動𨿽應未嘗應也是之謂無妄之疾】勿藥【占之戒辭也有妄之疾必須用藥治療無妄之疾愼勿用藥治療也外物之紛至任其自來自去勿藥者也若或厭惡而以術屏絕之是用藥以治療也非徒無益而又有害告子之冥然罔思悍然力制以爲不動心釋氏之息滅人倫違棄世故以爲不住相犯勿藥之戒者也】有喜【占也疾去曰有喜不治療而其疾自去不屏外物而外物自不能爲累也】上九【上之畫得九爲無妄之隨】無妄行有眚【占也上九之善𨿽不及初九然亦無妄者也初九以無妄而往則吉上九以無妾而行則有眚何也時位不同也無妄之有往也何所爲而往也豈爲濟其欲哉蓋爲進其善也進善者如登可上不可下也初九之位猶下時之初也其往也進而升於上也上九之位己極時之終也前無可往之地矣惟有退而降於下爾初九言往者謂其進前也上九言行者謂其在塗也旣不進而上則必退而下以就所應之六三六三震體故曰行夫無妄之徳動而健未嘗禁其行也但上九時位己至窮極故不可以有行靜守而終焉可也大抵無妄六爻下三爻以動爲善初九往則吉六二如是而往則利六三居而有災上三爻以靜爲善九四可貞而無咎九五勿藥而有喜上九行而有眚也】無攸利【占也於己旣有眚於事亦無所冝也】

【三畫俱九六爲無妄之升】

【經彖辭凡十六字爻辭凡六十二字菑則斯切注去妄起呂切夫有音扶後夫陽夫無同易至以豉切揠一戛切助長知兩切餒年猥切厭伊欠惡烏路切住相息亮切屏必令切累郎遂切所爲爲濟爲並云僞切】

【乾下艮上】○【一之七上之十四緯四陽大壯變主上九】

大畜【此羲皇乾下艮上之卦而文王名之曰大畜大謂陽也畜者藏也亦有止義一陰畜藏於五陽之中爲小畜一陽畜止於二陰之上而三陽畜藏於二陰之內故爲大畜陽固爲大聖人名卦於陽之多者特以大名五陽爲大有四陽爲大畜大壯大過是也】利貞【占也一陽在上爲畜止之主冝於正主事也】不家食吉【占也陽剛之畜象賢人之聚賢人眾多則當食君之祿而不食於家也家人二五易位成大畜大畜與家人易位不在家也兌口在四食於外也】利涉大川【占也三四五上有舟象幹健應五上進有舟行而前之象】

初九【初之畫得九爲大畜之蠱】有厲【占也程子曰大畜艮止乾也故乾三爻皆被止在他卦則正應相援者也在大畜則正應乃爲相止陽上進之物上與三皆陽故同志而無相止之義初陽剛健體居下必上進六四在上止已安能敵在上得位之勢若犯之而進則有危厲】利已【占也已止也程子曰利在已而不進也】

九二【九居第二畫爲大畜之賁】輿說輹【象也輿下伏兔爲輹一三四互兌坎輿而毀其下畫是說去輿下之輹也九二當輿輹之處而其輹脫去故其輿不行也程子曰二爲六五所止勢不可進五據在上之勢豈可犯也二𨿽剛健之體然其處得中道故進止無失𨿽志於進度其勢之不可則止而不行如輿說去其輹也】

九三【九居第三畫爲大畜之損】良馬逐【象也幹爲良馬幹之三陽在下爲艮之二柔所止而未可以進九三處下體之上漸可進矣健體之極如良馬之馳逐然逐謂追躡於艮之後也】利艱貞【占也良馬𨿽可以進然二柔止之於前其進甚難之時也故宜艱難以主事不可以易心處之也】日閒輿衛【象也三四五上肖離爲日閒習也古者乘車三人在車上步卒七十二人在車下輿之衛也當艱難之時未可輕易而進且當每日閒習其輿之衛以爲行之備九三變爲柔三四五成坤爲輿初二其衛也言九三當與二陽同心協力無日不訓國人討軍實而爲行訐也】利有攸往【占也四止初五止二故二陽皆不可往獨上九與九三同徳同位旣不止之而又援之以進況九三儆備周完則宜有所往矣】

六四【六居第四畫爲大畜之大有】童牛之牿【象也內幹之健爲外艮所止止乾陽者艮二陰也然二陰歸功於上九之一陽蓋艮由上一陽而成卦所以止也彖傳所謂剛上而上賢能止健是取此義夫牛之角豕之牙皆剛物之在前者艮上畫一剛象之上九一剛畫在四五之前四之視上猶牛首之有牿五之視上猶豕首之有牙四爲童牛上爲牿五爲豶豕上爲牙也牿者設橫木於牛角以止觸所謂幅衡也六四艮之下畫卽坤之下畫也坤爲牛艮爲男之少牛之童犢者童牛未有角之牛也坤牛而連其上畫設橫木於牛首之象童牛無角故上畫之剛不象角而象牿】元吉【占也六四尊成卦之主而以止健之功歸上九占之所以爲元吉】

六五【六居第五畫爲大畜之小畜】豶豕之牙【象也豕去勢爲豶坎爲豕坎五上相易成艮坎中畫之剛易爲柔是刳去其中之實豕之豶者也坎上畫之柔易爲剛是已豶之豕而有牡牙之剛在外也六五之中虛像豶豕上九之外剛象牙六五之柔能以外剛爲主故曰豶豕之牙】吉【占也柔以剛爲主故吉也】上九【上之畫得九爲大畜之泰】何天之衢【象也何與噬嗑上九何校之何同後漢王延壽魯靈光殿賦云荷天衢以元亨何作荷以人一身而言上爲首何謂以首戴之也天之衢雲霄之上四通八達之路無所障礙之處也何天之衢其辭猶詩言何天之休何天之龍其意猶莊子言鵬之背負靑天而飛於九萬里之上也大畜者一陽止於外而三陽畜藏於內畜極則散止極則行故上九𨿽艮體至畜之終則不止而行也蓋初九九二之進爲四五二柔所阻上九與九三同徳其位相應不阻其進而引之使前九三得超二陰以達於上九上九天上之衢九三進造其下如何之以首通行乎雲霄之路而莫之障礙矣項氏曰初九爲六四所止九二爲六五所止九三與上九相合健極而進前有二陰尙當艱貞而防衛旣越二陰而至於上九則乾道通行無復疑阻矣上九在上而導幹以行故爲天之衢】亨【占也陽剛之道得行而無阻遏眾美之會也

六畫俱九六爲大畜之萃】

【經彖辭凡十二字爻辭凡四十八字利巳夷止切說吐活切輹音服日舊本作曰鄭虞皆作日晁氏曰陸希聲謂當作日程朱並從之牿古毒切豶符云切何河可切衢其俱切注度待洛切易心以防切輕易同卒尊率切彖傳馳戀切夫牛音扶楅音福少詩詔切犢亭篤切去勢起呂切下同刳音枯荷河可切之處充注切龍陳隴切造七到切無復符後切】

【震下艮上】○【四之七上之十五緯八純坎變主上九】

頤【此羲皇震下艮上之卦而文王名之曰頤頤者人之頤頷凡飲食皆自頤而入所以養人之身故頤有養義程子曰上艮下震上下二陽中含四陰上止下動外實中虛頤頷之象也】貞吉【占也】觀頤【象也卦自坎而變先以二易上成觀再以五易初成頤故取觀爲象觀者下觀上也初九下頤也上九上頤也初九觀上九之頤謂觀其養人之道也上九頤之主爻故得専頤之名】自求口實【象也自自已謂初九口實食物之實於口中者坎之初六其畫耦如口之虛剛畫自五來實之口實之象初九先觀上九之頤又自求所以實口之物謂求其自養之道也觀頤以坎之一上相易取象自求口實以坎之五初相易取象】初九【初之畫得九爲頤之剝】捨爾靈觀我朶頤【象也爾謂初我謂上程子曰初九陽體靈諭其明智能咽息不食可以不求養於外項氏曰頤卦肖離爲靈伏息而在下初九象之朶頤在上而下垂上九象之卦惟有二陽上九在上爲所養之主初九在下爲自養之賢上九卦主故稱我羣陰從我而求養固其所也初九本無所求乃亦仰而觀我聖人以其居養之初故深戒之以明自養之道澄案此爻辭與彖辭觀頤自求口實相表裏皆初九觀上九也彖爲初九言之則言初九旣觀上九之飬人者而又自求其養已者爻爲上九言之則言上九謂初九捨爾之養已者而觀我之養人者蓋陽實能自養而養人陰虛不能自養而資養於人頤之二陽能飬者也四陰受陽者也上九居上當養人之任故爲朶垂向下之頤以養在下之羣陰初九處下不當養人之任故爲靈智自養之而無求於外然卦有觀之象初𨿽下伏而猶上觀是羨上九之能養其下而不無捨已爲人之意也與素其位而行不願乎其外者異矣】凶【占也項氏曰有靈而不自貴宜其凶也】

六二【六居第二畫爲頤之損】顚頤【象也卦中四陰皆資初上二陽之養顚者頭頂倒而在下謂求養於初也程子曰以上養下理之正也二不能自養反下求於初則爲顚倒故曰顚頤】拂經於丘頤【象也拂謂舉手摩拭其上如引袖拂天星階前樹拂云之拂經過也歷也丘謂六五五艮山之中畫爲丘經於丘如陶淵明言崎嶇而經丘也六二比初而求下之養固爲顚倒若欲拂上而求上之養則上非其應必須經從六五之丘而後可至上九之頤六五𨿽爲六二所應之位然亦資養於上九何能爲人求養也哉六二拂上則必經於丘以求頤故曰拂經於丘頤】徵凶【占也下比於初可資其養行而求上則凶也】六三【六居第三畫爲頤之賁】拂頤【象也六三與上九應拂摩以求養於上者也】貞凶【占也上九之所養者養賢也六三亦受上九之養然陰柔不中正不賢而竊祿者也所養之人如此何所用哉以之正主事則凶矣如使鯀治水而績弗成使管叔監殷而以殷畔是也】十年勿用【占也用謂用此占而有爲也十年數之極戒以十年勿用則終不可用矣三四五互坤十坤數】無攸利【占也六三之占曰貞凶再曰十年勿用者言非但今時之凶𨿽後時亦不可用也又曰無攸利者言非但此事之凶𨿽他事亦無所利也】六四【六居第四畫爲頤之噬嗑】顚頤【象也六四與初九應顚倒以求養於下者也】吉【占也陰柔不能自養而求養於在下之正應如在上之人才有不足而求益於在下大賢以飬其徳者程子曰四賴初之飬使在下之賢由己以行其道而澤施於民何吉如之】虎視眈眈其欲逐逐【象也離象龜又象虎龜者以其介甲之外堅虎者以其文明之外著夫自養於內者莫如龜求養於外者莫如虎故頤之初九六四取二物爲象視亦離目之象也虎視常下眈眈專一貎逐逐相繼也四之於初其下賢求益之心必如虎之視下求食而後可其視下也専一而不他其欲食也繼續而不歇如是則於人不貳於己不自足乃得居上求下之道】無咎【占也其占𨿽吉然苟下賢之心不専則賢者不樂告以善矣求益之心不繼則未少有得而止矣朱子曰視眈眈下而専也欲逐逐求而繼也能如是則無咎】

六五【六居第五畫爲頤之益】拂經【象也拂經謂拂上求養者之所經從也六五比近上九凡在下求養於上九者皆必經從乎五而後至於上也案頤與噬嗑卦體相似噬嗑以上下二爻嗑中四爻頤以上下二爻養中四爻各以所比所應之爻而爲受噬受養者噬嗑則初九噬二噬四上九噬五噬三頤則初九養二養四上九養五養三倒首在下曰顚引手摩上曰拂六二六四皆資養於下故以顚爲象六五六三皆資養於上故以拂爲象】居貞吉【占也六五陰柔才弱資養於上靜處而正主事則吉朱子曰居貞吉如洪範用靜吉用作凶六五賴上九之養故守常則吉】不可渉大川【占也卦之六畫有舟象然卦變坎之九五降爲頤之初九坎之初六升爲頤之六五彊者退後弱者進前故不可渉大川】

上九【上之畫得九爲頤之復】由頤【象也一陽在上諸陰皆由之以養內有震之大塗外有艮之徑路人所由以求養於上者故曰由頤】厲【占也居至髙而求之者至眾故危】吉【占也上能兼養天下故吉鄭氏剛中曰頤卦上三爻皆吉喜其止也下三爻皆凶惡其動也】利渉大川【占也坎之九三升爲頤之上九坎之上六降爲頤之六三彊者進前弱者退後故利涉大川】

【六畫俱九六爲頤之大過】

【經彖辭凡九字爻辭凡七十二字捨音捨拂敷勿切舊音符勿切者非眈東南切注頷戶感切爲初爲上云僞切夫自音扶樂告音洛惡其烏路切】

【巽下兌上】○【五之二上之十六緯八純離變主上六】

大過【此羲皇巽下兌上之卦而文王名之曰大過大謂陽也過者不及之對行而逾越其處謂之過未至其處謂之不及卦有六畫陰陽各三則爲均平此卦陽畫四陰畫二陰半於陽小者不及也陽倍於陰大者過也故爲大過】棟橈【象也棟屋之脊檁橈弱而曲也卦自離而變先以二易上而成大壯再以五易初而成大過大壯下四象有棟象而大過所取棟橈之象又不與大壯同大過下卦巽木也上卦二陽皆巽木之身上一陰則巽小之末也通六畫像一木以此木爲屋之棟中四陽象木身之彊初上二陰象木末木之弱屋棟居中眾材輻湊木身𨿽彊然棟之所任者重茍本末皆弱則亦不免於曲橈也大過陽之過盛也有棟橈之象何也中有四陽之彊而上下猶有二陰之弱也聖人崇陽之意多以其未能如純乾之六陽故大者𨿽過而棟猶橈蓋猶有所不足於此也】利有攸往【占也陽𨿽盛而不自恃其盛故冝於往】亨【占也陽冝於往故可以亨】

初六【初之畫得六爲大過之夬】借用白茅【象也借祭借也占者祭祀縮酌沃灌薦牲薦黍稷皆借以茅巽爲白又爲茅初柔在下而承剛如白茅借物之象陽之勢過盛故陰之承陽其謹敬亦過於常時譬之祭物措之於地亦可矣而必借之以茅謹敬之至也】無咎【占也以卑弱之陰畏彊盛之陽能過於愼所以無咎】

九二【九居第二畫爲大過之咸】枯楊生稊【象也楊易生而先榮咸陽气之盛者巽木之中上二畫皆重陽楊之象也稊根上再生穉茅也二剛居中而變爲柔楊枯而空其中之象根𨿽枯而下有初柔如根之生稊也】老夫得其女妻【象也三四五互幹五幹夫之終爲老夫九二變爲柔與九五應二三四成巽二巽女之初爲女妻楊根生稊長而爲穉楊如老夫娶女妻猶能生育也】無不利【占也】九三【九居第三畫爲大過之困】棟橈【象也通六畫像一木爲一棟以東西霤之屋譬之棟之兩端指南北初六木之本也指北而在後上六木之末也指南而在前三四木之中身也以木末之弱故當中身之處任重而曲橈此一卦之象也故彖辭云棟橈爻之三四皆當橈處故九三爻辭取象與彖辭同九四亦當橈處乃不曰橈而曰隆何也此又因兩爻之義有不同而異其象以寓教戒也夫棟之橈者別用短木培補其橈處則可以取平而不撓矣九二九五不當屋中故不橈以剛之過而裁減就中二五所裁減之餘可以資三四培補之用亦木工用材之法也九三以剛居剛彊悍不受人益故九二之培補無所施而撓者自若九四以剛居柔謙抑能受人益故九五之培補自外來而棟之橈者隆然以起大槪陽過之時惡剛之居剛者惡其自恃也喜剛之居柔者喜其有以相濟也】凶【占也棟而撓焉則屋之他材輻湊於棟者不得其宜矣所以凶也】九四【九居第四畫爲大過之井】棟隆【象也以剛居柔不自滿假能受益者也資九五之所餘以培補其橈處故棟之橈者隆起而不橈也】吉【占也當橈之處能受人之益而隆焉所以吉也】有他吝【占也有他謂應初四之橈正以本之弱幸賴五之培補而隆矣若又系初之應則吝也蓋四宜上資五之剛不宜下應初之柔也】

九五【九居第五畫爲大過之恆】枯楊生華【象也五剛居中而變爲柔楊枯而空其中之象中已枯而上有一柔如枝上生華也九二之陽臨之二也臨二陽建丑之月爲楊根生稊之時九五之陽夬之五也夬五陽建辰之月爲楊枝生華之時】老婦得其士夫【象也二三四互幹二幹夫之初士夫也九五變爲柔與九二應三四五成兌五兌女之終老婦也老婦𨿽嫁士夫亦不能生育如楊枝之上生華非久卽飄零矣大過二正皆象夫婦者以其變爲咸恆也二之變爲咸交感生育者也故取老夫女妻象五之變爲恆內外常居者也故取老婦士夫象或曰巽長女何以象女妻兌少女何以象老婦曰長女者謂姊妹之次居第一非謂年之已長也少女者謂姊妹之次居第三非謂年之猶少也伯姬伯姜之十五十六也謂非女妻可乎叔姬叔姜之五十六十也謂非老婦可乎三畫之初爲女謂未嫁之時也三畫之終爲老謂近死之年也稱女稱老以卦畫之初終起義不以倫次之長少起義也虞翻不達而以上爲女妻初爲老婦失之矣】無咎【占也變爲柔而與二正應昏姻嫁娶之正禮非比近不正之合也故無咎】無譽【占也夫婦不當其年故無可稱】上六【上之畫得六爲大過之姤】過渉滅頂【占也大過肖坎坎之中畫水也積四陽爲一中畫水之深過於常時也上爲首之頂下應於三如下行至水深之處首頂被水浸過也四陽過盛二陰卑身以尊事乎陽者過其常度初柔居下而得其所故其仰承也謹而又謹上柔居髙而不自安故其下行也卑而又卑如行過涉水愈趨愈下以至地卑水深之處滅沒其頂也】凶【占也】無咎【占也過涉而滅頂於身固凶然過卑以下於陽於義則無咎也】

【六畫俱九六爲大過之頤】

【經彖辭凡九字爻辭凡六十一字橈乃教切借在夜切稊徒稽切華古花字呼瓜切注處昌據切檁力錦切易生以豉切長而知兩切後同夫棟音扶惡烏路切少詩詔切下同】

【坎下坎上】○【六之六上之十七經八純中男主九五】

習坎【此羲皇坎下坎上之卦而文王名之曰習坎朱子曰習重習也坎險陷也陽陷陰中象水澄案坎之卦體幹中畫交坤上下二畫幹畫天一之水也坤畫兩岸之土也坤地陷下而水流其中岸髙水深故爲陷爲險水由地中行者爲坎非泉穴初出之水非平地散漫之水非沮澤鐘聚之水也習坎者二坎相重陷而又陷險而又險者也項氏曰重卦之序坎在六子之先故加習字以起後例示離震艮巽兌皆當以重習起義不與初經三畫之卦同也幹最爲首不於幹加習字乾坤六畫只是一爻白二以上皆爲習習義在爻不在重卦至六子而後重與單異】有孚【占也二五中實感人而人應之蓋四柔孚於二剛也故曰有孚】維心【象也中剛象心二柔象纒絡於外中心之實人系戀之而不解故曰維心】亨【占也彼之孚者縻系乎此故亨】行有尙【占也謂六四互震之上畫由大塗而行也四無應於下行則成九五中正之剛而得其配合於上也】初六【初之畫得六爲坎之節】習坎【象也初六在重坎之下故曰習坎】入於坎窞【象也坑坎中小穴旁入者曰窞坎之柔畫像水旁兩岸其耦象岸側小穴故曰入於坎窞】凶【占也】

九二【九居第二畫爲坎之比】坎有險【象也凡言坎字及險字皆指坎之中畫言也】求小得【占也此以九二變爲柔而言小謂陰也一陽陷於二陰之中未能出險茍有所求惟變爲陰小則可有得也】六三【六居第三畫爲坎之井】來之坎坎【象也來之如詩國風知子之來之論語修文徳以來之來謂招之處內之指六三也九二爲下卦之主主二而言曰來之謂九二欲招六三來處於二也來之則陷於坎坎之中九五一坎九二乂一坎故曰坎坎】險且枕【象也居三則下有九二之險且已又枕於其上處不安也】入於坎窞【象也初與三皆坎之耦畫故其象同謂之故窞初在下坎之內三在上坎之內故皆曰入】勿用【占也筮得此爻者戒之使勿用用則必有凶悔吝也】

六四【六居第四畫爲坎之困】樽酒簋貳用缶【象也坎爲酒二三四五有尊簋缶之象以尊盛酒以簋盛食又以缶盛酒貳其尊虞氏曰貳副也禮有副尊故貳用缶朱子曰貳益之也周禮大祭三貳弟子職左執虛豆右執梜周旋而貳是也澄案周官大祭三貳其下云皆有酌數皆有器量鄭氏注謂酌酒所用注尊中者貳用缶缶卽酌器也爲尊之副尊中之酒不滿則酌此器之酒以益之也】納約自牖【象也納如納言之納約謂歡好相結之言坎之柔維繋於中剛有繩約之象四耦畫虛而通明又當西之位故象牖上卦三爻上爻居險極而陷於罪惟四五三爻剛柔各當其位四以柔正順承五之剛中正設饗禮以尊事之自牖而出往通於五以納其結歡之約誰能出不由戶不由戶而自牖蓋非常時所由出之處四五非正應而以比近相得故也】終無咎【占也比近相得𨿽不如正應然旣是敵應無相與者於險陷之時親仁善鄰講信修睦可謂合時之宜矣朱子曰始𨿽不甚好然於義理無害故終無咎】

九五【九居第五畫爲坎之師】坎不盈【象也九二九五爲險陷之主九二之坎有險謂坎之中有流水而深也九五之坎不盈謂坎之中有流水而不滿也蓋流水陷在深地而不上及兩岸者也】只旣平無咎【占也盈科而進水之道也盈則與岸平矣九五變爲柔則不盈者未有盈之時也程子曰只於旣平則無咎未平而尙在險中未得無咎也九五剛中之才居尊位宜可濟險然下無助也二陷於險中未能出餘皆陰柔非濟險之才人君𨿽才安能獨濟天下之險】

上六【上之畫得六爲坎之渙】系用徽纆寘於叢棘三歲不得【象也徽纆黒索也所謂縲絏也坎有繩系之象坎中實像棘之身外耦象棘之刺二坎象棘之叢蓋拘系罪人之處栫之以棘也三者坎之數上六陰柔居險極乘剛中正之君失爲民之道者也故陷於罪戾旣系縛之以徽纆又囚寘之於叢棘三歲而不得免也周官司圜收敎罷民能攺者上罪三年而捨其不能攺而出圜土者殺三歲不得罪大而不能攺者與】凶【占也犯上而致凶也】

【六畫俱六九爲坎之離】

【經彖辭凡十字爻辭凡七十二字窞徒坎切枕鍼甚切只音支徽許韋切纒音墨寘之豉切注沮子須切盛時貞切量音亮好吁告切縲力追切絏辛列切刺千恣切罷音皮捨音捨者與音余】

【離下離上】○【三之三上之十八經八純中女主六五】

離【此羲皇離下離上之卦而文王亦名之曰離離麗也明也一陰附麗上下二陽而明象火象日二離相重麗而復麗明而復明者也】利貞【占也下卦三畫皆得正二五皆得中故宜於正主事】亨【占也由利貞而亨也】畜牝牛吉【占也畜養之也牝牛皆坤象離中畫一陰坤之中畫也故象牝牛坤之二五麗於幹四畫之中如牛之繋養於牢也項氏曰坤以全體配幹而行故爲牝馬之行地離以二五附幹而居故爲牝牛之畜養】

初九【初之畫得九爲離之旅】履錯然敬之【象也初趾也剛畫如趾之納於履中初地也以履履地也附麗之初善惡未別明之初不可太察故履錯然而雜進者皆當敬之】無咎【占也初剛之進六二能敬之故六二無咎非初之無咎也】

六二【六居第二畫爲離之大有】黃離【象也黃中之色二麗乎中故爲黃離】元吉【占也坤六五之象黃裳爲文在中離六二之象黃離亦爲文在中故其占同】

九三【九居第三畫爲離之噬嗑】日昃之離【象也五者上卦之中當天之位故日在五爲中之時三者下卦之終當人之位故日在三爲昃之時日昃之離如人之老而光景垂盡】不鼓缶而歌則大耊之嗟【象也九三變爲柔成震成艮震爲鼓爲聲而二三四有缶象艮爲少男有反老還童之象詩述陳國之風史稱秦人之俗皆鼓缶而歌蓋以樂生也人之老也不能以生爲樂則必以死爲憂矣年八十曰耊九三下卦之終陽气將盡故曰大耊二三四互倒體之兌歌嗟於兌口取象此爻有將老而死之象其變又有復少而生之象人能自作元命或順受正命則皆樂而不憂也】凶【占也以其近死故凶惟超出乎生死之外者能不凶也】

九四【九居第四畫爲離之賁】突如【象也此言下體之象突竈突也說文引突字作方以爲不順之子義固可通然焚如取火象則突如亦當取火象三四當繼明之時而二剛相值蓋繼之不善者也】其來如焚如死如棄如【象也此言上體之象舊火上升三以接乎四如火气之出於突新火下來四以逼乎三其猛烈如火之焚繼承之際不善如此必至身殞國亡九四變爲柔成坎成艮火入坎水而滅死也火滅成灰而歸於艮山之土棄也其安慶緒朱友珪之事乎】

六五【六居第五畫爲離之同人】出涕沱若戚嗟若【象也涕目液也離爲目有出涕象二三四五肖坎爲水爲雨有沱若象五心位有戚象三四五互兌爲口有嗟若象六五爲重離之主繼明而嗣位者也居倚廬而無命戒百官總已以聽於冡宰其哭泣而出涕也至於沱若其居防而戚也至於嗟若以繼父爲悲不以得位爲樂也嗣天子之孝者蓋如是】吉【占也項氏曰九四逆子也來迫焚如六五順子也悲憂不樂四五之吉凶可知矣】

上九【上之畫得九爲離之丰】王用出徵有嘉【占也離有甲冑戈兵之象王者筮得此爻而用之以出徵則有嘉美之功王謂六五出謂自五往上徵謂興師正其罪六五之所徵者上九也初上二爻並以時之初終起義方初之時而已附麗者則敬之以示勸也至終之時而不附麗者則徵之以示懲也上九居重離之終乘君位之上怙終不臣者也與比謙之上六同六五繼體重明之君如啟嗣禹成王嗣武王啟嗣位而有扈不服成王嗣位而商奄不靖上九之徵如啟之徵扈成王之徵奄也離之上體二剛多不正剛惡者也故四則不子上則不臣】折首獲匪其醜無咎【占之象也以人身言首在上獲謂兵之所俘獲醜眾也首指上九醜指眾爻至終而不附麗者上九而已其他皆已附麗者也所徵者獨上九而眾不與焉故所折者首爾所獲者匪其類也國不受兵則無所俘獲矣刑不濫武不究所以無咎】

【六畫俱九六爲離之坎】

【經彖辭凡八字爻辭凡六十九字畜許六切錯七各切耊田節切折子舌切注復符後切別彼列切少詩詔切下同樂音洛下同怙徒忽切不與音預黷徒各切】

易纂言卷一﹤經部﹐易類﹐易纂言﹥

欽定四庫全書

易纂言卷二

元吳澄撰

下經第二【此篇起咸恆終旣濟未濟對體之卦二反體之卦十六反體一卦爲二卦總計三十四卦謂之下經】

【艮下兌上】○【七之二下之一經三陰否變主九三】

咸【此羲皇艮下兌上之卦而文王名之曰咸咸交感也以少男下子少女男下女上男內女外夫婦之交惑也卦自否變三上相易否上下不交今三之陰升上而交乎陽上之陽降三而交乎陰交感之義也】亨【占也】利貞【占也】取女吉【占也其占亨又利於貞又爲取女之吉占】

初六【初之畫得六爲成之革】咸其拇【象也拇足大指初下體之下拇之象初與四正應而四捨初將欲取近故初欲舉趾而往就四也有象無占】

六二【六居第二畫爲咸之大過】咸其腓【象也腓足肚也在踝之上膝之下足之中也二下卦之中故象腓腓隨股而動三爲股二不能逺俟正應之五而近感所比之三故曰咸其腓】凶【占也感近而私從所比故凶】居吉【占也居謂止而不動以俟正應之來感不自動以感三也範氏大性曰六爻皆應所以爲咸然諸爻皆捨應取近故雜卦云咸速也二取三則失正而凶止而待五之感則善故曰居吉居者艮止象】九三【九居第三畫爲咸之萃】咸其股【象也四爲身二爲腓三在腓之上身之下股也二三四爲翼亦爲股腓隨股而動腓動則股動矣二感三而三亦感二故曰咸其股】執其隨【象也執猶詩執我仇仇之執謂系戀之也隨者隨從之人謂二也】往吝【占也三有正應在上乃下戀六二而又欲往就正應心貳乎邪迹徇乎正可羞吝也崔氏憬曰二隨於巳志在所隨而遂往感上失義故吝】

九四【九居第四畫爲咸之蹇】貞吉【占也四居三剛之中下有正應故貞則吉】悔亡【占也處不當位宜有悔以貞吉故其悔亡毛氏璞曰易言悔亡自此爻始】憧憧往來【象也憧憧思慮不定貌變剛爲柔則是內易所守而思慮不定也往謂四變爲柔而上感五來謂五因四感而下感四也】朋從爾思【象也朋謂同類四五皆陽故以五爲朋爾思猶逸詩所云豈不爾思爾謂四五爲心思者五思四也四正應在初下感正應則貞吉悔亡若變爲柔上感所比之五五朋來從其從者思爾之人也言私心之從非大公至正之感也】

九五【九居第五畫爲咸之小過】咸其脢【象也脢夾脊肉前與心對而稍近上五當心位而中正下與中正之二爲正應咸之時欲速相感近感所比而不感正應二旣欲不感五而感三五亦欲不感二而感上是不以其中正之心相感乃以其非心之處相感也故曰咸其脢】無悔【占也不以其中正相感故僅可無悔而已】

上六【上之畫得六爲咸之遁】咸其輔頰舌【象也兌爲口輔頰在口旁舌在口中輔牙車之外頰之裏也頰兩臉輔之表也輔頰舌皆口之所以言者口有言則輔頰舌動也上與三正應三感二而捨上故上子口舌之間言之不已猶婦人之夫捨其配偶而貳於他人故其婦有怨言責言也案咸卦六畫各有正應然咸感之時欲速感而不能久俟故諸爻逺捨正應而近取所比二感三三感二五感上皆捨其正應而所感非正四本無他感而變爲柔以感五亦不正也惟初上二爻𨿽爲正應所捨然其心不敢有他初在下故舉趾以往就於四上在上故滕口以怨責於三此二爻之徳視諸爻爲善爻辭無占者蓋二爻之徳𨿽無凶悔吝之感而難必其得吉無咎之應也衛莊姜之爲人妻楚屈原之爲人臣其亦若此者與】

【六畫俱六九爲咸之損】

【經彖辭凡七字爻辭凡五十一字取七具切拇芒茍切腓房非切憧昌容切脢芒杯切頰兼葉切注少詩詔切捨音捨後並同踝戶瓦切隨從才用切處昌據切者與音余】

【巽下震上】○【五之四下之一經三陽泰變主初六】

恆【此羲皇巽下震上之卦而文王名之曰恆恆常久也程子日咸少男在少女之下以男下女交感之義恆長男在長女之上男尊女卑居室之常論交感之情則少爲深切論尊卑之敍則長當謹正故兌艮爲咸而震巽爲恆也男在女上男動於外女順於內入理之常故爲恆也】亨【占也】無咎【占也程子曰恆之道可以亨恆而能亨乃無咎也恆而不可以亨非可常之道爲有咎也】利貞【占也貞者正主其事不失其常也】利有攸往【占也卦自泰變陽自初往四恆非一定不易之謂故利有所往】

初六【初之畫得六爲恆之大壯】浚恆【象也恆者夫婦居室之常也內卦巽女爲婦外卦震男爲夫故爻辭內三爻言婦道外三爻言夫道浚掘而深之也初地之下有浚象婦道𨿽以卑巽而貴得中初巽體之下卦變自四降初卑巽而入居至下之處猶不居地上而掘地及泉婦之初歸以此爲常才弱志卑退處深入內職不修者也】貞凶【占也卑巽之至不能正主事者也故凶】無攸利【占也𨿽不正主事亦無所利內之三爻初不及三過惟二得中也】

九二【九居第二畫爲恆之漸】悔亡【占也婦以柔順爲正二以剛居內卦之中中得婦位而剛非婦徳有悔者也然應五之柔蓋賢婦配懦夫夫之才弱其剛也不得已以濟夫之不及而又居柔則剛柔適中而非過於剛也故其悔亡】

九三【九居第三畫爲恆之解】不恆其徳【象也一與之齊終身不攺此夫婦常久之道婦居中主饋常久不變者也徳謂食物詩言旣飽以徳是也三以剛居剛位不在中婦之悍戾遭出者不得常其主饋之職故曰不恆其徳】或承之羞【象也或者無所指定之辭或嬖妾或賤人不知其爲誰非可主饋者也承以手奉而進之也羞食之加饌非正饌也主饋者旣出不得以職其職或人非可以主饋而代之所承而進者又非正饌皆非常也】貞吝【占也非可以主饌之人而正主事其可吝也】

九四【九居第四畫爲恆之升】田無禽【象也國風女曰雞鳴之詩曰特翺將翔弋鳬與鴈弋言加之與子宜之蓋弋獵於外者夫之事烹餁於內者婦之職四震男之初卦變自初升四爲外卦之主而居不當位夫不夫矣爻位四爲上卦之地故曰田不成坎象故曰無禽田無禽者弋獵於外而無所獲無以供中饋之烹餁也居柔失夫之剛蓋無才而非有惡也故不言防悔吝】

六五【六居第五畫爲恆之大過】恆其徳【象也外卦之中夫之正位互卦兌女之終居之女歸夫家終其身惟酒食是義故曰恆其徳】貞婦人吉夫子凶【占也柔中婦道之善故如此而正主事者在婦人則吉若夫子則凶蓋五位以震男居外卦之中而爲夫然柔非男子所宜也】

上六【上之畫得六爲恆之鼎】振恆【象也振者於終而奮迅也上震動之極然柔而不夫久矣今變柔爲剛不安於弱而欲奮於終以爲常】凶【占也質本柔也乃變爲剛而奮於終是欲彊其才之所不能也烏能變弱而爲彊哉故凶】

【六畫俱六九爲恆之益】

【經彖辭凡十字爻辭凡四十七字恆胡登切浚荀閏切振之刄切注少詩詔切長知兩切掘權月切處昌據切饋權位切悍侯玩切奉父勇切饌泰戀切烹丕庚切餁忍審切音信彊其其兩切】

【艮下乾上】○【七之一下之二緯二陰辟主六二】

遁【此羲皇艮下乾上之卦而文王名之曰遁二陰長而消二陽夏正六月之卦也二陰浸長而四陽退避之也王氏弼曰柔長故剛遁劉氏牧曰逃內而之外也】亨【占也此占謂四陽也時當遁而遁所以亨也】小利貞【占也此占謂二陰也陰得時得志故小者利於正主事】

初六【初之畫得六爲遁之同人】遁尾【象也四陽在前遁去而初之一陰最在後如獸之尾故曰遁尾】厲【占也陰道𨿽長然四陽尙盛初以在下陰柔敵之危之道也戒陰之進使之知所畏憚不敢前進以消陽也】勿用有攸往【占也止於初而不進以逼陽則庶乎可免矣故戒以勿用有所往也此卦本謂四陽去以避陰之進而聖人設教又欲陰勿進以避陽之盛其意深逺矣】

六二【六居第二畫爲遁之姤】執之用黃牛之革莫之勝說【象也執謂拘畱之也二下卦之中爲黃坤爲牛而上畫變成艮是牛外之皮變矣故爲革陰之勢浸長欲其畱止勿進故拘執之以黃牛之革使之不可解說而去聖人慮陰之長而欲遏其進也如此】

九三【九居第三畫爲遁之否】系遁【象也陰浸長陽當避之而三與二比有所私系故曰系遁】有疾【占也陰侵陽疾也】厲【占也治疾者去陰邪則瘳矣今系戀於陰則疾不除故爲有疾而危厲】畜臣妾吉【占也以三之陽系戀於二之陰施之於畜養臣妾則吉也臣妾謂下二陰初位剛臣也二位柔妾也】

九四【九居第四畫爲遁之漸】好遁【象也陰消陽之時而四應初與之和好故曰好遁三與二私比也故爲系戀四與初正應也故爲和好】君子吉小人否【占也𨿽有和好亦宜避去惟君子見幾之明避禍之決乃能如此故吉若小人則必暱於情好而不善矣否不善也】

九五【九居第五畫爲遁之旅】嘉遁【象也五與二中正相應如嘉耦然𨿽嘉耦亦當避之故曰嘉遁四與初皆不正故其相應謂之好言以情合也五與二皆中正故其相應謂之嘉言以禮合也】貞吉【占也遁之時好與嘉皆不當顧惟當遁去四不正未必能遁故兩開君子小人之端五中正故正主事而吉言不以嘉耦而系其志也】

上九【上之畫得九爲遁之咸】肥遁【象也上卦幹三陽四五皆應陰惟上無應無私暱之累則心廣體胖故曰肥遁】無不利【占也遁宜在人先上九遁之先也遁去而最先脫然無所累遁之最善者故其占無不利】

【六畫俱六九爲遁之臨】

【經彖辭凡五字爻辭凡五十七字勝音升說吐活切好虛到切否音鄙注長知兩切解音蟹去音邪起呂切瘳音抽累郎遂切胖音盤】

【乾下震上】○【一之四下之二緯四陽辟主九四】

大壯【此羲皇乾下震上之卦而文王名之曰大壯四陽長盛消陰已過其半夏正二月之卦也大謂陽也壯彊盛也陽長至四大者彊盛故曰大壯】利貞【占也陽壯盛故利於正主事遁二陰長則小者利於貞大壯四陽盛故大者利於貞也】

初九【初之畫得九爲大壯之恆】壯於趾【象也初陽居剛當陽壯之時猛於前進故曰壯於趾】徵凶【占也恃陽之壯盛而猛於前進非善處壯者也故以徵則凶】有孚【占也四爲壯之主牽聨四陽以進以同徳同位而孚於初志在同進也】

九二【九居第二畫爲大壯之丰】貞吉【占也以剛居中中而不過故不恃其壯以之正主事則吉也】九三【九居第三畫爲大壯之歸妹】小人用壯君子用罔【占之戒辭也以陽居剛而不中過於壯者也故戒之曰小人乘時恃勢則用其壯君子則不然故用其罔罔無也勢𨿽壯盛而不自恃慊然若無也】貞厲【占也剛過而不中以正主事則危】羝羊觸藩羸其角【象也大壯者復體之兌九三變爲柔則下卦又成兌兌爲羊羝牡羊也陽之壯盛故象羝羊羸傷損也九三過用其剛如羝羊之喜觸九四剛畫在前如藩籬然進而觸之必羸毀其角大槪陽盛之時不宜過剛二居柔得中則吉初與三以剛居剛則占皆不吉也聖人𨿽喜陽之進盛而猶抑其太過以示教戒也】

九四【九居第四畫爲大壯之防】貞吉【占也以剛居柔善處壯者也故以貞則吉】悔亡【占也居不當位本當有悔爲其以柔濟剛而處壯故其悔亡】藩決不羸【象也變爲柔則二三四成兌爲羊五當四前其畫斷而不連如藩籬決開不至羸羊之角】壯於大輿之輹【象也坤爲大輿四當坤體之下以剛承上輿下之輹也剛畫故壯四爲壯之主爻以柔濟剛而進如大輿之輹彊壯而可以行也】六五【六居第五畫爲大壯之夬】喪羊於易【象也三四五互兌爲羊五變爲剛則非羊矣易謂疆場邊界將盡之處也上乃疆之盡處而五近之故爲易謂喪其羊於疆場之間也】無悔【占也象曰喪羊而占乃云無悔者謂羊若羣行而陰狠乘身則悔無陰狠所以無悔】

上六【上之畫得六爲大壯之大有】羝羊觸藩不能退不能遂【象也三四五互兌爲羊成羣狠進六五變剛則非羊矣故其爻辭曰喪羊其不變則羊之狠進者自若上六之柔變爲剛如藩籬之當其前羊很進旣不能退前阻於藩又不能遂其進也】無攸利【占也狠進不能遂故無所利】艱則吉【占也能知其艱難而不狠進則可以言吉】

【六畫俱九六爲大壯之觀】

【經彖辭凡四字爻辭凡七十六字羝音低羸力追切輹音服喪息浪切易音肄注長知兩切爲其云僞切】

【坤下離上】○【八之三下之三緯四陰觀變主六五】

晉【此羲皇坤下離上之卦而文王名之曰晉晉進也離日出坤地之上進進而麗於天中卦自觀變四之柔進居五在下之眾民進而仰觀在上之文明故爲晉也】康侯用錫馬蕃庶晝日三接【占也坤臣道也日君象也下坤進而上瞻離日有諸侯朝貢天子之象離日下照坤土有天子禮接侯國之象康侯安康之侯猶考工記所謂寜侯也錫下錫上也猶納錫大禹錫圭之錫蕃庶多也案覲禮享之時匹馬卓上九馬隨之故曰蕃庶侯馬蕃庶皆以坤取象六五離日當中天之位故曰晝日三接者王接侯之禮覲禮延升一也覲畢致享升致命二也享畢王勞之升成拜三也三四五互坎三坎數也】

初六【初之畫得六爲晉之噬嗑】晉如摧如【象也推抑退也柔順居下力弱難進將進而又抑退故曰晉如摧如】貞吉【占也順徳不急於進惟自以正主事故吉】罔孚【占也四爲正應而不與之孚故曰罔孚】裕無咎【占也裕饒益也心泰無不足之意人𨿽罔孚處之泰然不急於求孚而終必得其孚故無咎】

六二【六居第二畫爲晉之未濟】晉如愁如【象也進而無應於上故愁以陰居陰前後皆陰陰盛多慘有愁之象】貞吉【占也中正故正主事而吉】受玆介福於其王母【占也介大也五君位以陰居尊王母之象爾雅曰父之妣爲王母以六二而言六三之陰在已上猶母也九四之陽尊於母猶父也六五之陰又尊於父猶王母也二與五徳同位應進而感格於五猶順孫之享王母王母降介福於二而二受之也朱子以此爲享先妣之吉占】

六三【六居第三畫爲晉之旅】眾允【象也坤爲眾允與�通進也三在坤眾之先率眾同進故曰眾允案易中以允字爲象者二此爻及升初六也說文引升初六爻辭爲�升其字從本從少諧允聲本者進趨亦進而上徹之意古者鐘鼎銘用諧聲字多隻用偏旁蓋從省也此爻允字亦當依說文所引升初六之辭作�乃葉象義】悔亡【占也居不當位宜有悔也然坤順之極前導二陰進順乎上眾進而進故其悔亡】九四【九居第四畫爲晉之剝】晉如鼫防【象也鼫與碩同子夏傳鄭氏皆作碩說者因鼫字指爲五技而窮之鼠遂謂之螻蛄失於僻矣碩大也二三四互艮象鼠九陽畫爲大防畫伏夜動四近天子之光以剛居柔值大明當空之晝畏而不敢進故爲鼫鼠】貞厲【占也四之象如此而正主事其進乃危行也】六五【六居第五畫爲晉之否】悔亡【占也柔居尊而不當位宜有悔也以中故悔亡】失得【占也有失者可得位在中而陰畫虛喪失其中所有之象然陰畫居陽位陰爲無陽爲有無而有失者可得之象】勿卹【占也又戒之以勿勞於憂卹】往吉【占也往上則遇剛以濟柔故吉】無不利【占也承上文往字言得剛濟柔則於事無所不利】

上九【上之畫得九爲晉之豫】晉其角【象也角剛而在上之物以剛居上故象角】維用伐邑【占之事也三四五互坎有維繋象伐者離爲甲冑戈兵之象邑者下卦坤所象也進貴乎柔進之極而以剛居上但可因下人之維繋用之以伐畿內未順乎上之邑而已】厲【占也位髙故危】吉【占也民之心服故吉】無咎【占也以吉故無咎】貞吝【占也剛伐進極僅可用之以伐邑𨿽吉而無咎正主其事者亦可吝也】

【六畫俱六九爲晉之需】

【經彖醉凡二十字爻辭凡七十一字蕃音煩推罪雷切鼫音碩注朝音潮勞力到切�音允本音滔音徹省所梗切直戀切螻音樓蛄音姑】

【離下坤上】○【三之八下之三緯二陽臨變主六二】

明夷【此羲皇離下坤上之卦而文王名之曰明夷夷傷也字與痍通日入地下掩蔽其明而不見若有傷之者然故曰明夷】利艱貞【占也明者遭傷艱難之時也利於艱難而正主事】

初九【初之畫得九爲明夷之謙】明夷於飛垂其翼【象也明夷者明而遭傷之人謂六二也六二明夷之主爻初九六二九三所謂明夷者皆指六二而言於飛謂自二升三也卦自臨變臨之九二升爲九三而成明夷初畫若變爲柔則自初至五有飛鳥之象三象鳥身初二四五象鳥翼以小過飛鳥之象擬之鳥翼皆是耦畫明夷之初爲鳥翼而其畫奇又居地下之位是鳥翼之傷合而不開下垂於地者也鳥之善飛者直翅而上明而遭傷之人如鳥方飛而初之翼下垂向地不能直翅以戾天也此象爲六二卦主言非爲初九一畫言也】君子於行三日不食【占也此占乃專就初九一畫言君子謂初行謂道路初與四應六四互震之中畫爲大塗於行謂自初適四也二三四互坎其數三無兌口故不食六二明夷之主明而遭傷垂翼不能去初與二同體亦當靜處以俟出而在路欲就正應必至饑餓三日而不得食明夷之時皆不宜動六二中正能自守者初以剛居剛其志不能不動故其占如此】有攸往主人有言【占也往謂往二二爲卦主故曰主人初九逺適四則有三日不食之厄近往二則二以其不宜動而動故亦有言也】

六二【六居第二畫爲明夷之泰】明夷夷於左股【象也明夷謂六二左股謂九三二之爻位在人身爲股互震下畫爲左九三者六二之左股也六二明夷之主而九三之遭傷者傷於左股也蓋九三之陽乃六二之所以爲明者而自二升三逼近坤體受其掩蔽卦之名爲明夷正以九三之明遭傷也故曰明夷夷於左股六二爲離日之中虛非其受傷之處九三爲離日之外明傷者掩蔽其外明也故明之遭傷専指九三言之】用拯馬壯吉【占也拯救也九三爲六二之左股𨿽遭傷然九三陽剛在六二之前互震初畫爲馵足作足之馬互坎中畫爲美脊亟心之馬如危難之中用以拯救而得彊壯之馬蓋九三𨿽遭傷而能拯救六二明夷之主也】

九三【九居第三畫爲明夷之復】明夷於南狩【象也明夷謂六二三爲南之位卦變自二升三故曰南狩如升之卦變自初升三而曰南徵也狩者四時田獵之通名非專言冬也】得其大首【象也大謂三之陽上畫爲首三與上應上者三之首也故曰大首明夷之人狩於南而得大首謂能得上六也說者以武王伐紂之事譬之】不可疾貞【占也狩獵之事宜武勇乃能有獲正主事者不可示疾疾則怯弱而損威彊春秋時用師者曰擐甲執兵固卽死也病未及死豈敢言病柰之何其以病敗君之大事蓋亦此意若鄭人侵衛而疾作不可以執弓則不可也故曰不可疾貞疾者陰柔之爲患六二明夷之主而以柔居柔然至此之時外旣用九三之剛則中不可以復主於柔也故戒其不可疾蓋文王遵養時晦之時可以柔武王是用大介之時不可以柔也上帝臨汝無貳爾心今日之事有進無退牧野之師王杖鉞麾旄師尙父鷹揚將士如虎貔熊羆豈可以疾貞哉】

六四【六居第四畫爲明夷之丰】入於左腹【象也自外來內曰入入者五入之左腹者四也互震中畫爲左四之爻位在人身爲腹此言六五下交於四也】獲明夷之心於出門庭【象也下卦明夷之人謂六三上卦明夷之人謂六五也五柔順得中而無應四與五比四腹五心也三四五艮之反體艮爲門闕五在門闕之外門外之庭也五來比四爲入於左腹自內往外曰出四往比五爲獲明夷之心於出門庭獲心猶詩言實獲我心謂稱彼之心也明夷之時徧地昬暗以一卦言則上坤傷下離之明以各爻言則惟上六居暗極而傷九三之明若六四六五皆有柔順之徳五中四正爲以柔順中正相親比而處於昬暗之世其譬則微子箕子各敷心腹以相告語自靖人自獻於先王者也五箕子四微子也】

六五【六居第五畫爲明夷之旣濟】箕子之明夷【象也以箕子之賢而爲紂所囚明而遭傷者也六五居中而柔順以自晦箕子之佯狂爲奴似之故曰箕子之明夷五之位與離日中畫之虛相應明也居坤暗之中夷也】利貞【占也猶彖辭之利艱貞也上文有明夷字卽艱之義故此不言艱】上六【上之畫得六爲明夷之賁】不明晦【象也明指九三而言九三爲離日之明上六與之應相應乃相傷者也九三之明爲上六所掩蔽故不明而晦也】初登於天后入於地【象也上六能用九三正應之明則九三之明往以應上而登於天矣天謂上也儻若商紂能用文王爲三公文王之明上登於天如兩相暉暎然則文王之明卽紂之明耳惟其不然文王之明入於坤地之下則羑里之囚不相應而相傷矣非不明晦乎】

【六畫俱九六爲明夷之訟】

【經彖辭凡五字爻辭凡八十九字拯之逞切注痍延知切翅施智切象爲非爲云僞切明處昌據切馵音注危難乃旦切擐音患復主扶豆切稱昌證切】

【離下巽上】○【三之五下之四緯八純兌變主六二】

家人【此羲皇離下巽上之卦而文王名之曰家人卦自兌變三往易四上來易二上體成長女下體成中女二女各得正位而有其夫家家人者其夫也五爲巽女之夫居三畫卦之人位三爲離女之夫居六畫卦之人位故曰家人】利女貞【占也宜於女人正主事者以二女之主爻皆得正位也】

初九【初之畫得九爲家人之漸】閒有家【象也卦之初泛言治家之始事艮爲門闕初艮之下畫而連亙如以木拒門爲閒有家者防閒之於初則爲力易古語曰教子嬰孩教婦初來閒之於初也】悔亡【占也男女同處不免有悔自初閒之則其悔亡案家人卦初上二爻以卦之初終取義中閒四爻分上下二體取義下體在下之家也以有家之臣而言三爲夫二爲婦上體在上之家也以有天下之君而言五爲王四爲後不取逺應爲配而取近比爲配者家道尙親也舊說以二五相應爲夫婦皆與各爻象義不協】六二【六居第二畫爲家人之小畜】無攸遂【象也禮大戴記曰婦人從夫無所敢自遂也六二柔順中正上承九三剛正之夫婉娩聴從無或專行者也】在中饋【象也居中而主饋者婦人之職故曰中饋中謂二居下卦之中饋者二三四互坎二變爲剛則二三四互兌有飲食象】貞吉【占也以六二柔順之徳在於中饋之婦如是而貞其事則吉也】

九三【九居第三畫爲家人之益】家人嗃嗃【象也九三下體之上一家之長也故稱家人嗃嗃嚴酷貎字與熇通如火之炎熾也離火上畫以剛居剛過剛不中故象嗃嗃】悔厲吉【占也悔者追恨其非而有欲攺之意治家過嚴則傷恩能攺悔則𨿽厲而吉】婦子嘻嘻【象也婦謂二子謂初嘻嘻嘆聲字與譆通苦熱痛呼之聲也亦於離火取象項氏曰家人治家者也婦子其所治者也治家失道而彊威嚴行之如谷風之有洗有潰小弁之維其忍之使爲婦爲子者嘻嘆怨讟則不可嗃嗃嘻嘻只一意非相反之辭嘻嘻二字在詩之噫嘻禮之嘻其甚矣左氏傳之譆譆出出陽虎從者曰嘻皆爲嘆懼之辭】終吝【占也上文謂攺悔其嚴酷則𨿽厲而吉此占爲不攺悔者言範氏大性曰治家𨿽不可縱弛茍過乎嚴而或近乎酷致婦子之間常聞愁恨之聲斯賊恩之大者故終吝也】

六四【六居第四畫爲家人之同人】富家【象也陽實爲富謂九五也九五王也六四後也後所處乃王之家也王之家富有四海以天下爲家者故曰富家】大吉【占也大者陽也亦謂九五六四柔順得位王后之賢者也不敢有其吉而以其吉歸之九五娥皇嬪虞塗山氏相夏大姒邑姜興周此舜禹文武之吉也】九五【九居第五畫爲家人之賁】王假有家【象也王九五也剛中正居尊位天子之能正其家者假至也字與格通如舜格於文祖公假於太廟之假有家與初九有家同朱子謂如夙夜浚明有家之有非奄有四海之有範氏大性謂此言有家猶革渙言有廟項氏謂王假有家王假有廟言王至於家王至於廟也澄謂王入廟祭告則爲假於有廟退朝適寢則爲假於有家舜在牀琴文王雝雝在宮之時也】勿卹吉【占也聖人心正身修齊家特其餘事外治內治靡不修舉故至於有家不待夏卹而吉也】

上九【上之畫得九爲家人之旣濟】有孚【占也上九以陽實居最上之位在下者皆以誠心相應也】威如【占之象也身容整肅下皆望而畏之也陽剛嚴敬非陰柔寛弛者故威如】終吉【占也此卦之終總言治家之終事下皆有孚而又畏之治家之道如此至終而吉非特暫焉之吉而已】

【六畫俱九六爲家人之解】

【經彖辭凡五字爻辭凡五十五字饋巨僞切嗃黒各切嘻喜悲切假庚白切注長知兩切亙居鄧切易以豉切洸音光潰胡對切讟徒谷切弁音盤嬪皮賓切大姒音泰朝音潮】

【兌下離上】○【二之三下之四緯八純巽變主六五】

睽【此羲皇兌下離上之卦而文王名之曰睽睽目不相視兩情乖異也火上澤下兩相背戾二女同居各異所歸故曰睽】小事吉【占也陽大陰小睽以六五爲主睽異之時陰柔主事故小事則吉大事則不吉也】初九【初之畫得九爲睽之未濟】悔亡【占也無應當有悔自處得正而無求於外故其悔亡】喪馬勿逐自復【象也言所失之馬不待追覓而自還坎爲馬睽之下體兌也坎下畫之柔爲兌下畫之剛則坎體失故爲喪馬初變爲柔則坎體復故爲勿逐自復】見惡人無咎【占也見謂目所視也二三四互離爲目在初之外而接乎四見也非往見之見人而不仁疾之已甚則致亂九四剛彊不正而爲敵應惡人也目不相視爲睽初四𨿽敵應不相與而初之待四無睽異之情故目常見之不與之絕所以免於咎也】九二【九居第二畫爲睽之噬嗑】遇主於巷【象也主謂五也巷者裏中之道離中虛有巷之象二與五正應睽異之時難於遇合又兩皆不正二往就五與之遇於里巷之間也當睽而遇則情不睽矣】無咎【占也當睽之時正應之情不睽故無咎】

六三【六居第三畫爲睽之大有】見輿曳其牛掣【象也二三四互離六三互離之中畫有目故能見三四五互坎爲輿曳謂從後拖曳之而車不得進也說卦傳坎之象其於輿也爲曳牛謂引車之牛互離爲牛掣謂以手控制之而牛不得行也六三當坎輿之後欲往應上九而柔弱不能前進若或曵其輿然九四當離牛之前剛彊爲梗阻隔六三之進若或掣其牛然夫牛之引車車在牛後此則三四五之坎稍前於離牛二三四之離反卻於坎輿故有輿曳不進牛掣不行之象】其人天且劓【象也其人謂三卽乘輿服牛之人也三當人位故曰其人天去須之刑劓割鼻之刑上體離有頤象三在其下須也三變爲剛是去其須矣故爲天艮爲鼻九四在六三之上以剛畫易艮之下畫艮之下體不具如鼻之下端遭傷也故爲劓】無初有終【占也三之輿牛初𨿽曳掣而不得合於上九然正應終必合也故無初而有終】

九四【九居第四畫爲睽之損】睽孤【象也四當睽時一陽介二陰之間獨處無朋故曰睽孤】遇元夫【象也九四初九敵應不相與者然九四居柔變爲柔而應初則如婦人失其配偶而忽遇元夫元夫謂初夫也猶元配之元四陰位初陽位故四以初爲夫】交孚【象也隨之初九九四敵應相與故初以四爲交睽之初九九四亦敵應相與故四以初爲交四下遇初初上孚四故曰交孚初者四之交友也四𨿽以元夫視初初則惟以交友自處也】厲【占也孤而無應故危】無咎【占也同徳相應而不孤則無咎也】六五【六居第五畫爲睽之履】悔亡【占也項氏曰初以在下不與世事而悔亡五以柔進上行得中應剛是以悔亡】厥宗噬膚【象也此象及下占皆爲應爻九二言之宗謂六五也六五一卦之主猶宗子爲眾兄弟之主也二爲五之正應而五其宗也故曰厥宗二應五而四隔之所以睽也二至上有頤之象四梗於其間猶噬嗑卦之頤中有物九二剛畫猶頤之下齒能噬者也然於九四非比非應勢不相及故不噬彊梗之四而惟上就正應之五六五互坎之外體而柔如豕膚之柔而易噬故曰噬膚】往何咎【占也四𨿽剛彊然可以害五不可以梗二二不往外則已往則必合於五矣豈九四所能梗哉故曰何咎】

上九【上之畫得九爲睽之歸妹】睽孤【象也上剛而與柔比亦睽之時而獨處者也故象與四同】見豕負塗載鬼一車先張之弧後說之弧【象也上九離明之極故能見豕鬼車弧皆坎之象六三互坎下畫爲上九之應九四互坎中畫爲六三之梗坎下陰畫水旁土也坎中陽畫地中水也四之水濕三之土爲塗泥六三坎豕居於兌澤體有坎土四以坎水濕之如豕之背負泥塗也六三坎輿之下畫上載九四於坎輿之中九四坎月之魄爲鬼一車者陽實之體充滿車中也一亦坎數四與三近而不相得九四以剛險陵下而欲傷三故其先張弧而射之六三以柔說承上而獲免禍故其後說弧而不射】匪冦婚媾【象也冦婚媾亦坎象九四說弧六三不爲所梗則上九正應之睽可合矣故上九謂六三非異己之冦乃同己之婚媾也】往遇雨則吉【占也雨亦坎象六三之往應上九也歷四歷五四不爲三之梗而與三和如陰陽之和而雨則六三之往也無所隔礙可以上合於上九矣所以吉也

六畫俱九六爲睽之蹇】

【經彖辭凡四字爻辭凡九十二字而舊本作天安定胡氏謂當作而蓋古篆而與天字體相似而誤也睽苦圭切喪息浪切復音服曳以制切掣尺逝切劓魚器切說吐活切注背音佩夫牛音扶去須起呂切不與音預易噬以豉切射食亦切柔說音曰】

【艮下坎上】○【七之六下之五緯八純震變主九五】

蹇【此羲皇艮下坎上之卦而文王名之曰蹇蹇者行步艱難之名有險在前止而不進故爲蹇】利西南【占也凡爻位初爲東三爲南四爲西上爲北卦變蒙蹇自震而變屯解自艮而變蹇解之變以三四二畫相易其義爲往來於上下體交際之處故蹇解二彖其占爲行者利往來於西南二方也若屯蒙之變以初上二畫相易其義爲往來於上下體窮盡之處不若西南在上下二體交際之處爲利也】不利東北【占也初東山下之窮處止之最下者也上北水外之窮處險之最極者也故行者不利於東北二方也】利見大人【占也九五剛中正大人也六二在下爲正應往而見之則利】貞吉【占也五當位二三四上亦當位故正主事而吉也】

初六【初之畫得六爲蹇之旣濟】往蹇來譽【象也蹇之六畫惟初四不相應其餘皆有應然蹇跛不行之時難於逺取正應卦中四畫相往來者皆近取比爻也卦上坎下艮故宜來而不宜往往則遇險來則可止故也初六最在下有可往無可來故爻辭以六二言之六二中正有譽者也往比三則近上體之險而蹇來比初則其止最先去險最逺而可保其譽也】

六二【六居第二畫爲蹇之井】王臣蹇蹇匪躬之故【象也九五王也六二王之臣也蹇蹇蹇而又蹇也由下體之蹇歷上體之蹇故曰蹇蹇二往應五近阻九三之山已爲蹇矣再前則阻六四之水蹇而又蹇也六二之蹇者以三之故蹇而又蹇者以四之故四爲躬六二中正守道安命而不尢人不以蹇而又蹇歸尢於四故曰匪躬之故子思子曰素患難行乎患難上不怨天下不尢人其斯之謂與】九三【九居第三盡爲蹇之比】往蹇來反【象也反猶窮上反下之反陽自下升初起於下而動爲震升及於中而陷爲坎升極於上而止爲艮九三艮之上畫升極而止者也三往比四則涉上體之險而蹇來比二則是旣止於上而復反於下以逺險也】

六四【六居第四畫爲蹇之咸】往蹇來連【象也連猶連諸候連橫之連六四上體九三下體上下異體不相連屬者也四往比五則陷坎險之中而蹇來比三則與下體連屬而依艮止之安也】九五【九居第五畫爲蹇之謙】大蹇【象也大謂陽也卦自震而變震初之陽往外易五而陷坎險之中大者蹇也】朋來【象也朋謂九三卦惟二陽九三與九五同類故曰朋震四之陽來內易三而居艮止之上故曰來九五之往外者𨿽蹇而九三同類之來內者得止則可幸也】

上六【上之畫得六爲蹇之漸】往蹇來碩【象也上六最在外有可來無可往故爻辭以九五言之九五陽剛碩大者也往比上則冒坎險之極而蹇來比四則近下體之止漸將脫險而可保其碩也】吉【占也此占爲九五言也諸爻𨿽以來爲善而不言吉者蹇之時得免於蹇爲幸何望其吉也惟九五居尊位剛中正有濟蹇之才以身蹇而未能濟自處得宜身漸脫險則可圖濟天下之蹇矣故吉】利見大人【占也此占爲上六言也五爲大人上六利於見之彖辭之利見九五者六二在其下而往見也此爻辭之利見九五者上六在其外而來見也】

【六畫俱六九爲蹇之睽】

【經彖辭凡十四字爻辭凡四十五字蹇紀免切注屯職倫切解音蟹之處昌注切跛彼可切患難乃旦切謂與音余屬之故切爲九爲上云僞切】

【坎下震上】○【六之四下之五緯八純艮變主九二】

解【此羲皇坎下震上之卦而文王名之曰解解謂分釋其糾結也雷動於上雨降於下則鬰結解人動乎險之外則險難解也】利西南【占也卦自艮而變三往易四四來易三四西也三南也行者利往來於西南之方也】無所往其來復吉【占也艮之上極於卦外無所往矣則來而反復於內以易二也故曰其來復吉】有攸往夙吉【占也艮之二處於卦內猶可有所往也則往而出居於外以易上也上居六畫之前猶一日之朝也故曰夙吉】

初六【初之畫得六爲解之歸妹】無咎【占也爲難者四陰也而二陽解之九二解之主也初六之柔居下近比九二得中之陽順從之而不復爲難解之最先者也故無咎】

九二【九居第二畫爲解之豫】田獲三狐【象也二地之上田也坎爲狐下卦爲坎三四五又互坎二坎有三陰爲三狐田之獲謂能取之而已其害也九二比初比三而應五故能獲三狐也三狐皆爲九二所獲則陰之難解矣】得黃矢【象也黃者中之色矢之齊五分其金而錫居二以柔濟剛也九二以剛居柔而不過於剛故象矢九二所以解三狐之難者以其得黃矢也黃矢者得中而不過剛也】貞吉【占也得中而不過剛故正主事而吉蓋解陰之難不尙猛烈潛化服之使之順從而不爲難所以吉也】六三【六居第三畫爲解之恆】負且乘致冦至【象也六三上承九四猶負重任也下乘九二坎爲輿猶乘乘車也負擔之人而復乘乘車處非其據必有刼奪之者故致冦至冦自九四而言也至謂自外而內也九四亦上卦解陰之主豈可謂之冦三四五互坎故象冦也卦之正體則三爲下坎之上畫三狐之一也卽負四乘二者也卦之互體則三爲互坎之下畫九四之民也爲四冦三者也互坎之下畫就居六三之位奪其所據柔變爲剛以君子易小人不使小人乘九二之輿也六三陰類之狐九二旣獲之彼不能爲害矣𨿽乘九二九二不與校也蓋九二剛而中是以能容之九二者九四同類之朋而爲六三陰柔所乘故九四使其民冦奪六三而易其類蓋九四剛而不中是以不能容之也案九四射上六則稱公奪六三則稱冦何也上六不服從九四者也九四與九二同爲解陰之難者射而獲之正也六三已服從九二者也負乘之僭誠有可罪置而不問不失爲容徳九四奪之固當然田廣已下漢而韓信復進襲臨菑項羽已歸太公而漢軍復追至垓下其成功𨿽偉帝王之兵則不如是所以亦謂之冦與】貞吝【占也六三爲九二所獲陰之難旣解矣但以柔乘剛爲九四所惡是以遭冦奪也其占正主事則可吝若難未解之時而六三之所處如此則凶矣奚止於吝而已哉】

九四【九居第四畫爲解之師】解而拇【象也二陽解四陰之難茍有所私系則難不解矣拇謂初六初者四之正應而汝也指四而言謂初爻汝之拇也能解去之然後爲無私系也】朋至斯孚【占也朋謂九二至鳥飛自上而下至地也卦變艮上之陽自上而下易二故曰至四不私於初則九二同類之陽孚於四也二陽同解四陰而九四或私於其所應之陰則同類之朋不能無疑也】

六五【六居第五畫爲解之困】君子維有解【象也君子謂九二維坎象謂初三二陰維絡中畫之陽也九二爲初三二陰所維而能解去之不以近比而有所私也】吉【占也九二不私於近比所以吉也】有孚於小人【占也六五有九二之孚也小人謂六五蓋九二不私於初六六三之近比故其誠足以感六五之心而六五亦誠服也】

上六【上之畫得六爲解之未濟】公用射隼於髙墉之上獲之【象也公謂九四震爲長子公候之象故曰公三四五互坎爲三公柔變爲剛則四五上成離爲矢有弓矢故用射隼陰鷙之物謂上六也上天位六鳥象之飛而戾天者初三五之陰在地在人間故象狐上之陰在天際故象隼也二三四互離有墉象九四居卦之上體互離之三畫故爲髙墉之上獲之者上柔化剛爲矢之鏃離矢於九四之手而達於上六之翼柔畫化剛猶以矢鏃之實貫鳥翼之虛而獲之也初之一陰最在下九二解之甚易上之一陰最在上九四解之甚難故於卦終而後能獲之也繋辭傳謂之待時而動則非如初六之易解矣】無不利【占也初六六三六五於九二爲比爲應力之所及故九二能獲之上六一陰於九二非比非應力之所不及故九二不能獲之也九四上六𨿽不近比然同在上體上柔化剛爲九四之離矢矢能及上故上六爲九四所獲也上六陰柔小人據髙恃逺最難獲者也今能獲之則四陰俱爲二陽所獲而陰柔之難無不解者矣故其占爲於事無所不利也】

【六畫俱六九爲解之家人】

【經彖辭凡十六字爻辭凡六十三字解音蟹拇而茍切乘平聲射食亦切隼筍準切注險難乃旦切後同不復扶豆切而復復進復追同齊才詣切乘車成證切爲四云僞切冦與音余所惡烏路切鏃子木切甚易易解以豉切甚難如字直戀切】

【兌下艮上】○【二之七下之六經三陽泰變主六三】

損【此羲皇兌下艮上之卦而文王名之曰損損謂減殺之也凡陽爲有餘陰爲不足殺陽之有餘以補陰之不足卦自泰變損三之陽益上之陰故取損下益上爲義】有孚【占也六三孚上九也卦體內外實而中虛似中孚損下益上民孰不疑其厲己然當損之時而損在下者以爲當然故誠心應上而無疑也】元吉【占也六三卦之主居下卦之上元也當損而損故吉】無咎【占也六三不當位咎也以合時之宜故得無咎】可貞【占也柔非能正主事者合時宜則亦可也】利有攸往【占也卦變三往益上故利有攸往】曷之用二簋可用享【占也上五占以六三上九言此一占以初二四五言用者得此占而用之於此事先爲問辭曰曷之用乎答云所用者二簋也𨿽二簋而亦可用之以享祀蓋用於損之時爲宜也下卦兌爲食六三饋食之主也初二在六三之內象二簋陽實爲黍稷實於簋初應四二應五象二簋以享祀上之神二簋盛黍稷禮之甚薄少者然當減殺之時則薄少爲宜故可用享也二兌數】

初九【初之畫得九爲損之蒙】己事遄往【占也初在下而與四應以下陽益上陰己止也事所自作爲之事陽動喜作爲初在下蓋止其所作爲之事而速往以益四也】無咎【占也初九陽動喜於作爲蓋有用之才而能遄往以求爲上益此處下之道也故無咎】酌損之【象也四受初之益如以器挹取初之有餘而損之也】

九二【九居第二畫爲損之頤】利貞【占也宜自守其中以正主事也】徵凶【占也二三四互震爲大塗有徵行之象二當自守不當徵行上就六五也】弗損益之【象也二與五應當自損以益五然五𨿽柔而居剛非不足者二𨿽剛而居柔非有餘者故二弗損已惟以中相應自可益五也案初九九二皆是以下卦之陽益上卦之陰者而爻辭之意相反初必自止其事而速當上往就四二宜自貞其事而不可上徵就五初之益四則損已而益之二之益五則不損己而益之蓋初以陽居陽二以陽居陰故不同也】六三【六居第三畫爲損之大畜】三人行則損一人一人行則得其友【象也卦自泰而變泰下卦三陽三人行也減三陽之一以益上損一人也上之一陰來易三一人行也三上相交而得上九之益得其友也三人位故曰人行亦於互震取象友能益己者也九自三往上而爲六之益六自上來三而受九之益故上爲三之友也】

六四【六居第四畫爲損之睽】損其疾【象也凡損卦皆是損下益上初剛好作爲此有餘之疾也四酌而損之取初之有餘益已之不足是損初之疾也其指初而言】使遄有喜【占也疾則有憂疾愈則有喜四損初益已是使初之疾愈而遄有喜也】無咎【占也四居上能取在下之賢以益己故無咎有喜屬初無咎屬四】

六五【六居第五畫爲損之中孚】或益之【象也五受二之益故二益之或者不爲必然之辭也】十朋之弗克違【象也古者五貝爲一朋王莽時攺兩貝爲一朋十朋之一直五十貝大寶也弗克違謂謀從己自之吉也自二至上肖離有象然因陽自三往上而成此象故十朋之専指上九而言謂二儻益五則非但二益之而上亦從其謀也】元吉【占也居三陰之上元也所應之二所比之上皆益之所以爲元之吉也】

上九【上之畫得九爲損之臨】弗損益之【象也九自三而往益上者旣往益上又還益六三之柔其於益上也不損下而自能益之】無咎【占也益上而下不損故無咎】貞吉【占也此爻三占與彖辭同但彖言可貞爻言貞吉爲異彖以六三言陰柔之貞可而已上九陽剛之貞則吉也】利有攸往【占也因三往上而有所益故利有攸往】得臣無家【象也成卦由三上相易上九居上爲君六三在下爲臣自三而言則三得上爲得友自上而言則上得三爲得臣也凡臣之有家者公則利其國私則利其家未免不專於奉上三獨陰居下專意奉上臣之無家而專於爲國者也故曰無家謂不有其家也賈誼曰爲人臣者國爾忘家】

【六畫俱九六爲損之咸】

【經彖辭凡二十一字爻辭凡八十字已事音以遄市專切注殺所戒切饋食音嗣盛音成好虛到切爲國云僞切】

【震下巽上】○【四之五下之六經三陰否變至初九】

益【此羲皇震下巽上之卦而文王名之曰益益謂增補之也卦自否而變上損九四之陽下益初六之陰故以損上益下爲義】利有攸往【占也二之柔中正往應五之剛中正也】利渉大川【占也自初至五有舟之象】

初九【初之畫得九爲益之觀】利用爲大作【占也初自四來益下爲益之主凡益下之事必大有所興作陽居震動之初大作者也】元吉【占也爲益之主元也大有所興作以益民故吉】無咎【占也大作者益下之事而非勞民動眾也故無咎】

六二【六居第二畫爲益之中孚】或益之【象也二受五之益益之謂五也益六二卽損六五也故爻辭同】十朋之弗克違【象也二得益於初而初至五有象十朋之指初九而言謂五當來益二則非特五益之而初必從其謀也】永貞吉【占也六陰也故有永貞之戒謂能永久正主事則吉也】王用享於帝吉【占也王謂五二地上也祭天掃地而祭因吉土以饗帝於郊九五降心在二猶王者於地上享帝能致帝之來格也故吉】

六三【六居第三畫爲益之家人】益之【象也凡益皆損上益下初九自四來益下六四受初九之益而易位居上此己益者也五上在上之二陽當益二三在下之二陰此方益者也九五能益六二而上九不能益六三六三在下體當其益者也故曰益之然非上九益之乃自能益之也何以能自益六之質陰也陰𨿽不足三之位陽也陽爲有餘故六三能自益也】用凶事無咎【占也凶事謂喪禮也六三旣無外乘之益而惟以已所自有爲以此而用之於凶事則無咎也凡他事皆可待人之益喪禮有禭賵賻贈亦資人之益者然或偶無人益則急遽不暇於營求惟當隨其見在所有以供事蓋親喪當自盡於已而不當取辦於人稱家之有無可也茍無矣斂手足形還葬無槨人豈非之乎】有孚【占也初九孚六三也六三旣不受上九之益初九爲益之主與六三同體其剛實之誠能感六三者也】中行告公用圭【象也中者三居六畫卦之中也行者震爲大塗之象公謂初九初九孚於六三故六三在中路而告初九以致歸向求益之意臣之告君用圭以通信如禹告治水成功則以圭錫帝也圭指六二言震爲圭六二震之中畫也能爲六三通信於初九三與初在下卦𨿽同體然非比非應必因六二以通其信六二外比六三而下近於初則二乃初九之近臣也故六三用二爲圭以通信於公】

六四【六居第四畫爲益之無妄】中行告公從【占也中者六畫卦中之位也行者與初九畫互易而居其位也九陽自上益下而下居初六陰自下受易而上居四六四與初九爲應而交相爲益者茍有所不足則於中路告公而公從之也三四二爻皆中中行告公謂居六畫卦中之位不親造公所而使人告也四與初正應故其告公也公從其所告三與初非正應又非近比故其告公也必因六二爲圭以通其信不敢必其從也故三不言從而四不言用圭也】利用爲依遷國【占也凡遷國必有所依左氏傳謂周之東遷晉鄭焉依是也故曰依遷國初四相易各去其位故曰遷二三四互坤國之象陽君也陰民也六二六三國之舊民不遷者四遷於初而依六二遷國之君也初遷於四而依六三新遷之民也故此爻之占利用之以依於人而遷國】

九五【九居第五畫爲益之頤】有孚【占也此言六二孚九五也五下益二故二孚於五】惠心【象也惠者懷其恩也五爲心二孚於五而惠九五益之之心也】勿問【占也問卽繋辭問焉而以言之問勿問者不待占筮也】元吉【占也五之徳與位皆爲元不待占筮而知其吉也】有孚【占也此言六二孚初九也】惠我徳【象也六二不但有孚於九五而惠九五之心又有孚於初九而惠初九之徳初爲卦主故指初爲我初剛實六二所食者故曰徳二五相應應逺故惠其心初二相比比近故惠其徳也爻辭言九五所應之六二因及六二所比之初九六二爻辭亦言六二受九五之益而又得初九之弗違與此爻辭之意同】

上九【上之畫得九爲益之屯】莫益之【象也上九當下益六三而不能益之故曰莫益之】或擊之【象也擊者虐害之也三四五互艮爲手有擊之象上九之於六三非徒不能益之而或又虐害之故曰或擊之】立心勿恆【占之戒辭也立如三十而立之立謂固守之也五爲心而在上九之內立心者固守其在內之心也恆常久不變也益之上下二體互易爲恆恆與益相悖者也故戒之曰立心勿恆如此而不變也】凶【占也茍恆如此不益民而害民則民莫之與而或傷其君凶之道也】

【六畫俱九六爲益之恆】

【經彖辭凡九字爻辭凡九十字注禭音遂賵方貢切賻符遇切見在賢徧切稱昌證切斂力檢切還音旋能爲云僞切造七到切傳直戀切悖音佩】

【乾下兌上】○【一之二下之七緯五陽辟主九五】

夬【此羲皇乾下兌上之卦而文王名之曰夬五陽長盛而消陰將盡夏正三月之卦也夬決也五陽決去一陰也】揚於王庭【象也髙舉在上曰揚推播在前曰揚王謂五庭謂上五王之居也上六在王居之前王之庭也一陰處於五陽之上故曰揚於王庭猶詩言在前上處也】孚號【象也孚謂九五孚於上六也號號呼也一陰在五陽之上處不自安孤立將亡而與五比故號呼以求援於五然小人失勢則祈哀乞憐於其所親厚之君子及稍得志則傾害君子不遺餘力君子豈可因其號呼而遽信之哉】有厲【占也此占爲九五言也九五夬之主先四陽以進而與所決之一陰比近茍以狎暱之故信其號呼遂不察其中心之狡而哀憐之則危矣有厲者今𨿽未危將有危之漸也或以此占爲言上六非也上六將亡矣爻辭謂之終有凶奚止於有厲而已哉】告自邑【象也兌口有告之象卦自坤變坤爲邑坤之五陰變爲陽僅存坤上六之一畫邑之削小者也告自邑將以起徒役然邑小民寡𨿽告何爲】不利卽戎【占也範氏大性曰兵戎乃用眾坤爲眾乾變坤至五則防於無眾矣故不利卽戎】利有攸往【占也往指九五言九五往而上進則爲純乾矣】

初九【初之畫得九爲夬之大過】壯於前趾【象也卦以五陽決一陰乾三陽兌二陽乾健兌說彖傳言健而說決而和和者剛柔適中也健而且說二者不偏如此決之而後和偏於健則剛過而鄰於暴矣偏於說則剛不及而流於懦矣下體健者也初三剛居剛而不中有過而暴之失九二𨿽健體而居柔得中故不暴上體說者也九四剛居柔而不中有不及而懦之失九五𨿽說體而居剛得中故不懦爻辭於初三之壯則戒其過於四之次且則勉其不及二𨿽健而惕懼五𨿽說而夬夬惟其中故能無過無不及也項氏曰夬初至四大壯也加九五一爻而成夬下四爻與大壯相似初之壯趾二之以中三之用壯四之悔亡是也丁氏易東曰四陽爲壯五陽爲夬大壯初九曰壯於趾此曰壯於前趾因大壯而言也澄案初爲趾四在下卦三陽之前而與初趾同位前趾謂四之位也初九居一卦之下急於前進以決上六之陰故用其勇壯欲超升大壯四陽之位以近九五而決上六也故曰壯於前趾】往不勝爲咎【占也勝謂勝其任壯於前趾勇往也往而不勝其任則爲咎矣戒之之辭也】

九二【九居第二畫爲夬之革】惕號【象也惕儆懼也剛中實故能惕號指上六而言九二得中不過剛故當五陽勢盛之時聞上六之號呼待盡猶且儆懼也】莫夜有戎【象也二地上之位日至地上將入地下莫夜之時也戎者二變爲柔成離有戈兵之象】勿卹【占也能儆懼則知戒備矣故𨿽莫夜之時卒有兵戎之變亦不用憂卹也】

九三【九居第三畫爲夬之兌】壯於頄【象也頄面顴骨謂上六也夬之三卽大壯之三其壯也猶大壯之小人用壯壯於頄者言其勇壯及於上也三與上應當夬之時應爻乃其所欲決者猶噬嗑之時應爻乃其所囓噬者也】有凶【占也陰固當決去然待其時以其漸則不勞力不傷己三剛居剛恃其勇壯以下淩上非十全之道故有凶】君子夬夬【象也剛居剛而不中爲小人之壯若君子則不如此矣夬而復夬其決柔之意未嘗止息然不恃剛過壯也】獨行遇雨若濡【象也君子不必絕小人之交而去之自有其道夬五陽而九三獨與上六一陰應陰陽和爲雨故有獨行遇雨而濡之象若語辭猶言而也濡謂爲其所沾濡九三變爲柔則三四五上肖坎象雨象濡】有慍【占也獨爲上六所濡中有含怒之意而欲決之】無咎【占也𨿽欲決之然決之而和故無勞力傷己之咎也】

九四【九居第四畫爲夬之需】臀無膚【象也四居上體之下爲臀膚在臀下而柔者四乘九三之剛其下不柔臀無膚也】其行次且【象也以剛居柔又爲說體當同進決柔而其進不勇故曰行次且】牽羊【象也兌爲羊羊羣行九四兌之下畫羊之在後者九五兌之中畫羊之在前者也牽謂牽聨而進四隨九五以進爲牽】悔亡【占也次且本當有悔九五陽長之主如羊羣之在前四在五後牽聨而進以決柔則其悔亡此勉其進也】聞言不信【象也四變爲柔成坎坎爲耳然四爻剛實塞而不虛耳之不聰者也言謂流言遺言之言信實也四旣不聰故所聞流言不謂其實也】

九五【九居第五畫爲夬之大壯】莧陸夬夬【象也項氏曰莧音丸土羊也陸其羣行之路猶鴻漸於陸之陸澄案項說是也莧字上從艸羊之角也中從目羊之目也下從凡象羊之足莧字諧莧聲舊誤作莧從艸從見竟解作艸名羊羣之行山牽而前引之牧於陸九五變爲柔成大壯爲互體之兌象羊之羣行五在其前猶莧之行山路故曰莧陸夬夬者行而不息也五變成震爲大塗陸之象】中行【象也中行者所行之路至中半也未中半爲不及過中半爲過五居上卦之中不過其半中行之象】無咎【占也五在上體中得中則不恃剛而過亦不比陰爲不及故無咎】

上六【上之畫得六爲夬之乾】無號【象也上當兌口故爲號呼之象彖之孚號上向五而號也二之惕號二聞上之號也夫以五陽上進一陰豈能久存而猶號呼者所謂將死之鳴臨絕之音也其終也上六變爲純乾則一陰消亡而無復號呼之聲矣故曰無號無有無之無非禁止之無】終有凶【占也卦之終一陰消亡不復能存故曰有凶也】

【六畫俱九六爲夬之剝】

【經彖辭凡二十字爻辭凡七十六字夬君邁切號平聲後同勝音升莫音暮頄求切臀徒惇切次七私切且七餘切莧戶官切注爲九云僞切說音曰直戀切卒七率切顴音權囓擬結切復夬扶豆切無復不復同陽長知兩切丸戶官切羖音古】

【巽下乾上】○【五之一下之七緯一陰辟主初六】

姤【此羲皇巽下乾上之卦而文王名之曰姤一陰初生於地下而消一陽夏正五月之卦也姤遇也一柔遇五剛也女之邂逅而與男遇爲姤】女壯【象也下巽爲一索之女女生之最先者陽長至四畫然後爲壯姤一陰初生而曰女壯何也蓋初陰𨿽防與四爲應己足敵四畫之壯陽矣故曰女壯】勿用取女【占也一陰初生己能消陽故戒之以勿用取此女也】

初六【初之畫得六爲姤之乾】系於金柅【象也柅以止輪金者諭其堅也坎爲輪坎之上爻爲剛畫是以堅剛之柅柅其輪也剛畫爲金金柅指九三而言金柅止輪之行於前而又系其輪於柅之後則輪不可動矣初象輪之後牙柅之於前三也系之於中者二也以象固止初陰使不得前進如是則可無陰長消陽之患矣】貞吉【占也使初陰止而不進正主事則吉也】有攸往見凶【占也初陰往而進以消陽陽勢猶盛往則不敵必見凶也此亦戒初六使不進也】羸豕孚蹢躅【象也羸瘠也蹢躅不靜也坎爲豕坎上畫之柔爲巽上畫之剛則坎之外體變矣柔象肉剛象骨坎外之柔爲剛如豕之外體無肉而有骨也故爲羸瘠之豕孚謂初六孚於九二也防陰𨿽孚應於陽而其中未易制伏如羸形之豕𨿽暫孚而猶懷蹢躅之心也蓋坎之外體𨿽變而其內體不變如豕之外形𨿽羸而其心常不靜也聖人爲戒之意深矣】九二【九居第二畫爲姤之遁】包有魚【象也初與四爲正應而與二比近故先爲二所有古人魚肉包之以艸詩曰野有死麕白茅包之是也魚陰物謂初二能得之猶包苴之中有此魚也二陽畫連亙有包之象巽爲魚魚者巽下畫之陰也】無咎【占也蔡氏曰遇𨿽非正當遇之時故可無咎】不利賓【占也初卦之主四對之故爲賓幹亦爲賓賓主相對遇之正也九二以近比而得初九之遇則初不復往遇於正應之四矣故其占爲不利於賓也】

九三【九居第三畫爲姤之訟】臀無膚【象也四爲臀三在四下剛而不柔猶臀之無膚也此三四比近而二剛不相得之象】其行次且【象也三與四旣不相得四欲下行與初六正應相遇而爲三所阻隔故其行次且姤之九三卽夬之九四故其象同行次且者九四以陽居陰故行次且舊注以爲三之行者非夬九四之行欲上決一陰也姤九四之行欲下遇一陰也】厲【占也三以剛居剛過剛而不中居下之上故危】無大咎【占也三之自處𨿽危然下能柅初六之上進上能阻九四之下行不使陰進遇陽而消陽也有防防杜漸之功故於陽剛之道爲無咎】

九四【九居第四畫爲姤之巽】包無魚【象也初者四之正應而爲二所得故二之包中有魚而四之包中無魚也】起凶【占也己之正應與他人遇猶男之失其配君之失其民也今𨿽未凶凶由是起矣】九五【九居第五畫爲姤之鼎】以包瓜【象也下巽爲木二巽之中畫其位與五位之天同象木之髙聳參天者也故爲瓜地下之瓜陰物也謂初六二與初遇包而有之猶木之葉下包其瓜也九五剛中正居尊與九二之位應二之得民猶五之得民也二包初瓜以之者五也故曰以包瓜】捨章【象也九五變爲柔與二正應而藏二三四之三陽在內故曰含章也】有隕自天【象也五之剛中正在上在下者皆欲遇之然初六九二非比非應無由得而相遇今五變爲柔以應二比四而包含三陽之章於內則三因四之比初因二之應皆得以遇於九五如有物自天而隕於下也九五天位隕於下謂與下相接而爲在下者所遇也】

上九【上之畫得九爲姤之大過】姤其角【象也剛而在上者角也至姤之終下之所遇者如角之剛也】吝【占也前不可進剛而能觸竟何爲哉故吝】無咎【占也處時之窮非己有咎也】

【六畫俱六九爲姤之復】

【經彖辭凡七字爻辭凡六十八字姤古豆切取七諭切柅乃履切羸力追切蹢直防切躅直錄切注索所白切陽長知兩切隕云隠切麕蠲囷切不復扶豆切蓏卽可切】

【坤下兌上】○【八之二下之八緯四陰觀變主上六】

萃【此羲皇坤下兌上之卦而文王名之曰萃萃聚也兌說爲澤坤順爲眾爲地在上以說臨其下民聚於下以順其上澤者水之所歸澤滿溢而上於地則澤不受水而眾流之歸皆聚於地上故爲萃】王假有廟【象也王謂九五艮爲廟二三四互艮六二艮之下畫廟之內也五下應二是王者至於有廟聚己之精神以聚祖考之精神也】利見大人【占也五陽剛中正爲大人四陰聚而歸五利見大人也】亨【占也大人能聚天下之眾美者也】利貞【占也能致亨則宜正主事矣】用大牲吉【占也大牢爲大牲少牢爲次牲特牲爲小牲下坤爲牛上兌爲羊三四五上肖坎爲豕三牲具也】利有攸往【占也六二上應九五爲往物聚而眾多則宜備禮人聚而眾多則宜出外損之時則用二簋而可萃之時則用大牲吉屯之時則勿用有攸往萃之時則利有攸往各順其時也】

初六【初之畫得六爲萃之隨】有孚【占也四以說道聚民而與初應故有孚於初】不終【占也四位不當故其孚不終】乃亂乃萃若號【象也初以四之孚不終故其志擾亂與三陰相聚而號呼以求四之孚初柔變爲剛成震故有聲而號】一握爲笑【象也初之號眾皆笑之一握猶言一二三四爻互艮爲手艮數一故曰一握二三象手之指能握笑者蓋二三笑之三爲兌口之倒而向下者故能笑初之號】勿卹【占也𨿽爲眾所笑然所求者正應故戒之以勿卹】往無咎【占也勿卹眾笑上往求四則無咎也】

六二【六居第二畫爲萃之困】引吉【占也二聚於下而順上五說乎上以聚下中正相應然二柔居柔懼其易變故戒之以引而至於長久則吉】無咎【占也能引而得吉則無咎也】孚乃利用禴【占也孚謂六二之誠孚於九五也禴者夏祭之名舊說相承以禴爲薄祭蓋宗廟四時之祭春祠夏禴秋嘗冬烝其孝誠一也物則隨時而有厚薄之殊秋之時萬物成熟故秋嘗之物丰冬烝則彌丰春之時萬物始生故春祠之物殺夏禴則彌殺卦位五爲天上卦之中也上爲北五者日行天中而近北夏之時也故凡禴祭之象皆以五而言二之順五以其中正而已然陰虛非實故爲之戒云必其誠實先孚於五乃可於萃聚用大牲之時而利於用夏月薄物之祭以事其上蓋誠旣先孚則在上者不疑其簡也項氏曰羣聚之時爲禮當厚必如二五之交信在其中而後外可略也】

六三【六居第三畫爲萃之咸】萃如嗟如【象也三與下二陰萃於下而上無應故嗟嘆不得志六三兌口之倒體能嗟】無攸利【占也】往無咎【占也三𨿽無應而比近九四之陽茍能往而上求九四則可無咎】小吝【占也若但安於陰小而不上往求陽則吝矣】

九四【九居第四畫爲萃之比】大吉【占也四應初下臨三陰之聚可以得民矣然位不當而其孚不終蓋𨿽陽而居陰故也若如九五之以陽居陽則吉矣四𨿽陽畫而非陽位必陽畫居陽位而後爲大也凡九居二者𨿽中而非大中必九居五則畫與位俱陽而謂之大中此大吉之大猶大中之大】無咎【占也能如九五以陽居陽之大則吉乃可無咎也】

九五【九居第五畫爲萃之豫】萃有位【象也萃之時陽畫居陽位故曰萃有位】無咎【占也】匪孚【占也二爲五之正應然以柔居柔陰虛不實或未能孚於五也故曰匪孚二之爻辭以爲必能孚於五而後利於用禴亦因二之不足於孚而戒之也】元永貞悔亡【占也九五以陽居陽其占固爲無咎矣然儻木能得二之孚則當有悔必有元以長人之徳永久貞其事則其悔乃可亡也大抵聚而眾多之時慮其不可以久故二以引長而後吉五以永貞而後悔亡皆欲其久而不變也】

上六【上之畫得六爲萃之否】賫咨涕洟【象也賫咨者嗟嘆之聲涕目液洟鼻液兌口有聲三四五上肖坎有液上自四升上爲萃之主以柔居柔不敢當天下之聚故不安於居眾人之上而至於賫咨涕洟可謂懦而無立者矣】無咎【占也說極而致天下之順聚𨿽柔懦不安無傷於萃也故無咎

六畫俱六九爲萃之大畜】

【經彖辭凡二十字爻辭凡七十四字舊本卦名下有亨字程子曰羨文也陸氏曰馬鄭虞陸續並無此字晁氏曰王昭素謂當無假庚白切號平聲禴羊略切賫將兮切洟音夷注說音曰少牢詩照切殺所戒切長知兩切】

【巽下坤上】○【五之八下之八緯二陽臨變主初六】

升【此羲皇巽下坤上之卦而文王名之曰升升上進也萃與升皆自坤取義萃者兌之一陰說而爲主於上故坤之三陰順而聚於二陽之下升者巽之一陰入而爲主於下故坤之三陰順而升於二陽之上又地气上騰木生地中日進而上故曰升】元亨【占也元以二陽之大而言四陰巽順而應之故亨】用見大人勿卹【占也升者萃之反萃九五在上之大人三陰萃而在下者利往見之升九二在下之大人三陰升而在上者降而來見則可勿卹言其無憂也】南徵吉【占也卦自臨變初三相易一陽在初上進居三三南也故於南方徵行則吉也】

初六【初之畫得六爲升之泰】允升【象也說文引此爻之辭允作�進也諧聲字本義存聲從省作允升自臨變升之初六本臨之六三也臨六三之陰下退於初而進初九之陽以上升於三也故曰允升】大吉【占也大指三之剛畫而言臨之初與三易位故剛得上進以升於三居下體之上而吉也】

九二【九居第二畫爲升之謙】孚乃利用禴【象也二剛中而應五然五柔未易速孚故必俟旣孚於五而後乃利用禴也禴者宗廟之禮薄於常時者蓋升其誠意於上以誠不以物也】無咎【占也誠孚於上而後用禴則上不疑其簡故無咎】

九三【九居第三畫爲升之師】升虛邑【象也臨之三四五互坤爲邑柔畫耦爲虛三自初而升以實臨三之虛故曰升虛邑】

六四【六居第四畫爲升之恆】王用亨於岐山吉【占也王謂九三二三四互兌兌西方坤爲國邑西方之山在國邑之內者岐山也山地示陰神也兌上畫陰也以象岐山之神九三兌之中畫爲王九三之陽升其誠意於上之陰神祭山之占也隨上六王用亨於西山亦以九五兌中畫爲王上六兌上畫爲山之神】無咎【占也三四之相得以近比非以正應有咎也然九三之誠上升於四以合乎坤之順故無咎】

六五【六居第五畫爲升之井】貞吉【占也二剛中而應五五階之而升故正王事則吉】升階【象也二之升至五如升階然坤三耦如地勢之自下而髙也故象階】

上六【上之畫得六爲升之蠱】防升【象也上天上之位也在靑防杳防之上而陰又昏暗故曰防升】利於不息之貞【占也位在上則爲防升位之升不可過髙也惟進徳不息而正主事則利蓋徳之升愈髙愈進其升無已時也】

【六畫俱六九爲升之無妄】

【經彖辭凡十二字爻辭凡五十三字用亨許兩切注說音曰�音允示與只同】

【坎下兌上】○【六之二下之九緯三陰否變主九二】

困【此羲皇坎下兌上之卦而文王名之曰困困窮瘁也字象木在囗中四面不得通達二之一剛爲初三二柔所揜四五二剛爲三上二柔所揜蔽塞其前後無由通達故爲困】亨【占也卦徳內𨿽有險而外能說故𨿽處困而可以亨】貞大人吉【占也卦自否而變上之陽下居而爲困之主剛中之大人也正主事者以此大人則吉】無咎【口也困之時有此大人貞其事而吉乃可無咎】有言不信【占也兌口在上有言之象以言傷人而其言誣毀不實不能困人也】

初六【初之畫得六爲困之兌】臀困於株木【象也卦惟初四有應臀謂四也三四五至巽爲木木下曰本木上曰末木中曰朱字正作朱後人加木爲株朱爲木之中身也四爲巽木之中畫故曰株木四欲下拯初而不能來猶臀之困於朱木而不能動也】入於幽谷【象也在卦之內故爲入地下之位故爲幽水注溪曰谷坎水之下故爲谷以柔居下在困之初不得正應之助故入於幽谷不能自拔以出於困也】三嵗不覿【象也三坎數也幽谷之中𨿽三嵗之久不能上覿四之正應也】

九二【九居第二畫爲困之萃】困於酒食【象也坎爲酒兌爲食九二處坎中畫應兌中畫得中而以酒食優遊自養者也在困之時他無所困但爲酒食所困而已】朱紱方來【象也三四五互巽爲股三又股之位也二三四互離爲牛二以離牛之革蔽於巽股之下紱之象也朱者赤黃之色坎之色赤中之色黃坎之中畫居下卦之中爲朱紱卦變九自否之上來二故曰方來】利用亨祀【占也朱紱者祭服之紱也困於酒食之時而上之人方且賜以祭服之紱故利於用之以亨祀】徵凶【占也困之時居中自養可也徵行則失其中而凶矣】無咎【占也以其得中能固守不動𨿽有咎可無咎也】

六三【六居第三畫爲困之大過】困於石【象也坎中畫之剛爲石三在石上爲石所困也】據於蒺藜【象也據者居其上也謂居坎之上畫也蒺藜之象亦坎也坎之上六曰寘於叢棘卽此蒺藜也】入於其宮【象也三互離之中畫中虛像宮】不見其妻【象也三陽位夫也其畫柔夫之柔邪者也上陰位三之妻也三𨿽有離目能視然妻在離宮之外柔與柔不相應夫與其妻隔絕故不得而見也】凶【占也此爻之辭蓋謂困若拘囚之人六三陰柔不中正猶周官所謂罷民也困於石其坐諸嘉石者與據於蒺藜其寘之圜土而薦之以棘者與入於其宮不見其妻則𨿽暫時還家而其妻已離異隔絕也國語云罷士無伍罷女無家蓋古法凡坐嘉石入圜土之罷民則離異其夫妻而不使之有室家與凶者所謂旣辱且危而死將至也】

九四【九居第四畫爲困之坎】來徐徐【象也來謂下應初徐徐者以居柔而其行不勇也】困於金車【象也坎爲輪爲輿金者剛物九四坎之下畫也剛而成兌金如以金錮其車輪也𨿽堅固而不利轉行之所以遲也故曰困於金車】吝【占也下來拯初而重滯不速故吝】有終【占也不速𨿽可吝然終必能下與初應也】

九五【九居第五畫爲困之解】臲卼【象也臲卼髙而不自安之象五居互巽之上畫巽爲髙居髙不安故臲卼】困於赤紱【象也赤紱者二也五旣居髙不安九二在應位而非正應故不能爲助而反爲系累故爲困於赤紱】乃徐有說【象也二旣不應而五之中正能自處𨿽有所系累而能徐徐說去之也】利用祭祀【占也赤紱常繋於身𨿽困人而用之以祭祀則爲宜故利用祭祀陸氏曰祭一本作享程子曰享祀祭祀泛言之則通分言之則祀天神祭地示享人鬼澄案帝天神也而亦言亨禴人鬼也而亦言祭難以分言二五爻辭宜同陸氏別本作享爲是】

上六【上之畫得六爲困之訟】困於葛藟【象也三四五巽木也上六以柔纒繞於巽木之上葛藟之象故爲困於葛藟】於臲卼【象也九五巽之上畫旣髙而不安上六又處九五之上愈髙愈不安矣故爲困於臲卼蒙上困字故不復言困】曰動悔有悔【占也二悔字之義與豫六三同上居困之極圖欲離去曰者兌口之言也其言若曰自處未善故困今當動而攺悔然𨿽如此亦不免於有悔也】徵吉【占也若能徵行則離於困矣故吉蓋曰動悔者言之虛也徵者行之實也茍徒有其言而不勇於行則亦何能離困哉】

【六畫俱六九爲困之賁】

【經彖辭凡十二字爻辭凡九十五字九五爻辭臲卼舊本作劓刖陸氏曰荀王肅陸續作臲卼鄭云當爲倪仉晁氏曰倪防卽臲卼之省文也與上六字同臲五結切卼五骨切有說吐活切注囗音圍說音曰罷民音皮下罷女同者與家與音余傳直戀切離去離於離困來至切】

【巽下坎上】○【五之六下之九緯三陽防變主九五】

井【此羲皇巽下坎上之卦而文王名之曰井井人取食水之所巽木下入而取坎水至上故爲井】攺邑不攺井【象也卦自泰而變上體坤也爲邑泰初易五坤地之中畫降初而坤邑變成坎水此邑之攺也泰五易初而初二三四肖坎坎水在下爲井之象二三之陽畫井水也而二畫不攺易此井之不攺也】無喪無得【占也占者無所喪亦無所得蓋邑𨿽攺而實無減損故無喪井不攺而非有增加故無得】往來井井【象也又以卦變往來取象初上往五而成坎體井水之至上者也五下來初而初二三四亦肖坎體坎水之在下者也剛上往而成上之井柔下來而成下之井故曰往來井井此句上下二象】汔至亦未繘井【象也此申言往而至上之井汔幾也繘者汲水之綆井卦三陽畫像水以水之至上者而言九五之水至坎中畫未至坎上畫𨿽防於至而水猶未出井口也亦與未繘井同】羸其瓶【象也此申言來而在下之井羸損傷也瓶者汲井之甕以水之在下者而言二三之水實在汲井之甁而下一畫耦猶甁底傷損而水下漏】凶【占也此占専爲羸瓶而言】

初六【初之畫得六爲井之需】井泥【象也井以陽剛爲泉陰柔爲土初六陰柔在水之下故爲泥】不食【象也居卦之下井在卑下之地而淺者也有泥無水而不可食逺於兌口不食之象】舊井無禽【象也不爲人所食則爲荒廢之井故曰舊井井在卑地者禽鳥或食其水杜詩鸕鷀窺淺井是也泥而不可食不但爲人所棄𨿽禽鳥亦不下顧坎禽象也在上而不來下故曰無禽】

九二【九居第二畫爲井之蹇】井谷【象也九二陽剛象井中之水井水上出而不下流初六耦畫像谷在九二之下下流不塞而水泄於下之象水之下注者谷也故曰井谷】射鮒【象也鮒謂小魚亦指初六初六巽下之陰象魚水旣下注惟衝射以活小魚而已故曰射鮒】甕敝漏【象也甕汲水之器卽彖所謂瓶也九二剛畫中實像水實甕中初畫耦象甕之敝舊而下漏者二無應於上而水不上出故其象如此】九三【九居第三畫爲井之坎】井渫【象也九三剛居剛居下之上井之渫治淸潔者】不食【象也二三四互兌三在兌口之下故有不爲人所食之象】爲我心惻【象也我心謂九五九五井卦之主故稱我居心之位惻者爲之動心也以九三之渫而不見食故九五之心爲之惻然閔其不見用於時也蓋卦惟九五九三以剛居剛爲可食之淸泉九五居上體在兌口之上人所食者也九三居下體在兌口之下人所不食九五所以爲之而惻也】可用汲【占也如三之淸泉可汲以食也】王明並受其福【申占之意仕進者遇王之明則必見用而賢入與眾人俱受其福王五也三四五互離爲明賢者爲明王所用則賢者得行其道天下得被其澤猶井之爲人所食而有益於人也九五能以九三之不見用爲惻者其明也卒使正應之上六汲之以上是卽九五之明王用之也】

六四【六居第四畫爲井之大過】井甃【象也甃謂以石以甓包砌其旁也六四陰畫井旁之土也居得其位如井之四旁甃砌完整故曰井甃】無咎【占也甃則井旁之土不崩頽而井中之水不污壊矣故無咎】

九五【九居第五畫爲井之升】井洌【象也洌甘潔也變爲柔則成坤坤土之味甘剛居剛爲淸潔】寒泉食【象也寒冷也坎正北方爲寒水甘潔而又寒冷五之中正具此數美居兌口之上爲人所食者也九五之徳美如此有象無占何也曰九五𨿽爲洌寒可食之泉然未上出井口此彖辭所謂汔至亦未繘井者蓋井必至上而後成功也程子曰五於井道爲至善而不言吉者未至於上未及用也故至上而後言元吉】上六【上之畫得六爲井之巽】井収【象也収謂轆轤収綆水至井口也畫耦在井上有轆轤雙柱對立之象變爲剛而動有収綆之象】勿幕【象之戒辭也幕字當作冂俗作冪今作幕從省羃蔽覆也勿幕者欲人人可汲溥其功用耦畫開而不塞井口不蔽覆之象】有孚【占也孚謂九三正應上六應九三能汲九三之水以出於井口故九三以其剛實孚應於上六也】元吉【占也井以上出爲功故上六之徳爲首而吉也】

【六畫俱六九爲井之噬嗑】

【經彖辭凡二十四字爻辭凡六十一字喪息浪切汔許訖切繘音橘羸力追切射食亦切甕屋送切敝皮世切渫息列切甃則候切洌音列収詩救切幕當作羃莫狄切舊音莫非注綆音梗防居希切専爲云僞切爲之同甓蒲歷切覆孚豆切】

【離下兌上】○【三之二下之十緯八純巽變主六二】

革【此羲皇離下兌上之卦而文王名之曰革革者攺其舊之謂皮去毛曰革皮有毛而去其毛攺變其舊也澤爲容水之處澤中有火以消幹其水蓋海之尾閭名爲焦釡之谷水入其中如沃焦釡消幹而無復有是爲澤中之火水熄火者也而反爲澤中之火所熄攺變其常也故名爲革】已日乃孚【象也天有十日甲至戊爲前五日己至癸爲後五日變革天下之事不當輕遽乃能孚信於人故以十日爲率革於未及中半之前不若革於己過中半之後則無輕遽之失而能孚於人也卦自巽而變先以巽初易上成需是猶需待而未變革也後以巽四易二成革則可以變革而不需待矣當此之時是猶十日之已過中半也下卦離之中畫爲革之主爻離象日以之象月則納已故曰己日】元亨【占也變革者必有長人之徳如九五之剛中正者然後可以致亨】利貞【占也元者能致亨則利於正主事】悔亡【占也凡革易於有悔如上所云則所革皆當而其悔亡也】

初九【初之畫得九爲革之咸】鞏用黃牛之革【象也鞏以韋束物也象與遁六二同初變爲柔成艮坤畫三柔爲牛艮之上畫變坤之外牛皮變爲艸之象革謂三黃謂二革之初在下而無應必堅固其志確守故常而不輕爲拘束於六二九三之內如鞏固之以黃牛之革令不得動作也】

六二【六居第二畫爲革之夬】已日乃革之【象也象與彖辭同二中正應亦中正革之善者也離納已在卦中爲中半之義故曰已日乃革之】徵吉【占也至中半而後革則不輕遽矣故徵行則吉】無咎【占也】

九三【九居第三畫爲革之隨】徵凶【占也革卦內三爻皆不欲輕革六二中正猶必待至已日乃可革之初則固守而不可動九三𨿽當位而不中未可以革也故徵行則凶】貞厲【占也居下之上𨿽不徵行但正主事亦危】革言三就【象也上來應之以變革之言來就已者至於三就如欲有謀焉則就之之就兌口在上爲言九三變爲柔則成震三震數也】有孚【占也上來就已孚於己也】

九四【九居第四畫爲革之旣濟】悔亡【占也不當位宜有悔自處之善故悔亡】有孚【占也四無應卦變以巽之四易二二爲卦主二四本相易之爻故四能有二之孚】攺命吉【占也巽爲命令四者巽之主爻四攺爲二是攺其命矣攺者得中而爲卦主故吉】

九五【九居第五畫爲革之丰】大人虎變【象也皮之去毛者爲革故初九黃牛之革以去毛之皮而言九五上六之時革將變矣故無毛之革又變而爲有毛之皮五陽剛中正居人位大人也離陰質而文明象虎九五卦之外體與內離之中畫以中正相應是內之文明形見於外者也故爲虎變言虎之革變而有文也】未占【猶益六五言勿問也】有孚【占也九五得六二之孚不待占筮而知之矣故曰未占有孚】上六【上之畫得六爲革之同人】君子豹變【象也上六柔畫變爲剛則象君子離之文明象虎九五與離之中畫相應文明見於外故爲虎變上六與離之上畫相應文明亦見於外五陽位爲大上陰位爲小豹者似虎而小故上六不爲虎而爲豹豹變者亦言無毛之革變而爲有文之豹也】小人革面【象也上六變爲剛而爲君子亦不能如九五大人之變也不過爲豹而已況其本質陰柔小人也若不變爲剛則不取文明形見於外之義三剛居剛而不中爲剛惡上柔居柔而不中爲柔惡上六與九三正應內懷剛很而外之顏色變爲柔媚以順從九三之君故曰革面面之顏色見於外而在眾體之上者也上六居外居上故爲面內應剛而外則柔心很面柔之小人也】徵凶【占也處革之極革道終矣君子變革其心而有文小人變革其外而順君復何求哉靜守可也徵行則凶矣】居貞吉【占也居謂靜處不行也】

【六畫俱九六爲革之蒙】

【經彖辭凡十一字爻辭凡六十五字己日音紀鞏九勇切注去毛呂舉切後同消幹音幹復有扶豆切長人知兩切易於以豉切令不趨貞切形見賢徧切下同】

【巽下離上】○【五之三下之十緯八純兌變主六五】

鼎【此羲皇巽下離上之卦而文王名之曰鼎鼎者烹餁之器以巽木入於離火之內而烹餁也卦之下一畫耦鼎足之象二三四三畫奇鼎腹中實以牲體之象五畫耦鼎耳之象上一畫奇鼎之象故名爲鼎也】元亨【占也有長人之徳則能致亨】

初六【初之畫得六爲鼎之大有】鼎顚趾【象也初在下而耦鼎趾之象四爲鼎腹之上口而與初應顚者上反居下下反居上之謂初六上應四則鼎趾向上九四下應初則鼎口向下故曰顚趾】利出否【占也否不善之物謂鼎中之穢惡也當鼎之初未實牲體正當洗濯之時顚其趾以傾出其穢惡故趾𨿽顚而於出否則爲利也】得妾以其子【象也柔居下賤妾之象兌爲妾巽者兌之倒體也故初柔爲妾九四陽在上而不中正妾子之象初上應四如妾因其子之貴而得以上達故曰妾以其子以與以其鄰以其國君之以同】無咎【占也妾以其子而達於上則非上僭也故無咎】

九二【九居第二畫爲鼎之旅】鼎有實【象也二中實鼎之有實在中者謂牲體之實於鼎中者也】我仇有疾不我能卽【象也我謂六五五爲卦主故稱我仇如君子好仇之仇言爲五之匹配五下應二故彖傳言得中而應乎剛二當上應五以其有實在中難於上進如有中滿之疾气不上行人之道徳充積於中在下位而不援上所謂不召之臣也君欲有謀焉則就之而不敢必其就我六五尊徳樂道而忘勢不以二之不上應爲尢故言我之仇匹以有疾之故而不我能卽然臣不就君而君就其臣自重重賢兩得其道矣】吉【占也二不枉已五能下賢所以吉】

九三【九居第三畫爲鼎之未濟】鼎耳革【象也卦自兌而變兌三柔易五而爲鼎之耳兌初九易上而爲鼎之今三之剛變爲柔居下體之上亦耳之象是鼎耳之在五者今變革而在三矣故曰鼎耳革】其行塞【象也震爲大塗象三變爲柔二三四成離九四以陽而塞其前也故曰其行塞】雉膏【象也離爲雉離之中畫爲雉腹中之膏故爲雉膏】不食【占也三四五互兌爲口三居兌口之下故爲不食】方雨【象也剛變爲柔則三四五成坎爲雨故曰方雨言方將有雨也】虧悔終吉【占也陽畫實爲盈陰畫虛爲虧悔者心欲攺悔也三變爲柔是以盈爲虧攺悔其舊也故終吉】

九四【九居第四畫爲鼎之蠱】鼎折足【象也足謂初以初之上應九四而言則爲鼎顚趾而向上以四之下應初六而言則爲鼎足折於下鼎僕而橫臥故四腹下與初趾齊著於地也】覆公餗【象也三爲公位餗者鼎實也公餗公之餗也四當鼎腹之上口而應初柔是鼎折其足腹臥於地而覆其鼎中之餗】其刑剭【象也剭者刖足之刑鼎之折其足猶人之刖其足故曰其刑剭】凶【占也初未實鼎之時則顚趾而以出否爲利四已實鼎之後故折足而以覆餗爲凶】

六五【六居第五畫爲鼎之姤】鼎黃耳金【象也黃者中之色居上卦之中故曰黃五畫耦在九四鼎口之上爲耳者鼎之扄以木橫貫鼎耳而舉之者也上畫奇在六五鼎耳之上也九剛故爲金謂鼎耳之虛能受上之金以實其中也以木爲之曰金者取剛之義】利貞【占也中虛而能受外之剛以相提挈故宜正主事】

上九【上之畫得九爲鼎之恆】鼎玉【象也上爲鼎在五則取九之剛而曰金在上則取畫剛而位柔故爲玉玉剛柔兼有】大吉【占也以陽大在上舉鼎而行故其占吉】無不利【占也又且於事無所不利也】

【六畫俱六九爲鼎之屯】

【經彖辭凡三字爻辭凡七十九字元亨舊本作元吉亨程子曰羨吉字朱子亦云刑剭舊本作形渥陸氏曰鄭作刑剭晁氏曰京虞荀悅九家陸希聲一行並作刑剭今從之否音鄙折之舌切餗送鹿切剭音屋注長人知兩切彖傳直戀切援音袁樂道音洛齊著直略切扄君熒切】

【震下震上】○【四之四下之十一經八純長男主九四】

震【此羲皇震下震上之卦而文王亦名之曰震震動也雷之象一陽動於二陰之內而奮故曰震此重震則二雷相踵而動也】亨【占也震動而萬物生者亨也人聞雷而恐懼修省亦能致亨】震驚百里【象也凡震字皆謂動也雷聲聞於百里聞者皆驚震象諸侯諸侯地方百里以雷聲所及象其政令所及之逺近也幹下畫易坤下畫爲震乾陽君也坤地國邑也分幹之一陽以主坤之國邑者諸侯之君也一陽象雷聲二陰象百里之地】不喪匕鬯【象也喪謂失也匕以升肉於爼鬯以灌地降神皆祭者所執下震象匕互坎象鬯互艮象手執之震爲諸侯爲長子皆主宗廟社稷之祭者主祭之人其心一於誠敬𨿽值雷震之威而不喪失其所執之匕鬯蓋不以驚懼而亂其所守也】

初九【初之畫得九爲震之豫】震來虩虩後笑言啞啞【象也初九下震之主九四上震之主雷震之威皆此二陽所爲也來謂人自外而入內言雷震之初有自外來至雷震之所者初能恐懼則後必安樂也程子曰蠅虎謂之虩虩虩顧慮不自寜也啞啞言笑和適之貌當震之始恐懼不敢寜則終保安吉故笑言啞啞】吉【占也】

六二【六居第二畫爲震之歸妹】震來厲【占也震來與初九同來謂自二而來初也二乘初剛來內則犯初震之威故危】億喪貝【象也億者古有詭億之戲億度錢貨之數較其中否以相賭賽也後漢梁冀傳注云若今攤錢也二五皆以陰柔居中爲敵應有相對較利之象故爲億貝者水中介虫古者以爲貨漢志大貝二枚直錢二百一十六牡貝二枚直錢五十幺貝二枚直錢三十小貝二枚直錢十初二三四肖離有貝象億戲者被震雷驚散而喪失其所億之貝也與不喪匕鬯者異矣一於誠敬者心有主役於貨利者心無主故也】躋於九陵【象也九陵謂六三二三四互艮爲山六三在艮山之半故爲陵九者艮數人之怯懦者有所怖畏則辟易數里六二柔居柔怯懦者也比近初九雷震之威怖畏而喪貝自二從三而避之故曰躋於九陵】勿逐七日得【象也逐謂追尋七者震數上下更始得謂得其所喪之貝也六二因怖畏而有喪失又且辟易逺避可謂怯懦無所守矣然居中得正若有墮甑弗顧之達則有去珠復還之喜故曰勿用追尋至七日而所喪之貝可得也】

六三【六居第三畫爲震之丰】震蘇蘇【象也蘇蘇神气緩散自失之狀三以陰居陽不正自處不正於平時且不能安況處震乎故其震懼而蘇蘇然不勝其自失也】震行無眚【占也若因震懼而能行去不正而就正則可以無過眚過也三行則至四正也動以就正爲善故二勿逐則自得三能行則無眚以不正而處震懼有眚可知】

九四【九居第四畫爲震之復】震遂泥【象也遂者競不復還之義三四五互坎四當坎中畫在二陰之間有遂陷於泥之象震遂泥者言雷聲沈抑陷下不能奮揚而上也虞氏翻曰坤土得水爲泥位在坎中故遂泥】

六五【六居第五畫爲震之隨】震往來厲【占也往上則值震之窮來四則犯震之威故皆危】億無喪【象也五與二對億者也二居柔則志气餒故逢初九之震而喪其貝五居剛則持守堅故逢九四之震而無所喪失也陰柔之爲億一也然二有所喪五無所喪者居剛居柔之異也】有事【象也有事如必有事焉之義六五有所事謂以固守其中爲事也有事則心有主故威不能懾也】

上六【上之畫得六爲震之噬嗑】震索索【象也索盡也九四之雷聲至上六竭矣第一字言聲至六五而將盡第二字言聲至上六則已盡也故曰索索】視矍矍【象也變爲剛則成離目能視矍矍驚駭不定貌雷聲耳所聞非目所視也雷聲至上六索索而聴者無聞矣惟驚駭之餘目視猶有不定也案震卦以重字爲象者五此爻之矍矍與初之虩虩啞啞皆言人也此爻之索索與三之蘇蘇皆言雷聲也初爻震下有來字謂雷震之時人自外來者虩虩也三上則言震者謂雷聲之復生雷聲之已盡也】徵凶【占也居卦之終前無所之徵則惟可下行而已下行則趨而近威震故凶】震不於其躬於其鄰【象也躬謂九四鄰謂六三震上體之主爻在四震之威四所自爲而四無所驚懼故曰不於其躬四之雷聲遂泥下而不上三在四下爲四之鄰迫近九四之威震而受其驚懼故曰於其鄰】無咎【占也上六與六三爲敵應下視六三之迫近九四而受驚懼也因此知所警畏故無咎】婚媾有言【象也凡易言婚媾者皆謂應爻上六與六三𨿽是敵應然同位也三陽位上陰位故六三爲上六之婚媾也上六逺於九四之震而無驚懼六三近於九四之震而有驚懼故上六則視六三而知畏六三則怨上六而有言以其獨逺威震而不相顧卹也

六畫俱六九爲震之巽】

【經彖辭凡十字爻辭凡七十八字彖辭亨字下舊本有震來虩虩笑言啞啞八字初九爻辭重出也今正之喪息浪切鬯勅亮切虩許逆切啞鳥格切泥陸氏曰荀乃低切索桑洛切矍俱防切注長子知兩切安樂音洛億度待洛切幺於喬切辟易音辟亦復還復生扶豆切餒努璀切】

【艮下艮上】○【七之七下之十一經八純少男主上九】

艮其背【此羲皇艮下艮上之卦而文王亦名之曰艮艮止也一陽止於二陰之上而不行故曰艮此重艮則內外俱止也卦名連彖辭象也背北堂也詩曰焉得諼艸言樹之背背謂初六】不獲其身【象也艮爲手能獲身謂六四】行其庭【象也三四五互震爲足能行庭謂上九】不見其人【象也三四五上肖離爲目能見人謂九三】無咎【占也卦之二三四五象堂房室初在堂之後象背上在堂之前象庭以一人之體言四爲身以三才之位言三爲人六四之身艮於初九之背者身止於其內也身旣止於內而形不在外初六不應六四也六四亦不應初六故外亦不能獲其止於內之身內不出靜而止也九三之人行於上九之庭者人行於其外也人𨿽行於外而影不至內上九不應九三也九三亦不應上九故內亦不能見其行於外之人外不入動而止也陰靜陽動靜者止於內動者行於外初六陰畫而在內故象止上九陽畫而在外故象行初內之下四外之下三內之上上外之上四之身止於其初之背三之人行於其上之庭同位故也外不獲乎內內不見乎外敵體不相應無與故也無與當有咎以內外各止其所故無咎也】初六【初之畫得六爲艮之賁】艮其趾【象也初當下體之下象趾趾能行者也六陰畫能靜止於下而不行故曰艮其趾】無咎【占也位不當有咎也止而不行故無咎】利永貞【占也陰柔非能固守者以居剛而變爲剛故永久正主其事而利也】

六二【六居第二畫爲艮之蠱】艮其腓【象也二當下體之中象腓腓在股之下隨於股而好自動二居中得正自止其所而不動故曰艮其腓此其字指二而言】不拯其隨【象也九三下卦之主二民之君也六二在其下乃其隨從者然以中正自守止其所止而不上從於三故三亦不援手而拯之故曰不拯其隨此其字指三而言】其心不快【象也心謂六五快猶喜也二五柔中同徳同位然敵應不相與故二不應五而五亦不快於二也不快謂其不相取不相得也此其字指五而言蓋六二中正自守近不暱同體之三逺不應同位之五不願乎其外如此可謂能止其所止者矣】

九三【九居第三畫爲艮之剝】艮其限【象也限者上下之際股之上身之下也三以剛居剛而不中止之太過者也凡人上下之際須轉動屈伸止其限而不轉動屈伸可乎】列其夤【象也列分裂也夤背膂肉屬上體指四而言膂卽呂也謂之膂力者人之有力由於此止其限則上下體分隔爲二如裂絕其夤而血脈不相聨貫矣】厲【占也過剛而止其所不可止者故危】燻心【占之象也燻如火气之上燻詩曰憂心如燻三四五上肖離爲火有燻象心者六五也九三止其上下之限六四之夤旣裂絕而不相屬矣其爲危厲又越比近之六四而上燻於六五𨿽相去之逺者亦覺其危以言其危之甚也】

六四【六居第四畫爲艮之旅】艮其身【象也身謂股以上膈以下前臍腹後腰膂腎所在處乃生身之所由始故以此爲身呼吸之根气所從生也止其身則气住而神亦住四以柔居柔專气致柔者所以止其身也】無咎【占也柔而正得止其身之道故無咎】

六五【六居第五畫爲艮之漸】艮其輔【象也五當腹之上項之下心之位也不言止其心者凡一身眾體之止皆心止之也輔在口旁言所從出謂上九也上九艮之主爻五爲心而在上九之內爲上九宰制其所當止者以心止上九之輔不待至上九而於六五之爻曰止其輔者止之於未言之先也】言有序【象也言者心之聲也非禮勿言一皆聴命於心則口無擇言而言必中倫矣故曰有序】悔亡【占也先立乎其大者言前定則不跲故悔亡】

上九【上之畫得九爲艮之謙】惇艮【象也上變爲柔成坤故象與臨上復五同惇者如地之厚也惇厚於止故曰惇艮此爻一卦之主也故不言艮其蓋諸爻之艮皆上之惇也】吉【占也三亦下卦之主然以剛居剛止而過者也止非其所當止故厲上以剛居柔止而不過者也止於其所當止故吉六爻惟此最善

六畫俱六九爲艮之兌】

【經彖辭凡十六字爻辭凡五十六字背音佩舊讀爲人身之背今案爻辭其趾其腓其限其身其輔是就人身取象彖辭其背與其庭爲對是就宮室取象舊讀非陸氏曰徐莆載切今從其音夤引眞切燻許云切注諼匪元切好自虛到切隨從才用切援手音袁暱尼質切轉朱戀切相屬之欲切膈音格中倫貞仲切】

【艮下巽上】○【七之五下之十二緯三陰否變主九三】

漸【此羲皇艮下巽上之卦而文王名之曰漸漸者進有次序而不急遽也山上有木以漸而長內男聘外女以漸而進故爲慚也】女歸吉【占也巽女在外將入而未來歸艮男在內方止而未往迎有女歸以漸之象聘則爲妻奔則爲妾自納采問名納吉納徴請期親迎六禮備而後成婚女歸之以漸如此卦自否變三往四爲巽女四來三爲艮男得位之正所以吉也】利貞【占也二三四五剛柔各得正位初上𨿽非正位而剛居上居外柔居下居內亦得女歸之正故利於正主事者】

初六【初之畫得六爲漸之家人】鴻漸於幹【象也巽爲鴻乾水涯也二三四互坎爲水初近水爲幹初六鴻之止於水涯而未逺去者也鴻水鳥而乘風以飛下卦艮止而有坎水故下三爻之象曰幹曰磐曰陸皆鴻之漸進而止於水際者也上卦巽爲風爲髙故上三爻之象曰木曰陵曰逵皆鴻之漸進而飛於風中者也】小子厲【占也艮爲小子幼弱在下初進而無應故危而不安項氏曰小子對丈夫言士窮則困於流俗】有言【象也危而又有言語之傷也】無咎【占也項氏曰初始離水其進不速猶在水濱窮感之地小憂小故時時有之然寜止於此而不進則於義猶無失也元稹初時亦不肯茍合特以不能堪困躓之厄受眾多之言遂攺途而妄迎故以此戒之】

六二【六居第二畫爲漸之巽】鴻漸於磐【象也磐石之安平者蓋水旁石墩也漢書引易作般注雲水中堆也鴻離水涯進而止於水旁之墩坎爲石互坎之下畫故爲磐程子曰自幹之磐又漸進也二五以中正相應其進之安平莫加焉】飲食衎衎【象也坎爲飲二變爲剛成兌爲食衎衎和樂自得貌中正相應止而不急於進自養以俟時者也】吉【占也居易以俟命故吉】

九三【九居第三畫爲漸之觀】鴻漸於陸【象也地之髙平曰陸九三互坎之中畫水中也變爲柔成坤爲平地在下體之上是水中有平地而髙故曰陸鴻水宿之鳥幹者水之涯地𨿽窮感而切近於水磐在水旁而髙於乾𨿽離水而安平暫棲息焉得其所矣九三髙平之陸𨿽在水中然謂之陸則有人耕治非如磐石之上人迹不到而可安棲也詩言鴻飛遵陸毛亦謂陸非鴻所宜止水中變爲平地非其常也水烏止於平陸非所安也初二柔而靜故漸而得其所止九三剛而躁故漸而不得其所止以剛居剛故躁】夫徵不復婦孕不育【象也三往爲六四四來爲九三自否變爲漸而九三得居正位三四男女之交也九三剛躁不安其居又欲往四則漸變爲否而男女不交矣三艮男夫也徵謂行而往四三往四則上體成幹上徵而不下復故曰徵不復四巽女婦也四之位爲腹艮爲少男在腹之內孕也四來三則下體成坤而艮體壊有坤母而無艮男故曰孕不育三往則四來因夫徵不復故孕婦不育也】凶【占也夫婦離居而繼嗣不成故凶】利禦冦【占也互坎爲冦艮禦止之故曰利禦冦禦冦謂止三之動則三四不相往來而漸體不變矣】

六四【六居第四畫爲漸之遁】鴻漸於木【象也六四巽之下畫也象木鴻不木棲漸於木者非止集於木飛而過其上如烏鵲南飛繞樹三匝也上體之下飛而未髙猶在木杪也】或得其桷【象也桷屋椽之方者鴻之飛過木上也或得橫平之柯有似於桷茍可以棲猶有棲止之意故曰或得其桷巽爲木而六居四得正故象橫平之柯乘風之鴻可髙飛矣漸進不遽回翔人間未卽衝天也猶將擇木而止賢人君子之難進者似之】無咎【占也居上乘風而其進不遽故無咎】

九五【九居第五畫爲漸之艮】鴻漸於陵【象也九五變爲柔成艮在艮山之半故曰陵漸於陵者飛而過髙陵之上也詩曰鴥彼飛隼率彼中陵】婦三嵗不孕終莫之勝【象也二爲五之正應婦也體有少男爲孕互坎下畫坎數三爲三嵗進以漸而不急遽五與二經三嵗之久未諧夫婦之好故不孕正應終必得合故曰終莫之勝程子曰二正應而中正之徳同乃隔於三四三比二四比五皆隔其交者也未能卽合至三嵗不孕然終莫之能勝但其合有漸耳虞氏翻曰勝陵也澄案勝無訓陵者勝堪也任也莫之勝謂莫之能任也中正相應惟二五相堪終無有能如之者舊讀作勝負之勝非也無爭何有於勝若同人之四五則與九三有爭故必克勝而後相遇也然則三四隔二五之交者何也曰二五中正而應天作之合也然五近於四四亦欲以爲夫二近於三三亦欲以爲婦故五不得以速聘二二不得以早許五也久而他議寢然後正配諧所謂終莫之勝也三四旣爲夫婦而二五又爲夫婦何也曰三四𨿽以往來相易而成夫婦然比也而非應也二五則以剛柔正應而成夫婦乃夫婦之得其正者故爻辭特於九五明之】吉【占也終得相合故吉】

上九【上之畫得九爲漸之蹇】鴻漸於逵【象也逵舊作陸安定胡氏曰當作逵字體相類傳錄誤也程子從之朱子曰以韻讀之良是澄案蓋因襲之訛辵爲也路九達曰逵容九軌曰逵路也天上風髙之處鴻翼戾天飛過九逵九達之逵通道大都之人皆見之也震爲大塗下艮乃震之倒體自上視下倒是爲鴻漸在天際下視人間地上之大塗所謂漸於逵也】其羽可用爲儀【象也儀法也如鳯皇來儀之儀詩曰鴻鴈於飛肅肅其羽言其羽翮整肅羣飛有序可爲儀法也項氏曰胡以陸爲逵是也繇辭協韻當然然不必謂之雲路鴻之漸於逵飛而過之如六鷁之過宋都爻辭恐人以爲鴻有立於逵者故繼之以其羽可用爲儀望飛鴻之羽於九達之逵見其次序之足儀刑也】吉【占也六爻之占上九爲最吉

六畫俱六九爲漸之歸妹】

【經彖辭凡六字爻辭凡八十三字術苦岸切勝音升逵渠規切注而長知兩切迎宜慶切離水力智切稹止忍切躓職利切墩音惇般音盤和樂音洛居易以豉切少男詩照切離居如字匝作納切鴥音欲之好虛到切任音壬勝負繩證切辵醜略切符缶切翮下革切繇音宙】

【兌下震上】○【二之四下之十二緯三陽泰變主六三】

歸妹【此羲皇兌下震上之卦而文王名之曰歸妹婦人謂嫁曰歸妹者少女也兌爲少女而居內卦內卦夫家也婦人內夫家故以入於夫家爲歸震長男也而居外卦外卦女家也卦自泰而變幹三往四成震乾父沒而長子承家以兄而嫁其妹也故曰歸妹】徵凶【占也此以三四二畫言泰之三四當位三往四四來三而變歸妹則三四皆不當位是因徵行而失正也故徵凶】無攸利【占也此以初上二畫言初上𨿽當位然上以柔居一卦之上初以剛居一卦之下柔乘剛故亦無所利】

初九【初之畫得九爲歸妹之解】歸妹以娣【象也此爲卦之初爻不取一爻之義而統言一卦之義歸妹者將歸之妹謂六五也以與妾以其子之以同娣女弟爲媵者謂六三也】跛能履【象也履卦之下體兌也六三有跛能履能視之象歸妹之下體亦兌也初九曰跛能履九二曰能視分履卦六三之二象於二爻其二象皆指六三一爻而言也兌體變震足之中畫跛也初二爲地六三在初二之上履地者也六爻獨二五相應有夫婦之義六五在女家爲震兄所歸之妹九二在夫家爲兌女所從之夫六三卽泰之六四爲六五之娣泰三四相易成歸妹六四來居三女君未歸而先至夫家比近於夫旣非匹配之正無與爲偶如兩足而跛其一𨿽能履地亦何爲哉】徵吉【占也六四之降爲六三非正也而爲卦主故言六三如跛者之能履若徵行而往四上承六五之女君以同歸於夫家則吉矣初九卽泰之初九也泰初九其占徵吉故此爻其占亦同泰言一爻之義謂三徵於四則吉此言一卦之義謂三徵於四則吉也】

九二【九居第二畫爲歸妹之震】能視【象也此象亦指六三而言離目之中畫偏而不正也有離目能視也六三歸妹之主爻然與九二非匹配之正故象者之能視】利幽人之貞【占也項氏曰二以五爲婦三𨿽相比非正配如兩目之其一爲九二者但當守幽人之貞以俟正配澄案履之九二其占曰幽人貞吉歸妹九二卽履之九二故其占亦同】

六三【六居第三畫爲歸妹之大壯】歸妹以須【象也須賤女媵之妾也天文有須女字或作嬃楚辭女嬃之嬋媚荀陸續作嬬子夏孟京作口音義並同六三來自泰之六四六四於五爲娣今來居三失其正矣故降爲須而不得爲娣也】反歸以娣【象也反謂還其舊處三若反居於四待六五女君之歸而以其娣同行則得娣之正矣漸與歸妹皆因三四之往來成卦然漸自否變不宜再變復爲否也故九三夫徵不復則可憂歸妹自泰變欲令再變復爲泰也故六三反歸以娣則可喜】

九四【九居第四畫爲歸妹之臨】歸妹愆期【象也上卦震爲長男九四以震一陽爲女家之主歸妹之兄也四爲兄五爲妹九二爲壻皆不得位故婚姻不得及其時此歸妹之所以愆期也】遲歸有時【象也𨿽遲其歸其歸必有其時𨿽不言吉亦無凶也】

六五【六居第五畫爲歸妹之兌】帝乙歸妹【象也帝乙謂九四所歸之妹謂六五歸妹六五卽泰之六五也故象與泰六五同柔得中居尊帝女之貴也】其君之袂不如其娣之袂良【象也君謂女君袂衣袖也良善也美也幹爲衣一衣而二袂幹三畫皆奇變其外一奇爲耦者袂之象下卦六三娣之袂也六五變爲奇則上六爲女君之袂然必六五變爲奇而後成如裁攺而成之袂不如下卦六三之袂固有而自成者之爲善也帝女下嫁有中徳不尙外飾故其袂不如其娣之袂良娣則以容飾事人者也】月幾望【象也巽爲月旣朢之象六五變爲剛則三四五成巽六三當巽之下畫而爲卦主娣盛亢君月朢亢日之象】吉【占也娣之袂良於君月之望亢於日六三始上僭矣六五以己之立徳爲貴不計人之何如也吉者自吉爾人何與焉】

上六【上之畫得六爲歸妹之睽】女承筐無實士刲羊無血【象也女謂上六士謂初九此卦六爻惟九二六五相應成夫婦五爲所歸之妹二爲歸妹之壻三四無應不得位而爲成卦之主四爲歸妹之兄而愆其歸妹之期不得爲兄之道矣三爲歸妹之娣而降居賤女之列不得爲娣之道矣初上二爻陰陽得位而無應此男女之守正而婚姻不成者也有室者男女之初也於其初無室可受則不成娶故不得爲夫而但稱士適人者女之終也於其終無人可適則不成嫁故不得爲婦而但稱女女之嫁者非受幣不交不親上卦震有筐之象上六欲從夫於三而三非陽也陽爲實無陽則無以實其筐故曰承筐無實蓋婚不成而無納幣之禮也士之娶者爲酒食以召鄕黨僚友下卦兌爲羊初九欲迎婦於四而四非陰也陰爲血無陰則無血故曰刲羊無血蓋婚不成不饗食賓客不刲羊故無血也】無攸利【占也與彖辭同咸恆漸歸妹四卦之爲男女夫婦何也曰漸者男方求女之事歸妹者女將歸男之時以未成夫婦而名卦也咸者夫婦始初相合之情恆者夫婦終久相處之道以己成夫婦而名卦也漸歸妹皆內卦爲男家外卦爲女家故漸內艮外巽若歸妹之內兌者歸於男家之娣也外震者主於女家之兄也咸恆皆內卦爲女身外卦爲男身故恆內巽外震若咸之內艮者男之下交乎女也外兌者女之上交乎男也】

【六畫俱九六爲歸妹之漸】

【經彖辭凡七字爻辭凡七十六字娣大計切跛波可切彌小切彌世切幾讀作旣刲苦圭切注少詩照切長知兩切媵以證切亢苦浪切饗食音嗣】

【離下震上】○【三之四下之十三緯三陽泰變主六二】

丰【此羲皇離下震上之卦而文王名之曰丰丰盛大也雷電交至聲光赫奕盛大之義】亨【占也盛大之時百嘉所聚也】王假之【象也假至也王假之者就諸侯之國而言有王者至其國也外震象諸侯內離爲日象王離日下照居內爲主蓋天子巡守侯國入其國內而爲主所謂天子無客禮也離入居下有明入地中太陽下同萬物之疑故彖辭特以天子適諸侯取義】勿憂【占也盛大之時當豫憂其衰徴戒以勿憂者當有道以常保其盛大不可徒憂而已能持滿則可不憂也】宜日中【象也盛大之時如日之中宜常如此不可令其過中也】

初九【初之畫得九爲丰之小過】遇其配主【象也配主謂六二陰陽之合曰配主者六二爲卦之主爻也】𨿽旬無咎【占也旬十日也離初納己卯離二納己丑爲一旬初二非正應而以近比相遇不可以久然淹畱十日亦無咎也但不可過旬之外凡卜筮吉凶以一旬之內爲斷過旬則再卜再筮矣故於初二之遇亦以一旬爲限節也】往有尙【占也往謂往二遇者彼此不相求適然邂逅而已非應往而有遇也初二皆無應則固可相配合尙謂配合在己上者初往求合於二則二在其上而爲之配故曰往有尙】六二【六居第二畫爲丰之大壯】丰其蔀【象也蔀障蔽之物五天之位也日麗乎天而九四一奇畫在天之下如障蔽然】日中見斗【象也二之應位在五如麗天之日離之中畫在二爲照地之日日麗天中而光照地上故二象日中九四爲蔀障蔽麗天之日而地上無光日暗則星見故日中而見斗也斗北斗七星星之大而易見者震仰盂有斗象】往得疑疾【占也疑疾如樂廣之客見杯中蛇影遂致疾蓋因疑而得疾也凡陽者無疑暗則多疑麗天之日不明則照地之日無光二旣昏暗故不可以往往則必得心疑之疾也】有孚【占也】若【占之意也二若不往則有四三之陽自來孚而其昏暗如蒙之謂徹去其蔀也】吉【占也初九待二來遇則二失正往合於二則初得中故初不宜待而宜往待則有過旬之咎往則有尙也六二往求於三四則此失中待三四來孚則彼得中故二不宜往而宜待往則有心疑之疾待則有孚而吉也】

九三【九居第三畫爲丰之震】丰其沛【象也陸氏曰沛或作斾澄案古字通用斾旛幔之屬凡陽畫連亙不開皆象障蔽之物故四爲蔀三爲斾四旣爲蔀障蔽日明三又爲斾在蔀之下重障蔽之則明者愈暗】日中見沬【象也沬斗下小星也震象斗三在震下斗下之星也暗未甚則但見大而易見之星見斗是也暗愈甚則𨿽小而難見之星亦見見沫是也】折其右肱【象也三四五互兌爲右爲肱五亦爲肱右肱謂六五也六五當兌上畫兌爲毀折故曰折五如日之在天中四與三重蔽五之明不能照下故二當日中而無光二卦主也旣蔽五之明如人之折其右肱而不可用也】無咎【占也四之蔽重三之蔽輕蔽五非専三之咎故在九三爲無咎】

九四【九居第四畫爲丰之明夷】丰其蔀【象也與六二同蔀者正指九四而言故於此爻又言其象】日中見斗【象也與六二同日中謂六二斗者震象卦因二四相易而成此二象故二爻之辭同剛自二往四爲蔀而蔽五之明故二當日中昏暗而見斗也】遇其夷主【象也二丰之主爻爲四所障蔽而昏暗二之明在天爲四所傷也四變爲柔成明夷故四以二爲夷主謂遭傷之主也四若下與夷主遇則剛柔相易丰轉爲泰蔀徹而明不傷矣】吉【占也爲泰故吉】

六五【六居第五畫爲丰之革】來章【象也來謂下求四五四皆無應五之柔若下求四之剛則陰陽相間而成章故曰來章】有慶譽【占也陰下從陽是庸愚從賢智旣有福慶歸於己而又有名譽聞於人也】吉【占也有慶有譽所以吉也】

上六【上之畫得六爲丰之離】丰其屋【象也上六柔變爲剛蓋覆於上如屋又居極髙之地有崇大其屋之象】蔀其家【象也上變爲剛則六五當離之中畫在上之內爲家九四障蔽於其下爲蔀故曰蔀其家】闚其戶闃其無人三嵗不覿【象也五中虛像戶三居人位與上應爲其家之人然隠藏於下爲九四之蔀所隔而不得見上故自外而居其戶則其家內闃其無人覿見面也九三深藏於內𨿽三嵗之久亦不能與上六相見有障隔故也三震數】凶【占也】

【六畫俱六九爲丰之渙】

【經彖辭凡十字爻辭凡八十八字假庚白切蔀普茍切沛與斾同莆蓋切沬音妹闚苦規切闃苦鵙切注守詩又切令離丁切斷廷亂切星見賢徧切余並如字易見以豉切旛孚煩切幔莫半切相間居限切覆孚豆切】

【艮下離上】○【七之三下之十三緯三陰否變主六五】

旅【此羲皇艮下離上之卦而文王名之曰旅旅者眾處於外之名凡家居者入而舉火於內旅寓者止而舉火於外晝食夜宿皆欲憑髙見逺毎依山而舉火故山上有火爲旅之義】小亨【占也小亨小者亨也六五爲旅之主五陰也故曰小以其得中而順於剛故亨】旅貞吉【占也內艮爲止外離爲麗爲明止宿而麗於明處旅中之正主事者如此則吉此蓋指九三而言彖辭之占吉而爻辭之占厲取義各不同也】初六【初之畫得六爲旅之離】旅【象也此旅字無所指名於旅初之時泛言處旅之道爾細碎貌六爲陰小初又卑下小之又小者也故曰瑣瑣】斯其所取災【占也旅貴乎得眾旅而則失眾心此其所以取災也】

六二【六居第二畫爲旅之鼎】旅卽次【象也旅謂六五也旅因三五相易而成卦六五上卦之主九三下卦之主卦中稱旅者六五與九三也旅以應位爲次六二者上旅六五之次上九者下旅九三之次也六五下就六二旣得中又得位次捨之最善者也】懷其資【象也懷謂懷藏而不失資者財貨也巽爲利二三四互巽資也】得童僕貞【象也艮少男童也艮中畫爲童僕之能正主事者有宿止之地有資用之財有幹事之童僕六五之旅得六二爲次而諸美具焉】

九三【九居第三畫爲旅之晉】旅焚其次【象也旅謂九三其次則上九也上九爲九三之次而在離火之上故爲焚其次】喪其童僕貞【象也否卦六居三當互艮中畫爲童僕之貞者否變爲旅則艮之中畫去三而就五是喪其童僕之貞者矣】厲【占也處旅不善而居下之上危地也】

九四【九居第四畫爲旅之艮】旅於處【象也此旅謂六五也九四乃六五比近依乘故曰於處處謂暫時居處非其次捨也】得其資斧【象也互巽爲資巽木連離兵爲斧斧者行旅所用以析薪斬伐者也周公東徵有破斧之詩】我心不快【象也我謂五也卦主故稱我五之位爲心依乘近地而處有資有斧亦云可矣然所依者居柔之剛非正位也豈心之所樂哉故我心不快必若六二之得正位乃爲得所安之次捨也】

六五【六居第五畫爲旅之遁】射雉一矢亡【象也𨿽爲雉幹之剛象矢以卦變言六上居五變乾爲離射而得雉也幹之三陽一下居三三矢而亡其一也朱子曰亡如秦無亡矢遺鏃之亡】終以譽命【占也六五之旅始者幹以射取文明之柔而不免亡矢中實之陽及其終也卽應位之次則有二之譽有五之命羈旅之中名譽未易得命令未易行人之譽歸於己巳之命行於人旅而能兼之者蓋鮮矣】上九【上之畫得九爲旅之小過】鳥焚其巢【象也上變爲柔成小過有飛鳥之象三四爲鳥身而三之位與上應鳥蓋指九三也二三四互巽爲木五上在巽木之上象鳥巢在木杪六五耦畫巢之中空處上九奇畫巢之上覆也當離火之上畫爲火焚其巢上奇變爲耦象巢被火焚而毀其上覆九三爲旅人則上九爲旅之次九三象鳥則上九爲鳥之巢上九之焚其巢卽九三之焚其次也】旅人先笑後號咷【象也旅人九三也三居六畫卦之人位兌爲笑離爲號咷同人離在下五變爲柔三四五互兌在上故爲先號咷而後笑此旅卦三四五互兌在下離在上故爲先笑後號咷蓋九三先在下而未遭焚則笑後就上而遭焚則號咷】喪牛於易【象也小過坎之復體象輿離爲牛在前有旅人以牛服車之象上旣變爲柔失離體爲喪牛上一卦窮處疆埸之象旅人喪其服車之牛於境外也】凶【占也喪失其牛則無以挽資糧之重車而不可行矣所謂凶也此卦六畫惟六五九三爲旅人初言其時二四上言其地五本失位而以大二爲次則得位三本得位而以上九爲次則失位蓋處旅之道宜柔不宜剛五柔而中三剛而過是以五得財得人而譽命三旣無可居又不可行而凶也】

【六畫俱六九爲旅之節】

【經彖辭凡六字爻辭凡七十六字喪息浪切卦內及下卦同射食亦切於易音亦注少男詩照切所樂音洛未易以豉切鮮悉翦切空處昌據切上覆孚豆切】

【巽下巽上】○【五之五下之十四經八純長女主六四】

巽【此羲皇巽下巽上之卦而文王亦名之曰巽巽入也一陰入伏於二陽之下也】小亨【占也卦以二陰爲主故其占爲小者亨也】利有攸往【占也柔在內剛在外內柔往外順從於陽故利有攸往】利見大人【占也二五陽剛居中陽爲大中爲人位大人也故利見大人】

初六【初之畫得六爲巽之小畜】進退【象也巽爲進退不果陰欲進而從於陽又欲退而安於下疑而不決也】利武人之貞【占也武人質柔而位剛又依附外剛以爲彊如人之被甲冑執戈兵六居初比九二二人位也初以二之剛爲己之彊故曰武人剛彊自治然後能果決而上進以從陽故利武人之貞】九二【九居第二畫爲巽之漸】巽在牀下【象也初耦二奇有牀之象巽爲卑伏而入於下指初六而言牀者二也初在二下卑伏而入於下之象】用史巫紛若【占之象也史作防以告神巫歌舞以事神皆卑下順承以求神者也紛若多也卦之名巽本取二柔之卑伏者言然巽之時陽亦當卑巽故陽爻亦以巽爲善蓋陽爲陰所順從亦必以卑巽待之若剛彊自處非所以懷柔順服之人也二剛而得中又居柔故亦能卑巽二之位與五應與三比卑巽以同於在上比應之陽如人之卑巽以事神然旣能巽於在己上者則亦能巽於在己下者矣】吉【占也能巽於上則能巽於下而吉也】無咎【占也不當位宜有咎得中故無咎也】

九三【九居第三畫爲巽之渙】頻巽【象也三變爲柔則下卦成坎三當下卦之終水之盡處也爲頻於水之象九三以剛居剛非能卑巽者當下卦之終而變爲柔猶頻於水而後能巽也】吝【占也頻而後巽故吝】

六四【六居第四畫爲巽之姤】悔亡【占也無應承乘皆剛當有悔也能上從於陽故其悔亡】田獲三品【象也四上卦之地田也獵者所獲一爲幹豆以奉宗廟一充君庖一頒徒禦徧及上下四順從於上下之陽如獵於田者之獲三品而徧及上下也上宗廟五君下之二三徒禦也】

九五【九居第五畫爲巽之蠱】貞吉【占也剛巽乎中正故正主事則吉】悔亡【占也無應宜有悔中正故亡】無不利【占也剛而中正故於事無所不利】無初有終【占也下比於柔故無初上同於剛故有終】先庚三日後庚三日【占也先於庚之三日者丁也後於庚之三日者癸也巽之主爻六四爲西方庚辛故先後自庚而數二三四互兌納丁三四五互離納癸離納己又納癸者己爲日之體朔日子時日會月於癸故又納癸也】吉【占也筮日則丁癸吉皆柔日也】

上九【上之畫得九爲巽之井】巽在牀下【象也四耦五奇亦有牀象巽謂六四牀者五也六四在五之下巽在牀下也四卑伏以從上二陽猶初之卑伏以從下二陽也故其象同然二能有初之巽而上不能有四之巽也】喪其資斧【象也下巽爲資互離爲兵貫於巽木之上爲斧自初至五資斧也而上處其外不能有之是喪其資斧也】貞凶【占也如此而正主事則凶也】

【六畫俱六九爲巽之震】

【經彖辭凡十一字爻辭凡七十字先庚悉薦切注幹豆音幹而數色主切】

【兌下兌上】○【二之二下之十四經八純少女主上六】

兌【此羲皇兌下兌上之卦而文王亦名之曰兌兌說也一柔見於二剛之上而說也】亨【占也程子曰物莫不說而與之是以致亨】利貞【占也利正主事者防非道邪諂之說也】

初九【初之畫得九爲兌之困】和兌【象也六畫惟初不比陰柔與九二相說二陽相比說道之善故曰和和者中節而無所乖戾也兌之說以三上二柔言也而四剛畫亦取說義】吉【占也】

九二【九居第二畫爲兌之隨】孚兌【象也二以中實孚於三也】吉【占也】悔亡【占也比柔當有悔以誠心待小人則小人無所用其姦故其悔亡】

六三【六居第三畫爲兌之夬】來兌【象也三不中正下求說於二故曰來兌小人以諂說媚君子者也】凶【占也】

九四【九居第四畫爲兌之節】商兌【象也商度量也與周書商賚九章商工商除之商同義四下比三柔上承五剛皆其所說故商度其所說而未定】未寜介疾有喜【占也未寜者未定也四與五同體同徳始𨿽商度未定終能捨三說五介疾者介乎上下之疾有喜者疾安也未寜之疾安謂無復有不定之意也】

九五【九居第五畫爲兌之歸妹】孚於剝【象也五之中實孚於上猶二之孚於三也然陰者在下之物居於極上者剝陽已盡而後能至上也五之孚於上者孚於剝陽之陰也】有厲【占也君子誠心待小人然小人未必無害君子之心也故有有厲之戒有厲者今未厲也言其有則不可不知戒也】

上六【上之畫得六爲兌之履】引兌【象也說至於上可以已矣樂不可極也陰柔但知以說爲事於說之終又引而長之豈君子之說防】

【六畫俱九六爲兌之艮】

【經彖辭凡四字爻辭凡三十八字注說音曰見賢徧切中節貞仲切度量待洛切捨三音捨無復扶豆切樂音洛】

【坎下巽上】○【六之五下之十五緯三陰否變主九二】

渙【此羲皇坎下巽上之卦而文王名之曰渙渙散也離也水凝結而冰合風渙散之則冰釋而離也】亨【占也二五剛中故亨蔡氏曰二與四交用故亨】王假有廟【象也五爲王三四五互艮爲宗廟九五當互艮之上象王者祭祀而至於宗廟之中也案萃卦渙卦皆言王假有廟蔡氏曰人生則神气聚死則神气散朱子曰祖考之精神旣散王者當至廟以聚之也】利涉大川【占也卦有舟象故繋辭下舟楫之利以濟不通取諸渙也】利貞【占也】

初六【初之畫得六爲渙之中孚】用拯馬壯【象也坎水在下風渙之於上此冰凍將釋之初也冰凍合則車行其上冰將釋而不疾馳則陷矣故用以拯渙必馬壯也坎馬在後二三四互震馬在前與明夷六二同】吉【占也】

九二【九居第二畫爲渙之觀】渙奔其機【象也否之三陽聚處於上四之一陽降而居二乃成坎體坎爲輿二在坎輿中如車中之有機是爲渙散之時而奔就其居中之機也凡乘安車用機】悔亡【占也陽居陰位陷陰中宜有悔也得所依倚而安故其悔亡】

六三【六居第三畫爲渙之巽】渙其躬【象也四於人之體爲躬否九四之剛乃六三之柔所比近者如人下體之股比於上體之躬也否之九自四降二而爲渙則四躬與三股相離矣故曰渙其躬】無悔【占也躬自去四而就三非三之過也故無悔】

六四【六居第四畫爲渙之訟】渙其羣【象也其羣謂初六六三也否卦三陰同處於下爲羣二之一陰去二升四離其初三陰柔之羣故曰渙其羣蔡氏曰言散其同類之私羣而上同乎五也】元吉【占也上同剛中正之五其徳之所以爲元而吉也】渙有丘【象也三四五互艮爲山四山之半爲丘六自二升四是渙散其羣而有此丘也故曰渙有丘】匪夷所思【象也四上同於五自五言之則曰四自二升而有丘匪遭傷夷者也乃吾所思者爾卦之五畫俱變而惟四之一畫不變則爲明夷故曰匪夷四上同於五而五當心位故四爲五之所思也】

九五【九居第五畫爲渙之蒙】渙汗其大號【象也巽爲風大塊噫气作則萬竅怒號陽爲大大號者風也五者心之位汗者心之液風中於心以汗而散由中心浹於四體則散矣故曰渙汗其大號巽風命令之象王言自中心而爲命令以徧及於四方猶風之自中心而散爲汗液以周浹於四體也不言風而曰其大號猶屯九五不言兩而曰其膏也】渙王居【象也居如居貞之居言處而不去也五上卦之中王之位也王之命令當如風之散於四方而王之位則當常居於中渙王居者在渙之時惟王居中而不渙也若出居於鄭居於狄泉居於成周者不得居中而居於外王位之渙也豈宜見此事哉】無咎【占也渙之時惟王獨居於中而不渙則無咎也】

上九【上之畫得九爲渙之坎】渙其血【象也上應三三坎體之陰血也上居渙之終去三逺爲渙其血之象謂血之凝聚結毒爲害而今渙散之也】去逖出【象也逖逺也上去三逺猶人去其禍害而逺出則禍害不能及之也】無咎【占也】

【六畫俱六九爲渙之丰】

【經彖辭凡十二字爻辭凡五十八字假庚白切號平聲逖徒歷切注下直戀切噫於界切風中貞仲切】

【兌下坎上】○【二之六下之十五緯三陽泰變主九五】

節【此羲皇兌下坎上之卦而文王名之曰節節猶竹節之節有分限而不可逾越也澤之上有水其所容受有限則故曰節】亨【占也九五剛中故亨】苦節【象也苦火之味初至五肖離上六節之極離火之所燻烝故其象爲苦節苦節者節之太過也】不可貞【占也節貴乎得中乃可以正主事太過則不可貞矣】初九【初之畫得九爲節之坎】不出戶庭【象也初變爲耦象戶二在戶前爲庭二之剛畫窒塞於前不可出也】無咎【占也當節之初守正於內而不出故無咎】

九二【九居第二畫爲節之屯】不出門庭【象也二變爲柔成震震者艮之倒體有門闕之象三四在二前爲門外之庭畫皆耦而無所窒礙出三四則上合於剛中正之九五矣九二以敵應不相與故不出門庭】凶【占也可出而不出不合時宜故凶】

六三【六居第三畫爲節之需】不節若則嗟若【象也六三不中正𨿽或有不節之事然居澤之上有所限止而兌口有能嗟之象三節而能嗟與泰侈而不自知其非者異矣】無咎【占也以不節爲嗟故無咎】

六四【六居第四畫爲節之兌】安節【象也節上三爻皆能節者蓋澤之止水有限止故也四承中正之五所居得正安於節而無所彊勉者坤體之陰靜重故能亨】亨【占也承上得正故亨】

九五【九居第五畫爲節之臨】甘節【象也五變爲柔成坤坤爲土土之味甘故爲甘節甘者樂易而無難苦之謂】吉【占也】往有尙【占也下𨿽無應於二然有六四往外承上而與己配合故曰往有尙凡爻辭言往皆謂內往外然有此往彼者亦有彼往此者屯六四往吉初往四也睽上九往遇雨三往上也此之往有尙四往五也】

上六【上之畫得六爲節之中孚】苦節【象也上六變爲剛則六畫成復體之離離爲火火味苦居節之極而又變爲剛節之太過者也故曰苦節】貞凶【占也節之太過正主事則凶】悔亡【占也苦節𨿽有悔然能過於節禮與其奢也寜儉故其悔亡】

【六畫俱九六爲節之旅】

【經彖辭凡七字爻辭凡四十六字注彊勉其兩切樂易上音洛下以豉切】

【兌下巽上】○【二之五下之十六緯八純離變主六四】

中孚【此羲皇兌下巽上之卦而文王名之曰中孚中謂二五此以實感而彼應之曰孚二五剛實居中以中心之實感人而三四二柔皆孚應之風感於上則澤之浪遄應於下其信不渝也】豚魚【象也豚魚澤中之物似豬俗謂江豚澤將有風則浮出水面有南風則口向南有北風則口向北舟人稱爲風信唐人詩曰江豚吹浪夜還風風澤之卦故取以爲象中實之孚其信如豚魚】吉【占也信如豚魚則吉也】利涉大川【占也巽木在兌澤之上卦體中虛有舟象】利貞【占也四爲卦主得位而承五之中】

初九【初之畫得九爲中孚之渙】虞吉【象連占也初居澤之內如澤之虞人近孚於九二之中不逺交於外専守其職不變其志所以吉也】有他不燕【占也有他謂外應四也若不專孚於九二而又有他志則不安矣】

九二【九居第二畫爲中孚之益】鳴鶴在陰其子和之【象也二三四互震爲鳴爲鶴二陰位澤之中山之下幽隠之處故曰在陰子謂六三陽大陰小九二陽也鶴之大者六三陰也鶴之小者故二爲鶴而三爲鶴之子】我有好爵吾與爾靡之【象也我六四也四中孚之主故稱我好爵猶曰尊爵謂九五也天下有達尊三爵一齒一徳一徳之尊者稱其人爲懿徳詩言好是懿徳是也爵之尊者稱其人爲好爵此言我有好爵是也猶詩言我有嘉賓也九五位在六四之上故六四稱之爲好爵猶儀禮士稱大夫爲異爵也吾亦謂六四爾謂九二也靡與縻通謂系戀之也四與五相孚二與五同位亦以中實相孚故設爲六四卦主與九二言我有九五之好爵我與爾之心同向慕之鶴鳴子和二得三之孚也吾與爾靡之四與二共孚於五也】

六三【六居第三畫爲中孚之小畜】得敵【象也敵謂與己同等者也三與四同爲陰柔敵也】或鼓或罷或泣或歌【象也三與四二柔𨿽同類然其志不同而相反三鼔四罷四泣三歌三居剛互震之中畫震動故爲鼔又兌口也故爲歌四居柔互艮之中畫艮止故爲罷四多懼又離目也故爲泣四得正而上孚於五矣三不實而欲四之孚故四不來孚也】

六四【六居第四畫爲中孚之履】月防朢【象也巽爲月旣朢之象六四當巽下畫爲中孚之主陰之得位得時者也其盛如旣朢之月】馬匹亡【象也二三四互震爲馬四與三同類而不孚於三下絕其類而上孚於五如馬之亡其儔匹】無咎【占也當位而孚於中實之君故無咎】

九五【九居第五畫爲中孚之損】有孚【占也有四之孚】攣如【占之象也四孚於五固結不解如攣其手象與小畜九五同】無咎【占也中實而得人之孚如此故無咎】

上九【上之畫得九爲中孚之節】翰音登於天【象也巽爲雞雞曰翰音謂其羽有文采而能鳴也豚魚知風鶴知夜半雞知旦皆物之有信者故中孚彖爻取三物爲象上九天之位也雞飛類之走鳴於地上以孚於人者欲其音登徹於天則非所能矣】貞凶【占也項氏曰巽雞之翰音而欲效澤鳥之鳴登聞於天愈久愈凶】

【六畫俱九六爲中孚之小過】

【經彖辭凡十一字爻辭凡六十六字和胡臥切靡忙皮切罷音皮幾讀作旣攣力圓切翰侯案切注好是虛到切】

【艮下震上】○【七之四下之十七緯八純坎變主九四】

小過【此羲皇艮下震上之卦而文王名之曰小過小謂陰也爲卦陰倍陽半二陽陷於四陰陰過而陽不及故曰小過】亨【占也蒙卦名小字言小者過盛故小者亨】利貞【占也亦蒙小字言利於小者正主事也】可小事不可大事【占也小人可小知而不可大受也陰柔小人但可以爲小事非陽剛君子則豈可以當天事哉】飛鳥遺之音不宜上宜下【象也小過者陰柔小人過盛而得志之時也陽剛君子衰微不得志彖辭上三占旣皆爲陰柔小人言矣此之象及下文之占乃爲陽剛君子謀也卦有飛鳥之象三四二陽鳥之身也上下四陰飛之巽也音者鳥鳴之聲遺者鳥飛過而其鳴聲遺畱於人耳也陶詩曰來鴈有遺聲凡動物飛類屬陽聲音亦屬陽飛鳥遺之音指二陽而言陰彊過盛陽弱不及君子其可知進而不知退乎若飛鳥然其飛鳴而過也不宜自下而趨上但宜自上而趨下上則進爲盛陰所忌易以取禍下則退就卑處可以全身也至哉聖人處憂患之道乎】大吉【占也大者陽剛君子也小過之時大者非可以吉惟善於自處能辭尊而居卑勇退而不進如鳥音之下而不上則大者可吉此君子不得志之時轉凶爲吉之道也】

初六【初之畫得六爲小過之丰】飛鳥以凶【象連占也卦以二陽象飛鳥擬君子此飛鳥謂九四也過盛之陰傷不及之陽其爲正應者乃爲敵讎也故初六害九四者也上六害九三者也九四之凶以初六而凶也】

六二【六居第二畫爲小過之恆】過其祖遇其妣【象也六五過其祖而六二遇其妣也陽在己上者父也在父之上者祖也陰居尊位者妣也故六二之視九三猶父也視九四猶祖也而六五與九四同在上體祖之妣也祖之妣處九四之上過其祖也過之者六五其祖之其指六二而言祖者九四也六二六五𨿽非正應然陰過之時以柔中相合故六二往與六五遇所遇者過其祖之妣也遇之者六二其妣之其指九四而言妣者六五也六五之爲妣也過其祖而上居二之應位故二得以上應而遇其妣】不及其君遇其臣【象也六二不及其君而六五遇其臣也下卦艮九三艮之君也六二君之臣也君之臣處九三之下不及其君也不及之者六二其君之其亦指六二而言君者九三也六二往合六五故六五得與六二遇所遇者不及其君之臣也遇之者六五其臣之其指九三而言臣者六二也六二之爲臣也不及其君而下居五之應位故五得以下應而遇其臣】無咎【占也二五當陰過之時而無害陽之事得中故也五中而不正二中而正故其爻辭比六五尢善】

九三【九居第三畫爲小過之豫】弗過【象也過謂逾越也九三弗過上六也九三與上六正應然陽不及之時豈可逾越於陰上六在上體九三在下體而不敢上進以就正應是謂弗過】防之【象也惟當如扞水之防以隄備上六俾不能爲己害斯可矣防之扞水內不得出外不得入則在內者可以避害而在外者不能加害也九四陽畫連亙在前象扞水之防】從或戕之【象也若往從上六則或爲其所戕害矣】凶【占也往從上則凶不往可也】

九四【九居第四畫爲小過之謙】無咎【占也無九三之凶者以居柔也】弗過【象也九四弗過六五也九四上與六五比然初六內卦之下九四外卦之下同在下位不敢逾越而上合於五是謂弗過項氏曰九三九四二爻爲陰所過非能過人者也故皆曰弗過】遇之【象也下與初六爲應惟當與初六遇而已與初六遇則是退居至下之位也不上而下則免爲初六所害矣彖所謂不宜上宜下也】往厲必戒【占也若上往合五則危必當戒之不可往也】勿用永貞【占也不但不可往五𨿽長永正主事於四之位亦不可惟退而下就初之位其庶乎大槪小過之時陽但宜處下也】

六五【六居第五畫爲小過之咸】密雲不雨自我西郊【象也九四六五得坎之上體又有九三一陽重蔽其下如雲之密然坎之下畫塞而不通則陰上而不下故不雨所以然者九四爲主爻陽弱陰彊故陰陽不和不能成雨我西郊謂四也四爲西又互兌體故曰西郊郊者以其在內卦之外也蓋九四不上合六五何望乎陰陽之和而成雨哉】公弋取彼在穴【象也公謂四彼謂初在穴謂初在坎穴之內四與初應猶弋而取彼在穴之物蓋言四但下取彼初而不上取此五也】

上六【上之畫得六爲小過之旅】弗遇【象也上六弗與九三遇也】過之【象也謂過越九三而居極髙之位小過者陰過陽不及故九三之弗過弗能過上六也此云過之上六過九三也九四之弗過弗敢過六五也六二云過其祖六五過九四也皆陰能過陽陽不過陰也】飛鳥離之【象也九三爲飛鳥離麗也詩曰鴻則離之上六變爲剛成離離象网罟使九三處下猶或可避其害儻趨髙應上如鳥之上飛衝天則離於上六之网中矣】凶【占也初六害九四然九四宜應初六上六害九三而九三不宜應上六蓋陰過之時陽剛不宜上宜下九四下應初六則是退於卑下而可免凶九三上應上六則是進於髙亢而必致凶也】是謂災眚【占也災謂禍災眚謂過眚災由己取眚非己致單言眚者非己所致之眚災眚者由己所致之眚也九三剛居剛不退居於下以避禍乃進趨乎上以取禍其凶乃己所自致也此卦初六與九四九三與上六兩爻之辭皆相表裏然初六之以凶其辭若急至九四曰無咎曰厲曰勿用則其辭緩何也九三之或戕其辭猶疑至上六曰離之曰凶曰災眚則其辭決何也蓋陰柔過盛陽剛但宜下退不宜上進四居柔則能下也三居剛則好上也下則凶或可免上則凶不可免矣此初四之辭所以先急而後緩三上之辭所以始疑而終決與嗚呼陽剛有不幸而際斯時者可不知所以自處之道哉】

【六畫俱六九爲小過之中孚】

【經彖辭凡一十四字爻辭凡八十字注爲陰爲陽云僞切易以以豉切卑處昌據切好上虛到切失與音余】

【離下坎上】○【三之六下之十八經三陽泰變主六二】

旣濟【此羲皇離下坎上之卦而文王名之曰旣濟濟者渡水已竟之名二物相資相成亦曰濟此卦取水火相成之義水性下以金盛水於上則水不滅火火性上以木火於下則火能熱水水上火下已能成烹餁之功故曰旣濟】亨小【占也小謂陰柔也旣濟以二爲主爻其亨者陰柔也故曰亨小】利貞【占也六爻皆得位故六二主爻利於正主事】初吉【占也謂內卦六二也柔居離明之中故初則吉】終亂【占也謂外卦上六也柔居坎險之極故終則亂】

初九【初之畫得九爲旣濟之蹇】曳其輪【象也二三四互坎爲輿爲輪初在輿後曳之者也】濡其尾【象也坎又爲狐初在狐之後尾之象也在水之下濡之象也】無咎【占也旣濟之初可以濟而守正不遽進也如車將濟水而曵其輪狐將濟水而濡其尾𨿽不遽濟而終可濟故無咎】

六二【六居第二畫爲旣濟之需】婦喪其茀【象也二五相應猶女之將從夫而需待未行坎輿爲婦所乘之車茀者車後蔽也初在二後而不遽進如車喪失其後蔽而不行故曰喪其茀】勿逐七日得【象也居中守正終必可得故喪茀不待追尋七日之後自得之則可行矣二變爲剛成幹七幹數】九三【九居第三畫爲旣濟之屯】髙宗伐鬼方【象也髙宗商之賢君武丁也商頌言髙宗伐荊楚荊楚南方之國好巫鬼故曰鬼方伐之者離爲戈兵也九三離之終南方之窮處也故象鬼方之國】三年克之【象也髙宗指九五而言自五來三歷三畫三又坎數也爲三年克之之象此乃伐逺國久而後勝之占】小人勿用【占也小人得此占則不可用故戒以勿用】

六四【六居第四畫爲旣濟之革】繻有衣袽【象也漢制裂帛邊繻頭以爲闗門符信繻帛之未成衣者袽衣之已成而敝壊者四已過旣濟之半凡事過半則有將敗壊之理猶繻之必爲袽也】終日戒【象也終日戒者慮其必至於此也下卦離爲日五爲日中之時四爲將昃之時將昃則漸終矣】

九五【九居第五畫爲旣濟之明夷】東鄰殺牛不如西鄰之禴祭實受其福【象也初爲東二與之鄰東鄰謂六二也離爲牛四爲西五與之鄰西鄰謂九五也禴夏祭五於時爲夏四時之祭夏祭最薄六二當一卦之中有殺牛之盛祭九五當過半之後但有夏禴之薄祭然六二𨿽中正柔豈能自濟也必九五之剛中正應之乃能成旣濟之功故五祭𨿽薄而二實受其福也】

上六【上之畫得六爲旣濟之家人】濡其首【象也上於人之體爲首未濟取象於濡上六居坎險之終濟水而將及岸也然陰之柔弱如人之濟水將及岸而濡其首】厲【占也𨿽不至溺死亦危矣

六畫俱九六爲旣濟之未濟】

【經彖辭凡十字爻辭凡六十八字喪息浪切茀分勿切繻音需袽音如注盛水時徵切好巫虛到切】

【坎下離上】○【六之二下之十八經三陰否變主九二】

未濟【此羲皇坎下離上之卦而文王名之曰未濟火上水下不相爲用未能成烹飪之功故曰未濟】亨【占也六五柔得中故亨】小狐汔濟【象也三四五互坎爲狐剛大柔小以六五陰柔故曰小狐汔幾也言幾及於上也井卦之水在九五井口之中未出上六井口之外則曰汔至未濟之狐在六五坎水之中未登上九水外之岸故曰汔濟蓋六五狐之前體也若至上九則爲出水登岸矣未至上九則是幾於濟而猶未濟也諸家說以下卦之坎爲狐者於辭義皆不協】濡其尾【象也初六連九二在互坎之後象小狐之尾在前水之內後水之中故濡狐身向前幾於濟矣而其尾在後濡於水中則不能濟】無攸利【占也將濟未濟故無所利】

初六【初之畫得六爲未濟之睽】濡其尾【象也此卽彖辭所謂小狐之濡其尾者】吝【占也】九二【九居第二畫爲未濟之晉】曳其輪【象也三四五互坎爲輪二在其後爲曳輪君子難進之象】貞吉【占也】

六三【六居第三畫爲未濟之鼎】未濟徵凶【占也六三居險極宜於奮而尙在險中是渡水而猶未濟所濟尙未盡於險則未可行於陸也未濟而其才弱故行則凶】利涉天川【占也六三變爲剛則二三四成幹上卦變爲坎矣而乾健在後能進而前故利涉也李氏曰蓋濟者可以水浮而不可以陸走也】

九四【九居第四畫爲未濟之蒙】貞吉【占也四陽剛比柔中之五故正主事則吉】悔亡【占也陽居陰宜有悔得所比故悔亡】震用伐鬼方【象也四變爲柔二三四成震震謂動其奮如雷之震也有離之戈兵爲伐居離下畫之陽故爲鬼方旣濟伐鬼方九三爲天子而伐之也未濟伐鬼方九二爲諸侯而伐之也震諸侯象】三年有賞於大國【象也天子伐而三年克之者天子之兵勝也諸侯伐之而有賞於大國者用兵有功而受賞於天子也大國謂天子之國指五而言五陽位爲大九四變爲柔三四五成坤爲國】

六五【六居第五畫爲未濟之訟】貞吉【占也六五柔中故正主事而吉】無悔【占也得中故𨿽不當位而無悔視九四之悔亡爲尢善也】君子之光【象也君子謂九二離日在天下照地上光被於九二而爲九二之光】有孚【占也九二爲正應而孚於六五也】吉【占也六五下光於九二而九二上孚於六五所以吉也】

上九【上之畫得九爲未濟之解】有孚於飲酒【占也上九與六三應六三坎體爲酒上就三飲酒而三往孚焉因飲酒而後有孚故曰有孚於飲酒】無咎【占也當未濟之時因歡洽而得正應之孚信故可無咎】濡其首【象也三坎體爲水上在人之體爲首上九下就六三飲酒而忘反如以上體之首下入坎水之內故六三之水得以濡上九之首也】有孚失是【占也柔邪易以溺人飲其酒而沈湎過度以至被水濡其首而亦不知則三𨿽有孚於上而上下皆失其正是者非之對失是者失其是也

六畫俱六九爲未濟之旣濟】

【經彖辭凡十三字爻辭凡七十字汔許訖切注易以以豉切湎彌免切】

易纂言卷二﹤經部﹐易類﹐易纂言﹥

欽定四庫全書

易纂言卷三

元吳澄撰

彖上傳【彖者文王所系六十四卦之辭彖傳者夫子爲釋文王之彖辭而作也經有上下二篇故傳亦依經而分上下陸氏云彖斷也以斷一卦之吉凶者�字書彖卽豕字從勺從豕勺豕頭象其上鋭之形益野豕也其頭最有力而鋭善防物故假借爲決防之義音與豕同又音羊至切因假借其義又假借其音爲通貫切】

大哉乾元萬物資始乃統天【此釋彖辭元字凡易中言大者皆謂陽幹以剛健爲元故稱大資取也始謂本其气統猶總也元爲天徳之總名天之徳統於元猶人之徳統於仁也】雲行雨施品物流形【此釋彖辭亨字云行於天雨施於地則各品之物生者皆長形由短而倐至於修如水之流由此而倐至於彼也故曰流形幹有元徳能致品物之亨是謂元亨元亨者元之亨也】乾道變化各正性命保合大和乃利貞【此釋彖辭利貞變者化之斬化者變之成乾道以漸變物而至於化長者成實則一實之中各具一性帝正者全而無偏也以天所賦則謂之命以物所受則謂之性而物所受卽天所賦者也故曰性命保如保城之保猶言完也合如合眾之合猶言聚也所受所賦之性命完聚於一實中藏天徳之大略無乖戾故曰大和各正謂貞大和謂利先言貞後言利者天道之貞無所不利乃所謂利貞利貞者利於貞也】首出庶物萬國咸寧【上文言天道之元亨此言聖人之元亨也聖人之徳如人之首獨髙而出乎庶物之上所謂元也有此元徳故能致萬國咸寧之治所謂亨也】大明終始六位時成時乘六龍以禦天【上文言天道之利貞此言聖人之利貞也大明日也聖人之隨時應務如大明之照今日旣終明日又始因其潛躍見飛惕亢之時處之曲當各無虧欠所謂貞也隨六者之時而乘此龍徳以當天運與時宜之所謂利也】

【傳一之一凡五十七字大明至禦天十五字舊本錯簡在品物流形之下今正之施申志切長知兩切見賢徧切】

至哉坤元萬物資生乃順承天【此釋彖辭元字程子曰幹稱大故坤稱至至義差緩不若大之盛也澄謂幹以陽爲元故稱大坤以陰爲元故不得稱大也至極也始者气之始生者形之始天地一元而以萬物之形皆生於地原其气之所始則出於天坤所生之物卽幹所始之物同此一元幹旣始之則坤以順上承天之施而生之爾】坤厚載物徳合無疆含光大品物咸亨【此釋彖辭亨字坤體之厚能載萬物其徳合於幹之無疆謂配乾元也亦大也靜翕之時含藏天气於地中者甚動辟之時萬物生出光輝發見於地上者甚大而諸品之嘉美咸會也坤徳配乾元其能致品物之咸亨者𨿽幹之功亦坤之功也乾坤非有二元亨也】牝馬地類行地無疆柔順利貞君子攸行【此釋彖辭利牝馬之貞而並釋君子有攸往一句馬陽物也牝則屬陰而與地同類故取牝馬爲象其行於地而能無疆足以配幹之健也坤柔之順乎乾剛如牝馬之順乎牡馬則利於正主事君子之有所往者其行亦當如是也】先迷失道後順得常西南得朋乃與類行東北喪朋乃終有慶【言君子所行先則迷而失其道後則順而得其常得常謂得主也蓋陰柔不宜倡而宜隨也西南方之得朋者謂三四相比近也然不過與其同類之陰同行而已東北方之喪朋者謂初上相隔逺也然散去陰朋而往從陽則終必有慶也蓋陰朋不宜合而宜離也】安貞之吉應地無疆【安象地之屹然不動安而貞則吉者謂其能如地道之無疆也無疆者謂終古常安靜也程子曰三無疆蓋不同徳合無疆天之不已也應地無疆地之無窮也行地無疆馬之健行也傳一之二凡七十六字注之施申志切發見賢徧切比近皮二切後凡不音者並同】

屯剛柔始交而難生動乎險中【以卦體卦徳釋卦名朱子曰始交謂震難生謂坎程子曰動乎險中艱屯之義】大亨貞雷雨之動滿盈【以下釋彖辭大釋元大者謂陽屯之元以九五之陽爲卦主也乾坤之外有元亨利貞者五卦屯隨臨無妄革也有元亨者四卦大有蠱升鼎也屯隨無妄革之五臨升之二以陽爲元彖傳皆釋爲大大有鼎之五蠱之初以陰爲元則不釋爲大止謂之元亨程子以爲大不足以盡元義元亨重於大亨非也乾元稱大者陽也坤元者陰則不稱大矣屯之時非元亨也解其屯而後亨雷雨以卦之二象言動謂震雷滿盈謂坎雨雲上雷下鬰結而未成雨所以爲屯若震坎二象上下互易變屯爲解則雷動乎上雨防而滿盈乎下屯之鬰結者解而未亨者亨矣卦主九五𨿽陽剛中正然爻辭屯其膏之象何有元亨大貞凶之占何有於利貞彖辭之元亨利貞必變易雷云之屯轉爲雷雨之解乃是陽元之大能致亨而利於正主事也程子曰所謂大亨貞者雷雨之動滿盈也艱屯木能通暢及其和洽則成雷雨生物乃遂亨之道也】天造艸昧宜建侯而不寧【天造艸昧釋勿用有攸往天造謂天地肇造之初艸昧謂人與禽獸雜處於艸莽茫昧之中屯難之時一如鴻荒艸昧之世不可以有往也宜建侯而不寧釋利建侯宜利也方時之屯無所統屬則亂宜立君以治之故一陽自外而入居於內以君其民也蔡氏曰不寧不安也言當急也朱子曰未可遽謂安寧也丘氏富國曰章首先釋卦名次釋卦辭又卦義有未盡者從而推廣之此彖傳定例也雜取卦體卦象卦徳卦變四者卦體以兩體及六爻之義言如屯剛柔始交而難生之類卦象以天地雷風山澤水火言如雷雨之動滿盈之類卦徳以健順明險動入止說言如動乎險中之類卦變以剛柔往來上下言如柔來文剛分剛上而文柔之類自屯以下大要皆不越此

傳一之三凡三十一字難生乃旦切注傳直戀切後不音者並同解音蟹】

蒙山下有險險而止蒙【以卦象卦徳釋卦名艮山之下有坎水之險地之蒙也內險不可處外止莫能進人之蒙也】蒙亨以亨行時中也【以下釋彖辭蒙元亨也九二爲蒙之主其才可以致亨也以險而止蒙未亨之時也以亨而行蒙旣亨之時也所以致此者以九二當其時而得中也】匪我求童蒙童蒙求我志應也【程子曰二以剛明之賢處下五以童蒙居上非是二求於五蓋五之志應於二也】初筮告以剛中也再三瀆瀆則不告瀆蒙也【初筮得此卦則許其來學而告之告之者以剛中之道開發其蒙也若再筮三筮始得此卦則當不答所求儻或告之則不但我之問筮者爲瀆神而我之告童蒙者亦爲瀆蒙矣】蒙以養正聖功也【釋利貞而廣其義彖辭爲占者言謂占者利於正主事也凡他卦之利貞其義皆然彖傳則爲童蒙言謂童蒙未有所爲無正主之事利貞者利於養其良知良能之正此乃作聖之功也然童蒙所養之正卽他日長而主事之正夫子𨿽是惟廣文王之辭而亦非有二義也】

【傳一之四凡五十三字注爲占爲童云僞切長而知兩切】

需須也險在前也剛健而不陷其義不困窮矣【以卦徳釋卦名程子曰險在前未可遽進故需待剛健之人其動必躁以干之剛健而能需待不陷於險處之至善者也故夫子贊之云其義不困窮矣】需有孚光亨貞吉位乎天位以正中也【以下釋彖辭需待之時有孚應者光顯而亨正主事而吉蓋以九五位乎天位之尊而得正又得中也朱子曰正中與中正同倒其辭以協韻爾】利涉大川往有功也【需自大壯而變四往居五而成舟象五在舟之前往進以出乎險故曰有功】

【傳一之五凡四十一字】

訟上剛下險險而健訟【以卦徳釋卦名程子曰乾上坎下上剛下險剛險相接能無訟乎又人內險外剛險而又健是以訟也晁氏曰上以剛陵下下不險則未必訟下以險防上上不剛則未必訟外健而內不險未必生訟內險而外不健未必能訟】訟有孚窒惕中吉剛來而得中也【以下釋彖辭此以卦變言占之如此者以九二之剛自三來二而得下卦之中也惟剛實故能致人之孚又爲窒塞惟在中故能惕懼又能止於中半之時而不過】終凶訟不可成也【程子曰成謂窮盡其事也】利見大人尙中正也【以卦體言尙上也中正之人在上謂九五也】不利涉大川入於淵也【以卦變言淵謂初也初地下之位故曰淵幹九四爻辭在淵亦謂初也九二自三降二若舟行退後又自二降初是入於淵也】

【傳一之六凡四十六字】

師眾也貞正也能以眾正可以王矣【以卦體釋卦名及彖辭貞丈人之義以猶言用也朱子曰以謂能左右之一陽在下卦之中而五陰皆爲所以也澄謂能以其眾而正主事者湯武之師是也故曰可以王矣王謂九二剛中之大人崔氏憬曰域中有四大而王居其一爲王者必大人也】剛中而應行險而順以此毒天下而民從之吉又何咎矣【以卦體卦徳釋吉無咎之義朱子曰剛中謂九二應謂六五應之行險謂行危道順謂順人心毒害也師旅之興不無害於天下然以其有是才徳是以民說而從之也澄案毒天下謂內坎民從之謂外坤】

【傳一之七凡三十六字注左右之並去聲】

比吉也比輔也下順從也【以卦體釋卦名及彖辭吉之義比輔釋卦名比字下順從釋吉字比輔謂如車輔之比近而輔於輻下謂初二三四之民順從者坤徳也】原筮元永貞無咎以剛中也【再筮之占元永貞而無咎者以九五之剛而得中也程子曰所謂元永貞如五是也】不寧方來上下應也【不寧謂上六比之時下四陰皆順從九五惟上一陰居比之終如萬國朝禹而防風獨後今此方且來從則下四陰應而上一陰亦應故曰上下應也】後夫凶其道窮也【女再嫁而從後夫男娶之而爲後夫夫婦之常道至此窮矣所以凶也】

【傳一之八凡三十五字此吉下舊本有也字王昭素云多也字比皮二切注朝禹音潮】

小畜柔得位而上下應之曰小畜【以卦體釋卦名柔得位謂六居四上下謂五陽五陽皆應之而一陰得以藏畜於其間也】健而巽剛中而志行乃亨【以卦徳卦體釋彖辭之占以一卦言則內剛健以立心外柔巽以應事以二爻言則九五剛得中六四與之合而志得行所以能致亨也】宻雲不雨尙往也自我西郊施未行也【雲气上往故雨不下來西郊者陰陰非能施者故施未行】

【傳一之九凡三十八字施申志切】

履柔履剛也【以卦變釋卦名】說而應乎幹是以履虎尾不咥人【以卦徳兼卦體釋彖辭之象莊子云虎與人異類而媚養己者順也其殺者逆也六三成卦之主爲履虎尾之人柔居說體能和說以馴順乎虎者也上干爲虎之首而剛猛六三應干之上九是能應虎之所求上畫實有以實其口也旣能和悅以順之又有以應其求而養之能如是虎亦媚之矣所以𨿽踐其尾而不遭其咥也】亨剛中正履帝位而不疚光明也【又以卦體釋彖辭之占言占之亨者以九五之剛中正履帝位而不疚且光明也剛而得中得正其徳之不疚病也尊居帝位而臨下其位之光明顯著也不疚光明所以亨也】

【傳一之十凡三十一字說音曰咥徒結切疚居又切】

泰小往大來吉亨【總提卦名與彖辭】則是天地交而萬物通也上下交而其志同也【釋卦名通謂句萌畢達生出地上上謂君下謂臣民】內陽而外陰內健而外順內君子而外小人【釋小往大來】君子道長小人道消也【釋吉亨也】

【傳一之十一凡五十一字長知兩切注句居侯切】

否不利君子貞大往小來【總提卦名與彖辭】則是天地不交而萬物不通也上下不交而天下無邦也【釋卦名春天地之气交則萬物發達而生秋天地之气不交則萬物天閼而死先王建邦以分治天下之民君之心下逮於民民之情上通於君則天下治而爲泰若君心不下逮民情不上通是上下隔絕不交天下𨿽有邦與無邦同矣所以爲否也】內陰而外陽內柔而外剛內小人而外君子【釋大往小來】小人道長君子道消也【釋不利君子貞】

【傳一之十二凡五十八字否下舊本有之匪人三字因經文衍而誤增也長知兩切注夭因了切閼因葛切】

同人柔得位得中而應乎幹曰同人【以卦體釋卦名柔謂六二幹謂九五】同人於野亨利涉大川干行也【以下釋彖辭承上文應乎幹而言所以致亨而利涉大川者由幹之剛健而行也柔𨿽得位得中然非應乎幹則不能有此亨利也】文明以健中正而應君子正也惟君子爲能通天下之志【以卦徳卦體釋利君子貞內文明則察於理外剛健則勇於義中正則內無私心應干則外合天徳此皆君子之正道也天下之志不一也惟君子得大同之正道故能至公無私視人由己通達天下眾人之志而爲一利君子之正主事者以此傳一之十三凡四十八字曰同人下舊本有同人曰三字胡氏程子皆謂衍字】

大有柔得尊位大中而上下應之曰大有【以卦體釋卦名柔謂六五尊位謂五五陽位居上卦之中故曰大中上下謂上卦二陽下卦三陽一柔而得五陽之應是陽之多也故曰大有】其徳剛健而文明應乎天而時行是以元亨【以卦徳卦體釋彖辭應乎天謂六五應九二時行謂柔不當居尊然其時適行而至此則當其可也夫有剛健文明之徳又順乎天理行之所至當其可如是可謂善之長矣宜其能致嘉之防也】

【傳一之十四凡三十三字注長知兩切】

謙亨天道下濟而光明地道卑而上行【以卦體釋卦名及彖辭亨之義天道下濟而光明謂艮在下卦濟猶旣濟未濟之濟艮之下畫中畫卽坤之下畫中畫也以干之上畫交坤成艮陽下濟陰天光下臨故艮有光明之象地道卑而上行謂坤在上卦坤在下至卑也而其气能上行以與天气交下濟與卑釋謙字光明上行釋亨字惟其謙所以亨也】天道虧盈而益謙地道變盈而流謙鬼神害盈而福謙人道惡盈而好謙謙尊而光卑而不可逾君子之終也【又廣言謙理以釋君子有終虧益以消長進退之气言變流以髙下凹凸之形言害福以殃慶休咎之應言惡好以從違向背之情言朱子曰變謂傾壊流謂聚而歸之澄謂謙者尊崇他人以居己上而己亦光顯卑抑自己以居人下而人亦不可逾越之此君子之所以有終也】

【傳一之十五凡五十七字惡好並去聲長知兩切凹於交切凸徒語切背音佩】

豫剛應而志行順以動豫【以卦體卦徳釋卦名一剛爲主上下眾柔應之而剛之志得行順序以動動不後時事皆如意所以暇而樂也】豫順以動故天地如之而況建侯行師乎【以卦徳釋彖辭豫卦之義順序以動而己𨿽天地之運亦如此也而況建侯行師之事乎】天地以順動故日月不過而四時不忒聖人以順動則刑罰淸而民服【廣豫義天地之順序而動豫也故日月之行不少過差而四時之不忒由此聖人之順序而動豫也故刑罰淸明無不允當而民心之咸服由此】豫之時義大矣哉【時義言豫時之義理項氏曰豫隨遁姤旅皆若淺事而有深意曰時義大矣哉欲人之思之也險睽蹇皆非美事聖人有時而用之曰時用大矣哉欲人之別之也頤大過解革皆大事火變也曰時大矣哉欲人之謹之也澄謂夫子於彖傳特言十二卦之時専言時者四蓋聖人之博施兼養賢才之極盛過多此古今至治之世解除大難革變大命此古今非常之事孰有如此時之大者非大徳大才不能當其防也故曰時大矣哉言時義者五蓋豫說隨從君子方遁而必消小人初遇而必盛與夫羈旅於外非時之大也而處之必適其宜所以處斯時之義則大故曰時義大矣哉言時用者三蓋險非可恃睽蹇非人之所願然亦有時而用之非常用者也於斯時而用則爲大如莊子所謂雞癕豕零是時爲帝故曰時用大矣哉専言時者重在時字時義重在義字時用重在用字或乃以時義爲時與義時用爲時與用失之矣惟項氏謹之思之別之之說得其意

傳一之十六凡六十字注樂音洛別彼列切施申志切夫音扶癕音雍】

隨剛來而下柔動而說隨【以卦變卦徳釋卦名一剛自上來初下於二柔而柔隨之震男動乎內而兌女說乎外以隨之也】大亨貞無咎而天下隨之【釋彖辭陽剛之元徳能致亨而貞則無咎而天下皆從之也】隨之時義大矣哉【爲人之隨者以己從人而己宜若小然於斯時也而思其義之大則不以隨爲小事而輕且苟矣】

【傳一之十七凡二十七字天下隨之舊本之作時隨之時義舊本作隨時之義朱子依王肅本說音曰】

蠱剛上而柔下巽而止蠱【以卦變卦徳釋卦名剛上則有爲者退柔下則無能者進巽懦而止則無能而又不爲也卦之成蠱以此】蠱元亨而天下治也【以下釋彖辭有元徳能致亨而天下之蠱治矣】利涉大川往有事也【蠱之時當勇往有所事以濟險難若巽懦而止則終於蠱而已矣】先甲三日後甲三日終則有始天行也【有又通數日以甲者以其爲十日之始也先乎甲之三日者辛也由辛而壬癸則十日終終則又始於甲歷乙丙而至丁則又爲後乎甲之三日矣終始者天行之循環也治蠱者柔當先甲辛後甲丁如天之行也

傳一之十八凡四十一字注險難乃旦切數日色主切】

臨剛浸而長【釋卦名臨者上之親近乎下也剛浸而長以上與下親而下漸親附也上柔順之心臨在下之剛在下之剛浸長則在上者愈相親近臨之義也】說而順剛中而應大亨以正天之道也【以下釋彖辭以卦徳卦體言剛以說進而柔在上順之九二剛中而六五在上應之此陽剛之大所以能致亨而正主事者合乎天之道也】至於八月有凶消不久也【臨卦二陽長而消二陰然自一陽生之月歷八月則爲遁卦二陰長而消二陽矣今之二陽長至於八月而二陽消亦不久也朱子曰𨿽天運之當然然君子冝知所戒項氏曰元亨利貞指六陽之卦也八月有凶指二陰之卦也二陽方長𨿽未成幹而己有幹之徳必至於幹者天道然也故曰天之道未至成遁而己有遁之禍其長如此其消亦如此故曰消不久然則撫消息盈虛之運者可不勉其所必至而防其所將及哉

傳一之十九凡三十字長知兩切說音曰】

大觀在上順而巽中正以觀天下【以卦徳卦體釋卦名大謂二剛觀天下之觀去聲示也二剛之大爲四柔所觀而在其上其徳順於民而巽於己九五居中得正示表儀於天下居在上之位而又有如是之徳是以爲下之所觀而卦名曰觀也項氏曰觀四陰方咸以二陽爲大而曰大觀大壯二陰在上以四陽爲大而曰大壯不論其多寡上下而論其徳也觀字卦名並卦內並是平聲惟觀天下一字是去聲爾序卦以可觀解卦名雜卦以或求解卦義皆下觀上也彖之觀天象之觀民六爻之所以觀無一可作去聲者頤與觀互相變故頤之卦辭爻辭皆用觀字亦是乎聲】觀盥而不薦有孚顒若下觀而化也【釋彖辭觀其盥不待觀其薦而有孚已顒若者下之觀上而化也言感應之機甚速】觀天之神道而四時不忒聖人以神道設教而天下服矣【廣觀義上文所言感應之速者觀道之神也因言天道之神神者妙不可測之謂服者從而化也人觀天道之神莫知其然而四時代謝終古如一無少差忒觀道亦然常人以言設教則有聲音以身設教則有形迹聖人之道如天之妙不可測以之設教非有聲音非有形迹不設而設不教之教天下一觀感之餘其應捷如影響莫不從而化焉應其所感亦如四時之應乎天而無有差忒也蓋所存甚神故所過卽化篤恭而天下平如上天之無聲無臭而萬邦皆作孚此其所以爲神道與】

【傳一之二十凡四十九字注道與音余】

頤中有物曰噬嗑【以卦體釋卦名程子曰外剛中虛頤口之象中虛之中又一剛爲頤中有物之象口中有物隔其上下不得嗑必齧之則得嗑故爲噬嗑】噬嗑而亨剛柔分動而明雷電合而章【以下釋彖辭以卦變卦徳卦象言卦自否變否之三陽分其一爲初九而成震之動否之三柔分其一爲六五而成離之明剛柔分則隔而未合也動而噬之使合也明則有亨之意矣電開而雷合則旣噬而嗑也雷合而電章則旣嗑而亨也章有嘉美之義剛柔分動而明言未嗑之前以噬而致亨雷電合而章言旣噬之後以嗑而遂亨先之以噬嗑而亨四字者項氏曰此二句解噬嗑亨也】柔得中而上行𨿽不當位利用獄也【以卦變言否之初五相易柔自初上行至五得上卦之中居五𨿽不當位然以柔居剛爲以剛濟柔而不過於柔治獄所宜也結之以利用獄也四字者項氏曰此兩句解利用獄也噬嗑而亨何事不利而獨利用獄者六五以柔在上才不當位不足以致大利獨以柔得中利於用獄而已】

【傳一之二十一凡三十六字】

賁柔來而文剛故亨分剛上而文柔故小利有攸往【以卦變釋彖辭項氏曰二剛爲質而以柔文之則卦之內體固有能亨之道及內之一剛分往居外反使二柔爲質而以剛文之故小利有攸往而已以柔文剛則順以剛文柔則悖蓋其質旣弱則文無所施也澄案項說小字𨿽未合爻義然亦一義也】剛柔交錯天文也文明以止人文也觀乎天文以察時變觀乎人文以化成天下【廣賁義以卦體言交錯者初與二三與四五與上皆以一剛一柔相閒在天日月之行星辰之布亦剛柔交錯故曰天文也以卦徳言文明者文彩著明止者不逾分限在人五典之敍五禮之秩粲然有文而各安所止故曰人文也時變謂四時寒暑代謝之變化謂舊者化新成謂久而成俗程子曰天文謂日月星辰之錯列觀之以察四時之遷攺人文人理之倫序觀之以敎化天下成其禮俗乃聖人用賁之道也】

【一之二十二凡五十二字賁下舊本有亨字朱子曰疑衍今刪去天文也上舊本無剛柔交錯四字胡氏曰蓋遺脫朱子曰或然也澄案王弼注天文也三字自爲一節不與上文連而注云剛柔交錯而成天文則疑若當時此四字未遺脫然今從胡氏說補之】

剝剝也柔變剛也【以卦體釋卦名陰柔割剝陽剛變五剛爲柔也】不利有攸往小人長也順而止之觀象也君子尙消息盈虛天行也【以卦體卦徳釋彖辭陰柔小人方長盛而消剝陽剛君子豈宜有往也下坤順上艮止有順時而止之象君子觀此卦象知陰方息而盈陽方消而虛此乃天運之流行惟當順時而止所以不往也尙猶貴也所貴者能知消息盈虛也】

【傳一之二十三凡三十三字長知兩切】

復亨剛反也【釋卦名及彖辭亨之義剛反釋復字而亨之意在其中剛旣反則日長日盛而亨矣】動而以順行是以出入無疾朋來無咎【以卦徳言動而以順行則其動皆無逆理咈意之事所以己之出入朋之來至皆無疾咎也】反復其道七日來復天行也【自陰生至陽復凡七月此乃天運之行自然而然故人之出外而反者復其故道亦當七日而來至其占應乎天行之自然也項氏曰剝曰君子尙消息盈虛天行也復曰反復其道七日來復天行也道之興廢皆天命】利有攸往剛長也【剛之長當進而往人於剛長之時亦宜有所往也項氏曰剝曰不利有攸往小人長也復曰利有攸往剛長也易之意凡以爲君子謀也】復其見天地之心乎【程子曰一陽復於下乃天地生物之心也先儒皆以靜爲見天地之心蓋不知動之端乃天地之心也非知道者孰能識之邵子曰冬至子之半天必無攺移一陽初動處萬物未生時酒味方涉大音聲正希此言如不信更請問包羲問天地之心𨿽靜未嘗不流行何爲必於復乃見之朱子曰三陽之時萬物蕃新只見物之盛大天地之心卻不可見惟是一陽初復萬物未生冷冷靜靜而一陽旣動生物之心闖然而見𨿽在積陰之中自掩藏不得此所以必於復見天地之心也】

【傳一之二十四凡四十六字剛反下舊本無也字今補之長知兩切】

無妄剛自外來而爲主於內【以卦變釋卦名剛爲天理柔爲人欲外謂三內謂初遁之初三相易剛自三來初爲一卦之主易去內柔是天理爲主於內而去其人欲之妄也】動而健剛中而應大亨以正天之命也【以下釋彖辭以卦徳卦體言動而剛健不息剛得中而柔應之此天之所以爲天者而卦具此善是與天之道合矣故其大徳能致亨以正主事其占與幹同也天之命卽天之道以其自然則曰道以其流行則曰命攺字叶韻爾】其匪正有眚不利有攸往無妄之往何之矣天命不佑行矣哉【上之字助語下之字適也往也無妄天之正命也無妄者之往冝何所適乎適正可也匪正而往則是咈天命矣天命所不佑其可行乎哉】

【傳一之二十五凡五十字注去起呂切】

大畜剛健篤實輝光日新其徳【以卦體釋卦名幹體剛健艮體篤實乾艮互離爲光輝此陽剛之大徳畜而然也大者畜則可久故其徳日新而有常日新亦離象】剛上而尙賢能止健大正也【以下釋彖辭以卦變卦徳言利貞卦自大壯而變一剛由四升上爲大畜之主爻五四二柔以一剛爲賢而尊上之上艮之止能止下幹之健考爻義則止幹之健者艮之二柔爲之也彖傳乃謂二柔尊上一剛於己之上其能止健者一剛之大正主其事也而非二柔之小者爲之不以止健之功歸之於陰小蓋聖人之防意】不家食吉養賢也【賢爲陽類賢人之聚君上當養之使之食天祿不當使之家食也此賢字謂幹三陽】利涉大川應乎天也【渉險非干健之力不能六五下應乎幹故能渉大川】

【傳一之二十六凡三十八字】

頤貞吉養正則吉也【釋卦名及彖辭貞吉之義養釋頤正則吉釋貞吉】觀頤觀其所養也自求口實觀其自養也【所養養人自養養己項氏曰觀其所養指上九言觀其自養指初九言初上二陽上下兩卦之主爻也非夫子贊辭明白則後儒必不分作養人養己兩條也】天地養萬物聖人養賢以及萬民【廣頤義初上二畫幹之初九上九也中間四畫坤之六二六三六四六五也天包地外萬物生養於地中上九在上之陽聖人也初九在下之陽賢人也四陰坤之眾萬民也程子曰聖人養賢所以養萬民也與共天位食天祿俾施澤於天下養賢以及萬民也】頤之時大矣哉【程子曰天地之中品物之眾非養則不生聖人裁成天地之道輔相天地之宜川養天下至於鳥獸艸木皆有養之之政其道配天地故曰頤之時大矣哉或云義或云用或止云時以其大者也萬物之生與養時爲大故云時】

【傳一之二十七凡四十三字注施申志切相息亮切】

大過大者過也【以卦體釋卦名過謂多於陰】棟橈本末弱也【以卦體釋彖辭之象本謂初末謂上弱謂陰柔】剛過而中巽而說行利有攸往乃亨【以卦體卦徳釋彖辭之占剛𨿽過盛而二五皆得中則𨿽過不過矣以柔巽柔說而行是以柔濟其過盛之剛也不恃其盛而過於剛所以利於往而能致亨】大過之時大矣哉【大過之時君子之過盛也苟善於處則爲君子利且亨之時故贊其大】

【傳一之二十八凡三十三字說音曰】

習坎重險也【釋卦名】水流而不盈行險而不失其信【以下釋彖辭以卦象卦徳言流者一陽之動於中不盈者陷於二陰而未能出險謂中能陷人隔絕內外不失其信謂逝者如斯不捨畫夜𨿽動流於科坎之中而不盈滿以出乎科坎之外此釋卦名坎字𨿽行於有險之中而不失其有常之信此釋彖辭有孚字水之有信如此故筮得此卦者人之有孚於己亦如水之有信也】維心亨乃以剛中也【以卦體言二五剛中之實足以感人故人皆維系其心而不釋致亨之道由此】行有尙往有功也【六四往則上得九五之配合是往而有功也】天險不可升也地險山川丘陵也王公設險以守其國【廣坎險義不可升者無形之險山川丘陵者有形之險王公因有形之險爲無形之險設此以固守其國是謂人險】險之時用大矣哉【險𨿽非美事而有時得用故贊其大】

【傳一之二十九凡五十九字注捨音捨】

離麗也日月麗乎天百谷艸木麗乎土重明以麗乎正乃化成天下【釋卦名項氏曰日月麗乎天而成明百谷艸木麗乎土而成文故卦爲文又爲明重明以麗乎正此統論一卦之義以釋卦名也上卦爲重明下卦三爻皆麗乎正故曰重明以麗乎正以字如同人之文明以健賁之文明以止皆論上下兩卦上爲重明之君下皆麗乎正之人此明君能化成天下之象】柔麗乎中正故亨是以畜牝牛吉也【以卦體釋彖辭𨿽柔而利於正主事者以其麗乎中正也亨吉二占皆由利貞而得項氏曰柔麗乎中正此以二五成卦之爻釋卦辭也五麗乎中二麗乎正中人能附順乎中正之道故亨是以畜牝牛吉加是以二字明柔附本非令徳以能附麗乎中正是以吉也苟附麗非正則安得吉哉朱子曰柔麗乎中正說六二分數多六五柔麗乎中正不得其正特借中字包正字爾】

【傳一之三十凡四十字】

易纂言卷三

欽定四庫全書

易纂言卷四

元吳澄撰

彖下傳

咸感也柔上而剛下二气感應以相與【以卦變卦體釋卦名否剛柔不交之卦也否六三之柔上往上而交幹之剛否上九之剛下來三而交坤之柔故爲交感之卦二气謂陰陽相與謂有應卦之二體陽感而陰應陰感而陽應六畫皆相與卦之所以得咸感之名也】止而說男下女是以亨利貞取女吉也【以卦徳卦象釋彖辭止於此則不妄動說於此則不他慕交感之情専一無二故能致嘉美聚會而宜正主事又男先求女而下於女故取女則吉也】天地感而萬物化生聖人感人心而天下和平觀其所感而天地萬物之情可見矣【廣咸義天地之气交相感其應則萬物由化而生聖人之一心感天下萬人之心其應則天下之人由和而平化謂無者有枯者榮和謂不乖戾平謂均齊而無一不和所感者天地聖人之情應所感者萬物與人之情末句但言天地萬物不言聖人與人心者聖人卽天地人亦萬物也蔡氏曰天地萬物之情感而必應應感之間情無所遁矣】

【傳二之一九六十二字說音曰】

恆久也剛上而柔下雷風相與巽而動剛柔皆應恆【以卦變卦象卦徳卦體釋卦名卦自泰變初剛上四四柔下初陽剛在上陰柔在下恆道也雷風天所以動撓萬物者雷不恆有而風恆有與猶助也相與相應而相助也上震象雷下巽象風二卦六畫皆相應是二者之相助也無風之時有雷以爲風之助無雷之時有風以爲雷之助二者不必同時皆有有無相資雨相補助則不恆者恆矣內巽入而外震動剛柔無一不相應凡此均爲人物之常道】恆亨無咎【句】利貞久於其道也【以下釋彖辭恆久之道可致亨則爲無咎所謂利貞者恆久於其所可恆之道也貞者可以恆久之道也】天地之道恆久而不己也利有攸往終則有始也【天地之道非以一定爲可恆久以其變易相禪運動不己也所以利有攸往者欲其終則復始如環無端而後可恆久也】日月得天而能久照四時變化而能久成聖人久於其道而天下化成觀其所恆而天地萬物之情可見矣【廣恆義天圎轉運行日月亦如之是謂得天故能恆久以照萬物溫涼寒暑之代謝變舊而化新是謂變化故能恆久以成嵗功聖人恆久於其可恆久之道故天下視效而化以成風俗王者必世而後仁此之謂也】

【傳二之二凡九十一字撓乃教切禪時戰切】

遁亨遁而亨也剛當位而應與時行也【以卦體釋彖辭剛當位以九五言應謂應六二之陰時謂陰進陽退之時項氏曰遁本無亨之理遁而能亨者剛當位而能應柔隨時用權不與爲敵故亨也爻得正爲當位以正自居而以權應柔得遜遁之義如陳仲弓不忤中人能脫潁川於黨禍所謂遁而亨也澄謂彖辭遁亨爲四陽言也彖傳専言九五者九五四陽之統得處遁之宜有致亨之道也】小利貞浸而長也【小者利於貞以其浸而長以消陽也於斯時也君子其可以不遁乎】遁之時義大矣哉【君子於時當遁而遁其義甚大當遁而不遁則失身而致禍矣】

【傳二之三凡三十九字長知兩切注爲四云僞切】

大壯大者壯也剛以動故壯【以卦體卦徳釋卦名朱子曰以卦體言則陽長過中大者壯也以卦徳言則乾剛震動所以壯也】大壯利貞大者正也正大而天地之情可見矣【釋彖辭利貞而又蒙卦名大壯二字者以見利貞爲利於大者正主事也正主事者出於陽剛故曰正大正者以陽之大而不以陰之小此天地之情也】

【傳二之四凡二十九字注長知兩切】

晉進也明出地上【以卦象釋卦名明出地上進進而上所以爲晉也】順而麗乎大明柔進而上行是以康侯用錫馬蕃庶晝日三接也【以卦徳卦變釋彖辭坤順之臣進而附麗於離明之君此釋康侯錫馬之義柔臣徳也五君位也四近君卦自觀變六四之柔近君進而上行至五九五之剛下降居四而成離日猶朝貢之臣爲天子所禮接此釋晝日三接之義】

【傳二之五凡三十二字注朝音潮】

明入地中明夷【以卦象釋卦名】內文明而外柔順以蒙大難文王以之【以卦徳申上文釋卦名之義內離文明外坤柔順蒙猶言冒犯也大難謂明而遭傷大釋明字難釋夷字以猶用也文王爲紂所囚內文明而不失己外柔順以免於禍是文王所用合於明夷全卦之義】利艱貞晦其明也【釋彖辭於艱難而正主事能晦其明者也】內難而能正其志箕子以之【申上文釋彖辭之義內難釋艱字能正其志釋貞字內謂箕子爲紂近親在其國內難謂爲坤暗所蔽而自晦正其志謂猶以離明主事箕子爲紂所囚能晦其明而陽狂爲奴是箕子所用合於六五一爻之義】

【傳二之六凡三十九字難乃旦切】

家人女正位乎內男正位乎外男女正天地之大義也【以卦體釋彖辭彖辭止言女貞者以二體之主爻言也彖傳兼言男正者通卦中之四畫言也女爲正而位乎內謂二與四也男爲正而位乎外謂三與五也二內三外在下者之家也無妄剛自外來而爲主於內以三爲外初爲內也四內五外在上者之家也比六四外比之以五爲外四爲內也男正於五三五爲六畫卦之天三爲三畫卦之天女正於四二四爲三畫卦之地二爲六畫卦之地故曰天地之大義】家人有嚴君焉父母之謂也父父子子兄兄弟弟夫夫婦婦而家道正正家而天下定矣【廣家人義家人之尊嚴者有君道父是也母配父曰小君其尊同故皆稱嚴君上九居一卦最上之位象父母陽畫像父而亦象母者儀禮饋食篇妣配考同位不別設位也朱子曰上父初子五三夫四二婦五兄三弟以卦畫推之又有此象】

【傳二之七凡五十五字食音嗣】

睽火動而上澤動而下二女同居其志不同行【以卦象釋卦名燎而麗於髙上之處者火也流而瀦於卑下之地者澤也故曰動而上動而下此二物之性睽異也居謂處父母家行謂嫁歸夫家婦人以嫁爲行少則同處長則各有夫家故曰同居不同行此二女之志睽異也】說而麗乎明柔進而上行得中而應乎剛是以小事吉【以卦徳卦變卦體釋彖辭睽之時無所謂吉以能得在下之說而在上能麗乎明此其可吉者一也六五之柔自初而進上行至五柔不能振舉進而在上有勢位以臨下與退伏在下者不同此其可吉者二也得中則不太柔下應九二之剛資之以濟其弱此其可吉者三也然說而麗乎明者進而上行者得中而應剛者皆柔之爲也柔豈能成大事哉故其吉者小事而已】天地睽而其事同也男女睽而其志通也萬物睽而其事類也【廣睽義程子曰天髙地下其體睽也然陽降陰升相合而成化育之事則同也男女異質睽也而相求之志則通也生物萬殊睽也而得天地之和稟陰陽之气則相類也物𨿽異而理本同故天下之大羣生之眾睽散萬殊聖人爲能同之乃合睽之道也】睽之時用大矣哉【項氏曰百官分職而治之則凡職皆治萬國分土而平之則凡土皆平若混而無分則皆不治矣睽之有時而可用者謂此類也澄案項氏以睽之有時而用者爲大程子則承上文而以合睽之用爲大】

【傳二之八凡七十字說音曰注處展呂切長知兩切】

蹇難也險在前也見險而能止知矣哉【以卦徳釋卦名難者謂行之難也行之所以難者以有坎險在前也見險在外而能止於內如人之蹇跛不行也三四五互離故能見二三四互坎故有知】蹇利西南往得中也【以下釋彖辭以卦變言震初之剛上往易五而得上卦之中故震四之剛得以下來易三而利於自西來南自南往西也】不利東北其道窮也【以卦體言初東也於艮山之阻爲最在下上北也於坎水之險爲最在外皆道路之窮處也】利見大人往有功也【六二往見九五之大人則中正之君中正之臣得以相資而有濟蹇之功】當位貞吉以正邦也【九五當位者君之一身正也上下四畫當位者一國之人正也君能以其一身之正而正一國所以吉也】蹇之時用大矣哉【蹇豈美事哉有時當見險而止則其用亦大也

傳二之九凡五十四字難乃旦切知音智跛畢我切】

解險以動動而免乎險解【以卦徳釋卦名解者險難釋散之時也坎險在內震動在外是動而出乎險之外得以脫免於危難也】解利西南往得眾也其來復吉乃得中也有攸往夙吉往有功也【以卦變釋卦辭三南四西艮三之陽自南往西而艮四之陰自西來南則下卦成坤體坤爲眾艮陽往四而下臨坤三陰之眾故曰往得眾也此以艮三易四艮四易三而言也艮上之陽自外而來復反於下以易二乃得下卦之中故曰乃得中也此以艮上易二而言也艮二之陰自內而往以易上上當朝之位是蚤得成解難之功也故曰往有功也此以艮二易上而言也】天地解而雷雨作雷雨作而百果艸木皆甲拆【廣解義天地之气冬而閉塞立春以後雨水驚蟄之節閉塞者解散而雷動雨降此天地冬而春之時也甲謂殻籜包裹未生之萌芽在內拆謂迸開而生出也天地之气旣解散而當春雷雨則物之鬱結於地中者亦皆解散而生出也此萬物藏而生之時也】解之時大矣哉【時當屯蹇則解散天下之難以至天地解散而雷雨百果艸木解散而發生皆爲解之時此其所以爲大也】

【傳二之十凡五十九字】

損損下益上其道上行【以卦變釋卦名泰卦損其下體之九三以益其上體之上六九益六而居上其陽剛之道得以上行也】損而有孚元吉無咎可貞利有攸往曷之用二簋可用享二簋應有時損剛益柔有時損益盈虛與時偕行【釋彖辭有時者有其時謂當損之時也損剛益柔有時一句釋有孚元吉無咎可貞利有攸往也謂所以孚所以吉所以無咎而可貞利者以損下之剛益上之柔適當其時也二簋應有時一句釋曷之用二簋可用享謂初二之應四五亦適當其時也損三之盈益上之虛已損者也損初二之盈益四五之虛方損者也已損方損皆損之於當損之時故曰與時偕行】

【傳二之十一凡五十字】

益損上益下民說無疆自上下下其道大先【以卦變釋卦名損否之九四以益初六是損其上以益下也下之民受上之益則其說無窮極二三四互坤爲民上巽爲充之倒體說者在下也陽自上體之四來初而下於下體二三之陰其陽剛之道爲大而成卦肖離體之中虛則大而又有光也】利有攸往中正有慶利渉大川木道乃行【以卦體卦象釋彖辭二之中正往應五之中正陰陽防合而有慶也上體巽爲木下體震動爲行木之行動者舟行渉大川也】益動而巽日進無疆天施地生其益無方凡益之道與時偕行【廣益義以卦徳言人事之益人之動而能卑巽則日有進益無窮已也商書曰惟學遜志務時敏厥修乃來是也又以卦變言天地之益幹之九四易初而下交於坤天之施也坤之初六易四而上達於幹地之生也天布施地發生萬物並育其增益眾多無有方所也凡益之道總言天地之於萬物人之於萬事其爲增益者無時而止息所謂與時偕行也】

【傳二之十二凡五十七字說音曰施申志切】

夬決也剛決柔也健而說決而和【釋卦名而贊卦徳之善𨿽以五陽決去一陰然不可恃陽之盛而過於猛卦徳內健而外說健說相濟而其決陰也無不及亦無過故和和者無過不及之中也】於王庭柔乘五剛也【以下釋彖辭以卦體言所謂於王庭者言一柔乘五剛之上也項氏曰上六於九五之側而臨諸陽此君側之惡人也】孚號有厲其危乃光也【九五能知比近陰柔爲危不以其號呼求援而孚信之則陽明不爲陰柔所防污而陽徳光矣是其危者乃所以爲光也】告自邑不利卽戎所尙乃窮也【尙上也坤邑喪亡僅存一民在上其所上於五陽者乃將窮盡矣無眾何以卽戎也】利有攸往剛長乃終也【陽剛之長至五然上畫猶有一陰則其長猶未終也九五往前決去一陰則爲純乾然後剛之長乃終畢也

傳二之十三凡五十二字說音曰長知兩切注喪息浪切】

姤遇也柔遇剛也【釋卦名】勿用取女不可與長也【釋彖辭程子曰取女者欲長久而成家也一陰旣生漸長而盛漸盛之陰將消勝於陽不可與之長久也凡女子小人勢苟處於漸盛何可與久】天地相遇品物咸章也剛遇中正天下大行也【廣姤義上卦正體爲幹二三四互體爲乾天也初六一陰坤之下畫地也四月爲純乾之卦五月坤之一陰始生於下而與幹遇故曰天地相遇斗建正南午位盛夏之時萬物長盛而相見故曰品物咸章九五以陽剛居中正之位故曰剛遇中正有徳有位居尊臨下其剛陽之道得行於天下故曰天下大行卦之一陰遇五陽乃陰始生而消陽之卦然九五剛中正居尊位故彖辭𨿽慮小者之始生而勢漸盛彖傳又喜大者之居尊而道得行亦扶陽抑陰之意也】姤之時義大矣哉【程子曰天地不相遇則萬物不生君臣不相遇則政治不興聖賢不相遇則道徳不亨事物不相遇則功用不成姤之時義甚大也澄謂一陰之生𨿽防處斯時者宜有以豫待之其義大矣】

【傳二之十四凡四十一字注漸長長盛知兩切】

萃聚也順以說剛中而應故聚也【以卦徳卦體釋卦名在下者順在上者之說己九五剛中而能得六二之應己皆陰萃而歸陽之義】王假有廟致孝享也【以下釋彖辭致者至其極也極盡孝享之道乃能萃己散之精神也】利見大人亨聚以正也【大人者能聚百嘉又能正主事也】用大牲吉利有攸往順天命也【物聚人聚而眾多之時祭者冝盛居者冝往此皆順天道之自然也】觀其所聚而天地萬物之情可見矣【廣萃義徐氏幾曰天地萬物髙下散殊感則見其情之通恆則見其情之久聚則見其情之同不於其聚而觀之情之一者不可得而見矣】

【傳二之十五凡五十六字說音曰】

柔以時升【以卦體釋卦名萃之三柔在下反易爲升則三柔以時而升於上矣】巽而順剛中而應是以大亨【以下釋彖辭以卦徳卦體言巽者一柔巽於二剛也順者坤之三柔順於二剛也剛中而應者九二剛中而六五之柔應之也初六比而巽九二六五順而應九二六四順而比九三上六應而順九三此二剛之大所以亨也】用見大人勿卹有慶也【六五見九二九二亦升而應之陰陽相得而有慶也】南徵吉志行也【以卦變言九三自初而升三其志得行也釋卦名以二柔言釋彖辭三占則巽之順之應之見之者四柔也而大亨有慶志行皆爲二剛而言也

傳二之十六凡三十字】

困剛掩也【以卦體釋卦名謂三剛爲三柔所掩所以困也】險以說困而不失其所亨其惟君子乎【以下釋彖辭以卦徳言險則困說則不失其所亨】貞大人吉以剛中也【以卦變言剛自上來而居中爲卦主此正主事之大人也】有言不信尙口乃窮也【尙上也柔自二往上成兌口猶小人在上以口謗傷人者然居卦終窮極之地其言不實不足以困人所上之口乃至於窮極而自困耳】

【傳二之十七凡三十六字說音曰】

巽乎水而上水井井養而不窮也【以卦象釋卦名養而不窮言井之功也】攺邑不攺井乃以剛中也【以卦變卦體釋彖辭初之剛往上得中而坤之邑攺二之剛在下得中而爲井中之水者不攺】汔至亦未繘井未有功也羸其瓶是以凶也【往井之水未上出𨿽未有功而亦未凶來井之水旣下漏則凶矣】

【傳二之十八凡四十字】

革水火相息二女同居其志不相得曰革【以卦象釋卦名息與熄通滅熄也水熄火者也火又熄水故曰相息此變革其常也中少二女同居父母家其初同所自出曷嘗不相得哉其後將有適志各有在則攺變其初而其志不相得矣】已日乃孚革而信之【以下釋彖辭以卦變言巽再變而下卦成離爲卦之主離納己故曰已日已者十日中半之後待此時而後革則謹審而不輕違故革而人信之】文明以說大亨以正【以卦徳言六二卦主內蘊文明外應九五而九五說之下持美而效之君上樂取諸人以爲善二之文明遂爲五之文明矣文明以說則盡事理得人心元大之徳能致亨以正主事者此也】革而當其悔乃亡【以卦體言除九四一爻五畫剛柔皆當位有所革各得其當之義使不當者亦當其悔乃亡也】天地革而四時成湯武革命順乎天而應乎人【廣革義天地之溫熱涼寒生長牧藏逓相代謝而春夏秋冬之時成湯武伐夏伐商變革二國所受之命順天之理而應人之望是二事變革之最大者】革之時大矣哉【因上文而贊其時之大】

【傳二之十九凡六十三字說音曰注少詩詔切】

鼎象也以木巽火亨飪也聖人亨以享上帝而大亨以養聖賢【以卦體卦象釋卦名象謂形之似卦體奇耦似鼎器足腹耳之形此言鼎之體也以木巽火謂巽內離外亨煮也飪熟也以巽木入於離火之內煮物而熟之此言鼎之用也以木巽火亨飪也七字爲句蔡氏曰亨飪不過祭祀賔客二事而祭之大者上帝賔客之重者聖賢祀天尙質故止言亨養聖賢貴多故曰大亨朱子曰享帝用犢而己養賢則饔飱牢禮當極其盛】巽而耳目聰明柔進而上行得中而應乎剛是以元亨【以卦象卦變卦體釋彖辭上離爲目六五爲鼎之耳中虛聰明之象卦自兌變兌三之柔進而上行爲六五得上卦之中而應九二之剛聰明則非昬懦之巽上行則非卑下之柔應剛則非止柔中而已卦有此三善所以爲元而能致亨也】

【傳二之二十凡四十五字亨丕庚切】

震亨震驚百里驚逺而懼邇也不喪匕鬯出可以守宗廟社稷以爲祭主也【釋彖辭不釋震亨者朱子謂震有亨道不待言也驚百里謂所驚者逺也逺且驚則邇尢甚懼邇懼甚於驚也雷聲之近令人懼而執匕鬯以奉祭事者不以驚懼而有喪失其誠敬専一中有所守故可以出主宗廟社稷之祭堯之試舜取其烈風雷雨弗迷者蓋亦以是也出對處而言震爲長子處之時則世子也出之時則嗣守宗廟社稷以主其祭程子曰誠敬之至威懼不能使之自失如是而後可以守世祀承國家也】

【傳二之二十一凡二十九字亨下舊本有震來虩虩恐致福也笑言啞啞後有則也十六字今案此因彖辭重出初九爻辭故後人於彖傳亦重引初九象傳以釋之冝衍懼邇下舊本無不喪匕鬯晁氏曰王昭素案徐氏云出字上脫此四字程子亦以爲文脫而朱子從之今增補喪息浪切注令來丁切長知兩切】

艮止也時止則止時行則行動靜不失其時其道光明【釋卦名時止謂定心之時時行謂應事之時動謂行靜謂止不失謂常得所止其時謂時止時行之時此以止字釋艮義而兼及行字者蓋人心無事之時則定有事之時則應故曰時止則止時行則行豈可厭動好靜専務外滅而內寂哉故其止而靜也固不失所止於斯時其行而動也亦不失所止於斯時是謂動靜不失其時也或止或行有時不同而不失所止無時不然也靜而止不失其時內卦之止動而行不失其時外卦之止內止固止外行亦止此釋重艮之義程子曰定性者靜亦定動亦定張子曰定然後有光明】艮其背止其所也上下敵應不相與也是以不獲其身行其庭不見其人無咎也【釋彖辭止字釋艮字其所字釋背字謂止於其所也上下體應爻剛柔皆相敵故初四不相應而不獲止其背之身三上不相應而不見行其庭之人二止於內不與外應五止於外不與內應皆兩各止其所故無咎也凡八純卦六爻皆敵相與應而不相與獨於艮卦言之者以明內外各止其所之義】

【傳二之二十二凡五十二字艮其背舊本背作止晁氏曰當依卦辭作背今從之】

漸漸進也【釋卦名】女歸吉利貞進得位往有功也進以正可以正邦也其位剛得中也止而巽動不窮也【以卦變卦體卦徳釋彖辭進得位往有功也釋女歸吉進謂進而求女非以女歸爲進也往謂男家之禮往女家漸卦以內卦爲男家外卦爲女家否未變漸之時坤母在內男家之母也乾父在外女家之父也坤五往四而成巽女乾四來三而成艮男譬猶男家求昬而爲父者有得位之女女家旣許昬而爲母者有得位之男因此一進而男女得位是其往爲有功也進以正可以正邦也釋利貞進以正謂三進四而二畫之往來者以正因三四往來之正而初一五上亦正猶家旣正而可以正國也三四象二家之男女初二艮之二民五三巽之二君四畫像一國之君民故曰邦二五當位固爲正初上𨿽不當位亦得剛上柔下之正故曰正邦又以卦體申釋利貞之義言九五當位以剛得中而正故利於女家之正主事而歸其女者又以卦徳申釋女歸吉之義言艮男止於內而巽女卑巽於外以入故其動不窮動謂女子有行釋歸字不窮謂不困厄釋吉字】

【傳三之二十三凡三十七字漸漸進也舊本作漸之進也朱子曰之字疑衍或是漸字澄案因寫下漸字作二遂譌爲之女歸下舊本無利貞字有也字今從王肅本也】

歸妹天地之大義也天地不交而萬物不興歸妹人之終始也說以動所歸妹也【以卦體卦徳釋卦名前二句以天地明歸妹之義興猶立也五天也二地也六居五地上交於天也九居二天下交於地也六往上九來下是乾坤交而後萬物生爲天地之大義女歸於夫而有生育亦猶是也故以天地之大義明歸妹之義凡女必歸爲人婦歸妹者爲人女之終爲人婦之始說者女說其所行爲婦始者因遣行之以終其爲女因所說於婦而動之使歸焉是乃爲所歸之妹也】徵凶位不當也無攸利柔乘剛也【以卦變卦體釋彖辭泰三往四泰四來三位皆非正來與往皆不當故徵行則凶二五亦位不當然占言徵凶専指三四往來之畫而言也初九𨿽當位然柔居上剛居初爲柔乘剛故亦無攸利諸家解柔乘剛指三五言此獨言上者在夬之彖傳上六柔乘五剛則上六乘初九亦是柔乘剛矣豈必比近而後爲乘剛哉】

【傳二之二十四凡四十四字說音曰】

丰大也明以動故丰【以卦徳釋卦名但光明而不震動非盛大也不光明而但震動亦非盛大也】王假之尙大也勿憂宜日中宜照天下也【釋彖辭不釋亨字者丰大則必亨不待釋也尙上也大謂王也老子曰域中有四大王居其一此言諸侯之國而有王者至之是下之所上者乃天下至大之王也處丰之時固當憂而今勿憂者謂宜保持其盛大使長如日中之時而其明普照於天下則乃可不憂也】日中則昃月盈則食天地盈虛與時消息而況於人乎況於鬼神乎【廣丰義食虧也因彖辭宜日中三字而推言之謂丰無常丰之理丰者如天地之气息極而盈則將漸消而虛矣朱子曰天地舉其全體而言鬼神指其中運動變化者而言物盛必衰𨿽鬼神不能爲也常湏謹守得曰中時此邵子所謂酩酊離披時也項氏曰日月有昃食天地之一盈一虛猶隨時而消息則形气之運於其間者從可知矣人者形也鬼神者气也人之智不免於死生鬼神之靈不免於聚散則丰亦豈吾之所能常有言此以足卦辭日中之義使知中者人之所當勉而昃亦非人之所能爲也】

【傳二之二十五凡五十字注令來丁切酩名上聲酊丁上聲】

旅柔得中乎外而順乎剛止而麗乎明是以小亨旅貞吉也【以卦變卦徳釋彖辭卦自否變坤之一柔自三往五得外卦之中而順乎幹之二剛此以六五一爻釋小亨也柔止於內而外附麗於明此以重卦二徳釋旅貞吉也小亨言上卦六五之旅旅貞吉言下卦凡三之旅】旅之時義大矣哉【旅最難處處旅之時其義難盡故曰大】

【傳二之二十六凡三十字柔得中之上舊本有小亨二字衍】

重巽以申命【釋卦名重巽巽下巽上也巽入也而象風申重也命號令也號令之入人如風之無所不入故巽爲號令重巽而亦名爲巽者以象號令之中也蔡氏曰二剛示乎上而下一柔順之號令之象】剛巽乎中正而志行柔皆順乎剛是以小亨利有攸往利見大人【以卦體釋彖辭剛巽乎中正九五也三剛同之二柔順之而九五之志得行也柔謂初四剛謂二五小謂柔也大人二五也二柔皆順剛故小者亨而小者在下利於上往以見二五之大人也

傳二之二十七凡三十字】

兌說也【釋卦名】剛中而柔外說以利貞是以順乎天而應乎人【以卦體釋彖辭剛中謂二五能得民之說而不言亨者致之而有餘也但言說而亨在其中矣柔外謂三上爲民而說以從君必利貞者防其所不足也三上天位也而柔處之順乎天之理也二五人位也而剛處之中實能應乎人之心也】說以先民民忘其勞說以犯難民忘其死說之大民勸矣哉【廣兌義先民謂君率其民犯難謂民救其君說之大猶言說之至極民勸謂忘其勞忘其死也】

【傳二之二十八凡四十四字說音曰先悉薦切難乃旦切】

渙亨剛來而不窮柔得位乎外而上同【釋彖辭二五剛中故能致亨以卦變言剛自四來居二而不居初是得中而不居窮極之處柔自二往四得位於外卦而上同於九五之剛中也】王假有廟王乃在中也【以卦體言九五互艮上畫爲廟九居五是王乃在宗廟之中】利渉大川乘木有功也【以卦象言巽爲木乘木於坎水之上有功者謂利也利貞不待釋】

【傳二之二十九凡三十三字】

節亨剛柔分而剛得中【釋彖辭致亨者九五剛中也以卦變言坤之三柔分其一爲六三幹之三剛分其一爲九五而得上卦之中也】苦節不可貞其道窮也說以行險當位以節中正以通【上六之苦而不可貞者居節之終節道己窮也六三之說行乎坎險之內六四之當位節於兌澤之上九五位中正似此三爻之節皆節之通者非若上六之窮此又以卦徳卦體言三爻之善而證苦節不可貞之義蓋六三之說六四之柔居柔九五之中正皆非如上六之過而苦也】天地節而四時成節以制度不傷財不害民【廣節義天地之運渾然無迹聖人裁成其限節定爲二分二至及二十四气而四時以之成又以限節制爲長短大小之度則用財取民俱有定限而所用不至於傷財所取不至於害民也】

【傳二之三十凡四十七字說音曰】

中孚柔在內而剛得中說而巽孚乃化邦也【以卦體卦徳釋卦名柔謂三四剛謂二五三四二柔在二五之內而二五二剛得上下之中此以卦體釋中字二五中實能孚於三四而三能說四能巽以孚於二五是二五之孚能化一國之民而使之孚也邦指三四二民而言此以卦徳釋孚字】豚魚吉信及豚魚也【以下釋彖辭信及豚魚言其信能格豚魚也】利涉大川乘木舟虛也【乘木言巽木在兌澤之上舟虛言全卦之形象】中孚以利貞乃應乎天也【天謂九五九幹畫也五天位也六四得正而孚應於中正之九五故曰應乎天

傳二之三十一凡四十二字說音曰】

小過小者過而亨也過以利貞與時行也【以卦體釋卦名及彖辭小者過而得亨矣又過而利於貞陰柔過盛小者方得時也故曰與時行也】柔得中是以可小事也剛失位而不中是以不可大事也【二五之柔得中陰柔小人得時也然小人可以爲小事而已爲大事者必陽剛君子而後能三四之剛不中而四又失位則陽剛不得志矣是以不可爲大事也】有飛鳥之象焉飛鳥遺之音不宜上宜下大吉上逆而下順也【卦體有飛鳥之象不宜上進但宜下退然後陽剛之大可以避禍全身而吉方陰彊陽弱之時上進則是逆時下退乃爲順時也此卦四陰彊盛太過二陽衰弱不及彖辭小過亨利貞可小事之吉爲陰柔小人之彊盛而過者言也不可大事不宜上宜下大吉之占爲陽剛君子之衰弱不及者言也傳所謂與時行柔得中著小人之得時也所謂剛失位不中上逆而下順傷君子之不得時也程子曰有飛鳥之象焉一句蓋解者之辭誤入彖中】

【傳二之三十一凡六十二字可小事舊本作小事吉項氏曰脫可字羨吉字石經云是以可小事也沙隨程氏亦云然今從之】

旣濟亨小者亨也【以卦體釋彖辭小謂六二或謂旣濟亨之下又當有一小字】利貞剛柔正而位當也【利貞亦謂六二利於正主事蓋與九五剛柔正相應而又當其位當位之柔得在上當位之剛爲應固有助矣而初四三上之剛柔亦皆正而當位則是時俗之美易於撫禦此正主事者之所以吉也】初吉柔得中也【以上三占皆以卦主六二言】終止則亂其道窮也【六十四卦之中三陰三陽皆得位者旣濟一卦也然彖傳惟釋利貞兼取三剛三柔而言釋亨釋初吉釋終亂皆専以柔而言者柔爲卦主也柔者爲主固非能濟之才然六工當時位之得中猶可以亨及至上六當終而窮極之時則力弱不能行而止於此矣豈復能出險哉程子曰濟之終不進而止衰亂至矣蓋其道己窮極也時極道窮必變惟聖人能通其變於未窮故有終而無亂】

【傳二之三十三凡三十字】

未濟亨柔得中也【以卦體釋彖辭柔得中謂六五旣濟未濟二卦剛柔適均而亨之占皆以柔言何也二爻剛𨿽得中而防於險中故惟得中之柔麗乎文明者能致亨也】小狐汔濟未出中也濡其尾無攸利不續終也【原本闕】

【終謂上九狐力不續則不能至終而登於岸故無所利也】𨿽不當位剛柔應也

【又以卦之二體申釋彖義言汔濟濡尾無攸利者以六畫皆不當位然能致亨者以六畫剛柔皆相應也六五之柔中得九二之剛中爲應所以能致亨也項氏曰旣濟三剛三柔皆正然剛柔正而位當則謂六二九五剛柔正應而又當位也若泛言則失彖義未濟六爻皆不當位其曰𨿽不當位亦指二五言之剛柔應者覆解亨字𨿽無攸利用其柔中以與剛應自有致亨之理】

【傳二之三十四凡三十三字】

易纂言卷四﹤經部﹐易類﹐易纂言﹥

欽定四庫全書

易纂言卷五

元吳澄撰

象上傳【象者文王所立六十四重卦之名象傳者夫子爲釋文王之卦名而作也象獸名象其形而爲字因假借其字爲物形肖似之稱凡虎咒虎兔馬牛羊犬等字皆象其形也而肖似之義獨於象字取之者象爲極南之獸中土所無惟觀圖畫而想見其形由是圖寫物形之肖似謂之象羲皇八卦之畫像天地八物則謂八卦之畫爲象文王重卦之名象上下二體則謂重卦之名爲象凡傳釋重卦之名故曰象傳卦名之下言卦之用夫子所以推廣卦畫卦名之象也旣釋文王所名各卦二體之象而並釋周公所系各卦六爻之辭焉或乃指爻辭爲象誤矣其以釋卦名者爲大象釋爻辭者爲小象亦非也】

天行【此釋幹下幹上也幹之畫像天上下二幹者二天也天一而已安得有二故曰天行天之行一日繞地一匝一天自西而下降一天又自東而上升是二乾爲天行之象朱子曰昨日行一天也今日行又一天也其實一天而行不已也】健【此仍羲皇八卦之名而爲重卦之名當曰幹而曰健健卽幹也陽之性健而成像之大者天也故羲皇以三畫純陽之卦爲幹其徳爲健而象天因而重之下上皆幹則象天之行一日一周健而又健者也故文王亦名之爲幹以卦徳易卦名者以其居六十四卦之首故特異其辭以別於他卦如春秋首年不曰一年而曰元年首月不曰一月而曰正月也】君子以自彊不息【君子者以徳言生知學知在上在下之通稱其以位言則於古曰先王於今曰後曰上曰大人而先王大人則兼以徳言也以者用也言人觀此卦之象而用之以治身治世也自彊能如重幹之健則能不息也自彊謂內有所主中立不倚不息謂終始如一不須臾離也】潛龍勿用陽在下也【陽釋龍在下釋龍之如大人之隠於卑下未出用世故得此占者亦不可用事也】見龍在田徳施普也【龍見而在田如大人之已出見於世𨿽未爲君而其徳之所施己普矣】終日幹幹反復道也【反復道釋幹幹以學言之也行道己竟又還反以復於己行之道而再行如初一干旣終一干又始之象也】或躍在淵進無咎也【未可躍則在淵旣可躍則自淵躍出以上於天如是而進是能審其可故其進無咎】飛龍在天大人造也【造猶作也作謂起也大人起而居天子之位也】亢龍有悔盈不可久也【五爲君位不可更過也過乎君位則爲盈水盈則必溢而不可以久大人能知進退則不至於盈也】用九天徳不可爲首也【幹之徳剛健中正中則不過於剛正則不偏於剛用九者純剛俱變爲柔蓋以柔濟剛而不過不偏也是爲天徳不可以純剛居上故曰不可爲首傳三之一凡六十八字施申志切注別必列切稱昌證切離力至切竟音敝】

地勢【此釋坤下坤上也坤之畫像地上下二坤者二地也地一而已安得有二故曰地勢地之勢有下有髙下一級一地也髙一級又一地也是二坤爲地勢之象】坤【此仍羲皇八卦之名而爲重卦之名坤者順也陰之牲順而成形之大者地也故羲皇以三畫純陰之卦爲坤其徳爲順而象地因而重之上下皆坤則象地之勢有下有髙順而又順者也故文王亦名之爲坤】君子以厚徳載物【厚徳能如重坤之厚則能載物也厚謂不薄徳之惇厖無一物而不容受承借之也】初六履霜陰始凝也馴致其道至堅冰也【馴如馬之馴其行徐徐而至馴致釋至謂其至以漸也】六二之動直以方也不習無不利地道光也【六二爻義施於人事之動則如坤道之直以方其大不重習其占無所不利者地道之光顯也】含章可貞以時發也或從王事知光大也【程子曰義所當爲則以時而發非含藏終不爲也或從王事而能無成有終者是其知之光大也澄謂柔變爲剛故云大】括囊無咎愼不害也【愼釋括囊不害釋無咎】黃裳元吉文在中也【朱子曰文在中而見於外也】龍戰於野其道窮也【柔居下爲宜至於上則其道己窮極也】用六永貞以大終也【坤六畫皆柔小也用六者純柔俱變爲剛是始小而終則大故曰以大終】

【傳三之二凡九十一字初六履霜舊本作履霜堅冰今依魏志所引知音智注借齊夜切見賢徧切】

云雷【此釋震下坎上也震之畫像雷坎之畫在天象雲雨在地象水泉水气自地而上升於天則爲云故象云者坎在上卦也水气自天下降於地則爲雨故象雨者坎在下卦也】屯【此重卦之名屯者鬰結未解之時云升於上而雷動於下未能成雨則鬱結而屯及雷動於上雨降於下則屯之鬱結解矣故上雷下雨之卦名爲解而上云下雷之卦名爲屯也】君子以經綸【經綸皆治絲之事治世亦曰經綸者治世猶治絲也君子治世猶治絲而欲解其紛亂亦猶屯之時必欲解其鬱結也經者先總其緒爲一而後分之象云之自一而分綸者先理其緒爲二而後合之象雷之自二而合也】𨿽磐桓志行正也以貴下賤大得民也【志行正因爻辭居貞而廣其義居則不行行則不居初以陽剛之才𨿽磐桓未可進其志固在於得行而貞也居而貞非其志也大得民釋爻辭建侯大謂陽也民謂二陰屯自艮而變初剛自三來初以陽之貴下於二陰之賤大者爲君而得二民之歸向也】六二之難乘剛也十年乃字反常也【剛謂初也反復也程子曰六二乘剛爲剛陽所逼是其患難也至於十年則難久必通矣乃得反其常與正應合也】卽鹿無虞以從禽也君子捨之往吝窮也【程子曰無虞而卽鹿以有從禽之心也君子則捨之若往則吝而窮困也】求而往明也【初九能求六四而自內往外以就之初乃剛正賢明之人也】屯其膏施未光也【程子曰膏澤不下是其徳施未能光也】泣血漣如何可長也【程子曰屯難窮極如此其能長久乎

傳三之三凡七十三字難乃旦切捨音捨施申志切注解音蟹欲解如字】

山下出泉【此釋坎下艮上也艮之畫像山兩山之間流而爲川者人所可見之水一山之下出而爲泉者人所不見之水山下謂山腹之下非山麓之側也後凡言山下者皆同】蒙【此重卦之名蒙猶人之童穉也泉之初出伏山下未達於外不污不滑亦猶人之童穉良知良能蘊蓄於內未爲外誘所污滑者故山下出泉之卦名爲蒙也】君子以果行育徳【果行象出泉育徳象山下行謂身之所行徳謂心之所得君子之動也勇於義以果毅其行象內泉之涓滴而決其流於外也君子之靜也主於敬以養育其徳象外山之包藏而渟涵其源於內也徐氏防曰蒙未有所適體坎之剛中以果其行而達之蒙未有所害體山之靜止以育其徳而成之】利用刑人以正法也【刑人者正其法以示懲戒也】子克家剛柔接也【接謂交際五之柔與二之剛接故能有助而使二爲克家之子】勿用取女行不愼也【行不謹愼謂不有其躬也】困蒙之吝獨逺實也【陽實陰虛獨逺實者言獨逺於陽也項氏曰初三近九二五近上九三五皆與陽應惟六四所比所應無非陰在六爻中獨爲無陽之人】童蒙之吉順以巽也【順以巽謂六五柔順以卑巽入從九二之陽也五坤順也變剛成巽巽也】利用禦宼上下順也【因其爲宼禦而止之上之順也因禦而止遂不爲宼下之順也互坤之下畫爲下順上九變爲柔得坤之上畫爲上順】

【傳三之四凡五十九字行不愼舊本愼作順朱子曰順愼古字通用荀子順墨作愼墨作愼於經意尢切今從之行下孟切下同逺於願切注污音烏滑音骨亭音亭逺於陽如字】

云上於天【此釋乾下坎上也坎在上卦象云而幹在下卦云上於天之上也】需【此重卦之名需者待也云上於天𨿽未成雨而雨可待矣故卦名爲需】君子以飲食宴樂【君子之需待安分樂天以俟時而已潘時舉問屯需皆陰陽未成雨之象然屯言經綸需言飲食宴樂者何也朱子曰屯之時齟齬艱難故曰經綸需是緩意他無所致力其義不同又曰事之當需者但飲食宴樂以俟其自至一有所爲則非需也程子曰云方上於天而未成雨猶君子蓄其才徳而未施於用也觀需雨之象懷其道以待時飲食宴樂所謂居易俟命也澄謂飲食者非謂醉醲飽鮮以奉己各因其自養之素如夫子之飲水疏食顏子之一簞一瓢皆飲食也宴者身安而他無所營作樂者心愉而他無所謀慮也飲食則素其位而宴樂則不願乎外也飲食於上坎取象宴樂於下乾取象坎爲酒飲也坎下一畫連幹上中二畫成兌食也乾陽之性上進而來居於內有宴以安其身之象幹純陽陽舒爲樂樂天不憂有樂以愉其心之象】需於郊不犯難行也利用恆無咎未失常也【程子曰不冒犯險難而行復宜安處不失其常𨿽不進而志動者不能常也安靜自守志𨿽有須而恬然若將終身焉乃用常也】需於沙衍在中也𨿽小有言以吉終也【衍者下平之地𨿽水所可及然猶在內卦之中則未至於水也小者得此占始𨿽有言語之傷而終於吉若大者得之則始亦無言始終皆吉也】需於泥災在外也自我致宼敬愼不敗也【朱子曰外謂外卦占得此𨿽若不吉然能敬愼處之得其道亦可不凶或失其剛正之徳又無堅忍之志則不能不敗矣】需於血順以聽也【謂六四柔順以聽從於九五也聽取坎耳之羲】酒食貞吉以中正也【程子曰需於酒食而貞吉者以五得中正也】不速之客來敬之終吉𨿽不當位未大失也【需上卦三爻皆當位下卦三陽初三皆當位𨿽有九二一爻不當位然剛而得中不以居陰位而失陽剛之道也天謂陽剛也未大失者於陽剛之道未爲失也故下之三陽皆上六之所當敬】

【傳三之五凡九十二字樂音洛難乃旦切注居易以豉切疏食音似復宜扶豆切】

天與水違行【此釋坎下乾上也水行而下天行而上其行兩相背戾是違行也】訟【此重卦之名訟者爭辯也人情相順向則無事相背戾則有爭人情背戾若天水之相違爭訟所由起也故卦名爲訟】君子以作事謀始【人情有始順向而終背戾者當順向之時始謀不能深逺輕信苟交及終而背戾必生訟矣君子知其然凡所作事謀於其始不輕信不苟交事事謹審絕訟端於始則他日訟無由興作事坎象謀始乾象坎水流行如有事作爲幹知大始能說諸心如始謀之髙不可及】不求所事訟不可長也𨿽小有言其辯明也【訟不可長猶彖傳言訟不可成小者柔弱始𨿽受人誣毀其終也辯析旣明則其言息矣所以吉也】不克訟歸逋竄也自下訟上患至掇也【項氏曰上兩句皆是爻辭下兩句方是象傳如需之上六象傳句法朱子曰掇自取也程子曰自下而訟其上義乖勢屈禍患之至猶掇拾而取之也】食舊徳從上吉也【食上之徳者從乎上也項氏曰此從字與從王事從字不同】復卽命渝安貞不失也【程子曰能如是則爲無失矣】訟元吉以中正也【元之吉者以其中正也】以訟受服亦不足敬也【程氏曰謂其受服爲可鄙】

【傳三之六凡七十七字竄於防切掇端奪切注背音佩】

地中有水【此釋坎下坤上也地猶人之肌肉水猶人之血脈地中有水猶人肌肉中有血脈灌注之也】師【此重卦之名師者眾也以地之至廣而水之灌注無不周徧猶人之至眾而將之統禦無不管攝也故卦名爲師】君子以容民畜眾【水之周徧能容王質故所畜者廣君之寛能容其民故所畜者眾眾者民之多言非止一民也能容民所以能畜眾也項氏曰地之能固以其中有水也水所以畜地君子之於民也浸潤之道深入乎其中所以能涵蓄萬眾而不分也容畜屬坎民眾屬坤或謂有陽畫則陰爲民民蓋坎之二柔容民言內卦坤爲眾畜眾言外卦也澄案臨之容保民觀之觀民民皆指坤而言】師出以律失律凶也【當聴律聲不吉則止違律而行必取喪敗】在師中吉承天寵也王三錫命懷萬邦也【方伯爲諸侯之長得専徵伐有功而受三錫之寵萬邦諸侯見之知有功必賞則無不懷徳者矣】師或輿屍大無功也【大謂陽指九二也輿尸之敗𨿽在六三然九二爲主帥偏禆之喪師卽主帥之無功故曰大無功也城濮之戰楚左師右師敗惟子玉之中軍不敗然子玉帥也故敗師之罪子玉當之】左次無咎未失常也【程子曰見可而進知難而退師之常也如四退次乃得其宜故未爲失也】長子帥師以中行也弟子輿屍使不當也【程子曰二以中徳受任以行若復使其餘是任使之不當也其凶宜矣】大君有命以正功也小人勿用必亂邦也【大君有開國承家之命者以此恩賞正軍旅之功也受此賞者必有位之君子或大夫有功而命之爲諸侯或士有功而命之爲大夫皆非小人無位者所得與故小人得此占則勿用蓋諸侯爲一邦之君大夫爲一邦之臣使之治其邦也若以小人爲之則上之所命非其人下之所處非其據不能治其邦必至亂其邦矣】

【傳三之七凡八十四字長知兩切往喪息浪切復使符後切得與音預】

地上有水【此釋坤下坎上也】比【此重卦之名相比而無間者莫如地上之有水故卦名爲比】先王以建萬國親諸侯【太古之時凡是立法定制世守不變之事則稱先王坤爲眾爲土萬國象地諸侯布其上象水震爲諸侯坎之一君統二民與震同也先王知民之不可無所比也故分土分民建爲萬國各以君治之故有諸侯諸侯爲父母而子其民則萬國之民各親其君如父母君民之情一體無間如水地之相親比也國分爲萬者以民之多也侯曰諸侯者非止一君也】比之初六有他吉也【有他者無所不比也】比之自內不自失也【自謂己也六二不自失中正之道故人之比之者自內而始未有內不相親比而能使外人相親比者也】比之匪人不亦傷乎【𨿽有中正者比之然己不中正非人也必自取凶禍不亦可傷矣乎】外比於賢以從上也【五賢而在四之上比於賢謂賢者比之也從上四順從九五也】顯比之吉位正中也捨逆取順失前禽也邑人不誡上使中也【九五之位得正得中禽之逆我而去者捨之順我而來者取之不誡者上之使民合於中道聴其自順不彊其必從也】比之無首無所終也【下四陰五之所比而上獨居後九五無上六猶人之無首下畫皆順從惟上畫在卦終而逆命卦之無所終也】

【傳三之八凡七十八字捨音捨注間居限切】

風行天上【此釋乾下巽上也巽之畫在天象風在地象木天無處不在無所謂上下也天上者逺非人目力所及者而風上行焉】小畜【此重卦之名風者陽包陰在內陰少乎陽又行乎天上則旣有包陰之陽在其外又有天之陽在其內內外之陽甚多所包畜之陰甚少故卦名小畜】君子以懿文徳【懿美也如仲山甫之懿徳柔嘉維則今儀令色小心翼翼也文如柔來文剛剛上文柔之文懿象巽之一陰徳象幹之三陽風行天上其所以畜者風中之一陰甚少也然中一陰而內外陽有離卦文明之體以一柔而文五剛君子之以懿而文其徳者象之項氏曰懿者小徳之名君子以小徳而文大徳𨿽不若前言往行啟發培灌之多然而和气愉色婉容令辭所以輔成其徳者不可廢也】復自道其義吉也【能捨己所獨應之陰則不徇人欲之私而合天理之宜所以吉也】牽復在中亦不自失也【五陽共畜一陰私於陰則爲自失初居剛旣能不自失矣二爲初所牽連而復者以其在下卦之中故𨿽居柔而亦不自失也】夫妻反目不能正室也【非正應而欲以四爲妻不能正室家之道也其反目也宜哉】有孚惕出上合志也【出外而上與九五合志也】有孚攣如不獨富也【五之能攣四也不獨有其富而與四共之也】旣雨旣處得積載也君子徵凶有所疑也【上九之剛爲柔孚六四之柔得載矣此柔能勝剛之時也有所疑者疑君子之不可有行也旣雨旣處得積載也如訟卦九二象例上舉爻辭下文有所疑也四字乃並釋其義

傳三之九凡六十九字得積載舊本得作徳因經文誤而誤也往捨音捨】

上天下澤【此釋兌下乾上也兌之畫像澤卑下之處水瀦而不流者曰澤其大者海也】履【此重卦之名履謂足之所踐也地之上有天下有澤人在其中履也故卦名爲履】君子以辧上下定民志【辧謂分別也天不可以爲澤澤不可以爲天人之有上下之分亦猶是也分別上下之分以示民則民之志有定而無僭逾上象乾天下象兌澤辧象互離在中民象互離中之一柔定象一柔處二剛介乎上下履二承四上不至九五上九之天下不至初九地下之澤也程子曰古之時公卿大夫位各稱徳士修其學學至而君求之農工商賈勤其事而所享有限故皆有定志後世自庶士至公卿日誌於尊榮農工商賈日誌於富侈億兆之心交騖於利天下紛然如之何其可一君子觀履之象而分辧上下使各當其分以定民之志也】素履之往獨行願也【以獨行其志爲願非他有所願也】幽人貞吉中不自亂也【範氏大性曰剛中故不以乘剛之柔亂其意】眇能視不足以有明也跛能履不足以與行也咥人之凶位不當也武人爲於大君志剛也【目之眇者𨿽猶能視豈能如不眇者之明乎足之跛者𨿽猶能履豈能如不跛者之行乎項氏曰眇跛六之柔也能視能履三之剛也程子曰陰柔之人其才不足視不能明行不能逺以柔居三履非其正其能免於害乎所以被咥而凶也澄案剛謂上九六三欲爲大君效力志在從上九之剛也志剛如咸卦象傳言志末】愬愬終吉志行也【畏懼禍害而終獲其吉者其志之得行也】夬履貞厲位正當也【位正而當所處必得其宜不至於貞夬履之事而厲爻辭示戒焉爾彖傳所謂不疚光明足以見九五之善矣又安有貞厲之事哉】元吉在上大有慶也【大謂陽剛元徳之人終喪盡禮所以吉也大釋元有慶釋吉】

【傳三之十凡八十八字注別彼列切分扶問切稱充證切賈音古騖榮暮切】

天地交【此釋乾下坤上也天在上而其气下降以交乎地地在下而其气上騰以交乎天】泰【此重卦之名泰者流通無滯也天地之气交而上下流通故卦名爲泰】後以財成天地之道輔相天地之宜以左右民【後君也天子諸侯之通稱此後謂天子也財裁通幹陽不可以無陰坤陰不可以無陽必二气交通於上下而後爲泰人君參贊於其中亦必有以交通之而後能納民於泰也渾然而全者天地之道則自其全者裁制而成之以品分大徳之一本截然而分者天地之宜則因其分者輔助而相之以曲全小徳之萬殊全者分之分者全之亦交而通之之意民者坤也左右之者乾也坤上者民之情達於上干下者左之右之之徳至於下也此君民之交通也】拔茅徵吉志在外也【在外謂應四蔡氏曰應陰陰爲民君子在內則思澤乎民】包荒得尙於中行以光大也【項氏曰泰之所以成泰者以九二六五上下相交也程子曰言如此則其道光明顯大也】無往不復天地際也【徐氏防曰乾坤相遇之際泰否反復之機在此可不戒哉】翩翩不富皆失實也不戒以孚中心願也【失謂不得四翩翩向下𨿽不富而其鄰肯従之者蓋三陰皆不得陽而欲下求也不待期約而以其相孚之人同下蓋二陰亦下求陽各出於其中心之所願】以祉元吉中以行願也【謂柔得中而行歸以應剛者乃其心之所願欲也】城復於隍其命亂也【泰極而否治極而亂矣程子曰𨿽其命之亂不可止也】

【傳三之十一凡八十二字相息亮切左右去聲】

天地不交【此釋坤下乾上也地不交天而气不上騰天不交地而气不下降也】否【此重卦之名否者閉塞不通也天地之气不交而上下隔絕故卦名爲否】君子以儉徳辟難不可榮以祿【上下隔絕之時君子惟當在下以儉約爲徳而避免禍難在上𨿽欲榮之以祿而不可儉徳避難者安處下坤而此不交乎上不可榮以祿者逺絕上干使復不能以交乎下蓋法天地不交之象也儉徳者守坤之儉嗇避難者就坤之平順祿者天祿不可榮者不居幹之崇髙儉與奢對陰虛而貧則儉陽實而富則奢榮與辱對天尊而貴則榮地卑而賤則辱否之時寧貧母富寧賤母貴故居儉而辭榮也項氏曰儉徳避難不與害交也不可榮以祿不與利交也不可榮者言不可得而榮非戒其不可也】拔茅貞吉志在君也【泰初九應六四六四陰也民也初之陽志在澤民不獨善其身而兼濟天下故曰志在外否初六應九四九四陽也君也初之陰志在承君不自植私黨而同仕公朝故曰志在君】大人否亨不亂羣也【程子曰大人於否之時守其正節不雜亂於小人之羣類】包羞位不當也【位不當者不得其正也】有命無咎志行也【謂其濟否之志得以行也】大人之吉位正當也【程子曰有大人之徳而得至尊之正位故能休天下之否是以吉也無其位則𨿽有其道將何爲乎故聖人之位謂之大寶】否終則傾何可長也【程子曰否終則必傾豈有長否之理

傳三之十二凡六十二字辟皮二切難乃旦切注逺於院切】

天與火【此釋離下乾上也離之畫在地象火而在天象電象曰天在上而火之性亦炎上天與之同故曰天與火】同人【此重卦之名在上之天與炎上之火同人之相同者亦如天與火之相同故卦名同人】君子以類族辧物【天之所生各族殊分法幹覆之無私者於殊分之族而類聚其所同異中之同也火之所及凡物均照法離明之有別者於均照之物而辧析其所異同中之異也族言人物言動植之屬】出門同人又誰咎也【又誰咎者又誰得而咎之也】同人於宗吝道也【所同者私狹而不公廣其道爲可吝也】伏戎於莽敵剛也三嵗不興安行也【項氏曰言敵剛恐人誤以爲攻二也程子曰所敵者五旣剛且正其可奪乎故畏憚伏藏至於三嵗不興終安能行乎】乘其墉義弗克也其吉則困而反則也【項氏曰恐人以弗克攻爲力之弱故釋之曰義弗克也又曰困而反則也澄謂九四之力敵五則不足攻二則有餘其弗克攻者知義之不可而止故云義弗克非力弗克也困謂於義不通也程子曰以其義之弗克困窮而反於法則也二者眾陽所同欲獨三四有爭奪者二爻居二五之間也三以剛居剛故終其彊而不能反四以剛居柔故有困而能反之義能反則吉矣】同人之先以中直也大師相遇言相克也【直卽正也六二於先而號咷者以中正逺同中正之九五不昔近同彊暴之九三故也及九五用大師而後二與五得相遇者言九三欲克五奪二不能敵九五之大師而始受克於五也九三先欲克五九五後乃克三故言相克】同人於郊志未得也【天可同之人故志未得】

【傳三之十三凡八十字注別彼列切】

火在天上【此釋乾下離上也火之體隱而不見麗於物以爲體者昔燧人氏之世有火麗空而明蓋火見其體於空中也火在天上者火見其體於天之上也】大有【此重卦之名文王名卦凡曰大者皆謂陽剛大子大象則取大小之義惟天爲火在天成像者不一火在天上則皆能照及是火之所照者大而多有也與在地之火所照不逺於寡少者不同故卦名大有】君子以遏惡善順天休命【火之所照能分別善惡而天道福善故於善人則必福之以休美之命君子旣能如離火之分別善惡矣而惡者則抑遏之善者則舉之所以順上天福善之休命也分善惡屬離休命屬幹遏又屬幹順必屬離火之別淑慝蓋以順天之所休天之有禍福蓋以遏火之所照命言休而不言咎者遏惡亦以善也】大有初九無交害也【言因無交而有害也】大車以載積中不敗也【車大則能勝重載故載𨿽多積於中而車行不至於敗占之所以往無咎也】公用亨於天子小人害也【小人得此占則不利也】匪其彭無咎明辧晳也【以離明辧別事理而能照晰故知盈滿之戒而不處其盛也朱子曰晢明貌】厥孚交如信以發志也威如之吉易而無備也【孚信於九二賴其剛以啟發已之志故不過於柔而威嚴可畏也威如而後吉者蓋居尊不可太柔太柔則人將易之而無畏備之心也】大有上吉自天祐也【天錫之祐謂君至大有之上其占所以吉者蓋居上應天是自天而祐之也】

【傳三之十四幾七十九字晳先的切處敞呂切易以豉切】

地中有山【此釋艮下坤上也闕】

謙【此重卦之名劉表曰謙之道降已升】

【人者也澄謂山之髙而降之以居卑地之下地之卑而升之以居髙山之上有如降已升人之謙故卦名爲謙】君子以裒多益寡稱物平施【山在地中則髙者降而下卑者升而上一降一升而髙卑適平矣物之多者裒取而使之寡猶降山之髙而使之卑也物之寡者增益而使之多猶升地之卑而使之髙也一裒一益而多寡適平矣稱物乎施謂稱量物之多寡而損益之然後所施均平而多者不偏多寡者不偏寡也】謙謙君子卑以自牧也【牧如牧牛之牧常常看顧不令亡失也程子曰自牧自處也】鳴謙貞吉中心得也【中心有得於謙而外發爲聲也】勞謙君子萬民服也【功勞及於天下之萬民而退讓不居冝其民之心服也萬民服謂有終而吉也萬民以卦之五陰言陰爲民萬者極言其數之多也以一卦則五數爲至多以天下則萬數爲至多】無不利防謙不違則也【旣無不利矣而又防示其謙於下不違於謙之則也則謂理之當然可以爲法者】利用侵伐徵不服也【不服謂上六上六應九三而居六五之上有恃三陵五之象然體順質柔非彊抗跋扈也但謙之時無有不附𨿽九三之大功亦止於下小大帖然獨上六自尊髙而不屈下斯爲不服之人耳如此則上六之罪不可以不侵伐而往正之蓋以五柔順得中之君人之視之易失之慢易若不略振威武則不及而非中矣然其侵伐也非進兵求勝也彼能服罪則已矣往正其罪有徵無戰故曰徵不服也】鳴謙志未得也可用行師徵邑國也【上六之志常欲自伸而不肯下人其鳴謙於九三也畏其勲勞之大權勢之重不得已而然故曰志未得也其於六五之君也蓋如邑國之臣自爲尊髙而不入王朝故用師徵之而可曰一不朝則貶其爵再不朝則削其地三不朝則六師移之此先王行師徵邑國之制也】

【傳三之十五凡八十八字裒蒲侯切稱尺證切施申志切注稱量並平聲慢易以豉切】

雷出地奮【此釋坤下震上也雷者地之陽气薄於險而有聲方陽气之消而始生也則此气在於地中伏藏而無聲雷在地中是也及陽气之長而旣盛也則此气出於地上奮發而有聲雷出地奮是也】豫【此重卦之名豫者和緩悅樂之意陽气伏藏於地久矣一旦發聲不急遽不慘戚故卦名爲豫】先王以作樂崇徳殷薦之上帝以配祖考【凡作樂者以象其徳也周之世徳卑順抑畏不務表顯旣得天下之後作樂以象之然後昔之遵晦自卑者今見其崇項氏曰崇徳猶章徳也澄謂樂聲之發象雷周徳之卑順象地殷盛大也上帝卽天也饗燕朝會祭祀皆用樂而其最盛者則以薦之上帝而又以祖考配也謂冬至祀天於南郊而以祖后稷配季秋祀帝於明堂而以考文王配也上帝象上卦之震祖考象下卦之坤樂指九四一陽而言五上皆天也上者郊外所祀之天五者廟中所祀之天三祖也二考也初者武王之徳也初與四爲正應初六之徳章於九四之樂聲則卑者升而崇二三與五上爲敵應二三之祖考以薦九四之樂而升配五上之天也】初六鳴豫志窮凶也【小人之志窮極於其所喜樂也朱子曰窮謂滿極】不終日貞吉以中正也【以其中正故能見防而作也】盱豫有悔位不當也【六三與六二枉反者六二中正而六三不中正也】由豫大有得志大行也【謂大者之志得行也卽彖傳所謂剛應而志行】六五貞疾乘剛也恆不死中未亡也【乘剛而有衰弱之疾則不能制彊臣矣處上卦之中則天子之名位猶未亡也】防豫在上何可長也【豫旣終極何可以長處此樂也故必攺變其所已成者

傳三之十六凡七十七字注長而知兩切悅樂喜樂此樂音洛】

澤中有雷【此釋震下兌上也雷者陽气出地薄於陰而成聲澤中安得有雷哉易之六十四大象皆實有非虛言也或求此卦實有之象而不得則以爲虛試以人問所嘗有之事得於耳目聞見之實者言之嘗一人家白晝霹靂一聲自臺柱中出視之則有一龍飛去又一人家白晝霹靂一聲自鼔中出視之亦然蓋神龍所養已熟形質查滓銷盡俱無惟有一純陽之气莊子所謂聚則成體散則成胎者故能出入有無靜則於柱間鼓間而人不見動作衝破陰气而成霹靂之聲也雷者陽气所爲此龍乃陽气之聚其於澤中之時龍之所在卽雷之所在也雷之與龍一也故震爲雷亦爲龍但地中之雷則地之陽气所成而此澤中之雷則龍之陽气所成均是陽气所成之雷然惟神龍能如此若凡龍則水獸爾不能爲雷也神龍所居之靈湫其水淸澈不容穢濁每喧污輒興雲雨所謂澤中有雷者此也】隨【此重卦之名水動而常流者也澤中之水則止而不流雷動而有聲者也澤中之雷則靜而無聲以雷之動隨澤而靜故卦名爲隨】君子以向晦入宴息【向如夜向晨之向晝爲明夜爲晦入謂居於內雷行天而動者也然亦有居澤而靜之時是以人之動亦當有時而靜也君子晝則動以勤其事夜則靜以安其身故向晦之時入居於內而宴安休息謂夜而寐也人之寐猶雷之蟄也向晦象日在兌方而將晦入象震之在內卦宴息象震之動極而靜初二三震之動也二三四互艮動而止也】官有渝從正吉也出門交有功不失也【近捨私系上從正應所以吉也不失謂初以九四爲交則不失所可隨之人也異於六二之失丈夫六三之失小子者矣】系小子弗兼與也【二之中正非必果背五向初也但以其近比易於牽系儻若系此則必失彼二者弗能兼與也故爻辭示戒云爾程子曰戒人從正當専一也】系丈夫志舍下也【下謂初取四則捨初也】隨有獲其義凶也有孚在道明功也【天理之宜爲義其義凶謂凶者固其宜也明功謂賢明之功卽初九爻辭所謂有功也】孚於嘉吉位正中也【二之位正而中故曰嘉也】拘系之上窮也【窮極也在上爲隨之極故其固結不解如此也】

【傳三之十七凡七十字捨音捨注近捨同背音佩易以防切】

山下有風【此釋巽下艮上也地之理山爲牡川爲牝牝者水之所歸牡者气之所行气之行在山腹之內故曰山下然有養物之气有賊物之气養物之气溫暖和緩烘烘如烝者謂之火賊物之气冷凊勁急拂拂如吹者謂之風山下有風者謂山腹之內有此賊物之風也】蠱【此重卦之名蠱敗壊也山下有風其气賊物內气冷凊則外壤枯朽其山崩圯童禿艸木之生不遂故卦名爲蠱】君子以振民育徳【蠱之象非美也君子以之則取其美風在內而能振動外物則象之以振動其民山在外而能涵育內气則象之以涵育其徳振者作興彼之善新民之事也育者培養已之善明徳之事也育徳以山下取象與蒙卦同】乾父之蠱意承考也【陰柔豈能乾父之蠱哉然其意亦欲承父之志焉爾才𨿽不足意則可嘉也】幹母之蠱得中道也【長女暫當家則少女専奉母得時中之道也】乾父之蠱終無咎也【以陽剛乾父之蠱終不變爲陰柔則終無咎】裕父之蠱往未得也【往未得者穉弱故也】乾父用譽承以徳也【有柔剛適中之徳故能乾父而用譽蓋以徳而承父之志也初六六五皆才不足故初六之意承考其承之也有其意而已非有其才也六五之承以徳其承之也以其徳而已非以其才也夫承者固子道之宜然陰柔事親之道爾陽剛事親之道則異乎是啟賢能敬承繼禹之道此以賢嗣聖陰柔之道也善繼人之志善述人之事周公成文武之徳此以聖嗣聖陽剛之道也】不事王侯志可則也【言其志之髙尙可爲法則也】

【傳三之十八凡六十字注凊七正切圮部鄙切長女知兩切少女詩詔切夫承音扶】

澤上有地【此釋兌下坤上也若西海北海之濵大澤之上而有髙地也】臨【此重卦之名大澤之上而有髙地下臨深海故卦名爲臨】君子以教思無窮容保民無疆【教謂教之以義其教也思之所及深逺長久無有窮已之時容保謂容保之以仁其容保也尺地一民皆被其恵澤無有疆界之限教者兌澤之所漸民者坤地之所有思如澤之漸入於地中容保如澤之四周於地外無窮者如澤水之不涸無疆者如坤土之至廣師卦以地水容畜坤地爲容民臨卦以兌澤容保坤地爲容保民】咸臨貞吉志行正也【陽在四而下感以臨初其貞吉者以君之志下行於民而得其正也】咸臨吉無不利未順命也【陽在五而下感以臨二必如此而後吉且無不利者蓋以二陽𨿽長四陰猶盛民未順君之命必自降下以感其民此盤庚之斆於民而命眾悉至於庭者也】甘臨位不當也旣憂之咎不長也【以不正故爲媚說之態先𨿽媚說而後能憂則始𨿽有咎而其咎不長故可無咎也】至臨無咎位當也【四剛下初爲至臨故初柔得以升四而當其位】大君之宜行中之謂也【以五之中而下行於二也】惇臨之吉志在內也【內二剛也志在順乎內之二剛以俟其進故吉】

【傳三之十九凡七十二字思息嗣切注漸玆僉切涸曷各切𨿽長知兩切媚說音曰】

風行地上【此釋坤下巽上也】觀【此重卦之名風之徧行地上如人之徧行地上而遊觀故卦名爲觀】先王以省方觀民設敎【巡省四方象風之行於地觀民俗之如何而設教以示之觀民象風之吹萬不同設教象風之因萬竅而成聲方民坤之象教巽之象省之觀之者由上觀下也設之者使下觀上也】初六童觀小人道也【程子曰所觀不明如童穉乃小人之分故曰小人道也】闚觀女貞亦可醜也【項氏曰婦人之目所闚者狹婦無公事所知者蠶織女無是非所闚者酒食此在女徳爲不失男子而寡見諛聞則可醜矣】觀我生進退未失道也【釋臨九二曰未順命謂二剛浸長而猶必俯就其民蓋以四陰猶盛而民或未順君命也釋觀六三曰未失道謂六三從六四同進消陽然觀六四而爲進退四猶臣順而三亦未失臣道也未順命慮之之辭未失道幸之之辭未順言終不能以不順也未失言終不保其不失也臨進爲泰則未順者順矣觀進爲剝則未失者失矣】觀國之光尙賔也【言上進以朝貢於王而爲賔也】觀我生觀民也【五爲四之君四爲五之民五觀四之所爲者觀民之向背逆順何如也】觀其生志未平也【小人長盛君子孤危上九自觀其身圖以免禍其志未得帖然安平而無憂患也】

【傳三之二十凡五十九字注之分扶問切謏音小浸長長盛知兩切朝貢音朝背音佩】

電雷【此釋震下離上也電在前而雷繼其後也卦畫以下爲先而上爲後時之先後也卦象以上爲前而下爲後位之先後也】噬嗑【此重卦之名旣開爲電而有光矣又合爲雷而有聲旣開又合猶噬之而使開者合也故卦名噬嗑】先王以明罰勅法【明者辧別精審之意勅者整飭嚴儆之意明象電光勅象雷威罰者一時所用之法法者平日所定之罰一時所用之允當者示平日所定之信必也故明其罰所以勅其法】屨校滅趾不行也【於初而屨校滅趾者未經鞫問之人以此拘畱之令其不得行去終獲釋免也】噬膚滅鼻乘剛也【以至柔乘至近之剛故噬之易而膚滅其鼻也項氏曰他卦以乘剛爲厄噬惡者以乘剛爲利二最易噬又乘剛焉如膚在齒上】遇毒位不當也【位之不當在肉爲不正之臭味所謂毒也】利艱貞吉未光也【初九以六二之易噬有易心焉遂至滅鼻若九四之難噬則非可易者故戒以艱貞而後得吉是其道之未光也】貞厲無咎得當也【幹肉之堅難噬也故貞厲黃金之得爲得其所當故無咎】何校滅耳聰不明也【由其耳之不聰不聞善言故怙終極惡以致受罪也】

【傳三之二十一凡五十三字電雷舊本作雷電程子曰象無倒置者疑文互也朱子曰當作電雷今從之注別彼列切易以豉切】

山下有火【此釋離下艮上也麗於物而其焰炎熱者有體之火未麗於物而其气溫暖者無體之火山下有火者山腹之內有此無體之火也醫書六气論火分爲二有君火有相火而以溫暖之气爲君火炎熱之气爲相火邵子謂火半隠半見蓋隱而無體者君火見而有體者相火也易之以火爲象凡十卦惟賁卦之火是以君火言】賁【此重卦之名艸木暢茂而光華爲賁古文書曰賁若艸木火者溫暖之气能養萬物山下有此火气蘊藏於內則山上之艸木暢茂賁然有光華故卦名爲賁】君子以明庶政無敢折獄【朱子曰庶政事之小者折獄事之大者項氏曰賁之用可以明庶政而不可以折獄澄謂明者離之明無敢者艮之止庶政又艮象猶山中之多庶物也折獄又離象猶火光之能照見也交互取象其明但可用於艮之庶政止而不敢用於離之折獄也】捨車而徒義弗乘也【義弗乘六二之車者蓋以就賁於所比之陰柔爲非義也】賁其須與上興也【程子曰須隨頤而動者系於所附與上同興也】永貞之吉終莫之陵也【陵謂漸卑迆也九三與上九同位山之髙也若降在六二則與六五同位陵之卑也】六四當位疑也匪宼防媾終無尢也【六四當居其位非有可疑者也其始也初九疑之而不親其終也知其匪宼乃防媾也則無尢之之意而與之爲應矣】六五之吉有喜也【聘幣之至可喜之事也】白賁無咎上得志也【上復反爲泰之九二故得志】

【傳三之二十二凡六十八字折之舌切注相火悉亮切半見火見賢徧切】

山附於地【此釋坤下艮上也山髙聳於地者也山之下址朽蝕銷圯則山之上頂頽塌陷下而附著於地也】剝【此重卦之名程子曰山髙起於地而反附著於地圯剝之象故卦名爲剝】上以厚下安宅【下謂民也宅謂君之所居也民在下爲君之基猶地在下爲山之基也地基厚於下則山安於上民基厚於下則君安於上故居上者厚其下所以安己之宅也下者坤象宅者艮象厚者欲其如地安者欲其如山也】剝牀以足以滅下也【滅與爻辭蔑字同義非滅沒滅息滅絕之滅剝其足者謂削蔑其下也】剝牀以辧未有與也【丘氏富國曰與應也凡陰陽相應爲有與困九四應初六言有與是也陰陽不應爲無與井初六不應六四言無與是也咸六爻皆應則謂之感應以相與艮六爻皆不應則謂之敵應不相與剝之未有與者言當剝之時在上未有以應陰無以止陰之進也大凡小人爲害使其間有一君子與之爲應以遏止之則猶有所顧忌而不敢肆惟其未有與此剝道所以進長而不可救也聖人於此不謂之無與而謂之未有與蓋不忍陰柔之害正而猶冀有以止之也澄案丘說是也初六之剝足惟無與也故剝遂至於四使六二之剝辧而有與則剝不及五矣惟其未有與故剝遂至於五若六三之剝之惟其有與也上九之所以不剝也未有云者言六二之所未有至六三而後有也蓋傷有與之不蚤而僅能存一陽也】剝之無咎失上下也【程子曰其所處與上下諸陰不同是與其同類相失於處剝之道爲無咎如東漢之呂彊是也】剝牀以膚切近災也【程子曰剝及其膚切近於災禍也】以宮人寵終無尢也【程子曰羣陰剝陽以至於極六五若能長率羣陰駢首順序獲寵愛於陽則終無過尢也】君子得輿民所載也小人剝廬終不可用也【民謂五陰小人得之有剝廬之象𨿽卦已至終其占不可用也項氏曰協韻蓋用有以音】

【傳三之二十三凡六十八字注圯部鄙切塌托合切著直略切進長長率知兩切】

雷在地中【凡釋震下坤上也一陽初生於地中未能爲雷也而曰雷者春時之雷卽此初生之陽所爲也】復【此重卦之名復者還反也十月純坤陽气消盡則無能爲雷者矣爲雷之陽初生於地中猶旣去而來還也故卦名爲復】先王以至日閉闗商旅不行後不省方【闗者四郊之門至日一陽初生故閉闗不開商旅不通行則外者不入內人君不巡狩則內者不出外蓋欲地上安靜以養地下初動之陽也至日震一陽之象閉闗坤闔戶之象商旅者坤爲眾之象行者震爲大塗之象後者震爲君之象方者坤爲國土之象項氏曰外之人未可行內之君未可出皆象雷之在地也】不逺之復以修身也【程子曰不逺之復者君子所以修其身也學問之道無他也惟其知不善則速攺以從善而已】休復之吉以下仁也【六二陰變而復於陽猶未善者變而復於善處已中正芘蔭及人仁者之事也能使初九初復之陽依附以休息占之吉者以六二之仁而初九下之也下謂初九處六二之下尊之使在上也舊注皆以初九爲仁而六二下之案他處凡言下者皆謂在其下也彖傳隨卦剛來而下柔初剛在二柔之下也咸卦男下女艮男在兌女之下也象傳屯初九以貴下賤初九貴六二賤而初九在六二之下也未有在其上而曰下者復之六二處初九之上而曰下仁與他處所言之例不合注家之意欲尊初九一陽之復不知中正之六二變剛爲二陽之復尢可尊也】頻復之厲義無咎也【頻𨿽有厲復則能補過矣故於義爲無咎也】中行獨復以從道也【道者所行之路也遵其故道而還曰復獨復者以其在五陰之中獨能從初九所行之道而上也】惇復無悔中以自考也【考成也程子曰五處中而體順能惇篤其志以中道自成可以無悔自成謂成其中順之徳】迷復之凶反君道也【反字與彖傳剛反同人像傳困而反則序卦傳窮上反下古文尙書乃反商政之反同上六之迷其失君道久矣其復者欲復反於君道也然爲君之道甚難旣失豈易復哉迷而後復𨿽欲反於君道其凶莫可救也】

【傳三之二十四凡六十九字注豈易以豉切】

天下雷行【此釋震下乾上也言普天之下雷之行無不徧而六合之內物之眾無不聞也案卦之有雷者凡十五二雷及與雲雨電風並者共七卦皆言其名而不言其處澤中地中𨿽言其處然無聲之雷也山下天上𨿽是有聲之雷然一則幽潛而未及一則亢極而已過至若澤上之雷間或有之而不常有皆非可以人間常聞之雷一槪論有其聲有其處人間所常聞者惟山上之雷出地之雷天下之雷三象而已山上出地之雷此處所聞他處不徧聞也𨿽二雷之洊其聲不過百里之逺惟天下雷行則是雷徧行於天下而無一處之不閉與風行地上之象同彼謂風徧行於地之上而無一處之不被也故惟二象以行字言】物與無妄【此重卦之名而加以物與二字者無二字則辭義不達也物兼人及動植而言普天之下雷皆徧行無一物不聞其聲聞之者𨿽庸愚之人莫不恐懼而心無妄思身無妄爲有知無知之物一同驚駭振動而無有所私皆無妄也是物物而與之以無妄矣故卦名無妄】先王以茂對時育萬物【茂懋通勤勉之意上奉天時以行政令使無一民不得其所無一物不遂其生也天有四時萬物出乎震故時屬幹萬物屬震上之時而對之以在下之震下之物而育之以在上之幹】無妄之往得志也【得志釋吉字程子曰誠之於物無不能動以之修身則身正以之治事則事得其理以之臨人則人感而化以無妄而往無不得其志也】不耕獲未富也【富謂陽實也二陽未實往資於五以實之聖人慮其有妄求之心故以不耕示戒𨿽不耕而終必有獲者蓋以其未能如陽實之富必至有獲而後可以爲富也項氏曰小畜九五富以其鄰泰六四謙六四不富以其鄰升上六消不富也皆以陽爲富陰爲不富無妄之六二進於陽矣但未純耳故曰未富也】行人得牛邑人災也【其得者無妄之福其失者無妄之禍以無妄之人居無妄之時災福非可以妄而致也】可貞無咎固有之也【六三之爲無妄者已無一善可稱賴上下夾持之益而不至於妄若九四之可貞無咎則其剛實無私之善乃已固有之而非資於人者也】無妄之藥不可試也【試猶用也不可試者深戒其用藥治療也】無妄之行窮之災也【朱子曰上九非有妄也但以其窮極而不可行爾】

【傳三之二十五凡六十二字】

天在山中【此釋乾下艮上也天無處不有凡虛空處皆天也髙山之下嵓洞之中隔絕人世而其中空曠可見日月有晝有夜方外之人謂之洞天者是爲天在山中也】大畜【此重卦之名天至大之物而藏畜於一山之中是其所藏畜者大也故卦名大畜】君子以多識前言往行以畜其徳【識謂記之於心徳大於前言往行猶天之大於山也以外之所聞所見而涵養其中至大之徳猶山在外而藏畜至大之天於中也前言往行象山中寶藏之多徳象天之大】有厲利己不犯災也【程子曰有厲則宜已不犯災危而進也】輿說輹中無尢也【程子曰輿說輹而不行者蓋處得中道動不失宜故無過尢也善莫善於剛中柔中者不過柔爾剛中中而才也初九處不得中故戒以有危宜已二得中進止自無過差故言輿說輹謂不能下行也】利有攸往上合志也【程子曰上九與三合志上進也】六四元吉有喜也【元徳之人能以陰柔遜其功有可喜者也】六五之吉有慶也【剛在外而主夫柔柔在下而遜夫剛剛柔俱有福慶也】何天之衢道大行也【天謂陽剛言湯剛之道得行也】

【傳三之二十六凡六十二字識音志又如字往行下孟切】

山下有雷【此釋震下艮上也山內爲陽气所包故多雷每遇天陰雨時山下懸崖絕深之處陽气轟隠而出俗謂之雷是爲山下有雷也】頤【此重卦之名山下嵓洞天陰雨之時雷聲殷殷在其中山側有穴如人頤口象而雷自中出騰騰以上於天是山下有口如人之頤爲雷所出入之處故卦名爲頤】君子以愼言語節飲食【人之言語自口出飲食自口入觀象於頤而愼節之者朱子曰諺云禍從口出病從口入項氏曰愼言語象雷之藏聲節飲食象山之生物澄謂卦體中虛像口而義則爲養雷者气也震在內而口向外故愼其自內出外之言語以養气山者形也艮在外而口向內故節其自外入內之飲食以養形】觀我朶頤亦不足貴也【程子曰自我爲可賤也項氏曰亦不足貴者示其本貴也】六二徵凶行失類也【類謂初九同體比近乃其類也近捨初九而行求上九則失其類矣所求者非其類所以凶也】十年勿用道大悖也【大謂上九之陽六三小人不足以當君子之養與上九養賢之道相悖戾也】顚頤之吉上施光也【程子曰顚倒求養而吉者蓋得剛陽之應以濟其事致已居上之徳施光被於天下吉孰大焉】居貞之吉順以從上也【六五之但能居貞而吉者蓋柔順以從上九而求養者爾非陽剛之才能自養且養人者也故不可以動而有爲】由頤厲吉大有慶也【陽剛之大能養已以養天下已與人俱有福慶也】

【傳三之二十七凡六十四字施申志切注殷倚謹切捨音捨】

澤滅木【此釋巽下兌上也木生在澤木髙澤卑澤水漲溢浸過木杪滅沒其木則澤髙出於木上而木低入於澤下矣】大過【此重卦之名澤之水滅沒其木是水之大過於常時也故卦名大過】君子以獨立不懼遁世無悶【君子大過人之事其獨立不移也如木在水中挺特而不傾歌其遁世不見也如水過木杪淹沒而不呈露不懼於內而無悶乎外猶木不動搖而任水之淹浸也蔡氏曰獨立不懼巽木象遁世無悶兌說象】借用白茅柔在下也【柔而又在下故畏謹過甚】老夫女妻過以相與也【相與相應也二五皆陽本不相應因二變柔遂相應而爲夫妻其相與之情過於常也】棟橈之凶不可以有輔也【車輻之弱則縛木於兩旁以爲輔九三之有九二如車輻之有輔也可以培補橈處而三不受益輔九所施故云不可以有輔】棟隆之吉不橈乎下也【下謂初也不橈乎下謂不因下之弱而至於橈也蓋九三之橈以在上正應之弱九四之不橈以在下正應之弱然三不得二之輔則遂以上之弱而橈四能得五之輔則不以上之弱而橈也象傳於三不言橈乎上於四不言有五之輔互相備也】枯楊生華何可久也老婦士夫亦可醜也【程子曰枯楊而生華安能久乎老婦而得士夫亦爲可醜也】過涉之凶不可咎也【與初皆爲卑下以事陽者上六不幸而遇凶其無咎則與初一也】

【傳三之二十八凡六十八字注下見賢徧切】

水洊至【此釋坎下坎上也洊再也洊至者一水至又一水至也】習坎【此仍羲皇八卦之名而爲重卦之坎上加習字以別於八卦之坎舉此一卦爲例而離震艮巽兌五卦不復加者可類推也】君子以常徳行習教事【始終如一之謂常一再不已之謂習常習以象二坎之重徳行者徳之行教事者教之事徳行者一君之所進修九二如此九五又如此常其徳行也教事者二民之所視效初三如此四上又如此習其教事也】習坎入坎失道凶也【程子曰柔弱無愋而處不得當由習坎而更入坎窞失道也】求小得未出中也【一陽未能出於中而脫險陷變爲小陰則成坤順故得所求】來之坎坎終無功也【用事則終必無功故勿宜用】樽酒簋貳剛柔際也【五剛四柔相交際而結好也】坎不盈中未大也【二五皆取剛變爲柔之義蓋剛中而不能出險亦與柔陰同也九二之經曰求小得謂其求得而不免爲陰柔之小也九五之傳曰中未大謂其居中而未能爲陽剛之大也】上六失道凶三嵗也【失道謂民而敢乘君也傳三之二十九凡六十字樽酒簋下舊本有貳字案陸氏釋文無之今世所行張�陸希聲皆同】

明兩作【此釋離下離上也明謂大明日也作猶起也兩作者一明起又一明起也古人言十日並出自甲至癸爲十日甲之旦一日出乙之旦又一日出爲並出此言明兩作猶彼言日並出也】離【此仍羲皇八卦之名而爲重卦之名】大人以繼明照於四方【大人者有大徳居大位之人繼者先後相續象二離之重明指中虛之二畫而言六二之明於下地六五之明又上於天二明相繼也四方者指四陽畫而言初爲東三爲南四爲西上爲北項氏曰繼明如言聖繼聖程子曰凡以明相繼皆繼明也舉其大者故以世襲繼照言之】履錯之敬以辟咎也【項氏曰邪正錯然並陳於前欲其敬者未論求福且欲辟咎也】黃離元吉得中道也【程子曰無吉者以得中道也不云正者離以中爲重所以成文明由中也正在其中矣】日昃之離何可久也【程子曰日旣傾昃明能久乎明者知其然故求人以繼其事退處以休其身安常處順何足以爲凶也】突如其來如無所容也【亂臣賊子人人得而誅之無所容於天地之間必無幸也】六五之吉離王公也【繼明而照四方上則麗於一王之位下則麗於羣公之固】王用出徵以正邦也【邦謂侯國徵者所以正不臣順之邦也】

【傳三之三十凡六十二字辟皮二切】

易纂言卷五

欽定四庫全書

易纂言卷六

元吳澄撰

象下傳

山上有澤【此釋艮下兌上也山頂之上而有容水之澤也】咸【此重卦之名澤在上而水下潤於山山在下而气上蒸於澤此二气之交感也故卦名爲咸】君子以虛受人【澤虛容水於上以虛而能受在下山气之蒸山虛含气於下以虛而能受在上澤水之潤故君子象之而以虛心受人之諫敎也上六之耦澤之虛也四五之實所受山气之蒸也初二之耦山之虛也九三之實所受澤水之閏也】咸其拇志在外也【外謂四四之志不在初而初之志則在四初善矣】𨿽凶居吉順不害也【順謂順理靜守以俟正應爲順理】咸其股亦不處也志在隨人所執下也【隨人謂隨已之人範氏大性曰處止也艮之徳止而今不能然二欲從三三亦志於得二三居二之上故云所執下也艮體在他卦近爻亦不相取而此不然者居感之時故也】貞吉悔亡未感害也憧憧往來未光大也【凡相感以情者利相感以僞者害四感初正應是相感以情而未感於害者也若變其剛憧憧然與五相感則非公正無私之感未可以爲充實有光輝之大也】咸其晦志末也【李氏鼎祚曰末猶上也志末者謂五志感於上也】咸其輔頰舌滕口說也【滕騰通滕猶播也國風曰士也罔極二三其徳離騷曰初旣與子成言兮後悔適而有他所滕之口說蓋如此也】

【傳四之一凡七十一字】

雷風【此釋巽下震上也】恆【此重卦之名雷發聲於卯中收聲於酉中一年之間惟半年有雷風則盛治之世五日一風或風多之時恆風者有矣雷不恆有而風恆有雷不兼風不能恆也雷而以風濟之則恆矣故卦名爲恆】君子以立不易方【雷之起每嵗各有方風之起八節各有方周則復始常然而不易故君子之自立而不易其方者象之曰雷風所起之方雷則毎歳不同風則每節不同非一方矣豈所謂不易者哉君子所立之方如此其可乎曰正如此也項氏曰立不易方方之所在則立焉非一方也程子亦曰恆非一定之謂一定則不能恆矣惟隨時乃常道也澄謂立不易象二五之居中方象初三四上之分布於內外】浚恆之凶始求深也【始謂卦之初畫猶婦歸夫象之始也始歸而卽求深入不出以相夫而克家者】九二悔亡能久中也【有悔而悔亡者以能常久於中而不過剛也】不恆其徳無所容也【不得以恆久其飲食之徳者以悍戾被出而無所容其身也】久非其位安得禽也【非其位謂居柔丈夫以剛爲有才居柔則是無才也安能得禽哉】婦人貞吉從一而終也夫子制義從婦凶也【以柔中順從一夫終身主饋者此婦人正主事之吉也爲夫子則當以剛裁制事理之宜不主故常乃爲男子之正主事若亦如婦人之從一而終則凶矣】振恆在上大無功也【陰柔而振奮於上𨿽變爲陽剛之大而亦無能彊之功也】

【傳四之二凡六十字注相悉亮切】

天下有山【此釋艮下乾上也】遁【此重卦之名山髙有侵天之勢天行不息有似逃避而去之故卦名爲遁】君子以逺小人不惡而嚴【天行在上非有意於逺山而山止於下自不能近此逺小人不惡而嚴之象艮二陰之浸長小人也幹三陽上進而逺去逺之也幹三陽之剛健嚴也下與艮之一陽合而爲同類不惡也項氏曰艮爲少男故小幹爲君父故嚴】遁尾之厲不往何災也【以初長之陰往應上盛之陽豈能久應知其危厲止而不往則何有於災也】執用黃牛固志也【堅固其志使之畱止而不肯進也】系遁之厲有疾憊也畜臣妾吉不可大事也【系於陰而不能去猶不去其疾而至於憊所以爲厲系戀陰柔所以爲疾畜臣妄之私恩不可爲之大事也】君子好遁小人否也【君子𨿽與之和好而亦遁所以吉小人則不能然所以否】嘉遁貞吉以正志也【以正主事爲志而無私情也】肥遁無不利無所疑也【疑謂滯儗於陰而爲所惑也】

【傳四之三凡七十三字逺於願切憊步拜切】

雷在天上【此釋乾下震上也天無上下以人所不覩處爲上雷聲在天之上極其髙也】大壯【此重卦之名雷聲卑下者陽气猶弱也雷聲髙亢者陽气盛壯也故卦名大壯】君子以非禮弗履【君子之非禮弗履惟剛健以動者能之禮者天之理而其用卑下幹在下之象也履者足之所踐如雷行所過震在上之象也】壯於趾其孚窮也【窮謂徵凶也以初之恃其壯而猛於進𨿽有九四之孚牽引於前徵行則必窮而凶也蓋曰𨿽其有孚亦必困窮】九二貞吉以中也【中則無過不恃其壯而猛進也】小人用壯君子罔也【三之用壯非能如君子之罔也兩開其端一則以戒一則以教也】藩決不羸尙往也【尙上也前行無所礙故得上進而往也】喪羊於易位不當也【六居五爲位不當變爲剛則位當矣故喪羊而無悔也】不能退不能遂不詳也艱則吉咎不長也【不詳謂不詳審藩籬之礙其前而乃很進也知其艱難不可以進則吉矣是其殃咎不至於長也】

【傳四之四凡六十五字注很休懇切】

明出地上【此釋坤下離上也日西入於地下則暮日東出於地上則旦】晉【此重卦之名日出地上進進而上故卦名爲晉】君子以自昭明徳【明徳者離日之象自昭者出地上之象】晉如摧如獨行正也裕無咎未受命也【獨行謂四不援而進之也正釋貞也裕者不急於求四之孚故未進而受命於四也】受玆介福以中正也【以六二中正故能順事六五而受其福也】眾允之志上行也【眾志同進故三與二陰進而上行也】鼫鼠貞厲位不當也【以居柔故如鼠之伏於晝也】失得勿卹往有慶也【有慶謂陰陽相遇合】維用伐邑道未光也【道未光釋貞吝】

【傳四之五凡六十六字】

明入地中【此釋離下坤上也】明夷【此重卦之名日入地下而暗若明之遭傷然故卦名明夷】君子以涖眾用晦而明【項氏曰明出地上君子以之自治明入地中君子以之治人明而遭傷本非善事君子觀之皆爲有用用之以居人上聰明睿知守之以愚使小人有所容君子得以自盡豈非君子之善道哉蔡氏曰涖離象眾坤象用晦坤象明離象澄謂涖眾者以離照坤也用晦而明者以坤養離也】君子於行義不食也【明傷之時君子在路𨿽有可食然以義不當食而不食之也】六二之吉順以則也【六二以柔居中爲順而有則故能得彊壯之馬以拯己之傷而有吉也】南狩之志乃大得也【以陽明獵陰暗而有所得也】入於左腹獲心意也【五入於四之腹者四能得五之心意也】箕子之貞明不可息也【明𨿽遭傷而其明不以傷而遂息故亦利於正主事也】初登於天照四國也後入於地失則也【下之明登用於上則可以照四國不用而使之入於地故在上者失其所法則也

傳四之六凡七十一字注睿知音智】

風自火出【此釋離下巽上也邵子謂火爲風蓋風者火气之所化火能生風風自火而出也火盛則其气上衝其猛急飄者卽風也】家人【此重卦之名屋下有火炊爨則屋上有風自突而出凡有外風自內火而出者是其家有人居之也故卦名家人】君子以言有物而行有恆【人之家必竈有火而後突有風君子以家之本在身修身者必言有物而後行有恆言有物者言皆有實而顧其行也言有實則行自有恆而顧其言矣洪範五事一曰言屬火言有物如火之麗於物而傳故言之有物象火身所行之行如行地之風雷得風而其卦爲恆故行之有常象風】閒有家志未變也【程子曰閒之於志意未變動之前也志變而後治則所傷多矣】六二之吉順以巽也【六二自上來得坤順之中盡上九自二往成上卦之巽體能柔順而卑巽者也】家人嗃嗃未失也婦子嘻嘻失家節也【嗃嗃而攺悔則於治家之道未爲失否則傷思而失治家之節矣嗃嗃下不舉悔字而有其意象舉爻辭之例如此者多矣】富家大吉順在位也【順謂得坤順下畫在位謂以柔居柔得其正位故能作配正家而致王之吉也】王假有家交相愛也【程子曰夫愛其內助婦愛其刑家交相愛也】威如之吉反身之謂也【言反求諸身自治嚴肅故下皆畏之非以威刑爲威也】

【傳四之七凡七十一字行下孟切注其行行自之行故行並同】

上火下澤【此釋兌下離上也】睽【此重卦之名火气炎上澤水潤下兩相睽異故卦名爲睽】君子以同而異【項氏曰睽非善事然有當睽者同而異是也二女同居同也其志不同行異也此人道之當然其在君子則周而不比和而不同羣而不黨皆同而異也同人於異之中見其同睽於同之中見其異同兌說之象也異離明之象也】見惡人以辟咎也【項氏曰初以四爲惡人其見之也辟其爲咎爾非望其有所行也】遇主於巷未失道也【里巷之相遇𨿽非其所然所遇者正應未爲失道也】見輿曳位不當也無初有終遇剛也【三陽位六以柔居之才弱不能進故與曳剛謂上九也】交孚無咎志行也【敵應本不相與交旣孚而初之志得行於四所以無咎也】厥宗噬膚往有慶也【二剛噬五之柔則陰陽相合而有慶矣】遇雨之吉羣疑亡也【六三者上九之正應也因九四之梗於前故上九之見六三疑其如負塗之豕疑其如載鬼之車又疑其遭張弧之射其疑不一故曰羣疑心疑則情不親矣故𨿽防媾也而速逺之反若宼然及九四之先張後說柔弱之三與彊梗之四旣和則上九之羣疑俱亡而正應相求六三上九之睽合矣】

【傳四之八凡六十三字辟皮二切】

山上有水【此釋艮下坎上也山上有澤者山上有水渟之澤也山上有水者山上有川流之水也】蹇【此重卦之名山之峻已不可躋攀至山之上而水之險又不可超越則不可行而進也故卦名爲蹇】君子以反身修徳【行有不得者皆反求諸已前遇險而外不可行惟當靜止於內反求諸身以自修其徳也反身自艮取象陽止於外而回顧其內象反身修徳自坎取象陽在於中而坎水常流象中心修爲之不息】往蹇來譽宜待也【宜止於初而待不宜往也】王臣蹇蹇終無尢也【安於義命終無所怨尢於人也】往蹇來反內喜之也【內謂六二九三反於下以親六二而六二亦喜之也】往蹇來連當位實也【六四𨿽當位然柔而虛九三之當位則剛而實下連九三是得當位而實者爲己之援也】大蹇朋來以中節也【中節者謂九五居中之節九五往外而居外卦之中故九三得以來內而居內卦之上九三之所以能來內者其由蓋以九五之得中也】往蹇來碩志在內也利見大人以從貴也【內謂六四貴謂九五傳四之九凡五十九字案鄭本宜待下有時字蓋以叶韻故然離騷徑待與爲期葉則不添時字亦叶韻】

雷雨作【此釋坎下震上也】解【此重卦之名雷動乎上雨降乎下則鬱結之气解矣故卦名爲解】君子以赦過宥罪【雷雨作而解散鬱結之气則物被髮生之仁君子以之解散囚系之人則人蒙寛大之恩過者震動之愆赦則縱之使去象雷之怱有遂無罪者坎險之惡宥則減之使輕象雨之潤漸而不驟】剛柔之際義無咎也【以柔承剛與之交際而順從之合時之冝矣故曰義】九二貞吉得中道也【不過剛而陰之難解得中道者能之】負且乘亦可醜也自我致冦又誰咎也【負擔小人而乘君子之器非能爲君子之害也彼自可醜爾爲九四之民所宼奪者彼所自取非人之咎也】解而拇未當位也【九四以剛居柔未當其位是未能純乎君而得中則能獲三而解其難脫然無所累也】君子有解小人退也【近比之初三旣有解則正應之五自退聰而三陰之難俱解也】公用射隼以解悖也【陰不順陽悖也初三五之三陰九二解之於前旣順乎陽矣惟上六一陰悖而未順也至於終爲九四所射而後得以解其悖也】

【傳四之十凡六十五字自我致宼舊本冦作戎晁氏曰其失自虞始虞前皆依爻辭作宼解悖佳買切注難奴旦切未當當位並去聲比皮二切】

山下有澤【此釋兌下艮上也山之下有澤非山之邊側有澤也澤者瀦水之委非通流之川亦非有源之泉所瀦者死水而已】損【此重卦之名山下之澤潤上行而水漸減故卦名爲損】君子以懲忿窒欲【懲平之也窒塞之也忿气之起如山之髙欲心之畱如澤之深朱子曰觀山之象以懲忿觀澤之象以窒欲項氏曰少男多忿少女多欲人之所當損者惟忿與欲九思之終曰忿思難見得思義】已事遄往尙合志也【尙上通上謂六四也往益六四與之合志也】九二利貞中以爲志也【以其中爲志而益六五利在自守不宜行往也】一人行三則疑也【疑謂不專一無所適從也繋辭傳所謂致一是也】損其疾亦可喜也【有喜者初可喜者四故言亦】六五元吉自上祐也【龜弗克違者上九祐之也】弗損益之大得志也【大謂陽上九不損下而能益上所謂得志也】

【傳四之十一凡五十九字注委役僞切】

風雷【此釋震下巽上也】益【此重卦之名風雷皆气也然風之聲因物而後盛雷則其聲自盛奮迅之威甚於風風得雷則增助其勢故卦名爲益】君子以見善則遷有過則攺【人之益莫大於遷善攺過遷善巽象巽在外於人之善見則遷之自外而益也攺過震象震在內於己之過有則攺之自內而益也遷如風之行攺如雷之撃朱子曰遷善當如風之速攺過當如雷之猛】元吉無咎下不厚事也【厚猶言重大也事作爲之事也厚事卽爻辭所謂大作也初九所以元吉無咎者蓋下民小弱之力不能厚有所事大作爲以益之必陽剛之才自上而來益下者也】或益之自外來也【外謂九五】益用凶事固有之也【固猶故也凶事急遽不暇於求人上九不能下益六三所謂益之乃六三舊時已所自有之者而非上九益之也】告公從以益志也【告者告之以求益之志而初九從之也】有孚惠心勿問之矣惠我徳大得志也【在下者受益而惠其心不待問筮而吉可知大謂初九之陽初九益之主徳被於人人懷其恩得遂以己益人之志也益之初九卽損之上九皆一卦之主爻故象傳皆言其大得志】莫益之偏辭也或擊之自外來也【偏者徇己而不益人之謂大學傳云辟則爲天下僇辟卽偏也六二之自外來謂九五自外而來內以益六二也此爻之自外來謂上九自外而來內以擊六三也夫子之傳如此其明舊注猶且誤以或擊之爲擊上九而不知其爲擊六三也】

【傳四之十二凡七十三字注辟匹亦切】

澤上於天【此釋乾下兌上也凡海岸之上皆天也海水湧起髙數十丈是爲澤上於天】夬【隄壊而河水泛溢謂之河決海水湧起而髙出虛空謂之海決故澤上於天之卦名爲夬】君子以施祿及下居徳則忌【海決者災異非美事也君子觀其象旣革其不美以爲美又因其不美以爲戒海水上湧則注漑於下故象之而施祿以及下人海水盈溢則湧出於上故象之而居徳則忌滿盛或以祿爲兌象徳爲乾象然兌澤祿也乾天亦祿也是兌之二陽幹之三陽皆可象祿幹健徳也兌說亦徳也是幹之三陽兌之二陽皆可象徳施者自上而施以至於下故五而四四而三三而二二而初陽之祿施自五始而極於初蓋上之所施必使及於下而後止者欲其溥徧也居者在下而積以至於上故初而二二而三三而四四而五陽之徳積至五止而不極於上蓋下之所積不使至於上而過髙者忌其盈溢也項氏曰居訓積書之化居易之居業皆是漢人猶言居積】不勝而往咎也【陽盛之時陽居陽位故戒其輕往】有戎勿卹得中道也【得中則不恃剛而能惕能惕則有備故𨿽有戎而無憂也】君子夬夬終無咎也【君子之夬夬也不恃其剛𨿽和於柔而終能決去之故無咎與壯而有凶者異矣】其行次且位不當也聞言不信聰不明也【位不當謂以剛居柔故次且聰不明謂坎耳塞其內也故不聰於聽】中行無咎中未光也【夬之主爻比近所決之柔以其中而無不及故能引進羣剛同決一柔然僅免咎而已於剛中之道未爲光也】無號之凶終不可長也【言一柔在上終不可以長久必爲五陽所決去也】

【傳四之十三凡七十一字施申志切】

天下有風【此釋巽下乾上也天下有風猶天下雷行言普天之下覆燾所及無一處不有此風也】姤【此重卦之名天之下處處有風則無一物不與風遇故卦名爲姤】後以施命誥四方【風徧及乎普天之下猶君人命令徧及乎四方也命者巽之命施者幹之所施誥者以干九五所施巽九二之命由中而達於四方也四方者下體之初三上體之四上也】系於金柅柔道牽也【程子曰牽者引而進也陰始生而漸進柔道方牽也系於金柅所以止其進也】包有魚義不及賓也【二之剛中旣包有初之魚其義不能以及於九四矣】其行次且行未牽也【行未牽謂使九四之行未能下就初六而與之相牽聨也】無魚之凶逺民也【九四陽君也初六陰民也初不應四是君不能有其民而逺其民也】九五含章中正也有隕自天志不舎命也【志者下之志命者天之命捨猶違也志壹動气能致天命不違已也謂下之三陽一陰能致九五之下臨而與之遇也下有志於遇五故能致天命之不違已志志不舎命辭意與逺民相似民之逺君由君使其民之逺也故不曰民逺而曰逺民天命之不違人由人能使天命之不違也故不曰命不捨而曰不捨命也】姤其角上窮吝也【處上而窮極其吝者時位則然非已之咎】

【傳四之十四凡六十六字逺於願切捨音捨注覆孚豆切燾同冒切】

澤上於地【此釋坤下兌上也澤上於地謂澤中之水溢出岸旁地上也】萃【此重卦之名西海北海之濱澤上有地者爲臨東海南海之濱澤上於地者爲萃蓋東南地勢卑下澤水溢出海岸淹浸平地萬有餘裏眾流之歸悉聚於此故卦名爲萃】君子以除戎器戒不虞【除猶治也又與儲通蓄聚也戒猶備也虞度也不虞謂不虞度而至之事也眾聚之事有備則無患故除治兵戎之器以戒備不虞之事也兌西方金三四五互巽巽木外有兌金戎器之象坤平地無險阻可恃不虞之象坤能儲蓄兌能戒備】乃亂乃萃其志亂也【謂其志之擾亂也】引吉無咎中未變也【引之至久者固守其中而未變也】往無咎上巽也【上從九四以一陰入於二陽之下三四五互成巽體故曰上巽也】大吉無咎位不當也【𨿽是剛畫以其居柔則未可謂之大也】萃有位志未光也【𨿽有陽位而未能得二之孚故其志未能光顯也】賫咨涕洟未安上也【未能安於眾人羣聚之上也】

【傳四之十五凡五十九字注度待洛切】

地中生木【此釋巽下坤上也地中生木謂木根生於地中而未出土者也】升【此重卦之名木根旣生於地中漸而升以出土故卦名爲升】君子以順徳積小以成髙大【項氏曰順徳坤也積小以髙大巽也澄謂初六之柔小也積謂自下畫而始九二九三之剛大也自下升至於上髙也成謂至上畫而終九三巽體之上畫也巽爲髙】允升大吉上合志也【上謂九三三之志欲升初與之合志故與之易位而三得以遂其志也】九二之孚有喜也【有喜謂利且無咎也】升虛邑無所疑也【無所疑謂如入無人之境無所疑惑顧慮也】王用亨於岐山順事也【六四坤之初畫爲順九三近比六四能得坤之順徳以事陰神也】貞吉升階大得志也【大指九二剛畫而言應五而上升得志也】防升在上消不富也【消不富謂柔畫剛爲息柔爲消剛實爲富柔虛爲不富所謂冥升以柔畫之消而不富者在上也若剛畫息而富者升於上則爲照升而非防升矣】

【傳四之十六凡六十三字以成髙大舊本無成字陸徳明王昭素皆云一有成字今從之】

澤無水【此釋坎下兌上也水在澤之下是水漏於下而澤無水也】困【此重卦之名水下漏而澤上枯乏悴之象故卦名爲困】君子以致命遂志【君子處困窮之時凡事委之天命而必遂已志苟不知命貪生趨利而攺其志則何以爲君子哉命自外至故致命以外兌取象志由內守故遂志以內坎取象兌一陰乘二陽之上而得正命之出於天而正者也柔說於外有能委順之意坎一陽陷二陰之間而得中志之厄於時而不屈者也剛實於內有能直遂之意】入於幽谷幽不明也【謂墮落在幽暗不明之地也】困於酒食中有慶也【以其得中故有福慶也】據於蒺藜乘剛也入於其宮不見其妻不祥也【剛謂坎之中畫不祥者死將至也】來徐徐志在下也𨿽不當位有與也【下謂初志在於拯初也不當位謂居柔故其行徐有與謂與初爲正應行𨿽徐終必能就初而拯其困也】臲卼志未得也乃徐有說以中直也利用祭祀受福也【志未得謂居髙不安中直卽中正攺正爲直以叶韻受福謂其中實也】困於葛藟未當也動悔有悔吉行也【未當者所處未得其當也吉行者能行而去之則吉也】

【傳四之十七凡九十四字注說音曰】

木上有水【此釋巽下坎上也程子曰木承水而上之乃器汲水而出之象澄案彖傳言巽乎水而上水此象傳言木上有水合彖傳象傳之義其爲木器入水而承水以上無疑說者乃因彖爻有羸瓶甕敝之辭則謂古人蓋以陶器汲而不以木器汲於是以木爲轆轤桔橰井幹之屬然三物非入水者亦不可謂三物之上有水與彖象傳意不協夫陶器木器皆可汲也何以知古人必用陶器而不以木器乎】井【此重卦之名丁氏易東曰以木爲器汲水而上井之用也澄謂卦名爲井以此或云木杪抽水以上有井中汲水而上之象其說𨿽巧而不若舊說之安】君子以勞民勸相【井之養人所及者眾君子觀其象教民以相養之道勞者閔其勞而休息之也勸勤勉之意相助力也勸相者使之各勤勉以相助也商法八家同井共耕公田而已周則私田亦令通力合作出入相友守望相助疾病相扶持此皆勸相之法各相助力則民有休息之時勸相者所以勞其力也勞民取坎象水者萬物所歸故說卦傳曰勞乎坎勸相取巽象木本根生枝葉枝葉芘本根勸相之義坎之二柔民也中一剛動者而休息於二柔之間勞之意巽外二剛力有餘能相助人內一柔力不足而能卑巽以下二剛使之肯來助己勸之意也】井泥不食下也舊井無禽時捨也【下謂在六畫之下井之上出者爲可食之水其在下者爲不可食之泥也捨不用也時所不用非但人不食禽鳥亦不食也】井谷射鮒無與也【與謂應無應在上故無提挈之以出者】井渫不食行惻也求王明受福也【行惻者欲其得行故爲之惻然也王之明者則必見用而受福自渫於己卽所以求之之道所謂夫子之求之異乎人之求之也】井甃無咎修井也【修謂甃砌完整也】寒泉之食中正也【九五之冽寒而可食者以其中正也】元吉在上大成也【大指九三之剛而言上六能汲之至上故其陽剛濟物之功得以成也傳四之十八凡六十六字勞林到切相息亮切捨音捨注其勞相養相助相友相扶如字爲之云僞切】

澤中有火【此釋離下兌上也海爲大澤萬水所歸海之尾閭名曰焦釜之谷水至其處如沃焦釜有火在下消幹其水是爲澤中有火】革【此重卦之名水能滅火而水反爲火所消以至多之水悉化而無有皆攺變其常也故卦名爲革】君子以治歷明時【此變革之至大者也歷謂日月五緯之躔次時謂春夏秋冬之代序推日月而後可定四時故治歷所以明時也治歷取兌象明時取離象治猶治水之治俾軌道秩然而理如澤之眾流有歸明如火明之明俾气粲然而見如火之纖微畢照兌爲巫史司曆必有其官也離爲日定時皆起於日也】鞏用黃牛不可以有爲也【時在初位在下上無應援不可以有爲但當固守不動也】已日革之行有嘉也【行釋徵有嘉釋吉無咎】革言三就又何之矣【之往也卽徵之義九三不當往求上六之應惟當待上六來就己也又何之謂又何待於往也】攺命之吉信志也【攺命而吉者二孚於四是二能信四之志也】大人虎變其文炳也【炳者如火日之光明也】君子豹變其文蔚也小人革面順以從君也【九五應離中畫離爲火爲日故其文炳然如火日之光明上六應互巽中畫巽爲木故其文但蔚然如艸木之荗盛不能如九五之炳然也小人則變爲柔順以順從於君又不能如變爲剛之君子矣】

【傳四之十九凡七十字注消幹音於】

木上有火【此釋巽下離上也以木入火則火然木而起髙焰是爲木上有火】鼎【此重卦之名鼎烹飪之器以木入火而成烹飪之用故卦名爲鼎項氏曰鼎之木上有火猶井之木上有水非井鼎之本形也水至木杪爲滋液象水泉之上出火至木杪爲華實像鼎气之上蒸澄謂以木之滋液爲水猶爲可通以木之華實爲火則迂僻甚矣】君子以正位凝命【正位者敬也凝命者信也容貌不敬則民慢政令不信則民疑正位取離象離爲南面之位舜之恭已正南面是也凝命取巽象巽爲命令凝者凝結而不可解謂命令之已出者不可輒攺當堅如金石信如四時也二者象鼎之重固而不可遷也】鼎顚趾未悖也利出否以從貴也【足反居上爲悖逆以其出否故爲未悖貴謂四妾賤而上從其子之貴則非僭猶趾顚而傾出其中之否則非悖也】鼎有實愼所之也我仇有疾終無尢也【鼎之有實如人之有道徳者也愼其所往豈肯自輕而往求於上哉九二𨿽不卽六五而六五終無所尢於九二之不我卽也】鼎耳革失其義也【鼎耳在五卦之主也而變革居三失其宜矣非攺悔何能終吉乎】覆公餗信如何也【信實也言鼎中之實竟如何也】鼎黃耳中以爲實也【黃耳中虛故能受以爲實也】玉在上剛柔節也【不太剛不太柔而適其宜爲節】

【傳四之二十凡七十字】

洊雷【此釋震下震上也一雷之後又一雷洊雷也】震【此仍羲皇八卦之名爲重卦之名】君子以恐懼修省【懼甚於恐修省修而又省也君子初聞雷聲旣恐而自修矣再聞雷聲愈懼而加省焉蓋慮所修之有未至取重震之象也】震來虩虩恐致福也笑言啞啞後有則也【恐謂虩虩致福謂致笑言啞啞之福有則謂不以恐懼而失其常度也】震來厲乘剛也【柔乘初剛迫近雷威故危】震蘇蘇位不當也【所居之位不當故宜行而去之】震遂泥未光也【震雷開而爲電則有光遂陷於泥則未能有離電之光也故曰未光】震往來厲危行也其事在中大無喪也【上行下行皆危故曰危行有事者在固守其中柔中居剛爲大中故能有守而億無所喪也與六二之柔中居柔小而非大者不同矣】震索索中未得也𨿽凶無咎畏鄰戒也【中未得謂九四雷震之聲遂泥而不得上達但能驚懼在下之六三而已𨿽六五上卦之中與之比近且未得至況上六去九四益逺矣故其聲索索而盡也戒如予有戒心之戒月令有不戒其容止之戒同畏鄰戒謂因鄰之戒而知畏也】

【傳四之二十一凡七十五字洊在薦切】

兼山【此釋艮下艮上也一山之外又一山兼山也】艮【此仍羲皇八卦之名而爲重卦之名】君子以思不出其位【項氏曰兩雷兩風兩水兩火兩澤皆有相往來之理獨兩山並立各止其所不相往來人之至難止者心能使心之所思各止其位不貳不雜則可以言止矣位字又見艮上艮下之象澄謂思不出其位者在下則思止於下在上則思止於上取重艮之象也】艮其趾未失正也【能止於下則位𨿽不當猶未至於失其正也不止而行則失正矣】不拯其隨未退聴也【二爲三之隨則當卑退而聽從於三今乃不然三所以不拯其隨者以六二自止其止未嘗退聽於三而爲之隨故也】艮其限危燻心也【五非比非應而亦燻及之則其危甚矣】艮其身止諸躬也【諸之於也躬謂腰膂間人鞠躬之處所謂止其身者止之於此處也】艮其輔以正中也【中謂心也正口之輔者以此中心也正中蓋如文言傳龍徳而正中舊本作中正朱子曰正字羨文項氏曰姚小彭氏云當作以正中於韻爲協今從之】惇艮之吉以厚終也【以惇厚而居卦之終也】

【傳四之二十二凡五十五字以正中舊本作以中正也今倒其文者從項氏所引姚小彭氏之說】

山上有木【此釋艮下巽上也】漸【此重卦之名山上有木木長一尺則山亦髙一尺其進以漸不能遽也故卦名爲漸】君子以居賢徳善風俗【居猶居貨之居謂積於內也賢徳謂純美之徳善謂新美之使未善者善之風俗謂因風成俗進修己徳轉移民俗皆非一日所能必以漸而至也積徳取艮山之象化俗取巽風之象】小子之厲義無咎也【項氏曰小子居之危厲不安但於義無咎固大丈夫之所安也】飲食衎衎不素飽也【素猶空也與詩素餐之素同待可進而進非徒飽於飲食以自養而已】夫徵不復離羣醜也婦孕不育失其道也利用禦宼順相保也【羣醜謂初二艮之二民也詩曰從其羣醜九三往四則離其民矣四來居三則不得正位是失婦道矣順謂二柔初二二柔之順能止九三一剛之動是能禦止坎之宼也使三四不易位男女各安居而三四之有室有家得以相保如舊矣】或得其桷順以巽也【得坤下之順爲巽下之風風勢順矣而猶以卑巽自處未欲髙飛而上或欲擇桷而棲進之漸而不急也如此】終莫之勝吉得所願也【中正相應乃二五所願其合𨿽遲終得其所願也】其羽可用爲儀吉不可亂也【鴻飛之次序不可亂人以比兄弟之序其可爲儀者此也有釋儀爲執鴻羽以舞者非也此言飛鴻之羽豈謂死鴻之羽哉】

【傳四之二十三凡八十二字善風俗舊本無風字今依王肅本離羣力智切】

澤上有雷【此釋兌下震上也震雷象亦龍象神龍純陽之气所聚潛於澤爲無聲之雷神龍自澤起則陽气動而爲有聲之雷此澤上有雷也】歸妹【此重卦之名神龍飛去出澤上澤水從下起立髙湧如屋從其所至而止如歸妹之從夫而動以歸於夫家也故卦名歸妹】君子以永終知敝【神龍飛去則澤水湧起以從之龍旣止澤水亦落矣龍之飛去者必止是其終之時也水之湧起者必落是其敝之時也君子觀其象以物之有始必有終事之有新必有敝故必先有以永之而不使至於終先有以知之而不使至於敝也】歸妹以娣以恆也跛能履吉相承也【恆當也歸妹以其娣同歸者乃常事也六三之娣降爲須如跛者之能履其所以吉者往四而上承六五以同歸夫家也娣往承女君女君受其承故曰相承】利幽人之貞未變常也【幽貞自守待正配之歸不私比不正之須則未變易夫婦之常道也】歸妹以須未當也【娣降爲須𨿽歸於夫家九二守貞不私暱之以須之賤而不正未能與其君子相當也】愆期之志有待而行也【古有殺禮而多防者此則必待備禮而後行也】帝乙歸妹不如其娣之袂良也其位在中以貴行也【上兩句舉爻辭下兩句釋其義如需上六象傳例五之位在中中者徳之貴以中徳之貴而行歸於夫家不以外飾爲美也】上六無實承虛筐也【手奉虛筐而無幣以實之防禮不成故也】

【傳四之二十四凡八十字注殺禮所戒切】

雷電皆至【此釋離下震上也皆交也有雷又有電二者皆至也】丰【此重卦之名雷電同時而至威焰盛大故卦名爲丰】君子以折獄致刑【折謂剖斷決之於已也致謂行用加之於彼也離爲獄震爲刑折獄者其明如電之光致刑者其動如雷之威】𨿽旬無咎過旬災也【初與二遇於初僅可在一旬之內過旬則爲災矣遇者非正配合故也】有孚發若信以發志也【有陽明之人來孚信於已以開發其心志使之不昬暗也】丰其沛不可大事也折其右肱終不可用也【沛之蔽𨿽輕於蔀然蔽𨿽輕亦不可作大事矣五居尊位如日麗天而照臨天下此日不明如人之折其右肱終不復可用事矣】丰其蔀位不當也日中見斗幽不明也遇其夷主吉行也【丰蔀見斗之象六二爻辭已有象傳不於六二釋之而於九四釋之者蓋蔀象由九四而成四爲蔀故二見斗二爻之象同而所重在四也位不當者謂位柔而剛居之故奇畫連亙而似蔀若耦盡居此則位當而障蔽者開豁矣幽二也二在地爲幽四蔀蔽天故二幽暗而不見日之明吉行謂四若下行與二遇則吉也】六五之吉有慶也【但舉爻辭有慶二字而不復言譽者取韻協也】丰其屋天際翔也闚其戶闃其無人自藏也【六居上之位有小過飛鳥之象言上六之大其屋其髙如鳥之翔於天際也九三乃上六家內之人自外闚之而無人者三自藏而不見故也】

【傳四之二十五凡九十二字折之舌切注斷丁亂切直戀切】

山上有火【此釋艮下離上也宿止山上舉火炊爨故山上有火】旅【此重卦之名旅之字以外聚眾言羣眾相從宿止於外也故行軍謂之旅非一人客寓之謂舉火於內而人望見其突中之風則爲家居之人舉火於外而人望見其山上之光則爲旅次之人故山上有火之卦名爲旅】君子以明愼用刑而不畱獄【離明將以明刑也然不恃其明而愼用謂重之而不輕行刑也愼用刑者山止不動之象艮止將以止獄也然不泥於止而不畱獄謂出之而不畱在獄也不畱獄者火行不處之象𨿽不恃其明因愼用而刑不誤乃所以爲明也𨿽不泥於正因不畱而獄遂空乃所以爲正也推其極功則由愼用而至於刑措由不畱而至於圄空可也以旅卦之象而君子用之乃如此】旅瑣瑣志窮災也【柔而居下其志猥陋故曰窮】得童僕貞終無尢也【有童僕之貞者在旅終無得罪於人之事】旅焚其次亦以傷矣以旅與下其義喪也【以已通焚其次已可傷矣況又喪其童僕之貞者乎以旅之時而剛自五降三來與其下因上干中畫之剛來內與下而互艮中畫之柔往外居五此爲喪童僕之義】旅於處未得位也得其資斧心未快也【未得位言五依四以居而四未得正位也故𨿽得資斧而心未快】終以譽命上逮也【上謂六五在六二上上逮及也居上而能逮下故下卽六二而有譽有命也】以旅在上其義焚也喪牛於易終莫之聞也【以下之旅而其次在離火之上此爲遭焚之義終莫之聞謂終莫能知其牛之所在無處尋求而喪者不可復得也】

【傳四之二十六凡八十十六字注復得扶豆切】

隨風【此釋巽下巽上也一風先倡一風後和二風相隨從也】巽【此仍羲皇八卦之名而爲重卦之名】君子以申命行事【巽風象命令爲一事而出一命命旣出而又申命之則事之行不中止矣取重巽之象也】進退志疑也利武人之貞志治也【進退者志之疑能如武人之剛彊則志治矣】紛若之吉得中也【得中故不過柔而能如事神者之卑巽以待人也】頓巽之吝志窮也【窮謂坎水之盡處志至於窮極之地而後巽也】田獲三品有功也【有功謂益及上下也】九五之吉位正中也【位正中正而且中也】巽在牀下上窮也喪其資斧正乎凶也【六四之巽𨿽在牀下以順承於上而九剛在上當窮極之地故失下之心而不能有六四牀下之巽也正主事則凶故曰正乎凶也】

【傳四之二十七凡六十七字注和胡臥切爲一云僞切】

麗澤【此釋兌下兌上也一澤在內一澤在外二澤相附麗也】兌【此仍羲皇八卦之名而爲重卦之名】君子以朋友講習【二澤相滋潤之益如朋友共講習之益先己講而後又習焉取重兌之象也】和兌之吉行未疑也【蔡氏曰未牽於陰故未疑若四則有商兌之疑矣】孚兌之吉信志也【以誠信之吉待六三也】來兌之凶位不當也【不中正故諂媚以爲說也】無四之喜有慶也【慶卽喜也】孚於剝位正當也【位正當者中正也故𨿽剝陽之陰亦能以誠孚之聖人並包兼容化小人爲君子者一以誠心待之而已矣】上六引兌未光也【引長已終之說於說之道爲未光】

【傳四之二十八凡五十四字注說音曰】

風行水上【此釋坎下巽上也】渙【此重卦之名水凝爲冰風行水上則冰釋而渙散也故卦名爲渙】先王以享於帝立廟【天大無涯而神气無不在渙散也享於帝者合其散於一壇人死則魄降而魂气無不之渙散也立廟以祭者合其散於一室天之神升上如在天之風故享帝取上卦巽風之象二三四互震爲春時生萬物之帝則象祭者降在天之神於地上也人之魄降下如在地之水故立廟取下卦坎水之象三四五互艮爲廟則象祭者升在地之魄於廟中也】初六之吉順也【震馬坎馬共有三柔得坤順之馬而拯渙也】渙奔其機得願也【自四奔就坎輿中之機而卽所安是得其所願也】渙其躬志在外也【三之志在四之躬而今則渙矣】渙其羣元吉光大也【去柔羣而承剛君是其光輝之盛大也】王居無咎正位也【九居五者王居其正位而不去也】渙其血逺害也【謂逺去坎血之禍害也】

【傳四之二十九凡五十四字逺云願切】

澤上有水【此釋兌下坎上也】節【此重卦之名澤上有水水滿則澤不容水而溢出有限節也故卦名爲節】君子以制數度議徳行【制裁割也數度數之度蓋度起於數也議審訂也徳行徳之行蓋行本乎徳也數度節於外者也而取內卦兌澤象容受之淺深有則澤之數度也坎爲矯輮則有制之象焉以外坎制內兌之數度而節於外也徳行節於內者也而取外卦坎水象晝夜之流行不息水之徳行也兌爲口則有議之之象焉以內兌議外坎之徳行而節於內也】不出戶庭知通塞也【知九二塞其前而不可出也】不出門庭凶失時極也【當其可之謂時中九二不出以合於九五不得時宜甚矣初之知通塞知節者也二之失時極不知節者也】不節之嗟又誰咎也【不節而能嗟則知節矣又何咎乎項氏曰小象又誰咎也凡三同人初九爲褒辭解六三爲貶辭節之六三王弼從解沙隨程迥從同人澄謂程從同人者是蓋同人節是釋經文無咎又誰咎者言誰得而咎己解六三經文無咎字乃夫子自言其誰可以咎他人也誰字意同咎字一爲人咎己一爲己咎人】安節之亨承上道也【上謂五也】甘節之吉居位中也【五之甘而吉者以其居上卦三位之中也中則不過而至於苦】苦節貞凶其道窮也【同彖傳】

【傳四之三十凡六十三字行下孟切】

澤上有風【此釋兌下巽上也大澤之上常有風也】中孚【此重卦之名澤廣則風盛風施而澤受兩相感應故卦名中孚】君子以議獄緩死【蔡氏曰議獄兌象緩死巽象徐氏幾曰象言刑獄者五噬嗑賁丰旅中孚也離有獄象又取離明照知情實中孚六畫之離噬嗑丰兼取震賁旅兼取艮非震動無以威眾非艮止或輕於用刑胡氏一桂曰噬嗑丰有離之明震之威賁次噬嗑旅次丰離明不易震皆反爲艮蓋明貴無時不然威則有時當止中孚全體似離互體有震艮而又兌以議之巽以緩之聖人卽象垂教仁哉五卦中文王惟於噬嗑取象夫子卽噬嗑賁丰旅中孚以盡其義澄謂五獄皆離象離中虛外窒有似囹圄刑之用不用則自震艮而異震動也故其刑必用艮止也故其刑不用噬嗑丰有震二卦皆用刑者也然噬嗑之罪輕丰之罪重罪輕而人不在獄則薄罰其罪以正吾之法而已罪重而人在於獄則明定其罪而加之以刑也賁旅有艮二卦皆不用刑者也然賁之情重旅之情輕情重而未明則須待鞠問而未可出獄情輕而猶疑則𨿽未行罰而暫命出獄也蓋賁丰離獄在內者其獄有人噬嗑旅離獄在外者其獄無人也四獄三畫之離獄之小者中孚六畫之離獄之大者獄之小者可罰可刑而非殺也噬嗑旅可罰之獄噬嗑已罰旅未罰中孚死獄也死獄而互體有震又有艮則刑之用不用未決故議之議之則非必死亦非必不死緩之而已矣議獄緩死者必誠求之故見於中孚之象】初九虞吉志未變也【初上應九四其志未變而他從也】其子和之中心願也【五之孚二出於中心之所願自然之應非彊非僞項氏曰甚言其孚也否六四不戒以孚亦曰中心願也】或鼓或罷位不當也【位不當者陽位而柔居之柔則不實豈能得人之孚哉】馬匹亡絕類上也【上謂九五絕六三同類之陰而上孚於九五也】有孚攣如位正當也【位正而當故能得人之孚也】翰音登於天何可長也【何可長者項氏曰聲聞過情其涸可立而待】

【傳四之三十一凡六十一字注彊其兩切聞音問】

山上有雷【此釋艮下震上也】小過【此重卦之名山上之雷震於髙處然其髙不能及天上之雷但能小過於出地之雷與澤上之雷而已故卦名小過】君子以行過乎恭防過乎哀用過乎儉【獨立不懼遁世無悶乃大過於人之事恭哀儉三者𨿽過於人亦只小過於人之事也行過恭取內艮下二畫之象用過儉取外震上二畫之象震艮自坤變上下四柔畫皆坤也躬行內事也止於下而象坤之柔順者柔之過乎恭財用外物也動於上而象坤之吝嗇者用之過乎儉喪過哀取卦中二剛畫之象喪者人道之終始非彊力者弗能勝九三內卦之終九四外卦之始二剛彊力勝喪者也三在內爲情之哀四在外爲文之哀】飛鳥以凶不可如何也【遭時如此非人所能逃免也】不及其君臣不可過也【小過皆是陰過陽陽不敢過陰故上六過九三六五過九四九四𨿽處初六之上亦不敢過初六獨六二處九三之下而使九三過之小過之時陽得過陰者惟此而已蓋所以明君臣之分也九三君也六二臣也臣不可以過君故甘處其下而不及也】從或戕之凶如何也【如何者謂其凶不可測知也】弗過遇之位不當也往厲必戒終不可長也【陽居於四爲位不當終不可長者言不可久居上體之四宜退居下體之初而與初遇也】宻雲不雨已上也【已猶太也言陰太居上而不居下若陰下居三則坎體全而成雨矣】弗遇過之已亢也【言上六所居太髙亢而九三趨上以離其网也】

【傳四之三十二凡七十八字行下孟切注勝音升分扶問切】

水在火上【此釋離下坎上也】旣濟【此重卦之名水在火上兩相爲用故卦名旣濟】君子以思患而豫防之【時𨿽旣濟凡事當慮其後患而爲之先備有備則無患思者慮其後也豫者爲之於其先也患者謂如火之爲災防者謂如防之畜水項民曰人之用莫大於火而火常生患善濟火者莫如水思火之爲患而儲水以防使水常在火上其力足以勝之則其患亡矣是以君子修道立教設政舉事知末流之生患必皆有以防而濟之】曵其輪義無咎也【守正不急於濟也】七日得以中道也【程子曰喪茀七日當復得謂自守其中異時必行也】三年克之憊也【憊言用力之疲困以見克之之難而用兵非美事也】終日戒有所疑也【有所疑者於猶盛之時疑其必有敗壞也】東鄰殺牛不如西鄰之時也實受其福吉大來也【時謂祭𨿽薄而當其可得其宜吉卽福也大謂九五之陽來謂自外至內六二所受之吉福實自九五而來也】濡其首厲何可久也【何可久謂治安之久必至危亂也】

【傳四之三十三凡六十九字】

火在水上【此釋坎下離上也】未濟【此重卦之名火在水上不相爲用故卦名未濟】君子以愼辧物居方【火能辧羣物照於上則其辧愈明水必居下方流於下則其居不忒故辧物當如火之在上居方當如水之在下也同人辧物亦取離象項氏曰火在上爲辧物水在下爲居方必加愼字者以其未濟也在濟之時且當思患豫防況未濟乎水火交則有難未交則未有難然難將生矣辧之不早居之不得其所皆難之所由生也可不愼乎易終於未濟而始於屯其意深矣】濡其尾亦不知極也【項氏曰極終也六五不能終濟使下有濡尾非但初六之罪然初六柔暗在下亦非能知終者朱子曰極字未詳考上下韻亦不葉澄疑當作拯字或云極葉音競】九二貞吉中以行正也【守中故能行其正也】未濟徵凶位不當也【未濟諸爻位皆不當而象傳特於六三言之者陰柔居險極也】貞吉悔亡志行也【近柔中之君其志得行也】君子之光其暉吉也【項氏曰先儒謂暉爲揮散非也暉者光中之气管輅曰日中爲光朝日爲暉詩曰庭燎有暉周禮眂祲以十暈爲十暉澄案散暉及物爲光斂光在體爲暉故日中之日夜閒之燎其暉散則爲光朝日之日向晨之燎其光斂則爲暉暈者亦光斂於體內暉光相爲體用光及九二而暉在六五九二之光乃六五之吉也以其暉吉爲言九二者非】飲酒濡首亦不知節也【飲酒過多而不知節遂至被水濡其者也

傳四之三十四凡六十三字注難乃旦切輅音路】

易纂言卷六﹤經部﹐易類﹐易纂言﹥

欽定四庫全書

易纂言卷七

元吳澄撰

繋辭上傳【系者謂如綴繩於物辭者易書之言也文王所作之辭系於各卦之下者爲象周公所作之辭系於各畫之下者爲爻夫子述此篇以釋文王周公所繋彖辭爻辭之意故曰繋辭傳未子曰通論一經之凡例無經可附而自爲上下云】

天專地卑乾坤定矣卑髙以陳貴賤位矣動靜有常剛柔斷矣方以類聚物以羣分吉凶生矣在天成像在地成形變化見矣【此言聖人因天地自然之易而作易也天者陽气之輕淸尊者謂其昭著在上也地者陰質之重濁卑者謂其凝聚在下也乾坤以三畫之卦言幹純陽之卦坤純陰之卦定謂定其方位定幹於上以擬天之尊定坤於下以擬地之卑也蓋羲皇卦圖乾上坤下離左坎右震下之左兌上之左巽上之右艮下之右八卦但言乾坤六卦在其中矣卑髙以陳以天地間植物言藪澤墳衍原隰丘陵山嶽所生之艸木卑髙等第不一下土微艸之著地者最卑髙山喬木之參天者最髙陳猶列也貴賤以卦之上下六位言上爲貴下爲賤位猶置也卦之六位目下而上猶兩間眾植之陳列而有卑髙也動靜有常以天地之用言天運轉不已陽常動也地塡嶷不移陰常靜也剛柔以卦之奇耦二畫言剛謂奇畫柔謂耦畫防猶判也剛畫猶陽動之實而一柔畫猶陰靜之虛而二也方以類聚物以羣分以天地間動物言方謂東西南北物謂羽毛鱗介五方之人各以類聚諸族之物各以羣分吉凶以揲蓍求卦所值之占言生謂因此生出蓋卦之貴賤六位或比應相得而吉或比應不相得而凶猶人類物羣之聚分而有乖和也在天成像在地成形以天地之體言象謂日月星辰形謂水火土石成像於天者降而在地則象變而化爲形成形於地者升而在天則形變而化爲象變化以揲蓍求卦所變之畫言見謂因此顯見蓋卦之剛柔二畫或剛變而化柔或柔變而化剛猶在天之象或變而化形在地之形或變而化象也天地卑髙動靜類羣象形者天地自然之易乾坤貴賤剛柔吉凶變化者聖人所作之易也】是故剛柔相摩八卦相蕩鼓之以雷霆潤之以風雨日月運行一寒一暑乾道成男坤道成女【是故承上起下之辭承上文而言八卦章首但言乾坤蓋舉父母以包六子此先言六子而後總之以乾坤也摩與磨通猶兩石相磑切也蕩猶以器蕩於水上也畫卦之初以一剛一柔與第二畫之剛柔相摩而爲四象又以二剛二柔與第三畫之剛柔相摩而爲八卦八卦旣成則又各以八悔卦蕩於一貞卦之上而一卦爲八卦八卦爲六十四卦也震爲雷離爲電霆卽電也春秋谷梁傳曰震者何雷也電者何霆也巽爲風坎爲雨羲皇卦圖左起震而次以離鼓之以雷霆也又起巽而次以坎潤之以風雨也風不能潤風而雨故通言潤樂記潤作奮離爲日坎爲月艮山在西北嚴凝之方爲寒兌澤在東南溫熱之方爲暑左離次以兌者日之運行而爲暑也右坎次以艮者月之運行而爲寒也邵子曰日爲暑月爲寒書曰日月之行有冬有夏夏至之日道近極暑之侯也冬至之月道近極寒之也文王卦位幹在西北故幹爲寒羲皇卦位艮在西北故艮爲寒也幹成男者父道也坤成女者母道也左起震歷離歷兌而終於乾右起巽歷坎歷艮而終於坤故以乾道成男坤道成女二句總之於後也】幹知大始坤作成物幹以易知坤以簡能【上言八卦而總之以乾坤此又接成男成女二句而專言乾坤也乾男爲父者以其始物也始謂始其气也坤女爲母者以其成物也成謂成其質也知者主之而無心也作者爲之而有迹也幹始物不言物者與下句坤成物互相備也始之上加大字者贊幹之始物甚大非坤之成物所可同也易簡者以乾坤之理言始物者幹之所知然幹之性健其知也宰物而不勞心故易而不難成物者坤之所作然坤之性順其作也從陽而不造事故簡而不繋此乾坤皆指天地而易之乾坤二卦象之者也】易則易知簡則易從易知則有親易從則有功有親則可久有功則可大可久則賢人之徳可大則賢人之業【上言天地之易簡此言人之易簡立心如幹之易則其心明白而人易知行事如坤之簡則其事要約而人易從易知則與之同心者多故有親易從則與之共事者眾故有功有親則有人繼其心故自今而可至於永久有功則有人充拓其事故自小而可至於廣大徳者言其心之所得業者言其事之所就徳業至此可以爲賢人矣】易簡而天下之理得矣天下之理得而成位乎其中矣【上言賢人之易簡此又言聖人之易簡得謂不失也聖人如乾坤之易簡而於天下之理一無所遺謂其能盡性也聖人能盡其性則可以與天地參天位乎上地位乎下而聖人位乎其中與天地並而爲三故曰成位成者完全備具三者而無虧欠也傳五之一章凡百六十三字防東亂切見賢徧切蕩定黨切大始音泰易並以豉切注著直略切見謂顯見並賢徧切磑於對切加大者泰】

聖人設卦觀象系辭焉而明吉凶悔吝剛柔相推而生變化【此篇名系辭傳正以釋文王周公之系彖系爻也首章先言作易之本此章乃言系辭之防聖人謂文王周公設卦謂文王設立六十四卦也子云曰易始八卦而文王六十四蓋羲皇始有八卦之名至文王增益之而設立六十四卦之名也羲皇畫八卦因而重之則已有六十四卦之畫矣其時未有文字八卦之名止是因其三畫之形而生聲旣有文字之後乃以干兌離震巽坎艮坤爲卦名之字然惟坤字震字是正卦名其餘六卦之名皆是假借他字若六十四卦則未有名也但以三畫卦名分注於各卦六畫之下以相識別而已文王仍八卦舊名而設爲八純重卦之名又設立新名以名五十六卦而共爲六十四卦名也象謂卦名所肖似文王之名卦皆象各卦之二體而立名旣設卦名則觀其名之所肖似於卦名之下系彖辭其明而占之爲吉爲凶爲悔爲吝也周公又因文王之彖而系爻辭焉爻辭吉凶悔吝備彖辭但言吉凶惟革彖有悔亡一占周公之系爻辭也又以剛柔兩畫相推而生出各爻之變化推如手之推柔推去剛則剛變而化柔剛推去柔則柔變而化剛也蓋爻辭有就未變之剛柔取義者亦有就已化之剛柔取義者】是故吉凶者失得之象也悔吝者憂虞之象也變化者進退之象也剛柔者晝夜之象也六爻之動三極之道也【此覆說上文也然專指爻辭文王之卦名謂之象而周公之爻辭亦有所象爻辭中之言吉凶者以其於人事有失得之象也得故吉失故凶言悔吝者以其於人事有憂虞之象也憂謂憂患於中虞謂虞度於外事之憂虞𨿽未爲失亦不爲得而占之悔吝𨿽未至凶亦不爲吉矣剛柔二畫之變化者天地陰陽有進退之象剛變而化柔象陽退而陰進柔變而化剛象陰退而陽進也已變而化之剛柔者天地陰陽有晝夜之象也剛之爲柔象自晝而爲夜柔之爲剛象自夜而爲晝也動者人之作爲也三極天地人也三才同一至極之理故曰三極吉凶悔吝象人事之失得憂虞變化剛柔象天地陰陽之進退晝夜是六爻所言人事之動兼有天地人之道也】是故君子所居而安者易之象也所樂而玩者爻之辭也【君子謂學易之人安如安土之安樂如樂天之樂玩習熟也易之象卽文王所名一卦之象爻之辭卽周公所系一爻之辭文王觀卦象系彖辭此言象不言辭者文王之彖以象爲本故言象以該辭周公爻辭亦有所象此言辭不言象者周公之爻以辭爲用故言辭以該象學易之君子平居無事之時身所居處安之若命者於易之象有得也心所樂循玩之無斁者於爻之辭有得也】是故君子居則觀其象而玩其辭動則觀其變而玩其占【觀其象而玩其辭卽上文二句常時學易者之事觀其變而玩其占乃動時用易者之事人有所作爲之時問之於筮遇某卦某爻則觀其蓍防之變而玩其象爻占以應事也凡言變化者卦畫之變占言變者蓍防之變也】

【傳五之二章凡百一十字而明吉凶下舊本無悔吝字易之象也舊本象作序今並依虞翻本而玩其占下舊本有是以自天祐之吉無不利十字案此乃文言釋大有上九爻辭錯簡重出在此今刪去樂音洛注識別上音志下彼列切手之推推去並吐回切度待洛切】

彖者言乎象者也爻者言乎變者也吉凶者言乎其失得也悔吝者言乎其小疵也無咎者善補過也【此承上章正釋二聖人系辭之防彖者文王所系一卦之辭因名卦之象而言卽上章所謂設卦觀象也爻者周公所系六爻之辭因揲蓍之變而言卽上章所謂剛柔相推而生變化也卦畫之變化而以蓍防之變言者蓋蓍三變得九則剛變而化柔蓍三變得六則柔變而化剛也彖辭爻辭或曰吉或曰凶者以言其事之有得有失也辭曰悔曰吝者以言其事𨿽未大失而已有小疵也辭曰無咎者以善其能補過也有過當有咎能補之則不過矣故得無咎也】是故列貴賤者存乎位齊小大者存乎卦辯吉凶者存乎辭憂悔吝者存乎介震無咎者存乎悔【列貴賤者存乎位覆說爻者言乎變上貴下賤布列於六位而每位各系以爻辭也齊小大者存乎卦覆說彖者言乎象項氏曰彖辭之例專取主爻爲言陰爻爲小陽爻爲大或小或大𨿽有不齊而爲一卦之主則無小人之間故謂之齊然存乎卦者存乎卦之位也位之貴賤以六爻言卦之大小以一爻言明於六位之中取一位以爲卦主也澄謂分辯吉凶存乎彖爻之辭此覆說言乎其失得也悔吝介乎吉凶之間憂其所介則趨於吉不趨於凶矣此覆說言乎其小疵也震者動心戒懼之謂有咎而能戒懼則能攺悔所爲而可以無咎此覆說善補過也】是故卦有小大辭有險易辭也者各指其所之【上文有貴賤小大吉凶悔吝無咎五句此獨再提卦有小大而不及其他蓋卦彖爲諸辭之總也卦主旣有小大之殊而聖人系辭則亦因時取宜其辭或難或易也之適也凡彖爻所言吉凶悔吝無咎之辭各指示人以所適之路使之趨於吉無咎而免於凶悔吝也】

【傳五之三章凡九十四字易以豉切注小大之間居限切】

易【易通卦象蓍數而言也卦畫蓍法皆羲皇肇創合卦與蓍而名之曰易前第二章

第三章

旣釋系辭之防以明文王周公之易矣自此第四章

至第七章

又推原易之道以明羲皇之易】與天地準故能彌綸天地之道【此言卦象之體同乎天地也準所以爲平謂與之平等也彌如開弓愈開愈滿綸如合繩漸大彌綸謂充而廣之與天地之道一也】仰以觀於天文俯以察於地理是故知幽明之故【此言陰陽隠顯之道在天地者以申上文與天地準之意以謂以此易也卦之象觀於天文察於地理而皆相合易之與天地準也明者文之顯而易觀幽者理之隠而難察故謂所以然之迹知天文所以明地理所以幽之故則能彌綸天地之道矣】原始反終故知死生之說【此言卦象之體該乎萬物也原謂本其所從來反謂復其所歸往原始反終謂易中具萬物始終之理】精气爲物遊魂爲變是故知鬼神之情狀【此言陰陽屈伸之理在萬物者以申上文原始反終之意气之精者聚則爲物物謂自無而有萬物之始也魂之遊者散則爲變變謂自有而無萬物之終也鬼者气之屈而歸神者气之伸而至情言其用狀言其體知气聚而伸气散而屈之情狀則知死生之說矣天地之道幽明之故皆言天地也而以知幽明三句申釋彌綸天地二句死生之說鬼神之情狀皆言萬物也而以知鬼神三句申釋知死生二句其兩節各二句者言故而兩節各三句者言是故所以釋上文也羲皇卦象陰陽二畫而已然大而天地之與齊小而萬物始終之悉備觀先天方圓圖可見矣邵子曰圖𨿽無文吾終日言而未嘗離乎是蓋天地萬物之理盡在其中所謂與天地準原始反終者也】與天地相似故不違【此言蓍數之用與天地相似故其所占吉凶之應𨿽天地亦不能違之】知周乎萬物而道濟天下故不過【蓍數之用其燭物情無不通其前民用無不溥故𨿽萬物之眾天下之廣皆囿其中無或有逾越而出其外者】旁行而不流�����【此申上文與天地相似之意旁行如天而不流如地謂蓍之周萬物者其知無不徧及而因物之則其理一定不流蕩失正也下闕一句其意若曰中立而不滯蓋中立如地而不滯如天謂蓍之濟天下者其仁無少偏倚而因人之問其事多端不拘滯執一也】樂天知命故不憂安土惇乎仁故能愛【此申上文知周萬物道濟天下之意其知之周也順乎自然灼見其流行之理而事無迷惑是以不憂其道之濟也隨所居處每厚其慈閔之心而人有利益是以能愛或曰蓍亦有憂愛之情乎曰聖人以其知仁寓之於蓍蓍之知卽聖人不憂之知也蓍之仁卽聖人能愛之仁也其曰不憂猶後章言易無思也】範圍天地之化而不過【範鑄金之模也如範模在外圍繞得天地之化莫能逾越乎此此以卦象之與天地隼蓍數之與天地相似者言】曲成萬物而不遺【曲謂一偏纎悉成完而無一物之或遺也此以蓍數之知周萬物道濟天下者言】通乎晝夜之道而知【萬物死生之道通貫爲一而能知之此以卦象之原始反終者言】故神無方而易無體【以上三句而觀則蓍數之神妙不測無有方所而卦象之變易隨時無有定體也】

【傳五之四章凡百三十六字不流下闕五字詳其文勢蓋如老氏所謂獨立而不攺周行而不殆彌木畀切知周音智樂音洛注合繩音閤易觀以防切嘗離來地切】

一陰一陽之謂道【天地間陰陽二气而已聖人合卦象與蓍數而名曰易者取陰陽互相更易之義莊氏云易以道陰陽是也故此章專言陰陽二字以明易之所以爲易者陰陽也一陰一陽謂陰而陽陽而陰循環無端也周子曰動而生陽動極而靜靜而生陰靜極復動一動一靜互爲其根是也陰陽气也道者理也然非別有一物在气中卽是气而爲之主宰者道也程子曰陰陽非道也所以一陰一陽者道也】繼之者善也成之者性也【繼之謂陰陽之運而爲造化者繼續而無息也成之謂陰陽之凝而爲人物者成完而無虧也繼續流行而無息者其理則謂之善成完備具而無虧者其理則謂之性繼之成之者陰陽之气善者性者道也】仁者見之謂之仁知者見之謂之知百姓日用而不知故君子之道鮮矣【此因上文成之者性而言也此道以陰陽混成而賦與於人物則謂之性性之在人聖愚賢不肖一也而上聖大賢以下所稟陰陽之气不能無偏或得陽之多而爲仁者或得陰之多而爲知者見之之之指道而言仁者知者各因其所偏而有見於道或謂之仁或謂之知不能盡如其性之所有而全之然仁知之人𨿽不能全其性猶各能見其一偏至若百姓之愚不肖則日用之間無非由行此道而皆不能知仁者知者知之而不全百姓由之而不知故君子之道𨿽各具於性然能全而知之者少矣君子通賢聖而言此道字卽上文之謂道之道也】顯諸仁藏諸用鼔萬物而不與聖人同憂盛徳大業至矣哉富有之謂大業日新之謂盛徳【此因上文繼之者善而言也此道以陰陽相繼而流行於天地間則謂之善仁者生物之元由春生而爲夏長之亨此仁顯見而發達乎外長物之所顯者生物之仁也故曰顯諸仁用者收物之利由秋收而爲冬藏之貞此用藏伏而歸復乎內閉物之所藏者收物之用也故曰藏諸用二气運行於四時之間鼓動萬物而生長收閉之然自生自長自收自閉天地無心而造化自然非如聖人之於民有所憂而治之教之也仁之顯而生長者爲徳之盛用之藏而收閉者爲業之大徳之爲仁業之爲用其顯者流行不息其藏者充塞無間此所謂易簡之善極其至者故贊之曰至矣哉生物之仁及夏而日長日盛故曰日新收物之用至冬而包括無餘故曰富有】生生之謂易成像之謂幹效法之謂坤【此以一陰一陽之謂道寓於卦象者言也陽畫變而生陰陰畫變而生陽互相變易生生不窮故曰易陽畫之奇如天气之連亙而一者成天之象故曰幹凡陽畫皆幹非但三畫純陽爲幹也陰畫之耦如地形之分防而殊者效地之法故曰坤凡陰畫皆坤非但三畫純陰者爲坤也乾坤法象之陰陽而主之者生生之易易者陰陽變易之體也其所以生生者道也】極數知來之謂占通變之謂事陰陽不測之謂神【此以一陰一陽之謂道寓於蓍數者言也窮極過揲掛扐之數以知方來之事之吉凶所謂占也貫通十有八變之變俾每變所得之占皆可行事而無窒礙所謂事也然數有九六七八之陰陽不可測知其爲九六七八也變有五九四八之陰陽不可測知其爲五九四八也故曰陰陽不測數者變之已成變者數之未定占在事之先事在占之後數變占事之陰陽而主之者陰陽不測之神神者陰陽神妙之用也其所以不測者道也上言乾坤之陰陽而先之以易此言占事之陰陽而終之以神以見變易之道在乎未有卦象之先而神妙之道行乎已有蓍數之後也】

【傳五之五章凡百一十二字知者音智下同鮮上一注復動扶豆切夏長知兩切下同顯是賢徧切無間居限切易簡以豉切】

夫易廣矣大矣以言乎逺則不禦以言乎邇則靜而正以言乎天地之間則備矣【此言易畫之廣大也禦猶止也不禦言其大謂以至逺之處而言則𨿽無窮無盡而其用徧及無所極也靜而正言其廣謂以至近之處而言則𨿽無思無爲而其體兼該無所偏也備謂二皆具天地間眾理具備言𨿽至廣至大而其中纎悉不遺也下篇所謂易之爲書廣大悉備是也】夫幹其靜也專其動也直是以大生焉夫坤其靜也翕其動也辟是以廣生焉【此言天地之廣大也乾坤謂天地非指易卦言也專謂無處不有直謂無可屈撓翕謂合而气之專者藏乎此辟謂開而气之直者出乎此以其專直而見其气之大故曰大生焉以其翕辟而見其形之廣故曰廣生焉】廣大配天地變通配四時陰陽之義配日月易簡之善配至徳易其至矣乎【言易書之廣大配乎天地之廣大先以此一句結上文兩節又推言易之變通配乎天地之四時易之陰陽配乎天地之日月蓋易書廣大之中有變通焉有陰陽之義焉亦猶天地之有四時日月也四時日月卽天地猶易之六子卽乾坤也易之廣大變通陰陽皆易簡之善爲之主宰而天地之至徳亦此簡易之善而已是易書易簡之善配乎天地之至徳也天地之徳至矣而易能配之則易之書亦可謂至也故贊之曰易其至矣乎此章曰乾天坤地曰四時日月者陰陽也曰易簡之善曰至徳者道也善字因上章繼之者善而言】

【傳五之六章凡九十字易其至矣乎上舊本有子曰字蓋因後人欲分此句屬下章故加子曰字以別之夫音扶下同易簡以防切注同】

夫易聖人所以崇徳而廣業也知崇禮卑崇效天卑法地【上章言易書之配天地此章言聖人配易中之天地也崇徳者立心之易而所得日進日新也廣業者行事之簡而所就日充日富也徳之進而新由所知之崇髙明如天業之充而富由所履之卑平實如地】天地設位而易行乎其中矣【此天地謂易中之天地卽兩儀之奇耦二畫也設位謂圓圖陽儀在左陰儀在右也易謂六子由陰陽交易而成卦也陽奇陰耦對立者天地之設位而乾陽坤陰交錯換易流行於其中以生六子也】成性存存道義之門【成性具知禮知天也禮地也存存謂無時不存也道謂所由之路義謂所處之宜道陽也義陰也門謂從此出也知禮之成性常存猶天地之位設也道義皆自所存之成性中出猶陰陽之變易流行於天地間也知之崇格物致知也禮之卑誠意愼獨也成性存存心正也道義者一身之應接萬事循理得宜無一不當也此章曰天地曰易者陰陽也曰成性曰道義者道也性字因上章成之者性而言】

【傳五之七章凡四十一字夫音扶知音智注之易以防切當丁浪切】

聖人有以見天下之賾而擬諸其形容【賾頤中深處以諭卦義之蘊奧難見擬比類也諸之於也形容謂有形之狀貌可象者如天地日電雷風雲雨水泉火木山澤是也六畫之卦有畫無名其義賾而難見文王卽其上下二體所象之物以擬之於是見其各卦難見之義以定其名也】象其物宜是故謂之象【宜猶稱也物宜謂所擬之物與卦畫之義相稱也象其物之宜稱者而以名其卦如卦之義與云雷二物相稱則名之曰屯以云雷鬱結未能成雨之象有屯之義也卦之義與山泉二物相稱則名之曰蒙以山下出泉未有所適之象有蒙之義也此象字謂文王之名卦故以對周公之系爻而言不以彖對爻言而以象對爻言者文王未系彖辭之先先立重卦之名謂之象象先於彖言象則彖在其中或以此象字爲如說卦所列者彼乃彖爻之辭泛引物類以取象言爻足以包之矣何爲與爻辭相對而言哉若謂獨指彖辭中所言之象則彖辭中所言之象甚少不如爻辭中所言之象爲多豈有捨其所言之多者乃舉其所言之少者而名之曰象乎必不然矣故知此是指文王六十四卦之名爲象也】聖人有以見天下之動而觀其防通以行其典禮【動謂人所作爲之事防如防府之防自彼而來者面面可至通如通都之通自此而往者方方可達會通謂大中至正之理非一偏一曲有所拘礙者也典謂君臣父子夫婦長防朋友五典禮謂吉凶軍賔嘉五禮人所行之事未有出於五典五禮之外者聖人見天下不一之動觀其極善之理以行其事見理精審則行事允當也】系辭焉以斷其吉凶是故謂之爻【周公以處事之法爲辭系於各爻之下使筮而遇此爻者如此處事則吉不如此處事則凶也】言天下之至賾而不可惡也言天下之至動而不可亂也【惡謂厭惡亂謂棼亂文王所名六十四卦之象所以章顯天下至幽之義而名言宜稱人所易知則自不至於厭惡其賾矣周公所系三百八十四爻之辭所以該載天下至多之事而處決精當人所易從則自不至於棼亂其動矣】擬之而後言議之而後動擬議以成其變化【擬之者比類於物以取義所謂擬諸其形容也文王名卦而謂之象者先擬之而後示人以言也言者謂其所定之名也議之者講度其理以處事所謂觀其防通以行其典禮也周公系辭而謂之爻者先議之而後教人以動也動者謂其所占之事也其象之所擬爻之所議皆所以成定剛柔二畫之變化蓋畫有變化而一象可作六十四象用一爻可作十二爻用也】

【傳五之八章凡九十五字此章後舊本有文言傳錯簡釋中孚九二同人九五大過初六謙九三幹上九節初九解六三爻辭七節賾思革切防東亂切惡烏路切注緼於尹切稱昌證切長知兩切當丁浪切棼音分易知易從以豉切度待洛切】

天一地二天三地四天五地六天七地八天九地十【天之气専直而無間斷故其數一而奇地之形翕辟而有容受故其數二而耦天一地二者天地本數也一本而四支已有二矣而又加奇一耦二則爲天三地四已有四矣而又加奇一耦二則爲天五地六已有六矣而又加奇一耦二則爲天七地八已有八矣而又加奇一耦二則爲天九地十支四加而數成焉數成於十實則奇一耦二而已此天地自然之數也河圖數與此同】天數五地數五五位相得而各有合天數二十有五地數三十凡天地之數五十有五此所以成變化而行鬼神也【天數五謂一三五七九也地數五謂二四六八十也五位相得謂一得三五七九或三得一五七九或五得一三七九或七得一三五九或九得一三五七者天之五位相得也二得四六八十或四得二六八十或六得二四八十或八得二四六十或十得二四六八者地之五位相得也各有合者凡謂總並天五位相得則合而爲二十有五地五位相得則合而爲三十又總並天地之數則合而爲五十有五凡陰變而化陽則爲水木陽變而化陰則爲火金皆以此五十五數而後完備故曰成變化蓋一生水六成之二生火七成之三生木八成之四生金九成之五生土十成之也鬼神卽此二气之屈伸往來者其所以運行終而復始者以此也故曰行鬼神】大衍之數五十其用四十有九分而爲二以象兩掛一以象三揲之以四以象四時歸奇於扐以象閏五歳再閏故再扐而後掛【衍如水之溢出平地加羨之意天地之數共十位然數起於一其對爲二一參之而爲三二兩之而爲四有一二三四而十數具矣四者正位十者積數也故以正位之四衍積數之十每一加羨以四謂之衍如算數家之因法卽天地數本一枝四之推也一而衍四者一並一則爲五矣邵子所謂小衍之而爲五是也二而衍四者二則八也並二則爲十矣三而衍四者三則十二也並三則爲十五矣四而衍四者四則十六也並四則爲二十矣合五數十數十五數二十數則爲五十邵子所謂大衍之數爲五十是也衍母之一數之所起故大衍五十之數虛其一而不用所用者四十有九其數七七蓋以一一爲體七七爲用也分者兩手總持四十有九防信意平分爲二兩謂陰陽左手所持之防象陽置之於左右手所持之防象陰置之於右掛者右手就所置右防之中取一防掛於左手小指無名指之間三謂陰陽及大一沖气兩旣分則一不可見故掛此一防以與左防右防爲三以象陰陽沖气之三也揲以手數之也大衍之母至四而具大衍之子以四而衍故數防之法每揲以四以象春夏秋冬之四也奇謂揲左揲右之餘扐謂扐於兩指間也先以右手四揲置右之防別置於所置左防位之右揲竟所餘或四或三或二或一歸之於左手無名指將指之間此初扐也又以右手四揲置左之防混於已揲右防之中揲竟所餘或四或一或二或三歸之於左手將指食指之間此再扐也歷法一章凡十九年七閏前閏至二年九月之外置後閏大率五年之間置閏者再故以掛一揲右揲左象不閏之嵗三初扐再扐象再閏之嵗二再扐旣畢則合一掛二扐之防或五或九別置於所置左防位之左是謂一變復以兩手總持已揲之防或四十四或四十而分二掛一揲左初扐揲右再扐如前其一掛二扐之防或四或八別置於一變掛扐之左是謂二變復以兩手總持已揲之防或四卜或三十六或三十二而分二掛一揲左初扐揲右再扐如前其一掛二扐之防或四或八別置於二變掛扐之左是謂三變而得一畫矣再扐而後掛者言第一變再扐畢則第二變又掛一第二變再扐畢則第三變又掛一也】幹之防二百一十有六坤之防百四十有四凡三百有六十當期之日二篇之防萬有一千五百二十當萬物之數也【此言過揲之防數三變得一畫第三變過揲所積其防三十六則曰九其防二十四則曰六其防二十八則曰七其防三十二則曰八周易用九六不用七八故三百八十四爻辭皆以九六名爻而不曰七八也若第三變得三十六防則爲幹之初九其第六變第九變第十二變第十五變第十八變又各得三十六防則成幹之六畫而幹六畫之防共二百一十有六矣君第三變得二十四防則爲坤之初六其第六變第九變第十二變第十五變第十八變又各得二十四防則成坤之六畫而坤六畫之防共百四十有四矣然陽畫非必皆得九而不得七陰畫非必皆得六而不得八但以易用九六故設言卦若得幹而六畫皆九卦若得坤而六畫皆六則其過揲之防數如此云爾期者四時一周帀也每嵗凡三百六十五日有奇十二月凡三百五十四日有奇三百六十者正數也嵗二十四气共多五日有奇者气之盈月十二朔共少五日有奇者朔之虛損其盈益其虛而爲一期之正數三百六十日乾坤六畫之防數亦共三百六十與期三百六十日之數符也又以上下二篇六十四卦而言凡陽畫百九十二若皆以三十六防之九計之則爲六千九百一十二防凡陰畫百九十二若皆以二十四防之六計之則爲四千六百八防合之共萬有一千五百二十防與天地間萬物之數符也】是故四營而成易十有八變而成卦八卦而小成引而伸之觸類而長之天下之能事畢矣【四營謂分二掛一揲四歸奇也營猶言規度也易變也謂揲蓍之一變也以分掛揲歸四者營度而成一變如是七十二營爲十八變而成一卦也引如丈引之引謂加長之也伸謂舒展之也以此扺彼曰觸物之相同曰類長猶增益也畢猶盡也又遡其先而言四營成一變之後三變得一畫九變則得三畫而內卦之體具是爲八卦中之一卦八卦者卦之小成也由九變引長而展之倍爲十八變則得六畫而外卦之體全是爲六十四卦中之一卦六十四卦者卦之大成也十八變成一卦之後其卦或不變或一畫二畫三畫四畫五畫變或六畫俱變若變則以此先得之卦觸彼同類之卦增益其名曰某卦之某卦而此一卦可變六十三卦充之則六十四卦可作四千九十六卦惟筮者所值何如爾夫自八而六十四自六十四而四千九十六足以該括天下之動凡人所能爲之事盡在是矣】顯道神徳行【道謂天之道徳行謂人之所行吉凶禍福天之道也問蓍得此以占未來之事者能前知天道至幽也因占說出而幽者顯矣故曰顯道人之行事不敢自爲必待決之於蓍聴從神物所告而爲之則所行之事𨿽在人而實出於神矣故曰神徳行蔡氏曰顯道闡幽也神徳行微顯也】是故可與酬酢可與佑神矣【主導賔飲曰酬賔報主獻曰酢故人之應接事物譬之曰酬酢佑贊助也天道幽也以占而顯則𨿽天之道而可以用之應接人事矣徳行人也以占而神則𨿽人之所行而可以贊助神之所爲矣蓋所行皆神之所教訓則是以人而代神之所爲也故曰佑】知變化之道者其知神之所爲乎【此章自大衍至能事畢矣言蓍數之神自顯道至佑神矣言蓍占之神蓍變蓍占者神之所爲也然變占之用究其所歸不外乎陰陽二畫之變化而已九六陰陽二畫之變化象天地陰陽二气之變化也故章首天一地二至行鬼神也先以天地之數言陰陽變化之道然後言蓍數變占之神以見蓍之數而以此總結之曰知天數地數變化之道者其能知蓍數變占之所以神者乎】

【傳五之九章凡二百二十字天一至地十舊本在第十一章

之首程子張子並云此二十字宜在天數五上而朱子從之又案漢書律曆志引此章天一地二至行鬼神也六十四字相連則是班固時此簡猶未錯也知變化之道上舊本有子曰字亦是後人欲分此一節屬下章而妄增也程子朱子並云宜屬上章今從之期一作期音基伸一作信音伸而長知兩切徳行下孟切酬市由切酢在洛切佑舊本作祐今依荀氏作佑注復始扶豆切下復以同羨夷見切手數色主切下數防同度待洛切加長引長並如字長猶知兩切夫自音扶所行行事並如字】

易有聖人之道四焉以言者尙其辭以動者尙其變以制器者尙其象以卜筮者尙其占【辭變象占皆聖人之道在易書之中者第八章

已言象辭第九章

已言變占故此章合四者並言之以謂以上易之書言謂謀議陳誨問辯應對等語辭謂彖爻一篇之辭動謂祭祀防姻田狩徵伐等事變謂蓍防四營之變制器謂創物以利用象謂所擬物形之肖似卜筮謂叩神以決疑占謂所防事情之可否】是以君子將有爲也將有行也問焉而以言其受命也如向無有逺近幽深遂知來物非天下之至精其孰能與於此【有爲謂作內事有行謂作外事問謂問之於蓍以言與上以言同謂求彖爻之辭而以之發言也此三句尙辭者也其指蓍命謂令蓍之命蓍受人之命則答人所問如響之應聲或在逺或在近凡幽深難見之事皆遂知其方來之休咎此三句尙占者也至精謂其吉凶悔吝之辭甚驗蓋尙占然後得所尙之辭而至精之辭所以知所尙之占也】參伍以變錯綜其數通其變遂成天地之文極其數遂定天下之象非天下之至變其孰能與於此【參三也伍五也參以變謂初揲之餘右四左四再揲三揲之餘右四左三左三右四合掛一及右左之餘得九得八而爲耦者凡三也伍以變謂初揲之餘右三左一右一左三左二右三再揲二揲之餘左二右一右一左一合掛一及右左之餘得五得四而爲奇者凡五也通謂暢逺不窒塞通伍之變五四皆爲奇則參天而成天之文通參之變九八皆爲耦則兩地而成地之文此三句尙變者也交入爲錯綜猶綜絲之綜以作緯之絲交入作經之絲一一相間是謂錯綜極謂究竟之窮盡毎以三變掛扐之數錯而綜之究竟至極則參參參爲九者凡十二定爲幹之象參參兩爲八者凡十二定爲兌之象參兩參爲八者十二定爲離之象參兩兩爲七者凡十二定爲震之象兩參參爲八者凡四定爲巽之象兩參兩爲七者凡四定爲坎之象兩兩參爲七者凡四定爲艮之象兩兩兩爲六者凡四定爲坤之象定此六十四象與重卦六十四之數相符觀之可以制器矣此三句尙象者也至變謂其彼此多少之數不常蓋尙象必先由所尙之變而至變之變所以定所尙之象也】易無思也無爲也寂然不動感而遂通天下之故非天下之至神其孰能與於此【易謂蓍卦此總上四者而言寂閴靜也感觸動也蓍枯莖爾卦陳編爾非能有所思慮有所作爲也未用則寂然不動同於無情之物及有人問之一感觸而動遂能通達天下之事故而無一不知靜則同乎一物動則妙乎萬物其至神不可測者如此】夫易聖人之所以極深而研防也惟深也故能通天下之志惟防也故能成天下之務惟神也故不疾而速不行而至【極深謂卦之辭能窮極理之深邃研防謂蓍之變能磨研事之防微朱子曰極深者至精也研防者至變也澄謂惟辭之能極深也故以辭爲占則可以前知而開通天下人之心志惟變之能研防也故以變得象則可以制作而完成天下人之事務然辭占變象所以能如此者皆妙不可測之神爲之惟其妙不可測故不待疾之而自速不待行之而自至謂自然而然非人所能爲也】易有聖人之道四焉者此之謂也【重舉起語作結語以終此章】

【傳五之十章凡二百六字章末易有上舊本有子曰字與音預下同夫音扶注防丁亂切否符苟切相間居限切間夫役切邃徐醉切】

夫易何爲者也開物成務冒天下之道如斯而已者也【設問而自答開物謂人所求知者開發之成務謂人所欲爲者成全之冒謂韜尸之冒謂天下之道悉包裹於其中也此第一節

總起下文六節】是故聖人以通天下之志以定天下之業以斷天下之疑【通誌開物也定業成務也防疑謂易於天下之道包裹無遺故於天下之疑事皆能決之也此第二節

】是故蓍之徳圓而神卦之徳方以知六爻之義易以貢聖人以此洗心退藏於宻【圓謂七七之用無所凝滯方謂八八之體無所缺折易謂變易貢猶告也圓而叵測所以通誌方而能知所以定業因蓍變所得卦內之爻辭告人以吉凶而決其疑也洗謂滌去思慮退謂退處藏謂潛藏宻靜也聖人以此蓍卦六爻俾民自擇吉凶則其心脫然無累而得以退處潛藏於無爲也此第三節

之始】吉凶與民同患神以知來知以藏往其孰能與於此哉古之聰明睿知神武而不殺者夫是以明於天之道而察於民之故是興神物以前民用聖人以此齋戒以神明其徳夫【申上文意言不能趨吉避凶者民之所患也聖人亦爲民而患之故曰同患聖人未能忘民之所患則何以能退藏於宻者蓋以其與民同患之心寓之於蓍卦有蓍之神足以知吉凶未至之事於其先有卦之知足以藏吉凶已定之理於其內俾民問蓍求卦則自能趨吉避凶而聖人之心不復以此爲患也能如是者其誰乎故設問云其孰能與於此哉而又自答之也古蓋謂羲皇聰明睿知謂耳之所聞目之所覩心之所思無不能知生知之知也神武不殺蓋借不殺之武以譬不言之教教之必以言猶武之必以殺也神於武者不待殺而敵自服以譬神於教者不待言而民自諭也明於天之道謂卦之知興猶言起立神物謂蓍之神齋戒卽洗心也齋者致齋戒者散齋皆屏絕人事不以役心也神明卽神知其指蓍卦言徳卽上文所謂蓍之徳卦之徳聖人以其生知之知寓諸卦故明於天道之卦可爲察民事之知以其不言而教之神寓諸蓍故興起人物之蓍可爲前民用之神聖人則無所用其心若齋戒然凡民有事皆必取決於蓍卦而信其爲神信其爲知所以神明蓍卦之徳也但舉蓍卦二者而不復言六爻之義蓋二者足以該之此第三節

之終】是故闔戶謂之坤辟戶謂之幹一闔一辟謂之變往來不窮謂之通見乃謂之象形乃謂之器制而用之謂之法利用出入民咸用之謂之神【闔戶謂蓍之未分猶坤之靜翕含靜專者於內也辟戶謂蓍之旣分猶幹之動直自動辟者而出也一合一分而蓍之一變成往來不窮謂兩揲兩扐左右多少之數無定也左往而來右則左少右多右往而來左則右少左多故謂卦之象著見因象以知器生其象而制之以爲器則民得而用之也不但制器可以利民之用凡出而作外事入而作內事無一不問於蓍故曰咸用之此第四節

承上第三節

申言圓而神之蓍因及制器者所尙之象闔辟變通蓍之圓也象器法民咸用之者其神也】是故易有太極是生兩儀兩儀生四象四象生八卦八卦定吉凶吉凶生大業【易謂陽奇陰耦互相更換而爲四象八卦也太者大之至也極者屋棟之名天地間之有此理猶屋之有極也易有太極謂一陰一陽之相易有理以爲之主宰也儀匹也一陰一陽相匹配而爲兩卦之第一畫也是謂兩儀兩儀之上各加一陽一陰則倍二而爲四卦之第二畫也是謂四象四象之上又各加一陽一陰則倍四而爲八卦之第三畫也是謂八卦有此八卦則其別有六十四而可用之占筮以定吉凶俾民無所疑而勇於趨事赴功故曰生大業此第五節

承上第三節

申言方以知之卦因及卜筮者所尙之否二四而八卦之方也定吉凶生大業者其知也】是故法象莫大乎天地變通莫大乎四時縣象著明莫大乎日月【法謂地之理象謂天之文天地謂乾坤二卦變通謂陰陽寒暑之相禪不窮四時謂震巽艮兌四卦日月謂坎離二卦飛走艸木亦有文理朝暮晝夜亦有變通列星亦懸象著明而皆不如天地四時日月之大故聖人畫八卦以象天地象四時象日月也此第六節

之始言卦以申第五節

之意】崇髙莫大乎富貴備物致用立象成器以爲天下利莫大乎聖人【崇髙謂位在人上富謂有四海貴謂爲天子以位而言無如有四海爲天子之崇髙者將言聖人之利天下而先言此蓋苟無其位則𨿽有其徳亦不能以利天下也備物蓋指生蓍而言致用謂以之占決庶物立象蓋指畫卦而言成器謂以之制作百度古初以來若鑽燧取火合土範金造字制律曆數醫藥等類何莫非備物制用立象成器以利天下之事聖人亦有不自爲而任人爲之者帷有蓍卦則出於聖人神知之所獨而非他人所能古之爲天下利者不一而莫大於生蓍畫卦之聖人也此第六節

之中於言卦之後言蓍之前特言聖人於二者之間以表蓍卦之利皆聖人之功也】探賾索隠鉤深致逺以定天下之吉凶成天下之亹亹者莫大乎蓍【探如以手入內而取之索謂求之於彼鉤如以鉤引下而取之致謂至之於此亹亹猶勉勉也賾者隠而不可見如探於頤之賾而求之使隠者顯而可見也深者逺而不可卽如鉤於水之深而致之使逺者近而可卽也此謂蓍之靈能知末來幽深之事也定此事爲吉此事爲凶事旣了然而無疑則勉勉行之而不怠也占決吉凶固亦有其他小術而皆莫能如蓍之卜筮言蓍而兼言者卜筮之理一也此第六節

之終言蓍以申第四節

之意第四節

第五節

分言蓍卦至此合言蓍卦而歸功於聖人也】是故天生神物聖人則之【天生蓍神物聖人則之者用之以卜筮也此第七節

之始言蓍以申第六節

莫大乎蓍之意】天地變化聖人效之天垂象見吉凶聖人像之【變化卽四時之變通效之者效天地四時以畫乾坤震巽艮兌也見猶示也日月如常則是示人以吉有變則是示人以凶象之者象日月以畫坎離也此第七節

之中言卦以申第六節

莫大乎天地莫大乎四時莫大乎日月之意】河出圖洛出書聖人則之【河圖者羲皇時河出龍馬背之旋毛后一六前二七左三八右四九中五十以象旋毛如星防而謂之圖羲皇則其陽奇陰耦之數以畫卦生蓍洛書者禹治水時洛出神背之拆文前九後一左三右七中五前之右二前之左四後之右六後之左八以其拆文如字畫而謂之書禹則其自一至九之數以敍洪範九疇洛書𨿽出於畫卦生蓍之後而並言之者亦言其理之一如言蓍筮而並及卜也此第七節

之終旣言蓍言卦矣而又言此者此爲蓍卦之本原也傳五之十一章凡三百四十字開物成務上舊本再有夫易二字陸氏曰一本無今從之立象成器舊本無象字朱子曰立下疑有闕文澄案荀悅漢紀引此文作立象成器今增補夫易音扶者夫徳夫同以防東亂切以知音至知以睿知同易以音亦洗悉殄切與於音預齋戒側皆切見乃賢徧切見吉同太極音泰縣音探吐南切注求知能知知吉生知並如字余並音至屏卑正切復言符後切蓍見賢徧切其別彼列切】

易有四象所以示也系辭焉所以告也定之以吉凶所以斷也【四象謂奇上加奇奇上加耦耦上加奇耦上加耦也凡畫卦自八而十六十六而三十二三十二而六十四皆由此四者而生四象者羲皇六十四卦之畫也示謂示人以意系辭者文王周公所系彖爻之辭也告謂告人以言旣告以言而爲教爲戒又定其占之爲吉爲凶所以斷決其疑而使之趨避也】書不盡言言不盡意然則聖人之意其不可見乎【書不盡言言不盡意或古有是語也上文四象系辭定吉凶皆謂易之書也此承上文而謂書有限言無窮易經上下二篇之書豈能盡聖人之言又謂言有限意無窮𨿽有六十四彖三百八十四爻之言豈能盡聖人之意然則以下設問而下文答之也】聖人立象以盡意設卦以盡情僞系辭焉以盡其言變而通之以盡利鼓之舞之以盡神【立象謂羲皇之卦畫所以示者也盡意謂𨿽無言而與民同患之意悉具於其中設卦謂文王設立重卦之名也盡情僞謂六十四名足以盡天下事物之情其情之本乎性而善者曰情情之怫乎性而不善者曰僞辭謂文王周公之彖爻所以告者也羲皇之卦畫足以盡意矣文王又因卦之象設卦之名以盡情僞然卦𨿽有名而未有辭也又系彖辭爻辭則足以盡其言矣此三句答上文不盡言不盡意二語設卦一句在立象之後系辭之前蓋竟盡意之緒啟盡言之端也盡意盡情僞盡言者皆所以爲天下利又恐其利有所未盡於是作揲蓍十有八變之法使其所用之防往來多少相通不窮而其所得之卦一可爲六十四亦相通不窮其象其辭皆可通用而不局於一則其用愈廣而足以盡利矣因變得占以定吉凶則民皆無疑而行事不倦如以鼓聲作舞容鼓聲愈疾而舞容亦愈疾鼔聲不已而舞容亦不已自然而然不知其孰使之者所謂盡神也項氏曰立象設卦系辭三盡者作易之事變通鼓舞二盡者用易之事澄謂立象設卦象也系辭辭也變通變也鼓舞占也】乾坤其易之緼邪干坤成列而易立乎其中矣乾坤毀則無以見易易不可見則乾坤或防乎息矣【此申立象以盡意一句乾坤謂兩儀奇畫爲幹耦畫爲坤非謂三畫已成之卦也上云易有四象此又以四象本乎兩儀也成列謂奇耦二畫相對易謂奇耦交互相易緼謂藏蓄在中如衣之著也有陽儀陰儀則一易而成四象再易而成八卦毀謂不先列兩儀之體無此體則無以見其相易之用乾坤相易之用不可見則其一定之體殆若無所用故曰防乎息】是故形而上者謂之道形而下者謂之器化而裁之謂之變推而行之謂之通舉而錯之天下之民謂之事業【有乾坤則相易而成八卦八卦皆象有形之物而兩儀之本乎太極則無形也故有形之上者道也太極是也有形之下者器也八卦所象之物是也因剛畫之可化柔柔畫之可化剛而以揲蓍之變裁制之使蓍之三變得九則剛畫化柔三變得六則柔畫化剛惟得七得八則剛自爲剛柔自爲柔而不化也推卽剛柔相推之推行謂通行此可爲彼彼可爲此也旣有卦畫之象又有蓍防變通之法舉此二者錯之天下之民俾用之以占則得以成務定業也】聖人有以見天下之賾而擬諸其形容象其物宜是故謂之象聖人有以見天下之動而觀其防通以行其典禮系辭焉以防其吉凶是故謂之爻【朱子曰重出以起下文澄案象其物宜謂文王之象申設卦以盡情僞一句系辭以防吉凶謂周公之爻申系辭焉以盡其言一句】極天下之賾者存乎卦鼔天下之動者存乎辭化而裁之存乎變推而行之存乎通神而明之存乎其人黙而成之不言而信存乎徳行【極猶極深之極卦卽象也辭卽爻也上文七謂明其所以然者也此之六存實其所能然者也神而明之卽前章所謂神明其徳也之指蓍卦其人謂聖人聖人不自用其神知而教民用蓍卦以占所以明蓍之爲神明卦之爲知也黙卽不言也聖人不以言教而托蓍卦以教民趨避吉凶是不言而成全之也聖人𨿽不言而能使民自信蓍卦之爲神明徳行者謂聖人有徳有行備陳蓍卦之象辭變占而歸功於作易用易之聖人也】

【傳五之十二章凡二百六十五字所以防也下舊本有文言傳錯簡釋大有上九爻辭一節因此間隔後人遂截此以上二十四字屬上章而於書不盡言上加子曰字以爲此章之首聖人有以見天下之賾上舊本有是故夫象四字東萊呂氏音訓曰衍文防東亂切緼委引切錯七故切一作措徳行下孟切注衣之著展呂切神知音至爲知同】

易纂言卷七

欽定四庫全書

易纂言卷八

元吳澄撰

系辭下傳

八卦成列象在其中矣因而重之爻在其中矣剛柔相推變在其中矣系辭焉而命之動在其中矣吉凶悔吝者生乎動者也【八卦成列謂乾一兌二離三震四巽五坎六艮七坤八相次也象謂文王所名之卦在其中者謂包含於其中也因而重之謂因八卦而重之爲六十四也爻謂周公所系之辭變者蓍之變命猶名也動者人之動已有八卦之時猶未有六十四卦之名也已有重卦之時猶未有三百八十四爻之辭也剛柔二畫𨿽能相推變化然蓍未變則未有九六也系辭𨿽名爲吉爲凶然人未動則未有吉凶也𨿽未有之而其理已具故曰在其中矣吉凶悔吝因人之動而後有周子曰吉一而已動可不愼乎澄謂此承前篇卒章言蓍卦之象辭變占曰在其中者凡四一象二爻三變四動爻者辭也動則有吉凶悔吝之占焉前篇動者尙其變而此以動屬占者動因變而得占也】剛柔者立本者也變通者趣時者也【剛柔之畫其體一定如木本之植立因蓍之變其用相通隨時所遇趣而就之剛或化柔柔或化剛也此承剛柔相推變在其中之語而言蓍之變】吉凶者貞勝者也天地之道貞觀者也日月之道貞明者也天下之動貞夫一者也【貞謂正主之也吉凶二占正主於一勝吉勝則無凶凶勝則無吉非如悔吝之可吉可凶也觀猶示也因吉凶之正主於勝遂言天地之文理正主於示人日月之往來正主於明照而天下人事之動則正主於一而不可以二不吉則凶不凶則吉所謂貞勝也此承吉凶悔吝生乎動之語而言蓍之占】夫幹確然示人易矣夫坤隤然示人簡矣爻也者效此者也象也者像此者也【乾謂天坤謂地非卦名也確剛健貌隤柔順貌天地之貞觀者天則剛健而示人以易地則柔順而示人以簡周公之爻文王之象則亦效像天地而示人以易簡也此承象在其中爻在其中之語而言卦之爻與象】爻象動乎內吉凶見乎外功業見乎變聖人之情見乎辭【內謂易書之內外謂易書之外爻象無非示人以動而趨吉之理然其動在乎易書之內實未嘗有動之事也人之動如是而吉不如是而凶則著見於人事而在乎易書之外矣以蓍之變決其嫌疑定其猶豫而勇於趨事則功業之成皆因蓍之變而著見也以上言辭言象言吉凶之占言見乎變四者備矣而又以一句結之謂聖人與民同患之情皆於易而著見此辭字兼彖爻言也聖人之道四而獨歸重於辭蓋此篇爲系辭之傳故也】

【傳六之一章凡百四十六字趣立樹切勝繩證切觀古喚切夫音扶確苦各切易以豉切隤同捸切見經電切諸本皆至下章禁民爲非曰義爲一章今案天地之大徳曰生與此文不相屬當爲下章之首屬之欲切】

天地之大徳曰生聖人之大寶曰位何以守位曰人何以聚人曰財理財正辭禁民爲非曰義【生生不已者天地之大徳然天地生物生人又生與天地合徳之聖人命之居君師之位爲人物之主而後能使天地之所生得以各遂其生也苟或但有其徳而無其位則亦不能相天地而遂人物之生故位爲聖人之大寶大寶謂大可貴重守謂保有之必得眾人之歸向乃能保有君師之位聚謂養之而使蕃盛眾多財者天地所生之物以養天地所生之人故聚人以財也理謂以道取而用之理財必正其辭謂取其所當取可取言之而無悖無愧者禁謂防制之蓋財者民之所同欲爭盜之所由起必設法令以禁其爲非使之不敢爭不敢盜義者事理之宜理財之所宜理禁民之所不宜爲夫是之謂義以下言五聖人之制作皆聚人理財之事】古者包犧氏之王天下也仰則觀象於天俯則觀法於地觀鳥獸之文與地之宜近取諸身逺取諸物於是始作八卦以通神明之徳以類萬物之情【包犧氏大昊也气之有文者曰象形之有理者曰法漢書藝文志相地爲形法家天有雷風日月雷風气也日月象也言象可以兼气地有水火山澤水火質也山澤形也言形可以兼質鳥獸之文謂動物地之宜謂植物身就人而言物該服食器用而言通同之也神明天地之气象形質妙而叵測顯而可見者也徳若健順動入陷麗止說及鼔之散之潤之烜之之屬類似之也萬物凡動植人噐皆是情猶言其意義也羲皇觀於天地觀於動植近取逺取洞見兩間自然之易乃畫奇耦二畫交互成八卦以象之而天地萬物悉不外是故與其徳同而與其情無不相似也天開地辟之後不知其防萬年矣而洪荒朴略未有文字至羲皇始畫八卦實肇人文之端故將言制作之事而首言此也】作結繩而爲网罟以佃以漁蓋取諸離【以散絲散麻絆緊而合之曰結結之以爲繩也网以取獸曰佃罟以取魚曰漁或曰网罟通用上古之時已有結繩矣作之而爲网罟者羲皇也或曰結繩而治亦自羲皇始結繩网罟二事結繩以防欺詐因以爲网罟而佃漁也二說未詳孰是蓋者不敢決定之辭聖人非必模仿此卦以制此器其象相類爾又此時未有重卦之名借後本所立卦名言之故不決定其辭而曰蓋離謂重離重離兩目相承邊實中虛爲物所麗結繩网罟之象人無爪牙不能敵獸之猛羲皇以前獸每食人旣有网罟之後人始能取魚獸以食之而免爲獸所食大哉聖人之仁乎】包犧氏沒神農氏作斲木爲耜揉木爲耒耒耨之地以教天下蓋取諸益【神農氏炎帝也斲謂削而銳之耜者耒首揉謂揉而曲之耒者耜柄教天下者古未有粒食神農始教民稼穡者也益之二三四互坤地也上巽二陽象耒之自地上而入下震一陽象耜之在地下而動也】日中爲市致天下之民聚天下之貨交易而退各得其所蓋取諸噬嗑【案周官有三市此獨言日中者或剏市之初惟用日中後王乃增朝夕二市與噬嗑上離日中之象離中虛可藏貨市之象震動而前致民之象震二柔畫爲民離明萬物相見聚貨之象離二剛畫富實貨也一剛一柔相間有相交相易之象退謂交易旣畢而歸其家各得其所謂以其所有易其所無而歸各得以遂其願濟其所用也】神農氏沒黃帝堯舜氏作通其變使民不倦神而化之使民宜之易窮則變變則通通則久【黃帝軒轅氏堯陶唐氏舜有虞氏也通其變者通其所當變之事使不至於窮也變而無迹曰化上古之時民與禽獸無異有网罟而鮮食者有耒耜而得艱食者艱鮮旣奏而又爲市以質遷其有無則與禽獸稍異矣然民用之未備者猶多也風气漸開不可如朴略之世此窮而當變也變之則通而不窮矣其能使民喜樂不倦者以其通之之道神妙不測變而不見其迹使於民而民皆宜利之故爾凡易之道窮則必變而通之然後可以久而無黃帝堯舜之通其變者易之道也九事皆黃帝時而並言堯舜者肇始於黃帝而極備於堯舜也不言少昊顓頊帝嚳者承黃帝之後因之而無所損益也】黃帝堯舜垂衣裳而天下治蓋取諸乾坤【衣上體之服裳下體之服上古以禽獸羽毛艸木華葉蔽其體至此始以絲麻爲衣裳也上衣下裳如天尊地卑上下分定故天下治幹畫奇象衣之縫合爲一坤畫耦象裳之前後殊爲二】刳木爲舟剡木爲楫舟楫之利以濟不通蓋取諸渙【刳木者刳空其中爲舟以浮水剡木者剡薄其端爲楫以運舟水所阻隔道路不通則以舟楫渡而濟之也渙巽木在坎水之上二三四五上舟虛之象初耦二楫運於舟後之象】服牛乘馬引重致逺以利天下蓋取諸隨【服者以軛加其項而使之引重載乘者以衡加其背而使之致達道隨下震自坤而變坤爲牛一奇畫在後者象所引之重物也上兌自乾而變乾爲馬一耦在前者象前路開通無礙而可以致逺也】重門擊柝以待暴客蓋取諸豫【郭門城門爲重門擊拆所以警夜而防姦盜也暴客謂姦盜豫前二耦畫重門之象九四一奇畫而動體擊柝於門內之象坤三畫在下民安居於內而無暴客侵陵之象】斷木爲杵掘地爲臼臼杵之利萬民以濟蓋取諸小過【杵以舂臼以容用之搗去粟殻而得米其利便萬民亦猶渡水之得濟也小過橫而觀之中二奇畫像木杵內外四耦畫像地臼】木爲弧剡木爲矢弧矢之利以威天下蓋取諸睽【弧木弓也兵器不一弓矢所及者逺爲長兵威天下者示有警備而使之畏也坎象弧者中弣彊而上下兩弰弱也離象天者前鏃後栝實中笴虛也暌三四五互坎弧象二三四互離及上體之離皆矢象】上古穴居而野處後世聖人易之以宮室上棟下宇以待風雨蓋取諸大壯【上古謂黃帝以前穴居土中營窟也野處木杪橧巢也後世聖人謂黃帝堯舜也外垣四同曰宮戶牖之內曰室棟檁之上隆者宇椽之下垂者有棟宇而成屋則可以障風蔽雨大壯下四剛棟承上而隆之象上二柔宇覆下而垂之象】古之葬者厚衣之以薪之中野不封不樹喪期無數後世聖人易之以棺槨蓋取諸大過【厚衣之以薪謂以薪承借其下而寘屍焉復以薪蓋覆於其上也中野野中也不封不封土爲墳也不樹不樹木以識也防期無數哀盡則止無卒哭祔練祥禫之日數也棺內棺槨外棺也凡奇畫爲長耦畫爲短大過中四長畫九二棺底木也九三九四棺兩傍木也九五棺蓋木也初上二短畫上六棺前端木也初六棺後端木也】上古結繩而治後世聖人易之以書契百官以治萬民以察蓋取諸夬【結繩說者謂民淳事簡結繩以爲信大事大其繩小事小其繩以識別也書以刀筆畫木簡爲文字也契以木刻一二三四之畫而中分之各執其一合之以爲信也契者書之始也契惟以畫記數而已書則有指事象形之變有文字則可以治百官之事察萬民之情矣書契自一畫二畫三畫四畫始至五畫則爲又蓋至五而窮也窮則變夬有五奇畫像書契之一二三四五至六則變矣故上畫耦者奇之變也又象契之上端分爲二之處十三卦之制作自畫卦而始至書契而終蓋萬世文字之祖肇於畫卦而備於書契也】是故易者象也象也者象也【此章之首第一節

總敍以起下文自包犧至書契十四節言制作之事而以是故總結之謂易卦皆器物之象象者像似之義聖人制器皆與卦象合也】彖者材也爻也者效天下之動者也【旣結一章之意矣因象而及於辭謂文王彖辭以六畫之象而論一卦之材質周公爻辭以一畫之象而效人所作爲之事】是故吉凶生而悔吝著也【又以是故結上文二句謂彖爻如此故生出吉凶而使人趨避著明悔吝而使人警悟也】

【傳六之二章凡四百二十九字守位曰人舊本人作仁陸氏曰王肅卞伯王桓明僧紹作人耒耜舊本耜作耨晁氏曰王昭素云諸本或作耜乃合上文澄謂傳寫者譌右傍防字爲辱也今正之通則久下舊本有是以自天祐之吉無不利十字系文言傳釋大有上九爻辭錯簡重出以濟不通下舊本有致逺以利天下六字陸氏曰一本無今案此六字見下文羨文重出也包白交切王於況切柝天作切厚衣於旣切注相天地息亮切後相地同夫是音扶叵平可切止說音曰烜沈逺切合之音閤二市與音余相間居限切喜樂音洛分定封問切重載親采切舂黍容切弣封古切弰新巢切鏃子本切笴見汗切僧音曽垣音袁檁林錦切借晴夜切寘音至復以扶後切覆孚後切以識音志後識別同潭汀坎切別彼列切】

陽卦多陰陰卦多陽其故何也陽卦奇陰卦耦其徳行何也陽一君而二民君子之道也陰二君而一民小人之道也【陽卦震坎艮也皆一陽二陰陰多於陽陰卦巽離兌也皆一陰二陽陽多於陰故者其迹之粗徳行者其理之精先粗後精兩設問而兩答之也陽卦數奇多陰則一奇二偶合成五數陰卦數耦多陽則一耦二奇合成四數數分奇耦以答其故之問陽畫爲君陰畫爲民陽卦一君統二民寡能治眾主必致一得理之正爲君子之道陰卦一民事二君土無二王物不兩大非理之正爲小人之道道分君子小人以答其徳行之問】乾坤其易之門邪干陽物也坤陰物也陰陽合徳而剛柔有體以體天地之撰以通神明之徳【上文旣言六子之卦此乃言六子自乾坤而生也易謂六子以奇耦相易而成卦故曰易乾坤者六子之所從出故曰門物猶言畫也射禮畫於地者亦曰物幹三畫皆陽故曰陽物坤三畫皆陰故曰陰物幹陽之徳坤陰之徳交互相合以生六子而震坎艮有一剛二柔之體巽離兌有一柔二剛之體此八卦者與天地神明一也故曰體曰通體謂以之爲體也撰猶言所爲也體天地之撰以卦象言通神明之徳以卦徳言】其稱名也雜而不越於稽其類其衰世之意邪【此又言六十四卦自八卦而生也名謂重卦之名離謂不一越過也於嘆辭稽推考也文王所稱五十六卦之名𨿽其義不一而皆不過自八卦中出嘆其推考重卦兩體與八卦所象相類而立名之意見其遭遇衰世憂患危懼是以推考如是其精防也】夫易彰往而察來而防顯闡幽開而當名辧物正言斷辭則備矣【以上三節首言六卦之體次言六卦本乎二卦而爲八又言重卦本乎八卦而爲六十四此以下總上三節而言文王之彖辭彰往卽藏往也謂明於天之道而彰明已往之理察來卽知來也謂察於民之故而察知未來之事微顯卽神徳行也謂以人事之顯而本之於天道所以微其顯闡者闡而顯之也闡幽卽顯道也謂以天道之幽而用之於人事所以闡其幽上篇之藏往知來顯道神徳行兼蓍而言此則專以卦而言也開明名卦之意而使當其名辧別陰陽之物而正言其占夫易以下諸義自文王斷以彖辭之後則皆具備矣朱子曰而微顯恐當作微顯而開而之而亦疑有誤】其稱名也小其取類也大其防逺其辭文其言曲而中其事肆而隠因貳以濟民行以明失得之報【小謂其義專而狹大謂其義泛而廣防意也文謂修節而不質直曲謂一偏而不該徧中如居中而四外皆通肆謂縱而不拘隠謂晦而不顯彖首所稱卦名如上云下雷則名爲屯上山下泉則名爲蒙但就本卦二體之象而生名故曰小彖中所取象類如類動物則有虎尾豚魚飛鳥小孤之屬類用物則有盥薦二簋羸瓶匕鬯之屬泛及天下諸物之形而比類故曰大稱名之義𨿽小而其防則逺謂推索而無窮盡也取類之義𨿽大而其辭則文謂假托而不質言也小者𨿽偏曲而局於一方然防之逺則中而可旁通也大者𨿽縱肆而徧於諸物然辭之文則隠而不顯露也貳謂疑而不決用筮以占而彖辭爲決所疑則行事之果如渡水之得濟故曰濟民行民於行事之失得未能明也以彖辭而知如此爲得而行之則有吉報如彼爲失而行之則有凶報故曰明失得之報或謂此一節蓋論彖爻夫取類之大辭之文事之肆而隠爻辭亦然而此則專爲彖辭言也】

【傳六之三章凡百六十二字小人之道也下舊本有文言傳錯簡釋咸九四困六三解上六噬嗑初六上六否九五鼎九四豫六二復初九損六三益上九爻辭十一節間隔之故與乾坤其易之門不相屬遂於乾坤上加子曰字而分爲別章今定錯簡歸文言傳刪去子曰字而此章復合爲一徳行下孟切後民行同撰士免切於音烏夫音扶防東亂切中如字注索悉革切爲決云僞切後爲彖同夫微顯音扶】

易之興也其於中古乎作易者其有憂患乎【中古謂文王時羲皇之易有畫而已三畫之卦𨿽有名而六畫之卦未有名文王始名六畫之卦而系之以辭易道幾微而至此復興也卦名及辭皆前所未有故不云述而云作作易在羑里時故云其有憂患乎蓋於其名卦而知其有憂患也下文舉九卦之名以見其憂患之意】是故履徳之基也謙徳之柄也復徳之本也恆徳之固也損徳之修也益徳之裕也困徳之辧也井徳之地也巽徳之制也【履踐行也基如築土之下址積累之所始也謙恭讓也柄所執持者也復反也孟子謂君子必自反也行有不得者反求諸已如木之反也本歸根也恆常久也固謂常守而不變也損者減損謂消除其私欲也修謂完補其闕也益者增益謂充長其善端也裕如加厚其衣也困阨窮也辧者識之明孟子謂人之徳慧術智存乎疢疾因身之困而心識開明也井不動而及物之惠普徧猶地之靜而成物之功廣博巽者柔順卑下以入則無處而不可入如利刀之裁制布帛隨其長短而裁之無不如意也始之以實踐繼之以自謙人不我是而自反已之所守必有常損其不善益其善𨿽處困而識愈明身不可動而不忘及物柔順卑下無入而不自得此九字之義皆處憂患之道也】履和而至謙尊而光復小而辧於物恆雜而不厭損先難而後易益長裕而不設困窮而通井居其所而遷巽稱而隠【上文初陳九卦之名取其字義而已此再陳乃取卦義項氏曰釋卦之兩體九句皆以相反成文朱子曰如書之九徳澄案和謂兌之說至謂幹之健蓋𨿽與物無乖而行必造極也鄕原之閹然媚世而不可入堯舜之道則履之和而不至者尊謂坤地之卑而尊之使居艮上光謂艮山𨿽下於坤而自不失其爲髙已處人下疑若晦昩而不光然謙則𨿽尊他人而已亦光也小謂震一陽之動辧於物謂珅眾陰之順一陽之復甚防猶君子之自反所操甚約也然陽復於內𨿽防而陰順於外則眾猶君子一自反而橫逆者皆順非明於接物不能也雜謂其事不一震雷之時復一鳴似之不厭如言學不厭巽風之無日不有似之行事不一而終終不厭倦所以爲恆也先難謂方損之初如浚兌澤於下而畚土以上也後易謂旣損之後如艮山之靜止而受土以成其髙也長裕謂日益設謂施爲之虛假如設使設或之說揠苗而長之其苗非實有長裕也虛假所爲爾震雷之聲則實能助益巽風之勢而不虛假也窮謂兌澤涸於上通謂坎水流於下或謂彖傳之險而說亦窮而通之義彼蓋合上下二徳以釋困亨與此不同也居其所謂巽之二陽在下體水之在井中者也遷謂坎之一陽在上體水之汲而上以及物者也稱謂巽二陽在陰之前二陽體鈞其重不偏如稱物之平隠謂巽一陰入陽之內爲卦之主以事二君而人莫知其所以能入二陽之故履復損井取義以下體爲先謙恆益困取義以上體爲先巽八純重卦但就一體取二義而二體皆然】履以和行謙以制禮復以自知恆以一徳損以逺害益以興利困以寡怨井以辯義巽以行權【此章三陳九卦先後有淺深初陳雜舉卦名而每字之下先就人身言之以明其字義未及卦義也再陳乃於卦名之下說上下二體之義三陳則卦名一字之中包含上文所說卦體二義非専指卦名一字言也以猶象君子以之以謂取此卦之義用之於人事也踐行之履在人爲徳之基故名下兌上干之義曰履其義兌和而乾至人則以此履卦之義而和行和行謂所行無乖忤也恭讓之謙在人爲徳之柄故名上坤下艮之卦曰謙其義坤尊而艮光人則以此謙卦之義而制禮禮者恭敬退讓自卑而尊人制禮謂制爲儀則也自反之復在人爲徳之本故名下震上坤之卦曰復其義震小而辯於坤之物人則以此復卦之義而自知愛人不親反其仁治人不治反其智禮人不答反其敬惟自知反己不責人之不親不治不答也常久之恆在人爲徳之固故名上震下巽之卦曰恆其義震之雷雜而巽之風不厭人則以此恆卦之義而一徳一謂終始如一也減省之損在人爲徳之修故名下兌上艮之卦曰損其義先損兌之澤難而後成艮之山易人則以此損卦之義而逺害爲不善者有害於已減損其不善所以逺去其害也增多之益在人爲徳之裕故名上巽下震之卦曰益其義巽之風長裕而震之類不設人則以此益卦之義而興利爲善者有利於已增益其善所以興起其利也阨窮之困在人爲徳之辯故名上兌下坎之卦曰困其義兌窮而坎通人則以此困卦之義而寡怨知命安分者𨿽阨窮患難而無怨寡之以至於無也掘地得泉之井在人爲徳之地故名下巽上坎之卦曰井其義巽居其所而坎遷人則以此井卦之義而辯義已之恵澤及人者義也柔順卑下以入之巽在人爲徳之制故羲皇三畫之卦名巽文王名六畫之重卦亦曰巽其義上中二陽宜稱於外而下之一陰隠伏於內人則以此重巽之義而行權行謂不定在一處權者稱錘前卻無定以等物之輕重而取衡之平時中是也六十四卦其可以處憂患者不止於九夫子姑舉其大槪爾五十六重卦舉八卦七之一也純卦舉一卦八之一也傳六之四章凡百四十五字厭因劍切易以防切長知両切稱充證切行下孟切逺於願切注充長同上疢充震切尢處充許切後一處同鄕原音願閹音淹橫逆封孟切時復符後切畚音本以上時掌切後而上同揠音戛切涸曷各切而說音曰減省所梗切安分奉問切難乃旦切掘羣厥切錘程追切】

易之爲書也不可逺爲道也屢遷【不可逺謂其書之利於民用不可離去也屢遷謂其變易不一定也】變動不居周流六虛上下無常剛柔相易不可爲典要惟變所適【以卦變言也變動謂卦畫更變移動兩易其位也不居不止定在一處也周流周徧流行也六虛卦之六位也在上位者或防而下在下位者或升而上無有常處者以剛柔二畫之互相易也典要典籍中之契要常而不可易者也不可爲典要謂其易而不可常也惟其變畫之所之適在何位爾案之單言變者謂蓍防之變言變化者謂卦畫之變惟變所適非謂蓍防也而亦單言變者蓋此言卦變之互易其位非爻變之變化其畫也不可言化故亦單言變夫子於彖傳已言卦變矣而於此又言之一體三畫自相易者復姤臨遁大壯觀夬剝所變也下體三畫與上體三畫互相易者泰否坎離震艮巽兌所變也蔡氏曰此言易道之屢遷也】其出入以度外內使知懼又明於憂患與故無有師保如臨父母【出入以度外內知懼言人事之動亦當如卦畫之變也出謂升上入謂降下外者上也內者下也卦畫之出而外入而內者皆以其度或一體自易或二體互易六子八辟之所變各二卦泰否二辟之所變各九卦如度之分寸各有界限不可僭差人事之或出或入亦必如卦畫之出入以度其出入動循禮法使出而在外入而在內之時惕然知所畏懼此聖人作易訓人之意使謂聖人之使人如此也凡人之出入能明於聖人之憂患與民同之義以愼乃事而守之嚴𨿽無有師保顯爲之敎戒而畏懼不敢慢易惕然一如父母之臨其上也蔡氏曰此言易書之不可逺也】初率其辭而揆其方旣有典常苟非其人道不虛行【初始也率循也辭彖爻之辭也揆度也方所向也旣盡也典常典籍中所載之常法一定而不可易者也言人於用易之始循易書之辭而揆其處事之方其道盡有常法不可變易也上言卦畫之變其道變而不常此言彖爻之辭其道常而不變也苟猶若也其人謂聖人易之道𨿽如此若非作易之聖人示此道以敎人則易之道不能無人而自行也蓋言易道之行於世者皆聖人之功蔡氏曰此合書與道爲言也】

【傳六之五章凡八十三字要去聲度如字注並同注離艮智切更變音庚一處常處充注切辟音壁慢易以防切度也待洛切處事昌主切】

易之爲書也原始要終以爲質也六爻相雜惟其時物也【要如要於路之要謂遮截其歸宿之處質謂卦之體質文王原卦義之始要卦義之終以爲卦之體質各名其卦而系彖辭也爻之爲言交也六位之陰陽相雜而交錯也時謂初二三四五上之時物謂陽奇陰耦二畫之物周公觀六爻之交錯惟其六位之時或是陽物或是陰物各因其義而系爻辭也此章言六爻而六爻統於彖故先言彖下文乃分說六爻也】其初難知其上易知本末也初辭擬之卒成之終【此言初上二爻侯氏果曰初則事防故難知上則事彰故易知澄謂初如木下之本上如木上之末觀木者其下之本根難見其上之枝葉易見也項氏曰初禍福未定故其辭多擬議上已覩其成禍福判矣故其辭多決定澄案終謂上爻初爻之辭擬之者猶有商度卒竟成完而言之者終爻之辭也初與終爲對擬之與卒成之爲對兩句文法顚倒相互】若夫雜物撰徳辯是與非則非其中爻不備【此言卦中四爻中爻謂二三四五也朱子曰先儒多解此爲互體胡氏一桂曰雜物謂陰陽一物自中四爻雜而互之又自撰成兩卦之徳也是與非謂中與不中當位與不當位也內外卦旣足以示人復自互體而辯之則是非益可見澄謂內外旣有二正體之卦中四爻又成二互體之卦然後其義愈無遺缺非以此正體互體並觀則其義猶有不備正體則二爲內卦之中五爲外卦之中互體則三爲內卦之中四爲外卦之中故皆謂之中爻】噫亦要存亡吉凶則居可知矣知者觀其彖辭則思過半矣【上文旣分言初上二爻及中四爻此又緫六爻言之存亡者陰陽之消息吉凶者事情之得失居猶坐也要其存亡吉凶之所歸則六爻之義坐而可知矣又謂知者能見事於未形𨿽不觀各爻之義但觀卦首之彖辭則所思已得十分之五六矣蓋彖辭或論二體或論主爻或論卦變相易之爻是以不待觀六爻而已可見也章首第一句言彖第二句緫言六爻此一節又緫言六爻而後歸重於彖蓋爲結語與章首起語相始終下文則又更端而言中四爻也】二與四同功而異位其善不同二多譽四多懼近也柔之爲道不利逺者其要無咎其用柔中也【二與四同是陰位若皆以柔居之則六二六四同是以柔居陰故曰同功然其位則有逺近之異五者一卦之尊位故逺近皆自五而言二與五應爲逺四與五比爲近以位之逺近有異而其善亦不同逺者意气舒展而多譽近者勢分逼迫而多懼多者謂不盡然而若此者眾爾近也二字釋四多懼謂四之所以懼不能如二之譽者蓋迫近尊位不得自安故也柔之爲道以下釋二多譽柔不能自立近者有所依倚逺者宜若不利二逺於五而其歸得以無咎者以其用柔而居下卦之中也】三與五同功而異位三多凶五多功貴賤之等也其柔危其剛勝邪【三與五同是陽位若皆以剛居之則九三九五同是以剛居陽故曰同功然其位則有貴賤之異五天子之位爲貴三諸侯之位爲賤以位之貴賤有異賤者剛居剛爲大過而多凶貴者剛居剛爲適宜而多功二多譽四多懼之上有其善不同一句而三多凶五多功之上無之者譽懼𨿽不同而皆可謂之善凶則不可謂善矣故不言也等謂兩相比並而有品級貴賤之等也五字釋三多凶謂三之所以凶不能如五之功者蓋貴賤有等賤者不與貴者同不宜以剛居剛故也其柔危以下釋五多功五爲尊位以柔居之則不勝其任而危惟剛居之則能勝其任而有功也】

【傳六之六章凡百四十四字要一遙切後同易知以防切夫音扶撰士免切知者音智思先次切勝音升注啇度待洛切竟音敬復自符後切五比皮二切勢分符問切】

易之爲書也廣大悉備【廣謂如地之無所不容大謂如天之無所不包悉備謂人物之理纎悉具備於其中】有天道焉有人道焉有地道焉【此言三畫之卦天道謂上畫像大覆於上人道謂中畫像悉備於中地道謂下畫像廣載於下】兼三才而兩之故六六者非他也三才之道也【此言六畫之卦兼猶言雙也一手持二秉曰兼三畫之卦象三才三才各一而已一而不兩則獨而無對天獨陽而無陰地獨陰而無陽人之陰陽亦混而不分必皆兼而兩之天人地各有陰陽然後其道全而不偏所以重三畫之卦而爲六畫者此也有六畫則初二爲地道三四爲人道五上爲天道各兩其一而爲六六者非有他也以三才之道各有陰陽也】道有變動故曰爻爻有等故曰物物相雜故曰文文不當故吉凶生焉【道卽上文所謂天道人道地道也有變動謂卦位之爲天爲人爲地者有更變移動也三畫之卦重爲六畫惟初爲地道上爲天道不攺移中四畫皆有攺移二人也而爲地三天也而爲人四地也而爲人五人也而爲天故曰道有變動陰位陽位交錯相間謂之爻三畫之卦不曰爻者無陰陽相間也旣有六畫而三才之道攺移其位然後初爲地之陽二爲地之陰三爲人之陽四爲人之陰五爲天之陽上爲天之陰相交錯而謂之爻也等如上章貴賤之等各爻之畫比並有不同故曰有等其有等不同者或是奇畫則爲陽物或是耦畫則爲陰物也二物相雜在六位之中然後成文若陰陽純而不雜則不文矣文不當謂陽物居陰位陰物居陽位當位者多吉不當位者多凶吉凶由當不當而生不言當而但言不當者省文自可見意也

傳六之七章凡六十六字注覆孚後切間居限切下同省文所梗切】

易之興也其當殷之末世周之盛徳邪當文王與紂之事邪【殷之末世謂紂周之盛徳謂文王因第四章

之起語而申言之彼但言其時此並言其人也此卒章之第一節

】是故其辭危危者使平易者使傾其道甚大百物不廢懼以終始其要無咎此之謂易之道也【是故以下終第一節

之意危者懼而不敢安也易者怱而不知懼也文王以盛徳遇末世而有憂患故其系易也有危懼之辭蓋謂人之處事其心危懼則可保平康其心怱易則必至傾覆使者理有必至若或使之云爾前篇以易則易知言幹之善此章又以易者使傾言人之惡易知之易敬勝怠而其心易直也使傾之易怠敬勝而其心怱易也字𨿽同而其意正相反其道謂作易之道物猶事也不廢謂具備於中而無所棄遺也易之道𨿽無一事不該然不過欲人於每事自始至終以危懼之心處之其指歸欲人之無咎而已易有彖辭有爻辭而所謂其辭危者乃専以文王彖辭言何也蓋系辭自文王始周公不過補文王之未及爲者爾無異防也父統子葉但言彖辭而爻辭在其中矣下文則皆兼彖爻之義而言也】夫乾天下之至健也徳行恆易以知險夫坤天下之至順也徳行恆簡以知阻能說諸心能研諸慮定天下之吉凶成天下之亹亹者【言聖人作易之道本乎天地也乾坤謂天地非卦名也天之健地之順造化流行常易常簡無有繁難也又豈有妨害之者而天地猶且知險知阻人事則不無妨害之虞其可怱易而不危懼乎天地之知險知阻非如人之知也天之下凡有險陷之處天皆臨而照之是天下之險天無一不知也地之上凡有阻礙之處地皆載而有之是地上之阻地無一不知也作易聖人能如天之知險故凡可以陷害於人者必爲之指示以通其志使人皆灼見則其心開釋而說懌能如地之知阻故凡可以妨礙於人者必爲之處置以成其務使人皆愼行則其慮精審而研覈定其所占之如是則吉如是則凶使人之於事無疑有決而勉勉爲之也此第二節

】是故變化云爲吉事有祥象事知器占事知來天地設位聖人成能人謀鬼謀百姓與能【是故以下終第二節

之意云爲言動也人能以易中陰陽變化之道而用之以言用之以動則於事皆可以防而有祥必不至於凶而有災也或有所象之事則能知器之形而可以制器或有所占之事則能知未來之吉凶而可以決疑易之用惟此四者而已云爲象占卽上篇所謂以言以動以制器以卜筮也此四者皆聖人本諸天地之道以教人者故天地設位於上下𨿽有此道而不能使悉由此道聖人作易教人由此道所以成天地之能也成謂有所闕而完足之鬼謀謂覡巫與如中庸可以與知焉之與人謀羲文之易而用之以占凡有一事旣謀之於人又謀之於鬼而後爲之則所爲皆合易道之教𨿽其愚不肖亦可以與聖人之能也健順易簡知險知阻此天地之能說心研慮定吉凶成亹亹此聖人之能而成天地之能也云爲之祥象占之知此百姓之能而與聖人之能者也】八卦以象告爻彖以情言剛柔雜居而吉凶可見矣變動以利言吉凶以情遷【八卦謂六爻四象之上下二體也項氏曰八卦以象告謂卦之以四象示人爻彖以情言謂辭之以言諭人也剛柔雜居而吉凶可見再言象之所以示人者明也變動以利言吉凶以情遷再言辭之所以諭人者殊也自彖辭觀之卦體本以變動而成故彖辭専言其變動之利如柔來而文剛分剛上而文柔之類是也𨿽睽蹇明夷至不美之卦其彖皆有所利蓋類變而成卦則以成卦者爲利故曰變動以利言自爻辭觀之據逐爻之情而處事則吉凶皆異於本彖矣故有在彖爲主爻而在本爻則爲凶者如震之九四震驚百里可爲祭主而在本爻則爲泥而未光之類是也故曰吉凶以情遷觀彖之本辭則爲遷易也澄謂變動卽第五章

所謂變動不居者言卦畫之更變移動其位也爻彖以情言彖與爻皆言情也吉凶以情遷則情専屬爻而不及彖何也蓋變動以利言利亦自情而生也彖亦有情爻亦有利互文也此第三節

】是故愛惡相攻而吉凶生逺近相取而悔吝生情僞相感而利害生凡易之情近而不相得則凶或害之悔且吝【是故以下至篇終皆終第三節

之意愛惡者情也相攻謂相愛兩相惡也逺謂應近謂比相取謂逺取逺近取近也情之眞者曰情情之非眞者曰僞相感謂情感情僞感僞也愛惡逺近皆有情僞或以情相取或以僞相取情僞皆有愛惡其相愛或眞或僞其相惡亦或眞或僞僞者情之反害者利之反凡占曰不利無攸利者害也項氏曰自此以下皆言吉凶以情遷之事以六爻吉凶悔吝之三辭分出於相攻相取相感之三情而緫屬於相近之一情四相者爻之情也命辭之法必各象其爻之情故觀其辭可以知其情利害者商略其事冝有利有不利也悔吝則有迹矣言凶則其成也故緫而名之曰吉凶相感者情之始交故以利害言之相取則有事矣故以悔吝言之相攻則其事極矣故以吉凶言之逺近情僞姑就淺深分之若錯而緫之則相攻相取相感之人其意皆有逺近其行皆有情僞其情皆有愛惡也故緫以相近一條明之近而不相得則以惡相攻而凶生矣以僞相感而害生矣不以近相取而悔吝生矣是則一近之中備此三條也凡爻有比爻有應爻有一卦之主爻皆情之當相得者也凡稱近者止據比爻言之反以三隅則逺而爲應爲主者亦必備此三條矣但居之近者其吉凶尢多故聖人槪以近者明之近而不相得則惡相攻僞相感近不相取則愛相攻情相感而近取者爲相得矣不相得則凶害悔吝其相得則吉利悔亡無悔無咎從可知也夫子之己言者三其未言者三緫之凡六條然此據近之比爻言爾若逺之應爻及主爻亦當各備六條緫之爲十八條矣嘗以此十八條之例考之爻辭皆合乃知作傳聖人以此該括易之辭情至爲精密而諸家注釋惟項氏能究其底蘊焉】將叛者其辭慙中心疑者其辭枝吉人之辭寡躁人之辭多誣善之人其辭遊失其守者其辭屈【上章言易之辭皆由情而生此又以人譬之人之辭亦由情而生也將欲倍畔猶未發露中有所慊惟恐爲人所覺故其辭慙怍中心疑惑不能剖決意謂如此又恐不如此故其辭如木之枝兩閒端岐不敢執一吉人靜重深厚故其辭謹而簡躁人輕動淺薄故其辭易而繁誣毀善人自知非實故其辭浮游不定困阨沮喪失所操守故其辭卑屈不伸叛疑吉躁誣失者人之六情有不同故慙枝寡多遊屈其六辭各因其情而不同焉朱子曰卦爻之辭亦猶是也澄案此篇之首章泛言辭變象占四道而末句歸重於辭且以本於聖人之情至此卒章凡三節其中亦言四道而首末皆言彖爻之辭末又本於易之情以終繋辭之傳蓋惟聖人之情能知易之情而系易之辭也是爲一篇始終之脈絡云】

【傳六之八章凡二百五十四字研諸下舊本有侯之二字案王氏略例無之晁氏曰王昭素司馬溫公皆以爲衍字易者恆易以防切要一遙切夫音扶行下孟切說音曰與能音預惡烏路切注必爲之云僞切與如字與知之與與於而與並音預比皮二切系辭傳上下篇共二十章章首發端以天地字者三以聖人字者二以易字者卜一以彖爻以一陰一陽以八卦以陽卦陰卦者各一舊本有子曰者六先儒以爲後人所加今考之易其至矣乎知變化之道者其知神之所爲乎皆是前章之結語後之分章者欲以此爲後章之起語書不盡言乾坤其易之門邪皆是連上文共爲一章後之分章者欲分截自此別爲一章故四處各加子曰字以別之易有聖人之道四馬者是再提章首起句爲結句聖人立象以盡意是以答語答上文問語故兩處亦各加子曰字今並刪去庶俾讀者不致生疑而妄謂系辭傳非夫子所作云】

易纂言卷八﹤經部﹐易類﹐易纂言﹥

欽定四庫全書

易纂言卷九

元吳澄撰

文言傳【文言者彖爻之辭也案系辭傳曰其辭文謂彖爻之辭文其言而不質直言之也此篇天子所以釋文王周公之文言故曰文言傳繋辭傳者統論聖人系辭之意也文言傳者詳釋經中文言之辭也】

元者善之長也亨者嘉之防也利者義之和也貞者事之榦也君子體仁足以長人嘉防足以合禮利物足以和義貞固足以干事君子行此四徳者故曰乾元亨利貞【此一節釋幹彖辭彖辭本意謂元者亨而利於貞元言其人貞言其事亨利言其占也夫子於此釋元亨利貞四字而分爲四徳後人因之以配春夏秋冬以配仁義禮智皆推廣而言也元如人首在眾體之上於時爲春先乎四時於人爲仁統乎五常故爲眾善之長亨如享禮萃諸物之珍於時爲夏萬物茂盛於人爲禮多儀備具故爲嘉美之防利如刀刃之利於時爲秋凡物各遂不相妨害於人爲義凡事得宜無所乖戾故爲義之和貞如木身之楨於時爲冬物皆歸復而有藏於人爲智物皆辧察而有立故爲事之榦榦者木之枝葉所依以立智之能立事亦猶是也項氏曰在事之初爲善善之眾盛爲嘉眾得其盛爲義義所成立爲事一理而四名之澄案春秋左氏傳亦載此言但善字作體字彼釋人首之元此則假借元字以名天徳故攺體爲善蓋自昔有此訓詁夫子述之爾君子謂用易之人法幹之元而以仁爲體則善之長在已可以爲人之長矣合禮之合如合樂之合謂防聚備具也法幹之亨而嘉美會聚則美物眾盛可以備具乎禮矣法幹之利而宜利於應物則可以不乖乎義矣法幹之貞而智之正如木楨之固則可以爲事之榦矣春秋傳無君子字嘉會作嘉徳此加君子字以表用易者攺徳爲會乃與上文協而得亨字之意君子如是則爲能行此四徳而亦如幹之元亨利貞也】初九曰潛龍勿用何謂也龍徳而隠者也不易乎世不成乎名遁世無悶不見是而無悶樂則行之憂則違之確乎其不可拔潛龍也【此一節釋幹初九爻辭龍徳諭聖人之徳隠釋潛也易變移也成完全周足也不易乎世者有守於中不隨時俗而變移也不成乎名者無願於外不使聲實之周足也遁世身隠而不見也不見是人不以之爲是也不隨世而易則不肯以身殉世故𨿽隠遁於世而亦無悶不使其名之成則不肯以身殉名故𨿽不見是於人而亦無悶樂則行之釋上文無悶二句憂則違之釋上文不易不成二句樂者謂無悶也行之謂爲之也憂者謂非其所樂也違之謂不爲也不求見於世不求知於人者此其所樂也則爲之易乎世成乎名者此非其所樂也則不爲確堅貌拔如拔木之抜謂其志堅確不可轉徙而他也】九二曰見龍在田利見大人何謂也龍徳而正中者也庸言之信庸行之謹閒邪存其誠善世而不伐徳博而化【此一節釋幹九二爻辭朱子曰正中不潛而未躍之時也常言亦信常行亦謹盛徳之至也閒邪存其誠無斁亦保之意澄謂中正釋見而在田也以下卦言初在下三在上二在當其中也庸言以下釋大人閒邪外物不能入也應物而中不動故實心不爲物所引而常存於中也善世以下利見之意善於一世而不自驕徳之及人者博而人皆化蓋𨿽居下位而徳已著故世之人利於見之也】九三曰君子終日幹幹夕惕若厲無咎何謂也君子進徳修業忠信所以進徳也修辭立其誠所以居業也知至至之可與幾也知終終之可與存義也是故居上位而不驕在下位而不憂故幹幹因其時而惕𨿽危無咎矣【此一節釋幹九三爻辭九二言大人之徳九三言君子之學進徳修業釋終日幹幹夕惕若君子終日幹幹至夕而猶惕若者何哉以進其徳修其業也進謂日新不已修謂徧舉無遺忠信以下詳言進修之目忠信者盡心於中而逹乎在外之信也心常實則徳無時不進矣修辭立其誠者修辭於外而固守其在中之誠也事皆實則業無一不修矣居猶居貨之居𨿽未徧爲而已藏積於此也知至知終知也至之終之行也可與猶論語之可與共學先知所至而行以至之則自其動之微而趨於善故曰可與防也幾者進徳之端也旣知所終而行以終之則制事之宜皆存於此故曰可與存義也存猶居也義者修業之方也知至至之可與防格物致知而誠意也知終終之可與存義盡性至命而理於義也居上在下釋厲以下體言則三居上畫故曰上位以二體言則三在下卦故曰下位不驕不憂釋無咎程子曰君子之學如是故知處上下之道而無驕憂不懈而知懼𨿽在危地而無咎也】九四曰或躍在淵無咎何謂也上下無常非爲邪也進退無恆非離羣也君子進徳修業欲及時也故無咎【此一節釋幹九四爻辭朱子曰內卦以徳學言外卦以時位言進徳修業九三備矣此則欲其及時而進也澄謂下釋在淵進釋躍無常無恆釋或或則不必其然故下兼上言或自淵而天也進兼退言或未躍則潛也下在淵而退潛上向天而進躍皆未可必故曰無常無恆非爲邪非離羣釋無咎自下而上以向乎天者非敢爲幹上之邪而不臣也不退而進以躍出乎淵者非欲離在下之羣而爲君也時當然爾平日之進修固欲其及時也時之及則其上進爲無咎矣舜自匹夫之賤而陟帝位之貴湯武去諸侯之卑而就天子之尊時之當其可也舜與湯武何心焉豈爲邪離羣也哉】九五曰飛龍在天利見大人何謂也同聲相應同气相求水流濕火就燥雲從龍風從虎聖人作而萬物覩本乎天者親上本乎地者親下則各從其類也【此一節釋幹九五爻辭鶴鳴而子和虫雄鳴而雌應一雞鳴則眾雞皆鳴同聲相應也日火之精而取火於日月水之精而取水於月磁石鐵之母而可以引鍼同气相求也濕者下地故水之流趨之燥者幹物故火之然就之龍興則致云雲從龍也虎嘯則生風風從虎也凡此六者皆同類相感召聖人與人亦同類故作於上而萬物咸覩作起也物猶人也覩見也作字釋飛而在天覩字釋利見程子曰龍徳升尊位人之類莫不歸仰朱子曰本乎天謂動物本乎地謂植物澄案動物首在上親上也植物首在下親下也先以聲气水火雲風六句爲比而後言聖人作則人利見之又以動植之親上親下諭利見者之親聖人亦是諄復言之而以各從其類一句緫結上文九句也或以同聲爲震雷巽風之聲同气爲艮山兌澤之气水流濕爲坎水趨兌澤火就燥爲離火焚艮山雲從龍爲坎震風從虎爲巽離本乎天爲震雷巽風坎月離日之統於幹本乎地爲坎水離火艮山兌澤之統於坤其說陋矣案夫子托物廣諭非取卦象所擬也】上九曰亢龍有悔何謂也貴而無位髙而無民賢人在下位而無輔是以動而有悔也【此一節釋幹上九爻辭陽貴陰賤貴謂九爲陽畫也無位者陽不得陽位也髙謂上居上卦之上也陽爲君陰爲民無民者純陽無陰也賢人謂九三在下位謂在下卦也敵體而不應上故上無輔貴釋九之爲龍髙釋上之爲亢無位無民賢人不爲之輔故有悔也然亢者天時有悔者人事吉凶悔吝皆生乎動亢極之時宜靜退不冝動進動而後有悔也識時善處者𨿽亢而能不動則亦不至於有悔洪範言用作凶言靜而不作亦不凶也】潛龍勿用下也見龍在田時舍也終日幹干行事也或躍在淵自試也飛龍在天上治也亢龍有悔窮之災也乾元用九天下治也【此一節申乾象傳意下釋潛與象傳同時捨謂龍之在田猶在下位未爲時用也行事謂行其進徳修業之事試猶嘗試之試自試其可躍而後躍非必於躍也上謂在天上治居上而治下也窮謂亢災謂有悔亢而有悔者時至於窮而有災也乾元謂以干徳居元首之尊用九者則變爲柔以柔濟剛而治天下故天下治也】潛龍勿用陽气潛藏見龍在田天下文明終日幹幹與時偕行或躍在淵乾道乃革飛龍在天乃位乎天徳亢龍有悔與時偕極乾元用九乃見天則【此一節再申象傳意陽气潛藏於地中象傳所謂陽在下也天下見其文明之徳而化象傳所謂徳施普也行卽行事之行進徳修業時當如此故曰與時偕革謂變革離下而升上也有天徳而位天位故曰位乎天徳極者窮而止也三之當行上之當止皆因其時故亦曰與時偕也剛柔適中天之則也則者理之有限節而無過無不及者也澄案此前半章釋一彖六爻已竟又申繹象傳至再推演周悉以見彖爻之辭義理無窮緼奧難盡然獨於乾卦如此者蓋以六十四卦之首卦故特致詳焉以下後半章重釋乾卦彖爻七節則與第二章

釋坤卦彖爻七節相似】乾元者始而亨者也利貞者性情也幹始能以美利利天下不言所利大矣哉大哉幹乎剛健中正純粹精也六爻發揮旁通情也時乘六龍以禦天也雲行雨施天下平也【此一節申幹彖傳意彖傳以大哉乾元萬物資始乃統天雲行雨施品物流行五句釋元亨此約其言謂乾元者始物而能致品物流行之亨者也彖傳以乾道變化各正性命保合太和乃利貞四句釋利貞此約其言謂利貞者其情無所不利於其性之貞也又緫元亨利貞而以始言元美言亨利天下言利不言所利言貞謂幹始物之元能以嘉美之亨爲利而利天下但言利貞不言所利之爲何事蓋所包甚大非止一事之貞而己故贊之曰大矣哉其曰大哉幹乎剛健中正純粹精者又言元也彖傳言大哉乾元此言其所謂大哉者以其徳之如是也剛健而中正則其剛健無過無不及而不偏純剛純健故不雜不駁矣而中且正焉則至精之剛健而非其麤者也然惟九五足以當之幹之無九五也曰六爻發揮旁通情者又言貞也發如發矢揮如揮手旁廣也通達也彖傳以六位時成言聖人之貞此言六爻隨其時位發揮其辭俾各得其貞者所以廣達其貞性所利之情也曰時乘六龍以禦天者又言利也彖傳以此一句言聖人之利而此重言之也曰雲行雨施天下平者又言亨也彖傳以雲行雨施言天道之亨以萬國咸寧言聖人之亨此言天下平者卽萬國咸寧也】君子以成徳爲行日可見之行也潛之爲言也隠而未見行而未成是以君子弗用也【此一節再釋幹初九爻辭成徳謂內有其實外有其名名實兩全無所虧欠行謂身之所行日可見謂顯著於時當日人皆可得而見人不可見曰隠人所可見曰見君子若以成徳爲行則其所行之行皆當日人所可見者初九之潛隠晦於時而未顯見則非所謂日可見之行也所行內實有餘外名不足而未完成則非所謂以成徳爲行也隠而未顯見者潛之象行而未完成是欲其弗用也故占云勿用】君子學以聚之問以辯之寛以居之仁以行之易曰見龍在田利見大人君徳也【此一節再釋幹九二爻辭前釋初九九二皆曰龍徳謂聖人也再釋皆曰君子則通學知利行者而言學效也有所未知則效知者以求知之蓋理具於心而散於事物事物之理有一未明則心之所具有未盡必博學周知俾萬理皆聚而無所闕遺故曰學以聚之辯剖決也旣聚矣必問於先知先覺之人以剖決其是否故曰問以辯之寛猶曽子所謂張子所謂大心也居謂居業之居問旣辯矣必有廣之量以藏蓄其所得故曰寛以居之仁者心徳之全天理之公也旣有以居之矣心徳渾全存存不失應事接物皆踐其所知而所行無非天理之公故曰仁以行之學聚之以知其理仁行之以行其事問辯之以審別所當行於學知之後寛居之以存貯所已知於仁行之先寛之所居卽學之所聚者仁之所行卽問之所辯者學至於是則爲大人𨿽居下位而其徳乃君徳也】九三重剛而不中上不在天下不在田故幹幹因其時而惕𨿽危無咎矣【此一節再釋幹九三爻辭九三重剛而不中七字爲句下九四同重剛謂重幹九三居下幹之終接上干之始九四居上干之始接下幹之終當重幹上下之際故皆曰重剛不中者已過九二未及九五也不在天則非上卦之中不在田則非下卦之中所處在下之上危地也以其重剛用之於學能幹幹不懈又因夕之時而惕若知懼則𨿽處危地而無咎也】九四重剛而不中上不在天下不在田中不在人故或之或之者疑之也故無咎【此一節再釋幹九四爻辭六畫之卦三與四皆人位也然九三下履二地乃人所常居之處九四上戴五天在人頭上空虛之間故曰中不在人不在天不在田又不在人則無依倚停駐之所故疑而未決可以至天則自淵躍出由乎四而遂上於天若未可至天則且當在淵而潛未可望四而躍也蓋四之位可經過而非可停駐必審其可躍而後躍乃無咎也】夫大人者與天地合其徳與日月合其明與四時合其序與鬼神合其吉凶先天而天弗違後天而奉天時天且弗違而況於人乎況於鬼神乎【此一節再釋幹九五爻辭九二九五皆大人前釋九二盛言其徳釋九五則不言其徳但言人之利見至此再釋乃言九五大人之徳與前所釋互相備也夫天専言之則道也此𨿽兼地言之而曰天地然與専言天之一字者同蓋以其主宰之理而言非指輕淸之气爲天重濁之質爲地也日月四時鬼神皆天地之气所爲气之有象而照臨者爲日月气之循序而運行者爲四時气之往來屈伸而生成萬物者爲鬼神命名𨿽殊其實一也其所以明所以序所以能吉能凶皆天地之理主宰之天地以理言故曰徳日月四時鬼神以气言故曰明曰序曰吉凶也程子曰天地者道也鬼神者造化之迹也大人與天地日月四時鬼神合者合乎道也朱子曰日月四時鬼神是指形而下者人與天地鬼神本無二理特蔽於有我之私是以梏於形體而不能相通大人無私與道爲體曽何彼此先後之可言哉先天弗違謂意之所爲黙與道合後天奉時謂知理如是奉而行之澄謂人弗能違故聖人作而皆利見之也】亢之爲言也知進而不知退知存而不知亡知得而不知喪知進退存亡而不失其正者其惟聖人乎【此一節再釋幹上九爻辭進退言人事存亡得喪言時命得與存之時進之時也喪與亡之時退之時也但知其得與存而進不知其喪與亡而退所以亢也知進之有退存之有亡得之有喪而處之至當各得其理之正則可以不亢而無喪亡之禍矣故惟聖人能之知進退存亡下不再言得喪者省文】

【傳七之一章凡七百五十六字釋乾卦彖爻之辭舊本何謂也六句之下各有子曰共十二字蓋後人所加徳博而化之下有易曰見龍在田利見大人君徳也十三字蓋下文重出情性也作性情今依鄭本知得而不知喪之下有其惟聖人乎五字亦下文重出安定胡氏以爲羨文長知兩切下同樂音洛見龍未見並賢徧切庸行爲行之行並下孟切幾平聲離力智切捨音捨施時至切夫音扶先天悉薦切喪昔浪切注身隠而不見曰見顯見並賢徧切子和苻臥切幹物音於審別彼列切夫天音扶省文所梗切】

坤至柔而動也剛至靜而徳方後得主而有常含萬物而化光坤道其順乎承天而時行【此一節申坤彖傳意彖傳言至哉坤元此言其所謂至哉者以其柔靜之至而又剛方也坤體中含幹陽如人肺藏之藏气故曰至柔然其气幾一動而辟之時幹陽之气直上而出莫能禦之故曰剛剛卽六二爻辭所謂直也幹運轉不已而坤體隤然不動故曰至靜然其生物之徳普徧四周無處欠缺故曰方方卽六二爻辭所謂方也坤之元六二也幹之九五不徒剛健而能中正故爲乾元之大坤之六二不徒柔靜而能剛方故爲坤元之至彖傳言後順得常此言後則順而得所主是有坤道之常也彖傳言含光大此言靜翕之時含萬物生意於中動辟則化生萬物而光輝也彖傳言乃順承天此言坤道之順承天之健而隨天之時以行也】積善之家必有餘慶積不善之家必有餘殃臣弒其君子弒其父非一朝一夕之故其所由來者漸矣由辯之不早辯也易曰履霜堅冰至蓋言愼也【此一節釋坤初六爻辭爲善則有福慶爲不善則有禍殃必然之理也然皆自小而積以至於大小善積而爲大善則福慶亦大而爲餘慶小不善積而爲大不善則禍殃亦大而爲餘殃程子曰家之所積者善則福慶及於子孫所積不善則災殃流於後世其大至於弒逆之禍皆因積累而至非朝夕所能成也朝與夕漸不可長小積成大辯之於早使民下之惡無由而成乃如履冰之戒也澄謂履霜於純坤將用事之初知陰之始凝而漸盛堅冰必至於純坤旣用事之後也不善之積必爲大禍殃亦如此防幾杜漸者當愼之於初不可坐待其由漸而積以至於極也】直其正也方其義也君子敬以直內義以方外敬義立而徳不孤直方大不習無不利則不疑其所行也【此一節釋坤六二爻辭象辭之所謂直者言坤體之上下也方者言坤體之東西南北也此就人言之則直者言其心體之正也方者言其制事之義也正之存於中如物之直而不斜倚義之應於外如物之方而不虧缺也程子曰君子主敬以直其內守義以方其外敬立而內直義形而外方義形於外非在外也敬義旣立其徳盛矣徳不孤也無所用而不周無所施而不利孰爲疑乎朱子曰不孤言大也澄謂兩者對峙之謂立有敬直而無義方有義方而無敬直則獨而不兩孤而不可以爲大敬義兩立徳乃不孤釋直方然後大也不疑其所行釋無不利】陰𨿽有美含之以從王事弗敢成也地道也妻道也臣道也地道無成而代有終也【此一節釋坤六三爻辭項氏曰陰𨿽有美含之絕句以含之連下文讀者非澄謂陽明陰晦陰𨿽有章明之美亦含藏於內而不顯露陰者爲臣之道也故臣以之而從王事者不敢居其完全之功蓋地道但得天道之半妻道臣道皆然無成者無全功也天始物而地代天生物以終天之施代猶繼也繼陽之後而終之也不有其始但有其終闕其半而不完全故曰無成夫倡於前妻隨於後君令於始臣行於終是亦無成而代有終也】天地變化艸木蕃天地閉賢人隠易曰括囊無咎無譽蓋言愼也【此一節釋坤六四爻辭上卦爲天下卦爲地上下體不相應有天地否隔之象四居上下體之際故發此義四變爲剛則如否卦之初六九四亦天地不交也變化謂天地交而變化生萬物此以小气數言一嵗之春夏也閉謂天地不交而閉塞不相通此以大气數言一運之秋冬也春夏天地變化而艸木蕃秋冬天地閉塞而艸木瘁嵗气然也盛世君臣和同而賢人出衰世君臣乖隔而賢人隠運數然也各言其一者互相備也或云皆言運數也特其盛衰治亂有似一嵗之春夏秋冬爾艸木蕃者召南所謂朝廷旣治庶類蕃殖也賢人隠洪範所謂百谷不成俊民用微也項氏曰艸禾且蕃況於人乎言盛者要其終也賢人隠則物從之矣言衰者記其始也程子曰天地交感則變化萬物艸木蕃盛君臣相際而道亨天地閉隔則萬物不君臣道絕賢者隠遁四於閉隔之時括囊晦藏則𨿽無令譽可得無咎言當愼自守也】君子黃中通理正位居體美在其中而暢於四支發於事業美之至也【此一節釋坤六五爻辭爻辭曰黃裳言以中央之色爲下體之飾以譬君子之徳美在中心而形見於身爲事業也黃中黃色在中也通達也理身之膚腠也東方靑南方赤西方白北方黒皆偏位惟中央黃色爲正位也居體居下體也黃在中而外達於身之膚腠者以正位之色爲裳而居於身之下體也美在其中謂黃中正位暢於四肢謂通理居體君子之發於事業以飾其身由其中心徳美之至也故自中心而發爲飾身之事業亦如在中黃色之美而爲飾身之裳也裳之所蔽者二足而言四支者立言之法如此也項氏曰黃中正位美在其中屬黃字通理居體暢於四支屬裳字】陰疑於陽必戰爲其嫌於無陽也故稱龍焉猶未離其類也故稱血焉夫黃者天地之雜也天而地黃【此一節釋坤上六爻辭疑如禮記疑於臣疑於君疑女於夫子之疑謂與之並也六陰同類同類之中一陰獨疑於陽五陰其肯從之乎必與之戰矣戰者五眞陰敵一僞陽也坤本無陽上六變而爲陽若不稱龍則不見其已變爲陽也𨿽已變爲陽而本質則陰故其遭傷也稱血以見其𨿽變爲陽而未脫離陰類也血者陰之傷而上六之陰異乎眞陰故其血而黃若眞陰則有黃無也蓋者新變爲陽之色黃者舊質爲陰之色也黃之血相雜有天陽之色又有地陰之色以見其非臣亦非君也項氏曰黃者上下無別所謂雜也曰疑於陽曰嫌於無陽曰猶未離其類曰天地之雜皆言陰之似陽臣之似君楚公子圍之美矣君哉也然終以野死則亦何利哉】

【傳七之二章凡二百五十六字釋坤卦彖爻之辭蓋言愼也舊本愼作順朱子曰古字順愼通用此當作愼言當辯之於微也今之爲其云僞切離力智切夫音扶注漸不可長知兩切要一遙切形見見其並賢徧切無別彼列切】

危者安其位者也亡者保其存者也亂者有其治者也是故君子安而不忘危存而不忘亡治而不忘亂是以身安而國家可保也易曰其亡其亡繋於苞桑【此一節釋否九五爻辭自處於危者乃自安其位之道也凜乎若將亡將亂者乃所以常保其存常有其治也九五否將休矣而不忘戒懼如此蓋於安存治之時而能不忘危亡亂之禍是以身之位得以安而國家可保其久存長治也爻辭亡字失物之亡所謂亡亡國亡家之亡案繋辭傳明中古聖人憂患之深意而蔽以一言曰其辭危此傳於乾坤二卦外釋諸爻之辭而首及危之一字夫子之意亦文王周公之意與】同人先號咷而後笑君子之道或出或處或黙或語二人同心其利斷金同心之言其臭如蘭【此一節釋同人九五爻辭君子之道不皆同也以身之行則出處或不同以口之言則黙語或不同然一人之心旣同則言行不必同而無能間其同者故同心者之行譬如至利之器可防至堅之金無物能梗礙之也同心者之言譬如幽生之蘭自有逺聞之香無物能障隔之也九五六二其心同一中正其先暫爲三四所間而號咷其後終得相遇而笑蓋其心之同非三四所能梗礙障隔也】易曰自天祐之吉無不利祐者助也天之所助者順也人之所助者信也履信思乎順又以尙賢也是以自天祐之吉無不利也【此一節釋大有上九爻辭天謂上九順謂六五得坤之柔中人謂九四信謂九四剛實六五履剛實之四所履者信也五爲心位能思而得坤中之順以順上九之陽思乎順也上九陽剛爲賢而六五尊之在已上所尙者賢也六五有履信思順尙賢之徳不但九四之人助之而上九之天亦助之是自天而祐之也宜其占之吉而且無不利也】勞謙君子有終吉勞而不伐有功而不徳厚之至也語以其功下人者也徳言盛禮言恭謙也者致恭以存其位者也【此一節釋謙九三爻辭勞謂竭其力勞者有功之本有功者勞之效厚之至謂非气量淺薄者所能也徳言盛釋勞字禮言恭釋謙字言助辭如說卦傳之說言成言詩之薄言駕言也致恭謂勞而能謙存其位謂有終而吉程子曰有勞而不自矜伐有功而不自以爲徳是其徳厚之至也言以其功勞而自謙以下於人也以其徳則至盛以其自處之禮則至恭所謂謙也存守也致其恭巽以守其位故髙而不危滿而不溢是以能終吉也夫君子履謙乃其常行非謂保其位而爲之也言能致恭所以能存其位如言爲善有令名君子豈爲令名而爲善也哉亦言有令名者爲善之故也】知幾其神乎君子上交不諂下交不瀆其知幾乎幾者動之微吉凶之先見者也君子見幾而作不俟終日易曰介於石不終日貞吉介如石焉寧用終日斷可識矣君子知微知彰知柔知剛萬夫之望【此一節釋豫六二爻辭知防謂知之於其事未顯著之先所以爲神也君子謂六二有中正之徳也上謂六三下謂初六六二上比三下比初然六二中正初三柔邪𨿽比近而不同情交而不諂不瀆者也蓋九四以不中不正爲豫樂之主而三比之初應之初三者四之黨與也二中正自守不肯阿附四之權勢故𨿽四之黨與亦不與之深交者杜絕阿附之事於幾微之時也故曰其知幾乎幾者動之始其端眇芒要終而論其後或謂六二之貞吉或謂初三之凶悔皆以阿附不阿附而判所當辧別於始也其始吉凶𨿽未顯著而其端可見矣故曰先見者也作如作者七人之作謂起去而退處也穆生得免申白之禍者能見幾而作也劉栁竟陷伾文之黨者不能見幾而作也二介於三𨿽未措足於四之剛而已知其如石矣謂三爲互坎之下畫與四同體也寧用終日謂𨿽與三比而不久畱於三速退處二以自守其見早也幾動之在先者𨿽微而吉凶之先見者則彰六三之爲比者𨿽柔而其前之爲四者則剛知所動之微而已知其後之必彰矣不待見吉凶而始知其彰也知所比之柔而已知其前之有剛矣不待近九四而始知其剛也非知幾其孰能之程子曰見事之幾微者其見必早如交於上以恭巽過則爲諂交於下以和說過則爲瀆君子見於幾微故不至於過焉幾者始動之微吉凶之端可先見而未著者也明哲見幾而動豈俟終日斷別也其判別可見矣微與彰柔與剛相對君子見微則知彰見柔則知剛知幾如是眾所仰也故曰萬夫之望】小人不恥不仁不畏不義不見利不勸不威不懲小懲而大誡此小人之福也易曰屨校滅趾無咎此之謂也【此一節釋噬嗑初九爻辭小人愚下不知不仁之事爲可恥不知不義之事爲可畏故不誘以利則不能勸其爲善不懾以威則不能懲其爲惡噬嗑之初聽訟之初也初九爲初犯之人逮捕方至情實未明拘以足械防其走逸而待訊及其旣訊則無可罪而得釋免其小人一受小威之懲因此知恥知畏以受大刑爲戒而終身不敢爲惡則此一小懲反爲小人之福所以暫屨滅趾之校而卒無再犯之咎也】善不積不足以成名惡不積不足以滅身小人以小善爲無益而弗爲也以小惡爲無傷而弗去也故惡積而不可掩罪大而不可解易曰何校滅耳凶【此一節釋噬嗑上九爻辭爲善者必有利益自小善積爲大善而後成名爲惡者必有害傷自小惡積爲大惡而後滅身小人無知以人之嘗爲小善而未成名則以爲無益而弗之爲以已之嘗爲小惡而未滅身則以爲無傷而弗之去於是長惡不悛犯罪至極噬嗑之終聽訟之終也上爲怗終之人獄辭旣具罪名已定錮以首械表其罪犯而待刑此積成大惡而不復可以揜覆犯至大罪而不復可以解脫者所以旣荷滅耳之校而卒受刑誅之凶也文滅身之滅滅死也經文滅耳之滅滅沒也】顏氏之子其殆庶幾乎有不善未嘗不知知之未嘗復行也易曰不逺復無只悔元吉【此一節釋復初九爻辭項氏曰殆將也庶防近辭朱子曰言近道也程子曰顏子無形顯之過夫子謂其庶幾未能不勉而中所欲不逾矩是有過也然其明而剛故一有不善未嘗不知旣知未嘗不遽攺乃不逺復也過旣未形而攺何悔之有復者陽反來復也陽君子之道故復爲反善之義初陽來復處卦之初復之最先不逺而復者也失而後有復惟失之不逺而復則不至於悔也】初六借用白茅無咎苟錯諸地而可矣借之用茅何咎之有愼之至也夫茅之爲物薄而用可重也愼斯術也以往其無所失矣【此一節釋大過初六爻辭苟猶若也愼謹敬也薄猶輕也術猶道也大過之時四陽過盛初六以卑弱之陰在下承借四陽其謹敬亦過甚譬之祭物若但措之於地亦可矣而必借之以茅謹敬之至也夫茅之爲物𨿽輕非可重者而用之以借祭物則其用可重也人能謹敬於此所行之道則凡事皆無所失矣蔡氏曰天下之事過則有失惟過於愼則無所失故無咎傳七之三章凡四百四十九字釋上經八卦九爻之辭此章並第四章

舊木錯簡在繋辭上下傳二篇中蓋夫子旣釋乾坤二卦其餘六十二卦三百七十二爻之辭不能徧釋故上經釋九爻下經釋九爻以發其例而他爻可以類推是爲文言傳後人以所釋乾坤二卦之辭附入本卦於是所釋上下經十六卦爻辭十八節不能成篇遂散入繋辭傳離爲三處顚倒紊亂特甚如釋大有爻辭內十字斷簡重出至再釋幹彖爻旣附於乾卦而釋上九爻辭一節亦復重出雜於十八節之間但少上九曰何謂也六字今悉更定釋否九五豫六二噬嗑初九復初九四處並增子曰字發端釋同人九五大有上九謙九三大過初九四處並增子曰字在所引經文之下惟釋噬嗑上九一節未增其所增者今刪去吉凶之先見舊本無凶字號平聲防金東管切先見陸賢徧切今讀如字防可東亂切校胡校切弗去羌呂切何河可切復行符後切借疾夜切錯初故切夫音扶注意與音余之行言行常行並下孟切間居限切逺聞音問說言音曰夫君子音扶非爲豈爲並云僞切要一遙切辧別斷別判別並彼列切和易以豉切弗之去羌召切長惡知兩切悛七全切不復符後切覆孚後切荷河可切而中貞仲切】

易曰憧憧往來朋従爾思天下何思何慮天下同歸而殊塗一致而百慮天下何思何慮日往則月來月往則日來日月相推而明生焉寒往則暑來暑往則寒來寒暑相推而嵗成焉往者屈也來者信也屈信相感而利生焉尺蠖之屈以求信也龍蛇之蟄以存身也精義入神以致用也利用安身以崇徳也過此以往未之或知也窮神知化徳之盛也【此一節釋咸九四爻辭九四變剛爲柔捨其正應之感其意憧憧不定暱於近比之感四往感五五因四之感而來感四私意相感非此心正理之感也夫子先言人心定應寂然之感以明九四憧憧之非次言天道往來自然之感以明四五往來之非也思者心之用慮者謀度其事也歸者所歸之舍致者所至之地皆謂心也心體虛靈如止水明鏡未與物接寂然不動何思之有旣與物接應之各有定理何慮之有理之在心者同因事之不同而所行之塗各殊理之在心者一因事之不一而所發之慮有百塗𨿽殊慮𨿽百而應事之理則同而一也故定心應事動而無動則亦何思何慮之有此人心定應寂然之感也若九四之憧憧則豈如是乎因日之往而有月之來因月之往而有日之來二曜相推以相繼則明生而不匱因寒之往而有暑之來因暑之往而有寒之來二气相推以相代則嵗成而不缺往者之屈感來者之信來者之信又感往者之屈而有明生歳成之利此天地往來自然之感也若四五之往來則豈如是乎夫子旣以屈信二字釋往來之相感復以物理之屈信聖學之屈信言之而廣其意尺蠖不屈則其行不能伸旣伸而再行則又屈也龍蛇不蟄則其來嵗之身不能奮旣奮於來嵗則又蟄也此物理之屈伸相感也義理精明則應物有定而神不外馳入者無出內之屈也而乃所以致極其外之用屈之感信也日用冝利則毎事曲當而身之所處隨寓而安外之信也而乃所以增崇其內之徳信之感屈也此聖學之屈信相感也因言聖學之交相養互相發工力至此則蔑以加矣過此以往者爲更進而前也未之或知者謂非人之所能知也朱子曰自是以上亦無所用其力矣至於窮神知化乃徳盛仁熟而自致爾澄謂窮神者究竟至此則心之所存與天地之心爲一知化者了悟至此則身之所行與天地之事如一】作易者其知盜乎易曰負且乘致宼至負也者小人之事也乘也者君子之噐也小人而乘君子之噐盜思奪之矣上慢下暴盜思伐之矣慢藏誨盜冶容誨滛易曰負且乘致宼至盜之招也【此一節釋解六三爻辭作易者作爻辭之聖人也坎體之陰畫爲盜卽爻辭所謂宼也思語辭六三負四乘二九四爲互坎中畫之君以其互坎下畫之民據處六三之位而奪之六三在四之下而無順戴之恭慢其上也在二之上而有淩乘之僣暴其下也故聲其暴慢之罪而伐之慢藏誨盜冶容誨滛八字蓋舊有此語而引之以證六三之招盜然所招之盜能奪六三非據之位能伐六三可罪之惡其奪之也當其伐之也有名亦異乎發藏取貨之盜矣而謂之寇者凡可以已而擅興以奪人伐人者其事𨿽當𨿽有名亦寇盜也程於曰作易者其知盜乎謂盜者乘釁而至苟無釁隙盜安能犯負者而乘非所安也故盜乘釁而奪之滿假而慢上暴下盜則乘其過惡而伐之伐者聲其罪也貨財而輕慢其藏是教盜使取之也女子而天冶其容是教淫者使暴之也小人而乘君子之噐是招盜使奪之也】易曰公用射隼於髙墉之上獲之無不利隼者禽也弓矢者器也射之者人也君子藏器於身待時而動何不利之有動而不括是以出而有獲語成器而動者也【此一節釋解上六爻辭翰飛之戾天者隼也三四五互坎爲弓上六變則上體成離爲矢九四上卦之君爻辭所謂公者射之之人也君子卽九四也有弓矢之器在身必得時至上六而後動者蓋解以二陽解四陰之難初三五之三陰已爲九二所解矣上六所居最逺九二之力不能及之九四之力亦止可以及三陰惟上六一陰之難未解待至上六變柔而剛則成離矢之鏃而九四之矢鏃能及上六戾天之隼矣故九四之動無所結礙一出而能有獲者待至器成之時而動故也上六未變則九四之弓𨿽具而矢猶未具是弓矢二器未能完全也上六旣變爲離則弓具矢具而器成矣括結礙也成完全也程子曰行一身至於天下之事苟無其器與不以時而動小則括塞大則喪敗自古喜有爲而無成功或顚覆者皆由是也】天地絪緼萬物化醇男女媾精萬物化生易曰三人行則損一人一人行則得其友言致一也【此一節釋損六三爻辭凡物之相合可二而不可三蓋以一合一則其情專以一合二則其情分故三人行則有餘而當損其一一人行則無對而當益其一然後二人相與其情專致於一而不二乎他也夫子因以天地之陰陽男女之牝牡言之絪緼者气之交也媾精者形之交也天地之二气交故物之以气化者其气醲厚而能醇男女之二形交故物之以形化者其精凝聚而能生此气形之相交以二與三人損一一人得友之義合蓋二者其理同皆言其以一合一故能致一而不二也】君子安其身而後動易其心而後語定其交而後求君子修此三者故全也危以動則民不興也懼以語則民不應也無交而求則民不與也莫之與則傷之者至矣易曰莫益之或撃之立心勿恆凶【此節釋益上九爻辭安其身謂循理則身康安動謂由已及物以變動其民也易其心謂闕志則心和易語謂由中達外以告語其民也定者前定交者下交於民謂先施於民以固結之求猶責也謂責其愛戴歸向也修謂安身易心定交三者皆無缺全謂民興起而與之也欲勝理則身多危而不足以率人故動之而民不興喜气勝志則心多懼而不足以感人故語之而民不應合無交而求則民弗與者無以固結其民於先而求其報上則民不助之也益者以上益下上九之君當益六三之民今不能利益其民乃或有時而撃害其民是上之先施者無以交結其民而求民之報上則民之所報亦如君之所施者矣君莫益其民而民亦莫與其君君或撃其民而民亦或傷其君民莫之與而傷之者至此曽子所謂出乎爾者反乎爾孟子所謂民今而後能反之者也上九無益民之心而或有害民之心當速攺變此心不可恆也故爻辭戒之曰立心勿恆莫益之或撃之之義尢足示訓戒者故夫子發明君民施報之理如此蓋因經文凶字而生出此意也釋爻辭但取定其交一句因泛及安其身易其心二句耳】易曰困於石據於蒺藜入於其宮不見其妻凶非所困而困焉名必辱非所據而據焉身必危旣辱且危死其將至妻其可得見邪【此一節釋困六三爻辭非所困非所據謂六三不當乘九二也六三以不中不正之柔乘九二剛中之上其周官所謂罷民之有過惡者與困於石者過惡猶輕而坐於嘉石者也或三日或五日或七日或九日或旬有三日而免未麗於法恥之而已矣故曰名辱據於蒺藜者過惡加重而寘於叢棘者也入圜土收教之能攺者或一年或二年或三年而捨不能攺而出圜土者殺已麗於法刑罸將及矣故曰身危先困辱於坐石後據危於蒺藜由辱而至危非能攺其過惡者必至於死故曰死其將至其者將然之辭𨿽暫還家而妻已離異故曰妻其可得見邪詳見經注及象傳注】徳薄而位尊知小而謀大力小而任重鮮不及矣易曰鼎折足覆公餗其刑剭凶言不勝其任也【此一節釋鼎九四爻辭九四陽畫離體而與初正應陽剛有徳者也而居柔則其徳薄矣上體而近君則其位尊也離明有知者也而未中則其知小矣三牲而大烹則其謀大也徳知在已力資乎人者也初六正應而柔弱則其力小矣鼎重器而有公餗實之則其任重也有大徳者職位可以尊徳薄則不足以稱其位矣有大知者圖謀可以大知小則不足以周其謀矣有大功者負任可以重力小則不足以勝其任矣徳不稱其位知不周其謀力不勝其任則鮮有不及禍者程子曰四下應初初陰柔不勝任猶鼎之折足覆公上之餗也澄案釋爻辭取力小而任重之義因及前二句爾】不出戶庭無咎亂之所生也則言語以爲階君不密則失臣臣不密則失身幾事不密則害成是以君子愼密而不出也【此一節釋節初九爻辭初九當節之初愼守其正而不輕動猶人在內而不輕出至戶外之庭夫子以爲人之愼言而不輕出諸口者亦當如是階猶云所由也禍亂之所生每由於言語君不愼密其言則臣或受禍而因此遂失其臣臣不愼密其言則身或受禍而因此遂失其身幾密之事未彰於外不可使人知者若不愼密其言則或至漏泄而因此遂成患害是以君子愼密其言而不敢輕出者節之也此爻辭所象愼動之節而夫子以發言之辭釋之程子曰在其所節惟言與行節於言則行可知言當在先也】鳴鶴在陰其子和之我有好爵吾與爾靡之君子居其室出其言善則千里之外應之況其邇者乎居其室出其言不善則千里之外違之況其邇者乎言出乎身加乎民行發乎邇見乎逺言行君子之樞機樞機之發榮辱之主也言行君子之所以動天地也可不愼乎【此一節釋中孚九三爻辭鳴鶴謂九在陰謂二君子居室猶鶴之在陰也出言之善猶鶴之鳴也千里之外應之謂九二逺得九五之應也況其邇者乎謂九二近得六三之和也若其出言之不善則反是逺不孚而近亦不孚矣何以有九五之應六三之和哉言出乎身加乎民釋鳴鶴在陰其子和之二句言者九二之鳴也出乎身釋鶴在陰謂其言肇起於二也二剛畫鶴之身也加乎民釋子和之謂其言及於三也三柔畫二之民也行發乎邇見乎逺釋我有好爵吾與爾靡之二句行者九五之好爵也發乎邇釋我有謂其行先逹於四也四近比故曰邇也見乎逺釋爾靡之謂其行形著於二也二應位故曰逺也二五以中實相感應故九二近得六三同體之孚而逺得九五同徳之孚九五近得六四同體之孚而逺得九二同徳之孚也樞門棖機弩牙也樞一發而扉動機一發而矢去言行之發有善不善而逺近之應與違各異應主榮違主辱亦猶扉動而有開闔矢去而有中否也言行不惟可以動人而又可以動天地君子豈可不愼其言行而出善言善行乎九二之言近感三而逺感五誠之動人而上動乎天也九五之行近感四而逺感二誠之動人而下動乎地也天地非有二地亦天也以卦位上下分屬則如此爾】

【傳七之四章九六百一十九字釋下經八卦九爻之辭舊本釋咸九四解上六困六三節初九中孚九二五處並增子曰字在所引經之下釋解六三益上九鼎九四三處並增子曰字發端惟釋損六三一節未增其所增者今刪去則民不興也興作與今案與字與下文重興字則興應韻葉死其將至其作期今従陸氏釋文本及東萊呂氏音訓所定其刑剭俗本作形渥說見經注乘平聲信音伸並同藏木浪切射食亦切易其心以豉切知小音智鮮仙展切折之設切勝音升子和胡臥切靡蒙池切見賢徧切行下孟切後同注捨其音捨近比皮二切謀度待洛切難奴旦切喪敗去聲施報時至切罷民音皮稱充證切爲比云僞切】

易纂言卷九

欽定四庫全書

易纂言卷十

元吳澄撰

說卦傳【說卦者備載卦位卦徳卦象之說蓋自昔有其說夫子傳述之以爲傳爾首章次章則夫子總說聖人作易大意以爲說卦傳之發端也其餘十一章以下語頗叢雜其義不可盡通於經亦不盡合或是夫子贊易以前如八索之書所載有若此者而夫子筆削之以其無大害於理者姑存之也】

昔者聖人之作易也幽贊於神明而生蓍參天兩地而倚數觀變於陰陽而立卦發揮於剛柔而生爻【幽謂神明之理防而不顯也贊猶助也生蓍生出揲蓍之法也此言聖人肇創蓍法代爲神明告人以吉凶所以贊助其幽而使其靈之顯也參三之也天謂奇數蓍之掛扐得五得四者也兩二之也地謂耦數蓍之掛扐得九得八者也倚依於其旁也蓍毎揲以四故以四爲一一掛二扐得五得四者一其四也故爲奇而謂之天得九得八者二其四也故爲耦而謂之地天之象圓圓者徑一圍三地之形方方者徑一圍四此言揲蓍一變之後掛扐得天一奇數則象天之圓而其圍三三者參其奇數之一也故以三數倚於天一奇數之旁所謂參天也掛扐得地二耦數則法地之方而其圍四四者兩其耦數之二也故以二數倚於地二耦數之旁所謂兩地也變謂揲蓍之變陰陽謂老少二陰老少二陽也立卦謂立成卦畫也三變所倚之數參天者三則爲九而謂之老陽參天者一兩地者二則爲七而謂之少陽二陽皆爲奇畫兩地者一參天者二則爲八而謂之少陰兩地者三則爲六而謂之老陰二陰皆爲耦畫此言揲蓍三變之後觀蓍變或得六八之陰或得七九之陽而立奇耦之卦畫也剛謂奇畫柔謂耦畫爻謂爻之辭此言揲蓍十八變之後六畫旣成則發揮其剛畫柔畫之或變或不變而生出所用之爻辭以占也】和順於道徳而理於義窮理盡性以至於命【爻辭之占其所行之利於民者不乖於天之道不逆於人之徳而不亂於處事之義也其所知之明於天者研窮於事之理究盡於人之性而又極至於天道流行之命也】

【傳八之一章凡五十六字注代爲云僞切老少書紹切】

昔者聖人之作易也將以順性命之理是以立天之道曰陰與陽立地之道曰柔與剛立人之道曰仁與義兼三才而兩之故易六畫而成卦【性之理謂人之道也命之理謂天地之道也立者兩相對之謂天地人之道無獨而有對故天之气有陰與陽地之質有柔與剛人之徳有仁與義皆兩者相對而立道則主宰其气質而爲是徳者也三才各一則爲三三者各兼而兩之則爲六故聖人之畫卦必備六畫而後成卦者所以象天地人之各有兩而爲六也初二象地初剛也二柔也三四象人三仁也四義也五上象天五陽也上陰也】分陰分陽疊用柔剛故易六位而成章【上文以陰陽爲天之道其位屬五屬上此陰陽二字則總言六位也六位之中分初三五爲陽位分二四上爲陰位也上文以柔剛爲地之道其位屬初屬二此柔剛二字則總言六畫也六畫之中奇畫皆謂之剛耦畫皆謂之柔也位無質故以陰陽名之畫有質故以柔剛名之位之陰陽相間則分布一定畫之柔剛不同則疊爲用以居於六位之中而不一定也故六位之中或用柔畫居之或用剛畫居之錯雜而成文章也系辭傳所謂物相雜曰文卽此成章之謂也】

【傳八之二章凡六十九字注相間居限切】

天地定位山澤通气雷風相薄水火不相射【邵子曰此伏羲先天八卦之位也澄案天地定位者乾南坤北上天下地定其尊卑之位也山澤通气者艮西北兌東南山根著於地澤連接於天通乎天地之气也雷風相薄者震東北巽西南雷從地而起風自天而行互相衝激也水火不相射者坎西離東水火相害之物今一左一右不相侵克也此皆以圓圖言也】八卦相錯數往者順知來者逆是故易逆數也【八卦相錯者八卦之上各加八卦而成六十四也自左而右則以坤艮坎巽震離兌乾爲次皆數其已往所生之卦故曰順自右而左則以干兌離震巽坎艮坤爲次皆推知其未來所生之卦故曰逆凡數易卦生出之先後則乾一兌二離三震四巽五坎六艮七坤八正如自右至左之序故曰逆數此皆以方圖言也朱子曰數往猶自今日而追數昨日也知來猶自今日而逆計來日也蔡氏曰順者馴也馴其舊迹逆者迎也迎之於未形如逆料之逆邵子曰順若順天而行是左旋也皆已生之卦故曰往逆若逆天而行是右行也皆未生之卦故曰來夫易之道由逆而成若逆知四時之比傳八之三章凡三十五字薄旁各切射食亦切數往逆數並色主切注根著直略切夫易音扶】

雷以動之風以散之雨以潤之日以晅之艮以止之兌以說之幹以君之坤以藏之【此承上章羲皇卦位之後而言八卦之用上章逆數者以生出之序爲次此章八卦先後以運行之序爲次蔡氏曰動則物發萌散則萬殊具二者生物也潤則物滋晅則物舒二者長物也止則物成說則物鬯二者收物也君則物有所歸藏則物有所息二者藏物也幹至陽也居上而括下故爲君坤至陰也居下而括終故爲藏丁氏易東曰雷風初畫之奇耦雨日中畫之奇耦艮兌上畫之奇耦乾坤三畫之奇耦震巽坎離以其象言艮兌乾坤以其卦言動止說以其性言散潤晅以其功言君以其道言藏以其徳言也】

【傳八之四章凡二十二字晅沈逺切說音曰後皆同注長物知兩切】

帝出乎震齊乎巽相見乎離致役乎坤說言乎兌戰乎乾勞乎坎成言乎艮【邵子曰此文王後天八卦之位也澄謂帝主宰萬物者也出謂物之初生震位東方春之時也齊謂物之畢達巽位東南春夏之交也相見者物之長盛明著也離位南方夏之時也致至而極之也役猶使也坤位西南夏秋之交也幹君道夫道坤臣道妻道故役使坤土以養物於旣長之後將收之先也說者物皆收斂各得自遂而說也言助辭兌位西方秋之時也戰者鬭敵也乾位西北秋冬之交也五陰之剝進爲純陰之坤六陰將及一陽在上將盡然陽之性健𨿽垂盡而猶與陰敵也勞去聲勞動之餘而休息曰勞坎位北方冬之時也萬物皆歸藏於內而休息也成完全也艮位東北冬春之交也完全者旣終藏物之冬又始生物之春也】萬物出乎震震東方也齊乎巽巽東南也齊也者言萬物之絜齊也離也者明也萬物皆相見南方之卦也聖人南面而聽天下向明而治蓋取諸此也坤也者地也萬物皆致養焉故曰致役乎坤兌正秋也萬物之所說也故曰說言乎兌戰乎乾乾西北之卦也言陰陽相薄也坎者水也正北方之卦也勞卦也萬物之所歸也故曰勞乎坎艮東北之卦也萬物之所成終而所成始也故曰成言乎艮【此申釋上文八句萬物之所以爲萬物者帝也故上文言帝而此言萬物絜謂新而鮮潔也相薄者戰也出齊相見致役說勞成七者皆言萬物惟戰字非指萬物言故曰言陰陽相薄日月之蝕曰薄此前章雷風相薄謂雷風對位而相衝激猶望之日薄月也此言陰陽相薄謂陰陽同處而相鬭敵猶朔之月薄日也蔡氏曰帝之出入不可見而物可見故又以物言震巽離乾坎艮言方兌言時坤言地地者體也夫子欲備三者之義而互言之爾項氏曰後天之序播五行於四時也震巽二木主春故震在東方巽東南次之離火主夏故爲南方之卦兌乾二金主秋故兌爲正秋幹西北次之坎水主冬故爲北方之卦土旺四季故坤土在夏秋之交爲西南之卦艮土在冬春之交爲東北方之卦木金土各二者以形王也水火各一者以气王也坤陰土故在陰地艮陽土故在陽地震陽木故正東巽陰木故近南而接乎陰兌陰金故正西幹陽金故近北而接乎陽坤旺季夏義在中央故言地而不言西南兌以物成爲說故言秋而不言西亦以例余卦也】

【傳八之五章凡百八十二字勞來到切注長盛知兩切後同勞動如字形王气王音旺】

神也者妙萬物而爲言者也動萬物者莫疾乎雷撓萬物者莫疾乎風燥萬物者莫熯乎火說萬物者莫說乎澤潤萬物者莫潤乎水終萬物始萬物者莫盛乎艮故水火不相逮雷風不相悖山澤通气然後能變化旣成萬物也【此承上章文王卦位之後而言六卦之用不言乾坤者乾坤主宰萬物之帝行乎六子之中所謂神也者妙萬物而爲言者也萬物有迹可見而神在其中無迹可見然神不離乎物也卽萬物之中而妙不可測者神也故曰妙萬物雷之所以動風之所以撓火之所以燥澤之所以說水之所以潤艮之所以終始皆乾坤之神也動者發萌啟蟄震之出也撓者吹拂長養巽之齊也燥者炎赫暴炙離之相見也說者欣懌就實兌之說也潤者滋液歸根坎之勞也終始者貞下起元艮之成也五卦皆言卦象艮獨言卦名者終始萬物之事非山之所能盡也逮及也悖逆也旣盡也水火相及則相滅熄矣坎位正北離位正南兩不相及各得其用故坎水能潤物於冬藏之時離火能燥物於夏長之時也雷風本是同气震位正東巽位東南連續協助聲勢相同不相反逆故震雷能奮發於春生之時巽風能長養於春夏之交也深山大澤材木卉艸之所叢聚羽毛鱗介之所窟宅艮位東北兌位正西各通其气以蕃毓容畜故艮能終物始物於冬春之交兌澤能說物於秋收之時也六子之能變化萬物者用乾道始物之神能旣成萬物者用坤道成物之神也案第三章

及此章言山澤雷風水火皆本羲文卦位而言六卦各居其位各有所用不取相對二卦相爲用之義山澤通气者山澤各自通其气也若謂山澤之气相通則有山之處多無澤有澤之處多無山何以能得山气通於澤澤气通於山也哉或乃因損咸二卦而生相通之義蓋未嘗察於地理也如先天卦位艮兌相對猶可彊以相通解之然一居西北一居東南邈乎相遼非如東北之雷西南之風其气可以相及而相通至於後天卦位則艮在東北兌在正西旣不相對其气何以能相通也於是對者遷就其說謂此亦是以先天卦對而言且此章承前章皆主文王卦位豈有章末結語而又用羲皇卦位聖人立言而本末舛逆首尾衡決意脈乃不相貫如此乎必不然矣邵子詩雲天地定位否泰反類山澤通气損鹹見義雷風相薄恆益起意水火相射旣濟未濟此乃借用說卦傳之言以說彼八卦合二象之義非可以彼義而釋此篇之言也】

【傳八之六章凡八十七字水火不相逮或無不字者非撓乃飽切熯音漢注長養知兩切暴炙上皮卜切下知石切彊其兩切】

乾健也坤順也震動也巽入也坎陷也離麗也艮止也兌說也【健者天之徳順者地之徳動者雷之徳入者風之徳陷者水之徳麗者火之徳止者山之徳說者澤之徳此八者系辭傳所謂神明之徳也將言八卦所類之形體而先言其所通之性情也蔡氏曰幹純剛故健坤純柔故順震陽生乎二陰之下則剛而進故動坎陽在二陰之中則其剛爲陰所溺故陷艮陽出二陰之上𨿽健亦無所往矣故止巽陰成乎二陽之下則以順而伏故入離陰在二陽之中則以順而附故麗兌陰在二陽之上則以順而見故說項氏曰動陷止皆屬健入麗說皆屬順凡物健則能動順則能入健遇順則陷順遇健則麗健者始於動而終於止順者始於入而終於說此章以八字斷八卦之徳其下乃以物以身以家依八徳之類而分主之自此以下皆以陰陽純卦及初中終爲序又非上章先天後天之序也】

【傳八之七章凡二十四字注斷東亂切】

乾爲馬坤爲牛震爲龍巽爲雞坎爲豕離爲雉艮爲狗兌爲羊【健而行不息者馬也順而勝重載者牛也以動奮之身而靜息於地勢重陰之下與地雷同其馭者龍也龍之潛於淵底者重陰之處也以入伏之身而出聲於天气重陽之內與地風同其感者雞也雞之鳴於醜半者重陽之時也或曰雞之行首動於前足動於中身不動而隨其後能動之二陽在前在中不動之一陰在後也前後皆陰之污濁而中心剛躁者豕也前後皆陽之文明而中心柔怯者雉也外剛能止物而中內柔媚者狗也外柔能說艸而中內剛很者羊也此以動類之八物擬八卦也】

【傳八之八章凡二十四字注勝音升】

乾爲首坤爲腹震爲足巽爲股坎爲耳離爲目艮爲手兌爲口【至剛至實而在上者首也至柔至虛而容物者腹也陽動陰靜動而在下者足也動而在上者手也陰拆陽連拆而在下者股也拆而在上者口也耳之外內皆凹者陰也中之凸而實者陽也目之上下皆白者陽也中之黒而虛者陰也此以人身之八體擬八卦也】

【傳八之九章凡二十四字注凹於交切凸田結切】

乾天也故稱乎父坤地也故稱乎母震一索而得男故謂之長男巽一索而得女故謂之長女坎再索而得男故謂之中男離再索而得女故謂之中女艮三索而得男故謂之少男兌三索而得女故謂之少女【萬物資始於天猶子之气始於父也萬物資生於地猶子之形生於母也故乾稱父坤稱母索求而取之也坤交於干求取乾之初畫中畫上畫而得長中少三男乾交於坤求取坤之初畫中畫上畫而得長中少三女一索謂交初再索謂交中三索謂交上以索之先後爲長中少之次也此以人家之八屬擬八卦也】

【傳八之十章凡八十字索色白切長男貞文切中男貞仲切少男詩照切】

乾爲天爲圜爲君爲父爲玉爲金爲寒爲冰爲大赤爲良馬爲老馬爲瘠馬爲駁馬爲木果【天者幹之本象羲皇畫三以象天也三奇象天气之無涯也爲父見第十章

爲馬見第八章

此加良老瘠駁四字以見純陽無陰異於震坎陰陽相雜之馬良謂純陽健之最善者也老謂老陽健之最久者也瘠謂多骨少肉健之最堅彊者也駁馬鋸牙食虎豹健之最威猛者也沙隨程氏曰爲圜天之體也爲君居上而覆下也爲玉徳粹也爲金堅剛也爲寒位西北也爲冰寒之凝也爲大赤盛陽之色也爲木果以實承實也若艮爲果蓏則下有柔者存焉澄謂赤加大字以別於坎坎中陽爲赤幹純陽故爲大赤】

【傳八之十一章凡三十五字注覆符後切以別彼列切】

坤爲地爲母爲布爲釡爲吝嗇爲均爲子母牛爲大輿爲文爲眾爲柄其於地也爲黒【地者坤之本象羲皇畫以象地也三耦象地形之厚積也爲母見第十章

爲牛見第八章

此加子母字以見其順而蕃育也爲布旁有邊幅而中平廣也爲釡容物熟物以養物也爲吝嗇三畫皆虛故歉縮也爲均均者陶人造瓦所用載土以成器物也爲大輿三畫虛所容載者多也坎惟二畫虛亦爲輿而不得爲大也爲文奇畫之連者質耦畫之分者文也爲眾謂民也純耦之數多如民之眾也爲柄謂在下而承物於上凡執持之物其本著地者柄也其於地也爲黒地之土色有五若坤之所象則於地爲黒土也黒者極陰之色也】

【傳八之十二章凡三十三字注著地直略切】

震爲雷爲龍爲黃爲旉爲大塗爲長子爲決躁爲蒼筤竹爲萑葦其於馬也爲善鳴爲馵足爲作足爲的顙其於稼也爲反生其究爲健爲蕃鮮【雷者震之本象羲皇畫以象雷也二陰包裹於一陽之外而一陽動奮於其內也爲龍見第八章

爲長子見第十章

爲黃乾坤始交而生震故兼有天地之色得幹初畫爲得坤中畫上畫爲黃孔防謂黃雜而成蒼色也爲旉色又作敷與華通花蔕下連而上分爲花出也爲大塗一奇動於內而二耦開通前無壅塞也爲決躁決者陽生於下而上進以決陰躁者陽之動也爲蒼筤竹蒼深靑色筤謂色之美蓋竹之筠也爲萑葦萑荻葦蘆竹萑葦皆下本實而上干虛其於馬也爲善鳴爲馵足爲作足爲的顙善鳴者陽在內爲聲上畫耦口開出聲也馵足足骹白陽之色作足足超起陽之健皆言下畫之陽也的顙額有旋毛巾虛如射者之的言上畫之虛也其於稼也爲反生稼諸谷之類反生萌芽自下而生反句向上陽在下也其究爲健中上二畫變則爲幹也爲蕃鮮蕃盛而鮮美謂春生之艸也艸下一根而葉分開於上也】

【傳八之十三章凡五十六字旉音孚筤音郎萑音九馵主樹切的說文作馰東歷切蕃音煩注骹空交切旋毛斯戀切句公侯切】

巽爲木爲風爲長女爲繩直爲工爲白爲長爲髙爲進退爲不果爲臭其於人也爲寡發爲廣顙爲多白眼爲近利市三倍其究爲躁卦【風者巽之本象羲皇畫以象風也一陰入藏於二陽之內而三陽旋繞於其外也爲木見象傳耦而下入者木之極奇而上升者木之榦也爲長女見第十章

爲繩直以柔正剛也爲工以柔巽隨宜制器以繩直木者木工也爲白者陽之色外陽多故曰色見於外也爲長爲髙陽長陰短陽髙陰卑中陽積而達於上故長而髙也爲進退爲不果前二陽欲進後一陰欲退將進又退不果於進者也爲臭者香羶腥焦朽之五气及物有聲色臭味聲臭屬陽色味屬陰巽二陽外達故爲臭反以三隅則震一陽內主爲聲兌者巽之反體爲味艮者震之反體爲色也其於人也爲寡髮爲廣顙爲多白眼皆上陽盛也以頭言陰血盛者髮多陽气盛者發少以顙言陽體勝者額廣陰體勝者額狹以眼言白者爲陽黒者爲陰離目上下白而黒者居中黒白相間而停勻巽日上中白而黒者在下上白多於下黒也爲近利市三倍義理者陽也利欲者陰也震陽在內義理主於內也故一剛爲主於內之卦爲無妄巽陰在內利欲主於內也故爲近利曰市三倍者猶詩言賈三倍謂市物而得利三倍近利之至甚者也其究爲躁卦三畫皆變則爲震也震之三畫皆變則成巽巽之中上二畫變則成坤於震不變其初畫之陽而但變其中上二畫故其究爲幹而不爲巽於巽先變其初畫之陰而盡變其初中上三畫故其究爲震而不爲坤蓋喜陰卦爲陽卦陽卦爲純陽卦而不欲陽卦爲陰卦陰卦爲純陰卦也】

【傳八之十四章凡五十二字長女知兩切注見於賢徧切相間居限切賈音古】

坎爲水爲溝瀆爲隠伏爲矯揉爲弓輪其於人也爲加憂爲心病爲耳痛爲血卦爲赤其於馬也爲美脊爲亟心爲下首爲薄蹄其於輿也爲曵爲多眚爲通爲月爲盜其於木也爲堅多心【水者坎之本象羲皇畫以象水也上下二陰象土之凹中陽象水之流於凹中也爲月者天之水也故方諸可取水於月二陰象上下之匡郭一陽象中之明也爲耳見第九章

此加痛字爲溝瀆爲隠伏溝水之通流而注於川者瀆水之通流而注於海者隠伏水之潛流於地中者繋辭傳巽稱而隠雜卦傳兌見巽伏巽六隠亦伏者得坎下半體也爲矯揉謂以剛物納於陷空之中面矯其曲者使之直揉其直者使之曲也爲弓輪中剛象弓之弣上下之柔象弓之隈弰中奇象輪之軸上下之耦象輪之輻牙也其於人也爲加憂爲心病爲耳痛陷於險中故其憂加重中實者心也爲二陰所揜故病耳痛義同爲血卦離火在人身爲气坎水在人身爲血也爲赤得幹中畫之陽故與幹同色其於馬也爲美脊爲亟心爲下首爲薄蹄脊者外體之中心者內藏之中坎陽在中故脊美心亟急也前畫柔故首下而不昻下畫柔故蹄薄而不厚其於輿也爲曵坤輿爲平地載物之大車坎輿爲險路人乘之小車坤畫皆虛以待物來實之坎畫中實以象人在車中曵者險路艱於前進若或曵其後也爲多眚已有過而致患害曰眚多眚者坎之險陷多患害而少平康也舊說以爲輿之多眚有險陷而多阻礙蓋行於險道不若坤輿之行於平地者易且安也爲通一陽貫乎二陰之中也爲盜隠伏而潛通於中也其於木也爲堅多心中剛也】

【傳八之十五章凡七十二字其於輿也爲曵舊本爲曵二字在其於輿也之上矯一作橋紀表切輮馬鄭陸績王肅本作汝九切注凹於交切稱尺證切見賢徧切弣非古切隈波回切弰辛交切牙音迓藏才浪切易以豉切】

離爲火爲日爲電爲中女爲甲冑爲戈兵其於人也爲大腹爲乾卦爲鼈爲蟹爲蠃爲蚌爲其於木也爲科上槁【火者離之本象羲皇畫以象火也火中虛而麗於實物其中黒者一陰爲光明而色赤者上下二陽也爲日者天之火也故陽燧可取火於日中一陰象日之內斂上下二陽象日之外明也象傳曰作明爲電則象傳中下二畫震之雷也上畫一陽則霹靂掣光見乎外也爲中女見第十章

爲甲冑上剛象冑下剛象甲中柔者被甲冑之人也爲戈兵上剛象其刃下剛象其罇鐓中柔者其柲也其於人也爲大腹中虛也爲乾卦坎水爲濕離火爲乾也爲鼈爲蟹爲蠃爲蚌爲二剛象其前後上下之介中柔象其肉也其於木也爲科上稿科下實中空也上稿上亦堅也稿者僵死漧枯之木也木生則柔脆死則堅剛】

【傳八之十六章凡四十四字中女貞仲切乾卦古端切蟹戶賣切蠃力禾切蚌步項切注霹匹歷切靂來狄切掣尺列切見乎賢徧切鐏祖本切鐓徒對切柲兵媚切脆七醉切】

艮爲山爲徑路爲小石爲門闕爲果蓏爲閽寺爲指爲狗爲鼠爲黔喙之屬其於木也爲堅多節【山者艮之本象羲皇畫以象山也下二陰地也上一陽隆起而在地之上者山也爲指卽第九章

爲手也爲狗見第八章

爲徑路徑者路之小也艮者震之反體髙山之上成蹊非如平地之大塗也爲小石剛在坤土之上象山頂髙處之小石坎剛在坤土之中則象平地土中之大石也爲門闕闕者門之出入處上畫連亙中下二畫數峙而虛似門闕也爲果蓏果者木實蓏者艸實幹純剛故爲木果艮一剛在上者木之果二柔在下者艸之蓏沙隨程氏引詩果蠃之實以爲一物然蓏作蠃字不同也爲閽寺外一剛閽人無足而禦止於外者也內二柔寺人無陽而給使於內者也爲鼠爲黔喙之屬皆謂前剛也黔字當與鉗通以鐵持束物者黔喙之屬山居猛獸齒牙堅利如鐵能食生物者也其於木也爲堅多節剛在外也】

【傳八之十七章凡三十七字蓏力大切黔其廉切喙兄衞切注處昌據切】

兌爲澤爲少女爲巫爲口舌爲毀折爲附決其於地也爲剛鹵爲妾爲羊【澤者兌之本象羲皇畫以象澤也澤之大者海海之下際天下二陽天也上一陰虛缺而在天之上者澤也凡水之豬有似於海者亦名爲澤爲少女見第十章

爲口見第九章

此加舌字外之畫耦象口中內之畫奇象口中之舌爲羊見第八章

爲巫少女外以口媚恱陽神俾陽神降於其身內也爲毀折前畫缺如物之毀折也爲附決一柔附於外而內之二剛將決去之也其於地也爲剛鹵鹵咸土也東方曰斥西方曰鹵東方之斥在濕地而柔西方之鹵在燥地而剛下二陽剛也上一陰鹵也西方之地中下堅堅如石而上柔爲鹵者化鹽�爲妾則不稱爲妻也兌者巽之反體長女爲人妻之象従之而爲娣也傳八之十八章凡二十八字少失照切鹵郎古切注長女貞丈切案第七章

至第十章

合八卦徳象言之而分四類爲四章第十一章

至第十八章

合所象諸類言之而分八卦爲八章項氏曰反覆推廣使之明備沙隨程氏曰八卦之象八物而已充其類則百物不廢極其說可以類萬物之情然說卦之象有與卦爻相符者有不與卦爻相符者有見於卦爻而說卦不載者有見於說卦而卦爻無之者若夫大琴謂之離小壘謂之坎此見於他書而易與說卦又可以類推也】

爲龍【幹初九九二九五上九用九坤上六】爲直【坤六二】爲衣【旣濟六四】爲言【需九二訟初六師六五明夷初九夬九四困彖革九三震上六漸初六然幹不象言也以上干逸象四】爲牝【坤彖離彖】爲迷【坤彖復上六】爲方【坤六二】爲囊【坤六四】爲裳【坤六五】爲帛【賁六五】爲漿【彖爻辭無以上坤逸象七】爲圭【誤作土益六三】爲鶴【誤作鵠中孚九二】爲鼓【中孚六三以上震逸象三】爲楊【大過九二九五】爲鴻【誤作鸛漸初六六二九三六四九五上九以上巽逸象二】爲宮【困六三】爲律【師初六】爲可【坤六三無妄九四損彖井九三漸上九小過彖皆以可爲辭然非取象於坎也】爲棟【大過彖九三九四】爲叢棘【坎上六】爲狐【解九二未濟彖】爲蒺藜【困六三】爲桎梏【蒙初六以上坎逸象八】爲牝牛【離彖以上離逸象一】爲鼻【噬嗑六二】爲虎【履彖六三九四頤六四革九五履革皆無艮艮不象虎也】爲豹【誤作狐革上六義同上以上艮逸象三】爲常【彖爻辭無或曰當爲裳或曰當爲商或曰常九旗之一下二奇象通帛下垂上一耦象爲繋於杠音工】爲輔頰【咸上六艮六五以上兌逸象二】

【凡八卦之逸象共三十荀爽九家易有之皆附前各章之末項氏曰逸象多取於繇辭沙隨程氏曰查籥云若不通倫類𨿽多添亦不盡】

易纂言卷十

欽定四庫全書

易纂言卷十一

元吳澄撰

序卦傳【羲皇六十四卦之序始乾終坤蓋奇畫耦畫之上每加一奇一耦二而四四而八八而十六十六而三十二以極於六十四乃其生卦自然之序非人所安排也後之易各因羲皇之卦而其序不同如連山之首艮歸藏之首坤不復可知其六十四卦之序何如矣始乾坤終旣濟未濟者周易六十四卦之序也蓋文王旣立卦名之後而次其先後之序如此皆以施用於人事者起義而夫子爲之傳以發明其卦序之意或者乃疑其非夫子之作張子曰序卦不可謂非聖人之蘊其間𨿽無極至精義大槪皆有意思今欲安置一物猶求審處況聖人之於易必湏布徧精密如是大匠豈以一斧可知哉】

有天地然後萬物生焉【此言乾坤所以爲上經之首也天地謂乾坤二卦】盈天地之間者惟萬物故受之以屯屯者盈也屯者物之始生也【此言屯所以次乾坤也盈者窒塞塡滿之意也始生艱難未能暢達如人欲吐未吐欲防未防窒塞塡滿於中程子曰天地生萬物萬物之始生鬱結未通盈塞於天地之間故繼乾坤之後】物生必蒙故受之以蒙蒙者蒙也物之穉也【此言蒙所以次屯也程子曰屯物之始生穉小蒙昩】物穉不可不養也故受之以需需者飲食之道也【此言需所以次蒙也程子曰物之幼穉必待養而成養物之需者飲食也飲食所以潤益於物云上於天有蒸潤之象故需爲飲食之道】飲食必有訟故受之以訟【此言訟所以次需也程子曰人之所需者飲食旣有所需爭訟所由起】訟必有眾起故受之以師師者眾也【此言師所以次訟也程子曰師之興猶有爭也】眾必有所比故受之以比比者比也【此言比所以次師也程子曰比親輔也旣有眾必相親輔然後能安】比必有所畜故受之以小畜【此言小畜所以次比也程子曰物相比輔則爲聚畜】物畜然後有禮故受之以履履者禮也【此言履所以次小畜也程子曰物之聚則有大小之別髙下之等美惡之分是物畜然後有禮禮人之所履也】履而泰然後安故受之以泰泰者通也【此言泰所以次履也程子曰履得其所則舒泰泰則安矣】物不可以終通故受之以否【此言否所以次泰也程子曰通泰之極則必否隔絕不相交通否也】物不可以終否故受之以同人【此言同人所以次否也程子曰天地不交則爲否上下相通則爲同人世之否與人同力乃能濟】與人同者物必歸焉故受之以大有【此言大有所以次同人也程子曰與人同者物之所歸物之所歸爲大有之義】有大者不可以盈故受之以謙【此言謙所以次大有也程子曰有旣大不可至於盈滿必在謙損】有大而能謙必豫故受之以豫【此言豫所以次謙也程子曰有旣大而能謙則有豫樂豫者安和恱樂之義承二卦之義而爲次也】豫必有隨故受之以隨【此言隨所以次豫也程子曰豫恱之道物之所隨】以喜隨人者必有事故受之以蠱蠱者事也【此言蠱所以次隨也程子曰喜恱以隨於人者必有事也無事則何喜何隨承二卦之義以爲次蠱非訓事蠱乃有事也】有事而後可大故受之以臨臨者大也【此言臨所以次蠱也程子曰韓康伯云可大之業由事而生二陽方長而盛大爲臨澄謂因蠱之有事而後有臨之盛大也】物大然後可觀故受之以觀【此言觀所以次臨也物之小者在下視之而不見必大而後可以觀也以臨卦二陽之大反易其體則大者在上矣故爲在下四陰之所觀】可觀而後有所合故受之以噬嗑嗑者合也【此言噬嗑所以次觀也程子曰旣有所觀然後有來合之者】物不可以苟合而已故受之以賁賁者飾也【此言賁所以次噬嗑也不執贄則不可以成賔主之合不受幣則不可以成男女之合程子曰物之合必有文飾也】致飾然後亨則盡矣故受之以剝剝者剝也【此言剝所以次賁也致其文飾而百嘉聚防則華美之極至矣盡矣程子曰極則必反故賁終則剝也】物不可以終盡剝窮上反下故受之以復【此言復所以次剝也程子曰物無剝盡之理故剝極則復陽剝極於上而復生於下窮上而反下也】復則不妄矣故受之以無妄【此言無妄所以次復也程子曰復者反於道也旣復於道則合正理而無妄】有無妄然後可畜故受之以大畜【此言大畜所以次無妄也程子曰無妄則爲有實故可畜聚】物畜然後可養故受之以頤頤者養也【此言頤所以次大畜也程子曰物旣畜聚則必有以養無養則不能存息項氏曰需當物生之初如兒之湏乳苖之須漑故曰飲食之道頤當畜聚之極萬物交致其養故曰養也】不養則不可動故受之以大過【此言大過所以次頤也程子曰凡物養而後能成成則能動動則有過】物不可以終過故受之以坎坎者陷也【此言坎所以次大過也程子曰過極則必陷】陷必有所麗故受之以離離者麗也【此言離所以次坎也程子曰陷於險難之中則必有所附麗傳九之一章凡四百九字故受之以履下舊本無履者禮也四字韓注有之今案王弼略例引此四字蓋是後人誤以正文書作注字否備鄙切觀平聲注塡音田上於時掌切之別彼列切豫樂音洛方長知兩切坎難乃旦反】

有天地然後有萬物有萬物然後有男女有男女然後有夫婦有夫婦然後有父子有父子然後有君臣有君臣然後有上下有上下然後禮義有所錯【此言咸所以爲下經之首也夫婦謂咸卦先言天地萬物男女者有夫婦之所由也後言父子君臣上下者有夫婦之所致也有夫婦則其所生爲父子由家而國𨿽非父子而君尊臣卑之分如父子也由國而天下𨿽非君臣而上貴下賤之分如君臣也禮義所以分別尊卑貴賤之等錯猶置也乾坤咸不出卦名者以其爲上下篇之首卦特別異之程子曰天地萬物之本夫婦人倫之始所以上經首乾坤下經首咸恆也】夫婦之道不可以不久也故受之以恆恆者久也【此言恆所以次咸也程子曰咸夫婦之道夫婦終身不變者】物不可以久居其所故受之以遁遁者退也【此言遁所以次恆也程子曰久則有去】物不可以終遁故受之以大壯【此言大壯所以次遁也程子曰遁爲違去之義壯爲進盛之義遁者陰長而陽遁大壯陽之壯盛也衰則必盛消息相須故旣遁則必壯】物不可以終壯故受之以晉晉者進也【此言晉所以次大壯也程子曰物無壯而止之理旣盛壯則必進】進必有所傷故受之以明夷夷者傷也【此言明夷所以次晉也程子曰進而不己必有所傷】傷於外者必反其家故受之以家人【此言家人所以次明夷也程子曰傷困於外則必反於內】家道窮必乖故受之以睽睽者乖也【此言暌所以次家人也程子曰家道窮則暌乖離散】乖必有難故受之以蹇蹇者難也【此言蹇所以次睽也程子曰暌乖之時必有蹇難】物不可以終難故受之以解解者緩也【此言解所以次蹇也程子曰難極則必散解者散也】緩必有所失故受之以損【此言損所以次解也程子曰緩縱則必有所失失則損】損而不已必益故受之以益【此言益所以次損也程子曰盛衰損益如循環損極必益】益而不已必決故受之以夬夬者決也【此言夬所以次益也程子曰理無常益益之極必潰矣】決必有遇故受之以姤姤者遇也【此言姤所以次夬也程子曰夬判也物之決判則有遇合不合則何遇】物相遇而後聚故受之以萃萃者聚也【此言萃所以次姤也程子曰物相會遇必成羣聚】聚而上者謂之升故受之以升【此言升所以次萃也程子曰物之積聚而益髙大聚而上也故爲升】升而不己必困故受之以困【此言困所以次升也程子曰升者自下而上自下升上以力進也不己必困矣】困乎上者必反下故受之以井【此言井所以次困也程子曰上升不己而困則必反於下物之在下者莫如井也】井道不可不革故受之以革【此言革所以次井也程子曰井之爲物存之則穢敗易之則淸潔不可不革者也】革物者莫若鼎故受之以鼎【此言鼎所以次革也程子曰鼎之爲用變腥而爲熟易堅而爲柔水火不可同處也能使相合爲用而不相害是能革物也】主器者莫若長子故受之以震震者動也【此言震所以次鼎也程子曰鼎者器也震爲長男傳國家繼位號者也故爲主器之主而繼鼎之後】物不可以終動止之故受之以艮艮者止也【此言艮所以次震也程子曰動靜相因靜則有動動則有靜物無常動之理】物不可以終止故受之以漸漸者進也【此言漸所以次艮也程子曰進以序爲漸今人以緩進爲漸進止必有進止之所生亦進也所反亦進也】進必有所歸故受之以歸妹【此言歸妹所以次漸也程子曰進必有所至故漸有歸義項氏曰晉之義進而明也明之極必至於無進故有所傷漸之義不急於進其進以漸故得其所歸也】得其所歸者必大故受之以丰丰者大也【此言丰所以次歸妹也程子曰物所歸聚必成其大澄謂臨之大以其所臨之二陽爲大丰之大以其卦名爲盛大之義】窮大者必失其居故受之以旅【此言旅所以次丰也程子曰丰盛至於窮極則必失其所安】旅而無所容故受之以巽巽者入也【此言巽所以次旅也程子曰羈旅親寡非巽順何所取容苟能巽順𨿽旅困之中何往而不能入】入而後說之故受之以兌兌者說也【此言兌所以次巽也程子曰物相入則相說】說而後散之故受之以渙渙者離也【此言渙所以次兌也程子曰人之气憂則結聚說則舒散】物不可以終離故受之以節【此言節所以次渙也程子曰物旣離散則當節止之】節而信之故受之以中孚【此言中孚所以次節也程子曰節者爲之制節使不得過越也信而後能行上能信守之下則信從之節而信之也】有其信者必行之故受之以小過【此言小過所以次中孚也項氏曰有其信猶書所謂有其善言以此自負而居有之也自恃其信者其行必果而過於中程子曰信則必行行則過也澄謂過者行動而逾越之也故大過云動小過云行凡行動未至其所爲未及旣至其所爲至旣至而又動又行則爲逾越其所至之地而過也】有過物者必濟故受之以旣濟【此言旣濟所以次小過也人卑才智逾越於人爲過程子曰能過於物必可以濟項氏曰大過則逾越常理故必至於陷小過則或可濟事故有濟而無防也】物不可窮也故受之以未濟終焉【此言未濟所以次旣濟而爲六十四卦之終也程子曰旣濟矣物之窮也物窮而不變則無不己之理易者變易而不窮也旣濟之後受以未濟則未窮也】

【傳九之二章凡五百二字錯七路切難乃旦切解音蟹而上時掌切長子知兩切說音曰注之分扶問切分別別異並彼列切陰長知両切呂氏大圭曰序卦之意有以相因爲序如屯蒙需訟是也有以相反爲序如泰否同人是也天地間不出相反相因而已】

易纂言卷十一

欽定四庫全書

易纂言卷十二

元吳澄撰

雜卦傳【雜者錯糅其次不依文王卦序也序卦上經三十卦下經三十四卦以反對而觀則上經十八卦下經十八卦也此篇仍其反對之偶而不仍其先後之序故曰雜其義則以明六十四卦所主之爻也】

乾剛坤柔比樂師憂臨觀之義或與或求【六十四卦乾坤爲純剛純柔之卦剛柔之畫自初起至上而極然後見幹爲純剛坤爲純柔故幹主上九坤主上六乾坤六陽六陰之卦上爲主夬剝五陽五陰之卦五爲主大壯觀四陽四陰之卦四爲主泰否三陽三陰之卦三爲主臨遁二陽二陰之卦二爲主復姤一陽一陰之卦初爲主此十二卦主爻與術家世爻同比九五居上爲顯比之主故樂師九二居下爲行師之主故憂與者上與下求者下求上臨九二二陽浸長在上之陰不敢以勢臨之而與之以俟其上進觀六四四陰已盛然不進逼犯陽而統率三陰居下以求觀九五之中正此一節六卦四句一韻】屯見而不失其居蒙雜而著震起也艮止也損益盛衰之始也【屯蒙皆二陽之卦屯九五見於上卦二陰之中而爲主其下一陽則動於坎險之內而固守故曰不失其居蒙九二雜於下卦二陰之中而爲主其上一陽則止於坎險之外而光明故曰著坎陽陷於陰中一也見者陽在上卦之天而位顯雜者陽在下卦之地而位幽也震九四起而在上卦之下艮上九止而在上卦之上損自泰變泰三往上損其下也泰變而損爲衰之始益自否變否四來初益其下也否變而益爲盛之始或以損之後必益爲盛之始益之後必損爲衰之始非也此一節六卦五句二韻】大畜時也無妄災也萃聚而升不來也謙輕而豫怠也【大畜以大壯之四往上爲主二陰尊而上之得其時也無妄以遁之三來初爲主九不處三而三受失中之災也萃以觀之四往上爲主而同類之三陰聚於下升以臨之三來初爲主而同類之三陰升於上升上爲往降下爲來不來謂升而不降也謙一陽居下卦之上爲謙卑之主而不尊大故自小而輕豫一陽居上卦之下爲豫樂之主而志滿足故自肆而怠此一節六卦四句一韻】噬嗑食也賁無色也兌見而巽伏也隨無故也蠱則飭也【食者物在口中必噬而合之無色者質而不文必賁而飭之否上下不交不能噬囓而食也噬嗑以否初往五而爲主否五遂得來初成頤口之象而可噬嗑以食泰上下皆純卦無間雜之色成文也賁以泰上來二文剛而爲主泰二遂得往上文柔而賁其無色之質兌上六一陰說而見於二陽之上巽六四一陰入而伏於二陽之下隨初九爲主聽二陰自隨而無所作爲蠱初六爲生承乾父體壊而有所整治無故者無所事也飭者有所事也此一節六卦五句一韻】剝爛也復反也晉晝也明夷誅也井通而困相遇也【剝六五消陽將盡僅存一陽陽剛壊爛之極也復初九當純坤之後一陽生於下陽剛來反之初也晉六五離日當天晝也明夷六二離日入地明者夷傷也誅卽夷傷之義升九五自初升五坎水上通而將出井口困九二自上降二與二陰相遇而揜其前後此一節六卦五句二韻】咸速也恆久也渙離也節止也解緩也蹇難也【咸九三不上感正應而下感近比欲速感也恆初六以柔巽處卑下妻道之可久者也渙九二坎水在巽風之下爲風所離散節九五坎水在兌澤之上爲澤所節止解九二坎陷在內震則出險而動於外內險已解緩也蹇九五坎險在外艮則見險而止於內外險方艱難也此一節六卦六句二韻】睽外也家人內也否泰反其類也大壯則止遁則退也【睽六五在外爲主家人六二在內爲主否三四相易爲漸泰三四相易爲歸妹漸四復反於三就其同類之陰則爲否歸妹四復反於三就其同類之陽則爲泰故曰反其類也大壯四陽進而消陰遁二陰進而消陽慮後陽之恃其壯故不欲九四之進而欲其止慮前陽之不及遁故不欲六二之進而欲其退也聖人於五陽之夬亦不欲陽之輕進於一陰之姤亦惟欲陰之不往蓋同此意也此一節六卦五句一韻】大有眾也同人親也革去故也鼎取新也小過過也中孚信也【大有六五以一陰有五陽所有眾也同人六二以中正同中正其情親也革六二離火在內而兌澤燥涸蓋尾閭焦釡之火去其澤水之故者也鼎六五離火在上而巽木生之蓋燧攺薪傳之火取其木火之新者也小過九四主也而爲六五所過蓋陰盛能過陽衰不及也中孚六四主也而爲九五所信蓋陽實能感陰虛能應也此一節六卦六句一韻】丰多故也親寡旅也離上而坎下也小畜寡也履不處也【篇內三故字三義隨無故事故之故也革去故新故之故也丰多故親故之故也丰六二在內爲主於明盛之中外與四相易而情相得初亦往尙三亦來孚故舊之多也旅六五在外爲主於羈窮之中內與三相易而情不相親相親者寡也蓋丰盛則故舊合旅窮則親戚離人情然也離六五爲主火炎而上故上徵而折上九之首坎九五爲主水潤而下故下比而納六四之約小畜一陰畜藏於五陽之間所畜者甚寡少也履六三履行於二陽之上所履者剛又不得正位非其所安故行去而不畱處也此一節六卦五句一韻】需不進也訟不親也大過顚也頤養正也旣濟定也未濟男之窮也歸妹女之終也漸女歸待男行也姤遇也柔遇剛也夬決也剛決柔也君子道長小人道憂也【需九五爲主而下三陽需待於內不上進乎五也訟九二爲主而上三陽違行於外不下親乎二也萃聚升不來需不進訟不親皆言三陰三陽之於卦主爲同類而不相與也大過上六爲主而下應九三猶首之向下而顚也頤上九爲主而下養五四以上之養下爲正也旣濟六二主也以陰居陰得其定位而上下五爻亦皆得其定位故曰定也未濟九二主也以陽居陰失其正位而同類二陽亦皆失其正位故曰男之窮也三陰亦不得正位不足言也歸妹六三爲女君之娣而歸於男家女之少者旣歸則歸女之事終也漸九三得男位之正而將往迎女六四之女待其親迎而後行也姤初六一陰始生於下而遇九二之剛有浸長消陽之勢夬九五五陽將極於上而夬去上六之陰陽剛君子之道息而將極故曰長陰柔小人之道消而將盡故曰憂也此一節十卦十四句五韻先生著是書幾四十年其間藳成攺易者凡數四壬戌秋書成然未嘗以示人明年春觀生固請鋟諸梓以惠學者先生幸慨然許之猶慮傳冩之或差乃命抄冩而自督視因正其未安明其句讀而益加詳密寫未及半適特防遣使召入翰林度不可辭不數日上道觀生隨侍至郡城集同志分帙畢寫將及九江防校才竟若卦圖像例陸續刋行因書之成遂志年月於右方云然嘗聞諸先生曰吾於易書用功至久下語尢精其象例皆自得於心亦庶乎文王周公繋辭之意又曰吾於書有功於世視易爲猶小吾於易有功於世爲甚大則讀是書者其可不知先生用意深切而泛視之哉】

【至治癸亥五月五日觀生謹志】

易纂言卷十二

