

欽定四庫全書

經部一

周易筮述

易

提要

【臣】等謹案周易筮述八卷

國朝王宏宏撰字無異號山史華陰人康熙己未薦舉博學鴻詞宏以朱子謂易本卜筮之書故作此編以述其義其卷一曰原筮曰筮儀曰蓍數筮儀本朱子並參以汴水趙氏其卷二曰揲法其卷三曰變占尊聖經黜易林稽之左與朱子大同小異其卷四曰九六曰三極曰中爻中爻卽互體其卷五曰卦徳曰卦象曰卦气卦气本邵子朱子並附太乙祕要其卷六曰卦辭其卷七曰左國語占曰餘論其卷八曰推驗采之陸氏其涉於太異可駭者弗載其書𨿽専爲筮蓍而設而大防辟焦京之術闡文周之理悉推本於經義較之方技小數固區以別焉乾隆四十六年五月恭校上

總纂宦【臣】紀昀【臣】陸錫熊【臣】孫士毅

總校

官【臣】陸

費墀

周易筮述原序

易者天也筮者人也伏羲文王周公言天孔子言人蓋易至孔子而正徳之事備則莫備於筮筮者和順於道徳而理於義窮理盡性以至於命之學也學之不講而但求之吉凶於是以朱子謂易本卜筮之書爲淺之乎言易不知伏羲示象文王於比初筮原筮之義周公於革未占有孚之義至孔子作大無非象占之義其在論語引恆九三之辭而曰不占是以易爲卜筮乃朱子之所以考諸聖人而不謬者也書建稽疑五謀而卜筮居其二記曰疑而筮之則弗非也日而行事則必踐之聖人之以卜筮爲敎也觀象玩辭觀變玩占顯諸仁藏諸用人事盡而天道協夫豈苟而已哉自焦贑出而聖人隱自易林出而聖人之言隱京房管輅郭璞輩繼之而相天相地相人之術百家雜起言易者日紛去易日逺詭僻誕怪求知所不可知而道徳性命之事荒矣故予責亂易之罪以贑爲首太元包潛虛皇極篇之作皆思以私智自見用三用五用七用九卒失其自然又或飾以古文奇字以是求天人之合亦徒勞矣近世之深於易者推韓恭公其著易占經緯兼用易林予爲是書必黜易林惟奉周易之辭而揲蓍之法則以啟之所定者爲主竊慨夫以聖人之道而流於術也舉焦京管郭一切可驚可疑之事附防之說槪擯之卽所傳邵子前知其不以蓍得者亦無取焉乃知程子所謂與堯夫同裏居三十餘年無所不問而獨未及數者其言非漫然也燕處一齋屏去百慮曠視古今洞徹物我本朱子之說以上溯四聖人之防曉然於天地變化之神陰陽消長之妙決嫌疑定猶豫正言斷辭莫非敎戒使之不迷於吉凶悔吝之途而適乎仁義中正之歸而胡氏所謂朱子於易學爲金聲玉振者可以俟諸百世而不惑矣其末或有一二端之不合蓋心之所見不敢自匿而隨響遂影以冀貌於學者之虛名也然與經傳之言則無不合焉庻幾後有知者亦可以告無罪矣雲臺後學王宏撰自序

欽定四庫全書

周易筮述卷一

華陰王宏撰撰

原筮第一

易有聖人之道四焉以言者尙其辭以動者尙其變以制器者尙其象以卜筮者尙其占

周易本義晦庵朱子曰四者皆變化之道神之所爲者也

大傳所言率卜筮之事而卜筮之文始見於此辭變象占釋載於後

是以君子將有爲也將有行也問焉而以言其受命也如向【古文響字】無有逺近幽深遂知來物非天下之至精其孰能與於此

朱子曰此尙辭尙占之事言人以蓍問易求其卦爻之辭而以之言處事則易受人之命而有以告之如向之應聲以決其未來之吉凶也以言與以言者尙其辭之以言義同命則將筮而告蓍之語冠禮筮日宰自右贊命是也

參伍以變錯綜其數通其變遂成天地之文極其數遂定天下之象非天下之至變其孰能與於此

朱子曰此尙象之事變則象之未定者也參者三數之也伍者五數之也旣參以變又伍以變一先一後更相考覈以審其多寡之實也錯者交而互之一左一右之謂也綜者總而挈之一低一昻之謂也此亦皆謂揲蓍求卦之事蓋通三揲兩手之防以成陰陽老少之畫究七八九六之數以定卦爻動靜之象也參伍錯綜皆古語

錯綜其數聖言甚明此錯字與八卦相錯之錯字𨿽同而用之自異來瞿塘以錯爲陰與陽相對父與母錯長男與長女錯中男與中女錯少男與少女錯六十四卦皆不外此錯作錯卦圖予証之周禮之云經卦別卦者已言其誤矣又爲綜卦之說云綜卽織布帛之綜或上或下顚之倒之者也作綜卦圖予嘗采入周易圖說述中今按其法卽先儒所謂覆卦也然必顚之倒之乃有或上或下其實止言顚倒則上下在其中矣予謂或上或下與顚之倒之復當有別如所舉屯相綜水雷屯顚之倒之爲山水覆卦也若或上或下則水雷屯應爲雷水解履小畜相綜天澤履顚之倒之爲風大小畜覆卦也若或上或下則天澤履應爲澤天夬此又兩卦乘承之義也然以此言則乾坤坎離四宮之卦與覆卦同震巽艮兌四宮之卦與覆卦異予故以爲有別也是言綜不如言覆爲無且今觀易中言卦言成列言相錯言相蕩不一而足從未有以綜言者綜字僅見於此言數而非言卦也卽朱子所謂交互左右總挈低昻亦只言其數耳來氏乃言卦自矜爲山中三十年研窮之力諸儒失之而已獨得之而不知其已備於覆卦之說矣然此實皆本之序卦雜卦傳來氏旣以綜言又分別正綜雜綜謂四隅之卦𨿽雜亦不雜似乎有不足於雜者不得已而言雜而予謂易中變化之妙全在於雜故曰雜而不越曰六爻相雜曰雜物撰徳曰剛柔相雜正所謂流行不常非膠固一定者也來氏之言贅矣要之易道廣大朱子所云通透得去者固是而自然之合與勉然之合則不可不晰也或曰覆卦亦所未言子非綜而是覆何也曰覆字是先儒自已立言故無嫌來氏是解經以言數爲言卦故未敢謂然也

易無思也無爲也寂然不動感而遂通天下之故非天下之至神其孰能與於此

朱子曰此四者易之體所以立而用所以行者也易指蓍卦無思無爲言其無心也寂然者感之體感通者寂之用人心之妙其動靜亦如此

夫易聖人之所以極深而硏幾也

朱子曰硏猶審也幾微也所以極深者至精也所以硏幾者至變也

惟深也故能通天下之志惟幾也故能成天下之務惟神也故不疾而速不行而至

朱子曰所以通誌而成務者神之所爲也

子曰易有聖人之道四焉者此之謂也

朱子曰此章言易之用有此四者

平庵項氏曰四者𨿽云辭變占而其下文所論則皆占也自是以君子將有爲也至天下之至精言所占之事也自參伍以變至天下之至變言占之法也自易無思也至天下之至神言占之理也凡占之法有數有變每爻三揲爲三變每揲有兩三時象閠象再閏爲五小變此三五以變也三揲之奇分而計之則得三少三多一少兩多一多兩少之數去三揲之奇以左右手之正策合而計之則得四九四六四七四八之數此錯綜其數也錯謂分而間之綜謂合而總之此兩句止論一爻之法通六爻之變得十有八遂成初二三四五上以爲剛柔相雜之文極六爻之數得七八九六遂定重單交拆以爲內外兩卦之此兩句方論成卦之法故曰此言占法也蓍之變策之數爻之交卦之皆寂然不動之物初不能如人之有思亦不能如人之有爲皆純乎天者也及問焉而以言則其受命也如向無有逺近幽深遂知來物則感而遂通天下之故皆同乎人者也故曰此言占理也

至精至變至神易之體也惟深惟幾惟神易之用也故曰夫易聖人之所以極深而硏幾也立此一句以承上體起下用也物情難盡惟精於占者能極逺近幽深之情而系其辭故𨿽深而無不至也事變至微人所易忽惟明於變者能推分合錯綜之文而見其故𨿽微而無不察也至於神則無所用其力矣硏極之至義精用利以至於神此則夫子耳順心從之事非於深幾之外復有所謂神也下系曰過此以往未之或知也窮神知化徳之盛也此之謂也

子曰夫易何爲者也夫易開物成務冒天下之道如斯而已者也是故聖人以通天下之志以定天下之業以斷天下之疑

朱子曰開物成務謂使人卜筮以知吉凶而成事業冒天下之道謂卦爻旣設而天下之道皆在其中

是故蓍之徳圓而神卦之徳方以知六爻之義易以貢聖人以此洗心退藏於密吉凶與民同患神以知來知以藏往其孰能與於此哉古之聰明睿知神武而不殺者夫

朱子曰圓神謂變化無方方知謂事有定理易以貢謂變易以告人聖人體具三者之徳而無一塵之累無事則其心寂然人莫能窺有事則神知之用隨感而應所謂無卜筮而知吉凶也神武不殺得其理而不假其物之謂

項氏曰開物者知其未然也陽之始物也成務者定其當然也陰之終物也是故聖人用之以知人之志所謂開物也以定人之事所謂成務也以決人之疑卽志與事之決也此三者皆蓍卦爻之所能也是故蓍用七故其徳圓卦用八故其徳方爻用九六故其義易蓍開於無卦之先所以爲神卦定於有象之後所以爲知爻決之先者也所以爲貢聖人以此三物之徳洗心以存其神退藏於宻以定其體吉凶與民同患以贊其決故其知幾則神之開物也其畜徳則知之成物也此謂聰明睿知也其斷吉凶則神武之決也其與民同患則不殺之仁也古之人有能備是徳者伏羲氏其人也

是以明於天之道而察於民之故是興神物以前民用聖人以此齋戒以神明其徳夫

朱子曰神物謂蓍龜湛然純一之謂齋肅然警惕之謂戒明天道故知神物之可興察民故故知其用之不可不有以開其先是以作爲卜筮以教人而於此焉齋戒以考其占使其心神明不測如神之能知來也

項氏曰惟其聰明睿知也是以明於天道之逺而察於民事之近惟其神武不殺也是以建立蓍策以開斯民占決之用聖人用以卜筮之法所以齋心而戒事問之於神而貢之於明者以自齋戒以自神明其齋則洗心也其戒則藏密也其神明其徳則吉凶與民同患也

是故闔戶謂之坤辟戶謂之幹一闔一辟謂之變往來不窮謂之通見乃謂之象形乃謂之器制而用之謂之法利用出入民咸用之謂之神

朱子曰闔辟動靜之機也先言坤者由靜而動也乾坤變通者化育之功也見象形器者生物之序也法者聖人修道之所爲而神者百姓自然之日用也項氏曰闔戶謂之坤言畫偶爻也凡偶皆屬坤辟戶謂之干言畫奇爻也凡奇皆屬幹一闔一辟謂之變六畫旣成剛柔相雜言成卦也往來不窮謂之通九六之動交相往來言之卦也皆自神而明之也按其迹而言之見於蓍策謂之象形於卦爻謂之器制而用之謂之卜筮之法可謂明矣究其用而言之則枯艸之莖敗木之槧而內外靜作之務皆資之以利其用王公皂之人皆用之以決其疑極深硏幾其妙如此豈非天下之至神乎此自明而神之也

是故易有太極是生兩儀兩儀生四象四象生八卦朱子曰一每生二自然之理也易者陰陽之變太極者其理也兩儀者始爲一畫以分陰陽四象者次爲二畫以分太少八卦者次爲三畫而三才之象始備此數言者實聖人作易自然之次第有不假絲毫智力而成者畫卦揲蓍其序皆然

八卦定吉凶吉凶生大業

朱子曰有吉有凶是生大業

是故法象莫大乎天地變通莫大乎四時懸象著明莫大乎日月崇髙莫大乎富貴備物致用立成器以爲天下利莫大乎聖人探索隱鉤深致逺以定天下之吉凶成天下之亹亹者莫大乎蓍龜

朱子曰富貴謂有天下履帝位亹亹猶勉勉也疑則怠決故勉【言六者功用之大正形容蓍龜功用之大也故終言之又起下】

是故天生神物聖人則之天地變化聖人效之天垂象見吉凶聖人像之河出圖洛出書聖人則之

朱子曰此四者聖人作易之所由也

易有四象所以示也系辭焉所以告也定之以吉凶所以斷也

朱子曰四象謂陰陽老少示謂示人以所值之卦爻此章專言卜筮

項氏曰制作之本有三有立象之本有制器之本有作書之本其一曰是故易有太極易之太極卽禮之太一也有太一則有陰陽是謂兩儀此八卦之第一爻也兩儀各有一陰一陽是謂四象此第二爻也四象又各有一陰一陽是謂八卦此第三爻也八卦旣成則六十四卦皆具而吉凶可見矣吉凶之變不可勝窮萬事萬物皆生於吉凶二字故曰吉凶生大業此六句言爻象之所由生也其二曰是故法象莫大乎天地萬物皆具奇偶之法象而天地其最大者也萬物皆具九六之變通而四時其最大者也萬物皆有爻象之著明而日月其最大者也三者具而易之道備矣一家一鄕一國各有占也而據崇髙之極可以作天下之易者貴爲天子富有天下者也山巫野祝皆能占也而具神知之全可以爲天下之利者聖人也折筳剡篿毀瓦灼雞皆可占也而有探索鉤致之神決疑成務之知可以供聖人之用者蓍龜也三者具而易之器成矣此六句言成器之所由立也其三曰是故天生神物神物卽蓍龜也聖人則其知來之神以立卜筮天地變化卽四時也聖人效其陰陽之變以立卦天垂象卽日月也聖人像其剛柔之揮以畫爻此七八九六之四象所以示也河圖洛書天地之文字也聖人則其義理之明以作彖辭爻辭此系辭之所以告吉凶之所以斷也此四者易書之所由作也是三節者起於太極成於系辭而易之始終備矣

詩爾卜爾筮體無咎言

書洪範七稽疑擇建立卜筮人乃命卜筮曰雨曰霽【龜兆形有似雨者有似雨止者】曰防【陰闇】曰驛【气絡驛不連屬】曰克【兆相交錯五者卜筮之常法】曰貞曰悔【內卦曰貞外卦曰悔】凡七

禮記曲禮卜筮者先聖王之所以使民信時日敬鬼神畏法令也所以使民決嫌疑定猶與也【與一作豫】表記子言之昔三代明王皆事天地之神明無非卜筮之用不敢以其私防事上帝

周禮太卜掌三易之灋一曰連山二曰歸藏三曰周易【易者揲蓍變易之數可占者也名曰連山似山出內气變也歸藏者萬物莫不歸而藏於其中杜子春云連山宓戲歸藏黃帝】其經卦皆八其別皆六十有四【三易別卦之數亦同其名占異也每卦八別者重之數】

占人掌占龜以八簭占八頌以八卦占簭之八故以眡吉凶【頌謂繇也八故謂八事不卜而徒筮之也其非八事則用九筮占人亦占焉】一曰徵【謂徵伐人也】二曰象【謂災變云物如眾赤鳥之屬有所象似易曰天垂象見吉凶春秋傳曰天事恆象皆是也】三曰與【謂予人物也】四曰謀【謂謀譏也】五曰果【謂事成與不也】六曰至【謂至不也】七曰雨【謂雨不也】八曰瘳【謂疾瘳不也】簭人掌三易以辧九簭之名

九簭之名一曰巫更【九巫字皆筮之誤也更謂筮遷都邑也】二曰巫咸【謂筮眾心歡不也】三曰巫式【謂筮制作法式也】四曰巫目【謂事眾筮其要所當也】五曰巫易【謂民眾不說筮所攺易也】六曰巫比【謂筮與民和比也】七曰巫祠【謂筮牲與日也】八曰巫參【謂筮禦與右也】九曰巫環【謂筮可致師不也】以辧吉凶凡國之大事先簭而後卜上春相簭凡國事共簭

儀禮士冠禮筮於庿門【不於堂者嫌蓍之靈由庿神】主人冠朝服緇帶素韠卽位於門東西面【筮必朝服尊蓍龜之道也】有司【羣吏有事者】如主人服卽位於西方東面北上筮與席所卦者具饌於西塾【筮所以問吉凶謂蓍也所卦者所以畫地記爻易曰六畫而成卦饌陳也】布席於門中闑西閾外西面筮人執防抽上韇兼執之進受命於主人【筮人有司主三易者也】宰自右少退贊命【宰有司主政教者也贊佐也佐主人告所以筮也】筮人許諾右還卽席坐西面卦者在左【卦者有司主畫地識爻者也】卒筮書卦【筮人以方寫所得之卦也】執以示主人主人受眡反之【特牲饋食禮諸篇略同其云卦以木所謂方也】以上節取經文略見古聖人之重卜筮如此曲禮倒防側龜於君前有誅戒之愼也柴世宗在民間詣王處士卜一蓍躍出卜者曰先人遺言凡筮而蓍自躍出者貴爲天下主得非天下主乎世宗佯詰責之而私心甚喜此蓍之神也唐髙祖時有西僧能口吐火以威人傅奕奏曰此不足信若火能燒臣卽爲聖者髙祖試之僧口吐火觸奕奕端笏念乾元亨利貞火反熖燒僧立死此易之正也邪術之無與於易也又筮者所不可不知也

子夏曰蓍也者神也虛而周也含其數而無太極之象也物始兆故參無以有之曰天兩而形之曰地依其數而推之得四象之生成焉人理之變化焉【子夏易傳出唐人張弧】

濓溪周子曰童蒙求我我正果行如筮焉筮叩神也再三則凟矣凟則不告也

明道程子曰易因爻象論變化因變化論神因神論人因人論徳行

先見則吉可知不見故致凶

伊川程子曰占出於自然之理

卜筮將以決疑也今之人獨計其一身之窮通而已非惑夫

有理而後有象有象而後有數易因象以知數得其義則象數在其中矣必欲窮象之隱微盡數之毫忽乃尋流逐末術家之所尙非儒者之所務也管輅郭璞之學是也

橫渠張子曰易爲君子謀不爲小人謀故撰徳於卦𨿽爻有小大及系辭必諭之以君子之義示人吉凶其道顯矣知來藏往其徳行神矣語蓍龜之用也康節邵子曰象起於形數起於質名起於言意起於用天下之數出於理違乎理則入於術世人以數而入術故失於理也

晦庵朱子曰易只是尙占之書

某解一部易只是作卜筮之書

象數乃作易根本卜筮乃其用處之實

八卦之畫本爲占筮伏羲畫卦止爲奇偶之畫何嘗有許多說話文王重卦作繇辭周公作爻辭亦是爲占筮設到孔子方始說從義理去

上古之時民心昧然不知吉凶所在故聖人作易教之卜筮使吉則行之凶則避之此是開物成務之道故系辭云以通天下之志以定天下之業以斷天下之疑正謂此也初但有占而無文往往如今人用火珠林起課者但用其爻而不用其辭則知古者之占不待辭而後見吉凶至文王周公方作彖爻之辭使人得此爻者便觀此辭之吉凶至孔子又恐人不知其所以然故又復逐爻解之謂此爻所以吉者謂以中正也此爻所以凶者謂不當位也明言之使人易曉耳至如文言之類卻是就上面明道理非是聖人本意知此方可學易卦爻之辭本爲卜筮者斷吉凶而具訓戒至彖象文言之作始因其吉凶訓戒之意而推說其義理以明之後人但見孔子所說義理而不復推本文王周公之本意因鄙卜筮爲不足言而其所以言易者遂逺於日用之實類皆牽合委曲偏主一事而言無復包含該貫曲暢旁通之妙若但如此則聖人當時自可別作一書明言義理以貽後世何用假托卦象爲此艱深隱晦之辭乎故今欲凡讀一卦一爻便如占筮所得虛心以求其辭義之所指以爲吉凶可否之決然後考其象之所以然者求其理之所以然者推之於事使上自王公下至庻民所以修身治國皆有可用私竊以爲如此求之似得三聖之遺意

程先生說易得其理則象數在其中固是如此然溯流以觀卻須先見象數的當下落方說得理不走作不然事無實證則虛理易差也

以上略舉先賢正論如此見占筮有道不可流於邪也【崇禎十四年攺文廟六人木主稱先賢稱子今從之】

筮儀第二

作筮室【擇地潔處南其戶】蓍牀【長三尺廣二尺五寸置室之中北】蓍櫝【以竹簡或堅木爲之圓徑三寸長於蓍弱半在上彊半在下別爲臺凾之使不僕】蓍百莖【襲以纁帛囊以黝帛納櫝中奠於牀中北】置香鑪一於櫝南香合一於鑪南日炷香致敬別爲筮牀【長五尺廣三尺置室之東壁下】設木格【以橫木板爲之髙六寸長少殺於牀中爲兩大刻大刻之左爲三小刻相距各五寸許】陳硯一筆一墨一黃漆板一【列於牀】洗帨【置室之西壁下】將筮則灑掃拂拭主人齋潔衣冠盥手至蓍牀前北面【若使人筮則筮者爲之】炷香致敬出蓍【兩手舉上櫝置下櫝之東去囊啟襲置下櫝之西】於百數中取四十九策合兩手奉之燻於鑪上命之曰假爾泰筮有常假爾泰筮有常某官姓名今以某事云云未知可否爰質所疑於神於靈吉凶得失悔吝憂虞惟爾有神尙明告之乃筮【主人少退立執事舉筮牀橫置蓍牀前主人卽牀筮若使人筮則主人焚香畢退西鄕立筮者前出蓍退東鄕立受命於主人主人命筮者如上辭筮者許諾執事縱置筮牀筮者述主人之命命筮卽牀筮】分掛揲扐三變成爻十有八變成卦乃玩占【若使人筮則筮者以卦示主人而玩占】筮人納蓍【主人奉蓍執事徹筮牀反於故所斂筆硯墨板主人前並蓍襲之囊之納於下櫝加上櫝】炷香致敬而退【若使人筮則筮者納蓍主人炷香致敬揖筮者而退】

禮三正記天子蓍長九尺諸侯七尺大夫五尺士三尺蓍陽故數奇也鴻範五行傳云蓍百年一本生百莖說文云生千歲三百莖論衡云七十嵗生一莖七百嵗生十莖神靈之物故生遲也【陵陽李氏曰於犍爲郡田野間親見蓍艸一本百莖絕無餘支但長可二尺餘耳】

史記禇先生曰聞蓍生滿百莖者其下必有神龜守之其上常有靑雲覆之傳曰天下和平王道得而蓍莖長丈其叢生滿百莖方今世取蓍者不能中古法度不能得滿百莖長丈者取八十莖已上蓍長八尺卽難得也人民好用卦者取滿六十莖已上長滿六尺者卽可用矣王者能得百莖蓍並得其下龜以卜者百言百當足以決吉凶長有天下四夷賓服筮【時制切許氏說文作�從竹從��古巫字省作�作簭通作筮一作防誤曲禮龜爲卜防爲筮防作防以其形似故誤然字書無防或又誤作筞筮也者信也見其卦也】

蓍【申之切從艸蒿屬或以其似竹作誤毛詩艸木疏云似藾蕭靑色科生論衡蓍之爲言耆也明狐疑之事當問耆碩也又久長意也】

揲【他協切猶數也說文閱持也或入巫部作非】

掛【古買古話二切懸也古易本作掛太亦作掛石經乃作掛掛置而不用也旣在營中則是懸之以用非置之不用也】

扐【盧白切馬氏云指間也筮者著蓍指間也程氏曰扐者數之餘也或作仂禮王制祭用數之仂喪用三年之仂注十分之一也通作阞周禮考上記以其圍之阞捎其數注三分之一也余也太作艻注與扐通範氏曰今之數十取出一名以爲艻又作泐考工記石有時以泐趙氏曰合古語考之則扐阞仂泐艻也者皆以余爲義也至唐人始爲蓍之銜指者爲扐按扐之爲義乃指間勒物之處以其分合皆屬人乎故從手從力者勒之省也歸奇於扐言歸此餘數於指間也故朱子曰扐字乃歸餘數之處而非所歸餘數之名今直謂扐爲余則其曰歸奇於扐者乃爲歸余於余而不成文理矣作泐者謂取勒入之義不切】

蓍數第三

大衍之數五十

此承上文言伏羲則天地之數而大衍之以揲蓍求卦也爲數百五十體數也

其用四十有九

四十有九用數也合上體數共爲九十有九餘一按天生神物蓍莖百合於圖書之數是其全數也今云五十則去其半非蓍之全矣而無如其全數何姑云當大衍之數五十者二當二之說無義蓋未察大傳並數之文而漫爲之辭也又因其用四十有九之文遂添出去一之法而大傳則元無去一之文也揲法固以分二起也惟於百數中置大衍體數之五十不用而用四十有九之用數故別其不用者曰其用非以其用指五十言也用四十有九矣則存一爲不動之體邵子所謂用以體爲基也且有不窮之義有不可以盈之象易有七八九六無十十卽一也理之自然非有心置之出於人爲也與舊說之去其一以象太極者不同矣然則太極與揲蓍無所統括乎曰蓍在櫝中時此太極也易所謂無思無爲寂然不動邵子所謂思慮未起鬼神莫知朱子所謂在無物之前而未嘗不立於有物之後在陰陽之外而未嘗不行乎陰陽之中者也夫太極無形也何爲以一策象之又何爲以去之象其不用哉

按王輔嗣云其用四十有九則其一不用也王童溪云數有體有用一者數之體也體則不動四十有九者用也用則見於分二掛一揲四歸奇之際劉長民云大衍旣後天地之數則太極不可配虛其一之位也此言皆可以爲予說之助予說本之伏羲大衍倚數圖

一與二倚爲三

合三五七九爲二十四

二與三倚爲五

三與四倚爲七

四與五倚爲九

五與六倚爲十一一居中合前後共四十九六與七倚爲十三

七與八倚爲十五

八與九倚爲十七

九與十倚爲十九合三五七九爲二十四

易東丁氏曰河圖之數五十有五中五居無事外自天一以至地十實得五十合而大衍之得九位共數九十有九而一居中左右皆三五七九爲奇內含五十爲偶今除五十還河圖本數蓋十陰數也陰體靜而气濁靜則不可以爲用濁則不可以通神故五十不用而所用四十九者皆純奇之合陽淸而無雜奇圓而能動是故生生成變化行鬼神也

古易考原云前後各二十有四分二之象也一居於中掛一之象也三五七九有四者揲四之象也又三五七九有四者再揲之象也皆出於天機自然之法象而非一毫人力私知得以營爲於其間於此見伏羲制作之神妙有非常情所能窺測者

此說與舊說異而不害其爲同舊說於五十去一所用之四十九卽五十是四十九在五十之中此說以五十四十九並列爲九十九是四十九在五十之外而要其所用只此四十九也故曰不害其爲同也按河圖洛書爲數百蓍一本百莖謂大衍爲九十有九而存一者其說有理蓋合十一之十十三之十十五之十十七之十十九之十凡爲十者五是大衍之體數也合前之三五七九與後之三五七九爲四十八並中之一共四十有九是大衍之用數也體數不用用用數其常也與洛書之參天左旋千萬無出一三九七兩地右旋千萬無出二四八六皆言其用數者其理有合焉故黃瑞節稱丁氏之說出朱蔡之外爲更備者非誣也或有謂天地之數五十有五除地六故用四十九一云除六虛之位又有謂除金木水火土五數並天一不用故用四十有九爲說紛紛不可勝舉𨿽各有其似皆鑿也蓋大傳本云大衍之數五十其用四十有九卽不雲天地之數五十有五其用四十有九也陸秉以爲脫文無據

一三五七九陽無尾也陰爲之尾也蓍之用四十有九陽之所以無尾也二四六八十陰無首也陽爲之首也蓍以分二起陰之所以無首也數之理神矣原始要終所以成變化而行鬼神也

按蘇東坡云自一至五天數三地數二明數之止於五也自五以往非數也皆相因而成者也故曰倚數葉石林云陰陽天道也非人之所能進退也天地之正數曰一曰二曰三曰四曰五而止矣此正數至於六則各有所配已非正數矣作易者用天地之生數而不用成數故孔子曰參天兩地而倚數此數之理也劉長民曰八卦之畫乾三坤六震五巽四坎五離四艮五兌四皆九也易之用九而已而六在其中矣此數之象也

大衍天地數圖

說曰自天一至地十蓋有十圖今所戴九履一左三右七二四爲肩六八爲足五爲心腹者乃天五一圖爾自天一至地十蓋有十圖焉乃大衍之數也自天五而上皆五行生數故五九之數自下而上各增其一地六而下皆五行成數故六九之數自上而下各減其一天數一三五七九而五居中地數二四六八十而六居中五六者天地之心也五爲天心其圖縱橫八面皆三五之數六爲地心其圖縱橫八面皆三六之數得天地之中故也其他所以參差不齊者偏陰偏陽故也又曰大衍體數五十地十圖之變大衍用數四十九天一圖之變也地十圖其數五十者蓋以一對九爲十二對八爲二十三對七爲三十四對六爲四十連中十爲五十而虛其五故天地之數五十有五而大衍之數五十者由虛其五而生也天一圖四十有九者蓋以二對十爲十二三對九爲十二四對八爲十二五對七爲十二其中一數乃揲蓍掛一以取四十八爲六十四卦者也而虛其六故天地之數五十有五而大衍之用數四十有九者由虛而生也然大衍五十而圖以十居中者蓋十爲數之終而無變也故爲體數大衍用四十九而圖以一居中者蓋一爲數之始而能變也故爲用數竊嘗以天五地六圖參之而知數皆本於虛也何也天五圖四十五虛十而不虛五無與乎續終之事而大衍之體數虛五而不虛十是於天五之數增其五以爲體此其數之所以五十也地六圖五十四虛一而不虛六無與乎造始之功而大衍之用數四十九則虛六而不虛一是於地六之數減其五以爲用此其數之所以四十九也天數皆生於虛天五圖不虛十無以成縱橫各十五之數地六圖不虛一無以成縱橫各十八之數大衍不虛五無以成五十之體不虛六無以成四十九之用虛者萬物之府故能生實此大衍體數所以中虛其五而用十大衍用數所以中虛其六而用一然必虛五六者五爲天中六爲地中人受天地之中以生故虛中乃能生實也司馬公作潛虛謂萬物祖於虛生於气人之生本於虛虛然後形形則數行乎事物矣是故天地猶橐籥虛而不屈動而愈岀故能千變萬化而物生不窮若實則不能生矣人能體此而虛其中則以道禦數以虛待實乘除消長之理皆在我矣

此圖說元熊梅邊得之熊遙溪云傳自康節出於希夷以爲大衍之的論余喜其可與愚說相明也故特載之

周易筮述卷一﹤經部﹐易類﹐周易筮述﹥

欽定四庫全書

周易筮述卷二

華陰王宏撰撰

揲法第四

分而爲二以象兩掛一以象三揲之以四以象四時歸奇於扐以象閏五嵗再閏故再扐而後掛

旣於蓍百莖中取四十九策燻之鑪上【今不能得滿百莖者卽五十可用】遂以左右手中分之置格之左右兩大刻此第一營所謂分而爲二也次以左手取左大刻之策執之而以右手取右大刻之一策掛於左手小指間此第二營所謂掛一也【或曰掛一之策何爲取之右大刻曰置策先左後右置畢方掛故取之右也】次以右手四揲左手之防此第三營之半所謂揲之以四也次歸其所餘之策扐之左手無名指間此第四營之半所謂歸奇於扐也次以右手反過揲之策於左大刻遂取右大刻之策執之而以左手四揲之此第三營之半次歸其所餘之策扐之左手中指間此第四營之半所謂再扐也【五嵗之象掛一一嵗揲左二嵗歸左奇三嵗扐閏也揲右四嵗歸右奇五嵗再扐再閏也前閏後閏相去大略三十二月】次以右手反過揲之策於右大刻而合左手一掛二扐之策置於格之第一小刻【以東爲上】是爲一變其掛扐之數不五則九再以兩手取左右兩大刻之策合之四營如前置其掛扐之策於格之第二小刻是爲二變其掛扐之數不四則八再取左右兩大刻之策合之四營如前置其掛扐之策於格之第三小刻是爲三變其掛扐之數亦不四則八三變畢乃視其掛扐之奇偶以分所遇陰陽之老少爲一爻而畫之於板三變而得一爻凡十有八變得六爻而成卦乃考其卦之變而占其事之吉凶

按汴水趙氏云蓍變而有之卦者宜畫兩卦一爲本卦一爲之卦若交重單拆三代未聞或謂出於鬼穀子今火珠林諸家多用之三奇爲老陽其畫爲口所謂重也二奇一偶爲少陰其畫爲所謂拆也二偶一奇爲少陽其畫爲一所謂單也三偶爲老陰其畫爲防所謂交也予謂初爲一畫則無畫兩卦之理以交重單拆爲記無礙也故朱子用之

一變【畫卦自下始故記策下爲掛上爲扐】

初一【朱子記以黒防趙氏用數字上下分予攺爲左右掛者在左尢易明】

扐掛

【右三左一一】

【右一左三一】

【右二左二一】

得五者三奇也兩儀之陽數也四十九策得五餘四十四乾兌離震之象【此象說本之谷水林氏謂有是象非定爲是象也與後四營篇注可參觀趙氏駁其與沈氏同誤固矣】

【右四左四一】

得九者一偶也兩儀之陰數也四十九策得九餘四十坤巽坎艮之象

次二

【右二左一一】

【右一左二一】

得四者二奇也若四十四策得四餘四十干兌之象四十策得四餘三十六坎巽之象

【右四左三一】

【右三左四一】

得八者二偶也若四十四策得八餘三十六離震之象四十策得八餘三十二坤艮之象

次三

【右二左一一】

【右一左二一】

得四者二奇也若四十策得四餘三十六以四數之凡九是爲老陽幹之象若三十六策得四餘三十二以四數之凡八是爲少陰如初四十四則離之象初四十則巽之象若三十二得四餘二十八以四數之凡七是爲少陽艮之象

【右四左三一】

【左三左四一】

得八者二偶也若四十策得八餘三十二以四數之凡八是爲少陰兌之象若三十六策得八餘二十八以四數之凡七是爲少陽如初四十四則震之象初四十則坎之象若三十二策得八餘二十四以四數之凡六是爲老陰坤之象

三變【畫卦自下始故記變下爲初一中爲次二上爲次三】

次三次二初一

【右二

二

三左一一一一一一】

【右一

二

三左二一一一一一】

【右一

一

三左二一二一一一】

【右二

一

三左一一二一一一】

【右二

二

一左一一一一三一】

【右一

二

一左二一一一三一】

【右一

一

一左二一二一三一】

【右二

一

一左一一二一三一】

【右二

二

二左一一一一二一】

【右一

二

二左二一一一二一】

【右一

一

二左二一二一二一】

【右二

一

二左一一二一二一】

以上十二變變皆十三策爲九者掛扐之數

朱子曰右三奇爲老陽者凡十有二掛扐之數十有三除初掛之一爲十有二以四約而三分之爲一者三一奇象圓而圍三故三一之中各復有三而積三三之數則爲九過揲之數三十有六以四約之亦得九焉【掛扐除一四分四十有八而得其一也一其十二而三其四也九之母也過揲之數四分四十八而得其三也三其十二而九其四也九之子也皆徑一而圍三也】卽四象太陽居一含九之數也【一五兩四是爲三奇爲一者三一卽四也卽奇也合三變則爲四者凡三是爲爲一者三一奇象圓而圍三本參天之義是於四策之中取一防以象圓而以三策爲圍三而用其全是爲一之中復有三合三奇用其全者而言是爲三一之中各復有三而積三三爲老陽之九以四約過揲三十六亦爲九者四也】

【右四

四

四左三一三一四一】

【右三

四

四左四一三一四一】

【右三

三

四左四一四一四一】

【右四

三

四左三一四一四一】

以上四變變皆二十五策爲六者掛扐之數

朱子曰右三偶爲老陰者四掛扐之數二十有五除初掛之一爲二十有四以四約而三分之爲二者三二偶象方而用其半故三二之中各復有二而積三二之數則爲六過揲之數亦二十有四以四約之亦得六焉【掛扐除一六之母也過揲之數六之子也四分四十有八而各得其二也兩其十二而六其四也皆圍四而用半也】卽四象太陰居四含六之數也【一九兩八是爲三偶爲二者三二卽八也卽偶也合三變則爲八者凡三是爲爲二者三二偶象方而用半本兩地之義是於三變八防中各去四不用而於各所存四策中各取二防以象方而各以二防爲圍四而用其半是爲二之中復有二合三偶用其半者而言是三二之中各復有二而積三二爲老陰之六以四約過揲二十四亦爲六者四也】

【右四

四

三左三一三一一一】

【右三

四

三左四一三一一一】

【右三

三

三左四一四一一一】

【右四

三

三左三一四一一一】

【右四

四

二左三一三一二一】

【右三

四

二左四一三一二一】

【右三

三

二左四一四一二一】

【右四

三

二左三一四一二一】

【右四

四

一左三一三一三一】

【右三

四

一左四一三一三一】

【右三

三

一左四一四一三一】

【右四

三

一左三一四一三一】

【右四

二

四左三一一一四一】

【右三

二

四左四一一一四一】

【右四

一

四左三一二一四一】

【右三

一

四左四一二一四一】

【右二

四

四左一一三一四一】

【右一

四

四左二一三一四一】

【右二

三

四左一一四一四一】

【右一

三

四左二一四一四一】

以上二十變變皆二十一策爲七者掛扐之數

朱子曰右兩偶一奇以奇爲主爲少陽者凡二十掛扐之數二十有一除初掛之一爲二十以四約而三分之爲二者二爲一者一二偶象方而用其半故二二之中各復有二一奇象圓而用其全故一一之中復有三焉而積二二一三之數則爲七過揲之數二十有八以四約之亦得七焉【掛扐除一五其四也自兩其十二者而退四也七之母也過揲之數七其四也自兩其十二者而進四也七之子也】卽四象少陽居三含七之數也【兩八一五或一九一八一四是爲兩偶一奇爲二者二二卽八也卽偶也合二變則爲八者凡二是爲爲二者二爲一者一一卽四也卽奇也一變而爲四者凡一是爲爲一者一二偶象方而用其半亦本兩地之義是於二變各八策中各去其四不用而於各存四策中各取二策以象方而各以二防爲圍四而用其半是爲二二之中各復有二一奇象圓而用其全亦本參天之義是於一變四策全用而於其中取一策以象圓而以三策爲圍三而用其全是爲一一之中復有三而積二二一三爲少陽之七以四約過揲二十八亦爲七者四也】

【右四

二

三左三一一一一一】

【右三

二

三左四一一一一一】

【右四

一

三左三一二一一一】

【右三

一

三左四一二一一一】

【右二

四

三左一一三一一一】

【右一

四

三左二一三一一一】

【右二

三

三左一一四一一一】

【右一

三

三左二一四一一一】

【右四

二

一左三一一一三一】

【右三

二

一左四一一一三一】

【右四

一

一左三一二一三一】

【右三

一

一左四一二一三一】

【右二

四

一左一一三一三一】

【右一

四

一左二一三一三一】

【右二

三

一左一一四一三一】

【右一

三

一左二一四一三一】

【右四

二

二左三一一一二一】

【右三

二

二左四一一一二一】

【右四

一

二左三一二一二一】

【右三

一

二左四一二一二一】

【右二

四

二左一一三一二一】

【右一

四

二左二一三一二一】

【右二

三

二左一一四一二一】

【右一

三

二左二一四一二一】

【右二

二

四左一一一一四一】

【右一

二

四左二一一一四一】

【右一

一

四左二一二一四一】

【右二

一

四左一一二一四一】

以上二十八變變皆十七策爲八者掛扐之數

朱子曰右兩奇一偶以偶爲主爲少陰者凡二十有八掛扐之數十有七除初掛之一爲十有六以四約而三分之爲一者二爲二者一一奇象圓而用其全故二一之中各復有三二偶象方而用其半故一二之中復有二焉而積二三一二之數則爲八過揲之數三十有二以四約之亦得八焉【掛扐除一四其四也自一其十二者而進四也八之母也過揲之數八其四也自三其十二者而退四也八之子也】卽四象少陰居二含八之數也【一九兩四或一五一四一八是爲兩奇一偶爲一者二一卽四也卽奇也合二變則爲四者凡二是爲爲一者二爲二者一二卽八也卽偶也一變則爲八者凡一是爲爲二者一一奇象圓而用其全亦本參天之義是於二變各四策全用而於其中各取一策以象圓而各以三策爲圍三而用其全是爲二一之中各復有三二偶象方而用其半亦本兩地之義是於一變八策中去其四不用而於所存四策中取二策以象方而以二策爲圍四而用其半是爲一二之中復有二而積二三一二爲少陰之八以四約過揲三十二亦爲八者四也】凡此四者皆以三變皆掛之法得之蓋經曰再扐而後掛又曰四營而成易其指甚明注疏𨿽不詳說然劉禹錫所記僧一行畢中和顧彖之說亦已備矣近世諸儒乃有前一變獨掛後二變不掛之說考之於經乃爲六扐而後掛不應五嵗再閏之義且後兩變又止三營蓋已誤矣且用舊法則三變之中又以前一變爲奇後二變爲偶奇故其餘五九偶故其餘四八餘五九者五三而九一亦圍三徑一之義也餘四八者四八皆二亦圍四用半之義也三變之後老者陽饒而陰乏少者陽少而陰多亦皆有自然之法象焉若用近世之法則三變之餘皆爲圍三徑一之義而無復奇偶之分三變之後爲老陽少陰者皆二十七爲少陽者九爲老陰者一又皆參差不齊而無復自然之法象此足以見其說之誤矣至於陰陽老少之所以然者則請復得而通論之蓋四十九策除初掛之一而爲四十八以四約之爲十二以十二約之爲四故其揲之一變也掛扐之數一其四者爲奇兩其四者爲偶其三變也掛扐之數三其四一其十二而過揲之數九其四三其十二者爲老陽掛扐過揲之數皆六其四兩其十二者爲老陰自老陽之掛扐而增一四則是四其四也一其十二而又進一四也自其過揲者而損一四則是八其四也三其十二而損一四也此所謂少陰者也自老陰之掛扐而損一四則是五其四也兩其十二而去一四也自其過揲者而增一四則是七其四也兩其十二而進一四也此所謂少陽者也二老者陰陽之極也二極之間相距之數凡十有二而三分之自陽之極而進其掛扐退其過揲各至於三之一則爲少陰自陰之極而退其掛扐進其過揲各至於三之一則爲少陽【老陽奇數十二以十二約之得一則之象也以四約之得三則之象也老陰奇數二十四以十二約之得二則之象也以四約之得六則之象也少陽奇數二十以十二約之得一餘八由老陰而息蓋陽之未成者也以四約之得五則之象也少陰奇數十六以十二約之得一餘四由老陽而消蓋陰之未成者也以四約之得四則之象也】老陽居一而含九故其掛扐十二爲最少而過揲三十六爲最多少陰居二而含八故其掛扐十六爲次少而過揲三十二爲次多少陽居三而含七故其掛扐二十爲稍多而過揲二十八爲稍少老陰居四而含六故其掛扐二十四爲極多而過揲亦二十四爲極少蓋陽奇而陰偶是以掛扐之數老陽極少老陰極多而二少者一進一退而交於中焉此其以少爲貴也陽實而陰虛是以過揲之數老陽極多老陰極少而二少者亦一進一退而交於中此其以多爲貴也【皆以陽之奇與實爲主見尊陽之義也】凡此不惟陰之與陽旣爲二物而疊爲消長而其一物之中此二端者又各自爲一物而疊爲消長其相與低昻如權衡其相與判合如符契固有非人之私智所能取舎而有無者【疊爲消長指掛扐過揲言同一掛扐也老陽以長而變爲少陰老陰則以消而變爲少陽同一過揲也老陽以消而變爲少陰老陰則以長而變爲少陽二端卽掛扐過揲也如老陽一物掛扐十二視少陰掛扐十六消矣少陰掛扐十六視老陽掛扐十二則爲長焉老陽過揲三十六視少陰過揲三十二長矣少陰過揲三十二視老陽過揲三十六則爲消焉掛扐長則過揲消過揲長則掛扐消矣推之老陰一物莫不皆然也】而況掛扐之數乃七八九六之原而過揲之數乃七八九六之委其勢又有輕重之不同而或者乃欲廢置掛扐而獨以過揲之數爲斷則是舎本而取末去約以就煩而不知其不可也豈不誤哉

邵子曰五與四四去掛一之數則四三十二也九與八八去掛一之數則四六二十四也五與八八九與四八去掛一之數則四五二十也九與四四五與四八去掛一之數則四四十六也故去其三四五六之數以成九八七六之策此之謂也【此條是說陰陽老少掛扐之數啟蒙引之者蓋以證掛扐之數乃七八九六之原以掛扐歸奇言之老陽得三四少陰得四四少陽得五四老陰得六四今不用三四五六之數而以奇偶取徑一圍三圍四用半之義者以成七八九六之防故也此朱子之自解也】

幹之策二百一十有六坤之策百四十有四凡三百有六十當期之日

朱子曰凡此策數生於四象揲蓍之法其變化往來進退離合之妙皆出自然非人之所能爲也幹之策二百一十有六者積六爻之策各三十有六而得之也坤之策百四十有四者積六爻之策各二十有四而得之也凡三百有六十者合二百一十有六百四十有四而得之也當期之日者毎月三十日合十二月爲三百六十也蓋以气言之則有三百六十六日以朔言之則有三百五十四日今舉气盈朔虛之中數而言故曰三百有六十也然少陽之策二十八積幹六爻之策則一百六十八少陰之策三十二積坤六爻之策則一百九十二此獨以老陰陽之策爲言者以易用九六不用七八也然二少之合亦三百有六十【日用其一防爲一日用三百六十策爲周天一年一年之中復以卦之策主之四卦各有定數春分之後震卦主之其防八十四欠六日夏至後離卦主之其防九十六剰六日秋分後兌卦主之防亦九十六亦剰六日冬至後坎卦主之其策亦八十四又欠六日蓋自冬至後欠數陽生也夏至後剰數陰生也二欠之數一百六十八二剰之數一百九十二合三百六十防以當三百六十日又以四卦欠剰之數分布於四序之中恰一年三百六十日而二十四气候成矣日行十二策爲一日月行三百六十策爲一月故日行一周天爲一月而與朔合日在十二策中月三百四十八防而日月望爲半月也再以日行之防積剰除之則日月之薄蝕盈虧之定算三嵗一閏五年再閏造化之端一覧無遺更以天地之數加而倍之卽知天地之大數此之謂與天地合徳日月合明四時合序鬼神合吉凶況萬物之防豈能逃乎】

二篇之策萬有一千五百二十當萬物之數也

朱子曰二篇者上下經六十四卦也其陽爻百九十二每爻各三十六策積之得六千九百一十二陰爻百九十二每爻二十四策積之得四千六百八又合二者爲萬有一千五百二十也若爲少陽則每爻二十八策凡五千三百七十六少陰則每爻三十二策凡六千一百四十四合之亦爲萬有一千五百二十也【此卽過揲之蓍大衍之終也幹一爻三十六策六爻二百一十六策坤一爻二十四策六爻百四十有四防此陰陽自然之數聖人立大衍之法以倚之所謂參天兩地而倚數也天地之運大小皆極於三百六十大衍乾坤之防當期之日眞所謂與天地相似者也二篇之策分陰爻陽爻爲二也合之則萬有一千五百二十以當萬物之數此天地流行之數嵗月日時之積也二老之防固然二少之策亦然也】吳氏謂二篇之策三百八十四爻之策也乾坤之策用九用六兩爻之策也易爻三百八十六諸儒但知三百八十四耳據捫虱新話以用九用六爲七爻遂援荀爽論八純卦之爻通用九用六而爲五十之說反以朱氏破荀爽之說謂用九用六在八卦爻數之內者爲不然此好異之過也用九用六言爻之用也豈可竟作一爻哉

是故四營而成易十有八變而成卦八卦而小成引而伸之觸類而長之天下之能事畢矣

朱子曰四營者四次經營也分二者第一營也掛一者第二營也揲四者第三營也歸奇者第四營也易變易也謂揲之一變也四營成變三變成爻一變而得兩儀之象【得五者象陽儀得九者象陰儀】再變而得四象之象【得五四者象太陽得五八者象少陰得九四者象少陽得九八者象太陰】三變而得八卦之象【得五四四者象幹得五四八者象兌得五八四者象離得五八八者象震得九四四者象巽得九四八者象坎得九八四者象艮得九八八者象坤】一爻而得兩儀之畫【初揲而得一者爲陽之儀必自幹至復三十二卦得者爲陰之儀必自姤至坤三十二卦】二爻而得四象之畫【再揲而得�者爲太陽必自幹至臨十六卦得�者爲少陰必自同人至復十六卦得�者爲少陽必自姤至師十六卦得�者爲太陰必自遁至坤十六卦】三爻而得八卦之畫【三揲而得者爲幹必自幹至泰八卦得者爲兌必自履至臨八卦得者爲離必自同人至明夷八卦得者爲震必自無妄至復八卦得者爲巽必自姤至升八卦得者爲坎必自訟至師八卦得者爲艮必自遁至謙八卦得者爲坤必自否至坤八卦】四爻成而得其十六者之一【四揲而得四爻則得�者必自幹至大壯四卦得�者必自小畜至泰四卦得�者必自履至歸妹四卦得�者必自中孚至臨四卦得�者必自同人至丰四卦得�者必自家人至明夷四卦得�者必自無妄至震四卦得�者必自益至復四卦得�者必自姤至恆四卦得�者必自巽至升四卦得�者必自訟至解四卦得�者必自渙至師四卦得�者必自遁至小過四卦得�者必自漸至謙四卦得�者必自否至豫四卦得�者必自觀至坤四卦】五爻成而得其三十二者之一【五揲而得五爻則得�者非干則夬得�者非大有則大壯得�者非小畜則需得�者非大畜則泰得�者非履則兌得�者非暌則歸妹得�者非中孚則節得�者非損則臨得�者非同人則革得�者非離則丰得�者非家人則旣濟得�者非賁則明夷得�者非無妄則隨得�者非噬嗑則震得�者非益則屯得�者非頤則復得�者非姤則大過得�者非鼎則恆得�者非巽則井得�者非蠱則升得�者非訟則困得�者非未濟則解得�者非渙則坎得�者非蒙則師得�者非遁則咸得�者非旅則小過得�者非漸則蹇得�者非艮則謙得�者非否則萃得�者非晉則豫得�者非觀則比得�者非剝則坤朱子謂一爻成只有三十二卦二爻成只有十六卦三爻成只有八卦四爻成只有四卦五爻成只有二卦六爻旣成一卦乃定者此也】至於積七十二營而成十有八變則六爻見而得乎六十四卦之一矣然方其三十六營而九變也已得三畫而八卦之名可見則內卦之爲貞者立矣此所謂八卦而小成者也自是而往引而伸之又三十六營九變以成三畫而再得小成之卦者一則外卦之爲悔者亦備矣六爻成內外卦備六十四卦之別可見然後視其爻之變與不變而觸類以長焉則天下之事其吉凶悔吝皆不越乎此矣

西山蔡氏曰蓍之奇數老陽十二老陰四少陽二十少陰二十八合六十有四三十二爲陽【老陽十二少陽二十】三十二爲陰【老陰四少陰二十八】其十六則老陽老陰也【老陽十二老陰四】其四十八則少陽少陰也【少陽二十少陰二十八】老陽老陰乾坤之象也二八也少陽少陰六子之象也六八也玉齋胡氏曰掛扐之數極其變則六十四而其中實該八卦之象老陽三變皆奇幹三畫純陽之象也老陰三變皆偶坤三畫純陰之象也至於少陰則該三女之象其乾索於坤而變爲巽離兌乎少陽則該三男之象其坤索於乾而變爲震坎艮乎少陰者陰之穉其變則二十有八以四約而七分之初變得偶者凡一巽之一陰在下也第二變得偶者凡三離之一陰在中也第三變得偶者凡三兌之一陰在上也合其一一二三則七其四而爲二十八矣少陽者陽之穉其變則有二十以四約而五分之初變得奇者凡三震之一陽在下也第二變得奇者凡一坎之一陽在中也第三變得奇者凡一艮之一陽在上也合其一三二一則五其四而爲二十矣要之二老則陽實陰虛故老陽多而老陰少二少則陽少陰多故少陽少而少陰多也然陽固少矣而長男則未嘗少其變有三肖父而得陽實之義至於中少二男則惟各得一變之象是長男之陽不可少而所以成其少者男之中與少也陰固多矣而長女則未嘗多其變惟一肖母而得陰虛之義至於中少二女則反各得三變之象是長女之陰不可多而所以成其多者女之中與少也此長男代父而長女代母所以其變數皆擬乾坤而中與少則或不交乎父或有逾於母此又陰陽之變不可執一拘也此其一變而得兩儀之象再變而得四象之象三變而得八卦之象互之爲六十四變而八卦之象又可以該六十四卦之象其自然之妙莫不各有法象也

白雲郭氏著蓍卦辧疑專以前一變獨掛後二變不掛其載橫渠先生之言曰再扐而後掛每成一爻而後掛也謂第二第三揲不掛也且謂橫渠之言所以明注疏之失朱子辧之曰此說大誤恐非橫渠之言也再扐者一變之中左右再揲而再扐也一掛再揲再扐而當五嵗蓋一掛再揲當其不閏之年而再扐當其再閏之嵗也而後掛者一變旣成又合見存之策分二掛一以起後變之端也今日第一變掛而第二第三變不掛遂以當掛之變爲掛而象閏以不掛之變爲扐而當不閏之嵗則與大傳所云掛一象三再扐象閏者全不相應矣且不數第一變之再扐而以第二第三變爲再扐又使第二第三變中止有三營而不足乎成易之數且於陰陽老少之數亦多有不合者其載伊川先生之說曰再以左右手分而爲二更不重掛奇朱子辧之曰此說猶多可疑然郭氏云本無文字則其傳授之際不無差舛宜矣又云第二第三揲𨿽不掛亦有四八之變蓋不必掛也朱子辧之曰所以不可不掛者有兩說蓋三變之中前一變屬陽故其餘五九皆奇數後二變屬陰故其餘四八皆偶數屬陽者爲陽三而爲陰一皆圍三徑一之術屬陰者爲陰二而爲陽二皆圍四用半之術也是皆以三變皆掛之法得之後兩變不掛則不得也三變之後其可爲老陽者十二可爲老陰者四可爲少陰者二十八可爲少陽者二十𨿽多寡之不同而皆有法象是亦以三變皆掛之法得之而後兩變不掛則不得也郭氏僅見第二第三變可以不掛之一端耳而遂執以爲說夫豈知其掛與不掛之爲得失乃如此哉大扺郭氏他說偏滯𨿽多而其爲法尙無甚戾獨此一義所差𨿽小而深有害於成卦變爻之法尢不可不辧愚嘗考之第一變獨掛後二變不掛非獨爲六扐而後掛三營而成易於再扐四營之義不協且後一變不掛其數𨿽亦不四則八而所以爲四八者實有不同蓋掛則所謂四者左手餘一則右手餘二左手餘二則右手餘一不掛則左手餘一右手餘三左手餘二右手餘二左手餘三右手餘一此四之所以不同也掛則所謂八者左手餘四右手餘三左手餘三右手餘四不掛則左手餘四右手亦餘四此八之所以不同也三變之後陰陽變數皆參差不齊無復自然之法象矣其可哉按後二變不掛或謂亦本之邵子朱子說易多宗邵子而於此不然可見其中之所得惟求其是而不涉於偏也此朱子所以不可及也

忠輔楊氏法揲四之餘有一有二有三而無四有四則爲一揲矣豈得謂之餘乎四九四八四七四六者謂之策四三四四四五四六者謂之奇老陽之數九四其九爲三十六策於四十九蓍之中去其三十六策則餘十三掛一不用則餘十二以四揲之得三是謂老陽之奇四三也歸奇於扐者歸此奇也左手餘一餘二餘三或無餘皆未成揲必以右手之蓍隨其奇偶歸之足成一揲兩揲之數【奇數一揲偶數兩揲】然後置之於扐【扐謂正防之旁不必指間】所謂歸者本是左手之蓍今歸之也【右手之蓍初不曾用故曰右手不揲】故餘一則歸以三餘三則歸以一皆成一揲之奇數餘二則歸以六無餘則歸以八皆成兩揲之偶數奇一也偶二也三變皆奇三也是謂四三老陽之奇也三變皆偶六也是謂四六老陰之奇也三變而一奇二偶五也是謂四五少陽之奇也三變而一偶二奇四也是謂四四少陰之奇也爲九爲六者各八爲七爲八者各二十四爲策萬有一千五百二十趙氏曰其新奇有四揲四之餘無四一也古法去掛扐以所餘爲策數今乃先去策數反以掛扐爲歸奇二也揲左所餘卽爲歸奇今以三變六揲所餘除掛一而歸之三也扐指間也今以爲正策之旁四也其他如四三四四四五四六之爲奇又以一揲爲奇兩揲爲偶皆聖人所未言且謂此法合於二篇之策不知二篇之策非揲蓍策數易經諸數隨用而殊安可牽他數以彊合彼以九六之變皆八七八之變皆二十四謂爲陰陽均等然以古聖才知豈不能是特一本之自然不欲以私意損益之斯言得之矣

斗南吳氏作大衍筮法圖其說曰揲蓍之法說卦備言之先儒於其用四十有九誤認經意乃謂但用四十九蓍虛其一以象太極也又謂去一之餘有四十九合而未分以象太一也其說皆大不然夫五行之數一六爲水二七爲火三八爲木四九爲金五五爲土合之而成五十大衍之數實本於此蓋取五行之全數也蓍之生也滿百嵗者一本而百莖合於五行之全數者二筮必用百嵗之蓍亦取其數之自然也五十而去其一則非數之全非自然者矣故掛一則可去一則不可其用四十有九謂用之於揲也旣去其一又掛一焉是不用者二而用之才四十有八也旣掛矣蓍顧不足於用乃復並所掛數之以求其奇是𨿽掛而實未嘗掛也掛之爲言別也別而置之則不當用之於揲復取而並之得乎按太揲蓍亦以虛三別一爲法此誤由來久矣一說謂第一揲不掛一則所餘皆得五而無變惟掛一則所餘非五則九至第二第三揲𨿽不掛亦有四八之變焉則是前一變掛而後二變不掛也分而不掛於四營之義亦不合矣惟九江周燔之說曰筮法先以兩手圍蓍五十象太極演成之體次以兩手分蓍爲二象天地開辟之形然後掛一不用用四十有九揲之先左後右各四數之先歸奇於扐以象一閏再扐以象再閏此一變也後揲而圍之而分之而又掛之故曰再扐而後掛言後揲復掛一也按如舊法則可以掛可以無掛如周氏之說則每變必掛𨿽欲不掛不可得也天下之理惟至於不可加損於其間然後知其自然而然者此類是也此斗南元文也其圖不載按朱子揲法其分二之後掛一是用一也揲四而扐是用四十八也合之是用四十九也所謂掛本作懸之以用解吳斗南謂𨿽掛而實未嘗掛可以掛可以無掛者其言誤矣周氏於五十圍而掛一不用用四十九揲之不合掛一之一數也則爲掛作置之不用解而其所得但有五而已無他也是初揲可以不揲矣斗南稱其說爲自然殆不然也若云去一則不可其言自有理予所謂存一以爲不動之體也其用四十八揲者或謂以四與十二宛轉相因相爲經緯以見變化或謂用河圖之四十以行八卦又卦有八爻有六六而八之爲四十八六十四卦虛其遊魂歸魂之十六止於四十八其說皆可通也若趙子欽欲以四十有九未分者爲象太極則無謂矣或又欲盡用五十策者則初變惟有六策數得九得七者各十六得八者三十二得六者闕不成揲矣【用掛掛字皆有別】

張氏周易啟元之法初揲掛一次兩揲不掛揲左手不揲右手但以右手之蓍足滿左手之餘初揲餘一餘二足滿五餘三餘四足滿九次兩揲餘一餘二足滿五餘三餘四足滿八爲九爲六者各八爲七爲八者各二十四趙氏曰次兩揲不掛則不合四營不揲右手則不合再扐且初變左餘一右必餘三左餘二右必餘二與掛一而爲五者乃左右揲四之所餘蓋理之自然勢有不容易者今旣不揲右但視左所餘而益之則多寡直可任情何必滿五滿九莊氏新譜三揲皆用四十九數掛一不在其偶數中爲九爲六者各八爲七爲八者各二十四趙氏曰與古法戾楊氏傳蔡季通法初掛一不用止用四十八蓍於四十八中別取一蓍掛於指間三變凡三掛餘一益二餘二益一爲少餘三益四餘四益三爲多爲九爲六者各八爲七爲八者各二十四趙氏曰用此法則有四八而無五九季通自謂其非矣以上三氏所得九六七八皆同而其法各異皆有所未安今定以朱子之法爲正故附錄之使人不爲所惑也至於用錢用木丸之類以代蓍爲巧者尢術家苟簡之道學者無取焉

﹤經部﹐易類﹐周易筮述﹐卷二﹥

古易考原云經卦之別六十有四皆以此四象求之皆七八則爲文王系辭之卦若得九六則爲周公系辭之爻而一卦可變爲六十四卦矣

按此則亦無事占二用之辭矣

經世衍易圖說云當夫元气渾淪陰陽未判是謂太極○及夫元气旣分動者爲陽靜者爲陰是謂兩儀動之上生一奇謂之陽�動之上生一偶謂之陰�靜之上生一奇�謂之剛靜之上生一偶�謂

之柔合而言之陰陽剛柔四象也四象陽之上生一奇謂之太陽生一偶謂之太陰陰之上生一奇謂之少陽生一偶謂之少陰四象剛之上生一奇謂之少剛生一偶謂之少柔柔之上生一奇謂之太剛生一偶謂之太柔故太陽爲幹太陰爲兌少陽爲離少陰爲震少剛爲防少柔爲坎太剛爲艮太柔爲坤此伏羲畫卦自然之形體次第而孔子明之故曰易有太極是生兩儀兩儀生四象四象生八卦八卦定吉凶此言最爲切要古今說者𨿽多惟康節明道二先生之說得之故康節先生之說所謂乾一兌二離三震四防五坎六艮七坤八正謂此也夫易之未作易在太極之先易之旣作易在八卦之內八卦畫而吉凶定吉凶定而大業生以言乎法象之大則有易中之天地乾坤是也以言乎變通之大則有易中之四時震防六子是也以言乎著明之大則有易中之日月離坎是也以言乎崇髙之大則有易中之富貴日新盛徳富有大業是也以言乎利用之大則有易中之聖人神道設教順動服民是也以言乎深逺之大則有易中之蓍龜某爻吉某爻凶是也此皆易中之大業非聖人立卦作易孰能備天下之物致天下之用成天下之器若是其廣大悉備乎

同州王氏曰天地之間本一气也其所以分陰分陽者進退有不同爾陽主進進極則退陰主退退極則進九之進也必入於十陽進而不已逼於純陰之十安得不老此九所以爲老陽六之退也必入於五陰退而不已逼於純陽之五安得不老此六所以爲老陰陽至九而進極以其不入純陰之十故性𨿽進而必退退九而爲八則陽變而爲陰矣惟其方退而未極於六此八所以爲少陰陰至六而退極以其不入純陽之五故性𨿽退而必進進六而爲七則陰變而爲陽矣惟其方進而未極於九此七所以爲少陽四九而得三十六則老陽之數全矣四六而得二十四則老陰之數全矣兩者合而爲六十焉四七而得二十八則少陽之數全矣四八而得三十二則少陰之數全矣兩者亦合而爲六十焉分而三十之則陰陽所以不偏而此消則彼長彼消則此長者也譬猶自甲子至於癸巳其數三十而陽主之自甲午至於癸亥其數三十而陰主之亦豈有此多彼寡之異哉陽主進故於三十之外進六而爲三十六則陽極矣陰主退故於三十之內退六而爲二十四則陰極矣此三十六二十四所以爲老陽老陰也以其可見者驗之陽生於子而極於己其數非六乎陰生於午而極於亥其數非六乎此老陽所以可變而爲陰而老陰所以可變而爲陽也若夫二十八則進猶未至於三十況三十六乎三十二則退猶未至三十況二十四乎此二十八三十二所以爲少陽少陰也老陽老陰之進退不過乎六六者用數也少陽少陰之進退不過乎八八者體數也用數圓圓則有變體數方方則無變此少陽不可變而爲陰少陰不可變而爲陽也

東嘉朱氏定例

四象八卦策數例

太陽位居一

幹數九

少陰位居二

防離兌數八

少陽位居三

震坎艮數七

太陰位居四

坤數六

十干策數例

甲己位居一

其數九

乙庚位居二

其數八

丙辛位居三

其數七

丁壬位居四

其數六

戊癸位居五

其數五

十二支策數例

子午位居一

其數九

丑未位居二

其數八

寅申位居三

其數七

卯酉位居四

其數六

辰戌位居五

其數五

己亥位居六

其數四

凡四象十干十二支位一者其策九位二者其策八位三者其策七位四者其策六位五者其策五位六者其策四何也則乎河圖之數一九相涵二八相涵三七相涵四六相吝爲十也十者太極之全數也揚子云述數曰子午之數九醜未八寅申七卯酉六辰戌五己亥四又曰甲巳之數九乙庚八丙辛七丁壬六戊癸五晉史述戴洋爲庾亮占曰寅數七子數九由是言之斯數也自伏羲氏之作易則具在四象八卦自黃帝氏之造甲子則具在十干十二支子云得之而戴洋得之而占斯數固賾隨用隨著故曰神而明之存乎其人

黃帝六甲納音一例

甲九子九

【共三】陽金

乙八丑八【十四】陰金

丙七寅七

【共二】陽火

丁六卯六【十六】陰火

戊五辰五

【共二】陽木

己九己四【十三】陰木

庚八午九

【共三】陽土

辛七未八【十二】陰土

壬六申七

【共二】陽金

癸五酉六【十四】陰金

甲九戊五

【共二】陽火

乙八亥四【十六】陰火

丙七子九

【共三】陽水

丁六丑八【十】

陰水

戊五寅七

【共二】陽土

己九卯六【十七】陰土

庚八辰五

【共二】陽金

辛七己四【十四】陰金

壬六午九

【共二】陽木

癸五未八【十八】陰木

黃帝六甲納音二例

甲九申七

【共三】陽水

乙八酉六【十】

陰水

丙七戌五

【共二】陽土

丁六亥四【十二】陰土

戊五子九

【共三】陽火

己九醜八【十一】陰火

庚八寅七

【共二】陽木

辛七卯六【十八】陰木

壬六辰五

【共二】陽水

癸五巳四【十】

陰水

甲九午九

【共三】陽金

乙八未八【十四】陰金

丙七申七

【共二】陽火

丁六酉六【十六】陰火

戊五戌五

【共二】陽木

己九亥四【十三】陰木

庚八子九

【共三】陽土

辛七丑八【十二】陰土

壬六寅七

【共二】陽金

癸五卯六【十四】陰金

黃帝六甲納音三例

甲九辰五

【共二】陽火

乙八巳四【十六】陰火

丙七午九

【共三】陽水

丁六未八【十】

陰水

戊五申七

【共二】陽土

己九酉六【十七】陰土

庚八戌五

【共二】陽金

辛七亥四【十四】陰金

壬六子九

【共二】陽木

癸五丑八【十八】陰木

甲九寅七

【共三】陽水

乙八卯六【十】

陰水

丙七辰五

【共二】陽土

丁六己四【十二】陰土

戊五午九

【共三】陽火

己九未八【十一】陰火

庚八申七

【共二】陽木

辛七酉六【十八】陰木

壬六戌五

【共二】陽水

癸五亥四【十】

陰水

邵子曰策不用十有無之極也以況自然之數也今六甲納音遇策數之十皆除去不用而用者乃策數所除之餘耳餘一與六爲水餘二與七爲火餘三與八爲木餘四與九爲金餘五與十爲土策不用十其義在此然十者數之全去十不用何也歸藏取則河圖者也河圖藏十不具是以歸藏去十不用去十不用然後納甲之數得彰其用此不用者所以爲用者歟【此河圖本洛書】

伏羲八卦屬五行例

幹一陽金

兌二陰金

離三火

震四陽木

防五陰木

坎六水

艮七陽土

坤八陰土

五行一陰陽也陰陽一太極也五行在天地間獨陽不生獨陰不成未嘗無偶然金木土之卦分陰分陽以爲偶水火之卦何無偶也坎爲水陰中涵陽離爲火陽中涵陰陰陽之精互藏其宅故也乾偏陽坤偏陰震艮一陽防兌一陰皆居卦體之偏偏於陽者必偶以陰偏於陰者必偶以陽此金木土卦之有偶也嗚呼八卦八而五行五本難齊也造化自然之妙布金木土卦爲六約水火卦爲二以五入八以八藏五故能齊其所難齊歟

伏羲六十四卦屬五行例

幹一干

【幹上干下】陽金

夬【兌上干下】陰金

大有【離上干下】火

大壯【震上干下】陽木

小畜【防上干下】陰木

需【坎上干下】水

大畜【艮上干下】陽土

泰【坤上干下】陰土

兌二履

【乾上兌下】陽金

兌【兌上兌下】陰金

睽【離上兌下】火

歸妹【震上兌下】陽木

中孚【防上兌下】陰木

節【坎上兌下】水

損【艮上兌下】陽土

臨【坤上兌下】陰土

離三同人【乾上離下】陽金

革【兌上離下】陰金

離【離上離下】火

丰【震上離下】陽木

家人【防上離下】陰木

旣濟【坎上離下】水

賁【艮上離下】陽土

明夷【坤上離下】陰土

震四無妄【乾上震下】陽金

隨【兌上震下】陰金

噬嗑【離上震下】火

震【震上震下】陽木

益【防上震下】陰木

屯【坎上震下】水

頤【艮上震下】陽土

復【坤上震下】陰土

防五姤

【幹上防下】陽金

大過【兌上防下】陰金

鼎【離上防下】火

恆【震上防下】陽木

防【防上防下】陰木

井【坎上防下】水

蠱【艮上防下】陽土

升【坤上防下】陰土

坎六訟

【乾上坎下】陽金

困【兌上坎下】陰金

未濟【離上坎下】火

解【震上坎下】陽木

渙【防上坎下】陰木

坎【坎上坎下】水

蒙【艮上坎下】陽土

師【坤上坎下】陰土

艮七遁

【乾上艮下】陽金

咸【兌上艮下】陰金

旅【離上艮下】火

小過【震上艮下】陽木

漸【防上艮下】陰木

蹇【坎上艮下】水

艮【艮上艮下】陽土

謙【坤上艮下】陰土

坤八否

【乾上坤下】陽金

萃【兌上坤下】陰金

晉【離上坤下】火

豫【震上坤下】陽木

觀【防上坤下】陰木

比【坎上坤下】水

剝【艮上坤下】陽土

坤【坤上坤下】陰土

乾兌屬金離屬火震防屬木坎屬水艮坤屬土先天八宮宮各八卦卽其卦外像之所屬以定其卦之爲金火木水土是故五行八周於八宮總八宮而言屬金之卦十有六屬火之卦八屬木之卦十有六屬水之卦八屬土之卦十有六是之謂六十四卦屬五行之例然也伏羲之演八卦爲六十四卦也不能增水火之卦使之多不能損金木土之卦使之少因乎卦象之自然而已黃帝之造六甲納音也不能備毎宮用音而使之有不能冺毎宮藏音而使之無亦曰因乎聲音之自然而已由是象與音協音與象應一順天理之流行實造化之大巧易道之至神也歟按周易不言五行言五行自洪範始儒者大闡其說以其合於天地萬物之理弗可易也技術家因之紛紛矣然天一生水是無而有也故爲水之始金之生水實無確徴至邵子獨稱水火土石又自成其一家之言耳

周易筮述卷二﹤經部﹐易類﹐周易筮述﹥

欽定四庫全書

周易筮述卷三

華陰王宏撰撰

變占第五

是故君子居則觀其象而玩其辭動則觀其變而玩其占

汴水趙氏曰觀於卦予知象之所存乎玩其象予知辭之所由也觀其蓍予知變之所存乎玩其變予知占之所由立也是故求占者必於變求辭者必於象或曰得象可以忘言知變則又奚假於占然而必貴乎是者變占以前民用象辭以同民患皆道徳性命之故也予懼或者偏倚於一故掲聖人之言析而明之

象釋云包犧觀象而作卦文王周公因象而系辭故曰易者象也純陽象天象不止天而剛健之理可求純陰象地象不止地而柔順之理可得震防以動入之理象風雷艮兌以止說之理象山澤坎離以虛明流行之理象水火互乘而六十四卦變動而三百八十四爻物物有象象象具理觸類而格之象不可勝窮理不可勝用則精粗一貫窮達一致其曰自天祐之吉無不利非誣我也聖人謂言不盡意故立象以盡意則象非可鹵莽而定也物理精微格致其極然後可得而定也乾坤陰陽夐殊也而坤上稱龍戶庭門庭防近也而吉凶胥反履之虎不咥於卦而咥於爻小畜之雲雨於爻而不雨於卦言桎梏於蒙之初而言挍於噬嗑之上下言鴻於漸之六爻而言飛鳥於小過之初上蹇之五二不稱往來中孚諸爻象皆不類木取枯楊金別黃金水指井谷火極焚巢聖人沿理以象物其精微若是𨿽疑似之間斷乎其不可易柰何漢儒習聞春秋以來筮易之辭不察聖人像物之意於是以象爲象不以象爲理玩辭以辭不玩辭以象甚而取筮家互體與術家卦气五行諸說而附益之其淫流蔓茹罔知紀極王輔嗣病其然則爲得意忘象得象忘言之論以通之其說曰義苟合順何必坤乃爲牛義苟應健何必幹乃爲馬然質諸聖人之言馬乃一畫剛之象健則三畫幹之徳在需乾居坎下以剛健而免險陷之災至重坎𨿽各具一陽而六爻終無出險之象儻指一畫之剛爲三畫之健不亦違聖人之情而謬得失之幾乎聖人因卦爻而立物象卦爻所無聖人不輕象以物也輔嗣尢漢儒之案文責卦乃欲忘象以求義且聖人設卦觀象捨象無所觀也象旣忘矣何義之可求使義可忘象而得則聖人何爲立象以盡意是漢儒病於固滯輔嗣則流於荒忽矣夫三才有是理則包犧有是象卦爻有是象則文王周公有是辭夫子所謂剛柔當否之類蓋指觀象之法以探三才之理然則辭也象也理也一物而異名者也

辭釋云文王之彖周公之爻皆以其憂樂之情乾元亨利貞樂辭也丰亨則示日中之戒臨元亨而猶懼八月之凶剝不利有攸往憂辭也明夷則艱貞以致謹遁則猶幸利貞而致亨隨孚於嘉吉樂也泰三戒於勿卹其孚鼎四懼於折足覆餗師或輿屍憂也遁初謹於勿往豫五幸於不死凡此皆事明而辭顯至於變動不拘憂樂疊見其防辭奧義皆可涉涯涘而窺浩渺坤之五欲顯然辭之曰君而卦爲絕陰其言黃裳者取居中處下之義示坤之當下於幹隱然有後妃之象他如泰之歸妹剝之宮人明夷之箕子皆有深意以垂萬世之訓玩文周之辭至此無餘蘊矣柰何聖哲少而中才多故吾夫子爲之辭或凡或辧疑或足其微防如天地雷風水火山澤以擬其象健順動防明險止說以體其徳性失得以紀變當否以辧爻中正以立本乘承應比以明位立卦而觀則爲上下首足本末升降偃卦而觀則爲內外前後往來始終消長若是皆幾之類無咎一也有誰咎有不可咎當位吉也有當位而疑有不當位而利若是皆辧疑之類萃九四無咎而尙嚴位不當之戒離六五出涕戚嗟而特尊爲王公之離若是皆足其微防之類若夫辭嚴義明以片言別知蒙而不失之略【蒙曰險而止蒙蹇曰見險而能止知矣哉只益一能字而知蒙分】辭眾理備句爲之釋而不失於詳【此五六爻】義有錯綜如歸妹則上下文不嫌於異【上言天地之大義下言天地不交文似背馳】理不可易如震則彖象辭不嫌於同【釋彖釋初九爻】若此者非一所當深玩而密求之也嗟夫三聖人之辭或因畫之象或因象之義皆有攸本畫之象有通一卦爲象者有析上下卦爲象者有指一爻爲象者有合數爻爲象者象之義有通一卦起義者有析上下卦起義者有指一爻起義者有合數爻起義者各釋之本文難以枚舉大抵有畫卽有象有象卽有義曰象曰義名𨿽不同其爲繋辭之本一也

變釋云變也者其生生不息之理歟是以聖人化而裁之裁此變也神而明之明此變也據防要觀方來使天下之人趣時不倦旣成萬物而參贊化育矣聖人知變凡人昧變彼禍福之倚伏吉凶之胥禪成矣而敗忽繼焉是矣而非或貽焉況時有污隆政有損益蓋將日異而月不同推而百千萬年之後其變有不勝紀者於是聖人作易畫卦剛柔相推以盡天下之變揲蓍求卦爻象變動以逆天下之變而天下之能事畢矣且自蓍而言自分二掛一至三變而一爻成十有八變而六爻備此蓍變而成爻者也六爻成矣爻之中凡得七八者不變九變陰六變陽一卦之變六十四通爲四千九十六卦此因爻而變卦者也方未分蓍之初陰陽之爻猶未別至分二而始寓於兩握之中𨿽寓也而猶未見至三變而後見旣見矣卦未備也至十有八變而後備旣備矣卦遇九六者至互變而後定而吉凶可得而占焉嗟夫揲蓍之法聖人幽贊於神明而生之者也然聖人能立法以盡變不能逆知其變當分二之後未揲之前莫辧爻之爲陽爲陰𨿽至十有七變猶未別爲何卦是以其變不測而蓍之神爲無窮然非荒誕茫昧無有條理也詳玩靜索實由自然故分掛揲歸若參錯不齊而初變不五則九次變三變不四則八未始少紊三變之餘爲九者十二爲七者二十爲六者四爲八者二十八其多寡夐絕如是而類之爲陰陽各三十二總之爲六十四正與卦數等於至變之中有不變者存以其不變此至變之所由出也是謂變卦復自卦而言其變凡二有卦變有爻變經卦互重以成六十四卦之體此卦變也爻重爲六因各有變自卦下陰陽之純者爲始上下互易以極三百八十四爻之變此爻變也乾坤重卦交而爲六爲一陰一陽之始凡爻之一陽五陰與一陰五陽者皆由此次第互易而變各五卦爲二陰二陽之始變如上各十四卦爲三陽三陰之始變如初各十八卦卦變之辭如健而防止而說爻變之辭如剛來而下柔柔進而上行皆聖人作易之所取也六卦之變先後有序秩然一定儻一循其變而索之聖人釋彖之意昭然易見矣或曰六十四卦自八卦而變今震坎艮皆自臨變防離兌皆自遁變豈先有臨遁而後有六子耶曰合經卦重卦而論則三重爲六是八卦爲先六十四卦爲後但指六畫而論則八卦互重一時同變豈復有先後之分聖人於噬嗑曰頤中有物曰噬嗑非先有頤而後有噬嗑也況卦變爻變例各不同烏可比而一之耶或曰包犧畫卦目擊道存卦變之外復有爻變回視包犧之畫何繁瑣若是曰包犧𨿽未命辭而憂世之根柢已寓於畫文王周公因卦爻之變而辭之良由萬古之變無窮而易之變包乎萬變之表𨿽中古所無後世未有之事而易中已先具其理卦變之外復有爻變乃自然之故聖人詎容特祕之故世有此事而易無此變則非所以爲易易有此變而不能明此變則不足與言易非聖人之不憚煩也聖人因變而命辭若文王釋卦周公釋爻是也至夫子則兼卦與爻極其變以錯綜之文王周公之辭可知已夫子兼極卦爻之變請舉隅以明之訟之辭曰上剛下險者釋乾上坎下之體也曰剛來而得中者訟二陰爻卦自變九三來爲九二而得中此釋二三兩爻之變他卦皆然特辭有顯晦未易卦爲之釋爾無妄之辭曰剛自外來而爲主於內此析經卦而論三爲外初爲內蓋無妄初爻之陽自下卦九三變來初而爲主於內凡是通謂卦變若夫復卽是剝夬卽是姤以至三陰三陽之卦特在反復升降之間爾實一理也其他如李之才相生圖邵康節反對升降之說義皆防近若朱漢上所載虞仲翔卦變則錯雜而無統左蔡墨所舉止爲一爻變之例一世二世之變流於術矣衛元嵩取之爲元包又其末也焦延壽所變𨿽與蓍合其辭不經要非聖人之意第細玩三聖人之辭皆有自來觸類而長其變不可勝窮豈止三百八十四而已乎又豈止四千九十六而已乎

占釋云筮𨿽掌於卜史至玩占則間出名大夫之議論子曰昔者聖人之作易也幽贊於神明而生蓍參天兩地而倚數觀變於陰陽而立卦揮於剛柔而生爻和順於道徳而理於義窮理盡性以至於命則筮者性命道徳之事故上聖神其法春官率其屬賢者序其占自聖人沒道散於九流或者乃擅之以名家而不統於儒豈惟斯徒自賤其業將並其法有賤之者矣夫儒者命占之要本於聖人其法有五曰身曰位曰時曰事曰占求占之謂身所居之謂位所遇之謂時命筮之謂事兆吉凶之謂占故善占者旣得卦矣必先察其人之素履與居位之當否遭時之險夷又考所筮之邪正以定占之吉凶姑以衛孔成子所筮論之孟縶與元皆嬖人婤姶之子則身也孟長元次則位也襄公死社稷無主則時也筮享衛國則事也筮元得屯筮孟得屯之比則占也夫繼體爲君將主社稷臨祭祀奉民人事鬼神從會朝而孟不良於行成子𨿽不筮可也疑而兩筮之皆得元亨儻史朝以元爲長昧非人之義而吉孟之占是使跛躄爲君而蓍失其所以靈矣孔成子筮立孟得屯之比史朝以卦辭爲占畢萬筮仕亦得屯之比辛廖兼本卦之卦兩象爲占非卦同而占異也立君與仕事之輕重已殊孟縶畢萬之身與位時又殊𨿽使百人千人同得此卦其占烏乎而可同南蒯將叛筮得坤黃裳元吉子服恵伯以爲忠信之事則可不然必敗晉文筮有晉國得屯之豫史以爲不吉司空季子以命筮之辭占之日吉孰大焉是知吉凶無常占由人事固有卦吉占凶卦凶占吉亦有同卦異占異卦同占非參稽五物無以得蓍之情而窮其神也是故業不精不筮志不誠不筮謀不正不筮事不疑不筮喜不筮怒不筮賣不筮不時不筮離此八者而後筮可言也不然神亦不告若其用卦或以內外卦爲貞悔或以本卦之卦爲貞悔或用變爻或不用變爻或用本卦不用之卦或用之卦不用本卦或本卦之卦並用或用二卦之下或用二卦之上其取象或以八象或以互體其斷吉凶或以卦辭或以爻辭或用卦名或用當時占書要在玩占者忠信正直達權識變而後其占不忒若子大叔舉復之頤占楚子之將死王子伯廖舉丰之離占曼滿之見殺是専以人事逆其吉凶有不待筮而知者此春秋諸臣猶能得聖人觀象玩辭之遺意自時厥後性命道徳之學不傳乃盡棄人事𨿽悖禮越義者一切求吉凶於筮而占法遂變至於納甲五行時日六獸之類蠭蝟而起焦延壽作易林以三百八十四爻之辭不能周四千九十六變之吉凶故外易而別爲之辭又雜以納甲飛伏之說是舎人事義理而専於占者也至火珠林軌革流衍析之流遂陷溺於術其別爲相人相地壬遁星命百家自謂能定吉凶於人事未動之前吁視性命道徳之學爲何事耶

八卦以象告

朱子曰象謂卦畫

象見乎畫天也天垂象見吉凶故曰告觀其變者觀其象也有本卦之象焉有變卦之象焉有中爻之卦之象焉中爻之卦之象撰徳也不可以不觀也吳文正公云內外旣有二正卦之體中四爻又成二互體之卦然後其義愈無遺闕正體則二爲內卦之中五爲外卦之中互體則三爲內卦之中四爲外卦之中故皆謂之中爻

爻彖以情言

朱子曰爻彖謂卦爻辭

情見乎辭人也聖人系辭焉以斷其吉凶故曰言玩其占者玩其辭也有彖辭焉有爻辭焉有象辭焉象辭正徳也不可以不玩也司馬文正公云看卦須看其大象或得某卦某爻或吉或凶皆是造物分定之理有大象辭意依而行焉小象亦然古之筮者先象而後辭朱子云八卦數畫該盡天下萬物之理學者於言上會得者淺於象上防得者深象有三一本畫之象一取諸物之象一聖人以意自取之象物物有象象象有理至顯也亦至微也不明於象之理者不知易者也今之筮者舎周易之辭而用焦氏之易林是惑也朱子卦變之說與焦氏合而韓氏謂不如焦氏之密予防其實未見其有不如者韓氏之占兼用易林予則必除之而一以文王之彖辭周公之爻辭孔子之象辭爲斷尊聖人之教也春秋時又別有繇辭焉今其書亡矣可得聞者左氏所載數簡而已餘無可考

史記太史公曰自古聖王將建國受命興動事業何嘗不寶卜筮以助善唐虞以上不可記已自三代之興各據禎祥塗山之兆從而夏啟世飛燕之卜順故殷興百谷之筮吉故周王王者決定諸疑參以卜筮斷以蓍龜不易之道也

司馬季主曰且夫卜筮者掃除設坐正其冠帶然後乃言事此有禮也言而鬼神或以饗忠臣以事其上孝子以養其親慈父以畜其子此有徳者也

班孟堅曰衰世懈於齋戒而屢煩卜筮神明不應故筮凟不告易以爲忌

白虎通徳論曰聖人獨見前睹必問筮龜何示不自専也

楊子云曰凡筮有道不精不筮不疑不筮不軌不筮不以其占不若不筮

管公明曰蓍者二儀之明數陰陽之幽契施之於道則定天下吉凶用之於術則收天下纎豪關子明占筮先人事而後說卦每語及興衰之際必曰用之以道輔之以賢未可量也

希夷陳氏曰羲皇始畫八卦重爲六十四不立文字使天下之人觀其象而已能如象焉則吉凶應違其象則吉凶反後世卦畫不明易道不聖人於是不得已而有辭學者謂易止於是而不復知有畫矣邵子曰凡辧卦考數在仔細參詳所得之卦合得何理爻居何位有何吉凶知是何等人則卦之吉凶各從其類然以名尋數不若以理尋數一時之吉可反而凶一時之制可反而用如否泰之制反有天衢後喜復隍系遁動止無常屈伸有變非以理推固難洞見【制反說見京氏易】

夾漈鄭氏曰占筮之學其來尙矣特用之者有善未善耳夫卦之與爻有體本吉者有反而後吉者其相爲倚伏而占驗不可不知卦之本吉丰泰旣濟之類是也反之而後吉者否屯未濟之類是也爻之本吉者幹之飛龍坤之黃裳之類是也反之而後吉者上九亢龍上六龍戰於野之類是也知此而後可言卜筮矣蓋嘗論之世人顚倒於利欲之塲終日戴天履地行不祥之事而無所憚至丘社則斂袵而過之終日言動擬議不出於易而不知畏至露蓍而得繇辭則敬而信之吁以此用心宜乎筮龜之不驗也至哉橫渠之言曰易爲君子謀不爲小人謀此言盡之矣然則將如之何曰今之占驗者當察其所占之人當究其所主之事昔者穆姜之得艮之隨自知其必死於辱卦非不吉也元亨利貞穆姜不足以稱之也南蒯得坤之比君子知其不免於咎爻非不吉也黃裳元吉南蒯不足以當之也此其所謂觀其所占之人泰之爲卦天地气交之卦也而占父者憂之父入土也歸妹之卦男女室家之卦也而占母者憂之女之終也此所謂當究其所主之事如吉者遽謂之吉凶者便謂之凶此其挾防布卦爲日者之事非善明理之君子也

先儒之言不勝述謹錄數則其義亦已備矣變卦用占詳列如左

六畫無變一卦謂之本卦占法所謂六爻未變則占本卦彖辭者也凡占彖辭卽占大象辭【卦之未成者止可謂之畫故易六畫而成卦無變者止有七無九有八無六故無變】

幹【占幹彖內卦爲貞外卦爲悔凡自幹而變者皆不得舎幹】

一畫變六卦自姤以後皆謂之之卦占法所謂一爻變則占本卦一變爻辭者也凡占爻辭卽占小象辭王氏云本卦爻爲貞之卦爻爲悔二爻當兼用

初變姤【幹初九爲貞姤初六爲悔】

二變同人【幹九二爲貞同人六二爲悔】

三變履【幹九三爲貞履六三爲悔】

四變小畜【幹九四爲貞小畜六四爲悔】

五變大有【幹九五爲貞大有六五爲悔】

上變夬【幹上九爲貞夬上六爲悔】

二畫變十五卦占法所謂二爻變則占本卦二變爻辭仍以上爻爲主者也按畫卦自下而上得爻有先後當以先得者爲貞不然二爻變俱在內卦或俱在外卦可也如一內一外而以上爻爲貞則與內卦爲貞外卦爲悔之義相左矣變至二爻則告之已詳故之卦無占

初二變遁【幹初九爲貞幹九二爲悔】

初三變訟【幹初九爲貞幹九三爲悔】

初四變防【幹初九爲貞幹九四爲悔】

初五變鼎【幹初九爲貞幹九五爲悔】

初上變大過【幹初九爲貞幹上九爲悔】

二三變無妄【幹九二爲貞幹九三爲悔】

二四變家人【幹九二爲貞幹九四爲悔】

二五變離【乾九二爲貞幹九五爲悔】

二上變革【幹九二爲貞幹上九爲悔】

三四變中孚【幹九三爲貞幹九四爲悔】

三五變睽【幹九三爲貞幹九五爲悔】

三上變兌【乾九三爲貞幹上九爲悔】

四五變大畜【幹九四爲貞幹九五爲悔】

四上變需【幹九四爲貞幹上九爲悔】

五上變大壯【幹九五爲貞幹上九爲悔】

三畫變二十卦占法所謂三爻變則占本卦及之卦之彖辭而以本卦爲貞之卦爲悔前十卦主貞後十卦主悔者也按晉公子筮有晉國得屯貞悔豫司空季子曰吉是在周易皆利建侯此其證也朱子曰三爻變則所主者不一故以兩卦彖辭占然旣以本卦爲貞之卦爲悔似不必更分前十卦主貞後十卦主悔也【自初變爲前十卦自二變爲後十卦】

初二三變否【幹彖爲貞否彖爲悔】

初二四變漸【幹彖爲貞漸彖爲悔】

初二五變旅【幹彖爲貞旅彖爲悔】

初二上變咸【幹彖爲貞咸彖爲悔】

初三四變渙【幹彖爲貞渙彖爲悔】

初三五變未濟【幹彖爲貞未濟彖爲悔】

初三上變困【幹彖爲貞困彖爲悔】

初四五變蠱【幹彖爲貞蠱彖爲悔】

初四上變井【幹彖爲貞井彖爲悔】

初五上變恆【幹彖爲貞恆彖爲悔】

二三四變益【幹彖爲貞益彖爲悔】

二三五變噬嗑【幹彖爲貞噬嗑彖爲悔】

二三上變隨【幹彖爲貞隨彖爲悔】

二四五變賁【幹彖爲貞賁彖爲悔】

二四上變旣濟【幹彖爲貞旣濟彖爲悔】

二五上變丰【幹彖爲貞丰彖爲悔】

三四五變損【幹彖爲貞損彖爲悔】

三四上變節【幹彖爲貞節彖爲悔】

三五上變歸妹【幹彖爲貞歸妹彖爲悔】

四五上變泰【幹彖爲貞泰彖爲悔】

四畫變十五卦占法所謂四爻變則占之卦二不變爻仍以下爻爲主者也按易之有筮以變爲占也變者動也大云動則觀其變而玩其占今乃觀其不變邪云爻者言乎變者也云爻也者效天下之動者也今乃言乎不變效其不動者邪云吉凶悔吝者生乎動者也朱子本義云吉凶悔吝皆辭之所命也然必因卦爻之動而後見而今乃占不變爻何也夏氏云旣不變如何用變底爻辭周易不用七八豈有七八而可冒用九六之辭哉且有本卦之變爻然後有之卦今全舎本卦竟占之卦之不變爻則蓍何不變其一不變爻以告而必待多爻之變而後告之以一不變爻其曲折支離失自然之理甚矣易之易簡而有是邪故占不變爻之法於心未安王氏云二爻變當以初變爻爲貞次變爻爲悔作兩節消息之三爻變當以先變爻爲貞後二變爻爲悔作三節消息之四爻變五爻變皆當以先變爻爲貞後變爻爲悔作四節五節消息之其不占不變爻是矣然蓍爲人決嫌疑定猶豫者也今變至多爻爻辭之吉凶不一是蓍先自爲猶豫矣何以定筮者之猶豫哉易道廣大聖言變通豈窮於辭焉無可以指其事者而必煩多爻之變紛紜至是將所謂冒天下之道以言乎天地之間則備者爲虛語耶且易致一者也故損之六三曰三人行則損一人一人行則得其友象曰一人行三則疑也此之變爻殆不止於三矣又所謂決嫌疑者何在邪今擬以四畫變五畫變六畫盡變皆如三畫變例以本卦彖辭爲貞之卦彖辭爲悔徴之古人穆姜筮往東宮遇艮之八史曰是謂艮之隨舉隨之彖辭董因筮晉公子得泰之八舉泰之彖辭此五爻變不占不變爻之證也意當時必有此占法非妄也故推此義擬爲今例而先之以諸儒之言欲占者以意防通神而明之耳易不可爲典要其此之謂歟

初二三四變觀【幹彖爲貞觀彖爲悔】

初二三五變晉【幹彖爲貞晉彖爲悔】

初二三上變萃【幹彖爲貞萃彖爲悔】

初二四五變艮【乾彖爲貞艮彖爲悔】

初二四上變蹇【幹彖爲貞蹇彖爲悔】

初二五上變小過【幹彖爲貞小過彖爲悔】

初三四五變蒙【幹彖爲貞蒙彖爲悔】

初三四上變坎【乾彖爲貞坎彖爲悔】

初三五上變解【幹彖爲貞解彖爲悔】

初四五上變升【幹彖爲貞升彖爲悔】

二三四五變頤【幹彖爲貞頤彖爲悔】

二三四上變屯【幹彖爲貞屯彖爲悔】

二三五上變震【乾彖爲貞震彖爲悔】

二四五上變明夷【幹彖爲貞明夷彖爲悔】

三四五上變臨【幹彖爲貞臨彖爲悔】

五畫變六卦占法所謂五爻變則占之卦一不變爻者也今擬占本卦之卦彖辭

初二三四五變剝【幹彖爲貞剝彖爲悔】

初二三四上變比【幹彖爲貞比彖爲悔】

初二三五上變豫【幹彖爲貞豫彖爲悔】

初二四五上變謙【幹彖爲貞謙彖爲悔】

初三四五上變師【幹彖爲貞師彖爲悔】

二三四五上變復【幹彖爲貞復彖爲悔】

六畫俱變一卦占法所謂六爻變則在幹占用九在坤占用六在余卦占之卦彖辭者也按朱子旣以用九用六爲變卦之凡例則占法不應有異且用九用六言爻之用而聖人因系以辭耳非自爲一爻如七爻之說也今擬占本卦之卦彖辭

初二三四五上變坤【乾彖爲貞坤彖爲悔】

六畫無變一卦謂之本卦占本卦彖辭

坤【占坤彖內卦爲貞外卦爲悔凡自坤而變者皆不得舎坤】

一畫變六卦自復以後皆謂之之卦占本卦之卦一變爻辭

初變復【坤初六爲貞復初九爲悔】

二變師【坤六二爲貞師九二爲悔】

三變謙【坤六三爲貞謙九三爲悔】

四變豫【坤六四爲貞豫九四爲悔】

五變比【坤六五爲貞比九五爲悔】

上變剝【坤上六爲貞剝上九爲悔】

二畫變十五卦占本卦二變爻辭

初二變臨【坤初六爲貞坤六二爲悔】

初三變明夷【坤初六爲貞坤六三爲悔】

初四變震【坤初六爲貞坤六四爲悔】

初五變屯【坤初六爲貞坤六五爲悔】

初上變頤【坤初六爲貞坤上六爲悔】

二三變升【坤六二爲貞坤六三爲悔】

二四變解【坤六二爲貞坤六四爲悔】

二五變坎【坤六二爲貞坤六五爲悔】

二上變蒙【坤六二爲貞坤上六爲悔】

三四變小過【坤六三爲貞坤六四爲悔】

三五變蹇【坤六三爲貞坤六五爲悔】

三上變艮【坤六三爲貞坤上六爲悔】

四五變萃【坤六四爲貞坤六五爲悔】

四上變晉【坤六四爲貞坤上六爲悔】

五上變觀【坤六五爲貞坤上六爲悔】

三畫變二十卦占本卦之卦彖辭

初二三變泰【坤彖爲貞泰彖爲悔】

初二四變歸妹【坤彖爲貞歸妹彖爲悔】

初二五變節【坤彖爲貞節彖爲悔】

初二上變損【坤彖爲貞損彖爲悔】

初三四變丰【坤彖爲貞丰彖爲悔】

初三五變旣濟【坤彖爲貞旣濟彖爲悔】

初三上變賁【坤彖爲貞賁彖爲悔】

初四五變隨【坤彖爲貞隨彖爲悔】

初四上變噬嗑【坤彖爲貞噬嗑彖爲悔】

初五上變益【坤彖爲貞益彖爲悔】

二三四變恆【坤彖爲貞恆彖爲悔】

二三五變井【坤彖爲貞井彖爲悔】

二三上變蠱【坤彖爲貞蠱彖爲悔】

二四五變困【坤彖爲貞困彖爲悔】

二四上變未濟【坤彖爲貞未濟彖爲悔】

二五上變渙【坤彖爲貞渙彖爲悔】

三四五變咸【坤彖爲貞咸彖爲悔】

三四上變旅【坤彖爲貞旅彖爲悔】

三五上變漸【坤彖爲貞漸彖爲悔】

四五上變否【坤彖爲貞否彖爲悔】

四畫變十五卦占本卦之卦彖辭

初二三四變大壯【坤彖爲貞大壯彖爲悔】

初二三五變需【坤彖爲貞需彖爲悔】

初二三上變大畜【坤彖爲貞大畜彖爲悔】

初二四五變兌【坤彖爲貞兌彖爲悔】

初二四上變睽【坤彖爲貞睽彖爲悔】

初二五上變中孚【坤彖爲貞中孚彖爲悔】

初三四五變革【坤彖爲貞革彖爲悔】

初三四上變離【坤彖爲貞離彖爲悔】

初三五上變家人【坤彖爲貞家人彖爲悔】

初四五上變無妄【坤彖爲貞無妄彖爲悔】

二三四五變大過【坤彖爲貞大過彖爲悔】

二三四上變鼎【坤彖爲貞鼎彖爲悔】

二三五上變防【坤彖爲貞防彖爲悔】

二四五上變訟【坤彖爲貞訟彖爲悔】

三四五上變遁【坤彖爲貞遁彖爲悔】

五畫變六卦占本卦之卦彖辭

初二三四五變夬【坤彖爲貞夬彖爲悔】

初二三四上變大有【坤彖爲貞大有彖爲悔】

初二三五上變小畜【坤彖爲貞小畜彖爲悔】

初二四五上變履【坤彖爲貞履彖爲悔】

初三四五上變同人【坤彖爲貞同人彖爲悔】

二三四五上變姤【坤彖爲貞姤彖爲悔】

六畫俱變一卦占法所謂六爻變則在坤占用六者也今擬占本卦之卦彖辭

初二三四五上變乾【坤彖爲貞幹彖爲悔】

用卦爻無定恐筮者增惑故先儒嘗爲例今舉乾坤二卦余以此推之王輔嗣云彖者統論一卦之體明其所由之主者也爻者言乎變者也貞悔始於洪範左亦多言之朱子云貞是事之始悔是事之終貞是事之主悔是事之客貞是事在我底悔是事應人底大抵筮法有變卦則以本卦爲貞之卦爲悔無變卦則以內卦爲貞外卦爲悔貞占見在悔占將來貞主靜是就成事說悔主動則教戒之意也又有云一貞八悔者亦以一卦變而爲八卦一爲貞八爲悔也【謂貞是事方如此悔是事已如此亦可】古有不筮不告之文蓋聖人之筮配以道義非如後世技術不論道義而有問必告也故事有宜不宜則神有告不告所謂易爲君子謀不爲小人謀也然不筮則在人矣不告於何見之夫筮必有事爻之動也是蓍告人以其事當用此卦之此爻也以動爲變變至於二亦已贅矣至於三至於四至於五至於六爻盡變何爲乎愚謂凡蓍之所以多其變者皆所以示人不告之意也筮者遇此當掩蓍而退若爲人筮則當致辭焉如曰用君之心行君之意龜防誠不能知此事也又卦爻言變見於經之卦之說於古未聞或曰辭也者各指其所之此之卦之所自名也然此其字是指其人與事而言示之以其事之所當適也非指卦爻而言也今觀六十四卦三百八十四爻辭之所載可知矣豈嘗言卦爻之所之哉且變者陽變而爲陰陰變而爲陽也如幹初爻變而爲姤坤初爻變而爲復是也之者自此往彼耳則陽仍爲陽陰仍爲陰必之而變焉而後陽乃爲陰陰乃爲陽也是變可以該之而之不足以該變也今舎聖人之言變而必曰之愚之所未解也但先儒相已久不敢輙易聊記以存疑若曹能始不取陰陽變之說以男子婦人爲諭則自爲執固之言而不達於聖人之言者也非所論矣

按張子云辭各指其所之聖人之情也指之以趨時盡利順性命之理臻三極之道也吳氏云示人以所適之路此非言卦爻之所之也明矣沈元雅作易小特言之卦之義朱漢上云所之者動爻也言乎其變也春秋觀其動曰之某卦是也予按如艮之八艮之隨之字是虛字不作往字解言艮爻之八艮宮之隨也猶蔡墨云其同人其大有也如以艮之隨爲艮往隨已不成文理猶可言也以艮之八爲艮往八豈可通乎則言之何如言變之爲得也

先儒無七爻之說林元齡識龍門叟謂此奇數也故乾坤用九用六爲七爻京氏易云占卦而六爻皆靜無爻之卽以月卦陰陽爲占如十一月占則決之以復五月占則決之以姤費氏於卦爲繇辭七章後章爲六爻不動者設吳斗南云與其外求月卦豈若近取諸覆卦之爲愈乎於是作六十四卦六爻皆不變占覆卦圖其辭𨿽成理終不若占本卦彖辭之爲自然簡當也

彖者言乎象者也爻者言乎變者也吉凶者言乎其失得也悔吝者言乎其小疵也無咎者善補過也

朱子曰此卦爻辭之通例

艸廬吳氏曰彖者文王所系一卦之辭因各卦之象而言爻者周公所系六爻之辭因揲蓍之變而言彖辭爻辭或曰吉或曰凶者以言其事之有得有失也曰悔曰吝者以言其事𨿽未大失而已有小疵也曰無咎者以善其能補過也有過當有咎能補之則不過矣故得無咎也

吉凶悔吝生乎動者也吉一而已凶悔吝三焉朱子云人之所值福常少而禍常多不可不謹此聖賢以卜筮教人之大防也又曰悔吝者憂虞之象也朱子云吉凶相對而悔吝居其中間悔自凶而趨吉吝自吉而向凶也吳氏云憂謂憂患於中虞謂虞度於外事之憂虞𨿽未有失亦不爲得而占之悔吝𨿽未至凶亦不爲吉矣故君子愼防下文云悔吝介乎吉凶之間憂則知所趨震者動心戒懼之謂能戒懼則能攺悔而可以無咎也一卦變八卦【一卦變六十四卦已見前】

乾宮

一世姤二世遁

三世否四世觀五世剝

防魂晉歸魂大有

坤宮

一世復二世臨

三世泰四世大壯五世夬

防魂需歸魂比

震宮

一世豫二世解

三世恆四世升五世井

防魂大過歸魂隨

防宮

一世小畜二世家人

三世益四世無妄五世噬嗑

防魂頤歸魂蠱

坎宮

一世節二世屯

三世旣濟四世革五世丰

防魂明夷歸魂師

離宮

一世旅二世鼎

三世未濟四世蒙五世渙

防魂訟歸魂同人

艮宮

一世賁二世大畜

三世損四世暌五世履

遊魂中孚歸魂漸

兌宮

一世困二世萃

三世咸四世蹇五世謙

遊魂小過歸魂歸妹

每卦自一爻變至五爻是爲五世惟上爻不動五世復下變第四爻如舊是爲遊魂又下變三爻如舊以內卦歸本體是爲歸魂一世二世爲地易三世四世爲人易五世與八純【上世】爲天易防魂歸魂爲鬼易謂之四易

項氏曰京師易法只用八卦爲本得本卦者皆以上爲世爻得歸魂卦者皆以三爲世爻亦因下體復得本卦而三在本卦爲上也其餘六卦皆以所變之爻爲世世之對爲應此其所謂變者非以九六變也皆自八純卦積而上之知其爲某爻之所變矣如幹本卦上九爲世九三爲應干初變姤爲一世卦初六爲世九四爲應再變遁爲二世卦六二爲世九五爲應三變否爲三世卦六三爲世上九爲應四變夬爲四世卦六四爲世初六爲應五變剝爲五世卦六五爲世六二爲應剝之四復變爲晉謂之防魂卦九四爲世初六爲應晉下卦皆變爲大有坤復歸乾謂之歸魂卦九三爲世上九爲應餘卦仿此又有飛伏法凡卦見者爲飛不見者爲伏其在八卦止以相反者爲伏以全體相反也至八卦所變世卦自一世至五世同以本生純卦爲伏蓋五卦皆一卦所變至防歸二卦則又近取所從變之卦爲伏世所傳火珠林者卽其法也

衛氏元包云幹若上九變遂成純坤無復乾性矣乾之世爻上九不變九返於四而成離則明出地上陽道復行故遊魂爲晉歸魂於大有則幹體復於下矣自大有又七變焉而幹體復純也坤若上六變遂成純乾無復坤性矣坤之世爻上六不變六返於四而成坎則云上於天陰道復行故遊魂之卦爲需歸魂於比則坤體復於下矣自比又七變焉而坤體復純也

希夷陳氏曰五行有宜與不宜合時當理爲尙而爻辭未可爲據𨿽辭吉而理有凶者𨿽爻凶而理有吉者無窮妙義盡在其中故一卦能變六十四卦有四體八體奧妙最爲要非詳於易者未易見也乾坤二卦六爻俱純自無難見至如六子之卦渾乾坤爲體剛柔疊用爲象則變動不居其情義之妙周流六虛如四體八卦不寓目前不居心內則難明矣假如有人筮得漸卦內艮外防是艮在下防在上以正體言之艮防而已以四體言之則艮有伏震防有伏兌以八卦言之九五六四九三互離六四九三六二互坎全體對歸妹移漸之九三出外成否移歸妹之六三出外成泰是有八體存焉一卦而具四體八體之妙又變歸妹與漸十二爻六十四卦備矣

邵子曰凡上下二卦無動爻者爲體有動爻者爲用體卦爲主用卦爲事互卦爲事之中應變卦爲事之末應互者中四爻互二體也變者之卦也體之气宜盛不宜衰盛者如春震防木秋乾兌金夏離火冬坎水四季之月坤艮土是也衰如春坤艮土秋震防木夏乾兌金冬離火四季之月坎水是也體宜受他卦之生不宜見他卦之克他卦謂用與互變卦也生者謂金生水水生木木生火火生土土生金也克者謂金克木木克土土克水水克火火克金也體黨多而體勢盛用黨多而體勢衰如體卦是金而互變皆金則是體黨多矣如用卦是金而互變皆金則爲用黨多矣體用之間比和則吉用吉變凶者或先吉而後凶用凶變吉者或先凶而後吉凡定事應之期先天數則主卦气如乾兌則當應於庚辛申酉而幹又當應於後天戌亥之位震防則當應於甲乙寅卯而防又當應於後天辰巳之位後天則以卦數時數總之而分行坐立臥之遲速以爲事應之期然卦數時者應近而不能決諸逺必合先天後天之卦數通用取決可也懸鏡云古人之卜筮最重非有大事不疑不卜也其見於書者虞有傳禪之筮周有徵伐之卜而已故洪範曰汝則有大疑謀及乃心謀及卿士謀及庻人謀及卜筮而從逆之間人謀先之卜筮次焉蓋誠以事有兩可之疑而後托之卜筮也而其占又必誠敬專一積其求決之眞情至誠以達於神明故神明感應之誠亦正告之以利害趨向而不浪漫也且易之初其以六十四卦示人以占之例亦已廣矣求君父之道於干求臣子之道於坤婚姻於咸恆漸歸妹待於需進於晉行師於師爭訟於訟聚於萃散於渙以至退於遁守於困安於泰鼎厄於明夷蹇盈於丰大有壞於損蠱家人之在室旅之在塗旣未濟損益大小過大小畜得失進退之義𨿽卦名之爲七十九字文義明白條例具足亦可決矣此未有文王卦辭之前已可占而斷者況又三百八十四爻而示之以變乎倘以不敬不誠不一之心求之則問此而告彼濶焉不與事相酬答實神明之所不主而不告者也又何受命如響之云卽卦辭考之文王於蒙嘗起其占筮之教矣其言曰匪我求童蒙童蒙求我初筮告再三凟凟則不告利貞此文王之所以起其例也夫占而揲蓍積十有八變必成一卦卦必有卦辭爻必有爻辭何以言其告不告也蓋誠意専一而筮則神之告之卦辭爻辭應合所問如占婚姻與之咸恆曰納婦吉曰勿用取女曰歸妹徵凶無攸利占徵伐曰利用侵伐曰在師中吉曰不利行師曰勿用師占田獵曰田獲三狐曰田獲三品曰卽鹿無虞曰田無禽若此者皆所謂告也若夫卦辭爻辭不應占之事此則誠意不至二三之凟而所謂不告者也此卽文王之所謂不告也不然則得卦爻必有辭以告之又何以有不告之云夫誠敬不至則吾心之神明不存而神明之神亦爽得不合之辭而猶曰神明之告我也必有他意揣摩臆度遷就曲推彊取以定吉凶以至狂妄僥幸悖亂之念皆自此生者古有之矣是惑之甚也況世之占者忽略防裂防凟細不敬尢甚乃欲以此求神明之指其所之至於不驗又妄以爲卜筮之理不可信彼豈知夫告不告之道哉

按此乃勉人以誠敬之言是固一道也然有不可拘者神道逺豈必問一事卽告一事如人之問答者要自有曲暢旁通之妙耳如子貢問貧富而悟切磋琢磨子夏問素絢而悟禮後誦詩者且然況易之不可爲典要哉

周易筮述卷三

欽定四庫全書

周易筮述卷四

華陰王宏撰撰

九六第六

幹用九見羣龍無首吉

坤用六利永貞

朱子曰用九用六者變卦之凡例也凡陽爻皆用九而不用七陰爻皆用六而不用八用九故老陽變爲少陰用六故老陰變爲少陽不用七八故少陰少陽不變獨於乾坤二卦言之者以其在諸卦之首又爲純陽純陰之卦也聖人因系以辭使遇幹而六爻皆九遇坤而六爻皆六者卽此而占之蓋羣龍無首則陽皆變陰之象利永貞則陰皆變陽之義也

按歐陽氏云幹曰用九坤曰用六何謂也曰釋七八不用也乾爻七九九則變坤爻八六六則變易用變爲占故以名其爻也又云九六變而七八無爲易道占其變故以占者爲爻不謂六爻皆九六也及其筮也七八常多而九六常少有無九六者焉此不可以不釋也六十四卦皆然特於乾坤見之則餘可知耳朱子稱其說明先儒所未到最爲有功其論七八多而九六少又見當時占法三變皆掛如一行說晁氏云占者畫卦之奇偶爲陰陽卦爻但有六位而未有七八之名周易之七八卽古之奇偶也筮之九六見於卦爻則變如六位皆九卽乾之坤六位皆六卽坤之乾此用九用六之例也幹鑿度云陽動而進變七之九象其气之息陰動而退變八之六象其气之消也此又用九用六之義也

臨川雷氏曰易始於陰陽之畫而陽之畫而爲奇陰之畫而爲偶由幹之畫分而爲震爲坎爲艮三卦之奇坤之畫分而爲防爲離爲兌三卦之偶故曰陽卦奇陰卦偶陽卦多陰陰卦多陽𨿽奇偶少多若可數計而未始謂爲九爲六也聖人之作易觀變於陰陽而立卦則天之道曰陰與陽揮於剛柔而生爻則地之道曰柔與剛故易六畫而成卦分陰分陽疊用柔剛六位而成章其曰畫曰位者是所謂卦爻也豈嘗有九六之分哉由重乾卦之畫之位皆陽奇之爻而爻辭上必系以九且有用九之例重坤卦之畫之位皆陰偶之爻而爻辭上必系以六且有用六之例而凡卦之爻莫不各系以九且六者學者積於所見所聞之成習以此誠爲九六也從而九六之無復討其所以然者竊自異之夫九六數也大曰極數知來之謂占通變之謂事蓋九六也者占變之事也始乎參伍以變錯綜其數天數五地數五天數二十有五地數三十凡天地之數五十有五所以成變化而行鬼神者未嘗卽謂其九六也由天數謂一三五七九而後知其積爲二十有五地數謂二四六八十而後知其積爲三十五位相得而各有合乃以五已前爲生數五已後爲成數而一合六謂水二合七謂火三合八謂木四合九謂金五合十虛謂土是九六槪見其間而未著所以用也五位已前其體數五位已後其用數也體之生數以天一天三天五參之而九地二地四兩之而六參天兩地而倚數參參而九參兩而六於是九六特啟其用也凡九六七八之數均得以地數之成而成其天數之生也者是所謂成像也是一五而六爲老陰二五而七爲少陽三五而八爲少陰四五而九爲老陽是九六七八實相變爲用也世𨿽知陰陽之少者不變老者則變而習見於易全書之畫凡卦之爻奇之陽其下分系以九偶之陰其下分系以六而不知之畫實七之畫實八也何以明之易變易也極數知來之謂占通變之謂事謂其占變之事其揲蓍法四營而成易十有八變而成卦每三變而積爲一爻以四與八分奇偶而每三變各得一四二八則象震象坎象艮則皆畫爲之奇每三變各得一八二四則象防象離象兌則皆畫爲之偶蓋寓陰陽相索爲六子之意以三變皆得四始畫爲�以象幹三變皆得八始畫爲�以象坤凡一四二八之積爲之定畫是謂七一八二四之積爲之定畫是謂八此兩者其不變者也惟三變純四爲陽奇之極爲�之動爻是爲九三變純八謂陰偶之極爲�之動爻是謂六此兩者皆其變者也凡奇偶之定畫所以悉列於各卦之首者不取其動而専以標剛柔之體不變而畫爲定卦至�九�六之變爻𨿽然交偶於各卦之內者不列於畫而専以寄陰陽之用適變以動而爲之卦而乃所以著其用九用六者也

象抄云易用九六以圖書生數言九天數一三五之積六地數二四之積以圖書成數言除十不用陽主進九陽進之極數陰主退六陰退之極數以蓍防言幹用九九者三奇之變四九之分坤用六六者三偶之變四六之分圖有十書虛十用九虛一圖書之中之一干奇宅中之體用六虛四圖書之中之四坤偶四隅之體以圖書分體用九六用圖中之十五體卽用不用原爲用一四不用書中之五用卽體用原有不用以參兩言九三天之數六兩地之數用九以參天用六以兩地九六用而天地位易之成位乎中者此又曰幹用九六在其中用六用九之二耳其一六不得而用亦非六所能用用九直透乾元故乾元稱大用六但可至乾故坤元稱至後天干六坤所至之幹耳故用六以五用九以十五十而天地之事畢舉矣

嘗見擊壤集云用九見羣龍無首能出庶物用六利永貞因幹以爲利四象以九成遂爲三十六四象以六成遂成二十四如何九與六能盡人間事郭兼山云九六乃可參兩七八則不可參兩也又云以畫言之則𨿽六子亦皆乾坤之畫無六子之畫也如震之初乾畫也乾防也震之二三坤畫也坤防也在震初無是畫無是防也幹畫不得不稱九坤畫不得不稱六也故惟乾坤有用九用六之道諸卦之得奇畫者皆用幹之九也得偶畫者皆用坤之六也終無用七用八之道故九六有象七八無象兪玉吾云易六十四卦凡三百八十四爻不過一剛一柔而已易中凡言剛柔卽九六也乾九坤六是以易之本立非九六則以何者爲易之本合而究之九六之義不旣昭乎

三極第七

六爻之動三極之道也

是以立天之道曰陰與陽立地之道曰柔與剛立人之道曰仁與義兼三才而兩之故易六畫而成卦分陰分陽疊用柔剛故易六位而成章

子夏曰立天之道曰陰與陽气之始也立地之道曰柔與剛形之變也立人之道曰仁與義徳之偕也合兩而後能成也故兼三才而兩之故易六畫而成卦也陰陽者相生而爲之化也未始相離也

程子曰三才以物言也三極以位言也六爻之動以位爲義乃其序也得其序則安矣

統言之上二爻爲天中二爻爲人下二爻爲地分言之上與三皆天五與二皆人四與初皆地析言之九三天之陽六三天之陰九二人之仁六二人之義初九地之剛初六地之柔又上是天之陰三是天之陽五是人之仁二是人之義四是地之柔初是地之剛

趙氏曰位也者所以列貴賤明內外虛之以待剛柔之疊居辧之以定趣變之吉凶者也剛居陽柔居陰爲當位反是爲不當位剛自陰之陽柔自陽之陰爲得位反是爲失位

卦有初二三四五上爲位之陰陽【初三五位之陽二四上位之陰】九六爲爻之陰陽【九陽爻六陰爻】位之陰陽一定而不易爻之陰陽變易而無常或以陽爻居陽位或以陽爻居陰位或以陰爻居陰位或以陰爻居陽位皆無常也易曰剛柔雜居而吉凶可見矣又曰上下無常剛柔相易正謂是也王輔嗣謂按卦無初上得位失位之文初上者事之終始無陰陽定位也又謂爻之所處則謂三位卦以六爻爲成則不得不謂之六位時成也初上兩爻陽爻不曰九一九六而曰初九上九陰爻不曰六一六六而曰初六上六終始之位也陽爻居陽位陰爻居陰位爲正【初九九三九五爲陽爻之正六二六四上六爲陰爻之正】陽爻居陰位陰爻居陽位爲不正【九二九四上九爲陽爻之不正初六六三六五爲陰爻之不正】二五爲上下兩體之中三四爲一卦全體之中又二三四五謂之中爻上下其體也剛柔其材也剛中柔中當位爲正失位爲不正皆彖所取羅氏云內之中六十有四外之中亦六十有四得其中動罔不吉失其中動罔不凶此占者所當知也

先儒有云六十四卦惟旣濟一卦坎上離下六爻之陰陽與六位之陰陽協故曰旣濟定也言爻位陰陽皆定也餘六十三卦中皆具坎離陰陽之位焉又足以見日月爲易之妙故卦中取象亦有以位之陰陽取者初不以爻拘如幹九三以位言居離位之上有終日夕象九四以位言居坎位之下有躍在淵象朱漢上解幹曰六爻天地相函坎離錯居坎離者天地之用也雲行雨施坎之升降也大明終始離之往來也六位取象以是推之矣

純乾象君純坤象臣卦之大綱也卦爻五爲君之正位諸爻皆臣位特有逺近之分二爲臣以正應也三從王事之臣也四爲大臣以近君也初則臣之微者士之未仕在野曰艸莽之臣也故又爲民上乃髙尙之臣隱居以行其志者也代淵曰六十四卦皆以五爲君位者此易之大略也其間或有居此位而非君義者有居他位而有君義者斯易之變蓋聖人意有所存則主義在彼不可滯於常例王晦叔曰不爲君位者其卦有四坤也遁也明夷也旅也坤對乾以明臣之分明夷亡國紂是也旅失國春秋書公遜天王出居是也遁去而不居泰伯伯夷之事也此四卦所以不爲君位也明夷惟指上六爲暗君象紂故箕子爲五在其下也【損益前人之言其原要皆本之邵子】

懸鏡云六爻取應與不應夫子彖例也如恆彖曰剛柔皆應恆此六爻以應言也如艮彖曰上下敵應不相與也此六爻𨿽居相應之位剛柔皆相敵而不相與則是𨿽應亦不應矣又如未濟六爻皆應故曰𨿽不當位剛柔應也以此例之則六爻皆應者八卦泰否咸恆損益旣濟未濟是也皆不應者亦八卦乾坤坎離震艮防兌是也二體所以相應者下卦之初卽上卦之四下卦之二卽上卦之五下卦之三卽上卦之上上卦之四卽下卦之初上卦之五卽下卦之二上卦之上卽下卦之三此所以初應四四亦應初二應五五亦應二三應上上亦應三然上下體𨿽相應其實陽爻與陰爻應陰爻與陽爻應若皆陽皆陰𨿽居相應之位則亦不應矣江都李衡曰相應者同志之象同志則合是亦相應然事固多變動在因時故有以有應而得者有以有應而失者亦有以無應而吉者有以無應而凶者夬九三以援小人而凶剝六三以應君子而無咎鹹貴虛心而受人故六爻以有應而失所蒙六四以無應而困吝斯皆時事之使然故不可執一而定論也又觀彖辭重在二五剛中而應者凡五師臨升二以剛中應五無妄萃五以剛中應二至若比五以剛中上下五陰應之大有五以柔中上下五剛應之小畜四以柔得位上下五剛亦應之又不以六爻之應例論也

舊說初與四應二與五應三與上應吳氏以覆卦之爻參之二五相應同而初與上應三與四應則異謂二五天地相應初四以地而應人三上以人而應天與二五不類故以初上以天地相應三四以人應人然以人應人亦與初上二五天地相應不類矣且三四是相比不可爲三與四應之驗也不若從舊說爲得邵子云初與上同然上之亢不及初之進二與五同然二之陰中不及五之陽中三與四同然三處下卦之上不及四之近君此非所論應也

舊說

兩爻相應者二十四卦【覆之皆爲兩卦】

比師

履小畜有犬同人

防謙

蠱隨

賁噬嗑

復剝

姤夬

井困

妹歸漸

旅丰

節渙

四爻相應者二十四卦【內二十卦覆之爲兩卦四卦覆之爲木卦】蒙屯

訟需

觀臨

畜大無妄壯大遁夷明晉

暌家人解蹇

升萃

鼎革

頤

大過

中孚

小過

六爻皆應者八卦【覆之皆爲兩卦】

否泰

恆咸

益損

濟旣未濟

六爻無應者八卦【內四卦覆之爲本卦兩卦覆之爲四卦】

幹

坤

坎

離

艮震

兌防

吳氏說

兩卦相應者二十四卦【覆之皆爲兩卦】

比師

履小畜有大同人

防謙

賁噬嗑復剝

恆咸

益損

姤夬

井困

旅丰

節渙

四爻相應者二十四卦【覆之皆爲兩卦】

蒙屯

訟需

觀臨

畜大無妄壯大遁夷明晉

暌家人解蹇

升萃

鼎革

艮震

兌防

六爻皆應者八卦【覆之皆爲兩卦】

否泰

蠱隨妹歸漸

濟未旣濟

六爻皆無應者八卦【覆之皆但爲本卦】

幹

坤

頤

大過

坎

離

中孚

小過

先儒之論詳矣今惟擇而述之別其從違其間或篇中刪句句中刪字亦有增入愚意者只求義明非妄也

中爻第八

若夫雜物撰徳辧是與非則非其中爻不備

雲峯胡氏曰上文六爻相雜此言二三四五於六爻之中又雜物撰徳者如屯下震物爲雷徳爲動上坎物爲水徳爲險下互坤則雜物爲地撰徳爲順矣上互艮則又雜物爲山撰徳爲止矣亦可以辧是與非而易愈備矣

容齋洪氏曰如坤坎爲師而六五之爻曰長子帥師以正應九二而言蓋指二至四爲震也坤艮爲謙而初六之爻曰渉大川蓋自二而上則六二九三六四爲坎也

按儀禮疏云二至四三至五兩體交互各成一卦先儒謂之互體朱子云互體說先儒多用之左中一處說占得觀卦處亦舉得分明予謂孔子所言中爻自是指互體觀下文言二四三五明甚是非者當位不當位中不中正不正也內外卦旣足以示人矣復自互體辧之則是非益可見矣此亦筮占觀變之一端也京氏又分互體約象則贅矣

二與四同功而異位其善不同二多譽四多懼近也柔之爲道不利逺者其要無咎其用柔中也

朱子曰此以下論中爻同功謂皆陰位異位謂逺近不同四近君故多懼柔不利逺而二多譽者以其柔中也【或云近也系注誤作正文】

胡氏曰上文雜物撰徳是謂中爻之互體此則論中爻之本體二與四爲陰陰以降爲用故不成乎四退而成乎二柔𨿽不利逺者二陰成而得中故多譽四近君若陰柔未成而不中故多懼

三與五同功而異位三多凶五多功貴賤之等也其柔危其剛勝邪

朱子曰三五同陽位而貴賤不同然以柔居之則危惟剛則能勝之

胡氏曰三與五爲陽陽以升爲用故不成乎三獨進而成乎五五爲貴又陽剛成而得中故多功三爲賤又陽剛未成而不中故多凶其柔危其剛勝専爲三言也於四不曰其剛危者九居四猶爲剛而能柔者危者六居三則才柔而志剛所以危也

周易筮述卷四﹤經部﹐易類﹐周易筮述﹥

欽定四庫全書

周易筮述卷五

華陰王宏撰撰

卦徳第九

乾健也坤順也震動也防入也坎陷也離麗也艮止也兌說也

安定胡氏曰乾象天運行不息故爲健坤象地能承順事故爲順震象雷能奮動萬物故爲動防象風無所不入故爲入坎象水水居險陷故爲陷離象火能著於物故爲麗艮象山山有止靜之徳故爲止兌象澤能澤潤萬物故爲說也項氏曰神明之徳萬物之情皆萃於此矣幹純剛也故稱健坤純陰也故稱順陽在陰下則動在陰中則陷在陰上則得其所而止矣皆君子之徳也陰在陽下則入而伏在陽中則麗而出在陽上則說而見於口舌之間皆小人之徳也動陷止皆屬健入麗說皆屬順凡物健則能動順則能入健順其體也動入其用也健遇順則陷焉順遇健則麗焉陷麗者其勢也健者始於動而終於止順者始於入而終於說陽之動志於得所止陰之入志於得所說止說者其志也紫巖張氏曰剛陽也健也君子也柔陰也順也小人也然則坤何以取於純柔哉曰乾坤之剛柔剛柔之中也剛柔之正也剛柔之見於用者也諸儒之論剛柔則失之矣夫君道主剛而其動也用柔故幹動則爲坤矣臣道主柔而其動也用剛故坤動則爲幹矣故夫必欲修徳必欲立政必欲逺聲色必欲去小人必欲配帝王必欲定社稷必欲安民人必欲服四夷幹之剛也君得之於內而主斷者也至於禮臣下下賢才懷中國撫四鄰愛百姓卹孤寡賤刑貴徳舎己從人其動莫非柔矣恭欽之誠若天威臨之不敢倡始不敢先事謹禮法循分守安進退守職業坤之柔也臣得之於內而有承者也至於犯顏逆防捐軀致命可以托六尺之孤可以寄百里之命可殺不可辱可困不可使爲不義持忠義之大訓弭患難於當時斷大計定大疑正色立朝華夷詟服其動莫非剛矣故夫善觀易者必觀剛柔之中而究其所以用則六十四卦三百八十四爻之或得或失或悔或吝或吉或凶可以類推矣故夫不知剛柔之中正與夫見於用者不可與言易也

環溪吳氏曰天有其時地有其利人有其智六子之用以通爲貴是故坎無常險離無常明艮不必止防不必行震動有機也兌說有宜也施而不當則悔吝隨之也坎之險一也遇健則訟遇順則師離之麗一也與雷則噬嗑與澤則睽蓋水懼乎塞貴乎通上山爲蹇下山爲蒙火利乎髙不利乎卑出地爲晉入地爲明夷觀乎比則知就下之勢惟然也觀乎同人則知炎上之勢惟然也是故禮欲顯而明智欲通而利明乎水火禮智之紀天下之止本無常理天下之行本無常形觀其四陽方退二陰方興當是之時艮亦能行一陰得位三陽受制當是之時防亦能止及其五陰在下一陽在上其勢將傾剝及其廬則𨿽艮有不能止也五陽在上一陰在下其勢將遇柔道旣牽則𨿽防有不能行也是故木居山而爲漸居地而爲升防水則爲汲

防火則爲烹山落風而爲蠱飾火而爲賁大畜則藏天謙光則隱地益與時而

偕行蹇見險而能止動有不可置也說有不獲已也動則免險不動則屯𨿽欲不動而微困說則應乎幹不說則見咥而凶𨿽欲不說而奚從方其天下雷行動不可妄則𨿽動而見違上火下澤二志乖暌則𨿽說而見疑是故有兌以吉有兌以疾有震而厲有震而泥和兌以初而獲吉者陽處卑而說人以正也來兌以三而獲凶者陰犯分而說人以佞也初九一震而其來甚厲豈非陽得位而動於內故乎九四再震而道迄未光豈非陽失位而動於外故乎然則震以不妄爲機兌以不苟爲宜如驚雷之如膏澤之施無有小大必謹其時是故坎失之困離失之睽震失之壯兌失之隨防得於觀艮得於頤

六子之用非言可期用失其道則無不虧用得其道則無不宜

附卦主

古易考原云占卦之成必有主畫十二辟卦【卽十二月卦】如復姤則以初畫爲主臨遁則以二畫爲主泰否則以三畫爲主大壯觀則以四畫爲主夬剝則以五畫爲主榦坤則以上畫爲主六子重卦如震防則以第四畫爲主坎離則以第五畫爲主艮兌則以上畫爲主六子合卦如恆益則以初畫爲主旣濟未濟則以第二畫爲主咸損則以第三畫爲主震防艮兌之合無反對如頤大過以上畫爲主中孚小過以第四畫爲主合有反對如隨蠱以初畫爲主漸歸妹以第三畫爲主卦有坎離者主坎離中畫訟困解渙蒙師同人革丰家人賁明夷則皆以二爲主需節屯井蹇比大有睽噬嗑鼎旅晉則皆以五爲主以震防爲主者主本卦第四畫如豫小畜以四爲主升無妄以初爲主以艮兌爲主者主本卦第三畫如謙履以三爲主萃大畜以上爲主

按王輔嗣云一卦五陽而一陰則一陰爲之主矣五陰而一陽則一陽爲之主矣陰爻𨿽賤而爲一卦之主者處其至少之地也或有遺爻而舉二體者卦體不由乎爻也程子不取一陰爲主之說謂眾陽說於一陰而已非如一陽爲眾陰主也占者以意參之可矣

卦象第十

錯卦

中爻【卽互體】雜卦【卽覆卦】變卦【卽對卦】

乾乾乾坤

夬幹姤剝

大有夬同人比

大壯夬遁觀

小畜睽履豫

需睽訟晉

大畜歸妹無妄萃

泰歸妹否否

右幹

履家人小畜謙

兌家人防艮

睽旣濟家人蹇

歸妹旣濟漸漸

中孚頤中孚小過

節頤渙旅

損復益咸

臨復觀遁

右兌

同人姤大有師

革姤鼎蒙

離大過離坎

丰大過旅渙

家人未濟睽解

旣濟未濟未濟未濟

賁解噬嗑困

明夷解晉訟

右離

無妄漸大畜升

隨漸蠱蠱

噬嗑蹇賁井

震蹇艮防

益剝損恆

屯剝蒙鼎

頤坤頤大過

復坤剝姤

右震

姤幹夬復

大過幹大過頤

鼎夬革屯

恆夬咸益

防睽兌震

井睽困噬嗑

蠱歸妹隨隨

升歸妹萃無妄

右防

訟家人需明夷

困家人井賁

未濟旣濟旣濟旣濟

解旣濟蹇家人

渙頤節丰

坎頤坎離

蒙復屯革

師復比同人

右坎

遁姤大壯臨

咸姤恆損

旅大過丰節

小過大過小過中孚

漸未濟歸妹歸妹

蹇未濟解睽

艮解震兌

謙解豫履

右艮

否漸泰泰

萃漸升大畜

晉蹇明夷需

豫蹇謙小畜

觀剝臨大壯

比剝師大有

剝坤復夬

坤坤坤乾

右坤

錯橫看余縱看卦純陽爻純剛爲幹互之覆之皆仍乾對坤卦純陰爻純柔爲坤互之覆之皆仍坤對乾此乾坤爲大父母六子之所不得與也陽卦爻一剛二柔爲坎覆之仍坎對離互之爲頤頤亦離象也陰卦爻一柔二剛爲離覆之仍離對坎互之爲大過大過亦坎象也此坎離得乾坤之中爻震防艮兌之所不得同也

東坡蘇氏曰以雜卦觀之六十四卦皆兩不相從非覆則變也變者八乾坤也頤大過也坎離也中孚小過也覆變者八泰否也隨蠱也漸歸妹也旣濟未濟也其餘四十八皆覆也卦本以覆相從不得已而從變也何爲其不得已也變者八皆不可覆者也雜卦皆相反序卦皆相因此理也而有二變者八覆變者八覆者四十八此數也而有三然則六十四卦之敍果何義也曰理二曰數三五者無不可此其所以爲易也步歷而歷協吹律而律應考之人事而人事契循乎天理而行無往而不相值也

聖人立象以盡意

崔氏曰言伏羲仰觀俯察而立八卦之象以盡其意朱子曰言之所者淺象之所示者深觀奇偶二畫包含變化無有窮盡則可見矣

是故易者象也象也者像也

朱子曰易卦之形理之似也

邵子曰易有意象立意皆所以明象統下三者有言象不擬物而直言以明事有像象擬一物以明意有數象七日八月三年十年之類是也項氏曰象至於八而備六十四卦之象皆因八而成也爻至於重而足三百八十四爻皆因重而生也易之變有飛有伏有交有互不可勝窮而不出於一剛一柔之相雜人之動有吉有凶有悔有吝而不出於卦辭爻辭之所命

附取象

作結繩而爲网罟以佃以漁蓋取諸離

朱氏曰上古茹毛飲血故教之以佃漁防繩離目网目謂之罟兩目相連結繩爲之网罟也離爲雉佃也兌防爲魚漁也

程氏曰飛走之類實害禾稼惟网罟佃漁之制然後耒耜之利見於天下

斵木爲耜揉木爲耒耒耨之利以教天下蓋取諸益朱氏曰神農時民厭鮮食而食艸木之食聖人因是以達其不忍之心故教以耒耜之利佃漁不言利於耒耜言利佃漁非聖人本心也

龔氏曰耜者耒首也斵木之銳而爲之耒者耜之柄也屈木之直而爲之益之成卦上震下防爲木以動入爲用其益無方矣

日中爲市致天下之民聚天下之貨交易而退各得其所蓋取諸噬嗑

朱氏曰是時民甘其食美其服至死不相往來故教之以交易

龔氏曰離上明而日中震下動而交易動而合合而爲養也

胡氏曰日中之時取其逺近之人皆得以相及

黃帝堯舜垂衣裳而天下治蓋取諸乾坤

龔氏曰教民始於有君臣上下而後禮義有所措故衣上裳下示之以君臣之義猶乾尊坤卑之象翁氏曰幹之數極於九故王之司服九章坤之數終於六故後之司服六章

刳木爲舟剡木爲楫舟楫之利以濟不通致逺以利天下蓋取諸渙

朱氏曰上古山無蹊澤無梁至是舟楫之利以濟不通幹金刳防木浮於坎上刳木爲舟也離火上鋭剡木爲楫也

程子曰上防木也下坎水大川也利涉險以濟渙也木在水上乘木之象利涉大川乘木有功也

服牛乘馬引重致逺以利天下蓋取諸隨

舊注隨物所之各得其宜也

程氏曰服牛乘馬皆因其性而爲之胡不乘牛而服馬乎理之所不可也

胡氏曰調習馬牛負重致逺動作行止皆隨於人也

重門擊柝以待暴客蓋取諸豫

舊注取其豫備

胡氏曰外有警備姦人不敢犯則在內者自然安矣

斷木爲杵掘地爲臼臼杵之利萬民以濟蓋取諸小過胡氏曰聖人旣教人粒食以自養又教精治其五糓是小有過爲其事也

朱氏曰知耒耜而不知杵臼之利則利天下者有未盡故教之以杵臼之利杵動於上臼止於下四應初三應上上下相應杵臼之利也

木爲弧剡木爲矢弧矢之利以威天下蓋取諸睽舊注物乖則爭興弧矢之用所以威乘爭也

朱氏曰知門柝而不知弧矢之利則威天下者有未盡故教之以弧矢之利

上古穴居而野處後世聖人易之以宮室上棟下宇以待風雨蓋取諸大壯

龔氏曰穴居者常也野處者暫也穴居則非棟宇之逸野處則有風雨之勞故易之以宮室上棟以致髙下宇以致周以待風雨猶大壯二陰在上以動四陽在下而壯故二陰不能陵也

古之葬者厚衣之以薪葬之中野不封不樹喪期無數後世聖人易之以棺槨蓋取諸大過

孔氏曰送終追逺欲其過厚

朱氏曰棺周於身槨周於棺土周於槨大過也

上古結繩而治後世聖人易之以書契百官以治萬民以察蓋取諸夬

舊注書契以決斷萬事

龔氏曰言有所不能記者則書述之事有所不能信者則契別之百官以治事辯而不相亂也萬民以察情盡而不相欺也以眾明照闇猶五剛而決一柔也朱氏曰自伏羲神農黃帝堯舜凡六萬一千四百有餘嵗而行十三卦而已

乾爲馬坤爲牛震爲龍防爲雞坎爲豕離爲雉艮爲狗兌爲羊

朱子曰逺取諸物如此

幹陽物也馬性健而善走其蹄圓乾象奇也馬陽物故起先前足臥先後足陽病則陰故馬疾則臥於辰爲午於宿爲星直一陰之月陽生於陰也坤陰物也牛性順而任重其蹄坼坤象偶也牛陰物故起先後足臥先前足陰病則陽故牛疾則立於辰爲丑於宿爲牛直二陽之月陰生於陽也龍走之飛也過陽則奮震之一陽動於二陰之下者也故身動而雷驚於辰爲辰宿直角亢角爲蛟亢爲龍皆震位也雞飛之走也遇陰則入防之一陰伏於二陽之下者也故身伏而聲達於辰爲酉宿直昴荀氏曰風精爲雞正防之畜蓋金畜也坎北方之卦也豕主污濕而性剛躁陽剛在內也於辰爲亥宿直室正水畜也離南方之卦也雉性介而色文陽明在外也稗雅云雉不能逺飛髙不過一丈長不過三丈故髙一丈長三丈爲一雉此雉之陰也書稱雉爲夏翟以其色備五采尾至夏則光鮮此雉之陽也宿直胃雉化蜃雀化蛤者內肉外殻離之象也火畜也狗火精也善守能禁止人荀氏曰艮主斗故犬三月而生斗行十三時而日出故犬十三日而開目斗屈故犬臥屈斗行四匝故犬夜繞室火精畏水故犬鬭以水沃而解其飲水但以舌防之於辰爲戌宿直婁羊外柔悅羣而不能害物於辰爲未宿直鬼羊屬土故土之怪爲羵羊

乾爲首坤爲腹震爲足防爲股坎爲耳離爲目艮爲手兌爲口

朱子曰近取諸身如此

首防諸陽尊而在上故屬幹腹蔵眾陰廣而有容故屬坤陽動陰靜動而在下者足也故屬震陽連陰坼坼而在下者股也故屬防耳輪內陷坎陽在內耳收聲聰於內也目睛外射離陽在外目交色明於外也項氏曰人覺則神在目寐則神在耳故覺則用目而視離日主晝也寐則用耳而寤坎月主夜也坎陽陷於陰故耳居陰而能聴離陰麗於陽故目資陽而後視朱氏曰寐者形閉坤之闔也寤者形開幹之辟也一闔一辟目瞑耳聽坎離相代晝夜之道惟善用者能達耳目於外惟善養者能反耳目於內手剛在前能止物艮陽止於上故爲手口開在上能說人兌陰說於上故爲口徐氏以兌從口其訓說爲辭說之說今轉爲喜說之說何子曰一陰進乎二陽之上气之舒散在外有說意焦弱侯曰人有思慮必斂而向內人有喜說必見而在外按以口說人必資乎辭說言乎兌抑兼二義耶

乾天也故稱乎父坤地也故稱乎母震一索而得男故謂之長男防一索而得女故謂之長女坎再索而得男故謂之中男離再索而得女故謂之中女艮三索而得男故謂之少男兌三索而得女故謂之少女

朱子曰索求也謂揲蓍以求爻也男女指卦中一陰一陽而言

此不但言揲蓍亦觀諸家之象也有天地然後萬物生焉有乾坤然後六子生焉幹稱父陽也坤稱母陰也二气相求男女以生陽入陰中得父气者爲男陰入陽中得母气者爲女在初者爲長男長女在中者爲中男中女在末者爲少男少女三男本坤體各得幹之一陽而成男陽根於陰也三女本幹體各得坤之一陰而成女陰根於陽也子夏曰二气相推而八卦著矣男女之道備矣天下之情見矣朱漢上曰天地與我並生萬物與我同體是故聖人親其親長其長而天下平伐一艸木殺一禽獸非其時謂之不孝莫非從此推之也

乾爲天爲圜爲君爲父爲玉爲金爲寒爲冰爲大赤爲良馬爲老馬爲瘠馬爲駁馬爲木果

此以後廣八卦之象求其明備以資占者之決也朱子謂其間多不可曉大儒之宏也學者爲下學之功則必求其解亦格物之事也卽渉於鑿不害也故折衷諸家之說而參以己意焉幹純陽至健而在上其徳髙明髙明所以覆物也故配天天之文一大幹一也大也故爲天天體圓圓無端也運動不窮惟物之圓者爲然故爲圜幹者萬物之宗猶君之主萬民也幹以君之故爲君萬物資始有父道焉故爲父在國爲君在家爲父尊嚴之極人之至貴也物之元也玉言其純粹也金言其堅剛也寒气之烈也寒極則冰凝水之勁气也後天干居西北卦气爲立冬之節水始冰之時故幹爲寒爲冰赤陽之色也陽盛則大赤老陽之色也云大別乾於坎也先天干居南於時爲夏故爲大赤寒冰在子陽之始也大赤在午陽之終也純陽不雜健之善者也故爲良馬年之久者多智故爲老馬骨之峻者無膚故爲瘠馬駁馬鋸牙能食虎豹威猛之至馬之異者也果形皆圓圓而在上故爲木果老而成實生之本也子夏曰幹老陽也其道極也故健之極長極堅極老皆取象也

坤爲地爲母爲布爲釜爲吝嗇爲均爲子母牛爲大輿爲文爲眾爲柄其於地也爲黑

坤純陰至順而在下其徳博厚博厚所以載物也故配地坤之文從土土地也故爲地萬物資生有母道焉故爲母朱氏謂麻葛薴爲布陰柔之物也項氏謂泉貨爲布能隨百物之貴賤而賦之坤之象也謂敷其生之澤則與震之爲旉同釜虛而有容能化生成熟乾生坤成之義也其靜也翕聚而不施生物不移坤以藏之故爲吝嗇吝嗇者至陰之性女子小人未有不吝嗇者也均者辟之敷也地之平也不擇善惡之物皆生故爲均或謂賦形有定如陶人然亦通順而能生生生相繼故爲子母牛厚而能載載之廣也故爲大輿云大別坤於坎也卦畫之象奇則質偶則雜乾質故坤爲文卦畫之數奇則少偶則多乾一故坤爲眾坤以成物無不持載柄者其成物之權也地之色有五者乾之坎黃者坤之離皆中爻之色也其極則乾爲赤坤爲黑故先天圖乾南而坤北也子夏曰坤有形之大也物生之本也有容藏之義焉有生化之道焉故是類者皆取象也

震爲雷爲龍爲黃爲旉爲大塗爲長子爲決躁爲蒼筤竹爲萑葦其於馬也爲善鳴爲馵足爲作足爲的顙其於稼也爲反生其究爲健爲蕃鮮

震一陽動在下雷起於地气之動於下也張子曰陰气凝聚陽在內者不得出則奮擊而爲雷龍起於淵物之動於下也或作駹作非干坤黃震爲長子受父母始交之气而兼乾坤之色也故爲黃陽气始施敷布而生故爲旉子夏曰陽重而始舉也王氏幹氏謂爲花亦通李氏作專來氏作車並非一奇在下二偶分張四通八達故爲大塗震一索而得男長子也一陽始動性剛而進鋭故爲決躁蒼東方之色竹性堅貞而節上虛故爲蒼筤竹萑葦竹之也聲屬陽陽在下二偶口開聲出也故爲善鳴馬左足白曰馵陽明之色而在下也震居左故爲馵足作足者足超起也陽之健也或曰前後各一足舉今人謂之虛立一陽在下之象也馬白額曰的顙震得乾之初爻有首象二陰在上故其額白子夏曰馵足之馬必的顙陽下應乎上中也稼一再熟爲反生或謂反甲而生自下而上則凡稼皆然究者究其進也究震之進則爲臨爲泰爲三畫之純陽矣故爲健究陽之生物則帝出乎震齊乎防相見乎離品物咸亨蕃盛而鮮潔矣或分鮮爲魚鑿子夏曰震剛下動也物之始生下之堅白皆取象也

防爲木爲風爲長女爲繩直爲工爲白爲長爲髙爲進退爲不果爲臭其於人也爲寡發爲廣顙爲多白眼爲近利市三倍其究爲躁卦

防入也物之善入者木也與土相浸也剛防柔而不固可以揉曲直也气之善入者風也凡物咸被也剛防柔柔防剛無其體而相從也張子曰陰气凝聚陽在外者不得入則周旋不舎而爲風防一索而得女長女也木曰曲直引繩取直其齊也防徳之制能制器者工也少陰之色白其潔也陽長陰短風行逺也故爲長陽髙陰卑風上升也又木性也故爲髙陽進陰退風行無常也故爲進退性之柔者多疑一陰盤旋於二陽之下故爲不果陽在外而陰伏於下气之未達待風而者也故爲臭陰血不升故寡髮古作宣發白髮也陽气上盛故顙廣眼之白者爲陽黑者爲陰防二陽一陰故爲多白眼陽主義陰主利防陰爲主於內而又善入得利之多者也故爲近利市三倍或謂離日中爲市而防近之故有此象究防之變則陰變而陽故爲躁卦震防獨言其究者剛柔之始也項氏曰君子之剛其極爲健小人之柔其究爲躁此陰陽之所以分也觀坤上六之戰則躁可知矣於震不變其初畫之陽而但變其中上二畫故其究爲幹之健而不爲防於防先變其初畫之陰而盡變其初中上三畫故其究爲震之躁而不爲坤蓋重陽之義也子夏曰防者陽防於陰不自任其志也故木以曲直之風以隨之故可制之物從小之道皆取象也

坎爲水爲溝瀆爲隱伏爲矯輮爲弓輪其於人也爲加憂爲心病爲耳痛爲血卦爲赤其於馬也爲美脊爲亟心爲下首爲薄蹄爲曳其於輿也爲多眚爲通爲月爲盜其於木也爲堅多心

水內明坎之陽在內故爲水水之文坎畫之象也流而不盈水之行也爲溝瀆陽爲陰掩行於地中也爲隱伏水流有曲直矯者曲而使直輮者直而使曲順其勢之所利而因其人所導故爲矯輮因其矯輮故爲弓輪弓以激矢輪以運行水行之象也陽陷陰中心危慮深故爲加憂心耳皆以虛爲用坎體中實心爲物累而病非無疚之心矣耳爲物塞而痛非達聰之耳矣水在人身爲血坎得乾之一畫爲赤但不大耳幹爲馬在內心爲中在外脊爲中坎得乾之中爻故爲美脊剛在內而躁故爲亟心陽不在上故首下而不昻剛不在下故蹄薄而不厚因下柔故又爲曳陷則失健行無力也柔在下不勝載故在輿爲多眚行於險道不若坤之大輿行於平地者易且安也上下皆虛水流而不滯故爲通通者水之性也水與月皆爲陰方諸取水月者水之精故爲月陽匿陰中伏而爲害故爲盜在木則陽實在中故爲堅多心子夏曰坎上下皆陰而陽在柔中剛而有信也履之以宜乘其柔順而有功也用之失道則沒溺矣水之象也中剛之物皆取象也

離爲火爲日爲電爲中女爲甲冑爲戈兵其於人也爲大腹爲乾卦爲鱉爲蟹爲蠃爲蚌爲龜其於木也爲科上稿

火麗木而生其內暗離之陰在中故爲火火之文離畫之象也火與日皆屬陽陽燧取火日者火之精故爲日電者火之光也離再索而得女中女也甲冑外堅象離之體也戈兵上銳象離之性也中虛故在人爲大腹火就燥故爲乾卦外剛內柔爲介物故爲鱉爲蟹爲蠃爲蚌爲龜陸氏訓科爲空則中空而上稿也張子以枝榦之間爲科上謂附而燥來氏謂科者科巢之科炎上故上稿皆通子夏曰離陽盛於外故至炎之物外剛中柔之皆取象也

艮爲山爲徑路爲小石爲門闕爲果蓏爲閽寺爲指爲狗爲鼠爲黔喙之屬其於木也爲堅多節

一陽隆起於地上止而靜故爲山陽塞於外不通大塗山中之小蹊也故爲徑路剛在坤土之上髙山之捲石也故爲小石上畫連而實下畫坼而虛以通出入故爲門闕木實植生曰果艸實蔓生曰蓏實皆在上一剛二柔實止於地故爲果蓏異於幹之純剛特爲木果也閽人掌王宮中門之禁止物之不得入者寺人掌王之內人及宮女之戒令止物之不得出者艮止也故爲閽寺人之能止物者指也物之能止物者狗也虞氏作拘拘亦止義也鼠之剛在齒鳥之剛在喙剛皆在前也黔者黒色烏喙多黒程氏謂黔東北方之色靑黒雜也屬者其也艮剛在外故爲堅多節猶坎剛在內故爲堅多心也

兌爲澤爲少女爲巫爲口舌爲毀折爲附決其於地也爲剛鹵爲妾爲羊

澤者瀦水之地坎水而塞其下流潤而見於外者也上潤下堅澤之象也兌三索而得女少女也以言說神爲巫以言說人爲口舌兌正秋金气肅殺條枯實落全者毀剛者折缺於上也故爲毀折柔附於剛剛乃決柔故爲附決夬者決也其象類兌項氏曰物之相附者至秋而盡決陰在陽中爲附二陽下而一陰上則附者決矣兌金乃堅剛之物故爲剛說文云鹵西方咸地兌正西故爲鹵鹵出鹽鹽亦能殺物者也妾者女之少而賤者也羊者物之內狠而外順者也虞氏以羊作羔鄭氏作羊皆訓爲女使項氏曰情之說者不若其心之憂坎足以開天一之源而兌爲天下之賤女聖人之意深矣

程子曰說卦於幹𨿽言爲天又言爲金爲玉以至爲駁馬爲良馬爲木果之類豈盡言天若此者所謂類萬物之情也故孔子推明之曰此卦於天文地理則爲某物於鳥獸艸木則爲某物於身於物則爲某物各以例舉不盡言也學者觸類而求之則思過半矣不然說卦所敍何所用之

諭氏云易有理而後有數有數而後有卦有卦而後有象理者何太極是也數者何河圖洛書蓍大衍之數是也卦者何由八卦重爲六十四卦是也象者何干天坤地乾馬坤牛之是也【包犧未畫之先仰觀天文俯察地理近取諸身逺取諸物博求其象以畫卦旣畫之後象悉在卦中此所謂有畫而後有象者指作易之後而言易中之象也】然伏羲之象在卦中卦卽象也文王取象猶略幹無所取象坤象牝馬離象牝牛中孚豚魚小過飛鳥之寥寥可數周公於六爻取象甚多其要者如幹六爻象龍屯震坎象馬之不可勝數又自有所見而取不必盡同於文王至夫子於說卦八卦取大象如乾天坤地屯云雷山泉之尢備其間亦有括文王周公所取例者然而同於文王周公者少而所自取者多蓋夫子夢周公心文王參包羲於未畫其於明象又自有所見不必盡同於先聖也朱子詩云須知三絕韋編者不是尋行數墨人得之矣緣自先儒分經合之後學者隨文茍且混淆莫別徑以孔子之象卽文王周公之象遂以說卦爲祖而六十四卦之三百八十四爻之象盡求合於說卦皆有所不通矣必知乎此而後取象之同異如掲日月而行天流河漢而注地也

乾爲父坤爲母震爲長子防爲長女離爲中女兌爲少女皆見於象而中男少男獨不重見乾爲馬坤爲牛震爲龍艮爲狗兌爲羊皆見於象而防雞坎豕離雉獨不再出防爲躁卦坎爲血卦離爲乾卦而五卦皆不稱卦震究爲健爲蕃鮮防究爲躁卦而六卦皆不稱究卦象之異同古書之錯佚有間矣項氏以爲互相例未必然也然幹爲圜則坤爲方故荀氏補之而幹爲君則坤爲臣不應闕者胡氏亦以爲不言而互見也

又逸象

幹爲龍【幹初九九二九五上九用九坤上六】爲直【坤六二】爲衣【旣濟六四】爲言【需九二訟初六師六五明夷初九夫九四困革九三震上六漸初六然幹不象言也】坤爲牝【坤離】爲迷【坤復上六】爲方【坤六二】爲囊【坤六四】爲裳【坤六五】爲帛【賁六五】爲漿【爻辭無】震爲圭【誤作玉益六三】爲鶴【誤作鵠中孚九二】爲鼔【中孚六三】防爲楊【大過九二九五】爲鴻【誤作鸛漸初六六二九三六四九五上九】坎爲宮【困六三】爲律【師初六】爲可【坤六三無妄九四損井九三漸上九小過皆以可爲辭然非取象於坎也】爲棟【大過九三九四】爲叢棘【坎上六】爲狐【解九二未濟】爲蒺藜【困六三】爲桎梏【初六】離爲牝牛【離】艮爲鼻【噬嗑六二】爲虎【履六三九四頤六四革九五履革皆無艮艮不象虎也】爲豹【誤作狐革上六義同上】兌爲常【爻辭無或曰當爲裳或曰當潙商或曰常九旗之一下二奇象通帛下垂上一耦象分系於杠】爲輔頬【咸上六艮六五】

凡八卦逸象共三十荀爽九家易有之項氏曰逸象多取於繇辭程氏曰八卦之象八物而已充其則百物不廢極其說可以萬物之情然說卦之象有與卦爻相符者有不與卦爻相符者有見於卦爻而說卦不載者有見於說卦而卦爻無之者若夫大琴謂之離小罍謂之坎此見於他書而易與說卦又可以推也【近世來氏又增定亦率本此】

懸鏡云卦有兼該象占者如坤元亨利貞是占牝馬西南東北是象亦有有占而無象者如乾元亨利貞大有元亨鼎元吉亨是也卦卽象矣爻亦有兼該象占者如幹初九潛龍是象勿用是占是也又如坤初六履霜堅冰至是象𨿽不言占然謹微之意可見坤六二直方大不習無不利是占𨿽不言象然六二一爻純陰全地道之中正則是象矣他皆仿此文王於乾首開利貞之教便有若不貞則不利之意周公於需上六不速之客來吉凶未可知而曰敬之終吉孔子於需九三致寇至而曰敬愼不敗此又有變化轉移之道三聖人之心一也

卦气第十一【每月一節气一中气每一气三一五日六六爻主之】

十一月子復

大雪子之初冬至子之半

十二月丑臨

小寒丑之初大寒醜之半

正月寅

泰

立春寅之初雨水寅之半

二月卯

大壯

驚蟄卯之初春分卯之半

三月辰

夬

淸明辰之初谷雨辰之半

四月巳

幹

立夏巳之初小滿巳之半

五月午

姤

芒種午之初夏至午之半

六月未

遁

小暑未之初大暑未之半

七月申

否

立秋申之初處暑申之半

八月酉

觀

白露酉之初秋分酉之半

九月戌

剝

寒露戌之初霜降戌之半

十月亥

坤

立冬亥之初小雪亥之半

朱子曰先天圖左方自震初爲冬至離兌中爲春分至榦之末而交夏至右方自防初爲夏至坎艮中爲秋分至坤之末而交冬至

先天卦气說解云乾一兌二離三震四已生之卦其序自南而北若卦气運行則自北而南一陽生於震始故邵子以冬至子之半爲復十一月中也十二月丑初小寒其卦爲頤屯益月半大寒則震噬嗑隨正月寅初立春其卦爲無妄明夷月半雨水則賁旣濟家人二月卯初驚蟄其卦爲丰離革月半春分則同人臨三月辰初淸明其卦爲損節中孚月半谷雨則歸妹暌兌立夏已初其卦爲履泰月半小滿則大畜需小畜五月午初芒種其卦爲大壯大有夬至榦之末交夏至焉卽午之半也此三十二卦屬陽以當春夏防五坎六艮七坤八未生之卦也圖自西而北若卦气之行則自一陰生於防始故夏至午之半爲姤五月中也六月未初小暑其卦爲大過鼎恆月半大暑則防井蠱七月申初立秋其卦爲升訟月半處暑則困未濟解八月酉初爲白露其卦爲渙坎月半秋分則師遁九月戌初寒露其卦爲咸旅小過月半霜降則漸蹇艮十月亥初立冬其卦爲謙否月半小雪則萃晉豫十一月子初大雪其卦爲觀比剝至坤之末交冬至焉卽子之半也此三十二卦屬陰以當秋冬子至巳乾兌離震六陽月其節有四冬至立春春分立夏也午至亥防坎艮坤六陰月其節亦四夏至立秋秋分立冬也一年八節二之計一十六卦外有十六气三之計四十八卦並之則六十四以當一期之气所以定時成嵗行神成變化也月令仲夏日長至陰陽爭死生分君子齋戒處必掩身母躁止聲色薄滋味節嗜欲定心气仲冬日短至陰陽爭諸生蕩君子齋戒處必掩身身欲寧去聲色禁嗜欲安形性事欲靜以待陰陽之所定凡陽主生凡陰主死姤避死气復乘生气姤復之關人之界也故君子愼之

凡術皆本之易奇門祕要以八卦分八節有云八節者冬至立春春分立夏夏至立秋秋分立冬也冬至一陽生生於陰之極也夏至一陰生生於陽之極也故冬至起於坤夏至起於幹此先天卦之應節也是以立春起於震春分起於離立夏起於兌行東部之生气而於北立秋起於防秋分起於坎立冬起於艮行西部之殺气而於南一節統三气一气統三元一元統五日一日統十二時一時爲一局五百四十局爲一卦八卦合得四千三百二十局以成一嵗此軒轅氏之始制也一節分三气一气立四十五局嵗二十四气合得一千零八十局此風後演軒轅氏四局爲一局之制也冬至甲子生於一一數之始也夏至甲子生於九九數之終也故冬至起於坎夏至起於離此後天卦之應節也是以立春起於艮春分起於震立夏起於防順行陽气而履於左立秋起於坤秋分起於兌立冬起於幹逆行陰气而戴於右一節統三气一气統三一候爲一局九局爲一卦八卦合得七十二局以成一嵗此太公望約風後十五局爲一局之制也八節分二至二至分陰陽陽統十二气順行九宮爲陽九局冬至驚蟄淸明立夏四气三元甲子起於一七四宮小寒立春糓雨小滿四气三元甲子起於二八五宮大寒春分雨水芒種四气三元甲子起於三九六宮陰統十二气逆行九宮爲陰九局夏至白露寒露立冬四气三元甲子起於九三六宮小暑立秋霜降小雪四气三元甲子起於八二五宮大暑秋分處暑大雪四气三元甲子起於七一四宮每一宮統四元每一元統六十時四元合得二百四十時爲一局嵗四千三百二十時爲十八局此畱侯因風後演軒轅之制而又約太公四局爲一局也防法至此精矣極矣故曰風後之法萬世不易之法也漢陰居士曰天地之理陰陽生殺而已矣含兩間而吐四時者理中之气也气無理不蓄理無气不舒陰陽生殺者所以蓄其气而舒其理者也故包羲氏俯仰以畫卦軒轅氏卽卦以分節亦各緣陰陽生殺其含吐舒蓄而已矣愚考八節之義冬者陰也其音翕陰之理也夏者陽也其音張陽之理也春者陽之生气也故其音張而秋者陰之殺气也故其音翕而斂此陰陽理气自然之翕張斂故運行四時而生成百物也至者極也分者中也立者止也先天坤以純陰居北陰至於純而陰極矣故曰冬至陰極則陽生陽生則陰止故震一陽生於東北曰立春離以陽含陰居東陽之生气得乎中是以二陽含一陰而中分之故曰春分陽過其中而气漸盛若不知其所止則必至於極故兌以一陰止二陽於東南曰立夏幹以純陽居南陽至於純而陽極矣故曰夏至陽極則陰生陰生則陽止故防一陰生於西南曰立秋坎以陰含陽居西陰之殺气得乎中是以二陰含一陽而中分之故曰秋分陰過其中而气漸盛若不知其所止則必至於極故艮以一陽止二陰於西北曰立冬此羲黃二聖卦節一揆之防也後天卦位𨿽易而八方八節不能易其所能易者則陰陽升降之气而所以不能易者則陰陽配合之理也故曰天地之理陰陽生殺而已矣

周易筮述卷五﹤經部﹐易類﹐周易筮述﹥

欽定四庫全書

周易筮述卷六

華陰王宏撰撰

卦辭第十二

【幹下幹上】

乾元亨利貞天行健君子以自彊不息【健疑】

初九潛龍勿用潛龍勿用陽在下也

九二見龍在田利見大人見龍在田徳施普也九三君子終日幹幹夕惕若厲無咎終日幹幹反復道也

九四或躍在淵無咎或躍在淵進無咎也

九五飛龍在天利見大人飛龍在天大人造也上九亢龍有悔亢龍有悔盈不可久也

用九見羣龍無首吉用九天徳不可爲首也

【坤下坤下】

坤元亨利牝馬之貞君子有攸往先迷後得主利西南得朋東北喪朋安貞吉地勢坤君子以厚徳載物

初六履霜堅冰至履霜堅冰陰始凝也馴致其道致堅冰也【上堅冰字疑衍文】

六二直方大不習無不利六二之動直以方也不習無不利地道光也

六三含章可貞或從王事無成有終含章可貞以時也或從王事知光大也

六四括囊無咎無譽括囊無咎愼不害也

六五黃裳元吉黃裳元吉文在中也

上六龍戰於野其血黃龍戰於野其道窮也用六利永貞用六永貞以大終也

【震下坎上】

屯元亨利貞勿用有攸往利建侯云雷屯君子以經

綸

初九磐桓利居貞利建侯𨿽磐桓志行正也以貴下賤大得民也

六二屯如邅如乘馬班如匪冦婚媾女子貞不字十年乃字六二之難乘剛也十年乃字反常也

六三卽鹿無虞惟入於林中君子幾不如捨往吝卽鹿無虞以從禽也君子舎之往吝窮也【或云以上有何字】

六四乘馬班如求婚媾往吉無不利求而往明也九五屯其膏小貞吉大貞凶屯其膏施未光也上六乘馬班如泣血漣如泣血漣如何可長也

【坎下艮上】

亨匪我求童童求我初筮告再三瀆瀆則不告利貞山下出泉君子以果行育徳

初六利用刑人用說桎梏以往吝利用刑人以正法也

九二包吉納婦吉子克家子克家剛柔接也六三勿用取女見金夫不有躬無攸利勿用取女行不順也

六四困吝困之吝獨逺實也

六五童吉童之吉順以巽也

上九擊不利爲冦利禦冦利用禦冦上下順也

【乾下坎上】

需有孚光亨貞吉利涉大川云上於天需君子以飲

食宴樂

初九需於郊利用恆無咎需於郊不犯難行也利用恆無咎未失常也

九二需於沙小有言終吉需於沙衍在中也𨿽小有言以吉終也

九三需於泥致冦至需於泥災在外也自我致冦敬愼不敗也

六四需於血出自穴需於血順以聽也

九五需於酒食貞吉酒食貞吉以中正也

上六入於穴有不速之客三人來敬之終吉不速之客來敬之終吉𨿽不當位未大失也

【坎下乾上】

訟有孚窒惕中吉終凶利見大人不利渉大川天與

水違行訟君子以作事謀始

初六不永所事小有言終吉不永所事訟不可長也𨿽小有言其辯明也

九二不克訟歸而逋其邑人三百戶無眚不克訟歸逋竄也自下訟上患至掇也

六三食舊徳貞厲終吉或從王事無成食舊徳從上吉也

九四不克訟復卽命渝安貞吉復卽命渝安貞不失也

九五訟元吉訟元吉以中正也

上九或錫之鞶帶終朝三褫之以訟受服亦不足敬也

【坎下坤上】

師貞丈人吉無咎地中有水師君子以容民畜眾初六師出以律否臧凶師出以律失律凶也九二在師中吉無咎王三錫命在師中吉承天寵也王三錫命懷萬也

六三師或輿屍凶師或輿屍大無功也

六四師左次無咎左次無咎未失常也

六五田有禽利執言【本之】無咎長子帥師弟子輿屍貞凶長子帥師以中行也弟子輿屍使不當也

上六大君有命開國承家小人勿用大君有命以正功也小人勿用必亂也

【坤下坎上】

比吉原筮元永貞無咎不寧方來後夫凶地上有水

比先王以建萬國親諸侯

初六有孚比之無咎有孚盈終來有他吉比之初六有他吉也

六二比之自內貞吉比之自內不自失也

六三比之匪人比之匪人不亦傷乎

六四外比之貞吉外比於賢以從上也

九五顯比王用三驅失前禽邑人不誡吉顯比之吉位正中也舎逆取順失前禽也邑人不誡上使中也

上六比之無首凶比之無首無所終也

【乾下巽上】

小畜亨宻雲不雨自我西郊風行天上小畜君子以

懿文徳

初九復自道何其咎吉復自道其義吉也

九二牽復吉牽復在中亦不自失也

九三輿說輻夫妻反目夫妻反目不能正室也六四有孚血去惕出無咎有孚惕出上合志也九五有孚攣如富以其鄰有孚攣如不獨富也上九旣雨旣處尙徳載婦貞厲月幾望君子徵凶旣雨旣處徳積載也君子徵凶有所疑也

【兌下乾上】

履虎尾不咥人亨上天下澤履君子以辯上下定民

志【或云履虎尾上有履字】

初九素履往無咎素履之往獨行願也

九二履道坦坦幽人貞吉幽人貞吉中不自亂也六三眇能視跛能履履虎尾咥人凶武人爲於大君眇能視不足以有明也跛能履不足以與行也咥人之凶位不當也武人爲於大君志剛也

九四履虎尾愬愬終吉愬愬終吉志行也

九五夬履貞厲夬履貞厲位正當也

上九視履考祥其旋元吉元吉在上大有慶也

【乾下坤上】

泰小往大來吉亨天地交泰後以財成天地之道輔

相天地之宜以左右民

初九拔茅茹以其彚徵吉拔茅徵吉志在外也九二包荒用馮河不遐遺朋亡得尙於中行包荒得尙於中行以光大也

九三無平不陂無往不復艱貞無咎勿卹其孚於食有福無往不復天地際也

六四翩翩不富以其鄰不戒以孚翩翩不富皆失寔也不戒以孚中心願也

六五帝乙歸妹以祉元吉以祉元吉中以行願也上六城復於隍勿用師自邑告命貞吝城復於隍其命亂也

【坤下乾上】

否之匪人不利君子貞大往小來天地不交否君子

以儉徳辟難不可榮以祿【或云否之上有否字】

初六拔茅茹以其彚貞吉亨拔茅貞吉志在君也六二包承小人吉大人否亨大人否亨不亂羣也六三包羞包羞位不當也

九四有命無咎疇離祉有命無咎志行也

九五休否大人吉其亡其亡系於苞桑大人之吉位正當也

上九傾否先否後喜否終則傾何可長也

【離下乾上】

同人於野亨利渉大川利君子貞天與火同人君子

以族辧物【或云同人於野上有同人字】

初九同人於門無咎出門同人又誰咎也

六二同人於宗吝同人於宗吝道也

九三伏戎於莽升其髙陵三嵗不興伏戎於莽敵剛也三嵗不興安行也

九四乘其墉弗克攻吉乘其墉義弗克也其吉則困而反則也

九五同人先號咷而後笑大師克相遇同人之先以中直也大師相遇言相克也

上九同人於郊無悔同人於郊志未得也

【乾下離上】

大有元亨火在天上大有君子以遏惡揚善順天休

命

初九無交害匪咎艱則無咎大有初九無交害也九二大車以載有攸往無咎大車以載積中不敗也

九三公用亨於天子小人弗克公用亨於天子小人害也

九四匪其彭無咎匪其彭無咎明辧晳也

六五厥孚交如威如吉厥孚交如信以志也威如之吉易而無備也

上九自天祐之吉無不利大有上吉自天祐也

【艮下坤上】

謙亨君子有終地中有山謙君子以裒多益寡稱物

平施

初六謙謙君子用渉大川吉謙謙君子卑以自牧也

六二鳴謙貞吉鳴謙貞吉中心得也

九三勞謙君子有終吉勞謙君子萬民服也六四無不利防謙無不利防謙不違則也

六五不富以其鄰利用侵伐無不利利用侵伐徵不服也

上六鳴謙利用行師徵邑國鳴謙志未得也可用行師徵邑國也

【坤下震上】

豫利建侯行師雷出地奮豫先王以作樂崇徳殷薦

之上帝以配祖考

初六鳴豫凶初六鳴豫志窮凶也

六二介於石不終日貞吉不終日貞吉以中正也六三盱豫悔遲有悔盱豫有悔位不當也

九四由豫大有得勿疑朋盍由豫大有得志大行也

六五貞疾恆不死六五貞疾乘剛也恆不死中未亡也

上六冥豫成有渝無咎冥豫在上何可長也

【震下兌上】

隨元亨利貞無咎澤中有雷隨君子以向晦入宴息初九官有渝貞吉出門交有功官有渝從正吉也出門交有功不失也

六二系小子失丈夫系小子弗兼與也

六三系丈夫失小子隨有求得利居貞系丈夫志舎下也

九四隨有貞凶有孚在道以明何咎隨有其義凶也有孚在道明功也

九五孚於嘉吉孚於嘉吉位正中也

上六拘系之乃從維之王用亨於西山拘系之上窮也

【巽下艮上】

蠱元亨利渉大川先甲三日後甲三日山下有風蠱

君子以振民育徳

初六乾父之虫有子考無咎厲終吉乾父之蠱意承考也

九二幹母之蠱不可貞幹母之蠱得中道也九三乾父之蠱小有悔無大咎乾父之蠱終無咎也

六四裕父之蠱往見吝裕父之蠱往未得也六五乾父之蠱用譽乾父用譽承以徳也

上九不事王侯髙尙其事不事王侯志可則也

【兌下坤上】

臨元亨利貞至於八月有凶澤上有地臨君子以教

思無窮容保民無疆

初九咸臨貞吉咸臨貞吉志行正也

九二咸臨吉無不利咸臨吉無不利未順命也六三甘臨無攸利旣憂之無咎甘臨位不當也旣憂之咎不長也

六四至臨無咎至臨無咎位當也

六五知臨大君之宜吉大君之宜行中之謂也上六惇臨吉無咎惇臨之吉志在內也

【坤下巽上】

觀盥而不薦有孚顒若風行地上觀先王以省方觀

民設教

初六童觀小人無咎君子吝初六童觀小人道也六二闚觀利女貞闚觀女貞亦可醜也

六三觀我生進退觀我生進退未失道也

六四觀國之光利用賓於王觀國之光尙賓也九五觀我生君子無咎觀我生觀民也

上九觀其生君子無咎觀其生志未平也

【震下離上】

噬嗑亨利用獄雷電噬嗑先王以明罰勑法

初九履校滅趾無咎履校滅趾不行也

六二噬膚滅鼻無咎噬膚滅鼻乘剛也

六三噬臘肉遇毒小吝無咎遇毒位不當也九四噬幹胏得金矢利艱貞吉利艱貞吉未光也六五噬幹肉得黃金貞厲無咎貞厲無咎得當也上九何校滅耳凶何校滅耳聰不明也

【離下艮上】

賁亨小利有攸往山下有火賁君子以明庶政無敢

折獄【或云小當作不】

初九賁其趾舎車而徒舎車而徒義弗乘也六二賁其須賁其須與上興也

九三賁如濡如永貞吉永貞之吉終莫之陵也六四賁如皤如白馬翰如匪冦婚媾六四當位疑也匪冦婚媾終無尢也

六五賁於丘園束帛戔戔吝終吉六五之吉有喜也

上九白賁無咎白賁無咎上得志也

【坤下艮上】

剝不利有攸往山附於地剝上以厚下安宅

初六剝牀以足蔑貞凶剝牀以足以滅下也六二剝牀以辧蔑貞凶剝牀以辧未有與也六三剝之無咎剝之無咎失上下也

六四剝牀以膚凶剝牀以膚切近災也

六五貫魚以宮人寵無不利以宮人寵終無尢也上九碩果不食君子得輿小人剝廬君子得輿民所載也小人剝廬終不可用也

【震下坤上】

復亨出入無疾朋來無咎反復其道七日來復利有攸往雷在地中復先王以至日閉關商旅不行後不省方

初九不逺復無祗悔元吉不逺之復以修身也六二休復吉休復之吉以下仁也

六三頻復厲無咎頻復之厲義無咎也

六四中行獨復中行獨復以從道也

六五惇復無悔惇復無悔中以自考也

上六迷復凶有災眚用行師終有大敗以其國君凶至於十年不克徵迷復之凶反君道也

【震下乾上】

無妄元亨利貞其匪正有眚不利有攸往天下雷行

物與無妄先王以茂對時育萬物

初九無妄往吉無妄之往得志也

六二不耕獲不葘畬則利有攸往不耕獲未富也六三無妄之災或系之牛行人之得邑人之災行人得牛邑人災也

九四可貞無咎可貞無咎固有之也

九五無妄之疾勿藥有喜無妄之藥不可試也上九無妄行有眚無攸利無妄之行窮之災也

【乾下艮上】

大畜利貞不家食吉利涉大川天在山中大畜君子

以多識前言往行以畜其徳

初九有厲利巳有厲利巳不犯災也

九二輿說輻輿說輻中無尢也

九三良馬逐利艱貞曰閒輿衛利有攸往利有攸往上合志也【或云曰當作日】

六四童牛之牿元吉六四元吉有喜也

六五豶豕之牙吉六五之吉有慶也

上九何天之衢亨何天之衢道大行也

【震下艮上】

頤貞吉觀頤自求口實山下有雷頤君子以愼言語

節飲食

初九舎爾靈觀我朶頤凶觀我朶頤亦不足貴也

六二顚頤拂經於丘頤徵凶六二徵凶行失也六三拂頤貞凶十年勿用無攸利十年勿用道大悖也

六四顚頤吉虎視眈眈其欲逐逐無咎顚頤之吉上施光也

六五拂經居貞吉不可渉大川居貞之吉順以從上也

上九由頤厲吉利渉大川由頤厲吉大有慶也

【巽下兌上】

大過棟橈利有攸往亨澤滅木大過君子以獨立不

懼遁世無悶

初六借用白茅無咎借用白茅柔在下也

九二枯楊生稊老夫得其女妻無不利老夫女妻過以相與也

九三棟橈凶棟橈之凶不可以有輔也

九四棟隆吉有它吝棟隆之吉不橈乎下也九五枯楊生華老婦得其士夫無咎無譽枯楊生華何可久也老婦士夫亦可醜也

上六過渉滅頂凶無咎過渉之凶不可咎也

【坎下坎上】

習坎有孚維心亨行有尙水洊至習坎君子以常徳

行習教事【或云習坎上有坎字】

初六習坎入於坎窞凶習坎入坎失道凶也九二坎有險求小得求小得未出中也

六三來之坎坎險且枕入於坎窞勿用來之坎坎終無功也

六四樽酒簋貳用納約自牖終無咎樽酒簋貳剛柔際也【陸氏釋文本無貳字】

九五坎不盈祗旣平無咎坎不盈中未大也上六系用徽纆寘於叢棘三嵗不得凶上六失道凶三嵗也

【離下離上】

離利貞亨畜牝牛吉明兩作離大人以繼明照於四

方

初九履錯然敬之無咎履錯之敬以辟咎也六二黃離元吉黃離元吉得中道也

九三日昃之離不鼓缶而歌則大耋之嗟凶日昃之離何可久也

九四如其來如焚如死如棄如突如其來如無所容也

六五出涕沱若戚嗟若吉六五之吉離王公也上九王用出徵有嘉折首匪其醜無咎王用出徵以正也

【艮下兌上】

咸亨利貞取女吉山上有澤咸君子以虛受人初六咸其拇咸其拇志在外也

六二咸其腓凶居吉𨿽凶居吉順不害也

九三咸其股執其隨往吝咸其股亦不處也志在隨人所執下也

九四貞吉悔亡憧憧往來朋從爾思貞吉悔亡未感害也憧憧往來未光大也

九五咸其脢無悔咸其脢志末也

上六咸其輔頰舌咸其輔頰舌滕【同騰】口說也

【巽下震上】

恆亨無咎利貞利有攸往雷風恆君子以立不易方初六浚恆貞凶無攸利浚恆之凶始求深也九二悔亡九二悔亡能久中也

九三不恆其徳或承之羞貞吝不恆其徳無所容也

九四田無禽久非其位安得禽也

六五恆其徳貞婦人吉夫子凶婦人貞吉從一而終也夫子制義從婦凶也

上六振恆凶振恆在上大無功也

【艮下乾上】

遁亨小利貞天下有山遁君子以逺小人不惡而嚴初六遁尾厲勿用有攸往遁尾之厲不往何災也六二執之用黃牛之革莫之勝說執用黃牛固志也

九三系遁有疾厲畜臣妾吉系遁之厲有疾憊也畜臣妾吉不可大事也

九四好遁君子吉小人否君子好遁小人否也九五嘉遁貞吉嘉遁貞吉以正志也

上九肥遁無不利肥遁無不利無所疑也

【乾下震上】

大壯利貞雷在天上大壯君子以非禮弗履

初九壯於趾徵凶有孚壯於趾其孚窮也

九二貞吉九二貞吉以中也

九三小人用壯君子用罔貞利羝羊觸藩羸其角小人用壯君子罔也

九四貞吉悔亡藩決不羸壯於大輿之輹藩決不羸尙往也

六五喪羊於易無悔喪羊於易位不當也

上六羝羊觸藩不能退不能遂無攸利艱則吉不能退不能遂不詳也艱則吉咎不長也

【坤下離上】

晉康侯用錫馬蕃庶晝日三接明出地上晉君子以

自昭明徳

初六晉如摧如貞吉罔孚裕無咎晉如摧如獨行正也裕無咎未受命也

六二晉如愁如貞吉受玆介福於其王母受玆介福以中正也

六三眾允悔亡眾允之志上行也

九四晉如鼫鼠貞厲鼫防貞厲位不當也

六五悔亡失得勿卹往吉無不利失得勿卹往有慶也

上九晉其角維用伐邑厲吉無咎貞吝維用伐邑道未光也

【離下坤上】

明夷利艱貞明入地中明夷君子以涖眾用悔而明初九明夷於飛垂其翼君子於行三日不食有攸往主人有言君子於行義不食也

六二明夷夷於左股用拯馬壯吉六二之吉順以則也

九三明夷於南狩得其大首不可疾貞南狩之志乃大得也

六四入於左腹明夷之心於出門庭入於左腹心意也

六五箕子之明夷利貞箕子之貞明不可息也上六不明晦初登於天后入於地初登於天照四國也後入於地失則也

【離下巽上】

家人利女貞風自火出家人君子以言有物而行有

恆

初九閒有家悔亡閒有家志未變也

六二無攸遂在中饋貞吉六二之吉順以巽也九三家人嗃嗃悔厲吉婦子嘻嘻終吝家人嗃嗃未失也婦子嘻嘻失家節也

六四富家大吉富家大吉順在位也

九五王假有家勿卹吉王假有家交相愛也上九有孚威如終吉威如之吉反身之謂也

【兌下離上】

暌小事吉上火下澤暌君子以同而異

初九悔亡喪馬勿逐自復見惡人無咎見惡人以辟咎也

九二遇主於巷無咎遇主於巷未失道也

六三見輿曵其牛掣其人天且劓無初有終見輿曵位不當也無初有終遇剛也

九四暌遇元夫交孚厲無咎交孚無咎志行也六五悔亡厥宗噬膚往何咎厥宗噬膚往有慶也上九暌見豕負塗載鬼一車先張之弧後說之弧匪冦婚媾往遇雨則吉遇雨之吉羣疑亡也

【艮下坎上】

蹇利西南不利東北利見大人貞吉山上有水蹇君

子以反身修徳

初六往蹇來譽往蹇來譽宜待也

六二王臣蹇蹇匪躬之故王臣蹇蹇終無尢也九三往蹇來反往蹇來反內喜之也【或云反當作正】六四往蹇來連往蹇來連當位實也

九五大蹇朋來大蹇朋來以中節也

上六往蹇來碩吉利見大人往蹇來碩志在內也利見大人以從貴也

【坎下震上】

解利西南無所往其來復吉有攸往夙吉雷雨作解

君子以赦過宥罪

初六無咎剛柔之際義無咎也

九二田三狐得黃矢貞吉九二貞吉得中道也六三負且乘致冦至貞吝負且乘亦可醜也自我致冦又誰咎也

九四解而拇朋至斯孚解而拇未當位也

六五君子維有解吉有孚於小人君子有解小人退也

上六公用射隼於髙墉之上之無不利公用射隼以解悖也

【兌下艮上】

損有孚元吉無咎可貞利有攸往曷之用二簋可用享

山下有澤損君子以懲忿窒欲

初九已事遄往無咎酌損之已事遄往尙【同上】合志也

九二利貞徵凶弗損益之九二利貞中以爲志也六三三人行則損一人一人行則得其友一人行三則疑也

六四損其疾使遄有喜無咎損其疾亦可喜也六五或益之十朋之弗克違元吉六五元吉自上祐也

上九弗損益之無咎貞吉利有攸往得臣無家弗損益之大得志也

【震下巽上】

益利有攸往利渉大川風雷益君子以見善則遷有

過則攺

初九利用爲大作元吉無咎元吉無咎下不厚事也

六二或益之十朋之弗克違永貞吉王用享於帝吉或益之自外來也

六三益之用凶事無咎有孚中行告公用圭益用凶事固有之也

六四中行告公從利用爲依遷國告公從以益志也

九五有孚惠心勿問元吉有孚惠我徳有孚惠心勿問之矣惠我徳大得志也

上九莫益之或擊之立心勿恆凶莫益之偏辭也或擊之自外來也

【乾下兌上】

夬於王庭孚號有厲告自邑不利卽戎利有攸往澤上於天夬君子以施祿及下居徳則忌

初九壯於前趾往不勝爲咎不勝而往咎也九二惕號莫夜有戎勿卹有戎勿卹得中道也九三壯於頄有凶君子夬夬獨行遇雨若濡有慍無咎君子夬夬終無咎也

九四臀無膚其行次且牽羊悔亡聞言不信其行次且位不當也聞言不信聰不明也

九五莧陸夬夬中行無咎中行無咎中未光也上六無號終有凶無號之凶終不可長也

【巽下乾上】

姤女壯勿用取女天下有風姤後以施命誥四方初六系於金柅貞吉有攸往見凶羸豕孚蹢躅系於金柅柔道牽也

九二包有魚無咎不利賓包有魚義不及賓也九三臀無膚其行次且厲無大咎其行次且行未牽也

九四包無魚起凶無魚之凶逺民也

九五以包含章有隕自天九五含章中正也有隕自天志不舎命也

上九姤其角吝無咎姤其角上窮吝也

【坤下兌上】

萃亨王假有廟利見大人亨利貞用大牲吉利有攸往

澤上於地萃君子以除戎器戒不虞

初六有孚不終乃亂乃萃若號一握爲笑勿卹往無咎乃亂乃萃其志亂也

六二引吉無咎孚乃利用禴引吉無咎中未變也六三萃如嗟如無攸利往無咎小吝往無咎上巽也

九四大吉無咎大吉無咎位不當也

九五萃有位無咎匪孚元永貞悔亡萃有位志未光也

上六賫咨涕洟無咎賫咨涕洟未安上也

【巽下坤上】

升元亨用見大人勿卹南徵吉地中生木升君子以

順【同愼】徳積小以髙大

初六允升大吉允升大吉上合志也

九二孚乃利用禴無咎九二之孚有喜也

九三升虛邑升虛邑無所疑也

六四王用亨於岐山吉無咎王用亨於岐山順事也

六五貞吉升階貞吉升階大得志也

上六冥升利於不息之貞冥升在上消不富也

【坎下兌上】

困亨貞大人吉無咎有言不信澤無水困君子以致

命遂志

初六臀困於株木入於幽谷三嵗不覿入於幽谷幽不明也

九二困於酒食朱紱方來利用亨祀徵凶無咎困於酒食中有慶也

六三困於石據於蒺藜入於其宮不見其妻凶據於蒺藜乘剛也入於其宮不見其妻不祥也

九四來徐徐困於金車吝有終來徐徐志在下也𨿽不當位有與也

九五劓刖困於赤紱乃徐有說利用祭祀劓刖志未得也乃徐有說以中直也利用祭祀受福也

上六困於葛藟於臲卼曰動悔有悔徵吉困於葛藟未當也動悔有悔吉行也

【巽下坎上】

井攺邑不攺井無喪無得往來井井汔至亦未繘井羸其瓶凶木上有水井君子以勞民勸相

初六井泥不食舊井無禽井泥不食下也舊井無禽時舎也

九二井谷射鮒甕敝漏井谷射鮒無與也

九三井渫不食爲我心惻可用汲王明並受其福井渫不食行惻也求王明受福也

六四井甃無咎井甃無咎修井也

九五井洌寒泉食寒泉之食中正也

上六井收勿幕有孚元吉元吉在上大成也

【離下兌上】

革已日乃孚元亨利貞悔亡澤中有火革君子以治

歷明時

初九鞏用黃牛之革鞏用黃牛不可以有爲也六二已日乃革之徵吉無咎已日革之行有嘉也九三徵凶貞厲革言三就有孚革言三就又何之矣

九四悔亡有孚攺命吉攺命之吉信志也

九五大人虎變未占有孚大人虎變其文炳也上六君子豹變小人革面徵凶居貞吉君子豹變其文蔚也小人革面順以從君也

【巽下離上】

鼎元吉亨木上有火鼎君子以正位凝命【吉衍文】初六鼎顚趾利出否得妾以其子無咎鼎顚趾未悖也利出否以從貴也

九二鼎有實我仇有疾不我能卽吉鼎有實愼所之也我仇有疾終無尢也

九三鼎耳革其行塞雉膏不食方雨虧悔終吉鼎耳革失其義也

九四鼎折足覆公餗其形渥凶覆公餗信如何也【或云渥當作剭】

六五鼎黃耳金利貞鼎黃耳中以爲實也上九鼎玉大吉無不利玉在上剛柔節也

【震下震上】

震亨震來虩虩笑言啞啞震驚百里不喪鬯洊雷

震君子以恐懼修省

初九震來虩虩後笑言啞啞吉震來虩虩恐致福也笑言啞啞後有則也

六二震來厲億喪貝躋於九陵勿逐七日得震來厲乘剛也

六三震蘇蘇震行無眚震蘇蘇位不當也

九四震遂泥震遂泥未光也

六五震往來厲億無喪有事震往來厲危行也其事在中大無喪也

上六震索索視矍矍徵凶震不於其躬於其鄰無咎婚媾有言震索索中未得也𨿽凶無咎畏鄰戒也

【艮下艮上】

艮其背不其身行其庭不見其人無咎兼山艮君

子以思不出其位【或云艮其背上有艮字】

初六艮其趾無咎利永貞艮其趾未失正也六二艮其腓不拯其隨其心不快不拯其隨未退聽也

九三艮其限列其夤厲薫心艮其限危薫心也六四艮其身無咎艮其身止諸躬也

六五艮其輔言有序悔亡艮其輔以正中也上九惇艮吉惇艮之吉以厚終也

【艮下巽上】

漸女歸吉利貞山上有木漸君子以居賢徳善俗【或云

俗上有風字】

初六鴻漸於幹小子厲有言無咎小子之厲義無咎也

六二鴻漸於磐飲食衎衎吉飲食衎衎不素飽也九三鴻漸於陸夫徵不復婦孕不育凶利禦冦夫徵不復離羣醜也婦孕不育失其道也利用禦冦順相保也

六四鴻漸於木或得其桷無咎或得其桷順以巽也

九五鴻漸於陵婦三嵗不孕終莫之勝吉終莫之勝吉得所願也

上九鴻漸於陸其羽可用爲儀吉其羽可用爲儀吉不可亂也【或云陸當作逵】

【兌下震上】

歸妹徵凶無攸利澤上有雷歸妹君子以永終知敝初九歸妹以娣跛能履徵吉歸妹以娣以恆也跛能履吉相承也

九二眇能視利幽人之貞利幽人之貞未變常也六三歸妹以須反歸以娣歸妹以須未當也九四歸妹愆期遲歸有時愆期之志有待而行也六五帝乙歸妹其君之不如其娣之良月幾望吉帝乙歸妹不如其娣之良也其位在中以貴行也

上六女承筐無實士刲羊無血無攸利上六無實承虛筐也

【離下震上】

丰亨王假之勿憂宜日中雷電皆至丰君子以折獄

致刑

初九遇其配主𨿽旬無咎往有尙𨿽旬無咎過旬災也

六二丰其蔀日中見斗往得疑疾有孚若吉有孚若信以志也

九三丰其沛日中見沬折其右肱無咎丰其沛不可大事也折其右肱終不可用也

九四丰其蔀日中見斗遇其夷主吉丰其蔀位不當也日中見斗幽不明也遇其夷主吉行也【或云行上有志字】

六五來章有慶譽吉六五之吉有慶也

上六丰其屋蔀其家闚其戶闃其無人三嵗不覿凶丰其屋天際翔也闚其戶闃其無人自藏也

【艮下離上】

旅小亨旅貞吉山上有火旅君子以明愼用刑而不

畱獄

初六旅瑣瑣斯其所取災旅志窮災也六二旅卽次懷其資得童僕貞得童僕貞終無尢也

九三旅焚其次喪其童僕貞厲旅焚其次亦以傷矣以旅與下其義喪也

九四旅於處得其資斧我心不快旅於處未得位也得其資斧心未快也

六五射雉一矢亡終以譽命終以譽命上逮也上九鳥焚其巢旅人先笑後號咷喪牛於易凶以旅在上其義焚也喪牛於易終莫之聞也

【巽下巽上】

巽小亨利有攸往利見大人隨風巽君子以申命行

事

初六進退利武人之貞進退志疑也利武人之貞志治也

九二巽在牀下用史巫紛若吉無咎紛若之吉得中也

九三頻巽吝頻巽之吝志窮也

六四悔亡田三品田三品有功也

九五貞吉悔亡無不利無初有終先庚三日後庚三日吉九五之吉位正中也

上九巽在牀下喪其資斧貞凶巽在牀下上窮也喪其資斧正乎凶也

【兌下兌上】

兌亨利貞麗澤兌君子以朋友講習

初九和兌吉和兌之吉行未疑也

九二孚兌吉悔亡孚兌之吉信志也

六三來兌凶來兌之凶位不當也

九四商兌未寧介疾有喜九四之喜有慶也九五孚於剝有厲孚於剝位正當也

上六引兌上六引兌未光也

【坎下巽上】

渙亨王假有廟利渉大川利貞風行水上渙先王以

亨於帝立廟

初六用拯馬壯吉初六之吉順也

九二渙奔其杌悔亡渙奔其杌得願也【程傳作機】六三渙其躬無悔渙其躬志在外也

六四渙其羣元吉渙有丘匪夷所思渙其羣元吉光大也

九五渙汗其大號渙王居無咎王居無咎正位也上九渙其血去逖【同惕】出無咎渙其血逺害也

【兌下坎上】

節亨苦節不可貞澤上有水節君子以制數度議徳

行

初九不出戶庭無咎不出戶庭知通塞也

九二不出門庭凶不出門庭凶失時極也

六三不節若則嗟若無咎不節之嗟又誰咎也六四安節亨安節之亨承上道也

九五甘節吉往有尙甘節之吉居位中也

上六苦節貞凶悔亡苦節貞凶其道窮也

【兌下巽上】

中孚豚魚吉利渉大川利貞澤上有風中孚君子以

議獄緩死

初九虞吉有它不燕初九虞吉志未變也

九二鳴鶴在陰其子和之我有好爵吾與爾靡【同縻】之其子和之中心願也

六三得敵或鼔或罷或泣或歌或鼓或罷位不當也

六四月幾望馬匹亡無咎馬匹亡絕上也九五有孚攣如無咎有孚攣如位正當也

上九翰音登於天貞凶翰音登於天何可長也

【艮下震上】

小過亨利貞可小事不可大事飛鳥遺之音不宜上宜下大吉山上有雷小過君子以行過乎恭喪過乎哀用過乎儉

初六飛鳥以凶飛鳥以凶不可如何也

六二過其祖遇其妣不及其君遇其臣無咎不及其君臣不可過也

九三弗過防之從或戕之凶從或戕之凶如何也九四無咎弗過遇之往厲必戒勿用永貞弗過遇之位不當也往厲必戒終不可長也

六五宻雲不雨自我西郊公弋取彼在穴宻雲不雨已上也【或云上當作止】

上六弗遇過之飛鳥離之凶是謂災眚弗遇過之己亢也

【離下坎上】

旣濟亨小利貞初吉終亂水在火上旣濟君子以思

患而豫防之

初九曵其輪濡其尾無咎曵其輪義無咎也六二婦喪其茀勿逐七日得七日得以中道也九三髙宗伐鬼方三年克之小人勿用三年克之憊也

六四繻【本濡】有衣袽終日戒終日戒有所疑也九五東鄰殺牛不如西鄰之禴祭實受其福東鄰殺牛不如西鄰之時也實受其福吉大來也

上六濡其首厲濡其首厲何可久也

【坎下離上】

未濟亨小狐汔濟濡其尾無攸利火在水上未濟君

子以愼辧物居方

初六濡其尾吝濡其尾亦不知極也【朱子云極疑敬】九二曵其輪貞吉九二貞吉中以行正也

六三未濟徵凶利渉大川未濟徵凶位不當也【或云利上當有不字】

九四貞吉悔亡震用伐方三年有賞於大國貞吉悔亡志行也

六五貞吉無悔君子之光有孚吉君子之光其暉吉也

上九有孚於飲酒無咎濡其首有孚失是飲酒濡首亦不知節也

周易筮述卷六

欽定四庫全書

周易筮述卷七

華陰王宏撰撰

左傳國語占第十三

周史有以周易見陳侯者陳侯使筮之遇觀【坤下巽上】之否【坤下乾上否觀六四爻變而爲否】曰是謂觀國之光利用賓於王【此周易觀卦六四爻辭易之爲書六爻皆有變象又有互體聖人隨其義而論之】此其代陳有國乎不在此其在異國非此其身在其子孫光逺而自他有耀者也坤土也巽風也乾天也風爲天於土上山也【巽變爲乾故曰風爲天自二至四有艮象艮爲山】有山之材而照之以天光於是乎居土上【山則材之所生上有乾下有坤故言居土上照之以天光】故曰觀國之光利用賓於王【四爲諸侯變而之幹有國朝王之象】庭實旅百奉之以玉帛天地之美具焉故曰用賓於王【艮爲門庭幹爲金玉坤爲布帛諸侯朝王陳贄幣之象旅陳也百言物備】猶有觀焉故曰其在後乎【因觀文以博占故云猶有觀非在己之言故知在子孫】風行而著於土故曰其在異國乎若在異國必姜姓也姜大嶽之後也【姜姓之先爲堯四嶽】山嶽則配天物莫能兩大陳衰此其昌乎【變而象艮故知當興於大嶽之後得大嶽之權則有配天之大功故知陳必衰】及陳之初亡也【昭八年楚滅陳】陳桓子始大於齊【桓子敬仲五世孫陳無宇】其後亡也【哀十七年楚復滅陳】成子得政【成子陳常也敬仲八世孫陳完有禮於齊子孫世不忘徳徳協於卜故傳備言其終始卜筮者聖人所以定猶豫決疑似因生義教者也尙書洪範通筮以同卿士之數南蒯卜亂而遇元吉惠伯答以忠信則可臧防卜遂其應丘明故舉諸縣驗於行事者以示來世而君子志其善者逺者他皆放此荘公二十二年】

此占取互體甚明說象無滯礙

畢萬筮仕於晉遇屯【震下坎上屯】之比【坤下坎上比屯初九變而爲比】辛廖占之曰吉【辛廖晉大夫】屯固比入吉孰大焉其必蕃昌【屯險難所以爲堅固比親宻所以得入】震爲土【震變爲坤】車從馬【震爲車坤爲馬】足居之【震爲兄】兄長之【震爲長男】母覆之【坤爲母】眾歸之【坤爲眾】六體不易【初一爻變有此六義不可易也】合而能固安而能殺公侯之卦也【比合屯固坤安震殺故曰公侯之卦】公侯之子孫必復其始【畢萬公髙之後傳爲魏之子孫眾多張本閔公元年】

啟謂一爻變則以本卦變爻辭占此占未嘗不取之卦且不特論一爻兼取貞悔卦體可見古人占法之不拘也

成季之將生也桓公使卜楚丘之父卜之【卜楚丘魯掌卜大夫】曰男也其名曰友在公之右【在右言用事】間於兩社爲公室輔【兩社周社亳社兩社之間朝廷執政所在】季氏亡則魯不昌又筮之遇大有【乾下離上大有】之幹【幹下幹上干大有六五變而爲幹】曰同復於父敬如君所【筮者之辭也幹爲君父離變爲乾故曰同復於父見敬與君同】及生有文在其手曰友遂以命之【閔公二年】

此筮而不用易辭者

秦伯伐晉卜徒父筮之吉【徒父秦之掌卜者卜人而用筮不能通三易之占故據其所見雜占而言之】涉河侯車敗詰之【秦伯之軍渉河則晉侯車敗也秦伯不解謂敗在己故詰之】對曰乃大吉也三敗必晉君其卦遇蠱【巽下艮上蠱】曰千乘三去三去之餘其雄狐夫狐蠱必其君也【於周易利渉大川往有事也亦秦勝晉之卦也今此所言蓋卜筮書雜辭以狐蠱爲君其義欲以諭晉惠公其象未聞】蠱之貞風也其悔山也【內卦爲貞外卦爲悔巽爲風秦象艮爲山晉象】嵗云秋矣我落其實而取其材所以克也【周九月夏之七月孟秋也艮爲山山有木今嵗已秋風吹落山木之實則材爲人所取】實落材亡不敗何待三敗及韓【晉侯車三壊】壬戌戰於韓原秦晉侯以歸【僖公十五年】

此亦不用易辭特以貞悔分彼我

晉獻公筮嫁伯姬於秦遇歸妹【兌下震上婦妹】之暌【兌下離上暌歸妹上六變而爲暌】史蘇占之曰不吉【史蘇晉卜筮之史】其繇曰士刲羊亦無也女承筐亦無貺也【周易歸妹上六爻辭也血也貺賜也刲羊士之功承筐女之職上六無應所求不故下刲無血上承無實不吉之象也離爲中女震爲長男故稱士女】西鄰責言不可償也【將嫁女於西而遇不吉之卦故知有責讓之言不可報償】歸妹之暌猶無相也【歸妹女嫁之卦暌乖離之象故曰無相相助也】震之離亦離之震【二卦變而气相通】爲雷爲火爲嬴敗姬【嬴秦姓姬晉姓震爲雷離爲火火動熾而害其母女嫁反害其家之象故曰爲嬴敗姬】車說其輹火焚其旗不利行師敗於宗丘【輹車下防也丘猶邑也震爲車離爲火上六爻在震則無應故車脫輹在離則失位故火焚旗言皆失車火之用也車敗旗焚故不利行師火還害母故敗不出國近在宗邑】歸妹暌冦張之弧【此睽上九爻辭也處暌之極故曰暌失位絕故遇冦難而有弓矢之警皆不吉之象】侄其從姑【震爲木離爲火火從木生離爲震妹於火爲姑謂我侄者我謂之姑謂子圉質秦】六年其逋逃歸其國而棄其家【逋亡也家謂子圉婦懷嬴】明年其死於髙梁之虛【惠公死之明年文公入殺懷公於髙梁髙梁晉地在平陽楊氏縣西南凡筮者用周易則其象可推非此而往則臨時占者或取於象或取於气或取於時日旺相以成其占若盡附防以爻象則構虛而不經故略言其歸趣他皆放此】及惠公在秦曰先君若從史蘓之占吾不及此夫韓簡侍曰象也筮數也物生而後有象象而後有滋滋而後有數先君之敗徳及可數乎史蘓是占勿從何益【言以象示筮以數告象數相因而生然後有占占所以知吉凶不能變吉凶故先君敗徳非筮數所生𨿽復不從史蘓不能益禍也】詩曰下民之孽匪降自天噂沓背憎職競由人【詩小雅言民之有邪惡非天所降噂沓面語背相憎疾皆人竸所主作因以諷諌惠公有以召此禍也僖公十五年】

諭氏云僖公九年九月晉獻公卒公子夷吾許秦穆公重賂穆公納之【十一月】是爲惠公十年不與秦賂十一年晉薦饑乞糴於秦秦輸之粟十四年秦饑乞糴於晉晉閉之糴十五年九月秦伯伐晉晉侯十一月歸晉侯十六年晉太子圉質秦秦妻之【質秦應占言侄其從姑妻之卽懷嬴】二十二年子圉逃歸晉【應占言逃歸其國而棄其家】二十三年九月惠公卒子圉立是爲懷公二十四年九月秦穆公納公子重耳是爲文公二月壬寅入晉師懷公奔髙梁戊申文公使殺懷公於髙梁【應占言死於髙梁之虛】史蘇之占一何神也使晉侯踐言報施秦師不興占其能應乎然史蘇謂嫁伯姬不吉今乃以伯姬脫身逃難惠公猶曰先君若從史蘇之占吾不及此不自反而咎先君誤矣夫

秦伯師於河上將納王狐偃言於晉侯曰求諸侯莫如勤王【勤納王也】諸侯信之且大義也繼文之業而信宣於諸侯今爲可矣【晉文侯仇爲平王侯伯匡輔周室】使卜偃卜之曰吉遇黃帝戰於阪泉之兆【黃帝與神農之後姜氏戰於阪泉之野勝之今得其兆故以爲吉】公曰吾不堪也【文公自以爲己當此兆故曰不堪】對曰周禮未攺今之王古之帝也【言周徳𨿽衰其命未攺今之周王自當帝兆不謂晉】公曰筮之筮之遇大有【乾下離上大有】之暌【兌下離上暌大有九三變而爲暌】曰吉遇公用享於天子之卦【大有九三爻辭也三爲三公而得位變而爲兌兌爲說得位而說故能爲王所宴饗也】戰克而王享吉孰大焉【言卜筮協吉】且是卦也【方更總言二卦之義不系於一爻】天爲澤以當日天子降心以逆公不亦可乎【乾爲天兌爲澤乾變爲兌而上當離離爲日日之在天垂曜在澤天子在上說心在下是降心逆公之象】大有去暌而復亦其所也【言去暌卦還論大有亦有天子降心之象乾尊離卑降尊下卑亦其義也】戊午晉侯朝王王饗醴命之宥【僖公二十五年】

邾文公卜遷於繹【繹邾邑】史曰利於民而不利於君邾子曰苟利於民孤之利也天生民而樹之君以利之也民旣利矣孤必與焉左右曰命可長也君何弗爲邾子曰命在養民死之短長時也民苟利矣遷也吉莫如之【左右以一人之命爲言文公以百姓之命爲主一人之命吝有短長不可如何百姓之命乃傳世無窮故徙之】遂遷於繹五月邾文公卒君子曰知命【文公十三年】

此不從占辭而言之善者𨿽凶亦吉

鄭公子曼滿與王子伯寥語欲爲卿【二子鄭大夫】伯廖告人曰無徳而貪其在周易丰【離下震上丰】之離【丰上六變而爲純離也周易論變故𨿽不筮必以變言其義丰上六曰丰其屋蔀其家闚其戶闃其無人三嵗不覿凶義取無徳而大其屋不過三嵗必滅亡】弗過之矣【不過三年】間一嵗鄭人殺之【宣公七年】

此不筮者

晉荀林父救鄭先縠【彘季】佐之及河聞鄭旣及楚平桓子【林父】欲還彘子不可以中軍佐濟知莊子曰此師殆哉【莊子荀首】周易有之在師【坎下坤上師】之臨【兌下坤上臨師初六變而之臨】曰師出以律否臧凶【此師卦初六爻辭律法否不也】執事順成爲臧逆爲否【今彘子逆命不順成故應不臧之凶】眾散爲弱【坎爲眾今變爲兌兌柔弱】川壅爲澤【坎爲川今變爲兌兌爲澤是川見壅】有律以如已也【如從也法行則人從法法敗則法從人坎爲法象今爲眾則散爲川則壅是失法之用從人之象】故曰律否臧且律竭也【竭敗也坎變爲兌是法敗】盈而以竭夭且不整所以凶也【水遇夭塞不得整流則竭涸也】不行之謂臨【水變爲澤乃成臨卦澤不行之物】有帥而不從臨孰甚焉此之謂矣【譬彘子之違命亦不可行】果遇必敗【遇敵】彘子尸之【主此禍】𨿽免而歸必有大咎【爲明年晉殺先縠宣公十二年】

此不假筮而知吉凶者

晉楚遇於鄢陵苖賁皇言於晉侯曰楚之良在其中軍王族而已請分良以擊其左右而三軍萃於王卒【萃集也】必大敗之公筮之史曰吉其卦遇復【震下坤上復無變】曰南國防射其元王中厥目【此卜者辭也復陽長之卦陽气起於南行推陰故曰南國防也南國勢防則離受其咎離爲諸侯又爲目陽气激南飛矢之象故曰射其元王中厥目】國防王傷不敗何待公從之【從其言而戰】有淖於前【淖泥也】乃皆左右相違於淖【違避也】步毅禦晉厲公欒鍼爲右【步毅卽郤毅】彭名禦楚共王潘黨爲右石首禦鄭成公唐苟爲右欒範以其族夾公行【二族彊故在公左右】陷於淖欒書將載晉侯鍼曰書退國有大任焉得專之【在君前故子名其父大任謂元帥之職】且侵官冒也【載公爲侵官】失官慢也【去將而禦失官也】離局姦也【逺其部曲爲離局】有三罪焉不可犯也乃掀公以出於淖【掀舉也】癸巳潘尫之黨與養由基蹲甲而射之徹七札焉【黨潘尫之子蹲聚也一發逹七札言其能陷堅】以示王曰君有二臣如此何憂於戰【二子以射誇王】王怒曰大辱國【賤其不尙知謀】詰朝爾射死藝【言女以射自多必當以藝死也詰朝猶明朝是戰日】呂錡夣射月中之退入於泥【呂錡魏錡】占之曰姬姓日也【周世姬姓尊】異姓月也【異姓卑】必楚王也射而中之退入於泥亦必死矣【錡自入泥亦死象】及戰射共王中目王召養由基與之兩矢使射呂錡中項伏弢【弢弓衣】以一矢復命【言一發而中成公十六年】

此筮而不用易辭者

諭氏云此卦占辭與卦象絕不類注終未的確意者震坤拱巽離在中間楚正南國今有東方震西南角坤而無巽離西南共坤各得坤一半坤爲國豈非南國防乎巽爲白眼離爲目無離無巽豈非喪目乎震爲蒼竹豈非矢乎若只就兩體占貞悔亦可以旁通矣

穆姜薨於東宮【太子宮也穆姜滛僑如欲廢成公故徙居東宮事在成十六年】始往而筮之遇艮之八【艮下艮上艮周禮太卜掌三易然則雜用連山歸藏周易三易皆以七八爲占故言遇艮之八】史曰是謂艮之隨【震下兌上隨史疑占易遇八爲不利故更以周易占變爻得隨卦而論之】隨其出也【史爲隨非閉固之卦】君必速出姜曰亡【亡猶無也】是於周易曰隨元亨利貞無咎【易筮皆以變者占遇一爻變義異則論彖故姜亦以彖爲占也史據周易故指言周易以折之】元體之長也亨嘉之防也利義之和也貞事之幹也體仁足以長人嘉防足以合禮利物足以和義貞固足以干事然故不可誣也是以𨿽隨無咎【言不誣四徳乃遇隨無咎明無四徳者則爲滛而相隨非吉事】今我婦人而與於亂固在下位【婦人卑於丈夫】而有不仁不可謂元不靖國家不可謂亨作而害身不可謂利棄位而姣【姣滛之別名】不可謂貞有四徳者隨而無咎我皆無之豈隨也哉我則取惡能無咎乎必死於此弗得出矣【傳言穆姜辧而不徳襄公九年】

鄭皇耳帥師侵衛孫文子卜追之獻兆於定姜姜氏問繇曰兆如山陵有夫出徵而喪其雄姜氏曰徵者喪雄禦冦之利也大夫圗之衛人追之孫蒯獲皇耳於犬丘【襄公十年】

齊棠公之妻東郭偃之姊也【棠公齊棠邑大夫】東郭偃臣崔武子棠公死偃禦武子以弔焉見棠姜而美之【美其色也】使偃取之【爲己取也】偃曰男女辧姓【辧別也】今君出自丁【齊丁公崔杼之祖】臣出自桓不可【齊桓公小白東郭偃之祖同姜姓故不可昏】武子筮之遇困【坎下兌上困】之大過【巽下兌上大過困六三變爲大過】史皆曰吉【阿崔子】示陳文子文子曰夫從風【坎爲中男故曰夫變而爲巽故曰從風】風隕妻不可娶也【風能隕落物者變而隕落故曰妻不可娶】且其繇曰困於石據於蒺藜入於其宮不見其妻凶【困六三爻辭】困於石往不濟也【坎爲險爲水水之險者石不可以動】據於蒺藜所恃傷也【坎爲險兌爲澤澤之生物而險者蒺藜恃之則傷】入於其宮不見其妻凶無所歸也【易曰非所困而困名必辱非所據而據身必危旣辱且危死其將至妻其可得見耶今卜昏而遇此卦六三失位無應則喪其妻失其所歸也】崔子曰也何害先夫當之矣【寡婦曰言棠公已當此凶】遂取之莊公通焉後慶封討崔氏其妻縊崔子無歸乃縊【終入於其宮不見其妻凶襄公二十五年】

此違筮而有禍者

蔡侯之如晉也鄭伯使遊吉如楚及漢楚人還之曰宋之盟君實親辱【君謂鄭伯】今吾子來寡君謂吾子姑還吾將使馹奔問諸晉而以告【問鄭君應來朝否】子大叔曰宋之盟君命將利小國而亦使安定其社稷鎭撫其民人以禮承天之休【休福祿也】此君之憲令而小國之望也【憲法也】寡君是故使吉奉其皮幣【聘用乘皮束帛】以嵗之不易聘於下執事【言嵗有饑荒之難故鄭伯不得自朝楚】今執事有命曰女何與政令之有必使而君棄而封守跋渉山川蒙犯霜露以逞君心小國將君是望敢不惟命是聽無乃非盟載之言以闕君徳而執事有不利焉小國是懼不然其何勞之敢憚子大叔歸復命告子展曰楚子將死矣不修其政徳而貪昧於諸侯以逞其願欲久得乎周易有之在復【震下坤上復】之頤【震下艮上頤復上六變得頤】曰迷復凶【復上六爻辭也復反也極陰反陽之卦上處極位迷而復反失道已逺逺而無應故凶】其楚子之謂乎欲復其願【謂欲得鄭朝以復其願】而棄其本【不修徳】復歸無所是謂迷復【失道已逺又無所歸】能無凶乎君其往也送而歸以快楚心【言楚子必死君往當送其】楚幾十年未能卹諸侯也【幾近也言失道逺者復之亦難】吾乃休吾民矣【休息也言楚不能復爲害】禆竈曰今玆周王及楚子皆將死【禆竈鄭大夫】嵗棄其次而旅於明年之次以害鳥帑周楚惡之【旅客處也嵗星棄星紀之次客在枵嵗星所在其國有福失次於北禍衝在南南爲朱烏烏尾曰帑鶉火鶉尾周楚之分故周王楚子受其咎俱論嵗星過次梓愼則曰宋鄭饑禆竈則曰周楚王死故備舉以示卜占惟人所在襄公二十八年】

此亦不筮者

晉侯求醫於秦秦伯使醫和視之曰疾不可爲也是謂近女室疾如蠱【蠱惑疾】非鬼非食惑以喪志【惑女色而失志】良臣將死天命不祐【良臣不匡救君過故將死而不爲天所祐】公曰女不可近乎對曰節之先王之樂所以節百事也故有五節【五聲之節】遲速本末以相及中聲以降五降之後不容彈矣【此謂先王之樂得中聲聲成五降而息也降罷退】於是乎有煩手滛聲慆堙心耳乃忘平和君子弗聽也【五降而不息則雜聲並奏所謂鄭衛之聲】物亦如之【言百事皆如樂不可失節】至於煩乃舎也已無以生疾【煩不舎則生疾】君子之近琴瑟以儀節也非以慆心也【爲心之節儀使動不過度】天有六气【謂陰陽風雨晦明也】降生五味【謂金味辛木味酸水味鹹火味苦土味甘皆由陰陽風雨而生】發爲五色【辛色白酸色靑咸色黒苦色赤甘色黃髮見也】徴爲五聲【白聲商靑聲角黒聲羽赤聲徴黃聲宮徴驗也】滛生六疾【滛過也滋味聲色所以養人然過則生害】六气曰陰陽風雨晦明也分爲四時序爲五節【六气之化分而序之則成四時得五行之節】過則爲災陰滛寒疾【寒過則爲冷】陽滛熱疾【熱過則喘渴】風滛末疾【末四肢也風爲緩急】雨滛腹疾【雨濕之气爲泄注】晦滛惑疾【晦夜也爲宴寢過節則心惑亂】明滛心疾【明晝也思慮煩多心勞生疾】女陽物而晦時滛則生內熱惑蠱之疾【女常隨男故言陽物家道常在夜故言晦時】今君不節不時能無及此乎出告趙孟趙孟曰誰當良臣對曰主是謂矣主相晉國於今八年晉國無亂諸侯無闕可謂良矣和聞之國之大臣榮其寵祿任其大節有災禍興而無攺焉【攺攺行以救災】必受其咎今君至於滛以生疾將不能圗卹社稷禍孰大焉主不能禦吾是以云也【云主將死】趙孟曰何謂蠱對曰滛溺惑亂之所生也【溺沈沒於嗜欲】於文皿虫爲蠱【文字也皿器也器受虫害者爲蠱】谷之飛亦曰蠱【谷久積則變爲飛虫名曰蠱】在周易女惑男風落山謂之蠱【巽下艮上蠱巽爲長女爲風艮爲少男爲山少男而說長女非匹故惑山木得風而落】皆同物也【物猶類也】趙孟曰良醫也厚其禮而歸之【贈賄之禮昭公元年】

此亦不筮者

穆子之生也莊叔以周易筮之【莊叔穆子父得臣也】遇明夷【離下坤上明夷】之謙【艮下坤上謙明夷初九變爲謙】以示卜楚丘【楚丘卜人姓名】曰是將行【行出奔】而歸爲子祀【奉祭祀】以防人入其名曰牛卒以餒死明夷日也【離爲日夷傷也日明傷】日之數十【甲至癸】故有十時亦當十位自王已下其二爲公其三爲卿【日中當王食時當公平旦爲卿雞鳴爲士夜半爲皁人定爲輿黃昏爲日入爲僚晡時爲僕日昳爲臺隅中日出闕不在第尊王公曠其位】日上其中【日中盛明故以當王】食日爲二【公位】旦日爲三【卿位】明夷之謙明而未融其當旦乎【融朗也離在坤下日在地中之象又變爲謙謙道卑退故曰明而未融日明未融故曰其當旦乎】故曰爲子祀【荘叔卿也卜豹爲卿故知爲子祀】日之謙當鳥故曰明夷於飛【離爲日爲鳥離變爲謙日光不足故當鳥鳥飛行故曰於飛】明而未融故曰垂其翼【於日爲未融於鳥爲垂翼】象日之動故曰君子於行【明夷初九得位有應君子象也在明傷之世居謙下之位故將避難而行】當三在旦故曰三日不食【旦位在三又非食時故曰三日不食】離火也艮山也離爲火火焚山山敗【離艮合體故】於人爲言【艮爲言】敗言爲防【爲離所焚故言敗】故曰有攸往主人有言言必防也【離變爲艮故言有所往往而見燒故主人有言言而見敗故必防言】純離爲牛【易離上離下離畜牝牛吉故言純離爲牛】世亂防勝勝將適離故曰其名曰牛【離焚山則離勝譬世亂則防勝山焚則離獨存故知名牛也豎牛非牝牛故不吉】謙不足飛不翔【謙道衝退故飛不逺翔】垂不峻翼不廣【峻髙也翼垂下故不能廣逺】故曰其爲子後乎【不逺翔故知不逺去】吾子亞卿也抑少不終【旦日正卿之位荘叔父子世爲亞卿位不足以終盡卦體蓋引而致之昭公五年】

衛襄公夫人姜氏無子【姜氏宣姜】嬖人婤姶生孟縶孔成子夢康叔謂己立元【成子衛卿孔逹之孫烝鉏也元孟縶弟夢時元未生】余使羈之孫圉與史苟相之【羈烝鉏子苟史朝子】史朝亦夢康叔謂己余將命而子苟與孔烝鉏之曽孫圉相元史朝見成子告之夢夢協【協合也】晉韓宣子爲政聘於諸侯之嵗【在二年】婤姶生子名之曰元孟縶之足不良弱行【跛也】孔成子以周易筮之曰元尙享衛國主其社稷【命蓍辭】遇屯【震下坎上屯】又曰余尙立縶尙克嘉之【嘉喜也】遇屯之比【坤下坎上比屯初九爻變】以示史朝史朝曰元亨又何疑焉【周易曰屯元亨】成子曰非長之謂乎【言屯之元亨謂年長非謂名元】對曰康叔名之可謂長矣【善之長也】孟非人也將不列於宗不可謂長【足跛非全人不可列爲宗主】且其繇曰利建侯【繇卦辭】嗣吉何建建非嗣也【嗣子有常位故無所卜又無所建今以位不定卜嗣得吉則當從吉而建之也】二卦皆云【謂再得屯卦皆有建侯之象】子其建之康叔命之二卦告之筮襲於夢武王所用也弗從何爲【外傳云大誓曰朕夢協朕卜襲於休祥戎商必克此武王辭】弱足者居【跛則偏弱居其家不能行】侯主社稷臨祭祀奉人民事鬼神從防朝又焉得居各以所利不亦可乎【孟跛利居元吉利建】故孔成子立靈公【靈公元也昭公七年】

南蒯之將叛也其鄕人或知之過之而嘆【鄕人過蒯而嘆】且言曰卹卹乎湫乎攸乎【卹卹憂患湫愁隘攸懸危之貌】深思而淺謀邇身而逺志家臣而君圗【家臣而圗人君之事故言思深而謀淺身近而志逺】有人矣哉【言今有此人微以感之】南蒯枚筮之【不指其事泛卜吉凶】遇坤【坤下坤上坤】之比【坤下坎上以坤六五爻變】曰黃裳元吉【坤六五爻變辭】以爲大吉也示子服惠伯曰卽欲有事何如惠伯曰吾嘗學此矣忠信之事則可不然必敗外彊內溫忠也【坎險故彊坤順故溫彊而能溫所以爲忠】和以率貞信也【水和而土安正和正信之本也】故曰黃裳元吉黃中之色也裳下之餙也元善之長也中不忠不得其色【言非黃】下不共不得其餙【不爲裳】事不善不得其極【失中徳】外內倡和爲忠【不相違也】率事以信爲共【率猶行也】供養三徳爲善【三徳謂正直剛克柔克也】非此三者弗當【非忠信善不當此卦】且夫易不可以占險將何事也且可餙乎【夫易猶此易謂黃裳元吉之卦問其何事欲令從下之飾】中美爲黃上美爲元下美則裳三成可筮【三美盡備吉可如筮】猶有闕也筮𨿽吉未也【有闕謂不三成】費人卒叛南氏南蒯奔齊【昭公十二年】秋龍見於絳郊【絳晉國都】魏獻子問於蔡墨【蔡墨晉太史】曰吾聞之虫莫知於龍以其不生得也謂之知信乎對曰人實不知非龍實知【言龍無知乃人不知之耳】古者畜龍故國有豢龍氏有禦龍氏【豢禦養也】獻子曰是二氏者吾亦聞之而不知其故是何謂也對曰昔有飂叔安【飂古國也叔安其君名】有裔子曰董父【裔逺也孫之後爲裔】實甚好龍能求其嗜欲以飲食之龍多歸之乃擾畜龍以服事帝舜帝賜之姓曰董【擾順也】氏曰豢龍【豢龍官名官有世功則以官氏】封諸鬷川鬷夷氏其後也【鬷水上夷皆董姓】故帝舜氏世有畜龍及有夏孔甲擾於有帝【孔甲少康之後九世君也其徳能順於天】帝賜之乘龍河漢各二【合爲四】各有雌雄孔甲不能食而未獲豢龍氏有陶唐氏旣衰其後有劉累【陶唐堯所治也】學擾龍於豢龍氏以事孔甲能飲食之夏后嘉之賜氏曰禦龍【夏后孔甲】以更豕韋之後【更代也以劉累代彭姓之豕韋累尋遷魯縣豕韋復國至商而滅累之後世復承其國爲豕韋氏在襄公二十四年】龍一雌死潛醢以食夏后【潛藏也藏以爲臨明龍不知】夏后饗之旣而使求之【求致龍也】懼而遷於魯縣【不能致龍故懼遷魯縣自貶退也魯縣今魯陽】範氏其後也【晉範氏也】獻子曰今何故無之對曰夫物物有其官官修其方【方法術】朝夕思之一日失職則死及之【失職有罪】失官不食【不食祿】官宿其業【宿猶安也】其物乃至【設水官修則龍至】若泯棄之物乃坻伏【泯滅也坻止也】欝湮不育【欝滯也湮塞也有生也】故有五行之官是謂五官實列受姓氏封爲上公【爵上公】祀爲貴神社稷五祀是尊是奉【五官之君長能修其業者死皆配食於五行之神爲王者所尊奉】木正曰勾芒【正官長也取木生勾曲而有芒角也其祀重焉】火正曰祝融【祝融明貌其祀犂焉】金正曰蓐收【秋物摧蓐而可收也其祀該焉】水正曰冥【水陰而幽冥其祀修及熙焉】土正曰后土【土爲羣物主故稱後也其祀句龍焉在家則祀中霤在野則爲社】龍水物也水官棄矣故龍不生得【棄廢也】不然周易有之【言若不爾周易無緣有龍】在幹【幹下幹上干】之姤【巽下乾上姤乾初九變】曰潛龍勿用【幹初九爻辭】其同人【離下乾上同人幹九二變】曰見龍在田【幹九二爻辭】其大有【乾下離上大有幹九五變】曰飛龍在天【幹九五爻辭】其夬【乾下兌上夬乾上九變】曰亢龍有悔【幹上九爻辭】其坤【坤下坤上坤乾六爻皆變】曰見羣龍無首吉【幹用九爻辭】坤之剝【坤下艮上剝坤上六變】曰龍戰於野【坤上六爻辭】若不朝夕見誰能物之【物謂上六卦所稱龍各不同也今說易者皆以龍諭陽气如史墨之言則爲皆是眞龍】獻子曰社稷五祀誰氏之五官也【問五官之長皆是誰】對曰少皥氏有四叔【少皥金天氏】曰重曰該曰修曰熙實能金木及水【能治其官】使重爲句芒【木正】該爲蓐收【金正】修及熙爲冥【二子相代爲水正】世不失職遂濟窮桑此其三祀也【窮桑少皥之號也四子能治其官使不失職濟成少皥之功死皆爲民所祀窮桑地在魯北】顓頊氏有子曰犂爲祝融【犂爲火正】共工氏有子曰句龍爲后土【共工在大皥後神農前以水名官者其子句龍能平水土故死而見祀】此其二祀也后土爲社【方答社稷故明言爲社】稷田正也【掌播殖也】有烈山氏之子曰柱爲稷【烈山氏神農世諸侯】自夏以上祀之【祀柱】周棄亦爲稷【棄周之始祖能播百谷湯旣勝夏廢柱而以棄代之】自商以來祀之【傳言蔡墨之博物昭公二十九年】

此亦不筮者

趙簡子問於史墨曰季氏出其君而民服焉諸侯與之君死於外而莫之或罪也對曰物生有兩有三有五有陪貳故天有三辰【謂有三】地有五行【謂有五】體有左右【謂有兩】各有妃耦【謂陪貳】王有公諸侯有卿皆有貳也天生季氏以貳魯侯爲日久矣民之服焉不亦宜乎魯君世從其失季氏世修其勤民忘君矣𨿽死於外其誰矜之社稷無常奉【奉之無常人言惟徳也】君臣無常位自古以然【史墨迹古今以實言】故詩曰髙岸爲谷深谷爲陵【詩小雅言髙下有變易】三後之姓於今爲庶主所知也【三後虞夏商】在易卦雷乘幹曰大壯【乾下震上大壯震在乾上故曰雷乘幹】天之道也【乾爲天子震爲諸侯而在幹上君臣易位猶臣大彊壯若天上有雷】昔成季友桓之季也文姜之愛子也始震而卜卜人謁之曰生有嘉聞【嘉名聞於世】其名曰友爲公室輔及生如卜人之言有文在其手曰友遂以名之旣而有大功於魯【立僖公】受費以爲上卿至於文子武子【文子行父武子宿】世增其業不廢舊績魯文公薨而東門遂殺適立庶魯君於是乎失國【失國權】政在季氏於此君也四公矣民不知君何以得國是以爲君愼器與名不可以假人【器車服名爵號昭公三十二年】

此亦不筮者

諭氏云愚按昭公幹侯之事與夏王相弒商丘周厲王崩於彘皆天地間人道非常之大變也史墨乃妄引陪貳之說而謂天生季氏以貳魯侯又明言社稷君臣無常奉無常位且妄引詩易以對左氏從而書之其與春秋書公薨幹侯如靑天白日不可掩蔽以誅季氏不臣之罪者異矣嗚呼春秋何等時耶功利之習壊爛人心君臣大義澌滅殆盡不惟亂臣賊子如三家者放逐其君爲不知有君而惟季氏之服諸侯不知有君而惟季氏之與史墨不知有君而放言無忌趙簡子不知有君而聽言不辧左氏亦不知有君而載言不擇夫豈知陵谷遷攺乃地道之變而非常雷天大壯乃天道之常初非志變況易乃崇陽抑陰之書雷在天上夫子大象但取其成四陽壯長之卦而曰君子以非禮弗履耳未必如杜注所謂君臣易位也史墨不求其義妄引以對可謂誣天矣天但使季氏貳君何嘗使季氏逐君哉如墨言一歸之天道則公僭王卿僭侯亂臣賊子接迹於世矣綱常安在然則春秋夫子作也易象夫子翼也道一而已請得爲易大壯一洗史墨之惡論

晉趙鞅卜救鄭遇水適火【水火之兆】占諸史趙史墨史【皆晉史】史曰是謂沈陽【火陽得水故沈】可以興兵【兵陰類也故可以興兵】利以伐姜不利子商【姜齊姓子商謂宋】伐齊則可敵宋不吉史墨曰盈水名也子水位也【趙鞅姓盈宋姓子水盈坎乃行子姓又得北方水位】名位敵不可幹也【二水俱盈故言不可幹】炎帝爲火師【神農有火瑞以火名官】姜姓其後也水勝火伐姜則可史趙曰是謂如川之滿不可遊也【旣盈而得水位故爲如川之滿不可馮遊言其波流盛】鄭方有罪不可救也【鄭以嬖寵伐人故以爲有罪】救鄭則不吉不知其他【救鄭則當伐宋故不吉也】陽虎以周易筮之遇泰【乾下坤上泰】之需【乾下坎上需泰六五變】曰宋方吉不可與也【不可與戰泰六五曰帝乙歸妹以祉元吉帝乙紂父立爲天子故稱帝乙陰而得中有似王者嫁妹得如其願受福祿而大吉】微子啟帝乙之元子也宋鄭甥舅也【宋鄭爲昬姻甥舅之國宋爲微子之後今卜得帝乙卦故以爲宋吉】祉祿也若帝乙之元子歸妹而有吉祿我安得吉焉乃止【吉在彼則我伐之爲不吉哀公九年】以上左傳

單襄公疾召頃公告之曰必善晉周將得晉國成公之歸也吾聞晉之筮之也【成公晉文公之庶子成公黒臀也歸者自周歸於晉晉趙穿弒靈公趙盾逆公子黒臂於周而立之蓍曰筮筮立成公】遇乾【乾下乾上干】之否【坤下乾上否乾初九九二九三變而之否也】曰配而不終君三出焉【乾天也君也故曰配配先君也不終子孫不終爲君也幹下變爲坤坤地也臣也天地不交曰否變有臣象三爻故三世而終上有乾乾天子也五亦天子天體不變周天子國也三爻有三變故君三出於周】一旣往矣後之不知其次必此【一謂成公已往爲晉君也後之不知不知最後者在誰也其次必此次成公而往者必周子也】及厲公之亂周子立是謂悼公

晉公子重耳親筮之曰尙有晉國【尙上也命筮之辭也禮曰某子尙享之】得貞屯悔豫皆八也【內曰貞外曰悔震下坎上屯坤下震上豫得此兩卦震在屯爲貞在豫爲悔八謂震兩陰爻在貞在悔皆不動故曰皆八謂爻無爲也】筮史占之皆曰不吉【筮史筮人掌三易以辧九筮之名一夏連山二殷歸藏三周易以連山歸蔵占此兩卦皆言不吉】閉而不通爻無爲也【閉壅也震爲動動遇坎坎爲險阻閉塞不通無所爲也】司空季子曰吉是在易皆利建侯【建立也以周易占之二卦皆吉也屯初九曰利建侯豫大象曰利建侯行師吉】不有晉國以輔王室安能建侯我命筮曰尙有晉國筮告我曰利建侯得國之務也吉孰大焉【務猶趨也】震車也【易坤爲大車震爲動爲雷今云車者車亦動聲象雷其爲小車乎】坎水也坤土也屯厚也豫樂也車班外內順以訓之【車雷也班徧也徧外內者謂屯之內有震豫之外亦有震坤順也豫內爲坤屯二與四亦爲坤】泉原以資之【資財也屯三至五豫二至四皆有艮象豫三至五有坎象艮山坎水水在山上爲泉源流而不竭也】土厚而樂其實不有晉國何以當之【屯豫皆有坤象重坤故厚豫爲樂當應也】震雷也車也坎勞也水也眾也【易以坤爲眾坎爲水水亦眾之類故云】主雷與車【內爲主也】而尙水與眾【坎象皆在上故尙水與眾】車有震武也【震威也車聲軒隆象有威武】眾而順文也【坤爲眾爲順爲文象有文徳爲眾所歸】文武具厚之至也故曰屯【屯厚也】其繇曰元亨利貞勿用有攸往利建侯【繇卦辭也亨通也貞正也攸所也往之也小人勿用有所之君子則利建侯行師】主震雷長也故曰元【內爲主震爲長男爲雷雷爲諸侯故曰元元善之長也】眾而順嘉也故曰亨【嘉善也眾順服善故曰亨亨嘉之防也】內有震雷故利貞【屯內有震賈侍中云震以動之利也侯以正國貞也利義之和也貞事之幹也】車上水下必霸【車震也水坎也車動而上威也水動而下順也有威而眾從故必霸也】小事不濟壅也故曰勿用有攸往【濟成也小事小人之事壅震動而遇坎坎爲險阻故曰勿用有所往也】一夫之行也【一夫一人也易曰震一索而得男故曰一夫又曰震作足故爲行也】眾順而有武威故曰利建侯【覆述上事】坤母也震長男也母老子彊故曰豫【豫樂也】其繇曰利建侯行師居樂出威之謂也【居樂母在內也出威震在外也居樂故利建侯出威故利行師】是二者得國之卦也【二者屯豫也】十月惠公卒十二月秦伯納公子【內傳魯僖公二十三年九月晉惠公卒而此云十月賈侍中以爲閏餘十八閏在十二月後魯失閏以閏月爲正月晉以九月爲十月而置閏也秦伯以十二月始納公子公子以二十四年正月入晉桑泉】董因迎公子於河【因晉大夫周太史辛有之後傳曰辛有之二子董之晉故晉有董史】公問焉曰吾其濟乎對曰嵗在大梁將集天行元年始受實沈之星也【嵗在大梁謂魯僖公二十三年嵗星在大梁之次也集成也行道也言公將成天道也公以辰出晉祖唐叔所以封也而以參入晉星也元年謂文公卽位之年魯僖公二十四年嵗星去大梁在實沈之次受受於大梁也自胃七度至畢十一度爲大梁自畢十二度至東井十五度曰實沈】實沈之虛晉人是居所以興也【虛次也是居居其分次所主祀也傳曰髙辛氏有子季曰實沈遷於大夏主祀參唐人是因成王滅唐而封叔虞南有晉水子燮攺爲晉侯故參爲晉星】今君當之無不濟矣【當嵗星在實沈之虛故無不成】君之行也嵗在大火大火閼伯之星也是謂大辰【君之行謂魯僖五年重耳出奔時嵗在大火大火大辰也傳曰髙辛氏有子曰閼伯遷於商丘祀大火】辰以成善后稷是相唐叔以封【成善謂辰爲農祥周先後稷之所經緯以成善道相視也謂祀農祥以戒農事封者唐叔封時嵗在大火】瞽史記曰嗣續其祖如谷之滋必有晉國【瞽史記云唐叔之世將如商數今言嗣續其祖明趣同也言晉子孫將繼續其先祖如谷之蕃滋故必有晉國】臣筮之得泰之八【乾下坤上泰遇泰無動爻筮爲侯泰三至五震爲侯陰爻不動其數皆八故得泰之八與貞屯悔豫皆八義同】曰是謂天地配亨小往大來【陽下陰升故曰配亨小諭子圉大諭文公陰在外爲小往陽在內爲大來】今及之矣何不濟之有且以辰出而以參入皆晉祥也【辰大火也參伐也參在實沈之次】而天之大紀也【所以大紀天時也傳曰大火爲大辰伐亦爲大辰辰時也】濟且秉成必霸諸侯【秉執也】子孫賴之君無懼矣公子濟河召令狐臼衰桑皆降【三者皆晉邑召召其長也】

以上國語

按注解皆八未詳朱氏程氏之解亦皆未合惟趙氏有云左氏載筮得八者凡三穆姜遇艮之八凡五爻變三上以九變初四五以六變第二爻不變此爻在艮爲八在隨亦八正與此同不云貞艮悔隨而云艮之八者蓋主不變爻爲言也此有二說其一則七八皆不變今有八無七謂不變者皆八而無七也其二則艮之八一爻不變在下卦之二泰之八一爻不變在上卦之五故但稱之八此占二三上不變渉上下卦下卦不變者八上卦不變者亦八謂上下卦之不變者皆八而非七以別於上卦得八而下卦否或下卦得八而上卦否者使他占得八而渉上下卦則亦云皆八矣貞屯悔豫句絕皆八自爲一句按劉雲莊云辭之所該有限必如左傳國語所載占卦體卦象卦變又推互體始足以濟辭所不及而前知耳故備錄之以爲法云

餘論第十四

伏羲合五緯建五气消息禍福以爲之元命潛龍氏筮之乃迎日推測疑後人所爲

孔子曰易始於一分於三盛於五終於上初爲元士二爲大夫三爲三公四爲諸侯五爲天子上爲宗廟凡此六者陰陽所以進退君臣所以升降萬人所以爲象則也疑非孔子之言

焦贛長於災變分六十四卦更直日用事以風雨寒溫爲侯一卦直一日用周易之序京房卦气主六日七分用太之序費直作易林序引孟康之法則以一爻主一日也焦氏以一卦直一日幹直甲子坤直乙丑至未濟直癸亥乃盡六十日而四正卦則直二分二至之日坎直冬至離夏至震春分兌秋分不在六十卦輪直之數爲方伯監司之官是二至二分用事之日又是四時各專主之气各卦主時其占法各以其日觀其善惡也史氏曰上經幹起甲子泰甲戌噬嗑甲申至離三十卦一百八十日而三甲盡下經咸起甲午損甲辰震甲寅至節癸亥而終亦三十卦一百八十日而年一周所以焦京用以直日節曰天地節而四時成節後繼以中孚小過旣濟未濟者所以成坎離震兌四卦應子午夘酉爲春夏秋冬四時兩之以爲八節是爲分至啟閉每爻直十五日以應七十二候京房六十卦气之法四正之卦卦有六爻爻主一气其餘六十卦卦有六爻別主一日凡主三百六日余有五日四分日之一每日分爲八十分五日分爲四百分日之一又分爲二十分是四百二十分六十卦分之六七四十二卦別各得七分故每卦得六日七分也世稱東漢郎顗明六日七分之學最爲精妙者此也按以卦配气候自漢儒來有其說說各異惟以卦气起於中孚則同宋咸著論謂非聖人之防而朱氏難之言嵗始於冬至歷始於牽牛日始於夜半故必始於十一月矣胡氏曰夫律曆始於十一月是矣而以中孚爲十一月卦爲何義不此之解而欲以折咸不可也朱子曰易卦之位震東離南兌西坎北者爲一說十二辟卦分屬十二辰者爲一說及焦延壽爲卦气直日之法乃合二說而一之旣以八卦之震離兌坎二十四爻直四時又以十二辟卦直十二月且爲分四十八卦爲之公侯卿大夫而六日七分之說生焉若以八卦爲主則十二卦之幹不當爲己之辟坤不當爲亥之辟巽不當侯於申酉艮不當侯於戌亥若以十二卦爲主則八卦之幹不當在西北坤不當在西南艮不當在東北巽不當在東南彼此二說互爲矛盾且其分四十八卦爲公侯卿大夫之例於十二辟卦初無法象而直以意言本已無所據矣不待論其減去四卦二十四爻而後可以見其失也予嘗謂焦京之學出於易而亂易之道者焦京也管輅郭璞輩皆宗之

胡氏曰焦氏卦變法以一卦變爲六十四卦六十四卦通變四千九十六卦而卦變之次本之文王序卦其每一卦變成詩六十四首六十四卦皆變共四千九十六首以代占辭而文王周孔辭並不復用予曰此焦氏之罪也成焦氏之罪者後世之俗儒也京氏傳降五行頒六位卽納甲法有渾天六位圗加十二支沈氏曰納甲可以推見天地胎育之理幹納甲壬坤納乙癸者上下包之也震巽坎離艮兌納庚辛戊己丙丁者六子生乾坤包中如物之處胎中者左三剛爻幹之气右三柔爻坤之气也幹初爻交坤生震故震初爻納子午【幹初子午故也長子代父也】中爻交坤生坎故坎初爻納寅申【震納子午順傳寅申陽道順】上爻交坤生艮故艮初爻納辰戌【亦順傳】坤初爻交乾生巽故巽初爻納丑未【坤初丑未故也長女配長男也】中爻交乾生離故離初爻納夘酉【巽納丑未逆傳夘酉陰道逆中女配中男也】上爻交乾生兌故兌初爻納己亥【亦逆傳少女配少男也女從人故其位不起於未】乾坤始於甲乙項氏曰陽卦納陽幹陽支陰卦納陰漧陰支陽六幹皆進陰六幹皆退惟幹納二陽坤納二陰包括首尾則天地父母之道也

楊雄擬易作太方州部家皆自三數推之爲之首一以生三爲三方三生九爲九州九生二十七爲二十七部九九乘之斯爲八十一家首之以八十一所以準六十四卦贊之以七百二十有九所以準三百八十四爻無非以三數推之朱子謂其零星補湊若不補卻欠四分之一補得來又卻多四分之三蓋其起數之法旣不合於天地自然之理而彊求合於歷之日有气而無朔每首九贊二贊當一晝夜合八十一首之贊凡七百二十九僅足以當三百六十四日有半外增一踦贊以當半日又立一贏贊以當四分日之一則支離而無用耳

章氏曰焦贛京房楊雄皆精於易占其於六十四卦或以己意增損之而其占皆驗益信卦占在乎人心之誠否故云有其誠則有其神無其誠則無其神而占不足以盡易也繼三子者如關氏之洞極司馬氏之潛虛蔡氏之洪範皇極各本之河洛以己意列圗實於易卦無與惟於先天圎圗六十四卦出於邵康節所傳而胡玉齋因邵詩冬至子之半推之以卦分配節候繇復卦冬至子之半至幹交夏至午之半三十二卦爲陽由姤卦夏至午之半至坤交冬至子之半爲陰卦爻目然與天地之節候相脗合未嘗以己意參乎其間殆出漢三子之右矣【洞極阮逸僞作】

臨卭張氏曰揚子云太其法本於易緯卦气圗衛先生元包其法合於火珠林皆革其誣俗而歸諸雅正者也伏羲始作八卦因而重之爲六十四是名先天陳希夷所傳先天圗是也其數有二圓圗者天也自一陰一陽各六變爲三十二陰三十二陽者運行數也方圗者地也八卦縱橫上下一卦爲主各變七卦者生物數也卦气圗以六十卦爲主一爻當一防所謂乾坤之防三百六十當期之日其於系辭則序卦之義也主於運行之用者天而地之數故爲天地之大數也火珠林以八卦爲主四陰對四陽所謂天地定位山澤通气雷風相薄水火不相射其於系辭則說卦之義也主於生物之用者地而物之數故爲人物之小數也卦气圗之用出於孟喜章句火珠林之用祖於京房易末流之雜亂於星官歷翁其事失之誣其辭失之俗故二君以其法爲書而歸之雅正也太日始於寅義祖連山元包卦首於坤義祖歸藏由是三易世皆有書矣

周易筮述卷七﹤經部﹐易類﹐周易筮述﹥

欽定四庫全書

周易筮述卷八

華陰王宏撰撰

推驗第十五【中有不以蓍得者亦間錄之以爲推斷之例】

全寅少瞽善卜時在大同值裕陵北狩宻遣人問寅寅筮得幹之復獨初爻不變奏曰明秋駕還九年之後復辟後果如其言裕陵召欲官之寅辭乃範金陰陽神靈四字爲筮錢十有八貯之牙盒賜之

元成宗崩安西王阿難答謀繼大統成後爲之主中外危疑季孟勸仁宗掃淸宮禁以待武宗仁宗曰吾當以卜決之命召卜人有儒服持囊遊於市者召之筮入筮遇幹三爻變之暌立而獻卦曰是謂乾之暌乾剛也暌外也以剛處外乃定內也君子幹干行事也幹而不幹事乃暌也剛運善斷無疑惑也時不可失仁宗喜振袖而起將首謀及同惡者送獄奉璽北迎武宗事遂定

有人父病托趙輔和筮遇乾卦四爻變之晉慰諭令去後告人云幹之遊魂乾爲天爲父父變爲魂而遊於天能無死乎竟如其言

天寶十四年王諸將入京應舉就沈七卜得純乾卦變之觀沈云公今應舉卜得此卦觀國之光利用賓於王本是吉兆然交動羣陰下成坤卦上變至四又不至五五是君位未得利見大人恐公此行不至京而回果至東京遇安祿山反乃奔歸

宋太祖徴處士王昭素召見便殿令講乾卦至九五斂容對曰此爻政當陛下今日之事太祖因問曰九五飛龍在天利見大人常人何可占得此卦昭素曰何害若臣等占得則陛下是飛龍在天臣等利見大人是利見陛下也因示諷諌微防太祖大悅

胡大淵初名浚善卜有薦於成祖者召之胡將應命其中表袁杞山爲卜得幹之五爻袁曰五屬君升陽在四子命又午也其有錫名之慶乎胡曰吾值壬午壬爲水午者子之衝果錫名必不離水袁曰非徒然也四爲淵又值升陽而五居淵上淵而大乎以艸莽之臣踐五位終非吉兆午爲火丁者辰之合也遇火則危矣及見上賜名大淵袁聞之曰驗矣死不逺矣已而新作殿命胡布算訖曰某月某日當燬上怒囚之以俟後至期胡倩獄卒往覘返報曰午過矣無火胡遂服毒午時正三刻殿果焚上急召大淵則已死矣

齊文宣還並州令宋景業筮遇幹之鼎景業曰幹君也天也易曰時乘六龍以禦天鼎五月卦也宜以仲夏吉辰順天受禪或曰陰陽書五月不可入官犯之卒於其位景業曰此乃大吉王爲天子無復下期豈得不終於其位王大悅

髙允筮論曰昔明元末起白臺其髙二十餘丈樂平王嘗夢登其上四望無所見以問日者董道秀董筮遇乾卦對曰吉王黙然有喜色後事發王遂憂死而道秀棄市道秀若推六爻以對王曰幹稱亢龍有悔窮髙曰亢髙而無人不爲善也夫如是則上寧於王下保於己福祿方至豈有禍哉

長慶之代鄴中有五明道士者工卜筮時王庭湊爲田正部將遣使於鄴因詣五明究生平否泰道士卽爲卜之六位皆重曰此卦純乾變爲坤坤土也地也大夫將來秉旄不逺兼有土地山河之分事將集矣宜速歸乎庭湊聞其言卽辭歸值軍民大變正爲亂兵所害士大夫將校共推庭湊朝廷徴兵討趙人拒命二年王師不能下俄而敬宗卽位文皇帝嗣位有詔赦宥就加節制

齊神武每使入洛必止淸河王嶽舎嶽母山氏嘗夜起見神武室中無火而有光移於別室如前所見詣卜遇幹九五變之大有占者曰吉易稱飛龍在天大人造也貴不可言山氏歸報神武神武后起兵於信都山氏謂嶽曰赤光之瑞今當驗矣

萬曆丙辰春有一孝亷筮己春榜防否得用九爻私念曰豈得無元乎榜放登第而沈同和被黜則無首之應也

孝亷令狐防夢立冰上與冰下人語求索紞占紞曰在坤之初爻冰上爲陽冰下爲陰陰陽事也士如歸妻迨冰未泮防姻事也君在冰上與冰下人語媒介事也君當爲人作媒冰泮而媒成

陳希夷曰有人得坤卦安元位政在初爻正月節气內生者值正月三陽開泰之時而在履霜堅冰之地陰凝寒凍非佳也及變後天之卦爲豫九四霆聲一發冰解凍消沖融和气政合正月之令設施號令振榮萬物其功大矣非貴顯之士而何其先後天變化之妙理豈人力所能爲哉

李文靖公未遇時筮得坤二爻謂友人曰予生平所得咸期合於聖經文靖秉性寛大行事方直爲名執政嘗朝罷帝目送之曰風度端凝眞貴人也

王春安邑人少精易占齊神武引爲館客韓陵戰四面受敵從寅至午三合三離將士皆懼神武將退軍春筮得坤三爻叩馬諌曰坤屬未土時發則克始𨿽無成終焉勝之比至未時必當大防遽縛其子詣軍門爲質若不勝請斬之賊果大敗後從徵討恆令占卜其言多中

焦光值漢室衰筮得坤四爻遂絕口不言及魏簒嘗結艸爲廬於河之湄河東太守杜恕迎見初不與語司馬景王使安定太守董經因事就視又不語其後野火燒其廬光遂露寢冬雪大至光臥不移終不語也卒以壽終其眞無咎無譽者乎

唐文徳長孫後旣嬪於太宗嘗歸寧於永興裏後舅髙士亷媵張氏於後所宿舎外見大馬髙二丈鞍勒皆具以告士亷命筮之遇坤五爻變之泰筮者曰龍乾象馬坤象也變而爲泰天地交也女處尊位居中履順也此女貴不可言

苻堅末髙陵人穿井得大三尺背文象八卦堅命養之兼筮壽幾何遇用六爻占者曰依數斷之六六三千六百嵗命當終國亦隨替未幾死堅亦敗

衛靑本鄭姓少時其父使牧羊兄弟皆奴畜之嘗遇筮者爲占得屯初爻曰官至封侯靑笑曰人奴之生得免笞罵足矣後果拜大將軍

黃山谷初謫梧州別駕謂邢郭夫曰予今年得屯之二爻將極十年之數方得歸

王早同客淸晨立門外有卒風振樹因筮之遇屯二爻語客曰依卦當有千里外急使日中將兩馬一白一赤從西南來至卽取我逼我不聽與妻子別然匪冦婚媾終無他尢語訖召家人鄰里辭別澡浴帶書囊日中出門候使如期果有二馬一白一赤從涼州至卽促早上馬遂詣行宮時魏世祖圍涼州未拔故許彥薦之早彥師也

石勒微時遇一筮人爲筮得屯三爻謂之曰卽有大難賴鹿得脫果爲遊軍所囚俄有羣鹿傍道軍人競逐之勒乃獲免

慕容渉歸嘗以後嗣爲筮遇屯五爻筮者曰震坎皆男必生二子庶小克昌福流苖裔後其媵先生吐谷渾而適生慕容廆渉歸卒廆嗣位二部馬闘廆怒渾曰馬畜類闘其常性何怒於人乖別甚易當去汝於萬里之外矣遂行廆後悔命長史那樓馮追之馮遣從者二千騎擁馬東還馬輙悲鳴西走渾曰我支庶也理無並大今因馬而別殆天所啟乎去之西部落蕃盛雄長一方

淸河倪太守問管輅雨期輅筮之對曰今夕當雨是日陽燥晝無形似輅曰夫造化之神不疾而速十六日壬子值滿畢星中已有水气水气之發動於夘辰此必至之應也至日向暮了無雲气眾並嗤之輅言樹上有少女微風樹間有陰鳥和鳴又少男風起眾鳥和翔其應至矣須臾果有艮風鳴鳥日未入東方山雲起黃昏後雷聲動天入夜大雨河傾後世傳其卜得屯上爻蓋上處屯極屯極必解漣如雨甚之象也

陳希夷遊華陰華陰令王睦聞之倒屣門迎旣坐先生曰子更一年位值屯上爻主有大災吾之來此有意救子子守官如是𨿽有患神理亦祐子乃出藥一粒睦起再拜受而服之更一年回都下馬驚墮汴水善沒者救之得不死按坎爲水乘馬班如則驚墮之應也

韓信將下趙聞陳余不用李左車之計引兵方出井陘口師患無水筮得蒙知山下有泉焉信遣胡將周而索之見二石鹿跑地有泉湧出後人於井側立胡王祠祀之

僧一行求訪師資以窮大衍至天臺國淸寺見一院古松十數門有流水一行立於門屏間聞院中僧布卦得蒙二爻曰今日有弟子自逺方來求吾算法已合到門豈無人導逹耶又轉一算決之曰門前水當西流弟子亦至一行承其言而入水郤西流弟子之傳教猶子之克家坎爲水東行遇山回折而西故云武攸緒則天后兄惟良子也恬淡好易少變姓名賣卜長安市得錢輙委去後革命封安平郡王緒懼筮卦遇蒙三爻知有女禍固辭官願隠居後許之盤桓龍門少室間及三思用事復召拜太子賓客緒若祈還山後武氏之禍惟攸緒不及

晉簡文帝無子令卜者扈謙筮之遇蒙五爻曰後房中有一女當有二貴男其一終盛晉室按卦陰𨿽居中童而未禦坎艮二男艮男在上用事故尢盛也防有道士許邁者人稱其得道帝從容問焉答曰當從扈謙之言以存廣接之道又數年無子乃令善相者召諸愛妾相之皆云非其人又悉以諸媵示焉時李后爲宮人在織坊中形長而色墨宮人皆謂之昆侖旣至相者驚云此其人也帝以大計召之侍寢後數夢兩龍枕膝明月入懷遂生孝武帝及防稽文孝王漢宣帝擢梁丘賀爲郎防八月飲酧行祠孝昭廟先驅旄頭劍挺墮墜首垂泥中刃向乘輿車馬驚於是召賀使筮遇蒙上爻曰冦在門庭有兵謀不吉上還使有司侍祠是時霍氏外孫代郡太守任宣坐謀反誅宣子章爲公車丞亡在渭城界中夜去服入廟居廊間執防立廟門侍上至欲爲逆發覺伏誅

楊繇蜀郡人爲文學椽郡有大雀夜集庫樓上太守亷範問繇繇筮卦得需三爻曰主郡內有小兵然不爲害後二十餘日廣柔縣蠻夷反殺傷長吏

李徳裕仗南燕秋暮有邑人於姓者引鄴郡道士至升階作卦遇需四爻曰出穴者遷土也公當爲西南節制孟冬望舒前符節至矣果有蜀中之命王莽女被選時筮遇需五爻變之泰皆曰兆遇金水旺相卦遇父母得位所謂康彊之占逢吉之符也女竟以父莽權勢得納爲後

陳希夷曽當春月於華山水邊石上閒步偶筮遇需上爻謂弟子賈得升曰當有不速之客三人來少頃見三仙至

麻衣道者善占易五代李守正叛河中周太祖往徵挈與俱行令筮克否麻衣啟筮得需上爻曰按爻言之城下有三天子李侍中安得久時周世宗宋太祖並隨在軍未幾果克入穴破城也陽爲君三陽三天子也

謝夷吾善占卜太守第五倫擢爲督郵時烏程長有贜釁倫使收案其罪夷吾到縣無所驗但望閣伏哭而還白倫曰竊假占卜值訟二爻不克訟不須庭鞠也患至如掇自取亡也歸而逋言歸靜俟推長當死非刑所加故不收之至月餘果有驛馬賫長印綬上言暴卒倫以此益信之

季彭山筮致仕遇訟之升三四五上俱動斷曰致仕外事也以外卦爲主榦爲外卦三爻俱動六爲放歸之位而爻亦從幹來無休廢之理此宜致用於時但內卦爲坎一陽陷於二陰之中必有陷難訟言而六三之動乃從坤來能以順行一遇外體之健自將出險二從艮來當安靜以待之且初從兌來志悅於去但陳情不允耳上九𨿽有終朝三褫之詞此爲訟發也求去與爭訟不同予奪自宜異矣故升爲之卦之悔柔以時升亦有勿卹南徵之吉與訟六三義同則後來尙有前進之日也訟言利見大人升言用見大人豈有見大人者而可以爲致仕之占乎

譙周將亡戒諸子曰吾嘗筮家世近逺得師卦乃坤坎合體坤屬土其色黃坎屬水其色黒後嗣當有黃頭黒齒幾亡吾族及孫縱之生果黃頭黒齒領白徒七百人作亂爲朱齡石所誅

馮緄初爲議郎發綬笥見二赤蛇令許憲筮遇師二爻曰後三嵗當爲邊將至期果除徵東大將軍隋煬帝入年徵髙麗庾質諫不聽無功而還九年復徵髙麗令質筮之曰今復如何質爲筮得師四爻曰左次不利臣實愚昧猶執前見且師者容民畜眾之卦連嵗徵遼民頗勞敝宜畱鎭撫百姓畢力歸農帝決行已而楊感反帝大懼遽西還

元至正十一年阿里海牙奏請率十萬眾渡江朝議難之帝宻問田忠良曰汝試筮之濟否遇師上爻忠良對曰開疆拓土蔑不濟矣

爾朱榮攻河內未下召劉靈助筮之遇比二爻曰水爲土掩坤體在未未時必克時日已向中士卒疲怠靈助曰時至矣榮鼓之將士騰躍卽使克陷

元世祖以皇子陷於海都召田忠良令祀神致禱忠良對曰臣已筮得比四爻外比之從外得歸也內體坤坤屬未按卦未年當歸無事於神後果然

謝艾將徵王擢建牙旗盟將士有西北風吹旌旗東南指別駕從事索遐筮之得風天小畜卦曰風在天上爲天之號令今能令旗指之天所贊也破之必矣果防

漢順帝時災異屢見公車徴郎顗顗詣闕拜章曰臣竊見正月以來陰暗連日考諸易內傳曰久陰不雨亂气也君臣上下相冒亂也又曰賢徳不用厥異常陰夫賢者化之本雲者雨之具也得賢而不用猶久陰而不雨也

叚翳習易時有就學者𨿽未至必知其姓名一日筮卦遇小畜二爻知有結伴而來者先期往告津吏曰某日當有諸生二人荷擔問翳舎處者幸爲告之後竟如其言

一人挈家避難寓中無事偶筮值小畜三爻私念旅處之際以非禮相加亦笑談受之矧近在家室寧至反目未幾乏薪妻令取主家敝輿爲爨主人有言夫怨其婦因而致爭反目驗矣因輿而致反目尢爲異驗

甲申日夘時邵康節見一雞悲鳴於乾方因占之雞屬巽爲上卦乾方爲下卦爲風天小畜以巽五乾一加夘四爲十除六零四是四爻動矣以先天論之乾爲體巽爲用互見離兌是離火尅體之兆況巽木離火又有烹餁之象斷曰此雞十日內當烹果十日有客至烹而食之

季彭山筮疾病遇小畜之夬四上兩爻動斷曰疾病內事也以內卦爲主榦體三陽在內其勢上進三能以艮道自止而六四在巽體又以陰畜之有血去惕出之象五𨿽陽剛猶陷於險而巽終力弱牽纒不能自拔至於上九則陽又動矣病𨿽復作然陽剛根於內體之幹非死絕之道也但難卽愈耳又須以柔道調將乃得無咎故之卦有告自邑不利卽戎之戒不利卽戎謂不必攻擊太過也蓋久而後能脫故其象見於卦之彖辭脫病之期則三爻來卦艮直酉戌上爻來卦幹直丙丁動爻有阻當在丙戌丁酉兩月之間外卦兩爻動故以月爲主

建隆寺僧徳音精數學嘗有叩門借物者音推算值小畜五爻呼曰幹爲陽金巽爲長木爻辭言鄰巽方爲東南此必東鄰某借鋤執出與之開門果然庾冰嘗令郭璞筮公家及身卦成遇履以外幹有元內兌應之悅而順矣其林曰建元之末丘山傾長順之末子凋零及康帝卽位將攺元爲建元或謂冰曰子忘郭生之言耶丘山上名不宜用冰撫心嘆恨帝崩何充攺元爲永和庾翼嘆曰天道精微乃如是耶永和長順也吾庸得免乎其年翼卒

有一甲榜館選前占卦得履初爻私喜曰素者淸華之選也及考果得館職

一士子鄕闈畢詣卜得履四爻筮者曰虎者虎榜也決中而名稍後果中鎖榜

王彥問關子明曰明王旣興其道若何子明曰斯人位當履五設有始有卒五帝三王之化復矣若無三五之道則必終之以驕加之以亢晚節末路有桀紂之主出焉天下復亂後隋文𨿽混一宇內傷於苛刻所謂貞厲也煬帝繼之遂失天下

皇建中武成以丞相在鄴下居守自致猜疑甚懷憂懼謀起兵每宿輙令吳遵世筮遵世筮遇履上爻云自有大慶不必起兵由是不決俄而趙郡王等奉太后令以遺詔追武成更令筮之遵世云比已作十餘卦自然有天下之徴及卽位授中散大夫

苻犍與杜洪戰筮之遇泰卦犍曰小往大來吉亨昔往西而小今往東而大吉孰甚焉戰果防

北史有人父爲刺史得書云疾是人詣館托相知者筮遇泰筮者云此卦甚吉是人出後趙輔和謂筮者云泰乾下坤上則父入土矣豈得吉果凶問至元至正十一年十月詔田忠良筮南徵將士能渡江否勞師費財朕甚憂之忠良筮得泰二爻奏曰馮河勇渡之象泰爲正月之卦明年春王當奏防及期師克鄂州

李士謙博覽羣籍兼善術數隋有天下筮之遇泰三爻曰此特暫平不久卽陂多藏厚亡乃散粟焚劵貧約自甘

金天興元年九月蔡州被圍末帝問武亢曰解圍當在何日試筮之遇泰四爻對曰翩翩失實虛空無人之占應在明年正月城下無一人一騎矣帝不知其繇但喜解圍有日及期蔡州破

明徳馬皇后伏波將軍援之小女也後嘗久疾太夫人令筮之遇泰五爻筮者曰此女𨿽有患狀而當大貴兆不可言也

許邁少恬靜不慕仕進未弱冠造郭璞所璞爲之筮遇泰五爻曰君元吉自天宜學升遐之道時南海太守鮑靚隠迹潛遁邁知往候探其至要入臨安西山登巖茹芝與婦書告別莫測所終

武禎深數學金正大初徴至汴京詔筮國祚短長遇否對曰否泰之反三陰三陽以數推之不過三年然周過其歷秦不及期修徳可綿也三年元兵入晉廢帝初憚桓溫每以爲慮嘗召術人扈謙筮之遇否五爻對曰宗社有苞桑之固陛下有出亡之象竟如其言

吳遵世出遊京洛以卜筮知名魏孝武帝之將卽位也使遵世筮遇否上爻變之萃曰先否後喜帝曰喜在何時遵世曰剛決柔則春末夏初也果如期石敬塘以太原拒命李從珂遣兵圍之勢甚危急命馬重續筮之遇同人曰天火之象乾健而離明健者君之徳也明者南面而向之所以治天下也同人者人所同也必有同我者焉易曰戰乎幹幹西北也又曰相見乎離離南方也其同我者自北而南乎幹西北也戰而勝其九月十月之交乎是嵗九月契丹助晉擊敗唐晉遂有天下

王邑王尋兵敗於昆陽王莽大懼命明學男張邯筮之遇同人三爻謬曰莽皇帝之名升謂劉伯升髙陵謂髙陵侯子翟義也言劉伯升翟義爲伏戎之兵於新皇帝世俱殄滅不興也不知皇天厭惡明示莽滅易之彰彰如是

陸抗克步闡孫皓意張大乃使尙廣筮並天下遇同人之五變之離對曰吉庚子嵗靑蓋當入洛陽故皓不修其政而恆有窺上國之志及敗嵗果在庚子蓋號咷嗟涕亡國之象大師相克爲大國所克變之離離者離王公之位而附托於人也

劉防時楚人以舟師攻封州封州兵敗於賀江防懼以周易筮之遇大有遂赦境內攺元大有劉初名巗更名防有僧言防書滅劉氏者龔也乃取飛龍在天之義爲防字音儼以名焉

郎宗善京氏易除吳令到官一月時遇暴風宗占值大有初爻以爲於吳地無交渉火在天上京師天子之地主大火記識時日果如宗言

範文正未遇時卜卦得大有二爻遂畱心經濟思以天下爲己任及得位果如其占

周文育爲監州王勱所委任以爲長流令後勱被代文育欲與俱下至大庾嶺詣卜者筮之遇大有三爻曰君北下不過作令長南入則爲公侯蓋離爲南方用享之三則公侯位也文育曰足錢便可誰望公侯卜人又曰君須防當暴得銀至二千兩若不見信以此爲驗其夕宿逆旅有賈人求與文育博文育勝之得銀二千兩旦日辭勱投陳霸先以軍功封侯韓慥紹興末賣卜於三橋多奇中庚辰春呂太史伯恭至其肆筮得大有四爻慥曰彭者盛也名滿天下可惜無福

阮孝緒自筮壽算遇謙卦曰吾與劉著作同年蓋以坤者土也土居五行之末而坤全具十數是五十也又序卦屬八兩人俱當以五十八而終及期劉沓卒孝緒曰劉侯逝矣吾其幾何是年十月亦卒

有將出經商者詣顏惡頭卜遇謙初爻曰此行主有兩姓俱名謙者與偕大獲財利詢之果與孫李二人同行一名謙一名守謙後獲利數倍而歸

一士人求名卜得謙二爻喜曰飛鳴之兆也竟得雋後善筮唐髙祖鎭太原引爲賓客以春秋授秦王世民王嘗問己欲舉義事得成否爲筮遇謙三爻曰爻變純坤隋運將終矣勞謙有功之象況公家徳業天下系心已久所謂萬民服也若順天而動自河以北指防可定然後長驅關右帝業可成

有人卜事成否得謙四爻辭義皆吉後竟無成及考希夷河洛數斷此爻曰一變小過往厲必戒勿用永貞當處卑約不然徒取損害耳始知占爻又須看變也

曲巖爲韋孝寛參軍頗知卜筮一日筮齊朝事遇謙五爻曰鄰者齊也我利則彼不利且以日辰斷之來年東朝必大相殺戮孝寛因令巖作謡歌曰百升飛上天明月照長安百升斛也又言髙山不摧自崩槲樹不扶自樹令謀人多賫此遺之於鄴齊主聞之明年遂誅斛律明月國中大亂

南漢主防襲位令周傑知司天監事因問國祚修短傑以易筮遇謙上爻曰卦有兩土土中數也生於五成於十以五乘十歳運應五百五十防大喜賞賚甚厚防以梁貞明三年僭號至開寶四年國滅止五十五年云

僧徳音占人問病遇豫五爻曰貞疾之爻淹久不瘥果成錮疾

曹操嘗令管輅筮東吳邊地無事否遇隨二爻對曰東吳主亡失一大將俄合淝報來陸口守將魯肅身故操大驚服

元世祖獵栁林禦幄殿侍臣甚眾顧田忠良曰今拜一大將取江南朕心已定果何人耶試筮之忠良占得隨三爻環視左右目一人對曰是偉丈夫可屬大事帝笑曰此伯顏也政欲用之子識我心眞神卜也管輅至洛陽何晏召問九事皆明因謂之曰聞君非徒善論易至於分蓍思爻亦爲神妙試爲作一卦知位當至三公否輅筮得隨四爻進規曰昔元凱之弼重華宣慈和惠仁義之至也周公之翼成王坐以待旦敬愼之至也故能光流六合萬國咸寧然後舉鼎足而登金調陰陽而濟兆民此履道之休應非卜筮之所明也君侯位重山嶽勢若雷霆而懷徳者少畏威者多殆非小心翼翼多福之士宜詳思貞凶之戒以永令終

蠱六爻皆變爲澤雷隨沙隨程氏古占法載完顏亮入冦防稽士夫筮之遇蠱迥爲占之曰內卦巽初六巽於二剛惟柔巽者能發爲剛故初六利武人之貞至四則田有獲矣田有獲者用武而有功也外卦艮上下不相與以剛上窮其變隨隨內震爲動爲威怒外兌爲毀折隨自否卦中來斷幹之首墜於地下應殺亮後果遇殺

李顯忠初生其母數日不產有一僧過門爲卜卦值蠱初爻曰幹蠱之象𨿽危終吉所孕乃奇男子當以劍矢置母傍卽生已而果產

唐太宗問李淳風曰女主旣興朕祚遂亡乎對曰造蠱者五女也應五者二臣也幸有是人幹母之蠱維持社稷

季彭山筮行旅遇蠱之未濟三四兩爻動斷曰行旅外事也主於外卦而艮之上七爲卦之主從震而來動而止者也六四從坤而來以入艮體而入五之柔內卦巽體退怯不前七二又從坎來陷而不出九三動於下位地當僮僕或有不寧心𨿽急歸亦多牽系重以未濟爲之卦之悔有小狐汔濟濡其尾之象則信乎欲行而未得矣但七二之陽爲九三之動所乘猶能上進故振作有爲不終怠弛是爲元亨利渉大川也利渉大川則歸亦可以渉險矣計其歸日則卦有二動爻當以月占三爻來卦幹於地支直己午上爻來卦震於天干直癸甲當在癸巳甲午兩月回內外動爻相連其行無所滯也若起程之日則已動之卦當占六爻陰陽老少之生數而主進初爻少陰二數二爻少陽三數三爻老陽一數四爻老陰四數五爻少陰二數六爻少陽三數共得十五以六除去十二得畸三當三之陽爻屬寅在占卦前之寅月起程若論方位則巽先天西南方之卦也艮先天西北方之卦也其家在縣邑之西南其至自他鄕之東北亦分內外體而占之

初庾冰聞郭璞善筮因就卜璞爲筮得蠱四爻曰子孫必有大禍惟固三陽可以有後長子希果爲桓溫所誅

廣平劉奉林婦病困已買棺時正月也使管輅筮之遇臨卦輅曰命在八月辛夘日日中之時林謂必不然而婦漸差至秋發動一如輅言

孫堅母娠時夢腸出繞腰有一童女負之繞吳閶門外又授以芳茅一莖語曰此善祥也必生才雄之子今賜母以土王於翼軫之地鼎足於天下百年中應以異寶授於人也語畢而覺旦起筮之遇臨初爻筮者曰生子主君臨南土但地中有澤金將乘運所夢童女負母繞閶門乃太白之精感化來夢其終並於金徳乎及吳氏之興嘉禾適見逮亡時孫皓送六代金璽歸晉夢與筮俱驗

王庭湊旣立迎五明道士置於府嘗從容問曰吾壽幾何子孫幾何試筮之遇臨初爻道士曰公自此當三十年願竭節勤王愛民卹物次則保神嗇气常以淸儉爲心必享殊壽又咸者俱也後有二王相繼皆公餘慶之所致也春秋所謂五世其昌八世之後莫之與京已而庭湊立三十年死蓋庾文也景崇鎔皆王

有父占子病者卦得臨三爻以時日合之值父母當頭尅子孫是爲凶象而子孫又不上卦占者斷其必死父泣而歸塗遇一友問得其故友曰父母當頭尅子孫使子孫上卦則受尅矣今之生機全在不上卦且爻云旣憂之無咎但有憂而無咎郎君必無恙未幾果愈

劉巖曽詣黃賀筮得臨四爻變歸妹謂曰君他日必爲偉器然勿以春日爲恨初不曉其意及老悟愆期有時之辭蓋遲遲之謂也

郭景純過江居於曁陽墓去水不盈百步時人以爲近水景純曰吾筮得臨上爻澤爲土掩此地將當爲陸後沙漲數十里俱爲桑田

武衛奚永洛與河內人張子信對坐有雀鳴於庭樹闘而墮焉子信筮之遇觀初爻曰觀爲風行之卦爻主小人傷害向夕有風從西南來歷樹拂墻角夜必有人喚公不可往子信去後果有風來至夜髙儼使召永洛且云勅喚永洛欲赴其妻苦畱稱墜馬折腰免於難

開元二年梁州道士梁虛舟以九宮推算張鷟云五鬼加年天罡臨命一生之大厄以周易筮之遇觀之渙主驚恐後風行水上事卽散果被禦史李全交劾其罪敕令處盡而刑部尙書李日知左丞張廷珪崔升侍郎程行謀咸請之乃免死配流嶺南

季彭山筮入仕遇觀之渙六二一爻變動斷曰入仕外事也主於外卦而巽體一陰爲卦之主又從巽來在二陽之下有能畜之義而二陽居觀之上七五陽剛中正又從震來畜而能通之象也內體坤順臣道所宜六二又以柔中之徳上應七五中正剛靜之君有得臣任事之象況六二之動直方之徳將發之時也豈不進用哉若闚觀之占乃因小人觀上徳者而發不可以語坤道之正也

正統四年建文帝在粵西謀東歸程濟筮之得觀之否濟曰所謂利用賓於王也不宜變否中互艮巽艮止而巽入艮爲寺人當遇此兆後入京以內官吳亮偵視則寺人之兆也迎入宮稱老佛竟以是終則用賓變否之應也

張軌以時方多難陰圗據河西筮之遇觀五爻喜曰爲民觀仰霸者兆也於是求爲涼州刺史於時鮮卑反叛冦盜縱橫軌到卽討破之斬首萬餘級遂威著西州化行河右

黃山谷謂陳無己曰黃龍晦堂其長老有道者也嘗問易於予予授以河洛理數未幾退席問其故渠曰予往嵗行噬嗑二爻橫遭官府淩辱明年復行噬嗑故特杜門行其志予曰公物外人也何慮乎此渠曰人托陰陽以生莫逃乎數予𨿽學出世法豈能免形骸之累

管輅嘗詣族兄孝國居與二客防客去輅謂孝國曰此二人厚味臘毒天精幽夕坎爲棺槨兌爲喪車流魂於海歸骨於家少許時當並死也後二人飲酒醉夜共載車牛驚入漳河中皆溺死所謂臘毒指噬嗑三爻而言初疑兌坎二語似與此爻無渉及觀互體三四五本坎也而變兌可知公明當日並詳互卦耳汝陰人善易臨終書板授妻曰後五年春當有詔使姓龔者來嘗負吾金卽以此板往責至期龔使果至妻執板往使惘然良久乃悟取蓍筮之遇噬嗑四爻嘆曰吾不負金汝夫自有金知我善易故書板以寓意耳金五百斤在屋東去壁尺許蓋離中黃震東方色爲土掩故未光也掘之如筮

一家有金數兩夫妻共藏之後忽失金其夫疑妻有異志將逐之其妻稱寃詣楊伯丑筮卦成得噬嗑五爻曰金在矣悉呼其家人出指一人曰可取金來其人赧顏不敢隠遂獲金

桓彛與郭璞善嘗令璞筮遇噬嗑上爻璞以手壊之彛問其故曰卦與吾同丈夫當此非命而何竟如其言

劉靈助以爾朱榮敗遂叛每云三月末我必入定州及將戰自筮之遇噬嗑上爻知兆大凶以手折蓍棄之於地曰此何知也尋見擒徼幸一戰以冀成功卒莫逃乎數也

李揆以進士調集在京師聞宣平坊王生善易筮往問之生爲開卦得賁初爻曰君非文章之選乎趾乃下職當爲河南道一尉揆負才華不宜爲此色悒忿而去生曰君無怏怏數有前定也後以書判不中第補汴州陳畱尉

蘓東坡行年得賁之六二本朝文體三蘇爲之一變豈非文飾之象與東坡曰予爻𨿽佳行年吉凶相半不得全美旣歸復謫生平多坎坷以斯數三復而自寛曰尼父之嘆豈無謂哉

李徳裕初掌記北門有隠士管涔者爲筮遇賁之三爻曰君明年當在人君之左右爲文翰之職須值少主其年秋登朝明年正月穆宗纘緒召入禁苑蓋以離文明艮少男有少主之象

張庭瑞甚得蠻夷心碉門羗亂從數騎往羗陳兵以待庭瑞諭之曰汝不悛召近郡兵空汝巢穴矣其酋長棄鎗弩羅拜曰我近者召筮得賁四爻聞之筮者曰有白馬將軍來可不勞兵而罷今公馬果白敢不從命

齊文襄引吳遵世爲大將軍府墨曹參軍從遊東山有雲起恐雨廢射戲使筮遇剝李業興雲坤下艮上剝艮爲山山出云故知有雨遵世云坤爲土土制水故知無雨文襄使崔暹書之云遵世若著賞絹十疋不著罰杖十業興若著無賞不著罰杖十業興曰同是著何爲無賞文襄曰遵世著防我意故賞須臾雲散二人各受賞罰

梁孝元於伎術無所不該嘗不得南信筮之遇剝三爻云坤屬西南剝者剝封之兆南信已至遣左右李心往看果如所說賓客咸嘆其妙

和士開封王妻元氏無子以側室長孫爲妃令吳遵世筮遇剝五爻遵世云此卦偶與占同因出其占書云元氏無子長孫爲妃士開喜於妙中於是起叫而舞

建文帝至浪穹葉希賢楊應能募建庵成程濟筮得剝上爻變爲坤曰剝盡而順吉辭也然龍戰之辭有凶壬辰三月能卒四月賢卒

朱子父喬年將死以朱子托劉子暈及朱子請益告以易之不逺復三言俾佩之終身朱子後卒爲儒宗子暈少讀易卽渙然有悟以爲學易當先復故以是告朱子焉

孔禧遷臨晉令崔駰筮之遇復三爻曰頻者不安之象變明夷傷而不復矣卦非吉兆宜勿往禧曰學不爲人仕不擇官吉凶由己而由卜乎在縣三年歿於官

張燝藏爲蕭儼筮遇復五爻告之曰震東也汝繼此二年官掌武於東宮坤土也惇復有入土之象免官當厄於三尺土下六十一而剌蒲十月晦而祿竭後因失職埍於髙麗土窟者六年六十有一剌蒲而卒黃山谷旣謫溶州謂其子曰吾先年卦值屯二有可得歸之理今遇上六曰迷復凶吾無歸矣果卒於溶州

僧來復初出家其師欣爲筮遇復上爻嘆曰子終不免禍將及吾因名之曰復號見心以儆之洪武間徴入京師欣止之曰上苑亦無蘋婆果且畱殘命喫酸梨復不聽後竟坐法論死臨刑而悔且道師語上命並逮欣將殺之欣曰此故偈臣偶舉之非有他也上問出何經欣曰出大藏某籙某函某卷第幾葉命檢視之果然乃釋之

陳子昻解官歸縣令叚簡貪暴聞其富欲害子昂捕系諸獄方子昻見捕自筮卦成遇無妄驚曰天命不佑吾殆死乎果死獄中

馬軾從都督董興徵粵過淸逺峽有白魚入舟軾筮得無妄初爻曰此賊授首之兆也決計以往當獲大防興政在猶豫聞軾言率狼兵進攻果破賊

有卜年嵗豊歉者遇無妄二爻斷曰年必大歉及秋果儉收蓋不耕獲者未富之辭皆不熟之徴也有失牛者卜得無妄三爻筮者教往南方求之果得牛三變離離南方之卦也

有謀徙業者筮遇無妄四爻筮者曰耐守必吉如其言不數年業果大售

元世祖有疾召田忠良謂曰或言朕今嵗不佳汝術云何忠良爲筮得無妄五爻對曰聖體行自安矣一月疾果愈

唐劉辟初登第詣葫蘆生問卜生雙瞽卦成謂曰此二十年祿在西南不得善終後辟從韋臯於蜀官至禦史大夫旣二十年臯薨辟入奏因微服復至葫蘆生問之卦成葫蘆生曰前曽爲人卜得無妄之隨今復得此非卽昔賢乎辟曰諾生曰若審其人禍將至矣辟不信還蜀謀叛擒戮於市

李淳風雲大畜之卦人若占孕必爲喜兆

季彭山筮求賢遇大畜之姤斷曰求賢外事也以外卦爲主榦君也而在艮之下有屈己下賢之象遇止而不進不敢以尊大加賢者也自賢者言則二陰在外臣道也動則有樂就之意其心不敢自安勉於忠信而一陽在上爲篤實光輝之徳能任大事有不家食之吉又之卦爲姤以陰遇陽剛居中正而天下大行君臣相遇終成正大光明之業者也但初陽在下當畜之時微陽戒於早發故爻辭以爲有厲而利己在人君求賢則幾動於初宜速決者也求賢之占莫吉於此

有失鷹者就耶律乙不哥筮卦遇大畜二爻云說輹者止而不飛也變離成賁倒映艸木鷹在汝家東北三十里濼西楡上往求之果得

竇建徳壯年邑人孫安祖爲筮遇大畜四爻曰君當以牛興以牛敗後有喪親者貧無以建徳方耕問之遽解牛以給之從此豪傑歸心威震山東因發兵救王世充爲秦王所敗竄入牛谷口初軍中謡曰豆入牛口勢不能久至是果亡

孔愉封侯三鑄印皆左顧疑而召筮遇頤初爻卜人曰此其舎之應乎愉因憶昔曽見籠於路者買而放之入水左顧

胡婆壽以範疇筮驗被獲系獄心銜之防赦出欲報疇持刀晨叩疇門紿以卜將殺之疇心動決以占遇頤三爻曰大凶之兆應有拂逆之人加大悖於已且艮爲手震帶乾金必持凶器來乃隔門謂之曰欲卜可擲下手中刀胡聞駭服猶以刀劃其門而去晉孝武母李太后本出微賤少遇筮者爲作卦值頤四爻曰當生貴子而有虎厄後入宮被幸生二子孝武立尊李爲太后服筮者之驗而怪有虎害且生所未見乃令人畫作虎因以手打虎戲便患手腫痛遂以疾而終

有卜逺出者得頤四爻筮者曰從水必不利其人不之信舟行半路遇盜罄劫而回

溫嶠喪婦從姑劉氏有一女美姿容姑以屬公覓防公宻有自防意初不言數日報姑曰已覓得防處因下玉鏡臺一枚女善筮卜得大過二爻心知是嶠及防女笑曰我固疑是老奴果如所卜

劉騰初立宅奉車都尉周恃爲之筮遇大過三爻棟折榱崩大凶之兆深諫止之騰怒而不用恃告人曰必困於三月四月之交至期果死

大理卿徐有功持法不濫及其也將穿墓筮者爲卜得棟隆之爻曰必有異應以旌善人果獲石室其大如倉中空外堅四門八牖筮者曰此天所以祚有徳也置之墓中其後終吉不可他徙果優詔褒贈寵及其子

任文公爲治中時天大旱筮之遇大過上爻曰旱不足憂此地尋當有沒頸之患變姤期在五月因白刺史曰五月一日主有大水宜爲預備刺史不聽文公獨儲大船百姓或信文公頗爲防者至期日中雲起須臾雨至湔水湧起十餘丈突壊廬舎所害數千人公沙穆鋭思河洛步推之術永壽元年筮得坎卦曰主大雨水是年三輔以東無不漂沒穆預告百姓徙居髙地故農人獨免

裴行儉精陰陽算術將軍擊突厥至單於之北際晚下營壕塹方周袖傳一卦遇習坎初爻曰主有大水不利遽令移就崇崗將士皆以士眾方就安堵不可勞擾行儉不從更令促之比夜風雨暴至前設營所水深丈餘將士嘆服

郭璞至廬江時江淮淸晏太守胡孟康安之無心南渡璞爲作卦值坎二爻曰此地不日將陷於敵君宜速行孟康不信璞乃攜其婢以去後數旬廬江果陷荊州旱梁元帝筮遇坎之比曰坎者水也子爻爲世今夜二更其有甘雨果然

苻堅與王猛苻融宻議於露臺有大蒼蠅入自牖間鳴聲甚大集筆而去至市中化爲黒衣小兒呼曰官今大赦堅駭異召筮遇坎四爻筮者對曰剛柔相際此君臣道合也且坎爲北方卦黒者北方之色君得輔佐之臣必霸北方故神化小兒先彰其兆耳元世祖將徵日本國召田忠良筮遇坎上爻奏曰僻陋海隅何足勞天戈不聽師久無功而還

陳希夷云先後天若得純離者多有失明之疾榮陽麯紹善占侯景欲試之使與郭生俱卜二伏牛何者先起筮遇重離爲火兆郭生曰赤牛先起紹曰靑牛先起景問其故郭生曰火色赤故知赤牛先起紹曰火將然煙先起煙上色靑故知靑牛先起旣而如紹言或謂李淳風事

曹操欲興兵討蜀令管輅筮遇離初爻曰履錯有咎主上不可妄動離爲火來春許都必有火災操遂止及期果有耿吉之亂

荀慈明云初爲日出二爲日中三爲日昃

步熊門徒甚盛學舎側有一人燒死吏持熊諸生謂爲失火熊曰已爲君筮得其人矣使從道南行當有一人來問得火主者便防之吏如熊言果是耕人自言艸惡難耕故燒之忽風起延燒逺近實不知艸中有人吏服熊筮與諸生求舉其卦乃離四爻蓋離爲火南方之卦故從道南行突如其來故知來者卽是火主也

宋朝類要太祖卽位召陳問享國長短命筮之得離之明夷曰陛下得國中原而遇南方火盛之卦非吉兆也太祖問朕壽幾何曰子年子月子日陛下終於火日之下離爲火日陛下之子孫盡矣太祖曰孰敢爲之指離九三及明夷之九三曰此人爲之此人在西北卽陛下之親也太祖又問後復若何曰後一百九嵗南方有妖气入中國中國用之天下自此多事矣太祖又問宋之子孫曰甲午之嵗有金安者出丁酉金爲妻財子孫生之其禍滋甚又六年而通於中國又六年丙午騰蛇宋其危乎明兩作乎焚如死如棄如有二君者實受其禍太祖曰然則遂亡乎曰宋火徳也火徳猶盛宋之子孫當有興於東北終於東南有近君者實竊其位明夷之六四曰獲明夷之心於出門庭東北之位也出涕沱若興復之志也丁巳嵗其危乎太祖又問中原可復得乎曰陛下得國之初而卜得東南旺卦亦終而已矣嵗在癸巳滅我者其衰乎甲午宋徳復興有賢人扶之則可以復如非其人𨿽能復之亦旋失之嵗在庚申宋之祚其衰矣自辛酉至庚申巳三百年過此以往未之或知也

齊武城怨孝昭問防於王元海元海對曰濟南世嫡尊之號令天下以順討逆萬世一時也武城狐疑召鄭道謙筮之遇咸初爻曰咸趾志外兌說而艮不隨切戒舉事遂不用

梁嬴母懷孕過期不生召筮遇咸四爻對曰艮兌合體憧而又憧兩象也是將生一男一女男爲人臣女爲人妾及生果然因字之曰過期

阮孝緒隠居不出有善筮者張有道謂之曰見子隠迹而心難明自非考之蓍無以驗也及布卦旣構五爻曰此將爲咸應感之法非嘉遁之兆

戴洋吳興人妙解卜數吳末爲臺吏筮得恆四爻知田裏將墟吳亡不久托病解任及吳平還鄕裏李從珂入立召趙鳯爲太子太保鳯病足居於家疾篤自筮遇恆上爻以上爲終極之位且振有搖落之象投蓍而嘆曰吾家世無五十者又皆窮賤今吾壽過其數而富貴復何求哉淸泰二年果卒於家徐復初遊京師舉進士不中退而學易通流衍卦气法自筮遇遁初爻知無祿遂亡進取意

慶元元年韓冑誣害趙丞相竄置永州中外震駭且剏爲僞學之名以斥善類朱子考亭艸封事數萬言極陳其姦邪蔽主因明丞相之寃諸生力諌遂筮之遇遁之同人朱子黙然焚其艸遂更號遁翁王惇病危召郭璞筮遇遁三爻變坤成否曰坤土也否塞也有疾而憊壽必不久惇怒曰卿壽幾何曰命盡今日日中惇遂收璞殺之未幾惇果亡

王通防篤學慷慨有大志隋時上太平十二防不見用自筮遇遁四爻遂隠河汾楊素勸之出曰幸有先人敝廬足以蔽風雨薄田足以供饘粥讀書談道足以自樂不願仕也

阮孝緒謂有道曰安知後爻不爲上九果成遁卦有道嘆曰此謂肥遁無不利象實應徳心迹並也孝緒曰𨿽獲遁卦而上九爻不發升遐之道便當髙謝乃著髙隠傳

張衡慕古人之貞節思遂髙蹈筮得遁上爻變兌爲咸以爲吉作思賦云文君爲我端蓍兮利飛遁以保名二女感於崇嶽兮或冰折而不營天蓋髙而爲澤兮誰雲路之不平

漢隠帝幹祐元年契丹兀欲率萬騎攻邢州其來也馬不甚嘶鳴而矛防夜有光又月蝕疑懼召筮遇大壯初爻眾以爲凶欲退兀欲不聽後𨿽破內丘而人馬傷死大半壯趾之窮驗矣

淸河王經去官還家見管輅曰近有一怪欲煩作卦輅筮遇大壯四爻曰爻吉不爲怪也君夜在堂戶前有一流光如燕鵲者入居懷中殷殷有聲內神不安解衣仿佯招呼婦人覓索餘光經大笑曰實如君言輅曰吉遷官之徴也其應行至頃之經遷江夏太守按震乃陽光四陽伏陰下入懷之象變坤爲婦人又變泰爲通仕路亨通遷官之應

趙逹精數學有人欲試之於書簡上作千萬數著空倉中令逹射覆值大壯五爻曰羊陰象陰之數多而喪之其數有名無實其精微如此

魏孝武時一日召潘彌作卦遇大壯上爻奏言震動在上其變甚速且變離爲戈兵今日當厄有急兵是日帝在逍遙園晏日晏還宮至後門馬驚不前鞭使入謂彌曰今日幸無他不彌曰過夜半則大吉須臾帝飲酒遇酖而崩

夷堅志葉助生少蘊少蘊登第爲淮東提刑周崇實壻嘗命一黃山人筮遇晉卦曰三年後攣生二女晉卦坤離二陰也晉字兩口晝日三接三年之象也俟驗當以前程奉告已而果然少蘊遂問異時休咎曰公貴人也當徧歷淸要登政府終節度使宜善自愛少蘊後爲尙書左丞紹興間年七十告老得觀文殿學士除崇慶軍節度使致仕二年薨竟如黃生之言【此以晉從口】

李徳自荊楚保東周路出方城有一人息於道路謂方城長曰此官人數值晉卦初爻居守後二年爲人所摧當南行萬里及期果謫南荒

褚裒以后父爲江州刺史詣庾亮所亮使郭璞筮之值晉上爻曰非人臣之卦若能克止其私可保無咎及太后臨朝欲加不臣之禮裒上疏固讓歸藩戢璞之戒也

郭璞洞林曰余鄕裏遭危難因之災厲冦戎並作百姓遑遑靡知所投於是普卜郡內縣道可以逃死之處皆遇明夷之象乃喟然嘆曰嗟乎黔黎時漂異類桑梓之邦其爲魚乎潛命防姻與共流遁

成化甲午江西鄕試泰和尹直在京命卜者占弟嘉言中否得明夷卦內離外坤三爻五爻發二爻皆兄弟占者以書有兄弟雷同難上榜句囁嚅不敢對公曰三爲白虎五爲靑龍龍虎榜動有中之兆兄弟發者以兄問弟弟當動而來矣不數日防報果至爾朱榮至北中攻城不獲以時盛暑議欲且還以待秋涼召劉靈助決之於筮遇明夷四爻曰入腹獲心必當破賊榮問何日答曰十八十九間果如其言魏孝武帝旣卽位使吳遵世筮遇明夷之賁曰初登於天后入於地因進云若能敬始愼終不失法度無憂入地矣終如其言

楊儀旣誅魏延自以爲功勲至大當代亮輔政呼都尉趙正以周易筮之卦得家人黙然不悅及至拜爲中軍帥怨望誹謗被收自殺

人有失馬者詣楊伯丑筮時伯丑爲皇太子所召在途遇之立爲作卦值睽初爻曰我不遑爲卿細占卿且向西市東壁門南第三店爲我買魚作膾當得馬矣其人如言以往須有一人牽所失馬而過遂擒之

五代史唐槁城鎭將叚晦曽夜泊郵亭有馬斷鞅而逸數日不知所適使使詣筮者董賀卜之遇睽賀曰據初九用事應有失亡之事毋乃馬乎勿逐自復必有縶而送至者回家未曽入舎果有邊鄙惡子牽而還之

戊子日辰時邵康節偶行途中忽大樹蔚然無風雨而有枯枝落於兌方因占之稿木爲離起上卦兌方爲下卦爲火澤睽以兌二離三加辰五爲十除六零四是四爻動矣變之損互坎離按卦兌金爲體離火尅之且睽損卦名俱有傷殘之象斷曰此木十日內當伐後果有砍以作公廨而伐者偶名元夫

石藏用仕唐爲羽林大將軍明於易數嘗謂家人曰吾近卜得暌之五爻暌者乖亂之象五與二應是爲厥宗二居兌體兌屬西方按卦言之天下將有事而蜀爲最安處乃去依其親眉州刺史李防遂家焉龍舒長鄧林婦病積年垂死醫巫皆息意韓友爲筮之遇暌上爻曰火鬼爲妖見豕則亡使畫野豬著臥處屏風上一宿覺佳於是遂差

鄧艾伐蜀夢坐山上而有流水以問爰邵邵曰按易卦山上有水曰蹇蹇繇曰利西南不利東北孔子曰蹇利西南往有功也不利東北其道窮也往必克蜀殆不還乎艾憮然不樂

周正精周易大同末筮得蹇三爻嘗謂弟讓曰國家阨運數年當有兵起吾與汝不知何所逃之及梁武帝納侯景正謂讓曰亂階此矣

孫思邈隠居太白山隋文帝輔政以國子博士召不拜宻語人曰吾推易數世方值蹇後五十年蹇卦方盡利見從貴之時當有聖主出必膺簡命貞觀初果召詣京師

王嘗過武禎所時久旱祈禱不應朝廷以爲憂令禎筮之遇解卦曰足下今日宜早歸恐爲雨阻曰萬里無雲赤日如此安得有雨禎曰若是則天不誠也天何嘗不誠旣而東南有雲气須蔽天平地雨注二尺

魏世祖自涼州還都時久不雨問王早曰何時當雨卿試筮之早作卦遇解初爻曰坎爲雨變兌爲西互離爲日日西之候也以象推之今日申時必大雨比至未時猶無片雲世祖召早詰之早曰更忍須臾至申時雲气四合遂大雨滂沱世祖甚善之

李空同上孝宗書艸具袖過友人所王陽明適至遽問曰袖中何物有則必諫艸耳李乃出示之王曰疏入必重禍爲若筮可乎於是筮得解九二田獲三狐得黃矢貞吉王曰行哉此忠直之繇也疏入下詔獄旣而釋之以是直名震天下

金城太守胡朂叛張軌遣都下宗毅治中令狐瀏討之濟中流白魚入舟瀏筮之遇解四爻曰解者散也至而孚降象也敵必解甲歸我矣朂果請降

有卜失物者遇損初爻筮者斷曰速覓必見宜往正西方求之其人如言而往果獲原物以初屬兌體兌乃正秋也

僧徳音一日方飯有人問父病曰當卽愈人問其故曰卦值損四遄喜之象且吾方飯飯則知生果卽瘥昔溫嶠令郭景純卜已與亮吉凶筮得益初爻曰元吉嶠語亮曰景純每筮嘗不敢盡言吾等與國家同安危而曰元吉是事有成也於是協同討滅王惇李贊皇初掌北門奏記有日者爲筮得益三爻曰告公用圭貴顯之象巽爲白震爲馬見凶之徴公他日位極人臣但厄在白馬耳及登相位親族中亦無有畜白馬者後與白敏中不協出爲荊南節度使旋坐淮南李相納吳女之獄馬植鞫之極論徳黨庇遂竄南海沒而不返

隋髙祖將遷都夜與髙熲蘇威二人定議季才偶瞻星象兼卜卦得益四爻旦上奏曰臣仰觀乾象俯察蓍防符兆久定必有遷都且堯都平陽舜都冀土是知帝王居止世代不同且漢營北城今將八百嵗水皆咸鹵不甚宜人願陛下協天人之心爲遷徙之計髙祖愕然謂熲等曰是何神也遂發詔施行季彭山筮防姻遇益卦之損二五兩爻動斷曰婚姻內事主內卦震巽爲先天相配之卦六二之陰又與九五之陽相應觀其來卦各得乾坤之正男女正位乎內外必能宜其室家矣初與四陽下降而陰上升始之得正者也三從兌來應上艮體陰陽得配而男女不眤燕私之義也損之二五陰陽易位則晚年家道旣成天道下濟地道上行亦足相與以有終故其象見於之卦此婚姻之吉占也

彭寵反其妻數惡夢又多見變怪召筮遇益上爻曰有擊之者當從外來宜謹防之寵疑子後蘭卿質漢歸故出之於外後爲蒼頭子宻等三人所斬獻首光武

一人有訟事將赴審卜得夬初九爻果被刑責不惟不勝而且有咎足爲健訟之戒

同州刺史王彥問於關子明曰治亂損益各以數至苟推其道百世可知彥不佞願假先生之筮一以決之關子曰占算幽微至誠一慮多則有惑請命蓍卦以百年爲斷旣而揲蓍布卦得夬二爻變之革捨蓍而嘆曰當今大運不過一再傳耳從今甲申二十四年戊申天下當大亂而害始宮掖有蕃臣柄政世伏其彊若用之以道則桓文之舉也如不以道臣主俱屠地也彥曰其人安出子明曰參代之墟有異气焉若出其並之郊乎彥曰此人不振蒼生何屬子明曰當有二雄舉而中原分後爾朱榮專政莊帝立誅榮榮子復殺莊帝髙歡立靜帝號東魏宇文泰立文帝號西魏

王彥問關子明曰二雄各能成乎子明曰我隙彼動能無成乎趙蕤注云內卦我也外卦彼也夬內卦九二化爲六二隙之象也外卦九四舉五陽而決一陰動之象也東西魏有隙髙歡建齊宇文泰建周動而成之應也

朱子語錄載王子獻占遇夬卦二爻占者曰必夜有驚恐後有兵權未幾果夜遇冦旋得洪帥

五代史載唐明宗時路晏夜適厠有盜伏焉晏心動取燭照之盜卽告晏請勿驚某稟命有自察公正直不敢動劍匣劍而去由是晝夜驚懼以備不虞召董賀筮遇夬二爻用事曰察象徵辭大有害公之心然難已過但守其中正請釋憂心晏後終無患

遼節度使召韓璘適有獻雙鯉者戲曰試筮此魚何時得食璘布卦遇夬上爻驚云公與僕不出今日有不測禍奚暇食急命烹之未及食冦至俱遇害苻生夢大魚食蒲心疑召筮值包魚不利之占又長安謡曰東海大魚化爲龍男便爲王女爲公問在何所洛門東生以此於是月誅魚遵父子一十八人不知東海苻堅封也時爲龍驤將軍宅在洛門東卒殺生有國

武肅王時有葉簡者善占筮武肅當衙忽一日有非常旋風南來繞案而轉召葉簡問之簡筮得姤三爻曰無妨也膚屬切近之國變坎爲險此淮帥楊渥已薨當早遣弔祭去耳王曰生辰使方去豈可便申弔祭簡曰以卦斷之必然之理速發使往彼若問如何得知但雲貴國動靜當道皆預知之王從而遣之生辰使先一日到楊渥已薨次日弔祭使至由是楊氏左右皆大驚服

冬夕酉時邵康節同子擁鑪而坐有扣門借物者始扣一聲繼扣五聲康節令緩言所借且令子試占之以一聲屬幹爲上卦五聲屬巽爲下卦又以一干五巽共六數加酉時十數共得十六數除二六十二得零四數合成姤四爻變之巽互重乾卦中二乾金二巽木二體而已幹爲剛金巽爲長木其子曰金短木長所借者必鋤也康節曰非鋤必斧問之果借斧子請其故康節曰論數又須論理以卦論之鋤亦未爲不是以理論之夜非耕種之時需鋤安用斧則切於破柴耳

已年三月十六日夘時邵康節同客坐觀牡丹花開政盛客曰花亦有數乎康節曰有數因占之以己年六數三月三數十六日十六數共二十五數除三八二十四數得一爲幹上加夘時四數共二十九數除三八二十四數得五爲巽下又以二十九數除四六二十四數得五數合成姤卦五爻變之鼎互重幹遂謂客曰怪哉此花明日午時當爲馬所踐毀次日午時果有貴客遊觀二馬闘嚙驚走花間遂蹂爛無遺按卦巽木爲體幹金尅之卦中又無生意故知牡丹必傷幹爲馬互卦又見重幹兩馬也午時者離卦也元康元年霹破城南髙媒石杜預筮之得姤上爻曰主女人凶後賈後誅死

有富室用一防計者始合中離家道漸落悔欲招之念已與相惡躊躇不果筮之得萃初爻遂決計往召其人果來生業復茂勿卹之驗也

鮑永爲魯郡太守時董憲別帥彭豊皮常等各千餘人稱將軍不肯下頃之孔子闕裏無故荊棘自除永心異之筮遇萃二爻曰夫子殆欲太守行典禮引而近之助誅無道乃防人眾修鄕射之禮豊等欲圗永乃持牛酒勞饗而潛挾兵器永覺手格殺丰等擒破黨與

魏拓跋瑞母尹氏有姙致傷後晝寢夢一老翁具衣冠告之曰吾賜汝一子汝勿憂也寤而私喜以問筮者遇萃四爻曰位𨿽不當變坎成男大吉之兆未幾而生子以爲協夢故名瑞字天賜

衛大經邃於易人謂之易聖未沒之先筮卦得萃上爻預刻死日鑿墓自爲志如言終

張承之母孫氏懷承時遊於江浦忽有白蛇長三尺騰入舟中母祝曰若爲吉祥勿毒噬我縈而將還置諸房內一宿失去鄰人見張家是夕有一白鶴聳翮入云以告承母母使筮之遇升卦筮者曰此吉祥也從室入云自下升髙之象坤體多壽蛇化爲鶴殆壽徴乎後生承位至丞相輔吳將軍年逾九十

孫堅妻懷權夢月入懷告堅曰妾昔懷防夢月入懷今又夢月此何祥也堅召筮者使卜遇升四爻進曰西伯享岐主有一方堅喜曰子孫興矣

種放初謁陳求筮遇升上爻變艮成蠱曰艮有光明子他日必白衣諌議然名者古今之美器造物者深忌之天地間無全名終變成蠱子名將起必有物敗之守貞不息子其戒哉放之晚節頗飾輿服廣置良田多叢物議果如圖南之言

一人病目就筮值困初爻幽谷不明後果多方醫治延久不瘥至三嵗竟失明

苻堅初入關夢天神遣使者朱衣赤冠命拜堅爲龍驤將軍覺而筮之遇困九二曰朱紱方來適與夢協唐宗行幸東都偶因秋霽與一行共登天宮寺閣臨眺久之上淒然發嘆數次謂一行曰吾甲子得終無患乎一行進曰臣以數推之陛下將值困之上爻葛藟臲卼卽當行幸萬里社稷畢得終吉及西狩至成都前望大橋上舉鞭問左右曰是橋何名節度使崔圓進曰萬里橋上因追嘆曰一行之言今果符之吾無憂矣

南宋時有人居靑冀間卜得井初爻以爲禍將及矣挈家逺徙時邑裏全盛人皆笑之未幾元魏師至所過赤地無餘春燕歸巢於林木始服其先幾之哲範疇嘗爲洞霄宮道士遇江西張九牛授以筮法杭有無借子胡婆壽負罪而逃官督捕甚嚴捕者卽疇求筮值井二爻曰坎爲北方巽爲木可於北方樹木中求之如言迹至臨平果獲於空楊栁樹中

上元縣治東南相傳爲秦始皇所鑿王導使郭璞筮之得井上爻曰淮水絕王氏滅按井收勿幕源源不絕之徴也

魏獻文帝外示南討意在謀遷詔太常卿王諶筮南伐之事其兆遇革任城王長子澄進曰易言革者更也將欲革君臣之命湯武得之爲吉陛下帝有天下今日卜徵不得云革命未可全爲吉也帝厲聲曰此象云大人虎變何言不吉也還宮召澄獨謂之曰此間用武之地非可興文殽函帝宅河洛王裏因玆大舉光宅中原任城意以爲何如澄深贊成其事車駕遂幸洛陽宅遷都之計詔澄馳驛向北諭百司曰此眞所謂革矣

齊神武崩於晉陽有日矣文襄令文宣與吳遵世等擇地頻卜不吉又至一所筮遇革皆云凶趙輔和少年最在眾人後進云革卦於天下人皆凶惟王家用之大吉革彖辭云湯武革命應天順人文宣遽登車顧云以此地爲定卽義平陵也

天賦曰革者變也革故鼎新之象占防遇之主有爭防攺嫁之事

沛父老帥子弟開門迎劉季共殺沛令時無主蕭曹等恐事不就互相推讓因徧筮之獨季得革五爻諸父老因相謂曰平生所聞劉季奇怪當貴且卜筮之莫如劉季最吉乃立爲沛公

周夑汝南人生而斂頤折頞醜狀駭人其母欲棄之父以筮卜得革上爻曰吾聞聖賢多有異貌興我宗者必此兒也然豹隠南山其終守東崗之陂乎遂育之及長專精禮易舉孝亷賢良方正特徴皆以疾辭李綱仕隋蘓威令詣南海應接林邑久而不召綱後自來奏事威復言綱擅離所職以之屬吏綱見善卜者令筮之遇鼎因謂綱曰鼎取新也公易姓之後乃可得志而爲卿輔宜卑退不然有折足之敗尋防赦免後謁髙祖拜禮部尙書

竇姬初生時父母召筮遇鼎初爻曰母因子顯貴不可言後被選入宮值呂太后出宮人賜諸王竇與在行中願如趙近家請其主遣宦者必置趙籍伍中宦者忘之誤置代籍伍中當行竇涕泣不欲行相彊乃肯行至代代王獨幸竇姬生景帝數皆前定如此李徳裕爲中丞有閩中筮者叩門請見因爲作卦遇鼎三爻曰耳革行塞時事非久公不早去冬必作相禍將至矣若亟請居外則代公者受患公後十年終當作相所謂虧悔終吉也是秋徳裕出鎭吳門竟憲宗十年由西蜀入相

孔子使子貢往外久而不來孔子謂弟子占之遇鼎之四皆言無足不來顏子掩口而笑子曰回也哂謂賜來也曰無足者乘舟而來賜至矣淸朝也子貢果朝至

卜珝少好讀易郭璞見而嘆曰吾所勿如也柰何不免兵厄珝曰然吾自筮得鼎四爻大限在四十一位爲卿相當受禍耳

顏惡頭推易代之事筮得鼎五爻預語人曰長樂王某年某月某日當爲天子有人姓張聞其言數以寶物獻之預乞東益州刺史及期果登天位擢張用之亷範爲成都太守郡人楊繇善占卜嘗有風吹削柿範令筮之遇鼎上爻曰巽爲木上居木上主有薦木實者體離爲火其色赤頃之五官椽獻橘數苞王白冀州人善卜筮遼太宗入汴得之應歷十九年王子只沒以事下獄其母求筮遇震初爻白曰其人後當王目前𨿽有震恐未能殺也無過憂景宗卽位釋其罪封寧王

宣城邊洪以四月中就韓友筮家中安否友筮得震二爻曰震旣不安變兌爲金卿家應有兵災其禍甚重可伐七十束柴積於庚地至七月丁酉放火焚之咎可消也不爾其凶難言洪卽聚柴至日大風不敢發火洪後爲廣陽嶺挍遭母喪歸友來投之時日已暮出促從者速裝束吾當夜去從者曰今日已暝數十里艸行何急復去友曰非汝所知也此間血覆地寧可復住苦畱之不待食而去其夜洪焂發狂絞殺兩子並殺婦又斫父妾二人皆被創曁僕一人負重傷因出亡走明日其宗族收殯亡者尋索洪數日於宅前林中得之已自經死合死傷恰七人

陳希夷曰有人先天筮得震三爻曰震蘇蘇位不當也處位不當於理不順主人多妄求苟合虛僞不實春分之後卻爲科甲顯赫之人庚夘命得之福祿滿盈俱驗

馬樞博極經史尢善周易梁邵陵王綸爲南州刺史素聞其賢引爲學士令樞講易道俗聽者二千餘人尋遇侯景之亂筮得震四爻喟然曰豈可以皎皎之質辱於泥塗乃隠居茅山有白燕一雙巢其庭樹馴狎欄檻時至几案春來秋去幾三十年

曹操慮及西蜀令管輅筮遇震五爻曰震厲有事變兌屬西西蜀主有兵犯界操急使人探漢中消息先主果遣趙雲入境

孝武造太極殿惇璞筮得艮三爻云艮乃第七卦又位居三三七之數爲二十一又艮爲閽寺奴象也按卦二百一十年此殿爲奴所壊後梁武帝毀之舍身爲奴

杜悰家有一生逺來求官精占筮一日上謁李徳裕李曰爵位由人豈由於數生曰凡人細微尙有定數況功勲爵祿乎李曰試筮我家明日有何事生布卦得漸初爻曰巽東南爲白初爲小子幹者竿也在八卦中巽數居五艮居七明日主有白獸自南逾屋而來有小子執竿逐之獸復南去竿長五尺而七節試伺之翼日果有白貓自南來外宅元從之子逐之甫九嵗數其所執竿長五尺而七節略無毫髮差謬郭璞曰丞相府有將雛雞雀飛集其背上驅之復來如此再三令吾卜之得漸四爻斷曰巽爲木亦爲雞東南地得桷爲進得其位此晉王卽位之徴也顧士羣母病命郭璞筮之得歸妹之隨二五兩爻動云命盡秋節至七月果亡歸妹女之終兌爲正秋故也程舜兪集筮法云按六經圗卜云泰天地气交之卦也而占父者憂之父入土也歸妹男女有家之卦也而占母者患之女之終也觀此亦可見占法矣步熊有鄰家兒逺行或告以死其父母號哭制服熊爲之筮遇歸妹三爻曰反歸者必反也按卦此人不死尅日當還果至

髙文義公之叔燧精易數文義公擇婚徧卜不吉後議郭氏女稍長筮得歸妹四爻曰歸𨿽遲眞佳耦也遂聘之

孝景王皇后武帝母也父王仲母臧兒臧初歸王生後與兒姁而仲死更嫁爲長陵田氏婦時後已歸金王孫產一女矣臧兒後召筮遇歸妹五爻筮者曰重兌在宮一君一娣兩女並貴臧兒素欲倚兩女因其言奪金氏女納太子宮太子愛幸之生男是爲武帝遂立爲後其女娣兒姁亦復入生四男並爲王宋丁未錄楊繪過池陽見丘濬濬曰明年當攺元以周易步之丰卦用事必以丰字紀年果攺年元丰【此以卦名占者非笙】

曹操有疾召管輅筮遇丰二爻對曰此疑疾耳不日卽瘥操病果安

癸酉甲戌間宋事棘曽淵子銜似道命造廖應淮所詢世道如何應淮發防得丰卦三爻攢眉曰殺气向福泉潮惠去余不知死所矣蓋以離象戈兵主殺居南方三位離上爲極南之地其曰終不可用則國事可知矣

光武生時有赤光室中皆明使卜者王長筮之得丰六五來章知爲豪傑景從之人故隠其辭曰慶譽之爻此善事不可言

王處直家有黃蛇見於碑樓處直以爲龍藏而伺之又有野雀數百巢麥田中處直以爲己徳所致有筮者卜其不祥曰蛇穴山澤而處人室鵲巢鳥降而田居小人竊位而在上者失其所居闚戶無人大凶之兆也已而處直果被廢死

前漢書東方朔傳云上嘗使諸數家射覆置守宮盂下射之皆不能中朔自贊曰臣嘗受易請筮之乃別蓍布卦而對臣以爲龍又無角謂之爲蛇又有足是非守宮卽蜥蜴上曰善復使筮他物連中管輅之術不在朔下故輅弟辰曰往孟荊州爲列人典農嘗問亡兄東方朔得何卦乃知守宮蜥蜴二物耶亡兄遂爲安卦生象變化相推曽於辰已分別龍蛇各言其理荊州嘆服竊謂辰龍也龍陽物角屬陽已蛇也蛇陰物足屬陰其必上離下艮而爲旅卦乎蓋離之上九飛而上居陽爻納甲爲已下比五陰故曰有足艮之初六潛而下居陰爻納甲爲辰上比二陰則爲無角故知其所用亦火珠林法也

魏郡龎儉因亂失父時儉三四嵗母繦抱轉客廬中慮無見期召筮遇旅二爻筮者曰懷資之日得僮之朝當復相合後鑿井得錢千餘萬遂巨富以乏給使買一老蒼頭蒼頭歸廚下竊言曰堂上老母似我婦婢以告母呼問事實復爲夫婦時人爲之語曰廬裏龎公鑿井得銅買奴得翁

蕭吉行經華陰見楊素冡上有白气屬天因筮之得旅三爻曰次焚僕喪其後必有滅門之禍未幾感以反族滅

孫守榮嘗出入史嵩之相府一日庭鵲噪令筮之遇旅四爻曰來日脯時當獲珍寶然他日不免累心明日李全果以玉柱斧爲貢後卒以此箝制要脇嵩之旣受其賂惟欝欝於懷而已

程沙隨占法云迥初寓余姚僧舎筮之遇巽占曰有風火之恐而不及害未幾舎北火發焚十餘舎至寓舎止縣取綱維及遺火僧杖之其占曰巽爲風互體離爲火兌爲毀折變震爲驚懼初六爲內卦之主不與離應故曰不及害巽爲寡發重巽二僧之象反對重兌兌爲決二僧受杖之象其奇驗如此

建武末靑谿宮東門無故自崩大風拔東宮楊栁或求阮孝緒筮之遇巽初爻曰巽者木也齊爲木行巽乃木位初爻變幹木受金尅故東門自崩齊其衰矣有問疾者卜得巽二爻曰病𨿽危祟在東南方速禳之則吉如言往禱卽瘥

濟陰黃允以儁才知名遇異人爲筮終身得巽三爻曰君有絕人之才足成偉器然頻越於理守道不篤終恐失之此卦一陰入伏敗子名者必陰人也後司徒袁隗欲爲從女求姻見允而嘆曰得壻如是足矣允聞而黜遣其婦夏侯氏婦謂姑曰今當長辭乞一防親屬以屬離訣於是大集賓客婦中坐攘袂數允隠惡十五事乃登車去允以此遂廢

元世祖遣使召田忠良至指西序第二人謂之曰彼手中所握何物試筮之得巽五爻對曰巽爲雞五位居中陽光未發必雞卵也果然

景帝時梁王求爲嗣袁盎進說阻之梁王以此怨盎使人刺盎刺者至關中問盎稱之皆不容口乃見盎曰臣受梁王金刺君君長者不忍刺君然後刺者十餘曹備之盎心不樂家多怪乃之棓生所問占得巽上爻曰巽在牀下不及備也喪其資斧無所歸也必禍起旦夕還梁刺客後曹果遮刺殺盎安陸郭門外範仲淹過潤州見徐復問曰今以衍卦占之四夷無變異乎復推得兌卦曰西方當用兵記其月日後無少差

元世祖謂田忠良曰朕用兵江南困於襄樊累年不決定在何時忠良筮得兌二爻對曰遇金則孚在酉年矣及期呂文煥果降

江西龍廣寒挾預知之術來遊錢塘佑聖觀陳提防房中陳欲試其術以明日飲食事叩彼預占龍宻寫固封囑曰不可拆看陳俟其出竊啟視之云來日行兌二爻位兌爲羊孚者麩也又孚者三子也應食羊肉白麪食客三人老夫亦與客列適有餽陳鯽魚數尾者陳戒僕明日三廚專以此魚供饌至明早住持吳姓因髙顯卿參政避人賀生辰來方丈坐邀陳相陪陳曰敝房有鯽魚取來供用髙固止之因言龍廣寒在房髙曰我嘗識之請過同坐酒食我已準備來也須臾賫盒至果是羊肉白麫

魏明帝好陰陽聞崔浩說易及洪範五行善之時有兔在後宮宮禁邃宻共訝無從得入召浩筮之得兌三爻曰兌爲少女又爲妾三陰在下體之上自外而升當有鄰國貢嬪嬙者兔乃西方之獸故先見兆明年姚興獻女

邵雍未歿時知天下將亂筮得兌四爻預語子伯溫曰世行亂矣蜀安可避居蓋以兌居西方四位有喜也及宣和末伯溫載家使蜀故免於難

庚申三月建文決意東歸程濟再筮之得兌五爻變歸妹曰歸妹雜卦之盡也師今年適六十四春季木將盡至夏火旺子生母死且太嵗干支皆金火必尅之夏其危乎五月有僧自詭爲帝詔械入京同寓寺者皆逮師與焉不得已遂陳其實迎入大內卒張軏家貧好學志識開朗初在洛陽天下洶洶未卜所向筮秦地得渙二爻曰奔機得願秦雍之間必有王者遂杖防入關

吉士瞻少有志气不事生業時徴士吳苞見其姿容勸以經學乃就卜者王先生卜易值渙三爻王生曰君志在四方擁旄仗節非一州後一年當得戎馬大郡及梁武帝起兵遣士瞻討不從命者果大貴顯秦王嘗問後隋運將終得天下者何姓以筮對曰繼卦值渙九五木徳乘水是李姓也

天賦曰節卦剛柔當位不相奪倫夫婦百年情投魚水合之泰咸恆均防姻之吉卦也

羊祜典樞要有違覆輙焚艸所薦逹朝士人無知者或謂其愼宻太過祜曰君未三復於節之初爻乎臣不宻則失身吾猶懼其不及也

唐檀習京氏易永寧元年南昌有婦人生四子檀筮得節二爻曰兌金坎險冦在門庭京師當有兵气其禍發於蕭墻至延光四年中黃門孫程兵殿省誅皇后兄車騎將軍閻顯等立濟陽王爲天子果如所筮

譙人夏侯藻母病困詣淳於智卜忽有一狐見之嘷怖愕馳見智智爲筮遇節二爻曰其禍甚急君速歸在狐嘷處拊心啼哭令家人驚怪大小必出一人不出哭勿止然後其禍可救也藻還如其言母亦扶病而出家人旣集堂屋五間拉然而崩出戶免凶奇哉智之卜也

趙逹廣陵人吳廣武中魏師大舉吳主詣廣陵召逹筮之逹布算得節三爻曰坎水子也兌澤金也吳衰當在庚子今魏無能爲也問其候逺近曰三爲內極之爻在後五十年吳主笑曰朕憂當身不及孫也至期皓梁亡國

韋鼎北渡江遇隋髙祖言曰觀公容貌故非常人而神鑑深逺亦非羣賢所逮也因爲筮統一之期得節四爻曰天地節而四時成嵗一周天乃奠安之日老夫當委質於公矣

順帝時災異屢見令太史筮其何故值節上爻曰苦節之臣未白故上天示儆耳帝乃詔祠楊震曰上天降威災眚屢作爾卜爾筮惟震之故朕之不徳用彰厥咎

邵康節旣得老人易書卽以卜其家遇中孚初爻曰汝臥牀下有白金一窖取之可以營喪事蓋巽木有牀象兌西方白金象居初物在下也

陳奇被召夜夢星墜壓腳旦而筮之遇中孚三爻告人曰星則好風星則好雨猶歌泣焂更豈有常哉必非善徴果受害

劉秉忠微時詣田忠良使筮值中孚五爻曰明良相遇他日位極人臣後果封太保

朱博爲丞相臨拜延登受防有大聲如鐘鳴上問楊雄李尋對曰在中孚上爻翰音登天卽洪範所謂鼓妖者也人君不聰空名得進則有無形之聲博後坐事自殺故序傳曰博之翰音鼔妖先作王弼注云翰髙飛也登者音飛而實不從也

徐復慶曆初與布衣郭京俱召見帝問天時人事復對曰以京房易卦推之今年所配月日時當小過也剛失位而不中其在彊君徳乎又問四方用兵如何復對太乙守中宜內不宜外帝善其言

程沙隨外編云有人防姻筮之遇小過不知其占再筮之亦得小過爲占之曰內卦互體爲漸漸女歸吉外卦互體爲歸妹說以動所以歸妹也此以初至四互一卦再以三至上又互一卦爲占亦筮法之變例郭璞洞林曰占得此爻者或致羽虫之孽

元世祖以海都爲邊患遣皇子北平王那木罕丞相安童徵之田忠良筮得小過三爻奏曰不吉從或戕之將有叛者帝不聽未幾諸王背裏吉劫皇子丞相以入海都

謝夷吾轉下邳令豫刻死日如期果卒勑其子曰吾筮卦至漢末值小過五爻弋取在穴其時當亂必有發掘露骸之禍使懸棺下墓不起墳

宣城太守殷祐有病韓友筮之得小過上爻曰下體艮之數七上位乃爻之盡依卦七月晦日當有大鸜鳥來集防事上宜勤伺取獲者爲善不獲將成禍蓋以弗遇則凶災隨之故也祐乃謹爲之備至日果有大鸜垂尾九尺來集防事掩捕得之祐乃遷石頭督防後爲吳郡太守

建文居白龍山戊子七月命程濟出募葺庵筮之遇小過上爻爲旅曰鳥焚其巢不久將毀辛夘春有司毀庵

延和初孫佺爲幽州都督北徵夷時軍師李防郁筮得旣濟上爻濡首不利因諌曰五月南方火燕北方水火入水必滅佺不從防郁謂人曰飱若入咽百無一全經二旬而沒軍八萬濡首之厲驗矣

許遵髙陽新城人明易善筮齊神武引爲館客芒陰之役遵謂李業興曰此舉筮遇未濟卦今賊爲水陣我爲火陣水勝火我必敗果如其言

黃石齋曰辧物居方何也是易之終義也易有天地之義六焉經星所麗屬於河漢出入兩濟以爲首尾一也七緯所纒歷於次舎朔望薄食淩犯生焉以爲災祥二也南北距極盈縮入歷行陰行陽一南一北嵗月日辰各視其積以稽世運以知失得三也地道由之以司八方以正分野察其星物四也水土之合五緯逓變形象類居龍虎鳥燦及牛馬降於狐防或動或交逆數順舉五也生寄歸藏以廟以兆尙象而制咎譽功凶各得其意六也有是六者以別其剛柔相其方位以生萬物而命六十四事如星之在於天而水之在於地也故月之命潮星之命丘南首而北尾古之聖人則必有取之也

趙冬曦典選合薦銓吏一人麯思明以次當得而略不言問其故曰吾行年值未濟三爻居位不當自知明年方得官故不言也請書其事封泥省壁至期驗之久之上幸溫泉見白鹿升天攺防昌爲昭應縣冬曦獨注思明昭應尉意其不預知有此新邑以破其言也發壁觀書云爻位變鼎鼎取新也縣邑中行且有更名者三應上上居離體離爲日主以昭其應必得昭應一尉驚以爲神

隋文時崖州嘗獻徑寸珠使者陰易之上心疑焉召楊伯丑令筮得未濟五爻曰五火質而在水上光輝灼爍變幹爲圎又爲大物圎而光是大珠也但火遇水則息必爲人所隠具言隠者姓名容狀上如言薄責之果得本珠

沙隨程氏云易以道義配禍福故爲聖人之書陰陽家獨言禍福而不配以道義詭遇獲禽則曰吉得正而斃則曰凶故爲技術蓋指顏魯公之死與李林甫之相言也夫凶有不可避者君子毅然就之𨿽凶吉也吉有不可趨者君子浩然逺之𨿽不吉不凶也此進退存亡所以不失其正也小人則反是故曰易爲君子謀不爲小人謀也上古之易利用厚生耳周易者正徳者也逹乎此者可與言筮矣

易之爲道廣大精微無所不包其體立於無私其用神於不測學之者須洗盡俗腸澄心靜气探其本窮其用其要歸於大中至正其戒嚴於邀幸鬼誕固未可以淺嘗得也乃世之學者非拘牽文義則膠執管見非泛求象數而忘其所以則執定名理而遺卻象數甚至以一腔私念末世功利冀幸之私解說四聖微言是故言愈多而理愈晦古之聖人閒邪存誠之妙用開物成務之大功嗚乎棄如土矣不識程子言理而不言數與言理而數不能外之道朱子言理而兼言數與言理數而程傳益昌明較著實有所以並行不悖者其故維何王徴君先生山史抱道談經積學七十餘年偶遊南國相與聚首洞然書屋扣厥原本蓋深得力於伊川考亭之祕者出晚年所訂筮述八卷並手錄程傳示予曰今人大都理防制舉藝讀周易本義者多讀程傳者少求其理與數之兼貫卦爻象彖之互相發明也難矣若程傳不行於世祗讀本義是宗考而忘祖矣余爲揀先師田愧材先生重刻二程遺書內易傳曰有是以公海內矣筮述是吾責也爰授之梓以問世其間扶陽抑陰發本義所欲發自序已槪及之小子何知究未審於易功罪爲何如耳康熙癸酉陽月三原後學員賡載謹跋

周易筮述卷八

