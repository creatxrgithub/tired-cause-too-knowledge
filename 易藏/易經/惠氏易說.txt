

欽定四庫全書

經部一

易說

易類

提要

【臣】等謹案易說六卷

國朝惠士奇撰士奇字仲孺吳縣人康熈己丑進士官至翰林院侍讀是書雜釋卦爻專宗漢學以象爲主然有意矯王弼以來空言說經之獘故徵引極博而不免稍失之雜如釋訟卦引荀爽說訟之言凶也則以丹朱之嚚訟爲嚚凶釋弟子輿屍引左傳彘子尸之以屍爲軍中元帥釋觀國之光引聘禮請觀及左傳季札觀樂韓宣子觀書以證觀國皆失之拘釋系於苞桑以桑爲喪亡之喪而無所考據釋先張之弧後說之弧以下弧字攺爲壺引昏禮壺尊太元壺婦爲證皆愛博嗜奇不能自割至編端論幹彖傳大明終始引莊子在宥篇我爲女遂於大明之上矣至彼至陽之原也爲女入於窈防之門矣至彼至陰之原也謂莊周精於易故善道陰陽先儒說易者皆不及尢未免失之不經然士奇博極羣書學有根柢其精研之處實不可磨非明以來說易之家暖暖姝姝守一先生之言者所可仿佛一二防瑕固不足累其大體也乾隆四十六年三月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

易說卷一

翰林院侍讀恵士奇撰

幹彖傳曰大明終始六位時成晉彖傳曰明出地上順而麗乎大明離爲明坤爲順乾爲大明坤麗乎乾成離故曰順而麗乎大明大謂乾非謂離也乾中爻有伏坤火外明中黒象之故離爲火坤色黒故火中黒幹九二曰見龍在田天下文明坤爲文柔來文剛故曰文明乾中伏坤坤爲地地上稱田見龍在田天下文明之象也初辭擬之卒成之終終在上始在初舉終始兼包六位故曰大明終始六位時成時成者卒成之終初猶隱而未見行而未成自始至終方成六位文言曰知至至之言乎始故曰可與幾幾者事之防知終終之言乎終故曰可存義義者事之質始乎防終乎質故曰易之爲書原始要終以爲質也六爻相雜惟其時物故曰六位時成始謂初非謂元終謂上非謂貞此言六位不言四徳傳曰易有六位三才天地人也天有陰陽地有剛柔人有仁義法此三者故生六位天地之气必有終始六位之設皆由上下故易始於一分於二通於三革於四盛於五終於上所謂大明終始者指六位明矣六位有虛實虛暗實明六位皆實爲大明說者又謂聖人大明乎乾道之終始乾道大明豈待聖人而後明哉學者不知幹爲大明而以離當之離可謂之文明未可謂之大明也曷爲未可謂之大明陽大陰小陰卦多陽離陰卦也烏可謂之大哉幹六位純而不雜故象六龍時乘者初潛二見三行四躍五飛至上而窮窮復反下是謂時乘言各以其時也或曰懸象著明莫大乎日月然則日月爲大明矣坎離皆曰大明奚爲不可獨以大明屬之幹何也日月得天而能久照日得天而大明於晝月得天而大明於夜日月之明皆天明也故易獨以大明屬之幹參同契謂月三日生明於震震一陽生也十六日防闕於防防一陰生也八日上於兌兌二陽生也二十三日下於艮艮二陰生也三十日消滅於坤全體皆暗十五日盛滿於幹全體皆明是爲大明蟾蜍與兔魄日月气雙明坎離合於乾也故曰與日月合其明黃帝內經謂天气淸靜光明而藏徳者也天明則日月不明說者謂天所以藏徳者爲其欲隱大明大明見則小明滅故大明之徳不可不藏天若自明則日月之明隱矣董仲舒曰天藏其形而見其光藏其形所以爲神見其光所以爲明莊子在宥篇廣成子語黃帝曰我爲女遂於大明之上矣至彼至陽之原也爲女入於窈防之門矣至彼至陰之原也坤爲黒故至陰窈防幹爲大赤故至陽大明孰謂莊周不聞道哉莊周精於易故善道陰陽後儒說易者皆不及故特掲以待後之學者焉九三君子終日幹幹夕惕若夤【音延】厲無咎說文云夤敬惕也易曰夕惕若夤愚謂夤從夕從寅夕惕之貌因時而惕故曰若夤古者夤讀如延夤緣莊子作延緣夤與幹協說文兩引幹九三爻辭一作夤一作厲者後人亂之也厲乃占辭與悔吝等安得屬上句乎失之甚矣三與五皆得正故同功五多功三多凶何也按九居三凡三十二卦其占凶者四卦而已【大過離漸小過】而云多凶者易尙中正而尢貴中中能兼正正不能兼中故有多凶之戒蓋非君子不足以當之幹三謙三夬三皆曰君子大有九三曰小人弗克言占者小人弗克當天子之享大壯九三曰小人用壯君子用罔言小人以力故用壯君子以徳故用罔用罔者謂不用彊梁之力也旣濟九三曰小人勿用言命將出師小人不可當其任然則九三爲君子之爻信矣幹鑿度以爻之得正者爲聖人君子失正者爲庸人小人自一軌七百六十年至四十二軌三萬一千九百二十年以一卦得正之爻爲享國之世數故名世軌𨿽其說甚誕然以十二辟卦言之復初陽得正爲聖人臨二陽失正爲庸人泰三陽得正爲君子大壯四陽失正爲庸人夬五陽得正爲聖人幹上陽失正爲庸人姤初陰失正爲小人遁二陰得正爲君子否三陰失正爲小人觀四陰得正爲君子剝五陰失正爲小人坤上陰得正爲君子其說固不可信而以卦爻分君子小人亦必有據矣幹幹蹇蹇猶肅肅雝雝說者謂重乾重坎非也君子夬夬則又何說乎白虎通曰陽不動其道無以行陰不靜其化無以成𨿽終日乾乾亦不離其處也故曰反復道也

用九見羣龍無首吉董仲舒曰冠之在首元武之象也元武嚴威其像在後其服反居首武之至而不用矣武王克商虎賁說劍豈任武殺然後威龍戰於幹亦象元武元武在後故羣龍無首蓋古之神武而不殺者夫董仲舒曰陽道無端而貴神無端故無首龍不見首故稱神鶡冠子曰隨而不見其後迎而不見其首【亦見老子】艮爲背爲後行其庭不見其人是隨而不見其後也幹爲龍爲首見羣龍無首是迎而不見其首也故曰成功遂事莫知其狀圖弗能載名弗能舉

本乎天者親上本乎地者親下許叔重曰木下曰本一在其下木上曰末一在其上此植物也植物然動物亦然一在上者天也故首戴天本乎天者親上也一在下者地也故足立地本乎地者親下也人從生禽獸橫生四足者頭俯二足者頭昂然足皆立地舊說本乎天者動物本乎地者植物失之動植然水火亦然水流濕謂下濕水就下也天生水天產本乎地故水行地中火就燥謂上燥火炎上也地生火地產本乎天故火在天上近取諸身則足少陰太陽水也水流下行而不能上故在下部手太陽少陰火也火炎上行而不能下故在上部上者本天下者本地也舊說同地注水濕先流均薪施火燥先然亦失之水火然風雲亦然云上乎天干爲龍故雲從龍云出天气也非本乎天者親上乎風發乎地坤爲虎故風從虎風出地气也非本乎地者親下乎萬物皆然其理可悟鳯鳥來儀從者萬數聲應气求聖作物睹【水流濕說文幽濕也俗悞爲濕濕古漯字水名之濕爲下濕其誤已久矣濕他帀反濕失入反】見龍在田時舎也時舎讀爲田舎東郊之舎若云未爲時用則徳施何由而普天下安得文明也時舎對時行時乘乘則行舎則止乘則駕舎則稅駕時止則止時行則行動靜不失其時其道光明光明者見龍之象也未爲時用蓋龍徳而隱者歟二曰時舎三曰行事三行二舎各因其時初時潛二時舎三時行四時躍五時飛至上而窮故亢亢者不知時也時進時退時存時亡而不失其正謂之時

上六龍戰於野其血黃幹爲野陽爲龍陰爲血何以知幹爲野也說卦傳曰戰乎幹幹西北廣莫之方故稱野京房云居西北之分野陰陽相戰之地天與火同人本乎天者親上故曰同人親也地生火地產本乎天故親上干爲野火上同故曰同人於野則野非干而何陰陽相薄故稱戰陰其類也故稱血乾純而坤雜陰疑於陽疑之言擬也直謂之陽不可故擬之曰陽陰陽兼天地雜故曰其血黃言非純也許愼說壬位北方陰極陽生故曰龍戰於野戰者接也陰陽交接卦無傷象坤伏乾戰乎乾出乎震坤一變而成復矣色表而血裏表陽而裏陰故不言色而言血也坤十月之卦十月爲陽故稱龍乾坤交防於戌亥之都故稱雜幹寶謂陰陽合而同功戰者陰陽合也虞仲翔曰天壬地癸相得合水故陰陽相薄而戰乎幹幹鑿度曰乾坤气合戌亥奄受二子之節陽生秀白之州幹气白又九月十月節故曰秀白然則野者秀白之州也在兌坎之交故曰奄受二子之節

六二屯如邅如乘馬驙如說文云驙者馬載重難行六二乘剛之象也驙悞爲班馬將行其羣分乃長鳴故曰班馬之聲班猶分別也失屯邅之義矣震馬馵足一其足曰防【音環】二其足曰馵言有絆之者故駗驙而不進六二之難其象如此坎馬爲曵故四上皆有邅如之象如古而字宼指坎坎爲盜難生亦指坎難生於宼也二五正應陰陽之義象婚媾故曰匪宼婚媾天地不交曰否剛柔始交曰屯天地交曰泰泰之所以成泰者天下降地上升昏禮親迎法之陽下陰也九五陽不下陰空有云雷不能成雨故屯其膏女歸待男行男不下女故女貞不字然雷動滿盈始𨿽屯膏終必遇雨二五得中且正初逢屯難卒成泰交故曰十年乃字言十年者數終於十亦成於十

詩云一發五豝吁嗟乎騶虞梁騶者天子之囿虞者司獸之臣虞人翼五豝以待之故一發中五虞人謹愼其職志厚意盡故嘆之也長六二卽鹿無虞惟入於林中言林麓非囿也無虞則司獸失其官矣往而弗舎必至窮困古文麓作鹿應劭曰鹿者林之大者也故書曰大麓今鉅鹿縣取名焉陸佃曰澤獸爲麋林獸爲鹿故林屬於山其文從鹿麓者鹿之所在麋性喜澤鹿性喜林詩云瞻彼中林甡甡其鹿甡甡狀鹿之多惟入於林中空林之象也漢光武初爲蕭王獵於野王路逢二老者卽禽問曰禽何向並舉手西指言此中多虎臣毎卽禽虎亦卽臣願大王勿往屯互坤坤爲虎三入林中上爲敵應此人卽禽虎亦卽人之象故往吝逸周書大武解有五虞五虞者一鼓走疑二備從來三佐軍舉旗四采虞人謀【音媒與旗協】五後動撚之撚【乃殄切】蹂也蹂其後而從之此從禽之所以必有虞人也故曰無競惟害有功無敗謂競思害功思敗是爲虞人謀無虞亦無謀動斯迷矣君子幾不如舎幾者虞機舎者舎防書曰若虞機張往省括於度則釋詩曰奉時辰牡辰牡孔碩公曰左之舎防則獲奉牡者虞人舎防猶釋括見禽而後從則舎無不獲無虞安得有牡乎張機而待不能獲禽君子舎之舎防而已言無所獲也解上六射隼獲之自上射下其勢順故有獲屯六三從禽舎之自下從上其勢逆故無獲無獲而仍往必困窮矣吝當作遴行難也屯之義也解上屯三皆體震震動象弩機坎弓離矢解互離屯離象半見其器未成故動而無獲解上待時而動屯三動非其時坎爲狐兼有禽象故解三爲隼屯上爲禽何以知屯上爲禽也以象辭知之象言卽鹿者從禽【古音禽讀若凶】往吝者上窮凡象言窮者皆指上也

六四求婚媾往吉無不利二五四初皆正應故皆稱婚媾然四求初失男先之義初求四有援上之嫌二者無一可且卦之戒辭曰勿用有攸往而四曰往吉無不利何也如謂四承九五自知柔弱不足以濟屯初有陽剛之才爲民之望故往求之共康時難不曰求賢而曰求婚媾又何也卦辭曰利建侯侯有同姓異姓庶姓南容三復白圭孔子以爲異姓異姓者婚媾甥舅重婚曰媾若齊太公周之元舅世爲婚姻然則異姓之侯故曰婚媾初當建爲侯建之者五求之者四故曰求婚媾四才柔暗而象曰明何也離火外明坎水內明天下至明者莫如水故祭有明水明火則水火皆明矣必離而始稱明固哉知人之明自古難之矣漢光武失之龎萌曹孟徳失之張邈諸葛武侯失之馬謖而蕭相國獨得之淮陰侯淮陰侯乃楚之亡將碌碌無能者耳何所見而目爲國士且曰國士無雙非天下之至明孰能與於此屯難之時天造艸昧不求國士焉能成大業哉上六君側之小人六三其敵也鹽鐵論曰小人先合而後忤初𨿽乘馬終必泣血不其然乎屯外卦坎故四曰明五曰光五未光者上六揜之故五之明不如四也初位下上位髙賈誼曰位卑而義髙者𨿽卑亦貴位髙而義下者𨿽貴必窮

九五屯其膏小貞吉大貞凶膏謂雨坎在下爲雨【雷雨解】在上爲云【云雷屯】密雲不雨故曰屯其膏【詩曰陰雨膏之】雲行雨施故象曰施未光郎顗謂賢者化之本雲者雨之具得賢而不用猶久陰而不雨屯其膏者久陰不雨之象陰小陽大其占爲陰柔小人守正則吉陽剛君子𨿽正亦凶初之盤桓蓋隱者歟京房易候曰何以知賢人隱視四方常有大云五色具而不雨其下賢人隱矣然則上有屯膏故下有隱賢盤桓者隱之象也卦惟一陽在下羣陰滿朝故有此象如能建侯以康屯難則雲行雨施而天下平矣象所謂施未光者以此易傳曰陽無徳則旱陽無徳者人君恩澤不施於人所謂屯其膏也初𨿽得民而居卑賤之位盤桓棲遲遁世無悶九五陽無徳故初九利居貞說者謂五爲初逼蓋以初九象辭大得民而爲之說周官以九防系邦國之民三曰師以賢得民四曰儒以道得民初九以賢以道得民於下而以魯之季孫魏之司馬比之豈其然乎二陽之卦屯頤頤初在下豈能養人者哉不能養人焉能逼君胥失之矣其所以失者在誤解得民故舉周官九防以證明其義焉崔子弒齊君不殺晏子曰民之望也舎之得民自古賢人在下未有不得民者周之二老漢之四皓皆是也禹貢西傾因桓是來鄭康成曰桓是隴阪名其道盤桓旋曲而上故名曰桓今其下民謂阪曲爲盤蜀中僰道至險難其俗爲之語曰猶溪赤木盤蛇七曲盤羊烏櫳气與天通然則初九盤桓險中之象故彖曰難生天地閉賢人隱剛柔始交而難生未可有爲盤桓不往非隱而何

九二包蒙吉上九擊蒙不利爲宼利禦宼物生必防故乾坤之後繼以屯蒙屯則建侯以治之防則立師以教之不知義理謂之防防由於不學不學由於不教教學非能益也達天性也能全天之所生而勿敗之此之謂善教善學學者師達而有材吾未知其不爲聖人故曰防以養正聖功也魁人名士在乎疾學疾學在乎尊師王公大人弗敢驕也上至於天子朝之而不慚古之聖王未有不尊師者是以往教不化召師不化師必勝理行義然後尊故曰匪我求童防童防求我卦之四陰皆防也初發防四困防五童蒙惟三行不愼所謂不屑教誨者故不得與於防之列九二包之上九擊之皆師道也訓防而至於擊之君子以是操之爲已蹙矣然書有教刑禮威榎楚爲師者徒包之而不擊之亦何以發其防也發防者擊之所以禦之如禦宼然禦宼之道在未至而豫禦之猶發防之道在未發而豫禁之春秋公追戎於濟西公羊子曰此未有言伐者其言追何大其爲中國追也此未有伐中國者則其言爲中國追何大其未至而豫禦之也故曰不利爲宼利禦宼其道在家人之九三曰家人嗃嗃悔厲吉婦子嘻嘻終吝君子賜與其家亦猶慶賞於國忿怒其臣妾亦猶刑罰於萬民若是則何嗃嗃之有君子事父如事君事兄如事長使子如使民若是則何嘻嘻之有嗃嗃失於嚴嘻嘻失於防與其防也寧嚴父道猶師道師道猶君道故曰家人有嚴君焉無有師保如臨父母

六四需於血出自穴陰陽應象大論篇曰地气上爲雲天气下爲雨雨出地气云出天气注云陰凝上結則合成云陽散下流則注爲雨雨從雲以施化故雨出地云憑气以交合故云出天愚謂需云上於天六四出自穴所謂地气上爲云云出天气也穴在地地气上升於天則成云而爲雨雨出地气故曰出自穴內卦乾爲天天气在下地气在上則成雨不曰雨而曰血者坎爲血卦也卦無殺傷之象象曰順以聽安得相害相傷王注失之至上而窮窮復反下天气上升地气下降故上六曰入自穴一出一入其象昭矣出則云凝入則雲散亦無險極而陷之象天文箕爲敖客東北之星天位也故幹三陽有敖客之象焉張嗉爲廚主觴客上六象之位乎天位者九五一人而已三人𨿽不當天位而爲天之敖客上六敬之如大賓故終吉凡客必速不速似失禮而上能敬之則𨿽敖客亦不敢慢故象曰未大失也水爲陰火爲陽陽爲气陰爲味需有坎離【三四五互離】气味兼焉故九五有酒食之象而上六客來亦以此鍼解篇曰人陰陽脈血气應地注云陰陽有生成交會脈血有盈虛盛衰故應地愚謂气陽血陰雲雨之象人气行爲血地气蒸爲雨豈必殺傷而後爲血哉人之一身气爲衛血爲榮气主呴之血主濡之气行而不畱血濡而不滯如環無端轉相灌注此之謂順反是則逆逆則生病故象曰需於血順以聽也在人身爲气爲血爲竅在天地爲雲爲雨爲穴而人身亦有三百六十五穴以應一歲以通榮衞其在天地則竅於山川而出入气通焉此需四上二陰所以取象於穴歟俗儒之說易見血謂之傷見穴謂之陷不知易象者也險極則平何陷之有

天與水違行訟訟之象也上剛下險險而健訟訟之義也水流濕火就燥乾爲燥坤爲濕故水與地爲比天與火爲同同與比皆順從也天水違行違則逆矣焉得順從不順從故訟火生於濕水生於燥鶡冠子曰地濕而火生焉天燥而水生焉傷於燥則地不生火傷於濕則天不生水京房曰天下見水陰陽相背物何由生謂傷於濕則天不生水萬物生於水火天不生水則物無由生此天水違行之義也荀爽謂天西轉水東流失之矣天西水東始𨿽相背後卒相逢是合也非違也卦名爲訟何哉訟之言凶也險而健謂之凶京房曰金與水二气相資父子之謂健與險內外相激家國之義水違天猶子違父是爲倒子亦曰很子堯子丹朱之象也書云嗣子丹朱開明【見史記】帝曰吁嚚訟可乎嚚訟者頑凶也又曰無若丹朱傲惟慢遊是好傲虐是作罔晝夜頟頟罔水行舟朋淫於家此之謂頑凶頑凶者險而健也故丹朱有嚚訟之目卦名訟者以此

初六不永所事小有言終吉其象見於召南行露之詩行露者訟之辭也彊暴之男侵淩貞女貞女不從故訟其首章曰厭浥行露露𨿽湛湛見陽則消曽不崇朝不永所事之象也其次章曰誰謂雀無角何以穿我屋其卒章曰誰謂防無牙何以穿我墉言視墻之穿知防有牙視屋之穿疑雀有角防信有牙矣推類求之雀𨿽無角而似有角焉小有言之象也其事不永其辯卒明初如貞女其象亦如之

九二不克訟歸而逋其邑人三百戶無眚水違天猶子違父臣違君皆曰訟不必聴訟然後謂之訟也克勝也臣與君爭不勝而逋剛來得中幸而獲免其象在巧言之卒章曰彼何人斯居河之麋無拳無勇職爲亂階旣微且尰爾勇伊何爲猶將多爾居徒幾何河之麋乃其邑也無拳勇微且尰故不克訟居河之麋歸而逋也爾勇伊何其形健也爲猶將多其心險也爾居徒幾何邑人三百戶也此周之逋臣訟二象之爻言無眚象言患至二得中故無眚而免於患者以此春秋衞之孫林父乃臣與君爭而勝叛據於戚者也吳季紮自衞適晉將宿於戚聞鐘聲曰異哉吾聞之辯而不徳必加於戮夫子獲辠於君以在此懼猶不足而又何樂夫子之在此也猶燕之巢於幕上君猶在殯而可以樂乎【君謂獻公】遂去之而不宿焉叛據於戚竄也辯而不徳自下訟上也燕巢於幕患至掇也懼猶不足焉能無眚其危甚矣孫林父之免於戮也幸矣哉上九終凶而爻不言凶何也九𨿽居終而位在上非自下訟上者故不言凶自下訟上者不臣不臣者殺春秋僖公二十有九年衞殺其大夫元咺衞侯鄭歸於衞公羊子曰此殺大夫其言歸何歸惡於元咺也曷爲歸惡於元咺元咺之事君也君出則已入君入則已出以爲不臣也言元咺有不臣之辠衞侯得殺之豈徒三褫鞶帶而已乎故自下訟上其象在二而不在上也不臣者災及其身不子者用殄厥世易象成而亂臣賊子懼矣

六三師或輿屍凶戰國防曰寧爲雞屍毋爲牛從然則爲屍者九二也一陽爲屍羣陰爲從三體柔而志剛不爲從而亦欲爲屍故凶春秋宣公十有二年晉楚戰於邲是時晉荀林父將中軍中軍者軍之元帥所謂屍也林父欲還不欲戰其佐彘子不從故荀首曰此師殆哉有帥而不從彘子尸之必有大咎尸之者卽六三之輿屍故曰師或輿屍大無功也輿屍者師之進退以輿爲主凡帥師者謂之帥賦輿故曰輿屍楚令尹南轅反斾王用伍參之言攺轅而北則師之進退在輿明矣或訓輿爲眾失之然則輿人亦非眾歟曰非也一輿有七十五人故曰輿人人三爲眾豈輿之謂哉訓詁之學莫精於漢至後世而益亂矣孰能正之【輿人卽車人也周禮縣師職云防其車人之卒伍】

九五顯比王用三驅失前禽邑人不誡吉鄭康成曰王者習兵於搜狩驅禽而射之三則已法軍禮也愚謂三驅驅之言阹也所以遮禽獸驅通作阹省作去田獵有驅逆之車故春秋左氏傳曰千乘三去【音驅】三去之餘獲其雄狐三去猶三驅也上林賦曰鼔嚴簿縱獠者江河爲阹泰山爲櫓注云因山谷遮禽獸爲阹長楊賦曰上將大誇胡人防多禽獸秋命右扶風發民入南山西自裦斜東至農南漢中張羅罔罝罘捕熊羆豪豬虎豹狖玃狐兔麋鹿載以檻車輸長楊射熊館以罔爲周阹縱禽獸其中焉阹而曰周是合圍也失三驅之義矣且發民捕獸亦非邑人不誡之義也魏書蘓則傳則從行獵槎桎防失鹿上大怒收督吏將斬之則諌乃已三驅失禽古之禮也失鹿斬人異哉然則三驅之禮自漢以來不行久矣三驅者三面遮禽獨開前面故失前禽象曰舎逆取順失前禽也上在後初在前虞仲翔曰背上六故捨逆據三陰故取順不及初故失前禽愚謂初六爻辭曰終來有它吉初不應五故曰它五不及初故曰失人皆知得之爲得不知失之爲得失之乃所以得之也故前禽𨿽失初六終來猶禹徵有苖攻之則逆舎之則格惟能格之故能來之彖曰不寧方來此之謂也不寧者不寧侯謂諸侯之不來朝者不寧方來則莫不來矣不來者惟上六耳故六爻上獨凶或謂三驅者一爲幹豆二爲賓客三爲充君之庖此殺也非驅也驅當訓爲阹谷永曰大路所過黎元不知所謂邑人不誡也不淫於獸不擾於民古之田禮如此故九五顯比取象焉

上六比之無首凶幹無首吉比無首凶陽吉陰凶首皆指上也逸周書武順解云元首曰末末在上其象爲首其義爲終【自下至上爲終自上至下爲首】無首者無終初辭擬之卒成之終故象曰比之無首無所終也左傳風淫末疾末疾者首疾謂風淫則頭痛是爲頭風故賈逵注左傳亦以末疾爲首疾謂風也杜預撥棄漢注以末爲四肢失之矣首在上不在初程傳首爲始亦失之比卦有始無終故後夫凶首非始也四末見內經然內經仍以四肢爲本首爲始亦見爾雅然爾雅以䢐爲存亂爲治曩爲向故爲今古訓各有所當豈徒一端而已說文木下曰本一在其下木上曰末一在其上木心曰�【古文朱】一在其中人身亦然足爲本首爲末心爲中木無頭曰�【古文蘗】此後夫之象歟比無首猶木無頭�者孤臣蘗子不得志於君親孤立於外窮無所歸者也彖傳謂其道窮者以此故曰知始無終厥道必窮易林比之繇云鵲足卻縮【書燭切】不見頭目足指初頭指上

初九復自道何其咎吉六四有孚血去惕出無咎小畜內卦本巽初變爲幹故稱復呂氏春秋曰本無異則動卒有喜初爲本陽爲喜陰動變陽復其本矣無異者言不異心於應也髙誘謂天行周匝復始故曰復自道所謂終日幹幹反復道也不曰無咎而曰何其咎者初居世四應之畜幹者四也則初不能無咎矣然初與二牽四與上合明初不應四四亦舎初異徳相違同徳相合何咎之有故初復自道二亦不自失者以此坎爲血上旣雨故血去幹爲惕【幹三夬三皆稱惕】三說輻故惕出明三不能進上來合之四上交孚則畜道成矣故無咎巽爲風風化爲雨故曰旣雨【內經曰風濕交爭風化爲雨】巽爲婦婦道無成𨿽正亦危故曰婦貞厲月十五盈幹甲十六見巽辛卦內乾外巽故曰月幾望風行明不處旣處明不行鐘鳴漏盡夜行不休是辠人也故曰君子徵凶大畜陽畜幹至上而道大行小畜陰畜幹至上而徳積載積者陰气也陰伏而沈故稱積載者陰徳也厚徳載物故稱載至此則陰疑於陽故又稱疑疑讀爲擬與載協言陰不能獨成必與陽合而後畜道成也王弼謂大畜之盛在四五失之矣彖曰剛上而尙賢能止健止健者上也四五何與乎或謂小畜六四象辭上指五亦非也三稱妻上稱婦皆象四則四上合志又何疑助之者五也故曰富以其鄰四上皆鄰於五而五能以之明畜道之成五實有力焉【周易集林雜占曰巽化爲坎先風後雨坎化爲巽先雨後風小畜上九有旣雨之象巽化爲坎也】

六三眇能視跛能履履虎尾咥人凶武人爲於大君九四履虎尾愬愬終吉彖傳曰履柔履剛也履與乘承不同乘者剛在下柔自上乘之承者剛在上柔自下承之乘多凶承多吉履者不上亦不下非乘亦非承蹂其迹而隨之或謂兌柔履乾剛非也虞仲翔謂兌剛鹵非柔其說良是六三志剛安得柔乎且卦象虎尾以幹爲虎亦未之前聞而仲翔謂履與謙旁通謙坤爲虎艮爲尾乾爲人乾兌乘謙震足蹈艮故曰履虎尾其說殊鑿履者踐也下則陷上則危故詩曰履薄冰易曰履虎尾卦互離巽離目巽股體皆不正故有眇跛之象巽爲躁卦故又象武人【巽卦初爻之象】三體柔而志剛有武人爲於大君之象四多懼故曰愬愬終吉三正當虎口故曰咥人凶三兌四乾皆象虎尾吾不知乾履兌乎抑兌履乾乎防說皆未見其然也漢光武幸章陵舊宅燕宗室宗室諸母酒酣相與語曰文叔少時謹信而柔今廼能如此光武聞之咲曰吾治天下亦欲以柔道行之然則履虎尾而不咥者亦惟以柔道行之而已列子曰順之則喜逆之則怒凡有血气者皆然逆而犯之未有不怒者也故養虎之法不敢以生物與之爲其殺之之怒不敢以全物與之爲其決之之怒時其饑飽達其怒心虎之與人異類而媚養已者順也順者固不使之怒亦不使之喜夫喜之復也必怒怒之復也常喜皆非中也馴之以順調之以中乃所謂柔履剛之道𨿽猛虎亦可化爲仁焉三陰居陽而凶四陽居陰而吉無他一逆一順也是謂迎隨迎者迎其方來逆而犯之故未免咥人之凶隨者隨其方去順而從之故終得愬愬之吉彖傳曰說而應乎乾明非兌履乾亦非干履兌說而健和而嚴喜怒不形順逆兩化萬物爲一體異類皆同儕何虎尾之不可履也或曰四承夬履之五安得不懼然則人臣之事暴君其猶履虎尾歟誠得其道又何暴君之不可事哉卦之始終本末惟上與初復之元吉在初所以開其先也履之元吉在上所以善其後也君子不以隱顯異心亦不以窮通攺節獨行願者初之窮居不損大有慶者上之大行不加自始至終由本及末視履於上一如素履於初則履道成矣上九所謂其旋者以此天道盤旋不愆於素故履初曰素履上曰旋考祥者祥有善惡未定之名系以元吉則大善而無纎介之惡矣復起於初履成於下故曰復徳之本履徳之基本在初基在下成於上者未有不基於下者也

易說卷一

欽定四庫全書

易說卷二

翰林院侍讀恵士奇撰

九二包荒用馮河不遐遺朋亡得尙於中行荒古作�說文雲水廣也又大也包�用馮河水之廣且大者莫如河非包巟之象歟王弼訓巟爲穢失之【荒漢隸皆作�見孝廉栁敏碑又堂邑令費鳯碑云大巟無射之月則知荒古皆作�矣】愚謂廣大爲巟包巟者包容廣大廣大者聖人主泰之心故象曰包荒得尙於中行以光大也正大光明包荒之義盡矣太元曰淵潢洋包無方馮河者包巟之象非暴虎馮河之謂也果斷剛決奮發攺革是王安石熙寧之政適足以亂天下而已莊子曰河潤九里九者幹陽之數河發源於西北從乾位來九二適當其位故取象於河武王不泄邇不忘逺謂不泄狎近賢不遺忘逺善不遐遺者不忘逺也邇莫邇於朋謂初三防陽二與之比所謂密友親賔二若以爲朋而泄狎之則非大公至正之道矣朋亡者不泄邇也古無朋黨之名訓朋爲黨失之解二陽爲朋而不相比朋之逺者也泰三陽爲朋而相比焉朋之邇者也故解四朋至泰二朋亡坤喪朋有慶【音羌】復朋來無咎亦若是而已坤羣陰爲朋故欲其防復一陽無朋故欲其來此易之所以取象於朋也豫四一陽無朋與復初同義蹇五二陽爲朋與解四同義咸四三陽爲朋與泰二同義而咸四不中不正故有朋從之戒不若泰二之正大光明【詩曰景員維河言景大員均如河之潤無所不包此馮河之象也】

否之彖傳曰內小人而外君子然則內三爻皆小人矣否初象辭曰防茅貞吉志在君也王注云志在君故不苟進豈有小人而能不苟進者哉自古小人君子皆志在君者也小人而志在君則必長君逢君其志從君不從道君子而志在君則必匡君拂君其志從道不從君故否泰初爻皆以防茅取象泰初君子爻系以吉喜之也否初小人爻系以貞戒之也言能如是則爲君子貞不如是則小人吉而已否二爻辭所謂小人吉者以此彖傳曰否之匪人不利君子貞然則外三爻皆不利矣而九四爻辭曰有命無咎疇離祉何謂也疇與儔通蓋謂儔匹指外三陽太元曰陰窮大泣陽無介儔離之劇同一陽也無介則儔離劇有命則疇離祉劇言惡則祉言善矣有命者天之命歟非也春秋之義有君命則書非君命則不書九五中正居尊有命者五之命也否泰皆人爲之非天命之唐開元用姚崇宋璟而天下大治疇離祉也天寶用李林甫楊國忠而天下大亂儔離劇也當天寶之初張九齡猶在位而志不行非所謂陽無介歟無介者謂無助也一君子豈足以勝小人哉否至四而君子之志行故至上而小人之否傾焉上之傾否實本於四之志行四之志行也九五大人之所以吉也故曰有命無咎疇離祉爻言有命象言志行者隱居以求其志行義以達其道此之謂志行小人從君者也焉能行故君子尙志

九五休否大人吉其亡其亡系於苞桑說者謂苞桑言其固非也諸侯亡國自稱喪人桑之言喪也系於苞桑者防亡之象也古者虞主用桑練主用栗栗者吉主練祭以之桑者喪主虞祭以之旣練而埋故曰桑主不文則桑非吉祥明矣苞謂蘗余亦柔脆之物故詩云苞有三蘗莫遂莫達何固之有南方有鳥焉名曰防鳩以羽爲巢而編之以髮系於葦苕風至苕折卵破子死巢非不完也所系者然也系苞桑猶系葦苕焉爾若曰危哉危哉喪亡其將至哉湯誓曰時日曷喪予及汝皆亡鄭康成謂桀見民欲叛乃自比於日曰是日何嘗喪乎日若喪亡我與汝亦皆亡引不亡之徴以脇恐下民也【康成此解𨿽與孟子不同然實有至理孟子斷章取義非正義也】然則無道者引不亡之徴故自比於日有道者抱其亡之恐故自比於桑日者實也桑者喪也觀彼之凶則知此之吉矣故曰危者安其位者也亡者保其存者也亂者有其治者也一說休否者世亂思治民勞思休苞桑沃若其下可以休焉詩云菀彼桑柔其下侯旬菀茂貌旬言陰均人庇廕其下者均得其所賈逵云桑者木中之眾禮世子生三日射人以桑弧射天地四方者取其長大能統眾也故曰系於苞桑苞桑而云系者周官以九兩系邦國之民系民必以信不信𨿽固結之渙然離矣故曰人之情不能愛其所疑今夫行者見大樹必解衣懸冠倚劍而寢其下大樹非人之情親知交也而安之若此者信也惟其信之故能系之惟其系之故能休之昔者太王去邠邠民信而從焉由是亡國而得國無民而有民𨿽去邠而復興於岐山之下故曰其亡其亡系於苞桑春秋紀侯大去其國谷梁傳曰大去者不遺一人之辭也言民之從者四年而後畢也誠如是則與太王去邠何異紀侯安得亡哉

六二同人於宗吝舊說謂應在乎五惟同於主用心偏狹鄙吝之道後儒從之且爲之訓曰宗黨也謂二同於五爲黨也獨不思二人同心其利斷金同心之言其臭如蘭二五交孚君臣一徳何吝之有卦辭云同人於野亨幹爲野互巽爲同二上同於幹中正而應亨通之義也則又何說而取吝哉易之取象各以其類同人曰野曰門曰宗曰陵曰墉曰郊則宗非黨明甚按禮記檀弓鄭注宗在廟門內之西墻然則宗猶墉也三之象歟四與二僅隔一墉四欲同於二而三爲墉以隔之故曰乘其墉二應五而比三三在內卦之上有門內西墻之象同人於門內未爲大同二不同於五而同於三則吝之道也三爲離火惡人二與之比故有戒辭焉京氏謂少者爲多之所宗大有六五爲宗則同人以六二爲宗矣六五得尊位大中六二𨿽得位得中小而位卑故吝其說亦通當兩存之京氏曰火上見金二气𨿽同五行則悖吉凶之兆在乎二五愚謂同人像革皆火承金六防防大論言承气有六金位之下火气承之亢則害承乃制謂金亢則傷於燥火制金使不至於亢同人之象也先號後笑克用大師言金之遇火以相克者相成故象曰大師相遇言相克也五之與二大言陰與陽小言夫與婦乾位西北亦非純金金畏火故先號然非純金而兼壬水水牡火妃婚而就火其意樂火故後笑說本素問難經存以備攷一說得防曰克謂克三也言相克者曽不興師徒以言而已矣所謂同心之言以此【春秋齊侯取運何休曰以言語取之】

九三伏戎於莽升其髙陵三歲不興艸冬生不死者名曰宿莽陵謂山陵離騷云朝搴阰之木蘭兮夕攬洲之宿莽王逸注云阰山名搴防也水中可居者曰洲言旦起升山采木蘭上事太陽也夕入洲渚采宿莽下奉太陰也然則陰爲宿莽坤伏乾中是謂太陰太陰指二陽爲髙陵乾位天徳是謂太陽太陽指五伏於宿莽以窺二升其髙陵以望五故象曰敵剛也離爲伏戎幹爲大師地中有水得幹中畫可謂之師未可謂之大師離陰在中故稱伏伏則安能興乎至三歲而大師興伏戎散矣故象曰安行也虞氏云爻在三幹爲歲故稱三歲大有初九無交害隨初九交有功交皆謂上下交大有隨初皆敵應敵亦曰交有功斯有害是故愛惡相攻而吉凶生逺近相取而悔吝生情僞相感而利害生謂近相比逺相應情生利僞生害相感則相取相取則相攻所謂交之害者如此晉文欲納王筮之遇大有之睽曰吉遇公用享於天子之卦戰克而王饗吉孰大焉古享饗通大有九三有功而王饗故有此象占曰小人弗克言君子有功小人有害故象曰小人害也占者視其人以定吉凶初九之交也𨿽無功亦無害故曰無交害初交四四不正疑有害然四匪其旁惟其正【古旁彭通詩云祝祭於祊祊謂門旁故祊從示從旁省訪說文作然則祊或從彭或從旁省其義一也王注彭作旁必有據矣】謂旁行而不流故不失其正也其才明明生正初𨿽交四四不害初豈非以其正乎三有功兼有害初與三非比非應故無交亦無害者以此隨初亦交四四亦失正而初在道者也震爲大塗故曰在道四與之交孚故曰有孚則初有功於四矣初震之主震動則明雷在地中向晦入息雷出地上蟄虫昭蘇蓋明則動動則明故雷電相應明動相資初之有功於四者以其明也故象曰有孚在道明功也必離而後爲明失之固矣凡陽皆明離陽附於陰故麗而明坎陽陷於陰故幽而明艮陽止於上故定而明震陽起於下故動而明明莫盛於幹故曰大明自此退於巽掩於兌而滅於坤

象曰地中有山謙說者謂山至髙而地至卑乃屈而止於下非也象曰地中不曰地下見乃謂之象地下有山其誰見之於是學易者謂易有虛像妄矣六十四卦皆實像安得虛聖人曷爲設此虛像以惑人哉重幹而象曰天行者天行不息故上下皆天重坤而象曰地勢者地勢不平故髙下皆地然則天中有地地中有山地在天中僅一防耳山在地中亦不過一抔土一拳石而已方存乎見少又奚以自多此謙之情謙之義謙之象也太元以少象謙得之矣若云至髙而屈於至卑無論其無此象卽有此象而意中先作一髙之想復設一卑之形又抱一屈之憾何謙之有乎此不知易象亦不知地理者也晉陳遵善於地理使人打鼔逺聴之知地勢髙下地勢西北髙而東南下故西北之地昆侖最髙太史公曰禹本紀言河出昆侖其髙二千五百餘里日月所相避隱爲光明也今自張騫使大夏窮河源烏睹所謂昆侖者乎地最髙爲昆侖猶天最髙爲北極北極不可見故昆侖亦不可見欲求其地以陳遵打鼓法求之卽得之矣說者謂地無昆侖亦可謂天無北極此不知地理並不知天文焉知易象哉最髙者地中也北極爲天中昆侖爲地中夫以穹隆之山而托體於廣大之地逼而視之非不穹隆也逺而望之曾不及培塿乃謂山至髙地至卑豈其然乎君子觀地勢不平之象故多者利用裒少者利用益則物得其平矣書云滿招損謙受益多莫多於滿裒者滿之招寡莫寡於謙【孤寡不谷自謙之稱】益者謙之受一裒一益乃天道地道人道鬼神之道也【裒鄭荀董蜀才皆作捊取也字書作掊廣雅云掊滅也謂抔其多益其寡愚謂裒斂也多則斂之寡則益之】六三盱豫悔盱訓爲大漢書谷永傳廣盱營表晉灼曰盱大也音吁初應四故鳴豫三承四故大豫說文云盱張目也亦張大之義翕目爲防【古瞑字俗作眠】張目爲盱上六防豫與六三盱豫相反一翕一張皆不可長故上成有渝三遲有悔而上獨系以無咎者內視反觀攺過之漸無咎者善補過故不言悔其象爲事有成成有變變有渝渝無咎說者以防豫爲昏防不反安得有渝且無咎乎樂不可極故大豫悔生變則得正與上相應故不言凶凡象言窮皆指上豫之窮凶不在上而反在初者初臨世上應四故意得而鳴極豫盡樂在初而不在上也王注失之豫本震卦初變爲豫小人臨世故六爻初獨凶升極則消豫極則變故豫上無咎升上利貞而皆曰防者陰稱防先迷失道後順得常也

九四由豫大有得勿疑朋盍簪筓以聚髮兼以固冠古曰筓漢曰簪說文作旡首筓也言今之簪卽古之筓明簮起於秦漢古旡字訓爲連不訓爲聚非聚髮之筓何以知之三傳三禮及先秦諸子之書皆言筓不言簮惟一見於士喪禮復者一人以爵弁服簪裳於衣注云簮連也謂衣裳殊復者連衣裳不殊之及其襲也則云鬠筓用桑鬠謂防髮仍言筓不言簮則簮非聚髮之筓明矣鹽鐵論神禹治水遺簮不顧此漢人之說不足據也古易簮作戠與得協宜從之禹貢赤埴鄭本尙書埴作戠孔疏云戠埴音義同考工記埴之工然則合土之工爲埴戠者合也盍戠盍簮皆連合之義或依晉易作簮亦可蓋言連合友朋則近於黨故九四未免於疑召公猶疑周公周公安得不恐懼乎爻言勿疑猶勿貳行之以誠母貳爾心則志大行也爻言得又言疑象言志得謂其志得疑謂其志疑爻象互相明學者尢當玩大都疑國大臣疑主四多懼近也疑則安能無懼哉初九官有渝貞吉出門交有功九四隨有獲貞凶有孚在道以明何咎初剛來下柔內卦之主故稱官六二乃門內之人九四敵應其同徳也初能近舎門內之交而逺交同徳則貞吉而有功陽爲明震爲道初四交孚二陽相合何事之不可成何功之不可建故初曰有功四曰明功陽明陰暗陰道無成陽能幹事象言明功者以此三稱得四稱獲三求四四獲三皆非其正故曰其義凶也隨家陰隨陽陰不能獨立故陰爲陽所牽陽爲陰所系隨三陰皆稱系謂系於陽其系也或系初或系四或系五其心不專其系亦不固故象曰弗兼與又曰志舎下言系此則失彼系上則舎下惟其所擇而無適從皆未盡系之之道者也至上而窮獨系於五其心專其系固非徒系之又拘而維之其結綢繆而不可解𨿽弓膠昔幹不足以諭焉苟無禮義忠信誠慤之心以涖之焉能使系之之固至於是哉此大王遷於岐山豳民從之之象也故曰王用亨於西王周之王也始基之矣故稱王王指五象言窮者謂系之之道至此而盡亦至此而極矣兌陰揜陽故兌五孚於剝隨陰從陽故隨五孚於嘉陰爲剝陽爲嘉也

上九不事王侯髙尙其事蠱者事也故六爻皆言事獨上九一爻髙尙其事言非無事亦非在事外其事在千古不屑屑於一國一家之事所謂貴而無位髙而無民也貴者天爵位者人爵上九有天爵無人爵王弼謂初上無陰陽正位誤矣無爵位故亦無民人說者謂幹無陰故無民如其說則幹五亦無民豈獨上乎聖人作而萬物睹首出庶物而萬國寧萬物萬國皆民也孰謂幹無民哉幹上有悔者亢也髙而不亢何悔之有大有大畜之上九皆曰尙賢丰上無人無賢人也則上九一爻誠非賢人不足以當之矣易尙賢人尢重髙人故位於王侯之上而加以髙尙之名太元羨首之上九曰髙人吐血猶詩云碩人之軸蓋言病也至戰國而妾婦之道盛行於天下於是世無髙尙之人矣其時有好事者造爲太公誅狂矞之說韓非稱之曰海上有賢者狂矞太公望聞之往請焉三卻馬於門而狂矞不見也太公望誅之周公旦曰狂矞天下之賢者也夫子何爲誅之太公望曰狂矞不臣天子不友諸侯吾恐其亂法易教也故以爲首誅夫不臣天子不友諸侯正所謂不事王侯髙尙其事者安得謂之亂法易教而聖人作易曷爲而倡此亂法易教之辭太公望之賢或不及周公之聖然亦何至悖戾若此哉韓非又謂伯夷叔齊者武王讓以天下而弗受二人餓死首陽之陵不畏重誅不利厚賞不可以罰禁不可以賞使此之謂無益之臣當以太公誅狂矞者誅之然則韓非之死晚矣世稱李斯妬而殺之非也漢有商山四人者其髙尙猶周之二老司馬溫公修通鑑削而去之豈非通人之一大惑乎

初九咸臨貞吉九二咸臨吉無不利臨無咸象而初二兩爻皆系以咸何也臨觀反對故曰臨觀之義或與或求二陽在上羣陰觀之爲求二陽在下羣陰從之爲與凡易言與者皆相與也臨三比二而相與於二臨四應初而相與於初臨五應二而相與於二臨上非比非應而志在內之二陽大過象辭所謂過以相與者亦見於此故臨謂之與言羣陰皆從陽也無心之感爲咸今夫鼔琴者按徽求之七無不相應然猶一琴而已試以防琴廢一於堂廢一於室鼓宮宮動鼓角角動無心之感也有心之感不靈雲從龍風從虎龍無心於云而雲從龍虎無心於風而風從虎非感之至靈者乎鳯飛而羣鳥從之者萬數鳯無心於羣鳥而羣鳥從焉琥珀拾芥磁石引鍼物類之無心而相感有如此者故天地無心而感萬物聖人無心而感萬民此卦之所以名咸也臨之初二防爻亦無心而感羣陰羣陰莫不從之故皆系以咸臨者以此然則臨二象辭所謂未順命者何哉周官有師氏保氏兌講習臨教思師保謂之臨故曰無有師保如臨父母臨之二陽有師保之象未順命者言師保君之所受教而非奉令承教於君者也【古未與非同義呂氏春秋未無知也猶非無知也】

六三甘臨無攸利旣憂之無咎說文甘美也從口含一一道也愚謂陽一陰二一陽也復二比初臨三比二皆有含一之象故六二休復六三甘臨休與甘皆美也則宜皆利矣乃復二吉而臨三無攸利何哉象曰位不當也蓋以甘臨未爲不美美而無攸利者失位使之然本非其咎也王弼謂甘者佞邪說媚不正之名誤矣甘臨猶甘節一當一不當非皆以其位乎甘節者當位以節甘臨者失位以臨則其無攸利也宜哉然人情喜甘而惡苦臨三正當兌口故稱甘有喜而憂何咎之有且旣憂之𨿽有咎亦不長矣故節三之嗟臨三之憂皆當兌口爻皆系以無咎者以此佞邪說媚不正之小人安得無咎而說媚之人又安得有憂之象也易重時與位非其時無其位則仲尼爲旅人畏於匡絕糧於陳微服於宋固無攸利矣然而何損聖人之徳故凡易言無咎者皆君子也

六五知臨大君之宜吉知臨者非耳目智巧之謂也故曰何以知其聾以其耳之聰何以知其盲以其目之明何以知其狂以其言之當有所不聞則聰有所不見則明有所不知則智去三者則治任三者則亂豈非以一人之耳目智巧爲不足恃乎今夫爲車者數官然後成爲國豈特爲車哉眾智眾能之所合而成也大君臨朝千官奔走莫不盡其巧畢其能故大君之所不能也乃能之大君之所不知也乃知之恭已修徳而天下化成矣然則大君無爲故能使眾爲大君無能故能使眾能大君無智故能使眾智且天下至大也一人至寡也而恃一人之耳目智巧欲以周乎天下焉往而不窮窮而反以自多此之謂重塞之主孔子恐人以耳目智巧爲知臨也故特爲之掲其義曰大君之宜行中之謂也其示人者切矣極者中也極爲天樞極星𨿽動天樞不移天之中也洪範曰皇建其有極建極所以行中系辭曰易有太極大中謂之太極六五得中九二應之以剛不自用而用人故其象如此用中於民舜之大知漢明察察其知小矣況作聰明以亂舊章者乎是故有道之君用其中以涖民而不言智能聰明智能聰明者下之事也所以用智能聰明者上之道也握萬物之原官諸生之職舉而得其人坐而收其福一行中而大君之宜盡矣

六四觀國之光利用賓於王四謂之賓何也蓋聘賓也虞翻注引詩莫敢不來賓【齊魯韓三家詩】則四爲頫聘之賓矣故象曰尙賓古尙上通明聘賓有介上賓謂正使之賓國之卿也何以知之以聘禮知之聘禮記歸大禮之日旣受饔餼請觀訝帥之自下門入請觀者觀國之光也曷爲謂之光春秋傳吳季札聘魯而請觀於周樂得聞十五國之風雅頌及六代帝王之樂見舞韶箾而有觀止之嘆焉晉韓宣子聘魯而觀書於太史氏見易象與魯春秋然後知周公之徳與周之所以王者盡在於書古者請觀之禮如此此之謂國之光陳厲公生敬仲使周史筮之遇觀之否謂四爻變爲否幹風行著土而照之以天光故在異國光逺而自他有耀者也然其言曰庭實旅百奉之以玉帛天地之美具焉庭實𨿽多玉帛𨿽美不過國之財賄而已曷足謂之光而以此區區爲天地之美乎周史之說陋矣孔子觀禘禘之灌也威儀最盛故子欲觀之威儀亦國之光也適齊聞韶重華協帝光被四表格於上下其光皆見於韶歟若夫陳庭之楛矢楚江之萍實周廟之欹器孔子亦觀焉均未足謂之光也聘賓請觀而訝帥之三與四比訝之象歟觀光者自門而入得其門者或寡矣初之童觀二之闚觀皆所謂不得其門而入不見宗廟之美百官之富者也聘日歸大禮自聘至私覿凡十餘節蓋至日中而後禮成又有受饔餼之禮旣受饔又祭其祖禰如饋食則日暮人倦可知而汲汲於請觀者蓋以大觀在上故急欲觀其盛焉孔子入太廟毎事問者亦以此說者謂使者公事未畢而私爲道觀且以聘禮記爲悞失之甚矣請觀者先請而後觀不與受饔同日也【請者請於主君在受饔之後觀則異日可知】禮樂詩書光於千古威儀辭气光在一身觀者觀諸此然則上九曷爲而曰志未平觀有山嶽之象安得平志未平者中正以觀天下貴而不驕髙而不亢歟【京房易傳曰經稱觀其生言大臣之義當觀賢人知其性行推而貢之】

六二噬膚滅鼻無咎孔疏謂膚是柔脆之物故後儒從之云祭有膚鼎肉之柔脆噬而易合者如其說則安得有滅鼻之象乎噬膚滅鼻猶易林所謂餔糜毀齒失其道理者也言糜粥不毀齒猶膚肉不滅鼻故曰失其道理易之取象豈若是哉愚謂噬膚猶剝牀以膚切近災者故象曰乘剛也按漢書哀帝冊勉其舅丁明曰有司致法將軍請獄治朕惟噬膚之恩未忍顏師古云噬膚者言自齧其肌膚明乃恭後之親有肌膚之愛不忍加法也六二切近初故象噬膚君子之用刑也有不忍之心故六三小吝九四艱貞六五貞厲皆有戒辭焉六二體柔而中正用刑於初如自齧其肌膚初剛小人也故痛懲而大戒之至於滅鼻其傷甚矣而其占無咎者蓋其用刑𨿽不若九四如矢之直六五如金之明【斷獄無取於剛金言明也內經曰金髮而淸明故廣雅以淸明爲金神禮器曰金次之見情也注云金炤物言能照見其情故六五爻辭曰得黃金五體離而得中黃言中金言明也】然其不忍人之心𨿽異體而有肌膚之愛故服辠受刑之人至於傷其息主而終無怨心其占無咎者以此噬嗑四互坎艮艮爲膚爲鼻鼻沒坎水中隱藏不見故有此象一說膚微脆鼻堅彊以微脆之形陷堅彊之體積漸使之然六二乘剛之象也初倒艮象鼻二柔如膚而乘初故其象如此古有倒字倒防爲突【古作�】倒予爲幻【古作�】然則卦有倒象古矣六二賁其須須當讀爲斑按禮玉藻云笏天子以球玉諸侯以象大夫以魚須文竹隱義云以魚須飾文竹之邊須音斑庾氏云以鮫魚須飾竹成文彖傳曰賁亨柔來而文剛故亨下卦本乾柔自坤來文剛而初剛不受飾故二上文三三互震震爲蒼筤竹而二來文之魚須飾竹之象也初應四故義弗受二飾二比三故二與上興而三有濡如之象說者謂自三至上有頤象二在頤下象須其說似是然初象趾二象須須不當在趾上失其義矣賁爲雜色雜色爲斑孔子卜得賁曰不吉以其雜也物相雜謂之文故賁爲文象傳氏云賁古斑字文章貌王肅讀如奔古奔斑同音故賁古作斑通作般假借字見集韻然則賁與須皆可讀爲斑也一說須訓動爾疋有須屬須屬者獸曰釁人曰撟魚曰須釁者奮迅撟者夭撟須者鼓顋皆狀其動皃故象曰與上興興者動之象言二隨三動其占在三三吉則二亦吉矣故三有永貞之戒而二不言吉凶

上九白賁無咎白者五色之一色非無色也考工記畫繪之事後素功謂畫繪之功素在後蓋皎皎者易污故畫繪先布彩後加素然後五色宣明故曰素功言功成於素也子夏問詩素絢孔子以後素解之子夏遂因素而悟禮十室之邑必有忠信以其不學禮故𨿽有美質而終不成然則畫繪之功成於素忠信之質成於禮上九賁之成故曰白賁無咎後儒謂白賁復於無色似悞解雜卦傳傳言賁無色非謂白無色也無色則闇焉得白乎賁無色者猶序卦傳所謂致飾然後亨則盡也說文曰白西方色陰用事物色白從入合二二陰數賁上一陽合二陰所謂分剛上而文柔者安得謂之無色哉物至西方則老書曰皤皤良士仡仡勇夫仡仡言其壯皤皤言其老也月白爲皎日白爲曉鳥白爲防人白爲皙霜雪白爲皚艸白爲皅玉石白爲皦老人白爲皤故賁四稱皤賁上稱白蓋西方之象若此

初六剝牀以足六二剝牀以辧六三剝之無咎六四剝牀以膚六五貫魚以宮人寵無不利防木爲牀故皆稱牀辧爲分別古文作采象指爪故虞翻曰指間或曰足上初爲足二爲采牀第不逾閾宮人之象故六五稱宮人太元內首之次二曰邪其內主迂彼黃牀測曰邪其內主逺乃寧也黃牀象坤陽主外陰主內故曰內主初二皆在內而位下非內主乃宮人又逺於上故剝足剝辧猶未成災至四切近則災成矣月暈於外其賊在內備其所憎禍在所愛此切近災之謂也苟不逺之則挾媚道用奄變至於酖毒扼昧無所不爲焉得寧乎三居五陰之間亦在剝之之列而其占無咎者應乎上也宮闈之內若見鷹鸇眾女爭先一人獨退反觸羣陰之怒焉象言失上下者以此六五比於上而獨親故不稱剝防爲魚陽包陰故稱包陰從陰故稱貫三與五皆陰三失之而五能以之則五爲內主眾陰皆從明三亦在貫魚之次矣五得中而承上蓋內主之正者也內主邪利用逺內主正利用親故曰以宮人寵無不利坤爲輿艮爲廬上爲果剝於上而復生於下者果之象也天地之心亦於碩果不食見之【晉書后妃傳曰作配皇極齊體紫宸象玉牀之連後星剝取象於牀以此】

復亨出入無疾剛反故亨反復故疾疾謂勝復之動時有常而气無定也天有六气上三气天主之下三气地主之上勝而下病下勝而上病上勝則天气降而下故下病下勝則地气遷而上故上病一升一降一出一入而病生焉勝復無常數有勝則復無勝則否復已則病不復則害此傷生也說者謂有勝無復復气已衰衰不能復天眞傷而生意盡矣然有勝之气其必來復也復見天地之心蓋以此勝有防甚復有少多復而反病者居非其位謂客居主位則主勝之故反病一陽來復爲主於內居得其位故無疾虞仲翔謂入巽成坤爲疾出震成乾故無疾其說得之又云十二消息不見坎象非也坎離震兌四正卦十二消息皆不見豈獨坎乎老子曰萬物並作吾以觀其復夫物蕓蕓各復歸其根歸根曰靜是謂復命陽復於初所謂歸根復命也何疾之有哉彖傳曰剛反何也老子曰反者道之動蓋言震也六三頻復厲無咎頻古作�水厓也從頁從涉一爲水瀕之瀕一爲瀕蹙之瀕故舊注云頻復頻蹙之貌後人別作濵字爲水濵而省瀕作頻爲頻頻之頻訓爲比不訓爲屢【屢古作婁後人加屍】何以知之以法言及廣雅知之法言曰頻頻之黨甚於斯言人之頻有如鳥之羣故楚語曰羣神頻行注云頻並也並行猶羣行也於文相背曰北相從曰比故廣雅云頻頻比也蓋本法言而爲之訓如其訓則頻復者比復也比與獨對初爲卦主四得正而應初故曰獨復復而云獨者言四初相應從道不從人也三不中不正逺初而比二二近初而下之故爻曰休復象曰下仁三不能獨復比二而偕復也逸周書諡法解云擇善而從曰比六三比二偕復是謂擇善而從故象言義無咎者以此如屢失屢復則無恆之人也無恆之人系以無咎恐無是理後漢呂布傳稱布性決易所爲無常其督將髙順每諫曰將軍舉動不肯詳思忽有失得動輙言悞悞事豈可數乎如屢失屢復而系以無咎則呂布亦可謂之無咎矣有是理哉頻訓爲數見於廣韻不見經傳及先秦諸子史漢等書僅一見於列子【黃帝第二篇

汝何去來之頻蓋煩悞爲頻也逸周書樂有三豊豊有三頻三頻猶三多也晉孔晁訓頻爲數失之】列子爲後人所亂焉足信乎史記多俗字瀕皆攺作濵惟六國表秦靈公八年城塹河頻仍作頻不作濵蓋表讀者少故無人亂之【毛詩瀕皆攺作濵惟池之竭矣不云自頻仍作頻不作濵】後漢顯宗紀永平十七年甘露仍降唐章懷注云仍頻也說文仍訓爲因仍舊謂之因古未有訓仍爲頻者乃後世方言非古訓也後漢鮮卑傳頻宼漁陽惟此一見而已前漢武帝紀天漢元年應劭注云頻年苦旱頻年猶比歲漢書皆曰比歲不曰頻年頻訓爲比起於西漢之末頻訓爲數起於東漢之末遂行於晉盛行於唐古無是語或曰據說文當依舊注爲允蓋有過而瀕蹙於外則知其自訟於中厲者不安之貌頻復之厲猶不節之嗟戚嗟其聲瀕蹙其色皆狀其悔過之情故皆系以無咎然則瀕巽吝何也巽而頻則巽非出於其志矣謙卑遜順豈可以聲音笑貌爲哉故象曰志窮言志窮而頻蹙形於外也系之以吝不亦宜乎【詩云國步斯頻毛傳曰頻急也急猶蹙也謂日蹙國百里也】

上六迷復凶有災用行師終有大敗以其國君凶復者徳之本本在初上其末也坤爲先迷上居其末尢逺於初故其象如此徳之本在身故上六爻辭皆據人身取象迷者心也心者身之君也神明之所出也師者肝也肝者身之將也謀慮之所出也用行師者膽也膽者身之宰也決斷之所出也一心迷惑天君亂矣由是神明無主謀慮不臧決斷不果天命弗祐災害並生逆從倒行亡神失國則行師安得不敗國君安得無凶哉靈蘭袐典以人身十二藏爲十二官心者君主之官肺者治節之官肝者將軍之官膽者中正之官膻中者臣使之官脾胃者倉廩之官大腸者傳道之官小腸者化物之官腎者伎巧之官膀胱者州都之官此十二官者不得相失也君明則下安以爲天下則大昌君不明則十二官危以爲天下者其宗大危君不明者迷復之象其宗大危者以其國君凶也人身爲國心爲君眾官之所同宗三官失其職而心受其凶矣十二官尢重三官心爲主而肝膽輔之此師之九二所以承天寵而懷萬邦師之上六一將功成於是開國承家而奉大君之命焉復之上六三官失矣故又有十年不克徵之象正與師上大君相反故象曰迷復之凶反君道也幹二有君徳師上有君道復上反之其心迷矣迷而求復𨿽復亦凶易林復之繇曰三足無頭【頭古音徒】不知所之心狂精傷莫使爲明不見日光此上六迷之象歟

易說卷二﹤經部﹐易類﹐惠氏易說﹥

欽定四庫全書

易說卷三

翰林院侍讀惠士奇撰

天下雷行物與無妄先王以茂對時育萬物虞仲翔曰萬物出震謂雷以動之序卦所謂復則不妄也愚按漢郊祀歌十九章其靑陽曰霆聲發榮壧處頃聴枯槀復產乃成厥命物與無妄厥命成矣眾庶熙熙羣生啿啿【徒感切】乾道變化長子之功帝岀乎震各正性命旉與萬物靡有所屈無妄之化茂矣哉先王以茂對者謂對天也詩曰對越在天又曰敷天之下裒時之對裒聚也時是也對配也謂配天也諸儒讀爲對時失之矣按潘嶽秋興賦云四時忽其代謝兮萬物紛以回薄覽花蒔之時育兮察盛衰之所托注引周易時育萬物北晉時先漢諸儒章句尙存故嶽從古讀今當遵之育萬物者時也春息百長夏賞五徳秋行五刑冬收五藏故春仁夏忠秋急冬閉順天之時約地之宜風雨時五穀實艸木美多六畜蕃息所謂時育者如此

卦名無妄故有無妄之人無妄之福無妄之災何謂無妄之人四爲或人三爲邑人初爲行人四上下無常進退無恆故稱或或之者疑之也四互艮防艮爲手防爲繩內卦本坤坤爲牛九四以手持繩系牛之象三四皆人位四兼而三正故三稱邑初自外來又體震故稱行坤變爲震牛象不見四系之而初得之所謂無妄之人也何謂無妄之福牛以耕初得之二無以耕故有不耕不菑之象富者福也不耕而獲不菑而畬不望福而福自來故象曰未富也猶莊子云彼於致福者未數數然也言非數數然求之也呂氏春秋云武王至殷郊不耕而獲謂不戰而克之猶九五無妄之疾勿藥有喜所謂無妄之福也何謂無妄之災凡物失而復得者不爲災睽初喪馬震二喪貝濟二喪茀皆當位故皆失而復得坤牛變震馬一失而不可復得者也二當位故失之而反享其福三不當位故失之而獨受其災匪正有眚至上而窮故上九無攸利所謂無妄之災也九四無福亦無災故無咎非爲邪非離羣故可貞貞則無常者有常無恆者有恆故象曰固有之也四亦匪正獨無眚災豈非以其貞耶春秋許世子止不嘗藥直書弒其君蓋以藥弒之故象曰無妄之藥不可試也其防微矣臣子之於君父無事不極其謹嚴況有疾飲藥而可以試之乎試之而益其疾或因是而遂卒𨿽無弒君之心而以弒君之辠加之其誰曰不可五居尊位九四承之以貞故勿藥有喜亦獲無妄之福焉易林無妄之繇曰載璧秉珪請命於河周公克敏衝人瘳愈所謂勿藥有喜也金縢之禱爲衝人古有是說今之僞金縢豈足信哉【史記防恬傳及魯世家亦云然而載璧秉珪則武王也分爲防事】

天在山中大畜說者謂地以上皆天考之歷象地之上下四旁無非天也地在天心之一防【說見新法曆書】五運行大論篇帝問岐伯曰地之爲下否乎岐伯曰地爲人之下太虛之中者也帝曰馮乎【馮古憑字】岐伯曰大气舉之也所謂大气者天之气王冰亦謂造化之气任持太虛落葉飛空不疾而下爲其乘气勢不得速焉凡處地之上者皆有生化之气任持之愚謂物生乎气气本乎天故山能生艸木而興寶藏者天气在其中也如中無天气則山塊然一拳石耳焉能起膚寸之云不崇朝而雨徧天下哉不知天觀諸日日無時不行行乎地上爲晝爲明爲晉行乎地下爲夜爲闇爲明夷明夷誅也墨子曰禹徵有苗湯伐桀武王伐紂以此三聖王觀之則非所謂攻也所謂誅也言有道誅無道也故曰明夷於南狩得其大首說者訓夷爲傷失之甚矣日出地平明乎上也日入地平明乎下也故曰用晦而明一出一入皆在天上其明不息所謂箕子之貞明不可息者以此或訓夷爲滅尢失之妄澤能滅木地豈能滅日乎明夷本無傷象而序卦傳云夷者傷也蓋謂文王大難箕子內難故曰傷若夫日行天上晝夜常明何傷之有人隔地平故莫之見莫之見而因謂之傷可乎學者不明歷象焉能明易象哉不大畜則不大行畜之厚斯行之逺故山中之天取象於天衢天衢者房南二星北二星爲四表中間爲天衢之大道黃道之所經也蓋天道於是大通矣故傳曰山川精气上爲列星此之謂也生气通天論曰夫自古通天者生之本本於陰陽天地之間六合之內其气九州九竅五藏十二節皆通乎天气故小而一物大而山川莫不有竅而天气通焉釋名曰山產也產生物也說文曰山宣也謂能宣散气生萬物也山中無天何以宣气而生物乎天在山中實像也

六四童牛之牿元吉六五豶豕之牙吉褚氏云豶除也謂除其牙豶訓爲除未之前聞也虞氏謂劇豕稱豶說文豶羠豕也韓非子亦云豎刁自豶俗名爲劇豕本剛突劇乃性和𨿽有其牙不能爲害愚謂童牛豶豕幼小之名按爾疋豕子豬防豶麼幼【防音偉】注云俗呼小豶豬爲防子最後生者爲麼豚然則童牛爲小牛豶豕爲幼豕信矣大畜畜物之家故取象牛豕四五防陰之象也王弼謂童牛象初豶豕象二失之矣牛豕皆陰非初二陽剛之象且大畜養賢獸畜之而豕交之豈養賢之謂哉止健者惟剛上一爻剛畜幹故卦名大畜說者遂謂四畜初五畜二豈其然乎牙鄭康成讀爲互互見周禮張衡賦置互擺牲是也陸甸謂牙者畜豕之杙東齊海岱之間以杙系豕說文豕象系豕之形豕系二足其行豖豖然則牙與牿皆施於足也【在手曰牿牛無手以前足當之見鄭志】幼小之時禁於未發防以養正作聖之功故四有喜五有慶者以此莊子謂泰氏一以己爲馬一以己爲牛孟子亦云舜居深山與鹿豕遊此四五防陰所以取象於牛豕也地秉陰竅於山川天气於是通焉四五防陰爲竅一陽在上爲衢【俗書互作防故康成讀防爲互王弼訓爲齒牙之牙非也陸甸以防爲杙得之孔疏訓豶爲防鑿矣】

頤上止下動全卦之義止吉動凶外三爻止也故皆吉內三爻動也故皆凶六三動之極故曰大悖上九止之終故曰大慶【音】此全卦之義也故六二爻辭曰頤徵凶蓋言徵凶僅指一爻而已故加頤則徵凶通指全卦象言一爻爻言全卦互相備也後儒誤讀失其義矣【丘古音區與頤協故曰顚頤拂經於丘顚末也指上非初明甚】頤有龜象者外陽內陰陽象甲陰象體而初在下象伏龜伏龜者靈龜也龜能食气食气者神明而壽故稱靈頤十一月之卦其位在北龜爲武蟄伏之時初陽在下象之鬼穀子曰養志法靈龜志者欲之使也欲多則心散心散則志衰故心气一則欲寡欲寡則志不衰志不衰則理達而和通和通則亂气不擾於胸中故善養者必先養气志志不養則心气不固志意不實由是志失而心气虛志失而心气虛則喪其神矣養之道在寡欲故法靈龜內卦爲震其體決躁志爲欲所使不能不妄動以干時故有朶頤之象喪其神而失其靈先王之所以寶龜者以其靈也龜失其靈曷足貴乎爾謂初我謂上上爲卦主故稱我初本也上末也舎本而觀末此之謂失其本心故凶虞翻好言象謂晉離爲龜晉四之初故舎爾靈龜如其說則晉四爲龜爲取象於防乎必離而後爲龜固矣哉虞翻之言象也或云艮爲山龜亦非艮在上不在初

六四顚頤吉虎視眈眈其欲逐逐無咎象曰顚頤之吉上施光也然則卦之四陰皆養於上矣虎視之占非吉有宮鄰金虎之戒焉張平子曰周姬之末不能厥政政用多僻始於宮鄰卒於金虎宮鄰者書曰臣哉鄰哉鄰哉臣哉言世治則爲臣世亂則爲鄰也金虎者石氏星經曰昴者白虎宿太白者金之精太白入昴金虎相薄亂之象也逐逐爲宮鄰耽眈爲金虎其衰周之兆乎而其占無咎何也傳曰主失其神虎隨其後主上不知虎將爲狗主施其法大虎將怯主施其刑大虎自寧法刑苟信虎化爲人復反其眞眈眈逐逐何咎之有趙王遊於圃與左右觀虎盼然環其眼王曰可惡哉虎目也左右曰平陽君之目可惡過於此見此未有害也見平陽君之目如此者必死然則虎視眈眈非盼然環其眼歟虎視者視上也上有以養之又有以馴之故無咎初九觀我亦觀上初逺於上故曰觀四近於上故曰視朶頤者動於欲也逐逐則得其欲矣上施光下皆得其欲也故曰安髙在乎同利上稱髙下同利故上安管子曰民之所欲飲食也足其所欲則能用之矣今使衣皮而冠角食野艸飲野水孰能用之傷心者不可以致力然則其欲逐逐物之情也天下豈有不贍其欲而能用之者哉春秋鄭子產爲政有事伯石賂與之邑子太叔曰國皆其國也奚獨賂焉子產曰無欲實難皆得其欲以從其事而要其成非我有成其在人乎何愛於邑邑將焉往爲政者上九受賂者四陰四陰皆得其欲則事無不建功無不成故曰大有慶也逐逐漢書敍傳作浟浟【音滌】曰六世眈眈其欲浟浟注云眈眈威視皃浟浟欲利皃舊說皆誤故正之或曰頤取象於虎何也頤養也養者攝生之道也老子曰善攝生者陸行不遇兕虎兕無所投其角虎無所措其爪言養正者虎兕不能傷故取象於虎也韓非解老曰人獨知虎兕之有爪角也莫知萬物之盡有爪角故不免於萬物之害晨昏犯山川則風露之爪角害之事君不忠則刑法之爪角害之處鄕無節則爭鬭之爪角害之嗜欲無限則痤疽之爪角害之由此而推則出好興戎噬臘遇毒言語飲食亦皆有爪角害之者也故君子愼之節之虎兕有域萬害有原避其域塞其原則免於諸害矣故曰頤貞吉養正則吉言養正者萬物莫能害此之謂善攝生

大過九二象傳曰老夫女妻過以相與也凡乘承比應皆謂之相與大過二五敵應故說易者謂二比初二比初者相與之常何過之有程傳謂老夫之說少女少女之順老夫其相與過於常其說近乎戲矣爻辭不明者賴象辭以明之若如程傳則又何賴乎象辭而爲之贅說哉蓋嘗反覆思之而未得其解獨虞仲翔以爲過以相與者九二過五而相與於上九五過二而相與於初大過之家無所不過其說甚明而後儒皆莫之信者拘於初應四二應五三應上之例愚謂比五一陽上下皆應初六應五故有它吉豈必二五方爲正應頤四陰皆養於上故六二六四皆曰顚頤釋言曰顚頂也注雲頭上廣雅曰顚末也末在上不在初自上墜下謂之顚故曰髙位必疾顚在上故稱髙未聞在下而謂之顚也初九靈龜僅能不食而已且初方朶頤亦思求養於人焉能養人自古豈有在下而能養人者哉六二六四皆曰拂經蓋上九非至尊之位居至尊之位者比之九五下皆順從故頤之拂不如比之順也【比彖傳曰比輔也下順從也】說者以顚爲初大有害於理後儒不講小學故誤信王注其害如此易無達例故曰不可爲典要俗儒拘守舊例未可與言易也易言象不言例例隨象變以象言之本大而末小防爲長女而在初本也反謂之少兌爲少女而在上末也反謂之老本小而末大有是理乎然則少女指上老婦指初仲翔之說亦非無據仲翔說易失之巧故穿鑿最多獨此一條不傷於鑿以其得象辭之義也易之應變動無常防二包四陰萃四據三陰小畜上下應乎四同人眾陽宗乎二大有上下應乎五謙眾陰宗乎三觀眾陰觀乎五臨之上六志在內之初二防陽象辭所謂過以相與者不獨大過一卦爲然矣蓋以卦名大過故孔子於大過一卦言之餘可類推而俗儒拘守舊例固矣哉舊例本於幹鑿度凡卦三畫以下爲地四畫以上爲天陽气從下生故動於地之下則應於天之下動於地之中則應於天之中動於地之上則應於天之上故初與四二與五三與上謂之應

九二枯楊生稊老夫得其女妻無不利九五枯楊生華老婦得其士夫無咎無譽二爻之象一指初一指上聖人作易近取諸身逺取諸物取諸身者莫精於古醫經當以古醫經証之卦有初上兩爻猶脈有上下兩部上寸下尺尺者脈之根猶初者卦之本難經曰人之有尺譬如樹之有根枝葉𨿽枯槁根本將自生脈有根本人有元气故上部無脈下部有脈𨿽困無能爲害然則枯楊者枝葉枯槁猶人上部無脈困之象也稊者楊之根枝葉𨿽槁根本復生猶人下部有脈元气尙存𨿽困不害故取象老夫女妻老夫者枯之象女妻者稊之象初陰在下非稊而何初象白茅柔在下也陸農師謂列子茅靡一作弟靡弟讀如稊【俗讀爲頽形聲防失】茅之始生曰稊詩云手如柔荑荑稊一也則稊似指初陰矣象言過以相與何也陰陽相與有當時有反時有過時帝乙歸妹爲當時老婦士夫爲反時老夫女妻爲過時當時爲嘉反時爲丑過者無傷象言過者以此曷爲過者無傷也初過愼上過涉皆無咎二過以相與亦無不利大過之家無所不過故知過者無傷難經曰十二經脈皆系於生气之原謂腎間動气呼吸之門三焦之原一名守邪之神人之根本也根絕則莖葉枯矣寸口脈平而死者生气獨絕於內也楊枯於下華發於顚是爲狂華狂華發則內之生气絕矣猶人寸口𨿽平而尺脈已絕故象曰何可久也本象稊末象華皆狀其弱以脈之尺寸驗之又何疑乎余初以虞仲翔之說爲不可易及三復古醫經然後知虞說於象辭爲順於卦義未足故防存以待後之學者【夏小正桺稊稊也者發孚也孚一作葉見太平禦覽】

復六三瀕復厲無咎大過上六過涉滅頂凶無咎後漢趙溫曰一爲過再爲涉三而弗攺滅其頂凶說文曰瀕水厓人所賓附瀕蹙不前而止然則瀕復者不涉也瀕蹙不前而復反謂之瀕復𨿽無休復之吉亦無滅頂之凶其所以無凶者不涉故也涉則滅其頂矣焉得無凶乎復三𨿽有過中道而復故曰一爲過大過上六固有過矣而復涉焉故曰再爲涉涉而不復反至於滅頂仍勇往而前遂至死而無悔故曰三而不攺滅其頂凶而皆系以無咎者當不得不涉之時有不容復反之勢又有不可復反之心故象曰過涉之凶不可咎也瀕涉皆從水說文頻從頁從涉俗解失之君子濡迹以救時過涉猶濡迹志在救時誰得而咎焉風俗通曰涉起於足足一躍三尺再躍則涉愚謂一舉足爲跬再舉足爲步涉從水從步步長六尺以長爲深則涉深六尺過涉則水益深故有滅頂之象顏之推曰自亂離以來每見名臣賢士臨難求生終爲不救徒取窘辱令人憤懣行誠孝而見賊履仁義而得辠喪身以全親泯軀以濟君君子不咎也

九五坎不盈禔旣平無咎象曰坎不盈中未大也禔晉易作只說文及京氏易皆作禔【音支又止支反】安也老子曰曠兮若谷渾兮若濁靜之徐淸動之徐生保此道者不欲盈夫惟不盈故能敝不新成不盈者道之衝淵乎似萬物之宗大盈若沖其用不窮是以大道可名爲小可名爲大聖人終不爲大故能成其大言大盈乃不盈不大故能大坎二五得中故二曰未出中五曰中未大未出中故求小得中未大故禔旣平求者未得而欲之之辭禔者旣得而安之之辭二求而五安之皆小而未大可名爲小不可名爲大言安於其小終未能成其大非大盈若沖之謂也故曰神無以靈將恐歇谷無以盈將恐竭江海所以能爲百谷王者以善下之聖人後其身先其民是以天下樂推而不厭坎五中未大猶屯五施未光不能善下焉能爲百谷王僅可安旣平之福而已君子憂其或竭也安得靜之淸動之生哉此漢之元帝也𨿽安先帝旣平之福而孝宣之業衰焉其占無咎者以其得中也得中而未大蓋惜之之辭行有尙往有功有功則可大不行之謂平中未大者以此黃帝曰道若川谷之水其出無已其行無止平則止矣何由而大乎管子曰水平而不流無源則遫竭此之謂也不流亦不竭惟井爲然不爲江海而爲井無志於大安於小成故君子惜之一說中未大者聖人終不爲大故能成其大其說亦通然於爻義未足仍防存焉

九三日昃之離日中則昃中前中後皆曰昃逸周書曰日之中也昃月之望也食周禮朝市於東昃市於中夕市於西王弼云日昃明將沒是以昃爲夕也失之矣日中正在天心之一綫未及一綫已過一綫謂之昳中則日之正中頃刻而已趙襄子曰江河之大也不過三日飄風暴雨不終朝日中不須臾故象曰日昃之離何可久也物盛則衰樂極則悲日中則移月滿則虧故曰不鼓缶而歌則大耋之嗟凶物盛則衰樂極則悲之象也勢之方盛其發也如火熱如雷霆必須其自衰而後爲之故良工之治病無刺熇熇之熱無刺渾渾之脈無刺漉漉之汗方其盛時勿敢必毀因其衰也事必大昌明夷南狩志大得也而仍戒其不可疾者以此四在重離之間蘊蘊而暑爞爞而熱赫赫炎炎所謂勢之方盛也九四剛而失正突如其來逆而犯之由是在上者出涕戚嗟不安其位一夫作逆玉石俱焚投火焦糜從灰皆滅於斯之亂生人幾亡野有燎原壑無完柩而作逆者亦始而焚繼而死終而棄其來也如疾風其敗也如飄蓬此之謂之言逆也上九因九四自衰之勢奉王命而出徵王者之兵有徵無戰殲厥渠魁脇從罔治而天下復安矣豈非所謂因其衰也事必大昌者歟明夷闇君在上故稱大首重離亂臣在四故稱折首上九乃王公之位故稱王王謂五天子用兵稱恭行天罰諸侯討有辠稱肅將王誅皆示有所稟承不敢專也王弼云突如日始出失之三四皆象日中日中如探湯日始出也凔凔涼涼安得有焚如之象乎說文倒防【古子字】爲�【古字】倒子者亂臣賊子若後漢之董卓梁之侯景後魏之尒朱榮唐之安史其象皆如是虞戴徳曰父之於子君之於臣天也有子不事父有臣不事君反天而倒行是爲倒子天地之所不容故象曰無所容也

山上有澤咸君子以虛受人山澤損澤山咸皆取象於澤何也澤爲日月往來門月出澤日入於澤四正之體上虛下實萬物燥澤能潤天地怒澤能悅萬形惡澤能美澤滋萬業帝王法之天地之和气也山下有澤澤气上通山上有澤澤气下通通則虛虛則能受書曰謙受益故易取象於地山謙山者虛而能通常受澤之益有似乎謙故謙取象焉然必先損之而後能虛人之充塞於胸中者忿與欲二者而已忿不懲欲不窒則中實焉得虛故曰爲學日益爲道日損人之所多者忿與欲也故裒之人之所寡者道與義也故益之裒多益寡謙之象也亦損之道也損之又損以至於虛虛能通气受益無窮矣老子曰常無欲以觀其妙常有欲以觀其竅近取諸身肝竅於目肺竅於鼻腎竅於耳脾竅於口心竅於舌目欲色鼻欲臭耳欲聲口欲食舌欲味故易於頤之六四系之辭曰其欲逐逐逐逐者言其多也豈非有欲之竅口實尢甚乎若夫天地之竅則不然天地竅於山澤其相感也天地感萬物聖人感人心不疾而速不行而至然後知無欲之爲妙也人身之竅無欲亦如之則與天地同其虛亦與天地同其妙矣管子曰虛其欲神將入舎神者至貴也故館不辟除貴人不舎掃除不潔神不畱處此之謂也

初六浚恆貞凶無攸利陽在初爲潛陰在初爲浚潛與浚皆言深也恆之浚猶幹之潛潛則勿用浚則勿求何凶之有浚恆之所以凶者何哉孔子曰浚恆之凶始求深也初以求而得凶明矣深根寧極確乎其不可防故無求無求故無悶太元養之初一曰藏心於淵美厥靈根惟無求者能之恆內卦防也防爲進退爲不果其究爲躁卦浚恆者躁之象也不能深根寧極而待乃躁以求焉故凶太元鋭之初一曰蟹之郭索後蚓黃泉言多足之虫不及無足之物蟹之躁未若蚓之靜也故曰蟹之郭索心不一也心不一故有求非所求而妄求之故元攸利誠能若蚓之無求焉則不至於凶矣蚓藏於淺𨿽淺何傷龍潛於深𨿽深何害蚓之蠢龍之靈相萬也然其無求則一而已孟子謂求之有道求在外者求則得之求在我者求在我者吉求在外者凶浚恆之凶求在外者也或云始求深者學之始求至於周孔治之始求及於尭舜誠若是則求在我者而謂之凶可乎尭舜周孔人人可爲惟病不求耳則又何病於求哉君子之於事君也信而後諫其於治民也信而後勞未信於君而犯之未信於民而毒之皆始求深者也【春秋浚洙公羊傳曰洙者水也浚之者深之也賈誼弔屈原文曰襲九淵之神龍兮沕深潛以自珍故曰潛與浚皆言深也】上六振恆凶按振恆說文作榰恆榰柱砥也後世用石古用木震巽皆木震陽木巽陰木故取象於榰榰當在下今反在上故象曰榰恆在上大無功也飛榱浮柱莫莫扶傾榰之功也下本上末本大末小乃物之恆是以能固而無崩壓之患故曰金楹齊列玉舄承跋楹爲柱舄爲砥跋爲本移本作末倒而置之本小末大非物之恆必不能固其占爲凶不曰無功而曰大無功者以此古柱砥用木故有倒置之象榰一作振上居震極故曰振恆其說亦通然按震卦三曰蘓蘓上曰索索則初震不及三四震不及上故曰震不於其躬於其鄰則恆之上六似無振象仍當作榰爲充恆有鼎象異者惟上六一爻上變爲恆之鼎其占大吉蓋宜在上故吉榰宜在下故凶防卦象辭皆曰在上合而玩之一吉一凶其象昭然矣振恆者動之象也動則變變則大吉何凶之有

九五嘉遁貞吉陽居初爲潛故幹之初九曰龍徳而隱遁世無悶居五爲飛龍在天非可遁之地位乎天徳非宜遁之時而其遁爲嘉其志爲正其占爲吉此殷之祖甲逃於民間之象也祖甲者武丁之子有兄祖武丁欲廢兄立弟祖甲以爲不義逃於民間武丁卒立祖祖立十有一年崩而後祖甲卽位故無逸稱之以爲殷之三宗僞孔傳謂湯孫太甲蓋以外傳有祖甲亂之之語故信傳疑經失之甚矣自殷正中宗及髙宗及祖甲則三宗次第秩然何得以後及前紊其敍乎鄭康成之說必有所據當從之兄終弟及正也廢兄立弟不正也去不正而歸於正焉可謂能正其志矣推而廣之荊蠻之太伯西山之夷齊皆遁之嘉者也至徳無稱求仁得仁非志之正者歟然則九五正志六二固志何也遁乃幹之二世卦二臨世上應五其位不同而其志同固志者必遁者也遁二莫之說猶幹初不可防皆遁世不見知而無悔者惟君子能之其心不轉故稱執其位在中故稱黃其體柔順故稱牛其時將變故稱革假令六二遁之志不固與其類而偕進焉則遁變爲否矣遁之未變爲否也六二執之之固也故否三爲小人遁二爲君子陽大陰小大者不皆君子小者非盡小人學易者當知之王弼以遁二爲小人不知易象者也

九四貞吉悔亡藩決不羸壯於大輿之輹卦以九四成大壯則四爲卦主壯傷也故利於止蓋進則不免於傷止則何傷之有故大壯則止九四爲藩以止之則下三陽皆不得進韓康伯謂大正則小人止非也小人用壯焉能止乎彖曰大壯大者正也九四失正故有貞吉悔亡之戒三上相應三往上上來三而四爲藩以絕其往來故三上防爻皆有觸藩之象四力能止之三羸上艱其困甚矣終不能遂焉則四止之之力也然四體震震爲決故藩之決也四自決之震爲躁故輹之壯也四自壯之車之止也設藩【卽藩盾見周官】車之行也設輹不能止於其所乃妄動而欲上進焉則失大壯止之之義矣故象曰藩決不羸尙往也言其不能止也陽盛於四躍而上焉孰能禁之則貞吉悔亡爲戒辭明矣言能止則貞吉而悔亡如妄動求進安能免於悔哉觀彖知卦觀象知爻彖象兼觀則幾乎全說者謂九四有可進之象則象傳曷爲而有尙往之辭四失正小人用壯故尙往後之學易者詳焉

晉彖曰明出地上順而麗乎大明柔進而上行蓋外卦本乾而坤以順麗乎幹故有康侯錫馬蕃庶晝日三接之象坤爲馬離爲晝日幹爲大明而坤麗之其象爲公子重耳伯諸侯以見天子其光耿於民者也則康侯指六五明矣六二王母宋儒謂陰之至尊非也晉悼公卽位年過七十者公親見之稱曰王父則婦人年老者亦可稱曰王母矣豈必陰之至尊哉坤爲母二中正故稱王母則介福二受之王母指二非指五也五爲康侯安得稱王母乎卦四陰二陽三陰皆吉六三失正亦曰悔亡二陽四貞厲上貞吝然則柔順者吉而陽剛不免厲與吝焉晉者進也故六爻皆言進之之道初進之始二進之中初摧如二愁如皆進而未得志者也人三爲眾三曰眾允則內卦三陰皆志上行所謂柔進而上行者指內卦三陰亦明矣初未受命而曰裕進毋躁也二中受福而曰貞進以正也三𨿽失正而曰允進以信也五順麗乎大明乃進之大得志者而曰失得勿卹則君子進身之道合四陰觀之幾乎備矣患得患失者小人也君子進以禮退以義得之不得曰有命何卹之有誠能失得勿卹則吉無不利往有慶焉錫馬之多三接之寵所謂慶也則六五非康侯而何唐王孝傑討契丹進軍平州白鼠晝入營頓伏占者謂鼠坎精也已而軍敗孝傑死離爲晝四互坎象防晝伏離爲牝牛故上象角皆知進而不知退者歟君子進身之道無取乎剛進而以剛者急功名之士顚防於富貴之地者也然進身𨿽宜柔道而立身則仍以剛幹之初九遁世無悶樂則行憂則違確乎其不可防惟剛者能之莊子亦云當時命而大行乎天下則反一無迹不當時命而大窮乎天下則深根寧極而待深根寧極孰能拔之非天徳之剛者哉故晉之四陰必合乎幹之初九而後進身之道乃備上九維用伐邑厲吉無咎貞吝何也春秋定公十有二年十有二月公圍成公至自圍成成者魯之邑圍成者伐邑也何休謂諸侯不親徵叛邑公親圍成而不服不能以國爲家危之故致之所謂厲也範謂以公之重而伐小邑則爲恥深矣故曰貞吝莊公二年夏公子慶父帥師伐於余丘谷梁傳曰國而曰伐於余丘邾之邑也其曰伐何也公子貴矣師重矣而敵人之邑公子病矣病公子所以譏公也此厲吉貞吝之義也離爲戈兵而上九剛進之末故其象如此

六二明夷夷於左股用拯馬壯吉單騎起於春秋盛行於戰國自古未有聞焉太元逃首之次三曰兢其股鞭其馬逃利蓋單騎之法磬控縱送皆由於身手而股之用力居多故曰兢股鞭馬逃之利也明夷六二亦有股夷馬拯之辭則似單騎自古有之非起於春秋矣【秦送重耳疇騎二千】二比三三互震震爲馬馬之壯者也二順承三三拯之得勉折其右肱終不可用夷於左股尙可用也故吉六四入於左腹猶六二夷於左股谷梁傳曰大夫國體也上爲君故象首二四皆臣故二象股四象腹此之謂國體自內出外謂之左宦亦曰左遷晉語士蒍曰太子君之貮也今君分之土而官之是左之也注云左猶外也二四皆謂之左者豈非名爲股肱之臣而實棄之名爲腹心之佐而實外之者乎四獲上猶二順三上暗三明故二吉而四不言吉始入𨿽危後終得出所謂王子不出我乃顚隮者歟初先逺引二四亦委曲艱難而後逺去不去者惟六五一爻而已故曰內難而能正其志箕子以之一說明夷六四月食之象內卦離日三互坎月月上日下地隔其間日月相望食之象也入左腹象始虧由左入中出門庭象復圓由中出外月食於闇虛闇虛者地影外卦坤闇虛之象也【漢元狩元年五月乙巳晦日有食之從旁左太史占曰凡日食從上失君從旁失臣從下失人月食亦然入左腹者從旁左也旁左臣之象】

易說卷三

欽定四庫全書

易說卷四

翰林院侍讀惠士奇撰

九五王假有家勿卹吉何謂也書云克明俊徳以親九族九族旣睦平章百姓百姓昭明協和萬邦黎民於變時雍由身而至於一家由家之九族而至於百姓由百姓而至於萬邦而成時雍之化風俗大和此王假有家勿卹吉之義也然則象言交相愛何哉墨子曰天下之亂何自起起於不相愛子不愛父弟不愛兄臣不愛君父不慈子兄不慈弟君不慈臣而天下亂矣是天下之亂起於不相愛則天下之治由於交相愛𨿽然猶有說家之人吾愛之塗之人吾亦愛之然而吾愛塗之人終不若吾愛家之人者何也則親親之說也親莫親於父子父父子子則愛之本立兄弟夫婦足以包之故曰家人有嚴君焉父母之謂也一言父母而兄弟夫婦君臣之道皆備矣莊子曰子之愛親命也不可解於心故孩提之童無不知愛其親三月嬰兒弗知欲弗知惡而慈母之愛諭焉誠也其交相愛而不可解者莫知其然而然一毫人欲不得而參皆出於天命之性故曰立愛惟親親者愛之夲也培其夲而發榮滋長油然勃然而不可遏推而放之南海北海東海西海而無不凖由是保四海而和萬邦猶運諸掌矣孟子曰人人親其親長其長而天下平親親長長非交相愛而何后儒獨言夫婦失之然則如何而後可謂之交相愛交相愛者嚴之謂也嚴生於敬敬生於誠惟敬惟誠而後可謂之交相愛婦子嘻嘻是交相凟也非交相愛也故寧失之嗃嗃母失之嘻嘻初九閒有家悔亡惟能閒之故能愛之上九有孚威如終吉而象言反身者家之本爲身身之本爲親欲順乎親先誠其身反諸身不誠不順乎親矣不順乎親焉能交相愛乎傳曰一家二貴事必無功夫妻秉政子無適從家人之義陽爲主而陰順焉故二四防陰爻皆稱順言順乎陽也必合觀四陽爻而後家人之義乃備然則愛何從生生於仁莊子曰至仁尙矣孝固不足以言之謂仁道至大孝特其一端豈足以該全體莊子之言仁當矣至仁無親天之道也立愛惟親人之道也然其言一出焉一入焉去疵而取醇𨿽聖人不能易也墨子之言愛吾亦取之然謂愛貴兼不貴別則悖矣墨子焉知愛之本哉

九二遇主於巷無咎六五悔亡厥宗噬膚往何咎巷者宮中之道宗者門內之墻九二至上象噬嗑故曰噬膚九二遇於巷六五合於宗噬膚言其合也一遇一合其象昭然舊說皆誤訓宗爲黨尢失之或問曰臣遇君取象於巷何也離騷云啟九辯與九歌兮夏康娯以自縱不顧難以圖後兮五子用失乎家巷【巷一作衖與縱協】詩云其類維何室家之壼君子萬年永錫祚釋宮雲宮中巷謂之壼然則家巷者室家之壼也言夏康娯樂放縱不能福祚子孫所謂用失乎家巷者以此周語云壼者廣裕人民故毛傳訓壼爲廣言必人民廣裕而後子孫常保其福祚焉遇主於巷者君臣道合諫行言聽膏澤下流廣裕人民之謂也然則後儒謂遇於巷者委曲相求其說非歟非也孟子曰達不離道爻言巷象言道巷非道而何故廣疋云巷道也夫道若大路然何委曲之有如必委曲相求而後得遇則失其道矣故曰遇主於巷未失道也說者以巷爲委巷不亦異乎君遇臣取象於宗何也宗在廟門之內喪禮毀宗由宗而出易象厥宗由宗而入是以湯得伊尹齊桓公得管仲皆祓之於廟焉戰國趙襄子亦捨張孟談於廟此之謂宗君遇臣故有噬膚之象君爲元首臣爲股肱夲一體之親有肌膚之愛噬膚者言其往必合也故曰厥宗噬膚往有慶也君之於臣生則受命於宗死則配饗於宗是爲宗禮亦曰功宗功臣從祀謂之功宗詳見洛誥說者失之又多士曰臣我宗多方曰臣我監說者以臣我宗爲宗周則臣我監又何說乎宗與監同皆指有周禦事春秋亦有宗卿之名古者君謂臣爲宗明矣睽之二五防爻失正得中陰陽相應其事同其志通故不言暌老子曰大道甚夷而民好徑委曲相求所謂徑也豈君子所由之大道哉【沈約宋書謝晦傳云徐羨之傅亮皆皇宋之宗臣社稷之鎭衛宗臣猶宗卿卽書所謂功宗也漢之蕭曹晉之羊祐齊之王儉梁之徐勉皆曰宗臣或云同姓之臣誤矣】

上九先張之弧後說之弧弧一作壺昬禮設尊是爲壺尊說設通揚子太元曰家無壺婦承之姑測曰家無壺無以相承也然則設壺者婦承姑之禮歟三至五互坎坎爲盜故稱寇始以爲寇也故先張之弧匪寇乃婚媾也故後說之壺始則拒之如外寇終則禮之如內賔言始睽而終合也或曰說弧說讀爲稅史記功臣表栢至侯以說衞入漢注云說音稅稅衞謂軍行止捨主爲衛然則說猶捨也弛也一弛一張疑之象也俗讀爲脫誤矣載鬼一車亦象其疑睽互坎爲狐狐防獸鬼所乘故曰載鬼又象魂車士喪旣夕薦車注云今之魂車載而往迎而歸如慕如疑所謂見乃謂之象者以此象傳曰遇雨之吉羣疑亡也睽極則羣疑生故宋光宗惑於其後積惑成疑積疑成疾父子至親有若仇讎是時孝宗爲太上皇居重華宮光宗不朝羣臣上疏疊諫至於挽裾揮涕扣頞流血而終不從太常少卿詹體仁因陛對引易睽孤之義謂易於家人之後次之以睽睽之上九疑極而惑凡所見者皆以爲寇而不知實其親也蓋人倫天理有間隔而無斷絕方其未通湮郁煩憒若不可以終日及其醒然而悟泮然而釋有如遇雨不勝和悅而條暢焉愚謂積惑成疑似是而非此黎丘丈人之象也梁北黎丘有奇鬼喜效人之子侄昆弟之狀邑中丈人有之市而醉歸者黎丘之鬼效其子之狀扶而道苦之丈人歸酒醒而誚其子曰吾爲汝父豈不慈哉我醉汝道苦我何故其子觸地而泣曰孽矣無此事也昔者往責於東邑人可問也丈人曰譆此必奇鬼也我固嘗聞之矣明日將復飲於市而刺殺之明日之市而醉其眞子往迎之丈人望見以爲奇鬼也防劍刺而殺之夫疑於其似子者而殺其眞子則物之眞似孰能辧之哉見豕非豕也似豕者見鬼非鬼也似鬼者見寇非寇也似寇者故曰使人大迷惑者必其物之相似者也不能辧眞似焉能免羣疑君子之學必先辧惑以此睽上火下澤系辭曰中心疑者其辭枝虞仲翔曰離人之辭也火性枝分故多疑書曰無若火始焰焰焰焰者其勢未盛乍退乍進猶人心不正羣疑之狀遇雨火息則羣疑亡澤爲雨故曰天時雨澤君子達亹亹焉必坎而後爲雨固矣

六二王臣蹇蹇匪躬之故說文蹇跛也跛不能行弱足者居故利於止蹇蹇則跛之甚矣肓聾跛蹇維躬之故周公曰非也天步艱難故蹇而又蹇豈躬之故哉然則六二以中正之徳居蹇難之時其猶公之東乎公之東也遠則二叔流言近則召公弗悅成王亦且疑之矣故詩曰狼跋其胡載防其尾跋猶蹎謂之躐防卽躓謂之跲躐與跲皆蹇之象也言老狼有胡進則躐其胡退則跲其尾進退有難蹇而又蹇矣然而老狼不失其猛猶周公不攺其常故曰公孫碩膚赤舄幾幾言公遜於東都碩大膚美其赤舄之絇幾幾然不攺其常度也王臣蹇蹇亦如之故𨿽蹇蹇而終無尢者以此說者謂蹇有防坎故曰蹇蹇失之矣蹇蹇猶踖踖太元曰勞踖踖躬殉國也【踖七約切行皃】說文踖者長脛行又躐也踐也與跋疐義同坎象險夲無跛象卦名蹇者見險而能止故卦以�名躬猶身也反身修徳徳積於躬何尢之有君子正其誼不謀其利明其道不計其功故蹇初至五皆不言吉凶獨言上吉者蹇終則行險終則平難終則解故蹇以吉終焉初三四上皆曰來來謂反身譽與碩皆言徳也五得中故修徳而朋來三道窮故反身而內喜見險者自崖而反當位者恃輦而行【連古輦字】其近而相得者歟【說文反身爲��者歸也然則來反謂來歸也春秋書季子來歸季子之來歸也魯人喜之故象曰內喜之也易取象於虎之文詩取興於狼之猛說者以爲擬物不倫如其說必取諸麟鳳而後可乎】

九二田獲三狐得黃矢貞吉上六公用射隼於髙墉之上獲之無不利狐者隱伏之獸隼者髙顯之禽故蛇山之穴羣狐爲之祥昆侖之丘鷹鸇爲之宅隼者鷹鸇之屬獸三爲羣三狐者羣狐也二隱伏故稱狐上髙顯故稱隼黃者中也矢者器也得黃矢者人也卦象坎弓離矢其器成矣君子藏器於身成器而動動而不括出而有獲是以二上皆稱獲也系辭獨言上者卦之解悖始於二成於上又上卦爲震故成器而動獨舉上爻其實兼二二上皆解悖之人卦二陽爲朋四位未當二得中道故二爲卦主上之獲夲於二之田獲狐射隼田之功也解其悖則小人退小人退則朋至斯孚故曰有孚於小人四往得眾二來得中獲狐射隼夙往有功言無事宜靜有事宜速也

初九已事遄往無咎酌損之王弼謂已事遄往事已則往不敢宴安已事非事已顚倒經文後儒謂輟所爲之事亦以意說而無根據愚按大戴禮曰不習爲吏而視己事【而作如古文通】夫殷周所以長久者其已事可知也然而不能從者是不法聖智也然則已事謂先王已行之事周語所謂賦事行刑必問於遺訓而咨於故實此之謂已事戰國防張孟談曰觀成事聞往古前事不忘後事之師前事者已事也故天子爲政使公卿至於列士獻詩瞽獻典史獻書師箴賦蒙誦凡所獻所箴所賦所誦皆已事也百工諫庻人傳語近臣盡規親戚補察瞽史教誨耆艾修之而後王斟酌焉是以事行而不悖所謂酌損之者如此蓋已事而不酌損猶膠柱鼓瑟必不可行焉能無咎乎而尢貴於遄往者事已成而欲追攺之令已出而欲復反之則無及矣且當損下益上之時事之幾防間不容息亦不可以不速損下益上其道上行利有攸往故遄往無咎已事一作祀事亦通祀事酌損者所謂曷之用二簋可用享也後儒謂功成則速去往訓爲去似未安且旣去矣又焉用酌損哉【已事當讀斷遄往無咎爲句從來誤讀故正之象曰已事遄往是合防句而兼舉之象傳之例皆然也】

六二王用享於帝吉孔子曰益正月之卦王用享於帝者言祭天也天气三微而成一著三著而成一體【五日爲一微十五日爲一著冬至陽始生積十五日至小寒爲一著至大寒爲二著至立春爲三著凡四十五日而成一節故曰三著而成一體】當是時天地交萬物通故泰益之卦皆夏之正也三王之郊一用夏正【正月泰卦用事用事者辟卦也益當泰之九三】其說本先漢諸儒而後儒以其出幹鑿度爲不可信愚獨有取焉王嗣輔用其說而益暢之謂帝者生物之主興益之宗出震而齊巽者也六二居益之中體柔當位而應巽爲享帝之時後儒亦以爲卜郊之吉占則其說爲必不可易矣或云隨上升四與益二皆同非也升十二月之卦隨二月之卦升者謂陽气升上陰气欲承隨者言萬物隨陽而出皆指文王修積道徳鄰國被化岐民和洽是以升六四蒙澤而承吉【四互兌】九三可升處王位臣民順徳享於岐山爲報徳也隨上六拘系之維持之明被陽化而陰隨之文王齊民以禮正民以義有似拘系維持之象當時莫不隨從咸悅其徳故曰王用享於西山然則隨上升四與益二迥異彼云西山岐山明指文王此云上帝則夏正郊天信矣其說皆出幹鑿度可以其緯書而廢之哉

六三益之用凶事無咎有字中行告公用圭管子曰大哉恭遜敬愛之道吉事可以入察凶事可以居喪澤之身則榮去之身則辱故曰益用凶事固有之也謂有之身也恭遜敬愛之道非所謂有孚中行歟反諸身而誠告諸公而從矣然則凶事而曰用圭何也凶禮有賵賻贈含含者執璧將命賵者執圭將命皆西面坐委之宰舉璧與圭此凶事用圭之禮將命所以告也諸侯相含且賵故曰告公用圭賵賻贈含亦所以益之益不外來由中而出救乏弔災祭敬喪哀惟其誠而已故曰有孚中行孔子弔舊館人之喪主人盡哀孔子亦爲之出涕乃命子貢說驂而賻之蓋以恩𨿽輕惡夫涕之無從也伯髙之喪孔子之使者未至冉子攝束帛乘馬而將之孔子曰異哉徒使我不誠於伯髙不誠無物固有之者誠也上益下以誠故曰有孚惠心三與五同功三多凶故稱凶事六居三其柔危亦凶事之象以其同功也故三五皆曰有孚【爻稱凶事則有孚中行告公用圭皆凶事可知如諸儒之說則爻辭前後不相貫穿矣以禮解易乃以經解經後之學者詳焉】

九四臀無膚其行次且牽羊悔亡聞言不信初在下卦之下故象趾【初九壯於前趾往不勝爲吝】四在上卦之下故象臀倒姤爲夬故姤三夬四同象下卦幹也健而決上卦兌也說而和二者離之則防傷合之則雙美故初失之壯四失之柔能合之者其惟二歟兌爲羊四牽之羊性善羣一雄爲主舉羣從焉俗有壓羣之目北人謂之羊頭故儀禮士相見注云羔取其從帥言一羊帥於前眾羊從於後然則下有三陽九四帥之之象也詩云爾羊來思矜矜兢兢不騫不崩麾之以肱畢來旣升謂牧人掌之有道旣堅旣彊不虧不疾故能指麾如意無不順從九四牽羊或進或退其權在四故曰悔亡乃四不能止又不能行首施防端次且不決焉能無悔哉陽稱光明四不明者位不當五未光者揜於上也四之次且猶五之莧陸【莧古莞字陸古睦字】皆喪其健矣小人在上欲其決而去之吾知其難也和爲羙徳以健輔之則合於中行故曰中行無咎二五皆得中五不及二者豈非揜於上六喪其健乎

九五莧陸夬夬中行無咎虞仲翔曰莧說也兌爲說莧讀爲夫子莧爾而笑之莧陸和也按古論語莧爾而笑唐石經攺莧爲莞陸氏釋文云莧華版反今作莞則仲翔訓莧爲說信矣古睦通作陸見漢唐扶頌及嚴舉郭仲奇防碑陸氏釋文亦曰陸蜀才作睦親也通也五與上比故稱陸莧陸者笑說見於面所謂健而說決而和與九三壯頄有慍相反壯頄者不和有慍者不說三獨應上有獨行遇雨若濡之象而其貎不和其心不說言𨿽與之同終不爲其所惑也故象曰終無咎莧說而陸和合於卦徳明不用壯故曰中行然君子之待小人不惡而嚴未聞以說陽說陰陰惑陽明五爲上所惑故象曰中未光凡陽稱光則五之光上揜之矣爻言莧陸者所以戒之言中行者所以勉之三五皆系以無咎而一失之壯一失之和皆不若九二之惕爲得中道則知五之無咎乃勉之之辭言中行則無咎苟一於和則非中行矣焉得無咎乎坎五亦云無咎而象言中未大者以此說易者徒觀彖而不觀象故失之韓昭侯曰吾聞明主愛一嚬一笑嚬有爲嚬笑有爲笑俳優侏儒左右近習人主未命而唯唯未使而諾諾先意承防觀貎察色以移主心故人主一嚬一笑能探其隱而得其情然則五之莧陸上能探而得之乃能惑而移之此漢之石顯所以惑孝元也上之爻辭曰無號終有凶蓋爲眾陽設戒言九五至尊獨親於上且悅而與之和焉則𨿽九二惕號九三有慍安能免於凶哉彖傳曰剛長乃終而象傳曰終不可長其戒深矣切矣可不愼乎可不懼乎說者謂莧當作萈說文萈山羊細角者從兔足讀若丸兌爲羊故有此象山羊而在陸失其所矣然萈從見不從兔足好事者爲之也又云莧陸卽商陸爾疋謂之蓫防艸也枝枝相値葉葉相當廣雅謂之馬尾易謂之莧陸其物有毒陽中之陰其味酸辛其形類人用以療水其效如神上陰象之又云莧陸二物莧者馬齒莧陸者商陸漢儒舊說後儒從之以小艸諭小人其說近是然其物柔脆決而去焉一手之力耳又焉用孚號有厲其危乃光哉以比一陰乘五剛非其類也【唐扶頌曰耽經史兮履仁義內和陸兮外��嚴舉碑曰慈順博愛九族和陸郭仲奇碑曰崇和陸�以仁洪氏皆釋云碑以陸爲睦然則漢睦皆作陸矣故仲翔曰陸和也自是正義確然無疑今人不講小學罕見古文故不信其說】

上六無號終有凶舊解位極乘陽故終有凶非也有凶指眾陽蘇氏軾曰無號者不警也陽不警則有以乘之矣彖傳曰孚號有厲其危乃光故九二惕號者以此一陰在上以臨眾陽脇制至尊膠固內外其位髙其根牢髙則莫能及牢則不可搖而眾陽在下決之似易實難似順實逆𨿽羣賢同心協力有如河中之木泛泛東西而一陰獨立王庭之上有敢訟言誅之者言未出口禍不旋踵故彖傳謂之危九二以爲惕上六爻辭特爲之戒曰無號終有凶此後漢竇防平陳仲舉之象也上六象宦官後漢宦官之禍烈矣天下賢人君子皆罹其毒遊平以太后之父而秉朝政常有誅翦宦官之志而仲舉爲太傅亦素有謀於是天下雄俊知其風旨莫不延頸企踵思奮其智力如夬五陽共欲決去一陰之象而陳竇易而無備不知警戒以爲之防二人嘗共防朝堂言及中常侍曹節等濁亂天下共欲誅之遊平深以爲然仲舉大喜以手推席而起由是上疏太后且云願出臣章宣示左右並令諸姦知臣疾之不以爲危而沾沾自喜故其輕脫若此非所謂無號終有凶者歟及謀泄曹節等矯詔殺遊平而仲舉聞難作與官屬諸生拔刄突入承明門曹節之黨共圍而執焉黃門從官騶咸蹋踧而詈之曰死老魅卽日害之則無號之凶至是而益驗矣故聖人特於夬之上六爲眾陽設戒至深且切者誠危之也彖傳曰告自邑不利卽戎所尙乃窮後漢何進之象歟進亦欲誅宦官而力不能乃召四方猛將及諸豪傑使並引兵向京城是時望气者以爲京師將有大兵防宮流血而主簿陳琳入諫謂將軍總皇威握兵要乃反委釋利器更徵外助大兵聚會彊者爲雄所謂倒持干戈授人以柄功必不成袛爲亂階進不從意更狐疑此夬四爻辭所謂其行次且聞言不信亦爲宦官張讓等所殺而進西召前將軍董卓至京師漢遂亡矣漢不卽亡於無道之桓靈而亡於召寇之何進故夬之彖辭明著卽戎之戒焉然則剛決柔何道而能決去哉君徳光明柔邪自息九五中未光故上六終有凶終有凶者若陳竇之無號何進之召寇適足以亡天下而已老子曰彊大處下柔弱處上夬之象也柔勝彊弱勝大是以聖人危之

象曰天下有風姤後以施命詰四方詰或作誥傳冩之訛鄭康成王肅本皆作詰釋文音起一反止也謂禁止姦慝姤一陰生姦慝將萌之象故禁止之書曰度作詳刑以詰四方謂禁止四方之姦慝也晉易亦作詰案晉冬夏二至寢鼓兵議曰夏至少陰肇啟殺气始興否剝將至大戚方來宜鳴鼔開關興兵駭旅施命四方詰其逆兆以遏小人方長之害二至之義否防道殊休戚宜異寢鼔之教不宜同也後漢魯恭曰夏至之日施命令止四方行者所以助防陰豈其然乎陽宜助陰宜止一陰初生止之非助之在冬欲靜在夏毋躁巽究爲躁卦毋躁者所以止之非所以助之也故曰百官靜事毋刑以定晏陰之所成晏安也陰稱安若不淸靜與人爲病故當定之定非止而何防姦於隱除慝於防亦惟靜以鎭之乃云鳴鼓開關興兵駭旅失之已甚矣仲夏之月門閭毋閉順時令也乃反止四方之行者亦失之其職在匡人後以施命者所謂匡人達法則匡邦國而觀其慝使無敢反側以順王命也然則後施命匡人達之故姤卦取象焉

姤初六象傳曰系於金柅柔道牽也說文牽引前也象引牛之縻又曰臣牽也事君也象屈服之形臣服於君妻服於夫子服於父故謂之牽言能屈服之牛𨿽大物而性柔故爲人所牽引五尺童子亦能服牛蓋得牽之道也如失其道則小物猶不能服況大物乎母曰羸豕其形甚尪中懷決躁不可信也倘以其蹢躅不前而信之則引之漸進其後將不可制矣坤爲牛初之象上其角也故曰初辭擬之卒成之終內經曰陽明者午也五月盛陽之陰也陽盛而陰气加之陽者衰於五月而一陰气上與陽始爭故曰女壯勿用取女能屈服之則貞而吉故萃二曰引姤初曰牽引與牽屈而服之之謂也陽盛則躍陽莫盛於幹初潛二見三行至四而躍盛陽之气躍而上焉孰能遏而止之哉陰不能躍蹢躅而已初陰始凝羸然弱也卦目爲壯而爻亦有戒辭者蓋陽壯於四陰壯於初故四陽盛躍曰大壯一陰蹢躅曰女壯虞仲翔曰陽息震爲鼔陰消巽爲舞蹢躅者舞之象也一說蹢躅曰牽玉篇云蹢躅猶躑躅行不進謂引之乃前蓋牽之象故曰柔道牽言陰不能獨進必待陽之引而後進陰之爲害也陽實使之然唐之武后在太宗時不過一宮人耳非得髙宗寵而貴之且縱之使逞其意焉能爲害於天下哉然則柔道牽者聖人非徒抑陰乃所以戒陽歟說文蹢躅爲住足賈侍中說足垢也姤之言垢亦象豕形說文疐者礙不行從叀引而止之叀象馬鼻與牽同意牽者非進之乃止之也

九二包有魚無咎不利賔賔非眾之謂謂一陰生之月陰爲主而陽爲賔故五月之律名蕤賔參同契曰姤始紀序履霜最先井底寒泉【十二消息井當夏至】午爲蕤賔賔服於陰陰爲主人月令髙氏注曰仲夏陰气萎蕤在下爲主陽气在上爲賔此之謂也不利賔者陰寖長成遁成否成剝而陽實有不利焉二能包而有之則害不及賔矣伯勞夏至後應陰而殺蛇磔之於棘而鳴其上蛇與魚皆陰象殺蛇包魚天道扶陽抑陰之義也賔訓爲眾吾未之前聞一說賔謂四也五君位四賔位師臣者帝賔臣者王四承五五賔而禮之故曰賔何以知之以觀四知之觀四謂之賔故姤四亦謂之賔也公食大夫禮賔朝服如聘卽位於大門外公如賔服迎賔於大門內大夫納賔賔入門左所謂賔而禮之者如此及俎入饗用腥有元酒腥魚食用孰故魚臘飪載體進奏【奏者皮膚之理】魚七縮俎寢右是古饗賔食賔皆以魚矣四應初爻四正當賔位宜有魚二比初陽爲客𨿽不當位包而有之未大失也故無咎公食魚七而姤惟一魚爲二所包焉得兼及四乎故象曰義不及賔也二爲不速之客四爲苟敬之賔一有魚而一無魚有魚者無咎則知無魚者必凶矣言饗食賔客故初象魚以陰陽言則初民象也無魚猶可無民可乎故象曰無魚之凶逺民也幹上無民故動而有悔姤四有民而遠之故不言悔而直言凶九二包魚九五包陽包陰也否六二包承六三包羞陰包陽也聖人一抑之一扶之否二曰不亂羣否三曰不當位抑之也有戒辭焉姤二曰不及賔姤五曰不捨命扶之也有危辭焉姤二非其有而有之占曰無咎然則齊之田氏厚施於民民歌舞之亦可謂之無咎歟非其有而有之曰竊田氏竊國者也焉得無咎𨿽然猶有說齊君厚斂其民與之爲讎盡驅而歸之田氏則田氏之得民又誰咎也九四無魚直謂之凶可矣而曰起凶者言四之民四自遠之非人奪之則四之凶四自起之非天作之民可近不可遠遠民所以起凶嗚呼爲民上者柰何不懼

九五含章有隕自天陰不可無陽陽亦不可無陰故剝必有復夬必有姤陽明曰見陰暗曰含復則天地之心見於初姤則天地之章含於五彖傳曰天地相遇品物咸章剛遇中正天下大行指九五也故曰九五含章中正也幹上以無民而有悔姤四以遠民而起凶天命在民心民心離則天命去矣民心之離也四自遠之則天命之去也四亦自捨之九五大中至正民心離而復合天命去而復歸故有有隕自天之象紂曰我生不有命在天乎責命於天是爲捨命蓋有志焉君子不謂命也志能立命命自歸之故曰有隕自天志不捨命也以杞包瓜未詳孔子之所不言則我安能言哉或曰天子樹華不斂藏之種也上不斂藏則下無厚斂以厚斂之民而遇厚施之主猶渴馬見圃池誰能禁止之此齊景公及簡公之民所以盡歸田氏也天子之圃杞桺爲藩惟樹瓜華而已言不畜藏與民爭利故民心不失而天命復凝者以此一說杞象陽瓜象陰杞包瓜陽包陰之象虞翻謂幹圓稱失之在木曰果在地曰蓏故剝上象果姤初象瓜地毬圓瓜象地杞包者猶以檴皮褁松脂也坤爲文乾包坤故有含章之美幹之姤五天位故曰有隕自天言若降自天然墨子非命篇曰昔者三代之暴主耳目之滛心志之辟內沈於酒外娯於田以亡天下不曰我罷不肖必曰我命固且亡三代之窮民內不能事親外不能事長惡恭儉而好驕淫貪飲食而惰從事使身有饑寒之憂不曰我罷不肖必曰我命固且窮仲虺之書曰我聞有夏人矯有命布命於下帝式是惡龔喪厥師【龔喪一作用闕一作用爽闕與爽猶喪也僞孔傳訓爽爲明失之】以無爲有故曰矯若果有命豈謂矯哉太誓曰紂夷居不肎事上帝棄厥先神禔不祀乃曰我有命母僇其務【說文癡行僇僇一曰且也今作罔懲其侮】天亦縱之棄而弗葆言紂歸之命天命亦棄之志不捨命者人定能勝天也【一說以杞包者猶太元所謂蒼木維流厥美可以達於苞也蒼木謂杞流謂下垂苞得以蔓延而上達焉君施仁於民之象禮曰上酌民言則下天上施所謂有隕自天以此厥美謂含章也墨子異端其言亦本於經故引之以證志不捨命之義】地上有水比澤上於地萃比五一陽居尊上下皆應無不順從萃有二陽四逼近五下三陰或欲從四或欲從五無所適從故比初有孚一心向五萃初有孚不終九五亦有匪孚之象如楚漢方爭天下諸侯王或從楚或從漢或始從楚又叛從漢或始從漢又叛從楚故初乃亂乃萃三萃如嗟如與五正應其中未變惟六二一爻而已初𨿽應四後卒從五心懷狐疑故曰若號一握爲笑握古文作�中心爲�一名靈��誤爲臺故一作靈臺淮南子曰不喜則憂中未嘗平�無所鑑謂之狂生然則一握猶一心一心欲應四又一心欲從五羣陰迷亂忽喜忽憂時號時笑�無所鑑謂之狂故象曰其志亂也如黥布叛楚歸漢始欲自殺終乃大喜過望故曰勿卹往無咎初之卹三之嗟上之涕洟一也皆所以狀其先迷後覺之情故皆系以無咎三近承四亦知非正而欲從正其志不果首施防端故無攸利小吝蓋九五志未光是以其下或從或否如能懷才抱義終必悔亡言天下皆悅而從之也九四立大功獲大吉位據眾陰而人不疑功髙天下而主不忌則剛申而應利見大人萃皆以正矣說易者拘於初應四二應五三應上之例則比五一陽曷爲而上下應乎頤上非君位故有拂經之嫌否則合天下而從一人何嫌何疑豈必二五而後爲正應哉案內經春變動爲握夏變動爲憂長夏變動爲噦秋變動爲欬冬變動爲栗楊上善曰握憂噦欬栗五者皆攺志之名故曰變動易言一握亦變動之情志亂之皃故淮南子以爲狂生合之象辭其說信矣或據內經握訓爲變言初若號咷一變爲笑蓋先迷而後覺也其說亦通當防存焉【爾疋握具也與屋通康成箋詩夏屋訓爲天具故其注易讀握爲屋小貎淮南子髙誘注曰�持也所鑑者徳見李善文選注俗本淮南子無注�誤爲持鑑誤爲監先秦諸子之書皆然安得有博古者正之】俶眞訓曰內守其性耳目不燿思慮不營其所居神者�簡以遊太淸【俗本�誤爲臺髙注亦訓爲持然則�誤爲臺久矣】�簡謂心之靈莊子曰靈�者有持而不知其所持而不可持者也郭注云靈�謂心許愼髙誘皆訓�爲持本於莊子俗誤爲臺司馬彪陸徳明博極羣書皆不知其誤甚矣小學之難言也【說文臺從至猶觀也四方而髙與屋同義釋名亦訓爲持廣雅雲臺軰也待也支也未聞訓爲心則臺非心亦明矣】靈�者有持猶孟子之求放心不知其所持者有放心而不知求易動而難持者惟心故曰不可持持猶操操則存捨則亡其心之謂歟注莊子者不明故並及之

初六升大吉進也從屮從夲允聲說文屮爲上出夲爲疾趨皆進之義引易曰升升者進升者南爲進反北爲退故卦辭曰南徵吉南徵者升之謂也俗誤爲允訓爲當又訓爲信失之京氏曰升陽升陰而陰道凝盛未可便進進以漸曰升卦𨿽陰而陽用事陽用事者謂巽飛震伏巽陰伏震陽升乃震之四世四臨世初應之土下見木內外俱順故初有升大吉之占四有順事岐山之象然則上合志者指四與初非指二三也四初合志故柔以時升坤位西南故南徵吉我是以知京氏世應之說必本於古矣二中有孚故有喜三前無阻故無疑有喜則輕無疑則速皆非時升故不言吉則二之孚三之虛不若四之順也又四互兌故乾鑿度曰六四蒙澤而居山澤通气兌在西方故有岐山之象二用禴祭於廟四用享旅於山其內外之象乎君子順徳由小而大自卑而髙初升至四合志之驗亦徳志之符至五而大至土而髙升之極也京氏曰升至於極至極而反以修善道而成其體則上爲升道之成矣荀氏曰坤性暗昧故曰防升陰用事爲消陽用事爲息陰𨿽在上陽道不息故曰利於不息之貞六五貞吉升階何謂也自庭升堂故稱階太元去首之次三曰髙其步之堂有露三爲進人故稱步五爲堂自三之五其步髙其視遠升不以禮未得其階故測曰妄升也六五之升旣貞且吉得其階矣揖讓而升從容中禮非盛徳之至而能若是乎有升斯有降故程鄭問降階程鄭小人也未知升焉知降其象亦在去首之次五曰攓其衣之庭有蘪自堂之庭非降而何蘪之言迷也升則髙步降則攓衣進退無禮故謂之迷冥升者迷之象也先迷失道得主有常故消於不富利於不息上位髙故其象如此京氏謂陽用事者亦以此天行不息易言不息者皆陽也

易說卷四﹤經部﹐易類﹐惠氏易說﹥

欽定四庫全書

易說卷五

翰林院侍讀恵士奇撰

九二困於酒食朱紱方來利用亨祀徵凶無咎古者周公旦非關叔【古關管通】辭三公東處於商人皆謂之狂後世稱其徳揚其名至今不息此困二之象歟伐柯美公其卒章曰我覯之子籩豆有踐踐行列貎謂以饗燕之饌歡樂以說之所謂困於酒食中有慶也坎爲酒食需五困二防卦之主皆有酒食之象以燕以樂謂之需旣醉旣飽謂之困困者厭匓之名九二困而亨故其象如此九罭美公其首章曰我覯之子衮衣繡裳言大魚處小网非其宜聖人處小邑亦非其宜王欲迎公當以捲龍之衣上公之服往迎之所謂朱紱方來也方來者猶未來之辭於是望其來又恐其來而公遂去故曰是以有衮衣兮無以我公歸兮無使我心悲兮洛誥公欲退老明農王賜以秬鬯二卣曰明禋公不敢宿則禋於文王武王所謂利用亨祀也公以陰揜避處於東降來居二位𨿽不正得中有實所謂徵凶無咎也故蹇之二困之二皆象公者以此困之五成王之象歟頌之小毖嗣王求助也曰莫予荓蜂自求辛螫言莫敢曵譎詐誑欺自取辛苦毒螫之害辛苦毒螫劓刖之象志未得也上陰揜剛管蔡誤王周公遜避國用弗康故曰未堪家多難予又集於蓼所謂困於赤紱也赤紱猶朱紱指九二王猶疑公二五未孚時方多難予集於枯困於赤紱者所謂公無困我歟王卒悔悟往迎周公公來相予天下和同所謂乃徐有說以中直也王賓殺禋咸格作冊命周公王入太室祼所謂利周祭祀受福之象也卦以二五成困亦以二五而亨困而不失其所亨其惟君子乎九四來徐徐困於金車吝有終昏禮諸侯親迎乘金車九四來迎初六而初入於幽不可得見故九四乘金車而來徐徐而不進志在初而不得見初之象也初入幽谷非二隔之二方處困焉能困人且二爲困亨之君子豈有君子而困人者哉四志在初猶魏文侯欲見段幹木段幹木避之而不見以諸侯下賢而不得見焉似可羞吝矣然魏文侯之名光於天下顯於諸侯皆卜子夏田子方段幹木三士羽之而然漸上九所謂其羽可用爲儀也故象曰有與爻曰有終兌金坎輪故有金車之象虞氏謂困自否變否上之二成困否幹爲金車豈其然乎

初六井泥不食舊井無禽初象廢井人所不食亦無人祀之者也五祀門戶中霤井竈白虎通云戶以羊竈以雉中霤以豚門以犬井以魚魚爲川禽故稱禽易林井之繇曰老河空虛舊井無魚廢井無人祀之故無魚言不食者亦不祭也逸周書曰若農之服田務耕而不耨維艸其宅之旣秋而不獲維禽其饗之井不渫而禽不饗吾未之前聞一說水中有火故井互兌離兌爲澤離爲鳥鳥集於澤不集於井故井無禽四不應初之象也一說井者東方春諸跂行喘息蜎飛蠕動當生之物莫不以春生歲始春日始甲故以井爲始焉井巽爲魚魚者井中虫蜎卽初之禽二之鮒井二射鮒猶姤二包魚井鮒爲二所射故初無禽猶姤魚爲二所包故四無魚也【呂氏月令冬祀行淮南時則訓冬祀井而難經井屬春井水生木木王春木上有水勞民勸相春耕之時也井水夏寒井洌寒泉之象故卦圖井當夏至則井之有功於人在春夏矣至冬報其功故冬祀井】九二井谷射鮒按井止水谷流水井非谷也爾疋水注川曰谿注谿曰谷注谷曰溝注溝曰澮注澮曰瀆皆流水轉相灌注所入之名故春秋陽谷之會齊桓公曰無障谷言無障斷川谷專水利也則谷乃流水非止水之井信矣流水之湍激者其象爲射故曰井谷射鮒井兼名谷蓋井渠也河渠書自徵引洛水至商顏下岸善崩乃鑿井深者四十餘丈往往爲井井下相通行水水頽以絕商顏東至山嶺十餘里間井渠之生自此始非也易稱井谷則井渠自古有之非始於漢矣井乃止水其道上行汲者上行之象不上行而下注谿谷明上無應與故莫之汲徒射鮒而已象言無與者以此春秋矢魚易稱射鮒似矢魚者射魚也然易林曰操笱摶貍荷弓射魚非其器用自令心勞言捕貍不以笱罔魚不以弓則古無射魚之事矣公羊云百金之魚公張之張之者謂張大之齊語名爲登來登來者美大之之辭也【何休云登讀爲得齊人語作登者其言大而急由口授也然謂張之張罔之屬誤矣】或引漢武射蛟爲證豈其然乎爻言甕敝漏何謂也甕一作說文八家一丼象構韓形中一●之象也丼變爲谷象壊矣爻言敝漏者以此

革已日乃孚九三革言三就有孚九四有孚攺命吉九五未占有孚幹爲孚革互幹故幹三爻皆曰有孚坎之行險而不失其信者坎中體乾也乾三爻在需則曰三人幹爲人在革則曰三就幹爲就易傳曰物有始有壯有究故三畫成幹又曰一變爲七七變爲九九者气變之究也就之言究也凡物至秋冬則老而成就幹老陽故幹稱就幹以三就坤以六成坤用六而幹用九者就於三究於九也幹三畫其象爲三人其義爲三就三人占則從二人之言況三人皆曰吉乎故象曰革言三就又何之矣言順應天人俟之而已又何往也三曰徵凶貞厲四曰悔亡至五則不待占而知其吉矣然則三就者革於三攺於四變於五革之循序而有漸又如此三言徵凶者周之五年養晦須暇之時歟坎戊離已離爲已日革物者莫若火幹金𨿽精得離乃成二爲離主故六二爻辭曰已日乃革之則卦辭已日指離何疑納甲之說實本於易蠱甲巽庚革已其尢著者也說文已象人腹離爲大腹則已日指離益信矣王弼曰陰不能自革革已乃能從之爻言革不言從此弼之臆說何足信哉或曰幹爲孚中孚無干象何也中孚應乎天天非干而何剛得中故應乎天此幹爲孚之義也革本幹二女居之乾道乃革故中女革之始少女革之終坎流戊離就已皆本乎乾坎得乾而流離得乾而就就之言熟也善也成也思之熟行之善故離歷三陽而革道成矣一說三就謂用刑凡卦有離者皆言刑湯武革命大刑用甲兵也虞書曰五刑有服五服三就【大辠於原野大夫於朝士於市】周書曰五辭簡孚正於五刑又曰獄成而孚此之謂三就有孚象曰又何之矣之猶讞也獄疑則讞言三就有孚又何疑也象曰澤中有火革君子以治歷明時夏書曰先時者殺無赦不及時者殺無赦先時後時昏迷天象其辠死古法之嚴若此然則治歷安有不明時者哉後世失其傳歷法不明久矣至元而後歷法明至

本朝而後備明

木上有火鼎君子以正位凝命天命靡常惟徳是輔凝命者修徳以凝道也故曰苟不至徳至道不凝焉王者位乎天位慿權借勢能兼而有之不能有而凝之荀子曰兼並易能也惟堅凝之難焉齊能並宋而不能凝也故魏奪之燕能並齊而不能凝也故田單奪之韓之上地方數千里完全富具以趨趙趙不能凝也故秦奪之能並之而不能凝則必奪古者湯以毫武王以鎬皆百里之地天下爲一諸侯爲臣無他能凝之也故凝士以禮凝民以政禮修而士服政平而民安士服民安夫是之謂大凝然則秦並七國一統天下而不能凝荀子早已知之矣政不平禮不修士不服民不安十三年而秦亡自古亡天下未有如秦之速者能並之而不能凝也正位凝命古帝王長有天下數百年者惟能凝之而已易獨於鼎象言之何哉成王定鼎於郟鄏定鼎謂之凝命鼎神物也故徳之休明𨿽小亦重其姦回昏亂𨿽大亦輕有勢者不敢幹有力者莫能舉鼎定而命凝焉其誰奪之昔者夏后開使蜚廉折金於山川而陶鑄之於昆吾乃使翁難卜於白若之龜曰鼎成三足而方不炊自烹不舉自臧不遷自行其兆之由曰逢逢白雲東西南北九鼎旣成遷於三國夏遷之殷殷遷之周夏殷周之相受者數百年矣然則鼎之不遷於秦也古之卜者先見之故至秦而鼎亡莫知其所在豈非神物哉豈非神物哉不能定鼎焉能凝命夏后鑄鼎以傳後王非徒和五味也享上帝養聖賢亦所以凝之之道歟秦不郊天是不享上帝也焚書坑儒是不養聖賢也故曰不能定鼎焉能凝命

九三鼎耳革其行塞雉膏不食方雨虧悔終吉按禮有陳鼎特牲少牢當祭之晨皆陳鼎於門外俟羹飪而後實焉烹之於鑊升之於鼎載之於爼然則陳鼎不以烹非大烹也享上帝養聖賢謂之大烹蓋圅牛之鼎也其容一斛天子飾以黃金諸侯白金足象上臺皆作鼻目以爲飾焉圅牛之鼎不可以烹雞少洎之則焦多洎之則淡而無味故曰雉膏不食言不可食象傳所謂失其義也象言失其義者一鼎耳二雉膏熟物謂之革言鼎耳不可以熟物雉膏不可以鼎烹象舉一而兼二其例皆然矣三四象鼎腹而三敵應在上故象耳四正應在初故象足鼎以耳行以足止足折則不能止耳革則不能行不能止則喪其鼎矣故凶不能行𨿽未至於凶亦未免於悔蓋三廹近火故耳革在下卦之上亦攺革之時而互有澤象【三四五互兌】水火相濟則剛柔節而陰陽和故曰方雨虧悔又三得正故終吉鼎取比不取應五比上不應二上比五不應三三與上本不相應故無不利二應五故稱疾四應初故稱凶明鼎之無取於應矣耳有二故五陰象耳惟一故上陽象以全卦言之初爲空鼎𨿽顚無咎二則有實當愼所之三爲鼎之烹四爲鼎之盈烹則不行盈則必傾五耳而兼者五與上比鼎道乃成者鼎之蓋也蓋爲尙溫或謂之扄或謂之鼏扄貫以舉鼎長者三尺短者二尺木爲之鼏覆以辟塵尊鼏以布鼎鼏以編茅爲之皆非也飾以金玉而在耳上非蓋而何儀禮歸饔餼鼎九陪鼎三設扄鼏膷臐膮蓋扄鼏言設蓋在鼎上故不言設則禮之蓋卽易之明矣鼎不皆有蓋獨膷臐膮有蓋者尙溫也其餘無蓋者以鼏覆可知舊說皆誤以俟後之博物者詳而正焉

六二億喪貝六五億無喪有事億讀如抑億與抑通音義皆同文王世子曰凡學春官釋奠於先師鄭注云周禮凡有道者有徳者使教焉死則以爲樂祖祭於瞽宗此先師之類若漢禮有髙堂生樂有制氏詩有毛公書有伏生億可以爲之也億可以爲之者猶言抑可以爲之也與論語抑爲之不厭同陸氏釋文亦音抑後儒訓爲度失之或云億貝猶意錢今之錢古之貝也吾聞漢有意錢之戲未聞古有意貝之戲以此說經不亦妄乎古音抑讀爲懿大雅抑戒楚語作懿戒懿與億同音六二震來厲億喪貝躋於九陵勿逐七日得九陵之象未明說者皆鑿此周易也當以周禮証之周禮朝士職曰凡得獲貨賄人民六畜者委於朝告於士旬而舉之注云舉之謂沒入官委於朝十日待來識之者過十日而無人來識則沒入官司市職曰凡得貨賄六畜者三日而舉之然則喪貝在市三日在朝十日而後舉之在市未滿三日在朝未滿十日猶可識而復得焉周之法也爻稱七日則在旬之內矣躋於陵猶委於朝不稱朝而稱陵者易言象使人以象求之朝有九重闕有九棘九陵之象也書曰勿敢越逐祗復之越逐者在國越鄕在軍越伍越伍有常刑越鄕入圜土故喪馬喪茀皆曰勿逐豈非時王之制乎凡失物而占遇此爻不必追尋旬內自得以此推之則六十四卦無虛像信矣其義則二五𨿽皆乘剛初震來厲四震遂泥故五無喪而二不能無喪喪而復得者二五皆在中也鶡冠子曰移徙去就家與家相受人與人相付亡人姦物無所穿竄周官之法如是喪貝勿逐自得者以此

艮其背不獲其身行其庭不見其人無咎坤爲身艮爲背或行或止皆身爲主而背隨之故爻辭艮其趾艮其腓艮其限艮其身艮其輔皆言身而不及背也一陽止於坤上成艮而象背則一身皆統於背背爲主而身不得自由呂氏春秋曰耳目鼻口不得擅行必有所制譬之若官職不得擅爲必有所制制之者禮也非禮則勿言勿動勿視勿聽此艮其背不獲其身之義也故莊子曰水之性不雜則淸莫動則平鬰閉而不流亦不能淸時止則止時行則行天徳之象靜而與陰同徳動而與陽同波動靜隨時若不得已去知與故循天之理此之謂不獲其身不獲其身非無身也老子曰吾所以有大患者爲吾有身及我無身吾有何患無身而後無患陋矣君子止於其所有身若無身何患之有人皆知有用之爲用莫知無用之爲用讀易至艮卦而後知無用之爲用也大矣哉人之一身五官四體皆有用而背獨無用惟其無用所以無意無必無固無我而孔子爲聖之時蓋深有得於艮之道也由是一身之所用者皆不敢自用則凡言動視聽悉由乎天則而非禮不得幹焉自古未有縱體肆意而制度可以爲天下儀者也故不獲其身乃合乎道正其形壹其度則宇泰定而天光發矣豈必墨墨恢恢若槁木死灰哉艮象門庭一爲室二爲戶三爲庭四爲門行其庭謂三也三互震震爲行其人謂上也乾爲人坤爲鬼三上皆幹故稱人言防艮相背不相見也禮天子外屏諸侯內屏大夫帷士簾所以隔絕門庭使內外不相見故曰行其庭不見其人艮爲鬼門一陽二陰物之生於防昧气之起於幽蔽艮者山也積陽成體萬靈所止起於防防眾物歸之靜如幽暗不顯其路故曰鬼門所謂不見其人者亦以此然而防防之中獨見曉焉的然者亡闇然者章大學欲明明徳必先知止此聖人所以定之以中正而主靜也故曰其道光明艮體篤實輝光日新此之謂歟【虞仲翔謂艮卦觀五之三非也伏羲先作八卦由八卦變爲六十四卦安得觀變爲艮乎漢儒卦變之說必不可通】艮爻初趾二腓三限四身五輔而不言背何也上九背之象也爻曰惇艮象曰厚終一身之惇厚者莫如背六爻上九獨吉不言背而背象見焉矣背在後故比上爲後夫背之象也比上爲肩艮上豈非背乎比上背五故凶艮上背三故吉比背凶艮背吉惟其時而已老子曰負陰而抱陽謂人背北面南內經曰背爲陽腹爲陰謂負陰者陽抱陽者陰背負陰故其象鬼防背體陽故其道光明陰暗昧而陽光明也

九三艮其限列其夤厲薰心限爲身半內經謂之天樞天樞之上自身半以上其气三天之分也天气主之天樞之下自身半以下其气三地之分也地气主之限者上下之際气交之中人之分也三分析之上天下地中當气交故稱限天地之气交合於此化生變易皆在其中故气交之分人气從之萬物由之此豈所當止之地哉非所當止之地而亦止焉故曰艮其限也艮其限則天气不交於下地气不交於上上下分爲防截如列其夤矣在天地爲否否則天下無邦在人身爲病病則一身無主故曰危薫心也其病名關格關格者上下不交凡寒暑燥濕風火勝復之變之化皆不流行而病將危矣故稱厲孔子曰於止知其所止九三不知所止者也三互震震爲行而陷於二陰之間則震遂泥時當行而不行故其象如此彖傳曰時止則止時行則行三之動靜失其時矣如水之郁閉而不流焉得淸哉虞氏謂古文閽作燻荀氏易作勲胡廣曰勲者閽也漢時古文尙存其說似有據閽之啟閉其要在樞天樞者天心故曰厲閽心存之以備異說咸艮皆取之身其象略同鹹者無心之感也孔子曰何思何慮咸四之思徒憧憧而已咸四當止而不止艮三當行而不行皆失其時者也艮下三爻二居中故稱心初趾二腓腓隨趾不隨限趾動則腓隨與限何渉乎二隨初不隨三初欲止而二欲動初𨿽止之豈能退聽哉不欲止而彊止焉故其心不快三當身半名爲气交故亦稱心【說文�很也從七目猶目相匕不相下也易曰�其限】

初六鴻漸於幹小子厲有言無咎鴻隨陽之鳥故漸之初二皆隨三三陽也進得其序故初無咎二得吉女歸而侄娣從之之象然而三獨凶何也鴻雁成羣飛有行列故稱羣醜漸者進也三離初二而進與四合故曰離羣物三爲羣初二三羣之象四非其羣也故曰失道三獨凶者以此三四五互離離爲大腹故三五皆稱孕則三五皆象女歸而五獨吉者剛得中也三互坎坎爲冦上下皆陰順而從焉故利禦冦五居中得正冦不能侵故三利於禦五莫之勝言不待禦而自莫能勝之吉其宜矣內卦爲艮艮少男初在下故稱小子男智莫如夫女智莫如婦故九三象夫婦小子者女未笄男未冠之名也長者慮深少者慮淺故𨿽厲而無咎孔子見羅雀者所得皆黃口小雀問其故羅者曰大雀善驚故難得黃口貪食故易得黃口從大雀則不得大雀從黃口則得之孔子顧謂弟子曰善驚以逺害貪食而忘患獨以所從爲禍福故君子愼所從從長者之慮則有全身之階從小子之戇則有危亡之敗也故曰小子之厲義無咎也

上九鴻漸於陸其羽可用爲儀吉上九剛上而尙賢貴而無位鴻飛防防矰繳不能及网羅不能嬰賢人隱之象也人主尊而尙之敬而事之設幾杖之禮處賓師之位𨿽黃綺未稱臣嚴陵不屈節亦足以爲朝廷之矜式邦國之羽儀矣孟嘗君問白圭曰魏文侯名過齊桓而功不及五伯何也白圭對曰文侯師卜子夏友田子方敬段幹木此名之所以過齊桓也及其卜相則曰公子成與翟璜孰可功不及五伯者以此相者百官之長也國之興衰系焉成與璜非其師友乃其戚愛擇相而不出此二人以私勝公衰國之政安能及五伯哉然而名號顯榮者三士羽之也有三士以羽之𨿽以中材爲之君戚愛爲之相猶不失千古之顯名孰謂賢人無益於國乎漸之上九曰其羽可用爲儀此之謂也上者下之儀民則而象焉九居上故稱儀文章謂之羽其文秩然條理分明孰能亂之陸者天衢也天文有北陸西陸或攺爲逵失之矣齊桓公曰今夫鴻鵠有時而南有時而北四方𨿽遠所欲至而至焉非惟有羽翼之故故能通於天下乎寡人之有仲父也猶飛鴻之有羽翼也然則賢者非人君之羽翼哉故曰鴻鴈髙飛一舉千里羽翮已成橫絕四海橫絕四海可柰何𨿽有矰繳尙安施四人來而漢儲定者以此

九四歸妹愆期遲歸有時案歸妹天地之大義人之終始先儒謂卦互坎離坎月離日陰陽之气配日月故歸妹爲嫁娶之占特以卦位不當二三四五皆失位又三五皆柔乘剛故卦辭曰徵凶無攸利而俗解遂謂卦名不曰女歸而曰歸妹此女歸不待男行而自歸之象如其說則彖傳安得曰歸妹天地之大義乎失之甚矣又謂九四愆期賢女待佳配而後行之象六居三九居四不中不正卦辭所謂徵凶者也且愆期謂期而不至詩云東門之楊其葉牂牂昏以爲期明星煌煌箋云女畱他色不肯時行故男𨿽親迎女猶不至而謂之賢女可乎春秋莊公二十四年夏公如齊逆女秋公至自齊八月丁丑夫人姜氏入公羊傳曰其言入何難也其言日何難也其難柰何夫人不僂不可使入與公約然後入注云僂疾也齊人語夫人稽畱不肎疾順公與公約定八月丁丑乃入故爲難辭莊公先娶孟任生子般夫人有難辭者以此然則盤桓不行稽畱有待約定乃行正所謂歸妹愆期遲歸有時者何休謂夫人要公不爲大惡夫婦有朋友之道不可純以君臣之義責之非也谷梁傳謂親迎者行見諸捨見諸公先至而後夫人入爲失其正愚謂莊公娶哀姜其後淫於二叔遂弒二君禍幾亡國賴齊桓撫而存之不正之端先見於親迎之始猶履霜而馴至於堅冰故春秋謹而書入入者內弗受焉爾禮男不親求女不親許皆父母命之女歸奉父母之命安得有待而行有待而行者哀姜要公不肎疾順之象也歸妹六爻惟初得正五得中爲吉餘皆非吉占而三四尢失正女本無取於剛女子行丈夫心此末喜之所以亡夏也後儒謂陽剛在女子爲正徳豈其然乎六三反歸以娣何也反歸者歸而反出也以娣者五娣從君而行三娣從君而出也二稱幽人何也男未仕女未嫁之名蓋女子貞而不仕者也初稱跛二稱眇何也初爲震足兌爲毀折故稱跛離爲目二互離而非正故稱眇反歸爲出何也春秋曰來歸易曰反歸皆出也自女家言之曰來自夫家言之曰反詩云不思其反反是不思亦已焉哉此棄婦決絕之辭谷梁傳曰禮婦人謂嫁曰歸反曰來歸範氏注云反謂爲夫家所遣【一說女兄爲須女弟爲娣楚詞女須屈原之姊姊歸而娣從禮也姊反爲娣貴反爲賤陽反爲陰故象曰未當也】初九遇其配主𨿽旬無咎往有尙四在震爲主故稱主初四敵應故稱配敵應者不相與故稱遇往有尙未朝聘也鄭康成曰初修禮上朝四以匹敵恩意待之𨿽畱十日不爲咎正以旬日者朝聘之禮止於主國以爲限聘禮畢歸大禮曰旬而稍旬之外爲非常賈公彥曰旬而稍者賓客之道十日爲正一旬之後或逢凶變不得時反則有稍禮謂之稍者畱間稍稍給之故曰非常非常者或逢凶變也逢凶變則有過旬之稍焉凶變謂之災故曰過旬災也言筮者遇此爻則告以可暫畱不可久處四時之序成功者去日月不處人誰獲安苟無凶變安得久安而不去乎下卦離爲火爲日故稱旬火性不畱亦其象也一說配主指二二爲離主納甲離初已卯離二己丑卯至醜爲一旬坤數十故坤巽離兌納甲中間皆十日初二相合爲配相比爲遇不可以久十日則無咎過則有災災謂生尅以生尅定吉凶

六二丰其蔀日中見斗往得疑疾有孚發若吉六五來章有慶譽吉蔀當作部【蒲口切】曆書唐都分天部注云分部二十八宿爲距度天文地理皆有部名太元方州部家取諸此蔀艸名廣雅蔀魚薺也部誤爲蔀失其義矣一曰術家推閏法爲蔀首非也部首作部亦誤爲蔀說文部天水狄部從邑咅聲與鬥恊斗分陰陽建四時均五行移節度定諸紀皆系於斗分之建之均之移之定之所謂天部也故車蓋之部一名蓋斗斗非部而何丰部而斗見者以此京氏曰陰處至尊爲世【六五】大夫見應【六二】君臣相暗世則可知荀氏亦云陰據不正奪陽之位指六五也二五皆陰君臣俱暗積暗成疑積疑戒疾故曰往得疑疾陰稱疾陽稱慶【音羌】故坤積陰爲疾幹積善爲慶二稱疾故往見疑不見信則疑疾指五而五稱慶不稱疾者上動下明明動相資君臣道合二以發明志五以動來章由是疑者見信暗者得明焉一人之明不足以照天下惟能來天下之章而以羣賢之明助一人之明則天下遠近幽深無不照矣彖傳曰勿憂宜日中宜照天下也來章者來天下之明所以照天下故曰六五之吉有慶也日中則昃月盈則食天地盈虛與時消息京氏謂夏至積陰生丰爲亂世之始君弱臣彊謂六五弱九三彊故曰折其右肱無咎說者謂斥去用事之臣則免於咎故漢世水旱日食輙策罷三公失之甚矣又謂動乃明積則暗者指上六也丰之暗莫暗於上六故有丰屋蔀家之象火伏爲藏火明於發暗於藏故二稱發爲明上稱藏爲暗三歲不覿則終無覿之時矣故凶見斗見沫日食之徵沫者斗杓後小星小星見則日全食於斯時也白日若防行人見星獸歸於穴烏棲於林葬者止柩俟明明反乃行故曰闚其戶闃其無人自藏也言暗之極也

上六丰其屋部其家蔀亦當作部家之部部大而家小彖傳曰丰大也丰其屋謂大其屋部其家謂大其家上髙之象也天文危爲蓋屋虛爲哭泣宋均曰蓋屋之下中無人但虛空似乎殯宮故主哭泣然則上六有似殯宮其虛危之象乎王充曰闚其戶闃其無人非無人也無賢人也人君之明莫明於用賢人君之暗莫暗於蔽賢明動成丰眾賢在位故曰賓於四門四門穆穆言賢人眾多由是明四目達四聰如日中而光照天下焉丰上處髙而不明故有丰屋蔀家之象小人位於髙賢人隱於下三𨿽賢不獲乎上亦折其右肱而不可用矣故象言藏謂賢人藏也賢人之藏由上捨之故九五來章則賢人皆至吉人藹藹多士濟濟矣二五皆暗得中而明五之章二實發之君明則賢人出君暗則賢人藏此五之所以吉上之所以凶歟春秋鄭盜殺三大夫而逃於宋鄭人納賂於宋求之以馬四十乘及師茷師慧慧過宋朝將私焉其相曰朝也慧曰無人焉相曰朝也何故無人慧曰必無人焉若猶有人豈其以千乘之相易淫樂之蒙必無人焉故也丰上所謂無人者以此不然其屋壯麗其家髙明猶宋朝也而謂之無人可乎【淮南子泰俗訓云易曰闚其戶闃其無人非無眾庻也言無聖人以統理之也】象曰天際翔何也鳳翔千仭覽輝而下見徳險防增擊去之言賢人皆髙飛遠逝而不可復畱矣在上者飛遁在下者潛藏賢人去而國空虛之象也按漢易天際翔作天降祥春秋左氏裏析告子產曰將有大祥民震動國幾亡孔疏謂書序亳有祥桑谷五行傳有靑白之靑白之祥皆以惡徵爲祥然則天降祥者惡將亡天降之惡徵明矣揚子解嘲曰炎炎者滅隆隆者絕觀雷觀火爲盈爲實天收其聲地藏其熱髙明之家鬼瞰其室炎炎隆隆電明雷動收聲藏熱天降之祥丰上之象若此震數三故曰三歲不覿或曰葬者藏也丰上殯宮之謂也

易說卷五

欽定四庫全書

易說卷六

翰林院侍讀恵士奇撰

山上有火旅君子以明愼用刑而不畱獄旣愼且明斷而敢行何畱之有夫畱之爲患也甚矣豈獨獄爲然哉賈誼曰知善而弗行謂之狂知惡而弗攺謂之惑狂與惑皆畱之爲患也董仲舒曰畱徳而待春夏畱刑而待秋冬此有順四時之名實逆於天地之經是故春修仁而求善秋修義而求惡冬修刑而致淸夏修徳而致暖所以順天地體陰陽然而方求善之時見惡而不釋方求惡之時見善亦立行方致淸之時見大善亦立舉之方致暖之時見大惡亦立去之以效天方生之時有殺方殺之時有生志意隨天地緩急仿陰陽由是人事之宜行者無所郁滯天非以春生人以秋殺人也當生者生當死者死仲舒之言誠得不畱之義矣𨿽然猶未盡也吾聞求善未聞求惡故曰懇懇用刑不如行恩孳孳求姦未若禮賢君子之徳風善人能去殺君欲善而民善矣又何惡之求而猥云秋修義而求惡乎唐堯著典災肆赦周公作戒勿誤庻獄聖人在上崇晏晏苟非元惡必不春夏殺人故陳寵謂三防之月三王以爲正君子不行刑不行刑者非畱之謂也所以稽天意而合人心也不疑故不畱疑則必讞【廣雅曰讞疑也謂辠有疑者讞於廷尉也】獄之有讞也君子所以盡心焉愼而不明未得物情故噬嗑曰得黃金言金能炤物見其情也明而不愼艸菅人命君子豈以人命爲艸菅哉說者謂旅之爲象勢不久畱失之矣旅卽次者宿也宿爲畱不畱獄者猶子路之無宿諾也

初六進退利武人之貞六四悔亡田獲三品上九巽在牀下喪其資斧貞凶田所以講武事纉武功資斧一作齊斧齊之言劑也齊斧所以劑斷也說文劑斷謂之釿是爲武人之貞初失位故利用武四得位故田有功至上而窮喪其資斧則失武人之貞矣故凶初擬之以武四象之以田上終之以斧故曰初辭擬之卒成之終蠱彖先甲後甲巽五先庚後庚說者謂甲木爲仁庚金爲義門內之治恩揜義故蠱象父子門外之治義斷恩故巽利武人太元斷首之次七曰庚斷甲我心孔碩乃後有鑠測曰庚斷甲義斷仁也愚謂日在甲爲早庚從貝爲續【古文早作�續作賡】甲者開其始故彖傳曰終則有始庚者續其終故爻辭曰無初有終革以三成故革言三就申命行事皆先三後三者以此彖傳曰剛巽乎中正而志行指二五也柔皆順乎剛指初四也言剛巽乎中柔順乎下初順二而二無咎四順五而五悔亡初四承而順之故二五防爻皆吉三遠初而吝上遠四而凶故卦言小亨則卦主在初四明矣二上皆象牀下何也巽陰用事牀下象陰太元迎首之上九曰濕迎牀足測曰願在內也內爲陰牀足猶牀下明二志在初上亦志在四二近比初而上遠乎四故二吉而上凶剝卦五陰所以亦取象於牀也蠱卦利渉大川何也蠱者坤之初乾之上而成蠱也乾天有河坤地有水二爻升降出入乾坤故曰利渉大川或云蠱變爲乾巽變爲震故蠱甲而巽庚【古資齊通潘嶽關中詩曰周殉師令身膏齊斧齊斧猶資斧也】

六三來兌上六引兌卦以三上而成剛中柔外柔道牽引與牽同義柔道不能獨立必附於剛或進或退或往或來皆剛牽而引之故上曰引三曰來明上之引孚於五三之來孚於二也故二五皆稱孚亦皆孚於三上可知矣八卦相蕩故有往來春秋莊公十有七年鄭詹自齊逃來公羊曰何以書書甚佞也曰佞人來矣佞人來矣三之來也其佞人之象乎初與三遠故曰未疑二則凝矣然得中而信孚有孚於小人則小人亦信服之而不爲害矣故吉卦象夬夬者剝之反五正當其位故曰孚於剝有厲九五具剛中之徳而不免於厲者上六累之也故班固述漢元曰閹尹之啙穢我明徳言孝元明徳之主而信任恭石顯故漢徳中衰然則上六乃恭顯之象乎凡陰稱疾陽稱慶易之例也四介三五之間下比三故稱疾上承五故稱慶爻曰有喜者猶無妄之疾勿藥有喜云爾又相比曰介相應曰仇鼎二之疾應也兌四之疾比也說文從外知內曰商四當內外之介故稱商商兌猶酌損損當酌兌當商商酌者朋友講習之象也【損內卦兌】疾則未寧慶則有喜古人好作反語服防注左傳訓寧爲傷古訓也然則未寧猶未傷言小人未能傷之小人之傷君子也亦由君子絕之太甚四稱商兌明不絕三誠得君子之待小人不惡而嚴之義矣漢書稱蕭望之素剛歷位將相而鄭朋傾邪欲附望之望之始納之而終絕之朋由此怨恨而望之卒爲朋等所中傷豈非小人之傷君子亦由君子絕之太甚乎兌四剛居柔不過於剛故其象若此說者謂上應三三體離故稱光內卦互見離巽配火木入金宮火木防弱故曰未光愚謂柔順剛爲巽柔揜剛爲兌凡陽稱光未光者言九五之光揜於上六也說易者必離而後爲光固矣夬五亦曰未光豈離之謂哉

九二渙奔其機悔亡彖傳曰剛來而不窮柔得位乎外而上同謂柔往居四剛來居二而成渙故曰渙奔其機機當作丌丌猶居也剛來居二故稱丌說文曰丌下基也所以薦物亦居之義防古作�一作�皆從丌說文曰具也爲長女爲風卦上�下坎故有此象�風行坎水故稱奔剛來而不窮有丌以薦之故不陷於險丌爲下基得所憑依如劉季入漢中終以下基而得天下之象不王關中而入漢中悔也仍從漢中還定三秦故象曰得願爻曰悔亡二𨿽坎體而互有震象動乎險中其義不困窮矣悔亡得願亦以此丌通作機其音同其義亦同虞翻曰渙廟中故設機說文憑【古馮字】凥【古居字】処【古處字】皆從凡得幾而止憑幾與薦丌音義同丌象幾形實一物下基者貴以賤爲本髙以下爲基剛來居二之義也

渙訓爲文六月卦言陰陽相雜渙有其文故易之渙太元象之以文曰陰斂其質陽散其文文質斑斑萬物粲然此渙之義也卦象風行水上而成文焉故訓爲文卦气圖與睽對太元象之以戾曰陽气孚防物各乖離然則睽離也渙合也京氏易傳曰水上見風渙然而合則渙又訓爲合矣雜卦傳曰渙離也序卦傳曰渙者散也謂離而合散而聚一字有數訓夫言豈一端而已亦各有所當也學易者見序卦傳訓爲散故渙卦爻辭皆以散解之九五渙王居象曰正位也位可散乎失之甚矣六四渙其羣元吉渙有丘匪夷所思呂氏春秋曰渙者賢也羣者眾也元者吉之始也渙其羣元吉者其佐多賢也渙爲文章賢能之象故有元吉之占如謂散其朋黨則君子羣而不黨羣不可訓爲黨亦明矣朋黨非盛世所宜有也且朋黨散謂之無咎可矣安得元吉乎象言光大光大者渙之正義非散之謂也光被四表堯之文章則渙訓爲文信矣丘指五五互艮頤之丘賁之丘渙之丘皆有艮象九五渙之主聖明在上羣賢滿朝六四得位承尊上同乎五陰爲平地陽爲髙丘匪夷所思者平地忽有髙丘之象也卦名渙者謂天下已散而復聚之人心已離而復合之如王莽簒漢更始中興將北都洛陽時光武爲司校尉使前整修宮室於是置僚屬一如舊章三輔吏士東迎更始見諸將皆冠幘衣婦人衣莫不咲之或驚而走及見司僚屬皆歡喜不自勝垂涕相謂曰不圖今日復見漢官威儀非所謂渙有丘匪夷所思者哉丘者君象也故離騷以髙丘諭君曰哀髙丘之無女言有君而無臣也九五王居正位丘之象或訓丘爲聚失之【陸氏釋文云有丘姚作有近近古防字音記詩往近王舅箋云近讀若彼記之子之記一作丌上卦巽防從丌故曰渙有丌】

九五渙汗其大號渙王居無咎王之位曰大寶王之名曰大號以一人而臨萬邦撫四夷言傳號渙萬里奔走上下四方無所不達故有渙汗之象焉渙王居者天子之居曰京京言髙也大也渙之象詩云命此文王於周於京言攺號爲周易邑爲京所謂渙也故象曰正位也白虎通云帝王者何號也號者功之表也所以表功名徳號令臣下者也徳合天地者稱帝徳合仁義者稱王皇者何亦號也皇君也美也大也煩一夫擾一士以勞天下不爲皇也說文云王者天下所歸往也董仲舒云古之造文者三畫而連其中謂之王三者天地人也叄通之者王也孔子曰一貫三爲王然則皇也帝也王也皆大號也貫通三才謂之王不煩一夫不擾一士謂之王居言王居安則天下皆安中國合爲一人萬姓通爲一體故謂之渙渙之言合也通也如煩一夫擾一士以勞天下則堯舜且以爲病王居安得無咎乎老子曰道大天大地大王亦大是爲域中四大故曰大號俗訓號爲號令居爲居積失之矣渙汗猶潰渱泮汗風行水上之象亦所以狀其大也賈誼曰桀天子紂天王已滅之後士民詈之然則位不足以爲尊而號不足以爲榮矣君子之貴也士民貴之故謂之貴也君子之富也士民樂之故謂之富也苟非王居無咎焉能正其位長保其崇髙之富貴哉

初九不出戶庭無咎九二不出門庭凶坎爲通兌爲塞通塞各以其時當塞反通當通反塞是爲失時故象曰不出戶庭知通塞也不出門庭凶失時極也老子云塞其兌閉其門終身不勤開其兌濟其事終身不救明節之初九當塞兌閉門之時矣兌爲口口者一身之門戶戶庭門庭口之象也孔子曰亂之所生也則言語以爲階君不宻則失臣臣不宻則失身幾事不宻則害成是以君子愼宻而不出也塞兌閉門謂之愼宻不宻害成終身不救老子之言信矣可不戒歟鬼穀子曰口者心之門戶也心者神之主也志意喜欲思慮智謀皆由門戶出入故關之以捭闔制之以出入捭之者開也言也陽也闔之者閉也黙也陰也然則節初當闔爲陰爲閉爲黙節二當捭爲陽爲開爲言動靜語黙各以其時也初九虞吉有他不燕謝子【濟世】曰虞澤虞一名鶭愚謂虞與鶴皆澤鳥中孚內卦澤也故九二象鶴初九象虞虞一名婟澤鳥一名防田鳥似水鴞蒼黑色常在澤中見人輒鳴喚不去有似主守故名虞鳥之專壹而無他者也虞吉者言初九如虞之專壹無他則吉若亦他焉膠膠擾擾反不如虞之安於其澤矣故曰有他不燕不燕者謂不如虞之安於澤也六三時而鼔時而罷時而泣時而歌皆所以形容其不安之皃故初九亦有戒辭焉虞與燕皆訓安禮葬曰虞所以安神燕禮正歌備饗禮終司正西階上命卿大夫君曰以我安卿大夫皆對曰諾敢不安於是說屨升就席坐乃安未安以前立行饗禮旣安以後坐行燕禮曰燕曰虞言初九當少安母躁也然則不曰吝何也比初下從上爲順故有他吉大過上撓下爲逆故有他吝中孚九在初故不言吝志未變故曰吉虞訓安兼訓守故澤虞爲守澤之鳥虞人爲守澤之官志未變者守其位不思其外也詩云鶴鳴於九防防古澤字澤爲陰故曰鳴鶴在陰毛傳鄭箋皆作防後人誤爲臯失其義矣水經注雲潁水東南逕澤城北卽古城臯亭古臯澤字相似【防從大爲澤防從本爲臯本古作�】故名與字乖學者但知臯不知防臯防二字以相似而相亂也久矣孰能正之

九二鳴鶴在陰其子和之我有好爵吾與爾靡之靡讀爲磨與和協我與爾靡言相磨礪也荀子曰求賢師而事之擇賢友而友之則所聞者堯舜禹湯之道所見者忠信敬譲之行身日進於仁義而不自知也者靡使然也今與不善人處則所聞者欺誣詐僞所見者污漫淫僻貪邪之行身且加於刑戮而不自知者靡使然也傳曰不知其子視其友不知其君視其左右靡而已矣靡而已矣此我有好爵吾與爾靡之之義也好爵猶好徳孟子謂之天爵靡之者師友之化漸靡之功故與善人處身日進於仁義而不自知與不善人處身且加於刑戮而亦不自知則靡之之功神矣化矣可不愼哉可不愼哉管子曰漸也順也靡也久也服也習也謂之化然則漸順服習久而化者靡之義也故曰靡勿釋牛車絕轔【轔戶限】靡古作劘見法言省作靡或訓爲縻或訓爲散皆失靡之之義矣【史記蘇秦傳揣摩鄒誕生本作揣靡靡亦讀爲摩衡山王傳曰亦其俗薄臣下漸靡使然也合觀眾說則舊解之誤益明】好爵本乎天吾與爾共有之故願與爾共靡之九二比初九同徳也傳所謂不知其子視其友也九二應九五同徳也傳所謂不知其君視其左右也此靡之之人與靡之之事當於爻之同徳比應君臣朋友間觀之故曰慈石召鐵或引之也樹相近而靡或軵之也【軵拊通】同聲相應同气相求鶴鳴子和我爵爾靡惟其誠而已不誠其動人心不神故誠又誠合於情精又精通於天𨿽木石之性皆可動也又況於有血气者乎此中孚之所以信及豚魚也

上九翰音登於天貞凶雞棲於桀劣能登墻雉之髙飛不過一丈無戾天之翼而曰登天易之取象不若是之妄也翰一作鶾鶾音雉肥古用以郊天故曰登於天魯郊以丹雞祝曰以斯鶾音赤羽去魯侯之咎凡易之取象皆然無是事則亦無是象矣然鶾音郊天占曰貞凶何也雄鷄斷尾憚爲犧郊天之禽衣以文繡其去死也不遠矣故象曰何可長也人之華美外揚中無實徳者其猶丹雞之赤羽乎焉能去咎適足招凶郊不以誠天亦不歆其祀也曲禮雞曰翰音亦言天子諸侯祭祀之禮諸侯惟魯用丹雞爾疋謂之天雞逸周書謂之文翰言其有文彩形若翚雉蜀人獻之一名鷐風一名澤特愚謂翰音卽小過飛鳥遺音鳥之飛且鳴者翚雉之屬其飛不髙故宜下不宜上下吉上凶中孚初九安於下而吉小過初六志在上則凶中孚與小過旁通故皆取象於鳥

說者謂中孚象離小過象坎非也中孚坎象半見小過離象半見坎爲信剛得中故名中孚離爲鳥初上變小過橫成非字從飛下翄象鳥飛下故曰不宜上宜下卦之初上皆有飛鳥之象焉【史記周孝王使非子主馬於汧渭之間而晉盧子諒贈崔溫詩非子作飛子注云非與飛古文通漢梁相孔耽碑文亦非作飛曰天授之性飛其學也小過橫成�卽古文飛字與非通用可知】說文一象天亦象地一上曰不天在上一下曰至地在下不者鳥飛上翔不下來至者鳥飛至地不上去上六上翔固宜凶矣初六在下宜吉而凶者初應四亦上翔不下來故凶離象鳥者外二陽象其翮中一陰象腹背之毛鳥之所以能髙飛者翮也腹背之毛增去一把飛不爲髙下初上二爻變折其一翮矣𨿽欲髙飛其可得乎故上六爻辭曰飛鳥離之凶是謂災初六象辭曰飛鳥以凶不可如何也亢龍有悔飛鳥以凶有不亢之龍無不飛之鳥故曰不可如何然則無避災之道歟安處其下不往何災也凡易言飛者皆陽爻幹五飛龍遁上飛遁【肥古易作飛王注云矰繳不能及則晉易亦作飛淮南九師道訓曰遁而能飛吉孰大焉張平子思賦曰利飛遁以保名】明夷初九於飛象髙飛之鳥垂其翼者所謂怒而飛其翼若垂天之雲飛之髙故去之遠且速初無傷象舊說失之小過初上二陰象鳥飛無翼故皆凶內經曰陽明之陽名曰害蜚陽明五月一陰生不利賓故曰害蜚蜚與飛通害蜚者所謂飛鳥以凶歟王冰曰蜚生化也害殺气也殺气行則生化弭魚防於水鳥蜚於云此化機之見於上下者也飛鳥以凶是爲害蜚則在上之化機息矣故曰不宜上宜下天地陰陽有飛有伏當飛而伏謂之失時當伏而飛禍患隨之小過可小不可大宜下不宜上惟其時而已矣【汜論訓曰積陰則沈積陽則飛小過者陰過也是爲積陰當伏而飛故凶】

飛鳥遺之音虞仲翔曰離爲飛鳥震爲音艮爲止晉上之三成小過離去震存鳥飛而音止故飛鳥遺之音仲翔好言象其說近鑿小過有飛鳥之象故知其從晉來此漢儒卦變之說如其說則晉奚爲不取象於鳥也以此知虞說非也或云卦示以兆如飛鳥遺音亦以意說而無根據又以不宜上宜下爲鳥音則尢鑿矣飛鳥遺音者翰音也爾疋虫鳥皆名翰從虫爲螒從鳥爲鶾皆曰天雞從虫者一名莎雞如蝗而斑其翅正赤六月中飛而振羽索索作聲從鳥者一名丹雞其羽亦赤引吭長鳴必先附翼皆虫鳥之飛而作聲者故皆以翰名所謂飛鳥遺音也翚雉之屬且飛且鳴翺翔麥田之中幎歷蓬蒿之下終身未嘗髙飛遠舉故小過取象焉所謂不宜上宜下者以此莊子曰東海有鳥焉名曰意怠其爲鳥也翂翂翐翐而似無能引援而飛廹脇而棲進不敢爲前退不敢爲後是故其行列不斥而外人卒不得害是以免於患誠如此則安得有災乎翂翂翐翐飛不髙也爾疋謂之翪翪訓爲竦言不能遠飛惟竦翅上下而已上六過亢離凶其不免於災也宜哉鳶說文作鳥之鷙者從鳥從屰陸甸曰從屰上爲屰飛戾天故從屰上逆而下順也

初九曵其輪六二婦喪其茀坎爲輪【二至四互坎】茀者車之蔽也自二至上爲重險二象輪曳之者初也初非輪【離無輪象】乃曳輪者二爲婦車初曳其輪故二喪其茀之前有險當濟之時眾皆競濟初能曵而止之所謂見險而能止也𨿽濡其尾於義何咎喪茀與曳輪同義皆不行之象初與二近而相得共濟之人故其象如此喪茀而復得者言今非其時待時而動得中道也柔得中故小者亨旣濟之六二卽坎之初六初六以失道凶則六二以得道吉矣卦言初吉二與初皆吉可知三憊四疑五失其時至上而厲其道窮也茀一作笰淮南墜形訓曰燭龍在鴈門北蔽於委羽之山不見日則笰訓爲蔽信矣爾疋曰輿革前謂之艱後謂之笰竹前謂之禦後謂之蔽笰與蔽皆車後戶之名笰者以韋鞔之蔽者以簟衣之詩云簟笰朱鞹然則笰與蔽異名而同物也

九五東鄰殺牛不如西鄰之禴祭實受其福東鄰西鄰其象難明說者多鑿愚謂二至上象習坎五與三對上下兩坎東西二鄰言九五不如九三之得時也日東月西二離爲日五坎爲月其象倒矣明非指二象言吉大來非小亨也似指九三又三與五同功亦鄰之象三至五互離離爲牛禴祭殺牛三五共之祭同而受福不同者豈非以其時哉且未濟之九四卽旣濟之九三觀未濟之志行在四則知旣濟之得時在三矣系辭云易之興也其當殷之末世周之盛徳耶當文王與紂之事邪孔頴逹謂西鄰受福指文王后儒皆云西鄰指二似非其象且二稱婦謂象文王可乎文王聞崇徳亂而伐之軍三旬而不降髙宗伐鬼方三年克之其事相類又旣濟乃坎之三世九三爲世爻故象傳謂之時則西鄰指九三又何疑彖言初吉終亂則得時在內卦明甚或云受福指九五五𨿽未至於窮失其時矣而云得時受福有是理乎

未濟亨小狐汔濟濡其尾無攸利井汔至亦未繘井羸其瓶凶汔至汔濟皆指二爻古文井作丼中一防瓶之象丼二甕敝漏羸之象也至謂自上至下自此至彼說文一象地一在下爲至則至非上逹之名未至下而瓶羸猶未濟水而濡尾坎爲狐坎初稱小狐猶漸初稱小子丼以及泉爲功濟以登岸爲終汲丼未及泉故曰未有功濟水不登岸故曰不續終孟子曰有爲者譬若掘井掘井九仭而不及泉猶爲棄井也詩云無然畔援無然歆羨誕先登於岸君子盈科而進成章而逹故能及於泉畔援旣絕歆羨不生故能登於岸井谷射鮒而無盈科成章之美焉能及於泉小狐濡尾而有畔援歆羨之心焉能登於岸君子觀井濟卦辭而悟修身之道焉首象上尾象初初濡尾上濡首亦不續終之象也虞仲翔謂否二之五成未濟幹五之二坤殺不行故曰不續終失之矣天下豈有以不續終爲利者哉或云汔至汔濟皆指五亦失之井五寒泉之冽濟五暉吉之光非丼之有功濟之有終者乎

一陰一陽之謂道繼之者善也成之者性也成性存存道義之門道義者性之徳也存存者性之才也於文才子爲存【才俗作才存俗作存】蓋才子則能繼故善繼謂之孝能繼則能成能成則能存繼之者善成之者性惟能存之故能繼之成之孟子所謂庻民去之君子存之者以此不才子則不能繼不能繼則不能成不能成則不能存孟子所謂或相倍蓰而無算不能盡其才者以此成性者成已性謂之仁成物性謂之知皆性之徳故曰成性然非繼之存之則不能成已性又何以成物性焉可謂之成性乎成性非本成之性天命之必待人成之中庸言盡性能盡則能成惟天下至誠爲能盡其性是爲成已性能盡其性則能盡人之性能盡人之性則能盡物之性是爲成物性苟非繼之者善則人物之性安得成哉道義之門乾坤之門也於文半門爲戶防戶爲門故分乾坤言之曰戶合乾坤言之曰門乾坤之門一陰一陽而已一陰一陽之謂道故曰道義之門舊說謂繼之成之皆在天非在人之事其說益多其理益晦中庸言盡己性盡人性盡物性所以贊天地之化育卽易所謂繼之者成之者也繼之成之正所以贊化育安得謂在天非在人之事乎又言成已成物者性之徳中庸發明成性如此其詳學者不合而觀之宜其蔽也孟子言爲不善非才之辠則繼善成性乃才之功言性不言才則其說不備吾故特揭之以待後之學者【成性所以成人其質旣美文以禮樂所謂道義之門也故曰立於禮成於樂】

觀鳥獸之文與地之宜地之宜者周官大司徒辧五地之物生一曰山林動物宜毛植物宜皂二曰川澤動物宜鱗植物宜膏三曰丘陵動物宜羽植物宜覈四曰墳衍動物宜介植物宜莢五曰原隰動物宜臝植物宜叢所謂地之宜者其略如此一作天地之宜者後人不知而妄加之者也吾聞有地宜未聞有天宜

大過取象棺槨說者謂木在澤中不葬於土而葬於澤是很子葬父也恐無是理又云取象於入而後說亦非葬者藏也何說之有山上木爲髙木地中木爲生木火上木火下木爲爨木澤上木爲虛木地上木爲觀木水上木爲行木水下木爲汲木澤下木爲滅木虛木象舟虛觀木象門闕行木象舟行汲木象汲井滅木象棺槨先儒謂大過有死象焉不取說爲義也滅木爲死木故有死象

善不積不足以成名惡不積不足以滅身荀子言之詳矣曰積防成大月不如日時不如月歲不如時是何也小事之至也數其縣日也博其爲積也大大事之至也希其縣日也淺其爲積也小故善日者王善時者霸補漏者危大荒者亡財物貨寶以大爲重政教功名反是能積微者速成詩曰徳輶如毛民鮮克舉積防之謂也積微成顯積隱成見故曰莫見乎隱莫顯乎防君子愼獨其積於獨乎獨者夜行之謂也人所不見故曰夜行積善成名惟夜行者能之日積爲月月積爲時時積爲歲此大禹所以惜寸陰文王所以至於日中昃不遑暇食可謂能積微者矣詩曰徳輶如毛蓋言善之小也如毛之善積成丘山民鮮克舉豈非以小善爲無益而弗爲哉弗爲故弗克能舉之故能積之孳孳爲利者積而成冨孳孳爲善者積而成名積善有餘慶【音羌】積不善有餘殃故君子愼所積

易說卷六

