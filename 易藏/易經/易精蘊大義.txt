

欽定四庫全書

經部一

易精蘊大義

易類

提要

【臣】等謹案易精蘊大義十二卷元解蒙撰蒙字求我吉水人江西通誌作字來我蓋字形相近而誤也中天歷乙巳江西鄕試與兄子尙字觀我者並以善易名於時子尙所著周易義疑通釋久無本朱尊經義考載蒙此書亦注曰佚今檢永樂大典所引蒙書尙多自豫隨無妄大壯睽蹇中孚七卦及晉卦之後四爻外其他皆文義完備釐然具存其例於彖爻之下采輯先儒之說而末乃發明以己意各以蒙謂二字別之𨿽原爲屋經義而作而薈稡羣言頗能得其精要凡所自注亦皆簡明如頤六三云頤養之道以安靜爲無失二三動體故顚拂而凶四五靜體故顚拂亦吉震三爻凶艮三爻吉可見恆彖云恆有二義利貞者不易之恆所以體常利有攸往者不已之恆所以盡變天地聖人所以能恆者以其能盡變也其義𨿽多根柢前人而詮釋明晰亦殊有裨於後學至所引諸家之說往往不署名氏蓋用朱子詩集例𨿽不能盡考其由來要皆宋元以前諸經師之緒論也謹依文排比正其僞舛釐爲十二卷著之於錄解縉春雨堂集稱是書爲易經精義經義考稱是書爲周易精蘊考永樂大典所題實作解蒙周易精蘊大義二人皆偶誤記也今據爲斷庶不失其本名焉乾隆四十六年九月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

易精蘊大義卷一

元解蒙撰

上經一【乾坤】

【幹下幹上】

乾元亨利貞

先儒曰名卦之義或以物象或以人事蓋物有萬象人有萬事執一事不可包萬物之象限一象不可總萬有之事故不可以一例求不可以一類取卽幹之道而言四徳則大而無外者元也運而無滯者亨也陰陽寒暑順序而不乖者利也運轉不停而樞紐不動者貞也貞而元元而亨者出之序也亨而利利而貞者入之序也入而出出而入始終萬物迎之不見其始隨之不見其後循環無端此幹所以爲天下至健或者以乾坤屯隨臨無妄革七卦皆有四徳則非矣元亨利貞天徳也他卦豈能具哉文王系幹之卦辭自四徳之外不以它辭之意可見矣然文旣以元亨利貞爲占辭而夫子釋之爲四徳者誠以干之占所以大亨而利於正以其具此四徳故也元亨利貞在占辭𨿽爲兩義然細分之則有四非惟夫子析爲四文王亦析爲四矣如此之元永貞則元與亨不必並稱也蒙亨復亨則亨與元不必並稱也利有攸往利渉大川則專以利言也貞吉則專以貞言也非惟文王合作兩義而夫子亦合作兩義如元者始而亨者也則以元爲始亨矣保合大和乃利貞利貞者性情也則以利連貞爲義矣夫子非惟合作兩義如謂幹始能以美利利天下不言所利大矣哉是又以四徳合爲一而言之也噫推之於前不見其始之合引之於後不見其終之離大哉易也斯其至矣

防謂健而無息之功吾於四徳之流行見之

初九潛龍勿用

先儒曰气消息自下始故畫卦亦自下始六爻一不言一而言初六不言六而言上者始終不乎數所以相循無窮然易之七八九六其數果何所本乎亦不過取河圖五行之成數耳不取生數而取成者蓋凡物成形而後可計數故物生而後有象象而後有滋滋而後有數此陰陽老少之畫必本乎成數初九之爲潛龍者乃以自然之气始於子陰於此其气猶盛陽潛地中故聖人言於此潛龍之時小人道盛聖人𨿽有龍徳而未施用蓋其救世之心𨿽甚切苟非其時亦未可然不曰不用而曰勿用待時之意可見矣誠以潛者所以養徳勿用所以待時然舜窮而在下未嘗欲用孔子窮而在下未嘗欲勿用蓋世治則聖人體其常世亂則聖人通其變大舜孔子易地則皆然

蒙謂陽徳在下而未形聖人隨時而爲潛徳蓋聖人之動無不時也時乎當潛聖人不得而不潛時乎勿用聖人不能必其用

九二見龍在田利見大人

先儒曰此幹之陽气漸生似聖人漸出二爲地上故曰田見龍在田特以象聖人應世之迹耳龍豈眞在是哉

防謂聖人有應世之迹則天下同有仰徳之心矣

九三君子終日幹幹夕惕若厲無咎

先儒曰諸爻皆取龍象彖與文言皆稱六龍而此爻獨不言龍者初二爲地龍之下位五上爲天龍之上位三四爲人非龍所據故象言君子四將離乎人位則可以言躍矣吾於此而見聖人之通變不拘也夫假象以明理泥於象而理不明聖人不取也況此爻居六十四卦人位之首聖人安得不以人事特明之哉義取於健何必龍也觀此則知後世之泥於象數者之過也然爻辭𨿽不言龍卽此而玩之其气焰精采如龍然要知幹之六爻其象皆龍其徳皆君子也終日幹幹夕惕若自朝至於日中昃不遑暇食厲無咎易中此一義甚著故於乾卦發之易有可易之理亂可使治危可使平由此道也是以凢言無咎本皆有咎處得其道故無咎也

蒙謂法不已之天處至危之地則易危爲安矣

九四或躍在淵無咎

先儒曰九爲陽陽動故躍四爲陰陰虛故象淵躍者飛之漸也或者未必然之詞或躍在淵動而主靜也𨿽躍不離乎淵可以動可以無動之防也惟能審乎此無咎之道也蓋勇者不懼於其所不足懼可也若其可懼𨿽聖人不能無懼九三是也知者不惑於其所不足惑可也若其可惑𨿽聖人不能無惑九四是也故曰善慮危者惟九三得之善知防者惟九四得之故占辭皆曰無咎

蒙謂量可而進惟及時以就安耳蓋聖人之身動乎時而聖人之心安於理是動而主靜也動而主靜則𨿽以情應乎物而不以心累乎物此所以通逹萬變而無過也

九五飛龍在天利見大人

先儒曰潛見躍飛其迹不同同此一龍耳見龍在田猶拘其所飛龍在天則有目者皆覩矣且人心之利見已在於二況正九五之位乎

防謂聖人作而萬物覩惟以天徳居天位者足以當之夫天徳不可彊而至也天位不可階而升也因其自致而無所用其力焉此所以爲飛龍也

上九亢龍有悔

先儒曰龍之潛亢不獲中矣過中則惕不及則或二五其中乎故有利見之吉然而三過而惕故無咎上過而亢故有悔大凡物極則反陽極則消乾卦將終便知姤之必來此進退存亡之幾也易窮則變變則通無悔之道也純陽進極𨿽未至於大凶其悔則不能無矣故易之進退貴於隨時幹陽物也消息盈虛有時龍陽類也潛見躍飛亦有時聖人龍徳也出處進退亦有時其序可知矣

防謂知進而不知退此聖人所以致戒於盈滿也

用九見羣龍無首吉

先儒曰揲蓍之法遇九六則變幹以純陽陽極而亢坤以純陰陰極而戰如其不變則亢而災戰而傷不能免也幹變而用九故無首吉坤變而用六故利永貞噫乾爲天徳龍爲陽物亢無陽數聖人猶有無首之戒則人之處世欲用純剛而不以柔濟之其不至於凶咎者幾希故曰易以道義配禍福

防謂六爻皆變而能柔則剛而不過矣

彖曰大哉乾元萬物資始乃統天

惟其能爲天徳之大始故能貫乎天徳之始終蓋幹者天之性情而元又其發見之先者

雲行雨施品物流形

和二气於上委象形於下乃乾道元亨也

先儒曰幹者萬物之始對坤而言天地之道也元者一气之端對亨利貞而言四時之序也蓋元者生物之端倪而亨利貞之理具焉至於亨利貞亦元之爲耳若分而言之則元亨誠之通利貞誠之復其體用固有在矣故易𨿽以元亨利貞配四時而生意流行實無間斷也雲行雨施亨之見乎气者也品物流形亨之見乎形者也气和於上而形和於下又孰非太和元气之流行哉

防謂旣知天道始物之徳盛當知天道育物之功溥蓋始萬物者幹之元而育萬物者幹之亨旣始則必亨不亨則息矣

大明終始六位時成時乘六龍以禦天

先儒曰統天者統其體禦天者禦其用以上下定位言謂之六位以陽气變化言謂之六龍終始以重卦言也幹下三爻元亨也上三爻利貞也終始之間功用宻運陽變而陰春夏變而秋冬此正造化過接處故聖人大明乾道之終始以成贊化之功而見六位各以時成元矣復貞貞矣復元此天道之終始也自潛而見及飛而亢此六位之終始也天人一理也於是乘此六龍以當天運與時偕行妙用周流乃聖人之元亨也

防謂聖人之智有以該乎天之理聖人之動有以合乎天之時則妙用周流而天命在我矣

乾道變化各正性命保合大和乃利貞

天道疊運而無窮實理隨在而各足吾於此有以見夫性情之實也

首出庶物萬國咸寜

聖人有先天下之徳故能成安天下之功蓋極其徳業之所就而言聖人之利貞也

先儒曰乾道變化乃天道之更端也卽九四之乾道乃革也蓋天運之流行自陽而變陰自元亨而利貞也當其動而生陽元未有物只且如此動蕩所謂化育流行也靜而生陰然後萬物各正性命焉且夫天之生物飛潛動植洪纎髙下而能各正性命者以其所受之理其本同也萬物之生旣動而靜靜終則正而能保合大和者以其所受之理其用恆也各正者指萬物之散殊而言則合而成質無餘欠矣保合者就一物之所緼而言則各具一理無假借也蓋乾道變化萬物惟一理此處處渾淪物物具足理者何卽萬物所由以生者也聖人首出庶物猶乾道變化也萬國各得其所而咸寜猶萬物之各正性命而保合太和也吁又孰知天道之利貞而不爲聖人之利貞哉

防謂實理隨在而各足聖人一視而同仁蓋天人之分𨿽殊理則一而已耳

象曰天行健君子以自彊不息

先儒曰六十四卦象通上下則稱君子施於天子則稱先王兼諸侯則稱後與上以徳言則稱大人而皆著一以字言之所以示萬世用易之方也又以八卦言之則乾坤坎離大象皆言象在上四卦覆而無變體卦也故其象自體而起用震艮防兌大象皆言象在下四卦覆而相變用卦也故其象攝用而歸之體或謂乾象言健而不指卦名以爲天是體名幹是用名健是其訓三者並見所以尊幹異於他卦此非也天徳至大而其運行者惟得幹之健耳又安可以天之行而盡幹之象乎此所以不曰天行幹而曰天行健也自彊者體下幹之象也不息者體上干之象也君子法天非法天之行法天之健也天惟剛故健夫剛者天徳之自然健則無息之理故君子惟自彊然後能不息

蒙謂運而無窮者天徳之剛進而不已者君子之學吁又孰能以天行之健而爲君子之心哉

潛龍勿用陽在下也

先儒曰經言龍而象言陽所以明龍卽象陽气也在下故潛故勿用

蒙謂聖人所以養晦而俟時者以陽徳方微而未顯也蓋天道世運同一機而聖人禦其勢

見龍在田徳施普也

先儒曰得時而行兼善天下𨿽非君位君徳已著蒙謂大人正已而物正故位𨿽未離乎下而人已被其化矣

終日幹幹反復道也

先儒曰反復往來必由乎道動循天理𨿽危而安蓋聖人之心與天地同運天運不已而聖人之心純亦不已此所以干幹惕若惟恐其離於道也

蒙謂聖人之心純乎天故聖人之動無非理非健而無息者不足以語此

或躍在淵進無咎也

先儒曰聖人意其近而必進故𨿽致其疑又慮其退而失時故復致其決周孔之心互相發也

防謂度其可進而進焉則可以無過矣蓋聖人何容心惟其時而已耳

飛龍在天大人造也

蒙謂以天徳而居天位則聖人之功用著矣

亢龍有悔盈不可久也

先儒曰盈謂陽極故亢不可久謂陰生故有悔且臨之爲卦陽剛方長其進未已也而文王之卦辭乃言至於八月有凶吾夫子釋之已言消不久也況於剛長之終聖人安得不重爲盈滿之戒哉然則聖人如之何大傳曰易窮則變變則通通則久如此則通其變於未窮則不至於亢而有悔矣

防謂陽剛旣進而極盛適所以爲將消之漸也

用九天徳不可爲首也

防謂六陽皆變而能柔則不用剛而好先矣

文言曰元者善之長也亨者嘉之防也利者義之和也貞者事之幹也

先儒曰元者天地生物之心仁者人得天地生物之心以爲心也是心之動萬物生而萬善形焉乃有生之最先而眾善統防故莫非善也而此爲善之長亨者生意之通禮者人事之則故天之亨洪纎髙下榮茂發越俱善齊羙而人之禮則尊卑大小貴賤親疏無不成敍如一事一物之羙未足以爲羙眾羙皆萃乃爲嘉防耳利者生物之遂大以成大小以成小性命各正不相妨害而義乃仁之斷制使事皆合宜所謂利者義之和義利非二物也但義之和處卽是利如男女之別君臣之殊𨿽若甚嚴而不和然必如是而後各得其宜而不亂其爲和也大矣貞者物之成實理具備隨在各足大和保合生意常存而知乃心之判別使是非不亂所謂貞者事之幹物生由此成始而成終事理由此背非而從是惟玆之功誰實爲之必有居中宻運而不窮堅定而不移者以爲之主則事立矣然元亨利之爲仁禮義是矣若貞主靜而智用動乃以貞配智何耶蓋貞者用之藏而智則潛而隱不動所以爲動之基必寂然所以爲萬感之本此貞𨿽終物而起萬物之元智𨿽潛隱而爲萬事之本也或曰元者幹之一徳仁者心之一理所以統乎三者何耶天只有一个幹人只有一个心曷嘗有四物哉但聖人以一者之難明故分而爲四以示人耳故以天徳言𨿽有元亨利貞之不同其實則亨乃元之通利乃元之遂貞乃元之復以人心言𨿽有仁義禮智之殊其實則禮爲仁之節文義乃仁之裁制智乃仁之分別此元之所以包四徳而統天仁所以貫四端而專一心之妙也蓋元亨利貞性也生長收藏情也以元生以亨長以利收以貞蔵心也仁義禮智性也惻隱羞惡辭讓是非情也以仁愛以義制以禮讓以智知者心也此又心統性情之義也論而至此則天人之理脗合而無間矣

蒙謂至誠通復之機吾於四徳之序見之矣

君子體仁足以長人嘉防足以合禮利物足以和義貞固足以干事

先儒曰上文旣言天道之自然而此復以君子之所當從事者以明人道之當然也是以上文但言善之長嘉之防義之和事之幹而此則言體仁嘉防和義幹事誠以天道則莫非自然人事則無不用力於此也體仁猶體物之體蓋我以仁爲體存之於心行之於身而仁從我出則能卽天之所以生我者而生乎物是無一物不在所愛之中矣長人之道孰加於此嘉者善之發達於外也防者善之流行貫注於事物之間也動容周旋無不中禮親疏大小無不中度是爲眾羙之防而足以合禮和者處事中節而適宜也蓋事有出於義之當然而施於事物之間不能無所乖忤則未足爲和也是以發皆中節則物無不利而義無不和貞固者貞而固也言貞必言固不正而變其所守不固故也若知正之所在堅凝固守之則知之明守之固而事有所本矣是𨿽不言智而貞固正孟子所謂知而弗去者智之實也然所以不言智者其亦貴於藏諸用而恐後世之鑿智歟

蒙謂君子於人無不愛然必聚眾善以盡吾心之天君子於事無不宜然必守至正以爲致用之本此一心之體用卽四徳之流行也

君子行此四徳者故曰乾元亨利貞

先儒曰乾道變化道者統言之也行此四徳徳者分言之也然要其極則一也吾嘗以人之四徳配天之四時矣安土惇仁無所不愛首出庶物澤及天下而無一物不在吾仁之中故足以長人猶萬物之發育乎春而帝出乎震也大爲之制經而三百曲爲之防詳而三千要皆歸於大中而已故能嘉其所防猶萬物相見於夏而帝爲文明也義主於斷制然後無一物不宜則利實行乎其中矣故利物足以和義猶萬物凋瘁於秋而悅言乎兌也事以智謀物以智創智而不貞則事不正貞而不固則守易屈故貞固足以干事猶萬物歸藏於冬而成言乎艮也是理也在天爲元亨利貞在人爲仁義禮智天惟健也故元亨利貞疊運而不窮人惟能不以人欲害天徳之剛也故仁義禮智之用隨感而能應是以聖人贊易旣以天道人道分言之矣而於此合而言曰君子行此四徳者曰乾元亨利貞則天道之常人性之綱果無二致矣

蒙謂盡人道之當然合天徳之自然非健而不息者不足以當之

初九曰潛龍勿用何謂也子曰龍徳而隱者也不易乎世不成乎名遁世無悶不見是而無悶樂則行之憂則違之確乎其不可防潛龍也

先儒曰世不能易𨿽遁也其何憾名不可成𨿽非之其何損遁世無悶不怨天也不見是而無悶不尢人也蓋其道伸矣於世也無營其迹遁矣於名也何有不易乎世則用捨不在我故遁世無悶不成乎名則非譽不在物故不見是無悶然聖人之心從容無礙日用之間無非此道之流行世𨿽不我用而吾亦未嘗以無道必斯世矣意苟順適與物無忤則不私其有以同於人陽之舒也此樂則行之之意也少有違拂我心不快則超然順避不失其正陰之斂也此憂則違之之意也樂行憂違𨿽不凝滯於物而未嘗與世推移故其所以立己者蓋確乎其不可防苟非守道之固者能之乎此其所以爲潛龍之徳也

蒙謂旣有以自信而自樂則行藏安於所遇矣

九二曰見龍在田利見大人何謂也子曰龍徳而正中者也庸言之信庸行之謹閒邪存其誠善世而不伐徳博而化易曰見龍在田利見大人君徳也

先儒曰閒邪存誠者聖學之終其原在於言信而行謹徳博而化者聖功之溥其原在於善世而不伐蓋惟其言信而行謹則踐履篤實所以閒邪而存其誠善世不伐則徳盛禮恭所以使人悅服而化於善聖人立言之先後固有序矣此正意誠心正之學意誠心正則家齊國治而天下平矣大抵易者理學之宗而乾坤又易學之宗也幹畫一一則誠坤畫虛虛則敬九二言誠六二言敬誠敬二字包羲之心畫而夫子卽易發眀之也然誠則聖人之事而敬正學者用功之地惟動容貌整思慮自然生敬敬者主一而無適主一則不貮以二不參以三無適則不東以西不南以北至存養之熟則天理日明人欲日消而至於誠矣故君子之學始於修己以敬及其至也篤恭而天下平

蒙謂聖人旣處於無過之地則徳盛仁熟而功溥矣

九三曰君子終日幹幹夕惕若厲無咎何謂也子曰君子進徳修業忠信所以進徳也修辭立其誠所以居業也

君子之學貴乎內外之交養故反身而誠斯有以見其積實之功言無所苟斯有以見其躬行之實此夫子所以贊九三幹幹之實也

知至至之可與幾也知終終之可與存義也

知之眀而守之固此聖學之始終條理也

是故居上位而不驕在下位而不憂故幹幹因其時而惕𨿽危無咎矣

先儒曰爲學之道內外交修則徳不孤知行兩盡則事有序且夫人之一心莫非理然必積之於內者熟則發之於外者廣而皆必以誠爲本焉誠者在物爲實理在人爲實心非是心之實則何以體是理之實哉故有事親從兄之實則仁之徳進矣有忠君弟長之實則義之徳進矣惟能實有諸己則此心不已此徳之所以進也若矯飾於外而不出於中心之誠則揠苗助長將有枯槁之病徳何以能進哉存是實心積之不已發諸言辭見諸行事無往而非實理之流行亦無往而非實心之呈露日復一日守而不易則可以居業矣故於徳言進所以日新而不已於業言居所以一定而不移蓋業未修則當修之旣修則當居之也忠信所以存於內者皆實心居業所以行於外者皆實事存諸中所以出而爲居業之本修諸外所以入而爲崇徳之資此內外交養之道也然是理也必先眀諸心知所往而後力行以求至焉可也故又有知至至之知終終之之說焉知至至之主知而言故以知至爲重謂事物之理吾𨿽未能一一見於躬行之實而吾心之知融防貫通察於事爲之始已無所疑矣非知幾者能之乎知終終之主行而言故以終之爲重而凡其所知之理操存乎心術之防體驗乎事爲之實亦莫不各盡其理焉於此有以守之則見之所行有持久之功矣非存義者能之乎知之在先故可與幾守之在後故可與存義眀諸心將以見其行事之實體於事所以驗其致知之功此知行並進之學也內外交養而知行並進故以忠信爲主則能實其善於心而本立矣見於外者則在於修辭立其誠修辭所以見於行事之實而立誠卽所以立其忠信之心所謂修辭非致飾於外正所以立其誠誠卽忠信也苟有忠信之心而無修辭之誠則見於外者言行不相顧則是忠信無所立矣知至至之忠信所以進徳也所謂至非已至其地也方有求望向進之意也知終終之修辭立其誠所以居業也謂之終則行之已至而遂守之勿失也大抵九三之所以干幹夕惕者進徳修業而已矣忠信修辭立其誠乃進徳之事實至之終之乃進修之功夫也吾心惟在進徳修業而已其在上在下豈足爲累哉苟於此而驕憂焉則日新之功窒矣又何以能幹幹哉然九三所以能此者亦以其性體剛健居位得正故其進修之功如此不然則幾者事之防義者事之當乂何以知之明而守之固哉而聖人又豈得而輕與之哉或曰幹之六爻皆以聖人眀之九三乃以學者之事言之何哉曰九二之閒邪存誠內外交養也九三之修辭立誠言行相顧也聖人之所以爲聖學者之所以爲學不出乎此但有安行勉彊之異耳大抵聖人之言無非以身立教不然兢兢業業將何爲哉學者能以是而觀聖人則爲學之功無頃刻之間斷矣蒙謂內外交修而知行並進聖學之始終備矣故能不擇地而安之

九四曰或躍在淵無咎何謂也子曰上下無常非爲邪也進退無恆非離羣也君子進徳修業欲及時也故無咎

先儒曰及時二字最宜玩味可以進而不進謂之不及時可以退而不退謂之失時惟及時爲時中夫九四居近君之位有君人之徳是可以進可以無進之時也當進而進聖人不至於先時當退而退聖人不能以後時時乎時乎非體道之深其能及時如此乎況君子之學非獨成己也將以成物也非獨存道也將以行道也進修之功在九三則已備矣此則欲及時而進用耳欲及時而未得時𨿽聖人亦不能無疑非爲邪枉未在君位還可爲也非離羣類未失其爲臣也時可以爲而未必位可以進而不遽非體道之深其孰能與於此然九四之所以能隨時進退而無咎進修之功不可誣也故聖人言九四之欲及時而以九三之進徳修業先之其防深矣

蒙謂道無不在聖人隨時以從道時不可失聖人體道以順時然則聖人之心果有所倚乎

九五曰飛龍在天利見大人何謂也子曰同聲相應同气相求水流濕火就燥雲從龍風從虎聖人作而萬物覩本乎天者親上本乎地者親下則各從其類也先儒曰夫銅山崩而洛鐘應聲之同也蠶吐絲而商絕气之同也水就下而流濕火炎上而就燥龍濕物也聚而成云虎烈物也嘯而生風是皆無心之感者也然則聖人作起於上亦何心於萬物之利見我哉夫子贊易至此而又以本乎天者親上本乎地者親下則各從其類言之以見夫气機之感人心之召同一理耳本乎天謂天產之物動物也本乎地謂地產之物植物也蓋受气於天者爲動物天體運動而在上故天產之物亦運動而向上受气於地者爲植物地體凝滯而在下故地產之物亦凝滯而向下物各從其類聖人人類之首故興起於上則人皆見之也噫感應之妙知道者黙而識之

蒙謂物類有感召之機而人心同歸向之誠故聖人卽自然之感以明幹之九五如此也

上九曰亢龍有悔何謂也子曰貴而無位髙而無民賢人在下位而無輔是以動而有悔也

先儒曰陽爲貴上爲髙孔子曰動之一辭發明爻辭占外之意然則上九之亢不動而以靜守之則𨿽亢而悔可無矣

蒙謂處時之極而無可爲之資故聖人重致其戒焉

潛龍勿用下也見龍在田時舍也終日幹干行事也或躍在淵自試也飛龍在天上治也亢龍有悔窮之災也乾元用九天下治也

先儒曰此一節以人事眀之也學者須自嘗自試以觀己力量之進否易曰或躍在淵自試也九三聖學也九四將進位乎天徳猶自試以觀己之力量況學者乎用九得變通之用故以干元言之元其終始不窮者歟

蒙謂聖人之遇時不同而處時亦異故能與天同運而無終止之亂也

潛龍勿用陽气潛藏見龍在田天下文明終日幹幹與時偕行或躍在淵乾道乃革飛龍在天乃位乎天徳亢龍有悔與時偕極乾元用九乃見天則

先儒曰此一節以天道眀之也然初四三上皆以時運言獨二五以人事言豈不以二爻各爲一卦之主而剛健中正之徳有非諸爻比哉初白陽气潛藏而四言乾道乃革所以革潛而躍也三言與時偕行而上言與時偕極所以變行而極也二言天下文明五言位乎天徳則徳稱其位而無以加矣六爻之義實相終始而用九天則六爻無一非此理也此天道所以貴於剛而能柔而用九必系於乾元也蓋元亨利貞文言𨿽析爲四徳而有輕重存焉故幹之一卦所謂元者凢屢稱之而亨利貞不一二見此元之所以爲四徳先而兼統之也

蒙謂觀聖人之隠顯考時運之始終極而能變天之道也

乾元者始而亨者也利貞者性情也

方出而付於物者誠之源各得而藏於己者誠之立此健而無息之功一實理之流行也

幹始能以羙利利天下不言所利大矣哉

原萬物之始終固健而無息之功然其所以終始萬物者又未嘗有其功也

先儒曰此一節前分四徳而又合言之也始而亨時天地之心盡發見在物上故散渙而難見及萬物已盡斂藏只有天地之心單單著見故云利貞者性情也幹以一元之气行於六虛之中始而終終而始析而四之爲四時合而兩之爲陰陽貫而一之則渾然一元之气也故夫子之贊易固嘗以元亨利貞析而四矣至此又曰乾元者始而亨者也是合元亨爲一也利貞者性情也是合利貞爲一也𨿽然猶未離乎二故又曰幹始能以羙利利天下不言所利大矣哉是就元始中己能以羙利利萬物是亨利己在元字中而天道之所以利物又歸於不言之妙則貞又在元字中矣是合四徳而爲一也然又論之四徳之義元最重貞次之其生出者元也其歸宿者貞也故元以始之貞以終之而亨利乃其間功用之過接處是以聖人旣以大哉贊幹之元矣至此又以不言所利而贊貞之大焉大哉幹乎斯其至矣

蒙謂發育之功機緘之妙𨿽四徳之行實一气之運是其功用又可以小言哉

大哉幹乎剛健中正純粹精也六爻發揮旁通情也時乘六龍以禦天也雲行雨施天下平也

聖人深贊夫乾道旣極其徳之備又盡其說之詳聖人體乾道以當天運故能沛天澤以洽民心蓋聖人之動卽天之運而天之澤卽聖人之澤也

先儒曰剛健中正分而言之則四合而言之惟剛故健惟中則無不正矣六爻之所以發揮者此情也徳者固有根於性也情者實用自性中出者是也聖人時乘六爻之陽以當天運施之人事變動周流猶雲行雨施於天地之間物物均平而無不被其澤矣然夫子甞以大哉贊幹之元矣又以大矣哉贊幹之貞矣至此獨以大哉幹乎爲言者所以見夫元貞之大因於幹而剛健中正所以爲元亨利貞歟彖辭旣以雲行雨施言幹之亨而此又以雲行雨施言聖人者蓋言雲行雨施而繼以品物流形者天之功用以雲行雨施而繼以天下平者聖人之功用猶天也合而言之則元貞之大不外乎幹而聖人之功用不外乎天也防哉

蒙謂乾道之大純乎天吾固有以考其說之詳聖人之用順乎時吾又有以見其功之溥天道聖人果有二致哉

君子以成徳爲行日可見之行也潛之爲言也隠而未見行而未成是以君子弗用也

先儒曰舜之居深山之中與木石居與鹿豕遊時苟未至則歷山一匹夫耳伊尹之耕於莘之野處畎畆之中樂堯舜之道位苟未至則萃野一耕叟耳𨿽有聖人之徳未闡聖人之用自信自樂而已又何心於人之必我知哉於此之時徳之蘊於己者苟一毫之未備則時未得而汲汲於求進善未著而屑屑於求知又惡能安時處順若此初九在潛隠之中而得爲龍徳者此也

蒙謂行之著於外者君子固知其可用徳之蘊於己者君子未嘗必其用君子之心何嘗有所倚哉

君子學以聚之問以辧之寛以居之仁以行之易曰見龍在田利見大人君徳也

先儒曰徳者人之所得於天之理𨿽我之所固有然未嘗不散在事物之間苟不務學則聞見不博無以防聚眾理而有諸己也學而不問則是非不明無以辧別眾理使之條理不紊而精粗本末或不知所擇也不寛以居則執徳不而所務者狹故必有防養寛裕之意自莫匪從容中道之妙故張子曰心大則百物皆通心小則百物皆病必寛以居之則吾之所以學聚問辧者常見其心爲一矣然仁者心之全徳至大而不窮也徳至於仁與天同運則有至誠惻怛之心無作輟不常之患則吾之所居者固非徒大而無實亦非固守而不化者也蓋聚則雜必有以辧之居則止必有以行之總而言之則學聚問辧寛居期於仁以行之而已此仁以行之乃學問之極功君子之成徳所以爲九二之大人歟若以九三而通論之則知至至之所以致知而爲進徳者獨不待於學聚而問辧乎知終終之所以力行而爲存義者獨不在於寛居而仁行乎然幹之二三固以是論聖人之事至中庸誠之之目亦曰博學之審問之愼思之眀辧之篤行之其知行並進之功亦無異於幹之聖人何也善乎朱子有曰聖人亦如是而進徳修業學者亦如是而進徳修業但有安行勉彊之異耳有志於聖之學者可不勉於知行並進之學哉

蒙謂聞見博而智益眀執徳而行益力則徳崇業廣大人之事偹矣

九三重剛而不中上不在天下不在田故幹幹因其時而惕𨿽危無咎矣

先儒曰三過中四不及中故皆曰不中三之幹幹憂也四之或躍疑也憂疑之至斯無憂疑矣故又皆無咎

蒙謂處危之地而能易危以爲安非善處危者不足以當之

九四重剛而不中上不在天下不在田中不在人故或之或之者疑之也故無咎

先儒曰上不在天未可安其尊也下不在田未可寜其居也三四俱人位而雲中不在人者蓋九三上逺於天下近於地人附於地則三正人位也九四逺於地而近於天非人所處故云不在人也以下四爻而並觀之初則未成未見者也二則已成已見矣九三又成進修之功四則欲及時而進耳蓋卦者事也爻者事之時也時旣不同則處事亦異此爲易之大義也

蒙謂處有過之地而終至於無過非善補過者不足以當之

夫大人者與天地合其徳與日月合其眀與四時合其序與鬼神合其吉凶

大人至公而無私故能體道而無違聖人贊易所以極言之也

先天而天弗違後天而奉天時天且弗違而況於人乎況於鬼神乎

何先後幽明之間哉

先儒曰與天地合其徳謂覆載也與日月合其明謂照臨也與四時合其序謂賞以春夏刑以秋冬之類也與鬼神合其吉凶福善禍滛之類也先天而天弗違天合大人也後天而奉天時大人合天也然天地日月四時鬼神本無心也大人亦何嘗有心以蘄合哉盡在我之徳而已以中正之徳居中正之位循其自然之理而合乎自然之道則天卽聖人聖人卽天冝無間矣

蒙謂道無不在惟無私而順理者爲能體之

亢之爲言也知進而不知退知存而不知亡知得而不知喪其惟聖人乎知進退存亡而不失其正者其惟聖人乎

先儒曰進退以身言也存亡以位言也得喪以事言也以此爻言之窮上反下則退矣九變六則亡矣無民無輔則喪矣此所以亢而有悔也然自亢之爲言則有進退存亡得喪自聖而言則𨿽有進退存亡而實無得喪也因時順天而吾無所容心故也所以再言進退存亡而不及得喪者此也夫子贊幹至此而示人以變通之道其防深矣然非聖人之才徳而處此不至於亢而悔也鮮矣冝吾夫子再三感嘆而歸之聖人也

蒙謂天運如循環眾人徒守其常而不逹其變聖人則知之眀而處之當也

【坤下坤上】

坤元亨利牝馬之貞君子有攸往

觀發育之功𨿽坤道之自然考健順之徳亦人道之當然也

先迷後得主利西南得朋東北防朋安貞吉

體柔順之徳𨿽不離乎陰成化育之功將必從乎陽安常而守正坤道之至善者也

先儒曰天地乾坤之形乾坤天地之徳乾健也坤順也陽道常饒陰道常乏幹得以兼坤坤不得以兼幹惟全元亨二徳而貞則牝馬之貞利則利此而已幹爲馬以其健於行也若干行而坤止則無以共成其化育之功故坤亦以馬言然幹則爲良馬老馬瘠馬駁馬坤特爲牝馬而已牝陰類也非牝則不順非馬則不能應干牝馬之貞順而健也利牝馬之貞猶歸妹利幽人之貞巽利武人之貞同人利君子貞明夷利艱貞家人利女貞皆以一事爲貞非貞徳之全也幹不言所利而坤言所利也西南陰方東北陽方後天之序也彖辭乃文王所作故其方位本於後天也如易之蹇觧言利西南不利東北旣濟言東鄰西鄰小過小畜言自我西郊皆後天之易也

蒙謂卽坤道以措諸人事不過一順健之理耳

彖曰至哉坤元萬物資生乃順承天

聖人極言坤道之始物𨿽付物以形而實未嘗自爲也

坤厚載物徳合無疆

生物之功與天同其運容物之量與天同其徳聖人所以極贊夫坤之道也蓋地𨿽付物以形而其气則本乎天坤𨿽容物以量而其動則應乎幹惟其至順而極厚故其功用之廣如此也

含光大品物咸亨

卽其量之廣而眀其用之大故不惟有以生乎物而又有以使物遂其生也此按本義說連坤厚至此爲義也

牝馬地類行地無疆柔順利貞君子攸行

盡坤之道以言其形載之功顯地之象以明其順健之徳而人兼體之也此按程傳說連含至此爲義也取諸物以眀其順健之象施諸人而法其順健之徳乃發明坤道之見於人事者如此也此按本義說専釋此四句

先儒曰幹以气始坤以形生气變而後形生始者气之元也生者形之元也乾父坤母之道也彖皆曰元至哉坤元謂承天之大而無所不至也厚而載物者坤之本體也合而無疆者往應乎幹也含坤之體也光大坤之用也含謂萬物未生之時則包藏於內光謂萬物之生文華著見於外也以量言寛裕而有容也大以體言廣愽而深厚也惟其含之故無物不受其形惟其光之大故無物不蒙其利含者光之本者大之充也含坤之量而光大者所以合乎幹也牝馬地類順也行地無疆健也柔順而能利貞惟君子行之小人則入於邪而失其正矣

蒙謂聖人贊坤之四徳如此然順行而健守者君子之道也

先迷失道後順得常西南得朋乃與類行東北喪朋乃終有慶安貞之吉應地無疆

先儒曰東北喪朋乃終有慶者所以發明文王言外之意也地之交乎天臣之事乎君婦之歸乎夫皆防朋之慶也彖言三無疆其言各異徳合無疆幹之無疆也行地無疆坤之無疆也應地無疆君子之無疆也地合天之無疆則地亦無疆矣君子能應地之無疆則君子亦無疆矣然而乾道在不息坤道在無疆不息謂運行無窮無疆謂廣大莫禦可久之徳自不息中來可大之業自無疆中來此𨿽乾坤之別而人則能體之也

蒙謂以順爲正所以守其常由本之用所以成其功非順行而健守者不足以當之也

象曰地勢坤君子以厚徳載物

先儒曰乾天道也故以气運而曰行健坤地道故以形載而曰勢坤地勢順下坤之象也君子體順而法厚者蓋勢不順下無以見地之厚愈下則愈厚君子法其厚則順可知矣

防謂觀其髙下之相因法其容保之無疆非有至順極厚之徳不能也

初六履霜堅冰至

象曰履霜堅冰陰始凝也馴致其道至堅冰也

先儒曰坤之初六在姤爲五月卦也一陰始生便有凝意驗之於物井中之泉已寒矣幹初九小象釋以陽在下坤初六小象釋以陰始凝聖人欲明九六之爲陰陽故於乾坤之初言也

蒙謂陰𨿽始生而其勢則漸長故聖人謹於防也

六二直方大不習無不利

象曰六二之動直以方也不習無不利地道光也先儒曰六二坤之主也六爻惟二爲中正惟中故直惟正故方惟直方故大三者形容其徳也或曰直者發於內而無私曲之謂方者形於外而有定則之謂非六二之本體乎小象何以動言之曰柔而中靜而正論其體則然也及其發用則見得所謂直所謂方處則生物載物之象驗之可知矣故文言曰至柔而動也剛至靜而徳方大傳曰其靜也翕其動也辟𨿽曰柔曰靜皆指動處見之繋辭坤作成物而斷之以簡能乃不習無不利之義幹不言所利以其所利之廣大也坤之不習無不利以其本於自然也任其自然而物自生不假營爲而功自成不習而無不利也故以地之生物言之匪雕匪琢品彚呈露出於自然其功畢著此地道所以光也以君子言之乃盛徳之發見光明盛大而不可掩所謂充實而有光輝之謂大也防謂徳無不具而用無不周非六二之中正其能盡坤道乎

六三含章可貞或從王事無成有終

象曰含章可貞以時發也或從王事知光大也

先儒曰坤之三五皆陰外陽內故三爲含章而五爲文在中也或者不敢自決之辭從者未敢造始之意有終陰之事陽不足終後代其終者陰也蓋陽知其始而享其成陰效其法而終其勞含章者坤之靜也以時發者陰之動也含而不茹終則必吐待時之義也

蒙謂始而未嘗顯其用終而未嘗居其功匪知時而識勢不足以語此也

六四括囊無咎無譽

象曰括囊無咎愼不害也

先儒曰愼釋括囊義不害釋無咎義

防謂當閉塞之時則愼宻而不出焉可也

六五黃裳元吉

象曰黃裳元吉文在中也

先儒曰黃象五裳象六黃地之色也裳坤之飾也坤爲臣道五爲君位是臣之極貴者也以中徳通於物理而守其臣職故云黃裳元吉坤六五之應在乾九五坤六爻無君位與他卦六爻自爲配例不同防謂文𨿽盛而不失其中位𨿽尊而能安乎下處順之至善者也

上六龍戰於野其血黃

象曰龍戰於野其道窮也

先儒曰主龍而言則知陰不可亢亢則陽必伐之戒陰也以戰而言則知陰不可長長則與陽敵矣戒陽也以八卦方位言之乾居西北辰則亥也以天之坤乘地之幹其气相薄此萬物蟄蔵之時以待陰陽之定也然曰龍戰則是幹來戰不以坤敵乾也春秋書王師敗績於茅戎以自敗爲文龍戰之義深矣陰極生陽無一息間斷陽𨿽生於子實生於亥故程子曰幹非有戰意過極之陰遇方長之陽必疑於陽故戰聖人戒堅冰於陰生之初稱龍戰於陰盛之後於消長盛衰之變其示人之意深切而著明矣

防謂陰進旣極而亢陽故兩敗而俱傷也

用六利永貞

象曰用六永貞以大終也

先儒曰彖以安貞爲吉故用六以永貞爲利夫坤徳之能配天者以其久於貞也貞則大大則陰而陽矣防謂陰柔旣變而陽剛則能常而有終矣

文言曰坤至柔而動也剛至靜而徳方後得主而有常含萬物而化光坤道其順乎承天而時行

先儒曰此一節申彖傳意而言貞利亨元也凡物至柔則不能有立坤則至柔而能剛凡物至靜則不能有制坤則至靜而能方坤徳剛疑其不能退矣今也後得主而有常坤徳方疑其不能容矣今也含萬物而化光柔靜言其體方剛言其用此剛也自柔中來此方也自靜中得非剛何以配幹非方何以象地坤之四徳皆一本於順也故以坤道其順乎終言之剛柔動靜四者以陰陽之大分言之則動而剛者爲陽靜而柔者爲陰以互爲陰陽者言之則各有剛柔動靜故繋辭言坤靜翕動辟而說卦言地道柔剛也防謂聖人重贊夫坤之四徳也合而言之不過一順健之理爾

積善之家必有餘慶積不善之家必有餘殃臣弒其君子弒其父非一朝一夕之故其所由來者漸矣由辧之不早辧也易曰履霜堅冰至蓋言順也

先儒曰坤之初卽姤之初也坤言履霜堅冰姤言羸豕孚蹢躅聖人防防杜漸之意深矣

防謂善惡之應其始也𨿽甚防而其終也不可禦故聖人防患之意貴乎早

直其正也方其義也君子敬以直內義以方外敬義立而徳不孤直方大不習無不利則不疑其所行也先儒曰敬以直內是持守工夫義以方外是講學工夫二者不可以偏廢敬而無義則不知就日用間念慮起處分別公私義利之所以至而決取舎之幾焉則亦未免於昏憒雜擾而所謂敬者有非其敬矣義而無敬又有虛驕急廹之病而所謂義者或非其義矣皆是孤也敬以養其心無一毫私念可以言直矣由此而發所施各得其當是之謂義蓋敬以直內則虛自然無非僻之心心敬則內自直內直而外必方若欲以敬要去直內以義要去方外則非矣敬是持己之道義便知有是非順理而行敬義夾持只是一事又謂義自敬中出二事不可駢合爲一者蓋論初下工夫時須先盡得敬以直內然後能義以方外及到工夫熟後敬便有義義便有敬大抵有敬無義則無用有義無敬則無本敬主於中義形於外二者俱到便可進坤六二地位也故不習無不利有所習而後利則利止於所習矣然不曰正以直內而曰敬以直內者正指卦徳而言敬則不失其正指人心而言也幹九二言誠坤六二言敬乾坤之別也誠敬之學起於此幹九二言仁坤六二言義陰陽之辧也仁義之用原於此

防謂存於中者無非天理之自然制於外者無非人事之當然則內外夾持而義理周徧矣

陰𨿽有羙含之以從王事弗敢成也地道也妻道也臣道也地道無成而代有終也

先儒曰三視四爲得時故或從王事而不爲括囊視五爲未得位故含羙而不爲羙之至地道妻道臣道以類而推之又總而歸之地道妻之從夫妻之地道也臣之從君臣之地道也陽無十故無後陰無一故無首代其終者地十也

防謂蘊內羙而不居其功乃陰道之當然也

天地變化艸木蕃天地閉賢人隱易曰括囊無咎無譽蓋言謹也

先儒曰坤純陰之卦也故初六陰生有履霜之戒六四重陰有天地閉之象天地間不過一气爾言艸木蕃則賢人盛矣舉小以見大也言賢人隠則萬物不得遂其性矣舉大以見小也

防謂居近君之位而無相得之義則捲其道而黙其知可也

君子黃中通理正位居體羙在其中而暢於四支發於事業羙之至也

先儒曰黃中謂有中和渾厚之羙通理謂有融暢貫通之妙正位謂正其居之位守其分而不過順乎則而不違也居體謂明乎坤之體處順而無倡處靜而不作也二五皆中二居內卦之中方就工夫處說故其發見於外者不過曰所行而已五居外卦之中乃就成功處說故能施於外而形於事業也

防謂守中而居下者得夫陰之當由內而達外者極其徳之盛此六五所以爲坤道之善也

陰疑於陽必戰爲其嫌於無陽也故稱龍焉猶未離其類也故稱血焉夫黃者天地之雜也天而地黃先儒曰易初言履霜堅冰志其長也上言龍戰於野著其窮也聖人抑陰之意防矣陽生於小雪之後是純坤之月有伏幹矣

防謂陰𨿽盛極而敵陽然亦適足以自傷也

﹤經部﹐易類﹐易精蘊大義﹥

欽定四庫全書

易精蘊大義卷二

元解蒙撰

上經二【屯至履】

【震下坎上】

屯元亨利貞勿用有攸往利建侯

先儒曰易爲三才之書其言道則三才之道也天地人𨿽均爲三才惟人道雜而多端無天地之純全故純剛爲幹以盡天道純柔爲坤以盡地道人事則不可以一卦盡故自屯以後無非明人事以配乾坤也乾坤之後付其用於六子而六子之用三男爲先此乾坤之後繼以屯蒙也況屯蒙需訟師比六卦皆有坎防患之意深矣坎爲水震爲雷水气上天則爲云降則爲雨而雷亦必上天而雨始下今震下坎上是雷未上而雨未下也故雷雨爲解震上坎下也云雷爲屯震下坎上也夫气始交未暢則爲屯世方多難則爲屯利貞勿用有攸往處屯之道也利建侯濟屯之道也蓋屯而求亨惟至正爲能正天下之不正惟不欲速爲能成功之速惟多助爲能克寡助夫天下無事則諸侯爲之守天下有事則諸侯爲之扞屯言建侯則有事之時外足以扞之比言建國親侯則無事之時內足以守之也然屯豫皆言建侯亦以其皆有一震體故歟

蒙謂大人之處患難也𨿽有可通之道而不可以失其正𨿽非可爲之時而不可以無其助明乎此則可以亨屯而濟難矣

彖曰屯剛柔始交而難生動乎險中大亨貞雷雨之動滿盈天造艸昧宜建侯而不寧

先儒曰彖傳大率先釋卦名又次釋卦辭次釋卦義有未盡者從而推廣之此彖之定例也其辭則雜取卦體卦徳卦象卦才四者互明之動以雷言滿盈以雨言建侯震象不寧坎象動乎險中謂震將動欲出乎險陽有亨屯之道而坎難在前未遂亨也宜守正以待之然文王之彖曰勿用有攸往而夫子釋之乃言動乎險中宜建侯又若當有所往何耶蓋所謂勿用有攸往非終不往也但未可以往則不須輕進耳豈終於不往而已哉故止乎險中則蹇動乎險中則亨誠以動有亨之道止則終於防而已

蒙謂考致難之由明濟難之道吾嘗卽卦體而參時運得之矣

象曰云雷屯君子以經綸

先儒曰大象之辭有體其象者有反其象者有處其象者體其象者乾坤是也反其象者山附於地剝而上以厚下安宅是也處其象者屯之經綸是也措之天下爲事業蘊之吾心爲經綸當渾亂分離之時而經綸無素則致亨亦難矣故致謀締慮屯結乎心若云之未雨而欲雨此則屯之象也坎在震上爲云在震下爲雨而利建侯卽經綸之實事也

蒙謂世方多難而未紓正君子有爲之日也

初九磐桓利居貞利建侯

象曰𨿽磐桓志行正也以貴下賤大得民也

先儒曰屯以初爲主故以一爻盡屯之義利居貞利建侯卽彖辭利貞勿用有攸往利建侯之義也蒙二震初亦然五之與初二陽皆當位而五不如二者震動而坎防也剛柔始交而難生則居屯者有不可動之勢天下方資於濟屯之才則濟屯者爲不可不動之時以不可動之勢而遇不可不動之時此其所以磐桓也初九以陽剛之才濟屯之難居正而靜不違勢建侯而動不違時其於屯也何不利之有故𨿽磐桓而不失康屯之道況以陽爲大得民乎

六二屯如邅如乘馬班如匪防婚媾女子貞不字十年乃字

象曰六二之難乘剛也十年乃字反常也

先儒曰易有已正而它爻取以爲邪者有已凶而它爻得以爲吉者隨時取義故不同也是爻取象𨿽言男女婚姻之事其餘人事亦多法此女子以貞爲徳以字爲功若夫失徳而有功寜守正而不字

蒙謂始𨿽廹於陽吾則守其正終而反於理吾則從夫正然則人處患難之際而能不失其正未有久而不亨者也

六三卽鹿無虞惟入於林中君子幾不如捨往吝象曰卽鹿無虞以從禽也君子捨之往吝窮也

先儒曰此爻在二陰之間林中象也鹿陽物也指五無虞謂無應也此卦初與五以陽剛之才處屯之世可以小得餘四爻皆陰屯難之時非柔能濟故二與四上皆乘馬班如而三卽鹿無虞也

蒙謂動而誘夫欲故必至陷難明以見其微故不至於終難爲戒之意深矣

六四乘馬班如求婚媾往吉無不利

象曰求而往明也

先儒曰求在彼而往在我待初之求而後往所以無不利而又爲明也

蒙謂始𨿽欲進而不能以其才之弱然終能求才以自輔以其識之明古之人有已之才不足而卒能濟其君者此其道也

九五屯其膏小貞吉大貞凶

象曰屯其膏施未光也

先儒曰屯之二五言屯與豫之二五不言豫相對二五君臣之位也君臣當同心於濟屯不可同心於逸豫示戒之意精矣

蒙謂君之澤不下流則審己量力而行之可也

上六乘馬班如泣血漣如

象曰泣血漣如何可長也

先儒曰二之班如待正應也四之班如待求而往也上之班如無所待也泣血漣如徒自傷耳自昔屯極之時不變爲治卽入爲亂只有兩途而已然陰柔之才不足有爲故有此象與坎上六不能濟險同若否上九則傾否而爲泰矣故易𨿽有可易之道苟非其人道不虛行

蒙謂處難之極而無濟難之才終亦必亡而已矣

【坎下艮上】

蒙亨匪我求童蒙童蒙求我初筮告再三瀆瀆則不告利貞

先儒曰屯有君道故利建侯蒙有師道故童蒙求我天地定位君師立焉

蒙謂當未發之時而有可通之理然必有以全吾道之尊而盡教人之術而後可也

彖曰蒙山下有險險而止蒙蒙亨以亨行時中也匪我求童蒙童蒙求我志應也

當未發之時而有可通之機然無往教之禮而貴慕善之誠

初筮告以剛中也再三瀆瀆則不告瀆蒙也蒙以養正聖功也

惟其用剛而不過是以能告而有節非善待問者不能也不告者已逹其蒙也蓋引而不發之意乃所以深告之也

蒙謂聖人𨿽言蒙有可發之機然必教以道徳則人向善矣

象曰山下出泉蒙君子以果行育徳

先儒曰坎不言水而言泉泉始逹有蒙亨之義始出之泉甚淸猶人生之初性無不善也蒙而未知所通必體坎之剛中以果決其行而逹之蒙而未有所害必體艮之靜止飬育其徳而成之果行育徳不可偏舉果決之中不可無涵飬之功涵養之中不可無果決之勇萬折必東趨而注諸海果行以之盈科而進不捨晝夜育徳以之

蒙謂必行而有漸吾因卦象而知君子之學矣

初六發蒙利用刑人用說桎梏以往吝

象曰利用刑人以正法也

先儒曰刑法桎梏皆坎象也象不獨謂物生之穉凡昏迷者是也

蒙謂欲開其善心必禁其非心然亦痛懲而暫捨之可也

九二包蒙吉納婦吉子克家

象曰子克家剛柔接也

先儒曰建侯長子也克家次子也童蒙少子也取象之義精矣

蒙謂有容物之量而無遺善之心所以能成治蒙之功而獲乎上也

六三勿用取女見金夫不有躬無攸利

象曰勿用取女行不順也

先儒曰諸爻皆言蒙而三不言蒙人欲盛而天理滅失其蒙矣屯六二近初之陽而正應在五震動而上故能捨初而歸五蒙六三近二之陽而正應在上坎陷而下故竟捨上而就二此蒙之女所以不若屯之女也易凡言金皆陽爻

蒙謂無能守之節有外慕之心女徳之不良者也

六四困蒙吝

象曰困蒙之吝獨逺實也

先儒曰困而不學民斯爲下矣六四之謂乎

蒙謂旣不能以自明又不資人以爲明無由發其蒙矣

六五童蒙吉

象曰童蒙之吉順以巽也

先儒曰五居尊位而下求不挾貴也以童蒙自居不挾長也不挾賢也苟有所挾則在所不吉矣童穉之時天理渾然純一未發飬正作聖此其時也六五𨿽君而陰柔童蒙也九二𨿽臣而陽剛發蒙也以人言之其太甲成王之於伊周乎

蒙謂以未發之天盡下賢之道皆蒙之至善也

上九擊蒙不利爲防利禦防

象曰利用禦防上下順也

先儒曰發蒙於初謂其未逹也包蒙於二異其向善也擊蒙於終以防其亂也發蒙所以說桎梏擊蒙又特禦防而已則知發蒙者乃聖人之本心而擊蒙者聖人之大不獲已也

蒙謂以剛居上而不過爲暴剛不至於爲蒙之害而有以去蒙之害也

【乾下坎上】

需有孚光亨貞吉利渉大川

先儒曰卦取渉川象凡八需訟同人蠱大畜益渙中孚大槪取象於乾坎震巽光亨陽徳也易六十四卦惟此言光亨

蒙謂人能充實而光輝則需得其道而渉險無難矣

彖曰需湏也險在前也剛健而不防其義不困窮矣夫惟恆易而知險故不輕進以陷險乃需道之至善也

需有孚光亨貞吉位乎天位以正中也

盡需之善惟以天徳而居天位者當之

利渉大川往有功也

履乎險而不陷於險則終能濟險矣

先儒曰幹三陽進廹乎坎遇險而能需者也坎一陽居中守正處險而能需者也遇險而需則不陷險處險而需又能出險矣徳與位並而後可以言需位乎天位則有其位矣正中則有其徳矣無位而需無濟險之勢無徳而需無濟險之質有位有徳所以終能濟險而有功

蒙謂不躁進以冒險而能盡誠以濟險非徳稱其位者不足以當之也

象曰云上於天需君子以飲食宴樂

先儒曰君子觀云上於天之象知物之所需在雨故亦當發政施仁下膏澤於民以應民之需也然身安而後可動存我所以厚蒼生故必飲食以飬其生非曰事口腹也宴樂以和其神非曰耽遊豫也

蒙謂有所待而無所爲需道之至善也

初九需於郊利用恆無咎

象曰需於郊不犯難行也利用恆無咎未失常也先儒曰進不犯難退不失常故無咎

蒙謂不冒險而守常所以能需而無過也

九二需於沙小有言終吉

象曰需於沙衍在中也𨿽小有言以吉終也

蒙謂惟其近於險故必有所傷以其處之善故能免於傷

九三需於泥致防至

象曰需於泥災在外也自我至防敬愼不敗也

先儒曰坎爲盜近則有言廹則致防其勢然也此爻本不善聖人教人轉凶爲吉而曰敬愼不敗也敬愼二字程傳未嘗合言之今始合之敬有寅畏自持之實愼有戒懼勿忘之心如此則能處外患矣何敗之有

蒙謂旣由我以致防豈不由我以逺害聖人示人之意切矣

六四需於血出自穴

象曰需於血順以聼也

先儒曰以內卦觀之固厄於險以外卦觀之又廹於險故乾之於坎逺之則無咎近之則致防坎之於乾敬之則終吉抗之則傷血是知乾遇坎則當須坎遇乾亦不能爲陷也需三四乾坎之會也聖人於三以敬告人敬則不陷於坎四以順告人順則不忤於幹二者交盡處需之要也

蒙謂旣傷於險則必失其安苟非四之柔順其至於凶咎乎

九五需於酒食貞吉

象曰需於酒食以中正也

先儒曰坎爲酒食彖象之辭五盡之矣

蒙謂位不可進而徳無以加則養己以待時而已耳

上六入於穴有不速之客三人來敬之終吉

象曰不速之客來敬之終吉𨿽不當位未大失也先儒曰三陽君子也其進也四以險而傷上以敬而吉幹知險而需所以爲君子謀陰知敬而避所以爲中人戒

蒙謂陰非在上之物陽必有進之勢然卒能善其終者以其執柔而能順故也

【坎下乾上】

訟有孚窒惕中吉終凶利見大人不利渉大川

先儒曰見險而止則爲蒙見險而不止則爲訟需之利渉險在前也訟不利渉險在後也

蒙謂訟非和平之道故𨿽爲訟有其實不免憂始而慮終𨿽聼訟得其人猶戒渉險以冒患聖人之情見矣

彖曰訟上剛下險險而健訟訟有孚窒惕中吉剛來而得中也終凶訟不可成也利見大人尙中正也不利渉大川入於淵也

先儒曰彖傳論卦變自訟始泰否隨蠱噬嗑賁無妄大畜咸恆遁晉睽蹇解升鼎漸渙十九卦多夫子所取也聖人愛人不專於人情和順之日而每寓於拂戾乖爭之餘夫人情之違逆宜所絕也而爲詳其本末酌其利害必欲誘而歸於優柔馴擾之域不惟見聖人之存心忠厚而又見聖人深得止訟之道也故聖人𨿽以訟名卦大要欲人之無訟

蒙謂原致訟之由而知成訟之主然後戒其審所尙而擇所處也

象曰天與水違行訟君子以作事謀始

先儒曰天一生水其本同也然其終也天上而水下天左旋而水右注其行相違訟之象也夫人之訟皆始合而終競始之不謹終必至訟故君子必於始焉謀之彖以終訟爲戒象以止訟爲義互相發也蒙謂觀二體有相違之象防其隙於終謹其慮於始則可以無訟也

初六不永所事小有言終吉

象曰不永所事訟不可長也𨿽小有言其辧明也先儒曰訟六爻而四爻吉非訟之吉也無訟之吉也蒙謂以其才弱而居初故𨿽小傷而無害

九二不克訟歸而逋其邑人三百戶無眚

象曰不克訟歸逋竄也自下訟上患至掇也

先儒曰訟之爲卦敵剛相訟在它卦則爲應

蒙謂剛而犯上必取禍故當速避而儉處也

六三食舊徳貞厲終吉或從王事無成

象曰食舊徳從上吉也

先儒曰處訟之時人以健訟爲難而三以不爭爲勝夫分所當安則食舊徳而不求於外職所當爲則或從王事而不居其功以此從上豈不異於訟上者乎蒙謂分則守其常而不變功則歸於上而不居所以𨿽危而能安也

九四不克訟復卽命渝安貞吉

象曰復卽命渝安貞不失也

先儒曰四之不克訟而聖人與之以吉者無他開其自新之路而勉其自守之志也知義不克反而卽理非迷而不復者

蒙謂惟其體剛而用柔故始𨿽欲訟而終能自克也

九五訟元吉

象曰訟元吉以中正也

先儒曰此爻義具象意

蒙謂以陽剛居尊而治訟則聼不偏而斷合於理矣

上九或錫之鞶帶終朝三褫之

象曰以訟受服亦不足敬也

先儒曰二四不克訟而無眚獲吉上九訟勝而禠奪者此聖人示戒之深意欲轉人心而歸於無訟也使勝者不敢狂於得志而蒙恥辱不勝者知懲而有所勸矣或者未必之辭也

蒙謂以剛居上而健訟聖人所深戒也

【坎下坤上】

師貞丈人吉無咎

先儒曰訟之後繼以師者大則兵小則刑古者兵刑一體也坎爲法制坤爲眾以律制眾師之義也師止言貞者蓋兵非生育之事不得言元以毒天下不得言亨利要師之道一貞足矣貞者出師之本丈人者統師之主吉戰勝也無咎理勝也寂寥數語而用兵行師之法備於此矣

蒙謂兵以義動而任得其人則無敵於天下矣

彖曰師眾也貞正也能以眾正可以王矣剛中而應行險而順以此毒天下而民從之吉又何咎矣

先儒曰眾正可王贊五剛中而應贊二行險而順贊兩體事險而理順也王者之兵行一不義殺一不辜而得天下不爲故曰能以眾正可以王矣然不剛則不能制眾不中則不能懷眾有剛中之才而上之信任不專亦不能成功此所以貴於剛中而應也聖人之兵以順動而猶毒天下蓋用兵終非吉事𨿽以順動亦不免毒此聖人特筆以示戒

蒙謂興兵以仁故可以服天下之心任將以才故可以順民心之欲所謂說以犯難民忘死也

象曰地中有水師君子以容民畜眾

先儒曰水在地上其勢散故先王法之以建萬國親諸侯水在地中其勢聚故君子法之以容民畜眾坤之博厚有容畜之象水之彌漫有民眾之象彖備言行師之道象復言兵農合一之意地中有水乃古者寓兵於農之意也水聚於地中亦爲聚眾之象君子觀其象則容保其民畜聚其眾此最見聖人用兵之仁平時撫摩教育之有素非若後世刼之使從而驅之使戰也當其無事則爲民而耕有事則爲兵而戰是兵者畜於民之中容民則比閭族黨之類以居民也畜眾則伍兩軍旅之類以爲兵也不謂之師而謂之畜眾者養民卽所以養兵如此則人無養兵之費國無坐蠧之患矣

蒙謂藏不測於至靜伏至險於大順此古起兵於農之意也

初六師出以律否臧凶

象曰師出以律失律凶也

先儒曰卦首言貞爻先言律二者皆行師所當先也蒙謂兵師之興聖人所愼也故師之始因以爲法爲戒焉

九二在師中吉無咎王三錫命

象曰在師中吉承天寵也王三錫命懷萬邦也

先儒曰二爲統師之主故彖辭所言二備之其以陽剛任上事以中正一眾志卽所謂丈人者也中卽貞也二之材與卦合故吉無咎卽文王系卦之義也行師之道專命則不忠故言其承天寵多殺則不仁故欲其懷萬邦

蒙謂以統禦之才而承委任之重則可以威不軌而一眾志矣

六三師或輿屍凶

象曰師或輿屍大無功也

先儒曰暴虎馮河死而無悔六三以之

蒙謂惟其才弱而志剛故必妄動而犯難

六四師左次無咎

象曰左次無咎未失常也

先儒曰臨事而懼好謀而成六四以之

蒙謂度其才之不足則斂師而退焉聖人之所與也

六五田有禽利執言無咎長子帥師弟子輿屍貞凶象曰長子帥師以中行也弟子輿屍使不當也

先儒曰九二在爻爲長子在卦爲丈人猶蒙九二在爻爲子道在卦爲師道易之取象無常也初師之始故紀其出上師之終故紀其還六爻之中論出師駐師將兵將將與夫奉辭伐罪旋師班賞無所不載後世兵書之繁殆不如師六爻之略況王者之師又與權謀奇計詭道取勝者相去爲甚逺也

蒙謂行師固在於當罪任將又在於擇人知此則可以動大眾而威天下矣

上六大君有命開國承家小人勿用

象曰大君有命以正功也小人勿用必亂邦也

先儒曰師出而嚴其律師終則正其功尢於始終之際而加重焉蓋欲小人無自而入也夫小人之由入者常自不以律始惟不以律然後能以奇而勝彼其以奇而勝者必詐力之有餘而正道之不足者也苟因一勝之功而以爲諸侯大夫則亂自玆始矣聖人之師其始不求苟勝則其終可以正功矣聖人言小人之亂邦而加以必之一字不其嚴乎

蒙謂當興師之終而論功行賞也必序羣賢以定亂毋任小人以召亂聖人垂戒之意嚴矣

【坤下坎上】

比吉原筮元永貞無咎不寧方來後夫凶

先儒曰先王制民居則爲比閭族黨州鄕故比象在內出則爲伍兩卒旅軍師故師象在外吾於師比見兵農爲一當天下有事出則權専於將更無牽制之患天下無事入則權歸於君而無不掉之虞萃與比下體坤順同上體水澤不相逺惟九四一爻有分權之象故元永貞言於五比下無分權者故元永貞言於卦

蒙謂比之道不可苟而求比之志不可緩也

彖曰比吉也此輔也下順從也原筮元永貞以剛中也不寧方來上下應也後夫凶其道窮也

先儒曰無長人之仁𨿽比而不親無可久之徳𨿽比而必離無正固之守𨿽比而不周蓋以剛中居尊位有體元居正之象剛健不息有永久之象以剛居陽有得正之象彖言元永貞而夫子以剛中贊之防哉蒙謂卽卦義以觀卦體當求在己者有可比之道則知在彼者有來比之誠然而求比之志不可緩也

象曰地上有水比先王以建萬國親諸侯

先儒曰象稱先王者七比豫觀噬嗑復無妄渙皆先王觀卦而爲之使後世可稽者也彖言五陰此一陽象言一陽比五陰萬國據其境域故曰建諸侯謂其君身故曰親地中有水聖人體之以爲兵農之法地上有水聖人體之以爲封建之法井田封建相倚而行師比所以相繼也然天下之大聖人不能以獨理故封建萬國使井伍其民天下之眾聖人不能以皆比故親諸侯所以比民也

蒙謂觀物之相比而無間者以比乎民此封建之法所以不可廢也

初六有孚比之無咎有孚盈缶終來有他吉

象曰比之初六有他吉也

先儒曰有孚而無咎者己比乎人也有孚盈缶終來有他吉者人比乎己也

蒙謂以忠信爲比而充實於中則不惟有以善其始而又有以善其終也

六二比之自內貞吉

象曰比之自內不自失也

先儒曰二五各當其位所謂貞也

蒙謂往比於五而不失其正比道之善也

六三比之匪人

象曰比之匪人不亦傷乎

蒙謂求諸己而失中正之道親於人而無陽剛之輔凶咎不假言也

六四外比之貞吉

象曰外比於賢以從上也

先儒曰四宜應內而無可比而比乎外亦義之與比無適無莫之義也

蒙謂以陰而從陽以臣而從君比道之正也

九五顯比王用三驅失前禽邑人不誡吉

象曰顯比之吉位正中也捨逆取順失前禽也邑人不誡上使中也

先儒曰初二四皆比五而得吉其取順之謂乎三上皆前五而得凶其捨逆之謂乎五陰皆稱比之比乎五也五稱顯比爲眾所比也

蒙謂禦天下以公而無所私非以剛健中正比天下者其能若是乎

上六比之無首凶

象曰比之無首無所終也

先儒曰以六五自下言之初始而上終初本而上末以全體自五觀之上首而初足上角而初尾以干姤鼎賁旣未之象觀之可見幹無首吉戒陽也比無首凶戒陰也初比之最先故吉上比之最後故凶蒙謂原其釁於始要其隙於終爻象之言互相發也

【乾下巽上】

小畜亨密雲不雨自我西郊

先儒曰止而畜之畜之大者也入而畜之畜之小者也兌澤气爲云小畜一陰五陽小過二陽四陰陽陰皆失交通之義故其象同也不雨者未能澤物人臣道盛而未得君之象也

蒙謂以柔而制剛故陽有可通之理而陰無獨成之功蓋小畜之卦𨿽主於陰而聖人實寓崇陽之意

彖曰小畜柔得位而上下應之曰小畜健而巽剛中而志行乃亨密雲不雨尙往也自我西郊施未行也先儒曰尙往陽也施未行陰也言未行則非終不行矣

蒙謂觀以陰畜陽能系而不能固之象故知陽猶可亨而陰終無成也

象曰風行天上小畜君子以懿文徳

先儒曰此象主一象言懿文徳非兩體並論例也未能行其施者懿其文徳而已耳

蒙謂陰之畜陽未能力止而固制徳之成己未能厚積而逺發聖人示人觀象之意精矣

初九復自道何其咎吉

象曰復自道其義吉也

先儒曰復自道聖人明陽不受畜於陰之象也蒙謂旣能與陽同進則不受制於陰矣宜聖人之深與也

九二牽復吉

象曰牽復在中亦不自失也

蒙謂二陽同志而並進則非陰所能制矣然非二之所處無過不及之差其能若是乎

九三輿說輻夫妻反目

象曰夫妻反目不能正室也

先儒曰小畜以陰畜陽惟九三一爻受畜

蒙謂陽欲進而制乎陰非修身正家之道也故聖人専罪之

六四有孚血去惕出無咎

象曰有孚惕出上合志也

先儒曰需三陽並進九三𨿽曰致防而六四則需於血出自穴小畜三陽並進九三𨿽曰說輻而六四亦曰血去惕出夫陰陽相遇不能無傷聖人又使陰避陽著以爲訓𨿽六四爲一卦之主不少假借也易之志畜其扶陽抑陰至矣

蒙謂柔微不足以制陽惟至誠以感動之則傷害逺而危懼免矣

九五有孚攣如富以其鄰

象曰有孚攣如不獨富也

先儒曰陽實爲富陰虛爲貧小畜四五畜初二然初以剛居剛二以剛居柔二之力弱於初故二不能自復而牽初以爲援四以柔居柔五以剛居剛五之力彊於四故能有餘力以牽四

蒙謂以剛而居尊惟誠以待下則上下同力而不爲陰所畜也

上九旣雨旣處尙徳載婦貞厲月幾望君子徵凶象曰旣雨旣處徳積載也君子徵凶有所疑也

先儒曰畜小亨亦小上九之旣雨旣處是也畜大亨亦大上九何天之衢是也昔之不雨者今旣處矣畜道成矣婦貞厲戒巽也君子徵凶戒幹也

蒙謂畜極而能成雨陰徳之積成故聖人𨿽戒陰使不害乎陽而又曉君子使爲之備也

【兌下乾上】

履虎尾不咥人亨

先儒曰履虎尾蹈危機也人惟履患難而不爲患難所傷然後爲君子履道之亨

蒙謂人之所行得其道𨿽危無咎矣

彖曰履柔履剛也說而應乎幹是以履虎尾不咥人亨剛中正履帝位而不疚光明也

先儒曰人之履危莫如虎尾說而應干夫子示人履危之要道也蓋履禮也禮之用和爲貴說而應干和之至也履和而至故𨿽處至危而無所傷矣

蒙謂卽卦體而言其所履之盡善卽爻象而戒其所行之未善蓋以和而應剛𨿽危而無害以剛而用剛𨿽善而可戒也

象曰上天下澤履君子以辧上下定民志

先儒曰彖以履虎尾爲象此以上天下澤爲象各取一義以發聖人之蘊古今治亂皆決於此六字乃先王制世禦俗之方也上天下地非不足以辧上下也而地未極乎卑上山下澤非不足以辧尊卑也而山未極乎髙此辧上下所以獨取於上天下澤也蒙謂禮別而分定履道之至善也

初九素履往無咎

象曰素履之往獨行願也

先儒曰處下體之後而虎在前人之渉世舉足皆危機也惟能率其素履則各安其當然之分而不蹈危機矣

蒙謂素其位而行不願乎其外則無入而不自得矣

九二履道坦坦幽人貞吉

象曰幽人貞吉中不自亂也

六三能視跛能履履虎尾咥人凶武人爲於大君象曰能視不足以有明也跛能履不足以與行也咥人之凶位不當也武人爲於大君志剛也

先儒曰易中有卦爻各取義者履與屯丰是也有卦爻同爲一義者需蒙是也視欲正不正則行欲中不中則跛故歸妹九二不正爲能視初九不中爲跛能履此爻不中不正故兼跛之象兌爲幽人巽爲武人兌見而巽伏兌柔外見剛內藏幽人也巽柔內伏剛外武人也九二兌體而六三互巽故其取象不同故歸妹下卦兌而九二利幽人之貞巽初利武人之貞亦此義也

蒙謂惟其才弱而用剛故肆行而不顧也

九四履虎尾愬愬終吉

象曰愬愬終吉志行也

先儒曰其志愬愬恐懼在於行而去之𨿽未離危懼之地而志則欲去矣能無吉乎

蒙謂𨿽在多懼之地而其志則不防恐致福者也

九五夬履貞厲

象曰夬履貞厲位正當也

蒙謂據能專之勢而獨任其明聖人安得不深戒之哉

上九視履考祥其旋元吉

象曰元吉在上大有慶也

先儒曰履六爻以用柔爲吉吉事有祥祥生於所履視我所履則可考而知矣

蒙謂人之所行愼始而善終非攸好徳者不能也

﹤經部﹐易類﹐易精蘊大義﹥

欽定四庫全書

易精蘊大義卷三

元解蒙撰

上經三【泰至噬嗑】

【乾下坤上】

泰小往大來吉亨

先儒曰天尊地卑乾坤之體也其气相交乾坤之用也陽來故吉道交故亨

蒙謂陰陽之气和而上下之情通乃气化人事一新之防也

彖曰泰小往大來吉亨則是天地交而萬物通也上下交而其志同也

以气相感所以爲泰和之時以心相孚所以成泰和之治气化人事固有相符之理此聖人卽天道之泰而知人道之泰也

內陽而外陰內健而外順內君子而外小人君子道長小人道消也

觀陰陽進退之機明世道亨通之運則知泰之所以爲泰矣

先儒曰天地以气交上下以情通天地君臣其位則定所交者气與志耳故不言剛柔而言陰陽健順也陰陽以气言也健順以徳言也君子小人以人言也內陽外陰天地之道泰也內健外順乾坤之道泰也內君子而外小人國家之道泰也泰之世君子固泰矣小人道消亦小人之泰也否泰之贊歸宿在君子小人之消長故曰易以天道明人事

蒙謂通上下之交所以成世運之亨辧內外之分所以知吾道之泰蓋上下不交固無以成乎泰然不有內外之分又安能久安而長治哉故聖人贊易之泰旣言陰陽交和又言君子道長陰陽交和乃君子之道長也

象曰天地交泰後以財成天地之道輔相天地之宜以左右民

先儒曰泰者萬物大通之時也上下大通則物失其節故裁成而輔相之以左右民天地之道以形气之全體而言天地之宜以時勢所適而言財成者因其全體而裁制其節使不過輔相者隨其所至而贊助其所不及蓋乾坤運於無心故不能無過不及之差聖人有心以爲之主故無過不及之失所以天地之功必有待於聖人也蓋泰之反爲否否泰相因間不容髮財成輔相之道一日不行於天地閒則泰將爲否矣

蒙謂因陰陽和暢之時明世道泰亨之治此聖人所以贊化育而參天地也

初九拔茅茹以其彚徵吉

象曰拔茅徵吉志在外也

先儒曰乾下坤上卦借象以示交泰也幹皆上徵坤皆下復六爻辧位以正陰陽也卦言來者謂天气之下降爻言徵者謂君子之上亨

蒙謂知賢者有並進之象則知賢者有出治之心此所以成天下之泰也

九二包荒用馮河不遐遺朋亡得尙於中行

象曰包荒得尙於中行以光大也

先儒曰仁足以有容勇足以斷制智足以燭幽道足以示公然後無過不及之差惟其以光大故能如此非光則無以及逺非大則不能勝私其能合於九二之中行者鮮矣

蒙謂以含容之量施剛果之用有深逺之慮而無朋比之私以此治泰自無過不及之差矣

九三無平不陂無往不復艱貞無咎勿卹其孚於食有福

象曰無往不復天地際也

先儒曰將近小人故其辭危福謂享其泰和之福際謂陰陽消長之際蓋陰陽消長當於其際觀之平陂往復者天運所不能無艱難貞固者人事所當自盡若諉於天而無預於人事則易可無作矣蓋艱難貞固則不以時之將陂而怠其志勿卹其孚則不以陰之將復而動其心

蒙謂天運有去畱而人事所當盡故聖人深言保泰之難而爲長治之術

六四翩翩不富以其鄰不戒以孚

象曰翩翩不富皆失實也不戒以孚中心願也

先儒曰陽性固升又必引翼扶持而後進善之難也若陰性本下不待招麾呼號而相與就下已有不可禦之勢矣惡之易也

蒙謂無可資之勢而得眾心之同以羣陰之志趨乎下也

六五帝乙歸妹以祉元吉

象曰以祉元吉中以行願也

先儒曰三有治泰之道五成交泰之功至此而盡矣泰中四爻互歸妹而三四易位亦成歸妹故二卦之五其辭同

蒙謂順剛明之賢以成治泰之功由其道通而其志同也

上六城復於隍勿用師自邑告命貞吝

象曰城復於隍其命亂也

先儒曰九三言其將然以時尙可爲也故能艱貞則無咎上六言其己然以時不可爲也故不免於吝處泰之終而坤體陰柔安得不否處否之終而乾剛體健安得不泰人事天時未有下相符也自乾坤以後始系人道經歷六坎險阻備嘗內有所畜外有所履然後致泰而泰後卽否以此知人道立難而喪易國家成難而敗易天下治難而亂易此序易之深意亦天地自然之理也

蒙謂泰極而爲否故戒其力爭而教之自守蓋聖人至此已知其無可柰何而猶僥幸其萬一也

【坤下乾上】

否之匪人不利君子貞大往小來

先儒曰泰先言小往大來而後言吉亨是以天運推之人事否先言匪人不利君子貞而後言大往小來是以人事參之天運泰則歸之天否則責之人聖人之意深矣

蒙謂人道亂而正道廢聖人安得不爲世道惜哉

彖曰否之匪人不利君子貞大往小來則是天地不交而萬物不通也上下不交而天下無邦也內陰而外陽內柔而外剛內小人而外君子小人道長君子道消也先儒曰彖中惟否泰言陰陽以備乾坤之體也否則气藏乎質而不交故又以剛柔言大小言卦才上下言卦位內外所以別其體消長所以推其類

蒙謂气化衰而人道廢聖人於否隔之時深爲吾道惜也

象曰天地不交否君子以儉徳辟難不可榮以祿先儒曰當小人得志之時只說君子處否之道可見一部書全爲君子謀天地不交君子順陽之象而晦處竆約也

蒙謂天地閉而賢人隱吾於否之象見之矣

初六拔茅茹以其彚貞吉亨

象曰拔茅貞吉志在君也

先儒曰君子難進故泰之初而勉以徵小人易邪故否之初而戒以貞貞𨿽爲小人謀正所以爲君子謀也彖言貞之不利所以戒君子也初言貞之吉亨所以勸小人也

蒙謂君子之居亂世𨿽欲全身以伸道未嘗不欲得君以行道此否之君子𨿽以彚貞而志常在君也

六二包承小人吉大人否亨

象曰大人否亨不亂羣也

先儒曰大人旣否矣安得亨然必曰亨者無終否之理君子所性𨿽大行不加竆居不損眾人以爲否而君子未嘗不亨也彖言不利君子貞象曰君子儉徳辟難疑若無所容矣而初二兩言君子之亨者蓋不利而辟難者時也然未嘗不亨者道也聖賢憂世之志樂天之誠吾於此見矣

蒙謂小人順上以求濟其否君子全身以求伸其道蓋人品不同而趨向亦異然非六二之質居柔正亦不能包承非大人之居中得正又安能不亂其羣哉

六三包羞

象曰包羞位不當也

先儒曰小人𨿽能乘時以病君子然適足以爲君子之羞也

蒙謂處困竆之際而肆邪僻之心以其陰柔而失中正故也

九四有命無咎疇離祉

象曰有命無咎志行也

先儒曰否九四有命卽泰九三無往不復之理然泰九三平陂往復皆警戒辭尙冀其艱貞無咎而否九四直稱有命無咎疇離祉歡欣慶賀溢於言表蒙謂當濟否之任而無專制之嫌則上下挾持而其志固矣故可與其類同進以濟天下之否

九五休否大人吉其亡其亡系於苞桑

象曰大人之吉位正當也

先儒曰泰復爲否者六五柔懦之君當任其咎否終復泰者九五剛明之君是賴焉

蒙謂徳稱其位者𨿽可以息天下之否而不可忘戒備之心否泰之相仍其機固在於此歟

上九傾否先否後喜

象曰否終則傾何可長也

先儒曰否泰之機常相持也其中又有倚伏之機焉故否之卦辭與泰相反否之極也而六爻無凶悔吝之辭者卦言天地之否而爻言濟否之道君子蓋有以處此也五之休否則否猶有存者至於傾否則盡矣傾否者人事也否終則傾者天時也否終則傾固天道之自然亦須人事以應之若以否泰相仍爲一定之數則易不必作矣蓋君子者國家宗社生民之所系否則天下憂之泰則天下喜之憂喜不在君子而常在天下也

蒙謂以剛陽之才居否終之運所以能易否而爲泰也

【離下乾上】

同人於野亨利涉大川利君子貞

先儒曰天理而已矣故無往而不同也同人否之反也故在否則不利君子貞在同人則利君子貞矣蒙謂合眾心之同濟天下之難亦在於公正而已耳

彖曰同人柔得位得中而應乎幹曰同人同人曰同人於野亨利涉大川干行也文明以健中正而應君子正也惟君子爲能通天下之志

先儒曰彖辭卦體多以二五爲主而一卦之主在五則尢顯言之此卦以二爲主故彖先主二言然同人於野利涉大川則非二所能也故以干行明之行健不以武而以文明用之相應不以邪而以中正應之君子正也

蒙謂聖人卽卦體以明大同之道惟當理而無私則可以合天徳而一人心矣

象曰天與火同人君子以類族辧物

先儒曰水之於地爲比火之與天爲同人比之以無所不比爲比同人以有所不同爲同蓋天火不同而性同類族辧物所以審異而致同也

蒙謂君子觀物象有質異而性同故措諸事必審異而致同知此則知同人之所以爲同矣

初九同人於門無咎

象曰出門同人又誰咎也

蒙謂同人之道在外而無疎暱之偏則𨿽同而與比異矣

六二同人於宗吝

象曰同人於宗吝道也

先儒曰親其所親則疎者隔矣黨其所黨則逺者疑矣此爻以卦體言之則有大同之象以爻義言之則示阿黨之戒不可以一槪論也

蒙謂不能大同而從所私其爲同也偏矣

九三伏戎於莽升其髙陵三歲不興

象曰伏戎於莽敵剛也三歲不興安行也

先儒曰伏戎以伺五升髙以窺二

蒙謂志𨿽系乎陰而理不勝乎陽故其情狀有如此者

九四乘其墉弗克攻吉

象曰乘其墉義弗克也其吉則困而反則也

先儒曰三四無同人之道故不稱同人於此二爻見天理在人不可泯沒

蒙謂始𨿽系乎私終能遷於善非以道制欲者不能也

九五同人先號咷而後笑大師克相遇

象曰同人之先以中直也大師相過言相克也

先儒曰以剛居上非所以善同乎下而又暱其私非同人於野之義是以彊弗友之徒盡起而爭之夫以上而伐下宜若舉而措之爾何至動大眾而僅能勝之哉私故也作易者以爲失君人大同之道故備言私暱之狀而以敵國交兵之法言之其訓嚴矣故𨿽克而相遇亦不言吉也

蒙謂無大同之體而有私比之情𨿽知其理直猶當以力勝

上九同人於郊無悔

象曰同人於郊志未得也

先儒曰彖言同人於野言其所同者逺而無形迹之拘象辭言合異以爲同之理爻辭則言人心不同而有公私廣狹之殊各爲一義

蒙謂始而無所同終而無所異然其大同之志則未遂也

【乾下離上】

大有元亨

先儒曰比以一剛主五柔集大統之初也大有以一柔主五剛保大業之時也大有六爻皆善故彖下無它辭但言元亨而已

蒙謂能以理禦其勢斯能成盛大之治矣

彖曰大有柔得尊位大中而上下應�曰大有

君有虛中之徳人懷歸往之誠此所以爲大有之世也

其徳剛健而文明應乎天而時行是以元亨

人能勝私而燭理故其所行無非天此所以大善而亨通也

先儒曰夫眾不能治眾也善治眾者不以眾而以寡剛不能制剛也善治剛者不以剛而以柔此大有之五剛惟一柔居尊者爲能有之有大有之資而又有大有之徳以此順天理而時行之則其亨也固宜矣蒙謂居得致之位而有能致之資所以當大盛之時而有大通之道也

象曰火在天上大有君子以遏惡善順天休命先儒曰火在天上明無不照善惡皆見也

蒙謂當剛盛之時而思治之之道惟舉措得宜則能盡人心而合天理矣

初九無交害匪咎艱則無咎

象曰大有初九無交害也

蒙謂居大有之初而不至於過盛則能存兢畏之心而無驕盈之失矣

九二大車以載有攸往無咎

象曰大車以載積中不敗也

先儒曰此爻乃伊尹任重之事

蒙謂以剛中之才當大有之任斯能任重而道逺矣

九三公用亨於天子小人弗克

象曰公用亨於天子小人害也

先儒曰居下之上而歸五諸侯覲王之象也

蒙謂爲臣之道不私其有而效諸君非有剛正之徳不能也

九四匪其彭無咎

象曰匪其彭無咎明辧晳也

蒙謂處臣位之極而無偪上之嫌惟明哲以保身者能之

六五厥孚交如威如吉

象曰厥孚交如信以發志也威如之吉易而無備也蒙謂旣有以通上下之情又有以嚴君臣之分盡君道之善者也然此言也亦因五之不足而爲之戒歟

上九自天祐之吉無不利

象曰大有上吉自天祐也

先儒曰能大同然後能大有蓋方其同也又有所不同至大有則無不同矣六爻一亨二吉三無咎明主在上羣賢畢用無一敗治之小人嗚呼盛哉

蒙謂當大有之時居無位之地乃有大而不盈者也故聖人深贊之

【艮下坤上】

謙亨君子有終

先儒曰一陽五陰之卦其立象也一陽在上下者爲剝復象陽气之消長也在中爲師比象眾之所歸也三四在二體之際故自上退處於下者爲謙自下奮出於上者爲豫此觀畫立象之本也易六十四卦惟謙無凶悔之辭者能下故也彖辭不言吉其吉可知蒙謂卑以自牧而有常成徳之事也

彖曰謙亨天道下濟而光明地道卑而上行

謙有必通之理故聖人卽其著於兩閒者以發明之

天道虧盈而益謙地道變盈而流謙鬼神害盈而福謙人道惡盈而好謙

謙者人之至行故聖人卽自然之理以發明之而見其無間乎幽明天地之異其所以示人勸戒之意切矣

謙尊而光卑而不可逾君子之終也

其積也廣博而深厚故其發也髙大而光明然又貴於悠久也

先儒曰下濟光明艮也卑而上行坤也天道謂日月陰陽言其气也地道謂川谷山澤言其形也鬼神謂災祥禍福言其理也人道謂予奪進退言其情也四者皆自然之理故皆曰道謙尊而光卽天道下濟而光明卑而不可逾卽地道卑而上行上以天地之道言此以人體天地之道而言也

蒙謂謙有必通之理故其道之寓於物者無不同謙無自髙之意然其實之著於外者不可掩故聖人深贊之

象曰地中有山謙君子以裒多益寡稱物平施

先儒曰卦皆實像惟謙與大畜是假象謙者始盈之道故以貴下賤則貴賤平矣以財分人則貧富平矣以善教人則賢否平矣蓋徳盛禮恭君子所以自持裒多益寡君子所以及物

蒙謂君子觀以卑蘊髙而趨於平之象故以之施於事亦適平而已耳

初六謙謙君子用涉大川吉

象曰謙謙君子卑以自牧也

先儒曰謙艮體三爻尢吉以其篤實而居下也蒙謂已有自卑之意則人有共濟之誠聖人以其執柔處卑而贊其以謙受益也

六二鳴謙貞吉

象曰鳴謙貞吉中心得也

蒙謂觀其徳之著於外由其實之積於中也

九三勞謙君子有終吉

象曰勞謙君子萬民服也

先儒曰謙以九三一陽爻爲成卦之主文王卦辭惟主九三一爻言不及其它故周公因之惟厚其勞而安其吉耳以九居三承坤之重爲眾所歸爲君所任大臣當任者也不極於上而居下體又艮爲篤實能知止矣以大功而知止安重不遷持以長久其吉宜哉

蒙謂能興不世之大功又有絕俗之大徳故聖人極言以贊之

六四無不利防謙

象曰無不利防謙不違則也

蒙謂謙乃人之美徳施當其可則𨿽極而不過矣

六五不富以其鄰利用侵伐無不利

象曰利用侵伐徵不服也

先儒曰以柔居尊謙可知矣故爻辭獨不言謙所以防其過也

蒙謂修文徳以懷逺人用威武以懲不軌威徳並用盡君道之宜也

饒氏曰處謙之至而猶有不服者則可以其鄰而侵伐之矣如湯之於葛遺之牛羊又使亳眾爲之耕可謂謙矣而葛伯又殺其童子則利用侵伐

上六鳴謙利用行師徵邑國

象曰鳴謙志未得也可用行師徵邑國也

先儒曰師邑國皆坤象謙之一卦下三爻皆吉而無凶上三爻皆利而無害易中吉利未有如是之純全者謙之效固如此

蒙謂旣以陰柔而極謙宜用剛武而自治聖人示人剛柔相濟之道也

【坤下震上】

豫利建侯行師

彖曰豫剛應而志行順以動豫豫順以動故天地如之而況建侯行師乎天地以順動故日月不過而四時不忒聖人以順動則刑罰淸而民服豫之時義大矣哉象曰雷出地奮豫先王以作樂崇徳殷薦之上帝以配祖考

初六鳴豫凶

象曰初六鳴豫志窮凶也

六二介於石不終日貞吉

象曰不終日貞吉以中正也

六三盱豫悔遲有悔

象曰盱豫有悔位不當也

九四由豫大有得勿疑朋盍簪

象曰由豫大有得志大行也

六五貞疾恆不死

象曰六五貞疾乘剛也恆不死中未亡也

上六防豫成有渝無咎

象曰防豫在上何可長也

【震下兌上】

隨元亨利貞無咎

彖曰隨剛來而下柔動而說隨大亨貞無咎而天下隨時隨時之義大矣哉

象曰澤中有雷隨君子以向晦入宴息

初九官有渝貞吉出門交有功

象曰官有渝從正吉也出門交有功不失也

六二系小子失丈夫

象曰系小子弗兼與也

六三系丈夫失小子隨有求得利居貞

象曰系丈夫志舍下也

九四隨有獲貞凶有孚在道以明何咎

象曰隨有獲其義凶也有孚在道明功也

九五孚於嘉吉

象曰孚於嘉吉位正中也

上六拘系之乃從維之王用亨於西山

象曰拘系之上竆也

【巽下艮上】

蠱元亨利涉大川先甲三日後甲三日

先儒曰器久不用則蠱生人久宴溺則疾生天下久安則生皆謂之蠱

蒙謂聖人有克亂之才先見之智則先可革而後利可興矣

彖曰蠱剛上而柔下巽而止蠱蠱元亨而天下治也利涉大川往有事也先甲三日後甲三日終則有始天行也

先儒曰在上者有止而無動在下者有順而無忤禍亂之由也泰言其命亂蠱言天下治其治中生亂亂中生治歟乾元用九而天下治以竆而變也蠱元亨而天下治以之飭也利涉大川以下言治蠱之道敢犯險難勇往必前乃克有濟

蒙謂旣言致蠱之由深明治蠱之道人事盡乎已而成功歸諸天此聖人贊易之深意也

象曰山下有風蠱君子以振民育徳

先儒曰體巽風之動以振民則天下之蠱治矣體艮山之止以育徳則人欲之蠱飭矣於民而振作其气使之力於相生相養而無廢惰自安之情於己而涵養其徳使之日新又新而無逸豫自止之意君子之事無大於此二者然振民育徳非兩事由已及人自是推之耳大學之明徳新民中庸之成已成物是也蒙謂當有事之時而爲其所當爲明徳新民而已耳

初六乾父之蠱有子考無咎厲終吉

象曰乾父之蠱意承考也

蒙謂子能盡誠於父事則可以致其父於無過之地矣

九二幹母之蠱不可貞

象曰幹母之蠱得中道也

先儒曰九二內柔應承母之事

蒙謂以剛中之才承柔弱之事惟將順從容之爲貴也

九三乾父之蠱小有悔無大咎

象曰乾父之蠱終無咎也

先儒曰其事𨿽拂其理則順故悔有小而咎非大也若視二之得中道則未也

蒙謂以其處之過剛故不能無小疵然以才之克幹故亦能無大過聖人欲人盡事親之道其垂訓之意嚴矣

六四裕父之蠱往見吝

象曰裕父之蠱往未得也

先儒曰六四體艮之止而爻位居柔止則怠柔則懦持是以往吝之道也安能治蠱蓋彊以立事爲幹怠而委事爲裕以九居三剛之至也故銳而失之過以此爲臣諍君之臣也以此爲子諍父之子也以六居四柔之至也故緩而失之不及以此爲臣從君於昬也以此爲子從父之令也故三小有悔而四往見吝必不得已寧悔無吝此治亂興亡之幾也

蒙謂以陰柔而救敝事其能濟者鮮矣

六五乾父之蠱用譽

象曰乾父用譽承以徳也

先儒曰六二以五爲母柔居尊也在六五又取子道以繼世之君言也易之取象何常之有

蒙謂任剛中之賢以當人君之幹則可以爲善繼成令譽也蓋二𨿽有克濟之才而任之在乎五故聖人交美之

上九不事王侯髙尙其事

象曰不事王侯志可則也

先儒曰君子當蠱之世方事之興也盡力以干焉操巽之權以行其所當行及事之休也潔身以退體艮之止而止其所當止故蠱下五爻皆以父子明之者家國一理也然父子主恩君臣主義恩無可絕之理義有可去之道玆蠱之爲卦五爻皆言爲子所以有幹蠱之事上爻獨言爲臣所以有髙尙之志然其志尙髙潔足以儀蠱壊之風乃所謂不事之事也蒙謂眾方有爲而己獨處於無事賢逹之髙致也故聖人特取之

【兌下坤上】

臨元亨利貞至於八月有凶

先儒曰自臨之初爻至遁之二爻在卦經八爻在月經八月剛柔皆變是臨盡消也

蒙謂當陽長之卦以其才之能善故其贊之深以其時之難常故其戒之早因其所美而美之因其當戒而戒之聖人之情見矣

彖曰臨剛浸而長說而順剛中而應大亨以正天之道也

勢𨿽足以漸盛而理不失於中和剛中而和順天理之本然也

至於八月有凶消不久也

於陽剛方長之時卽爲將變之戒聖人之慮深矣

先儒曰臨遁皆言浸長同一意也說者說其心順者順其情臨民之道也剛而得中非過剛也長大亨以正之道也彖言天道孔子以人事參之時運亦宜然也蓋以浸長之剛臨浸消之柔嚴以逺之非也說斯可矣健以決之非也順斯可矣浸而長得臨上之時說而順得臨下之道自臨至遁八月尙久而云消不久聖人之戒深矣聖人於陰陽消長之機有得其精妙明哲作則智照幾先故如此若待其已衰後戒則無及矣

蒙謂陽剛漸長之道𨿽能應乎天而陽剛漸衰之勢不能逃乎時此又知𨿽喜其所可喜而亦憂其所可憂也

象曰澤上有地臨君子以教思無竆容保民無疆先儒曰相臨之道莫若說順也臨人之道不臨之以勢而說之以心不臨之以位而順之以從理此坤兌二體所以有臨之象也教思無竆則不止及一時而澤及後世矣保民無疆則不止安一國而徳被天下矣

蒙謂君子觀臨之象而知化民之理爲可久又知安民之勢爲可大則臨民之道得矣

初九咸臨貞吉

象曰咸臨貞吉志行正也

先儒曰以卦義言也以大臨小者臨之道初九九二臨四陰也以上臨下者臨之位六四六五臨初九九二也惟其疊應而陰陽相感故交相爲臨而謂之咸言交相感而交相臨也

蒙謂在下而獲上惟相感以正則可以行吉道也

九二咸臨吉無不利

象曰咸臨吉無不利未順命也

先儒曰二初象同咸臨言吉而初貞二無不利者初位卑而不中故取其貞二得中而應君故無不利蓋下之感上須守其正臣之感君須戒其順

蒙謂剛中之徳獲信任之專由其以至誠相感而非順上之私也

六三甘臨無攸利旣憂之無咎

象曰甘臨位不當也旣憂之咎不長也

先儒曰兌爲口舌以甘說臨人者也然在多憂之地故又能憂之甘臨求諸人旣憂之求諸己玩旣憂之無咎五字則知聖人示戒深矣大抵易爲憂患而作防致寇之患則曰敬順不敗明處泰之道則曰艱貞無咎未嘗不自戒懼中來曰咎不長又聖人開遷善之門而速之入道也

蒙謂以說臨人固失其道然知過而能攺則復於無過矣

六四至臨無咎

象曰至臨無咎位當也

先儒曰臨道向近比下故爲至伊川於象爻發明三義蓋上得乎君身得其正下得其助臨之至也蒙謂守正以親臨下民之道得矣

六五知臨大君之宜吉

象曰大君之宜行中之謂也

先儒曰處於尊位履得其中不忌剛長而能順之委物以能而不犯焉故聰明者竭其觀聽智力者任其謀爲不爲而成不行而至矣大君之宜如此而已陽長之卦凡遇陰柔之君則未嘗不順之故復臨泰壯六五之爻皆以下順陽剛而得居上之體作易者以此垂訓以爲君子地也

蒙謂任天下之賢以臨天下之眾惟其知之明故其行之至也

上六惇臨吉無咎

象曰惇臨之吉志在內也

先儒曰六五之臨知也上六之臨仁也坤爲厚徳故曰惇臨大抵厚以存心未有不善故惇復無悔惇艮吉惇臨無咎然亦皆是積累至極處有惇篤之義故三卦皆於五上言之六十四卦獨謙有吉無凶臨次之

蒙謂處尊髙之地而篤從善之心厚之至也

【坤下巽上】

觀盥而不薦有孚顒若

先儒曰盥而不薦上之觀下有孚顒若下之觀上也盥者事之始不薦者精專致一也盥而不薦在誠而不在物也有孚者誠信存乎中顒若者端莊形於外有孚顒若在心而不在言也陰長之卦其辭皆危惟觀不然者蓋治中有亂亂中有治觀卦體可見矣觀之爲卦下坤上巽四陰方長方且巽順伏於二陽之下而履至尊之位操九五之權又巽之象爲風風行艸偃宻撓於天地之間有君子在上小人自然巽順之義此神化之妙有不容言者

蒙謂盡其誠敬之心而一其歸向之意此人君之所以表儀天下者也

彖曰大觀在上順而巽中正以觀天下

位足以尊臨乎天下而徳足以儀表乎萬民所謂以天徳而居天位者也故聖人深贊之

觀盥而不薦有孚顒若下觀而化也

君子篤恭而天下平吾於觀之君見之矣

觀天之神道而四時不忒聖人以神道設教而天下服矣

天道行而萬物順聖徳修而萬民化故其功用之妙不見其迹而莫知其然也

先儒曰大觀在上以位言順巽中正以徳言有位有徳故足以觀天下然其爲觀之道不以刑罰使物而以觀感化物也蓋天下之所觀者聖人也聖人之所觀者天也聖人何取於天哉以其不言之教見於四時而自行無差忒所謂神道也神卽誠也體之於心謂之誠妙之於物謂之神聖人之設教於人捨天何觀哉其能使天下觀而化則不言之教寓於始盥之時此所以爲神道也天以神道行四時故生物而不見其生之迹聖人體天之神道而設教故化民而不見其化之迹

蒙謂以天徳而居天位所以正天下之表儀體天道以治天民所以成自然之功用聖人治天下之道其體用之妙盡於此矣故聖人極論之

象曰風行地上觀先王以省方觀民設教

先儒曰坤爲土爲眾省方觀民象也巽以申命設教象也風行地上鼓動萬物無所不同先王之省方觀民也亦然修其教而不易其俗齊其政而不易其宜如齊務末業則教之以農桑衞多淫風則教之以禮別曹奢則示之以儉魏褊則示之以禮無非爲民觀也王制言天子巡狩命太師陳詩以觀民風命市納賈以觀民之所好惡命典禮考時月定日同律禮樂制度衣服正之乃其實也

蒙謂觀之鼓動萬物無不周而吾之教化萬民隨其俗非有得於觀之象者不能也

初六童觀小人無咎君子吝

象曰初六童觀小人道也

先儒曰辭𨿽指小人意卻屬君子蓋小人無咎非無咎也不足咎也

蒙謂陰柔之質而居逺於陽宜所見之淺也

六二闚觀利女貞

象曰闚觀女貞亦可醜也

先儒曰初位陽故爲童二位陰故爲女童蒙無知女子尙有知也

蒙謂旣於陽剛之道少見而不甚明則惟以順爲正而已耳

六三觀我生進退

象曰觀我生進退未失道也

先儒曰三五皆曰觀我生辭同而義異六三察己以從人九五察人以從己

蒙謂動必求諸己則能隨時以從道矣

六四觀國之光利用賓於王

象曰觀國之光尙賓也

先儒曰道之未足也進退觀諸己道之旣足也進退觀乎時六三位不當故觀我生進退所謂觀諸己者也六四位正當故觀國之光所謂觀乎時者也蒙謂觀徳輝之盛而輔治化之隆賢者之本心也

九五觀我生君子無咎

象曰觀我生觀民也

先儒曰五觀之主天下之所觀仰也時之治亂俗之美惡民之休戚皆系乎我之所爲然人君最難自觀蓋左右前後阿諛迎合蒙蔽之者多也卻有驗處時之污隆道之升降此其不可掩而最可觀者也故爻辭只說自觀象辭從而廣之曰觀民所以觀我也若治世無虞習俗歸厚民生樂業則知我之施爲無愧於民斯無咎矣此本諸身徵諸庶民者也抑嘗論之觀之爲道可以神求而不可以迹索故在象則爲風行地上風無形也在祭則爲盥而不薦盥無物也在聖人則爲神道設教神無方也蓋存於精神心術之微而形於軌儀聽唱之下莫非自然之妙也然九五以中正履帝位不責人之必化而必先於觀我不恃己之教旣盡而尢切於觀民是知聖人期使天下無一不爲君子之歸乃能遂其志豈容其有童觀之吝闚觀之醜哉昔者聖人之建極卽九五中正以觀天下者也當時之民其未純乎中則不協於極不罹於咎者有焉其已趨乎中則凡厥庶民以近天子之光者又有焉聖人莫不皆欲琢磨而成就之與觀之設教何異哉噫知書之有皇極則知九五之爲觀矣蒙謂王者之治推己以及物觀民以察己則徳周而化洽矣

上九觀其生君子無咎

象曰觀其生志未平也

先儒曰九五上九在四陰卦中皆獲無咎以其體巽之徳有以化服小人之類也下二陽主進爲臨於陽道向盛之時聖人已預爲之戒至觀將爲剝旣衰而後戒則無及矣故示戒宜在臨而不在觀也聖人致謹於消長之幾也如此況以九五中正在上羣陰仰而觀之故聖人以爲小人觀君子之象象𨿽如此勢實漸危故在上二爻皆曰無咎謂能如九五之中正上九之修省僅可無咎爾不然九五剛健中正以觀天下𨿽元吉大亨可也豈止無咎而已哉明二陽之消道大而徳小也

蒙謂𨿽居無位之地猶當爲下之觀故不可忘戒惕之心也

【震下離上】

噬嗑亨利用獄

先儒曰刑罰所以助教化之不及聖人於大觀設教之後而疑有彊梗不服者故次以噬嗑

蒙謂欲去天下之間必得去間之用而後可也

彖曰頤中有物曰噬嗑噬嗑而亨剛柔分動而明雷電合而章柔得中而上行𨿽不當位利用獄也

先儒曰噬嗑剛柔分而柔得中節剛柔分而剛得中故於此卦發柔義剛柔分動而不混乃明雷電並合而不亂乃章皆利用獄之義也

蒙謂威照並用而剛柔得宜則得去間之道矣

象曰雷電噬嗑先王以明罰勅法

先儒曰明罰電象勅法震象明罰所以示人而使之知所避勅法所以防民而使之知所畏此先王忠厚之意也噬嗑先動而致明初未明也故不敢折獄致刑丰則先明而後動初已明也故不待刑罰勅法聖人觀象之意精矣

蒙謂王者法威明之象而用刑則可以禁民非而示民信矣

初九屨校滅趾無咎

象曰屨校滅趾不行也

蒙謂用刑之道能禁惡於初則不進於惡矣

六二噬膚滅鼻無咎

象曰噬膚滅鼻乘剛也

先儒曰噬嗑食象故以食物明之

蒙謂中正𨿽易以服人然施於明罰則在所痛治也

六三噬臘肉遇毒小吝無咎

象曰遇毒位不當也

先儒曰噬以諭刑人臘以諭不服毒以諭怨生蒙謂刑施而怨起者以己之失徳故也

九四噬幹胏得金矢利艱貞吉

象曰利艱貞吉未光也

先儒曰以全體言九四爲一卦之間則受噬者在四以六爻言則受噬者在初上故初上皆受刑四反爲噬之主卦言其位則梗在其中爻言其才則剛足以噬取義固不同也噬嗑惟四五兩爻能盡治獄之道彖以五爲主故利用之吉歸之五爻以四爲主故貞吉之言歸之四蓋四之用柔而五之用剛也柔則仁仁爲治獄之本剛則威威爲治獄之用仁以寓其哀矜威以懲其姦慝剛柔疊用畏愛兼施用獄之道得矣用獄之道如四五可矣然四五之所處則皆未當故貞之戒則一也

蒙謂噬堅彊之間而得剛柔之宜惟敬事而固守之則善矣

六五噬幹肉得黃金貞厲無咎

象曰貞厲無咎得當也

先儒曰剛在四則爲直在五又爲中五位與二同而五能噬幹肉無咎二噬膚而反滅鼻蓋二以柔居柔五以柔居明五之才勝也五才與三同而五得黃金三遇毒三不中而五居中五之位勝也五之才位皆勝而不如九四之吉者五之柔又不如四之剛故也蒙謂慮危而用剛𨿽其間之大而其噬易嗑也

上九何校滅耳凶

象曰何校滅耳聰不明也

先儒曰噬之用在中故爻辭皆稱噬初上受噬者故二爻不言噬

蒙謂嚴刑於惡終爲其昏迷之甚也

﹤經部﹐易類﹐易精蘊大義﹥

欽定四庫全書

易精蘊大義卷四

元解蒙撰

上經四【賁至離】

【離下艮上】

賁亨小利有攸往

先儒曰噬嗑以明刑賁以明禮禮刑相爲表裏故其序如此

蒙謂加物以飾而不能變其質故𨿽可以致亨而但利小進也

彖曰賁亨柔來而文剛故亨分剛上而文柔故小利有攸往天文也文明以止人文也

自陰陽之交錯而見天象之自然卽上下之定分而知人道之當然蓋因其質而加文非有所增飾也觀此則知賁飾之道矣

觀乎天文以察時變觀乎人文以化成天下

順天象之昭然而見陰陽有序而不乖觀人道之當然而知上下有文以相接蓋天以變爲文人以止爲文天人之用旣異則聖人之用亦異矣

先儒曰剛柔不分文何由生然天下之人須先看其基本如何剛本彊也文之以柔故亨柔本弱也文之以剛則小利有攸往文飾之也因其質之厚薄而加之飾耳非變其質也五星日月之運錯行乎二十八宿之次舎此天之文卽卦中之往來交者也君臣父子兄弟夫婦朋友燦然有文以相接文之明也截然有分以相守文之止也是則卽卦之離明而艮止者也天人之文𨿽同而其用則異變與止所謂異也何則使天之文無變則二气無所推移四時不能代謝天道幾乎熄矣故天之道必有變而後其文久使人之文不止則名分不知有定貴賤或至相淩人道幾於紊矣故人之道必明而止然後其文成聖人南面而立視昏旦星辰之次與夫盈虛消息之理以知四時寒暑之變而審其休咎觀君臣父子兄弟夫婦朋友之文則道之以禮樂風之以詩書彰以車服辧以采章以化天下而成禮俗也

蒙謂陰陽無停機而上下有定分聖人安得不因其文之異而致其用之殊哉

象曰山下有火賁君子以明庻政無敢折獄

先儒曰山下有火山上方有光輝猶文章必自根柢中來處賁之時止物以文明不可以威刑故明庶政而無敢折獄明庶政離明象政者治之具所當文飾也無敢折獄艮止象折獄貴實賁則有文飾矣以文折獄則近於舞文而巧詆以明折獄則傷於過明而苛察山上有火旅其明在外遇事速而果決故利用刑若賁飾之道則不可尙獄然無敢折獄非謂延淹退縮也乃周詳審察也離爲刑獄四卦賁旅丰噬嗑也

蒙謂君子觀文明以止之象故𨿽欲成乎文而不敢果於斷也

初九賁其趾捨車而徒

象曰捨車而徒義弗乘也

先儒曰義弗乘則非以富貴車服爲不足道但義不當乘之耳

蒙謂夫寧捨易而從難君子所以賁其行而不苟也

六二賁其須

象曰賁其須與上興也

先儒曰柔依剛而成文也有本則有文夫人之須不離於頤頷文生於本也無本之文則不足貴

蒙謂動止惟系於所附此賁之所以不能變其實也聖人以二爲賁主故主言賁道

九三賁如濡如永貞吉

象曰永貞之吉終莫之陵也

蒙謂文有餘而止不足聖人所深戒也

六四賁如皤如白馬翰如匪冦婚媾

象曰六四當位疑也匪冦婚媾終無尢也

先儒曰三當賁道之隆四當賁道之變

蒙謂有相賁之道而未獲其賁者由其有間也而吾夫子又言其始之離而終之合也

六五賁於丘園束帛戔戔吝終吉

象曰六五之吉有喜也

先儒曰艮體有丘園之象

蒙謂不能自賁而受制於人𨿽乏君人之才終能成賁之功亦聖人所喜也

上九白賁無咎

象曰白賁無咎上得志也

先儒曰易窮則變文窮則質上九居賁之極文之窮也旣文之窮其惟質乎故曰白賁無咎大抵內三爻離明以文明爲賁外三爻艮止以篤實爲賁易上卦三爻惟入艮體而無凶咎

蒙謂處文盛之極而以質素爲賁則無過飾之咎而能成賁之功矣

【坤下艮上】

剝不利有攸往

先儒曰不利有攸往戒陽也有挽畱一陽之意亦體艮止之象也一陰生爲姤聖人便示勿用之戒三陰長爲否已不利君子之貞五陰盛爲剝故曰不利有攸往與復一陽長利有攸往相對以此知易之爲君子謀至矣

蒙謂當陰盛長之時而示存陽之意聖人之情見矣

彖曰剝剝也柔變剛也不利有攸往小人長也順而止之觀象也君子尙消息盈虛天行也

先儒曰或謂夬決也剛決柔也其言若主於人事剝剝也柔變剛也其言皆主於天時若論君子之於人事可致夬而無剝然不免者天也非人也夫夬彖言剛決柔剝彖言柔變剛乃君子爲小人變也君子剛明果斷聲小人之罪而與天下共棄之故曰決小人陰險賊狠能浸潤以侵蝕之而不敢顯發故曰變一字之間而君子小人之情狀皦然矣剝之柔變剛言小人長則復剛反爲君子長可知剝言不利有攸往則曰順而止復言利有攸往則曰以順行於柔長而戒之使止者所以憂君子之去於剛長而勉之使行者所以喜君子之來甚矣君子處剝之難也五剛猶盛而一柔始生則逆而制之可也姤之繋於金柅是也五剛已盛而一柔未去則健而決之可也夬之於王庭是也若乃五柔已進逆以制之健以決之不可也順而止之而已

蒙謂聖人旣明致剝之由又明處剝之道欲人盡人事之當然而順天運之自然聖人之情見矣

象曰山附於地剝上以厚下安宅

先儒曰此言治剝之道也

蒙謂人能知上之頽由夫下之圯則知自固之道矣

初六剝牀以足蔑貞凶

象曰剝牀以足以滅下也

蒙謂小人之害君子必先去其道而後漸及其身故聖人於剝之初深明之聖人之情見矣

六二剝牀以辧蔑貞凶

象曰剝牀以辧未有與也

先儒曰剛也取上爻尙逺是未有陽剛可與也然不謂無與者不忍陰邪之害正猶兾有人以正之也蒙謂當陰長之已盛聖人猶示人以勝之之道聖人之情見矣

六三剝之無咎

象曰剝之無咎失上下也

先儒曰剝六三之剝之無咎猶復六四之中行獨復其示人遷善之意深矣二言其無與而三欲其失上下蓋陽不嫌其羣陰欲去其黨易中此意甚多蒙謂當陰盛之時而聖人獨與其應陽聖人之情見矣

六四剝牀以膚凶

象曰剝牀以膚切近災也

蒙謂當羣陰盛一陽衰之時而聖人深爲君子謀聖人之情見矣

六五貫魚以宮人寵無不利

象曰以宮人寵終無尢也

先儒曰五𨿽君位而卦以陰居之不取君義者五卦坤剝遁明夷旅也此爻不言陰剝陽而言陰從陽夫陰始於剝陽終能順陽聖人言其終無尢非惟勸人遷善而所以扶陽抑陰挽回世道之意切矣又嘗觀夫姤剝皆陰卦姤陰猶微可制也在姤之九五言陽制陰之道故曰以包瓜剝之陰已極不可復制故不復言陽之制陰而曰陰之從陽故言貫魚以宮人寵畜陰之權在陽則告陽以制陰之道剝陽之權在陰則教陰以從陽之道聖人於陰長之卦其曲爲君子謀也如此

蒙謂羣陰方誌於剝陽而聖人使之相率以從陽聖人之情見矣

上九碩果不食君子得輿小人剝廬

象曰君子得輿民所載也小人剝廬終不可用也蒙謂陽無可盡之理而人有思治之心故聖人於剝之極深明君子小人所處之不同而聖人之情益可見矣

【震下坤上】

復亨出入無疾朋來無咎反復其道七日來復利有攸往

先儒曰出入無疾朋來無咎以人事言反復其道七日來復以天運言彖以天徳言象以人事言然復有動靜之復有善惡之復動靜天道之復也善惡人道之復也故彖言動靜之復六爻言善惡之復

蒙謂當剛長之始而知羣陽有漸盛之機示剛反之期以明君子有可爲之日蓋天運旣回人事亦攺宜聖人反覆以著明之也

彖曰復亨剛反動而以順行是以出入無疾朋來無咎明一陽來之時勢蓋聖人望之深故期之預也

反復其道七日來復天行也利有攸往剛長也復其見天地之心乎

觀一陽方動之機爲甚微而其漸長之勢不可遏乃天運之自然生意之無盡也聖人於此指以示人其意精矣

先儒曰復見天地之心咸恆天壯見天地之情心動乎微情發乎顯夫窮陰沍寒之時天地幾於無生意矣而陽气已動於黃泉之下猶之人焉方其物欲之深也幾於無天理矣而性善之端要不可終泯必有時而發就其發處而觀之則天地之心見矣

蒙謂聖人於一陽之卦於其來之始而明其漸長之勢不可遏卽其動之端而見其生物之意爲無窮非明於消長之機者不足以語此也

象曰雷在地中復先王以至日閉闗商旅不行後不省方

先儒曰十一月朔巡狩則知不省方者月之至日也先王創置此法者也賤而商旅貴而後王奉行此法者也彖取陽之復來故主乎動象以雷在地中故主乎靜雷在地中復則有動而未行之象先王不先時而動故至日閉闗商旅不行後不省方靜以待之而已至於朋來無咎則動而以順行矣

防謂安靜以養微陽聖人所以贊化育也

初九不逺復無祗悔元吉

象曰不逺之復以修身也

先儒曰坤乃靜之時震乃動之始初九又復而反之機故聖人善其不逺復而爲修身之法也

防謂人能知不善而速攺以從善非克己復禮者不足以當之

六二休復吉

象曰休復之吉以下仁也

先儒曰二近初陰必從陽故如此六二可謂善學顏子者𨿽未至初之元吉亦足爲吉矣以此卦論之一陽初復乃天地生物之心所謂仁也故善端之復莫切於仁而二能下之是以善道自復者也聖人指復處爲仁卽論語答顏子克己復禮爲仁之意

防謂人能降己以從善則能取友以輔仁矣

六三頻復厲無咎

象曰頻復之厲義無咎也

防謂聖人戒防善而大攺過故危其失而與其復也

六四中行獨復

象曰中行獨復以從道也

先儒曰剝六三乃復六四之反其義相類在剝則取其失上下以應乎陽在復則取獨復以從道二休復三頻復五惇復皆有從善之志而此云獨復何也蓋眾陰𨿽欲從陽而非應也四與初本正應乃復道之親切者也矧初九乃修身之復中庸曰修身以道修道以仁故四之於初爲從道二之於初爲下仁蒙謂處羣邪之間而獨能適夫正聖人所深與也

六五惇復無悔

象曰惇復無悔中以自考也

先儒曰二四待初而復故曰下仁曰從道五不待初而復故曰自考二四其學力之功五其天資之美歟防謂處君位而信道篤宜所處之無過矣

上六迷復凶有災眚用行師終有大敗以其國君凶至於十年不克徵

象曰迷復之凶反君道也

先儒曰上六位髙而無下仁之美剛逺而無遷善之幾厚極而有難開之蔽柔終而無攺過之勇是昏迷而不知復者也易之爻辭其終鮮有如是之極者而獨於上六言之蓋自古亡國敗家反道敗徳無事不有其原蓋起於一念之微而不能制遏之耳夫以陰柔之才去陽剛之逺所謂人欲肆而天理滅者也故有大敗終凶之戒

蒙謂以陰柔之才去陽剛之逺所謂窮人欲而滅天理者故聖人甚言之

【震下乾上】

無妄元亨利貞其匪正有眚不利有攸往

彖曰無妄剛自外來而爲主於內動而健剛中而應大亨以正天之命也其匪正有眚不利有攸往無妄之往何之矣天命不祐行矣哉

象曰天下雷行物與無妄先王以茂對時育萬物初九無妄往吉

象曰無妄之往得志也

六二不耕獲不菑畬則利有攸往

象曰不耕獲未富也

六三無妄之災或系之牛行人之得邑人之災

象曰行人得牛邑人災也

九四可貞無咎

象曰可貞無咎固有之也

九五無妄之疾勿藥有喜

象曰無妄之藥不可試也

上九無妄行有眚無攸利

象曰無妄之行窮之災也

【乾下艮上】

大畜利貞不家食吉利涉大川

先儒曰小畜六四爲主以柔畜剛是大者爲小所畜大畜上九爲主以剛畜剛是大者所畜亦大也防謂旣蘊大徳於己須成大功於時故聖人因其所畜之大而明大畜之用也

彖曰大畜剛健篤實輝光日新其徳

實理之蘊於己者爲至大而實徳之著於外者爲無窮此所謂誠則形也

剛上而尙賢能止健大正也不家食吉養賢也利涉大川應乎天也

人之畜於己者無非人事之當然則其濟於用者必合天理之本然此聖人贊易之吉也

先儒曰畜有三義以畜養言之畜賢也以畜止言之畜健也以蘊畜言之畜徳也三者所以爲大畜也剛健篤實四字最爲根本凡物旣厭而退者弱也旣榮而隕者薄也惟剛健則進徳勇篤實則守徳固篤實於中而英華發外此徳之所以輝光日新也

蒙謂徳之蘊於己者極其內外之盛則徳之施諸事者有以合乎天人之心知此則可以明大畜之蘊而施大畜之用矣

象曰天在山中大畜君子以多識前言往行以畜其徳先儒曰天之大也而在山中此大畜也以迹論之𨿽無是事以理論之則言其所蘊者大耳

防謂蘊至大之體於一山者由其止之堅萃萬殊之理於一心者由其學之博聖人立象之意精矣

初九有厲利己

象曰有厲利已不犯災也

先儒曰初剛正二剛中也四五柔也柔當畜剛剛知不可遽犯而安之時也夫气雄九軍或屈於賔贊之地才力蓋世或受於委裘之命故曰大畜時也防謂慮其危而止其進聖人之戒深矣

九二輿說輹

象曰輿說輹中無尢也

先儒曰有所畏而止之以免災者初九是也無所畏自知不可而止者九二是也大畜九二之說輹與小畜九三之說輻何以異曰九三之輻釋文謂輪也說去其輪則有所傷敗而不能行九三過剛不中故也九二之輹釋文謂車輹也輿而說其輹則自然止而不進九二剛而得中故也

防謂受畜於時而能自止不進者由其所處之無過也

九三良馬逐利艱貞曰閒輿衛利有攸往

象曰利有攸往上合志也

先儒曰車有六衛殳戈防二矛軫也大畜六爻下體受畜者也上體畜下者也受畜者至於九三則良馬逐矣無復如初二也畜下至於上九則天衢亨矣無復如四五也

防謂有剛健之才而不忘戒備之心則可與同徳並進也

六四童牛之牿元吉

象曰六四元吉有喜也

先儒曰小畜以巽畜乾巽陰卦而四又柔爻故未能畜初是以初吉而戒四大畜以艮畜乾艮陽爻也四𨿽柔爻而實艮體故初爲所畜是以四吉而戒初防謂居大臣之位而能禁天下之異於未然則不勞於治矣

六五豶豕之牙吉

象曰六五之吉有慶也

先儒曰六四制惡於未萌是牿童小之牛角其角終無見矣六五制惡於已形吾則從惡之起處制之可也

防謂人君制天下之邪心必得其機防而絕其本源則不勞不傷而倍革矣

上九何天之衢亨

象曰何天之衢道大行也

防謂畜極而能散則豁達無礙矣

【震下艮上】

頤貞吉觀頤自求口實

先儒曰養道有二觀所養與自養而已觀人所以察己若自養失正則養人可知

防謂人之所養得其正則養徳養身之道備矣

彖曰頤貞吉養正則吉也觀頤觀其所養也自求口實觀其自養也天地養萬物聖人養賢以及萬民頤之時大矣哉

先儒曰觀其所養謂自內觀外觀夫人之所以養也觀其自養謂自外觀內反觀己之自養也始於貞終於時頥道無餘蘊矣

防謂養道貴乎正聖人旣知人己之用同養道貴乎時聖人又知天人之理一此夫子贊頥之防也

象曰山下有雷頤君子以愼言語節飲食

先儒曰愼節主靜艮象言語飲食主動震象象專言飬己所以爲養人之本也

防謂觀天之育物以蟄而能奮而君子之育己以靜而致動此聖人取象之意也

初九捨爾靈龜觀我朶頤凶

象曰觀我朶頤亦不足貴也

先儒曰靈龜以靜爲養朶頥以動爲養捨爾靈龜觀我朶頥是失其靜養之道而溺於動養之欲矣飲食之人則人賤之故曰不足貴也

蒙謂失自養之道而求養於人是可賤也已

六二顚頤拂經於丘頤徵凶

象曰六二徵凶行失類也

先儒曰剛能養柔柔不能養剛故六爻柔皆求養乎剛陽實而陰虛故也

蒙謂動於欲而不擇所從無自而可矣

六三拂頤貞凶十年勿用無攸利

象曰十年勿用道大悖也

先儒曰口容止而頤養之道以安靜爲無失二三動體故顚拂而凶四五靜體故顚拂亦吉震三爻凶艮三爻吉可見矣

蒙謂旣過中而失正非善養者也故聖人甚言之

六四顚頤吉虎視耽耽其欲逐逐無咎

象曰顚頤之吉上施光也

先儒曰二三四皆以陰求養於陽而吉凶異者何也蓋六四正也初九亦正也以正養正故於理爲順六三不正九二不正以不正養不正故於理爲逆二爲苟合四爲正應二動而有凶四正而待養此吉之所以獨在四也

防謂𨿽資乎下而養不在己固聖人之所與然必有以養其重而後有以繼其求也

六五拂經居貞吉不可渉大川

象曰居貞之吉順以從上也

居尊位而資養於人失君道矣故但可以守常而不可以濟難

上九由頤厲吉利涉大川

象曰由頤厲吉大有慶也

先儒曰上九之厲而吉猶六五居貞而吉也六五居貞之吉乃不可涉大川者柔順可以守成也上九厲吉而利涉大川者陽剛可以濟難也蓋君之患常在於自任臣之患常在於不任必也君臣相得而後皆得其所養所以謂之大有慶養賢以及萬民之效於卦終見之矣

蒙謂居無位之地而任養民之政必懷危懼之心以濟艱難之業則斯民防其澤

【防下兌上】

大過棟橈利有攸往亨

先儒曰卦辭利且亨矣六爻未爲全吉何也曰卦以象示爻以情言蓋剛過矣而又處剛過又甚焉惟用剛以柔有相濟之義而無過失之悔是以陽爻居陰則善九二九四是也陽爻居陽則不善九三九五是也初上𨿽柔終無咎觀此則知大過之用矣

防謂以其過之大固不足以勝重任然其剛之盛故猶可以興事功蓋時𨿽有過而聖人之用未嘗不中也

彖曰大過大者過也棟橈本末弱也

陽盛則陰不及此聖人立象之意也

剛過而中巽而說行利有攸往乃亨大過之時大矣哉處不失乎中道動不違乎正理以此而濟乎事之過正所以適乎時之中故聖人深贊嘆之

先儒曰棟橈本末弱也此以成卦言大過之象也剛過而中巽而說行此以卦才言大過之用也爲非常大過人之事自常情觀之必須剛毅勇猛之人乃能辦此不知辦此事者卻用剛中巽說中則不過巽則順義理說則服人心聖人以大過之才爲大過之事此其道也然又不可無其時大過之時聖賢立功之機防也適其時當其事𨿽曰大過不悖於道如堯舜之禪讓而謳歌獄訟者皆歸湯武之放伐而徯後迎師之恐後所以成大功而濟於時焉苟非其時堯舜亦且傳子而不傳賢矣湯武亦只守臣節而不敢革夏殷矣時不可失此聖賢所以當天運立大事成大業也否則大亂之道而謂利且亨可乎

防謂卽卦象以明大過之義固爲失其中因卦才以明大過之用無非歸於中此聖人所以當大過之時而能立非常之事也

象曰澤滅木大過君子以獨立不懼遁世無悶

先儒曰澤𨿽滅木而木之植也自若故君子體之況大過內卦巽順理故不懼外卦兌樂天故無悶蓋吾惟見理而不見人所以能獨立以遁世此孔子所謂勇者不懼仁者不憂之事夷齊當之矣

蒙謂當非常之時而成絕俗之徳吾有取於大過之象矣

初六借用白茅無咎

象曰借用白茅柔在下也

先儒曰白謂其潔也茅謂其柔也借用其恭也君子在下柔順恭謹潔白自將何咎之有

防謂陰而居下過於愼也故其象如此

九二枯楊生稊老夫得其女妻無不利

象曰老夫女妻過以相與也

先儒曰枯楊生梯物理之異常者也老夫女妻人事之異常者也

防謂九二居中而用柔故能因過以成功

九三棟橈凶

象曰棟橈之凶不可以有輔也

防謂剛過而不中其能勝重任乎宜聖人之無取也

九四棟隆吉有它吝

象曰棟隆之吉不橈乎下也

先儒曰枯而能生者天時也橈而能隆者人事也防謂聖人旣善其濟乎剛又慮其牽於柔得其中乃大過之用故於四之當位發明之

九五枯楊生華老婦得其士夫無咎無譽

象曰枯楊生華何可久也老婦士夫亦可醜也

先儒曰九二之象亡者可存絕者可續也九五之象生者不能久老者不能生也稊者顚而復蘗反其始也華者榮而發華速其終也

防謂以過極之陽比過極之陰乃過而不及者也故其象如此

上六過涉滅頂凶

象曰過涉之凶不可咎也

先儒曰聖人𨿽以大過名卦而實以不及爲心上六失之大過故有過涉之凶初六失之不及乃有借茅之美豈非謹重者可以有爲而輕鋭者終至無成乎防謂以柔弱之才當過極之任事𨿽不濟志可尙也

【坎下坎上】

習坎有孚維心亨行有尙

先儒曰八卦皆重而坎獨言習豈不以處安平者易爲力居險難者難爲功此聖人所以丁寕告戒之也蒙謂處險而能盡其誠則可以出險矣

彖曰習坎重險也水流而不盈行險而不失其信聖人明重險之象而言其未能出乎險亦能善處乎險矣

維心亨乃以剛中也行有尙往有功也

先儒曰以至誠處險難之時則濟險之用得矣故聖人以能行爲有功

蒙謂因洊至之象而明成險之由卽誠一之心而明出險之道蓋天下無終險之理在人之善處耳

天險不可升也地險山川丘陵也王公設險以守其國險之時用大矣哉

先儒曰聖人觀自然之險以立當然之防其事不可以小言也故極言以贊之

蒙謂聖人以險之不可處故明出險之道以險之不可淩故明用險之方而又極言以贊之也

象曰水洊至習坎君子以常徳行習教事

先儒曰君子觀象取其信而有常則常其徳行徳行常則有日新之功取其洊至方增則習其教事教事習則有不倦之意況常其徳行則遇險而不變習其教事則遇險而能應也哉

防謂君子觀水流浸漬而不驟故學不厭而教不倦也

初六習坎入於坎窞凶

象曰習坎入坎失道凶也

先儒曰剛中乃濟險之才而初陰習坎以出險爲功而初乃深入宜其凶也

蒙謂人之益陷於險未有不由己以致之也

九二坎有險求小得

象曰求小得未出中也

先儒曰二五皆以剛居中卦言維心亨者也而求小得何也二中不當位故𨿽得而未大在坎惟二五爲勝互𨿽當位而中猶未大出險之難如此也

防謂𨿽有剛中之才而無出險之用故聖人以未出言之

六三來之坎坎險且枕入於坎窞勿用

象曰來之坎坎終無功也

防謂以不中正處重險之間無自而出險矣

六四樽酒簋貳用缶納約自牖終無咎

象曰樽酒簋貳剛柔際也

防謂用誠意以通君心之明則君臣之交合而處險之道得矣

九五坎不盈祗旣平無咎

象曰坎不盈中未大也

先儒曰居坎之際四陰皆凶惟二以九而小得五以九而旣平

防謂動乎險中而未出乎險蓋其徳不足以稱其位故也

上六系用徽纆寘於叢棘三嵗不得凶

象曰上六失道凶三嵗也

先儒曰以四陰陷二陽四陰𨿽能爲陷亦適所以自陷然三不如四之得位而初上之險尢甚故聖人皆以失道非之蓋未有已不失道而陷之深者也然則欲求出險捨中道何以哉

防謂以陰柔居險極故其陷深也

【離下離上】

離利貞亨畜牝牛吉

先儒曰文王序易以乾坤坎離居上經乾坤陰陽之純坎離陰陽之中然坎離居六十四卦之中尢有深意蓋坎離爲天地之心天地造化之本實寓於此離之與坤固爲陰卦而得坤之中故其性略相類坤言馬言其健順也離言牝牛言其順正也

防謂人能麗乎正必當順乎正蓋非善養不能也

彖曰離麗也日月麗乎天百谷艸木麗乎土

本乎天者親上本乎地者親下則各從其類也

重明以麗乎正乃化成天下

君臣同徳以相與則可以成文明之治矣

柔麗乎中正故亨是以畜牝牛吉也

質𨿽陰柔而不惑於邪曲以其能養至順之徳故也

先儒曰火不能自明而麗乎物此離之所以爲麗也日月天文也必麗積气之天百谷艸木地文也故麗乎成形之地重明人文也必麗乎正蓋文明而麗乎正則不失之察柔順而麗乎中正則不近於邪如此則其感動人也以行不以言貴實不貴文此所以能致化成之效也

蒙謂觀天下無非所麗之物而審其所麗𨿽可以成治功尢在於養順徳也

象曰明兩作離大人以繼明照於四方

先儒曰離一也在旅賁則謂之火在噬嗑則謂之電在晉則謂之明卽離之一字有許多發明不謂之徳則謂之政不謂之刑則謂之獄然此特一事耳惟此明兩作離以一物盡所謂大人之事則天下皆在照臨之內矣故六十四卦之象惟離稱大人彖言重明謂二五兩爻君臣同徳也象曰繼明謂上下二體父子相繼也

蒙謂體重離之象以興重光之治惟以聖人居天位者足以當之

初九履錯然敬之無咎

象曰履錯之敬以辟咎也

防謂動而不妄則無過矣蓋亦因初之失而爲之戒也

六二黃離元吉

象曰黃離元吉得中道也

先儒曰愚按卦體言利貞者人之所麗貴乎正也彖言重明者言一人之明不足以盡物也象言繼明者言一時之明不足以成物也六爻惟二以柔麗乎中正而且爲日方中故爲最吉五𨿽在中而非正且統全體論之則離已過中故不免憂傷之戚初三四皆側而不中故不吉惟上以剛居外卦爲利於徵伐耳大抵坎以剛爲勝離以柔爲善蓋非剛則不能出險非柔則不能附麗其要又在得中之爲貴

防謂以中順之徳成文明之美善之大者也

九三日昃之離不鼓缶而歌則大耋之嗟凶

象曰日昃之離何可久也

防謂人於時運之革易不能安常以自樂則徒嗟無益矣

九四突如其來如焚如死如棄如

象曰突如其來如無所容也

防謂以剛盛之勢處繼明之初失善繼之道也故聖人甚言之

六五出涕沱若戚嗟若吉

象曰六五之吉離王公也

防謂以陰附陽而終得其吉者以其據在上之勢而存戒懼之心也

上九王用出徵有嘉折首獲匪其醜無咎

象曰王用岀徵以正邦也

先儒曰易於離有甲冑戈兵之象周六卿司馬列於夏官豈無意哉夫以柔徳治者不能威肅終焉用師謙離是也謙道尙柔而離柔得位故也

防謂以剛明而居上則威振而刑不濫矣

﹤經部﹐易類﹐易精蘊大義﹥

欽定四庫全書

易精蘊大義卷五

元解蒙撰

下經一【咸至蹇】

【艮下兌上】

咸亨利貞取女吉

先儒曰乾坤萬物之首咸恆人倫之原故上經乾坤以二老對立下經咸恆以少長合體咸二少相交夫婦之始也所以論一時交感之情故以男下女爲象男先於女婚姻之道成矣恆二長相成夫婦之終也所以論萬世處家之道故以男尊女卑爲象女下於男居室之倫正矣或曰卦以二少二長相承者不有損益乎曰損二少而男不下女咸感之義微矣益二長而女不下男恆久之道悖矣此下經所以不首損益而首咸恆也

蒙謂感有必通之理然必得其正而後有以盡人道之常聖人示人之意精矣

彖曰咸感也柔上而剛下二气感應以相與止而說男下女是以亨利貞取女吉也

因陰陽相求之理明男女交感之情感有必通之道而不可以失其正也

天地感而萬物化生聖人感人心而天下和平觀其所感而天地萬物之情可見矣

气化感而萬類亨道化合而萬民理感通之妙惟知道者爲能識之

先儒曰咸者感也所以感者心也無心不能感故鹹加心而爲感有心不能鹹故感去心而爲咸同也惟無容心於感然後無所不感聖人以咸名卦而彖以感釋之互明其防也二气感應以相與山澤通气也不言山澤者言山澤則不見相與之義故以二气言之觀恆言雷風相與則知二气相與之爲山澤也感應者咸感之義也相與者咸皆之義也止而說合二徳言也止而不說則窒說而不止則流不窒不流貞也少男下於少女男先而女後亦貞也夫君尊而臣卑夫唱而婦和上天下地理之常也然上地下天則爲泰以男下女則爲咸蓋交感之道必上者爲先而後下者應也人徒見人心感而天下和平而不知各有所感蓋聖人巍然在上百姓林然在下須是看觀其所感一句聖人論咸只言天地萬物之情而不言聖人人心之情蓋天地萬物之相感未始有心而眞情自不能不感兆人爲萬物之靈聖人旣以心感心焉有不得其情哉言人心則情不必論也

蒙謂卽天道之感以明人道之感惟得其理之正而後見其情之通也

象曰山上有澤咸君子以虛受人

先儒曰山髙澤下以勢言之則實相傾故山下有澤爲損以气言之則實相通故山上有澤爲咸山澤之所以通其不以形爲異也夫山上有澤其中必虛虛則山澤之气通而感應之理以生君子觀虛而能感之象而以虛受人人之一心其寂然不動感而遂通者虛故也虛則無我無思無爲不將不迎故𨿽充塞無外而未嘗有物應接萬變而未嘗有心苟以私意實之則先入者爲主而感應之機窒𨿽有至者皆捍之而不受矣故山必虛則能受澤心以虛則能受人蒙謂觀二气之相與明一心之妙用其要皆以虛而通也

初六咸其拇

象曰咸其拇志在外也

先儒曰卦以男女婚姻爲象周公專以六爻取人身爲象初與心應四以心感而初以足行不曰足而曰拇者以陰居下欲進未能也

蒙謂感於事事初而未能通故其象如此也

六二咸其腓凶居吉

象曰𨿽凶居吉順不害也

蒙謂爲臣之道不妄動而有求能居正以自守則不違於理矣

九三咸其股執其隨往吝

象曰咸其股亦不處也志在隨人所執下也

蒙謂陽剛無特立之操其志不足尙也

九四貞吉悔亡憧憧往來朋從爾思

象曰貞吉悔亡未感害也憧憧往來未光大也

先儒曰以身言之鹹其心之地也天地聖人之所感者皆此理有心則拘矣故不言心然四𨿽不言心而四之憧憧實有心也有心之感不能咸故獨不言咸蓋貞則靜靜則虛虛則一則其求也無迎其往也無將旣應之後猶未應之初也靜亦定動亦定寂也未嘗不感感也未嘗不寂何憧憧之有故明道有言天地之常以其心普萬物而無心聖人之常以其情順萬事而無情此光大之極則也

九五咸其脢無悔

象曰咸其脢志末也

先儒曰咸卦六爻不能盡全卦之義猶同人六爻同至郊而不能同至於野也蓋咸之在卦咸之全也而咸之在爻咸之初也大抵咸之爲道動不離乎靜靜不廢於動體用同源其感通之機實有至理寓乎其間彼拇之進腓之動股之隨心之憧頰舌之滕皆累於動者也而感物之道在乎靜焉豈貴於動乎若夫脢與心背可謂得心之感矣然又靜而不能動非感而無不應者此咸之六爻所以不足盡咸也不然則夫子之於繋辭論六爻何以斷之曰智者觀其彖辭則思過半矣

蒙謂聖人言感天下之道當背私心蓋因五之不足而爲之戒也

上六咸其輔頰舌

象曰咸其輔頰舌滕口說也

先儒曰易道取諸身惟艮咸二卦爲詳而其終特異者豈非以咸終於說而艮終於止歟周子有曰吉凶悔吝生乎動者也感物而動者咸也故咸之六爻吉凶悔吝之辭備焉

蒙謂感物而不由乎誠又惡能感物哉

【防下震上】

恆亨無咎利貞利有攸往

先儒曰恆與貞是本領底字亨無咎利有攸往是功用底字子思得此爲中庸貞者中之體利有攸往者中之用而恆卽庸也恆有二義有不易之恆有不已之恆利貞者不易之恆利有攸往者不已之恆利貞者體常也利有攸往者盡變也不能體常者不可與盡變不能盡變者不可以體常天地聖人所以能恆者以其能盡變也故恆之道必合二者言之倚於一偏則非常矣

蒙謂人能恆於可恆之道則不惟不失其恆而又能不泥於恆矣

彖曰恆久也剛上而柔下雷風相與巽而動剛柔皆應恆

分有定勢相須動不違而位相應此四者所以爲恆也

恆亨無咎利貞久於其道也天地之道恆久而不已也利有攸往終則有始也

盡人道之恆以合天道之恆斯能不滯於恆矣

日月得天而能久照四時變化而能久成聖人久於其道而天下化成觀其所恆而天地萬物之情可見矣於造化之運因其功之溥而見其理之恆於聖人之治卽其理之恆而見其功之溥非知道者孰能識之

先儒曰剛尊柔卑以二體言定分之恆也雷動風發以二象言變化之恆也巽而動以二體之徳言理之恆也剛柔皆應以六爻之象言物之恆也此四者皆可久之道孔子釋恆之義也久於其道而不已者恆之體利有攸往終則有始者恆之用體用一理也不明乎體用者皆偏也先言天地之道恆久不已利有攸往終則有始次言日月四時造化之迹聖人之用方見所恆處日月四時天地所以爲恆也故以其化而見其常久於其道聖人所以體其常也故以其常而見其化泛觀天地日月之往來陰陽之代謝百谷艸木之榮悴與夫民生之日用飲食其相循於無窮者皆常之功用也故曰天地萬物之情可見矣蓋天下之理惟久而不變然後見其眞情也夫子於咸恆二卦卽男女一端推而極之至於天地聖人之道旣曰所恆又曰情者所恆體也情其用也朱子曰性只一个物事情卻多端或起或滅然本體常靜用處常動而不失其貞便見得所恆處所恆二字最可玩識得天地萬物之情昭然矣

蒙謂人能體夫常而不泥夫常則天地聖人之功用不外是矣

象曰雷風恆君子以立不易方

先儒曰天下之震動莫如雷風常人則攺其常度矣於此之時視之如平日然後可見胸中之有常故雷風非有常之物而系之恆其語通變者以恆爲主歟彖言終始變化者恆之用所以久而不窮象言以立不易方者恆之體所以久而不變

蒙謂觀物之相與有常而知身之所處有常非精於觀象者不能也

初六浚恆貞凶無攸利

象曰浚恆之凶始求深也

先儒曰由浚而深其深必久始而遽深其壞亦遽蒙謂知守常而不知變勢無自而可也

九二悔亡

象曰九二悔亡能久中也

先儒曰大壯九二解初六及此爻皆不著其所以然蓋以六爻惟此爲最善然亦不過悔亡而已於以見恆道之難盡也諸爻欲蹈乎常而反失乎恆非失乎恆也乃失乎中也道無不常也無不中也在處之何如耳以是知可久者恆之道而中者又可久之道也捨中以求常抑末矣此九二所以悔亡由久於理之中也觀此則可以知時中之義子思之中庸其本此歟

蒙謂處於非常之地而能不失其常非體常者不足以當之

九三不恆其徳或承之羞

象曰不恆其徳無所容也

先儒曰恆之道在乎中而已九二非正而居中故悔亡九三得正而不中故至於無容也

蒙謂處可常之地而猶失其常則無往而不失其常矣

九四田無禽

象曰久非其位安得禽也

先儒曰居得其正而不居正者九三是也居失其位而久居者九四是也故三或承之羞而四田無禽也蒙謂非常處之地而處之常故𨿽久而無功也蓋常非可貴常而得其所乃爲貴也

六五恆其徳貞婦人吉夫子凶

象曰婦人貞吉從一而終也夫子制義從婦凶也先儒曰恆九四之才與二同而位異故四之爻不如二之久六五之位與二同而才異故五之柔中又不如二之剛中也

蒙謂能守其常而不能制變乃從人之道非率人之道也故其事𨿽一而其效則殊

上六振恆凶

象曰振恆在上大無功也

先儒曰在下以入爲恆浚恆也在上以動爲恆非不可以深也始而求深終而振動非可久之道也故凶蒙謂居常之極而變常乃不常之人也又何爲而可哉

【艮下乾上】

遁亨小利貞

先儒曰遁亨爲君子計也小利貞爲小人計也蓋陰長之時君子以遁爲亨小人以貞爲利又孰知爲小人計所以爲君子計哉或曰三陰長而爲否五陰盛而爲剝君子猶居其間二陰始生何爲遁哉殊不知否陰已盛則陰終窮若以否剝而後去則無及矣大抵易於陰長之卦常欲使之循理於陽消之卦常欲使之知幾戒堅冰於寒泉之初系金柅於陰萌之際今二陰爲遁則亂形已兆見幾君子宜早爲之計也聖人設卦以遁名豈非防微杜漸之意哉

蒙謂君子𨿽欲全身以伸道未嘗不欲得時以行道故聖人設兩辭以明之

彖曰遁亨遁而亨也剛當位而應與時行也小利貞浸而長也遁之時義大矣哉

先儒曰遁而亨言遁乃所爲亨也蓋二陰漸進猶未盛也勢尙可爲君子皆全身而去非所望也聖賢處亂世當亂形未見正當維持危行遜言以漸而正之不害於遁也故曰小利貞或曰遁之時義何以謂之大曰於遁有以見君子不能忘天下之心也遁以干艮成卦明乎幹體則可以達天徳知天命明乎艮體則可以達行止之宜識進退之節幹非終潛而有可潛可見之時艮非終止而有時止時行之義仕止久速以天自處此所爲大也於斯時也君子俯就則屈已道急退則忘天下故𨿽二陰浸長君子愛君深而憂民切尙欲有爲以安生民定社稷非處遁之時而識遁之義者不能也臨彖曰剛浸而長遁彖不言柔浸而長者蓋剛長可言也柔長不可言也易變體不同以一卦言之二陰在下小人也四陽在上君子也此以勢論五爲君子二爲小人本不相應以爻言之五居中當位與二爲正應此以理論二居中是輔九五爲治之臣也易變動不居固如此

蒙謂君子之居亂世𨿽欲全身以伸道然苟有可爲之機則必致其力焉蓋久速無常惟當夫理而已

象曰天下有山遁君子以逺小人不惡而嚴

先儒曰天非有心與山較髙下也而山之於天自有不可侵不可及之勢也山𨿽陵乎天而天實覆冒之山𨿽屹立而不能犯乎天也其曰天下有山則天非汝去也汝自不吾及也故君子用之以待小人不惡則無怨而嚴則不慢優柔和易之中而有淩厲難近者存寛緩容納之內而有屏棄自逺者寄蓋君子於小人絕之以不絕乃所以深絕之猶王者之於荒服治之以不治乃所以深治之也

蒙謂在下者𨿽不陵乎上而在上者有以全其尊則𨿽無忤於物而亦不拘於物矣

初六遁尾厲勿用有攸往

象曰遁尾之厲不往何災也

先儒曰初處不可以去可以不去者也古之人仕亂世而不去者位卑故也

蒙謂旣不能先事以避難不若靜處以免難也

六二執之用黃牛之革莫之勝說

象曰執用黃牛固志也

先儒曰遁之初二𨿽陰柔小人然總論一卦之意則皆主君子如否之初六曰拔茅貞吉是也

蒙謂二能以中順之道結其君則𨿽在相違之時而有相得之義矣

九三系遁有疾厲畜臣妾吉

象曰系遁之厲有疾憊也畜臣妾吉不可大事也蒙謂以系戀之私恩尙不能免乎遁之危又焉能濟乎用之大哉

九四好遁君子吉小人否

象曰君子好遁小人否也

先儒曰九四以上其遁皆美以上剛健而能先也小人之分以四剛柔相半故也九之剛勝便爲君子四之陰勝便爲小人

蒙謂不溺於所愛而能防以義乃以道制欲者也非以人從欲者也

九五嘉遁貞吉

象曰嘉遁貞吉以正志也

先儒曰遁乃小人用事之時爲九五者當遁之將及在正志而已苟志不先正小人投隙而進矣必至於變亂其所守豈大人之遁哉五言正志與二言固志意同

蒙謂人能以中正而處遁則其心之所守者正矣

上九肥遁無不利

象曰肥遁無不利無所疑也

先儒曰下三爻艮也故欲遁而或止上三爻幹也宜其勇於遁

蒙謂以陽剛之才而處乎事之外則其進退綽綽然矣

【乾下震上】

大壯利貞

彖曰大壯大者壯也剛以動故壯大壯利貞大者正也正大而天地之情可見矣

象曰雷在天上大壯君子以非禮弗履

初九壯於趾徵凶有孚

象曰壯於趾其孚窮也

九二貞吉

象曰九二貞吉以中也

九三小人用壯君子用罔貞厲羝羊觸藩羸其角象曰小人用壯君子罔也

九四貞吉悔亡藩決不羸壯於大輿之輹

象曰藩決不羸尙往也

六五喪羊於易無悔

象曰喪羊於易位不當也

上六羝羊觸藩不能退不能遂無攸利艱則吉

象曰不能退不能遂不詳也艱則吉咎不長也

【坤下離上】

晉康侯用錫馬蕃庶晝日三接

先儒曰康侯二字當玩味常人之情徒以受君之寵居君之位爲盛而不知惟康侯足以爲盛夫王之於臣一命錫爵再命錫服三命錫以車馬今曰錫馬其禮重矣大行人公之禮三享三問三勞今曰三接其意勤矣苟非有安民之功又何以膺人君之寵哉蒙謂當明盛之時而成治安之功宜其多受寵賜而顯被親禮也

彖曰晉進也明出地上順而麗乎大明柔進而上行是以康侯用錫馬蕃庶晝日三接也

先儒曰麗乎大明得所麗矣得其所麗者以其順也順而不逆禮故不失君臣之道進而上行得其進矣得其所進者以其柔也柔不幹時故不犯上下之分如是𨿽盛而奚亢焉蓋君臣之間惟降志以相從則治可日彰徳可日明若在下者方命在上者驕亢則治與徳俱退矣惟是上柔順以接下所以有親厚之禮下柔順以輔上所以成治安之功而爲晉之盛也故柔順二字最當玩味晉以柔爲體以順爲用曰柔曰順外晉之義

蒙謂世道方進而未已君臣相得而益彰故下有安民之功而上有尊賢之禮也

象曰明出地上晉君子以自昭明徳

先儒曰人之一心其明如日擴而充之亦日之明也晉之自昭明徳致知之學也幹之自彊不息力行之學也幹曰自彊晉曰自昭天行日進誰使之哉蒙謂晉徳之功與日俱新當決其機之在我而後可也

初六晉如摧如貞吉罔孚裕無咎

象曰晉如摧如獨行正也裕無咎未受命也

先儒曰爻不正故戒以貞坤體寛故誨以裕摧如在彼吾不可以不正罔孚在上吾不可以不裕

蒙謂事之在外者無所營理之在我者無所失此在下始進之道也

六二晉如愁如貞吉受玆介福於其王母

象曰受玆介福以中正也

先儒曰爻因其愁而勉之以守正象目其福而歸之以中正蓋人以中正自處未有不因愁而獲福者故曰易之道義配禍福

蒙謂人之進能不失其正始𨿽難於進終必獲乎福

六三眾允悔亡

象曰眾允之志上行也

九四晉如鼫鼠貞厲

象曰鼫鼠貞厲位不當也

六五悔亡失得勿卹往吉無不利

象曰失得勿卹往有慶也

上九晉其角維用伐邑厲吉無咎貞吝

象曰維用伐邑道未光也

【離下坤上】

明夷利艱貞

先儒曰明盛之時君子守正易明傷之時君子守正難故曰利艱貞也易於諸爻噬嗑之九四泰大畜之九三曰利艱貞蓋一爻之中不幸而遇艱難之象則以艱貞之辭戒之未有一卦全體以艱貞爲義者此蓋覩明入地中知君子明傷爲可懼而危辭以戒之其商之末世乎文王抱明徳於躬而處紂之時深感此象故托意以爲後世戒抑以自警也

蒙謂人能艱難以守正則𨿽晦其明而未嘗息其明也

彖曰明入地中明夷內文明而外柔順以蒙大難文王以之利艱貞晦其明也內難而能正其志箕子以之先儒曰晉明乎外明夷明乎內晉以順用其明明夷以順保其明內文明則不失已而詭隨外柔順則不逆時以干禍內文明則外自然柔順非韜光晦彩之謂也當患難之時則艱守正道所以爲晦其明非和光同塵之謂也文王盡全卦之義故以二體言箕子盡六五之義故以一爻言大難以文王一身關系天下言內難以箕子一身關系宗社言

蒙謂遭世道之變而不失天理之常非仁聖者不能也

象曰明入地中明夷君子以蒞眾用晦而明

先儒曰明入地中明未嘗息也故用晦而明乃君子養明之道不有虞淵之入焉有谷之明此藏明用晦反得其明也

蒙謂君子觀夫象旣外晦而內明故以臨乎人不過察而傷明

初九明夷於飛垂其翼君子於行三日不食有攸往主人有言

象曰君子於行義不食也

先儒曰主人謂在朝者去者爲客則居者爲主人此所謂君子所爲眾人固不識也

蒙謂於見傷之始而去之速非知之明而勇於義者不能也

六二明夷夷於左股用拯馬壯吉

象曰六二之吉順以則也

先儒曰初傷於翼所傷猶淺二傷及股則害於行矣二之所以疾去者非爲避患以求安乃順其法則義所當去也以柔居中故順而有則

蒙謂傷未深而救之速非二之善處安能保其吉哉

九三明夷於南狩得其大首不可疾貞

象曰南狩之志乃大得也

先儒曰所謂南狩之志乃大得者蓋有湯武之志然後大得順天命應人心也無湯武之志則也豈大得哉

蒙謂欲知聖人能爲非常之事當知聖人有安斯世之心予於明夷之三見之矣

六四入於左腹獲明夷之心於出門庭

象曰入於左腹獲心意也

先儒曰微子帝乙之元子紂之庶兄也知其君不可以圖存也又知商之不復興也事之不可諌而爭也其畱也無救於宗祀之滅其去也猶可以存十一於千百也故曰獲明夷之心象曰獲心意者其謂微子之去乎

蒙謂邪臣之事暗君也必先有以得乎君之心而後有以行乎已之志

六五箕子之明夷利貞

象曰箕子之貞明不可息也

先儒曰箕子之明可晦而不可息也自常情觀之箕子甘心處於奴莫不謂其明已滅殊不知暗中自有正處蓋箕子𨿽處暗弱之時甘心爲奴而箕子自靖自獻於先王一念之正初未嘗息也

蒙謂大人之處患難也外𨿽晦其明而內常保其明非箕子其孰能之

上六不明晦初登於天后入於地

象曰初登於天照四國也後入於地失則也

先儒曰以卦言則傷離之明者在坤以爻言則傷五之明者在上各不同也五上爲天有登天象坤地至上方成又有入地象

蒙謂以無徳而居髙位始旣傷人之明終必自傷其明也

【離下防上】

家人利女貞

先儒曰六二居內卦之內旣中且正又長女居上中女居下皆女貞也而家人之道亦當先女貞六爻剛柔皆當位所以爲家道之善有吉無凶若以人言之則舜之刑於二女文王之刑於寡妻二南正始之道始以後妃之徳則女貞者家道之本也

蒙謂治家先正乎內則余可從而理矣

彖曰家人女正位乎內男正位乎外男女正天地之大義也

禮別而分定人道與天地並也

家人有嚴君焉父母之謂也

欲盡乎齊家之道必本乎保家之主家人之二五當之矣

父父子子兄兄弟弟夫夫婦婦而家道正正家而天下定矣

爲治之道本於內而形於外故家齊於上而教成於下矣

先儒曰人道與天地並而爲三易以人道明天地之道故男女咸感以見天地之情夫婦恆久以見四時之運而家人歸妹又卽男女以見天地之大義蓋天地之道先於男女夫婦見之故曰有天地然後有萬物有萬物然後有男女有男女然後有夫婦有夫婦然後有父子自源而䢐流舉末而知本也文王之彖只言利女貞風化之原家道之始也孔子釋彖推本風化之始在乎男女正位乎內外家人有嚴君以下總論父子兄弟夫婦無一而不盡其道風化所形家道之成也古今言正家者莫如周有王季爲之父大任爲之母文王武王爲之子太姒邑姜爲之婦周公爲之弟孰非盡道者關雎麟趾之化其一家之推耳蒙謂天人無二理治化同一機故善言天者必有驗於人欲治國者必先齊其家此聖人因家人之道而推言之也

象曰風自火出家人君子以言有物而行有恆

先儒曰風自火出自然有由內及外之象故火旣熾則不患風不生徳旣盛則不患家不化然又當看風火是甚气勢君子之於言行必見善明用心剛如風益疾如火益烈然後言立行修而身正矣如風雷益亦是此意

蒙謂觀由內及外之象而得修身正家之道吾於易之家人知之矣

初九閒有家悔亡

象曰閒有家志未變也

先儒曰九者剛之象閒之之道也初者始之象閒之之時也志變而後治之家凟而後嚴之則有悔矣蒙謂正倫理而不傷恩義非以剛明之才居家人之始者不能也

六二無攸遂在中饋貞吉

象曰六二之吉順以巽也

先儒曰無所遂事者順也貞吉者以順爲正者也爻言貞吉象言順巽婦道盡在是矣貞而不順則有晨鳴之咎順而不貞則有見金之嫌

蒙謂事無專制而居有常職女之正位乎內者也

九三家人嗃嗃悔厲吉婦子嘻嘻終吝

象曰家人嗃嗃未失也婦子嘻嘻失家節也

先儒曰以陽處剛過乎嚴者也處下體之上爲一家之長者也行與其慢寧過乎恭家與其凟寧過乎嚴蒙謂治家之道寧過乎嚴而無失於縱故聖人因論三之才而設治家之戒也

六四富家大吉

象曰富家大吉順在位也

先儒曰治家之道以剛正威嚴爲上戒在於柔順故家初三五皆吉上九威如終吉二四柔也於治家無取故二卑巽柔順乃婦人之正非男子所宜也四巽體而順在位保家者也非治家者也易以富貴對言則陽貴陰富以貧富對言則陽富陰貧以貴賤對言則陽貴陰賤以善惡對言則陽善陰惡

蒙謂居得其正而處之安保家之主也

九五王假有家勿卹吉

象曰王假有家交相愛也

先儒曰閒有家則閒之於其始假有家則假之於其終詩云刑於寡妻至於兄弟以禦於家邦中庸曰無憂者其惟文王乎此爻當之矣故三代之主正心誠意修乎閨門之內不下席而天下治何所憂哉蒙謂人倫之道得則風化之原立然非內外各得其正又安能致心化而誠合哉

上九有孚威如終吉

象曰威如之吉反身之謂也

先儒曰初閒上威治家人之道始終貴乎嚴也嘻嘻終吝則威如終吉亦其理也反覆卦爻中正男女以其義正夫婦父子兄弟以其道旣曰正又曰嚴又曰順旣曰愛又曰孚又曰威夫嚴正與順並行信威與愛兼用家人之道盡矣天地之義僃矣

蒙謂保家之終故當有以信乎人尢當有以嚴乎已蓋修身乃齊家之則故聖人於家人終言之

【兌下離上】

睽小事吉

彖曰睽火動而上澤動而下二女同居其志不同行說而麗乎明柔進而上行得中而應乎剛是以小事吉天地睽而其事同也男女睽而其志通也萬物睽而其事類也睽之時用大矣哉

象曰上火下澤睽君子以同而異

初九悔亡喪馬勿逐自復見惡人無咎

象曰見惡人以辟咎也

九二遇主於巷無咎

象曰遇主於巷未失道也

六三見輿曳其牛掣其人天且劓無初有終

象曰見輿曳位不當也無初有終遇剛也

九四睽孤遇元夫交孚厲無咎

象曰交孚無咎志行也

六五悔亡厥宗噬膚往何咎

象曰厥宗噬膚往有慶也

上九睽孤見豕負塗載鬼一車先張之弧後說之弧匪宼婚媾往遇雨則吉

象曰遇雨之吉羣疑亡也

【艮下坎上】

蹇利西南不利東北利見大人貞吉

彖曰蹇難也險在前也見險而能止知矣哉蹇利西南往得中也不利東北其道窮也利見大人往有功也當位貞吉以正邦也蹇之時用大矣哉

象曰山上有水蹇君子以反身修徳

初六往蹇來譽

象曰往蹇來譽宜待也

六二王臣蹇蹇匪躬之故

象曰王臣蹇蹇終無尢也

九三往蹇來反

象曰往蹇來反內喜之也

六四往蹇來連

象曰往蹇來連當位實也

九五大蹇朋來

象曰大蹇朋來以中節也

上六往蹇來碩吉利見大人

象曰往蹇來碩志在內也利見大人以從貴也

﹤經部﹐易類﹐易精蘊大義﹥

欽定四庫全書

易精蘊大義卷六

元解蒙撰

下經二【解至困】

【坎下震上】

解利西南無所往其來復吉有攸往夙吉

先儒曰蹇利西南所以濟難也解利西南所以安眾也

蒙謂措天下之難於平易之地聖人若可以無爲矣然圖治之功深故其慮患之意至此聖人之仁也

彖曰解險以動動而免乎險解解利西南往得眾也其來復吉乃得中也有攸往夙吉往有功也

始未離乎險而終能出乎險然非處之有道又安能得人心而成治功哉

天地解而雷雨作雷雨作而百果艸木皆甲坼解之時大矣哉

二气和於上而眾形和於下天地所以成生物之功者其在於此乎

先儒曰聖人於患難方平之際旣不欲人之多事以自擾又不欲人之無事以自安也雷雨作者气之解也百果艸木皆甲坼者形之解也形隨气而解則屈者伸郁者紓生意流行充周普徧解之時其大矣哉不言義者無所趨也不言用者其用見於蹇之時也蒙謂以聖人濟難之道推天地渙散之時治化气化同一機也

象曰雷雨作解君子以赦過宥罪

先儒曰雷雨作天地解萬物之屯也赦過宥罪君子解天下之難也罪過屬坎法律之義也赦宥屬震發生之仁也

蒙謂體解散之時以行寛大之政聖人所以對時而育物也

初六無咎

象曰剛柔之際義無咎也

先儒曰震陽動於險上初與四爲應借以解於屯蹇者安有咎哉

蒙謂聖人於解之初美其居無過之地原於得相應之宜故爻象之辭明之

九二田獲三狐得黃矢貞吉

象曰九二貞吉得中道也

先儒曰一卦六爻而去小人之象居其五蓋解天下之難去小人尢當急也

蒙謂爲臣之道必先杜邪枉以格君心而後用剛中以行已志

六三負且乘致宼至貞吝

象曰負且乘亦可醜也自我致戎又誰咎也

先儒曰六小人之才也三君子之位也坎爲輿爲盜需九三致宼至象言敬愼不敗者居位當也解六三致宼至象言又誰咎者位不當也禍福之來未有不由已以致之者

蒙謂小人而乘君子之器宜其招盜而取羞也

九四解而拇朋至斯孚

象曰解而拇未當位也

蒙謂小人之黨逺而後君子之誠合此聖人因四之失而爲大臣戒也

六五君子維有解吉有孚於小人

象曰君子有解小人退也

蒙謂正道伸而羣小逺此正道一新之符也

上六公用射隼於髙墉之上獲之無不利

象曰公用射隼以解悖也

先儒曰小人情狀最爲不一狐言其蠱惑隼言其鷙害負且乘言其僭竊

蒙謂去小人之害於解終之時則無復爲吾之害者矣

【兌下艮上】

損有孚元吉無咎可貞利有攸往

人能抑其過以就中至誠以順理措諸天下無適而不可矣

曷之用二簋可用享

人能損飾以存誠乃損道之至善也

先儒曰損之卦損下益上故爲損蓋上𨿽受其益殊不知旣損其下則上亦損矣然其下爲兌兌說也又三下爻皆應於上是下樂輸以奉上人君固可安受何名爲損乎蓋損下益上人君之失也樂輸於上臣民之義也兩者自不相妨又艮止兌說凡上取於民者皆謂之損合上下二體觀之則下當樂輸而不怨上當取民而有制則兩盡之矣

蒙謂人能損人欲以復天理乃損道之善也然君子必誠之爲貴

彖曰損損下益上其道上行損而有孚元吉無咎可貞利有攸往

卽損之名而著夫卦之體則其事或未善因損之時而求夫理之當則其事無不善蓋損下以益上則非聖人之本心而損過以就中實聖人之所與也

曷之用二簋可用享二簋應有時損剛益柔有時損益盈虛與時偕行

聖人欲人惇本以尙實尢欲人因時以制宜故於損之彖辭言之

先儒曰一謙受四益愚於損卦亦云損之爲道文王蔽之以一言有孚而已夫子釋之但添一而字不加一辭可損而損不爲不足可益而益不爲有餘因時而行當理而止故曰消息盈虛與時偕行此反覆二卦以明損益之用也

蒙謂剝民以奉上固聖人之所戒損過以存誠又聖人之所與蓋損之爲損當時順理之爲善也

象曰山下有澤損君子以懲忿窒欲

先儒曰山上有澤咸以气言也山下有澤損以勢言也忿則陵物欲則溺已二者皆所當損也懲於旣往窒於將來蓋忿有時而作懲之而已欲無時而不生故欲窒之二者旣損則益可知矣損之又損以至於無所謂損人欲以復天理又損之第一義也

蒙謂觀諸卦在乎損下以增髙反諸身乃當損欲以從理蓋損所當損則無害於損矣

初九已事遄往無咎酌損之

象曰已事遄往尙合志也

蒙謂盡益上之事而不居其功度損已之宜而不違於理乃損下益上之道

九二利貞徵凶弗損益之

象曰九二利貞中以爲志也

蒙謂惟不枉道以狥人故能正已以正物非二之志存於中不足以與此

六三三人行則損一人一人行則得其友

象曰一人行三則疑也

先儒曰三與上陰陽相與也初二四與五同徳相與也損有損奢而從儉者有損不善以從善者有損已以益人者有損已而取人之益者有損之損者有損之益者有不損之損者有損其所以損者二簋可用享損奢以從儉也懲忿窒欲損其疾損不善以從善也初九之益六四九二之益六五六三之益上九損已以益人也六五虛已以受諸友之益損已而取人之益也初九以已益人而酌損此損之損也六三以損益人而得友六五爲損之主而受益損之益也上九弗損益之不損之損也此爻乃損之所以爲損者故總言損之道

蒙謂聖人知相與之道不可疑故於三深明相與之道所以當致其一蓋對待者生生之本故曰兩相與則專三則余而當損矣

六四損其疾使遄有喜

象曰損其疾亦可喜也

先儒曰柔過爲疾忿欲是也當損而不損過也不當損而損亦過也酌損之弗損益之者亦不過損也損一人損其疾者皆理之所當損也

蒙謂人能不吝於攺過則復於無過矣此聖人所以深與之也

六五或益之十朋之龜弗克違元吉

象曰六五元吉自上祐也

先儒曰損益有離坎體故稱龜

蒙謂居君位而能虛中以受益則大獲天人之助矣

上九弗損益之無咎貞吉利有攸往得臣無家

象曰弗損益之大得志也

先儒曰損之成卦上艮下兌上之損下止而不過下之奉上說而無斁盡損道之至善也損之上九入於益矣故爻言利有攸往而益之彖亦云

蒙謂當受益之時而以益下爲心乃事理之至當人心所悅從也

【震下巽上】

益利有攸往利涉大川

先儒曰乾坤十變而後至泰否咸恆十變而後至損益泰否者天之所爲也故先泰而後否損益者人之所爲也故先損而後益乾坤交則爲泰不交則爲否山澤之气交則爲鹹損澤以益山則爲損先雷後風則爲恆先風後雷則爲益泰否損益皆三陰三陽之卦然乾坤之體純全則爲泰否駁雜則爲損益所以泰否爲天道損益爲人道也

蒙謂人能以利物爲心則無適而不宜矣

彖曰益損上益下民說無疆自上下下其道大光仁以及物故能得人心謙以持已故能存道心蓋益下者人君之政下下者人君之徳有益下之政民斯悅之矣有下下之徳民斯仰之矣

利有攸往中正有慶利涉大川木道乃行

居無過之地以濟天下之難則天下孰不受吾之益哉

益動而巽日進無疆天施地生其益無方凡益之道與時偕行

聖人明卦徳之善而言天地生物之功聖人爲益之道惟應時順理而已耳

先儒曰以陽饒陰之言之則爲損上益下以陽貴陰賤言之則爲自上下下聖人行益道而往使人由於大中至正之塗乃有慶也聖人之益人理而已非若區區小惠也無疆以悠久言也無方以廣大言也有無疆之進者斯有無方之益有無方之益者斯有無疆之說感通之理然也然考之益之一卦不及一損字而損之一卦屢言及益益之卦辭首言利有攸往而損至後言之益直言與時偕行而損則曰損益盈虛與時偕行始信益者聖人所樂爲損出於不得已也聖人用心何其仁哉

蒙謂人君爲益之道不專其利故能得乎民不違於理故能合乎天此聖人所以極言而贊之也

象曰風雷益君子以見善則遷有過則攺

先儒曰善不遷過不攺未知益已烏能益人然惟明理然後能遷善知恥然後能攺過見善能遷則攺過愈勇有過能攺則遷善愈速亦風雷相益之義也兩則字尢有力有勇猛向進之意

蒙謂君子觀諸卦有益之象故反諸身求益之理此觀象系辭之防也

初九利用爲大作元吉無咎

象曰元吉無咎下不厚事也

先儒曰益之爻用大作用享帝用凶事用遷國皆大有爲之卦故曰益以興利

蒙謂居下位而當大任小善不足以稱之也

六二或益之十朋之龜弗克違永貞吉王用享於帝吉象曰或益之自外來也

先儒曰損卦益在上五爲受益之主故或益之在五益卦益在下二爲受益之主故或益之在二大抵惟虛故受益損益二五皆以柔受剛益

蒙謂人能虛中以受益正固而不遷則不惟得乎人亦將合乎天矣

六三益之用凶事無咎有孚中行告公用圭

象曰益用凶事固有之也

蒙謂果於益下而無專決之嫌誠以奉上而有信從之理是蓋因三之才而爲制變之方也

六四中行告公從利用爲依遷國

象曰告公從以益志也

先儒曰三用凶事故可先行而後吉四欲遷國則必先告而後行遇變事而能制乎權者六三以之遇經事而能體乎常者六四以之

蒙謂有中正之守𨿽能獲乎上無剛特之操故必依乎人蓋聖人因四之不足以致戒而吾夫子又從而發明之也

九五有孚惠心勿問元吉有孚惠我徳

象曰有孚惠心勿問之矣惠我徳大得志也

先儒曰有孚惠心者非爲人給而家養也聖人之仁如气之春舉此加彼使其欲富壽安佚之心皆遂所欲也我之所惠以心則人亦感惠以爲徳矣蓋爲益之大莫大於有孚爲惠之大莫大於惠心我以至誠惠下爲心洪範所謂斂時五福用敷錫厥庶民者也下亦以至誠惠吾之徳洪範所謂於汝極錫汝保極者也損之上益之五皆以不損下爲大得志聖人之意可見矣

蒙謂君能錫福於民下能歸美於上乃事理之至善人君之道得矣

上九莫益之或擊之立心勿恆凶

象曰莫益之偏辭也或擊之自外來也

蒙謂居上而欲專其利則求利未得而害已隨之聖人所以深致其戒也

【乾下兌上】

夬於王庭孚號有厲告自邑不利卽戎利有攸往先儒曰五陰去一陽謂之剝五陽去一陰謂之夬陰之去陽勢不過也以漸變之使剝爛而已故以剝言之陽之去陰其勢剛健決而去之不可傷於過故以夬言之於剝曰不利有攸往於夬曰利有攸往聖人於剝所以存陽於夬必欲盡陰而決之也

蒙謂君子之去小人也正名其罪而有戒偹之心自治其私而無尙武之意如是而往其無所失矣

彖曰夬決也剛決柔也健而說決而和

君子之去小人也𨿽有以戒其惡必有以服其心

於王庭柔乘五剛也孚號有厲其危乃光也告自邑不利卽戎所尙乃窮也利有攸往剛長乃終也

君子去小人𨿽知彼之可勝不恃我之能勝則君子之道純一而無害矣

先儒曰非健無以去小人之惡非說無以服小人之心剛長乃終與復剛長相應

蒙謂君子之去小人也恩威並行而理勢兼盡則君子道長小人道憂也

象曰澤上於天夬君子以施祿及下居徳則忌

蒙謂君子觀澤之升於上而決於下𨿽法之以施惠下之政必戒之以爲修身之防

初九壯於前趾往不勝爲咎

象曰不勝而往咎也

先儒曰大壯之初壯於趾凶戒其用壯也夬之初壯於前趾往不勝爲咎戒其好勝也

蒙謂君子之去小人也苟有躁進之心自有難勝之理聖人於夬之初爲戒深矣

九二惕號莫夜有戎勿卹

象曰有戎勿卹得中道也

先儒曰聖人於五陽之盛猶以惕號爲戒微矣哉蒙謂君子之去小人也有偹則無患矣然非九二所處之得宜何以與此

九三壯於頄有凶君子夬夬獨行遇雨若濡有慍無咎象曰君子夬夬終無咎也

先儒曰君子去小人之道不患其不健而患其不說不患其不決而患其不和故初與三皆以用壯爲戒蒙謂君子之去小人也𨿽不任其剛亦不失其剛故始若與之和終能致其決

九四臀無膚其行次且牽羊悔亡聞言不信

象曰其行次且位不當也聞言不信聰不明也

蒙謂君子之去小人也旣已失其剛當勉以從乎陽然非剛明之才不能也

九五莧陸夬夬中行無咎

象曰中行無咎中未光也

先儒曰三五獨戒夬夬比與應也

蒙謂君子之去小人也如有所溺而終致其決𨿽能勉彊以從義然非充實而光輝也

上六無號終有凶

象曰無號之凶終不可長也

先儒曰五剛決一柔而卦爻皆戒處夬之難如此故吾於剝見君子之易退於夬見小人之難逺

蒙謂君子道長小人道憂也

【巽下乾上】

姤女壯勿用取女

先儒曰以一陰而敵五陽壯也巽爲長女亦女壯之義陽至四而後言壯陰始生而卽爲壯亦可見君子小人之情狀不同也陰陽消長如循環剝者陽之消不旋踵而爲復夬者陰之消不旋踵而爲姤當一陽之生也聖人未敢爲之喜必曰朋來無咎言一陽未易勝五陰也當一陰之生也聖人已遽爲之憂而曰女壯言一陰已有敵五陽之志也坤疑堅冰姤防女壯皆戒其始也

蒙謂以一陰而遇五陽女徳之不貞者也

彖曰姤遇也柔遇剛也勿用取女不可與長也

以陰而先陽非男女匹合之正也故聖人深戒之

天地相遇品物咸章也剛遇中正天下大行也姤之時義大矣哉

當交遇之時聖人固深贊其理然陰長之際聖人又深謹其幾

先儒曰夬之一陰不爲主陰往而窮也故曰剛決柔姤之五陽不爲主陰來而信也故曰柔遇剛一陽生曰復本有而來復也一陰生曰姤本無而倐遇也此可見聖人內君子而外小人之意夬利有攸往剛長乃終也姤勿用取女不可與長也陽𨿽多猶恐其少陰𨿽少已懼其多此可見聖人崇陽而抑陰之意蓋夬已退之陰也故聖人務進陽欲其無陰也姤方來之陰也故聖人務抑陰恐其幹陽也咸所以取女吉者男先於女也姤則女先於男與蒙六三同故皆勿用取女姤巽下乾上有以坤初六變幹初九之義是爲天地相遇之象且一陰生於五月南離之位萬物相見乎離而蕃衍於大夏非品物咸章而何復言見天地之心冬至也姤言品物咸章夏至也舉二至而律曆見矣萬物別而言之曰品物

蒙謂聖人之贊易也始言消長之機而見陰盛之勢爲可畏終言會合之理而見相遇之道不可少蓋遇失其道是固不可苟遇遇得其道又安得而不遇哉

象曰天下有風姤後以施命誥四方

蒙謂人君觀天之以風被於物者無不當知令之行於民者無不徧此聖人因姤之象而明其事如此也

初六系於金柅貞吉有攸往見凶羸豕孚蹢躅

象曰系於金柅柔道牽也

先儒曰以其一陰遇五陽故彖言全卦而曰女壯以其陰始生故初六一爻而曰羸豕

蒙謂聖人於陰生之卦始欲窒其漸進之機終復明其必盛之勢蓋使小人不得肆其惡所以君子得深爲之備也

九二包有魚無咎不利賔

象曰包有魚義不及賔也

先儒曰剝之貫魚姤之包魚皆以陽制陰者也蒙謂當夫陰之始生而制之在已則不患陰之漸長而害之及人聖人防微杜漸之意深矣

九三臀無膚其行次且厲無大咎

象曰其行次且行未牽也

先儒曰姤者夬之反姤之九三卽夬之九四故其象同夬之不進爲失機故曰牽羊悔亡姤之不進爲知止故曰厲無大咎

蒙謂過剛不中而不遇於陰故聖人𨿽憂其有所危亦喜其無傷也

九四包無魚起凶

象曰無魚之凶逺民也

先儒曰姤之義遇也有得遇者二是也求遇而不得者三是也當遇而不遇者四是也或曰初陰之長聖人惡之二能止之又能畜之何也曰卦爻取義非一端在遇言之則有君臣之遇有天地之遇故四不遇初而二遇之在小人言則貴乎止在民言則貴乎畜故二能畜則曰有魚四不能畜則曰無魚

蒙謂已所當遇而不遇由其失徳而下離也

九五以杞包瓜含章有隕自天

象曰九五含章中正也有隕自天志不捨命也

先儒曰初六柔也以其未壯而終變故曰羸豕以其陰美而潛伏故曰魚以其在下而善潰故曰瓜一陰浸長陽爻消剝者天也九五含章以防潰者人也盡人謀則有時而勝天𨿽使勝亦天也然吾之志終不捨天之命也

蒙謂以陽剛中正之主防始生必潰之陰靜以制之則可以回造化矣

上九姤其角吝無咎

象曰姤其角上窮吝也

先儒曰相遇之道不可逺不可亢九四之包無魚逺而無所遇也上九之姤其角亢而不可遇也𨿽然聖人惡陰之長而遇本非正姤道𨿽吝正道無咎故其占又如此邵子曰復次剝明亂中生治乎姤次夬明治中生亂乎時哉時哉未有剝而不復夬而不姤者是以聖人重未然之防

蒙謂以剛極居上而求遇𨿽其相遇之道爲可吝而於陰柔之善無所傷故聖人旣憂其所可憂亦喜其所可喜

【坤下兌上】

萃亨王假有廟利見大人亨利貞用大牲吉利有攸往先儒曰萃與比何以異乎曰水在地上相親而已故爲比澤上於地水之鐘也故爲萃比以一陽統五陰大一統也萃以二陽統四陰始成聚也故萃爲比始比爲萃終萃渙皆言立廟因其精神之聚而形於此爲其渙散立此以收之也利見大人所以治萃也利貞所以爲萃也用大牲吉稱萃之義也利有攸往順萃之時也

蒙謂聖人萃合人心之道聚之盡其情而治之有其道則可舉盛禮而興治功矣

彖曰萃聚也順以說剛中而應故聚也王假有廟致孝享也利見大人亨聚以正也用大牲吉利有攸往順天命也觀其所聚而天地萬物之情可見矣

先儒曰渙之有廟以始立廟而言萃之有廟爲己有廟致享而言損則用二簋萃則用大牲是天命聖人以備禮之時也剝則不利有攸往萃則利有攸往是天命聖人以有事之時也以順說剛中而應而觀則知君臣上下之聚也以假有廟用大牲而觀則知神人之聚也以利見大人亨聚以正而觀則知君民之聚也以順天命而觀則知天人之聚也當萃之時盡萃之道莫重於享祀莫急於聚人莫大於順天夫天地之气聚而有物散而無形散者必聚鬼神至幽也而各享其類萬物散殊至眾也而各從其類故於感則見其情之通恆則見其情之久萃則見其情之同不於其聚而觀之情之一者不可得而見矣方其未聚則有天地閉賢人隱气象何以見天地萬物之情及其聚則有天地變化艸木蕃气象而後其情可見蓋天地所以無窮以其聚散也凡物之聚防可觀人苟皆能觀物以聚則天地萬物之情無不可以畢見矣伊川曰凡有者皆聚也有無動靜終始之理聚散而已學者能玩味此語則太極之妙可以黙諭蒙謂原萃聚之象而知上下之志同明萃聚之道而見天人之理一非深於易者不能也

象曰澤上於地萃君子以除戎器戒不虞

先儒曰除兌金之戎器戒坤眾之不虞所以治萃也蒙謂物聚斯有亂能備斯無患矣

初六有孚不終乃亂乃萃若號一握爲笑勿卹往無咎象曰乃亂乃萃其志亂也

先儒曰象獨舉乃亂乃萃爲其志亂其意深矣蒙謂聖人以其相聚之志疑於陰故決其求聚之道從乎陽示人之意精矣

六二引吉無咎孚乃利用禴

象曰引吉無咎中未變也

先儒曰卦以用大牲爲吉二乃以用禴爲利者蓋備物王者所以隨其時用禴乃臣下所以通乎上蒙謂君臣之聚始於相求而終於相信故以誠相與斯可矣又何假飾於外哉

六三萃如嗟如無攸利往無咎小吝

象曰往無咎上巽也

先儒曰初之號三之嗟上之賫咨涕洟皆陰柔之常態

蒙謂求萃不得而欲從乎上居柔說之極其能受之乎故聖人與其從上而吝其所爲也

九四大吉無咎

象曰大吉無咎位不當也

先儒曰此爻與隨九四同故在隨以有孚而後何咎萃以大吉而後無咎聖人之戒深矣

蒙謂居大臣之位而得君民之聚非盡善不足以當之也故聖人因其所處而爲之戒

九五萃有位無咎匪孚元永貞悔亡

象曰萃有位志未光也

先儒曰萃有位所以一天下之聚元永貞所以久天下之聚元永貞之徳惟比萃有之然比言於卦則吉而萃言於五止於悔亡者比以一陽統五陰眾陰惟五之歸故五有顯比之吉萃以二陽統四陰或有不得其萃故五有匪孚未光之戒

蒙謂人君正位以聚天下之眾當修徳以服天下之心蓋九五徳非不至而聖人之戒不可無也

上六賫咨涕洟無咎

象曰賫咨涕洟未安上也

先儒曰萃之六爻或有應或無應或當位或不當位而皆無咎蓋萃乃天地萬物之情之合吉多凶少故也

蒙謂說居髙位而人莫之與宜其窮迫而不安也

【巽下坤上】

升元亨用見大人勿卹南徵吉

蒙謂人之進也由其道則遂其進矣

彖曰柔以時升巽而順剛中而應是以大亨用見大人勿卹有慶也南徵吉志行也

先儒曰二言有喜卽彖言有慶也五言大得志卽彖之志行也

蒙謂人之進也應時而順理則可以得人而行道矣

象曰地中生木升君子以順徳積小以髙大

先儒曰上達爲順下達爲逆順徳坤象積小髙大巽木象

蒙謂因其自然之理無容於私故其順長之勢不可遏此聖人卽升之象而示人進徳之方也

初六允升大吉

象曰允升大吉上合志也

先儒曰一體相從允然俱升

蒙謂知己不足而信從乎上乃進之得其道者也故聖人與之

九二孚乃利用禴無咎

象曰九二之孚有喜也

先儒曰萃六二以中虛爲孚升九二以中實爲孚未孚而用禴則有慢忽之嫌孚乃用禴則無咎也蒙謂臣之事君以實不以文則可以得君而行道矣

九三升虛邑

象曰升虛邑無所疑也

蒙謂以陽剛之才而其進以正則不疑其所行矣

六四王用亨於岐山吉無咎

象曰王用亨於岐山順事也

先儒曰二四不言升者五君位也二應五大臣也四承五近其位不可升也在二言孚在四言順義可見矣

蒙謂安時而處順文王治岐之事歟

六五貞吉升階

象曰貞吉升階大得志也

蒙謂心純則賢才輔則天下治也矣

上六冥升利於不息之貞

象曰冥升在上消不富也

先儒曰升豫皆以陰居上故豫曰防豫升曰防升蒙謂天理人欲同形而異情故聖人因升之上六以示教

【坎下兌上】

困亨貞大人吉無咎有言不信

先儒曰處困而亨者君子所性不在窮通也故君子之處困言不見信於人行不見悅於時君子未嘗巽言以求信攺行以求悅亦愼而已

蒙謂不怨天不尢人君子所以窮而通也

彖曰困剛揜也險以說困而不失其所亨其惟君子乎貞大人吉以剛中也有言不信尙口乃窮也

先儒曰不曰柔揜而曰剛揜爲君子謀也險而能說受於天者安吾分而已不以物阻困而能貞居其位者行吾義而已不以物變

蒙謂𨿽處困而樂無不在則不失徳於已不失口於人矣

象曰澤無水困君子以致命遂志

先儒曰惟能致命故能遂志當與孟子性命一章並玩所稟之命卽此之致命也所盡之性卽此之遂志也

蒙謂水無滋於澤固天運之時然道旣違於時惟盡吾之當然此聖人因困之象而明處困之道也

初六臀困於株木入於幽谷三歲不覿

象曰入於幽谷幽不明也

蒙謂處困之時而益入於困由其居暗之甚也

九二困於酒食朱紱方來利用亨祀徵凶無咎

象曰困於酒食中有慶也

先儒曰需之五困之二皆居坎之中皆言酒食則酒食坎象明矣

蒙謂君子欲施其惠而未能惟當積誠以待上之求不可枉已而有求於上能如是則始𨿽困而終必亨矣

六三困於石據於蒺藜入於其宮不見其妻凶

象曰據於蒺藜乘剛也入於其宮不見其妻不祥也蒙謂無徳而處陽才柔而淩剛故進退出處無一而不險也

九四來徐徐困於金車吝有終

象曰來徐徐志在下也𨿽不當位有與也

蒙謂四應於初而隔於二故始而有所疑終乃歸於正

九五劓刖困於赤紱乃徐有說利用祭祀

象曰劓刖志未得也乃徐有說以中直也利用祭祀受福也

蒙謂人君之困𨿽傷於上下之無與然能以剛中之徳盡誠敬之心則能致天下之賢濟天下之困矣

上六困於葛藟於臲卼曰動悔有悔徵吉

象曰困於葛藟未當也動悔有悔吉行也

先儒曰困有不可動九二是也故徵凶有不可不動上六是也故徵吉詳攷六爻之義卻有深意陽爻爲君子陰爻爲小人則陽爻當困陰爻當吉然初困於株木三困於蒺藜上困於葛藟三陰爻皆凶二無咎四有終五有說三陽爻反吉以見小人之困君子君子終不可困而小人實自困也自古小人之困君子未有不取困者聖人設此義以防民而小人猶有無忌憚者也

蒙謂處困極之際而能動補過之心斯出於困矣

﹤經部﹐易類﹐易精蘊大義﹥

欽定四庫全書

易精蘊大義卷七

元解蒙撰

下經三【井至歸妹】

【巽下坎上】

井攺邑不攺井無喪無得往來井井汔至亦未繘井羸其瓶凶

先儒曰坎者天一之水也見於諸卦者皆諸水之流之失故多以險諭其在卦而得眞性者井是也邑聚之地井必在焉則邑又資於井而後聚也利物而不費無喪也功成而不居無得也邑可攺井不可攺體之常也汲之無喪不汲無得徳之定也往者以井來者亦以井用之應也惟常故定能定而後能應此三句言井之事汔至亦未繘井未及於用也羸其瓶凶喪其用也此二句言汲井之事

蒙謂聖人於井之道旣言得其常以致其用又言失其常以喪其用示人之意至深切矣

彖曰巽乎水而上水井井養而不窮也攺邑不攺井乃以剛中也汔至亦未繘井未有功也羸其瓶是以凶也先儒曰井之爲物體用備也定而常應應而常定井之養物所以不窮歟蓋井以靜爲徳以動爲功也故體欲其居用欲其不居居則其徳有常不居則其功不匱徳有常而功不匱此井之所以爲井也

蒙謂聖人旣因井之象而言其徳之常又言井之用而欲其功之成言其徳之常所以贊其才之善欲其功之成所以戒其敗之亟於此可見聖人之心矣

象曰木上有水井君子以勞民勸相

蒙謂觀井之象而知其津潤之上行法井之用而推其徳澤以下施此君子及民之政猶井養之不窮歟

初六井泥不食舊井無禽

象曰井泥不食下也舊井無禽時舎也

先儒曰六爻之義井貴淸故冽則食泥則不食井貴全故甃則食穀則不食井貴出故収則食幕則不食蒙謂旣無上出之功必無濟時之用安取夫所謂井也

九二井谷射鮒甕敝漏

象曰井谷射鮒無與也

先儒曰井以三陽爲泉三陰爲井曰射曰渫曰冽非泉乎曰泥曰甕曰収非井乎

蒙謂𨿽有陽剛之徳而無濟困之功以其失於上而趨於下也

九三井渫不食爲我心惻可用汲王明並受其福象曰井渫不食行惻也求王明受福也

先儒曰泥而不食自取之也渫而不食則在人矣井何惻哉行道之人爲我惻也爻但言王明而已象言求王明者井道無求其曰求者以不言求之也故君子之求異乎人之求

蒙謂志在乎立功而心存乎報主故𨿽求用之切亦聖人之所與也

六四井甃無咎

象曰井甃無咎修井也

先儒曰三在內卦渫井內以致其潔四在外卦甃井外以禦其污蓋不渫則污者不潔不甃則潔者易污此內外交養之道也

蒙謂𨿽無濟物之功不廢養人之用亦聖人之所取也

九五井洌寒泉食

象曰寒泉之食中正也

先儒曰二與五皆泉之潔者也三居甃下未汲之泉也故曰不食五居甃上已汲之泉也故曰食

蒙謂徳成於己而澤及乎民井道之至善也

上六井収勿幕有孚元吉

象曰元吉在上大成也

先儒曰井六爻綱領最好初泥二谷廢井也三則渫初之泥四則甃二之谷井道全矣五井洌而泉寒上井収而勿幕功用及物而井道大成矣

蒙謂愽施而有常大善而吉也故聖人於井之上深贊之

【離下兌上】

革已日乃孚元亨利貞悔亡

先儒曰聖人之革順乎天應乎人亦必已日然後乃孚焉已日乃孚而不能有孚於未革之先者天下之常情已日乃孚而不能不孚於己革之後者聖人之能事

蒙謂人於變更之際當人心而合天理則獘革而事治矣

彖曰革水火相息二女同居其志不相得曰革

因卦象以察物情而知其有相勝之理矣

已日乃孚革而信之文明以說大亨以正革而當其悔乃亡

事有捨舊而圖新必人心之信從合事之至當斯乃無變更之悔矣

天地革而四時成湯武革命順乎天而應乎人革之時大矣哉

陰陽代謝而嵗功成天命始終而聖人出故夫子因革而極言以贊之

先儒曰火動而上澤動而下未若澤火相息而勢不兩存也二女同居而志不同行未若不相得之不能兩立也此睽革之分也卦中兌無有取象於水者此欲論相息之象以水火爲言耳或曰水遇火而涸火遇水而滅相滅而又相息何也曰玩王氏不合而後生變之語則得之矣凡物之性相滅則有變無變亦無生也夫事亦有然者去故而後有取新之理故曰滅息滅而後生息是謂之革或曰水在火上則爲旣濟今澤居火上而爲革象同而義異何也曰水之用也動澤之體也靜置水於上然火於下然後成烹飪之功澤無居火上之理若在上則滅火矣水火異體而相爲用二女同體而不相得惟其不相得故革惟其相爲用故革而後生物物之情革之道也此夫子釋彖之辭文王所未發也順天應人者天與之非我求之也順之而已人之與非我倡之也應之而已時未革聖人不敢先時當革聖人不敢後聖人不能違時亦不先時

蒙謂聖人詳言變更之道觀物情之相違求事理之至當乃天運人事一新之防也

象曰澤中有火革君子以治歷明時

先儒曰治歷明時非謂歷當革蓋四時攺革中便有治歷明時道理君子觀革之象以治歷言者舉事之大者耳推日月星辰之變動以明四時之序不易而後歷正矣故治歷必在明時

蒙謂觀燥濕之異宜猶寒暑之異此治歷明時所以取於革也

初九鞏用黃牛之革

象曰鞏用黃牛不可以有爲也

先儒曰遁之六二在遁而必於遁故執之用黃牛之革革之初九在革而未可革故鞏用黃牛之革鞏而固之戒其輕也戒之於初全其革也

蒙謂當變革之初而欲固之以中順之道者聖人之重攺作也

六二已日乃革之徵吉無咎

象曰已日革之行有嘉也

先儒曰已日乃孚人君之革也孚在革後也已日乃革人臣之革也孚在革先也

蒙謂聖人重攺作而貴適時故始而致其愼終而與其進

九三徵凶貞厲革言三就有孚

象曰革言三就又何之矣

先儒曰六二言徵吉無咎在已日乃革之後九三言徵凶貞厲在革言三就之先者六二柔而不進故聖人言之於後以使其進九三剛而躁進故聖人折之於前而使之止言而信不若未言而信故五曰未占有孚而三必革言三就而後信也

蒙謂事莫難於攺作故聖人恐其躁動以爲革之害而戒其重愼以審革之宜

九四悔亡有孚攺命吉

象曰攺命之吉信志也

先儒曰彖言已日乃孚革而信之三四五皆曰有孚則知變革之道非人心之孚信不可爲也下三爻有謹重難革之意故皆曰革上三爻革道之善也故四曰攺五上曰變惟革然後攺攺然後變武王革商爲周之時所謂革也反商政所謂攺也至於天下大治所謂變也

蒙謂革之得其當而行之盡乎誠則得人心之同然矣

九五大人虎變未占有孚

象曰大人虎變其文炳也

先儒曰干革九五皆稱大人而象有龍虎之異者龍以徳言虎以威言幹之大人堯舜之事革之大人湯武之事大人之爲革也革不以言而以道故人之從革也革不以迹而以心是以其孚見於未占不待已日也已日乃孚爲革者之所同未占有孚乃聖人之所獨故夏人稱商曰徯我後殷人稱周曰我周王其未占有孚之謂乎

蒙謂聖人以道易天下故其過化存神之妙如此也

上六君子豹變小人革面徵凶居貞吉

象曰君子豹變其文蔚也小人革面順以從君也先儒曰天下之事始則患乎難革終則患乎難守故卦辭首曰利貞終曰利居貞蓋天下之事壞而不振則革革而當則不可不貞貞則不變矣若不得已而革革而又變大易所深戒也

蒙謂君子小人各以類而化則革道成矣聖人謂其動凶而靜吉也

【巽下離上】

鼎元吉亨

先儒曰聖人名卦必以道獨井鼎以器者道器一也由道可以見器由器可以推道易六十四卦惟幹之四徳不加一辭其次兌曰亨利貞大有曰元亨大壯曰利貞今鼎曰元吉亨程子曰吉字羨元亨而已與大有同亦不加一辭卽鼎之徳可以致元亨也蒙謂聖人法鼎之卦而知其大通者由其才之善故也

彖曰鼎象也以木巽火亨飪也聖人亨以享上帝而大亨以養聖賢

聖人卽鼎之象而明其用見於事天敬人者有盡誠貴禮之異也

巽而耳目聰明柔進而上行得中而應乎剛是以元亨順禮以動而不蔽於私執柔居尊而能應乎剛是又卽卦之才而明其徳之善也

先儒曰凡卦莫非象而鼎獨言象者他卦皆虛像鼎是實像井非實像乎井言井之用若鼎則有形而又有其用是以鼎獨以象言也然聖人尙象以制器非獨口體奉也故以享上帝養聖賢

蒙謂聖人卽卦象而明其用之殊又原卦才而言其徳之善蓋聖人尙象以制器而器無非道也

象曰木上有火鼎君子以正位凝命

先儒曰木上有火非鼎也鼎之用也木上有水非井也井之功也語井而不及功語鼎而不及用非觀象之意也離麗於上所以正其位巽申於下所以凝其命正位凝命主器者之事也革以攺命鼎以凝命知革而不知鼎天下之亂滋矣

蒙謂聖人卽鼎之用以爲象而取端正安重之勢以爲正行謹言之法也

初六鼎顚趾利出否得妾以其子無咎

象曰鼎顚趾未悖也利出否以從貴也

蒙謂事有因敗而成功人或因賤以致貴此鼎之初六始未善而終善也

九二鼎有實我仇有疾不我能卽吉

象曰鼎有實愼所之也我仇有疾終無尢也

蒙謂有濟困之才而審去就之宜守中正之道斯無邪媚之惑矣

九三鼎耳革其行塞雉膏不食方雨虧悔終吉

象曰鼎耳革失其義也

蒙謂以三之時𨿽未得君以行道以三之才終能獲上以致和蓋君子之懷才不偶未有久而不亨者也

九四鼎折足覆公餗其形渥凶

象曰覆公餗信何如也

先儒曰四之折足亦初之顚趾然初利而四凶者初未有實而四有實故也

蒙謂當大任而用小人其取敗也必矣

六五鼎黃耳金利貞

象曰鼎黃耳中以爲實也

先儒曰位中故取黃色爻偶故取耳象惟中虛故能受實

蒙謂六五居中而應剛所少者正而固耳故或又因其才而爲之戒焉

上九鼎玉大吉無不利

象曰玉在上剛柔莭也

先儒曰六五爻柔故尙以金上九體剛故尙以玉蒙謂在上體剛而用柔乃居成功而善處者也故聖人深美之

【震下震上】

震亨震來虩虩笑言啞啞震驚百里不喪鬯

蒙謂陽生於下而始奮故能致其亨人存於中而知懼故能保其安然不失其誠敬之心又處震之大方也

彖曰震亨震來虩恐致福也笑言啞啞後有則也震驚百里驚逺而懼邇也出可以守宗廟社稷以爲祭主也先儒曰驚者卒然遇之於外心無主者也懼者惕然修之於內心有主者也方震雷之威逺者驚邇者懼而於臨事之頃精神對越不失常度斯爲不失其祀主矣此卦純以君出子在爲言則震之體全而用顯故曰出可以守宗廟社稷不雜言君父共國時也蒙謂動而奮者吾知其理之必通懼而修者吾知其事之終善然必存其誠敬之心而後能任其保守之重也

象曰洊雷震君以恐懼修省

先儒曰恐生於懼見於貌修其所未爲省其所已爲恐懼作於心修省見於事皆洊而不一之意震之雷人皆恐懼也君子則以修省繼之恐懼者憂其變之來初震象修省者思其變之弭洊震象君子以恐懼修省此心無時而不存聖人特因雷震發之耳蒙謂畏天威而思己過君子之事也

初九震來虩虩後笑言啞啞吉

象曰震來虩虩恐致福也笑言啞啞後有則也

蒙謂當震之來而知處震之道斯能保其安矣

六二震來厲億喪貝躋於九陵勿逐七日得

象曰震來厲乘剛也

蒙謂巽避而逺去者始而度其勢之危中正以守者終而知其理之復蓋避逺以自守處震之大方也

六三震蘓蘓震行無眚

象曰震蘓蘓位不當也

蒙謂人能因震懼而去其不正以就正斯無不正矣此聖人之戒也

九四震遂泥

象曰震遂泥未光也

蒙謂居震動之時而失震動之勢者由其不正以防重陰之間也

六五震往來厲億無喪有事

象曰震往來厲危行也其事在中大無喪也

蒙謂以陰柔而爲動之主故無時而不危以中徳而處震之時故𨿽危而無失蓋五之所失在於正五之所善在於中能由中以求正則可自守矣

上六震索索視矍矍貞凶震不於其躬於其鄰無咎婚媾有言

象曰震索索中未得也𨿽凶無咎畏鄰戒也

先儒曰聖人處震有三一曰先事而致慮二曰因時而達變三曰退處而得中何謂先事而致慮初曰恐致福上曰畏鄰戒是也何謂因時而達變三之蘓蘓四之遂泥是也何謂退處而得中二之震來厲度其必喪故戒以勿逐五以往來厲度其無喪有事故美之曰其事在中震之六爻聖人所以示人處變之道至矣

蒙謂以陰柔居動極故聖人危其行因震懼而知戒故聖人善其守然與諸處震者則異矣

【艮下艮上】

艮其背不獲其身行其庭不見其人無咎

先儒曰背者目所不見之地庭者與物交接之地今於目所不見而身且不獲是靜而能定也與物交接而人且不見是動而亦定也如是則物我兩忘外欲不得以爲吾累可無咎矣文公之言非造於安止之地者不能也程子通上下言之若論學若用功正當操存戒懼於未然凡動生於欲欲生於見背者人所不見止於所不見則無心目之牽至切者身而內欲不萌是內不溺於己也至近者人而外欲不搖是外不牽於人也如此而止然後無毫髮之私也善乎明道先生之言曰與其是內而非外不若內外之兩忘也盡之矣

蒙謂人能無欲以亂其心則不逐於物而安所止矣

彖曰艮止也時止則止時行則行動靜不失其時其道光明

安於義理之正而不失其時措之宜此所以篤實而光輝也

艮其止止其所也上下敵應不相與也是以不獲其身行其庭不見其人無咎也

安於理而不交於物所以內外兩忘也

先儒曰凡物不得其所則不止陽上陰下各得其所則止矣凡物不得其行則止其止乃自止山本靜故爲止之至止萬物者莫若艮又曰艮者萬物之所成終而成始此艮所以有時止時行之義震則陽動於下坎則陽防於中艮則陽著於上陰不得而掩之故光明艮其背止也行其庭行也其行其止不見人已惟見義理之當止所謂止其所也所者止之地也得其所止而不止固爲不知止不得其所止而止又豈止其所之義哉有止之時有止之所止之時如夫子之仕止久速當其可是也止之所如大學仁敬孝慈各得其分是也釋彖自艮止也以下言止之時自艮其止以下言止之所

蒙謂體常以盡變故未嘗膠於一定之中人能隨處而皆安故能得夫兩忘之道觀此斯得其所止矣

象曰兼山艮君子以思不出其位

先儒曰位者所止也不出其位者止於所止也不出其位身止也思不出其位心止也

蒙謂觀諸象而知其止之堅存諸心而安夫理之正吾於艮之象而得止之道矣

初六艮其趾無咎利永貞

象曰艮其趾未失正也

先儒曰止於暫而不能久未善止也故曰利永貞蒙謂止於初而守之固斯無妄動矣

六二艮其腓不拯其隨其心不快

象曰不拯其隨未退聴也

先儒曰六爻皆言艮艮其止也然下三爻皆不得其止者止道未成也人之知止或忽於初而誤於終觀人不觀於其暫而觀於其久故初未知所止二不安其止三止於危是以初則戒二不快三薫心自四以上得其所止矣故宜上而不宜下

蒙謂人之行止系於上則已之志不得行矣

九三艮其限列其夤厲燻心

象曰艮其限危燻心也

先儒曰易言凶至於滅鼻者其行過也言厲至於燻心者其止殆也

蒙謂行止不能隨時而執一故其危至於此也

六四艮其身無咎

象曰艮其身止諸躬也

先儒曰卦之六爻惟咸艮備取諸身然咸言其拇其腓其脢其輔而不言心者言鹹所以感心實感之而感無容心也艮言其趾其腓其限其輔而亦不及心者言艮所以止心實止之而止則無心矣咸艮相爲動靜而不出一心之防是以聖人取諸粗以明無體之妙欲人不求諸它而已矣

蒙謂居大臣之位而不能正天下之止故聖人𨿽言其無害而實病其無才也

六五艮其輔言有序悔亡

象曰艮其輔以中正也

先儒曰艮其輔可咸其輔不可人所見於外不過言行二者在下以腓趾象其行在上以輔頰象其言所以明艮之義則一也

蒙謂主天下之止而不能止天下之止故聖人獨取其止於中而已

上九惇艮吉

象曰惇艮之吉以厚終也

先儒曰易爻取厚象者三惇臨惇復惇艮是也蓋以陽剛居止之極惇艮篤實於止者也嘗卽震艮二卦論之震主於動艮主於止蓋動由下而進止於上而終故震之六爻惟初最吉艮之六爻惟上最吉聖人之深意也又卽咸艮二卦論之咸艮皆就人身取象而咸六爻皆未盡善艮六爻各盡善者蓋感物而動者未免於凶悔知止能靜者未有不能安者也若艮之上九則又不累於剛而獨言吉也

蒙謂以剛實而居止之極非安其所止者不能也

【艮下巽上】

漸女歸吉利貞

先儒曰以漸而進者惟女歸爲得其義媒妁問之卜筮決之由納采問名納吉納徵請期親�莫不有漸迨其歸也母詔之房中父命之阼階諸母戒之兩階之間三月廟見而後成婦其有漸也如此所以吉也蒙謂人之進爲當有序聖人卽其事之大者以明其進以正也

彖曰漸之進也女歸吉也進得位往有功也進以正可以正邦也其位剛得中也止而巽動不窮也

先儒曰漸升晉皆進也而義則異

蒙謂釋卦名之義以言人道之常因卦才之善以明進爲之序其要在於中正而順理則其進莫禦矣

象曰山上有木漸君子以居賢徳善俗

先儒曰巽木在山上爲漸在地中爲升山上之木取其髙地中之木取其下髙者要其質之所托下者原其生之所自二卦所以不同居賢徳先有所止也善風俗巽入之也然皆非一日可成漸之義也居賢徳而後善風俗乃正已而正人之意彖所謂進以正可以正邦也蒙謂明物理而知其髙下之有因觀人事而知其進止之有序此聖人因漸之象而示人明徳新民之方也

初六鴻漸於幹小子厲有言無咎

象曰小子之厲義無咎也

先儒曰以卦義言女之歸以漸以卦變言陰之進以漸象言木漸爻言鴻漸初之進也亦以漸

蒙謂惟其陰柔無據而居初故其進爲不躁而有漸然此豈眾人所能識哉

六二鴻漸於磐飲食衎衎吉

象曰飲食衎衎不素飽也

蒙謂旣進於所安利在得中以行道故聖人於漸之二深明之

九三鴻漸於陸夫徵不復婦孕不育凶利禦宼

象曰夫徵不復離羣醜也婦孕不育失其道也利用禦宼順相保也

先儒曰卦辭女歸吉以兩體論巽女有歸艮男之象九三夫婦凶以應否論當相應之位爲正不當相應之位爲邪

蒙謂聖人以三之所處宜安履於平地故戒其失理而苟合而勉其守正以閒邪

六四鴻漸於木或得其桷無咎

象曰或得其桷順以巽也

先儒曰進於上體之巽故取木象

蒙謂進非據而能得其所安者由四之居正而處卑也

九五鴻漸於陵婦三嵗不孕終莫之勝吉

象曰終莫之勝吉得所願也

先儒曰漸卦三四相比以情合也惟非夫而孕所以不育二五相應以理合也特爲三四所間故久而不孕也以情苟合者必凶以理相求者終吉

蒙謂居尊位而在漸時故其君臣之相與𨿽或間於始然必通於終蓋中正之道有必亨之理以不正而敵中正一時之爲耳久其能勝乎

上九鴻漸於陸其羽可用爲儀吉

象曰其羽可用爲儀吉不可亂也

先儒曰漸六爻主乎進而有得失初之進𨿽未得位而安二四得位而不安矣三急於求合故凶四安於平地故無咎二五中正相應皆吉上進處髙潔不累於位者也故曰吉

蒙謂𨿽位進極而不失其漸賢達之髙致者也故聖人深取焉

【兌下震上】

歸妹徵凶無攸利

蒙謂人旣不能以道制其欲無自而可矣故聖人甚言之

彖曰歸妹天地之大義也天地不交而萬物不興歸妹人之終始也

因感交之情同見天人之理一蓋一與二爲對生之本也

說以動所歸妺也徵凶位不當也無攸利柔乘剛也夫惟情肆而益蕩故合之失其正而處之非其道也

先儒曰凡先釋卦名者易之通例也天地生物男女生息其義則同故咸恆與此彖皆兼天地萬物言之家人與歸妹之彖皆曰天地之大義者家人言位之正歸妹言情之交正以名分交以致和陽外陰內位也說以動情也位不當言其始也合之不以正所以徵凶柔乘剛言其終也處之又不盡其道所以無攸利也

蒙謂卽天道以明人事而知其相感之情同因卦徳以考爻象而知其相求之義乖故聖人之贊易始而明其情之不可無終則言其義之不可有示人之意精矣

象曰澤上有雷歸妹君子以永終知敝

蒙謂陽動於上而陰說隨之故君子知其不正之合而思爲可久之道也

初九歸妹以娣跛能履徵吉

象曰歸妹以娣以恆也跛能履吉相承也

蒙謂有賢徳而無正應𨿽不足以遂其行猶可以助乎正

九二眇能視利幽人之貞

象曰利幽人之貞未變常也

先儒曰不言歸妹者蒙初爻之文也初承嫡能守其常二守貞不變其常必曰跛曰眇者示不足之戒也蒙謂有賢徳而配不良𨿽難以及乎逺猶足以善其身

六三歸妹以須反歸以娣

象曰歸妹以須未當也

蒙謂失徳而無應故有所待而失所歸也

九四歸妹愆期遲歸有時

象曰愆期之志有待而行也

蒙謂有賢徳而無嘉偶故寧失時而不輕售也

六五帝乙歸妹其君之袂不如其娣之袂良月幾望吉象曰帝乙歸妹不如其娣之袂良也其位在中以貴行也

先儒曰卦與泰相似惟易三四二爻耳故此與泰卦五爻同故彖亦言天地交而此爻取象同中四爻皆失位二五𨿽失位然皆正應五爲妹主能謙降無華故吉二執娣禮能自貶守靜故利初上𨿽當位然初吉上凶初有承嫡之美上有失職之嫌各系所處何如耳

蒙謂惟謙降以從禮不事飾以恱人乃以貴下賤之道也

上六女承筐無實士刲羊無血無攸利

象曰上六無實承虛筐也

先儒曰在六爻應不以正皆在所棄其所美者常而已初九從人以守常二安分以守常九四待時以守常六五謙遜以守常惟六三上六二爻失常爲不善蒙謂以陰柔居上而無應乃婦女之無終者也故其占如此

﹤經部﹐易類﹐易精蘊大義﹥

欽定四庫全書

易精蘊大義卷八

元解蒙撰

下經四【丰至未濟】

【離下震上】

丰亨王假之勿憂宜日中

蒙謂極盛大之勢𨿽在於王道而彰盛大之治尢賴於王明蓋非王道之大固無以致其丰然非王明之盛又何以治其丰哉

彖曰丰大也明以動故丰王假之尙大也勿憂宜日中宜照天下也

明盛大之義必原其所以致之之由推盛大之勢必思其所以治之之道蓋聖人之意不徒善其有以致丰尢欲其有以保其丰也

日中則昃月盈則食天地盈虛與時消息而況於人乎況於鬼神乎

物理盛必衰故聖人舉其大者以明持盈之道也

先儒曰不明則察之未至而失之遺物不動則爲之不果而失之廢事故明者動之體動者明之用二者相資然後能成丰大之功舉天地以見虧盈變盈也言人以見惡盈也言鬼神以見害盈也前言日中以徳之不偏言後言日中以時之已盛言蓋宜日中之不可常是處丰之所以爲可憂也

蒙謂旣言致丰大之道又言處丰大之難而欲其守中不欲其過盛也

象曰雷電皆至丰君子以折獄致刑

先儒曰苟用吾明而威不至則不無失罰矣苟用吾威而明不至則不無濫刑矣象曰皆至見其不可偏廢也噬嗑明在上其明廣也故象言先王以明罰法示人主事也丰離在下其明狹也象故言君子以折獄致刑示有司事也明罰勅法是防於未然折獄致刑是制於已然折獄離明象致刑震動象

蒙謂觀明動相資之象得威照並行之用而後有以當事理而服人心

初九遇其配主𨿽旬無咎往有尙

象曰𨿽旬無咎過旬災也

蒙謂資明動之用以成丰大之治在於恊力以相求不可懷私以失己聖人之誡深矣

六二丰其蔀日中見斗往得疑疾有孚發若吉

象曰有孚發若信以發志也

先儒曰文王於系辭明盛極必衰之理故曰宜日中周公於爻辭明明極必昏之理故曰日中見斗日中見沬孔子贊易遂曰日中則昃月盈則食天地盈虛與時消息是三聖之意一也

蒙謂有至明之用其明不可往求以致其感但當積誠以通其意

九三丰其沛日中見沬折其右肱無咎

象曰丰其沛不可大事也折其右肱終不可用也蒙謂明而無所資固足以養其明用而無所賴又何足以成其用故聖人重爲丰九三惜也

九四丰其蔀日中見斗遇其夷主吉

象曰丰其蔀位不當也日中見斗幽不明也遇其夷主吉行也

先儒曰初以下從上謂之配四以平等交初故言夷不期而防曰遇初四本非正應偶以同徳相交故皆曰遇而皆稱主

蒙謂爻旣失其明必當資於明故聖人於丰之九四𨿽言其所處之未善復美其應初以從吉也

六五來章有慶譽吉

象曰六五之吉有慶也

先儒曰坤之六三姤之九五皆自畜其美故曰含章丰之六五乃資人之美故曰來章五陰暗則往而疑二文明則來而章章者離體文明之象

蒙謂以陰柔之主來賢明之才則天下蒙其福矣

上六丰其屋蔀其家闚其戶闃其無人三嵗不覿凶象曰丰其屋天際翔也闚其戶闃其無人自藏也先儒曰致丰易守丰難丰極必衰所以致凶至丰之上六而旅之義形矣蓋丰與旅反對夫盛大之時一變而有覉旅之態天地消息盈虛之數然也

蒙謂盛之極者衰之始此窮大之所以失其居也

【艮下離上】

旅小亨旅貞吉

先儒曰入而麗乎內所以爲家人止而麗乎外所以爲旅旅不足以全夫貞吉之道惟足以爲旅之貞吉故特重曰旅貞吉也

蒙謂於親寡之時猶有亨通之理非處之得其正者不能也

彖曰旅小亨柔得中乎外而順乎剛止而麗乎明是以小亨旅貞吉也旅之時義大矣哉

先儒曰一柔在外處二剛之中是旅而得其彊交者也苟非善處卑則取辱髙則招禍鮮不失矣惟知其所止而無私交暗事而後可也故柔之得中乎外而順乎剛則明在而外不失人止而麗乎明則明在而內不失己外不失人內不失己𨿽在旅固亦可小亨貞吉也夫旅之時不一而義者時措之宜時非君子所能爲義則君子當自盡故遭其時而不知其宜不可也故曰旅之時義大矣哉

蒙謂無矯亢之失而有文明之善則不失時宜而得處旅之道矣故聖人深贊之

象曰山上有火旅君子以明愼用刑而不畱獄

先儒曰明離象愼艮象不畱獄旅不處象君子之用刑也𨿽明而止故明而愼𨿽止而不處故亦不畱獄明者或不愼愼者或畱獄失旅之義也噬嗑之利用獄丰之折獄致刑皆以其有震之威離之明故也噬嗑繼之以賁丰繼之以旅則離明如故而震動爲艮止矣明無時而不然威有時而當止故賁曰無敢折獄旅曰明愼用刑而不畱獄知無敢之辭又知明愼之意則知震變爲艮之義矣

蒙謂明照𨿽祥刑之本然不可恃其明果斷乃決獄之用故又當致其果此非有得於明而止止而不處之義者不能也

初六旅瑣瑣斯其所取災

象曰旅瑣瑣志窮災也

先儒曰窮而益堅處旅之道也

蒙謂柔弱而居下失處旅之道也

六二旅卽次懷其資得童僕貞

象曰得童僕貞終無尢也

蒙謂處旅而得中宜其有資而親也

九三旅焚其次喪其童僕貞厲

象曰旅焚其次亦以傷矣以旅與下其義喪也

先儒曰九三與上九義同皆以剛居上也三與二反二柔順得中三過剛不中也

蒙謂處旅而以剛居下之上宜其無所容也

九四旅於處得其資斧我心不快

象曰旅於處未得位也得其資斧心未快也

蒙謂柔而能下𨿽善處於旅失位而無助安得行其志故聖人於旅之四善其事而憂其心也

六五射雉一矢亡終以譽命

象曰終以譽命上逮也

先儒曰旅五不取君位人君無旅也然五實君位故在五獨不言旅亦示王者無外之意而又重未然之防也六五君子之旅也眾人之旅以得其利爲善故以資斧爲象君子之旅以得其道爲善故以射雉爲象譽在人命在天

蒙謂處旅而得在外之中故能合文明之道爲得上下之心聖人所以深期乎五也

上九鳥焚其巢旅人先笑後號咷喪牛於易凶

象曰以旅在上其義焚也喪牛於易終莫之聞也先儒曰同人親也故先號咷而後笑親寡旅也故先笑後號咷

蒙謂處旅過剛而自髙故失其順徳而莫知也

【巽下巽上】

巽小亨利有攸往利見大人

先儒曰巽柔體在內其用特小亨耳聖人又恐人之一於巽而安於小則繼之曰利有攸往使之果於進勿疑於退利見大人使人覩其大而無安於小蒙謂聖人以是卦徳巽順而體陰柔𨿽不可大有所爲猶可以進而有爲也

彖曰重巽以申命剛巽乎中正而志行柔皆順乎剛是以小亨利有攸往利見大人

先儒曰內巽者命之始重巽者巽之逹乎外申前之命也重巽之象惟可施於申命於他則已甚故曰重巽以申命也若剛不巽乎中正則將隘而爲邪柔不順乎陽剛則將邪媚而爲謟故柔順乎剛剛巽乎中正所以爲巽之體也或曰巽以剛爲本觀此兩句則聖人於此卦欲其尙剛可知其義亦通

蒙謂觀上下之皆巽乎理故其出令必欲致其詳觀陰陽之皆順乎道故其有爲不徒安於小此聖人贊易之防也

象曰隨風巽君子以申命行事

先儒曰巽者入也前後相隨而至於嵗事行矣曰八風之至各以四十五日而成一嵗是也夫天之風以時而播不曰頻君之命以時而申不爲瀆天播其風以成嵗事君申其命以行國事故四時之律隨其風而不逆則年嵗之時可成矣天下之心隨其命而不違則國家之事可行矣申命者所以致其戒於行事之先行事者所以踐其言於申命之後申命須先事方可行事不然則墻壁之文耳

蒙謂觀風之被物必以先後而相繼知君子行令貴乎上下之皆順此申命之象所以有取於重巽也

初六進退利武人之貞

象曰進退志疑也利武人之貞志治也

先儒曰貞字尢當深玩過剛非貞也

蒙謂聖人以其失於柔故欲其濟以剛所以約其過勉其不及而得乎中也

九二巽在牀下用史巫紛若吉無咎

象曰紛若之吉得中也

先儒曰以陽處陰過於巽也故九二上九皆有牀下之象然上九貞凶而九二吉無咎者中與不中之異也

蒙謂過於巽而能用其誠乃補過者也

九三頻巽吝

象曰頻巽之吝志窮也

蒙謂以剛亢之質居巽順之時所以勉爲而屢失也

六四悔亡田獲三品

象曰田獲三品有功也

先儒曰柔以巽而後有功剛以直而後貞吉有功則無不及貞吉則無太過是以四五皆得巽道而悔亡也

蒙謂以陰柔無援而間於陽宜其有悔以陰柔居正而巽於陽故能成其功蓋四之地本有悔以處之善故悔亡而後有功也

九五貞吉悔亡無不利無初有終先庚三日後庚三日吉

象曰九五之吉位正中也

先儒曰一巽見乎蠱故於卦辭曰先甲後甲重巽申命者主重在上巽故於五曰先庚後庚

蒙謂處無過之地以爲出命之主新天下之治以精吾心之思蓋出命更攺之道當如是也

上九巽在牀下喪其資斧貞凶

象曰巽在牀下上窮也喪其資斧正乎凶也

先儒曰巽以徳爲順順得其正乃徳之吉順失其正乃徳之凶六爻中惟九五居尊位命令之所由出在巽體之中能以剛巽乎中正又守之以正順得其貞者也初與四以柔爲巽之主初居下卦之上有進退之志未知順者也四居上卦之下能得乎上下善處順者也三過剛不中勉而不中非能順者也二與上皆失其所安二居中不失其正上巽極失正吉凶之所以判也

蒙謂過於巽而失其正斷必凶之道也

【兌下兌上】

兌亨利貞

先儒曰有君子之說有小人之說陽爲君子陰爲小人卦中陽爻吉而陰爻凶君子小人之說固不同也蒙謂和而不流君子說之道也

彖曰兌說也剛中而柔外說以利貞是以順乎天而應乎人說以先民民忘其勞說以犯難民忘其死說之大民勸矣哉

先儒曰剛中故貞柔外故說剛中而柔外則立己者正而說人者非邪也說以利貞則至公無私而上有以順乎天歡欣浹洽而下有以應乎人至於民相勸以從上何事不可成哉聖人所以大之也抑嘗觀巽兌皆二陽一陰之卦也一陰居內而自處卑巽一陰居外而以柔說人巽兌之一陰𨿽分上下內外而以剛中爲主則同一意也巽有卑順之義不有剛中則失之爲足恭兌有和說之義不有剛中則失之爲佞諛剛中者巽兌之主也

蒙謂聖人守正而能和故未嘗違道以干百姓之譽亦未嘗咈百姓以從己之欲宜夫子極言以贊之也

象曰麗澤兌君子以朋友講習

先儒曰義理之說無窮況朋友講習乎從容論說以講之於先又必切實體驗以習之於後則心與理相得而所知者益精身與事相安而所能者益固志气之浹洽疑殆之切磋體麗澤之益爲相滋之實而其說在我矣彖之言王者之事象之言學者之事然學者之事王者之事其義實相通歟

蒙謂義理之說人無窮而聖人尢取其互相滋益也

初九和兌吉

象曰和兌之吉行未疑也

先儒曰兌自有和義獨於初言者以其得剛陽之正具和說之體故首言之疑謂疑於陰也卦惟四陽獨初與陰無所系故未疑二四則疑於三五則疑於上蒙謂以剛居正而無系累之私則不妄說人矣

九二孚兌吉悔亡

象曰孚兌之吉信志也

先儒曰二孚兌之有悔𨿽不若初和兌之吉視五之孚於剝則有間矣

蒙謂剛實居中而處恱乃和而不同者也

六三來兌凶

象曰來兌之凶位不當也

蒙謂無與而說以陰柔而居不中正故也

九四商兌未寜介疾有喜

象曰九四之喜有慶也

先儒曰以其失位故昧於決去就以其性剛故惡邪而喜正

蒙謂聖人以其承陽而比陰故戒之守正以閒邪然而夫子獨言從正之喜者守正之意長也

九五孚於剝有厲

象曰孚於剝位正當也

蒙謂旣以剛而居尊𨿽若無所失然處說而比陰故又在於知戒知此則不惑於小人以致危矣

上六引兌

象曰上六引兌未光也

先儒曰兌六爻以柔爲說以剛爲貞故遇剛爻說無不善三與上皆以柔在外爲說之至非道以爲說非說之正初與四居相應之地一無私系之嫌一以同類相說故初吉而四則有喜也惟二五有剛中之徳然二失位不如五當位五有厲不如二之孚吉也蒙謂說旣極而彊引之長陰柔之常態也

【坎下巽上】

渙亨王假有廟利涉大川利貞

先儒曰說極則離散渙所以次兌渙有二義卦有因民渙散而萃之意假廟是也又有渙天下患難之意涉川是也

蒙謂廣大孝以合人心濟大難以成治道然非正固之守又安能不離哉

彖曰渙亨剛來而不窮柔得位乎外而上同王假有廟王乃在中也利涉大川乘木有功也

先儒曰假有廟一也渙曰王乃在中而萃曰致孝享者蓋渙者治之始萃者治之成始則假廟致亨而已備物盡禮惟萃爲然此渙之所以言王乃在中而萃之所以言致孝享歟涉大川一也渙曰乘木有功而中孚曰乘木舟虛者蓋渙所以濟險也中孚所以涉險也君子虛已以逰世能涉險矣若夫持危扶衰惟渙爲然此渙之所以謂之乘木有功中孚所以謂之乘木舟虛歟卦辭言利貞而彖釋不及者言在中有功則利貞之義可見矣

蒙謂當離散之時而能約歸於中則得拯渙之道而成濟渙之功矣

象曰風行水上渙先王以享於帝立廟

先儒曰享帝尊尊也立廟親親也尊尊親親王道盡在是矣蓋吾能渙天下之難則所以事天者盡矣故可以享帝以一天下之趨向吾能得天下之心則所以寜親者至矣故可以立廟以來天下之愛敬收其散而合其離其道孰有大於此哉

蒙謂气之遇夫物者無所受所以成離散之象聖人之聚夫人者有其機故當盡誠敬之心此祭祀之報乃合人心之道也

初六用拯馬壯吉

象曰初六之吉順也

蒙謂當渙之始而能濟乎險者以其順剛中之才而能得其助也

九二渙奔其機悔亡

象曰渙奔其機得願也

蒙謂當渙散之時而急就其所安斯可以合其離矣

六三渙其躬無悔

象曰渙其躬志在外也

先儒曰三上兩爻陰陽相應者也然三則欲其應上上則不欲其應三者蓋三應上則有出險之理上應三則入險矣且易中大抵陽應陰多凶陰應陽多吉蒙謂當渙之時而獨得其應𨿽可以獨善而未足以兼善也欲拯天下之渙先散一己之私非志在濟時者不能也

六四渙其羣元吉渙有丘匪夷所思

象曰渙其羣元吉光大也

蒙謂散朝廷之羣以大天下之萃非有髙世之智安能成不世之功哉

九五渙汗其大號渙王居無咎

象曰王居無咎正位也

先儒曰渙之一卦大要有三一曰正君位二曰立宗廟三曰君臣上下協力以救渙爲心也渙王居無咎所以正位一已散之民萃有位無咎所以正位聚萬方之眾聖人君臨天下可不先正其位乎

蒙謂人君能順天命以治民則能聚大眾以守天位矣

上九渙其血去逖出無咎

象曰渙其血逺害也

先儒曰渙內三爻在險之中而求以出險故初言拯馬二言奔機三言渙躬皆出險之道也外三爻在險之外而求以濟險故四言渙其羣五言渙大號上言渙其血皆濟險之道也故渙六爻有吉而無凶蒙謂處渙之極而能濟乎渙其無所傷矣

【兌下坎上】

節亨苦節不可貞

蒙謂滿而不溢固有可通之理儉不適中又非可常之道蓋道之所貴者中故聖人常欲人之得乎中也

彖曰節亨剛柔分而剛得中苦節不可貞其道窮也節而可以通固有以適其中節而至於極斯有以裁其過吾於節而得制中之道矣

說以行險當位以節中正以通

和而節嚴而泰此所以能節而不至於苦也

天地節而四時成節以制度不傷財不害民

陰陽順序而不乖所以成生物之功法度得宜而不亂所以施仁民之政蓋莫非因自然之節而爲當然之節也

先儒曰當位以節則人不敢違中正以通則人不能違蓋以說而不至於流儉而不至於苦於無過不及之中立爲中正之制萬世通行之道是謂中正以通蒙謂節之爲道貴乎得中故聖人旣言卦才之善而又深明夫天人之節同一理也

象曰澤上有水節君子以制數度議徳行

先儒曰數度就事物而言故曰制制者一定而不可易也遵行而已徳行就身心而言故曰議議者商度以求中也隨時爲義合乎中而已制數度者坎法律象議徳行者兌口象

蒙謂觀容物之量旣能得其節知處事之方必求中乎節此聖人示人用易之道也

初九不出戶庭無咎

象曰不出戶庭知通塞也

先儒曰初四有應宜出者也然前有陽爻蔽塞不可出也此知塞者也而象兼通言知塞則知通矣通塞在時出處由己

蒙謂於節之初而能節於行𨿽可以無過尢貴於知時聖人教人之意深矣

九二不出門庭凶

象曰不出門庭凶失時極也

先儒曰前陽奇故稱戶前陰偶故稱門

蒙謂在當爲之時而無可行之道知節而不知通者也

六三不節若則嗟若無咎

象曰不節之嗟又誰咎也

先儒曰節以中爲貴三說極而過中故不節若則嗟若上險極而過中故苦節不可貞

蒙謂三不中正而處節非能節者凶咎之至將誰任乎

六四安節亨

象曰安節之亨承上道也

蒙謂人能承上之道以爲節斯無矯拂之患矣

九五甘節吉往有尙

象曰甘節之吉居位中也

蒙謂以剛居尊而爲節之主守中居正以爲節之道以此而行其功大矣

上六苦節貞凶悔亡

象曰苦節貞凶其道窮也

先儒曰三之不節不及乎中者也上之苦節過乎中者也心有不足故嗟故悔節之彖辭所謂位中正者惟五當之

蒙謂處節之極而終於節不可固守以爲常所宜損過以就中聖人示人之意切矣

【兌下巽上】

中孚豚魚吉利涉大川利貞

彖曰中孚柔在內而剛得中說而巽孚乃化邦也豚魚吉信及豚魚也利涉大川乘木舟虛也中孚以利貞乃應乎天也

象曰澤上有風中孚君子以議獄緩死

初九虞吉有他不燕

象曰初九虞吉志未變也

九二鳴鶴在陰其子和之我有好爵吾與爾靡之象曰其子和之中心願也

六三得敵或鼓或罷或泣或歌

象曰或鼔或罷位不當也

六四月防望馬匹亡無咎

象曰馬匹亡絕類上也

九五有孚攣如無咎

象曰有孚攣如位正當也

上九翰音登於天貞凶

象曰翰音登於天何可長也

【艮下震上】

小過亨利貞可小事不可大事飛鳥遺之音不宜上宜下大吉

先儒曰中孚有豚魚之象變爲小過乃有飛鳥之象二剛爲體四柔爲翼其象橫直故爲飛鳥翰音登於天振其聲於上也飛鳥遺之音墜其聲於下也不宜上而凶宜下而大吉理之必然也上經將終受以頥大過下經將終受以中孚小過四卦皆不反對所以明風雷山澤之互用也

蒙謂小過而不失夫常則𨿽過而不害矣

彖曰小過小者過而亨也過以利貞與時行也柔得中是以小事吉也剛失位而不中是以不可大事也有飛鳥之象焉飛鳥遺之音不宜上宜下大吉上逆而下順也

先儒曰得其時則柔足以有爲故柔得中是以可小事非其時則剛不能以有爲故剛失位而不中是以不可大事上則乘剛逆也下則承陽順也施過於不順凶莫大焉施過於順過更變而爲吉也

蒙謂事有所當過惟應時順理則吉矣

象曰山上有雷小過君子以行過乎恭喪過乎哀用過乎儉

先儒曰行喪用皆見乎動以象震也恭哀儉皆當止之節以象艮也山上之雷其聲已發而未壯以復豫大壯推之可見恭過則僞哀過則毀儉過則陋而君子以之者時也

蒙謂觀夫理之過常而行其事之當過則無害於過矣

初六飛鳥以凶

象曰飛鳥以凶不可如何也

蒙謂陰柔而上應宜其過之甚速而莫救也

六二過其祖遇其妣不及其君遇其臣無咎

象曰不及其君臣不可過也

蒙謂以柔順而居中故𨿽過而不過也

九三弗過防之從或戕之凶

象曰從或戕之凶如何也

蒙謂當陰盛之時而不爲之備終必遺其患矣

九四無咎弗過遇之往厲必戒勿用永貞

象曰弗過遇之位不當也往厲必戒終不可長也蒙謂聖人以其陽而居陰故善其過乎宜以其任剛而好進故又戒其守之堅蓋當陰過之時聖人扶陽之意深矣

六五密雲不雨自我西郊公弋取彼在穴

象曰密雲不雨已上也

先儒曰小畜彖辭與小過六五同蓋小畜所畜者小小過則所過者小皆不可以大事二卦𨿽殊而大者爲小者所畜則一而已正猶蠱之彖應巽五之象蓋五位乎君足以主一卦故象或應他卦之彖

蒙謂以柔居尊乃陰之過者也其能成大功乎

上六弗遇過之飛鳥離之凶是謂災眚

象曰弗遇過之已亢也

先儒曰初上二爻爲鳥翼故皆有飛鳥象初自下而上聖人猶戒之而況上六已極乎亢離之已逺乎在六爻四柔二剛柔過乎剛者也柔爻惟二五得中二無咎五無凶咎之辭初上不中故凶三四俱剛當柔盛之時剛徳不足故位剛者或凶位柔者或厲聖人抑柔之意嚴然得中得位處之合宜者亦不得而卻聖人扶剛之意顯矣若失位不中者亦末如之何也已

【離下坎上】

旣濟亨小利貞初吉終亂

蒙謂聖人於治功之成其致治之意固無限而保治之心尢無窮其垂戒之義精矣

彖曰旣濟亨小者亨也利貞剛柔正而位當也初吉柔得中也終止則亂其道窮也

蒙謂致治之慮欲其周然必盡乎理之常濟治之功貴乎中然又懼其時之過蓋致治非難而保治尢難故聖人於時之旣濟而深致其戒也

象曰水在火上旣濟君子以思患而豫防之

先儒曰坤上干下爲泰天地之交也坎上離下爲旣濟水火之交也𨿽然水火相資固以致用爲利水火相息亦宜預防豈可以時之旣濟而忘其所可戒哉以象言之則坎險在前思患於豫離明在內見防於早

蒙謂觀物理以相克而成功推人事以備患而保治以此爲防斯無終止之亂矣

初九曳其輪濡其尾無咎

象曰曳其輪義無咎也

先儒曰九剛動之才也故有輪象初一卦之後也故有尾象卦言終亂象言預防爻有濡尾其義一也此爻有先難後易之象

蒙謂旣濟之初而能止其進不至於極矣

六二婦喪其茀勿逐七日得

象曰七日得以中道也

先儒曰離爲雉爲文明有翟茀之象此爻有先喪後得之象

蒙謂中正自守者𨿽不得於今必能行於後聖人示人勸戒之意深矣

九三髙宗伐鬼方三年克之小人勿用

象曰三年克之憊也

先儒曰此爻有憊而後克之象

蒙謂王者懲夷狄之陰類而無輕肆之心去中國之陰類而無顧慮之意明乎此義則可以成旣濟之功而保治於無窮矣

六四繻有衣終日戒

象曰終日戒有所疑也

先儒曰坎爲加憂四爲多懼故能戒思患豫防此爻當之

蒙謂當旣濟之時旣已過中而涉險所宜思患而豫防聖人之戒深矣

九五東鄰殺牛不如西鄰之禴祭實受其福

象曰東鄰殺牛不如西鄰之時也實受其福吉大來也先儒曰旣濟初曳輪而無咎未濟也二𨿽喪而後得將濟也三伐逺而克之旣濟也三與四其旣濟未濟之交乎四言戒五言不如上言厲旣濟而豫防之不然道窮而終亂矣

蒙謂惟其所遇之時不同故其獲福之實亦異旣濟之時大矣哉故聖人卽二五深明之蓋五之才徳非不善然以時之過是以反不如二之吉也

上六濡其首厲

象曰濡其首厲何可久也

按關氏易以旣濟終焉與今易不同蓋未濟者屯之首天地未變坎離未交又以一太極起來吉凶大業從此而生循環不已變通無窮斯謂之易易終未濟聖人有深意矣故先正有云旣濟是易之死法未濟是易之生法

蒙謂居旣濟之極而無出險之才其敗壞可立而待也

【坎下離上】

未濟亨小狐汔濟濡其尾無攸利

蒙謂當患難之時𨿽有可通之道忘戒備之心必無能濟之理聖人之戒深矣

彖曰未濟亨柔得中也小狐汔濟未出中也濡其尾無攸利不續終也𨿽不當位剛柔應也

先儒曰旣之爲言盡也已往之辭也未之爲言有所待也方來之辭也是以未濟非終於不濟欲濟而未耳故夫子釋彖申言可濟之理

蒙謂當未濟之時處之善則有時而可通進之勇則無自而能濟然聖人思治之意深故又申言可濟之理以示人也

象曰火在水上未濟君子以愼辧物居方

先儒曰乾坤坎離六十四卦之樞紐也三極之道皆出於此故易上經始於乾坤終於坎離下經終於旣濟未濟旣濟未濟其實亦坎離也乾坤以坎離爲用而坎離卽乾坤之交也故乾坤爲大父母坎離爲中父母旣濟成卦水火相及而相用火性炎上而居下水性潤下而居上方成旣濟若未濟則火炎上而在上水潤下而在下二者不相爲用未濟之義也夫水火二物南北二方君子用此之象必愼而明之以辧其物性之異使之各居其方也蓋有辧而後有交辧以正其體交以致其用不辧則不交有未濟而後有旣濟而未濟含旣濟之象思患預防就卦名取義辧物居方就卦象取義六十四卦大象不出此義或曰辧物如火之明居方如水之聚猶天與火同人亦以類族辧物言之其義可見亦通

蒙謂觀物性之異而處事理之宜聖人示人觀象之意深矣

初六濡其尾吝

象曰濡其尾亦不知極也

蒙謂才未足以濟而欲以彊濟是不度勢之甚也

九二曳其輪貞吉

象曰九二貞吉中以行正也

先儒曰曳輪濡尾在旣濟初爻爲無咎在未濟初濡尾二曳輪而初吝二吉何也曰處旣濟不忘未濟不汲汲於進用善矣未濟之時義主乎濟而初才之陰柔不足以濟急於濟則爲吝道二爲剛中上當應五濟君之難可以進矣然以剛應柔恐其失於恭順也故曳以緩其進爲吉君子之道所處不同能識時宜可以知易矣

蒙謂於未濟之時當旣濟之任惟盡其恭順之心斯得爲臣之正矣

六三未濟徵凶利涉大川

象曰未濟徵凶位不當也

蒙謂在未濟之時當濟物之任而無能濟之才然處險之極斯有出險之理故聖人𨿽言其才之不足濟而又言其時之可濟也

九四貞吉悔亡震用伐鬼方三年有賞於大國

象曰貞吉悔亡志行也

先儒曰旣濟九三言髙宗稱其人也未濟九四言震稱其徳也旣濟伐鬼方憂其憊者旣濟之世利用靜也未濟伐鬼方而行其賞者未濟之世利用動也蒙謂九四𨿽以陽剛濟天下之難然質本陰柔非極其剛貞之久不能也

六五貞吉無悔君子之光有孚吉

象曰君子之光其暉吉也

先儒曰六五文明之主故稱君子之光五以中虛爲孚上以剛實爲孚九四之貞戒之也六五之貞固有也未濟之君非中正文明而體之以實者不足以濟也此未濟之時所以有終濟之理歟

蒙謂惟其徳盛而功溥故能充實而輝光以此而濟無不濟矣

上九有孚於飲酒無咎濡其首有孚失是

象曰飲酒濡首亦不知節也

先儒曰於旣未二濟之終益寓其惓惓憂患之意旣濟吉少凶多未濟吉多凶少然其吉皆未嘗無戒泰否亦然六十四卦之互體不離乎本卦者惟旣濟未濟爲然旣濟則藏未濟未濟則藏旣濟而聖人又以爲六十四卦之終者蓋易窮則變變則通有終則有始終之以未濟又易之所始也易凡三百八十四爻陰陽相半必以干之初九始焉未濟之上九終焉始終爲君子謀此之謂易之道學者當求於象辭之外蒙謂有可濟之才而無得致之位則爲自信自樂而已然從欲而不反則不可也故聖人深戒之

﹤經部﹐易類﹐易精蘊大義﹥

欽定四庫全書

易精蘊大義卷九

元解蒙撰

系辭上傳

天尊地卑乾坤定矣卑髙以陳貴賤位矣

天地不能祕自然之易而易不能外自然之勢聖人何容心哉

動靜有常剛柔斷矣

陰陽體健順之性卦爻定奇耦之畫故卽陰陽以求易而易道昭然矣

方以類聚物以羣分吉凶生矣在天成像在地成形變化見矣

理散於萬物而其辭則系乎易之占迹著乎兩端而其理則驗乎易之動此易所以與天地準也

先儒曰此言聖人觀天地陰陽有如是之理故作易立如是之義類聚以同言羣分以異言順所同則吉乖所異則凶此吉凶所由起也吉凶者卦爻之用著也有形有象然後有變化之驗類聚羣分而吉凶生後章所謂愛惡相攻而吉凶生逺近相取而悔吝生是也成像卽下文雷霆風雨日月是也成形卽下文男女是也變化卽下文相摩相蕩是也鼓潤運行成像之變化也成男成女化生萬物成形之變化也蒙謂盈天地之間無非以陰陽之實而爲體定卦之象無非道陰陽之理以示人故觀天地則見易矣

是故剛柔相摩八卦相蕩

數以兩而立卦以倍而成此聖人作易之序

鼓之以雷霆潤之以風雨日月運行一寒一暑乾道成男坤道成女

運陰陽之二气生人物之萬殊其變化之道則備於易矣

先儒曰此因上文變化見而遂言卦以明變化之實剛柔相摩八卦相蕩方是說做這卦時此成像之變化也在這卦中成形之變化也在這卦見造化關捩子才動那許多物事都出來易只權冩他這个蓋當初易是易天地是天地到未梢來易便是天地天地便是易變化之道不可知不可見所可見者形象�已是故剛柔相摩八卦相蕩自陰陽之交感爲二气之推移雷霆陽也風雨陰也日陽而月陰暑陽而寒陰也陰陽運於天人物生於地乾道卽陽坤道卽陰也此形象之變化始可得而知可得而見矣蓋造化之妙以其運用而已使剛自剛而柔自柔八卦各居其方雷霆風雨不相爲用日月寒暑不相往來何以成造化哉惟其相摩相蕩鼓潤運行交相爲用所以生萬物也上文言陰陽之實理爲立易之本乃對待之陰陽也交易之體也此又明易之變化見於陰陽者乃流行之陰陽也變易之用也體立用行此易之道也抑嘗卽此一卦而考諸先天之卦矣卦畫之初以一剛一柔與第二畫之剛柔相摩而爲四象又以二剛二柔與第三畫之剛柔相摩而爲八卦旣成則又各以八悔卦加於八貞卦之上而一卦爲八卦八卦爲六十四卦也震爲雷離爲電霆卽電也

蒙謂聖人作易旣妙乎陰陽之理而易之變化又盡乎陰陽之妙吾嘗卽易而驗於實體見之矣

幹知大始坤作成物幹以易知坤以簡能

先儒曰此贊乾坤之功𨿽至溥而無際乾坤之徳實至要而不繁言知者知而已言能者渉於形噐能成物蓋陽以陰爲基陰以陽爲倡陽知其始而享其成陰效其法而成其勞然幹以不知而知故其知也速坤以不爲而爲故其成也廣乾坤一理非有別焉天運流行渾然無體者幹也天道變化見於功用者坤也故上文以男女分乾坤而此以形气分乾坤以男女分則男乾而女坤以形气而論則一物各具一干坤也

蒙謂知夫萬物形气之異稟原於陰陽健順之異

性則可以言乾坤之徳行矣

易則易知簡則易從易知則有親易從則有功

去一己之私以合天下之公非法健順之理而合內外之道不能也

有親則可久有功則可大可久則賢人之徳可大則賢人之業

一諸內者所以成乎已兼於外者所以措諸事人法乾坤至此則可以爲賢矣

先儒曰無險詖之行則易知事得其要則易從有親則終身愛戴而無睽離之患故可久有功則日積月累而有增益之漸故可大無親烏可久無功烏可大而已非其至也故爲賢人之徳業徳謂得於已者業謂成於事者然爲學之道莫先於立志志久則气久徳性久故曰可久又曰日新大則才大事業大故曰可大又曰富有徳業不可久不可大不足謂之賢人況可謂之聖人乎然必稱賢人者以明乾坤之徳業人皆可勉而至也

蒙謂法健順之理以合內外之道則美在其中發於事業矣

易簡而天下之理得矣天下之理得而成位乎其中矣先儒曰賢人法易簡之道猶未免有天人之間未與乾坤爲一也易簡而天下之理得者蓋聖人與乾坤之易簡凡所以像形天下經綸萬物者莫不順其自然而無一毫鑿智生事之私焉是以無一物不通其理無一事不得其理也至此則體道之極功聖人之能事可以與天地參矣

蒙謂聖人與天地合其徳能盡人事而參天地右第一章

先儒曰此章專論伏羲體造物以作易之事重在乾坤二卦生八卦以至六十四卦蓋先天之易乾坤終包六十四卦在其中凡陽者幹也凡陰者坤也末歸結幹之徳賢人法之造其極則聖人能事畢矣

聖人設卦觀象繋辭焉而明吉凶剛柔相推而生變化先儒曰此二句爲綱領剛柔相推而生變化一曰綱之總防也剛柔並立爲相摩疊爲消長爲相推蒙謂聖人卽已著之象而示占蓋亦本於陰陽之進退而得之也

是故吉凶者失得之象也悔吝者憂虞之象也變化者進退之象也剛柔者晝夜之象也六爻之動三極之道也

先儒曰變化之於剛柔猶進退之於晝夜晝推而進則夜退柔者變而剛也夜推而進則晝退剛者變而柔也晝夜之進退無止剛柔之變化無窮動謂變爻因上文變化而言也聖人因動爻示人以吉凶使之隨時進退趨吉避凶參陰陽之運合剛柔之冝以順仁義之施則不遺三極之道矣

蒙謂觀人事之變以參造化之運其事𨿽殊理則一也

是故君子所居而安者易之序也所樂而玩者爻之辭也

先儒曰居而安指身之所處而言樂而玩指心之所好而言序次序也自卦而言則否泰剝復之類自爻而言則潛見飛躍之類知其序之有常故居位而安樂樂其理也玩習而不厭也辭可以明理知其理之無窮故樂而玩爻辭所樂而玩則卦可知矣

蒙謂學易而能用夫易明理而能契夫易則不迷於事不疑於心矣

是故君子居則觀其象而玩其辭動則觀其變而玩其占是以自天祐之吉無不利

先儒曰辭生於象故觀象而後玩辭占生於變故觀變而後玩占觀象玩辭學易也觀變玩占用易也學易則無所不盡其理用易則惟盡乎一爻之時居旣盡乎天之理動必合乎天之時故曰自天祐之吉無不利上言居安樂玩皆是居之事下文以居對動而言重在行之事矣

蒙謂靜而窮理旣盡夫易之全體動而明理又闡夫易之大用如是不遺夫理不厭於心矣

右第二章

先儒以此章専論文王周公系辭以明伏羲卦象剛柔變化吉凶悔吝凡三極之道皆見辭中而君子學易必當合卦象而言之也

彖者言乎象者也爻者言乎變者也吉凶者言乎其失得也悔吝者言乎其小疵也無咎者善補過也是故列貴賤者存乎位齊小大者存乎卦辧吉凶者存乎辭憂悔吝者存乎介震無咎者存乎悔是故卦有小大辭有險易辭也者各指其所之

右第三章

易與天地凖故能彌綸天地之道

先儒曰凖者適與相當無小過不及其靜體動用一相肖似者也彌者周其全體綸者詳其條理惟與天地凖故凡天地體用之所至無不盡其始終本末而得其並行並育之全也一毫有過不及則不能然矣蒙謂易具天地之理故深有補於天地

仰以觀於天文俯以察於地理是故知幽明之故原始反終故知死生之說精气爲物遊魂爲變是故知鬼神之情狀

先儒曰以者聖人作易之本意下文皆易中具足之理也天髙垂象故言觀地卑效法故言察文者交錯以相成理者性情之必至天文地理亦互言耳幽隱而不可見者明顯而可見者幽之故生於明明之故生於幽隱者復顯而顯者固隱故卽其不能不然者也始者明之初終者明之盡明盡則向於幽矣原者推其所以然不過未明之前其理已具時至則必來如夜之必旦也謂之原始者周流而得其源也反終者反之於終其所以終卽其所以始者也始必有終生必有死往來出入一綂同條才明彼卽曉此才明始卽知終始終不同而同一當然之理故孔子曰未知生焉知死死生非二道也死生之說其爲人情之好惡莫甚於此者知其說明其理故能無妄無妄故生順死安也聖人卽物以明理因有以見無得之則自爲一貫矣情者實理之必至狀者眾有之可名也精气自無而入有遊魂自有而趨無自無而有神之情也自有而無鬼之情也自無而有故顯而爲物自有而無故隱而爲變顯而爲物者神之狀也隱而爲變者鬼之狀也蓋鬼靜而神動其實一條非二物也皆二气之聚散事理之當然也理之所成故似無而實有是蓋幽明死生之理貫乎幽明死生之中以時出入妙其用而盡其事者也然總而言之則不過陰陽兩端而已蓋聖人體造化之理以作易故舉天下之理不能外於易而聖人用易以窮理也

蒙謂理不外乎易故卽易以窮理斯能逹乎陰陽之變也

與天地相似故不違知周乎萬物而道濟天下故不過旁行而不流樂天知命故不憂安土惇乎仁故能愛先儒曰與天地相似故不違此統論聖人之體段知周乎萬物而道濟天下故不過此指知仁與天地相似之實處蓋嘗論之天地者道之全體易者天地之全體而聖人又易之全體也知者卦爻之所指而道其所行也周萬物者表裏精粗無不到全體大用無不明濟天下者物物事事皆無憾也知周萬物而道濟天下則心與道合動無非理而物各得其宜非徒名爲廣大周徧而施諸事物則無一可而反爲禍害如後世異端之學也不過者得其中正利物冝人不徒有周物之名也旁行不流物理事勢或有出於常經之外者易無不備聖人無不應也是皆道之所至時中之所在故𨿽旁行而不至於流蕩也至此乃相似不違之至也夫然故天地流行無所不該富貴貧賤死生壽夭夷狄患難或出於非常不意皆天理之所在隨其所遇所處而皆有預定之酧酢也土者所處之地安土者隨其所處而安之也仁者天地生物之心獨得其常經定序大中而人得之以爲人者也安土則理熟義定生生之心益培益固不安土則私欲日生而本然所得於天地者日薄矣此合天地與聖人爲一而卒歸於此太極兩儀四象八卦所生豈徒然而已哉

蒙謂聖人所以與天地合其徳亦惟盡性而已耳

範圍天地之化而不過曲成萬物而不遺通乎晝夜之道而知故神無方而易無體

先儒曰範圍天地之化合萬物爲一全體皆不出於道之分量內所謂化也不過所謂恰好有過於全體病矣曲成萬物並包庶類洪纎髙下委曲詳細無不盡其心而竟其事所謂綸也遺不及也有不及則於全體亦非矣晝夜卽陰陽通者以一貫二知者立於一而爲之照也其所知卽範圍曲成之事萬物一陰陽也通於道則合於一而時出之時陰而陰時陽而陽神無方易無體也事物之方體皆一定而天地聖人之用無感不應無措不宜萬變萬化而一以貫之也神者能陰能陽見於此而復見於彼故無方易者一陰一陽爲交易變易初無定形故無體卽天地聖人時出一貫之道也故曰造化之妙不外乎神易而神易之妙獨得於聖人學者得此則小徳川流大徳惇化無不到矣

蒙謂仁足以贊化育之功知足以窮造化之理此聖人所以妙神易之用也

右第四章

此章先儒曰三節𨿽於窮理盡性之外別有至命事但二者工夫至此而知愈精行愈熟矣所謂範圍曲成者盡人物之性而至於天地參矣所謂通晝夜之道而知致窮理之妙而致於窮神知化也範圍曲成乃道濟天下安土惇仁之極功通晝夜而知卽幽明死生之所以然者也故以神無方易無體總結上文之意

一陰一陽之謂道繼之者善也成之者性也

先儒曰一陰一陽之謂道是就造化流行上說成之者性也是就人稟受上說繼之者善是就天賦人受中間過接處說一陰而復一陽一陽而復一陰卽無方之神無易之體是所謂道也蓋以一貫萬一貫二道無聲無臭形象可見可聞但陰陽二者往來屈伸以成萬物道之爲道卽此是已朱子解曰繼者气之方出而未有所成之謂善卽理之方行而未有所立之名陽之屬也誠之源也成則物之已成性則理之已立陰之屬也誠之立也元亨利貞幹之四徳道者方出而賦於物善之繼也復者各得而藏於已性之成也易者交錯代換之名卦爻之立由是而已天地之間陰陽交錯而實理流行一賦一受於其中亦由是也愚按大傳一陰一陽之謂道卽乾坤二象所言一嵗之功用是也周子通書以人事釋之故言元亨誠之通利貞誠之復誠卽易所謂道也通卽元亨之爲善者也復卽利貞之爲性者也善所以闡是道故曰繼性所以全是道故曰成是以朱子兼釋之

蒙謂理乘乎陰陽之機其所以流行賦於萬物者皆不外乎此也

仁者見之謂之仁知者見之謂之知百姓日用而不知故君子之道鮮矣

先儒曰人𨿽同此善性有生气質不能無偏全淸濁之異蓋嘗論之道者至理之當然也仁以行之知以知之不出此二者而已或務於行而不求所以知之則不免賢者之過而道之所以不行也或求於知而不知所以行之則不免知者之過而道之所以不明也至於習不察而行不著是所謂人莫不飲食鮮能知味者也然气質之性君子有弗性焉苟有澄治之功所謂全體者已渾然於所性之中是君子之道豈終鮮也故此一節言道之在人自生知安行以下不能無偏必如上章窮理乃能盡性至命此學易者之極功而作易之本意也

蒙謂道之全體固無不備而人之所稟鮮有不偏所以聖人深有感於斯道也

顯諸仁藏諸用鼓萬物而不與聖人同憂盛徳大業至矣哉

天地之道顯微一機耳陰气生陽自內而外所以鼓萬物之出機顯諸仁也陽气生陰自外而內所以鼓萬物之入機藏諸用也此機一動其能已乎顯仁又藏用藏用又顯仁此一陰一陽之謂道也曰顯曰藏不過道之體用而已鼓者發其機緘致其生長正其始而遂其終物物性命義理皆已前定天地之用不過隨其時而鼓動以發之鼓舞以成之而已鼓卽藏諸用之用其所鼓者常潛行黙運而不可見故曰藏也蓋顯諸仁是已然藏諸用是所以然而道之定體妙用吾又於鼓之一字見之仁者庶物露生用者神用無迹故在天則生爲仁所以生者爲用在聖人則發者爲仁所以發者爲知天地不可以智言也知不離乎心有心則有憂此天人所以分蓋天之爲物其生其殺因其自然天地不加毫末於其間聖人之憂樂以天下故曰鼓萬物而不與聖人同憂夫天地之大徳曰生所以生者用也仁與用乃天地之徳業而其盛大又非聖人所能至者故曰至矣哉此仁字與上文仁者見之謂仁仁字不同此純是理彼已涉气幹以元爲仁卽此

蒙謂天之於物運乎一气而無心故其功用之妙聖人不與焉

富有之謂大業日新之謂盛徳

兼載萬物而無外者用之廣通貫萬物而無窮者體之常此天地之所以爲大也

生生之謂易成像之謂幹效法之謂坤

陰陽相禪而無窮其理之見於實體者則有形气之異也

極數知來之謂占通變之謂事陰陽不測之謂神用易而措諸人事𨿽不能離乎陰陽之體必有以妙乎陰陽之用

先儒曰富有廣大不禦日新悠悠無窮天髙地下萬物散殊其富有之謂與陰陽升降萬古一日其日新之謂歟易者變易不窮故曰生生者易之道也皆造化之自然之理象者自無而入有用以見體之初也法者未然而已然千古常然不易之定體也象言成則法已具而未定法言效則道已盡而無隱乾坤成而易則肇乎其先者詳此三句則性道太極其體也明矣數蓍數也變卦變也物莫逃乎數故極占數可以知來物事行事也卽占卦變而通之也生生之謂易至通變之謂事言易之陰陽也生生之謂易一句爲綱下四句乃目也成像之謂幹效法之謂坤此陰陽之屬乎象者也極數知來之謂占通變之謂事此陰陽之屬乎占事者也陰陽不測之謂神又是總結上文之意上章言易無體此言生生之謂易惟其生生所以爲體上章言神無方此言陰陽不測之謂神惟其不測所以無方言易而乾坤繼之乾坤毀則無以見易書也言神而以占事先之占事則神之所托而顯者也神易用而變化無窮其實則不越乎兩端而已蒙謂功用莫大於天地而理之見於書者盡無窮之變形气體於陰陽而用之見於筮者盡變通之利然其所以妙乎其間則又非人之所能說也右第五章

先儒曰此章專明陰陽之道在造化與易書其在造化生而爲人則有仁知百姓之分生而爲物則自顯仁藏用之後而有鼓萬物之妙其在易書自生儀象以至生卦成像之謂幹陽之爲也效法之謂坤陰之爲也此陰陽之在卦者也極七八九六之數而占以知來通陰陽老少之變而因以作事此陰陽之在蓍者故首云一陰一陽之謂道於以見天地之化大易之理莫不各具乎陰陽不測之謂神於以見道之體用不離乎陰陽而其所以不偏不倚而黙運乎二者之間則神妙而不可測也其體則謂之道其用則謂之神學者豈可淺觀哉

夫易廣矣大矣以言乎逺則不禦以言乎邇則靜而正以言乎天地之間則備矣

先儒曰此論書所該之理也廣以量言大以質言言乎逺則其理不以逺而窮而其用不可禦言乎邇則目擊而道存其體無爲而正所以見其體之所該者大天地有之而易皆有之則無所不備故見其量之所容者廣

蒙謂道之全體無不該故其大無外小無內察乎天地也

夫幹其靜也專其動也直是以大生焉夫坤其靜也翕其動也辟是以廣生焉

先儒曰易之廣大皆乾坤之所爲也大者專直之所爲廣者翕辟之所爲專謂一而不雜直謂純理而無私感而遂通也生於專直而直亦專之所爲也專則純乎道之體直則純乎道之用純乎道則無不周故大翕者所得於幹之靜也合也蓋未動之先猶保合之合無有間也辟者時至而出亦感而遂通不可禦亦無間之所爲也故廣皆是道之體用而坤則體乎幹也專無雜而翕無間皆小無內直辟以至廣大皆大無限蓋直辟出於專翕而翕又得於專者也抑嘗論之天地動靜以形气分乾坤各有動靜於四徳見之文言曰坤至柔而動也剛至靜而徳方是也蓋動基於靜只是一理惟專故直惟翕故辟專直以一言翕辟以兩言其靜也專而翕所以靜正其動也直而辟所以不禦大抵幹主健𨿽靜時只一專到動時則行之以直坤主順至靜時只翕到動時辟而已故曰不專一則不能直遂不翕聚則不能發散

蒙謂陽以一而施故其質無不包陰以兩而承故其量無不受是以聖人卽其體用之全而極言之也

廣大配天地變通配四時陰陽之義配日月易簡之善配至徳

先儒曰廣配地大配天變通者易窮則變變則通也非廣大則不能變通非變通則無以成其廣大故也日昱乎晝月昱乎夜陰陽之气也至徳人心極至之徳也如大學至善之至也廣大以體言變通以用言陰陽以气言易簡以理言

蒙謂天人之理備於易故易之合乎天道人事者如此

右第六章

先儒曰此章聖人所以贊易之道其極至於廣大之原先於乾坤之二畫末又推以言諸天道人事也

子曰易其至矣乎夫易聖人所以崇徳而廣業也知崇禮卑崇效天卑法地

先儒曰崇徳者體道明理之所積廣業者全體大用之所充知卽周乎萬物之知崇徳者立乎萬物之上徳之全體森然乎其中也禮卽廣業萬物庶政各有品節度數卑者行乎萬事之中散於形下之噐皆知之流行無在無不在也徳業易之至者也徳畜乎內者也窮理則知益明知超越而無方故崇知崇徳亦崇也業者著乎外者也循理而禮益恭循序而有別故卑禮卑業亦廣也聖人踐履皆易所以崇徳廣業以此知崇則上極乎髙明所以效天禮卑則下極乎巽順所以法地此聖人所以與天地合其徳歟蒙謂聖人所以深贊夫易者以其極髙明而致廣大而能與天地之道參也

天地設位而易行乎其中矣成性存存道義之門先儒曰道義之在造化則謂之易易之在人則謂之道義設位者一定不移卽道體之定而後變化行靜當爲動主也成性者知禮之本性也存而又存有不已之功夫莫非性也摘知禮二端而言者取其崇卑合體而能有知禮之本性存之又存使之有體如天地則道義由此性中出故設天地之位而後易行有知禮之門而後道義出

蒙謂體立而用行天人同一理也

右第七章

先儒曰此贊易之至聖人所以崇廣其徳而參天地也

聖人有以見天下之賾而擬諸其形容象其物宜是故謂之象

類萬物之情以立一定之卦此聖人作易之意也

聖人有以見天下之動而觀其防通以行其典禮系辭焉以斷其吉凶是故謂之爻

因萬變之事以立一定之理此聖人命爻之意也

言天下之至賾而不可惡也言天下之至動而不可亂也

聖人作易卽夫事物膠擾之中而示以至當之歸故有以順人心而合天理如此也

擬之而後言議之而後動擬議以成其變化

天下之理備於易故君子之爲無非易然非得於觀玩之深者不能及也

先儒曰防者合而不遺通者變而無窮此時也典則有序而略禮則有秩而詳此所以趨時也趨時有得失則吉凶生焉學易者擬其所立之象以出言則言之淺深詳略必各當其理議其所合之爻以制動則動之久速仕止必各當其時故曰以言尙其辭以動尙其變此之謂也末章亦有此叚其下文亦歸於人之誠正與此同

蒙謂聖人作易定天下之象而冒天下之道此君子所當觀玩而法行之也

鳴鶴在陰其子和之我有好爵吾與爾靡之

天下以眞相應者無隱顯之異以誠相與者無彼此之分吾於中孚九二見之矣

子曰君子居其室出其言善則千里之外應之況其邇者乎居其室出其言不善則千里之外違之況其邇者乎逺近之勢𨿽殊而感應之理則一故君子必愼其所由出也

言出乎身加乎民行發乎邇見乎逺言行君子之樞機樞機之發榮辱之主也言行君子之所以動天地也可不愼乎君子於言動知其發於一心爲甚微而其格於三極爲無間故必動以爲戒而審其機焉此聖人因中孚之二五以至誠相感而極言之也

先儒曰萬化不窮感應二端而已故夫子卽中孚九二爻辭而廣之也居室卽在陰之義出言卽鳴鶴之義千里之外應卽子和之義特主乎人而言爾感應者心之聲行者心之迹也言行乃感應之樞機也人以善而感應則同乎天矣故曰動天地蓋至於動天地則所關者大而人之違應又不足以爲榮辱矣此一爻下六爻之綱領也同心之言其臭如蘭言善則千里之外應之者也不謹言語以階禍亂言不善則千里之外違之者也就言上說謹愼無咎謙恭存位行之主乎榮者也髙亢者悔負乘致冦行之主乎辱者也

蒙謂至誠無往而不通然君子必謹發動之所由也

同人先號咷而後笑

由其睽合之勢殊故其憂樂之情異觀於同人之五見之矣

子曰君子之道或出或處或黙或語二人同心其利斷金同心之言其臭如蘭

君子之同不於其迹而於其心故物莫能間而其語有味也

先儒曰迹異而心同不害其爲同心異而迹同相去爲愈逺故或出或處或黙或語則其迹異也其迹則兩剛得而間迹𨿽異而心同也故兩剛不得而終間夫金至堅也其利斷金斷之則堅除矣除則合故又曰同心之言其臭如蘭蘭至馨也而同心之言如之言其相好之無斁也

蒙謂觀其相求之情切明其相與之同心故其始若相違而終實無間也

初六借用白茅無咎

以柔居下而能愼則可以保其安而無過此大過之用也

子曰苟錯諸地而可矣借之用茅何咎之有愼之至也夫茅之爲物薄而用可重也愼斯術也以往其無所失矣

卽至薄之物以明重愼之心以此而行其無所苟矣

先儒曰物之置於地亦可安矣而又借之以茅過於愼也凡天下之事過則有失惟過於愼爲無失故無咎

蒙謂人能常存敬畏之心則可以致天下之事矣故夫子卽大過之初六而贊之周公譬用白茅之借以擬議大過初九夫子發其所以擬議之意如此

勞謙君子有終吉

人能不自有其功故能成其功然惟成徳之士而後行之有常也

子曰勞而不伐有功而不徳厚之至也語以其功下人者也徳言盛禮言恭謙也者致恭以存其位者也先儒曰事功曰勞國功曰功人立大功業於天下皆職分之當爲苟不知謙遜以待之而驕矜形於辭色則是已之所當爲者爲分外之舉矣豈禮也哉故君子𨿽有勞而不伐有功而不徳者非欲退遜以要名譽凡以循吾之禮致吾之恭以守吾所居之位而已蒙謂爲其所當爲而無矜已之私焉則尊而光矣

亢龍有悔子曰貴而無位髙而無民賢人在下位而無輔是以動而有悔也

不出戶庭無咎子曰亂之所生也則言語以爲階君不密則失臣臣不密則失身幾事不密則害成是以君子愼密而不出也

先儒曰爻義主出處而言此及言語之節者明謹行而又推之謹言也且兌有言象故節之初爻重明之蒙謂人之所當節者言爲甚故夫子於節之初爻明之欲人審其機也

子曰作易者其知盜乎易曰負且乘致冦至負也者小人之事也乘也者君子之噐也小人而乘君子之器盜思奪之矣上慢下盜思伐之矣慢藏誨盜冶容誨滛易曰負且乘致防至盜之招也

蒙謂原橫逆之來皆已所自致此聖人設卦以盡情僞之一端也

右第八章

先儒曰此章七爻皆欲人畏愼也鳴鶴言處隱之誠同人言同心之義白茅貴愼有終尙謙亢龍惡亢戶庭以教密負乘以戒慢皆所以養人之敬心也若從姚氏說移自天祐之於此則終之以信順之福於義亦不相悖

天一地二天三地四天五地六天七地八天九地十先儒曰自天一至地十乃天地生成自然之數然易言陰陽不言五行者蓋五行之理具於陰陽之中成變化而行鬼神者皆五行之爲也文公曰五行只是五而有十个者一个便是兩个此義先儒所未發天地之間不過陰陽二气而已其所謂奇偶十數如是不齊者蓋數之所生或本於天地消長之運或原於萬物生成之事然十者之數𨿽曰不齊總而論之不過五者生成而已五行則又本之陰陽奇耦而陰陽又同出於一气也故周子曰五殊二實二本則一學易者必逹乎此而後可以言數自一至五生數之序也自六至十成數之序也水火气也金木形也是以先气而後形然就气中分之則水之生又在火之先蓋水生於陽火生於陰也水生尙微而火生已著也就形中分之則木柔而金剛木生於春而金乃凝於秋此四行之序也若夫土𨿽次五而位實居中乃四者所由以生成初非生於四者之後不可以四者之序例之也或曰五行同也又有所謂成數之五者何耶曰凡物之生莫不具陰陽生於陽必成於陰生於陰必成於陽水生於气之陽若不流濕則气必涸火生於气之陰若不就燥則火必滅木𨿽生陽必凝於陰而後成實金𨿽生陰必鎔於陽而後成器此生於天者必資於地而後成生於地者必資於天而後成也以此觀之則生成豈彊分耶

蒙謂對待者易之體流行者易之用也此河圖奇偶生成之數也蓋天地者陰陽對待之實體也一至十者陰陽流行之次序也然對待非流行不能以變化流行非對待不能以自行

天數五地數五五位相得而各有合天數二十有五地數三十凡天地之數五十有五此所以成變化而行鬼神也

先儒曰相得而各有合是兩个意相得如兄弟則取奇偶之相爲次序辧其數而不容紊者也相合如夫婦則取奇偶之相爲生成合其數而不容間者也相得有合四字說盡河圖之數所爲聖人之言也歟天數二十有五五其五也地數三十六其五也小衍爲十兩其五也大衍爲五十十其五也易之數皆類此變化言功鬼神言用

蒙謂觀交易之體而見對待之位均考變易之用而知嬴乏之數殊其所以生成萬物莫非此之功用也

大衍之數五十其用四十有九分而爲二以象兩掛一以象三揲之以四以象四時歸奇於扐以象閏五嵗再閏故再扐而後掛

先儒曰數之爲用奇則圓而不方偶則方而有定故虛其一以爲數之體而分二掛一揲四歸奇各有所象奇偶互相交錯而其用無窮焉蓋嘗論之去一者非數之數掛者數之所始二者之用四十有八以窮天下不窮之數易而専以數取則不過步占之法而已是必有以統其數焉以周子之說考之五十去一者無極是已四十有九而掛一者太極是已掛一而用四十八者生陰生陽是已以四十八之數而宗本於一數而總攝於非數之數其防深矣

蒙謂舉大易之全數而虛其數之一所以藏諸用推大易之用數而極其功之用因以明其象蓋亦莫非自然之理也

幹之防二百一十有六坤之防百四十有四凡三百有六十當期之日

卽乾坤之防數合二气之中數蓋有適然相符之理也

二篇之防萬有一千五百二十當萬物之數也

卽易中二篇之防而推則盈天地間者不外是也

先儒曰天地之數數之體扐之數數之用乾坤之防數之中

蒙謂以易中之數合易外之數皆有適然相當之理者誠以嵗周於上物生於下莫不有數存焉故也

是故四營而成易十有八變而成卦八卦而小成引而伸之觸類而長之天下之能事畢矣

先儒曰已得三畫而八卦之名可見則內卦之爲貞者立矣自是而往引而伸之再得小成之卦一則外卦之爲悔者備矣六爻成內外備六十四卦之象可見然後示其爻之變與不變而觸類以長焉則天下之事其吉凶悔吝不越乎此矣

蒙謂聖人用易筮之法原其用功之始要其功用之終蓋亦莫不有序焉也

顯道神徳行是故可與酬酢可與祐神矣

先儒曰惟道義顯著故理明義精可以酬酢萬變而不差惟徳行之神故先後天而黙有以助神化矣下章云易有聖人之道四焉則道因象辭變占而顯矣君子將有爲有行而受命如響無有逺近幽深遂知來物則行以數神酬酢以言人事祐神以贊造化卽酬酢中合理密有贊造化之功矣惟可與酬酢祐神此所以畢天下之能事也

蒙謂旣有以明乎天而妙乎人斯有以應乎人而贊乎天

子曰知變化之道者其知神之所爲乎

先儒曰陽化爲陰陰化爲陽者變化也所以變化者道也道者本然之妙變化者所乘之機故陽變陰化而道無不在兩在故不測是以曰知變化之道者其知神之所爲乎

蒙謂明夫易之功用原夫易之妙用非聖人其孰能之

右第九章

易有聖人之道四焉以言者尙其辭以動者尙其變以制器者尙其象以卜筮者尙其占

先儒曰尙辭則言無所失尙變則動必精義尙象則法必致用尙占則謀必知來此四者非神之所爲孰能與於此此一節與二章居則觀其象而玩其辭動則觀其變而玩其占實相表裏

蒙謂聖人之道無一而不具於易故君子之用無一而不遵夫易然非得於觀玩之深者不足以語此也

是以君子將有爲也將有行也問焉而以言其受命也如向無有逺近幽深遂知來物非天下之至精其孰能與於此

先儒曰至精謂是非辧吉凶明

蒙謂人之用夫易者隨取而各足易之資於人者有感而必通蓋非至明不能察其機故聖人深贊之也

參伍以變錯綜其數通其變遂成天地之文極其數遂定天下之象非天下之至變其孰能與於此

先儒曰錯是往來的綜是上下的錯綜其數只是七八九六六對九七對八便是東西相錯六上生七爲陽九下生八爲陰便是上下爲綜參伍所以通之其治之也簡而疏錯綜所以極之其治之也繁而密蒙謂揲至三而參必變其實以考剛柔之進退象不一其數必要其終以定卦爻之動靜其變無窮天下莫能加也

易無思也無爲也寂然不動感而遂通天下之故非天下之至神其孰能與於此

先儒曰此上四者體之所以立而用之所以行也昜指蓍卦無思無爲言無心也君子將有行而命蓍求卦是人以有心求易也枯莖之蓍定體之卦未嘗有所施爲是易以無心待物也方其未占也蓍藏於櫝卦在於防寂然不動之時也及其問焉而以言其受命也如響無有逺近幽深遂知來物非感而遂通天下之故乎寂然者感之體感通者寂之用也蓋動而無靜靜而無動物也動而無動靜而無靜神也寂而能感是靜而無靜未嘗狃於無也感復寂是動而無動也未嘗滯於有也是以易之蓍卦言而靜體動用太極之本然也人心之妙亦然也聖人以此洗心退藏於宻以此齋戒以神明其徳是聖人通身易也非有通身之易何以知全易體用哉

蒙謂易道無心而善應故其體用之妙如此也

夫易聖人之所以極深而研幾也惟深也故能通天下之志惟幾也故能成天下之務惟神也故不疾而速不行而至

先儒曰極深精乎內也研幾窮乎外也志內也辭占之道通乎內幾外也變象之道成乎外極深靜無內而大本立研幾則皆理而大用行極深而得性命之精研幾而窮先見之理推眾志於一性而不一之志以之通防萬物於理而不窮之務以之成蓋深者易之至精寂然不動者也而幾者易之至變感而遂通者也深者理之奧𨿽隱微必燭故能通天下之志幾者動之微惟能察於事幾之先則事無不成矣若夫不待研幾之功而得幾之深妙者神而已凡有體者必疾而速有方者行而必至神無方體故不疾而速無所待也不行而至無所在也不疾而速則無所畱滯通誌之事也不行而至則無爲而成成務之事也蒙謂易道有以窮夫理之幽而審夫動之端然所以妙乎其間則發微不可見而充周不可窮也

子曰易有聖人之道四焉者此之謂也

先儒曰總結上文

蒙謂聖人之蘊備於易卽所謂辭占象變是也右第十章

先儒曰此章承上章而言易之用有此四者然其所以妙乎其問則無非神之所爲也

子曰夫易何爲者也夫易開物成務冒天下之道如斯而已者也

聖人之明易旣有以見其用之周又有以見其體之備而易道無餘蘊矣

是故聖人以通天下之志以定天下之業以斷天下之疑

此聖人卽易以示人趨向之方所以勉其怠而致其一也

先儒曰開物者知其未然陽之始物也成務者定其當然陰之終物也冒天下之道言易之爲易不但近事之間凡陰陽造化之妙出入起居之常無不包羅於其中也是故聖人以其開物而通夫天下之志以其成務而定天下之業然天下之人不能皆如聖人之極深研幾也故理有未通於理之是非不能無疑事有未定於是非之當否不能無惑聖人卽其開物成務之理寓於易使人卜筮以判吉凶而決趨捨所謂斷天下之疑也蓋易道開物於幾微之先者神也成務於變通之後者智也惟其能開物也故聖人用之其深足以通天下之志惟其能成務也故聖人用之其幾足以定天下之業惟其能冒天下之道也故聖人用之其神足以斷天下之疑

蒙謂易有致用之理故聖人盡用易之妙

是故蓍之徳圓而神卦之徳方以知六爻之義易以貢聖人以此洗心退藏於密吉凶與民同患神以知來知以藏往其孰能與於此哉古之聰明叡知神武而不殺者夫

先儒曰此言聖人作易之體以承上文之意圓神故能通天下之志方知故能定天下之業易貢故能斷天下之疑蓍開於無卦之先所以神卦定於有象之後所以知六爻之在蓍卦具方圓神知之體故其義易以貢聖人以此三者洗濯其心通體渾是此理不令一毫私意小知雜於其間又以退藏於密豈非寂然不動無思無爲時也𨿽然未渉於用而用之理已具及其吉凶與民同患則又易之感而遂通天下之故者也吉凶隱於未形則神以知來吉凶見於已著則知以藏往蓋洗心以存其神退藏以定其體憂患以贊其決故其知幾卽神之開物也其畜徳卽知之成務也所謂聰明睿知也其斷吉凶卽神武之決也與民同患卽不殺之仁也蓋卜筮而知吉凶至明於天之道以下方是說卜筮始渉於用矣

蒙謂靜而具易之全體動而顯易之妙用此聖人自然之易無待於外者也

是以明於天之道而察於民之故是興神物以前民用聖人以此齋戒以神明其徳夫

先儒曰上言聖人具神知之徳於一已此言聖人寓神知之徳於蓍龜聖人以易洗心是以明於天之道與民同患是以察於民之故則知民用吉凶悔吝之難明不可無以開其先也是以作爲卜筮以敎人非惟使之必齊必戒然後敢從於蓍𨿽聖人用蓍龜以卜筮之亦自齊戒以明其徳蓋齊戒則湛然肅然矣神明則能定能應矣是無思將以有思無爲將以有爲也方其未涉於用此理已具旣渉於用其徳益神可見聖人明其理而不假其物之意其心卽神明之舍人能洗之而使無一防之累則此心靜與神明一於揲蓍卦之時能以齊戒存之則此心動與神明通心在則神在矣不然則蓍卦特枮莖蠧策耳何以能神明其徳而靈應如響哉蓍龜而謂之神物者以爲神也則寄於物以爲物耶則又神之所寄故謂之神物

蒙謂聖人明其理以闡夫易之大用又敬其事以全夫易之妙用蓋易之作𨿽在於聖人而聖人之用又不無賴於易也

是故闔戶謂之坤辟戶謂之幹一闔一辟謂之變往來不窮謂之通見乃謂之象形乃謂之器制而用之謂之法利用出入民咸用之謂之神

先儒曰闔者陰之靜辟者陽之動闔辟者動靜之樞幹健而動坤順而靜陽一噓而萬物由以出陰一翕而萬物隨以入气由靜而動故先坤而後乾乾坤之變通以運而言也變者動靜之節通者動靜之貫夫闔旣往而辟來辟又往而闔來陰旣往而陽來陽旣往而陰來闔辟循環陰陽相生皆自運行不息而言也見象者萬物流形之始屬乎陽形器者成像之後屬乎陰此自造化而言也法謂法乎象器之體神謂神乎象器之用此自聖人修道立敎而言也此一節論乾坤生成之功聖人裁成經綸之妙然以畫卦布爻之法言之亦不外此也闔戶謂之坤言畫偶爻也凡偶皆屬陰辟戶謂之干言畫奇爻也凡奇皆屬陽一闔一辟謂之變六畫旣成剛柔相推言成卦往來不窮謂之通九六之動交相往來言之卦也按其迹而言見於蓍防謂形象於卦爻謂器制而用之謂上下筮之法究其用言之枯莖敗槧而內外靜作之用皆資其利王公皁之人皆取其決極深研幾其妙如此豈非天下之至神乎朱子嘗謂此章專論卜筮故愚於此推原卜筮之由如此以起下文論易制作之本意

蒙謂以易而明夫天道有對待之體必有流行之用以易而通乎人事有當然之體必有自然之用蓋天人無二道故其體用同一機

是故易有太極是生兩儀兩儀生四象四象生八卦八卦定吉凶吉凶生大業

先儒曰一陰一陽之謂道道卽太極也故朱子嘗謂語道體之至極則謂之太極語太極之流行則謂之道𨿽有二名實無兩體此之謂也若論其生則其生兩儀交變之中自有太極之理但言其次序須有這實理方有此陰陽易有太極是生兩儀則先從實理說起

蒙謂易不外乎陰陽而其理則肇乎陰陽之先易無借於人事而其用則通乎人事之要此作易自然之序也

是故法象莫大乎天地變通莫大乎四時縣象著明莫大乎日月

盈天地之間者莫非陰陽形气之實體聖人特舉其大者以見易之不可以小言也

崇髙莫大乎富貴備物致用立成器以爲天下利莫大乎聖人

居其位而有其徳所以能成大業也

探賾索隱鉤深致逺以定天下之吉凶成天下之亹亹者莫大乎蓍

明難明之理以決天下之疑所謂興神物以前民用也

先儒曰法謂效法象謂成像賾隱以物象言深逺以事理言鉤謂曲而取之致謂推而極之天下有自然之法象非崇髙富貴位與天地並何以修道而立敎四時有自然之變通非聖人作易變通盡利何以神化而宜民日月之明旁燭幽遐非易之示人本隱之顯何以開物成務是三言者各有所合也上三言以易道之在造化言作易之事也下三言以易道之在人事言用易之事也前言吉凶大業此又發明其理繼之以六莫大之說焉天地日月四時富貴聖人蓍而易實行乎六者之中必得備物致用之聖人履崇髙富貴之位然後能以二者之大用四者之大所謂天生神物聖人則之是聖人有得於蓍之大者也天地變化聖人效之是聖人有得於變通之大者也天垂象見吉凶聖人像之是聖人有得於著明之大者也河出圖洛出書聖人則之是聖人有得於法象之大者也由是四象所以示系辭所以告吉凶所以斷無非此理也

蒙謂易之在造化者有形气之實體然後變化而形气著易之在人事有尊位之聖人然後神物興而民用彰是皆不可以小言也

是故天生神物聖人則之天地變化聖人效之天垂象見吉凶聖人像之河出圖洛出書聖人則之

先儒曰則神物所以卜筮則圖書所以作卦疇在天成像在地成形變化見矣聖人效之而作易故剛柔相摩八卦相蕩變動不居周流六虛天垂象見吉凶蓋日月有虧盈薄蝕之變五星有紓疾伏逆之異故聖人像之系辭焉以斷其吉凶變化垂象者天地造化之大運昭然而可考者也聖人效而象之而易道以明神物圖書者天地一時瑞應之符托物以示數者也聖人則之而易法以著自太極至此言聖人制作之本然制作之本有三易有太極以下六句言爻象之所由生法象莫大乎天地以下六句言形噐之所由立天生神物以下四句言易書之所由作蒙謂易之本在天地惟與天地合其徳者爲能推明之

易有四象所以示也系辭焉所以告也定之以吉凶所以斷也

先儒曰畫像故曰示所以使人有所見有辭故曰告所以使人有所知爻有吉凶而定以辭故曰斷所以使人無所疑上四者言作易取法之源此三者言作易示人之意

蒙謂聖人之作易旣有以盡其意猶未能盡於言至系之斷辭則易之用無餘蘊矣

右第十一章

先儒曰此章凡八稱聖人皆指伏羲只系辭以告是文王周公事首掲夫易何爲者也一句爲問辭喚起一章大意而以開物成務以下爲答辭盡說歸卜筮其下六个是故一个是以皆有發明卜筮事故本義謂此章專言卜筮而伏羲畫卦之法其綱領已備見於兩圖而作易之原亦因是而發焉不可不知也

易曰自天祐之吉無不利子曰祐者助也天之所助者順也人之所助者信也履信思乎順又以尙賢也是以自天祐之吉無不利也

先儒曰按本義云此釋大有上九爻義然在此無所屬恐是錯簡宜在第七章

之末橫渠又謂宜在下系立心勿恆凶之下惟節齋獨系於上傳十一章之末云學易之事也示之矣又告之又斷之故觀象玩辭觀變玩占吉無不利正與第二章

義同而夫子釋之又加詳焉節齋之說止此今若先看第二章

是以自天祐之吉無不利之義則得矣

蒙謂聖人釋大有上九之義而明乎其獲福之由在乎不違於理也

子曰書不盡言言不盡意然則聖人之意其不可見乎理有未形而語不能顯者聖人重致其意焉

子曰聖人立象以盡意設卦以盡情僞系辭焉以盡其言變而通之以盡利鼓之舞之以盡神

聖人發其精意見於書旣皆隨事以明理顯其大用施於事又能神化而宜民此聖人所以有功於天下旣在於作易而尢在於用易也

先儒曰象謂儀象作易之始畫奇以象陽畫偶以象陰也然奇偶兩畫未足以盡必三畫六畫成卦然後陰陽交錯逺近相取而天下古今之情僞始可得而盡矣立象盡意不獨見聖人之意自是象上有這意設卦以盡情僞非聖人有情又有僞變通者所以盡卦之意而著其賾也鼓舞者所以盡系辭之言而妙其動也象辭卦三者易之體變通鼓舞二者易之用變通所謂通其變使民不倦鼓舞所謂神而化之使民宜之

蒙謂義理之無窮也聖人未易以言盡人心之未開也聖人惡明而有隱此其始若無言而後實無隱也

乾坤其易之縕邪干坤成列而易立乎其中矣乾坤毀則無以見易易不可見則乾坤或幾乎息矣

先儒曰幹陽物也坤陰物也卦皆陰陽奇偶之所爲舉乾坤則皆知矣成列謂伏羲橫圖自乾一至坤八各以其序而列之也蘊所謂包含者猶胞中胎骨也易立其中言卦畫裏面蘊藏得易之理在其中也乾坤毀謂卦畫不立無以見易謂卦畫不立則易無所托而顯乾坤息謂易道不明則乾坤變化之用不行矣乾坤與易爲體𨿽異其道一也易本無體而與易爲體者乾坤也乾坤成列而易立乎其中蓋乾坤有體而易無體有體成毀從之故上言成列下言乾坤毀易以無體托於乾坤故乾坤毀則無以見易不可見則乾坤之道因以息矣夫易之道固不系於書之有無而乾坤本不可以成毀言蓋易未嘗無干坤亦未嘗息特以卦畫不立無以見其變易之理而並乾坤之功用不可得而見爾聖人於此所以明夫易之不得不作也

蒙謂易必本於乾坤而後陰陽之體立乾坤必賴乎易而後變化之用行此其可相有而不可相無也

是故形而上者謂之道形而下者謂之噐化而裁之謂之變推而行之謂之通舉而措之天下之民謂之事業先儒曰形而上者杳然而難知其無聲無臭可以心見而非耳目之所能及也形而下者炳然而易見蓋成形成器耳目之所可及也道卽所以爲事物者行乎事物之中未始離乎事物卽所謂物則是也然事物有往來消息而其不易之定體自爲不息所以一人心而定物理也旣曰形乃謂之噐又言形而下者謂之器何也以象對器象防而器著者也故曰形乃謂之器以道對器道升而器降者也故曰形而下者謂之器化而裁之推而行之舉而錯之皆以道爲器也蓋器道𨿽不同其變通則一也化而裁之謂一闔一辟不可執一也推而行之謂可運行無窮也如是則舉而措之天下矣前言乾坤之變通易道之變通也此言道器之變通言聖人用易之變通也曰化而裁之推而行之聖人之事也下言卦象爻辭書中卦象爻各有變通也其曰化而裁之言用易之卦爻辭亦存乎聖人之變通也此一節蓋承上文而言易在乾坤之中者也言道器謂易旣生乾坤則在乾坤矣故就乾坤中分別言之所謂道卽易器卽乾坤也𨿽然形上形下不可判而爲二器亦道道亦器也故曰乾坤毀則無以見易易不可以見則乾坤或幾乎息矣有則俱有言二者不相離也且以易之道言之自奇偶未形以上則謂之太極不可以陰陽名也自奇偶旣形以下則謂之兩儀四象八卦而陰陽之體定矣蓋形者動而可見之時自此以上無體故以道名之自此以下有體故以器名之器有定體體定而變化故幹本健也初爻化爲入中爻化爲麗上爻化爲兌坤本順也初爻變爲動中爻變爲防上爻變爲止六十四小象皆示人以化裁之變也當其變也順而推之則通違而執之則塞幹之災變而無首則吉坤之傷變而永貞則利此皆敎人以推行之通也於以通天下之志以定天下之業以斷天下之疑此舉而措之謂之事業也

蒙謂理無形而事有體聖人所以盡利而宜民者無非以道爲器也

是故夫象聖人有以見天下之賾而擬諸其形容象其物宜是故謂之象聖人有以見天下之動而觀其防通以行其典禮系辭焉以斷其吉凶是故謂之爻

先儒曰重出以起下文先言夫象者象不易見於是設卦觀象以窮夫賾爻不易知於是效而系之以辭以明夫動

蒙謂物𨿽萬類而各有定形事𨿽萬變而各有定理故聖人作易以著其象而明其義焉

極天下之賾者存乎卦鼓天下之動者存乎辭

聖人之作易也旣有以類萬物之情必有以成天天下之務

化而裁之存乎變推而行之存乎通

易之道不均於一聖人之用易豈可泥於一此所以盡變通之利也曰聖人旣有以盡事物之理以爲易之事必有以極裁成之道以闡易之用此連上二句爲文

神而明之存乎其人黙而成之不言而信存乎徳行聖人之爲易不惟有以造其理又必有以履其事則於易彬彬矣

先儒曰賾以象著故卦立則凡天下之賾皆不可得而遁故謂之極動以辭決故吉凶斷而人皆趨事赴功而不能自己故謂之鼓卦卽象也所以見賾而擬諸形容是也辭卽爻也所謂系辭斷其吉凶是也變通卽上文之變通上言其理以道之在易者言也此言其用以易之在人者言也蓋卦爻所寓之理若能化裁而推行之當隨時變通不可有所拘泥上文謂之變謂之通歸重於化裁推行上此存乎變存乎通止神而明之存乎其人者言變化之道非人不能明明則有以識變通之理神則有以妙變通之用黙而成之不言而信存乎徳行者蓋黙而成之非躬行者不能不言而信非心得者不能故曰存乎徳行言變通在於人然人之所以能神而明之者非實得於心實踐於身不能以彊造也上文五謂字皆聖人作易之事此六存事乃聖人用易之事前言變通而歸之事業推易道於民也此言變通而歸之徳行存易道於已也蓋聖人不惟欲人隨事而用夫易尢欲人於身而體夫易也下系言苟非其人道不虛行意蓋如此

蒙謂動與易俱運而窮理之妙在乎人靜與易俱防而盡性之實在乎已夫動靜一易也故不徒推其理與事又將體其理於身此聖人示人用易之深意故於此極之

右第十二章

先儒曰此章有三節一言象卦辭者易之體變通鼓舞者易之用二言乾坤與易不可相無形上形下有道器之別三重說象卦辭之所以然三節之末皆言變通之理乃聖人用易之道也蓋因象卦辭乃知變通之用因變通然後識易所謂神明非人用之不能也人非徳行在身不言而信之者不能也一節密似一節至此得意忘象易與聖人一也

﹤經部﹐易類﹐易精蘊大義﹥

欽定四庫全書

易精蘊大義卷十

元解蒙撰

系辭下

八卦成列象在其中矣因而重之爻在其中矣

考三畫之卦以定剛柔之體備六爻之畫以效天下之動此勢之不容已也

剛柔相推變在其中矣系辭焉而命之動在其中矣因陰陽之進退以示無窮之變因人事之得失以繋所值之占觀變玩易道無餘蘊矣

先儒曰八卦所用者在象故曰象六十四卦所用者在爻故曰爻剛柔者爻之體相推謂剛推柔柔推剛也變則本卦變作他卦惟其相推故能成其變辭謂爻象之辭卽其變而命之也卽其變而繋其辭以命吉凶而占者所值當動之爻象亦不出乎此矣上篇始以乾坤之成卦終以易簡之徳業下篇始以八卦成列終以乾坤示人易簡其道𨿽相類然上篇所未盡者則見於下篇是爲終始之道也

蒙謂觀易卦之小成而又有以備其體因奇耦之變化而又有以顯其用此聖人作易自然之序也

吉凶悔吝者生乎動者也

考夫易之占辭原夫易之變體此聖人贊易事也

剛柔者立本者也變通者趣時者也

觀陰陽有對待之勢而後知陰陽有消長之機

先儒曰文王卦辭但言吉凶周公爻辭方有吉凶悔吝四者凡所謂皆指動爻而言也通書所引乃斷章取義剛柔者變通之本變通者剛柔之時用剛柔立本言始揲所畫之卦或剛或柔各有定體也變通者趣時言卦旣畫矣若遇老陽則變而爲柔遇老陰則變而爲剛自此趣彼以從時立本統指一卦言趣時専指所變之爻而言下章原始要終以爲質也六爻相雜惟其時物也意亦如此先言變動而後獨言吉凶悔吝生乎動者以動詳於變故也又先言吉凶悔吝生乎動而後止言吉凶者以吉凶者悔吝之積故也

蒙謂靜無而動有然其辭則繋於未占之先體立而用行故其變則見於有象之後易之爲防盡在是矣

吉凶者貞勝者也

旣眀淑慝之分必無兩立之異此所以常勝而不已也

天地之道貞觀者也日月之道貞明者也天下之動貞夫一者也

造化有常久之道天下無二致之理故聖人贊易發明之

先儒曰吉凶貞勝言易所論吉凶常相勝而不已天地之情以其正大故所以示人者亙古今而常存日月之運以其有常故所以照物無毫髮之不燭天下之動𨿽萬變不齊然其正而勝者亦一理耳前言易道有變通而此又言其理之常者以示人也

夫幹確然示人易矣夫坤隤然示人簡矣

天地之所以無隠於爾者一健順之理而已耳

爻也者效此者也象也者像此者也

先儒曰效乾坤之變化以分六爻象乾坤之虛實以爲奇耦

蒙謂天地不能祕自然之易而聖人不能外自然之理蓋聖人之易一天地之易也天地以其自然者而顯諸仁此天地所以爲天地聖人則以其自然者而寄之易此聖人所以爲聖人天地聖人一而二二而一者也以人事而參諸造化旣知其理之有常由造化而驗諸人事又知其理之無二始之以人事終之以人事故曰易以天道明人事

爻象動乎內吉凶見乎外功業見乎變聖人之情見乎辭

先儒曰內外猶言先後微顯陰陽老少分揲命卦之時而吉凶乃見於成卦之後用其道故觀其動乎內之變以成功業究其微故考其見乎外之辭以見聖人之情能事畢矣蓋動乎內者理也見於外者事也變者爻象之變辭者吉凶之辭功業見乎理情也而見乎辭皆內外相爲而不可相無也

蒙謂卦之未定必將觀變卦之旣成然後考其占其所以制事而眀理皆不外乎此也

天地之大徳曰生聖人之大寶曰位何以守位曰仁天地溥覆載之功無非妙一元之運聖人履崇髙之位必有以得天下之心

何以聚人曰財理財正辭禁民爲非曰義

聖人之得民心固必因其利以厚天下聖人之定民志尢必制其欲以宜天下聖人之於天下不過因所利而利之亦未嘗以爲利也徒知因天下之利以合天下故能使之無違心不知得天下之義以坊天下尢當使之無非心吾恐知所聚而不知所以聚之道則斯民之聚豈區區之利所能維持耶

先儒曰天地有大徳以其生生不已也聖人有寶位所以配天地而遂其生物之心也有聖人之位又有聖人之徳位曰寶位不亦宜乎守位聚人承上文而言何以守與民共守之何以聚有財以聚之財者百物之總名皆民之所利也正辭謂殊貴賤使有度眀取予使有義辧名實使有信誠以利之所在不可不道之使知義也禁民爲非謂憲禁令致刑罰以齊其不率道者也蓋理財以富之正辭以教之禁民爲非以齊之富之而後教教之而後齊𨿽其理之正之禁之無適而非義然聖人不忍之政則盡此三者矣理財則易之備物致用也正辭則易之辧物正言也禁民爲非則易之斷吉凶眀得失外內使知懼也易之事業盡於此三者也

蒙謂天地以生物爲心聖人盡裁成之道故其履尊位合人心者不惟有以厚乎民而又有以齊乎民也

右第一章

先儒曰此章先言象變辭占而及天地造化再言象變辭占而及聖人功業以眀易與天地凖而日月天地之道如此也

古者包犧氏之王天下也仰則觀象於天俯則觀法於地觀鳥獸之文與地之宜近取諸身逺取諸物於是始作八卦以通神眀之徳以類萬物之情

先儒曰象以气言屬陽法以形言屬陰鳥獸之文謂天產之物飛陽而走陰也與地之宜謂地產之物木陽而艸陰也近取諸身逺取諸物無適而非陰陽也蓋易有太極之理不可見形而爲物者可見聖人徧觀乎物得易全體而後作卦也故其所畫之卦精可以通神眀之徳粗可以類萬物之情神眀之徳不可見也故曰通萬物之情可見者也故曰類八卦者道之全體也作之所以眀道於萬世也聖人運時用道以利天下趣時者也聖人不能獨盡天下之時故亦不能盡用天下之道是以聖人眀大全之道於萬世而其遭時所立不過一二而已故眀與不眀系乎聖人而用與不用又系乎時焉𨿽聖人不能必也然其制是器之時當時之人知其制是器適用而已不知有所取也孔子以易道觀之然後知其有取於卦故曰蓋取諸其卦也

蒙謂聖人盡萬物之理而寓諸易故其功用之妙無間於隠顯也

作結繩而爲网罟以佃以漁蓋取諸離

先儒曰離體中虛兩目相承而物麗之网罟之象蒙謂虛其中以麗乎物𨿽聖人之神智亦自然之法象也

包犧氏沒神農氏作斵木爲耜揉木爲耒耒耨之利以教天下蓋取諸益

先儒曰制器尙象無非利天下然或不言利者蓋网罟非不爲利也然待杵臼耒耜然後能裕萬民之食則是网罟之利不足言而耒耜杵臼之利大矣交易非不爲利也然待牛馬舟楫而後能備四方之貨則交易之利不足言舟楫牛馬之利大矣門柝非不利也然門柝能保內使暴客不能入而已弧矢則又能威其外使暴客不能至則是門柝之利不足言弧矢之利大矣此或言利或不言利之意也然獨於牛馬舟楫曰利天下者牛馬舟楫無所不通可以周天下故也有曰教天下則其利有待於教而後成也有曰利天下則其物備器成直爲天下利耳有曰威天下則其利有待於威而後保此又立言之防也

蒙謂器用利而農事備其爲益也大矣

日中爲市致天下之民聚大下之貨交易而退各得其所蓋取諸噬嗑

先儒曰上離下震離爲日震爲大塗故有日中爲市之象天下之民不同業天下之貨不同用致而聚者噬而嗑之之義也

蒙謂通天下之則以順民心之欲所以聚其散而合其離也蓋當明盛之時以通有無之利則彼無適市之欺而此無折閱之賈也

神農氏沒黃帝堯舜氏作通其變使民不倦神而化之使民宜之

聖人疊興以當世道一新之防旣有以致天下之勤必有以妙民生之用

易窮則變變則通通則久

易之運世不息故知其妙者無不利聖人體大易不息之理知極其用者無終窮故聖人之妙用卽易之功用也連上文通其變至此通則變爲義旣終而始要之而不見其終旣始而終原之而莫知其始此大易之道所以常久而不已也専釋此三句

是以自天祐之吉無不利

有變化之機無終窮之理易之道亦天之道其用無二致也人能盡易之道以合天心斯能獲天之助矣

黃帝堯舜垂衣裳而天下治蓋取諸乾坤

聖人制萬變而無爲造化溥萬物而無心聖人之道卽天地之道也

先儒曰包犧神農聚人以財能富民者也黃帝堯舜則理財正辭禁民爲非教民者也十三卦制器尙象皆通變宜民之事獨於黃帝堯舜言之者蓋羲農之時人害𨿽消而人文未著衣食𨿽足而禮義未興至於黃帝堯舜則世道一新之防黎民於變之機也神化宜民謂制作精妙如神化使民利用出入不知其所以然者蓋時異則世異於是乎有變惟聖人能通其變則民不困於事是不倦也故𨿽聖人神道設教在乎宜民宜民則非有髙逺難行之事矣蓋其變化循理而無爲故乾上坤下有垂衣裳而治之義蒙謂聖人鼓舞羣動而莫測其民亦蒸蒸向化而不倦𨿽易之道亦天之道也故觀天地則見聖人矣

刳木爲舟剡木爲楫舟楫之利以濟不通致逺以利天下蓋取諸渙

先儒曰木在水上舟楫之象通所不通濟渙之意蒙謂以乘木之功濟涉險之用聖人蓋有取卦之象也

服牛乘馬引重致逺以利天下蓋取諸隨

先儒曰刳木爲舟剡木爲楫因植物之材而川通矣服牛乘馬引重致逺因動物之性而途通矣牛以順爲道故服而馴之以引重馬以行爲事故乘而駕之以致逺牛非不可以致逺於引重爲力而已馬非不可以引重於致逺爲敏而已引以有所進爲義致以有所至爲義

蒙謂因物之法以爲天下利固非聖人之自爲也

重門擊柝以待暴客蓋取諸豫

先儒曰川有舟楫陸有牛馬𨿽良民資之而暴客亦可致也制重門以禦之所以爲防者不能攻擊柝以警之所以爲盜者不能竊內坤闔戶互艮爲門之象震屬木爲動爲鳴木動而鳴擊柝之象二陰在外暴客之象一陽禦之待之之象豫備之象非一獨於此者黃帝堯舜之世惟有此耳

蒙謂聖人慮患深而防患早此豫備之象有取於此也

斷木爲杵掘地爲臼臼杵之利萬民以濟蓋取諸小過先儒曰暴客不至而居者安可養矣上震爲木下艮爲土互兌爲金震木而兌金制之斷木之象艮土而兌金止之掘地之象震木上動艮土下止杵臼別米之象

蒙謂聖人之欲利用以厚生亦必尙象而利器此杵臼之制有取於上動下止之象也

木爲弧剡木爲矢弧矢之利以威天下蓋取諸睽先儒曰外有門柝以防暴客內有杵臼以治其粒食而無以威不軌則𨿽有險而不能守有粟而不能食此弧矢之利不可緩也蓋利天下者仁也威天下者義也蓋並行而不相悖矣睽無弧矢之象而弧矢取諸睽者亦爲物睽爭而弧矢足以威之耳弧矢之用以睽而也

蒙謂修武備以威不軌此聖人合睽之用也

上古穴居而野處後世聖人易之以宮室上棟下宇以待風雨蓋取諸大壯

先儒曰睽乖逺則可以安其居矣冬穴居夏野處棟直承而上故曰上棟宇兩垂而下故曰下宇

蒙謂聖人旣慮民居之不安於古斯奠民之居使得所於後此大壯之義所以有取於大易也

古之者厚衣之以薪葬之中野不封不樹喪期無數後世聖人易之以棺槨蓋取諸大過

先儒曰上古之事難眀十三卦聖人據聞見而言可得而知者犧農黃帝堯舜耳如以宮室易穴居棺槨易衣薪書契代結繩已不知其誰氏但曰後世聖人夫子述上古之事其意如此

蒙謂聖人欲人長其親愛之思故當盡送終之大事不爲太古之無事

上古結繩而治後世聖人易之以書契百官以治萬民以察蓋取諸夬

先儒曰言有不能記者則造書以記之事有不能信者則造契以信之取眀決之義也夫治至於養生送死之無憾則其道備矣其法有以貽後者於是有書契焉書以記久而眀逺契以結信而正誣故百官之事𨿽煩以此治萬民之情𨿽隠以此察蓋夬之成卦五剛決一柔是去小人之亂而歸之治決小人之蔽而歸之眀睽以至治夬以眀決文武並用聖人之道也蒙謂世道旣不如太古之無事治道安得不因時而制宜以夬之義有取於決也

右第二章

先儒曰此章乃聖人尙象制器之事所以爲此養生送死禦暴防姦之道可謂盡矣始而包犧之鮮食而繼以神農之粒粟二者不可兼得於是乎貿遷有無之法所以致民聚貨而使之各得其所欲也其求得欲從而心意廣器利用便而巧詐生彊弱相淩而攘奪作聖人於是爲之通其所窮而使之無厭倦之意防其姦暴而使之有以遂其相生相保於無窮粒食足矣而爲杵臼穴居足矣而爲宮室鄰近相貿遷可也而爲之舟楫牛馬以致其逺衣薪不封可也而爲之衣衾棺槨猶以爲未也重門撃柝所以禦暴剡木弧所以威冦則彊者不得淩弱矣夫旣有以養生而送死而又有防姦而禦暴聖人猶以未足以徧天下及後世也於是又作書契以記之禍至而爲之備患生而爲之防其所以憂天下抑何深而慮抑何詳耶非特此也因木上有水之象而爲井因以木巽火之象而爲鼎觸類而長之天下無一物而非易矣

是故易者象也象也者像也彖者材也

聖人之作是也旣象物之宜以著其體必眀卦之象以盡其眀

爻也者效天下之動者也是故吉凶生而悔吝著也觀易爻之變化其用爲至廣考人事之得失而知其機爲甚微則可以盡易之理而達事之變也

先儒曰象者全卦之體下文所謂陽卦奇陰卦偶是也彖者卦下之辭所以眀一卦之才徳陽如君子陰如小人健順動止防說之類下文所謂一君二民二君一民君子小民之道是也爻者效天下之動下文諸爻皆效乎動之事也易之爲書卦象莫知先後𨿽聖人觀象以設卦卦立而義復見於後彖所以眀一卦之才爻所以效天下之動爻立而後吉凶生而悔吝著此成易之序之情系辭以盡人事之變此前聖所以不能祕於書而後聖所以不能已於言也右第三章

先儒曰此章言卦象彖爻辭乃眀人事吉凶生悔吝著也

陽卦多陰陰卦多陽其故何也陽卦奇陰卦耦

聖人之贊易始若疑於陽陰之不以類行終則信夫陰陽之各有定體

其徳行何也陽一君而二民君子之道也陰二君而一民小人之道也

一爲眾所宗於以見陽徳之盛寡以多爲主於以見世道之衰此聖人以易而驗諸人事者如此也

先儒曰陽宜多陽陰宜多陰今則反是何耶蓋凡陽卦皆五畫其數奇陰卦皆四畫其數偶然陰陽之卦𨿽不同而皆以陽爲君一君而二民其道順故爲君子二君而一民其道逆故爲小人又一說陽卦二陰故奇者爲之主陰卦二陽故偶者爲之主何則少者多所宗一者眾所歸此以卦之成卦言之也若論徳行則不然何則以奇爲君以偶爲民則陰陽之理順故陰陽之卦皆以偶爲民奇爲君而以寡統眾者爲君子之道此亦以大槪而言之也震坎艮不皆君子巽離兌不皆小人

蒙謂聖人以陰陽不從其類也旣有以見剛柔之虛實又有以驗世道之盛衰此贊易之防也右第四章

先儒曰此章専以陰陽八卦畫數分君子小人之道

易曰憧憧往來朋從爾思

蒙謂吾之感人以已之私心則人之應己非天下之公心故聖人卽咸九四以眀之

子曰天下何思何慮天下同歸而殊塗一致而百慮天下何思何慮

先儒曰事緒萬端不過一理塗𨿽殊而歸則同往來自不容無而加之憧憧則私矣慮𨿽百而致則一思亦人心所當有而局於朋從則狹矣但當自然貞節守之不必自爲紛也

蒙謂人心不慮乎物則天下之事可一貫之而無疑矣

日往則月來月往則日來日月相推而明生焉寒往則暑來暑往則寒來寒暑相推而嵗成焉往者屈也來者信也屈信相感而利生焉

先儒曰日月必相推而後眀生寒暑必相推而後嵗成然則來固來也而往亦所以爲來又何必憧憧然用其知慮以系於一人著於一事惟恐其往而不來必欲其來而不往也此以造化眀往來之理屈信相感而利生感以誠也情僞相感而利害生雜以僞也此立言之防也

蒙謂气尙疊運旣知其始而終者有定序理尙黙運當知其終而始者無定機蓋其功用亦莫非感應之自然也

尺蠖之屈以求信也龍蛇之蟄以存身也精義入神以致用也利用安身以崇徳也

先儒曰此又因造化之往來以眀物理之屈信與君子之學也尺蠖之屈然後能信龍蛇之蟄然後能奮必屈而後信蟄然後生然則今日之屈所以爲後日之信又何必憧憧然惡屈以求信也此卽物理之眀驗也精義入神言凡天下之事莫不同究其義理之當然至於精研入神則泛應酬酢無不曲當而用自可致矣利用安身者言日用之間無物不順身之所處隨遇而安則此心不愧不怍慊快充足而徳日崇矣夫精義入神用心於內屈之至也而用自致於外則是由屈而信也利用安身收功於外信之極也而徳自崇於內是自信而屈也蓋窮理而深造乎理故應諸外者無不足應物而不役於物故養諸內者爲有餘此君子之學貴乎內外之交養也

蒙謂觀物理之微其信必在於旣屈之餘知君子之學其效常在於用功之後是感應自然之機也

過此以往未之或知也窮神知化徳之盛也

先儒曰神妙萬物而無方化運萬物而無迹此天地之屈信也窮神則有以參造化之妙知化則有以窮化育之功至此乃徳盛仁熟而自致夫豈思慮智力之所能及哉茍不能涵養以俟其自化而有欲速之心則是不能免憧憧往來之病矣安能深造於髙明盛大之機哉

蒙謂用力而至於無可爲之地窮理而至於不可知之天是殆難以思勉及也

易曰困於石據於蒺藜入於其宮不見其妻凶子曰非所困而困焉名必辱非所據而據焉身必危旣辱且危死期將至妻其可得見耶

蒙謂旣有所困之道其至於辱身而亡家也宜矣

易曰公用射隼於髙墉之上獲之無不利

蒙謂聖人去害之道固在於有其備尢在於得其人

子曰隼者禽也弓矢者器也射之者人也君子蔵器於身待時而動何不利之有動而不括是以出而有獲語成器而動者也

先儒曰君子道存於己而用於外在時是以藏器於身猶有待也括結也結則有閡凡無其道則括非其道則括動而不括然後出而有獲此蓋語成器而後可動動亦有其時焉故也藏器於身有其道也髙墉之上則其時也

蒙謂知君子審可爲之防有所而必中當知君子備能爲之才期於中而後發蓋機所以圖天下之事而才者所以應天下之機也

子曰小人不恥不仁不畏不義不見利不勸不威不懲小懲而大誡此小人之福也易曰屨校滅趾無咎此之謂也

蒙謂小人之爲惡𨿽尙微君子之禁貴乎早

善不積不足以成名惡不積不足以滅身小人以小善爲無益而弗爲也以小惡爲無傷而弗去也故惡積而不可掩罪大而不可解易曰何校滅耳凶

先儒曰小人之爲不善其始豈欲甚其惡以自取禍哉積漸而成有不覺耳及其惡積罪大𨿽欲自悔不可得矣小人之爲惡初無畏恥之心而勸懲之道眀則在夫上之人耳大於噬嗑六爻中獨摘初上二爻以眀用刑之小懲所以大誡也又推而至於此其所以勸善懲惡蓋兼舉矣豈惟可以警髮小人畏恥之心亦所以示萬世人道之鑑也

蒙謂小人之爲惡也旣莫辧之於早必痛懲之於終

子曰危者安其位者也亡者保其存者也亂者有其治者也是故君子安而不忘危存而不忘亡治而不忘亂是以身安而國家可保也易曰其亡其亡繋於苞桑蒙謂惟其防患之意深故其保治之本固聖人於否之九五深眀之

子曰徳薄而位尊知小而謀大力小而任重鮮不及矣易曰鼎折足覆公餗其形渥凶言不勝其任也

先儒曰否九五著其亡之戒使後之爲君者常存存不忘亡安不忘危治不忘亂之心而後常存常安常治矣鼎之九四示覆餗之戒使後之爲臣者知徳薄而不敢居尊位知小而不敢謀大爲力小而不敢當重任則無致敗人家國事矣大舉此二卦以示萬世爲君臣者各知其義則知爲君盡君道知爲臣盡臣道不亦善乎

蒙謂取柔弱之才以勝重大之寄其不至於廢事而喪身者寡矣

子曰知防其神乎君子上交不謟下交不瀆其知防乎聖人所以深贊乎防者以其審夫事之將然而不溺於事之已然也

防者動之微吉之先見者也君子見防而作不俟終日君子以見夫善之端必有以致其行之果

易曰介於石不終日貞吉介如石焉寧用終日斷可識矣

守之堅行之果此夫子贊豫六二之防也

君子知微知彰知柔知剛萬夫之望

理無不眀誠無不格此防之所以爲神也

先儒曰豫六二惟曰介於石不終日貞吉而夫子以知防教人蓋介有防義神解謂至微細者深爲得之蓋豫卦諸爻皆溺於豫惟六二居中得正有介然不易之操所以能察於方動之微故能見防而作也防者象見未形者也形則涉乎眀不待神而後知也君子知道則知防由誠則通夫道天下之事物未有逃乎此者是以禍福善惡必先知之自君子觀之謂之知幾自眾人言之謂之前知易曰知幾其神中庸則曰至誠前知夫介於石者守素定也守之定故見之眀見之眀故斷之果惟見之明是以炳照幾先由微而知著自柔而知剛惟斷之果是以當行則行不俟終日此君子以一身之進退而爲天下之儀表也微彰以事言自其事端之方萌而知其異時必至於昌熾柔剛以物言坤初履霜堅冰至姤初羸豕孚蹢躅是也大抵人惟所守之堅然後不耽樂逸豫不諂瀆求容而見幾之速也

蒙謂防妙於萬事之先故不溺於豫善形於一念之初故能致其果然非守之堅而識之眀不足以語此也故聖人深贊之

子曰顏氏之子其殆庶防乎有不善未嘗不知知之未嘗復行也易曰不逺復無祗悔元吉

先儒曰有不善未嘗不知卽上文先見者也知之未嘗復行而今不復耳非謂過惟在心而不復於言行之間也曰顏子無形顯之過若是則防之己形而悔之已著矣又得謂之無只悔乎

蒙謂明足察其幾而健足以致決顏子之於聖未逹一間耳故夫子卽復初九眀之

天地絪縕萬物化醇男女媾精萬物化生易曰三人行則損一人一人行則得其友言致一也

先儒曰損下體本幹上體本坤緣三與上交而後爲損故有天地絪緼之象蓋意不専則交不密交不密則象不凝此言萬物之气化者也蓋天地之合以气故以絪緼言精合於气者也序卦所謂有天地然後有萬物是也損上卦艮下卦兌少男與少女交故有男女媾精之象媾精亦是相與専固之意惟相與専固然後能成孕育之功萬物化生形化者也蓋男女之感以形故以媾精言形生於精者也序卦有男女然後有夫婦然後有父子是也蓋陰陽兩相與則専三則雜致一之道也此釋損六三爻義言人之相與不可不専也

蒙謂陰陽妙合而气化男女交感而形生蓋對待乃物之常理損有餘而益不足則兩相與而専矣

子曰君子安其身而後動易其心而後語定其交而後求君子修此三者故全也

先儒曰安其身易其心定其交非立心有恆者不能也然立心有恆者須事事固密缺一便不謂全蒙謂人於言行交際愼始而慮終其無所失矣

危以動則民不與也懼以語則民不應也無交而求則民不與也莫之與則傷之者至矣易曰莫益之或擊之立心勿恆凶

先儒曰安其身易其心定其交則其律諸身者可以無憾矣旣不茍合又不妄求而其所以接待物者又極其至焉君子茍能如此則其所以處內外人已之間者無不各盡其道故謂之全也上三句正言之也此三句反言之也而要其應以戒其人言貪利而反害也上與字是黨與之與下與字是取與之與蒙謂不務誠身而求動乎物則求利未得而害己隨也

右第五章

先儒曰此章示人以擬議之方也夫子於上繋釋七卦下系釋十一卦共十八爻之義示人行事自精至粗深切著眀於六十四卦三百八十四爻中特取此十八者蓋發其端耳他卦可觸類而求之也

子曰乾坤其易之門邪干陽物也坤陰物也陰陽合徳而剛柔有體以體天地之撰以通神明之徳

先儒曰陽畫爲幹陰畫爲坤門猶闔戶辟戶之義爲易之門其變不窮皆二物也陰陽合徳謂二物交錯而相得有合如幹以陽往交於坤之陰而爲震坎艮坤以陰往交於幹之陽而爲巽離兌然後見諸爻有剛柔之體陰陽主全卦而言剛柔主一爻而言故說卦曰觀變於陰陽而立卦揮於剛柔而生爻是也剛柔有質故以體言陰陽無形故以徳言天地之撰陰陽造化之迹也有形可擬故曰體體天地之撰言聖人作易皆以體法造化之事而效其至著者也神明之徳陰陽健順之性也有理可推故曰通通神明之徳言易書旣作又以通知造化之理而極於至著者也

蒙謂聖人作易觀闔辟之機以定奇耦之象則可以闡造化之迹而明健順之性矣

其稱名也雜而不越於稽其類其衰世之意邪

先儒曰易中卦爻之稱名物𨿽雜出多端而實不外於陰陽剛柔兩端而已今欲稽考易中所稱之名又當卽其物類而求之蓋陰有陰類陽有陽類是也然其所以反覆丁寧者蓋爲衰世易道不明之故也蒙謂觀其言之切而知其意之逺且深因辭以知意非聖人其能若是乎

夫易彰往而察來而微顯闡幽開而當名辧物正言斷辭則備矣

先儒曰往謂陰陽消長剛柔變化卦爻所藏者易皆著明之故曰彰往來謂吉凶未定事之方來者占筮中所告可以前知故曰察來顯者微之使求其源故曰微顯幽者闡之使見其端故曰闡幽當名謂父子君臣之分貴賤上下之等各當其位也辧物乾馬坤牛離火坎水碩果莧陸之類悉當其物也正言謂直方大元亨利貞之辭正其言以曉人也斷辭謂利涉大川可小事不可大事之類所以決其疑

蒙謂考易之理無不該由易之辭無不備也

其稱名也小其取類也大

卽物之微以象陰陽之變此之謂易之道也

其防逺其辭文其言曲而中其事肆而隠

聖人之情可見其辭固明以告乎人大易之教若易知其理則難以示人微顯而闡幽此之謂易之道也

因貳以濟民行以眀失得之報

成天下之務而斷天下之疑此之謂易之道也

先儒曰其稱名也小其取類也大此因上文當名辧物而言如牛馬之健順可以類於乾坤也括囊射隼事名之小者也茅棘豕雉物名之小者也而取類皆於陰陽而易之命辭則文章粲然足以眀其言曲而中此因正言句而云易𨿽所言甚委曲而無不切中於理其事肆而隠此因顯微句而言言易所述之事𨿽顯在目前而含隠微之理也因貳以濟民行以眀得失之報此因斷辭句而言因民疑貳莫知適從而爲之斷辭以決其所趨也蓋行有得失則報有吉凶福善禍滛必然之理人其可不知所決擇乎蒙謂易言不拘於一聖人旣詳其蘊以示天下人心未協於一聖人斯推其蘊以善天下故曰聖人之蘊因卦以

右第六章

先儒曰此章専論乾坤爲易之門而六十四卦之所従出乃易之關鍵也其究無非所以防民疑明吉凶之報耳

易之興也其於中古乎作易者其有憂患乎

先儒曰仁者不憂此言作易者其有憂患須要知得用處各別也

蒙謂聖人𨿽幸易道之始備於今而實憂世道之未純乎古其原前聖作易之心所感者深矣

是故履徳之基也謙徳之柄也

行已篤實而禮卑巽則本立而道生矣

復徳之本也恆徳之固也

旣能反於善又能率以常二者實相須也

損徳之修也益徳之裕也

旣能寡欲以養心又能攺過以長善乃克己復禮之功也

困徳之辧也井徳之地也巽徳之制也

人能不以外物失其介貞則守經行權各盡其道矣

先儒曰九卦皆反身修徳以處憂患之事也履徳之基也上天下澤定分不易必實踐乎此然後吾之徳有所依而立如築室先立基址也謙者自卑而尊人柄者居物之後能持守乎物者也言人之有徳必當謙遜以自持不然驕且吝則才之羙不足觀矣復者陽之反以人心言之善端之復萌也人心之徳其本無不善也𨿽或誘於外物而失之茍能積累踐履防養之功則其本心由是以復矣故曰徳之本履與謙以身之所得者而言復以人心之反善而言恆徳之固也謂𨿽復矣茍不能加常守之功則內之所以不常固其徳皆由忿欲有以害之過失有以累之耳茍能如此加之功則徳之在我者有成而無虧有進而無退自履至益所以修諸己者至矣困則其所遇也因其所遇以驗其所存所守固則困而亨所守不固則窮斯濫平日所養驗於此矣故曰徳之辧也井不可攺乃人之守道而不變者也地者其所居之位巽者隨時順理可以制裁事變故謂之制井者所以體常也巽者所以盡變也此承上文困徳之辧而言人惟所守旣固不爲得喪禍福所動是以臨事從容以之體常以之盡變酧酢泛應無適而不宜矣

蒙謂行禮而能自卑復禮而能有守則可以修身而固窮體常而盡變矣

履和而至謙尊而光

和而有其節卑而不可逾乃處憂患之要道也

復小而辧於物恆雜而不厭

善端始復而甚眀事機每變而不亂非知幾而守常者不能也

損先難而後易益長裕而不設

始加克治之功終有自得之妙徳修而業崇也

困窮而通井居其所而遷巽稱而隠

惟其無入而不自得故不動以及物而能存體而應用也

先儒曰此一節句法如書之九徳履非彊世然理皆至極未嘗茍且循物以立法也謙𨿽自處卑遜然自下而人髙之自後而人先之所以爲人所推而徳益光顯也復小而辧於物言一陽𨿽微而羣陰不能亂一念之正而羣邪不能幹也恆執一不變蓋投之雜亂膠擾之中而此初無厭倦之意此所以能有恆也損欲先難習熟則易求益之道當使其従容自得而不可有欲速卽化之心困窮而通謂身𨿽困而道則通井者定體而不動故功可以及物如人能守道而不移所以能濟物也巽有優遊巽入之義如人遇事變之來低心下意將心入事裏去順他道理故能稱物而酌其宜處事而得其當亦未嘗動聲色犯乎勢而從容順適與物無忤故曰稱而隠

蒙謂天下之理無一不具於易故聖人之用無一而不資於易其處憂患乎何有

履以和行謙以制禮

行而可樂無非天理之自然卑以自牧必盡人事之當然乃善於用義者也

復以自知恆以一徳

反善之機固在於知之明行之力尢在乎守之固此乃知行並進之道也

損以逺害益以興利困以寡怨

人能損人欲以復天理則於憂患之來處之裕如也

井以辧義巽以行權

靜以處之故能通乎事之宜順以入之故能制乎事之變非善於易者不能也

先儒曰行非禮則不能無過不及故和於履禮自卑而尊人故制於謙復以陽反於內故自知恆以終始如一故一徳人欲日損故逺害天理日進故興利困通則寡怨井遷故辧義巽隠故行權

蒙謂君子之行樂之深而知之宻知之明而守之固則體常應變無往而不盡道也

右第七章

易之爲書也不可逺爲道也屢遷變動不居周流六虛上下無常剛柔相易不可爲典要惟變所適

先儒曰章首二句言書與道乃一章綱領言易之卦爻所以示人者皆切於日用而不可須臾離也變動不居以下六句先釋上文屢遷之意𨿽有六位而剛柔未定故謂之虛上下指爻或自上卦而降下卦而升或柔自上來而文剛剛上而文柔是也典常也要約也謂預定也言剛柔變易無常不可預定也蒙謂道之所以屢遷無常者以其書無定體隨時而在也

其出入以度外內使知懼又眀於憂患與故無有師保如臨父母

先儒曰自此至章末釋上文不可逺之意本義云此句未詳大指不過言出入內外之間無不設爲法度典禮以警戒人耳有度知懼律之以法也又眀憂患則有以處之於後眀其所以致憂患之故則有以防之於初夫易之示人不徒示之以法而又論之以理故天下之人皆知易道之不可離𨿽無師保之告戒懼常如臨父母側也

蒙謂易之資於人者隨處而各在以眀夫得失事物之情故能警其戒懼之心也

初率其辭而揆其方旣有典常茍非其人道不虛行先儒曰此五句所以結上文書與道之意上文求卦之始其道屢遷𨿽不可爲典要然所變旣定而率循其所值卦爻之辭以揆度其當行之方然後得其一定不易之法故曰旣有典常然典常之理在聖人𨿽能言之於書而不能必天下之皆行學者𨿽能明於易之理而未必其身之能行然則易𨿽不可逺又安保人之不逺於易乎此聖人所以深致意於道不虛行之一語也故曰神而明之存乎其人

蒙謂由辭以度其意旣知其理之有常明易而妙其用又在其人之有徳故以是終言之

右第八章

先儒曰此章専論觀變於學易之事而深有望於其人也

易之爲書也原始要終以爲質也六爻相雜惟其時物也

先儒曰易之爲書也在上章乃眀易之道而此章則總論聖人作易立卦生爻之義下文逐爻分說而申眀之也質謂卦體時物謂陰陽二物原其始要其終以爲一卦之體質卦有六爻剛柔錯雜通其時物言卦𨿽有全體而爻實無定用也

蒙謂君子之於易欲得其體之常又盡其用之變捨卦爻其何以哉

其初難知其上易知本末也初辭擬之卒成之終若夫雜物撰徳辧是與非則非其中爻不備噫亦要存亡吉凶則居可知矣知者觀其彖辭則思過半矣

先儒曰初爻就卦言事之本本則其質未明故難知上爻究及其末則易知所以然者蓋初爻之辭但虛擬其理必及上爻終其事乃見得失之成也所云雜物撰徳者雜陰陽二物以爲徳也辧是與非其徳之是非也此示人者看六爻體統幹初戒潛龍終戒亢龍中爻則備乾之徳坤初戒履霜終戒龍戰中爻則備坤之徳此所以𨿽考初上而其徳必得中爻而後備也又一說物謂內外卦陰陽二物雜而互之又成兩卦之徳是非者當位中不中正不正也內外卦旣顯以示人矣復自互體而辧之則於是是非非益可見矣雜物撰徳辧是與非大抵所歸不出乎存亡吉凶之所在觀彖辭蓋所要愈約則所知愈易矣蒙謂觀六爻之防固所以知夫難易之得失總全卦之義又可以得夫義理之統防如此則無餘蘊矣

二與四同功而異位其善不同二多譽四多懼近也柔之爲道不利逺者其要無咎其用柔中也三與五同功而異位三多凶五多功貴賤之等也其柔危其剛勝邪先儒曰功事任也二四同功爲處臣職同居陰位三五同功謂同處在上子民之職同其陽位

蒙謂觀卦爻有事同而勢異者亦惟以得中當位之爲貴耳

右第九章

先儒曰此章示人讀易之法先觀初上之難易以辧中爻之是非蓋中爻統稱一卦之義又觀彖辭總論卦爻之緼則得易之大綱矣

易之爲書也廣大悉備有天道焉有人道也有地道焉兼三才而兩之故六六者非他也三才之道也

始畫八卦而三才各一其體旣重六爻而三才之道各兩其性此易之所以無不備歟

道有變動故曰爻爻有等故曰物物相雜故曰文文不當故吉凶生焉

道不一其體而爻有貴賤之殊位不一其勢而事有得失之異

蒙謂易道無不該吾於卦爻而得其體之備與其用之全矣

右第十章

先儒曰此章論卦畫有天地人之道具焉惟其有是道所以變動不居

易之興也其當殷之末世周之盛徳邪當文王與紂之事邪是故其辭危危者使平易者使傾其道甚大百物不廢懼以終始其要無咎此之謂易之道也

先儒曰紂慢易文王憂患故文王系辭其辭多述憂危之事危者使平文王也易者使傾紂也然此言文王與紂之事寔爲天下後世法恐懼者可使安平慢易者必至傾覆故曰危者使平易者使傾然使非有使之也天之生物必因其材而篤焉故栽者培之傾者覆之亦自然之理也卽易論之幹幹夕惕𨿽危無咎災在外而敬愼不敗此危之所以能使之平也泰之上六不知戒懼而有城復於隍之憂大壯之六五不知戒懼而有防羊於易之慮此易之所以能使傾也訟之謀始終凶比之無首而無終是也八章言其出入以度外內使知懼此云懼以終始言出入外內終始之間無所不知其戒聖人所以慮夫事可謂周矣

蒙謂聖人之於易也玩其詞而論其世有以見其理之無不該然所以約人心於無過之地則一言之外無餘蘊矣

右第十一章

先儒曰此章論作易者之有憂患而欲人之善補過也

夫乾天下之至健也徳行恆易以知險夫坤天下之至順也徳行恆簡以知阻

先儒曰易而能知險簡而能知阻則其於遇事處物之際皆知所戒懼而不敢以輕易簡略處之也如以干之健而能用九則不至於髙亢是知險也以坤之順而能用六則有以貞固其所守是知阻也惟能知險阻則其遇憂患也操心危而慮患深所以能危懼而無易者之傾也

蒙謂卽易爲其性情若於天下之事無所難卽易而處乎憂患實於天下之事不敢易此易之所以爲聖人也

能說諸心能研諸侯之慮定天下之吉凶成天下之亹亹者

先儒曰說心故能定其吉凶研慮故能成其亹亹說諸心幹徳之事研諸慮坤徳之事也定吉凶乾坤之事也蓋幹則易直而沛然坤則凝重而有守

蒙謂理之浹於心者有以精其知行之成於思者又能加於行蓋皆本於乾坤之徳行也

是故變化云爲吉事有祥象事知器占事知來

先儒曰變化陰陽之所爲云爲人事之所作吉者事之著祥者吉之瑞兆吉事有祥謂吉事自有祥兆見之明也惟其變化云爲故象事可以知器蓋象理之方兆恍惚未定之時器者日用飲食形而下者之事也蓋人之云爲旣能盡變化而無間所以恍惚未定之時而能知事物當然之則也惟能於吉事而知其祥故占事可以知來蓋易之占辭𨿽告人以吉凶必能察微之防而後能預防其未定之吉凶而無差也不然則𨿽從事於占而未必應也象事知器明事理之已然也占事知來知吉凶於將來也蓋上二句是說理下二句是說徴驗

蒙謂道無定體而兆於未形之先事有定迹而驗於旣形之後蓋天下道備於易故人得卽其道而由其事也

天地設位聖人成能人謀鬼謀百姓與能

先儒曰兩間之位定而易之理行乎其中矣然天地不能以此理而語諸人必得聖人作易卜筮以成天地之能使天下將有爲將有行之際旣集羣議而謀諸人又考占筮而謀諸鬼百姓至愚無所知識亦得以考吉凶而成亹亹𨿽聖人所能爲者彼亦得以與其能也

蒙謂聖人有參天地之徳故能贊天地之功聖人必兼天下之智故能資天下之用蓋天下一理耳而易之作所以爲天地心立人極也

八卦以象告爻彖以情言剛柔雜居而吉凶可見矣先儒曰八卦以象告有象之可觀爻彖以情言有辭之可玩剛柔相雜而吉凶可見百姓觀象玩辭占事知來所以與能也

蒙謂觀象玩辭旣知其理之有常觀變玩占又知其用之不一蓋有常者易之理而不一者易之事也卽天理之常而通乎事之變易道無餘蘊矣

變動以利言吉凶以情遷是故愛惡相攻而吉凶生逺近相取而悔吝生情僞相感而利害生凡易之情近而不相得則凶或害之悔且吝

先儒曰變動卽上文爻有變動是也以利言者變動本皆教人趨吉避凶而歸於利耳然不免吉凶殊分者由情而遷也情有善則遷乎吉有惡則遷乎凶是不能皆歸於利矣愛惡逺近情僞也相攻相取相感遷之由也吉凶悔吝利害總名之曰吉凶也愛惡相攻如訟九四不克訟以與初相愛也同人九三伏戎於莽惡九五也九五大師克相遇惡三四也逺近相取姤九五以杞包逺取初六也豫六三盱豫近取九四也情僞相感如中孚九二以情感五也屯六四求婚媾以情感初也

蒙謂蒙六三見金夫以僞感二也漸九三夫徵不復婦孕不育以僞感四也凡此皆情遷者也愛惡相攻因於逺近相取逺近相取因於情僞相感相感者情始交利害之開端也相取者逺邇之已著悔吝之途分也相攻則事之已極吉凶之不可移也此三者言吉凶以情遷之事凢易之情以下獨舉近者總言之道之運行無不善故易之所示欲人皆善心之趨向有不同故辭之所命不能以彊同蓋欲人之皆善者聖人之本心其有不善者豈聖人之得己耶

將叛者其辭慚中心疑者其辭枝吉人之辭寡躁人之辭多誣善之人其辭遊失其守者其辭屈

先儒曰變動以利言言命爻之義將叛者以下言繋辭之法將叛正理其中有慊則發於辭自然慚愧也疑者可否不決其辭不直裁成兩岐也誣善者言語不實如物在水上浮防不定也失其守者見理不明無所操執其辭多屈而不伸也叛疑吉躁誣善失守六者之情不同故慚枝寡多防屈六種之辭亦異作易者因是情系是辭義使人因是辭以得易之情也將叛者其辭慚漸之九三是也中心疑者其辭枝如睽之六三是也吉人之辭寡蒙六五是也躁人之辭多如大壯九三是也誣善之人其辭遊如無妄六三是也失其守者其辭屈如訟六三是也夫子特舉其凡它可類推矣至孟子答公孫丑之問曰詖辭知其所蔽滛辭知其所陷邪辭知其所離遁辭知其所窮邪辭離卽將叛之辭也遁辭窮卽失守之辭也易因情而命辭者也孟子因辭而知心者也蓋善學易者莫如孟子

蒙謂人之存於心者有邪正之殊故於言者有善惡之異而易所命亦猶是也

右第十二章

先儒曰此章承上章危者使平而言乾坤之徳行𨿽易簡而知險知阻乃聖人所以處憂患之道繼言易之功用之在人者如此其著而聖人作易之功實與天地參矣終言命爻繋辭之防乃聖人成能百姓與能之實也言此以終下系上章之意歟

﹤經部﹐易類﹐易精蘊大義﹥

欽定四庫全書

易精蘊大義卷十一

元解蒙撰

說卦傳

昔者聖人之作易也幽贊於神明而生蓍參天兩地而倚數

贊化育而神物興易之數有所托觀法象而奇耦立易之數有所因此聖人作易之本也

觀變於陰陽而立卦發揮於剛柔而生爻和順於道徳而理於義窮理盡性以至於命

明天道以示諸人盡人事而合乎天此聖人作易之極功也

先儒曰蓍神生所以用筮而求卦者贊神明猶言贊化育言聖人作易幽則贊於神明而生蓍以爲筮卦之用蓍生則易之數有托而易之用行矣參天兩地乃起數之原也天一而已參之則三地一而已兩之則二天何以三以體言之天體圓圓者徑一而圍三奇用其全故三地何以二以體言之地體方方者徑一而圍四耦用其半故二天以一爲體分三以爲用地以二爲體分兩以爲用陽饒而陰乏陽得兼陰陰不得兼陽也是故有三有兩數皆倚此而起倚依也言畫卦之數皆依此而起故三奇爲幹則參其三天之數以爲九是爲老陽三耦爲坤則參其兩地之數以爲六是謂老陰二奇一耦爲巽離兌則二三一兩而爲八是謂少陰二耦一奇爲震坎艮則二兩一三而爲七是謂少陽因七八九六之數以定陰陽老少之畫此立卦生爻之本也變謂揲蓍四營爲一變或多或少少爲陽多爲陰合三變爲一爻九變而成內卦十八變而成外卦陰陽七八九六也觀七八九六之變則卦可得而立矣本卦旣立又推明發揮其孰爲老孰爲少而生其當變之爻當初畫本卦方論陰陽未論老少也蓋未入用則曰陰陽已入用則曰剛柔未入用則曰觀變已入用則曰發揮和謂不乖順謂不逆言其和順從容也道者天理之自然徳者人心之同得理謂得其條理義謂事物當然之宜和道徳統言其體也條理於義析言其用也窮理謂窮天下事物之理凡明君臣父子之性生死幽明之故皆是也性者人所受於天之理也盡之則有以究其所受之理故不蔽於一偏膠於一曲也命者天道流行賦於萬物是也至猶造也造之則有以知理之所自出矣上篇謂通乎晝夜之道而知謂夫窮神知化是也窮理而不盡性則在物而不在我盡性而不至命則知人而不知天和順道徳而理於義就其所言而行窮理盡性以至於命卽其所知而言行則積中而發外知則由粗而至精此二句卽上文聖人作易立蓍數卦爻以示天下後世不過在乎躬行日用無所拂於徳義之當然致知窮理而必造於性命本然之地是乃作易之極功也

蒙謂觀聖人之作易旣能贊化育以興神物觀聖人之用易又能盡人事以合天道大哉易也其理數之原歟

右第一章

先儒曰此章論聖人作易之功可以贊化育而興神物而易之數有所托至於立卦生爻盡人事而合天道則作易之極功此乃生蓍之本立數之原而易所以爲性命之奧也故說卦言之

昔者聖人之作易也將以順性命之理是以立天之道曰陰與陽立地之道曰柔與剛立人之道曰仁與義聖人卽易以明三才之理有以知其各一其體而同其性也

兼三才而兩之故易六畫而成卦分陰分陽疊用柔剛故易六位而成章

易有定數聖人因以明其體理無定在聖人因以著其用蓋道一而已隨事著見故有三才之別而其中又各有體用之分焉

先儒曰上言窮理盡性至命此言順性命之理則易所以能至於命者以本乎性命之理也性命之理卽陰陽剛柔仁義是也兼三才而兩之謂重卦也方卦之小成已具三才之道至重爲六則天地人之道各兩所謂六畫成卦也兼之者合三而爲一也兩之者各分體用惟兩故化才𨿽三而道則一體𨿽兩而用則一者何太極是也分陰分陽以位言凡卦初三五位爲陽二四上位爲陰陰陽各半故曰分疊用剛柔以爻言剛謂九柔謂六位之陽者剛居之柔亦居之位之陰者柔居之剛亦居之更相爲用故曰疊分之以示經疊之以成其緯錯綜粲然有文所謂六位成章也

蒙謂道本一而數則兩此聖人所以定夫易之體而著夫易之用也

右第二章

先儒曰前章論聖人作易自蓍數卦爻入性命之理此章又論聖人作易自性命之理出而爲蓍數卦爻使學者知蓍數之理卽性命之理也

天地定位山澤通气雷風相薄水火不相射八卦相錯因自然之體以明變通之用此對待流行之易也

數往者順知來者逆是故易逆數也

卽已成之易推卦气之流行當觀未成之易而原卦畫之先後

先儒曰天地山澤雷風水火之象皆造化自然之體而先天圖之小成也幹純陽爲天而位上故居南坤純陰爲地而位乎下故居北離火外陽內陰居東大明生於東也坎水內陽外陰居西小明生於西也西北多山故艮止爲山居西北澤萃東南故兌爲澤居東南雷起東北故震陽動於下爲雷居東北風起西南故巽陽入於下爲風居西南此對待之陰陽然天地之位定而後山澤風雷水火相與爲用蓋物有相資者山髙澤下勢𨿽相懸而水脈常相通雷動風散气成相薄而發生之功必相須水濕火燥不能相滅而相息蓋是六者或異體而交通或同气而相薄或不相入而相爲用八卦之序旋轉無窮八卦之象交相爲用對待者未嘗不流行也使八卦不相錯則體𨿽立而不及於用矣此言雷風相薄而下章言雷風不相悖此言水火不相射而下章言水火相逮互相發也畫卦之初本是橫圖八卦皆是逆數及其屈易爲圓圖始半順半逆而易卦之始畫其橫圖本皆逆數故曰易逆數也蓋一順一逆者卦气之流行而有順無逆者卦畫之先後也

蒙謂卽對待之體明流行之用因流行之用原對待之體此變通不窮之理聖人卽先天之易以明之也右第三章

先儒曰此章言易有對待流行之體用先天方圓圖之總例也數往者順知來者逆圓圖流行之用也是故易逆數方圓對待之體也

雷以動之風以散之雨以潤之日以晅之艮以止之兌以說之幹以君之坤以藏之

先儒曰動則物萌散則物宣二者言生物之功潤物則滋晅物則舒二者言長物之功止則物成說則物說二者言收物之功君則物有所本藏則物有所息二者言藏物之功上文言乾坤而後及六子至此則先言六子而後及乾坤統六子於後也風雨雷日則言其象艮兌乾坤則言其名曰動曰止曰說則言其性情曰潤曰散曰晅則言其功用幹以君之則言萬物之所本坤以藏之則言萬物之所歸惟乾坤統之而六子各有所司是以八卦分列於四時而後可以成一歲之序也又按邵子曰先天圖心法也圖皆從中起曰皆者兼陰陽圖而言也天地定位圓圖從中起也雷以動之風以散之方圖從中起也圓者動以定位爲本方者靜以動散爲用故動而無動靜而無靜先天之心法也

蒙謂功用著於六子而成功歸於天地此神之所以妙萬物者也

右第四章

先儒曰此章卦位相對與上章同而上則言卦象自相爲用此章則言八卦造物流行有生長收藏之事也

帝出乎震齊乎巽相見乎離致役乎坤說言乎兌戰乎乾勞乎坎成言乎艮

先儒曰此後天圖之小成也乾坤退而付其用於離坎離得乾位坎得坤位乾西北坤西南者退處於無爲之地天傾西北而樞紐不動亦在西北故乾居西北土居中央致養之道在離坎之間故坤居西南震東兌西者震陽出陰而生春兌陰說陽而生秋也巽居東南艮居東北者巽陰入陽長養萬物艮陽止陰終始萬物此流行之陰陽也然乾對坤震對兌坎對離艮對巽則流行者未嘗不對待也

蒙謂推一气之流行爲萬物之終始此後天之用易也

萬物出乎震震東方也

觀萬物所由始之時原萬物所由始之地吾有得於後天之震矣

齊乎巽巽東南也齊也者言萬物之潔齊也

萬物皆春生而夏長必有居春夏之交者以行其權

離也者明也萬物皆相見南方之卦也聖人南面而聽天下向明而治蓋取諸此也

當明盛之時而萬物亨施文明之治而萬理明聖人之動無一事而不法乎易也

坤也者地也萬物皆致養焉故曰致役乎坤

廣含宏之量以成形載之功故不以時處名也

兌正秋也萬物之所說也故曰說言乎兌

物各得宜不相妨害斯有以遂其生也

戰乎幹幹西北之卦也言陰陽相薄也

純陽之卦而居正陰之地乃所謂陰疑於陽必戰者也

坎者水也正北方之卦也勞卦也萬物之所歸也故曰勞乎坎

始於中而在幽陰之地所以體乎萬物而爲發生之本也

艮東北之卦也萬物之所成終而所成始也故曰成言乎艮

旣止則必生此艮所以位乎動靜之交也

先儒曰帝以主宰乎物爲言也然帝之出入不可見而其爲物者可見故以物言焉气無物不行物無气不生然气生有漸不能遽及乎物自帝出乎震至成言乎艮一气生成之漸也坎離天地之大用也得乾坤之中气故離火居南坎水居北也震動也生物之初故居東兌說也物成之後故居西四者各居正位也震屬木巽亦屬木震陽木也巽陰木也故巽居東南之位也兌屬金乾亦屬金兌陰金乾陽金也故乾居西北之方亥也坤艮皆土也坤陰土艮陽土坤居西南艮居東北分旺於四時也此四者分居於四隅也言兌正秋則四時可推言坎正北則四方可推言坎水坤地則八象可推坤不言西南坤之用不必西南也幹不言萬物陰陽不止在物也又按邵子曰乾坤縱而六子橫易之本也兌震橫而六卦縱易之用也言本言用此蓋有意易無本不立無用不行觀天地定位一章則知伏羲之易對待之本也本立而用未嘗不具觀帝出乎震一章則知文王之易流行之用也用行而本未嘗不立有文無羲發天地之祕者誰歟有羲無文則易道息矣

蒙謂一气流行之漸萬物生成之敍也

右第五章

先儒曰此章論後天八卦而以震巽離坤兌乾坎艮爲次者震巽屬木木生火故離次之火生土故坤次之土生金故兌乾次之金生水故坎次之至冬則一歲之用周矣故土克水而生木又生火八卦之用五行之生循環無窮此所以爲造化流行之序也

神也者妙萬物而爲言者也動萬物者莫疾乎雷橈萬物者莫疾乎風燥萬物者莫熯乎火說萬物者莫說乎澤潤萬物者莫潤乎水終萬物始萬物者莫盛乎艮故水火相逮雷風不相悖山澤通气然後能變化旣成萬物也

觀六子之交相爲用而乾坤變化之體吾有得於先天對待之位矣

先儒曰八卦各有所在而神則無不在八卦各有所爲而神則無不爲上章言帝者取主宰之義此章言神者取變化之義其實一也不言乾坤而言六子者以六子各司其用而乾坤不見其功然六子之用實乾坤之所爲也五卦皆言象而艮不言者終始萬物而義不系於山也方八卦之並列也自乾坤定位至水火不相射則乾坤位於六子之上自雷以動之至坤以藏之則乾坤在六子之後至於長子代父而幹退居於西北長女代母而坤退居於西南則乾坤猶與六子並行於四時之間至此又復專言六子之功用而超出萬物之表故以妙萬物而言而謂之神萬物旣成則六子又以乾坤之神而行變化矣

蒙謂旣知其用之妙而成其功之大當知其用之行而申其體之立此夫子於陰陽發育之功𨿽有取於後天流行之序而必歸於先天之體歟右第六章

先儒曰此章動橈燥說潤終始皆據後天之序而相逮不相悖通气復據先天相合之位者明五行順布四季分旺之時而無極之眞二五之精所以妙合而凝者未始有戾於先天之事也苟無此章則文王爲無體而伏羲爲無用矣讀易者不可不深玩也

乾健也坤順也震動也巽入也坎防也離麗也艮止也兌說也

先儒曰幹三畫皆奇純乎剛者也又其象爲天天體運行不息故爲健也坤三畫皆偶純乎柔者也又其象爲地地道柔順上承乎天故爲順也震以一陽動於二陰之下其象爲雷奮動百物故爲動也巽以一陰伏於二陽之下其象爲風風鼓舞百物無所不入故爲入也坎以一陽防於二陰之中其象爲水能沒溺故爲防也離以一陰麗於二陽之中其象爲火火必著於物而明故爲麗也艮以一陽居於二陰之上其象爲山山體不動故爲止也兌以一陰居於二陽之上其象爲澤潤萬物故爲說也

蒙謂八卦之性情𨿽不同實亦剛柔之兩端耳右第七章

先儒曰自此章至篇末皆言先天對待之體然啟蒙引之以爲文王觀已成之卦推未明之象以爲說而謂後天之學入用之位讀者互而求之可也

乾爲馬坤爲牛震爲龍巽爲雞坎爲豕離爲雉艮爲狗兌爲羊

先儒曰馬善行而健牛能載而順龍能變而動雞能知時而伏豕內躁而剛雉外文明狗外剛而禦物羊內狠而岐角

蒙謂觀其稱名之小而取類之大此聖人逺取諸物以作八卦者也

右第八章

先儒曰此章是後天之易

乾爲首坤爲腹震爲足巽爲股坎爲耳離爲目艮爲手兌爲口

先儒曰首防諸陽而居上腹藏眾陰而容物足在下而動股兩垂而下耳輪防內陽在內而聰目精附外陽在外而明手剛在前口開於上

蒙謂聖人近取諸身以明八卦之象也

右第九章

先儒曰此章以八卦配諸身體

乾天也故稱乎父坤地也故稱乎母震一索而得男故謂之長男巽一索而得女故謂之長女坎再索而得男故謂之中男離再索而得女故謂之中女艮三索而得男故謂之少男兌三索而得女故謂之少女

先儒曰乾純陽坤純陰故謂之父母索求也謂蓍求卦也一索謂一變也第一變卽得陽爻二變三變皆是陰爻其卦成震故曰一索而得男第一變與三變俱是陰第二變卻是陽其卦成坎故曰再索而得男前二變皆陰至三變乃是陽其卦成良故曰三索而得男三女之卦亦然諸儒多以先立乾坤二卦爲本然後以二卦相索而爲六卦故以乾坤爲父母六卦爲六子然以聖人畫卦之學求之則是由兩儀而生四象由四象而生八卦卽有乾坤六子之名非先乾坤而後畫六卦也以此而觀則索之爲揲蓍求卦明矣

蒙謂聖人卽八卦以配諸人道所以明揲蓍以求卦之義

右第十章

先儒曰此章𨿽卽父母男女以明求卦之義實則後天之易

乾爲天爲圜爲君爲父爲玉爲金爲寒爲冰爲大赤爲良馬爲老馬爲瘠馬爲駁馬爲木果

先儒曰幹於三才爲天干乃健也天之性情也天者幹之體其形運轉而不窮故爲圜在人倫則爲君爲父君取禦天之義父取資始之功在五行則爲玉爲金取其堅剛而淸潤也在六气則爲寒爲冰取盛陰之地義也在五色則爲大赤取盛陽之色也在動物則爲馬取健行也良其徳也老其久也瘠骨剛也駁至健也在植物則爲木果木以果爲始猶物以幹爲始也

蒙謂聖人明乾象不一而足者亦不過言其純剛至健爾

坤爲地爲母爲布爲釡爲吝嗇爲均爲子母牛爲大輿爲文爲眾爲柄其於地也爲黑

先儒曰坤於三才爲地坤順也地之性情也地者坤之形體在人倫爲母取生育萬物之意在萬物爲布帛取其柔而有文或以爲敷布之布則與下文爲均震爲旉相犯也器用爲釡取其化生成熟也在動物爲子母牛謂少牝牛取其信順而蕃育也在器用爲大輿取其重載也物雜互爲文數偶者眾柄者物之後而能持物者也黑者極陰之色也文者生物之英華黑者土地之肥壤與幹大赤相對

蒙謂聖人徧舉物象以明坤者以其體虛性柔而有形載之功也

震爲雷爲龍爲黃爲旉爲大塗爲長子爲決躁爲蒼筤竹爲萑葦其於馬也爲善鳴爲馵足爲作足爲的顙其於稼也爲反生其究爲健爲蕃鮮

先儒曰震爲雷陽在下而上薄於陰故有聲在動物爲龍在色爲黃在事爲旉卽春陽敷布也大塗取物所由出也在人倫爲長子在性情爲決躁在植物爲蒼筤竹初生之竹其色蒼筤取春生之美也萑葦竹類易生之物也在動物爲善鳴之馬象雷聲也白陰之色陰在上故也足取陽在下而能動顙取陰在上而不動也幹之四馬皆取其全卦之健震之四馬惟取其善鳴與的顙非取其全體之義也必先極其動而後至於健在植物爲稼反生者舊種而復種於時爲春也蕃盛而鮮明也

蒙謂聖人觀剛柔始交而陽動於下陰虛於上之象故其取類爲此也

巽爲木爲風爲長女爲繩直爲工爲白爲長爲髙爲進退爲不果爲臭其於人也爲寡髮爲廣顙爲多白眼爲近利市三倍其究爲躁卦

先儒曰巽在植物爲木木萌於下而漸升上巽之象也在天爲風取其順以入也在人倫爲長女取其一索而得陰也在器物爲繩直取其順以齊物也在人爲工巧且順也在色爲白陰類也爲長爲髙艸木之形也在事爲進退在性情爲不果柔懦故也臭風所發也髮陰也陽盛於上爲寡髮二陽在上爲廣顙離爲目反離中爻爲下故爲白眼陰得乎陽故爲近利市三倍或謂離日中爲市而巽近之故有此義震爲決躁巽三爻盡變則爲震故其究爲躁卦

蒙謂以一陰伏於二陽之下故聖人像之如此

坎爲水爲溝瀆爲隱伏爲矯輮爲弓輪其於人也爲加憂爲心病爲耳痛爲血卦爲赤其於馬也爲美脊爲亟心爲下首爲薄蹄爲曳其於輿也爲多眚爲通爲月爲盜其於木也爲堅多心

先儒曰內明外暗者水與月也坎內陽外陰故爲水爲月水流而不盈故爲溝瀆陰匿陽於中故爲隱伏一陽在陰中抑而能制故爲矯輮爲弓輪陽防陰中故爲加憂心耳皆以虛爲體坎中實故爲病爲痛三畫之卦上畫爲馬顙中畫爲馬脊下畫爲馬足坎中畫陽故爲美脊爲亟心上柔故又爲下首下柔故又爲薄蹄爲曳柔在下不能任重故於輿爲多眚坎維心亨故爲通剛在中故於木爲堅多心血在形如水在天地間故爲血卦坎陽卦故其色爲赤

蒙謂觀剛實居中體防而徳險之象則知聖人逺求近取其義精矣

離爲火爲日爲電爲中女爲甲冑爲戈兵其於人也爲大腹爲乾卦爲鼈爲蠏爲蠃爲蚌爲龜其於木也爲科上槁

先儒曰內暗外明者火與日也離內陰外陽故爲火爲日陰麗於物則光故爲電離再索而得女故爲中女甲冑外堅所以象其畫戈兵上鋭於以象其性陽內虛外堅實故爲大腹物趨下則濕炎上則燥離陽上之卦故爲乾卦虛與實相反血與气相須離言乾而坎不言濕坎言血而離不言气互相備也鼈蠏蠃蚌龜皆剛外而柔內離爲乾卦故木爲科上槁蒙謂聖人博取諸物以爲離之象以其明體實而虛中也

艮爲山爲徑路爲小石爲門闕爲果蓏爲閽寺爲指爲狗爲鼠爲黔喙之屬其於木也爲堅多節

先儒曰艮爲山者石露於上而土居其下也震爲大塗萬物所共由出也徑路爲方來小路未至爲大塗也石取其堅艮爲少陽故爲小石在器物爲門者辟戶謂之幹闔戶謂之坤闕當門之路辟非全辟闔非全闔猶艮取陰闔之終陽辟之始也果蓏者果實在地曰蓏幹爲木果取其髙也山附於地故爲在地之果在人爲閽寺艮止前物之所入猶閽寺主人出入也在人爲指取其執物在物爲狗取止盜之意鼠取其陰伏於下黔喙取其剛之在前坎之木爲堅多心剛居中也艮之木爲堅多節剛居外也

蒙謂一陽浮於二陰之上而居位爲止故聖人取象如此也

兌爲澤爲少女爲巫爲口舌爲毀折爲附決其於地也爲剛鹵爲妾爲羊

先儒曰兌在地爲川澤下實上虛也在人倫爲少女取三索而得陰也在人爲巫取其以言語通神也故下文繼之以口舌內實外虛口舌之象在物爲毀折兌居秋物成而枝葉毀折也在事爲附決謂口舌言說附托於人以決斷其事非事自決也如震之決躁則自爲決而不待托於人而後能決也或曰謂以一陰附於二陽之上而爲所決也亦通在地爲剛鹵者陽在下爲剛陰在上爲鹵在人爲妾取少女從姑娣媵婦也羊取其性狠而外柔也

蒙謂觀其剛中柔外爲以陰附陽而動說之象則知聖人取象之意矣

右第十一章

先儒曰此章廣八卦之象伊川先生所謂類萬物之情者聖人於每卦之下明其於天文地理則爲某物鳥獸艸木則爲某物近取諸身逺取諸物則爲某物各以例舉不盡言也學者觸類而求之則思過半矣愚按諸卦所配非惟卽此以推窮萬物之理正所以爲觀象玩占之用故後世射覆之法皆原於此如占身初得幹則爲首再得坎則爲下首得巽則爲廣顙也占物初得幹則爲馬再得震則爲善鳴足之馬得坎則爲美脊薄蹄之馬引而伸之觸類而長之則天下之事物無所遁其情所謂其道甚大百物不廢者也惜其法不盡傳於後世而在引物取類有不可一一彊通者彊通則鑿矣

﹤經部﹐易類﹐易精蘊大義﹥

欽定四庫全書

易精蘊大義卷十二

元解蒙撰

序卦傳

先儒曰序卦分爲六門一天道二人事三相因四相反五相須六相病如乾之次坤泰之次否等是天道門如訟必有師師必有比等是人事門如因小畜生履泰等是相因門如遁反壯動極歸止等是相反門如大有須謙蒙稚待飬是相須門如賁極致剝進極至傷是相病門此可見義理無窮隨觸而防非聖人理明義精安能到此上篇始於乾坤終於坎離者四正之卦造化之體也下篇首咸恆終於旣未濟者蓋山澤交而爲咸雷風交而爲恆水火交而爲旣濟不交而爲未濟專言六子相濟之功造化之用也上經三十卦下經三十四卦皆以反對爲序惟乾坤坎離大過頥中孚小過八卦不相反上經自屯蒙而下各十二卦體對之爲二十四與不反對六共爲十八體下經自咸恆而下十六體對之爲三十二與不反對二卦共十八體分經多寡不同而分體則同故孔氏曰六十四卦二二相偶非覆卽變覆者表裏視之成一卦變卦之卦乾坤坎離之類是也韓康伯不取序卦程張二先生皆非之朱子亦曰謂非易之精則可謂非易之蘊則不可易傳最取序卦然其間有難盡通者朱義蔡訓並無釋恐或以此

蒙謂語道而非其序則非道矣況聖人作易之意可無序乎故序卦非聖人莫能及

有天地然後萬物生焉盈天地之間者惟萬物故受之以屯

先儒曰易卦三才乾坤爲天地惟人與之齊故自屯以往皆爲人道然後可配乾坤以見乾坤之大非他卦比屯爲人道始故首屯

蒙謂兩間之位定而萬物之形生未免於欝結而未通也

屯者盈也屯者物之始生也物生必蒙故受之以蒙先儒曰屯不訓盈剛柔始交雷雨動蕩其气充盈故謂之盈耳謂物始生其時也若屯之義則紛紜盤錯耳若承上而取盈塞之義引下而取始生之意諸卦皆仿此

蒙謂物始具而未伸天性昏昧而未發也

蒙者蒙也物之穉也物穉不可不飬也故受之以需先儒曰云上於天有待而雨物必待雨澤而後長人必待飲食而後飬

蒙謂生物之端爲甚防飬物之道不可缺此聖人序易之意也

需者飲食之道也飲食必有訟故受之以訟

先儒曰幹餱以愆豕酒生禍有血气者必有爭心故次之以訟

蒙謂旣動其欲心則必起其爭心此需訟之相繼也

訟必有眾起故受之以師

先儒曰情睽故致訟民和可行師故天水則爲訟而地水則爲師

蒙謂人旣不能懲夫忿之小則必起夫爭之大此二卦相承之防也

師者眾也眾必有所比故受之以比

先儒曰眾而無所比則乖爭陵犯之所由起也蒙謂眾必未能定於一安得不統之歸於一蓋人心相親輔而後安故旣有眾則必有所比也

比者比也比必有所畜故受之以小畜

先儒曰物旣有比則志必相畜是以比有所畜蒙謂夫旣以志而相親則必以類而相聚矣

物畜然後有禮故受之以履履而泰然後安故受之以泰先儒曰履不訓禮人之所履未有大於禮者故履訓禮徳積則行必有方物積則散必有道物有大小之別人聚則有髙下之等此履所以繼小畜也

蒙謂嘉防足以合禮而禮之用和爲貴也

泰者通也物不可以終通故受之以否物不可以終否故受之以同人

先儒曰治亂相仍如環無端泰否時也同有盈謙在人事取之能盡同人之道則否傾矣物不可者猶言物不能也

蒙謂夫旣不交則成否必當協力以濟否也蓋治亂𨿽曰有其時而人事必當盡於我也

與人同者物必歸焉故受之以大有有大者不可以盈故受之以謙

先儒曰同人未免猶有不同者大有則無不同矣有大謂擅有至大者有大而不自處以謙則眾叛親離無以保其大矣

蒙謂旣得眾心之歸必盡處己之道則滿而不溢矣

有大而能謙必豫故受之以豫

先儒曰美徳有大而能謙尢可說豫

蒙謂人能不居其有則無驕亢之失矣

豫必有隨故受之以隨

先儒曰太王之仁天下恱之故從之者如歸市與上文與人同者物必歸焉意同

蒙謂在己有可說之道則在彼有樂從之心

以喜隨人者必有事故受之以蠱

先儒曰以喜隨人者必有所事非樂於所事其肯隨物乎又有以喜隨人失於無所擇者故有

蒙謂彼旣以恱而相從則必有所爲矣

蠱者事也有事而後可大故受之以臨

先儒曰臨不訓大大者以上臨下以大臨小凡稱臨者皆大人之事故以大稱之若丰者大也明其訓大是以六十四卦有二大而不相妨也二陽長而四陰退駸駸向於大矣蓋可大之業由是而生此蠱臨之相次也

蒙謂無其事而有其功者吾未之見也

臨者大也物大然後可觀故受之以觀可觀而後有所合故受之以噬嗑

先儒曰泰山之於丘垤河海之於行潦類也聖人之於民亦類也必出於其類防乎其萃然後可觀也旣有可觀斯合而至矣

蒙謂在我者道徳勲業極其盛則從而合者眾矣

嗑者合也物不可以苟合而已故受之以賁

先儒曰物之合必有文如人之合聚則有威儀上下物之合聚則有次第行列合則必有文此賁所以次噬嗑也此與物畜然後有禮同

蒙謂旣有以合其來斯有以嘉其防矣

賁者飾也致飾然後亨則盡矣故受之以剝

先儒曰賁飾則貴於文文之大過則又滅其質蒙謂趨其末而防其本安能久而不壊哉

剝者剝也物不可以終盡剝窮上反下故受之以復先儒曰物無剝盡之理剝極則復反陰盡則陽生剝盡於上而復於下如剝之上九碩果不食將有復生之理此與不可終否同

蒙謂陽無可盡之理於此可見之矣

復則不妄矣故受之以無妄

先儒曰理之在人心其初本眞實而無妄苟無實則妄生故本心才復則妄自銷矣如克己復禮此復不妄之意也復天理則不妄無妄則其動也天

蒙謂聖人固欲人之反乎本然之天尢欲人之純乎自然之天此示人進徳之序也

有無妄而後可畜故受之以大畜

先儒曰健爲天徳大畜止健畜天徳也不能畜天徳則見於有爲者不能無妄故天徳止爲大畜而動於無妄序卦有無妄然後可畜相交養則知無妄者動亦無妄而大畜一於止矣前云比必有所畜者比而後畜其畜也小故次之以小畜無妄然後循理故可大畜

蒙謂見於事者無非實理之流行則蘊於心者無非實理之畜聚矣

物畜然後可飬故受之以頥

先儒曰物必畜於人然後飬之以至碩大徳必畜於己然後飬之以至充盛孟子自有諸己以至於充實輝光皆飬之之功也

蒙謂旣有以聚之必有以飬之人之飬徳皆當然也

頥者飬也不飬則不可動故受之以大過

先儒曰過者行邁逾越之意自合動義故不可取行義言在我之徳其所飬者旣深所積者旣厚則其所發必有大過人之事業矣此大過之所以次於頥也蒙謂人之飬也有素則其發也莫禦故欲有爲不可以無飬也

物不可以終過故受之以坎坎者防也

先儒曰勲業蓋世者上焉必爲君所疑下焉必爲眾所忌此大過之後必次之以坎陷也

蒙謂道以中爲貴過極則必陷故卽易相承之次以垂戒焉

陷必有所麗故受之以離離者麗也

先儒曰陷必有所麗者𨿽有所陷而其心未甞不通也坎之所以維心亨是也夫人必有所居之地惟能隨其居而實其所守焉則此身無往而不自安矣中庸所謂素患難行乎患難者矣此坎陷之後所以必次之以離麗也聖人垂戒之意深矣

蒙謂旣有所陷而成險則必有所附而爲安此理勢之自然也

右上篇

先儒曰上經自乾坤至履凡十卦聖人所以立人道之本自泰否以下至大畜凡十六卦聖人所以明人道之用至於頥大過不相反對而後坎離終焉蓋坎離者乾坤之大用方先天之始乾南坤北上下定位及時再變則幹退於西北坤退於東南於是離自東而居於南坎自西而歸於北聖人體以爲通變不窮之利此坎離所以爲上篇之終也程子所謂乾坤天地之道陰陽之本故爲上篇之首

有天地然後有萬物有萬物然後有男女有男女然後有夫婦有夫婦然後有父子有父子然後有君臣有君臣然後有上下有上下然後禮義有所錯

先儒曰上經不言乾坤下經不言咸者蓋天地者形也乾坤其道也於序卦言天地而不言乾坤者欲人卽天地而求乾坤歟有心爲感無心爲咸於序卦言夫婦而不言咸欲人卽夫婦而求無心之咸歟蓋乾坤與咸初無所受故也有天地然後有萬物有萬物然後有男女此天地之始化生者也大傳所謂天地絪緼萬物化醇是也有男女然後有夫婦有夫婦然後有父子此化生之後形生者也大傳所謂男女媾精萬物化生是也旣有男女則不能不爲之夫婦旣有父子之親則不能無賴於君臣之義迨夫婦上下旣立而拜趨坐立之節形宮室車旗之制設其行之有節文故謂之禮事之有條理故謂之義禮義非制於人倫者也有人倫然後禮義行乎其間此皆人情事勢之不容已聖人特因而品節耳故禮義有所錯蒙謂大易明於形气之初旣因以推自然之序大易明於綱常之際又因以寓自然之理蓋有气必有形分之所在理之所在也

夫婦之道不可以不久也故受之以恆

先儒曰夫婦之道不久則夫婦之道苦而滛僻之罪多矣

蒙謂一與之齊終身不攺則人道定矣

恆者久也物不可以久居其所故受之以遁

先儒曰此亦因恆之義泛論乎物若夫婦之道豈可不久居其所乎

蒙謂人固不可以無常而亦不可以滯於恆此大易相承之義也

遁者退也物不可以終遁故受之以大壯

先儒曰遁以陰浸長而遁大壯以剛長而壯

蒙謂陰長則陽退陽盛則陰消此消息往來之理也

物不可以終壯故受之以晉

先儒曰不特加以壯而已又更進一步也

蒙謂物壯而止則必晉以進此動靜之機也

晉者進也進必有所傷故受之以明夷

先儒曰知進而不已不知消息盈虛與時偕行則傷之者至矣

蒙謂冒進則患生理勢之必然也

夷者傷也傷於外者必反其家故受之以家人

先儒曰治國治天下而不治者必反於家治自近始也故曰行有不得反求諸己而已

蒙謂旣失於外當求諸於內斯可矣

家道窮必乖故受之以睽

先儒曰家有父子之親夫婦之愛然身不行道則父子夫婦無復親矣此家道窮則乖離也

蒙謂父子責善終至離夫婦不和終反目故家之道必通其變於未窮也

睽者乖也乖必有難故受之以蹇

先儒曰凡言屯者皆以爲難而蹇又稱難者卦皆有坎也然屯動乎險中行乎患難者也蹇見險而止但爲所阻難而不得前爾故居屯者必經綸濟之遇蹇者待其解緩而後前難故不侔

蒙謂人心離散患難所由生也

蹇者難也物不可以終難故受之以解解者緩也緩必有所失故受之以損

先儒曰物極則必反凡人處憂患中則思戒懼及乎處患難之外則易縱放此觧之所以繼以損也蒙謂生於憂患而死於安樂吾於觧損之序見之矣

損而不已必益故受之以益益而不已必決故受之以夬夬者決也決必有所遇故受之以姤

先儒曰損而不已必益深谷爲陵之意也益而不已必決髙岸爲谷之意也上決一陽下復一陽可也今上決一陰下遇一陰不可也姑論卦名相次

蒙謂物理有盛衰人情有離合此易之所以爲易者也

姤者遇也物相遇而後聚故受之以萃萃者聚也聚而上者謂之升故受之以升

先儒曰天下之物散之則小合而聚之則積小以成其髙大

蒙謂合異以爲同在物旣有不一之分積小以成髙在物斯有不可禦之勢此萃升之相承也

升而不已必困故受之以困困乎上者必反下故受之以井

先儒曰物無常伸之理伸極則必屈猶益而不已必決之意物之在下者莫如井困上反下猶剝窮上反下也

蒙謂力窮則必屈勢極則思自反此其相承之道也

井道不可不革故受之以革

先儒曰井久則穢濁不食治井之道革去其害井者爾

蒙謂旣有飬民之政必有新民之治此井革相承之序也

革物者莫若鼎故受之以鼎主器者莫若長子故受之以震

先儒曰鼎者宗廟之器震者長子之卦鼎之後次以震蒙謂以一人新天下所以命一卦之意者有定名以一人而主天下所以承一統之托者有定分夫治化方新而統有托君天下之逺謀也

震者動也物不可以終動止之故受之以艮艮者止也物不可以終止故受之以漸

先儒曰動靜相因動極則生靜此陰陽造化循環不息之妙非知道者孰能識之體之於身可見矣蒙謂物無常動亦無常靜此造化人事循環於無窮也

漸者進也進必有所歸故受之以歸妹

先儒曰晉者進也進必有所傷漸者進也進必有所歸何也曰晉所謂進者有進而已此道有傷漸之所謂進者漸進而已烏有不得所歸者乎

蒙謂進旣有其序則往而無所失

得其所歸者必大故受之以丰丰者大也窮大者必失其居故受之以旅

先儒曰前與人同者物必歸焉故受之以大有此曰得其所歸者必大故受之以丰大有次同人者處大之道也丰次歸妺者致大之道也

蒙謂始以物情之同而成其大終以極大之勢而失其安此消息盈虛之數也

旅而無所容故受之以巽巽者入也入而後說之故受之以兌

先儒曰人之情相距則怒相入則恱故入而後恱之天地之說萬物義理之說人心不入則不恱此入而後恱之義也

蒙謂當親寡之際必求其所容有相投之情當知其爲說此人情離合之態

兌者說也說而後散之故受之以渙

先儒曰人憂愁則欝結說則渙散

蒙謂旣得其懽心斯可以舒其憂心吾於兌渙相承之次而得人之情矣

渙者離也物不可以終離故受之以節節而信之故受之以中孚

先儒曰節者制之於外也孚者信之在中也彊制於外而不出於中心之誠然則已且不能況能使人之信從乎此中孚所以次節也

蒙謂因其散而制之於外不若因其止而信之於中此節之所以次渙而繼之以中孚也

有其信者必行之故受之以小過

先儒曰人之所信則必行之行則過也飬之有素其動必大信而遂行其過小矣此大過所以次頥而小過所以次中孚也

蒙謂旣信於中則必措諸事矣

有過物者必濟故受之以旣濟

先儒曰能過於人然後能濟天下

蒙謂旣有過人之才斯有濟時之用矣

物不可窮也故受之以未濟終焉

先儒曰自屯至於未濟𨿽有相受之道而君子居之安者又必有道焉是以履泰而不至於否居丰而不至於旅又非常道相受所拘也

蒙謂造化之用有終必有始故未濟𨿽易之所由終實易之所由始也

右下篇

先儒曰下經言萬物相生始於咸恆以男女長少配焉自咸恆以下兩兩對立至中孚小過不相反對而後旣濟必爲坎離之變以水火言之下降上升其气未常不交究其初則炎上潤下其位未定而不易受之未濟則上下定位復於初而已此旣濟未濟所以爲下經之終也程子所謂咸恆夫婦之道生育之本故爲下篇之首未濟坎離之合旣濟坎離之交則生物爲陰陽之成功故爲下篇之終者是也

雜卦

先儒曰序卦所以言易道之常雜卦所以言易道之變古有是說殊不知易之雜卦自幹至困非但當上經三十卦實雜下經十二卦於其中自咸至夬非但當下經三十四卦亦雜上經十二卦於其中且其卦畫反對各以類言之雜之中有不雜者存焉然此特見其迹耳必有至理存乎其間夫雜卦以幹爲首必終之以夬者蓋夬者以五陽決一陰決去一陰則復爲純乾矣故曰君子道長小人道憂也張子曰易爲君子謀大哉言矣

蒙謂言天下之至賾而不可惡者吾於雜卦見之矣

乾剛坤柔比樂師憂臨觀之義或與或求

先儒曰乾剛坤柔以其動靜有常也至於變動不居則剛柔不足以斷之矣順從故樂行險故憂臨物爲與觀我爲求

蒙謂陰陽有定質人道無同情故聖人於此首發明之而三才之理備矣

屯見而不失其居蒙雜而著

屯物之穉故見主初也未得位而利居貞故不失其居也蒙然而生故雜二爲蒙主而能治之使明故著蒙謂有治難之才而不失其正當發蒙之任而不晦其明此屯蒙之義也

震起也艮止也損益盛衰之始也

先儒曰震陽在下故爲動而起在天則爲雷在人則爲足皆取動義也艮以陽居上進極則止故在地爲山在人爲手皆取止意也乾剛坤柔以體言震起艮止以用言損極則益生故爲盛之始益極則損生故爲衰之始

蒙謂陰陽有動靜之機而世道有廢興之兆故聖人卽四卦之反對以明之

大畜時也無妄災也萃聚而升不來也謙輕而豫怠也先儒曰剛健者難畜當剛健之時故難畜莫非災也無妄之災乃所謂災澤止於地聚也地中生木升不來也以人而論降志相從則有盍簮之益務進不反不免睽孤之患矣地中有山謙之過則至於自輕雷出地奮豫也樂過則至於自怠

蒙謂莫之爲而爲者歸諸天有所致而至者出乎人此聖人讀易之防也

噬嗑食也賁無色也

先儒曰頥中有物曰噬嗑故有飲食之象賁飾之終歸於白賁故曰無色蓋口之噬非以窮天下之味至淡之中有眞味存焉目之視非以窮天下之色無色之中有至飾存焉是以菽粟之味布帛之文吉人之所貴也

蒙謂飬於中者不可以窮欲文乎外者不可以盡飾聖人示人之意深矣

兌見而巽伏也

先儒曰陰本幽也故在上而見在下爲伏

蒙謂以一陰居二陽之上者其情說而散以一陰藏二陽之下者其性伏而入此因卦象之反而言性情之異也

隨無故也蠱則飭也

先儒曰隨以無故而偸安蠱以有故而修飭

蒙謂無事故易於苟從有事則可以自勉此聖人所以不畏多難而畏無難也

剝爛也復反也

蒙謂陽無可盡之理窮則反下矣

晉晝也明夷誅也

先儒曰晉離在上而明著夷離在下而明傷晉爲晝則明夷爲夜明夷爲誅則晉爲賞互相發也

蒙謂因幽明之運以行賞罰之權聖人之用無適而非易也

井通而困相遇也

先儒曰井飬而不窮故爲通困剛掩也剛與柔相遇也以通與遇爲反對則遇爲不通之象矣自乾坤至此凡三十卦正合上經之數亦以咸恆爲始以此見𨿽以雜卦爲名而乾坤咸恆爲上下篇之首原未嘗雜也

蒙謂澤可遠施者道之亨陽爲陰揜者時之窮君子亦因其所遇而爲其所當爲可也故聖人卽二卦而互明之

咸速也恆久也渙離也節止也

先儒曰君之於民已之於物苟有以感其心則其應也如響矣此聖人所以綏來動和也故曰聖人感人心而天下和平也在我者操存終始如一而徳可久矣故聖人久於其道而天下化成蓋咸之感也速恆之道則久也渙風散水者也節澤防水者也散離限制之則止

蒙謂人情有感而必通然守之則當盡其常人心旣散而不聚故止之必當以其制此卦之相反而相成者也

解緩也蹇難也睽外也家人內也

先儒曰惟解則心安而意舒惟結則阻滯而情廹疏而外則爲睽親而內則爲家人

蒙謂人心旣流於縱弛固知有致患之由人情豈終於疏離又知其有相親之理此卦之相反而相承也

否泰反其類也大壯則止遁則退也

先儒曰否泰陰陽互體而相反君子小人亦因其時而以類進退焉當壯則止與遁而退時焉而已蒙謂因陰陽消長之機明世運循環之理學易之大方也

大有眾也同人親也

先儒曰有其眾則眾歸之故曰大有眾也同乎人則人亦親之故曰同人親也眾而不親則無以保其大矣蒙謂旣有以得民心斯有以一民心此王道之所以爲大也

革去故也鼎取新也

先儒曰革以火鎔金故曰去故鼎以木取火故曰取新革鼎之義相爲始終故去故取新共成一道蒙謂去其舊染之污而行古維新之治此王者之政也

小過過也中孚信也

先儒曰小過之過是亦過也旣有孚所以爲信蒙謂所失不在大信必由乎中垂訓之義精矣

丰多故也親寡旅也

先儒曰物盛所以丰親寡故爲旅

蒙謂物盛則必有事失時而無依此人事盛衰之驗也

離上而坎下也

先儒曰離火炎上坎水潤下離麗於上坎陷於下蒙謂觀水火不相逮之義則知二象𨿽相反而實相爲用也

小畜寡也履不處也需不進也訟不親也

先儒曰畜之小所以寡履貴行故不處需有待故能不自進訟事行則相親之道絕矣

蒙謂畜而不固所以尙往待而不已必有爭心此相反而相承也

大過顚也

先儒曰本末弱故顚

蒙謂剛實居中而陰不足以承之乃棟橈之象也

姤遇也柔遇剛也漸女歸待男行也

先儒曰柔之遇剛曰姤剛之來復不可謂之遇也必待男而行所以爲漸

蒙謂陰之從陽與其不期而防孰若待禮而歸是𨿽不以反對爲序而意實相承也

頥飬正也旣濟定也

先儒曰所飬不正則是飬小而失大矣旣濟六爻皆當位故定蓋難濟則一定而不易也

蒙謂人能盡飬已之道斯能成濟世之功矣蓋飬身必由夫至正之道而濟世必致夫一定之地也

歸妹女之終也未濟男之窮也

陰柔不擇其所從陽剛復失其所處此所以爲終窮也

夬決也剛決柔也君子道長小人道憂也

釋卦義而明其所爲聖人崇陽之意深矣故於此終言之

先儒曰自咸至此凡三十四卦正與下經之類相當朱子謂自姤以下卦不相反對或疑其有錯簡節齋以例攺正之而曰大過顚也頥飬正也旣濟定也未濟男之窮也歸妹女之終也漸女歸待男行也姤遇也柔遇剛也夬決也剛決柔也君子道長小人道憂也今按如此則頥大過旣濟未濟歸妹漸姤夬八卦旣得以類相從而定終行剛柔憂之韻亦協但不當僣攺經文耳且依經文讀之其韻亦協而立言之序亦不能無意蓋小人之致禍常生於姤必以正勝而後可頥者大過之反固以飬正而言若漸之於旣濟位得中正君子於此知所勸歸妺未濟失位不正君子於此知所戒至於夬則君子道長小人道憂矣一變則爲幹復於天理本然之初如元亨利貞復於元終始始終大易生生不窮之道也

蒙謂陰陽皆無常盛之理而易則爲君子謀也故吾夫子於贊易之終深致意焉

