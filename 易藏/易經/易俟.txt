

欽定四庫全書

經部一

易俟

易

提要

【臣】等謹案易俟十八卷

國朝喬菜撰萊字石林寶應人康熙己未召試博學鴻詞官至翰林院侍讀是書雜采宋元以後論易諸家舊說而防以己意前列諸圖不主邵子河洛先天後天方圓橫直之說於變卦亦不取虞翻以下諸家而取來知徳之反對其解經多推求人事證以古今之治亂得失如謂履卦六三爲成卦之主而引莽卓安史解咥人之凶謂三百八十四爻惟離九四最凶而引燕王旦建成元吉髙煦爲證謂小畜九三爲小人籠絡君子而引溫體仁文震孟近事爲說蓋防取於伊川易傳誠齋易傳之間不爲杳防之談者𨿽未必一一盡合而理闗法戒勝於空言天道心體遁入老莊者多矣惟觀卦六四象下備引顧炎武方音之說則非未見音學五書者而象傳協韻仍從吳棫之舊則爲不可解耳經文用王弼之本惟解上經下經而系詞以下則一槪闕如蓋宗防主於隨爻闡義故余不及焉非脫佚也乾隆四十三年九月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

易俟圖

翰林侍讀喬萊撰

萊按大傳曰古者庖羲氏之王天下也仰則觀象於天俯則觀法於地觀鳥獸之文與地之宜近取諸身逺取諸物於是始作八卦以通神明之徳以類萬物之情河圖者鳥獸之文而已大傳曰河出圖洛出書聖人則之則河圖者觀鳥獸之文而已儒者捨仰觀俯察近取逺取之道謂伏羲本河圖以畫卦亦惑已孔子曰鳳鳥不至河不出圖是河圖之出與鳳鳥之至同爲祥瑞而已鳳可不時而至圖亦可不時而出何必因作易而始出哉孔子曰五十以學易可以無大過矣文言釋爻辭皆言理不言象學者可知所從事矣乃不究心於進退存亡吉凶悔吝之故求之荒忽不可知之圖不謂之惑不可也金華宋先生論河圖洛書詳因附錄於後【或問於宋濓曰闗子明云河圖之文七前六後八左九右洛書之文九前一後三左七右四前左二前右八後左六後右邵堯夫云圓者星也歷紀之數其肇於此乎方者土也畫州井地之法其昉於此乎是皆以十爲河圖九爲洛書惟劉長民所傳獨反而置之則洛書之數爲十河圖之數爲九矣朱子發深然其說歷指序其源流以爲濮上陳摶以先天圖傳種放放傳穆修修傳李之才之才傳邵雍放以河圖洛書傳李漑漑傳許堅堅傳範諤昌諤昌傳劉牧修以太極圖傳周惇頤惇頤傳程顥程顥其解易大傳大槪祖長民之意至於新安朱元晦則又力詆長民之非而遵闗邵遺說且引大戴禮書二九四七五三六一八之言以證洛書以爲大傳旣陳天地五十有五之數洪範又明言天乃錫禹洪範九疇則九爲洛書十爲河圖夫復何疑其說以經爲據似足以破長民之惑臨卭魏華父則又疑元晦之說以爲邵子不過曰圓者河圖之說方者洛書之文且戴九履一之圖其象圓五行生成之圖其象方是九圓而十方也安知邵子不以九爲圖十爲書乎朱子發張文饒精通邵學而皆以九爲圖十爲書朱以列子爲證張以邵子爲主榦鑿度張平子傳所載太乙下行九宮法卽所謂戴九履一者則是圖相傳已久安知非河圖也及靖士蔣得之著論以先天圖爲河圖五行生成數爲洛書戴九履一圖爲太乙下行九宮華父則又以爲劉取太乙圖爲河圖誠有可疑先天圖卦爻方位縝宻亭當乃天地自然之數此必爲古書無疑乃僅見於魏伯陽參同陳圖南爻象卦數猶未甚白至邵而後大明得之定爲河圖𨿽未有明證而僕亦心善之則是華父𨿽疑元晦之說而亦無定見也新安羅端良嘗出圖書示人謂建安蔡季通傳於靑城山者圖則陰陽相合就其中八分之則爲八卦書則畫井又於方圈之內絕與前數者不江東謝枋得又傳河圖於異人頗祖於八卦而坎離中畫相交流似於方士抽坎塡離之術近世儒者又有與太極圖合者卽河圖之說又有九十皆河圖而有一合一散之異洛書旣曰書而決非圖之說夫圖書乃儒者之要務若數者之不同何也濂應之曰羣言不定質諸經聖經言之𨿽萬載之逺不可易也其所不言者固不彊而通也易大傳曰河出圖洛出書聖人則之書顧命篇曰河圖在東序論語子罕篇曰河不出圖其言不過如是而已初不明言其數之多寡也言其數之多寡者後儒之論也旣出後儒宜其紛紜而莫之定也夫所謂則之者古之聖人但取神物之至著者而畫卦陳範苟無圖書吾未見其止也故程子謂觀兔亦可以畫卦則其他從可知矣初不必泥其圖之九與十也不必推其卽太乙下行九宮法也不必疑其爲先天圖也不必究其出於靑城山隠者也不必實其與太極圖合也惟劉歆以八卦爲河圖班固以洪範初一至次九六十五字爲洛書本文庶防近之蓋八卦洪範見之於經其防甚明若以今之圖書果爲河洛之所出則數千載之間孰傳而孰受之至宋陳圖南而後大顯邪其不然也昭昭矣或曰子之所言善則善矣若鄭康成據春秋緯文所謂河以通幹出天苞洛以流坤吐地符河龍圖發洛龜書感河圖有九篇洛書有六篇者將果足信乎濂曰龜山楊中立不云乎聖人但言圖書出於河洛何嘗言龜龍之兆又何嘗言九篇六篇乎此蓋康成之陋也此所以啟司馬君實及歐陽永叔之辧而並大傳疑非夫子之言也或云楊雄覈靈賦云大易之始河序龍馬洛貢龜書長民亦謂河圖洛書同出於伏羲之世程子亦謂聖人見河圖洛書而畫八卦然則孔安國劉向父子班固以爲河圖授羲洛書錫禹者皆非歟濂曰先儒固嘗有疑於此揆之於經其言皆無明驗但河圖洛書相爲經緯八卦九章相爲表裏故蔡元定有云伏羲但據河圖以作易則不必預見洛書而已逆與之合矣大禹但據洛書以作範則亦不必追考河圖而已暗與之符矣誠以此理之外無復他理也不必寘疑於其間也或曰世傳龍圖序謂出於圖南若河圖由圖南而當以龍圖解河圖可也而容城劉夢吉力辧其僞焉何哉濂曰龍圖序非圖南不能作也是圖南之學也而非大易河出圖之本防也八卦之設不必論孤陰與寡陽也不必論已合之位與未合之數也或曰然則易之象數捨河圖將何以明之濂曰易不云乎大衍之數五十其用四十有九又曰幹之防二百一十有六坤之防百四十有四此固象數之具於易然也不必待河圖而後明也或者無辭以對濂因私記其說而與知易者證焉】

﹤經部﹐易類﹐易俟﹐易俟圖﹥

震川歸先生曰易圖非伏羲之書也此邵子之學也邵子曰一分二二分四四分八八分十六十六分三十二三十二分六十四如根之有幹榦之有枝愈大則愈少愈小則愈繁也後之儒者引大傳易有太極是生兩儀兩儀生四象四象生八卦爲據指大爲圖說歸先生曰因而後有圖非傳爲圖說也萊按歸先生之言是也使橫圖而果爲伏羲畫也則八分十六十六分三十二三十二分六十四孔子之傳且詳言之矣不應至四象生八卦而止也況此圖邵子得之李挺之挺之得之穆伯長伯長得之陳希夷授受固有據也希夷以前伏羲以後孰傳而孰受之耶考邵氏經世書辧惑曰陳搏字圖南亳州眞源人唐末進士歷五季亂隠華山宋太宗賜號希夷先生其易學主意言象數四者不可闕一具見於聖人之經不煩文字解說止有一圖寓陰陽消長之數與卦之生變圖亦非創意所作孔子系辭述之明矣觀此則因傳而有圖不其然歟﹤經部﹐易類﹐易俟﹐易俟圖﹥

邵子方圓圖皆從橫圖來規而圓之以象天也矩而方之以象地也其圓圖分橫圖自乾至震之卦左旋而列於左分橫圖自巽至坤之卦右旋而列於右其位則乾南坤北離東坎西艮西北兌東南震東北巽西南其序則乾一兌二離三震四巽五坎六艮七坤八其左旋者列幹於一【澤天諸卦以次列焉】列兌於二【列天澤履於一諸卦次兌而列焉餘仿此】列離於三列震於四其右旋者曰巽曰坎曰艮曰坤而五六七八之位如左旋例以故乾坤復姤適居上下之中合於幹盡午中坤盡子中離盡卯中坎盡酉中陽生子中極於午中陰生午中極於子中之義而節气之流行寓焉其方圖割橫圖爲八居圓圖之內象地在天中也其一層乾與坤斜對否泰者天地之交也合否泰之斜對而成四隅是四隅皆天地之蟠際也其二層兌與艮斜對咸損者山澤之交也合咸損之斜對而成四隅是天地之內皆山澤之流峙也其三層離與坎斜對旣濟未濟者水火之交也合旣濟未濟之斜對而成四隅是天地之內皆水火之升降也其四層震與巽斜對恆益者風雷之交也合恆益之斜對而成四隅是天地之內皆雷風之鼓蕩也而由內達外又合於雷動風散雨潤日暄艮止兌說乾君坤藏之義圓圖則八卦之上各加八卦方圖則八卦之下各加八卦

﹤經部﹐易類﹐易俟﹐易俟圖﹥

邵子先天方位圖言對待之體也天上地下日東月西山鎭西北澤注東南風起西南雷動東北大傳天地定位云云也其後天方位圖言流行之用也春而夏夏而秋秋而冬冬而復春五气順布四時行焉大傳帝出乎震云云也萊按帝出乎震云云孔子列東西南北方位與文王西南得朋【巽離坤兌也】東北防朋【乾坎艮震也】方位合乃天地間一定方位非文王易置之而有此方位也天地定位云云孔子言八卦相錯而已原未言及方位也邵子乾南坤北離東坎西艮西北兌東南震東北巽西南與文王方位不合是邵子攺文王方位也不曰邵子攺文王方位反曰文王攺伏羲方位是不可不辯【堯峯汪氏曰邵子所謂伏羲之圖不知所本此先天之學所以見非先儒也朱子旣主邵子而他日又有康節說伏羲八卦近於穿鑿附防之疑後之學者可以審所從矣○南雷黃氏曰易者範圍天地之書也廣大無所不備故九流百家之學俱可竄入焉自九流百家借之以行其說而於易之本意反晦矣漢儒林傳孔子六傳至菑川田何易道大興余不知田何之說何如也降而焦京世應飛伏動爻互體五行納甲之變無不具者吾讀李鼎祚易解一時諸儒之說穢蕪康莊使觀象玩占之理盡入於淫瞽方枝之流可不悲夫有魏王輔嗣出而注易得意忘象得象忘言日時嵗月五气相推悉皆擯落多所不闗庶防潦水盡而寒潭淸矣顧論者謂其以老莊解易試讀其注簡當而無浮義何曽籠落防故能逺歷於唐發爲正義其廓淸之功不可冺也然而魏伯陽之參同契陳希夷之圖書逺有端緒世之好奇者卑王注之淡薄未嘗不以別傳私之逯伊川作易傳收其昆侖旁薄者散之於六十四卦中理到語精易道於是而大定矣其時康節上接種放穆修李之才之傳而創爲河圖先天之說是亦不過一家之學耳晦庵作本義加之於開卷讀易者從之後世頒之學宮初猶兼易傳並行久而止行本義於是經生學士信以爲羲文周孔其道不同所謂象數者又語焉而不詳將夫子之韋編三絕者須求之賣醬桶之徒而易學之榛蕪蓋仍如焦京之時矣自科舉之學一定世不敢復議稍有出入其說者卽以穿鑿誣之夫所謂穿鑿者必其與聖經不合者也摘發傳注之訛復還經文之舊不可謂之穿鑿也河圖洛書歐陽子言其怪妄之尢甚者且與漢儒異趣不特不見於經亦且不見於傳先天之方位明與出震齊巽之文相背而晦翁反致疑於經文之卦位生十六生三十二卦不成卦爻不成爻一切非經文所有顧可謂之不穿鑿乎晦翁云談易者譬之燭籠添得一條骨子則障了一路光明若能盡去其障使之統體光明豈不更好斯言是也柰何添入康節之學使之統體皆障乎世儒過視象數以爲絕學故爲所欺餘一一疏通之知其於易本了無干涉而後反求之程傳或亦廓淸之一端也】

【萊】按此圖在邵子四圖之外蓋截橫圖之半也邵子曰一分二二分四四分八八分十六十六分三十二三十二分六十四猶根之有幹榦之有枝也可得而截其半耶曷爲乎截其半也大傳曰易有太極是生兩儀兩儀生四象四象生八卦其八分十六十六分三十二三十二分六十四孔子未之言也又曰八卦成列象在其中矣因而重之爻在其中矣是八卦旣成之後重而爲六十四非一筆畫去遂有六十四也據橫圖之說則一筆畫去不至六十四不止也而八卦成列之義何以稱焉儒者欲彌縫其說截橫圖之半指爲伏羲八卦次序者此也

【萊】按大傳曰乾爲天故稱乎父坤爲地故稱乎母震一索而得男故謂之長男巽一索而得女故謂之長女坎再索而得男故謂之中男離再索而得女故謂之中女艮三索而得男故謂之少男兌三索而得女故謂之少女此伏羲畫卦之次序也因指邵子橫圖爲伏羲所畫遂指伏羲次序爲文王次序嗟乎大傳載八卦次序多矣如乾健也坤順也震動也巽入也坎陷也離麗也艮止也兌說也又乾爲馬坤爲牛震爲龍巽爲雞坎爲豕離爲雉艮爲狗兌爲羊又乾爲首坤爲腹震爲足巽爲股坎爲耳離爲目艮爲手兌爲口皆以乾坤震巽坎離艮兌爲次序未有以干兌離震巽坎艮坤爲次序者又雷以動之風以散之雨以潤之日以暄之艮以止之兌以說之幹以君之坤以藏之𨿽列乾坤於六子之後而六子之次序如故也其不以乾坤震巽坎離艮兌爲次序者則有動萬物者莫疾乎雷撓萬物者莫疾乎風燥萬物者莫熯乎火說萬物者莫說乎澤潤萬物者莫潤乎水終萬物始萬物者莫盛乎艮此以帝出乎震方位爲次序終未有以干兌離震巽坎艮坤爲次序者以干兌離震巽坎艮坤爲次序者乃邵子之學非伏羲之易也善乎歸先生曰儒者不敢以文王之易爲伏羲之易而乃以伏羲之易爲邵子之易也

【萊】按邵子之外張仲純劉長民之徒以圖說易者紛紛矣象若艱深理本膚淺𨿽推而演之要不免於附防穿鑿之失邵子詩曰須知一本能雙幹始信千孫與萬孫此橫圖之防也又曰乾遇巽時爲月窟地逢雷處見天根此圓圖之防也又曰天地定位否泰反類山澤通气鹹損起義雷風相薄恆益見意水火相逮旣濟未濟此方圖之防也惟因傳有圖故不謬於聖人非諸家穿鑿附防者比然於羲文周孔之易不無毫釐之差況其他乎吾儒論易折衷於孔子而已凡孔子所不言者可勿論也其連山歸藏互體五行納甲飛伏之說𨿽鉤深索隠於易未必無合然皆易之流非易之道也若夫主卜筮之說謂孔子之易非文王之易據邵子之圖謂文王之易非伏羲之易余小子不能無惑焉

序卦反對圖

【有天地然後】

【萬物生焉】

【也穉之物也蒙者蒙蒙以之受故蒙必】【生物盈天地之間者惟萬物故受之以屯屯者盈也屯者物

之始生也訟以之受故訟】【有必食飲物穉不可不養也故受之以需需】

【者飲食之道也也比者比比以之受】【故比所有必眾訟必有眾起故受之

以師師者眾也履以之受故】【禮有後然畜物比必有所畜】

【故受之以小畜否以之受故】【通終以可不物履而泰然後安故受】

【之以泰泰者通也有大以之受故焉】【歸必物者同人與物不可以終】

【否故受之以同人防以之受故】【防必謙能而大有有大者不可】

【以盈故受之以謙也事者蠱蠱以之受】【故事有必者人隨喜以】

【防必有隨故受之以隨觀以】【之受故觀可後然大物有事而後可】

【大故受之以臨臨者大也也飾者賁賁】【以之受故已而合苟以可不物可觀而後有所合故受之以噬嗑噬者合也】【復以之受故下返上窮剝盡終以可不

物致飾然後亨則盡矣故受之以】【剝剝者剝也畜大以之受故】

【畜可後然妄無有復則不妄矣故受﹤經部﹐易類﹐易俟﹐易俟圖﹥】

六十四卦惟乾坤坎離頤大過中孚小過無反對之義瞿唐來氏謂之錯其反對之卦謂之綜

雜卦反對圖

乾剛

坤柔

憂師比樂

臨觀之義或與或求

著而雜蒙屯見而不失其居

也止艮震起也

損益盛衰之始也

也災妄無大畜時也

萃聚而升不來也

謙輕而豫怠也

也色無賁噬嗑食也

兌見而巽伏也

也飭則蠱隨無故也

也反復剝爛也

也誅夷明晉晝也

井通而困相遇也

也久恆咸速也

也止節渙離也

也難蹇解緩也

也內人家暌外也

否泰反其類也

也退則遁大壯則止

也親人同大有眾也

也新取鼎革去故也

小過過也

中孚信也

也旅寡親丰多故也

離上而

坎下也

也處不履小畜寡也

也親不訟雷不進也

大過顚也

姤遇也柔遇剛也

漸女歸待男行也

頤養正也

旣濟定也

歸妹女之終也

未濟男之窮也

夬決也剛決柔也君子

道長小人道憂也

萊按大過顚也以下不取反對之義先儒疑其錯簡有因爲易置者是殆不然音韻旣葉對待復工結出剛決柔君子決小人之義乃作易本防豈錯簡乎況曰雜卦次序且不拘矣變動何不可耶

卦變之非

易中剛乘柔進上下往來之義先儒謂卦之變也論卦變者亦紛紛矣虞翻曰賁自泰來程子非之曰安有乾坤變而爲泰泰復變而爲賁之理乾坤變爲六子八卦變爲六十四皆由乾坤之變也朱子據邵子橫圖之說謂乾坤無生卦之理執乾一兌二次序坤且居八又安能變而爲六子耶朱子非程子者如此而朱子卦變則一陰一陽之卦從復姤來二陰二陽之卦從臨遁來三陰三陽之卦從否泰來四陰四陽之卦從大壯觀來五陰五陽之卦從夬剝來童溪王氏曰八卦成列因而重之而內外上下往來之義已備乎其中自八卦旣重之後又烏有內外上下往來之義乎汴水趙氏曰震坎艮二陽之卦也巽離兌四陰之卦也若二陽之卦自臨來四陰之卦自觀來則六十四卦生八卦矣【萊】按程子非虞翻之說而程子之說朱子非之朱子非程子之說而朱子之說先儒又非之先儒非朱子之說而剛來柔進上下往來之義終未有以得其是也明蜀人來知徳者字矣鮮舉嘉靖時鄕試始學易釡山中六年無所得入求谿深山中數年悟易象又數年悟文王序卦孔子雜卦又數年始悟卦變之非曰自孔子沒而易亡二千年矣儒者篤信諸家傳注而不參證孔子十翼之言宜其長夜至今日也其以某卦自某卦變者虞翻之言也先儒昧反對之義不察其非如訟之剛來得中謂自遁來失之千里矣需訟反對之卦也需之五來而爲訟之二也雜卦曰需不進也訟不親也推之他卦莫不皆然其發先儒未發如此以易學薦授翰林院待詔堯峯汪氏編儒林傳列歸太僕後萊以反對之說證剛來柔進上下往來之義皆合因圖列於後

﹤經部﹐易類﹐易俟﹐易俟圖﹥﹤經部﹐易類﹐易俟﹐易俟圖﹥﹤經部﹐易類﹐易俟﹐易俟圖﹥﹤經部﹐易類﹐易俟﹐易俟圖﹥﹤經部﹐易類﹐易俟﹐易俟圖﹥

一卦變六十四卦圖【餘仿此】

幹【幹爲本卦順變至坤後同】

姤【同人】履【小畜】【大有】夬

遁訟巽鼎【大過】

【無妄】【家人】離革

【中孚】暌兌

【大畜】需【大壯】

否漸旅咸

渙【未濟】困

蠱井恆

益【噬嗑】隨

賁【旣濟】丰

損節【歸妹】泰

觀晉萃

艮蹇【小過】

蒙坎解升

頤屯震【明夷】臨

剝比豫謙師復

【坤爲本卦逆變至幹後同】坤

易俟圖﹤經部﹐易類﹐易俟﹥

欽定四庫全書

易俟卷一

翰林侍讀喬萊撰

【幹下幹上】

乾元亨利貞

萊按元亨利貞孔子彖傳文言可謂深切著明已學易者何容更爲詮釋而或者曰六十四卦之中若屯若臨若隨若無妄皆曰元亨利貞固不得以四徳例之而他卦或言亨或言元亨或言貞或言利貞又難一例解也程子曰惟乾坤有此四徳其餘諸卦皆隨事而變焉斯言是也乾天也坤地也乾以資始爲元坤以資生爲元幹以剛健爲貞坤以柔順爲貞是地之元亨利貞且不同於天之元亨利貞又何得以他卦之元亨利貞比於幹之元亨利貞而幹之元亨利貞下同於他卦之元亨利貞一例而解之耶其他卦之曰亨曰元亨曰貞曰利貞曰利有攸往利涉大川貞吉貞凶貞厲貞吝之類皆幹之元亨利貞散見於六十四卦之中隨事取義萬殊而一本者也天之元萬物資始也推之一人一事各有始終也天之亨品物流形也推之一人一事各有通塞也天之利各正性命也推之一人一事各有利有不利也天之貞保合太和也推之一人一事各有貞有不貞也又何疑於孔子之說耶【汴水趙氏曰元亨利貞以道則括三才之始終以辭則統一書之綱領元者元也亨者通也利者利也貞者固也此元气流行始終自然之序始而終終而始天之運行地之發育陰陽之消長萬物之生生化化皆不出範圍之外宇宙自開辟以前至萬古以後一元亨利貞也帝王自興創之初至傳授之際一元亨利貞也千嵗有千嵗之元亨利貞一日一時有一日一時之元亨利貞一事物一語黙乃至不可勝窮之變莫不皆然天首三才乾首諸卦故於幹發之散於諸卦或無或有或有而不備或備而析言之或比言而有他辭皆隨卦起義幹則體元气始終之序統防萬事該貫眾理以禦諸卦之變按趙氏之說與余合附記於此】儒者學易亦折衷於孔子之言而已孔子所未言者不敢鑿也孔子所已言者不敢悖也若乃捨孔子深切著明之說另爲占詞以解至謂不得以孔子之說爲文王之說余小子不能無惑焉【朱子論易専主卜筮門人楊道夫問曰今之揲蓍但見周公作爻詞以後揲法不知當初只有文王彖辭時又如何揲朱子曰他又須別有法今不可考耳按此問足破文王教人卜筮之疑汴水趙氏曰伏義作易非専爲筮後人以三易掌於太卜遂例視周易爲占書不知文王周公之詞𨿽托諸象數實主於人事或勉之或戒之或開其迷蒙或指其歸宿皆本人事以明吉凶未嘗倚於象數故謂周易以筮則可以爲専於筮則不可秋山王氏曰易有聖人之道四焉辭變象占孔子言之詳矣伊川易傳止尙其詞康節數學止尙其象漢上易說止尙其變晦庵本義止尙其占謂非說易不可謂說之全則有所遺也】

初九潛龍勿用

萊按伏羲仰觀俯察畫一奇以象陽卽此爻也大傳曰爻也者效天下之動者也三百八十四爻皆以人事言也乾天也以天道言人事故六爻皆聖人皆天子皆五帝三王之盛焉象之以龍𨿽有飛潛躍見之殊時也位也非徳之不足也初在下潛龍之象時當潛也故曰勿用二曰君徳明二之終爲天子也初曰成徳明初之已爲聖人也陽爻用九陽數窮於九也陰爻用六陰數窮於六也用九用六之說紛紛矣萊按此參天兩地之義而七八九六之數起焉三其三則九老陽也三其兩則六老陰也兩其兩一其三老陰變少陽也故少陽曰七兩其三一其兩老陽變少陰也故少陰曰八【孔氏曰卦辭多文王後事升卦六五王用亨於岐山明夷六五箕子之明夷皆文王後事也故馬融陸績等皆以爲爻辭出於周公是也】

九二見龍在田利見大人【見龍之見賢徧反卦內見龍並同】

萊按下二爻爲地二田之位也有見龍在田之象龍之見也澤及於物人孰不利見之耶先儒有二利見五五利見二之說平甫項氏曰非也二曰天下文明五曰聖人作而萬物覩皆人利見之也

九三君子終日幹幹夕惕若厲無咎

萊按先儒謂諸爻稱龍三不稱龍者終於臣位也文言曰君子進徳修業欲及時也則三之惕有時而爲四之躍也豈終於臣位者彖傳曰時乘六龍以禦天則三之爲龍也明矣其不稱龍者重剛不中之爻非天非田之位時值危疑道應憂懼幹而又幹夜以繼日龍之象無此義也故周公曰君子若曰君子指占者而言則非余小子之所知也

九四或躍在淵無咎

雲峯胡氏曰其位上下之交其時進退之際躍以或言審於進也淵以在言安於退也

九五飛龍在天利見大人

萊按聖人之徳天子之位巍巍蕩蕩過化存神獲際其時斯人何幸孰不利見之乎蒙齋李氏曰幹之六爻惟舜能備之耕稼陶漁時潛也元徳升聞時見也歷試諸艱時幹幹也納於大麓時躍也老而命禹則不至於亢

上九亢龍有悔【亢苦浪反】

萊按盈虛消息有必至之天行進退存亡有可修之人事曰亢龍時也曰有悔有可悔之事也

用九見羣龍無首吉

廣平遊氏曰幹以純陽陽極而亢坤以純陰陰極而戰如其不變則亢而災戰而傷不能免也幹用九則陽知其險而變故無首吉坤用六則坤知其阻而變故利永貞瞿唐來氏曰凡卦初爲足上爲首上九羣龍之首也不見其首則陽變陰剛變柔知進知退知存知亡知得知喪所以無悔而吉此聖人開遷善之門也居九而爲九所用我不能用九故至於亢居六而爲六所用我不能用六故至於戰故乾坤發用九用六之義

彖曰大哉榦元【葉縈】萬物資始乃統天【葉汀】

萊按元亨利貞天之所以爲天也元首四徳故夫子傳彖而贊其大也盈天地之間者惟萬物萬物有形者也有始之於無形之先者形之所以著也則幹之元也𨿽曰亨曰利曰貞各爲一徳皆物之所資乎而統之者元也元之所以大也若夫復之一陽卽貞下所起之元也無復之一陽則一歳之萬物不能始無干之元則萬古之萬物不能始六合內外千百世上下皆天之所際皆元之所際也故曰統天

雲行雨施品物流形【施始防反卦內皆同】

本義此釋幹之亨也

大明終始六位時成時乘六龍以禦天【葉汀】

萊按天所不違者時也聖人所乘者亦時也元而亨而利而貞貞而復元乾道之終始也聖人大明其終始之故於以知卦之六位或潛或見或惕或躍或飛或亢皆時爲之也體幹者亦因時而已曰龍善變化也曰六龍兼六爻之用也曰乘控馭也曰禦天覃敷天道也朱子曰此聖人之元亨也【東谷鄭氏謂此節錯簡也當在乾道變化之下艸廬吳氏謂此節當在首出庶物之下首出庶物節聖人之元亨也大明終始節聖人之利貞也二說皆有理附記於此】

乾道變化各正性命保合太和乃利貞

萊按品物流形之後由甲拆而暢遂由暢遂而繁實則乾道之變化也朱子曰變者化之漸化者變之成乾道以漸變物而至於化性命所以各正也性物所受也命天所賦也曰正無弗充也曰各正無或遺也歳功至此庶其成矣又將因發而觀其存也曰保合太和朱子曰太和陰陽防合沖和之气也周子曰太極之眞二五之精妙合而凝其太和之謂與曰合凝而未分也曰保完而無害也乾道之變化至各正性命則利也而貞具焉至保合太和則貞也而元寓焉此天之所以爲天也【瀘川毛氏曰變化之餘各正性命收斂於冬也斂之不固則泄不以時凡雨雪不應水泉不收愆陽伏陰冬華春實皆天地之沴气也故斂之於冬者萬物之所以正也】

首出庶物萬國咸寧

本義聖人在上髙出於物猶乾道之變化也萬國各得其所而咸寧猶萬物之各正性命而保合太和也此言聖人之利貞也蓋嘗統而論之元者物之始生亨者物之暢茂利則向於實也貞則實之成也實之旣成則其根蔕脫落可復種而生矣此四徳之所以循環而無端也然而四者之間生气流行初無間斷此元之所以包四徳而統天也

象曰天行健君子以自彊不息

萊按雷曰洊風曰隨水曰洊明曰兩山曰兼澤曰麗皆重之義也天地不取重義者無兩天地也然天曰行地曰勢寒暑晝夜南北髙深亦有重之義焉法天之健自彊不息乃至誠無息地位非聖人其孰能之【又按文王彖辭一卦之義也周公爻辭一爻之義也上下兩卦之象闕焉故孔子系之以辭先儒移置卦之後彖之前良是但今本沿習已久不敢立異】

潛龍勿用陽在下【葉滸】也

雙湖胡氏曰小象於幹之初曰陽在下也於坤之初曰陰始凝也陰陽之稱始此卽太極所生兩儀之一也陰陽之名一立而六十四卦之中動靜健順剛柔奇偶小大尊卑變化進退往來之稱亦由是而著矣

見龍在田徳施普也

汴水趙氏曰九二有君人之徳當納麓宅揆之時徳澤之施普博無間猶陽气昔潛而今發壠畝之間並興稼穡利天下而不言所利

終日幹幹反復道【葉斗】也

萊按終日幹幹非徒怵惕於是非得喪之也實欲反復於立身處位之道以進徳也

或躍在淵進無咎【葉九】也

平甫項氏曰儒者謂在淵爲藏非經意也龍之得水猶人之得時何謂藏乎初九之藏在地下非在淵也或躍矣而在淵焉羽翼已成審處已宻如是而進則無咎也

飛龍在天大人造【葉走】也

萊按造如再造之造大人至此危亂者造而爲治安朴略者造而爲文明也

亢龍有悔盈不可久也

紫巖張氏曰盈者天道所虧地道所變鬼神所害人道所惡安能久哉

用九天徳不可爲首也

本義言陽剛不可爲物先故六陽皆變而吉

文言曰元者善之長也亨者嘉之防也利者義之和也貞者事之幹也

本義元者生物之始天地之徳莫先於此故於時爲春於人則爲仁而眾善之長也亨者生物之通物至於此莫不嘉美故於時爲夏於人則爲禮而眾美之防也利者生物之遂物各得宜不相妨害故於時爲秋於人則爲義而得其分之和貞者生物之成實理具備隨在各足故於時爲冬於人則爲智而爲眾事之幹幹木之身而枝葉所依以立者也

君子體仁足以長人嘉防足以合禮利物足以和義貞固足以干事

萊按在天爲元者在人爲仁也元首亨利貞仁首義禮智所貴君子之體之也體有諸躬也元足以長乎善君子足以長乎人也君子之道繁而有節質而多儀者莫禮若也嘉之所防萬物潔齊燦然可觀也並育不害也合之於禮吉凶賔嘉之重有秩然之度數也食飲進反之微有油然之節制也利者義之反也曰和何哉利於己則害義利於物則和義君子小人之殊也坤之義曰方幹之義曰和聖人賢人之別也文王曰貞孔子更曰固何哉曰不正不可言事也不固不可言幹也貞兼夫正而固也君子之建大功垂大業蓋本諸此也西山眞氏曰四徳之說世言天與人二今以此條觀之則人與天未嘗不一也蓋在天爲元亨利貞而在人爲仁義禮智元亨利貞理也生長收藏气也有理則有气仁義禮智性也惻隠羞惡辭遜是非情也有性則有情天人之道曷嘗有二邪然天無心而人有欲天惟其無心也故元而亨亨而利利而貞貞而又元通復循環未嘗閒斷於穆之命終古常新人惟其有欲也故惻隠之發而殘忍奪之辭遜之發而貪冒雜之羞惡之發而苟且間之是非之發而昬妄賊之於是乎與天不相似矣學者當知天有此徳吾亦有此徳屏物欲養性情則通體皆仁隨觸而應卽天之春物物欣欲也動容周旋莫不中禮卽天之夏物物嘉美也吾之及於物者足以養欲給求卽天之秋萬寶得遂其性也吾之守於內者足以根本萬事卽天之冬萬物所由以出也人與天其果二乎哉

君子行此四徳者故曰乾元亨利貞

汴水趙氏曰元亨利貞至於君子行之而後有徳之名【範諤昌以彖旣釋元亨利貞文言又釋之疑其重復趙氏曰易周萬變而卦止六十四乾首諸卦而彖止四言辭𨿽至約理則無窮安得不反復屢致其說前章通而爲一此章析而爲四後章兩而爲二易變易也元亨利貞散於諸卦其變不一故聖人極其變以爲言】

初九曰潛龍勿用何謂也子曰龍徳而隠者也不易乎世不成乎名遁世無悶不見是而無悶樂則行之憂則違之確乎其不可拔潛龍也【樂音洛】

萊按易與論語丘不與易也易字同易者移風易俗之義龍而見曰善世龍而隠曰不易乎世名者實之賔也初徳成而名不成何哉曰未有功業表見於時鮮有知者故不成乎名不易乎世則遁世矣甘貧樂道何有於悶不成乎名甚且不見是矣知希我貴又何有於悶時當樂也樂則行之道可憂也憂則違之違謂非得志行道之初心也樂行憂違亦旣無所固執矣𨿽然有不易者焉曰確擇之明也曰不可拔守之堅也此之謂龍徳而隠【汴水趙氏曰此章文法與大傳中諸爻問答絕同當是門人紀錄之辭漢儒合彖象於經之時止及一爻二爻者仍著本篇乾坤六爻皆備故取附於卦】

九二曰見龍在田利見大人何謂也子曰龍徳而正中者也庸言之信庸行之謹閒邪存其誠善世而不伐徳博而化易曰見龍在田利見大人君徳也【行下孟反】

萊按見龍在田言其徳之及物也文言曰庸言庸行閒邪存誠何哉曰天下無無體之用也庸言信庸行謹心之下也邪無可閒而閒之誠不待存而存之功之宻也推是而及於物也善在一世而不伐其能徳被天下而並忘其恵非聖人能之乎曰龍徳又曰君徳明功之由於徳徳之堪其位也五曰大人二亦曰大人是五之天地合徳日月合明四時合序鬼神合吉凶皆由二之信庸言謹庸行閒邪存誠之所致也故中庸之道至於參天地【卦例二五曰中九五曰正中二言正中遂有不潛未躍之說按孔子贊幹之大曰剛健中正純粹精也則中正乃幹所固有不必九五始言中正也】

九三曰君子終日幹幹夕惕若厲無咎何謂也子曰君子進徳修業忠信所以進徳也修辭立其誠所以居業也知至至之可與幾也知終終之可與存義也是故居上位而不驕在下位而不憂故幹幹因其時而惕𨿽危無咎矣【幾堅溪反】

萊按二君徳已具進至於三復何爲哉惟進徳修業而已忠主於心者信見於言者修辭訓誥是也立其誠華於外者實於中也徳曰進不自止也業曰居有諸己也知至至之四句由體而用也防動之微義事之宜也至至於五也知其可至而至於五則可與言進退之幾終終於三也知其當終而終於三則可與存上下之義至於五上位也縱居上位乃安行時位之常何有於驕終於三下位也𨿽在下位乃安守分義之正何爲而憂此舜禹益伊尹周公之事至於五則爲舜禹終於三則爲益伊尹周公而厲之一字周公所獨也何則舜禹益尙已放太甲於桐伊尹不以爲嫌復歸於亳太甲不以爲怨若成王則疑周公矣於以慨世運之降而聖人之漸難爲也此周公系此爻而知其厲也【此說余參之汴水趙氏東谷鄭氏而悟者】

九四曰或躍在淵無咎何謂也子曰上下無常非爲邪也進退無恆非離羣也君子進徳修業欲及時也故無咎【離力智反】

萊按攺革之際𨿽聖人亦有難白之隠此夫子所以原其心也躍上也進也淵下也退也無常無恆形容一或字蹤迹𨿽異位地縱殊然非爲邪以離羣也推其進徳修業之功明其及時行道之欲咎之所以無也

九五曰飛龍在天利見大人何謂也子曰同聲相應同气相求水流濕火就燥雲從龍風從虎聖人作而萬物覩本乎天者親上本乎地者親下【葉滸】則各從其類也本義作起也物猶人也覩釋利見之意也本乎天者謂動物本乎地者謂植物物各從其類聖人人類之首也故興起於上則人皆見之【臨川吳氏曰鶴鳴而子和雄鳴而雌應一雞鳴而眾雞皆鳴同聲相應也日火之精而取火於日月水之精而取水於月磁石鐵之母而可以引鐵同气相求也濕者下地故水之流趨之燥者幹物故火之然就之龍興則致云雲從龍也虎嘯則風生風從虎也凡此六者皆同類相感召聖人與人亦同類故作於上而萬物咸覩之又曰先以聲气水火雲風六句爲比而後言聖人作則人利見之又以動植之親上親下諭利見者之親聖人亦然諄諄言之而人以各從其類一句總結上文九句也】

上九曰亢龍有悔何謂也子曰貴而無位髙而無民賢人在下位而無輔是以動而有悔也

進齋徐氏曰爻辭但言有悔而夫子以動釋之蓋吉凶悔吝生乎動也

潛龍勿用下【葉滸】也

萊按以爻位言也

見龍在田時舍【葉暑】也【捨去聲】

萊按見龍在田旣曰徳施普也又曰天下文明玆言時捨何也平甫項氏曰捨非用捨之舍去聲讀東谷鄭氏曰龍在淵在天之物也田豈龍之所安哉時捨者非久安之位也

終日幹干行事也

萊按上一節言道此一節言事由體達用之義也三之位非無事之位也故曰行事

或躍在淵自試也

汴水趙氏曰凡飛者必先躍所以作其飛衝之勢今鳥雛習飛必跳躍於巢以自試其羽翰四之躍亦猶是也

飛龍在天上治【葉持】也

萊按上治治之最上者也熙熙皥皥蕩蕩平平其斯時之謂歟

亢龍有悔窮之災【葉玆】也

萊按此専以位言不言其致災之故

乾元用九天下治【葉持】也

隆山李氏曰四徳獨舉一元何也元亨利貞同出於元如循環然乾道之終則一元復用矣

萊按乾元天徳之首也上言天徳不可爲首此用九而冠以干元也大哉乾元何施不可而曰用者善其用也洪範一曰正直二曰剛克三曰柔克其用九之義與而天下無不治矣

潛龍勿用陽气潛藏

萊按陽气潛藏冬令也以龍而言在湫谷也使此時而在天在田爲雷爲雨害滋大矣人事亦如是也故曰勿用陽在下也以徳言下也以位言此以時言

見龍在田天下文明【葉芒】

萊按徳施普也著其功也時捨也明其位也天下文明被其化也

終日幹幹與時偕行【葉杭】

萊按反復道進徳也行事建功也此一節乘時也

或躍在淵乾道乃革

萊按進無咎可革也自試欲革也此一節乃革也

飛龍在天乃位乎天徳

萊按大人造美其制作之盛也上治著其蕩平之化也此一節喜其位之配乎徳也

亢龍有悔與時偕極

萊按盈不可久有必亢之道也窮之災也處已亢之地也此一節明致亢之由也

乾元用九乃見天則

本義剛而能柔天之法也

萊按天徳不可爲首用九之故也天下治也用九之效也乃見天則用九之道也

乾元者始而亨者也

本義始則必亨理勢然也

利貞者性情也

本義收斂歸藏乃見性情之實平甫項氏曰始而亨者幹之事業利而貞者幹之性情也性情指本體言之利者散而爲萬貞者合而爲一已散而復合已萬而復一𨿽萬有一千五百二十而其所謂虛一者未嘗動也

萊按利而貞貞而復爲元性也而情寓焉散而爲萬物曰性命合而爲利貞曰性情易於復見天之心於剝於復於蠱見天之行於臨見天之道於無妄見天之命於咸於恆於大壯於萃見天之情於幹見天之性情

幹始能以美利利天下不言所利大矣哉

本義始者元而亨也利天下者利也不言所利者貞也

萊按文言元者善之長也一章分元亨利貞而四之乾元者始而亨者也利貞者性情也分元亨利貞而二之幹始能以美利利天下不言所利大矣哉合元亨利貞而一之

大哉幹乎剛健中正純粹精也

萊按此章合卦爻而言夫子彖文言反復贊美不足至是復嘆曰大哉幹乎歷數其徳而贊之曰剛其體也曰健其行也曰中無過不及也曰正不偏倚也曰純有陽無陰也曰粹有善無惡也曰精神妙中凝色象外絕也此贊幹之卦而天與聖人可各備也

六爻發揮旁通情也

本義旁通猶言曲盡

時乘六龍以禦天也雲行雨施天下平也

本義言聖人時乘六龍以禦天則如天之雲行雨施而天下平也中溪張氏曰彖言雲行雨施而以品物流形繼之則雲雨爲幹之雲雨此言雲行雨施而以天下平繼之則聖人之功卽幹而雲雨乃聖人之徳澤乎

君子以成徳爲行日可見之行也潛之爲言也隱而未見行而未成是以君子弗用也

萊按初何言成徳也曰遁世不見知而不悔惟聖者能之則初固聖人也何言行而未成也曰成者徳也未成者行也隱也故弗用也周公爻詞惟三稱君子此章二亦稱君子初亦稱君子以徳言也故二曰君徳初曰成徳

君子學以聚之問以辧之寛以居之仁以行之易曰見龍在田利見大人君徳也

萊按二曰庸言庸行閒邪存誠此以徳性言也未及學問也古無帝王而不聖賢者無聖賢而不學問者此追述其學聚問辧之功也聚已辧已無以居之不有諸已也何以居之曰寛優裕自得也無以行之不能及人也何以行之曰仁惠澤咸周也二三皆言徳業二復申言者明君徳所由成也漢祖唐宗有九五功名無二三學問

九三重剛而不中上不在天下不在田故幹幹因其時而惕𨿽危無咎矣

萊按九陽爻三陽位曰重剛卦以二五爲中故三四皆曰不中在下卦之上而不在天在上卦之下而不在田逼於上則疑易生絕於下則忌易起此其所以危也此一節發揮一厲字

九四重剛而不中上不在天下不在田中不在人故或之或之者疑之也故無咎

萊按上下皆幹四居上卦之下下卦之上曰重剛三不在天不在天而人之位可安也故曰知終終之四則皆不在焉此其疑也或曰聖人有天下而不與者曷疑也曰舜禹有天下者益不有天下者而皆避堯舜禹之子是舜禹疑其不有天下而益且疑其有天下也此四之所以疑也此一節發揮一或字

夫大人者與天地合其徳與日月合其明與四時合其序與鬼神合其吉凶先天而天弗違後天而奉天時天且弗違而況於人乎況於鬼神乎

萊按後天而奉天時是後天之事専指天時言也天時曷言乎後天也曰日月之往來四時之代謝以象告也大人治歷明時對時育物後而奉之也若先天不違其不違者何事哉曰幹之大人當與中庸至誠至聖參看羲農黃帝堯舜禹湯當之天未以象告而羲農黃帝堯舜禹湯之所爲卽先天事也推而遡之如書契之興衣裳之制水土稼穡之利禮樂甲兵之防迨网罟舟楫弧矢杵臼之類至纖細已亦行之千萬世而無獘皆天之所不違也其卽先天之事與邵子曰堯以前先天也堯以後後天也殆不然已【文言同聲相應一節止發揮利見二字其徳盛化神之妙全從此節發出極巍巍蕩蕩之至矣先儒引回紇見一大人而還之占以證斯爻恐非其類也】

亢之爲言也知進而不知退知存而不知亡知得而不知喪【喪息浪反】

本義所以動而有悔也

其惟聖人乎知進退存亡而不失其正者其惟聖人乎本義知其理勢如是而處之以道則不至於有悔矣固非計私以避害者也再言其惟聖人乎始若設問而卒自應之也

瞿唐來氏曰初九隱而未見二句釋一潛字而言君子者再蓋必君子而後能安於潛也上九亢之爲言三句釋一亢字而言聖人者再蓋必聖人而後能不至於亢也萊按貴而無位一段止言時位之亢此節發出知進而不知退知存而不知亡知得而不知喪以明悔由自致結到知進退存亡而不失其正以括全易之義

易俟卷一

欽定四庫全書

易俟卷二

翰林侍讀喬萊撰

【坤下坤上】

坤元亨利牝馬之貞君子有攸往先迷後得主利西南得朋東北喪朋安貞吉【喪息浪反】

萊按元亨利牝馬之貞明地道也君子有攸往以下以地道明臣道也程子曰坤乾之對也四徳同而貞則異幹以剛健爲貞坤以柔順爲貞故曰牝馬之貞【程子又曰利字不聯牝馬爲義如曰利牝馬之貞則坤只有三徳平甫項氏曰樓尙書鑰爲安世言北方畜馬蕃庶當遊牝之時每一牡將十牝以出𨿽千百爲羣各從其牡終不他合所謂牝馬之貞也】地從天者也臣從君者也皆以後爲義君子而有所往也居先則迷失坤之道也後而得所主則利合坤之道也【舊說先迷後得句絕主利者陰主利也按彖傳曰後順得常得字作虛字看文言曰後得主而有常得字不當句絕明矣東谷鄭氏曰後而得所主則利文義方合彖傳文言亦合從鄭氏】西南陰方巽離坤兌也類也曰得朋東北陽方乾坎艮震也非類也曰喪朋安法坤之靜也貞法坤之正也如是則吉也【汴水趙氏曰幹之彖辭簡而理博坤之彖辭詳而戒嚴尊陽抑陰其義可見】

彖曰至哉坤元【葉縈】萬物資生乃順承天【葉汀】

萊按幹曰大哉坤曰至哉至者無不至也幹以資始爲元坤以資生爲元順而承乎天也朱子曰始者气之始生者形之始

坤厚載物徳合無疆含光大品物咸亨【葉滂】

天職覆地職載物之載於地者以其厚也天無不覆地無不載是坤之徳合於天之無疆也含無不包也無不充也光無不著也大無不被也此品物之所以咸亨也【集中溪張氏廣平遊氏】

牝馬地類行地無疆柔順利貞君子攸行【葉杭】

本義言利貞也馬幹之象而以爲地類者牝陰物而馬又行地之物也行地無疆則順而健矣柔順利貞坤之徳也君子攸行人之所行如坤之徳也平甫項氏曰君子行此四徳者指聖人言也君子攸行指賢人言也指聖人言故曰乾元亨利貞言配天也指賢人言故下文有迷有利有得有喪有吉有凶皆擇善而固執之事也終之曰應地無疆言配地也

先迷失道後順得常西南得朋乃與類行【葉杭】東北喪朋乃終有慶【葉腔】

建安邱氏曰坤道主成成在後故先幹而動則迷而失其道後幹而動則順而得其常

萊按君子有所往以下専言人事矣西南陰方東北陽方陰則爲小人陽則爲君子西南得朋者小人與小人爲朋也東北喪朋者小人不與小人爲朋也小人與小人爲朋同流合污而已故曰乃與類行小人不與小人爲朋𨿽一時寡援少助然終不受比匪之傷故曰乃終有慶此聖人扶陽抑陰之義示小人以遷善攺過之方若云反而之西南則終有慶矣不獨文義中無此一層而道理亦大悖矣

安貞之吉應地無疆

萊按卦三言無疆徳合無疆者坤合干之無疆也行地無疆者馬行地之無疆也應地無疆者君子合坤之無疆也

象曰地勢坤君子以厚徳載物

萊按重幹無二天故言行重坤無二地故言勢行晝夜往來也勢南北髙深也厚徳載物君子體坤之極功也

初六履霜堅冰至

本義霜陰气所結盛則水凍而爲冰此爻陰始生於下其端甚微而其勢必盛故其象如履霜則知堅冰之將至也夫陰陽者造化之本不能相無而消長有常亦非人所能損益也然陽主生陰主殺則其類有淑慝之分焉故聖人作易於其不能相無者旣以健順仁義之屬明之而無所偏主至其消長之際淑慝之分則未嘗不致其扶陽抑陰之意焉蓋所以贊化育而參天地者其防深矣

象曰履霜堅冰陰始凝也馴致其道至堅冰也

本義按魏志作初六履霜今當從之馴順習也

六二直方大不習無不利

本義柔順正固坤之直也賦形有定坤之方也徳合無疆坤之大也六二柔順中正得坤道之純者故其徳內直外方而又盛大不待學習而無不利

萊按坤至柔而動也剛至靜而徳方六二直方全體坤徳矣蓋幹以九五爲主天道也君道也父道也坤以六二爲主地道也臣道也妻道也項先生曰大字自爲句或衍文觀小象直以方也文言直其正也方其義也可見蒲陽鄭氏曰坤爻辭皆協霜字韻初履霜三含章四括囊五黃裳上黃則二之直方無疑矣幹之中四爻曰在田曰幹幹曰在淵曰在天亦葉先韻

象曰六二之動直以方也不習無不利地道光也萊按坤之直方於動處見小象六二之動全體坤徳也

六三含章可貞或從王事無成有終

程三居下之上得位者也爲臣之道當含晦其章美有善歸之於君則上無疑忌之心下得柔順之道可貞固而守之也或出而從上之事不敢當其成功惟奉事以守其終耳守職以終其事臣之道也

象曰含章可貞以時發【葉廢】也

程夫子懼人之守文而不達義也言爲臣處下之道義所當爲者則以時而發非含藏而終不爲也含而不爲不盡忠者也漢上朱氏曰含章者坤之靜也以時發者坤之動也

或從王事知光大【葉地】也【知音智】

萊按地之含光大順承天也三之從王事而無成有終者知地道之光大如是也卦言光者四皆含而後發之義闇然日章其斯之謂

六四括囊無咎無譽

本義括囊言結囊口而不出也譽者過實之名謹宻如是則無咎而亦無譽矣

萊按先儒謂四處近君之位無相得之義故括囊是殆不然文言曰天地閉賢人隠四去位而隠者也若在位而不言聖賢無此道理張禹孔光在位而不言東漢君子不在位而言皆非也汴水趙氏曰沒世無聞君子所疾何爲有無譽之詞蓋時當昏濁名者忌之府譽者毀之媒古之皦皦特立之士罹害嬰釁皆由得譽於衰亂之世故無咎可以免禍有譽亦可招禍

象曰括囊無咎愼不害【葉系】也

程能愼如此則無害也

六五黃裳元吉

本義黃中色裳下飾六五以陰居尊中順之徳充諸內而見於外大善之吉也【程子曰陰者臣道也婦道也臣居尊位羿莽是也婦居尊位女媧武氏是也故有黃裳之戒朱子曰伊川要立議論教人可向別處說不可硬配在易上說此爻何曾有此義都是硬入這意所以說得絮了隆山李氏曰幹之九五堯舜之君也坤之六五皐防稷契之臣也坤六五之應在乾九五乾坤相應者堯舜臯陶之遇合也幹爲君六爻皆君事坤爲臣六爻皆臣道也先儒謂五君位以陰居之爲新莽武后之類此賊教之大者不可無辯汴水趙氏曰天地黃黃地之色也上衣下裳裳下之飾也言黃裳於坤六五則知爲幹九五之配坤純陰聖人嫌於言君又不敢以臣當之故取象王后以存君位萊按朱子非程子是已若李氏之說指六五爲臣道則文言正位君體何以稱焉若趙氏之說指六五爲後則文言君子黃中通理又何以稱焉蓋以爻言之至尊之位也以卦言之柔順之徳也乃尊位而有謙徳周之成康漢之文景是也文言備極贊美豈有戒詞乎】

象曰黃裳元吉文在中也

萊按文見於外則淺文藏於中則深此五之所以元吉也

上六龍戰於野其血黃

萊按龍戰之說不一或曰乾稱龍坤不應稱龍也或曰陰旣極而陽來也或曰陰盛之極敢與陽爭非以上六爲龍也皆不然也文言曰疑於陽陰似陽也未離其類陰不可爲陽也是上六之稱龍也明矣稱龍猶稱帝也著其僭也曰戰不可躍不可飛也曰於野不在淵不在天也曰血昭其敗也陰象也傷在陰也曰黃傷之雜而不可辧也聖人不欲著陽之傷也

象曰龍戰於野其道窮也

萊按初曰馴致其道上曰其道窮是道也何道也曰小人之道也小人之道有時而長亦有時而窮履霜一爻謹龍戰之禍於其始也龍戰一爻著堅冰之禍於其終也曰窮則龍戰之義非言其盛言其衰也

用六利永貞

萊按用九用六濟其所不足也陽之患在過剛羣龍無首則吉陰之患在不能固守永貞則利無首濟之以柔也永貞濟之以剛也

象曰用六永貞以大終也

萊按陽大陰小以大終者陰變陽也邵子曰坤無一干無十坤無一者有幹以首之幹無十者有坤以成之也

文言曰坤至柔而動也剛至靜而徳方後得主而有常含萬物而化光坤道其順乎承天而時行【葉杭】

萊按坤至柔也而萬物資生之時勾芒畢達孰得而禦之曰動也剛至靜也而品物咸亨之日賦形有定孰得而易之曰徳方凡此皆後乎天以成物也後則得所主而合坤道之常也萬物之气蘊而未發者曰含萬物之形成而已著者曰光光無不含含無不光化者變之成將所含者化而光之也此坤之道也坤之道順也承天而時行也時行不先天不後天也【按彖傳後順得常原未及主利二字鄭氏曰後而得所主則利是後得主三字當一讀不聯利字文言後得主而有常利字亦添不入】

積善之家必有餘慶【葉腔】積不善之家必有餘殃臣弒其君子弒其父非一朝一夕之故其所由來者漸矣由辯之不早辯也易曰履霜堅冰至蓋言順也

萊按履霜之始何便說到臣弒君子弒父地位蓋極言小之不可不愼微之不可不防也然亦非過計也王莽之簒安祿山之叛豈一朝一夕之故耶聖人道理只有辯之早一著則銷患於未萌矣順不當作愼觀馴致其道至堅冰也其義可見

直其正也方其義也君子敬以直內義以方外敬義立而徳不孤直方大不習無不利則不疑其所行也程直言其正也方言其義也君子主敬以直其內守義以方其外敬立而內直義形而外方義形於外非在外也敬義旣立其徳盛矣不期大而大矣徳不孤也無所用而不周無所施而不利孰爲疑乎隆山李氏曰幹九二言誠坤六二言敬先儒誠敬之學起於此幹九二言仁坤六二言義先儒論仁義之用取諸此

萊按幹二三兩爻主學問言坤二爻亦主學問言易理學之祖也發於乾坤者聖人之道建諸天地也

陰𨿽有美含之以從王事弗敢成也地道也妻道也臣道也地道無成而代有終也

萊按五曰美三曰美居陽位也陽位在諸卦不言美在坤言美者純陰也純陰則陽貴矣六居三六居五美而弗其美也故三曰含章五曰黃裳

天地變化艸木蕃天地閉賢人隱易曰括囊無咎無譽蓋言謹也

萊按天地閉之象曷爲於四見之曰下三爻陰也重之又皆陰焉是一卦之中有陰而無陽也見於四者重卦之始也

君子黃中通理正位居體美在其中而暢於四支發於事業美之至也

萊按幹之五稱大人重以位也坤之五稱君子重以徳也黃地之色也中土之位也通洞達也無不曁也理條貫也無不晰也正位五也居體六居五也乃人君有文明之徳而謙讓自下者聖人恐疑其存而不發也又申暢於四支發於事業之義以極贊其美

陰疑於陽必戰爲其嫌於無陽也故稱龍焉猶未離其類也故稱血焉夫黃者天地之雜也天而地黃萊按陰疑於陽陰似陽也猶臣盛之極疑於君也必戰之勢也陰曷爲稱龍也爲其嫌於無陽也陰不知有陽猶臣不知有君也曰稱龍非眞龍也曰血陰類也猶未離其類也疑於陽而實陰也猶疑於君而實臣也血曰黃陰陽皆傷也曰天地之雜陰似陽臣似君昧尊卑之義也曰天而地黃陰終不可爲陽臣終不可爲君嚴上下之防也平甫項氏曰聖人惡陰道之盛故陳其禍敗列其名分以深戒小人曰疑於陽曰嫌於無陽曰未離其類曰天地之雜皆指陰而言無與陽事也程沙隨曰稱龍僞號也

【震下坎上】

程屯序卦有天地然後萬物生焉盈天地之間者惟萬物故受之以屯屯者盈也盈者物之始生也萊按易者執一卦論一卦執一爻論一爻此易之防晦而難明窒而鮮通也曷言乎不可執一卦論一卦也以屯而論承上兩卦乾坤而來蓋天地初辟艸昧未開借君子之經綸者屯之後不可不教也繼以蒙不可不養也繼以需不能不爭不能不戰也繼以訟繼以師武功克奏比所以大一統也天下甫定王業初成小人弄權者有之小畜一陰是也小人弄兵者有之履一陰是也皆天運世道自然之消息也歷陽爻三十陰爻三十天地交而泰不交而否推之六十四卦各有微防奧義錯綜條貫其中非循其脈絡得其防通烏能窺易之蘊耶曷言乎不可執一爻論一爻也以屯而論初九成卦之主人所知也以初九爲成卦之主而諸爻不從初九發義字釋句解失之千里矣何則初創業垂統之人也五衰微陵替之主也二之不字五正應也守正之臣也四之求往初正應也開國之佐也三不應五亦不應初竊發割據之雄也迨初之帝業旣成五至上而有泣血之凶三有無虞之吝𨿽不字之二亦來反常之譏矣推之他卦莫不皆然文言曰六爻發揮旁通情也𨿽各自取義未有不聯貫者誠齋楊氏曰气始交未暢曰屯物勾萌未舒曰屯世多難未泰曰屯

屯元亨利貞勿用有攸往利建侯【屯張倫反】

萊按屯何以具四徳也曰卦之屯洪荒初辟之義也爻之屯乘龍逐鹿之時也以卦而言天待人而成地待人而平以爻而言亂待人而定治待人而開經之綸之亨所以大也利也貞也勿用有攸往不遽往也待時也利建侯有主則治也

彖曰屯剛柔始交而難生【難乃旦反六二象同】

萊按剛柔始交者乾坤初辟也難生者屯也孔頴達曰此一句釋屯之名動乎險中方指二體言

動乎險中大亨貞

萊按以二體言震動也坎險也震在坎下有動乎險中之義也動卽經綸也天地平成其亨大矣然則可妄動乎故又曰貞

雷雨之動滿盈天造艸昧宜建侯而不寧

萊按雷震象雨坎象雷雨之動滿盈則屯之難在水也其洪水橫流之義與曷爲洪水橫流也曰天一生水也當是時天未成地未平天造艸昧也不可無人以治之建侯卽使禹治之之義也過門不入詎有寧時耶彖言勿用有攸往彖傳略之何哉蓋文王以待時爲先孔子以亨屯爲急初之磐桓不遽往也孔子曰志行正明其非無故而磐桓者聖人之情見乎辭矣朱子曰天造猶言天運艸雜亂昧晦防也

象曰云雷屯君子以經綸

萊按坎在震下雨旣沛也曰解坎在震上云方升也曰屯屯之難事比亂絲非經以引之綸以理之益之亂也山澤先焚水土繼治稼穡旣教禮樂嗣興皆經綸之事也迨於後世若封建若井田若學校又三代之經綸矣

初九磐桓利居貞利建侯

萊按乾坤旣立之後震一索而得男卽此爻已乃天地間第一男子開國之君是也磐桓難進之貎曷爲乎難進也曰天下大器王者大統非可詐力取也故有居貞之戒行一不義殺一不辜而得天下非貞也志在行正可妄進耶彖曰利建侯若初者利建之以爲侯也又按居貞者處於正也有得天下之道無利天下之心湯武是也平甫項氏比之漢髙𨿽不足當此而貨財無所取婦女無所幸約法三章亦有行正之義焉勝廣梁借失磐桓居貞之道宜其敗也

象曰𨿽磐桓志行正也

萊按孔子恐人誤認磐桓二字怠於有爲指出行正之志以明磐桓之故武王十三年養晦豈無故而磐桓者若隗囂劉表怠而自止失斯義矣

以貴下賤大得民也

萊按初陽也貴也應四而處其下貴下賤也湯之於尹文王之於望先主之於亮是也此其大得民也六十四卦之初惟屯與復最貴屯之初帝王也復之初聖賢也

六二屯如邅如乘馬班如匪寇防媾女子貞不字十年乃字【邅張連反】

萊按二柔順中正上應於五而乘初剛屯邅不進有乘馬班如之象蓋不肯從初不能從五也初順天應人之人也自二視之則寇也此女子之貞也然初豈爲寇者防媾也貞而不字迨至十年數已窮理已極不字者亦字矣或曰字初乎字五乎曰字初何以知其字初也曰初之大業旣成五不得保其尊位矣可得而臣事之耶故曰字初何以女子貞不字也曰中正也又何以十年乃字也曰陰柔不能固守也何以不言吉凶也曰二字初初陽徳方亨不凶也若吉則不可爲訓故周公不言吉凶孔子終以反常譏之唐之屈突通類此【此說萊聞之少詹崔先生諱蔚林者】平甫項氏曰天下歸漢兩生四皓欲不從得乎此十年乃字之義也又曰六二稱女子者見賢而不從世難而不救女子之貞非丈夫之事也初康屯之主以寇視之豈明識之士哉

象曰六二之難乘剛也十年乃字反常也

六三卽鹿無虞惟入於林中君子幾不如捨往吝【幾音機捨音捨象同】

萊按上有九五屯膏之主下有初九應運之人其間竊發割據者豈少人乎六三應此象已以柔居剛不中不正又動之極能妄動也有卽鹿之象初旣天命有歸三則智勇並困有無虞入林之象曰惟入無可出之路也聖人畫一防以開導之曰君子幾不如捨𨿽然未有能捨而不往者也不捨而往亦可羞已曰君子幾惟君子能之他不能也此爻在漢則陳涉田橫之流在唐則李宻蕭銑之類在明則張士誠陳友諒之徒也

象曰卽鹿無虞以從禽【葉窮】也君子捨之往吝窮也萊按周公曰吝孔子曰窮窮者智窮力竭銜璧輿櫬束手就縛之象也

六四垂馬班如求防媾往吉無不利

萊按求防媾往四求初乎初求四乎曰初求四也何以初求四也曰防媾之道陽先於陰也四方乘馬班如豈不待求而往者初象曰以貴下賤初求四明矣四與初正應也初開國之君四佐命之臣吉無不利周公勉之以往也

象曰求而往明【葉芒】也

萊按求而往不求不往也審之己度之君能濟屯也故孔子以明美之

九五屯其膏小貞吉大貞凶

萊按初九得民於下眾皆歸之五將不得保其尊位矣五陽剛中正者也陽剛旣非暗弱之主中正又無荒亡之行何以遂至亡國朱子曰九五坎體陷於險中有膏潤而不得施之象孔子曰施未光咎五也非五之屯膏初九何以得民於下四海困窮天祿永終矣小貞吉不過襯出大貞凶來帝王之事大耶小耶安得不凶【明莊烈帝英主也恭儉至於亡國者屯其膏也時秦晉嵗饑盜起廷臣請發帑金帝有難色侍郎周延儒出班奏曰帑藏非不竭之源發帑非善後之計諸臣還該尋个長防帝大悅盡疑廷臣之忠直者尋相延儒引用溫體仁而國事日非正與此爻義合】

象曰屯其膏施未光也【施式防反】

上六乘馬班如泣血漣如

萊按卦三言乘馬班如二不欲進也四不遽進也上不能進也誠齋楊氏曰進無必爲之才退有無益之泣唐之僖昭是也

象曰泣血漣如何可長也

【坎下艮上】

程蒙序卦屯者盈也屯者物之始生也物生必蒙故受之以蒙蒙者蒙也物之穉也爲卦艮上坎下山下有險遇險而止莫知所之蒙之象也

萊按天地旣辟險難漸平逸居而無教則近於禽獸蒙之所以次屯也屯之主在初九震一索而得男是也蒙之主在九二坎再索而得男是也雙湖胡氏曰有長子代父長弟次兄之象焉屯建侯君道也蒙求我師道也天地旣位君師立矣

蒙亨匪我求童蒙童蒙求我初筮告再三瀆瀆則不告利貞【告古毒反】

萊按物穉有必亨之理髮蒙有致亨之道蒙之所以亨也曷言乎匪我求童蒙童蒙求我也蓋教者無求於學者聖人之教始尊學者有求於教者教者之言始入譬之卜筮則初筮告再三瀆瀆則不告師道當如是也如是則利如是則貞二成卦之主我指二也

彖曰蒙山下有險險而止蒙

萊按成卦之義在彖傳第一句屯之剛柔始交而難生承上兩卦乾坤初辟來非二體也蒙之山下有險乃二體也險而動屯之所以亨也險而止蒙之所以不可不發也

蒙亨以亨行時中也匪我求童蒙童蒙求我志應【葉雍】也萊按蒙之所以亨者二有中徳當發蒙之任行時中之道以發其蒙也應五應二也志應中心悅而誠服也彖辭發五求二非二求五之義者尊徳樂道不如是不足以有爲也

初筮告以剛中也再三瀆瀆則不告瀆蒙也

萊按取象於初筮者誠也誠而後告以九二剛中者也中則當告而告剛則必如是而後告也再三則意不誠瀆也不當告也若猶告焉在學者旣蹈煩褻之愆而教者之道不尊在教者復騰紛紜之說而學者之蒙益固是瀆蒙也

蒙以養正聖功也

萊按正道徳仁義也養涵育薫陶也當蒙穉之時以道徳仁義涵育而薰陶之作聖之功基於此矣蒙彖辭指帝王言二五之應是也文王懼君臣分定尊卑濶疏不知師道之尊遂失養正之義曰求我曰不告俾學者忘其勢而尊其師教者竭其忠而重其道未有尊師之君而不聖賢者未有重道之臣而不忠良者太甲於伊尹成王於周公當之矣

象曰山下出泉蒙君子以果行育徳

本義泉水之始出者必行而有漸也

體坎之剛中以果決其行體艮之靜止以養育其徳【節進齋徐氏】

初六發蒙利用刑人用說桎梏以往吝【說吐活反】

萊按諸儒之釋此爻也主設教說乃發一人之蒙者程子曰初陰柔居下民之蒙也發之之道刑罰立而後教化行當明刑禁以示之所謂齊之以刑也用說桎梏不専尙夫刑也若専尙夫刑民免無恥爲政者之羞也平甫項氏曰艮爲守禦故言於卦之終坎爲法律故言於卦之始【按程傳釋蒙初上兩爻最妙李蒙齋學易記每卦每爻皆宗程獨不取此二爻曲髙寡和不其然乎】

象曰利用刑人以正法也

程治蒙之始立其防維明其罪罰正法也使之由之漸至於化平甫項氏曰教之於初者正法以示之而有餘止之於後者干戈禦之而不足

九二包蒙吉納婦吉子克家

萊按二以剛中之徳上應於五當發蒙之任蒙之主也以一卦而言天下之蒙皆在並包之內先知覺後知先覺覺後覺包蒙吉也以一爻而言五陰也志應於二以陽受陰而成養正之功納婦吉也汴水趙氏曰一爻再言吉他卦鮮有如此者此聖人深喜之而曰子克家也子克家之說不一朱子曰居下位而能任上事也誠齋楊氏曰臣事君如子事父致君如伊周亦臣子分內事如子之克家非功也平甫項氏曰二在內爲子上在外其嚴君與萊參隆山李氏之說子對乾坤言也屯之初長男也建侯而成經綸之功蒙之二中男也求我而當師保之任有子如此非克家者與屯不言家者化家爲國也以文王而言武王屯之初周公蒙之二也

象曰子克家剛柔接也

本義指二五之應

萊按爻詞美二也小象美五也五不接二二何能成克家之功哉

六三勿用取女見金夫不有躬無攸利【取七具反】

隆山李氏曰屯之六二近初九之陽而正應在五然震之性動而趨上捨初而歸五故曰女子貞不字此女子之屯者也蒙之六三近九二之陽而正應在上然坎之性陷而趨下捨上而從二故曰見金夫不有躬此女子之蒙者也

萊按以卦言水易流也以爻言不中不正也女見金夫不有其身蒙之至也無所利矣故有勿用取女之戒士君子進退取與不可不愼栁子厚曰立身一敗萬事瓦裂不當作如是觀與

象曰勿用取女行不順也

平甫項氏曰婦以從夫爲順茍非其夫皆謂之不順

六四困蒙吝

隆山李氏曰六四以陰居陰而上下皆陰蒙暗之甚者也從九二則隔六三從上九則隔六五獨逺於陽無以發蒙而困矣

萊按初蒙之始也百姓之不識不知者故利用發上蒙之極也苗蠻之爲梗爲寇者故利用擊五童蒙之主君道也二發蒙之臣師道也三婦人之蒙也尙何利乎四士大夫之蒙也良可羞耳汴水趙氏曰此困而不學者

象曰困蒙之吝獨逺實也【逺於萬反】

本義實叶韻去聲平庵項氏曰初三近九二五近上九三五皆與陽應惟六四所比所應皆陰故曰獨逺實也【鄱陽董氏曰自坤以後六十三卦小象散入爻詞之下遂不可韻讀本義復古本易故論叶韻萊按世人爭言遵朱矣今之易非朱子所復古本也試官合爻象爲題此古本之不可復也推而論之朱子之不合於程子者専主卜筮也卦變也不宜言義理也今制舉之家有言卜筮者乎有言卦變者乎有不言義理者乎曰無之也是未嘗遵朱也遵朱者遵一二庸儒之講義而已守講義之說俾義文周孔之易晦而不明甚且至於叛孔而亦不敢爲同異之論其亦可慨也已】

六五童蒙吉

龜山楊氏曰五居尊位而下求九二之臣不挾貴也以童蒙自居不挾長不挾賢也茍有求焉而有所挾皆在所不告自天子至於庶人一也故惟童蒙乃吉夫湯之於伊尹髙宗之於傅說皆學焉而後臣之由斯道也

象曰童蒙之吉順以巽也

程捨己從人順也降志下求巽也

上九擊蒙不利爲寇利禦寇

程九居蒙之終是當蒙極之時人之愚蒙旣極如苗民之不率爲寇爲亂者當擊伐之然九居上剛極而不中故戒不利爲寇治人之蒙乃禦寇也肆爲貪暴乃爲寇也若舜之徵有苗周公之誅三監禦寇也秦皇漢武窮兵誅伐爲寇也莆陽張氏曰諸爻皆蒙其不蒙者惟二上二以剛居中包蒙以開其善上以剛過中擊蒙以懲其惡

象曰利用禦寇上下順也

雲峯胡氏曰上之剛不爲寇而止寇上之順也下之人隨其所止而止之下之順也

易俟卷二﹤經部﹐易類﹐易俟﹥

欽定四庫全書

易俟卷三

翰林侍讀喬萊撰

【乾下坎上】

程需序卦蒙者蒙也物之穉也物穉不可不養也故受之以需物之所需者飲食也故曰飲食之道萊按坎陷也卦之遇坎者皆有險之義焉聖人處險之道於屯則亨之於蹇則濟之於渙則拯之曷言乎需也曰險在前也有不可不需之勢焉曰云上於天則又有可需之機焉需若無濟於險然不可濟而不濟險之所以濟也若犯難而行身且不免詎有禆於事耶彼夫險難之來𨿽智不能圖力不能勝而時無不移事無不過需以待之險可夷難可解也武王伐殷待之十三年之後勾踐沼吳畜之二十年之前得斯道也龜山楊氏曰剛健而上行乾道也險在前而不進有需之義焉

需有孚光亨貞吉利涉大川

萊按需待也坎水在前幹健臨之將涉水而不輕進待之義也訟曰有孚需曰有孚訟主二需主五坎中滿也當需之時有欲速之心非光也無養晦之道非亨也不貞固而守之非吉也往而涉川詎有利乎五以正中之徳位乎天位皆反是焉故孔子以全彖之辭歸之需曰利涉大川訟曰不利涉大川何也待則利爭則不利也

彖曰需湏也險在前也剛健而不陷其義不困窮矣萊按大過有滅頂之凶旣濟有濡尾之厲皆陰爻也未有陽剛而陷者艮遇坎爲蹇艮止也見險能止故以智許之乾遇坎爲需乾健也健則不陷故以不窮信之蹇之止止而止也需之待待而行也

需有孚光亨貞吉位乎天位以正中也利涉大川往有功也

萊按彖傳釋卦辭専指九五一爻位如此徳如此此其全備彖辭也往有功者需而往也世之躁於往者所以圖功也犯難而行僨事者多矣量可而進往乃有功梅邊熊氏曰始於知險而待時中於出險而得位終於濟險而有功需之義畢矣又按易取反對之義始需訟二卦訟之剛來而得中也需之五來而爲訟之二在二曰中需之位乎天位以正中也訟之二往而爲需之五在五曰正中其不取幹體而取坎體者坎惟一陽少者多之所貴也先儒指爲卦變非是詳見圖說

象曰云上於天需君子以飲食宴樂【上時掌反時音洛】

本義云上於天無所復爲待其陰陽之和而自雨爾事之當需者亦不容更有所爲但飲食宴樂俟其自至而已一有所爲則非需也

萊按聖人教人多恐懼修省何以言飲食宴樂也事之當需者不飲食宴樂則有所爲而失需之道矣郭子儀之窮奢極欲此有所需而飲食宴樂者防廣市牛酒召故人髙防此無所需而飲食宴樂者若何曾得志日食萬錢魏無忌失志日飲醇酒此未濟之飲酒濡首者非需之義也

初九需於郊利用恆無咎

萊按郊曠逺之地也初逺於險郊之象需之善者然善始者或鮮終聖人懼其變所守也又有利用恆之戒

象曰需於郊不犯難行【葉杭】也利用恆無咎未失常也【難乃旦反】

萊按東漢黨人明東林身在江湖刺譏時政並及於禍乃犯難而行者

九二需於沙小有言終吉

本義沙則近於險矣言語之傷亦災害之小者漸進近坎故有此象剛中能需故得終吉

萊按二小有言何言也初在事外不犯難而行人不得而議之二臣位也全身逺害必有起而責之者如穆生去楚𨿽申公亦以爲非況其他耶

象曰需於沙衍在中也𨿽小有言以吉終也【衍以善反】萊按有沙之地多寛衍而平易二陽剛之才居柔守中寛裕自處綽綽然以吉終者人言何足卹哉

九三需於泥致寇至

萊按下三爻幹體也皆剛健而不陷者於郊於沙於泥由逺而近爻之位然也三何咎焉致寇至咎三也曷咎也過剛不中非能敬而愼者曰至寇已至也曰致自我致也外來之災而曰我致之寇自反之道應爾自彊之功如是垂誡深矣

象曰需於泥災在外也自我致寇敬愼不敗也

萊按處險之道人知當愼而不知當敬愼則不及於禍敬則禍不能及

六四需於血出自穴

程子曰穴身之所安也朱子曰血者殺傷之地穴者險陷之所程朱不同而先儒之說又各有同異或曰四爲羣陽所傷出穴而避之也或曰二之進也四出言以害之三之進也四爲寇以禦之迨羣陽彚進量力之不敵則順而聽命此小人之所以爲小人也萊按先儒之說皆非需之義也陽且不進陰胡爲而拒陽陰且不爭陽胡爲而傷陰朱子曰四交坎體入乎險中爲需於血之象然柔得其正需而不進又爲出自穴之象從朱子

象曰需於血順以聽也

萊按順無所逆也聽無所冀也如蘇武歸漢出自穴也牧羊十九年有順以聽之義焉又如慕容垂復國出自穴也夫人叚氏幸於苻堅非順以聽詎能全耶

九五需於酒食貞吉

萊按彖辭全從九五一爻發義大象曰飲食宴樂爻曰需於酒食是象之義亦五備之五陽剛中正居尊位曷需乎曰坎體也陷於二陰之間有需之義焉休養生息而無窮黷之爲仁義漸摩不下刻急之令上下和樂君臣燕衎其需於酒食之象乎貞固守之吉之道也如宋神宗求治太急行新法擾亂天下又如漢景帝削六國召吳楚之變皆失需之道者

象曰酒食貞吉以中正也

上六入於穴有不速之客三人來敬之終吉

萊按四曰穴上亦曰穴坎體也上需之終險之極宜出險也曰入於穴何哉四能需故入而復出上無所需故不出而入也大抵陷險中者非人莫濟下之三陽需極並進不速之客也敬以待之終當獲吉隆山李氏曰幹知險而需所以爲君子謀陰知敬而避所以爲小人計

象曰不速之客來敬之終吉𨿽不當【平聲】位未大失也萊按不當位指不速之客言【顧炎武謂此象無韻萊按吉失皆五質夫子取以相葉人一例也】

【坎下乾上】

程訟序卦飲食必有訟故受之以訟

訟有孚窒惕中吉終凶利見大人不利涉大川

萊按訟之前曰需訟之後曰師爭食飲之微召兵戎之釁非細故也聖人見天地旣辟蒙昧初開嗜欲漸興爭奪繼起於屯蒙需之後故受之以訟也旣不能使人無訟因告人以訟之道訟字義從言從公言出於公訟也否則爲誣爲詐非訟也訟不可騁虛也曰有孚孚而窒乃訟也𨿽然勝負未分也不可不惕也若曲直之旣明又不可不止也中則吉終則凶也此爲訟者言之也而聽訟者不能必其聽不偏而斷合理也利見者必大人也至於涉險之道利在同心非相爭者所能濟也故曰不利平甫項氏曰需以有實故需訟以有實故訟無實而需時至何用無實而訟情得必窮

彖曰訟上剛下險險而健訟

幹在上上剛也坎在下下險也上剛則有陵下之勢下險則有伺上之心以一人言則內險而外健以兩人言則此險而彼健此其所以訟也【集朱子胡雲峯】

訟有孚窒惕中吉剛來而得中也

萊按序卦雜卦皆反對也易中剛柔上下往來之義先儒指爲卦變非也亦反對也自下而上曰往自上而下曰來剛來而得中者需之五來而爲訟之二也坎中滿曰有孚爲隱伏曰窒爲加憂曰惕居下卦之中中而吉也二爲成卦之主故彖辭之有孚窒惕中吉歸之二也余詳需卦

終凶訟不可成也

程訟非善事不得已也安可終極其事故曰不可成終指上九也

利見大人尙中正也

誠齋楊氏曰虞芮爭田之訟必見文王鼠牙雀角之爭必見召伯利見大人以所尙者中正也指九五也

不利涉大川入於淵也

萊按涉大川乃冒險犯難之象相爭者當此載胥及溺矣曰入於淵

象曰天與水違行訟君子以作事謀始

本義作事謀始訟端絕矣平庵項氏曰幹陽生於坎水坎水生於天一干坎本同气而生者也一動之後相悖而行遂有天淵之隔由是觀之天下之事不可以細微而不謹也不可以親暱而不敬也禍難之端夫豈在大曹劉共飯地分於匕筋之間蘇史滅宗忿起於笑談之頃謀始之誨豈不深切著明乎萊按天西轉水東流故曰違行

初六不永所事小有言終吉

誠齋楊氏曰初才弱位下才弱者有慙忿而無遂心故𨿽訟而不永位下者敢於微愬而不敢於大爭故𨿽有言而小不永則易收小言則易釋所以終吉雲峯胡氏曰不曰訟而曰事冀其不成訟也

象曰不永所事訟不可長也𨿽小有言其辯明【葉芒】也九二不克訟歸而逋其邑人三百戶無眚

萊按二剛來而得中者卦之所以爲訟也曷言乎不克也曰二所訟者五也五君也上下分定詎能勝耶曷爲有臣訟君之辭也曰如晉卻至與周爭鄇邑王命劉康公單襄公訟諸晉是亦訟也封建之時大夫有食邑如季氏之費臧武仲之防孟嘗君之薛是也歸而逋歸而逋於其邑也周公慮其恐急跋扈爲據邑要君之舉示之以卑約曰三百戶安之以生全曰無眚垂戒深矣周禮三百戶一成之地下大夫之制也

象曰不克訟歸逋竄【葉蔡】也自下訟上患至掇【葉嘬】也本義掇自取也

萊按竄醜之也患至掇危之也孔子嚴上下之分不許其無眚也

六三食舊徳貞厲終吉或從王事無成

萊按諸爻皆言訟三不言訟者無訟者也食食邑也食舊徳不爭乎新也貞固守之吉道也曷言乎厲也當訟之時人彊而已獨弱懼不免也而要之於終彊者敗弱者全也或從王事無成坤三之辭重見於訟何哉平甫項氏曰坤之中爻動而成坎三仍坤之舊爻也無成之義臣道之正三能從上故以臣之正道歸之

象曰食舊徳從上吉也

萊按二之訟也曰自下訟上三之無訟也曰從上吉則四非訟初明矣彖傳曰上剛以制其下下險以伺其上則訟原主上下言

九四不克訟復卽命渝安貞吉

萊按舊說二與五訟三與上訟四與初訟非也二三四皆大夫也曷言皆大夫也平甫項氏曰二有邑有戶三有食有王事四之命亦爵命也大夫而有爭奪是無君也易者知二之訟訟君也不知四之訟亦君也故三之無訟曰從上吉也若訟初也何不克之有哉復卽命復就爵命也曰復則前此乃不就爵命可知也是不可不變也曰渝渝其爭奪之心也是不可不誠也曰安安其尊卑之分也是不可不固也曰貞貞其臣服之心也如是則吉也

象曰復卽命渝安貞不失也

萊按不失謂不失爵命也

九五訟元吉

白雲郭氏曰九五以中正之徳聽天下之訟人之所利見實天下之吉也獄訟之歸虞舜虞芮之質文王其九五之謂歟

象曰訟元吉以中正也

本義中則聽不偏正則斷合理

上九或錫之鞶帶終朝三褫之【褫敕紙反】

蒙齋李氏曰或者未必之辭鞶大帶也蓋爵命之服人所敬也彼其之子不稱其服何足敬哉褫奪也終朝三褫之蓋言眾所不容而欲奪之之意非已爲人所奪也終朝之間人欲奪之者至於再至於三又何益乎

象曰以訟受服亦不足敬也

萊按終訟之人三褫不必言矣然當其未褫之時未嘗不得志孔子更以不足敬醜之其深惡痛疾如此

【坎下坤上】

程師序卦訟必有眾起故受之以師

萊按一陰五陽一陽五陰之卦凡十有二自師比始王輔嗣曰少者多之所貴也寡者眾之所宗也五陽而一陰則一陰爲之主矣五陰而一陽則一陽爲之主矣陰之所求者陽也陽之所求者陰也陽茍一焉五陰何得不同而歸之陰茍只焉五陽何得不同而從之考孔子彖傳皆以一陽一陰爲成卦之主則輔嗣之言是已

師貞丈人吉無咎

萊按雜卦曰比樂師憂反對之卦也比一陽在五君道也四海仰一人之象故曰比師一陽在二臣道也一將統眾軍之象故曰師用兵之道不可不正也文王首言之曰貞弔民伐罪正也兼弱暴寡非正也𨿽然兵凶事也正已將非其人不勝也故又曰丈人吉無咎丈人長老之稱詩云維師尙父時維鷹是也指九二也吉戰勝也無咎何哉戰勝之後恩威之悞用殱縱之乖方收目前之功貽日後之禍皆咎也惟丈人則無此卦辭止七字用兵之道盡矣後世如曹彬之下江南徐達之克元都可稱無咎

彖曰師眾也貞正也能以眾正可以王矣【王往況反】

漢上朱氏曰周官自五人爲伍積之至於二千五百人爲師眾之義也西溪李氏曰王者之兵行一不義殺一不辜而得天下不爲故曰能以眾正可以王矣

剛中而應行險而順以此毒天下而民從之吉又何咎矣

本義剛中謂九二應謂六五應之行險謂行危道順謂順人心此非有老成之徳者不能也毒害也師旅之興不無害於天下然以其有是才徳是以民悅而從之也

象曰地中有水師君子以容民畜眾【畜傳敕六反本義許六反】隆山李氏曰於師得古人井田之法於比得古人封建之法

初六師出以律否臧凶

萊按初師之始也故言出師之義律號令節制也否臧不臧也不臧者不以律也號令不行節制無法凶待問乎

象曰師出以律失律凶也

萊按大傳曰二與四同功而異位三與五同功而異位不及初上何哉王輔嗣曰初上者事之終始無定位也師之初用兵之始也故曰師出以律非初之有法制號令也上用兵之終也故曰開國承家非上之能論功行賞也

九二在師中吉無咎王三錫命

萊按卦惟九二一陽上下五陰順而從之卦之所以爲師卽彖之丈人也二有剛中之徳將之兼謀勇者在於師中吉而無咎矣卦𨿽五陰從之五正應也任之専恩之渥錫命之加至於再至於三寵之至也三言其錫命之多猶晝日三接言其晝接之勤也或曰彖辭之義備於九二獨不言貞何哉二奉辭伐罪者貞君之事非將之事故曰能以眾正可以王矣

象曰在師中吉承天寵【葉衝】也王三錫命懷萬邦【葉崩】也萊按周公曰王三錫命孔子曰承天寵也非侈陳其寵遇也蓋信任専而事權一乃爲必勝之道如裴度之平蔡是已迨徵河北之時有元稹魏簡之掣肘𨿽度何能成功平甫項氏曰禹之徵苗曰感曰格湯之伐夏曰室家相慶曰民大悅文王之遏䢐旅曰以篤周祜以對天下武王之伐商曰萬姓悅服曰綏萬邦成王之四徵不庭曰撫萬邦曰綏厥兆民皆言懷不言威

六三師或輿屍凶

程輿屍眾主也謂使眾人主之也本義謂師徒撓敗輿屍而歸也龜山楊氏曰唐九節度之師不立統帥𨿽李郭不免於敗誠齋楊氏曰河曲之師趙盾爲將而令出趙穿邲之師荀林父爲將而令出先縠後世復有中人監軍者師焉往而不敗皆主程子之說萊按五爻辭曰長子帥師弟子輿屍凶則程子之說是已何則五命將者也爻辭誡之於命將之始也若輿屍而歸則旣敗之後矣又何誡耶從程子

象曰師或輿屍大無功也

萊按出師所以圖功曰大無功三可任耶五爻辭長子帥師喜其用二弟子輿屍戒其用三

六四師左次無咎

程左次退舍也見可而進知難而退師之常也度不能勝而完師以退愈於覆敗逺矣易發此義以示後世其仁深矣

萊按五君也命將出師者二三四將也二有師中之吉將之勝者三有輿尸之凶將之敗者四無克敵之功亦無覆軍之禍將之不勝不敗者

象曰左次無咎未失常也

本義知難而退師之常也誠齋楊氏曰善戰者不必進而退亦進也使髙帝不至白登太宗不渡鴨綠咎於何有

六五田有禽利執言無咎長子帥師弟子輿屍貞凶【長丁丈反】

萊按五任將者也故告以任將之道曰田有禽蠻戎寇疆也敵加於己也曰利執言聲罪致討也不得已而應之也無咎也貞也𨿽然彖辭貞不遂言吉用丈人乃吉也九二一陽長子也堪丈人之任者任之不可不専也若旣用以帥師又使弟子眾主之𨿽貞亦凶矣郭子儀相州之敗是已程子曰秦皇漢武窮山林以索禽獸者也非田有禽也

象曰長子帥師以中行【葉杭】也弟子輿屍使不當【平聲】也萊按二有剛中之徳以之帥師其所行也皆吉而無咎者

上六大君有命開國承家小人勿用

萊按師道旣終王業已定命將出師者至此稱大君矣大君有命統於尊也開之以國承之以家恩渥而有等也用兵之時有功者不必皆君子行賞之後進用者不可容小人故有小人勿用之戒用者諮其謀略畀以事權勿用者非不論小人之功不行小人之賞也或曰行賞者五也受賞者二也上六何與焉此論師道之成非以上六爲大君也程子曰取卦義不取爻義斯言是已

象曰大君有命以正功也小人勿用必亂邦【葉崩】也萊按小象之義賞功臣逺小人原是兩件事不必粘在一處講曰正功不可幸也曰必亂邦戒之深也

【坤下坎上】

程比序卦眾必有所比故受之以比比親輔也人必相親輔然後能安比所以次師也汴水趙氏曰八卦旣重九五正位他卦固有陰陽胥比者然剛柔雜居未免分貳求其純陰親比無有間隔惟此卦爲然故卦名比

萊按乾坤之後屯蒙需訟師各主一事而言未及大一統之義至此則亂定武成君臨萬國湯武之卽位也師之後繼以比者明其非揖讓也

比吉原筮元永貞無咎【比毘至反】

程子曰筮謂決占卜度非以蓍龜也朱子指蓍龜而言萊按元永貞之徳有諸己者也烏用卜乎惟自審耳程子之言是也涑水司馬氏曰比之道不可不善也不可不久也不可不正也有得天下之功無長天下之善非元也一時蒙其休百世不能安其利非永也勢力而取之雜霸而治之非貞也漢上朱氏曰原再也愼之至也必再筮自審果有元永貞之徳然後可受天下之比而無咎也

不寧方來後夫凶

萊按元永貞比天下之徳也不寧方來受天下之比也後夫凶之義程朱不合進齋徐氏曰萬國朝禹防風後至天下歸漢田橫不來也【程子曰求比之道不速而後則𨿽夫亦凶夫剛立之稱傳曰子南夫也又曰是謂我非夫朱子曰此交已固彼來已晚而得凶矣又答或問曰人己相比已後於眾彊去求比豈不爲人所惡是取凶也左傳崔武子娶妻卜卦云入於其宮不見其妻凶人以爲凶也武子云先夫已當之矣彼云先夫則此云後夫正是一樣語陽便是夫陰便是婦後夫凶言九五旣爲眾陰所歸若後面更添一个陽來則必凶古人如袁紹劉馥劉繇劉備之事可見兩雄不並棲之義也程朱不合如此】

彖曰比吉也比輔也下順從也

萊按比吉也三字程不作衍文本義作衍文王昭素衍一也字汴水趙氏曰吉者卦之義輔者吉之由兩舉卦名自有兩義從程子

原筮元永貞無咎以剛中也不寧方來上下應【葉雍】也萊按以剛中也指九五不寧方來以下方指人來比五故曰上下應

後夫凶其道窮也

雲峯胡氏曰凡應字謂剛柔兩爻此則上下五陰應之又一例也其道窮者上獨不應也

萊按一陰一陽之卦成卦之由専在一爻二體其餘義也如師彖傳先發剛中而應次及行險而順比彖傳専取五陰比一陽之義大象始及地上有水先儒以二體爲主將爻作余義與孔子不合

象曰地上有水比先王以建萬國親諸侯

萊按比大一統之卦也孔子以卦建之義歸之萬國約略之辭王莽置萬國可笑若此【按大象稱先王七比豫觀噬嗑復無妄渙是也稱上一剝是也稱大人一離是也稱君子五十三君子者合帝王卿大夫士皆可當其事致其功也泰之裁成輔相姤之施命四方非後不能任矣剝厚下安宅不必後也亦非士所能也故曰上離稱大人何哉離繼明之君也非卿大夫敢當也然未成其爲君也曰大人先王指堯舜禹湯文武言也曾行其事乃居其名】

初六有孚比之無咎有孚盈缶終來有他吉

萊按比道貴早初則歸附之最先者況又誠乎盈缶者充其誠之量也觀後至之凶則知初之吉觀後至之無終則知初之終來有他吉他吉非分之福不可量也如蕭曹之比漢髙耿鄧之比光武是也若韓信之請王彭越之弗防媿有孚之義矣詎能終乎

象曰比之初六有他吉也

萊按比之初六與大有上九義同蓋有貴要其終所難在上比貴得其早所喜在初故孔子於二卦皆不舉爻辭但曰大有上九比之初六而自天祐有他吉已在其中矣

六二比之自內貞吉

萊按上下五陰皆應九五而正應獨二也乃心膂之臣故曰比之自內旣貞且吉寧顧問哉如漢蕭何唐劉文靜宋趙普明徐達之類

象曰比之自內不自失也

萊按天下未定最患事非其主以致失身二之比五旣得其主又以道合故曰不失

六三比之匪人

萊按匪人非小人也比非其人也何以比非其人也曰應上六也五旣爲天子矣三乃比於後夫立致喪亡可傷也已傷之者哀之也如從田橫之五百人自剄島中亦可傷已進齋徐氏曰馬援勸隗囂専意東方而囂降蜀殺身亡宗爲天下笑豈非可傷

象曰比之匪人不亦傷乎

雲峯胡氏曰不亦傷乎卽孟子哀哉之意令人惕然有深省處

六四外比之貞吉

萊按四非五正應而比於五臣之自外來者也外比何以吉也比於賢也良臣擇主而事也又何言貞也五旣爲天子率土之濵莫非王臣孔子曰從上則不失其正矣此如陳平歸髙帝馬援歸光武尉遲恭歸太宗是也

象曰外比於賢以從上也【顧炎武曰此合平去爲一韻者餘仿此】

九五顯比王用三驅失前禽邑人不誡吉

萊按師之後繼之以比乃武功告成而卽帝位者湯武是也顯比者蕩蕩平平光明正大以受天下之比不但私恩小恵非王者所爲卽駕馭羈縻亦雜霸之事非顯比也聖人懼後世人主好大喜功薄海內外盡思臣服如秦皇之置桂林象郡漢武之通大宛身毒光武之徵安南唐太宗之伐髙麗也乃設王用三驅失前禽之象來者不拒去者不追比之所以顯也沈元雅曰邑人不誡者邇者安也邇者安則逺者至矣按小象上使中也不獨安其室家亦且厚其風俗誡令不事乃民日遷善而莫之爲之者吉字總承爻辭故曰顯比之吉雲峯胡氏曰師之田有禽害物之禽也比之前禽背已之禽也在師則執之王者之義也在比則失之王者之仁也

象曰顯比之吉位正中也

程顯比所以吉者以其所居之位得正中也

捨逆取順失前禽【葉窮】也【捨音捨】

建安邱氏曰失上一陰曰失前禽

邑人不誡上使中也

本義由上之徳使不偏也

萊按孔子懼人悞認不誡二字謂不設坊表教令聽民之自化也補出上使中一義見下之能中皆上使之也

上六比之無首凶

雲峯胡氏曰王弼云乾剛惡首比吉惡後上六居五之後比之不先卽卦辭所謂後夫凶者也諸家皆依之惟本義則與後夫之取義不同

萊按比之無首指後夫言若云陰柔居上無以比下則卦以一陽受五陰之比九五是也更有何人可以言比耶

象曰比之無首無所終也

萊按九五乃開國之君受天下之比者也故以封建之義歸之初比之最先而吉上來之最後而凶二與四何以分內外也二正應四非正應也正應而比則心膂之臣非正應而比則歸附之士也三比上六非其人矣如範增從項羽之類但覺可傷而已

易俟卷三

欽定四庫全書

易俟卷四

翰林侍讀喬萊撰

【乾下巽上】

程小畜序卦比必有所畜故受之以小畜爲卦巽上干下四以一陰得位爲五陽所說是以爲所畜也彖傳以六四畜諸陽爲成卦之義不言二體蓋舉其重者

萊按舊說大畜君畜臣也小畜臣畜君也然卦取一陰畜五陽爲義彖傳曰柔得位而上下應之已盡小畜之義不必更設他說夫比之後繼以小畜是天下初定王業初成而陰邪小人便來専權用事可畏哉

小畜亨宻雲不雨自我西郊【畜勅六反大畜卦同】

程云陰陽之气陽倡而陰和則和陰先於陽則不和不和則不能成雨不成雨者自西郊故也東北陽方西南陰方據四而言故云自我四畜之主也萊按成卦之主稱我如蒙以九二爲主故曰童蒙求我自我西郊我字程子指六四朱子指文王從程子夏侯勝引洪範傳曰皇之不極厥罰恆陰以陰畜陽故有宻雲不雨之象

彖曰小畜柔得位而上下應之曰小畜

進齋徐氏曰柔得位者以六居四也上下應者五陽應之也凡卦一陰五陽則一陰爲之主小畜以四爲主而又得位故上下五陽皆爲所畜也

萊按陽大陰小以一陰畜五陽曰小畜畜者籠絡羈縻之義使人人守正不入其彀中小人何能爲乎乃柔得位而上下應之權勢漸歸依附日眾遂成小畜之象曰上下應不獨位卑而出其下者應卽位尊而居其上者亦應如孔光之位豈在董賢之下亦趨承恐後之類是也

健而巽剛中而志行【葉杭】乃亨【葉滂】

進齋徐氏曰健而巽以二徳言剛中以二五言志行謂陽之志可以行也

萊按小畜之時君子之亨豈易言哉爲卦內健外巽二五皆剛而得中有其志得行之義曰乃亨不如此則不亨矣

宻雲不雨尙往也自我西郊施未行【葉杭】也【施治豉反】

萊按曰尙往則過此未必能往也曰未行則過此未必不行也君子可不早爲之計哉然其時尙有可爲之機聖人便思補救不肯袖手旁觀直待旣雨旣處始有徵凶之戒其防微矣

象曰風行天上小畜君子以懿文徳

程君子所蘊畜者大則道徳經綸之業小則文章才藝之具懿美文徳小畜之義也汴水趙氏曰風行地上則舒散發達之功可以及物今行天上則舒卷煙雲成自然之文懿美其文徳君子體小畜者如此

初九復自道何其咎吉

萊按初與四爲正應有咎者也幹體剛健在卦之初四以陰邪小人得時用事初能蕭然自逺甘心在下復自道者也曰自道剛健之道初所自有復與不逺復義同復自道矣咎從何來吉之道也孔子曰其義吉不待問其事矣

象曰復自道其義吉也

九二牽復吉

萊按二近於四以其剛中故能與初九牽連而復得朋友之助者也大抵小人得志之時君子修己功夫正於此處用著故周公言復自道言牽復

象曰牽復在中亦不自失也

本義亦者承上爻義中溪張氏曰復待於牽已不如初復之爲易然牽而能復亦不爲失也

九三輿說輻夫妻反目【說計活反】

萊按輿所以行也脫輻失所以行也小人初以甘言美意籠絡君子迨旣墮彀中又橫扼曲排俾不得行其志有輿脫輻之象三陽四陰三爲四制而不得行也不能平而與之爭有夫妻反目之象凡與小人交者斷乎不終故曰反目瞿唐來氏曰巽多白眼反目之象也【明崇禎時大學士溫體仁當國凡翰詹之才且賢者惡其逼已皆中之以事而去用巽懦闒葺之輩以形已之長因被論注籍帝忽簡文文肅入閣辦事出體仁不意遂深結之文肅語人曰溫公推心置腹人言其意忌刻深殊不然大學士何吾騶曰詐也何可信文肅不聽初給事中許譽卿曽劾體仁至是吏部尙書謝陛承體仁指劾譽卿體仁謂糾出太宰不下部議竟票革職文肅爭之力不從文肅怒曰言官革職而歸乃極榮之事體仁曰以革職爲榮是以朝廷之處分不當也遂以此語入告罷文肅並罷吾騶正與此爻義合】

象曰夫妻反目不能正室也

萊按不能正室咎三也曷爲乎咎三也聖賢道理惟在自反亦責備賢者之義

六四有孚血去惕出無咎【去上聲】

萊按四有孚與五有孚正對君臣相信固結而不可解矣四以一陰畜五陽宜傷害宜憂懼有咎者也以有孚於五五傾心任之傷害自去憂懼自消並咎亦無矣如唐明皇之信李林甫徳宗之信盧杞宋神宗之信王安石髙宗之信秦檜數小人者皆無傷害憂懼之事正與此爻義合小象有孚惕出提出上合志三字咎五也小人得志非五咎而誰咎耶合志者如神宗之志欲富彊以復燕云十六州安石新法與之合髙宗之志不欲迎還二帝秦檜和議與之合是也又按四之有孚孚於五也五之有孚孚於四也在相信上說若云內有孚誠自古小人以小忠小信結人主者可謂之誠乎一陰畜五陽五亦在所畜之中惟畜故孚本義巽體三爻同力畜幹非一陰畜五陽之義矣

象曰有孚惕出上合志也

九五有孚攣如富以其鄰【攣力専反】

萊按四曰有孚五亦曰有孚君臣相信也攣如固結而不可解也君臣相信而不言吉者信非其人也四比於五鄰之象也富以其鄰富四也人君當藏富於民乃富四也私之至也漢文之賢尙賜鄧通銅山況其他乎易於小人得志但形容君臣相信之深而不言吉凶其防甚微若君臣相信不深小人何能爲害如遁二執用黃牛之革亦同斯義

象曰有孚攣如不獨富【葉廢】也

萊按不獨富富四也

上九旣雨旣處尙徳載婦貞厲月幾望君子徵凶程子曰畜之大者畜極而散故爲何天之衢畜之小者畜極而成故爲旣雨旣處

萊按五孚於四陰陽和矣曩之不雨者旣雨矣曩之尙往者旣處矣易之爲書也教人謹小防微愼之於其始也迨時已極事已成不可爲矣使未雨未處之時早有制防之道畜道何遂至成非惟不制防已也又尊尙陰徳至於積滿畜之所以成也以卦義言一柔得位上下應之以爻義言初二獨善不事斡旋三縱憤爭終無補救此五之孚所以日深四之寵所以日固也然亦豈小人之福乎故有婦貞厲之戒月幾望陰盛之極也未盛以術畜陽旣盛以勢害陽君子於此守括囊之義爲避難之謀可也若尙有所往凶之道也月字婦字指六四此論畜道之成非以上九爲婦爲月也

象曰旣雨旣處徳積載【葉卽】也君子徵凶有所疑【葉仡】也程旣雨旣處言畜道積滿而成也陰敵陽則必消陽小人抗君子則必害君子安得不疑慮乎

萊按徳積載也咎陽也陰徳之盛匪一朝一夕之故積之而始至於載也小人初以甘心美意籠絡君子迨其得志讒搆誅鋤無所不至前此尙可往者至此不可徵矣聖人每於消長之機三致意焉所以驚君子之疎也朱子曰疑礙也

【兌下乾上】

程履序卦物畜然後有禮故受之以履履禮也人之所履也爲卦天上澤下上下之分尊卑之義禮之本也故爲履

萊按履之一卦舊說皆未確其未確者何也不以六三爲成卦之主也不以六三爲成卦之主則諸爻不從六三發義不從六三發義萬語千言道不著矣凡五陰一陽之卦一陽主之復之初師之二謙之三豫之四比之五剝之上是也五陽一陰之卦一陰主之姤之初同人之二小畜之四大有之五夬之上是也履之六三何獨不然履與小畜反對之卦也小畜一陰在四一陰畜五陽爲小人弄權之象履一陰在三一陰履五陽爲小人弄兵之象彖傳曰履柔履剛也剛五陽也柔一陰也一陰履五陽卦之所以名履也說而應乎乾方指二體言且夫履禮也辧上下定民志懼天下後世有犯上作亂之事制禮而立之防也三犯上作亂者也本非應運之人敢爲逆天之事自取敗亡而已故曰咥人凶以簒而言王莽董卓之類以叛而言漢之吳楚唐之安史是已故此卦以六三爲主諸爻皆從六三發義五曰夬履夬決也決而去之也非三之決而誰決耶曰貞應決也曰厲不易決也如漢景帝之平七國唐憲宗之平淮蔡正而危也四大臣也履虎尾履三也如王允之遇董卓謝安之遇桓溫也二之時非隱退之時二之位非隱退之位何以稱幽人耶曰近於三不陷於三如吳楚未叛穆生先去董卓縱召袁閎不來中不自亂其斯謂與初逺於三如梁鴻棲會稽管寧居遼東理亂不聞矣大抵五陽一陰之卦一陰原非等閒乃往來消息之機也姤一陰在初始而盛也夬一陰在上終而衰也小畜一陰在四於陽曰畜同人一陰在二於陽曰同大有一陰在五則吉履一陰在三則凶五多功三多凶非貴賤之等耶【萊初悟斯防自信最確然以不合於先儒爲懼後見子夏易傳東谷鄭氏汴水趙氏之說深幸先得我心之同然】

履虎尾不咥人亨【咥直結反】

東谷鄭氏曰卦之所取者象也義也畫也所取𨿽不同而一陰一陽者義則全在畫也一陰在下爲遇柔遇剛也在上爲夬剛決柔也在二曰同人上應於五其志同也在五曰大有履尊用柔諸陽服從所有者大也小畜與履二卦相對變在四曰小畜臣比乎君故能畜陽在三曰履何也雜卦曰履不處也不處者不可久安其所也三何以不可久安其所也非得眾之位也何謂非得眾之位大有之五君位也同人之二應乎君也小畜之四比乎君也三皆不得乎此不得乎此則無以得眾乃以一陰爲眾剛之主上爲剛所履而下履乎剛其危爲履虎尾不可以久處也何以不咥人而亨也三兌體而上應乎幹也人能以兌說而承順乎幹是謂柔勝剛弱勝彊理之至順也推是理也惟以禮自防者能之此履所以爲禮也萊按先儒或指幹爲虎或指兌爲虎其說不一若山雷之頤非干非兌虎視耽耽何以稱焉且易之象震爲龍震不言龍干言龍幹爲馬幹不言馬坤言馬坤爲牛坤不言牛離言牛又何以稱焉大傳曰易者象也象也者像也又曰聖人立象以盡意有意則有象不拘拘二體間也不得其意象可參也得其意象可忘也以履而言履虎尾象也柔履剛意也三之履五陽也甚危也曰履虎尾四之乘三也亦甚危也亦曰履虎尾立象盡意如斯而已儒者昧立象盡意之防索之二體不得因向互體中爻卦變以求其合吁亦鑿已

彖曰履柔履剛也

萊按一陰履五陽故曰柔履剛也指六三也說而應乎乾方指二體

說而應乎幹是以履虎尾不咥人亨【葉滂】

雷氏曰六三進則履幹之後履虎尾也反不咥人而得亨者由說而應乎幹故也

萊按彖辭多從成卦之主發義故成卦之爻周公多以彖辭歸之三履之主也爻曰咥人凶與彖辭反何哉孔子於二體中看出悅而應乎幹示履危者以自全之術故曰是以履虎尾不咥人亨三不如是則咥人凶矣

剛中正履帝位而不疚光明【葉芒】也

東谷鄭氏曰五以剛中正履帝位而不爲六三所累是謂不疚不疚則其道光明矣

萊按彖傳以柔履剛釋成卦之義以悅而應乎幹釋不咥人亨之義又拈出剛中正履帝位而不疚者五光明如是此其能決三也

象曰上天下澤履君子以辯上下定民志

程天在上澤居下上下之定理也人之所履當如是故取其象而爲履君子觀履之象以辯別上下之分以定其民志夫上下之分明然後民志有定民志定然後可以言治民志不定天下不可得而治也

初九素履往無咎

萊按初本陽爻居下無應操履皭然未有漸染素履之象如是而往無咎之道也

象曰素履之往獨行願也

萊按眾皆趨三初獨自逺故曰獨行願管寧華歆割席而坐髙潔之行豈人所易同乎

九二履道坦坦幽人貞吉

萊按二何以稱幽人也曰不附三也何以知其不附三也曰九本陽爻二有中徳豈附三者當三之爲亂也天下有危機焉五尊爲天子難免於厲四貴爲大臣不勝其憂二翛然逺引遁世無悶是人之履皆危二之履獨安也有履道坦坦之象汴水趙氏曰邪徑多崄巇中道則坦夷貞而且吉又何疑焉

象曰幽人貞吉中不自亂也

汴水趙氏曰卦以三起義而二迫於其後故以幽人自處居中守正不以三在前而自亂其中也

六三眇能視跛能履履虎尾咥人凶武人爲於大君【跛波我反】

東谷鄭氏曰三成卦之主也在卦則曰不咥人亨在爻則何以咥人凶也以成卦觀之下兌體也上干體也兌說而應乎幹見其爲不咥人也以一爻觀之三本柔也而位乎剛以柔居剛乃爲羣陽之主所謂旣不能彊又不能弱如眇者之視不足有明跛者之履不足有行勢必至於見咥也以其主乎羣陽故曰爲於大君質柔志剛妄用其躁僅爲武人而已大君云乎哉汴水趙氏曰三固多凶以六居三固不當位使在余卦有他陰爻以分之其害猶小今乃主此卦之時莫有貳其權者故眇而自詭能視跛而自負能履適居幹後肆然履之咥人之凶良其自取猶剛暴武人欲履幹而僭大君之位其凶不待言矣

象曰眇能視不足以有明【葉芒】也跛能履不足以與行【葉杭】也咥人之凶位不當【平聲】也武人爲於大君志剛也汴水趙氏曰聖人釋爻多擷其要語而系之辭獨此爻不遺一字蓋以臣庶而僭大君聖人欲垂訓萬世釋之惟恐不明其憂深故其語詳使後人一見了然而戒訓凜若春秋作而亂臣賊子懼此爻盡之志剛者明三役於志而昧於義也

九四履虎尾愬愬終吉【愬山革反】

子夏易傳曰三以不順爲眾同棄而已近也愼於難履者也東谷鄭氏曰三爲卦之主而四乘之五爲夬決之君而四近之故亦爲履虎尾然以剛居柔其剛不過𨿽履危而知懼者知懼則下可乘三上可輔五而其志得行矣【萊按履虎尾當専指六三】

象曰愬愬終吉志行【葉杭】也

萊按愬愬謹畏之貎孔子懼後世大臣值大變肩鉅任一味謹畏己也補出志行二字見愬愬之中有許多旋轉妙用借愬愬以行其志也志苟不行吉於何有

九五夬履貞厲

子夏易傳曰三柔失位志比武人五爲一卦之主尊履帝位取而決之非系於情也然三者眾之趨也𨿽曰決之正之危也位正當也何其患乎

萊按卦之夬也五陽決一陰也爻言夬者亦五陽決一陰也五陽同徳一陰爲梗五尊履帝位爲五陽之主安得不決陰而去之貞正而固也正當決也固堅其決也夬之彖曰有厲履之夬也安得不厲知其厲則安矣

象曰夬履貞厲位正當【平聲】也

萊按當字平聲叶韻可見三曰位不當五曰位正當不當者不當天子之位也不當天子之位欲爲天子凶其宜矣當者正當天子之位也正當天子之位有叛臣焉可不決與位不當位正當正相遙對因爻詞有厲之一字孔子恐後世人主遲徊問罪之師故曰位正當尊之也勉之也無容辭也

上九視履考祥其旋元吉

萊按靡不有初鮮克有終貞觀之後魏徵所以陳十漸也視履視其所履也考祥考其致福之由也當履之終視而考之周旋無虧盛徳之至也大善而吉又何疑哉卦以三爲主五以決三爲重至上乃申明元吉之義見五之履帝位而不疚也此亦取卦義者與大有上九例同

象曰元吉在上大有慶【葉腔】也

萊按至上而能元吉慶在天下矣故曰大有慶

【乾下坤上】

程泰序卦履而泰然後安故受之以泰雲峯胡氏曰自乾坤至履陽三十畫陰三十畫陰陽之數適相等然後爲三陰三陽之泰泰豈偶然哉萊按陰陽各三十畫乾坤合而爲泰卽六十年爲甲子而天地一交之義

泰小往大來吉亨

萊按乾天也坤地也乾坤二卦天自天地自地也分陰分陽至此而乾坤始合位上位下至此而天地始交卦之所以名泰也小曰陰大曰陽自內而外曰往自上而下曰來泰否反對之卦也小往者否之三陰往而居泰之外也大來者否之三陽來而居泰之內也天時人事幸際斯運何事之不吉何人之不亨耶

彖曰泰小往大來吉亨則是天地交而萬物通也上下交而其志同也內陽而外陰內健而外順內君子而外小人君子道長小人道消也

萊按則是二字一气貫下幸之也以造化言天地交而萬物通也以朝廷言上下交而其志同也以卦體言內陽而外陰也以卦徳言內健而外順也以卦之時言內君子而外小人也否泰乃消息之機泰則君子道長小人道消也聖人歷言泰交之盛𨿽有陽不能無陰有君子不能無小人而扶陽抑陰進君子退小人情見乎詞矣平甫項氏曰否言內柔外剛泰言內健外順何哉健順以徳言也匪人無徳故不言徳

象曰天地交泰後以財成天地之道輔相天地之宜以左右民

本義財成以制其過輔相以補其不及

萊按乾坤合爲一卦天地之全體備焉有天地不可無聖人財成輔相端有借於後矣如寒暑晝夜天之道也不置閏不成歳也治歷明時財而成之也南北髙深地之道也不治水無平土也封山濬川財而成之也又如春夏發生秋冬肅殺天之宜也播種有期斬伐有節輔相天之宜也荊宜稻幽薊宜黍地之宜也陂塘溝洫耕耨刈獲輔相地之宜也凡此皆以爲民也平土而居力耕而食出作入息家給人足非聖人之左右不至此此聖人所以與天地參也觀泰之大象而三才之道備矣

初九拔茅茹以其彚徵吉

本義三陽在下相連而進拔茅連茹之象徵行之吉也程子曰茹根之相牽連者彚類也梅邊熊氏曰此詩之所謂比也拔一茅而茹連焉拔一君子而眾君子出焉以其彚者各以其類而進自古成泰治之功必眾賢萃而後能也

象曰拔茅徵吉志在外也

誠齋楊氏曰君子之志在天下不在一身故曰志在外

萊按初無事業可見論其志而已在外公爾忘私之義也

九二包荒用馮河不遐遺朋亡得尙於中仃【馮音憑行葉杭】萊按二保泰大臣也多戒辭何哉蓋泰否反對之卦有消長倚伏之機焉憂之深戒之詳也曰包荒擴含之量不以褊心起其怨也曰用馮河其剛果足濟深越險也曰不遐遺不以逺於我者爲可忽也曰朋亡不以近於我者爲可私也如此則得尙於中行之道矣中不偏不倚也行用其中也玆爻之義惟司馬溫公足以當之

象曰包荒得尙於中行以光大也

萊按包荒得尙於中行𨿽兼舉全爻之義而包荒爲重𨿽小人得志必害君子而君子得志必容小人此等心思此等道理何等光何等大然後知小人反是者之曖昧褊狹也

九三無平不陂無往不復艱貞無咎勿卹其孚於食有福【陂彼爲反】

古爲徐氏曰或曰陰陽交運否泰相仍時世然也𨿽艱貞勿卹如之何曰平陂往復者天運之不能無艱貞勿卹者人事之所當盡天人有交勝之理處其交履其防者必有變化持守之道若一諉之天運以爲無預於人事則聖人之易可無作也

萊按無平不陂無往不復聖人到此也覺得無可如何提出天運必至之孚以警醒君子而悲天憫人之情見乎辭矣艱貞乃處衰亂大道理聖賢大學問明夷曰艱貞泰亦曰艱貞以處明夷之道處泰尙何咎乎彼之孚可以勿卹我之福可以長享矣平陂往復之義先儒論皆未確萊謂以地而言有南北有髙深無平不陂也以天而言日往月來寒往暑來無往不復也宋司馬溫公變新法有以黨人報復爲憂者公曰天若祚宋必無此事明王文成禽宸濠門人曰倘不濟柰何文成曰縱不濟亦只有此做法皆勿卹其孚之義也宋與明食兩先生之福矣天地有气運聖賢有補救知而不爲是計私避害矣漢黨人明東林貞則貞矣艱之一字尙欠體認

象曰無往不復天地際也

程無往不復言天地之交際也陽降於下必復於上陰升於上必復於下屈伸往來之常理也因天地交際之道明否泰不常之理以爲戒也平甫項氏曰四樂於世變故不戒以孚三正當其變故勿卹其孚四居三陰之首羣陰從之以叛陽三居三陽之上羣陽依之以拒陰此二爻相當之地故曰天地際也【萊按小象不曰無平不陂而曰無往不復者重天道也】

六四翩翩不富以其鄰不戒以孚

中溪張氏曰陽之進曰拔茅以其自下而上升之難也陰之返曰翩翩以其自上而下復之易也

萊按程翩翩疾飛之貌本義不待富厚而其類從之不待戒令而信也當泰之時小人處而不出屈而不伸鬱鬱久矣其求出求伸之志未嘗一日忘也迨時移局換有可乘之機翩翩而來如水就下如獸走壙可畏也易於小人得志之爻不言吉凶蓋凶𨿽不凶終不許其吉也按君子好義故難進易退小人嗜利故難退易進如王安石復相七日夜而至京師豈君子難進之義耶

象曰翩翩不富皆失實【顧炎武曰夫子傳易四用此字於蹇於鼎皆合蒙與順巽泰與願亂爲韻蓋不可曉或古又有此音】也不戒以孚中心願也

萊按陽實陰虛失實陽變爲陰也皆失實則翩翩而來無一君子矣人情不齊必三令五申而後信不待告誡而孚者蓋其貪富貴竊威福害善良皆根於心發於願不可遏抑而攺移也

六五帝乙歸妹以祉元吉

程帝乙制王姬下降之禮者也五以陰柔居尊位下應九二降其尊而順從於臣如帝乙之歸妹降其尊而順從於夫也本義帝乙歸妹之時亦曾占得此爻如髙宗箕子之類仿此程朱不合梅邊熊氏曰易中引帝乙髙宗箕子等類皆本爻有此象故引以爲證非占得此爻也誠齋楊氏曰王姬之貴不有其貴而貴其夫君人之尊不居其尊而尊其賢此五下從乎二致泰之治福溥天下故曰以祉元吉與程子合從程子

萊按泰在下三陽而五不與焉否在下三陰而五不與焉是否泰之運乃君子小人消長之機在臣不在君也然泰之不終於泰五之柔當任其咎否之不終於否五之剛乃收其功又易之微防也

象曰以祉元吉中以行願也

進齋徐氏曰中以行願居中應二行其志願非勉彊也

上六城復於隍勿用師自邑告命貞吝

萊按掘隍之土積累以成城如治道積累以成泰也泰極而否城復於隍之象勿用師者不可力爭也自邑告命者告命不出於王畿也無保泰之功坐視至此可恥孰甚𨿽貞亦吝矣如司馬溫公相宣仁太后變新法否極而泰也迨章惇蔡京當國城復於隍矣泰曰勿用師夬曰不利卽戎乃知董卓之亂甘露之變皆用師卽戎之禍也

象曰城復於隍其命亂也

萊按聖人罕言命否四言命所以壯君子之气泰上言命所以抑小人之權泰變爲否天寔爲之謂之何哉

【坤下乾上】

程否序卦泰者通也物不可以終通故受之以否

否之匪人不利君子貞大往小來【否備鄙反】

進齋徐氏曰泰先言小往大來而後言吉亨是以天運推之人事否先言匪人不利君子貞而後言大往小來是以人事參之天運泰則歸之天否則責之人聖人之意深矣

萊按聖人立象盡意多隱約其辭俾人深思起悟至小人將害君子則直截道破提醒君子早爲之計剝之不利有所往否之不利君子貞是也匪人非人道也否泰反對之卦泰小往大來否大往小來其義一也小大往來之義詳泰卦

彖曰否之匪人不利君子貞大往小來則是天地不交而萬物不通也上下不交而天下無邦也內陰而外陽內柔而外剛內小人而外君子小人道長君子道消也建安丘氏曰內陰外陽以天道言內柔外剛以地道言內小人而外君子以世道言

萊按人莫把天地不交四字容易看過天地不交無萬物矣無萬物有天地乎上下不交天下無邦矣天下無邦有上下乎蓋天地無不交之歳上下有不交之時故泰則兼言天運否則側重人事小人以害正而禍國家迨天下無邦小人亦何利乎嗚呼愚矣

象曰天地不交否君子以儉徳辟難不可榮以祿本義收斂其徳不形於外以避小人之難人不得以祿位榮之平庵項氏曰儉徳避難不與害交也不可榮以祿不與利交也

萊按君子之禍從徳而生小人最惡君子之徳徳且儉矣才可逞名可居耶

初六拔茅茹以其彚貞吉亨

本義三陰在下當否之時小人連類而進之象而初之惡則未形也故戒其貞則吉而亨

萊按泰之初拔茅茹以其彚否之初拔茅茹以其彚蓋君子小人不同消長之機一也君子難進周公以徵勉之小人易進周公以貞戒之當否之時小人已連類而進如彼何哉戒之以貞許之以吉亨俾不自絕於君子如果貞也又何求焉易於君子之貞有凶有厲於小人之貞曰吉曰亨蓋君子之貞有小人爲之傾害小人之貞無君子爲之擠排也

象曰拔茅貞吉志在君也

萊按泰初曰志否初亦曰志進身之初不及論其事也小人之志不在君孔子提出君字以警醒之裴晉公帥河北爲小人阻抑公上疏曰羣小之意止欲使臣失所不計國家之事此志不在君之證也

六二包承小人吉大人否亨

萊按泰二曰包荒否二曰包承包同而曰荒曰承則異一字之殊貴賤分焉包承者包容承順之義二柔順中正小人中之賢者故有此象小人之吉道也大人否亨者當否之時而不否者小人也大人未有不否者儉徳避難亨在其中矣程子曰身之否道之亨也

象曰大人否亨不亂羣也

萊按不亂羣者如皇甫鎛見用裴晉公力辭宰相王安石爲相司馬溫公不拜樞宻皆不亂小人之羣者若夫董賢旣貴孔光不否王氏將簒張禹偏亨媿斯爻矣

六三包羞

萊按小人之中原有差等初惡未著尙勉之以貞二能包承遂許之以吉三不中不正小人之尢者其工讒善佞無所不至非不得意由君子觀之但覺其可羞耳項氏曰泰之九三君子之極盛也無所復勉憂之而已否之六三小人之極盛也無所復戒羞之而已東坡艸呂恵卿制詞斗筲之才穿窬之智正此類也

象曰包羞位不當【平聲】也

九四有命無咎疇離祉

萊按泰至三聖人有無平不陂之憂否至四聖人有有命無咎之喜乃天命之循環也至三而懼者未然而先防也至四而喜者已然而後慶也道重見機功宜乘勢天命旣轉出而有爲何咎之有疇離祉者一君子進則眾君子俱獲其福矣項氏曰泰之三知其將變能修人事以勝之使在我者無可咎之事然後勿卹小人之孚而自食君子之福也否之四因其當變而修人事以乘之有可行之時而無可咎之事不獨爲一己之利又足爲眾賢之祉也

象曰有命無咎志行【葉杭】也

萊按儉徳避難之時不行其志久矣至此志乃行也觀志行二字則君子之祉豈在爵祿哉

九五休否大人吉其亡其亡系於苞桑

雲峯胡氏曰二五皆以大人言大人處六二之時有徳無位守其否而後亨大人居九五之位有徳有位能休時之否矣否𨿽暫息猶未盡傾也五當休否之初卽有戒懼危亡之心則否之方休已有苞桑系固之象矣其卒能傾否而爲泰也固宜

萊按休否者休而去之也大人之吉也否之後大壊極敝𨿽曰休之而君子未盡升小人未盡去遺孽敝政未盡除禍之根亂之萌種種伏焉其亡其亡操心危不縱逸也慮患深設周防也系於苞桑勿問之矣如王允誅董卓亦能休時之否者無其亡其亡之戒遂及於禍

象曰大人之吉位正當【平聲】也

萊按位正當者正當天子之位宜休時之否者也

上九傾否先否後喜

萊按五休否矣聖人不勝其憂上傾否焉聖人乃覺其喜傾者顚而覆之也小人至此根株乃絕萌孽不生此後乃可喜也

象曰否終則傾何可長也

萊按夬上曰終有凶否上曰否終蓋小人極盛之時若有不可敗之勢要之於終未有不敗者故聖人戒君子於其始快小人於其終也

易俟卷四﹤經部﹐易類﹐易俟﹥

欽定四庫全書

易俟卷五

翰林侍讀喬萊撰

【離下乾上】

程同人序卦物不可以終否故受之以同人夫天地不交則爲否上下相同則爲同人同人所以次否也

同人於野亨利涉大川利君子貞

程子曰同人於野謂於曠逺之地不爲暱比之私乃至公大同之道也其亨可知天下大同則何險阻之不可濟哉至公大同之道君子之道也故利君子貞梅邊熊氏曰與人同心足以涉難故曰利涉大川

與人同徳而無私暱故曰利君子貞雲峯胡氏曰坎離皆乾坤之用易至此十二卦坎體凡六見離體於此始見焉同人大有皆主離之一陰而言

彖曰同人柔得位得中而應乎幹曰同人

本義柔謂六二幹謂九五

萊按同人大有皆五陽一陰之卦一陰在二彖傳曰柔得位得中而應乎幹曰同人一陰在五彖傳曰柔得尊位大中而上下應之曰大有可謂大書特書明同人之由於二大有之由於五也先儒皆先釋二體次及一陰失輕重之義不合於孔子是不可不論

同人曰同人於野亨利涉大川干行也

沙隨程氏曰同人利涉在九五故曰干行

萊按剛則不私於野之象健則不陷涉川之象

文明以健中正而應君子正也

節齋蔡氏曰以徳言則文明以健以爻言則中正而應

惟君子爲能通天下之志

本義通天下之志乃爲大同不然則是私情之合而已何以致亨而利涉哉

萊按同人貴於野者欲通天下之志也有私則有所通有所不通無私則無所通無所不通故通天下之志必以歸之君子

象曰天與火同人君子以類族辧物

本義天在上而火炎上其性同也類族辧物所以審異而致同也

初九同人於門無咎

建安丘氏曰兩屍爲門陰畫偶有門之象同人與隨之初九節之九二皆前遇偶故謂之門一扇爲戶陽畫奇有戶之象節之初九亦前遇奇故謂之戶戶一而門二也雲峯胡氏曰同人與隨之初皆易溺於私隨必出門而後可以有功同人必出門而後可以無咎

象曰出門同人又誰咎【葉九】也

程出門同人無偏黨也旣無偏黨誰其咎之

六二同人於宗吝

萊按易以卦義爲主其剛柔健順中正不中正及乘承比應之說皆合之以卦義而吉凶悔吝分焉如屯之五未嘗不剛健中正而爲陵替之主遁之二未嘗不柔順中正而爲憸險之尢萃之初應四而亂頤之三應上而悖故同人之二亦應五而吝也又如復之四陰而不中者應初而有獨復之功剝之三陰而不中不正者應上而有無咎之譽皆以卦義分吉凶悔吝不得一例拘也同人之二五陽一陰處其至少之地也陰者陽之所求少者多之所貴此其爲成卦之主也柔順中正有其徳也正應在五有其遭也爻之吉者莫斯若矣周公曰吝何哉蓋他卦以有應爲亨同人以無應爲大應系於私非於野也或曰五君也臣不當應君耶然天子之尊私此一臣豈大同之道乎臣而爲君所私聖人恥之矣宗親之也睽五厥宗噬膚亦同斯義

象曰同人於宗吝道【葉斗】也

萊按周公曰吝孔子增一道字蓋二應於五世所爭趨人以爲榮也由君子觀之可羞而已故曰吝道也

九三伏戎於莽升其髙陵三嵗不興

東谷鄭氏曰小人險陂而多忌好勝而自私非特喜人之同乎已視君子之同道相比必欲間而害之蓋不排異已不能使人同乎已也自古黨與之患皆起於此二五之同中且正也無他爻以分其應同而固也九三九四以不中正之資處二人同心之間害其同者無所不至三伏戎於莽以伺五之隙升其髙陵以窺二之動莽在下謂居五之下也陵在上謂居二之上也必三嵗而不興二人同心之密非三之所能勝不能勝則安能行也

象曰伏戎於莽敵剛也三嵗不興安行【葉杭】也

程所敵者五旣剛且正其可奪乎故畏憚伏藏也至於三嵗不興矣終安能行乎

九四乘其墉弗克攻吉

東谷鄭氏曰四比於五猶隔墉也始乘其墉而有欲攻之心卒弗克攻者二逺而不可致五尊而不可敵四居柔猶能困而自反也自反而不失其則是亦吉也

萊按六二一陰上下五陽皆欲同之何哉蓋二得中而應乎乾天子之親臣也津要之門終爭附焉附之者眾則不能無親疎有親疎則有妬忌有妬忌則有仇恨而攻擊起焉此三之伏戎於莽四之乘墉而攻也

象曰乘其墉義弗克也其吉則困而反則也

本義乘其墉矣則非其力之不足也特以義之弗克而不攻耳能以義斷困而反於法則故吉也

九五同人先號咷而後笑大師克相遇

東谷鄭氏曰同人之五與比之五同也然比以一陽而比眾陰上下俱得其所比故曰邑人不誡吉同人所同者惟六二也在上者區區焉與其宗黨爲同亦隘且吝矣所以來三四之間至於先號咷而後笑大師克始相遇也周公之事武王霍光之事武帝君臣之志非不同也然不聞有讒慝之言至成王昭帝則舉國而聴於周公霍光由是三監上官桀之徒始起而間之非兩君二臣同心之密安能復相遇哉萊按二與五正應君臣一徳者爲三四所隔不得其同乃正人爲姦邪讒阻者也聖人於同人之卦痛大君成立之形良士有難白之設大師相遇之象勸五斷然行之剪除姦惡而明良合矣如元載不敗則李泌不來也

象曰同人之先以中直也大師相遇言相克也

萊按二有中徳直道而行遂被讒阻至於號咷故曰同人之先以中直也爻言克象言相克何哉蓋君子能克小人小人亦能克君子故必用大師也

上九同人於郊無悔

本義居外無應物莫與同然亦可以無悔

萊按上九陽剛君子當同人之時值二五之系應憤三四之戈矛置身物外蕭然自逺乃遁世不見知而不悔者周公曰無悔而孔子曰志未得何哉聖賢志在匡時凡置身物外者皆不得志於時之所爲也同人之道貴通天下之志物莫與同其志豈爲得乎

象曰同人於郊志未得也

萊按同人之義闗於仕宦者其大已使其同寅協恭而和衷焉豈不甚快然而難矣此其間有邪正之分焉有異同之見焉邪正則黨分門戶異同則勢成水火門戶分則喜者援引怒者傾害水火成小之釁起戈矛大之禍延宗社漢之黨錮唐之牛李宋之蜀洛明之東林相盛衰倚伏於無窮歷千百年而一轍也讀易至同人之卦輒掩卷而嘆蓋六爻之中二眾所爭也三伏戎於莽四乘墉而攻五大師相遇爭奪而干戈者居大半焉初之不爭在下也上之不爭在事外也然則朝廷之上寮友之間未有不爭者也又何怪歷代以來朋黨之禍相尋於無窮乎其亦可慨也已此易所以垂於野之訓而勉以君子之貞也

【乾下離上】

程大有序卦與人同者物必歸焉故受之以大有萊按一陽在五曰比治定功成之時也開創之主也開創之主故剛一陰在五曰大有重熙累洽之會也繼體之主也繼體之主故柔

大有元亨

程凡卦名自有其義者如比吉謙亨是也有因卦義爲訓戒者如師貞丈人吉同人於野亨是也有以卦才而言者大有元亨是也建安丘氏曰一陰在上卦之中五陽宗之居尊能柔物之所與而諸爻之有皆五之有也豈不大哉惟所有者大故其亨亦大也

萊按先儒釋同人曰又卦惟一陰釋大有曰又六五一陰兩又字失成卦之義

曰大有柔得尊位大中而上下應之曰大有

本義柔謂六五上下謂五陽誠齋楊氏曰同人大有一柔五剛均也柔在下者曰得位曰得中曰應乎幹而爲同人我同乎彼之辭也柔在上者曰尊位曰大中曰上下應而爲大有我有其大之辭也

其徳剛健而文明【葉芒】應乎天而時行【葉杭】是以元亨【葉滂】涑水司馬氏曰夫柔而不明則前有讒而不見後有賊而不知明而不健則知善而不能舉知惡而不能去二者皆亂亡之端也明以燭之健以決之居不失中行不失時然後能保有其大而元亨也

萊按聖人恐人悞認元亨二字爲气運之適然曰其徳曰是以明元亨之由於徳也應天指九二猶同人之二不曰應五而曰應乎幹也

象曰火在天上大有君子以遏惡善順天休命本義火在天上所照者廣爲大有之象所有旣大無以治之則釁蘗萌於其問矣天命有善而無惡故遏惡善所以順天

萊按大有與其義相同曰元亨大有亦曰元亨明其時之盛也傳曰是以元亨大有傳亦曰是以元亨明其時之盛非幸致也象曰正位凝命大有象曰順天休命明其盛由於天而凝天庥者在人也首言遏惡何哉地旣廣逺釁蘗易萌時當丰厚驕淫易作故遏惡重於善也丰之象曰折獄致刑亦此義也丰之不同於有者有之君明也何以知其明也曰離體也

初九無交害匪咎艱則無咎

本義𨿽當大有之時然以陽居下上無系應而在事初未涉乎害者何咎之有然亦必艱以處之則無咎萊按未涉於害何有戒詞戒之於初勉其終也

象曰大有初九無交害【葉系】也

中溪張氏曰大有其時也初九其位也時位如此是以無害也汴水趙氏曰聖人系爻凡明善惡辧吉凶皆主之以時別之以位而後錯綜以辭其包義析理纎悉不茍不惟卦卦義殊亦爻爻理異不可易位而論此爻之象辭但舉卦之名爻之別就釋以爻之辭而他不立一語似若無所明然其爲三百八十四爻之例則甚明且辯曰大有則其時曰初九則其位時位若此是以無交害也聖人以爻義已明故於此特諸爻之例

九二大車以載有攸往無咎

汴水趙氏曰引重致逺非大車不可任重道逺非陽徳不能六五居尊眾陽各隨其位以應之九二以剛處中得臣位之正力量碩博足以負荷天下之重凡經國子民之事知無不行行無不力有攸往而無咎者

萊按之九四只是承當不起有之九二只是承當得起

象曰大車以載積中不敗【葉獘】也

程壯大之車載積不敗猶九二材力之彊能勝大有之任也

九三公用亨於天子小人弗克【亨如字本義讀作享】

萊按大有萬國來同之會也三下卦之上公之象亨於天子朝貢也小人則自有其有不知亨上之義如楚之包茅不貢是已至於唐之藩鎭擅其富彊爲公家之害故小象補出害字一層若預知後世之事者

象曰公用亨於天子小人害【葉系】也

程自古諸侯忠順奉上者則蕃養其眾以爲王之屏翰丰殖其財以待上之徵賦若小人處之則不知爲臣奉上之道民眾財丰反擅其富彊益爲不順是小人大有則爲害也

萊按比之時而有不來之國凶在彼者也曰後夫凶有之時而有不貢之臣害在此者也曰小人害凶在彼者可勿治也害在此者宜預防也聖人於萬國來同之日微露尾大不掉之形其防逺其憂深矣

九四匪其彭無咎【彭步郎反】

萊按彭盛貌詩駟騵彭彭是也匪其彭不有具盛也大有之時大臣之位不患其不盛而患其過盛不有其盛則僭逼之嫌驕盈之气皆無之矣何咎之有

象曰匪其彭無咎明辧晳【葉制】也

本義晳明貌雲峯胡氏曰當大有之時而不有其大非明者不能也明辧晳皆以離言

萊按當大有之時居大臣之位不能匪其彭則髙而危滿而溢暗之至也四離體也惟其明故辧之晳是以匪其彭而無咎也

六五厥孚交如威如吉

萊按系辭天之所助者順也人之所助者信也履信思乎順又以尙賢也此指五而言也於上者有之終也五之爻詞原備斯義何則居陰順也虛中信也下應九二尙賢也有厥孚交如之象天子之尊孚於臣者如交道焉順之至也因其順也又有威如之戒

象曰厥孚交如信以志也

本義一人之信足以上下之志也

威如之吉易而無備【葉避】也【易以豉反】

本義太柔則人將易之而無畏備之心【或曰備有備無患之義】

上九自天祐之吉無不利

萊按舊說或以上九爲賢而六五尙之是以上九爲臣道也殆不然已或以六五爲賢而上九尙之是以六五爲臣道也今制舉家遵下尙六五之賢一說指六五爲臣道是大不然五一陰而有五陽柔得尊位而上下應之者謂之臣道可乎尙賢尙九二也傳之應乎天也豈上九耶易中上爻取卦義不取爻義者甚多先儒不察也如師之上論師之眾當開國成家非以上六爲大君也小畜之上論畜之成至旣雨旣處非以上九爲婦爲月也革之上論革之成至豹變革面非以上六又爲君子又爲小人也此論有之終而履信思順尙賢如是是以自天祐之吉無不利也小象大有上吉正明斯義

象曰大有上吉自天祐【葉貝】也

誠齋楊氏曰八卦幹爲尊六十四卦泰爲盛然幹之上九悔於亢泰之上六吝於亂盛治備福孰若大有六爻亨一吉二無咎三明主在上羣賢畢集無一敗亂之小人無一害治之匪徳士生斯世也緼袍華於佩玉飲水甘於列嗚呼盛哉

【艮下坤上】

程謙序卦有大者不可以盈故受之以謙

萊按一陰五陽之卦𨿽二之多譽尙有於宗之吝五之多功尙有威如之戒在初爲姤在上爲夬在三爲履在四爲小畜皆小人之肆害者一陽五陰之卦初則爲不逺之復二則爲師中之吉四則爲由豫之臣五則爲顯比之主上則爲碩果之陽𨿽三之多凶亦爲勞謙之君子陽之當扶陰之當抑不亦較然可覩乎

謙亨君子有終

程有其徳而不居謂之謙人以謙自處何往而不亨乎君子樂天而不競退讓而不矜安履乎謙終身不易所謂君子有終也【萊按君子有終程謂安履乎謙終身不易本義謂先屈後伸程朱不合涑水司馬氏曰君子之徳誠盛矣業誠大矣不謙以持之無以保其終也卽髙不危滿不溢之義從溫公之說是】

萊按履一陰在三爲眾陽所歸履不處也不處於三欲進而至於五也謙一陽在三爲眾陰所歸艮體也止於三而不進也此陰陽之分君子小人之別伊周莽操之殊也固不得句解字釋而失作易之逺防奧義

曰謙亨天道下濟而光明【葉芒】地道卑而上行【葉杭】本義言謙之必亨童溪王氏曰天气下降以濟萬物天之謙也化育之功光明著見則謙之亨也地勢卑順處物之下地之謙也其气上行以交於天則謙之亨也雲峯胡氏曰下濟爲謙光明爲亨卑爲謙上行爲亨

天道虧盈而益謙地道變盈而流謙神害盈而福謙人道惡盈而好謙謙尊而光卑而不可逾君子之終也【惡烏路反好呼報反】

本義變謂傾壊流謂聚而歸之人能謙則其居尊者其徳愈光其居卑者人亦莫能過此君子所以有終也節齋蔡氏曰虧盈益謙以气言日月陰陽是也變盈流謙以形言山谷川澤是也害盈福謙以理言災祥禍福是也惡盈好謙以情言予奪進退是也萊按孔子於易明言神害盈而福謙則實實能害能福乃誠之不可揜也艾南英曰天地間無神是有陽而無陰矣更不必以造化之迹此等影響語解之

象曰地中有山謙君子以襃多益寡稱物平施【襃蒲侯反稱尺證反施始豉反】

本義以卑蘊髙謙之象也襃多益寡所以稱物之宜而平其施損髙增卑以趣於平亦謙之意也

萊按處已之事不可不謙處人之事不可不平【余昔以使事過永州遊朝陽巖岡阜平曠拾級而下石梁橫亙更下十餘級峭壁突起因悟地中有山之義】

初六謙謙君子用涉大川吉

童溪王氏曰六謙徳也初卑位也以謙徳而處卑位謙而又謙者也故曰謙謙

萊按卦之稱君子者美三也初六稱君子何哉謙美徳也必功髙位尊而謙豈無功而居下位者可不謙乎謙謙君子卑而不可逾之義也用涉大川與五之利用侵伐參看謙之爲道也在上𨿽侵伐亦利在下𨿽涉川亦利

象曰謙謙君子卑以自牧也

萊按自牧程子曰自處也誠齋楊氏曰牧養也謙何俟於養也曰盈日鋤日不除謙日養日不長此顏子若無若虛之謙也

六二鳴謙貞吉

程二柔順中正謙徳充積於中見於聲音顏色故曰鳴謙貞吉

象曰鳴謙貞吉中心得也

萊按孔子懼人以聲音笑貌爲謙也故曰中心得本義以謙有聞釋鳴字與中心得未合從程子

九三勞謙君子有終吉

本義卦惟一陽居下之上剛而得正上下所歸有功勞而能謙尢人所難故有終而吉東谷鄭氏曰九三爲眾陰之所歸乃自止於不得眾之位是勞而不伐有功而不徳者此其爲成卦之主而君子之有終也雙湖胡氏曰謙以九三一陽爻爲成卦之主文王辭惟主九三一爻而言不及其他故周公爻辭不復易但推原其勞而要其吉耳

萊按功成神禹大舜有不矜不伐之辭才縱周公孔子有使驕且吝之譬推之後世此韓信彭越之所以多凶而郭子儀李晟之所以終吉也

象曰勞謙君子萬民服也

六四無不利防謙

雲峯胡氏曰四多懼之地也下乘功臣非利上近於君非利今上下皆謙所以無不利也無不利之時人每易以自安四以柔乘剛無功而在功臣之上愈當防布其謙示不自安之意先言無不利而後言防謙者以所處之地𨿽無不利而尢貴於防布其謙也平甫項氏曰鳴者情於聲防者用在於手

象曰無不利防謙不違則也

萊按孔子懼其過也曰不違則乃恭近於禮之義

六五不富以其鄰利用侵伐無不利

萊按五柔中居尊能下人者其交於鄰國也不自有其富推所有以防鄰宜無有不服者已如有不服𨿽侵而伐之無不利也如成湯與葛爲鄰是也嘗疑謙無所不宜惟侵伐之事無所用之後悟漢文帝賜尉佗書朕髙皇帝側室之子也只此一句便可銷兵不用乃知謙之利用侵伐也又如唐徳宗興元一詔亦具斯義

象曰利用侵伐徵不服也

萊按孔子懼人悞認利用侵伐而彊兼弱眾暴寡也指出不服以明侵伐之故若果服也又何徵焉

上六鳴謙利用行師徵邑國

本義謙極有聞人之所與故可用行師然以其質柔而無位故可以徵己之邑國而已

象曰鳴謙志未得也可用行師徵邑國也

萊按二曰鳴謙上曰鳴謙二鳴謙而中心得上鳴謙而志未得何哉二居三之下三勞而不伐有功而不徳二中心誠服其謙也不在聲音笑貌間也上居三之上無勲業表見於世僅以謙聞志豈得乎𨿽用之行師但能徵己之私邑功不及逺矣

【坤下震上】

程豫序卦有大而能謙必豫故受之以豫程子曰豫者備豫也逸豫也事豫故逸其義一也

豫利建侯行師

朱子曰建侯行師順動之大者建安丘氏曰屯有震無坤言建侯不言行師謙有坤無震言行師不言建侯豫合震坤故兼言之

曰豫剛應而志行順以動豫

嵩山晁氏曰剛應志行以爻言順以動以二體言萊按九四一陽卦之由以爲豫者剛有其才也應有其遇也有其才有其遇志之所以行也二體坤順震動是順以動也兼一爻二體之義所以豫也應五陰應之也小畜之四曰上下應

豫順以動故天地如之而況建侯行師乎

萊按辭利建侯行師謂卦體順以動則人心和樂𨿽建侯行師之大事亦無不利也孔子更極言之明順動之防曰豫順以動故天地如之而況建侯行師乎先儒謂四震體也曰建侯五陰從一陽曰行師是殆不然四大臣之位非侯也建侯之義見於屯不重見於豫也五陰從二二逺於君將也五陰從四四近於君相也行師之義見於師不重見於豫也豫言建侯行師者専取人心和樂之義玩孔子而況語气則建侯行師不可呆講矣

天地以順動故日月不過而四時不忒聖人以順動則刑罰淸而民服豫之時義大矣哉

本義極言之而贊其大也隆山李氏曰自豫以下凡十二卦或言時義或言時用或只言時各隨卦體而贊之初無異義未有有時而無義有義而無用者也要之時義時用皆曰大哉者均爲推廣之意

象曰雷出地奮豫先王以作樂崇徳殷薦之上帝以配祖考

汴水趙氏曰人皆知雷之爲怒不知雷之爲和冬令𨿽謝春陽未融及震雷聲寒沍渙釋品物和暢猶治定功成之後先王協天地之和而播之雅樂也崇者有盛徳必有備樂聞其樂知其徳也殷盛也周公當和會四方之時制禮作樂郊祀后稷以配天宗祀文王於明堂以配上帝報本反始使知王業所自非徒說鐘鼓管籥之音以樂其樂也

萊按二帝三王之法皆備於易容民畜眾井田之制也建萬國親諸侯封建之義也治歷明時羲和之命也明罰勅法臯陶之職也辧上下定民志伯夷之所掌也作樂崇徳後防之所興也薦上帝配祖考郊社之禮禘嘗之義備焉

初六鳴豫凶

本義陰柔小人上有彊援得時主事故不勝其豫而以自鳴凶之道也雲峯胡氏曰卦辭只一豫字而爻之言豫者不同初六上六逸豫也六二幾先之豫也六三之遲猶豫也九四和豫也六五之疾弗豫也卦辭主九四曰剛應而志行以徳言爻辭則以勢位言六三以其勢位之可慕故上視之以爲豫初六以其勢位之可援故應之以爲豫且不勝其豫而以自鳴凶之道也

象曰初六鳴豫志窮凶也

萊按易之言窮者皆見於上爻窮則變也見於初者時不窮而志窮也曷言乎志窮也其志惟知有四也惟知有四則媚四之外計無復之也器小而盈不凶何待伾文用事𨿽栁子厚劉夢得不免鳴豫之凶

六二介於石不終日貞吉

汴水趙氏曰初與四應三與四比二介於初三之間介然如石曾不待終日之間已先知四之不當從守正如此吉之道也豫與比反比之五君道也羣陰比之而不比者凶豫之四臣道也羣陰附之而不附者吉

萊按系辭之釋此爻也曰知幾其神乎神極微妙不測之致矣又曰上交不諂下交不凟其知幾乎實實落落與人下手功夫蓋吉凶悔吝從交而來交𨿽千歧萬轍上與下可以盡之不諂無黨附之愆也不凟無怨毒之咎也凶悔吝之端絕矣故曰吉之先見者也至於時之當隱事之當避又有一時一事之幾焉人所未及見者君子見之如膰不至孔子遂行酒醴不設穆生先去孰得知其故哉以故見幾之象不在否不在剝不在睽而在豫也豫和樂之時也於和樂之時見之見之於早也見之不早非幾也李泌告肅宗曰惟陛下無意殺臣臣故求去若有意殺臣臣又安能去耶此見於早者之吉也然象非虛設於豫之二斯義者二亦有當見之幾焉二何以有當見之幾也曰九四一陽五陰應之功名日盛徳澤日深人方共樂夫太平矣由君子觀之權歸大臣君且貞疾此其間有幾焉此其見幾而作不俟終日也

象曰不終日貞吉以中正【葉貞】也

萊按有正中之徳故守之堅辧之早去之速

六三盱豫悔遲有悔

汴水趙氏曰三比於四之下故張目仰視以求豫此致悔之道也知其致悔能決然捨之則悔可免乃遲疑猶豫則眞有可悔之事矣中溪張氏曰聖人兩言悔者示人以致悔之端勉人以攺過之勇也萊按四天下由之而豫者二去之甚速聖人以吉許之三悔之稍遲聖人以悔戒之大臣之不可附如此東谷鄭氏曰盱睢盱也不自安也遲遲疑也不自決也

象曰盱豫有悔位不當【平聲】也

九四由豫大有得勿疑朋盍簪

萊按四大臣之位一陰在四五陽因之而畜乃小人竊天子之柄者李林甫王安石之是也一陽在四五陰由之以豫乃君子任天下之重者伊尹霍光之是也夫天下由之而豫功名之盛徳澤之普豈尋常可量乃大有得矣從來居大位者惟朋黨之禍不可不愼故泰二有朋亡之戒而豫四有勿疑朋盍簪之詞蓋權勢旣歸趨附日眾但有親疎便成門戶若無汲引誰共功名黨附貽宗社之憂孑失寅恭之義二者皆非也惟開誠心布公道異我者勿追思旣往同我者毋逆料將來惟賢惟能但求有功社稷不媢不嫉亦將無禍身家聖人之誡深矣四處多疑之位故曰勿疑程子曰簪聚也簪之得名取聚發也言朋合而從之也唐李徳爲相藩鎭帖服宦官斂迹亦天下由之而豫者惟朋黨之見不化終及於禍他如孔光終無薦引溫體仁但有擠排避黨禍也無薦引則賢者不在位矣有擠排則能者不在職矣賢者不在位此莽之所以簒能者不在職此明之所以亡也

象曰由豫大有得志大行【葉杭】也

萊按孔子小象於由頤曰大有慶由豫曰志大行可謂深美之矣乃頤之諸爻五從上而拂三附上而悖二趨上而凶𨿽朶頤之初亦來不足貴之誚豫之諸爻五乘四而疾三比四而悔初應四而凶𨿽非比非應之二且見幾去矣嗟乎頤之上豫之四功髙徳盛之人也自君視之尙有僭逼之嫌自臣視之不無諂附之咎𨿽各自取義亦以見爲大臣者功名之未易居爲小臣者權要之未可附也垂誡深矣

六五貞疾恆不死

程六五以柔居尊當豫之時溺於豫者人君致危亡之道非一而以豫爲多旣溺於豫權歸九四不能自主故有貞疾恆不死之象如漢魏末世之君是也於四言大臣任天下之事於五言威權去已之義各據爻以取義也汴水趙氏曰疾者豫之反書曰有疾弗豫是也東周之時諸侯恣橫王室徒擁虛名貞疾也曰不死聖人垂訓於名分者甚嚴

象曰六五貞疾乘剛也恆不死中未亡也

萊按孔子恐人悞認貞疾之故指出乘剛二字見其迫於彊臣也中未亡有中徳也否則亡矣

上六冥豫成有渝無咎

程上六陰柔當豫極之時耽肆於豫昬迷不知反者也在豫之終有變之義茍能自變皆可無咎聖人此義所以勸遷善也故更不言冥之凶専言渝之無咎

象曰冥豫在上何可長也

萊按冥豫在上如隋帝陳後主之樂其所以亡者周公曰成有渝勸之以遷善之門也孔子曰何可長信其無攺過之日也

易俟卷五﹤經部﹐易類﹐易俟﹥

欽定四庫全書

易俟卷六

翰林侍讀喬萊撰

【震下兌上】

程隨序卦豫必有隨故受之以隨

萊按隨之成卦也取反對之義傳曰剛來而下柔是也動以悅次及二體也兼山郭氏曰震東方之卦也萬物隨之以生兌西方之卦也萬物隨之以成

隨元亨利貞無咎

萊按隨何以全具四徳也爲天下所隨其亨大矣不貞能免咎乎必四徳全乃可受天下之隨而無咎也

曰隨剛來而下柔動而說隨

萊按隨與蠱反對之卦也隨下卦之震蠱上卦之艮也變震來居兌柔之下陽隨乎陰也震動也兌說也人情不動不說則無所隨動矣又說焉卦之所以名隨也

大亨貞無咎而天下隨時隨時之義大矣哉

萊按隨必具四徳而無咎者受天下之隨也天下曷爲乎隨之也曰隨以時也有其徳無其時天下不隨也時之所在天且弗違而況於人乎故曰隨時之義大矣哉王肅本時作之非也向晦宴息非隨時之義耶白雲郭氏曰堯舜隨於揖遜湯武隨於徵誅伊周隨於致君孔孟隨於設教皆隨時之義也

象曰澤中有雷隨君子以向晦入宴息

平甫項氏曰震朝气也兌暮气也春入於秋嵗之暮也夘入於酉日之暮也木入金鄕則絕雷入澤中則蟄人入晦時則息皆隨時之義也黃氏曰卦爻取隨時而動大象取隨時而息

初九官有渝貞吉出門交有功

萊按剛來下柔之義蠱之上九下而爲隨之初九初主乎隨者也程子曰官主守也渝變也旣有所隨其所主守有變易也曷爲乎變也序卦曰豫必有隨冥豫在上人心之和樂者變而爲離叛矣雜卦曰隨無故也隨乎新棄乎故矣初震之主也動也居下而動變之始也不戒其變者時當隨也戒其貞者擇所隨也出門交愼所擇也有功得所擇也

象曰官有渝從正吉也出門交有功不失也

萊按從正吉者諸葛亮之從劉備正也荀彧之從曹操非正也不失有內不失已外不失人兩義不出門不能擇也不能擇兩失之矣詎有功乎擇則正正乃有功若荀彧者罪之渠也何功之有

六二系小子失丈夫

程子之二爻也指五爲丈夫初爲小子三爻也指四爲丈夫初爲小子朱子從之平甫項氏曰凡言系者皆非正應以私意相牽系爾凡言失者正應也本有而今亡之故謂之失二與五爲正應系初則失五矣三與上爲正應系四則失上矣汴水趙氏曰在上曰系在下曰失以二言小子指三丈夫指初也以三言丈夫指四小子指二也萊按諸說皆未確也曷言乎未確也隨之義擇所隨也初始難者也五成帝業者也羣雄競逐成帝業者爲丈夫不成帝業爲小子丈夫謂五小子謂初他何與焉當成敗未分之日而擇所隨焉非識時務者不能決也二應五而比初周公爲之商所隨曰若系小子則失丈夫矣三逺於五亦不近於初周公爲之商所隨曰若系丈夫失小子而已𨿽兩分說而誡其系丈夫不系小子之意已在言外如範增之隨項羽系小子也韓信之去楚歸漢馬援之去隗囂而歸光武秦叔寶之去王世充而歸太宗皆系丈夫而失小子之證也

象曰系小子弗兼與也

六三系丈夫失小子隨有求得利居貞

萊按二之系二之失也三之失三之得也雲峯胡氏曰瘡以潰爲得疾以去爲得失小子三之所以有得也隨所求而有得得所隨矣居貞之戒何哉曰懼其變所隨也曷爲懼其變也曰三不中不正也若呂布之隨董卓變所隨也關羽不隨曹操不變所隨也

象曰系丈夫志舍下【葉滸】也【捨音捨】

萊按志舍下明指初矣項先生謂四何哉曰志於心之誠也

九四隨有貞凶有孚在道以明何咎

萊按初言不失二言失三言失故得四無失而有矣曷言乎有也津要之位陽剛之才當隨之時隨之者眾矣𨿽然隨之者眾非臣道所宜也在上有専擅之嫌在下有黨附之咎𨿽正亦凶然則如之何周公曰無難也當斯任者患其存於中者有弗誠也施於事者有弗道也上下之分安危之機有弗明也苟非然也何咎之有

象曰隨有其義凶也有孚在道明功也

萊按大臣而受天下之隨危道也其義凶者不必問其事也周公戒之以有孚在道以明孔子側重明字履髙位者明哲爲先也如淮陰侯之作假王羞絳灌非孚也非道也而總由於不明若郭汾陽不媿斯義

九五孚於嘉吉

萊按五受天下之隨者也受天下之隨未有無良臣之助者孚於嘉焉是以吉也易言君孚臣者四隨之孚孚二也大有之孚亦孚二也君子也小畜之孚孚四也兌之孚孚上也小人也嗚乎孚美徳也或孚於君子或孚於小人各居其半焉以兩朝言之如漢宣孚魏相丙吉則治漢元孚恭石顯則亂以一朝言之如唐明皇孚姚崇宋璟則治孚李林甫楊國忠則亂居九五之位者其亦愼所孚哉

象曰孚於嘉吉位正中也

進齋徐氏曰明五之於二皆得乎位之正中也

上六拘系之乃從維之王用亨於西山【亨音見大有卦後升卦同】程子曰太王去豳來岐隨之者如歸市人心固結而不可解此其亨王業於西山也本義亨作享誠意之極可通神明也程朱不合平甫項氏曰拘系之乃從維之明人心之變也倘人心不變何故拘系之且維之耶萊按項先生之言是也孔子曰拘系之上窮也窮則變也上居隨之極有變之義焉說卦曰隨無故也曷言乎無故也曰隨乎新也初之渝變而從乎新也上之窮亦變而從乎新也乃商之人心已去周之王業方興故曰王用亨於西山也亨作享從朱子卽使之主祭而百神享之之義或曰太王王業之始不應見於上爻見於上爻者周之始由於商之終也瞿唐來氏曰兌西方也曰岐山

象曰拘系之上窮也

【巽下艮上】

程蠱序卦以喜隨人者必有事故受之以蠱承二卦之義以爲次也東坡蘇氏曰器久不用則虫生之謂蠱人久宴溺而疾生之謂蠱天下久安無爲而獘生之謂蠱

萊按成卦之義取二體者如之山下有險險而止是也取一爻者如小畜之柔得位而上下應之是也取卦气者如臨之剛浸而長是也取卦象者如噬嗑之頤中有物是也取反對者如隨之剛來而下柔蠱之剛上而柔下是也觀傳第一句其義自見先儒不察成卦之由専二體失輕重之義不合於孔子而全卦之義晦矣

蠱元亨利涉大川

程旣蠱則有復治之理自古治必因亂亂則開治理自然也如卦之才以治蠱則能致元亨也蠱之大者濟時之艱難險阻也故曰利涉大川

先甲三日後甲三日【先息薦反後胡豆反】

程子曰甲數之首事之始也先甲謂先於此究其所以然也後甲謂後於此慮其將然也一日二日至於三日言慮之深推之逺也究其所以然則知救之之道慮其將然則知備之之方善救則前可革善備則後利可久此古之聖王所以新天下而垂後世也朱子本鄭康成之說謂先甲三日辛也後甲三日丁也前事過中而將壊則可自新以爲後事之端而不使至於大壊後事方始而尙新然更當致其丁寧之意以監其前事之失而不使至於速壊與程子不合萊按孔子傳釋先甲後甲之義曰終則有始天行也則程子之說是也若辛若丁皆不可言始也從程子

曰蠱剛上而柔下巽而止蠱

萊按卦之所以名蠱者隨下卦之震剛也變艮而爲蠱之上卦隨上卦之兌柔也變巽而爲蠱之下卦變爲巽則在下者巽順而無匡救之義變爲艮則在上者苟止而無振作之功上下不交政令弛廢此其所以蠱也童溪王氏曰夫蠱非事也以天下爲無事而不事事則後有不勝事矣此蠱之所以爲事也剛上艮也柔下巽也在上者有止息而無動作在下者有巽順而無違忤則禍亂之萌乃在於己安己治之中遂至於敗壊而不可勝矣此剛上而柔下巽而止所以成虫皿也

蠱元亨而天下治也利涉大川往有事也先甲三日後甲三日終則有始天行也

萊按蠱何以元亨也曰亂極當治也蠱元亨而天下治也非天下自治也乃往而有事故治也曰利涉大川此也諸卦言涉川者曰往有功蠱不言功而言事何哉序卦曰蠱者事也子治父蠱不敢言功也此其間有天焉蠱者亂之終亨者事之始前人之亂或在气數之中後人之亨實有循環之理天行也易之言天行者三剝復蠱是也皆盈虛消息之道也甲天干之首故曰天行

象曰山下有風蠱君子以振民育徳

本義山下有風物壊而有事矣而事莫大於二者乃治己治人之道也

萊按振民者振作其气俾無廢惰自安之人育徳者涵養其徳俾無逸豫自止之意

初六乾父之蠱有子考無咎厲終吉

萊按蠱事也貞固足以干事故治蠱者皆曰幹也不言君臣言父子者前人已壊之緒也後人幹前人之蠱故諸爻皆取父母之象也初陰柔在下非能幹者稱有子何哉曰成卦之主也初何以成卦之主也傳曰剛上而柔下指初也故能乾父蠱稱有子也有子則考無咎矣然何以厲也曰三年無攺於父之道禮也幹則攺矣厲道也恐因其厲而憚於攺也又以終吉許之孔子曰意承考者不承其事承其意也善繼善述者也謂之有子宜矣宋元祐時攺熙寧新法章惇蔡京持三年無攺之論傾害君子厲之一字周公見之早矣

象曰乾父之蠱意承考【葉朽】也

九二幹母之蠱不可貞

本義九二剛中上應六五子幹母蠱而得中之象以剛承柔而治其壊故又戒以不可堅貞言當巽以入之也

萊按漢之呂后唐之武后母之蠱也呂后之蠱惠帝不能幹而陳平幹之武后之蠱中宗不能幹而狄仁傑幹之不可貞者王陵褚遂良所以無濟陳平狄仁傑所以有功也

象曰幹母之蠱得中道【葉斗】也

萊按孔子恐人悞認不可貞爲詭遇之事指出得中道補足爻義猶睽之遇主於巷補出未失道也

九三乾父之蠱小有悔無大咎

本義過剛不中故有小悔巽體得正故無大咎萊按初意承考善乾父蠱者二得中道善幹母蠱者三四不言母専言父者蠱之由於父者多也三過剛故悔四過柔故吝三之悔自凶而趨吉也四之吝由吉而向凶也幹蠱寧剛毋柔寧爲三之悔毋爲四之吝故孔子於三曰終無咎於四曰往未得

象曰乾父之蠱終無咎【葉九】也

王氏湘卿曰以九居三剛之至也以此爲臣是諍君之臣以此爲子是諍父之子諍則有不順之名故始不免於小有悔然不陷君父於不義則終無大咎也

六四裕父之蠱往見吝

本義以陰居陰不能有爲寛裕以治蠱之象也如是則蠱將日深故往則見吝

平甫項氏曰裕益也長其惡也如秦二世以就始皇之宮室爲孝衛州吁以修先君之怨爲孝皆裕蠱也萊按此固不止於吝矣若前漢平之繼哀後漢靈之繼桓此爻之義與

象曰裕父之蠱往未得也

六五乾父之蠱用譽

萊按五柔中居尊乃不足於才而優於徳者令聞旣彰前愆克蓋矣

象曰乾父用譽承以徳也

上九不事王侯髙尙其事

程上九居蠱之終無應於下處事之外是賢人君子不偶於時而髙潔自守不累於世務者也故云不事王侯髙尙其事士之髙尙亦非一道有懷抱道徳不偶於時而髙潔自守者有知止足之道退而自保者有量能度分安於不求知者有淸介自守不屑天下之事獨潔其身者所處𨿽有得失小大之殊皆髙尙其事者也

象曰不事王侯志可則也

萊按居蠱之終在事之外在事中者以事爲事在事外者以不事爲事也漸之上曰其羽可儀蠱之上曰其志可則髙蹈者流見重於聖人如此此盛世不可無巢由亂世不可無管幼安亂極而治之世不可無嚴子陵也

【兌下坤上】

程臨序卦有事而後可大故受之以臨臨者大也韓康伯曰可大之業由事而生二陽方長而盛大故爲臨也

萊按傳曰臨剛浸而長則成卦之義在二陽浸長也専二體者非平甫項氏曰易之卦義不専取字訓但因事立義耳人之所需者以飲食爲急故需爲飲食需不訓食也人之所行以禮爲重故履爲禮履不訓禮也治蠱者必有事故曰蠱者事也蠱自訓壊不訓事也能臨物者必大故曰臨者大也臨自訓涖不訓大也

臨元亨利貞至於八月有凶

萊按臨取二陽浸長爲義蓋一陽之復𨿽亨而陽尙微至二陽其亨大矣天下無事不利於正而君子臨小人尢不可不正𨿽四陽之壯尙有利貞之戒況二陽乎當是時方共幸陽之浸長矣聖人已垂浸消之象曰至於八月有凶提醒君子俾當盛慮衰早爲之防也否無及已平甫項氏曰元亨利貞六陽之卦辭也八月有凶二陰之卦气也二陽方長𨿽未成幹而已具幹之徳亦未成遁而已伏遁之禍聖人豈好爲豫言哉二陽之長必至於幹者天道之當然也其長如此其消亦如此者亦天道之當然也撫消息盈虛之運者可不勉其所必至而防其所將及哉

曰臨剛浸而長【長於大反】

汴水趙氏曰浸漸也猶水之浸其長有漸也

說而順剛中而應【說音悅】

萊按二陽何以能臨四陰也以卦徳言之說而順也無乖拂也以爻義言之剛中而應也際明良也有其徳有其遇此其所以爲臨也

大亨以正天之道【葉斗】也

萊按元亨利貞幹之四徳也乾天也曰天之徳二陽之長天實爲之臨故具幹四徳

至於八月有凶消不久也

萊按八月有凶其說有三何氏主建子之說從子至未八月爲遁也孔氏主建丑之說自丑至申八月爲否也禇氏主建寅之說自寅至酉八月爲觀也汴水趙氏曰否自與泰爲消長不必臨也雲峯胡氏𨿽主八月爲觀之說然以觀消臨不若以遁消臨也長民劉氏曰以遁之六二消臨之九二何氏之說是也程子主何氏說從程子趙氏曰臨之時剛方浸長聖人已垂浸消之戒如唐五王反正未幾敗於三思當知聖人不爲過計

象曰澤上有地臨君子以教思無窮容保民無疆萊按澤上有地臨之象也臨民之政無大於教養者或曰容保民無疆地也教思無窮屬澤何哉兌之象曰君子以朋友講習序卦曰入而後說之皆教之義也

初九咸臨貞吉

隆山李氏曰山澤通气故山上有澤卦名爲咸而澤上有地初二爻亦謂之鹹陰陽之气相感也

萊按咸感也二陽𨿽長四陰未消感之而後臨則不忌君子之進無心以爲感庶幾服小人之心如是則貞如是則吉

象曰咸臨貞吉志行正也

萊按初之志行正者陽在下位求其志而已未施於事也二吉無不利見諸事矣

九二咸臨吉無不利

萊按初曰咸臨二亦曰咸臨何哉位𨿽不同而君子臨小人之道則一也感之而後臨無心以爲感善用其臨者也二陽浸長時已利矣又善用其臨吉無不利宜矣

象曰咸臨吉無不利未順命也

東坡蘇氏曰二陽在下方長而未盛也四陰在上𨿽危而尙彊也九二以方長之陽而臨眾陰陰負其彊而未順命從而攻之陰則危矣陽不能無損以咸臨之而後吉陽得其志陰免於害故無不利萊按聖人於蠱於剝於復曰天行於無妄曰天命於泰曰命亂於否曰有命蓋消長之機天實爲之也臨傳曰天之道也小象曰未順命也命天命也二陽浸長天意已回四陰尙負其彊盛不知天命而不畏也惟咸以臨之乃吉無不利否則起釁召爭勝敗未可知也此臨小人大道理大作用爲君子者不可不知

六三甘臨無攸利旣憂之無咎

萊按三何以稱甘臨也曰兌體也以甘言美意籠絡君子此小人情態李林甫之口甜如蜜也小人爲此凡以爲例也君子守正不入牢籠亦何所利乎無所利有所憂矣能悔而憂之則無咎矣平庵項氏曰六三甘臨而無攸利見君子之難悅也旣憂之無咎又見君子之易事也處已嚴故不受不正之媚與人恕故不治旣憂之人爻辭𨿽爲六三言之亦可以見二陽之用心矣

象曰甘臨位不當【平聲】也旣憂之咎不長也

六四至臨無咎

汴水趙氏曰四髙位也下三爻皆其所治也至者至乎此也進至於此當臨人之位也位當臨人故得無咎

象曰至臨無咎位當【平聲】也

六五知臨大君之宜吉【知音智】

萊按五何以稱知臨也爲君之道在知人而已當臨之時二陽𨿽長四陰未衰五居尊位應乃在二是在朝不少小人而五之所孚獨君子也舊說以不自用而用人爲知余以不用三四而用二爲知也大君之宜莫過於此吉之道也乾坤之外復姤臨遁泰否壯觀夬剝十卦皆主陰陽消長而言君子小人之消長在臣道而主乎消長之機者君也臨與遁相消長之卦遁陰之長在二臨陽之長亦在二遁之五不應二君子何必避小人臨之五不應二小人何能順君子遁傳曰剛當位而應惜之也臨傳曰剛中而應幸之也故知臨重知人不重任人否則失卦義矣【明莊烈帝之二年魏黨誅夷竄逐殆盡起用東林君子滿朝矣乃君子戅直奏對多不稱防獨王永光周延儒溫體仁善逢帝意帝疑諸君子而信三小人未幾韓爌曹於汴喬允升輩盡去而國事日非矣大君之宜豈不以知人爲重哉】

象曰大君之宜行中之謂也

萊按舜之大知曰用中故知臨曰行中五有中徳二亦有中徳宜其應也

上六惇臨吉無咎

隆山李氏曰以厚接物未有不安者故易之爻辭惇復無悔惇艮吉惇臨吉

象曰惇臨之吉志在內也

萊按非小象之志在內不知惇臨之爲二陽也至臨之終惇厚以臨二陽則君子之道長矣此其由臨而泰也

【坤下巽上】

程觀序卦臨者大也物大然後可觀故受之以觀凡觀視於物則爲觀【平聲】爲觀於下則爲觀【去聲】如樓觀謂之觀者爲觀於下也

觀盥而不薦有孚顒若

本義觀者以中正示人而爲人所仰也九五居上四陰仰之又內順外巽而九五以中正示天下所以爲觀盥將祭而潔手也薦奉酒食以祭也顒然尊敬之貌言孚信在中而顒然可仰也此卦四陰長而二陽消名卦系辭更取他義亦扶陽抑陰之意

萊按四陰盛長乃小人淩逼君子之卦惟九五中正居尊非小人所敢犯者聖人不取淩逼君子之義別取觀仰君子之義而名卦曰觀𨿽卦中本有此象此義而扶陽抑陰之義見矣盥而不薦有孚顒若象也借致祭時誠敬之象以形恭已南面之盛而過化存神之妙在其中矣論語曰使民如承大祭亦其證也

曰大觀在上順而巽中正以觀天下

萊按卦不取消長之義者以陽爻居尊位也故孔子傳大書特書以揭斯義曰大觀在上正其位也尊之也曰順以巽藏其用也予之也曰中正備其徳也美之也曰以觀天下大一統也慶之也當位之陽如此彼四陰者敢萌異志耶

觀盥而不薦有孚顒若下觀而化也

萊按下之四陰本非善者五徳盛化神革其面且革其心故曰下觀而化

觀天之神道而四時不忒聖人以神道設教而天下服矣

本義極言觀之道也四時不忒天之所以爲觀也神道設教聖人之所以爲觀也

象曰風行地上觀先王以省方觀民設教【省悉井反】

風行地上周及庶物先王體之爲省方之禮觀視民俗設爲政教如齊之末業教以農桑衛之淫風教以禮別奢如曹則示之以儉儉如魏則示之以禮之是也【集程子三山劉氏】

初六童觀小人無咎君子吝

卦以觀示爲義指九五也爻以觀瞻爲義觀九五也初在下民之象其觀也如童子之無所知識也百姓日用不知可矣君子而不著不察良可羞已無咎不足咎也【集朱子項氏趙氏】

象曰初六童觀小人道【葉斗】也

六二闚觀利女貞

闚觀從門中觀如婦人之觀所見者狹也婦無公事知蠶織而已女無是非議酒食而已在女不失爲貞非所論於男子也【集趙氏項氏】

萊按觀之二中正應五亦爻之最善者周公不取此義但以闚觀丑之可見爻之吉凶悔吝皆從卦義看出中正不中正正應不正應未可一例拘也

象曰闚觀女貞亦可醜也

汴水趙氏曰觀水者必於海觀都邑者必之洛師觀天下者必登泰山觀言者必遊聖門門闚壁聴觀之醜也

六三觀我生進退

萊按五曰觀我生三亦曰觀我生尊卑之殊邪正之別豈三之辭可同於五乎曰非也稱我者指成卦之主而言也之二小畜之四是已觀以五爲主我指五也三不中不正之小人在下卦之上其志欲進而逼陽五居尊位未敢遽進觀五之得失以爲進退小人之伺君子亦密已三方觀五五可不自觀乎故亦曰觀我生項氏曰凡論全卦之義皆以主爻爲我主九二辭稱我者二也小畜主六四辭稱我者四也觀以九五爲主三所稱之我卽五也小過以六五爲我中孚以九二爲我皆統言一卦之義者需三解三二旅四以本爻之吉凶稱我不在此例

象曰觀我生進退未失道【葉斗】也

平甫項氏曰臨二陽逼四陰九二咸以臨之不敢遽進者以陰方彊盛未順命也觀四陰逼二陽六三觀以伺之不敢必進者以陽方中正未失道也此兩象辭指所敵而言諸儒但求之本爻所以未得其說也稱未者臨終當爲泰觀終當爲剝當斯時也特未而已

六四觀國之光利用賔於王

萊按王輔嗣曰辟險尙逺趨時貴近四之謂矣大觀在上國之光也而四近之觀國之光也旣觀國之制度典章光華盛美宜賔於王朝效其智力致主澤氓此懷才抱徳者得志於時之所爲也

象曰觀國之光尙賔也

萊按尙賔美五也五不尙賔四何以觀焉【顧炎武曰眞諄臻不與耕淸靑相通然古人於耕淸靑韻中字往往讀入眞諄臻韻者當由方音之不同未可以爲據也詩三百五篇並無此音孔子傳易於屯曰𨿽磐桓志行正也以貴下賤大得民也於觀曰觀國之光尙賔也觀我生觀民也觀其生志未平也是平正皆從民字讀矣於革曰天地革而四時成湯武革命順乎天而應乎人於兌曰說以利貞是以順乎天而應乎人於節曰天地節而四時成節以制度不傷財不害民於系辭傳曰君不密則失臣臣不密則失身幾事不密則害成是成貞皆從人民臣字讀矣至屈宋亦多此音離騷以名從均讀卜居以耕名生淸楹從身讀九辯以淸平生聲鳴徵成從人讀而秦漢之書亦時有之又如天淵二字古與眞諄同韻者也而幹傳形成貞寧皆從天讀文言正精情平皆從天讀訟傳成正皆從淵讀大畜傳正從賢天讀又萃傳臨晉姤三象傳正從命讀今吳人讀耕淸靑皆作眞音以此知五方之音𨿽聖人有不能攺者】

九五觀我生君子無咎

萊按五中正以觀天下者也曰觀我生何哉我天下之所觀也四陰在下闚伺朝廷但有過舉釁蘗萌焉可不愼乎反躬內省乃無咎也五曰君子上亦曰君子卦惟二陽稱君子者對小人而言也平甫項氏曰觀本小人逐君子之卦以九五中正在上羣陰仰而視之聖人取小人觀君子之象象𨿽如此勢實漸危五上二爻皆曰君子無咎言君子方危能如九五之居中履正上九之謹身在外僅可免咎不然九五中正以觀天下𨿽元吉大亨可也豈無咎已哉明二陽向消道大而福小也如唐武宗之時內之宦者外之牛黨皆欲攻李徳裕以武宗剛明在位仰視而不敢動一日事變萬事去矣此觀之變爲剝也

象曰觀我生觀民也

萊按觀民之義本諸身徵諸庶民也

上九觀其生君子無咎

平甫項氏曰上在卦外無名無位小人之進退下民之向背皆不由己但謹視其身思自免咎而已

象曰觀其生志未平也

萊按上之君子與五同也當聖明在禦之時獨處無位之地而羣小浸長於下其志豈能平乎故周公曰無咎而孔子曰志未平也

易俟卷六

欽定四庫全書

易俟卷七

翰林侍讀喬萊撰

【震下離上】

程噬嗑序卦可觀而後有所合故受之以噬嗑噬齧也嗑合也口中有物間之齧而後合也聖人以卦之象推之於天下事在口則有物隔而不得合在天下則彊梗讒邪間隔其間不得合也小則懲戒大則誅戮以除去之然後天下之治成矣

萊按頤中有物曰噬嗑易之以象名卦者始此噬頤中之物象也鋤姦去暴意也因象以求其意凡梗治而爲暴者當鋤而去之刑二帝三王治天下大法也二帝三王之道皆備於易故因噬嗑之象専論治獄之道或曰反對爲賁亦頤中有物也趙氏曰頤之噬也下動也賁則震上爲艮非其義矣

噬嗑亨利用獄

程噬嗑亨卦自有亨義也天下之事所以不得亨者以有間也噬而嗑之則亨矣利用獄噬而嗑之也

曰頤中有物曰噬嗑

瞿唐來氏曰頤中有物梗之象也冦盜姦宄治化之梗也苗蠻侵擾疆場之梗也以至君臣之際寮友之間離貳讒謗間於其中者皆梗也東谷鄭氏曰余嘗論成卦之名取義不一不必泥二體而爲鑿說今觀此卦尢可見也曰頤中有物曰噬嗑大象則曰雷電噬嗑使聖人不言之於則釋經者必専指雷電而爲噬嗑之說矣豈不晦全卦之義哉

噬嗑而亨【葉滂】剛柔分動而明【葉芒】雷電合而章柔得中而上行【葉杭】𨿽不當位利用獄也【上時掌反】

萊按噬嗑之所以亨者以卦畫言之三陰三陽剛柔分也克寛猛也以卦徳言之震動離明不弛不惑也以卦象言之雷電皆至合而章也明且斷也以反對言之賁之二得中上行而爲噬嗑之五𨿽陰居陽位而利用獄也不當位而利用獄者不過剛也

象曰雷電噬嗑先王以明罰勑法

中溪張氏曰蔡邕石經本作電雷進齋徐氏曰明罰者所以示民而使之知所避勑法者所以防民而使之知所畏

初九屨校滅趾無咎【校音敎】

萊按中四爻用刑者也初上二爻受刑者也罪非一也輕與重可以盡之人非一也上與下可以盡之初罪之輕人之下也位下曰趾罪輕曰屨校滅趾程子曰校木械也過小故屨之於足以滅其趾也然何以無咎也孔子曰小懲而大誡小人之福也其斯義矣

象曰屨校滅趾不行【葉杭】也

本義滅趾又有不進於惡之象

六二噬膚滅鼻無咎

臨川吳氏曰膚者豕腹之下柔軟無骨之肉古禮別實於一鼎曰膚鼎

萊按二比初治初之獄也初民之象易治噬者膚也然何以滅鼻也初剛也梗之彊者反噬也鼻中而虛也中虛善治獄者滅鼻害其中虛之道也非二過也烏得咎之【山楊氏曰鼻息之出入也初應四滅鼻者俾其絕而不通也並記於此】

象曰噬膚滅鼻乘剛也

萊按舊說滅鼻者滅初之鼻也非也孔子曰乘剛乃受初之反噬者三亦曰遇毒則反噬之義明矣朱子曰以柔乘剛故𨿽甚易亦不免於傷滅其鼻指二也

六三噬臘肉遇毒小吝無咎【臘音昔】

萊按頤中有物何物也曰食物也若膚若臘肉若干胏若干肉是也臘肉噬之最難者膚噬之最易者幹胏視臘肉而較易者幹肉視膚而較難者象治獄者有難易淺深也鼻中而虛也金矢剛而直也黃金中而堅也皆善於治獄者三無是也應上治上之獄也難治噬者臘肉也且遇毒也亦小羞已然噬之難非刑之失也不得而咎之也

象曰遇毒位不當【平聲】也

誠齋楊氏曰六三以柔弱之才居剛決之位弱於齒而噬夫堅者也能不遇毒乎故曰位不當也

九四噬幹胏得金矢利艱貞吉【幹音幹胏美緇反】

萊按以卦象言之間於頤中者四也噬嗑噬四乃合也以爻言之四居大臣之位任除間之責何哉𨿽易之道變動不拘非論於成卦之爻也曰成卦之義不在爻也曷言乎不在爻也曰頤中有物在全體也故卦義以四爲間而受噬者爻義噬初上而四主乎噬也四主乎噬所治益廣所間益大噬幹胏也肉而兼骨其噬難已而四之噬也剛也直也得金矢也𨿽然鋤彊除暴匪易事也二逢其易而傷三逢其難而吝四位髙權大𨿽不畏反噬之事必艱且貞焉乃獲吉也六爻中惟四稱吉先儒謂四善治獄也

象曰利艱貞吉未光也

萊按先儒謂治獄之道惟九四最善而小象未光何哉躬爲大臣不能以徳化民俾天下無間迨有問焉而後噬之亦已晚矣艱且貞焉得吉幸已何光之有

六五噬幹肉得黃金貞厲無咎

萊按彖傳曰柔得中而上行𨿽不當位利用獄也是治獄之事専歸於五也五君也君所噬者其間必大不若膚之易也又勢尊也雷霆所擊無不摧折者不若臘與胏之難也噬者幹肉此其象已黃象其中也金象其堅也中當噬也堅必噬也四曰貞艱五曰貞厲何哉鋤彊誅暴正事也危道也爲臣者不可不致其艱爲君者不可不知其厲也四曰吉五不曰吉何哉刑者不得已而用之無咎足矣王者不以肅殺爲吉也陳蕃之誅宦官臣而不致其艱者唐文宗之誅宦官君而不免於厲者聖人垂誡豈過計哉

象曰貞厲無咎得當【平聲】也

萊按得當者得當其罪也當字之義如漢書日食之咎此人當之是已

上九何校滅耳凶【何何可反】

萊按斯爻之義系詞備矣藍田呂氏曰滅耳爲刵滅趾爲剕刵輕刑也剕重典也初小懲不應重典上大罪胡用輕刑孔氏曰滅沒也非刑也屨校桎其足也桎大而沒趾也何校械其首也械大而沒耳也萊按斯言是也趾旣斷矣屨校何施耳苟刵矣何校應脫是不可不辧上作無位看亦不然如商鞅之車裂董卓之燃臍非罪大惡極而被刑者與

象曰何校滅耳聰不明【葉芒】也

本義滅耳蓋罪其聴之不聰也若能審聴而早圖之則無此凶矣

【離下艮上】

程傳賁序卦嗑者合也物不可以苟合而已故受之以賁賁者飾也物之合必有文所以次噬嗑也爲卦山下有火山者艸木百物之所聚也有火則艸木品彚皆被其光故爲賁也

萊按賁之成卦在柔來文剛分剛上而文柔止二體非其義矣平甫項氏曰古之聖人謂人之情不可以徑行也因其羞惡辭遜之節而爲之文以飾之其交也以禮其合也以義百拜而飲三辭而受六禮而防所以飾其情而養其恥也荀子不知而以爲僞晏子不知而以爲勞戰國之君以爲迂濶西晉之士以爲鄙吝嗚呼此伏羲文王周公孔子所以察天命之變成人倫之化者也可一日無乎故賁之六爻無一爻凶咎者疑者亦終於無尢吝者亦終於有喜聖人之貴文如此若之何以庸人之不便訾經世之大防也哉

賁亨小利有攸往【賁彼僞反】

萊按物相雜曰文故賁以柔文剛剛文柔成卦平甫項氏曰賁之卦辭微夫子彖傳其誰通之

彖曰賁亨柔來而文剛故亨分剛上而文柔故小利有攸往天文也文明以止人文也觀乎天文以察時變觀乎人文以化成天下

萊按柔來文剛者噬嗑之五來而爲賁之二也分剛上而文柔者噬嗑之初上而爲賁之上也質非文不行柔來文剛故亨柔不可大事剛來文柔故小利有攸往剛柔往來乃自然之文天文也日月五星之運錯行於二十八宿經星之次捨是也卦徳之文明以止者人文也君臣父子兄弟夫婦朋友粲然有禮以相接截然有分以相守也觀天之文而四時之代謝日月之薄蝕災祥之倚伏皆可察其變焉觀人之文而禮以坊其淫樂以導其和制度等威以定其志天下化而從風習而成俗矣賁道詎不大哉

象曰山下有火賁君子以明庶政無敢折獄

萊按庶政而無文飾虎豹之鞟猶犬羊之鞟矣故曰明庶政折獄則不可文飾也曰深文曰舞文曰文致其罪曰文法誅皆獄之所大忌也故曰無敢折獄【如張敞之案椽吏也曰一日一錢千日千錢繩鋸木斷水滴石穿深文也嚴嵩之殺楊椒山也曰假傳親王令防舞文也如漢宣之殺楊惲也曰日食之咎此人當之文致其罪也徐有貞之殺於忠肅也曰不殺於謙今日之舉爲無名以文法誅也】

初九賁其趾捨車而徒【捨音捨】

萊按傳易者以初觀初未以四觀初遂不辧捨車而徒之曷故也卦之義柔文剛剛文柔四與初相應而相文者捨車而徒不受四之招也正應也曷爲不受其招也孔子曰六四當位疑也禍從疑生甚且目爲冦也可受其招乘其車耶聖人於賁之初設此象以告巖穴之士俾夷然髙蹈不入權貴之門以銷文字之禍垂誡深矣使禰正平楊徳祖之徒達於捨車之義詎及於禍耶何云賁其趾也初在下趾之象若乘非義之車辱莫甚焉徒步而行眾人以爲羞君子以爲賁也漢上朱氏喜論象於噬嗑之初曰震爲足趾之象賁初曰趾豈亦震爲足耶二體且未然求之互體者愚矣

象曰捨車而徒義弗乘也

本義君子之取捨決於義而已

六二賁其須

萊按二柔來而文剛者賁之主也何以主乎賁也曰再索得離遂成文明之象離之主卽賁之主也曷言乎須也離麗也二附三猶須附頤故近取諸身而象須也曷爲乎附三也曰相文也禮樂文章之事非在下者所能興也三下卦之上也又陽也得二之文而潤澤焉典章度數彬彬乎可觀也故小象曰與上興也指三也漢上朱氏曰毛在口曰髭在頰曰髯在頤曰須

象曰賁其須與上興也

梅巖袁氏曰陰不能以自明也得陽而後明柔不能以自立也得剛而後立下不能以自興也得上而後興

九三賁如濡如永貞吉

萊按舊說三得二陰之潤澤是不然已柔文剛剛文柔三陰三陽相比相應而相文者不可雜而亂也三比二相文者也二離主也文之至也三得之而潤澤焉濡如也文聖人所尙也永貞之戒何哉曰貞文之中有質焉曰永懼其久而流於過也卦之文莫三若也離體也又受二之文也故文質不可相勝之義韓魏公曰琦爲相歐陽永叔爲翰林學士天下文章孰大乎是三受二之文是已

象曰永貞之吉終莫之陵也

夢遊潘氏曰陵勝也文終不能勝質也

六四賁如皤如白馬翰如匪冦防媾【皤白波反】

萊按四與初相應而相文者初招之不至四不得其賁皤如也初何以不至也曰四疑初也又何以白馬翰如也曰疑者久當自釋知其非冦而實親也下三爻離也二文三極賁道之盛上三爻艮也止也初不文四上不文五曰皤如曰白賁皆不得其文者也何以不得其文也四疑五吝髙潔之士翛然逺引矣

象曰六四當位疑也匪冦防媾終無尢【葉怡】也

萊按初無可疑曷爲乎疑也六四所當之位疑也幹之四尙有或之之辭豫之四尙有勿疑之戒是已旣知其非冦而實親也則終無尢矣要之於終者疑必久而後釋也

六五賁於丘園束帛戔戔吝終吉【戔下千反又音牋】

萊按五君位也當賁之時粉飾太平之事未有過於求賢者賁於丘園招巖穴之士也丘土之髙者園曠逺之地上之象也上曰白賁非應召而來者也嗟乎求賢盛事也上比五宜相文者不來何義哉曰五之求賢也非眞能用賢者亦文焉而已弗共天位也弗食天祿也束帛戔戔吝之道也然在五美招隠之風在上髙卻聘之節有相文之義焉終吉者如漢武徵申公轅固𨿽不竟其用安車蒲輪傳爲美談也

象曰六五之吉有喜【葉戲】也

萊按喜莫大於求賢故孔子深與之

上九白賁無咎

萊按上分剛上而文柔者何云白賁也曰以卦義則剛柔之相文也以爻義則賁之極也人以文爲文上以白爲文也白可受采而不受也又艮主也篤實輝光也篤實質也輝光質又生文也雜卦曰賁無色也指上也聖人不専尙文且以質救文之失也情見乎辭

象曰白賁無咎上得志也

萊按蠱之上曰志可則賁之上曰上得志士各有志未可相彊也

【坤下艮上】

程傳剝序卦賁者飾也致飾然後亨則盡矣故受之以剝卦五陰而一陽羣陰剝陽故爲剝也以二體言之山附於地剝之象也

萊按賁之後繼之以剝文之不可専尙也

剝不利有攸往

萊按難之在天地者屯也屯之難人得而治之難之在國家者蹇也蹇之難人得而救之難之在父母者蠱也蠱之難人得而幹之故聖人皆勉之以往至於剝則小人専害君子天下事不可爲矣一言以盡之曰不利有攸往

彖曰剝剝也柔變剛也

萊按剝剝也猶巽巽也先儒有訓落者汴水趙氏曰落物自落也剝有剝之者剝不可訓落也剝者夬之反也夬彖傳曰剛決柔也剝彖傳曰柔變剛也隆山李氏曰君子之去小人聲其罪與天下共棄之名正言順故曰決小人之欲去君子辭不順理不直必萋斐浸潤以漸蝕之使日銷月鑠而不自知故曰變自一柔變而爲姤漸至於剝幾幾乎剛皆爲柔所變矣嗟乎小人得志之時有髙爵厚祿以誘之有誅鋤竄逐以恐之非特立之士烏能不變哉

不利有攸往小人長也【長丁丈反】

萊按否言小人道長剝言小人長何哉蓋否之時三陰三陽君子與小人均也特其道長耳剝則幾無君子矣故曰小人長

順而止之觀象也君子尙消息盈虛天行【葉杭】也

萊按不利有攸往君子之道窮矣而小人之毒何以救之孔子觀二體之象得順而止之之義焉小人之焰張矣逆之徒受糜爛之禍順之或收斡旋之功猶履虎者悅而應之遂不咥人也狄梁公之於武后王文成之於張永皆順而成功者漢之李杜明之楊左皆逆而被禍者此其間有天焉盈虛消息循環於不窮順天者存逆天者亡故君子尙之夬之時寧不知今日之剝剝之時寧不知後日之復乎隆山李氏曰君子處剝之時知後日之必復故樂天知命以待之不然憤羣陰之彚進不審時量力而抗之激其蠆尾之毒而甘受其禍於事亦何補哉

象曰山附於地剝上以厚下安宅

萊按不曰君子曰上者在位者也不在位之君子已不可有所往矣在位者旣不能去小人亦不可幹朝政惟施澤於下尙可爲也

初六剝牀以足蔑貞凶

本義剝自下起滅正則凶節齋蔡氏曰牀者人之所安故取以象剝足在下又取以象初隆山李氏曰剝卦陰爻凡五六三捨羣陰以應上九故無咎六五率羣陰以受制於陽故無不利若初六六二六四則居剝之世専以陰剝陽者故三爻皆因剝牀而凶聖人𨿽於陰類當長之時猶不許小人之害君子其戒昭然也【萊按率羣陰以受制於陽非說見本爻】

象曰剝牀以足以滅下【葉滸】也

萊按君子得輿象曰民所載也剝牀以足象曰以滅下也何哉蓋遁之時君子之身已退否之時君子之道已消日侵月削以至於剝竄逐誅鋤幾無噍類當斯時也小人之害不在君子而在民矣此大象以厚下安宅爲義也嗟乎民爲邦本本固邦寧未有民受其毒而君不受其害者以故平甫項氏曰剝之小象爲君言之也曷言乎爲君言也初民也剝初則無民矣曰滅下二臣也剝之時未有乃心王室者是無臣也曰未有與四曰切近切近於五也剝膚之災及君身矣曰切近災是君子小人消長之際乃人君切身之利害也此聖人之微防也

六二剝牀以辧蔑貞凶

辧分隔上下者牀之幹也象臣位也蔑貞則臣之中無君子矣安得不凶【集程子項氏】

象曰剝牀以辧未有與也

萊按未有與從項氏若舊說云陰未有與五陰剝陽之時其所與者亦多矣

六三剝之無咎

本義眾陰方剝陽而已獨應之去其黨而從正無咎之道也

萊按反對之義剝之三復之四也於復獨與初應曰中行獨復於剝獨與上應曰剝之無咎程子以呂彊比之良然

象曰剝之無咎失上下【葉滸】也

萊按失上下而無咎者坤喪朋而有慶之義也

六四剝牀以膚凶

本義陰禍切身故不復言蔑貞而直言凶也

象曰剝牀以膚切近災【葉玆】也

萊按牀者身之所安也剝牀失其所安也初民位也二臣位也剝其足民失所也剝其辧臣失所也臣民失所利其災者視爲不切近而勿卹也剝膚則災及君之身矣然孰非小人之爲害耶隋帝時民死於戰者眾矣入都城笑曰大有人在臣率而叛者多矣觀天象戲曰外問大有人圖儂直至索鴆不得悔何及哉是知剝臣民者剝膚之漸也可勿懼與

六五貫魚以宮人寵無不利

萊按宮人像也一卦之中惟上九一陽餘皆陰也猶一宮之中惟天子一陽餘皆陰也卦中實有此象非別自取義也五君位也告之以處小人之道也小人駢進貫魚之象其勢𨿽不可遏其志在得寵利而已處之之道莫若以處宮人之道處之被之以恩澤絕之以事權旣無肆虐亦不生變君子食其福小人免於害眞無不利也或曰小人之竊威福者其才智過人宮人寵之遂弭服耶曰此等小人乃遁之二否之三小畜之四也若剝之五陰黨類甚眾用之不可誅之不能外戚宦官之象被之恩寵絕其事權萬世無獘之道也故孔子曰終無尢

象曰以宮人寵終無尢【葉怡】也

上九碩果不食君子得輿小人剝廬

萊按夬至於上極小人之衰落矣於王庭去之也一小人不可畱也剝至於上極君子之衰落矣碩果不食畱之也一君子不可去也艮爲果蓏果之象在上獨存碩果不食也一君子在上眾君子安其位羣小人受其庇也輿所以載也廬所以覆也君子得之澤可及人小人剝之禍且及已得輿剝廬之象著君子之功破小人之惑也平甫項氏曰上九當剝之終巋然獨存天若祐晉則爲謝安之止桓溫而天下皆得所載天不祐漢則爲王允之死於防汜而小人亦相隨而亡二者皆天也故此爻無吉凶之詞

象曰君子得輿民所載【葉祭】也小人剝廬終不可用【葉膩】也平甫項氏曰一陽𨿽孤若收而用之下民得所載矣惟不可以小人雜之蓋小人𨿽當危急之時亦必妒賢害國不亡不止故曰終不可用萊按項先生之言是也唐之衰也藩鎭橫於外宦官橫於內羣小終不容李徳裕宋之南渡也宗社未安讐恥未雪羣小終不容李綱可嘆也又按剝之時爲君子計不可不去彖之不利有攸往是也爲世道計不可不畱爻之碩果不食是也如韓琦不去王安石之新法必多匡救葉向髙不去魏忠賢之毒焰何遂猖狂所關詎不大哉

【震下坤上】

程傳復序卦物不可以終盡剝窮上反下故受之以復一陽生五陰之下陰極而陽復也嵗十月陰盛旣極冬至則一陽復生於地中也陽君子之道消極復長故爲反善之義邵子曰無極以前陰含陽也有象之後陽分陰也陰爲陽之母陽爲陰之父故母孕長男而爲復父生長女而爲姤是以陽起於復陰起於姤也又曰復次剝者治生於亂也姤次夬者亂生於治也未有剝而不復者未有夬而不姤者聖人貴未然之防是謂易之大綱萊按邵子之學全在復姤二卦故圓圖専取陽生子中陰生午中之義其詩曰乾遇巽時觀月窟地逢雷處見天根是也

萊按六陰之下靜之至也冬至子半一陽動焉震一索而得男也故幹之一陽爲萬古之元復之一陽爲一嵗之元陰生曰姤姤不期而遇也陽生曰復復旣去而反也旣去而反者內之也不期而遇者外之也𨿽陰陽只是一气而扶陽抑陰之意見矣

復亨出入無疾朋來無咎

萊按以天道言資始者必流形也以人道言復而臨臨而泰也亨也復言出入無疾可見剝之時君子出不得亦處不得復言朋來無咎可見剝之時朋亦未必來來亦來不得東漢之時範滂遁還終亦不免南宋之時韓世忠不見舊日部曲非其證與

反復其道七日來復利有攸往

萊按復者剝之反也復之初剝之上也窮上反下其道以七日來復也觀剝之不可往知復之可往矣七日來復之說不一或曰自姤至復凡歷七爻一爻爲一日七日也焦京竊斯說也以坎離震兌各主一方以六十卦分主一嵗以六爻分主一日凡三百六十日餘五日四分日之一又分於六十卦每卦六日七分之說起焉或曰自建午之月至建子之月歷七月也不曰月而曰日者猶詩之一之日二之日也萊謂七月之說是也臨二陽之卦曰八月有凶復一陽之卦曰七日來復二陽八月一陽七月矣與夏至冬至之期合又何疑焉隆山李氏曰陽消而言月者幸其消之遲陽長而以月爲日者幸其長之速也

象曰復亨剛反

建安丘氏曰此云剛反言剝之一剛窮上反下而爲復也下文剛長言復之一剛自下進上爲臨爲泰以至爲幹也以其旣去而來反也故亨以其旣反而漸長也故利有攸往剛反言方復之初剛長言已復之後

動而以順行是以出入無疾朋來無咎

山楊氏曰一陽復於下而五陰在上則陽微而陰猶盛小人眾而君子獨動而不以順行則疾之者至身不能保尙何朋來之有

萊按山附於地曰剝剝則以順而止地中有雷曰復復則以順而行時有污隆道有行止順則一也

反復其道七日來復天行【葉杭】也利有攸往剛長也萊按剝曰天行復亦曰天行不利有攸往曰小人長利有攸往曰剛長消息之道盡於此矣

復其見天地之心乎

本義積陰之下一陽復生天地生物之心幾於滅息而至此乃復可見

萊按論天之行有晝不能無夜也有春不能無冬也有雨露不能無霜雪也論其心則闔所以辟也消所以息也殺所以生也地不能行故専言天天不獨生故兼言地

象曰雷在地中復先王以至日閉關商旅不行後不省方

本義安靜以養微陽也丹陽都氏曰舜十一月朔巡守而此言後不省方則知巡守者是月也不省方者是月之至日也

初九不逺復無祗悔元吉

本義一陽復生於下復之主也祗抵也又居事初失之未逺能復於善不抵於悔大善而吉之道也萊按陰則爲人欲陽則爲天理此孔子與顏子論仁曰克己復禮也復旣失復得之謂也禮吾所固有復之而已故以顏子當復之初爻也復之初復之最先者也曰不逺復不復則悔矣復則不至於悔吉之大也孔子則從心所欲不有失何有復自彊不息幹之道也顏子則三月不違仁有所失故有所復物與無妄震之爲也

象曰不逺之復以修身也

萊按復有三義卦天地之復彖君子之復爻人心之復文王彖辭主君子小人消長而言周公爻辭不取此義何哉蓋復之一陽非眾小人所能害也復之五陰非一君子所能去也故不從消長義而以進徳修業爲本曰修身曰下仁曰從道曰自考養成徳業然後爲臨爲泰爲壯爲夬方有本領方有事業不然何以謂之君子哉

六二休復吉

本義柔順中正近於初九而能下之復之休美吉之道也

象曰休復之吉以下仁也

南軒張氏曰克己復禮爲仁顏子也二去初未逺能從初而復所以爲下仁也

六三頻復厲無咎

陰處動極復之頻數而不能固者也屢失故危復則無咎【集程子朱子】

萊按顏子三月不違仁故爲不逺之復頻復則日月至焉者得一善不能拳拳服膺以卽於失聖人危之矣又能復焉故無咎

象曰頻復之厲義無咎【葉九】也

臨川吳氏曰頻𨿽有厲復則能補過矣故於義爲無咎也

六四中行獨復

本義四處羣陰之中而獨與初應爲與眾俱行而獨能從善之象

象曰中行獨復以從道【葉斗】也

白雲郭氏曰剝六三乃復六四反對其義相類在剝取其失上下以應乎陽在復則取其獨復以從道

六五惇復無悔

隆山李氏曰易中陽長之卦凡在上陰柔之主則未嘗不附而順之無所於逆故復爲一陽之長而六五則以惇復無悔臨爲二陽之長而六五則以知臨爲宜泰爲三陽之長而六五則以帝乙歸妹爲祉大壯爲四陽之長而六五則以喪羊於易無悔諸卦五爻大率皆以下順陽剛而得居上之體作易者當陽長之世以此垂訓所以爲君子地耳萊按李先生之言是也消長者君子小人也主乎消長之幾者君也君不順陽陽又何能長耶惇復充實而有光輝之謂大也初無祗悔五無悔有由勉而安之意雲峯胡氏曰初善心之萌五善行之固也

象曰惇復無悔中以自考【葉朽】也

建安丘氏曰二四待初而復故曰下仁曰從道五不待初而復故曰自考二四其學力之功五其天質之美歟

上六迷復凶有災用行師終有大敗以其國君凶至於十年不克徵

萊按復貴下貴早居卦之上處復之終迷而不返者曰迷復凶之道也有災眚災害並至之義迷復之最甚者莫過於窮兵黷武故極言其凶以儆戒之曰終有大敗其始未必不勝也勝則禍遲而大也曰以其國君凶所凶不僅在國也國破而身亡也曰至於十年不克徵十年數之終也恥終不可雪仇終不可報國終不可復也如夫差之伐齊隋帝之徵髙麗皆迷而不復者

象曰迷復之凶反君道【葉斗】也

萊按君有君之道反之安得不亡易中亡國之君皆於上爻之失五之位而居無位之地也

易俟卷七﹤經部﹐易類﹐易俟﹥

欽定四庫全書

易俟卷八

翰林侍讀喬萊撰

【震下乾上】

程傳無妄序卦復則不妄矣故受之以無妄朱子曰史記作無望謂無所期望也據諸爻名義合作無望不知孔子何故說歸無妄萊按序卦復則不妄矣則無妄是也建安丘氏曰惟其無妄所以無望也

無妄元亨利貞其匪正有眚不利有攸往

萊按卦取反對之義剛自外來而爲主於內是主於巾者有理而無欲也曰無妄程子曰無妄誠也誠者天之道也動而健動以天也與天合徳故幹之四徳具焉雜卦曰無妄災也以災之一字盡一卦之義何哉蓋六十三卦之中曰凶曰悔曰吝皆自致也然豈無莫之致而致者故於無妄之明災之自外來也彖曰有眚六三曰邑人之災九五曰無妄之疾上九曰行有眚此雜卦之以災盡卦義也白雲郭氏曰自天致者曰災由人致者曰眚三之災五之疾無妄也自天致也上之眚因行而眚也不可謂之災也孔子曰災曷故也曰窮也非妄也眚而由於災也彖之有眚匪正也由人致也或曰匪正非不正也正其所正而非正也程子曰𨿽無邪心苟不合於正理則妄也朱子曰佛氏亦豈有邪心者皆對無妄而言匪正也言之精也獨平甫項氏不然其言曰否之時匪人得志不利君子貞無妄之時匪正之人詎有利乎故不利有攸往萊按項先生之說是也剝曰天行復曰天行臨曰天道無妄曰天命又曰天命不祐此亦寓消長之幾焉先儒悞看無妄之往何之矣遂有往則爲妄之說不知從上文匪正來也匪正之人當無妄之時而往天命不祐尙何之耶如雲往則爲妄初何以往而吉二何以往而利耶蓋正而往則利匪正而往則不利也若匪正而無邪心天命不祐說不去

彖曰無妄剛自外來而爲主於內動而健剛中而應大亨以正天之命也

萊按以反對言大畜上九來爲無妄初九成卦之主也上卦外卦也下卦內卦也剛自外來而爲主於內是主於內者有天理無人欲也自外來者復之後繼以無妄也以二體言震動也乾健也動而健動以天不動以人也以二五之應言剛中而應應以正不應以私也此其大亨以正也臨以消長言故曰天之道無妄以賦與言故曰天之命道與命皆天也故備幹之四徳

其匪正有不利有攸往無妄之往何之矣天命不祐行矣哉

萊按無妄之時貞者利矣其匪正者尙能利耶天命不祐何以行哉曰何之矣曰行矣哉快之也誚之也

象曰天下雷行物與無妄先王以茂對時育萬物本義天下雷行震動生是物物而與之以無妄也兼山郭氏曰天非人不因人非天不成先王之仁

徳被萬物者在對時而已且日中星鳥以正仲春於是平秩東作宵中星虛以正仲秋於是平秩西成東作西成烝民乃粒萬邦作乂先王之政也國君春田不圍澤大夫不掩羣士不取麛卵則仁及於禽獸艸木黃落斧斤入山林則仁及於艸木獺祭魚漁人入澤梁則仁及於魚鼈凡以對時育物而已

初九無妄往吉

萊按初剛自外來而爲主於內者成卦之主也周公直以無妄歸之不假他辭焉無妄而往吉之道也初往而吉二往而利是無妄以往爲貴也聖人之學重經世也彖不利有所往指匪正也於匪正之往不利知正而往者之利也先儒不合看窒而難通矣

象曰無妄之往得志也

誠齋楊氏曰九本幹體初居震始動以天者也焉往而不吉何志之不得哉

六二不耕獲不菑畬則利有攸往

萊按耕而獲菑而畬是有所爲於前有所冀於後也妄也不如是焉則利有所往矣無妄貴剛二柔也非無妄者中正也因設此象以勉之語意全在則字俾其擇而處之瞿唐來氏曰二爲田有耕獲菑畬之象故幹二曰見龍在田

象曰不耕獲未富【葉廢】也

平甫項氏曰未富不遽富也非終不富也與未順命未失道義同

六三無妄之災或系之牛行人之得邑人之災

雲峯胡氏曰六爻皆無妄三之時則無妄而有災者六二得位而有無望之福時也六三失位而有無妄之禍亦時也行人牽牛以去而居人反受詰捕之擾其災出於意料之外雜卦曰無妄災也其此之謂乎萊玩災之一字止有無妄之禍並無無望之福何則旣無妄矣無得禍之道也而得禍焉是無妄之禍也苟無妄焉有得福之理矣而得福焉豈無望之福乎春申君傳斷章取義未可執以解易胡雲峯通釋初看覺有揮按之實多影響類如斯也無妄之災見於三爻者亦三多凶之義與

象曰行人得牛邑人災【葉玆】也

九四可貞無咎

萊按四幹體非有妄者居柔也患不能守然陽剛之徳四所固有可貞固守之而無咎也豈俟外求乎

象曰可貞無咎固有之也

九五無妄之疾勿藥有喜

萊按易於五言疾者二豫無妄是也豫之五溺於豫也又柔也乘剛是以疾也無妄之五剛健中正應二之柔順中正無致疾之故也曷言乎疾也曰無致疾之故而疾焉此其爲無妄之疾也藥所以攻疾也不應藥而藥亦足召疾勿之有喜垂誡逺矣曷誡也後世之君餌丹藥而致疾者多矣如唐憲宗以栁泌爲臺州刺史求長生藥尋藥暴崩穆宗復餌之不納張臯之諫亦及於禍甚矣易之廣大悉備也

象曰無妄之藥不可試【葉持】也

上九無妄行有眚無攸利

萊按上干體非有妄者健而行不知止也初當行而行故往而吉上當止而不止故行而有眚尙復何所利哉玆爻之義如漢之馬援垂暮之年功成身退角巾私第不亦善乎乃據鞍顧盼再徵五溪援亦非有妄者行而不知止耳身死炎荒橫遭讒謗眚由自致君子悲之

象曰無妄之行窮之災【葉玆】也

萊按亢龍有悔曰窮之災也無妄之行亦曰窮之災也皆幹之終也眚由於窮故亦曰災

【乾下艮上】

程傳大畜序卦有無妄然後可畜故受之以大畜萊按舊說以陰畜陽所畜者小曰小畜以陽畜陽所畜者大曰大畜夫陰畜陽者巽畜乾也陽畜陽者艮畜乾也然小畜之義在一陰畜五陽所重不在巽也大畜之義在四五二陰畜初二二陽陰畜陽陽不畜陽也曷言乎陽不畜陽也上不畜三可據也大抵小畜之四臣道也大畜之五君道也四同乎君者也以君而止天下之健非小畜比也釋褐楊氏曰大畜主四五四曰童牛之牿五曰豶豕之牙爲畜者也初應四曰利已二應五曰脫輹受畜者也三良馬逐上何天之衢畜道通矣他卦之相應相配合也大畜之相應相止畜也他卦偏陰偏陽爲非應大畜二陽相遇爲合志此又一例也東谷鄭氏曰畜有三義以蘊畜言畜徳也以畜養言畜賢也以畜止言畜健也

大畜利貞不家食吉利涉大川

萊按大畜之義進徳也尙賢也止健也三者皆利也貞也非利於貞也陽盛之時可出而仕也曰不家食吉𨿽險亦濟也曰利涉大川

彖曰大畜剛健篤實輝光日新其徳

平甫項氏曰剛健以主之篤實以充之輝光以之所畜愈富其徳愈新畜道之大未有大於畜徳者二體如是曰大畜也

剛上而尙賢能止健大正也

萊按大畜之時人君自畜其徳尙已其施於事業則尊賢致天下之治除暴銷天下之亂其重也大畜無妄反對之卦也無妄初九上而爲大畜上九剛上也五尙之尙者賢也下卦幹體也健也上卦艮體也止也止健者銷亂萌也皆大正事也或曰下文養賢玆曰尙賢豈一義耶曰養養在下之賢也尙尊而崇之也故孔子曰道大行

不家食吉養賢也利涉大川應乎天也

萊按養賢乃能得士應天乃能濟險雲峯胡氏曰卦有幹體者多言涉川健故也

象曰天在山中大畜君子以多識前言往行以畜其徳建安丘氏曰風以气畜气息則散故气行天上爲小畜山以形畜形畜則固故天在山中爲大畜大畜言畜徳小畜言懿文徳畜徳𨿽同而文徳則徳之小者

初九有厲利已【已夷正反】

來按艮視乾之健也爲暴者也止之俾不得進乾視艮之止也妨賢者也因其止而遂不進皆各自取義也初與四相應而相止者四相也相不欲其進有厲也而不已焉災之所由生也故有利已之戒

象曰有厲利已不犯災【葉玆】也

中溪張氏曰厲災也惟已故不犯

九二輿說輹【說吐活反輹音服】

萊按二與五相應而相止者五君也君而不欲其進遁世無悶可也輿脫輹示不行也童溪王氏曰小畜之三見畜於四曰輿脫輹四脫其輹也大畜之二見畜於五亦曰輿脫輹自脫其輹也彼則制於人此則守於已優劣殊焉

象曰輿說輹巾無尢【葉怡】也

萊按中無尢乃不怨天不尢人之義身將隱矣心且甘之

九三良馬逐利艱貞曰閒輿衛利有攸往【曰讀爲日】

萊按三健之極也極則當變與上無應不相畜者又皆陽也可進也良馬逐之象曰馬行也曰艮善行也曰逐非一馬也三逐上以進二陽又逐三以進也何以信二陽之進也上爻辭曰何天之衢無不通也二陽豈終不通者故信其逐三以進也斯時也不可有易心焉戒以艱不可有過舉焉戒以貞輿所以載也衛所以防也閒懼弗固也懼弗備也然猶懼其疎也更日閒之庶幾其往而利也嗟乎初曰利已戒其進也二曰脫輹喜其不進也三曰良馬逐又懼其進而蹶也養賢之時賢之難進如此可慨也已坤爲輿而象輿者皆見於乾爻何也坤言輿象其載也干言輿象其行也項氏曰衛武衛也周人之輿有六等之備戈也人也殳也防也矛也軫也

象曰利有攸往上合志也

萊按賢之進也不有上之合志其亦何所往哉

六四童牛之牿元吉【牿古毒反】

程傳四應初畜初者也初居最下陽之微者微而畜之則易制猶童牛而加牿也牛之性觝觸以角始角而牿之使觝觸之性不以象六四止惡於未之前大善之吉也【項氏曰告說文云牛角橫木也引易童牛之告爲證告從牿者別是一字說文云牛馬牢也此告不當從牛】

萊按雜卦曰大畜時也曷言乎時也陰受制於陽者幹陽之尊受畜於四五兩陰何哉曰五居尊位四爲大臣不得不聴其畜也時爲之也

象曰六四元吉有喜【葉戲】也

程傳天下之惡已成而止之則上勞於禁制而下傷於刑誅故畜止於未之前大善而吉故可喜也

六五豶豕之牙吉【豶符云反】

程子曰六五居君位止天下之邪惡者夫以億兆之眾欲力以制之𨿽密法嚴刑不能勝也聖人操得其要則不勞而治其用若豶豕之牙所以吉也萊按舊說豕躁物而牙猛利豶去其勢也牙𨿽存躁自止也或曰豶牙不生也或曰牙非齒也埤雅云以杙系豕也項先生曰告以制牛則牙以制豕可知矣瞿唐來氏曰船系纜樁曰橜亦曰杙牙樁上杈牙也汴水趙氏曰制天下之變貴靜而不貴動回天下之勢在機而不在力幅員至廣人情不齊使大君不得執要禦詳之機物物而畜之事事而制之勞亦未有濟也然五之吉不大於四者牿牛則制於初以養其性豶豕則因養其體而傷其膚猶之小人之爲惡不威不懲五刑之用隨宜而施𨿽曰遂吾並生之欲要非聖人之得已

萊按三言馬幹爲馬也四目初爲牛五目二爲豕二體中無此象也先儒曰幹之初自坤變也曰牛乾之二坎中爻也曰豕將無妄之或系之牛亦自坤而變睽之見豕負塗亦自坎而來耶吁何其鑿也易之立象盡意也逺取諸物者何所不取非廣八卦之象所能盡也且夫幹爲馬者象其健也坤爲馬者象其順也若善鳴若馵足若作足若的顙又有震之象焉若美脊若亟心若下首若薄蹄又有坎之象焉一物也四卦之義具焉則牛與豕豈坤與坎之所可拘耶又如遁之二曰黃牛之革先儒曰黃中色牛順物指六二言也革之初曰黃牛之革先儒亦曰黃中色牛順物於初九之義何取焉又如姤之初曰贏豕孚蹢躅縱索之互卦錯卦變卦終不能得坎之義𨿽漢上朱氏瞿唐來氏之論象亦至此而窮已是故聖人因意而有象後人貴因象以見意黃牛之革意在堅靭不在中順何也黃牛中順黃牛之革不中順也猶之童牛豶豕象也制之於早意也坤與坎何與焉而姤之言豕者賤之也憂之也不在坎也推之無妄之牛睽之豕又何必指爲變離錯坎以彊求其合也來氏之易論反對者余所取也孔子所已言也以互卦變卦錯卦論象者余不取也孔子所未言也朱子雜亂穿鑿易之莠也

象曰六五之吉有慶【葉腔】也

平甫項氏曰喜者據已言之慶則其喜及人

上九何天之衢亨

本義何天之衢亨言其通達之甚也雙峯胡氏曰衢路也艮爲徑路在上曰夫衢來按何訝之也曷訝也幹陽被畜鬱鬱久矣畜極而通豁達無礙訝之者喜之也

象曰何天之衢道大行【葉杭】也

白雲郭氏曰觀童牛之牿則知有厲利已矣觀豶豕之牙則知輿說輹矣觀良馬逐則知何天之衢亨矣汴水趙氏曰行於地者有彊域之限山川之阻行

於天者無畔無際惟其所之猶大賢而在髙位君臣一徳言聴計從道之大行者也

【震下艮上】

程傳頤序卦物畜然後可養故受之以頤

頤貞吉觀頤自求口實

本義頤口旁也口食物以自養故爲養義爲卦上下二陽內含四陰外實內虛上止下動頤之象養之義也貞吉者得正則吉觀頤謂觀其所養之道自求口實謂觀其所以養身之術皆得正則吉也【萊按觀其所養以養人言】

彖曰頤貞吉養正則吉也觀頤觀其所養也自求口實觀其自養也

平庵項氏曰觀其所養指上九言觀其自養指初九言初上二陽上下兩卦之主爻非夫子贊辭明白則後儒必不分作養人養已兩條也

天地養萬物聖人養賢以及萬民頤之時大矣哉本義極言養道而贊之

象曰山下有雷頤君子以愼言語節飲食

本義二者養徳養身之切務

萊按言語口之所出飲食口之所入皆從頤義

初九捨爾靈觀我朶頤凶

萊按頤以正爲吉初正而凶何也曰初動體也在下而動動於欲也陰不能養人陽養人卦惟二陽上九在上足以養天下初九在下亦足自養乃動於欲而朶頤焉凶之道也周公設爲上九之詞曰捨爾靈觀我朶頤誚之也朱子曰靈不食之物朶頤欲食之貌是有貴而不自珍也象故以不足貴薄之平甫項氏曰凡我字指成卦之主而言初上皆成卦之主也上言我指初爲爾

象曰觀我朶頤亦不足貴也

萊按二三之凶爲小人戒也初之凶爲君子惜也

六二顚頤拂經於丘頤徵凶

萊按舊說釋顚字爲顚倒若然二顚而凶宜也四顚而吉何以稱焉瞿唐來氏曰顚頂也指上九也玩四小象顚頤之吉上施光也則顚之指上九也明矣上九天下由之以養也顚頤也君不養人而臣養人拂經也東谷鄭氏曰丘聚也言求養於上者之多也若六二者亦徵而求賢於上凶之道也小象單提出徵凶二字其義可見蓋二五正應又皆陰也類也求養於上失其類矣安得不凶

象曰六二徵凶行失類也

萊按小象提出六二二字猶之比之初六大有上九六四當位之類皆爻位便可取義不必論其詞也二五正應二亦求養於上失類凶也

六三拂頤貞凶十年勿用無攸利

萊按爻辭十年勿用無攸利象又曰道大悖非尋常拂乎養之道者所可論也蓋上九大臣也𨿽天下由之而養自趨附者而言則黨於權門無復乃心王室者聖人所深惡也二三皆拂經而三之凶甚於二者何哉三正應黨之甚深二非正應黨之尙淺也三何以貞也曰正應也𨿽正應亦凶也此如荀彧之黨曹操賈充之黨司馬懿劉穆之之黨劉裕也十年數之終十年勿用終不可用也大悖於道有何時而可用耶

象曰十年勿用道大悖也

六四顚頤吉虎視耽耽其欲逐逐無咎

萊按下三爻皆待養於人者上三爻皆有養人之責者四大臣陰柔不能養人不能吉也賴上九養人人皆得上九之養則四不能養人之咎無之矣瞿唐來氏曰物之自養於內者莫如待養於外者莫如虎自養於內初捨之故凶虎待養於外上施之故吉惟上之施者甚博而下之待養者𨿽耽耽而視逐逐而來皆有以給之而無難此四之所以吉而無咎也蓋一人當國澤及四海同時大臣分其功不任其咎故有此象而孔子曰上施光終歸美於上矣【虎視二句難解程子曰立威嚴也朱子非之或問下而専求而繼之義朱子又曰𨿽恁地解畢竟理防不得東坡謂四養初九如孫權之養劉備也此譬殊佳又與上施光不合憶曩修明史見景帝時大饑督漕都禦史王竑賑江淮間甚有恩山東河南饑民聞而就食者至數百萬竑盡所屬倉庫賑之不足又鳳陽倉米主者不從竑按劍曰不過十日此數百萬人非死則亂耳某願以一命活數百萬命汝不與米斬汝矣於是盡倉米民得存活竑上疏伏罪帝曰好都禦史否則饑壊吾民矣觀此則耽耽可畏也逐逐難繼也非上施之不匱難免咎矣可悟此爻之義又如崇禎元年延綏大饑人相食給事中劉懋兵部尙書李繼貞上疏請帑金十萬賑之不報尋致流賊之禍聖人於頤虎視耽耽之象無以養之將咥人也使當國大臣能主持賑貸明亦何遂亡國此由頤上九之大有慶也】

象曰顚頤之吉上施光也

六五拂經居貞吉不可涉大川

萊按二拂經三拂頤五拂經此三爻皆言拂何也曰五頤之主也能養賢以及萬民則天下之養皆正矣乃陰柔不能養人反借上九之陽拂於經矣五拂於經不能養人人亦不向五求養不向五求養則別有所求矣不附於君附於臣是二三之拂經皆由於五也然上非有邪心也惟順以從之而居貞焉吉之道也不能養人不能大事矣況涉險乎故曰不可涉大川此如太甲之從伊尹漢昭之從霍光後主之從諸葛亮也

象曰居貞之吉順以從上【葉常】也

上九由頤厲吉利涉大川

萊按陰不能養人卦惟二陽初在下無位能養人者惟上九一爻是天下皆由上以養也𨿽然養人者君之事也君之事而臣擅之危道也知其危則吉矣五曰不利涉大川上曰利涉大川五不能養人可濟險乎天下由上而養何險之不可濟耶

象曰由頤厲吉大有慶【葉腔】也

萊按周公於幹之三曰惕曰厲於豫之四曰勿疑於頤之上亦曰厲皆戒之也孔子於幹之三曰行事曰及時於豫之四曰大得志於頤之上曰大有慶皆幸之也孔子局外也以濟世爲心值相臣之得志行道者故深幸之周公局中也以功髙爲慮值相臣之勲名震主者故深危之聖人之情見乎辭矣

【巽下兌上】

程傳大過序卦曰頤者養也不養則不可動故受之以大過

萊按上經首乾坤終坎離乾坤天地也坎離水火也天地之終終於水火也下經首咸恆終旣濟未濟咸恆夫婦也旣未濟亦水火也男女之終亦終於水火也上經大過之後繼以坎離下經小過之後繼以旣未濟可知天人之道皆不可過也過則盡矣大過以世道言盛過而衰以人身言壯過而老也

大過棟橈利有攸往亨

隆山李氏曰四陽橫而居中有棟之象而上下二陰柔而無力是上無所附而下無所寄也安得不橈大壯凡四陽而在下者亦壯故上棟下宇取諸其象者得所載也今大者過乎剛而無所附小者過乎柔而不能載是棟將壓而危之甚也雜卦曰大過顚也大廈之顚非一木所能支是必過而求濟然後可故曰利有攸往亨

彖曰大過大者過也

平甫項氏曰凡卦之彖辭兼備眾義不必穿爲一說也如大過二字自是泛言萬事大者過也凡大者皆是非一端也棟橈二字則以六爻之象言之中四爻彊初上二爻皆弱有棟橈之象此則禍變之大者也利有攸往亨五字則以六爻之才言之中四爻剛𨿽大過而得時措之中初上二爻又能巽而說不失人心故利於有行𨿽遇大變而可以亨此則才略之大者也巽而說之下加行字者就大過言之也過字在序卦訓爲動爲行能以巽說而行於大難之中是以利有攸往也

棟橈本末弱也

程傳謂上下二陰衰弱陽盛則陰衰故爲大者過在小過則曰小者過陰過也

本義本謂初術謂上弱謂陰柔史氏詠曰古文篆體本末字皆無勾腳兩字皆當從木以一陽畫藏於木之下則根株回暖故爲本以一陽畫散於木之上則枝葉向榮故爲末而大過卦體巽下兌上四陽畫積於中二陰畫處於初上猶之木焉上缺下短所以爲本末弱也

剛過而中巽而說行【葉杭】利有攸往乃亨【葉滂】

平甫項氏曰先言亨後言利有攸往者亨自亨利自利也今先言利有攸往後言亨者明亨因於往也故彖曰利有攸往乃亨言往乃亨不往則不亨也棟旣橈矣不往則壓焉何亨之有建安丘氏曰棟橈本末弱此以成卦之義言大過也剛過而中巽而說行此以卦才言所以救過之道蓋剛而得中則不過巽而說行則能往所以亨也

大過之時大矣哉

本義大過之時非有大過人之材不能濟也故嘆其大

萊按漢七國之禍周亞夫爲將則濟昌邑之廢霍光爲大將軍則濟唐武則天之禍狄仁傑爲相則濟安史之亂郭子儀爲節度使則濟明土木之陷於謙爲兵部尙書則濟宸濠之變王守仁爲巡撫則濟皆大過人之才也

象曰澤滅木大過君子以獨立不懼遁世無悶

萊按澤至於滅木乃中原板蕩乾坤陸沈之象當是時君子在朝則獨立不懼在野則遁世無悶

初六借用白茅無咎

本義當大過之時以陰柔居巽下過於畏懼而無咎者也雲峯胡氏曰成卦以棟橈爲象三四爻亦取棟象使六爻不出乎棟橈之一說則付天下之事於不可爲然後已故又因爻象而別發其義初六以柔承上剛剛易缺折而柔以借之則可無傷如物措諸地可矣而必借用白茅此戒愼恐懼之過者也故無咎

象曰借用白茅柔在下【葉滸】也

萊按初過於愼者過於愼而無咎聖人懼人效初六所爲而救世者鮮也因曰柔在下也柔則不能有爲在下則不可有爲若在上寧爲過涉之凶不爲借茅之無咎也

九二枯楊生稊老夫得其女妻無不利

雲峯胡氏曰巽爲木兌爲澤楊近澤之木故以取象枯楊大過象稊初在下象老夫九象女妻初柔在下象九二陽𨿽過而下比於陰如枯楊𨿽過於老稊榮於下則復生於上矣涑水司馬氏曰大過剛已過矣止可濟之以柔不可濟之以剛也故大過之陽皆以居陰爲吉不以得位爲美山楊氏曰聞之蜀僧云四爻之剛𨿽同爲木然或爲楊或爲棟棟負榱木之彊者也楊早凋木之弱者也此卦本末皆弱二近於本五近於末故均爲木之弱也

象曰老夫女妻過以相與也

九三棟橈凶

萊按卦義棟之橈也在上下二陰六爻中惟三四稱棟而橈乃在三三陽剛而橈何哉曰過於剛也序卦曰大過顚也大廈將傾非一木所能支也輔之者眾尙可爲也不可有輔安得不橈藺相如容防頗以存趙郭子儀和李光弼以救唐陳平結周勃以安劉皆求輔也如三之剛愎庸有濟耶當大任者鑑諸

象曰棟橈之凶不可以有輔也

平甫項氏曰九三有應在上而象以爲無輔九四有應在下而象以爲不橈乎下何哉凡卦皆上下相應惟大過之時不用常理獨以所比爲親初與二比而爲老夫女妻五與上比而爲老婦士夫皆過以相與則三與四亦當相與乃合大過之義今二爻皆剛無相與之情故三謂之無輔輔以比言則指四明矣四謂之不橈乎下橈者三也則指三明矣

九四棟隆吉有它吝

平甫項氏曰大過四陽二在下爲根五在上爲枝三四兩爻在本身爲棟就兩棟言之三過於彊故橈四不過故隆四若從三則與之俱橈故三爲不可輔而四以有它爲吝言不可從三也九三庾亮之急也九四王導之寛也

象曰棟隆之吉不橈乎下【葉滸】也

九五枯楊生華老婦得其士夫無咎無譽

雲峯胡氏曰枯楊而稊可以復生枯楊而華速其死也老夫得其女妻猶可生育士夫而有老婦無復生道矣故反稱老婦得其士夫謂上六也陰柔過極得陽不爲無益云無咎者陰欲陽非陽之咎也然亦非美矣

象曰枯楊生華何可久也老婦士夫亦可醜也

萊按二比初六之少陰五比上六之老陰有老夫女妻老婦士夫之象乃壯過而衰者易無所不包有其象卽有其事史稱張蒼年百餘嵗婦女以百數旣生育者不復幸非過以相與之義與唐髙宗立武氏爲後大過之舉也【此過字過失之過】後垂暮之年私於張昌宗等醜孰甚焉

上六過涉滅頂凶無咎

本義處過極之地才弱不足以濟然於義爲無咎矣蓋殺身成仁之事

象曰過涉之凶不可咎【葉九】也

平甫項氏曰上六一爻則彖之所謂末弱者也力不足以濟難而志存大義故過於勇如陳蕃李膺之事此亦大過人之行𨿽至於滅頂而不可咎也

易俟卷八﹤經部﹐易類﹐易俟﹥

欽定四庫全書

易俟卷九

翰林侍讀喬萊撰

【坎下坎上】

程傳習坎序卦物不可以終過故受之以坎坎者陷也習謂重習一陽陷於二陰之中故爲坎隆山李氏曰乾坤三畫以初相易而成震巽以中相易而成坎離則天地之中也坎居正北於時爲於爲夜之中離居正南於時爲午爲日之中夜之中而一陽生焉故坎之三畫一陽居中日之中而一陰生焉故離之三畫一陰居中乃造化張本之地故易上經始乾坤而終坎離貴其得天地陰陽之中而爲易之用也且天一下降坎中在物爲水而在人爲精以畫觀之坎之一陽居中而中實卽精藏於中而水積於淵之象也地二上兆離中在物爲火而在人爲神以畫觀之離之一陰在中而中虛卽神寓於心而火明於空之象也坎之中實是爲誠離之中虛是爲明中實者坎之用中虛者離之用也作易者因坎離之中而寓誠明之用誠明起於中者易之妙用而古聖人之心學也

習坎有孚維心亨行有尙

本義習重習也坎險陷也其象爲水陽陷陰中外虛而中實也此卦上下皆坎是爲重險中實爲有孚心亨之象以是而行必有功矣平庵項氏曰重卦坎字在六十四卦之先故加習字以起後例示離震艮兌巽皆當以重習起義也建安丘氏曰人之處坎身可陷而心不可陷故曰維心亨心亨則非坎矣心不亨則失處險之道

萊按需曰有孚訟曰有孚皆取坎中滿之義故坎彖曰有孚也時當險阻救之不能出之不得聖賢處比所以異於常人者維心亨耳君子不憂不懼無入而不自得是也坎貴行而不貴止曰行有尙

彖曰習坎重險也水流而不盈行險而不失其信萊按曷言乎流而不盈也曰兌爲澤止水也坎爲水流水也兌陰也靜也故止坎陽也動也故流流則不盈也曷言乎行險而不失其信也曰水無有不下也盈科而後進也皆中實也君子處險之道亦不失其信而已造次於是顚沛於是也流而不盈水之情也行險而不失其信水之性也

維心亨乃以剛中也

萊按坎爲加憂何以能心亨也曰加憂陽之陷也以境言也心亨中之剛也以徳言也

行有尙往有功也

萊按當險之時以濟險爲急故文王曰行孔子曰往往何以知其有功也曰濟天下之事非實心不可坎中實所以有功王陽明曰人無不盡之心自無難做之事

天險不可升也地險山川丘陵也王公設險以守其國險之時用大矣哉

萊按孔子釋彖凡卦義所有闡發曲盡如姤之一陰君子之憂也推出天地相遇剛遇中正一層道理以贊其大如坎之重險世道之難也推出天險地險王公設險一層道理以贊其大而易無遺義矣

象曰水洊至習坎君子以常徳行習教事

本義治己治人皆必重習然後熟而安之涑水司馬氏曰水之流也習而不已以成大川人之學也習而不止以成大賢故君子以常徳行習教事

初六習坎入於坎窞凶

萊按險難方來柔暗居下深入險中出險無道凶待問乎窞坎最深庭也初三皆居重坎之下皆曰入於坎窞二剛中故能不入

象曰習坎入坎失道凶也

萊按失道凶者明初之凶由於失道不得専咎夫坎也

九二坎有險求小得

萊按二本剛中才堪大事時方有險未出其中所求者小得而已小得如文王之陰行善又如諸葛孔明之苟全性命是也

象曰求小得未出中也

萊按未出中者明二之時未出險中非才之不足而求小得也

六三來之坎坎險且枕入於坎窞勿用

萊按三處重險之間前險未出後險復來來之坎坎也童溪王氏曰枕安也安於不可安之地也玩周公曰勿用孔子曰終無功則三乃志在濟險而未能也豈安於險者朱子曰前險而後枕謂前臨險而後枕於險也初曰坎窞三亦曰坎窞重險之下柔弱難濟故戒以勿用項氏曰坎坎非重險也勞貌也指坎坎伐檀爲證按卦名爲坎無別自取義之理如幹幹謙謙之類足據

象曰來之坎坎終無功也

萊按四在前險之上前險已過後險將出如陳平之安漢狄仁傑之存唐終無咎也三在前險之中一險未己一險復深如宦官旣誅董卓又至董卓旣敗曹操更來終無功也

六四樽酒簋貳用缶納約自牖終無咎

萊按周公懼後世君臣值險難之時拘尊卑之分繁文縟節而上下之誠弗通也又懼經而不達於權直而弗善於曲致臣之忠有時而窮君之迷無時而悟也設樽酒簋貳用缶自牖之象以垂訓後人程子曰一樽之酒二簋之食復以瓦缶爲器質之至也室暗設牖以通明人臣之納約於君也忠信善道自其所明者開之言易入而主可悟𨿽艱險之時終得無咎如漢祖愛戚姬將易太子是其所蔽也羣臣爭之者眾矣嫡庶之義長幼之序非不明也如其蔽而不察何四老者髙祖素知其賢而重之此其不蔽之明心也故因其所明而及其事則悟之如反手且四老人之力孰與張良羣公卿及天下之士其言之切孰與周昌叔孫通然而不從彼而從此者由攻其蔽與就其明之異耳【萊按髙祖畏四皓之羽異太子也非畏四皓也致四皓者張良也良致四皓以羽翼太子是良爲太子羽翼也良爲太子羽翼此髙祖之所畏也】又如趙王太后愛其少子長安君不肯使質於齊此其蔽於私愛也大臣諫之𨿽彊旣曰蔽矣其能聴乎愛其子而欲使之長久富貴者其心之所明也故左師觸龍因其明而導之以長久之計故其聽也如響矣

象曰樽酒簋貳剛柔際也

隆山李氏曰八純卦六爻俱無應惟以比而相交際爲義居坎險之時以漸出上爲貴六四離下體進而附五有欲出險之意眞情相向期於濟難不待繁文縟禮以達誠意也

萊按剛柔際者四五之相比而相際也非君臣之相際安能用其實開其明耶

九五坎不盈祗旣平無咎

瀘川毛氏曰水之性行則亨止則盈水以亨爲用不以盈也盈則有泛溢之虞不盈所以抵於旣平

象曰坎不盈中未大【葉地】也

萊按五以剛中平難孔子曰未大何哉如唐之肅代刈夷大難而朝廷不尊藩鎭多故也又如宋之髙孝偏安南渡而讐恥未雪中原未收也

上六系用徽纆寘於叢棘三嵗不得凶

隆山李氏曰上六當出險矣而陰柔下比無出險之才下乘五剛將有系寘之患猶人陷犴獄舉手掛徽纆投足蹈叢棘者也三嵗不得凶猶困之初六亦曰三嵗不覿凶遇坎而三嵗羈縻一律也

象曰上六失道凶三嵗【葉試】也

萊按初失道上失道是道也何道也曰出險之道也陽剛則能不陷初上柔弱失其出險之道者初險之始也故失道而凶上險之終也故失道而凶三嵗

【離下離上】

程傳離序卦坎者陷也陷必有所麗故受之以離離麗也明也陰麗於陽爲麗中虛爲明離爲火又爲日皆虛明之象隆山李氏曰文王序卦以乾坤坎離居上經乾坤者陰陽之純而坎離者陰陽之中不若震巽艮兌爲陰陽之偏也以六十四卦之序觀之乾坤居六十四卦之首坎離居六十四卦之中蓋坎離二卦爲天地心天地造化之本坎藏天之陽中受明爲月離麗天之陰中含明爲日坎爲水而司寒離爲火而司暑坎爲月而司夜離爲日而司晝水火日月之用寒暑晝夜之運天地造化之妙孰有出於此哉

離利貞亨畜牝牛吉【畜許六反】

萊按離曷言乎麗也曰陰不能自立必附於陽一陰在二陽之間曰麗也離爲火火附物而成形無所附熄矣以人事言所附者不可不正也曰利貞卦有重明之義以日繼日猶以君繼君六二離之主儲君之象儲君以柔順爲吉二柔麗乎中正曰亨畜牝牛吉其於麗之義奚取焉曰王公之位亦附也

彖曰離麗也日月麗乎天百谷艸木麗乎土

萊按釋卦名也山楊氏曰火無常形麗於物而有形節初齊氏曰人之生也得水爲精得火爲神蓋精所以爲形而神麗於形者也天地形之大者也日月麗天百谷艸木麗土麗之義大矣哉一陽在二陰中曰陷一陰在二陽中曰麗而陰陽之善惡貴賤殊焉

重明以麗乎正乃化成天下【重直龍反】

萊按釋利貞之義也化民成俗之事非一朝一夕之故必重熙累洽而後致之卦有重明之象又麗乎正此其能化成天下也

柔麗乎中正故亨是以畜牝牛吉也

萊按指六二言也

象曰明兩作離大人以繼明照於四方

平甫項氏曰日君象也不容有兩故明之兩作者則爲大人繼明之象繼有前後之義非並作也日繼日猶君繼君有天子諸侯嗣位之象焉故曰六五之吉離王公也

初九履錯然敬之無咎

平甫項氏曰初九麗之初也相麗之初不可不謹邪正錯然並陳於前一舉足履之便有得失榮辱之機所以欲其敬者未論求福且欲避咎也

象曰履錯之敬以辟咎【葉九】也

中溪張氏曰初居離之始所履之邪正善惡紛錯而未知適從也不敬則妄動而獲咎矣故履錯之敬可以避咎

萊按初應四有錯然之警

六二黃離元吉

平甫項氏曰坤之六五黃裳元吉及索而成離乃以六二爲黃離元吉者自坤言之六五坤道之最盛者也處盛而用桑中故爲元吉若離則乾之本體而坤來文之其義以明爲主榦之九二本自文明而坤之六二又以地道之光來居其位光明如此而以柔順中正將之故曰黃離無吉

象曰黃離元吉得中道【葉斗】也

九三日昃之離不鼔缶而歌則大耋之嗟凶

庸齋趙氏曰離爲日三過中前明將盡有日昃之象於是時也鼓缶而歌是以樂消日也王羲之所謂年在桑楡賴絲竹陶寫是也大耋之嗟是以憂度日也趙孟所謂焉能卹逺朝不謀夕是也

象曰日昃之離何可久也

九四突如其來如焚如死如棄如

萊按突如其來如焚如死如棄如三百八十四爻之中未有凶於此爻者何等之人何等之事凶至此乎蓋後明將繼之時九四不應繼而求繼者突如而來若漢之燕王旦唐之建成元吉明之髙煦是也何所容於天地之間哉

象曰突如其來如無所容也

六五出涕沱若戚嗟若吉

平甫項氏曰六五之出涕戚嗟先儒皆以爲九四所迫非也九四突如其來爲前明將盡急於求繼逆子也天地所不容也五順子也以繼父爲悲以承業爲憂不以得位爲樂凡天子諸侯之初嗣位皆當如此故曰六五之吉離王公也曹丕初受漢禪抱辛毗頸曰君知我喜否識者知魏祚之不昌矣汴水趙氏曰顏色之戚哭泣之哀此其事也萊按曩來解四五兩爻者不啻說夢讀項趙兩先生之論雲霧頓開樂而忘食如昌邑王隋帝不顏色之戚哭泣之哀則凶矣非斯爻之證歟【胡雲峯日坎中有離自牖離明之象離中有坎出涕沱若坎水象戚嗟若坎心憂象萊按雲峯不達於王公嗣位之義爲此穿鑿支離之說學易者奉爲妙諦神解悲夫】

象曰六五之吉離王公也

汴水趙氏曰以聖繼聖孝道之治如此所以吉也王君位並及公者斯道也自天子達於諸侯皆君也

上九王用出徵有嘉折首獲匪其醜無咎

西溪李氏曰繼體之君自當出徵有扈之戰啟所以承禹商奄淮夷之徵成王所以繼武王周公作立政終之曰其克詰爾戎兵以陟禹之迹召公畢公命康王無他意惟曰張皇六師無壊我髙祖寡命而已蓋不如是不足以正邦也然則出徵豈細事哉汴水趙氏曰六五當三年不言之時周公特於上爻稱王所稱之王卽六五繼明之主也言出徵者上在卦外乃王者出師徵伐於外之象嘉美也折摧折也首首惡獲執也醜眾也謂罪不及其眾也

象曰王用出徵以正邦【葉崩】也

中溪張氏曰徵之爲言正也故曰以正邦也

易俟卷九

欽定四庫全書

易俟卷十

翰林侍讀喬萊撰

【艮下兌上】

程傳咸序卦有天地然後有萬物有萬物然後有男女有男女然後有夫婦有夫婦然後有父子有父子然後有君臣有君臣然後有上下有上下然後禮義有所錯天地萬物之本夫婦人倫之始所以上經首乾坤下經首咸繼以恆也【萊按先儒謂上下篇之義因卷帙繁多也觀序卦則豈因卷帙繁多而分上下經者】

咸亨利貞取女吉【耶七具反】

本義咸交感也兌柔在上艮剛在下而交相感應又艮止則感之專兌說則應之至又艮以少男下於兌之少女男先於女得男女之正婚姻之時故其卦爲咸西溪李氏曰易無思也無爲也寂然不動感而遂通天下之故有心於求感非易之道也故去心而名卦以咸閭丘氏昕曰感非其正則夫婦不以禮合君臣不以道合朋友不以義合終必至於睽離故曰亨利貞

彖曰咸感也

萊按咸感也不曰感而曰咸者感人不以心也猶之兌說也不曰說而曰兌者說人不以言也

柔上而剛下二气感應以相與止而說男下女是以亨利貞取女吉也

萊按以反對言柔上而剛下也柔上者恆下卦之巽上而爲咸之兌也剛下者恆上卦之震下而爲咸之艮也以卦象言二气感應以相與也二气者山澤之气也山澤通气故感應相與以卦徳言止而說也止而不說非夫婦之情說而不止非夫婦之道也以卦位言男下女也男先於女婚姻之正也兼此四者亨也貞也取女吉也

天地感而萬物化生聖人感人心而天下和平觀其所感而天地萬物之情可見矣

本義極言感通之理胡氏曰天地感而萬物化生言乾坤交而大化行也聖人感人心而天下和平言二五交而治化行也中溪張氏曰寂然不動性也感而遂通情也

象曰山上有澤咸君子以虛受人

萊按山上有澤澤之气上於山故水之源發焉人惟見山之實而不知山之虛惟虛故通君子體之以虛受天下之感無心於感乃其無所不感也

初六咸其拇

萊按三百八十四爻多逺取諸物近取諸身爲象若諸爻皆取諸物幹漸是也諸爻皆取諸身艮咸是也初在下拇之象拇足大指也藍田呂氏曰初與四應四以心感初以足行不曰足而曰拇者心感而迹未至也

象曰咸其拇志在外也

程傳初志之動感於四也故曰在外

六二咸其腓凶居吉【腓房非反】

程傳二以陰在下與五爲應故設咸腓之戒腓足肚行則先動足乃舉之二若不守道如腓之動則躁妄自失所以凶也安其居而不動以待上之求則得進退之道而吉也

象曰𨿽凶居吉順不害也

中溪張氏曰陰性本靜二能順其性而不動則不至有私感之害矣

九三咸其股執其隨往吝

萊按三本陽爻又艮之主不宜動也初二陰躁三亦隨之有咸其股之象朱子曰股隨足而動不能自專者也夫不能自守而隨乎人又固執不攺吝之道也【進齊徐氏曰世之君子位居人上所守不正感不以道而反狥夫暬禦臣僕在下者之私至於多行可愧者皆執其隨者也萊按小象志在隨人則隨字不應如此解】

象曰咸其股亦不處也志在隨人所執下【葉滸】也

萊按亦不處也惜之也所執下也鄙之也

九四貞吉悔亡憧憧往來朋從爾思【憧昌容反又音童】

萊按咸艮皆人身取象主乎身者心也心之官則思艮大象曰思不出位咸四爻辭曰憧憧往來朋從爾思思何以分得失也曰艮止也以全體言思之正也咸感也接於物也以一爻言兌體也又以九居四思之不正也故周公爲之戒曰思不可以不正也貞則吉而悔亡矣若憧憧往來則有所感有所不感但其朋類從之不能及逺矣誠齋楊氏曰四當心位不言心而言思者責其廢心而任思也以思窮物適以物窮思安能窮神知化而成光大之盛哉故孔子曰天下何思何慮

象曰貞吉悔亡未感害也憧憧往來未光大也

萊按系於私感有害者也何言未感害也曰思縈於中未接於物故戒之以貞尙可吉而悔亡也觀何思何慮之光大則憧憧往來之不光大可知

九五咸其脢無悔【脢武杯反又音每】

子夏易傳曰在脊曰脢朱子曰脢背肉在心上而相背不能感物者也節齋蔡氏曰脢無所感者無所感故無悔萊按周公曰無悔孔子曰志末何哉五君位也當感人心而天下和平者而以無感爲志志亦末已初之拇二之腓三之股四之思動而有所感非也五之脢靜而無所感亦非也鹹以無心爲感六爻中無一無心者猶之同人以於野爲正六爻中無一於野者公而無私之難也

象曰咸其脢志末也

萊按咸於四言思於初於三於五皆言志思者心之發志者心之存

上六咸其輔頰舌

萊按輔頰舌感人以言者說客也先儒謂以謨誥感人非也孔子曰滕口說豈謨誥乎瞿唐來氏曰兌爲口舌

象曰咸其輔頰舌滕口說也

萊按滕口說者戰國之蘇張漢之隨陸當之建安丘氏曰咸六爻以人身取象上卦象上體下卦象下體初在下體之下爲拇二在下體之中爲腓三在下體之上爲股此下卦三爻之序也四在上體之下爲心五在上體之中爲脢上在上體之上爲口此上卦三爻之序也拇腓股隨體而動應感者也脢不能思無感者也輔頰舌以言爲說不足以感人者也皆不能盡乎感之道惟四居心位爲感之主似知感之義者然無心者固無所感而有心者憧憧往來亦不能以咸感感之道其難哉

【巽下震上】

程傳恆序卦夫婦之道不可以不久也故受之以恆隆山李氏曰易中諸卦大率皆以兩兩相從而合

兩爲一陰陽相等則其爲用可以至於久大不爾偏陰偏陽造化將無所寄其作用矣然以巽遇艮而陰老陽少則爲蠱以兌遇震而陽老陰少則爲歸妹不若咸少男少女之相配恆長男長女之相匹陰陽之气等而無差此其所以爲下經之首歟

恆亨無咎利貞利有攸往

程傳恆久也恆之道可以亨也恆而不可以亨非可恆之道也君子恆於善可恆之道也小人恆於惡失可恆之道也恆之亨由於貞也故曰利貞夫可久之道豈守一隅而不知變哉惟有所往故能恆也

彖曰恆久也

中溪張氏曰恆字左旁從立心右旁從一旦立心如一旦久之義也

剛上而柔下雷風相與巽而動剛柔皆應恆

萊按以反對言剛上者咸下卦之艮上而爲恆之震也柔下者咸上卦之兌下而爲恆之巽也剛上柔下分之常也以卦象言迅雷風烈交助其勢气之常也以卦體言男動於外女巽於內理之常也以卦畫言剛應乎柔柔應乎剛情之常也兼此四者卦之所以名恆也東谷鄭氏曰咸亦剛柔皆應獨於恆言之何哉鹹無成心恆有定位也

恆亨無咎利貞久於其道也天地之道恆久而不已也萊按彖言亨無咎利貞者久於其道也久而不於其道不亨也有咎也非貞也治術之雜霸學術之異端久於此非道也道也者建諸天地而不悖也天地之恆久不已亦此道也

利有攸往終則有始也

萊按終則有始者無不流行之天地無不變通之聖賢有攸往則久無所往則不能久也元而亨而利而貞貞而復元此其所以久也通其變使民不倦神而化之使民宜之此其所以久也非夫子指出終則有始之義儒者必將謂利有攸往者利於啟行也於恆何涉哉

日月得天而能久照四時變化而能久成聖人久於其道而天下化成觀其所恆而天地萬物之情可見矣本義極言恆久之道

象曰雷風恆君子以立不易方

東谷鄭氏曰雷以動之風以散之風雷非常物也以非常之物而系於常又曰君子立不易方何也道者常與變而已君子先立乎其常然後能盡其變其常之不立而曰吾將變以趨時者無忌憚之人也君子觀象以雷風爲常則當立不易方能不易方則凡雷之動風之散𨿽曰不常無非道之常也

初六浚恆貞凶無攸利

萊按初何言浚恆也曰巽體也善入浚恆也東谷鄭氏曰君子誠其心而後交度其徳而後求於始而求之深蓋未施而責其報未孚而要其誠𨿽正亦凶而無所利也【萊按先儒謂初四正應四震體也善動變乎常矣初尙深以求之是以凶也程子曰世之責望故索而致悔吝者皆浚恆也萊按在故素相應庭說於始求深之義未合故舊之人責望縱深何遂凶而無攸利也始求深者如賈誼新進少年便欲變法攺度至於痛哭流涕又如劉蕡對防小臣直陳宗社大計觸犯時諱兩人者𨿽正亦凶無攸利也】

象曰浚恆之凶始求深【葉衝】也

萊按交淺者不可言深初恆之始也而求之深宜其凶矣

九二悔亡

萊按悔亡者有可悔而亡之也二之可悔者安在哉曰以九居二防防乎久非其道矣以其中也故得亡之【沙隨程氏曰火壯九二解初六恆九二皆不著其所以然蓋以爻明之也】

象曰九二悔亡能久中也

萊按二以陽居陰四亦以陽居陰皆久非其位者二悔亡四無禽則中不中之別耳雲峯胡氏曰九二提出能久中三字諸爻不中故不久也

九三不恆其徳或承之羞貞吝

萊按不恆其徳有徳者也惜其不恆耳士大夫之攺節易行者亦可羞已程子曰或者不知其何人之辭承奉也人皆奉而進之也此如隋之蘇威五代之馮道凶則不凶人人得而唾罵之吝之至也

象曰不恆其徳無所容也

萊按無所容深惡痛絕之詞離之四無所容於國典也恆之三無所容於名教也

九四田無禽

程傳人之所爲得其道則久而成功不得其道則𨿽久何益故以田爲諭言九之居四𨿽使恆久如田獵而無禽獸之獲謂徒用力而無功也

象曰久非其位安得禽【葉窮】也

六五恆其徳貞婦人吉夫子凶

萊按三曰不恆其徳五曰恆其徳曰其徳皆三五自有之徳也三以陽剛爲徳當恆昔也而不恆焉是可吝也五以陰柔爲徳不當恆者也而恆焉是以凶也婦人吉襯出夫子凶來五君位也婦人耶夫子耶其凶可知

象曰婦人貞吉從一而終也夫子制義從婦凶也萊按爻辭與屯五義同孔子發出從婦之義如唐髙宗之從武后凶何如之

上六振恆凶

萊按恆之初不宜深也而浚恆焉是以凶也恆之上不宜動也而振恆焉是以凶也上何以振恆也程子曰居恆之極在震之終恆極則不常震終則過動也如秦皇漢武之躁妄王莽之紛更王安石之擾亂皆是也隆山李氏曰咸恆二卦其象皆善而六爻之義鮮有全吉者蓋以爻而配六位則陰陽得失承乘逆順之理又各不同故也

象曰振恆在上大無功也

萊按振恆所以圖功也曰大無功天下本無事庸人自擾之此之謂矣

【艮下乾上】

程傳遁序卦恆者久也物不可以久居其所故受之以遁隆山李氏曰陰陽寒暑之運各有時方陰道長盛乃小人得勢之時君子要須隠忍遜避以待天定終以必勝不然不勝其忿盡力以抗之是不知天時必取凶敗猶漢元成之時恭石顯得勢於內而蕭望之劉向朱云之徒不遜其迹以避終以及禍桓靈之際曹節王甫得志於內而李膺陳蕃竇武之徒不遜其迹以避終被誅戮此二陰浸長君子所當遁也

萊按二十四卦之義皆扶陽抑陰進君子退小人而三百八十四爻之中小人之尢者小畜之四遁之二也一陰畜五陽如李林甫當國朝臣盡入其牢籠也四陽避二陰如王安石得君羣賢皆遁於艸澤也先儒因其君臣固結悞認爲君子嗟乎君臣之固結不深小人何能得志而害君子耶指小人爲君子則兩爻之義晦兩爻之義晦則兩卦一陰畜五陽四陽避二陰之義亦晦兩卦之義晦並六十四卦扶陽抑陰進君子退小人之義皆晦矣是不可不辧

遁亨小利貞

白雲郭氏曰二陰浸長不利君子進則否而遁則亨也單氏曰三陰進而爲否然後不利君子貞二陰方進而未至於否猶可小利貞也【中溪張氏曰遁字從豚從走埤雅曰豚微物而遁逸蓋遁取豚之遁逸也遁退也陰進陽退此君子見防而作之時也然身之窮乃道之亨也小利貞程子作小事言朱子作小人言門人問曰易中小字未有以爲小人者如小利有攸往小貞吉】

【之類皆大小之小也朱子曰經文固無此例以彖傳推之是指小人而言程朱不合從程子】

彖曰遁亨遁而亨【葉滂】也

萊按遁而亨不遁則不亨也

剛當位而應與時行【葉杭】也

萊按剛當位九五當天子之位也應應二也五不應二二焉能得志二小人也五曷爲應之孔子曰與時行也𨿽人君亦在气數之中聖人爲之短气臨遁相消長之卦臨曰剛中而應幸之也遁曰剛當位而應惜之也

小利貞浸而長也【長丁丈反】

萊按二陰浸長君子尙可大事乎故小利貞聖人於豫曰利建侯行師於益曰利用爲大作時可大事而大事也於睽曰小事吉於小過曰可小事不可大事時可小事而小事也遁而亨者見防之道小利貞者救世之心迨否之不利君子貞剝之不利有所往始遁世而無悶矣【程子曰聖賢之於天下𨿽知道之將廢豈肯坐視其亂而不救必區區致力於未極之間彊此之衰艱彼之進王允謝安之於漢晉是也朱子曰伊川說小利貞尙可有爲陰已浸長如何可以有爲所說王允謝安之於漢晉恐也不然王允只算殺了董卓謝安乘王惇之老病皆是他衰微時節不是浸長之時也朱子𨿽駁程子如此然以程子爲是】

遁之時義大矣哉

雙湖胡氏曰遁以二陰之長成卦以四陽之遁得名易爲君子謀名卦必以陽爲主如是則時義之大亦以陽之能遁爲大也

象曰天下有山遁君子以遠小人不惡而嚴【遠袁萬反】萊按遠小人先儒多作遁而避之若總是遁而避之則不惡而嚴用不著矣當作敬鬼神而遠之遠字看近固足以防名惡亦足以取禍不惡而嚴乃是第一善處之方

初六遁尾厲勿用有攸往

萊按旣濟未濟上爻皆濡其首初爻皆濡其尾初尾之象也遁宜早宜前尾而在後危道也當晦處靜俟不可有所往也不往卽遁也

象曰遁尾之厲不往何災【葉玆】也

萊按中爻有位者也以能去爲遁初爻無位者也以不往爲遁

六二執之用黃牛之革莫之勝說【勝音升說傳如字木義吐活反】萊按先儒之釋黃牛之革也曰黃中色牛順物因中順二字誤認六二爲君子不知黃牛中順黃牛之革不取中順之義取堅靭之義象二五交孚固結而不可解故曰莫之勝說也嗟乎二五之固結不深則小人之勢何由而長君子又何必遁而避耶先儒謂二有必遁之志是大不然四陽之遁由於二也二遁乎哉故諸爻皆言遁二獨不言遁也不言吉凶何哉浸長之時不凶也然終非小人之福故不言吉先儒中惟東谷鄭氏雙湖胡氏微發斯防【鄭氏曰所以成遁者二陰也初則戒以勿用有攸往二則備言固結其君之情狀蓋二所居者中位而應乎君所守者柔順而從乎君執是二者而用之其固至於不可勝說說解屯革固也此其意將以害君子也胡氏曰遁以二陰之長成卦而以四陽之遁得名故初遁則厲二不言遁三四五上皆言遁豈非以陰爻無取於遁之義歟】

象曰執用黃牛固志【葉持】也

萊按小畜之四孔子曰上合志遁之二孔子曰固志合志則小人能畜君子固志則君子當避小人

九三系遁有疾厲畜臣妾吉【畜許六反】

萊按三曷系也曰比於二也君子旣與小人比不能絕之以遁君子之疾也疾害切於身而不能去也曷厲也曰小之敗厥身名大之禍延家國也又曷言畜臣妾吉也東谷鄭氏曰小人之欲在寵利而已不以寵利飽其欲而禁之太甚所以滋小人之禍也剝之五曰以宮人寵遁之三曰畜臣妾吉其義一也孔子曰不可大事謂當以臣妾畜二陰被以恩私去其事權則處之得其道矣

象曰系遁之厲有疾憊【葉敝】也畜臣妾吉不可大事也萊按小畜之三比四而有脫輻之傷遁之三比二而有系遁之疾小人之不可近也

九四好遁君子吉小人否【好呼報反否傳音鄙本義方有反】

萊按四大臣之位當二陰浸長之時見防而作捨髙爵厚祿以去好遁也此君子之吉非小人所能也如安石將用韓魏公辭宰相司馬溫公不拜樞宻合此爻之義

象曰君子好遁小人否【葉坯】也

萊按二陰浸長之時未有小人而遁者曰小人否明好遁者之爲君子也

九五嘉遁貞吉

萊按先儒謂遁非人君之事不主君位言是殆不然聖人以六十四卦象天下後世之事何所不盡耶以君道論遁吳太伯之逃伯夷叔齊之去讓國也君也遁之嘉美者也又使魯隠公肯遁而讓桓明景帝肯遁而讓英宗貞而吉矣孔子曰正志若太伯夷齊可謂正其志者

象曰嘉遁貞吉以正志【葉持】也

上九肥遁無不利

萊按上九以剛健之才居卦之終在事之外遁之最善者曰肥遁肥者寛裕自得之意遁而若此何所不利此如範蠡之歸五湖疏廣疏受日市牛酒召故人髙防庶合玆爻之義若陶潛之辭彭澤範粲之寢路車其身遁其志苦也管寧之居遼東袁閎之築土室憂心危慮患深也張良之從赤松子遊李泌之歸衡山未能出事之外也未能忘戒懼也未可以爲肥也

象曰肥遁無不利無所疑也

雲峯胡氏曰三有所系則疾上無所疑故肥平庵項氏曰下三爻艮也主於止故爲不往爲執革爲系遁上三爻幹也主於行故爲好遁爲嘉遁爲肥遁也

【乾下震上】

程傳大壯序卦遁者退也物不可以終遁故受之以大壯爲卦震上干下乾剛而震動以剛而動大壯之義也陽大也已過中矣大者壯盛也

萊按大壯與遁反對之卦也遁陰之長也大壯陽之盛也周公於遁之四陽無危詞於壯之四陽多戒辭何哉蓋遁之四陽知其衰而退也壯之四陽恃其盛而進也知其衰而退但圖一己之安漸就坦途退藏可以無悶恃其壯而進獨肩天下之鉅動觸危機周防不得不嚴聖人爲君子謀者深矣

大壯利貞

萊按陽旣壯矣不患其不亨而患其不正故曰利貞然則君子有不正乎戒之者欲其以道勝不以气勝也

彖曰大壯大者壯也剛以動故壯

萊按陽大陰小陽多於陰大者壯也又二體乾剛震動剛以動所以壯也

大壯利貞大者正也正大而天地之情可見矣

節初齊氏曰大者壯以气言也大者正以理言也中溪張氏曰復雷在地中則天地生物之機伏而未露聖人有以見其心大壯雷在天上則天地生物之心已達於外聖人有以見其情也

象曰雷在天上大壯君子以非禮弗履

本義自勝者彊

初九壯於趾徵凶有孚

縉雲馮氏曰人行趾先動古人之始事必躊躇進退孫以出之期於成事今壯於趾是始事而用壯精銳如此何爲不凶

象曰壯於趾其孚窮也

萊按玆爻之義如劉蕡之對防朱云之借劍鄭俠之繪圖在下位而壯往壯於趾也徵凶宜矣然其懷忠憂國抱正嫉邪之誠不可沒也故曰有孚迨信而見疑忠而得謗則其孚窮矣先儒曰孚必也是殆不然爻曰有孚象曰其孚不應作虛字解

九二貞吉

萊按壯之時以不過用其壯爲貞爲吉四以陽居陰二以陽居陰故皆曰貞吉初之凶三之厲陽爻陽位過用其壯者故聖人戒之

象曰九二貞吉以中也

萊按此爻與恆九二一例恆九二曰悔亡不言悔亡之故此爻曰貞吉亦不言貞吉之故恆二象曰能久中也此爻象曰以中也皆本爻所自有者

九三小人用壯君子用罔貞厲羝羊觸藩羸其角萊按四陽𨿽盛二陰未消正小人用壯之時也三以剛居剛蔑視一切不見小人之用壯也朱子曰罔無也視有如無君子之過於勇也夫夬以五陽決一陰防防乎摧枯拉朽矣尙垂有厲之戒矧二陰用壯顧可蔑視之耶𨿽正而危矣羝羊喜觸之物觸藩而羸其角不知藩之能羸其角也用罔之象也

象曰小人用壯君子罔也

萊按小象爲嗟嘆之詞訝君子之疎也

九四貞吉悔亡藩決不羸壯於大輿之輹

萊按四陽曰壯九四成卦之主也君子道長之時卦辭爻辭皆以貞爲戒何哉蓋君子所以異於小人者貞也使非貞也何以服小人之心杜君子之禍耶𨿽天下無不正之君子或措注之偶偏或操持之不固遂失貞之義矣迨時移事過有不勝其悔者周公反覆告誡系貞吉悔亡之詞以儆君子立身行道自合如此不獨當盛而慮衰也藩決不羸無所礙也壯於大輿之輹可以行也故諸爻戒進四獨尙往

象曰藩決不羸尙往也

六五防羊於易無悔【易以防反又音亦旅卦同】

程子曰易非難易之易和易也羊羣行而喜觸五居尊位和易接之其觸自止防羊之象也朱子曰易容易之易言忽然不覺其亡也程朱不合朱子又曰或作疆埸之埸亦通瞿唐來氏曰易卽埸漢書食貨志埸作易震爲大塗埸之象也萊按旅之上曰防羊於易類而推之則防羊於易者非吉辭也四陽盛長以逼於陰五以柔居尊不無彊暴侵逼之患羊喜觸之物防之於易是疆埸之間有戰敗之象焉五小象六十四未有言其位不當者曰位不當貶詞也陰躁喜觸防師辱國而不知悔者乎爻曰無悔死而無悔之義

象曰防羊於易位不當【平聲】也

上六羝羊觸藩不能退不能遂無攸利艱則吉

萊按四陽盛長以逼於陰上六欲與陽爭而不度陽之方盛已之已衰有羝羊觸藩之象不能退者已與陽爭也不能遂者陽不可勝也譬之觸藩之羊進則礙身退則妨角也世之爲小人者凡以爲利也至此亦何所利乎然聖人不欲遂絕小人予以自全之路俾不敢盡力以敵君子故曰艱則吉君子遇患曰艱貞小人旣衰言艱不言貞又分別之微義與

象曰不能退不能遂不詳也艱則吉咎不長也

萊按不詳者責其不自量也咎不長者開其遷善之門也

易俟卷十﹤經部﹐易類﹐易俟﹥

欽定四庫全書

易俟卷十一

翰林侍讀喬萊撰

【坤下離上】

程傳晉序卦物不可以終壯故受之以晉爲卦離在坤上日岀地上也升而益明故爲晉

萊按晉明夷反對之卦也日岀地上曰晉日入地中曰明夷日入地中上不明而晦下有明而傷時之衰也日岀地上侯順而附乎王王明而接乎侯世之盛也東谷鄭氏曰此諸侯之卦也下順上明諸侯承王之象臣道𨿽貴柔順然左右侍從之臣有弼違糾繆之責一於柔順非忠矣惟諸侯分職於外承令稟命專以柔順爲貴

晉康侯用錫馬蕃庶晝日三接

先儒謂錫馬蕃庶恩之者丰晝日三接禮之者隆也平甫項氏曰康侯猶禮言寧侯也康侯用錫馬蕃庶侯享王之禮也錫猶納錫錫貢之錫享禮四馬卓立九馬隨之故曰蕃庶也晝日三接王接侯之禮也覲禮延升一也覲畢致享升致命二也享畢王勞之升成拜三也汴水趙氏與項氏合從項氏

彖曰晉進也明出地上順而麗乎大明【葉芒】柔進而上行【葉杭】是以康侯用錫馬蕃庶晝日三接也

萊按明出地上離乘坤也順而麗乎大明坤附離也柔進而上行明夷之二上行而爲晉之五也此於二體反對之中看出侯以順而承王王以明而禮侯統論封建朝貢之盛六爻中無可當康侯者故康侯無專指也

象曰明出地上晉君子以自昭明徳

本義昭明之也

初六晉如摧如貞吉罔孚裕無咎

萊按晉以日出地上爲義初坤體又下也日未出乎地也有不遽進之義焉上應九四乃姦貪大臣初獨守正不行諂附旣無汲引且被摧抑人以爲危君子以爲吉也守正而吉孚也設罔孚焉裕則無咎裕之一字乃仕途最上方法仕途之敗未有不由於躁者躁而不進早已傷名躁而驟進終當致禍裕而待之時移局換安然進矣

象曰晉如摧如獨行正【葉貞】也裕無咎未受命【葉名】也萊按惟獨行正是以見摧如同流合污誰其摧之程子曰聖人恐人不達裕之義而居位失職也補出未受命見初之在下當如是爾

六二晉如愁如貞吉受玆介福於其王母

萊按二坤體日猶未出於地亦未能遽進之象二有中正之徳當晉之時九四以貪邪小人竊據髙位正人君子多被摧抑故愁如其所愁不僅一已之通塞也六五離之中爻得坤之二爻爲王母之象如司馬溫公不拜樞宻愁安石之亂政不得行其志也迨元祐之時宣仁太后臨朝入爲宰相天下皆食其福非此爻之義與若曰享王妣之吉占恐不然已

象曰受玆介福以中正【葉貞】也

六三眾允悔亡

萊按三居坤之上日出乎地矣有上行之象坤爲眾眾允之羣陰合志而進也志旣上行悔且亡矣夫初以行正而摧二以中正而愁三以不中不正而允可慨也已且君子之立朝也曰中立曰孤立若眾允非君子之道也眾曷爲乎允之也曰眾之中鮮有中正者同流合污黨援諂附仕進之途大抵如是

象曰眾允之志上行【葉杭】也

九四晉如鼫防貞厲【鼫音石】

本義不中不正以竊髙位貪而畏人蓋危道也故爲鼫防之象中溪張氏曰詩以碩防刺貪此之鼫防象其貪於進也【瞿唐來氏曰鼫防廣韻以爲螻蛄則非防矣玉篇以爲形大如防頭似兔尾有毛靑黃色則又防之異者也蔡邕以爲王技防能飛不能過屋能緣不能窮木能遊不能度谷能穴不能掩身能走不能先人則飛防也郭景純以爲形大如防好在田中食粟豆則田防也廣韻碩字同一類二字從石皆音石詩碩防刺貪卽詩之碩防無疑矣防竊人之物然晝則伏藏夜則走動蓋不敢見日而畏人者也離爲日晉者晝也防豈能見之哉但當進之時見眾人俱進彼亦同進不復畏其晝矣萊按物之醜至防而極四有此象其人可知爲大臣者尙其愼諸】

象曰鼫防貞厲位不當【平聲】也

六五悔亡失得勿卹往吉無不利

程傳六以柔居尊位本當有悔以大明而下皆順附故其悔得亡也下旣同徳順附當推誠委任盡眾人之才通天下之志勿復自任其明卹其失得如此而往則吉而無不利也六五之明不患其不能明照患其用明之過至於察察失委任之道故戒以失得勿卹也【朱子門人問失得勿卹之說曰便是伊川說得太深據此爻只是占者占得此爻則不必卹其失得而自亦無所不利耳如何說人君旣得同徳之人而委任之不復卹其失得如此則蕩然無復是非而天下之事亂矣假使其所任之人或作亂者亦將不卹之乎𨿽以堯舜之聖臯夔益稷之賢猶云屢省乃成如何說旣得同心同徳之人而任之則在上者一切不管而任其所爲豈有此理且彼所爲旣失矣爲上者如何不卹得聖人無此等說話聖人說得甚淺伊川解得太深聖人所說短伊川解得長萊按程子之說是也朱子駁之程朱異同如此附載於篇】

象曰失得勿卹往有慶【葉腔】也

上九晉其角維用伐邑厲吉無咎貞吝

萊按進而不已其勢必爭角之象也序卦傳曰進必有所傷不爭何以傷也有上爻之爭乃有下卦之傷其義如是以進而爭所爭一己之私也推之用兵豈有弔民伐罪公天下之意乎維伐已之私邑而已若知爭之可危而攺之吉且無咎矣否則固守不變吝之道也

象曰維用伐邑道未光也

萊按周公曰吝孔子曰未光當玆爻者盍亦自反

【離下坤上】

程傳明夷序卦晉者進也進必有所傷故受之以明夷爲卦坤上離下明入地中也反晉成明夷晉者明盛之卦羣賢並進之時也明夷昏暗之卦明者見傷之時也

明夷利艱貞

萊按時當明夷聖賢何以處此曰艱貞而已艱則能藏其明貞則明不息此其所以利也此文王親嘗者故系彖爲後世訓

彖曰明入地中明夷

雷氏曰晉曰明出地上明夷曰明入地中可以知渾天之說也晉晝也晉爲晝則明夷爲夜

內文明而外柔順以蒙大難文王以之利艱貞晦其明也內難而能正其志箕子以之

誠齋楊氏曰用一卦之道者文王也用一爻之道者箕子也大難以天下言內難以一家言紂之難大而及天下而不能及文王小而及一家而不能及箕子此艱貞之利也【有譏堯峯汪先生不宜以史證經者先生引程朱曁諸先儒爲據萊按不獨程朱曁諸先儒然也明夷彖傳曰內文明而外柔順以蒙大難文王以之內難而能正其志箕子以之系辭曰顏氏之子其殆庶防乎有不善未嘗不知知之未嘗復行也易曰不逺復無只悔元吉此孔子之以史證經也明夷之五曰箕子之明夷利貞泰之五曰帝乙歸妹以祉元吉歸妹之五曰帝乙歸妹其君之袂不如其娣之袂良月防望吉隨之上曰拘系之乃從維之王用亨於西山升之四曰王用亨於岐山吉無咎旣濟之三曰髙宗伐鬼方三年克之小人勿用未濟之四曰震用伐鬼方三年有賞於大國此周公之以史證經也惜堯峯下世不及以餘言告之其譏堯峯者侏儒之見眞可鄙也】

象曰明入地中明夷君子以蒞眾用晦而明

平甫項氏曰明出地上君子以之自治明入地中君子以之治人蒞眾坤也用晦而明坤養離也

初九明夷於飛垂其翼君子於行三日不食有攸往主人有言

程傳初九明體而居明夷之初見傷之始也九陽明上升者也故取飛象昏暗在上傷陽之明使不得上進是於飛而垂其翼也𨿽見傷之端未顯君子則能見之行謂去其祿位而退藏也三日不食言困窮之極也夫知防者君子之獨見非眾人所能識也明夷之始傷未顯而去之世俗孰不疑怪故有所往則主人有言也然君子不以世俗之見怪而遲疑其行也若俟眾人盡識其傷已及而不能去矣此薛方所以爲明而雄所以不獲其去也如穆生之去楚申公白公且非之況世俗之人乎但譏其責小禮而不知避胥靡之禍也當其言曰不去楚人將鉗我於市𨿽二儒者亦以爲過甚之言也又如袁閎於黨事未起之前名徳之士方鋒起而獨潛身土室故人以爲狂生幸免黨錮之禍往而有言胡足怪也

象曰君子於行義不食也

本義惟義所在不食可也童溪王氏曰君子於行謂去其祿位也三日不食謂義不食其祿也

六二明夷於左股用拯馬壯吉

萊按二離之主明之至也明之夷夷二也故以此爻當文王也瞿唐來氏曰文王囚於羑里夷於左股也散宜生之徒獻珍物美女用拯馬壯也脫羑里之囚得專徵伐吉也傷股其傷淺也二陰爻曰左

象曰六二之吉順以則也

萊按文王之服事順也孔子補出則字恐後人以阿防失道爲順也

九三明夷於南狩得其大首不可疾貞

程傳九三離之上明之極也上六坤之上暗之極也至明居下至暗在上正相敵應將以明去暗也斯義也其湯武之事也南明方也狩畋而去害之事也大首暗之魁首上六也三與上相應爲至明克至暗之象不可疾貞謂舊染污俗必以其漸革之故酒誥云惟殷之迪諸臣惟工乃湎於酒勿庸殺之姑惟教之至於旣久尙曰余風未殄是漸漬之俗不可以遽革也萊按建安丘氏曰不可疾貞者猶冀其攺過遷善則伐可不舉矣誠齋楊氏曰武王伐殷須假五年不可疾之貞也與程子不合然其說較勝並載於此隆山李氏曰雜卦云晉晝則明夷爲夜又曰明夷誅則晉爲賞錫馬三接賞也南狩得大首誅也

象曰南狩之志乃大得也

萊按南狩而曰志者原其心也乃大得者有湯武之志然後可行湯武之事而大得也

六四入於左腹獲明夷之心於出門庭

萊按下三爻離體四則入坤體矣荀氏曰坤爲腹瞿唐來氏曰乾爲右坤爲左丰九三陽也曰折其右肱明夷六四陰也曰入於左腹左腹坤之象也腹取其容左取其暗入於幽深之處藏之甚宻不可得而見也朱子曰獲明夷之心於出門庭者得意於逺去之義也

象曰入於左腹獲心意【葉益】也

六五箕子之明夷利貞

本義居至闇之地近至闇之君而能立其志箕子之象也貞之至也東谷鄭氏曰天下不可一日無君也其不可無君者不可一日無倫也五君位也居君位而夷其明君道息矣君𨿽不君然君之道其可息乎故五不言君而言箕子之利貞箕子𨿽傷利在貞而不死者以天之倫待已而後傳也六五居中箕子之中也君失是中而箕子得是中箕子傳之而後天下萬世皆由是中以生故曰箕子之貞明不可息也使明而可息則箕子當死於商武王不必訪於箕子矣五不言君而言箕子君道在焉故也

象曰箕子之貞明不可息也

萊按箕子之貞明不可息卽殷有三仁之義蓋箕子旣不得更如微子之去使再效比干之死則明防乎息矣故微子以去爲貞比干以死爲貞箕子以徉狂爲貞曷爲乎箕子之不必去也微子太乙之子大宗不可絕也箕子太乙之弟無闗宗祀者曷乎不可死也衍洪範九疇正是明不可息處易之道教人趨吉避凶善處憂患故明夷之卦引箕子不引比干

上六不明晦初登於天后入於地

本義以陰居坤之極不明其徳以至於晦始則處髙位以傷人之明終必至於自傷而墜厥命

萊按不以五位居紂者不許其爲君也易之亡國之君皆指上爻如屯之泣血漣如旅之旅焚其巢是也

象曰初登於天照四國也後入於地失則也

建安丘氏曰明夷六二受人之傷者以其順則故卒能自全其明而免禍上六傷人之明者以其失則故至於自墜厥命而防邦則者君道之正也其可失乎萊按下三爻離也明而在下者也上三爻坤也暗而在上者也明而在下周人當之暗而在上殷人當之先儒謂飛而垂翼者夷齊之避紂也夷於左股者文王之囚也得其大首者武王之克殷也入於左腹者微子去也箕子之貞徉狂也不明晦紂也

【離下巽上】

程傳家人序卦夷者傷也傷於外者必反於家故受之以家人爲卦外巽內離風自火出由家而及於外之象

家人利女貞

萊按家人最難者女貞文王以利女貞三字盡家人之義中溪張氏曰家人合巽離成卦巽長女而位四離中女而位二以柔居柔各得其正此亦利女貞之義

彖曰家人女正位乎內男正位乎外男女正天地之大義也

萊按文王言女貞孔子補出男正位乎外以合天地大義中溪張氏曰內卦以六居二陰得陰位女正位乎內也外卦以九居五陽得陽位男正位乎外也男女之位各得其正乃天地陰陽之大義也

家人有嚴君焉父母之謂也

萊按嚴君兼父母言不獨父稱君母亦稱君父當嚴母亦當嚴矣蓋母不嚴則子弟之過父不得而聞內外之別父不得而察家人之所以利女貞也

父父子子兄兄弟弟夫夫婦婦而家道正正家而天下定矣

萊按父父子子兄兄弟弟夫夫婦婦而家道正乃人倫中有自然之節文從天性流出覺父慈子孝兄友弟恭夫倡婦隨皆後來添出字面

象曰風自火出家人君子以言有物而行有恆

本義身修則家治矣中溪張氏曰巽爲風離爲火蓋火熾則風生而火者風之母也君子知風自火出之象則知風火之本自家而出而家之本又自身而出也夫身之所出惟言與行物猶不誠無物之物謂事實也恆常度也言有物則非虛言行有恆則非僞行言行相顧則其身修身修則家齊國治天下平矣此知風之自矣

初九閒有家悔亡

萊按初家道之始也曰閒防之於早也悔亡者非有悔而亡之也防之於早則不至有悔矣

象曰閒有家志未變也

本義志未變而豫防之庸齋趙氏曰閒於始則人心未變無傷恩害義之事故悔亡教婦初來教子嬰孩是也

六二無攸遂在中饋貞吉

進齋徐氏曰六二以柔居中巽順應五婦之道也遂專成也婦人無所專成惟在主中饋而已所謂惟酒食是議者也貞吉者居中得正固守順道故吉也漢上朱氏曰孟母曰婦人之禮精五飯羃酒漿養舅姑縫衣裳而已故有閨門之修無境外之志是也

象曰六二之吉順以巽【葉綫】也

九三家人嗃嗃悔厲吉婦子嘻嘻終吝【嗃呼落反嘻喜悲反象同】萊按三陽爻陽位過於剛者家人嗃嗃之象何悔厲吉並至也蓋家人有過繩之太嚴事去時移反覺過當悔也家人有過持之太急情迫變生或憂不測厲也然小事之懲大事之誡也治之於旣往消之於將來也吉也若婦子嘻嘻則以情勝義𨿽一時和樂終有可羞之事也治家者寧嚴毋寛

象曰家人嗃嗃未失也婦子嘻嘻失家節【葉卽】也

六四富家大吉

萊按二婦道也四母道也在中饋主家之細事富其家主家之大事富五福之一也婦人能富其家豈非大吉

象曰富家大吉順在位也

萊按二曰順以巽四曰順在位婦人之道未有不以順爲正者曰在位婦人之有位者也其后妃之象與何則比於五也先儒謂大臣之位大臣而富其家凶莫大焉何吉之有且大吉乎

九五王假有家勿卹吉【假更白反象同】

萊按五有國有天下者曰有家卦以家人爲義也程子曰假至也極乎有家之道也曷言乎極乎有家之道也五剛健中正應二柔順中正男正位外女正位內所謂刑於寡妻至於兄弟以禦於家邦者正家而天下定矣又何憂乎此其勿卹而吉也

象曰王假有家交相愛【葉戲】也

萊按初曰閒上曰威三曰嗃嗃皆取於嚴之義也五不取嚴之義而取愛之義何哉帝王之家不患其不嚴而患其不愛嬪禦眾矣情易牽愛易弛也惟闗雎之什方合交相愛之義𨿽漢之光武宋之仁宗皆不免有廢後之失所損聖徳多矣況其他乎聖人於家人之卦特發斯義垂訓深逺矣

上九有孚威如終吉

萊按不誠未有能動者矧家庭之間有僞存焉其家尙可問乎周公於上爻家道之成指出有孚二字以見初之閒三之嗃嗃五之交相愛皆不在聲音笑貌間也內有孚矣而見於外者言規行矩瞻視尊嚴家人嚴而憚之保家之終而吉也

象曰威如之吉反身之謂也

本義謂非作威也反身自治則人畏服之矣南軒張氏曰居家人之上家人所瞻仰而視效者也身不修則家不可齊此家人六爻卒歸於反身也反身謂何言有物而行有恆而已

【兌下離上】

程傳睽序卦家道窮必乖故受之以睽

睽小事吉【睽苦圭反】

萊按豫人心和樂故利建侯行師睽人心乖異焉能當大事耶𨿽卦才之善亦但能小事吉

彖曰睽火動而上澤動而下二女同居其志不同行【葉杭】堯峯汪氏曰睽之事亦多端矣獨取象於二女同居蓋二女同居未有不睽者也

說而麗乎明【葉芒】柔進而上行【葉杭】得中而應乎剛是以小事吉

萊按睽固無所利也其小事吉者以卦徳言兌說也離明也說而麗乎明則不拂人之性又明於事之防也以反對言家人之二上行爲睽之五得中而應九二之剛是以小事吉也

天地睽而其事同也男女睽而其志通也萬物睽而其事類也睽之時用大矣哉

萊按天職覆地職載天地睽也而上行下濟資始資生之事同也男爲陽女爲陰男女睽也而陰求陽陽求陰其志通也以植物言賦形有定睽也春而榮秋而落其事類也以動物言鳥之飛獸之走睽也而營巢穴避矰弋其事類也夫睽之義亦至不佳矣孔子發出如許道理而贊其時用之大讀易者烏得執迂拘之論而厄經傳耶

象曰上火下澤睽君子以同而異

誠齋楊氏曰禹稷回同道而異趣夷惠同聖而異行孔子齊魯之去異遲速孟子今昔之餽異辭受皆同而異也隆山李氏曰孔子於彖言睽中有合所以責君子濟睽之功象言同中有異所以論君子不苟同之性

初九悔亡防馬勿逐自復見惡人無咎【喪息浪反】

萊按時方乖離居下無應有悔者也爻本陽剛與四同志故得悔亡馬乘而進者也防馬失其所以行也當不可行之時宜不行也然時無不移事無不過勿逐則自復矣見惡人如孔子之見陽貨陳寔之弔張讓也

象曰見惡人以辟咎【葉九】也

建安丘氏曰旣見惡人則非避矣不以避爲避以見爲避者

九二遇主於巷無咎

萊按彖傳曰柔進而上行得中而應乎剛指二五之應也二五正應胡取乎巷遇也曰睽之時也委曲相從以成濟睽之功人不得而咎之也

象曰遇主於巷未失道【葉斗】也

萊按周公懼後世君子知經不知權守常不達變以誤人家國也設巷遇之象俾值斯時肩斯任者委曲斡旋以成濟睽之功孔子又懼後世小人以巷遇爲口實敗名防檢售其私也補出未失道一層義理以維風節如陳平之事呂后狄仁傑之事武后亦巷遇矣卒成安劉反周之功可謂不失道者

六三見輿曳其牛掣其人天且劓無初有終【掣昌遏反劓余祭反】萊按輿曳牛掣先儒謂四掣於前二曳於後是殆不然上曰見三亦曰見見者無所見也上之見疑三則三之見疑上矣二四何與焉輿曳牛掣疑上之厄我也阻其前扼其後俾不得進也天且劓疑上之害我也髠其髮劓其鼻俾非完人也何以無初有終也無初者從疑而生也從疑而生者非寔有其事也非寔有其事則初疑而終釋矣

象曰見輿曳位不當【平聲】也無初有終遇剛也

九四睽孤遇元夫交孚厲無咎

萊按四以大臣而處睽之時危道也睽孤無應也夫丈夫之稱元善也遇元夫者遇有才有徳之君子也指初也當睽之時非有同心合志之人不能濟睽元夫交孚𨿽處危險之地亦無咎矣

象曰交孚無咎志行【葉杭】也

萊按四之志何志也曰濟睽之志也乖異之時不有同心之人曷克濟乎元夫交孚則濟睽之功成濟睽之志行也古人中防與藺睽者也合則存趙平與勃睽者也合則安劉李與郭睽者也合則興唐爲大臣者盍玩斯爻

六五悔亡厥宗噬膚往何咎

萊按下有九二剛明之佐爲三四所隔以至於睽有悔者也二能巷遇睽而合矣是以亡之雲峯胡氏曰厥宗親之也噬膚者噬其間二者也旣親乎二噬而嗑之易矣如此以往又何咎乎

象曰厥宗噬膚往有慶【葉腔】也

上九睽孤見豕負塗載鬼一車先張之弧後說之弧匪冦婚媾往遇雨則吉【說吐舌反】

萊按四曰睽孤上曰睽孤四無應而孤上有應而亦孤何也曰疑三也惟孤故睽無左右之助也朱子曰見豕負塗見其污也載鬼一車以無爲有也張弧欲射之也脫弧疑稍釋也匪冦婚媾知其非冦而實親也往遇雨則吉疑盡釋而睽合也見字一气貫下非實有所見也上居明之極過用其明者也過用其明則不明矣羣疑生焉又以其明也疑終得釋漢光武之明而疑馬援朱勃曰孤立羣貴之間旁無一言之助以是知孤足致睽也

象曰遇雨之吉羣疑亡也

萊按同人同也以六二之故三則伏戎於莽四則乘其墉五則大師克相遇皆始同而終異也睽乖異也二與五睽二巷遇五噬膚三與上睽三有終上遇雨初與四睽初見惡人四遇元夫皆始異而終同也蓋同人之時其心肆肆則召爭睽之時其心危危則求合未有肆而不敗者未有危而不安者此理勢之必然而易之所以垂戒與

易俟卷十一﹤經部﹐易類﹐易俟﹥

欽定四庫全書

易俟卷十二

翰林侍讀喬萊撰

【艮下坎上】

程傳蹇序卦睽者乖也乖必有難故受之以蹇

蹇利西南不利東北利見大人貞吉

萊按坎配諸卦凡十有四大半以險難爲義蹇解反對之卦也坎遇艮止乎險也曰蹇坎遇震動而出乎險也曰解當蹇之時不據形勝不能濟也不遇才賢不克救也西南坤方地也平易也東北艮方山也險阻也故利西南不利東北也九五剛中正而當天子之位大人也利見之以成濟蹇之功貞而吉矣

彖曰蹇難也險在前也見險而能止知矣哉

萊按屯曰難蹇亦曰難屯之難在造化故居險貴其能動蹇之難在世道故見險貴其能止

蹇利西南往得中也不利東北其道窮也

泉峯龔氏曰蹇合東北艮坎成卦西南其對方也利西南而得中出乎蹇之外也不利東北而道窮止乎蹇之地也瞿唐來氏曰往得中者解下卦之坎往而爲蹇上卦之坎當九五之位而得中也其道窮者解上卦之震下而爲蹇下卦之艮止於險難而不行故曰其道窮

利見大人往有功也當位貞吉以正邦【葉崩】也蹇之時用大矣哉

萊按卦有見險而止之義以二體也事外之人也保身也爻有往則有功之義以二五也事中之人也救世也瞿唐來氏曰往有功之往卽往得中之往九五當位徳足以屬天下之心勢足以召天下之士明信義於天下行一不義殺一不辜而不爲其邦乃底定也有此三者方可濟蹇故贊其時用之大

象曰山上有水蹇君子以反身修徳

萊按蹇之時不賢者尢人而已君子曰反身賢者立功而已君子曰修徳聖人道理如此

初六往蹇來譽

萊按初在下不宜往也艮體也能不往也周公誡之曰往則遇險來則得譽曷譽乎見防於早君子許其智矣隆山李氏曰古人生居亂世無官守言責者類皆髙蹈隠淪以待天下之淸卒之聲名俱髙傳播萬世夫是之謂往蹇來譽與夫履富貴而蹈危機以致名位俱僕爲後代之指笑者有間哉

象曰往蹇來譽宜待【葉題】也

萊按六十四卦之中聖人設需之一卦教人以待之義蓋時當險難濟之不能犯之不可惟靜以待之時無不移事無不過險可出身可安也初在下於待尢宜

六二王臣蹇蹇匪躬之故

萊按見險能止爲事外者言之也使六爻皆見險而止誰與任天下之事者諸爻戒其往許其來二不取往來之義何哉濟蹇之臣無所逃其責也曰王臣乃心王室者也曰蹇蹇備歷多艱者也曰匪躬之故公而忘私能致其身者也曷爲乎不言吉凶也曰蹇難方深陰爻才弱成敗利鈍非所逆覩也

象曰王臣蹇蹇終無尢【葉貽】也

萊按終無尢堅良臣任事之心杜後人責備之口也朱子曰事𨿽不濟亦無可尢

九三往蹇來反

萊按三近於坎險在前也艮之主也乃見險而能止者故有來反之義曰反旣往而反也非若初之未往也

象曰往蹇來反內喜之也

萊按二爲內卦之主方蹇蹇求濟三陽爻有濟蹇之才反來就二二之所深喜也蓋濟蹇非一手足之力故三欲其反四欲其連

六四往蹇來連

本義連於九三合力以濟

象曰往蹇來連當位實也

楊氏曰當位實者陰比於陽也易之爲義以得陽爲實以失陽爲虛如翩翩不富皆失實者無陽故爾

九五大蹇朋來

萊按大蹇者非常之蹇也於五曰大者當艱鉅也非常之蹇非羣防羣力不能濟也五陽剛中正下有匪躬之臣上有來碩之助並來反來連之三四皆合力以濟者可謂朋來者已如肅宗之得李泌郭子儀徳宗之得陸贄李晟蹇有不濟者乎

象曰大蹇朋來以中節【葉卽】也

萊按中節則合乎機宜故朋來助之否則舉措乖方朋必不來來亦無益

上六往蹇來碩吉利見大人

萊按初之往往而出也上之往往而處也初在下隠則可以致譽上在上見則可以匡時故初以出爲蹇而上以處爲蹇也來碩如李泌之至靈武成碩大之功也利見大人從九五也諸爻不言吉而上言吉者諸爻方在蹇中上則居蹇之極時將出於蹇矣

象曰往蹇來碩志在內也利見大人以從貴也

萊按身在事外不欲與世相忘以濟世爲志故曰志在內五大人也上利見之故曰從貴

【坎下震上】

程傳解序卦蹇者難也物不可以終難故受之以解解者散也爲卦震上坎下震動也坎險也動於險外出乎險也

解利西南無所往其來復吉有攸往夙吉【解音蟹】

萊按蹇解反對之卦解利西南者難旣解矣故不言東北之不利而但言西南之利也當斯時也使四方底定而無所往也則來復其所一切與之休息吉也如殘孽未盡而尙有所往也宜早往早復勿久爲煩擾也武王克殷歸馬放牛卽斯義也故革之上爻亦垂徵凶之戒雲峯胡氏曰蹇言不利東北解不言者蹇方止於險中故言利平易不利險阻解已出險外故但言平易之利不言險阻之不利大抵解之時以平易爲利略有苛急卽非利以安靜爲吉久爲煩擾卽非吉

彖曰解險以動動而免乎險解

隆山李氏曰以畫觀之四陰二陽坎險在前是爲蹇四陰二陽坎險已過是爲解則解者蹇之反也以卦觀之坎上震下爲屯坎下震上爲解則解者屯之反也屯者難之方興解則難之已散蹇之止於險下固不若屯之動於險中屯之動於險中又不若解之動於險外也

解利西南往得眾【葉衷】也

程傳解難之道利在廣大平易以寛易而往濟解則得眾心之歸也

其來復吉乃得中也

進齋徐氏曰乃得中指二也蓋天下禍亂已散來則復反於安靜之域不事煩擾此以靜而吉也

有攸往夙吉往有功也

建安丘氏曰大抵處時方平者易緩除惡不盡者易滋聖人於患難方平之際旣不欲人以多事自疲又不欲人以無事自怠也

天地解而雷雨作雷雨作而百果艸木皆甲拆解之時大矣哉

進齋徐氏曰雷雨作者气之解也百果艸木皆甲拆者形之解也形隨气而解則屈者伸郁者暢生意流行充周普徧解之時其大矣哉

象曰雷雨作解君子以赦過宥罪

萊按大難旣解之後天下之有罪有過者多矣赦之宥之固以布維新之政亦以安反側之心也時乃應爾道亦宜然若董卓之難旣平王允不赦傕汜所以亂也安祿山之亂旣定肅宗六等定罪藩鎭之所以叛也

初六無咎

本義難旣解矣以柔在下上有正應何咎之有

象曰剛柔之際義無咎【葉九】也

中溪張氏曰居解之初患難方散之時也初才柔位卑未能有爲幸而初四相應剛柔交際以此處解揆之於義自無咎也

九二田獲三狐得黃矢貞吉

萊按蹇之往解之二往而爲蹇之五也解之來蹇之五來而爲解之二也兩爻皆言得中是蹇解二卦皆以坎一陽之往來爲重猶需訟二卦亦以坎一陽之往來爲重也難旣解矣惟以去小人爲急務二剛中之才上應六五有去小人之權者程子曰田者去害之事狐者邪媚之獸三狐指卦之三陰時之小人也田而獲之得中直之道貞而吉也卦中言君子言公皆指二也

象曰九二貞吉得中道【葉斗】也

六三負且乘致冦至貞吝

萊按負且乘者小人而乘君子之器也夫小人何由而乘君子之器哉蓋大難旣解之後有功者不必皆有徳之人也有位者不必皆有功之士也譬唐肅代時安史之難旣解少陵詩曰攀龍附鳳勢莫當天下盡化爲侯王又曰詩書遂墻壁奴僕且旌旄是也故斯義於解之三爻發之貞吝先儒謂𨿽以正得之非也若以正得之不爲負且乘矣言𨿽拜爵公朝自以爲榮然終可羞也

象曰負且乘亦可醜也自我致戎又誰咎【葉九】也

萊按負且乘小人自以爲榮由君子觀之但覺其可醜而已小則爲冦大則爲戎不曰冦而曰戎者甚之也用小人者盍思斯義

九四解而拇朋至斯孚【解佳買反象同】

程傳四大臣也下應初六拇在下而微者謂初也居上位而親小人則賢人正士逺退矣斥去小人則君子之朋至而誠合矣

象曰解而拇未當位也

東谷鄭氏曰四之所自處者不當宜小人之所附麗也必解去之然後孚於其朋朋陽剛之類謂二也拇在下之陰謂初也萊按程子謂拇爲初鄭氏謂拇爲三鄭氏較勝

六五君子維有解吉有孚於小人

建安丘氏曰險難小人之爲也小人情狀最爲不一狐以言其蠱惑隼以言其鷙害拇以言其附麗負且乘以言其僭竊也蓋生天下之難者莫甚於小人而人君能解天下之難者莫大於君子惟六五之君得君子以爲解難之助此小人之所以心服而退聽也雙湖胡氏曰嘗觀卦體不吉諸爻𨿽得位以剛中

正之君防濟之不足蹇九五是也卦體旣吉諸爻𨿽不得位柔不中正之主亦處之有餘解六五是也以知卦有吉凶實系卦體而不專系六爻明矣

象曰君子有解小人退也

上六公用射隼於髙墉之上獲之無不利

東谷鄭氏曰釋者多指公爲上六遂失其義系辭極言藏器待時之美安有難解之時陰柔處上能具玆美者乎公之非上六也明矣隼飛翔於上善爲鷙害指上之陰而言也墉內外之限在墉之上而未出乎外指上之位而言也公射而去之則解道成矣萊按鄭先生之說是也解之極動之終藏者可勿藏矣待者可勿待矣獲之無不利所謂動而不括出而有獲者也

象曰公用射隼以解悖也

程傳至解終而未解者悖亂之大者也射之所以解之也解則天下平矣

【兌下艮上】

程傳損序卦解者緩也緩必有所失故受之以損童溪王氏曰諸儒皆言損幹之九三益坤之上六此誤於卦變之說而曰自泰來也夫八卦成列因而重之則艮重兌爲損豈坤重乾爲泰復由泰而爲損耶萊按童溪之言是也𨿽然執變卦之說謂自泰來者非也悟卦變之非而曰不自泰來則損彖傳曰損剛益柔益彖傳曰天施地生非對乾坤而言耶𨿽以艮重兌爲損以巽重震爲益而泰否損益有脈絡聯貫之義焉何則上篇首乾坤下篇首咸恆乾坤天地也咸恆夫婦也由乾坤而屯蒙需訟師比小畜履歷十卦凡陽爻三十畫陰爻三十畫而爲泰否由咸恆而遁大壯晉明夷家人睽蹇解歷十卦凡陽爻三十畫陰爻三十畫而爲損益泰否者天地之合也損益者夫婦之變也是泰否損益乃二篇遙對之卦六十四卦中之闗鍵也故損益之成卦非從泰否而來而損益之得名則對泰否而發義也其乾坤鹹恆皆歷陰陽六十畫而爲泰否損益者以天道人事而言乃六十年而甲子一周之義又按咸恆何以殊損益也曰恆長男長女也咸少男少女也長男長女以道合也合之久爲益少男少女以情合也合之久爲損也堯峯汪氏曰上下經𨿽卦數不同而其卦往往遙對咸恆與乾坤對損益與否泰對小過與頥對中孚與大過對旣未濟與坎離對上經主天道乾坤泰否剝復坎離皆天道之自然者也下經主人事咸恆損益夬姤旣未濟皆人事之必至者也又曰乾坤者萬物之男女也咸恆者一物之天地也泰否者乾坤之合坎離則天地之所以泰否也損益者咸恆之變旣未濟則男女之所損益也否泰必相循環然後能立天地使無水火則天地防於渾沌而並無所謂泰否矣孔子曰天地絪緼萬物化醇此言水火之在天者也損益亦必相循環然後能成男女使無水火男女防於冥頑而並無所謂損益矣孔子曰男女搆精萬物化生此言水火之在人者也天道相禪而不已人事相因而不絕則皆水火爲之也是故天地消息於水火之中男女亦死生於水火之中

損有孚元吉無咎可貞利有攸往曷之用二簋可用享萊按雜卦曰損益盛衰之始也則損民之事國之衰也可不愼乎孚信也不得已而損民民能信我之非厲已也系辭曰定其交而後求是也如是則元吉無咎可貞利有攸往矣然旣不得已而取之亦當不得已而用之𨿽祭享大事二簋可用況他事乎後世取之盡錙銖用之如泥沙何哉

彖曰損損下益上其道上行【葉杭】

開封耿氏曰貴以賤爲木髙以下爲基故益下則下與上俱益損下則下與上俱損

損而有孚元吉無咎可貞利有攸往

進齋徐氏曰卦辭曰損有孚彖辭曰損而有孚加一而字其義曉然矣

曷之用二簋可用享二簋應有時損剛益柔有時損益盈虛與時偕行

萊按孔子懼後世誤認二簋可用享而享祀之不丰也故補出二簋應有時因時之一字推原損益成卦之由亦有時也損剛者損幹之三而爲兌益柔者益坤之上而爲艮也有時者乾坤歷六十畫而爲泰否咸恆歷六十畫而爲損益非時爲之耶推之一切損益盈虛皆時也故益曰與時偕行損曰與時偕行

象曰山下有澤損君子以懲忿窒欲

本義君子修身所當損者莫切於此

初九已事遄往無咎酌損之

萊按初在下民之象也損下益上之時當已己之事速往益上無咎之道也然在上者當斟酌而損之勿浚削也曰已事遄往示爲下者急公之義也曰酌損之示爲上者卹下之仁也

象曰已事遄往尙合志也

萊按下有急公之義則志合乎君上有卹下之仁則志合乎民故曰合志尙指上九蓋上以弗損益之爲大得志也

九二利貞徵凶弗損益之

萊按損下益上之時爲臣者但知剝民以奉君非貞也故有利貞之戒若剝民奉君以往凶之道也民爲邦本本固邦寧惟弗損於民乃所以有益於國也言利之臣戒諸

象曰九二利貞中以爲志也

六三三人行則損一人一人行則損其友

萊按系辭之釋玆爻也曷言乎天地絪緼萬物化醇也泰否者天地之交也曷言乎男女搆精萬物化生也損益者咸恆之變也曷爲乎見於損之三也損三則爲兌益上則爲艮兌艮相合男女搆精盡天地交感之義成萬物化育之功故曰得其友也平甫項氏曰六三不可以不損也六三損則初二四五三上皆得成耦極天地男女之義不過如此

象曰一人行三則疑【葉義】也

萊按三兌之主上艮之主少男少女夫婦之道貴於專一若三人行則疑於所主矣故系辭以致一之說釋之

六四損其疾使遄有喜無咎

萊按疾過也四大臣之位當損下之時以柔居柔非能有所匡救者四之過四之疾也初之損損己以益上也二之損弗損於民以益國也三之損損陽以益陰也四曷損乎所貴損其疾而已程子曰人之損過惟患不速速則不至於深過爲可喜也

象曰損其疾亦可喜【葉戲】也

六五或益之十朋之弗克違元吉

萊按損之五益之二皆曰或益之十朋之弗克違何哉十朋之大寶也大寶何象焉曰聖人之大寶曰位也益之二在下而受上非常之益禪代以前事也損之五在上而受下非常之益踐阼以後事也曰或不期而至也曰弗克違受之非得已也益之二臣位也故以永貞戒之損之五君位也故以元吉慶之然皆天爲之也故益二曰享帝損五曰上祐

象曰六五元吉自上祐【葉避】也

上九弗損益之無咎貞吉利有攸往得臣無家

萊按二曰弗損益之勉之也上曰弗損益之幸之也上居損之極極則當變時移事易損下者將變而爲益下也弗損益之所謂惠而不費者無咎也貞也吉也利有攸往也彖之義備於爻矣東谷鄭氏曰得臣無家者施益則得民之歸非有逺近內外之間也

象曰弗損益之大得志也

萊按君子以益下爲志二有此志者上則行其志矣故曰大得志

【震下巽上】

程傳益序卦損而不已必益故受之以益盛衰損益如循環損極必益理之自然益所以繼損也隆山李氏曰益者損卦之反也損卦兌在下本幹體天下富實之象也幹陽在下損幹之九三以益坤於上則是損下之陽以益上之陰也益卦巽在上本幹體朝廷富貴之象也幹陽在上損幹之九四以益坤於下則是損上之實以益下之虛者也下實而上虛則損下以益上上實而下虛則損上而益下上下相交更爲損益其道一也而損下益上則謂之損損上益下則謂之益何也古之聖賢富厚之資寧使在民而不在已儉薄之用寧使在已而不在民蓋肥已瘠人者民貧而已無所寄已𨿽瘠而天下肥者民樂而吾亦無憂故損下以自益君子以爲損自損以益下君子以爲益也平甫項氏曰山吸澤之气亦損下也風助雷之威亦益下也

益利有攸往利涉大川

程傳益者益於天下之道也故利有攸往益之道可以濟險難利涉大川也

彖曰益損上益下民說無疆自上下下其道大光萊按損之義損三以益上也益之義損四以益初也益之四損之三也益之初損之上也損上卦之四益下卦之初曰損上益下也以上卦之下下而爲下卦之下曰自上下下也平甫項氏曰以利言之損上益下則民情悅以道言之自上下下則君道光

利有攸往中正有慶【葉腔】

萊按指二五也益以興利君臣皆有中正之徳何往而不利是可慶也

利涉大川木道乃行【葉杭】

萊按中孚利涉大川曰乘木舟虛益利涉大川曰木道乃行巽爲木也

益動而巽日進無疆

萊按以二體言動而巽也動則不懈巽則善入徳業所以日進也

天施地生其益無方

隆山李氏曰天施地生指乾坤初體而言也乾施一陽以益於下而爲震坤以一陰上應於幹之生育而爲巽上施下生二者相濟無所不被故曰其益無方

凡益之道與時偕行【葉杭】

萊按彖傳莫詳於益而未盡也又曰凡益之道與時偕行損三言時又於益申言之時之義大矣哉

象曰風雷益君子以見善則遷有過則攺

本義風雷之勢交相助益遷善攺過益之大者

初九利用爲大作元吉無咎

進齋徐氏曰初剛在下爲動之主益之時受上之益者也宜用之爲大有作興之事然位卑志剛力小任重則有所不堪惟處之當用之審大善而吉乃可無咎苟輕用敗事無益有害皆爲有咎也馮氏曰元者震初九之象也益之爻用享帝用凶事用遷國皆大有作爲之卦故曰益以興利是也

象曰元吉無咎下不厚事【葉時】也

本義下本不當任厚事故不如是不足以塞咎也

六二或益之十朋之弗克違永貞吉王用享於帝吉萊按二臣道也爻辭與損五同二非王也享帝之吉何以稱焉蓋在下而受上非常之益其舜禹禪代之象乎損益以反對爲義益之二上而爲損之五非禪代之義耶故或益之十朋之弗克違兩爻同也損五弗克違而元吉者君道也益二弗克違而永貞吉者戒以終守臣道也迨享帝而吉則天與之矣使之主祭而百神享之是也益二曰享帝損五曰上祐皆天與之義亦天子不能以天下與人之義曰或益之不期而得也孔子曰自外來若宋太祖卽位之詔出諸袖中非自外來也王莽符命豈弗克違者

象曰或益之自外來【葉離】也

本義或者眾無定主之辭

六三益之用凶事無咎有孚中行告公用圭

萊按三多凶故取益用凶事之象凶事者遺大投艱除殘戡亂之類古者命將出師而鑿凶門此其義也凶事何以益也除殘戡亂益之大者遺大投艱亦有增益其所不能之義無咎與師之毒天下而民從之吉又何咎矣參看天下事不信不中未有能濟者有孚中行則可告成功於公而用圭矣用圭受封爵之賞也

象曰益用凶事固有之也

萊按三多凶故曰固有

六四中行告公從利用爲依遷國

萊按三四皆不中故有中行之戒四大臣之位以益下之事告之於公惟中行是以從也從者何事也曰遷國也曷言乎遷國也雲峯胡氏曰四自上而遷於初初自下而遷於四坤爲國有遷國之象焉夫遷國所以益民也太王之去邠盤庚之去亳皆益民之大者故周公於益四發遷國之義平甫項氏曰遷國必有依也周之遷也依晉鄭邢衞之遷也依齊得其所依也許之遷也依楚蔡之遷也依吳失其所依也蔡氏曰依依五也

象曰告公從以益志【葉芝】也

萊按以益民爲志公之所以從也

九五有孚惠心勿問元吉有孚惠我徳

隆山李氏曰剛中有孚象惠心者非可人給而家養之也聖人之仁如一气之春舉斯加彼使欲富壽安佚之心皆遂所欲也我之所惠以心則人之感惠以爲徳矣

萊按曰有孚益下者貴有其誠也曰惠心益下者不徒有其政也

象曰有孚惠心勿問之矣惠我徳大得志【葉芝】也

萊按損益凡五言志損初曰上合志二曰中以爲志上曰大得志益四曰益志五曰大得志是益下者君子之志也損下者豈君子之志哉故益以益下爲得志損以弗損於下爲得志

上九莫益之或擊之立心勿恆凶

萊按上下之心相應也五有孚於下故下亦有孚於五若上九者居益之極極則當變是上無益下之心而求益於下者無厭下之所以莫益也撫我則後虐我則讐非惟莫益而且或擊之也東谷鄭氏曰巽極而居之以剛在上而下系於動是之謂立心勿恆

象曰莫益之偏辭也或擊之自外來【葉離】也

東谷鄭氏曰身不安而動心不易而語交不定而求皆偏也偏者知責人而不知自責也剝下者自謂下之莫已何也擊自外來非其意之所及者

易俟卷十二﹤經部﹐易類﹐易俟﹥

欽定四庫全書

易俟卷十三

翰林侍讀喬萊撰

【乾下兌上】

程傳夬序卦益而不已必決故受之以夬

萊按剝復夬姤消長遙對之卦也夬姤列於下經者貴陽賤陰之義

隆山李氏曰上古結繩而治後世聖人易之以書契百官以治萬民以察蓋取諸夬夬者決也天下之事不至於決則不通故雜卦之次序與十三卦之制器尙象皆終於夬

夬於王庭孚號有厲告自邑不利卽戎利有攸往【夬古快反號傳去聲九三爻同本義戶羔反】

萊按五陽決一陰決之易也聖人不敢有易心焉曰於王庭聲其罪也歸其權於君也曰孚號孚眾志也合眾力也曰有厲窮或生變厲實有之未可忘戒懼也先儒之釋告自邑也或曰自治也或曰與天下共棄由近及逺也萊謂古之大夫有食邑凡易言邑者食邑也泰上爻辭曰勿用師自邑告命夬彖辭曰告自邑不利卽戎合而參之泰上小人盛也夬小人衰也小人之盛衰不同而君子處小人之道則一也泰上之時小人將害君子當告邑人以命亂之故俾戒懼以避小人之難夬之時君子將決小人當告邑人以孚號之厲俾戒懼以消君子之釁皆自治也而兵則斷斷不可用也何進誅宦官而用兵遂致董卓之亂李訓鄭注誅宦官而用兵遂生甘露之變以知泰上之勿用師夬彖之不利卽戎聖人固戒之於早矣夬剝之反也剝不利有攸往故夬利有攸往

彖曰夬決也剛決柔也健而說決而和

萊按以二體言健而說也聖人於健而說之中發決而和之義覺後世君子攻小人者過於激烈愧斯義也𨿽然惟五陽決一陰故能不動聲色而去小人非然決且不能而況和乎

於王庭柔乘五剛也

萊按一柔而乘五剛其位甚髙其勢甚盛非於王庭烏能決之

孚號有厲其危乃光也

萊按其危乃光不危不光也如陳蕃竇武將相同心而誅宦官無危之一字變生不測不光孰甚

告自邑不利卽戎所尙乃窮也

萊按古之以兵攻小人者身敗而國亦亡故曰窮

利有攸往剛長乃終也

萊按一陽之復利有攸往矣至夬而往將長而爲六陽也故曰剛長乃終

象曰澤上於天夬君子以施祿及下居徳則忌

云上於天則澤不及下澤上於天則天之所以澤萬物者決矣君子觀澤決於上而注下之象則施布其祿以及於下也居者積而不流之謂若史所謂奇貨可居之居是所忌也【集中溪張氏隆山李氏】

初九壯於前趾往不勝爲咎

雲峯胡氏曰夬五陽由四陽之壯而成故初與三猶存壯之名而初象又與壯同壯之初而壯於趾徵凶有孚夬之初而壯於前趾往不勝宜矣夬五陽一陰君子豈不足以勝小人然居下用壯固有不勝之理不可不戒

萊按夬初之咎視壯初之凶有間矣此四陽五陽之別也

象曰不勝而往咎【葉九】也

誠齋楊氏曰勝在往先者勝往在勝先者負況不勝在往先者乎故周公言往不勝而孔子斷之曰不勝而往咎也潛齋胡氏曰京房欲去恭顯而卒困於恭顯劉蕡欲去宦官而卒困於宦官皆不勝而往之咎也

九二惕號莫夜有戎勿卹【莫音暮】

本義九二當決之時剛而居柔又得中道故能憂惕號呼以自戒備而莫夜有戎亦可無患也

萊按惕號告君子決小人之道也有戎勿卹堅君子決小人之心也裴晉公之平蔡可謂莫夜有戎而勿卹者

象曰有戎勿卹得中道【葉斗】也

程傳莫夜有戎可懼也勿卹者處之善也惟得中道故知惕懼而有戒備也

九三壯於頄有凶君子夬夬獨行遇雨若濡有慍無咎【頄永反】

本義頄顴也九三當決之時以剛而過乎中是欲決小人而剛壯見於面目也如是則有凶道矣然在眾陽之中獨與上六爲應若能果決其決不系私愛則𨿽合乎上六如獨行遇雨至於若濡而爲君子所慍然終必能決去小人而無所咎也溫嶠之於王惇其事類此

象曰君子夬夬終無咎【葉九】也

萊按有凶以事言無咎以理言周公曰有凶孔子不言有凶周公曰無咎孔子曰終無咎其勸君子決小人之義明矣

九四臀無膚其行次且牽羊悔亡聞言不信【臀徒惇反次七私反且七餘反姤卦同】

西溪李氏曰四與上同在君側位望已重無意除亂欲止則眾陽並進於下勢不得安故臀無膚欲往則與上六同事心不能斷故其行次且四若能讓羣陽以進而已隨其後如牽羊然則悔可亡然四不中正非能決者𨿽聞此言亦必不信

象曰其行次且位不當【平聲】也聞言不信聰不明【葉芒】也萊按四當多疑之位故猶豫不決不能決去小人如王莽亂政孔光憂懼不知所出之類故聖人深惡之

九五莧陸夬夬中行無咎【莧閒辧反又胡練反】

萊按陰者陽之所求也卦惟一陰而五比之又兌體善說竊據髙位𨿽五以陽剛中正居尊位未能毅然決而去之也莧陸程子曰馬齒莧曝之難幹感陰气之多者東谷鄭氏曰商陸也善蔓刈之復生象小人之難絕也夬夬勉之也中行戒之也正其罪而決之合乎中行之道何咎之有

象曰中行無咎中未光也

萊按中未光者暴君心之非也如唐文宗與訓注同謀以誅宦官豈得謂之光乎

上六無號終有凶

本義陰柔小人居窮極之時黨類已盡無所號呼終必有凶也厚齋馮氏曰易於剝見剝一陽之易於夬見決一陰之難蓋君子明白洞達難進易退而小人綢繆固結麾之不去也

象曰無號之凶終不可長也

萊按小人得志之時气焰薰灼若有不可敗之勢然無終不敗者故周公曰終有凶孔子曰終不可長快之也聖人愛君子故戒之於其始聖人惡小人故快之於其終

【巽下乾上】

程傳姤序卦夬決也決必有遇故受之以姤姤遇也一陰始生於下陰與陽遇也故爲姤

萊按天道不能有陽無陰人道不能有君子無小人易之爲書也𨿽致謹於消長往來之機而由姤至剝由復至夬皆示人隨時善處之方未敢輕言去小人也合而觀之姤之一陰包之而已遁之二陰逺之而已否之三陰避之而已觀之四陰化之而已剝之五陰寵之而已復之一陽修身而已臨之二陽感之而已泰之三陽外之而已壯之四陽往焉而已夬之五陽決之而已十卦之中惟五陽一陰方敢言決而尙有惕號之厲則小人豈易去哉

姤女壯勿用取女【姤古豆反取七諭反】

中溪張氏曰姤一陰方生始與陽遇而遽曰女壯何也蓋陰陽往來機不容息未有剝而不復者亦未有夬而不姤者夫一陰方決於上而一陰已生於下陽不期陰之來而與之邂逅故名曰姤自姤已往爲遁爲否爲觀爲剝爲坤皆初六之爲也非女壯而何女壯則男弱故以勿用取女戒之也誠齋楊氏曰陰陽之相爲消長如循環然剝者陽之消然剝極爲復不旋踵而一陽生夬者陰之消然夬極爲姤不旋踵而一陰生當一陽之生也聖人未敢爲君子喜必曰朋來無咎言一陽未易勝五陰也當一陰之生也聖人已爲君子憂遽曰女壯言一陰已有敵五陽之志也旣曰女壯又曰勿用取女申戒五陽勿輕一陰之微而親防之也

彖曰姤遇也柔遇剛也

李氏元量曰夬之一陰不爲主者陰往而窮也故曰剛決柔姤之五陽不爲主者陰來而信也故曰柔遇剛月建一陰月曰防賔則陰爲主而陽已爲之賔矣萊按復一陽姤一陰往來消息不可無也聖人於一陽生曰反一陰生曰遇內陽外陰之義著矣

勿用取女不可與長也

萊按天地有气運聖賢有補救女方壯也又復取之是長其壯也故彖曰勿用

天地相遇品物咸章也剛遇中正天下大行【葉杭】也萊按坎險難之卦聖人發出天險地險王公設險一種道理以盡險之義姤陰生之卦聖人發出天地相遇剛遇中正一種道理以盡遇之義而易無剰義矣天地相遇坤之初六變幹之初九也剛遇中正二五之應也天地不遇則品物何由而章君臣不遇則治化何由而行隆山李氏曰一陰生於五月品物咸章時也

姤之時義大矣哉

涑水司馬氏曰姤遇也世之治亂人之窮通事之成敗不可以力致不可以數求遇不遇而已舜遇堯而五典克從百揆時序禹稷臯陶遇舜而六府三事允治地平天成不然則泯泯於眾人之中後世誰知哉姤之時義大矣【萊按司馬公辭樞宻而居洛下亦不遇於時也故發斯義使不遇宣仁太后少許多功業矣】

象曰天下有風姤後以施命誥四方

中溪張氏曰風者天之號令所以鼓舞萬物命者君之號令所以鼓舞萬邦人君尊居九重與民無相遇之事惟王言一布則萬國快覩而君民之心始遇矣

初六系於金柅貞吉有攸往見凶羸豕孚蹢躅【柅乃履反又女紀反蹢直益反躅直錄反】

程傳姤陰始生而將長之卦陰長則陽消制之當於微而未盛之時柅止車之物金爲之堅之至也止之以金柅而又系之使不得進則陽剛貞正之道吉也使之有所往則漸盛而害於陽是見凶也羸豕孚蹢躅聖人重爲之戒言陰𨿽甚微不可忽也豕浮躁之物羸弱之豕𨿽未彊猛然其中心在乎蹢躅蹢躅跳躑也陰微而在下可謂羸矣然其心常在乎消陽也制之於微則無能爲矣【萊按初之吉凶程傳戒君子也本義戒小人也童溪王氏曰初六爻詞已設吉凶兩端戒君子矣然慮之也深又設羸豕孚蹢躅之象使君子不以一隠之微而忽之也從戒君子是】

中溪張氏曰初六取象非一於本爻觀之則曰豕於二四觀之則曰魚於九五觀之則曰大抵皆取陰物而在下之象

萊按姤之初夬之上也方決於上旋生於下可畏也

象曰系於金柅柔道牽【葉巡】也

汴水趙氏曰小人柔邪佞媚引類呼儔其牽連而不絕猶之絲也柅以運篗篗以系絲愈繁而愈不窮一陰初生固漸進而必壯九二系之終不能出彌綸範防之外金柅之諭取象甚精柔道牽之詞釋象甚白

九二包有魚無咎不利賔

中溪張氏曰魚陰物之美者指初六也初與四爲正應魚本四之有也今九二先與初遇以陽納陰包而有之則二爲主而四爲賔矣此豈四之利乎故曰不利賔

萊按初四正應而二近也遂捨四遇二見陰之不正也初四之有也二有之則四無之矣二之利四之不利也

象曰包有魚義不及賔也

中溪張氏曰當遇之時二近四逺一陰不能兼二陽揆之於義則不及賔矣本義若不制而使遇於眾則爲害廣矣與孔子義不及賔之象不合

九三臀無膚其行次且厲無大咎

萊按朱子之釋臀無膚其行次且也曰居則不安行則不進是也姤夬之反也姤之三夬之四也皆曰臀無膚其行次且何哉夬一陰在上四目覩其惡而比肩事主居則不安也下三陽將進而決之四遲疑猶豫其行次且也如王莽將簒孔光憂懼不知所出也姤一陰在下將盛而消陽三不能居而制之又不能行而逺之危道也如伾文用事韋執誼曰我軰尙可在此位乎臀無膚之義也王安石參政司馬溫公歸洛下其行次且之反也何以無大咎也三與初非比非應也

象曰其行次且行未牽【葉巡】也

萊按行未牽咎三也曷言乎咎三也可以行也而次且焉是以咎也

九四包無魚起凶

臨川吳氏曰初者四之正應而爲二所得故二之包有魚而四之包無魚也已之正應與他人遇猶男之失其配君之失其民也何言起凶也程子曰民心旣離難將作矣

象曰無魚之凶逺民也【逺袁萬反】

本義民之去已由已逺之

九五以杞包含章有隕自天

萊按姤主一陰爻中曰豕曰魚曰皆陰象也杞朱子曰髙大堅實之木也五以剛中之君制在下初生之一陰譬之以髙大堅實之木而包柔蔓之亦甚易矣而含晦章美何哉蓋一陰之生良非偶然乃造化消息之機自天而降者也易中陰居陽曰含章又臣道也五君位以陽居陽而曰含章於以知天命之難回而一陰之可畏也雙湖胡氏曰九五本飛龍在天之主自幹之初陽變而爲陰則潛龍變爲羸豕一小人之進局面頓更事體大異重煩諸君子包制而九五至於包含章聼自天之有隕可畏哉

象曰九五含章中正也有隕自天志不舎命也

萊按九五也而含章焉其不得不然乎非中正之徳不能有此學問也舎去聲讀天地有气數帝王有補救五之志未肯安之於命而聽陰之長也

上九姤其角吝無咎

萊按角者上之象爭之義也上以剛居姤之極不能如二之系五之包以制小人致相爭鬭君子之羞也然邪正不並立君子與小人爭詎可咎乎幹至上而亢坤至上而戰皆窮也姤上之吝亦由於窮

象曰姤其角上窮吝也

【坤下兌上】

程傳萃序卦姤者遇也物相遇而後聚故受之以萃

萃亨王假有廟【假更白反】

萊按萃者渙之反也渙言王假有廟萃亦言王假有廟何哉蓋人心旣散而祖考之精神不可不聚人心旣聚而祖考之精神轉可或散乎西溪李氏曰宗廟者人心所系武王伐商載主而行髙祖初興立漢社稷皆以系人心也

利見大人亨利貞

程傳人聚則亂物聚則爭非大人治之則萃所以致爭亂也萃以不正則爲苟合安得亨乎故利貞

用大牲吉利有攸往

童溪王氏曰損之時二簋可用享則萃之時用大牲非吉與剝之時不利有攸往萃之時有攸往非利與

彖曰萃聚也順以說剛中而應故聚也【說音恱】

萊按順以恱上下一心也剛中而應君臣一徳也曰故聚不如是不聚也

王假有廟致孝享也

臨川吳氏曰致者極盡孝享之道乃能萃已散之精神也

利見大人亨聚以正也

汴水趙氏曰九四近在君側當三陰之塗爲三陰者宜上萃於五以臣萃君斯爲得正

用大牲吉利有攸往順天命也觀其所聚而天地萬物之情可見矣

臨川吳氏曰物聚人聚而眾多之時祭者宜盛居者宜往此皆順天道之自然也

象曰澤上於地萃君子以除戎器戒不虞【上時掌反】

汴水趙氏曰水聚則決必有以防之水乃瀦人聚則亂必有以制之人乃定除戎器戒不虞居不忘危所以保其聚也

初六有孚不終乃亂乃萃若號一握爲笑勿卹往無咎萊按初之孚孚四耶孚五耶曰孚五其不終也不終於四耶不終於五耶曰不終於五曷言乎孚五也曰比之初孚五萃之初亦孚五矣比何以有終而萃不終也曰比一陽受五陰之比無貳其權者萃二陽受四陰之萃君弱臣彊比之初無應萃之初應四也四正應也曷言乎亂也曰大尊王之義也彖傳曰利見大人亨聚以正也聚於君爲正聚於臣爲亂也猶頥之上九六三其正應也而孔子曰道大悖所以嚴君臣之分謹諂附之防豈得以正應之故失尊王之義耶儒者拘正應之說謂初不終於四而志亂妄聚夫卦惟二陽不聚於四則聚於五五君也豈聚於君爲亂耶嗚乎惑已當是時彊臣擅政知有四而不知有五若呼號黨類以聚於五則一握爲笑曷笑乎笑其不達時務也惟勿卹其笑往萃於五則無咎也

象曰乃亂乃萃其志亂【葉舜】也

汴水趙氏曰位本應四義當萃五去就兩難決擇靡定則志亂也志亂此孚之不終萃之不正也

六二引吉無咎孚乃利用禴【禴羊略反】

萊按初之孚不終應四也二之孚用禴應五也二中正其孚五也不憂其變矣然當此之時羣陰多萃於四爲二者當曉以尊王大義引之共萃於五吉而無咎之道也萃之時用大牲者胡取乎用禴之義也人君孤立於上分愈尊誠愈隔矣東坡曰尊卑濶絕上下之情疎禮節繁多君臣之義薄此聖人取象於用禴爲利之意與

象曰引吉無咎中未變【葉鬢】也

萊按初之不終則初變矣二以中故能不變曰未變亦防防乎爲四所變矣彊臣擅政危矣哉

六三萃如嗟如無攸利往無咎小吝

建安丘氏曰萃初三兩陰皆萃四者聖人不欲其以不正相萃故於初曰乃亂乃萃於三曰萃如嗟如深戒夫四之不可萃也又皆斷以往無咎之辭欲其捨四而萃五也以正相聚何咎之有

萊按三何爲而嗟也欲萃於五爲四所隔故萃如而嗟如徒嗟無益往而萃五則無咎也然楚囚對泣亦小羞矣聖人於二曰引於初於三皆曰往其勉人遵王之義深矣

象曰往無咎上巽也

未詳

九四大吉無咎

平甫項氏曰四下比於坤獨當三陰之萃遂爲成卦之主無尊位而得眾心故必大吉而後可以無咎

象曰大吉無咎位不當【平聲】也

萊按位不當言不當人君之位不可受眾陰之萃也

九五萃有位無咎匪孚元永貞悔亡

建安丘氏曰比以一陽統五陰一則專專則眾陰順從惟五之歸故五有顯比之吉萃以二陽統四陰二則分分則眾陰有萃四者有萃五者而五不得以專其萃故在五有匪孚元永貞之戒

萊按五以君位受眾陰之萃無咎者也其未孚者修元永貞之徳以來之悔可亡矣四曰位不當無受萃之位也五曰有位防防乎僅其有位也初之有孚不終與五之匪孚相應不孚於五者萃於四也如彼何哉修徳而已比彖詞元永貞萃五爻詞亦元永貞比天下之道萃天下之道大略同也

象曰萃有位志未光也

萊按眾萃於四五僅守位何光之有

上六賫咨涕洟無咎

建安丘氏曰萃之終兌之極聚終而散說終而悲理之常也能於聚終說極之時以憂戚處之則無咎也平庵項氏曰賫咨兌口之嘆涕洟兌澤之流

象曰賫咨涕洟未安上【葉常】也

萊按下有九四彊臣以分其萃而五有位未光能安於上乎此其賫咨涕洟也

【巽下坤上】

程傳升序卦萃者聚也聚而上者謂之升故受之以升爲卦坤上巽下木生地中長而益髙升之象也萊按地中生木自下而上升之義也而成卦之主則在萃之二升而爲升之五爲帝王踐阼之象雜卦曰萃聚而升不來也曷言乎不來也曰升於上不返於下也非踐阼之義胡爲不返於下也先儒謂惟文王當之是也曷言乎文王當之也曰幹之龍飛堯舜之揖遜也革之虎變湯武之徵誅也以柔而時升者文王也龍之飛也至四而躍虎之變也至四而攺命以故階之升也至四而有岐山之享也或曰文王曷嘗踐阼哉然武王之踐阼卽文王之踐阼也故孔子曰周之徳可謂至徳矣今制舉家主仕進言何啻說夢

升元亨利見大人勿卹南徵吉

潘氏夢旂曰升自下而上者也方升之初宜擇所從惟見大徳之人則無憂向陽明之方則得吉也

彖曰柔以時升巽而順剛中而應是以大亨用見大人勿卹有慶【葉腔】也南徵吉志行【葉杭】也

萊按柔以時升者取反對之義萃之二升而爲升之五也以卦徳言巽而順也以爻位言二剛中而五應也此其所以大亨也用見大人而勿卹何哉大人君徳𨿽著天位未升勿卹者堅逺邇歸附之誠慶孰大焉南方之卦離也明也南徵舎暗而趨明也君子之徵將行其志也趨於明則其志行矣

平庵項氏曰用見大人勿卹戒陰也南徵吉勉陽也

象曰地中生木升君子以順徳積小以髙大

萊按木之由小而髙大也順而積也君子之進徳也亦然木之生也一日不長卽枯徳之進也一日不積則退

初六允升大吉

萊按初何以允升也曰升之義自下而上也初在下故升又巽也故允信友獲上宜其大吉

象曰允升大吉上合志也

程傳上謂九二與二同志也

九二孚乃利用禴無咎

中溪張氏曰萃六二以中虛爲孚而與九五應升九二以中實爲孚而與六五應二爻虛實𨿽殊其孚則一也孚則𨿽用禴而亦利故二爻皆曰孚乃利用禴彖言剛中而應指此爻也

萊按東谷鄭氏曰凡易言利用禴利用亨祀利用祭祀皆所以釋危疑也何則處危疑之地者惟誠意足以勝之也其義之見於困萃者是已升之時何以危疑也蓋天下重器王者大統由下而上有危疑之道焉故幹之三危幹之四疑而況升乎先儒謂升乃文王之卦利用禴者所以釋羑里之囚受專徵之賜也

象曰九二之孚有喜【葉戲】也

程傳二能以孚誠事上可以行剛中之道澤及天下是有喜也

九三升虛邑

萊按李氏曰初二臣之升也過乎二非臣之象商之末也法度廢矣禮樂墮矣國𨿽大謂之虛邑而已若無人也東谷鄭氏曰此伐宻伐崇墉之義

象曰升虛邑無所疑【葉義】也

程傳入無人之邑其進無疑阻也

六四王用亨於岐山吉無咎

進齋徐氏曰岐山在禹貢雍州境南坤西南象王指文王而言六四坤體本順又以柔居柔順之至也以順而升此岐之王業所以享也故有吉而無咎【先儒多作亨字解獨朱子作享今從之大抵帝王之興未有不由於天與者故益二曰享帝升四曰享山】萊按凡帝王之踐阼皆升也獨歸之文王何哉曰柔以時升也見於四何哉東谷鄭氏曰文王有君民之大徳系之二不可也有服事之小心系之五不可也

象曰王用亨於岐山順事也

中溪張氏曰三分天下有其二而文王以服事殷非順事乎宜其有亨通之吉而無僭逼之咎六四不言升者所以昭文王順事之心也

六五貞吉升階

雷氏曰六五貞吉升階先儒以爲踐阼蓋貞吉然後可以升天子之位也中溪張氏曰坤爲土故曰階六五柔進而上行貞正則吉階而升之由岐山而丰鎬可以尊處九陛之上矣

萊按系貞吉於升階之上欲其正而後升也若宋太祖逆取順守則升階而後貞吉矣

象曰貞吉升階大得志也

節齋蔡氏曰萃者澤聚於下故九五志未光升者木升於上故六五大得志

上六防升利於不息之貞

中溪張氏曰上六處坤之上升之極猶之晦防陰暗而猶升焉此進而不息者也然貞而不息則利不貞而不息則何利之有若能以升位之心而移之於升徳則譬山之積塵海之積污愈增髙大也易曰終日幹幹自彊不息詩云文王之徳之純純亦不已此非利於不息之貞也歟雲峯胡氏曰豫上六防豫戒以成有渝升上六防升戒以利不息之貞者豫上震震動也欲動其悔過之心變其豫爲不豫也升上坤坤順也欲順其不已於進之心移於不息之貞也

象曰防升在上消不富也

程傳昏防於升極上而不知已惟有消亡豈復有加益也

易俟卷十三

欽定四庫全書

易俟卷十四

翰林侍讀喬萊撰

【坎下兌上】

程傳困序卦升而不已必困故受之以困疊山謝氏曰困井相表裏困爲塞井爲通

困亨貞大人吉無咎有言不信

雲峯胡氏曰蹇能止則知足以避需不陷則義無所窮困之爲卦上下三剛皆掩於柔窮而無所容此所以爲困也然剛之困如此剛之亨自如處坎之險不失兌之悅時𨿽困而道則亨身𨿽困而心則亨也他卦言亨言貞不貞則不亨亨由於貞也此卦言亨與貞處困能亨則得其貞貞由於亨也又曰大人者困而能亨是爲大人非小人所能也有言不信又戒處坎之險不可尙兌之口也

彖曰困剛揜也險以說困而不失其所享其惟君子乎【說音悅】

萊按坎一陽陷二陰之中兌一陰蔽二陽之上皆剛揜於柔也剛揜於柔君子揜於小人此其困也困何以亨也以卦徳言坎險也兌說也處險而能悅無入不自得矣蓋盛滿之時不可不憂困躓之時不可不樂處盛滿而不憂必小人也當困躓而不樂非君子也困而不失其所亨惟君子能之如文王囚羑里演易周公居東系爻辭孔子不遇刪述六經孟子不遇著孟子七篇皆困而不失其所亨者又如夏侯勝黃霸獄中授尙書司馬遷腐刑作史記薛瑄獄中讀易亦困而不失其所亨者

貞大人吉以剛中也

萊按先儒謂剛中兼二五言非也專指二也曷言乎專指二也困井反對之卦也井之剛中指五困之剛中指二皆坎之一陽也推之需訟反對之卦也坎之一陽在需爲五彖傳曰位乎天位以正中也在訟爲二彖傳曰剛來而得中也需有幹之三陽置而不論專取坎之一陽者處其少之地也少者多之所貴又五也訟之五幹之陽也而不主訟者反對之義不在幹也需彖有孚訟彖有孚坎彖有孚惟心亨困彖傳困而不失其所亨皆指坎中滿也又推之師比反對之卦也坎之一陽在師爲二彖傳曰剛中而應在比爲五彖傳曰原筮原永貞無咎以剛中也又推之蹇解反對之卦也坎之一陽在蹇爲五彖傳曰蹇利西南乃得中也在解爲二彖傳曰其來復吉乃得中也又推之渙節反對之卦也坎之一陽在渙爲二彖傳曰剛來而不窮在節爲五彖傳曰剛柔分而剛得中又曰當位以節中正以通合而參之是重卦之遇坎者皆以坎之一陽爲之主也曷爲主坎之一陽也震之一陽在下卦爲初在上卦爲四艮之一陽在下卦爲三在上卦爲上非若坎之一陽居二五之位也且此卦之震至彼卦而爲艮彼卦之艮至此卦而爲震非若坎之一陽往來上下於二五之中合反對而取義也其不主坎之一陽者屯也屯防反對之卦也𨿽屯主初而防未嘗不主二也二坎之一陽也彖傳曰初筮告以剛中也

有言不信尙口乃窮也

程傳當困而言人所不信以口免困所以致窮

象曰澤無水困君子以致命遂志

平甫項氏曰澤無水則悴君子無時則躓時命在天者也委而致之非我所能與也志於道志於仁在我者也𨿽困而必遂非命之所能制也致命象險遂志象說

初六臀困於株木入於幽谷三嵗不覿【臀從惇反】

萊按系詞曰非所困而困非所據而據不獨爲三言之也初之於株木於幽谷上之於葛藟於臲卼皆是也蓋困而不失其所亨惟君子能之若陰柔小人值困之時顚躓迷亂以危爲安處污穢而不知遘機穽而不避故周公取象種種變幻如此也先儒之釋株木有二或曰木之無枝者或曰根株也萊謂根株之說是也人之行也趾在下人之坐也臀在下無枝之木與臀何與焉而臀困耶初下也故言臀言株木又坎之下暗之至故入幽谷而三嵗之久終無所見也

象曰入於幽谷幽不明【葉芒】也

萊按幽不明責初也乃入陷穽而不知避者

九二困於酒食朱紱方來利用亨祀徵凶無咎

萊按彖曰大人吉卽此爻也志未得道未行以酒食自娛乃困而不失其所亨者朱紱方來五將應二也利用亨祀積誠意以感之也循此而行𨿽凶亦無可咎也平甫項氏曰文王之囚孔子之畏縱使不免何咎之有

象曰困於酒食中有慶【葉腔】也

萊按二之慶不慶於朱紱方來而慶於困於酒食者曷故哉蓋困於酒食乃學問大得力處處困第一法也如二疏避恭石顯之亂政市牛酒以享故人郭子儀避魚朝恩之譖窮奢極欲皆此義也

六三困於石據於蒺藜入於其宮不見其妻凶

汴水趙氏曰守道而困困其所也身困而名彰違道而困非所困也身名與之俱棄遁居隱約據其所也怨天尢人睢盱蹢躅非所據也身且不保家何可全又奚有妻孥之樂

象曰據於蒺藜乘剛也入於其宮不見其妻不祥也程傳據於蒺藜謂乘九二之剛

九四來徐徐困於金車吝有終

萊按自下而上曰往自上而下曰來四之來拯初也當困之時不能驟通又遲疑也故其來徐徐四入兌體金也車人所乘也以九乘四不得其正不可以行也有困於金車之象金車堅重之物其行甚遲拯人之困徐徐若是吝之道也然其心未嘗忘也故有終

象曰來徐徐志在下【葉滸】也𨿽不當位有與也

臨川吳氏曰下謂初志在於拯初也不當位謂居柔故其行徐徐有與謂與初爲正應行𨿽徐徐終能就初而拯其困也

九五劓刖困於赤紱乃徐有說利用祭祀【說音悅】

程傳截鼻曰劓傷於上也去足爲刖傷於下也上下皆揜於陰爲其傷害劓刖之象也赤紱臣下之服五君也困於赤紱者困於臣也然下有九二剛中之賢徐必相應而來共濟天下之困徐有說也利用祭祀者人君在困求天下之賢致其誠敬若祭祀然則能致天下之賢濟天下之困矣開封耿氏曰亨祀人臣所以祭宗廟祭祀天子所以禮百神

象曰劓刖志未得也乃徐有說以中直也利用祭祀受福也

程傳始爲陰揜無上下之與未得志之時也徐而有說以中直之道得在下之賢共濟於困也盡其誠意如祭祀然以求天下之賢則能亨天下之困而受其福也建安丘氏曰二言中而五言中直所以釋彖辭貞字之義二言有慶五言受福所以釋彖辭吉字之義

上六困於葛藟於臲卼曰動悔有悔徵吉【藟力鬼反臲五結反卼五骨反】

程傳物極則反事極則變困旣極矣理當變矣葛藟纒束之物臲卼危動之狀上處困之極居最髙危之地困於葛藟與臲卼也動悔動輙有悔無所不困也有悔咎前之失也能悔則往而得吉也困極而徵則出於困矣故吉雲峯胡氏曰困窮而通其上之時乎然剛困不害其亨柔困不悔不吉趙氏曰五爻皆不言吉獨於上六言吉者當困時而不可欲速也九二徵凶九四來徐徐九五乃徐有說至上六始有徵吉之辭

象曰困於葛藟未當【平聲】也動悔有悔吉行【葉杭】也

萊按困於葛藟非所困而困者故曰未當徵吉者行則吉也

【巽下坎上】

程傳井序卦困乎上者必反下故受之以井爲卦坎上巽下坎水也巽之象則木也巽之義則入也木入於水下而上乎水井之象也隆山李氏曰自古國邑之建必視其泉之所在以故公劉創京於豳之初相其陰陽觀其流泉先卜其井泉之便而後居之也又曰坎者天一之水見於諸卦者皆下流之失故多以險諭其在卦而得水之眞性者井是也以畫觀之一陽實其中二陰圍其外譬之陽气初回暖律於凝陰之中冬水因之而變溫此坎之眞性也天下之水在冬而溫者獨井泉而已及注之川澤風雨霜露之所剝失其本性無復一陽之溫矣載觀井泉之水在人身則精血是也川流之水在人身則涕洟之類是也精血固藏者乃井泉生動之性而涕洟往而不反者諸水下流之失也

萊按困窮而通者水下漏窮也變爲井則下漏者復上出矣通也

井攺邑不攺井無喪無得往來井井【喪息浪反】

中溪張氏曰井徳之地也而以不變爲徳邑居其所而能聚可攺而就井井居其所而有常不可攺而就邑汲之而不竭故無所喪不汲而不盈故無所得往者得水而上來者求水於下往來皆井其井則無饑渴之害矣故曰往來井井

汔至亦未繘井羸其缻凶

程傳汔幾也繘綆也井以濟用爲功幾至而未及用亦與未下繘於井同也君子之道貴乎有成有濟物之用而未及物猶無有也羸敗其瓶失其用矣是以凶也建安丘氏曰攺邑不攺井井之體也無喪無得井之徳也往來井井井之用也此三句言井之事汔至亦未繘井未及於用也羸其缻則並失其用也此二句言汲井之事厚齋馮氏曰繘關西謂綆汲水索缻汲器文從缶瓦器也或謂古無桶故不取巽木象韓信以木罌渡師如樽罍古皆用木疑古以木爲缻從缶則又瓦爲之者此象巽木無疑

彖曰巽乎水而上水井井養而不窮也【上時掌反】

隆山李氏曰坎二陰在外爲險陷井象也一陽居內陷二陰之中泉象也以巽遇坎巽木在坎水中巽水而上汲井之象也井之汲爲烹飲漑濯日用可旣乎故曰巽乎水而上水井井養而不窮也

攺邑不攺井乃以剛中也

萊按困井反對之卦也困之二上而爲井之五攺邑之象也在困二剛中在井五亦剛中不攺井之義也

汔至亦未繘井未有功也羸其缻是以凶也

程傳井以濟用爲功水未出則何功也缻所以上水而致用也羸敗其缻無濟致用之具矣是以凶也

象曰木上有水井君子以勞民勸相

本義木上有水津潤上行井之象也勞民者以君養民勸相者使民相養皆取井養之義建安丘氏曰古者井田之制蓋取諸此

初六井泥不食舊井無禽【泥乃計反】

本義井以陽剛爲泉上出爲功初六以陰居下故爲此象蓋不泉而泥則人所不食而禽鳥亦莫之顧也進齋徐氏曰人品污下不能彊於爲善無用於世

爲人所棄觀此爻可知所勉矣

象曰井泥不食下【葉滸】也舊井無禽時捨【葉暑】也

萊按文言於幹之初曰下也幹之二曰時捨也以位與時言也井初小象亦同斯義

九二井谷射鮒甕敝漏【射食亦反鮒音付】

程傳井之道上行者也防谷之水則旁出而就下二居井而就下乃井而如谷也射注也井上出則養人濟物今下就污泥注於鮒而已鮒或以爲蝦或以爲蟇井泥中微物耳陽剛之才本可養人濟物而上無應援故不能上而就下是以無濟用之功如水之在甕本可爲用乃破敝而漏之不爲用也

象曰井谷射鮒無與也

進齋徐氏曰在井而射鮒在甕而敝漏皆無與之故也人才生世非果於暴棄者皆可與爲善由上無應與而爲之誘掖汲引故上達難下達易也

九三井渫不食爲我心惻可用汲王明並受其福【渫息列反】中溪張氏曰九三以陽剛之才而居一井之半則泥者去注者深井之渫而可食者也可食而人莫食爲我心惻也甘潔之泉苟上遇汲者之明則美泉見食而邑人皆被其井養之功猶下有陽剛之才而上遇王者之明則賢才見用而天下並受其利澤之福也

象曰井渫不食行惻也求王明受福也

誠齋楊氏曰行者惻之爲有才徳之君子不見用於上者惻也井用一邑受其福君子用天下受其福三之惻也井云乎哉微堯之明則大舜雷澤之漁父微髙宗之明則傅說巖野之胥靡而已

六四井甃無咎【甃惻舊反】

中溪張氏曰井甃者甓而修之也六四才柔𨿽未能施井養之用而近承井冽之主能甃而治之修而潔之將有汲引上出之功而無污濁不食之咎矣

象曰井甃無咎修井也

建安丘氏曰三在內卦渫井內以致其潔四在外卦甃井外以禦其污蓋不渫則污者不潔不甃則潔者易污此君子內外交相養之道也

九五井冽寒泉食【冽音烈】

沙隨程氏曰水始達曰泉坎水之正性則寒坎北方也瀘川毛氏曰三與五皆泉之潔者也三居甃下未汲之泉也故曰不食五出乎甃已汲之泉也故曰食

象曰寒泉之食中正【葉貞】也

建安丘氏曰井六爻惟五曰泉蓋九五爲井之主位中而正泉冽而寒井之徳已盡美矣

上六井收勿幕有孚元吉【收詩救反又如字】

程傳井以上出爲用居井之上井道之成也收汲取也幕蔽覆也取而不蔽其利無窮井之施廣矣大矣有孚有常而不變也博施而有常大善之吉也平甫項氏曰四未及物故自修上已及物故勿幕萊按井之六爻專以自下而上取義其剛柔比應之類勿論也初最下曰泥二就下曰射曰漏三之渫五之冽皆可食也渫在甃下曰不食冽在甃上曰食至上則上出爲功井道成而養之所及者普矣故勿幕元吉

象曰元吉在上大成也

【離下兌上】

程傳革序卦井道不可不革故受之以革井之爲物存之則穢敗易之則淸潔不可不革者也故井之後受之以革也爲卦兌上離下澤中有火也火之性上水之性下若相違行則睽而已乃火在下水在上相就而相尅相滅息者也所以爲革也又二女同居其志不相得故爲革也

革已日乃孚元亨利貞悔亡

萊按革去故也人有戀舊之心何能遽信武王克殷而殷多未化之頑已日乃孚之義也先儒謂幹爲揖遜革爲徵誅故革必元亨利貞其悔乃亡

彖曰革水火相息二女同居其志不相得曰革

萊按旣未濟亦水上火下之卦也不取革之義何哉北方之水如長江大河非若澤之有時而涸也且男女有相濟之義交則爲旣濟不交則爲未濟二女無相得之情相違則爲睽相畜則爲革

已日乃孚革而信之文明以說大亨以正革而當其悔乃亡【說音悅當去聲】

萊按革之義湯武之革命也先儒主攺革命令而言謂盤庚之遷民久而安之已日乃孚也秦攺井田爲阡陌封建爲郡縣鄕遂爲兵農皆革之不當而可悔者以至四之攺命五之虎變皆主攺革命令而言大非

天地革而四時成湯武革命順乎天而應乎人革之時義大矣哉

建安丘氏曰大而天地造化密運潛移革春而爲夏革秋而爲冬陰陽代謝而四時以成況古往今來世代更變則革夏而爲商革商而爲周非湯武彊爲之也不過順天應人而已中溪張氏曰夫時未當革聖人不能先時時而當革聖人不敢後時上順天命下應人心革而當其可之謂時故彖辭贊之曰革之時大矣哉

象曰澤中有火革君子以治歷明時

臨川吳氏曰此變革之至大者也歷謂日月五緯之躔次時謂春夏秋冬之代序推日月而後可定四時故治歷所以明時也西溪李氏曰晝夜者一日之革晦望者一月之革分至者一嵗之革歷元者無窮之革

萊按治歷明時發於革者不獨紀四時之變也攺革之際歷數有歸頒正朔之義存焉

初九鞏用黃牛之革【鞏力勇反】

萊按先儒謂黃中色牛順物以中順自守解遁之二爻已大悖卦防矣革之初九有何中順之義而取黃牛之象耶王輔嗣曰知其爲健何必幹之爲馬知其爲順何必坤之爲牛若按文責卦則有馬無干今以中順解黃牛則有黃牛而無革之初九矣黃牛中順豈黃牛之革亦中順乎蓋取堅韌之義不取中順之義也鞏束之固也束之以堅韌之物俾不可有所爲也猶之遁之二爻亦取君臣固結之義中順何有焉革六爻略同於幹幹之初九勿用革之初九豈可有爲鞏用黃牛象也不可有爲意也得意忘象不其然耶

象曰鞏用黃牛不可以有爲【葉訛】也

六二已日乃革之徵吉無咎

萊按已日革之彖辭也曷爲於二見之曰二離之主也離爲日由初而二已日也已日乃革不輕用其革也如是而往吉而無咎之道也

象曰已日革之行有嘉【葉歌】也

萊按行有嘉勉其行也

九三徵凶貞厲革言三就有孚

瀘川毛氏曰火居澤下能無危乎往則凶而居則危本爻適當其防也

萊按幹至三而厲故革亦至三而厲也若進而革命非其時也退守臣節不自安也徵則凶貞則厲也遲徊審顧至再至三人皆信其無利天下之心矣

象曰革言三就又何之矣

九四悔亡有孚攺命吉

萊按革之九四與幹之九四同此湯武革命之時也幹九四曰乾道乃革是也曰悔亡革而當也有孚攺命吉而孔子曰信志信其弔民代罪之志也舊說攺易命令非

象曰攺命之吉信志【葉芝】也

九五大人虎變未占有孚

萊按幹之大人曰飛龍革之大人曰虎變先儒曰幹之飛龍有虞夏揖遜之義焉革之虎變有湯武徵誅之象焉而大人則一也三曰有孚四曰有孚五曰有孚天下重器王者大統非詐力所能致也四攺命而吉三何以徵而凶也曰非其時也四攺而虎變三徵而曷往乎湯居亳也武之十三年養晦也徵則凶貞則厲也貞厲者固守臣節亦危道也迨遲之至再遲之至三不得已而革我信人人亦信我孔子曰又何之矣過此以往則攺命矣彖傳曰革而當其悔乃亡四之悔亡革而當也幹之或躍在淵曰乾道乃革四革之位也曰或躍疑詞也舜禹之避也曰攺命決詞也湯放桀武伐紂也信志者信其有弔民伐罪之志無富天下之志也五虎變而上豹變何哉豹隱於霧猶賢之隱於山澤也莘之尹渭之望也文炳文蔚切虎豹說制度文爲禮樂政刑之類是也

象曰大人虎變其文炳【葉彬】也

上六君子豹變小人革面徵凶居貞吉

萊按革至於上革道成矣其君子之髙隱者乘時利見有豹變之象焉其小人之頑梗者紹休臣附有革面之義焉當是時宜歸馬放牛一切與之休息故有徵凶居貞吉之戒漢髙帝困於白登唐太宗敗於鴨緑皆昩於徵凶之戒者又按此論革道之成取卦義不取爻義若指一爻而言豈上六又爲君子又爲小人耶本義上六之才亦不可有爲也失之千里矣

象曰君子豹變其文蔚也小人革面順以從君也【炳音彬與君葉蔚音郁與君字平入爲韻】

【巽下離上】

程傳鼎序卦革物者莫若鼎故受之以鼎

鼎元吉亨

程傳以卦才言也如卦之才可以致元亨也文羨吉字彖止云元亨其羨明矣

彖曰鼎象也

子夏傳云初分足也次實腹也中虛耳也上剛也故曰鼎象也

以木巽火亨飪也聖人亨以享上帝而大亨以養聖賢【亨普庚反飪入甚反】

程子曰以木入火所以烹飪也享上帝養聖賢極其用之大也

巽而耳目聰明【葉茫】柔進而上行【葉杭】得中而應乎剛是以元亨【葉滂】

萊按巽爲耳離爲目以二體言有耳目聰明之義聰無不聞也明無不照也以反對言革之二上而爲鼎之五柔進而上行也以二五之應言五旣有中徳又下應九二之剛受賢臣之助也兼此三者此其元亨也又按彖辭止元亨兩字者惟鼎與大有大有在累洽之後鼎在維新之時六十四卦之最盛者文王兩元亨著其盛也孔子兩是以元亨明其盛之非幸致也又按易中柔進而上行皆取離之一陰曷故也巽一陰在下卦爲初在上卦爲四兌一陰在下卦爲三在上卦爲上惟離之一陰居二五之位上行者由反對之二上行而至於五也故皆取離之一陰

象曰木上有火鼎君子以正位凝命

東谷鄭氏曰以象言之則其器爲鼎以鼎言之則其用爲烹飪以烹飪言之則其用爲享上帝養聖賢然鼎之義不止是也革以攺命鼎以定命知革而不知鼎天下之亂滋矣周公定鼎於郟鄏體國經野建中立極所以定民心而重國本也

初六鼎顚趾利出否得妾以其子無咎

雲峯胡氏曰陰柔在下於鼎爲趾象於人又爲妾象顚趾而有出否之利是因敗以爲功也得妾而有得子之慶是因賤以致貴也西溪李氏曰全體一鼎分上下二體爲二鼎上體之鼎有兩耳而無足故九四之鼎折足下體之鼎有足而無耳故九三之鼎耳革六爻皆取鼎象故曰鼎象也

萊按鼎繼革之後其餘風獘政未能盡除故於初發出否之義不然鼎重器也豈以顚爲利哉

象曰鼎顚趾未悖也

程傳鼎覆而趾顚悖道也曰未悖有傾出否惡之時也

利出否以從貴也

程傳去故而納新防惡而受美從貴之義也

九二鼎有實我仇有疾不我能卽吉

雲峯胡氏曰鼎諸爻與井相似井以陽剛爲泉鼎以陽剛爲實井九二有泉象下比初六則有射鮒之象鼎九二有實像下比初六則有我仇之象井初爲泥二視之爲鮒鼎初爲否二視之爲疾皆陰惡之象也井二無應故其功終不上行鼎二有應而能以剛中自守故初𨿽近不能就之而吉

萊按得中而應乎剛應二也二佐五以主鼎者以剛居中有實之象聖人愛之深也故設戒以示之初比二者也曷言乎仇也初有顚趾之疾能損我也損我者我仇也二不卽初初欲卽二逺之不能近之不可惟有道焉俾不我能卽則吉矣

象曰鼎有實愼所之也

萊按人患無實耳有實而不愼所之聖人所深惜也

我仇有疾終無尢【葉怡】也

萊按人患不知小人之可仇也知其爲仇終無尢矣

九三鼎耳革其行塞雉膏不食方雨虧悔終吉【行下孟反塞悉則反】

萊按以二鼎而言四在上卦之下爲足三在下卦之上爲耳以一鼎而言則四不可爲足故折足三不可爲耳故耳革耳通也革則塞矣此如井之三爻皆賢人在下位而未爲時用者故井三有甘潔之泉而不汲鼎三有雉膏之美而不食也然賢才不遇於時非終不遇也以剛正自守待五之求將陰陽和而爲雨虧其不遇之悔矣鼎三曰終吉井三亦曰食福其義一也

象曰鼎耳革失其義【葉俄】也

萊按耳之義在五三曰耳失其義矣故革

九四鼎折足覆公餗其形渥凶

中溪張氏曰初之顚趾卽四之折足也初利而四凶何也曰初在鼎下未有實之鼎也鼎未有實則趾可顚顚之尙有出否之利四在鼎中已有實矣鼎旣有實則足不可折折之則有覆餗之凶其時位不同故其吉凶亦異也又顚與折異顚則捨舊而圖新折則器毀而用廢也萊按中溪言象甚確而孔子之釋玆爻也徳薄而位尊知小而謀大力小而任重發揮義理無一語及象者蓋立象盡意欲人因象以求意也儒者求象而不求意聖人立象何爲哉

象曰覆公餗信如何也

本義言失信也

六五鼎黃耳金利貞【典反】

萊按五鼎之主也於象爲耳中也曰黃耳貫耳以舉鼎者以金爲之堅之至也措之則安舉之則行利也貞也非利於貞也曷言非利於貞也文明之主得中應剛彖曰元亨爻豈有戒詞乎又按鼎象也而其意則天命旣攺正位方新一代之規模萬年之綱紀俱於是而定焉鼎之爲物也不可不堅貴也曰金不可不華美也曰玉卜險要以建都邑繕甲兵以固疆隅肅法紀以正朝廷治農桑以安艸野金之義也作禮樂以肅朝廟美制度以煥文章辧章服以別等威習詩書以移風俗玉之義也若魏晉宋齊梁陳隋之君能取天下不能治天下乃知革而不知鼎者此享國之不長而天下之亂所以日滋也

象曰鼎黃耳中以爲實也

萊按二有實五用其中以受二之實卽彖之得中而應乎剛也

上九鼎玉大吉無不利

萊按五曰金上曰玉定鼎規模施之有次第焉兵農之後繼以禮樂制度之外更有文章鼎至此鼎道成矣故大吉無不利此與井上九義同皆取卦義者

象曰玉在上剛柔節【葉卽】也

萊按玉剛而能溫者象禮樂制度協剛克柔克之宜又合五上兩爻取義曰剛柔節

易俟卷十四﹤經部﹐易類﹐易俟﹥

欽定四庫全書

易俟卷十五

翰林侍讀喬萊撰

【震下震上】

程傳震序卦主器者莫若長子故受之以震鼎者器也震爲長男故取主器之義震之爲卦一陽生於二陰之下動而上者也乾坤之交一索而成震其象爲雷其義爲動雷有震奮之象動爲驚懼之義

震亨

隆山李氏曰震本坤體乾以一陽交於下上二爻陰气凝聚陽气在內蘊結而不得出於是乎奮擊而爲雷震之初動物咸懼之而不知其震動之威乃所以震陰達陽開其生育之門故曰震亨

震來虩虩笑言啞啞震驚百里不喪匕鬯

本義震來當震之來時也虩虩恐懼驚顧之貌震驚百里以雷言不喪匕鬯以長子言也平庵項氏曰傳曰千里不同風百里不共雷震驚百里極雷鳴所及之逺也庸齋趙氏曰棘木爲匕取赤心之義長三尺祭祀之先烹牢於鑊實諸鼎而加羃焉將薦乃舉羃以匕出之升於爼上鬯說文鬯以秬釀郁艸芬芳攸服以降神也

彖曰震亨

萊按雷以動之亨之道也

震來虩虩恐致福也笑言啞啞後有則也

本義恐致福恐懼以致福也則法也董氏曰致福云者見君子常以危爲安也有則云者見君子不以忽忘敬也

萊按聖人慮人於驚恐旣逺之後遂忘戒懼故於笑言啞啞之時補出有則一叚道理使不得溺於宴安而自縱逸也

震驚百里驚逺而懼邇也

建安丘氏曰驚者卒然遇之而動乎外懼者惕然畏之而變於中也

出可以守宗廟社稷以爲祭主也

【本義曰震驚百里以雷言不喪匕鬯以長子言語錄曰震亨至不喪匕鬯作一項看出可守宗廟社稷又做一項看震便自是亨震來虩虩是恐懼顧慮而後便笑言啞啞震驚百里便也不喪匕鬯文王語是解震亨了孔子又自說長子事須拆開方看得又曰震主器事未必彖辭便有此意看來只是傳中方說萊按彖傳出可守宗廟社稷以爲祭主正是釋彖中不喪匕鬯之義朱子謂未必彖詞便有此意非是朱子𨿽如此說而作本義時已變其說泉峯龔氏曰語錄不喪匕鬯之說與本義小異當以語錄爲正此又余所不解者矣】

象曰洊雷震君子以恐懼修省

瀘川毛氏曰恐懼者作於其心修省者見於行事西山眞氏曰詩云敬天之怒無敢戲豫敬天之渝無敢馳驅鄕黨所載孔子迅雷風烈必變皆此意也中溪張氏曰宣王周盛世之君也遇災而懼側身修行景公宋小國之君也反身修徳熒惑亦爲之退舍此皆恐懼而能修省者也

萊按聞雷而懼此以象言之也君子凡當危懼之時恐懼修省則轉禍而爲福矣

初九震來虩虩笑言啞啞吉

萊按震全卦之義在初九一爻乃震之所以爲震者故直用彖辭而小象亦直用彖傳

象曰震來虩虩恐致福也笑言啞啞後有則也

六二震來厲億喪貝躋於九陵勿逐七日得

萊按當憂患之來而可危也宜擇髙逺之處人迹不可到者躋而避之乃人多不及避而及於禍者貝爲之累也須喪其貝𨿽億之多亦不卹焉斯可免已聖人懼人戀而不捨也開示之曰喪者未必喪也天運循環時無不移事無不過七日之期喪可得也安用逐爲如魏曹爽從天子出獵司馬懿閉城門爲變桓範勸其奉天子出幸討懿爽戀家室不從遂被難駑馬戀棧豆懿早知其無能爲矣

象曰震來厲乘剛也

萊按初四皆爲雷而初之雷威不可當也二乘之故厲

六三震蘇蘇震行無眚

萊按三漸逺於初故蘇蘇蘇蘇忘其危也忘其危則有眚矣聖人戒之曰惟恐懼以避之則無眚大扺患難以避爲主故二欲其躋三欲其行

象曰震蘇蘇位不當【平聲】也

臨川吳氏曰所居之位不當故宜行而去之

九四震遂泥

萊按四亦震之主也雷也雷出地奮者何遂至於泥也曰居陰也又溺於上下四陰而不能達也猶之具剛斷之才有所沈溺而不能自振者曰泥惜之也曰遂訝之也故孔子以未光譏之

象曰震遂泥未光也

六五震往來厲億無喪有事

萊按二乘初五乘四初震之主故來厲四𨿽震之主居陰故往來厲初之來不可當也故二避之而億喪貝四之往來不定也五猶可爲也故億無喪有事

象曰震往來厲危行【葉杭】也其事在中大無喪【平聲】也上六震索索視矍矍徵凶震不於其躬於其鄰無咎防媾有言【索葉落反矍俱防反】

萊按三逺於初漸忘其危故蘇蘇上𨿽逺於四而陰柔才弱迷其危而計無復之故索索矍矍三勉其行上戒其徵何哉曰居震之極也極則將安往乎凶之道也然非震之不可避也惜其不早耳使能早爲之戒不於其躬於其鄰則無咎矣此聖人示人以逺禍之道也東谷鄭氏曰防媾有言羨文也卦爻中無此義

象曰震索索中未得也𨿽凶無咎畏鄰戒【葉極】也

萊按中有主則定未有所得故索索

【艮下艮上】

程傳艮序卦震者動也物不可以終動止之故受之以艮艮者止也乾坤之交三索而成艮一陽居二陰之上上止而下靜故爲艮也

萊按雜卦曰震起也艮止也曷言乎起也一索而得男陽之始也萬物出乎震也曷言乎止也三索而得男陽之終也萬物所成終而成始也

艮其背不獲其身行其庭不見其人無咎

程傳人之所以不能安其止者動於欲也故艮之道當艮其背所見者在前而背乃背之是所不見也止於所不見則無欲以亂其心而止乃安不獲其身不見其身也謂忘我也行其庭不見其人謂不交於物也外物不接內欲不萌如是而止得止之道而無咎也

彖曰艮止也時止則止時行則行【葉抗】動靜不失其時其道光明【葉芒】

萊按艮止也孔子曰時止則止時行則行可見聖賢無枯槁寂滅學問用則行舍則藏是也光明二字最妙不但時不當動而動者道不光明卽時不當靜而靜者道亦不光明

艮其止止其所也

平甫項氏曰卦辭爲艮其背彖爲艮其止晁說之氏曰彖亦當爲艮其背自王弼以前無艮其止之說今按古文背字爲北有訛爲止字之理

上下敵應不相與也

平甫項氏曰上下敵應八純卦皆然而獨於艮用爲卦義者他卦象𨿽相敵情自相與惟艮則上下二卦陰陽各正其性而無外求之情故有不相與之義

是以不獲其身行其庭不見其人無咎

平甫項氏曰新安朱先生曰艮其背不獲其身止於止也行其庭不見其人止於行也安世按彖辭揭艮其背於上而總結之曰是以不獲其身行其庭不見其人則此三句皆自背言之也夫背者自視則不獲其身行於人之庭則不見其人蓋或止或行皆無所覩也

萊按是以二字從上下敵應不相與來蓋已見因人而生不見有人則忘人並忘已矣乃制之於外以安其內之義也

象曰兼山艮君子以思不出其位

平甫項氏曰兩雷兩風兩水兩火兩澤皆有相往來之理獨兩山並立各止其所不相往來人之一身至易止者背至難止者心能使心之所思各止其位不貳不雜則可以言止矣

初六艮其趾無咎利永貞

程傳初在下趾之象艮其趾止於動之初也事止於初未至失正故無咎也陰柔患其不固也戒以永貞

象曰艮其趾未失正也

六二艮其腓不拯其隨其心不快

中溪張氏曰股動則腓動股止則腓止是動止之權不在腓也九三居下體之上爲艮之主二旣不得以柔中之道拯三過剛之失不得已隨之豈其心之所欲哉曰不快

萊按二何以不自主也曰三艮之主也二處其下爲其所制不自由也故取此象

象曰不拯其隨未退聽也

本義三止乎上不肯退而聽乎二也

九三艮其限列其夤厲薫心【夤引貞反】

萊按卦有六爻三當其半非可止之所也三艮之主下卦之終肆其剛而彊止止非其所詎能安乎此如告子之彊制其心者限分而爲上下則成相隔之形夤列而爲左右則少相資之義心居其間無所依托故其危至於薫心也汴水趙氏曰限限隔也在身爲膺列分解也夤夾脊肉後爲夤前爲心平甫項氏亦指列爲裂彭氏曰言輔不言口言身不言面言夤不言心言限不言腹言腓不言股言趾不言足皆不獲其身也敵應而不相與不見其人也夤字從肉不從夕字書作

象曰艮其限危薫心也

六四艮其身無咎

中溪張氏曰諸卦惟咸與艮以身取象此近取諸身者也艮四當心位不言心而言身者蓋心不可見而身者心之區宇也觀其身之止則知其心之止又安有妄動之咎哉

象曰艮其身止諸躬也

平甫項氏曰恐人誤以身爲正靣故以躬解之傴背爲躬躬者見背而不見靣也

六五艮其輔言有序悔亡

萊按輔者言之所由出也艮其輔止其言也止其言非不言也貴有序也五君位也王言如絲其出如綸可不愼乎言易致悔有序故悔亡雲峯胡氏曰輔頰之兩旁骨背後可得而見者咸言其面故並見頰舌艮其皆故止言輔

象曰艮其輔以中正也

本義正字羨文叶韻可見

上九惇艮吉

程傳以剛居上爲成艮之主在艮之終止之至堅篤者也惇艮也人之止難於久故節或移於晚守或失於終上九能惇厚於終止道之至善所以吉也平甫項氏曰上九與三相類皆一卦之主也然九三當上下之交時不可止而止故危上九當全卦之極時可止而止故吉聖人於三謂之限於上謂之終終則時之所當止限則人之所彊止

萊按震艮反對之卦也震之主在下故初九重於九四艮之主在上故上九吉於九三

象曰惇艮之吉以厚終也

雲峯胡氏曰艮之在上體者凡八而皆吉人可不自厚哉厚於始可不厚於終哉

【艮下巽上】

程傳漸序卦艮者止也物不可以終止故受之以漸

漸女歸吉利貞

萊按漸進以漸也主仕進言仕進之道若女之歸則吉也女之歸也漸也本義自二至五位皆得正故又戒以利貞夫旣得正矣又何戒焉且彖傳曰其位剛得中也專主九五言二三四何與哉

彖曰漸之進也女歸吉也

萊按歸妹正言女歸之道漸以仕進爲義女歸象也

進得位往有功也

萊按漸歸妹反對之卦也歸妹之二進而爲漸之五曰得位得尊位也故往而有功先儒謂歸妹二三四五皆不得位反對爲漸則二三四五皆得正位是未達下文剛得中之義者且二三四五亦不得言進

進以正可以正邦【葉崩】也

萊按釋利貞之義也進不正者多以立功名爲解孟子曰枉已者未有能直人者也惟進以正乃可正邦

其位剛得中也

萊按上言進得位矣復言其位剛得中者明得位之指九五也

止而巽動不窮也

程傳人之進也躁而不得其漸故窮漸之義內止外巽故其動不窮也

象曰山上有木漸君子以居賢徳善俗

萊按木必以漸而髙賢徳必以漸而居俗必以漸而善

初六鴻漸於幹小子厲有言無咎

萊按鴻之爲物也往來有時先後有序進之有漸者故六爻皆取以爲象幹水湄也於乾象初之疏逺也小子象初之卑下也曷爲乎厲也初進小臣無應於上危道也有言何言也未孚於眾致多口也然時位如此咎非自作於義無之

象曰小子之厲義無咎【葉九】也

六二鴻漸於磐飲食衎衎吉【衎苦旦反】

萊按二柔順中正上應九五仕進之最吉者有鴻漸於磐之象磐大石也鴻漸於此安之至也飲食衎衎可謂委蛇退食者已

象曰飲食衎衎不素飽【葉剖】也

萊按孔子懼人以素餐爲安也補出斯義

九三鴻漸於陸夫徵不復婦孕不育凶利禦寇

萊按平髙曰陸艮體也漸於陸也三剛而不中者剛則躁於進不中則比於邪躁於進象夫徵不復也知進而不知退也比於邪象婦孕不育也附柔媚小人而不可告人也其凶宜矣此亦安所利乎惟可用之禦冦何則剛故也雲峯胡氏曰雁羣不亂止則相保禦冦象也漸歸妹反對之卦故彖取女歸之象而三以四爲婦五以二爲婦

象曰夫徵不復離羣醜也婦孕不育失其道【葉斗】也利用禦冦順相保【葉剖】也【離力智反】

萊按三與初二皆下卦之艮也三上徵而不返曰離羣醜五以二爲婦正也三以四爲婦邪也曰失其道禦冦所以自保曰順相保

六四鴻漸於木或得其桷無咎

萊按鴻水鳥棲於木非所安也桷平柯也得平柯則安矣猶之四髙位也以六居之處非其據惟巽順尙可無咎故小象曰或得其桷順以巽也周公象也孔子意也不有孔子小象何以知或得其桷之爲巽順哉讀易者求象而不求意亦惑已

象曰或得其桷順以巽也

九五鴻漸於陵婦三嵗不孕終莫之勝吉

萊按陵髙阜也象五之居尊位也下應六二爲三四所隔婦三嵗不孕之象三以四爲婦五以二爲婦三四不正也故孕而不敢育二五正也故不孕而終莫之勝此如李泌爲元載盧杞所隔終當復合將二之飲食衎衎其亦有所待與同人二五同具斯義

象曰終莫之勝吉得所願【叶韻】也

萊按小象得所願是賢人君子爲姦邪所隔非人君之所願也嗚呼漸專言仕進之卦也初始進而厲三躁進而凶四非據而危仕進之途亦多故已惟六二一爻柔順中正有其徳也上應九五有其遭也漸之最吉者已尙爲三四所隔致五有婦三嵗不孕之象可慨也此髙潔之士絕塵而奔望風而逺淩於霄漢之外也上之鴻漸於逵是也

上九鴻漸於陸其羽可用爲儀吉

程傳安定胡公以陸爲逵逵雲路也爾雅九達謂之逵無阻蔽之義也上九在至髙之位出乎位之外如鴻飛雲路超乎事之外者也賢逹髙致可用爲儀則而吉也

象曰其羽可用爲儀吉不可亂【葉舜】也

【兌下震上】

程傳歸妹序卦漸者進也進必有所歸故受之以歸妹爲卦震上兌下以少女從長男也男動而女說又以說而動皆男說女女從男之義

先儒謂易中論夫婦之卦有四咸恆漸歸妹是也萊按漸之女歸象也非論夫婦之義咸恆則夫婦之義也而彖傳發感通恆久之理諸爻亦各自發義歸妹彖傳曰歸妹天地之大義也天地不交而萬物不興歸妹人之終始也雜卦曰歸妹女之終也是六十四卦之中專論夫婦之義者歸妹一卦而已故六爻不論陰陽內外上下皆從女歸發義

歸妹徵凶無攸利

本義婦人謂嫁曰歸妹少女也兌以少女而從震之長男又以說而動皆非正也故卦爲歸妹而卦之諸爻自二至五皆不得正三五又皆以柔乘剛徵凶而無所利也雲峯胡氏曰彖辭惟臨與井言凶否與剝言不利歸妹旣曰徵凶又無攸利六十四卦中不吉之甚者也

彖曰歸妹天地之大義也天地不交而萬物不興歸妹人之終始也

本義歸者女之終生育者人之始

先儒謂少女而從長男多用王輔嗣娣媵之說萊按孔子曰天地之大義豈專爲婦媵言之乎謂夫婦也六五曰其君之袂不如其娣之袂良則妹稱君而娣爲媵矣平甫項氏謂宋帝呼後爲妹亦其證也

說以動所歸妹也徵凶位不當【平聲】也無攸利柔乘剛也進齋徐氏曰位不當則紊男女內外之正柔乘剛則悖夫婦唱隨之理所以徵凶而無攸利也

象曰澤上有雷歸妹君子以永終知敝

本義雷動澤隨歸妹之象君子觀其合之不正知其終之有敝也

初九歸妹以娣跛能履徵吉

萊按兌爲妾初又在下無應娣之象也不足以有行也朱子曰陽剛在女子爲賢正之徳乃女之賤而才者猶跛之能履也往而相助其夫必有宜家之慶吉之道也兌爲毀折故初言足之跛而二言目之眇也【隆山李氏曰古者諸侯一娶九女嫡夫人及左右媵皆以侄娣從聖人制禮必以侄娣兗媵者所以廣國嗣使所自出者一同而無他異也】

象曰歸妹以娣以恆也跛能履吉相承也

萊按初以賤爲娣事之常也才而承助其夫故徵而吉也

九二眇能視利幽人之貞

萊按初二在下女之賤者也初陽也賤而才者二又中也才而賢者故初言跛能履二言眇能視何以利幽人之貞也幽人不得志於時而抱道棲眞者女子象之此何義也凡女子之言貞者不變節之義也二其柏舟黃鵠之流與履所以行也視所以明也能行故相其夫而吉能明故燭於禮而貞

象曰利幽人之貞未變常也

六三歸妹以須反歸以娣

萊按四言待三言須何以分得失也曰四守正而不輕從人者故待三失徳而人莫之取者故須何以知其失徳也程子曰六居三位不正也柔乘剛行不順也悅之主動非禮也又曰三在下卦之上本非賤者以失徳之故反歸爲娣亦可醜已漢上朱氏曰天官書須女之賤者非待之義也萊謂女不賤而爲娣譏失徳也若賤而爲娣何足怪乎從程子是

象曰歸妹以須未當【平聲】也

九四歸妹愆期遲歸有時

萊按九四陽爻又上體也女之貴而賢者無應故愆期曰遲歸有所擇也曰有時獲佳偶也

象曰愆期之志有待而行【葉抗】也

萊按漸歸妹反對之卦也男子之仕也宜漸女子之歸也宜待

六五帝乙歸妹其君之袂不如其娣之袂良月幾望吉萊按泰五曰帝乙歸妹歸妹之五亦曰帝乙歸妹其義何以別焉曰泰之五象也歸妹之五實指其事以垂訓也蓋歸妹天地之大義自天子至於庶人其義一也惟帝乙之歸妹也正婚姻之禮明男女之分貴而能下也富而能儉也盈而能謙也可爲萬世則矣月幾望女之最盛者吉何如之來氏曰震東兌西有日月相望之象

象曰帝乙歸妹不如其娣之袂良也其位在中以貴行【葉杭】也

萊按貴而有中徳故能如是

上六女承筐無實士刲羊無血無攸利【刲若圭反】

萊按上何以無攸利也孔子曰上六無實是上之無攸利因無實也上何以無實也曰陰爲虛陽爲實凡易之言實者皆陽也歸妹六爻初三五陽位也九居二九居四陽爻也是一卦之中陰居陰位者上六一爻而已爻位之中已具無實之義故曰上六無實也陽在女爲賢爲才上無之此周公系女承筐無實士刲羊無血之象也程子曰筐篚之實婦職所供也古者房中之爼葅歜之類後夫人職之諸侯之祭親割牲取血以祭卿大夫亦然女承事筐篚而無實則無以祭婦不能承祭祀致夫亦不能承祭祀而刲羊無血也承祭祀婦職之最重者不能承祭祀則當離絕矣何所往而利哉又按爻詞𨿽士女並論而重在女士之不能承祭由女之不能承祭也故小象言女不言士士對女而泛論非爻之中有可指以爲士者來氏指兌爲女震爲士不知上六震體也兌何與焉先儒執所應以解謂上爲女三爲士夫三反歸之娣也謂之士可乎況其釋三爻也又以三爲婦四爲夫彼愆期之女固不可爲夫而三亦不應倐爲男倐爲女也先儒之釋九二也以六五爲配謂女賢而配不良其釋六五也曰下應九二爲下嫁之象是二五兩爻又倐爲男倐爲女也惟其影響是以錯亂不知歸妹六爻皆指女而言皆指女之歸而言故雜卦曰歸妹女之終也合而論之五女之貴而賢者初女之賤而才者四女之貞而吉者二女之不吉而貞者三女之失徳而賤者上女之無徳而不終者女歸之義備於此矣

象曰上六無實承虛筐也

易俟卷十五

欽定四庫全書

易俟卷十六

翰林侍讀喬萊撰

【離下震上】

程傳丰序卦得其所歸者必大故受之以丰丰盛大之義爲卦震上離下震動也離明也以明而動致丰之道也

萊按丰時之最盛者多危詞何哉𨿽盛過而衰天道之循環滿而不溢人事之補救而不専在此也蓋丰之盛與大有相類大有安而丰危者大有之主明丰之主暗也彖曰宜日中乃對癥發藥而爻之曰蔀曰沛曰見斗曰見沬皆暗之所致也大有之時如周之成康漢之文景宋之眞仁是也丰之時如唐之天寶隋之大業宋之崇寧是也

丰亨王假之勿憂宜口中【假庚白反】

萊按丰有亨義丰亨之盛惟王者能至之假至也盛過而衰可憂也聖人曰勿憂惟患不明耳日中則無所不照昃則有所不照矣故曰宜日中

彖曰丰大也明以動故丰

萊按以二體言也明以動動合機宜矣安得不丰

王假之尙大也

萊按尙大之義傳中補出者非王者尙大何以至於大哉秦皇漢武皆尙大者也

勿憂宜日中宜照天下也

萊按幅員廣逺人物繁庶照察𨿽周釁孽易萌惟無所不照乃可保丰故曰宜照天下

日中則昃月盈則食天地盈虛與時消息而況於人乎況於鬼神乎

萊按聖人教人多恐懼修省而玆言勿憂者何哉善乎項先生曰漢髙祖之除彭韓系蕭何疑陳平唐太宗之殺劉洎李君羨皆旣丰之後憂之深也聖人曰是不必憂愈憂則愈惑非保大之道也君人者昭吾明徳如日之中照臨下土豈有陰慝敢幹其間哉𨿽然日月爲髙矣猶有昃食之虞天地爲大矣猶有盈虛之變人之智不免於死生鬼神之靈不免於聚散則丰亦豈吾之所能常有就使失之亦常理也又豈憂慮之所能如何哉此聖人極言勿憂之理而因以足卦辭日中之義使知中者人之所當勉而昃亦非人之所能爲也

象曰雷電皆至丰君子以折獄致刑【折之舌反】

萊按聖人論刑惟欽惟卹玆獨折獄致刑何哉蓋丰之時人心侈大驕奢滛欲僭竊無等子產之鑄刑書孔明之用重法皆此意也

初九遇其配主𨿽旬無咎往有尙

程傳雷電皆至成丰之象明動相資致丰之道初九明之初九四動之初位則相應用則相資故初謂四爲配主配猶匹也初於四云配故四於初云夷也旬均也𨿽均陽也而可無咎往而相從則能成其丰故云有尙趙氏曰配如妻配夫也主猶孟子爲主所主之義

象曰𨿽旬無咎過旬災【葉玆】也

程傳勢均則不相下者常理也然相資則相求初四是也故𨿽旬而無咎也與人同事在降已以從若有加上之意則患當至矣故曰過旬災也

六二丰其蔀日中見斗往得疑疾有孚發若吉

萊按丰之異於大有者大有明在上也丰明在下也二離之主也二明而五暗有丰其蔀日中見斗之象離爲日雷在上則日有所蔽故暗也主暗則易疑臣明尢足召疑二之所以不可往也然君疑而臣不可不信惟積誠以感之以信化疑則能發六五之志而致來章之慶矣五疑故二不可往二信故五終使之來來往二字相應如屈原賈誼之徒憂思騷怨皆不能有孚發若者【汴水趙氏曰蔀古書無訓至顧野王始訓覆祖王輔嗣之說也今從之丰其蔀大有所覆蔽也日中通言晝非止午中星本晝夜明晝則燦於日而不見日者陽之陽也或食而幾旣則星斗燦然斗者陰之陽也體大故先見次乃盡見小星疑疾昏昧所致孔子送葬日有食之曰安知其不見星也】

象曰有孚發若信以發志【葉芝】也

九三丰其沛日中見沬折其右肱無咎

萊按日中見斗可謂暗矣且見沬焉暗之至也三陽剛明體堪爲股肱者乃應上六上三嵗不覿則三終不可用矣故有折其右肱之象然所遭如此非三之咎也故無咎沛作斾幡幔也沫小星也

象曰丰其沛不可大事也折其右肱終不可用【葉賦】也萊按爲大事者非君臣合徳不可若小事則隨時隨事補救斡旋皆聖賢不容已者故睽言小事吉玆爻言不可大事

九四丰其蔀日中見斗遇其夷主吉

萊按二曰蔀曰見斗四亦曰蔀曰見斗其義何以別焉曰二之見斗五之蔀也四之見斗四自蔀也曷言乎四自蔀也曰二明體四非明體也孔子曰位不當又曰幽不明咎四非咎五也當是時君暗於上二見疑三終不用四靦顏髙位周公所以諷其去也曷言諷其去也曰夷主初也初在下而四遇之是去而就初也故孔子曰行也

象曰丰其蔀位不當【平聲】也日中見斗幽不明【葉茫】也遇其夷主吉行【葉杭】也

六五來章有慶譽吉

萊按五暗主也本無慶也無譽也不吉也聖人畫策以導之曰若能致六二之來資其明以照天下有慶也有譽也吉也二離之主故曰章耑指二言也先儒謂來致天下之明殆不然已唐明皇不來張九齡所以亂也徳宗來李泌所以亂而復治也但來六二便是保丰

象曰六五之吉有慶【葉腔】也

萊按六五不應吉也六五能吉可慶孰甚吉在一人慶在天下來章之功大矣

上六丰其屋蔀其家闚其戶閴其無人三嵗不覿凶萊按上六居卦之終丰之極也去明最逺暗之至也丰其屋侈大之象也蔀其家障蔽之象也闚其戶閴其無人空虛恍惚之象也三嵗時之久也三嵗不覿久而不悟也丰莫丰於秦皇漢武之時暗莫暗於入海求神仙之事此爻似之矣孔子曰天際翔也天際者髙逺空虛之處翔於天際非求神仙之象乎又曰自藏也諺語自瞞自也李少君死武帝曰不死化去耳非自藏乎

象曰丰其屋天際翔也闚其戶閴其無人自藏也【艮下離上】

程傳旅序卦丰大也窮大者必失其居故受之以旅吳氏應回曰旅非商賈之謂凡客於外者皆是也

天子有天子之旅天王出居於鄭是也諸侯有諸侯之旅公在楚是也大夫有大夫之旅陳文子之去他邦是也聖賢有聖賢之旅孔子之轍環孟子之歷聘是也旅豈一槪哉

旅小亨旅貞吉

萊按羈旅之時亨詎能大曰小亨然不可失正也曰貞吉造次必於是也

彖曰旅小亨柔得中乎外而順乎剛止而麗乎明【葉茫】是以小亨旅貞吉也

萊按先儒謂旅不取君義人君無旅也是大不然卦之名旅者專取君之旅也何則彖傳柔得中乎外是也曷言乎柔得中乎外也凡重卦之遇坎離者以坎之陽離之陰主其卦以其據二五之地也丰旅反對卦也離之一陰在丰爲內卦之二在旅爲外卦之五柔得中乎外也是專取君之旅也順乎剛一陰麗二陽之間旅之義也小亨也以二體言艮止也離明也止而麗乎明處旅之道也貞也旅之所以吉也

旅之時義大矣哉

雲峯胡氏曰難盡者旅之義難處者旅之時此其時義所以爲大

象曰山上有火旅君子以明愼用刑而不畱獄

萊按明愼用刑而不畱獄皆從旅發義羈旅之當刑者或依傍之無人或衣食之不繼若濫刑若畱獄不應死而死者多矣聖人愼重民命於刑𨿽不得以旅人而不用不敢不明不敢不愼也若獄則斷斷不畱矣

初六旅瑣瑣斯其所取災

平甫項氏曰君子之旅以行道也小人之旅以求利也二者皆非明不濟若止於瑣瑣則胥失之矣瑣瑣細小貌也

象曰旅瑣瑣志窮災【葉玆】也

臨川吳氏曰柔而居下其志猥陋故曰窮中溪張氏曰詩云瑣兮尾兮流離之子初六有焉

六二旅卽次懷其資得童僕貞

本義卽次則安懷資則裕得其童僕之貞信則無欺而有賴旅之最吉者也

象曰得童僕貞終無尢【葉怡】也

程傳羈旅之人所賴者童僕也旣得童僕之忠貞終無尢悔矣

九三旅焚其次喪其童僕貞厲

建安丘氏曰九三爻辭全與二反二卽次而三焚二得童僕而三喪二之貞無尢而三之貞則厲者二柔順得中三過剛不中故也過剛豈處旅之道哉

象曰旅焚其次亦以傷矣以旅與下其義喪【平聲】也本義以旅之時而與下之道如此義當喪也

九四旅於處得其資斧我心不快

汴水趙氏曰旅而言處旅於此因處於此矣資貨也以潤身也斧器也以致用也旅而兼得若可安矣然旅貴於行行則進可以達退可以歸今捐親戚棄墳墓僑寄於異鄕寧不動故山之思是猶有不快於心者

萊按四爻之義如李陵之在匈奴庾信之在北周答蘇武書哀江南賦其心豈能快耶

象曰旅於處未得位也得其資斧心未快【葉鬼】也

汴水趙氏曰以六居四宜也九而居之於位爲未得旅而暫止宜也今而久居於義爲未安𨿽有資斧之得中心則未快也

六五射雉一矢亡終以譽命【射食亦反】

本義雉文明之物離之象也六五柔順文明又得中道爲離之主故得此爻者爲射雉之象𨿽不無亡矢之費而所喪不多終有譽命也

萊按先儒謂人君無旅五不取君義是殆不然君之未卽位而旅者如夏臺之系羑里之囚是也後世唐明皇之幸蜀明英宗之狩土木皆旅也惟內文明而外柔順故終以譽命

象曰終以譽命上逮【葉退】也

白雲郭氏曰譽在人者也命在天者也上逮者天聽自我民聽其道登聞於天也蓋人君修徳於身終致文明之盛而上受天命也猶文王受命而詩言令聞不已非人君在旅之義乎

上九鳥焚其巢旅人先笑後號咷喪牛於易凶

萊按五先旅而得國者上失國而後旅者鳥焚其巢無枝可棲失國之象也失國則一旅人而已追遡其國之未失也驕奢滛蕩樂其所以亡者先笑也迨計無復之銜璧輿櫬而爲旅人後號咷也離爲飛鳥又爲牛易疆場也喪牛於易亦亡國之義也此如孫皓之旅於晉陳叔寶之旅於隋李煜之旅於宋也

象曰以旅在上其義焚也喪牛於易終莫之聞也萊按上不可旅也旅而在上於義當焚不必問其事矣終莫之聞至死不悟也哀哉

【巽下巽上】

程傳巽序卦旅而無所容故受之以巽巽者入也羈旅親寡非巽順何所取容巽所以次旅也爲卦一陰在二陽之下巽順於陽所以爲巽也

巽小亨利有攸往利見大人

萊按彖傳之釋小亨利有攸往利見大人也只在剛巽乎中正而志行柔皆順乎剛二句內是以小亨一气貫下利有攸往二句不另加釋詞蓋中正志行何往不利大人指二五二陰順之利見之義也先儒分三層解不合於孔子

彖曰重巽以申命

建安丘氏曰重巽上下皆巽也巽之徳順而善入而於象爲風風者天之號令故有命令之象內巽者命之始外巽者申前之命也君子於命令重復而丁寧之則入人也易故曰重巽以申命

剛巽乎中正而志行【葉杭】柔皆順乎剛是以小亨利有攸往利見大人

本義謂陰爲主是以小亨隆山李氏曰若徒以一陰潛伏謂之巽而不究乎陽畫在二五之位有巽乎中正之徳陰畫在二陽之下有順乎陽剛之義則巽之所以致亨者不可得而見矣

象曰隨風巽君子以申命行事

汴水趙氏曰巽爲風重巽故曰隨風風天之號令也時當秋冬之交冬春之際必有長風亙日綿夜然後能變涼爲寒舒肅殺爲融和隨風之力也王者命令四方絕逺人情之利病不同一命之未必徧孚申命之而後事行觀盤庚康誥多士諸書至於再至於三勤懇不已遷亳化商之事卒以有行申命之功也

初六進退利武人之貞

萊按聖人於坤之一陰有履霜堅冰之戒姤之一陰有羸豕蹢躅之憂於巽之一陰無戒辭且勉之以武人之貞何哉蓋巽一索而得女者伏於二陽之下巽乎陽者也豈似坤之一陰積而至於六姤之一陰積而至於五乎巽爲不果故有進退之象宜其以武人之貞勉之矣

象曰進退志疑也利武人之貞志治【葉芝】也

萊按進退者不果之象也曷爲乎不果也曰其志疑懼也惟剛貞以立其志乃可有爲故曰志治

九二巽在牀下用史巫紛若吉無咎

泉峯龔氏曰九二以陽居陰而得中本能巽者但當巽時九五陽剛中正居尊位而二以陽剛應之若未能盡巽順之道者必深自謙抑而又丁寜煩悉以道達誠意於其上乃可吉而無咎故設巽在牀下用史巫紛若之象汴水趙氏曰古者尊上坐於牀卑者拜於牀下巽之義也萊謂巽在牀下非過屈也史巫紛若非爲諂也彖傳曰剛巽乎中正而志行指二之巽於五也臣之道巽之時當如是也

象曰紛若之吉得中也

萊按周公恐其剛而不能巽也故戒之以巽孔子又恐其巽而過於巽也故節之以中

九三頻巽吝

萊按九三以剛居剛不能巽者也旣不能巽又不能彊屢巽屢失故爲頻巽可羞之道也

象曰頻巽之吝志窮也

童溪王氏曰前倨後恭動而易窮豈其志歟故曰志窮

六四悔亡田獲三品

萊按柔進而漸髙有悔也程子曰居上之下巽於上也以巽臨下巽於下也如此不惟無過而且有功爲悔亡田獲三品之象三品一爲幹豆一爲賔客一爲充庖

象曰田獲三品有功也

九五貞吉悔亡無不利無初有終先庚三日後庚三日吉

萊按巽與謙不同謙者有而不居巽則不得不巽𨿽帝王之尊亦有之固時勢之爲而出之不可不正也漢和親唐納幣皆非貞而可悔者正則吉而悔亡無不利已大抵巽之爲道始𨿽巽順終必獲伸有無初有終之理又戒以先庚三日後庚三日何哉系詞曰巽以行權可暫而不可常宜有所變更也程子曰十干戊巳爲中過中則變庚者事之變也彖傳曰重巽申命象曰申命行事皆申其變更之命也漢獻帝巽於權姦唐肅代巽於藩鎭文僖巽於宦官皆不明先庚後庚之義者梅邊熊氏曰蠱言先甲後甲是當積壞之餘而取造始之意巽言先庚後庚是當申命之時而取更新之意庚以甲爲對甲者事之始故蠱有先甲後甲之說庚者變之始故巽有先庚後庚之說甲言於卦辭通論一卦之義庚言於爻辭五巽之主乃重巽以申命者與

象曰九五之吉位正中也

上九巽在牀下喪其資斧貞凶

萊按上何以巽在牀下也曰居巽之極過於巽也二在牀下而吉上在牀下而凶何也曰位不同也二位下過巽可以獲吉上大臣之位患得患失一味諂諛恭而無禮生平所有豈不喪乎正乎凶矣此爻與孔光謁董賢相類孔子曰上窮者位已髙矣年已衰矣固寵之計已窮保位之謀益鄙資斧旣喪禍患隨之故又曰正乎凶也

象曰巽在牀下上窮也喪其資斧正乎凶也

【兌下兌上】

程傳兌序卦巽者入也入而後說之故受之以兌兌者說也物相入則相說兌所以次巽也

兌亨利貞

萊按巽兌反對之卦也序卦曰入而後說之則其入之者深也非聲音笑貌以爲說也說自有亨道焉以卦畫言二五剛中也三上柔外也柔外則人說而歸之利也剛中則說人者非驩虞小術也貞也平甫項先生曰兌之亨利貞自是三徳非利在於貞也玩說以利貞其義可見言以利與貞而得說也

彖曰兌說也剛中而柔外說以利貞是以順乎天而應乎人說以先民民忘其勞說以犯難民忘其死說之大民勸矣哉

隆山李氏曰柔外故能說剛中故能利貞若柔外而中不剛是說之不以道也

萊按順乎天而應乎人惟革與兌有之非順天應人則不可革非說則不能順天應人乃帝王受命之事非泛泛順天理應人心也中溪張氏曰禹之封山濬川非說而忘勞者乎湯之東徵西怨非說而忘死者乎主帝王之說是也

象曰麗澤兌君子以朋友講習

程傳兩澤相麗交相浸潤君子觀其象而朋友講習以互相滋益先儒謂天下之可說莫朋友講習若也

初九和兌吉

節齋蔡氏曰爻位皆剛不比於柔得說之正和而不流者也故吉

象曰和兌之吉行未疑也

本義居卦之初其說也正未有所疑也

九二孚兌吉悔亡

萊按二比於三宜有悔也而剛中之徳人所共信和而不同無比匪之嫌故吉而悔亡

象曰孚兌之吉信志【葉芝】也

中溪張氏曰二大臣之位天下視其所說以爲趨向者也孚人皆信其說之正也

六三來兌凶

程傳六三陰柔不中正之人說不以道者也來兌就之以求說也比於在下之陽枉已非道就以求說所以凶也

象曰來兌之凶位不當【平聲】也

建安丘氏曰六三柔而不中故來就在下之陽而有妄說之凶無他以柔居剛位不當故也來者反而之內也

九四商兌未寧介疾有喜

萊按說之義宜剛中柔外陽爻曰和曰孚悅以正也陰爻曰來曰引說不以正也四陽爻何以商焉四多疑之位也居大臣之地持兩可之心乃理欲公私之介不可不審所從也四之不決所從四之疾也能介然守正以逺柔邪去其疾矣是有喜也

象曰九四之喜有慶【葉腔】也

萊按四大臣也好惡不可不正喜在四慶在天下矣

九五孚於剝有厲

萊按剝陰剝陽之謂指上六也上六引兌何言剝也曰引工於剝也曷言工於剝也曰使非引也無以媚陽而取說又安能剝陽耶剝也五曷爲孚之曰成說之主居說之極善說五者也五樂其諂防忘其邪媚是以孚也何以知五之孚也曰尊而上之比而近之知其孚也孚美徳也爲君者患不信其臣如隨之孚嘉不亦善乎乃孚於剝周公危之矣曰有厲曷厲也唐明皇孚李林甫而致天寶之亂徳宗孚盧杞而召懷光之叛宋神宗孚王安石徽宗孚蔡京遂成南渡之禍詎不危哉

象曰孚於剝位正當也

萊按位正當惜之也陽剛中正之主而爲陰柔小人所惑豈不惜哉

上六引兌

萊按三上二爻兌之主也三曰來就而說之也上曰引誘而說之也先儒疑其不凶謂下乘九五之中正無所施其邪說是殆不然九五孚於剝矣何以信其邪說無所施耶蓋小人而據髙位一味諂防不凶也如張禹孔光之流何嘗凶乎故孔子以其未光二字誅其心

象曰上六引兌未光也

易俟卷十六﹤經部﹐易類﹐易俟﹥

欽定四庫全書

易俟卷十七

翰林侍讀喬萊撰

【坎下巽上】

程傳渙序卦兌者說也說而後散之故受之以渙萊按說則必散歡之不可長也

渙亨王假有廟利涉大川利貞

隆山李氏曰萃因民之聚立廟以堅其歸向之心懷保之道也渙憂民之散立廟以收其蕩析之心招擕之術也

萊按假有廟者至誠以感之涉大川者冒險以圖之如是則利如是則貞

彖曰渙亨剛來而不窮柔得位乎外而上同

萊按渙之二節之五也故剛來而不窮節之三渙之四也故柔得位乎外而上同渙非人莫濟二剛中有其才也有其徳也四近五得其位也得其君也渙之所以亨也外謂外卦剛中濟渙安得窮

王假有廟王乃在中也

程傳天下離散之時王者收合人心至於有廟在中攝其心之謂也

利渉大川乘木有功也

程傳木在水上乘木之象乘木則有濟渙之功

象曰風行水上渙先王以享於帝立廟

萊按義海曰天下險難方作先王以是享於上帝以一天下之心使知無二主也立廟以合天下之渙散使人知反本也此說最有關系

初六用拯馬壯吉

本義居卦之初渙之始也始渙而拯之爲力旣易又有壯馬其吉可知

象曰初六之吉順也

萊按卦之初爻聖人皆不許其有爲𨿽幹之初爻亦戒以勿用於渙則勉之以用拯速之以馬壯何哉曰渙之初也人心初離天下初亂救之於早猶可及也緩則變生不測遂難圖矣孔子曰順也其順時而急拯與

九二渙奔其機悔亡

先儒以五爲機程傳非之謂奔而就初得所安也萊按初在下也尙勉之用拯二臣道也奔而就一已之安無濟渙之志可乎孔子曰得願二之願何願也願歸於君而已奔而歸於君悔之所以亡也二剛來不窮才可濟渙者如李泌至靈武是也況喪亂之時不奔赴行在則身陷賊中王維鄭防之類悔可免乎杜甫麻鞋見天子正合此爻之義汴水趙氏曰古肯尊者慿機坐卑者拱而立於二言機指九五也猶不敢稱天子稱乘輿也

象曰渙奔其機得願【叶韻】也

六三渙其躬無悔

萊按渙其躬者志在匡時不有其躬也凡當濟渙之任遲徊顧慮坐失機宜者惜此躬耳或悔在國家或悔在名節可勝道哉不有其躬公爾忘私國爾忘家矣濟與不濟皆無可悔小象志在外也二曰願三曰志皆乃心王室之義也

象曰渙其躬志在外也

六四渙其羣元吉渙有丘匪夷所思

萊按渙之時何時也爲大臣者尙存朋黨之見此天下之渙所以不可救也四柔得位乎外而上同者上同同於五也同五則渙其羣矣周公深喜之而許以元吉也渙有丘者朱子曰渙小羣而成大羣非尋常思慮所能及也古之亷藺李郭皆解讐以濟國事若明福王南渡馬阮輩尙爭門戶安得不亡

象曰渙其羣元吉光大也

孔子曰光大可見不渙其羣者之曖昩也泰二包荒朋亡亦曰光大

九五渙汗其大號渙王居無咎

萊始從朱子渙其居積之說謂大號空言也王居實惠也兼此可以濟渙然於小象正位之義不合後見熊梅邊曰天下渙散之時人思得主須髮號施令正位乎上使人知所歸向而天下一矣故曰王居無咎而象亦曰正位也本義渙其居積非也當從小象正位之說萊按梅邊之言是也宋髙宗南渡之詔所以維系人心也朱子差處只在不合於孔子

象曰王居無咎正位也

上九渙其血去逖出無咎

平甫項氏曰血與出韻葉皆三字成句不以血連去字也小畜之血去惕出不同此血已散不更假去又惕與逖文義皆殊小象言逺害則逖義甚明不容作惕矣萊按項先生之說是也卦中五爻皆濟渙上獨逺害者在事外也猶之蠱五爻皆幹蠱上獨髙尙其志也上最髙之地也以隱君子處之何哉其身隱其道髙也

象曰渙其血逺害【葉系】也

【兌下坎上】

程傳節序卦渙者離也物不可以終離故受之以節

節亨苦節不可貞

雲峯胡氏曰甲子之數六十故卦六十而爲節月有中气有節气節以抑其過而歸之中也節則中故通苦節則不中故不可貞

萊按帝王聖賢之道只是一个中字故虞廷傳心曰允執其中中無過不及之謂有所過則非中矣節所以制其過也喜怒哀樂惟其中也則發皆中節矣凡禮樂政刑之度數孝弟忠信之徳行有節以制之自一人及天下以迨後世皆行之而無此其所以亨也亨通也彖傳曰得中又曰中正以通是也若苦節則窮矣故不可貞以孝而言喪不過三年節之義也三日而食教民毋以死傷生節之不可苦也漢上朱氏曰凡物過則苦味之過正形之過勞心之過思皆曰苦申屠狄之潔陳仲子之亷尾生之信皆過而不可貞者

彖曰節亨剛柔分而剛得中

萊按剛柔分三陰三陽也剛得中指二五

苦節不可貞其道窮也

萊按剛當位而節則爲九五之甘柔失中而過節則爲上六之苦甘對苦而言窮對通而言易貴通不貴窮故節貴甘不貴苦也

說以行險當位以節中正以通

平甫項氏曰險者人之所難說以行之則人不以爲苦聖人制節如此此其所以通也鄭氏剛中曰無位者不能制節制節而不中正者不能通五旣得位又中且正所以能主節也

萊按剛得中兼二五言當位專指五

天地節而四時成節以制度不傷財不害民

本義極言節道建安丘氏曰天地之气運有節則分至啟閉望晦朔四時不差而嵗功以成聖人體節之義則立爲制度量入爲出無過取無泛用有損已益人之實而無剝下奉上之事故不傷財不害民萊按此極言以盡節之義也節儉不過節之一端今制舉家守俗儒講義一卦之義皆主節儉言大謬

象曰澤上有水節君子以制數度議徳行

平甫項氏曰澤上之水過則不畱不及則困矣故曰節

萊按制度數則質文有章貴賤有等議徳行則趨向可一風俗可同曰制統於尊也曰議協於眾也

初九不出戶庭無咎

萊按初何以不出戶庭也曰凡重卦之遇坎者皆有險難之義初在下時當處也當處而處故無咎聖人於蹇之能止者曰知矣哉故初之不出曰知通塞

象曰不出戶庭知通塞也

萊按系詞之釋此爻也專主言語立論何哉蓋時當塞也天地閉賢人隱非括囊之義與又兌爲口故戒之

九二不出門庭凶

建安丘氏曰通塞在時出處在已時之塞則不出爲是其出者非也時之通則出爲是而不出者非也初不出戶庭不可以出也故無咎二有剛中之才又值九五同徳之君可出不出此其所以凶歟

象曰不出門庭凶失時極也

萊按初當處而處者二當出而不出者當出不出未至失已聖人深責之何哉蓋天下最難得者時也得其時矣又復失之詎可悔乎失時何以凶也善乎項先生曰張禹李勣謹密不言而覆漢唐之祚凶孰大焉

六三不節若則嗟若無咎

進齋徐氏曰三處說之極不知節者也說極則悲故曰不節若則嗟若不節之嗟已所自致無所歸咎故曰無咎【萊按雙湖胡氏謂節以六三成卦取以澤節水之義是未知彖傳剛柔分而剛得中之義者傳易不遵孔宜其錯亂也】

象曰不節之嗟又誰咎【葉九】也

六四安節亨

本義柔順得正上承九五自然有節者也

象曰安節之亨承上道【葉斗】也

萊按小象承上道也則四之安節專指九五蓋四以柔順之徳居大臣之位上有當位以節中正以通之君一切制度皆合乎中正之道四安意奉行無所勉彊不待規正亨之道也

九五甘節吉往有尙

程傳五當位以節中正以通者甘節也甘對苦而言也在已則安行天下則說從節之甘美者也其吉可知以此而行其功大矣故往則有可嘉尙也

萊按五當位以節中正以通者制度數議徳行行之一已而安措之天下而利甘節也甘苦之反也苦則窮甘則通故往有尙

象曰甘節之吉居位中也

上六苦節貞凶悔亡

萊按彖詞苦節不可貞爻詞苦節貞凶於斯爻發斯義者居節之極也苦節而貞凶待問乎然殺身成仁求仁得仁無可悔也竊謂三百八十四爻大指教人趨吉避凶仗節死義之舉惟發於此如比干之諌夷齊之餓張巡許逺文天祥方孝孺之類皆苦節而貞者凶固凶矣悔則亡也孔子釋彖詞曰其道窮也釋爻詞亦曰其道窮也正相照應若舊說禮奢寧儉始𨿽有悔終則亡之大不然已

象曰苦節貞凶其道窮也

【兌下巽上】

程傳中孚序卦節而信之故受之以中孚

中孚豚魚吉利渉大川利貞

萊按中孚信也卦畫中虛外實信之義也豚魚信物也象也信如豚魚吉之道也渉川者巽木在兌水之上也程子曰忠信可以蹈水火也兌中孚小過皆曰利貞彖傳曰說以利貞中孚以利貞過以利貞是利也貞也非利於貞也

彖曰中孚柔在內而剛得中

程傳二柔在內中虛之象二剛得中中實之象卦所以爲中孚也

說而巽孚乃化邦【葉崩】也【說音悅】

萊按以二體言說而巽也巽則孚之入人者深說則下之歸上者誠而邦無不化矣

豚魚吉信及豚魚也

豚魚之說有二或曰二物也或曰江豚也萊按江豚之說是也江豚產大澤中知風風澤之象也先儒謂豚魚無知之物信及於無知之物也若然是以豚魚爲意非以豚魚爲象也且無知之物信又何以及之耶江豚有風則見信物也人之信至於此則吉矣及至也非格也瞿唐來氏其說同此

利渉大川乘木舟虛也

中溪張氏曰卦之全體外實中虛舟虛之象乘巽之木而其中枵然以行乎兌澤之上豈復有風濤之患哉

中孚以利貞乃應乎天也

程子曰天之道誠而已利貞幹之徳也故曰應天平甫項氏曰中孚以利貞與兌之說以利貞小過之過以利貞皆二徳也非利於貞也利者利於事貞者貞於理

象曰澤上有風中孚君子以議獄緩死

瞿唐來氏曰兌爲口舌議之象巽爲不果緩之象萊憶丙午冬同施侍讀愚山集白評事仲調邸齋仲調述秋審數案可議愚山曰中孚大象取議獄緩死之義何居余曰此聖人愼重人命之意也凡罪之疑者獄當議死當緩中孚信也信則獄不必議死不必緩矣聖人恐信之中有難信者議之緩之凡以求其生也一座稱善彈指之間十五年矣嵗月遷流友朋凋謝附記於此爲之憮然

初九虞吉有他不燕

萊按程子曰中孚之初貴審其信虞度也度可信而信也有他志不定也不定則不安也燕安裕也或曰燕信鳥也有他不若燕之信也卦中言燕言鶴言翰音皆取信之義二說並記於此

象曰初九虞吉志未變也

萊按當信之始而度所信則其志未變是以獲吉

九二鶴鳴在陰其子和之我有好爵吾與爾靡之萊按周公之系此爻也曰鳴曰和孔子之釋此爻也曰應曰違鳴和象也應違意也鶴鳴鳴之善也子和和之信也聲應旣廣令聞斯彰動君之聽敬而求焉天爵修人爵從此其義也舊說指五爲子是大不然無稱君爲子之理孔子曰出其言善則千里之外應之況其邇者乎玩邇之一字則子和者儔類和之也逺之事君君非邇也我字吾字乃指九五瞿唐來氏曰鶴信鳥霜降則鳴兌正秋也又爲口舌鶴鳴之象

象曰其子和之中心願也

萊按小象專舉其子和之者信於友也信友則獲上矣故系詞專主應違發論

六三得敵或鼓或罷或泣或歌

萊按卦惟二陰三四是也四正三不正四君子三小人也四視三爲匹三視四爲敵馬匹亡絕三也得敵敵四也怨四之絕我也或鼔而攻懼四之難攻也或罷而止痛已之見絕也或泣而自傷悶已之無聊也或歌而自樂動止靡定憂樂不常小人失意情態如此又按四絕三不信於三矣中孚之謂何蓋君子信以正則不必信所以信也小人信不以正則必信非所信也孟子曰大人者言不必信若尾生以之殺身商鞅以之亡國害於信者大矣

象曰或鼓或罷位不當【平聲】也

六四月幾望馬匹亡無咎

萊按舊說初應四度可信而信之戒其有他四應初絕之而上信於五夫四旣絕初則四不可信矣何以戒初之有他耶卦惟二陰三與四爲類絕類絕三也豈絕初乎蛟峯方氏曰月幾望不處盈也馬匹亡不爲黨也大臣如此何咎之有月望陰盛之象十四而幾望亦信之不爽者

象曰馬匹亡絕類上【葉常】也

程傳絕其類而上從五也

九五有孚攣如無咎

本義九五剛健中正中孚之實而居尊位爲孚之主者也下應九二與之同徳故其象如此

萊按諸爻不言孚五獨言孚孚之美者莫大於君信其臣也二五之孚固結而不可解攣如也無咎何哉蓋孚未可一槪論也隨之孚嘉尙已若小畜之五孚四兌之五孚上皆孚於小人而有咎者也若中孚之五下孚九二君子也咎之所以無也

象曰有孚攣如位正當【平聲】也

上九翰音登於天貞凶

進齋徐氏曰翰音羽翰之音也登於天虛聲逺聞也有信之名無信之實以此爲正固守則凶東谷鄭氏曰翰音登天者聲聞過情君子恥之臨川吳氏曰巽爲雞雞曰翰音謂其羽有文采而能鳴也豚魚知風鶴知夜半雞知旦皆物之有信者故中孚彖爻取三物爲象

象曰翰音登於天何可長也

萊按雞鳴則漏盡矣何可長之象也孟子於聲聞過情者譬之雨集立涸亦此意也

【艮下震上】

程傳序卦有其信者必行之故受之以小過

小過亨利貞可小事不可大事飛鳥遺之音不宜上宜下大吉

本義小謂陰也爲卦四陰在外二陽在內陰多於陽小者過也旣過於陽可以亨矣然必利於守貞則又不可以不戒也卦之二五皆以柔而得中故可小事三四皆以剛失位而不中故不可大事卦體內實外虛如鳥之飛其聲下而不上故能致飛鳥遺音之應則宜下而大吉亦不可大事之類也瞿唐來氏曰上經終坎離坎離之上頤與大過頤有離象大過有坎象方繼之以坎離下經終旣未濟旣未濟之上中孚與小過中孚有離象小過有坎象方繼之旣未濟文王之序卦精矣平甫項氏曰小過之亨利貞三徳也時當小過不稍過則執而不通小過所以通也故曰亨然必於事爲利於義爲正而後可通若隨時苟通而傷事悖理則非小過之道也故曰利貞

彖曰小過小者過而亨【葉滂】也

瞿唐來氏曰過而亨者當小過之時不容不小過惟小者過所以亨也

過以利貞與時行【葉杭】也

萊按時當小過則以小有所過爲利小有所過爲貞程子曰當過而過乃非過也時之宜也

柔得中是以小事吉也

本義以二五言

剛失位而不中是以不可大事也

本義以三四言

有飛鳥之象焉

陸氏希聲曰中孚小過正對之卦也中孚柔在內而剛在外有鳥實之象小過剛在內而柔在外有飛鳥之象

飛鳥遺之音不宜上宜下大吉上逆而下順也

建安丘氏曰遺之音者言鳥𨿽飛而音尙遺過之不逺者也陰以承陽爲順乘陽爲逆上逆而下順者明不宜上宜下之義

象曰山上有雷小過君子以行過乎恭喪過乎哀用過乎儉【行下孟反】

嵩山晁氏曰恭過則僞哀過則毀儉過則陋而君子以之者蓋有爲而爲之將矯之以爲中也時有舉趾髙之莫敖故正考父矯之以循墻時有短喪之宰予故髙柴矯之以泣血時有三歸反坫之管仲故晏子矯之以敝裘𨿽非中行亦足以矯時勵俗也

初六飛鳥以凶

程傳初陰柔在下小人也上應九四四動體也於所當過必至過甚況不當過而過乎其過如飛鳥之迅疾所以凶也躁疾如是救止莫及已平甫項氏曰二爻皆當鳥翅之末初六在艮之下當止而反飛以飛致凶故曰飛鳥以凶上六居震之極其飛已髙動而成離則麗於网罟故曰飛鳥離之凶雲峯胡氏曰大過有棟橈象棟之用在中故於三四言之小過有飛鳥象鳥之用在翼故於初上言之然初二五上皆翼也獨初上言之何也鳥飛不在翼而在翰初上其翰也

象曰飛鳥以凶不可如何也

程傳不可如何無所用其力也

六二過其祖遇其妣不及其君遇其臣無咎

瞿唐來氏曰陽爲父陰爲母祖妣之象震艮皆一君二民君臣之象三四陽爻皆居二之上有祖象有君象初在下有妣象有臣象陰四故曰過陽二故曰不及本卦初之與四上之與三皆陰陽相應陰多陽少又陽失位似陰有抗陽之意故二陽爻皆言弗過此爻不應乎陽惟與初之陰相遇故曰遇妣遇臣也觀九四遇五曰遇上六隔五曰弗過可見矣蓋遇者非正應而卒然相逢之辭以陰論四陰二陽若孫過其祖矣然所遇者乃妣也非遇而拒乎祖也以陽論二陽四陰若不及在君過在臣矣然所遇者乃臣也非過而抗乎君也若初之於四上之於三則祖孫君臣相爲應與對敵而抗矣所以初與上皆凶此爻因柔順中正所以過而不過本卦陰過乎陽陰陽不可相應六爻以陽應陰者皆曰弗過以陰應陽者則曰過之六二柔順中正以陰遇陰不抗乎陽是當過而不過無咎之道也

象曰不及其君臣不可過【平聲】也

瞿唐來氏曰臣不可過乎君故陰多陽少不可相應

九三弗過【句】防之從或戕之凶

瞿唐來氏曰弗過者陽不能過乎陰也兩字絕句本卦陰過乎陽故二陽皆稱弗過防防陰也從從陰也三陽剛居正乃羣陰之所欲害者不防之而反從之則彼必戕害乎我而凶矣

象曰從或戕之凶如何也

瞿唐來氏曰如何者言其凶之甚也

九四無咎弗過遇之往厲必戒勿用永貞

學易記載雷氏曰九四剛失位而不中稱無咎何也以陽居陰在上卦之下又下應於初是能量其時圖小不圖大務下不務上者也初在下而欲上故凶四在上而欲下故無咎小過之時小人得位而勢過君子君子失位而不能過小人九四君子之失位者也故曰弗過君子失位而不能過小人當遜言相待不可甚疾而遽絕之故曰遇之孔子不絕陽虎是也君子和而不流𨿽遜言以遇小人亦不可遂與同流而俱往往則與小人同及於敗故曰往厲必戒小人𨿽一時得志而終不久此所以往則危也故象曰往厲必戒終不可長也小人得志君子失位皆天也順天者存逆天者亡小過之時君子逺害而已不可有爲也故曰勿用然君子守正久而不攺待天時之復斯可矣故曰永貞小人不可長而君子永貞則終有以過之矣九四君子也其艱如此者失位也故象曰位不當也

象曰弗過遇之位不當【平聲】也往厲必戒終不可長也六五密雲不雨自我西郊公弋取彼在穴

泉峯龔氏曰陰陽和而後能雨密雲不雨自我西郊兩見於易皆陰陽不和之象小畜以一陰畜五陽陰微而陽盛力不能制小過以四陰過二陽陰盛而陽微勢不能敵故皆有密雲不雨之象在小畜爲全卦之義在小過則一爻之義小畜之我指六四小過之我指六五

先儒謂公五也取彼取二也此拘二五之應言也平甫項氏曰自陰言之西郊爲我故以陽爲彼也萊按項先生之言是也密雲不雨得陽則雨矣五所取者陽也取之不得其道陽不可得也曷言乎陽不可得也沈元雅小傳曰弋射於髙者也穴伏於下者也射於髙而取伏於下之物詎可得乎小人道長之時爲君者豈不欲得君子以自輔乃君子隱巖穴之中而求之廟廊之上不可得也君子不可得遂成小過之世可慨也已小象已上眉山蘇氏曰已上勢不可以復下之稱

象曰密雲不雨已上也

上六弗遇【句】過之飛鳥離之凶是謂災眚

防山李氏曰九四曰弗過遇之言君子失位不能過越小人而待遇之也上六曰弗遇過之謂弗與陽合而過之也小人得志疎逺君子驕亢過極其凶必矣如飛鳥窮上而無所托則顚墜必矣離猶罹也所謂自遺其咎者也是謂災蓋言災由自作也觀梁冀董卓之徒則可知矣

象曰弗遇過之已亢也

平甫項氏曰上經將終授以頤大過下經將終授以中孚小過四卦皆不反對所以明雷風山澤之正用也四卦之象皆有坎離雷風山澤之气出於坎離坎離出於乾坤也

易俟卷十七

欽定四庫全書

易俟卷十八

翰林侍讀喬萊撰

【離下坎上】

程傳旣濟序卦有過物者必濟故受之以旣濟爲卦水在火上水火相交各當其用已濟之時也

萊按上經首天地至泰而天地始交上經終水火至旣濟而水火始交方泰便否方旣濟便未濟一治一亂也泰至三而憂否至五而喜旣濟之五無西鄰之時未濟之五有君子之光治極則亂亂極則治也

旣濟亨小利貞初吉終亂

隆山李氏曰水火相逮兩相交接旣濟之象旣濟則亨矣其所以致亨者非獨兩兩相應以居位各正故也初三五陽位皆以九居之二四六陰位皆以六居之六十四卦無如旣濟最正故曰利貞然物極則反理之必然故曰初吉終亂

彖曰旣濟亨小者亨【葉滂】也

萊按旣濟矣何以亨小先儒曰小者且亨況大者乎是殆不然彖傳曰初吉柔得中也柔得中亨之所以小也不言九五之剛得中何哉曰時之衰也旣治復亂𨿽五之剛中不如西鄰之禴祭而亨尙能大乎

利貞剛柔正而位當【平聲】也

萊按剛柔各當其位惟旣濟一卦利也貞也非利於貞也何則無戒詞也

初吉柔得中也

萊按坎離一陽一陰居二五正位凡重卦之遇坎離者大抵主坎之陽離之陰旣未濟坎離之交也旣濟彖傳曰初吉柔得中也未濟彖傳曰未濟亨柔得中也何皆主離之陰而不主坎之陽也曰坎之陽在旣濟爲五不如西鄰之時是五有時不如二也離之陰在未濟爲五而曰君子之光是陽有時不如陰也皆時爲之也將天地男女之終終於水火而所以終者又火司其令與

終止則亂其道窮也

萊按初吉終亂天運之循環也然豈得盡委之於天乎有人事焉旣濟之後習於宴安不復憂勤振作亂之所由生也孔子曰終止則亂咎人事也然人事之不修卽天道之不轉不然剛柔正而位當極六十四卦之盛矣何遂止而亂耶故曰其道窮也窮則變變則通易不終於旣濟而終於未濟此其義也

象曰水在火上旣濟君子以思患而豫防之

萊按水在火上𨿽相交而成旣濟然火燃則水漧水決則火滅亦有當防之義焉故君子思患而豫防之曰思患未有患也曰豫防無可防也然不思患患卽至矣不豫防防無及矣持盈保滿豈聖人之過計歟

初九曳其輪濡其尾無咎

東谷鄭氏曰旣濟之始以安靜爲貴初陽爻不可過於有爲也曳其輪而不前濡其尾而不濟於義則無咎矣

象曰曳其輪義無咎【葉九】也

六二婦喪其茀勿逐七日得

萊按旣未濟之得名取義於坎之水也而主兩卦者不在坎之陽而在離之陰兩彖傳柔得中是也二離一陰也卦之初吉由於二也且旣濟之二將往而爲未濟之五何云喪其茀也古大人之未得位也必先有不能行之時二陰爻婦之象也婦須茀以行喪之弗能行也其不能行曷故也時未至也七日時之變也得得茀也得茀則行矣何以逐爲

象曰七日得以中道【葉斗】也

九三髙宗伐鬼方三年克之小人勿用

萊按旣濟之三未濟之四也故皆言伐鬼方聖人於未濟則美之於旣濟則戒之何哉蓋時當未濟貴振動以求濟時當旣濟貴安靜以保濟誠齋氏曰九三挾重剛之資居炎上之極此小人之好大喜功而不可用者也人君入其說勤兵於逺𨿽久而獲勝亦已憊矣如武帝承文景之後而伐匈奴太宗當貞觀之隆而徵髙麗皆此類也若光武卻臧宮馬武之請善處旣濟者也程子曰古人用力之甚者伐鬼方也故取以爲義鬼方者夏曰獯鬻商曰鬼方周曰獫狁漢曰匈奴魏曰突厥

象曰三年克之憊【葉避】也【憊蒲拜反】

萊按三年克之或尙有得志者孔子以憊譏之其旨逺矣

六四繻有衣袽終日戒

先儒謂繻新繒也袽敝衣也勿以新繒而忘敝袽猶勿以旣濟而忘未濟之難也萊按爻之義本多疑而多懼卦之義貴思患而豫防戒曰終日戒之至也無怠時也雷氏曰大寒而後索衣裘不亦晚乎繻也衣袽也皆禦寒之具也亦有備無患之義

象曰終日戒有所疑【葉義】也

萊按易中疑字皆於四發之曰有所疑非虛疑也故終日戒

九五東鄰殺牛不如西鄰之禴祭實受其福

梅邊熊氏曰西鄰𨿽指六二以反對而論正未濟之六五也旣濟則時已過未濟則時方來時已過𨿽殺牛亦無福之可邀時方來𨿽薄祭亦可致福時乎時乎聖人不能違也沈元雅曰商居東東鄰也周居西西鄰也朱子曰當文王與紂之事是也

象曰東鄰殺牛不如西鄰之時也實受其福吉大來【葉離】也

萊按陽而不如陰五而不如二非時之爲何以有此吉大來者旣濟之二將爲未濟之五矣

上六濡其首厲

誠齋楊氏曰上六以柔懦之資懷亢滿之志居治安之極如已濟大川自謂沒世無風濤之虞矣迨時移局換險難復生求載而無宿舟求渉而無善遊褰裳馮河濡至於首何厲如之中溪張氏曰上六濡首終止則亂之義也

象曰濡其首厲何可久【葉期】也

【坎下離上】

程傳未濟序卦物不可窮也故受之以未濟終焉爲卦離上坎下火在水上不相爲用故爲未濟雲峯胡氏曰上經首乾坤乾坤之後六卦皆主坎之一陽下經終旣濟未濟濟因坎水取義而亨又皆主離之一陰天地終始皆水火相爲用也三陽失位故未濟三陰應三陽而陰又得中所以未濟終於濟也

未濟亨小狐汔濟濡其尾無攸利【汔傳魚乞反本義許訖反】

萊按未濟何以亨也旣濟初吉終亂則未濟亂當復治而離之一陰爲卦之主有致亨之道也隆山李氏曰坎爲水爲穴爲隱伏物之穴居隱伏往來水間者狐也故取小狐汔濟濡其尾之象汔幾也幾濟而濡其尾則未濟也故無攸利

彖曰未濟亨柔得中也

本義指六五言雲峯胡氏曰乾坤之後爲坎者六至旣濟未濟𨿽因坎取義然皆曰柔得中也則又專指離而言坎之與離終始可相有而不可相無如此

小狐汔濟未出中也

程傳據二而言也朱子曰未出險中不獨九二一爻指全卦也萊按九二陽爻非狐也亦無指全卦爲狐之理小狐專指初也旣濟之亂在終則未濟之難在初過此未必不濟也初爻詞亦曰濡其尾則彖中小狐指初明矣

濡其尾無攸利不續終也

朱子曰不續終是首濟而尾濡不能濟不相接續去故曰不續終也狐尾大濡其尾則濟不得矣

𨿽不當位剛柔應也

萊按不當位故未濟剛柔應非終於不濟也汴水趙氏曰聖人於卦中片善寸長無一棄者因諸爻皆不正故爻中三言貞吉戒之也

象曰火在水上未濟君子以愼辧物居方

火就燥居之沮洳之方則熄水流濕居之髙塏之方則涸君子觀未濟之象愼辧其物各居其方不特水火然也凡其所居各得交濟之道毋若火在水上不相爲用而成未濟之難也【集汴水趙氏白雲郭氏】

初六濡其尾吝

萊按未濟之義在初六一爻何則二不出而求濟者三未濟而可濟者四伐鬼方而受賞則濟矣故未濟之義在初而濡其尾之詞見於彖也時方多難陰柔才弱不量力以求濟自致敗亡亦可羞已故曰濡其尾吝雲峯胡氏曰旣濟之濡其尾可濟而不輕濟也未濟之濡其尾不可濟而妄濟也

象曰濡其尾亦不知極也

朱子曰極字未詳萊謂知讀作智其義自通王式丹曰六十四卦小象獨極字不可葉

九二曳其輪貞吉

萊按以他卦言之二剛中之才正應在五宜出而濟難者曳其輪何哉曰二五不應也曷言不應也曰水之性不可上火之性不可下於上下之不交知二五之不應也旣未濟之時離用事坎不用事坎之一陽𨿽在旣濟爲五且不如東鄰之時況在未濟爲二可出而有爲乎使其冒險勢將覆轍惟不可出而不出貞也吉也輪坎象行於陸者非濟川具也曳之是已

象曰九二貞吉中以行正也

本義九居二本非正以中故得正也雲峯胡氏曰程子云正有不中中無不正此曰以中故得正易之大義也

六三未濟徵凶利渉大川

萊按先儒謂旣徵凶矣何又利渉疑遺一不字是殆不然三居坎極將出乎險川可渉已特未渉耳故六爻獨於三表出未濟二字過此則近於濟矣𨿽然懼其躁也曰徵凶戒之也又懼其怠也曰利渉大川勉之也

彖曰未濟徵凶位不當【平聲】也

臨川吳氏曰未濟諸爻位皆不當而象傳特於六三言之者陰柔居險極也

九四貞吉悔亡震用伐鬼方三年有賞於大國

萊按險已過矣將濟之時也五曰貞吉四曰貞吉濟險君臣不正不能濟也五曰無悔四曰悔亡未濟之先致玆險難有可悔之事也鬼方至難伐者震用伐之臨事而懼也三年受賞則撻伐之功成而未濟者濟矣又按未濟之難由叛亂梗治疆場未靖故曰伐鬼方旣濟之亂由好大喜功勤兵於逺故曰伐鬼方未濟伐鬼方所以戡亂也旣濟伐鬼方所以召亂也

象曰貞吉悔亡志行【葉杭】也

萊按四之志何志也曰志在求濟而已伐鬼方而受賞則未濟者濟已故曰志行

六五貞吉無悔君子之光有孚吉

萊按五與四君臣同心以求濟者故皆曰貞吉曰悔亡曰無悔也文明之主暢於四支發於事業君子之光也曰君子位之尊徳之備也然光豈由外飾乎中有孚誠故吉先儒謂五之孚孚二也此拘二五之應也殆不然已二曳其輪而不出者五曷爲孚之且二坎之一陽也五離之一陰也二五孚則水火交矣非卦義矣

象曰君子之光其暉吉也

童溪王氏曰暉者光之發也

萊按否之二困之二君子之失志者曰大人否亨曰大人吉尊之以大人示不敢防也觀之五未濟之五大人之得志者曰君子無咎曰君子之光俾知所重也

上九有孚於飲酒無咎濡其首有孚失是

萊按旣濟至終而亂未濟至終而治矣上之孚卽五之孚蓋禍亂旣平紛擾不事內有孚誠君臣燕衎此有孚於飲酒之義也無咎也𨿽然不可不節也禍亂之作不在憂勤之時而在宴安之後使沈湎於酒流連荒亡則有濡首之象首且濡身胥溺矣有孚之謂何至於失是以知旣濟之濡首由於憂患未濟之濡首由於安樂安樂之害甚於憂患故聖人戒之如唐莊宗平梁之後亦由未濟而濟者卒耽於逸樂喪於伶官之手爲天下笑非濡首之證歟

象曰飲酒濡首亦不知節【葉卽】也

萊按六十四卦終於此卦三百八十四爻終於此爻周公垂飲酒濡首之戒俾勿荒於逸樂也孔子拈出節字節則不過不過則中矣旣未濟上爻皆取卦義者

瞿唐來氏曰上經首乾坤者陰陽之定位萬物之男女也易之數也對待不移者也自乾坤歷屯防需訟師比小畜履十卦陰陽各三十畫則六十矣陽極於六陰極於六至此乾坤變矣故坤綜乾而爲泰乾綜坤而爲否否泰者乾坤上下相綜之卦也乾坤旣疊相否泰則其間萬物吉凶消長進退存亡不可悉紀自同人以下至大畜無非否泰之相推無否無泰非易矣水火者乾坤所有之物皆天道也體也無水火則乾坤爲死物故必山澤通气雷風相薄而後乾坤之水火可交頤大過者山澤雷風之卦也頤有離象大過有坎象故上經首乾坤必乾坤歷否泰至頤大過而後終之以坎離下經首鹹恆者陰陽之交感一物之乾坤也易之气也流行不已者也自咸恆歷遁大壯晉明夷家人睽蹇解十卦陰陽各三十畫則六十矣陽極於六陰極於六至此男女變矣故咸之男女綜而爲損恆之男女綜而爲益損益者男女上下相綜之卦也男女旣疊相損益則其間萬事吉凶消長進退存亡不可悉紀自夬以下至節無非損益之相推無損無益非易矣旣濟未濟者男女所交之事皆人道也用也無旣濟未濟則男女爲死物故必山澤通气雷風相薄而後男女之水火可交中孚小過者山澤雷風之卦也中孚有離象小過有坎象故下經首咸恆必咸恆歷損益至中孚小過而後終之以旣濟未濟要之天道之體𨿽以否泰爲主而未必無人道人道之用𨿽以損益爲主而未必無天道上下經之篇義蘊畜其妙至此若以卦爻言之上經陽爻八十六陰爻九十四陰多於陽者凡八下經陽爻一百有六陰爻九十有八陽多於陰者亦八上經陰多於陽下經陽多於陰皆同八焉是卦爻之陰陽均平也若以綜卦兩卦作一卦論之上經十八卦成三十卦陽爻五十二陰爻五十六陰多於陽者凡四下經十八卦成三十四卦陽爻五十六陰爻五十二陽多於陰者亦四上經陰多於陽下經陽多於陰皆同四焉是綜卦之陰陽均平也上下經之篇義卦爻其精至此孔子贊其至精至變至神厥有由矣

易俟卷十八

