

欽定四庫全書

經部一

周易防通

易

提要

【臣】等謹案周易防通十四卷元董眞卿撰眞卿字季眞鄱陽人嘗受學於胡一桂斯編實本一桂之纂疏而廣及諸家初名曰周易經集程朱解附錄纂注蓋其例編次伏羲文王周公之經而翼以孔子之各爲標目使相統而不相雜其無經可附之則總附於六十四卦之後是爲經又取程子之朱子之本義夾注其下是爲集解其程子經說朱子語錄各續於義之後是爲附錄又取一桂纂疏而增以諸說是爲纂注其後定名會通者則以程用王弼本夲義用呂祖謙本次第旣不同而或主義理或主象占夲旨復殊先儒諸說亦復見智見仁各明一義齗齗爲門戶之爭眞卿以爲諸家之易途𨿽殊而歸則同故兼搜博采不主一說務持象數義理二家之平卽蘇軾朱震林栗之書爲朱子所不取者亦並錄焉視胡一桂之排斥楊萬里不肯錄其一字者所見之廣狹謂之靑出於藍可也惟其變易經文則不免失先儒謹嚴之意可不必曲爲之詞耳乾隆四十六年五月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

周易防通原序

太極泄而爲圖包犧氏則之以畫卦如根榦之有條枚橫竪方圓往來交互變通不窮而謂之易大之天地日月小之萬物萬事之象與理莫不畢具文王周公孔子系之以辭者名曰周易於是四聖之書與天地並其書廣大精深未易窺測先儒傳注逮程朱子至矣盡矣詎非宋易乎然文有古今之異義有理象之殊今易則自費直鄭以孔子彖之傳附釋正經之末而參解文王周公彖經文之間並附文言則始於王弼程傳主理義而仍其舊古易則自呂微仲晁以道始復而未盡呂伯恭復分犧文周公上下經六十四卦爲經二篇而以孔子十翼爲傳十篇各自爲捲以合於古本義主象占而用其本二子之書並行於今天下萬世師尊之無異辭矣但其經文體統傳義主張各有攸當不能合爲一書讀易者猶病焉大徳甲辰先父深山府君命眞卿從先師新安雙湖胡先生讀易武夷山中並攜先父所著書蔡氏傳輯錄纂注訪求文獻其於程朱子之書沈潛玩繹於玆有年未得其說而一之天臺董楷蓋甞會編於咸淳之世據王弼夲分爲髙下字行以別四聖二賢之易已不能盡行於系辭諸篇至近嵗始出不旋踵有廢其例者矣先師凡兩著本義附錄纂疏程傳僅撮其要於諸儒之列而天臺夲則未及見也愚因復熟朱子本義至擊辭上傳題下之注及從伯父槃澗先生所錄師訓通論一經之大體凡例無經可附而自分上系下系云者與夲義語錄叶韻之說忽有合焉夫朱子之所以宗晁呂者不過欲使學者分別四聖之易以求之古耳若一切例以古人著書經傳必各自爲捲竊意解經者之謙徳兼竹簡刀篆之煩而然若以孔子之傳附羲文周公之經亦猶程朱子之傳義附四聖之書爾固未見其不可也律以今易乾卦義例其合傳之經則象文言混而不分其附經之傳則卦象爻紊而無序今特標列而次第之於犧文周公之經孔子之傳初不相雜而相統有經可附者附之無經可附者則總附於六十四卦之後亦豈非朱子之意而程子之傳可合而觀之矣茍如是讀之則周公之爻辭孔子之象文言與夫系辭以後四篇莫不各有聲韻音律煥乎會通又何以爲讀易者之病哉愚於是以四聖之易各標經傳於其首以別之𨿽不分卷而先後之序巳明程朱傳義夾注其下名曰集解而以程子朱子曰別之旣不異書則理象之防咸在系辭以後程子無傳姑以經說補之天臺本程朱子皆有語錄今朱語則兼取先師所編采其精詳而有緒者各益其未備續於傳義之後名曰附錄而以程子朱子語別之諸家之說惟音訓以呂氏爲主悉附經文他可互相明者全用先師纂疏各廣以聞見之所及翼於語錄之次名曰纂注而以某氏曰別之管窺一得之愚亦間附於其末合而命之曰周易經傳集程朱解附錄纂注此愚編集是書之凡例綱目也嗚呼易大經也犧文周孔大聖也程朱大賢也自天地開辟以來不知防千萬年至包犧氏始作易由包犧至於文王周公又不知幾年而後有卦爻之辭由文王周公至於孔子五百餘年而後有十翼之辭由孔子至於程朱子千五百餘年而後有傳義今距程朱子百有餘年去大聖人之世若此其逺也去大賢之世若此其近也乃僭敢析合經傳集四聖二賢及歷代諸儒之說以備一書犯不韙甚矣然使讀者開卷了焉於古易今易之所由分合先聖後聖之經傳所宜區別程子朱子之傳義各有攸當其於天地萬物萬事之象與理可以一覽而得之𨿽於先聖先賢著書立言之意非曰有功而於世之學者心身家國天下之用未必不無小補焉非止於知易而已玆當大衍用數之年是爲天歷初年蒼龍戊辰天開之月陽復後十日庚辰後學鄱陽董眞卿季眞父自序於審安書屋

周易經傳自漢諸儒以來紛紜不一欲速好徑者則混殽而莫分嗜古復初者則離析而難讀家君授受之際頗欲更定編集以程子朱子易傳本義合爲一書而未能決乃筮之遇師之坤於是尊經以統傳而不失於古訂傳以附經而且便於今合程朱傳義之全采諸家著述之要僎幸供檢閱參校之職久已成書不敢私於一已笈閩闗謀繡諸梓庶幾家傳而人誦之峕元統二年嵗在甲戌九月朔旦男僎百拜專記

凡例【自序中未悉者詳見於此】

一四聖之易伏羲卦畫文王卦辭周公爻辭此三聖人者謂之經今於各卦之首標以經字孔子大象傳彖傳小象傳文言傳有經可附者附各卦之後其總論一書之大體凡例旡經可附如系辭上傳系辭下傳說卦傳序卦傳雜卦傳則以附於六十四卦之後各於篇題仍存傳名並作白字庶幾不與正文相混開卷者了然於古易今易四聖人之書𨿽異而實同程朱先生易傳夲義於是可合而觀之矣

一孔子大象傳所以釋伏羲六畫卦義傳所以釋文王卦下之辭小象傳所以釋周公爻下之辭而文言傳又總釋一卦之義特於乾坤其例耳此有經可附者觀下系易者象也數語先後次第甚明今各循其序庶不紊夫子以傳釋經之意其無經可附者則仍循其舊焉

一東萊呂氏音訓朱子所深取見古易序中文公孫鑑跋之云先公著述經傳悉加音訓而於易獨否者以有東萊先生此書也惜刋本義者不曾附入遂使此書幾至無傳今得善夲悉附經文間有未備者仍附程傳之末

一程子易傳朱子夲義兩家全文稱程子曰朱子曰以相識別而總謂之集解在呂氏音訓之次

一程子語錄盡用天臺董氏所纂又徧閱程子諸書及其他纂錄之文復采其未備者增益之明道先生之說亦在錄中只依朱子四書例並稱程子不復分別朱子語錄除董錄外多用先師胡先生所編亦復博覽文公諸書及其他纂錄之文采其未備者增益之大約各以順經文爲序雜碎之說居先通論經文者次之旁及他爻他卦及朱子語中論程傳夲義處又次之稱程子語朱子語以相識別而總謂之附錄在集解之次

一程朱二先生語錄諸書有總論一經之大體凡例及雜舉眾說與自言著述難以分附各處者別爲綱領二卷置之帙首亦讀是經者所宜先知

一是書以程朱二家爲主故凡語錄諸書應有與易經相關者悉加搜輯然其間豈無有錄者之詳略工拙議論之先後異同審定去取以備參攷

一程朱二先生語錄並據所出夲備載記錄門人姓名案文公序遺書謂家有先人舊藏數篇皆記當時記錄主名蓋可以知此語之爲誰記此說之爲誰問乃不沒人之善處然其書自有十卷不可知是何人所錄故文公於近思錄引程子語處不復書門人之名固不可得而悉存之然亦皆程子之自言爾亦如二程子書元來自有數卷只曰二先生語故只共稱程子近有著述文公之書及語錄者多去記錄門人姓名且混於纂疏之內以解門人之書者有之則甚不可也姑以語孟二書言之豈非卽是孔子孟子兩部語錄乎其間有門弟子問而孔孟答者有門人自言者後儒引用未甞略其姓名何獨乃於朱子門人而必欲盡削之遂使其間有只存一問字多至數十百言而先生答之曰然曰得之曰此說是之者竟不知其爲何人此豈著述之良法哉若先生所自言而略記者之名則猶可爾今各稽之全錄悉書門人姓名其未知者則姑闕之程子語亦依此例

一諸家之解有相發明者以先師纂疏爲夲又以平日所聞父師者增益之更廣參眾說悉取其議論之優長理象之的當順經文而次第之旁及他爻他卦者次之總論數節數卦者又次之並無偏黨固執已見庶幾讀者各有所得稱某氏曰某氏曰以相識別其或世次有先後或其說有多寡而同姓氏者則不免旁注其名而非有所輕重也總謂之纂注在附錄之次管窺一得之愚則間綴於其末焉

一是編𨿽以程朱子二家全書爲主然於理之所聚而不可遺理之可行而無所礙者歷代諸家之說莫不究攬故總名之曰周易會通朱子又曰會便是四邊合聚來處通便是空處行得去處防而不通則窒礙而不可行通而不會亦不知許多曲直錯雜處又曰一卦之中自有會通六爻又各自有會通愚亦謂一書之中又自有會通顧名思義則於隨時變易以從道者皆可識矣

姓氏

程子門人【明道先生顥伯淳元丰八年除宗正寺丞卒年五十四諡純公淳祐元年詔與周張朱五賢從祀夫子本朝至順二年詔封豫國公伊川先生洛國公餘詳見因革】

李氏【吁端伯洛人傳師說伊川先生曰語錄只有李吁得其意不拘言語無錯編者】呂氏【大臨與叔藍田人學於橫渠張先生之門先生卒乃入洛元丰已未東見二先生語錄】謝氏【良佐顯道上蔡人記憶平日語元丰中從學謝甞言昔在二先生之門學者皆有語錄惟良佐未嘗錄然則此書蓋追記之】防氏【酢定夫建州人元丰中從學又防氏本拾

遺】

蘇氏【昞季明闗中人張子門人然有錄二先生洛陽議論乃熙寧十年橫渠先生遇洛與二先生議論最在諸錄之前】

劉氏【安節元承永嘉人錄伊川先生語】劉氏【絢質夫緱氏人錄明道先生語】周氏【行已恭叔錄伊川先生語】

楊氏【迪遵道延平人楊文靖公之長子也錄伊

川先生語所記有元符後歸自涪陵後事】

周氏【孚先伯忱毗陵人建中靖國從學錄伊川先生語】

尹氏【焞彥明門人祁寛呂堅中等記其述師說】

張氏【繹思叔壽安人錄伊川先生語】唐氏【棣彥思毗陵人錄伊川先生語】胡氏【安國康侯建州人諡文定公錄伊川先生語又有胡氏本拾遺】

鮑氏【若雨汝霖一云商霖永嘉人錄伊川先生語】

鄒氏【柄徳久毗陵人道鄕公之子錄伊川先生語未嘗親見先生不知所傳授舊附東見錄後】暢氏【大隠潛道錄伊川先生語見晁氏客語中不云何人之言亦不云何人所記獨間於延平羅氏別錄則注云暢本】

朱氏【光庭公掞沛國人有問學拾遺】

陳氏【淵幾叟楊山門人有陳氏夲拾遺】李氏【參端伯弟學於伊川有程氏夲拾遺】馮氏【理聖先學於伊川自號東臯子其子忠恕字貫道學於尹氏所編有馮氏夲拾遺】羅氏【從彥仲素楊文靖公門人有羅氏本拾遺】

時氏【紫芝時氏本拾遺號程子微言多攺易本語者】

王氏【蘋信伯吳人學於伊川集錄諸言春秋者有春秋錄拾遺】

晁氏【說之以道集晁氏客語】

闗中學者【入闗錄】

朱子門人【晦庵先生見後因革】

黃氏【幹詳見後】

李氏【方子正叔果齋昭武人】

廖氏【徳明子晦槎溪延平人】

陳氏【埴詳見後】

陳氏【淳安卿北溪臨漳人】

董氏【銖詳見後】

防氏【淵亞夫涪陵人】

黃氏【杲升卿三山人】

黃氏【防子耕豫章人】

輔氏【廣漢卿潛庵嘉興人】

襲氏【蓋卿夢鍚衡陽人】

潘氏【柄詳見後】

周氏【澗伯莊永嘉人文公亦稱莊仲】沈氏【僴莊仲】

劉氏【砥履之】

劉氏【礪用之並建安人】

甘氏【節吉父臨川人】

萬氏【人傑正淳興國人】

余氏【大惟公晦】

陳氏【文蔚才卿並廣信人】

吳氏【昶叔夏】

程氏【洵允夫並新安人】

金氏【去僞敬直鄱陽人】

葉氏【賀孫味道永嘉人】

曾氏【祖道】

胡氏【泳伯量南康人】

錢氏【木之子山毗陵人】

吳氏【必大伯丰臨江人】

李氏【閎祖詳見後】

潘氏【時舉子善天臺人】

楊氏【道夫仲思建安人】

黃氏【義剛去私一字毅然臨川人】

林氏【學正卿】

林氏【學履並三山人】

遊氏【敬仲連叔延平人】

防氏【儆】

黃氏【士毅子莆田人】

林氏【夔孫子武三山人】

郭氏【友仁徳元淮安人】

呂氏【燾徳昭】

周氏【謨舜弼並南康人】

童氏【伯羽蜚卿建安人】

李氏【季札季子新安人】

黃氏【灝商伯南康人】

方氏【士繇伯謨逺庵莆陽人】

楊氏【至至之溫陵人】

張氏【洽詳見後】

蔡氏【念成元思九江人】

林氏【賜聞一淮安人】

呂氏【煇】

王氏【遇子合】

湯氏【泳叔永又字敬叔鎭江人】

鄭氏【可學子上莆田人】

何氏【鎬叔京昭武人】

範氏【念徳伯崇】

範氏【元裕】

廖氏【謙盆仲】

黃氏【顯子】

黃氏【有開】

魏氏【椿元壽】

林氏【恪叔恭天臺人】

吳氏【雉和仲居考亭】

鄭氏【南井文振潮陽人】

度氏【正善性西川人】

徐氏【防居甫永嘉人】

鐘氏【鎭又作震長沙人】

舒氏【髙】

邵氏【浩】

蕭氏【佐豫章人】

竇氏【從周文卿鎭江人】

潘氏【履孫坦翁金華人】

楊氏【驤子昻建安人】

王氏【過幼觀拙齋鄱陽人】

楊氏【長孺伯子東山誠齋子】

楊氏【與立】

郭氏【雍以下系語錄中答問友朋】

程氏【回】

吳氏【仁傑】

張氏【栻】

呂氏【祖謙】

蔡氏【元定】

氏【樞以上並詳見後】

胡氏【季隨】

鄭氏【仲禮】

劉氏【君房】

郭氏【衝晦】

王氏【洽】

呂氏【祖儉子約】

鞏氏【丰仲至】

呂氏【光祖】

符氏【復】

趙氏【崇憲】

方氏【賓王】

虞氏【大中】

葉氏【永卿】

趙氏【彥輔】

連氏【嵩卿】

方氏【誼】

吳氏【翌】

陳氏【亮同父】

丘氏【子野】

石氏【子重紹興人】

陸氏【九韶子美】

陸氏【九淵子靜】

胡氏【廣仲】

江氏【元通】

劉氏【坪平甫】

許氏【升溫陵人】

曾氏【三異無疑廬陵人】

徐氏【彥章】

古今名賢

商瞿氏【見因革】

子夏氏

左氏【丘明】

新城董公

田氏【何見因革】

施氏【讎】

孟氏【喜】

梁丘氏【賀】

焦氏【贛並詳見因革】

京氏【房君明】

揚氏【雄子云成都人】

費氏【直詳見因革】

馬氏【融季長南郡太守周易章句十卷】鄭氏【詳見因革】

許氏【愼叔重汝南召陵人周易異義又作解字說文洪氏邁曰許叔重在東漢與馬鄭輩不甚

相先後而所著說文引用周易經傳多與今文不同】

荀氏【爽慈明司空周易章句十卷又集九家易解十卷】

宋氏【衷周易五卷】

王氏【弼詳見因革】

董氏【遇季直魏大司農周易注十卷】姚氏【信吳太常周易注十卷】

虞氏【翻仲翔會稽人吳騎都尉易注九卷】陸氏【績公紀吳人爲鬰林太守易注十卷】

向氏【秀子期】

杜氏【預元凱】

侯氏【果】

蜀才【李鼎祚引顏之推云範長生也】

郭氏【璞景純河東人】

韓氏【伯康伯晉太常】

陸氏【元朗徳明以字行釋文一卷周易文句義疏二十卷又外大義二卷】

孔氏【穎達仲達冀州衡水人唐國子祭酒與顏師古司馬才意王恭馬嘉運趙榦葉王談於志寧等同撰周易正義十四卷又撰談六卷初奉勅譔五經義訓號義贊唐太宗詔攺名

正義亦稱疏】

李氏【鼎祚詳見因革】

東鄕氏【助朝散大夫守江陵少尹周易物象釋疑一卷宋宣和四年蔡攸上其書】沙門一行【郯國公張公謹之孫出家隠居嵩山周易傳十二卷朱氏震曰孟喜京房之學其書槪見於一行大槪自子夏傳出】韓子【愈退之諡文公宋元丰中封昌黎伯】

郭氏【京蘇州司戶防軍周易舉正三卷序稱家藏王弼韓康伯手札周易本及石經校正一百三十五處二百七十三字或有以經注義理可推而知者洪容齋隨筆蜀土楊鼎卿六經圖及諸家多取之而朱子以爲亂道者蓋惡其宗王韓耳】

李氏【翺】

陸氏【希聲並詳見因革】

劉氏【瓛子珪唐藝文志不載何代姑附於此】

陳氏【臯易論十卷】

句氏【微易廣疏三十卷二氏鄭氏通誌不載

何代姑附於此】

陳氏【摶圖南豪州眞源人邵伯溫云唐末舉進士經綸之才歷五季亂離逰行四方誌不遂入武當山後隠居華山周世宗召拜諫議大夫賜號白雲先生宋太宗召拜諫議大夫賜號希夷先生其易學生於意言象數不煩文字解說止有一圖先天方圓圖亦非創意以作孔子系辭述之明矣眞窮理盡性之學也獨先君知之爲詳易龍圖序見朱子圖下】

胡氏【旦】

胡氏【瑗並詳見因革】

阮氏

孫氏【復明復泰山先生】

石氏【介守遒䢐徠先生直集賢院傳孫明復學周義口義十卷建本作解義說夲王弼防】劉氏【牧長民周易解十二卷晁氏志作十五卷卦徳通論一卷鉤隠一卷仁宗時言數者多宗之慶曆初吳祕獻其書於朝田況爲序晁氏志鉤隠圖三卷皆易之數也四十八圖並遺事九歐陽永叔爲序而其文不防雙湖先生亦謂鉤隠圖自易置圖書之外餘皆破碎穿鑿李泰伯云牧又注易新意牽合象數其餘援輔嗣之意而解其辭往往卽所謂易解也】

歐陽公【修永叔六一居士廬陵人諡文忠公易童子問三卷朱子謂歐公作易童子問正王

弼之失者數十事然因圖書之疑並與系辭不信此是歐公無見處】

錢氏【藻祕閣校理與劉彜並安定門人】劉氏【彜執中福州人易注一部】

於氏【弇】

王氏【安石介甫半山臨川人易解十四卷】王氏【逢號廣陵國子直講易傳十卷學宗王弼爲王介甫客】

周子【惇頤茂叔濂溪先生舂陵人諡元公】邵子【雍詳見因革】

張子【載子厚橫渠先生大梁人諡獻公易說三卷髮明二程所未到處】

司馬公【光君實涑水先生陜州夏縣人諡文正公易說一卷系辭二卷】

蘇氏【軾子瞻東坡先生蜀郡人諡文忠公易傳九卷晁氏志謂東坡毗陵易傳十一卷其學出

於父洵馮氏曰洵作傳未竟命軾卒其業朱子有辧蘇氏易卽此書也】

房氏【審權蜀人集易義海一百卷集鄭至王安石凡百家摘取其專明人事者爲一編或諸

家有異同輙加評議附之篇末】劉氏【敞原父】

呂氏【大防詳見因革】

晁氏【之詳見因革】

呂氏【大臨與叔蕓閣先生微仲親弟易解一卷統論數篇未成之書也學出程門朱子謂呂與叔易精約好看】

尹氏【焞彥明和靖先生學出程門】

遊氏【酢定夫建陽長平人諡肅公易說學出程門】

楊氏【時中立延平人諡文靖公易說闕乾坤學出程門朱子謂山易不若程傳之厭飫充足】郭氏【忠孝立之兼山河南人易解二卷四學淵源論三卷】

張氏【汝明舜文吉州左利人登元祐壬申第知嶽州防定夫志其墓易索十三卷毎卦以釋曰

釋經又有觀象觀變玩辭玩占叢說通十三卷】

張氏【汝弼舜元莆陽人泉州教授賜葆光處士周易解義十卷紹聖二年章惇進其書九卷建夲二十五卷黃裳龔原皆序之稱其明於象數古今之說未能當意黙誦擊辭二十年一日釋然而悟得大例幾百條毛伯玉謂其專主輔嗣然亦主卦變如朱子發】

龔氏【原深父括蒼人工部侍郎易續解義十七卷晁氏志二十卷】

耿氏【南仲希道開封人國子祭酒周易講義十卷】

林氏【疑獨愼微與吳子進志行李元量劉仲平路純中洪成季陳子明鄭正夫閻彥升共成

一書共十二卷號太學十先生易解】李氏【元量】

劉氏【槪仲平東明人】

路氏【純中】

鄭氏【正夫】

閻氏【彥升】

李氏【彥章元達與李端行聖與李舜由彥安李士表元卓合成一書十卷號四李先生周易全

解宣和四年序】

李氏【士表元卓】

朱氏【震子發居泉號漢上易集傳十一卷卦圖三卷叢說一卷宋藝文志云漢以來言易者局於象數王弼始據理義爲言李鼎祚宗鄭排王弼邵雍亦言象數及程頤傳出理義彰明而弼學淺矣張載防酢楊時郭忠孝雍皆祖頤髙宗時朱震爲集傳以頤爲宗和會雍載之論合鄭王之爲一兼取動爻卦爻互體五行納甲朱子謂王弼破互體朱子發明互體又謂朱子發易解如百衲襖不知是說甚麼以此進讀教人主如何曉便曉得亦

如何用】

蔡氏【攸宋徽宗朝進七易】

邵氏【伯溫康節先生子也】

祁氏【寛和靖門人】

郭氏【雍子和白雲兼山子也易說雍放浪長楊山谷間甞詔不起易說自序云其先人受業伊

川二十餘年念其學殆將冺絕於是稽易象以述舊聞紹興辛亥自序】

張氏【根知常吳園先生饒州徳興人防政忠定公燾之父也易解義九卷序論五卷雜泰論】鄭氏【汝諧舜舉東谷周易翼傳二卷蓋謂孔子翼文王之經此則翼伊川之傳】

淩氏【唐佐朝奉大夫周易集解六卷】李氏【開去非易解三十卷】

陸氏【秉周易意學十卷案馮氏秉字作東】李氏【仁父以上四氏宋志不載河朝姑附此】

楊氏【繪元素】

鄭氏【湘鄕】

王氏【師心】

王氏【湘卿】

李氏【光泰諡莊簡公紹興初謫嶺南著書自讀易老人其學自劉元城元城學於司馬公】都氏【潔聖與丹陽人知徳慶府周易變體十六卷潔父郁子文惠州教官爲一邦師法尢粹於

易以所聞於父者爲傳】

丘氏【程憲古建陽人】

鄭氏【東卿少梅稱合沙漁父大易約解九卷易說二卷宋志馮氏作周易疑難圖解三十卷紹興丁已序云爲朋友講習而作始得富沙丘先生告東卿曰易理皆在畫於是日畫一卦置坐右周而復始歷五期而得所入】洪氏【邁景盧容齋番陽人】

劉氏【翔福州水口人易解六卷紹興十五年表進監學官看詳云通達經防附近人情間出新

意議論不詭旁涉史傳援證明白特差福州教授書藏禁中洪邁序】

鄭氏【剛中亨仲易窺餘十五卷紹興壬申自序尊乾坤不論起自屯大要以象述爻因爻識卦易自商瞿至漢魏不可勝計大槪象義二者李鼎祚專明象變不用古注專以意訓二者最不合然有象則有義訓義者不可遺象義不由象出是猶終日論形而不知形之所在近世程正叔易傳朱子集解二者頗相彌縫但易道廣大有可窺之餘吾兼而取之】

吳氏【黼元綬周易詳解四十卷敷衍文義不及象數紹興丁丑書成】

閭丘氏【昕逢辰與胡寅明仲爲友因出文定公之門此書明仲多潤色之其說謂卦以六爻而成二臣也五君也二五君臣正體也若陽居陰爲九二則臣有時而失之彊以陰居陽爲六五則君有時而失之弱蓋作於紹興間意有所屬也乾道辛卯張栻序】

胡氏【宏仁仲五峯先生文定公之季子易外傳自屯至剝多引史事又皇王大紀】蘭氏【廷瑞惠卿漁樵易解十二卷自序稱白雲溪箋釋上下經六卷系辭二卷說序雜一卷圖

說二卷外編一卷始紹興已卯成淳熙已酉】

王氏【大寶元潮州人禮部尙書周易證義十卷孝宗時以諫議大夫兼侍講上語公曰髙宗

謂卿邃於易故有是除】

薛氏

李氏【椿年仲永饒州浮梁人直學士院易解八卷疑問一卷門人吳之編淳熈乙未胡銓序】晁氏【公武子政彭城人髙孝時官至尙書直敷文閣易故訓傳十八卷郡齋讀書志二十卷】李氏【衡江都人易義海撮要十二卷刪房氏本爲之而略其半又有雜論以補房氏之闕令宋

志載撮要而不載房本亦可惜也】程氏【迥詳見因革】

曾氏【穜獻之溫陵人集二程張子防楊郭氏父子七家解名大易粹言七十三卷淳熙二年序】李氏【舜臣子思隆山先生蜀人周易本傳十三卷淳熙已亥自序大槪謂易元起於畫有畫故有卦與辭隨辭釋義泛論事理不復推之於畫以驗古聖人設卦命辭之本意失之逺矣故今不著皆因畫論心主文王孔子之學以推衍大易之用此其大防也但絕不及占耳】

馮氏【當可時行縉雲蜀人易論三卷止六十四卦常言易之象在畫易之道在用其學傳李舜臣孫興祖編朱子曰馮當可字時行名字見於跋語成氏書解名時行字當可今從朱子】

王氏【宗傳景孟童溪臨安人太學上舎免省易傳三十二卷淳熙丙午林焞序】

楊氏【萬里廷秀誠齋先生廬陵人易傳二十卷淳熙戊申自序其子長孺云自戊申至嘉定甲子脫槁嘉熙元年奉防給札其家抄錄宣付祕閣其說本之程氏而多引史傳事證】

王氏【炎晦叔雙溪徽州婺源人仕至國史大監讀易筆記十卷總說象例在前經傳皆有解】吳氏【仁傑斗南平江昆山人周易圖說三卷集古易一卷】

張氏【栻敬夫南軒先生廣漢人諡宣公易說十一卷乾坤闕學出五峯胡氏以周程爲宗】呂氏【祖謙詳見因革】

林氏【栗詳見因革】

蔡氏【元定季通西山先生建安人諡文節公】

黃氏【幹直卿勉齋先生三山人諡文肅公】董氏【銖叔重槃澗先生饒州徳興人登嘉定戊

辰第迪功郎婺州金華尉勉齋先生志其墓】

陳氏【埴器之室永嘉人木鐘集】李氏【閎祖守約】

張氏【洽元徳臨江人】

氏【樞機仲】

潘氏【柄謙之山周易集義六十四卷】蔡氐【淵詳見因革】

蔡氏【沈仲黙九先生皇極內篇】劉氏【爚晦伯雲莊建安人尙書文簡公經說】

李氏【過詳見因革】

馮氏【椅詳見因革】

毛氏【璞伯玉瀘川人潼川憲易傳十一卷嘉泰元年自序略云觀象畫卦以定其名因卦分爻以盡其變此名與此卦相當此辭與此爻相得而因以得羲文周孔之心又有外傳易辧歷詆先儒之失似亦有理然所略取者王弼二蘇蓋所學異也】

趙氏【汝騰號庸齋】

趙氏【汝楳】

易氏【芾彥章山齋周易總義門人陳章序云總義名者總卦爻之義而爲之說也】錢氏【時子是融堂嚴州人周易釋傳二十卷其說謂伏羲文王周公之經孔子爲之傳後學何可容喙敬於傳下略釋夲防而曰周易釋傳嘉熙二年喬丞相行簡薦進其書嘗從故寶謨閣學士楊簡防蓋其所深許與以祕閣校勘】

饒氏【魯仲元雙峯饒州余幹人人學於勉齋黃氏易說】

徐氏【幾子與進齋建安人宣教郎崇政殿書通判建寧府學於節齋蔡氏易輯講環中意】馮氏【去非厚齋子周易二篇通故圖說義有易象通義其文專解上下經大象】

姚氏【小彭】

黃氏【以翼宗臺溫人易說】

魏氏【了翁華父鶴山先生臨卭人僉書樞密院事諡文靖公周易集義六十四卷其書自周子邵子二程子張子呂氏謝氏楊氏尹氏防氏胡五朱漢上劉屏山至朱子張宣公呂成公李隆山子心傳凡十七家它易不與如郭氏父子以背程門出之鶴山嘗曰辭變象占易之綱領而繇爻之辭畫爻位虛之別互反飛伏之說乘承比應之例有不知則義理闕焉仲子克愚知徽州刋於紫陽書院至元戊子補刋虛谷方回跋其說有補於讀易者】

眞氏【徳秀景元西山先生建州浦城人參知政事諡文忠公讀書記丙記言兵不傳】劉氏【彌邵壽翁莆陽人易槁猶子後村克莊爲之序略曰余爲建陽令季父訪余縣齋因質易疑於蔡隠君伯靜後二十年而書成大防由朱程以求周孔由周孔以求羲文其篤守師說𨿽樵天授道潔無以加也中嵗棄科舉閉門著書行義爲鄕先生年八十二】

朱氏【鑑子明文公孫仕至吏部侍郎湖廣總領集文公語錄爲易說二十三卷淳祐壬子自序】稅氏【與權蜀人魏鶴山門人】

洪氏【咨防舜兪平齋】

項氏【安世號平庵周易玩辭十六卷又有項氏家說十卷第一卷

說易余及諸經史】柴氏【中行與之彊恕齋饒州余幹人太學上舎登第終祕書丞系辭以後集解】

趙氏【秉號閒閒翁中州人】

潘氏【夢旂天錫姑蘇人易解嘉定辛未序】楊氏【文煥彬夫秦州人釋褐狀元集五十家易解四十二卷】

陳氏【友文號隆山大易集解精義六十四卷讀易綱領三卷通十門案隆山所集王輔嗣孔頴達周濓溪司馬涑水邵康節程明道程伊川張橫渠蘇東坡遊廣平楊山郭兼山郭白雲朱漢上朱文公張南軒楊誠齋馮縉雲又兩家失姓名但稱先正先儒別之寶祐甲寅

自序】

史氏【繩祖號學齋眉山人】

翁氏【泳永叔思齋口義】

董氏【楷天臺人集周易程朱氏說咸淳丙寅序】徐氏【直方立大古爲廣信人易解六卷只上下經補迪功郎咸淳三年進易解除正言江東憲父元紹定壬辰狀元嘗師董槃澗】孫氏【奕季昭履齋廬陵人示兜編】

沈氏【貴珤又名汝礪誠叔毅齋先生饒州徳興人學於介軒先生董氏夢程九萬介軒學於勉

齋先生黃氏槃澗先生董氏】丘氏【富國行可建安人易全解】

張氏【彭老好古】

盧氏

單氏

雷氏

史氏

冷氏

龍氏

藍氏

李氏【以上八氏未詳名字世次姑附於此】方氏【逢辰詳見因革】

謝氏【枋得君直疊山先生廣信人登淳祐丙辰第甲子校文江東防十問抵時政安置興國軍乙亥除江東提刑累遷至江東制置使大軍攻饒拒戰安仁敗又敗於信州棄家入閩後程文海畱夢炎交薦不就至元戊子魏天祐拘以北行不食而死著易說十三卦取象】

許氏【衡仲平魯齋先生懷慶河內人年三十四聞姚雪齋受伊洛之學於南士趙仁父卽訪求之得伊川易傳文公四書小學書手寫以還著讀易私言仕本朝中書左丞集賢大學士壽七十三贈榮祿大夫大司徒魏國文正公皇慶二年詔與宋九儒從祀夫子】

傅氏【立權甫初庵饒州徳興人仕至正奉大夫集賢院大學士贈榮祿大夫柱國饒國文懿公禦賜宋金內府易書數千卷以其意授同裏王奕復初摘其正大合理者一百二十家彚爲一編名易學纂言十八卷無系辭以下元貞乙未自序】

胡氏【方平玉齋先生徽州婺源人師鄱陽介軒董先生毅齋沈先生著易學啟通釋至元已

醜自序】

胡氏【次焱濟鼎余學齋徽州婺源人易說】

胡氏【允號潛齋饒州樂平人易解曰四道明】

齊氏【夢龍覺翁節初饒州徳興人與兄興龍先後登宋寶祐景定年第周易附說卦變圖】程氏【鉅夫元名文海白雪樓居建昌仕至翰林承防】

程氏【直方道大前村徽州婺源人易解名四聖一心又有啟翼傳】

程氏【龍舜兪茍軒徽州婺源人登宋景定乙丑第後至中順大夫同知鄕郡致仕程子三分易圖刋行外有弄環余說筮法等編】王氏【希旦愈明葵初饒州徳興人易學摘編】

熊氏【禾去非勿軒先生晚號退齋建安人登宋咸淳甲戌第迪功郎邵武軍司戶其學得之徐進齋及永嘉劉敬堂經濟之學有書四篇曰農禮刑兵藳粗定而無傳今所行世者標題四書及此易說數叚又有詩選正宗等編雜文多見翰墨全書】

雙湖胡先生【一桂庭芳宋景定甲子年十八領鄕舉其學出父玉齋先生所著書有周易夲義附錄纂疏夲義啟易傳朱子詩傳附錄纂疏十七史纂並行於世】

徐氏【之祥麒父方塘饒州徳興人賓州上林簿玩易詳說】

張氏【淸子希獻中溪建安人周易本義附錄集注十一卷其書以文公本義髙下字行反置之王弼今易經文之下大徳癸卯自序】汪氏【深所性饒州徳興人易占例自序】

胡氏【炳文仲虎雲峯徽州婺源人易本義通釋延祐丙辰大梁郭郁序】

余氏【舒徳新息齋饒州徳興人讀易偶記】

牟氏【應龍成父陵陽人九經音攷】吳氏【澂伯淸艸廬臨川人奎章閣學士周易纂

言】

龍氏【仁夫觀復麟州廬陵人湖廣儒學提舉周易集傳其書經文用朱子夲義至治辛酉自序】

鄭氏【原善復初思誠齋廣信人登延祐五年第丞徳興時有補沈毅齋正防解】

程氏【珙仲璧饒州徳興人文公門人端之從曾孫也易說其經濟之學有書曰九疇防疏】

欽定四庫全書

周易會通

元董眞卿撰易程子傳序

易變易也隨時變易以從道也其爲書也廣大悉備將以順性命之理通幽明之故盡事物之情而示開物成務之道也聖人之憂患後世可謂至矣去古𨿽逺遺經尙存然而前儒失意以傳言後學誦言而忘味自秦而下蓋無傳矣予生千【一有餘字】載之後悼斯文之湮晦將俾後人沿流而求源此傳所以作也易有聖人之道四焉以言者尙其辭以動者尙其變以制器者尙其以卜筮者尙其占吉凶消長之理進退存亡之道備於辭推辭考卦可以知變象與占在其中矣君子居則觀其象而玩其辭動則觀其變而玩其占得於辭不達其意者有矣未有不得於辭而能通其意者也至微者理也至著者象也體用一原顯微無間觀防通以行其典禮則辭無所不備故善學者求言必自近易於近者非知言者也予所傳者辭也由辭以得其意則在乎人焉有宋元符二年已夘正月庚申河南程頤正叔序附錄【程子語郭忠孝議易傳序曰易卽道也又何從道或以問伊川伊川曰人隨時變易爲何爲從道也楊迪問有道又有易何如先生答曰此語全未是更將傳序詳思當自通矣變易而後合道易字與道字不相似也尹焞嘗以易傳序請問曰至微者理也至著者象也體用一原顯微無間莫太露天僟否伊川曰如此分明說破猶自人不解悟祁寛錄云伊川曰汝看得如此甚善呂堅中錄云伊川曰亦不得已言耳朱子語問易變易也隨時變易以從道也曰易指卦爻而言以干卦之潛見躍飛之類觀之則隨時變易以從道者可見矣隨時變易以從道主卦爻而言然天理人事皆在其中今且以干卦潛見飛躍觀之其流行而至此者易也其定理之當然者道也故明道亦曰其體則謂之易其理則謂之道而伊川又謂變易而後合道易字與道字不相似也又云人隨時變易爲何爲從道也此皆可以見其意矣易中無一卦一爻不具此理所以沿流而可以求其源也答方士繇易變易也隨時變易以從道正謂伊川這般說話難曉蓋它把這書硬定做人事之書它說聖人做這書只爲世間人事夲有許多變樣所以做這書出來防淵至微者理也至著者象也體用一原顯微無間蓋自理而言則卽體而用在其中所謂一原也自象而言則卽顯而微不能外所謂無間也其文理密察有條不紊如此又曰所謂體用一原者程子之言蓋已密矣其曰體用一原者以至微之理言之則沖漠無朕而萬象昭然巳具也其曰顯防無間者以至著之象言之則卽事卽物而此理無乎不在也言理則先體而後用蓋舉體而用之理已具是所以爲一原也言事則先顯而後微蓋卽事而理之體可見是所以爲無間也至微者理也至著者象也體用一原顯微無間觀防通以行其典禮則辭無所不備此是一个理一个象一个辭然後理會理與象又湏就辭上理防辭上所載皆觀防通以行其典禮之事凡於事物須就其聚處理防尋得一个通路行去若不尋得一个通路只驀地行去則必有礙典禮只是常事防是事之合聚交加難分別處如庖丁解牛𨿽是奏刀騞然莫不中節若至那難處便著些气力方得通葉賀孫因記頃年汪端明說沈元用問尹和靖伊川先生易傳何處是切要處尹云體用一原顯微無間此是最切要處後舉似李先生先生曰尹說固好然湏看得六十四卦三百八十四爻都有下落處方始說得此話若學者未曾子細理防便與他如此說豈不誤它偶讀浸記求言必自近易於近者非知言者也此伊川喫力爲人處伊川先生晚年所見甚實更無一句懸空說的語今觀易傳可見何嘗有一句不著實余大雅伊川晚年文字如易傳直是盛得水住同上易傳不看本文亦自成一書楊與立詩書略看訓詁解釋文義令通而已卻只玩味本文其道理只在本文下面小字盡說如何會通得它若易傳卻可脫去本文程子此書平淡地慢慢委曲說得更無餘蘊不是那敲磕逼匝出底義理平鋪地放在面前只如此等行文亦自難學如其他峭拔雄健之文卻可做若易傳淡的文字如何可及吳必大易傳明白無難看處但此是先生以天下許多道理散入六十四卦三百八十四爻之中將作易看卽無意味湏將來作事看卽句句字字有用處耳答胡季隨問程傳大槪將三百八十四爻做人說恐通未盡否曰也是只是不可裝定做人說看占得如何有就事言者有以位言者以吉凶言之則爲事以終始言之則爲時以髙下言之則爲位隨所作而看皆通系辭云不可爲典要惟變所適豈可裝定做人說易說程氏易傳難看其用意精密道理平正更無抑揚若能看得有味則其人亦大叚知義理矣蓋易中說理是預先說下个未曾有底事故乍看甚難萬人傑問看易傳曰此書難看須經歷世故多識盡人情物理方看得入蓋此書平淡所說之事皆是見今所未嘗有者如言事君說及處事變患難處今皆未嘗當著可知讀時可味蓋它說得闊逺未有底事預包載在此學者須讀詩書他經自有个見處及曾經歷過前件此等事方可以讀之得其無味之味此初學者所以未可便看如論語所載皆是事親取友居鄕黨目下便用得者所言皆對著學者卽今實事孟子毎章先言大防了又自注腳大學則前面三句摠盡致知格物而下一叚綱目欲明明徳以下一叚又總括了傳中許多事一如鎖子骨才提起便總統得來所以教學者且看此二三書若易傳則卒乍裏面無提起處蓋其間義理闊多伊川所自發與經文又似隔一重皮膜所以看者無个貫穿處易訖且讀易傳甚佳但此書明白而精深易讀而難曉湏兼論孟及詩書明白處讀之乃有味耳答符復易傳須先讀他書理會得義理了方有人路見其精密處蓋其所言義理極妙初學者未曾使著不識其味都無啟發如遺書之類人看著卻有啟發處非是易傳不好是不合使未常看者看須是已知義理者得此便可磨礲入細此書於學者非是啟發工夫乃磨礲工夫必大說易傳極有難記當處蓋經之文章本自寛平今傳卻太詳密便非本意所以只舉經文則傳之所言提挈不起貫穿不來湏是扵易之外別作一意思讀之方得其極尋常毎欲將要處逐項抄出別寫爲一書而未暇大抵讀書求義寧略毋詳寧疏毋密始有餘地也詳故碎宻故拘答張洽伊川易煞有重疊處伯恭謂易傳理到語精平易的當立言無毫髮遺恨此乃名言與立伯恭多勸人看易傳一禁禁定更不得疑著局定學者只得守定此个義理固是好但緣此使學者不自長意智何緣會有聰明必大伊川言理甚備象數卻欠在與立程先生易傳義理精字數足無一毫欠闕只是與本義不相合易本是卜筮之書程先生只說得一理與立熹本義只是卜筮大綱若義理充實徧滿離不得程夫子書也胡錄書伊川先生易傳後曰易之爲書更三聖而制作不同若包犧氏之象文王之辭皆依卜筮以爲教而其法則異至於孔子之贊則又一以義理爲教而不專於卜筮也是豈其故相反哉俗之淳漓旣異故其所以爲教爲法不得不異而道則未嘗不同也然自秦漢以來考象辭者泥於術數而不淂其宏通簡易之法論義理者淪於空寂而不適乎仁義中正之歸求其因時立教以承三聖不同於法同於道者則惟伊川先生程氏之書而巳後之君子誠能日取其一卦若一爻者熟復而深玩之如已有疑將決於筮而得之者虛心端意推之於事而反之於身以求其所以處此之實則於吉凶消長之理進退存亡之道將無所求而不得邇之事父逺之事君亦無處而不當矣華山皇甫斌嘗讀其書而深好之蓋嘗大書深刻推以予人惟恐傳者之不廣而讀者之不多也顧猶來請其所以讀之之故熹不得讓輒書此以遺之淳熈六年秋八月丙戌朔新安朱熹謹書劉子澄言本朝只有四篇文字好太極圖說西銘易傳序春秋傳序與立】纂注【尹氏曰先生踐履盡易其作傳只是因而寫成熟讀玩味卽可見矣又曰先生平生用意惟在易傳求先生之學者觀此足矣語錄之出於學者所記所見有淺深故所記有工拙蓋未能無失也又謂其學者祁寛曰汝與其讀他書專讀易與其看伊川雜說不若専看伊川易傳易之爲書經四聖人乃成皆聖人粹言垂訓聖世者也伊川作易傳意欲傳後者皆極至之言寛毎日念易一卦和靖曰毎日只念一卦仍須專日專看一爻乾坤二卦須日讀一過閒時看系辭又和靖讀易至無妄大畜自有得處舉伊川曰觀言所以識其心觀行所以識其用不識後如何畜得又曰伊川易傳且待身後示人何也又曰焞日讀伊川易傳一卦近來甚覺有與心相契融會處又祁寛問學易之道和靖曰昔焞聞之伊川先明辭伊川且令看胡先生王介甫易時伊川易傳未出久之再請伊川曰次識其時因曰唐虞禪夏后商周繼文王之不取武王之取不識時後便做文王武王不同非也使文王當武王之時便做了武王事使武王當文王時也只做得文王事皆時也識得時後便見堯舜湯武其揆一也推此時之大者吾輩語黙出處皆要識時便六十四卦爻爻卻得爲自家用也至若孔子稱文王以服事殷只道个至徳孟子謂以大事小只是樂天蓋黙諭此意又曰學者湏要自得至如伊川易傳吾輩讀時言下會解與伊川何異只是不似伊川自得者也自得者更不待思只恁胸中流出東萊呂氏曰伊川先生遺言見於世者獨易傳爲成書傳摹浸舛失其本眞學者病之祖謙舊所藏本出尹和靖先生家標注皆和靖親筆近復得新安朱熹元晦所訂讎校精甚遂合尹氏朱氏書與一二同志防合其同異兩存之以待知者旣又從小學家是正其文字𨿽未敢謂無遺恨視諸本亦或庶幾焉會稽周女能堯天鄮山樓鍔景山方職教東陽廼取刋諸學宮乾道五年十月旣望東萊呂祖謙謹書愚案伊川生宋仁宗明道二年癸酉哲宗元符二年已夘正月易傳成而序之時年六十七徽宗大觀元年丁亥九月庚午卒壽七十五】

易程子序

易之爲書卦爻象之義備而天地萬物之情見聖人之憂天下來世其至矣先天下而開其物後天下而成其務是故極其數以定天下之象著其象以定天下之吉凶六十四卦三百八十四爻皆所以順性命之理盡變化之道也散之則理則有萬殊統之在道則無二致所以易有太極是生兩儀太極者道也兩儀者陰陽也陰陽一道也太極無極也萬物之生陰而抱陽莫不有太極莫不有兩儀絪緼交感變化不窮形一受其生神一發其智情僞出焉萬緒起焉易所以定吉凶而生大業故易者陰陽之道也卦者陰陽之物也爻者陰陽之動也卦𨿽不同所同者奇耦爻𨿽不同所同者九六是以六十四卦爲其體三百八十四爻互爲其用逺在六合之外近在一身之中暫於瞬息微於動靜莫不有卦之象焉莫不有爻之義焉至哉易乎其道至大而無不包其用至神而無不存時固未始有一而卦未始有定象事固未始有窮而爻亦未始有定位以一時而索卦則拘於無變非易也以一爻而明爻則窒而不通非易也知所謂卦爻象之義而不知有卦爻象之用亦非易也故得之於精神之運心術之動與天地合其徳與日月合其明與四時合其序與神合其吉凶然後可以謂之知易也𨿽然易之有卦易之已形者也卦之有爻卦之已見者也已形已見者可以言知未形未見者不可以名求則所謂易者果何如哉此學者所當知也附錄【程子上下篇義曰乾坤天地之道陰陽之本故爲上篇之首坎離陰陽之成質故爲上篇之終咸恆夫婦之道生育之本故爲下篇之首未濟坎離之合旣濟坎離之交合而交則生物陰陽之成功也故爲下篇之終二篇之卦旣分而後推其義以爲之次序卦是也卦之分則以陰陽陽盛者居上陰盛者居下所謂盛者或以卦或以爻卦與爻取義有不同如剝以卦言則陰長陽剝也以爻言則陽極於上又一陽爲眾陰主也如大壯以卦言則陽長而壯以爻言則陰盛於上用各於其所不相害也乾父也莫亢焉坤母也非干無與爲一無爲敵敵也故卦有幹者居上篇有坤者居下篇而復陽生臨陽長觀陽盛剝陽極則𨿽有坤而居上姤陰生遁陰長大壯陰盛夬陰極則𨿽有幹而居下其餘有幹者皆在上篇泰否需訟小畜履同人大有無妄大畜也有坤而在上篇皆一陽之卦也卦五陰而一陽則一陽爲之主故一陽之卦皆在上篇師謙豫比復剝也其餘有坤者皆在下篇晉明夷莘升也卦一陰五陽者皆有幹也又陽眾而盛也𨿽眾陽說於一陰說之而已非如一陽爲眾陰主也王弼云一陰爲之主非也故一陰之卦皆在上篇小畜履同人大有也卦二陽者有坤則居下篇小過𨿽無坤陰過之卦也亦在下篇其餘二陽之卦皆一陽生於下而逹於上又二體皆陽陽之盛也皆在上篇屯蒙頤習坎也陽生於下謂震坎在下震生於下也坎始於中也逹於上謂一陽至一作在上或得正位也生於下而上一作陽逹陽暢之盛也陽生於下而不逹於上又陰眾而陽寡復失正位陽之弱也震也解也上有陽而下無陽無本也艮也蹇也震坎艮以卦言以陽也以爻言則皆始變微也而震之上艮之下無陽坎則陽陷皆非盛也惟習坎則陽上達矣故爲盛卦二陰者有幹則陽盛可知需訟大畜無妄也無干而爲盛者大過也離也大過陽一有過字盛於中上下之陰弱矣陽居上下則綱紀於陰頥是也陰居上下不能主制於陽而反弱也必上下各二陰中惟兩陽然後爲勝小過是也大過小過之名可見也離則二體上下皆陽陰實麗焉陽之盛也其餘二陰之卦二體俱陰陰盛也皆在下篇家人暌革鼎巽兌中孚也卦三陰三陽者敵也則以義爲勝陰陽尊卑之義男女長少之序天地之大經也陽少於陰而居上則爲勝蠱少陽居長陰上賁少男在中女工皆陽盛也坎𨿽陽卦而陽爲陰所陷溺也又與陰卦重陰盛也故陰陽敵而有坎者皆在下篇困井渙節旣濟未濟也或曰一體有坎尙爲陽陷二體皆坎反爲陽盛何也曰一體有坎陽爲陰所陷又重於陰也二體皆坎陽生於下而達於上又二體皆陽可謂盛矣男在女上乃理之常未爲盛也若失正位而陰反居尊則弱也故恆損歸妹丰皆在下篇女在男上陰之勝凡女居上者皆在下篇咸益漸旅困渙未濟也惟隨與噬嗑則男下女非女勝男也故隨之曰剛來而下柔噬嗑曰柔得中而上行長陽非少陰可敵以長男下中少女故爲下之若長少敵勢力侔則陰在上爲陵陽在下爲弱咸益之是也咸亦有下女之象非以長下女也乃二少相感一作咸說以相與所以致陵也故有利貞之戒困𨿽女少於男乃陽陷而爲陰揜下相下之義也小過二陽居四陰之中則爲陰盛中孚二陰居四陽之中而不爲陽盛何也曰陽體實中孚陽虛也然則頥中四陰不爲虛乎曰頥二體皆陽卦而本末皆陽盛之至也中孚二體皆陰卦上下各二陽不成夲末之象以其中虛故爲中孚陰盛可知矣】纂注【愚案易序及上下篇義或以不載伊川文集爲疑然世俗相傳已久玩其辭義非程夫子亦不能及此也今取篇義附於序文之下以備防考又聞之先君子之言曰上下篇皆以坎離終焉者易之道陰陽而已矣得陰陽之全者惟乾坤得陰陽之中者爲坎離乾坤不變坎離亦不變父母之克肖子也父母有克肖之子以承家而家道爲無窮乾坤有坎離之用以濟物而造化爲無盡故以是終之歟】

古易朱子後序

右古文周易經傳十二篇亡友東萊呂祖謙伯恭父之所定而音訓一篇則其門人金華王莘叟之所筆受也熹嘗以爲易經本爲卜筮而作皆因吉凶以示訓戒故其言𨿽約而所包甚廣夫子作傳亦略舉其一端以見凡例而已然自諸儒分經合傳之後學者便文取義往往未及玩心全經而遽執傳之一端以爲定說於是一卦一爻僅爲一事而易之爲書反有所局而無以通乎天下之故若是者熹蓋病之是以三復伯恭父之書而有焉非特爲其章句之近古而已也音訓則妄意其猶或有所遺脫莘叟蓋言書甫畢而伯恭父沒是則固宜然亦不敢輒補也爲之別見於篇後云淳熙九年夏六月庚子朔旦新安朱熹謹書附錄【朱子語古易音訓最後數版有欲攺易處今寫去所欲全換者兩版並第三十四版之末行五字此已是依元版大小及行字疏密寫定今但只令人依此寫過看令不錯誤然後分付匠人攺之爲佳此只是修攺舊本但密爲之勿以語人使之如不聞者乃佳若與人商量必有以僞學相沮難反致傳播者此不可不戒也答滕珙】纂注【朱子之孫鑑呂氏音訓跋云先公著述經傳悉加音訓而於易獨否者以有東萊先生此書也鑑旣刋啟蒙本義念音訓不可闕因取寶婺臨漳鄂渚夲親正訛誤六十餘字而並刋之如豫爻之簪晁作戠婺漳鄂本作戲損象之窒晁作�婺本作�漳作�鄂作�則有未詳者然非有害於文義已足爲善本矣至於嵩山古易防語先公嘗折衷晁呂之說於其後今三本所載不同而文集中乃有晚書諉鄂教滕珙以攺換最後兩版者其爲後出無疑云鑑謹志愚案朱子生宋髙宗建炎四年庚戌孝宗淳熙九年壬寅時年五十三寧宗慶元六年庚申三月乙丑卒壽】

【七十一】

易學啟蒙序

聖人觀象以畫卦揲蓍以命爻使天下後世之人皆有以決嫌疑定猶豫而不迷於吉凶悔吝之途其功可謂盛矣然其爲卦也自本而榦自榦而支其勢若有所迫而自不能已其爲蓍也分合進退從橫逆順亦無往而不相值焉是豈聖人心思智慮之所得爲也哉特气數之自然形於法象見於圖書者有以啟於其心而假手焉耳近世學者喜談易而不察乎此其專於文義者旣支離散漫而無所根著其涉於象數者又皆牽合傅防而或以爲出於聖人心思智慮之所爲也若是者予竊病焉因與同志頗輯舊聞爲書四篇以示初學使毋疑於其說云淳熙丙午暮春旣望雲臺眞逸手記附錄【朱子語示諭讀易之說甚善向見敬夫及呂伯恭皆令學者專讀程傳往往皆無所得蓋程傳但觀其理而不考卦畫經文則其意味無窮各有用處誠爲切於日用功夫但以卦畫經文考之則不免有可疑者熹蓋嘗以康節之言求之而得其畫卦之次第方知聖人只是見得陰陽自然生生之象而摹寫之初未嘗有意安排也至於經文亦但虛心讀之間略曉其一二至有不可曉處則便放下不敢穿鑿以求必通如此卻似看得有些意思亦嘗粗筆其說而未成也至於畫卦揲蓍之法則又嘗有一書撫印以傳名曰啟蒙不知賢者曾見之否今以奉試詳考之答鄭仲禮讀易亦佳但經書難讀而此經爲尢難蓋未開卷時已有一重象數大槪工夫開卷之後經文本義又多被先儒硬說殺了今人看得意思局促不見本來開物成務活法廷老所傳鄙法正爲欲救此獘但當時艸艸抄出疎略未成文字耳然試略考之亦粗見門戶梗槪若有他說則非吾之所敢聞也答趙崇憲所諭讀易甚善此書夲爲卜筮而作其言皆依象數以斷吉凶今其法已不傳諸儒之言象數者例皆穿鑿言義理者又太汗漫故其書爲難讀此本義啟蒙所以作也然本義未能成書而爲人竊出再行模印有誤觀覧啟蒙本欲學者且就大傳所言卦畫蓍數推尋不須過爲浮說而自今觀之如論河圗洛書亦未免有剩語要之此書眞是難讀不若詩書論孟之明白而易曉也此是僞學見識不審明者以爲如何答劉君房大抵易之一書最不易讀而今人喜言之正所謂畫神者殊不知只是瞞得不會底於自已分上成得何事而世人自有曉得者亦不可得而欺也熹向來作啟蒙正謂見人說得支離因竊以易中所說象數聖人所已言者不過如此今學易者但曉得此數條則易略通大體而象數亦皆有用此外紛紛皆不湏理會矣聞已見之嘗試推考自當見得其第二篇

論太極兩儀四象之說尢精誠得其說則知聖人畫卦不假纖毫思慮計度而所謂畫前有易者誠非虛語也答方賓王啟蒙初間只因看歐陽公集內或問易大衍遂將來算得出以此知諸公文集𨿽各自成一家文字中間自有好處緣自這道理人人同得看如何也自有人見得到底葉賀孫】纂注【玉齋胡氏曰易本義一書闡象數理義之原示開物成務之教可謂深切著明矣啟蒙又何爲而作也朱子嘗言易最難讀以開卷之初先有一重象數必明象數而後易可讀啟蒙四篇其殆專明象數以爲讀本義者設與象非卦不立數非蓍不行象出於圖書而形於卦畫則上足以該太極之理而易非淪於無體數衍於蓍防而達於變占則下足以濟生人之事而易非荒於無用且其間又多發造化尊陽賤陰之意易之綱領孰有大於是者哉明乎此則本義一書如指諸掌矣然啟蒙固爲讀夲義設而讀啟者又未可以易而視之也雙湖先生本義啟蒙論曰有天地矣可無易乎不可也有易矣可無本義啟蒙乎不可也金聲玉振集大成眾言淆亂折諸聖朱夫子其聖人之徒歟蓋自漢儒始變亂古易至有流爲術數之歸而卒大亂於王弼且雜以虛無之論吾易遂晦蝕於天下寥寥千載孰我覺之大易有圖易通有書發往古不傳之祕開萬世理學之源斯道始有系屬迨夫易傳寫胸中之成書皇極具經世之大法正蒙闡象數之條目是𨿽古經變亂未就正而術數虛無之學爲之一洗吾易粲然復明未幾陋儒妄作異端蠭起易置圖書劉牧指斥邵子林栗冒僞著述麻衣易之易道又幾晦蝕朱夫子勃興探前聖之精微破俗學之繆妄本義啟蒙有作而後吾易始大明於世愚嘗謂孔聖以來朱夫子有功於易斷斷乎其不可及已今觀本義之爲書也圖書位定而天地自然之易明先後天卦分而羲文之易辧二篇十翼不相混雜易經始爲之復古六十四卦三百八十四爻兩言以蔽之曰象占而觀玩不涉虛文至於扶陽抑陰進君子退小人發於坤初六之爻者不過數語而天之經地之義人之紀易之要領直包括無遺恨此本義不可少於天下也啟蒙之爲書也本圖書則揭天生神物章而易之本原正原卦畫則表易有太極章而易之位列明明蓍防則發明大衍章而卦扐之法定考變占則博取左氏傳以明斷例而吉凶趨避之見審合四篇大防壹皆寓尊陽之微意而小人盜賊不得竊取而用此啟不可少於天下也語錄成書如太闗易麻衣劉牧與夫林栗袁樞之徒所以惑世誣民者莫不斥其繆黜其僞折其悖摧陷廓淸羽翼數聖人之易於天下此愚所謂自孔聖以來朱夫子有功於易斷斷乎不可及者豈誣也哉或曰是則然矣易者陰陽剛柔仁義性命道徳之書今斷然蔽之以卜筮得毋局於一偏而不免漢儒術數之獘乎且系辭明言易有聖人之道四焉今本義惟以象占分之而不及辭變得毋四者之月遺其二乎吁是皆未之思也易固陰陽剛柔仁義性命道徳之書而卜筮者正將使人盡仁義之道參陰陽剛柔以順性命以和道徳耳豈徒托之空言而不見諸實用乎又況卜筮之頃至理無乎不在正得聖人作易本意朱子已嘗言之柰何以此疑吾易乎至於聖人之道𨿽有四實不離乎二有象而後有辭有占而後有變不得於象則玩辭爲空言不由於占則觀變爲何所故有象辭有占辭占而後有卦變爻辭舉象占則辭變在其中若惟舉占則象辭變在其中此四者之序由輕歸重辭變統於象占象又統於占所以本義舉象占而統論易書一以貫之曰占謂之有遺可乎哉或又曰易之所重在占固也人之於易必占而後可用不占則易竟無用矣乎曰不然也朱子嘗曰凡讀一卦一爻便如占筮所得虛心以求辭義之所歸以爲凶吉可否之決然後考其象之所以然求其理之所以然推之於事使上自王公下至民庶所以修身治國皆有所用初未嘗不示人以學易而用之之方也必曰占乎而後用之朱子之志荒矣愚案文公年譜淳熙十二年乙已春二月崇道秩滿復丐祠夏四月拜華州雲臺之命故於次年稱雲臺眞逸時年五十有七】

因革

【愚案朱子以伏羲易文王易孔子易當分爲三等又曰易自伏羲至伊川自成四樣因而推之由伏羲始畫八卦以來歷代聖賢經傳注解其所因所革何啻三等四樣之不同哉姑據師授及所聞見敍其大槪列於是編之首非惟使讀易者不惑於古今之同異具知程朱子之因革則於愚所更定者庶無大過矣】

包犧氏易

始則河圖以畫八卦因而重之爲六十四卦凡三百八十四爻【朱子曰聖人作易之初但有此六畫而未有文字可傳到得文王周公乃系之以辭案易系辭傳曰河出圖洛出書至所以斷也此統言三聖人作易之始以教人卜筮又曰天一至地十天數五至行神也此專言河圖之數又曰古者包犧氏之王天下也至萬物之情又曰易有太極至生八卦又曰八卦成列至爻在其中矣此言伏羲始畫八卦重爲六十四卦又說卦傳曰天地定位至八卦相錯此言伏羲八卦方位又曰雷以動之至坤以藏之此言以六十四卦圓周於其外而又以方疊於其中取對待以立體邵子得之傳授列爲四圖所謂先天之學也又說卦傳曰昔者聖人之作易也至以至於命此言伏羲畫卦教人用易以窮盡夫理性命之精微又系辭傳曰大衍之數五十至而成卦此言伏羲教人揲蓍之法又曰包犧氏作結繩而爲网罟以佃以漁蓋取諸離此言聖人𨿽不假卜筮而用易所謂制器尙象之事凡此皆伏羲之易也漢上朱氏謂先儒論重卦者六家蓋王弼虞翻以爲伏羲重鄭之徒以爲神農重孫盛以爲夏禹重司馬遷揚雄以爲文王重孔穎達曰說卦云昔者聖人之作易也幽贊於神明而生蓍謂伏羲矣上系論四營而成易十八變而成卦明用蓍在六爻之後則是時伏羲已重卦矣又下系首言八卦成列因而重之十三卦取象非重不可況周禮三易別皆六十有四當以王虞孔氏之說爲定又案周禮三易一曰連山二曰歸藏三曰周易其經卦皆八其別皆六十有四杜子春謂連山伏羲歸藏黃帝鄭謂夏曰連山商曰歸藏周曰周易說者謂三代建正不同故於易之首卦各見其義孔頴達曰案世譜等書神農一曰連山氏亦曰列山氏黃帝一曰歸藏氏旣並是代號則周易稱周取岐陽地名易緯云因代以題周是也東萊呂氏深善連山歸藏同是代號之說且曰下系十三卦制器尙象神農黃帝嘗有取於易而夏商則無考以爲孔氏之說無足疑者連山十卷見唐藝文志司馬膺注自唐以前並無其書隋儒林傳牛奏求天下遺書何用劉光伯遂僞造連山易魯史記等錄上送官承賞而去後有人訟之坐除名則唐之連山必隋世僞書歸藏易十三卷隋經籍志晉太尉薛貞注長孫無忌等論次其書以爲歸藏漢初已亡案晉中經有之惟載卜筮不似聖人之防以本卦尙存故具於周易之前以備周易之缺宋崇文總目載歸藏三卷云隋世十三卷今但存初經齊母本蓍三篇文多缺亂莫詳朱子答林學蒙問連山歸藏亦謂無所考當闕之大抵與三墳諸易皆僞書也無足取徴故不及列之爲二代】

文王易

取伏羲六十四卦分爲上下經二篇以伏羲易但有卦畫而無辭遂於逐卦之下作爲卦辭名之曰辭左傳又名曰繇辭【如乾卦元亨利貞坤卦元亨利牝馬之貞之是也案伏羲之易只因太極生兩儀積至六畫而爲六十四卦故橫圖之序則首乾而終坤圓圖方位則天尊而地卑耳文王之易所以首乾次坤者蓋本天地之位著君臣上下之分以紀綱人極今觀乾坤二卦辭利貞安貞吉之訓可以見文王之心矣要之文王彖辭只是卜筮占決之辭亦多取象及卦變大抵皆因占以寓教又案說卦傳曰帝出乎震至言乎艮與萬物出乎震兩章則取流行以成致用邵子謂此文王八卦乃入用之位後天之學也詳見朱子易圖又系辭傳曰易之興也其於中古乎至巽以行權此發明文王處憂患不假卜筮用易之事所謂以動者尙其變之義乎凡此皆文王之易也】

周公易

六十四卦三百八十四爻爻下之辭【如乾卦初九潛龍勿用坤卦初六履霜堅冰至之是也案爻辭爲周公作者易初無明文馬融王肅姚信謂周公作爻辭孔穎達正義引說者云爻辭有說文王處如升卦上六王用享於岐山之武王克商之後始追號文王爲王若爻辭並是文王作不應文王自說王用享於岐山又明夷六五箕子之明夷武王觀兵之後箕子始被囚奴文王不宜預言箕子之明夷又左傳韓宣子適魯見易象而知周公之徳驗此諸說以爲卦辭文王爻辭周公馬融陸績之徒並用此說右三聖人之易通謂之經】

孔子易

易十翼之辭十篇

上傳第一

下傳第二

象上傳第三

象下傳第四

系辭上傳第五

系辭下傳第六

文言傳第七

說卦傳第八

序卦傳第九

雜卦傳第十

【右據東萊呂氏所定孔穎達曰十翼之辭以爲孔子所作先儒更無異論但數十翼亦多家雙湖先生十翼論曰易之有十翼猶天之有日月人之有耳目輕重之有權衡長短之有尺度誠易之門庭象數之機括也十翼作矣易之名立矣卦然後知其爲羲之畫也辭然後知其爲文之繇也卦辭然後知其爲卜筮之用也幹然後知其爲天坤然後知其爲地震巽坎離艮兌然後知其爲雷風水火山澤也不特此爾讀仰觀俯察章則知伏羲泛觀易之寓讀神物變化章則知伏羲黙得易之要讀極儀象卦成列因重章則知伏羲所以爲八卦方位與六十四卦之次是伏羲之易非十翼無以自白於世也易之興也當殷之末世周之盛徳耶當文王與紂之事邪吾旣知其爲文王之興易矣易之作也其於中古乎作易者其有憂患乎以至九卦之陳盡本全卦之序吾又知文王爲憂患而作易不徒系以辭而序易亦出於文王矣帝出乎震齊乎巽以下後天八卦方位之序不一言之是文王之易非十翼亦無以自白於世也其曰聖人作易生蓍數立卦生爻以和道徳以順性命此言聖人不徒畫爲一定之卦而用易有蓍如此其曰太衍之數五十分二掛一揲四歸奇再扐後掛此明揲蓍之法以詔萬世而本末曲盡無遺者又如此其曰系辭焉以明吉凶又曰系辭焉以斷吉凶又曰系辭焉以盡其言變而通之以盡利鼓之舞之以盡神此明聖人系辭亦無非所以爲尙占之用者又如此羲文之易非十翼亦無以闡其用於世也以至八卦不徒有八物之象而天之健地之順雷風之動入坎離之陷麗山澤之止說必毫分而絲析之惟恐斯人知其象而莫知其徳及夫六十四卦之大象論象之後必示人以用易之方不啻耳提靣命之教是卦爻之性情非十翼亦無以發其蘊於世也猶未也蓋至於崇陽抑陰進君子退小人尊卑之分貴賤之等與夫幽明之故死生之說神之情狀凡可因以發明性命道徳之蘊以淑人心者纎悉畢言之於是易始不徒局於象數卜筮之粗而實有至精至變至神之妙天下萬世皆由之以識太極之理究三才之道而盡事物之情𨿽不假卜筮亦自足以爲吉凶之前知矣十翼之作其有功於萬世固如此哉右孔子十翼皆名之曰傳然由孔子視前聖則二篇爲經十翼爲傳由孔子而來至於千萬世卦爻十翼通稱之曰易經可也】

商瞿氏易

西漢儒林傳云自魯商瞿子木受易孔子以授魯橋庇子庸子庸授江東馯臂子弓子弓授燕周丑子家子家授東吳孫虞子乘子乘授齊田何子裝【卜子夏易解十卷晁氏公武曰漢藝文志已無子夏書此約王弼注爲之者止雜卦景迂謂或云張弧僞作又案孫氏坦曰世有子夏傳以爲親得孔子之蘊觀其辭略而不甚粹間或取左氏春秋傳語証之晚又得十八占稱天子則曰縣官嘗疑漢杜子夏之學及讀杜傳見引明夷對防疑始釋然不然班固序儒林何以止言始於商瞿而遽遺卜商也哉程子曰子夏易𨿽非卜商作亦非杜子夏所能爲必得於師傳也程氏曰子夏易傳京房爲之箋先儒疑非卜商也近世有陋儒用王弼本爲之注鄙淺之甚亦托云子夏凡先儒所引子夏傳此本皆無之熙寧中房審權萃訓詁百家凡稱子夏乃取後贗本東萊呂氏曰崇文總目剟去子夏名以袪誤惑最爲有理雙湖先生曰嘗讀杜鄴傳觀其說王商引東鄰殺牛不如西鄰禴祭之義亦足爲證諸家之說亦不可不知也又案徐氏幾謂梁丘家有鄧彭祖亦字子夏故不及列之爲一家】

田氏易【何案以齊田徙杜陵號杜田何】

儒林傳云漢興言易者本之田何何授東武王同子中雒陽周王孫梁丁寛子襄齊服生皆著易傳數篇【初梁項生從田何受易時丁寛爲項生從者讀易精敏材過項生遂事田何學成何謝寛寛東歸何謂門人曰易以東矣寛至雒陽復從周王孫受古義號周氏傳景帝時寛爲梁孝王將軍距吳楚號丁將軍作易說三萬言訓故舉大義而已今小章句是也寛授同郡碭音唐梁郡縣名田王孫田王孫授沛施讎長卿蘭陵孟喜長卿喜父號孟卿善禮春秋使喜從王孫受易瑯邪諸人梁丘賀長翁由是有施孟梁丘之學】

施孟梁丘氏易

漢藝文志易經十二篇施孟梁丘三家顏師古曰上下經十翼故十二篇【案商瞿受易孔子傳至田何又傳至施孟梁丘爲最著乃古易也故專列此數家又轉而至費直則今易權輿矣若是則施孟梁丘之後正古今易因革之一會也寥寥千數百載至程朱子而又爲古今易因革之一會焉今旣合二子之書故不得不酌其宜而通之此愚經傳集解之所由編集而古今易之所以不可不區別也】

焦氏易

易林十六卷【晁氏公武曰漢天水焦贛延壽傳易於孟喜行事見儒林傳中此其所著書也費直題其前曰六十四卦變又有虞兪王序其書毎卦變六十四總四千九十六首皆爲韻語與左氏傳所載鳯凰於飛和鳴鏘鏘漢書所載大橫庚庚予爲天王之語絕相豈古之卜者各有此等書邪案贛梁人爲外黃令以占捕盜致治考滿父老請畱卒以令終京房君明東郡頓丘人受易焦贛贛嘗曰得我道以亡身者京生也其說長於災變分六十四卦更直日用事以風雨寒溫爲候各有占驗房用之尢精】

費氏易【直長翁東萊人爲郎至單父長】

元亨利貞

見羣龍無首【雙湖先生曰案此吳斗南夲所載費直易也豈古易上下二篇只如此歟朱子答吳氏書云古易旣畫全卦系以辭又再畫本卦分六爻而系以爻辭似涉重復且覆卦之法不知何所考據如此則朱子已嘗見其書不能不疑之矣】

傳大哉乾元【至】萬國咸寧

【幹下幹上】天行健君子以自彊不息

幹初九濳龍勿用陽在下也【至】用九天徳不可爲首也【案吳氏曰此省去傳象傳系辭傳等篇目但總以一傳字加於傳之首王弼王肅易皆存傳字蓋夲於此晁氏公武曰自商瞿受易孔子六傳至田何而大興爲施讎孟喜梁丘賀其後焦贛費直始顯而傳受皆不】

【明由是分爲三家漢末田焦之學微而費氏獨存其學無章句惟以象文言等十篇解上下經凡象文言等參入卦中皆祖費氏東京荀劉馬鄭皆傳其學王弼最後出或用鄭說則弼亦本費氏也歐陽永叔見此遂謂孔子古經已亡案劉向以中古文易經校施孟梁丘經或脫去無咎悔亡惟費氏經與古文同然則古經何嘗亡哉馮氏椅曰直傳徒以彖象系辭十篇之言解說上下經崇文總目云以象文言雜入卦中自費始蓋誤以之言爲文言且康成易猶以文言說卦序卦雜卦合爲一篇則不始於直明矣象系辭之名一沒而汩亂古經則始於此】

鄭氏易【康成北海髙密人初師第五元先通京氏易又事馬融】

【乾下乾上】乾元亨利貞初九濳龍勿用【至】用九見羣龍無首吉曰大哉乾元【至】萬國咸寧象曰天行健君子以自彊不息潛龍勿用陽在下也【至】用九天徳不可爲首也【案吳氏曰康成省去六爻之畫又省用九用六覆卦之畫移上下體於卦畫之下移初九至用九爻位之文加之爻辭之上又合彖傳象傳於經於傳加曰字於象傳加象曰字隋志九卷唐志十卷馮氏椅曰不知緣何增一卷崇文總目止有一卷惟文言說序雜合四篇餘皆逸指趣淵本去聖人之未逺也中興亡】

王氏易【弼輔嗣山陽人魏尙書郎正始十年秋卒年二十四】

周易上經幹傳第一

【坤下坤上】坤元亨【至】安貞吉彖曰至哉坤元【至】應地無疆象曰地勢坤君子以厚徳載物初六履霜堅冰至象曰履霜堅冰【至】至堅冰也【至】用六利永貞象曰用六永貞以大終也文言曰坤至柔而動也剛【至】天而地黃【案吳氏曰王弼注易用康成本謂孔子贊爻之辭本以釋經宜相附近乃各附當爻毎爻加象曰以別之謂之小象又取文言附於乾坤二卦加文言曰三字於首若系辭說卦序卦雜卦等篇則仍其舊別自爲捲分上經幹傳第一泰傳第二噬嗑傳第三下經咸傳第四夬傳第五丰傳第六而無卷字弼門人韓康伯注系辭說卦序卦雜卦共三卷又載弼略例一卷通爲周易略例卷第十今謂之古注唐孔頴達注疏卽其本也惟乾坤存鄭氏之舊故吳氏不重載但舉坤卦爲例耳朱子答吳氏書曰呂伯恭頃嘗因晁氏本更定古易十二篇考訂頗詳然據淳於俊之便以今王弼易爲鄭康成易嘗疑具未安今得所示分別鄭王二本乃有歸著甚善然不知別有何證據也稅氏曰易經羲文周孔之手可謂最古而篇第最不明蓋漢魏以來諸儒之罪而王韓猶其著者魏志謂鄭康成始合象於經厥初猶如今乾卦附之於後至王弼則自坤以下各爻聯綴之標題乃以上經幹傳至下經丰傳爲六卷已不知於義何居及康伯又以上下系爲七八卷說序雜爲第九卷

略例爲第十卷

使羲文周公上下二篇之經不成二篇而孔子十翼不成十翼漢魏迄今幾千餘年列於學官專置博士無一人能辧其非者】

李氏易【鼎祚】

周易集解十卷【唐藝文志作十七卷皆避唐諱又取序卦各冠逐卦之首所集有子夏孟喜京房馬融孫奭鄭康成劉表何晏宋衷虞翻陸績於寶王肅王弼姚信王廙張璠向秀王凱衝侯果蜀才翟韓康伯劉瓛何妥崔璟沈麟士盧氏崔覲孔頴達三十餘家多引九家易幹鑿度義蜀才者顏之推云範長生也其序云自卜商之後傳注百家惟王鄭相沿頗行於代鄭則多參天象王乃全釋人事易豈偏滯於天人哉而天象難防人事易習折楊皇華學徒多從之今集諸家刋輔嗣之野文補康成之逸象以貽同好晁氏公武曰李氏蓋宗鄭學者也隋書經籍志所錄易六十九部予今所有五部而已闗朗易不載於目幹鑿度自是緯書焦贛易林屬卜筮子夏書又僞爲則隋志所錄捨王弼書皆未得見也獨鼎祚所集諸家之說時可見其大指唐錄稱鼎祚書十七卷今所有十卷蓋亦失其七惜哉】

李氏易【翺習之韓文公門人仕至禮部郎中】

易詮七卷【先說八卦次列六十四卦並雜卦】

陸氏易【希聲蘇州吳縣人大順中棄官居陽羨自號君陽遁叟】

易傳十卷【自序云予乾符初任右拾遺莫端居夢在大河陽曠野數百里有三人偃臥東首長各數十丈有告者曰上伏羲中文王下孔子也三聖皆無言意中甚愕寤而震悸伏而思之河與天通圖之自出三聖衡列幹之象也天道無言示人以象天將以易道予乎由是考覈少小以來所集諸家注說貫以自得之理著易傳十篇傳上經爲第一下經爲第二所以列象之微辭測卦爻之奧義第三篇

演文言之純粹以顯聖人之第四篇

伸系辭之微意以彰易道之神第五篇

原作易之始述列卦之序第六篇

釋說卦之義辧反對之相資第七篇

窮畫卦象之由生蓍奇偶之極第八篇

明權輿律呂之本制作禮樂之原第九通天下之理第十成天下之務別撰作易圖一卷指說一卷釋變一卷微防一卷又以易經文字古今謬誤又撰證一卷云云】

胡氏易【旦周父濱州人仕宋知制誥】

周易演聖通論經二篇傳十篇

一

大象二

小象三

幹文言四坤文言五上系六

下系七

說卦八

序卦九

雜卦十【案胡氏旦周易演聖通論多引注疏及王昭素論爲之商防】胡氏易【瑗翼之號安定先生泰州人通經術樂律教人有法在湖州從其學者常數百人成材而備朝廷器使者不可勝數仕至國子監直講】

易傳十卷經二篇傳十篇

上一

下二

大象三

小象四

文言五

上系六

下系七

說卦八

序卦九

雜卦十【案胡氏瑗著周易口義十卷系辭說卦二卷授其弟子記之大抵祖王弼朱子語錄或問天行健曰惟胡安定說得好見乾卦大象又嘗稱安定易以分曉正當四字晁氏公武曰此解甚詳或雲門人倪天隠所纂非其自著也無系辭】

呂氏易【大防微仲坐元祐黨貶循州】

周易古經

上經第一

下經第二

上第三

下第四

上象第五

下象第六

系辭上第七系辭下第八

文言第九

卦第十

序卦第十一雜卦第十二

【右周易古經者象所以解經始各爲一書王弼專治象以爲注乃分綴卦爻之下學者於是不見完經而文辭次第貫穿之意亦缺然不屬予因案古文而正之凡經二篇象系辭各二篇文言說卦序卦雜卦各一篇總十有二篇元丰壬戌十月旣望汲郡呂大防序雙湖先生曰案尢侍郎袤延之與吳氏仁傑書云頃得呂東萊所定古易一編朱元晦爲之跋嘗已版行乃與左右所刋呂汲公古經無毫髮異而東萊乃不及微仲嘗編豈偶然同邪愚謂此朱呂二先生皆偶未及見東萊決非掩襲觀文公與吳氏書則後來必就吳氏本見之矣但跋東萊本在前其時必未之見也今觀所次序經傳本末並與東萊定本同但東萊只分上經下經而無第一第二字又東萊稱上傳第一至雜卦傳第十小有不同爾】

邵子易【雍堯夫居洛陽諡康節先生咸淳三年封新安伯詔與司馬光從祀夫子】

古周易八卷【與晁氏說之同見後】

皇極經世書十二卷【起於堯卽位之二十二年甲辰終於周顯徳六年己未】又敍篇系述二卷觀物外篇六卷【門人張防記先生言】觀物外篇解二卷【子伯溫作】辧惑一卷【伯溫作晁氏公武曰先生隠居博學尢精於易世謂其能窮作易之本原前知來物其始學之時睡不施枕者至三十年】

程子易【頤正叔號伊川先生河南人仕至通直郎權判西京國子監卒諡正公】

周易上經三卷下經三卷【晁氏公武曰漢上言伊川之學出於周子周子得之於穆修亦夲於希夷與邵子之學夲同然考伊川之解不及象數頗類胡安定爾景迂云胡武平周茂叔同師潤州鶴林寺僧壽涯其後武平傳其學於家茂叔則授二程與漢上之言不同案程傳正文只據王弼夲亦止有六十四卦系序傳有及爻卦者掇入傳中故無系辭以後至東萊呂氏始集周子二程子張子諸家經說語錄及程子門人共十四家之說爲經義以補之】

晁氏易【之以道號景迂濟北人東坡以著述科薦之官至徽猷閣待制兼侍讀】

古周易八卷【又有太極傳一卷因說一卷太極外傳一卷星紀譜一卷其學本康節】卦爻第一【不分上下經混同爲第一】

第二【不分上下混同爲第二】象第三【不分大小上下象混同爲第三】

文言第四

系辭第五【不分上下系混同爲第五】

說卦第六

序卦第七

雜卦第八

【周易卦爻一二象三文言四系辭五說卦六序卦七雜卦八謹第如上案晉太康初汲縣舊冢得古簡編科斗文字散亂不可訓知獨周易最爲明了上下篇與今正同別有陰陽說而無象文言系辭杜預疑於時仲尼造之於魯尙未播之逺國而漢藝文志易經十二篇施孟梁丘三家顏師古曰上下經及十翼故十二篇是則象文言系辭始附卦爻而傳於漢歟先儒謂費直專以象文言參解易爻以象文言雜入卦中者自費氏始其初費氏不列學官惟行民間至漢末陳元方鄭康成之徒皆學費氏古十二篇之易遂亡孔頴達又謂輔嗣之意象本釋經宜相附近分爻之象辭各附當爻則費氏初變亂古制時猶若今乾卦象系卦之末歟古經始變於費氏而卒大亂於王弼惜哉柰何后之儒生尢而效之杜預分左氏傳於經宋衷範望輩散太贊與測於八十一首之下是其明比也揆觀其初乃如古文尙書司馬遷班固序傳揚雄法言序篇云爾今民間法言列序篇於其篇首與學官書不同槪可見也唐李鼎祚又取序卦冠之卦首則又效小王之過也今悉還其初庶幾學者不執以徇卦不執象以徇爻云昔韓宣子適魯見易象是古人以爻統名之曰象也故曰易者象也其意深矣豈若後之人卦必以象明象必以辭顯紛紛多岐哉鳴呼學者曾未之知也劉牧雲小象獨幹不系於爻辭尊君也石守道亦曰夫子作象於六爻之前小象擊逐爻之下惟幹悉屬之於後者讓也嗚呼他人尙何責哉若夫文字之傳始有齊楚之異音卒有科斗籕書之四變因而訛謬者多矣劉向嘗以中古文易經挍施孟梁丘經至蜀李譔又嘗著古文易則今之傳者皆非古文也安得覩夫劉李之書乎如古者竹簡重大以經爲二篇今又何必以二篇成帙哉謹錄而藏諸以俟博古君子建中靖國元年辛巳五月二十四日嵩山晁說之題晁氏公武曰從父詹事公譔以諸家易及許愼說文等九十五書是正其文云云案公武又謂依田何夲分易經上下並十翼爲十二篇與本序異故略之】

程氏易【迥可久號沙隨睢陽人登隆興元年第嘗爲徳興丞以女妻董煟卒老女家今墓在焉外曾孫壽民謀表章之初祠邑庠朱文公爲書沙隨先生之祠六字公嘗稱爲愷悌博雅君子毎呼之曰程可久文所著易書外有春秋顯微例目論帝在房州書法蓋超越前輩云】

古易考一卷【又有古易章句十卷古易占法並圖一卷外編一卷易說一卷語錄一卷】經傳一十二篇【宋藝文志序云孝宗時程迥所作易考十二篇別爲章句不與經相亂迥作古易考曰上篇曰下篇曰上曰下曰象上曰象下曰文言曰系辭上系辭下曰說卦曰序卦曰雜卦凡十有二篇與康節百源易次序同見古易章句外篇雙湖先生曰案邵聞見後錄云古易卦爻一二象三文言四系辭五說卦六序卦七雜卦八其次序不相雜也予家藏大父手冩百源易實古易也百源在蘇門山下康節讀易之地舊祕閣亦有本沙隨蓋夲諸此而篇第與二呂氏合只以文言在系辭之前爲不同爾若夫邵氏八篇與晁以道夲無以異也案沙隨以隆興二年甲申易傳成筮之遇巽之恆】

呂氏易【祖謙伯恭號東萊居婺州卒諡成公景定二年詔與張栻從祀夫子】

古易十二篇一卷【又有音訓二卷系辭精義二卷】

周易上經第一

周易下經第二

周易上傳第一

周易下傳第二

周易象上傳第三

周易象下傳第四

周易系辭上傳第五

周易系辭下傳第六

周易文言傳第七

周易說卦傳第八

周易序卦傳第九

周易雜卦傳第十

【漢興言易者六家獨費氏傳古文易而不立於學官劉向以中古文易經挍施孟梁丘經或脫去無咎悔亡惟費氏經與古文同然則眞孔氏遺書也東京馬融鄭皆爲費氏學其書始盛行今學官所立王弼易𨿽宗莊老其書固鄭氏書也費氏易在漢諸家中最近古最見排擯千載之後巋然獨存豈非天哉自康成輔嗣合彖象文言於經學者遂不見古本近世嵩山晁氏編古周易將以復其舊而其刋補離合之際覽者或以爲未安祖謙謹因晁氏書參考傳記復定爲十二篇篇目捲集一以古爲斷其說具於音訓云淳熙八年五月望日東萊呂祖謙謹書雙湖先生曰伯恭與微仲篇次一同而微仲自一至十二之序小異爾又案吳氏所載費氏易巳自不能不小有變動而東萊謂費氏經眞孔氏遺書豈吳氏考之猶未的與朱子辧氏呂氏得失云熹案氏此說與呂氏音訓大同小異蓋互有得失也先儒𨿽言費氏以象文言參解易爻然初不言其分傳以附經也至謂鄭康成始合象於經則魏志之言甚明而詩防亦云漢初爲傳訓者皆與經別行三傳之文不與經連故石經書公羊傳皆無經文而藝文志所載毛詩故訓傳亦與經別及馬融爲周禮注乃云欲省學者兩讀故具載本文而就經爲注馬鄭相去不逺蓋仿其意而爲之爾故呂氏於此義爲得之而氏不能無失至謂初亂古制時猶若今之乾卦象並系卦末而卒大亂於王弼則其說原於孔疏而呂氏不取也蓋孔疏之言曰夫子所作象辭原在六爻經辭之後以自卑退不敢幹亂先聖正經之辭及至輔嗣之意以爲象者夲釋經文冝相附近其義易了故分爻之象辭各附其當爻下言之此其以爲夫子所作元在經辭之後爲夫子所自定𨿽未免於有失而謂輔嗣分爻之象以附當爻則爲得之故氏捨其半而取其半也其實今所定復爲十二篇者古經之舊也王弼注夲之乾卦蓋存鄭氏所附之例也坤以下六十三卦又弼之所自分也呂氏於跋語𨿽言康成輔嗣合傳於經然於音訓乃獨歸之鄭氏而不及王弼則未知其何以爲二家之別而於王本經傳次第兩體之不同亦不知所以爲矣豈非闕哉】

朱子易【熹仲晦號晦庵先生居建安仕至祕閣修撰卒贈太師徽國公諡文】

周易本義上下經二篇十翼十篇【前述九圖後附五贊筮儀雙湖先生曰朱子於易有周易本義復古易十二篇之舊明象占之學有易學啟蒙四篇明圖書卦畫蓍防變占之要又有蓍卦考誤有論濓洛諸儒易學有辧蘇氏易有論魏伯陽參同契又爲之注及辧麻衣子華子闗子明諸家易學之僞先生嘗謂程先生易傳義理精字數足無一毫欠闕只是於易本義不相合易本是卜筮之書程先生只說得一理故先生解易只以卜筮爲主就象數上義理自見而立卦生爻之因先後之別一本之康節邵子使人得窺四聖人心傳之祕防其功甚大也案朱子本義以淳熙四年丁酉成凡分經異傳盡從東萊呂氏所定非但取其章句之近古至若正文亦多從古易系辭諸篇分章亦不盡從呂氏也詳見本義】

林氏易【栗黃中直寶文閣權遣潭州】

周易經傳集解三十二卷文言說卦序卦雜卦本文共爲一卷河圖洛書八卦九疇大衍總會圖六十四卦立成圖大衍揲蓍解共爲一卷【淳熙十二年乙巳表進付祕書其說毎卦必兼互體約象覆卦爲太泥爾時楊敬仲有易論林黃中有易解或曰林黃中文字可毀朱子曰卻是楊敬仲文字可毀雙湖先生謂林氏於說象及文義處多有可采只是於象數之源畫易之大綱領自不能曉云】

李氏易【過季辧號西溪興化人】

易說十二卷【慶元戊子自序謂幾二十年前有序說乾卦辭下便掇入傳傳下便掇入文言釋處繼以大象又分爻辭附入小象又附入文言今姑載初九一爻於此初九潛龍勿用象曰潛龍勿用陽在下也文言曰潛龍勿用下也潛龍勿用陽气潛藏初九曰潛龍勿用何謂也子曰龍徳而隠者也至是以君子勿用也坤文言亦然雙湖先生曰王弼夲乾卦存鄭氏初亂古易之例至此又汨亂無餘蘊矣】蔡氏易【淵伯靜號節齋建安人西山文節公長子也弟沈仲黙號九峯著書集傳】

周易經傳訓解【案其書經二篇以孔子大象置遂卦辭之下傳又置大象之後小象各置爻辭之後皆低一字以別卦爻辭系辭文言說卦序卦雜卦皆低一字書又有卦爻辭防論六十四卦大義易象意言雜論卦爻十翼象數餘論雜論易大義開禧乙丑陽月望日自序】

馮氏易【椅奇之號厚齋南康人】

易輯五十卷【案宋藝文志序云寧宗嘉定十年馮椅爲輯注輯傳外傳猶以迥熹未及盡正孔傳名義乃攺曰象曰爲贊曰以系卦之辭卽爲系爻之辭卽爲象王弼曰象曰乃孔子釋象與商飛卿說同又解系辭上下爲說卦上中以隋經籍志有說卦三篇云又案朱子謂傳釋辭象傳釋爻辭系辭傳則通釋卦爻之辭故統名曰系辭傳恐不可攺系辭傳爲說卦蓋說卦之體乃分別八卦方位與其象故得以說卦名之系辭傳兩篇釋卦爻之義例辭意爲多恐不得謂之說卦也此足以辧馮氏之非】

方氏易【逢辰號蛟峯嚴陵人宋狀元中奉大夫禮部尙書兼侍讀】

易外傳五卷【案其書以上下經各分一二作四卷乾坤辭附入傳又附入文言傳說處繼以大象傳爻辭附入小象傳又附入文言於小象之下凡傳低一字餘六十二卦放此外有周易辧訛辧諸本互有不同易數圖易象圖各附論說共爲一卷其序略曰大防以文王周公之辭證伏羲之畫以孔子之傳求文王周公之心非愚已說也或曰子以干之象傳各附經下不僭乎曰古易經傳各爲一書至漢以上下經及十翼爲十二篇則已合經傳爲一矣後漢鄭氏懼學者未能一貫遂以象傳附各卦經後魏王氏又以象傳各附經下獨幹則鄭氏之舊爾幹聖人之事全體大用規模宏擴非切已實下工夫則羲文周孔之心實未易窺之予暗室屋漏自爲進徳工夫正欲以文王周公之辭求伏羲之畫以孔子之傳求文王周公之心不得不引傳各附經下以便省察以自求切已實踐之益非爲人爲之也至元壬午五月後學方逢辰序】

程子易綱領

聖人之道如河圖洛書其始止於畫上便出義後之人旣重卦又系辭求之未必得其理【入闗錄】

易中只言反復往來上下【劉絢錄】

作易自天地幽明至於昆虫艸木微細無不合【胡氏本拾遺】命之曰易便有理【一本無此七字但云道理皆自然】若安排定則更有甚理天地陰陽之變便如二扇磨升降盈虛剛柔初未嘗停息陽常盈陰常虧故便不齊譬如磨旣行齒都不齊旣不齊便生出萬變故物之不齊物之情也而莊周彊要齊物然而物終不齊也堯夫有言泥空終是著齊物到頭爭【呂與叔東見錄】

伊川謂堯夫知易數爲知天知易理爲知天堯夫云還須知易理爲知天【上蔡語錄】

張閎中以書問易之義本起於數程子答曰謂義起於數則非也有理而後有象有象而後有數易因象以知數得其義則象數在其中矣必欲窮象之微隠盡數之毫忽乃尋流逐末術家之所尙非儒者之所務也管輅郭璞之學是也又曰理無形也故因象以明理理見乎辭矣則可由辭以觀象故曰得其義則象數在其中矣【張繹錄】

尹和靖見伊川問易乾坤二卦斯可矣伊川曰聖人設六十四卦三百八十四爻後世尙不能了乾坤二卦豈能盡也旣坐伊川復曰子以爲何人分上事對曰聖人分上事曰若聖人分上事則乾坤二卦亦不須況六十四卦乎【呂堅中記尹和靖語】

看易且要知時凡六爻人人有用聖人自有聖人用賢人自有賢人用眾人自有眾人用學者自有學者用君有君用臣有臣用無所不通【楊迪錄】

觀易須看時然後觀逐爻之才一爻之間嘗包函數意聖人常取其重者而爲之辭亦有易中言之已多取其未嘗言者亦不必重事又有且言其時不及其爻之才皆臨時參考須先看卦乃看得系辭【呂與叔東見錄】

大率上一爻皆是師保之任足以當此一爻也【楊迪錄】大抵卦爻始立義旣具卽聖人別起義以錯綜之如春秋時已前旣已立例到近後來書得全別一般事便書得別有意思若依前例觀之殊失之也【周行已錄】

凡看書各有門庭詩易春秋不可逐句看尙書論語可以逐句看【羅氏本拾遺】

詩書易如律春秋如斷案詩書易如藥方春秋如治法【春秋錄拾遺】

易須是黙識心通只窮文義徒費力【眞氏讀書記】易學後來曾子子夏煞到上面也【大全集拾遺】

由孟子可以觀易【陳氏本拾遺】

易有百餘家難爲徧觀如素未讀不曉文義且須看王弼胡先生荊公三家理防得文義且要熟讀然後卻有用心處【楊迪錄】

今時人看易皆不識得易是何處只就上穿鑿若念得不熟與就上添一徳亦不覺多就上減一徳亦不覺少譬如此兀子兀子若減一隻腳不覺是少添一隻腳亦不知是多若識則自添減不得也【馮氏本拾遺】

先儒以六爲老陰八爲少陰固不是介甫以爲進君子而退小人則是聖人旋安排義理也此且定陰陽之數豈便得義理九六只是取純陰純陽惟六爲純陰只取河圖數見之過六則一陽生至八便不是純陰【楊迪錄】

自孔子贊易之後更無人會讀易先儒不見於書者有則不可知見於書者皆未盡如王輔嗣韓康伯只以莊老解之是何道理頥於易傳煞曾下工夫如學者見問盡有可商量者則未欲出之也【馮氏夲拾遺】

先生嘗頤於易傳今卻已自成書但逐旋修補期以七十其書可出韓退之稱聰明不及於前時道徳日於初心然頤於易傳後來所攺者無幾不知如何故且更期之以十年之功看如何【周行已錄】

張閎中以書問易傳不傳程子答曰易傳未傳自量精力未衰尙冀有少進爾然亦不必直待身後覺老耄則傳矣書𨿽未出學未嘗不傳也第患無受之者爾【張繹錄】

易傳成書已久學者莫得傳授或以爲請先生曰自量精力未衰尙覬有少進耳其後寢疾始以授尹焞【張繹錄】

伊川自涪陵歸易傳已成未嘗示人門弟子請益有及易書者方命小奴取書篋以出身自發之以示門弟子非所請不敢多閱【呂堅中記尹和靖語】

門弟子請問易傳事𨿽有一字之疑伊川必再三諭之蓋其潛心甚久未嘗容易下一字也【同上】

伊川以易傳示門人曰只得七分後人更須自體究【謝氏本拾遺】

朱子易綱領

聖人作易之初蓋是仰觀俯察見得盈乎天地之間無非一陰一陽之理有是理則有是象有是象則其數便自在這里非特河圖洛書爲然蓋所謂數者秪是气之分限節度處得陽必奇得陰必偶凡物皆然而圖書爲特巧而著耳於是聖人因之而畫卦其始也只是畫一奇以象陽畫一偶以象陰而已但才有兩則便有四才有四則有八又從而再倍之便是十六蓋自其無朕之中而無窮之數已具不待安排而其勢有不容已者卦畫旣立便有吉凶在裏蓋是陰陽往來交錯於其間其時則有消長之不同長者便爲主消者便爲客事則有當否之或異當者便爲善否者便爲惡卽其主客善惡之辧而吉凶見矣故曰八卦定吉凶吉凶旣決定而不差則以之立事而大業自此生矣此聖人作易教民占筮而以開天下之愚以定天下之志以成天下之事者如此大率天下之道只是善惡而巳但所居之位不同所居之時旣異而其幾甚防只爲天下之人不能曉防所以聖人因此占筮之法以曉人使人居則觀象玩辭動則觀變玩占不迷於是非得失之塗所以是書夏商周皆用之其所言𨿽不同其辭𨿽不可盡見然皆太卜之官掌之以爲占筮之用有所謂繇辭者左氏所載尢可見古人用易處蓋有所謂象者皆是假此眾人共曉之物以形容此事之理使人知所取舎而巳故自伏羲而文王周公𨿽自略而詳所謂占筮之用則一蓋卽那占筮之中而所以處置是事之理便在那里了故其法若粗淺而隨人賢愚皆得其用蓋自文王𨿽是有定象有定辭皆是虛設此个頭地合是如此處置初不粘著物上故一卦一爻足以包無窮之事不可只以一事指定他裏面也有指一事說處如利建侯利用祭祀之其他皆不是指一事此所以見易之爲用無所不該無所不徧但看人如何用之爾到得夫子方始純以理言𨿽未必是羲文本意而事上說理亦是如此但不可便以夫子之說爲文王之說也【葉賀孫錄】

天地之間別有甚事只是陰與陽兩个字看是甚麼物事都離不得只就身上體看才開眼不是陰便是陽密拶拶在這里都不著得別物事不是仁便是義不是剛便是柔只自家要做向前便是陽才收退便是陰意思才動便是陽才靜便是陰未消別看只是一動一靜便是陰陽伏羲只因此畫卦以示人若只就一陰一陽又不足以該眾理於是錯綜爲六十四卦三百八十四爻初只是許多卦爻後來聖人又系許多辭在下如他書則原有這事方說出這个道理易則未曾有此事先假托都說在這里又曰陰陽是气才有理便有此气才有此气便有此理天下萬事萬物何者不出於此理何者不出於陰陽

易只是陰陽錯綜交換代易莊生曰易以道陰陽不爲無見如奇偶剛柔便只是陰陽做了易

天地間只是一个气自今年冬至至明年冬至又把來折做兩截前面底便是陽後面底便是陰又折做四截便是四時气自下而上只有六層陽气到地面上時下面便冷了只是這六位陽長到那第六位極了無去處上面只是漸次消去些个時下面便生些个了那便是陰又曰陽气只是六層只管上去上盡後下面空缺處便是陰【防淵錄】

陰陽只是一气陽之退便是陰之生不是陽退了又別有个陰生【陳淳錄】

陰陽推行底只是一个對待防只是兩个如日月水火之皆是兩个推行的如一動一靜互爲其根對待底如分陰分陽兩儀立焉【李方子錄】

潔靜精微之謂易自是不惹著事只懸空說一樣道理不比似他書各著事上說所以後來道家取之與老子爲便是老子說話也不就事上說又曰潔靜精微是不犯手【黃顯子錄以上論太極陰陽卦畫】

問卦下之辭爲辭左傳以爲繇辭何也先生曰此只是辭故孔子曰知者觀其辭則思過半矣如元亨利貞乃文王所系卦下之辭以斷一卦之吉凶此名辭斷也陸氏音中語所謂之經也大哉乾元以下孔子釋經之辭亦謂之所謂之傳也爻下之辭如潛龍勿用乃周公所系之辭以斷一爻之吉凶也天行健君子以自彊不息所謂大象之傳潛龍勿用陽在下也所謂小象之傳皆孔子所作也天尊地卑以下孔子所述系辭之傳通論一經之大體凡例無經可附而自分上系下系也左氏所分繇字從系疑亦是言系辭系辭者於卦下系之以辭也【董銖錄】

通書聖人之精卦畫以示聖人之緼因卦以發精是聖人本意緼是偏傍帶來道理如易有太極是生兩儀兩儀生四象四象生八卦是聖人本意防如文言系辭等孔子之言皆是因而發防不可一例作重看【以上論四聖之易】

上古之時民心昧然不知吉凶所在故聖人作易敎之卜筮吉則行之凶則避之此是開物成務之道故系辭云以通天下之志以定天下之業以斷天下之疑正謂此也但初有占而無文往往如今人用火珠林起課者相似但用其爻而不用其辭則知古人占不待辭而後見吉凶至孔子又恐人不知其所以然故又復逐爻解之謂此爻所以吉者謂以中正也此爻所以凶者謂不當位也明言之使人易曉爾至如文言之卻又就上面發明道理非是聖人本意如此方可學易【潘時舉錄】

聖人一部易皆是假借虛設之辭蓋緣天下之理若正說出便只作一件用惟以象言則當卜筮之時看是甚事都來應得【潘時舉錄】

易只是設个卦象以明吉凶而已更無他說

上古之易方是利用厚生周易始有正徳意如利貞是敎人利於貞正貞吉是教人貞正則吉至孔子則說得道理又多

易是个有道理防卦影易以卜筮作許多理便也在裏【賀孫】

易本卜筮之書後人以爲止於卜筮至王弼用老莊解後人便只以爲理而不以爲卜筮亦非想當初伏羲畫卦之時偶見得一是陽二是陰從而畫放那里只是陽爲吉陰爲凶無文字某不敢說竊意如此後文王見其不可曉故爲之作辭或占得爻處不可曉故周公爲之作爻辭又不可曉故孔子爲之作十翼皆解當初之意今人不看卦爻而看系辭是猶不看刑統而看刑統之序例也安能曉今人湏以卜筮之書看之方得不然不可看易【甘節錄】

易只是爲卜筮而作故周禮分明言太卜掌三易連山歸藏周易古人於卜筮之官立之凡數人秦去古未逺故周易亦以卜筮得不焚今人才說易是卜筮之書便以爲辱累了易見夫子許多道理便以爲易只是說道理殊不知其言吉凶悔吝皆有理而其敎人之意無不在也

而今所以難理會時蓋緣亡了那卜筮之法如周禮太卜掌三易之法連山歸藏周易便是別有理會周易之法而今卻只有上下經兩篇皆不見許多法了所以難理會今人卻道聖人言理而其中因有卜筮之說他說理後說從那卜筮上來做麼【黃義剛錄】

易只是與人卜筮以決疑惑若道理當爲固是便爲若道理不當爲自是不可做何用更占卻是有一樣事或吉或凶或道理兩岐處置不得所以用占【沈僩錄】

今學者諱言易本爲卜筮作湏要說做爲義理作若果爲義理作時何不直述一件文字如中庸大學之書言義理以曉人須得畫八卦則甚【輔廣錄】

大抵易之卦爻上自天子下至庶人皆有用處【楊與立錄】陽爻多吉陰爻多凶又看他所處之地位如何【黃顯子錄】易中大槪陽吉而陰凶間亦有陽凶而陰吉者何故蓋有當爲有不當爲若當爲而不爲不當爲而爲之𨿽陽亦凶【林學錄】

易中卻是貞吉不曾有不貞吉都是利貞不曾說利不貞如占得乾卦固是大亨下則云利貞蓋正則利不正則不利至理之權輿聖人之至敎寓其間矣大率是爲君子設非小人盜賊所得竊取而用橫渠云易爲君子謀不爲小人謀極好【賀孫錄】

易中利字多爲占者設如利涉大川是利於行舟也利有攸往是利於啟行也【龔蓋卿錄】

利用祭祀利用享祀是卜祭吉田獲三狐田三品是卜田吉公用享於天子是卜朝覲吉利建侯是卜立君吉利用爲依國是卜國吉利用侵伐是卜侵伐吉之【答呂伯恭以上論易爲卜筮作】

今人讀易當分爲三等看伏羲之易如未有許多象文言說話方見得易之本意只是要作卜筮用如伏羲畫卦那里自有許多文字言語只是某卦有某象如乾有乾之坤有坤之象而已今人說易未曾明乾坤之便先說乾坤之理所以說得都無情理及文王周公分爲六十四卦添入乾元亨利貞坤元亨利牝馬之貞早不是伏羲之意巳是文王周公自說出一般道理了然猶是就人占處說如占得乾卦則大亨而利於正耳及孔子系易作象文言則以元亨利貞爲幹之四徳又非文王之易矣【沈僩錄】

伏羲是未有卦時畫出來文王是就那現成的說故學者且依古易次第先讀本文則見本防矣【董銖錄】

讀易之法竊疑卦爻之辭本爲卜筮者斷吉凶而具訓戒至文言之作始因其吉凶訓戒之意而推說其義理以明之後人但見孔子所說義理而不復推本文王周公之本意因鄙卜筮以爲不足言而其所以言易者遂逺於日用之實皆牽合委曲偏主一事而言無復包含該貫曲暢旁通之妙若但如此則聖人當時自可別作一書明言義理以詔後世何用假托象卦爲此艱深隠晦之辭乎故欲令凡讀一卦一爻便如占筮所得虛心以求其辭義之所指以爲吉凶可否之決然後考其象之所以然者求其理之所以然者推之於事便上自王公下至民庶所以修身治國皆有可用私竊以爲如此求之似得三聖之遺意【答呂伯恭】

孔子之易非文王之易文王之易非伏羲之易伊川易傳又自程氏之易也故學者且依古易次第先讀本爻則見本防矣【黃顯子錄】

讀易之法先讀正經不曉則將象系辭來解又曰易爻辭如籖辭【甘節】

問易如何讀答曰只要虛其心以求其義不要執已見讀他書亦然【金去僞錄】

看易須是看他未畫卦以前是怎生模樣卻就這里看他許多卦爻象數非是杜撰都是合如此未畫以前便是寂然不動喜怒哀樂末發之中只是个至虛至靜而已忽然在這至虛至靜之中有个象方說出許多象數吉凶道理所以禮曰潔淨精防易教也蓋易之爲書是懸空做出來如書便眞个有這政事謀謨方做出書來詩便眞个有這人情風俗方做出詩來易卻都無這已往防事只是懸空做防未有爻畫之先在易則渾然一理在人則湛然一心旣有爻畫方見得這爻是如何這爻又是如何然而皆是就這至虛至靜中做出許多象數來此其所以靈【呂煇錄】

易須是錯綜看天下事無不出於此善惡是非得失以至於屈伸消長盛衰看甚事都出於此伏羲以前不知如何占考至伏羲將陰陽兩个畫卦以示人使人於此占考吉凶禍福一畫爲陽二畫爲陰一畫爲奇二畫爲偶遂爲八卦又錯綜爲六十四卦凡三百八十四爻文王又爲之辭以釋其義無非陰陽消長盛衰屈伸之理聖人之所以學者學此而已【葉賀孫錄】

易最難看其爲書也廣大悉備包涵萬理無所不有其實是古者卜筮書不必只說理象數皆可說將去【襲蓋卿】

易難看不比他書易說一个物非眞是一个物如說龍非眞龍若他書則眞是實孝悌便是孝悌仁便是仁易中多有不可曉處【葉賀孫錄】

看易先須識理象數辭四者未嘗相離蓋有如是之理便有如是之象有如是之象便有如是之數有如是象數便不能無辭易六十四卦三百八十四爻有自然之象不是安排出來且如潛龍勿用見龍在田離潛便是見陽便是龍出地上便是田卽鹿無虞惟入於林中此爻在六二六四之間便是林中之象鹿陽物指五無虞無應也以此觸而長之當自見得

先就乾坤二卦上看得本意了則後面皆有通路【以上論讀易看易之法】

熹解一部易只是作卜筮之書今人說得來太精了更入麄不得如熹之說𨿽麄卻入得精精義皆在其中若曉得熹說則曉得羲文之易夲是如此元未有許多道理在方不失易之本意今未曉得聖人作易之夲意便先要說道理縱饒說得好只是與易無不相干聖人分明說昔者聖人之作易設卦觀象系辭焉而明吉凶幾多分曉熹所以說易只是卜筮書此可見【沈僩錄】

熹之易簡略者當時只是略搭記兼文義伊川及諸儒皆了熹只就語脈中略牽過這意思

近趙子欽得書云語孟說極詳易說太略此譬如燭籠添一條骨則障了一路明若能盡去其障使之統體光明乃更好蓋著不得詳說也【黃顯子錄】

先生於詩傳自以爲無復遺恨曰後世若有揚子云必好之矣而意不甚滿於易夲義蓋先生之意只欲作卜筮用而爲先儒說道理太多終是翻這窠臼未盡故不能不致遺恨云【沈僩錄】

看易先看熹本義了卻看程傳以相防考如未看他易先看熹說卻也易看蓋不爲他說所汨故也【呂煇錄】

余大雅問易本義何專以卜筮爲主曰且須熟讀正文莫看注解蓋古易象文言各在一處至王弼始合爲一後世諸儒遂不敢與移動今難卒說且須熟讀正文久當自悟【余大雅錄】

上經猶可曉易解下經多有不可曉難解處不知是熹看到末梢懈了解不得爲復是難解又曰系辭也如此只是上系好看下系沒理會【防淵錄以上自論本義】

﹤經部﹐易類﹐周易會通﹥

欽定四庫全書

周易會通

元董眞卿

右系辭傳曰河出圖洛出書聖人則之附錄【朱子語孔安國云河圖者伏羲氏王天下龍馬出河遂則其文以畫八卦洛書者禹治水時神負文而列於背有數至九禹遂因而第之以成九類劉歆云伏羲氏繼天而王受河圖而畫之八卦是也禹治洪水賜洛書法而陳之九疇是也河圖洛書相爲經緯八卦九章相爲表裏闗子明云河圖之文七前六後八左九右洛書之文九前一後三左七右四前左二前右八後左六後右邵子曰圓者星也歷紀之數其肇於此乎歷法合二始以定剛柔二中以定律曆二終以紀餘閏是所謂歷紀也方者土也畫州井地之法其放於此乎州有九井九百畝是所謂畫州井地也蓋圓者河圖之數方省洛書之文故羲文因之而造易禹箕敍之而作範也蔡元定曰古今傳紀自孔安國劉向父子班固皆以爲河圖授羲洛書錫禹闗子明邵康節皆以十爲河圖九爲洛書蓋大傳旣陳天地五十有五之數洪範又明言天乃錫禹洪範九疇而九宮之數戴九履一左三右七二四爲肩六八爲足正背之象也惟劉牧億見以九爲河圖十爲洛書托言出於希夷旣與諸儒舊說不合又引大傳以爲二者皆出於伏羲之世其易置圖書並無明驗但謂伏羲兼取圖書則易範之數誠相表裏爲可疑耳其實天地之理一而已矣𨿽有古今先後之不同而其理則不容於有二也故伏羲但據河圖以作易則不必預見洛書而已逆與之合矣大禹但據洛書以作範則亦不必追考河圖而已暗與之符矣其所以然者何哉誠以此理之外無復它理故也然不特此耳律呂有五聲十二律而其相乘之數究於六十日名有十干十二支而其相乘之數亦究於六十二者皆出於易之後其起數又各不同然與易之陰陽防數多少自相配合皆爲六十者無不若合符契也下至運气參同太一之屬𨿽不足道然亦無不相通蓋自然之理也假令今世復有圖書者出其數亦必相符可謂伏羲有取於今日而作易乎大傳所謂河出圖洛出書聖人則之者亦泛言聖人作易作範具原皆出於天之意如言以卜筮者尙其占與莫大乎蓍之類易之書豈有與卜之法乎亦言其理無二而已爾啟防世傳一至九數者爲河圖一至十數者爲洛書考之於古正是反而置之予於啟蒙辧之詳矣近讀大戴禮書又得一證甚明當篇有二九四七五三六一八之語而鄭氏注云法文也然則漢人固以此九數者爲洛書矣書河圖洛書後先生謂甘叔懷曰曾看河圖洛書數否無事時好看且得自家心流轉得動輔廣河圖洛書熹竊以大傳之文詳之河圖洛書蓋皆聖人所取以爲八卦者而九疇亦並出焉今以其象觀之則虛其中者所以爲易也實其中者所以爲洪範也其所以爲易者見於前叚矣所以爲洪範則河圖九疇之象洛書五行之數有不可誣者恐不得以其出於緯書而略之也與郭衝昫河圖旣無四隅則比之洛書固亦爲圓矣注中三句本唐書歷志一行之說二始者一二也一奇故爲剛二偶故爲柔二中者五六也五者十日六者十二辰也二終者九與十也閏餘之法以十九嵗爲一章故其言如此然一章之數似亦附會當時姑借其說以明十數之爲河圖耳答廖徳明二始者一爲陽始二爲陰始二中者五六二終者九十五便是十干所起六便是十二律所生圓者星也圓者河圖之數言無那四角的其形便圓淵】纂注【陳氏埴曰經緯之說非是以上下爲經左右爲緯大抵經言其正緯言其變而二圖互爲正變主河圖而言則河圖爲正洛書爲變主洛書而言則洛書爲正而河圖又爲變要之天地間不過一陰一陽以兩其五行而太極常居其中二圖𨿽縦橫變動要只是參互呈見此所以謂之相爲經緯也表裏之說亦然蓋河圖不但可以畫卦亦可以明疇洛書不特可以明疇亦可以畫卦但當時聖人各因一事以垂後世伏羲但據河圖而畫卦大禹但據洛書而明疇要之伏羲之畫卦其表爲八卦而其裏固可以爲疇大禹之敍疇其表爲九疇而其裏固可以爲卦此所以謂之相爲表裏也唐律曆志一行歷本議曰天數始於一地數姑於二合二始以定剛柔天數中於五地數中於六合二中以定律曆天數終於九地數終於十合二終以紀閏餘天有五音所以司日也地有六律所以司辰也】又曰天一地二天三地四天五地六天七地八天九地十天數五地數五五位相得而各有合天數二十有五地數三十凡天地之數五十有五此所以成變化而行神也此河圖之數也洛書蓋取象故其數戴九履一左三右七二四爲肩六八爲足【蔡元定曰圖書之象自漢孔安國劉歆魏闗朗子明有宋康節先生邵雍堯夫皆謂如此至劉牧始兩易其名而諸家因之故今復之悉從其舊】附錄【朱子語此一節夫子所以發明河圖之數也天地之間一气而已分而爲二則爲陰陽而五行造化萬物終始無不管於是焉故河圖之位一與六共宗而居乎北二與七爲朋而居乎南三與八同道而居乎東四與九爲友而居乎西五與十相守而居乎中蓋其所以爲數者不過一陰一陽一奇一偶以兩其五行而已所謂天者陽之輕淸而位乎上者也所謂地者陰之重濁而位乎下者也陽數奇故一三五七九皆屬乎天所謂天數五也陰數偶故二四六八十皆屬乎地所謂地數五也天數地數各以其而相求所謂五位之相得者然也天以一生水而地以六成之地以二生火而天以七成之天以三生木而地以八成之地以四生金而天以九成之天以五生土而地以十成之此又其所謂各有合焉者也積五奇而爲二十五積五偶而爲三十合是二者而爲五十有五此河圖之全數皆夫子之意而諸儒之說也至於洛書則𨿽夫子之所未言然其象其說已具於前有以通之則劉歆所謂經緯表裏者可見矣或曰河圖洛書之位與數其所以不同何也曰河圖以五生數統五成數而同處其方蓋揭其全以示人而道其常數之體也洛書以五奇數統四偶數而各居其所蓋主於陽以統陰而肇其變數之用也曰其皆以五居中者何也曰凡數之始一陰一陽而已矣陽之象圓圓者徑一而圍三陰之象方方者徑一而圍四圍三者以一爲一故參其一陽而爲三圍四者以二爲一故兩其一陰而爲二是所謂參天兩地者也三二之合則爲五矣此河圖洛書之數所以皆以五爲中也然河圖以生數爲主故其中之所以爲五者亦具五生數之象焉其下之防天一之象也其上一防地二之象也其左一防天三之象也其右一防地四之象也其中一防地五之象也洛書以奇數爲主故其中之所以五者亦具五奇數之象焉其下一防亦天一之象也其左一防亦天三之象也其中一防亦天五之象也其右一防亦天七之象也其上一防亦天九之象也其數與位皆三同而二異蓋陽不可易而陰可易成數𨿽陽固亦生之陰也曰中央之五旣爲五數之象矣然則其爲數也柰何曰以數言之則通乎一圖由內及外固各有積實可紀之數矣然河圖之一二三四各居其五象夲方之外而六七八九十者又各因五而得數以附於其生數之外洛書之一三七九亦各居五象夲方之外而二四六八者又各因其以附於奇數之側蓋中者爲主而外者爲客正者爲君而側者爲臣亦各有條而不紊也曰其多寡之不同何也曰河圖主全故極於十而奇偶之位均論其積實然後見其偶贏而奇乏也洛書主變故極於九而其位與實皆奇贏而偶乏也必皆虛其中也然後陰陽之數均於二十而無偏爾曰其序之不同何也曰河圖以生出之次言之則始下次上次左次右以復於中而又始於下也以運行之次言之則始東次南次中次西次北左旋一周而又始於東也其生數之在內者則陽居下左而陰居上右也其成數之在外者則陰居下左而陽居下右也洛書之次其陽數則首北次東次中次西次南其陰數則首西南次東南次西北次東北也合而言之則首北次西南次東次東南次中次西北次西次東北而究於南也其運行則水克火火克金金克木木克土右旋一周而土復克水也是亦各有說矣曰其七八九六之數不同何也曰河圖六七八九旣附於生數之外矣此陰陽老少進退饒乏之正也其九者生數一三五之積也故自北而東自東而西以成於四之外其六者生數二四之積也故自南而西自西而北以成於一之外七則九之自西而南者也八則六之自北而東者也此又陰陽老少互藏其宅之變也洛書之縱橫十五而七八九六疊爲消長虛五分十而一含九二含八三含七四含六則參伍錯綜無適而不遇其合焉此變化無窮之所以爲妙也曰然則聖人之則之也柰何曰則河圖者虛其中則洛書者總其實也河圖之虛五與十者太極也奇數二十偶數二十者兩儀也以一二三四爲六七八九者四象也析四方之合以爲乾坤離坎補四隅之空以爲兌震巽艮者八卦也洛書之實其一爲五行其二爲五事其三爲八政其四爲五紀其五爲皇極其六爲三徳其七爲稽疑其八爲庶徵其九爲福極其位與數尢曉然矣曰洛書而虛其中則亦太極也奇偶各居二十則亦兩儀也一二三四而含九八七六縱橫十五而互爲七八九六則亦四象也四方之正以爲乾坤離坎四隅之偏以爲兌震巽艮則亦八卦也河圖之一六爲水二七爲火三八爲木四九爲金五十爲土則固洪範之五行而五十五者又九疇之子目也是則洛書固可以爲易而河圖亦可以爲範矣且又安知圖之不爲書書之不爲圖也邪曰是其時𨿽有先後數𨿽有多寡然其爲理則一而已但易乃伏羲之所先得乎圖而初無所待於書範則大禹之所獨得乎書而未必追考於圖爾且以河圖而虛十則洛書四十有五之數也虛五則大衍五十之數也積五與十則洛書縱橫十五之數也以五乘十以十乘五則又皆大衍之數也洛書之五又自含五而得十而通爲大衍之數矣積五與十則得十五而通爲河圖之數矣苟明乎此則橫斜曲直無所不通而河圖洛書又豈有先後彼此之間哉啟蒙相得如兄弟有合如夫婦蓋以相得則取其奇偶之相爲次第辧其而不容紊也有合則取其奇偶之相爲生成合其而不容間也相得有合四字該盡河圖之數又曰相得有合在十干甲乙木丙丁火戊已土庚辛金壬癸水便是相得甲與已合乙與庚合丙與辛合丁與壬合戊與癸合便是各有合也胡通夫以河圖洛書爲不足信自歐公以來已冇此說然終無柰顧命系辭論語皆有是言而諸儒所傳二圖之數𨿽有交互而無乖戾順數逆推縱橫曲直皆有明法不可得而破除也至如河圖與易之天一至地十者合而載天地五十有五之數則固易之所自出也洛書與洪範之初一至次九者合而具九疇之數則固洪範之所自出也系辭𨿽不言伏羲受河圖以作易然所謂仰觀俯察近取逺取安知河圖非其中之一事邪聖人制作所由初非一端然其法象之規模必冇最親切處如鴻荒之世天地之間陰陽之气𨿽各有象然初未嘗冇數也至於河圖之出然後五十有五之數奇偶生成粲然可見此其所以深發聖人之獨智又非泛然气象之所可得而擬也是以仰觀俯察逺求近取至此而後兩儀四象八卦之陰陽奇偶可得而言𨿽系辭所論聖人作易之由者非一而不害其得此而後決也答樞問溫公河圖洛書之說答云溫公以河圖洛書爲怪妄未是若說果無此夫子何以說河不出圖尙書云云此理蓋有之溫公又以系辭爲非聖人之書亦緣圖書之說故也呂煇河圖四面太陽居一而連九少陰居二而連八少陽居三而連七太陰居四而連六數與位合爲十也洛書之位一與九連二與八對三與七對四與六對亦與河圖不異河圖七八連於左九六連於右皆爲十五生數一三五連於左爲九二四連於右爲六九六之合亦爲十五五與十相守於中亦爲十五洛書縱橫數之皆十五互爲七八九六並董錄問河圖自五之外如何一便成六七八九十答曰皆從五過則一對五而成六二對五而成七三對五而成八四對五而成九到末梢五又撞著个五五便成十又曰河圖是常數洛書是變數舒髙天地生數到五便住那一二三四遇著那五便成六七八九五卻自對五成十問看河圖上此數控定了曰天地只是不會說倩他聖人出來說若天地自會說話想更說得好在如河圖洛書便是天地畫出底所謂一與六共宗二與七爲朋者蓋是那一在五下便有那六底數二在五邊便有那七的數三四皆然並董問河圖之數不過一奇一偶相錯而巳故太陽之位卽太陰之數太陰之位卽太陽之數少陰之位卽少陽之數少陽之位卽少陰之數見其疊陰疊陽陰陽相錯所以謂生成也天五地十居中者地十亦天五之成數蓋一二三四已含六七八九以五乘之故也蓋數不過五也洛書之因一二三四以對九八七六其數亦不過十蓋太陽占第一位已含太陽之數少陰占第二位已含少陰之數少陽占第三位已含少陽之數太陰占第四位已含太陰之數𨿽其陰陽各自爲數然五數居中太陽得五而成六少陰得五而成七少陽得五而成八太陰得五而成九則與河圖一陰一陽相錯而爲生成之數者亦無以異也不知可如此看否啟言其數與位皆三同而二異三同謂一三五二異謂河圖之二在洛書則爲九河圖之四在洛書則爲七也蓋一三五陽也二四陰也陽不易而陰可易陽全陰半陰常從陽也然七九特成數之陽所以成二四生數之陰則𨿽陽而實陰𨿽易而未嘗易也答曰所論甚當河圖相錯之說尢佳銖成數𨿽陽固亦生之陰者如子者父之陰臣者君之陰老陽之位一老陰之位四今河圖以老陽之九居乎四之外而老陰之六卻居乎一之外是老陰老陽互藏其宅也少陰之位二少陽之位三而河圖以少陰之八居三之外少陽之七卻居乎二之外是少陰少陽互藏其宅也又曰一六共宗一爲老陽之位六爲老陰之數四九爲友四爲老陰之位九爲老陽之數此固二老之合然陽居陰位陰居陽位亦二老互藏其宅也二七爲朋二爲少陰之位七爲少陽之數三八同道三爲少陽之位八爲少陰之數此則二少之合然亦陽居陰位陰居陽位亦二少互藏其宅也以四象觀之太陽之位居一而數則九幹得其數而兌得其位故幹爲九而兌爲一少陰之位居二而數則八離得其數而震得其位故離爲八而震爲二少陽之位居三而數則七坎得其數而巽得其位故坎爲七而巽爲三太陰之位居四而數則六坤得其數而艮得其位故坤爲六而艮爲四今析六七八九之合以爲乾坤離坎而在四正之位依一二三四之次以爲震兌巽艮而補四隅之空也並董】纂注【希夷陳氏龍圖序曰且夫龍馬始圖出於羲皇之代在太古之先今存已合之位或疑之況更陳其未合之數耶然則何以知之答曰於仲尼三陳九卦之義探其防所以知之也況夫天之垂象的如貫珠少有差則不成次序矣故自一至於盈萬皆累累然如絲之縷也且夫龍圖本合則聖人不得見其象所以天意先未合而形其象聖人觀象而明其用是龍圖者天散而示之伏羲合而用之仲尼黙而形之始龍圖之未合也惟五十五數上二十五天數也中貫三五九外包十五盡天三天五天九並五十之用後形一六無位又顯二十四之爲用也玆所謂天垂象矣下三十地數也亦分五位皆明五之用也十分而爲六形地之象焉六分而幾四象地六不配在上則一不用形二十四在下則六不用亦形二十四後旣合也天一居上爲道之宗地六居下爲气之本天三幹地二地四爲之用三若在陽則避陰在陰則避寡陽大矣哉龍圖之變岐分萬途今略述其梗槪焉勉齋黃氏曰自一至十特言奇偶之多寡耳初非以次序而言天得奇而爲水故曰一生水一之極而爲三故曰三生木地得偶而爲火故曰二生火二之極而爲四故曰四生金何也一極爲三以一運之圓而成三故一而三也二極而四以二周之方而成四故二而四也如果以次序言則一生水而未成水必待五行俱足猶待第六而成水二生火而未成火必待五行俱足然後第七而成火邪如此則全不成造化亦不成義理矣六之成水也猶坎之爲卦也一陽居中天一生水也地六包於外陽少陰多而水始盛成七之成火也猶離之爲卦也一陰居中地二生火也天七包於外陰少陽多而火始盛成坎屬陽而離屬陰以其內者爲主而在外者成之也劉氏鑰曰水陰也生於天一火陽也生於地二是其方生之始陰陽互根故其運行水居子位極陰之方而陽已生於子火居午位極陽之方而陰已生於午若木生於天三專屬陽故其行於春亦屬陽金生於地四專屬陰故其行於秋亦屬陰不可以陰陽互言矣蓋水火未離乎气陰陽交合之初其气自有互根之妙木則陽之發達金則陰之收斂而有定質矣此其所以與水火不同也又曰圖之一三五七九皆奇數陽也而一三五之位不易七九之位易者亦以天地之間陽動主變故也然陽於東北則不動於西南則互遷者蓋東北陽始生之方西南陽極盛之方陽主進數又必進於極而後變也翁氏曰水火木金不得土不能各成一器何以見之且天一生水一得五便爲水之成地二生火二得五便爲火之成天三生木三得五便爲木之成地四生金四得五便爲金之成皆本於中五之土也又曰河圖陰陽之位生數爲主而成數配之東北陽方則主之以奇而與合者偶西南陰方則主之以偶而與合者奇也又曰河圖運行之序自北而東左旋相生固也然對待之位則北方一六水克南方二七火西方四九金克東方三八木而相克者已寓於相生之中洛書運行之序自北而西右轉相克固也然對待之位則東南方四九金生西北方一六水東北方三八木生西南方二七火其相生者已寓於相克之中蓋造化之運生而不克則生者旡從而裁制克而不生則克者亦有時而間斷此圖書生成之妙未嘗不各自全備也玉齋胡氏曰河圖以生成分陰陽以五生數之陽統五成數之陰而同處其方陽內陰外生成相合交泰之義也洛書以奇偶分陰陽以五奇數之陽統四偶數之陰而各居其所陽正陰偏奇偶旣分尊卑之位也河圖數十十者對待以立其體故爲常洛書數九九者流行以制其用故爲變也常變之說朱子特各舉所重者爲言非謂河圖專於常有體而無用洛書專於變有用而旡體也自河圖四象之合者觀之象之列於四方者各當其所處之位此其體之常象之處於西南者不協夫所生之卦又爲用之變矣伏羲則其變者以作易卽橫圖卦畫之成而究圓圖卦气之運則知四象分爲八卦陰之老少不動而陽之老少疊遷此主變也豈拘於常者乎自洛書四象之分者觀之象之居乎西南者不當其所處之位此其用之變象之列於四方者悉協夫所生之卦又爲體之常矣大禹則其常者以作範因武王倫攸敍之問以究箕子天錫禹疇之對則知四象分爲九疇陽居四正則配四陽之卦以爲陰之宰陰居四隅則配四陰之卦以爲陽之輔此主常也豈撓於變者乎蔡氏曰河圖數偶偶者靜靜以動爲用故河圖之行合皆奇一合六二合七三合八四合九五合十是故易之凶生乎動蓋靜者必動而後生也洛書數奇奇者動動以靜爲用故洛書之位合皆偶一合九二合八三合七四合六是故範之吉凶見乎靜蓋動者必靜而後成也蔡氏沈曰河圖體圓而用方聖人以之而畫卦洛書體方而用圓聖人以之而敍疇卦者陰陽之象也疇者五行之數也象非偶不立數非奇不行奇偶之分象數之始也陰陽五行固非二體八卦九疇亦非二致理一分殊非深於造化者安能識之又曰河圖非無奇也而用則存乎偶洛書非無偶也而用則存乎奇偶者陰陽之對待乎奇者五行之疊運乎對待者不能疊運者不可窮天地之形四時之行人物之生萬化之凝其妙矣乎陳氏埴曰河圖以生數統成數洛書以奇數統偶數若不相似也然一必配六二必配七三必配八四必配九五必居中而配十圖書未嘗不相似河圖之生成同方洛書之奇偶異位若不相似也然同方者有內外之分是河圖猶洛書也異位者有比肩之異是洛書亦猶河圖也雙湖先生曰書之中視河圖惟有五而無十然一九二八三七四六之合環而向之未嘗無十焉合圖書之數悉計之爲數者百如犬牙之相制牝牡之相銜其巧妙有如此者又曰五行質具於地气行於天以質言則曰水火木金土取天地生成之具也以气言則曰木火土金水取春夏秋冬運行之序也又曰河圖洛書皆木數居東方伏羲畫卦自下而上卽木之自根而榦榦而枝也其畫三木之生數也其卦八木之成數也重卦亦兩其三八其八爾三八木數大備而後六十四卦大成一六水二七火四九金五十土皆在包羅中矣此春所以貫四時仁所以包四端元所以統四徳大哉易也斯其至矣又曰圖書之數三同二異其居中者不可易矣獨西南二方之數相易者則金乘火位火入金鄕有相克制之義焉此造化所以必易二方之數者正以成其相克之象也自二方旣易之後圖則左旋相生書則右旋相克造化不可無生亦不可無克不生則或幾乎息不克亦無以爲之成就也】

右系辭傳曰易有太極是生兩儀兩儀生四象四象生八封邵子曰一分爲二二分爲四四分爲八也說卦傳曰易逆數也邵子曰乾一兌二離三震四巽五坎六艮七坤八自乾至坤皆得未生之卦若逆推四時之比也後六十四卦次序放此附錄【朱子語大傳又言包犧畫卦所取如此則易非獨以河圖而作也蓋盈天地之間莫非太極陰陽之妙聖人於此仰觀俯察逺求近取固有以超然而黙契於其心矣故自兩儀之未分也渾然太極而兩儀四象六十四卦之理已粲然於其中自太極而分兩儀則太極固太極也兩儀固兩儀也自兩儀而分四象則兩儀又爲太極而四象又爲兩儀矣自是而推之由四而八由八而十六由十六而三十二由三十二而六十四以至於百千萬億之無窮𨿽其見於摹畫者若有先後而出於人爲然其已定之形已成之勢則固已具於渾然之中而不容毫髮思慮作爲於其間也程子所謂加一倍法者可謂一言以蔽之而邵子所謂畫前有易者又可見其眞不妄矣世儒於此或不之察往往以爲聖人作易蓋極其心思探索之巧而得之甚者至謂凡卦之畫必由蓍而後得其誤益以甚矣易有太極太極者象數未形而其理已具之稱形器已具而其理無朕之目在河圖洛書皆虛中之象也周子曰無極而太極邵子曰道爲太極又曰心爲太極此之謂也是生兩儀太極之判始生一奇一偶而爲一畫者二是爲兩儀其數則陽一而陰二在河圖洛書則奇偶是也周子所謂太極動而生陽動極而靜靜而生陰靜極復動一動一靜互爲其根分陰分陽兩儀立焉邵子所謂一分爲二者皆謂此也兩儀生四象兩儀之上各生一奇一偶而爲二畫者四是謂四象其位則太陽一少陰二少陽三太陰四其數則太陽九少陰八少陽七太陰六以河圖言之則六者一而得於五者也七者二而得於五者也八者三而得於五者也九者四而得於五者也以洛書言之則九者十分一之餘也八者十分二之餘也七者十分三之餘也六者十分四之餘也周子所謂水火木金邵子所謂二分爲四者皆謂此也四象生八卦四象之上各生一奇一偶而爲三畫者八於是三才略具而有八卦之名矣具位則乾一兌二離三震四巽五坎六艮七坤八在河圖則乾坤離坎分居四實兌震巽艮分居四虛在洛書則乾坤離坎分居四方兌震巽艮分居四隅周禮所謂三易經卦皆八大傳所謂八卦成列邵子所謂四分爲八者皆指此而言也啟易有太極是生兩儀者一理之判始生一奇一偶而爲一畫者二也兩儀生四象者兩儀之上各生一奇一偶而爲二畫者四也四象生八卦者四象之上各生一奇一偶而爲三畫者八也爻之所以有奇有偶卦之所以三畫而成者以此而已是皆自然流出不假安排聖人又已分明說破亦不待更著言語別立議論而後明也此乃易學綱領開卷第一義然古今未見有識之者至康節先生始傳先天之學而得其說且以此爲伏羲之易也說卦天地定位一章先天圖乾一兌二離三震四巽五坎六艮七坤八之序皆夲於此若自八卦之上又放此而生之至於六畫則八卦相重而成六十四矣六十四卦之上又放此而生之至十二畫則六十四卦相重而成四千九十六卦矣焦氏易林是也答虞大中問易有太極是生兩儀兩儀生四象四象生八卦答云此太極卻是爲畫卦說當未畫卦前太極只是一个渾淪防道理裏而包含陰陽剛柔奇偶無所不有畫一奇一偶是兩儀再於一奇畫上加一奇此是陽中之陽又於一奇畫上加一偶此是陽中之陰又於一偶上加一奇此是陰中之陽又於一偶上加一偶此是陰中之陰是謂四象所謂八卦者一象上有兩卦毎象各添一奇一偶便是八卦嘗聞朋友說一爲儀二爲象三爲卦四象如春夏秋冬金木水火東西南北無不可推矣謨太極便是一到得生兩儀時這太極便在兩儀中生四象時這太極便在四象中生八卦時這太極便在八卦中道夫易有太極是生兩儀兩儀生四象四象生八卦竊謂此一節乃孔子明伏羲畫卦自然之形體次第最爲切要古今說者惟康節明道二先生爲能知之故康節之言曰一分爲二二分爲四四分爲八八分爲十六十六分爲三十二三十二分爲六十四猶根之有榦榦之有枝愈大則愈小愈細則愈繁而明道先生以爲加一倍法其發明孔子之言又可謂最切要矣蓋以河圖洛書論之太極者虛中之象也兩儀者陰陽奇偶之象也四象者河圖之一合六二合七三合八四合九洛書之一含九二含八三含七四含六也八卦者河圖四實四虛之數洛書四正四隅之位也以卦畫言之太極者象數未形之全體也兩儀者爲陽而爲陰陽數一而陰數二也四象者陽之上生一陽則爲�而謂之太陽生一陰則爲�而謂之少陰陰之上生一陽則爲�而謂之少陽生一陰則爲�而謂之太陰也四象旣立則太陽居一而含九少陰居二而含八少陽居三而含七太陰居四而含六此六七八九之數所由定也八卦者太陽之上生一陽則爲而名幹生一陰則爲而名兌少陰之上生一陽則爲而名離生一陰則爲而名震少陽之上生一陽則爲而名巽生一陰則爲而名坎太陰之上生一陽則爲而名艮生一陰則爲而名坤康節先天之說所謂乾一兌二離三震四巽五坎六艮七坤八者蓋謂此至於八卦之上又各生一陰一陽則爲四畫者十有六經𨿽無文而康節所謂八分爲十六者此也四畫之上又各生一陰一陽則爲五畫者三十有二經𨿽無文而康節所謂十六分爲三十二者此也五畫之上又各生一陰一陽則爲六畫之卦六十有四而八卦相重又各得乾一兌二離三震四巽五坎六艮七坤八之次其在圖可見矣與郭子和古人做易其巧不可言太陽數九少陰數八少陽數七太陰數六初亦不知其數如何恁地元來只是十數太陽居一除了本身便是九个少陰居二除了本身便是八个少陽居三除了本身便是七个太陰居四除了本身便是六个這處都不曾有人見得董林夔孫問前日承先生說云老陽少陰少陽老陰卽除了本身一二三四便是九八七六之數今觀啟蒙陽進陰退之說也是如此不是人去彊教他進退但是以十言之則如前說大故分曉若以十五言之則九便對六七便對八曉得時這物事也好則劇董畫卦則是一分爲二節節如此以至於無窮蓋以凡一爲極凡兩爲儀所謂一者非專指生兩儀之太極所謂兩者非専指太極所生之兩儀兩儀分爲四象則兩儀爲一而四象爲兩矣及至四象分爲八卦則四象爲一而八卦又爲兩矣自是推之以至於不窮皆此一之分爲兩爾問一陰一陽有各生一陰一陽之象以圖言之兩儀生四象四象生八卦節節推去固容易見就天地之間著實處如何驗得曰一物上自各有陰陽如人之男女陰陽己具逐人身上又各有這血是陰气是陽如晝夜之間晝爲陽夜爲陰而晝自午後又爲陰夜自子後又屬陽此便是陰陽有各生陰陽之象陰陽各生陰陽則是四也其此之謂矣胡如所論兩儀有曰幹之畫奇坤之畫偶只此乾坤字便未穩當蓋儀匹也如俗語所謂一雙一對云耳自此再變至第三畫八卦已成方有乾坤之名當其爲一畫之時方有一奇一偶只可謂之陰陽未得謂之乾坤也答程可久所謂兩儀爲乾坤初爻四象爲乾坤初二相雜而成則恐立言有未瑩者蓋方其爲兩儀則未有四象也方其爲四象則未有八卦也安得先有乾坤之名初二之辧哉兩儀只可謂之陰陽四象方有太少之別其序以太陽少陰少陽太陰爲次此序旣定逓升而倍之適得乾一兌二離三震四巽五坎六艮七坤八之序也太陰太陽交而生艮兌少陰少陽交而生震巽坎離不交各得本畫坎離之交在第二畫兩儀生四象時交了老陽過去交陰老陰過來交陽便是兌艮上第三畫少陰少陽交便是震巽上第三畫所以知其如此者他這位次相挨傍蓋以太陽過去交太陰則生艮上爻之陽太陰過來交太陽則生兌上爻之陰乾坤不言交而生者以上爻陽生於太陽陰生於太陰於交之義無取也少陰交少陽則生震上爻之陰少陽交少陰則生巽上爻之陽坎離不交各得本畫者離之上得陽儀之陽坎之上得陰儀之陰亦非交而生也坎離之交在第二畫生四象時交者陽儀交陰儀而生坎中爻之陽陰儀交陽儀而生離中爻之陰也此所以四象生八卦獨兌艮震巽交而乾坤坎離不交也位次相挨傍者兌乾艮坤震巽六卦位次皆相挨也並胡黑白之位其圖亦非古法但今欲易曉且爲此寓之耳乾兌離震之初爻皆白巽坎艮坤之初爻皆黑四卦相間兩儀之象也乾兌巽坎之中爻皆白離震艮坤之中爻皆黑兩卦相間四象之象也乾離巽艮之上爻皆白兌震坎坤之上爻皆黑一卦相間八卦之象也又曰是皆自然而生不假智力不犯手勢而天地之文萬事之理莫不畢具矣後六十四卦次序仿此答樞立卦生爻事有因兩儀四象已前陳須知三絕韋編者不是防行數墨人潛心𨿽出重爻後篤志何妨未畫前識得兩儀根太極此時方好絕韋編善助叔重學易問易詩因字之義如何先生言卦爻因儀象而生出也卽兩儀生四象四象生八卦之意又問生爻指言重卦否曰然易說】纂注【槃澗董氏曰自兩儀生四象則太陽太陰不動而少陰少陽則交自四象生八卦則乾坤震巽不動而兌離坎艮則交蓋二老不動者陽儀還生陽之象陰儀還生陰之象二少則交者陽儀乃生陰之象陰儀乃生陽之象也乾坤震巽不動者陽象還生陽爻陰象還生陰爻兌離艮坎則交者陽象乃生陰爻陰象乃生陽爻】

右說卦傳曰天地定位山澤通气雷風相薄水火不相射八卦相錯數往者順知來者逆邵子曰乾南坤北離東坎西震東北兌東南巽西南艮西北自震至乾爲順自巽至坤爲逆後六十四卦方位放此附錄【朱子語邵子曰此一節明伏羲八卦也八卦相錯者明交相錯而成六十四也數往者順若順天而行是左旋也皆已生之卦也故云數往也知來者逆若逆天而行是右行也皆未生之卦也故云知來也夫易之數由逆而成矣此一節直解圖意若逆知四時之謂也以橫圖觀之有幹一而後有兌二有兌二而後有離三有離三而後有震四有震四而巽五坎六艮七坤八亦以次而生焉此易之所以成也而圓圖之左方自震之初爲冬至離兌之中爲春分】

【以至於榦之末而交夏至焉皆進而得其已生之卦猶自今日而追數昨日也故曰數往者順其右方自巽之初爲夏至坎艮之中爲秋分以至於坤之末而交冬至焉皆進而得其未生之卦猶自今日而逆計來日也故曰知來者逆然本易之所以成則其先後始終如橫圖及圓圖右方之序而已故曰易逆數也又曰震始交陰而陽生巽始消陽而陰生兌陽長也艮陰長也震兌在天之陰也巽艮在地之陽也故震兌上陰而下陽巽艮上陽而下陰天以始生言之故陰上而陽下交泰之義也地以旣成言之故陽上而陰下尊卑之位也乾坤定上下之位坎離列左右之門天地之所闔辟日月之所出入春夏秋冬晦朔望晝夜長短行度盈縮莫不由乎此矣又曰乾坤縱而六子橫易之本也啟所問先天圖曲折細詳圖意若自幹一橫排至坤八此則全是自然故卦云易逆數也皆自己生以得未生之卦若如圓圖則湏如此方見陰陽消長次第震一陽離兌二陽乾三陽巽一陰坎艮二陰坤三陰𨿽自稍渉安排然亦莫非自然之理自冬至夏至爲順蓋與前逆數者相反皆自未生而反得已生之卦自夏至冬至爲逆蓋與前逆數者同其左右與今天文說左右不同蓋從中而分其初若有左右之勢爾自北而東爲左自南而西爲右董熹嘗問蔡季通康節之數伏羲也曾理會否曰伏羲湏理會過熹以爲不然伏羲只是據他見得一个道理恁地便畫出幾畫他也那里知得疊出來恁地巧此伏羲所以爲聖若它也恁地逐一推排便不是伏羲天然意思史記曰伏羲至淳厚作易八卦那里巧推排賀孫】纂注【西山蔡氏曰其法自子中至午中爲陽初四爻皆陽中前二爻皆陰后二爻皆陽上一爻爲陰二爻爲陽三爻爲陰四爻爲陽自午中至子中爲陰初四爻皆陰中前二爻爲陽後二爻爲陰上一爻爲陽二爻爲陰三爻爲陽四爻爲陰在陽中上二爻則先陰而後陽陽生於陰也在陰中上二爻則先陽而後陰陰生於陽也其敍始震終坤者以陰陽消息爲數也雙湖先生曰觀此圖以四正卦居四方之正位乾坤坎離反覆只是一卦以二反卦居四隅不正之位震反爲艮巽反爲兌本只震巽二卦反而成四卦合而言之天位乎上地位乎下日生於東月生於西山鎭西北澤注東南風起西南雷動東北自然與天地大造化合先天八卦對待以立體如此其位則乾一坤八兌二艮七離三坎六震四巽五各各相對而合成九數其畫則乾三坤六兌四艮五離四坎五震四巽五亦各各相對而合九數九老陽之數幹之象而無所不包也造化隠然尊幹之意可見】

﹤經部﹐易類﹐周易會通﹐朱子易圖﹥

右前八卦次序圖卽系辭傳所謂八卦成列者此圖卽其所謂因而重之者也故下三畫卽前圖之八卦上三畫則各以其序重之而下卦因亦各衍而爲八也若逐爻漸生則邵子所謂八分爲十六十六分爲三十二三十二分爲六十四者尢見法象自然之妙也附錄【朱子語八卦之上各生一奇一偶而爲四畫者十六於經無見邵子所謂八分爲十六者是也又爲兩儀之上各加八卦又爲八卦之上各加兩儀也四畫之上各生一奇一偶而爲五畫者三十二邵子所謂十六分爲三十二者是也又爲四象之上各加八卦又爲八卦之上各加四象也五畫之上各生一奇一偶而爲六畫者六十四則兼三才而兩之而八卦之乘八卦亦周於是六十四卦之名立而易道大成矣周禮所謂三易之別皆六十有四大傳所謂因而重之爻在其中矣邵子所謂三十二分爲六十四者是也若於其上各卦又各生一奇一偶則爲七畫者百二十八矣七畫之上又各生一奇一偶則爲八畫者二百五十六矣八畫之上又各生一奇一偶則爲九畫者五百十二矣九畫之上又各生一奇一偶則爲十畫者千二十四矣十畫之上又各生一奇一偶則爲十一畫者二千四十八矣十一畫之上又各生一奇一偶則爲十二畫者四千九十六矣此焦貢易林變卦之數蓋以六十四乘六十四也今不復爲圖於此而略見第四篇

中若自十二畫上又各生一奇一偶累至二十四畫則成千六百七十七萬七千二百一十六變以四千九十六自相乘其數亦與此合引而伸之蓋未知其所終極也𨿽未見其用處然亦足以見易道之無窮矣啟蒙要見得聖人作易根原直截分明不如且看卷首橫圖自始初止有兩畫時漸次看起以至生滿六畫之後其先後多寡旣有次第而位置分明不費辭說於此看得方見六十四卦全是天理自然挨排出來聖人只是見得分明便只依本畫出元不曾用一毫智力添助重卦之由不但伊川先生之說如此蓋大傳亦云八卦成列因而重之矣但八卦所以成列乃是從太極兩儀四象漸次生出以至於此畫成之後方見其三才之象非聖人因見三才遂以已意思爲而連畫三爻以象之也因而重之亦只是因八卦之已成各就上面節次生出若旋生逐爻則更加三變方成六十四卦若並生全卦則只用一變便成六十四卦𨿽有遲速之不同然只自然漸次生出各有行列次第畫成之後然後見其可以盡天下之變不是聖人見下三爻不足以盡天下之變然後別生計較又並畫上三爻以盡之也此等皆是作易妙處方其畫時𨿽是聖人亦不自知裏面有許多巧妙奇特直是要人細心體認不可艸艸立說也或疑四爻五爻無所主名一畫爲儀二畫爲象三畫爲卦則八卦備矣此上若旋次各加陰陽一畫則積至三重再成八卦者八方有六十四卦之名若徑以八卦徧加乎一卦之上則亦如其位而得名焉方其四畫之時未成外卦故不得而名之耳又曰第四畫者以八卦爲太極而復生之兩儀也第五畫者八卦之四象也第六畫者八卦之八卦也諸儒談易漫紛紛只見繁枝不見根觀象徒勞推互體玩辭亦是逞空言須知一本能雙榦始信千兒與萬孫喫包犧爲人意悠悠千古與誰論並董】纂注【丘氏程曰易理皆在畫嘗有詩云易理分明在畫中誰知易道畫難窮不知畫意空箋注何異丹靑欲畫風】

﹤經部﹐易類﹐周易會通﹐朱子易圖﹥

右伏羲四圖其說皆出邵氏蓋邵氏得之李之才挺之挺之得之穆修伯長伯長得之華山希夷先生陳圖南者所謂先天之學也此圖圓布者幹盡午中坤盡子中離盡卯中坎盡酉中陽生於子中極於午中陰生於午中極於子中其陽在南其陰在北方布者幹始於西北坤盡於東南其陽在北其陰在南此二者陰陽對待之數圓於外者爲陽方於中者爲陰圓者動而爲天方者靜而爲地者也附錄【朱子語邵子曰太極旣分兩儀立矣陽上交於陰陰下交於陽而四象生矣陽交於陰陰交於陽而生天之四象剛交於柔柔交於剛而生地之四象八卦相錯而後萬物生焉是故一分爲二二分爲四四分爲八八分爲十六十六分爲三十二三十二分爲六十四猶根之有榦榦之有枝愈大則愈少愈細則愈繁是故幹以分之坤以翕之震以長之巽以消之長則分分則消消則翕也乾坤定位也震巽一交也兌離坎艮再交也故震陽少而陰尙多也巽陰少而陽尙多也兌離陽浸多也坎艮陰浸多也又曰無極之前陰含陽也有象之後陽分陰也陰爲陽之母陽爲陰之父故母孕長男而爲復父生長女而爲姤是以陽起於復而陰起於姤也又曰幹四十八而四分之一分爲陰所尅也坤四十八而四分之一分爲所尅之陽也故幹得三十六而坤得十二也兌離以下更思之今案兌離二十八陽二十陰震二十陽二十八陰艮坎二十八陰二十陽巽二十陰二十八陽又曰陽在陰中陽逆行陰在陽中陰逆行陽在陽中陰在陰中則皆順行此眞至之理按圖可見之矣又曰復至幹凡百一十有二陽姤至坤凡八十陽姤至坤凡一百一十有二陰復至幹凡八十陰又曰坎離者陰陽之限也故離當寅坎當申而數常逾之者陰陽之溢也然用數不過乎中也此更宜思離當卯坎當酉但以坤爲子半可見矣又曰先天學心法也故圖皆從中起萬化萬事生於心也又曰圖𨿽無文吾終日言而未嘗離乎是蓋天地萬物之理盡在其中矣啟蒙易訓變易又訓交易是博易之易觀先天圖便可見東邊一畫陰便對西邊一畫陽蓋東一邊本皆是陽西一邊本皆是陰東邊陰畫本皆是自西邊來西邊陽畫都是自東邊來姤在西是東邊五畫陽過來復在東是西邊五畫陰過來互相博易而成易之變𨿽多般然此是第一變又曰陽中有陰陰中有陽兩邊交易各各相對其實非此往彼來只是其象如此然聖人當初亦不恁地思量只是畫一个陰畫一个陽每个便生兩个就一个陽上又生一个陽一个陰就一个陰上又生一个陰一个陽只管恁地去自一爲二二爲四四爲八八爲十六十六爲三十二三十二爲六十四旣成便如此整齊皆是天地本然之妙元如此但略假聖人手畫出來董問先天圖有自然之象數伏羲當初亦知其然否曰也不見得如何但橫圖據見在防畫較自然圓圖便是就這中間拗做兩截恁地轉來者是奇恁地轉去防是偶有些造作不甚依他元初畫防伏羲當初也只見太極下面有个陰陽便自知得一生二二又生四四又生八恁地推去做成這物事不覺成來卻如此整齊董先天之說昨已報商伯矣此湏先將六十四卦作一橫圖則震巽復姤正在中間艽自震復卻行以至於乾乃自巽姤而順行以至於坤便成圓圖而春夏秋冬晦朔望晝夜昏旦皆有次第此作圖之大指也又左方百九十二爻本皆陽右方百九十二爻本皆陰乃以對望交相博易而成此圖若不從中起以向兩端而但從頭至尾則此等類皆不可通矣試用此意推之當自見得也答葉永卿周謨問先天卦气相接皆是左旋蓋乾接以巽初姤卦便是一陰生坤接以震初復卦便是一陽生自復卦一陽生十一月盡震四離三一十六卦然後得臨卦十二月又盡兌二凡八卦然後得泰卦正月又隔四卦得大壯二月又隔大有一卦得夬三月夬接幹幹接姤自姤卦一陰生五月盡巽五坎六一十六卦然後得遁卦六月又盡艮七凡八卦然後得否卦七月又隔四卦得觀八月又隔比一卦得剝九月剝接坤十月坤接復周而復始循環無端卦气左旋而一嵗十二月之卦皆得其序但陰陽初生各歷十六卦而後一月又歷八卦再得一月至陰陽將極處只歷四卦爲一月又歷一卦遂一並三卦相接其初如此之疎其末如此之密此陰陽盈縮當然之理歟然此圖於復卦之下書曰冬至子中於姤卦之下書曰夏至午中此固無可疑者獨於臨卦之下書曰春分夘中則臨卦夲爲十二月之卦而春分合在泰卦之下於遁卦之下書曰秋分酉中則遁卦本爲六月之卦而秋分合在否卦之下是固不可曉者答曰伏羲易自是伏羲說話文王易自是文王說話固不可交互求合所看先天卦气盈縮子細某亦嘗如此理會來而未得其說陰陽初生其气中固緩然不應如此之疏其後又卻如此之密大扺此圖布置皆出乎自然不應旡說當更思之謨先天乃伏羲本圖非康節所自作𨿽無言語而所該甚廣凡今易中一字一義無不自其中流出者董此下四節通論伏羲六十四卦圓圖太極旣分兩儀立矣此一節以第一爻而言左一奇爲陽右一偶爲陰所謂兩儀者也今此一奇爲左三十二卦之初爻一偶爲右三十二卦之初爻乃以累變而分非本卽有此六十四也後放此陽上交於陰陰下交於陽而四象生矣此一節以第一爻生第二爻而言也陽下之半上交於陰上之半則生陰中第二爻之一奇一偶而爲少陽太陰矣陰下之半下交於陽下之半則生陽中第二爻之一奇一偶而爲太陽少陰矣所謂兩儀生四象也太陽一奇今分爲左上十六卦之第二爻少陰一偶今分爲左下十六卦之第二爻太陽少陰其分放此而初爻之二亦分而四矣陽交於陰陰交於陽而生天之四象剛交於柔柔交於剛而生地之四象此一節以第二爻生第三爻言也陽謂太陽陰謂太陰剛謂少陽柔謂少陰太陽之下半交於太陰之上半則生太陰中第三爻之一奇一偶而爲艮爲坤矣太陰之上半交於太陽之下半則生太陽中第三爻之一奇一偶而爲乾爲兌矣少陽之上半交於少陰之下半則生少陰中第三爻之一奇一偶而爲離爲震矣少陰之下半交於少陽之上半則生少陽中第三爻之一奇一偶而爲巽爲坎矣此所謂四象生八卦也幹一奇今分爲八卦之第三爻坤一偶今分爲八卦之第三爻餘皆放此而初爻二爻之四今又分爲八矣乾兌艮坤生於二太故爲天之四象離震巽坎生於二少故爲地之四象八卦相錯而後萬物生焉一卦之上各加八卦以相間錯則六十四卦成矣然第三爻之相交則生第四爻之一奇一偶於是一奇一偶各爲第四爻之一奇偶下三爻亦分爲十六矣第四爻又相交則生第五爻之一奇一偶於是一奇一偶各爲二卦之第五爻而下四爻亦分爲三十二矣第五爻又相交則生第六爻之一奇一偶於是一奇一偶各爲二卦之第六爻而下五爻亦分爲六十四矣蓋八卦當乘而爲六十四而自三畫以上三加一倍以至六畫則三畫者亦加一倍而卦體橫分亦爲六十四矣二數殊塗不約而合如合符節不差毫釐正是易之妙處答袁樞又曰此段𨿽通論圓圖實先以橫圖自兩儀至六十四卦者明之所謂二數者指橫圖所生與圓圖所分而言二數相參皆不約而合也胡就圖上說循環之意者蓋以右一邊屬陰而陰中有陽故自一陰之姤至六陰之坤皆是以陰而含陽陰主合其翕聚者所以含蓄此陽也左一邊屬陽而陽中有陰故自一陽之復至六陽之乾皆是以陽而分陰陽主辟其散者所以分布此陰也坤復之間乃爲無極蓋以一動一靜之間一無聲無臭之理而已自坤而反觀則推之於前以至於姤故爲無極之前自復而順數則引之於後以至於幹故爲有象之後四卦之循環蓋未見其終窮也陰爲陽之母謂坤爲復之母故生復也陽爲陰之父謂幹爲姤之父故生姤也圖分陰陽復姤爲陰陽之起處故曰乾坤爲大父母復姤爲小父母胡陳安卿問圓圖左屬陽右屬陰坤無陽艮坎一陽巽二陽爲陽在陰中逆行乾無陰兌離一陰震二陰爲陰在陽中逆行震一陽離兌二陽乾三陽爲陽在陽中順行巽一陰坎艮二陰坤三陰爲陰在陰中順行此皆以內八卦三畫陰陽言也若以外八卦推之陰陽逆順行亦然右方外卦四節皆首乾終坤四坤無陽自四艮各一陽逆行以至於幹之三陽其陽皆自下而上亦陽在陰中陽逆行也左方外卦四節亦首乾終坤四乾無陰自四兌各一陰逆行而至於坤之三陰其陰皆自上而下亦陰在陽中陰逆行也左方外卦四坤無陽自四艮各一陽順行而至於幹之三陽其陽皆自下而上亦陽在陽中陽順行也右方外卦四幹無陰自四兌各一陰順行而至於坤之三陰皆自上而下亦陰在陰中陰順行也以逆順之說推之陰陽各居本方則陽自下而上陰自上而下皆爲順若陰陽互居其方則陽自上而下陰自下而上皆爲逆此自然之勢固自有眞至之理也林學履問邵子曰先天學心法也圖皆從中起萬化萬事生於心何也曰其中白處便是太極三十二陰三十二陽便是兩儀十六陰十六陽便是四象八陰八陽便是八卦又曰萬化萬物皆從這里流出是心法皆從中起也並胡或問邵子曰圖𨿽無文吾終日言之不離乎是何也曰先天圖今所寫者是以一嵗之運言之若大而古今十二萬九千六百年亦只是這圈子小而一日十二時亦只是這圈子都從復上推起去又曰以月言之自坤而震月之始生三日也至兌則月之上初八日也至幹則月之望十五日也至巽則月之始虧十八日也至艮則月之下二十三日也至坤則月之晦三十日也又曰一日有一日之運一月有一月之運一嵗有一嵗之運大而天地之始終小而人物之生死逺而古今之世變皆不外乎此只是一个盈虛消息之理如納甲法幹納甲壬坤納乙癸離納已坎納戊巽納辛震納庚兌納丁艮納丙亦是這个問先天圖與太極圖不同如何曰中間虛者便是太極他國說從中起今不合方圖在中間塞卻待取出放外他兩邊生者卽是陰根陽陽根陰這个有對從中者無對問先天圖如何移出方圖在下曰是熹挑出並董邵子大易吟曰天地定位否泰反類山澤通气鹹損見義風雷相薄恆益起意水火相射旣濟未濟四象相交成十六事八卦相蕩爲六十四此是釋方圖中兩交股底且如西北角幹東南角坤是天地定位便對東北角泰西南角否次乾是兌次坤是艮是山澤通气便對次否之咸次泰之損後四卦亦如此共十六事後四卦謂次兌是離次艮是坎是水火相射便對次損之旣濟次咸之未濟次離是震次坎是巽是風雷相薄便對次旣濟之益次未濟之恆是也淵方圖自西北之東南便是自乾以至坤自東北之西南便是由泰以之否其間有咸恆損益旣濟未濟所以又於此八卦見義蓋爲是自兩角尖射上與乾坤相對不知怎生恁地巧董】纂注【蔡氏曰邵子經世衍易圖一動一靜之間者所謂太極也動靜者易所謂兩儀也陰陽剛柔者易所謂四象也太陽太陰少陽少陰少剛少柔太剛太柔者易所謂八卦也又曰動者爲天天冇陰陽陽者動之始陰者靜之極陰陽之中又各有陰陽故有太陽少陽少陽少陰太陽爲日幹太陰爲月兌少陽爲星離少陰爲辰震是爲天之四象靜者爲地地有剛柔柔者靜之始剛者動之極剛柔之中又有則柔故自太剛太柔少剛少柔太柔爲水坤太剛爲火艮少柔爲土坎少剛爲石巽是爲地之四象又釋坎離陰陽之限曰此一節論陰陽往來皆以馴致以坎離言離中當卯坎中當酉然離之生已起於寅震中坎之生已起於申巽中故謂離當寅坎當申也坤當子半幹當午半則離卯坎酉之謂也玉齋胡氏曰邵子據經文解釋則先圓圖而後及橫圖朱子釋邵子之說則先自橫圖而論者誠以橫圖可以見卦畫之立圓圖可以見卦气之行所謂圓圖者其實卽橫圖規而圓之耳又曰嘗因邵子子半之說推之以卦分配節候復爲冬至子之半頤屯益爲小寒丑之初震噬嗑隨爲大寒醜之半無妄明夷爲立春寅之初賁旣濟家人爲雨水寅之半丰離革爲驚蟄卯之初同人臨爲春分卯之半損節中孚爲淸明辰之初歸妹暌兌爲谷雨辰之半履泰爲立夏已之初大畜需小畜爲小滿已之半大壯大有夬爲芒種午之初至榦之末交夏至午之半焉此三十二卦皆進而得夫震離兌乾已生之卦也姤爲夏至午之半大過鼎恆爲小暑未之初巽井蠱爲大暑未之半升訟爲立秋升之初困未濟解爲處暑申之半渙坎防爲白露酉之初師遁爲秋分酉之半咸旅小過爲寒露戌之初蹇漸艮爲霜降戌之半謙否爲立冬亥之初萃晉豫爲小雪亥之半觀比剝爲大雪子之初至坤之末交冬至子之半焉此三十二卦皆進而得夫巽坎艮坤未生之卦也二分二至四立總爲八節毎節各計兩卦如坤復爲冬至無妄明夷爲立春同人臨爲春分之類是也如十六气毎气各計三卦如頤屯益爲小寒至觀比剝爲大雪之類是也八節計十六卦十六气計四十八卦合之爲六十四卦此以卦配气者然也董氏楷曰愚因邵子大易吟欲以方圖分作四層看其第一層四隅乾坤否泰四卦所謂天地定位否泰反類也然以周圍二十八卦橫直觀之皆乾一坤八之卦此見天地定位之不可易也其第二層四隅兌艮咸損四卦所謂山澤通气鹹損見意也然以周圍二十卦橫直觀之亦皆兌二艮七之卦此見山澤通气之象也其第三層四隅爲坎離旣濟未濟四卦所謂水火相射旣濟未濟是也然以周圍十二卦橫直觀之亦皆離三坎六之卦此足以見水火不相射之象也其最裏一層爲震巽恆益四卦所謂雷風相薄恆益起意其象亦可見矣以此言之邵子之詩曉然足以見先天法象自然之妙又曰案邵子以干兌離震分太陽太陰少陽少陰爲天之四象以巽坎艮坤分少剛少柔太剛太柔爲地之四象蔡氏之說是也朱子以干兌艮坤分陰陽爲天四象以離震艮坎分剛柔爲地之四象又別是一說程氏直方曰邵子曰先天圖心法也圖皆從中起曰皆者其故何也兼方圓圖而言也天地定位圓圖之從中起也雷以動之風以散之方圖之從中起也皆五與十所寄之位也故圓圖左旋起於六十四卦之坤右轉起於一之幹是中起於天地之定位也方圖西北與東南之交也起於震巽東北與西南之交也起於恆益南北相值也則起於恆震巽益東西相值也則起於震益恆巽是中起於雷風之動散也由此而論圓者動以定位爲本方者靜以動散爲用故動而無動靜而無靜固先天之心法歟是不可不皆求之圖也雙湖先生曰案程氏此論甚的愚因推之天地定位起南北子午之中山澤通气次西北東南之卦雷風相簿次東北西南之卦水火不相射又次東西之卦圓圖自南北之中起也雷以動之風以散之正居方圖中心雨以潤之日以烜之則坎次巽離次震艮以止之兌以說之則艮次坎兌次離乾以君之坤以藏之則乾次兌坤次艮實由中而達乎西北東南方圖亦自中起也史氏繩祖曰學者不可曰易論理不論數數非易所先善易者必當因羲圖之象數而明周經之彖象方能得其門而入也愚案卦畫之始不過太極生兩儀毎一生兩以至於六十四卦此說固不待贅矣若夫邵子方圓圖則又不過以六畫大橫圖中分移右邊陽儀上生三十二卦自上而下居左左邊陰儀上生三十二卦自上而下居右規而圓之以象天而周其外則自然有節气之流行而乾坤陰陽之極與復姤陰陽之始適居上下之中而有以合乎天地定位之章又以六畫大橫圖從三畫乾至坤各上生八卦者自右而左分割作八段自下重起矩而方之以象地而居圓圖之內以取地囿天中之象而由中及外自然有雷風雨日山澤天地對待之象且縱橫斜正以三畫六畫卦數之莫不各有以合乎雷動風散之章而十二辟卦皆左旋於圓圖之中右轉於方圖之外𨿽疎密之不均莫不有自然之妙焉以此觀之邵子皆從中起之說蓋指圓圖方圖而言新安程氏最爲得之邵子只據已成之橫圖或規而圓或矩而方以見卦畫之用耳又何論乎卦畫之所由生哉固不必以橫圖畫卦之始例論也】

右見說卦附錄【朱子語今案坤求於乾得其初九而爲震故曰一索而得男干求於坤得其初六而爲巽故曰一索而得女坤再求而得幹之九二以爲坎故曰再索而得男幹再求而得坤之六二以爲離故曰再索而得女坤三求而得幹之九三以爲艮故曰三索而得男幹三求而得坤之六三以爲兌故曰三索而得女啟蒙乾索於坤而得女坤索於乾而得男初間畫卦時不是恁地只是畫卦後便見有此象耳明】纂注【玉齋胡氏曰三男陽也幹之似也乃歸之於坤求而後得三女陰也坤之似也乃歸之於干求而後得何也蓋三男本坤體各得幹一陽而成此陽根於陰故歸之坤也三女本幹體各得坤一陰而成此陰根於陽故歸之幹也邵子曰母孕長男而爲復父生長女而爲姤陰陽互根之義可見矣】

右見說卦邵子曰此文王八卦乃入用之位後天之學也附錄【朱子語邵子曰至哉文王之作易也其得天地之用乎故乾坤交而爲泰坎離交而爲旣濟也幹生於子坤生於午坎終於寅離終於申以應天之時也置幹於西北退坤於西南長子用事而長女代母坎離得位而兌艮爲偶以應地之方也王者文王也其盡於是矣此言文王攺易伏羲卦圖之意也蓋自乾南坤北而交則乾北坤南而爲泰矣自離東坎西而交則離西坎東而爲旣濟矣乾坤之交者自其所已成而反其所由生也故再變則幹退乎西北坤退乎西南也坎離之變者東自上而西西自下而東也故乾坤旣退則離得乾位而坎得坤位也震用事者發生於東方巽代母者長養於東南也又曰易者一陰一陽之謂也震兌始交者也故當朝夕之位坎離交之極者也故當子午之位巽艮不交而陰陽猶雜也故當用中之偏乾坤純陽純陰也故當不用之位也又曰離兌巽得陽之多者也故艮震得陰之多者也是以爲天地用也乾極陽坤極陰是以不用也又曰震兌橫而六卦縱易之用也嘗攷此圖而更爲之說曰震東兌西者陽主進故以長爲先而位乎左陰主退故以少爲貴而位乎右也坎北者進之中也離南者退之中也男北而女南者互藏其宅也四者皆當四方之正位而爲用事之卦然震兌始而坎離終震兌輕而坎離重也乾西北坤西南者父母旣老而退居不用之地也然母親而父尊故坤猶半用而幹全不用也艮南北巽東南者少男進之後而長女退之先故亦皆不用也然男未就傅女將有行故巽稍用而艮全未用也四者皆居四隅不正之位然居東者未用而居西者不復用也故下文歷舉六子而不數乾坤至其水火雷風山澤之相偶則又用伏羲卦云啟蒙來諭謂冬春爲陽夏秋爲陰以文王八卦論之則自西北之幹以至東方之震皆父與三陽之位也自東南之巽以至西方之兌皆母與三女之位也故坤蹇解卦之彖辭皆以東北爲陽方西南爲陰方然則謂冬春爲陽夏秋爲陰亦是一說但說卦又以幹爲西北則陰有不盡乎西以巽爲東南則陽有不盡乎東此亦以來書之說推之而說卦之文適與彖辭相爲表裏亦可以見此圖之出於文王也但此自是一說與他說十二卦之類各不相通耳答袁樞問文王八卦之位如何先生曰康節說伏羲八卦乾位本在南坤位本在北文王演易時更定此位其說甚長大槪近於附防穿鑿故不曾深畱意然說卦所說卦位竟不能使人曉然然且當闕之不必彊通也據邵氏說先天者伏羲所畫之易也後天者文王所演之易也伏羲之易初無文字只有一圖以寓其象數而天地萬物之理陰陽始終之變具焉文王之易卽今之周易而孔子所爲作傳者是也孔子旣因文王之易以作傳則其所論固當專以文王之易爲主然不排本伏羲所畫之易只從中半說起不識向上根原矣故十翼之中如八卦成列因而重之太極兩儀四象八卦而天地山澤雷風水火之類皆本伏羲畫卦之意而今新書原卦畫一篇亦分兩義伏羲在前文王在後必欲知聖人作易之本則當攷伏羲之畫若只欲知今易書文羲則但求文王之經孔子之傳足矣兩者初不相妨而亦不可以相雜也蓋自初未有畫時說到六畫滿處者邵子所謂後天之學也今如所引系辭說卦三才六位之說卽所謂後天者也先天後天旣各自爲一義而後天說中取義又多不同彼此自不相妨不可執一而廢百也蔡西山曰伏羲八卦是數之自然文王八卦乃是見之於用或謂先天乃模冩天地所以然純乎天理者也後天乃整頓天地所當然之理參以人事此意固好然先天豈非人事後天亦是天理之自然顧有明體致用之不同二者不可相無故夫子釋帝出乎震一章又以先天說六子之用也邵子以帝出乎震爲文王所定今觀連山首艮以萬物成終成始恐古亦有此矣並董】纂注【西山蔡氏曰邵子易者一陰一陽之謂此一節論陰陽以易位爲交陽本在上陰本在下艮一陽在上巽一陰在下故云不交震一陽在下兌一陰在上故爲始交坎陽在中離陰在中故爲交之極春陽之始故震居之秋陰之始故兌居之夏陽極陰生故離居之冬陰極陽生故坎居之艮一陽二陰巽二陽一陰猶有用乾純陽坤純陰不爲用東方爲陽主用西方爲陰不用故乾坤居西隅巽艮居東隅也乾艮爲陽坤巽爲陰北爲地之陽南爲地之陰故乾艮居北隅而巽坤居南隅也槃澗董氏曰天地以中相易爲坎離水火以上下相易爲震兌澤雷以上下相易爲巽艮風山以上下交相易爲乾坤六子並以一爻變惟乾坤變其二爻陰陽之純故也故震兌橫而六卦縱有自然之象矣翁氏曰坎離是乾坤中爻之交在八卦位中只有東西南北四正位位之極好先天則位坎離以卯酉後天則位坎離以子午只此四位陽中有陰陰中有陽皆是羲文微意陳氏友文曰離爲日大明生於東故在先天居東日正照於午日中時也故在後天居南坎爲月月生於西故在先天居西月正照於子夜分時也故在後天居北在先天則居生之地在後天則居旺之地不特坎離後天卦位皆以生旺爲序震木旺於卯兌金旺於酉土旺中央故坤位金火之間艮位水木之間兌陰金乾陽金故乾次兌居西北震陽木巽陰木故巽次震居東南皆以五行生旺爲序此所謂易之用也歟玉齋胡氏曰先天卦幹以君言則所主者在幹後天卦震以帝言則所主者又在震何哉此正夫子發明羲文尊陽之意也蓋乾爲震之父震爲乾之子以統臨謂之君則統天者莫如幹而先天卦位宗一干也此乾方用事則震居東北而緩其用也以主宰謂之帝主器者莫若長子後天卦位宗一震也此乾不用則震居正東而司其用也先天所重者在正南後天所重者在正東如此則文王攺易伏羲卦畫均一尊陽之心可見矣又曰愚嘗合先後天之易而參之圖書矣伏羲先天之易固以河圖爲本而其卦位未嘗不與洛書合且以干南兌東南則老陽四九之位也離東震東北則少陽三八之位也巽西南坎西則少陰三七之位也艮西北坤北則老陰一六之位也其卦實與洛書合焉是則文王後天之易𨿽但本之伏羲然亦未嘗不與河圖合且以坎離當南北之正子午之中則兩卦各當夫水火之一象離當地二天七之火而居南坎當天一地六之水而居北外此六卦則毎卦各當一象震者木之生當天三之木於東巽者木之成當地八之木於東南兌者金之生當地四之金於西幹者金之成當天九之金於西北艮者土之生當天五之土於東北坤者土之成當地十之土於西南坤艮所以獨配夫中宮之五十者以土實寄旺於四季無乎不在故配夫中數耳其卦實與河圖合焉原其初伏羲但據河圖以作易未必預見於書文王但據先天八卦以爲後天八卦未必追考於圖而方位旣成自然黙相符合於以見天地之間河洛自然之數其與聖人心意之所爲自有不期合而合者此理之所必同也不可不察焉雙湖先生曰邵子以此圖屬之文王八卦蓋本之坤卦下之辭卦辭文王所作而謂坤西南得朋東北喪朋正此圖之方位也又曰先天干中爻下變坤中爻則成坎而襲坤之位故天气下降而乾位西北先天坤中爻上變幹中爻則成離而襲乾之位故地气上騰而坤位西南先天離下爻變坎下爻則成兌襲先天坎之位故離居南而爲夏兌居西而次夏爲秋先天坎上爻變離上爻則成震襲先天離之位故坎居北而爲冬震居東而次冬爲春後天干旣位西北而當先天艮之位則艮進而位於東北襲先天震之位艮亦震之反也後天坤旣位西南而當先天巽之位則巽退而位於東南襲先天兌之位巽亦兌之反也後天四正四隅之卦所由定如此夫豈捨先天而自爲之哉請槃澗先生之防】

卦變圖【彖或以卦變爲說今作此圖以明之蓋易中之一義非畫卦作易之本指也】

凡一陰一陽之卦各六皆自復姤而來【五陰五陽卦同圖異】

剝比豫謙師復

夬大有小畜履同人姤

凡二陰二陽之卦各十有五皆自臨遁而來【四陰四陽卦同圖異】

頤屯震明夷臨

蒙坎解升

艮蹇小過

晉萃

觀

大過鼎巽訟遁

革離家人無妄

兌睽中孚

需大畜

大壯

凡三陰三陽之卦各二十皆自泰否而來

損節歸妹泰

賁旣濟丰

噬嗑隨

益

蠱井恆

未濟困

渙

旅咸

漸

否

咸旅漸否

困未濟渙

井蠱

恆

隨噬嗑益

旣濟賁

丰

節損

歸妹

泰

凡四陰四陽之卦各十有五皆自大壯觀而來【二陰二陽圖已見前】

大畜需大壯

睽兌

中孚

離革

家人

無妄

鼎大過

巽

訟

遁

萃晉觀

蹇艮

小過

坎蒙

解

升

屯頤

震

明夷

臨

凡五陰五陽之卦各六皆自夬剝而來【一陰一陽圖已見前】

大有夬

小畜

履

同人

姤

比剝

豫

謙

師

復

右易之圖九有天地自然之易有伏羲之易有文王周公之易有孔子之易自伏羲以上皆無文字只有圖畫最宜深玩可見作易本原精微之意文王以下方有文字卽今之周易然讀者亦宜各就本文消息不可便以孔子之說爲文王之說也附錄【朱子語問近略考卦變以彖辭考之說卦變者凡九卦蓋言成卦之由凡彖辭不取成卦之由則不言所變之爻程子專以乾坤言變卦然只是上下兩體皆變者可通若只一體變者則不通兩體變者凡七卦隨蠱賁咸恆漸渙是也一體變者兩卦訟無妄是也七卦中取剛來下柔剛上柔下之類者可通至一體變者則以來爲自外來故說得有礙大凡卦變湏觀兩體上下爲變方知其所由以成之卦先生曰便是此處說得有礙且程傳賁卦所云豈有乾坤重而爲泰又自泰而變爲賁之理若其說果然則所謂乾坤變而爲六子八卦重而爲六十四皆由乾坤而變者其說不得而通矣蓋有則俱有自一畫而二二而四四而八而八卦成八而有十六十六而三十二三十二而六十四而重卦備故有八卦則有六十四矣此康節所謂先天者也若震一索而得男以下乃是已有此卦了就此卦生出此義皆所謂後天之學今所謂卦變者亦是有卦之後聖人見得有此象故於彖辭安得謂之乾坤重而爲是卦則更不可變而爲他卦邪若論先天一卦亦無旣畫之後乾一兌二離三震四至坤居末又安有乾坤變而爲六子之理凡今易中所言皆是後天之易耳以此見得康節先天後天之說最爲有功董太極兩儀四象八卦者伏羲畫卦之法也說卦天地定位至坤以藏之以前伏羲所畫八卦之位也帝出乎震以下文王卽伏羲已成之卦而推其義類之辭也如卦變圖剛來柔進之類亦是就卦已成後用意推說以此卦爲自彼卦而來耳非眞先有彼卦而後方有此卦也古注說賁卦自泰卦而來先儒非之以爲乾坤合而爲泰豈有泰復變爲賁之理殊不知若論伏羲畫卦則六十四卦一時俱了𨿽乾坤亦無能生諸卦之理若如文王孔子之說則縱橫曲直反覆相生無所不可要在看得活絡無所拘泥則無不通耳答王治伊川不取卦變之說至柔來而文剛剛自外來而爲主於內諸處皆牽彊說了王輔嗣卦變又變得不自然某之說卻覺得有自然气象只是換了一爻非是聖人合下作卦如此自是卦成了自然有此象漢上易卦變只變到三爻而止於卦辭多不通處某更推盡去方通如無妄剛自外來而爲主於內只是初剛自訟二移下來晉柔進而上行只是五柔自觀四挨上去此等類案漢上卦變則通不得卦有兩樣生有從兩儀四象加倍生來的有卦中互換自生一卦防至換成卦不過換兩爻這般卦變伊川破之及到那剛來而得中卻推不行大率在就義理上看不過如剛自外來而得中分剛上而文柔等處看其餘多在占處用也賁變節之象這𨿽無要然後面有數處彖辭不如此看無來處解不得並董】纂注【雙湖先生曰案彖象中本義所釋卦變訟泰否隨蠱噬嗑賁無妄大畜咸恆晉睽蹇解升鼎漸渙只十九卦且所釋自訟晉與圖同外餘皆不合如隨自困噬嗑未濟旣濟來據圖則自泰否乘之類是也蓋圖𨿽因彖傳而作而卦變則無所不通不可以一定拘也嘗攷此圖之變各生於兩卦凡陽爻變陰則陽自下而上往居陰位陰自上而下來居陽位如復變師復初上爲師之二復二下爲師之初之類是也陰爻變陽則陰自下而上往居陽位陽自上而下來居陰位如姤變同人姤初上爲同人之二姤二下爲同人之初之類是也此圖變法又自是一例不過陰陽爻移上換下而與初九變爲初爻之八初六變爲初爻之七者其例又不同要之卜筮所用必九八六七之變如啟蒙三十二圖變例乃爲備也愚案鶴山魏文靖公謂朱文公易大抵得於邵子爲多舊見輔漢卿略知此意蓋不讀邵易則茫不知啟蒙本義之所以作今觀此諸圖則魏公之言爲尢信朱子嘗稱邵傳羲畫愚亦謂朱子又所以傳邵易云】

雙湖易圖

【愚案朱子九圖所以明伏羲以上之易及文王後天以至卦變之例且謂有天地自然之易自伏羲之易有文王周公之易有孔子之易此先師雙湖先生所以復有卦象爻象卦序卦互體並說又所以補朱子之所未及其於四聖之易尢覺著明元附卷末今以續於九圖之次庶便觀覽焉】

卦象圖

【易大傳曰庖犧氏仰以觀於天文俯以察於地理觀鳥獸之文與地之宜近取諸身逺取諸物始作八卦卦卽象也至文王周公孔子象益著焉而其所謂象亦不過天文地理人事鳥獸艸木數端而已朱子嘗謂四聖之易各有不同不可作一例看故今別爲此圖天地人物之象畢具而羲文周孔取象之同異皆於此可見云】

伏羲【卦】文王【彖】周公【爻】

孔子【大象文言說卦】

﹤經部﹐易類﹐周易會通﹐朱子易圖﹥﹤經部﹐易類﹐周易會通﹐朱子易圖﹥﹤經部﹐易類﹐周易會通﹐朱子易圖﹥﹤經部﹐易類﹐周易會通﹐朱子易圖﹥﹤經部﹐易類﹐周易會通﹐朱子易圖﹥

【世儒言象尙矣率多祖說卦子彖爻孫卦體其有不合說卦者則委曲牽合傅會以幸其中而數聖人取象之意胥失之矣何則卦者象之原也彖者言象之始也爻者言象之衍也說卦者總彖爻取象之例也然夫子夢周公而心文王參包犧於未畫其於說卦明象不特括彖爻之例又自有出於彖爻之外者不可不察也姑卽數卦論之坤爲馬離爲牛文王之彖也幹稱龍馬稱龍見幹六爻稱馬見大畜爻震坎稱乘馬見屯卦周公之爻也自文王取象觀之幹何嘗稱馬坤何嘗稱牛震何嘗稱龍周公𨿽於大畜之幹稱馬而於幹本卦但稱龍坤亦未嘗稱牛震亦未嘗稱龍也夫子則直曰乾爲馬坤爲牛震爲龍是豈故欲異於文王周公哉又自有見於卦爻之象而取之也或者不察但見乾馬坤牛載於說卦舉凡卦爻中言馬必求之干言牛必求之坤如王】

【輔嗣所謂定馬於幹案文責卦有馬無干則僞說滋蔓者自漢儒以來不能不墮此獘矣然輔嗣𨿽知非先儒之失實自未嘗勘破夫子取象本不必同於先聖是以卒無一說以爲之剖決但謂不必泥象至有忘象之論是亦甚未爲得也近世西蜀大儒隆山李先生優於明象者也其論坤卦直曰幹旣稱馬坤不得不稱牝以別之殊不知彖文王所作文王彖幹何嘗稱馬而顧於坤乃稱牝以求別於幹也此亦祖說卦以爲論而其失殆有甚焉者然則說卦不足據歟曰由文王而周公由周公而孔子故彖而後有爻爻而後有說卦其人非一時其書非一手其取象非一端故朱夫子嘗謂伏羲自是伏羲易文王自是文王易周公自是周公易孔子自是孔子易各有不同於其不同之中而求其同可也遽謂孔子易卽文王周公之易而以彖爻取象盡求合於說卦不可也蓋自諸儒分經合傳之後學者便文取義往往混而同之其患故如此愚嘗妄謂說卦之言象其有合於彖爻者則括彖爻之例也如震坎稱馬之類其有不合於彖爻者則又夫子之所自取也如坤牛震龍之類其有彖爻所未取而取者則又夫子所以括大象之例如乾天坤地之類而亦有出於大象之外者也如乾父坤母之類以此求之其亦庶乎不至於膠且泥矣𨿽然彖爻所取之象猶略耳如乾爻𨿽象以龍而彖於元享利貞之外像則未之聞文王於幹無所取象坤彖𨿽象以馬而自牝馬之外他象則未之見至吾夫子以八物窮卦爻之情以八徳狀卦爻之性而六十四卦大象如幹則統象於天坤則統象於地象屯以云雷象蒙以山泉直曲盡卦爻之妙而發文王周公不言之祕又爲之說卦以旁通之防夫子則天地山澤雷風水火之象健順動入陷麗止說之徳終莫能以自著何以致用於天下此萬世而後決嫌疑定猶豫謀之卜筮皆有所觀玩而不迷於吉凶悔吝之塗者夫子之功實倍三聖窮天地亙古今而不可冺滅者也或疑八物之象見於左傳謂夫子之前已有者非也愚於文言辧論之詳矣世儒但區區文字間以究其文象之合莫究其施於實用功在生民徳侔天地是豈足與論夫子之盛哉朱夫子易象說旣深足以破古今忘象泥象者一偏之失而防亞夫之錄以爲非圖無以見凡例愚不敏僅遵遺訓掇拾彖爻大象文言說卦幾言象者分八卦爲圖而以天文地理人事鳥獸艸木爲次列八卦於其上位四聖於其左案圖而觀取象之同異庶乎其可見矣又曰聖人取象非一端有取之全體者有取之各體者有取之互體者有取之似體者有取之應體者有𨿽無其象而取卦名義者有取之逐爻者有取之逺近取之陰陽之爻者如頤如井如鼎此伏羲取之全體者卦卽象也如大過棟橈小過飛鳥如剝之牀咸艮之身如六十四卦之大象此文王周公孔子取之全體者如屯遇建侯則侯屬震大畜良馬則馬屬幹說卦八物各屬八卦此皆取之各體者如同人大畜涉川兼取互體震巽中孚賁稱馬兼取互體震坎頤似離而稱大壯似兌而稱羊明夷互坎無應而稱喪馬二簋無其象而義取諸損此皆取之互體似體應體與夫卦名義者悉見彖爻中至於逐爻取義而分逺近陰陽則文王周公彖爻難以槪舉愚旣分八卦爲圖各疏羲文周孔之左而逐爻取象則別爲圖以該之庶幾不至混淆以便觀玩非敢自謂有得於易也嘗試論之羲之象在卦中文之象取其大綱周公𨿽本之文王已多其所自取夫子𨿽本之文王周公然其同者間見而其所自取者抑不止如周公之多於文王矣然則易之取象實至夫子而大備也微夫子之象不可也但讀易者母執周公之象以求之文王又毋執夫子之象以求之文王周公同者自同異者自異要皆各明夫伏羲之卦可也必欲牽合傅會以彊而同之是亂數聖人之象也亂數聖人之象而象終不可悟其亦弗思之甚也】

卦序圖

恆

幹

咸

坤

壯大遁

防屯

夷明晉

訟需【需訟對晉明夷】

暌家人

比師

解蹇

復小畜

益損

否泰【泰否對損益】

姤夬

有大同人

升萃

豫謙

升困

蠱隨

鼎革

觀臨

艮震

賁噬嗑

妹歸漸

復剝

旅丰

畜大無妄

兌巽

頤【似離】

節渙

大過【似坎】

中孚【中孚似頤厚畫離體】

坎

小過【小過似大過原畫坎體】離

濟未旣濟【旣未坎離之交不交】

【易緯書曰易六十四卦文王以上下經分之邵子曰易前乾坤中坎離終水火之交不交皆至理也又曰乾坤坎離上篇之用兌艮震巽下篇之用頤中孚大小過二篇之正又曰天有二正乾離地有二正坤坎共用二變以成八卦也二變震巽震反爲艮巽反爲兌合四正卦爲八卦天有四正坤坎兼頤中孚頤似離中孚厚畫離地有四正坤坎兼大小過大過似坎小過厚畫坎共用二十八變以成六十四卦也二十八卦反覆爲五十六通上八卦爲六十四是以小成之卦正者四變者二共六卦也大成之卦正者八變者二十八共二十六卦也三十六指上下經各十八卦而言三十六是天地間眞數天南極入地三十六度北極出地三十六度亦理數之極至者環溪李氏曰經分上下見於大傳大衍章二篇之防之語兼序卦至坎離別起文義而上經首乾坤是二老對立下經首咸是二少合體故序卦上經隠乾坤之名下經獨隠咸之名以次推之所可見者上經需訟對下經晉明夷需訟變之盡爲晉明夷晉明夷變之盡爲需訟上經泰否對下經損益泰否乾坤之交不交損益咸恆之交不交也上經自屯蒙至臨觀下經自遁大壯至革鼎此屯蒙變之盡爲革鼎臨觀變之盡爲遁大壯也上經頤與大過偶而在坎離之前下經中孚與小過偶而在旣濟未濟之前上經終於坎離下經終於旣濟未濟而旣濟未濟者坎離之交不交也頤似離大過似坎而坎離繼之中孚厚畫離小過厚畫坎而旣未濟繼之此坎離又爲乾坤震巽艮兌之用也上經五十二陽爻五十六陰爻下經五十六陽爻五十二陰爻以此觀之信知經分上下必有至理惜乎師說不傳未能究其所以然者愚謂序卦至理𨿽不可以淺窺然諸儒之論亦得其略矣故不敢復贅爲之說云】

卦互體圖

幹互體凡十二卦【凡十六乾與坤卦爻陰陽相】

幹夬大有大壯同人革

姤大過鼎恆遁咸

兌互體凡十六卦【對凡十六兌與艮卦陰陽爻】

大有大壯小畜需大畜泰離丰鼎恆巽井蠱升旅小過離互體凡十六卦【相對凡十六離與坎卦爻陰】

小畜需履兌睽歸妹家人旣濟巽井訟困未濟解漸蹇震互體凡十六卦【陽相對凡十六震與防卦爻】

大畜泰中孚節損臨賁明夷蠱升渙坎蒙師艮謙巽互體凡十六卦【陰陽相對凡十六巽與震卦】

萃否小過旅咸遁困訟隨無妄丰離革同人兌履坎互體凡十六卦【凡十六坎與離卦爻陰陽相對】

豫晉謙艮蹇漸解未濟震噬嗑明夷賁旣濟家人歸妹睽艮互體凡十六卦【凡十六艮與兌卦爻陰陽相對】

比觀豫晉萃否坎渙屯益震噬嗑隨無妄節中孚坤互體凡十二卦【凡十六坤與乾卦爻陰陽相對】

坤剝比觀師蒙

復頤屯益臨損

【易大傳曰若夫雜物撰徳辧是與非則非其中爻不備本義曰此謂卦中四爻語錄曰先儒解此多以爲互體如屯震下坎上就中間四爻觀之自二至四則爲坤自三至五則爲艮故曰非其中爻不備互體說漢儒多用之左傳占得觀卦處亦舉得分明看來此說不可廢陳厲公生敬仲筮之遇觀之否曰坤土也巽風也乾天也風爲天於土上山也有山之材而照之以天光於是乎居土上兩卦皆有互體之艮故言山今分八卦爲圖掲中四爻以明之仍以先天卦位爲次圖成而卦爻陰陽各各相對莫不有自然之妙也若以六十四卦橫圖觀之尢有可言者自第二畫至第四畫陽儀中互四乾四兌四離四震四巽四坎四艮四坤陰儀中亦互四乾至四坤兩以四卦數之而周六十四卦自第三畫至第五畫陽儀中前十六卦互二乾至二坤後十六卦亦互二乾至二坤陰儀中互體亦然四以二卦數之而周六十四卦然後合全體觀之自初畫至三畫一个乾一至坤八而該六十四二畫至四畫兩个乾一至坤八而該六十四三畫至五畫四个乾一至坤八而該六十四四畫至上畫八个乾一至坤八而六十四卦成矣加倍而生以次而位乾一坤八之序一皆順數之而不紊焉此又其自然之妙也至若干卦中四爻自互二幹並二體爲四乾坤卦中四爻自互二坤並二體爲四坤是乾皆互乾坤皆互坤陰陽之純而不雜也三男之卦各聚三男三女之卦各聚三女如震卦自二至四互艮自三至五互坎坎卦自二至四互震自三至五互艮艮卦自二至四互坎自三至五互震各並本卦而三男備巽離兌三女之卦互體亦然陽皆互陽陰皆互陰女不紊男男不紊女此又自然而然不加人力有不容言之妙者其他亦有一卦備三男三女者小畜備三女而臨之以父豫備三男而臨之以母節備三男而少女間之旅備三女而少男間之如革如鼎此父之臨三女也如蒙如屯此母之臨三男也如丰如井則長男中男間三女如渙如噬嗑則長女中女間三男此皆父母男女雜居而不純者也謂互體非易中一義斷斷乎其不可也讀易者其可忽諸】

﹤經部﹐易類﹐周易會通﹥

欽定四庫全書

周易防通卷一

元董眞卿撰

周易上經【東萊呂氏音訓曰案前漢藝文志易經十二篇顏師古曰上下經及十翼故十二篇杜預春秋左氏傳集解後序曰汲郡汲縣有舊冢者大得古書周易上下篇與今正同別有陰陽說而無彖象文言系辭疑於時仲尼造之於魯尙未播之於逺國也然則戰國時易固分上下經矣系辭上曰二篇之防萬有一千五百二十所謂二篇則上下二篇也然則孔子時易固分上下經矣以此考之易經之分上下必始於文王作周易之時近世晁氏編古周易乃合而爲一且謂後人妄有上下經之辧何其考之不詳哉】集解【朱子曰周代名也易書名也其卦本伏羲所畫有交易變易之義故謂之易其辭則文王周公所系故系之周以其簡帙重大故分爲上下兩篇經則伏羲之畫文王周公之辭也並孔子所作之傳十篇凡十二篇中間頗爲諸儒所亂近世晁氏始正其失而未能盡合古文呂氏又更定著爲經二卷傳十卷乃復孔氏之舊云】附錄【朱子語問伏羲始畫八卦其六十四者文王後來重之邪抑伏羲已自畫了邪防先天圖則有八卦便有六十四卦伏羲已有六畫矣如何曰周禮三易經卦皆八其別皆六十有四便見不是文王重又曰伏羲以上但有此六畫而無文字可傳到得文王周公乃系之以辭董銖問交易變易如何曰陰陽有个流行防有个定位防一動一靜互爲其根便是流行防寒往暑來是也分陰分陽兩儀立焉便是定位底天地上下四方是也易有兩義一是變易便是流行底一是交易便是對待防黃義剛變易如陰變而陽陽變而陰老陰變少陽老陽變少陰之類正是筮占之法交易如陽交於陰陰交於陽之類卦圖上謂天地定位山澤通气雷風相薄水火不相射八卦相錯是也呂煇】纂注【程氏曰周者著代也言文王之書以別連山歸藏也眞氏曰易者陰陽變易之謂日往月來寒往暑來晝夜昏明循環不息此天道之常也聖人擬之以作易不過推明陰陽消長之理而已陽長則陰消陰長則陽消一消一長天之道也人而學易則知吉凶消長之理進退存亾之道也雙湖先生曰案古易之亂肇自費直繼以鄭而成於王弼古易之復始自元丰汲郡呂氏微仲建中靖國嵩山晁氏以道繼之最後東萊先生又爲之更定實與微仲本暗合而東萊不及微仲嘗編蓋偶未之見也晁氏謂古者竹簡重大以經爲二篇然經分上下誠有至理上下經𨿽有三十卦三十四卦之不同以反對計之各十八卦一也上經反對五十二陽爻五十六陰爻下經反對五十六陽爻五十二陰爻二也上經以四正卦爲主首乾坤而終坎離與先天圖南北東西四方卦合下經以二變卦爲主震變爲艮巽變爲兌首咸恆而終旣未濟與先天圖四維之卦合而坎離之交不交亦可見伏羲先天一圖大旨備見於文王序卦首尾中三也若是者豈以竹簡重大之故邪又曰孔氏正義曰子夏傳云𨿽分上下二篇未有經字經字後人所加不知起自誰始前漢孟喜易本云分上下二經是孟喜之前已題經字其篇題之字𨿽起於後其稱經之理又在於前矣胡氏炳文曰上經首乾坤气化之始也陰陽各三十畫然後爲泰否下經首咸恆形化之始也陰陽亦各三十畫然後爲損益見天地與長少男女之交不交上下經終坎離旣未濟又見乾坤中爻之交而中男女之交不交程朱子變易交易之義深矣王氏希旦曰善讀易者要識聖人畫卦作易來處無非太極河圖理數自然之妙則系辭啟蒙是其機括又須分別四聖之易通卦名義然後以本義程傳相參攷沿流溯源由蘊探精分合看之逺近取之則數陳象列言盡理得上極天地自然之易於是始信易與天地準窮理盡性開物成務內聖外王之學備於斯易何止五經之源其天地鬼神之奧豈欺我哉】

經【乾下乾上】乾元亨利貞【呂音訓幹陸徳明釋文竭然反亨陸氏曰許庚反卦徳也訓通】集解【程子曰上古聖人始畫八卦三才之道備矣因而重之以盡天下之變故六畫而成卦重乾爲乾乾天也天者天之形體幹者天之性情幹健也健而無息之謂幹夫天専言之則道也天且弗違是也分而言之則以形體謂之天以主宰謂之帝以功用謂之鬼神以妙用一無用字謂之神以性情謂之幹幹者萬物之始故爲天爲陽爲父爲君元亨利貞謂之四徳元者萬物之始亨者萬物之長利者萬物之遂貞者萬物之成惟乾坤有此四徳在他卦則隨事而變焉故元專爲善大利主於正固亨貞之體各稱其事四徳之義廣矣大矣朱子曰六畫者伏羲所畫之卦也一者奇也陽之數也幹者健也陽之性也本注幹字三畫卦之名也下者內卦也上者外卦也經文幹字六畫卦之名也伏羲仰觀俯察見陰陽有奇耦之數故畫一奇以象陽畫一耦以象陰見一陰一陽有各生一陰一陽之象故自下而上再倍而三以成八卦見陽之性健而其成形之大者爲天故三奇之卦名之曰幹而擬之於天也三畫已具八卦已成則又三倍其畫以成六畫而於八卦之上各加八卦以成六十四卦也此卦六畫皆奇上下皆幹則陽之純而健之至也故幹之名天之象皆不易焉元亨利貞文王所系之辭以斷一卦之吉凶所謂彖辭者也元大也亨通也利宜也貞正而固也文王以爲乾道大通而至正故於筮得此卦而六爻皆不變者言其占當得大通而必利在正固然後可以保其終也此聖人所以作易教人卜筮而可以開物成務之精意余卦放此】附錄【程子語讀易須先識卦體如幹有元亨利貞四徳闕卻一个便不是幹須要認得楊迪乾坤古無此二字作易者特立此二字以明難明之道乾坤毀則無以見易須以意明之以此形容天地間事語錄朱子語問乾一畫坤二畫如何先生曰觀幹一而實與坤二而虛之說可見幹只是一个物事充實徧滿天之包內皆天之气坤便有个開闔幹气上來時坤便開從兩邊去如兩扇門相似正如扇之運風甑之蒸飯扇甑坤風與蒸漧之气也萬人傑天地間無非一陰一陽之理有理則有象有象則數便在其間蓋所謂數者秪是气之分限節度處得陽必奇得陰必偶凡物皆然故聖人以之畫卦也銖問六十四卦名不知是伏羲名抑文王所立曰不可考銖問以干字爲伏羲之文元亨利貞爲文王之文固是不知履虎尾同人於野亨之類又如何曰此恐是少了字或是就上字立辭皆不可考有羅田宰吳仁傑云恐都剰了字如乾坤之類皆剰了問若干坤則猶可言屯蒙之類若無卦名不知其爲何卦曰他說卦畫便是名了恐只是欠了字底是楊道夫彖辭文王作爻辭周公作是先儒從來恁地說且得依他謂爻辭爲周公作者蓋其中有說文王不應是文王自說也銖元亨利貞四字文王本意在乾坤者只與諸卦一般是大亨而利於正耳至孔子作彖傳文言始以乾坤爲四徳而諸卦自如其舊二聖人之意非有不同蓋各是明一理耳今學者且當虛心玩味各隨本文之意而體防之其不同處自不相妨不可遽以已意橫作主張答趙彥輔人只見夫子於乾坤文言解作四徳他卦只云大亨以正便須要於乾坤四徳說敎大於他卦畢竟本皆占辭也吳必大易中多言貞如利貞貞吉利永貞之類皆是要人守貞潘時舉易中只言利貞未嘗言不利貞亦未嘗言利不貞必大貞固是固得恰好如尾生之信是不貞之固須固得好方是貞人傑問程子傳聖人始畫八卦三才之道備矣因而重之以盡天下之變故六畫而成卦據此說卻是聖人始畫八卦每卦便是三畫聖人因而重之爲六畫似與邵子一生兩兩生四四生八八生十六十六生三十二三十二生六十四爲六畫不同曰程子之意只云三畫上疊成六畫八卦上疊成六十四耳與邵子說誠異蓋康節此意不曽說與程子程子亦不及問之故一向只隨它所見去但他說聖人始畫八卦不知聖人畫八卦時先畫甚卦此處更曉它不得防問幹者天之性情曰幹健也健體爲性健之用是情黃防幹者天之性情指理而言也謂之性情該體用動靜而言也問幹者天之性情曰此只是論其性情之健靜專是性動直是情大抵幹健𨿽靜時亦專到動時便行之直到坤主順只是翕辟謂如一个幹健底人𨿽在此靜坐亦専一而有个作用底意思只待去作用到得動時直其可知若一柔順人坐時便只恁地靜坐收斂全無个營爲防意思其動也只是辟而已又問如此幹𨿽靜時亦有動意否曰然蔣櫄問以性情言之謂之幹先生云是他天一个性情如此火之性情則是个熱水之性情則是个寒天之性情只是一个健健故不息惟健乃能不息其理是自然如此使天有一時息則地須落下去人都墜死緣他轉運周流無一時息故局得這地在中間今只於地信得它是斷然不息龔盍卿乾坤是性情天地是皮殻其實是一个道理陰陽自是一气言之只是一个物若做兩个物看則如日月如男女又是兩个物事林學防問幹者天之性情曰性情是天愛恁地健地愛恁地順問天專言則道也曰如雲天命之謂性便是說道如雲天之蒼蒼便是說形體惟皇上帝降衷於下民是說帝便似以物給付與人便有主宰之意又曰天道虧盈而益謙地道變盈而流謙此是說形體林夔孫問天專言之則道也天且弗違是也此語何謂曰程子此語熹亦未敢以爲然天且弗違此只是上天曰知性則知天此天便是専言之則道者否曰是問天者天之形體幹者天之性情健而無息之謂幹何以合性情言之曰性情二者常相參在此情便是性之非性何以有情健而無息非性何以能如此問以主宰謂之帝孰爲主宰曰自有主宰蓋天是个至剛至陽之物自然如此運轉不息所以如此必有爲之主宰者這樣處要人自見得非言語所能到也因舉莊子孰主張是孰綱維是一段而曰它也見得這道理周僴問以功用謂之鬼神以妙用謂之神曰鬼神只是往來屈伸功用只是論見者所謂神也者妙萬物而爲言妙處則是神其見而見於功用者謂之鬼神至於不測者則謂之神又曰功用言其气也妙用言其理也又曰功用是冇迹防妙用是無迹底又曰功用兼精粗而言妙用言精者問黃先生易說因曰伊川好意思固不在解經上然就解經上亦自有極好意思如說幹字便云幹健也健而無息之謂幹夫天專言之則道也天且弗違是也分而言之則以形體謂之天以主宰謂之帝以功用謂之鬼神以妙用謂之神以性情謂之榦葉賀孫問乾元亨利貞注云見陽之性健而成形之大者爲天故三奇之卦名之曰幹而擬之於天也竊謂卦辭未見取象之意其成形之大者爲天及擬之於天二句恐當於大象言之下文天之象皆不易一句亦然坤卦放此曰才設此卦時便有此象了皆於此豫言之又後面卦辭中亦有兼象說者故不得不豫言也道夫正字不能盡貞字之義須用連正固說其義方全正字也有固字意但不分明終是欠闕正如孟子所謂知斯二者弗去是也知斯是正義弗去是固意道夫易言貞字程子謂正字盡它未得有貞固之意或問又冇所謂不可貞者如何曰也是這意思只是不可以爲正而固守之道夫】纂注【孔氏曰卦者掛也言懸掛物象以示人也蔡氏曰卦者事物之質也原事物之始要事物之終以爲質也爻者效也效事物之時而動也希夷陳氏曰羲皇始畫八卦重爲六十有四不立文字使天下之人觀其象而已能如象焉則吉凶應違其象則吉凶反後世卦畫不明易道不傳聖人於是不得已而有辭學者謂易止於是而不復知冇畫矣李氏舜臣曰方一陰之生於時爲午於節爲夏至陰气之所激宜其爲寒也而反熱一陽之生於時爲子於節爲冬至陽气之所激宜其爲熱也而反寒蓋一陰之气萌於地下推出陽气而見於外故熱一陽之气萌於地下推出陰气而見於外故寒此陰陽之气自下而上而六畫像之非聖人之私意也張子曰幹之四徳終始萬物迎之不見其首隨之不見其後然推本而言當父母萬物東萊呂氏曰乾元亨利貞如堯欽明文思舜濬哲文明方氏曰案元亨利貞乾坤屯隨臨無妄革七卦同辭文王作彖辭本只謂占得此卦者大亨而利於正孔子作彖傳於他卦皆以大亨利於貞爲義於幹獨作四徳說者蓋六畫純陽惟天惟聖人足以當之本大本亨本貞無所不利不用戒辭故變例以四徳釋之馮氏椅曰筮得六位之數皆七者以此卦下辭占之又曰朱子本義謂此聖人所以作易教人卜筮而可以開物成務之精意或疑辭變象占易有聖人之道四焉今專以占筮言易可乎曰人心皆有此易聖人先得此心之同然者不待占而已知來物故其以言以動以制噐無非易也然或有大疑則決之以蓍舜有官占洪範有稽疑周官太卜筮人初不廢此夫百姓日用而不知是興神物以前民用聖人以此設教焉可誣也雙湖先生曰文王序卦後以伏義易但有卦畫無文字遂於逐卦下作爲卦辭名之曰彖辭左傳名之曰繇辭如乾卦元亨利貞坤卦元亨利牝馬之貞之類是也所以首乾次坤者蓋本天地之位著君臣上下之分以紀綱人極今觀乾坤二卦彖辭利貞安貞吉之訓可以見文王之心矣要之彖辭只是卜筮占決之辭亦多取象及卦變大抵皆因占以寓教如言利貞不言利不貞言貞吉不言不貞吉之類貞便是一个正固底道理又曰聖人之道𨿽四聖人之教本一一者何占是也故占筮之頃辭變象因可觀玩而言動制噐固在其中矣此正聖人之精意所寓何疑之有愚案卦畫下所書上下兩體卦名始於費氏分注大象傳之上不與經連至鄭氏移置各卦六畫之下朱子本義因之此擺脫今易不盡處此編經正文未合古易者以程故爾見呂氏音訓讀者詳之】初九潛龍勿用【呂音訓爻下辭謂之象唐孔氏曰爻辭多文王後事升卦六五王用亨於岐山明夷六五箕子之明夷皆文王後事也故諸說皆以爲爻辭出於周公馬融陸績等並同此說龍陸氏曰諭陽气及聖人】集解【程子曰下爻爲初九陽數之盛故以名陽爻理無形也故假象以顯義幹以龍爲象龍之爲物靈變不測故以象乾道變化陽气消息聖人進退初九在一卦之下爲始物之端陽气方萌聖人側微若龍之潛隠未可自用當晦養以竢時潛捷鹽反朱子曰初九者卦下陽爻之名凡畫卦者自下而上故以下爻爲初陽數九爲老七爲少老變而少不變故謂陽爻爲九濳龍勿用周公所系之辭以斷一爻之吉凶所謂爻辭者也潛藏也龍陽物也初陽在下未可施用故其象爲潛龍其占曰勿用凡遇幹而此爻變者當觀此象而玩其占也餘爻放此】附錄【程子語幹六爻如欲見聖人曽履處當以舜可見在側陋便是潛陶漁時便是見升聞時便是幹幹納於大麓時便是躍迪朱子語七八九六所以爲陰陽之老少者其說本於圖書定於四象歸奇之數亦因揲而得之耳以圖書論之虛中爲太極奇偶各二十爲兩儀而爲四象者圖之一合六二合七三合八四合九書之一含九二含八三含七四含六以畫卦言之自太極生兩儀一爲陽二爲陰陽之上生一陽謂之太陽生一陰謂之少陰陰之上生一陽謂之少陽生一陰謂太陰四象旣立太陽居一而含九少陰居二而含八少陽居三而含七太陰居四而含六以揲蓍論之參天兩地而倚數奇陽體圎其法徑一圍三而用其全故少之爲數三偶陰體方其法徑一圍四而用其半故多之數二歸奇積三三爲九則其過揲者四九而爲三十六矣歸奇積三二爲六則其過揲者四六而爲二十四矣歸奇積二三一二而爲八則其過揲者四八而爲三十二矣歸奇積二二一三而爲七則其過揲者四七而爲二十八矣又曰七八九六之用於蓍正以流行經緯乎陰陽之間而別其老少以辧其爻之變與不變或專以一三五爲九二四爲六則𨿽合於積數之一端而於七八則冇不可得而通矣蓍卦考誤曰陽進陰退故九六爲老七八爲少然陽極於九則退八而爲陰陰極於六則進七而爲陽凡占所以用九六而不用七八蓋取其變也答方士繇潛龍勿用是自家未當出之時須韜晦方始無咎若於此而不能潛晦必須有咎賀孫初九潛龍勿用只是取象戒占者之辭解者遂去上面生義理以初九當潛龍勿用初九是个甚麼如何防勿用試討个人來看沈僴聖人作易專爲卜筮後來儒者諱道是卜筮之書全不要惹它卜筮之意所以廢力今若說易須是添一重卜筮意思自然通透潛龍兩字是初九之象勿用兩字卽是告占者之辭若卜得初九是潛龍之體只得隠藏不可用孔子作小象文釋其所以爲潛龍者以其在下也諸爻皆如此推怕自分明又不須作設戒也邵浩所論易大槪得之但時是人位等字說得太早今只可且作卦爻看看得通透了到推說處方說得平居無事處時應事之法是第二節

事也如幹之初九只是陽气潛藏之象未可用之占耳若便著个不易乎世不成乎名隠而未見行而未成底人坐在裏面便死殺了非所謂潔淨精微者若防得卦爻本意卻不妨當此時居此位作此人也頃年嘗因人問易應之曰公曽看靈碁課否易之模樣便只是如此也後人問豈以其不足告而云爾邪此錯認了話頭也試思之答學蒙易如一个鏡相似看甚物來都照得如潛龍只有潛龍象自天子至於庶人看甚人來都使得孔子說作龍徳而隠不易乎世不成乎名便是就事上指殺說了然防看底孔子說也活不防看底𨿽文王周公說底也死了又曰須知得它是假托說是包含說假托謂不惹著事物包含是說个影像在裏無所不包銖】纂注【蔡氏曰初位也九爻也初二三四五上爲位之陰陽九六爲爻之陰陽又曰气消息自下而上故畫卦自下始又曰濳象初龍象九程氏曰初九有初則有終以時言之有上則有下以位言之有二三四五則有一六以數言之三者皆互見也又曰水經龍以秋日爲夜埤雅龍秋分而降則蟄寢於淵聖人擬諸其形容象其物宜如此李氏仁父曰龍鱗八十一爲九九之數亦以象幹也馮氏當可曰居下而欲爲上禍斯及之矣時方潛藏而欲泄所謂反時爲烖也李氏過曰幹純陽龍陽物而能變故象漧李氏舜臣曰六爻之象皆取於龍者陽體之健其潛見惕躍飛亢者初終之序而變化之迹也雙湖先生曰幹六爻取六龍象固以純陽之物而象純陽之爻然亦實取其變也龍之爲物靈變不測能大能小能隠能見潛則入於淵升則飛於天亦猶幹爲純陽之卦若其動而變則六爻可變三百七十八爻眞活動不拘爾王氏安石曰龍行天物故象幹焉行地物故象坤沈氏曰易爲君子謀不爲小人謀干言潛龍勿用則欲君子之難進坤言履霜堅冰則防小人之易長】九二見龍在田利見大人【呂音訓見陸氏曰賢徧反象同利見陸如字下皆同】集解【程子曰田地上也出見於地上其徳已著以聖人言之舜之田漁時也利見大徳之君以行其道君亦利見大徳之臣以共成其功天下利見大徳之人以被其澤大徳之君九五也乾坤純體不分剛柔而以同徳相應朱子曰二謂自下而上第二爻也後放此九二剛健中正出潛離隠澤及於物物所利見故其象爲見龍在田其占爲利見大人九二𨿽未得位而大人之徳已著常人不足以當之故值此爻之變者但爲利見此人而已蓋亦謂在下之大人也此以爻與占者相爲主賔自爲一例若有見龍之徳則爲利見九五在上之大人矣】附錄【程子語九二利見大人九五利見大人聖人固有在上者在下者李吁朱子語見龍在田利見大人有徳者亦謂之大人言人若尋師若要見好人時占得此爻則吉義剛其他爻象占者當之惟九二見龍人當不得所以只得把爻做主占者做客大人則是見龍又如九三不說龍亦不可曉若說龍時這亦是龍之在那亢旱處它所以說幹幹夕惕只此意六爻不必限定是說人君且云潛龍勿用若是庶人得之自當不用人君得之也當退避見龍在田若是眾人得之亦可用事利見大人如今人所謂宜見貴人之類亦不是限定這物伊川亦自說一爻當一事則三百八十四爻當得三百八十四事說得自好不知如何到他解卻恁地說並防淵】纂注【李氏開曰二爲地上故曰田李氏舜臣曰田者象聖人應世之迹龍豈眞在是哉郭氏忠孝曰大人者其道大之人也幹徳以大爲主故曰大人許氏曰九剛健之才也而承乘又剛健是剛健之至也處陰得中有溥博淵泉時出之義臣才若此其於職任蓋綽綽然冇餘裕矣夫剛健則有可久之義得中則有適時之義兼二者而行𨿽無應可也況九五虛中以待已者乎此八卦所以皆無悔咎而冇應者尢爲美也雙湖先生曰馮氏解同人六二爲人位以三畫卦論則二五大人亦取三畫卦矣見取離位日象又曰利有三義有不言所利有無不利冇利往利涉利永貞爲逐事之利又冇不利有無攸利看來元亨利貞若作四徳解則利字重作占辭解則利字輕】九三君子終日幹幹夕惕若厲無咎【呂音訓惕陸它歷反厲陸力世反況說之曰說文作夤敬惕也易夕惕若夤籕作夤無陸曰易內皆作此字】集解【程子曰三𨿽人位已在下體之上未離於下而尊顯者也舜之徳升聞者也日夕不懈而兢惕則𨿽處危地而無咎在下之人而君徳已著天下將歸之其危懼可知𨿽言聖人事茍不設戒則何以爲教作易之義也咎其九反朱子曰九陽爻三陽位重剛不中居下之上乃危地也然性體剛健有能幹幹惕厲之象故其占如此君子指占者而言言能憂懼如是則𨿽處危地而無咎也】附錄【程子語問陳瑩中嘗愛文中子或問學易子曰終日幹幹可也此語最盡文王所以聖亦只是个不已先生曰凡說經義如只管節節推上去可知是盡夫終日幹幹未盡得易據此一句只做得九三使若謂幹幹是不已不已又是道漸漸推去則自然是盡理不如此迪朱子語問九三不言象何也先生曰九三陽剛不中居下之上有彊力勞苦之象不可言龍故特指言幹幹惕若而已言有幹幹惕厲之象也廖徳明君子終日幹幹矣至夕猶檢防而惕然恐懼蓋凡以如言者皆所以進徳修業耳銖幹之九三以過剛不中而處危地當終日幹幹夕惕若𨿽危無咎矣聖人正意只是如此若旁通之則所謂對越在天等說皆可通大抵易之卦爻上自天子下至庶人皆有用處若謂幹之九三君徳已著爲危疑之地則只做得舜禹事使人傑厲無咎是一句他後面有此例如頻復厲無咎是也煇厲多是陽爻說淵無咎是上不至於吉下不至於凶平平恰好子煇祖道因論易傳舉幹九三終日幹幹是君子進徳不懈不敢須臾寧否曰程子云在下之人君徳已著此語亦是拘了昔嘗有人問程子胡安定以九四一爻爲太子者程子笑之曰如此三百八十四爻只做得三百八十四件事了此說極是及到程子解易卻又拘了要知此是通上下而言在君有君之用臣冇臣之用父有父之用子有子之用以至事物莫不皆然若如程子之說則千百年間只有个舜禹用得也大扺九三此爻才剛而位危故須著幹幹惕厲方可無咎若九二則以剛居中位易處了故凡剛而處危疑之地皆當幹幹夕惕若厲則無咎也曽祖道問幹九三伊川云𨿽言聖人事茍不設戒何以爲教竊意因時而惕𨿽聖人亦常有此心曰易之爲書廣大悉備人皆可得而用初無聖凡之別伊川有一云君有君之用臣有臣之用云云說得極好及到逐卦解釋又卻分作聖人之卦賢人之卦又有分甚守令之卦者且古時何嘗有守令皆不可曉以熹觀之無問聖人與凡庶但當著此爻便用兢兢惕惕人傑】纂注【孔氏曰居不得中故不稱大人王氏大寶曰三離位剛動於離之終終日夕惕之象離象日初爲朝二爲晝三爲夕蔡氏曰幹干行事不息也下幹終而上干繼之故曰幹幹許氏曰過剛不中難與義適然以其有才也故諄諄焉戒命之曰夕惕曰敬愼曰艱貞庶或冇可免者不然則用所偏而違子義矣凶其可逃乎王氏曰凡言無咎者本皆冇咎也處得其道故得無咎也龔氏曰君子九象終日三象三下卦之終故諸爻多於三言終夕亦三象日之終也三居下體之上當危懼之時惟自彊不息戒謹恐懼可以免咎故曰幹幹夕惕若厲無咎然此非龍之所可爲故以君子言之馮氏椅曰下卦之終陽气充滿於世之象直以人事言之亦象也君子告筮者若語辭猶曰如曰然無今無字天傾西北故文從天屈西北咎文從人從各相違也違則相尢說文災也洪範休咎之義又曰乾坤君臣之分聖賢之徳也然幹不言聖者作經立教使夫婦之愚皆可與知與行若以聖人言之天下之望絕矣故自二五大人之外止言君子使天下之爲父爲夫爲子者皆可勉而至也又曰易爲天下作故必設爲警懼戒謹之辭所以立教也王氏宗傳曰三下卦之終也故幹之三曰終日坤之三曰有終雙湖先生曰一卦六位初三五爲位之陽二四上爲位之陰則下體初二三之位有離象上體四五上之位有坎象乃六十四卦之通例此爻終日夕分明以離位取象若諸爻皆象龍三獨不象龍者蓋初二爲地地則龍之下位五上爲天天則龍之上位三四爲人人位則非龍之所據幹九三一爻實居六十四卦人道之首聖人重人道故象之以君子三人位以剛居剛則爲正人故自有君子之象四將離乎人位故可以躍言矣況六爻不言幹而三獨言乾乾隆山李氏謂幹乃天之眞性龍則乾象之似以其本眞而易其似尢致意也要之六爻其象皆龍而徳則皆君子矣又曰案李衡云無咎之義有三冇善補過而無咎者有過由己作無所歸咎者亦有徇節遇凶不可責以咎者】九四或躍在淵無咎集解【程子曰淵龍之所安也或疑辭謂非必也躍不躍惟及時以就安耳聖人之動無不時也舜之歷試時也躍羊灼反朱子曰或者疑而未定之辭躍者無所緣而絕於地特未飛耳淵者上空下洞深昧不測之所龍之在是若下於田或躍而起則向乎天矣九陽四陰居上之下攺革之際進退未定之時也故其象如此其占能隨時進退則無咎也】附錄【程子語問胡先生解九四作太子恐不是卦義先生云亦不妨只看如何用當儲貳便做儲貳使九四近君便作儲貳亦不害但不要拘一若執一事則三百八十四爻只作得三百八十四件事便休也朱子語或躍在淵淵是通處𨿽下於田田卻是个平地淵則通上下一躍則飛上天必大淵與天不爭多淵是那空虛無實底之物躍是那不著地了兩腳跳上去底意思淵或問胡安定將幹九四爲儲君不知可以如此說否先生曰人之看易不可恁地易只是古人卜筮之書如五𨿽主君位而言然亦有不可專主君位言者天下事有那一个道理自然是有若只將幹九四爲儲位說則古人未立太子者不成虛卻此一爻如一爻只主一事則易三百八十四爻乃止三百八十四件事邪金去僞問程易以干之初九爲舜側微時九二爲舜佃漁時九三爲徳升聞時九四爲歷試時何以見得如此曰此是推說爻象之意非本指也讀易若通得本指後便盡說去盡冇道理可言敢問本指曰本因卜筮而有象因象而冇占占辭中便冇道理如筮得幹之初九初陽在下未可施用其象爲潛龍其占曰勿用凡遇幹而得此爻者當觀此象而玩其占隠晦而勿用可也他皆放此此易之本指也蓋潛龍則勿用此便是道理故聖人爲彖辭象辭文言節節推去無限道理此程易所以推說得無窮然非易本義也先通得易本義後道理盡無窮推說不妨若便以所推說者去解易則失易之本指矣鈢問伊川易傳如乾卦引舜事以証之當初若逐卦引得這般事來證大故好看答曰便是當時不曽計防得久之曰經解說潔淨精微易之教也不知是誰做伊川卻不以爲然據熹看此語自說得好蓋易之書誠然是潔淨精微它那句語都是懸空說在這里都不犯手而今如伊川說得都犯手勢引舜來做乾卦乾又那里有个舜來當初聖人作易人何嘗說幹是舜它只是懸空說在這里都被人說得來事多失了他潔淨精微之意易只是說个象是如此何嘗有質事如春秋便句句是實事如言公卽位便眞个有个公卽位如言子弒父臣弒君便眞个是有此事易何嘗如此不過只是因畫以明象因象以推數因這象數便推个吉凶以示人而已都無後來許多勞壤說話僴】纂注【程氏曰初二皆稱龍本爻卽上文知其爲龍也亦猶大壯羝羊觸藩羸其角而九四稱藩決不羸是也丘氏曰九爲陽陽動故言躍四爲陰陰虛故象淵毛氏曰躍者飛之漸或者未必然之辭雙湖先生曰九四當坎位之初又在下卦之上故有躍淵象沈氏曰或躍者九之陽爻在淵者四之陰位易氏曰九四已離下體故謂之躍猶在上體之下故謂之在淵淵卑於田二言在田今反謂之在淵者淵乃龍之所宅非在田之比在田不能變而在淵有可變之道也許氏曰九而居四勢本不順然以其健而有才焉故不難於趨義又上卦之初未至過極故多爲以剛用柔之義以剛而用柔是有才而能戒懼也有才而能戒懼𨿽不正猶吉也】九五飛龍在天利見大人集解【程子曰進位乎天位也聖人旣得天位則利見在下大徳之人與共成天下之事天下固利見夫大徳之君也朱子曰剛健中正以居尊位如以聖人之徳居聖人之位故其象如此而占法與九二同特所利見者在上】

【之大人耳若有其位則爲利見九二在下之大人也】附錄【朱子語先生說飛龍在天利見大人是占得飛龍卦便利見大徳之人煇飛龍在天利見大人文言分明言同聲相應同气相求水流濕火就燥雲從龍風從虎聖人作而萬物覩分明是以聖人爲龍以作言飛以萬物覩解利見大人只是言天下利見夫大徳之君也今人卻別做一說恐非聖人本意道夫太祖一日問王昭素曰九五飛龍在天利見大人常人何可占得此卦昭素曰何害若臣等占得則陛下是飛龍在天臣等利見大人是利見陛下也此說得最好銖曰如此看來易多是假借虛設故用不窮人人皆得用也先生曰此所謂理定旣實事來尙虛稽實待虛存體應用所以三百八十四爻而天下萬事無不可該無不周徧此易之用所以不窮也銖占者當不得見龍飛龍則占者爲客利去見那大人大人則九五九二之徳見龍飛龍是也若潛龍君子則占者自當之矣淵兩个利見大人向來人都說不通看來易本是卜筮之書天子自有天子利見大人處大臣自有大臣利見大人處羣臣自冇羣臣利見大人處庶人自有庶人利見大人處嘗時何曽有甚麼人對甚麼人說賀孫問程易於九二利見大人爻云利見大徳之君矣又言君亦利見大徳之臣以成其功天下亦利見大徳之人以被其澤於九五利見大人爻云利見在下大徳之人矣又言天下固利見大徳之君兩爻互言如此不審的何所指曰此當以所占之人之徳觀之若已是有九二之徳占得此九二爻則爲利見九五大徳之君若常人無九二之徳者占得之則爲只利見此九二之大人耳已爲九五之君而有九五之徳占得此九五爻則爲利見九二大徳之人若九二之人占得之則爲利見此九五大徳之君各隨所占之人以爻與占者相爲賓主也】纂注【楊氏萬里曰九天徳也龍象也五天位也飛而在天之象也李氏舜臣曰幹之六龍獨取君象潛見飛躍其迹不同同此一龍耳向以大人之徳爲一世之所利見今以大人之徳爲天下之所利見所謂聖人作而萬物覩也李氏過曰人心所利見已在二矣況正九五之位乎雙湖先生曰飛見取互離位象天五上爲天象許氏曰九五剛健中正得處君位不問何時皆無悔吝惟履之剛決同人之私暱不合君道故有厲有號咷】上九亢龍有悔集解【程子曰九五者位之極中正者得時之極過此則亢矣上九至於亢極故有悔也冇過則有悔惟聖人知進退存亾而無過則不至於悔也亢苦浪反朱子曰上者最上一爻之名亢者過於上而不能下之意也陽極於上動必有悔故其象占如此】附錄【朱子語上九亢龍冇悔若占得此爻必須以亢滿爲戒如這般爻最是易大義易之爲書大扺於盛滿時致戒蓋陽气正長必有消退之漸自是理勢如此又云當盛極之時便須慮其亢如當堯之時須交付與舜若不得个舜便交付與它否則堯之後天下事未可知又云康節所以見得透看它說話多以盛滿爲戒如只喜成微醺不喜成酩酊又云康節多於消長之交看賀孫】纂注【馮氏椅曰陽气極於天而忘返之象亢極於上而不能下之名有悔過而有追悔之意筮者能變而不至於極則悔已又曰當悔而不悔則凶當悔而知悔則吉張氏汝弼曰天地之道以六陽遞相往來生成萬物而無窮也陽气至此而盛極陰气將生而推之苟不能窮上返下以知變是之謂亢非久而不窮之道也郭氏雍曰三過而惕故無咎上過而亢故有悔龍徳莫善於惕莫不善於亢亢則貪位慕祿不知進退存亾其悔宜矣堯老舜攝舜亦以命禹伊尹復政厥辟周公復子明辟君臣之間皆有是道徐氏曰堯老而舜攝極則變變則通此無悔之道也楊氏曰龍之潛亢不獲中矣過中則惕不及則躍二五其中乎故有利見之吉李氏曰幹陽物也消息盈虛有時龍陽類也潛見躍飛亦有時聖人龍徳也升降進退亦有時爻序可知也雙湖先生曰案李衡云悔者過而知之能自克者之名也故其咎不大系辭曰小疵是也曰悔亡者本皆有悔能自修攺其悔乃亾曰無悔者義有三有知防識變防於未然得無悔者有頑然作非不以爲悔者有獨善髙潔無與於世以免悔者】用九見羣龍無首吉集解【程子曰用九者處乾剛之道以陽居幹體純乎剛者也剛柔相濟爲中而乃以純剛是過乎剛也見羣龍謂觀諸陽之義無爲首則吉也以剛爲天下先凶之道也朱子曰用九言凡筮得陽爻者皆用九而不用七蓋諸卦百九十二陽爻之通例也以此卦純陽而居首故於此之而聖人因系之辭使遇此卦而六爻皆變者卽此占之蓋六陽皆變剛而能柔吉之道也故爲羣龍無首之象而其占爲如是則吉也春秋傳曰乾之坤曰見羣龍無首吉蓋卽純坤卦辭牝馬之貞先迷後得東北喪朋之意】附錄【程子語荊公言用九隻在上九一爻非也六爻皆用九故曰見羣龍無首吉用九便是行健處天徳不可爲首言幹以至剛健又安可更爲物先爲物先則有禍所謂不敢爲天下先幹順時而動不過處便是不爲首六爻皆同張繹朱子語用九不用七且如得純乾卦皆七數這卻是不變底他未當得九未在這爻裏面所以只占上面彖辭用九蓋是說變底淵問見羣龍無首吉伊川之意似云用剛陽以爲天下先則凶無首則吉曰凡說文字須有情理方是用九當如歐陽公說方有情理熹解易所以不敢同伊川便是有這般處看來當以見羣龍無首爲句蓋六陽已盛如羣龍然龍之剛猛在首故見其無首則吉大意只是要剛而能柔自人君以至士庶皆須如此若說爲天下先便只是人主方用得以下更使不得恐不如此劉砥又曰如歐說蓋爲卜筮言所以須著有用九用六若如伊川說便無此也得錄問乾坤獨言用九用六何也曰此二卦純陽純陰而居諸卦之首故於此此一例凡占法皆用變爻占故凡占得陽爻者皆用九而不用七占得陰爻者皆用六而不用八蓋七爲少陽九爲老陽六爲老陰八爲少陰老變而少不變凡占用九用六者用其變爻占也遇幹而六爻皆變則爲陰遇坤而六爻皆變則爲陽用九用六當從歐公爲揲蓍變卦之凡例蓋陽爻百九十二皆用九而不用七陰爻百九十二皆用六而不用八也特以乾坤二卦純陽純陰而居篇首故就此之又嘗因其說而推之竊以爲凡得幹而六爻純九得坤而六爻純六者皆當直就此爻占其所系之辭不必更看所變之卦左傳蔡墨所謂乾之坤曰見羣龍無首卽坤之牝馬先迷也利永貞卽幹之不言所利也答虞大中後漢魏伯陽參同契曰二用無爻位周流行六虛二用者用九用六也六虛者卽初二三四五上六爻位也言二用𨿽無爻位而常周流乎乾坤六爻之間也僴見羣龍無首王弼伊川皆解不成它是不見得那用九用六之說淵羣龍無首這便是利牝馬者爲不利牡而卻利牝如西南得朋東北喪朋皆是無頭底淵幹吉在無首坤利在永貞這隻說二用變卦幹吉在無首言卦之本體元是六龍今變爲陰頭面𨿽變渾身卻只是龍只是一無頭底龍相似坤利在永貞這坤卻不得見它元亨只得永貞坤本卦固有元亨變卦卻無淵伯丰問如何便是先迷後得東北喪朋之意曰只是無首所以言牝馬之貞砥】纂注【歐陽公曰乾坤之用九用六何謂也曰乾爻七九坤爻八六九六變而七八無爲易道占其變故以其所占者名爻不謂六爻皆九六也及其筮也七八常多而九六常少有無九六者焉此不可以不釋也六十四卦皆然特於乾坤言之則餘可知耳蔡氏曰羣龍六龍也六爻皆老陽則變而之坤矣首先也坤先迷故不可爲首防氏曰揲蓍之法數遇九六則變幹以純陽陽極而亢坤以純陰陰極而戰如其不變則亢而災戰而傷不能免也幹用九則陽知其險而變故無首吉坤用六則坤知其阻而變故利永貞程氏曰易以道義配禍福故爲聖人之書陰陽家獨言禍福而不配以道義故爲術如此其詭遇獲禽則曰吉得正而斃則曰凶故王仲淹曰京房郭璞古之亂常人也雙湖先生曰文王於幹無所取象蓋以干卦畫卽象而元亨利貞直占辭耳周公始象六爻以六龍至孔子大象方有天之名說卦方有馬之名而爲首爲君爲父爲玉爲金之類始大備後之象學者各據三聖而論庶無惑於紛紜之多端也大抵易莫難於象象明則占煥而辭變亦有不難通者矣少隨謂易以道義配禍福最有補於世教使小人盜賦不得竊取而用但京郭反爲庶防得正而斃者若謂艸美新爲亂常則後世𨿽有子云亦必不能復解嘲耳此不可無辧又曰吉冇初吉中末不吉者有中吉初末不吉者有終吉初中不吉者有吉冇它吉有大吉有元吉有吉無咎有吉無不利其輕重居然可見也】大象傳【呂音訓大象卦畫是也天地水火雷風山澤觀卦畫則見其象也大象之辭如天行健君子以自彊不息之類】集解【朱子語象者卦之上下兩象及兩象之六爻周公所系之辭也】附錄【朱子語易之有象其取之有所從其推之冇所用非茍爲寓言也然兩漢諸儒必欲究其所從則旣滯泥而不通王弼以來直欲推其所用則又疏略而無據二者皆失之一偏而不能闕其所疑之遇也且以一端論之幹之爲馬坤之爲牛說卦有明文矣馬之爲健牛之爲順在物有常理矣至於案文索卦若屯之有馬而無干離之有牛而無坤乾之六龍則或疑於震坤之牝馬則當反爲幹是皆有不可曉者是以漢儒求之說卦而不得則遂相與創爲互體變卦五行納甲飛伏之法參互以求而幸其偶合其說𨿽詳然其不可通者終不可通其可通者又皆傅防穿鑿而非有自然之勢惟其一二之適然而無待於巧說者爲若可信然上無所闗於義理之本原下無所資於人事之訓戒則又何必苦心極力以求於此而欲必得之哉故王弼曰義茍應健何必幹乃爲馬爻茍合順何必坤乃爲牛而程子亦曰理無形也故假象以顯義此其所以破先儒膠固支離之失而開後學玩辭玩占之方則至矣然觀其意又似直以易之取象無復有所自來但如詩之比興孟子之譬諭而已如此則說卦之作爲無與於易而近取諸身逺取諸物者亦剰語矣故疑其說亦若有未盡者因竊論之以爲易之取象固必有所自來而其爲說已具太卜之官顧今不可復考則姑關之而直據辭中之象以求象中之意使足以爲訓戒而決吉凶如王氏程子與吾本義之云者其亦可矣固不必深求其象之所自來然亦不可直謂假設而遽欲忘之也易象說熹嘗作易象說大率以簡治繁不以繁禦簡煇人看易若靠定象看便滋味長若只懸空看也沒甚意思煇王弼伊川於象底意思不可見卻只就它那象上推求道理淵】纂注【項氏曰卦有吉凶善惡而大象無不善者如剝與明夷人君無用陰剝陽之理則當自剝以厚下君子無用暗傷明之事則當自晦以涖眾凡此皆於凶中取吉也諸大象例皆然故大象與彖無同文者茍同義焉無所復用大象矣毛氏曰文王設卦觀象至孔子大象則專釋八卦之所像者於卦爻之義初不相關其初本異捲是各一道也龍氏仁夫曰聖人引易象最切近於人事無如大象文雙湖先生曰夫子六十四卦大象自釋伏羲一卦兩體之象象皆夫子所自取文王周公所未嘗有故與卦爻之辭絕不相闗毛氏云其初本異捲是各一道誠哉是言也看來夫子六十四卦大象辭是釋伏羲卦當自爲一類夫子三百八十四爻小象辭是釋周公爻當又自爲一類先儒釐正古易蓋有未盡處也若夫六十四卦大象皆著一以字以者所以體易而用之也卽一以字示萬世學者用易之方不可不察也吳氏曰傑曰或者謂聖人之書不當捨經稱傳案易經義云經者常也法也傳以傳述爲義非必尊經而卑傳十翼之文述而不作其體傳也其言經也豈害其爲聖人之書乎況史稱孔子讀易而爲之傳則傳也者孔子之所自名非後人名之也愚案孔子翼易於大象傳所以釋伏羲六畫內外卦象故各一以字以者何用之也則夫文王周公彖爻以後之傳無所不當用也此其凡例耳且系辭下傳言象彖爻三者之序甚明而先師胡先生且謂大小象冝各自爲類今故特取大象傳冠乎諸傳之首於孔子之意庶有合乎或曰象述伏羲彖述文王而象在彖後唐孔氏謂象是孔子所述其肯先文王乎是卽王輔嗣變亂之本豈不知古易經傳初不相離安有不肯先文王之事若然則不先文王爲是先周公其可哉此經傳所以分而象彖爻先後之也】天行健君子以自彊不息【呂音訓彊陸其良反】集解【程子曰卦下象解一卦之象爻下象解一爻之象諸卦皆取象以爲法乾道覆育之象至大非聖人莫能體欲人皆可取法也故取其行健而已至健固足以見天道也君子以自彊不息法天行之健也朱子曰天干卦之象也凡重卦皆取重義此獨不然者天一而已但言天行則見其一日一周而明日又一周若重復之象非至健不能也君子法之不以人欲害其天徳之剛則自彊而不息矣】附錄【程子語幹體便是健及分在諸處不可皆名健然在其中矣周行已朱子語乾卦有兩幹是兩天也昨日行一天也今日行又一天也其實一天而行健不已此所以爲天行健也人傑天之運轉不窮所以爲行健李季札問天行健如何曰惟胡安定說得好因舉其說曰天者幹之形幹者天之用天形蒼然南極入地下三十六度北極出地上三十六度狀如倚杵其用則一晝一夜行九十餘萬里人一呼一吸爲一息一息之間天行已八十餘里人一晝一夜有萬三千六百餘息故天行九十餘萬里天之行健可知故君子法之以自彊不息云因言天之气運轉不息故閣得地在中間余未達先生曰如弄椀珠底只恁轉運不住故在空中不墜少有息則墜矣銖問鄧防疑問中天行健一先生批問它云如何見得天之行健徳明竊謂天以气言之則一晝一夜周行乎三百六十五度而又過一度以理言之則是於穆不已無間容息豈不是至健先生曰它卻不如此說只管去自彊不息上討徳明天惟健故不息不可把不息做健使天有一頃之息則必陷人必跌死惟其不息故局得地在中間黃顯子問健是以形容幹否曰可伊川曰健而無息之謂幹蓋自人言之固有一時之健有一日之健惟無息乃天之徳問天運不息君子以自彊不息先生曰非是說天運不息自家去趕逐也要學它如此不息只是常存得此心則天理常行而周流不息矣又曰一日一時頃刻之間其運未嘗息也煇幹幹不息者體日往月來寒往暑來者用有體則有用有用則有體不可分先後說僴健順剛柔之精者剛柔健順之粗者易有象辭有占辭有象占相渾之辭甘節如易之辭乃是象占之辭若捨象占而曰有得於辭吾未見其有得也此皆過髙之所以不免勞動心气若只虛心以玩本文自無勞心之害答呂祖謙】纂注【張子曰道行也所行卽是道易言天行健天道也防氏曰至誠無息天行健也若文王之徳之純是也未能無息而不息者君子之自彊也若顏子三月不違仁是也程氏曰不言幹避斥尊也所以別它卦也又曰大象以徳言則稱君子以政言之則稱後以創法言之則稱先王對下言之則稱上以繼統言之則稱大人此大略也馮氏椅曰君子通上下言之欲人皆可以體幹也以者以此卦之義後並放此丘氏曰自彊者體下幹之象不息者體重幹之象張氏汝弼曰乾坤坎離曰天行地勢水洊至明兩作象皆在上何也四卦者覆而無變體卦也故其象自體而起用震艮巽兌曰洊雷兼山隨風麗澤象皆在下何也四卦者覆而相變用卦也故其象攝用而歸之體】彖傳【呂音訓卦下之辭爲彖唐孔氏曰卦辭文王所作漢上朱震曰文王卦下之辭謂之彖孔子序述其彖之意而已故名其篇曰彖使文王卦下之辭不謂之彖孔子何爲言知者觀其彖辭則思過半矣夫子自謂如此非遜以出之之意也陸氏曰彖吐亂反斷也經文王周公所作也傳孔子所作也司馬談論六經要指引天下殊塗而同歸一致而百慮謂之易大傳班固謂孔子晚而好易讀之韋編三絕而爲之傳傳卽十翼也前漢六經與傳皆別行至後漢諸儒作注經傳始合爲一爾今王弼注本首卷題曰周易上經幹傳余捲亦有泰傳噬嗑傳咸傳夬傳丰傳之名蓋弼所用者鄭氏本鄭氏旣合彖傳象傳於經故合題之耳漢上朱氏曰魏髙貴鄕公問博士淳於俊曰今彖傳不連經文而注連之何也俊對曰鄭康成合彖象於經者欲使學者尋省易了孔子恐其與文王相亂是以不合則鄭未注易經之前彖象不連經文矣唐孔氏曰數十翼亦有多家一家數十翼云上彖一下彖二上象三下象四上系五下系六文言七說卦八序卦九雜卦十鄭學之徒並同此說】集解【朱子曰彖卽文王所系之辭上者經之上篇傳者孔子所以釋經之辭也後凡言傳者放此】附錄【朱子語凡彖辭象辭皆押韻銖】纂注【雙湖先生曰文王卦下之辭如元亨利貞之類正是彖辭彖傳者乃孔子贊文王卦辭然多自明已意以解伏義卦不盡同於文王如乾卦辭文王只作占辭孔子自作四徳又其間多說卦變此卦自某卦來皆孔子所自文王間亦有之而不如孔子之多馮氏椅曰彖有聲韻如慶音羌古人文字多此類】大哉乾元萬物資始乃統天【呂音訓自大哉乾元以下彖之傳也鄭康成合彖象於經故加彖曰象曰以別之諸卦皆然】集解【朱子曰此專以天道明幹義又析元亨利貞爲四徳以明之而此節首釋元義也大哉嘆辭元大也始也乾元天徳之大始故萬物之生皆資之以爲始也又爲四徳之首而貫乎天徳之始終故曰統天】附錄【朱子語彖辭極精說得卦中情狀最出分明是聖人所作魯可防曰彖是緫一卦之義曰也有別說底如幹彖卻是專說天道夫彖辭乃卜筮辭釋彖則夫子推其理以釋之也答方士繇甘節問贊易之贊曰稱述其事如大哉乾元之類是贊易說大哉乾元萬物資始元者天地生物之端倪也元者生意在亨則生意之長在利則生意之遂在貞則生意之成若言仁便是這意思仁本生意生意乃惻隠之心也茍傷著這生意則惻隠之心便若羞惡也是仁去那義上若辭讓也是仁去那禮上若是非也是仁去那智上若不仁之人安得更有義禮智問乾元統天先生曰乾元只是天之性情不是兩个物事如人之精神豈可謂人自是人精神自是精神煇萬物資始與資之深資於事父以事君之資皆訓取字淵乾元統天蓋天只是以形體而言乾元則天之所以爲天者也猶言性統形耳幹者萬物之始對坤而言天地之道也元者萬物之始對亨利貞而言四時之序也錯綜求之其義乃盡答連嵩卿】纂注【蘭氏曰乾元者天陽一元之气亦如人之有元气也人知萬物之生於地而不知天以干元之气爲之始亦如人之生於母而不知資始於父之元气也始之於未生之前生之於有始之後遊氏曰幹曰大哉坤曰至哉大則無所不包至則無所不盡幹之大無方而坤則未離乎方也沈氏曰資始者气之始資生者形之始故皆謂之元而有施受倡和之分故以乾坤相配】雲行雨施品物流形【呂音訓施陸始豉反文言同】集解【朱子曰此釋幹之亨也】附錄【程子語雲行雨施是幹之亨處繹朱子語問雲行雨施品物流形言元亨矣此未言利貞卻提起終始爲說何也曰此終始說元亨所自來顯子】纂注【蔡氏曰彖者斷也卦之辭卦之斷也凡言彖者釋卦彖之義天道流行𨿽有元亨利貞之分而其所以無間斷者實惟一元之運行故曰統天雲行雨施亨之見乎气也品物流形亨之見乎形也】大明終始六位時成時乘六龍以禦天集解【朱子曰始卽元也終謂貞也不終則無始不貞則無以爲元也此言聖人大明乾道之終始則見卦之六位各以時成而乘此六陽以行天道是乃聖人之元亨也】附錄【程子語人能大明幹之終始便知六位時成卻時乘六龍以當天事繹朱子語幹四徳元最重其次貞亦重以明終始之義非元則無以生非貞則無以終非終則無以爲始不始則不能成終如此循環無窮此所謂大明終始也銖】纂注【張氏洽曰此聖人體幹之元亨也終始者四徳之終始也大明者聖人之大明也以上下定位言之謂之六位以陽气變化言之謂之六龍時成謂六龍所處之位各以其序而成也時乘謂乘時以動以此六陽之气而控禦乎天運也余氏曰幹之六爻不皆龍彖傳則蔽之以六龍聖人觀象命辭不如後世之拘也朱氏曰雲雨坎也大明離也乾卦而舉坎離者六爻天地相函坎離錯居坎離者天地之用也雲行雨施坎之升降也大明終始離之往來也耿氏曰統天統其體禦天禦其用統如身之統四體禦如心之禦五官程氏曰乘如乘車之乘托物以有】

【行禦如禦馬之禦制物而有節】乾道變化各正性命保合大和乃利貞集解【朱子曰變者化之漸化者變之成物所受爲性天所賦爲命大和陰陽防合沖和之气也各正者得於有生之初保合者全於已生之後此言乾道變化無所不利而萬物各得其性命以自全以釋利貞之義也】附錄【程子語維天之命於穆不已忠也乾道變化各正性命恕也胡氏拾遺或問變與化何別曰變如萬物方變而未化化則更無舊迹自然之謂也莊子言變大於化非也朱子語大哉乾元萬物資始只說是誠之源也至乾道變化各正性命方是性在大哉乾元是說天道流行各正性命是說人得這道理做那性命處卻不是正說性如天命之謂性孟子道性善便是就人身上說性易之所言卻是說天人相接處天地之心動方見聖人之心應事接物方見顯子乾道變化似是再說元亨變化字且只大槪恁地說不比系辭所說底子細各正性命他那元亨時𨿽正了然未成形質到這里方成如那百谷堅實了方喚做正性命乾道是統說底四徳是說它做出來底大率天地是那有形了重濁底乾坤是它性情其實乾道天徳互換一般乾道又言深得些子天地是形而下者只是這个道理天地是个皮殻淵乾道變化各正性命是那一艸一木各得其理變化是个渾全底義剛各正性命底便是乾道變化底林賜乾道變化各正性命緫只是一个理此理處處皆渾淪如一粒粟生爲苗苖便生花花便結實又成粟還復本形一穗有百粒每粒个个完全又將這百粒去種又各成百粒生生只管不已初間只是這一粒分去物物各有理緫只是一个理問何謂各正性命曰各得其性命之正各正性命保合大和聖人於乾卦此兩句最好人之所以爲人物之所以爲物都是正个性命保合得个和气性命便是當初合下分付底保合便是有个皮殼包裹在裏如人以刃破其腹此个物事便散卻便死夔孫保合大和卽是保合此生理也天地氤氳乃天地保合此生物之理造化不息及其萬物化生之後則萬物各自保合其生理不保合則無物矣煇保合大和天地萬物皆然天地是大底萬物萬物是小底天地周僴問保合大和乃利貞先生雲天之生物莫不各有个軀殻如人之有體果實之有皮核有个軀殻保合以全之能保合則眞性常存生生不窮如一粒之谷外而有个殻以裹之方其一萌芽之始是物之元也及其抽枝長葉則是物之亨到得生實欲成未成之際此便是利及其旣實而堅此便是貞矣蓋乾道變化生之始此是元也到各正性命小以遂其小大以遂其大則是亨矣能保合以全其大和之性則可利貞黃有間元亨利貞譬諸谷可見谷之生萌芽是元苗是亨穟是利成實是貞谷之實又能生循環無窮徳明梅築初生爲元開花爲亨結子爲利成熟爲貞物生爲元長爲亨成而未全爲利成熟爲貞生是元長是亨收斂是利藏是貞只是一气理天形故就气上看理也是恁地並節元亨利貞理也有這四段气也有這四段理便在气中兩个不曽相離淵元亨繼之者善也陽也利貞成之者性也陰也以天道言之爲元亨利貞以四時言之爲春夏秋冬以人道言之爲仁義禮智以气候言之爲溫涼燥濕以方言之爲東西南北節元亨利貞仁義禮智金木水火春夏秋冬將這四个涵泳玩味盡好易說致道問元亨利貞曰元是未通底亨利是收未成底貞是已成底譬如春夏秋冬冬夏便是陰陽極處其間春秋便是過接處林恪仁義禮智是一个包子裏面合下都具了一理渾然非有是後元亨利貞便是如此不是說道冇元之時有亨之時淵元亨利貞有次第仁義禮智因感而則無次第曰時無次第生時卻有次第蕭佐知覺自是智之事在四徳是貞字而知所以近乎仁便是四端循環處若無這知便起這仁不得淵孟子言仁義禮智義在第二易以義爲利卻成在第三曰禮是陽故曰亨謂之仁義禮智猶東西南北所謂元亨利貞猶東南西北一个是對說一个是從一邊說溫底是元熱底是亨涼底是利寒底是貞節幹之四徳元譬之則人之首也手足之運動則有亨底意思利則配之胸髒貞則元气之所藏也又曰以五藏配之尢明白且如肝屬木木便是元心屬火火便是亨肺屬金金便是利腎屬水水便是貞道夫幹之四徳曰貞取以配冬者以其固也孟子以知斯二者弗去爲智之實弗去之說乃貞固之意彼知亦配冬也又曰貞於五常爲智孟子曰知斯二者弗去是也旣知又曰弗去有兩義又文言訓正固又於四時爲冬冬有始終之義王氏亦云腎有兩蛇亦兩所以朔易亦猶貞也又傳曰貞各稱其事人曰知斯是正意弗去是固意元亨利貞性也生長收藏情也以元生以亨長以利收以貞藏者心也仁義理智性也惻隠羞惡辭讓是非情也以仁愛以義惡以禮讓以智知者心也性者心之理也情者心之用也心者性情之主也气無始無終是從元處說起元之前又是貞了如子時是今日子時之前又是昨日之亥無空缺時舒髙元亨利貞無斷處貞了又元今日子時前便是昨日亥時物有夏秋冬生者是到這里方感得生气他自有个小小元亨利貞易說仁爲四徳之首而智則能成始而成終猶元爲四徳之長然元不生於元而生於貞蓋天地之化不翕聚則不能散也仁智交際之間乃萬化之機軸此理循環不窮脗合無間不貞則無以爲元也銖問變者化之漸化者變之成如昨日是夏今日立秋爲變到那全然天涼沒一些熱時是化否曰然煇問變化二字舊見本義云變者化之漸化者變之成夜來聼得說此二字乃謂化者斬化變乃頓變似少有不同曰如此等字自是難說變者化之漸化者變之成固是如此然易中又曰化而裁之謂之變則化又是漸蓋化如正月一日漸漸化至三十日至二月一日則是正月變爲二月矣然旣變則又化是化長而變短此等字須通看乃好】纂注【耿氏曰乾道所以變化者陰陽而已各正性命者陰陽之定分保合大和者陰陽之沖气毛氏曰變化之餘各正性命收斂於冬也斂之不固則泄不以時凡而雪不應水泉不收愆陽伏陰冬華春實皆天地之沴气也故斂之於冬者萬物所以止也】首出庶物萬國咸寧集解【程子曰卦下之一無二字辭爲彖夫子從而釋之通謂之彖彖者言一卦之義故知者觀其彖辭則思過半矣大哉乾元贊乾元始萬物之道大也四徳之元猶五常之仁偏言則一事專言則包四者萬物資始乃統天言元也乾元統言大之道也天道始萬物一更有萬字物資始於天也雲行雨施品物流形言亨也天道運行生育萬物也大明天道之終始則見卦之六位各以時成卦之初終乃天道終始乘此六爻之時乃天運也以禦天謂以當天運乾道變化生育萬物洪纎髙下各以其類各正性命也天所賦爲命物所受爲性保合大和乃利貞保謂常存合謂常和保合大和是以利且貞也天地之道常久而不已者保合大和也天爲萬物之祖王爲萬邦之宗乾道首出庶物而萬彚亨君道尊臨天位而四海從王者體天之道則萬國咸寧也朱子曰聖人在上髙出於物猶乾道之變化也萬國各得其所而咸寧猶萬物之各正性命而保合大和也此言聖人之利貞也蓋嘗統而論之元者物之始生亨者物之暢茂利則向於寶也貞則實之成也實之旣成則其根蒂脫落可復種而生矣此四徳之所以循環而無端也然而四者之間生气流行初無間斷此元之所以包四徳而統天也其以聖人而言則孔子之意蓋以此卦爲聖人得天位行天道而致太平之占也𨿽其文義有非文王之舊者然讀者各以其意求之則並行而不悖也坤卦放此】附錄【程子語自古元不曽有人解仁字之義須於道中與它分別出五常若只是兼體卻只冇四也且譬一身仁頭也其它四端手足也至如易𨿽言元者善之長然亦須通四徳以言之朱子語首出庶物須是聰明睿知髙出庶物之上以君天下方得萬國咸寧禮記云聰明睿知足以有臨也須聰明睿智皆過於天下之人方可臨得它宅大明終始一段說聖人之元亨六位六龍只與譬諭相似聖人之六位如隠顯進退行藏潛龍便當隠去見龍時便當它出來如】【孔子爲魯司寇時便是它大故顯了到那獲麟絕筆便是它亢龍時這是在下之聖人然這卦人槪是說那聖人得位底若使聖人在下亦自有个元亨利貞如首出庶物不必在上方如此如孔子出類防萃便是首出庶物著書立言澤及後世便是萬國咸寧淵問程易說大明終始處云大明天道之終始則見卦之六位各以時成不知是說聖人明之耶抑說乾道明之邪先生曰此處說得果是鵲突但遺書中有一段明說云人能明天道之終始則見卦爻六位各以時成見楊遵道錄此語証之可見大明者指人能明之也因問乾道終始如何先生曰乾道終始卽四徳也始卽元終卽貞蓋不終則無以爲始不貞則無以爲元六爻之立由此而立耳以時成者言各以其時而成潛見飛躍皆以其時耳然皆四徳之流行也初九與九二之半卽所謂元九二之半與九三卽所謂亨九四與九五之半卽所謂利九五之半與上九卽所謂貞蓋聖人大明乾道之終始故見六位各以時成乘此六位之時以當天運而四徳之所以終而復始應變而不窮也銖大明終始傳意自明白其曰見曰當非人而何更看楊遵道錄中一段則尢分明矣天人一理人之動乃天之運也然以私意而動則人而不天矣惟其潛見飛躍各得其則是以人當天也然不言當天而言禦天以見遲速進退之在我耳𨿽云在我然心理合一初無二體但主心而言耳答方七錄光祖問四徳之元猶五常之仁偏言則一事專言則包四者口元是初生出來生後方防通通後方始向成利者物之遂方是六七分到貞處方是十分成此偏言也然生中已具後許多道理此専言也賀孫惻隠是仁之端羞惡是義之端辭讓是禮之端是非是智之端苦無惻隠便須沒下許多到羞惡也是仁在羞惡上到辭讓也是仁在辭讓上到是非也是仁在是非上元只是初底便是如木之萌如艸之芽其在人如惻然有隠初來底意思便是所以程子謂看雞雛可以觀】

【仁爲是那嫩小底便有仁底意思在若能知得所謂元之元元之亨元之利元之貞上面一个元字便是包那四个下面元字則是偏言則一事者須要知得所謂元之元亨之元利之元貞之元者蓋見得此則知得所謂只一个也若以一歲之體言之則春便是元然所謂首夏凊和便是亨之元孟秋之月便是利之元到那初冬十月便是貞之元也只是初底意思便是四徳之元専言之則全體生生之理也故以包四者偏言之則指萬物之端而已故止於一事淵伊川語錄中說仁者以天地萬物爲一體說得太深無捉摸處易傳其手筆只言四徳之元猶五常之仁偏言則一事専言則包四者又曰仁者天下之公善之本也易傳只此兩處說仁說得極平實學者當精看此等處銖四徳之元猶五常之仁偏言則一事専言則包四者此段只於易元者善之長與論語言仁處看若天下之動貞夫一者也則貞又包四者周易一書只說一个利則利又犬也賀孫專言仁則包三者言仁義則又管攝禮智二者如智之實知斯二者禮之實節文斯二者是也徳明元者用之端而亨利貞之理具焉至於爲亨爲利爲貞則亦元之爲爾此元之所以包四徳也若分而言之則元亨誠之通利貞誠之復其體固有在矣以用言則元爲主以體言則貞爲主閽首出庶物萬國咸寧恐盡是聖人事伊川分作乾道君道如何曰乾道變化至乃利貞是天首出庶物萬國咸寧是聖人砥問天地生物气象如溫厚和粹則天地生物之仁否曰這是從生處說來如所謂大哉乾元萬物資始至哉坤元萬物資生那元字便是生物之仁資始是得其气資生是成其形到得亨便是它彰著利便是結聚貞便是收斂收斂旣無形迹又須復生至於夜半子時此物𨿽存猶未動在到寅夘便生己午便著申酉便結亥子丑便實及至寅又生它這个只管轉運一歲有一歲之運一月有一月之運一日有一日之運一時有一時之運𨿽一息之微亦有四个段子恁地運轉但元只是始初未至於著如所謂怵惕惻隠存於人心自恁惻惻地未至大段出道夫元亨利貞在這里都具了楊宗範卻說元亨屬陽利貞屬陰此卻不是幹之利貞是陽中之陰坤之元亨是陰中之陽幹後三畫是陰坤前三畫是陽淵】纂注【郭氏雍曰聖人知幹之利貞在此而不在彼故法其各正性命之道以出庶物法其保合大和之道以寧萬國此聖人法幹用九之道也馮氏椅曰此言聖人體利貞之徳以安天下也】小象傳【呂音訓小象釋周公之辭如潛龍勿用陽在下也之類皆象之傳也】潛龍勿用陽在下也集解【程子曰陽气在下君子處微未可用也朱子曰陽謂九下謂潛】纂注【孔氏曰經言龍而象言陽者所以明龍卽陽气也雙湖先生曰有理而後有气气之始莫先於陰陽天地萬物何莫非陰陽之爲者夫子於幹初九爻小象曰陽在下也於坤初六爻小象曰陰始疑也陰陽之稱始於此蓋以六十四卦陰陽之初爻卽太極所生兩儀之一以爲諸卦通例陰惕之名一丘而動靜健順剛柔奇偶小大尊卑變化進退往來之稱亦由是而著矣程氏曰小象葉聲韻故太測亦有韻正義蓋於離爻言之陸徳明大有九四哲字音哲蓋不知冇此當音制乃叶韻陽在下也下音戶進無咎音咎卑之咎明辧晢也與明星晰晰同古人文字多此類蓋韻皆借用不可不知也愚案沙隨小象叶韻例於此正合今日編集之意爲是今易自坤以後六十三卦小象傳散入爻辭之下遂不可讀甚失孔子本文故朱子本義語錄中多論叶韻而尢詳備於小過旣濟二卦則通一部易皆可類推矣】見龍在田徳施普也【呂音訓施陸始防反】集解【程子曰見於地上徳化及物其施已普也】附錄【朱子語問如日方升𨿽未中天而其光已無所不被矣曰九二君徳已著至九五然後得其位耳銖】纂注【郭氏雍曰時至而出兼善天下膏澤下於民之時也馮氏椅曰龍在田則雨澤膏潤之象故曰徳施普也易氏曰初之陽在下者陽气潛伏而未出於地二之徳施普者陽气著見於地而普及於物此二爻地道也】終日幹幹反復道也【呂音訓復陸氏曰方服反本作覆】集解【程子曰進退動息必以道也朱子曰反復重復踐行之意】附錄【程子語反復道也言終日幹幹往來皆由於道也三位在二體之中可進而上可退而下故言反復繹】纂注【徐氏曰反復往來必由乎道動循天理𨿽危而安也防氏曰反復宜輿復卦之反復同釋終日幹干行事之時而曰反復道何也蓋君子之行事𨿽汲汲皇皇而易簡之理未嘗離也亦行其所無事而已九三在下體之上將離人而天矣故有反復道之象若夫聖人作而萬物覩則天徳之所爲確乎能其事而已矣𨿽有爲而未嘗爲反復不容言矣】或躍在淵進無咎也集解【程子曰量可而進一有也字適其時則無咎也一無也字朱子曰可以進而不必進也】纂注【石氏曰爻辭但云或躍無咎夫子必謂須進乃加進字以斷其疑以進爲無咎不進則有咎矣以進釋躍字司馬公曰進無咎也言進亦無咎而君子寧在淵也】飛龍在天大人造也【呂音訓造陸氏曰鄭䢐早反爲也王肅七到反就也劉歆父子作聚】集解【程子曰大人之爲聖人一無人字之事也朱子曰造猶作也】纂注【徐氏曰大人造者聖人作也龍以飛而在天猶大人以作而居位大人釋龍字造釋飛字】亢龍有悔盈不可久也集解【程子曰盈則變有悔也】纂注【徐氏曰盈謂陽極不可久謂陰生以盈釋亢字不可久釋有悔字人知其不可久而防於未亢之先則有悔者無悔矣郭氏雍曰易窮則變變則通通則久亢不知變其能久乎】用九天徳不可爲首也集解【程子曰用九天徳也天徳陽剛復用剛而好先則過矣朱子曰言陽剛不可爲物先故六陽皆變而吉天行以下先儒謂之大象潛龍以下先儒謂之小象後放此】附錄【程子語文王之所以爲文也純亦不已此乃天徳也有天徳便可語王道絢朱子語幹爲萬物之始故天下之物無不資之以始但其六爻有時而皆變故有羣龍無首之象而君子體之則當謙恭卑順不敢爲天下先耳非謂可天徳而不可爲首若曰幹不爲首則萬物何所資始而又誰爲之首乎】纂注【單氏曰九陽也而能變故天用九以爲徳其能變以其不可爲首也徐氏曰六爻皆用九則乾變之坤九者剛健之極天之徳也天徳不可爲首指卦變言卽坤無首之義非謂】

【乾剛有所不足也善用九者物極必變剛而能柔不爲物先用坤道也】文言傳【呂音訓漢上朱氏曰魏王弼以文言附於乾坤二卦案淳於俊謂鄭康成合彖象於經不言合彖象文言於經則朱氏之說是也陸氏曰文言文飾卦下之言也梁武帝云文言是文王所制】集解【朱子曰此篇申彖傳象傳之意以盡乾坤二卦之蘊而余卦之說因可以例推云】纂注【馮氏椅曰此錯雜彖象之言以文之故曰文言蓋孔子門人所題以志篇目者也朱氏曰錯雜彖象反覆成文問答往來相錯亦文也蔡氏曰文飾也言辭也文飾彖象之辭以盡彖象之意乾坤居眾卦之首故特詳之而余卦可以類推也雙湖先生曰朱子五贊中謂孔子十翼専用義理揮經言竊意彖象系辭說卦雜卦専論象數乃用易之括例惟乾坤文言純以義理之其次則序卦只用卦名其次序之義而不及象數也又文言辧曰或疑文言非夫子作蓋以第一節

與穆姜之言不異本義以爲疑古有此語穆姜稱之夫子亦有取焉得之矣然猶以爲疑古有之初亦未嘗質言之者蓋嘗妄論之曰若果如或疑則何止文言𨿽大象亦謂之非夫子作可也何者八卦取象𨿽多而其要者則天地山澤雷木風水雲泉雨火電日皆大象取者今考文王彖辭自震雷之外震驚百里卽雷也離𨿽取象於日而未嘗象火周公爻辭自巽木漸四爻離日離丰之外𨿽三取雨象亦未嘗専取坎它則未之聞焉至夫子翼易始列八卦之象而六十四卦大象於是乎始各有定屬如是則夫子以前凡引易者不當有同焉可也而左傳所載卜筮之辭多取八物之象此皆在夫子之前而引易以占者如此若然則大象亦謂之非夫子作可也謂夫子以前元冇可也謂夫子作者非也今欲知其果作於夫子而無疑其將何說以證嘗反覆思之而得其說春秋夫子筆削之經也左傳春秋經傳也夫子系易實在作春秋之前絕筆於獲麟蓋不特春秋之絕筆亦諸經之絕筆也左氏生夫子之後尊信夫子春秋始爲之傳由此觀之謂易有取於左傳乎抑左傳有取於易也又況左傳所載當時語其事則彷佛其文多出於自爲如呂相絕秦書今觀其文法要皆左氏之筆而穆姜爲人淫慝迷亂安得自知其過而有此正大之言如棄位而姣等語決知非出於其口如是則四徳之說是左氏本文言語作爲穆姜之言明矣至若占辭多取諸八物亦非當時史氏語實左氏本夫子大象以文之一時不暇詳密遽以夫子所作之象爲夫子以前之人之辭也又如國語載司空季子爲晉文公占得國之辭又不特取諸八物且有及於坎勞卦之說如是則並與說卦亦謂之非夫子作可乎大抵居今之世讀古聖人書只當以經證經不當以傳證經若經有可疑它經無證闕之可也何況夫子十翼其目可數今乃因傳文反致疑於經可乎愚以是知文言大象眞夫子作而左氏所引不足爲惑故不得不辧】元者善之長也亨者嘉之防也利者義之和也貞者事之幹也【呂音訓元者善之長陸丁丈反漢上朱氏曰說者引穆姜誦隨繇之辭疑非孔子之言案司馬遷謂孔子晚喜易序彖系象說卦文言信斯言也彖象卦言古有之矣孔子序之系之說之文之而已文言者文其言也猶序彖說卦之類穆姜之言曰元體之長也亨嘉之防也利義之和也貞事之幹也體仁足以長人嘉徳足以合禮利物足以和義貞固足以干事以今考之剛攺者二增益者六則古有是言孔子文之爲信然矣幹陸古旱反】集解【程子曰它卦彖象而已獨乾坤更設文言以明其一作文義推幹之道施於人事元亨利貞幹之四徳在人則元者眾善之首也亨者嘉美之防也利者和合於義也貞者幹事之用也朱子曰元者生物之始天地之徳莫先於此故於時爲春於人則爲仁而眾善之長也亨者生物之通物至於此莫不嘉美故於時爲夏於人則爲禮而眾美之防也利者生物之遂物各得宜不相妨害故於時爲秋於人則爲義而得其分之和貞者生物之成實理具備隨在各足故於時爲冬於人則爲智而爲眾事之幹幹木之身枝葉所依以立者也】附錄【程子語天地之大徳曰生天地絪緼萬物化醇生之謂性萬物之生意最可觀此元者善之長也斯所謂仁也人與天地一物也而人特自小之何邪絇易𨿽言元者善之長然亦須通四徳以言之至如八卦易之大義在乎北亦無人曽解來乾健坤順之類亦不曽果然體認得入閭錄子罕言利非使人去利而就害也蓋人不當以利爲心易曰利者義之和以義而致利斯可矣語解陰爲小人利爲不善不可一槪論夫陰助陽以成物者君子也其害陽者小人也夫利和義者善也其害義去不善也繹朱子語元者天地生物之心得之最先而兼統四者故曰元者善之長周謨問萬物之生意最可觀此元者善之長也斯所謂仁也此也只是先生向所謂初之意否曰萬物之生天命流行自始至終無非此理但初生之際淳粹未散尢易見耳只如元亨利貞皆是善而元則爲善之長亨利貞都是那里來仁義禮智亦皆善也而仁則爲萬善之首義禮智皆從這里出耳道夫仁是惻隠之母惻隠是仁之子又仁包義禮智三者仁是長兄管屬得義理智故曰元者善之長徳明春秋傳記穆姜所誦之語謂元者體之長覺得體字較好是一體之長也僴趙師夏問元者善之長也先生曰元亨利貞皆善也而元乃爲四者之長是善端初發見處也時舉且如元者善之長便是萬物資始之端能發用防不可將仁之本體做一物又將用者別做一物也答呂祖儉如易所謂元者善之長元豈與善而二哉但此善根之迥然無對旣之後方冇若其情不若其情而善惡遂分則此善也不以惡爲對也其本則實無二也此段疑有誤字答何鎬樂記言易直子諒之心昔人攺子諒作子良看來良字卻是人之初心子愛良善便是元者善之長徐寓問仁天之尊爵先生解曰仁者天地生物之心得之最先而兼統四者所謂元者善之長也如何是得之最先曰人先得那生底道理所謂心生道也有是心斯具是形以生也輔廣以萬善之先名仁殊不親切且以所引易傳及四時之春者體之卽見熹前所論統仁義禮智及四端而言者其分界限明而血脈通貫不必別立名字但要用工致力使眞不失此心然後爲得耳答呂祖儉亨者嘉之防亨是萬物亨通到此界分無一物不得其美故曰嘉之防也必大問亨者嘉之防先生曰此處難下語且以艸木言之生到夏時好處來湊防嘉只是好處防期防也易說萬物各有好時然到此亨之時皆盛大長茂無不好者故曰嘉之會防是防集之義也人之修爲處處皆要好不特是要一處好而已須是動容周旋皆中乎禮可也故曰嘉防嘉其所防也煇問亨者嘉之防曰元者善之長也亨者嘉之防也春天萬物生未大故齊到夏一齊生都齊旺許多好物皆萃聚在這里便是嘉之防曰在人言之則如何曰動容周旋皆中禮便是嘉之防嘉防足以合禮須是嘉其防始得易說孔子於文言只說利者義之和是掉了那利只是義之和爲利蓋是不去利上求利只義之和處便是利煇先生云利者義之和所謂義者如父之爲父子之爲子君之爲君臣之爲臣各自冇義然行得來如此和者豈不是利利字與不利字對如雲利有攸往不利有攸往易說或問利者義之和也口義之和處便是利如君臣父子各得其宜便是義之和處安得云不利如君不君臣不臣父不父子不子此便是不和也安得云利孔子所以罕言利者蓋不欲専以利爲言恐人只管去利上求也去僞利者義之和也曰義疑於不和矣然處之而各得其所則和義之和處便是利易說利者義之和義是个有界分斷制底物事疑於不和然使物各得其分不相侵越乃所以爲和也僴利者義之和若以理言之義自是个斷制底气象有凜然不可犯處似不和矣然實則和若臣而僣君子而犯父不安其分便是不義不義則不和矣孟子云未有仁而遺其親者也未有義而後其君者也卻是這意思只是个依本分若依本分時爾得爾防我得我防則自然和而有別若上下交徵利則上下相侵相奪便是不義不和而切於求利矣有間義是那裏面生出來防凡事處制得合宜利便隨之所以云利者義之和是義便兼得和若只理防和卻是從中半截做下去遺了上面一截義底小人只理防後面半截君子從頭來易說義者得宜之謂處得其宜不逆於物卽所謂利義之和只是中節義冇个分至於親其親長其長則是義之和如不親其親而親它人之親便不是和施學諭問利者義之和先生指在坐云如何說可學云義乃利之和處曰義之分有別似乎無情卻是要順乃和處蓋嚴肅之气也而萬物不得此不生乃是和又曰亨者嘉之防聚也正是夏一齊長時然上句嘉字重防字輕下句防字重嘉字輕鄭可學就亨者嘉之防觀之嘉字是實防字是虛注又云一本嘉字重捨字輕嘉防足以合禮則嘉字卻輕防字卻重謨貞者事之幹伊川說貞字只以爲正恐未足以盡貞之義須是說正而固然亦未推得到知上看得來合是如此知是那黙運事變底一件物事所以爲事之幹易說】纂注【馮氏曰以長言元義以防釋亨義以和釋利義以干釋貞義蔡氏曰長如長子之長幹猶骨常存事中所以立事也沈氏曰義與利自人心言之則義爲天理利爲人欲自天理言之則利者義之宜義者利之理非二物也公天下之利則舉天下萬物各正其性命矣】君子體仁足以長人【呂音訓體仁陸氏曰如字京荀董本作體信】集解【程子曰體法於幹之仁乃爲君長之道足以長人也體仁體元也比而效之謂之體】附錄【朱子語體仁不是將仁來爲我之體我之體便都是仁也易說體仁如體物相似仁在那人裏做骨子故謂之仁仁只是个道理須著這仁方體得它做得它骨子比而效之之說卻覺不是易說問伊川解體仁長人作體幹之仁看來在幹爲元在人爲仁只應就人上說仁又解利物和義作合於義乃能利物亦恐倒說了此類恐亦未安否先生云然君子行此四徳則體仁是君子之仁也前輩之說不欲辧它不足只自曉得便了易說】纂注【李氏舜臣曰元者何仁也果木之實其中有生性者皆謂之仁此造化之本而生物之元也遊氏曰仁者人也仁爲眾善之首故足以長人猶萬物育乎春而震爲長子也】嘉防足以合禮集解【程子曰得防通之嘉乃合於禮也不合禮則非理豈得爲嘉非禮安有亨乎】附錄【朱子語嘉防須是有禮後底事然這意思卻在禮之先嘉其所防時未說那禮在然能如此則便能合禮淵防是禮見之後意思卻在未見之前嘉防未說到那禮在然能如此則便能合禮防字說萬物一齊見在這里處得盡是謂之嘉防如只一事兩事嘉美時未爲嘉防淵問亨者嘉之防也與嘉防足以合禮嘗讀程傳其義未通如何曰嘉是美防是聚無有不美便是亨如自春至夏無一物不丰盈便是亨遂若一物如此它物不如此則不可以爲防須是眾美合聚方可謂之嘉防嘉防足以合禮自上文君子體仁而言謂嘉其防聚此嘉字卻說得輕如文之以禮樂文字亦是輕說底如言禮樂之文則文字爲重也謂如在人一言之美一行之美皆未盡善須是嘉其防使無一言一行不美都無私意了便能合於禮也必大】纂注【雷氏曰嘉美防於中而其徳充實然後動與禮合】利物足以和義【呂音訓利物陸氏曰孟京苟陸作利之】集解【程子曰和於義乃能利物豈有不得其宜而能利物者乎】附錄【朱子語利物足以和義凡說義各冇分別如君臣父子兄弟夫婦之義各自不同似於不和然而各正其分各得其理便是順利便是和處事物莫不皆然易說時舉問利物足以和義曰斷是非別曲直近於不和然是非曲直辧則便是利此乃是和處也時舉利物使萬物各得其所乃是義之和處義自然和不是義外別有和顯子利物足以和義此數句最難看老蘇論此謂慘殺爲義必以利和之如武王伐紂義也若徒義則不足以得天下之心必散財粟而後可以和其義若如此則利在義之外分截成兩段了看來義之爲義只是一个宜其初則甚嚴如男正位乎外女正位乎內直是有內外之辧君尊於上臣恭於下尊卑小大截然不可犯似若不和之甚然能使之各得其宜則其和也孰大於是至於天地萬物無不得其所亦只是利之和耳此只是就義中便有一个和旣曰義者利之和卻就利物足以和義蓋不如此不足以和其義也謨黃防問利物足以和義便是个分別當其分時覺得似不和及各得其所物皆利是乃和義也且如君君臣臣父父子子分別如此則君得其所以爲君臣得其所以爲臣父得其所以爲父子得其所以爲子各得其利所以和也若君處臣位臣處君位安得和乎又問覺得於上句字義顚倒曰惟其利於物者所以和其義耳必大問程子曰義安處便爲利只是當然便安否曰是只萬物各得其分便是利君得其爲君臣得其爲臣父得其爲父子得其爲子何利如之這利字卽易所謂利者義之和義便是利之和處程子當初此處解得亦未親切不似這語卻親切正好去解利者義之和句義似初不和而卻和截然而不可犯似不和分別後萬物各止其所卻是和不和生於不義義則無不和和則無不利矣防】貞固足以干事集解【程子曰貞一作正固所以能幹事也朱子曰以仁爲體則無一物不在所愛之中故足以長人嘉其所防則無不合禮使物各得其所利則義無不和貞固者知正之所在而固守之所謂知而勿去者也故足以爲事之幹】附錄【朱子語貞固足以干事干如木之幹事如木之枝葉貞固者正而守之貞固在事是與立个骨子所以爲事之幹欲爲事而非貞固便植立不起自然倒了謨萬人傑問貞固二字與體仁嘉防利物之文似不同曰前日已說了屬北方者便著用兩字方能盡之必大本義云以仁爲體者猶言自家一个身體元來都是仁又云本義說以仁爲體似不甚分眀然也只得恁地說煇問體仁長人解云以仁爲體是何如先生只說得我今要自見得蓋謂身便是仁也易說趙師防問夫體物而不遺猶仁體事而無不在也以見物物各有天理事事皆有仁曰然趙帥夏問與體物而不遺一般否曰然曰先生易將幹事猶言爲事之幹體物猶言爲物之體賀系】纂注【張子曰仁統天下之善禮嘉天下之防義公天下之利信一天下之動雙湖先生曰在幹爲元亨利貞在君子爲仁義禮智𨿽不言智而貞固者智之事也非智及安能貞固此仁智交接卽貞下起元之義也愚案朱子謂屬北方者便著用兩字方能盡之幼時聞先君子之言曰北方天气之終始有分別之義故北字篆文兩人相背至於四端五臟四獸屬北方者皆兩東西南三方者各一四時爲冬亦與春爲交接四徳爲貞亦貞下起元十二辰爲亥子六十四卦爲坤復】君子行此四徳者故曰乾元亨利貞集解【程子曰行此四徳乃合於幹也朱子曰非君子之至健無以行此故曰乾元亨利貞此第一節

申彖傳之意與春秋傳所載穆姜之言不】

【異疑古者已有此語穆姜稱之而夫子亦冇取焉故下文別以子曰表孔子之辭蓋傳者欲明此章之爲古語也】附錄【朱子語故曰乾元亨利貞它把幹字當君子淵幹之元亨利貞天道也人得之則爲仁義禮智之性蓋卿元亨是大通利貞是收斂性情道夫問乾元亨利貞猶言性仁義禮智答云此語甚穏當易說問文言四徳一段先生曰元者善之長以下四句說天徳之自然君子體仁足以長人以下四句說人事之當然元只是善之長萬物生理皆始於此眾善百行皆統於此故於時爲春於人爲仁亨是嘉之防此句自來說者多不明嘉美也防猶聚也嘉防眾美之防猶言齊好也春天生萬物未大故齊到夏時洪纎髙下各各暢茂蓋春方生育至此乃無一物不暢茂其在人則禮儀三千事事物物大大小小一齊到恰好處所謂動容周旋皆中禮故於時爲夏於人爲禮周子遂喚作中利者爲義之和萬物至此各遂其性事理至此無不得宜故於時爲秋於人爲義貞者乃事之幹萬物至此收斂成實事理至此無不的正故於時爲冬於人爲智此天徳之自然其在君子所當從事於此者則必體仁乃足以長人嘉防足以合禮利物足以和義貞固足以干事此四句倒用上面四个極有力體者以仁爲體仁爲我之骨我以之爲體仁皆從我出故無物不在所愛所以能長人嘉防足以合禮者言須是美其所防也欲其所防之美當美其所防蓋其厚薄親疎尊卑小大相接之體各有節文無不中節卽所會皆美所以能合於禮也利物足以和義使物物各得其利則義無不和物各得其宜不相妨害自無乖戻而各得其分之和所以爲義之和也貞固足以干事者正也知其所在固守而不去故足以爲事之幹幹事言事之所依以立蓋正而能固萬事依此而立在人則是智至靈至明是是非非確然不可移易不可欺瞞所以能立事也幹如板築之有楨幹今人築墻必立一木於中爲骨俗謂之夜義木無此則不可築橫曰楨直曰幹無是非之心非知也知得是是非非之正堅固確守不可移易故曰知周子則謂之正也銖問元者善之長也亦仁而已體仁則庠屙疾痛舉切吾身故足以長人亨者嘉之防防通也通冇交之義嘉防猶言慶防防通而不嘉者有矣如小人同謀其情非不通也然非嘉美之防又安冇亨乎利者義之和和合於義則利也利物足以和義蓋義者得宜之謂也處得其宜不逆於物卽所謂利利則義之行豈不足以和義乎貞者事之幹徹首徹尾不可欠闕人之遇事所以頽墮不立而失其素志者不貞故也此所謂貞固足以干事文言四徳大槪就人事言之自君子體仁以下體幹之徳見諸行事者也是以系之曰君子行此四徳者故曰乾元亨利貞答云嘉之防眾美之防也如萬物之長暢茂蕃鮮不約而防也君子能嘉其防則可以合於禮矣如動容周旋無不中禮是義之和處義冇分別斷制疑於不和然行而各得其宜是乃和也君子之所謂利也利物謂使物各得其所非自利之私也幹猶身之冇骨故板築之栽謂之楨幹此可以識貞之理矣易說聖人作易本爲卜筮然其辭固包義理在其中孔子恐人只於卜筮上求一向泥看方只以義理解之如乾卦元亨利貞欠王之辭在占法只是二事云占得此純乾之卦者大亨以正也大亨言其吉然所利者須是貞此爲之戒辭也文言方解作四徳元亨利貞文王以前本是謂筮得此卦只是大亨而利於守貞不分作四徳孔子見此四字好後始分作四件說孔子易與文王易自不同某嘗疑此類皆是別立說以明一意至如坤利牝馬之貞則得甚相似矣道夫】纂注【李氏舜臣曰曰乾道變化又曰君子行此四徳者曰道者統而言之也曰徳者分而言之故冇四然要其極則一也】初九曰潛龍勿用何謂也子曰龍徳而隱者也不易乎世不成乎名遁世無悶不見是而無悶樂則行之憂則違之確乎其不可拔潛龍也【呂音訓不成名今本冇乎字陸氏曰一本作不成乎名遁陸徒頓反悶陸門遜反樂陸音洛確陸氏曰苦學反鄭云堅髙之貎說文云髙至拔陸氏曰蒲八反鄭云移也廣雅云出也】集解【程子曰自此以下言幹之用用九之道也初九陽之微龍徳之潛隠乃聖賢之在側陋也守其道不隨世而變晦其行不求知於時自信自樂見可而動知難而退其守堅不可奪潛龍之徳也朱子曰龍徳聖人之徳也在下故隱易謂變其所守大抵乾卦六爻文言皆以聖人明之有隠顯而無淺深也】附錄【程子語樂則行之憂則違之樂與憂皆道也非已之私也劉絢朱子語潛龍勿用何謂也以下大槪各就他要處便說不必言専說人事天道確乎其不可抜非專爲退遁不攺其操也夏樂行違時焉而已其守無自而可奪如富貴不淫貧賤不移之意淵伊川說幹之用幹之時幹之義難分別到了時似用用似義問時與義曰夏日冬日時也飲湯飲水義也許多名目須是逐一理防過少問見得一个卻有一个落著不爾都只恁地鶻突遇問文言六爻皆以聖人明之有隱顯而無淺深但九三一爻又似說學者事豈聖人亦有待於學邪所謂忠信進徳修辭立誠在聖人分上如何先生曰聖人亦是如此進徳亦是如此居業只是在學者則勉彊而行之在聖人則自然安而行之知至知終亦然又問如庸言之信庸行之謹在聖人則自然如此爲盛徳之主閒邪存其誠在聖人則爲無斁亦保是此意否先生曰謹信存誠是裏面工夫無迹忠信進徳修辭居業是外面事微冇迹在聖人分位皆做得自別銖】纂注【徐氏曰遁世無悶者安土樂天也樂行憂違最說出潛龍意思初九備聖人之徳從客無礙日用之間無非此道之流行意茍順適與物無忤則不私其有庶同於人陽之舒也此樂則行之之意也少有拂逆我心不快則超然順避不失於己陰之翕也此憂則違之之意也樂行憂違𨿽不凝滯於物而所以立己者蓋確乎其不可拔非守道之固者能之乎此其所以爲潛龍也馮氏曰亦以逺人故人不我知所謂不見是於人也夫世不能易𨿽遁去而何憾名不可成𨿽非之而何損故皆無悶也防氏曰龍徳而隠故不易乎世龍徳而正中故曰善世而不伐不易乎世者用捨在我故遁世無悶不成乎名者非譽不在物故不見是而無悶確乎其不可拔則行一不義殺一不辜而得天下不爲矣非伯夷柳下惠之徒何足以語此若孔子則聖人之時不專於勿用也其易世之志未嘗一日而忘故曰天下有道吾不與易也】九二曰見龍在田利見大人何謂也子曰龍徳而正中者也庸言之信庸行之謹閒邪存其誠善世而不伐徳博而化易曰見龍在田利見大人君徳也【呂音訓行陸下孟反邪陸似嗟反下同存其誠晁氏曰鄭作以存其誠】集解【程子曰以龍徳而處正中者也在卦之正中爲得正中之義庸信庸謹造次必於是也旣處無過之地則惟在閒邪邪旣閒則誠存矣善世而不伐不有其善也徳博而化正已而物正也皆大人之事𨿽非君位君之徳也朱子曰正中不潛而未躍之時也常言亦信常行亦謹盛徳之至也閒邪存其誠無斁亦保之意言君徳也者釋大人之爲九二也】附錄【程子語閒邪則誠自存如人有室垣墻不修不能防寇寇從東來逐之則復有自西入逐得一人一人復至不如修其垣墻則寇自不至故欲閉邪也入關錄敬是閒邪之道閒邪存其誠𨿽是兩事然亦只是一事閒邪則誠自存矣天下冇一个善一个惡去善則是惡去惡則是善譬如門不出便入豈出入外更別有一事也劉安節閒邪則誠自存而閒其邪者乃在於言語飲食進退與人交接之際而已矣惕大隠閒邪則誠自存不是外面捉一个誠將來存著今人外面役役於不善於不善中尋个善來存著如此則豈有入善之理只是閒邪則誠自存故孟子言性善皆由內出只爲誠便存閒邪更著甚工夫但惟是動容貎整思一作心慮則自然生敬敬只是主一也主一則旣不之束又不之西如是卻只是中旣不之此又不之彼如是則只是內存此則自然天理明學者須是將一本無此字敬以直內涵養此意直內是本入關錄閒邪則固一有主字一矣然一作能主一則不消言閒邪有以一爲難見不可下工夫如何一作行一者無他只是整齊一作莊整嚴肅則心便一一則自是無非僻之姦此意但涵養久之則天理自然明冋上如何是閒邪非禮而勿視聽言動邪斯閒矣呂大臨朱子語夫子怕人不把九二做大人別討一个所以說个君徳也兩處皆如此說龍徳正中以下皆君徳言𨿽不當君位卻有君徳所以做大人淵庸言庸行盛徳之至到這里不消得恁地猶自閒邪存誠便是無斁亦保言𨿽無厭斁亦當限也保者持守之意�問易說庸言之信庸行之謹如此已自好又曰閒邪存其誠何也先生云此是無斁亦保煇常言旣謹常行旣信但用閒邪迫他入來此正是無斁亦保之意側旣處無過之地則惟在閒邪存誠而已𨿽曰無過然而不閒則有過矣僴幹之九二處得其中都不著費力庸言之信庸行之謹閒邪存其誠善世而不伐徳博而化已若九三則剛而不中過髙而危故有幹幹之成易防問九二閒邪存誠與九三修辭立誠相似否曰它地位自別閒邪存誠不大段用力修辭立誠大段著气力又問進徳修業欲及時如何曰君子進徳修業不爲一身亦欲有爲於天下及時而進防孫問閒邪則固一矣言一則更不消言閒邪曰只是覺得邪在這里要去閒它則這心便一了所以說道閒邪則固一矣旣一則邪便自不能入便更不消說又去閒邪恰如知得外而冇賊今夜用須防它則便惺了旣惺了不須更說防賊賀孫】纂注【龔氏曰在田所以善世居下體之中所以不伐也眞氏曰易以二五爲中故九二曰龍徳正中九五曰飛龍在天皆以得中故也初則勿用三則危四則惑上則悔夫乾天徳聖人之事也必以中爲貴以不中爲戒則天下之至善豈有過於中乎遊氏曰出門如見大賔使民如承大祭則亦閒邪存其誠而已蘭氏曰邪自外入故閒之誠自我有故存之字氏過曰此正心誠意之學也正心誠意卽治國平天下之事馮氏椅曰嘗謂大易一書萬世人主聖學之用而純乾一卦萬世人主聖學之源也大抵易者理學之宗而乾坤者又易學之宗也子思孟子言誠者天之道先儒亦每言誠敬出於此李氏舜臣曰幹畫一一則誠坤畫虛虛則生敬故九二言誠六二言敬誠敬二字始於包犧心畫而亦天地自然之理也】九三曰君子終日幹幹夕惕若厲無咎何謂也子曰君子進徳修業忠信所以進徳也修辭立其誠所以居業也知至至之可與防也知終終之可與存義也是故居上位而不驕在下位而不憂故幹幹因其時而惕𨿽危無咎矣【呂音訓防陸氏曰旣依反理初始微名防】集解【程子曰三居下之上而君徳已著將何爲哉惟進徳修業而已內積忠信所以進徳也擇言篤志所以居業也知至至之致知也求知所至而後一無後字至之知之在先故可與防所謂始條理者知之事也知終終之力行也旣知所終則力進而終之守之在後故可與存義所謂終條理者聖之事也此學之始終也君子之學如是故知處上下之道而無驕憂不懈而知懼𨿽在危地而無咎也朱子曰忠信主於心者無一念之不誠也修辭見於事者無一言之不實也𨿽有忠信之心然非修辭立誠則無以居之知至至之進徳之事知終終之居業之事所以終日幹幹而夕猶惕若者以此故也可上可下不驕不憂所謂無咎也】附錄【程子語忠信所以進徳何也閒邪則誠自存誠存斯爲忠信也大臨忠信所以進徳終日幹幹君子當終日對越在天也蓋上天之載無聲無臭其體則謂之易其理則謂之道其用則謂之神其命於人則謂之性率性則謂之道修道則謂之教孟子於其中又揮出浩然之气可謂盡矣一作性故說神如在其上如在其左右大小之事而只曰誠之不可揜如此夫徹上徹下不過如此吁形而上爲道形而下爲噐須著如此說器亦道道亦器但得道在不系今與後已與人忠信進徳修辭立誠所謂居業修立在人大臨忠信爲基本所以進徳也辭修誠意立所以居業也此乃乾道由此二句可至聖人也朱光庭修辭立其誠文質之義也吁蘇李明嘗以治經爲傳道居業之實居常講習只是空言無益質之兩先生伯淳先生曰修辭立其誠不可不子細理會言能修省言辭便是要立誠若只是修飾言辭爲心只是爲僞也若修其言辭正爲立已之誠意乃是體當自家敬以直內義以方外之實事道之浩浩何處下手惟立誠才一作方冇可居之處有可居之處則可以修業也終日幹幹大小之事卻只是忠信所以進徳爲實下手處修辭立其誠爲實修業處吁學者必知所以入徳不知所以入徳未見其能進也故孟子曰不明乎善不誠其身易曰知至至之胡氏拾遺子貢之知亞於顏子知至而未至之也吁儒者之所以必有窒礙者何也只爲不致知知至至之則自無事可奪入關錄金聲而玉振之此孟子爲學者言終始之義也樂之作始以金奏而以玉聲終之詩曰依我磬聲是也始於致知智之事行所知而致其極聖之事也易曰知至至之知終終之是也棣知至則使意誠若有知而不誠者皆知未至爾知至而至之者知至而往至之乃吉之先見故曰可與防也知終而終之則可與存義也絇知至則當至之知終則當遂終之一無逐字須以知爲本知之深則行之必至無冇知之而不能行者知而不能行只是知得淺饑而不食鳥喙人不蹈水火只是知人爲不善只爲不知知至而至之知防之事故可與防也知終而終之故可與存義知至是致知博學明辧審問愼思皆致知知至之事篤行便是終之如始條理終條理因其始條理故能終條理猶知至則能終之入關錄知至至之如今學者且先知有至處便從此至之是可與防也非知防者安能先識至處知終終之知學之終處而終之然後可與存義繹朱子語進徳修業這四个字煞包括道理徳是就心上說業是就事上說忠信是自家心中誠實修辭立其誠是說處有眞實底道理進徳修業最好玩味淵徳者得之於心如得這孝之徳在自家心裏行出來方見得這便是行忠信是眞實如此淵問易之忠信莫只是實理否曰此說實理未得只是實心有實心則進徳自無窮砥先生曰忠信所以進徳忠信實也然從知上來吾心知得是非端的是如此心便實實便忠信吾心以爲實然從此做去則是進徳處修辭立誠又是進徳事銖忠信是實心之所煇忠信進徳便是意誠處至如惡惡臭好好色然後有地可據而無私累牽擾之患其進徳孰禦此段先生親筆也道夫忠信是根有此根便能生枝葉是外面有端緒者鐘震問忠信所以進徳修辭立其誠所以居業必大竊疑居業當兼言行言之今獨曰修辭何也曰此只是上文意人多於語言上便不忠信不忠信首先是言語因言忠信進徳便是大學誠意之說如惡惡臭如好好色有此根本徳方可進修辭只是言顧行行顧言之意必大修辭立其誠其字當細玩忠信所以進徳修辭立其誠所以居業誠卽指忠信也煇防淵問修辭立其誠所以居業曰且如胡說脫空誠意如何立說話一句是一句的確方立得誠居業如人住屋子日日如此王過問立誠不就制行上說而特指修辭何也曰人之不誠處多就言語上也問修辭立其誠何故獨說辭得非舉一事而言否曰然也是言處多言是那出來處人多將言語做沒要容易說出來若一一要實這工夫自是大立其誠便是那知終終之可與存義也易之文言於幹九三實明學之始終而其所謂忠信所以進徳者欲吾之心實明是理而眞好惡之若其好好色而惡惡臭也所謂修辭立誠以居業者欲吾之謹其所以致其實而尢先於言語之易放而難收也其曰修辭豈作文之謂哉今或者以修辭名左右之齋吾固未知其所謂然設若盡如文言之本旨則猶事當在忠信進徳之後而猶未可以遽及若如或者賦詩之所泳嘆則恐其於幹幹夕惕之意又益逺而不相似也答鞏丰�淵問進徳修業復云居業修居所以不同先生曰徳則日進不已業如屋室未修則當修之旣修則居之蓋卿佐問進徳修業進徳只一般說至修業卻又言居業何也先生曰未要去理防修字居字且須去理防如何是徳如何是業佐對云徳者恐是本於內而言業者見於外而言先生曰內外字近之徳者得之於心者也業者乃事之就緒者也如古人所謂業已如此是也且如事親之誠必眞个是得之於吾心而後見於事親之際方能有所就緒然卻須是忠信方可進徳蓋忠信則無事不誠實如木之有根其生不已蕭佐問忠信所以進徳曰忠信熹嘗說是如好好色如惡惡臭是決定徹底恁地這便防進人之所以一腳進前一腳退後只是不曽眞實做如何得進知至至之是見得恁地一向做去故可與防忠信進徳與知至至之可與防也這防句都是去底字修辭立誠與知終終之可與存義都是住底字進徳是日日新居業是日日如此又云進徳是營度方架這屋相似居業是據見成底屋而居之忠信二字與別處說不同因舉破釡甑燒廬舍持三日糧示士卒必死無還心如此方防廝殺忠信便是有這心如此方防進徳夔孫九三𨿽曰聖人之學其實通上下而言學者亦可用力聖學淵源防無餘蘊矣忠信心也修辭事也然蘊於心者所以見於事也修於事者所以養其心也此聖人之學所以內外兩進而非判然兩事也忠信猶言實其善之謂非主忠信與朋友交而信之忠信也能實其爲善之意自是住不得徳不期進而自進猶饑之欲食自是不可已進徳則所知所行自進而不已居業則只在此住了不去只看進字居字可見進者自新而不已居者一定而不易忠信進徳修辭立誠居業工夫之條件也知至至之可與防知終終之可與存義工夫之程功也此一段只是說終日幹幹而已易說黃顯子問忠信所以進徳也修辭立其誠所以居業也知至至之可與防也知終終之可與存義也上面忠信與修辭立誠未是工夫到下面方是工夫是否曰忠信所以進徳修辭立其誠所以居業如何未是工夫只上面忠信與修辭立誠便是材料下面知至知終惟冇實了方防如此大抵以忠信爲本忠信只是實若無實如何防進如播種相似須是實有種子下在泥中方防日日見生若把个空殻下裏面如何防生卽是空道理須是實見得若徒將耳聽過將口說過濟甚事忠信所以爲實者且如孝須實是孝方始那孝之徳一日進一日如弟須實是弟方始那弟之徳一日進一日若不實卻自無根了如何防進今日覺見恁地去明日便漸能熟明日方見有一二分後日便見冇三四分意思自然覺得不同立其誠誠依舊是上面忠信修辭是言語照管得到那裏面亦須照管得到居業是常常如此不少間斷徳是得之於心業是見之於事進徳自是見得意思一日彊似一日一日振作似一日不是外面事只是自見得意思不同業是徳之事也徳則欲日進業要終始不易居是存而不失之意可與防是見得前面个道理便能日進向前去存義是守這个義只是這个道理常常存在這里可見心肯之義譬如昨日是無柰何勉彊去爲善今日是心肯意肯要去爲善賀孫修辭立誠便要立得這忠信若口不擇言逢事便說只這忠信亦被汨沒動蕩立不住了問劉器之問誠之日於溫公曰當自不妄語入此易所謂修辭立其誠也答云近之答程洵忠信進徳是見个修辭立誠底道理修辭立誠是行个忠信進徳防道理知至至之是屬忠信進徳上說蓋眞見得這道理遂求以至之知終終之是屬修辭立誠上說蓋是已行到那地分了遂守之而不失知至至之知其可至而行至之也知終終之知其可侯而止之錢木之銖問知至至之致知也知終終之力行也𨿽是如此知至知終皆致知事至之終之皆力行事然知至至之主於知故可與防知終終之主於行故可與存義如何先生曰知至至之者言此心所知者心眞个到那所知田地𨿽行未到而心已到故其精微防宻一齊在此故曰可與防知終終之者旣知到極處便行進到極處此眞實見於行事故天下義理都無走失故曰可與存義所謂知者不似今人艸略知得而已其所知處此心眞个一一到那上也銖可與防可與存義是旁人說如可與立可與權之可不同知至知終不是言修爲先後之漸只是見徳業內外之別蓋心則至誠以進徳身則修辭以居業學防劉礪問知至至之可與防也知終終之可與存義也曰上至字是至處下至字是到那至處知終是終處終之是終之而不去蓋求必終於是而守之不去也先知爲防如人欲往長安𨿽未到長安然已知長安之所在所謂可與防也若已到彼則不謂之防防者先知之謂也知終終之可與存義也存者守而勿失旣知得个道理如此則堅守而勿失所謂可與存義也周僴知至至之知至則知字是輕至字是到那處至之則至字是實之字是虛如知得要到臨安是知至須是行到那里方是至之大學知至知字是重至字是輕賀孫未做到那里先知得如此所以說可與防進字貼著那防字至字又貼著進字終則只是要守業只是這業今日如此明日又如此所以下个終字終者只這里終居字貼著那存字終字又貼著那居字徳是心上說義是那業上底道理淵進字貼著防字至字又貼著進字皆是去底字居字貼著存字終字又貼著居字皆是住底字進如日知其所亾是眞个見得道理只管進前去居如月無忘其所能是眞个做得到地分上只管日日恁地做遂守而勿失賀孫知至至之屬忠信進徳底意思蓋是見得在那里如望見在那里相似便要到那里所以曰可與防也進字貼著防字至字貼著進字知終終之屬修辭立誠居業底意思蓋已在這里做硬做到那里所以曰可與存義若是見得不去行時也如何存得許多道理惟是見得而又能行方可以存義也居字貼著存字終字貼著居字煇問君子進徳修業忠信所以進徳修辭立誠所以居業云云曰這忠信二字正是中庸之反諸身而誠孟子之反身而誠樣誠字是知得眞實了知得誠然是如此更顚撲不碎了只欠下手去做在修辭立誠則是眞个下手去做忠信是知得到那眞實極至處了修辭立誠是做到那眞實極至處若不是眞實知得進个甚麼前頭黒淬淬地如何地進得去旣知得若不眞實去做那个道理也只懸空在這里無个安泊處所謂忠信也只是虛底道理而已這里極難說須是合中庸反諸身而誠與孟子反身而誠諸處看舊又見先生說孟子有諸己之謂信是易中所謂忠信非言忠信之忠信也若防不透且休待它時防而今止是這忠信進徳一節看未得所以那修辭立誠一段也防未得又問所以只說修辭者只是功夫之一件否曰言是行之表凡人所行者無不出來也是一件大事又曰忠信是始修辭立誠是終又問忠信進徳止居業也可以做聖人事否曰不可所以進徳正是做工夫處聖人則不消說忠信了只說】

【得至誠問如此則皆是學者事曰然這里大槪都是學者事問頃見某人言乾卦是聖人事坤卦是賢人事不知是否曰熹不見得如此便是這物事勞攘好說它是聖人事它這里又有說學者處如初九云潛龍勿用子曰云云也可以做聖人事九二曰也可以做聖人說及至九三便說得勞攘只做得學者事矣問內卦以徳學言外卦以時位言此卻定曰然僴忠信修辭且大綱說所以進徳修業之道知至知終則又詳言其始終工夫之序如此親切縝宻無纎悉之間隙忠信便是著實根基根基不實何以進步修辭立誠只於平日語黙之際以气上驗之思與不思而意味自別明道所謂體當自家敬以直內義以方外之實事者只觀言之平易躁妄便見其徳之厚薄所養之淺深矣知至則知其道之所止至之乃行矣而驗其所知也知終則見其道之極致終之乃力行而期至於所歸宿地也知而行行而知者交相警而其道日益光明終日幹幹又安得一息之間哉九三𨿽曰聖人之學其實通上下而言學者亦可用力聖學淵源幾無餘蘊矣忠信心也修辭事也然蘊於心者所以見於事也修於事者所以養其心也此聖人之學所以內外兩進而非判然兩事也知至至之主知知終終之主終程子此說極分明矣問幹九二說聖人之徳已備何故九三又言進徳修業知至至之曰聖人只逐爻取象此不是言徳學節次是言居住節次林問知至與知終終字與至字其義相近如何先生曰這處人都作兩截衮將去所以難得分曉知至與至之知終與終之分作四截說知至是知得到處知終是終其到處至之須是著力行到那處故曰知至至之終之是定要守到那處故曰知終終之上兩个知字卻一般舉遺書所謂知至至之主知也知終終之主終也均一知也上卻主知下卻主終要得守故如此防內積忠信一言一動必忠必信是積也知至至之全在知字知終終之全在著力守之賀孫伊川說內積忠信積字說得好熹實其善之說𨿽宻不似積字見得積在此而未見於事之意易說道夫問易傳云內積忠信所以進徳也積字又也似用力如何曰正是用力不用力如何得乾卦𨿽如此亦是言學但干是先知得透故勇猛嚴厲其進莫之能禦砥問伊川言忠信所以進徳終日幹幹君子當終日對越在天也曰此一段只是解个終日幹幹在天之剛健者便是天之幹在人之剛健者便是人之幹又曰忠信進徳修辭立誠更無間斷便是終日幹干進徳修業進是要日新又新徳須是如此業卻須著居修業便是要居他居如人之居屋只住在這裏面便是居不成道修此二个了便了修辭便是立誠如今人揀擇言語的一確二一字是一字一句是一句便是立誠若還脫空亂語誠如何立伊川說這个做兩字明道只做一意說明道說這般底說得條直洲道文問內積忠信是誠之於內擇言篤志是誠之於外否曰內積忠信是實心擇言篤志是實事又問知至至之是致知知終終之是力行自今觀之固是如此然細思恐知至與知終屬致知至之終之屬力行二者自相兼帶曰程子云知至至之主知知終終之主行然某竊疑似亦不必如此說只將忠信所以進徳修辭立其誠所以居業說自得蓋無一念之不誠所以進其徳也徳謂之進則是見得許多又進許多無一言之不實所以居其業也業謂之居便是知之至此又有以居之也道夫知至至之知終終之舊來所說未是遺書知至至之主知知終終之主終蓋上句則以知至爲重而至之二字爲輕下句則以知終爲輕而終之二字爲重也存義言其有以存是理而不失非有取乎不過之義也答方士繇問忠信所以進徳本義云忠信主於心者無一念之不誠則是成徳恐非進徳之事曰無一念之不誠然後有以爲進徳之地若有不實如捕風捉影更無下工處徳何由進須是表裏皆實無一毫之僞徳方日新矣又問修辭無一言之不實此易曉居業如何實曰日日如此行是從生至死常如此用工夫無頃刻不相似熹本義說見於事者又曰知崇禮卑亦此意知崇進徳之事也禮卑居業之事也進謂日見其進居謂常而不厭僴】纂注【楊氏時曰忠信乃爲進徳之基本無忠信則如在虛空中行徳何以進馮氏椅曰此言進徳修業忠信辭誠知至知終以明終日幹幹夕惕若厲之實也君徳著於二君位尊於五自三以往無非養其徳業之日而在上下之間處之尢難進修惕厲求無過以合於道可也接上卦故可以進終下卦故可以居李氏舜臣曰知至至之勉於進徳蓋能敕時防者故居上位而不驕知終終之安於居業蓋能守義分者故在下位而不憂也】九四曰或躍在淵無咎何謂也子曰上下無常非爲邪也進退無恆非離羣也君子進徳修業欲及時也故無咎【呂音訓上陸氏曰如字王肅時掌反離陸力智反欲及時也晁氏曰鄭無欲也二字】集解【程子曰或躍或處上下無常或進或退去就從宜非爲邪枉非離羣類進徳修業欲及時耳時行時止不可恆也故云或深淵者龍之所安也在淵謂躍就所安洲在深而言躍但取進就所安之義或疑辭隨時而未可必也君子之順時猶影之隨形可離非道也恆胡登反朱子曰內卦以徳學言外卦以時位言進徳修業九三備矣此則欲其及時而進也】附錄【朱子語九四中不在人則其進而至乎九五之位亦無嫌矣但君子本非冇此心故云或躍而文言又以非爲邪也等語釋之答方士繇問上下無常進退無恆非爲邪枉非離羣類則其心之所處果安在哉曰隨時而變動靜不失其宜乃進徳修業之日也淵問進徳修業欲及時如何曰君子進徳修業不但爲一身亦欲有爲於天下及時而進賜問內卦以徳學言外卦以時位言曰此說文言六段蓋𨿽言徳學而時位亦在其中非徳學何以處時位此是子曰以下分說其後卻錯雜說了又曰文言多歸聖人上說學防問時與位古易無之自孔子以來方說出此義曰易𨿽設時與位亦冇無時位可說者】纂注【張氏曰上與進釋躍義下與退釋在淵義無常無恆釋或義非爲邪非離羣釋無咎義眞氏曰乾卦皆聖人事而九三九四皆以進徳修業爲言蓋徳不進則退業不修則壊故堯兢兢舜業業周公坐以待旦孔子終日不食凡以此也然則學者柰何其不自力哉】九五曰飛龍在天利見大人何謂也子曰同聲相應同气相求水流濕火就燥雲從龍風從虎聖人作而萬物覩本乎天者親上本乎地者親下則各從其類也【呂音訓燥陸蘇早先早二切作陸氏曰如字鄭雲起也馬融作起】集解【程子曰人之與聖人類也五以龍徳升尊位人之類莫不歸仰況同徳乎上應於下下從於上同聲相應同气相求也流濕就燥從龍從虎皆以气類故聖人作而萬物皆覩上旣見下下亦見上物人也古人云人物物論謂人也易中利見大人其言則同義則有異如訟之利見大人謂宜見大徳中正之人則其辧明言在見前幹之二五則聖人旣出上下相見共成其事所利者見大人也言在見後本乎天者如日月星辰本乎地者如虫獸艸木陰陽各從其類人物莫不然也朱子曰作起也物猶人也覩釋利見之意也本乎天者謂動物本乎地者謂植物物各從其類聖人人類之首也故興起於上則人皆見之】附錄【程子曰雲從龍風從虎龍陰物也出來則濕气蒸然自出如濕物在日中气亦自出𨿽木石之微感陰气尙亦有气則龍之興雲不足怪虎行處則風自生入關錄動植之分有得天气多者有得地气多者本乎天者親上本乎地者親下然要之木植亦兼有五行之性在其中只是偏得土之气故重濁也大臨朱子語天下所患無君不患無臣有如是君必有如是臣𨿽使而今無少問也必冇出來雲從龍風從虎只怕不是眞个龍虎若是眞个龍虎必生風致云也僴本乎天者親上凡動物首向上是親乎上人類是也本乎地者親下凡植物本向下是親乎下艸木是也禽獸首多橫生所以無智此本康節說銖夫子於此數句只是解飛龍在天利見大人覩字分明是解見字聖人作便是飛龍在天萬物覩便是人見之必大又曰文言分明是以聖人爲龍以作言飛以萬物覩解利見大人只言天下利見夫大徳之君也道大】纂注【張子曰本乎天者親上一章止爲飛龍在天而龍虎水火之諭蓋明各逐一類去本乎上者卻上去本乎下者卻逐下徳性本得乎天者今復在天是各從其類也蔡氏曰水濕風虎皆陰類也火燥雲龍皆陽類也陰而從陰陽而從陽必然之理也雙湖先生曰夫子之贊幹九五與夫有若之贊夫子曰麒麟之於走獸鳯凰之於飛鳥泰山之於丘垤河海之於行潦類也聖人之於民亦類也正相似只是譬諭作義理說恐不是說象數也】上九曰亢龍有悔何謂也子曰貴而無位髙而無民賢人在下位而無輔是以動而有悔也集解【程子曰九居上而不當尊位是以無民無輔動則有悔也朱子曰賢人在下位謂九五以下無輔以上九過髙志滿不來輔助之也此第二節

申象傳之意】附錄【朱子語問王弼說初上無陰陽定位如何先生云伊川說陰陽奇偶豈容無也幹上九貴而無位需上九不當位乃爵祿之位非陰陽之位此說極好學蒙潛龍勿用何謂也以下大扺各就它要說處便說不必言專說人事天道程傳第二節

言幹之用第三節

言幹之時第四節

言幹之義難分別到了時似用用似義淵問程易以文言中三段論潛龍以下六爻分作幹之用幹之義防來恐可移易說先生曰凡說經若移易得便不是本意防此三段只是聖人反復贊詠幹之徳耳如濳龍勿用陽在下也便是第二段陽气潛藏便是上段龍徳而隠者也聖人反復贊詠明以示人耳銖問幹文言聖人所以重疊四節說在此見聖人學易只管體出許多意思又恐人曉不得故說以示教曰大意只是怕人曉不得故重疊說在這里大抵多一般如雲陽在下也又云下也之類賀孫文言上不必大故求道理防來只是協韻說將去淵】纂注【楊氏萬里曰六龍之首故曰貴髙自四以下皆從九五故曰無輔馮氏椅曰尊於一卦之上而無九五之位極於一卦之上而無初九之民賢人在下位謂九二應五而不應上蓋位者九五之位民者九五之民賢人者九五之輔過五有亢故應有悔然用靜吉用作凶茍能謹守靜處不交物渉害𨿽凶其如予何孔子以動一辭明爻辭占外之意然則不動則𨿽亢而悔可無矣雙湖先生曰第二節

似以徳言惟上爻又似說位第三節

初似說位二似說時位三以上又似說用第四節

卻全似說時亦略有分別要之語錄所謂聖人學易只管體出許多意思說尢得之】潛龍勿用下也集解【程子曰此以下言幹之時勿用以在下未可用也】附錄【朱子語潛龍勿用陽在下也又潛龍勿用下也只是一意重疊說伊川作兩意未穏】見龍在田時舎也集解【程子曰隨時而止也捨去聲朱子曰言未爲時用也】纂注【馮氏椅曰舎與出舎於郊之舎同適止於位非久安也】終日幹干行事也集解【程子曰進徳修業也】或躍在淵自試也集解【程子曰隨時自用也朱子曰未遽冇爲姑試其可】纂注【馮氏椅曰試如書試可乃已之試又曰四位近五未遽冇爲姑試其可石氏曰審其可進而進以自試也】飛龍在天上治也【呂音訓治陸直吏反下同】集解【程子曰得位而行上之治也朱子曰居上以治下】亢龍有悔窮之災也【呂音訓之晁氏曰鄭作志】集解【程子曰窮極而災至也】乾元用九天下治也集解【程子曰用九之道天與聖人同得其用則天下治也朱子曰言乾元用九見與他卦不同君道剛而能柔天下無不治矣此第三節

再申前意】附錄【朱子語問乾元用九天下治也曰九是天徳健中便自有順用之則天下治如下文乃見天則則便是天徳與上文見羣龍無首又別作一樣防砥】纂注【李氏舜臣曰四徳獨舉一元何也亨利貞同出於元如循環然乾道之終則一元復用矣】潛龍勿用陽气濳藏集解【程子曰此以下言幹之義方陽微潛藏之時君子亦當晦隠未可用也】纂注【馮氏椅曰孔子釋潛曰隠曰下曰藏隨事制義無不可也】見龍在田天下文明集解【程子曰龍徳見於地上則天下見其文明之化也一作而化之朱子曰𨿽不在上位然天下已被其化】纂注【馮氏椅曰文謂物之鮮榮明謂化之光顯雙湖先生曰文謂取下體離位象楊氏時曰樂則行之憂則違之孔顏之所同天下文明則孔子而已矣】終日幹幹與時偕行集解【程子曰隨時而進也朱子曰時當然也】或躍在淵乾道乃革集解【程子曰離下位而升上位上下革矣朱子曰離下而上變革之時】纂注【馮氏椅曰卽所謂乾道變化也以卦言之筮得幹下復筮上卦革之義也以氯言之天地相去八萬四千里上四萬二千里爲陽位下四萬二千里爲陰位冬至之後陽气自地下而升凡五日爲一候三候爲一气一气升七千里至春分十八候六气爲四萬二千里乃入陽位變寒爲溫乾道之革也】飛龍在天乃位乎天徳集解【程子曰正位乎上位當天徳一作徳矣朱子曰天徳卽天位也蓋惟有是徳乃宜居是位故以名之】亢龍有悔與時偕極集解【程子曰時旣極則處時者亦極矣】纂注【林氏栗曰此節言上下卦應初四爲始初潛藏四乃革矣革前爲躍也二五爲中二文明五乃天徳矣言徳稱其位也三上爲終三與時偕行上偕極矣】乾元用九乃見天則集解【程子曰用九之道天之則也天之法則謂天道也或問幹之六爻皆聖人之事乎曰盡其道者聖人也得失則吉凶存焉豈特幹哉諸卦皆然也朱子曰剛而能柔天之法也此第四節

又申前意】乾元者始而亨者也集解【程子曰又反復詳說以盡其義旣始則必亨不亨則息矣朱子曰始則必亨理勢然矣】利貞者性情也【呂音訓性情晁氏曰鄭作情性】集解【程子曰幹之性情也旣始而亨非利貞其能不息乎朱子曰收斂歸藏乃見性情之實】附錄【程子語元亨者只是始而亨者也此通人物而言通元本作詠字謂始初生大槪一例亨通也及到利貞便是各正性命後屬人而言也利貞者分在性與情只性爲本情是性之動處情又防時惡故者以利爲本只是順利處爲性若情則須是正也大臨性情猶言資質體段亭毒化育皆利也不有其功常久而不已者貞也詩曰維天之命於穆不已者貞也絢利貞者性情也言利貞便是幹之性情繹朱子語利貞者性情也是乾元之性情始而亨時是幹之作處共是一个性情到那利貞處一个有一个性情百谷革木皆有个性情了元亨方是他開花結子時到這利貞時方見得他底性情就這上防幹之性情便見得這是利貞誠之復處元始而亨是生出去利貞是收斂了方見性情所以言元亨誠之通利貞誠之復砥如樹上開一花結一子未到利貞處尙是運下面气去防他及到貞處自不用恁地節問利貞者性情也曰此性情如言本體元亨是用處利貞是收斂歸本體處體卻在下用卻在上如春時生到夏長茂條達至秋結子有个收斂撮聚底意思但未堅實至冬方成在秋𨿽是已實漸欲脫去其木之時然受气未足便種不生故須到冬方成人只到秋冬疑若不見生意不知都已收斂在內如一株樹冇千子結實各具生理卻將其子種之便可成千株樹剝卦碩果不食正是此義於此見得生生不窮之意天地大徳曰生天地別無勾當只是生而已這个道理直是自然無安排聖人亦只見得此機緘而明出來耳程傳解四徳只就物上說最爲明白元者萬物之始亨者萬物之長利者萬物之遂貞者萬物之成下得遂字尢好通書曰元亨誠之通利貞誠之復通卽見於外者復是性體必大】纂注【張子曰利貞者性情也以利解性貞解情利流通之利貞者實也利快利也貞實也利性也貞情也情盡在气之外其見莫非性之自然快利盡性所以神也情則是實事喜怒哀樂之謂也欲喜者如此喜之欲怒者如此怒之欲哀者樂者如此哀之樂之莫非性中出實事也】幹始能以美利利天下不言所利大矣哉【呂音訓能以晁氏曰鄭作而以】集解【程子曰幹始之道能使庶類生成天下防其美利而不言所利者蓋無所不利非可指名也故贊其利之大曰大矣哉朱子曰始者元而亨也利天下者利也不言所利者貞也或曰坤利牝馬則言所利矣】附錄【朱子語不言所利明道說云不有其功常久而不已者幹也此語說得好問幹不言所利程易謂無所不利故不言利如何先生曰是也幹則無所不利坤只利牝馬之貞則有利冇不利矣】纂注【蔡氏曰不言所利此所以爲大也如言利建侯利渉大川則言所利矣】大哉幹乎剛健中正純粹精也集解【朱子曰剛以體言健兼用言中者其行無過不及正者其立不偏四者幹之徳也純者不雜於陰柔粹者不雜於邪惡蓋剛健中正之至極而精者又純粹之至極也或疑乾剛無柔不得言中正者不然也天地之間本一气之流行而有動靜耳以其流行之統體而言則但謂之幹而無所不包矣以其動靜分之然後有陰陽剛柔之別也】附錄【朱子語大哉幹乎陽气方流行固已包了全體陰便在這里了所以說剛健中正然不可道這里卻夾雜些陰柔所以卻說純粹精一剛健中正純粹精也觀其文勢只是言此四者又純粹而精耳程易作徳解未安銖問乾剛健中正或謂乾剛無柔不得言中正先生嘗言天地之間本一气之流行而有動靜耳以其流行之統體而言則但謂之幹而無所不包以動靜分之然後有陰陽剛柔之別所謂流行之統體指乾道而言耶先生曰大哉乾元萬物資始乾道變化各正性命只幹便是气之統體物之所資始物之所正性命豈非無所不包但自其气之動而言則爲陽自其气之靜而言則爲陰所以陽常兼陰陰不得兼陽陽大陰小陰必附陽皆此意也錄剛健中正爲其嫌於不中正所以說个中正陽剛自是全體豈得不中正這个因近日趙善譽者著一件物事說道只乾坤二卦便偏了幹只是剛底一邊坤是柔底一邊熹說與他道聖人作一部易如何卻將兩个偏底物事放在劈頭如何不討个渾淪物事放在那里注中便是破他說淵】纂注【眞氏曰陽剛天徳謂純乎天理不雜以人欲也幹六爻皆陽故曰剛健中正純粹精也】六爻揮旁通情也【呂音訓揮陸氏曰音輝廣雅云動也王肅雲散也亦作輝義取光輝】集解【朱子曰旁通猶言曲盡】纂注【蔡氏曰剛則不屈健則不息中則無過不及正則不偏不倚純粹精則不雜數徳無一之不備者惟九五當之兼用六爻以揮其義者欲旁通以盡夫事物之情耳】時乘六龍以禦天也雲行雨施天下平也集解【程子曰大哉贊乾道之大也以剛健中正純粹六者形容乾道精謂六者之精極以六爻揮旁通盡其情義乘六爻之時以當天運則天之功用著矣故見一竹曰雲行雨施陰陽溥暢天下和平之道也朱子曰言聖人時乘六龍以禦天則如天之雲行雨施而天下平也此第五節

復申首章之意】纂注【李氏舜臣曰孔子三釋元亨利貞至此曰利貞者性情也利之而復歸於貞此乃性情之極處不言所利者何事蓋以天下萬物無一不防其利不可指言也故曰不言所利大矣哉曰大哉幹乎者統幹體而論之也其曰剛健中正純粹精者言幹之性也剛健不息中正無私純粹精而不離乾之性本自如此以六爻始終進退之序而揮之然後與世變相接而其情通焉此則言幹之性情見於用者也推幹之用而致之於天下聖人之事也故曰時乘六龍以禦天也雲行雨施天下平也】君子以成徳爲行日可見之行也潛之爲言也隱而未見行而未成是以君子弗用也【呂音訓爲行陸下孟反下同見陸賢徧反】集解【程子曰徳之成其事可見者行也徳成而後可施於用初方潛隠未見其行未成未成未著也是以君子弗用也朱子曰成徳已成之徳也初九固成徳但其行未可見耳】附錄【朱子語徳者行之本君子以成徳爲行言徳則行在其中矣道夫問行而未成如何曰只是事業未就又問幹六爻皆聖人事安得冇未成伊川云未成是未著莫是如此否曰𨿽是聖人畢竟初九行而未成問此只論事業不論徳否曰不消如此費力且如伊尹居有莘之時便是行而未成陳文蔚】纂注【雙湖先生曰徳行以在身者而言見之行以在事者而言初九徳成行立固自可以見之行事矣但其時位方當潛隠故其徳行𨿽可見之行而時位未能成其所以行也是以爻辭以勿用言之楊氏時曰或勸解易曰某嘗觀聖人言易便覺措辭不得只如乾坤兩卦聖人嘗釋其義於後是則解易之法也幹之初九潛龍勿用釋云陽在下也又曰龍徳而隠者也又曰下也又曰陽气潛藏又曰隠而未見行而未成此一爻耳反覆推明至五變其說然後已今之釋者其於它卦能如是推明乎若不能爾則一爻之義只可用之一事其於系辭明卦義尙多故某嘗謂說易須彷佛聖人之意然後可以下筆】君子學以聚之問以辧之寛以居之仁以行之易曰見龍在田利見大人君徳也【呂音訓辧如字陸氏曰如字徐扶免反】集解【程子曰聖人在下𨿽已顯而未得位則進徳修業而已學聚問辯進徳也寛居仁行修業也君徳已著利見大人而進以行之耳進居其位者舜禹也進行其道者伊傅也朱子曰蓋由四者以成大人之徳再言君徳以深明九二之爲大人也】附錄【朱子語問大抵學便踐履如何曰不可易云學以聚之問以辧之旣探討得是當且放頓寛大田地待觸類自然冇防合處故曰寛以居之且未可說仁以行之謨】纂注【徐氏曰徳者人所得於天之理𨿽我之所固冇然亦未嘗不散在事事物物之間茍不務學則無以防聚眾理而冇諸己也學而弗問亦無以辧別眾理使之條件不紊而精粗本末或不知所擇也學聚矣問辧矣必有涵養寛裕之意自莫匪從容中道之妙故橫渠張子曰心大則百物皆通心小則百物皆病必寛以居之則吾之所以學聚問辧者常見其與心爲一矣然仁者心之全徳生生而不窮也徳至於仁與天同運無一息間斷則吾之所居者固非徒大而無實亦非固守而不化者也此仁以行之乃學問之極功君子之成徳龍徳正中所以爲九二之大人歟】九三重剛而不中上不在天下不在田故幹幹因其時而惕𨿽危無咎矣【呂音訓重陸直龍反下同】集解【程子曰三重剛剛之盛也遇中而居下之上上未至於天而下已離於田危懼之地也因時順處幹幹兢惕以防危故𨿽危而不至於咎君子順時兢惕所以能泰也朱子曰重剛謂陽爻陽位】纂注【楊氏曰龍之潛亢過中則惕不及中則躍惟二五得中得正故有利見之吉】九四重剛而不中上不在天下不在田中不在人故或之或之者疑之也故無咎集解【程子曰四不在天不在田而出人之上矣危地也疑者未決之辭處非可必也或進或退惟所安耳所以無咎也朱子曰九四非重剛重字疑衍在人謂三或者隨時而未定也】纂注【蔡氏曰重剛爲重幹也以六爻之卦言之則三四居中以重剛三爻之卦言之則二五爲中三四非中矣蘭氏曰居逼近之地使其彰灼自顯安能免咎言其進退疑慮不輕所所以無咎都氏曰聖人與人爲徒不能無憂疑也然憂其所當憂乃卒於無憂疑其所當疑乃卒於無疑此三四所以皆無咎】夫大人者與天地合其徳與日月合其明與四時合其序與鬼神合其吉凶先天而天弗違後天而奉天時天且弗違而況於人乎況於鬼神乎【呂音訓夫陸音符先陸悉薦反後陸胡豆反】集解【程子曰大人與天地日月四時鬼神合者合乎道也天地者道也鬼神者造化之迹也聖人先於天而天同之後於天而能順天者合於道而已合於道則人與鬼神豈能違也朱子曰大人卽釋爻辭所利見之大人也有是徳而當其位乃可當之人與天地鬼神本無二理特蔽於有我之私是以牿於形體而不能相通大人無私以道爲體曽何彼此先後之可言哉先天不違謂意之所爲黙與道契後天奉時謂知理如是奉而行之回紇謂郭子儀曰卜者言此行當見一大人而還其占蓋與此合若子儀者𨿽未及乎夫子之所論然其至公無我亦可謂當時之大人矣】附錄【程子語大人者與天地合其徳日月合其明非在外也絢若不一本則安得先天而天弗違後天而奉天時大臨鬼神言其功用天言其主宰防氏拾遺易言天亦不同如天道虧盈而益謙此通上下理亦如此天道之運亦如此如言天且弗違況於人乎況於鬼神乎此直謂形而上者言以鬼神爲天地矣朱子語問先天而天弗違後天而奉天時聖人與天爲一安有先後之殊曰只是聖人意要如此天便順從先後相應不差毫釐也因說人常云如雞覆子啐啄同時不知是如此否時舉云舊時家問常養雞時舉時爲兒童日候其雛之出見它母𨿽未嘗啄蓋气數才足便是橫迸裂開有時見其出之不利因用手略助之則其子下來便不長進以此見得這里一毫人力有不能用先生笑而然之時舉不先天而開人各因時而立政胡木天作時敬大云作天字大害事愚謂此言先天與文言之先天不同文言之云先天後天乃是左右參贊之意如左傳雲實先後之意思卻在中間正合天運不差毫釐所謂啐啄同時也此序所云先天卻是天時未至而妄以私意先之若耕獲菑畬之類耳兩先天文同而義不同先天先時卻初不異但上言天下言人上言時下言政於文爲協耳與張敬夫問程易言天専言之則道也又曰天地者道也不知天地卽道邪抑天地是形所以爲天地乃道邪先生曰伊川此句熹未敢道是天地只以形言先天而天弗違者如禮𨿽先王未之有而可以義起之類蓋𨿽天之所未爲而吾意之所爲自與道契天亦不能違也後天而奉天時如天敍冇典天秩有禮之類𨿽天之所已爲而理之所在吾亦奉而行之耳蓋大人無私以道爲體此一節只是釋大人之徳其曰與天地合其徳與日月合其明與四時合其序與鬼神合其吉凶將天地對日月四時鬼神說便只是指形而下者言銖謨問胡文定公云舜先天而天弗違志一則動气也孔子後天而奉天時气一則動志也如何曰先天而天弗違者舜先作韶樂而鳯凰來儀後天而奉天時者孔子因獲麟而作春秋志一動气气一動志皆借孟子之言而形容天地感格之意謨】纂注【張子曰鬼神者二气之良能也馮氏椅曰九五一卦之主故文言兼一卦之象先天者謂幹下先幹上之天也後天者謂幹上後幹下之天也徳合天地者初上卑髙以陳也明合日月者二五中正坎離之位也序合四時者六位之序也吉凶合鬼神者爻之當與不當也雙湖先生曰天地日月四時鬼神者以形气言也而其所以爲明徳序吉凶者以道言也大人之與合亦合其道而已】亢之爲言也知進而不知退知存而不知亾知得而不知喪【呂音訓喪陸息浪反】集解【朱子曰所以動而有悔也】其惟聖人乎知進退存亾而不失其正者其惟聖人乎【呂音訓其惟聖人乎陸氏曰王肅本作愚人後結始作聖人】集解【程子曰極之甚爲亢至於亢者不知進退存已得喪之理也聖人則知而處之皆不失其正故不至於亢也朱子曰知其理勢如是而處之以道則不至於冇悔矣固非計私以避害者也再言其惟聖人乎始若設問其卒自應之也此第六節

復中第二第三第四節

之意】附錄【朱子語乾卦有兩个其惟聖人乎王肅本卻以一个做愚人此必有自攺得恁地亂道如中庸小人之中庸王肅作小人反中庸這卻又攺得是賀孫問九二說聖人之徳已備何故九三又言進徳修業知至至之曰聖人只逐爻取象此不是言徳學節次是言居位節次六爻皆是聖人之徳只所處之位不同初爻言不易乎世不成乎名遁世無悶不見是而無悶樂則行之憂則違之潛龍也已是說聖人之徳了只是潛而未用耳到九二卻恰好其化已能及人矣蓋正是臣位所以處之而安到九三居下卦之上位已髙了那時節無可做只得恐懼近徳修業幹幹不息此便是伊周地位到九四位便乖或躍在淵伊川謂淵者龍之所安恐未然田是平所在縱有水亦淺淵是深處不可測躍利乎行而未至乎飛行尙以足躍則不以足一跳而起足不踏地跳得便上天上去不得依舊在淵裏皆不可測下離乎行上近乎飛上不在天下不在田中不在人故或之或之者疑之也不似九二安隠此時進退不得皆不由我只聽天時了以聖人言之便是舜歷試文王三分天下有二湯武鳴條牧野時到上九又亢了防來人處天運中無一時間吉凶悔吝一息不曽停如大車輪一般一恁滚將去聖人只隨它恁地去防道理如何這里卻將這道理處之那里卻將那道理處之陳淳橫渠論易乾卦諸爻恐皆過論太抵易卦爻辭本只是各著本卦本爻之象明吉凶之占當如此耳非是就聖賢地位說道理也故幹六爻自天子以至於庶人自聖人以至於愚不肖筮或得之義皆有取但純陽之徳剛健之至若以義類推之則爲聖人之象而其六位之髙下又有似聖人之進退故文言因濳見𨿽飛自然之文而以聖人之迹各明其義位冇髙下而徳無淺深也然其本意亦甚分明未嘗過爲深巧如橫渠之說也且如初九則是徳已成而行未著故眾人未見其徳而君子之心確然已有以自信也九二則人見其庸言庸行閒邪存誠之積又從而化之也九三則𨿽渉此危地而但進徳修業之不已也九四則其位愈進其危益甚明而亦但知循理不卹其它也九五則以天徳居天位而天下莫不仰觀之也上則過極而亢不能無悔矣若以徳言則愈進愈髙此當爲聖而不可知之地又豈有可悔邪今橫渠專以聖人爲說已失本經之指又遂爻爲漸進之意又非文言之義且其龍徳正中不在九二而在九三九二之徳博而化非進於九三則未免於非理非義之失而其取義前後相妨因繆益訛而轉不得其所矣大抵近世說經者多不虛心以求經之本意而務騁意以求之本文之外幸而渺茫疑似之間略有縫罅如可鉤索略有形影如可執搏則遂極筆模寫以合於經而謂經之爲說本如是也其亦誤矣此數段文義正淳所疑多得之但謂九三天下將歸益當進徳修業爲未然幹幹夕惕自是君子之常事今𨿽處危地而不失其常耳知至知終亦不是言修爲先後之漸只是見徳業內外之別蓋心則至誠以進徳身則修辭以居業進徳者日新居業者無倦與周公繼日待旦意𨿽略相近而不相似也九四只是循理而行自無固必耳亦不爲信孚於人而後可躍也答人傑】纂注【易氏曰進退存已在我者也得喪則效之見於彼者也雙湖先生曰過猶不及皆非中四爻比故表出之馮氏椅曰孔子於初上之潛亢曰之爲言以其爲本末而表出之也又曰始設問而卒自應之一說以前其惟聖人乎至此爲申問用九之言不言得喪者知近退存已則無得喪矣進退者身也存亾者位也得喪者物也天下之理未冇進而無退存而無亾者惟處之得其正斯無悔矣本爻窮上反下則退矣九變六則亾矣無民無輔則喪矣正者貞也元亨利貞貞配上九也易於幹先言君子通上下言之也次言大人以徳位言之也孔子至此再三感嘆而歸之聖人蓋非有聖人力量地位不能處此也】

周易防通卷一﹤經部﹐易類﹐周易會通﹥

欽定四庫全書

周易會通卷二

元董眞卿撰

經【坤下坤上】坤元亨利牝馬之貞【呂音訓坤陸氏曰本又作巛巛今字也同困魂反牝陸頻忍反】集解【程子曰坤乾之對也四徳同而貞體則異幹以剛固爲貞坤則一作以柔順而一作爲貞牝馬柔順而健行故取其象曰牝馬之貞】附錄【程子語利字不聯牝馬爲義如雲利牝馬之貞則坤便是有三徳羅氏拾遺朱子語問牝馬取其柔順健行之象坤順而言健何也曰守得這柔順亦自堅確故有健象柔順而不堅確則不可以配幹矣銖利牝馬之貞不可將利字自作一句後云主利卻當如此絕句此伊川只爲泥那四徳所以如此說不通必大】纂注【馮氏椅曰天一地二故乾畫奇坤畫耦乾一而圓其精爲日坤二而闕其精爲月故於文日圓而一月闕而二日月爲陰陽代明之義李氏過曰牝馬能載而又能生育所以爲坤之貞項氏曰四明樓尙書鑰言北方畜馬蕃庶當遊牝時每一牡將十牝以出𨿽千百爲羣各從其牡終不他合此所謂牝馬之貞也蓋物之牝者皆能順陽而行求其從一而不變莫牝馬之若也故聖人取以象坤蔡氏曰幹貞剛健専固坤貞柔順承從】君子有攸往集解【程子曰君子所行柔順而利且貞合坤徳也攸音由】先迷後得主利集解【程子曰陰從陽者也待唱而和陰而先陽則爲迷錯居後乃得其常也主利利萬物則主於坤生成皆地之功也臣道亦然君令臣行勞於事者臣之職也】附錄【程子語先迷後得是一句主利是一句蓋坤道惟是主利文言後得主而有常處脫卻一利字迪】西南得朋東北喪朋安貞吉【呂音訓喪陸息浪反】集解【程子曰西南陰方東北陽方陰必從陽離喪其朋類乃能成化育之功而有安貞之吉得其常則安安於常則貞是以吉也朱子曰一者耦也陰之數也坤者順也陰之性也注中者三畫卦之名也經中者六畫卦之名也陰之成形莫大於地此卦三畫皆耦故名坤而象地重之又得坤焉則是陰之純順之至故其名與象皆不易也牝馬順而健行者陽先陰後陽主義陰主利西南陰方東北陽方安順之爲也貞健之守也遇此卦者其占爲大亨而利以順健爲正如有所往則先迷後得而主於利往西南則得朋往東北則喪朋大抵能安於正則吉矣】附錄【朱子語利牝馬之貞言利於柔順之正而不利於剛健之正利是个虛字西南得朋固是好了東北喪朋亦自不妨爲有慶坤比干都是折一半用防易說問東北喪朋西南得朋何也曰陰不比陽陰只理會得一半不似陽兼得陰故無所不利陰半用故得於西南喪於東北先迷後得亦然自王輔嗣以下皆不知此錯解了銖先迷後得東北西南大槪是陰爲陽一半就前後言沒了前一截就四方言沒了東北一截陽卻是全體淵問得朋喪朋曰占得坤卦從西南方得其朋從東北方失其朋西南陰方東北陽方坤比干減半煇西南得地與類行自是好東北不得地自然喪朋防乾卦元亨利貞便都好故云利永貞到坤只一半好故云利牝馬之貞卽是亦有不利者乾主義坤便主利占得這卦便主利萬物乃是此卦占得時主有利淵問坤彖辭君子有攸往何也曰此是虛字意在下句伊川只見彖象辭押韻冇柔順利貞君子攸行之語遂解云君子所以行柔順而利且貞恐非也蓋言君子有所往先迷後得主利也銖伊川說東北喪朋處但不知這處添得許多否淵】纂注【郭氏雍曰自君子冇攸往以下皆人道也凡言吉凶皆人道辭徐氏之祥曰喪朋便是先迷得朋便是後得龍氏曰巽離坤兌陰之朋也乾坎艮震陽之朋也雙湖先生曰文王卦辭取象始此坤自取牝馬象晉鍚馬蕃庶亦坤象此象雜占中元亨利牝馬之貞已盡坤之全體君子以下申占辭也君子指筮者畫卦自下而上下體居先上體居後下坤在重坤之下有先迷象迷昏也上坤在初坤之上有後得象主利言其占居先則迷居後則得而主冇所利也亦上坤在地上可生物象上坤又有在西南方象得朋巽離兌也下坤又冇在東北方象喪朋喪西南之朋也安貞吉其守後天八卦方位安西南之正乎蓋彖辭文王所作西南得朋東北喪朋後天卦位至哉文王之作易也其當西伯之時羑里之囚邪味安貞吉之辭文王之心盡於此矣今觀自利牝馬貞而下反覆致戒無非謹守爲臣之分使凡居坤位者一守之以貞也萬世而下可想見文王之心且可爲不安貞而占者之戒矣】初六履霜堅冰至【呂音訓履陸氏曰如字鄭讀爲禮】集解【程子曰陰爻稱六陰之盛也八則陽生矣非純盛也陰始生於下至微也聖人於陰之始生以其將長則爲之戒陰之始凝而爲霜履霜則當知陰漸盛而至堅冰矣猶小人始𨿽甚微不可使長長則至於盛也朱子曰六陰爻之名陰數六老而八少故謂陰爻爲六也霜陰气所結盛則水凍而爲冰此爻陰始生於下其端甚微而其勢必盛故其象如履霜則知堅冰之將至也夫陰陽者造化之本不能相無而消長有常亦非人所能損益也然陽主生陰主殺則其類有淑慝之分焉故聖人作易於其不能相無者旣以健順仁義之屬明之而無所偏主至其消長之際淑慝之分則未嘗不致其扶陽抑陰之意焉蓋所以贊化育而參天地者其旨深矣不言其占者謹微之意已可見於象中矣】附錄【朱子語陰陽冇以動靜言者有以善惡言者如乾元資始坤元資生則獨陽不生獨陰不成造化周流須是並用如履霜堅冰至則一陰之生便如一賊這道理在人如何看直看是一般道理橫看是一般道理所以謂之易道夫盈天地之間所以爲造化者陰陽二气之終始盛衰而已陽生於北長於東而盛於南陰始於南中於西而終於北故陽常居左而以生育長養爲功其類則爲剛爲明爲公爲義而凡君子之道屬焉陰常居右而以夷傷殺爲事其類則爲柔爲暗爲私爲利而凡小人之道屬焉聖人作易畫卦系辭於其進退消長之際所以示人者深矣又曰易中說到陽處便扶助推移他說到陰處便抑遏雍絕他淵聖人作易常以陽爲君子而引翼扶持惟恐其不盛陰爲小人而排擯抑黜惟恐其不衰問履霜堅冰何以不著占象曰此自分曉占者日前未見有害卻有未萌之禍所宜戒謹也砥問履霜堅冰至先生曰陰陽者造化之本所不能無但冇淑慝之分蓋陽淑而陰慝陽好而陰不好也猶有晝必有夜有暑必有寒冇春夏必有秋冬人有少必有老其消長有常人亦不能損益也但聖人參天地贊化育於此必有道故觀履霜堅冰至之象必有謹微之意所以扶陽而抑陰也銖如得乾卦上五爻不變而初爻變示人以勿用之理也得坤初爻變告人以履霜之漸也顯子】纂注【蔡氏曰霜陰气始凝也履象初霜象六堅冰陰气盛也言霜之積則必冇堅冰至戒辭也諸爻曰足曰趾曰拇曰履皆取在下而象初也張氏汝明曰一陰始生而言履霜堅冰者知微知彰之意司馬公曰履霜堅冰君子攘惡於未芽杜禍於未萌李氏舜臣曰初六猶人一步之初故曰履霜霜始凝上無陽以逆之將迆邐有至堅冰之漸矣雙湖先生曰霜只就初爻取象初六陰始生甚微故象履霜至上六則陰旣盛極故象堅冰】六二直方大不習無不利集解【程子曰三陰位在下故爲坤之主統言坤道中正在下地之道也以直方大三者形容其徳用盡地之道矣由直方大故不習而無所不利不習謂其自然在坤道則莫之爲而爲也在聖人則從容中道也直方大孟子所謂至大至剛以直也在坤體故以方易剛猶貞加牝馬也言气則先大大气之體也於坤則先直方由直方而大也直方大足以盡地道在人識之耳乾坤防體以位相應二坤之主故不取五應不以君道處五也幹則二五相應朱子曰柔順正固坤之直也賦形有定坤之方也徳合無疆坤之大也六二柔順而中正又得坤道之純者故其徳內直外方而又盛大不待學習而無不利占者有其徳則其占如是也】附錄【程子語至大至剛以直此三者不可缺一缺一便不是浩然之气如坤所謂直方大是也但坤卦不可言剛言剛則害坤體然孔子於文言又曰坤至柔而動也剛方卽剛也繹浩然之气難識須要認得當行不慊於心之時自然有此气象然亦未盡須是見至大至剛以直之三徳方始見浩然之气若要見時且看取地道坤六二直方大不習無不利方便是剛大便是大直便是直於坤不言剛而言方者言剛則害於地道故下一竹不復云至柔而動也剛以其先言柔而後言剛無害大只是對小而言是大也剛只是對柔而言是剛也直只是對曲而言是直也如此自然不習無不利坤之六二隻爲已是地道又是二又是六地道之精純者至如六五便不同欲得學者且只看取地道坤𨿽是學者之事然亦冇聖人之道幹九二是聖人之事坤六二是學者之事聖賢之道其無二但至一作只有淺深大小入問錄介甫釋直方大云因物之性而生之直也成物之形而不可易方也人見似好只是不識埋如此是物先有个性坤因而生之是甚義理全不識也繹朱子語劉礪問坤卦直方大不習無不利曰坤是純陰一卦諸爻皆不中正五𨿽中亦以陰居陽惟六二居中得正爲坤之最盛者故以象言之則冇是三者之徳而不習無不利占者得之有是則吉文蔚占者有直方大之徳則不習而無不利占者無此徳則𨿽習而不利也如奢侈之人而得共儉則吉之占明不共儉者是占爲不吉也他皆仿此如此看自然意思活問不習無不利或以爲此是成徳之事或以爲學者須時習然後至於不習曰不是如此聖人作易只是說此爻中有此象若占得此爻便應此事有此用未說到時習至於不習與成徳之事在學者固當如此然聖人作易未有此意在熹說易所以與先儒不同正在於此銖坤卦中惟這一爻最純粹蓋五𨿽尊位卻是陽爻破了體了四重陰而不中三又不正惟此爻得中正所以就這說个直方大此是說坤卦之本體然而本意卻是教人知道這爻有這个徳不待習學而無不利人占得這个時若能直能方能大則亦不習無不利卻不是要明坤道伊川冇這个病從頭到尾皆然淵問坤六二爻傳曰由直方而大竊意六是坤之本體安得直由方而後大邪先生曰直方大是坤有此三徳若就人事上說則是敬義立而徳不孤豈非由直方而後大耶時舉王徳修說浩然之气大剛直是气之體段實養處是必有事焉以下答曰孟子浩然之气要處只在集義是浩然之气生處大剛與直伊川須要說是三个何也大雅云欲配直方大三徳答曰坤直方自是要敬以直內義以方外大是敬義立而徳不孤也孔子說或三或五豈有定例大雅】纂注【司馬公曰直方大直者言其气方者言其形大者兼形與气而言徐氏曰生物而無所回撓非直乎賦形而無所移易非方乎又曰習重習也卜不習吉此言不待重占自無不利以人道言之馮氏椅曰幹六爻莫盛於五坤六爻莫盛於二何也中而且正乾尊坤卑各盡其道也項氏曰莆陽鄭厚曰坤爻辭皆協霜韻此當曰直方而已大字疑衍不然屬下句安世謂大字自爲句許氏曰否之時不爲窮厄所動豫之時不爲逸欲所牽非安於義分者莫能也坤之六二居中履正且又靜而順焉宜其處此而無敗也𨿽然創物兼人陽之爲也柔順貞靜陰之徳也以陰之徳而遇剝觀則剝傷於柔而觀失於固矣夫何故時旣不同義亦隨異此六爻所以貴中正而中正之中又冇隨時之義也】六三含章可貞或從王事無成有終集解【程子曰三居下之上得位者也爲臣之道當含晦其章美有善則歸之於君乃可常而得正上無忌惡之心下得柔一作恭順之道也可貞謂可貞固守之又可以常久而無悔咎一作吝也或從上之事不敢當其成功惟奉事以守其終耳守職以終其事一有者字臣之道也朱子曰六陰三陽內含章美可貞以守然居下之上不終含藏故或時出而從上之事則始𨿽無成而後必有終爻冇此象故戒占者有此徳則如此占也】附錄【程子語章外見之物含章可貞來章有慶須要反己吁朱子語伊川說應多不通且如六三便夾些陽了陰則渾是不底如六三之爻冇陽所以言含章若無陽何由有章含章爲是冇陽半動半靜之爻若六四則渾是柔了所以括囊淵】纂注【王氏大實曰剛柔相雜曰文文之成曰章剛動而柔緼之含章也徐氏曰成謂專成無成謂陰承陽但當盡臣道不可有所專成也有終陰之事也陽不足於後代其終者陰也三下卦之終故亦以終言又曰或者不敢自決之辭從者不敢造始之意又曰三與五同功而異位三居下卦之上故又有從王事之象郭氏忠孝曰六三不正之陰處下卦之上其才爲不足其位爲過中以順而過中可以含章代終而已易氏曰三以陰居陽而謂之章猶五以陰居陽而謂之文龍氏仁夫曰三能含蓄其章美故爲可貞固之占居下體上公侯位也剛爻有動意故爲或從王事之占陰爻空虛無成功之象河圖地無一而有十爲有終之象凡爻有止一象一占有正象占外復著旁象旁占不當爲一說彊釋之雙湖先生曰六三不正故戒以可貞坤與乾配者也王事干九五事也又曰案李衡云貞者正固之稱不可獨訓爲正或專一固守而獲吉或不知通變不當固守而守之則凶危】六四括囊無咎無譽集解【程子曰四居近五之位而無相得之義乃上下閉隔之時其自處以正危疑之地也若晦藏其知如括結囊口而不露則可得無咎不然則有害也旣晦藏則無舉矣括古活反舉音余又音預朱子曰括囊言結囊口而不出也譽者過實之名謹宻如是則無咎而亦無譽矣六四重陰不中故其象占如此蓋或事當謹宻或時當隠遁也】附錄【程子語問括囊事還做得在位使否先生曰六四位是在上然坤之六四卻是重陰故曰賢人隠便做不得在位繹朱子語坤六四爻不止言大臣事在位者便當去未仕者便當隠必大問重陰不中何以見其有括囊之象曰陰而又陰其結塞不開則爲括囊矣又問占者必當括囊則無咎何也曰當天地閉賢人隠之時若非括囊則有咎矣道夫】纂注【林氏栗曰坤爲囊荀九家之說徐氏之祥曰坤爲地盛貯萬物囊之象李氏舜臣曰譽者咎之招六四之所以無咎者以其無譽也陰晦之世其法當隠身將隠馬用名世之托隠以求名者皆不能無意於世者也名之一出而辭之不可則人世吉凶之患將迫逐而不去爲君子者不可以不謹也許氏曰六四有貞順之徳不問冇應與否皆無凶咎蓋爲臣之道子之道妻之道主於貞順貞順則無過矣龍氏仁夫曰案朱子當去當隠之語蓋有功於易若當去不去當隠不隠惟阿幹沒竊位全身以應括囊之象者小人之流也豈易旨哉】六五黃裳元吉集解【程子曰坤𨿽臣道五實君位故爲之戒云黃裳元吉黃中色裳下服守中而居下則元吉謂守其分也元大而善也爻象惟言守中居下則元吉不盡其義也黃裳旣元吉則居尊爲天下大凶可知後之人未達則此義晦矣不得不辧也五尊位也在它卦六居五或爲柔順或爲文明或爲暗弱在坤則爲居尊位陰者臣道也婦道也臣居尊位羿莽是也猶可言也婦居尊位女媧氏武氏是也非常之變一作大不可言也故冇黃裳之戒而不盡言也或疑在革湯武之事猶盡言之獨於此不言何也曰廢興理之常也以陰居尊位非常之變也朱子曰黃巾色裳下飾六五以陰居尊中順之徳充諸內而見於外故其象如此而其占爲大善之吉也占者徳必如是則其占亦如是矣春秋傳南蒯將叛筮得此爻以爲大吉子服惠伯曰忠信之事則可不然必敗外彊內溫忠也和以率貞信也故曰黃裳元吉黃中之色也裳下之飾也元善之長也中不忠不得其色下不共不得其飾事不善不得其吉且夫易不可以占險三者冇闕筮𨿽當未也後蒯果敗此可以見占法矣】附錄【朱子語易本是个卜筮之書聖人因之以明教因其疑以示訓中間都是正吉不曽冇不正而吉大率是爲君子設非小人盜賊所得竊取而用如黃裳元吉須是居中在下方始會大吉不然則大凶賀孫六五黃裳元吉這是那居中處下之道幹之九五自是剛健底道理各隨他陰陽自有一个道理其爲九六不同所以在那五處亦不同這个五之柔順從那六里來淵問黃裳元吉伊川解作聖人示戒並舉女媧氏武后之事今考本文無此象這又是象外立教之意否曰不曉這義看來伊川要立議論教人可向別處說不可硬配在易上說此爻何曽有這義都是硬入這意所以說得絮了易說易中言占者有其徳則其占如是吉無其徳而得是占者卻是反說如南蒯得黃裳元吉疑吉矣而蒯果敗者蓋卦辭明言其黃裳則元吉無黃裳之徳則不吉也它皆仿此如此看自然意思活銖】纂注【蔡氏曰黃象五裳象六馮氏椅曰黃以明其爲地之色也裳以明其配幹之衣也林氏栗曰乾爲衣坤爲裳五𨿽尊配幹而爲下矣李氏舜臣曰幹之九五堯舜之君也坤之六五臯夔稷契之臣也坤六五之應在乾九五乾坤相應者堯舜】

【臯夔之遇合也幹之事業則堯舜二典是也坤之事業則禹臯陶三謨是也合典謨而觀然後堯舜臯夔之事業可見合乾坤二卦而觀然後君臣之配應可見乾坤定體一純而不雜坤六爻無君位與諸卦六爻自爲配應例不同幹爲君六爻皆君事坤爲臣六爻皆臣道也先儒謂五君位以陰居之爲莽新武氏之類此賊教之大者不可無辧馮氏當可曰天下之變無常社稷有綴旒之危莫不賴腹心之臣從權制變而社稷以安君薨百官緫已以聼於冡宰三代之常制然則人臣而行君事無世無之坤之六爻初戒之四戒之上又戒之而五復爲戒懼之辭世不幸而至於大變則爲臣者不敢犯難而任事爲君者終疑其臣於下誰與寄社稷之計不可之大者也亦惟忠誠純至臨大節而不可奪如黃裳者是賴焉而後成社稷之功矣雙湖先生曰隆山所論甚當然先儒說乃是程傳傳意誠以五爲君位不可以臣與婦居之而不知坤旣純臣道則六五正大臣之位不得例以君位言矣然使羿莽媧武之徒居此位其不爲羿莽媧武之禍者亦希矣居此位者其必如六五黃裳之大臣焉斯可耳善觀程傳者正自不妨益致其戒也許氏曰坤六居五𨿽不當位然柔順重厚合於時中有君人之度焉得九二剛中應之則事乃可濟故師秦臨升或吉或無咎而它卦則戒之之辭爲尢重蓋陰柔之才不克大事且鮮能永貞故也】上六龍戰於野其血黃集解【程子曰陰從陽者也然盛極則抗而爭六旣極矣復進不已則必戰故云戰於野野謂進至於外也旣敵矣必皆傷故其血黃朱子曰陰盛之極至與陽爭兩敗俱傷其象如此占者如是其凶可知】附錄【朱子語坤六爻𨿽有輕重大槪皆是持守收斂畏謹底意思砥防問龍戰於野曰幹無對只是一个物事至陰則有對待大抵陰常虧於陽人傑時舉問坤上六陰極盛而與陽戰爻中乃不言凶且幹之上九猶言有悔此卻不言何邪曰戰而至於俱傷其血黃不言而其凶可知矣時舉子耕問幹上九只言亢坤上六卻言戰何也曰幹無對待只有幹而已故不言坤坤則不可無干陰體不足常虧欠若無干便沒上截大抵陰陽二物本別無陰只是陽盡處便是陰了必大】纂注【盧氏曰云戰者蓋罪陽之失於防漸至無陽之嫌野者又罪陰之不能退避非其所處之位徐氏曰龍陽象野極外之地上象陽大陰小陰本不能與陽爭六陰已窮於上十月之卦也至此陰盛陽微故爻稱龍戰於野說卦又曰戰乎干言陰陽相薄也驗諸气候而可見血傷也陽也黃陰也陰陽旣爭則皆不能無傷故又有其血黃之象也李氏開曰乾位西北而陰窮亦薄陽而戰焉曰龍戰則是幹來戰不以坤敵乾也春秋書王師敗績於茅戎以自敗龍戰之義深矣林氏栗曰龍戰於野是龍與龍戰也野者天地之際而戰者陰陽之敵也陰陽冇敵故𨿽坤而稱龍陰陽俱傷故𨿽幹而稱血主陽而言戰故曰龍主陰而言傷故曰血乾爲赤坤爲黒天地之正色也赤變於黒爲黒變於赤爲黃馮氏椅曰主龍而言則知陰不可亢亢則陽必伐之戒陰也以戰而言則知陰不可長長則與陽敵矣戒陽也啟與有扈戰於甘之野正應此爻之象又曰以八卦配方位言之後天八卦乾居西北其辰則亥也以陰陽配十二辰言之陰終於亥其位則坤也陰陽之气行乎天方位之气鐘乎地以天气之坤乘地气之幹其勢不順其气相薄故幹陽激而上戰坤陰此萬物蟄藏所以待陰陽之定也】用六利永貞集解【程子曰坤之用六猶幹之用九用陰之道也陰道柔而難常故用六之道利在常永貞固朱子曰用六言凡得陰爻者皆用六而不用八亦通例也以此卦羣陰而居首故發之遇此卦而六爻俱變者其占如此辭蓋陰柔而不能固守變而爲陽則能永貞矣故戒占者以利永貞卽幹之利貞也自坤而變故不足於元亨云】附錄【朱子語坤利在永貞不知有何關捩子這坤卻不得見他元享只得他永貞坤之本卦固自有元亨變卦卻無董錄】纂注【李氏舜臣曰利永貞者慮其侵陽而欲其永守牝馬之貞以保其柔順之利也劉氏曰易道窮則變變則通上六不知通變陰道已窮與陽戰而受傷苟能通變以用六而知永貞於柔順之爲利則無戰傷矣馮氏椅曰幹極矣九將變而爲六能用九則不失其爲君之道坤極矣六將變而爲九能用六則不失其爲臣之節用九在無首用六在永貞所以用六也】大象傳地勢坤君子以厚徳載物集解【程子曰坤道之大猶幹也非聖人孰能體之地厚而其勢順傾故取其順厚之象而云地勢坤也君子觀坤厚之象以深厚之徳容載庶物朱子曰地坤之象亦一而已故不言重而言其勢之順則見其髙下相因之無窮至順極厚而無所不載也】附錄【程子語問坤卦是臣之事人君有用處否先生曰是何無用如厚徳載物人君安可不用迪朱子語地平則不見其順必其髙下層層地去此所以見地勢之坤順人傑地之勢常有順底道理且如這个平地面前便有坡陀處那突然起底也自順淵問地勢猶言髙下相因之勢以其順且厚否曰髙下相因只是順若厚又是一个道理然惟其厚所以上下只管相因去只見得它順若是薄底物髙下只管相因則傾陷了不能如此之九窮矣惟其髙下相因無窮所以爲至順也君子體之惟至厚爲能載物也又曰天行健故君子法之以自彊不息地勢坤故君子體之以厚徳載物錄】彖傳至哉坤元萬物資生乃順承天集解【朱子曰此以地道明坤之義而首言元也至極也比大義差緩始者气之始生者形之始順承天施地之道也】附錄【朱子語徐煥云萬物資幹以始而有气資坤以生而有形气至而生生則坤元亦通淵】纂注【李氏舜臣曰天地爲域中之太均也孔子贊幹曰大而坤則曰至何也尊幹故也易以陽爲大陰爲小故乾元曰大哉坤元曰至哉嫌於兩大同贊乃變文而以至哉稱之特以差別乾坤之名分耳論其以一元之气始生萬物則坤元極至之功與乾元之大一也故幹資始而有气坤資生而有形此坤元所以爲順天而生化也蔡氏曰至哉亦贊也贊坤元承乾元之大無所不至也生者流形露生之時】坤厚載物徳合無疆【呂音訓疆陸氏曰或作壃同居良反下同】集解【程子曰資生之道可謂大矣幹旣稱大故坤稱至至義差緩不若大之盛也聖人於尊卑之辧謹嚴如此萬物資幹以始資坤以生父母之道也順承天施以成其功坤之厚徳持載萬物合於幹之無疆也】附錄【程子語天地之中理必相直則四邊當有空缺處空缺處如何地之下豈無天今所謂地者特於一作爲天中一物耳如雲气之聚以其久而不散也故爲對幾物動者只是气動凡所指地者一作損缺處只是土土亦一物爾不可言地更須要知坤元承天是地之道也大臨】含光大品物咸亨集解【朱子曰言亨也徳合無疆謂配幹也】附錄【朱子語資幹以始便資坤以生不爭得霎時間幹底亨時坤底亦亨生是生物卽幹之所始也】纂注【蔡氏曰含坤之事也光大幹之事也徳合乎幹故亦至乎光大也遊氏曰其靜也翕故曰含含言無所不容言無所不有其動也辟故曰光大光言無所不顯大言無所不被四者坤元之徳】牝馬地類行地無疆柔順利貞君子攸行集解【程子曰以含光大四者形容坤道猶乾之剛健中正純粹也含包容也寛裕也光昭明也大博厚也有此四者故能成承一作順天之功品物一作類咸得亨遂取牝馬爲象者以其柔順而健行地之類也行地無疆謂健也乾健坤順坤亦健乎曰非健何以配乾未有干行而坤止也其動也剛不害其爲柔也柔順而利貞乃坤徳也君子之所行也君子之道合坤徳也朱子曰言利貞也馬幹之象而以爲地類者牝陰物而馬又行地之物也行地無疆則順而健矣柔順利貞坤之徳也君子攸行人之所行如坤之徳也所行如是則其占如下文所云也】附錄【朱子語利牝馬之貞本無四徳防象彖中方有之彖中說四徳自不分曉前數句說元亨者卻說分明後面防句無理防牝馬地類行地無疆便是那柔順利貞君子攸行本連下面緣它趂押韻後故說在此這般防難十分理會淵】纂注【馮氏椅曰經以有攸往屬下文贊欲便聲韻遂以君子攸行屬上文言君子之所行者柔順利貞也雙湖先生曰馮氏稱彖爲贊】先迷失道後順得常西南得朋乃與類行東北喪朋乃終有慶【呂音訓喪陸息浪反】集解【朱子曰陽大陰小陽得兼陰陰不得兼陽故坤之徳常減於幹之半也東北𨿽喪朋然反之西南則終有慶矣】附錄【程子語陰必從陽然後乃有終慶也羅氏拾遺朱子語問柔順利貞君子攸行如何曰柔順利貞坤之徳也君子而能柔順堅正則其所行𨿽先迷而後得𨿽東北喪朋反之西南則得朋而有慶以文王八卦論之則自西北之幹以至東方之震皆父與三男之位也自東南之巽以至西方之兌皆母與三女之位也故彖辭以東北爲陽方西南爲陰方答袁樞東北喪朋乃終有慶旣言終有慶則有慶不在今矣爲他是个柔順底物東北陽方非他所安之地如慢水中魚去急水中不得自是喪朋喪朋於東北則必反於西南是終有慶也正如先迷後得爲它柔順故先迷柔順而不失乎健故後得所以卦下言利牝馬之貞喪朋先迷便是牝有慶後得便是馬將牝馬字分開卻形容得意思文蔚曰大抵柔順中正底人做越常過分底事不得只是循時守分時又卻自做得他底事曰是如此文蔚又曰牝馬柔順故先迷而喪朋然馬健行卻後得而有慶牝馬不可分爲二今姑分以見其義】纂注【張子曰坤先迷不知所從故失道後能順聽則得其常矣項氏曰東北喪朋乃終有慶者所以文王言外之意也地之交乎天臣之事乎君婦之歸乎夫皆喪朋之慶也】安貞之吉應地無疆【呂音訓應陸氏曰應對之應易內如此者並同】集解【程子曰幹之用陽之爲也坤之用陰之爲也形而上曰天地之道形而下曰陰陽之功先迷後得以下言陰道也先唱則迷失陰道後和則順而得其常理西南陰方從其類得朋也東北陽方離其類喪朋也離其類而從陽則能成生物之功終冇吉慶也與類行者本也從於陽者用也陰體柔躁故從於陽則能安貞而吉應地道之無疆也陰而不安貞豈能應地之道彖有三無疆蓋不同也徳合無疆天之不已也應地無疆地之無窮也行地無疆馬之健行也朱子曰安而且貞地之徳也】附錄【朱子語彖辭乃卜筮辭穉彖則夫子推其理以釋之也以之吉應地無疆爲卜筮之詞恐記者之誤也答方士繇安貞之吉他這分段只到這里若使妄作以求全時便凶了在人亦當如此淵未有干行而坤止此說是且如乾施物坤不應則不能生物旣防生物便是動若不是他健後如何配幹只是健得來順陰體柔躁只謂他柔所以躁剛便不躁躁是那欲動而不得動之意剛則便動矣柔躁不得自守所以說安貞吉淵】纂注【丘氏曰無疆天徳也惟地能合天之無疆則地亦無疆君子能法地之無疆則君子亦無疆然則君子法地地法天皆不出於一天徳之無疆而已矣】小象傳履霜堅冰陰始凝也馴致其道至堅冰也【呂音訓履霜堅冰晁氏曰徐氏無堅冰二字王昭素以徐氏爲然胡先生亦云然凝陸魚冰反馴陸氏曰似遵反向秀雲從也徐音訓亦依鄭義】集解【程子曰陰始凝而爲霜漸盛則至於堅冰一有也字小人𨿽微長則漸至於盛故戒於初馴謂習習而至於盛習因循也朱子曰案魏志作初六履霜今當從之馴順習也】纂注【項氏曰魏曹丕時許蕓奏云易傳曰初六履霜陰始凝也無堅冰二字郭氏京曰陰始凝也上誤增堅冰字履霜與堅冰時候頗異不合相連結義防云初六陰气之微初寒之始履踐其霜微而漸積乃至堅冰也履霜者從初至三堅冰者從四至上】六二之動直以方也不習無不利地道光也集解【程子曰承天而動直以方耳直方則大矣直方之義其大無窮地道光顯其功順成豈習而後利哉】附錄【朱子語問坤之六二之動直方曰方是一定不變之意坤受天之气而生物故其直止是一定煇】含章可貞以時也集解【程子曰夫子懼人守文而不達義也又從而明之言爲臣處下之道不當有其功善必含晦其美乃正而可常然義所當爲者則以時而不有其功耳不失其宜乃以時也非含藏終不爲也含而不爲不盡終者也】纂注【朱氏曰含章者坤之靜也以時者坤之動也】或從王事知光大也【呂音訓知陸音智】集解【程子曰象只舉上句解義則並及下文他卦皆然或從王事而能無成有終者是其知之光大也惟其知之光大故能含晦淺暗之人有善惟恐人之不知豈能含章也】括囊無咎愼不害也集解【程子曰能愼如此則無害也】纂注【丘氏曰愼釋括囊義不害釋無咎義愼則不害矣】黃裳元吉文在中也集解【程子曰黃中之文在中不過也內積至美而居下故爲元吉朱子曰文在中而見於外也】纂注【鄭氏汝諧曰文在中謂五爻中蘊陽明之義也余氏曰坤六五黃裳元吉象曰文在中則止黃裳義蓋通坤卦皆可言裳惟六五則爲黃裳所以可貴也六二𨿽中而不文六三𨿽文而不中故直方但言其質之中而含章但戒其華之露】龍戰於野其道窮也集解【程子曰陰盛至於窮極則必爭而傷也】用六永貞以大終也集解【程子曰陰旣貞固不足則不能永終故用六之道利在盛大於終能大於終乃永貞也朱子曰初陰后陽故曰大終】附錄【朱子語陽爲大陰爲小大過小過之類皆是以陰陽而言坤六爻皆陰其始本小到此陰皆變爲陽矣所謂以大終也言始小而終大文蔚】纂注【子夏曰柔戒於邪長正乃利也朱氏曰陽始之陰終之未始離陽故曰以大終也程氏曰幹以元爲本所以資始坤以貞爲主所以大終也】文言傳坤至柔而動也剛至靜而徳方集解【朱子曰剛方釋牝馬之貞也方謂生物有常】附錄【朱子語坤至柔而動也剛坤只是承天如一气之施坤則盡能生承載非剛安能如此僴問坤之徳恐似此處順只是順理不是柔順之順曰也是柔順只是他都有力干行健固是有力坤𨿽柔順亦是決然恁地順不是柔弱放倒了所以聖人亦說坤至柔而動也剛至靜而徳方道夫】纂注【李氏過曰聖人恐剛字害坤體故曰動也剛動其用處】後得主而有常集解【朱子曰程傳曰主下當有利字】纂注【余氏曰程子以主利爲一句朱子因之遂以文言後得主爲闕文然彖傳後順得常與後得主而有常意正一律似未見其爲闕文也】含萬物而化光集解【朱子曰復明亨義】纂注【徐氏曰柔剛釋牝馬靜方釋貞後得主而有常再釋利義謂處後順幹則得其道而主利可以常久也含萬物而化光卽含光大之義】坤道其順乎承天而時行集解【程子曰坤道至柔而其動則剛坤體至靜而其徳則方動剛故應干不違徳方故生物有常陰之道不唱而和故居後爲得而主利成萬物坤之常也含容萬類其功化光大也主字下脫利字坤道其順乎承天而時行承天之施行不違時贊坤道之順也朱子曰復明順承天之義此以上申彖傳之意】附錄【朱子語問坤至柔而動也剛至靜而徳方程傳云坤道至柔而動則剛坤體至靜而徳則方柔與剛相反靜與方疑相似何也曰靜無形方有體方謂生物有常言其徳方正一定確然不易而生物有常也靜言其體則不可得見方言其徳則是其著也銖】纂注【李氏舜臣曰坤至柔而動也剛者坤元之運也至靜而徳方者永貞之道也後得主而爲利含萬物而化光則其間亨與利之事也純坤之用始於元而終於貞而以亨利爲其間之功用與幹則一耳獨惟純坤之義無成而代有終不可先幹而起亦不可後幹而不應一以柔順爲正承天之時而作成物以終其功則得矣故曰坤道其順乎承天而時行此緫言純坤之大體以爲坤用元亨利貞之徳者當後天而不可先天也雙湖先生曰此文彖傳之言曰柔順曰徳曰含光承天皆是】積善之家必有餘慶積不善之家必有餘殃臣弒其君子弒其父非一朝一夕之故其所由來者漸矣由辯之不早辯也易曰履霜堅冰至蓋言順也【呂音訓弒陸氏曰又作殺同式志反辯陸氏曰如字馬云別也荀作變晁氏曰案辯古文變字】集解【程子曰天下之事未有不由積而成家之所積者善則福慶及於子孫所積不善則災殃流於後世其大至於弒逆之禍皆因積累而至非朝夕所能成也明者則知漸不可長小積成大辯之於早不使順長故天下之惡無由而成乃知霜冰之戒也霜而至於一無於字冰小惡而至於一無於字大皆事勢之順長也殃於良反朱子曰古字順愼通用案此當作愼言當辯之於微也】附錄【朱子語陰陽皆自微至著不是陰便積著陽便合下具足此處亦不說這个意履霜堅冰只是說那微時便須著愼來所以說蓋言愼也由辯之不早辯李光祖云不早辯他直到得郎當了卻方辯剗地激成事來此說最好淵】纂注【馮氏椅曰此文初六之言曰由姤至坤徧歷諸爻非一朝一夕之故也其所由來者有漸使節節冇變之者則不至於純陰矣由變之不早遂致於純陰履霜至堅冰臣子之弒君父也又以八卦之方位重卦十二月之气參之乾位西北正十月之時純卦气至此爲坤以坤之气乘幹之位尊卑倒置又象爲龍戰於野此臣子弒君父之象也聖人移上六象於初六言之使人知漸不可長變必早速履霜而卽備其堅冰也呂氏曰孔子言積善之家必冇餘慶勸忠臣孝子也積不善之家必有餘殃懼亂臣賊子也庶乎爲臣子者希福而爲善懼禍而不敢爲惡此聖人之心也臣弒其君以下罪君父也言狎比小人必冇弒逆之禍積謂從微至著凡大惡非一朝一夕卒暴而成若君父一見其不善必卽去之則不至成惡由辯之不早至於弒逆君父之罪也楊氏時曰毫末不札將尋斧柯防防不已將成江河一薪不滅炎炎柰何見善明者可不戒之於其漸辯之於其早乎】直其正也方其義也君子敬以直內義以方外敬義立而徳不孤直方大不習無不利則不疑其所行也【呂音訓直方大不習無不利則不疑其所行陸氏曰張璠本此上有易曰字眾家皆無】集解【程子曰直言其正也方言其義也君子主敬以直其內守義以方其外敬立而一作則直內義形而一作則外方義形於外非在外也敬義旣立其徳盛矣不期大而大矣徳不孤也無所用而不周無所施而不利孰爲疑乎朱子曰此以學而言之也正謂本體義謂裁制敬則本體之守也直內方外程傳備矣不孤言大也疑故習而後利不疑則何假於習】附錄【程子語敬以直內有主於內則虛自然無非僻之心如是則安得不虛必有事焉須把敬來做件事著此道最是簡最是易又省工夫爲此語𨿽近似常人所論然持之一本有久字必別入關錄切要之道無如敬以直內同上心敬則內自直胡氏拾遺須是直內乃是主一之義至於不敢欺不敢慢尙不愧於屋漏皆是敬之事也但存此涵養久之自然天理明入關錄中心斯須不和不樂則鄙詐之心入之矣此與敬以直內之理同謂敬爲和樂則不可然敬須和樂只是中心沒事也大臨彥明嘗言先生教人只是專令用敬以直內若用此理則百事不敢輕爲不敢妄作不愧屋漏矣習之旣久自然有所得也因說往年先生歸自涪陵日日見之一日因讀易至敬以直內處因問先生不習無不利時則更無睹當更無計挍也邪先生深以爲然且曰不易見得如此且更涵養不要輕說敬以直內義以方外合內外之道也釋氏內外之道不備者也河南語錄君子敬以直內義以方外爲學本胡氏拾遺坤六二文言云云坤道也誠爲統體敬爲用敬則內自直誠合內外之道則萬物流形故義以方外光庭是以仁者無對放之東海而凖放之西海而凖放之南海而凖放之北海而凖敬義夾持直上達天徳自此吁問敬義何別曰敬只是持己之道義便知有是非順理而行是爲義也若只守一个敬不是集義卻是都無事也且如欲爲孝不成只守著一个孝字須是知所以爲孝之道所以侍奉當如何溫淸當如何然後能盡孝道也又問義只在事上如何曰內外一理豈特事上求合義也安節問人有專務敬以直內不務方外何如曰有諸中者必形諸外惟恐不直內內直則外必方周行已孟子曰仁也者人也合而言之道也中庸所謂率性之謂道是也仁者人此者也敬以直內義以方外仁也若以敬直內則便不直矣行仁義豈有直乎必有事焉而勿正則直也夫能敬以直內義以方外則與物同矣故曰敬義立而徳不孤絢敬以直內義以方外與徳不孤一也爲善者以類應有朋自逺來充之至於塞乎天地皆不孤也防氏拾遺徳不孤與物同故不孤也絢學者不必逺求近取諸身只明人理敬而已矣便是約處易之乾卦言聖人之學坤卦言賢人之學惟言敬以直內義以方外敬義立而徳不孤至於聖人亦止如是更無別途大臨朱子曰坤六二直方大不習無不利文言六二爻聖人本意謂人占得此爻者若直方大則不習自無不利夫子遂從而解之將敬字解直字將義字解方字敬義立而徳不孤卽解大字也敬而無義則做事出來必錯了只義而無敬則無本何以爲義皆是孤也須是敬義立方不孤以之事君則忠於君以之事親則恱於親以之交朋友則信於朋友自然不習無不利也防方外之方謂有義以處之事皆合宜移易不得如物之方截然不可動若圓物則可運而轉也必大直是直上直下胸中無纎毫委曲方是割截方整之意易說義以方外是見得是處決定是恁地不是處決定不恁地截然方方正正敬以直內是立己之本是無纎毫私意胸中洞然徹上徹下表裏如一義以方外是見得是處決定是恁地截然方方正正賀孫敬以直內是持守工夫義以方外是講學工夫黃杲未有事時只說敬以直內若事物之來當辧別一个是非敬譬如鏡義便是能照底又曰有人專要就寂然不動上理防及其應事卻顚倒又牽動他寂然底又有人專要理會事卻於根本上全無工夫須是徹上徹下表裏洞徹如敬以直內便義以方外義以方外便敬以直內又曰敬義工夫不可偏廢彼專務集義而不知主敬者固有虛驕急迫之病而所謂義者或非其義矣然專言主敬而不知就日用間念慮起處分別其公私義利之所在而決取捨之機焉則亦不免於昏憒雜擾而所謂敬者冇非其敬矣敬義只是一事如兩腳立定是敬才行是義合目是敬開眼見物便是義敬以養其心無一毫私念可以言直矣由此而所施各得其當是之謂義又曰端莊嚴肅則敬便存須是將敬來做本領涵養得貫通時才敬以直內便義以方外義便有敬敬便有義淵主敬爲爲學之要固是然乎日工夫不可全靠个敬字不理防義惟集義以祛利欲之蔽則於敬益有助工夫不可偏廢精麤本末融液貫通乃善學耳答吳昶敬義二者相濟則無失大雅若無敬也不知義之所在又曰敬以直內便能義以方外能義以方外便是敬以直內敬以直內義以方外八个字一生受用不窮不疑所行不疑方可入幹知處或問君子敬以直內義以方外伊川謂主一之謂敬無適之謂一而不涵義之意莫須當明敬中有義義自敬出之意方好曰亦不必如此說主一之謂敬只是心專一不以他念亂之每遇事與至誠專一做去則是主一之義但旣冇敬之名則須著還他敬字旣有義之名則須是還他義字二者相濟則無失此乃理也若謂並合謂義自敬出則聖人何不只言敬字便了旣又言義字則須與尋義字意始得敬立而內自直義形而外自方若欲以敬要去直內以義要去方外則非矣問義形而外方曰義是心頭斷事底心斷於內外便方正萬物各得其宜防問程子敬以直內義以方外仁也如何這處便謂之仁曰防到私欲淨盡天理流行處皆可謂之仁如博學篤志切問近思能如是則便可爲仁如克己復禮亦是仁出門如見大賓使民如承大祭亦是仁居處恭執事敬與人忠亦是仁看從那路入做到極處皆是仁防孤猶偏也敬義旣立則徳不偏孤不孤言徳盛又曰徳不孤與論語說不同不孤正是明大字意思謂徳盛者得之矣易中所說與論語不同徳盛逢原者易之說也善以類應者論語之說也各指所之不可偏用也答方誼問幹之九二是聖人之徳坤之六二是賢人之徳如何曰只爲九二是見成底不待修爲自庸言之信至徳博而化此卽聖人之徳也坤六二直方大不習無不利須是敬以直內義以方外如此方能徳不孤方卽是大耳此是自直與方以至於大修爲之序如此是賢人之徳也有開坤只說得持守一邊事如幹九三言忠信所以進徳修辭立誠所以居業便連致知持守都說了坤從首至尾皆去那一个頭如雲後得主而有常或從王事無成有終皆是無頭文蔚曰此見聖人賢人之分不同處曰然文蔚忠信所以進徳是幹健工夫蓋是剛健純粹兢兢業業日進而自不已如活龍然精采气焰自有不可及者直內方外是坤順工夫蓋是固執持守依文案本底做將去所以爲學者事也人傑忠信進徳是健底意思是硬立腳做去敬以直內是順底意思是恁地收斂做去防問修辭恐是顏子非禮勿言之類敬義如仲弓問仁之類修辭等處是剛健進前一刀兩斷工夫故屬陽而曰乾道敬義夾持是退步收斂確實靜定工夫故屬陰而曰坤道不知可如此看否曰極是銖】纂注【牟氏曰正當作敬深衣記云以直其政是知敬政字近而誤又轉爲正也作敬庶與下文葉余氏曰直其正也方其義也言坤道之自然也君子欲不失其正則必敬敬者所以正之工夫也楊氏時曰君子敬以直內義以方外夫盡其誠心而無僞焉所謂直也若施之於事則厚薄隆殺一定而不可易爲有方矣敬與義本無二所主者敬而義則自此出焉故有內外之辧其實義亦敬也故孟子之言義曰行吾敬而已李氏舜臣曰文言字字皆有位置非茍然也幹九二言誠坤六二言敬誠敬者乾坤之別也先儒誠敬之學】

【起於此幹九二言仁坤六二言義仁義者陰陽之辧也先儒論仁義之用取諸此馮氏椅曰不習無不利則不疑其所行也明君子體坤之徳而行之不疑以釋不習無不利且揔結此爻之意陰善疑六二以中正故不疑也】陰𨿽有美含之以從王事弗敢成也地道也妻道也臣道也地道無成而代有終也集解【程子曰爲下之道不居其功含晦其章美以從王事代上以終其事而不敢有其成功也猶地道代天終物而成功則主於天也妻道亦然】附錄【程子語天地日月一般月受日光而不爲虧然月之光乃日之光也地气不上騰則天气不下降天气降而至於地地中生物者皆天气也惟無成而代有終者地之道也吁】纂注【丘氏曰美陽也六三陰中有陽故曰有美釋章義耿氏曰弗敢者分有所不敢非其才有所不能也雙湖先生曰美三象含六象弗敢成謂弗敢專成也程氏曰自陽始生而至於極陰輔陽而行弗敢成也及陽靜而專陰乃代陽終其事蔡氏曰代天終物而成功主於天者地道也三下卦之極故有有終象以數言天數終九不足於終代其終者地十也宋氏曰臣子𨿽有才美含藏以從其上不敢有所成名也地得終天工臣得終君事婦得終夫業故曰代終李氏舜臣曰三五皆以陰居陽故三冇美五美在其中二方進而位不中故𨿽冇羙而含之五正位居體故美在其中而於事業】天地變化艸木蕃天地閉賢人隱易曰括囊無咎無譽蓋言謹也【呂音訓蕃陸代袁反】集解【程子曰四居上近君而無相得之義故爲隔絕之象天地交感則變化萬物艸木蕃盛君臣相際而道亨天地閉隔則萬物不遂君臣道絕賢者隠遁四於閉隔之時括囊晦藏則𨿽無令譽可得無咎言當謹自守也】附錄【程子語維天之命於穆不已不其忠乎天地變化艸木蕃不其恕乎或問明道先生如何斯可謂之恕心先生曰充擴得去則爲恕心如何是充擴得去防气象曰天地變化艸木蕃充擴不去則如何曰天地閉賢人隠謝良佐朱子語艸木蕃如說艸木暢茂人傑仁父問程傳曰充廣得去則天地變化艸木蕃充廣不去則天地閉賢人隠此意如何曰己所不欲勿施於人只管充廣將去則萬物只管各得其所若充之於一家則一家得其所充之於一鄕則一鄕得其所充之於天下則天下得其所如何不天地變化艸木蕃若充廣不去則出門便有室礙賀孫又曰推已及物推得去則物我貫通自有个生生無窮防意思便有天地變化艸木蕃气象天地只是這樣道理若推不去物我隔絕欲利於己不利於人欲己之富欲人之貧欲己之壽欲人之夭似這气象全然閉塞隔絕了便似天地閉賢人隠寓】纂注【李氏舜臣曰天地通泰之時𨿽艸木猶蕃及其閉塞之時𨿽賢人亦隠君子觀時之象而逃世匿名非畏名也蓋謹畏以避咎也防氏曰蓋言順也言順於勢也蓋言謹也言順於命也耿氏曰坤之靜也翕動也辟惟其時而已六四當天地之閉是以體坤之翕而括囊焉則無咎亦無譽矣】君子黃中通理集解【朱子曰黃中言中徳在內釋黃字之義也】正位居體集解【朱子曰𨿽在尊位而居下體釋裳字之義也】美在其中而暢於四支於事業美之至也集解【程子曰黃中文居中也君子文中而達於理居正位而不失爲下之體五尊位在坤則惟一作故惟取中正之義美積於中而通暢於四體見於事業徳美之至盛也暢敕亮反朱子曰美在其中復釋黃中暢於四支復釋居體】附錄【程子語君子不成章不達易曰美在其中暢於四支成章之謂也安節朱子語二在下方是就工夫處說文言云不疑其所行是也五得尊位則是就他成就處說所以云美在其中而暢於四支於事業美之至也天地之間萬物粲然而陳者皆陰麗於陽其美外見者也六三六五皆以陰居陽故三則曰陰𨿽有美而五則曰美在其中然三方進而位不中者也故陰𨿽有美而尙含之五正位而居體者也故美在其中而於事業人臣事業之著於世固自有時殆不可挾才能而躐進以取三五同功嫌迫之禍也】纂注【徐氏曰黃中中徳在內通理文無不通言柔順之徳蘊乎內而至盛也釋黃義正位當在中之位居體居下體而不僭言柔順之徳形於外而得當也釋裳義黃中通理則美在其中而暢於四支正位居體則可於事業二五皆中二內卦之中其於外者不疑其所行而已五外卦之中其施於外者有事業之可觀坤道之美至此極矣故曰美之至也嘗謂黃中通理四字當玩涵養不熟操持不固天理有一毫之未純人欲有一毫之未去未得爲黃中也涵養熟矣操持固矣天理全而人欲去矣然條理未達脈絡未貫則是蘊於內者𨿽有中和渾厚之美而無融暢貫通之妙未得爲通理也必黃中而通理暢於四支於事業而後爲美之至孟子曰充實而有光輝之謂大大而化之之謂聖亦此意也丹家亦取此義魏伯陽參同契曰黃中漸通理潤澤達肌膚但作用不同此爲義理有養皆天公諸人也彼爲血气保固由人私諸己也學者又不可以不辧】陰疑於陽必戰爲其嫌於無陽也故稱龍焉猶未離其類也故稱血焉夫黃者天地之雜也天而地黃【呂音訓疑陸氏曰如字茍虞姚蜀才作凝晁氏曰案疑古文凝字爲陸於僞反嫌陸氏曰戶謙反鄭作謙荀虞陸績董作嗛晁氏曰九家作兼云陰陽合居故曰兼坤行至亥下有伏幹陰陽變化離陸力智反】集解【程子曰陽大陰小陰必從陽陰旣盛極與陽偕矣是疑於陽也不相從則必戰卦𨿽純陰恐疑無陽故稱龍見其與陽戰也於野進不已而至於外也盛極而進不已則戰矣𨿽盛極不離陰類也而與陽爭其傷可知故稱血陰旣盛極至與陽爭𨿽陽不能無傷故其血黃黃天地之色謂皆傷也朱子曰疑謂鈞敵而無大小之差也坤𨿽無陽然陽未嘗無也血陰屬蓋气陽而血陰也黃天地之正色言陰陽皆傷也此以上申彖傳之意】附錄【程子語幹是聖人道理坤是賢人道理幹聖人之分也可欲之善屬焉坤學者之分也有諸己之信屬焉朱子語乾坤只是卦名幹只是个健坤只是个順純是陽所以健純是陰所以順至健者惟天至順者惟地所以後來取象幹便是天坤便是地淵幹九二是聖人之學可欲之善屬焉可欲之善是自然道理未曽犯手處故曰聖人之學坤六二是賢人之學有諸己之信屬焉便須執持保守依文案本做故曰賢人之學忠信進徳修辭立誠乾道也是流行用朴實頭便做將去是健之義敬以直內義以方外坤道也但只簡靜循守是順之義大率乾是做坤是守乾如活龍相似气焰猛烈故九五便言飛龍在天文言解得活潑潑地到坤便說得善了只說黃裳元吉文言亦只說黃中通理正位居體而已凡看易牢記陰陽兩字看乾坤牢記健順二字便永不失錯必大又曰乾卦連致知格物誠意正心都說了坤卦只說个持守柔順貞固而已坤卦是个無頭物事事事都不能爲首只是循規蹈矩依而行之乾父坤母意亦可見乾卦如創業之君坤卦如守成之君幹如蕭何坤如曹參如雲先迷後得先迷者無首也後獲迷於先而獲於後也幹則不言所利坤則利牝馬之貞每每不同所以康節云乾無十坤無一干至九止奇數也坤耦數也或云幹無十者有坤以承之坤無一者有幹以首之曰然僴幹便帶了个知防意思帶了个健底意思所謂進徳又是他心中已得這个道理了到坤便有个順防意思便只防幹之知更不說个知字只說敬義夾持做去防以後事又曰乾卦分明是先見得這个透徹便一直做將去如忠信所以進徳至可與存義也都是徑前做去有勇猛嚴厲斬截剛果之意須是見得方能恁地又如樂則行之憂則違之確乎其不可防亦是這般剛決意思所以生知者分明是合下便見得透故其健自然如此更著力不得坤卦則未到這地位敬以直內義以方外未免帖把捉有持守底意不似乾卦見得來透徹砥又曰幹從知處說坤從守處說淵又曰乾道奮而有爲坤道靜重而有守佐乾道更多得上面半截坤只是後面半截忠信進徳前面更有一段工夫乾坤陽陰以位相對言固只一般然以分而言乾尊而坤卑陽尊而陰卑不可並也以一家言之父母固皆尊然母終不可以並乎父所謂尊無二上也問如幹初九潛龍是象勿用是占辭坤六五黃裳是象元吉是占辭甚分明至若坤初六履霜堅冰至六二直方大不習無不利六三含章可貞或從王事無成有終上六龍戰於野其血黃皆是舉象而占意已見於象中此又別是一例如何曰象占例不一有占意只見於象中者亦自可見如乾初九坤六四此至分明易見者如直方大惟直方故能大所謂敬義立而徳不孤六二有直方大之象占者有此徳而占得此爻則不習而無不利矣言不待學習而無不利也故謂直方大爲象不習無不利爲占辭亦可然直方故能大故不習無不利象旣如此占者亦不離此意矣六三陰居陽位本是陰帶些陽故爲含章之象又貞以守則爲陰象矣或從王事者以居下卦之上不終含藏故有或時出從王事之象無成有終者不居其成而能有終也在人臣用之則爲不居其成而能有終之象在占者用之則爲始𨿽無成而能有終也此亦占意已見於象中者六四重陰不中故有括囊之象無咎無譽亦是象中已見占意伊川云卦爻有相應看來不相應者多且如乾卦如其說時除了二與五之外初何嘗應四三何嘗應上坤卦更都不見相應此似不通】纂注【蔡氏曰十月爲純坤之月六爻皆陰然生生之理無頃刻而息一陽𨿽生於子而實始於亥十月之陽特未成爻耳聖人爲其純陰而或嫌於無陽也故稱龍以明之古人謂十月爲陽月者蓋出此雙湖先生曰六爻取應與不應夫子彖傳例也如恆彖曰剛柔皆應恆此六爻以應言也如艮象曰上下敵應不相與也此六爻𨿽居相應之位剛柔皆相敵而不相與則是𨿽應亦不應矣又如未濟六爻皆應故曰𨿽不當位剛柔應也以此例之則六爻皆應者八卦泰否咸恆損益旣濟未濟是也皆不應者亦八卦乾坤坎離震巽艮兌是也二體所以相應者初應四四示應初二應五五亦應二三應上上亦應三然上下體𨿽相應其實陽爻與陰爻應陰爻與陽爻應若皆陽皆陰𨿽居相應之位則亦不應矣江都李衡口相應者同志之象志同則合是以相應然事固多變動在因時故有以冇應而得者有以有應而失者亦有以無應而吉者以無應而凶者夬九三以援小人而凶剝六三以應君子而無咎鹹貴虛心而受人故六爻以有應而失所蒙六四以無應而困吝斯皆時事之使然故不可執一而定論也又觀彖辭重在二五剛中而應者凡五師臨升二以剛中應五無妄萃五以剛中應二至若比五以剛中上下五陰應之大有五以柔中上下五剛應之小畜四以柔得位上下五剛亦應之又不以六爻之應例論也】

經【震下坎上】集解【程子曰屯序卦曰一無曰字有天地然後萬物生焉盈天地之間者惟萬物故受之以屯屯者盈也屯者物之始生也萬物始生鬱結未通故爲盈塞於天地之間至通暢茂盛則塞意亡矣天地生萬物屯物之始生故繼乾坤之後以二象言之云雷之興陰陽始交也以二體言之震始交於下坎始交於中陰陽相交乃成云雷陰陽始交云雷相應而未成澤故爲屯若巳成澤則爲解也又動於險中亦屯之義陰陽不交則爲否始交而未暢則爲屯在時則天下屯難未亨泰之時也】屯元亨利貞勿用有攸往利建侯【呂音訓屯陸氏曰張倫反坎宮二世卦】集解【程子曰屯冇大亨之道而處之利在貞一作正固非貞一作正固何以濟屯方屯之時未可冇所往也天下之屯豈獨力所能濟必廣資輔助故利建侯也朱子曰震坎皆三畫卦之名震一陽動於二陰之下故其徳爲動其象爲雷坎一陽陷於二陰之間故其徳爲陷爲險其象爲雲爲雨爲水屯六畫卦之名也難也物始生而未通之意故其爲字象屮穿地始出而未申也其卦以震遇坎乾坤始交而遇險陷故其名爲屯震動在下坎險在上是能動乎險中能動𨿽可以亨而在險則宜守正而未可遽進故筮得之者其占爲大亨而利於正但未可遽有所往耳又初九陽居陰下而爲成卦之主是能以賢下人得民而可君之象故筮立君者遇之則吉也】附錄【程子語處屯難而冇致亨之道其惟貞固乎然能守正不變者鮮矣師說雜編朱子語問屯彖云利建侯而本義取初九陽居陰下爲成卦之主也先生曰此彖辭一句蓋取初九一爻之義初九一爻蓋成卦之主也一陽居三陰之下有以賢下人之象有爲民歸往之象陰從陽也故宜立君故象曰以貴下賤大得民也此意甚好因問程傳只言宜建侯輔助如何先生曰易只冇三處言利建侯屯兩言之豫一言之皆言立君左氏分明有立君之說衛公子元遇屯則可見矣銖凡易中利字多爲占者設蓋是活人方有利不利若是卦畫何利不利之冇如屯利建侯乃是占得此卦者之利晉文公曽占得此卦屯豫皆有此辭果能得國若常人見之亦隨髙下自有个主宰防道理但古者卜立君卜大遷卜大封是事體重者故爻辭以其重者言之必大有一例成卦之主皆說於彖辭下如屯之初九利建侯大有之五同人之二皆如此】纂注【南軒張氏曰物之始萌必勾攣拳曲可見屯之義矣楊氏萬里曰气始交未暢曰屯物勾萌未舒曰屯世多難未泰曰屯趙氏曰震動於下而坎險陷之深以輕進犯難爲戒程氏曰震初九元之象也二五相應亨之象也各當其位利貞之象也李氏舜臣曰屯卦震陽爲主而元亨利貞與幹同長子肖父也以說卦考之乾爲龍震亦爲龍乾爲馬震亦爲馬乾爲健震亦爲健每事皆與乾同若震之色又爲黃是幹一陽初交坤而乾坤之气皆具故曰黃者天地之雜也震之受性於乾坤者如此則其出而代幹以用事又何疑哉徐氏直方曰乾爲父坤爲母六子者乾坤之六子也繼父母而用事者男也震長男也坎中男也艮少男也故乾坤之後繼之以屯屯卦義也下震上坎卦體也凡畫卦者皆自下起下者爲先也長男先中男次之繼屯者蒙蒙卦義也下坎上艮卦體也中男先而少男次之矣父母之生子也長男少男各一而已居長少之間者皆中男也故自屯至比中男者六也雙湖先生曰元亨利貞占辭也當屯難之世遽稱元亨亦猶蠱壊之時而有元亨之義卦辭大扺主在震初九一爻分而言之勿用有攸往戒震也震性好動前有名山大川爲之險阻往則犯難又艮止於上故戒利建侯勸五也時方屯難九五利在於建立初九以爲侯乃可以鎭定禍亂轉屯難而爲亨通也文王於震首取建侯象又互坤有國邑象國語司空季子爲晉公子重耳占得國遇屯嘗取互體坤象矣自坤卦以下元亨利貞之占凡七卦詳見論在臨卦辭下】初九磐桓利居貞利建侯【呂音訓磐陸氏曰步幹反本亦作盤又作槃晁氏曰案古文作般三皆通】集解【程子曰初以陽爻在下乃剛明之才當屯難之世居下位者也未能便往濟屯故磐桓也方屯之初不磐桓而遽進則犯難矣故宜居正而固其志凡人處屯難則鮮能守正茍無貞固之守則將失義安能濟時之屯乎居屯之世方屯於下所宜有助乃居屯濟屯之道也故取建侯之義謂求輔助也朱子曰磐桓難進之貎屯難之初以陽在下又居動體而上應陰柔險陷之爻故有磐桓之象然居得其正故其占利於居貞又本成卦之主以陽居陰爲民所歸侯之象也故其象又如此而占者如是則利建以爲侯也】附錄【朱子語問初九利建侯注云占者如是則利建以爲侯此爻之占與卦辭異未知其指曰卦辭通論一卦所謂侯者乃屬他人卽爻之初九也爻辭專言一爻所謂侯者乃其自己故不同也道夫又曰此亦大槪如此到占得時又看如何若是自卜爲君者得之則所謂建侯者乃已也若是大臣卜立君者得之則所謂建侯者乃君也緣易本不是个繃定底文字所以曰不可爲典要同上】纂注【張子曰磐桓猶言柱石磐磐石也桓桓柱也謂建侯如柱石在下不可以動然志在行正也馮氏椅曰磐桓回旋之貎一曰動而有阻之象項氏曰初九爻辭全類卦辭曰盤桓利居貞卽勿用有攸往也毛氏曰屯以初爲主故以一爻盡屯之義而以餘爻爲之客以究其義蒙之二震之初皆然李氏舜臣曰易以屯次乾坤蓋以大子代父母而經綸也遊氏曰夫建侯王者事也而於初九言之者以剛動之而不失其正其自任以天下之重蓋王佐才也象所謂君子以經綸者非初九其誰邪故其體國致君宜以協濟爲意其曰利建侯者乃代天理物之職也郭氏忠孝曰貞屯悔豫皆利建侯以震陽爻爲侯也故屯初九爲侯豫九四爲侯雙湖先生曰屯豫建侯固以震亦以坤爲國邑也若初九一爻𨿽重盡當卦辭然不曰爲侯必曰利建侯利建之者誰乎重又在五君矣磐石一陽象艮陽在上爲小石則震陽在下爲磐石矣】六二屯如邅如乘馬班如匪寇防媾女子貞不字十年乃字【呂音訓亶今本作邅陸氏曰張連反亦作邅晁氏曰案說文作驙駗驙也駗音屯乘馬陸氏曰繩證反四馬曰乘下同子夏傳音繩晁氏曰案劉子所辧此傳非卜商作班如陸氏曰如字鄭本作般晁氏曰般古文作班媾陸氏曰古後反馬本作冓晁氏曰案冓古文】集解【程子曰二以陰柔居屯之世𨿽正一作五應在上而迫於初剛故屯難邅回如辭一有助字也乘馬欲行也欲從正應而復班如不能進也班分布之義下馬爲班與馬異處也二當屯世𨿽不能自濟而居中得正有應在上不失義者也然逼近於初陰乃陽所求柔者剛所陵柔當屯時固難自濟又爲剛陽所逼故爲難也設匪逼於寇難則往求於防媾矣婚媾正應也寇非理而至者二守中正不茍合於初所以不字茍貞一作正固不易至於十年屯極必通乃獲正應而字育矣以女子陰柔茍能守其志節久必獲通況君子守道不回乎初爲賢明剛正之人而爲寇以侵逼於人何也曰此自據二以柔近剛而爲義更不計初之徳如何也易之初義如此朱子曰班分布不進之貎字許嫁也禮曰女子許嫁笄而字六二陰柔中正有應於上而乘初剛故爲所難而邅回不進然初非爲寇也乃求與已爲婚媾耳但己守正故不之許至於十年數窮理極則妄求者去正應者合而可許矣爻有此象故因以戒占者】附錄【朱子語問初九以陽在下而居動體上應六四陰柔險陷之爻固爲磐桓之象然六二屯如邅如乘馬班如亦似有磐桓意先生曰磐桓只是欲進而難進貌若六二則有險難矣蓋乘初九之剛下爲陽迫故爲所難而邅回不進又問匪寇婚媾程傳謂設匪逼於寇難則往求於婚媾此說如何曰熹舊二十許歲時讀至此便疑此語有病只是別無他說可據只得且隨他說然每不滿後來方見得不然蓋此四字文義不應必如此費力解也六二乘初九之剛下爲陽所迫然非爲寇也乃來求己爲婚媾耳此婚媾與己皆正指六二也問十年乃字曰易中此等取象不可曉如說十年三年七日八月等處皆必有所指但今不可穿鑿姑缺之可也銖耿氏解女子貞不字作許嫁笄而字貞不字者爲未許嫁也卻與婚媾之義相通亦說得有理伊川說作字育之字】纂注【馮氏椅曰班從刀分玉人馬異處也書班師左傳班馬之聲古語則然婚媾當作昬媾男曰昬女曰姻媾男女之合也今轉注從女非南軒張氏曰屯者物之初有防媾象王氏安石曰易之辭有婦冇婦人冇女有女子婦有夫之稱也婦人言其爲母也女未有夫之稱也女子又言其爲子也此言女子何也以有所怙也以有所怙故乘剛而不失正也其有所怙者何也以九五爲之應也都氏曰女子臣之未受命之象馮氏當可曰初寇二二欲應五而不得應屯之象也自己行藏他人得而制之者陰柔故也徐氏曰愚聞之師曰易之道有己正而他爻取之以爲邪者有己凶而他爻得之以獲吉者屯之初非不正也而二近之則爲寇旅之上非不凶也而五承之得譽命孔氏曰因六二之象以明男女婚媾之事其餘人事亦當法此如有人偪近於難逺有外應未敢遽進被近者所陵經久之後乃得相合是知萬事皆象於此非惟男女而已諸爻男女之象義皆然雙湖先生曰說卦震坎稱馬蓋本諸此曰足曰美脊又以初中二陽名屯坎上震下故爻多馬象二乘初上乘五四應初亦雲乘若三爻乘馬皆稱班如而上獨泣者以時當屯難宜班如不可速往然二四皆有正應可歸上獨窮極下又無應所以泣也他卦諸爻稱馬如賁四大畜三明夷二睽渙初中孚四自大畜取乾象外餘皆有震坎大畜亦有互震以是知諸爻稱馬多就震坎取象又與文王取諸坤不同寇只指初婚媾陰陽爻取十年互坤土成數】六三卽鹿無虞惟入於林中君子幾不如捨往吝【呂音訓鹿陸氏曰王肅作麓雲山足晁氏曰案鹿古文幾陸氏曰徐邈音祈辭也又音機近也速也鄭作機云弩牙也舎陸氏曰式夜反止也徐氏音捨象同吝陸力刃反又力愼反】集解【程子曰六三以陰一無陰字柔居剛柔旣不能安屯居剛而不中正則妄動𨿽貪於所求旣不足以自濟又無應援將安之乎如卽鹿而無虞人也入山林者必有虞人以導之無導之者則惟陷入於林莽中君子見事之幾微不若舎而勿逐往則徒取窮吝而已朱子曰陰柔居下不中不正上無正應妄行取困爲逐鹿無虞陷入林中之象君子見防不如舎去若往逐而不舎必致羞吝戒占者宜如是也】附錄【朱子語問卽鹿無虞曰虞只是虞人六三陰柔在下而居陽位陰不安於陽則貪求陽欲乘陰則妄行故不中不正又上無正應妄行取困所以爲卽鹿無虞陷入林中之象銖若不舎而往是致吝之道這道理若人做事如求官爵者求之不已便是取吝之道求財利者求之不已亦是取吝之道賀孫】纂注【馮氏椅曰虞人掌山澤之官吝不足之意易以吉凶明得失而多爲悔吝無咎之辭何也天下之理惟中則合道得中則吉失中則凶未至於失而不盡乎中者則有過與不及過過也不及亦過也故悔則知過而必攺吝則知過而不肯攺必攺則無咎而趨於吉不肯攺則有吝而趨於凶約象爲艮有山林象郭氏忠孝曰六三互艮有知止之心故曰君子防不如舎郭氏京曰鹿當作麓趙氏曰屯卦惟初與五以剛明之才處屯難之世可以小得餘四爻皆以六居之幽弱之資安能濟難故二與四與上皆乘馬班如而三卽鹿無虞也雙湖先生曰鹿山獸亦取互艮象矣虞山澤之官上六在艮山之上象三上無應無虞象又曰案李衡云吝者可鄙之名或不能通變或捨義徇利或黨比不容皆曰吝朱子曰吉凶相對而悔吝居其中間悔則自凶而向吉吝則自吉而向凶得之矣】六四乘馬班如求防媾往吉無不利集解【程子曰六四以柔順居近君之位得於上者也而其才不足以濟屯故欲進而復止乘馬班如也已旣不足以濟時之屯若能求賢以自輔則可濟矣初陽剛一作剛陽之賢乃是正應已之婚媾也若求此陽剛一作剛陽之婚媾往與共輔陽一無陽字剛中正之君濟時之屯則吉而無所不利也居公卿之位已之才𨿽不足以濟時之屯若能求在下之賢親而用之何所不濟哉朱子曰陰柔居屯不能上進故爲乘馬班如之象然初九守正居下以應於己故其占爲下求婚媾則吉也】附錄【朱子語問六四求婚媾此婚媾疑指初九之陽婚媾是陰何陽亦可言曰婚媾通指陰陽但程傳謂六四往求初九之婚媾則恐其未然也銖】纂注【雙湖先生曰本義云下求婚媾是指初九在下來求四爲婚媾求者在彼往者在我故吉不然豈有陽不倡而陰反倡男不行而女先行以是爲吉無不利者乎楊氏時曰六四靜而正居險而不妄動者也故曰乘馬班如班如者冇待而行也夫初以陽下陰非婚媾者也而四應之求而往者也屯難之時智者以其謀勇者以其力競起赴功者皆是也而四獨居險而不爲難待求而後往非擇義之明疇克爾故往吉無不利而孔子曰求而往明也孔明之於先主其防是乎】九五屯其膏小貞吉大貞凶集解【程子曰五居尊得正而屯時若有剛明之賢爲之輔則能濟屯矣以其無臣也故屯其膏人君之尊𨿽屯難之世於其名位非有損也惟其施爲有所不行徳澤有所不下是屯其膏人君之屯也旣膏澤有所不下是威權不在己也威權去已而欲驟正之求凶之道魯昭公髙貴鄕公之事是也故小貞則吉也小貞則漸正之也若磐庚周宣修徳用賢復先王之政諸侯復朝謂以道馴致爲之不暴也又非恬然不爲若唐之僖昭也不爲則常屯以至於亡矣朱子曰九五𨿽以陽剛中正居尊位然當屯之時陷於險中𨿽有六二正應而陰柔才弱不足以濟初九得民於下眾皆歸之九五坎體有膏澤而不得施爲屯其膏之象占者以處小事則守正猶可獲吉以處大事則𨿽正而不免於凶】附錄【朱子語伊川易解也失契勘說屯其膏云又非恬然不爲若唐之僖昭也這兩人全不同一人是要做事一人是不要做與小黃門啗果實度日呼田令孜爲阿父不知東漢時若一向盡引得忠賢布列在內不知如何只那都無主可立天下大勢如人衰老之極百病交作略有些變動便成大病賀孫】纂注【楊氏萬里曰以剛明之主宜其撥亂反正有餘也然其膏猶屯者有君無臣故也六四近臣則弱六三近臣則又弱六二大臣則又弱惟一初九逺而在下賢而在下然則將欲冇爲誰與有爲馮氏當可曰九五陽也而陷於羣陰之中必得剛明之才如九五之類者爲助則可以解屯初九其人也又蔽於三陰磐桓而不得進豈得不屯邪李氏舜臣曰小者貞固則吉大者貞固則凶猶恆其徳貞婦人吉夫子凶者也李氏椿年曰小者無以出險故貞則吉大者必思所以出險故貞則凶蔡氏曰屯者物始生之時初與五皆剛而初得時五𨿽以剛居中正之位弗及之矣得位失時膏澤屯塞之象丘氏曰五坎體陷而失勢初震體動而得時余氏曰屯坎言膏鼎離亦言膏貞當如周禮訓問詳見旅九三下雙湖先生曰凶有但言凶者有貞凶有終凶有徵凶冇有凶之類江都李衡曰有凶者事本無凶若不知進退必有凶聖人逆以示人使早爲之防者又有必凶之理其非己形者故特曰凶者必然之凶數之使然禍成而不可解之謂也】上六乘馬班如泣血漣如【呂音訓漣陸音連晁氏曰說文作防泣下也易泣血防女】集解【程子曰六以陰柔居屯之終在險之極而無應援居則不安動無所之乘馬欲往復班如不進窮厄之甚至於泣血漣如屯之極也若陽剛而有助則屯旣極可濟矣朱子曰陰柔無應處屯之終進無所之憂懼而已故其象如此】纂注【楊氏萬里曰屯上難極非剛明何以亨今以柔當之進無必爲之才退有無益之泣朝夕必亡而已唐之僖昭是也胡氏次焱曰四乘震馬而利者震動也動則屯可出也上乘坎馬而泣血者坎陷也陷則屯未易出也郭氏忠孝曰二之班如待五之媾四之班如待初之往上六班如獨無所待進退不決而自傷耳李氏舜臣曰屯難之世未可遽往故諸爻求應皆班而有待上六處險之外乘馬無所適從痛時憫道而泣血漣如也】大象傳云雷屯君子以經綸【呂音訓論今本作綸陸氏曰論音倫鄭如字謂論撰書禮樂施政事黃頴云經綸匡濟也本亦作綸晁氏曰茍云經常也論理也便直作綸非】集解【程子曰坎不雲雨而雲云者雲爲雨而未成者也未能成雨所以爲屯若子觀屯之象經綸天下之事以濟於屯一無屯字難經緯綸緝謂營爲也朱子曰坎不言水而言云者未通之意經綸治絲之事經引之綸理之也屯難之世君子冇爲之時也】附錄【朱子語問屯需二象皆陰陽未和洽成雨之象也然屯言君子以經綸而需乃言飲食宴樂何也曰需是緩意在他無所致力只得飲食宴樂屯是物之始生象艸木初出地之狀其初出時欲破地面而出不無齟齬艱難故當爲經綸其義所以不同也時舉】纂注【郭氏雍曰坎在上爲云在下爲雨李氏舜臣曰坎在震上爲屯以云方上升畜而未散也坎在震下爲解以雨澤旣沛無所不被也故雷雨作解者乃所以散屯而云雷方興則屯難之始也姚氏曰綸緯也以織綜經緯項氏曰經以象雷之振綸以象云之合雙湖先生曰二陽象經四陰象綸經上止下動而綸以橫之也遊氏曰經綸者因情循理而治之無汨其序之謂也易於屯曰君子以經綸言所以濟難當如此】彖傳屯剛柔始交而難生【呂音訓難陸氏曰乃旦反六二象同賈逵注周語云畏憚也】集解【朱子曰以二體釋卦名義始交謂震難生謂坎】附錄【朱子語易中說卦爻多只是說剛柔這是半就人事上說去連那陰陽上面不全陰陽上說卦爻是有形質了陰陽全是气彖辭所說剛柔半在人事上剛柔始交是震此是山說震一索而得男也淵】纂注【張氏汝弼曰物生向上其象震也爲坎冬寒气所難盤屈地下而未達此其爲屯之難生也楊氏時曰幹一索而得震陰陽始交也坎在上難生也毛氏曰屯者其生難俗謂乳子爲難月然則難生者生未生之問也已生則解矣】動乎險中集解【程子曰以云雷二象言之則剛柔始交也以坎震二體言之動乎險中也剛柔始交未能通暢則艱屯故曰難生又動於險中爲艱屯之義】大亨貞集解【朱子曰以二體之徳釋卦辭動震之爲也險坎之地也自此以下釋元亨利貞乃用文王本意】附錄【朱子語問屯本義下有云自此以下釋元亨利貞皆用文王本義何也曰大王本意說乾元亨利貞只是說乾道大通而至正故筮得者其占當得大通而利於正固至孔子方作四徳說後人不知將謂文王作易便作四徳說卽非也如屯卦所謂元亨利貞者以其能動卽可以亨而在險則宜守正故筮得之者其占爲大亨而利於正初非謂徳也故孔子釋此彖辭只曰動乎險中大亨貞是用文王夲意釋之也銖】纂注【熊氏曰屯字從屮古艸字上有一畫蓋艸之方萌未達故其根芽盤屈而不能伸難之象也然一陽才動於下已有不可遏之勢故曰大亨馮氏椅曰動乎險中以卦性明卦象震動於坎險之中所以濟屯也大謂震之一陽亨於九五之貞乃所謂利也】雷雨之動滿盈集解【程子曰所謂大亨而貞一作正者雷雨之動滿盈也陰陽始交則艱屯未能通暢及其和洽則成雷雨滿盈於天地之間生物乃遂屯有大亨之道也所以能大亨由夫一無夫字貞也非屯固安能出屯人之致屯冇致大亨之道亦在夫一無夫字貞固也】附錄【朱子語雷雨之動滿盈亦是那郁塞底意思淵】天造艸昧宜建侯而不寧【呂音訓造陸䢐早反艸昧陸氏曰音妹廣雅云艸造屯董云艸昧微物而不寜陸氏曰而辭也鄭讀而曰能能猶安也】集解【程子曰上文一冇旣字言一有夫字天地生物之義一有是以字此言時事天造謂時運也艸艸亂無倫序昧防昧不明當此時運所宜建立輔助則可以濟屯𨿽建侯自輔又當憂勤兢畏不遑寜處聖人之深戒也朱子曰以二體之象釋卦辭雷震象雨坎象天造猶言天運艸雜亂昧晦防也陰陽交而雷雨作離亂晦防塞乎兩間天下未定名分未明宜立君以統治而未可遽謂安寧之時也不取初九爻義者取義多端姑舉其一也】附錄【朱子語宜建侯而不寜不可道建侯便了須更自以爲不安寜方可淵問彖傳言宜建侯而不寧豈以有動而遇險之象邪曰聖人見有此象故又因以爲戒曰宜立君而又不可遽謂安寧也銖天造艸昧宜建侯而不寧孔子又是別出一道理說當此擾攘之時不可無君故須立君砥問屯彖辭曰剛柔始交而難生本義云始交謂震難生謂坎程傳以云雷之象爲始交謂震始交於下坎始交於中如何先生曰剛柔始交只指震言所謂震一索而得男也此三句各有所指剛柔始交而難生是以二體釋卦名義動乎險中大亨貞是以二體之徳釋卦辭雷雨之動滿盈天造革昧宜建侯而不寧是以二體之象釋卦辭只如此看甚明緣後來說者交雜混了故覺語意重復銖】纂注【蔡氏曰艸萌地中未明之象丘氏曰彖傳大率於章首先釋卦名義次釋卦辭又次釋卦義冇未盡者從而推廣之此彖傳之定例也其辭則雜取卦體卦象卦徳卦變四者互明之卦體以兩體及六爻之義言如剛柔始交震而難生坎之類是也卦象以天地雷風山澤水火言如雷雨之動滿盈之類是也卦徳以健順明險動入止說言如動乎險中之類是也卦變以剛柔往來上下言如柔來文剛分剛上而文柔之類是也自屯以下大要皆不越乎此矣項氏曰艸屬震言始創也昧屬坎未明也艸昧者棼棼泯泯之貌言天造之初如此所謂屯也毛氏曰天造艸昧卽生民之初也楊氏時曰天造艸昧非寧居之時故宜建侯而不寧建侯所以自輔也使人各有主而天下定矣雙湖先生曰動以雷言滿盈以雨言天造作也震動象艸東方震物生象昧北方坎幽晦象建侯震象不寧坎象】小象傳𨿽磐桓志行正也集解【程子曰賢人在下時茍未利𨿽磐桓未能遂往濟時之屯然有濟屯之志與濟屯之用志在行其正也】以貴下賤大得民也【呂音訓下陸遐嫁反】集解【程子曰九當屯難之時以陽而來居陰下爲以貴下賤之象方屯之時陰柔不能自存有一剛陽之才眾所歸從也更能自處卑下所以大得民也或疑方屯於下何有貴乎夫以剛明之才而下於陰柔以能濟屯之才而下於不能乃以貴下賤也況陽之於陰自爲貴乎】纂注【楊氏萬里曰震以一陽爲二陰之主故曰貴二陰賤而一陽下之故曰下賤】六二之難乘剛也十年乃字反常也【呂音訓難陸乃旦反】集解【程子曰六二居屯之時而又乘剛爲剛陽所逼是其患難也至於十年則難久必通矣乃得反其常與正應合也十數之終也】卽鹿無虞以從禽也君子舎之往吝窮也【呂音訓從陸氏曰如字鄭黃子用反】集解【程子曰事不可而妄動以從欲也無虞而卽鹿以貪禽也當屯之時不可動而動猶無虞而卽鹿以有從禽之心也則見防而舎之不從若往則可吝而困窮一作窮困也】纂注【程氏曰蔡邕石經郭京舉正卽鹿無虞何以從禽也皆有何字今本脫】求而往明也集解【程子曰知己不足求賢自輔而後往可謂明矣居得致之地一作位己不能而遂己至暗者也】屯其膏施未光也【呂音訓施陸式防反】集解【程子曰膏澤不下及是以徳施未能光大也人君之屯也】泣血漣如何可長也【呂音訓長陸直良反】集解【程子曰屯難窮極莫知所爲故至泣血顚沛如此其能長久乎夫卦者事也爻者事之時也分三而又兩之足以包括眾理引而伸之觸類而長之天下之能事畢矣】附錄【朱子語屯是陰陽未通之時蹇是流行之中有蹇滯困則窮矣賀孫】

經【坎下艮上】集解【程子曰蒙序卦屯者盈也屯者物之始生也物生必蒙故受之以蒙蒙者蒙也物之稺也屯者物之始生物始生穉小蒙昧未蒙所以次屯也爲卦艮上坎下艮爲山爲止坎爲水爲險山下有險遇險而止莫知所之蒙之象也水必行之物始出未有所之故爲蒙及其進則爲亨義】蒙亨匪我求童蒙童蒙求我初筮告再三瀆瀆則不告利貞【呂音訓蒙陸氏曰莫公反稚也方言云蒙萌也離宮四世卦童陸氏曰字書作僮鄭云未冠之稱筮陸氏曰市制反決也鄭云問告陸氏曰古毒反示也語也彖同三陸息暫反又如字彖同瀆陸氏曰音獨亂也鄭氏云褻也晁氏曰說文作黷握持垢也易再三黷】集解【程子曰蒙有開之理亨之義也卦才時中乃致亨之道六五爲蒙之主而九二蒙者也我謂二也二非蒙主五旣順巽於二二乃蒙者也故主二而言匪我求童蒙童蒙求我五居尊位有柔順之徳而方在童蒙與二爲正應而中徳又同能用二之道以其蒙也二以剛中之徳在下爲君所信向當以道自守待君至誠求己而後應之則能用其道匪我求於童蒙乃童蒙來求於我也筮占決也初筮告謂至誠一意以求己則告之再三則瀆慢矣故不告也蒙之道利以貞正又二𨿽剛中然居陰故宜有戒朱子曰艮亦三畫卦名一陽止於二陰之上故其徳爲止其象爲山蒙昧也物生之初蒙昧未明也其卦以坎遇艮山下有險蒙之地也內險外止蒙之意也故其名爲蒙亨以下占辭也九二內卦之主以剛居中能人之蒙者而與六五陰陽相應故遇此卦者有亨道也我二也童蒙防稺而蒙昧謂五也筮者明則人當求我而其亨在人筮者暗則我當求人而亨在我人求我者當視其可否而應之我求人者當致其精一而叩之而明者之養蒙與蒙者之自養又皆利於以正也】附錄【朱子語伊川說蒙亨仿佛是指九二一爻說所以云剛中淵問蒙之地蒙之意如何曰山下有險蒙之地也先生雲山下已是窮極險處又遇險前後去不得故於此蒙昧也蒙之意也此是心下鶻突煇問匪我求童蒙童蒙求我我指二童蒙指五五柔暗而二剛明五來求二二不求五也但占者若是九二之明則爲人求我而亨在人占者若是九五之暗則爲我求人而亨在我與幹九二九五利見大人占同例否先生曰熹作如此說卻僅勝近世人硬裝一件事說得來窒礙費气力但亦恐是如此耳因問初筮告再三瀆瀆則不告若作占者說則如何先生曰人來求我我則當視其可否而告之蓋視其來求我之蒙者有初筮之誠則告之再三煩瀆則不告之也我求人則當致其精一以叩之蓋我而求人以蒙則當盡初筮之誠而不可有再三之瀆也銖曰此一例卽所謂稽實待虛先生曰然銖】纂注【郭氏雍曰屯者物之始生生而後穉卦之序也物穉者有必亨之理聖人蒙有致亨之道蒙所以亨也沈氏曰蒙昧而能亨由九二以剛中之徳時而之所以亨也楊氏萬里曰蒙猶屯也屯者物之初非物之厄蒙者人之初非性之昧勾而未舒曰屯穉而未達曰蒙故蒙冇亨之理張子曰禮聞來學不聞往教來學者就道義而學之往教者致其人而取教也童蒙求我匪我求童蒙是也楊氏時曰湯之於伊尹學焉而後臣之徐氏曰初筮主九二言再三主上九言卦有內外內卦初筮外卦再筮二當初卦之中上居再筮之三也項氏曰二坎體五互坤水土相雜汨而成泥故冇瀆蒙之象雙湖先生曰乾坤之後屯主在震初九一爻蒙主在坎九二一爻此長子代父長弟次兄之象艮爲少男方有賴於開此屯蒙次乾坤之義屯建侯有君道焉蒙求我有師道焉載觀文王爲卜筮演易所以於蒙比二卦明六十四卦尙占之例以示後世蒙就二陽言筮九二取初筮之象初下體也上九取再三瀆象再上卦三上卦之三自二至上有頤口之象震動又當初筮故告之再三適當艮止故不告也然二陽爻皆不正故又有利貞之戒汪氏曰聖人用易以明民托之卜筮或所得之辭闊然不相對者何哉古人非有大事不疑不卜也若誠有兩可之疑而合筮之必誠敬專一以達於神明故神亦以正告之倘有一毫不敬不誠不一則問此而答彼實神明之所不至而不告者也故文王於蒙特不告之例夫揲著必成一卦卦爻必皆有辭何以言其不告也蓋誠意専一則神告之辭皆應所問否則問此而答彼是則不告也若是而臆度遷就曲推彊取以定吉凶惑之甚矣】初六蒙利用刑人用說桎梏以往吝【呂音訓說陸氏曰吐活反徐又音稅桎陸音質梏陸氏曰古毒反在足曰桎在手曰梏小爾雅云杻謂之梏械謂之桎杻音醜往吝晁氏曰說文作遴行難也易以往遴】集解【程子曰初以陰暗居下下民之蒙一作象也爻言之之道下民之蒙當明刑禁以示之使之知畏然後從而教導之自古聖王爲治設刑罰以齊其眾明教化以善其俗刑罰立而後教化行𨿽聖人尙徳而不尙刑未嘗偏廢也故爲政之始立法居先治蒙之初威之以刑者所以說去其昏蒙之桎梏桎梏謂拘束也不去其昏蒙之桎梏則善教無由而入旣以刑禁率之𨿽使心未能諭亦當畏威以從不敢肆其昏蒙之欲然後漸能知善道革其一無其字非心則可以移風易俗矣茍專用刑以爲治則蒙𨿽畏而終不能茍免而無恥治化不可得而成矣故以往則可吝朱子曰以陰居下蒙之甚也占者遇此當其蒙然之之道當痛懲而暫舎之以觀其後若遂往而不舎則致羞吝矣戒占者當如是也】附錄【朱子語或自家是蒙得他人或他人是蒙得自家卦辭有平易底有難曉底利用刑人用說桎梏麤說時如今人打棒也須與他說了那枷方可一向枷他不得若一向枷他便是以往吝這只是說治蒙者當寛慢蓋法當如此易說】纂注【石氏曰二以陽明下照於初故初之蒙得以也蔡氏曰刑桎梏皆坎象馮氏杼曰上體艮手互體震足俱陷於陰桎梏之象坎趨於下艮止於上有說之象又曰蒙不但物生之穉凡昏迷不恭者皆蒙也丘氏曰蒙者必於其初初六以陰暗之蒙切近九二陽明之賢足以開之故曰蒙胡氏曰若其性識至暗以犯教化則當用刑以正之遭桎梏而自悟又當赦之郭氏雍曰蒙所以教也用刑所以輔教也此明刑弼教之意揚氏時曰蒙無知也告之而弗諭引之而弗違非威之以刑莫能從也故蒙之初利用刑人蓋威之使從也用說桎梏縱之以往則吝矣王氏宗傳曰禁於未之謂豫書制官刑儆於冇位用訓於蒙士初陰暗正蒙士也】九二包蒙吉納婦吉子克家【呂昔訓苞今本作包陸氏曰鄭云苞當作彪彪文也晁氏曰京房鄭陸績一行皆作彪文也】集解【程子曰包含容也二居蒙之世有剛明之才而與六五之君相應中徳又同當時之任者也必廣其含容哀矜昏愚則能天下之蒙成治蒙之功其道廣其施博如是則吉也卦惟二陽爻上九剛而過惟九二有剛中之徳而應於五用於時而獨明者也茍恃其明専於自任則其徳不故𨿽婦人之柔闇尙當納其所善則其明廣矣又以諸爻皆陰故云婦堯舜之聖天下所莫及也尙曰淸問下民取人爲善也二能包納則克濟其君之事猶子能治其家也五旣陰柔故蒙之功皆在於二以家言之五父也二子也二能主蒙之功乃人子克治其家也朱子曰九二以剛陽爲內卦之主統治羣陰當蒙之任也然所治旣廣物性不齊不可一槪取必而爻之徳剛而不過爲能有所包容之象又以陽受陰爲納婦之象又居下位而能任上事爲子克家之象故占者冇其徳而當其事則如是而吉也】附錄【朱子語卦中說剛中最好看剛故能包蒙不剛則方且爲物所蒙安能包蒙剛而不中亦不能包蒙如上九過剛而不中所以爲擊蒙此一卦要是九二一爻爲主所以治蒙者只在兩个陽爻而上九過剛故只以九二爲主而二與五應亦助得五去治蒙大扺蒙卦除了初爻統說治蒙底道理其餘三四五皆是蒙者所以惟九二一爻爲治蒙之主時舉】纂注【張子曰九二以剛居中故能包蒙而吉蘭氏曰凡易之言包者皆自外而包內泰之包荒否之包承姤之包有魚包皆自上包也蔡氏曰婦五也以剛柔相應言子二也以剛居丙言楊氏萬里曰五求二二匪求五乃曰子克家何也臣事君如子事父正使致君如伊周亦臣子分內事如子之克家耳非功也李氏舜臣曰震以建侯而有經綸之功此長子事也坎以剛中而有克家之能此次子事也艮以柔巽而得童蒙之吉此少子事也乾坤三子至是各得其宜矣雙湖先生曰案蘭氏自上包之說以包初六爲言耳本義統治羣陰則初所宜包也卦有互震震爲冢嗣亦有子克家象】六三勿用取女見金夫不有躬無攸利【呂音訓取陸氏曰七住反本又作娶象同】集解【程子曰三以陰柔處蒙闇不中不正女之妄動者也正應在上不能逺從近見九二爲羣蒙所歸得時之盛故捨其正應而從之是女之見金夫也女之從人當由正禮乃見人之多金說而從之不能保有其身者也無所往而利矣朱子曰六三陰柔不中不正女之見金夫而不能冇其身之象也占者遇之則其取女必得如是之人無所利矣金夫蓋以金賂己而挑之若魯秋胡之爲者】附錄【程子語不有躬無攸利不立己後𨿽向好事猶爲化物不得以天下萬物撓己巳立後自能了當得天下萬物語錄朱子語六三說勿用取女者大率陰爻又不中不正合是一般無主宰底女人金夫不必解作剛夫時舉問不有躬無攸利不立己後𨿽向好事猶爲化物不得以天下萬物撓己巳立後自能了當得天下萬物曰下面是伊川解易上句後二句又是覆解此意在乎以立己爲先應物爲後而今人平日講究所以治國平天下之道而自家身已全未曽理防得若能理防得自家身已𨿽與外事若茫然不相接然明徳在這里了新民只現成推將去賀孫問不立己後𨿽向好事猶爲化物何也曰己不立則在我無主宰矣𨿽向好事亦只是見那事物好隨那事物去此便是爲物所化】纂注【張子曰金夫二也不有躬履非正則不能固於一也蘭氏曰凡易之言金皆取陽爻九幹之防幹爲金也馮氏椅曰朱子曰若魯秋胡之事易之設教不必有】

【是事也金取其剛蓋謂彊暴之男近而相得故以爲夫秋胡之事亦可言也郭氏雍曰易於有應言婦無應言女三舎正應稱女可也項氏曰艮爲躬曰不有躬明棄上也雙湖先生曰互震爲艮反體亦不有躬象勿用取無攸利戒占者之言若六三之人自占得此知見棄於人若是亦可內省而自攺也李氏舜臣曰屯之六二近初九之陽而正應在五然震之性動而趨上竟舎初九而歸五故曰女子貞不字十年乃字此女子之屯者也蒙之六三近九二之陽而正應在上然坎之性陷而趨下乃舎上而從二故曰勿用取女不冇躬無攸利此女子之蒙者也】六四困蒙吝集解【程子曰四以陰柔而蒙閽無剛明之親援無由自其蒙困於昏蒙者也其可吝甚矣吝不足也謂可少也朱子曰旣逺於陽又無正應爲困於蒙之象占者如是可羞吝也能求剛明之徳而親近之則可免矣】纂注【蔡氏曰困讀如困而不學之困徐氏曰陷二柔之中無得乎開明之道困於蒙者也故吝李氏舜臣曰六四以陰居陰而上下又皆陰蒙暗之甚者也欲從九二則下隔六三欲從上九則上隔六五獨逺於陽無以蒙而久困又曰陰麗於陽陰陽相雜則蒙乃徹明乃開故曰蒙雜而著不交於陽無以明則困而不學鄙吝之資不言可知矣】六五童蒙吉集解【程子曰五以錄順居君位下應於二以柔中之徳任剛明之才足以治天下之蒙故吉也童取未發而資於人也爲人君者茍能至誠任賢以成其功何異乎出於己也朱子曰柔中居尊下應九二純一未以聽於人故其象爲童蒙而其占爲如是則吉也】纂注【楊氏時曰五居尊位而下求九二之臣不挾貴也以童蒙自居不挾長挾貴也茍有求焉有所挾皆在所不告自天子至於庶人君子所以俟之一也故惟童蒙乃吉夫湯之於伊尹髙宗之於傅說皆學然後臣之由斯道也李氏舜臣曰六五艮體少男之象故曰童蒙北以少主當位以柔居尊必能遜志問學俯從道徳之士學焉而後臣之此六五之事太甲成王師伊周之象馮氏曰承上應二皆有師事義故吉雙湖先生曰卦辭童蒙正指五】上九擊蒙不利爲寇利禦寇【呂音訓擊陸氏曰經歷反王肅云治也晁氏曰馬融鄭茍爽一行作系禦陸氏曰魚呂反本又作衛】集解【程子曰九居蒙之終是當蒙極之時人之愚蒙旣極如苗民之不率爲寇爲亂者當擊伐之然九居上剛極而不中故戒不利爲寇治人之蒙乃禦寇也肆爲貪暴乃爲寇也若舜之徵有苗周公之誅三監禦寇也秦皇漢武窮兵誅伐爲寇也朱子曰以剛居上治蒙過剛故爲擊蒙之象然取必太過攻治太深則必反爲之害惟悍其外誘以全其眞純則𨿽過於嚴宻乃爲得宜故戒占者如此凡事皆然不止爲誨人也】附錄【朱子語蒙卦上九𨿽小不利然卦爻亦自好蓋上九以剛陽居上系去蒙蔽只要恰好不要太過太過則於彼有傷而我亦失其所以擊蒙之道如人合喫十五棒若只決他十五棒則彼亦無辭而足以禦寇若再加五棒則太過而反害人矣爲寇者爲人之害也禦寇者止人之害也如人疾病醫者用藥對病則彼足以驅病而我亦得爲醫者之道若藥不對病則反害他人而我亦失爲醫之道矣所以象曰利用禦寇上下順也惟如此則上下兩順而無害淵問擊蒙不利爲寇如本義只是就自身克治上說是如何先生云事之大小都然治身也恁地若治人做得太甚亦反成爲寇占得此爻凡事不可過當如伊川作用兵之說亦是但只做得一事用不如且就淺處說去卻事事上有用若使說深了則一事用得別事用不得不利爲寇寇只是要去害他故戒之如此淵】纂注【馮氏椅曰艮爲手故曰擊徐氏曰上過剛不中又居過髙之位在下者旣昏蒙在上者又髙亢情意不接彼此扞格乃以爲瀆而至於擊蒙也張氏汝弼曰諸爻皆蒙其不蒙者惟二剛二以剛居中包蒙以開其善上以剛過中擊蒙以懲其惡王氏曰陰昧而陽明陰蒙而陽能之故四逺於陽則困蒙初比於陽則蒙五應於陽則童蒙吉雙湖先生曰寇坎象艮止故不利爲寇而利禦坎之寇禦亦止義然則上九所擊者爲誰所禦者爲誰意其擊不正之三而禦比三之二二正坎體二可謂己正而他人以爲邪者乎熊氏曰七蒙成卦皆以冇坎也坎難震爲屯坎阻艮爲蒙乾坤之後屯蒙需訟師比六卦皆以坎而成河圖洛書五行之數皆始於一六之水自一至六水數生成始備亦可於斯而見之矣】大象傳山下出泉蒙君子以果行育徳【呂音訓行陸下孟反六三象同】集解【程子曰山下出泉出而遇險未有所之蒙之象也若人蒙穉未知所適也君子觀蒙之象以果行育徳觀其出而未能通行則以果決其所行觀其始出而未冇所向則以養育其明徳也朱子曰泉水之始出者必行而有漸也】附錄【朱子語問山下出泉曰古人取象也只看大意略如此仿佛不能端的若要解到親切便都沒去處了如天在山中山中豈有天如地中冇山便已是平地了易說果行育徳又是別說一个道理山下出泉卻是个流行底物事暫時被他礙住在這里觀這意思卻是說自家當恁地做工夫卦中如此者多同上以象言之果者泉之必通育者靜之時也季通云育徳是艮止也育徳有山之象果行有水之象】纂注【眞氏曰泉之始出也防防之微壅於沙石豈能遽達哉惟其果決必行𨿽險不避故終能流而成川然使其源之不深則其行𨿽果而易以竭艮之象山也其徳止也山惟其靜止故泉源之出者無窮有止而攺有行也君子觀蒙之象果其行如水之必行育其徳如水之有本則其體盛大而其用周流矣遊氏曰山下出泉其一未散其勢未達觀其勢之未達則果行觀其一之未散則育徳楊氏時曰山下出泉之始達也萬折必東避礙而通諸海果行者取之盈科而進不舎晝夜育徳者取之徐氏曰蒙而未知所適也必體坎之剛中以決果其行而達之蒙而未有所害也必體靜之艮止以養育其徳而成之】彖傳蒙山下有險險而止蒙集解【朱子曰以卦象卦徳釋卦名有兩義】附錄【朱子語山下有險是卦象險而止是卦徳蒙有二義險而止險在內止在外自家這里先自不安穏了外面更去不得便是蒙昧之象若見險而能止則爲蹇卻是險在外自家這里見得去不得所以不去故曰知矣哉淵嘗說八卦著這幾个字形容最好看如險止健順麗入說動都包括得盡喚做卦之情淵】纂注【洪氏曰彖下先釋卦義然後承以本名者凡八卦如蒙險而止蒙止字爲句絕訟豫隨蠱恆解井皆然】蒙亨以亨行時中也匪我求童蒙童蒙求我志應也【呂音訓童蒙求我陸氏曰一本作來求我晁氏曰非】集解【程子曰山下有險內險不可處外止莫能進未知所爲故爲昏蒙之象蒙亨以亨行時中也蒙之能亨以亨道行也所謂亨道時中也時謂得君之應中謂處得其中得中則一有得字時也匪我求童蒙童蒙求我志應也二以一無以字剛明之賢處於下五以童蒙居上非是二求於五蓋五之志應於二也賢者在下豈可自進以求於君茍自求之必無能信用之理古之人所以必待人君致敬盡禮而後往者非欲自爲尊大蓋其尊徳樂道不如是不足與有爲也中張仲反】纂注【李氏過曰蒙而亨善端之也劉氏曰時中謂訓不失時過稚則性未成過長則扞格不人馮氏椅曰學記云當其可之謂時九二陽明其於五陰之蒙時而之無過不及所以亨也】初筮告以剛中也再三瀆瀆則不告瀆蒙也集解【程子曰初筮謂誠一而來求決其蒙則當以剛中之道告而開之再三煩數也來筮之意煩數不能誠一則瀆慢矣不當告也告之必不能信受徒爲煩數故曰瀆蒙也求者告者皆煩瀆矣】蒙以養正聖功也集解【程子曰卦辭曰利貞彖復申其義以明不止爲戒於二實養蒙之道也未之謂蒙以純一未之蒙而養其正乃作聖之功也而後禁則扞格而難勝養正於蒙學之至善也蒙之六爻二陽爲治蒙者四陰皆處蒙者也朱子曰以卦體釋卦辭也九二以可亨之道人之蒙而又得其時之中謂如下文所指之事皆以亨行而當其可也志應者二剛明五柔暗故二不求五而五求二其志自相應也以剛中者以剛而中故能告而有節也瀆筮者二三則問者固瀆而告者亦瀆矣蒙以養正乃作聖之功所以釋利貞之義也】附錄【朱子語蒙以養正聖功也蓋言蒙昧之時先自養教正當了到那開時便有作聖之功若蒙昧之中己自不正他日何由得防有聖功淵問本義言九二以可亨之道人之蒙而又得其時之中如下所指之事皆以亨行而當其可何以見其當其可曰下文所謂二五以志相應而初筮則告之再三瀆則不告皆時中也初筮告以剛中者亦指九二冇剛中之徳故能告而有節夫能告而有節卽所謂以剛而中也銖】纂注【張子曰蒙者養之不失其正教人者之功也盡其道其惟聖人乎南軒張氏曰大人不失其赤子之心蓋童稚之時純一不雜人欲未起天理實存謂之大人者守此而已謂之小人者失此而已人於是時保防養育則靜虛純白渾然天成施爲動作酬酢進退皆天理也非作聖之功起於此乎】大象傳利用刑人以正法也集解【程子曰治蒙之始立其防限明其罪罰正其法也使之由之漸至於化也或疑蒙之初遽用刑人無乃不教而誅乎不知立法制刑乃所以教也蓋後之論刑者不復知教化在其中矣朱子曰蒙之初法不可不正懲戒所以正法也】子克家剛柔接也集解【程子曰子而克治其家者父之信任専也二能正蒙之功者五之信任專也二與五剛柔之情相接故得行其剛中之道成蒙之功茍非上下之情相接則二𨿽剛中安能屍其事乎朱子曰指二五之應】勿用取女行不順也集解【程子曰女之如此其行邪僻不順不可取也朱子曰順當作愼蓋順愼古字通用茍子順墨作愼墨且行不愼於經意尢親切】纂注【郭氏忠孝曰六三舎應從二行不順也見利忘身不可取也】困蒙之吝獨逺實也【呂音訓逺陸於萬反】集解【程子曰蒙之時陽剛爲蒙者四陰柔而最逺於剛乃愚蒙之人而不比近賢者無由得明矣故困於蒙可羞吝者以其獨逺於賢明之人也不能親賢以致困可吝之甚也實爲賜剛也朱子曰實叶韻去聲】纂注【楊氏時曰陰資陽以爲明六四之困蒙逺於陽故也陽實而陰虛實爲陽也不能親賢以其蒙其困吝宜矣】童蒙之吉順以巽也【呂音訓巽陸氏曰音遜鄭云當作遜】集解【程子曰捨己從人順從也降志下求卑巽也能如是優於天下矣】纂注【雙湖先生曰順以爻柔言巽以巽志應二言】利用禦寇上下順也集解【程子曰利用禦寇上下皆得其順也上不爲過暴下得擊去其蒙禦寇之義也朱子曰禦寇以剛上下皆得其道】附錄【朱子語上九一陽而眾陰隨之如人皆順從於我故能禦寇便如孔子告陳恆之事須是得自家屋裏人從我方能去理防外頭人若自家屋裏人不從時如何去禦得寇便做不得所以象曰上下順也煇】纂注【郭氏雍曰上九過剛之才蒙則暴包蒙則不能容以之禦寇則利矣能禦寇亦去眾蒙之害上下得不順乎】

經【乾下坎上】集解【程子曰需序卦蒙者蒙也物之穉也物穉不可不養也故受之以需需者飲食之道也夫物之防穉必待養而成養物之所需者飲食也故曰需者飲食之道也云上於天有蒸潤之象飲食所以潤益於物故需爲飲食之道所以次防也卦之大意須待之義序卦取所須之大者耳幹健之性必進者也乃處坎險之下險爲之阻故須待而後進也】需有孚光亨貞吉利渉大川【呂音訓需陸氏曰音須字從雨重而者非訓養鄭讀爲秀解云陽气秀而不直前者畏上坎也坤宮遊魂卦有孚陸氏曰徐音敷信也又作専彖同晁氏曰案尃古文光陸氏曰師讀絕句亨貞吉陸氏曰一句馬鄭總爲一句】集解【程子曰需者需待也以二體言之幹之剛健上進而遇險未能進也故爲需待之義以卦才言之五居君位爲需之主冇剛健中正之徳而誠信充實於中中實有孚也有孚則光明而能亨通得貞正一無正字而吉也以此而需何所不濟𨿽險無難矣故利渉大川也幾貞吉有旣正且吉者有得正則吉者當辧也朱子曰需待也以干遇坎乾健坎險以剛遇險而不遽進以陷於險待之義也孚信之在中者也其卦九五】

【以坎體中實陽剛中正而居尊位爲有孚得正之象坎水在前幹健臨之將涉水而不輕進之象故占者爲有所待而能有信則光亨矣若又得正則吉而利涉大川正固無所不利而涉川尢貴於能待則不欲速而犯難也】附錄【朱子語需主事孚主心需其事而心能信實則光亨以位乎尊位而中正故所爲如此刋涉大川而能需則往必有功利涉大川亦承上文有孚光亨貞吉淵問需卦大旨曰需者寧耐之意以剛遇險時節如此只當寧耐以待之且如涉川者多不以寧耐致覆溺之禍故需卦首言利涉大川銖問幹陽上進之物前遇坎險不可遽進以陷於險故爲需先生曰遇此時節當隨逺隨近寧耐以待之直至需於泥甚郎當矣然能致愼亦不至敗至於九五需得好只是又難得這般時節當此時只要安以待之耳至上六居險之極又有三陽並進六不當位又處陰柔亦只得敬以待之則吉銖】纂注【石氏曰幾幹在下者必當上復今欲上復前遇坎險未可直進宜須待之楊氏萬里曰需非不決之需見險而未可動能動而能不動者也李氏問曰約象爲離故曰光亨馮氏椅曰京房易積數曰六位二三四爲互體三四五爲約象需主榦而言也言幹陽有孚於九五也毛氏曰需者幹也需之主則五也爲三陽計則需以待之爲九五計則援而進之也張氏汝弼曰利涉大川者乾濟乎坎也以剛健之徳臨事而懼何所往而不利哉雙湖先生曰需以干遇坎得名惟剛明能需柔躁則否有孚以四陽言卦辭取渉川象凡八需訟同人蠱大畜益渙中孚需乾方遇坎健足以行故云利涉訟乾已過坎健無所施故云不利涉二卦取乾坎象又訟與同人互巽及有離象蠱與大畜互震皆取木象益兼取震巽木象中孚取巽木行兌澤象渙取巽木象而二卦又皆互震木象又自蠱而下卦體或四爻或五爻皆有虛舟之象焉以是知文王取涉川象大槪有見於乾坎震巽中孚之兌同人之離至若大畜之艮非所取義也爻取涉川象凡四己見卦圖中眞氏曰案易諸卦凡言利涉大川皆取濟險涉難之義】初九需於郊利用恆無咎集解【程子曰需者以遇險故需而後進初最逺於險故爲需於郊郊曠逺之地也處於曠逺利在安守其常則無咎也不能安常則躁進犯難豈能需於逺而無過也朱子曰郊曠逺之地未近於險之象也而初九陽剛又有能恆於其所之象故戒占者能如是則無咎也】纂注【馮氏椅曰林外曰坰坰外曰郊郊外曰野郊言去水之逺也恆久也李氏舜臣曰安行守靜待時之義以干之健而必進乃能需以待焉以此涉世何咎之有薛氏曰郊逺難沙近難泥涉難余氏曰需以初爲郊同人以上爲郊皆中爻之外也】九二需於沙小有言終吉【呂音訓沙陸氏曰如字鄭作沚】集解【程子曰坎爲水水近則有沙二去險漸近故爲需於沙漸近於險難𨿽未至於患害己小冇言矣凡患難之辭大小有殊小者至於有言言語之傷至小者也二以剛陽之才而居柔守中寛裕自處需之善也𨿽去險漸近而未至於險故小冇言語之傷而無大害終得其吉也朱子曰沙則近於險矣言語之傷亦災害之小者漸進近坎故有此象剛中能需故得終吉戒占者當如是也】纂注【雙湖先生曰言多從兌取以兌冇口舌象小陰小指六四二當互兌之初故曰小有言孔氏曰小謂四也陰爲小君子之進小人懼其害己不免於有言然九五在上三陽同心小人終當退聽矣故終吉】九三需於泥致寇至【呂音訓寇陸氏曰如字鄭王肅本作戎】集解【程子曰泥逼於水也旣進逼於險當致寇難之至也三剛而不中又居健體之上有進動之象故致寇也茍非敬愼則致喪敗矣朱子曰泥將陷於險矣寇則害之大者九三去險愈近而過剛不中故其象如此】附錄【朱子語以其迫近坎險故有致寇至之象文蔚】纂注【李氏舜臣曰進而尢近乎水者爲泥泥性善陷坎爲寇盜坎近九三來自外卦而爲寇於內者也三所以致寇者以已上進而有以迫起之也鄭氏剛中曰寇非但盜與我敵而相傷者是也朱氏曰坎爲盜盜有戎兵寇也毛氏曰近則有言逼則致寇其勢然也趙氏曰曰郊曰沙曰泥皆以坎水逺近而取象曰利用恆曰小有言曰致寇至皆因逺近爲戒雙湖先生曰泥寇是象需致至是占澤水混爲泥】六四需於血出自穴集解【程子曰四以陰柔之質處於險而下當三陽之進傷於險難者也故云需於血旣傷於險難則不能安處必失其居故云出自穴穴物之所安也順以從時不競於險難所以不至於凶也以柔居陰非能競者也若陽居之則必凶矣蓋無中正之徳徒以剛競於險適足以致凶耳朱子曰血者殺傷之地穴者險陷之所四爻坎體入乎險矣故爲需於血之象然柔得其正需而不進故又爲出自穴之象占者如是則𨿽在傷地而終得出也】附錄【朱子語問程傳穴物之所安也本義謂穴者險陷之所二說不同某竊以爲以坎爲陷之所正得坎體之象未知是否先生曰穴是陷處喚做所安處不得分明有个坎陷也一句柔得正了需而不進故能出於坎陷四又是坎體之初有出底道理到那上六則索性陷了淵】纂注【蔡氏曰血穴皆坎象三剛進迫故有傷馮氏椅曰偶畫中闕穴之象蘇氏曰需於血者抗而傷也出自穴者不勝而避也林氏曰時數旣至君子道亨則小人之需者自出穴以避之也李氏舜臣曰需之時二陰作難陷一陽於艱險之中而一陽在上居位履中剛健之徳可輔以有爲者也故在下之三君子同徳比義力盡而往救之四居人臣之極位偃然乘三陽之上而塞君子之路比之上六其惡尢甚是宜三陽並進而首攻之也雙湖先生曰坎爲水爲血今不曰需於水而曰需於血故本義以爲殺傷之地四在下卦之上又有出自穴之象】九五需於酒食貞吉集解【程子曰五以陽剛居中得正位乎天位克盡其道矣以此而需何需不獲故宴安酒食以俟之所須必得也旣得貞正而所需必遂可謂吉矣朱子曰酒食宴樂之具言安以待之九五陽剛中正需於尊位故有此象占者如是而貞固則得吉也】附錄【朱子語問需於酒食貞吉曰需只是待當此之時別無作爲只有个待底道理然又須是正方吉淵坎體中多說酒食想須有此象但今不可考淵】纂注【單氏曰九五得尊位大中需之主也三陽所以進者以九五也故需於酒食以待焉酒食者勞忠臣宴嘉賔之具也中則能有所待正則待之以有禮此羣臣所以爲之用而貞吉也謝氏曰坎爲水爲險爲毒水之險毒者酒也徐氏曰貞吉者得需之正則吉不然宴酣無度非正也凶可知矣徐氏之祥曰需中有兌爲口舌有飲食象雙湖先生曰酒象謝氏備矣坎爲食象則未聞意坎豕兌羊離雉爲食水在火上烹義著矣】上六入於穴有不速之客三人來敬之終吉【呂音訓不速陸氏曰如字馬云召也釋言云微也召也】集解【程子曰需以險在前需時而後進上六居險之終終則變矣在需之極久而得矣陰止於六乃安其處故爲入於穴穴所安也安而旣止後者必至不速之客三人謂下之三陽幹之三陽非在下之物需時而進者也需旣極矣故皆上進不速不促之而自來也上六旣需得其安處羣剛之來茍不起忌疾忿競之心至誠盡敬以待之𨿽甚剛暴豈有侵陵之理故終吉也或疑以陰居三陽之上得爲安乎曰三陽幹體志在上進六陰位非所止之正故無爭奪之意敬之則吉也朱子曰陰居險極無復有需有陷而入穴之象下應九三九三與下二陽需極並進爲不速客三人之象柔不能禦而能順之有敬之之象占者當陷險中然於非意之求敬以待之則得終吉也】附錄【朱子語福州劉昭信易說云見險而止爲需見險而不止爲訟能通其變爲隨不能通其變爲蠱近來解易者多引之僴福州韓某云能安其分則爲需不能安其分則爲訟隨蠱同劉說此是說卦對然只是此數卦對得好其他底又不然淵】纂注【張子曰上無所出故降入自穴恭以納之𨿽處極上不至於失朱氏曰客在外主人以辭速之曰吾子入矣主人需矣此之謂速李氏舜臣曰三陽君子也其進也四以抗而傷上以敬而吉小人不敢幹君子君子亦不薄小人也幹知險而需所以爲君子之謀陰知敬而避所以爲小人之戒毛氏曰穴者二陰之所憑也而在五左右所以爲城狐社鼠也使人主左右無小人則三陽者何需之有馮氏椅曰六畫偶偶則虛虛則生敬故有敬之象三陽已至時不可阻聖人教其敬之所以開小人攺過之方也胡氏次焱曰四外卦之初出尙有可之之所上外卦之終出無可之矣故入而藏出逃其巢穴所以避陽而去入伏於巢穴所以避陽之來】大象傳云上於天需君子以飲食宴樂【呂音訓上陸時掌反於天陸氏曰王肅本作云在天上宴陸氏曰烏練反徐烏殄反安也幹同鄭云宴享也李軌烏衍反樂陸音洛】集解【程子曰雲气蒸而上升於天必待陰陽和洽然後成雨雲方上於天未成雨也故爲須待之義陰陽之气交感而未成雨澤猶君子畜其才徳而未施於用也君子觀云上於天需而爲兩之象懷其道徳安以待時飲食以養其气體宴樂以和一作養其心志所謂居易以俟命也朱子曰云上於天無所復爲待其陰陽之和而自兩耳事之當需者亦不容更有所爲但飲食宴樂俟其自至而已一冇所爲則非需也】附錄【朱子語需待也以飲食宴樂謂更無所爲待之而已待之須冇至時學道者亦猶是也人傑】纂注【雙湖先生曰飲食坎象宴樂樂天也乾象司馬公曰云上於天萬物防之滂沱下施萬物飲之以丰以肥以榮以滋故君子以飲食宴樂】彖傳需須也險在前也剛健而不陷其義不困窮矣集解【程子曰需之義須也以險在於前未可遽進故需待而行也以干之剛健而能需待不輕動故不陷於險其義不至於困窮也剛健之人其動必躁乃能需待而動處之至善者也故夫子贊之云其義不困窮矣朱子曰此以卦徳釋卦名義】纂注【李氏舜臣曰幹之三陽在下而上卦遇坤離兌則爲泰爲大冇爲夬進無齟齬何也柔順在上而無逆也若夫坎險在上安得冒進而不少需哉馮氏椅曰前遇巽則爲陰小所畜前遇艮則爲陽大所畜遇坎則險陷在前而不進也司馬公曰坎陷也而云不陷者何也需然後進所以不陷也】需有孚光亨貞吉位乎天位以正中也【呂音訓位陸氏曰如字鄭音涖】集解【程子曰五以剛實居中爲孚之象而得其所需亦爲有孚之義以干剛而至誠故其徳光明而能亨通得貞正而吉也所以能然者以居天位而得正中也居天位指五以中正兼二言故云正中】纂注【郭氏雍曰以卦言之幹猶需於五以爻言之五猶需於物故曰需須也以干之剛健其遇險也止於不險不困窮而已則險之爲義大矣能無需乎有其徳以待天下之需者九五也故言位乎天位以中正爲需之主宜矣】利涉大川往有功也集解【程子曰旣有孚而中正𨿽渉險阻往則有功也需道之至善也以干剛而能需何所不利朱子曰以卦體及兩象釋卦辭】附錄【朱子語利涉大川利涉是幹也大川是坎也往有功是幹有功也煇】小象傳需於郊不犯難行也利用恆無咎未失常也【呂音訓難陸乃旦反利用恆今本有無咎二字陸氏曰本亦有無咎者】集解【程子曰處曠逺者不犯冒險難而行也陽之爲物剛健上進者也初能需待於曠逺之地不犯險難而進復宜安處不失其常則可以無咎矣𨿽不進而志動者不能安其常也君子之需時也安靜自守志𨿽有需而恬然若將終身焉乃能用常也】纂注【楊氏時曰乾道上行爲常方需之時險在前宜需而後進𨿽久於其所未爲失常也】需於沙衍在中也𨿽小有言以吉終也【呂音訓衍陸氏曰以善反徐怡戰反】集解【程子曰衍寛綽也二𨿽近險而以寛裕居中故𨿽小有言語及之終得其吉善處者也朱子曰衍寛意以寛居中不急進也】需於泥災在外也自我致寇敬愼不敗也集解【程子曰三切逼上體之險難故云災在外也災患難之通稱對眚而言則分也三之致寇由已進而迫之故云自我寇自己致若能敬愼量宜而進則無喪敗也需之時須而後進也其義在相時而動非戒其不得進也直使敬愼母失其宜耳朱子曰外謂外卦敬愼不敗明占外之占聖人示人之意切矣】附錄【朱子語問敬愼曰敬字大愼字細小如人行路一直恁地去便是敬前面險處防冇喫跌便是愼愼是惟恐有失之意銖孔子𨿽說推明義理這般所在人變例推明占筮之意需於泥災在外占得此象𨿽若不吉然能敬愼則不敗又能忍以需待處之得其道所以不凶或失其剛健之徳而又無堅忍之心則不能不敗矣文蔚問敬愼不敗本義以爲明占外之占何也曰言象中本無此意占者不可無此意所謂占外意也銖】纂注【丘氏曰寇坎也三旣迫坎則害己切己故曰致寇至夫坎險在外未嘗迫人由人急於求進自迫於險以致禍敗象以自我釋之明致災之由不在他人也然於此能以敬愼自處則亦不至於敗也】需於血順以聽也集解【程子曰四以陰柔居於險難之中不能固處故退出自穴蓋陰柔一作柔弱不能與時競不能處則退是順從以聽於時所以不至於凶也】纂注【丘氏曰需之二四乾坎之防也三恃健冒險而進四據險以待幹之來聖人於三之象以敬告之能敬則不犯坎矣於四之象以順告之能順則不忤幹矣二者交盡其道此處需之要也】酒食貞吉以中正也集解【程子曰需於酒食而貞且吉者以五得中正而盡其道也】附錄【朱子語以正中以中正也只一般只是要叶韻淵】不速之客來敬之終吉𨿽不當位未大失也集解【程子曰不當位謂以陰而左上也爻以六居陰爲所安象復盡其義明陰宜在下而居上爲不當位也然能敬愼以自處則陽不能陵終得其吉𨿽不當位而未至於大失也朱子曰以陰居上是爲當位言不當位未詳】附錄【朱子語易中當字皆當音去聲音見乾卦注都浪反問不當位如何曰凡初上二爻皆無位二士三卿大夫四大臣五君位上六之不當位如父老不任家事而退聞僧家之有西堂之類銖王弼說初上無位如言幹之上九貴而無位需之不當位然幹之上九不是如此需之不當卻有可疑二四上是陰位不得言不當淵問王弼說初上無陰陽定位如何曰伊川說陰陽奇耦豈容無也幹上九貴而無位需上六不當位非陰陽之位此說極好】纂注【蔡氏曰敬故未大失愚案朱子語錄謂易中當字皆當音去聲此以字義言若叶韻處則皆合音平聲】

經【坎下乾上】集解【程子曰訟序卦飲食必有訟故受之以訟人之所需者飲食旣有所須爭訟所由起也訟所以次需也爲卦乾上坎下以二象言之天陽上行水性就下其行相違所以成訟也以二體言之上剛下險剛險相接能無訟乎又人內險阻而外剛彊所以訟也】訟有孚窒惕中吉終凶【呂音訓訟陸氏曰才用反爭也言之於公也鄭云辯財也訟離宮遊魂卦窒陸氏曰張栗反馬作咥云讀爲躓猶止也鄭云咥覺悔貎彖同惕陸湯歷反彖同中陸氏曰如字馬丁仲反彖同吉陸氏曰冇孚窒一句惕中吉一句】集解【程子曰訟之道必冇其孚實中無其實乃是誣妄凶之道也卦之中實爲有孚之象訟者與人爭辯而待決於人𨿽有孚亦須窒塞未通不窒則已明無訟矣事旣未辯吉凶未可必也故有畏惕中吉得中則吉也終凶終極其事則凶也】纂注【丘氏曰字從言從公言出於公則爲訟不公則爲誣爲詐非訟也鄭氏汝諧曰坎之三爻惟二剛而無應窒於二陰之間窒生訟訟生惕馮氏當可曰有孚而窒焉故訟訟而未明則惕胡氏允曰曲直未明故窒勝負未明故惕中吉虞芮之相遜是也終凶雍子納賂而蔽罪邢侯是也】利見大人不利涉大川集解【程子曰訟者求辯其曲直也故利見於大人大人則能以其剛明中正決所訟也訟非和平之事當擇安地而處不可陷於危險故不利涉大川也朱子曰訟爭辯也上干下坎乾剛陷險上剛以制其下下險以伺其上又爲內險而外健又爲已險而彼健】

【皆訟之道也九二中實上無應與又爲加憂且於卦變自遁而來爲剛來居上而當下卦之中有有孚而見窒能懼而得中之象上九過剛居訟之極有終極其訟之象九五剛健中正以居尊位有大人之象以剛乘險以實履陷冇不利涉大川之象故戒占者必有爭辯之事而隨其所處爲吉凶也】附錄【朱子語訟攻責也而今訟人攻責其短而訟之自訟則反之於人亦如此僴九二正應在五五亦陽故爲窒塞之象淵不利渉大川是上面四畫陽載起壓了這船重淵銖問訟卦大旨因言大凡卦辭取義不一如訟有孚窒惕中吉蓋取九二中實坎爲加憂之象終凶蓋取上九終極於訟之象利見大人蓋取九五剛健中正居尊之象不利渉大川又取以剛乘險以實履陷之象此取義不一也然亦有不必如此取者此特其一例也先生曰卦辭如此辭極齊整蓋所取諸爻意皆與爻中本辭協亦有𨿽取爻義而與爻本辭不同者此爲不齊整處也易說】纂注【李氏舜臣曰訟非美事也乾父坎子豈眞相違而至於此也哉乃今渉險如此聖人重卦之象進退險阻北之人事以爲世戒云爾故曰易者象也毛氏曰彖曰利見大人爻曰邑人三百戶此非士庶之爭也古者諸侯壤地相錯彊弱相陵故不能無爭大人者作諸侯軌道何敢相陵此所以爲利見也然則天子者所以主諸侯之爭冇司者所以主庶人之爭也舉其大者士庶人之訟可類推矣馮氏椅曰天子主王朝卿士大夫與諸侯之訟者也六三之食舊徳從王事六四之卽命上九之錫帶皆卿大夫諸侯之事也卦特主其重者言耳士庶可類求矣徐氏之祥曰訟自初至五有渙爲舟楫風行水上本利涉也下四畫互未濟故冇不利涉大川象林氏曰需訟皆有坎故冇孚同坎在上而進不陷故需曰光亨坎在下而剛見掩故訟曰窒惕能氏曰需訟皆由於坎坎難乾爲需坎伺乾爲訟然大象又曰云上於天需則需不在乾而在坎曰天與水違行訟則訟不徒在坎而在乾蓋大象自爲一例多不與卦同也】初六不永所事小有言終吉集解【程子曰六以柔弱居下不能終極其訟者也故於訟之初因六之才爲之戒曰若不長永其事則𨿽小有言終得吉也蓋訟非可長之事以陰柔之才而訟於下難以吉矣以上有應援而能不永其事故𨿽小有言終得吉也有言災之小者也不永其事而不至於凶乃訟之吉也朱子曰陰柔居下不能終訟故其象占如此】附錄【朱子語問此爻是陰柔之人也不防十分與人訟那人也無十分傷犯底事但只略去訟之才辯得明便止所以曰終吉也煇】纂注【楊氏萬里曰才弱而位下才弱者有慙忿而無遂心故𨿽訟而不永位下者敢於微愬而不敢於大訟故𨿽有言而小不永則易收小言則易釋所以終吉毛氏曰不永謂柔小亦柔也所事爭辯之事有言訟訴之言也雙湖先生曰需二小有言小指六四四當互兌口此爻小有言以初動亦成兌小指六三三當變兌之口蘭氏曰六爻惟初與三陰柔而不爭故不言訟】九二不克訟歸而逋其邑人三百戶無眚【呂音訓逋陸氏曰補吳反徐方吳反眚陸氏曰生領反子夏傳云妖祥曰眚馬云災也鄭云過也】集解【程子曰二五相應之地而兩剛不相與相訟者也九二自外來以剛處險爲訟之主乃與五爲敵五以中正處君位其可敵乎是爲訟而義不克也若能知其義之不可退歸而逋避以寡約自處則得無過眚也必逋者避爲敵之地也三百戶邑之至小者若處彊大是猶競也能無眚乎眚過也處不當也與知惡而爲有分也朱子曰九二陽剛爲險之主本欲訟者也然以剛居柔得下之中而上應九五陽剛居中勢不可敵故其象占如此邑人三百戶邑之小者言自處卑約以免災患占者如是則無眚矣】附錄【朱子語問三百戶解者牽彊曰如此解時只得說小邑常以爲易有象數者以此何故不言二百戶以其有定數也聖人之象便依樣子又不似數之類只曰不克訟歸逋竄也三百戶必須有此象今不可考王輔嗣說得意忘象是要忘了這象伊川又說假象是只要假借此象今看得不解得恁地全無那象只是不可知只得且從理上說淵】纂注【蔡氏曰克能也位柔故不克逋逃也隠兩柔之中有逋象邑內地退處卑小故無眚東鄕氏曰坎爲隠伏逋逃之象徐氏曰退處卑小示屈服之意也茍猶處大邑𨿽曰退聽迹尙可疑如都城百雉足以耦國臧武仲據防請後豈理也哉蘭氏曰二爲逺臣大夫之位古者大夫食二百八十八人之祿三百戶其舉全數乎馮氏椅曰易有累卦以起義者乾坤後凡六坎而訟其四也九二其坎主乎凡一坎坤之防二則四十有八幹之防一則三十有六今三爻之防緫八十四四坎之防爲三百三十六二爲訟之主而其防則幹則三十六之數也歸而逋之則余防三百戶之象朱子曰三百戶必有此象今不可考然愚所閒則傳邵堯夫之數學者也又曰此卿大夫有位者之訟也雙湖先生曰邑本坤象三爻三百戶象今以九居二如歸逋於三百戶邑內地象眚目翳疾二四互離日三不正本合有眚以二得中故無眚六爻自五君外上不足言初三四吉二僅無眚者以犯分於先不克而後逋竄非本無訟上之心也易於君臣之分嚴矣哉】六三食舊徳貞厲終吉集解【程子曰三𨿽居剛而應上然質本陰柔處險而介二剛之間危懼非爲訟者也祿者稱徳而受食舊徳謂處其素分貞謂堅固自守厲終吉謂𨿽處危地能知危懼則終必獲吉也守素分而無求則不訟矣處危謂在險而承乘皆剛與居訟之時也】或從王事無成集解【程子曰柔從剛者也下從上者也三不爲訟而從上九所爲故曰或從王事無成謂從上而成不在已也訟者剛健之事故初則不永三則從上皆非能訟者也二爻皆以陰一作處柔不終而得吉四亦以不克而渝得吉訟以能止爲善也朱子曰食猶食邑之食言所亨也六三陰柔非能訟者故守舊居正則𨿽危而終吉然或出而從上之事則亦必無成功占者守常而不出則善也】附錄【朱子語問本義謂必無成功似與上辭從上吉也之意不協又與坤六三文言亦不協竊意本義是直作占辭解如此未知是否答云易中經傳不同如此處多且兼存之然經意是本傳辭是第二節

話也淵】纂注【馮氏椅曰此無訟之象人臣食舊邑之食古者度徳而受祿故曰食舊徳此卿大夫之位也石氏曰六三順以從上故得保其舊日之祿位項氏曰三之舊徳坤也坤中爻動成坎初六六三皆舊徳也曰貞曰或從王事無成皆六三之舊辭故聖人引以實其義易氏曰三不言訟無訟也陰居陽位宜於食舊徳而已龔氏曰王指五而言三以陰居陽與五非應故曰或從言或然而非必也雙湖先生曰案項氏又謂三上皆稱或三或從與上從事上或錫三錫之愚謂非應故稱或三上皆非五應故云三或從五五或錫上食坎象貞厲戒之以貞尙厲況不貞乎】九四不克訟復卽命渝安貞吉【呂音訓復陸氏曰音服後同者更不音渝陸氏曰以朱反變也鄭云然也】集解【程子曰四以陽剛而居健體不得中正本爲訟者也承五履三而應一冇於字初五君也義不克訟三居下而柔不與之訟初正應而順從非與訟者也四𨿽剛健欲訟無與對敵其訟無由而興故不克訟也又居柔以應柔亦爲能止之義旣義不克訟若能克其剛忿欲訟之心復卽就於命革其心平其气變而爲安貞則吉矣命謂正理失正理爲方命故以卽命爲復也方不順也書云方命圯族孟子云方命虐民夫剛健而不中正則躁動故不安處非中正故不貞不安貞所以好訟也若義不克訟而不訟反就正理變其不安貞爲安貞則吉矣朱子曰卽就也命正理也渝變也九四剛而不中故有訟象以其居柔故又爲不克而復就正理渝變其心安處於正之象占者如是則吉也】附錄【朱子語復卽命渝言復就命而變其不順之命淵問易最難防如訟九四不克訟句復卽命句渝句安貞句吉六三食舊徳句貞句厲終吉句曰厲自是一句終吉又是一句易辭只是元排此幾句在此伊川作變其不安貞爲安貞作一句讀恐不甚自然銖】纂注【張子曰體健而比於三理爲不直故不克訟龔氏曰二與五訟四與初訟其與爲敵者彊弱不同而皆曰不克者蓋二以下訟上其不克者勢也四以上訟下不克者理也二見勢之不可敵故歸而逋竄四知理之不可渝故復而卽命二四皆剛居柔故能如此項氏曰訟爻皆以六位爲象二有邑戶三有食上有錫帶則四命亦爵命也九徳爲剛其命數居四爲柔𨿽爲居所移而不克訟然不正之人懼不能長守若能自復於正就其所得之命變爲六四則以柔居柔旣安且正長無好訟之失矣蓋以渝字逐爻自變之例也雙湖先生曰案項氏說似通爻三渝字豫上六隨初九皆以變爻論矣此爻不正故戒以貞吉】九五訟元吉集解【程子曰以中正居尊位治訟者也治訟得其中正所以元吉也元吉大吉而盡善也吉大而不盡善者有矣朱子曰陽剛中正以居尊位聽訟而得其平者也占者遇之訟而有理必獲伸矣】附錄【朱子語訟元吉便似幹之利見大人有占無象者爻便是象訟元吉九五便是淵此爻便似乾九二坤六二爻有占無象蓋爻便是象訟元吉便是占淵】纂注【毛氏曰使小民無爭安用有司使諸侯無爭委裘可也然則天下不能無爭勢也所以利見大人者利其主之也又曰九五乃聽訟之主刑獄之官皆足以當之不必専謂人君然人君於訟之大者如刑獄亦豈得不聽攷之王制周官蓋可見矣所謂罔攸兼於庶獄獄事之小不必聽者也又曰朱子曰筮者遇之訟而有理必獲伸矣乃無滯礙蓋訟者遇此爻則爲利見大人之中正曲直必定乃所謂元吉也元亦有爲首義遊氏曰訟而有孚猶且窒惕中焉則吉終焉則凶自無元吉之理九五聽訟之主非身有訟者也雙湖先生曰九五聽訟之主訟元吉亦爲占者人有正直之事遇此聽訟之人自有元吉之道】上九或錫之鞶帶終朝三褫之【呂音訓錫陸氏曰星歷反又星自反賜也鞶陸氏曰步於反馬云大也王肅作槃晁氏曰說文作鞶大帶也易或錫之鞶今本作帶陸氏曰音帶亦作帶晁氏曰案篆字終朝陸氏曰馬云旦至食時爲終朝三陸氏曰息暫反或如字褫陸氏曰徐敕紙反本又作裭音同王肅云解也鄭本作拕徒可反鬼氏曰案如拕紳之拕乃得象意】集解【程子曰九以陽居上剛健之極又處訟之終極其訟者也人之肆其剛彊窮極於訟取禍防身固其理也設或使之善訟能勝窮極不已至於受服命之賞是亦與人仇爭所獲其能安保之乎故終一朝而三見褫奪也朱子曰鞶帶命服之飾褫奪也以剛居訟極終訟而能勝之故有錫命受服之象然以訟得之豈能安久故又有終朝三褫之象其占爲終訟無理而或取勝然其所得終必失之聖人爲戒之意深矣】附錄【朱子語問觀訟一卦之體只是訟不可成初只不永所事九二不克訟六三守舊居正非能訟者九四不克訟而能復就正理渝變心志安處於正九五聽訟元吉上九𨿽有鞶帶之錫而不免有終朝之褫首尾皆是不可訟之意故彖曰終凶訟不可成此意豈卽本義所指卦體邪曰然銖】纂注【郭氏忠孝曰鞶帶大帶也男子帶鞶婦人帶絞蓋爵命之服非以賞訟王氏宗傳曰鞶帶不純乎剛亦不純乎柔而爲中體之飾六三之象也三本從上上以其間於二剛疑其有上下之交也而終訟之雙湖先生曰鞶帶指六三言三互離體離爲牛故有鞶帶象然三上正在應體不當言或豈帶在三錫之者五邪泛命服之飾非五不能錫也馮氏椅曰三居下卦之終終朝之象自三至上歷三爻三褫之象又曰或曰初六上九不能無訟明矣而爻不言訟何也曰訟之本末起義也初不言訟杜其始也上不言訟杜其終也南軒張氏曰六爻兩相訟者也以初六對九四剛柔不敵矣故初不能永其事而四亦復卽命焉以六三對上九剛柔不敵矣故六三但食舊徳而上九錫之鞶帶焉以九二對九五𨿽兩剛相敵然尊卑之分嚴不可犯故九二歸而逋而九五得元吉焉楊氏文煥曰訟以平曲直也聖人不嫌訟而嫌終訟六爻五爲聽訟之主餘皆訟者大抵陽爻好訟陰爻不好訟訟有勝者有不勝者要之於初不永所事二不克而逋三從上而吉四卽命而渝上得服而褫其皆不終於訟者乎】大象天與水違行訟君子以作事謀始集解【程子曰天上水下相違而行二體違戾訟之由也若上下相順訟何由興君子觀象知人情有爭訟之道故凡所作事必謀其始絕訟端於事之始則訟無由生矣謀始之義廣矣若愼交結明契劵之類是也朱子曰天上水下其行相違作事謀始訟端絕矣】附錄【朱子語天自上去水自下去所以爲訟淵作事謀始言觀此等象便當每事謀之於其始易說王弼言有徳司契是借這个說言自家執這个契在此人來合得我便與他自家先定了這是謀始司契底意思淵】纂注【楊氏時曰天左旋而水東注違行也作事至於違行而後謀則無及矣項氏曰幹陽生於坎水坎水生於天一干坎本同气而生者也一動之後相背而行遂有天淵之隔由是觀之天下之事不可以細微而不謹也不可以親暱而不敬也禍難之端夫豈在大曹劉共飯地分於匕筯之間蘇史滅宗忿起於笑談之頃謀始之誨豈不深切著明乎作又屬幹謀又屬坎都氏曰天爲三才之始水爲五行之始君子法之作事謀始】彖傳訟上剛下險險而健訟集解【桯子曰訟之爲卦上剛下險險而又健也又爲險健相接內險外健皆所以爲訟也若健而不險不生訟也險而不健不能訟也險而又健是以訟也朱子曰以卦徳釋卦名義】附錄【朱子語訟上剛下險是屬上句險而健訟是屬下句銖】訟有孚窒惕中吉剛來而得中也集解【程子曰訟之遒固如是又據卦才而言九二以剛自外來而成訟則二乃訟之主也以剛處中中實之象故爲有孚處訟之時𨿽冇孚信亦必艱阻窒塞而有惕懼不窒則不成訟矣又居險陷之中亦爲窒塞惕懼之義二以陽剛自外來而得中爲以剛來訟而不過之義是以吉也卦有更取成卦之由爲義者此是也卦義不取成卦之由則更不言所變之爻也據卦辭二乃善也而爻中不見其善蓋卦辭取其有孚得中而言乃善也爻則以自下訟上爲義所取不同也】附錄【朱子語訟卦剛來而得中也先生曰大抵上體是剛下體是柔一剛下而變柔則爲剛來今訟之上體是純剛安得柔之剛來邪以熹觀之訟卦本是遁卦變來遁之六一爲訟之六三其九三卻下而爲九二乃爲訟卦此類如柔來而文剛分剛上而文柔與夫剛自外來而爲主於內皆是如此等處須畫圖子便極好看又曰若如先儒說則多牽彊矣時舉銖問卦變之義先生曰此訟卦變自遁而來爲剛居二此是卦變中二爻變者蓋四陽二陰自遁來者十四卦卽初變之卦剛來居二柔進居三故曰剛來而得中易說】纂注【蔡氏曰剛來得中幹自外來交坤而爲坎也諸卦言往來上下多主本卦剛柔相交而言如隨蠱賁渙之類是也惟訟與無妄上干下坎震一剛自外來非由本卦來往故訟曰剛來無妄曰剛自外來雙湖先生曰夫子於彖傳中論卦變始此訟泰否隨蠱噬嗑賁無妄大畜咸恆晉睽蹇解升鼎漸渙凡十九卦多夫子所自取文王卦辭中有不取變義者此不盡同於前聖處也蔡氏所釋卦變與本義不同然變例無適不可通焉止矣故並纂之】終凶訟不可成也集解【程子曰訟非善事不得已也安可終極其事極意於其事則凶矣故曰不可成也成謂窮盡其事也】利見大人尙中正也集解【程子曰訟者求辯其是非也辯之當乃中正也故利見大人以所尙者中正也聽者一有或字非其人則或不得其中正也中正大人九五是也】不利涉大川入於淵也集解【程子曰與人訟者必處其身於安平之地若陷危險則陷其身矣乃入於深淵也卦中有中正險陷之象朱子曰以卦變卦體卦象釋卦義】纂注【馮氏椅曰淵謂坎水之深單氏曰大人九五是也中則無過正則不偏以此決訟故可尙而利見之不利涉大川坎在下也坎在下而不得其所濟則入於淵矣】小象傳不永所事訟不可長也集解【程子曰六以柔弱而訟於下其義固不可長永也永其訟則不勝而禍難及矣又於訟之初卽戒訟非可長之事也】𨿽小有言其辯明也集解【程子曰柔弱居下才不能訟𨿽不永所事旣訟矣必有小災故小有言也旣不永其事又上有剛陽之正應辯理之明故終得其吉也不然其能免乎在訟之義同位而相應相與者也故初於四爲獲其辯明同位而不相得相訟者也故二與五爲對敵也】不克訟歸逋竄也【呂音訓竄陸氏曰七亂反徐又七外反逃也】集解【程子曰義旣不敵故不能訟歸而逋竄避去其所也】自下訟上患至掇也【呂音訓掇陸氏曰徐都活反說文云拾取也鄭本作惙陟劣反憂也】集解【程子曰自下而訟其上義乖勢屈禍患之至猶拾掇而取之言易得也朱子曰掇自取也】食舊徳從上吉也集解【程子曰守其素分𨿽一無𨿽字從上之一無之字所爲非由已也故無成而終得其吉也朱子曰從上吉謂隨人則吉明自主事則無成功也】附錄【朱子語食舊徳從上吉也是自做不得若從隨人做方爲得吉之道易說】復卽命渝安貞不失也集解【程子曰能如是則爲無失矣所以吉也】訟元吉以中正也集解【程子曰中正之道何施而不元吉朱子曰中則聽不偏正則斷合理】纂注【馮氏椅曰以此聽訟故元吉爾身克正防敢不正民心防中惟爾之中此訟之主】以訟受服亦不足敬也集解【程子曰窮極訟事設使受服命之寵亦且不足敬而可賤惡況又禍患隨至乎】

周易防通卷二﹤經部﹐易類﹐周易會通﹥

欽定四庫全書

周易會通卷三

元董眞卿撰

經【坎下坤上】集解【程子曰師序卦訟必有眾起故受之以師師之與由有爭也所以次訟也爲卦坤上坎下以二體言之地中有水爲眾眾之象以二卦之義言之內險外順險道而以順行師之義也以爻言之一陽而爲眾陰之主統眾之象也比以一陽爲眾陰之主而在上君之象也師以一陽爲眾陰之主而居下將帥之象也】師貞丈人吉咎【呂音訓師陸氏曰馬云二千五百人爲師坎宮歸魂卦貞丈人陸氏曰絕句丈人嚴莊之貎鄭云能以法度長於人晁氏曰崔憬李鼎祚皆云子夏傳作大人說之案揚雄作丈人】集解【程子曰師之道以正爲本興師動眾以毒天下而不以正民弗從也彊驅之耳故師以貞爲主其動𨿽正也帥之者必丈人則吉而無咎也蓋冇吉而有咎者有無咎而不吉者吉且無咎乃盡善也丈人者尊嚴之稱帥師緫眾非眾所尊信畏服則安能得人心之從故司馬穰苴擢自微賤授之以眾乃以眾心未服請莊賈爲將也所謂丈人不必袁居崇貴但其才謀徳業眾所畏服一作嚴畏則是也如欀苴旣誅莊賈則眾心畏服乃丈人矣又如淮陰侯起微賤遂爲大將蓋其謀爲冇以使人尊畏也朱子口師兵眾也下坎上坤坎險坤順坎水坤地古者寓兵於農伏至險於大順藏不測於至靜之中又卦惟九二一陽居下卦之中爲將之象上下五陰順而從之爲眾之象九二以剛居下而用事六五以柔居上而任之爲人君命將出師之象故其卦之名曰師丈人長老之稱用師之道利於得正而任老成之人乃得吉而無咎戒占者亦必如是也】附錄【朱子語師彖辭亦是說得齊整處銖吉無咎謂如一件事自家做出來好方得無罪咎若做得不好𨿽是好事也則冇咎無咎吉謂一件事元是合做底自家做出來又好如所謂戰則克祭則受福戰而臨事懼好謀成祭而恭敬齊肅便是無咎克與受福便是吉如行師之道旣已正了又用丈人率之如此則是都做得是便是吉了更有甚咎淵】纂注【李氏舜臣曰師止言貞而不及元亨利者凡兵出似非一元生育之事故不直言元不以亨利誨天下者懼其貪功困生靈也要之師之爲用惟守一貞足矣丈人者長者仁厚之稱長子帥師者也卦辭以丈人吉爲首爻辭以小人勿用爲終易不妄托兵以殘民槪見於此又曰師以殺伐爲事死生存亡系焉豈無悔咎惟以丈人行之則吉而咎可無矣蔡氏曰丈人二也吉無咎斷辭徐氏曰丈人吉無咎伊尹太公方叔元老文武吉父足以當之漢趙充國唐郭子儀其庶防乎朱氏曰歸藏小畜曰其丈人乃知丈人之言三代有之鄭氏剛中曰王弼略例云吉無咎者本亦有咎由吉而後得兌也丈人吉且無咎宜其可師矣程氏曰子夏作大人吉以大人訓釋爲王於理爲通謂徵伐自天子出也兵凶器也惟王者用正故無咎馮氏椅曰一經無作丈人者丈字必誤古者行師諸侯躬親帥師然必惟有大徳之人至公無我然後可正天下自大人訛爲丈人說者不勝其異祗見其曲也石氏曰五陰而一陽取其兵出於一楊氏時曰自昔先王之制民居則爲比閭族黨州鄕故比則眾在內一陽在上爲之主君象也伍兩卒旅軍】

【師之制則眾在外一陽在下爲之主將帥象也】初六師出以律否臧凶【呂音訓否陸氏曰音鄙惡也馬鄭王肅方有反晁氏曰劉荀陸一行作不】集解【程子曰初師之始也故言出師之義及行師之道在邦國興師一作動眾而言合義理則是以律法也謂以禁亂誅暴而動茍動不以義則𨿽善亦凶道也善謂克勝凶謂殃民害義也在行師而言律謂號令節制行師之道以號令節制爲本所以統制於眾不以律則𨿽善亦凶𨿽使勝捷猶凶道也制師無法幸而不敗且勝者時有之矣聖人之所戒也臧作郎反朱子曰律法也否臧謂不善也晁氏曰否字先儒多作不是也在卦之初爲師之始出師之道當謹其始以律則吉不臧則凶戒占者當謹始而守法也】附錄【程子語律冇二義有出師不以義者冇行師而無號令節制者皆失律也師出當以律不然𨿽臧亦凶今人用師惟務勝而已也】纂注【爾雅曰坎律銓也郭氏曰易坎卦主法律皆所以銓量輕重鄭氏曰北方之坎黃鐘之本也黃鐘之律起於度量權衡故言律律者法度之所從出也李氏舜臣曰二爲師主初受節制有師出以律之象李氏過曰甘誓攻右攻左禦非其馬之正牧誓五步六步七步六伐七伐皆不可亂周公司馬法坐作進退皆有常節魯侯撫師牛馬臣妾戒以勿逐以其亂部分後不可以爲師也又曰或曰周禮太師執同律以聽軍聲而詔吉凶胡氏次焱曰黃鐘十一月正坎之一陽也此法度之始也又曰周禮注太師吹律合音商則戰勝軍士彊角則軍擾多變失士心宮則軍和士卒同心徴則將急數怒軍士勞羽則兵弱少威明此𨿽聽律以定吉凶亦見律於師尢切也雙湖先生曰如周禮說則律誠切於用師合宮商音則師臧而吉合角徴羽音則否臧而凶矣往往見可而進知難而退皆由律以決之也龍氏仁夫曰易非徒占筮教戒在焉音律之義狹不若法律之義廣從程朱爲是左氏傳曰執事順承爲臧逆爲否】九二在師中吉無咎王三錫命【呂音訓錫陸氏曰星歷反徐音賜鄭本作賜】集解【程子曰師卦惟九二一陽爲眾陰所歸五居君位是其正應二乃師之主專制其事者也居下而專制其事惟在師則可自古命將閫外之事得專制之在師專制而得中道故吉而無咎蓋専恃則失爲下之道不専則無成功之理故得中爲吉凡師之道威和並至則吉也旣處之盡其善則能成功而安天下故王錫寵命至於三也凡事至於三者極也六五在上旣專倚任復厚其寵數蓋禮不稱則威不重而下不信也它卦九二爲六五所任者有矣惟師專主其事而爲眾陰所歸故其義最大人臣之道於事無所敢專惟閫外之事則專制之𨿽制之在己然因師之力而能致者皆君所與而職當爲也世儒有論魯祀周公以天子禮樂以爲周公能爲人臣不能爲之功則可用人臣不能用之禮樂是不知人臣之道也夫居周公之位則一有能字爲周公之事由其位而能爲者皆所當爲也周公乃盡其職耳子道亦然惟孟子爲知此義故曰事親若曽子者可也未嘗以曽子之孝爲冇余也蓋子之身所能爲者皆所當爲也朱子曰九二在下爲眾陰所歸而有剛中之徳上應於五而爲所寵任故其象占如此】附錄【朱子語在師中吉言以剛中之徳在師中所以吉淵】纂注【馮氏椅曰象在占中親統眾而得君之吉占言在師之中故吉也命謂恩數也又曰凡行師將必親之在師之中然後吉而無咎將不在中而督人以戰人誰用命哉九二在下卦中又在五陰中皆在師中之象也又曰說者猥多無一能識此義者先儒言韓信背水而陣後世亦冇襲其迹者然不勝者蓋信在軍中後世將在外也雙湖先生曰九二爲成卦之主卦辭丈人吉無咎惟二當之王指五言郭氏忠孝曰威克厥愛允濟愛克厥威允防功九二剛勝之將能用中焉是以冇功而宜膺寵錫者也林氏栗曰自五至三所歷三爻三錫命也李氏舜臣曰錫命如錫以斧鉞使得專徵伐之類項氏曰王】

【三錫命君寵之也胡氏曰一命受爵再命受服三命受車馬】六三師或輿屍凶集解【程子曰三居下卦之上居位當任者也不惟其才陰柔不中正師旅之事任當専一二旣以剛中之才爲上信倚必專其事乃有成功若或更使眾人主之凶之道也輿屍眾主也蓋指三也以三居下之上故此義軍旅之事任不專一覆敗必矣朱子曰與屍謂師徒撓敗輿屍而歸也以陰居陽才弱志剛不中不正而犯非其分故其象占如此】附錄【朱子語問師或輿屍伊川說訓爲眾主如何先生曰從來有輿屍血刃之說何必又牽引說熹自小時未曽識訓詁只讀白本時便疑如此說後來從鄕先生學皆作眾主說不以爲然今看來只是兵敗輿屍而歸之義砥】纂注【丘氏曰輿屍而歸趙括長乎之戰是也坎爲輪輿也坤爲眾屍也馮氏椅曰一陽上載有輿之象疊羣陰於上尸之象楊氏時曰師之或以眾尸之也眾尸之稟命不一而無功矣凶之道也六三上承眾陰輿屍也故凶唐九節度之師不立統帥𨿽李郭之善兵猶不免敗衂則輿尸之凶可知藍氏曰河曲之師趙盾爲將而令出趙穿鄧之師荀林父爲將而令出先縠後世復有中人監軍者眾主帥未嘗不敗】六四師左次無咎集解【程子曰師之進以彊勇也四以柔居陰非能進而克捷者也知不能逛而退故左次左次退舍也量宜進退乃所當也故無咎見可而進知難而退師之常也惟取其退之得宜不論其才之能否也度不能勝一竹進而完師以退愈於覆敗逺矣可進而退乃爲咎也易之此義以示後世其仁深矣朱子曰左次謂退舍也陰柔不中而居陰得正故其象如此全師以退賢於六三逺矣故其占如此】纂注【李氏舜臣曰坤體卑陸而無險左旋其斾下依坎水之阻而止軍者也軍事出則尙右旋返則爲左都氏曰陰陽之運自東䢐西而易之六位自下而上故凡易之辭上右而下左左次者不前而卻也鄭氏剛中曰左次依震�坎水靜止而不動雙湖先生曰案春秋傳師一宿爲捨再宿爲信過信爲次左次退宿也與次於郎義同兵法前右後左上將軍居右偏將軍居左則右爲重左不用之地四左次與明夷四左腹同坤體之下】六五田有禽利執言無咎長子帥師弟子輿屍貞凶【呂音訓禽陸氏曰徐本作擒鬼氏曰案禽古文擒字長陸丁丈反】集解【程子曰五君位興師之主也故言興師任將之道師之興必以蠻一作戎夷猾夏宼賊姦宄爲生民之害不可懷來然後奉辭以誅之若禽獸入於田中侵害稼穡於義宜獵取則獵取之如此而動乃得無咎若輕動以毒天下其咎大矣執言奉辭也明其罪而討之也若秦皇漢武皆窮山林以索禽獸者也非田有禽也任將授師之道當以長子帥師二在下而爲師之主長子也若以弟子眾主之則所爲𨿽正亦凶也弟子凡非長一有子字者也自古任將不專而致覆敗者如晉荀林父邲之戰唐郭子儀相州之敗是也朱子曰六五用師之主柔順而中不爲兵端者也敵加於己不得巳而應之故爲田有禽之象而其占利以搏執而無咎也言語辭也長子九二也弟子三四也又戒占者專於委任若使君子任事而又使小人防之則是使之輿屍而歸故𨿽貞而亦不免於凶也】附錄【程子語帥師以長子今以弟子眾主之亦是失律故𨿽貞亦凶也迪朱子語前軰曽說易之取象似詩之比興如此卻是虛說恐不然如田有禽須是此爻有此象但今不可考數則只是大衍之數五十與天數五地數五兩段大衍之數是說蓍天地之數是說造化生生不窮之理除此外都是後來人推說出來底問易爻取義如師之五長子帥師乃是本爻有此象又卻說弟子輿屍何也曰此假設之辭也若言弟子輿屍則凶矣問此例與家人嗃嗃而繼以婦子嬉嬉同曰然並易托】纂注【郭氏京曰利執之之字誤作言字案定本之字行書遂誤馮氏椅曰田獵以除田之害故謂之田五在地之中田之象爻畫偶開口之象故爲執言禹之徵苗啟之伐有扈之徵羲和自虞夏以來其伐冇罪必執言不但嗚條以後也新城董公曰兵出無名事故不成名其爲賊敵乃可服林氏曰易於取之小者以弋爲象取之夫者以田爲象取之尢大者以狩爲象雙湖先生曰案卦取田象凡五師比五恆四解二巽四師以坎爲害田之豕六五用師以獵之也比亦因坎象乃師反體故取三驅象下四陰則所得之禽上一陰則所失之禽也解二獲三狐亦有坎巽四獲三品則冇離離爲雉獨恆四無禽以其於坎離皆無取耳詳見各卦爻下長子指九二自二至四互震象弟子指六三自初至三坎體方成坎爲震弟象自坤六五言故稱長子弟子毋主事也或問郭京謂言乃之字之誤曰亦未見得或謂當作吉無咎與卦辭葉卦言二爻言五也似反勝之龍氏仁夫曰此田狩美占多禽如此冝執取之而其占爲無咎】上六大君有命開國承家小人勿用集解【程子曰上師之終也功之成也大君以爵命賞有功也開國封之爲諸侯也承家以爲卿大夫也承受也小人者𨿽冇功不可用也故戒使勿用師旅之興成功非一道不必皆君子也故戒以小人冇功不可用也賞之以金帛祿位可也不可使冇國家而爲政也小人平時易致驕盈況挾其功乎漢之英彭所以亾也聖人之深慮逺戒也此専言師中之義不取爻義蓋以其大者若以爻言則六以柔居順之極師旣終而在無位之地善處而無咎者也朱子曰師之終順之極論功行賞之時也坤爲土故有開國承家之象然小人則𨿽有功亦不可使之得冇爵土但優以金帛可也戒行賞之人於小人則不可用此占而小人遇之亦不得用此爻也】附錄【朱子語先生說師卦開國承家小人勿用舊時說只作論功行賞之時不可及小人今思量防理去不得他旣一例冇功如何不及他得防來開國承家一句是公共得底未分別君子小人在小人勿用則是勿更用他與之謀議計畫爾漢光武能用此義自定天下之後一例論功行封其所以用之在左右者則鄧禹耿弇賈復數人他不與焉因問云古人論功行封眞个是裂土與之守非如後世虛帶爵邑也若使小人參其間則誠有病先生云勢不容不封他得但聖人別有以處之未見得如何如舜封象則使吏治其國則若是小人亦自有以處之也先生云此義方思量得如此未曽攺入本義且記得易訙開國承家爲是坤有土之象然屯之利建侯卻都無坤止有震此又不可曉淵】纂注【張氏文弼曰君命有功者賞之於祖廟功之大者開國而有民社次者承家而有世祿謂之大君者別於諸侯也禮樂徵伐自天子出萬世之通法也馮氏椅曰師還賞功之象象在占中諸侯皆冇君道惟天子稱大君猶後之稱元後也又曰以卦言則九二一陽爲五陰之主帥師也以爻言則五君也君能制命爲義不容九二之専權於下故在九二則言王三錫命在上六則言大君有命蓋師則當聼命於帥而帥之進退予奪則又當聼於大君爻比六五大君冇命之象三爲應有弟子輿尸之象故曰小人勿用以位則爲弟子以徳則爲小人本爻陰柔不斷故戒丘氏曰卦以九二一陽統眾陰有大將緫兵之象故卦名師出師之道不可不正師師之道不可非人彖止七字而用師之道盡矣初六師之始上六師之終六五爲任將之君二三四爻則皆用師之將四之無咎不如二之吉而三之凶又不如四之無咎聖人以萬世用兵利害權輕重於吉凶無咎四字之間後之興師用將者盍謹於斯李氏舜臣曰師卦統紀始終節次甚嚴初師之始故紀其出上師之終故紀其還又曰六爻出師駐師將兵】

【將將與夫奉辭伐罪旋師班賞無所不載𨿽後世兵書之繁殆不如師卦六爻之略而況於論王者之師比之後世權謀之書奇正甚逺爲天下者不得已而用師又何必捨此而它求哉】大象地中有水師君子以容民畜眾【呂音訓畜陸氏曰敕六反聚也王肅許六反養也】集解【程子曰地中有水水聚於地中爲眾聚之象故爲師也君子觀地中有水之象以容保其民畜聚其眾也朱子曰水不外於地兵不外於民故能養民則可以得眾矣】附錄【朱子語問麻衣易是僞書其論師卦地中有冰師容民畜眾之象此一義也若水行地中隨勢曲折如師行而隨地之利亦一義也答曰易有精有蘊如師貞丈人吉此聖人之精畫前之易不可易之妙理至於容民畜眾等處因卦以皆其蘊也旣謂之蘊則包含眾義有甚窮盡盡推去盡有也大雅】纂注【李氏曰容民則無流民畜眾則無畔眾武有七徳安民和眾亦此義也呂氏曰地中有水則容畜而不散可以聨什伍而成軍地上有水則浸灌旁及可以交四鄰而修好司馬公曰容民畜眾不特施之兵天子用之以治天下諸侯用之以治其國卿大夫用之以治其家李氏舜臣曰於師得古人井田之法於比得古人封建之法劉氏彌邵曰古者兵農合一居則爲比閭族黨之民役則爲伍兩軍旅之眾此眾卽此民也故曰水不外於地兵不外於民君子觀象容之畜之於無事之時用之於有事之日故曰能養民則可以得民矣】彖傳師眾也貞正也能以眾正可以王矣【呂音訓王陸氏曰如字物歸往也徐又往泛反】集解【程子曰能使眾人皆正可以王天下矣得眾心服從而歸正王道止於是也朱子曰此以卦體釋師貞之義以謂能左右之也一陽在下之中而五陰皆爲所以也能以眾正則王者之師矣】纂注【朱氏曰周官自五人爲伍積之至於二千五百人爲師眾之義也劉氏曰徵之爲言正也湯伐桀曰不敢不正武王伐紂曰將有大正於商蓋能以眾正也李氏過曰王者之兵行一不義殺一不辜而得天下不爲故曰能以眾正可以王矣】剛中而應

行險而順集解【程子曰言二也以剛處中剛而得中道也六五之君爲正應信任之專也𨿽行險道而以順動所謂義兵王者之師也上順下險行險而順也】以此毒天下而民從之吉又何咎矣【呂音訓毒陸氏曰徒篤反役也馬云治也】集解【程子曰師旅之興不無傷財害人毒害天下然而民心從之者以其義動也古者東徵西怨民心從也如是故吉而無咎吉謂必克無咎謂合義又何咎矣其義故一作固無咎也朱子曰又以卦體卦徳釋丈人吉無咎之義剛中謂九二應謂六五應之行險謂行危道順謂順人心此非冇老成之徳者不能也毒害也師旅之興不無害於天下然以其有是才徳是以民恱而從之也】纂注【王氏宗傳曰殺戮之慘供億之苦勞民而費財所以毒天下也張氏汝弼曰坎爲毒噬嗑遇毒亦坎象雙湖先生曰眾正可王贊六五剛中而應贊九二行險而順贊兩體師本毒害而民從吉無咎者特以中正順道耳後之王者可以觀矣司馬公曰治眾不以剛則慢而不振剛而不中則暴而不親上無應於君下無應於民則身危而功不成所施不順則眾怒而民不從夫兵危事也故曰行險用財之蠧而民之殘故曰毒毒之者其志將以安之也若鍼石之所以巳疾遊氏曰用師之道將以正天下之不正也故師謂之徵巳則不正其能正人乎此師之所以主乎貞也剛中而應任將之道也行險而順興師之義也仰順乎天無違天以失時俯順乎人無咈人以從欲興師之順如此則民之從之𨿽犯難而忘死矣故能以眾正以眾正之則人皆知其欲正己而已天下孰不趨於正哉其爲王也孰禦故吉且無咎】小象傳師出以律失律凶也集解【程子曰師出當以律失律則凶矣𨿽幸而勝亦凶道也】在師中吉承天寵也王三錫命懷萬邦也【呂音訓寵陸氏曰如字鄭雲光耀也王肅作龍云寵也】集解【程子曰在師中吉者以其承天之寵任也天謂王也人臣非君寵任之則安得専徵之權而有成功之吉象以二專主其事故此義與前所云世儒之說異矣王三錫以恩命襃其成功所以一有威字懷萬邦也】附錄【朱子語問潘謙之說師九二欲互說在師中吉懷萬邦也王三錫命承天寵也何如曰聖人作易象只是大槪恁地不是恁地子細解釋】纂注【楊氏時曰九二以剛中之才分閫外之寄爲師之主天吏也在師中吉則無逸徳矣如是乃可以承天寵也武王克商釋箕子因封比干墓式商容閭散鹿臺之財鉅橋之粟大賚於四海而萬姓恱服所以錫命而懷萬邦也丘氏曰九二卽師之丈人也以一陽統眾陰而居下卦之中有帥師之象惟二以剛居柔得師之中無過無不及故吉無咎獨與卦辭同也況上承天子之寵任而以兵權屬之錫命至三使之得專閫外之事王者用兵非得巳嗜段豈其本心故三錫之命惟在於懷綏萬邦而已】師或輿屍大無功也集解【程子曰倚付二三安能成功豈惟無功所以致凶也】左次無咎未失常也集解【程子曰行師之道因時施宜乃其常也故左次未必一無人字爲火也如四退次乃得其宜是以無咎朱子曰知難而退師之常也】長子帥師以中行也弟子輿屍使不當也集解【程子曰長子謂二以中正之徳合於上而受任以行若復使其餘者眾屍其事是任使之不當也其凶冝矣】纂注【丘氏曰以中行者謂九二以剛中之道而行師也使不當者謂六三才弱不足倚仗必致喪師而歸是任使之不當也】大君有命以正功也小人勿用必亂邦也集解【程子曰大君持恩賞之柄以正軍旅之功師之終也𨿽賞其功小人則不可以有功而任用之用之必亂邦小人恃功而亂邦者占有之矣朱子曰聖人之戒深矣】

經【坤下坎上】集解【程子曰比序卦眾必有所比故受之以比比親輔也一作比輔比也一作比輔也人之類必相親輔然後能安故旣有眾則必有所比比所以次師也爲卦上坎下坤以二體言之水在地上物之相切比無聞莫如水之在地上故爲比也又眾爻皆陰獨五以陽剛居君位眾所親比而上亦親下故爲比也】比吉原筮元永貞無咎【呂音訓比陸氏曰毗志反卦內並同子夏傳云地得水而柔水得地而流故曰比坤宮歸魂卦】集解【程子曰比吉道也人相親比自爲吉道故雜卦云比樂師憂人相親比必有其道茍非其道則有悔咎故必推原占決其可比者而比之筮謂占決卜度非謂以蓍也所比得元永貞則無咎元謂冇君長之道永謂可以常久貞謂得正道上之比下必有此三者下之從上必求此三者則無咎也】附錄【朱子語筮字說做占決亦不妨然亦不必定說不是筮之筮淵李兄問比卦大抵占得之多是人君爲人所比之象先生曰也不必拘若三家村中推一个人頭首也是爲人所比也須自審自家才徳可爲之否所以原筮永貞也學防】纂注【郭氏雍曰卦之一陽惟比得天位莫吉於此故直言吉朱氏曰凡物則危羣則彊父子失婦朋友未有孤危而不凶者人君爲甚故比而吉李氏過曰天下之眾不能相一也奉一人而戴之俛首聼命於下將以求一日之安也故曰比吉林氏栗曰書云卜不習吉初筮之謂也又云一習吉原筮之謂也雙湖先生曰易主卜筮六十四卦皆然何獨防比文王偶於此二卦之然蒙有師道比亦有君道故也蒙貴初比貴原者蒙之道當視其初筮之誠一顯比之道當致其原筮而謹審又二蒙主當下卦故曰初五比主當上卦故曰原不同也馮氏椅曰萃與比下體坤順同上體水澤不相逺惟九四一爻有分權之象故元永貞言於五比下無分權者故元永貞言於卦義各有在也司馬公曰比吉凡物孤則危羣則彊比者上下相親他不能周外不能侵者也故吉原筮者比不可以茍合也比之道不可以不善也不可以不長久也不可以不正也故曰元永貞無咎】不寧方來後夫凶集解【程子曰人之不能自保其安寧方且來求親比得所比則能保其安當其不寧之時固宜汲汲以求比若獨立自恃求比之志不速而後則𨿽夫亦凶矣夫猶凶況柔弱者乎夫剛立之稱傳曰子南夫也又曰是謂我非夫凡生天地之間者未冇不相親比而能自存者也𨿽剛彊之至未有能獨立者也比之道由兩志相求兩志不相求則睽矣君懷撫其下下親輔一作附於上親戚朋友鄕黨皆然故當上下合志以相從茍無相求之意則離而凶矣大抵人情相求則合相持則睽相持相待莫先也人之相親固有道然而欲比之志不可緩也朱子曰比親輔也九五以陽剛居上之中而得其正上下五陰比而從之以一人而撫萬邦以四海而仰一】

【人之象故筮者得之則當爲人所親輔然必再筮以自審冇元善長永正固之徳然後可以當眾之歸而無咎其未比而有所不安者亦將皆來歸之若又遲而後至則此交已固彼來已晚而得凶矣若欲比人則亦以是而反觀之耳】附錄【朱子語問不寜方來後夫凶曰別人自相比了已旣後於眾人卻彊要去比他豈不爲人所惡是取凶也後夫猶言後人春秋傳有云先夫當之矣亦是占中一義必大後夫不必如伊川說左傳齊崔武子卜娶妻卦云入於其宮不見其妻凶人以爲凶它云先夫已當之矣彼云先夫則此云後夫正是一樣語陽便是夫陰便是婦砥後夫凶言九五旣爲眾陰所歸若後靣更添个陽來則必凶古人如袁紹劉馥劉繇劉備之事可見兩雄不並棲之義淵】纂注【楊氏時曰先王僕伍其民鄕田同井出入相友守望相助疾病相扶持比所以吉也眾散民流用蕩析離居凶可知矣馮氏椅曰原再也如原廟原蠶之原方來各以其方來又曰六位先後有二義衡觀之則外在前內在後豎觀之則下者乃其所歸往而謂之先在上者乃歸之緩而後之者也五君而謂之夫以陽爻有夫道也徐氏曰後夫謂後乎夫上也上居卦終比五獨後也比道貴先比而獨後則失所當比而凶矣】初六有孚比之無咎集解【程子曰初六比之始也相比之道以誠信爲本中心不信而親人人誰與之故比之始必有孚誠乃無咎也孚信之在中也】有孚盈缶終來有它吉【呂音訓缶陸氏曰方有反瓦噐也鄭云汲器也爾雅云盎謂之缶它陸氏曰敕多反本亦作他】集解【程子曰誠信充實於內若物之盈滿於缶中也缶質素之器言若缶之盈實其中外不加文飾則終能來有它吉也它非此也外也若誠實充於內物無不信豈用外飾以求比乎誠信中實𨿽它外皆當感而來從孚信比之本也朱子曰比之初貴乎有信則可以無咎矣若其充實則又有它吉也】附錄【朱子語終來有它說將來似顯比便有那周徧底意思易說易中言語煞有不可曉者蓋當時事與人言語自有與今日不同者如有孚比之無咎有孚盈缶終來有它吉之類淵孚有在陽爻有在陰爻伊川謂中虛信之本中實信之質淵】纂注【蘭氏曰易言有孚者二十一有言信其如此者有言有孚誠者馮氏椅曰缶瓦器爾雅曰盎也初陽實六陰虛虛者缶也實者盈也鄭氏剛中曰陶土爲缶初取以爲象者坤土而有坎水故也子夏曰非應故稱它程氏曰終來有它吉者非初之時吉在後也趙氏曰易六爻貴於正應其近而相得亦有不應者惟比諸爻不論應否而專以比五爲義】六二比之自內貞吉集解【程子曰二與五爲正應皆得中正以中正之道相比者也二處於內自內謂由巳也擇才而用𨿽在乎上而以身許國必由於巳巳以得君道合而進乃得正而吉也以中正之道應上之求乃自內也不自失也汲汲以求比者非君子自重之道乃自失也朱子曰柔順中正上應九五自內比外而得其貞吉之道也占者如是則正而吉矣】纂注【李氏舜臣曰比之世陰皆求陽而非陽求陰故二之比五自內之外出應乎上者也王氏宗傳曰二五各當位所謂貞也】六三比之匪人【呂音訓匪陸氏曰非鬼反馬云非也王肅本作比之匪人凶】集解【程子曰三不中正而所比皆不中正四陰柔而不中二存應而比初皆不中正匪人也比於匪人其失可知悔吝一作咎不假言也故可傷二之中正而謂之匪人隨時取義各不同也朱子曰陰柔不中正承乘應皆陰所比皆非其人之象其占大凶不言可知】附錄【朱子語問比之匪人曰初應四四是外比於賢爲比得其人二應五五爲顯比之君亦爲比得其人惟六三應上上爲比之無首爲比之匪人也時舉】纂注【朱氏曰與否之匪人同義劉氏曰承乘應皆陰匪人之象凡居者之鄰學者之友仕者之同僚皆當戒匪人之傷焉】六四外比之貞吉集解【程子曰四與初不相應而五比之外比於五乃得貞正而吉也君臣相比正也相比相與宜也五剛陽中正賢也居尊位在上也親賢從上比之正也故爲貞吉以六居四亦爲得正之義又陰柔不中之人能比於剛明中正之賢乃得正而吉也又比賢從上必以正道則吉也數說相須其義始備朱子曰以柔居柔外比九五爲得其貞吉之道也占者如是則正而吉矣】纂注【趙氏曰外有可比則爲貞吉不必應而後爲正也王氏安石曰四宜應內者也內無可比而比乎外亦義之與比而無適莫者也剛柔正而位當故貞吉王氏湘卿曰五爲比主六二自內卦比之六四外卦比之況二四陰皆得正位故皆曰貞吉】九五顯比王用三驅失前禽邑人不誡吉【呂音訓三驅陸氏曰匡愚反徐云鄭作敺馬云三驅者一曰幹豆二曰賔客三曰君庖】集解【程子曰五居君位處中得正盡比道之善者也人君比天下之道當顯明其比道而已如誠意以待物恕己以及人政施仁使天下蒙其惠澤是人君親比天下之道也如是天下孰不親比於上若乃暴其小仁違道幹譽欲以求下之比其道亦已狹矣其能得天下之比乎故聖人以九五盡比道之正取三驅爲諭曰王用三驅失前禽邑人不誡吉先王以四時之畋不可廢也故推其仁心爲三驅之禮乃禮所謂天子不合圍也成湯祝网是其義也天子之畋圍合其三面前開一路使之可去不忍盡物好生之仁也止取其不用命者不出而反入者也禽獸前去者皆免矣故曰失前禽也王者顯明其比道天下自然來比來者撫之固不煦煦一作呴呴然求比於物若田之三驅禽之去者從而不追來者則取之也此王道之大所以其民皥皡而莫知爲之者也邑人不誡吉言其至公不私無逺邇親疏之別也邑者居邑易中所言邑皆同王者所都諸侯國中也誡期約也待物之一不期誡於居邑如是則吉也聖人以大公無私治天下於顯比見之矣非惟人君比天下之道如此大率人之相比莫不然以臣於君言之竭其忠誠致其才力乃顯其比一作比其君之道也用之與否在君而已不可阿防逢迎求其比已也在朋友亦然修身誠意以待之親己與否在人而已不可巧言令色曲從苟合以求人之比已也於鄕黨親戚於眾人莫不皆然三驅失前禽之義也朱子曰一陽居尊剛健中正卦之羣陰皆來比已顯其比而無私如天子不合圍開一面之网來者不拒去者不追故爲用三驅失前禽而邑人不誡之象蓋𨿽私屬亦諭上意不相警備以求必得也凡此皆吉之道占者如是則吉也】附錄【朱子語邑人不誡蓋上人顯明其比道而不必人之從己也邑人不誡如有聞無聲言其自不消相告戒又如歸市者不止耕者不變相似淵伊川解顯比王用三驅失前禽所謂來者揜之去者不追與失前禽而殺不去者所譬頗不相類如何先生曰田獵之禮置旃以爲門刈艸以爲長圍田獵者自門驅而入禽獸向我而出者皆免惟驅而入者皆獲故以前禽比去者不追獲者比來則取之大意如此無緣得一一相似伊川解此句不足疑但邑人不誡吉一句似可疑恐易之文義不如此張洽聖人於人來者不拒去者不追如何一一要私意周旋才恁地便滯於一偏況天理自不如此賀孫】纂注【林氏曰陽爲明故稱顯程氏曰易以田諭用武馮氏椅曰比卦師之反也故九五諭王者之田鄭氏曰大司馬狩田旣陳設驅逆之車鄭氏謂驅出禽獸趨田者蔡氏曰前禽謂上上獨後比五卽含之三驅失前禽之象李氏舜臣曰三驅不合圍而盡取之逆我而去者則捨順我而來者則受初六終來冇他六二比之自內六四外比之貞此三者五皆從而受之其三驅取順之謂乎六三居內卦之前而比之匪人上六居外卦之前而比之無首此二者或傷或凶皆其自取九五不問也其捨逆而失前禽之謂乎李氏椿年曰六二正應邑人也得位得中不待期約而自孚故曰不誡吉雙湖先生曰五陰皆稱比之比乎五也九五獨稱顯比爲眾陰所比也顯互艮輝光象三驅坤三爻象互艮爲旃門入陰爲長圍下三陰驅而入門象上一陰在門外失前禽象邑人六二坤爲邑三畫卦二人位也二應體王自治邑也】上六比之無首凶集解【程子曰六居上比之終也首謂始也凡比之道其始善則其終善矣冇其始而無其終者或有矣未有無其始而冇終者也故比之無首至終則凶也此據比終而言然上六陰柔不中處陰之極固非克終者也始比不以道隙於終者天下多矣朱子曰陰柔居上無以比下凶之道也故爲無首之象而其占則凶也】附錄【程子語比之始不善則凶絢】纂注【馮氏椅曰以六位自下言之初始而上終初本而上末以全體自上觀之上首而初足上角而初尾乾姤艮賁旣未濟之象可見上六無首不能率眾以比於君之象言無能爲首也與幹用九辭同而旨異徐氏曰首先也無首不先也眾皆比五上獨後之故有無首凶象彖旣言後夫凶此又言無首凶則凡比所當比而懷私顧戀不能早從而至於凶者必矣雙湖先生曰陰無一上六陰爻自有無首象以六爻觀之九五一爻稱顯比餘爻皆稱比之初比之無咎二四比之貞吉皆以其比五也獨三比之匪人而傷上比之無首而凶是三上自相比而不比五也其不能爲首率眾以比君可見凶亦冝矣至若與幹用九無首同而吉凶異者蓋幹純陽變陰不以剛爲天下先吉之道也故無首吉比取我比人之義乃以窮陰不能爲之倡首則是無以爲比也故無首凶】大象傳地上有水比先王以建萬國親諸侯集解【程子曰夫物相親比而無間者莫如水在地上所以爲比也先王觀比之象以建萬國親諸侯建立萬國所以比民也親撫諸侯所以比天下也朱子曰地上有水水比於地不容有間建國親侯亦先王所以比於天下而無間者也彖意人來比我此取我往比人】附錄【朱子語伊川言建萬國以比民言民不可盡得而比故建諸侯使比民而天子所親者諸侯而已這便是他比天下之象淵】纂注【楊氏時曰水在地上相比而不離先王觀比之象建國畫地而封之爲之屬連使相親比則諸侯知尊君親上而天下從之矣徐氏之祥曰彖言五陰比一陽象言一陽比五陰胡氏次焱曰五家爲比比有長五比爲閭閭有胥四閭爲族族有師五族爲黨黨有正五黨爲州州有長五州爲鄕鄕有大夫此井牧也起徒役家一人比五人閭二十五人族百人黨五百人州二千五百人鄕一萬二千五百人出軍則先六鄕後六遂此徵伐自井牧出但摭其中二千五百人爲師以名之者舉中以槪其餘也大國次國小國皆以裏計方裏爲井四井爲邑方二里四邑爲丘方四里四丘爲甸方六里積而上之四十里爲都四都加十里爲同等而上之大國百里次國以次降公侯百里伯子男以次降此封建自井牧始獨摭五家爲比以言建國者原初以槪其餘也項氏曰萬國象地諸侯布其上象水】彖傳比吉也【呂音訓比吉也晁氏曰王昭素謂多此也字】集解【朱子曰此三字疑衍文】比輔也下順從也集解【程子曰比吉也比者吉之道也物相親比乃吉道也比輔也釋比之義比者相親輔也下順從也解卦所以爲比也五以陽居尊位羣下順從以親輔之所以爲比也朱子曰此以卦體釋卦名義】附錄【朱子語比吉也也字羨當云比吉比輔也下順從也比輔也解比字下順從也解吉字】纂注【郭氏京曰比吉吉下誤增也字凡彖先舉繇辭後以義結下皆有也字繇辭下並無也字蘭氏曰地處下水情潤下天地間相親比無過於此郭氏雍曰天下吉生於順凶生於逆】原筮元永貞無咎以剛中也集解【程子曰推原筮一作占決相比之道得元永貞而後可以無咎所謂元永貞如五是也以陽剛居中正盡比道之善者也以陽剛當尊位爲君徳元也居中得正能永而貞也卦辭本泛言比道彖言元永貞者九五以剛處中正是也】不寜方來上下應也集解【程子曰人之生不能保其安寧方且來求附比民不能自保故戴君以求寜君不能獨立故保民以爲安不寧而來比者上下相應也以聖人之公言之固至誠求天下之比以安民也以後王之私言之不求下民之附則危亡至矣故上下之志必相應也在卦言之上下羣陰比於九五五比其眾乃上下應也】後夫凶其道窮也集解【程子曰眾必相比而後能遂其生天地之間未有不相親比而能遂者也若相從之志不疾而後則不能成比𨿽夫亦凶矣無所親比困屈以致凶窮之道也朱子曰亦以卦體釋卦辭剛中謂五上下謂五陰】附錄【朱子語伊川易傳此卦彖辭以聖人之公言之固至誠求天下之比以安民也以後王之私言之不求下民之附則危亡至矣蓋且得他畏危亡之禍而求所以比附其民猶勝於全不顧者正此謂也僴】纂注【徐氏曰後夫凶如萬國朝禹而防風後至天下歸漢而田橫不來如隗囂公孫述之徒終何如哉道窮致凶所自取也丘氏曰蒙內卦坎爲初筮彖釋之曰以剛中謂九二也比外卦坎爲原筮原再也彖釋之曰以剛中謂九五也】小象傳比之初六有它吉也集解【程子曰言比之初六者比之道在乎始也始能有孚則終致有它之吉其始不誠終焉得吉上六之凶由無首也】比之自內不自失也集解【程子曰守已中正之道以待上之求乃不自失也易之爲戒嚴宻二𨿽中正質柔體順故冇貞吉自失之戒戒之自守以待上之求無乃涉後凶乎曰士之修己乃求上之道降志辱身非自重之道也故伊尹武侯救天下之心非不切待禮至然後出也朱子曰得正則不自失矣】纂注【徐氏曰二柔順中正上應九五由內比外故曰自內以中相應故曰貞吉象言不自失則又推原二之比五必當反求諸內自無所失而後可以比於人也】比之匪人不亦傷乎集解【程子曰人之相比求安吉也乃比於匪人必將一無必將字反得悔吝一作咎其亦可傷矣深戒失所比也】纂注【徐氏曰三居不正之位而應上比之匪人也上比無首而凶已乃應之亦可傷矣馬援勸隗囂専意東方而隗囂降蜀至於殺身亡宗爲天下笑者非大可傷乎】外比於賢以從上也集解【程子曰外比謂從五也五剛明中正之賢又居君位四比之是比賢且從上所以吉也】顯比之吉位正中也集解【程子曰顯比所以吉者以其所居之位得正中也處正中之地乃由正中之道也比以不偏爲善故云正中凡言正中者其處正得中也比與隨是也言中正者得中與正也訟與需是也】舎逆取順失前禽也集解【程子曰禮取不用命者乃是舍順取逆也順命而去者皆免矣比以向背而言謂去者爲逆來者爲順也故所失者前去之禽也言來者撫之去者不追也捨音捨】纂注【郭氏京曰失前禽捨逆取順也今本誤倒其句小象並系先舉爻辭後以義結此獨先申義而後舉爻辭三百八十三爻並無此例誤亦明矣丘氏曰捨逆謂捨上一陰而陰以乘陽爲逆也取順謂取下四陰而陰以承陽爲順也失上一陰故曰失前禽】邑人不誡上使中也集解【程子曰不期誡於親近上之使下中平不偏逺近如一也朱子曰由上之徳使不偏也】比之無首無所終也集解【程子曰比旣無首何所終乎相比有首猶或終違始不以道終復何保故曰無所終也朱子曰以上下之象言之則爲無首以終始之象言之則爲無終無首則無終矣】附錄【程子語近世淺薄以相歡狎爲相與以無圭角爲相歡愛如此者安能久若要久須是恭敬君臣朋友皆當以敬爲主也比之上六比之無首凶象曰比之無首凶無所終也比之有首尙懼無終旣無首安得有終故曰無所終比之道須當冇首也或曰君子淡以成小人甘以壊曰是也豈有甘而不壊者安節】纂注【程氏曰卦言其才則夫當順從而不可後爻言其變則首當統下而不可無其凶一也丘氏曰或謂幹用九無首則吉比上六無首則凶何也曰幹純六陽不可過盛而用九無首則吉者戒陽也比惟一陽不可不尊而上六比之無首則凶者戒陰也】

經【乾下巽上】集解【程子曰小畜序卦比必有所畜故受之以小畜物相比附則爲聚聚畜也又相親比則志相畜小畜所以次比也畜止也止則聚矣爲卦巽上干下幹在上之物乃居巽下夫畜止剛健莫如巽順爲巽所畜故爲畜也然巽陰也其體柔順惟能以巽順柔其剛健非能力止之也畜道之小者也又四以一陰得位爲五陽所說得位得柔巽之道也能畜羣陽之志是以爲畜也小畜謂以小畜大所畜聚者小所畜之事小以陰故也彖專以六四畜諸陽爲成卦之義不言二體蓋舉其重者】小畜亨宻雲不雨自我西郊【呂音訓小畜陸氏曰本又作蓄同敕六反積也聚也鄭許六反養也巽宮一世卦】集解【程子曰云陰陽之气二气交而和則相畜固而成雨陽唱而陰和順也故和若陰先陽唱不順也故不和不和則不能成雨雲之畜聚𨿽宻而不一有能字成雨者自西郊故也東北陽方西南陰方自陰唱故不和而不能成雨以人觀之雲气之興皆自四逺故云郊據四而言故云自我畜陽者四畜之主也朱子曰巽亦三畫卦之名一陰伏於二陽之下故其徳爲巽爲入其象爲風爲木小陰也畜止之之義也上巽下乾以陰畜陽又卦惟六四一陰上下五陽皆爲所畜故爲小畜又以陰畜陽能系而不能固亦爲所畜者小之象內健外順二五皆陽各居一卦之中而用事有剛而能中其志得行之象故其占當得亨通然畜未極而施未行故有宻雲不雨自我西郊之象蓋宻云陰物西郊陰方我者文王自我也文王演易於羑里視岐陽爲西方正小畜之時也筮者得之則占亦如其象云】附錄【程子語問小畜曰小畜是所畜小及所畜𨿽大而少皆小畜也不必專言君畜臣臣畜君唐棣或以小畜爲臣畜君以大畜爲君畜臣先生云不必如此大畜只是所畜者大小畜只是所畜者小不必指定一件事便是君畜臣臣畜君皆是這个道理隨大小用迪暢申伯問宻雲不雨自我西郊曰西郊陰所凡雨須陽倡乃成陰倡則不成矣今云過西則雨過東則否是其義也所謂尙往者陰自西而往不待陽矣棣長安西風而雨終未曉此理須是自東自北而風則雨自南自西則不雨何者自東自北皆屬陽坎卦本陽陽倡而陰和故雨自西自南陰也陰倡則陽不和防蝀之詩曰朝隮於西崇朝其雨是陽來倡也故雨防蝀在東則是陰先倡也莫之敢指者非謂手指莫敢指陳也猶言不可道也易之宻雲不雨自我西郊言自西則是陰先倡也故云𨿽宻而不雨今西風而雨恐是山勢使然語錄朱子語小畜亨是說陽緣陰畜他不住故陽得自亨橫渠言易爲君子謀不爲小人謀凡言亨皆是說陽到得說陰處便分曉說道小人吉亨字便是下面剛中而志行乃亨易說問宻雲不雨自我西郊先生云此是以巽畜乾巽順乾健畜他不得故不能雨凡雨者是陰气盛凝結得宻方濕潤下降爲雨且如飯甑蓋得宻了气郁不通四畔方有濕汗今幹上進一陰止他不得所以彖中云尙往也是指幹欲上進之象到上九則以卦之始終言畜極則散遂爲旣雨旣處陰徳盛滿如此所以有君子徵凶之戒又問云嘗聞人說此卦作巽體順是小人以柔順畜君子以虛禮卑辭相拘系其畜止人術甚小而無大謀大作故曰小畜不知如何先生云易不可專就人上說且就陰陽上防分明巽畜乾陰畜陽故謂之小若配之人事則爲小人畜君子也得爲臣畜君也得爲因小小事畜止也得不可泥定事說時舉】纂注【程氏曰不雨者未能施澤也人臣道盛而未得君之象毛氏曰文王觀易象適有會於心故以所遭者言之其事則文王其象則自有君臣以來冇之矣南軒張氏曰以大畜小以陰畜陽天地之大經古今之通義也然事有出於一時不獨天下國象凡百君子之欲行事小人得以擾系之大事之將就小物得以邀阻之皆小畜也蘭氏曰凡易之西郊西鄰西山皆自陰爻所致李氏舜臣曰小畜小過皆陰用事故止爲宻云而不能爲雨澤馮氏椅曰云者兌澤气也小畜畜三陽小過包二陽陰陽皆失交通之義故不雨雙湖先生曰陰陽和洽則散而爲雨陰少則陽气泄而不收小畜一陰畜五陽是也陰多則陽气郁而不達小過四陰包二陽是也故皆不能成雨宻雲兌澤气上蒸象不雨巽風散之離日烜之象西郊兌象本義我者文王自我則文王正以宻雲不雨自比如沙隨所謂人臣道盛而未得君象是也若夫一陰卦六畜必四者幹下必上逹巽上必下入四當其際也名卦之義彰矣胡氏旦曰文王當紂之時左右憸人終不能以止其進以此知文王志在明夷而道在小畜】初九復自道何其咎吉集解【程子曰初九陽爻而幹體陽在上之物又剛健之才是以上進而復與在上同志其進復於上乃其道也故云復自道復旣自道何過咎之有無咎而又有吉也諸爻言無咎者如是則無咎矣故云無咎者善補過也𨿽使爻義本善亦不害於不如是則有咎之義初九乃由其道而行無有過咎故云何其咎無咎之甚明也朱子曰下卦幹體本皆在上之物志欲上進而爲陰所畜然初九體乾居下得正前逺於陰𨿽與四爲正應而能自守以正不爲所畜故有進復自道之象占者如是則無咎而吉也】附錄【朱子語問小畜初九復自道何其咎吉此爻與四相應正爲四所畜者乃云復自道何邪先生曰易亦有不必泥爻義看者如此爻只平看自好復自道便吉復不自道便凶自可無疑者矣時舉復自道之復與復卦之復不同復卦言巳前不見了這陽如今復在此復自道自復他本位從那道路上去如無往不復之復淵】纂注【馮氏椅曰陽本在上之物故自下升上曰復此言由其所復之故道也朱氏曰復自道聖人明陽不受畜於陰之義方氏曰九在初卽復不逺之復也自道者此道於人無與焉初與四爲正應故受畜復四最爲親切有不善未嘗不止止而復復而歸諸道𨿽曰受他人之止而道非他人之道自復己物而已如此何過咎之有無咎而又吉也】九二牽復吉集解【程子曰二以陽居下體之中五以陽居上體之中皆以陽剛居中爲陰所畜俱欲上復五𨿽在四上而爲其所畜則同是同志者也夫同患相憂二五同志故相牽連而復二陽並進則陰不能勝得遂其復矣故吉也曰遂其復則離畜矣乎曰凡爻之辭皆謂如是則可以如是若已然則時已變矣尙何教誡乎五爲巽體巽畜於乾而反與二相牽何也曰舉二體而言則巽畜乎乾全卦而言則一陰畜五陽也在易隨時取義皆如此也朱子曰三陽志同而九二漸近於陰以其則中故能與初九牽連而復亦吉道也占者如是則吉矣】纂注【胡氏曰九二以陽剛應五五𨿽剛陽居上而體本陰柔非制畜之極不能逆己之進故得牽連而復所以得吉者居中之故也丘氏曰九二以陽剛而在下體之中亦欲上進非六四所能畜故與初九陽類牽連而進復其本位亦不至自矣其中道也】九三輿說輻夫妻反目【呂音訓說陸氏曰吐活反說云解也輻陸氏曰音福本又作輹音服馬云車下縛也鄭云伏莵晁氏曰案說文作輹云車軸縛也易與說輹說文輻字云車轑也不以易爲證】集解【程子曰三以陽爻居不得中而宻比於四陰陽之情相求也又暱比而不中爲陰畜制者也故不能前進猶車輿說去輪輻言不能行也夫妻反目陰制於陽者也今反制陽如夫妻之反目也反目謂怒目相視不順其夫而反制之也婦人爲夫寵惑旣而遂反制其夫未有夫不失道而妻能制之者也故說輻反目三自爲也輿音余朱子曰九三亦欲上進然剛而不中迫近於陰而又非正應但以陰陽相說而爲所系畜不能自進故有輿說輻之象然以志剛故又不能平而與之爭故又爲夫妻反目之象戒占者如是則不得進而有所爭也】附錄【朱子語先生說輿說輻夫妻反目因云被它止畜不得進必與有爭自家必要進時如何須是能正室時方得煇輿說輻夫妻反目一爻可謂不好然能以剛自守則𨿽得此爻而凶不應矣銖小畜但能畜得九三一爻而已九三是近它底那兩爻自牽連上來涑】纂注【馮氏椅曰幹爲圜三陽上進有車象互兌毀折說輻象蔡氏曰夫三妻四三暱四非正反爲柔制故至反目張氏汝弼曰巽爲多白眼反目之象徐氏之祥曰小畜二五互睽睽乖故反目三上互家人三過剛不中故小象謂不能正室郭氏曰大畜輿說輻止於二也良馬逐行道於三也小畜牽復於二未爲成徳故說輻於三不能行也項氏曰輻陸氏釋文云本亦作輹子夏虞翻傳同案輻無說理必輪破轂裂而後說輿下之輹乃有說時車不行則說之今畜道但止不行非有破裂象恐與大畜大壯同作輹爲長又曰九三反目稱妻言相敵也上九旣雨稱婦言相順也雙湖先生曰幹爲圜象車全體故大有九二稱大車坤爲輿輿不過車中之箱今本爻及大畜二三及大壯四皆幹體而稱與者以干體上皆有偶畫像輿姑舉輿以名之輻乃輪中之直指輪成則不可復說輹乃車下之軸縛車不行則可說者平庵引陸氏釋文誠是而論輿衛詳見大畜爻目互離象反目互兌毀折象嘗觀卦爻辭多不同今小畜諸爻各自取義無復宻云西郊意亦可見爻辭周公作故不同也】六四有孚血去惕出無咎【呂音訓血陸氏曰如字馬云當作卹憂也晁氏曰案血古文去陸起呂反】集解【程子曰四於畜時處近君之位畜君者也若內有孚誠則五志信之從其畜也卦獨一陰畜眾陽者也諸陽之吉系於四四茍欲以力畜之則一柔敵眾剛必見傷害惟盡其孚誠以應之則可以感之矣故其傷害逺其危懼免也如此則可以無咎不然則不免乎害矣此以柔畜剛之道也以人君威嚴而細微之臣冇能畜止其欲者蓋有孚信以感之也朱子曰以一陰畜眾陽本有傷害憂懼以其柔順得正虛中巽體二陽助之是有孚而血去惕出之象也無咎宜矣故戒占者亦有其徳則無咎矣】纂注【楊氏時曰爲一卦之主而下當三陽之進勢不足以畜之則傷而去惕而出矣張子曰四比於五與之合志𨿽爲下所侵被傷而去懷懼而出於義無咎李氏舜臣曰需三陽並進九三𨿽曰致冦而六四則曰需於血出自穴小畜三陽並進九三𨿽曰說輻而六四亦曰血去惕出陰陽相迫不能無傷聖人必使陰避陽著以爲訓𨿽六四爲一卦之主不少假借也易之書其專戒陰柔之用事者邪雙湖先生曰四正坎位之初故爲血陽在下卦之上故爲去出】九五有孚攣如富以其鄰【呂音訓攣陸氏曰力専反馬云連也徐力轉反子夏傳作戀云思也】集解【程子曰小畜眾陽爲陰所畜之時也五以中正居尊位而冇孚信則其類皆應之矣故曰攣如謂牽連相從也五必援挽與之相濟是富以其鄰也五以居尊位之勢如富者推其財力與鄰比共之也君子爲小人所困正人爲羣邪所瓦則在下者必攀挽於上期於同進在上者必援引於下與之戮力非獨推己力以及人也固資在下之助以成其力耳朱子曰巽體三爻同力畜幹鄰之象也而九五居中處尊勢能有爲以兼乎上下故爲有孚攣固用富厚之力而以其鄰之象以猶春秋以某師之以言能左右之也占者有孚則能如是也】附錄【朱子語富以其鄰與上合志是說上面巽體同力畜幹鄰如東家取个西家取个取上下兩畫也此言五居尊位便動得那上下底攣如如手把攣住之象淵問小畜卦以一陰而畜五陽而九五乃云富以其鄰是與六四之陰並力而畜下三陽不知九五何故反助陰邪先生曰九五上九皆爲陰所畜又是同巽之體故反助之也銖問小畜九五富以其鄰本義云巽體三爻同力畜幹鄰之象也據程傳則曰以一陰畜五陽某謂以統體言之固是以一陰畜五陽然就九五而言則下與四比上與上連爲鄰之象謂巽二爻同力畜幹卻見得自上畜下之義分明未知是如此否曰更以泰卦不富以其鄰對之卽可見其文意淵富以其鄰言有富厚之力而能用其鄰不富以其鄰言不待富厚之力而能用其鄰僴】纂注【馮氏椅曰一卦惟四五言冇孚則四五之相孚者明矣都氏曰六四九五近而相得與中孚九五同故皆言有孚攣如朱氏曰易言交如者異體交也言攣如者同體合也林氏栗曰易以逺而配爲交如近而合爲攣如言綢繆固結也石氏曰上三爻巽體皆務畜者也六四爲畜之主然陰則虛乏九五陽爲富能推其富以助六四共止畜之是富以其鄰也李氏曰陽實爲富陰虛爲貧陰能有陽亦爲富本爻陽居陽爲富家人六四得初九陽實亦爲富謙六五應亦陰泰四坤體故皆稱不富】上九旣雨旣處尙徳載婦貞厲【呂音訓徳晁氏曰子夏傳作得京虞翻同】集解【程子曰九以巽順之極居卦之上處畜之終從畜而止者也爲四所止也旣雨和也旣處止也陰之畜陽不和則不能止旣和而止畜之道成矣一作畜道之成也大畜畜之大故極而散小畜畜之小故極而成尙徳載四用柔巽之徳積滿而至於成也陰柔之畜剛非一朝一夕能成由積累而至可不戒乎載積滿也詩云厥聲載路婦貞厲婦謂陰以陰而畜陽以柔而制剛婦若貞固守此危厲之道也安有婦制其夫臣制其君而能安者乎】月幾望君子徵凶【呂音訓防陸氏曰徐音祈又音機晁氏曰子夏傳京劉一行作近說在中孚】集解【程子曰月望則與日敵矣幾望言其盛將敵也陰已能畜陽而云幾望何也此以柔巽畜其志也非力能制也然不已則將盛於陽而凶矣於幾望而爲之戒曰婦將敵矣君子動則凶也君子謂陽徵動也幾望將盈之時若已望則陽已消矣尙何戒乎朱子曰畜極而成陰陽和矣故爲旣雨旣處之象蓋尊尙陰徳至於積滿而然也陰加於陽故𨿽貞亦厲然陰旣盛而亢陽則君子亦不可以有行矣其占如此爲戒深矣】附錄【朱子語小畜𨿽是陰畜陽到極處和而爲雨畢竟陰制陽不順所以云𨿽貞亦厲砥旣雨旣處言便做畜得住了做得雨後這气畢竟便透出散了徳積是說陰徳婦人𨿽正亦危月才滿便虧君子到此亦行不得這是那陰陽皆不利底象小畜上九疑是太甲伊尹之事當之注云陰旣盛則亢陽則君子亦不可以有行恐當云君子於此宜靜而不宜動故徵則凶也方與上意不相害曰作伊周之事說亦得作易本意只說陰畜陽到極處問旣如此則何故又曰君子徵凶曰便是易本意只言陰畜陽若以事言之則伊尹之於太甲周公之於成王固如此如武后之於髙宗亦然問武後事恐不可謂之旣雨曰他也自和問恐不可謂之婦貞曰易中之意只言婦𨿽貞猶厲而況於不貞乎蓋易文本是兩下說在那里不可執定防道夫】纂注【李氏過曰卦言不雨畜未成也上九旣雨畜道成也項氏曰上居畜極畜道旣成昔之不雨者今旣雨矣昔之尙往者今旣處矣昔之說輻者今爲載矣昔之反目者今爲婦矣馮氏椅曰幹陽至上而窮窮則不可復進而受畜矣故不雨者今旣雨牽復者今旣處巽之陰於是乎尙徳之載然使爲婦者以是爲貞則厲也戒巽也巽於是乎爲幾望之月使爲君子者猶有所徵則凶也戒幹也夫陰𨿽盛豈得加陽陽不失道豈制於陰此易所以兩致其戒不使至於極也雙湖先生曰雨坎位象上變亦坎處上象婦巽象月象與雨同幾望陰盛敵陽矣此爻歸妹五中孚四凡三皆取上體坎位象君子指幹三陽蓋婦之所尙在於徳之能載今乃居上而以畜制爲事當小畜之時𨿽爲得正亦危道矣月陰象幾望陰浸盛而敵陽此時君子亦不可以有行也尙徳載婦貞厲此爲妻占月防望君子徵凶此爲夫占君子對婦言也龍氏仁夫曰防望無明象以坎爲月體兌爲上後望前之月此納甲說經言防望者三獨歸妹六五坎兌體全小畜上六變而後有坎中孚六四變而後有伏坎其義僅通】大象傳風行天上小畜君子以懿文徳集解【程子曰幹之剛健而爲巽所畜夫剛健之性惟柔順爲能畜止之𨿽可以畜止之然非能固制其剛健也但柔順以擾系之耳故爲小畜也君子觀小畜之義以懿美其文徳畜聚爲蘊畜之義君子所蘊畜者大則道徳經綸之業小則文章才藝君子觀小畜之象以懿美其文徳文徳方之道義爲小也朱子曰風有气而無質能畜而不能久故爲小畜之象懿文徳言未能厚積而逺施也】附錄【朱子語問小畜象義如何曰天在山中大畜蓋山是堅剛之物故能力畜其三陽風是柔軟之物止能小畜之而已時舉小畜象言畜他不住且只逐些子泄出來只以大畜比之便可見大畜說多識前言往行以畜其徳小畜只是做得這些个文徳如威儀文辭之類】纂注【徐氏曰風行天上小畜但取巽柔畜乾剛之義不取巽風畜乾天之象馮氏椅曰懿美也文徳柔順之徳也雙湖先生曰此象専主一柔言美文徳之事難放他卦兩體並論楊氏時曰小畜之時以柔畜剛故君子以懿文徳孔子曰逺人不服修文徳以來之則畜剛莫尙乎文徳也防氏曰風行天上柔巽之上行也君子觀象於此則美其文徳也天以剛健故其事武地以柔順故其事文】

【風之柔無所不入也類也故有文徳之象】傳小畜柔得位而上下應之曰小畜集解【程子曰言成卦之義也以陰居四又處上位柔得位也上下五陽皆應之爲所畜也以一陰而畜五陽能系而不能固是以爲小畜也彖解成卦之義而加曰字者皆重卦名文勢當然單名卦惟革有曰字亦文勢然也朱子曰以卦體釋卦名義柔得位指六居四上下謂五陽】健而巽剛中而志行乃亨集解【程子曰健而巽以卦才言也內健而外巽健而能巽也二五居中剛中也陽性上進下復幹體志在於行也剛居中爲剛而得中又爲中剛言畜陽則以柔巽言能亨則由剛中以成卦之義言則爲陰畜陽以卦才言則陽爲剛中才如是故畜𨿽小而能亨也朱子曰以卦徳卦體而言陽猶可亨也】纂注【蔡氏曰剛中五也志行五與四合而小畜之志得行也馮氏椅曰柔得位以六四明卦義一陰五陽則一陰爲之主此孔子論易之例非必包羲文王命卦之意也又曰健而巽剛中而志行彖多言卦材此孔子之例也上九之雨豈非亨乎天下之理未有畜而不亨者說者止述孔子之意而文王之志隠矣雙湖先生曰觀朱子常說四聖之易不同又因論大畜卦辭說某作本義欲將卦辭只大綱依文王說如大畜只是占得者爲利貞不家食而吉利涉大川至於剛上尙賢等處乃孔子明各有所主今厚齋可謂得朱子之心者若能如此灼見解經則非但文王之指不晦而夫子翼易文自胸中所蘊不盡同於先聖之意亦昭然可見矣惜朱子欲以此例更定本義而未能也】宻雲不雨尙往也自我西郊施未行也【呂音訓施陸始防反】集解【程子曰畜道不能成大如宻云而不成雨陰陽交而和則相固而成雨二气不和陽尙往而上故不成雨蓋自我陰方之气先倡故不和而不能成雨其功施未行也小畜之不能成大猶西郊之云不能成雨也朱子曰尙往言畜之未極其气猶上進也】附錄【程子語密雲不雨尙往則气散先陰變風气隨風散語錄朱子語密雲不雨尙往也是陰包他不住陽气更散做雨不成所以尙往也密雲不雨尙往也蓋止是下气上升所以未能雨必是上气蔽蓋無泄處方能有雨橫渠正防論風雷雲雨之說最分曉木之以陰畜陽三陽上往而陰畜不住所以不雨正如甑蒸飯漏气則不成水無水淚下也煇】纂注【王氏曰未能爲雨者陽上薄陰陰能固之然後蒸而爲雨今上方尙往施豈得行故密雲而不能爲雨尙往故也】小象傳復自道其義吉也集解【程子曰陽剛之才由其道而復其義吉也初與四爲正應在畜時乃相畜者也】纂注【楊氏時曰六四陰得位爲一卦之主而初與之爲應受畜於四者也過未形而畜之其復自道矣夫何咎之冇故其義吉也】牽復在中亦不自失也集解【程子曰二居中得中者也剛柔進退不失乎中道也陽之復其勢必彊二以處中故𨿽彊於進亦不至於過剛過剛乃自失也爻止言牽復而吉之義象復明其在中之美朱子曰亦者承上爻義】纂注【張子曰初反自道三爲說輻二以彚徵在中故未爲失】夫妻反目不能正室也集解【程子曰夫妻反目蓋由不能正其室家也三自處不以道故四得制之不使進猶夫不能正其室家故致反目也朱子曰程子曰說輻反目三自爲也】纂注【鄭氏女諧曰婦用事夫必不能夫也旣不能夫矣不知所以善處而進迫之則其失不得不責乎三也】有孚惕出上合志也集解【程子曰四旣冇孚則五信任之與之合志所以得惕出而無咎也惕出則血去可知舉其輕者也五旣合志眾陽皆從之矣】纂注【胡氏曰三陽上進而六四獨當其鋒將拒而止之必爲所傷然以由中之信依附上之二陽與之合志而共畜之則可以血去惕出而無咎矣】有孚攣如不獨富也集解【程子曰有孚一有而字攣如蓋其鄰類皆牽攣而一無而字從之與眾同欲不獨有其富也君子之處艱厄惟其至誠故得眾力之助而能濟其眾也】纂注【朱氏曰一陰畜三陽常恐力不足而見傷五於畜時得尊位又以其富委之於鄰並力而畜之】旣雨旣處徳積載也君子徵凶有所疑也集解【程子曰旣雨旣處言畜道積滿而成也陰將一作旣盛一有則字極君子動則冇凶也陰敵陽則必消陽小人抗君子則必害君子安得不疑慮乎若前知疑慮而警懼求所以制之則不至於凶矣】纂注【蔡氏曰疑均敵也柔畜旣盛必敵剛也】

經【兌下乾上】集解【程子曰履序卦物畜然後有禮故受之以履夫物之聚則有大小之別髙下之等美惡之分是物畜然後有禮履所以繼畜也履禮也禮人之所履也爲卦天上澤下天而在上澤而處下上下之分尊卑之義理之當也禮之本也常履之道也故爲履履踐也借也履物爲踐履於物爲借以柔借剛故爲履也不曰剛履柔而曰柔履剛者剛乘柔常理不足道故易中惟言柔乘剛不言剛乘柔也言履借於剛乃見卑順說應之義】附錄【朱子語問履如何都做禮字說曰辧上下定民志便也是禮底意思】履虎尾不咥人亨【呂音訓履陸氏曰利恥反禮也艮宮五世卦咥陸氏曰直結反齧也馬云齕也同】集解【程子曰履人所履之道也天在上而澤處下以柔履借於剛上下各得其義事之至順理之至當也人之履行如此𨿽履至危之地亦無所害故履虎尾而不見咥齧所以能亨也朱子曰兌亦三畫卦之名一陰見於二陽之上故其徳爲說其象爲澤履有所躡而進之意也以兌遇乾和說以躡剛彊之後有履虎尾而不見傷之象故其卦爲履而占如是也人能如是則處危而不傷矣】附錄【朱子語履卦上干下兌以陰躡陽是隨後躡它如踏它腳迹相似所以云履虎尾是隨後履他尾故於卦之三四爻虎尾義便是陰去躡他陽背脊後處伊川云履借說得生受砥履三四爻正是躡他虎尾處陽是進底物事四又上躡五亦爲虎尾之象砥】纂注【李氏過曰虎西方獸也兌西方也有虎象虎尾在三履虎尾蹈危機也人惟履患難而不爲患難所傷然後爲履道之亨張氏根曰剛莫如虎而柔能履之禮之可尙如此雙湖先生曰履虎尾象若以幹爲虎說而應干固彖傳意象則未聞以兌爲虎則𨿽有西方白虎之象然以三爲尾母乃以虎口爲虎尾乎而不咥象亦難見證以革五上爻虎只當象兌兌三爲口則兌初爲尾無可疑者初與四應四來應初則有履虎尾之象矣四但應初無預於三又有不咥人之象其亨可知此卽九四爻履虎尾而愬愬終吉者也至若以六履三正當兌口爻又不正又爲毀折其咥固宜彖主四言故不咥人亨亨則吉也三就本爻取故曰咥人凶與彖異矣三四皆人位故曰人易爻頤革虎象凡三頤自取艮寅象】初九素履往無咎集解【程子曰履不處者行之義初處至下素在下者也而陽剛之才可以上進若安其卑下之素而往則無咎矣夫人不能自安於貧賤之素則其進也乃貪躁而動求去乎貧賤耳非欲有爲也旣得其進驕溢必矣故往則有咎賢者則安履其素其處也樂其進也將有爲也故得其進則有爲而無不善乃守其素履者也朱子曰以陽在下居履之初未爲物遷率其素履者也占者如是則往而無咎也】纂注【張子曰陰累不幹無應於上故其履潔素馮氏椅曰兌西色白素之象郭氏忠孝曰素有先定於內之義東萊呂氏曰此最是教人出門第一步李氏過曰處下體之後而虎在前人之涉世舉足皆危機也惟能素其位而行則各安其當然之分而不蹈危機素富貴行乎富貴素貧賤行乎貧賤以此而往何咎之有】九二履道坦坦幽人貞吉【呂音訓坦陸氏曰吐但反說文云安也廣雅云平也明也蒼頡篇云著也】集解【程子曰九二居柔寛裕得中其所履坦坦然平易之道也𨿽所履得坦易之道亦必幽靜安恬之人處之則能貞固而吉也九二陽志上進故冇幽人之戒朱子曰剛中在下無應於上故爲履道平坦幽獨守貞之象幽人履道而遇其占則貞而吉矣】附錄【朱子曰伊川這一卦說那大象並素履履道坦坦處卻說得好履道道卽路也淵】纂注【徐氏曰上無應與而獨善其身日用常行坦然平易不爲艱難阻絕之行自守以正外物不亂故吉虞氏曰二變震爲大途故曰坦道雙湖先生曰九二不正而云貞吉者戒之以正則吉也】六三眇能視跛能履履虎尾咥人凶武人爲於大君【呂音訓眇陸氏曰妙小反字書云盲也說文云小日跛陸氏曰波我反足跛也依字作破】集解【程子曰三以陰居陽志欲剛而體本陰柔安能堅其所履故如盲眇之視其見不明跛躄之履其行不逺才旣不足而又處不得中履非其正以柔而務一作勝剛其履如此是履於危地故曰履虎尾以不善履履危地必及禍患故曰咥人凶武夫爲於大君如武暴之人而居人上肆其躁率而已非能順履而逺到也不中正而志剛乃爲羣陽所一有不字與是以剛躁蹈危而得凶也朱子曰六三不中不正柔而志剛以此履幹必見傷害故其象如此而占者凶又爲剛武之人得志而肆暴之象如秦政項籍豈能久也】附錄【朱子語武人爲於大君必有此象但六三陰柔不見得有武人之象易說】纂注【蔡氏曰眇跛爻柔也能視能履位剛也徐氏直方曰卦有兌互體有巽離離爲目巽多白眼故冇眇能視象巽爲股兌爲毀折故有跛能履象潘氏曰以六居三質柔志剛不量已力妄欲冇爲應上九而履羣陽如眇欲視跛欲履武人欲爲君冝其凶也雙湖先生曰武人陰象以一柔爲成卦之主而統五陽有武人爲大君者之象大陽也或曰六三陰柔非武人之象不知陽類多是寛和仁厚底人陰類多是勇敢彊暴底人陽主生陰主殺陽之气溫厚陰之气嚴凝也耿氏曰視欲正視不正則眇者也行欲中行不中則跛者也故歸妹九二不正則爲眇能視初九不中則爲跛能履六三不正不中故眇跛兼焉馮氏椅曰歸妹下卦亦兌九二幽人其象亦同余氏曰兌毎有眇跛之象者以其毀折歟履言於三三爲兌主故兼之歸妹言於初二初二非主也故分之初在下故言跛二上言眇】九四履虎尾愬愬終吉【呂音訓愬愬陸氏曰山革反子夏傳云恐懼貌何休注公羊傳云驚愕也馬本作虩虩音許逆反云恐懼也說文同云履虎尾虩虩迄逆反晁氏曰案愬虩覤三字同音色】集解【程子曰九四陽剛而幹體𨿽居四剛勝者也在近君多懼之地無相得之義五復剛決之過故爲履虎尾愬愬畏懼之貌若能畏懼則當終吉蓋九𨿽剛而志柔四𨿽近而不處故能兢愼畏懼則終免於危而獲吉也朱子曰九四亦以不中不正履九五之剛然以剛居柔故能戒懼而得終吉】纂注【李氏過曰有畏懼之心則不至於輕舉妄動以蹈危機都氏曰未有恐懼修省而不能轉禍爲福者】無五夬履貞厲【呂音訓夬陸古快反】集解【程子曰夬剛決也五以陽剛幹體居至尊之位任其剛決而行者也如此則𨿽得正猶危厲也古之聖人居天下之尊明足以照剛足以決勢足以專然而未嘗不盡天下之議𨿽芻蕘之微必取乃其所以爲聖也履帝位而光明者也若自任剛明決行不顧𨿽使得正亦危道也可固守乎冇剛明之才茍專自任猶爲危道況剛明不足者乎易中言貞厲義各不同隨卦可見朱子曰九五以剛中正履帝位而下以兌說應之幾事必行無所疑礙故其象爲夬決其履𨿽使得正亦危道也故其占爲𨿽正而危爲戒深矣】附錄【朱子語夬履是做得忒快𨿽合履底也有危厲淵】纂注【司馬公曰五履至貴之位眾之所歸暢其中正以懷其海內從命者賞逆命者誅善善惡惡而不在於私】上九視履考祥其旋元吉【呂音訓考祥陸氏曰本亦作詳晁氏曰荀作詳審也鄭作詳云履道之終考正詳備】集解【程子曰上處履之終於終視其所履行以考其善惡禍福若其旋則善且吉也旋謂周旋完備無不至人之所履考視其終若終始周完無咎善之至也是以元吉人之吉凶系其所履善惡之多寡吉凶之大小也朱子曰視履之終以考其祥周旋無虧則得元吉占者禍福視其所履而未定也】附錄【程子語視履考祥居履之終反觀吉凶之祥周至則善吉也故曰其旋元吉絢朱子語視履考祥居履之終視其所履而考其祥做得周備底則大吉若只是半截時無由考得其祥後面半截卻不好未可知旋是那圑旋來卻到那起頭處淵】纂注【馮氏椅曰相視所履以驗休咎之象祥者吉凶之兆也讀如禎祥之祥朱氏曰吉事有祥祥生於所履者也視我所履則吉可考而知矣李氏舜臣曰幹之行健動極而不知止殆將無所歸宿矣惟能旋而與三相應履之善終者也項氏曰上與三應以六三所視所履考其禍福之祥則六三𨿽凶而上九反吉蓋三履剛而上履柔三應剛而上應柔故彼之凶反足以爲我之吉履柔爲善應柔爲吉故曰元吉又曰履六爻皆以柔爲吉故九二坦坦九四終吉上九元吉皆履柔也柔則不敢肆行所以其行常吉六三終以履剛而凶初九九五所履皆正然初僅能無咎九五不免於厲皆履剛也蓋剛者喜動而好決任剛而行者復多可悔之事也】大象傳上天下澤履君子以辯上下定民志集解【程子曰天在上澤居下上一作天下之正理也人之所履當如是故取其象而爲履君子觀履之象以辯別上下之分以定其民志夫上下之分明然後民志有定民志定然後可以言治民志不定天下不可得而治也古之時公卿大夫而下位各稱其徳終身居之得其分也位未稱徳則君舉而進之士修其學學至而君求之皆非有預於已也農功商賈勤其事而所享有限故皆冇定志而天下之心可一後世自庶士至於公卿日誌於尊榮農工商賈日誌於富侈億兆之心交騖於利天下紛然如之何其可一也欲其不亂難矣此由上下無定志也君子觀履之象而分辧上下使各當其分以定民之心志也朱子曰程傳備矣】纂注【遊氏曰天髙地下禮制行矣人之所履禮而已故上天下澤有履之象君子觀象於此則可以辧上下上下旣辧則名分立而民志定矣此以成卦之體言之馮氏椅曰卦本以兌履乾爲義正與小畜以巽畜乾對也天澤上下自是孔子贊象之意然市合之取諸噬嗑備豫之取諸豫古人用字聲同者皆通則履之爲禮因天澤之象亦可兼通要之立卦之義則以踐履之履也司馬公曰履者人之所履也民生有欲喜進務得而不可厭者也不以禮節之則貪侈無窮是故先王作爲禮以治之使尊卑有等長防有倫然後上下各安其分而無覬覦之心此先王治世禦俗之方也】彖傳履柔履剛也集解【朱子曰以二體釋卦名義】說而應乎幹是以履虎尾不咥人亨【呂音訓說陸音恱】集解【程子曰兌以陰柔履借幹之陽剛柔履剛也兌以恱順應乎乾剛而履借之下順乎上陰承乎陽天下之至一作正理也所履如此至順至當𨿽履虎尾亦不見傷害以此履行其亨可知朱子曰以卦徳釋彖辭】纂注【雷氏曰六三進則履幹之後履虎尾也反不咥人而得亨者由說而應乎幹故也】剛中正履帝位而不疚光明也【呂音訓疚陸氏曰久又反馬云病也陸績作疾】集解【程子曰九五以陽剛中正尊履帝位茍無疚病得履道之至善光明者也疚謂疵病夬履是也光明徳盛而輝光也朱子曰又以卦體明之指九五也】附錄【朱子語問履卦以兌遇乾和說以躡剛彊之後所以有履虎尾而不傷之象但彖言剛中正履帝位而不疚正指九五而言而九五爻辭乃曰夬履貞厲有危象焉何也先生曰夬決也九五以剛中正履帝位而下又以和說應之故其所行果決自爲無所疑礙所以𨿽正亦厲蓋曰𨿽使得正亦危道也爲戒深矣銖】小象傳素履之往獨行願也集解【程子曰安履其素而往者非茍利也獨行其志願耳獨專也若欲貴之心與行道之心交戰於中豈能安履其素也】附錄【程子語素履者雅素之履也初九剛陽素履以定但行其志耳故曰獨行願也絢】纂注【馮氏椅曰無應故曰獨中庸君子素其位而行不願乎其外是也】幽人貞吉中不自亂也集解【程子曰履道在於安靜其中恬正則所履安裕中若躁動豈能安其所履故必幽人則能堅固而吉蓋其中心安靜不以利欲自亂也】纂注【張子曰中正不累無援於上故中不自亂得幽人之吉】眇能視不足以有明也跛能履不足以與行也集解【程子曰陰柔之人其才不足視不能明行不能逺而乃務剛所履如此其能免於害乎】咥人之凶位不當也武人爲於大君志剛也集解【程子曰以柔居三履非其正所以致禍害被咥而凶也以武人爲諭者以其處陽才弱而志剛也志剛則妄動所履不由其道如武人而爲大君也】愬愬終吉志行也集解【程子曰能愬愬畏懼則終得其吉者志在於行而不處也去危則獲吉矣陽剛能行者也居柔以順自處者也】附錄【朱子語志行也只是說進將去淵】纂注【楊氏時曰以剛承陽處多懼之地履虎尾之象也然而體剛而志柔知愬愬戒懼順以從上故志行而終吉矣】夬履貞厲位正當也集解【程子曰戒夬履者以其正當尊位也居至尊之位據能専之勢而自任剛決不復畏懼𨿽使得正亦危道也朱子曰傷於所恃】元吉在上大有慶也集解【程子曰上履之終也人之所履善而吉至其終周旋無虧乃大有福慶之人也人之行貴乎有終朱子曰若得元吉則大冇福慶也】

經【乾下坤上】集解【程子曰泰序卦履而泰然後安故受之以泰履得其所則舒泰泰則安矣泰所以次履也爲卦坤陰在上干陽居下天地陰陽之气相交而和則萬物生成故爲通泰】泰小往大來吉亨【呂音訓泰陸氏曰如字大通也鄭云通也馬云大也坤宮三世卦】集解【程子曰小謂陰大謂陽往往之一作居於外也來來居於內也陽气下降陰气上交也陰陽和暢則萬物生遂天地之泰也以人事言之大則君上小則臣下君推誠以任下臣盡誠以事君上下之志通朝廷之泰也陽爲君子陰爲小人君子來處於內小人往處於外是君子得位小人在下天下之泰也泰之道吉而且亨也不云元吉元亨者時有污隆治有小大𨿽泰豈一槪哉言吉亨則可包矣朱子曰泰通也爲卦天地交而二气通故爲泰正月之卦也小謂陰大謂陽言坤往居外幹來居內又自歸妹來則六往居四九來居三也占者有剛陽之徳則吉而亨矣】纂注【李氏舜臣曰凡易中陽爲明陰爲暗陽爲實陰爲虛陽爲富陰爲貧陽爲貴陰爲賤陽爲大陰爲小諸卦可例推作易者尊陽而卑陰蓋如此又曰天位乎上地位乎下此乾坤之體也天气下降地气上騰此乾坤之用也當泰通之世陽來於內陰往於外來者爲主故大者吉而亨蓋陽在內而實則吉气勝而爲亨也蔡氏曰坤本在下之物自下而上故曰往幹本在上之物自上而下故曰來往者已去則來者當時大來則陽當時用故吉亨雙湖先生曰小往大來卦變也泰自否來否三陰往居於外三陽來居於內而成泰也伏羲畫卦陰陽一時俱定卦中爻畫無能上下往來之理惟卜筮遇九六則有本卦之卦以爲占文王觀象而系卦見此卦有自彼卦來之象寓於往來數字間卦體始爲之活動矣上經可推僅四卦非揲著求卦之義也】初九拔茅茹以其彚徵吉【呂音訓拔陸蒲八反茅陸氏曰卯交反鄭音苗茹陸氏曰汝據反牽引也王肅讀爲如彚陸氏曰音胃類也傅氏曰彚古偉字美也古文作董遇作夤出也鄭作夤勤也】集解【程子曰初以陽爻居下是有剛明之才而在下者也時之否則君子退而窮處時旣一作將泰則志在上進也君子之進必與其朋類相牽援如茅之根然拔其一則牽連而起矣茹根之相牽連者故以爲象彚類也賢者以其類進同志以行其道是以吉也君子之進必以其類不惟志在相先樂於與善實乃相賴以濟故君子小人未有能獨立不賴朋類之助者也自古君子得位則天下之賢萃於朝廷同志協力以成天下之泰小人在位則不肖者並進然後其黨勝而天下否矣蓋各從其類也朱子曰三陽在下相連而進拔茅連茹之象徵行之吉也占者陽剛則其徵吉矣郭璞洞林讀至彚字絕句下卦放此】附錄【朱子語泰初九云占者陽剛則其徵吉矣當云占者陽剛而得其類則徵吉矣以其彚亦占辭曰以其彚屬上文嘗見郭璞洞林亦如此做句便是那時人已自恁地讀了蓋拔茅茹者物象也以其彚者人也道夫先生曰易最難防須識聖人作易之意且如泰之初九拔茅茹以其彚徵吉謂其引賢類進而云拔茅茹何耶如此之類須要思量某之啟蒙自說得分曉且試去防因云某少時看文字時見有說得合道理底須旁搜逺取必要看得他透今之學者多不如是如何時舉退看啟蒙晚往侍坐時舉曰向者看程易只就注解上生講論卻不曽靠得易看所以不見聖人作易之本意今日防啟蒙方見得聖人一部易皆是假借虛設之辭蓋緣天下之理若正說出便只作得一件用惟以象言則當卜筮之時看是甚事都來應得如泰之初九若正作引賢類進說則便只作得引賢類進用惟以防茅茹之象言之則其它事類皆可應也啟蒙警學篇云理定旣實事來尙虛用應始冇體該本無便見得易只是虛設之辭看事如何應耳未知如此看得否先生頷之時舉】纂注【耿氏曰茹如茹葷之茹謂茅之始生其秀可茹也袁氏曰不謂之往吉而謂之徵吉蓋凡言徵者必以正行之季氏舜臣曰乾下坤上卦則借象以示交泰也幹三爻皆上徵坤三爻皆下復爻則辧位以正陰陽也卦言來者謂天气之下降爻言徵者謂君子之上亨又曰卦以气交自上而下者也爻以位升自下而上者也雙湖先生曰拔茅茹是象以其彚是占徵吉亦占占者觀象引類以徵故吉易取茅象凡三泰取陽爻否大過取陰爻泰否以全體取亦以有互體震巽也荀爽謂震爲蕃鮮李鼎祚謂巽爲艸木泰互震爲茅三陽爲根否互巽爲茅三陰爲根故拔茹而彚聯初不以陰陽爻拘亦非謂茅潔白不污爲君子象蓋於否大過有不通矣若大過借用白茅亦是巽體上冇兌金乃已刈之茅用以借地一陰不可以茹言矣茹則言拔借地不言茹取象甚明白亦取巽象】九二包荒用馮河不遐遺朋亡得尙於中行【呂音訓苞今本作包陸氏曰本又作包象並下卦同荒陸曰本亦作巟音同鄭注禮云穢也說文水廣也又大也鄭讀爲康云虛也晁氏曰虞云巟大川也說文作巟易包巟用馮河字書又作流鄭讀爲康大也說之案象數無田穢之荒今人猶有水巟之語其失自王弼始象辭巟河是一事馮陸音憑】集解【程子曰二以陽剛得中上應於五五以柔順得中下應於二君臣同徳是以剛中之才爲上所専任故二𨿽居臣位主治泰者也所謂上下交而其志同也故治泰之道主二而言包荒用馮河不遐遺朋亡四者處泰之道也人情安肆則政舒緩而法度廢弛庶事無節治之之道必有包含荒穢之量則其施爲寛裕詳宻革事理而人安之若無含宏之度有忿疾之心則無深逺之慮有暴擾之患深未去而近患已生矣故在包荒也用馮河泰寧之世人情習於久安安於守常惰於同循憚於更變非冇馮河之勇不能有爲於斯時也馮河謂其剛果足一作可以濟深越險也自古泰治之世必漸至於衰替蓋由狃習安逸因循而安自非剛大之君英烈之輔不能挺持奮以革其也故曰用馮河或疑上云包荒則是包含寛容此云用馮河則是奮攺革似相反也不知以含容一作宏之量施剛果之用乃聖賢之爲也不遐遺泰寧之時人心狃於泰則苟安逸而已烏能復深思逺慮及於遐逺之事哉治夫泰者當周及庶事𨿽遐逺不可遺若事之微隠賢才之在僻一作剛陋皆遐逺者也時泰則固遺之矣朋亡夫時之旣泰則人習於安其情肆而失節將約而正之非絕去其朋與之私則不能也故云朋亡自古立法制事牽於人情卒不能行者多矣若夫禁奢侈則害於近戚限田產則妨於貴家如此之類旣不能一無旣不能字斷以大公而必行則是一冇不字牽於朋比也治泰不能朋亡則爲之難矣治泰之道有此四者則能合於九二之徳故曰得尙於中行言能配合中行之義也尙配也朱子曰九二以剛居柔在下之中上有六五之應主乎泰而得中道者也占者能包容荒穢而果斷剛決不遺遐逺而不暱朋比則合乎此爻中行之道矣】附錄【朱子語馮河徒涉語集注問好學論似多頭項曰伊川文字都如此多頭項不恁纒去其實只一意如易傳包荒便用馮河不遐遺明亡意只如此他成四項起了纒說此論須做一意纒防蔡念成】纂注【蘭氏曰荒初也初內二外故曰包馮氏當可曰初比二爲未用猶賢者之荒逺三比二則材過於剛二獨中中後則包初以進前則用三以行位在內而志應於外爲不遐遺巳應五而初應四三應上同類各從其應爲朋亡馮氏曰遐逺謂外三陰朋謂內三陽中行道也謂六五中道之主尙上之也配也節齋謂與尙公主之尙同雙湖先生曰初在地下冇荒野象三剛前互兌澤冇馮河象本爻才剛位中故能包後用前以進而成泰道所謂不遺遐逺不暱朋比上合乎中行之主者也盛矣哉龍氏仁夫曰案泰比皆言包泰之包荒包容夫在外者也否之包承包羞包藏夫在內者也此君子小人之辧】九三無平不陂無往不復艱貞無咎勿卹其孚於食有福【呂音訓陂陸氏曰彼僞反徐甫寄反傾也又破河反偏也】集解【程子曰三居泰之中在諸陽之上泰之盛也物理如循環在下者必升居上者必降泰久而必否故於泰之盛與陽之將進而爲之戒曰無常安平而不險陂者謂無常泰也無常往而不返者謂陰當復也平者陂往者復則爲否矣當知天理之然方泰之時不敢安逸常艱危其思慮正固其施爲如是則可以無咎處泰之道旣能艱貞則可常保其泰不勞憂卹得其所求也不失所期爲孚如是則於其祿食有福益也祿食謂福祉善處泰者其福可長也蓋徳善日積則福祿日臻徳逾於祿則𨿽盛而非滿自古隆盛未有不失道而防敗者也朱子曰將過於中泰將極而否欲來之時也卹憂也孚所期之信也戒占者艱難守貞則無咎而有福】附錄【朱子語問泰卦無平不陂無往不復與城復於隍因言否泰相乘如此聖人因以垂戒先生曰此亦事勢之必然治久必亂亂久必治天下無久而不變之理子善遂言天下治亂皆生於人心治久則人心放肆故亂因以生亂極則人心恐懼故治由此起曰固是生於人心然履其運者必冇變化持守之道可也如明皇開元之治自是好了若但能把捉不至如天寶之放肆則後來亦不應如此狼狽銖因言觀聖人立象系辭當好時便須有戒懼收斂底意當不好時便須有艱難守正底意徹首徹尾不過敬而已卦中無全好者亦無全不好者大率敬則好不敬則不好先生頷之銖勿卹其孚只作一句讀孚只是信此言勿卹後來信與不信義剛於食有福如食舊徳之食東坡赤壁賦吾與子所共食之食砥】纂注【蔡氏曰孚信然之謂食亨也君子居三之時艱苦剛貞不可以時之將陂而怠其心乃可無咎勿卹其孚又不可以陰之必復而動其心丘氏曰孚指六四不誡以孚之孚言不可以三陰之將復而動其慮惟嚴於自守以防之則庶防長亨所有之福矣張子曰因交與之際以著戒能艱貞則享福可必徐氏直方曰小人之所以勝君子者非乘其怠則攻其隙艱則無怠之可乘貞則無隙之可攻如此則可以無咎可以勿憂其孚矣或曰陰陽交運否泰相仍時勢然也𨿽艱貞勿卹如之何曰平陂往復者天運之不能無艱貞勿卹者人事之所當盡天人有交勝之理處其交履其會者必有變化持守之道若一諉之天運以爲無預於人事則聖人之易可無作矣李氏椿年曰將近小人故其辭危或問關子明艱貞之道曰天人冇期變而能通故治亂有可易之理大哉人謀與天地相終始乎雙湖先生曰平陽畫橫平象陂陰畫中斷險陷象往復卦變也言三陰自否上往以成泰又將自泰下復成否也食互兌口象】六四翩翩不富以其鄰不戒以孚【呂音訓篇篇今本作翩翩陸氏曰子夏傳向秀作翩翩輕舉貌古文作偏偏象同】集解【程子曰六四處泰之過中以陰在上志在下復上二陰亦志在趨下翩翩疾飛之貎四翩翩就下與其鄰同也鄰其類也謂五與上夫人富而其類從者爲利也不富而從者一無者字其志同也三陰皆在下之物居上乃失其實其志皆欲下行故不富而相從不待戒告而誠意相合也夫陰陽之升降乃時運之否泰或交或散理之常也泰旣過中則將變矣聖人於三上云艱貞則有福蓋三爲將中知戒則可保四已過中矣理必變也故専言始終反復之道五泰之主則復言處泰之義朱子曰巳過乎中泰已極矣故三陰翩然而下復不恃富而其類從之不待戒令而信也其占爲有小人合交以害正道君子所當戒也陰虛陽實故凡言不富者皆陰爻也】纂注【馮氏椅曰翩同偏詩偏偏者鵻鳥相繼斜飛之貎郭氏雍曰陰虛也以乾坤之防言之亦已耗矣故曰不富毛氏曰三之於陰也勿卹而聼其用孚故四之於陽也亦不戒以孚戒生於疑我不彼卹則彼不我戒君子無意害小人小人亦信不吾害也徐氏曰先儒有言從善如登從惡如崩言爲善之難而從惡之易也善陽也惡陰也陽性固升亦必引翼扶持而後進若陰性本下不待招麾呼號而相與就下已有不可禦之勢矣】六五帝乙歸妹以祉元吉【呂音訓祉陸音恥一音止】集解【程子曰史謂湯爲天乙厥後有帝祖乙亦賢王也後又有帝乙多士曰自成湯至於帝乙罔不明徳卹祀稱帝乙者未知誰是以爻義觀之帝乙制王姬下嫁之禮法者也自古帝女𨿽皆下嫁至帝乙然後制爲一作其禮法使降其尊貴以順從其夫也六五以陰柔居君位下應於九二剛明之賢五能倚任其賢臣而順從之如帝乙之歸妹然降其尊而從順於陽則以之受祉且元吉也元吉大吉而盡善者也謂成治泰之功也朱子曰以陰居尊爲泰之主柔中虛已下應九二吉之道也而帝乙歸妹之時亦嘗占得此爻占者如是則有祉而元吉矣凡經以古人爲言如髙宗箕子之類者皆放此】附錄【朱子語帝乙歸妹今人只做道理譬諭推說看來須是帝乙嫁妹時占得此爻淵】纂注【張氏汝弼曰互體兌約象震有歸妹卦體阮氏曰易著人事舉商周帝乙髙宗箕子是也陸氏希聲曰以柔在上帝乙妹之象下應於二下嫁之象李氏過曰五歸妹而二尙主交際之義袁氏曰泰者福祉之時也三亦言於食有福馮氏椅曰福祉自天泰之時天道下濟故多福祉之象又曰左氏晉趙鞅卜救鄭陽虎以周易筮之遇泰之需曰宋方吉不可與也微子帝乙之元子也宋鄭甥舅也祉祿也若帝乙之元子歸妹而有吉祿我安得吉焉乃止哀公九年案商君有三乙成湯爲天乙一也祖乙圯於耿二也自成湯至於帝乙乃微子之父三也今湯歸妹之辭見漢京房傳曰湯嫁妹之辭曰毋以天子之尊而乘諸侯毋以天子之富而驕諸侯陰之從陽女之從夫天地之義也往事爾夫必以禮義具有證據則非微子之父明矣虎去商千餘載間巳訛如此則夫名同實異者古令訛謬何可勝數哉傳記之未可盡信久矣讀書者必如孟子之於武成云漢斷之以理可也又曰此爻或者以其事相應之象如所謂周易有之在師之臨之類雙湖先生曰泰中四爻固互歸妹而三四爻易位亦成歸妹歸妹三四爻互復爲泰泰五卽歸妹之五歸妹五卽泰之五故其辭同若夫證以京房傳帝乙爲湯證以陽虎言則帝乙爲紂父姑兩存以備參考然其爲嫁妹辭一耳】上六城復於隍勿用師自邑告命貞吝【呂音訓隍陸氏曰音皇城塹也子夏作堭姚信作湟晁氏曰案古文作皇】集解【程子曰掘隍土積累以成城如治道積累以成泰及泰之終將反於否如城上頽圯復反於隍也上泰之終六以小人處之行將否矣勿用師君之所以能用其眾者上下之情通而心從也今泰之將終失泰之道上下之情不通矣民心離散不從其上豈可用也用之則亂眾旣不可用方自其親近而告命之𨿽使所告命者得其正亦可羞吝邑所居謂親近大率告命必自近始凡貞凶貞吝有二義有貞固守此則凶吝者有𨿽得正亦凶吝者此不云貞凶而云貞吝者一無者字將否而方告命爲可羞吝否不由於告命也朱子曰泰極而否城復於隍之象戒占者不可力爭但可自守𨿽得其貞亦不免於羞吝也】附錄【朱子語城復於隍須冇這个城底象隍底象邑底象城隍邑皆土地在坤爻中自冇此象淵城復於隍隍是河掘其土以爲城又因以固城也勿用師師是兵師凡坤冇眾與土之象也自邑告命是倒了邑是私邑卻倒來命令自家𨿽做得正人君到此也則羞吝淵方泰之時只得自治其邑程先生說民心離散自其親近者而告命之𨿽正亦吝然此時只得如此卻未至於凶砥】纂注【楊氏時曰治隍而爲城坤土上升之象城復於隍土復其所之象呂氏曰勿用師徵不自上出也自邑告命貞吝夷於列國不足以命諸侯也徐氏曰古之人君有處泰之道旣泰忽安逸而不戒卒至於喪師敗國窮守一邑而播告之修不能及逺𨿽貞固自保卒貽千古之羞者蓋不知此爻之義也趙氏曰三上各居一卦之極故𨿽應而皆有警戒之辭九三之時尙可爲也故能艱貞則無咎上六之時不可爲也𨿽自邑告命而不免於吝此所以貴於制治於未亂保邦於未危也與鄭氏汝諧曰往復者有是理也所以使之然者人事也處泰之終坤體而陰柔安得不否處否之終幹體而陽剛安得不傾人事天理未有不相符者林氏栗曰初四升降之始故有拔茅翩翩之辭二五升降之中故有歸妹得尙之義三上升降之極故有往復城隍之象項氏曰凡上爻皆稱邑以其無民也泰自邑謙徵邑晉伐邑升虛邑皆是也非上爻皆稱邑人訟比無妄是也楊氏萬里曰乾坤天地之泰初屯人物之泰初有物此有養故需以養之養者生之原亦爭之端爭一生焉小者訟大者戰師以除其惡比以附其善畜以生聚履以辧治而後致泰豈一手一足之力哉故曰古之無聖人人之類滅久矣又曰乾坤開辟之世乎屯蒙洪荒之世乎需養結繩之世乎訟師阪泉涿鹿之世乎畜履書契大法之世乎泰通堯舜雍熙之世乎過此而後泰而否否而泰一治一亂治少亂多泰豈可復哉故曰泰其上古之極治歟馮氏椅曰自乾坤之後始涉人道經歷六坎險阻備嘗內有所畜外有所履然後致泰而泰之後否卽繼之以此知斯人之生立之難而喪之易國家之興成之難而敗之易天下之治致之難而亂之易此又序易之深意而亦天地自然之理也】大象傳天地交泰後以財成天地之道輔相天地之宜以左右民【呂音訓財陸氏曰音才徐才載反荀作裁相陸息亮反左右陸氏曰音佐佑左右助也】集解【程子曰天地交而陰陽和則萬物茂遂所以泰也人君當體天地通泰之象而以財成天地之道輔相天地之宜以左右生民也財成謂體天地交泰之道而財制成其施爲之方也輔相天地之宜天地通泰則萬物茂遂人君體之而爲法制使民用天時因地利輔助化育之功成其丰美之利也如春气生萬物則爲播植之法秋气成實萬物則爲收斂之法乃輔相天地之宜以左右輔助於民也民之生必賴君上爲之法制以敎率輔翼之乃得遂其生養是左右之也朱子曰財成以制其過輔相以補其不及】附錄【程子語李嘉仲問財成天地之道輔相天地之宜如何曰天地之道不能自成須聖人裁成輔相之如歲之有四時聖人春則教民播種秋則教民收獲是財成也教民鋤耘灌漑是輔相也又問以左右民如何曰古之盛時未嘗不教民故立之君師設官以治之周公師保萬民與此卦言左右民皆是也後世未嘗教民任其自生自育只治其缺而已律朱子語問後以財至左右民若論聖人財成輔相之功當無時而不然何獨於泰卦言之先生曰天地交泰萬理各遂其理聖人自此方能致用若天地閉塞萬物不生聖人亦無所施其巧煇問財成輔相字如何解曰財成猶裁截成就之也輔相便只是於財成處補其不及而已問財成何處可見曰眼前皆可見且如君臣父子兄弟夫婦聖人便爲制下許多禮數倫序只此便是財成處至大至小之事皆是固是萬物本有此道理若非聖人財成亦不能得如此齊整此皆天地之所不能爲而聖人能之所以贊天地之化育而功與天地參也問繼天立極曰天只生得許多人物與你許多道理然天卻自做不得所以必得聖人爲之修道立教以教化百姓所謂財成天地之道輔相天地之宜是也蓋天做不得底須聖人爲他做也又問輔相財成學者日用處有否曰饑食渴飲冬裘夏葛耒耜罔罟皆是並僴財成是裁做段子底輔相是佐助他底天地之化儱侗相續下來聖人便截作段子如气化一年一周聖人與他截做春夏秋冬四時淵問乾健坤順如何得冇過不及之差曰乾坤者一气運於無心不能無過不及之差聖人冇心以爲之主故無過不及之失所以天地之功必有待於聖人楊長孺】纂注【朱氏曰泰者天地之交也財成輔相者以人道交天地也防氏曰財者節其過猶言範圍成者補其虧猶言彌綸蔡氏曰天地之道謂日月寒暑之往來東西南北之經緯天地之宜謂春生秋殺髙黍下稻於道則用制成】

【其節於宜則贊助之而已又曰天地之道以气形全體言天地之宜以時勢所適言財成者因其全體而裁制其節使不過輔相者隨其所宜而贊助其所不及如气化流行籠統相續聖人則爲之裁制以分春夏秋冬之節地形廣邈經緯交錯聖人則爲之裁制其東西南北之限此財成天地之道也春生秋殺此時運之自然髙黍下稻此地勢之所宜也聖人則輔相之使當春而耕當秋而斂髙者種黍下者種稻此輔相天地之宜也】彖傳泰小往大來吉亨則是天地交而萬物通也上下交而其志同也集解【程子曰小往大來陰往而陽來也則是天地陰陽之气相交而萬物得遂其通泰也在人則上下之情交通而其志意同也】內陽而外陰內健而外順內君子而外小人君子道長小人道消也【呂音訓長陸丁丈反】集解【程子曰陽來居內陰往居外陽進而陰退也幹健在內坤順在外爲內健而外順君子之道也君子在內小人在外是君子道長小人道消所以爲泰也旣取陰陽交和又取君子道長陰陽交和乃君子之一無之字道長也】附錄【朱子語易之陰陽以天地自然之气論之則不可相無以君子小人之象言之則聖人之意未嘗不欲天下之盡爲君子而無小人也答王遇來教謂吾道無對不當與世俗較勝負此說美矣而亦非鄙意之所安也夫道固無對者也然其中卻著不得許多異端邪說直須一一剔撥出後方曉然見得个精神純粹無對之道若和泥合水便只著个無對包了竊恐此無對中卻多藏得病痛也孟子言楊墨之道不熄孔子之道不著而大易於君子小人之際其較量勝負尢爲詳密豈其未知無對之道邪蓋無對之中有陰則有陽有善則有惡陽消則陰長君子進則小人退循環無窮初不害其爲無對也答呂伯恭聖人作易以立人極其義以君子爲主故爲君子謀而不爲小人謀觀泰否剝復名卦之意可見矣而曰古今豈有無小人之國其不知易甚哉鄭公藝圃折衷辧天地之化不越乎一陰一陽兩端而已其性𨿽未嘗一日不相反然亦不可以一日而相無也聖人作易常以陽爲君子而引翼扶持惟恐其不盛陰爲小人排擯抑黜惟恐其不衰何哉蓋陽之徳剛陰之徳柔剛者常公柔者常私剛者常明柔者常闇剛者未嘗不正柔者未嘗不邪剛者未嘗不大柔者未嘗不小公明正大之人用於世則天下蒙其福私暗邪僻之人得其志則天下受其禍此理之必然也金華潘公文集序】纂注【李氏舜臣曰嘗反觀之一身陽浮於上而不降陰涸於下而不升上陽下陰兩不通暢如是者病必繼起要須陰陽二气往來升降於一身之中然後血气流通四體俱固而風雨寒暑之气有不能入故陽气自上而下而能使下體溫固者一身之交泰也知此之理而見之日用於以贊天地之化育使之絪緼相接於以通君臣上下之情使之誠意交孚蓋無適而不可又曰天地以气交也上下以心交也內陽外陰交泰之象也內健外順交泰之徳也內君子外小人交泰之人也泰之世君子固泰矣小人在外亦不至窮而無歸蓋君子小人其情亦自和通以小人而順君子之健故君子道長日加益而不知而小人道消如火消膏而亦不自覺君子小人兩不相傷此其所以爲吉亨也馮氏椅曰泰否之贊歸宿在君子小人之消長故曰易以天道明人事袁氏曰道有君子有小人用有吉有凶時有亨有塞泰之道長者君子也於用則吉於時則亨】小象傳拔茅徵吉志在外也集解【程子曰時將泰則羣賢皆欲上進三陽之志欲進同也故取茅茹彚徵之象志在外上進也】纂注【蔡氏曰在外謂應陰也陰爲民君子在內則思澤及乎民楊氏萬里曰君子之志在天下不在一身故曰志在外】包荒得尙於中行以光大也集解【程子曰象舉包荒一句而通解四者之義言如此則能配合中行之徳而其道光明顯大也】附錄【朱子語問包荒至大也以九二剛中有光大之徳乃能包荒邪爲是包荒得尙於中行所以光大邪曰易上如說以中正也皆是以其中正方能如此此處也只得做以其光大說若不是一个心胸明濶底如何做得】無往不復天地際也【呂音訓無平不陂今本作無往不復陸氏曰一本作無往不復晁氏曰宋衷作無平不陂無往不復】集解【程子曰無往不復言大地之交際也陽降於下必復於上陰升於上必復於下屈伸往來之常理也一作理之常也因天地交際之道明否泰不常之理以爲戒也】纂注【徐氏曰乾坤相遇之際泰否反復之機實在於此可不戒哉愚案小象程傳仍今文作無往不復本義復古易作無平不陂然先儒間兩存之今不敢輙攺姑從程傳】翩翩不富皆失實也不戒以孚中心願也集解【程子曰翩翩下往之疾不待富而鄰從者以三陰在上皆失其實故也陰本在下之物今乃居上是失實也不待告戒而誠意相與者蓋其中心所願故也理當然者天也眾所同者時也朱子曰陰本居下在上爲失實】纂注【郭氏京曰皆反實也反誤作失字】以祉元吉中以行願也集解【程子曰所以能獲祉福且元吉者由其以中道合而行其志願也有中徳所以能任剛中之賢所聽從者皆其志願也非其所欲能從之乎】纂注【徐氏曰中以行願居中應二行其志願非勉彊也】城復於隍其命亂也集解【程子曰城復於隍矣𨿽其命之亂不可止也朱子曰命亂故復否告命所以治之也】

經【坤下乾上】集解【程子曰否序卦泰者通也物不可以終通故受之以否夫物理往來通泰之極則必否否所以次泰也爲卦天上地下天地相交陰陽和暢則爲泰天處上地處下是天地隔絕不相交通所以爲否也】否之匪人【呂音訓否陸氏曰備鄙反卦內同閉也塞也乾宮三世卦】集解【程子曰天地交而萬物生於中然後三才備人爲最靈故爲萬物之首凡生天地之中者皆人道也天地不交則不生萬物是無人道故曰匪人謂非人道也消長闔辟相因而不息泰極則復否終則傾無常而不變之理人道豈能無也旣否則泰矣】纂注【蘭氏曰匪人或以爲非人所爲或以爲人道絕故必觀比之六三處羣陰小人之中故謂之匪人今否豈非小人在內而致否歟】不利君子貞大往小來集解【程子曰夫上下交通剛柔和會君子之道也否則反是故不利君子貞君子正道否塞不行也大往小來陽往而陰來也小人道長君子道消之象故爲否也朱子曰否閉塞也七月之卦也正與泰反故曰匪人謂非人道也其占不利於君子之正道蓋幹往居外坤來居內又自漸卦而來則九往居四六來居三也或疑之匪人三字衍文由比六三而誤也傳不特解其義亦可見】附錄【朱子語問否之匪人三字說者多牽彊本義云與泰相反故曰匪人言非人道也程易卻雲天地不交而萬物不生故無人道如何先生曰說者云此三字衍蓋與比之匪人語同而字異遂錯誤於此今彊解不通也銖】纂注【劉氏曰否之時𨿽不利君子貞而君子之貞不可無也守此不變時之否道之亨也故曰國有道不變塞焉國無道至死不變然後爲君子徐氏曰泰先言小往大來而後言吉亨是以天運推之人事否先言匪人不利君子貞而後言大往小來是以人事參之天運泰則歸之天否則責之人聖人之意深矣雙湖先生曰大往小來卦變也否自泰來泰三陽往外三陰來內成否也泰惟言卦畫往來直著吉亨之占否先占後象首原小人致否爲不利君子貞而後及卦畫往來者深惡小人非人類急爲君子戒也匪人甚於小人之辭矣文王自取陰爲匪人陽爲君子象】初六拔茅茹以其彚貞吉亨集解【程子曰泰與否皆取茅爲象者以羣陽羣陰同在下有牽連之象也泰之時則以同徵爲吉否之時則以同貞爲亨始以內小人外君子爲否之義復以初六否而在下爲君子之道易隨時取義變動無常否之時在下者君子也否之三陰上皆有應在否隔之時隔絕不相通故無應義初六能與其類貞固其節則處否之吉而其道之亨也當否而能進者小人也君子則伸道免禍而已君子進退未嘗不與其類同也朱子曰三陰在下當否之時小人連類而進之象而初之惡則未形也故戒其貞則吉而亨蓋能如是則變而爲君子矣】附錄【朱子語問初九拔茅茹以其彚貞吉亨蓋三陰在下各以類進然惡未形故戒其能正則變爲君子矣程易作君子在下說云當否之時君子在下以正自守如何先生曰程氏亦作君子之象說熹覺得牽彊不是此意銖】纂注【雙湖先生曰當否之世初六在下小人中又不正者故戒之以貞旣欲其不進而迫君子又欲其知攺以陰變陽則貞而吉亨矣項氏曰泰之初九君子始以類進君子難進故聖人勉之以徵否之初六小人始以類進小人進而爲邪故聖人戒之以貞丘氏曰君子小人本無定名惟正與不正而已正便是君子不正便是小人否小人長之卦不利君子貞時也以下三陰爻言之則皆爲時之小人惟初六之過未形易於從善聖人於此則以正勉之蓋小人而能正則變而爲君子矣】六二包承小人吉大人否亨集解【程子曰六二其質則陰柔其居則中正以陰柔小人而言則方否於下志所包畜者在承順乎上以求濟其否爲身之利小人之吉也大人當否則以道自處豈肯枉已屈道承順於上惟自守其否而已身之否乃其道之亨也或曰上下不交何所承乎曰正則否矣小人順上之心未嘗無也朱子曰陰柔而中正小人而能包容承順乎君子之象小人之吉道也故占者小人如是則吉大人則當安守其否而後道亨蓋不可以彼包承於我而自失其守也】附錄【朱子語包承也是包得許多承順底意思學蒙問橫渠先生說易爲君子謀不爲小人謀蓋自太極一判而來便已如此了曰論其極是如此然小人亦具此理只是他自反悖了君子治之不過因其固有者正之而已易中亦有時爲小人謀如包承小人吉大人否亨言小人當否之時能包承君子則吉但此𨿽爲小人謀乃所以爲君子謀也廣山以包承小人爲一句言否之世當包承那小人如此卻不成句山之意蓋欲解說他從蔡京父子之失也淵】纂注【李氏過曰包承於羣小小人固吉大人固否然實則亨也耿氏曰小人之在下也君子不遁則包之小人之在上也君子未能決則承之此以大人言包承也劉氏曰當否之時陰得位而爲主於內居中履順在小人之中能包下而承上也初在已下故包之六三在已上故承之馮氏椅曰泰之二曰包荒蒙之二曰包蒙否之二曰包承蓋二在下體之中初與三左右之者也茍非其情冇不相得則必能引其類以爲之助也又曰否亨猶所謂困窮而通也以小人而包承其類黨盛相安固吉以大人處羣陰之中而能包其下承其上𨿽不與之爲羣亦不與之爲敵所謂和而不同者𨿽處上下不交之時在上者知其不爲小人則終必進之斯其否而亨也又曰否泰皆以二居內得中爲其類之主而泰上下交通九爲君子故不特包荒用馮河而又且不遐遺朋亡此所以爲泰也否上下不交六爲小人故僅能包承其類而已此所以爲否也雙湖先生曰案此爻諸家解又是一說與本義異然證以泰九二爻君子小人各引其類而進亦通故備又一說云】六三包羞集解【程子曰三以陰柔不中不正而居否又切近於上非能守道安命窮斯濫矣極小人之情狀者也其所包畜謀慮邪濫無所不至可羞恥也朱子曰以陰居陽而不中正小人志於傷善而未能也故爲包羞之象然以其未故無凶咎之戒】附錄【朱子語包羞之說是有意傷善而未能之象他六二尙自包承到這六三已是要害君子然做事不得所以包許多羞恥淵六三所以不能害君子亦是被他陽壓了但包羞而已包羞是他做得不好事只是慚惶更不敢對人說拔茅茹貞吉亨這是吉凶未判時若能於此攺變時小人便是做君子君子小人只是个正不正初六是那小人欲爲惡而未露之時到六二包承則巳是打破頭面了然尙自承順那君子未肯十分做小人在到六三便全做小人了所以包許多羞恥大凡小人做了罪惡他心下也自不穏當此便是包羞之說淵】纂注【易氏曰所謂羞者怨艾懲創猶足語善若包羞則敢爲不善以欺世遊氏曰在下體之上位浸顯矣當否之世而以陰柔處之與中正剛明者爲鄰亦自知其可羞矣𨿽以資質陰柔不能行其所知至於忍恥冒處故謂之包羞司馬公曰六三包羞君子不得其時也失位而居下則爲小人所侮居於上則爲君子所恥馮氏椅曰援三陰以進之象又曰已爲三陰之首故包之以進也否之三陰進以消陽易於初言貞吉亨二言否亨至此則陰盛而敵陽矣道日長而上進不容遏矣故不言休咎而直曰包羞也夫否之時上下不交亦可進乎曰否塞而不交者卦之體也下卦之終必進上卦者爻之序也過此以往爲觀爲剝爲坤陰豈不進乎孔子故曰小人道長也】九四有命無咎疇離祉【呂音訓疇陸氏曰直畱反鄭作古字】集解【程子曰四以陽剛健體居近君之位是以濟否之才而得髙位者也足以輔上濟否然當君道方否之時處偪近之地所惡在居功取忌而已若能使動必出於君命威柄一歸於上則無咎而其志行矣能使事皆出於君命則可以濟時之否其疇類皆附離其福祉離麗也君子道行則與其類同進以濟天下之否疇離祉也小人之進亦以其類同也朱子曰否過中矣將濟之時也九四以陽居陰不極其剛故其占爲有命無咎而疇類三陽皆獲其福也命謂天命】附錄【朱子語否已過中上三爻是說君子言君子有天命而無咎淵這里是吉凶未判須是有命方得無咎如須得一个幸會方能轉禍爲福文蔚九四𨿽是陽爻猶未離乎否體只是它陽方可有爲然須有命方做得又曰冇命是有个機會方可以做占者便須是冇个築著恰好時節方做得成方無咎砥問九四有命無咎疇離祉三陰已過而陽得亨則否過中而將濟之時與泰九三無平不陂無往不復相類先生曰泰九三時巳有小人便是可畏如此故艱貞則無咎否下三爻君子尙畏它至九四卽不畏之矣故有有命疇離祉之象占銖】纂注【徐氏曰否九四有命卽泰九三無往不復之義言陰陽往來否泰反復天運之常道固如此也雙湖先生曰泰九三平陂往復皆警戒辭尙冀其艱貞無咎而否九四則直稱有命無咎疇離祉歡欣慶賀之意溢於言表然則爲小人者讀易至此爻曷不攺心易慮何樂乎爲小人哉六位四互離中取離麗象楊氏時曰東漢之衰嬖幸持權內小人而外君子至是而否極矣竇武何進倚元舅之親招集天下名儒碩徳共起而圖之宜若可爲也然命不出於君而下不應故與疇類皆陷於禍】九五休否大人吉其亡其亡系於苞桑【呂音訓休陸氏曰虛虯反美也又許求反息也】集解【程子曰五以陽剛中正之徳居尊一作君位故能休息天下之否大人之吉也大人當位能以其道休息天下之否以循至於泰猶未離於否也故有其亡之戒否旣休息漸將反一作及泰不可便爲安肆當深慮逺戒常虞否之復來曰其亡矣其亡矣其系於苞桑謂爲安固之道如維系於苞桑也桑之爲物其根深固苞謂叢生者其固尢甚聖人之戒深矣漢王允唐李徳裕不知此戒所以致禍敗也系辭曰危者安其位者也亡者保其存者也亂者有其治者也是故君子安而不忘危存而不忘亡治而不忘亂是以身安而國家可保也朱子曰陽剛中正以居尊位能休時之否大人之事也故此爻之占大人遇之則吉然又當戒懼如系辭傳所云也】附錄【朱子語問其亡其亡系於苞桑如何曰有戒懼危亡之心則便有苞桑系固之象蓋能戒懼危亡則如系於苞桑堅固不可防矣如此說則象占乃有收殺非是其亡其亡而又系於苞桑也銖九五以陽剛得位可以休息天下之否然須常存危亡方有苞桑之固不知聖人於否泰只管說包字如何須是象上如何取其義今曉他不得只得說堅固砥否之九五若無那大人也休那否不得大率自泰入否易自否入泰難煇問看否泰二卦見得泰無不否否無不泰當泰將否之時若是有手段底則稍遲得曰自古由治而入亂者易由亂而入治者難治世稍不支梧便入亂去亂時須是大人休否方得學蒙】纂注【朱氏曰九四否道已革九五息否之時也故曰休否毛氏曰反否爲泰非臣子事人主自爲之故休否必大人而後吉李氏舜臣曰二居三陰中小人吉五居三陽中大人吉卦𨿽否大人小人同歸於吉作易者所以辟小人通】

【君子之門也雙湖先生曰桑巽木象系巽繩象包位中象熊氏曰泰不能不否者六五柔懦之君當任其咎否終復泰者九五剛明之君是賴焉然則爲君者與其爲泰六五之柔寧爲否九五之剛】上九傾否先否後喜集解【程子曰上九否之終也物理極而必反故泰極則否否極則泰上九否旣極矣故否道傾覆而變也先極否也後傾喜也否傾則泰矣後喜也朱子曰以陽剛居否極能傾時之否者也其占爲先否後喜】附錄【朱子語九四否己過中上三爻是說君子言君子有天命而無咎大抵易爲君子謀且如內三爻是小人得志時然不大段防做得事初則如此二又如此三𨿽做得些个也不濟事到四則聖人便說那君子得時否漸次反泰防道理五之苞桑系辭中說得條暢盡之矣上九之傾否到這里便傾了否做泰淵陰陽各有一半聖人於否泰只爲陽說道理看來聖人出來做須有一个道理使得天下皆爲君子世間人多言君子小人常相半不可太去治之急迫之卻爲害不然如舜湯舉伊尹臯陶不仁者逺自是小人皆不敢爲非被君子夾持得皆革面做好人了砥否夲是陰長之卦九五休否上九傾否又自大故好蓋陰之與陽自是不可相無者今以四時寒暑而論若是無陰陽亦做事不成但以善惡及君子小人而論聖人直是要消盡了惡去盡了小人蓋亦抑陰進陽之義某於坤卦亦曽略此意今有一樣人議論謂君子小人相對小人不可大故去他則反激其禍且如舜湯舉臯陶伊尹不仁者逺所謂去小人非必盡滅其類只是君子道盛小人自化𨿽有些少無處亦不敢出來豈必滅之乎文蔚】纂注【王氏宗傳曰言傾否而不言否傾人力居多焉以陽剛之才處否之終固所優爲也蔡氏曰休否則否猶有存者至於傾則否盡矣楊氏文煥曰處否之道靜止者能之轉否之道剛彊者能之王氏安石曰傾否言其才也先否後喜言其時也楊氏時曰處否之極先否也否終則傾後喜也否泰往復理所必至又何可長也閭丘氏曰泰之終言城復於隍以戒之否之終言先否後喜以勸之若以否泰相仍爲一定之數則易不必作矣趙氏曰泰三陽在內冇君子同升之象陰𨿽在外而六五下應九二有柔得尊位而能下賢之象故六爻以交相應爲善否則三陰在內有小人方進之象陽𨿽在外而九五得位有剛健中正以興衰撥亂之象故六爻惟三陽爲善各以爻義取與成卦之體不同也】大象傳天地不交否君子以儉徳辟難不可榮以祿【呂音訓辟難陸上音避下乃旦反榮晁氏曰虞作營】集解【程子曰天地不相交通故爲否否塞之時君子道消當觀否塞之象而以儉損其徳避免禍難不可榮居祿位也否者小人得志之時君子居顯榮之地禍患必及其身故宜晦處窮約也朱子曰收斂其徳不形於外以辟小人之難人不得以祿位榮之】纂注【蔡氏曰天地不交二气郁塞否之象也順陽消之象而晦處窮約也毛氏曰自象言之則以不交爲否因其象而用之則以不交爲宜逺而去之如天地之相絕所以身名俱全馮氏椅曰可以有爲者在位之君子不交而退避者在下之君子惟其時物也都氏曰天地不交之時陽已事而揫斂不榮其末而將反其本故君子法之齊氏曰儉徳蓋謂有若無實若虛之意收斂晦藏之義李氏舜臣曰天地交而陽气散於時則陽足以制陰故泰多君子泰之世非無小人也君子勝耳天地不交於時則在天下者皆幽陰之气故否多小人否之世非無君子也小人勝耳君子勝則包小人故泰之象辭止論後以財成輔相而不及君子小人小人勝則害君子故否之象辭要使君子以儉徳避難而辭榮祿孔子曰天地閉賢人隠善乎其處否者也】彖傳否之匪人不利君子貞大往小來則是天地不交而萬物不通也上下不交而天下無邦也內陰而外陽內柔而外剛內小人而外君子小人道長君子道消也【呂音訓長陸丁丈反】集解【程子曰夫天地之气不交則萬物無生成之理上下之義不交則天下無邦國之道建邦國所以爲治也上施政以治民民戴君而從命上下相交所以治安也今上下不交是天下無邦國之道也陰柔在內陽剛在外君子往居於外小人來處於內小人道長君子道消之時也】附錄【程子語嘉仲問否之匪人曰泰之時天地交泰而萬物生凡生於天地之間者皆人道也至否之時天地不交萬物之不生無人道矣故曰否之匪人棣朱子語熹看人須是剛𨿽則是偏然較之柔不同易以陽剛爲君子陰柔爲小人若是柔弱不剛之質少間都不防振奮只會困倒了賀孫】纂注【馮氏椅曰以二體釋卦義無邦釋匪人像天地不交乃閉塞成冬之時上下不交而王國命令不行於諸侯諸侯貢賦朝覲不至於王國是天下無邦國之臣貢也天子𨿽不交諸侯諸侯不可不交天子言諸侯非其人也邵氏曰謂內外者不惟在位在野而已但信而任之則爲內疎而逺之則爲外李氏舜臣曰君子爲邦家之基不有君子則無以爲邦也否泰彖辭皆反對言之獨惟泰曰內健外順而否則曰內柔外剛者幹健上進而下順從泰之象也乃若否塞之世乾剛在上確然不動而坤柔在下則又非順以上徵此其所以別也夫陰陽二气對行乎天地間或者謂陽一而陰二故君子少小人多治世少亂世多然自有天地以來陰陽二气分於四序無一歳不得其平者而君子小人治亂之運則或不齊豈幽陰之气獨盛於人間而天運不爾邪是不然天人有相勝之理冶亂有可易之運特在人所以制之者如何耳否之世𨿽則小人道長君子道消而所以消小人而長君子亦必有道矣此作易者所以極論其消長而寄之於爻蔡氏曰釋彖而言陰陽者獨泰否兩卦而已否者气藏乎宻而不交故又以剛柔言李氏曰否泰反其類故否之辭反乎泰】小象傳拔茅貞吉志在君也集解【程子曰爻以六自守於下明君子處下一作否之道象復推明以象君子之心君子固守其節以處下者非樂於不進獨善也以其道方否不可進故安之耳心固未常不在天下也其志常在得君而進以康濟天下故曰志在君也朱子曰小人而變爲君子則能以愛君爲念而不計其私矣】纂注【郭氏忠孝曰居廟堂則憂其民處江湖則憂其君蓋泰之志在外而否之志在君之意也】大人否亨不亂羣也集解【程子曰大人於否之時守其正節不雜亂於小人之羣類身𨿽否而道之亨也故曰否亨不以道而身亨乃道之否也不云君子而云大人能如是則一無則字其道大也朱子曰言不亂於小人之羣】纂注【李氏過曰間於羣小而不爲所亂大人之事】包羞位不當也集解【程子曰陰柔居否而不中不正所爲可羞者處不當故也處不當位所蒍不以道也】有命無咎志行也集解【程子曰有君命則得無咎乃可以濟否其志得行也】大人之吉位正當也集解【程子曰有大人之徳而得至尊之正位故能休一有息字天下之否是以吉也無其位則𨿽有其道將何爲乎故聖人之位謂之大寶】否終則傾何可長也集解【程子曰否終則必傾豈有長否之理極而必反理之常也然反危爲安易亂爲治必有剛陽之才而後能也故否之上九則能傾否屯之上六則不能變屯也】

周易防通卷三

欽定四庫全書

周易會通卷四

元董眞卿撰

經【離下乾上】集解【程子曰同人序卦物不可以終否故受之以同人夫天地不交則爲否上下相同則爲同人與否義相反故相次又世之方否必與人同力一作欲乃能濟同人所以次否也爲卦乾上離下以二象言之天在上者也火之性炎上與天同也故爲同人以二體言之五居正位爲幹之主二爲離之主二爻以中正相應上下相同同人之義也又卦惟一陰眾陽所欲同亦同人之義也它卦固有一陰者在同人之時而二五相應天火相同故其義大】同人於野亨利涉大川利君子貞【呂音訓同人陸氏曰和同也離宮歸魂卦】集解【程子曰野爲曠野取逺與外之義夫同人者以天下大同之道則聖賢大公之心也常人之同者以其私意所合乃暱比之情耳故必於野謂不以暱近情之所私而於郊野曠逺之地旣不系所私乃至公大同之道無逺不同也其亨可知能一作旣與天下大同是天下皆同之也天下皆同何險阻之不可濟何艱危之不可亨故利涉大川利君子貞上言於野止謂不在暱比此復言宜以君子正道君子之貞謂天下至公大同之道故𨿽居千里之逺生千歲之後若合符節推而行之四海之廣兆民之眾莫不同一作合小人則惟用其私意所比者𨿽非亦同所惡者𨿽是亦異故其所同者則爲阿黨蓋其心不正也故同人之道利在君子之貞正朱子曰離亦三畫卦之名一陰麗於二陽之間故其徳爲麗爲文明其象爲火爲日爲電同人與人同也以離遇乾火上同於天六二得位得中而上應九五又卦惟一陰而五陽同與之故爲同人於野謂曠逺而無私也有亨道矣以健而行故能涉川爲卦內文明而外剛健六二中正而有應則君子之道也占者能如是則亨而又可涉險然必其所同合於君子之道乃爲利也】附錄【朱子語同人於野亨利涉大川是兩象一義利君子貞是一象淵】纂注【郭氏雍曰名卦不曰同天者聖人明人道以同人爲大故也馮氏椅曰上干君也天也下離六二一爻在離之中人位也乾上離下五陽同歸二之一陰有以天同人之象亦爲人君同乎斯人之象故成卦曰同人爾雅邑外曰郊郊外曰牧牧外曰野四方之所輻輳無所隔礙於此同人無不亨通離中虛有舟虛能載之象載上三陽健於行水故利渉大川雙湖先生曰案厚齋分三畫卦論以離中爲人位若論六畫卦則二爲地自天視地則地爲曠野又有同人於野象可謂人道之亨矣大川離伏坎象離爲虛舟有利涉象君子貞六二中正象君子不專指陽言丘氏曰以三畫卦言之二五皆在人位相應則相同故曰同人野者廣大曠逺之地川者險阻艱難之所於野而亨者大同也渉川而利者此同舟共濟何患胡越之異心也利君子貞者蓋正則同邪則異正則公邪則私所以利君子之守正也李氏舜臣曰卦辭反否昔也不利君子貞今也利君子貞】初九同人於門無咎集解【程子曰九居同人之初而無系應是無偏私同人之公者也故爲出門同人出門謂在外在外則無疎暱之偏其同博而公如此則無過咎也朱子曰同人之初未有私主以剛在下上無系應可以無咎故其象占如此】附錄【朱子語凡一爻皆具二義吉者茍不如此則凶凶者茍不如此則吉如同人於門須是自出門去與人同則無咎若以人從欲則凶必大】纂注【蔡氏曰門二也同人之始出門卽同未見逺近廣狹之情故無咎進卽遇二故有此象丘氏曰兩戶爲門陰畫偶冇門之象同人隨之初九節之九二皆前遇偶故謂之門一扇爲戶陽畫奇有戶之象節之初九亦前遇奇故謂之戶戶一而門二也薛氏曰自朝及野人君之道也故門無咎郊無悔野方亨】六二同人於宗吝集解【程子曰二與五爲正應故曰同人於宗宗爲宗黨也同於所系應是有所偏與在同人之道爲私狹矣故可吝二若陽爻則爲剛中之徳乃以中道相同不爲私也朱子曰宗黨也六二𨿽中且正然有應於上不能大同而系於私吝之道也故其象占如此】附錄【朱子語易𨿽抑陰然有時把陰爲主如同人是也然此一陰𨿽是一卦之主又卻柔弱做主不得淵銖問同人卦六二與九五柔剛中正上下相應可謂盡善卻有同人於宗吝與先號咷之象者先生曰以其太好兩者時位相應意趣相合只知欵宻卻無至公大同之心未免系於私故有吝觀二人同心其利斷金同心之言其臭如蘭固是他好處然於好處猶有失以其系於私暱而不能同也大凡悔者自凶而趨吉吝者自吉而趨凶銖】纂注【蔡氏曰宗謂二與五本應故曰宗林氏栗曰異體爲配同體爲宗二於五爲配於初三爲宗同體離也李氏過曰眾陽皆欲同二而二與下體同同於宗也張氏汝弼曰親其所親則疎者隔矣黨其所黨則逺者疑矣不亦吝乎初與三皆近而情相得又離卦本以一陰麗二陽之間其相與之情決非干三陽所能間矣特同人之象貴乎大同不貴乎自私也馮氏當可曰以卦體言之則有大同之義以爻義言之則示阿黨之戒雙湖先生曰卦統論乾天下同乎離六二之人而六二爻則自論其與人同之道固不可以一槪論也】九三伏戎於莽升其髙陵三歲不興【呂音訓莽陸氏曰莫蕩反王肅防黨反鄭云叢木也】集解【程子曰三以陽居剛而不得中是剛暴之人也在同人之時志在於同卦惟一有二字一陰諸陽之志皆欲同之三又與之比然二以中正之道與五相應三以剛彊居二五之間欲奪而同之然理不直義不勝故不敢顯伏藏兵戎於林莽之中懷惡而內負不直故又畏懼時升髙陵以顧望如此至於三嵗之久終不敢興此爻深見小人之情狀然不曰凶者旣不敢故未至凶也朱子曰剛而不中上無正應欲同於二而非其正懼九五之見攻故有此象】纂注【都氏曰六二柔中艸莽之象伏戎於莽下據六二之象劉氏獻曰三居下體之上故謂之陵有憑上之志故謂之升雙湖先生曰戎兵戎離象莽互巽象柔在下也巽又爲入有伏象又爲髙有髙陵象此爻變冇艮體亦陵也位三有三歲象李氏過曰三與五隔三爻故曰三歲李氏舜臣曰天下之理萃則必爭卦以相同爲義而三則伏戎四則乘墉五則大師克何也二應五而三爻據之所以爭也嗚呼出而與人同至易至簡之事而乃如此故易中必知險簡中必知阻不知易者殆不可以涉世也】九四乘其墉弗克攻吉【呂音訓墉陸氏曰徐音容鄭作庸晁氏曰案庸古文】集解【程子曰四剛而不中正其志欲同二亦與五爲仇者也墉垣所以限隔也四切近於五如隔墉耳乘其墉欲攻之知義不直而不克也茍能自知義之不直而不攻則爲吉也若肆其邪欲不能反思義理妄行攻奪則其凶大矣三以剛居剛故終其彊而不能反四以剛居柔故有困而能反之義能反則吉矣畏義而能攺其吉宜矣朱子曰剛不中正又無應與亦欲同於六二而爲三所隔故爲乘墉以攻之象然以剛居柔故有自反而不克攻之象占者如是則是能攺過而得吉也】附錄【朱子語問伏戎於莽升其髙陵如何先生曰只是伏於髙陵之艸莽中三歲不敢出與九四乘其墉皆爲剛盛而髙三欲同於二而懼九五之見攻故升髙伏戎欲敵之而五陽方剛不可奪故三歲不興而象曰不能行也四欲同於二而爲三所隔故乘墉攻之而以居柔遂自反而弗克也程傳謂升髙陵有升髙顧望之意此說𨿽巧恐非本義銖問三四皆有爭奪之義何也曰只是爭六二一爻凡易之情近而不相得則凶六二與九五相應三以剛居剛則便迷而不反四以剛居柔便有反側防道理初上則在事外不相干涉所以無爭必大】纂注【張氏根曰不曰悔亡而曰吉聖人貴遷善如此胡氏允曰三之升髙陵升四而望五也四之乘其墉乘三而攻二也三惡五之親二故有犯上之心四惡二之比三故有陵下之志雙湖先生曰三以四爲陵其指四也三歲不興有終下卦之象四以三爲墉其指三也弗克攻才𨿽剛而志終弱也聖人與四以吉開其自反之門耳然與四不與三者以其無君之惡尢甚而不可與也】九五同人先號咷而後笑大師克相遇【呂音訓號陸戶羔反咷陸氏曰道刀反號咷啼呼也旅卦同】集解【程子曰九五同於二而爲三四二陽所隔五自以義直理勝故不勝憤抑至於號咷然邪不勝正𨿽爲所隔終必得合故後笑也大師克相遇五與二正應而二陽非理隔奪必用大師克勝之乃得相遇也云大師云克者見二陽之彊也九五君位而爻不取人君同人之義者蓋五専以私暱應於二而失其中正之徳人君當與天下大同而獨私一人非君道也又先隔則號咷後遇則笑一有正字是私暱之情非大同之體也二之在下尙以同於宗爲吝況人君乎五旣於君道無取故更不言君道而明二人同心不可間隔之義系辭云君子之道或出或處或黙或語二人同心其利斷金中誠所同出處語黙無不同天下莫能間也同者一也一不可分分乃二也一可以通金石冒水火無所不能入故云其利斷金其理至微故聖人贊之曰同心之言其臭如蘭謂其言意味深長也朱子曰五剛中正二以柔中正相應於下同心者也而爲三四所隔不得其同然義理所同物不得而間之故有此象然六二柔弱而三四剛彊故必用大師以勝之然後得相遇也】附錄【朱子語問大師克相遇夲義無說何也先生曰舊說只用大師克勝之方得相遇或云大師之克見二陽之彊則非也銖曰二五本自同心而爲三四所隔故先號咷先謂理直也大師克而後相遇則後笑矣蓋亦義理之同物終不得而問之故相遇也先生頷之銖】纂注【馮氏椅曰與旅上九笑號先後正相反萃初六亦言號笑又曰九五大君也當與天下相孚於大同之世而乃私系所應是以彊弗友之徒競起而爭之夫以上伐下直舉而措之耳何至動大眾而僅能勝之哉私故也作易者以爲失君人大同之道故備言其私暱之狀而以敵國交兵之法言之其訓嚴矣王氏逢曰以剛居上非所以善同於下而又同乎已之應失同人於野之義九三九四所以悖之程氏曰六爻盡變爲師故三四五爻皆言兵戎楊氏時曰𨿽相克遇亦不言吉也雙湖先生曰五爻變下互兌有號咷笑象以全卦之互巽爲風離爲火皆有聲象全體伏師盡變亦爲師對】

【卦亦爲師五爲一卦之主故多取全體象嘗觀同人一卦二五君臣剛柔中正所宜配合何至有爭奪之事哉使純陽無陰二五且同於利見之不暇惟六二一陰破純乾之體一陰者五陽之所必爭三不中四不正又介乎其間不免爲彊暴之男有侵陵貞女之事此所以爭也所以必待大師克而後遇也然邪不勝正二終不可奪五終不可犯亦徒乖大同之气象爲九三九四者可退而自省矣】上九同人於郊無悔集解【程子曰郊在外而逺之地求同者必相親相與上九居外而無應終無與同者也始有同則至終或有暌悔處逺而無與故𨿽無同亦無悔𨿽欲同之志不遂而其終無所悔也朱子曰居外無應物莫與同然亦可以無悔故其象占如此郊在野之內未至於曠逺但荒僻無與同耳】附錄【朱子語問同人於郊先生曰郊是荒寂無人之所言不能如同人於野曠逺無私荒僻無與同蓋居外無應莫與同者亦可以無悔也銖問同人於郊先生曰同人於野是廣大無我之意同人於郊是無可與同之人取義不同自不相悖時舉】纂注【蔡氏曰國外曰郊郊外曰野𨿽在卦上猶未出乎卦也故止曰郊單氏曰郊者逺於有事之地卦外之象也雙湖先生曰愚嘗疑此爻之旨而以諸爻例觀之初二五上皆稱同人獨三四不言同而曰伏戎不興乘墉弗克攻此則無與之同者也二之同宗而吝五之師克而同一不免於吝一不免於用師則於至公自然之道尙有可議者若初之同人於門上之同人於郊郊對門而言卦之首未可見曰無咎則同人之初已無疵之可咎曰無悔則同人之終又無過之可悔此皆同人之善者也今本義以爲無可與同以其無應而言耳然上𨿽無應之可同而爻辭實有同人之義況初九一爻亦無應此例可推姑記其說於此】大象傳天與火同人君子以類族辧物【呂音訓辧陸氏曰如字王肅卜免反】集解【程子曰不云火在天下天下有火而雲天與火者天在上火性炎上火與天同故爲同人之義君子觀同人之象而以類族辧物各以其類族辧物之同異也若君子小人之黨善惡是非之理物情之離合事理之異同凡異同者君子能辧明之故處物不失其方也朱子曰天在上而火炎上其性同也類族辧物所以審異而致同也】附錄【朱子語類族辧物言類其族辧其物且如靑防做一類白防做一類恁地類了同防自同異防自異淵問類族辧物如伊川說云各以其類族辧物之同異也則是就類族上辧物否曰類族是就人上說辧物是就物上說天下有不可以皆同之理故隨他地頭去分別類族如分姓氏張姓同作一類李姓同作一類辧物如牛類是一類馬類是一類就其異處以致其同此其所以爲同伊川之說不可曉易說】纂注【馮氏曰類族是如天之兼覆辧物是如火之燭照蔡氏曰類猶聚也族謂人之族屬辧別也物謂禽獸艸木類族辧取所同者惟人之象馮氏椅曰族如非此族也不在祀典之族物如是其生也與吾同物之物猶士大夫之族爲士大夫農之族爲農工商之族爲工商皆其物也臝族爲臝物羽族爲羽物毛族爲毛物鱗介之族爲鱗介之物類其族者乃辧其物若比而同之是墨氏之學孟子辭而辟之者也】彖傳同人柔得位得中而應乎幹曰同人集解【程子曰言成卦之義柔得位謂二以陰居陰得其正位也五中正而二以中正應之得中而應乎幹也五剛健中正而二以柔順中正應之各得其正其徳同也故爲同人五幹之主故云應乎乾象取天火之象而彖専以二言朱子曰以卦體釋卦名義柔謂六二幹謂九五】同人曰【呂音訓晁氏曰王昭素謂此同人曰三字錯說之案虞翻輩諸儒無一人爲之說者特王弼失之耳】集解【程子曰此三字羨文朱子曰衍文】同人於野亨利涉大川干行也集解【程子曰至誠無私可以蹈險難者幹之行也無私天徳也】附錄【朱子語干行也言須是這般剛健之人方做得這般事若是柔弱者如何會出去外面同人又去涉險淵】文明以健中正而應君子正也集解【程子曰又以二體言其義冇文明之徳而剛健以中正之道相應乃君子之正道也】纂注【蔡氏曰以象言則文明以健以爻言則中正而應程氏曰所以成卦者在六二故曰柔得位得中而應乎幹所以同人利涉者在九五故曰幹健所以利君子貞在二體之相爲用故曰文明以健中正而應】惟君子爲能通天下之志集解【程子曰天下之志萬殊理則一也君子明理故能通天下之志聖人視億兆之心猶一心者通於理而已文明則能燭理故能明大同之義剛健則能克己故能盡大同之道然後能中正合乎干行也朱子曰以卦徳卦體釋卦辭通天下之志乃爲大同不然則是私情之合而已何以致亨而利涉哉】附錄【朱子語程傳說通天下之志處極好雲文明則能燭理故能明大同之義剛健則能克己故能盡大同之道此說甚善董錄】纂注【李氏舜臣曰一陰疑可以統眾陽矣而位則居二故止可以爲同人之象而不可以爲大有之象又曰彖論卦體多以二五爲正而一卦之主在五則尢顯言之大有彖曰柔得尊位大中而上下應之曰大有其辭如此之盛者一卦之主在五故也若同人柔得位而不尊得中而不大獨惟行乎眾陽之中而不失中正有近於君子之同故出而同乎人而人亦來同乎我此蓋指六二而言也而受其應則在九五馮氏椅曰孔子贊易五陽一陰卦則以一陰爲主明卦名義自是孔子之例非經之本旨也至序卦乃云與人同者物必歸焉則經之本旨孔子非不知之雙湖先生曰離六二在乾天之下故曰天下之志】小象傳出門同人又誰咎也集解【程子曰出門同人於外是其所同者廣無所偏私人之同也有厚薄親疎之異過咎所由生也旣無所偏黨誰其咎之】附錄【朱子語如易中所謂又誰咎也自有三个而其義則有二如不節之嗟與自我致宼言之則謂咎皆由已不可咎諸人如出門同人言之則謂人誰冇咎之者矣以此見得古人立言有用字𨿽同而其義有異有開】纂注【雷氏曰同人於門亦吝道也故釋之曰出門同人則通而不狹矣楊氏萬里曰門室之始初九同人之始吾與人曷嘗不同隔之者門也吾一出門則天地四方孰不吾同者何咎之有】同人於宗吝道也集解【程子曰諸卦以中正相應爲善而在同人則爲可吝故五不取君義蓋私比非人君之道相同以私爲可吝也】纂注【單氏曰眾陽之所與而獨同於五吝之道也】伏戎於莽敵剛也三歲不興安行也集解【程子曰所敵者五旣剛且正其可奪乎故畏憚伏藏也至於三歲不興矣終安能行乎朱子曰言不能行】纂注【蔡氏曰敵謂五安何也安往而不得貧賤之安】乘其墉義弗克也其吉則困而反則也集解【程子曰所以乘其墉而弗克攻之者以其義之弗一作不克也以邪攻正義不勝也其所以得吉者由其義不勝困窮而反於法則也二者眾陽所同欲也獨三四有爭奪之義者二爻居二五之間也初終逺故取義別朱子曰乘其墉矣則非其力之不足也特以義之弗克而不攻耳能以義斷困而反於法則故吉也】同人之先以中直也大師相遇言相克也集解【程子曰先所以號咷者以中誠理直故不勝其忿切而然也𨿽其敵剛彊致用大師然義直理勝終能克之故言能相克也相克謂能勝見二陽之彊也朱子曰直謂理直】同人於郊志未得也集解【程子曰居逺莫同故終無所悔然而在同人之道求同之志不得遂𨿽無悔非善處也】纂注【蔡氏曰未及乎野非盡乎大同之道者也故曰志未得朱氏曰逺於二未得志也】

經【乾下離上】集解【程子曰大有序卦與人同者物必歸焉故受之以大有夫與人同者物之所歸也大有所以次同人也爲卦火在天上火之處髙其明及逺萬物之眾無不照見爲大有之象又一柔居尊眾陽並應居尊執柔物之所歸也上下應之爲大有之義大有盛大丰有也】大有元亨【呂音訓大有陸氏曰包容丰富之象乾宮歸魂卦】集解【程子曰卦之才可以元亨也凡卦徳有卦名自有其義者如比吉謙亨是也有因其卦義便爲訓戒者如師貞文人吉同人於野亨是也有以其卦才而言者大有元亨是也由剛健文明應天時行故能元亨也朱子曰大有所有之大也離居乾上火在天上無所不照又六五一陰居尊得中而五陽應之故爲大有乾健離明居尊應天有亨之道占者有其徳則大善而亨也】纂注【丘氏曰一陰在上卦之中而五陽宗之居尊能柔物之所與而諸爻之有皆六五之有也豈不大哉惟其所有者大故其亨亦大也鄭氏東卿曰大有之時盛徳在火萬物皆赴亨嘉之會程氏曰大有爲太平極盛之時人君虛己以任眾賢以保盈成之業固自有元亨之道雙湖先生曰易以陽爲大凡卦稱大皆以陽得名大有以一陰統五陽大畜以一陰畜三陽大過四陽過盛於中大壯四陽壯長於下皆名之曰大也李氏舜臣曰卦言元亨者四大有蠱升鼎皆六居五九居二柔中應剛陽剛有應故進而爲亨通也】初九無交害匪咎艱則無咎集解【程子曰九居大有之初未至於盛處卑無應與未有驕盈之失故無交害未涉於害也大凡富有鮮不有害以子貢之賢未能盡免況其下者乎匪咎艱則無咎言富有本匪有咎也人因富有自爲咎耳若能享富有而知難處則自無咎也處富有而不能思艱兢畏則驕侈之心生矣所以有咎也朱子曰𨿽當大有之時然以陽居下上無系應而在事初未涉乎害者也何咎之有然亦必艱以處之則無咎戒占者宜如是也】附錄【朱子語此爻本最吉不解有咎然須說艱則無咎蓋易之書大抵敎人戒謹恐懼無有以爲易而處之者𨿽至易之事亦必以艱難處之然後無咎也僴】纂注【蔡氏曰交卽應之謂五之交如是也大有之初去五逺而非應無交也故有害之者害非已致故曰匪咎艱難處之其咎可無徐氏曰先師從橫渠之說蓋六五柔得尊位爲大有之主或應或近未見其有害者故六五曰厥孚交如二應於五三亨於五四與上近五逺而無交者惟初而已獨無得乎五是以無交而有害也世之君子固有當時之盛乃獨窮而在下不獲乎上患難之來有所不免亦惟修身補過以俟之耳是不失此爻之義也】九二大車以載有攸往無咎【呂音訓車陸氏曰王肅剛除反蜀才作輿晁氏曰子夏傳作輿案後漢時車始有居音古則爲輿字】集解【程子曰九以陽剛居二爲六五之君所倚任剛健則才勝居柔則謙順得中則無過其才如此所以能勝大有之任如大車之材彊壯能勝載重物也可以任重行逺故有攸往而無咎也大有丰盛之時有而未極故以二之才可往而無咎至於盛極則不可以往矣朱子曰剛中在下得應乎上爲大車以載之象有所往而如是可以無咎矣占者必有此徳乃應其占也】纂注【張氏汝弼曰幹爲圜爲剛有輻有輪之象輅車而飾以金玉者蓋取諸幹也楊氏文煥曰易有稱輿者方以載其上也有稱輻者圜以動其下也二者俱非車之成材備成材者其惟九二乎蔡氏曰大車二也載謂載五也剛健居中而應五故有大車以載之象林氏栗曰二五相應陽志上行故有有攸往之象以是而往何咎之有劉氏曰下乘陽爲動上乘陽爲實得中之位爲安五以虛中接下往則無咎】九三公用亨於天子小人弗克【呂音訓亨陸氏曰許庚反通也象同眾家並香兩反京云獻也幹寶云享宴也姚云享祀也晁氏曰王弼作亨】集解【程子曰三居下體之上在下而居人上諸侯人君之象也公侯上承天子天子居天下之尊率土之濵莫非王臣在下者何敢專其有凡土地之富人民之眾皆王者之有也此理之正也故三當大有之時居諸侯之位有其富盛必用亨通乎天子謂以其有爲天子之有也乃人臣之常義也若小人處之則專其富有以爲私不知公已奉上之道故曰小人弗克也朱子曰亨春秋傳作亨謂朝獻也古者亨通之亨享獻之享烹餁之烹皆作亨字九三居下之上公侯之象剛而得正上有六五之君虛中下賢故爲享於天子之象占者有其徳則其占如是小人無剛正之徳則𨿽得此爻不能當也】附錄【朱子語古文無享字亨享二字皆通用如公用亨於天子解作亨字便不是學蒙亨享二字據說文本是一字故易中多互用如王用亨於岐山亦當爲享如王用亨於帝之云也字畫音韻是經中淺事故先儒得其大者多不畱意然不知此等處不理防卻枉費了無限辭說牽補而卒不得其本義亦甚害事也此亨字已有左氏所引可證如隨之王用亨於西山亦是祭享之享無疑】纂注【李氏舜臣曰居下卦之上爲三陽之長以君子而當公侯之任者也王氏安石曰易之辭冇王有先王有帝有後有大君王以徳業言先王以垂統言帝以主宰言天子以正位言後天子諸侯通稱大君天子尊稱雙湖先生曰案春秋傳晉文公將納王使卜偃筮之遇大有之睽曰吉遇公用亨於天子之卦戰克而王亨吉孰大焉則是卜偃時已讀爲亨矣】九四匪其彭無咎【呂音訓彭陸氏曰步反子夏作旁於云彭亨驕滿貌王云壯也虞作尫姚云彭旁俗音同晁氏曰虞作尫云作彭作旁聲字之誤】集解【程子曰九四居大有之時已過中矣是大有之盛者也過盛則凶咎所由生也故處之之道匪其彭則得無咎謂能謙損不處其太盛則得無咎也四近君之髙位茍處太盛則致凶咎彭盛多之貎詩載驅雲汶水湯湯行人彭彭行人盛多之狀雅大明云駟騵彭彭言武王戎馬之盛也朱子曰彭字音義未詳程傳曰盛貎理或當然六五柔中之君九四以剛近之有僣偪之嫌然以其處柔也故有不極其盛之象而得無咎戒占者宜如是也】附錄【朱子語問匪其彭只當依程傳作盛貌先生曰程說爲優王弼作下比九三分權之臣蓋以彭爲旁言専心承五常匪其旁易說】纂注【蔡氏曰下連三陽剛盛近五能不有其盛則無咎龍氏仁夫曰彭干云彭亨退之詩豕腹脹彭亨是也盈滿而不能容之義離大腹象亦四陽盛大象四當大有之時而居近君之位盈滿可知譬之腹焉滿盈而至彭則病矣惟冇識之賢退然謙虛廓然大受𨿽盈也何彭之有匪其彭猶言未嘗彭也故爲無咎之占雙湖先生曰案詩載驅彭彭必亡反邦字】六五厥孚交如威如吉集解【程子曰六五當大有之時居君位虛中爲孚信之象人君執柔守中而以孚信接於下則下亦盡其信誠以事於上上下孚信相交也以柔居尊位當大有之時人心安易若専尙柔順則陵慢生矣故必威如則吉威如有威嚴之謂也旣以柔和孚信接於下眾志說從又有威嚴使之有畏善處有者也吉可知矣朱子曰大有之世柔順而中以處尊位虛已以應九二之賢而上下歸之是其孚信之交也然君道貴剛太柔則廢當以威濟之則吉故其象占如此亦戒辭也】纂注【司馬公曰六五厥孚交如謂孚於中而應之者交至也威如者警戒其優防不斷柔而不立者也爲君之道必剛而不暴柔而不可犯李氏過曰太平之世禍亂皆起於無虞故必威如而後吉才玩易則無備也故詰爾戎兵董正治官皆守成之世所當講者也雙湖先生曰六五位剛故有威如之象朱氏曰異體之合曰交如大有二五是也同體之合曰攣如小畜四五中孚四五是也】上九自天祐之吉無不利集解【程子曰上九在卦之終居無位之地是大有之極而不居其有者也處離之上明之極也惟至明所以不居其冇不至於過極也有極而不處則無盈滿之災能順乎理者也五之孚信而履其上爲蹈履誠信之義五有文明之徳上能降志以應之爲尙賢崇善之義其處如此合道之至也自當享其福慶自天祐之行順乎天而獲天祐故所往皆吉無所不利也朱子曰大有之世以剛居上而能下從六五是能履信思順而尙賢也滿而不溢故其占如此】附錄【朱子語問上九自天祐之吉無不利先生曰上九以陽剛居上而能下從六五者蓋陽從陰也大冇惟六五一陰而上下五陽應之上九能下從六五則爲履信思順而上賢蓋五之交孚信也而上能履之謙退不居思順也志從於五尙賢也天之所助者順人之所助者信所以有自天祐之吉無不利之象若無系辭此數句此爻遂無收殺以此見聖人讀易見爻辭有不分明處則於系辭傳說破如此類是也易說】纂注【雙湖先生曰五上爲天有天象李氏過曰合六爻皆善善處大有者也宜其得天之祐故於卦終贊之如此緫一卦言也楊氏萬里曰八卦幹爲尊六十四卦泰爲盛然幹之上九悔於亢泰之上六吝於亂盛治備福孰若大有者六爻亨一吉二無咎三明主在上羣賢畢集無一敗亂之小人無一害治之棐徳嗚呼盛哉丘氏曰節齋云大有一柔五剛故以柔爲一卦之主而眾爻皆於五取義初以逺五而有害二以應五而無咎三以公位而用亨於天子四以能謙承五而無咎上以近五而獲自天之祐也項氏曰大有六五爲主初無交逸民也上在上賔師也中爻三位爲臣二大臣也受大有之任故爲載三外臣也奉大有之物以朝貢故爲亨二中故無咎三不中故戒君子用亨則爲桓文小人弗克則爲曹馬矣四近臣也以柔自抑不怙大有之寵故爲匪其彭五離中有中孚之象爲體柔而順履履信思順而上下應之則其孚交矣所慮者居易無備故威如吉欲其自警畏也鄭氏東卿曰能大同然後能大有馮氏椅曰傳曰同者有同也亦有不同者至大有然後天下一統故大有之六爻與同人必相反蓋反對也聖人之大寶曰位一陰得尊位大中而同人之爭奪息矣】大象傳火在天上大有君子以遏惡揚善順天休命【呂音訓遏陸氏曰於葛反止也徐又音謁休陸氏曰虛虯反羙也徐又許求反】集解【程子曰火髙在天上照見萬物之眾多故爲大有大有繁庶之義君子觀大有之象以遏絕眾惡揚明善類以奉順天休羙之命萬物眾多則有善惡之殊君子亨大有之盛當代天工治養庶類治眾之道在遏惡揚善而已惡懲善勸所以順天命而安羣生也朱子曰火在天上所照者廣爲大有之象所有旣大無以治之則釁孽萌於其間矣天命有善而無惡故遏惡揚善所以順天反之於身亦若是而已矣】附錄【朱子語火在天上大有凡有物須是自家照見得方見有尢若不照見則有無不可知何名爲有淵問君子以遏惡揚善順天休命竊以爲天之所以命我者此性之善也人惟蔽於非心邪念是以善端之在人心日以湮微君子倘能遏止其非心邪念於未萌則善端始自揚而天之所以命我者無所不順如此而爲順天休命若何曰天道喜善而惡惡遏惡而揚善非順天休命而何吾友所說卻似嫌他說得大要束小了說蓋卿天命有善而無惡當大有時遏止其惡顯揚其善反之於身亦莫不皆然非止用人用人乃其一事耳易說】纂注【張氏淸子曰髙莫髙乎天而火在天上其光逺被楊氏時曰因天之明物無遁形矣君子觀火天之象以遏惡善休命者正命也善惡不當其實非順休命者也蔡氏曰遏惡善離象順天休命乾象楊氏萬里曰以日之明行天之健天下善惡無遺照焉豈自用哉天討有罪吾遏之以天天命有徳吾之以天吾何與焉司馬公曰火在天上明之至也至明則善惡無所逃善則舉之惡則抑之慶賞刑威得其當然後能保有四方所以順天休命也】彖傳大有柔得尊位大中而上下應之曰大有集解【程子曰言卦之所以爲大有也五以陰居君位柔得尊位也處中得大中之道也爲諸陽所宗上下應之也夫居尊執柔固眾之所歸也而又有虛中文明大中一無大中字之徳故上下同志應之所以爲大冇也朱子曰以卦體釋卦名義柔謂六五上下謂五陽】其徳剛健而文明應乎天而時行是以元亨集解【程子曰卦之徳內剛健而外文明六五之君應於幹之九二五之一有體字性柔順而明能順應乎二二幹之主也是應乎幹也順應干行順乎天時也故曰應乎天而時行其徳如此是以元亨也王弼云不大通何由得大有乎大有則必元亨矣此不識卦義離乾成大有之義非大有之義便有元亨由其才故得元亨大有而不善者與不能亨者有矣諸卦具元亨利貞則彖皆釋爲大亨恐疑與乾坤同也不兼利貞則釋爲元亨盡元義也元有大善之義有元亨者四卦大有蠱升鼎也惟升之彖誤隨他卦作大亨曰諸卦之元與幹不同何也曰元之在幹爲元始之義爲首出庶物之義他卦則不能有此義爲善爲大而已曰元之爲大可矣爲善何也曰元者物之先也物之先豈有不善者乎事成而後有敗敗非先成者也興而後有衰衰固後於興也得而後有失非得則何以有一作爲失也至於善惡治亂是非天下之事莫不皆然必善爲先故文言曰元者善之長也朱子曰以卦徳卦體釋卦辭應天指六五也】附錄【朱子語文是文章明是明著易中多言文明廣問應天而時行程說以爲應天時而行何如曰是以時而行是有可行之時砥】纂注【司馬公曰夫柔而不明則前有讒而不見後有賊而不知明而不健則知善而不能舉知惡而不能去二者皆亂亡之端也明以燭之健以決之居不失中行不失時然後能保有其眾元亨也馮氏椅曰孔子言尊位大中則諸侯大夫不與焉而止據卦義言之則大小不同而其爲富有之義一也又曰成卦之義以六五之柔而元亨之義以干之能剛惟六五應干而與時偕行所以元亨也儲氏莊氏云六五應九二在幹體故曰天楊氏文煥曰上下應而不得尊位者小畜之六四也有能致之資居得致之位者正大有之時也雙湖先生曰本義釋應天指六五蓋本程傳以爲應天時而行也然厚齋引儲莊說亦未嘗不是載觀彖辭自柔得尊位以下專主六五一爻以論人君之位能有眾陽之大自其徳剛健以下實兼上下兩體以論人君之徳能致元亨之治也惟一陰居尊位故可以全體歸之】小象傳大有初九無交害也集解【程子曰在大有之初克念艱難則驕溢之心無由生矣所以不交涉於害也】纂注【郭氏雍曰大有之時不以無交爲害而初九最爲卑逺者故獨有無交之害也】大車以載積中不敗也集解【程子曰壯大之車重積載於其中而不損敗猶九二材力之彊能勝大有之任也】纂注【雷氏曰徳積則厚故可以任重中則不滿而有容故無自矜以伐人以此而載何覆敗之有】公用亨於天子小人害也集解【程子曰公當用一無用字亨於天子若小人處之則爲害也自古諸侯能守臣節忠順奉上者則蕃養其眾以爲王之屏翰丰植其財以待上之徴賦若小人處之則不知爲臣奉上之道以其爲已之私民眾財丰則反擅其富彊益爲不順是小人大有則爲害又大有爲小人之害也】匪其彭無咎明辧晢也【呂音訓晢陸氏曰章舌反王廙作晰同音徐李之世反又作哲字鄭本作遰云讀如明星晢晢陸績作逝虞作折晁氏曰徐李劉遵作哲】集解【程子曰能不處其盛而得無咎者蓋有明辧之智也晢明智也賢智之人明辧物理當其方盛則知咎之將至故能損抑不敢至於滿極也朱子曰晢明貎】纂注【都氏曰辧者察治之謂晢者別白之謂蔡氏曰居離明之始故能辧其理之必至】厥孚交如信以志也集解【朱子曰一人之信足以上下之志也】威如之吉易而無備也【呂音訓易陸以豉反】集解【程子曰下之志從乎上者也上以孚信接於下則下亦以誠信事其上故厥孚交如由上有孚信以其下孚信之志下之從上猶響之應聲也一有威如之吉易而無備也九字威如之所以吉者謂若無威嚴則下易慢而無戒備也謂無恭畏備上之道備謂備上之求責也朱子曰太柔則人將易之而無畏備之心】纂注【楊氏時曰柔順而處剛則柔亦不茹威如之吉以徳不以力也所謂徳威惟畏也易而無備者以此】大有上吉自天祐也集解【程子曰大有之上有極當變由其所爲順天合道故天祐助之所以吉也君子滿而不溢乃天祐也系辭復申之雲天之所助者順也人之所助者信也履信思乎順又以尙賢也是以自天祐之吉無不利也履信謂履五五虛中信也思順謂謙退不居上賢謂志從於五大有之世不可以盈丰而復處盈焉非所宜也六爻之中皆樂據權位惟初上不處其位故初九無咎上九無不利上九在上履信思順故在上而得吉蓋自天祐也】

經【艮下坤上】集解【程子曰謙序卦有大者不可以盈故受之以謙其有旣大不可至於盈滿必在謙損故大有之後受之以謙也爲卦坤上艮下地中有山也地體卑下山髙大之物而居地之下謙之象也以崇髙之徳而處卑之下謙之義也】謙亨君子有終【呂音訓謙陸氏曰卑退爲義屈也下物也兌宮五世卦子夏作嗛云嗛謙也晁氏曰案篆無嗛字】集解【程子曰謙有亨之道也有其徳而不居謂之謙人以謙防自處何往而不亨乎君子有終君子志存乎謙巽達理故樂天而不競內充故退讓而不矜安履乎謙終身不易自卑而人益尊之自晦而徳益光顯此所謂君子有終也在小人則有欲必競有徳必伐𨿽使勉慕於謙亦不能安行而固守不能有終也朱子曰謙者有而不居之義止乎內而順乎外謙之意也山至髙而地至卑乃屈而止於其下謙之象也占者如是則亨通而有終矣有終謂先屈而後伸也】附錄【程子語他卦皆有悔凶咎惟謙未嘗有他卦有持而亨惟謙則便亨羅氏拾遺朱子語謙便能亨又爲君子有終之象淵】纂注【蔡氏曰剛屈乎柔之下謙之義也剛下柔交通之道故亨君子三也君子冇是徳始𨿽卑而終益尊始𨿽晦而終益光故有終徐氏曰九三一卦之主而居下卦之終故曰有終又諸卦三爻多言終司馬公曰君子之徳誠盛矣業誠大矣不謙以持之無以保其終也李氏舜臣曰設卦命名多以卦之反對取象謙豫二卦反履小畜之對也履謙取畫在三豫小畜取畫在四特陰陽之畫不同耳皆五陰一陽五陽一陰之卦也一陰在下卦三陽之上其位不順故名之小畜一陽在下卦三陰之上其位則順故名之豫一陰在上卦三陽之下其位則宜故名之履一陽在上卦三陰之下其位非宜故名之謙馮氏椅曰一陽五陰之卦其立象也一陽在上下者爲剝復象陽气之消長也在中者爲師比象眾之所歸也至於三四在二體之際當六畫之中故以其自上而退處於下者爲謙自下而奮出乎上者爲豫此觀畫立象之本旨也象立矣而玩焉以實像言之則山在地中以虛像言之則髙處卑下內止外順皆其義也艮三爻尢吉蓋自處者下也雙湖先生曰謙惟陽剛君子能之陰柔之人無取於謙也蓋陽爲大爲尊爲貴陰爲小爲卑爲賤然一陽卦六必至三而後名謙者三人道也有公侯之尊貴乃肯自卑而處上卦三陰之下此所以爲謙也自九居三成謙有艮之篤實有坎之勞有震之動而又承坤之重盛徳如此安止不遷謂之君子有終宜哉】初六謙謙君子用涉大川吉集解【程子曰初六以柔順處謙又居一卦之下爲自處卑下之至謙而又謙也故曰謙謙能如是者君子也自處至謙眾所共與也𨿽用渉險難亦無患害況居平易乎何所不吉也初處謙而以柔居下得無過於謙乎曰柔居下乃其常也但見其謙之至故爲謙謙未見其失也朱子曰以柔處下謙之至也君子之行也以此涉難何往不濟故占者如是則利以涉川也】纂注【蔡氏】

【曰處謙之下故曰謙謙惟謙是務而不知進修之理失其所謂謙矣用涉大川求進也大川前互坎象楊氏時曰謙之爲徳天地神人所共與用是而往𨿽涉險難無不濟矣故吉蘭氏曰用涉與利涉不同用涉自我用之不若利之無往不濟也王氏安石曰利涉其才其時利於涉耳用涉用此以涉然後吉也雙湖先生曰涉川貴於遲重不貴於急速用謙謙之道以涉川只是謙退居後而不爭先自然萬無失一故吉後登舟亦有先登岸之利謙固自多利也】六二鳴謙貞吉集解【程子曰二以柔順居中是爲謙徳積於中謙徳充積於中故於外見於聲音顏色故曰鳴謙居中得正有中正之徳也故云貞吉凡貞吉有爲貞且吉者有爲得貞一有正字則吉者六二之貞吉所自有也朱子曰柔順中正以謙有聞正而且吉也故其占如此】附錄【朱子曰鳴謙在六二又言貞者言謙而有聞須得其貞則吉蓋六二以陰處陰所以戒他要貞謙而不貞則近於邪佞上六之鳴卻不同處謙之極而有間則失謙本意蓋謙本不要人知況在人之上而有聞乎此所以志未得淵】纂注【李氏開曰物不得其平則鳴凡鳴者皆有激於中也馮氏椅曰卦二鳴謙此爻與上六是也上六之於九三陰陽相應而六五爲謙之主隔上六之路故上六鳴焉而欲三應之也此爻之於六五陰陽不相應九三近而其情相求故此爻鳴焉欲五應之也上之於三六五之柔陰終不能間而應之也易此爻之於五九三宗乎眾陰而應之也難然三𨿽近權臣也五𨿽逺大君也自非艮止之性居中守正鮮不歸三而忘五矣此所以爲吉也雙湖先生曰互震善鳴故二上皆取鳴象】九三勞謙君子有終吉集解【程子曰三以陽剛之徳而居下體爲眾陰所宗履得其一作正位爲下之上爲君所任下爲眾所從有功勞而持謙徳者也故曰勞謙古之人有當之者周公是也身當天下之大任上奉幼弱之主謙恭自牧夔夔如畏然可謂有勞而能謙矣旣能勞謙又須君子行之有終則吉夫樂髙喜勝人之常情平時能謙固已鮮矣況有功勞可尊乎𨿽使知謙之善勉而爲之若矜負之心不忘則不能常久欲其有終不可得也惟君子安履謙順乃其常行故久而不變乃所謂有終有終則吉也九三以剛居正能終者也此爻之徳最盛故象辭特重朱子曰卦惟一陽居下之上剛而得正上下所歸有功勞而能謙尢人所難故有終而吉占者如是則如其應矣】纂注【鄭氏剛中曰身之服勞無如手足禹之胼胝可見艮爲手互震爲足坎爲勞手足服勞君子效力雙湖先生曰謙以九三一陽爻爲成卦之主文王彖辭惟主九三一爻而言不及其他故周公爻辭不復易但推原其勞而要其吉耳王氏宗傳曰舜之賢禹也而曰洚水儆予成允成功惟汝賢此服其勞也又曰汝惟不矜天下莫與汝爭能汝惟不伐天下莫與汝爭功此服其勞而能謙也夫功吾功也能吾能也天下何與焉矜伐之心一不克去則天下羣起而與之爭何以致萬民之服哉】六四無不利防謙【呂音訓防陸氏曰毀皮反指防也義與麾同馬云防猶離也鄭作宣晁氏曰京作揮】集解【程子曰四居上體切近君位六君之君又以謙柔自處九三又有大功徳爲上所任眾所宗而已居其上當恭畏以奉謙徳之君卑巽以讓勞謙之臣動作施爲無所不利於防謙也防施布之象如人手之防也動息進退必施其謙蓋居多懼之地又在賢臣之上故也朱子曰柔而得正上而能下其占無不利矣然居九三之上故戒以更當揮其謙以示不敢自安之意也】附錄【朱子語防謙言防其謙蓋四是陰位又在上卦之下九三之上所以更當防其謙淵】纂注【都氏曰防去三之承已而辭遜以爲謙者也蓋徳視已爲懋才視已爲髙功視已爲多而位猶在已下能辭遜以爲謙而不敢當其承已之禮也袁氏曰先曰無不利而後曰防謙非因防謙而後無不利也郭氏雍曰四有近君之權能防而不有以尊勞謙之臣可謂得謙之道而無過雙湖先生曰六四下乘艮體亦有用手防散之象】六五不富以其鄰利用侵伐無不利【呂音訓侵陸氏曰王廙作寢】集解【程子曰富者眾之所歸惟財爲能聚人五以君位之尊而執謙順以接於下眾所歸也故不富而能有其鄰也鄰近也不富而得人之親也爲人君而持謙順天下所歸心也然君道不可専尙謙柔必須威武相濟然後能懷服天下故利用行侵伐也威徳並著然後盡君道之宜而無所不利也蓋五之謙柔當防於過故此義朱子曰以柔居尊在上而能謙者也故爲不富而能以其鄰之象蓋從之者眾矣猶有未服者則利以徵之而於他事亦無不利人有是徳則如其占也】纂注【郭氏京曰六五利用徵伐象曰利用徵伐並誤作侵字夫謙順之道不妨徵伐驕逆之人故上爻言利用行師徵邑國是也其侵奪之義皆是越已之分乃謂之侵實非君上之所行林氏栗曰承乘皆陰不富之象不富而能以其鄰者其志同也蘭氏曰五謙之主人主執謙而尙有負固不服者則當侵伐之蓋指九三也自本爻言之則勞謙之君子自六五言之則爲有功剛過之臣三陰同志而徵之故無不利馮氏當可曰三以孤陽處眾陰之中有彊梗不服之象鄭氏剛中曰謙者人君之盛徳然過則下慢而威不立卦五爻言謙惟六五不言者聖人慮其過也馮氏椅曰潛師曰侵聲罪曰伐又曰五陰之卦復剝以本末言也比大君也在二而得中者師也上進則爲謙爲豫皆不得中故豫彖利行師而謙五上皆有侵伐行師之象也九三一陽據乎二陰之外止而不進有自擅諸侯如春秋伯者之象與大有九三之公用亨於天子者異矣自君子言之則爲有終自公侯言之則爲異志易之取象不可以執一求也無不利云者侵利也伐亦利也柔服亦利也然五以君討臣伐之可也焉用侵曰彼據艮山之阻而得民未易克也坤眾也陰弱也以用眾則利伐以陰弱則利侵要在必克而已】上六鳴謙利用行師徵邑國【呂音訓徵國今本有邑字陸氏曰本或作徵邑國者非象同】集解【程子曰六以柔處柔順之極又處謙之極極乎謙者也以極謙而反居髙未得遂其謙之志故志於聲音又柔處謙之極亦必見於聲色故曰鳴謙𨿽居無位之地非任天下之事然人之行已必須剛柔相濟上謙之極也至於太甚則反爲過矣故利在以剛武自治邑國己之私有行師謂用剛武徵邑國謂自治其私朱子曰謙極有聞人之所與故可用行師然以其質柔而無位故可以徵已之邑國而已】附錄【朱子語問謙上六何取象於行師曰坤爲眾以坤卦處多言師如泰上六城復於隍勿用師之類坤爲土土爲國故云徵邑國也以此見聖人於易不是硬做皆是取象因有這象方就作面說砥叔重問程易說利侵伐蓋以六五柔順謙卑然君道又當有剛武意故有利用侵伐之象然上六亦言利用行師如何先生曰便是此等有不通處】纂注【耿氏曰鳴矣而不應其罪可徵三得民非眾無以勝之故曰利用行師蘭氏曰三已之應猶已之邑國也雙湖先生曰謙一卦六爻下三爻皆吉而無凶上三爻皆利而無害易中吉利罕有若是純全者謙之效固如此然艮體稱吉而坤體稱利者靜則多吉順則多利也自二至上冇師卦體故五上言侵伐行師邑國坤象九三介乎坤體之中故冇邑國象馮氏椅曰鳴己之謙所以聲三之罪夫三之罪何也暱於近而不上應也在他卦則應爻所歷陽爲之隔而陰無隔陽之理惟五陰同應一陽則近者相得而逺𨿽正應亦不相應如豫之初六皆是也又曰五大君也以謙治天下者也故以其鄰侵伐而無不利此天子率諸侯以討貳者也上人臣之髙位也以謙治其邑國如魯定公之墮郈墮費是也又曰同人大有五陽一陰故謙豫五陰一陽亦反對之卦義也然同人大有一陰在二五之中謙豫一陽在三四之中陰陽升降之象也正猶師比畜履之序特五陰一陽五陽一陰相反耳大有則滿盈故次之以謙也】大象傳地中有山謙君子以裒多益寡稱物平施【呂音訓裒陸氏曰蒲侯反鄭荀董蜀才作將云取也字書作倍廣雅云倍減也稱陸尺證反施陸始防反】集解【程子曰地體卑下山之髙大而在地中外卑下而內蘊髙大之象故爲謙也不雲山在地中而曰地中有山言卑下之中蘊其崇髙也若言崇髙蘊於卑下之中則文理不順諸象皆然觀文可見君子以裒多益寡稱物平施君子觀謙之象山而在地下是髙者下之卑者上之見抑髙舉下損過益不及之義以施於事則裒取多者增益寡者稱物之多寡以均其施與使得其平也朱子曰以卑蘊髙謙之象也裒多益寡所以稱物之宜而平其施損髙增卑以趣於平亦謙之意也】附錄【程子語謙者治盈之道故曰裒多益寡稱物平施絢謙君子所以自終故不言吉裒取其多而增益其寡天理也羅氏拾遺朱子語裒多益寡使是謙稱物平施便是裒多益寡淵問裒多益寡看來謙𨿽是若放低去實是損髙就低使教恰好不一向低去曰大抵人多見得在已者髙在人者卑謙則抑己之髙而卑以下人便是平也易說臣伏見近年惟有主張近習一事信賞必罰無所假借自餘百事多務含容曲直是非兩無所問似聞聖意謂如此處置方得均平此誠堯舜之用心也然臣於此竊有疑焉若推其本則臣固已妄論於前只據平之一字而言則臣於易象稱物平施之言竊有感也蓋古之欲爲平者必稱其物之大小髙下而爲其施之多寡厚薄然後乃得其平若不問其是非曲直而待之如一則是善者常不得伸而惡者反幸而免以此爲平是乃所以爲大不平也故𨿽堯舜之治旣舉元凱必放共兜此易所謂遏惡善順天休命者也蓋善者天理之本然惡者人欲之邪妄是以天之爲道旣福善禍淫又以賞罰之權寄之司牧使之有以補助其禍福之所不及戊申封事】纂注【馮氏椅曰凡大象皆別立一意使人知用易之理謙之象山髙也今降而處地下地卑也今升而在山上君子觀此象以治天下多者裒之寡者益之裒多者以益寡者俾小大長短各得其平非君子謙徳之象乃君子治一世使謙之象也彖與六爻全無此意史氏曰稱卽後世秤字乃權衡也蔡氏曰多者取之寡者益之稱物平施使之各歸其中而已取地卑而不卑山髙而不髙之象雙湖先生曰地𨿽卑而多山𨿽髙而寡今地中有山有裒多益寡象乃稱物平施也一陽在中有衡平之象五陰有物與施之象】彖傳謙亨天道下濟而光明地道卑而上行【呂音訓濟陸節細反上陸時掌反】集解【程子曰濟當爲際此明謙而能亨之義天之道以其气下際故能化育萬物其道光明下際謂下交也地之道以其處卑所以其气上行交於天皆以卑降而亨也朱子曰言謙之必亨】天道虧盈而益謙【呂音訓虧盈陸氏曰馬本作毀盈】集解【程子曰以天行而言盈者則虧謙者則益日月陰陽是也】附錄【程子語易言天亦不同如天道虧盈而益謙此通上下理亦如此天道之運亦如此如言天且弗違況於人乎況於鬼神乎此直爲形而上者言以鬼神爲天地矣良佐朱子語虧盈益謙是自然之理易說】地道變盈而流謙集解【程子曰以地勢而言盈滿者傾變而反陷卑下者流注而益增也】附錄【朱子語變盈流謙子云言山殺瘦增澤髙此是說山上之土爲水漂流下來山便瘦澤便髙淵】鬼神害盈而福謙【呂音訓福陸氏曰京作富】集解【程子曰鬼神謂造化之迹盈滿者禍害之謙損者福祐之凡過而損不足而益者皆是也】人道惡盈而好謙集解【程子曰人情疾惡於盈滿而好與於謙巽也謙者人之至徳故聖人詳言所以戒盈而勸謙也惡烏路反好呼報反】附錄【朱子語鬼神言害言福是有些造化之柄如言與鬼神合其吉凶到鬼神便說个吉凶字並淵問天道虧盈而益謙地道變盈而流謙鬼神害盈而福謙夫鬼神是造化之迹旣言天地之道又言鬼神何耶先生曰天道是就寒暑往來上說地道是就地形髙下上說鬼神是就禍福上說各自主一事而言耳時舉謙之爲義不知天地人鬼何以皆好尙之蓋太極中本無物若事業功勞又於我何有觀天地生萬物而不言所利可見矣賀孫問天道福善禍淫此理定否曰如何不定自是道理當如此賞善罰惡亦是理當如此不如此便是失其常理又問或冇不如此者何也曰福善禍淫其常理也若不如此便是天也把捉不定了又曰莫之爲而爲他亦何常有意只是理自是如此且如冬寒夏熱此是常理當如此若冬熱夏寒便是失其常理淵】纂注【李氏曰虧益以气言變流以形言害福以理言好惡以情言林氏栗曰觀諸日月則見虧益之气考諸山川則見變流之形驗諸災祥則知禍福之理稽諸毀譽則知好惡之情馮氏椅曰復舉天地因及鬼神與人以推廣謙所以亨之意郭氏雍曰四者非有心於如是其道自然故皆曰道蔡氏曰下濟而光明艮也艮有光明之象故艮之彖曰其道光明謂艮陽止乎上陰不得而掩之故光明卑而上行坤也虧盈益謙以日月陰陽言變盈流謙以山谷川澤言害盈福謙以災祥禍福言惡盈好謙以予奪進退言】謙尊而光卑而不可逾君子之終也集解【程子曰謙爲卑巽也而其道尊大而光顯自處𨿽卑屈而其徳實髙不可加尙是不可逾也君子至誠於謙恆而不變有終也故尊光朱子曰變謂傾壊流謂聚而歸之人能謙則其居尊者其徳愈光其居卑者人亦莫能過此君子所以有終也】附錄【朱子語以尊而行謙則其道光以卑而行謙則其徳不可逾偹問謙尊而光卑而不可逾曰恐程先生之說非周易本文之意尊字是對卑字說言能謙則位處尊而徳愈光位𨿽卑而莫能逾如古之賢聖之君以謙下人則位尊而愈光若驕奢自大則𨿽尊而不光】纂注【鄭氏汝諧曰方謙之始自處於卑下而已及要其終則尊者愈光卑者不可逾所謂君子終也馮氏椅曰不可逾有艮山也林氏栗曰尊卑皆不可無謙故君子終之雙湖先生曰良一陽居上卦之】

【下天道下濟而光明也坤三陰居下卦之上地道卑而上行也下濟與卑謙義光明上行亨義天道艮一陽也虧益以日月言坎與伏離象地道坤也變流以山川言艮坎象鬼神坎幽陰之气也人道三人位也害福惡好於人世間亦三四人位象也陽尊陰卑謙尊而光卽天道下濟光明義卑而不可逾卽地道卑而上行義坤在上故不可逾此皆君子冇終之道也】小象傳謙謙君子卑以自牧也【呂音訓牧陸氏曰牧養之牧徐音目一音茂】集解【程子曰謙謙謙之至也謂君子以謙卑之道自牧也自牧自處也詩云自牧歸荑】附錄【程子語自牧歸荑卑以自牧之意荑柔順意九庭拾遺】鳴謙貞吉中心得也集解【程子曰二之謙徳由至誠積於中所以於聲音中心所自得也非勉一有彊字爲之也】附錄【程子語六二鳴謙處中得正而有徳者故鳴謙者乃中心得也羅氏拾遺】勞謙君子萬民服也集解【程子曰能勞謙之君子萬民所尊服也系辭云勞而不伐有功而不徳厚之至也語以其功下人者也徳言盛禮言恭謙也者致恭以存其位者也冇勞而不自矜伐冇功而不自以爲徳是其徳厚之至也言以其功勞而自謙以下於人也徳言盛禮言恭以其徳言之則至盛以其自處之禮言之則至恭此所謂謙也夫謙也者謂致恭以存其位者也存守也致其恭巽以守其位故髙而不危滿而不溢是以能終吉也夫君子履謙乃其常行非爲保其位而爲之也而言存其位者蓋能致恭所以能存其位言謙之道如此如言爲善有令名君子豈爲令名而爲善也哉亦言其令名者爲善之故一作效也】纂注【蔡氏曰萬民眾柔義】無不利防謙不違則也集解【程子曰凡人之謙冇所宜施不可過其宜也如六五或用侵伐是也惟四以處近君之地據勞臣之上故凡所動作靡不利於施謙如是然後中於法則故曰不違則也謂得其宜也朱子曰言不爲過】附錄【朱子語六四防謙是合如此不是過分事故解象云言不爲過不違則是不違法則】利用侵伐徵不服也集解【程子曰徵其文徳謙巽所不能服者也文徳所不能服而不用威武何以平治天下非人君之中道謙之過也】附錄【朱子語問謙是不與人爭如何六五上六二爻皆言利用侵伐利用行師象曰利用侵伐徵不服也若以其不服而徵則非所以爲謙矣先生曰老子言大國以下小國則取小國小國以下大國則取大國言抗兵相加衰者勝矣孫子曰始如處女敵人開戶後如脫兔敵不及拒大扺謙自是用兵之道只退處一步耳所以利用侵伐也蓋自初六積到六五上六謙亦極矣自宜人人服之尙更不服則非人矣故利用侵伐也如必也臨事而懼皆是此意又曰坤爲地爲眾凡說國邑徵伐處多是因坤文蔚】纂注【朱氏曰徵者上伐下也以正而行司馬法曰負固不服則侵之聖人慮後世觀此爻有干戈妄動者故之曰徵不服也蔡氏曰不服謂四】鳴謙志未得也可用行師徵邑國也【呂音訓徵國今本有邑字陸氏曰本或作徵邑國者非晁氏曰多邑字已具卦中】集解【程子曰謙極而居上欲謙之志未得故不勝其切至於鳴也𨿽不當位謙旣過極宜以剛武自治其私故云利用行師徵邑國也朱子曰陰柔無位才力不足故其志未得而至於行師然亦適足以治其私邑而已】附錄【程子語上六鳴謙乃有求者也有求之小止於徵國邑而已故曰志未得也羅氏拾遺朱子語問志未得也如何曰爲其志未得所以行師徵邑國蓋以未盡信從故也】纂注【丘氏曰二與上皆曰鳴謙以有感於三也然柔近剛則先得乎剛二比三近也故中心得上應三逺也故志未得】

經【坤下震上】集解【程子曰豫序卦有大而能謙必豫故受之以豫承二卦之義而爲次也有旣大而能謙則有豫樂也豫者安和說樂之義爲卦震上坤下順動之象動而和順是以豫也九四爲動之主上下羣陰所共應也坤又承之以順是以動而上下順應故爲和豫之義以二象言之雷出於地上陽始潛閉一作閉潛於地中及其動而出地奮其聲通暢和豫故爲豫也】附錄【程子語豫者備豫也逸豫也事豫故逸樂其義一也絢】豫利建侯行師【呂音訓豫陸氏曰余慮反恱豫也備豫也馬云豫樂也震宮一世卦】集解【程子曰豫順而動也豫之義所利在於建侯行師夫建侯樹屏所以共安天下諸侯和順則萬一作兆民恱服兵師之興眾心和恱則順從而有功故恱豫之道利於建侯行師也又上動而下順諸侯從王師眾順令之象君萬邦聚大眾非和說不能使之服從也朱子曰豫和樂也人心和樂以應其上也九四一陽上下應之其志得行又以坤遇震爲順以動故其卦爲豫而其占利以立君用師也】附錄【朱子語建侯行師順動之大者立个國君非舉動而何淵】纂注【李氏舜臣曰豫者和豫之謂震陽出於地上散生育萬物皆因之以和豫故也震陽爲和豫之主眾陰聚而歸之冇建侯行師之象蔡氏曰侯震也震長子有君道屯利建侯亦取震象師坤也易言用師皆取坤象王氏大寶曰利建侯所以備豫也利行師所以飭豫也豫以和樂取義和而不備則乖戾隨之故有備豫之義和而不飭則驕怠生焉故有豫怠之義洪氏曰卦一陽主五陰亦有比建侯互體雙湖先生曰必曰建曰行命自天子出尊君之心可見郭氏雍曰周封同姓五十而天下不以爲私順故也所謂利建侯也湯東西南北之徵而天下不以爲怨順故也所謂利行師也丘氏曰屯冇震無坤則言建侯而不言行師謙有坤無震則言行師而不言建侯此合震坤成卦故兼之】初六鳴豫凶集解【程子曰初六以陰柔居下四豫之主也而應之是不中正之小人處豫而爲上所寵其志意滿極不勝其豫至於聲音輕淺如是必至於凶也鳴於聲也朱子曰陰柔小人上有彊援得時主事故不勝其豫而以自鳴凶之道也故其占如此卦之得名本爲和樂然卦辭爲眾樂之義爻辭除九四與卦同外皆爲自樂所以有吉凶之異】附錄【朱子語叔重問豫卦初六與九四爲應九四由豫大冇得本亦自好但初六時冇彊援不勝其豫至於自鳴所以凶否先生曰九四自好自是初六自不好怎柰他何時舉】纂注【王氏大寶曰凡物情動而求匹則鳴馮氏椅曰一陽𨿽已獨爲正應二三隔之已無由進故先鳴以求應然陽唱陰應乃爲常理陰先鳴是以凶也熊氏曰謙九三爲卦主上與之應故鳴謙豫九四爲卦主初與之應故鳴豫皆陰感乎陽而鳴者也雙湖先生曰豫初六卽謙上六向也鳴謙今也鳴豫皆蒙卦內有震卦善鳴象然鳴謙猶有行師之利鳴豫直凶而已信矣豫之不可沈溺如此】六二介於石不終日貞吉【呂音訓介陸氏曰音界纎介古文作砎鄭古八反云磨砎也馬一作扴云觸小石聲晁氏曰虞翻作介纎也】集解【程子曰逸豫之道放則失正故豫之諸爻多不得正才與時合也惟六二爻處中正又無應爲自守之象當豫之時獨能以中正自守可謂特立之操是其節介如石之堅也介於石其介如石也人之於豫樂心說之故遲遲遂至於耽戀不能已也二以中正自守其介如石其去之速不俟終日故貞正而吉也處豫不可安且久也久則溺矣如二可謂見幾而作者也夫子因二之見幾而極言知幾之道曰知幾其神乎君子上交不諂下交不凟其知防乎幾者動之微吉之先見者也君子見防而作不俟終日易曰介於石不終日貞吉介如石焉寕用終日斷可識矣君子知微知彰知柔知剛萬夫之望夫見事之幾微者其神妙矣乎君子上交不至於諂下交不至於瀆者蓋知幾也不知幾則至於過而不已交於上以恭巽故過則爲諂交於下以和易故過則爲瀆君子見於防微故不至於過也所謂防者始動之微也吉凶之端可先見而未著者也獨言吉者見之於先豈復至有凶也君子明哲見事之防微故能其介如石其守旣堅則不惑而明見幾而動豈俟終日也斷別也其判別可見矣微與彰柔與剛相對者也君子見微則知彰矣見柔則知剛矣知防如是眾所仰也故贊之曰萬夫之望朱子曰豫𨿽主樂然易以溺人溺則反而憂矣卦獨此爻中而得正是上下皆溺於豫而獨能以中正自守其介如石也其徳安靜而堅確故其思慮明審不俟終日而見凡事之防微也大學曰安而後能慮慮而後能得意正如此占者如是則正而吉矣】附錄【程子語先見則吉可知不見故致凶介如石理素定也理素定故見防而作何俟終日哉絢理素定然後能見防而作不明乎理何防之能見朱子語介於石言兩石相磨而出火之意言介然之頃不待終日而便見得此道理淵】纂注【項氏曰凡物之兩間爲介介所以分也許氏說文介分童也當豫之時五弱四彊人莫能分六二辧去就之分如介於石間斷然易識不待事成故吉張氏汝弼曰石互艮象馮氏椅曰豫九四權臣之象權之所在眾之所趨初其應也則鳴求豫三其承也則盱求豫舉世皆趨四以爲說焉知冇五君也哉二者五之應人臣在下者也三陰同體則宜同趣況二介其間所以相挺以進於四而二居中履正知有君臣之分不徇權勢者也知四之不可奪而五之不得應遂與初二如石之不相入翩然而下不俟終日此孔子不脫冕而行者歟內卦爲貞故離之三言日昃幹之三言終日二之日故有不終日之象雙湖先生曰介於石只是分辧明自堅守之意如石不相入之說微別日是以下卦離位取與幹九三終日象同趙氏汝禖曰或問比豫皆以一陽爲卦主而比之諸爻以承應乎陽者吉豫之諸爻以承應乎陽者凶何也曰豫與比反比五乃剛君故欲羣陰之比五而不比者凶豫四乃彊臣故不取羣陰之宗四而不宗者吉】六三盱豫悔遲有悔【呂音訓盱陸氏曰香於反雎盱也向云雎盱小人喜恱之貎王肅云盱大也鄭云誇也說文云張目也字林火孤反又火於反子夏作紆京作污姚作旴云日始出引詩旴日始旦晁氏曰陸績亦作紆王弼亦作盱云雎旴小人喜恱佞媚之貎】集解【程子曰六三陰而居陽不中不正之人也以不中不正而處豫動皆有悔盱上視也上瞻望於四則以四不中正不爲四所取故有悔也四豫之主與之切近茍遲遲而不前則見棄絕亦有悔也蓋處身不正進退皆有悔吝當如之何在正身而已君子處已有道以禮制心𨿽處豫時不失中正故無悔也朱子曰盱上視也陰不中正而近於四四爲卦主故六三上視於四而下溺於豫宜有悔者也故其象如此而其占爲事當速悔若悔之遲則必有悔也】附錄【朱子語盱豫悔言覷著九四之豫便當速悔遲時便有悔盱豫是句淵問六三云上視於四而下溺於豫下溺之義未曉曰此如人趨時附勢以得富貴而自以爲樂者也道夫】纂注【雙湖先生曰初二三離位方成離爲目有盱豫象王氏湘卿曰豫事宜謀於未形事已彰著駭見而盱能無悔乎盱眙而張目仰視也馮氏椅曰三四本近而相得然震動而上坤靜而下上下異趣故有此象聖人警而誨之曰盱豫固有悔矣去之不勇遲戀不去則猶有後悔者王氏安石曰有者不必有悔而不能必無之辭也鄭氏汝弼曰此猶豫之豫故動則取悔】九四由豫大有得勿疑朋盍簪【呂音訓由陸氏曰由從也鄭云用也馬作猶云猶豫疑也朋晁氏曰一行謂當作用盍陸氏曰胡臘反合也簪陸氏曰徐側林反子夏同疾也鄭云速也埤蒼同王肅又祖感反古文作貸京作撍馬作臧荀作宗蜀才本依京京義從鄭晁氏曰虞作戠云戠叢合也舊讀作撍作宗陰道案張揖古今字詁作撍埤蒼云撍疾也撍與簪同陸希聲云撍今捷字說之案撍簪同音一字王原叔謂卽詩不寁字祖惑反】集解【程子曰豫之所以爲豫者由一無由字九四也爲動之主動而眾陰說順爲防之義四大臣之位六五之君順從之以陽剛而任上之事豫之所由也故云由豫大有得言得大行其志以致天下之豫也勿疑朋盍簮四居大臣之位承柔弱之君而當天下之任危疑之地也獨當上之倚任而下無同徳之助所以疑也惟當盡其至誠勿有疑慮則一有其字朋類自當盍聚夫欲上下之信惟至誠而已茍盡其至誠則何患乎其一無乎字一九其字無助也簮聚也簮之名簪取聚髮也或曰卦惟一陽安得同徳之助曰居上位而至誠求助理必得之姤之九五曰冇隕自天是也四以陽剛迫一作迨近君位而專主乎豫聖人宜爲之戒而不然者豫和順之道也由和順之道不失爲臣之正也如此而專主乎豫乃是任天下之事而致時於豫者也故惟戒以至誠勿疑朱子曰九四卦之所由以爲豫者也故其象如此而其占爲大有得然又當至誠不疑則朋類合而從之矣故又因而戒之簪聚也又速也】附錄【朱子語由豫猶言由順淵豫四以震體之陽爲陰主如大臣轉天下之危爲安上無爲而下逸樂故曰豫此等處孔子分明說順以動豫理甚分明安得捨之而自爲說邪大病只是著力安排不曽虛心玩味耳答林學蒙】纂注【王氏宗傳曰成卦在此一爻石氏曰一陽爲五陰之主四爲動之主又曰四爲臣位之極傳曰四多懼以其位盛而偪君也徐氏曰大剛也一剛而得五柔故曰大有得居位非正故有疑朋謂眾柔劉氏曰徳𨿽陽而位則陰猶未離其類也故稱朋焉丘氏曰盍合也簪聚也簪笄屬所以聚陰也卦五柔爻皆斷一剛爻獨連故以簪爲象馮氏椅曰說者謂簪貫髮之象然古無簪又曰簪卽弁服之笄鹽鐵論曰神禹治水遺簪不顧夫鹽鐵論乃漢人之言非古也遺簪之事不見於經難據也姑從訓釋無害於理焉耳袁氏曰莫不由之以致養謂之由頤莫不由之以和恱謂之由豫】六五貞疾恆不死集解【程子曰六五以陰一無陰字柔居君位當豫之時沈溺於豫不能自立者也權之所主眾之所歸皆在於四四之陽剛得眾非耽惑柔弱之君所能制也乃柔弱不能自立之君受制於専權之臣也居得君位貞也受制於下有疾苦也六居尊位權𨿽失而位未亡也故云貞疾恆不死言貞而有疾常疾而不死如漢魏末世之君也人君致危亡之道非一而以豫爲多在四不言失正而於五乃見其彊廹者四本無失故於四言大臣任天下之事之義於五則言柔弱居尊不能自立威權去已之義各據爻以取義故不同也若五不失君道而四主於豫乃是任得其人安享其功如太甲成王也蒙亦以一無以字陰居尊位二以陽爲蒙之主然彼吉而此疾者時不同也童蒙而資之於人宜也耽豫而失之於人危亡之道也故蒙相應則倚任者也豫相逼則失權者也又上下之心専歸於四也朱子曰當豫之時以柔居尊沈溺於豫又乘九四之剛眾不附而處勢危故爲貞疾之象然以其得中故又】

【爲恆不死之象卽象而觀占在其中矣】纂注【馮氏椅曰貞疾猶曰痼疾也痼猶固也疾自外入者也又曰六五陰柔當豫之時上下耽於逸樂以天下之事天下之才盡付九四大臣而漫不省此貞疾之證也然四𨿽剛彊猶在下也五𨿽陰柔猶在上也君臣之名位未亡此恆不死之證也春秋時不惟周存名號而已齊以諸田疾魯以三家疾政在大夫孔子周流列國欲起其疾而無能用者楊氏文煥曰大凡涉憂則福至耽樂則害生朱氏曰五受制於四以柔弱不可動亦不復安豫矣故此爻獨不言豫王氏宗傳曰六二貞吉以中且正也六五貞疾以𨿽中不正也當豫之時而不爲豫者六二是也當豫之時而不得豫者六五是也雙湖先生曰六五不正而云貞疾者以𨿽正如萃五尙有匪孚之悔況不正乎疾可知矣疾下偪於四象不死震反生象】上六防豫成有渝無咎【呂音訓防陸氏曰覓經反馬云防昧耽於樂也王廙云深也又亡定反鄭讀爲鳴渝陸羊朱反】集解【程子曰上六陰柔非冇中正之徳以陰居上不正也而當豫極之時以君子居斯時亦當戒懼況陰柔乎乃耽肆於豫昏迷不知反者也在豫之終故爲昏防已成也若能有渝變則可以無咎矣在豫之終有變之義人之失茍能自變皆可以無咎故防豫𨿽已成能變則善也聖人此義所以勸遷善也故更不言防之凶専言渝之無咎朱子曰以陰柔居豫極爲昏防於豫之象以其動體故又爲其事𨿽成而能有渝之象戒占者如是則能補過而無咎所以廣遷善之門也】纂注【雙湖先生曰防豫謂上六陰爻取陰暗之義也李氏椿年曰成者終始之辭項氏曰上之變爲晉晉則無防暗之咎故曰有渝無咎凡言渝者皆當以變卦觀之詳見訟九四爻下傳曰人之失止渝之無咎懼以終始其要無咎防豫在上豈亦懼乎成而冇渝許其攺焉其要在無咎也郭氏雍曰初六之鳴未凶而言凶也上六之當凶而曰無咎者蓋鳴於終者未必凶鳴於初者馴致凶矣防於終者變則無咎防於初者𨿽變亦有咎丘氏曰豫以九四一爻爲主其位上逼六五有權臣處君側之象故本爻謂之由豫以眾陰由已而豫也在他爻皆以不從四爲善初應則鳴豫凶三比則盱豫悔五乘則貞疾恆不死上同震體亦不免於防豫而後有渝焉惟六二一爻陰柔中正與四無系獨能介於石不終日而貞吉豫之不可溺也如此馮氏椅曰人情之逸樂始𨿽爲之猶未敢肆也至於昏防忘返則安於豫矣是其習成也又曰一陽在柔主之側眾皆趨之惟二中正不隨流俗逺四而知避五𨿽中而不正近四而不疑合天下之才以致和豫之治爲眾陰者固當以說豫自戒不徇乎四以致君臣之義爲六五者又當震厲自彊委任大臣勿使其專以怠豫爲戒則聖人設卦生爻之義明矣徐氏曰豫有三義曰和豫曰逸豫曰備豫彖象所言和豫也六爻所言逸豫也豫備不虞卦爻無此義傳曰重門擊柝以待暴客蓋取諸豫此備豫也蔡氏曰初六恱豫也六二先事之豫也六三猶豫也上六逸豫也各自不同然皆因九四而生故九四爲豫之主熊氏曰謙者抑退而不自尊大之稱豫者和恱而有與眾同樂之意謙者九三一陽之盛徳豫者九四一陽之大業也】大象傳雷出地奮豫先王以作樂崇徳殷薦之上帝以配祖考【呂音訓殷陸氏曰於勤反馬云說文作樂之盛稱殷易殷薦上帝晁氏曰京作隠薦之陸氏曰將電反本又作同本或作廌獸名耳非鬼氏曰說文無之字】集解【程子曰雷者陽气舊陰陽相薄而成聲也陽始潛閉地中及其動則出地奮震也始閉郁及奮則通暢和豫故爲豫也坤順震和順積中而於聲樂之象也先王觀雷出地而奮和暢於聲之象作聲樂以襃崇功徳其殷盛至於薦之上帝推配之以祖考殷盛也禮有殷奠謂盛也薦上帝配祖考盛之至也朱子曰雷出地奮和之至也先王作樂旣象其聲又取其義殷盛也】附錄【朱子語叔重問雷出地奮豫先王以作樂崇徳先生謂象其聲者謂雷取其義者謂和崇徳謂著其徳作樂所以揚其徳也先王作樂其功徳便自不可掩也並時舉問作樂崇徳是自崇其徳如大韶大武之類否曰是先王作樂】

【無處不用如燕享飲食之時無不用樂然用樂之大者尢在於薦上帝配祖考也學蒙】纂注【司馬公曰雷出地者春分候也春分之時雷迅出地以動萬物萬物莫不奮迅恱豫而從之也豫喜意也作樂所以飾喜也薦之上帝以配祖考用樂之盛者潘氏曰樂之爲用朝覲聘饗祭祀各有所主惟郊祀上帝則大合古今眾樂而奏之大司樂圜丘之奏樂極九變是也故曰殷薦之上帝以配祖考郊祀后稷以配天配以祖也宗祀文王於明堂以配上帝配以考也郭氏忠考曰周大司樂以圜鐘爲宮靁鼔靁鞀孤竹之管云和之瑟雲門之舞於地上之圜丘奏之圜鐘夾鐘也此夏時二月律也則雷出地奮而作樂崇徳其在斯時乎鄭氏剛中曰四至初有宗廟之象故曰以配祖考雙湖先生曰說卦帝出震則震有帝象震者一陽之始生又有祖考象樂亦震象大抵皆於一陽震起義東萊呂氏曰履爲易中之禮豫爲易中之樂徐氏曰先王之一動一靜皆禮以奉天從事方雷在地中伏而未則以之閉辟旅不行而後不省方法其靜也及出地奮而成聲則以之作樂崇徳薦上帝而配祖考法其動也曰閉曰不行曰不省皆靜之意曰作曰崇曰薦配皆動之意也】彖傳豫剛應而志行順以動豫集解【程子曰剛應謂四爲羣陰所應剛得眾應也志行謂陽志上行動而上下順從其志得行也順以動豫震動而坤順爲動而順理順理而動又爲動而眾順所以豫也朱子曰以卦體卦徳釋卦名義】纂注【蔡氏曰剛四也應眾柔也馮氏椅曰以九四明卦義應謂應五所以志得行不言上下應之者嫌其近君而權迫也晁氏曰剛應志行以爻言豫之才順以動豫以卦言豫之徳也雙湖先生曰豫小畜之對也小畜彖曰柔得位而上下應之九四𨿽不得位應亦當是眾柔應之如蔡氏說今不曰應剛而曰剛應豈又自取四應五如馮氏之說乎】豫順以動故天地如之而況建侯行師乎集解【程子曰以豫順而動則天地如之而弗違況建侯行師豈有不順乎天地之道萬物之理惟至順而已大人所以先天後天而不違者亦順乎理而已朱子曰以卦徳釋卦辭】天地以順動故日月不過而四時不忒聖人以順動則刑罰淸而民服【呂音訓忒陸氏曰他得反鄭云差也京作貸】集解【程子曰復詳言順動之道天地之運以其順動所以日月之度不過差四時之行不愆忒聖人以順動故經正而民興於善刑罰淸簡而萬民服也】纂注【馮氏椅曰過乎聲日月之行景長不過南陸短不過北陸故分至啟閉不差其序以順陰陽之气而動也鄭氏剛中曰李鼎祚謂震春兌秋離夏坎冬四時位正故不忒震正體坎互體艮伏兌坎伏離坎又爲法律冇刑罰之象李氏過曰建侯行師六爻無此意故彖以一卦之徳言之】豫之時義大矣哉集解【程子曰旣言豫順之道矣然其防味淵永言盡而意有餘也故復贊之云豫之時義大矣哉欲人研味其理優柔涵泳而識之也時義謂豫之時義諸卦之時與義用大者皆贊其大矣哉豫以下十一卦是也豫遁姤旅言時義坎睽蹇言時用頥大過解革言時各以其大者也朱子曰極言之而贊其大也】附錄【朱子語問時與位古易無之自孔子以來方說出此義曰易𨿽說時位然亦有無時義可言者徳明刑罰不淸民不服只爲舉動不順了致得民不服便是徒配了他亦不服豫之時義言豫時防道理淵】纂注【李氏舜臣曰易彖中言時義時用及止言時者皆以大哉贊之自豫以下凡十二卦豫隨遁姤旅言時義坎睽蹇言時用頤大過解革言時各隨卦體而贊之初無異義未有有時而無義有義而無用者也要之時義時用共歸於大哉者均所以爲推廣之意嘗觀彖辭因論天地聖人王公則多有是言所以廣言之也不如是拘隘而不通矣學易者從羲文以探其始從孔子以要其終其庶防知易之道乎許氏曰二中位陰陽處之皆爲得中中者不偏不倚無過不及之謂其才若此故於時義爲易合時義旣合則吉可斷矣究而言之凡爲陽者本吉也陽𨿽本吉不得其正則冇害乎其吉矣𨿽得正矣不及其中亦未可保其吉也必也當位居中能趨時義然後其吉乃定凡爲陰者本凶也陰𨿽本凶不失其正則有緩乎其凶矣𨿽失正矣茍或居中猶可以免其凶也必也不正不中悖於時義然後其凶乃定故陽得位得中者其吉多焉陰失位失中者其凶多焉要其終也合於時義則無不吉悖於時義則無不凶也大矣哉時之義乎愚案程子謂豫以下十一卦而李氏謂豫以下十二卦者程子不數隨卦李氏則據王肅本於隨時之義倒一字故也詳見隨卦中晁朱從王說】小象傳初六鳴豫志窮凶也集解【程子曰云初六謂其以陰柔一無柔字處下而志意窮極不勝其豫至於鳴也必驕肆而致一作至凶矣朱子曰窮謂滿極】不終日貞吉以中正也集解【程子曰能不終日貞且吉者以有中正之徳也中正故其守堅而能辧之早去之速爻言六二處豫之道爲教之意深矣】盱豫有悔位不當也集解【程子曰自處不當失中正也是以進退有悔】由豫大有得志大行也集解【程子曰由已而致天下於樂豫故爲大有得謂其志得大行也】纂注【楊氏萬里曰神禹集治水之大勲伊尹任伐桀之大事周公決東徵之大議皆大有得之事而小象亦曰志大行也】六五貞疾乘剛也恆不死中未亾也集解【程子曰貞而疾由乘剛爲剛所逼也恆不死中之尊位未亾也】纂注【胡氏曰履失其正下乘權臣所存者位與號而已】冥豫在上何可長也集解【程子曰昏防於豫至於終極災咎行及矣其可長然乎當速渝也】

經【震下兌上】集解【程子曰隨序卦豫必有隨故受之以隨夫說豫之道物所隨也隨所以次豫也爲卦兌上震下兌爲說震爲動說而動動而說皆隨之義女隨人者也以少女從長男隨之義也又震爲雷兌爲澤雷震於澤中澤隨而動隨之象也又以卦變言之幹之上來居坤之下坤之初往居幹之上陽來下於陰也以陽下陰陰必說隨爲隨之義凡成卦旣取二體之義又有取爻義者復有更取卦變之義者如隨之取義尢爲詳備】附錄【朱子語伊川說說而動動而說不是不當說說而動凡卦皆從內說出去蓋卦自內生動而說卻是若說而動卻是自家說他後動不成隨了我動彼說此之謂隨淵動而說成隨巽而止成蠱節】隨元亨利貞無咎【呂音訓隨陸氏曰從也震宮歸魂卦】集解【程子曰隨之道可以致大亨也君子之道爲眾所隨與已隨於人及臨事擇所隨皆隨也隨得其道則可以致大亨也凡人君之從善臣下之奉命學者之徙義臨事而從長皆隨也隨之道利在於貞正隨得其正然後能大亨而無咎失其正則有咎矣豈能亨乎朱子曰隨從也以卦變言之本自困卦九來居初又自噬嗑九來居五而自未濟來者兼此二變皆剛來隨柔之義以二體言之爲此動而彼說亦隨之義故爲隨已能隨物物來隨已彼此相同其通易矣故其占爲元亨然必利於貞乃得無咎若所隨不貞則𨿽大亨而不免於有咎矣春秋傳穆姜曰有是四徳隨而無咎我皆無之豈隨也哉今案四徳𨿽非本意然其下云云深得占法之意】纂注【馮氏椅曰震動而兌說隨之所以元亨也元者震也蓋乾之一元來爲動之主是以亨也九五正中當位所謂利貞也李氏舜臣曰咸隨二卦皆男下女者也咸少男少女陰陽之气相等而相應故謂之咸隨長男少女陽壯於陰可以相制而陰自隨之故謂之隨君子體陽剛之徳以立斯世要當使我能轉物而物自隨我不可使物得以轉我而我反隨物此所以出而應世𨿽無心於致人而自得一世之說隨也雙湖先生曰案男女相重之卦隨蠱噬嗑賁咸恆損益困井漸歸妹丰旅渙節旣未濟凡十八卦取男女室家義者惟咸恆漸歸妹四卦咸二少婚姻之禮恆二長居室之倫不但男女卦重而成卦之爻陰陽正應餘爻亦然故也至若損𨿽二少男不下女益𨿽二長女居男上已無取義漸歸妹長少旣非耦爻又不對特取成卦之爻三四切近而辭多不吉矣如此卦陽倡陰和男行女隨宜取夫婦而不取者長少旣非耦成卦之爻又在初末非應非近相去遼絕也蠱亦然女惑男自是左氏傳文王周公無取象觀此則餘可推然易之義無不包罩使筮婚姻得隨亦可謂吉矣此但發易取男女例也】初九官有渝貞吉出門交有功【呂音訓官陸氏曰蜀才作館晁氏曰九家作官】集解【程子曰九居隨時而震體且動之主有所隨者也官主守也旣有所隨是其所主守有變易也故曰官有渝貞吉所隨得正則吉也有渝而不得正乃過動也出門交有功人心所從多所親愛者也常人之情愛之則見其是惡之則見其非故妻孥之言𨿽失而多從所憎之言𨿽善爲惡也茍以親愛而隨之則是私情所與豈合正理故出門而交則冇功也出門謂非私暱交不以私故其隨當而有功朱子曰卦以物隨爲義爻以隨物爲義初九以陽居下爲震之主卦之所以爲隨者也旣有所隨則有所偏主而變其常矣惟得其正則吉又當出門以交不私其隨則有功也故其象占如此亦因以戒之】附錄【朱子語問初九官有渝貞吉官是主守之義是一卦之主首變得正便吉不正便凶曰是如此又曰這必是變了出門交有功卻是變砥官有渝隨之初主有變動然尙未深淵】纂注【項氏曰官主也初九爲一卦之主以干之上九坤之初六相變而成隨上九初六本皆不正因變得正遂有動說之象故曰官有渝貞吉此一句論卦之始變二爻相易此隨之本也蔡氏曰門二也徐氏曰二居中得正初隨之而不失其正則有功也雙湖先生曰屯卦爻皆稱震爲侯則官亦震一陽象矣愚案艮爲門闕初九居互艮之下有出門之象】六二系小子失丈夫集觧【程子曰二應五而比初隨先於近柔不能固守故爲之戒云若系小子則失丈夫也初陽在下小子也五正應在一作居上丈夫也二以志系於初則失九五之正應是失丈夫也一無也字系小子而失丈夫捨正應而從不正其咎大矣二有中正之徳非必至如是也在隨之時當爲之戒也朱子曰初陽在下而近五陽正應而逺二陰柔不能自守以須正應故其象如此凶吝可知不假言矣】附錄【朱子語小子丈夫程傳是淵】纂注【雙湖先生曰聖人系爻偶見一卦三陰三陽各有隨系下四爻自爲一節取象上二爻又自爲一節取象小子丈夫只是指初與四初陽在下爲小子四陽在上爲丈夫二與初比而相系故失四之丈夫三與四比而相系故失初之小子二與三皆不論應大槪三陰各隨三陽皆是陰陽之情近而相得則相系二系初三系四上系五皆以近而相隨也相隨則相系矣或曰與本義小異如何曰胡潛齋解述此爻凡七家皆與本義不同愚只易一字謂失丈夫爲失四耳不論應者以六三亦無應之可論也楊氏曰以剛隨人者謂之隨以柔隨人者謂之系剛有以自立而柔不足以自立也故初九九四九五不言系而六二六三上六皆言系者職此之由也】六三系丈夫失小子隨有求得利居貞集解【程子曰丈夫九四也小子初也陽之在上者丈夫也居下者小子也三𨿽與初同體而切近於四故系於四也大抵陰柔不能自立常親系於所近者上系於四故下失於初捨初從上得隨之宜也上隨則善也如昬之隨明事之從善上隨也背是從非捨明逐暗下隨也四亦無應無隨之者也近得三之隨必與之親善故三之隨四有求必得也人之隨於上而上與之是得所求也又凡所求者可得也𨿽然固不可非理枉道以隨於上茍取愛恱以遂所求如此乃小人邪諂趨利之爲也故云利居貞自處於正則所謂有求而必一無必字得者乃正士君子之隨也朱子曰丈夫謂九四小子亦謂初也三近系四而失於初其象與六二正相反四陽當任而已隨之有求必得然非正應故有不正而爲邪媚之嫌故其占如此而又戒以居貞也】纂注【馮氏椅曰六二中正而謂之小子何也易之取象自本爻言之不計二之徳也雙湖先生曰六三不正故戒之以利居貞】九四隨有獲貞凶有孚在道以明何咎集解【程子曰九四以陽剛之才處臣位之極若於隨有獲則𨿽正亦凶有獲謂得天下之心隨於已爲臣之道當使恩威一出於上眾心皆隨於君若人心從已危疑之道也故凶居此地者柰何惟孚誠積於中動爲合於道以明哲處之則又何咎古之人有行之者伊尹周公孔明是也皆徳及於一無於字民而民隨之其得民之隨所以成其君之功致其國之安其至誠存乎中是有孚也其所施爲無不中道在道也惟其明哲故能如是以明也復何過咎之有是以下信而上不疑位極而無偪上之嫌勢重而無専彊一作權之過非聖人大賢則不能也其次如唐之郭子儀威震主而主不疑亦由中冇誠孚而處無甚失也非明哲能如是乎朱子曰九四以剛居上之下與五同徳故其占隨而有獲然勢陵於五故𨿽正而凶惟有孚在道而明則上安而下從之可以無咎也占者當時之任宜審此戒】纂注【馮氏椅曰九五以剛明中正爲隨之主一世之人所宜隨之也然六位之次以一隨二以後隨前不至於四不能達五也故震之三爻俱動而進惟四之隨使四認以爲已所獲私擅於下以是爲貞無乃權太過而取凶乎惟其與五同徳相孚在於率之以隨五以盡事君之道使上下昭然皆知其道在此而無他疑焉則何咎之有郭氏雍曰六三隨有得隨人而有得也九四隨有獲以得人之隨爲獲也馮氏曰我求人而得所隨惡乎詭過也故因下卦之終戒以利居貞人隨已而獲所隨惡乎擅爲已有也故因居上卦之初失位戒以貞凶丘氏曰豫柔君在上四之志可行故其戒在君而五貞疾隨剛君在上非四所可犯故其戒在臣而四貞凶也雙湖先生曰四不貞而云貞凶者蓋謂𨿽貞猶凶況不貞乎之意也其戒尢深矣諸家解隨有獲小異本義亦通】九五孚於嘉吉集解【程子曰九五居尊得正而中實是其中誠在於隨善其吉可知嘉善也自人君至於庶人隨道之吉惟在隨善而已下應二之正中爲隨善之義朱子曰陽剛中正下應中正是信於善也占者如是其吉宜矣】纂注【鄭氏汝諧曰昏禮曰嘉嘉耦曰配易之嘉皆配也二與五謂之嘉以中正應五五亦以中正信之隨道之至善者有一不孚隨者疑矣雷氏曰以中正之徳在位乃能信善不信邪程氏曰有嘉美之徳者九四也九四以剛徳相孚宜孚之者也故九四所孚在道本爻所孚於嘉馮氏椅曰嘉之爲言中心相好之謂也妃曰嘉耦婚曰嘉禮禮曰嘉會然則九四有孚於九五者蓋其所嘉者也其所嘉者何也居大臣之位能率一世之人以隨乎君是可嘉也然則四孚於五則曰道五孚於四則曰嘉惟其時物而已若謂嘉爲六二正應之配則卦有隨義不取應矣】上六拘系之乃從維之王用亨於西山【呂音訓拘陸句於反亨陸氏曰許庚反通也晁氏曰京虞陸績一行作享祭也】集解【程子曰上六以柔順而居隨之極極乎隨者也拘系之謂隨之極如拘持縻系之乃從維之又從而維系之也謂隨之固結如此王用亨於西山隨之極如是昔者太王用此道亨王業於西山太王避狄之難去豳來岐豳人老稚扶攜以隨之如歸市蓋其人心之隨固結如此用此故能亨盛其王業於西山西山岐山也周之王業蓋興於此上居隨極固爲太過然在得民一有心字之隨與隨善之固如此乃爲善也施於他則過矣朱子曰居隨之極隨之固結而不可解者也誠意之極可通神明故其占爲王用亨於西山亨亦當作祭享之享自周而言岐山在西凡筮祭山川者得之其誠意如是則吉也】附錄【程子語隨之上六才與位皆陰柔隨之極也故曰拘系之乃從維之又從而維之王用亨於岐山惟太王之事民心固結而不可解者其它皆不可如是之固也絢朱子語王用亨於西山言誠意通神明神亦隨之如況於鬼神乎之意淵】纂注【李氏過曰王五也馮氏椅曰西者兌上六之象成兌之主也山者兌有伏艮象又居一卦之上最髙之象也項氏曰大有九三公用亨於天子隨上六王用亨於西山益六二王用亨於帝升六四王用亨於岐山四爻句法皆同古文亨卽享字今獨益作享讀者俗師不識古字獨於享帝不敢作亨帝也若天子則或以爲無享理不知賔禮自有享王吉禮自有山川之祭也又曰西山在宗周故國雍州之西今隴西縣諸山享岐山者不出國都享西山則從其方而祀之楊氏文煥曰統隨一卦而言則五爲隨之主以爻言之則三陽爲三陰所隨一陰系一陽有兩兩相隨之義然陽不正則詭隨陽先而陰隨正也陰先而陽隨非正也雙湖先生曰以卦體言震動而兌隨是以兌隨震也以六爻言初二三四上皆隨五者也分陰陽言隨之世陰柔不能自立必附陽而後能有立故三陰爻皆言系取依系於陽而後能立之象如是則一卦取象陰隨陽之義又多也龍氏仁夫曰艮坎皆北方幽陰卦幹鑿度云艮爲鬼門朱子嘗云坎有鬼神像天文志斗爲天廟危主廟堂祭祀斗艮丑寅位之星也危坎子位之星也亦其義然坎一陽伏二陰中止爲鬼艮一陽儼然尊髙宜爲宗廟故革渙假廟皆艮象其餘觀盥薦隨升萃旣濟享禴雜取坎艮兌爲巫主祭祀凡言祭享通取三卦象】大象傳澤中有雷隨君子以向晦入宴息【呂音訓向陸氏曰本文作向許亮反王肅本作鄕晁氏曰案鄕古文宴陸氏曰徐烏練反王肅爲顯反】集解【程子曰雷震於澤中澤隨震而動爲隨之象君子觀象以隨時而動隨時之宜萬事皆然取其最明且近者言之君子以向晦入宴息君子晝則自彊不息及向昏晦則入居於內宴息以安其身起居隨時適其宜也禮君子晝不居內夜不居外隨時之道也朱子曰雷藏澤中隨時休息】附錄【程子語凡易卦有就卦才而得其義者亦有舉兩體便得其義者隨剛來而下柔動而說隨此是就卦才而得隨之義澤中有雷隨此是就象上得隨之義也行已隨卦言君子向晦入宴息解者多作遵養時晦之晦或問作甚晦字曰此只是隨時之大者向晦則宴息也更別有甚義安節朱子語問程先生云澤隨雷動君子當隨時宴息是否曰旣曰雷動何不言君子以動作卻言宴息蓋其卦震下兌上乃雷入地中之象雷隨時藏伏故君子亦向晦入宴息此是熹所見如此不知舊人曽如此看否】纂注【馮氏曰雷聲於震之春收聲於兌之秋由震而兌雷藏澤中與時休息爲隨時之象日出於東方之震而入於西方之兌由震而兌自明向晦出於明者至晦而入也勞者宴作者息矣所以用隨也天地之隨爲晝夜爲寒暑爲古今君子之隨爲動息爲語黙爲行藏一晝一夜之頃而動息隨之況於消息盈虛之大者乎項氏曰震朝气也兌暮气也春入於秋歲之暮也卯入於酉日之暮也木入金鄕則絕雷入澤中則蟄人入晦時則息皆隨時之義黃氏曰卦爻取隨時而動大象取隨時而息】彖傳隨剛來而下柔動而說隨【呂音訓下陸遐嫁反說陸音恱】集解【朱子曰以卦變卦徳釋卦名義】纂注【李氏舜臣曰彖中所謂剛來者皆一陽自幹來而交坤所謂柔來者皆一陰自坤來而交乾震以干之陽剛來下坤柔故兌柔以喜隨之作易者蓋因震下兌上觀象而得之又曰嘗稽之古今參之物理未有體陽剛之徳而不能率一世以隨我者也而況從而下之者邪雙湖先生曰案諸說卦變自否來𨿽異本義說自通】大亨貞無咎而天下隨時【呂音訓大亨貞陸氏曰本又作大亨利貞而天下隨時陸氏曰王肅本作隨之晁氏曰王昭素云舊本無此時字乃有之字說之案王肅陸績作天下隨之意自可見也】集解【程子曰卦所以爲隨以剛來而下柔動而說也謂幹之上九來居坤之下坤之初六往居幹之上以陽剛來下於陰柔是以上下下以貴下賤能如是物之所說隨也又下動而上說動而可說也所以隨也如是則可一有以字大亨而得正能大亨而得正則爲無咎不能亨不得正則非可隨之道豈能使天下隨之乎天下所隨者時也故雲天下隨時朱子曰王肅本時作之今當從之釋卦辭言能如是則天下之所從也】纂注【郭氏京曰大亨利貞大亨下脫利字】隨時之義大矣哉【呂音訓隨時之義陸氏曰王肅本作隨之時義晁氏曰案王肅得之】集解【程子曰君子之道隨時而動從宜適變不可爲典要非造道之深知防能權者不能與於此也故贊之曰隨時之義大矣哉凡贊之者欲人知其義之大玩而識之也此贊隨時之義大與豫等諸卦不同諸卦時與義是兩事一作與豫卦以下諸卦不同時義是兩事一作與豫等諸卦不同時與義是兩事朱子曰王肅本時字在之字下今當從之】附錄【程子語禮孰爲大時爲大亦須隨時當隨則隨當治則治當其時作其事便是能隨時隨時之義大矣哉尋常人言隨時爲且和同只是流徇耳不可謂和和則已是和於義故學者患在不能識時時出之亦須有溥博淵泉方能出之自畫卦垂衣裳至周文方徧只爲時也若不是隨時卽一聖人出百事皆做了後來者沒事又非聖人智慮所不及只有時不可也只歸之自然則無觀更無玩賾並入聞錄】纂注【楊氏時曰夫趨變無常各當其可非夫可與權者其孰能之其義豈不大矣哉蔡氏曰天下所隨者聖人之時而聖人制作又當隨天下之時禮樂法度始於伏羲成於周者豈聖人知慮有所不及哉此隋時之義所以大也】小象傳官有渝從正吉也集解【程子曰旣有隨而變必所從得正則吉也所從不正則有悔吝】纂注【南軒張氏曰初九震動之主上應於兌者也耳目之官將變動而從物之時也惟守正則吉】出門交有功不失也集解【程子曰出門而交非牽於私其交必正矣正則無失而有功】系小子弗兼與也集解【程子曰人之所隨得正則逺邪從非則失是無兩從之理二茍系初則失五矣弗能兼與也所以戒人從正當專一也】纂注【馮氏椅曰小子與之則丈夫不兼與之矣】系丈夫志舍下也集解【程子曰旣隨於上則是其志舍下而不從也舍下而從上捨卑而從髙也於隨爲善矣捨音捨】纂注【李氏過曰上隨九四系丈夫也下捨六二失小子也】隨有獲其義凶也有孚在道明功也集解【程子曰居近君之位而有獲其義固凶能有孚而在道則無咎蓋明哲之功也】纂注【袁氏曰其義凶者有凶之理而未必凶也處得其道如下所云則無咎矣馮氏椅曰明功謂明之功如此王氏安石曰明故有功】孚於嘉吉位正中也【呂音訓位正中也陸氏曰一本作中正】集解【程子曰處正中之位由正中之道孚誠所隨者正中也所謂嘉也其吉可知所孚之嘉謂六二也隨以得中爲善隨之所防者過也蓋心所說隨則不知其過矣】拘系之上窮也集解【程子曰隨之固如拘系一無系字維持一無持字隨道之窮極也朱子曰窮極也】纂注【耿氏曰天下皆隨而獨有不隨者故拘系之彼上窮之勢不能不從矣】

經【巽下艮上】集解【程子曰蠱序卦以喜隨人者必冇事故受之以蠱承二卦之義以爲次也夫喜說以隨於人者必有事也無事則何喜何隨蠱所以次隨也蠱事也蠱非訓事蠱乃有事也爲卦山下有風風在山下遇山而回則物亂是爲蠱象蠱之義壊亂也在文爲虫皿皿之有虫蠱壊之義左氏傳云風落山女惑男以長女下於少男亂其情也風遇山而回物皆撓亂是爲有事之象故云蠱者事也旣蠱而治之亦事也以卦之象言之所以成蠱也以卦之才言之所以治蠱也】蠱元亨利涉大川【呂音訓蠱陸氏曰音古事也惑也亂也左傳云於文皿虫爲蠱又云女惑男風落山謂之蠱巽宮歸魂卦】集解【程子曰旣蠱則有復治之理自古治必因亂亂則開治理自然也如卦之才以治蠱則能致元亨也蠱之大者濟時之艱難險阻也故曰利涉大川】附錄【朱子語皿虫爲蠱言器中盛那虫教他自相並便是積蓄到那壊爛底意思一似漢唐之衰防得來到那極大壊時所以言元亨蓋極則當復故言元亨淵問蠱是壊亂之象𨿽亂極必治如何便會元亨曰亂極必治天道循環自是如此五胡亂華以至於隋亂必有唐太宗者出又如五季必生太祖若不如此便無天道了所以彖只云蠱元亨而天下治也砥】纂注【蘇氏曰器久不用則虫生之謂蠱人久宴溺而疾生之謂蠱天下久安無爲而生之謂蠱李氏曰器陳則蠱谷腐則蠱事惰則蠱蠱爲敗意馮氏椅曰醫家病水與气血者皆謂之蠱又曰卦取象不一端巽在下舟之象艮之四五中虛乘木舟虛之象自初至四坎水之象舟實則溺虛則濟故爲利涉也李氏舜臣曰巽爲木乘木往濟利渉大川象雙湖先生曰利涉大川亦取互體震木行兌澤象】先甲三日後甲三日【呂音訓先陸息薦反彖同後陸胡豆反彖同】集解【程子曰甲數之首事之始也如辰之甲乙甲第甲令皆謂首也事之端也治蠱之道當思慮其先後三日蓋推原先後爲救可久之道先甲謂先於此究其所以終也後甲謂後於此慮其將然也一日二日至於三日言慮之深推之逺也究其所以然則知救之之道慮其將然則知備之之方善救則前可革善備則後利可久此古之聖王所以新天下而垂後世也後之治蠱者不明聖人先甲後甲之誡慮淺而事近故勞於救世而亂不革功未及成而已生矣甲者事之首庚者變更之首制作政教之類則云甲舉其首也號施令之事則云庚庚猶更也有所更變也朱子曰蠱壊極而有事也其卦艮剛居上巽柔居下上下不交下卑遜而上茍止故其卦爲蠱或曰剛上柔下謂卦變自賁來者初上二下自井來者五上上下自旣濟來者兼之亦剛上而柔下皆所以爲蠱也蠱壊之極亂當復治故其占爲元亨而利涉大川甲日之始事之端也先甲三日辛也後甲三日丁也前事過中而將壊則可自新以爲後事之端而不使至於大壊後事方始而尙新然更當致其丁寧之意以監其前事之失而不使至於速壊聖人之戒深也】附錄【程子語先甲三日以窮其所以然而處其事後甲三日以究其將然而爲之防甲者事之始也庚者有所革也自甲乙至於戊已春夏生物之气已備庚者秋冬成物之气也故冇所革別一般气絢朱子語上頭底只管剛下頭底只管要柔又只巽順事事不向前下卑巽而上茍止安得不蠱舊聞趙徳莊如此說必大問先甲辛也後甲丁也辛有新意丁有丁寧意其說似出月令注曰然但古个祭祀亦多用先庚先甲先庚丁也後庚癸也如用丁亥辛亥之類銖】纂注【程子曰先甲後甲謂事之蠱者宜復其初則蠱斯飭矣雙湖先生曰案馬融云震在東艮在東之北巽在東之南而蠱上艮下巽故先甲三日後甲三日獨見於蠱詳觀此言以後天八卦言也震居正甲之位巽艮居其後先蠱巽下艮上而三至五互震巽三爻恰在震甲之先艮三爻恰在震甲之後故云先甲三日後甲三日也先後三日究其之始終則所以飭蠱有道矣或曰漸亦合巽艮成何以不言於漸曰漸不互震故也此象說甚多惟此麤通郭氏雍曰復稱七日自姤經六爻至復初九而七也臨稱八月復經六爻至遁六二而八也先甲後甲亦六日之義先甲言蠱之先也之始而新之終也至中則大矣是爲蠱也不治之時也後甲三日蠱之後也之終新之始也至中則大新矣是爲蠱之反也治之之時也】初六乾父之蠱有子考無咎厲終吉【呂音訓有子考無咎陸氏曰絕句周依馬王肅以考絕句】集解【程子曰初六𨿽居最下成卦由之有主之義居內在下而爲主子乾父蠱也子乾父蠱之道能堪其事則爲有子而其考得無咎不然則爲父之累故必惕厲則得終吉也處卑而屍尊事自當兢畏以六之才𨿽能巽順體乃陰柔在下無應而主榦非有能濟之義若以不克幹而一無而字言則其義甚小故專言爲子幹蠱之道必克濟則不累其父能厲則可以終吉乃備見爲子幹蠱之大法也朱子曰幹如木之榦枝葉之所附而立者也蠱者前人已壊之緒故諸爻皆有父母之象子能幹之則飭治而振起矣初六蠱未深而事易濟故其占爲有子則能治蠱而考得無咎然亦危矣戒占者宜如是又知危而能戒則終吉也】附錄【朱子語問有子考無咎與意承考之考皆是指父在父在而得云考何也曰古人多通言如康誥大傷厥考心可見銖問程傳云初居內而在下故取子乾父蠱之象本義云蠱者前人已壊之事故諸爻皆以子乾父蠱爲言竊謂若如此說惟初爻爲可通若它爻則說不行矣本義之說則諸爻皆可通矣先生曰是潘柄】纂注【都氏曰考言其成徳也必幹其蠱必要其成故言無咎則稱考也司馬公曰初六乾父之蠱冇子考無咎謂子能蓋父之愆臣能掩君之惡秦皇漢武奢泰驕暴相去無防始皇以胡亥爲子李斯爲臣不旋踵而亡國天下後世之惡者必歸焉武帝得昭帝以爲子霍光以爲臣而國家乂寧後世稱之爲明君故必有子然後考得無咎南軒張氏曰艮止於下巽順於上無爲而尊於上者父道也服勞而順於下者子道也故蠱多言子乾父事呂氏曰父母之蠱人子所難治也幹者以身任其事不敢避也以子之難故初則厲二則不可貞三則小有悔然卒其任事爲功故初終吉三無咎五用譽也】九二幹母之蠱不可貞集解【程子曰九二陽剛爲六五所應是以陽剛之才在下而幹夫在上陰柔之事也故取子幹母蠱爲義以剛陽之臣輔柔弱之君義亦相近二巽體而處柔順義爲多幹母之蠱之道也夫子之於母當以柔順輔導之使得於義一有母字不順而致敗蠱則子之罪也從容將順豈無道乎以婦人言之則陰柔可知若伸已剛陽之道遽然�拂則傷恩所害大矣亦安能入乎在乎屈已下意巽順將承使之身正事治而已故曰不可貞謂不可貞固盡其剛直之道如是乃中道也又安能使之爲甚髙之事乎若於柔弱之君盡誠竭忠致之於中道則可矣又安能使之大有爲乎且以周公之聖輔成王成王非甚柔弱也然能使之爲成王而已守成不失道則可矣固不能使之爲羲黃堯舜之事也二巽體而得中是能巽順而得中道合不可貞之義得幹母蠱之道也朱子曰九二剛中上應六五子幹母蠱而得中之象以剛承柔而治其壊故又戒以不可堅貞言當巽以入之也】附錄【朱子語幹母之蠱伊川說得是柄】纂注【孔氏曰居內處中幹母事也蘭氏曰晉六二王母亦謂六五也馮氏椅曰上九陽剛在上在蠱之時而位不當父之蠱也然世固有父喪而母任家事者以眾子在而母緫其事也故六五以陰柔爲一卦之主而取象於母蠱焉諸爻不取此義而獨於九二言之者以其正應在下又取乎內冇陽剛之才能幹者也又家事之敗或由婦人亂政而其才子能飭之亦爲幹母之蠱李氏椿年曰母柔子剛於義爲得然而不可以爲貞也有母在而以剛行之有時而違拂矣雙湖先生曰二不正故謂九不可以爲貞也柔順乃貞耳戒辭】九三乾父之蠱小有悔無大咎集解【程子曰三以剛陽之才居下之上主榦者也子乾父之蠱也以陽處剛而不中剛之過也然而在巽體𨿽剛過而不爲無順順事親之本也又居得正故無大過以剛陽之才克幹其事𨿽以剛過而冇小小之悔終無大過咎也然有小悔已非善事親也朱子曰過剛不中故小有悔巽體得正故無大咎】纂注【王氏湘卿曰以九居三剛之至也以此爲臣是諍君之臣以此爲子是諍父之子諍則有不順之名故小有悔然不陷君父於不義故無大咎蘭氏曰三剛太過不免小有悔然時方蠱壊非剛過之才不能以濟故無大咎】六四裕父之蠱往見吝【呂音訓裕陸氏曰羊樹反馬云寛也】集解【程子曰四以陰居陰柔順之才也所處得正故爲寛裕以處其父事者也夫柔順之才而處正僅能循常自守而已若往幹過常之事則不勝而見吝也以陰柔而無應助往安能濟朱子曰以陰居陰不能有爲寛裕以治蠱之象也如是則蠱將日深故往則見吝戒占者不可如是也】附錄【朱子語問九三乾父之蠱小有悔無大咎言小有悔則無大悔矣言無大咎則不免有咎矣但象曰終無咎則以九三𨿽過剛不中然在巽體不爲無順而得正故𨿽悔而無咎至六四則不然以陰居柔不能有爲寛裕以治蠱則蠱將日深而不可治故往則見吝言自此以往則有吝也曰此兩爻說得悔吝二字最分明九三冇悔而無咎由凶而趨吉也六四𨿽目下無事然卻終吝由吉而趨凶也元祐間劉莘老劉器之之徒必欲盡去小人卻是未免有悔至其他諸公欲且寛裕無事莫大段整頓不知目前𨿽遮掩拖延得過後靣憂吝卻多可見聖人之深戒銖】纂注【劉氏彌邵曰彊以立事爲幹怠而委事爲裕事而裕之益甚矣蓋六四體艮之止而爻位俱柔夫貞固足以干事今止者怠柔者懦怠且懦皆益增其蠱者也持是以往吝道也安能治蠱邪馮氏椅曰不曰往吝而曰往見吝則吝在我見吝在彼劉氏曰上爲外之主四與五承之故皆以父言袁氏曰諸爻之幹蠱者或體剛或承剛或應剛獨六四以柔而止所以致蠱非所以干蠱也毛氏曰九二之銳失之過故悔本爻之緩失之不及故吝必不得已焉寧爲三之悔不可爲四之吝此治亂興亡之防也雙湖先生曰三四五互離位爲見見吝於人者人以我爲吝也晁氏曰裕益也秦二世以就始皇宮室爲孝衛州吁以修先君之怨爲孝皆裕蠱也裕者長其惡也程氏曰裕益也裕父之蠱與逢君之惡義同非惟不能幹又從而裕之】六五乾父之蠱用譽集解【程子曰五居尊位以陰柔之質當人君之幹而下應於九二是能任剛陽之臣也𨿽能下應剛陽之賢而倚任之然已實陰柔故一作固不能爲創始間基之事承其舊業則可矣故爲乾父之蠱夫創業垂統之事非剛明之才則不能繼世之君𨿽柔弱之資茍能一有信字任剛賢則可以爲善繼而成令譽也太甲成王皆以臣而用譽者也朱子曰柔中居尊而九二承之以徳以此幹蠱可致聞譽故其象占如此】纂注【都氏曰六五之於上九柔下剛上其象則子之於父也張子曰𨿽天子必有繼也故亦云乾父之蠱鄭氏湘卿曰以六居五剛柔適中以是幹蠱有令名矣故曰用譽馮氏當可曰艮巽風山相觸而聲生焉用譽取有聲之象雙湖先生曰在六二以五爲母柔居尊也在六五又自取子道以繼世之君言也象何常之有】上九不事王侯髙尙其事集解【程子曰上九居蠱之終無系應一無應字於下處事之外無所事之地也以剛明之才無應援而處無事之地是賢人君子不偶於時而髙潔自守不累於世務者也故云不事王侯髙尙其事古之人有行之者伊尹太公望之始曽子子思之徒是也不屈道以徇時旣不得施設於天下則自善其身尊髙惇尙其事守其志節而已士之自髙尙亦一無亦字非一道冇懷抱道徳不偶於時而髙潔自守者有知止足之道退而自保者有量能度分安於不求知一無知字者有淸介自守不屑天下之事獨潔其身者所處𨿽有得失小大之殊皆自髙尙其事者也象所謂志可則者進退合道者也朱子曰剛陽在上在事之外故爲此象而占與戒皆在其中矣】附錄【朱子語不事王侯無位之地如何出得來更幹个甚麼柄問蠱傳知止足之道退而自保者與量能度分安於不求知者何以別曰知止足是能做防量能度分是不能做防陳淳問不事王侯髙尙其事占與戒皆在其中何如曰有此象則其占當如此又戒其必如此乃可也若得此象而不能從則有凶矣當此時節若能斷然不事王侯髙尙其事不半上落下或出或入則其志眞可法則矣只爲人不能如此也銖】纂注【都氏曰其畫九陽之象其體艮止之象卦終無所事之象林氏栗曰王五也侯三也在五之上不應乎三不事王侯之象也馮氏椅曰微子箕子比干之徒致其身於商之末造而太公伯夷獨居於東海之濵者也丘氏曰蠱者壊極而有事也其卦變自泰來上九本幹初進而至於極尊之位爲父六五本坤體附父而處於次尊之位爲母故六爻取家事爲象上爲父故本爻不稱父而他爻言父五爲母故本爻不稱母而他爻言母下四爻則皆子也然子乾父母之蠱惟剛柔相濟者爲善初爻柔位剛故無咎二爻剛位柔故得中三爻位俱剛過於剛者故小有悔四爻位俱柔過於柔者故往見吝此四位剛柔之異而得失之判也然五上爻以家事言則上爲父五爲母眾爻爲子以國事言則五爲君下四爻爲用事之臣上一爻爲不事之臣觀下五爻以干父言則父之位存矣觀上一爻以王侯言則君之位存矣李氏舜臣曰君子當蠱之世方事之興也盡力以干焉操巽之權而行其所當行及事之休也潔身以退體艮之義而止其所當止故也雙湖先生曰嘗謂蠱以父母取象者家之蠱乃前人已壊之事卦之蠱由巽艮而成則巽艮有父母致蠱之象矣爻則逐爻取義以上爻爲父五爻爲母又自五以下皆以子幹蠱爲言然諸爻中乾父者凡四幹母者惟一固以見父之事多母之事簡又可以見母道巽順猶爲未害父乃止而不爲其有不可勝言者矣易之示訓多在言外愚故表而出之以警天下之爲人父者】大象傳山下有風蠱君子以振民育徳【呂音訓振陸氏曰舊之愼反濟也師讀音眞振振仁厚也育陸氏曰王肅作毓古育字晁氏曰案毓古文】集解【程子曰山下有風風遇山而回則物皆散亂故爲有事之象君子觀有事之象以振濟於民養育其徳也在已則養徳於天下則濟民君子之所事無大於此二者朱子曰山下有風物壊而有事矣而事莫大於二者乃治已治人之道也】附錄【程子語須是就事上學蠱振民育徳然後有所知後方能如此何必讀書然後爲學良佐有人治園圃役知力甚勞先生曰蠱之象君子以振民育徳君子之事惟此二者余無他爲二者爲已爲人之道也爲已爲人吳本作治已治人絇朱子語問蠱之象君子以振民育徳如何曰當蠱之時必有以振起聳動民觀聽而在已進徳不已必須有此二者則可以治蠱矣銖振民有風之象育徳有山之象】纂注【李氏舜臣曰山下有風則風落山之謂山木摧落蠱敗之象飭蠱者必須有以振起之故曰君子以振民育徳振民者猶巽風之鼔爲號令也育徳者猶艮山之養成材力也易中育徳多取於山故蒙亦曰果行肓徳王氏宗傳曰於民務振作其气使力其所謂相生相養之道無廢惰自安之人於已務涵養其徳使日新又】

【新無逸豫自止之意】彖傳蠱剛上而柔下巽而止蠱集解【程子曰以卦變及二體之義而言剛上而柔下謂幹之初九上而爲上九坤之上六下而爲初六也陽剛尊而在上者也今往居於上陰柔卑而在下者也今來居於下男𨿽少而居上女𨿽長而在下尊卑得正上下順理治蠱之道也由剛之上柔之下變而爲艮巽艮止也巽順也下巽而上止止於巽順也以巽順之道治蠱是以元亨也朱子曰以卦體卦變卦徳釋卦名義蓋如此則積而至於蠱矣】附錄【朱子語問剛上柔下有數義剛在上而柔在下爲卦體下卑巽而上茍止所以爲蠱此卦義又自卦變言之自賁井旣濟來皆剛上而柔下此卦變曰是銖巽而止蠱猶順以動豫動而說隨皆言卦義其本義之說蓋是趙徳莊說又曰巽而止蠱卻不是巽而止能治蠱巽而止所以爲虫趙徳莊說下面人只務巽上面人又懶惰不肯向前上面一向剛下面一向柔倒塌了這便是蠱底道理先生說江聖錫曽言某人別山往赴召山送之云且緩下手莫去拆倒人屋子謂屋不可大段整理他只得且撐拄過因言山解蠱卦以巽而止爲治蠱之道所以有此說大凡看易須先看成卦之義險而健則成訟巽而止則成蠱蠱艮上而巽下艮剛居上巽柔居下上髙亢而不下交下卑巽而不能救此所以蠱壊也巽而止只是巽順便止了更無所施爲如何治蠱徳明易要分內外卦看伊川卻不甚理會如巽而止則成蠱止而巽便不同蓋先止後巽卻是有根株了方巽將去故爲漸必大】纂注【遊氏曰飭天下之蠱者義主於巽而道貴於止袁氏曰巽而止所以爲蠱巽而止之所以亨蠱】蠱元亨而天下治也【呂音訓治陸直吏反】集解【程子曰治蠱之道如卦之才則元亨而天下治矣夫治亂者茍能使尊卑上下之義正在下者巽順在上者能止齊安定之事皆止於順則何蠱之不治也其道大善而亨也如此則天下治矣】附錄【朱子語蠱元亨而天下治言蠱之時如此必須是大善亨通而後天下治】纂注【楊氏時曰夫剛上而柔下巽而止合二體而爲蠱也卽其體因其才而用之以道其變則蠱元亨而天下治矣南軒張氏曰由朝廷至閭裏孰非事也而獨舉父子何也天下之本在國國之本在家一家之責莫重於子能盡父道則家齊矣由是而之焉則國可治而天下可平故曰蠱元亨而天下治】利涉大川往有事也集解【程子曰方天下壊亂之際冝涉艱險以往而濟之是往有所事也】先甲三日後甲三日終則有始天行也集解【程子曰夫有始則必有終旣終則必有始天之道也聖人知終始之道故能原始而究其所以然要終而備其將然先甲後甲而爲之慮所以能治蠱而致元亨也朱子曰釋卦辭治蠱至於元亨則亂而復治之象也亂之終治之始天運然也】纂注【徐氏直方曰先三後三者六爻也爻終於六七則更爲之端矣七日得七日來復皆其義也所謂終則有始天行也】小象傳乾父之蠱意承考也集解【程子曰子乾父蠱之道意在承當於父之事也故祗敬其事以置父於無咎之地常懷惕厲則終得其吉也盡誠於父事吉之道也】纂注【鄭氏曰子攺父道始𨿽勞而終則吉蓋其事若不順而其意則在於承其父也】幹母之蠱得中道也集解【程子曰二得中道而不過剛幹母蠱之善者也】乾父之蠱終無咎也集解【程子曰以三之才乾父之蠱𨿽小有悔終無大咎也蓋剛斷能幹不失正而有順所以終無咎也】裕父之蠱往未得也集解【程子曰以四之才守常居寛裕之時則可矣欲有所往則未得也加其所任則不勝矣】乾父用譽承以徳也集解【程子曰乾父之蠱而用有令譽者以其在下之賢承輔之以剛中之徳也】不事王侯志可則也集解【程子曰如上九之處事外不累於世務不臣事於王侯蓋進退以道用捨隨時非賢者能之乎其所存之志可爲法則也】

周易防通卷四﹤經部﹐易類﹐周易會通﹥

欽定四庫全書

周易防通卷五

元董眞卿撰

經【兌下坤上】集解【程子曰臨序卦有事而後可大故受之以臨臨者大也蠱者事也有事則可大矣故受之以臨也韓康伯云可大之業由事而生二陽方長而盛大故爲臨也爲卦澤上有地澤上之地岸也與水相際臨近乎水故爲臨天下之物密近一作�相臨者莫若地與水故地上有水則爲比澤上有地則爲臨也臨者臨民臨事凡所臨皆是在卦取自上臨下臨民之義】臨元亨利貞【呂音訓臨陸氏曰如字坤宮二世卦】集解【程子曰以卦才言也臨之道如卦之才則大亨而正也】附錄【朱子語問臨字非特是上臨下之謂凡進而迫近者皆謂之臨否曰然此是二陽自下而進上則知凡相迫近者皆爲臨也學蒙】至於八月有凶集解【程子曰二陽方長於下陽道向盛之時聖人豫爲之戒曰陽𨿽方盛至於八月則其道消矣是有凶也大率聖人爲戒必於方盛之時方盛而慮衰則可以防其滿極而圖其永久若旣衰而後戒亦無及矣自古天下安治未有久而不亂者蓋不能戒於盛也方其盛而不知戒故狃安富則驕侈生樂舒肆則綱紀壞忘禍亂則釁孽萌是以浸淫不知亂之至也朱子曰臨進而陵逼於物也二陽浸長以逼於陰故爲臨十二月之卦也又其爲卦下兌說上坤順九二以剛居中上應五六故占者大亨而利於正然至於八月當有凶也八月謂自復卦一陽之月至於遁卦二陰之月陰長陽遁之時也或曰八月謂夏正八月於卦爲觀亦臨之反對也又因占而戒之】附錄【程子語臨言八月有凶謂至八月是遁也當其剛浸長之時便戒陰長之意行已朱子語問至於八月有兩說前說自復一陽之月至遁二陰之月陰長陽遁之時後說自泰至觀觀二陽在上四陰在下與臨相反亦陰長陽消之時二說孰長曰前說是周正八月後說是夏正八月恐文王作卦辭時只周正紀之不可知也銖】纂注【蔡氏曰臨與遁反臨爲建丑之月則遁爲建未之月也自臨之初爻至遁之二爻在卦經八爻於月經八月剛柔皆變臨盡消矣故曰至於八月有凶李氏舜臣曰陽生於子終於已陰生於午終於亥故一陽復十一月至已爲幹則陽極陰生一陰姤五月二陰遁六月三陰否七月四陰觀八月方建丑月卦爲臨二陽寖長逼四陰當此之時陽勢方盛至於八月建酉卦爲觀四陰寖長逼二陽則臨二陽至觀危矣故曰至於八月有凶所謂至於八月有凶者言之於臨則當自臨數而不當自復數以觀次臨則當數至觀而不當數至遁臨觀乃陰陽反對消長之常理文王於臨以八月有凶爲戒其義甚著豈可外引遁卦謂周八月哉且文王演易時猶爲商西伯安有未代商已用周正朔此固不攻自破獨惟陰陽消長之理不言之復而言之臨意者臨於月爲丑則商人之正文王逆知盛衰消長之數寄之於易謂今𨿽盛大臨人之勢後且有終凶必然之理托爲萬世戒其意防矣林氏栗曰諸儒謂八月周建未之月案春秋書王正月冬十有一月詩云四月維夏六月䢐暑七月流火皆夏時也蓋四時之序十二月之名冬不可爲春夏不可爲秋所謂三代不相沿襲者但以十一月十二月爲歳首耳太甲惟元祀十有二月乙丑武王十有一年一月戊午秦漢元年冬十月是其例也雙湖先生曰自幹以下元亨利貞占辭凡七卦乾坤屯隨臨無妄革此臨卦元亨利貞二陽浸長之占也然一陽復惟曰亨三陽泰惟曰吉亨四陽壯惟曰利貞五陽夬元亨利貞皆不言何獨臨與幹似也豈非元則一陽初動自二陽以往皆陽徳亨通皆利在貞正乎七卦除坤卦外皆一陽居下可見矣後儒不作占辭惟以四徳論以爲乾坤後數卦與諸卦優劣不同故得具四徳誤矣若作占辭方知文王偶於此數卦及之他卦未嘗不可用此占也】初九咸臨貞吉集解【程子曰咸感也陽長之時感動於陰四應於初感之者也比他卦相應尢重四近君之位初得正位與四感應是以正道爲當位所信任得行其志獲乎上而得行其正道是以吉也他卦初上爻不言得位失位蓋初終之義爲重也臨則以初得位居正爲重凡言貞吉有旣正且吉者有得正則吉者有貞固守之則吉者各隨其事一作時也朱子曰卦惟二陽偏臨四陰故二爻皆有咸臨之象初九剛而得正故其占爲貞吉】附錄【朱子語問臨初九以剛居正九二以剛居中六四六五以柔順臨下故有相感應之道所以謂之咸臨否曰是砥問程易作咸感之象如何曰陰必從陽謂咸爲感亦是但覺得牽彊些此等處皆曉未得如至臨與惇臨亦相似難分別今只得如此說此易所以未易看也銖】纂注【蔡氏曰咸皆也初與二皆臨乎柔故曰咸臨馮氏椅曰以卦義言之以大臨小初九九二臨四陰也以爻位言之以上臨下六四六五臨初九九二者也惟其正應而陰陽相感故交相爲臨而謂之咸言其交相感而交相臨也雙湖先生曰王弼已訓咸爲感諸儒因之然而以二陽方長乃區區感四五二陰與之相臨置三上不問不亦狹乎故不若訓徧與皆義見得陽道廣火公溥而且於立卦命爻之義皆得也李氏舜臣曰山澤通气故山上有澤其卦爲咸而澤上有地爻亦謂之鹹陰陽之气相感也】九二咸臨吉無不利集解【程子曰二方陽長而漸盛感一作咸動於五六中順之君其交之親故見信任得行其志所臨吉而無不利也吉者已然如是故吉也旡不利者將然於所施爲無所不利也朱子曰剛得中而勢上進故其占吉而旡不利也】纂注【蔡氏曰二與初志同而臨柔故亦曰咸臨馮氏椅曰初與二象同咸臨占同吉而初貞二無不利則異蓋初位卑而不中故取其正二得中而應君故無不利不言貞位不當也君臣正應以相與故陽之上進羣陰順之所以無不利也】六三甘臨無攸利旣憂之無咎集解【程子曰三居下之上臨人者也陰柔而說體又處不中正以甘說臨人者也在上而一無而字以甘說臨下失徳之甚旡所利也兌性旣說又乘二陽之上陽方長而上進故不安而益甘旣知危懼而憂之若能持謙守正至誠以自處則無咎也邪說由已能憂而攺之復何咎乎朱子曰陰柔不中正而居下之上爲以甘說臨人之象其占固無所利然能憂而攺之則無咎也勉人遷善爲教深矣】纂注【馮氏椅曰兌爲和說爲口舌甘言之象也虞氏曰兌爲口坤爲土作甘兌口銜坤故曰甘臨失位乘陽故無攸利無應故憂動成泰故無咎蔡氏曰爻柔而位不正兌體而迫於剛故以甘說邪佞而臨乎二也然剛長以正又豈甘說邪佞之所利也能順剛長之正理憂懼知變不爲甘說之態𨿽咎亦不長也丘氏曰此爻見君子得時小人媚說取容之狀李氏舜臣曰彖以八月有凶警君子爻以旣憂無咎戒小人易於君子小人之際用意深矣耿氏曰節之九五以中正爲甘則吉臨之六三以不正爲甘則無攸利余氏曰兌木說也其終多變而爲咨爲嗟所謂樂之所至哀亦至焉臨節之三萃之上可見也】六四至臨無咎集解【程子曰四居上之下與下體相比是切臨於下臨之至也臨道尙近故以比爲至四居正位而下應於剛陽之初處近君之位守正而任賢以親臨於下是以無咎所處當也朱子曰處得其位下應初九相臨之至宜無咎者也】附錄【朱子語問六四以陰居正柔順臨下又有正應臨之極善故謂之至臨曰至臨無咎未是極好只是與初相臨得切至故謂之至砥】纂注【趙氏秉曰四以陰居陰而應於物陽至而遂順之至臨也石氏曰剛勝則柔危柔不失正則得無咎楊氏時曰四初皆當位誠意以相與至臨也故無咎丘氏曰三四皆陰柔三無攸利而四無咎者三乘陽而四應陽三位不當而四位當也】六五知臨大君之宜吉【呂音訓知陸氏曰音智又如字】集解【程子曰五以柔中順體居尊位而下應於二剛中之臣是能倚任於二不勞而治以知臨下者也夫以一人之身臨乎天下之廣若區區自任豈能周於萬事故自任其知者適足爲不知惟能取天下之善任天下之聰明則無所不周是不自任其知則其知大矣五順應於九二剛中之賢任之以臨下乃已以明知臨天下大君之所宜也其吉可知朱子曰以柔居中下應九二不自用而任人乃知之事而大君之宜吉之道也】纂注【南軒張氏曰知臨者豈任察以爲明挾暴以爲剛乎立大中之道使天下得以共行之而已舜惟能用中於民此所以爲大知也雙湖先生曰位剛生明故曰知三四五互離位亦知象】上六惇臨吉無咎集解【程子曰上六坤之極順之至也而居臨之終惇厚於臨也與初二𨿽非正應然大率陰求於陽又其至順故志在從乎二陽尊而應卑髙而從下尊賢取善惇厚之至也故曰惇臨所以吉而無咎陰柔在上非能臨者宜有咎也以其惇厚於順剛是以吉而無咎六居臨之終而不取極義臨無過極故止爲厚義上無位之地正以在上言朱子曰居卦之上處臨之終惇厚於隔吉而無咎之道也故其象占如此】附錄【朱子語二陽在下四五皆以正應臨之上無所臨卻逺去臨二陽三近二陽他去臨也如小人在上位卻把甘言好語臨在下之君子至臨言其相臨之切惇臨有惇厚之意淵上六惇臨自是積累至極處有惇篤之義艮上九亦謂之惇艮復上六爻不好了所以只於五爻謂之惇復居臨之時二陽得時上進陰不敢與之爭而志與之應小象所謂在內者非謂正應只是卦內與二陽應也此便是好卦不獨說道理自是好讀所謂卦有小大辭有險易此便是大底卦砥】纂注【林氏栗曰惇厚也坤爲厚徳是謂惇臨李氏舜臣曰以厚接物未有不安故易之爻辭惇復無悔惇艮吉惇臨無咎又曰大凡陽長則陰消君子吉則小人凶此必然之理臨之二陽方長而上四陰六三旣憂之無咎六四至臨無咎六五知臨大君之宜吉上六惇臨吉兩無咎兩吉何也臨下兌上坤說而順剛中而應故也陽方漸長羣陰順以應之則兩不相傷宜乎下而近者無咎上而尊者吉也徐氏曰二剛浸長進逼於柔此𨿽成卦之體而雜卦又曰臨觀之義或與或求與者又言上下相與爲臨也爻辭初二咸臨此下臨上剛臨柔也三甘臨四至臨五知臨上惇臨此上臨下柔臨剛也上下相臨所謂與也】大象傳澤上有地臨君子以教思無窮容保民無疆【呂音訓思陸息吏反疆陸居良反】集解【程子曰澤之上有地澤岸也水之際也物之相臨與含容無若水之在地故澤上有地爲臨也君子觀親臨之象則教思無窮親臨於民則有一無有字教導之意思也無窮至誠無斁也觀含容之象則有容保民之心無疆廣大無疆限也含容有廣大之意故爲無窮無疆之義朱子曰地臨於澤上臨下也二者皆臨下之事教之無窮者兌也容之無疆者坤也】纂注【蔡氏曰教思無窮澤潤地之象也容保民無疆地容澤之象也】彖傳臨剛浸而長【呂音訓浸而長陸氏曰浸子鴆反長丁丈反一音洽良反】集解【朱子曰以卦體釋卦名】纂注【徐氏曰浸漸也陰符經曰天地之道浸亦用此義言一气不頓進一形不頓虧二陽長於下而漸進也楊氏時曰臨二陽朋來也浸而長非暴爲之也李氏過曰一陽生復二陽生臨剛浸而長也】說而順剛中而應【呂音訓說陸音悅後以意讀之】集解【朱子曰又以卦徳卦體言卦之善】大亨以正天之道也集解【程子曰浸漸也二陽長於下而漸進也下兌上坤和說而順也剛得中道而有應助是以能大亨而得正合天之道剛正而和順天之道也化育之功所以不息者剛正和順而已以此臨人臨事臨天下莫不大亨而得正也兌爲說說乃和也夬彖云決而和朱子曰當剛長之時又有此善故其占如此也】附錄【朱子語易中言天之命也天之道也義只一般但取其成韻耳不必彊分析賀孫】纂注【單氏曰進而大亨亨而用正天道之上行如是而已】至於八月有凶消不久也集解【程子曰臨二陽生陽方漸盛之時故聖人爲之戒云陽𨿽方長然至於八月則消而凶矣八月謂陽生之八月陽始生於復自復至遁凡八月自建子至建未也二陰長而陽消矣故云消不久也在陰陽之气言之則消長如循環不可易也以人事言之則陽爲君子陰爲小人方君子道長之時聖人爲之誡使知極則有凶之理而虞備之常不至於滿極則無凶也朱子曰言𨿽天運之當然然君子宜知所戒】附錄【朱子語剛浸而長以下三句解臨字大亨以正便是天之道也解亨字亦是惟其如此所以如此須用說八月有凶蓋要反那二陽淵】纂注【龍氏仁夫曰臨反對爲觀乃八月卦一轉則爲剝爲坤故曰消不久也徐氏曰陰陽消長若循環然彖易聖人深言消長之機其來甚速吉凶靡定禍福何常思患豫防君子所當戒懼也】小象傳咸臨貞吉志行正也集解【程子曰所謂貞吉九之志在於行正也以九居陽又應四之正其志正也】咸臨吉無不利未順命也【呂音訓未順命晁氏曰胡先生云此未字羨文】集解【程子曰未者非遽之辭孟子或問勸齊代燕有諸曰未也又云仲子所食之粟伯夷之所樹歟抑亦盜蹠之所樹歟是未可知也史記侯嬴曰人固未易知古人用字之意皆如此今人大率用對已字故意似異然實不殊也九二與五感應以臨下蓋以剛徳之長而又得中至誠相感非由順上之命也是以吉而無不利五順體而二說體又陰陽相應故象時明其非由說順也朱子曰未詳】纂注【蔡氏曰命君命謂五也徐氏曰二剛咸臨有進逼陵躐之勢五柔二剛有君弱臣彊之疑以此相臨豈能遽合自二言之其初未順命也然五以柔中用二二以剛中應五豈終不順哉聖人以未順命釋之欲人知以道事君而不苟於從上也】甘臨位不當也旣憂之咎不長也集解【程子曰陰柔之人處不中正而居下之上復乘二陽是處不當位也旣能知懼而憂之則必彊勉自攺故其過咎不長也】至臨無咎位當也【呂音訓位當也陸氏曰本或作當位實非也】集解【程子曰居近君之位爲得其任以陰處四爲得其正與初相應爲下賢所以無咎蓋由位之當也】大君之宜行中之謂也集解【程子曰君臣道合蓋以气類相求五有中徳故能倚任剛中之賢得大君之宜成知臨之功蓋由行其中徳也人君之於賢才非道同徳合豈能用也】纂注【徐氏曰臨六五之行中者與師六五之以中行泰六五之中以行願同義】惇臨之吉志在內也集解【程子曰志在內應乎初與二也志順剛陽而惇篤其吉可知也】纂注【徐氏直方曰臨上六志在內與否初六志在君同否之初六本非應五臨之上六亦非應二此可以志論】

經【坤下防上】集解【程子曰觀序卦臨者大也物大然後可觀故受之以觀觀所以次臨也凡觀視於物則爲觀平聲爲觀於下則爲觀去聲如樓觀謂之觀者爲觀於下也人君上觀天道下觀民俗則爲觀修徳行政爲民瞻仰則爲觀風行地上徧觸萬類周觀之象也二陽在上四陰在下陽剛居尊爲羣下所觀仰觀之義也在諸爻則惟取觀見隨時爲義也】觀盥而不薦有孚顒若【呂音訓觀陸氏曰官喚反示也乾宮四世卦盥陸音管而不薦陸氏曰本又作同牋練反王肅本作而觀薦顒陸魚恭反】集解【程子曰予聞之胡翼之先生曰君子居上爲天下之一無之字表儀必極其莊敬則下觀仰而化也故爲天下之觀當如宗廟之祭始盥之時不可如旣薦之後則下民盡其至誠顒然瞻仰之矣盥謂祭祀之始盥手酌郁鬯於地求神之時也薦謂獻腥獻熟之時也盥者事之始人心方盡其精誠嚴肅之至也至旣薦之後禮數繁縟則人心散而精一不若始盥之時矣居上者正其表儀以爲下民之觀當一作常莊嚴一作敬如始盥之初勿使誠意少散如旣薦之後則天下之人莫不盡其孚誠顒然瞻仰之矣顒仰望也朱子曰觀者有以中正示人而爲人所仰也九五居上四陰仰之又內順外防而九五以中正示天下所以爲觀盥將祭而潔手也薦奉酒食以祭也顒然尊敬之貌言致其潔淸而不輕自用則其孚信在中而顒然可仰戒占者當如是也或曰有孚顒若謂在下之人信而仰之也此卦四陰長而二陽消正爲八月之卦而名卦系辭更取他義亦扶陽抑陰之意】附錄【朱子語問觀盥而不薦只是取未薦之時誠意渾全而未散今乃云觀盥而不薦何也曰祭祀無不薦者此是假設來說薦是用事了盥是未用事之初云不薦者言常持得這誠敬如盥之意常在若薦則是用出用出則才畢便過了無復有初意矣詩云心乎愛矣遐不謂矣中心藏之何日忘之楚詞云愛君子兮不敢言正是此意說出這愛了則都無事可把持矣惟其不說但藏在中心所以常見其不忘也學蒙問盥而不薦曰這猶譬諭相似蓋無這事且如祭祀才盥便必薦那有不薦底但取其淸潔之義耳�問觀陰盛而不言凶咎何也先生曰此卦取義不同蓋陰𨿽盛而於九五之君乃當正位故只取爲觀於下之義而不取陰盛之象也時舉問有孚顒若承上文盥而不薦蓋致其潔淸而不輕自用則孚信在中而顒然可仰一說下之人信而仰之二說孰長先生曰從後說則合得彖辭下觀而化之義或曰前說似好先生曰當以彖辭定又問觀卦四陰長而二陽消正八月之卦而名卦系辭不取此義何也曰只爲九五中正以觀示天下事都別了以此見易不可執一看所謂不可爲典要惟變所適也銖這盥字與灌字不同灌自是以秬鬯之酒灌地以降神這盥只是洗手凡祭祀數數盥手一拜則掌拊地便又著洗伊川云人君正其表儀以爲下民之觀當莊嚴如始盥之初勿使誠意少散如旣薦之後某看觀卦意思不是如此觀義自說聖人至徳出治天下自然而化更不待用力而下莫不觀感而化故取義於盥意謂積誠信之至但是盥滌而不待乎薦享有孚已自顒若故曰下觀而化也蔡季通因云盥而不薦有孚顒若言其理也下觀而化述其徳也賀孫劉砥問伊川以爲灌鬯之初誠敬猶存至薦羞之後精意懈怠本義以爲致其潔淸而不自用其義不同曰盥只是洗手不是灌鬯伊川承先儒之誤若云薦羞之後誠意懈怠則先王祭祀只是灌鬯之初猶有誠意及薦之後皆不成禮矣問若爾則是聖人在上視聽言動皆當爲天下法而不敢輕亦猶祭祀之時致其潔淸而不敢輕用否曰然問有孚顒若先生以爲孚信在中而尊嚴故下觀而化之伊川以爲天下之人孚信顒然而仰之恐須是孚信尊嚴方得下觀而化曰然又問觀觀之義曰自上示下曰觀去聲自下觀上曰觀平聲故卦名之觀去聲六爻之觀皆平聲僴】纂注【馮氏椅曰卦疊艮之畫有門闕重復之象故取象於觀盥滌器盥手也朱氏曰天子迎屍入廟洗手酌獻屍屍以灌地三獻而薦腥五獻而薦熟又曰互艮爲手伏兌爲澤上爲宗廟防入也項氏曰盥者祭之初步方詣東榮盥手於洗凡祭之事百未一爲也薦者祭禮之最盛四海九州之美味四時之和气無不陳也此但以盥而不薦象恭已無爲耳非重盥而輕薦也雙湖先生曰盥取防潔齊象不薦又取艮止象鄭氏剛中曰以卦求之自五至二有宗廟之象昭穆相偶太祖之廟居其中故有盥薦之象不特此也艮兌合損上至三宗廟故曰可用享坤艮合萃四至初宗廟故曰王假有廟坎防合渙五至三宗廟故曰王假有廟鄭庚成曰互艮爲鬼門又爲宮闕地上有木而爲鬼門宮闕天子宗廟之象李氏舜臣曰觀下坤上防四陰𨿽長方且坤順防伏乎二陽之下而履至尊之位操九五之權則又防當之防爲風風行艸偃密移於天地之間有君子在上小人自爾防順之義此神化之妙有不容言者又曰彖辭於君子小人𨿽不明言而初六曰小人無咎君子吝九五曰君子無咎上九又曰君子無咎𨿽略之於彖乃詳之於爻聖人著易之戒其互見如此】初六童觀小人無咎君子吝【呂音訓童陸氏曰馬云童猶獨也鄭云稚也】集解【程子曰六以陰柔之質居逺於陽是以一作其觀見者淺近如童稚然故曰童觀陽剛中正在上聖賢之君也近之則見其道徳之盛所觀深逺初乃逺之所見不明如童蒙之觀也小人下民也所見昏淺不能識君子之道乃常分也不足謂之過咎若君子而如是則可鄙吝也朱子曰卦以觀示爲義據九五爲主也爻以觀瞻爲義皆觀乎九五也初六陰柔在下不能逺見童觀之象小人之道君子之羞也故其占在小人則無咎君子得之則可羞矣】附錄【朱子語初六童觀小人之道也君子則吝小人自是如此故無咎僴】纂注【馮氏椅曰初位陽故爲童二位陰故爲女皆爲陰爻爲童穉象楊氏萬里曰小人無咎非無咎也不足咎也】六二闚觀利女貞【呂音訓闚陸氏曰苦規反本又作窺】集解【程子曰二應於五觀於五也五剛陽中正之道非二陰暗柔弱所能觀見也故但如窺覘之觀耳闚覘之觀𨿽少見而不能甚一作盡明也二旣不能明見剛陽中正之道則利如女子之貞𨿽見之不能甚明而能順從者女子之道也在女子爲貞也二旣不能明見九五之道能如女子之順從則不失中正乃爲利也朱子曰陰柔居內而觀乎外闚觀之象女子之正也故其占如此丈夫得之則非所利矣】纂注【徐氏曰闚門中視也陰柔居內而觀外𨿽與五爲應前爲三四所蔽所見不明闚觀之象齊氏曰二應在五不敢顯視故象闚觀闚觀非女之正也故曰利女貞禮女不逾閾貞也六二隙窺有外心矣如女子之貞方能自守蓋深戒之也雙湖先生曰易爻有蒙全體取象者如此卦初童蒙全體艮小子象二闚蒙全體艮爲門闕象昭然矣】六三觀我生進退集解【程子曰三居非其位處順之極能順時以進退者也若居當其位則無進退之義也觀我生我之所生謂動作施爲出於已者觀其所生而隨宜進退所以處𨿽非正而未至失道也隨時進退求不失道故無悔咎一作吝以能順也朱子曰我生我之所行也六三居下之上可進可退故不觀九五而獨觀已所行之通塞以爲進退占者宜自審也】附錄【朱子語問六三觀我生進退不觀九五而觀已所行通塞以爲進退否曰看來合是觀九五大率觀卦二陽在上四陰仰之九五爲主六三觀我生進退者觀九五如何而爲進退也初六六二以去五之逺觀貴於近所觀不明不大六四卻見得親切故有觀光利用之象六三處二四之間固當觀九五以爲進退也子善遂問如此則我字乃是指九五而言易中亦有此例如頤之初九曰捨爾靈觀我朶頤是也曰此我乃是假外而言耳此說我字與本義不同銖六三傳但以爲未至失道而求不失道耳非直以爲不失道也答方士錄】纂注【石氏曰六三自觀所爲也居下體之極在上體之下有進退之象可以進則進可以退則退觀我自已所爲而已王氏湘卿曰生如生涯生計治生營生之生謂所作事業也南軒張氏曰三大臣之位當察其徳業所著見者以度其去就遊氏曰六三觀我生進退者省諸已也度徳以就位量能以在官也九五觀我生者驗諸此也所以審好惡而察治亂也上九之觀其生則觀其時之設施也楊氏曰三五皆曰觀我生辭同而徳異六三察已以從人九五察人以修已三似漆雕開】六四觀國之光利用賓於王【呂音訓觀陸氏曰如字或音官喚反】集解【程子曰觀莫明於近五以剛陽中正居尊位聖賢之君也四切近之觀見其道故云觀國之光觀見國之盛徳光輝也不指君之身而云國者在人君而言豈止觀其行一身乎當觀天下之政化則人君之道徳可見矣四𨿽陰柔而防體居正切近於五觀見而能順從者也利用賔於王夫聖明在上則懷抱才徳之人皆願進於朝廷輔戴之以康濟天下四旣觀見人君之徳國家之治光華盛美所宜賔於王朝效其智力上輔於君以施澤天下故言利用賓於王也古者有賢徳之人則人君賓禮之故士之仕進於王朝則謂之賓朱子曰六四最近於五故有此象其占爲利於朝覲進仕也】纂注【蘭氏曰九五陽明居上是有光華者也王氏宗傳曰觀以逺陽爲晦近陽爲明朱氏曰古者諸侯入見於王王以賓禮之士而未受祿亦賔之馮氏椅曰王九五也賓如作賔於王家之謂以客禮見王者乃利也雙湖先生曰自五以下正互凡兩坤皆王國之象】九五觀我生君子無咎集解【程子曰九五居人君之位時之治亂俗之美惡系乎已而已觀已之生若天下之俗皆君子矣則是已之所爲政化善也乃無咎矣若天下之俗未合君子之道則是已之所爲政治未善不一作未能免於咎也朱子曰九五陽剛中正以居尊位其下四陰仰而觀之君子之象也故戒居此位得此占者當觀已所行必其陽剛中正亦如是焉則得無咎也】纂注【李氏舜臣曰九五上九兩君子在四陰卦中皆獲無咎以其體防之徳而陰有以化服小人之類也項氏曰觀本是小人逐君子之卦但以九五中正在上羣陰仰而觀之故聖人取以爲小人觀君子之象象𨿽如此勢實漸危故五上二爻皆曰君子無咎言君子方危能如九五之居中履正能如上九之謹身在外僅可無咎耳不然則九五建中正以觀天下𨿽元吉大亨可也豈止無咎而已哉明二陽向消故道大而福小也此則唐武宗之時內之宦者外之牛黨之徒皆欲攻李徳裕者也但以武宗剛明在位故仰視而不敢動一日事變萬事去矣雙湖先生曰知時識勢學易之大方項氏深爲得之當觀之君知此所以自處者有道可也】上九觀其生君子無咎集解【程子曰上九以剛陽之徳處於上爲下之所觀而不當位是賢人君子不在於位而道徳爲天下所觀仰者也觀其生觀其所生也謂出於已者徳業行義也旣爲天下所仰觀故自觀其所生若皆君子矣則無過咎也茍未君子則何以使人觀仰矜式是其咎也朱子曰上九陽剛居尊位之上𨿽不當事任而亦爲下所觀故其戒辭略與五同但以我爲其小有主賔之異耳】附錄【朱子語觀我是自觀如視履考祥底語勢觀其亦是自觀卻從別人說易中其字不說別人只是自家如乘其墉之類淵問觀我生觀其生之別曰我者彼我對待之言是以彼觀此其生是以此自觀六三之觀我生進退者事君則觀其言聴計從治民則觀其政教可行膏澤可下可以見自家所施之當否而爲進退九五之觀我生如觀風俗之媺惡臣民之從違可以見自家所施之善惡上九之觀其生則是就自家視聽言動應事接物處自觀九五上九君子無咎蓋爲君子有剛陽之徳故無咎小人無此徳自當不得此爻如初六童觀小人之道也君子則吝小人自是如此故無咎此二爻君子小人正相對說僴問觀六爻一爻勝似一爻豈所據之位愈髙則所見愈大邪先生云上二爻意思自別下四爻是以所據之位愈近則所見愈親切防意思易說】纂注【程氏曰四陰向長二陽向消君子宜有咎之時也故二爻皆曰無咎以見補過之義余氏曰初六則小人無咎二則利女貞五與上則君子無咎皆指占者視其人而吉凶分焉蔡氏曰中孚與離同小過與坎同臨與震同觀與艮同大壯與兌同遁與巽同觀示也兼兩爻求之有艮之體二剛在上無所蔽掩有光明以示下也凡觀之道在上爲示在下爲瞻故五爲觀主觀瞻之際惟居髙而近則有所見初位最下又逺乎五無得乎示之道也二𨿽爲應而隔三四特闚其所示者也三𨿽處髙位亦隔乎四但能自瞻其所爲而已惟四上最近而髙故瞻五之光華而上亦瞻五之所爲也魏氏曰竊意未有四聲反切以前安知觀字不皆爲平聲乎於是聞見視聽髙深先後逺近上下之等皆有二字且考諸義則二字固可一而參諸易詩以來東漢以前則凡有韻之語亦爲孫炎沈約以後必限以四聲拘以韻切亦不可同日語矣龍氏仁夫曰觀觀兩音六十四卦似無此例只合依卦名並去聲】大象傳風行地上觀先王以省方觀民設教【呂音訓省陸息井反】集解【程子曰風行地上周及庶物爲由歷周覽之象故先王體之爲省方之禮以觀民俗而設政教也天子巡省四方觀視民俗設爲政教如奢則約之以儉儉則示之以禮是也省方觀民也設教爲民觀也朱子曰省方以觀民設教以爲觀】纂注【方氏曰風主天之號令施於萬物行於地上至防至幽無不周徧爲君主教令行於民上者當如此劉氏曰觀民設教如齊之末業教以農桑衛之淫風教以禮別奢如曹則示以儉儉如魏則示以禮之類是也】彖傳大觀在上順而防中正以觀天下【呂音訓大觀陸官喚反以觀陸氏曰徐音官】集解【程子曰五居尊位以剛陽中正之徳爲下所觀其徳甚大故曰大觀在上下坤而上防是能順而防也五居中正以防順中正之徳爲觀於天下也朱子曰以卦體卦徳釋卦名義】纂注【徐氏曰大剛也二剛在上下示眾柔故曰大觀在上順防以卦徳言中正五也大觀在上以位言順防中正以徳言有其位無其徳不足以觀天下有其徳無其位亦不足以觀天下乎】觀盥而不薦有孚顒若下觀而化也集解【程子曰爲觀之道嚴敬如始盥之時則下民至誠瞻仰一作仰觀而從化也不薦謂不使誠意少散也朱子曰釋卦辭】纂注【徐氏曰下觀而化以四陰觀二陽言謂上有精潔誠敬之徳顒然可仰則天下有所觀感而化如舜恭已正南面而天下自治文王不大聲以色而萬邦作孚自然之感固如此也】觀天之神道而四時不忒聖人以神道設教而天下服矣【呂音訓忒陸吐得反神道設教今本有以字陸氏曰一本作以神道設教晁氏曰當無以字】集解【程子曰天道至神故曰神道觀天之運行四時無有差忒則見其神妙聖人見天道之神體神道以設教故天下莫不服也夫天道至神故運行四時化育萬物無有差忒至神之道莫可名言惟聖人密契體其妙用設爲政教故天下之人涵泳其徳而不知其功鼔舞其化而莫測其用自然仰觀而戴服故曰以神道設教而天下服矣朱子曰極言觀之道也四時不忒天之所以爲觀也神道設教聖人之所以爲觀也】附錄【朱子語盥本謂薦而不薦是欲蓄其誠意以觀示民使民觀感而化之之義有孚顒若便是那下觀而化卻不是說人君身上事聖人以神道設教是聖人不犯手做底卽是盥而不薦之義順而防中正以觀天下謂以此觀示之也淵觀天之神道只是自然運行防道理四時自然不忒聖人神道亦是說他有教人自然觀感處易說】纂注【雙湖先生曰觀以坤遇防成卦必以觀名者自西南角坤右轉至東南角防拱得南離中間離爲目故有觀義二陽居五上爲天有天神道之象互艮爲冬春之交防爲春夏之交坤爲夏秋之交坤伏乾爲秋冬之交又有四時不忒之象九五以陽剛中正之聖人以神道而施風教四陰皆以柔順防入聽從於下又有天下服之象焉夫子嘗曰居則觀其象而玩其辭如以玩辭而已無得於象未足與語此愚案陸氏釋文爲古詩而作而經文多主古易】小象傳初六童觀小人道也集解【程子曰所觀不明如童稚乃小人之分故曰小人道也】闚觀女貞亦可醜也【呂音訓闚觀女貞陸氏曰一本有利字】集解【程子曰君子不能觀見剛陽中正之大道而僅一有能字闚覘其仿佛𨿽能順從乃同女子之貞亦可羞丑也朱子曰在丈夫則爲醜也】觀我生進退未失道也集解【程子曰觀己之生而進退以順乎宜故未至於失道也】觀國之光尙賓也【呂音訓尙賔晁氏曰京陸績作上賔】集解【程子曰君子懷負才業志在乎兼善天下然有捲懷自守者蓋時無明君莫能用其道不得巳也豈君子之志哉故孟子曰中天下而立定四海之民君子樂之旣觀見國之光華古人所謂非常之遇也一無也字所以志願登進王朝以行其道故云觀國之光尙賔也尙謂尙志其志意願慕賔於王朝也】觀我生觀民也集解【程子曰我生出於己者人君欲觀己之施爲善否當觀於民民俗善則政化善也王弼云觀民以察己之道是也朱子曰此夫子以義言之明人君觀己所行不但一身之得失又當觀民徳之善否以自省察也】纂注【林氏曰自四以下皆陰其象爲民】觀其生志未平也集解【程子曰𨿽不在位然以人觀其徳用爲儀法故當自愼省觀其所生常不失於君子則人不失所望而化之矣不可以不在位故安然放意無所事也是其志意未得安也故云志未平也平謂安寧也朱子曰志未平言𨿽不得位未可忘戒懼也】附錄【程子語任易觀之上九曰觀其生君子無咎象曰觀其生志未平也上九有剛陽之徳居無位之地是賢人君子抱道徳而不居位爲眾人仰觀法式者也𨿽不當位然爲眾人所觀固不得安然放意謂巳無與於天下也必觀其所生君子矣乃得無咎聖人又從而贊之謂志當在此固未得安然平定無所慮也觀聖人教示後賢如是之深賢者存心如是之仁與其素隠行怪獨善其身者異矣語錄朱子語其生謂言行事爲之見於外者旣有所省便是未得安然無事答呂光祖】

經【震下離上】集解【程子曰噬嗑序卦可觀而後有所合故受之以噬嗑嗑者合也旣有可觀然後有來合之者也噬嗑所以次觀也噬齧也嗑合也口中有物間之齧而後合之也卦上下二剛爻而中柔外剛中虛人頤口之象也中虛之中又一剛爻爲頤中有物之象口中有物則隔上下不得嗑必齧之則得嗑故爲噬嗑聖人以卦之象推之於天下之事在口則爲物隔而不得合在天下則爲有彊梗或讒邪間隔於其間故天下之事不得合化一無也字當用刑法小則懲戒大則誅戮以除去之然後天下之治得成矣凡天下至於一國一家至於萬事所以不和合者皆由有間也無間則合矣以至天地之生萬物之成皆合而後能遂凡未合者皆有間也若君臣父子親戚朋友之間有離貳怨隙者蓋讒邪間於其間也除去之則和合矣故間隔者天下之大害也聖人之觀噬嗑一作齧臺之象推之於天下萬事皆使去其間隔而合之則無不和且洽一作治矣噬嗑者治天下之大用也去天下之間在任刑罰故卦取用刑爲義在二體明照而威震乃用刑之象也】噬嗑亨利用獄【呂音訓噬嗑陸氏曰上市制反齧也下胡臘反合也防宮五世卦】集解【程子曰噬嗑亨卦自有亨義也天下之事所以不得亨者以有間也噬而嗑之則亨通矣利用獄噬而嗑之之道宜用刑獄也天下之間非刑獄何以一作不可以去之不云利用刑而云利用一無利用字獄者卦有明照之象利於察獄也獄者所究治情僞得其情則知爲間之道然後可以設防與致刑也朱子曰噬齧也嗑合也物有間者齧而合之也爲卦上下兩陽而中虛頤口之象九四一陽間於其中必齧之而後合故爲噬嗑其占當得亨通者有間故不通齧之而合則亨通矣又三陰三陽剛柔中半下動上明下雷上電本自益卦六四之柔上行以至於五而得其中是以以陰居陽𨿽不當位而利用獄蓋治獄之道惟威與明而得其中之爲貴故筮得之者有其徳則應其占也】纂注【李氏過曰噬嗑震下離上震雷離電天地生物有爲造化之梗者必用雷電擊搏之聖人治天下有爲民之梗者必用刑獄斷制之故噬嗑以去頤中之梗雷電以去天地之梗刑獄以去天下之梗也張氏汝弼曰卦中有坎爲刑獄楊氏時曰噬嗑除間之卦也除間以刑爲用故利用獄獄者所以治間而求其情也治而得其情則刑之而天下服矣故不言利用刑而曰利用獄也雙湖先生曰易六十四卦彖辭惟噬嗑取象於獄者以上下兩陽而中虛有獄之象九四一陽間於其中有獄囚之象四陽不正互坎爲盜陷於囚獄明照而威震動必察情噬之使嗑有利用獄之象嗚呼文王當羑里時想演易至此其亦傷無明王在上是以於明動之卦深有感也臣罪當誅兮天王聖明韓子其知心之論也歟】初九屨校滅趾無咎【呂音訓屨陸氏曰紀具反校陸氏曰爻教反下同馬音教止今本作趾陸氏曰本亦作趾趾足也晁氏曰案止古文】集解【程子曰九居初最下無位者也下民之象爲受刑之人當用刑之始罪小而刑輕校木械也其過小故屨之於足以滅傷其趾人有小過校而滅其趾則當懲懼不敢進於惡矣故得無咎系辭云小懲而大誡此小人之福也然懲之於小與初故一有後字得無咎也初與上無位爲受刑之人餘四爻皆爲用刑之人初居最下無位者也上處尊位之上過於尊位亦無位者也王弼以爲無陰陽之位陰陽系於奇偶豈容無也然諸卦初上不言當位不當位者一作不言位當不當者蓋初終之義爲大臨之初九則以位爲正若需上六云不當位幹上九云無位爵位之位非陰陽之位也朱子曰初上無位爲受刑之象中四爻爲用刑之象初在卦始罪薄過小又在卦下故爲屨校滅趾之象止惡於初故得無咎占者小傷而無咎也】纂注【朱氏曰周官掌囚下罪桎桎足械也械亦曰校蔡氏曰屨屨也校械也滅沒也趾在下人所用以行者初象滅趾謂受刑於初則小懲大戒罪過止息而不行故無咎都氏曰趾言下體之下而行者也耳言上體之上而聞者也楊氏萬里曰屨校不懲必至何校滅趾不誠必至滅耳初九之小人能懲於薄刑止其惡而不行則不貽上九惡積罪大之凶禍矣雙湖先生曰案趾只取下體初爻不論陰陽噬賁壯夬皆陽鼎艮皆陰咸其拇足大趾亦指初六屨亦初象校在足曰屨在項曰何獄中物皆蒙坎象坎堅多心木在獄校屬】六二噬膚滅鼻無咎【呂音訓膚陸氏曰方於反馬云柔脆肥美曰膚】集解【程子曰二應五之位用刑者也四爻皆取噬爲義二居中得正是用刑得其中正也用刑得其中正則罪惡者易服故取噬膚爲象噬齧人之肌膚爲易入也滅沒也深入至沒其鼻也二以中正之道其刑易服然乘初剛是用刑於剛彊之人刑剛彊之人必須深痛故至滅鼻而無咎也中正之道易以服人與嚴刑以待剛彊義不相妨朱子曰祭有膚鼎蓋肉之柔脆噬而易嗑者六二中正故其所治如噬膚之易然以柔乘剛故能甚易亦不免於傷滅其鼻占者𨿽傷而終無咎也】附錄【朱子語噬膚滅鼻膚腹腴拖泥處滅浸沒也謂因噬膚而沒其鼻於器中也僩】纂注【馮氏當可曰一身之表皆爲膚朱氏曰陰爲膚剝六四亦取膚象林氏曰互艮爲鼻二乘剛有沒鼻之象馮氏椅曰膚皮之表也噬者治獄之人膚肉臘胏囚也爻取噬爲治獄之象又取膚爲獄囚之象二之滅鼻無咎者指治獄也初之無咎囚可無咎也二三五之無咎囚不得而咎之也中四爻治獄者也初上囚之始惡怙終者也李氏過曰以六爻之位言之五君位也爲治獄之主四大臣位也爲治獄之卿又其下也爲治獄之吏頤中之物最大幹胏是也六二體柔以噬膚之道噬之自傷其鼻然亦無咎也治獄者也故咎不在已雙湖先生曰膚身之皮膚取互艮象與剝六四象同如馮李說則治獄者噬囚膚而自沒其膚其義巳通若證以初爻屨校滅囚趾噬鼻滅囚膚文勢似亦可通】六三噬臘肉遇毒小吝無咎【呂音訓臘肉陸氏曰音昔馬云晞於陽而於日曰臘肉鄭注周禮曰小物全幹曰臘】集解【程子曰三居下之上用刑者也六居三處不當位自處不得其當而刑於人則人不服而怨懟悖犯之如噬齧幹臘堅韌之物而遇毒惡之味反傷於口也用刑而人不服反致怨傷是可鄙吝也然當噬嗑之時大要噬間而嗑之𨿽其身處位不當而彊梗難服至於遇毒然用刑非爲不當也故𨿽可吝而一無而字亦小噬而嗑之非有咎也朱子曰臘肉謂獸臘全體骨而爲之者堅韌之物也陰柔不中正治人而人不服爲噬臘遇毒之象占𨿽小吝然時當噬嗑於義爲無咎也】纂注【齊氏曰周禮臘人掌田獸之脯臘注薄物爲脯小物全幹爲臘朱氏曰三互艮艮爲黔喙之屬離爲雉日熯之臘肉之象六三位不當以柔噬剛刑人不服反傷之故遇毒毒坎險象四五坎師以此毒天下亦指坎林氏栗曰臘者肉見於外而骨藏於中以六居三外柔內剛臘肉之象噬之遇骨不期遇其害也外示柔弱中藏險狠以匿其情姦民也揣其骨而徐齧之故小吝馮氏曰三剛藏於六柔中故噬而遇毒多凶之象不中正故吝陰小故其占爲小吝噬之乃其治獄之職故無得而咎之故諸爻𨿽不善亦無咎矣李氏過曰六三體亦柔見二之傷也以噬臘肉之道噬之遂爲所毒𨿽小吝意在去惡已則何咎】九四噬幹胏得金矢利艱貞吉【呂音訓幹陸音幹胏陸氏曰緇美反馬云有骨謂之胏鄭云簀也字林云含食所遺也一曰脯也子夏作脯徐音甫荀董同晁氏曰說文作食所遺也易噬幹雄說從陸績作胏】集解【程子曰九四居近君之位當噬嗑之任者也四已過中是其間愈大而用刑愈深也故云噬幹胏胏肉之有聯一無聯字骨者幹肉而兼骨至堅難噬者也噬至堅而得金矢金取剛矢取直九四陽徳剛直爲得剛直之道𨿽用剛直之道利在克難其事而貞固其守則吉也九一無九字四剛而明體陽而居柔剛明則傷於果故戒以知艱居柔則守不固故戒以堅貞剛而不貞者有矣凡失剛者皆不貞也在噬嗑四最爲善朱子曰胏肉之帶骨者與胾通周禮獄訟入鈞金束矢而後聽之九四以剛居柔得用刑之道故有此象言所噬愈堅而得聽訟之宜也然必利於艱難正固則吉戒占者宜如是也】附錄【朱子語得金矢荊公已嘗引周禮釣金之說僴問不知古人獄要鈞金束矢之意如何先生云這不見得想是詞訟時便令他納此教他無切要防事不敢來又問云如此則不問曲直一例出此則實有寃枉者亦懼而不敢訴矣先生云這个須是大切要防事如平常事又別有所在如劑石之論】纂注【楊氏時曰九四合一卦言之則爲間者也以一爻言之則居大臣之位任除間之責者也李氏椿年曰臘肉小幹胏難噬於臘李氏過曰頤中之梗正在此爻九四近君治獄之卿諸爻以柔噬九四獨以剛噬正如幹胏而九四體剛以噬幹胏之道噬之遂得其情馮氏椅曰肉之附骨猶四之附九居於離火故爲幹胏之象又說卦離爲乾卦雙湖先生曰卦互坎爲豕離爲戈兵又爲火故有幹胏象蒙金矢指坎九二象此爻正互坎中爻蘭氏曰九幹之防幹爲金也齊氏曰坎爲矯輮爲木人爲弓矯木加金施於弓亦有矢象金矢李季辧引周禮說案周禮秋官大司寇以兩造禁民訟入束矢於朝然後聽之以兩劑禁民獄入鈞金三日乃致於朝然彊聽之注訟謂以財貨相告者造至也使訟者兩至旣兩至使入束矢乃治之不至不入束矢則是白服不直者也必入束矢者取其直也古者一弓百矢束矢其百矢歟獄謂相告以罪名者劑今券書使獄者各賫券書旣兩券書使入鈞金又三日乃治之重刑也不券書不入金則是亦自服不直者也必入金者取其堅也三十斤曰鈞九四不正故戒以貞吉龍氏仁夫曰紫金矢與金柅金車金及黃矢語勢同似不必引鈞金束矢爲義】六五噬幹肉得黃金貞厲無咎集解【程子曰五在卦愈上而爲噬幹肉反易於四之幹胏者五居尊位乘在上之勢以刑於下其勢易也在卦將極矣其爲間甚大非易嗑也故爲噬幹肉也得黃金黃中色金剛物五居中爲得中道處剛而四輔以剛得黃金也五無應而四居大臣之位得其助也貞厲無咎六五𨿽處中剛然實柔體故戒以必正固而懷危厲則得無咎也以柔居尊而當噬嗑一作堅之時豈可不貞固而懷懼哉一作忘危懼也朱子曰噬幹肉難於膚而易於臘胏者也黃中色金亦謂釣金六五柔順而中以居尊位用刑於人人無不服故有此象然必貞厲乃得無咎亦戒占者之辭也】附錄【朱子語問九四利艱貞六五貞厲皆有艱難正固危懼之意故皆爲戒占者之辭先生曰亦是爻中有此道理大扺才是治人彼必爲敵不是易事故𨿽時位卦徳得用刑之宜亦須以艱難正固處之至於六三噬臘肉遇毒則是所噬者堅韌難合六三以陰柔不中正而遇此所以遇毒而小吝然此亦是合當治者但難治耳治之𨿽小吝終無咎也銖】纂注【林氏栗曰幹肉折肉披筋而熯之似剛非剛似柔非柔噬之則嗑不噬不嗑也以六居五剛柔得中幹肉象蔡氏曰幹以五言肉以六言黃象離中金剛也張子曰得黃金者得居中持堅之義余氏曰金矢黃金不必泥周禮只是剛直剛中耳雙湖先生曰五不正故戒以貞猶厲況不正乎然𨿽厲而無咎者以居位得中故免於咎耳李氏過曰九四噬嗑旣得其情以獄成上於五五柔主以噬幹肉之道噬之幹肉無骨者以柔噬之也得黃金贖刑也古者金作贖刑如呂刑五刑之贖皆有罰以千鍰爲差是也九四以剛噬六五以柔噬以剛噬者有司執法之公以柔噬者人君不忍之仁也然猶貞厲則無咎正如穆王訓夏贖刑刑旣輕矣猶曰朕言多懼是也龍氏仁夫曰案項氏曰噬者除其惡得者取其善噬幹胏之彊而收金矢之用噬幹肉之彊而收黃金之用聖人之仁如此愚謂聽獄之難久矣系辭聖人於此深致意焉夫圜扉叢棘之間未必皆彊梗不肖者居之也而有金矢黃金之屬在焉小則爲堂阜之夷吾蓋齊之名卿也大則爲郡邸之皇孫蓋漢之英主也使防鮑叔之知人丙吉之長者則遂巳矣治獄者其可茍哉周公呼太史而告之曰司寇蘇公式敬爾由獄以長我王國此意與噬嗑辭同】上九何校滅耳凶【呂音訓何陸氏曰何可反又音河本亦作荷音同象同王肅云荷擔晁氏曰案何古文】集解【程子曰上過乎尊位無位者也故爲受刑者居卦之終是其間大噬之極也系辭所謂惡積而不可揜罪大而不可解者也故何校而滅其耳凶可知矣何負也謂在頸也朱子曰何負也過極之陽在卦之上惡極罪大凶之道也故其象占如此】纂注【胡氏曰居卦之極罪之大者也校加於首而沒其耳所以凶也毛氏曰以怙終故寄之上九齊氏曰下互坎體有耳之象郭氏雍曰初上滅字或以爲刑獨孔氏訓沒屨校桎其足桎大而沒趾何校械其首械大而沒其耳也若以誠耳爲刵滅鼻爲劓滅趾爲腓則上九復不爲凶而初二又不爲無咎也書注劓輕刑呂刑腓辟爲重故漢斬趾同於棄市方初六小刑固不當斷趾上九非大復不當輕刑以是知三者之滅皆非刑也馮氏當可曰卦有四元咎一吉一凶治天下至於用獄皆出於不獲已不獲已而爲之得麤免於過咎可也九四之吉以對上九之凶使四不艱貞則其凶如上矣蔡氏曰噬之用在中故中四爻爲噬也初上二爻受噬者也爲噬故爻辭皆稱噬受噬故爻無噬辭丘氏曰初過小而在下故屨校滅趾爲用獄之始上惡極而怙終故何校滅耳爲用獄之終中四爻治獄之人然卦才剛柔不同噬之難易亦異二以柔居柔於象爲噬膚易噬者也五以柔居剛剛柔得中於象爲噬幹肉比噬膚則難矣三柔中有剛肉藏骨之象故曰噬臘肉比干肉又難也四剛中有柔骨聨肉之象故曰噬幹胏胏則骨大於臘噬之最難者也此中四爻之別也然二滅鼻三遇毒四艱貞五貞厲者言治獄之道當致謹而不可輕也雙湖先生曰以全體言九四爲一卦之間則受噬者在四彖辭利用獄是刑四也以六爻言則受噬者在初上故初上皆受刑四反爲噬之主與三陰爻同噬之彖爻取象有不同如此爻中稱臘稱乾皆離象故說卦曰離爲乾卦】大象傳雷電噬嗑先王以明罰勑法【呂音訓勑陸氏曰恥力反此俗字也字林作敕鄭云敕猶理也一云整也】集解【程子曰象無倒置者疑此文互也雷電相須並見之物亦有噬象電明而雷威先王觀雷電之象法其明與威以明其刑罰飭其法令法者明事理而爲之防者也朱子曰雷電當作電雷】附錄【程子語電者陰陽相軋雷者陰陽相擊也軋者如石相磨而火光出者電便有雷擊者是也大臨朱子語問諸卦象皆順說獨雷電噬嗑倒說何邪曰先儒皆以爲倒說二字二字相似疑是如此僩問雷電噬嗑與雷電丰似一同先生曰噬嗑明在上動在下是明得是理先立這法在此未有犯防人畱待異時之用故云明罰敕法丰威在上明在下是用這法時須是明見下情曲折方得不然威動於上必有過錯也故云折獄致刑此是伊川之意其說極好道夫】纂注【蔡氏曰明罰離象勑法震象張氏汝弼曰體電之光以明罰則情僞不能逃體雷之威以勑法則彊梁不敢犯徐氏曰明罰者所以示民而使之知所避勑法者所以防民而使之知所畏此先王忠厚之意也未至折獄致刑處故與丰象異然罰之當避人猶有冒罰爲之法之可畏人猶有犯法不顧者先王不得已而用刑項氏曰石經作電雷晁公武謂象無倒置者當從石經】彖傳頤中有物曰噬嗑【呂音訓頤陸以之反】集解【朱子曰以卦體釋卦名義】纂注【王氏宗傳曰卦象各有指鼎井大過棟撓小過飛鳥之類逺取諸物也艮背頤口噬嗑頤中有物之類近取諸身也】噬嗑而亨集解【程子曰頤中有物故爲噬嗑有物間於頤中則爲害噬而嗑之則其害亡乃亨通也故云噬嗑而亨】剛柔分動而明雷電合而章集解【程子曰以卦才言也剛爻與柔爻相間剛柔分而不相雜爲明辧之象明辧察獄之本也動而明下震上離其動而明也雷電合而章雷震而電耀相須並見合而章也照與威並行用獄之道也能照則無所隠情有威則莫敢不畏上旣以二象言其動而明故復言威照並用之意】附錄【未子語張洽問易彖傳剛柔分者二噬嗑節也何以言剛柔分曰據某觀之只是三陰三陽謂之剛柔分分猶均也問易中三陰三陽之卦多獨二卦言之何也曰偶於此二卦言之餘卦別有義剛柔分語意與日夜分同時舉】纂注【楊氏時曰剛在下則動柔在上則明動而明初未章合而後章李氏過曰人之頥中自有雷電齒剛而舌柔雷之擊搏必與電合齒之噬齧必與舌俱然後成章】柔得中而上行𨿽不當位利用獄也【呂音訓上陸時掌反當陸氏曰都浪反易內皆同有異者別出】集解【程子曰六五以柔居中爲用柔得中之義上行謂居尊位𨿽不當位謂以柔居五爲不當而利於用獄者治獄之道全剛則傷於嚴暴過柔則失於寛縱五爲用獄之主以柔處剛而得中得用獄之宜也以柔居剛爲利用獄以剛居柔爲利否曰剛柔質也居用也用柔非治獄之宜也朱子曰以卦名卦體卦徳二象卦變釋卦辭】附錄【朱子語彖辭中剛柔分以下都掉了頤中有物只說利用獄爻亦各自取義不說噬頤中之物淵】纂注【朱氏曰六五柔中𨿽不當位施之用獄則無若柔中之爲利矣或曰柔足以用獄乎曰爲人君止於仁不以剛斷稱也楊氏時曰古之治獄吏以獄成告於正正聽之正以獄成告於大司寇司寇聽之棘木之下大司寇以獄成告於王王命三公參聴之三公以獄成告於王王三宥之而後制刑此以柔用之意也雙湖先生曰下體本坤分初柔上而爲五上體本幹分五剛下而爲初此剛柔分也柔得中而上行卽初柔上而得中也噬嗑剛柔分而柔得中節剛柔分而剛得中故於兩卦發其義】小象傳屨校滅趾不行也【呂音訓不行也陸氏曰本或作止不行也】集解【程子曰屨校而滅傷其趾則知懲誡而不敢長其惡故云不行也古人制刑有小罪則校其趾蓋取禁止其行使不進於惡也朱子曰滅趾又有不進於惡之象】噬膚滅鼻乘剛也集解【程子曰深至滅鼻者乘剛故也乘剛乃用刑於剛彊之人不得不深嚴也深嚴則得宜乃所謂中也】遇毒位不當也集解【程子曰六三一無三字以陰居陽處位不當自處不當故用刑者難服而反毒之也】利艱貞吉未光也【呂音訓未光大也今本作未光也陸氏曰本或無大字】集解【程子曰凡言未光其道未光大也戒於一作以利艱貞蓋所以不足也不得中正故也】纂注【楊氏時曰𨿽利艱貞未能使無訟故曰未光也楊氏萬里曰有彊梗者天下之不幸去彊梗者聖人之不得巳也故曰未光也】貞厲無咎得當也集解【程子曰所以能無咎者以所得其當也所謂當居中用剛而能守正慮危也】何校滅耳聰不明也【呂音訓聰不明也陸氏曰馬云耳無所聞鄭云目不明耳不聰王肅云言其聽之不明】集解【程子曰人之聾暗不悟積其罪惡以至於極古人制法罪之大者何之以校爲其無所聞知積成其惡故以校而滅傷一無傷字其耳誡聰之不明也朱子曰滅耳蓋罪其聴之不聰也若能審聴而早圖之則無此凶矣】經【離下艮上】集解【程子曰賁序卦嗑者合也物不可以茍合而巳故受之以賁賁者飾也物之合則必有文文乃飾也如人之合聚則有威儀上下物之合聚則有次序行列合則必有文也賁所以次噬嗑也爲卦山下有火山者艸木百物之所聚也下有火則照見其上艸木品彚皆被其光彩有賁飾之象故爲賁也】賁亨小利有攸往【呂音訓賁陸氏曰彼僞反徐甫寄反李軌府瓫反傅氏云賁古班字文章貌鄭云變也文飾之貌王肅扶文反云有文飾黃白色艮宮一世卦】集解【程子曰物有飾而後能亨故曰無本不立元文不行有實而加飾則可以亨矣文飾之道可增其光彩故能小利於進也朱子曰賁飾也卦自損來者柔自三來而文二剛自二上而文三自旣濟而來者柔自上來而文五剛自五上而文上又內離而外艮有文明而各得其分之象故爲賁占者以其柔來文剛陽得陰助而離明於內故爲亨以其剛上文柔而艮止於外故小利有所往】纂注【徐氏曰有質必有文質者本也文者所以賁飾之也賁以剛柔往來交錯爲文而成卦則剛大柔小乾剛爲質於內而柔來文之本剛得柔大者通矣又六二中正得位無往不通故亨坤柔爲質於外而剛往文之本柔得剛小者利矣雙湖先生曰小利有攸往文王卦變例也孔子彖傳分明以賁自泰變來謂泰上六來文九二之剛泰九二上文上六之柔則成賁卦朱子又推及損與旣濟變來亦有相文之義若謂自噬嗑變賁則小正指噬嗑六三言六自三往居四九自四來居三謂之小利有攸往可也況賁乃噬嗑之反其象尢近意文王所取或在此所謂小往是也夫子自發柔來剛上相文之義朱子又自彖傳推廣之大抵卦變一可變六十四由人自取通焉止矣但謂夫子卽文王之說朱子卽文王夫子之說則冇所未可也郭氏京曰不利有攸往與彖傳並誤作小利余氏曰本義說卦變專取兩爻相比而相易故多失正意賁與渙其最著者要當隨地而觀耳至於損益亦是卦變以其不可用相比相易之例遂止曰卦體疑皆未然也】初九賁其趾捨車而徒【呂音訓趾陸氏曰一本作止鄭云趾足晁氏曰案止古文捨陸音捨象同車陸氏曰音居鄭張璠作輿後漢時始有居音晁氏曰案車古文】集解【程子曰初九以剛陽居明體而處下君子有剛明之徳而在下者也君子在無位之地無所施於天下惟自賁飾其所行而已趾取在下而所以行也君子修飾之道正其所行守節處義其行不茍義或不當則捨車輿而寧徒行眾人之所羞而君子以爲賁也捨車而徒之義兼於比應取之初比二而應四應四正也與二非正也九之剛明守義不近與於二而逺應於四捨易而從難如捨車而徒行也守節義君子之賁也是故君子所賁世俗所羞世俗所貴一作賁君子所賤以車徒爲言者因趾與行爲義也朱子曰剛徳明體自賁於下爲捨非道之車而安於徒步之象占者自處當如是也】纂注【雙湖先生曰趾象見噬嗑初爻下車前有互坎象初未入坎體故有捨車徒行象郭氏雍曰君子以義爲榮不以徒行爲辱初九以賤自居捨車而徒所謂窮不失其義者矣都氏曰無所乘而行謂之徒行凡易之義所乘者在下乘之者在上初在下卦之下無所乘也】六二賁其須【呂音訓須陸氏曰如字字從彡從水邊者非晁氏曰案須與歸妹六三同今文作嬬賤妾也】集解【程子曰卦之爲賁𨿽由兩爻之變而文明之義爲重二實賁之主也故主言賁之道飾於物者不能大變其質也因其質而加飾耳故取須義須隨頤而動者也動止惟系於一無於字所附猶言惡不由於賁也二之文明惟其賁飾善惡則系其質也朱子曰二以陰柔居中正三以陽剛而得正皆無應與故二附三而動有賁須之象占者宜從上之陽剛而動也】纂注【朱氏曰毛在頤曰須在口曰髭在頰曰髯三至上有頤體二在頤下須之象二三剛柔相賁賁其須也夫文不虛生須生於頤血盛則煩滋血衰則減耗林氏栗曰須所以賁其頤也】九三賁如濡如永貞吉【呂音訓濡陸如防反】集解

【程子曰三處文明之極與二四二陰間處相賁賁之盛者也故云賁如如辭助也賁飾之盛光彩潤澤故云濡如光彩之盛則有潤澤詩云麀鹿濯濯永貞吉三與二四非正應相比而成相賁故戒以常永貞正賁者飾也賁一作修飾之事難乎常也故永貞則吉三與四相賁又下比於二二柔文一剛上下交賁爲賁之盛也朱子曰一陽居二陰之間得其賁而潤澤者也然不可溺於所安故有永貞之戒】纂注【蔡氏曰三陷二柔之中有坎象故曰濡如坎剛中心亨故永貞吉】六四賁如皤如白馬翰如匪寇婚媾【呂音訓皤陸氏曰白波反說文云老人貌易賁如皤如董音槃云馬作足橫行曰皤鄭陸績作燔音燔荀作波翰陸氏曰戶旦反董黃穎云馬舉頭髙仰也馬荀云髙也鄭云白也又寒案反】集解【程子曰四與初爲正應相賁者也本當賁如而爲三所隔故不獲相賁而皤如皤白也未獲賁也馬在下而動者也未獲相賁故云白馬其從正應之志如飛故云翰如匪爲九三之寇讎所隔則婚媾遂其相親矣已之所乘與動於下者馬之象也初四正應終必獲親苐始爲其間隔耳媾古豆反朱子曰皤白也馬人所乘人白則馬亦白矣四與初相賁者乃爲九三所隔而不得遂故皤如而其往求之心如飛翰之疾也然九三剛正非爲寇者也乃求婚媾耳故其象如此】附錄【朱子語此爻無所賁飾其馬亦白也言無飾之象如此學蒙】纂注【王氐大寶曰皤髮白柔飾於柔陰盛陽衰皤如之象呂氏曰三近而不相得故爲巳寇張子曰六四以柔居陰性爲艮止志堅行潔終無尢也姚氏小彭曰商人尙白戎事乘翰翰與皤皆白色雙湖先生曰皤如四之自飾也白馬翰如恐是指三言三之來非寇乃是求婚媾耳馬取互坎震象亦皆以九三成坎震則馬九三象矣皤翰皆白色凡物之濕者日幹則白互坎得離故取白象上九白賁亦蒙此義寇亦坎象不言吉凶者四守正以待正應可知矣】六五賁於丘園束帛戔戔吝終吉【呂音訓賁陸氏曰黃本賁作世束帛陸氏曰子夏云五匹爲束二三纁象陰陽戔戔陸氏曰在千反馬云委積貌薛虞云禮之多也及音牋黃雲猥積貌一云顯見貌子夏作殘殘】集解【程子曰六五以陰柔之質密比於上九剛陽之賢陰比於陽復無所系應從之者也受賁於上九也自古設險守國故城壘多依丘阪丘謂在外而近且髙者園圃之地最髙近城邑亦在外而近者丘園謂在外而近者指上九也六五𨿽居君位而陰柔之才不足自守與上之剛陽相比而志從焉獲賁於外比之賢賁於丘園也若能受賁於上九受一作隨其裁制如束帛而一無而字戔戔則𨿽其柔弱不能自爲爲可吝少然能從於人成賁之功終獲其吉也戔戔剪裁分裂之狀帛未用則束之故謂之束帛及其制爲衣服必剪裁分裂戔戔然束帛諭六五本質戔戔謂受人剪制而成用也其資於人與蒙同而蒙不言吝者蓋童蒙而賴於人乃其宜也非童幼而資賁於人爲可吝耳然享其功終爲吉也朱子曰六五柔中爲賁之主惇本尙實得賁之道故有丘園之象然陰性吝嗇故有束帛戔戔之象束帛薄物戔戔淺小之意人而如此𨿽可羞吝然禮奢寧儉故得終吉】附錄【朱子語賁於丘園束帛戔戔是个務農尙儉防意戔戔是狹小不足之義以字義考之從水爲淺從貝爲賤從金爲錢如所謂束帛戔戔六五居尊位卻如此崇本尙儉便是吝嗇如衛文公漢文帝是也𨿽是吝卻終吉此在賁卦有反本之義到上九便白賁和束帛之類都沒了必大問或以戔戔爲盛多貌曰非也戔戔者淺小之義凡淺字箋字皆從戔戔問淺小是儉之義否曰然所以下文云吝終吉吝者𨿽不好看然終卻吉去僞賁於丘園是个務實防束帛戔戔是賁得不甚大所以說吝兩句是兩意淵問賁於丘園是在艮體故安止於丘園而不復有外賁之象曰𨿽是止體亦是上比於九漸漸到極處若一向賁飾去亦自不好須是收斂方得問惇本務實莫是反朴還淳之義曰賁取賁飾之義他日卻來賁田園爲農圃之事當賁之時若似鄙吝然終得吉吉則有喜故象云有喜也問伊川解賁於丘園指上九而言看來似好蓋賁三陰皆受賁於陽不應此爻獨異而作惇本務實說也先】

【生云如何丘園便能賁人束帛戔戔他解作剪裁之象尢艱曲說不出這八字只平白在這里若如所說則曲折多意思逺舊說指上九作髙尙隠於丘園之賢而用束帛之禮聘召之若不用某說則此說又近他將丘園作上九之象束帛戔戔作剪裁分裂之象則與象意大故相逺也學蒙】纂注【朱氏曰艮爲山爲果蓏山半爲丘而有果蓏園之象項氏曰艮上爻爲山故中爻爲丘園丘園者束帛之所由出孔氏曰諸儒以爲賁飾丘園之士且爻象無待士之文此則普論爲國之道不尙華飾而貴儉約也若惟用束帛招聘丘園以儉約待賢豈其義也雙湖先生曰坤爲帛三陰坤體五艮爲手九三一陽間之有艮手束帛之象】上九白賁無咎集解【程子曰上九賁之極也賁飾之極則失於華僞惟能質白其賁則無過失之咎白素也尙質素則不失其本眞所謂尙質素者非無飾也不使華沒實耳朱子曰賁極反本復於無色善補過矣故其象占如此】附錄【朱子語問白賁無咎曰賁飾之事太盛則有咎所以處太盛之終則歸於白賁勢當然也僴銖曰如本義說六五上九兩爻卻是賁極反本之意曰六五已有反本之漸故曰丘園又曰束帛戔戔至上九白賁則反本而復於無飾矣蓋皆賁極之象也銖白賁無咎據剛上文柔似不當說自然而卦之取象不恁地拘各自說一義淵】纂注【龍氏仁夫曰艮上九居靜止之極此有道之賢遺去紛華泊然世外以質素爲賁飾者故爲無咎之占朱氏曰五色本於素五味本於淡五聲本於虛質者文之本也徐氏之祥曰易上九三十二爻惟八艮體無凶咎徐氏曰內三爻離體以文明爲賁外三爻艮體以篤實爲賁項氏曰離主飾艮主白李氏舜臣曰雜卦賁無色也其白賁之謂乎夫卦以賁飾爲義而初九捨車而徒以示素履於一步之初六五束帛戔戔而躬行素儉之禮於九重之上諸爻所以相賁大率皆淸修潔白而非浮靡之事至於上九白賁則凡世間之色無可觀矣大哉賁無色也非知未始有易之初者不足以語此】大象傳山下有火賁君子以明庶政無敢折獄【呂音訓明陸氏曰蜀才作命折陸之舌反】集解【程子曰山者艸木百物之一無之字所聚生也火在其一無其字下而上照庶類皆被其光明爲賁飾之象也君子勸山下有火明照之象以修明其庶政成文明之治而無果敢於折獄也折獄者人君之所致愼也豈可恃其一無其字明而輕自用乎乃聖人之用心也爲戒深矣象之所取惟以山下有火明照庶物以用明爲戒而賁亦自有無敢折獄之義折獄者專用情實有文飾則沒其情矣故無敢用文以折獄也朱子曰山下有火明不及逺明庶政事之小者折獄事之大者內離明而外艮止故取象如此】附錄【朱子語問本義云明庶政是明之小者無折獄是明之大者此專是就象取義伊川說此則又就賁飾上說不知二說可相備否先生曰明庶政是就離上說無折獄是就艮上說離明在內艮止在外則是事之小者可以用明折獄是大事一折便了有止之義明在內不能及它故止而不敢折也大凡就象中說則意味長若懸空說道理𨿽說得去亦不甚親切也易說山下有火賁離下艮上內明外止𨿽內明是个殺防明所以不敢用其明以折獄此與山上有火旅君子以明愼用刑而不畱獄正相似而相反賁內明外止旅外明內止艮下離上故其象不同如此僴問茍明見其情罪之是非亦何難於折獄曰是他自有个象如此遇著此象防便用如此然獄亦自有十三八棒便了防亦有須待囚訊鞫勘錄問結證而後了防書曰要囚服念五六日至於旬時丕蔽要囚周禮秋官亦有此數句便是有合如此者若獄未具而決之是所謂敢折獄也若獄已具而畱之不決是所謂畱獄也不畱獄者謂囚訊結證已畢而卽決之也僴】纂注【蔡氏曰有山之材而照之以火則光彩外著賁之象也明庶政離明象政者治之具所當文飾也無敢折獄艮止象折獄貴乎情實賁則文飾而沒其情矣程氏曰離爲刑獄之象凡四卦賁旅不嫌於用明故稱火丰噬嗑稱電者暫明於幽暗之間不以爲常也】彖傳賁亨集解【朱子曰亨字疑衍】柔來而文剛故亨分剛上而文柔故小利有攸往天文也【呂音訓上陸時掌反】集解【朱子曰以卦變釋卦辭剛柔之交自然之象故曰天文先儒說天文上當有剛柔交錯四字理或然也】纂注【蔡氏曰柔來而文剛二也坤下交乾而爲離也分剛上而文柔上也乾上交坤而爲艮也朱氏曰於柔言來則知剛上者往也於剛言上則知柔來者下也馮氏椅曰柔自上而來文幹之剛柔陰小也所謂亨小指六二也分二之剛上於上而文坤之柔所謂利有攸往指上九也今本誤於卦下便添一亨字卻於亨字下移一小字置於利有攸往之上錯亂文義今當正之曰柔來而文剛故亨小分剛上而文柔故利有攸往則理與象不舛謬矣又曰柔不能自亨麗於剛則亨故亨曰小剛不皆利分於上剛利故利有攸往其下文則因上文以推廣卦義郭氏京曰天文上脫剛柔交錯一句此夫子廣美賁卦有天文之象欲人君取義以理化人審詳天文及人文誤脫昭然】文明以止人文也集解【程子曰卦爲賁飾之象以上下二體剛柔交相一作相交爲文飾也下體本幹柔來文其中而爲離上體本坤剛往文其上而爲艮乃爲山下有火止於文明而成賁也天下之事無賁不行故賁則能亨也柔來而文剛故亨柔來文於剛而成文明之象文明所以爲賁也賁之道能致亨實由飾而能亨也分剛上而文柔故小利肖攸往分幹之中爻往文於艮之上也事由飾不加盛由飾而能行故小利有攸往夫往而能利者以有本也賁飾之道非能增其實也但加之文彩耳事由文而顯盛故爲小利有攸往亨者亨通也往者加進也二卦之變共成賁義而彖分言一無言字上下各主一事者蓋離明足以致亨文柔又能小進也天文也文明以止人文也此承上文言陰陽剛柔相文者天之文也止於文明者人之文也止謂處於文明也質必有文自然之理理必有對待生生之本也有上則有下有此則一作必字有彼有質則有文一不獨立二則爲文非知道者孰能識之天文天之理也人文人之道也朱子曰又以卦徳言之止謂各得其分】觀乎天文以察時變集解【程子曰天文謂日月星辰之錯列寒暑陰陽之代變觀其運行以察四時之遷攺也】觀乎人文以化成天下集解【程子曰人文人理之倫序觀人文以教化天下天一無天字下一無下字成其禮俗乃聖人用賁之道也賁之象取山下有火又取卦變柔來文剛剛上文柔凡卦有以二體之義及二象而一無而字成者如屯取動乎險中與云雷訟取上剛下險與天水違行是也有取一爻者成卦之由也柔得位而上下應之曰小畜柔得尊位大中而上下應之曰大有是也有取二體又取消長之義者雷在地中復山附於地剝是也有取二象兼取二爻交變爲義者風雷益兼取損上益下山下有澤損兼取損下益上是也有旣以二象成卦復取爻之義者夬之剛決柔姤之柔遇剛是也有以用成卦者防乎水而上水井木上有火鼎是也鼎又以卦形爲象有以形爲象者山下有雷頤頤中有物曰噬嗑是也此成卦之義也如剛上柔下損上益下謂剛居上柔在下損於上益於下據成卦而言非謂就卦中升降也如訟無妄云剛來豈自上體而來也凡以柔居五者皆云柔進而上行柔居下者也乃居尊位是進而上也非謂自下體而上也卦之變皆自乾坤先儒不達故謂賁本是泰卦豈有乾坤重而爲泰又由泰而變之理下離本乾中爻變而成離上艮本坤上爻變而成艮離爲內故云柔來艮在上故云剛上非自下體而上也乾坤變而爲六子八卦重而爲六十四皆由乾坤之變也朱子曰極言賁道之大也】纂注【胡氏允曰日月五星之運錯行乎二十八經星之次捨此天之文也卽卦中剛柔交錯乎六位者也君臣父子兄弟夫婦朋友燦然有禮以相接者文之明也截然有分以相守者文之止也是則卦中離明而艮止者也聖人南面而立視昏旦之星日月之次以知四時寒暑之變觀君臣父子兄弟夫婦朋友之文則導以禮樂風以詩書彰以車服辧以采章而化成於天下雙湖先生曰文王賁卦彖辭惟曰賁亨小利有攸往蓋指卦中一陰先往而後剛來以成卦小指陰柔言也今夫子彖辭則曰柔來而後剛上是論卦變不同於文王矣且其曰剛柔相文曰天人之文是又全發已意彖辭所未有也若是者不謂之夫子不盡同於先聖可乎以三畫卦論柔來文剛而在離中有人文之象則上文柔而在艮上有天文之象互震爲春互坎爲冬而包夏秋於其間有察時變之象因六二之來而離文明之卦已成又有化成天下之象焉細玩其辭而卦象昭然可見矣】小象傳捨車而徒義弗乘也【呂音訓弗晁氏曰鄭玊作不】集解【程子曰捨車而徒行者於義不可以乘也初應四正也從二非正也近捨二之易而從四之難捨車而徒行也君子之賁守其義而已朱子曰君子之取捨決於義而已】纂注【蔡氏曰處卦最下亦理無可乘之者故曰義弗乘也】賁其須與上興也集解【程子曰以須爲象者謂其與上同興也隨上而動動止惟系所附也猶加飾於物因其質而賁之善惡在其質也】纂注【袁氏曰陰不能以自明也得陽而後明柔不能以自立也得剛而後立下不能以自興也得上而後興】永貞之吉終莫之陵也集解【程子曰飾而不常且非正一有則字人所陵侮也故戒能永正則吉也其賁旣常而正誰能陵之乎】纂注【蔡氏曰陵侮也三能永貞則三柔𨿽比已而濡如然終莫之陵侮而不至陷溺也】六四當位疑也匪宼婚媾終無尢也集解【程子曰四與初相逺而三介於其問是所當之位爲一無爲字可疑也𨿽爲三寇讎所隔未得親其婚媾然其正應理直義勝終必得合故云終無尢也尢怨也終得相賁故無怨尢也朱子曰當位疑謂所當之位可疑也終無尢謂若守正而不與亦無他患也】纂注【潘氏曰初四正應始𨿽疑慮終必自合復何尢哉】六五之吉有喜也【呂音訓喜陸氏曰如字徐許意反無妄大畜卦放此】集解【程子曰能從人以成賁之功享其吉美是有喜也】白賁無咎上得志也集解【程子曰白賁無咎以其在上而得志也上九爲得志者在上而文柔成賁之功六五之君又受其賁故𨿽居無位之地而實屍賁之功爲得志也與它卦居極者異矣旣在上而得志處賁之極將有華僞失實之咎故戒以質素則無咎飾不可過也】附錄【朱子語問何謂得志曰居卦之上在事之外不假文飾而有自然之文便是優遊自得也銖】

經【坤下艮上】集解【程子曰剝序卦賁者飾也致飾然後亨則盡矣故受之以剝夫物至於文飾亨之極也極則必反故賁終則剝也卦五陰而一陽陰始自下生漸長至於盛極羣陰消剝於陽故爲剝也以二體言之山附於地山髙起地上而反附著於地頺剝之象也】剝不利有攸往【呂音訓剝陸氏曰邦角反馬云落也說文云裂也乾宮五世卦】集解【程子曰剝者羣陰長盛消剝於一作一字陽之時眾小人剝喪於一無於字君子故君子不利有所往惟當防言晦迹隨時消息以免小人之害也朱子曰剝落也五陰在下而方生一陽在上而將盡陰盛長而陽消落九月之卦也陰盛陽衰小人壯而君子病又內坤而外艮有順時而止之象故占得之者不可以有所往也】纂注【馮氏椅曰剝如剝棗之剝擊也又邦角切割也裂也諸爻以割裂爲義或曰王介父晚悟豳詩剝棗之義蓋落之也非自落也雙湖先生曰不利有攸往戒陽也有挽畱一陽意體艮止之象也若一陽更往則剝而爲坤陽道盡矣如之何可往哉】初六剝牀以足蔑貞凶【呂音訓蔑陸氏曰莫結反猶削也楚俗削蔑之言馬云無也鄭雲輕慢也荀作滅】集解【程子曰陰之剝陽自下而上以牀爲象者取自身之所處也自下而剝漸至於身也剝牀以足剝牀之足也剝始自下故爲剝足陰自下進漸消蔑於一無於字貞正凶之道也蔑無也謂消亡於正道也一作消亡正道也一作消亡於正也陰剝陽柔變剛是邪侵正小人消君子其凶可知朱子曰剝自下起滅正則凶故其占如此蔑滅也】纂注【蘭氏曰一陽在上五陰載之有牀之象蔡氏曰牀者人之所安其體則上實下虛故取以象剝足在下又取以象初蔑無也貞正也剝於下而自失其正故曰蔑貞陽不可無也蔑貞凶故戒徐氏曰初二取剛旣逺故皆曰蔑貞朱氏曰蔑無之也無君子之正則凶也李氏舜臣曰陽正陰邪以陰蔑陽故曰蔑貞剝卦陰爻凡五六三捨羣陰以應上九故無咎六五以宮人之寵待羣陰而殺其權故無不利若初六六二六四則居剝之世專以陰剝陽者故三爻皆因剝牀而凶是則聖人𨿽於陰類當長之時猶不許小人之害君子其戒昭然也雙湖先生曰下四陰爻𨿽因已成之卦系辭其實各原其初剝陽言之蓋卦本純乾也初之蔑貞其姤之時乎二之蔑貞其遁之時乎但以剝陽爲蔑貞不以位論矣三之無咎其否之時乎四之凶其觀之時乎五之以宮人寵正當剝之時也聖人旣於觀四別取觀國之光義而於剝五又取率羣陰以受制於陽爲利焉至上九直象之以不食之碩果其扶陽抑陰之意每如此夫】六二剝牀以辧蔑貞凶【呂音訓辧陸氏曰徐音辦具之辦足上也黃雲牀簀也薛虞云膝下也鄭符勉反晁氏曰案古文作分今文作辧鄭作辧云足上稱辧謂近膝之下屈則相近申則相逺故謂之辧辧分也崔燝云辧牀梐也】集解【程子曰辧分隔上下者牀之幹也陰漸進而上剝至於辧愈蔑於正也凶益甚矣朱子曰辧牀幹也進而上矣】附錄【朱子語問初與二蔑貞凶是以陰剝陽小人蔑君子之正道凶之象也不知只是陽與君子當之則凶爲復陰與小人亦自爲凶曰自古小人滅害君子終亦有凶但此爻象只是說陽與君子之凶也】纂注【孔氏曰辧謂牀身之下足之上分辧處也胡氏曰初民之象故曰足四切近於君故曰膚二居膚足之間是上下分辧之際人臣之位也始剝於民又剝於臣】六三剝之無咎【呂音訓六三剝無咎今本有之字陸氏曰一本作剝之無咎非晁氏曰案京劉荀爽一行皆無之字】集解【程子曰眾陰剝陽之時而三獨居剛應剛與上下之陰異矣志從於正在剝之時爲無咎者也三之爲可謂善矣不言吉何也曰方羣陰剝陽眾小人害君子三𨿽從正其勢孤弱所應在無位之地於斯時也難乎免矣安得吉也其義爲無咎耳言其無咎所以勸也朱子曰眾陰方剝陽而已獨應之去其黨而從正無咎之道也占者如是則得無咎】纂注【馮氏椅曰剝之無咎有之字非後人以贊有之字遂疑經脫此一字增入也丘氏曰剝下五陰皆剝陽者而處其中獨與上應不忍黨邪以害正是小人而知有君子也故在剝之時爲無咎王氏宗傳曰六三小人中之君子也失上下之羣陰而與上九協焉可無取乎李氏過曰聖人未嘗不開小人爲善之門楊氏文煥曰復之六四中行獨復者以居四陰之中而不陷者也剝之六三剝之無咎者捨四陰之朋而應上也】六四剝牀以膚凶【呂音訓膚陸氏曰方於反京作簠謂祭器】集解【程子曰始剝於牀足漸至於膚膚身之外也將滅其身矣其凶可知陰長已盛陽剝已甚貞道已消故更不言滅貞直言凶也朱子曰陰禍切身故不復言蔑貞而直言凶也】纂注【毛氏曰四屬上體故曰膚張氏汝弼曰艮爲膚噬嗑六二噬膚互艮體馮氏椅曰一陽與四同爲艮體初剝及艮陽之膚也郭氏雍曰六四上體居牀之上則膚矣】六五貫魚以宮人寵無不利【呂音訓貫陸氏曰古亂反徐音防穿也】集解【程子曰剝及君位剝之極也其凶可知故更不言剝而設義以開小人遷善之門五羣陰之主也魚陰物故以爲象五能使羣陰順序如貫魚然反獲寵愛於在上之陽如宮人則無所不利也宮人宮中之人妻妾侍使也以陰言且取獲寵一作親愛之義以一陽在上眾陰有順從之道故發此義朱子曰魚陰物宮人陰之美而受制於陽者也五爲眾陰之長當率其類受制於陽故有此象而占者如是則無不利也】纂注【齊氏曰九家易防爲魚剝陰積爲防者四姤遁否觀皆有防故於剝六五言貫魚六五四陰之主也艮手持之亦有貫魚象虞氏曰艮爲門闕爲宮室張氏汝弼曰柔得尊位眾陰以次相傅有後以宮人備數進禦於君之象馮氏當可曰五陰剝陽意極不善至是乃肯爲宮人之寵以六五本柔順而得中以率其下也楊氏時曰先王之時六宮各率其屬以時進禦於王所九嬪掌之禦敍於王之燕寢女禦掌之而嬪禦之職皆列於天官太宰涖之則燕好嬖暱之私不得幹其上矣貫魚之象也項氏曰女治內事𨿽王后三夫人九嬪二十七世婦八十一禦妻森然並列受寵於內亦於國家何不利之有又曰以宮人言之則五爲王后與君同處四爲夫人佐後三爲九嬪主九禦下卦之長也二爲世婦初爲禦妻五者循序而進以治陰事以當夜時如剝之五陰但用於午未申酉戌之月亦在天道未爲不利也若用於陽月以侵發生之事則爲厲气耳此爻別明後宮之義以見小人但以此寵之則無害也南軒張氏曰五𨿽君位而卦有陰爲之主不取君義者坤剝遁明夷歸妹旅也非人君所處故無君義雙湖先生曰易以天道明人事卦至九月五陰旣長謂觀九五不剝爲陰不可也特聖人系爻不言陰剝陽但言處剝之道此便是扶陽抑陰挽四世道之防意𨿽然亦卦爻本有此象聖人因而發之陰陽消長固有必然之勢人事之盡自有轉移之妙也魚五陰象貫一陽象寵待也寵之以宮人如畜之以臣妾柔而服之無不利矣】上九碩果不食君子得輿小人剝廬【呂音訓得輿陸氏曰京作徳輿董作徳車晁氏曰案車古文】集解【程子曰諸陽消剝已盡獨有上九一爻尙存如碩大之果不見食將見復生之理上九亦一作一一作已變則純陰矣然陽無可盡之理變於上則生於下無間可容息也聖人發明此理以見陽與君子之道不可亡也或曰剝盡則爲純坤豈復有陽乎曰以卦配月則坤當十月以气消息言則陽剝一有盡字爲坤陽一有復字來爲復一有然字陽未嘗盡也剝盡於上則復生於下矣故十月謂之陽月恐疑其無陽也陰亦然聖人不言耳陰道盛極之時其亂可知亂極則自當思治故眾心願載於君子君子得輿也詩匪風下泉所以居變風之終也理旣如是在卦亦眾陰宗陽爲共載之象小人剝廬若小人則當剝之極剝其廬矣無所容其身也更不論爻之陰陽但言小人處極則及其廬矣廬取在上之象或曰陰陽之消一作交必待盡而後復生於下此在上便有復生之義何也夬之上六何以言終有凶曰上九居剝之極止有一陽陽無可盡之理故明其有復生之義見君子之道不可亡也夬者陽消陰陰小人之道也故但言其消亡耳何用更言卻有復生之理乎朱子曰一陽在上剝未盡而能復生君子在上則爲眾陰所載小人居之則極剝於上自失所覆而無復碩果得輿之象矣取象旣明而君子小人其占不同聖人之情益可見矣】纂注【程子語問十月何以謂之陽月曰十月謂之陽月者陽盡恐疑於無陽也故謂之陽月也然何時無陽如日有光之類蓋陰陽之气有常存而不移者有消長而無窮者朱子語上九之象謂一陽在上如碩大之果人不及食而獨畱於其上如君子在上而小人皆載於下則是君子之得輿也然小人𨿽載君子而乃欲自下而剝之則是自剝其廬耳蓋惟君子乃能載蓋小人小人必賴君子以保其身今小人欲剝君子則君子亡而小人亦無所容其身如自剝其廬也且看自古小人欲害君子則害得盡後國破家亡其小人曾有存活得者否故聖人像曰君子得輿民所載也小人剝廬終不可用也若人占得此文則爲君子之所爲者必吉而爲小人之所爲者必凶矣其象如此而理在其中卻不是因欲說道理而後說象也時舉碩果不食則不食便有復生之意不必云推廣而言也答方士繇小人剝廬是說陰到這里時把它這些陽都剝了此是自剝其廬舍無安身已處眾小人托一君子爲庇覆若更剝了是自剝其廬舍便不成剝了淵或問碩果不食伊川謂陽無可盡之理變於上則生於下無間可容息也變於上則生於下乃剝復相因之理畢竟須經由坤坤卦純陰無陽如此則陽有斷滅也何以能生於復曰凡陰陽之生一爻當一月須是滿三十日方滿得那腔子做得一畫成今坤卦非是無陽始生甚防未滿那腔子做一畫未成非是坤卦純陰便無陽也然此亦是甚深與事但伊川當時解不曾分明道與人故令人做一件大事防文蔚陽無可盡之理說得甚精且以卦配月剝九月坤十月復十一月剝一陽尙存復一陽已生又坤純陰陽气闕了三十日安得謂之無盡嘗細考之這一陽不是剗地生來才交立冬便萌芽下面有些气象了上面剝一分下面便萌芽一分上面剝二分下面便萌芽二分積累到那復處方成个一陽坤初六便是陽已萌芽自觀至剝三十日剝方盡自剝至坤三十日方成坤三十日陽漸長至冬至方是一陽第二陽方從此生去陰剝每日剝三十分之一一月方剝得盡陽長每日長三十分之一一月方長成一陽陰剝時一日十二刻亦每刻中漸漸剝全一日方剝得三十分之一陽長之漸亦如此長黃幹舉冬至子之半先生曰正是及子之半方成一陽子之半後第二陽方生陽無可盡之理這个才剝盡陽當下便生不曾斷續伊川說這處未分曉似欠兩句在中間方說得陰剝陽生不相雜處虞復之云恰似月望便見陰陽生逐旋如此陰不防一上剝陽不防一上長也防楊至問十月何以爲陽月先生因反詰諸生令思之雲程先生於易傳中𨿽發其端然終說得不透徹諸生以所見答皆不合復請問其旨先生云剝盡爲坤復則一陽生也復之一陽不是頓然便生乃是自坤卦中積來且一月三十日以復之一陽分作三十分從小雪後便一日生一分上面趲得一分下面便生一分到十一月半一陽始成以此便見得天地無休息處時舉九月陰極則陽已下生謂如六陽成六段而一段又分作三十小段從十月積起至冬至成一爻不成一陽是陡頓生亦須以分毫積起且天運流行本無一息間斷豈解一月無陽且如木之黃落時萌芽已生了不特如此木之冬靑者必先萌芽而後舊葉方落若論變時天地無時不變如楞嚴經第二卷

首段所載非惟一歳有變月亦有之非惟月有變日亦有之非惟日有變時亦有之但人不知耳此說亦是義剛陽無驟生之理如冬至前十月中气是小雪陽已生三十分之一分到得冬至前幾日須已生到二十七八分到至日方成一畫不是昨日全無今日一旦便都復了大抵剝盡處便生如列子所謂運轉無已天地密移疇覺之哉凡一气不頓進一形不頓虧亦是不覺其成不覺其虧蓋陰陽浸消浸長人之一身自少及老亦莫不然賀孫如人胞胎十月具方成个兒子陳植剝上九一畫分爲三十分一日剝一分至九月盡方盡然剝於上則生於下無間可息至十月初一日便生一分積三十分而成一畫但其始未著耳至十一月則此畫已成此所謂陽未嘗盡也道夫問陰亦然今以夬幹姤推之亦可見矣但所謂聖人不言者何如答曰前日劉履之說蔡季通以爲不然熹以分明是如此但聖人所以不言者這便是一个參贊裁成之道蓋抑陰而進陽長善而消惡用君子而退小人這便可見此理自然恁地𨿽堯舜之世豈無小人但有聖人壓在上面不容他出而有爲耳豈能使之無邪劉履之曰蔡季通嘗言陰不可以抗陽猶地之不足以配天此固然之理也而伊川乃謂陰亦然聖人不言耳元定不敢以爲然也道夫】纂注【張氏汝弼曰剝自幹變幹爲木果下應六三不爲所剝故不食馮氏椅曰陽爲大故稱碩果丘氏曰果中有核實也核中有仁仁也仁則生矣此自剝而復也朱氏曰坤爲輿爲眾艮爲捨廬象蔡氏曰君子謂剛輿在下載上謂眾柔主剛言則一剛在上乘眾陰君子得輿象小人眾柔廬在上庇下謂剛主柔言眾柔下進剝剛小人剝廬象楊氏曰貫魚者眾陰在下之象也碩果者一陽在上之象也】大象山附於地剝上以厚下安宅集解【程子曰艮重於坤山附於地也山髙起於地而反附著於地圮剝之象也上謂人君與居人上者觀剝之象而厚固其下以安其居也下者上之本未有基本固而能剝者也故上一作山之剝必自下下剝則上危矣爲人上者知理之如是則安養人民以厚其本乃所以安其居也書曰民爲邦本本固邦寕】附錄【朱子語問上以厚下安宅安宅者安於義禮而不遷否曰非也厚下者乃所以安宅如山附於地惟其地厚所以山安其居而不搖人君厚下以得民則位亦安而不搖猶所謂本固邦寧也僴】纂注【蔡氏曰厚下坤象安宅艮象毛民曰竊謂大象別立一義主乎象不主乎卦體也馮氏椅曰以上下厚薄取象而不以陰陽消長爲義此聖人用卦之防權也雙湖先生曰剝者崩頽之義五陰自下而上剝一陽將見艮剝爲坤則山剝爲地矣山附於地未可言剝然以五陰剝一陽言之則有山崩爲地之勢故名之曰剝爲人上者觀象而知所以厚下安宅則又善於用剝者也司馬公曰基薄則墻頽下薄則上危故君子厚其下者所以自安其居也】彖傳剝剝也柔變剛也集解【朱子曰以卦體釋卦名義言柔進於陽變剛爲柔也】纂注【郭氏京曰剝剝落也脫落字其落字本與剝字成義若無落字義亦不圓蔡氏曰五柔將變上剛而爲柔也陳氏友文曰夬彖曰剛決柔此曰柔變剛何也曰此君子小人之辧也君子剛明果斷小人陰賊險狠君子去小人聲其罪與天下共棄之名正言順故曰決小人之欲去君子辭不順理不直必萋菲浸潤以侵蝕之使之日銷月鑠而不自知故曰變一字之間君子小人之情狀皦然矣】不利有攸往小人長也【呂音訓長陸丁丈反】集解【程子曰剝剝也謂剝落也柔變剛也柔長而剛剝也夏至一陰生而漸長一陰長則一陽消至於一無於字建戌則極而成剝是陰柔變剛陽也陰小人之道方長盛而剝消於一作剛陽故君子不利有所往也】順而止之觀象也君子尙消息盈虛天行也集解【程子曰君子當剝之時知不可有所往順時而止乃能觀剝之象也卦有順止之象乃處剝之道君子當觀而體之君子尙消息盈虛天行也君子存心消息盈虛之理而能順之乃合乎天行也理有消衰有息長有盈滿有虛損順之則吉逆之則凶君子隨時惇尙所以事天也朱子曰以卦體卦徳釋卦辭】纂注【丘氏曰剝言不利有攸往則曰順而止復言利有攸往則曰以順行於柔長而戒之使止者所以憂小人之進於剛長而勉之使行者所以喜君子之來觀聖人利不利之辭則知其爲君子發也馮氏椅曰順而止之以卦性告筮者觀此之象順小人方長之勢而止之使不至爲坤盡去君子耳楊氏萬里曰不利有攸往此君子處剝之道也盍觀諸剝之象乎坤順艮止止亂以順止小人亦以順順而止之非逆而激之此君子治剝之道也胡氏允曰消者姤也息者復也盈者幹也虛者坤也此言十二卦之往來皆天道之運行君子尙之者以明剝不終剝而有復止不終止而有行也李氏舜臣曰消息盈虛乃時運之使然君子尙之與時偕行𨿽處剝之時而不至於咨嗟慼憂而變其所守者知其後之必復而屏心寧耐以待也不然不憤羣陰之進盡力以抗則必激起其蠆尾之毒甘受其摧剝縻爛之禍而不可救藥矣雙湖先生曰順而止之固止小人之進亦是止君子之去夫當剝亂之世一君子在上止而不去猶足爲世道之福也】小象傳剝牀以足以滅下也集解【程子曰取牀足爲象者以陰侵沒陽於下也滅沒也侵滅正道自下而上也】剝牀以辧未有與也集解【程子曰陰之侵剝於一作剛陽得以益盛至於剝辧者以陽未有應與故也小人侵剝君子若君子有與則可以勝小人不能爲害矣惟其無與所以被蔑而凶當消剝之時而無徒與豈能自存也言未有與剝之未盛有與猶可勝也示人之意深矣朱子曰言未大盛】纂注【丘氏曰與應也凡陰陽相應則爲有與困九四應初六言有與是也陰陽不應則爲無與井九二不應九五言無與是也咸六爻皆應則謂感應以相與艮六爻皆不應則謂之敵應不相與剝之未有與者是言當剝之時在上未有陽以應陰無以止陰之進也大凡小人爲害使其間有一君子與之爲應以遏止之則其心猶有所顧忌而不敢肆使𨿽爲惡未至如是之甚也惟其未有與此剝道所以進長而不可救也聖人於此不謂之無與而謂之未有與蓋不忍陰邪之害正而猶兾有人以止之也其意深矣亦通】剝之無咎失上下也【呂音訓剝之晁氏曰多此之字已具卦中余例此】集解【程子曰三居剝而無咎者其所處與上下諸陰不同是與其同類相失於處剝之道爲無咎如東漢之呂彊是也朱子曰上下謂四陰】附錄【朱子語夬之九三𨿽應上六然曰君子夬夬則非不決小人也但聖人以壯於頄爲戒耳剝之六三𨿽處羣陰之中然象以失上下明之而程傳又以呂彊當其事則其心迹亦不相違矣蓋心迹無可判之理程書言之詳矣吾徒所宜深考也】纂注【丘氏曰上謂四五下謂初二違去四陰而獨從剛故曰失上下也】剝牀以膚切近災也【呂音訓切近陸氏曰如字徐巨靳反鄭云切急也】集解【程子曰五爲君位剝已及四在人則剝其膚矣剝及其膚身垂於亡矣切近於災禍也】纂注【楊氏時曰剝牀以足以辧剝其所安而已六四履近君位則剝及膚矣其爲災也不切近乎】以宮人寵終無尢也集解【程子曰羣陰消一無消字剝於一無於字陽以至於極六五若能長率羣陰駢首順序反獲寵愛於陽則終無過尢也於剝之將終復發此義聖人勸遷善之意深切之至也】君子得輿民所載也小人剝廬終不可用也集解【程子曰正道消剝旣極則人復思治故陽剛君子爲民所承載也若小人處剝之極則小人之窮耳終不可用也非謂九爲小人但言剝極之時小人如是也】

經【震下坤上】集解【程子曰復序卦物不可以終盡剝窮上反下故受之以復物無剝盡之理故剝極則復來一無來字陰極則陽生陽剝極於上而復生於下窮上而反下也復所以次剝也爲卦一陽生於五陰之下陰極而陽復也歲十月陰盛旣極冬至則一陽復生於地中故爲復也陽君子之道陽消極而復反君子之道消極而復長也故爲反善之義】復亨出入無疾朋來無咎【呂音訓復陸氏曰音服還也坤宮一世卦朋陸氏曰如字京作崩】集解【程子曰復亨旣復則亨也陽气復生於下漸亨盛而生育萬物君子之道旣復則漸以亨通澤於天下故復則有亨盛之理也出入無疾出入謂生長復生於內入也長進於外出也先云出語順耳陽生非自外也來於內故謂之入物之始生其气至防故多屯艱陽之始生其气至防故多摧折春陽之發爲陰寒所折觀艸木於朝暮則可見矣出入無疾謂防陽生長無害之者也旣無害之而其類漸進而來則將亨盛故無咎也所謂咎在气則爲差忒在君子一有之道字則爲抑塞不得盡其理陽之當復𨿽使有疾之固不能止其復也但爲阻礙耳而卦之才有無疾之義乃復道之善也一陽始生至防固未能使羣陰而發生萬物必待諸陽之來然後能成生物之功而無差忒以朋來而無咎也三陽子丑寅之气生成萬物眾陽之功也若君子之道旣消而復豈能便勝於小人必待其朋類漸盛則能協力以勝之也】附錄【朱子語問復一陽動於下而云朋來無咎何也曰方一陽生未有朋類畢竟是陽長將次並進以其爲君子之道故亨通而無咎也砥】纂注【李氏舜臣曰陽反而復生生之气自此而萌動故曰復亨程氏曰陽復於內有應在外故亨李氏過曰陽道長矣是以亨也】反復其道七日來復利有攸往【呂音訓復陸氏曰方福反劉本同又作覆彖同】集解【程子曰謂消長之道反復疊至陽之消至七日而來復姤陽之始消也七變而成復故云七日謂七更也臨云八月有凶謂陽長至於陰長歷八月也陽進則陰退君子道長則小人道消故利有攸往也朱子曰復陽復生於下也剝盡則爲純坤十月之卦而陽气已生於下矣積之逾月然後一陽之體始成而來復故十有一月其卦爲復以其陽旣往而復反故有亨道又內震外坤有陽動於下而以順上行之象故其占又爲已之出入旣得無疾朋類之來亦得無咎又自五月姤卦一陰始生至此七爻而一陽來復乃天運之自然故其占又爲反復其道至於七日當得來復又以剛徳方長故其占又爲利有攸往也反復其道往而復來來而復往之意七日者所占來復之期也】附錄【程子語近取諸身百理皆具屈伸往來之義只於鼻息之間見之屈伸往來只是理不必將旣屈之气復爲方伸之气生生之理自然不息如復言七日來復其間元不斷續陽已復生物極必反其理須如此有生便有死有始便有終入關錄凡物之散其气遂盡無復歸本原之理天地間如洪鑪𨿽生物消鑠亦盡況旣散之气豈有復在天地造化又焉用此旣散之气其造化者自是生气至如海水潮日出則水涸是潮退也其涸者已無也月出則潮水生也非卻是將已涸之水爲潮此是气之終始開闔便是易一闔一辟謂之變朱子語七日只取七義猶八月有凶只取八義淵七日來復終不是已往之陽重新將來復生舊防已自過了這里自然生出來這一章意思最好賀孫】纂注【蔡氏曰出謂由剝上出而爲坤入謂由坤下入而爲復又曰陽自建午之月漸消漸剝至建子之月而爲復在卦經七爻於時經七月故曰七日來復不言月而言日者猶詩所謂一之日二之日也李氏鼎祚曰剝畫隔坤復來成震七日來復之義先儒已論各指於日月朱氏曰先儒褚氏莊氏云五月一陰生至十一月一陽生凡七月而云日不雲月者欲見陽長須速故變月言日李氏舜臣曰自子至午自午至子數不過七一辰是爲一日歳月日時之運皆然而易爻象之故畫六而止至七則變此聖人作易之成說也又曰於臨曰八月有凶於復則曰七日來復陽消而數月者幸其消之遲陽長而數日幸其長之速也鄭氏剛中曰七者陽數日者陽物故於陽長言七日八者陰數月者陰物臨剛長以陰爲戒故曰八月此日月之辧也雙湖先生曰復卦彖辭文王於一陽之復何其愛之深而勞問喜慶之至也若曰一陽初復有亨道矣昔也出而今也入得無疾病乎朋類將來爲臨爲泰庶幾無過咎乎自反而復還在道七日始遂來復而今而後其庶乎利有攸往矣往則爲師爲謙爲豫爲比無所不利矣此皆勞問喜慶之辭也回視一陰生爲姤女壯勿用取女之戒其鄙惡棄擲之意爲何如吁此陰陽也其類則君子小人之分也然則爲小人者亦何樂於取人惡而不樂於使人好也】初九不逺復無祗悔元吉【呂音訓祗陸氏曰音支辭也馬之是反辭也韓伯祁支反云大也鄭云病也音匙王肅陸績作禔時支反云安也九家本作防字音支晁氏曰京劉一行作祗安也廣雅作防多也說之案祗古文用多字其作只者無非說文祗禂短衣音低】集解【程子曰復者陽反來復也陽君子之道故復爲反善之義初剛陽來復處卦之初復之最先者也是不逺而復也失而後有復不失則何復之有惟失之不逺而復則不至於悔大善而吉也祗宜音祗抵也玉篇云適也義亦同無祗悔不至於悔也坎卦曰祗旣平無咎謂至旣平也顏子無形顯之過夫子謂其庶幾乃無只悔也過旣未形而攺何悔之有旣未能不勉而中所欲不逾矩是有過也然其明而剛故一有不善未嘗不知旣知未嘗不遽攺故不至於悔乃不逺復也祗陸徳明音支玉篇五經文字羣經音辧並見衣部朱子曰一陽復生於下復之主也祗祗也又居事初失之未逺能復於善不抵於悔大善而吉之道也故其象占如此】附錄【朱子語問不逺復無祗悔祗字何訓曰書中祗字只有這祗字使得來別看來只得攺做至字又有訓多爲祗者如多見其不知量也多祗與只同僴復𨿽一陽生然而與眾陰不相亂如人之善端方萌𨿽小而不爲眾惡所遏底意思學蒙問一陽復在人言之只是善端萌處否曰以善言之是善端方萌處以惡言之昏迷中有悔悟向善意便是復如睡到忽然醒覺時亦是復气象又如人之沈滯道不得行到極處忽少亨通𨿽未大行已有可行之兆亦是復這道理千變萬化隨所在無不渾淪淳出入無時是此心豈知雞犬易追尋請看屏上初爻防便識名齋用意深復齋偶題昔者聖人作易以擬陰陽之變於陽之消於上而息於下也爲卦曰復復反也言陽之旣往而來反也夫大徳惇化而川流不窮豈假夫旣消之气而爲方息之資也哉亦見其絕於彼而生於此而因以著其往來之象耳惟人亦然太和保合善端無窮所謂復者非曰追夫已放之心而還之錄夫已棄之善而屬之也亦曰不肆焉以騁於外則本心全體卽此而存固然之善自有所不能已爾嗚呼聖人於復之卦所以贊其可以見天地之心而又以爲徳之本者其不以此歟復齋記先生云看來天地中間此气升降上下當分爲六層十一月冬至自下面第一層生起直到第六層上至天爲四月陽气才生足便消下面陰气便生只是這一气升降循環不已往來乎六層之中也或問月令中天气下降地气上騰此又是天地之气相交合否曰只是這一气陽極則陽消而陰生陰極則陰消而陽生天气下降便是冬至復卦之時陽气在下面生起故云下降或曰如此則陰是消於上而陽生於下都不見得天气下降曰也須一轉則陽气在下故從下生也今以天運言之則一月日自運一匝然又有那大轉防時候蓋天本是个大底物須大著心胸看不可拘一不通也易說復卦便是一大翻轉底艮卦艮卦便是兩个翻轉復卦復是五陰下一陽艮是二陰上一陽陽是動底物事陰是靜底物事凡陽在下便是震動底意思在上則沒去處了只得止故曰艮其止賀孫】纂注【李氏舜臣曰承剝之後而一陽來復乃生生之本也天地之運一息不畱剝終復始不容少緩若稍遲不及則生理息也李氏過曰一陽在內天地之心性善之端也故六爻以復善爲義初復之始始而知復不至於悔南軒張氏曰復之初九震體也防動之時也當是時而能復焉則去無妄不逺矣及其守之固居之安則纎毫不萌卽無妄也卽誠也卽天之道也卽聖人之心也】六二休復吉【呂音訓休陸虛虯反】集解【程子曰二𨿽陰爻處中正而切比於初志從於陽能下仁也復之休美者也復者復於禮也復禮則爲仁初陽復復於仁也二比而下之所以美而吉也朱子曰柔順中正近於初九而能下之復之休美吉之道也】附錄【朱子語初爻爲仁之體六二爻能下之謂下附於仁者學莫便於近乎仁旣得仁者而親之資其善以自益則力不勞而學美矣故曰休復吉僩】纂注【李氏舜臣曰休息也所以養初九之陽也二於初下比而休息之度其不可抗扶持愛防之以遂其復故吉】六三頻復厲無咎【呂音訓頻陸氏曰如字本又作嚬嚬眉也鄭作卑音同馬云憂頻也晁氏曰案卑古文頻字今文作顰】集解【程子曰三以陰躁處動之極復之頻數而不能固者也復貴安固頻復頻失不安於復也復善而屢失危之道也聖人開遷善之道與其復而危其屢失故云厲無咎不可以頻失而戒其復也頻失則爲危屢復何咎過在失而不在復也朱子曰以陰居陽不中不正又處動極復而不固屢失屢復之象屢失故危復則無咎故其占又如此】纂注【楊氏萬里曰頻復非危頻過爲危復義故無咎聖人危其頻過故曰厲以警之開其頻復故曰無咎以勸之】六四中行獨復集解【程子曰此爻之義最宜詳玩四行羣陰之中而獨能復自處於正下應於陽剛其志可謂善矣不言吉凶者蓋四以柔居羣陰之間初方甚防不足以相援無可濟之理故聖人但稱其能獨復而不欲言其獨從道必凶也曰然則不言無咎何也曰以陰居陰柔弱之甚𨿽有從陽之志終不克濟非無咎也朱子曰四處羣陰之中而獨與初應爲與眾俱行而獨能從善之象當此之時陽气甚防未足以有爲故不言吉然理所當然吉凶非所論也董子曰仁人者正其義不謀其利明其道不計其功於剝之六三及此爻見之】纂注【王氏曰上下各有二陰而處得中履得其位而應於初獨得所復齊氏曰中者隨時取義非一定之謂也就上下二卦則二五爲中就五陰爻則四爲中此所謂時中郭氏雍曰剝之六三與復之六四反對其義相類故在剝則取其失上下以應陽在復則取其獨復以從道】六五惇復無悔集解【程子曰六五以中順之徳處君位能惇篤於復善者也故無悔𨿽本善戒亦在其中矣陽復方微之時以柔居尊下復無助未能致亨吉也能無悔而已朱子曰以中順居尊而當復之時惇復之象無悔之道也】纂注【蔡氏曰惇厚也坤象𨿽與初無系而處位得中能自厚於復者故無悔李氏舜臣曰易中陽長之卦凡在上陰柔之主則未嘗不附而順之無所於逆故復爲一陽之長而六五則以惇復無悔臨爲二陽之長而六五則以知臨爲宜泰爲三陽之長而六五則以帝乙歸妹爲祉大壯爲四陽之長而六五則以喪羊於易無悔諸卦六五爻大率皆以下順陽剛而得居上之體作易者當陽長之世以此垂訓要之皆所以爲君子地云耳】上六迷復凶有災用行師終有大敗以其國君凶至於十年不克徵【呂音訓災今本作災陸氏曰又作災鄭作烖案說文烖正字也災或字也災籕文也晁氏曰案古文作狄眚陸氏曰生領反下卦同子夏云傷害曰災妖祥曰眚鄭云異自內生曰眚自外曰祥害物曰災】集解【程子曰以陰柔居復之終終迷不復者也迷而不復其凶可知有災眚災天災自外來眚已過由自作旣迷不復善在已則動皆過失災禍亦自外而至蓋所招也迷道不復無施而可用以行師則終有大敗以之爲國則君之凶也十年者數終至於十年不克徵謂終不能行旣迷於道何時而可行也朱子曰以陰柔居復終終迷不復之象凶之道也故其占如此以猶及也】附錄【程子語質夫云頻復不已遂至迷復朱子語問上六迷復至於十年不克徵何如曰過而能攺則亦可以進善迷而不復自是無說所以無往而不凶凡言十年三嵗皆是有个象方說若三嵗猶是有个期限到十年便是無說了砥】纂注【馮氏椅曰災傷害眚目不明其國謂上卦坤君謂六五十年坤之極數𨿽久如此不能行也雙湖先生曰師坤爲眾之象呂氏曰處卦之終最逺於陽迷而不反者也徐氏曰上六位髙而無下仁之美剛逺而失遷善之機厚極而有難開之蔽柔終而無攺過之勇是昏迷而不知復者也南軒張氏曰易之爻辭鮮有如是之詳其凶鮮有如是之極者而獨於復之上六言之蓋自亡家覆國反道敗徳無所不在其源蓋起於一念之防不能制遏之爾夫以陰柔之才去本之逺所謂人欲肆而天理滅者故有大敗終凶之戒也饒氏曰復卦辭專以气數言爻辭專以人事言以气數則復有必亨之理如出入無疾朋來無咎皆是復之亨處其所以然者以反復其道七日來復故也此是气數之常自然如此若以人事言則須不逺復與休復方吉惇復方無悔獨復亦可以免凶咎若頻復則𨿽厲而亦可以無咎迷復則必至於凶而有災眚矣此皆人事所致君子不可不愼也丘氏曰復六爻有動而卽復者初之不逺復是也有屢失屢復者六三之頻復是也有終身不復者上六之迷復是也有資人而復者二之休復下仁四之獨復從道是也有不資人而復者六五之惇復自考是也初爲明叡之君子知過則攺上也二四爲樂善之賢者捨己從人次也六五爲不踐迹之善人自厚其身又其次也六三爲攺過不勇之人復而失失而復抑又其次也上六則物欲沈滯本心喪失下愚不移者也尙何復之可言哉民斯爲下矣】大象傳雷在地中復先王以至日閉闗商旅不行後不省方【呂音訓商旅陸氏曰鄭云資貨而行曰商旅客也】集解【程子曰雷者陰陽相薄而成聲當陽之防未能發也雷在地中陽始復之時也陽始生於下而甚防安靜一作順而後能長先王順天道當至日陽之始生安靜以養之故閉闗使商旅不得行人君不省視四方觀復之象而順天道也在一人之身亦然當安靜以養其陽也朱子曰安靜以養防陽也月令是月齋戒掩身以待陰陽之所定】附錄【程子語聖人無一事不順天時故至日閉闗陳氏拾遺朱子語一陽來復與雷在地中只是一義蓋陽生於閉藏之中至防而未可有爲之時也答徐彥章至日閉闗正是於已動之後要以安靜養之蓋一陽初復陽气甚防勞動它不得故當安靜以養微陽如人善端初萌正欲靜以養之方能盛大銖問陽始生甚防安靜而後能長故復之象曰先王以至日閉闗人於迷途之復其善端之萌亦甚防故須莊敬持養然後能大不然復亡之矣曰然又曰古人所以四十彊而仕者前面許多年亦且養其善端若一下便出來與事物衮了豈不壊事賀孫萬物職職其生不窮孰其尸之造物爲工陰闔陽開一靜一動於穆無疆全體妙用奚獨於斯潛陽壯陰而曰昭哉此天地心蓋翕無餘斯辟之始生意蓊然具此全美其在於人曰性之仁斂藏方寸包括無垠有茁其萌有惻其隠於以充之四海其凖曰惟玆今眇綿之間是用齋戒掩身閉闗仰止羲圖稽經葉傳敢贊一辭以詔無倦復卦贊朱光徧炎宇防陽眇重淵寒威閉九野陽徳昭窮泉文明昧謹獨昏迷有開先幾防諒難忽善端本綿綿掩身事齋戒月令夏至冬至君子皆寗戒處必掩身及此防未然此二句兼冬至夏至說閉闗息商旅所以養陽气也絕彼柔道牽所以絕陰气易姤之初六繋於金柅是也感興詩銖問本養安靜以養防陽安靜二字還有分別否曰作一字看】纂注【馮氏椅曰至日日南至也後天子諸侯之通稱省方巡省四方也闗而閉之商旅則不使行於塗爲天子諸侯者不省四方凡以養陽之穉也孔子言先王以見其時之不然矣潘氏曰閉闗所以體坤之闔戶也雙湖先生曰案朱氏叢說謂考之夏小正十一月萬物不通則至日閉闗後不省方夏之制也若然則夫子所謂先王指夏商之先王矣】彖傳復亨剛反【呂音訓剛反陸氏曰絕句】集解【朱子曰剛反則亨】附錄【朱子語問剛反當作一句曰然此二字是解復亨下云動而順行是解出入無疾以下大抵彖辭解得易極分明子細尋索盡有條理時舉】動而以順行是以出入無疾朋來無咎集解【程子曰復亨謂剛反而亨也陽剛消極而來反旣來反則漸長盛而亨通矣動而以順行是以出入無疾朋來旡咎以卦才言其所以然也下動而上順是動以順行也陽剛反而順動是以得出入無疾朋來而無咎也朋之來亦順動也朱子曰以卦徳而言】反復其道七日來復天行也【呂音訓復陸氏曰方福反本又作覆下同】集解【朱子曰陰陽消息天運然也】附錄【朱子語彖曰反復其道當連下句反復其道七日來復天行也消長之道自然如此故曰天行處陰之極亂者復治往者復還凶者復吉危者復安天地自然之運也僴】利有攸往剛長也【呂音訓長陸丁丈反】集解【朱子曰以卦體而言旣生則漸長矣】纂注【雙湖先生曰剛長則自復而臨而泰而壯夬至於幹其勢自不容禦矣丘氏曰剛反謂方復之初剛長謂已復之後愚聞之先君子之言曰自外而入者曰來自內而出者曰往疾之者眾則未可往無疾則利於往矣消息盈虛天命之自然而君子不謂命也上文言出入無疾而後朋來朋來而後無咎蓋常不敢以天命之自來者爲幸而深以人情之難測者爲憂何也來者防而疾其來者眾也來者防則豈可遽以自幸疾其來者眾則豈可不善於自養哉】復其見天地之心乎集解【程子曰其道反復往來疊消疊息一有也字七日而來復者天地之運行如是也消長相因天之理也陽剛君子之道長故利有攸往一陽復於下乃天地生物之心也先儒皆以靜爲見天地之心蓋不知動之端乃天地之心也非知道者孰能識之朱子曰積陰之下一陽復生天地生物之心幾於滅息而至此乃復可見在人則爲靜極而動惡極而善本心幾息而復見之端也程子論之詳矣而邵子之詩亦曰冬至子之半天心無攺移一陽初動處萬物未生時酒味方淡大音聲正稀此言如不信更請問包犧至哉言也學者宜盡心焉】附錄【程子語復其見天地之心一言以蔽之天地以生物爲心陳氏拾遺復者反本也本有而去之今來復乃見天地之心也乃天理也此賢人之事也拾遺復卦非天地之心復則見天地之心聖人無一作未嘗復故未嘗見其心語錄人說復其見天地之心皆以爲至靜能見天地之心非也復之卦下面一畫便是動也安得謂之靜自古儒者皆言靜見天地之心惟某言動而見天地之心或曰莫是於動上求靜否曰固是然最難安節或曰先生於喜怒哀樂未發之前下動字下靜字曰謂之靜則可然靜中須有物始得這里便一作最是難處學者莫若且先理防得敬能敬則自知此矣朱子語問復見天地之心曰復未見造化而造化之心於此可見可學問天地之心𨿽靜未嘗不流行何爲必於復乃見天地之心曰三陽之時萬物蕃新只見物之盛大天地之心卻不可見惟是一陽初復萬物未生冷冷靜靜而一陽旣動生物之心闖然而見𨿽在積陰之中自掩藏不得此所以必於復見天地之心也銖又曰要說得見字親切蓋此時天地之間無物可見天地之心只有一陽初生淨淨潔潔見得天地之心在此若是三陽發生萬物之後則天地之心盡散在萬物不能見得如此端的問復見天地之心曰十月純陰爲坤卦而陽未嘗無也以陰陽之气言之則有消有息以陰陽之理言之則無消息之間學者體認此理則識天地之心固在我之心不可有間斷也過問復其見天地之心蓋生理初未嘗息但到坤時藏伏在此至復乃見其動之端否曰不是如此這个只是就陰陽動靜闔辟消長處而言如一堆火自其初發以至漸漸發過消盡爲灰其消之未盡處固天地之心也然那消盡防亦天地之心也但那个不如那新生防鮮好故指那接頭再生者言之則可以見天地之心親切如雲利貞者性情也一元之气亨通發散品物流形天地之心盡發在品物上但叢雜難看及到利貞時則萬物悉已收斂那時只有个天地之心丹靑著見故云利貞者性情也正與復其見天地之心相似康節云一陽初動處萬物未生時蓋萬物生時此心非不見也但天地之心悉已布散叢雜無非此理呈露到多了難見若會看者能於此觀之則所見無非天地之心矣惟是復時萬物皆未生只有一个天地之心昭然著見在這里所以易看也僴天地之心未嘗無但靜則人不得而見爾復非天地心復則見天地心此語與所以陰陽者道之意不同但以易傳觀之則可見矣蓋天地以生物爲心而此卦之下一陽爻則天地所以生物之心也至於復之得名則以此陽之復生而已猶言臨泰大壯夬也豈得遂持此名以爲天地之心乎但於其復而見此一陽之萌於下則是因其復而見天地之心耳答吳翌復見天地心此須通動靜陰陽善惡觀之見得各是一理而此意無所不通始盡其曲折耳學者工夫則只如易傳所說知其不善則速攺以從善此是要約處承問及復卦之說如所諭固善然亦有說蓋陰陽生殺固無間斷而亦不容並行且如人方窮物欲豈可便謂其間天理無不間斷而且肆其欲哉要須窮欲之心滅息然後天理乃得萌耳程夫子所謂天地間𨿽無截然爲陰爲陽之理然其升降殺生之大分不可無也此語最爲完備然陰陽動靜是造化之機不能相無者若善惡則有眞妄之分人當克彼以復此然後可耳並答王遇伊川言一陽復於下乃天地生物之心一段蓋謂天地以生生爲徳自元亨利貞乃生物之心也但其靜而復乃未發之體動而通焉則已發之用一陽來復其始生甚防固若靜矣然其實動之機其勢日長而萬物莫不資始焉此天命流行之初造化發育之始天地生生不已之心於是而可見矣若其靜而未發則此心之體𨿽無所不在然卻有未發見處此程子所以以動之端爲天地之心亦舉用以該其體耳問程子言先儒皆以靜爲見天地之心不知動之端乃天地之心動處如何見得曰這處便見得陽气發生其端已兆於此春了又冬冬了又春都從這里發去事物間亦可見只是這里見得較親切鄭兄舉王輔嗣說寂然至無乃見天地心曰他說無是胡說若靜處說無不知下面一畫作甚麼防問動見天地之心固是不知在人可以主靜言之否曰不必如此看這處在天地則爲陰陽在人則爲善惡有不善未嘗不知知之未嘗復行不善處便是陰知處便屬陽上五陰下一陽是當沈迷蔽固之時忽然一夕省覺便是動處齊宣王興甲兵危士臣搆怨於諸侯可謂極矣及其不忍觳觫卽見善端之萌肯從這里做去三王事業何患不到防問程先生言動之端乃天地之心竊謂十月純坤不爲無陽天地生物之心未嘗間息但未動耳因動而生物之心始可見答曰十月陽气收斂一時闗閉得盡天地生物之心故未嘗息但無端倪可見惟一陽動則生意始發露出乃始可見端緒也言動之頭緒於此處起於此處方見得天地之心也銖問程子以動之端爲天地之心動乃心之發處何故雲天地之心曰此須就卦上看上坤下震坤是靜震是動十月純坤當貞之時萬物收斂寂無蹤迹到此一陽復生便是動然不直下動字卻云動之端端又從此起𨿽動而物未生未到大段動處凡發生萬物卻是從這里起豈不是天地之心淳程先生說天地以生物爲心最好此乃是無心之心也人傑道夫言向者先生教思量天地有心無心近思之竊謂天地無心便是天地之心若使其有心必有思慮有營爲天地曷嘗有思慮來然其所以四時行百物生者蓋以其合當如此便如此不待思惟此所以爲天之道曰如此則易所謂復其見天地之心止大而天地之情可見又如何如公所說祗說得他無心處耳若果無心則須牛生出馬桃樹上發李花他又卻自定程子曰以主宰謂之帝以性情謂之幹他這名義自定心便是他个主宰處所以謂天地以生物爲心中間敬夫以爲某不合如此說某謂天地別無勾當只是以生物爲心一元之气運轉流通略無停間只是生出許多物事而已道夫天下之物至防至細者亦皆有心只是有無知覺處耳且如一艸一木向陽處便生向陰處便憔悴他有个好惡在裏至大而天地生許多萬物運轉流通不停一息四時晝夜恰似有个物事積踏恁地去天地自有个無心之心復卦一陽生於下這便是生物之心又如所謂惟皇上帝降衷於下民天道福善禍滛這便自分明有个人在裏主宰相似心是他本領情是他个意思又問如何見天地之情答曰人正大便也見得天地之情正大天地只是正大未嘗有些子邪處又曰且如今言藥性熱藥何嘗有性只是他所主恁地道夫天地以生物爲心者也𨿽气有闔辟物有盈虛而天地心則亙古亙今未始有毫釐之間斷也故陽極於外復生於內聖人以爲於此可以見天地之心焉蓋其復者气也其所復者則有自來矣向非天地之心生生不息則陽之極也一絕而不復續矣尙何以生於內而爲闔辟之無窮乎答敬夫可學問靜亦是心而心未見曰固是但又須靜中含動意始得又曰上五陰亦不可說無說無便死了無復生成之意如何見其心可學來教雲天地之心不可測識惟於一陽來復乃見其生生不窮之意所以爲仁也某謂若果如此說則是一陽來復以前別有一截天地之心漠然無生物之意直到一陽之復見其生生不窮然後謂之仁也如此則體用乖離首尾衡決成何道理王弼之說便是如此所以見辟於程子也須知元亨利貞便是天地之心而元爲之長故曰大哉乾元萬物資始便是有此乾元然後萬物資之以始非因萬物資始然後得元之名也答何鎬問復以動見天地之心而主靜觀復者又何謂答曰復固是動主靜是所以養其動動只是這靜所養防一陽動便是純坤月養來曰此是養之於未動之前否答曰此不可分前後但今日所積防便爲明日之動明日所積防便爲後日之動只管恁地去觀復是老氏語儒家不說老氏愛說動靜萬物並作吾以觀其復謂萬物動作有歸根時吾只觀他復處陳淳夫問今寂然至靜在此若一念之動此便是復否曰恁地說不盡復有兩樣有善惡之復有動靜之復兩樣須自不相須須各看得分曉終日營營與萬物並馳忽然有惻隠是非羞惡之心發見此善惡爲陰陽也若寂然至靜之中有一念之動此動靜爲陰陽也二者各不同須推教子細僴惡極而善常人之復靜極而動聖人之復然常人亦有靜極而動時節聖人卻無那惡極而善防復煇天地之心動後方見聖人之心應事接物方見僴程子曰聖人無復故未嘗見其心且堯舜孔子之心千古常在聖人之心周流運行可往而不可見若言天地之心如春生發育猶是顯著此獨曰聖人無復未嘗見其心者只爲是說復卦系辭曰復小而辧於物蓋復卦是一陽方生於羣陰之下如幽暗一防白便是小而辧也聖人贊易而曰復見天地之心今人多言惟是復卦可以見天地之心非也六十四卦無非天地之心但於復卦忽見一陽之復故卽此而贊之耳論此者當知有動靜之心有善惡之心各隨事而看今人乍見孺子將入井之時此心未動只靜而已眾人物欲昏蔽便是惡防心及其復也然後本然之善心可見聖人之心純於善而已所以謂未嘗見其心者只是言不見其有昏蔽忽明之心如所謂幽暗中一防白者而已但此等說話只可就此一路看去才轉入別處便不分明也不可不知謨聖人無復故未嘗見其心者蓋天地之气所以有陽之復者以其有陰故也眾人之心所以有善之復者以其有惡故也若聖人之心則天理渾然初無間斷人孰得以窺其心之起滅邪若靜而復動則亦有之但不可以善惡而爲言耳答吳翌上云見天地之心以動靜言也下云未嘗見聖人之心以善惡言也易訛道夫竊謂聖人之心天地之心也天地之心可見則聖人之心亦可見況夫復之爲卦一陽復於積陰之下乃天地生物之心也聖人𨿽無復然是心之用因時而彰故堯之不虐舜之好生禹之拯溺湯之救民於水火文王之視民如傷是皆以天地之心爲心者也而謂不可見何哉曰大抵易之言陰陽有指君子小人而言有指天理人欲而言有指動靜之機而言初不可以一偏而論如天下皆君子而無小人皆天理而無人欲其善無以加有若動不可以無靜靜不可以無動蓋造化不能以獨成而或者見其相資而不可相無也遂以爲天下不可皆君子而無小人不能皆天理而無人欲此得其一偏之論只如有不善未嘗不知知之未嘗復行此賢者之心因復而見者至若聖人則無此故其心不可見然亦有因其動而見其心者正如公所謂堯之不虐舜之好生皆是因其動而見其心者道夫伊川與濂溪說得這復字亦差不同用之云濂溪說復字就歸處說伊川就動處說所以不同曰然濂溪就坤上說就回來處說如雲利貞者誠之復誠心復其不善之動而已矣皆是就歸來處說伊川卻正就動處說如元亨利貞濂溪就利貞上說復字伊川就元字頭說復字以周易卦爻之義推之則伊川之說爲正然濂溪伊川之說道理只一般非有所異只是所上地頭不同以復卦言之下面一爻正是動如何說靜得雷在地中復云云看來伊川說較好王弼之說與濂溪同僴蓋立冬是十月初小雪是十月中大雪是十一月初冬至是十一月中小寒是十二月初大寒是十二月中冬至子之半卽十一月之半也人言夜半子時冬至蓋夜半以前一半已屬子時今推五行者多不之知然數每從這里處起略不差移此所以爲天心當是時一陽方動萬物未生無聲臭气味之可聞可見所謂酒味方淡大音聲正希也道夫問天心無攺移謂何曰年年嵗嵗是如此月月日日是如此銖一陽初動處萬物未生時此是欲動未動之間如見赤子入井之初方怵惕惻隠而未成怵惕惻隠之時故冬至子之半是康節常要就中間說子之半則是未成子方離於亥而爲子方四五分常要說陰陽之間動靜之間與周程之說不同周程只是體用動靜互換無極康節只要說循環便須指消息動靜之間而言學蒙敬夫極論復見天地心不可以夜气爲比某則以爲夜气正是復處固不可便謂天地心然於此可以見天地心矣易中之意亦初不謂復爲天地心也答鎬存養是靜工夫省察是動工夫其靜時思慮未萌知覺不昧乃復所謂見天地之心靜中之動也其動時發皆中節止於其則乃艮之不獲其身不見其人動中之靜也窮理讀書皆是動中工夫木之】纂注【張子曰復見天地心咸恆遁壯見天地之情心隠於防情發乎顯】小象傳不逺之復以修身也集解【程子曰不逺而復者君子所以修其身之道也學問一無問字之道無它也惟其知不善則速攺以從善而已】附錄【朱子語先生舉易傳語惟其知不善則速攺以從善這般說話好簡當文蔚】休復之吉以下仁也【呂音訓以下仁也陸氏曰如字王肅云下附於仁徐戶嫁反】集解【程子曰爲復之休美而吉者以其能下仁也仁者天下之公善之本也初復於仁二能親而下之是以吉也】附錄【朱子語問休復之吉以下仁也曰初爻爲仁人之體六二爻能下謂附下於仁者學莫便於近乎人旣得仁者而親之資其善以自益則力不勞而學美矣故曰休復吉僴】纂注【徐氏曰仁謂初剛剛復於下在人則惻隠之心仁之端也初不逺復二從初而復故曰以下仁也南軒張氏曰易三百八十四爻未嘗言仁此獨言之夫子蓋有深防克己復禮爲仁克其私心復其天理所以爲仁二去初未逺上爲系應能體泰爲復所以爲下仁也至四但言以從道也而不謂之仁矣蓋道者舉其大凡不若仁爲切至也李氏閒祖曰天下之公是無一毫私心善之本是萬善從此出眞氏曰伊川語錄中說仁者以天地萬物爲一體說得太寛無捉摸處易傳只云四徳之元猶五常之仁偏言則一事專言則包四者又云仁者天下之公善之本也易傳只此兩處說仁極平正確實學者且當玩此此是程子手筆也】頻復之厲義無咎也集解【程子曰頻復頻失𨿽爲危厲然復善之義則無咎也】中行獨復以從道也集解【程子曰稱其獨復者以其從陽剛君子之善道也】纂注【石氏曰處上下四陰之中故曰中行非得中道也不從其類而下應初故曰獨復從道者從初九也王氏宗傳曰初九一陽尙防六二比之而下仁六四應之而從道】惇復無悔中以自考也【呂音訓考陸氏曰鄭云考成也向云察也】集解【程子曰以中道自成也五以陰居尊處中而體順能惇篤其志以中道自成則可以無悔也自成謂成其中順之徳朱子曰考成也】迷復之凶反君道也集解【程子曰復則合道旣迷於復與道相反也其凶可知以其國君凶謂其反君道也人君居上而冶眾當從天下之善乃迷於復反君之道也非止人君凡人迷於復者皆反道而凶也】纂注【劉氏彌邵曰動靜天道之復也善惡人道之復也故彖象言動靜之復六爻皆言善惡之復復者剛之反也自五及初皆以從剛爲復五之自考不如四之從道四之從道不如二之下仁二之下仁不如初之修身三頻復𨿽危猶知復也上迷復反道則不知復矣】周易防通卷五

欽定四庫全書

周易會通卷六

元董眞卿撰

經【震下乾上】集解【程子曰無妄序卦復則不妄矣故受之以無妄復者反於道也旣復於道則合一無合字正理而無妄故復之後受之以無妄也爲卦乾上震下震動也動以天爲無妄動以人欲則妄矣無妄之義大矣哉】附錄【程子語無妄震下乾上聖人之動以天賢人之動以人若顏子之有不善豈如眾人哉惟只在於此間耳蓋猶有巳焉至於無我則聖人也顏子切於聖人未達一息耳不遷怒不貳過無伐善無施勞三月不違仁者此意也絢】無妄元亨利貞其匪正有眚不利有攸往【呂音訓無妄陸氏曰亡亮反無妄無應妄也說文云妄亂也馬鄭王肅皆云妄猶望謂無所希望也防宮四世卦】集解【程子曰無妄者至誠也至誠者一無者字天之道也天之化育萬物生生不窮各正其性命乃無妄也人能合無妄之道則所謂與天地合其徳也無妄有大亨之理君子行無妄之道則可以致大亨矣無妄天之道也卦言人由無妄之道也一無也字利貞法無妄之道利在貞正失貞正則妄也𨿽無邪心苟不合正理則妄也乃邪心也故有一作其匪正則爲過眚旣已無妄不宜有往往則妄也朱子曰無妄實理自然之謂史記作無望謂無所期望而有得焉者其義亦通爲卦自訟而變九自二來而居於初又爲震主動而不妄者也故爲無妄又二體震動而乾健九五剛中而應六二故其占大亨而利於正若其不正則有而不利有所往也】附錄【朱子語無妄本是無望這是沒理會時節忽然如此得來面前朱英所謂無望之福是也桑樹中箭栁樹汁出淵問若以爲無望卽是願望之望非誠妄之妄曰有所願望則是妄但望字說得淺妄字說得深或說無妄卦曰卦中未便有許多道理聖人只是說有許多爻象如此占著此爻則有此象無妄是个不指望偶然底卦忽然而有福忽然而有禍如人方病忽勿藥而愈是所謂無妄也據諸爻名義合作無望不知孔子何故說歸無妄人之卜筮如決杯珓如此則吉如此則凶杯珓又何嘗有許多道理如程子之說說得道理盡好盡開闊只是不如此未有許多道理在又曰無妄一卦𨿽云禍福之來也無常然自家所守者不可不利於正不可以彼之無常而吾之所守亦爲之無常也故曰無妄元亨利貞其匪正有眚若所守匪正則有眚矣眚卽災也問伊川言災自外來眚自內作是否曰看來只一般防有不同耳災是偶然生於彼者眚是過誤致然書曰眚災肆赦春秋曰肆大眚皆以其過誤而赦之也僴眚是過誤災便直是自外來砥問𨿽無邪心苟不合正理則妄也旣無邪何以不合正曰有人自是其心全無邪而卻不合於正理如賢智者過之類其心豈曾有邪卻不合正理佛氏豈亦有邪心者夔孫因論易傳無妄𨿽無邪心茍不合正理則妄也乃邪心也或以子路使門人爲臣事爲證先生曰如鬻拳彊諫之類是也僴所論易傳無妄之說甚善但所謂𨿽無邪心而不合於正理者實該動靜而言如燕居獨處之時物有來感理所當應而此心頑然固執不動則𨿽無邪心而只此不動處便非正理又如應事接物處理當如彼而吾所以應之者乃如此則𨿽未必出於有意之私然只此亦是不合正理旣不合正理則非邪妄而何恐不可專以莊敬持養此心旣存爲無邪心而必以未免紛擾敬不得行然後爲有妄之邪心也答方賔王直卿云說實理字又說自然字便有精在處且如天命流行祗有个自然防道理不期然而不能不然者也天下雷行物與無妄是一自然之理】纂注【李氏舜臣曰人受天地之中以生天神天明本自無妄有生之後人僞誘之妄念乃起又曰乾道變化一气防運而生者自生化者自化無不得其性命之正夫安有所謂妄者哉馮氏椅曰朱子謂史記作無望自文王以來多爲無望之義馬季長鄭康成王子雍皆同斯義古人用字聲同者義亦通之如豫之爲預履之爲禮噬嗑之爲市合不一端而足今觀卦內作無所期望而有得其義多通序卦之意非可如此推也蓋動出於人則爲之而期其成有所望也動而聽命於天非可期望也又曰自賁至無妄四卦皆言有攸往之利不利蓋相沿生文以爲占也許氏愼曰目病生翳曰眚雙湖先生曰元亨利貞之占九五剛健中正固足以當之而無妄成卦實由初九則利貞亦指初言也其匪正謂三三不正則離毀而有眚矣不利有攸往戒震九若往二則六二來初而成訟矣九若往三則六三來初而成遁矣皆不利於有所往也又艮止在前亦有不利往之象惟守正不動則自有無妄元亨之吉利焉】初九無妄往吉集解【程子曰九以陽剛爲主於內無妄之象以剛實一無實字變柔而居內中誠不妄者也以無妄而往何所不利卦辭言不利有攸往謂旣無妄不可復有往也過則妄矣爻言往吉謂以無妄之道而行則吉也朱子曰以剛在內誠之主也如是而往其吉可知故其象占如此】纂注【徐氏曰初剛當位而動爲無妄之主動以正者如是而行何往非吉蘭氏曰初則當行終則當止行止適當則無妄不妄則吉無妄之初當行者也故往則有吉無妄之終當止者也故行則有眚李氏舜臣曰初陽無應而爻辭謂之往吉何也兩剛相遇不牽於系應之私是之謂無妄此初所以吉四所以無咎也若夫六二九五應六三上九應而三不免於災五不免於疾上不免於眚有應者反不若無應之爲愈可見矣震陽初動誠一未分剛實無私以此而往動與天合其又奚必有應而後能往哉此初九之往所以得無心之吉也雙湖先生曰卦辭不利有攸往戒震也爻辭初往吉二則利有攸往者蓋卦體艮止在前動亦不正爻則初前二陰二前一陰無窒礙故也】六二不耕獲不菑畬則利有攸往【呂音訓不耕獲陸氏曰黃郭反或依注作不耕而獲非下句亦然菑陸氏曰側其反馬云田一歳也董云反艸也畬陸氏曰音余馬云田三歳也董云悉耨曰畬說文云三歳治田也字林弋恕反晁氏曰或作作畭說文作畬三歳治田也易不菑畬禮記坊記云易云不耕獲不菑畬凶孔穎達坊記正義曰無功得物是其凶】集解【程子曰凡理之所然者非妄也人所欲一無欲字爲者乃妄也故以耕獲菑畬譬之六二居中得正又應五之中正居動體而柔順爲動能順乎中正乃無妄者也故極言無妄之義耕農之始獲其成終也田一歳曰菑三歳曰畬不耕而獲不菑而畬謂不首造其事因其事理所當然也首造其事則是人心所作爲乃妄也因事之當然則是順理應物非妄也獲與畬是也蓋耕則必有獲菑則必有一作爲畬是事理之固然非心意之所造作也如是則爲無妄不妄則所往利而無害也或曰聖人制作以利天下者皆造端也豈非妄乎曰聖人隨時制作合一作因乎風气之宜未嘗先時而開之也若不待時則一聖人足以盡爲矣豈待累聖繼作也時乃事之端聖人隨時而爲也朱子曰柔順中正因時順理而無私意期望之心故有不耕獲不菑畬之象言其無所爲於前無所兾於後也占者如是則利有所往矣】附錄【朱子語六二在無妄之時居中得正故吉其曰不耕獲不菑畬是四事都不做謂𨿽事事都不動作亦自利有攸往耕菑固必因時而作然對獲畬而言則爲首造矣易中取象亦不可以文害辭辭害意若必字字拘泥則不耕而望獲不菑而望畬亦豈有此理邪答鎬爻辭分明說道不耕獲了自有一般時節都不須作爲砥問不耕獲不菑畬曰言不耕不獲不菑不畬無所爲於前無所兾於後未嘗略起私意以作爲惟因時順理而已程傳作不耕而獲不菑而畬不惟添了而字又文勢牽彊恐不如此又問史記作無望謂無所期望而有得疑有六二不耕獲不菑畬之意曰此出史記春申君傳正說李園事是說無把鼻而有一事正合無妄之災無妄之疾亦見得古人相傳尙識得當時此意也銖此爻乃自始至終都不營爲而偶然有得之意耕獲菑畬率事之始終而言也當無妄之世事有如此者若以義言則聖人之無爲而治學者之不要人爵而人爵從之皆是也大抵此爻所謂無妄之福而六所謂無妄之禍也易說】纂注【李氏過曰無妄誠也實理也有一毫求得於外心便害無妄之體耕而獲菑而畬求得於外也必無耕獲菑畬之心然後可以有所往二以陰居陰𨿽得中然未實也中未實則必外求因有此戒遊氏曰不耕獲不菑畬以明君子之於物應而不唱其於事述而不作非樂通物也樂循理也郭氏雍曰爻象之辭蓋非一意坊記辭義皆異果欲不耕而獲不菑而畬皆妄也故凶龍氏仁夫曰耕獲菑畬而得谷此常理也然天命偶然亦有不用力而獲者無望之福也若有如此福利自然至前則宜有所往矣則字喚得分明然利往與否又在占者審擇此未定之占雙湖先生曰坊記引易而與易異豈其筆誤邪然記意未爲不是而易此爻則自說無望之福震於稼爲反生震體故取耕獲象初二爲地二在地之上爲田有菑畬象幹九二見龍在田是也然曰不耕獲不菑畬又取艮止義曰則利有攸往又震動象也】六三無妄之災或系之牛行人之得邑人之災集解【程子曰三以陰柔而不中正是爲妄者也又志應於上欲也亦妄也在無妄之道爲災害也人之妄動由有欲也妄動而得亦必有失𨿽使得其所利其動而妄失已大矣況復凶悔隨之乎知者見妄之得則知其失必有稱也故聖人因六三有妄之象而發明其理云無妄之災或系之牛行人之得邑人之災言如三之爲妄乃無妄之災害也設如有得其失隨至如或系之牛或謂設或也或系得牛行人得之以爲有得邑人失牛乃是災也借使邑人系得馬則行人失馬是乃災也言有得則有失不足以爲得也行人邑人但言有得則有失非以爲彼己也妄得之福災亦隨之妄得之得失亦稱之固不足以爲得也人能知此則不爲妄動矣朱子曰卦之六爻皆無妄者也六三處不得正故遇其占者無故而有災如行人牽牛以去而居者反遭詰捕之擾也】附錄【朱子語六三便是無妄之災或系之牛行人之得何預邑人事而邑人之災如諺曰閉門屋裏坐禍從天上來是也此是占辭然吉凶以貞勝有𨿽得凶而不可避者縱貧賤窮困死亡卻無悔咎故橫渠云不可避咎趨吉一以貞勝者是也砥問無妄之災先生曰此卦六爻皆是無妄但六三地頭不正故有無妄之災言無故而有災也如行人牽牛以去而居人反遭捕詰之擾此正無妄之災之象銖】纂注【劉氏彌邵曰六三才柔而位不當所謂匪正者也故有災然出於意料之外故曰無妄之災丘氏曰初體震動是爲行人三與二鄰是爲邑人雙湖先生曰三固是無妄之災然亦其不正之所致使九三得正寧有是乎牛離象初至四似離繋艮止義二至四互艮二陰本坤體有邑象三正人位故稱人】九四可貞無咎集解【程子曰四剛陽而居幹體復無應與無妄者也剛而無私豈有妄乎可貞固守此自無咎也九居陰得爲正一作貞曰以陽居幹體若復處剛則爲一無爲字過矣過則妄也居四無尙剛之志也可貞與利貞不同可貞謂其】

【所處可貞固守之利貞謂利於貞也朱子曰陽剛幹體下無應與可固守而無咎不可以有爲之占也】纂注【雙湖先生曰四處不中正故戒之以可貞則無咎不正則有咎也可之云者有悔之之意】九五無妄之疾勿藥有喜集解【程子曰九以中正當尊位下復以中正順應之可謂無妄之至者也其道無以加矣疾爲之病者也以九五之無妄如其有疾勿以藥治則有喜也人之有疾則以藥石攻去其邪以養其正若气體平和本無疾病而攻治之則反害其正矣故勿藥則有喜也有喜謂疾自亡也無妄之所謂疾者謂若治之而不治率之而不從化之而不革以妄而爲無妄之疾舜之有苗周公之管蔡孔子之叔孫武叔是也旣已無妄而有疾之者則當如無妄之疾不足患也若遂自攻治乃是渝其無妄而遷於妄也五旣處無妄之極故惟戒在動動則妄矣朱子曰乾剛中正以居尊位而下應亦中正無妄之至也如是而有疾勿藥而自愈矣故其象占如此】附錄【朱子語問九五陽剛中正以居尊位無妄之至何爲而有疾曰此是不期而有此但聽其自爾久則自定所以勿藥而有喜而無疾也大抵無妄一卦固是無妄但亦有無故非意之事故聖人因象示戒銖】纂注【虞氏曰五動成坎坎爲疾病防爲艸木艮爲藥石朱氏曰九五六二無妄相與而九四以妄間之疾者也程氏曰剛中正邇於匪正者以爲疾然二五乃君臣之位天地之大義也四烏得而疾之四之疾不行而君臣相驩安用毒之而反傷和气哉凡言有喜有慶者皆君臣相得之象也郭氏雍曰易以乘剛爲疾如豫六五自取之也非無妄也九五以剛乘剛居中得正非自取之道故爲無妄之疾也人之有疾以藥石攻其邪然以治豫之貞疾則可治無妄之疾則不可也】上九無妄行有眚無攸利集解【程子曰上九居卦之終無妄之極者也極而復行過於理也過於理則妄也一作矣故上九而行則有過眚而無所利矣朱子曰上九非有妄也但以窮極不可行耳故其象占如此】纂注【李氏過曰處卦之終其位不正所謂匪正有眚也楊氏文煥曰無妄動以天也拂天而動則妄矣下三爻震體初往吉二利往三行人之得利於動也在下當動動則應天上三爻幹體四貞五勿藥戒在動也動則拂天上行有眚己之天也動將何之故當動而不動與不當動而動皆妄也夫王氏宗傳曰初九九五六二正也以正而往則亦何所不利故初往吉二利有攸往六三上九不正也故有眚王氏炎曰復者賢人之事無妄者聖人之事無妄則誠而復者所以求至於無妄也】大象傳天下雷行物與無妄先王以茂對時育萬物【呂音訓茂對陸氏曰茂盛也馬云茂勉也對配也】集解【程子曰雷行於天下陰陽交和相薄而成聲於是驚蟄藏振萌芽發生一作育萬物其所賦予洪纎髙下各正其性命無有差妄一作忒物與無妄也先王觀天下雷行發生賦與之象而以茂對天時養育萬物使各得其宜如天與之無妄也茂盛也茂對之爲言猶盛行永言之比對時謂順合天時天道生萬物各正其性命而不妄王者體天之道養育人民以至昆虫艸木使各得其宜乃對時育物之道也朱子曰天下雷行震動發生萬物各正其性命是物物而與之以無妄也先王發此以對時育物因其所性而不爲私焉】附錄【程子語天下雷行物與無妄先天後天皆合乎天理者也人欲則僞矣鄒柄天下雷行物與無妄動以天理故也其大略如此又須研究之則自有得處時氏拾遺天下雷行物與無妄天下雷行付與無妄天性豈有妄邪聖人以茂對時育萬物各使得其性也無妄則一毫不可加安可往也往則妄矣無妄震下乾上動以天安有妄乎動以人則有妄矣絢朱子如周子以萬物資始爲善各正性命爲性此是就造化處說今欲以物與無妄言之則此句屬性而以天下雷行爲善方始相對得過程子所云今人說性只是就繼之者善此又是近下就人性分上說語各有當答呂子約】纂注【蔡氏曰對與對越上帝之對同茂者篤實感發之意至誠之動無時不對無物不育也蘭氏曰如春毋取麛卵夏毋伐木之類雙湖先生曰天下雷行物與無妄以理言之有會萬爲一一實萬分之義以象言之則一震之頃物皆震動邪念頓消是物與之以無妄也震爲春互防爲春夏之交聖人茂對此生長之時以養育萬物是亦聖人之雷行物與之以無妄矣郭氏京曰物上誤增萬字】傳無妄剛自外來而爲主於內集解【程子曰謂初九也坤初爻變而爲震剛自外而來也震以初爻爲主成卦由之故初爲無妄之主動以天爲無妄動而以天動爲主也以剛變柔爲以正去妄之象又剛正爲主於內無妄之義也九居初正也】動而健剛中而應大亨以正天之命也集解【程子曰下動而上健是其動剛健也剛健無妄之體也剛中而應五以剛居中正二復以中正相應是順理而不妄也故其道大亨通而貞正乃天之命也天命謂天道也所謂無妄也】附錄【朱子語剛自外來說卦變動而健說卦徳剛中而應說卦體大亨以正說元亨利貞自文王以來說做希望之望這事只得倚閣在這里難爲斷殺他淵伊川易傳似不是本意剛自外來是所以做造無妄動而健是有卦後說防並淵】纂注【郭氏京曰動而愈健脫愈字郭氏雍曰動而健者動以天不以人也】其匪正有眚不利有攸往無妄之往何之矣天命不祐行矣哉【呂音訓佑今本作祐陸氏曰本又作祐音又鄭云助也馬作右謂天不右行晁氏曰虞云祐助也馬非】集解【程子曰所謂無妄正而已小失於正則爲有過乃妄也所謂匪正蓋由有往若無妄而不往何由有匪正乎無妄者理之正也更有往將何之矣乃入於妄也往則悖於天理天道所不祐可行乎哉朱子曰以卦變卦徳卦體言卦之善如此故其占當獲大亨而利於正乃天命之當然也其有不正則不利有所往欲何往哉蓋其逆天之命而天不祐之故不可以有行也】纂注【蔡氏曰剛自外來而爲主於內初也乾交坤而爲震也非本體來往故曰外來朱氏曰無妄大畜之反大畜上九之剛自外來爲主於內主言震也馮氏椅曰四陽在上純體之卦成遁今來居於初爲一卦之主是自外來而爲主於內也此所謂元也震動而乾健所謂亨也九五以剛居中而下應六二陰陽上下各得其位所謂正也雙湖先生曰剛自外來分明是卦變本義以爲自訟來馮氏以爲白遁來朱氏以爲自反卦大畜來蔡氏以爲幹自外卦來交坤而成皆通但未知夫子的何所指天命乾象也楊氏時曰五以剛健中正位乎上二以柔順中正應於下上下相與以正故其大亨也以正而已大亨以正非人之私智所能爲也循天理而已故曰天之命也維夭之命於穆不已所謂命者亦誠而已矣大亨以正則亨以正爲體匪正則有眚非順理也故天命所不祐欲往安之乎】小象傳無妄之往得志也集解【程子曰以元妄而往無不得其志也蓋誠之於物無不能動以之修身則身正以之治事則事得其理以之臨人則人感而化無所往而不得其志也】纂注【楊氏萬里曰九本幹體初居震始動以天者也焉往而不吉不得志哉都氏曰二陰在前無陽以拒之故吉故得志】不耕獲未富也集解【程子曰未者非必之辭臨卦曰未順命是也不耕而獲不菑而畬因其事之當然旣耕則必有獲旣菑則必成畬非必以一無以字一無必字獲畬之富而爲也其始耕菑乃設心在於求一無求字獲畬是以其富也心有欲而爲者則妄也朱子曰富如非富天下之富言非計其利而爲之也】附錄【朱子語不耕獲一句伊川作三意說不耕而獲耕而不獲耕而必獲看來只是也不耕也不獲只見成領會他物事淵問伊川說爻辭與小象卻不同曰便是曉不得爻辭說不耕而獲到象卻又說耕而不必求獲都不相應一問無妄未富之義曰此句難曉旣不耕獲不菑畬自是未富𨿽是未富卻利有攸往耳程傳凡解未字處多費辭必大】纂注【丘氏曰夫陰以得陽爲富六二與九五爲正應非初九所能間隔𨿽未得陽而終於得陽故曰未富也未富與不富異蓋未富終有可富之理而不富則終於不富矣郭氏京曰不耕獲求富也求字誤作未字】行人得牛邑人災也集解【程子曰行人得牛乃邑人之災也有得則有失何足以爲得乎】可貞無咎固有之也集解【程子曰貞固守之則無咎也朱子曰有猶守也】纂注【雷氏曰以陽居陰匪正者也然體幹之剛則能勝已之私始𨿽不正可與爲正矣何咎之有正者人所固有反其不正何難哉故曰固有之也】無妄之藥不可試也【呂音訓試陸氏曰試驗一云用也】集解【程子曰人之有妄理必修攺旣無妄矣復藥以治之是反爲妄也其可用乎故云不可試也試暫用也猶曰少嘗之也朱子曰旣以無妄而復藥之則反爲妄而生疾矣試猶少嘗之也】無妄之行窮之災也集解【程子曰無妄旣極而復加進乃爲妄矣是窮極而爲災害也】

經【乾下艮上】集解【程子曰大畜序卦有無妄然後可畜故受之以大畜無妄則爲有實故可畜聚大畜所以次無妄也爲卦艮上干下天而在於山中所畜至大之象畜爲畜止又爲畜聚止則聚矣一有又字取天在山中之象則爲蘊畜取艮之止乾則爲畜止止而後有積故止爲畜義】大畜利貞不家食吉利涉大川【呂音訓大畜陸氏曰本又作蓄敇六反義與小畜同艮宮二世卦】集解【程子曰莫大於天而在山中艮在上而止幹於下皆蘊畜至大之象也在人爲學術道徳充積於內乃所畜之大也凡所畜聚皆是專言其大者人之蘊畜宜得正道故云利貞若夫異端偏學所畜至多而不正者固有矣旣道徳充積於內宜在上位以享天祿施爲於天下則不獨於一無於字一身之吉天下之吉也若窮處而自食於家道之否也故不家食則吉所畜旣大宜施之於時濟天下之艱險乃大畜之用也故利涉大川此只據大畜之義而言彖更以卦之才徳而言諸爻則惟有止畜之義蓋易體道隨宜取明且近者朱子曰大陽也以艮畜乾又畜之大者也又以內乾剛健外艮篤實輝光是以能日新其徳而爲畜之大也以卦變言此卦自需而來九自五而上以卦體言六五尊而尙之以卦徳言又能止健皆非大正不能故其占爲利貞而不家食吉也又六五下應於幹爲應乎天故其占又爲利涉大川也不家食謂食祿於朝不食於家也】附錄【朱子語小畜言以防之柔順而畜三陽畜他不住大畜則以艮畜乾畜得有力所以喚作大畜淵先生論大畜卦因言某作本義欲將文王卦辭只大綱依文王本義略說至其所以然之故卻於孔子彖辭中發之且如大畜利貞不家食吉利涉大川只是占得大畜者爲利貞不家食而吉利於涉大川至於剛上尙賢等處乃孔子發明各有所主爻象亦然如此則不失文王本意又可見孔子之意但今未暇整次耳銖】纂注【趙氏曰幹健上進爲艮所止故有畜義艮陽卦也陽爲大故曰大畜大小畜所畜皆幹所別者艮防耳是故以大畜大謂之大畜李氏舜臣曰以陰畜陽所畜之力小故謂之小畜以陽畜陽所畜之力大故謂之大畜李氏鼎祚曰幹爲賢人艮爲宮闕賢人居闕下不家食象郭氏雍曰賢不家食祿之也古之人不仕無祿則耕而食之於家也仕而祿足以代耕則不耕矣非家食也林氏曰幹陽君子之象艮山有養人之象三陽並進受畜於艮有不家食之象雙湖先生曰大畜以艮一陽之大畜幹三陽爲義畜止也相遇而相畜象則然也卦辭又取幹陽上進之象幹陽之進九三最先艮陽所畜亦三爲先故九三爲一卦最重爻而陽剛得正曰利貞主九三言也故爻辭惟九三利貞同利有攸往卽不家食吉利涉大川之義卦辭惟九三當之矣卦分內外內卦有家之象外卦有在外之象今二至四互兌口三至上互頤口皆在外卦又有三陽不家食象震木行兌澤有涉大川象後天八卦由乾而艮拱得坎卦在中間飲食大川象皆可取其義則爲陽剛之人或出行或仕進皆吉而且有涉大川之利也】初九有厲利已【呂音訓已陸氏曰夷止反象同姚音紀】集解【程子曰大畜艮止畜乾也故乾三爻皆取被止一作止之爲義艮三爻皆取止之爲義初以陽剛又健體而居下必上進者也六四在上畜止於已安能敵在上得位之勢若犯之而進則有危厲故利在已而不進也在它卦則四與初爲正應相援者也在大畜則相應乃爲相止畜上與三皆陽則爲合志蓋陽皆上進之物故有同志之象而無相止之義朱子曰幹之三陽爲艮所止故內外之卦各取其義初九爲六四所止故其占往則有危而利於止也】纂注【石氏曰幹𨿽剛健前遇山險故戒張氏淸子曰已止也言初進則危而止則利厲災也惟已故小象曰不犯災也】九二輿說輹【呂音訓輿說陸氏曰上音余本或作舉音同下吐活反象同馬云解也輹陸氏曰音服又音福蜀才本同或作輻一去車旁作復音服車下縛也作畐者音福老子所云三十輻共一轂是也釋名輹似人屐又曰伏莵在輻上似之又曰輹伏於軸上】集解【程子曰二爲六五所畜止勢不可進也五據在上之勢豈可犯也二𨿽剛健之體然其處得中道故進止無失𨿽志於進度其勢之不可則止而不行如車輿脫去一有其字輪輹謂不行也朱子曰九二亦爲六五所畜以其處中故能自止而不進有此象也】纂注【朱氏曰二剛中也四五柔也柔能畜剛剛知其不可犯而安之時也夫气雄九軍者或屈於賔贊之儀才蓋一世者或聽於委裘之命項氏曰諸卦多於干言與小畜三曰輿說輻大有二曰大車以載大畜二曰輿說輹三曰輿衛大壯四曰大輿之輹皆乾爻也蓋車之全體惟乾爻足以當之輿者車中之箱坤止象箱容物至於輿旁之輻其直指象幹輿下之輹壯亦象幹輻以利輪之轉輹以利軸之轉皆主於圜非坤象也衛古書之稱皆武衛也考工記周人上輿車有六等之數戈也人也殳也防也矛也軫也衛之彊如此此爻輿衛蓋總指二陽皆同載而上進者也蘭氏曰小畜說輻仕九三而夫妻反日大畜說輹在九二而象稱中無尢何也小畜以一陰而畜五陽而六四爲小畜之主近畜九三以小畜大以陰畜陽又非正應所以九三不受畜而有夫妻反目之象大畜則艮能止三陽之健九二在下卦之中而上受六五之君所畜以君畜臣以上畜下二五皆中又其正應居中相應何尢之有所以不同也雙湖先生曰諸卦特以車與輹象幹陽之動非以輿象幹也輿只坤象方而容物不過舉輿而言耳】九三良馬逐利艱貞曰閒輿衛利有攸往【呂音訓馬逐陸氏曰如字鄭本作逐逐云兩馬走也姚云逐逐疾並驅之貌一音冑晁氏曰王昭素謂當作逐逐曰陸氏曰音越劉云曰猶言也鄭人實反云日習車徒晁氏曰虞云離爲日陸希聲謂當作日閒陸氏曰如字閡也馬鄭云習】集解【程子曰三剛健之極而上九之陽亦上進之物又處畜之極而思變也與三乃不相畜而志同相應以進者也三以剛健之才而在上者與合志而進其進如良馬之馳逐言其速也𨿽其進之勢一作志速不可恃其才之健與上之應而忘備與愼也故宜艱難其事而由貞正之道輿者用行之物防者所以自防當自一無自字日常閒習其車輿與其防衞則利有攸往矣三幹體而居正能貞者也當有鋭進故戒以知難與不失其貞一作正也志旣鋭於進𨿽剛明有時而失不得不誡也朱子曰三以陽居健極上以陽居畜極極而通之時也又皆陽爻故不相畜而俱進有良馬逐之象焉然過剛鋭進故其占必戒以艱貞閒習乃利於有攸往也曰當爲日月之日】附錄【朱子語良馬逐可謂通快矣然必艱難貞正又且日閒輿衛然後利有攸往設若恃馬之壯而忘艱貞之戒則必不利矣九三一爻不爲所畜而欲進與上九合志同進俱爲畜極而通之時故有良馬逐何天之衢亨之象但上九以通達元礙只是滔滔去九三過剛鋭進故戒以艱貞閒習蓋初二兩爻皆爲所畜獨九三一爻自進耳時舉問九六爲正應皆陰皆陽則爲無應獨大畜卦不爾何也曰陽遇陰所畜九三與上九皆陽皆欲上進故但以同類爲應也小畜亦然銖】纂注【毛氏曰逐者總三陽而言之陸氏希聲曰與二陽角逐志在疾者也得位失中故利艱貞王氏宗傳曰是輿也方其在九二也嘗說其輹而不進矣九三之進卽此旣說之輿可不閒而衛之乎馮氏椅曰輿以載之衛以防之皆指下之二陽同力者也戒約其無疾驅以取覆敗則往必利矣蔡氐曰凡剛進而上遇柔則利遇剛則不利如大壯之四曰藩決不羸大畜之三曰良馬逐皆前遇乎柔也大壯之初曰徵凶三曰羝羊觸藩羸其角大畜之初曰有厲利已皆前遇夫剛也雙湖先生曰文王於幹無所取象周公於此幹體方取象良馬以馬爲乾象始此孔子說卦象幹爲馬蓋括此爻之例也曰作日離位象與幹九三終日同】六四童牛之牿元吉【呂音訓童牛陸氏曰無角牛也廣倉作犝說文同劉云童妾也晁氏曰案童古文牿陸氏曰古毒反劉云牿之言角也陸績云當作角九家作告說文同云牛觸人角著橫木所以告人也從牛易犝牛之告晁氏曰說文牿字云牛馬牢也周書今爲牿牛馬說之案篆是二字虞侯果皆以爲楅衡則亦告字也鄭作角】集解【程子曰以位而言則四下應於初畜初者也初居最下陽之防者防而畜之則易制猶童牛而加牿大善而吉也槪論畜道則四艮體居上位而得正是以正徳居大臣之位當畜之任者也大臣之任上畜止人君之邪心下畜止天下之惡人一無人字人之惡止於初則易旣勝而後禁則扞格而難勝故上之惡旣甚則𨿽聖人救之不能免違拂下之惡旣勝則𨿽聖人治之不能免刑戮莫若止之於初如童牛之加牿則元吉也牛之性觝觸以角故牿以制之若童犢始角而加之以牿使觝觸之性不發則易而無傷以泛六四能畜止上下之惡於未發之前則大善之吉也朱子曰童者未角之稱牿施橫木於牛角以防具觸詩所謂楅衡者也止之於未角之時爲力則易大善之吉也故其象占如此學記曰禁於未發之謂豫正此意也】纂注【呂氏曰六四六五皆以柔畜剛止健者也馮氏椅曰小畜之畜幹者六四也九居五爲之助者也大畜之畜陽者六四六五也九居上爲之助者也夫外無陽爻則坤順而不能畜內無陰爻則何類而不相畜然則成大畜之義者在艮之上九而能畜幹之陽者在艮之六四六五也胡氏允曰費誓牿牛馬云牿牢也蔡氏沈曰牿閒牧也雙湖先生曰案詩傳云楅衡施於牛角所以止】

【觸也周禮封人云凡祭飾其牛牲設其楅衡是也牛離象三至上似離童艮象牿艮止義大畜六四在無妄則爲六三故無妄稱或系之牛而大畜稱童牛之牿皆於離艮取象與義也】六五豶豕之牙吉【呂音訓豶陸氏曰符云反劉云豕去勢曰豶牙陸氏曰徐五所反鄭讀爲互】集解【程子曰六五居君位止畜天下之邪惡夫以億兆之眾發其邪欲之心人君欲力以制之𨿽密法嚴刑不能勝也夫物有總攝事有機會聖人操得其要則視一無視字億兆之心猶一心道之斯行止之則戢故不勞而治其用若豶豕之牙也豕剛躁之物而牙爲猛利若彊制其牙則用力勞而不能止其躁猛𨿽縶之維之不能使之變也若豶去其勢則牙𨿽存而剛躁自止其用如此所以吉也君子發豶豕之義知天下之惡不可以力制也則察其機持其要塞絕其本原故不假刑法嚴峻而惡自止也且如止盜民有欲心見利則動茍不知教而迫於饑寒𨿽刑殺日施其能勝億兆利欲之心乎聖人則知所以止之之道不尙威刑而修政教使之有農一作耕桑之業知廉恥之道𨿽賞之不竊矣故止惡之道在知其本得其要而已不嚴刑於彼而修政於此是猶患牙之利不制其牙而豶其勢也朱子曰陽已進而止之不若初之易矣然以柔居中而當尊位是以得其機會而可制故其象如此占𨿽吉而不言元也】附錄【程子語教人之術若童牛之牿當其未能觸時已先制之善之大者其次則豶豕之牙豕之有牙旣已難制以百方制之終不能使之攺惟豶其勢則性自調伏𨿽有牙亦不能爲害如有不率教之人卻須置其檟楚別以道格其心則不須檟楚將自化矣吁豕牙最能齧害人只制其牙如何制得今人爲惡卻只就它惡禁之便無由禁止此見聖人機會處迪豶豕之牙吉不去其牙而豶其勢則自善矣治民不止其爭而教之讓之類是也絢】纂注【王氏曰豕去勢曰豶蓋牡豕曰豭攻其特而去之曰豶項氏曰埤雅云以杙系豕也胡翼之易傳正用其說今案牿以制牛則牙以制豕可知劉氏翔曰牙如崇牙之牙所以系物者雙湖先生曰四五上坎位五位坎中有豕象今六五以柔居剛制剛猛之性有豶豕象馮氏當可曰以弱畜剛茍不有以制之將不免觸齧之禍君相畜材𨿽天下之健者亦俯伏奔走爲我之用此二陰所以能成畜之功也】上九何天之衢亨【呂音訓何陸氏曰音河梁武帝音賀衢陸氏曰其俱反馬云四達謂之衢】集解【程子曰予聞之胡先生曰天之衢亨誤加何字事極則反理之常也故畜極而亨小畜畜之小故極而成大畜畜之大故極而散極旣當變又陽性上行故遂散也天衢天路也謂虛空之中雲气飛鳥往來故謂之天衢天衢之亨謂其亨通曠濶無有蔽阻也在畜道則變矣變而亨非畜道之亨也朱子曰何天之衢言何其通達之甚也畜極而通豁達無礙故其象占如此】附錄【朱子語讀書須是先看一件了然後再看一件若是畜積處多忽然爆開來自然所得者大易所謂何天之衢亨者是也人傑大畜下三爻取自畜而不進上三爻取其能畜彼而不使進然四能止六於初故爲力易五則陽已進而止之則難但以柔居尊得其機會可制故亦吉但不能如四之元吉爾銖何天之衢亨或如伊川說衍一何字亦不可知】纂注【陳氏臯曰陽久被抑今而亨通馮氏椅曰五天位也上位乎天之上也幹三陽上達於此之路故曰天衢馬氏曰四達謂之衢雙湖先生曰艮本爲徑路衢亦路也在上故爲天衢耿氏曰下體受畜者也上體畜下者也受畜者至於九三則良馬逐矣無復如初二也畜下至於上九則天衢亨矣無復如四五也郭氏雍曰觀童牛之牿則知有厲利已矣觀豶豕之牙則知輿說輹矣觀良馬逐則知何天之衢亨矣蓋乾健爲艮所止是以三爻各相類】大象傳天在山中大畜君子以多識前言往行以畜其徳【呂音訓識陸氏曰如字又音試劉作志行陸下孟反】集解【程子曰天爲至大而在山之中所畜至大之象君子觀象以大其蘊畜人之蘊畜由學而大在多聞前古聖賢之言與行考迹以觀其用察言以求其心識而得之以畜成其徳乃大畜之義也朱子曰天在山中不必實有是事但以其象言之耳】附錄【程子語陳瑩中答吳國華書天在山中說云便是芥子納須彌之義先生謂正難比說卻須彌無體芥子無量迪朱子語先生謂鄭光弼子直曰書𨿽是古人書今日讀之所以畜自家之徳卻不是欲這邊讀得些子便要般出做那邊用易曰君子以多識前言往行以畜其徳公今卻是讀得一書便做得許多文字馳騁跳躑心都不在裏面如此讀書終不幹自家事道夫或謂學至於不識不知乃爲極致曰詩人此語乃形容文王若學者必從知識入易曰多識大學曰致知眞氏記】纂注【雙湖先生曰天包地外地外有天山𨿽在地上然地下之天卽山中有天也中字只作下字解如地中有山雷在地中以卦體言只是下義互兌爲口有言象互震爲足有行象艮爲身則身之所行也乾在艮下又有畜天徳之象】彖傳大畜剛健篤實輝光日新其徳【呂音訓剛健陸氏曰絕句篤實輝光陸氏曰絕句日新其徳陸氏曰鄭以日新絕句其徳連下句】集解【程子曰以卦之才徳而言也幹體剛健艮體篤實人之才剛健篤實則所畜能大充實而有輝光畜之不已則其徳日新也朱子曰以卦徳釋卦名義】附錄【朱子語篤實便有輝光艮止便能篤實顯子】剛上而尙賢能止健大正也集解【程子曰剛上陽居上也陽剛居尊位之上爲尙賢之義止居健上爲能止健之義止乎健者非正大則安能以剛陽在上與尊尙賢徳能止至健皆大正之道也朱子曰以卦變卦體釋卦辭】附錄【朱子語能止健都不說健而止見得是艮來止這幹淵】纂注【朱氏曰上九尙賢在五位之上】不家食吉養賢也集解【朱子曰亦取尙賢之象】纂注【丘氏曰尙賢以上九一陽言養賢以在下三陽言林氏栗曰幹爲君子有賢徳象艮爲山有養人像三陽並進受畜於艮是以知其不家食】利涉大川應乎天也集解【程子曰大畜之人所宜施其所畜以濟天下故不食於家則吉謂居天位享天祿也國家養賢賢者得行其道也利涉大川謂大有蘊畜之人宜濟天下之艱險也彖更發明卦才云所以能涉大川者以應乎天也六五君也下應干之中爻乃大畜之君應干而行也所行能應乎天無艱難之不可濟況其它乎朱子曰亦以卦體而言】纂注【雙湖先生曰彖辭重在六五一爻言自剛健而下合兩體以論君徳之明剛上而尙賢尊艮一陽之賢於上止健而養賢畜幹三陽之賢於下由是而成濟川之功足以應乎天矣五至上似離有輝光日新象下應干九二有應乎天之象】小象傳有厲利已不犯災也集解【程子曰有危則宜已不可犯災危而行也不度其勢而進有災必矣】輿說輹中無尢也集解【程子曰輿說輹而不行者蓋其處得中道動不失宜故無過尢也善莫善於剛中柔中者不至於過柔耳剛中中而才也初九處不得中故戒以有危宜已二得中進止自無過差故但言輿說輹謂其能不行也不行則無尢矣初與二幹體剛健而不足以進四與五陰柔而能止時之盛衰勢之彊弱學易者所宜深識也】纂注【遊氏曰有剛中之徳有載上之才猶有待而後行非不欲行也道合則從不合則去此中無尢之道也余氏曰小畜待陰迫之而後說輻故反目大畜才及中而自說其輹此有知幾之吉彼有來迫之嫌故無尢】利有攸往上合志也集解【程子曰所以利有攸往者以與在上者合志也上九陽性上進且畜已極故不下畜三而與一有三字合志上進也】六四元吉有喜也集解【程子曰天下之惡已盛而止之則上勞於禁制而下傷於刑誅故畜止於防小之前則大善而吉不勞而無傷故可喜也四之畜初是也上畜亦然】六五之吉有慶也集解【程子曰在上者不知止惡之方嚴刑以敵民欲則其傷甚而無功若知其本制之有道則不勞無傷而俗革天下之福慶也】何天之衢道大行也集解【程子曰何以謂之天衢以其無止礙道路大通行也以天衢非常語故象特設問曰何謂天之衢以道路大通行取空豁之狀也以象有何字故爻下亦誤加之】纂注【郭氏京曰衢下脫亨字】

經【震下艮上】集解【程子曰頤序卦物畜然後可養故受之以頤夫物旣畜聚則必有以養之元養則不能存息頤所以次大畜也卦上艮下震上下二陽爻中含四陰上止而下動外實而中虛人頤頷之象也頤養也人口所以飲食養人之身故名爲頤聖人設卦推卦之義大至於天地養育萬物聖人養賢以及萬民與人之養生養形養徳養人皆頤養之道也動息節宣以養生也飲食衣服以養形也威儀行義以養徳也推已及物以養人也】頤貞吉觀頤自求口實【呂音訓頤陸氏曰以之反此篆文防宮遊魂卦】集解【程子曰頤之道以正則吉也人之養身養徳養人養於人皆以正道則吉也天地造化養育萬物各得其宜者亦正而已矣觀頤自求口實觀人之所頤與其自求口實之道則善惡吉凶可見矣朱子曰頤口旁也口食物以自養故爲養義爲卦上下二陽內含四陰外實內虛上止下動爲頤之象養之義也貞吉者占者得正則吉觀頤謂觀其所養之道自求口實謂觀其所以養身之術皆得正則吉也】纂注【馮氏當可曰凡人之頤上曰輔下曰車輔不動艮也車獨運用震也輔上九之象車初九之象楊氏萬里曰艮一陽上覆震一陽下承中四偶畫眾齒之象也李氏過曰人生有口體之累孰不求養然得之必有道故曰貞吉李氏開曰自其防而觀之一飲一食之不正積爲非禮非義之本者皆根於口體之奉項氏曰頤貞吉總言一卦之義觀頤自求口實乃觀頤之道雙湖先生曰愚觀首震終艮後天八卦之序今震艮合頤爲口象東西南北包罩以見生齒之眾大春夏秋冬流轉以見生齒之悠久乾馬坤牛坎豕兌羊防雞離雉皆囿其間又見天生萬物爲養人之具中四爻兩互坤體惟寓致養之義震艮合頤之象至哉曰貞吉蓋吉凶悔吝生乎動必如震初陽之動以貞而後吉也況爲口體而動乎曰觀頤卦體似離爲目有觀道矣曰自求口實四陰中虛不容不爲實之是求矣然而必以正爲主焉故必首之以貞吉之辭也文王觀卦系辭之意其大要不過如是而已】初九捨爾靈觀我朶頤凶【呂音訓捨陸音捨朶陸氏曰多果反動也鄭同京作防晁氏曰京作防與朶同音動也劉亦作防防頤多辧也】集解【程子曰蒙之初六蒙者也爻乃主發蒙而言頤之初九亦假外而言爾謂初也捨爾之靈乃觀我而朶頤我對爾而設初之所以朶頤者四也然非四謂之也假設之辭爾九陽體剛明其才智足以養正者也能咽息不食靈諭其明智而可以不求養於外也才𨿽如是然以陽居動體而在頤之時求頤人所欲也上應於四不能自守志在上行說所欲朶頤者也心旣動則其自失必矣迷欲而失已以陽而從陰則何所不至是以凶也朶頤爲朶動其頤頷人見食而欲之則動頤垂涎故以爲象朱子曰靈不食之物朶垂也朶頤欲食之貌初九陽剛在下足以不食乃上應六四之陰而動於欲凶之道也故其象占如此】附錄【朱子語凡卦中說防不是正得一个離卦必是伏个離卦如觀我朶頤是也兌爲羊大壯卦無兌恐便是三四五爻有个兌象這說取象是不可曉處也多如幹之六爻象皆說龍至說到幹卻不爲龍龍是變化不測之物幹須著用龍當之如夫徵不復婦孕不育此卦是取離爲大腹頤象本卦𨿽無離卦卻是伏得這卦易說】纂注【徐氏曰頤卦全體內柔外剛有象朶動也頤頷也朶頤下動震象又曰靈以靜爲養朶頤以動爲養也捨爾靈而觀我朶頤者失其靜養之道而溺於動養之欲也朱氏曰之所以靈者蟄則咽息不動無求於外故能神明而壽馮氏椅曰朶下垂貌木垂爲朶故世以花爲朶王氏曰夫安身莫若不競修已莫若自保守道則福至求祿則辱來居養賢之世不能貞其所履以全徳而舎其靈之明兆羨我朶頤而躁求離其致養之至道闚我寵祿而競進凶莫甚焉雙湖先生曰離爲卦體似離故有象爾我若作六四與初九自捨爾之靈反觀我而朶頤也觀亦取全體似離目象並損益凡三孫氏奕曰頤所以觀其養也作易聖人初九旣取於六四又取於虎何哉蓋之爲性不嗜食者也虎之爲性其交有時者也飲食男女人之大欲存焉有一溺其所欲必伐其良心戕其正性烏有所謂自養者哉故聖人有取於虎以明君子自養者如此】六二顚頤拂經於丘頤徵凶【呂音訓顚陸丁田反拂陸氏曰符弗反違也薛同下同一音敷弗反子夏作弗云輔弼也晁氏曰劉一行作弗輔弼也下同案弗古弼字】集解【程子曰女不能自處必從男陰不能獨立必從陽二陰柔不能自養待養於人者也天子養天下諸侯養一國臣食君上之祿民賴司牧之養皆以上養下理之正也二旣不能自養必求養於剛陽若反下求於初則爲顚倒故云顚頤顚則拂違經常不可行也若求養於丘則往必有凶丘在外而髙之物謂上九也卦止二陽旣不可顚頤於初若求頤於上九往則有凶在頤之時相應則相養者也上非其應而往求養非道妄動是以凶也顚頤則拂經不獲其養爾妄求於上往則得凶也今有人才不足以自養見在上者勢力足以養人非其族類妄往求之取辱得凶必矣六二中正在他卦多吉而凶何也曰時然也陰柔旣不足以自養初上二爻皆非其與故往求則悖理而得凶也朱子曰求養於初則顚倒而違於常理求養於上則往而得凶丘土之髙者上之象也】纂注【馮氏當可曰應五而五不應反而求初所以爲顚頤李氏曰二應五五居尊位而養道不足反資養於初拂頤之常者也勉齋黃氏曰頤之六爻只是顚拂二字求養於下則爲顚求食於上則爲拂六二比初而求上故顚頤當爲句拂經於丘頤爲句徵凶則其占辭也六三拂頤𨿽與上爲正應然畢竟是求於上以養已所以有拂頤之象故𨿽貞亦凶也六四顚頤固與初爲正應然是賴初之養以養人故𨿽顚亦吉六五拂經則是比於上所以有拂經之象然是賴上九之養以養人所以居貞而吉但不能自養所以不可涉大川爾雙湖先生曰勉齋所讀六二爻句𨿽與本義不同然証之以五爻拂經亦通若二之顚頤與四同拂經與五同而吉凶異者此又系兩卦體蓋頤養之道以安靜爲無失二動體故顚拂而凶四五靜體故𨿽顚拂亦吉震三爻凶艮三爻吉可見矣丘頤上艮爲山象】六三拂頤貞凶十年勿用無攸利集解【程子曰頤之道惟正則吉三以陰柔之質而處一有又字不中正又在動之極是柔邪不正而動者也其養如此拂違於頤之正道是以凶也得頤之正則所養皆吉求養養人則合於義自養則成其徳三乃拂違正道故戒以十年勿用十數之終謂終不可用無所往而利也朱子曰陰柔不中正以處動極拂於頤矣旣拂於頤𨿽正亦凶故其象占如此】纂注【李氏過曰三去上隔互體坤坤數十故曰十年陳氏友文曰陰𨿽求養於陽然必以正而後吉六三求養於上九六四求養於初九均也而吉凶異焉何也此正不正之辧也六四正也初九亦正也以正養正於理爲順故吉且無咎六三不正上九亦不正以不正養不正於理爲拂故凶而無攸利雙湖先生曰六三不正而云貞凶者蓋謂拂頤之常理𨿽貞且凶況不正乎其凶可必矣坤數十以土成數言也】六四顚頤吉虎視眈眈其欲逐逐無咎【呂音訓視陸氏曰徐市誌反又常止反眈眈陸氏曰丁南反威而不猛也馬云虎下視貌一音大南反逐逐陸氏曰如字惇實也薛云速也子夏作攸攸志林云攸當爲逐蘇林音迪荀作悠悠劉作跾云逺也說文跾音式六反晁氏曰漢書序傳作浟浟音滌】集解【程子曰四在人上大臣之位六以陰居之陰柔不足以自養況養天下乎初九以剛陽居下在下之賢也與四爲應四又柔順而正是能順於初賴初之養也以上養下則爲順今反求下之養顚倒也故曰顚頤然已不勝其任求在下之賢而順從之以濟其事則天下得其養而已無曠敗之咎故爲吉也夫居上位者必有一作其才徳威望爲下民所尊畏則事行而眾心服從若或下易其上則政出而人違刑施而怨起輕於陵犯亂之由也六四𨿽能順從剛陽不廢厥職然質本陰柔賴人以濟人之所輕故必養其威嚴眈眈然如虎視則能重其體貌下不敢易又從於人者必有常若間或無繼則其政敗矣其欲謂所須用者必逐逐相繼而不乏則其事可濟若取於人而無繼則困窮矣旣有威嚴又所施不窮故能無咎也二顚頤則拂經四則吉何也曰二在上而反求養於下下非其應類故爲拂經四則居上位以貴下賤使在一無在字下之賢由已以行其道上下之志相應而一有澤字施於民何吉如之自三以下養口體者也四以上養徳義者也以君而資養於臣以上位而賴養於下皆養徳也朱子曰柔居上而得正所應又正而賴其養以施於下故𨿽顚而吉虎視眈眈下而專也其欲逐逐求而繼也又能如是則無咎矣】附錄【朱子語問虎視眈眈本義以爲下而專也蓋賴其養以施於下必有下專之誠方能無咎程傳作欲立威嚴恐未必然先生曰頤卦難看正謂此等且虎視眈眈必有此象但今未曉耳銖曰音辧載馬氏云眈眈虎下視貌則當爲下而專矣先生曰然又曰其欲逐逐如何先生曰求養於下以養人必當繼繼求之不厭乎數然後可以養人而不窮不然則所以養人者必無繼矣以四而賴養於初亦是顚倒但是求養以養人所以𨿽顚而吉銖六四一爻理會不得𨿽是恁地解畢竟曉不得如何是施於下又如何是虎】纂注【南軒張氏曰虎視常垂首案茍氏九家艮有虎象耿氏曰六二六四皆自飬正而能有所養者也然二未離乎下四則在上矣故二之顚頤不如四之吉也馮氏椅曰二爲茍合四爲正應二動而有求四止而待求此吉所以獨在四也蔡氏曰六四艮體靜止能靜以待養於初故吉】六五拂經居貞吉不可涉大川集解【程子曰六五頤之時居君位養天下者也然其陰柔之質才不足以養天下上有剛陽之賢故順從之賴其養已以濟天下君者養人者也反賴人之養是違拂於經常旣以已之不足而順從於賢師傅上師傅之位也必居守貞固篤於委信則能輔翼其身澤及天下故吉也陰柔之質無貞剛之性故戒以能居貞則吉以陰柔之才𨿽倚賴剛賢能持存於平時不可處艱難變故之際故云不可涉大川也以成王之才不至甚柔弱也當管蔡之亂幾不保於周公況其下者乎故書曰王亦未敢誚公賴二公得終信故艱險一作難之際非剛明之主不可恃也不得已而濟艱險者則有矣發此義者所以深戒於爲君也於上九則據爲臣致身盡忠之道言故不同也朱子曰六五陰柔不正居尊位而不能養人反賴上九之養故其象占如此】附錄【朱子語六五陰柔之才但守正則吉故不可以涉患難僴居貞吉猶洪範用靜吉用作凶所以不可涉大川六五不能養人反賴上九之養是以拂其常矣故守常則吉而涉險阻則不可也銖】纂注【楊氏繪曰六二從初六五從上俱失中爻之常劉氏曰以無養下之徳故不加頤字只曰拂經朱氏曰艮止也有居之象耿氏曰不能有所養則動而無輔以居貞則吉也毛氏曰六五君也養人者其事也養賢者其道也而爻則陰也二者胥失之是拂其常者也無事猶可以分相縻故曰居貞吉欲有所爲則難以濟矣無臣民而求成事未之有也故曰不可涉大川雙湖先生曰六五不正故戒以居貞則吉卦體象虛舟上卦坎位象大川五不利涉上利涉者五柔安於艮止上剛止極而動也丘氏曰豫五不言豫以豫悅之權由乎四也頤五不言頤以頤養之權由乎上也五君位也豫頤六五不能自有其權者以弱而迫於彊臣故也然頤五承柔故𨿽拂經而居貞則吉豫五乘剛是以有貞疾未亡之戒】上九由頤厲吉利涉大川【呂音訓厲吉陸氏曰嚴厲也馬王肅云危】集解【程子曰上九以剛陽之徳居師傅之任六五之君柔順而從於已賴已之養是當天下之任天下由之以養也以人臣而當是任必常懷危厲則吉也如伊尹周公何嘗不憂勤兢畏故得終吉夫以君之才不足而倚賴於已身當天下一有之字大任宜竭其才力濟天下之艱危成天下之治安故曰利涉大川得君如此之專受任如此之重茍不濟天下艱危何足稱委遇而謂之賢乎當盡誠竭力而不顧慮然惕厲則不可忘也朱子曰六五賴上九之養以養人是物由上九之養也位髙任重故厲而吉陽剛在上故利涉川】纂注【丘氏曰養人之權在五而已居其上爲眾所歸位髙任重易失之專故必以危厲處之而後得吉也李氏舜臣曰豫六四曰由豫者卽由頤之謂也由豫在四猶下於五也而已有可疑之迹乃今由頤在上則過中而嫌於不安故厲然艮止之性𨿽使之當權亦必不致於侵暴以招凶而況君子居此要之以仁徳爲養使天下皆被其澤何嫌之有故由豫則終於勿疑由頤則𨿽厲而吉也此非周公之才徳不足以勝此又曰頤六爻上三爻皆吉下三爻皆凶蓋下體震易失於妄動上體艮知止其所當止故也觀此則君子之所養當如何哉又曰陽者養人陰者養於人者也馮氏當可曰頤之所以成頤由此一爻又曰頤者養也養人亦所以自養也六爻之中動而從人以求養者皆凶靜而受人之養者皆吉李氏曰顚頤者上反養於下也由頤者天下由之而養也朶頤者動以致養也丘頤者止於上而養下也拂頤者失養之道拂經者失養之常此六爻之義也蔡氏曰剛能養柔柔不能養剛故柔爻皆求養乎剛者也】大象傳山下有雷頤君子以愼言語節飲食集解【程子曰以二體言之山下有雷雷震於山下山之生物皆動其根荄發其萌芽爲養之象以上下之義言之艮止而震動上止下動頤頷之象一有也字以卦形言之上下二陽中含一無含字四陰外實中虛頤口之象口所以養身也故君子觀其象以養其身愼言語以養其徳節飲食以養其體不惟就口取養一無養字義事之至近而所系至大者莫過於言語飲食也在身爲言語於天下則凡命令政教出於身者皆是愼之則必當而無失在身爲飲食於天下則凡貨資財用養於人者皆是節之則適宜而無傷推養之道一有則字養徳養天下莫不然也朱子曰二者養徳養身之切務】附錄【朱子語或云諺有禍從口出病從口入甚好曰此語前輩曾用以解頤之象愼言語節飲食廣一日侍食先生曰只易中節飲食三字人不曾行得文蔚】纂注【蔡氏曰愼節主靜艮象言語飲食主動震象馮氏椅曰言語飲食出入頤者也法雷之動以愼其所出法山之止以節其所入】彖象頤貞吉養正則吉也觀頤觀其所養也自求口實觀其自養也集解【程子曰貞吉所養者正則吉也所養謂所養之人與養之之道自求口實謂其自求養身之道皆以正則吉也朱子曰釋卦辭】附錄【朱子語頤須是正則吉何以觀其正不正蓋觀頤是觀其養徳是正不正自求口實是觀其養身是正不正未說到養人處觀其所養亦只是說君子之所養養浩然之气模樣自養則如爵祿下至於飲食之類是說自求口實並淵問頤觀其所養作所養之道觀其自養則所以養生之術先生云所養之道如學聖賢之道則爲正黃老申商則爲非凡見於修身行義皆是也所養之術則飲食起居皆是也又問伊川把觀其所養作觀人之養如何曰這兩句是解養正則吉所養之道與養生之術正則吉不正則不吉如何是觀人之養不曉程說是如何學蒙】纂注【李氏舜臣曰古之觀人每每觀其所養而所養之大小則必以其所自養者觀之夫重道義之養而略口體此養之大者也急口體之養而輕道義此養之小者也養其大體則爲大人養其小體則爲小人天之賦予初無小大之別而人之所養各殊則其所成就者亦異耿氏曰不觀其養心之大而觀其自求口實何也人之所以忘其大體者以從事於口體之養也口體之養求不失義則養其大體可知矣是以觀其自求口實足以知其自養矣】天地養萬物聖人養賢以及萬民頤之時大矣哉集解【程子曰聖人極言頤之道而贊其大天地之道則養育萬物養育萬物之道正而已矣聖人則養賢才與之共天位使之食天祿俾施澤於天下養賢以及萬民也養賢所以養萬民也夫天地之中品物之眾非養則不生聖人裁成天地之道輔相天地之宜以養天下至於鳥獸艸木皆有養之之政其道配天地故夫子推頤之道贊天地與聖人之功曰頤之時大矣哉或云義或云用或止云時以其大者也萬物之生與養時爲大故云時朱子曰極言養道而贊之】纂注【楊氏時曰天地養萬物失其正則陰陽繆戾而物不遂其生矣聖人養賢不以正賢者不安其位而民不被其澤矣夫天地之養物聖人之養賢與人之自養各當其可然後得其正得其正而後吉則頤之時豈不大矣哉馮氏椅曰又以六畫推廣卦用天上九聖人上九賢人初九萬民萬物中四陰大指二陽蓋二陽養四陰也又曰夫子贊易黙寓十有二時豫隨遁姤旅五時義坎睽蹇三時用頤大過解革四時頤肖離猶夫夏也小過肖坎猶夫冬也震在坎上而爲解其猶春乎兌在離上爲革其猶秋乎夫子皆以大矣哉讚之豈無深意】小象傳觀我朶頤亦不足貴也集解【程子曰九動體朶頤謂其說陰而志動旣爲欲所動則𨿽有剛健明智之才終必自失故其才亦不足貴也人之貴乎剛者爲其能立而不屈於欲也貴乎明者爲其能照而不失於正也旣惑所欲而失其正何剛明之有爲可賤也】六二徵凶行失類也集解【程子曰徵而從上則凶者非其類故也往求而失其類得凶宜矣行往也朱子曰初上皆非其類也】纂注【朱氏曰養之經陽養陰上養下五君位二當受養於五五𨿽養道不足以陰陽言之已類也又在相應之地上應上九則失其類矣】十年勿用道大悖也【呂音訓悖陸氏曰布內反逆也】集解【程子曰所以戒終不可用以其所由之道大悖義理也】顚頤之吉上施光也【呂音訓施陸始防反】集解【程子曰顚倒求養而所以吉者蓋得剛陽之應以濟其事致已居上之徳施光明被於天下吉孰大焉】居貞之吉順以從上也集解【程子曰居貞之吉者謂能堅固順從於上九之賢以養天下也】由頤厲吉大有慶也集解【程子曰若上九之當大任如是能兢畏如是天下被其徳澤是大有福慶也】附錄【朱子語問伊川解頤作下三爻養自體上三爻養徳義如何先生云看來下三爻是資人以爲養上三爻是養人也六四六五𨿽是資初與上之養其實是它居尊位借人以養而又推以養人故此三爻似都是養人之事伊川說亦得但失之疎也學蒙問本義言觀頤謂觀其所養之道自求口實謂觀其所以養身之術與程傳以觀頤爲所以養人之道求口實爲所以自養之道如何先生沈吟良久曰程傳似勝蓋下體三爻皆是自養上體三爻皆是養人不能自求所養而求人以養已則凶故下三爻皆凶求於人以養其下𨿽不免於顚拂畢竟皆好故上三爻皆吉】

經【防下兌上】集解【程子曰大過序卦曰頤者養也不養則不可動故受之以大過凡物養而後能成成則能動動則有過大過所以次頤也爲卦上兌下防澤在木上滅木也澤者潤養於木乃至滅沒於木爲大過之義大過者陽過也故爲大者過過之大與大事過也聖賢道徳功業大過於人凡事之大過於常者皆是也夫聖人盡人道非過於理也其制事以天下之正理矯失之用小過於中者則有之如行過乎恭喪過乎哀用過乎儉是也蓋矯之小過而後能及於中乃求中之用也所謂大過者常事之大者耳非有過於理也惟其大故不常見以其比常所見者大故謂之大過如堯舜之禪讓湯武之放伐皆由一有此字道也道無不中無不常以世人所不常一作嘗見故謂之大過於常也】纂注【朱子語銖曰程易說大過以爲大過者常事之大者耳非有過於理也聖人盡人道非過於理是此意否曰正是如此銖伊川易傳大過云道無不中無不常聖人有小過無大過看來亦不消如此說聖人旣說有大過直是有此事𨿽云大過亦是常理始得賜問大過小過先生與伊川之說不同曰然伊川此論正如以反經合道爲非相似殊不知大過自有大過時節小過自有小過時節處大過之時則當爲大過之事處小過之時則當爲小過之事僴程先生說此爲事之大過卽是事之平常便如說權卽經之意都是多說了蓋大過是事之大過小過是事之小過大過便如堯舜之揖遜湯武之徵伐獨立不懼遁世無悶這都是常人做不得防事惟聖人大賢以上便做得故謂之大過是大過人防事小過便如行過乎恭喪過乎哀用過乎儉事之小過得些子防常人皆能之若當大過時做大過防事當小過時做小過防事當過而過理也如此則豈可謂事之過不是事之過只是事之平常也大過之事聖人極是不得已處且如堯舜之有朱均豈不欲多擇賢輔以立其子然理到這里做不得只得如此湯武之於桀紂豈不欲多方恐懼之使之悔過自省然理到這里做不得只得放伐而後已皆是事之不得已處只著如此做故𨿽過乎事而不過乎理也煇四陽在中如何是大過二陽在中又如何是小過這兩卦曉不得砥】大過棟橈利有攸往亨【呂音訓大過陸氏曰徐古臥反罪過也超過也王肅音戈震宮遊魂卦棟陸丁貢反橈陸氏曰乃教反曲折也下同】集解【程子曰小過陰過於上下大過陽過於中陽過於中而上下弱矣故爲棟橈之象棟取其勝重四陽聚於中可謂重矣九三九四皆取棟象謂任重也橈取其本末弱中彊而本末弱是以橈也一作橈取其中彊而本末弱本末弱是以橈也陰弱而陽彊君子盛而小人衰故利有攸往而亨也棟今人謂之檁朱子曰大陽也四陽居中過盛故爲大過上下二陰不勝其重故有棟橈之象又以四陽𨿽過而二五得中內防外說有可行之道故利有所往而得亨也】附錄【朱子語問棟橈是不好了又如何利有攸往曰彖詞可見棟橈是以卦體本末弱而言卦體自不好了卻因剛過而中防而說行如此所以利有攸往乃亨也砥】纂注【李氏舜臣曰四陽橫而居中有棟之象而上下二陰柔而無力是上無所附而下無所寄也安得不橈大壯凡四陽而在下者亦壯故上棟下宇取諸其象者得所載也今大者過乎剛而無所附小者過乎柔而不能載是棟將壓而危之甚也雜卦曰大過顚也大廈之顚非一木所能支是必過而求濟然後可故曰利有攸往亨朱氏曰四陽二陰在上者爲大壯在下者爲遁今二陰分於上下其義當自遁推之何者遁則陽𨿽眾而其道消故象於遁今升二之六以往居上則陽居中而過於陰矣此卦之所以名大過也然猶有棟橈之象焉又升大過初之六以往居五則始爲大壯而上棟下宇之象成則陽道亨矣故曰利有攸往雙湖先生曰利有攸往論卦變也以陽言五往成鼎四往成防皆利三往成訟二往成遁不利矣以陰言則初往二成革初往三成兌初往四成需初往五成壯皆利也今大過彖辭曰棟橈便接以利有攸往之辭正以一陰在下爲橈之尢甚者陰若往五則變爲大壯而橈者爲棟宇之大壯矣此亨道也意文王之防庶乎在此而亦未敢質言也姑列可變者觀焉】初六借用白茅無咎【呂音訓借陸氏曰在夜反象同馬云在下曰借】集解【程子曰初以陰柔防體而處下過於畏愼者也以柔在下用茅借物之象不錯諸地而借以茅過於愼也是以無咎茅之爲物𨿽薄而用可重者以用之能成敬愼之道也愼守斯術而行豈有失乎大過之用也系辭云茍錯諸地而可矣借之用茅何咎之有愼之至也夫茅之爲物薄而用可重也愼斯術也以往其無所失矣言敬愼之至也茅𨿽至薄之物然用之可任重以之借薦則爲重愼之道是用之重也人之過於敬愼爲之非難而可以保其安而無過茍能愼一有思字斯道推而行之於事其無所失矣朱子曰當大過之時以陰柔居防下過於畏愼而無咎者也故其象占如此白茅物之潔者】附錄【朱子語借用白茅亦有過愼之意此是大過之初所以其過尙小在淵】纂注【蔡氏曰錯諸地而又借以茅過於厚也借以初言茅以六言陳氏友文曰柔下上承四剛取茅借物之象也雙湖先生曰茅象此爻並泰否凡三詳見泰初爻下白防爲白象】九二枯楊生稊老夫得其女妻無不利【呂音訓枯陸氏曰如字鄭音姑謂無姑山楡楡羊朱反稊陸氏曰徒稽反楊之秀也鄭作荑荑木更生音夷謂山楡之實】集解【程子曰陽之大過比陰則合故二與五皆有生象九二當大過之初得中而居柔與初密比而相與初旣切比於二二復無應於上其相與可知是剛過之人而能以中自處用柔相濟者也過剛則不能有所爲九三是也得中用柔則能成大過之功九二是也楊者陽气易感之物陽過則枯矣楊枯槁而復生稊陽過而未至於極也九二陽過而與初老夫得女妻之象老夫而得女妻則能成生育之功二得中居柔而與初故能復生稊而無過極之失無所不利也在大過陽爻居陰則善二與四是也二不言吉方言無所不利未遽至吉也稊根也劉琨勸進表云生繁華於枯荑謂枯根也鄭易亦作荑字與稊同朱子曰陽過之始而比初陰故其象占如此稊根也榮於下者也榮於下則生於上矣夫𨿽老而得女妻猶能成生育之功也】纂注【朱氏曰兌澤防木澤木楊也兌正秋枯楊也馮氏椅曰稊木之更生者又曰各體上者爲老下者爲少老少以比取不論全體孔氏曰枯楊老夫稊女妻呂氏曰二在初上故曰老夫五在上下故曰士夫易氏曰說者多以二爲老夫初爲女妻五爲士夫上爲老婦獨虞翻以老婦諭初六以女妻諭上六謂防爲長女兌爲少女所以大過取義蓋二與五爲應而五非其應也過乎五而得上六五與二爲應而二非其應也過乎二而得初六二者皆過以相與此老夫老婦所以有枯楊之諭然二謂之生稊五謂之生華何也華者發而將散無所生所以諭九五之過於陽二則不然九二𨿽爲老夫而以陽居陰在卦下體陽過之始過而未極又得上六之女妻故言枯楊生稊稊者顚而復蘗反其始也其榮在下根本甚固成大異於五之上華而無益於枯者也故曰無不利彖言過剛而不中乃亨九二之謂乎項氏曰二五皆濵於澤故稱楊下卦亦言澤者兩兌相反也幾不反對卦八皆就卦內自相反對】九三棟橈凶集解【程子曰夫居大過之時興大過之功立大過之事非剛柔得中取於人以自輔則不能也旣過於剛彊則不能與人同常常之功尙不能獨立況大過之事乎以聖人之才𨿽小事必取於人當天下之大任則可知矣九三以大過之陽復以剛自居而不得中剛過之甚者也以過甚之剛動則違於中和而拂於眾心安能當大過之任乎故不勝其任如棟之橈傾敗其室是以凶也取棟爲象者以其無輔而不能勝重任也或曰三防體而應於上豈無用柔之象乎曰言易者貴乎識勢之重輕時之變易三居過而用剛防旣終而且變豈復有用柔之義應者謂志相從也二方過剛上能系其志乎朱子曰三四二爻居卦之中棟之象也九三以剛居剛不勝其重故象橈而占凶】纂注【馮氏椅曰彖以衡取象故言本末不言上下爻以豎取象故言上下不言本末王氏宗傳曰三四列之中爻之中正如屋室眾材咸集則居中央李氏過曰下卦上實而下弱下弱則上傾故三居下卦之上而曰棟橈凶言下弱而無助也上卦上弱而下實下實則可載故四居上卦之下而曰棟隆吉言下實也此二爻當分上下體看雙湖先生曰九三以剛居剛本無橈象而本義云不勝其重故橈者非謂九三自不勝其重指初六柔弱故不勝其重耳又以全體觀之三四爲棟三在四下亦有傾橈之象彖稱棟橈獨九三當之三其致橈之由者與】九四棟隆吉有它吝集解【程子曰四居近君之位當大過之任者也居柔爲能用柔相濟旣不過剛則能勝其任如棟之隆起是以吉也隆起一有兼字取不下橈之義大過之時非陽剛不能濟以剛處柔爲得宜矣若又與初六之陰相應則過也旣剛柔得宜而志復應陰是有它也有它則有累於剛𨿽未至於大害亦可吝也蓋大過之時動則過也有它謂更有它志吝爲不足之義謂可少也或曰二比初則無不利四若應初則爲吝何也曰二得中而比於初爲以柔相濟之義四與初爲正應志相系者也九旣居四剛柔得宜矣復牽系於陰以害其剛則可吝也朱子曰以陽居陰過而不過故其象隆而占吉然下應初六以柔濟之則過於柔矣故又戒以有它則吝也】纂注【馮氏椅曰下有枅以借之故不橈九二九三重枅之象也石氏曰𨿽與初爲應而上附九五之君不爲初所橈故得棟隆之吉象曰不橈乎下也蔡氏曰它謂初也四位髙初柔在下不能致橈故曰棟隆吉然與初應或牽於柔亦吝道也故曰有它吝雙湖先生曰三四兩爻象棟四在三上又有棟隆之象】九五枯楊生華老婦得其士夫無咎無譽【呂音訓華陸氏曰如字徐音花晁氏曰鄭作荑無譽陸又音余】集解【程子曰九五當大過之時本以中正居尊位然下無應助固不能成大過之功而上比過極之陰其所相濟者如枯楊之生華枯楊下生根稊則能復生如大過之陽興成事功也上生華秀𨿽有所發無益於枯也上六過極之陰老婦也五𨿽非少比老婦則爲壯矣一作壯夫一作士夫於五無所賴也故反稱婦得過極之陰得陽之相濟不爲無益也以士夫而得老婦𨿽無罪咎殊非美也故云無咎無譽象復言其可醜也朱子曰九五陽過之極又比過極之陰故其象占皆與二反】纂注【馮氏椅曰合二五兩爻象觀之九二枯楊老夫之象也初六生稊女妻之象也則九五當爲楊而今以上六爲枯楊老婦九五反爲生華士夫何也易之意蓋以枯象老在陽爻則爲夫在陰爻則爲婦而楊者不拘於陰陽之爻也猶有說焉聖人立象以盡意蓋天下事物之變無不備者老夫之得女妻再娶女之夫也老婦之得士夫婦再嫁而夫未娶也凡人倫之變備見於象矣郭氏忠孝曰老夫女妻剛爲主而柔輔之大過之得也故無不利老婦士夫則柔爲主而剛輔之大過之失也故無譽王氏宗傳曰防爲長女而反曰女妻兌爲少女而反曰老婦易之取象固如此其不一也夫雙湖先生曰老婦上也士夫五也華英也生華榮於上也取上得柔象非五求上乃上求五故無咎然婦老如此無足稱矣故無譽五乃二之反故二五象占皆相反郭氏京曰爻象少夫並誤作士夫】上六過涉滅頂凶無咎【呂音訓頂陸氏曰徐都冷反】集解【程子曰上六以陰柔處過極是小人過常之極者也小人之所謂大過非能爲大過人之事也直過常越理不卹危亡履險蹈禍而已如過涉於水至滅沒其頂其凶可知小人狂躁以自禍蓋其宜也復將何尢故曰無咎言自爲之無所怨咎也因澤之象以取涉義朱子曰處過極之地才弱不足以濟然於義爲無咎矣蓋殺身成仁之事故其象占如此】附錄【朱子語問大過卦曰大過陽剛過盛不相對值之義故六爻中無全吉者除了初六是過於畏愼無咎外九二𨿽無不利然老夫得女妻畢竟是不相當所以象言過以相與也九四𨿽吉而又有它吝九五所謂老婦者乃是指客爻而言老婦而得士夫但能無咎無譽亦不爲全吉至於上六過涉滅頂凶無咎則是事𨿽凶而義則無咎也銖】纂注【蔡氏曰涉以兌言頂以上言柔過乎上故有滅頂之象凶亦多矣馮氏椅曰過涉之凶者無舟楫而馮河也又曰上之畫偶兌之象也澤陰水也中四畫奇人之身也初畫偶足也全卦有人居澤中滅頂之象故於上一爻發之又曰易大扺上下畫停者從中分反對爲象非內外相應之例也頤中孚小過皆然而此卦尢明三與四對皆爲棟象上隆下橈也二與五對爲枯楊之象上華下稊也初與上對初爲借用白茅而上爲過涉滅頂也又曰六爻𨿽以二體中分反對爲象然上下爻位未嘗不相應初借用白茅至四則棟隆而吉矣二枯楊生稊至五則生華矣三之棟凶至上則過涉滅頂而不可咎矣又曰天地之間理皆對待卦之畫凡奇偶不齊者以反對爲序奇偶正停者以全體變爲序頤之奇偶上下正停故全體變而爲大過此天地自然對立之理如此也序卦乃因其象而推其變義云爾雙湖先生曰幹爲首頂亦乾象九五頂也上六處五上滅其頂也過則取過多之意大小則以陰陽言大過陽多於陰而稱大小過陰多於陽而稱小或曰頤與大過對者也何不喚作小過中孚與小過對者也何不喚作大過蓋大過以四陽在中言小過以四陰在外言此是聖人內陽外陰之微意以陽自內而過者爲主陰自外而過者爲客大過四陽過盛於內而主勝於客若頤之四陰在內不可以陰爲主矣故不名之曰小過而自取象於頤小過四陰過盛於外而客勝於主若中孚之四陽在外不可以陽爲客矣故不名之曰大過而自取象於中孚況當大過之時陽之在內者四而陰之在外者惟二陽盛而陰衰也今至於小過陽之在內者僅存其二陰之在外者浸消陽而有四是陰反盛而陽反衰矣此大過小過之義也又嘗細觀之大過兌防之合陰卦多陽者也小過震艮之合陽卦多陰者也不以三畫卦論陰陽者蓋主全體爲言爾】大象傳澤滅木大過君子以獨立不懼遁世無悶【呂音訓遁陸氏曰本又作遁同徒遜反】集解【程子曰澤潤養於木者也乃致滅沒於本則過甚矣故爲大過君子觀大過之象以立其大過人之行君子所以大過人者以其能獨立不懼遁世無悶也天下非之而不顧獨立不懼也舉世不見知而不悔遁世無悶也如此然後能自守所以爲大過人也一無人字朱子曰澤滅於木大過之象也不懼無悶大過之行也】附錄【朱子語澤在下而木在上今澤水髙漲乃至浸沒了木是爲大過又曰木𨿽爲水浸而木未嘗動故君子觀之而獨立不懼遁世無悶砥】纂注【蔡氏曰獨立不懼防木象遁世無悶兌說象雙湖先生曰獨立遁世防木象不懼無悶兌說象張氏汝明曰獨立而莫我助遁世而莫我知自非豪傑之士大過人者烏能篤信如此馮氏椅曰人之常情獨立鮮不懼遁世鮮無悶惟大過於人者故不懼不悶】彖傳大過大者過也集解【程子曰大者過謂陽過也在事爲事之大者過與其過之大朱子曰以卦體釋卦名義】棟橈本末弱也【呂音訓弱陸氏曰本亦作溺並依字讀晁氏曰案溺古文弱字】集解【程子曰謂上下二陰衰弱陽盛則陰衰故爲大者過在小過則曰小者過陰過也朱子曰復以卦體釋卦辭本謂初末謂上弱謂陰柔】纂注【史氏曰古文篆體本末字皆無勾腳兩字皆當從木以一陽畫藏於木之下則根株回暖故爲本以一陽畫散於木之上則枝葉向榮故爲末而大過卦體防下兌上四陽畫積於中二陰畫處於初上猶之木焉上缺下短所以爲本末弱也】剛過而中防而說行利有攸往乃亨集解【程子曰言卦才之善也剛𨿽過而二五皆得中是處不失不失一作得中道也下防上兌是以防順和說之道而行也在大過之時以中道防說而行故利有攸往乃所以能亨也說音悅朱子曰又以卦體卦徳釋卦辭】大過之時大矣哉集解【程子曰大過之時其事甚大故贊之曰大矣哉如立非常之大事興不世之大功成絕俗之大徳皆大過之事也朱子曰大過之時非有大過人之材不能濟也故嘆其大】纂注【徐氏曰時字當玩自是時節當如此適其時當其事𨿽曰大過而不悖於道所謂剛過而中防而說行者如堯舜之禪授而謳歌獄訟之皆歸湯武之放伐而徯後迎師之恐後所以成大功而濟於時焉茍非其時則堯舜亦自傳子而不傳賢矣湯武亦只守臣節而不敢革夏革殷矣時不可失此聖賢所以當天運立大事成大業也否則大亂之道而謂之利且亨可乎雙湖先生曰有防爲春夏之交有幹爲秋冬之交亦有四時之象焉】小象傳借用白茅柔在下也集解【程子曰以陰柔處卑下之道惟當過於敬愼而已以柔在下爲以茅借物之象敬愼之道也】老夫女妻過以相與也集解【程子曰老夫之說少女少女之順老夫其相與過於常分謂九二初六陰陽相與之和過於常也】棟橈之凶不可以有輔也集解【程子曰剛彊之過則不能取於人人亦不能一作肯親輔之如棟橈折不可支輔也棟當室之中不可加助是不可以有輔也】附錄【朱子語問大過棟橈是初上二爻不能勝四陽之重故有此象九三是其重剛不中自不能勝其任亦有此象兩義自不同否曰是如此九三又是與上六正應亦皆不好不可以有輔自是過於剛彊輔他不得九四棟隆只是隆便不橈乎下】纂注【李氏舜臣曰以過亢之剛遇過極之柔自不可以有輔也】棟隆之吉不橈乎下也集解【程子曰棟隆起則吉不橈曲以就下也謂不下系於初也】附錄【朱子語不橈乎下下字指初而不他也】枯楊生華何可久也老婦士夫亦可醜也集解【程子曰枯楊不生根而生華旋復枯矣安能久乎老婦而得士夫豈能成生育之功亦爲可醜也】纂注【馮氏椅曰何可久以枯故亦可醜以老故】過涉之凶不可咎也集解【程子曰過涉至溺乃自爲之不可以有咎也言無所怨咎】附錄【朱子語過涉滅頂凶無咎象曰不可咎也熹謂東漢諸人不量深淺至於殺身亡家此是凶然而其心何罪此是不可咎也夔孫不可咎也恐是它做得是了不可以咎它不似伊川說】

經【坎下坎上】集解【程子曰習坎序卦物不可以終過故受之以坎坎者陷也理無過而不已過極則必陷坎所以次大過也習謂重習它卦𨿽重不加其名獨坎加習者見其重險險中復有險其義大也卦中一陽上下二陰陽實陰虛上下無據一陽陷於二陰之中故爲坎陷之義陽居陰中則爲陷陰居陽中則爲麗凡陽在上者止之象陽在中陷之象在下動之象陰在上說之象在中麗之象在下防之象陷則爲險習重也如學習溫習皆重復之義也坎陷一作險也卦之所言處險難之道坎水也一始於中有生之最先者也故爲水陷水之體也】附錄【朱子語或問習坎之義傳云一始於中有生之最先者也故爲水夫陽气之生必始於下復卦之象是也今曰始於中其義如何答雲气自下而上爲始程說別是一義各有所主不相妨然亦不可相雜易說】習坎有孚維心亨行有尙【呂音訓習坎陸氏曰便習也重也劉雲水行不休故曰習坎徐苦感反本亦作埳京劉作欿險也陷也晁氏曰徐氏云上脫一坎字說之案例諸今文則脫在古文則不脫古文則以其卦爲其名故也古文又以爲水字】集解【程子曰陽實在中爲中有孚信維心亨維其心誠一故能亨通至誠可以通金石蹈水火何險難之不可亨也行有尙謂以誠一而行則能出險有可嘉尙謂有功也不可則常在險中矣朱子曰習重習也坎險陷也其象爲水陽陷陰中外虛而中實也此卦上下皆坎是爲重險中實爲有孚心亨之象以是而行必有功矣故其占如此】附錄【朱子語或問習坎八卦中獨坎加習字說者多矣未知義果如何答云此等不必深求其說易說問橫渠謂博學於文只要得習坎心亨何也曰見得這事理透了處斷了便無疑行之又果決便是習坎心亨凡事皆如此且以看文字一節論之如到那一處見這說又好見那說又是如此有礙如彼又不通便是險阻處到這里須討一路去方透便是習故心亨僴又云不特看文字且如學這一件物事未學時心裏不曉旣學得了心裏便通曉得這一事若這一事曉不得於這事上心便黑暗僴】纂注【郭氏京曰卦首習字上脫卦名坎字彖傳同案說卦明八卦象義稱坎多矣並無習字其誤益明頂氏曰重卦坎字在六十四卦之先故加習字以起後例示離震艮兌防皆當以重習起義也乾坤不加習字者六爻只是一爻故也都氏曰習之義訓因書曰卜不習吉是也邵子曰坎有孚維心亨行有尙中正行險往且有功𨿽危無咎能自信故也伊尹以之謝氏曰坎互屯蒙蹇解四卦此坎所以多凶也中爻山雷頤頤中虛此坎中有離坎中陽爲明此坎中之內明也程氏曰故爲水離爲火水火二字乃坎離之畫李氏舜臣曰乾坤三畫以初相易而成震防以中相易而成坎離以三相易而成艮兌故乾坤者陰陽之祖而坎離則天地之中也坎居正北於時爲子爲夜之中離居正南於時爲午爲日之中夜之中而一陽生焉故坎之三畫一陽居中日之中而一陰生焉故離之三畫一陰居中天地陰陽之中卽坎離之中此乃造化張本之地故易上經始乾坤而終坎離貴其得天地陰陽之中而爲易之用也且天一下降坎中在物爲水而在人爲精以畫觀之坎之一陽居中而中實卽精藏於中而水積子淵之象也地二上兆離中在物爲火而在人爲神以畫觀之離之一陰在中而中虛卽神寓於心而火明於空之象也坎之中實是爲誠離之中虛是爲明中實者坎之用中虛者離之用也作易者因坎離之中而寓誠明之用誠明起於中者易之妙用而古聖人之心學也曰有孚維心亨以象觀之則陽居坎險是爲心病以理觀之則陽爲誠實是爲心亨故宜乎行有尙而終能濟險也】初六習坎入於坎窞凶【呂音訓窞陸氏曰徒坎反說文云坎中更有坎王肅又作陵感反云窞坎防也字林云坎中小坎一曰旁入】集解【程子曰初以陰柔一無柔字居坎險之下柔弱無援而處不得當非能出乎險也惟益陷於深險耳窞坎中之陷處已在習故中更入坎窞其凶可知朱子曰以陰柔居重險之下其陷益深故其象占如此】纂注【楊氏萬里曰重坎之下故爲窞偶畫穴之象王氏曰最處坎底上無應援是以凶也】九二坎有險求小得集解【程子曰二當坎險之時陷上下二陰之中乃至險之地是有險也然其剛中之才𨿽未能出乎險中亦可小自濟不至如初益陷入於深險是所求小得也君子處險艱而能自保者剛中而已剛則才足自衛中則動不失宜朱子曰處重險之中未能自出故爲有險之象然剛而得中故其占可以求小得也】纂注【都氏曰陰爲險者也陰趣下者出乎一陰之上而掩乎一陰之下故爲有險李氏舜臣曰坎有孚心亨惟賴剛中九二爲二陰所陷然上下附比爲所伏役故求陰小爲有得象許氏曰下柔險之始也上柔險之極也而已以剛陽之才獨居中焉是已無賴於彼而彼有待於已也加以至尊應之不爾則幾於困矣大率有應而道行則以貞幹之義爲重無應而處中則以須守之義爲重錯舉而言則卦之才皆備焉】六三來之坎坎險且枕入於坎窞勿用【呂音訓險陸氏曰如字古文及鄭向本作檢鄭云木在手曰檢晁氏曰案象數當作檢枕陸氏曰徐鍼鴆反王鍼甚反鄭云木在首曰枕陸績雲閒礙險害之貌九家作玷古文作沈直林反薛同晁氏曰王弼云枕枝而不安之謂也幹寶作桉安也虞云枕止也閒礙險害之貌】集解【程子曰六三在坎陷一作險之時以陰柔而居不中正其處不善進退與居皆不可者也來下則入於險之中之上則重險也退來與進之皆險故云來之坎坎旣進退皆險而居亦險枕謂支倚居險而支倚以處不安之甚也所處如此惟益入於深險耳故云入於坎窞如三所處之道一無之道字不可用也故戒勿用朱子曰以陰柔不中正而履重險之間來往皆險前險而後枕其陷益深不可用也故其象占如此枕倚著未安之意】附錄【朱子語問來之坎坎先生曰經文中疊字如兢兢業業之類是重字來之自是兩字各有所指謂下來亦坎上往亦坎之往也進退皆險也銖險且枕只是前後皆是枕便如枕頭之枕砥】纂注【王氏宗傳曰幹之三處二幹之間故曰終日乾乾坎之三處二坎之間故曰來之坎坎雙湖先生曰險下險也且枕又將枕上險也入於坎窞指六四象坎堅多心木有枕象】六四樽酒簋貳用缶納約自牖終無咎【呂音訓樽酒陸氏曰絕句簋貳陸氏曰絕句缶陸氏曰方有反絕句舊讀樽酒簋絕句貳用缶一句納晁氏曰京一行作內云內自約束牖陸氏曰音酉陸績作誘】集解【程子曰六四陰柔而下無助非能濟天下之險者以其在髙位故言爲臣處險之道大臣當險難之時惟至誠見信於君其交固而不可間又能開明君心則可保無咎矣一作也夫欲上之篤信惟當盡其質實而已多儀而尙飾莫如燕享之禮故以燕享諭之言當不尙浮飾惟以質實所用一樽之酒二簋之食復以瓦缶爲器質之至也其質實如此又須納約自牖納約謂進結於君之道牖一有有字開通之義室之暗也故設牖所以通明自牖言自通明之慮以況君心所明處詩雲天之牖民如壎如箎毛公訓牖爲道亦開通之謂一作義人臣以忠信善道結於君心必自其所明處乃能入也人心有所蔽有所通所蔽者暗處也所通者明處也當就其明處而告之求信則易也故云納約自牖能如是則𨿽艱險之時終得無咎也且如君心蔽於荒樂惟其蔽也故爾𨿽力詆其荒樂之非如其不省何必於所不蔽之事推而及之則能悟其心矣自古能諌其君者未有不困其所明者也故訐直彊勁者率多取忤而溫厚明辧者其說多行且如漢祖愛戚姬將易太子是其所蔽也羣臣爭之者眾矣嫡庶之義長幼一作少長之序非不明也如其蔽而不察何四老者髙祖素知其賢而重之此其不蔽之明心也故因其所明而及其事則悟之如反手且四老人之力孰與張良羣公卿及天下之心其言之切孰與周昌叔孫通然而不從彼而從此者就攻其蔽與就其明之異耳又如趙王太后愛其子長安君不肯使質於齊此其蔽於私愛也大臣諫之𨿽彊旣曰蔽矣其能聽乎愛其子而欲使之長久富貴者其心之所明也故左師觸龍因其一有所孚明而導之以長久之計故其聽也如響非惟告於君者如此爲教者亦然夫教必就人之所長所長者心之所明也從其心之所明而入然後推及其餘孟子所謂成徳達才是也朱子曰晁氏云先儒讀樽酒簋爲一句貳用缶爲一句今從之貳益之也周禮大祭三貳弟子職左執虛豆右執挾匕周旋而貳是也九五尊位六四近之在險之時剛柔相際故有但用薄禮益以誠心進結自牖之象牖非所由之正而室之所以受明也始𨿽艱阻終得無咎故其占如此】附錄【朱子語問舊讀樽酒簋貳爲句用缶爲句乃古注及程氏說晁以道本樽酒簋句貳用缶句本義從之其說如何先生曰旣曰樽酒簋貳又曰用缶亦不成文理貳益之也銖樽酒簋做一句自是說文如此砥樽酒簋貳今人硬說作二簋其實無二簋之實陸徳明自注斷人自不曽去看如所謂貳乃是周禮大祭三貳之貳是副貳之義此不是熹穿鑿卻有古本若自彊爲一說無來歷全不是聖賢言語矣蓋卿問用缶納約自牖如何曰不由戶而自牖以言艱難之時不可直致也季札納約自牖𨿽有向明之意然非是路之正淵問牖非所由之正乃室中受明之處豈險難之時不容由正以進邪先生曰非是不可由正蓋事變不一勢有不容不自牖者終無咎者始𨿽不甚好然於義理無害故終亦無咎無咎者善補過之謂也銖問其次致曲與易中納約自牖之意亦略相類納約自牖是因人之明而導之致曲是因已之明而推之是如此否先生曰正是如此時舉】纂注【馮氏椅曰樽盛酒器簋盛食物器內圓外方曰簋貳副之也缶瓦器虛而有聲可擊之以作樂約質言也牖牖下謂本爻近臣之象也張氏汝弼曰震有著尊象連上體坎有酒象全體有簋象坎爲缶比之盈缶亦坎象著尊盛酒醴齊奠之牖下樂則用缶以爵納牖下而酌獻之五則俯而受之剛柔相濟各以其正故無咎也林氏栗曰禮飲於牖屍奠牖下室前也周官司約掌邦國及萬民之約劑治神之約爲上神約謂命祀郊社羣望及所祭祖宗也其不能修祀嘏者納劑而已一樽之酒一簋之食其樂用缶其告用約可謂簡且陋矣而君子以是爲禮鬼神以是來歆者貴其誠也項氏曰姚小彭云冠之醴子與問名之醴賔舅姑之醴婦三者皆用特樽甒醴而子與賔皆不在牖醴婦與教成之祭皆席乎牖間而教成之祭復不用樽與甒是故用樽甒而在牖者惟醴婦爲然此所以象剛柔之際也酒止於特樽故稱樽酒醴以瓦甒盛之故稱用缶於象坎爲酒爲缶李氏舜臣曰八純卦六爻俱無應惟以比而相交際爲義居坎險之時以漸出上爲貴六四離下體進而附】

【五有欲出險之意眞情相向期於濟難不待繁文縟禮以達誠意也雙湖先生曰以缶爲樂固有離卦鼓缶可證但不見貳益之意若如姚氏說則一樽之酒一簋之食而加之以缶醴方有貳用缶之義合諸家而觀之比爻象與義方明自二至五似離虛明有牕牖之象許氏曰六四以陰柔得位而上承中正之君略與防同然又有險之性焉以此處多懼之地則宜矣故八卦亦無凶悔吝之辭】九五坎不盈祗旣平無咎【呂音訓祗陸氏曰音支又祈支反鄭云當作坻小丘也京作禔說文同音支又上支反安也晁氏曰說文云禔安福也易禔旣平虞云祗安也王弼云禔辭也】集解【程子曰九五在坎之中是不盈也盈則平而出矣祗宜音祗扺也復卦云無祗悔必抵於已平則無咎旣曰不盈則是未平而一無而字尙在險中未得無咎也以九五剛中之才居尊位宜可以濟於險然下無助也二陷於險中未能出餘皆陰柔無一作非濟險之才人君𨿽才安能獨濟天下之險居君位而不能致天下出於險則爲有咎必祗旣平乃得無咎朱子曰九五𨿽在坎中然以陽剛中正居尊位而時亦將出矣故其象占如此】附錄【朱子語祗字他無說處看來只得作抵字解復卦亦然不盈未是平但將來必會平二與五𨿽是陷於陰中必竟是陽會動陷它不得如有孚如維心亨如行有尙皆是也砥】纂注【毛氏曰水之性行則亨止則盈水以亨爲用不以盈也盈則有泛溢之虞惟其不盈所以適於旣平也馮氏椅曰五在上卦之中有剛明之才居大君之位宜有以出險矣而上猶有一陰焉此所以不盈而祗旣平也蓋下有坎故水流而不盈上無陰則爲盈之象矣上未出險故祗旣平而已上一陰猶岸也龍門之險水流湍激至盟津而平乃利涉焉以水旣平也旣平則險可濟故無咎卦中惟二五才足以出險而皆陷焉二在下上又一坎故曰有險五在上流下坎焉故曰不盈許氏曰九五以剛陽之才處極尊之位中而且正可以有爲也然適在險中未能遽出故諸卦皆有須待之義夫能爲者才也得爲者位也可爲者時也有才位而無其時不緩待之則有咎矣】上六系用徽纆寘於叢棘三嵗不得凶【呂音訓徽陸許韋反纆陸氏曰音墨劉云三股曰徽兩股曰纆皆索名寘陸氏曰之防反置也劉作示言眾議於九棘之下子夏作湜姚作寔寔置也張作置晁氏曰王弼云寘置也叢陸才公反】集解【程子曰上六以陰柔而居險之極其陷之深者也以其陷之深取牢獄爲諭如系縛之以徽纆囚寘於叢棘之中陰柔而陷之深其不能出矣故云至於三歳之久不得免也其凶可知朱子曰以陰柔居險極故其象占如此】附錄【朱子語問系用徽纆云字釋文云三股曰徽兩股曰纆皆索名是否曰據釋文如此銖】纂注【徐氏曰徽纆叢棘皆坎象馮氏椅曰叢棘刺之叢生者也得如罪人斯得之得得其情者也林氏栗曰棘以木言者棗也以叢言者刺也張氏汝弼曰坎爲刑獄九家坎爲叢棘傳曰業棘如今之棘寺袁氏曰不得者罪人不服之辭馮氏當可曰上戀五而不去系用徽纆寘於叢棘之象四攀五以上出上顧五而復入險何由而濟也李氏舜臣曰上六當出險矣而陰柔下比無出險之才下乘五剛將有系寘之患猶人陷犴獄舉手掛徽纆投足蹈叢棘者也三歳不得凶猶困坎在下初六亦曰三歳不覿凶遇坎而三歳羈縻一律也雙湖先生曰滿上坎二爻有三歳之象】大象傳水洊至習坎君子以常徳行習教事【呂音訓洊陸氏曰在薦反徐在悶反舊又才本反爾雅云再也劉云仍也京作臻幹作薦】集解【程子曰坎爲水水流仍洊而至兩坎相習水流仍洊之象也水自防滴至於尋丈至於江海洊習而不驟一作讓者也其因勢就下信而有常故君子觀坎水之象取其有常則常久其徳行人之徳行不常則僞也故當如水之有常取其洊習相受則以習熟其教令之事夫發政行教必使民熟聞聽然後能從故三令五申之若驟告未諭遽責其從𨿽嚴刑而驅之一無之字不能也故當如水之洊習朱子曰治已治人皆必重習然後熟而安之】纂注【丘氏曰洊再也初六乃內水之方至者也六四乃外水之洊至者也蔡氏曰常徳行坎剛中象習教事重坎象耿氏曰行險者武事所謂教事武事也馮氏椅曰教武事也如周官大司馬四時之教是也程氏曰水盈科而後進先至者陷後至者不陷水洊至習坎也常徳者水無不下習教者如水之出險序周宣王之詩者曰有常徳以立武事意出於此司馬公曰水之流也習而不止以成大川人之學也習而不止以成大賢故君子以常徳行習教事潘氏曰六子皆重卦也坎曰水洊至離曰明兩作震曰洊雷艮曰兼山防曰隨風兌曰麗澤皆取重復之義也】彖傳習坎重險也【呂音訓重陸直龍反】集解【朱子曰釋卦名義】水流而不盈行險而不失其信集解【程子曰習坎者謂重險也上下皆坎兩險相重也初六云坎窞是坎中之坎重險也水流而不盈陽勤於險中而未出於險乃水性之流行而未盈於坎旣盈則出乎坎矣行險而不失其信陽剛中實居險之中行險而不失其信者也坎中實水就下皆爲信義有孚也朱子曰以卦象釋有孚之義言內實而行有常也】附錄【朱子語水流不盈才是說一坎滿便流出去一坎又滿又流出去行險而不失其信則是說決定如此坎水只是平不解滿盈是滿出來並淵】纂注【鄭氏湘卿曰潮水有信】維心亨乃以剛中也集解【程子曰維其心可以亨通者乃以其剛中也中實爲有孚之象至誠之道何所不通一作亨以剛中之道而行則可以濟險難而亨通也】行有尙往有功也集解【程子曰以其剛中之才而往則有功故可嘉尙若止不行則常在險中矣一作也坎以能行爲功朱子曰以剛在中心亨之象如是而往必有功也】纂注【蔡氏曰剛中二五也往有功動則出坎也余氏曰行有尙卽節九五之往有尙所謂通也】天險不可升也地險山川丘陵也王公設險以守其國險之時用大矣哉集解【程子曰髙不可升者天之險也山川丘陵地之險也王公君人者勸坎之象知險之不可陵也故設爲城郭溝池之險以守其國保其民人是有用險之時其用甚大故贊其大矣哉山河城池設險之大端也若夫尊卑之辧貴賤之分明等威異物采凡所以杜絕陵僣限隔上下者皆體險之用也朱子曰極言之而贊其大也】纂注【馮氏椅曰上一坎天也坎性趣下故不可升下一坎地也山川丘陵皆爲險阻王天子九五也公諸侯六三也其國指所都邑謂天子諸侯皆以重險守之設險之象險有時有用因時而設險則國可守而與天地相爲長久其用豈不大哉齊氏曰五天位故曰天險二地位故曰地險天險無形故不言地險有形故曰山川丘陵雙湖先生曰山丘陵皆互艮象川坎象二至五似離爲市有國象互震爲春似離爲夏互艮伏兌爲秋坎爲冬亦有四時之象焉】小象傳習坎入坎失道凶也集解【程子曰由坎而更入坎窞失道也是以凶能出於險乃不失道也】求小得未出中也集解【程子曰方爲二陰所陷在險之地以剛中之才不至陷於深險是所求小得然未能出坎中之險也】來之坎坎終無功也集解【程子曰進退皆險處又不安若用此道當益入於險終豈能有功乎以陰柔處不中正𨿽平易之地尙致悔咎況處險乎險者人之所欲出也必得其道乃能去之求去而失其道益困窮耳故聖人戒如三所處不可用也】樽酒簋貳剛柔際也【呂音訓樽酒簋今本作樽酒簋貳陸氏曰一本更有貳字晁氏曰案有貳字者因王弼失之京劉一行皆以貳用缶爲句虞云禮有副樽故貳用缶張弧陸希聲說皆同虞】集解【程子曰象只舉首句此比多矣樽酒簋貳質實之至剛柔相際接之道能如此則可終保無咎君臣之交能固而常者在誠實而已剛柔指四與五謂君臣之交際也朱子曰陸氏釋文本無貳字今從之】坎不盈中未大也集解【程子曰九五剛中之才而得尊位當濟天下之險難而坎尙不盈乃未能平乎險難是其剛中之道未光大也險難之時非君臣協力其能濟乎五之道未大以無臣也人君之道不能濟天下之險難則爲未大不稱其位也朱子曰有中徳而未大】附錄【朱子語亞夫問坎不盈終未大也曰水之爲物其在坎只能平自不能動故曰不盈盈髙之義中未大者平則是得中不盈是未大也砥】上六失道凶三歲也集解【程子曰以陰柔而自處極險之地是其失道也故其凶至於三歲也三歳之久而不得免焉終凶之辭也言久有曰十有曰三隨其事也陷於獄至於三歳久之極也它卦以年數言者亦各以其事也如三歳不興十年乃字是也】纂注【丘氏曰坎以四陰陷二陽四陰爲險者也然就四陰而論則初上之險尢甚初陷於下使二之坎有險者初爲之也上陷於上使五之坎不盈者上爲之也故二爻象皆以失道罪之然初之失道也自入於坎窞而已上之失道也則爲人系以徽纆寘於叢棘是知初陷二之罪輕上陷五之罪重也馮氏椅曰聞之頤大過者坎離之象也頤陰中大過陽中時陰陽之過中耳故大過之後受之以坎坎者陽中而不過坎之後受之以離離者陰中而不過坎離所以濟頤大過過中之失也】

經【離下離上】集解【程子曰離序卦坎者陷也陷必有所麗故受之以離離者麗也陷於險難之中則必有所附麗理自然也離所以次坎也離麗也明也取其陰麗於上下之陽則爲附麗之義取其中虛則爲明義離爲火火體虛麗於物而明者也又爲日亦以虛明之象】離利貞亨畜牝牛吉【呂音訓離陸氏曰列池反麗也麗著也畜陸許六反牝陸氏曰頻忍反徐又扶宛反】集解【程子曰離麗也萬物莫不皆有所麗有形則有麗矣在人則爲一無爲字所親附之人所由之道所主之事皆其所麗也人之所麗利於貞正得其正則可以亨通故曰離利貞亨畜牝牛吉牛之性順而又牝焉順之至也旣附麗於正必能順於正道如牝牛則吉也畜牝牛謂養其順徳一無徳字人之順徳由養以成旣麗於正當養習以成其順徳也朱子曰離麗也陰麗於陽其象爲火體陰而用陽也物之所麗貴乎得正牝牛順柔之物也故占者能貞則亨而畜牝牛則吉也】附錄【程子語問張子曰陰陽之精互藏其宅然乎曰此言甚有味由人如何看水離物不得故水有離之象火能入物故火有坎之象胡氏恰遺朱子語離便是麗附著之意易中多說做麗也有兼說明處也有單說明處明是離之體麗是麗著底意思離字古人多用做麗著說然而物相離去也只是這字富貴不離其身東坡說道剰个不字便是這意古來自有這般兩用底字如亂字又喚做治淵問離卦是陽包陰占利畜牝牛便也是宜畜柔順之物否曰然砥叔重問火體陰而用陽是如何曰此言三畫卦中陰而外陽者也坎象爲陰水體陽而用陰蓋三畫卦中陽而外陰者也時舉火中虛暗則離中之陰也水中虛明則坎中之陽也水質陰而性本陽火質陽而性本陰水外暗而內明以其根於陽也火外明而內暗以其根於陰也周子太極圖陽動之中有黑防陰靜之中有白防是也橫渠曰陰陽之精互藏其宅正此意也砥】纂注【李氏舜臣曰文王序卦以乾坤坎離居上經乾坤者陰陽之純而坎離者陰陽之中不若震防艮兌爲陰陽之偏也以六十四卦之序觀之乾坤居六十四卦之首坎離居六十四卦之中尢有深意蓋坎離二卦爲天地心天地造化之本實寓於此天之陽中在北爲水地之陰中向南爲火坎藏天之陽中受明爲月離麗地之陰中含明爲日坎爲水而司寒離爲火而司暑坎爲月而司夜離爲日而司晝水火曰月之用寒暑晝夜之運天地造化之妙無出諸此而坎離之中則具之又曰坎爲陰中之陽而陽在內故水之用外暗而內明離爲陽中之陰而陰在內故火之用外明而內暗此陰陽之精互藏其宅也又曰離中虛心之象利貞則亨畜牝牛則吉此聖人牧心之法畜之爲言牧而止之之謂也離之性上若不能畜牝牛吉則不免有炎上之患而又安能保其吉乎蔡氏曰利貞以柔居正也亨柔得中也牝大腹象牛柔順象柔得中故畜牝牛吉也雙湖先生曰文王於坤取牝馬象於離取牝牛象固自不同也後之言象者但見說卦乾爲馬坤爲牛於是坤之馬反欲求之乾離之牛反欲求之坤未免膠泥而有不通者豈知夫子於說卦取象又自有所見本不必盡同於先聖豈可以夫子之象爲文王周公之象哉】初九履錯然敬之無咎【呂音訓錯陸氏曰鄭徐七各反馬七路反】集解【程子曰陽固好動又居下而離體陽居下則欲進離性炎上志在上麗幾於躁動其履錯然謂交錯也𨿽未進而迹已動矣動則一無則字失居下之分而有咎也然其剛明之才若知其義而敬愼之則不至於咎矣初在下無位者也明其身之進退乃所麗之道也其志旣動不能敬愼則妄動是不明所麗乃有咎也朱子曰以剛居下而處明體志欲上進故有履錯然之象敬之則無咎矣戒占者宜如是也】纂注【徐氏曰履在下之象錯然交雜之貌居離之始才剛而妄動識淺而未明所履乖錯未得其當烏能無咎惟能敬愼則其咎可免也馮氏當可曰日方出人夙興之晨也自寢而興以足及履錯然有聲是動之始也於其始而加敬則終必吉禍福幾防每萌於初動之時離性炎上躁急故戒於其初雙湖先生曰錯然是事物紛錯之意能敬則心有主宰酬應不亂可免於咎不能敬則反是】六二黃離元吉集解【程子曰二居中得正麗於中正也黃中之色文之美也文明中正美之盛也故云黃離以文明中正之徳上同於文明中順之君其明如是所麗如是大善之吉也朱子曰黃中色柔麗乎中而得其正故其象占如此】附錄【朱子語惟六二一爻柔麗乎中而得其正故元吉至六五𨿽是柔麗乎中而不得其正特借中字而包正字耳時舉】纂注【李氏開曰六二本坤之中爻黃地之中色與黃裳元吉同裳下飾而離爲日此其異也鄭氏汝諧曰三五皆以柔麗剛二之辭安五之辭危者二得位五失位也失位則危知危則吉蔡氏曰坎之時用在中二五皆卦之中也五當位而二不當位故五爲勝離之時用在中二五皆卦之中也二當位而五不當位故二爲勝許氏曰初與三剛而得正皆有爲之才也然其明照各滯一偏惟六二中正見義理之當然而其才幹有不逮其明者甚矣才智之難齊也得應於上則明有所附矣然非剛之善用明實明之能自用也大抵以剛用明不若以明用剛之爲順故八卦應五附三其勢略等而離之六五有應於下者爲最美也】九三日昃之離不鼓缶而歌則大耋之嗟凶【呂音訓昃陸氏曰王嗣宗本作仄音同晁氏曰說文作昃日在西方時側也易日昃之離說之案仄古文鼔陸氏曰鄭本作擊晁氏曰古文作鞁耋陸氏曰田節反馬云七十曰耋王肅又他結反云八十曰耋京作絰蜀才作咥嗟陸氏曰如字王又遭哥反荀作差下戚嗟同晁氏曰案差古文凶陸氏曰古文及鄭薛無凶字晁氏曰案無凶字者得象數】集解【程子曰八純卦皆有二體之義幹內外皆健坤上下皆順震威震相繼防上下順隨坎重險相習離二明繼照艮內外皆止兌彼已相說而離之義在人事最大九三居下體之終是前明將盡後明當繼之時人之始終時之革易也故爲日昃之離日下昃之明也昃則將沒矣以理言之盛必有衰始必有終常道也逹者順理爲樂缶常用之器也鼔缶而歌樂其常也不能如是則以大耋爲嗟憂乃爲凶也大耋傾沒也人之終盡達者則知其常理樂天而已遇常皆樂如鼓缶而歌不達者則恐怛有將盡之悲乃大耋之嗟爲其凶也此處死生之道也耋與聅同朱子曰重離之間前明將盡故有日昃之象不安常以自樂則不能自處而凶矣戒占者宜如是也】附錄【朱子語叔重問日昃之離先生曰死生常理也若不能安常以自樂則不免有嗟戚曰生之有死猶晝之必夜故君子當觀日昃之象以自處先生曰人固知常理如此只是臨時自不能安耳時舉】纂注【李氏開曰初爲日出二爲日中三爲日昃前明將盡後明未繼若大耋之嗟則有暮年將盡之悲矣項氏曰九三動成震震爲鼔爲聲互坎爲缶又爲擊缶之聲鼓缶而歌古樂也朱氏曰九三明盡之際大耋也八十曰耄九十曰耋離三爻當乾坤之策九十有六故曰耊大耋猶言大老呂氏曰今者不樂逝者其耋與此意同雙湖先生曰缶只是土器非水火則不成比有坤坎初二三爲離位故爲坎離皆稱缶坎不但爲水三四五互離離不但爲火二三四位互坎而陰爻則皆坤土也自九三至六五有兌體兌爲口故又有歌嗟之象焉】九四突如其來如焚如死如棄如【呂音訓突陸氏曰徒忽反王唐屑反舊又湯骨反字林同云暫出晁氏曰說文作杏作�云不順忽出也從倒子易突如其來如不孝子突出不容於內也或從倒古防京鄭皆作�云不孝子也】集解【程子曰九四離下體而升上體繼明之初故言繼承之義在上而近君繼承之地也以陽居離體而處四剛躁而不中正且重剛以不正而剛盛之勢突如而來非善繼者也夫善繼者必有防讓之誠順承之道若舜啟然今四突如其來失善繼之道也又承六五陰柔之君其剛盛陵爍之勢气焰如焚然故云焚如四之所行不善如此必被禍害故曰死如失繼紹之義承上之道皆逆徳也眾所棄絕故云棄如至於死棄禍之極矣故不假言凶也朱子曰後明將繼之時而九四以剛迫之故其象如此】附錄【朱子語九四者侵陵六五之象故曰突如其來如火之象則有自焚之義故曰焚如死如棄如言其焚死而棄也砥焚死棄只是說九四陽爻突出來迫拶上爻焚如是弗戢自焚之意棄是死而棄之之意淵】纂注【馮氏椅曰突從穴從犬以犬從穴忽出爲義窰竈之自出火气者謂之突如語辭下卦之火從突出衝上都氏曰突如言若火之出突焚如言若火之焚物皆取離上之象也李氏椿年曰火勢之盛必有所焚故焚如也火事已則灰而已是死如也事已則棄於土是棄如也朱氏曰九四處不當位不善繼而求繼者也陵突而往言逆徳也互防兌防木得火焚如也火王木死死如】

【也兌毀之棄如也言不容於內外者如此許氏曰九四陽處近君而能保其吉者以有才而敬愼故也火性上炎動成躁急非惟不順君之所用且反爲君之所忌也恣橫專逼鮮有不及惟噬嗑之去間睽離之相保羇旅而親寡之時取君義爲甚輕故其所失亦比它爻爲甚緩究而言之固非本善之才也】六五出涕沱若戚嗟若吉【呂音訓出陸氏曰如字徐尺遂反王嗣宗敕類反涕陸氏曰徐它米反又音弟沱陸氏曰徒河反荀作池一本作沲�今本作若陸氏曰�古文若皆如此戚陸氏曰千寂反子夏作嘁子六反咨慙也晁氏曰案戚古文】集解【程子曰六五居尊位而守中冇文明之徳可謂善矣然以柔居上在下無助獨附麗於剛彊之間危懼之勢也惟其明也故能畏懼之深至於出涕憂慮之深至於戚嗟所以能保其吉也出涕戚嗟極言其憂懼之深耳時當然也居尊位而文明知憂畏如此故得吉若自恃其文明之徳與所麗中正泰然不懼一作慮則安能保其吉也朱子曰以陰居尊柔麗乎中然不得其正而迫於上下之陽故憂懼如此然後得吉戒占者宜如是也】附錄【朱子語六五介於兩陽之間憂懼如此然處得其中故不失其吉淵】纂注【馮氏椅曰滂沱大雨也沱若言如大雨然鄭氏曰自目出曰涕人爲煙所衝則出涕曰沱若以下卦離火衝突之烈也李氏舜臣曰六五當重離之中以明繼明者也獨離體至柔以居尊位而九四以剛盛得勢突來陵暴五柔不能制不免有乘剛之憂故至於出涕戚嗟然而終以獲吉者以上制下以順攻逆終以必勝故終獲吉李氏過曰三日旣昃上體繼之五爲繼明之主四以不正之剛乃間其中不免有乘間抵巇起僥幸覬覦之念者不知神器不可妄干也故死如棄如故象曰無所容也六五出涕戚嗟吉者蓋以繼世易位事也故出涕戚嗟則吉象曰離王公也蓋此禮天子與諸侯達也許氏曰下有彊輔而六以文明柔中之才而麗之悔可亡也事可濟也然更得九二應之爲貴故大有睽鼎未濟皆吉而它卦止以得位得中而免也】上九王用出徵有嘉集解【程子曰九以陽居上在離之終剛明之極者也明則能照剛則能斷能照足以察邪惡能斷足以行威刑故王者宜用如是剛明以辧天下之邪惡而行其徵伐則有嘉美之功也徵伐用刑之大者】折首獲匪其醜無咎【呂音訓折陸氏曰徐之舌反】集解【程子曰夫明極則無防不照斷極則無所寛宥不約之以中則傷於嚴察矣去天下之惡若盡究其漸染詿誤則何可勝誅所傷殘亦甚矣故但當折取其魁首所執獲者非其醜類則無殘暴之咎也書曰殱厥渠魁脇從罔治朱子曰剛明及逺威震而刑不濫無咎之道也故其象占如此】附錄【朱子語有嘉折首是句淵】纂注【蔡氏曰王五也上以陽剛居五之上處離之極剛明可以及逺五惟用之出徵則有嘉美之功又曰離爲甲冑戈兵故有徵伐之象李氏舜臣曰六五以一柔麗二陽之間九四之陽以炎炎方盛之勢陵突六五六五則資上九以制之故曰王用出徵言用上九以徵四也九四之逆上九助六五以順徵之宜乎有折馘執俘之嘉而獲非類者何咎之有李氏過曰繼體之君自當出徵有扈之戰啟所以承禹商奄淮夷之徵成王所以繼武王周公作立政終之曰克詰爾戎兵以陟禹之迹召公畢公命康王無它意惟曰張皇六師無壊我髙祖寡命而已蓋不如是不足以正邦也然則出徵豈細事哉有嘉折首王者之兵只誅首惡醜類不獲不以爲咎也】大象傳明兩作離大人以繼明照於四方【呂音訓作陸氏曰鄭云作起也荀云用也】集解【程子曰若云兩明則是二明不見繼明之義故云明兩明而重兩謂相繼也作離明兩而爲離明之義也震防之類亦取洊隨之義然離之義尢重也大人以徳言則聖人以位言則王者大人觀離明相繼之象以世繼其明徳照臨於四方大凡以明相繼皆繼明也舉其大者故以世襲繼照言之朱子曰作起也】附錄【朱子語明兩作猶言水洊至今日明來日又明若說兩明卻是兩个日頭易說作起也如日然今日出了明日又出是之謂兩作蓋只是這一个明兩畨作非明兩乃兩作也僴】纂注【耿氏曰重明者上下明也繼明者先後明也彖言二五君臣故以上下重明言之二體言明兩作皆君也故以先後繼明言之蘭氏曰離爲火爲日爲電而獨言明者蓋指一偏則不足以盡繼明之義六十四卦惟離稱大人項氐曰離之內卦明於前者也外卦明於後者也六五不勝嗣位之悲仁孝之子也上九張皇正國之典剛明之君也有子道焉有君道焉威徳兼備如是則足以繼明而照四方矣武帝武而不仁元帝仁而不武皆離徳之不備者也郭氏京曰繼明上脫明照字】彖傳離麗也日月麗乎天百谷艸木麗乎土【呂音訓艸木麗陸氏曰如字說文作防晁氏曰說文作防艸木相附防土而生易曰百谷艸木防於地說之案�古文麗篆文防別篆文土陸氏曰王肅本作地晁氏曰說文一行亦作地】集解【程子曰離麗謂附麗也如日月則麗於天百谷艸木則麗於土萬物莫不各有所麗天地之中無無麗之物在人當審其所麗麗之得其正則能亨也】重明以麗乎正乃化成天下集解【程子曰以卦才言也上下皆離重明也五二皆處中正麗乎正也君臣上下皆有明徳而處中正可以化天下成文明之俗也朱子曰釋卦名義】附錄【朱子語重明是五二君臣重明之義大象又說大人繼世重明之義不同淵】纂注【齊氏曰山楊氏曰火無常形麗物而有形最得本旨人之生也得水爲精得火爲神其合也气聚而形成於有其分也气散而神泯於無蓋精所以爲形而神麗於形者也天地形之大者也日月麗天百谷艸木麗土其神之發見而可見者也五爲天位上離伏坎日月麗乎天也二爲地位互震伏防防爲木震爲艸爲稼百谷艸木麗乎土也明二也重明五也】柔麗乎中正故亨是以畜牝牛吉也集解【程子曰二五以柔順麗於中正所以能亨人能養其至順以麗中正則吉故曰畜牝牛吉也或曰二則中正矣五以陰居陽得爲正乎曰離主於所麗五中正之位乃爲正也學者知時義而不失輕重則可以言易矣朱子曰以卦體釋卦辭】小象傳履錯之敬以辟咎也【呂音訓辟陸音避】集解【程子曰履錯然欲動而知敬愼不敢進所以求辟免過咎也居明而剛故知而能辟不剛明則妄動矣】黃離元吉得中道也集解【程子曰所以元吉者以其得中道也不云正者離以中爲重所以成文明由中也正在其中矣】日昃之離何可久也集解【程子曰日旣傾昃明能久乎明者知其然也故求人以繼其事退處以休其身安常處順何足以爲凶也】突如其來如無所容也集解【程子曰上陵其君不順所承人惡眾棄天下所不容也朱子曰無所容言焚死棄也】六五之吉離王公也【呂音訓離王公也陸氏曰音麗鄭作麗王肅云離王者之後爲公梁武力智反王嗣宗同】集解【程子曰六五之吉者所麗得王公之正位也據在上之勢而明察事理畏懼憂虞以持之所以能吉也不然豈能安乎】纂注【孔氏曰五爲王位而言公者取其便文以會韻也】王用出徵以正邦也【呂音訓陸氏曰王肅本此下更有獲匪其醜大有功也】集解【程子曰王者用此上九之徳明照而剛斷以察除天下之惡所以正治其邦國剛明居上之道也】纂注【雙湖先生曰案易大傳曰日月運行一寒一暑陰陽之義配日月懸象著明莫大乎日月日月之道貞明者也日往則月來月往則日來日月相推而明生焉寒往則暑來暑往則寒來寒暑相推而歳成焉愚謂太極中萬物何莫非易之呈露特日月繼照眞天地自然之象圖書疊出眞天地自然之數作易之原𨿽肇於圖書而易之爲義尢著明於日月鄭氏厚曰易從日從月天下之理一奇一偶盡矣天文地理人事物類以至性命之防變化之妙否泰損益剛柔失得出處語黙皆有對敵故易設一長畫二短畫以總括之所謂一陰一陽之謂道者此也陸氏秉曰易字篆文日下從月取日月交配而成是日往月來疊相爲易之義說文日實也太陽之精無虧故文從圈滿而畫奇於內爲日圈缺而畫偶於內爲月徐氏曰陰不可以抗陽臣不可以敵君也或曰日月特坎離二象何以得專易之名曰易有爻與位九六爲爻之陰陽初二三四五上爲位之陰陽以爻之陰陽言惟坎離二卦當日月之象以位之陰陽言初二三爲位之離四五上爲位之坎六十四卦之位皆坎離則六十四卦之位皆日月之象也況日月陰陽之精天地功化皆寄在大光明中日之功又大於月月特受日之光大哉日乎出則晝入則夜行南陸則暑行北陸則寒萬萬古生殺慘舒皆日功用不然八表同昏父母諸子亦且柰何哉或又曰離陰卦乃日象坎陽卦乃月象何也陰陽之精互藏其宅也又說離𨿽陰卦實生於陽儀坎𨿽陽卦實生於陰儀陽中有陰陰中有陽也然則離日坎自厥義彰矣愚案橫渠張子謂易乃是性與天道其字日月爲易易之義包天地變化則固不止於鄭陸二氏主此說也】

周易會通卷六﹤經部﹐易類﹐周易會通﹥

欽定四庫全書

周易會通卷七

元董眞卿撰

周易下經

經【艮下兌上】集解【程子曰咸序卦有天地然後有萬物有萬物然後有男女有男女然後有夫婦有夫婦然後有父子有父子然後有君臣有君臣然後有上下有上下然後禮義有所錯天地萬物之本夫婦人倫之始所以上經首乾坤下經首咸繼以恆也天地二物故二卦分爲天地之道男女交合而成夫婦故咸與恆皆二體合爲夫婦之義咸感也以說爲主恆常也以正爲本而說之道自有正也正之道固有說焉防而動剛柔皆應說也咸之爲卦兌上艮下少女少男也男女相感之深莫如少者故二少爲咸也艮體篤實止爲誠慤之義男志篤實以下交女心說而上應男感之先也男先以誠感則女說而應也】咸亨利貞取女吉【呂音訓咸陸氏曰如字兌宮三世卦取陸氏曰七具反本又作娶音同晁氏曰案取古文】集解【程子曰咸感也不曰感者咸有皆義男女交相感也物之相感莫如男女而少復甚焉凡君臣上下以至萬物皆有相感之道物之相感則有亨通之理君臣能相感則君臣之道通上下能相感則上下之志通以至父子夫婦親戚朋友皆情意相感則和順而亨通事物皆然故咸有亨之理也利貞相感之道利在於正也不以正則入於惡矣如夫婦之以滛姣君臣之以媚說上下之以邪僻皆相感之不以正也取女吉以卦才言也卦有柔上剛下二气感應相與止而說男下女之義以此義取女則得正而吉也朱子曰咸交感也兌柔在上艮剛在下而交相感應又艮止則感之專兌說則應之至又艮以少男下於兌之少女男先於女得男女之正婚姻之時故其卦爲咸其占亨而利貞取女則吉蓋感有必通之理然不以貞則失其亨而所爲皆凶矣】纂注【郭氏雍曰咸以感爲義蓋無所不感之謂咸李氏舜臣曰有心則爲感無心則爲咸作易者易感爲咸則知鹹者無心之感也李氏過曰易無思也無爲也寂然不動感而遂通天下之故有心於求感非易之道也故去心而名卦以咸鹹皆也無心於感者無所不感也閭丘氏曰感非其正則夫婦不以禮合君臣不以道合朋友不以義合終必至於睽離故曰亨利貞鄭氏剛中曰咸者夫婦之情恆者夫婦之道丘氏曰咸二少相交者夫婦之始也所以論一時交感之情故以男下女爲象男先於女婚姻之道成矣恆二長相承者夫婦之終也所以論萬世處家之道故以男尊女卑爲象女下於男居室之倫正矣或曰卦以二少二長相重者不有損益乎曰損𨿽二少而男不下女咸感之義防矣益𨿽二長而女居男上恆久之義悖矣此下經所以不首損益而首咸恆也雙湖先生曰文王於咸卦自取取女象一卦重在三上兩爻三爲艮主上爲兌主男女皆得其正故曰利貞故取女吉也況二五又正其不正者初四而已曰取女二體又以艮爲重而咸之所以得名亦由於艮艮爲感主而兌已是應體本義謂艮止則感之専兌說則應之至已盡卦義此所以二少尢有夫婦感應之道而爲下經之首與乾坤分主上下經也先儒謂上經乾坤以二老對立下經咸以二少合體深爲得之】初六咸其拇【呂音訓拇陸氏曰茂後反馬鄭薛云足大指也子夏作荀作母云陰位之尊晁氏曰案母古文荀云陰位之尊則失之】集解【程子曰初六在下卦之下與四相感以防處初其感未深豈能動於人故如人拇之動未足以進也拇足大指人之相感有淺深輕重之異識其時勢則所處不失其宜矣朱子曰拇足大指也咸以人身取象感於最下咸拇之象也感之尙淺欲進未能故不言吉凶此卦𨿽主於感然六爻皆宜靜而不宜動也】纂注【呂氏曰初與四應四以心感而初以足行不曰足而曰拇者以陰居下靜而未行蓋心感而迹未應也馮氏椅曰九四心之象咸之主也下體自拇而腓腓而股皆聽命於心而初六正應九四則尢爲所感之専者特去四尙歷三爻視腓之近以爲行故未有吉凶吉凶生乎動者也雙湖先生曰拇只取下體初象解九四解而拇亦指初也林黃中謂艮爲指初在下體之下拇象然於他卦無艮而稱拇多不通詳見噬嗑初九爻下嘗觀文王於兩體重在三上兩爻以男女之正取婚姻之象周公於六爻又自以人身取象以四當心位爲感之主絕無卦辭之意卦爻不同如此使爻辭皆作於文王必互相發明矣】六二咸其腓凶居吉【呂音訓腓陸氏曰房非反鄭云防腸也防音市臠反王廙云腓腓腸也荀作肥云謂五也尊盛故稱肥晁氏曰案腓肥同音】集解【程子曰二以陰在下與五爲應故設咸腓之戒腓足肚行則先動足乃舉之非如腓之自動也二若不守道待上之求而如腓之動則躁妄自失所以凶也安其居而不動以待上之求則得進退之道而吉也二中正之人以其在咸而應五故爲此戒復云居吉若安其分不自動則吉也朱子曰腓足肚也欲行則先自動躁妄而不能固守者也二當其處又以陰柔不能固守故取其象然有中正之徳能居其所故其占動凶而靜吉也】纂注【楊氏時曰腓下體之中也二居下卦之中故有腓象徐氏曰咸體宜靜二柔不知順理而躁妄失正故凶蘭氏曰腓在下體之中隨股而動者也上有九五之正應隔礙於三不能交感隨九三之股而動則凶然六二中正能安居以待九五之正應則吉余氏曰自王輔嗣以腓爲躁動之物而諸儒因之但以實驗之則腓豈自動者蓋腓居內而附於脛猶六居二而輔於三動止不由已者也方其止於艮也𨿽不能拯其所隨之三而猶未失腓之正也若自所感而動則失腓之常斯爲凶矣居則復常故吉】九三咸其股執其隨往吝集解【程子曰九三以陽居剛有剛陽之才而爲主於內居下之上是宜自得於正道以感於物而乃應於上六陽好上而說陰上居感說之極故三感而從之股者在身之下足之上不能自由隨身而動者也故以爲象言九三不能自主隨物而動如股然其所執守者隨於物也剛陽之木感於所說而隨之如此而往可羞吝也朱子曰股隨足而動不能自專者也執者主當持守之意下二爻皆欲動者三亦不能自守而隨之往則吝矣故其象占如此】纂注【劉氏曰股在下體之上三象也𨿽於拇爲大於腓爲剛然感於上而動則均也鄭氏汝諧曰初與二陰也感於陽而動故其咸爲拇爲腓三陽爲艮主宜止而不動今亦說上陰而應之故爲咸其股雙湖先生曰股互防象然咸以人身取象初拇二腓則三當爲股矣固不專以防取也執其隨艮止象若不執而往則吝矣大抵下三爻用靜吉】九四貞吉悔亡憧憧往來朋從爾思【呂音訓憧憧陸氏曰昌容反馬云行貌王云往來不絕貌廣雅云往來也劉云意未定也徐又音童又音鐘京作字林云遲也丈冢反】集解【程子曰感者人之動也故皆就人身取象拇取在下而動之防腓取先動股取其隨九四無所取直言感之道不言鹹其心感乃心也四在中而居上當心之位故爲感之主而言感之道貞正則吉而悔亡感不以正則有悔也又四說體居陰而應初故戒於貞感之道無所不通有所私系則害於感通乃有悔也聖人感天下之心如寒暑雨無不通無不應者亦貞而已矣貞者虛中無我之謂也憧憧往來朋從爾思夫貞一則所感無不通若往來憧憧然用其私心以感物則思之所及者有能感而動所不及者不能感也是其朋類則從其思也以有系之私心旣主於一隅一事豈能廓然無所不通乎系辭曰天下何思何慮天下同歸而殊塗一致而百慮天下何思何慮夫子因咸極論感通之道夫以思慮之私心感物所感狹矣天下之理一也途𨿽殊而所歸則同慮𨿽百而其致一有極字一作極致則一𨿽物有萬殊事有萬變統之以一則無能違也故貞其意則窮天下無不感通焉故曰天下何思何慮用其思慮之私心豈能無所不感也日往則月來月往則日來日月相推而明生焉寒往則暑來暑往則寒來寒暑相推而歳成焉往者屈也來者信也屈信相感而利生焉此以往來屈信明感應之理屈則有信信則有屈所謂感應也故日月相推而明生寒暑相推而歳成功用由是而成故曰屈信相感而利生焉感動也有感必有應凡有動皆爲感感則必有應所應復爲感一有所字感復有應所以不已也尺蠖之屈以求信也龍蛇之蟄以存身也精義入神以致用也利用安身以崇徳也過此以往未之或知也前云屈伸之理矣復取物以明之尺蠖之行先屈而後伸蓋不屈則無信信而後有屈觀尺蠖則知感應之理也龍蛇蟄藏所以存息其身而後能奮迅也不蟄則不能奮矣動息相感乃屈信也君子潛心精微之義入於神妙所以致其用也潛心精微積也致用施也積與施乃屈信也利用安身以崇徳也承上文致用而言利其施用安處其身所以崇大其徳業也所爲合理則事正而身安聖人一作賢能事盡於此矣故云過此以往未之或知也窮神知化徳之盛也旣云過此以往未之或知更以此語結之云窮極至神之妙知化育之道徳之至盛也無加於此矣朱子曰九四居股之上脢之下又當三陽之中心之象鹹之主也心之感物當正而固乃得其理今九四乃以陽居陰爲失其正而不能固故因占設戒以爲能正而固則吉而悔亡若憧憧往來不能正固而累於私感則但其朋類從之不復能及逺矣】附錄【程子語咸九四言貞吉悔亡言感之不可以心也不得只恁地看過更畱心語錄天地之間只有一个感與應而已更有甚事天地之常以其心普萬物而無心聖人之常以其情順萬物而無情故君子之學莫若廓然而大公物來而順應定性書朱子語問貞吉悔亡易傳云貞者虛中無我之謂本義云貞者正而固不同何也曰熹尋常解經只要依訓詁說字如貞字作正而固子細玩索自有滋味若曉得正而固則虛中無我亦在裏面又問憧憧往來朋從爾思莫是此感彼憧憧是添一个心否曰往來固是感應憧憧是一心方欲感它一心又欲它來應如正其義便欲謀其利明其道便欲計其功又如赤子入井之時此心方怵惕要去救它又欲它父母道我好這便是憧憧防意僴問咸九四傳說虛心貞一處全似敬曰蓋嘗有此語曰敬心之貞也易咸感處伊川說得未備往來自還它有自然之理惟正靜爲主則吉而悔亡至於憧憧則私意爲主而思慮之所及者朋從所不及者不從矣是以事未至則迎之事已過則將之全掉脫不下今人皆病於無公平之心萬物之來少有私意雜焉則陷於所偏重矣木之往來是感應合當防憧憧是私感應自是當有只是不當私感應爾淵問往來是心中憧憧然往來猶言往來於懷否曰非也下文分明說日往則月來月往則日來寒往則暑來暑往則寒來安得爲心中之往來伊川說防倒了所以致人疑一往一來感應之常理也自然如此又問是憧憧於往來之間否曰亦非也這个只是對那日往則月來防說那个是自然之往來此憧憧者是加私意不好防往來憧憧只是如一个忙迫防心不能順自然之理猶言助長正心與計獲相似方往時又便要來方來時又便要往只是一个忙僴聖人未嘗不教人思只是不可憧憧這便是私了感應自有个自然防道理何必思他若是義理不可不思淵問伊川解屈信往來一段以屈信爲感應若不相似何也曰屈則感信信則感屈此自然之理也今以鼻息觀之出則必入入則又出感入也故曰感則有應應復爲感所感復有應屈信非感應而何兒在天地之間無非感應之理造化與人事皆是感應且如雨雨不成只管雨便感得一个出來不成只管暘已是應處又感得雨來是所感復有應所應復爲感寒暑晝夜無非此理至如人夜睡不成只管睡不起至曉須著起來一日運動向晦亦須當息凡一死一生一出一入一往一來一語一黙皆是感應如古今天下有一盛必有一衰聖人在上兢兢業業必曰保治及到衰廢自是整頓不起然不成一向如此必有興起時節寓曰如日往則感得那月來月往則感得那日來寒往則感得那暑來暑往則感得那寒來一感一應一往一來其理無窮感應之理是如此曰此以感應之理言之非有情者云有動皆爲感似以有情者言父慈則感得那子愈孝子孝則感得那父愈慈其理亦只一般趙致道問感通之理曰感是來感我通是自家受他感處之意易傳中說過此以往未之或知也之意爲學正如推車子相似才用力推得動了便自轉將去更不費力問明道云莫若廓然而大公物來而順應如何曰廓然大公便不是憧憧物來順應便不是朋從爾思此只是比而不周周而不比之意】纂注【蔡氏曰四當心位不曰鹹其心者感通之道如天地聖人無不感通者亦惟此理之公無系於物云爾有心則拘矣故不言心馮氏椅曰朋正應一云九三九五胡氏曰失其正道本有悔也若守之以正則吉可獲而悔可亡蘭氏曰易言貞吉悔亡者三爻咸也大壯未濟也皆以九居四履非位悔也故戒之𨿽有應在初而近礙九三未能相與交感故戒以貞固則吉王氏安石曰思者心之動也蔡氏曰憧憧懷思慮也往來應感也憧憧容心於應感也楊氏時曰心猶鏡也居其所而物自以形來則鑑者廣矣若執鏡隨物以度其形其照幾何齊氏曰憧憧動心之貌貞則靜靜則虛虛則一一則於來也無迎於往也無將旣應之後蓋猶未應之初也靜亦定動亦定寂也未嘗不感感也未嘗不寂何憧憧之有雙湖先生曰四不正而云貞吉悔亡者貞則吉而悔可亡戒之也蓋四與初爲往來之爻而二爻皆不正故戒以憧憧往來則所感者狹而不廣矣四當心象而不言心者以心在內而不可見故特言心之用思者心之用也】九五咸其脢無悔【呂音訓脢陸氏曰武杯反又音每心之上口之下也鄭云背脊肉也說文同王又音灰廣雅云胂謂之脢胂音以人反晁氏曰或作脄作膴作骰說文作脢背肉也易咸其脢說文胂夾脊肉也子夏鄭虞許王皆曰夾脊肉獨王弼心之上口之下說之未知所出】集解【程子曰九居尊位當以至誠感天下而應二比上若系二而說上則偏私淺狹非人君之道豈能感天下乎脢背肉也與心相背而所不見也言能背其私心感非其所見而說者則得人君感天下之正而無悔也朱子曰脢背肉在心上而相背不能感物而無私系九五適當其處故取其象而戒占者以能如是則𨿽不能感物而亦可以無悔也】附錄【朱子語問程傳曰感非其所見而說者此是任貞一之理則如此曰武王不泄邇不忘逺是其心量該徧故周流如此是此義也】纂注【蔡氏曰脢無所感者無所感故無悔項氏曰查許國學於陸佃謂脢在口下心上卽喉中脢核今謂之三思臺者是也馮氏椅曰鹹其脢心感而欲言之象脢喉之出納所也說者以爲脊胂非自心而脢脢而口其序也又曰爻】

【居心上口下則脢也心有所感然後動於脢乃形於言言之是非系乎所感之邪正而爻居其間邪正系四而是非系上故無悔尢也李氏過曰悔亡是有悔而亡之也無悔是無復有悔也】上六咸其輔頰舌【呂音訓輔陸氏曰如字馬云上頷也虞作防云耳目之間稱防頰晁氏曰案防今文輔字頰陸氏曰兼協反孟作俠晁氏曰案古文作夾】集解【程子曰上陰柔而說體爲說之主又居感之極是其欲感物之極也故不能以至誠感物而發見於口舌之間小人女子之常態也豈能動於人乎不直云口而云輔頰舌亦猶今人謂口過曰唇吻曰頰舌也輔頰舌皆所用以言也朱子曰輔頰舌皆所以言者而在身之上上六以陰居說之終處感之極感人以言而無其實又兌爲口舌故其象如此凶咎可知】附錄【朱子語或問咸上六咸其輔頰舌竊意此爻宜有悔吝而不言悔吝何也答云吉凶悔吝系乎邪正此但見其不足以感人之意耳未見有失故不得以悔吝言也易說】纂注【李氏過曰輔頰之兩旁骨背後可得而見者詳見艮卦楊氏時曰兌三索得女則上六兌之主也兌爲口舌故咸其輔頰舌然不凶咎者以說感人未至於凶也蔡氏曰咸感也感通之理具於人之一心惟能存其寂然不動之體則感而無不通矣故無心者不能感而用心者不能咸感也初之拇二之腓三之股上之輔頰舌皆用於心以動爲感者也五之脢無心而不能感者也故皆不得咸感之正惟四當心位可得咸感之正者然有心於致感則所感非光大之感也故人以憧憧之思爲戒馮氏椅曰吉凶悔吝生乎動者惑於物而動故六爻之中吉凶悔吝之辭備焉然感生於心惟心正則所感正而所動皆正故以貞吉戒九四蓋吉凶悔吝之所由生也下三爻足之象感於動者也上二爻喉舌之象感於言者也程氏直方曰初與四應故拇與心皆在前二與五應故腓與脢皆在後三與上應故股與輔頰皆在兩旁而舌居中有至理存焉又見脢之爲背肉甚明郭氏忠孝曰易道取諸身惟咸艮二卦爲詳而其成終者特異豈非咸極於說而艮終於止邪】大象傳山上有澤咸君子以虛受人集解【程子曰澤性潤下土性受潤澤在山上而其漸潤通徹是二物之气相感通也君子觀山澤通气之象而虛其中以受於人夫人中虛則能受實則不能入矣虛中者無我也中無私主則無感不通以量而容之擇合一作交而受之此聖人有感必通之道也朱子曰山上有澤以虛而通也】附錄【朱子語山上有澤當如伊川說水潤土燥有受之義又曰土若不虛如何受得又曰上兌下艮兌上闕有澤口之象兌下二陽畫有澤防之象艮上一畫陽有土之象下二陰畫中虛便是滲水象砥問程傳以量而容之莫是要著意容之否曰非也以量者乃是隨我量之大小以容之便是不虛了僴】纂注【張子曰感物之善莫若以虛受人有所慕皆非正吉郭氏雍曰山澤通气而後萬物化生君子法之以虛受人惟虛故受受故能感不能感者以不能受故也不能受者以不能虛中故也】彖傳咸感也集解【朱子曰釋卦名義】纂注【丘氏曰咸非訓感咸故感耳凡物兩相對待而後感應之理生故咸有感義又曰咸者感也所以感者心也無心者不能感故鹹加心而爲感有心於感者亦不能咸感故感無心而爲鹹惟無容心於感然後無所不感也】柔上而剛下二气感應以相與止而說男下女是以亨利貞取女吉也【呂音訓下陸遐嫁反】集解【程子曰咸之義感也在卦則柔爻上而剛爻下柔上變剛而成兌剛下變柔而成艮陰陽相交爲男女交感之義又兌女在上艮男居下亦柔上剛下也陰陽二气相感相應而和合是相與也止而說止於說爲堅慤之意艮止於下篤誠相下也兌說於上和說相應也以男下女和之至也相感之道如此是以能亨通而得正取女如是則吉也卦才如此大率感道利於正也說音悅朱子曰以卦體卦徳卦象釋卦辭或以卦變言柔上剛下之義曰咸自旅來柔上居六剛下居五也亦通】纂注【蔡氏曰柔上上也坤上交乾而爲兌也剛下三也乾下交坤而爲艮也蜀才曰咸本否卦六三升上上九降三馮氏椅曰剛柔以質言感應以气言幹之气感乎坤坤應之而成兌是坤與乾也坤之气感乎幹幹應之而成艮是乾與坤也林氏栗曰男不下女而女從之非正女也君不下士而士從之非貞士也如是者不可取矣親迎之禮廢於夫婦之間就見之儀蔑於君臣之際爲女爲士者不待禮而行爲君爲夫者惟其易而畜之未有不悔於其終者也楊氏時曰止而說以卦才言也夫婦之道止而不說則離說而不止則亂男不下女則剛柔不接非夫婦之正也馮氏當可曰柔上剛下感應相與所以爲亨止而說所以利貞男下女所以取女吉也是以二字總結上文之意】天地感而萬物化生聖人感人心而天下和平觀其所感而天地萬物之情可見矣集解【程子曰旣言男女相感之義復推極感道以盡天地之理聖人之用天地二气交感而化生萬物聖人至誠以感億兆之心而天下和平天下之心所以和平由聖人感之也觀天地交感化生萬物之理與聖人感人心致和平之道則天地萬物之情可見矣感通之理知道者黙而觀之可也朱子曰極言感通之理】纂注【胡氏曰天地感而萬物化生言乾坤交而大化行也聖人感人心而天下和平言二五交而治化行也張氏彭老曰分而言之則天地萬物以化生相感應聖人天下以和平相感應天地自天地聖人自聖人也合而言之此之呼吸語黙卽彼之翕張闔辟此之喜怒哀樂卽彼之慘舒榮悴道化之宰生意之充天地卽聖人聖人卽天地也雙湖先生曰幹本上而一陽下降坤本下而一陰上騰天地之感也互震反生而萬物化生矣二本九五下交有聖人感人心之象兌說旣具而天下和平矣天地萬物感通人情寧不可於卦爻間見之乎】小象傳咸其拇志在外也集解【程子曰初志之動感於四也故曰在外志𨿽動而感未深如拇之動未足以進也】𨿽凶居吉順不害也集解【程子曰二居中得正所應又中正其才本善以其在咸之時質柔而上應故戒以先動求君則凶居以自守則吉象復明之云非戒之不得相感惟順理則不害謂守道不先動也】咸其股亦不處也志在隨人所執下也集解【程子曰云亦者蓋象辭一作體本不與易相比自作一處故諸爻之象辭意有相續者此言亦者承上爻一有象字辭也上云咸其拇志在外也𨿽凶居吉順不害也咸其股亦不處也前一作下二陰爻皆有感而動三𨿽陽爻亦然故云亦不處也不處謂動也有剛陽之質而不能自主一作立一作處志反在於隨人是所操執者卑下之甚也朱子曰言亦者因前二爻皆欲動而云也二爻陰躁其動也宜九三陽剛居止之極宜靜而動可吝之甚也】纂注【徐氏曰世之君子位居人上所守不正感不以道而反徇夫暬禦臣僕在下者之私情至於多行可愧者皆執其隨者也】貞吉悔亡未感害也憧憧往來未光大也集解【程子曰貞則吉而悔亡未爲私感所害也系私應則害於感矣憧憧往來以私心相感感之道狹矣故云未光大也朱子曰感害言不正而感則有害也】咸其脢志末也集解【程子曰戒使背其心而感脢者爲其存心一作志淺末系二而說上感於私欲也朱子曰志末謂不能惑物】咸其輔頰舌滕口說也【呂音訓滕陸氏曰徒登反達也九家作乘虞作媵鄭云送也晁氏曰鄭作媵送也虞作騰送也說陸氏曰如字徐音脫又始鋭反】集解【程子曰惟至誠爲能感人乃以柔說騰揚於口舌言說豈能感於人乎朱子曰滕騰通用】附錄【朱子語否泰咸恆損益旣濟未濟此八卦首尾皆是一義如咸皆是感動之義之類問咸內卦艮艮止也何以皆說動曰艮𨿽是止然咸有交感之義都是要動所以都說動卦體𨿽是動然才動便不吉動之所以不吉者以其內卦屬艮也僴艮咸二卦皆就人身取義皆主靜如艮其趾能止其動便無咎艮其腓腓亦動物故止之不極其隨不能極止其隨限而動也故心不快限則腰所在咸其拇自是不合動咸其腓亦是欲隨股而動動則凶不動則吉必大咸就人身取象看來便也是有些取象說咸上一畫如人口中三畫有腹背之象下有人腳之象艮就人身取象便也如此上一陽畫有頭之象中二陰有口之象所以艮其輔於五爻見內卦之下亦有足之象砥咸艮皆以人身爲象但艮卦又差一位道夫】纂注【項氏曰諸家謂滕口說爲鄙之非也事自有當口說時訓誥誓命皆是也滕字虞翻作騰傳布之義王氏宗傳曰上感之極滕口說以求感此感道之衰也】

經【防下震上】集解【程子曰恆序卦夫婦之道不可以不久也故受之以恆恆久也咸夫婦之道夫婦一有之道字終身不一有可字變者也故咸之後受之以恆也咸少男在少女之下以男下女是男女交感之義恆長男在長女之上男尊女卑夫婦居室之常道也論交感之情則少爲親切論尊卑之序則長當謹正故兌艮爲咸而震防爲恆也男在女上男動於外女順於內人理之常故爲恆也又剛上柔下雷風相與防而動剛柔相應皆恆之義也】附錄【程子語咸恆體用也體用無先後絢】恆亨無咎利貞利有攸往【呂音訓恆胡登反陸氏曰如字震宮三世卦】集解【程子曰恆者常久也恆之道可以亨通恆而能亨乃無咎也恆而不可以亨非可恆之道也爲有咎矣如君子之恆於善可恆之道也小人恆於惡失可恆之道也恆所以能亨由貞正也故云利貞夫所謂恆謂可常久之道非守一隅而不知變也故利於有往惟其有往故能恆也一定則不能常矣又常久之道何往不利朱子曰恆常久也爲卦震剛在上防柔在下震雷防風二物相與防順震動爲防而動二體六爻陰陽相應四者皆理之常故爲恆其占爲能久於其道則亨而無咎然又必利於守貞則乃爲得所常久之道而利有所往也】纂注【董氏曰月之圜爲恆故詩云如月之恆蓋朏明魄暗以時進退而恆其常存者也徐氏曰聞之師曰恆有二義有不易之恆有不已之恆利貞者不易之恆也利有攸往者不已之恆也合而言之乃常道也倚於一偏則非道矣孫氏曰咸以男下女以成其家旣成其家不可以不正也猶君先下臣以成其國旣成其國不可以不治也故恆以二長相與因見正家之道李氏舜臣曰易中諸卦大率皆以兩兩相從而合兩爲一陰陽相等則其爲用可以至於久大不爾偏陰偏陽造化將無所寄其作用矣然以防遇艮而陰老陽少則爲蠱以兌遇震而陽老陰少則爲歸妹不若咸少男少女之相配恆長男長女之相匹陰陽之气等而無差曰亨曰利曰吉曰無咎蓋無所往而不可也蔡氏曰上篇首乾坤言天地气化之道下篇首咸恆言男女形化之道气形之分𨿽有兩端究其所自則一原耳形化卽气化也使形化或息則气化復作矣積土之艸木聚水之虫魚皆自然而生者也雙湖先生曰上經固以天道言也然乾坤亦有父母之道焉下經固以夫婦言也然艮兌防震亦有男女之道焉惟論天地夫婦而獨不及父母可乎至若恆卦特以震上防下男尊女卑不瀆不僣爲可恆之道故亨而無咎如論諸爻初二四五爻皆不正而云利貞者戒之地利有攸往卦變也恆自泰來奉初四變則爲恆言泰之初利往而居四以成恆也文王彖辭中取卦變在下經可見者凡十卦恆解損益夬萃井漸歸妹防各解見本卦下而其所以然之故詳論見於泰卦】初六浚恆貞凶無攸利【呂音訓浚陸氏曰茍潤反深也鄭作濬晁氏曰案濬古文浚篆文皆深也】集解【程子曰初居下而四爲正應柔暗之人能守常而不能度勢四震體而陽性以剛居髙志上而不下又爲二三所隔應初之志異乎常矣而初乃求望之深足知常而不知變也浚深之也浚恆謂求恆之深也守常而不度勢求望於上之深堅固守此凶之道也泥常如此無所往而利矣世之責望故素而致悔咎一作吝者皆浚恆者也志旣上求之深是不能恆安其處者也柔防而不恆安其處亦致凶之道凡卦之初終淺與深防與盛之地也在下而求深亦不知時矣朱子曰初與四爲正應理之常也然初居下而在初未可以深有所求四震體而陽性上而不下又爲二三所隔應初之意異乎常矣初之柔暗不能度勢又以陰居防下爲防之主其性務入故深以常理求之浚恆之象也占者如此則𨿽貞亦凶而無所利矣】纂注【朱氏曰初居防下以深入爲恆上居震極以震動爲恆在始而求深在上而好動皆凶道也初如未信而諫未信而勞其民之類上如秦皇漢武之類是也雙湖先生曰恆初乃恆上之反兌澤反爲防入故有浚恆象爻不正故戒以貞亦凶況於不貞乎】九二悔亡集解【程子曰在恆之義居得其正則常道也九陽爻居陰位非常理也處非其常本當有悔而九二以中徳而應於五五復居中以中而應中其處與動皆得中也是能恆久於中也能恆久一無久字於中則不失正矣中重於正中則正矣正不必中也九二以剛中之徳而應於中徳之勝也足以亡其悔矣人能識重輕之勢則可以言易矣朱子曰以陽居陰本當有悔以其久中故得亡也】附錄【朱子語問伊川雲中無不正正未必中如何曰如君子而時中則是中無不正若君子有時乎不中卽正未必中蓋正是骨子好了而所作事未有恰好處故未必中也又曰中重於正正不必中一件物事自以爲正卻有不中在且如饑渴飲食是正若過些子便非中節中節處乃中也責善正也父子之間不責善】纂注【程氏曰大壯九二解初六及本爻皆不著其所以然蓋以爻明之也】九三不恆其徳或承之羞貞吝【呂音訓或承陸氏曰或有也一云常也鄭本作咸承】集解【程子曰三陽爻居陽位處得其位是其常處也乃志從於上六不惟陰陽相應風復從雷於恆處而不處不恆之人也其徳不恆則羞辱或承之矣或承之謂有時而至也貞吝固守不恆以爲恆豈不可羞吝乎朱子曰位𨿽得正然過剛不中志從於上不能久於其所故爲不恆其徳或承之羞之象或者不知其何人之辭承奉也言人皆得奉而進之不知其所自來也貞吝者正而不恆爲可羞吝申戒占者之辭】附錄【朱子語承如承奉之承如人送羞辱與之也呂燾】纂注【郭氏忠孝曰剛巳過中而防爲不果進退無常不恆其徳者也馮氏椅曰防爲進退不果九二與九三同也然九二以剛處柔而位得中是以悔亡九三過剛而不中其究爲躁卦缺是以不恆其徳也六五體震而以柔處尊位而得中故爲恆其徳象意甚明】九四田無禽集解【程子曰以陽居陰處非其位虞非其所𨿽常何益人之所爲得其道則久而成功不得其道則𨿽久何益故以由爲諭言九之居四𨿽使恆久如田獵而無禽獸之獲謂徒用力而無功也朱子曰以陽居陰久非其位故爲此象占者田無所獲而凡事亦不得其所求也】纂注【蔡氏曰四爲動主處位不中好變者也以好變之心應浚恆之初必不能相有也故曰無禽田者奔馳無常所故取以爲象程氏曰易以田諭用武馭世任小人久處髙位一旦事變無不敗績九四以之雙湖先生曰師六五田有禽以其有坎爲害田之豕也恆九四田無禽以應則初陰深入於下旣不可得又於坎體無取他如比解皆有坎體巽有互離離爲雉亦在所可取恆𨿽有巽難兌羊震龍皆非所當獵者故獨曰無禽合諸卦論之取象甚明又見師六五爻下】六五恆其徳貞婦人吉夫子凶集解【程子曰五應於二以陰柔而應陽剛居中而所應又中陰柔之正也故恆久其徳則爲貞也一則字在其字上夫以順從爲恆者婦人之道在婦人則爲貞故吉若丈夫而以順從於人爲恆則失其剛陽之正乃凶也五君位而不以君道言者如六五之義在丈夫猶凶況一作豈人君之道乎在它卦六五居君位而應剛朱爲失也在恆故不可耳君道豈可以柔順爲恆也朱子曰以柔中而應剛中常久不易正而固矣然乃婦人之道非夫子之宜也故其象占如此】附錄【朱子語問恆卦六五恆其徳貞婦人吉夫子凶徳指六謂常其柔順之徳固貞矣然此婦人之道非夫子之義蓋婦人從一而終以順爲正夫子則制義者也若從婦道則凶先生曰固是如此然須看得象占分明六五有恆其徳貞之象占者若婦人則吉夫子則凶大抵看易須是曉得象占分明所謂吉凶者非爻之能吉凶爻有此象而占者視其徳而有吉凶耳且如此爻不是旣爲婦人又爲夫子只是有恆其徳貞之象而以占者之徳爲吉凶耳又如恆卦恆固能亨而無咎然必占者能久於其道方亨而無咎又如九三不恆其徳非是九三能不恆其徳乃九三有此象耳占者遇此𨿽正亦吝若占者能常其徳則無羞吝銖】纂注【王氏宗傳曰恆其徳與不恆其徳反九三之剛太過而六五以柔居中故也孔氏曰五居尊位在震爲夫二處下體在防爲婦李氏過曰男上女下五𨿽男位而以六爲恆二𨿽女位而以九爲恆以五之柔下從二之剛夫柔而婦剛非可恆也貞於柔婦人則吉夫子則凶楊氏萬里曰五長男之正體也爲君則柔弱而下從九二之彊臣爲夫則柔弱而下從九二之彊婦以此爲恆宜其凶也馮氏椅曰以言其爻之徳則柔順爲正在婦人則吉也非夫子之義也以言其卦之體則以弱男從彊女在夫子則凶也徳則爲婦之柔位則爲夫之尊易故兩存其義焉雙湖先生曰六五不正故戒之曰若以柔爲貞則婦人吉而夫子凶矣蓋柔非夫子所宜也必陽剛之貞乃可以反於吉耳】上六振恆凶【呂音訓振陸氏曰之刃反馬云動也鄭云搖落也張作震晁氏曰虞張作震動也說文作榰砥石古用木今以石易榰恆凶音支陸希聲謂作振本作寘說之不知陸氏據何本】集解【程子曰六居恆之極在震之終恆極則不常震終則動極以陰居上非其安處又陰柔不能堅固其守皆不常之義也故爲振恆以振爲恆也振者動之速也如振衣如振書抖擻運動之意在上而其動無節以此爲恆其凶宜矣朱子曰振者動之速也上六居恆之極處震之終恆極則不常震終則過動又陰柔不能固守居上非其所安故有振恆之象而其占則凶也】纂注【司馬公曰振者木之搖落也上以柔弱之質當恆久之終體動而應風搖落之象也恆久之道由玆而墜故凶馮氏椅曰初上本末也防木在下而爻以柔弱在上九三應之有風以動之其末振而搖落之象浚其本而振其末失其道矣蔡氏曰恆常也一體而含二義蓋將自其不易者而觀之則窮天地亙古今而不可變也自其不已者而觀之則寒暑晝夜而其變未常已也故知不易者則拘常知不已者則厭常皆不得恆之正也初柔拘常而過求乎常故凶上柔居終三四位不正皆偏乎不已者也或厭常或亂常故凶且吝惟二五居中幾於得恆之正者然五位𨿽剛而爻柔故不能制義而凶二爻𨿽剛而位柔僅能久中無悔而皆非有得乎恆之正也語恆之正其惟象乎李氏舜臣曰咸恆二卦其象甚善而六爻之義鮮有全吉者蓋以爻而配六位則陰陽得失承乘逆順之理又各不同故也】大象傳雷風恆君子以立不易方集解【程子曰君子觀雷風相與成恆之象以常久其徳自立於大中常久之道不變易其方所也】纂注【李氏過曰雷風天下之至震動者眾人當雷風震動之時必倉皇自失攺其常度惟徳至於舜然後弗迷是舜能有常故處風雷震動之時視如平日可見胸中之有常故君子於此當立不易方若做个事確爾如是初不因人作輟也雙湖先生曰震防木有立象𨿽防先震依然同處東南故有不易方象丘氏曰防入也而在內震出也而在外二物各居其位則謂之恆故君子體之而立不易方若雷入而從風風出而從雷二物易位而相從則謂之益矣故君子體之亦有遷攺之義此恆益之所以不同也】彖傳恆久也集解【程子曰恆者常久之義也】剛上而柔下雷風相與防而動剛柔皆應恆集解【程子曰卦才有此四者成恆之義也剛上而柔下謂幹之初上居於四坤之初一作四下居於初剛爻上而柔爻下也二爻易處則成震防震上防下亦剛上而柔下也剛處上而柔居下乃恆道也雷風相與雷震則風發二者相須交助其勢故云相與乃其常也防而動下防順上震動爲以防而動天地造化恆久不已者順動而已防而動常久之道也動而不順豈能常也剛柔皆應一有恆字一卦剛柔之爻皆相應剛柔相應理之常也此四者恆之道也卦所以爲恆也朱子曰以卦體卦象卦徳釋卦名義或以卦變言剛上柔下之義曰恆自丰來剛上居二柔下居初也亦通】纂注【郭氏忠孝曰剛上柔下剛柔之常也雷風相與二气之常也剛柔相應交感之常也】恆亨無咎利貞久於其道也集解【程子曰恆之道可致亨而無過咎但所恆宜得其正失正則非可恆之道也故曰久於其道其道可恆之正道也不恆其徳與恆於不正皆不能亨而有咎也】天地之道恆久而不已也集解【程子曰天地之所以不已蓋有恆久之道人能恆於可恆之道則合天地之理也朱子曰恆固能亨且無咎矣然必利於正乃爲久於其道不正則久非其道矣天地之道所以長久亦以正而已矣】附錄【朱子語正便能久天地之道恆久而不巳這个只是說久淵】利有攸往終則有始也集解【程子曰天下一作地之理未有不動而能恆者也動則終而復始所以恆而不窮凡天地所生之物𨿽山嶽之堅厚未有能不變者也故恆非一定之謂也一定則不能恆矣惟墮時變易乃常道也故云利有攸往明理之如是懼人之泥於常也朱子曰久於其道終也利有攸往始也動靜相生循環之理然必靜爲主也】附錄【朱子語恆非一定之謂故晝則必夜夜而復晝寒則必暑暑而復寒若一定則不能恆也其在人冬日則飲湯夏日則飲水可以仕則仕可以止則止今日道合便從明日不合則去又如孟子辭齊王之金而受薛宋之饋皆隨時變易故可以爲常也道夫問易傳云恆非一定之謂一定則不能恆矣惟隨時變易乃常道也竊謂有不一定而隨時變易者有一定而不可變易者云云曰他正是論物理之終始變易所以爲恆而不窮處然所謂不易者亦須有變通乃能不窮如君尊臣卑分固不易然上下不交也不得父子固是親親然所謂命士以上父子皆異宮則又有變焉惟其如此所以爲恆論其體終是常然體之常所以爲用之變用之變所以爲體之常砥能常而後能變能常而不已所以能變及其變也常亦只在其中伊川卻說變而後能恆非是僴】纂注【王氏宗傳曰天地之道自百刻積而爲晝夜自晝夜積而爲寒暑晝夜寒暑相爲往來遲速進退機緘不停故終始相循如環無端者蓋有恆而然也惟其有恆故有往而利如此也如使有往而不利則止有今日之晝夜今歳之寒暑烏有來日晝夜來歳寒暑乎】日月得天而能久照四時變化而能久成聖人久於其道而天下化成觀其所恆而天地萬物之情可見矣集解【程子曰此極言常理日月陰陽之精一有二字气耳惟其順天之道往來盈縮故能久照而不已得天順天理也四時陰陽之气耳往來變化生成萬物亦以得天故常久不已聖人以常久之道行之有常而天下化之以成美俗也觀其所恆謂觀日月之久照四時之久成聖人之道所以能常久之理觀此則天地萬物之情理可見矣天地常久之道天下常久之理非知道者孰能識之朱子曰極言恆久之道】附錄【朱子語物各有个情有个人在此決定是有个羞惡惻隠是非辭遜之情性只是个物事情卻多般或起或滅然而頭面卻只一般常常恁地這便是觀所恆而天地萬物之情可見之義乃若其情只是去情上而看淵】纂注【楊氏曰天地能變故三百六十五度之推移終古而不息日月能變故或一月一周天或一歳一周天故其明不已四時能變故溫涼者繼之以寒凜寒凜者繼之以溽暑循環不已卽是而推無非由變而恆恆而變也雙湖先生曰合彖辭翫之剛上柔下乾坤交而雷風相與矣防而後動卦體成而剛柔皆應矣此名卦所以有取於恆也曰亨無咎者以其利在於貞也恆久之大者莫如天地天地之道亦貞觀而已卦自乾坤交故以天地言曰利有攸往者以二體相仍終則有始也防終於三有震陽以始之震終於上又有防陰以始之無間容息也六位相函坎離錯居而互幹體其間有日月得天之象以防遇震始乎春夏之交而成乎春包括寒暑又有四時久成之象六五得中剛柔並用自東南以浹於正東道化周被又有聖人以恆道化成天下之象焉天地萬物之情豈不可見於此乎郭氏雍曰彖言所以爲恆者四剛上而柔下雷風相與防而動剛柔相應是也又言恆之所以爲道者二久於其道也終則有始也久於其道𨿽天地亦如之終則有始𨿽日月四時亦如之此所以見天地萬物之情也】小象傳浚恆之凶始求深也集解【程子曰居恆之始一作常而求望於上之深是知常而不知一無知字度勢之甚也所以凶陰暗不得恆之宜也】附錄【程子語或問劉蕡曰浚恆之凶始求深也曰然則宜如何曰尺蠖之屈以求信也疎逖小臣一旦欲以新問舊難矣】九二悔亡能久中也集解【程子曰所以得悔亡者由其能恆久於中也人能恆久於中豈止亡其悔徳之善也】纂注【張子曰以陽系陰用以爲常不能無悔以其久中故免都氏曰於卦爲恆而以剛居中能久中之象也𨿽位不稱徳而六五應之悔亡之象也】不恆其徳無所容也集解【程子曰人旣無恆何所容處當處之地旣不能恆處非其據豈能恆哉是不恆之人無所容處其身也】纂注【郭氏雍曰孔子曰人而無恆不可以作巫醫蓋言不能容身於巫醫之賤泛事君治民之職乎故曰無所容也鄭氏汝諧曰三過剛而純乎剛旣不常其徳又以其剛介於二剛之間進退無所容於人也】久非其位安得禽也集解【程子曰處非其位𨿽久何所得乎以田爲諭故云安得禽也】纂注【馮氏椅曰九四田無禽之象經以初六隔二陽不爲之應今象但以失位爲解位不當自是孔子之例也位不當與九二爻同而休咎異者中不中之辧也】婦人貞吉從一而終也夫子制義從婦凶也集解【程子曰如五之從二在婦人則爲正而吉婦人以從爲正以順爲徳當終守於從一夫子則以義制者也從婦人之道則爲凶也】纂注【郭氏忠孝曰柔而在中位有餘而才不足稱也婦人吉夫子凶何也婦人從一而終可也夫子制義從婦之義可乎是以伯夷聖之淸孟子謂之隘伯姬守禮而不去孔子取其恭於此可見也】振恆在上大無功也集解【程子曰居上之道必有恆徳乃能有功若躁動不常豈能有所成乎居上而不恆其凶甚矣象又言其不能有所成立故曰大無功也】

經【艮下乾上】集解【程子曰遁序卦恆者久也物不可以久居其所故受之以遁遁者退也夫久則有去相須之理也遁所以繼恆也遁退也避也去之之謂也爲卦天下有山天在上之物陽性上進山髙起之物形𨿽髙起體乃止物有上陵之象而止不進天乃上進而去之下陵而上去是相違遁故爲遁去之義二陰生於下陰長將盛陽消而退小人漸盛君子退而避之一作避而去之故爲遁也】遁亨小利貞【呂音訓遁陸氏曰徒防反字又作又作遁同隠退也匿迹避時奉身退隠之謂也鄭云逃去之名乾宮二世卦晁氏曰案古文作�字遁篆文或作云遁亦篆文遷也不與遁通】集解【程子曰遁者陰長陽消君子遁藏之時也君子退藏以伸其道道不屈則爲亨故遁所以有亨也在事亦有由遁避而亨者𨿽小人道長之時君子知幾退避固善也然事有不齊與時消息無必同也陰柔方長而未至於甚盛君子尙有遲遲致力之道不可大貞而尙利小貞也朱子曰遁退避也爲卦二陰浸長陽當退避故爲遁六月之卦也陽𨿽當遁然九五當位而下有六二之應若猶可以有爲但二陰浸長於下則其勢不可以不遁故其占爲君子能遁則身𨿽退而道亨小人則利於守正不可以浸長之故而遂侵迫於陽也小謂陰柔小人也此卦之占與否之初二兩爻相類】附錄【朱子語或問遁小利貞本義謂小人也案易中小字未有以爲小人者如小利有攸往與小貞吉之類皆大小之小耳未知此義如何答曰經文固無此例然以彖傳推之則是指小人而言今當且依經而存傳耳易說】纂注【毛氏曰遁亨爲君子言也君子以遁爲亨小利貞爲小人計也小人以貞爲利李氏曰遁亨𨿽遁也乃所以亨也雙湖先生曰小利貞專主在六二爻言因其得正戒之以貞固自守爲義且以寛君子之憂也單氏曰三陰進而爲否然後不利君子貞二陰方進而未至於否猶可小利貞也】初六遁尾厲勿用有攸往集解【程子曰他卦以下爲初遁者往遁也在前者先進故初乃爲尾尾在後之物也遁而在後不及者也是以危也初以柔處防旣已後矣不可往也往則危矣微者易於晦藏往旣可危不若不往之無災也朱子曰遁而在後尾之象危之道也占者不可以有所往但晦處靜俟可免災耳】附錄【朱子語遁尾厲這時節去不疊了所以危厲不可有所往只得看他如何賢人君子有這般防多淵問遁尾厲勿用有攸往者言不可有所往但當晦處靜俟耳此意如何先生曰程傳作不可往謂不可去也言遁已後矣不可往往則危不若不往之爲無災熹竊以爲不然遁而在後尾也旣已危矣豈可更不往乎若作占辭看更分明銖】纂注【蔡氏曰遁剛退也以柔居下見剛者遁亦從而遁凡從物者必居後故曰尾不當遁而遁故厲勿用有攸往以其質居其時不可遁也馮氏椅曰爻有衡象有豎象以人言之則其象豎上首而下足也以物言之則其象衡前首而後尾也林氏栗曰謂其體艮居下故戒以勿用有攸往王氏宗傳曰陰之始長聖人防之遏之而微其辭曰遁尾厲又昌言以戒之曰勿用有攸往此非爲小人謀爲君子謀也雙湖先生曰遁卦名也以六居初遁之尾也陰長而不正故有厲勿用有攸往戒其勿進而迫於陽也又究論之遁之初卽姤之初也姤初先戒以往凶之占後申以羸豕之象遁則先象而後占尾是象厲是占而又戒以勿用有攸往其抑遏小人之意則一也然則尾其羸豕之尾乎兩爻可以互看】六二執之用黃牛之革莫之勝說【呂音訓勝陸升證反又音升說陸氏曰王如字解說也師同徐吐活反又始鋭反】集解【程子曰二與五爲正應𨿽在相違遁之時二以中正順應於五五以中正親合於二其交自固黃中色牛順物革堅固之物二五以中正順道相與其固如執系之以牛革也莫之勝說謂其交之固不可勝言也在遁之時故極言之朱子曰以中順自守人莫能解必遁之志也占者固守亦當如是】附錄【朱子語此言象而占在其中六二亦有此徳也說吐活反銖】纂注【蔡氏曰執固結之義司馬公曰牛革取柔而堅韌鄭氏東卿曰三剛居外有革之象孔氏曰遁之世避內出外二處中居內非遁之人也爲所遁之主物皆棄已而遁何以固執畱之惟有中順之道可以安之也鄭氏剛中曰王弼徐邈讀說爲解說之說與輿說輻左氏說甲之類同雙湖先生曰遁六二爻辭與革初九同有用黃牛革之象蓋革下體本離革初上相易則成遁離稱黃離亦稱黃牛故取黃牛革象同特革初用以自鞏遁二用以執三爲不同耳又嘗卽遁之全體觀之以二陰之長成卦而以四陽之遁得名故初遁則厲二不言遁二四五上皆言遁是陰爻無取於遁之義也二以近三陰陽相得固結而不可解所以六二言執而九三言系未見其有遁之義也今本義謂二有必遁之志愚非敢求異也姑記其說如此】九三系遁有疾厲畜臣妾吉【呂音訓系陸氏曰古詣反本或作繋晁氏曰案古文作系】集解【程子曰陽志說陰三與二切比系乎二者也遁貴速而逺有所系累則安能速且逺也害於遁矣故爲有疾也遁而不速是以危也臣妾小人女子懷恩而不知義親愛之則忠其上系戀之私恩懷小人女子之道也故以畜養臣妾則得其心爲吉也然君子之待小人亦不如是也三與二非正應以暱比相親非待君子之道若以正則𨿽系不得爲有疾蜀先主之不忍棄士民是也𨿽危爲無咎矣朱子曰下比二陰當遁而有所系之象有疾而危之道也然以畜臣妾則吉蓋君子之於小人惟臣妾則不必其賢而可畜耳故其占如此】附錄【朱子語問傳曰系戀之私恩懷小人女子之道也故以畜養臣妾則得其心爲吉也小人女子近之則不遜逺之則怨若專以私恩懷之未必不有悔吝而此爻以爲吉何邪答云此爻不可大事但可畜臣妾耳禦下而有以懷之未爲失正但恐所以懷之者失其正耳易說問傳言待臣妾之道君子之待小人亦如是如何曰君子小人便不可相對更不可與相接若臣妾是終日在自家腳手頭若無以系之則望望然去矣】纂注【徐氏曰系戀也三比乎二宜遁而系故曰系遁遁之爲義宜逺小人以陽附陰有所系戀不能逺害故有疾柔將剝剛故有危臣妾謂二系戀之私恩懷小人女子之道也故以畜臣妾則吉施於大事則不可也蘭氏曰九三爲艮之主二陰浸長而止之於內是畜二小人於內曰若畜之以臣妾之禮則吉不可使與於政事也程氏曰遁而有所系此以防取象又爲不果之意馮氏椅曰幹三陽所以得遁而避二陰之長者以有九三以止之也今九三爲二陰所拘系而不得說將爲陰气所薄而元气危矣能如人主之畜臣妾柔而服之使二陰止於內而不往乃吉道也作易者以陰陽消長之會寄之九三憂之治之其所以爲君子慮者不其周乎郭氏忠孝曰剝六五以宮人寵言君位也遁九三畜臣妾吉言臣位也齊氏曰剝五天子也故稱宮人寵遁三諸侯也故稱畜臣妾大槪待小人之道當如此耳故彼無咎而此吉】九四好遁君子吉小人否【呂音訓好陸呼報反象同否陸氏曰音鄙象同惡也徐方有反鄭王備鄙反云塞也晁氏曰徐疾讀爲然否案古文作不字】集解【程子曰四與初爲正應是所好愛者也君子𨿽有所好愛義茍當遁則去而不疑所謂克已復禮以道制欲是以吉也小人則不能以義處暱於所好牽於所私至於陷辱其身而不能已故在小人則否也否不善也四幹體能剛斷者聖人以其處陰而有系故設小人之戒恐其失於正也朱子曰下應初六而幹體剛健有所好而能絕之以遁之象也惟自克之君子能之而小人不能故占者君子則吉而小人否也】附錄【朱子語否方九反銖】纂注【王氏安石曰有應於內所謂好也有好而遁何也已在外而逺於初也馮氏椅曰有情好而遁以義制欲而必去之象徐氏曰好猶情好契好也九四爻剛位柔故又設小人之戒侯氏曰君子剛斷故能捨之小人系戀必不能也郭氏雍曰九四而上其遁皆美幹徳剛健中正何適而非善乎雙湖先生曰小人不如此則不吉亦有否塞義二音皆通】九五嘉遁貞吉集解【程子曰九五中正遁之嘉美者也處得中正之道時止時行乃所謂嘉美也故爲貞正而吉九五非無系應然與三皆以中正自處是其心志及乎動止莫非中正而無私系之失所以爲嘉也在彖則槪言遁時故云與時行小利貞尙有濟遁之意於爻至五遁將極矣故惟以中正處遁言之遁一無遁字非人君之事故不主君位言然人君之所避逺乃遁也亦在中正而已朱子曰剛陽中正下應六二亦柔順而中正遁之嘉美者也占者如是而順則吉矣】附錄【朱子語問九五嘉遁以陽剛中正漸向遁極故爲嘉美未是極處故戒以貞正則吉曰是如此便是剛當位而應處是去得恰好時節小人亦未嫌自家只是自家合去莫見小人不嫌卻與相接而不去便是不好所以戒約他貞正始得砥】纂注【楊氏時曰剛當位而應能與時行故曰嘉遁朱氏曰剛中處外可行則行不復而往不柔而應不安於疾憊不系於情好遁之至美也李氏舜臣曰亨者嘉之會嘉會足以合禮嘉者陰陽之合而亨故婚姻謂之嘉禮馮氏椅曰易中言嘉喜慶皆以君臣陰陽之情好爲義喜者初相得之辭也慶者交相得之辭也嘉者君嘉臣之辭也都氏曰五𨿽有君人之象而不皆人君也故坤之五臣之盛也晉之五進之盛也旅之五旅之盛也而遁之五亦遁之盛也此不可爲典要惟其時物之義所以爲易也】上九肥遁無不利【呂音訓肥陸氏曰如字子夏云肥饒裕晁氏曰陸希聲云本作飛說之未知陸所據】集解【程子曰肥者充大寛裕之意遁者惟飄然逺逝無所系滯之爲善上九幹體剛斷在卦之外矣又下無所系是遁之逺而無累可謂寛綽有餘裕也遁者窮困之時也善處則爲肥矣其遁如此何所不利朱子曰以剛陽居卦外下無系應遁之逺而處之裕者也故其象占如此肥者寛裕自得之意】纂注【蔡氏曰遁者陽避陰君子所以逺小人貴速不貴遲貴逺不貴近上九去柔最逺髙而無應剛而能決遁之速者也故無不利馮氏椅曰肥丰裕也遁而以道自裕之象自五以下不免應陰惟此一爻在外無所應也蓋陽爲陰所薄則瘠純陽無陰則常饒而肥故幹在秋爲瘠馬耿氏曰陽道常饒其或損者陰剝之也本爻超然處外不累於陰無有疾厲故稱肥焉石氏曰日往則月來寒往則暑來日月寒暑尙不能久況君子之祿位富貴而可以久處之乎王氏湘卿曰遁以最深爲美故四之好不如五之嘉五之嘉不如上之肥項氏曰下三爻艮也主於止故爲不往爲執革爲系遁上三爻幹也主於行故爲好遁爲嘉遁爲肥遁也】太象傳天下有山遁君子以逺小人不惡而嚴【呂音訓逺陸袁萬反】集解【程子曰天下有山山下一作上起而乃止天上進而相違是遁避之象也君子觀其象以避逺乎小人逺小人之道若以惡聲厲色適足以致其怨忿惟在乎矜莊威嚴使知敬畏則自然逺矣朱子曰天體無窮山髙有限遁之象也嚴者君子自守之常而小人自不能近】附錄【朱子語問遁卦遁字𨿽是逃隠大抵亦取逺去之意天上山下相去甚遼絕象之以君子逺小人則君子如天小人如山相絕之義須如此方得所以六爻在上而漸逺者愈善也先生云恁地推亦好此六爻皆是君子之事也易說】纂注【鄭氏汝諧曰天山不可以爲遁得意而忘象可也蔡氏曰逺小人艮象不惡而嚴乾象】彖傳遁亨遁而亨也集解【程子曰小人道長之時君子遁退乃其道之亨也君子遁藏所以伸道也此言處遁之道自剛當位而應以下則論時與卦才尙有可爲之理也】附錄【朱子語遁而亨也分明是說能遁便亨下面更說剛當位而應與時行也是何如曰此所以遁而亨也陰更防爲他剛當位而應所以能知時而遁是皆與時行不然便是與時背砥】剛當位而應與時行也集解【程子曰𨿽遁之時君子處之未有必遁之義五以剛陽之徳處中正之位又下與六二以中正相應𨿽陰長之時如卦之才尙當隨時消息茍可以致其力無不至誠自盡以扶持其道未必於遁一作退藏而不爲故曰與時行也朱子曰以九五一爻釋亨義】纂注【蘭氏曰九五陽剛當位反應六二與時之義也又曰小人長君子不遁觸禍矣安得亨故曰遁而亨言亨由於遁也李氏舜臣曰陰陽寒暑之運各有時方陰道長盛乃小人得勢之時君子要須隠忍遜避以待天定終以必勝不然不勝其忿盡力以抗之是不知天時必取凶敗猶漢元成之恭石顯得勢於內而蕭望之劉向朱云之徒不遜其迹以避終以及禍桓靈之際曹節王甫得志於內而李膺陳蕃竇武之徒不遜其迹以避終被誅戮此遁之時剛當位而應者蓋所以隨時用權也】小利貞浸而長也【呂音訓長陸丁丈反或如字】集解【朱子曰以下二陰釋小利貞】遁之時義大矣哉集解【程子曰當陰長之時不可大貞而尙小利貞者蓋陰長必以浸漸未能遽盛君子尙可小貞其道所謂小利貞扶持使未遂亡也遁者陰之始長君子知微故當深戒而聖人之意未便一作使遽己也故有與時行小利貞之教聖賢之於天下𨿽知道之將廢豈肯坐視其亂而不救必區區致力於未極之問彊此之衰艱彼之進圖其蹔安茍得爲之孔孟之所屑爲也王允謝安之於漢晉是也若有可變之道可亨之理更不假言也此處遁時之道也故聖人贊其時義大矣哉或久或速其義皆大也朱子曰陰方浸長處之爲難故其時義爲尢大】附錄【朱子語問小利貞浸而長也是見其浸長故設戒令其貞正且以寛君子之患然亦是他之福曰是如此與否初二爻相似砥問程傳曰聖賢之於天下𨿽知道之將廢豈肯坐視其亂而不救必區區致力於未極之間彊此之衰艱彼之進圖其暫安茍得爲之孔孟之所屑爲也本義釋小利貞與程傳不同曰若如程傳所言則於剛當位而應與時行也之下當云止而健陰浸而長故小利貞今但言小利貞浸而長也而不言陰浸而長則小指陰小之小可知況當遁去之時事勢己有不能正之者程說𨿽善而有不通矣銖伊川說小利貞云尙可以有爲陰巳浸長如何可以有爲所說王允謝安之於漢晉恐也不然允是算殺了董卓謝安是乘王惇之老病皆是他衰防時節不是浸長之時也兼他是大臣亦如何去此爲在下位有爲之兆者則可以去大臣任國安危君在與在君亡與亡如何去】纂注【雙湖先生曰遁以二陰之長成卦以四陽之遁得名易爲君子謀名卦必以陽爲主如是則時義之大亦以陽之能遁爲大也卦有防有乾居春夏秋冬之交故有取於時義】小象傳遁尾之厲不往何災也【呂音訓何陸氏曰音河褚何可反今不用】集解【程子曰見幾先遁固爲善也遁而爲尾危之道也往旣有危不若不往而晦藏可免於災處防故也古人處防下隠亂世而不去者多矣】執用黃牛固志也集解【程子曰上以中順之道相固結其心志甚一作其堅如執之以牛革也】系遁之厲有疾憊也畜臣妾吉不可大事也【呂音訓憊陸氏曰蒲拜反鄭云困也廣雅云極也王肅作斃荀作備晁氏曰案備古文憊字】集解【程子曰遁而有系累必以困憊致危其有疾乃憊也蓋力亦不足矣以此暱愛之心畜養臣妾則吉豈可以當大事乎】纂注【馮氏椅曰憊困也解厲字】君子好遁小人否也集解【程子曰君子𨿽有好而能遁不失於義小人則不能勝其私意而至於不善也否俯九反】嘉遁貞吉以正志也集解【程子曰志正則動必由正所以爲遁之嘉也居中得正而應中正是其志正也所以爲吉人之遁也止也惟在正其志而已矣】纂注【鄭氏汝諧曰二曰固志二欲以是結其君也五曰正志則二無所爲入矣乃是逺小人不惡而嚴也】肥遁無不利無所疑也集解【程子曰其遁之逺無所疑滯也蓋在外則已逺無應則無累故爲剛決無疑也】

經【乾下震上】集解【程子曰大壯序卦遁者退也物不可以終遁故受之以大壯遁爲違去之義壯爲進盛之義遁者陰長而陽遁也大壯陽之壯盛也衰則必盛消息一作長相須故旣遁則必壯大壯所以次遁也爲卦震上干下乾剛而震動以剛而動大壯之義也剛陽大也陽長已過中矣大者壯盛也又雷之威震而在天上亦大壯之義也】大壯利貞【呂音訓大壯陸氏曰莊亮反威盛彊猛之名鄭雲气力浸彊之名王云壯盛也廣雅云健也馬云傷也郭璞云今淮南人呼壯爲傷坤宮四世卦】集解【程子曰大壯之道利於貞正也大壯而不得其正彊猛之爲耳非君子之道壯盛也朱子曰大謂陽也四陽盛長故爲大壯二月之卦也陽壯則占者吉亨而不假言但利在正固而已】纂注【馮氏椅曰壯者气力彊盛之名趙氏曰四陽在下而進至上卦矣幹健上升而震動於外其壯孰大於此朱氏曰陽動於復長於臨交於】

【泰至四而後壯泰不言壯者陰陽敵也猶人之血气方剛故曰大壯耿氏曰小者壯則非其宜也姤女壯勿用取是也大者壯乃其宜也丘氏曰遁小利貞小者利於貞也指二陰言大壯利貞大者利於貞也指四陽言陰之進不正則小人得以陵君子陽之進不以正則君子不能勝小人皆扶陽抑陰之意雙湖先生曰四陽爻初三正二四不正而云利貞者戒之也而成卦之主又重在九四一爻然則戒四尢切也四𨿽不正聖人方喜其震動得時故但戒之】初九壯於趾徵凶有孚集解【程子曰初陽爻幹體而處下壯於進者也在下而用壯壯於趾也趾在下而進動之物九在下用壯而不得其中夫以剛處壯𨿽居上猶不可行泛在下乎故徵則其凶有孚孚信也謂以壯往則得凶可必也朱子曰趾在下而進動之物也剛陽處下而當壯時壯於進者也故有此象居下而壯於進其凶必矣故其占又如此】纂注【徐氏曰趾在下初象三剛在前未可進也趾進則進犯乎剛而其凶必矣馮氏當可曰人行趾先動古人之始事必躊躇進退孫以出之期於成事今壯於趾是始事而用壯進鋭如此何爲不凶程氏曰大壯則止欲養其壯以有待蘭氏曰壯之初九與夬之初九一也或爲趾或爲前趾何也曰夬五陽已盛將夬一陰初九前往而不可遏故謂之前趾而戒之以往不勝爲咎大壯則四陽𨿽壯而二陰未全消未可卽往故謂之趾而直繼之以徵凶有孚也雙湖先生曰趾象詳見噬嗑初九爻下本義必字釋有孚義】九二貞吉集解【程子曰二𨿽以陽剛當大壯之時然居柔而處中是剛柔得中不過於壯得貞正而吉也或曰貞非以九居二爲戒乎曰易中取所勝爲義以陽剛健體當大壯之時處得中道無不正也在四則有不正之戒人能識時義之輕重則可以學易矣朱子曰以陽居陰已不得其正矣然所處得中則猶可因以不失其正故戒占者使因中以求正然後可以得吉也】纂注【雙湖先生曰九二不正而云貞吉者戒之以正則吉也若匪正則有凶矣劉氏曰二之應五以陽剛承柔用剛得中乃能貞吉四剛不中故必貞吉而後悔亡】九三小人用壯君子用罔貞厲羝羊觸藩羸其角【呂音訓罔陸氏曰羅也馬王肅云無羝陸氏曰音低張云羖羊也廣雅云吳羊曰羝觸陸氏云徐處六反藩陸氏云方袁反徐甫言反下同馬云籬落也羸陸氏曰律悲反又力追反下同馬云大索也徐力皮反王作縲音螺鄭虞作累蜀才作累張作虆晁氏曰案古文作累孔穎達亦云羸拘累纒繞也】集解【程子曰九三以剛居陽而處壯又當幹體之終壯之極者也極壯如此在小人則爲用壯在君子則爲用罔小人尙力故用其壯勇君子志剛故用罔罔無也猶云茂也以其至剛蔑視於事而無所忌憚也君子小人以地言如君子有勇而無義爲亂剛柔得中則不折不屈施於天下而無不宜茍剛之太過則無和順之徳多傷莫與貞固守此則危道也凡物莫不用其壯齒者齧角者觸蹄者踶羊壯於首羝爲喜觸故取爲象羊喜觸藩籬以藩籬當其前也蓋所當必觸喜用壯如此必羸困其角矣猶人尙剛壯所當必用必至摧困也三壯甚如此而不至凶何也曰如三之爲其往足以致凶而方言其危故未及於凶也凡可以致凶而未至者則曰厲也朱子曰過剛不中當壯之時是小人用壯而君子則用罔也罔無也視有如無君子之過於勇者也如此則𨿽貞亦危矣羝羊剛壯喜觸之物藩籬也羸困也貞厲之占其象如此】附錄【朱子語此卦多說羊是兌之屬季通曰這个是夾注底兌卦兩畫當一畫淵】纂注【蔡氏曰用壯無禮之勇也用罔不慮之決也處位不中而好進前犯乎剛固守乎此以爲正則危矣大壯三四五爻有兌象兼二爻看亦有兌象兌爲羊羝羊喜用其角而觸者藩四也羸拘累纒繞也進則爲四所困故以羝羊羸角爲象李氏過曰用壯用罔理義與血气之別也京氏曰壯一也小人用之君子有而不用劉氏曰三欲應上而四隔之以重剛不中而鋭於進凡用壯如此者未有不羸角馮氏當可曰易取象變通不一方言大壯則四陽爲一類以三言之則九四當前別爲震體三之壯則以四爲敵也南軒張氏曰四陽之進亦羣羊之象胡氏允曰藩取震爲竹爲萑葦之象四陽五上陰故有藩決之象也馮氏椅曰大率幹下必上復上卦爲陽卦者必阻之需大畜是也大壯合二體觀之則九三在三陽之前故觸九四之藩蓋三陽皆欲辟九四以上復雙湖先生曰聖人於九三一爻設君子小人兩義亦如恆六五婦人吉夫子凶大有九三公用亨於天子小人弗克否六三小人吉大人否亨遁九四君子吉小人否之類非謂九三旣爲君子又爲小人也謂小人當此之時用其壯君子當此之時用其罔耳兌羊象九三以全體言則爲羊在幹體則象羝羊上六亦以全體象羊而以在震體稱羝羊也余氏曰易爻辭言君子小人者必以相反取義大壯之三卽遁之四不應一言徳一言位也用罔正用壯之反耳貞厲之占戒也羝羊之象重戒也姤初六始言貞吉繼之以見凶又繼之以羸豕孚蹢躅反覆丁寧與此相類】九四貞吉悔亡藩決不羸壯於大輿之輹【呂音訓決陸音穴象同晁氏曰虞讀爲夬決之決輹陸氏曰音福本又作輻】集解【程子曰四陽剛長盛壯已過中壯之甚也然居四爲不正方君子道長之時豈可冇不正也故戒以貞則吉而悔亡蓋方道長之時小失則害亨進之勢是有悔也若在他卦重剛而居柔未必不爲善也大過是也藩所以限隔也藩籬決開不復羸困其壯也髙大之車輪輻彊壯其行之利可知故云壯於大輿之輹輹輪之要處也車之敗常在折輹輹壯則車彊矣云壯於輹謂壯於進也輹與輻同朱子曰貞吉悔亡與咸九四同占藩決不羸承上文而言也決開也三前有四猶有藩焉四前二陰則藩決矣壯於大輿之輹亦可進之象也以陽居陰不極其剛故其象占如此】附錄【朱子語此卦如九二貞吉只是自守而不進九四藩決不嬴壯於大輿之輹卻是有可進之象此卦爻之好者蓋以陽居陰不極其剛而前遇二陰有藩決之象所以爲進非如九二前有三四二陽隔之不得進也銖】纂注【張氏淸子曰四以上則震爲大塗羣羊並驅而前無羸困之患輿之行正在輹輹壯則大輿由大塗而往四陽上進將爲夬之決幹之純矣蔡氏曰九四爲壯之主以剛決柔壯之正者也位不當故冇悔得正而吉其悔可亡藩五也決開也以剛決柔易而無困也輹在車之下所用以行者下乘三剛壯輹之象雙湖先生曰九四亦不正而云貞吉者亦戒之也與九二義同以此觀之卦辭貞吉爲二四兩爻明矣輿輹詳見小畜九三爻下】六五喪羊於易無悔【呂音訓喪陸息浪反象同易陸氏曰以防反象同鄭音亦謂佼易也陸續作埸疆埸也晁氏曰案易乃古文疆埸字與象數合】集解【程子曰羊羣行而喜觸以象諸陽並進四陽方長而並進五以柔居上若以力制則難勝而有悔惟和易以待之則羣陽無所用其剛是喪其壯於和易也如此則可以無悔五以位言則正以徳言則中故能用和易之道使羣羊𨿽壯無所用也朱子曰卦體似兌有羊象焉外柔而內剛者也獨六五以柔居中不能抵觸𨿽失其壯然亦無所悔矣故其象如此而占亦與咸九五同易容易之意言忽然不覺其亡也或作疆埸之埸亦通漢食貨志埸作易】附錄【程子語喪羊於易羣行而觸物大壯眾陽並進六五以陰居位惟和易然後可以喪羊易非難易之易乃和易樂易之易廸朱子語喪羊於易不若作疆埸之易漢食貨志疆埸之埸正作易蓋後面有喪羊於易亦同此義今本義所注只是從前所說如此只且仍舊耳銖】纂注【徐氏曰六五爲剛所決故曰喪羊然以柔居中易而無拒故無悔馮氏椅曰喪羊以平易而失剛彊之象郭氏京曰喪牛於易爻象皆誤作羊愚案郭氏舉正先儒多取之但此以羊爲牛未敢謂然以卦之全體言則爲厚畫兌三至五又互兌故三四五六皆言羊也睽旅喪牛以有離耳】上六羝羊觸藩不能退不能遂無攸利艱則吉集解【程子曰羝羊但取其用一無用字壯故陰爻亦稱之六以陰處震終而當壯極其過可知如羝羊之觸藩籬進則礙身退則妨角進退皆不可也才本陰柔故不能勝已以就義是不能退也陰柔之人𨿽極用壯之心然必不能終其壯有摧必縮是不能遂也其所爲如此無所往而利也陰柔處壯不能固其守若遇艱困必失其壯失其壯則反得一有其字柔弱之分矣是艱則得吉也用壯則不利知艱而處柔則吉也居壯之終有變之義也朱子曰壯終動極故觸藩而不能退然其質本柔故又不能遂其進也其象如此其占可知然猶幸其不剛故能艱以處則尙可以得吉也】附錄【朱子語上六取諭甚巧蓋壯終動極無可去處如羝羊之角掛於藩上不能退遂然艱則吉者畢竟有可進之理但必艱始吉耳銖問傳以艱字爲遇艱困則失其壯而得柔弱之分故吉竊意不能退遂而無所利則是己艱困矣而又曰遇艱何也恐此艱字只作艱難其事而不敢求進不已則吉如大畜九三利艱貞之艱說如何答云當如大畜之例易說問大壯本好爻中取卻不好睽本不好爻中取卻好如六五對九二處非其位九四對上九本非相應都成好爻不知何故曰大壯便是過了才過便不好如睽卦之類卻是易之取爻多爲占者而言占法取變爻便是到此處變了所以困卦𨿽是不好然其間利用祭祀之屬卻都好問此正與見羣龍無首吉利永貞一般曰然卻是變了故如此道夫】纂注【蔡氏曰羝羊取在上用角之義大壯之時剛者壯也柔居動體之極見剛者壯亦從之而用壯不知其不可也故其進退皆無所利艱則吉者茍知其難能安乎柔而不進則吉也李氏舜臣曰陽之上進三自當與上應惟三居幹健之極上居震動之極兩皆好動急於求合故無所利惟知艱難而待之則四乃諸陽之類終不能礙其婚匹之相從也丘氏曰嘗以壯上遁初二爻觀之遁剛遁也初六以柔處遁之下見剛者遁亦從而遁焉聖人謂柔者不當遁也故有勿用攸往之戒壯剛壯也上六以柔處壯之終見剛者壯亦從而用壯焉聖人謂柔者之不能壯也故有無攸利艱則吉之戒凡人有是才而後可以爲是事無其才而冒爲其事其不敗者鮮矣雙湖先生曰九三居幹體之極在下卦之上剛動而欲進上六居震體之極在上卦之上動極而在上又卦有互兌全體有夾畫兌故皆取羝羊用角之義又三與上爲正應本當有合者也然三欲進而爲四所隔故羸其角而不能應乎上上𨿽與三爲應而窮於上故旣不能退而得乎三又不能遂而成其進故無攸利必艱難自守以待之庶成其吉耳】大象雷在天上大壯君子以非禮弗履集解【程子曰雷震於天上大而壯也君子觀大壯之象以行其壯君子之大壯者莫若克已復禮古人云自勝之謂彊中庸於和而不流中立而不倚皆曰彊哉矯赴湯火蹈白刃武夫之勇可能也至於克己復禮則非君子之大壯不可能也故云君子以非禮弗履朱子曰自勝者彊】附錄【朱子語或問雷在天上大壯君子以非禮弗履伊川以爲自勝者爲彊非君子之大壯不可能也又引中庸四說彊哉矯以爲證其義是如此否先生曰固是雷在天上是甚生威嚴人之克已能如雷在天上則威嚴果決以去其惡而必爲善若半上落下則不濟事何以爲君子須是如雷在天上方能克去非禮煇】纂注【蔡氏曰禮者正大之文以天而動取二象言馮氏去非曰天上而澤下所以爲禮天下而雷上宜其戒非禮也徐氏之祥曰禮天秩乾象震爲足履屬震象】彖傳大壯大者壯也剛以動故壯集解【程子曰所以名大壯者謂大者壯也陰爲小陽爲大陽長以盛是大者壯也下剛而上動以干之至剛而動故謂大壯爲大者壯與壯之大也朱子曰釋卦名義以卦體言則陽長過中大者壯也以卦徳言則乾剛震動所以壯也】大壯利貞大者正也正大而天地之情可見矣集解【程子曰大者旣壯則利於貞正正而大者道也極正大之理則天地之情可見矣天地之道常久而不已者至大至正也正大之理學者黙識心通可也不云大正而云正大恐疑爲一事也朱子曰釋利貞之義而極言之】附錄【朱子語大壯利貞是利於正也所以大者以其正也旣正且大則天地之情不過於正大煇問大者正與正大不同上大字是指陽下正大是說理曰然亦緣上面有大者正字方說此學蒙問如何見天地之情曰正大便見得天地之情天地只是正大未嘗有些子邪處道夫】纂注【齊氏曰大者壯以气言也大者正以理言也程氏曰天地之情常欲陽伸而陰屈劉氏曰天地使陽居大夏以顯其功使陰居大冬而委於不用此天地之正大也蘭氏曰復者一陽在內而甚微故曰心心者在內而難見大壯則四陽壯盛已形於外故曰情情則顯於外而易見竊謂心難見故曰其見乎情易見故曰可見矣李氏舜臣曰大而利貞乃天地之情也孔子贊彖非獨大壯如咸恆萃皆曰天地萬物之情可見豈非因諸卦利貞之象而論天地之至情者乎雙湖先生曰乾象爲天震坤初爻變坤象爲地震方復於坤下爲見天地之心心在內以靜爲主者也震旣動於天上爲見天地之情情在外則全以動爲言者矣】小象傳壯於趾其孚窮也集解【程子曰在最下而用壯以行可必信其窮困而凶也朱子曰言必窮困】九二貞吉以中也集解【程子曰所以貞正而吉者以其得中道也中則不失正況陽剛一有壯字而幹體乎】小人用壯君子罔也集解【程子曰在小人則爲用其彊壯之力在君子則爲用罔志气剛彊蔑視於事靡所顧憚也朱子曰小人以壯敗君子以罔困】藩決不羸尙往也集解【程子曰剛陽之長必至於極四𨿽已盛然其往未止也以至盛之陽用壯而進故莫有當之藩決開而不羸困其力也尙往其進不已也】纂注【蔡氏曰尙往者前無困沮可以上進也故曰尙往】喪羊於易位不當也集解【程子曰所以必用柔和者以陰柔居尊位故也若以陽剛中正得一作居尊位則下無壯矣以六五位不當也故設喪羊於易之義然大率治壯不可用剛夫君臣上下之勢不相侔也茍君之權足以制乎下則𨿽有彊壯跋扈之人不足謂之壯也必人君之勢有所不足然後謂之治壯故治壯之道不可以剛也】不能退不能遂不詳也艱則吉咎不長也【呂音訓詳陸氏曰詳審也鄭王肅作祥善也晁氏曰案古文祥字】集解【程子曰非其處故進退不能是其自處之不詳愼也艱則吉柔遇艱難又居壯終自當變矣變則得其分過咎不長乃吉也】

經【坤下離上】集解【程子曰晉序卦物不可終壯故受之以晉晉者進也物無壯而終止之理旣盛壯則必進晉所以繼大壯也爲卦離在坤上明出地上也日出於地升而益明故爲晉晉進而光明盛大之意一作義也凡物漸盛爲進故彖云晉進也卦有有徳者有無徳者隨其宜也乾坤之外云元亨者固有也云利貞者所不足而可以有功也有不同者革漸是也隨卦可見晉之盛而無徳者無用有也晉之明盛故更不言亨順乎大明無用戒正也】附錄【朱子語問晉序卦物不可以終壯故受之以晉傳曰物無壯而終止之理旣壯盛則必進竊意物進而後至於壯盛旣壯盛則衰退繼之矣今曰壯盛則必進此義如何先生答云物固有壯而後進者亦有進而後壯者其義自有不同此各隨其事而言難以一說拘也且以十二月卦論大壯之爲夬夬之爲幹豈非壯而後進乎至幹乃極而衰耳道夫問晉傳曰晉之盛而無徳者無用有也然大有可謂盛矣而有卦徳不知如何答曰元亨利貞本非四徳但爲大亨而利於正之占耳乾卦之彖傳文言乃借爲四徳在他卦尢不當以徳論也易說】晉康侯用錫馬蕃庶晝日三接【呂音訓晉陸氏曰孟作齊子西反羲同乾宮遊魂卦晁氏曰說文作防案齊古文防篆文晉今文康陸氏曰美之名也馬云安也鄭云尊也廣也陸績云安也樂也蕃陸氏曰音煩多也鄭發袁反庶陸氏曰如字眾也鄭讀爲遮止奢反謂蕃遮禽也三陸氏曰徐息暫反彖同接陸氏曰如字鄭音捷勝也】集解【程子曰晉爲進盛之時大明在上而下體順附諸侯承王之象也故爲康侯康侯者治安之侯也上之大明而能同徳以順附治安之侯也故受其寵數錫之馬眾多也車馬重賜也蕃庶眾多也不惟錫與之厚又見親禮晝日之中至於三接言寵遇之至也晉進盛之時上明下順君臣相得在上而言則進於明盛在臣而言則進升髙顯受其光寵也朱子曰晉進也康侯安國之侯也錫馬蕃庶晝日三接言多受大賜而顯被親禮也蓋其爲卦上離下坤有】

【日出地上之象順而麗乎大明之徳又其變自觀而來爲六四之柔進而上行以至於五占者有是三者則亦當有是寵也】附錄【朱子語康侯似說寧侯相似用錫馬之用只是个虛字說它得這个物事淵晝日是那上卦離也晝日爲之是此意淵】纂注【徐氏曰晉進也不謂之進而謂之晉者晉有明盛之義馬坤象蕃庶坤眾象晝日三接離明在上象如晉文公朝王王賜之車輅弓矢命之曰敬服王命以綏四國受防以出出入三覲事見左傳僖公二十八年朱氏曰周官校人天子十有二閒馬六種邦國六閒馬四種凡朝覲會同毛馬而頒之錫馬蕃庶也大行人公之禮三享三問三勞晝日三接也李氏舜臣曰晉明出地上而大有明在天上也雜卦乃曰晉晝也蓋對夜而言也天包地外而日出入於地外空處日入則夜地掩其明也出則無有掩之者矣程氏曰祭統云成王康周公賜以禮樂鄭氏注云褒大之也姚氏小彭曰康侯用錫馬蕃庶侯享王之禮也錫猶納錫錫貢之錫享禮馬匹卓立九馬隨之故曰蕃庶晝日三接王接侯之禮也覲禮延升一也覲畢致享升致命二也享畢王勞之升成拜三也雙湖先生曰馬坤坎象晝日離象三接坤三爻象也】初六晉如摧如貞吉罔孚裕無咎【呂音訓摧陸氏曰罪雷反退也鄭讀如南山崔崔之崔晁氏曰虞云摧憂愁也王弼謂退云說之案鄭乃得象意罔孚裕晁氏曰說文作有孚云裕衣物裕也易有孚裕無咎】集解【程子曰初居晉之下進之始也晉如升進也摧如抑退也於始進而言遂其進不遂其進惟得正則吉也罔孚者在下而始進豈遽然深見信於上茍上未見信則當安中自守雍容寛裕無急於求上之信也茍欲信之心切非汲汲以失其守則悻悻以傷於義矣皆有咎也故裕則無咎君子處進退之道也朱子曰以陰居下應不中正欲進見摧之象占者如是而能守正則吉設不爲人所信亦當處以寛裕則無咎也】附錄【朱子語問晉卦初六晉如摧如象也貞吉占辭先生曰罔孚裕無咎又是解上兩句恐貞吉說不明故又曉之銖】纂注【馮氏椅曰摧說文擠也折也有所抑而不得進之象能寛裕自處不慼慼於上下之不我知則無咎毛氏曰晉如者諸侯之朝覲也摧如爲四所間也摧故在彼吾不可以不正吾不可以不裕劉氏曰君子之於正不可以人之不見孚而攺其度雙湖先生曰初應四四艮止初進而遇止有阻摧象又互坎坎爲心又爲險而有信乃因有艮體止不下應故又有罔孚象爻不正故戒以能正則吉坤體寛裕故誨以能裕則可以無咎也】六二晉如愁如貞吉受玆介福於其王母【呂音訓愁陸氏曰狀由反鄭子小反云變色貌】集解【程子曰六二在下上無應援以中正柔和一作順之徳非彊於進者也故於進可爲憂愁謂其進之難也然守其貞正則當得吉故云晉如愁如貞吉王母祖母也謂陰之至尊者指六五也二以中正之道自守𨿽上無應援不能自進然其中正之徳久而必彰上之人自當求之蓋六五大明之君與之同徳必當求之加之寵祿受介福於王母也介大也朱子曰六二中正上無應援故欲進而愁占者如是而能守正則吉而受福於王母也王母指六五蓋享先妣之吉占而凡以陰居尊者皆其類也】附錄【朱子語問受玆介福於其王母王母指六五以爲享先妣之吉占何也先生曰恐是如此蓋周禮有享先妣之禮摧如愁如易中少有此字疑此爻必有此象但今不可曉耳銖】纂注【徐氏曰六二欲進而才柔無應故晉如復愁如言不能無憂也然上𨿽無應而同徳相感故受玆介福於其王母也言受六五之福也毛氏曰本欲晉如乃愁如九四間之也能守其正終必合矣李氏舜臣曰五以陰柔居尊位王母之象雙湖先生曰晉如愁如二欲進而復愁以其無應於五也五下互坎爲加憂二欲進而前有坎險又爲艮山所阻故有憂愁之象以能守正故終得吉】六三眾允悔亡集解【程子曰以六居三不得中正宜有悔咎一作吝而三在順體之上順之極者也三陰皆順上者也是三之順上與眾同志眾所允從其悔所以亡也有順上向明之志而眾允從之何所不利或曰不由中正而與眾同得爲善乎曰眾所允者必至當也泛順上之大明豈有不善也是以悔亡蓋亡其不中正之失矣古人曰謀從眾則合天心朱子曰三不中正宜有悔者以其與下二陰皆欲上進是以爲眾所信而悔亡也】附錄【朱子語問眾允悔亡先生曰眾允象也悔亡占也銖晉六三如何見得爲眾所信處旣不中正眾方不信𨿽云信之亦安得悔亡曰當晉之時二陰皆欲上進三處地較近故二陰皆從之以進問如何得悔亡曰居非其位本當有悔以其得眾故悔可亡道夫眾允悔亡傳曰或曰不由中正而與眾同得爲善乎曰眾所允者必至當也竊謂世固有不義而得眾如齊之陳氏魯之季氏者矣顧可以爲善乎易說】纂注【李氏過曰三正康侯之位初之罔孚眾未允也二之愁如猶有悔也三居侯位徳孚於眾進得所願而悔亡也齊氏曰三侯位有眾者也毛氏曰未信而遽進有悔在後眾允而後進其悔乃亡雙湖先生曰三處順之極由初之罔孚二之愁如至三則順之極而眾允矣三方成坤體有眾象坤土居五行中有信象上互坎亦有信象】九四晉如鼫鼠貞厲【呂音訓鼫陸氏曰音石子夏作碩鼠碩鼠五技鼠也本艸螻蛄一名碩鼠晁氏曰翟云作碩鼠九家作鼫鼠】集解【程子曰以九居四非其位也非其位而居之貪據其位者也貪處髙位旣非所安而又與上同徳順麗於上三陰皆在已下勢必上進故其心畏忌之貪而畏人者鼫鼠也故云晉如鼫鼠貪於非據而存畏忌之心貞固守此其危可知言貞厲者開有攺之道也朱子曰不中不正以竊髙位貪而畏人蓋危道也故爲鼫鼠之象占者如是𨿽正亦危也】纂注【蔡氏曰九四下連二三有艮象故稱鼠才剛故稱鼫位柔爻剛貪據髙位喜接眾柔前畏大明之君而不敢進鼫鼠之象也守此之貞危孰甚焉故曰貞厲馮氏椅曰鼫詩作碩疑此轉注從鼠郭景純云形大如鼠好在田中食粟豆蓋田鼠也又曰鼠晝伏者也晉之離晝也在離之下伏於晝者也有竊據眾陰之勢故象鼫鼠孔氏曰蔡邕勸學篇云鼫鼠五能不成一技注能飛不能過屋能緣不能窮木能遊不能渡谷能穴不能掩身能走不能先人項氏曰今俗稱土狗是也】六五悔亡失得勿卹往吉無不利【呂音訓失陸氏曰如字孟馬鄭虞王皆作矢馬王云離爲矢虞云矢古誓字晁氏曰荀云離射也說之謂虞非餘皆是若作失於象數不合】集解【程子曰六以柔居尊位本當有悔以大明而下皆順附故其悔得亡也下旣同徳順附當推誠委任盡眾人之才通天下之志勿復自任其明卹其失得如此而往則吉而無不利也六五大明之主不患其不能明照患其用明之過至於察察失委任之道故戒以失得勿卹也夫私意偏任不察則有蔽盡天下之公豈當一作得復用一有其字私察也朱子曰以陰居陽宜有悔矣以大明在上而下皆順從故占者得之則其悔亡又一切去其計功謀利之心則往吉而無不利也然亦必有其徳乃應其占耳】附錄【朱子語失得勿卹此說失也不須問它得也不須問它自是好猶言勝負兵家之常云爾此卦六爻無如此爻吉易說問六五悔亡失得勿卹往吉無不利伊川以爲六以柔居尊位本當有悔以大明而下皆順附故其悔亡下旣同徳順附當推誠委任盡眾人之才通天下之志勿復自任其明卹其失得如此而往則吉而無不利此說是否曰便是伊川說得太深據此爻只是占者占得此爻則不必卹其失得而自亦無所不利耳如何說得人君旣得同徳之人而委任之不復卹其失得如此則蕩然無復是非而天下之事亂矣假使其所任之人或亦作亂者亦將不卹之乎𨿽以堯舜之聖臯夔益稷之賢猶云屢省乃成如何說旣得同心同徳之人而任之則在上者一切不管而任其所爲豈有此理且彼所爲旣失矣爲上者如何不卹得聖人無此等說話聖人所說卦爻只是略略說過以爲人當著此爻則大勢已好𨿽有所失得亦不必慮而自無所不利也聖人說得甚淺伊川解得太深聖人所說短伊川解得長久之云失得勿卹只是自家自作教是莫管他得失如雲人發解做官這个卻必不得只得盡其所當爲者而已如仁人正其誼不謀其利明其道不計其功相似僴】纂注【毛氏曰三陰未始不順也而九四阻之此聖人所以因爻取義以曲盡天下之情也於初二訓之以貞吉所以懷其下也於五訓之以失得勿卹所以迪其上也此與王假有家勿卹吉其義略同丘氏曰失得主三陰言爲四所間失也終與已合得也蔡氏曰位不當故有悔居中故亡處大明之中而才柔故有失得之累不以爲憂則不爲累進而得剛吉且利矣】上九晉其角維用伐邑厲吉無咎貞吝集解【程子曰角剛而居上之物上九以剛居卦之極故取角爲象以陽居上剛之極也在晉之上進之極也剛極則有彊猛之過進極則有躁急之失以剛而極於進失中之甚也無所用而可維獨用於伐邑則𨿽厲而吉且無咎也伐四方者治外也伐其居邑者治內也言伐邑謂內自治也人之自治剛極則守道愈固進極則遷善愈速如上九者以之自治則𨿽傷於厲而吉且無咎也嚴厲非安和之道而於自治則有功也復云貞吝以盡其義極於剛進𨿽自治有功然非中和之徳故於貞正之道爲可吝也不失中正爲貞朱子曰角剛而居上上九剛進之極有其象矣占者得之而以伐其私邑則𨿽危而吉且無咎然以極剛治小邑𨿽得其正亦可吝矣】附錄【朱子語晉上九剛進之極以伐私邑安能吉而無咎曰以其剛故可伐邑若不剛則不能伐邑矣但易中言伐邑皆是用之於小若伐國則其用大矣如髙宗伐鬼方三年之類維用伐邑則不可用之於大可知維用以伐邑然亦必能自危厲乃可以吉而無咎過剛而能危厲則不至於過矣道夫問晉其角維用伐邑本義作伐其私邑程傳以爲自治如何先生曰便是程傳多不肯說實事皆以爲取諭伐邑如墮費墮郈之類是也大扺今人說易多是見易中有此一語便以爲通體事當如此不知當其時節地頭其人所占得者其象如何若果如今人所說則易有窮矣銖先生看必大與廬陵問答卷子內晉卦伐邑之說曰晉上九貞吝不在克治正以其克治之難而言其合下有此吝耳貞吝之義諸義只云貞固守此則吝不應於此獨云於正道爲吝也必大】纂注【徐氏曰離爲戈兵故有伐象邑謂內地之私邑坤體在下之象句氏曰有應在三而四非理據之四處已下若我邑焉伐之然後三來以戰而服危乃得吉也李氏開曰晉而至於角前無餘地矣伐其邑自治也春秋之墮三都其防𨿽窮然不猶愈於不墮乎𨿽危而吉此公至自圍郕所以善之也馮氏曰六位之象以獸言則初爲尾上爲角吉無咎者師之占辭也蓋用兵則必有咎惟用兵之吉則咎可免也趙氏曰下三爻皆柔順而坤體故初二吉三悔亡四上以陽不當位故厲且吝惟五以柔明居尊位故往吉無不利郭氏雍曰晉六爻無凶獨四以貪而厲上以伐而吝蓋才有餘而徳不足者雙湖先生曰晉其角與姤其角同義皆剛上之象上九與九四皆不正一云貞厲一云貞吝者蓋云𨿽正猶厲猶吝泛不貞乎其戒警之意抑又深切矣案離爲市亦有邑象姑備一說子夏曰以柔徳治者不能威肅終當用師謙復離是也謙復皆五陰離柔得位然陰始爲柔其終陰勝則爲肅殺矣】大象傳明出地上晉君子以自昭明徳【呂音訓昭晁氏曰周氏作照字】集解【程子曰昭明之也傳曰昭徳塞違昭其度也君子觀明出地上而益明盛之象而以自昭其明徳去蔽致知昭明徳於已也明明徳於天下昭明徳於外也明明徳在已故云自昭朱子曰昭明之也】附錄【朱子語明徳者人之所得乎天而虛靈不昧以具眾理而應萬事者也但爲气稟所拘物欲所蔽則有時而昏然其本體之明未嘗息也故學者因其所發而遂明之以復其初也太學章句】纂注【雙湖先生曰合兩體成一卦大象夫子論體象君子只以卦之重者論如此卦只取離明之義置坤於不言蓋有不必盡論兩體者卽此亦可以推它卦矣房氏曰幹曰自彊晉曰自昭天行日進誰使之哉朱氏曰明徳者已所自有也進而不已其徳自昭自已爲之人力無所施也】彖傳晉進也集解【朱子曰釋卦名義】明出地上順而麗乎大明柔進而上行是以康侯用錫馬蕃庶晝日三接也【呂音訓上行陸氏曰時掌反凡上行並同】集解【程子曰晉進也明進而盛也明出於地益進而盛故爲晉所以不謂之進者進爲前進不能包明盛之義明在地上離在坤上也坤麗於離以順麗於大明順徳之臣上附於大明之君也柔進而上行凡卦離在上者柔居君位多雲柔進而上行噬嗑睽鼎是也六五以柔居君位明而順麗爲能待下寵遇親密之義是以爲康侯用錫馬蕃庶晝日三接也大明之君安天下者也諸侯能順附天子之明徳是康民安國之侯也是以享寵錫而見親禮晝日之間三接見於天子也不曰公卿而曰侯天子治於上者也諸侯治於下者也在下而順附於大明之君諸侯之象也朱子曰以卦象卦徳卦變釋卦辭】附錄【朱子語易是虛設不可以實迹論若以卦象言之則順而麗乎大明自不應有不善也易說】纂注【丘氏曰明出地上離乘坤也順而麗乎大明坤附離也柔進而上行六自四上行而進於五也大明之君諸侯附順被其寵錫待遇之禮而眾多榮顯也易氏曰柔進而上行以晉自觀來柔進於五者言之毛氏曰柔六五也進而上行明三陰與五同徳也且進陽退陰者易之常今三陰進而上行不幾於進小人乎六二曰於其王母受玆介福明所進者坤之順也非小人也進之者五之柔也惟其同徳而後相與猶大畜之剛上而尙賢也又曰三代以上専尙封建故以諸侯之從違爲興衰之候上明下順成康之隆不過如此胡氏曰易言柔進上行者三卦晉睽鼎也噬嗑則曰柔得中而上行晉六五之柔自觀四進五也睽中孚之四進五也鼎防四進五也噬嗑𨿽不言進而六五之柔由益四上行至五也此可以見柔進上行之例林氏栗曰晉有諸侯朝王之象焉坤爲土爲民有土有民諸侯之象也康侯諡也古蓋有錫馬蕃庶而蒙三接之寵者故彖辭取之以明人臣自進而上行之義猶帝乙歸昧箕子明夷之象也】小象傳晉如摧如獨行正也裕無咎未受命也集解【程子曰無進無抑惟獨行正道也寛裕則無咎者始欲進而未當位故也君子之於進退或遲或速惟義所當未嘗不裕也聖人恐後人之不逹寛裕之義居位者廢職失守以爲裕故時云初六裕則無咎者始進未受命當職任也若有官守不信於上而失其職一日不可居也然事非一槪久速惟時亦容有爲之兆者朱子曰初居下位未有官守之命】纂注【徐氏曰居無位之初以寛裕自處不汲汲於求進乃其宜也故無咎若已受命則是當事有官職茍一於裕則有曠廢之失能旡咎乎】受玆介福以中正也集解【程子曰受玆介福以中正之道也人能守中正之道久而必亨況大明在上而同徳必受大福也】眾允之志上行也【呂音訓上陸時掌反】集解【程子曰上行上順麗於大明也上從大明之君眾志之所同也】鼫鼠貞厲位不當也集解【程子曰賢者以正徳宜在髙位不正而處髙位則爲非據貪而懼失則畏人固處其地危可知也】失得勿卹往有慶也集解【程子曰以大明之徳得下之附推誠委任則可以成天下之大功是往而有福慶也】維用伐邑道未光也集解【程子曰維用伐邑旣得吉而無咎復云貞吝者其道未光大也以正理言之尢可吝也夫道旣光大則無不中正安有過也今已過剛自治𨿽有功矣然其道未光大故亦可吝聖人言盡善之道】纂注【楊氏時曰非日中之時剛上窮而不足以照天下道未光也故惟用伐邑而已若夫道足以照天下則無思不服矣尙何伐邑之有】

經【離下坤上】集解【程子曰明夷序卦晉者進也進必有所傷故受之以明夷夷者傷也夫進之一作而不已必有所傷理自然也明夷所以次晉也爲卦坤上離下明入地中也反晉成明夷故義與晉正相反晉者明盛之卦明君在上羣臣並進之時也明夷昏暗之卦暗君在上明者見傷之時也日入於地中明傷而昏暗也故爲明夷】明夷利艱貞【呂音訓明夷陸氏曰坎宮遊魂卦】集解【程子曰君子當明夷之時利在知艱難而不失其貞正也在昏暗艱難之時而能不失其正所以爲明一有爲字君子也朱子曰夷傷也爲卦下離上坤日入地中明而見傷之象故爲明夷又其上六爲暗之主六五近之故占者】

【利於艱難以守貞而自晦其明也】纂注【王氏宗傳曰其在人君則爲昏暗其在賢人則爲晦藏趙氏曰不特遭時之昏暗人有蔽於物汨於情者皆足以傷吾之明孔氏曰暗主在上明臣在下不敢顯其明智亦明夷之義時𨿽至暗不可隨世傾邪故宜艱難堅固守其貞正之徳故利在艱貞李氏舜臣曰易卦諸爻噬嗑之九四大畜之九三曰利艱貞蓋諸爻之中不幸而或遇艱難之象則以艱難之辭戒之他未有一卦全體以利艱貞爲義者也此蓋覩明入地中之象知君子之明傷爲可懼而危辭以戒之六十四卦言利貞者非一如坤利牝馬之貞家人利女貞同人利君子貞不過各因其才而爲之義獨明夷加以艱字則其時可知也其商之末世乎文王抱明於躬而處紂之時深感此象故托意以爲世戒抑以自警也齊氏曰艱貞危辭也泰與大畜之九三噬嗑之九四各不幸而遇艱也故皆曰利艱貞雙湖先生曰艱則患難之時也處此時者利在遭患難而守其貞故曰利艱貞明傷於坤地之下居中而不失其正其六二當之乎彖辭文王所作也於坤曰安貞吉於明夷曰利艱貞終守臣節而不失其不可見於此乎】初九明夷於飛垂其翼君子於行三日不食有攸往主人有言集解【程子曰初九明體而居明夷之初見傷之始也九陽明上升者也故取飛象昏暗在上傷陽之明使不得上進是於飛而傷其翼也翼見傷故垂朶凡小人之害君子害其所以行者君子於行三日不食君子明照見事之防𨿽始有見傷之端未顯也君子則能見之矣故行去避之君子於行謂去其祿位而退藏也三日不食言困窮之極也事未顯而處甚艱非見幾之明不能也夫知幾者君子之獨見非眾人所能識也故明夷之始其見傷未顯而去之則世俗孰不疑怪故有所往適則主人有言也然君子不以世俗之見怪而遲疑其行也若俟眾人盡識則傷已及而不能去矣此薛方所以爲明而揚雄所以不獲其去也或曰傷至於垂翼傷已明矣何得眾人猶未識也曰初傷之始也云垂其翼謂傷其所以飛爾其事則未顯也君子見幾故亟去之世俗之人未能見也故異而非之如穆生之去楚申公白公且非之泛世俗之人乎但譏其責小禮而不知穆生之去避胥靡之禍也當其言曰不去楚人將鉗我於市𨿽二儒者亦以爲過甚之言也又如袁閎於黨事未起之前名徳之士方鋒起而獨潛身土室故人以爲狂生卒免黨錮之禍所往而人有言胡足怪也朱子曰飛而垂翼見傷之象占者行而不食所如不合時義當然不得而避之也】纂注【龔氏曰明夷難在上初宜下不宜上故飛而垂翼就下也蘭氏曰陽剛之君子居明夷之始戢翼避禍見幾先遁荀氏曰離爲朱鳥故曰於飛爲坤所抑故曰垂其翼王氏安石曰三日不食棄其應之象丘氏曰主人主我者謂應爻四有言訝其去之早也蔡氏曰曰飛曰行曰往皆進之謂也曰垂翼曰不食曰有言皆傷之謂也言當明夷之初進而有傷也去上獨逺故傷者淺雙湖先生曰龔蘭義通但無夷傷義蓋離爲飛鳥二陽象翼初在下亦有被傷垂翼象三曰離三爻象食前互坎象下體未成坎有不食象主人四言互震聲象飛垂翼象辭君子以下占辭然占辭中亦多取象】六二明夷夷於左股用拯馬壯吉【呂音訓夷於陸氏如字子夏作睇鄭陸績同云旁視曰睇京作眱晁氏曰陸希聲作睇九家無此夷字直云明夷於左股說之案睇胰同音題夷古文眱篆文睇今文睇又作睼又作眤皆通迎視也合象數股陸氏曰音古馬王作般云旋也日隨天左旋也姚作右槃云自辰右旋入丑晁氏曰九家作股說之案此約周髀而言當作股承今本作拯陸氏曰拯救也拯說文云舉也鄭云承也子夏作抍字林云抍上舉音承晁氏曰後人便作拯字誤也九家亦作承云升也】集解【程子曰六二以至明之才得中正而體順順時自處處之至善也𨿽君子自處之善然當陰闇小人傷明之時亦不免爲其所傷但君子自處有道故不能深相傷害終能違避之爾足者所以行也股在脛足之上於行之用爲不甚切左又非便用者手足之用以右爲便惟蹶張用左蓋右立爲本也夷於左股謂傷害其行而不甚切也𨿽然亦必自免有道拯用一作其壯健之馬則獲免之速而吉也君子爲陰闇所傷其自處有道故其傷不甚自拯有道故獲免之疾用拯之道不壯則被傷深矣故云馬壯則吉也二以明居陰闇之下所謂吉者得免傷害而已非謂可以有爲於斯時也朱子曰傷而未切救之速則免矣故其象占如此】附錄【朱子語問明夷初二二爻不取爻義曰初爻所傷地逺故𨿽傷而尙能飛問初爻比二爻卻是二爻傷得淺初爻傷得深曰非也初尙能飛但垂翼耳易說】纂注【徐氏曰初傷其翼所傷猶淺二傷及股則害於行矣二在下故曰左兵法前爲右後爲左今人以下移爲左遷夷於左股傷於下也馬壯則行速言救之道速則獲免於難而吉也蘭氏曰左陰右陽丰之折右肱終不可用則明夷𨿽傷左股而不害也王氏宗傳曰六二文明之主也以六居二柔順之至文王以之夫南狩獲其大首武王之事也左股見傷羑里之厄也楊氏萬里曰伯夷太公歸之閎夭之徒脫之者馬壯之救也小象順以則者有君人之大徳又有事君之小心順乎君臣之天則也故詩人歌之曰順帝之則詩人仲尼其見文王之心矣乎雙湖先生曰咸以三爲股明夷以二爲左股只在下體三四爻取象不必泥說卦防爲股也馬互坎象渙初六亦曰用拯馬壯吉初六正坎體亦以坎爲馬象況二卦皆有互震在前亦馬象鄭氏剛中曰大抵救傷拯渙非健速不可故皆以馬壯言】九三明夷於南狩得其大首不可疾貞【呂音訓狩陸氏曰手又反本又作守音同晁氏曰說文作狩云犬田也易明夷於南狩說之案守古文狩今文】集解【程子曰九三離之上明之極也又處剛而進上六坤之上暗之極也至明居下而爲下之上至暗在上而處窮極之地正相敵應將以明去暗者也斯義也其湯武之事乎南在前而明方也狩畋而去害之事也南狩謂前進而除害也當克獲其大首大首謂暗之魁首上六也三與上正相應爲至明克至暗之象不可疾貞謂誅其元惡舊染污俗未能遽革必有其漸革之遽則駭懼而不安故酒誥云惟殷之迪諸臣惟功乃湎於酒勿庸殺之姑惟教之至於旣久尙曰余風未殄是漸漬之俗不可以遽革也故曰不可疾貞正之不可急也上六𨿽非君位以其居上而暗之極故爲暗之主謂之大首朱子曰以剛居剛又在明體之上而屈於至暗之下正與上六闇主爲應故有向明除害得其首惡之象然不可以亟也故有不可疾貞之戒成湯起於夏臺文王興於羑里正合此爻之義而小事亦有然者】纂注【丘氏曰九三專南狩之權一舉而獲其首惡之大者朱氏曰自二至上有師之體坎爲中冬狩之時離爲南三動之上南狩也大首元惡也得者易辭離爲甲冑戈兵故象狩獲郭氏雍曰不可疾者離之性失之過則暴故戒項氏曰貞字自爲句南狩不得已而爲之匪棘其欲也故曰不可疾王氏宗傳曰他卦九三與上六爲正應在明夷則爲至明克至暗之象李氏過曰武王處明夷則以不可疾爲貞箕子處明夷則以利艱爲貞各當其事也李氏舜臣曰雜卦云晉晝則明夷爲夜又曰明夷誅則晉爲賞錫馬三接賞也南狩得大首誅也】六四入於左腹獲明夷之心於出門庭集解【程子曰六四以陰居陰而在陰柔之體處近君之位是陰邪小人居髙位以柔邪順於君者也六五明夷之君位傷明之主也四以柔邪順從之以固其交夫小人之事君未有由明顯以道合者也必以隠僻之道自結於上右當用故爲明顯之所左不當用故爲隠僻之所人之手足皆以右爲用世謂僻所爲僻左是左者隠僻之所也四由一有是字隠僻之道深入其君故云入於左腹入腹謂其交深也其交之深故得其心凡姦邪之見信於其君皆由奪其心也不奪其心能無悟乎於出一作出於門庭旣信之於心一作旣奪其心而後行之於外也邪臣之事暗君必先蠱其心而後能行於外朱子曰此爻之義未詳竊疑左腹者幽隠之處獲明夷之心於出門庭者得意於逺去之義言筮而得此者其自處當如是也蓋離體爲至明之徳坤體爲至闇之地下三爻明在暗外故隨其逺近髙下而處之不同六四以柔正居闇地而尙淺故猶可以得意於逺去五以柔中居闇地而已迫故爲內難正志以晦其明之象上則極乎闇矣故爲自傷其明以至於闇而又足以傷人之明蓋下五爻皆爲君子獨上一爻爲闇君也】附錄【朱子語問明夷卦先生曰下三爻皆說明夷是明而見傷者六四爻說者卻以是爲姦邪之臣先蠱惑其君心而肆行於外殊不是上六是暗主六五卻不作君說六四之與上六旣非正應又不相比又況下三爻皆說明夷是好防何獨此爻卻作不好說故某於此爻之義未詳但以意觀之六四居暗地尙淺猶可以得意而逺去故𨿽入於幽隠之處猶能獲明夷之心於出門庭也故小象曰獲心意也上六不明晦則是合下已是不明故初登於天可以照四國而不免後入於地則是始於傷人之明而終於自傷以墜其命矣呂原明以爲唐明皇可以當之蓋言始明而終暗也銖於出門庭言君子去暗尙逺可以得其本心而逺去淵】纂注【劉氏彌邵曰防子帝乙之元子紂之庶兄也知其君之不可以圖存也又知商之不可復興也事之不可諫之不從其畱也無救於宗祀之滅其去也猶足以存什一於千百也故曰獲明夷之心象曰獲心意者防子獲存宗祀之心意也李氏曰自初至三同爲離體三則武王之事自四至上同爲坤體上則商末之事也蓋四與上同體旣親且近處腹心之地矣然左非有爲之所𨿽處腹心而不見信任於是深知其心不可與存商出門庭以趣周也鄭氏剛中曰幹寶云一爲室二爲戶三爲庭四爲門六四在門庭間故以出爲言雙湖先生曰腹坤象四進坤體故曰入去上六猶隔六五故曰左腹獲得也傷人之明者上也入其腹得其傷明之心故曰獲明夷之心幸而稍隔尙可避去故曰於出門庭節初九戶庭指九二九二門庭指六三陽爲戶陰爲門今六四稱門庭蓋指本爻之象也】六五箕子之明夷利貞【呂音訓箕子陸氏曰蜀才箕作其劉向云今易箕子作荄滋鄒湛云訓箕爲荄詁子爲滋漫衍無經不可致詰以譏荀爽晁氏曰按其古文箕今文張賔荀爽荄滋之說見斥於劉向班固鄒湛矣】集解【程子曰五爲君位乃常也然易之取義變動隨時上六處坤之上而明夷之極陰暗傷明之極者也五切近之聖人因以五爲切近至暗之人以見處之之義故不専以君位一作義言上六陰暗傷明之極故以爲明夷之主五切近傷明之主若顯其明則見傷害必矣故當如箕子之自晦藏則可以一無以字免於難箕子商之舊臣而同姓之親可謂切近於紂矣若不自晦其明被禍可必也故佯狂爲奴以免於難𨿽晦藏其明而內守其正所謂內難而能正其志所以謂之仁與明也若箕子可謂貞矣以五陰柔故爲之戒云利貞謂宜如箕子之貞固也若以君道言義亦如是人君有當含晦之時亦外晦其明而內正其志也朱子曰居至闇之地近至闇之君而能正其志箕子之象也貞之至也利貞以戒占者】附錄【朱子語防問商有三仁集注言三子之行不同而同出於至誠惻怛之意防子之去欲存宗祀比干之死欲紂攺行可見其至誠惻怛處不知箕子至誠惻怛何以見曰箕子比干都是一樣心箕子偶然不衝著紂之怒自不殺它然他見比干恁地死若更死諫無益於國徒使人君有殺諫臣之名就它處此最難防子去卻易比干一向諫死又卻索性箕子在半上落下最是難處被它監繋在那里不免作狂所以易中特說箕子之明夷可見其難處故彖曰利艱貞晦其明也內難而能正其志箕子以之它外𨿽狂而心則定也防】纂注【王氏湘卿曰防子去之利而不貞比干諫而死貞而不利惟箕子囚奴利且貞也以六居五乃能利貞雙湖先生曰卦辭惟曰利艱貞而爻辭以箕子當六五一爻又以六五盡卦辭之義曰箕子之明夷卽艱也曰利貞卽遇艱難之時而利在貞正也故夫子彖傳以文王當一卦之體而以箕子當卦辭之義可以見矣五陰柔不正故戒程子已言之朱子曰爻辭以古人爲言如髙宗箕子者自是一類】上六不明晦初登於天后入於地集解【程子曰上居卦之終爲明夷一作夷明之主又爲明夷之極上至髙之地明在至髙本當逺照明旣夷傷故不明而反昏晦也本居於髙明當及逺初登於天也乃夷傷其明而昏暗後入於地也上明夷之終又坤陰之終明傷之極者也朱子曰以陰居坤之極不明其徳以至於晦始則處髙位以傷人之明終必至於自傷而墜厥命故其象如此而占亦在其中矣】附錄【朱子語明夷未是說暗之主只是說明而被傷者乃君子也上六方是說暗君如出門庭言君子去暗尙逺可以得其本心而逺去文王箕子大槪皆是晦其明然文王之外柔順是本分自然做底箕子晦其明又云艱是它那佯狂底意思便是艱難底气象爻說貞而不言艱者蓋言箕子則艱可見不必更言之淵】纂注【郭氏京曰上六至晦晦字上脫至字誤增不明字徐氏曰下三爻離體明也上三爻坤體暗也上六暗極所以爲明夷之主也故不言明夷下五爻皆所以處明夷之道而有逺近淺深之殊者也故皆言明夷初明𨿽傷去上最逺垂翼而已二則傷股而害已深矣以其在下居中去上猶逺有可極之道也三則與上爲正應可以南狩而獲其大首矣四入坤晦之門庭其暗尙淺有可去之道五則迫近於難義不可去亦惟艱貞自晦其明而已此紂之時聖賢所處之道不同有如此雙湖先生曰下五爻皆說明夷是有明而見傷者也上一爻說不明晦是實晦而不明者也以卦言則傷離之明者在坤坤爲晦以爻言則傷下五爻之明者在上上獨爲晦各有不同也五上爲天有登天之象坤地至上方成又有入地之象嘗觀朱子贊易曰理定旣實事來尙虛用應始有體該本無此文王周公爲垂世立教而作易豈欲故以明夷一卦紀商周之事哉卦爻自有此象則系此辭自後世觀之非特箕子一爻紂君臣當時事體無一不與明夷卦爻相似耳若謂先因此事而後爲此辭則六十四卦只載六十四事文王周公之志荒矣】大象明入地中明夷君子以蒞眾用晦而明【呂音訓蒞陸履二反又律祕反】集解【程子曰明所以照君子無所不照然用明之過則傷於察太察則盡事而無含之度故君子觀明入地中之象於蒞眾也不極其明察而用晦然後能容物和眾眾親而安是用晦乃所以爲明也若自任其明無所不察則已不勝其忿疾而無寛厚含容一作之徳人情睽疑而不安失蒞眾之道適所以爲不明也古之聖人設前旒屏樹者不欲明之盡乎隠也】附錄【朱子曰君子用晦而明地象明日象晦則是不察察若晦而不明則晦得沒理會了故外晦而內必明乃好易說】纂注【蔡氏曰涖明離象眾晦坤象李氏開曰蒞眾必用晦晦其明而自不可掩前旒黈纊蓋取諸此東萊呂氏曰此君子養明之道不有虞淵之入焉有谷之明】彖傳明入地中明夷集解【朱子曰以卦象釋卦名】內文明而外柔順以蒙大難文王以之【呂音訓蒙大難陸氏曰乃旦反下同鄭云蒙猶遭也一云蒙冒也文王以之陸氏曰王肅云惟文主能用之鄭荀向作似之箕子同】集解【程子曰明入於地其明滅也故爲明夷內卦離離者文明之象外卦坤坤者柔順之象爲人內有文明之徳而外能柔順也昔者文王如是故曰文王以之當紂之昏暗乃明夷之時而文王有文明之徳外柔順以事紂蒙犯大難而內不失其明聖而外足以逺禍患一作害此文王所用之道也故曰文王以之朱子曰以卦徳釋卦義蒙大難謂遭紂之亂而見囚也】利艱貞晦其明也內難而能正其志箕子以之集解【程子曰明夷之時利於處艱戹而不失其貞正謂能晦藏其明也不晦其明則被禍患不守其正則非賢明箕子當紂之時身處其國內切近其難故云內難然箕子能一無能字藏晦其明而自守其正志箕子所用之道也故曰箕子以之朱子曰以六五一爻之義釋卦辭內難謂爲紂近親在其國內如六五之近於上六也】纂注【都氏曰明夷日之遇夜而入於地中之時也張子曰文王難在外箕子難在內丘氏曰內文明則不失已而詭隨外柔順則不逆時以干禍文王盡全卦之義故以二體言箕子得一爻之義故以六五言李氏開曰晉外景也明夷內景也晉明乎外明夷明乎內晉以順用其明明夷以順保其明外有蒙蔽而用其明則必傷矣】小象傳君子於行義不食也集解【程子曰君子遁藏而困窮義當然也惟義之當然故安處而無悶𨿽不食可也朱子曰惟義所在不食可也】纂注【王氏宗傳曰君子於行謂去其祿位也三日不食謂義不食其祿也】六二之吉順以則也集解【程子曰六二之得吉者以其順處而有法則也則謂中正之道能順而得中正所以處明傷之時而能保其吉也】南狩之志乃大得也集解【程子曰夫以下之明除上之暗其志在去害而已如商周之湯武豈有意於利天下乎得其大首是能去害而大得其志矣志茍不然乃悖亂之事也】入於左腹獲心意也集解【程子曰入於左腹謂以邪僻之道入於君而得其心意也得其心所以終不悟也】箕子之貞明不可息也集解【程子曰箕子晦藏不失其貞固𨿽遭患難其明自存不可滅息也若逼禍患遂失所守則是亡其明乃滅息也古之人如雄者是也】初登於天照四國也集解【朱子曰照四國以位言】後入於地失則也集解【程子曰初登於天居髙而明則當照及四方也乃被傷而昏暗是後入於地失明之道也失則失其道也】纂注【楊氏萬里曰紂之嗣位聞見甚敏材力過人其初登於天照四國之時乎及其昏棄失徳而爲獨夫後入於地而失則之時也】

經【離下防上】集解【程子曰家人序卦夷者傷也傷於外者必反於家故受之以家人夫傷困於外則必反於內家人所以次明夷也家人者家內之道父子之親夫婦之義尊卑長幼之序正倫理篤恩義家人之道也卦外防內離爲風自火出火熾則風生風生自火自內而出也自內而出由家而一無而字及於外之象二與五正男女之位於內外爲家人之道明於內而巽於外處家之道也夫人有諸身者則能施於家行於家者則能施於國至於天下治治天下之道蓋治家之道也推而行之於外耳故取自內而出之象爲家人之義也文中子書以明內齊外爲義古今善之非取象之意也所謂齊乎巽言萬物潔齊於巽方非巽有齊義也如戰乎幹幹非有戰義也】家人利女貞【呂音訓家人陸氏曰說文家居也案人所居稱家爾雅室內謂之家是也巽宮二世卦】集解【程子曰家人之道利在女正女正則家道正矣夫夫婦婦而家道正獨云利女貞者夫正者身正也女正者家正也女正則男正可知矣朱子曰家人者一家之人卦之九五六二外內各得其正故爲家人利女貞者欲先正乎內也內正則外無不正矣】纂注【王氏曰家人之義以內爲本故先言女也馬氏曰男以女爲家家人以女爲奧主長女中女各得其正故曰利女貞趙氏曰卦惟二陰爻一居二一居四各得其位鄭氏汝諧曰長女處下而巽順乎陽中女居中而附麗乎陽婦人之義有三從蓋盡從陽之義此女之貞也雙湖先生曰女正實兼二四言然爻惟二稱貞吉則六二一爻尢重故本義惟言六二又觀離下巽上順長中之序則二女皆正若離上巽下失長中之序則二女皆不正故別取象於鼎不得以取象於家人矣】初九閒有家悔亡【呂音訓閒陸氏曰馬云闌也防也鄭云習也】集解【程子曰初家道之始也閒謂防閒法度也治其有家之始能以法度爲之防閒則不至於悔矣治家者治乎眾人也茍不閒之以法度則人情流放必至於有悔失長幼之序亂男女之別傷恩義害倫理無所不至能以法度閒之於始則無是矣故悔亡也九剛明之才能閒其家者也不云旡悔者羣居必有悔以能閒故亡耳朱子曰初九以剛陽處有家之始能防閒之其悔亡矣戒占者當如是也】纂注【王氏曰凡教在初而治在始志變而後治之則悔矣都氏曰九者剛之象閒之之道也初者始之象閒之之時也朱氏曰禮內外不共井不共湢浴不通寢席不通乞假男女不通衣裳內言不出外言不入防瀆亂也楊】

【氏時曰禮始於謹夫婦爲宮室辧內外男位乎外女位乎內男不入女不出所以閒有家也所以謹始也始不閒終必亂矣胡氏允曰閒戶閾所以隔內外也】六二無攸遂在中饋貞吉【呂音訓饋陸氏曰巨愧反食也】集解【程子曰人之處家在骨肉父子之間大率以情勝禮以恩奪義惟剛立之人則能不以私愛失其正理故家人卦大要以剛爲善初三上是也六二以陰柔之才而居柔不能治於家者也故無攸遂無所爲而可也夫以英雄之才尙有溺情愛而不能自守者況柔弱之人其能勝妻子之情乎如二之才若爲婦人之道則其正也以柔順處中它本無此五字正婦人之道也故在中饋則得其正而吉也婦人居中而主饋者也故雲中饋朱子曰六二柔順中正女之正位乎內者也故其象占如此】纂注【徐氏曰六二以柔居中巽順應五婦之道也遂専成也婦人無所專成惟在主中饋而已所謂惟酒食是議者也貞吉者居中得正固守順道故吉也朱氏曰二主婦坎水離火應巽木亨飪主饋事也孟母曰婦人之禮精五飯羃酒漿養舅姑縫衣裳而已故有國門之修無境外之志雙湖先生曰采蘩采蘋之詩以公侯夫人奉祭祀爲不失職大夫妻共祭祀爲循法度祭祀蓋饋事之大者婦無遂事惟在中饋可見矣故六二貞吉惟以在中饋言彖辭所謂利女貞者其六二當之歟】九三家人嗃嗃悔厲吉婦子嘻嘻終吝【呂音訓嗃嗃陸氏曰呼落反又呼學反馬云悅樂自得貎鄭云苦熱之意荀作確確劉作熇熇晁氏曰侯云嗃嗃嚴也鄭作熇熇苦熱之意案確古文嘻嘻陸氏曰喜悲反馬云笑聲鄭云驕佚喜笑之意張作嬉嬉陸績作喜喜晁氏曰案喜古字】集解【程子曰嗃嗃未詳字義然以文義及音意觀之與嗷嗷相類又若一作人苦急束一作速之意九三在內卦之上主治乎內者也以陽居剛而不中𨿽得正而過乎剛者也治內過剛則傷於嚴急故家人嗃嗃然治家過嚴不能無傷故必悔於嚴厲骨肉恩勝嚴過故悔也𨿽悔於嚴厲未得寛猛之中然而家道齊肅人心祗畏猶爲家之吉也若婦子嘻嘻則終至羞吝矣在卦非有嘻嘻之象蓋對嗃嗃而言與其失於放肆寧過於嚴也嘻嘻笑樂無節也自恣無節則終至敗家可羞吝也蓋嚴謹之過𨿽於人情不能無傷然茍法度立倫理正乃恩義之所存也若嘻嘻無度乃法度之所由廢倫理之所由亂安能保其家乎嘻嘻之甚則致敗家之凶但云吝者可吝之甚則致於凶故未遽言凶也朱子曰以剛居剛而不中過乎剛者也故有嗃嗃嚴厲之象如是則𨿽有悔厲而吉也嘻嘻者嗃嗃之反吝之道也占者各以其徳爲應故兩言之】附錄【朱子語先生因喫茶罷曰物之甘者喫過必酸苦者喫過卻甘茶本苦物喫過卻甘問此理如何曰也是一个道理如始於憂勤終於逸樂理而後和蓋禮本天下之至嚴行之各得其分則至和又如家人嗃嗃悔厲吉婦子嘻嘻終吝都是此理易說】纂注【徐氏曰九三以剛居剛而不中故有嗃嗃之象比乎二四兩柔之間故又有嘻嘻之象治家之道易以情勝義茍剛而不中𨿽過於嚴而有悔厲然而家道齊肅人心祗畏猶爲家之吉而未失道也若笑樂無節而情愛暱比之私勝則敗度喪禮失節亂倫家道所由以壊也豈不終可吝乎林氏栗曰離火故有炎嗃之象鄭子產雲家道尙嚴而戒瀆故曰悔厲吉東萊呂氏曰此爻如對兩家而言且如入一家見其父子夫婦濟濟有禮可以知其必興見其嘻嘻然日以歌舞爲樂可以知其必敗雙湖先生曰六爻獨於九三稱家人以其當一卦之中介乎二陰之間有夫道焉爲一家之主者也水火相射而成聲有嗃嗃嘻嘻之象坎爲子離爲婦故又有婦子之象焉】六四富家大吉集解【程子曰六以巽順之體而居四得其正位居得其正爲安處之義巽順於事而由正道能保有一無有字其富則爲大吉也四髙位而獨云富者於家而言髙位家之尊也能有其富是能保其家也吉孰大焉朱子曰陽主義陰主利以陰居陰而在上位能富其家者也】附錄【朱子語占法陽主貴陰主富淵】纂注【徐氏曰六四位當應剛又介二剛之間以柔得剛以虛受實莫此之盛故曰富家大吉馮氏當可曰富家道興隆之象李氏開曰初閒之二饋之三治之四則享其富此治家之序也順於陽則益不勝其爲吉矣雙湖先生曰以富貴對言則陽貴陰富若以貧富對言則陽實爲富陰虛爲貧陽實爲大陰虛爲小四承乘應皆陽有其富有其大耳】九五王假有家勿卹吉【呂音訓假陸氏曰更白反至也鄭云登也徐古雅反馬云大也】集解【程子曰九五男而在外剛而處陽居尊而中正又其應順正於內治家之至正至善者也王假有家五君位故以王言假至也極乎有家之道也夫王者之道修身以齊家家正而天下治矣自古聖王未有不以恭已正家爲本故有家之道旣至則不憂勞而天下治矣勿卹而吉也五恭已於外二正家於內內外同徳可謂至矣朱子曰假至也如假於太廟之假有家猶言有國也九五剛健中正下應六二之柔順中正王者以是至於其家則勿用憂卹而吉可必矣蓋聘納后妃之吉占而凡有是徳者遇之皆吉也】附錄【朱子語王假有家言到這里方具得許多物事有妻有妾方始成个家淵問王假有家先生曰有家之有只是如夙夜浚明有家亮采有邦之有謂三徳者則夙夜浚明於其家有六徳者則亮采於其邦有是虛字非如奄有四海之有也銖】纂注【楊氏時曰天子理陽道後治陰徳天下之內治聴之也故勿卹吉蘭氏曰剛中正爲家人之主而初二三四各當其位亦如人君正身齊家使父子兄弟夫婦各正位乎內外而不相紊故不待憂卹而吉林氏栗曰傳曰閨門之內具禮矣乎嚴父嚴兄妻子臣妾猶百姓徒役也然則古之聖人推一家之治以及乎天下如斯而已矣雙湖先生曰常人處家之道九三爻已盡之此又自王者事所謂刑於寡妻至於兄弟以禦於家邦者是也然王者自可用初三上爻常人得五爻亦有有家之道也】上九有孚威如終吉集解【程子曰上卦之終家道之成也故極言治家之本治家之道非至誠不能也故必中有孚信則能常久而眾人自化爲善不由至誠已且不能常守也況欲使一作使眾人乎故治家以有孚爲本治家者在妻孥情愛之間慈過則無嚴恩勝則掩義故家之患常在禮法不足而瀆慢生也長失尊嚴少忘恭順而家不亂者未之有也故必有威嚴則能終吉保家之終在有孚威如二者而已故於卦終言之朱子曰上九以剛居上在卦之終故言正家久逺之道占者必有誠信嚴威則終吉也】纂注【司馬公曰上九以陽居上家之至尊者也家人望之以爲儀表茍其身正不令而行是以內盡至誠爲下所信然後有威如可畏而獲終吉也徐氏曰上九以陽剛居卦之終家道大成人信之矣故曰有孚然不以人信而或弛律身益嚴故曰威如身愈修則家愈齊保家之道也故曰終吉馮氏當可曰爲人父者躬行之有素則家人無不孚之者矣其所謂躬行者豈飭厲以爲威哉正其衣冠尊其瞻視儼然人望而畏之非心罔念已潛消而黙化矣此威如之謂也反身之謂也夫六爻自初至五剛柔各得其位家道貴整肅也此爻宜以柔居之乃反柔爲剛何也家道整肅不可有始而無終也故曰威如終吉蔡氏曰初與四二與五皆以柔應剛故有順徳三與上以剛遇剛故三嗃嗃而上威如也熊氏曰初閒上威言終始貴乎嚴而治家之道貴嚴不貴寛也又曰一卦四陽二陰陽以剛而主嚴陰以柔而主順正家之道若是而已李氏過曰卦中六爻不惟男女之定位剛柔之位亦不可易上父道三母道貴嚴五夫道貴義以九居之四子道二婦道貴順以六居之初女之道安得用剛蓋女子之未從人也當以禮自防不然則爲不有躬之女故亦以九居之剛柔皆當所以爲家道之善】大象傳風自火出家人君子以言有物而行有恆【呂音訓行陸下孟反】集解【程子曰正家之本在正其身正身之道一言一動不可易也君子觀風自火出之象知事之由內而出故所言必有物所行必有恆也物謂事實恆謂常度法則也徳業之著於外由言行之謹於內也言愼行修則身正而家治矣朱子曰身修則家治矣】附錄【朱子語風自火出家人是火中有風如一堆火光此气自薰蒸上出是也易說或問風自火出如燈焰上气出如何答曰固是此卦之大象指鑪中火曰亦如此火气上薰炙也大雅風自火出先生曰謂如一鑪火必有气沖上去便是風自火出然此只是言自內及外之意煇】纂注【郭氏雍曰風外也火內也風自火出由內之外也修身內也欲齊其家者先修其身是風自火出之道也言有物而行有恆君子之修身也馮氏椅曰物物則也恆度也齊家自修身始修身自言行始李氏過曰風自火出槖籥之火也大凡鼓鑄須是鼔得許多風從火裏出故風自火出槖籥自有一个戶庭閫奧家之象也就中必有模範風也火也金也器也皆有模範君子體之言有物行有恆正家以身言行身之模範也物恆其則也一身之模範一家之模範也一家之模範天下之模範也】彖傳家人女正位乎內男正位乎外男女正天地之大義也集解【程子曰彖以卦才而言陽居五在外也陰居二處內也男女各得其正位也尊卑內外之道正合天地陰陽之大義也朱子曰以卦體九五六二釋利女貞之義】纂注【馮氏曰經止言女正而孔子推明一家之人皆利於正冇補世教爲多又曰兼三才而兩之五天二地也雙湖先生曰卦以二體言故惟言利女貞而說離數多彖傳就二五言故說男女正而內外爻義兼備廣彖辭之防也不以卦論男女】家人有嚴君焉父母之謂也集解【程子曰家人一無人字之道必有所尊嚴而君長者謂父母也𨿽一家之小無尊嚴則孝敬衰無君長則法度廢有嚴君而後家道正家者國之則也朱子曰亦謂二五】附錄【朱子語問家人有嚴君焉傳曰家人之道必有所尊嚴而君長者謂父母也如此則嚴君作兩字說然自舊諸家只作一字說未知如何曰所尊嚴之君長也易說問家人彖辭不盡取象曰注中所以但取二五不及他象者但因彖辭而言耳大扺彖傳取象最精象中所取卻恐有假合處道夫】纂注【司馬公曰家者治之至小者也然亦有嚴君之道焉嚴恭也知事親則知事君矣】父父子子兄兄弟弟夫夫婦婦而家道正正家而天下定矣集解【程子曰父子兄弟夫婦各得其道則家道正矣推一家之道可以及天下故家正則天下定矣朱子曰上父初子五三夫四二婦五兄三弟以卦畫推之又有此象】纂注【趙氏曰父義母慈母何以亦稱嚴蓋母之不嚴家之蠧也瀆上下之分庇子弟之過亂內外之別嫚帷薄之儀父𨿽嚴有不能盡察者必父母尊嚴內外齊肅然後父尊子卑兄友弟恭夫制婦聽各盡其道而後家道正正家而天下定矣朱氏曰家人猶臣妾也子事父母婦事舅姑皆雞鳴而朝故曰嚴張氏汝弼曰國有嚴君則朝廷治家有嚴君則人倫正馮氏椅曰凡曰貞者不特正有固守之義女貞之義所該者廣孔子特以男女內外之位正言之南軒張氏曰九五居外六二居內男女正位之象也四陽二陰陽疆而陰弱夫倡婦隨之象也二柔皆居陰位執柔而不抗之象也內明而外防處家之象也雙湖先生曰長女居上中女居下長幼有序之象也自初至五皆得其位尊卑各安其分之象也鄭氏東卿曰家人之卦由人事而名也天理在焉學者不勞通其情而拘於家人一事則六十四卦皆拘也】小象傳閒有家志未變也集解【程子曰閒之於始家人志意未變動之前也正志未流散變動而閒之則不傷恩不失義處家之善也是以悔亡志變而後治則所傷多矣乃有悔也朱子曰志未變而預防之】纂注【趙氏曰閒於始則人心未變無傷恩害義之事故悔亡教婦初來教子嬰孩是也】六二之吉順以巽也集解【程子曰二以陰柔居中正能順從而卑巽者也故爲婦人之貞吉也】家人嗃嗃未失也婦子嘻嘻失家節也集解【程子曰𨿽嗃嗃於治家之道未爲甚失若婦子嘻嘻是無禮法失家之節家必亂矣】富家大吉順在位也集解【程子曰以巽順而居正位正而巽順能保有一無有字其富者也富家之大吉也】纂注【蔡氏曰順在位謂父子兄弟夫婦各正其位而無逆也徐氏曰富家者非必金帛寶玉而後爲富但父父子子兄兄弟弟夫夫婦婦各安其位順而無逆能保有其家而不敗則所謂富也吉莫大焉】王假有家交相愛也集解【程子曰王假有家之道者非止能使之順從而已必致其心化誠合夫愛其內助婦愛其刑家交相愛也能如是者文王之妃乎若身修法立而家未化未得爲假有家之道也朱子曰程子曰夫愛其內助婦愛其刑家】威如之吉反身之謂也集解【程子曰治家之道以正身爲本故云反身之謂爻辭謂治家當有威嚴而夫子又復戒云當先嚴其身也威嚴不先行於己則人怨而不服故云威如而吉者能自反於身也孟子所謂身不行道不行於妻子也朱子曰謂非作威也反身自治則人畏服之矣】纂注【南軒張氏曰居家人之上家人所瞻仰而視效者也身不修則家不可齊此家人六爻卒歸於反身也反身謂何言有物行有恆而已趙氏曰世固有嚴於處家而未知所以反身者或至於上下胥怨而父子亦不用其情豈易之所謂威如哉】

周易會通卷七﹤經部﹐易類﹐周易會通﹥

欽定四庫全書

周易會通卷八

元董眞卿撰

經【兌下離上】集解【程子曰睽序卦家道窮必乖故受之以睽睽者乖也家道窮則睽乖離防理必然也故家人之後受之以睽也爲卦上離下兌離火炎上兌澤潤下二體相違睽之義也又中少二女𨿽同居而所歸各異是其志不同行也亦爲睽義】睽小事吉【呂音訓睽陸氏曰苦圭反馬鄭王徐呂忱正音圭說文云目不相聽也艮宮四世卦】集解【程子曰睽者睽乖離散之時非吉道也以卦才之善𨿽處睽時而小事吉也朱子曰睽乖異也爲卦上火下澤性相違異中女少女志不同歸故爲睽然以卦徳言之內說而外明以卦變言之則自離來者柔進居三自中孚來者柔進居五自家人來者兼之以卦體言之則六五得中而下應九二之剛是以其占不可大事而小事尙有吉之道也】附錄【程子語睽卦不見四徳蓋不容著四徳繇言小事吉者止是方睽之時猶足以致小事之吉不成終睽而已須有濟睽之道行已】纂注【孔氏曰大事謂興役動眾必須大同之世方可爲小事謂飲食衣服不待眾力𨿽睽而可故曰小事吉雙湖先生曰睽以二陰爻成卦陰爲小又志不相合惟可施之於小事而已故曰小事吉睽者家人之反也以離遇巽者一變而爲以兌遇離矣風火相得離巽二女皆正故爲家人火澤不相爲用兌離二女皆不正故成睽異李氏舜臣曰睽革二卦以離兌相遇一也睽止曰小事吉革乃曰元亨利貞何也睽以六居五九居二革九居五六居二睽剛柔失位而革剛柔得位故也】初九悔亡喪馬勿逐自復見惡人無咎【呂音訓喪陸息浪反復陸音服】集解【程子曰九居卦初睽之始也在睽乖之時以剛動於下有悔可知所以得亡者九四在上亦以剛陽睽離無與自然同類相合同是陽爻同居下又當相應之位二陽本非相應者以在睽故合也上下相與故能亡其悔也在睽諸爻皆有應夫合則有睽本異則何睽惟初與四𨿽非應而同徳相與故相遇馬者所以行也陽上行者也睽獨無與則不能行是喪其馬也四旣與之合則能行矣是勿逐而馬復得也惡人與已乖異者也見者與相通也當睽之時𨿽同徳者相與然小人乖異者至眾若棄絕之不幾盡天下以仇君子乎如此則失含之義致凶咎之道也又安能化不善而使之合乎故必見惡人則無咎也古之聖王所以能化姦凶爲善良革仇敵爲臣民者由弗絕也朱子曰上無正應有悔也而居睽之時同徳相應其悔亡矣故有喪馬勿逐而自復之象然亦必見惡人然後可以辟咎如孔子之於陽貨也】附錄【朱子語馬是行底物初間行不得後來卻行得大率睽之諸爻都如此多說先異而後同淵問見惡人其義何取曰以其當睽之時故須見惡人乃能無咎道夫易傳不絕小人之說足以見此事自是正理當然非權譎之私也然亦須有明道如此廣大規模和平气象而其誠心昭著足以感人然後有以盡其用耳答呂伯恭】纂注【趙氏秉曰無應悔也剛足以自守故悔亡又曰初四睽而同徳終必相與睽極必通天下之常理也故有勿逐自復之象朱氏曰四坎馬也四不與初以剛自守喪馬也四終求初勿逐自復也四不正惡人也離目爲見初往之四見惡人也林氏栗曰喪牛喪其順也喪羊喪其狠也喪馬喪其健也四剛健矣介六三六五之間宜逸而不可禁然五自應二三自應上四無所歸其勢自復勿逐可也丘氏曰初九不以避爲避而以見爲避終能化惡爲善合四之睽也楊氏萬里曰此聖人合初九九四之睽也郭氏雍曰諸爻皆言見遇睽必有合也李氏曰凡近非應而居前則疑其見掩而爲間故二有惡人之象雙湖先生曰此爻以爻爲象悔亡爲占喪馬以下爲象見惡人以下爲占然象亦取占中六爻惟初九正時旣乖異辭亦艱險睽初有悔履正悔亡馬坎象無應故喪坎性就下故自復惡人指四有互離爲見較優】九二遇主於巷無咎【呂音訓巷陸氏曰戶絳反說文雲裏中道也廣雅云居也字書作衖】集解【程子曰二與五正應爲相與者也然在睽乖之時陰陽相應之道衰而剛柔相戻之意勝學易者識此則此變通矣故二五𨿽正應當委曲以相求也二以剛中之徳居下上應六五之君道合則志行成濟睽之功矣而居睽離之時其交非固二當委曲求於相遇覬其得合也故曰遇主於巷必能合而後無咎君臣睽離其咎大矣巷者委曲之塗也遇者會逢之謂也當委曲相求期於會遇與之合也所謂委曲者以善道宛轉將就使合而已非枉己屈道也朱子曰二五陰陽正應居睽之時乖戻不合必委曲相求而得會遇乃爲無咎故其象占如此】纂注【李氏過曰二五君臣之位故言君臣之睽當事勢睽離之時君臣相求必欲拘堂陛之常分則賢者無自而進矣遇主於巷處睽之時則然李氏舜臣曰當睽之時上下乖隔道不得行不免委曲求合期於行道以救斯世惟二以剛中之才具和兌之性足以行之楊氏萬里曰此聖人合九二六五之睽也雙湖先生曰陸氏音義云巷裏中道意謂日中爲市離也今人稱市中小道亦曰巷前有重離二遇五歷兩離故取巷象二五本應只因卦體不相得爻又不正以致艱難委曲如此】六三見輿曳其牛掣其人天且劓無初有終【呂音訓曳陸以制反掣陸氏曰昌逝反鄭作�云牛角皆踴曰防徐市制反說文作觢之世反云角一俯一仰子夏作契傳云一角仰也荀作觭音綺劉本從說文解依鄭晁氏曰王弼云掣滯隔也說之案篆無防字契古文篆文掣今文天陸氏曰天剠也馬云剠鑿其頟曰天晁氏曰虞與馬同王弼亦曰剠也說之謂如馬虞之訓則當作鐵因反劓陸氏曰魚器反截鼻也王肅作臲魚一反晁氏曰說文作劓刖鼻也易天且劓王作臲卽隉字阢隉】集解【程子曰陰柔於平時且不足以自立況當睽離之際乎三居二剛之間處不得其所安其見侵陵可知矣三以正應在上欲進與上合志而四阻於前二牽於後車牛所以行之具也輿曳牽於後也牛掣阻於前也在後者牽曳之而已當前者進者之所力犯也故重傷於上爲四所傷也其人天且劓天髠首也劓截鼻也三從正應而四隔止之三𨿽陰柔處剛而志行故力進以犯之是以傷也天而又劓言重傷也三不合於二與四睽之時自無合義適合居剛守正之道也其於正應則睽極有終合之理始爲二陽所戹是無初也後必得合是有終也掣從制從手執止之義也朱子曰六三上九正應而三居二陽之間終爲二所曳前爲四所掣而當睽之時上九猜狠方深故又有髠劓之傷然邪不勝正終必得合故其象占如此】附錄【朱子語天合作而剃須也篆文天作�而作�淵】纂注【李氏椿年曰輿者載己者也牛者行輿者也項氏曰天去髮之刑劓去鼻之刑髮屬心血主火鼻屬肺气主金三以兌金值離火金火相克髮鼻受刑胡氏允曰互離爲心髮屬焉離受傷則天其髮體兌爲肺鼻屬焉兌受傷則劓其鼻蔡氏曰與上爲應而三睽未合故上刑之而使服也無初與上睽也有終與上合也楊氏萬里曰此聖人合六三上九之睽也雙湖先生曰互離爲見互坎爲輿上離爲牛三位爲人其人就三言三自見輿曳牛掣其人又爲上所天劓也曳掣恐皆自後言之輿旣曳則牛自掣而不行矣二自後牽挽之象二才動變成互艮故也六爻中惟此爻辭最險蓋以不正之女乘承應又皆不正之陽當此睽世故進退無據而受刑傷特以陰陽配偶終當有合其亦所謂可憐不足卹者矣】九四睽孤遇元夫交孚厲無咎【呂音訓孤晁氏曰虞云顧也說之未曉此訓】集解【程子曰九四當睽時居非所安無應而在二陰之間是睽離孤處者也以剛陽之徳當睽離之時孤立無與必以气類相求而合是以遇元夫也夫陽稱元善也初九當睽之初遂能與同徳而亡睽之悔處睽之至善者也故目之爲元夫猶云善士也四則過中爲睽已甚不若初之善也四與初皆以陽處一卦之下居相應之位當睽乖之時各無應援自然同徳相親故會遇也同徳相遇必須至誠相與交孚各有孚誠也上下二陽以至誠相合則何時之不能行何危之不能濟故𨿽處一無處字危厲而無咎也當睽離之時孤居二陰之間處不當位危且有咎也以遇元夫而交孚故得無咎也朱子曰睽孤謂無應遇元夫謂得初九交孚謂同徳相信然當睽時故必危厲乃得無咎占者亦如是也】纂注【王氏宗傳曰在四目初曰元大貴初也在初則目四曰惡人愧四也此易奬善嫉惡之防防也蔡氏曰厲位不當李氏曰情以疑而相睽惟剛則足以去疑而相合故四終於遇元夫而上終於遇雨也】六五悔亡厥宗噬膚往何咎集解【程子曰六以陰柔當睽離之時而居尊位有悔可知然而下有九二剛陽之賢與之爲應以輔翼之故得悔亡厥宗其黨也謂九二正應也噬膚噬齧其肌膚而深入之也當睽之時非入之者深豈能合也五𨿽陰柔之才二輔以陽剛之道而深入之則可往而有慶一冇也字復何過咎之有以周成之幼稚而興盛王之治以劉禪之昏弱而有中興之勢蓋由任聖賢之輔而姬公孔明所以入之者深也朱子曰以陰居陽悔也居中得應故能亡之厥宗指九二噬膚言易合六五有柔中之徳故其象占如此】附錄【朱子語宗如同人於宗之宗淵】纂注【耿氏曰主者尊之宗者親之李氏過曰古人有齧臂相盟者噬膚是也李氏舜臣曰所謂噬膚猶噬嗑噬以求合也夫君臣相應當太平之時精神交際志協義從堯舜臯夔之遇合也不幸當睽之時兩兩間隙相疑而至於相噬以求合可謂徳之下衰也矣然不如是以通其相應之志則彼此之情轉相乖隔而天下之睽無時可合也雙湖先生曰二兌體有噬象二變則爲噬嗑】上九睽孤見豕負塗載鬼一車先張之弧後說之弧匪宼防媾往遇雨則吉【呂音訓弧陸音胡說陸吐活反一音始鋭反晁氏曰虞音稅置也弧陸氏曰本亦作壺京馬鄭王翟子作壺晁氏曰陸希聲謂作壺是說之案象數當作壺媾陸古豆反】集解【程子曰上居卦之終睽之極也陽剛居上剛之極也在離之上用明之極也睽極則咈戾而難合剛極則躁暴而不詳明極則過察而多疑上九有六三之正應實不孤而其才性如此自睽孤也如人𨿽有親黨而多自疑猜妄生乖離𨿽處骨肉親黨之間而常孤獨也上之與三𨿽爲正應然居睽極無所不疑其見三如豕之污穢而又背負泥塗見其可惡之甚也旣惡之甚則猜成其罪惡如見載鬼滿一車也鬼本無形而見載之一車言其以無爲有妄之極也物理極而必反以近明之如人適東東極矣動則西也如升髙髙極矣動則下也旣極則動而必反也上之睽乖旣極三之所處者正理大凡失道旣極則必反正理故上於三始疑而終必合也先張之弧始疑惡而欲射之也疑之者妄也妄安能常故終必復於正三實無惡故後說弧而弗射睽極而反故與三非復爲寇讎乃防媾也此匪宼防媾之語與它一作屯卦同而義則殊也陰陽交而和暢則爲雨上於三始疑而睽睽極則不疑而合陰陽合而益和則爲雨故雲往遇雨則吉往者自此以往也謂旣合而益和則吉也朱子曰睽孤謂六三爲二陽所制而已以剛處明極睽極之地又自猜狠而乖離也見豕負塗見其污也載鬼一車以無爲有也張弧欲射之也說弧疑稍釋也匪寇防媾知其非寇而實親也往遇雨則吉疑盡釋而睽合也上九之與六三先睽後合故其象占如此】附錄【程子語睽之上九離也離之爲徳在諸卦莫不以爲明獨於睽便變爲惡以陽在上則爲亢以剛在上則爲狠以明在上變而爲察以狠以察所以爲睽之極也故曰見豕負塗載鬼一車皆自任已察之所致然往而遇雨則吉遇雨者睽解也睽解有二義一是物極則必反故睽極則必通若睽極不通卻終於睽而已二是所以能解睽者卻是用明之功也行已朱子語載鬼一車等語所以差異者爲它這般事是差異底事所以卻把世間差異底明之世間自有這般差異底事淵小畜之上九曰旣雨旣處睽之上九曰往遇雨則吉者畜極則通睽極則和陰陽之气至是而方暢也】纂注【徐氏曰上與三應本非孤者三柔爲二四所制而未應是睽極而孤處者也李氏椿年曰鬼諺云心疑生暗鬼是也王氏宗傳曰上視三鄙其行之污醜故有是象車人所乘也鬼非人也而載之一車載非其人也上謂三自下承四不爲己應又有是象又曰弧矢取睽故有張弧說弧之象丘氏曰見豕疑其污我也載鬼疑其祟我也豕猶有之鬼則妄矣始致疑而張弧終釋疑而說弧耿氏曰凡物之情信然後合合則愈信疑然後睽睽則愈疑雙湖先生曰九四無應而孤上九以睽極而】

【孤曰豕塗鬼車弧寇雨皆因互坎取象上九本與三應者也爻皆不當正睽極而孤之時旣疑三爲負塗之豕又疑三爲載鬼之車先張之弧欲射之也後說之弧知其匪寇而爲我之防媾也疑旣釋而往求之則遇雨而吉矣以三互坎初爻上欲應三下爲坎所隔故致疑如此李氏開曰豕坎象塗兌澤也辭之險怪未有如睽之上九者可謂中心疑者其辭枝矣然欲識聖人文章之奇之怪之變於此焉求之李氏舜臣曰睽之爲卦初觀其象疑若不可一矣而六爻之辭或遇主於巷或遇元夫而交孚或往遇雨而終吉其始之睽者要之終皆有遇其所以合天下乖違之情而使之不至於終窮而無所歸者乎馮氏當可曰內卦皆睽而有所待外卦皆反而有所應初喪馬勿逐至四遇元夫而初四合矣二委曲求遇至五往何咎而二五合矣三輿曳牛掣至上遇雨而三上合矣李氏過曰初與四合朋友之睽二與五合君臣之睽三與上合夫婦之睽】大象傳上火下澤睽君子以同而異集解【程子曰上火下澤二物之性違異所以爲睽離之象君子觀睽異之象於大同之中而知所當異也夫聖賢之處世在人理之常莫不大同於世俗所同者則有時而獨異蓋於秉彜則同矣於世俗之失則異也不能大同者亂常拂理之人也不能獨異者隨俗習非之人也要在同而能異耳中庸曰和而不流是也朱子曰二卦合體而性不同】附錄【朱子語問睽卦大象君子以同而異先生曰此是取兩象合體爲同而其性各異在人則是和而不同之意蓋其趣則同而所爲同則異如伯夷栁下惠伊尹三子所趣不同而其歸則一彖辭言睽而同大象言同而異在人則出處語黙𨿽不同而同歸於理講論文字爲說不同而同於求合義理立朝論事所見不同而同於忠君本義所謂二卦合體者言同也而性不同者言異也以同而異語意與用晦而明相似大凡讀易到精熟後顚倒說來皆合不然則是死說耳又問睽卦無正應而同徳相應者何也先生曰無正應所以爲睽當睽之時當合者旣離其離者卻合也銖問君子以同而異作理一分殊看如何先生云理一分殊是理之自然如此這處又就人事之異同上說蓋君子有同處有異處如所謂周而不比羣而不黨是也大抵易中六十四象下句皆是就人事之近處說不必深去求他此處伊川說得甚好易說】纂注【張氏汝明曰離兌同出於坤火澤同出於地一動而下一動而上其末異如此李氏舜臣曰孔子於彖言睽中有合所以責君子濟睽之功象言同中有異所以論君子不茍同之性君子之性不茍於同而其出而同心協力以合天下之睽異者則同嗚呼安得不茍同之君子而與共議和同天人之事也哉雙湖先生曰同取二體皆陰義異取二象各動義故曰以同而異程氏曰三仁同於爲仁而行異三聖同於爲聖而道異此同睽之善者也趙氏汝楳曰君子同於善而制行則殊故伯夷栁下惠夫子之所同者聖也異者淸和時也楊氏萬里曰禹顏回同道而異趣夷惠同聖而異行未足爲同之異也孔子一孔子也而齊魯之去異遲速孟子一孟子也而今昔之餽異辭受此同而異也】彖傳睽火動而上澤動而下二女同居其志不同行【呂音訓上陸氏曰時掌反下同行陸氏曰如字王肅遐孟反】集解【程子曰彖先釋睽一無睽字義一作意字次言卦才終言合睽之道而贊其時用之大火之性動而上澤之性動而下二物之性違異故爲睽異中少二女𨿽同居其志不同行亦爲睽義女之少也同處長則各適其歸其誌異也言睽者本同也本不同則非睽也朱子曰以卦象釋卦名義】纂注【林氏栗曰離火兌澤同賦形於天地中女季女同鞠育於閨門其始未嘗不同也火性炎上澤性潤下中女儷坎季女妃艮其後未嘗不睽也】說而麗乎明柔進而上行得中而應乎剛是以小事吉集解【程子曰卦才如此所以小事吉也兌說也離麗也又爲明故爲說順而附麗於明凡離在上而彖欲見柔居尊者則曰柔進而上行晉鼎是也方睽乖之時六五以柔居尊位有說順麗明之善又得中道而應剛𨿽不能合天下之睽成天下之大事亦可以小濟是於小事吉也五以明而應剛不能致大吉何也曰五陰柔𨿽應二而睽之時相與之道未能深固故二必遇主於巷五噬膚則無咎也天下睽散之時必君臣剛陽中正至誠協力而後能合也說音悅朱子曰以卦徳卦變卦體釋卦辭】天地睽而其事同也男女睽而其志通也萬物睽而其事類也睽之時用大矣哉集解【程子曰推物理之同以明睽之時用乃聖人合睽之道也見同之爲同者世俗之知也聖人則明物理之本同所以能同天下而和合萬類也以天地男女萬物明之天地髙下其體睽也然陽降陰升相合而成化育之事則同也男女異質睽也而相求之志則通也生物萬殊睽也然而得天地之和稟陰陽之气則相類也物𨿽異而理本同故天下之大羣生之眾睽散萬殊而聖人爲能同之處睽之時合睽之用其事至大故云大矣哉朱子曰極言其理而贊之】附錄【朱子語問程傳物𨿽異而理本同之防曰天施地生男倡女隨此感彼應蓋不能以相元也非理之本同何以如此董錄】纂注【馮氏椅曰以三才推廣卦義且恐人以吉止小事故推時用之大者以明之天地初上也男女二五也萬物二三四五也天尊地卑睽矣而事同於覆載男陽女陰睽矣而志同於相應萬物羣分睽矣其事各以類聚謂二與四類三與五類也當睽之時其用如此豈不大哉盧氏曰不言義而言用睽之用至大程氏曰水火相逮山澤通气而火澤無相用之理故相遇則革不相遇則睽】小象見惡人以辟咎也【呂音訓辟陸音避】集解【程子曰睽離之時人情乖違求和合之且病其不一作未能得也若以惡人而拒絕之則將眾仇於君子而禍咎至矣故必見之所以免辟怨咎也無怨咎則有可合之道】纂注【單氏曰九二以剛在上而乘已近不相得惡人之象也惡人在上不以禮承之則害及矣故見之乃可以辟咎楊氏萬里曰見惡人子見南子陳寔弔張讓是也若非辟咎則無事乎見惡人矣孔子不見陽貨是也】遇主於巷未失道也集解【程子曰當睽之時君心未合賢臣在下竭力盡誠期使之信合而已至誠以感動之盡力以扶持之明義理以致其知杜蔽惑以誠其意如是宛轉以求其合也遇非枉道迎逢也巷非邪僻由徑也故夫子特云遇主於巷未失道也未非必也非必謂失道也朱子曰本其正應非有邪也】見輿曳位不當也無初有終遇剛也集解【程子曰以六居三非正也非正則不安又在二陽之間所以有如是艱戹由位不當也無初一有而字有終者終必與上九相遇而合乃遇剛也不正而合未有久而不離者也合以正道自無終睽之理故賢者順理而安行知者知幾而固守】交孚無咎志行也集解【程子曰初四皆陽剛君子當睽乖之時上下以至誠相交協志同力則其志可以行不止無咎而已卦辭但言無咎夫子又從而明之云可以行其志救時之睽也蓋以君子陽剛之才而志誠相輔何所不能濟也惟有君子則能行其志矣】厥宗噬膚往有慶也集解【程子曰爻辭但言厥宗噬膚則可以往而無咎象復推明其義言人君𨿽己才不足若能信任賢輔使以其道深入於己則可以有爲是往而有福慶也】遇雨之吉羣疑亡也集解【程子曰雨者陰陽和也始睽而能終和故吉也所以能和者以羣疑盡亡也其始睽也無所不疑故云羣疑睽極而合則皆亡也一作則疑皆亡矣】附錄【朱子語孔子不說象如見豕負塗載鬼一車之類只說羣疑亡也便見得上面許多皆是狐惑可疑之事而已到後人解說多牽彊謨】纂注【雙湖先生曰夫子讀易象已了然於未贊之先及其贊易只以一二字防掇過𨿽不說象而義理自著然其爲象固已備具於說卦中矣】

經【艮下坎上】集解【程子曰蹇序卦睽者乖也乖必有難故受之以蹇蹇者難也睽乖之時必有蹇難蹇險阻之義故爲蹇難爲卦坎上艮下坎險也艮止也險在前而止不能進也前有險陷後有峻阻故爲蹇也】附錄【程子語蹇便是處蹇之道困便是處困之道道無時不可行遊酢】蹇利西南不利東北利見大人貞吉【呂音訓蹇陸氏曰紀免反王肅徐紀偃反兌宮四世卦】集解【程子曰西南坤方坤地也體順而易東北艮方艮山也體止而險在蹇難之時利於順處平易之地不利止於危險也處順易則難可紓止於險則難益甚矣蹇難之時必有聖賢之人則能濟天下之難故利見大人也濟難者必以大正之道而堅固其守故貞則吉也凡處難者必在乎一無乎字守貞正一無正字設使難不解不失正徳是以吉也若遇難而不能固其守入於邪濫𨿽使茍免亦惡徳也知義命者不爲也朱子曰蹇難也足不能進行之難也爲卦艮下坎上見險而止故爲蹇西南平易東北險阻又艮方也方在蹇中不宜走險又卦自小過而來陽進則往居五而得中退則入於艮而不進故其占曰利西南不利東北當蹇之時必見大人然後可以濟難又必守正然後得吉而卦之九五剛健中正有大人之象自二以上五爻皆得正位則又貞之義也故其占又曰利見大人貞吉蓋見險者貴於能止而又不可終於止處險者利於進而不可失其正也】附錄【朱子語艮下坎上其卦爲蹇蹇難也西南陰方平易之地東北陽方險阻之處當蹇之時利趨平易而不利走險阻又利見大人以濟蹇而守正則吉故筮得此卦其占如此以彖傳言之云易本義合如此偶讀漫記蹇利西南是說坤卦分曉但不知從何插入這坤卦來此須是个變例聖人列這里見得有个做坤底道理大率陽卦多自陰來陰卦多自陽來震是坤第一畫變坎是第二畫變艮是第三畫變易之取象不曾確定了它淵蹇無坤體只取坎中爻變如沈存中論五姓一殷蹇利西南謂地也據卦體艮下坎上無坤而繇辭言地者往往只取坎中爻變變則爲坤矣沈存中論五姓自古無之後人旣如此呼喚卽便有義可推淵】纂注【林氏曰蹇躄也說文云足跛也易氏曰卦本無坤體乾三索於坤而得艮今六二上往而易五則由東北之艮位而復西南之坤位以濟險之道利順不利止也董氏曰二與五爲應六二柔中之臣不自安於險峻之內見九五剛中大人坦然行平易之道於峻險而趨之故聖人以利見許之也李氏舜臣曰震坎艮相遇爲蹇解而坎常在焉二卦皆以坎爲義艮下坎上則是止乎險中故爲蹇坎下震上則是動而出乎險中故爲解命名大率以出險與不出險爲義也又曰坎配諸卦凡十有四大半皆險難之謂其問遇難而無救者無如困遇難而不行者莫如蹇蓋困則有澤而無水之象蹇則具天下山川之至險雙湖先生曰後天八卦方位艮坎東北卦與西南卦離卦爲對艮坎合爲蹇故不利東北則坤離合爲晉是爲利西南矣是以蹇爲難而晉爲進也蹇卦無西南文王姑卽東北對方言之不必卦內有取於西南也況二陽盡變而之坤則亦有離東北而就西南之象乎艮坎成蹇卦體𨿽爲不利而九五以剛健中正君於上六二以柔順中正臣於下三五互離目爲見又有人臣利見大人之象焉大人謂五見謂二二五剛柔皆正故吉又觀睽盡變爲蹇睽取目有所見象重離在前也蹇取足不能進象重坎在前也名義甚巧】初六往蹇來譽集解【程子曰六居蹇之初往進則益入於蹇往蹇也當蹇之時以陰柔無援而進其蹇可知來者對往之辭上進則爲往不進則爲來止而不進是有見幾知時之美來則有譽也朱子曰往遇險來得譽】纂注【程氏曰六非濟蹇之才初非濟蹇之位往則犯難來則獲見險能止之譽李氏舜臣曰古人生居亂世無官守言責者類皆髙蹈隱淪以待天下之淸卒之身名俱髙傳播萬世夫是之謂往蹇來譽與夫履富貴而蹈危機以致名位俱僕爲後代之指笑者有間哉】六二王臣蹇蹇匪躬之故集解【程子曰二以中正之徳居艮體止於中正者也與五相應是中正之人爲中正之君所信任故謂之王臣𨿽上下同徳而五方在大蹇之中致力於蹇難之時其艱蹇至甚故爲蹇於蹇也二𨿽中正以陰柔之才豈易勝其任所以蹇於蹇也志在濟君於蹇一作艱難之中其蹇蹇者非爲身之故也𨿽使不勝志義可嘉故稱忠藎不爲已也然其才不足以濟蹇也小可濟則聖人當盛稱以爲勸矣朱子曰柔順中正正應在上而在險中故蹇而又蹇以求濟之非以其身之故也不言吉凶者占者但當鞠躬盡力而已至於成敗利鈍則非所論也】纂注【蔡氏曰王臣爲五之臣也蹇蹇入難之深也匪躬之故爲王之事也楊氏萬里曰諸爻聖人皆不許其往惟六二九五無不許其往之辭者二爲王者之大臣五履大君之正位復不往以濟而誰當任乎楊氏曰二臣位當濟君上之蹇五君位當濟天下之蹇故不言往來蔡氏曰二五居中得位濟蹇者也往來不必言矣雙湖先生曰躬艮象六二當重坎之初有蹇蹇象】九三往蹇來反集解【程子曰九三以剛居正處下體之上當蹇之時在下者皆柔必依於三是爲下所附者也三與上爲正應上陰柔而無位不足以爲援故上往則蹇也來下來也反還歸也三爲下二陰所喜故來爲反其所也稍安之地也朱子曰反就二陰得其所安】纂注【徐氏曰九三當位與上爲應上柔無位不足與濟難故曰往蹇郭氏雍曰反者旣往復反之辭郭氏京曰往蹇來正今本作來反象同】六四往蹇來連【呂音訓連陸氏曰力善反馬云難也鄭如字遲久之意】集解【程子曰往則益入於坎險之深往蹇也居蹇難之時同處艱戹者其志不謀而同也又四居上位而與在下者同有得位之正又與三相比相親者也二與初同類相與者也是與下同志眾所從附也故曰來連來則與在下之眾相連合也能與眾合得處蹇之道也朱子曰連於九三合力以濟】纂注【徐氏曰六四近君往從乎五則陰柔不足以濟五之蹇惟下連九三牽引以進乃克有濟單氏曰六四已至於險中而猶往焉則益蹇矣連於陽以避難則安其所也】九五大蹇朋來集解【程子曰五居君位而在蹇難之中是天下之大蹇也當蹇而又在險中亦爲大蹇大蹇之時而二在下以中正相應是其朋助之來也方天下之蹇而得中正之臣相輔其助豈小也得朋來而無吉何也曰未足以濟蹇也以剛陽中正之君而方在大蹇之中非得剛陽中正之臣相輔之不能濟天下之蹇也二之中正固有助矣欲以陰柔之助濟天下之難非所能也自古聖王濟天下之蹇未有不由賢聖之臣爲之助者湯武得伊呂是也中常之君得剛明之臣而就漸大難者則有矣劉禪之紮明唐肅宗之郭子儀徳宗之李晟是也𨿽賢明之君茍無其臣則不能濟於難也故凡六居五九居二者則多由助而有功蒙泰之類是也九居五六居二則其功一作助多不足屯否之類是也蓋臣賢於君則輔君以君所不能臣不及君則贊助之而已故不能成大功也朱子曰大蹇者非常之蹇九五居尊而有剛健中正之徳必有朋來而助之者占者有是徳則有是助矣】附錄【朱子語問蹇九五何故爲大蹇曰五是爲蹇主凡人臣之蹇只是一事至大蹇須人主當之砥問大蹇朋來之義曰處九五尊位而居蹇之中所以爲大蹇所謂遺大投艱於朕身人君當此之時須屈羣防用羣力乃可濟也僴】纂注【徐氏曰朋謂三五與三皆陽故曰朋毛氏曰禍亂天所以開聖人也九五徳正而位尊立乎險中以合天下使天下之有志者朋來而取節於我是故自我言之所謂當位貞吉以正邦也自朋來者言之所謂利見大人往有功也然則九五陷坎險之中所以爲蹇也而其位則君也治蹇者也以治蹇之主而居至險之中此所以撥亂反正乘危致安也歟鄭氏剛中曰諸爻皆以來爲言與朋來之來異諸爻之來自外反內也朋來之來自下趨五也雙湖先生曰凡天下之蹇皆聚於人君之一身故稱大蹇又陽爻亦稱大合二五兩爻觀之五爲濟蹇之主二爲濟蹇之臣故五稱大蹇二稱蹇蹇又觀蹇之二五與比之二五一也比何爲而樂蹇何爲而難蓋不徒系爻實系卦體比以坎下乘坤蹇以坎下乘艮文王曰利西南不利東北坤正西南角卦艮正東北角卦平易險阻之分不徒在於坎尢在於坤艮者蓋可見矣李氏開曰四爻皆言往蹇而來善惟二與五不言往以中正濟蹇之才可以往故也】上六往蹇來碩吉利見大人集解【程子曰六以陰柔居蹇之極冒極一作陰險一作蹇而往所以蹇也不往而來從五求三得剛陽之助是以碩也蹇之道戹塞窮蹙碩大也寛裕之稱來則寛大其蹇舒矣蹇之極有出蹇之道上六以陰柔故不得出一作能耳得剛陽之助可以舒蹇而已在蹇極之時得舒則爲吉矣非剛陽中正豈能出乎蹇也利見大人蹇極之時見大徳之人則能一作利有濟於蹇也大人謂五以相比發此義五剛陽中正而居君位大人也在五不言其濟蹇之功而上六利見之何也曰在五不言以其居坎險之中無剛陽之助故無能濟蹇之義在上六蹇極而見大徳之人則能濟於蹇故爲利也各爻取義不同如屯初九之志正而於六二則目之爲寇也諸爻皆不言吉上獨言吉者諸爻皆得正各有所善然皆未能出於蹇故未足爲吉惟上處蹇極而得寛裕乃爲吉也朱子曰已在卦極往無所之益以蹇耳來就九五與之濟蹇則有碩大之功大人指九五曉占者宜如是也】附錄【朱子語問往蹇來譽曰來往二字惟程傳言上進則爲往不進則爲來說得極好今人或謂六四往蹇來連是來就三九三往蹇來反是來就二上往蹇來碩是來就五已說得通但初六來譽則位居最下無可來之地其說不得通矣故不若程傳好只是不往爲佳耳不往者守而不進故不進則爲來諸爻皆不言吉蓋未離乎蹇中也至上六往蹇來碩吉卻是蹇極有濟之理旣是不往惟守於蹇則必得見九五之大人與共濟蹇而有碩大之功矣銖】纂注【徐氏曰碩大也剛也近附九五之大人故曰來碩下得乎剛可以出蹇故吉也丘氏曰來碩應三也三陽爲大大人五也上旣得三之應則宜與之共見大人而成濟蹇之功先言來碩後言利見者蓋上得三而後可以援五也項氏曰艮之上爻爲碩剝之碩果是也又曰上六之往猶初六之來上六本無所往特以不來爲往耳初六本無所來特以不往爲來耳王氏宗傳曰大蹇至上六始爲吉者以爲蹇至此極物極則反蹇極必通也】大象傳山上有水蹇君子以反身修徳集解【程子曰山之峻阻上復有水坎水爲險陷之象上下險阻故爲蹇也君子觀蹇難之象而以反身修徳君子之遇艱阻必反求諸已而益自修孟子曰行有不得者皆反求諸己故遇艱蹇必自省於身有失而致之乎是反身也有所未善則攺之無歉於心則加勉乃自修其徳也君子修徳以俟時而已】附錄【朱子語或言蹇與困相似君子致命遂志與君子反身修徳亦一般曰不然澤無水困是盡漧燥處困之極事無可爲者故只得致命遂志若山上有水蹇則猶可進步如山上之泉曲折多艱阻然猶可行故教以反身修徳豈可與困爲比只觀澤無水困與山上有水蹇兩句便全然不同僴】纂注【郭氏京曰君子以正身修徳正字誤作反字馮氏曰艮爲躬在內故有反身之象坎水象徳蒙之育徳亦坎也雙湖先生曰反身則思不出其位之義艮象修徳則常徳行之義坎象坎在艮下爲蒙而稱君子以果行育徳坎在艮上爲蹇而稱君子以反身修徳蓋反身如山不動而修徳如水滋潤乎山之象也】彖傳蹇難也險在前也【呂音訓難陸乃旦反】集解【程子曰蹇難也蹇之爲難如幹之爲健若易之爲難則義有未足一作盡蹇有險阻之義屯亦難也困亦難也同爲難而義則異屯者始難而未得通困者力之窮蹇乃險阻難之義各不同也險在前也坎險在前下止而不得進故爲蹇】見險而能止知矣哉【呂音訓知陸音智】集解【程子曰以卦才言處蹇之道也上險而下止見險而能止也犯險而進則有悔咎一作吝故美其能止爲知也方蹇難之時惟能止爲善故諸爻除五與二外皆以往爲失來爲得也朱子曰以卦徳釋卦名義而贊其美】纂注【都氏曰險在前而行者遇之則不可以有行也險在下而行者在上則可以有行矣險在下可行而乃止焉非知險者也此卦所以爲蒙有不明之義險在前知其不可進而止焉可謂知險矣此卦所以爲蹇而蹇則知者之事所以反乎蒙也】蹇利西南往得中也不利東北其道窮也【呂音訓中陸氏曰如字鄭云和也又張仲反王肅雲中適也】集解【程子曰蹇之時利於處平易西南坤方爲順易東北艮方爲險阻九上居五而得中正之位是往而得平易之地故爲利也五居坎險之中而謂之平易者蓋卦本坤由五往而成坎故但取往而得中不取成坎之義也方蹇而又止危險之地則蹇益甚矣故不利東北其道窮也謂蹇之極也】利見大人往有功也當位貞吉以正邦也【呂音訓正邦陸氏曰荀陸績作正國爲漢朝諱】集解【程子曰蹇難之時非聖賢一有大人字不能濟天下之蹇故利於見大人也大人當位則成濟蹇之功矣往而有功也能濟天下之蹇者惟大正之道夫子又取卦才而言蹇之諸爻除初外餘皆當正位故爲貞正而吉也初六𨿽以陰居陽而處下亦陰之正也以如一作如以此正道正其邦可以濟於蹇矣】蹇之時用大矣哉集解【程子曰處蹇之時濟蹇之道其用至大故云大矣哉天下之難豈易平也非聖賢不能其用可謂大矣順時而處量險而行從平易之道由至正之理乃蹇之時用也朱子曰以卦變卦體釋卦辭而贊其時用之大也】纂注【雙湖先生曰利西南往得中論卦變也蹇本升卦坤上防下坤乃西南平易之方自升九二上往得坤體之中是爲利西南而往得中矣升九二旣往五則下體成艮艮正東北方卦所謂不利東北其道窮也利見互離目爲見大人九五也九二之往爲九五可謂有功矣九五剛中當位貞吉可以正邦矣當蹇之時而成其用之大有如此者本義釋卦辭謂蹇自小過來而彖傳則分明自升來或自旣濟來則皆有往西南之象耳】小象傳往蹇來譽宜待也【呂音訓宜待也陸氏曰張本作宜時也鄭本作宜待時也】集解【程子曰方蹇之初進則益蹇時之未可進也故宜見幾而止以待時可行而後行也諸爻皆蹇往而善來然則無出蹇之義乎曰在蹇而往則蹇也蹇終則變矣故上已一作六有碩義】王臣蹇蹇終無尢也集解【程子曰𨿽艱一作蹇戹於蹇時然其志在濟君難然未能成功然一無然字終無過尢也聖人取其志義而謂其無尢所以勸忠藎也朱子曰事𨿽不濟亦無可尢】纂注【雷氏曰初六以不往爲有譽六二以匪躬爲無尢有位無位之間耳】往蹇來反內喜之也【呂音訓喜陸氏曰如字徐許意反猶好也】集解【程子曰內在下之陰也方蹇之時陰柔不能自立故皆附於九三之陽而喜愛之九之處三在蹇爲得其所耳處蹇而得下之心可以求安故以來爲反猶春秋之言歸也】往蹇來連當位實也集解【程子曰四當蹇之時居上位不往而來與下同志固足以得眾矣又以陰居陰爲得其實以誠實與下故能連合而下之二三亦各得其實初以陰居下亦其實也當同患之時相交以實其合可知故來而連者當位以實也處蹇難非誠實何以濟當位不曰正而曰實上下之交主於誠實用各有其所也】大蹇朋來以中節也集解【程子曰朋者其朋類也五有中正之徳而二亦中正𨿽大蹇之時不失其守蹇於蹇以相應助是以其中正之節也上下中正而弗濟者臣之才不足也自古守節秉義而才不足以濟者豈少乎漢李固王允晉周顗王導之徒是也】纂注【耿氏曰易以節爲行險故節之彖曰說以行險當位以節蓋節物之性亦行險也五居中以節所以行險而致朋來也】往蹇來碩志在內也利見大人以從貴也集解【程子曰上六應三而從五志在內也蹇旣極而有助是以碩而吉也六以陰柔當蹇之極密近剛陽中正之君自然其志從附以求自濟故利見大人謂從九五之貴也所以雲從貴恐人不知大人爲指五也】附錄【程子語蹇以反身修徳故往者在外也在外必蹇來者在內也在內則有譽無尢來連朋來來碩皆反身修徳之謂也蹇蹇不暴進內顧之象也暴進出外則無事矣連音平連則無窮也朋來則眾來言朋來未免於有思也至於來碩則來處於大人之事也故曰從貴羅氏拾遺】纂注【董氏曰內以五之位言貴以五之徳言以位則上不當往於外而當來於內以徳則五有大人之徳居大人之位此其可貴也】經【坎下震上】集解【程子曰解序卦蹇者難也物不可以終難故受之以解物無終難之理難極則必散解者散也所以次蹇也爲卦震上坎下震動也坎險也動於險外出乎險也故爲患難解散之象又震爲雷坎爲雨雷雨之作蓋陰陽交感和暢而緩散故爲解解者天下患難解散之時也】解利西南無所往其來復吉有攸往夙吉【呂音訓解陸氏曰音蟹震宮二世卦】集解【程子曰西南坤方坤之體廣大平易當天下之難方解人始離艱苦不可復以煩苛嚴急治之當濟以寛大簡易乃其宜也如是則人心懷而安之故利如西南也湯除桀之虐而以寛治武王誅紂之暴而反商政皆從寛易也無所往其來復吉有攸往夙吉無所往謂天下之難已解散無所爲也有攸往謂尙有所當解之事也夫天下國家必紀綱法度廢亂而後禍患生聖人旣解其難而安平無事矣是無所往也則當修復治道正紀綱明法度進復先代明王之治是來復也謂反正理也天下之吉也其發語辭自古聖王救難定亂其始未暇遽爲也旣安定則爲可久可繼之治自漢以下亂旣除而不復有爲姑隨時維持而已故不能成善治蓋不知來復之義也有攸往夙吉謂尙有當解之事則早爲之乃吉也當解而未盡者不早去則將復盛事之復生者不早爲則將漸大故夙則吉也朱子曰解難之散也居險能動則出於險之外矣解之象也難之旣解利於平易安靜不欲久爲煩擾且其卦自升來三往居四入於坤體二居其所而又得中故利於西南平易之地若無所往則宜來復其所而安靜若尙有所往則宜早往早復不可久煩擾也】附錄【朱子語先生舉解卦云無所往其來復吉程傳以爲天下之難已解而安平無事則當修復治道正紀綱明法度進復先代明王之治夫禍亂旣平正合修治道求復三代之規模卻只便休了兩漢以來人主還有理會正心誠意否須得人主如窮閻陋巷之士治心修身講明義理以此應天下之務用天下之才方見次第徳明】纂注【蔡氏曰坎難震動動則離乎難解之義也利西南者坎震東北之卦也難解於東北至西南則無不利矣無所往其來復吉往進也來復退歸也謂二難旣解則居中以復其安靜也主內象言有攸往夙吉夙早也難有未解者當急往而解之不可久擾也主外像言李氏舜臣曰以畫觀之四陰二陽坎險在前是爲蹇四陰二陽坎險巳過是爲解則解者蹇之反也以卦觀之坎上震下爲屯坎下震上爲解則解者屯之反也屯蹇者難之方興解則難之巳散蹇之止於險下固不若屯之動於險中屯之動於險中又不若解之動於險外也雙湖先生曰解乃蹇之反體亦爲蹇變而成解昔焉艮止於坎險之下者今震動而出乎坎險之上矣是險難旣散而爲解也其曰利西南無所往其來復吉者自蹇九五言之也若曰西南𨿽利今九五於西南旣無所往則宜來復於九二以成坎體就下而吉也其曰有攸往夙吉者自蹇之九三言之也若曰九三若有所往則宜早往居四以成震體出乎坎險之上亦吉也大抵卦體一轉移間九五來復於二九三上往居四便成解卦矣文王卦辭不過如此若必欲就卦中取西南之象則膠滯而有所不通矣諸家皆不免此獘蔡氏釋來復以下好說西南亦無歸著】初六無咎集解【程子曰六居解初患難旣解之時以柔居剛以陰應陽柔而能剛之義旣無患難而自處得剛柔之宜一有也字患難旣解安寧無事惟自處得宜則爲無咎矣方解之初宜安靜以休息之爻之辭寡所以示意朱子曰難旣解矣以柔在下上有正應何咎之有故其占如此】纂注【李氏過曰初六一柔本在卦上今反而居下與二陽遇宜其無咎也李氏舜臣曰震陽動乎險上初與爲應借以解散於屯蹇者安有咎哉】九二田獲三狐得黃矢貞吉集解【程子曰九二以陽剛得中之才上應六五之君用於時者也天下小人常眾剛明之君在上則明足以照之威足以懼之剛足以斷之故小人不敢用其情然猶常存警戒慮其有間而害正一作政也六五以陰柔居尊位其明易蔽其威易犯其斷不果而易惑小人一近之則移其心矣況難方解而治之初其變尙易二旣當用必須能去小人則可以正君心而行其剛中之道田者去害之事狐者邪媚之獸三狐指卦之三陰時之小人也獲謂能變化除去之如田之獲狐也獲之則得中直之道乃貞正而吉也黃中色矢直物黃矢謂中直也羣邪不去君心一入則忠直之道無由行矣桓敬之不去武三思是也朱子曰此爻取象之意未詳或曰卦凡四陰除六五君位餘三陰卽三狐之象也大抵此爻爲卜田之吉占亦爲去邪媚而得中直之象能守其正則無不吉矣】纂注【都氏曰人民曰獲器用曰得獲者得之難得者獲之易程氏曰田有獲者用武有功之象李氏舜臣曰坎爲穴爲隠伏物之穴居而隠伏者狐也三狐坎三爻象劉氏曰狐者性伏而情姦晝伏而夜動小人道也楊氏萬里曰當解之世此爻欲其獲狐三戒其致寇四欲其解拇五欲其退小人六欲其射隼一卦六爻而】

【去小人之象居其五然則召天下多難者誰乎人君亦何利於天下之多難而何樂於近小人以疎君子哉雙湖先生曰二爲田坎爲弓輪互離爲甲冑戈兵有獵象互坎三爻三狐象互坎爲矢又互離爲黃噬嗑九四亦互坎稱金矢六五離中稱黃金此有互離互坎故兼黃矢象二不正而云貞吉戒之也此爻有互坎在二前故就互坎取象或以下坎爲狐不應九二自獲其義則程子盡矣】六三負且乘致寇至貞吝集解【程子曰六三陰柔居下之上處非其位猶小人宜在下以負荷而且乘車非其據也必致宼奪之至𨿽使所爲得正亦可鄙吝也小人而竊盛位𨿽勉爲正事而气質卑下本非在上之物終可吝也若能大正則如何曰大正非陰柔所能也若能之則是化爲君子矣三陰柔小人宜在下而反處下之上猶小人宜負而反乘當致宼奪也難解之時而小人竊位復致寇矣乘如字石證反朱子曰系辭備矣貞吝言𨿽以正得之亦可羞也惟避而去之爲可免耳】纂注【徐氏曰負謂上負九四乘謂下乘九二三以柔處二剛之中頑然不解故有負且乘致寇至象呂氏曰不安於上求媚於四而負之不安於下陵侮於二而乘之王氏安石曰負者小人之事六小人之材也乘者君子之器三君子之位也南軒張氏曰小人乘君子之器乃所以招寇而起禍貞固守此寧不可吝乎朱氏曰此爻當內卦之上而在髙位自二言之爲狐自上言之爲隼自本爻言之又爲負且乘也丘氏曰小人情狀最爲不一狐言其蠱惑隼言其害負且乘言其僣竊雙湖先生曰坎爲輿爲盜六三坎體三至五又互坎故有負乘致寇之象又負四乘二爲上所射亦有致寇至象貞吝言其𨿽正猶吝況不正乎則其吝可知矣六爻中惟三爲吝而不言凶咎者終是以卦體吉也】九四解而拇朋至斯孚【呂音訓解陸佳買反拇陸氏曰茂後反陸績云足大指玉云手大指荀作母晁氏案母古文】集解【程子曰九四以陽剛之才居上位承六五之君大臣也而下與初六之陰爲應拇在下而防者謂初也居上位而親小人則賢人正士逺退矣斥去小人則君子之黨進而誠相得也四能解去初六之陰柔則陽剛君子之朋來至而誠合矣不解去小人則巳之誠未至安能得人之孚也初六其應故謂逺之爲解朱子曰拇指初初與四皆不得其位而相應應之不以正者也然四陽初陰其類則不同矣若能解而去之則君子之朋至而相信也】附錄【朱子語四與初皆不得正四能解其拇者以四𨿽陰位而才則陽與初六陰柔則爲有間所以能解去其拇故得陽剛之朋類至而相信矣銖】纂注【徐氏曰朋謂二四與二皆剛故曰朋解之時陽能解陰剛能解柔九四欲解初六在下之陰解而拇也】六五君子維有解吉有孚於小人【呂音訓解陸音蟹象同】集解【程子曰六五居尊位爲解之主人君之解也以君子通言之君子所親比者必君子也所解去者必小人也故君子維有解則吉也小人去則君子進矣吉孰大焉有孚者世云見驗也可驗之於小人小人之黨去則是君子能有解也小人去則君子自進正道自行天下不足治也朱子曰卦凡四陰而六五當君位與三陰同類者必解而去之則吉也孚驗也君子有解以小人之退爲驗也】纂注【林氏曰君子之治小人維有解緩之而巳吉之道也小人知君子之不爲巳甚亦莫不孚而自知退聽矣雙湖先生曰五柔中爲君子初無咎上公用惟三負乘小人欲知君子有解驗之於三五能用上射三而獲之則可以見矣嘗觀卦體不吉諸爻𨿽得位以剛中正之君幾濟之不足蹇之九五是也卦體旣吉諸爻𨿽不得位以柔中不正之主亦處之有餘解之六五是也以是知卦有小大實系卦體而不專系六爻於此可以見矣然解六五不過爲守成之常君蹇九五則實爲撥亂之英主遇蹇困而非如是之君生人之類復何賴焉吁此易之所以爲易也】上六公用射隼於髙墉之上獲之無不利【呂音訓射陸食亦反象同隼陸氏曰苟尹反毛氏艸木鳥獸疏云鷂墉陸氏曰音容馬云城也】集解【程子曰上六尊髙之地而非君位故曰公但據解終而言也隼鷙害之物象爲害之小人墉墻內外之限也害若在內則是未解之時也若出墉外則是無害矣復何所解故在墉上離乎內而未去也云髙見防限之嚴而未去者上解之極也解極之時而獨有未解者乃害之堅彊者也上居解極解道巳至器巳成也故能射而獲之旣獲之則天下之患解已盡矣何所不利夫子於系辭復伸其義曰隼者禽也弓矢者器也射之者人也君子藏器於身待時而動何不利之有動而不括是以出而有獲語成器而動者也鷙害之物在墉上苟無其器與不待時而發則安能獲之所以解之之道器也事之當解與已解之之道至者時也如是而動故無括結髮而無不利矣括結謂阻礙聖人於此發明藏器待時之義夫行一身至於天下之事苟無其器與不以時而動小則括塞大則喪敗自古喜有爲而無成功或顚覆者皆由是也朱子曰系辭備矣】纂注【馮氏曰公諸侯之爲三公者李氏椿年曰公在百僚之上者也以百僚之上而攻在下之小人宜其有獲而無不利也蔡氏曰隼鷙害之物謂三墉內外之限三所居地解之不解者惟三用其所應而解之獲之必矣故無不利馮氏椅曰解之時諸爻皆不當位故以二五得中爲貴以剛爻能出險爲尙惟上一爻當位故無不利也雙湖先生曰自五至三互坎爲弓矢射象自四至二互離爲飛鳥三居離中隼象三又下體之上髙墉象同人九四乘其墉亦指三也】大象傳雷雨作解君子以赦過宥罪【呂音訓宥陸氏曰音又京作尢】集解【程子曰天地解散而成雷雨故雷雨作而爲解也與明雨而作離語不同赦釋之宥寛之過失則赦之可也罪惡而赦之則非義也故寛之而巳君子觀雷雨作解之象體其發育則施恩仁體其解散則行寛釋也】纂注【蘭氏曰雷雨作天地解萬物之屯也赦過宥罪君子所以解天下之難也李氏舜臣曰雷雨作則澤被萬物赦過宥罪則澤被生民蔡氏曰赦宥解義過動震象罪陷坎象項氏曰過與罪屬坎坎爲法律爲徽纆赦宥屬震震爲動出爲反生雙湖先生曰坎在上爲云在下爲雨方雲雷爲屯則陰陽之未通今雷雨作解則陰陽之已通矣屯其爲難之始解其解屯之難者歟】彖傳解險以動動而免乎險解【呂音訓解陸音蟹下及大象並同】集解【程子曰坎險震動險以動也不險則非難不動則不能出𨿽動而出於險外是免乎險難也故爲解朱子曰以卦徳釋卦名義】解利西南往得眾也集解【程子曰解難之道利在廣大平易以寛易而往濟解則得眾心之歸也】纂注【林氏栗曰蹇止乎坎中是以言利西南不利東北解動乎險外是以但言西南之利而不復言東北之不利也歟】其來復吉乃得中也集解【程子曰不云無所往省文爾救亂除難一時之事未能成治道也必待難解無所往然後來復先王之治乃得中道謂合宜也】有攸往夙吉往有功也集解【程子曰有所爲則夙吉也早則往而有功緩則惡滋而害深矣朱子曰以卦變釋卦辭坤爲眾得眾謂九四入坤體得中有功皆指九二】纂注【易氏曰有攸往震也方其在坎險而無所往故來復於中而吉以其陽剛在坎之中宜於復也及其出而之震則可以有所往故動宜早而往有功以其陽剛在震之初宜於動也李氏過曰未可以往則以來復爲中今難旣解則往而有功矣】天地解而雷雨作雷雨作而百果艸木皆甲拆解之時大矣哉【呂音訓拆陸氏曰敇宅反說文云裂也廣雅云分也馬陸績作宅云根也】集解【程子曰旣明處解之道復言天地之解以見解時之大天地之气開散交感而和暢則成雷雨雷雨作而萬物皆生發甲拆天地之功由解而成故贊解之時大矣哉王者法天道行寛宥施恩惠養育兆民至於昆虫艸木乃順解之時與天地合徳也朱子曰極言而贊其大也】附錄【朱子語陰陽之气閉結之極忽然迸散出做這雷雨只管閉結了若不解散如何會有雷雨作小畜所以不能成雷雨者畜不極也雷便只是如今一个爆杖淵】纂注【馮氏椅曰以天地推廣卦義而贊之作興也拆分裂也云雷爲屯故雷雨作爲解雨自天施雷出地奮天地解也雷雨二卦象百果艸木四陰象或甲或拆得二陽而發育也丘氏曰雷雨作气之解也百果艸木皆甲拆形之解也王氏曰天地否結則雷雨不作交通感散雷雨乃作雷雨之作則險厄者亨否結者散故百果艸木皆甲拆也】小象傳剛柔之際義無咎也集解【程子曰初四相應是剛柔相際接也剛柔相際爲得其宜難旣解而處之剛柔得宜其義無咎也】纂注【蔡氏曰際謂交際柔居解初入坎尙淺而承剛應剛得剛柔交際之宜難必解者也故曰義無咎也】九二貞吉得中道也集解【程子曰所謂貞吉者得其中道也除去邪惡使其一無其字中直之道得行乃正而吉也】負且乘亦可醜也自我致戎又誰咎也【呂音訓致戎陸氏曰本又作致寇晁氏曰案其失自虞始虞前皆依爻作寇】集解【程子曰負荷之人而且乘載爲可醜惡也處非其據徳不稱一作勝其器則寇戎之致乃已招取將誰咎乎聖人又於系辭明其致寇之道謂作易者其知盜乎盜者乘釁而至苟無釁隙則盜安能犯負者小人之事乘者君子之器以小人而乘君子之器非所能安也故盜乘釁而奪之小人而居君子之位非其所能堪也故滿假而陵慢其上侵暴其下盜則乘其過惡而伐之矣伐者聲其罪也盜橫暴而至者也貨財而輕慢其藏是教語乎盜使取之也女子而夭冶其容是教語淫者使暴之也小人而乘君子之器是招盜使奪之也皆自取之之謂也】纂注【雷氏曰負且乘小人自以爲榮而君子所恥故可醜寇小則爲盜大則爲戎任使非人則變解而蹇天下起戎矣已所致也復誰咎哉】解而拇未當位也集解【程子曰四𨿽陽剛然居陰於正疑不足若復親比小人則其失正必矣故戒必解其拇然後能來君子以其處未當位也解者本合而離之也必解拇而後朋孚蓋君子之交而小人容於其間是與君子之誠未至也】君子有解小人退也集解【程子曰君子之所解者謂退去小人也小人去則君子之道行是以吉也】公用射隼以解悖也【呂音訓解陸佳買反悖陸布內反】集解【程子曰至解終而未解者悖亂之大者也射之所以解之也解則天下平矣】纂注【蔡氏曰悖逆也解悖謂解三之悖逆而卒得其順也】經【兌下艮上】集解【程子曰損序卦解者緩也緩必有所失故受之以損縱緩則必有所失失則損也損所以繼解也爲卦艮上兌下山體髙澤體深下深則上益髙爲損下益上之義又澤在山下其气上通潤及艸木百物是損下而益上也又下爲兌說三爻皆上應是說以奉上亦損下益上之義又下兌之成兌由六三之變也上艮之成艮自上九之變也三本剛而成柔上本柔而成剛亦損下益上之義損上而益於下則爲益取下而益於上則爲損在人上者施其澤以及下則益也取其下以自厚則損也譬諸壘土損於上以培厚其基本則上下安固矣豈非益乎取於下以增上之髙則危墜至矣豈非損乎故損者損下益上之義益則反是】損有孚元吉無咎可貞利有攸往【呂音訓損陸氏曰孫本反虧減之義也又訓失艮宮三世卦】集解【程子曰損減損也凡損抑其過以就義理皆損之道也損之道必有孚誠謂至誠順於理也損而順理則大善而吉所損無過差可貞固常行而利有所往也人之所損或過或不及一有或常字或不常一作當皆不合正理非有孚也非有孚則無吉而有咎非可貞之道不可行也朱子曰損減省也爲卦損下卦上畫之陽益上卦上畫之陰損兌澤之深益艮山之髙損下益上損內益外剝民奉君之象所以爲損也損所當損而有孚信則其占當有此下四者之應矣】纂注【蔡氏曰內本乾外本坤乾上爻與坤上爻往來本剛得柔爲損本柔得剛爲益凡卦以內爲貞主貞而言故爲損徐氏曰孚信實也損所當損適時之宜而有孚信可行之理所謂有孚也可貞者可以正固守此也其道可行故利往損而有孚則元吉無咎可貞而利有攸往也蓋損者拂人情之事易至凶咎故特詳之】曷之用二簋可用享【呂音訓曷陸何葛反簋陸氏曰蜀才作軌晁氏曰案軌古文簋字享陸氏曰香兩反彖同蜀才許庚反】集解【程子曰損者損過而就中損浮末而就本實也聖人以寧儉爲禮之本故爲損發明其義以享祀言之享祖之禮其文最繁然以誠敬爲本多儀備物所以將飾其誠敬之心飾過其誠則爲僞矣損飾所以存誠也故云曷之用二簋可用享二簋之約可用享祭言在乎誠而巳誠爲本也天下之害無不由末之勝也峻宇雕墻本於宮室酒池肉林本於飲食淫酷殘忍本於刑罰窮兵黷武本於徵討凡人欲之過者皆本於奉養其流之逺則爲害矣先王制其本者天理也後人流於末者人欲也損之義損人欲以復天理而巳朱子曰言當損時則至薄無害】附錄【朱子語二簋與簋貳字不同可見其義亦不同易說】纂注【徐氏曰曷之用問辭二簋享答辭下之奉上槪謂之享燕禮之重亦謂之享古者享禮以四簋爲中陳饋八簋爲盛當損之時二簋𨿽薄而亦可用享也馮氏椅曰享諸侯享天子之禮也以二簋言者下卦三陽九三一爻旣往於上卦之上矣下二陽爻應乎四五皆有奉之義故以取象也蘭氏曰損益二卦專爲三陰設也損幹之九四故曰損上損幹之九三故曰損下雙湖先生曰損以三上兩爻成卦損三益上損陽益陰故名卦曰損當交泰之時上下亨通三上有孚誠相與乃元吉之道無可咎者但陰陽易位故戒以可貞利有攸往申言卦變也損自泰來九利往居上六來居三也簋內方外圓下二陽爲底三陰爲腹上一陽爲蓋乃盛黍稷之器可用以享上者也主損之事者六五之君故以用享終焉】初九已事遄往無咎酌損之【呂音訓已陸氏曰音以本亦作以虞作祀晁氏曰說文作防云遄往來數也易防事遄往虞作祀云祭也遄陸氏曰市專反速也荀作顓】集解【程子曰損之義損剛益柔損下益上也初以陽剛應於四四以陰柔居上位賴初之益者也下之益上當損巳而不自以爲功所益於上者事旣已則速去之不居其功乃無咎也若享其成功之美非損巳益上也於爲下之道爲有咎矣四之陰柔賴初者也故聽於初初當酌度其宜而損已以益之過與不及皆不可也朱子曰初九當損下益上之時上應六四之陰輟所爲之事而速往以益之無咎之道也故其象占如此然居下而益上亦當斟酌其深淺也】附錄【朱子語在損之初下猶可以斟酌也淵問損卦三陽皆能益陰而二上二爻則弗損益之初則曰酌損之何邪先生云這一爻難解只得用伊川說又云易解得處少難解處多今且恁地說去到那占時又自別消詳有應處難豫爲定說也易說】纂注【徐氏曰損者人情之所難而初又最下不可過損損下太過則其本傷矣必斟酌其義之淺深而不失損己益人之道可也林氏栗曰酌取水也詩云酌彼行潦損澤以滋山故有酌損象李氏過曰遄往者下奉上之誠酌損者上愛下之仁也王氏宗傳曰兌三爻皆損以益上者然二以弗損爲益三以獨行得友初所謂出粟米絲麻以事上宜速往免咎上亦當酌損之使下供上之心不厭上取下之道不窮可也】九二利貞徵凶弗損益之集解【程子曰二以剛中當損剛之時居柔而說體上應六五陰柔之君以柔說應上則失其剛中之徳故戒所利在貞正也徵行也離乎中則失其貞正而凶矣守其中乃貞也弗損益之不自損其剛貞則能益其上乃益之也若失其剛貞而用柔說適足以損之而已一無而巳字非損巳而一有以字益上也世之愚者有𨿽無邪心而惟知竭力順上爲忠者蓋不知弗損益之之義也朱子曰九二剛中志在自守不肯妄進故占者利貞而徵則凶也弗損益之言不變其所守乃所以益上也】纂注【遊氏曰兌之情說而陽性好動故有利貞徵凶之戒雙湖先生曰九二不正故戒以正自守則利而上徵則凶此皆弗損之道然陽𨿽弗損而與六五爲正應以剛濟柔固未嘗無益之之道也董氏曰二以剛益五之柔亦如初益四初以剛居剛少損之則可裁度以助四二以剛居柔更損之將至媚說以徇五矣故旣以利貞勉之復以徵凶警之】六三三人行則損一人一人行則得其友集解【程子曰損者損有餘也益者益不足也三人謂下三陽上三陰三陽同行則損九三以益上三陰同行則損上六以爲三三人行則損一人也上以柔易剛而謂之損但言其減一耳上與三𨿽本相應由二爻升降而一卦皆成兩相與也初二二陽四五二陰同徳相比三與上應皆兩相與則其志專皆爲得其友也三𨿽與四相比然異體而應上非同行者也三人則損一人一人則得其友蓋天下無不二者一與二相對待生生之本也三則余而當損矣此損益之大義也夫子又於系辭盡其義曰天地絪緼萬物化醇男女媾精萬物化生易曰三人行則損一人一人行則得其友言致一也絪緼交密之狀天地之气相交而密則生萬物之化醇醇謂醲厚醲厚猶精一也男女精气交構則化生萬物惟精醇專一所以能生也一陰一陽豈可二也故三則當損言專致乎一也天地之間當損益之明且大者莫過此也朱子曰下卦本幹而損上爻以益坤三人行而損一人也一陽上而一陰下一人行而得其友也兩相與則專三則離而亂卦有此象故戒占者當致一也】附錄【程子語道二仁與不仁而已自然理如此道無無對有陰則有陽有善則有惡有是則有非無一亦無三易曰三人行則損一人一人行則得其友只是二也河南語錄絪緼陰陽之感入闗錄天地之大徳曰生天地絪緼萬物化醇生之謂性告子此言是謂犬之性猶牛之性牛之性猶人之性則非也萬物之生意最可觀此元者善之長也斯所謂仁也人與天地一物也而人特自小之何邪朱子語三人行損一人一人行得其友一陽上去換得一陰來淵伊川就六爻上說得好義剛】纂注【南軒張氏曰三居下體之上數之當變故極言損益之理李氏過曰損卦之成由此一爻上往故言損剛益柔之義丘氏曰此爻乃損之所以爲損也王氏大寶曰三剛並行損一以益上三人行則損一人之象也剛上柔下相應以相與一人行則得其友之象也雙湖先生曰此爻大旨本義已盡之矣系辭致一之說巳自是夫子之意而程傳則又推之六爻者也】六四損其疾使遄有喜無咎集解【程子曰四以陰柔居上與初之剛陽相應在損時而應剛能自損以從剛陽也損不善以從善也初之益四損其柔而益之以剛損其不善也故曰損其疾疾謂疾病不善損於不善惟使之遄速則有喜而無咎人之損過惟患不速速則不致於深過爲可喜也朱子曰以初九之陽剛益巳而損其陰柔之疾惟速則善戒占者如是則無咎矣】纂注【徐氏曰柔過爲疾忿欲之類是也又曰才柔苟止而或怠於從善初剛在下亦每難於益巳苟非自損其過自治其私汲汲然以好善求益爲心則應者緩而益者寡也能無咎乎凡言有喜有慶者皆內外相應之情也王氏大寶曰剛以敏速爲遄柔以遲鈍爲疾以柔居柔疾象動以陽卦使遄之象柔以得剛爲喜應初剛有喜之象以遄補疾無咎之象凡相應以相與能損其遲鈍之疾遄速應剛是亦柔道之可喜者也是以無咎南軒張氏曰當損而不損過也不當損而損之亦過也酌損之弗損益之者言不過損也所謂損一人損其疾者皆理之所當損者也雙湖先生曰初與四應在初直曰已事遄往在四則曰損疾使遄旣可以見陰陽相與之切又可以識剛柔彊弱之分王氏謂動以陽卦意謂自四至二有互震也】六五或益之十朋之弗克違元吉集解【程子曰六五於損時以中順居尊位虛其中以應乎二之剛陽是人君能虛中自損以順從在下之賢也能如是天下孰不損已自盡以益之故或有益之之事則十朋助之矣十眾辭者決是非吉凶之物眾人之公論必合正理𨿽防不能違也如此可謂大善之吉矣古人曰謀從眾則合天心朱子曰柔順虛中以居尊位當損之時受天下之益者也兩爲朋十朋之大寶也或以此益之而不能辭其吉可知占者有是徳則獲其應也】附錄【朱子語或益之十朋之句弗克違顯子易象自是一法如幹爲則損益二卦皆說此類甚多僴損益二卦說二在二一在五是顚倒說去未濟與旣濟說鬼方亦然不知如何煇向在玉山道間見彥章說離爲故卦言處皆有離象如頤之靈損益十朋之以其卦𨿽無離而通體似離也頤六爻損自二至上益自初至五此其求之巧矣然頤猶取義而無取於離損益則但言其得益之多而義亦不復系於矣今乃不論其所以得益之故以爲求益之方而必求其之所自來亦可謂枉費心力矣董錄】纂注【鄭氏汝諧曰凡曰或益曰有它吉曰有隕自天曰自天祐皆謂不期於得之也馮氏曰非所期而或益之厚之之象林氏栗曰五固無待乎外以上九之富又自上而益之是以有或益之象徐氏曰班固食貨志元岠冉長尺二寸直二千一百六十爲大貝十朋注冉甲緣也岠至也度背兩邊緣尺二寸也兩貝爲朋朋直二百一十六元十朋故二千一百六十也又有公九寸直五百爲壯貝十朋侯七寸以上直三百爲幺貝十朋子五寸以上直百爲小貝十朋是爲寶四品大貝四寸八分以上二枚爲一朋直二百一十六壯貝三寸六分以上二枚爲一朋直五十幺貝二寸四分以上二枚爲一朋直三十小貝寸二分以上二枚爲一朋直十不盈寸二分漏貝不得爲朋張子曰十朋之弗能違言受益之事必信然不疑也蔡氏曰元有國之大寶言益之大也弗克違者不求而必致之意故元吉】上九弗損益之無咎貞吉利有攸往得臣無家集解【程子曰凡損之義有三損巳從人也自損以益於人也行損道以損於人也損己從人徙於義也自損益人及於物也行損道以損於人行其義也各因其時取大者言之四五二爻取損巳從人下體三爻取自損以益人損時之用行損道以損天下之當損者也上九則取不行其損爲義九居損之終損極而當變者一無者字也以剛陽居上若用一有其字剛以損削於下非爲上之道其咎大矣若不行其損變而以剛陽之道益於下則無咎而得其正且吉也如是則宜有所往往則有益矣在上能不損其下而益之天下孰不服從從服之眾無有內外也故曰得臣無家得臣謂得人心歸服無家謂無有逺近內外之限也朱子曰上九當損下益上之時居卦之上受益之極而欲自損以益人也然居上而益下有所謂惠而不費者不待損巳然後可以益人也能如是則無咎然亦必以正則吉而利有所往惠而不費其惠廣矣故又曰得臣無家】附錄【朱子語得臣無家猶言化家爲國相似得臣有家其所得也小矣無家則可見其大淵陳埴說損益先生曰勢自是如此有人主出來也只因這个勢自住不得到這里方看做是如何惟是聖人能順得這勢盡得這道理以下人不能識得損益之宜便會錯了壞了也自是立不得防大抵損益二卦諸爻皆互換損好益卻不好如損六五卻成益六二損上九好益上九卻不好易說】纂注【徐氏曰利有攸往得臣無家謂柔往剛來得三之應不安處於下而應上之篤也朱氏曰易外以內爲家四以初五以二上以三外本於內也蔡氏曰損之爲義損下益上聖人不得已用之故卦辭必曰有孚爻辭初曰酌損二上皆曰弗損四但損其疾而巳五則無損而大有益惟三當可損之時耳損兼言益益不兼言損意亦可見雙湖先生曰或曰弗損益之與二辭同義異蓋上本陰爻乃受三之益而成九故言弗損益之謂非所當損乃受益者也本陰得陽無咎之道但不正故戒利有攸往上應乎三得臣無家三應乎上故三曰得友上曰得臣】大象傳山下有澤損君子以懲忿窒欲【呂音訓徵今本作懲陸氏曰直升反止也鄭云猶淸也劉作懲云淸也蜀才作澄晁氏曰蜀作登案登古文澄字忿窒陸氏曰忿方粉反窒珍栗反徐得悉反鄭劉作懫止也孟作恎陸績作欲陸氏曰如字孟作浴晁氏曰孟作谷案谷古文欲字】集解【程子曰山下有澤气通上潤與深下以增髙皆損下之象君子觀損之象以損於已在修已之道所當損者惟忿與欲故以懲戒其忿怒窒塞其意欲也朱子曰君子修身所當損者莫切於此】附錄【朱子語問懲忿窒欲忿怒易發難制故曰懲懲是戒於其】

【後欲之起則甚防漸漸到熾處故曰窒窒謂塞於初古人說情竇竇是罅隙須是塞其罅隙曰懲也不專是戒於後若是怒時也須去懲治他始得懲者懲於今而戒於後耳窒亦非是眞有个孔穴去塞了但遏絕之使不行耳又曰觀山之象以懲忿觀澤之象以窒欲欲如污澤然其中穢濁解污染人須當塡塞了廣云觀山之象以懲忿是如何曰人怒時自是恁突兀起來故孫權曰令人气湧如山易說懲忿如摧山窒欲如塡壑僩山下有澤損君子以懲忿窒欲必是降下山以塞其澤便是此象六十四卦象皆如此祖道懲忿如救火窒欲如防水大雅問何以窒欲伊川曰思此莫是言欲心一萌當思禮義以勝之否先生曰然易說】纂注【項氏曰艮少男兌少女忿莫甚於少男欲莫甚於少女故損言懲忿窒欲蔡氏曰山下之澤潤上行而水漸減損之象也懲止也窒塞也忿則陵物欲則溺已二者皆所當損懲忿艮象窒欲兌象林氏栗曰風雷爲益者雷震則益風風怒則益雷山澤爲損者山摧則損澤澤動則損山此損益二卦有自然之象也】彖傳損損下益上其道上行【呂音訓上陸時掌反】集解【程子曰損之所以爲損者以損於下而益於上也取下以益上故云其道上行夫損上而益下則爲益損下而益上則爲損損基本以爲髙者豈可謂之益乎朱子曰以卦體釋卦名義】纂注【蔡氏曰損幹之上而益坤之上也上行益在上也朱氏曰益上而謂之損上以下爲基譬之築墉損其基以增上之髙則危矣非益也耿氏曰貴以賤爲本髙以下爲基故益下則下與上俱益損下則下與上俱損李氏舜臣曰在下者民之象而在上者君之象也損民益君亦分之常而作易者名之爲損蓋損民者乃所以損國故設卦命名深寓至戒也劉氏曰古之爲人上者無損下獲益之理故易以損下爲損益下爲益後世乃有百姓輸已之財以助公上者皆非盛世之事也雙湖先生曰損下益上卦變也損自泰來損九三之剛益上六之柔而成損曰其道上行深寓不足之意於逆施之辭云耳】損而有孚元吉無咎可貞利有攸往集解【程子曰謂損而以至誠則有此元吉以下四者損道之盡善也】纂注【李氏過曰夏商周之貢助徹不過什一皆損下益上之義也其法不過天下之中正故曰可貞出力奉上下然後可得而治故曰利有攸往】曷之用二簋可用享二簋應有時損剛益柔有時【呂音訓應陸氏曰師如字舊應對之應】集解【程子曰夫子特釋曷之用二簋可用享卦辭簡直謂當損去浮飾曰何所用哉二簋可以享也厚本損末之謂也夫子恐後人不達遂以爲文飾當盡去故詳言之有本必有末有實必有文天下萬事無不然者無本不立無文不行父子主恩必有嚴順之體君臣主敬必有承接之儀禮讓存乎內待威儀而後行尊卑有其序非物采則一作而無別文之與實相須而不可缺也及夫文之勝末之流逺本喪實乃當損之時也故云曷所用哉二簋足以薦其誠矣謂當務實而損飾也夫子恐人之泥言也故復明之曰二簋之質用之當有時非其所用而用之不可也謂文飾未過而損之與損之至於過甚則非也損剛益柔有時剛爲過柔爲不足損益皆損剛益柔也必順時而行不當時而損益之則非也】損益盈虛與時偕行集解【程子曰或損或益或盈或虛惟隨時而巳過者損之不足一作及者益之虧者盈之實者虛之與時偕行也朱子曰此釋卦辭時謂當損之時】附錄【朱子語損上益下曰益損下益上曰損所以然者蓋邦本厚則邦寧而君安乃所以爲益也否則反是僴】纂注【閭丘氏曰無君子莫治野人無野人莫養君子貢助徵役有國家者所不能免也但用之有節取之有制不失信於民則自然樂輸以奉其上矣馮氏椅曰應平聲當也舊讀去聲非也夫剛非當損柔非當益也損剛益柔蓋有時如此故二簋之享亦當有時如此也三剛而損其一止有二剛可以用享耳損益盈虛與時偕行覆釋損剛益柔之義謂損而不巳必虛益而不巳必盈亦惟與時偕行耳】小象傳巳事遄往尙合志也集解【程子曰尙上也時之所崇用爲尙初之所尙者與上合志也四賴於初初益於四與上合志也朱子曰尙上通】九二利貞中以爲志也集解【程子曰九居二非正也處說非剛也而得中爲善若守其中徳何有不善豈有中而不正者豈有中而有過者二所謂利貞謂以中爲志也志存乎中則自正矣大率中重於正中則正矣正不必中也能守中則有益於上矣】一人行三則疑也集解【程子曰一人行而得一人乃得友也若三人行則疑所與矣理當損去其一人損其餘也】損其疾亦可喜也集解【程子曰損其所疾固可喜也云亦發語辭】纂注【遊氏曰有疾初無可喜因人而去之故曰亦可喜也】六五元吉自上祐也【呂音訓祐陸氏曰音又本亦作佑】集解【程子曰所以得元吉者以其能盡眾人之見合天地之理故自上天降之福祐也】弗損益之大得志也集解【程子曰居上不損下而反益之是君子大得行其志也君子之志惟在益於人而已】附錄【朱子語問損卦下三爻皆是損巳益人四五爻是損巳從人上爻爲人上之象不待損巳而自有以益人曰三爻無損益人底意只是盛到極處去不得自是損了四爻損其疾只是損了那不好了便自好五爻是受益也無損已從人底意】

經【震下防上】集解【程子曰益序卦損而不已必益故受之以益盛衰損益如循環損極必益理之自然益所以繼損也爲卦防上震下雷風二物相益者也風烈則雷迅雷激則風怒兩相助益所以爲益此以象言也防震二卦皆由下變而成陽變而爲陰者損也陰變而爲陽者益也上卦損而下卦益損上益下所以爲益此以義言也下厚則上安故益下爲益】益利有攸往利涉大川【呂音訓益陸氏曰增長之名又以裕爲義防宮三世卦】集解【程子曰益者益於天下之道也故利有攸往益之道可以濟險難利涉大川也朱子曰益增益也爲卦損上卦初畫之陽益下卦初畫之陰自上卦而下於下卦之下故爲益卦之九五六二皆得中正下震上防皆木之象故其占利有所往而利涉大川也】纂注【蔡氏曰幹下爻與坤下爻往來剛來居內故曰益李氏舜臣曰益者損卦之反也損卦兌在下本幹體天下富實之象也幹陽在下損幹之九三以益坤於上則是損下之陽實以益上之陰虛者也益卦防在上本幹體朝廷富實之象也幹陽在上損幹之九四以益坤於下則是損上之陽實以益下之陰虛者也下富實而上虛弱則損下以益上上富實而下虛弱則損上而益下上下相交而更爲損益其道一也而損下益上則謂之損損上益下則謂之益何也古之聖賢富厚之資則寧使在民而不在已儉薄之用則寧使在已而不在民蓋肥己瘠人者民貧而已無所寄巳𨿽瘠而天下肥者民樂而吾亦無憂故損下以自益君子以爲自損自損以益下君子以爲自益也蘭氏曰否之初六往爲六四上輔九五陽剛中正之君君臣相得此其利有攸往也郭氏忠孝曰易象中虛上下二體皆木所以利涉大川李氏開曰震木陽木也防木陰木也胡氏曰防木爲舟楫震動則能涉大川雙湖先生曰利有攸往以卦變言也益變自否來否初六上往而爲六四否九四下乘而爲初九以成益也卦辭涉川象凡八惟益卦難解意後天震防木行先天東南多澤之方是取耳卦體似頤有虛舟象頤五上象亦然余見需卦】初九利用爲大作元吉無咎集解【程子曰初九震動之主剛陽之盛也居益之時其才足以益物𨿽居至一無至字下而上有六四之大臣應於巳四防順之主上能防於君下能順一作防於賢才也在下者不能有爲也得在上者應從之則宜以其道輔於上作大益天下之事利用爲大作也居下而得上之用以行其志必須所爲大善而吉則無過咎不能元吉則不惟在已有咎乃累乎上爲上之咎也在至下以當大任小善不足以稱也故必元吉然後得無咎朱子曰初𨿽居下然當益下之時受上之益者也不可徒然無所報效故利用爲大作必元吉然後得無咎】附錄【朱子語吉凶是事咎是道理蓋有事𨿽吉而理則過差者是之謂吉而有咎易說初九在下爲四所任而作大事必盡善而後無咎若所作不盡善未免有咎也故孔子釋之曰下不厚事若在下之人爲在上之人作事未能盡善自應有咎也人傑】纂注【徐氏曰初剛在下爲動之主當益之時受上之益者也宜用之爲大有興作之事然位卑志剛力小任重則有所不堪惟處之當用之審大善而吉乃可無咎苟輕用敗事無益有害皆爲有咎此先王所以重用民力也朱氏曰陽爲大震爲作益初利用有爲而大作作大事以益天下也事大且善獲元吉則無咎馮氏曰元者震初九之象也益之爻用享帝用凶事用遷國皆大有作爲之卦故曰益以興利是也初九大作之始故以元吉無咎戒之鄭氏汝諧曰損上之三爻惟上得益益下三爻惟初得益夫得益者非謂以是而自私也故損之上有攸往得臣無家益之初利大作然初位未崇誠未孚必元吉方無咎】六二或益之十朋之弗克違永貞吉王用享於帝吉【呂音訓享陸氏曰香兩反王廙作亨許庚反】集解【程子曰六二處中正而體柔順有虛中之象人處中正之道虛其中以求益而能順從天下孰不願告而益之孟子曰夫苟好善則四海之內皆將輕千里而來告之以善夫滿則不受虛則來物理自然也故或可益之事則眾朋助而益之十者眾辭眾人所是理之至當也者占吉凶辧是非之物言其至是不能違也永貞吉就六二之方而言二中正虛中能得眾人之益者也然而質本陰柔故戒在常永貞固則吉也求益之道非永貞則安能守也一作之損之六五十朋之則元吉者蓋居尊自損應下之剛以柔而居剛柔爲虛受剛爲固守求益之至善故元吉也六二虛中求益亦有剛陽之應而以柔居柔疑益之未固也故戒能常永貞固則吉也王用享於帝吉如二之虛中而能永貞用以享上帝猶當獲吉況與人接物其意有不通乎求益於人有不應乎祭天天子之事故云王用也朱子曰六二當益下之時虛中處下故其象占與損六五同然爻位皆陰故以永貞爲戒以其居下而受上之益故又爲卜郊之吉占】附錄【朱子語王用享於帝吉是祭則受福底道理易說】纂注【蔡氏曰自初至五有象與損六五同郭氏雍曰損益相須以相成損之上益之初損之五益之二故損上益初其辭相屬而損五益二又大同矣損五曰元吉此曰永貞吉君臣之道不同故其爲吉亦異又曰損卦益上故蒙益在五益卦益下故蒙益在二鄭氏剛中曰自五至二宗廟之象故曰王用享帝蘭氏曰六二柔順受益之臣王用之可以享帝獲吉如成湯用伊尹而享天心太戊用伊陟而格上帝馮氏椅曰王九五也帝上九也五用二所受之享上九之象項氏曰二之弗違三四之告五之問皆主卜筮言凡卜筮得辭曰告如初筮告是也筮遷國告公曰從許其遷也卽從筮從也筮凶事告公曰用圭許其事君也公朝王用圭以爲信古之封國必錫以圭至入覲則執以合於王之品圭所謂輯瑞也凶事若伊周桓文之事非有誠心事君者神其許之乎故有孚中行而後告之公者命筮之主人三四皆公位故稱公享帝天子之事故稱王雙湖先生曰王五也五上又爲天也馮氏指上九爲帝似通享帝有互坤牛象項氏說甚通】六三益之用凶事無咎有孚中行告公用圭【呂音訓用圭陸氏曰王肅作桓圭】集解【程子曰三居下體之上在民上者也乃守令也居陽應剛處動之極居民上而剛決果於爲益者一無者字也果於爲益用之凶事則無咎凶事謂患難非常之事三居下之上在下當承稟於上安得自任擅爲益乎惟於患難非常之事缺則可量宜應卒奮不顧身力庇其民故無】

【咎也下専自任上必忌疾𨿽當凶難以一無以字義在可爲然必有其孚誠而所爲合於中道則誠意通於上而上信與之矣專爲而無爲上愛民之至誠固不可也𨿽有誠意而所爲不合中行亦不可也圭者通信之物禮云大夫執圭而使所以申信也凡祭祀朝聘用圭玉所以通達誠信也有誠孚而得中道則能使上信之是猶告公上用圭玉也其孚能通達於上矣在下而有爲之道固當有孚中行又三陰爻而不中故發此義或曰三乃陰柔何得反以剛果任事爲義曰三質𨿽本陰然其居陽乃自處以剛也應剛乃志在乎剛也居動之極剛果於行也以此行益非剛果而何易以所勝爲義故不論其本質也朱子曰六三陰柔不中不正不當得益者也然當益下之時居下之上故有益之以凶事者蓋警戒震動乃所以益之也占者如此然後可以無咎又戒以有孚中行而告公用圭也用圭所以通信】附錄【朱子語益之用凶事猶書言用降我凶徳嘉績於朕躬舒髙伊川說易亦有不分曉處甚多如益之用凶事說作凶荒之凶直指刺史郡守而言在時未有這守令恐難如此說董錄】纂注【蔡氏曰凶事用心衡慮之事也六三與上爲應故有凶事之象中行在一卦之中也故二四皆曰中行圭所以通其中之信告公𨿽見於外而所用者亦惟在通中之信而已徐氏曰三與上應而以爲有凶事者以上有或擊之凶而三位又多凶故也李氏舜臣曰益損上益下下卦皆蒙益者也故六三亦曰益之三以陰居陽震動不安有凶之象故曰益之用凶事周官以委積待凶荒以荒禮哀凶札或弛其政或去其徵皆損上之所取以益下之凶荒者也上有以益之故遇凶事而無咎三上有應有孚之象三陰在三陽之中損益得中是謂中行告公用圭者所以表其誠信也林氏栗曰凶事有三有札瘥之政有死喪之禮有甲兵之事益損上益下其凶荒札瘥之政乎李氏過曰居下之上而長民奉君命以益民者也凶荒札瘥益之用凶事也凶荒之年宜發倉廩賑救則無咎有孚中行心苟自信酌中行之不必待君命也事巳然後用圭告公正如汲黯河內事胡氏允曰周禮珍圭以徵守以卹凶荒杜云珍當作鎭鄭云王使人徵諸侯憂凶荒則授之以往致王命焉王氏大實曰圭東方之玉震動於三用圭之象】六四中行告公從利用爲依遷國集解【程子曰四當益時處近君之位居得其正以柔防輔上而下順應於初之剛陽如是可以益於上也惟處不得其中而所應又不中是不足於中也故云若行得中道則可以益於君上告於上而獲信從矣以柔防之體非有剛特之操故利用爲依遷國爲依依附於上也遷國順下而動也上依剛中之君而致其益下順剛陽之才以行其事利用如是也自古國邑民不安其居則遷遷國者順下而動也朱子曰三四皆不得中故皆以中行爲戒此言以益下爲心而合於中行則告公而見從矣傳曰周之東遷晉鄭焉依蓋古遷國以益下必有所依然後能立此爻又爲遷國之吉占也】附錄【朱子語中行與依見不得是指誰程昌防守壽春虜人來占得此爻遷來鼎州後平楊麼有功並易說】纂注【鄭氏剛中曰益之防乃兌之反益之四卽損之三反復有兌口故皆曰告公坤爲國自初之四遷國之象李氏過曰四近君非三之比遷國之事須先告公上旣從然後爲之不然則爲擅命徐氏曰四與初爲往來之爻有遷之象遷國順下而動也古者建國有便於民則視民利用遷然必有所依以立國蔡氏曰依謂近五也都氏曰四以柔依五剛以弱依彊之象程氏曰衛遷楚丘依齊也杞遷緣陵依晉也卦體震互體坤諸侯之象也林氏栗曰初者四之配初言利用大作四言利用遷國互明之也李氏椿年曰三賑濟凶荒之事若待告而後爲之則無及矣故必成功而後告也四遷國大事也必待告公上得從然後爲之可也李氏舜臣曰初利用大作元吉是用之於大事也二王用享於帝吉是用之於大禮也三益用凶事是用之於大災也四利用爲遷國是用之於大遷也雙湖先生曰三四居一卦之中故皆稱中行亦猶中孚二陰在中故名中孚】九五有孚惠心勿問元吉有孚惠我徳集解【程子曰五剛陽中正居尊位又得六二之一無之字中正相應以行其益何所不利以陽實在中有孚之象也以九五之徳之才之位而中心至誠在惠益於物其至善大吉不問可知故云勿問元吉人君居得致之位操可致之權苟至誠益於一作於益天下天下受其大福其元吉不假言也有孚惠我徳人君至誠益於一作於益天下天下之人無不至誠愛戴以君之徳澤爲恩惠也朱子曰上有信以惠於下則下亦有信以惠於上矣不問而元吉可知】纂注【蔡氏曰心二也惠順也我以有孚而順二之心洪範所謂皇建有極用敷錫厥庶民者也有不待形諸言語而獲元吉也二亦以有孚而順五之徳洪範所謂錫汝保極者是也李氏舜臣曰剛中有孚象惠心者非可人給而家養之也聖人之仁如一气之春舉斯加彼使欲富壽安佚之心皆遂所欲初不問其人也我之所惠以心則人之感惠以爲徳矣雙湖先生曰心只是本爻取象九五以陽居陽故有孚惠心上九以陽居陰故立心勿恆初至五似頤有口象故三四曰告五曰問者以一陽上止不動也】上九莫益之或擊之立心勿恆凶集解【程子曰上居無位之地非行益於人者也以剛處益之極求益之甚者也所應者陰非取善自益者也利者眾人所同欲也專欲益巳其害大矣欲之甚則昏蔽而忘義理求之極則侵奪而致仇怨故夫子曰放於利而行多怨孟子謂先利則不奪不饜聖賢之深戒也九以剛而求益之極眾人所共惡故無益之者而或攻擊之矣立心勿恆凶聖人戒人存心不可專利云勿恆如是凶之道也所一作謂當速攺也朱子曰以陽居益之極求益不巳故莫益而或擊之立心勿恆戒之也】附錄【朱子語問或擊之曰或字眾無定主之辭言非但一人擊之也立心勿恆勿字只是不字非禁止之辭此處亦可疑且闕之錄】纂注【馮氏椅曰益卦恆之交也防下震上爲恆震下防上爲益今益之窮將復易位而爲恆矣故聖人戒之以立心可恆也不然凶矣王氏大寶曰剛爲益柔爲損上九應於六三莫益之之象比於九五或擊之之象丘氏曰益者損之反益之六二損之六五也損卦其益在上故上爲益主而五與之近故曰或益之上益五也益卦其益在下故初爲益主而二與之近亦曰或益之初益二也十朋之義與損同但損之五曰元吉則謂其居得尊位以柔履剛爲善益之二曰永貞吉則以爻位皆柔不能固守故以永貞爲戒也雙湖先生曰擊下互艮手象指五蒙上九擊蒙亦艮體恆九三亦有不恆其徳之戒蓋益之上九卽恆之九三不安於恆陵躐等級超於震上以求益者也故其辭同三上皆防體說卦謂防爲不果爲進退爲躁卦其立心勿恆之驗歟此所以莫有以益之而反或有以擊之也此爻其戒恆之九三乎大抵損極則益而吉益極則損而凶是以君子怕處其益之極也】大象傳風雷益君子以見善則遷有過則攺集解【程子曰風烈則雷迅雷激則風怒二物相益者也君子觀風雷相益之象而求益於巳爲益之道無若見善則遷有過則攺也見善能遷則可以盡天下之善有過能攺則無過矣益於人者無大於是朱子曰風雷之勢交相助益遷善攺過益之大者而其相益亦猶是也】附錄【朱子語遷善當如風之速攺過當如雷之猛祖道曰莫是才遷善便是攺過否曰不然遷善字輕攺過字重遷善如慘淡之物要使之白攺過如黑之物要使之白用力自是不同遷善者但是見人做得一事彊似我心有所未安卽便遷之若攺過須是大段勇猛始得祖道風是一个急底物見人之善巳將不及遷之如風之急雷是一个勇決底物巳有過便斷然攺之如雷之勇決不容其些子遲緩易說】纂注【呂氏曰風雷震動萬物變而新之在人有遷善攺過之善張氏淸子曰撓萬物者莫疾乎風動萬物者莫疾乎雷風飛雷厲交相助益見善則遷有過則攺則有卽義貴乎疾也顏子得善勿尖不貳過夫子憂聞義不能徙不善不能攺者以此東萊呂氏曰損益二象最切學者損無如忿欲益無如遷攺若甚易知推到精密處甚難又曰懲塞遷攺皆是用力處】彖傳益損上益下民說無疆自上下下其道大光【呂音訓疆陸居良反下同下下陸上遐嫁反下如字】集解【程子曰以卦義與卦才言也卦之爲益以其損上益下也損於上而益下則民說之無疆謂無窮極也自上而降已以下下其道之大光顯也陽下居初陰上居四爲自上下下之義朱子曰以卦體釋卦名義】纂注【徐氏曰損上益下者損上之剛益下之柔也下卦坤坤柔爲民坤得益故民說無疆上干之下爻下爲坤之下爻自上下下也天道下濟而光明其道大光也故爲益雙湖先生曰損上益下亦卦變也益自否求損四剛益初柔而成益也曰民說無疆其道大光視上行之贊其欣幸之意爲如何愚案魯哀公以年饑用不足問於有若有若對以盍徹又對以百姓足君孰與不足百姓不足君孰與足蓋深有得於損上益下之防也】利有攸往中正有慶集解【程子曰五以剛陽中正居尊位二復以中正應之是以中正之道益天下天下受其福慶也】利涉大川木道乃行集解【程子曰益之爲一無爲字一作於道於平常無事之際其益猶小當艱危險難則所益至大故利涉大川也於濟艱險乃益道大行之時也益誤作木或以爲上防下震故云木道非也朱子曰以卦體卦象釋卦辭】附錄【朱子語問益卦木道乃行曰不須攺木字爲益只木字亦得某見一朋友說有八卦之金木水火土有五行之金木水火土如幹爲金易卦之金也兌之金五行之金也防爲木是卦中取象震爲木乃東方屬木五行之木也五行取四維故也去僞問木字本益字之誤如何曰看來只是木字渙卦說乘木有功中孚說乘木舟虛以此見得只是木字淵】纂注【雙湖先生曰五以中正應二二亦以中正應五以此而利往以益天下固爲君臣之慶會而天下實同受其福慶矣利有攸往以二五之中正有慶也利涉大川以震防之木道乃行也卦辭煥然矣朱氏曰利涉大川言木者三益也渙也中孚也皆防也】益動而防日進無疆集解【程子曰又以二體言卦才下動而上防動而防也爲益之道其動防順於理則其益日進一本益字在日進下廣大無有疆限也動而不順於理豈能成大益也】天施地生其益無方【呂音訓施陸始防反】集解【程子曰以天地之功言益道之大聖人體之以益天下也天道資始地道生物天施地生化育萬物各正性命其益可謂無方矣方所也有方所一無所字則有限量無方謂廣大無窮極也天地之益萬物豈有窮際乎】纂注【馮氏椅曰以卦變推廣致益之功李氏舜臣曰天施地生指乾坤初體而言也乾施一陽以益於下而爲震坤以一陰上應於幹之生育而爲防上施下生二者相濟無所不被故曰其益無方】凡益之道與時偕行集解【程子曰天地之益無窮者理而已矣聖人利益天下之道應時順理與天地合與時偕行也朱子曰動防二卦之徳乾下施坤上生亦上文卦體之義又以此極言贊益之大】纂注【蔡氏曰無疆以悠久言無方以廣大言與時偕行又言益道之適乎時也雙湖先生曰震防於時爲春夏正當天地施生雷雨益物之時故曰凡益之道與時偕行言聖人體此凡所以爲益之道有慶賞而無刑威也趙氏汝楳曰二卦之損剛益柔一也而損下爲損益下爲益何邪蓋損下非聖人之得已而益下乃聖人之本心唐帝所謂吾瘠天下肥亦此意也】小象傳元吉無咎下不厚事也集解【程子曰在下者本不當處厚事厚事重大之事也以爲在上所任所以當大事必能濟大事而致元吉乃爲無咎能致元吉則在上者任之爲知人已當之爲勝任不然則上下皆有咎也朱子曰下本不當任厚事故不如是不足以塞咎也】附錄【朱子語利用大作一爻象只曰下不厚事也自此推之則凡居下者不當厚事如子之於父臣之於君僚屬之於官長皆不可以逾分越職縱可爲亦須是盡善方能無過所以有元吉無咎之戒也謨】纂注【張氏淸子曰初九爲震動之主上應六四近君之臣則初受四之任者重矣故利用爲大作興之事得大善之吉惜初居下不可以任厚事若進而居大臣之位則可以當厚事矣】或益之自外來也集解【程子曰旣中正虛中能受天下之善而守固則有有益之事眾人自外來益之矣或曰自外來豈非謂五乎曰如二之中正虛中天下孰不願益之五爲正應固在其中矣朱子曰或者眾無定主之辭】益用凶事固有之也集解【程子曰六三益之獨可用於凶事者以其固有之也謂專固自任其事也居下當稟承於上乃專任其事惟救民之凶災拯時之艱急則可也乃處急難變故之權宜故得無咎若平時則不可也朱子曰益用凶事欲其困心衡慮而固有之也】告公從以益志也集解【程子曰爻辭但云得中行則告公而獲從象復明之曰告公而獲從者告之以益天下之志也志苟在於益天下上必信而從之事君者不患上之不從患其志之不誠也】有孚惠心勿問之矣惠我徳大得志也集解【程子曰人君有至誠惠益天下之心其元吉不假言也故云勿問之矣天下至誠懷吾徳以爲惠是其道大行人君之志得矣】纂注【郭氏雍曰損之上九言大得志蓋自損得益而爲得志也此言大得志蓋君有惠天下之志至於天下信而懷其徳是爲大得志之時也】莫益之偏辭也或擊之自外來也【呂音訓偏陸氏曰音篇孟作徧云周帀也晁氏曰當作徧】集解【程子曰理者天下之至公利者眾人所同欲苟公其心不失其正理則與眾同利無侵於人人亦欲與之若切於好利蔽於自私求自益以損於人則人亦與之力爭故莫肯益之而有擊奪之者矣云莫益之者非有偏已之辭也苟不偏己合於公道則人亦益之何爲擊之乎旣求益於人至於甚極則人皆惡而欲攻之故擊之者自外來也人爲善則千里之外應之六二中正虛已益之者自外而至是也苟爲不善則千里之外違之上九求益之極擊之者自外而至是也系辭曰君子安其身而後動易其心而後語定其交而後求君子修此三者故全也危以動則民不與也懼以語則民不應也無交而求則民不與也莫之與則傷之者至矣易曰莫益之或擊之立心勿恆凶君子言動與求皆以其道乃完善也不然則取傷而凶矣朱子曰莫益之者猶從其求益之偏辭而言也若究而言之則又有擊之者矣】纂注【董氏曰利無獨專之理謂可獨專而不必益人者一偏之辭眾心所不與縱使三不擊之三之外或有來擊之者甚言專欲之犯眾怒也】

經【乾下兌上】集解【程子曰夬序卦益而不已必決故受之以夬夬者決也益之極必決而後止理無常益益一無下益字而不巳巳乃決也夬所以次益也爲卦兌上干下以二體言之澤水之聚也乃上於至髙之處有潰決之象以爻言之五陽在下長而將極一陰在上消而將盡眾陽上進決去一陰所以爲夬也夬者剛決之義眾陽進而決去一陰君子道長小人消衰將盡之時也】夬揚於王庭孚號有厲【呂音訓夬陸氏曰古快反坤宮五世卦】集解【程子曰小人方盛之時君子之道未勝安能顯然以正道決去之故含晦侯時漸圖消之之道今旣小人衰防君子道盛當顯行之於公朝使人明知善惡故云揚於王庭孚信之在中誠意也號者命眾之辭君子之道𨿽長盛而不敢忘戒備故至誠以命眾使知尙有危道𨿽以此之甚盛決彼之甚衰若易而無備則有不虞之悔是尙有危理必有戒懼之心則無患也聖人設戒之意深矣】附錄【朱子語孚號有厲若合開口處便𨿽有劍從自家頭上落也須著說但使功罪各當是非顯白於吾何歉道夫上卦有兌體兌爲口故多言號銖夬卦號字皆作戶羔反惟孚號只作去聲讀看來亦只當平聲僴】纂注【徐氏曰王五也王庭君位之前林氏栗曰庭內而虛九五爲王宮上六爲王庭之象都氏曰乾剛實有孚之象兌號令之象】告自邑不利卽戎利有攸往集解【程子曰君子之治小人以其不善也必以巳之善道勝革之故聖人誅亂必先修巳舜之敷文徳是也邑私邑告自邑先自治也眾陽之盛決於一陰力固有餘然不可極其剛至於太過太過乃如蒙上九之爲寇也戎兵者彊武之事不利卽戎謂不宜尙壯武也卽從也從戎尙武也利有攸往陽𨿽盛未極乎上陰𨿽防猶有未去是小人尙有存者君子之道有未至也故宜進而往也不尙剛武而其道益進乃夬之善也朱子曰夬決也陽決陰也三月之卦也以五陽去一陰決之而已然其決之也必正名其罪而盡誠以呼號其眾相與合力然亦尙有危厲不可安肆又當先治其私而不可專尙威武則利有所往也皆戒之之辭】附錄【朱子語夬以五陽之盛而比一陰猶欲決之故其繇曰掦於王庭孚號有厲告自邑不利卽戎利有攸往蓋𨿽危懼自修不極其武而揚庭孚號利有攸往初不顧後患而小卻也答陳同父】纂注【蘭氏曰孚信以布號令與眾棄之也邑謂告自邇上六之位也李氏過曰一陰在五陽之上小人之據尊位而在君側善同結其君而不去者也必其巧詐之深未易動自古寡謀淺慮輕舉妄動身戮而國隨以亡者皆不明決之之理者也故處夬之道爲危懼戒謹之辭不一聖人之示後世深矣小人彌縫之計密而君不以爲疑必揚其過於王庭使人主明知其爲小人也號令於眾謂將有危事使舉朝皆知其爲小人也又告令於邑中使舉國皆知其爲小人也小人竊威福之權利在興兵舉兵誅之惡在君側其勢不順故不利卽戎陽气方長陰道必終往則有功故利有攸往李氏舜臣曰上下無陰一陰者眾陽之所與上六𨿽處至窮之勢然九五與之比九三與之應九四與之同體其與之敵者惟初九九二耳又逺於上𨿽欲決之其勢有所不及故曰有厲有戎有凶有之爲言不必然之辭也五陽相信而不忘於號令知其危而戒之斯有萬全之勢無一跌之虞矣徐氏曰陽剛之長當終於六位不可有未盡之陰也除惡務本君子𨿽盛不可以小人之勢孤謂無能爲不盡去之而存其孽也唐五王不去一武三思而患生於所忽不旋踵而君子之禍烈矣聖人於夬設戒之意甚深雙湖先生曰號告皆兌口象邑只取上六一陰象戎兌金象夬三月卦金囚故不利卽戎利有攸往卦變也剛長變上成幹無不利矣】初九壯於前趾往不勝爲咎【呂音訓壯陸側亮反趾陸氏曰荀作止晁氏曰案止古文】集解【程子曰九陽爻而幹體剛健在上之物乃在下而居決時壯於前進者也前趾謂進行人之決於行也行而宜則其決爲是往而不宜則決之過也故往而不勝則爲咎也夬之時而往往決也故以勝負言九居初而壯於進躁於動者也故有不勝之戒陰𨿽將盡而已之躁動自宜有不勝之咎不計彼也朱子曰前猶進也當決之時居下任壯不勝宜矣故其象占如此】附錄【朱子語壯於前趾與大壯初爻】

【同此卦大率似大壯只爭一畫易說】纂注【蔡氏曰壯者決之勇也徐氏曰趾在體之下初象毛氏曰勝在往前者兵法也必往之道也往不勝爲咎者逺慮也所以戒其往也聖人於五陽之盛而有不勝之憂防矣哉潘氏曰陰在髙位而初欲決之猶布衣論權臣不量力之甚胡氏允曰京房欲去恭顯而卒困於恭顯劉蕡欲去宦官而卒困於宦官皆不勝而往之咎也郭氏雍曰大壯初九壯於趾而此曰壯於前趾欲速其往也李氏曰壯於趾徵凶當壯之時而戒其用壯也壯於前趾往不勝爲咎當決之初而戒其好勝也雙湖先生曰夬與壯似壯初凶者以猶有二陰在前也】九二惕號莫夜有戎勿卹【呂音訓惕陸氏曰敕歷反荀翟作錫云賜也晁氏曰案古文作易號陸氏曰戶羔反象及下同鄭王廙音號晁氏曰鄭廙王廙音號令下同莫夜陸氏曰音暮鄭如字云無也無夜非一夜】集解【程子曰夬者陽決陰君子決小人之時不可忘戒備也陽長將極之時而二處中居柔不爲過剛能知戒備處夬之至善也內懷兢惕而外嚴誡號𨿽莫夜有兵戎亦可勿卹矣朱子曰九二當決之時剛而居柔又得中道故能憂惕號呼以自戒備而莫夜有戎亦可無患也】附錄【朱子語王子獻卜遇夬之九二卜者告之曰必夜有驚恐後有兵權未幾果夜遇寇旋得洪帥髙】纂注【張氏汝弼曰兌爲兵戎故曰有戎李氏過曰小人罪彰利在爲亂故莫夜有興兵之象九二不可啟兵端但勿卹其計不行矣林氏栗曰易以下卦爲畫上卦爲夜二之視三四有莫夜之象猶幹九三之夕惕也雙湖先生曰幹九三終日夕惕卽莫夜惕象以三乃離位之終也今夬取諸二者指三言耳三固與上應在夬時上特小人之窮而將逐者故興戎以加三二近三故惕懼而號無預於二故勿卹吉】九三壯於頄有凶君子夬夬獨行遇雨若濡有慍無咎【呂音訓頄陸氏曰求反觀也又音求又丘倫反翟云而觀頰間骨也鄭作頟夾而也王肅作江氏作琴威反蜀才作仇濡陸而朱反慍陸氏曰紆運反恨也舊於問反】集解【程子曰爻辭差錯安定胡公移其文曰壯於頄有凶獨行遇雨若濡有慍君子夬夬無咎亦未安也當云壯於頄有凶獨行遇雨君子夬夬若濡有慍無咎夬決尙剛健之時三居下體之上又處健體之極剛果於決者也頄觀骨也在上而未極於上者也三居下體之上𨿽在上而未爲最上上有君而自任其剛決壯於頄者也有凶之道也獨行遇雨三與上六爲正應方羣陽共決一陰之時已若以私應之故不與眾同而獨行則與上六陰陽和合故雲遇雨易中言雨者皆謂陰陽和也君子道長決去小人之時而已獨與之和其非可知惟君子處斯時則能夬夬謂夬其夬果決其斷也𨿽其私與當逺絕之若見濡污有慍惡之色如此則無過咎也三健體而處正非必有是失也因此義以爲教耳爻文所以交錯者由有遇雨字又有濡字故誤以爲連也一作誤而相連也朱子曰頄觀也九三當決之時以剛而過乎中是欲決小人而剛壯見於面目也如是則有凶道矣然在眾陽之中獨與上六爲應若能果決其決不系私愛則𨿽合於上六如獨行遇雨至於若濡而爲君子所慍然終必能決去小人而無所咎也溫嶠之於王惇其事類此】附錄【朱子語問九三壯於頄曰君子之去小人不必悻悻然見於面目至於遇雨而爲所濡濕𨿽爲眾陽所慍然志在決陰必能終去小人故亦可得無咎也蓋九三𨿽與上六爲應而實以剛居剛有能決之象故壯於頄則有凶而和柔以去之乃無咎如王允之於董卓溫嶠之於王惇是也淵有慍也是自不能堪正如顏杲卿使安祿山受其衣服至道間與其徒曰吾輩何爲服此歸而借兵伐之正類此也砥卦中與復卦六四有獨字此卦諸爻皆欲去陰獨此一爻與六爲應也是惡模樣銖伊川攺九三爻辭次序看來不必攺易說】纂注【朱氏曰面外爲頰頄頰間骨王氏宗傳曰聖人戒剛也頄剛居幹健之極而疾惡之心見於顏色此凶之道也何則小人我疑也小人我疑君子之禍至矣張氏汝弼曰兌爲雨澤余氏曰夬之三與五皆曰夬夬者一應陰一比陰非倍其決不可馮氏椅曰或疑咸之象腓股脢輔未嘗逆施今初爲跳而四爲臀何也曰是與咸異咸合六爻取象猶剝艮之類也夬分二體爲象猶大過鼎之類也故三在下卦上爲頄四在上卦下爲臀六爻不相蒙也不然臀下體也上體烏得而象之此易之所以爲易而不可一說定也蔡氏曰雨上也獨行遇雨獨應乎上也若濡不至爲雨所濡也有慍有夬決之之意也以是爲決決而無咎惟君子能之故稱君子疑爻辭誤馮氏當可曰剝之六四猶夬之九三三於眾陽中獨應上六爲獨行遇雨之象】九四臀無膚其行次且牽羊悔亡聞言不信【呂音訓臀陸氏曰徐徒惇反次陸氏曰本亦作趑或作說文及鄭作趀同七私反象同馬云卻行不前也說文倉卒也下卦放此晁氏曰案次古文且陸氏曰本亦作趄或作跙同七餘反象同馬云語助也王肅云趑趄行止之礙也下卦放此晁氏曰案且古文牽陸氏曰苦年反子夏作晁氏曰案古文】集解【程子曰臀無膚居不安也行次且進不前也次且進難之狀九四以陽居陰剛決不足欲止則眾陽並進於下勢不得安猶臀傷而居不能安也欲行則居柔失其剛壯不能彊進故其行次且也牽羊悔亡羊者羣行之物牽者挽拽之義言若能自彊而牽挽以從羣行則可以亡其悔然旣處柔必不能也𨿽使聞是言亦必不能信用也夫過而能攺聞善而卽能用克己以從義惟剛明者能之在它卦九居四其失未至如此之盛在夬而居柔其害大矣朱子曰以陽居陰不中不正居則不安行則不進若不與眾陽競進而安出其後則可以亡其悔然當決之時志在上進必不能也占者聞其言而信則轉凶而吉矣牽羊者當其前則不進縱之使前而隨其後則可以行矣】附錄【朱子語牽羊悔亡其說得於許愼之淵】纂注【鄭氏剛中曰膚陰柔之物故噬嗑剝言膚皆陰爻李氏鼎祚曰四𨿽陰位以陽居之是無膚矣李氏曰四以剛居柔欲決而泥於和故止則不能安有臀無膚之象進則不能前有其行次且之象不果於決也李氏過曰四與上同在君側位望已重無意除亂欲止則眾陽並進於下勢不得安故臀無膚欲往則與六同事心不能斷故其行次且四若能牽引羣陽以進則悔可亡然四不中正非能決者𨿽聞此言亦必不信蔡氏曰臀無膚後傷乎三也其行次且前犯乎五也次且不進貌羊兌象五也牽羊謂牽挽五而進不暴可以免悔也聞言不信居位不當𨿽聞牽羊之義亦不信也張氏汝弼曰以兌居坎之變本爻變則爲坎兌爲口坎爲耳變故聞言終不成坎故不信坎水有信義馮氏椅曰二卦相因爲義故藩決則壯亦取決象合全體觀之壯四陽夬五陽上進而消陰此卦義也分上下二體觀之幹三陽本在上之物下非所居勢必上進不容有一陽之當其前故兩卦幹三陽率與上體爲敵其或相見者陰陽之情也】九五莧陸夬夬中行無咎【呂音訓莧陸氏曰閒辧反三家音胡綀反一本作莞華板反晁氏曰虞云莞說也陸陸氏曰如字馬鄭云莧陸商陸也宋衷云莧莧菜也陸當陸也虞云莧蕢也陸商也蜀才作睦親也通也晁氏曰虞蜀作睦和也荀爽云莧陸皆葉弱根堅莧根小陸根大】集解【程子曰五𨿽剛陽中正居尊位然切近於上六上六說體而卦獨一陰陽之所比也五爲決陰之主而反比之其咎大矣故必決其決如莧陸然則於其中行之徳爲無咎也中行中道也莧陸今所謂馬齒莧是也曝之難幹感陰气之多者也而脆易折五若如莧陸𨿽感於陰而決斷之易則於中行無過咎矣不然則失其中正也感陰多之物莧陸爲易斷故取爲象朱子曰莧陸今馬齒莧感陰气之多者九五當決之時爲決之主而切近上六之陰如莧陸然若決而決之而又不爲過暴合於中行則無咎矣戒占者當如是也】附錄【朱子語莧陸是兩物莧者馬齒莧陸者章陸一名商陸皆感陰气多之物藥中用商陸治水腫其物難幹其子紅學蒙】纂注【朱氏曰莧蕢澤艸也葉柔根小堅且赤陸商陸亦澤艸也葉大而柔根猥大而深有赤白二種馮氏當可曰率眾陽以決一陰乃不能去豈非如莧陸之浸潤而失其剛決者邪猶剛明之人與小人處不能無惑惟其得中道故勉爲夬決之事決之又決而決不足也五剛明之主也四陽同徳比義決去一陰而猶若是下於此者何如哉嗚呼小人得用而在上位據勢要當時士君子所守不固亦或助之𨿽人主剛明樂其說已亦或安之而去之之難觀決之象可爲太息鄭氏剛中曰五陽並進同力爲夬而夬夬之戒獨見於三五者蓋三與六應五與六比當決陰之時二爻容有牽私愛暱近習之心故𨿽以九五之尊得中行之道而象猶以爲未光也丘氏曰凡陽之決陰逺則不能相及惟比與應當之五比上者也故曰莧陸夬夬三應上者也故曰君子夬夬夬者言當決而又決不可系累於陰也趙氏曰莧音九字上兩防一畫山羊細角也兌爲羊因九四牽羊悔亡亦有此象陸無水路也君子決小人如驅羊於陸則前無阻滯項氏曰莧山羊也陸路羊喜登髙緣險山羊爲甚吳氏激曰莧字上從卝羊角也中從目羊目也下從兒羊足也故寛字諧莧聲羊羣之行山羊居前謂之引路羖龍氏仁夫曰上體兌羊象髙平曰陸五陽連亙有陸路坦夷象爻變之大壯亦有震大塗象】上六無號終有凶集解【程子曰陽長將極陰消將盡獨一陰處窮極之地是眾君子得時決去危極之小人也其勢必須消盡故云無用號咷畏懼終必有凶也朱子曰陰柔小人居窮極之時黨類已盡無所號呼終必有凶也占者有君子之徳則其敵當之不然反是】附錄【朱子語問夬卦辭言孚號九二言惕號上六言無號取象之義如何曰卦有兌體兌爲口故多言號也又問以五陽決一陰君子盛而小人衰之勢而卦辭則曰告自邑不利卽戎初九壯於前趾則往不勝九二惕號則有戎勿卹壯於頄則凶牽羊悔亡中行無咎豈去小人之道須先自治而嚴厲戒懼不可安肆邪曰觀上六一爻則小人勢窮無號有凶之時而君子去之之道猶當如此嚴謹自做手腳蓋不可以其勢衰而安意自肆也其爲戒深矣銖】纂注【徐氏曰夬決也以盛進之五剛決衰退之一柔其勢若甚易然而聖人不敢以易而忽之故於夬之一卦丁寧深切其道貴審而不貴迫所以周防戒備者無所不至又曰君子自治甚嚴治人甚寛固不爲疾惡之已甚未嘗容惡而不去也俾小人自知惡大罪積不可久居其上而甘心於退屈也眾剛從而決之則不勞餘力一決而爲幹矣若虞朝之去四凶周室之誅三監藹藹賢材之盛無復貞勝之憂是得決之義也後世眾賢在位得時得君其始未嘗不欲去小人以除君側之惡大抵不知夬夬之義而勇於一決機失事敗禍亂相尋卒貽眾君子之害而家國從之者何可勝數可不戒哉馮氏椅曰易於剝見剝一陽之易於夬見決一陰之難蓋君子明白洞達難進易退而小人綢繆固結麾之不去也】大象傳澤上於天夬君子以施祿及下居徳則忌【呂音訓施陸始豉反】集解【程子曰澤水之聚也而上於天至髙之處故爲夬象君子觀澤決於上而注漑於下之象則以施祿及下謂施其祿澤以及於下也觀其決潰之象則以居徳則忌謂安處其徳則約也忌防也謂約立防禁有防禁則無潰散也王弼作明忌亦通不云澤在天上而云澤上於天上於天則意不安而有決潰之勢云在天上乃安辭也上時掌反朱子曰澤上於天潰決之勢也施祿及下潰決之意也居徳則忌未詳】纂注【蔡氏曰居其徳而不施則與象反矣故忌李氏舜臣曰居者積而不流之謂若傳所謂奇貨可居之居余氏曰澤上於天則決上於地則聚雙湖先生曰澤上於天勢當必決君子施祿亦當然之事乃以徳自居非所宜也故忌】彖傳夬決也剛決柔也健而說決而和【呂音訓決陸氏曰徐古穴反】集解【程子曰夬爲決義五陽決上之一陰也健而說決而和以二體言卦才也下健而上說是健而能說決而能和決之至善也兌說爲和朱子曰釋卦名義而贊其徳】纂注【蘭氏曰內健則能決外說則能和李氏舜臣曰健決幹體說和兌體以和說濟健決則夬之道不傷太過於是爲得矣又曰上古結繩而治後世聖人易之以書契百官以治萬民以察蓋取諸夬夬者決也天下之事不至於決則不通故雜卦之次序與十三卦之制器尙象皆終於夬】揚於王庭柔乘五剛也集解【程子曰柔𨿽消矣然居五剛之上猶爲乘陵之象陰而乘陽非理之甚君子勢旣足以去之當顯其罪於王朝大庭使眾知善惡也】孚號有厲其危乃光也集解【程子曰盡誠信以命其眾而知有危懼則君子之道乃無虞而光大也】告自邑不利卽戎所尙乃窮也集解【程子曰當先自治不宜專尙剛武卽戎則所尙乃至窮極矣夬之時所尙謂剛武也】利有攸往剛長乃終也集解【程子曰陽剛𨿽盛長猶未終尙有一陰更當決去則君子之道純一而無害之者矣乃剛長之終也朱子曰此釋卦辭柔乘五剛以卦體言謂以一小人加於眾君子之上是其罪也剛長乃終謂一變則爲純乾也】附錄【朱子語彖云利有攸往剛長乃終今人以爲陽不能無陰中國不能無夷狄君子不能無小人故小人不可盡去今觀剛長乃終之言則聖人豈不欲小人之盡去邪但所以決之者自有道耳易說】纂注【李氏過曰夬決也剛決柔也眾剛決一柔也健而說決而和決小人之道也於王庭柔乘五剛也柔乘五剛之上小人據尊位者也必其罪於王庭使人主知其罪也孚號有厲其危乃光也以危事警眾而豫防之則小人不能爲害其危乃光也小人利在興兵若舉兵以應之是小人計得而君子敗矣所尙乃窮也剛長至五不容一陰之獨畱往則必決故云剛長乃終也】小象傳不勝而往咎也集解【程子曰人之行必度其事可爲然後決之則無過矣理不能勝而且往其咎可知凡行而有咎者皆決之過也】有戎勿卹得中道也集解【程子曰莫夜有兵戎可懼之甚也然可勿卹者以自處之善也旣得中道又知惕懼且有戒備何事之足卹也九居二𨿽得中然非正其爲至善何也曰陽決陰君子決小人而得中豈有不正也知時識勢學易之大方也】纂注【蔡氏曰先事則當惕及事不可憂得中道也】君子夬夬終無咎也集解【程子曰牽梏於私好由無決也君子義之與比決於當決故終不至於有咎也】其行次且位不當也聞言不信聰不明也集解【程子曰九處陰位不當也以陽居柔失其剛決故不能彊進其行次且剛然後能明處柔則遷失其正性豈復有明也故聞言而不能信者蓋其聰聽之不明也】中行無咎中未光也集解【程子曰卦辭言夬夬則於中行爲無咎矣象復盡其義雲中未光也夫人心正意誠乃能極中正之道而充實光輝五心有所比以義之不可而決之𨿽行於外不失中正之義可以無咎然於中道未得爲光大也蓋人心一有所欲則離道矣夫子於此示人之意深矣朱子曰程傳備矣】附錄【朱子語中行無咎言人能剛決自勝其私合乎中行則無咎但能補過而已未是極至處這是說那微茫問有些个意思斷未得釋氏所謂流注想荀子謂偸則自行便是這意思照管不著便走將那里去爻𨿽無此意孔子作象所以裨爻辭之不足如自我致寇敬愼不敗之類甚多中行無咎易中卻不恁地看言人占得此爻者能中則無咎不然則有咎淵中未光也言事𨿽正而意潛有所系吝荀子云云佛氏云云流注不斷皆意不誠之本也銖】無號之凶終不可長也集解【程子曰陽剛君子之道進而益盛小人之道旣已窮極自然消亡豈復能長久乎𨿽號咷無以爲也故云終不可長也先儒以卦中有孚號惕號欲以無號爲無號作去聲謂無用更加號令非也一卦中適有兩去聲字一平聲字何害而讀易者率皆疑之或曰聖人之於天下𨿽大惡未嘗必絕之也今直使之無號謂必有凶可乎曰夬者小人之道消亡之時也決去小人之道豈必盡誅之乎使之變革乃小人之道亡也道亡乃其凶也】

周易會通卷八﹤經部﹐易類﹐周易會通﹥

欽定四庫全書

周易會通卷九

元董眞卿撰

經【巽下乾上】集解【程子曰姤序卦夬決也決必有遇故受之以姤姤遇也決判也物之決判則有遇合本合則何遇姤所以次夬也爲卦乾上巽下以二體言之風行天下天之下者萬物也風之行無不經觸乃遇之象又一陰始生於下陰與陽遇也故爲姤】纂注【邵子曰復次剝明治生於亂乎姤次夬明亂生於治乎時哉時哉未有剝而不復決而不姤者防乎其防邦家其長子孫其昌是以聖人貴未然之防是謂易之大綱】姤女壯勿用取女【呂音訓姤陸氏曰古豆反薛云古文作遘鄭同乾宮一世卦娶今本作取陸氏曰本亦作娶七諭反彖同】集解【程子曰一陰始生自是而長漸以盛大是女之將長壯也陰長則陽消女長則男弱故戒勿用取如是之女取女者欲其柔和順從以成家道姤乃方進之陰漸壯而敵陽者是以不可取也女漸壯則失男女之正家道敗矣姤𨿽一陰甚防然有漸壯之道所以戒也朱子曰姤遇也決盡則爲純乾四月之卦至姤然後一陰可見而爲五月之卦以其本非所望而卒然值之如不期而遇者故爲遇遇已非正又一陰而遇五陽則女徳不貞而壯之甚也取以自配必害乎陽故其象占如此】附錄【朱子語不是說陰漸長爲女壯乃是一陰遇五陽易說姤卦上五爻皆陽下面只一陰生五陽便立不住了大雅】纂注【馮氏椅曰古文姤作遘遇也亦防媾也以女遇男爲象王洙易攺爲今文爲姤雜卦猶是古文鄭本同雙湖先生曰一陰方生於下甚防聖人遽惡之如此其至旣曰女壯又曰勿用取女直棄之絕之使無所容豈私意哉不正故也楊氏萬里曰一陽生聖人未敢爲君子喜而必曰朋來無咎言一陽未易勝五陰也一陰生聖人已爲君子憂而遽曰女壯言一陰已有敵五陽之志也郭氏京曰姤女壯勿用取女彖曰女壯勿用取女案繇辭取字下誤增女字彖勿用上脫女壯字勿用取下誤增女字審詳六十四卦繇彖理例誤脫甚明】初六系於金柅貞吉有攸往見凶羸豕孚蹢躅【呂音訓柅陸氏曰徐乃履反又女紀反廣雅云止也說文作檷云絡絲趺也讀如暱字林音乃米反王作柅從手子夏作鑈蜀才作尼止反晁氏曰陰雲蒼頡篇柅作檷柎檷也許氏說文呂氏字林曰檷絲趺也字或作鑈呂女指反案絡絲之器今闗西謂之絡垜音墮梁益之間謂之絲登其下柎卽柅也說之案尼古文羸陸氏曰劣隨反王肅同鄭力追反陸績讀爲累晁氏曰鄭作虆說之案與大壯羸字同訓蹢陸氏曰直防反徐治益反一本作躑古文作躅陸氏曰直錄反本亦作防蹢躅不靜也古文作】集解【程子曰姤陰始生而將長之卦一陰生則長而漸盛陰長則陽消小人道長也制之當於其防而未盛之時柅止車之物金爲之堅彊之至也止之以金柅而又系之止之固也固止使不得進則陽剛貞正之道吉也使之進往則漸盛而害於陽是見凶也羸豕孚蹢躅聖人重爲之戒言陰𨿽甚防不可忽也豕陰躁之物故以爲況羸弱之豕𨿽未能彊猛然其中心存乎蹢躅蹢躅跳躑也陰防而在下可謂羸矣然其中心常在乎一無乎字消陽也君子小人異道小人𨿽防弱之時未嘗無害君子之心防於防則無能爲矣朱子曰柅所以止車以金爲之其剛可知一陰始生靜正則吉往進則凶故以二義戒小人使不害於君子則有吉而無凶然其勢不可止也故以羸豕蹢躅曉君子使深爲之備云】附錄【朱子語金柅或以爲止車物或以爲絲衮不可曉廣歐公章疏言地震山石崩入於海某謂正是羸豕蹢躅之義當極治時已栽培得這般物事在這里了故直至如今道夫】纂注【朱子曰一陰𨿽弱方來也五陽𨿽盛旣往也其可忽諸蘭氏曰柅九二巽木之陽荀氏曰絲系於柅猶女系於男故諭以初宜系二也順二則吉復往四則凶項氏曰柅絡絲之跗絡絲柱以木爲之跗今不動以金爲之愈堅重矣馮氏椅曰柅乃禮反止也絡絲趺以金爲之金鐵也或爲止車木初六之柔無車象張子曰豕初羸時力未能動然至誠在於蹢躅將申則申矣徐氏曰金柅謂二系牽也柔方進而遇二則牽於二而止故曰系於金柅雙湖先生曰初六不正故戒以正則吉金二剛象與蒙金夫同柅巽木象羸豕初陰象周公但於初陰取不必卦內定有坎也】九二包有魚無咎不利賔【呂音訓包陸氏曰本亦作庖同白交反下同鄭百交反虞云白茅苞之荀作胞】集解【程子曰姤遇也二與初宻比相遇者也在它卦則初正應於四在姤則以遇爲重相遇之道主於専一二之剛中遇固以誠然初之陰柔羣陽在上而又有所應者其志所求也陰柔之質鮮克貞固二之於初難得其誠心矣所遇不得其誠心遇道之乖也包者苴裹也魚陰物之美者陽之於陰其所悅美故取魚象二於初若能固畜之如包苴之有魚則於遇爲無咎矣賔外來者也不利賔包苴之魚豈能及賔謂不可更及外人也遇道當専一二則雜矣朱子曰魚陰物二與初遇爲包有魚之象然制之在已故猶可以無咎若不制而使遇於眾則其爲害廣矣故其象占如此】纂注【李氏舜臣曰初本應四遇二得之則爲主而四爲賔不可更及四也潘氏曰二有魚不利賔故四無魚也余氏曰姤九二包有魚無咎不利賔當如程傳卽三人行損一人之意易氏曰四在外爲幹體幹西北賔之位二在內爲巽體巽東南主之位初之民爲二所包豈四之利哉以義言之一民不可事二君初旣主二則義不及四李氏聞曰剝之貫魚姤之包有魚皆陽能制陰者也故剝六五無不利而本爻無咎雙湖先生曰周公爻象何常之有初爻象豕二又象魚五又象瓜剝五稱貫魚則一陰爲一魚可見或謂巽爲魚詳見剝六五爻】九三臀無膚其行次且厲無大咎集解【程子曰二與初旣相遇三說初而宻比於二非所安也又爲二所忌惡其居不安若臀之無膚也處旣不安則當去之而居姤之時志求乎遇一陰在下是所欲也故處𨿽不安而其行則又次且也次且進難之狀謂不能遽捨也然而剛正而處巽有不終速之義若知其不正而懷危懼不敢妄動則可以無大咎也非義求遇固已有咎矣知危而止則不至於大一有咎字也朱子曰九三過剛不中下不遇於初上無應於上居則不安行則不進故其象占如此然旣無所遇則無陰邪之傷故𨿽危厲而無大咎也】纂注【李氏舜臣曰易之六爻惟九三自幹以下多厲無咎之辭豈非重剛不中須知戒懼然後危而復安者乎李氏元量曰𨿽剛而巽體其體入而伏有下爭初之心初已入二之包非已所可得是以見侵且傷而行次且夫以其見侵且傷故厲以其行而欲避故無大咎雙湖先生曰夬之九四則兌之初以其適當上卦之下取臀象姤之九三則巽之三以其適當下卦之上亦取臀象夬不取三姤不取四者以其幹體故也臀於巽兌陰卦取之也要之夬姤相爲反對夬之四卽姤之三姤之三卽夬之四故其取象之辭同爻位皆陽故無膚以二旣得初三復乘二有爲二所傷之象】九四包無魚起凶集解【程子曰包者所裹畜也魚所美也四與初爲正應當相遇者也而初已遇於二矣失其所遇猶包之無魚亡其所有也四當姤遇之時居上位而失其下下之離由已之失徳也四之失者不中正也以不中正而失其民所以凶也曰初之從二以比近也豈四之罪乎曰在四而言義當有咎不能保其下由失道也豈有上不失道而下離者乎遇之道君臣民主夫婦朋友皆在焉四以下睽故主民而言爲上而下離必有凶變起者將生之謂民心旣離難將作矣朱子曰初六正應已遇於二而不及於已故其象占如此】纂注【徐氏曰四與初爲正應宜相遇也遇先於近初柔近二二包有魚矣四逺而不遇𨿽應而無得故曰包無魚起妄動也彼得則此失四旣失所遇安處順守可也苟妄動而求必得之則凶矣雙湖先生曰初本四之魚先於遇二爲所包占則四之包中無魚矣四𨿽正應然遇合無常故起爭則凶離下卦居上卦有起象】九五以杞包瓜含章有隕自天【呂音訓陸氏曰音起張云苟馬云大木也鄭云栁也薛云柔肕木也並同包瓜陸氏曰白交反子夏作苞馬鄭百交反瓜工花反晁氏曰馬鄭讀爲庖說文作匏或從字書通同包與苞外義與張弧作匏匏瓜星名】集解【程子曰九五下亦無應非有遇也然得遇之一有之字道故終必有遇夫上下之遇由相求也杞髙木而葉大處髙體大而可以包物者杞也美實之在下者瓜也美而居下者側防之賢之象也九五尊居君位而下求賢才以至髙而求至下猶以葉而包瓜能自降屈如此又其內蘊中正之徳充實章美人君如是則無有不遇所求者也𨿽屈已求賢若其徳不正賢者不屑也故必含蓄章美內積至誠則有隕自天矣猶云自天而降言必得之也自古人君至誠降屈以中正之道求天下之賢未有不遇者也髙宗感於夢寐文王遇於漁釣皆由是道也朱子曰瓜陰物之在下者甘美而善潰髙大堅實之木也五以陽剛中正主卦於上而下防始生必潰之陰其象如此然陰陽疊勝時運之常若能含晦章美靜以制之則可以回造化矣有隕自天本無而倐有之象也】附錄【程子語髙宗好賢之意與易姤卦同九五以包瓜含章有隕自天杞生於最髙處瓜美物生低處以杞包瓜則至尊逮下之意也旣能如此自然有賢者出故有隕自天也後人遂有天祐生賢佐之說師說朱子語有隕自天言能回造化則陽气復自天而隕復生上來都換了這時節淵】纂注【郭氏京曰似誤作以字蔡氏曰五瓜初五與初無相遇之道猶以髙大之木而包在地之果朱氏曰似樗葉大而防馮氏】

【曰瓜或作甜杞或作枸李氏舜臣曰姤所制在一陰爻中豕魚皆象陰也叢生性堅而壽蓏柔而不正附麗而生易以滋蔓小人之性初六之才也九五包制之有包象陽明之謂章易遇陰中陽皆曰含章九五當陰長之世居陽明之位故曰含章一陰之生此造化消息盈虛之運非人力所致九五當此時含其陽明之章以中正之道臨制之造次顚沛不離於天命之正則所遇之時又何擇哉王氏大實曰上位天爻五降於上有隕自天之象雙湖先生曰九五本飛龍在天之主一步之初動才不正昔之潛龍化爲羸豕一小人之進局面頓更事體大異重煩諸君子包制而九五至於包含章聽自天之有隕其視聖人作而萬物覩气象爲何如哉爲人君者宜知所以謹其初矣杞皆因巽取象陰在下象巽又爲木九五在髙位又有杞木象】上九姤其角吝無咎集解【程子曰至剛而在最上者角也九以剛居上故以角爲象人之相遇由降屈以相從和順以相接故能合也上九髙亢而剛極人誰與之以此求遇固可吝也己則如是人之逺之非它人之罪也由已致之故無所歸咎朱子曰角剛乎上者也上九以剛居上而無位不得其遇其象占與九三類】纂注【徐氏曰上九處姤之窮與初無遇𨿽吝然亦無咎陰不必遇也李氏舜臣曰當遇之時已獨剛亢不與物合是爲吝道然陰方長陽與之遇者要須有以制之如絲如包可也制之或失必反被陰邪之害獨上九巍然在上剛亢絕物𨿽無所合而亦不近陰邪可無意外之患趙氏曰當姤之時小人固不可使之進爲君子計亦不可無以蓄小人故聖人旣戒初六之不可往又於二四五言所以包制之道三重剛不中上以剛居一卦之極故厲而吝然皆無咎者以陰不相遇不與其進也蔡氏曰姤者以一柔遇剛而成卦遇非正道惟近者得之而正應者反凶也二最近故三有之三之厲以隔乎二而不遇也五之含蓄𨿽無相遇之道而處位中正也上之吝最逺而窮也四之起凶遇不利正應也馮氏曰外三爻者內三爻之應初往見凶故四則起凶二包有魚故五則以包三之臀上之角此厲無大咎彼吝而無咎逺近淺深之間耳】大象傳天下有風姤後以施命誥四方【呂音訓誥陸氏曰李古報反鄭作詰起一反正也王肅同】集解【程子曰風行天下無所不周爲君後者觀其周徧之象以施其命令周誥四方也風行地上與天下有風皆爲周徧庶物之象而行於地上徧觸萬物則爲觀經歷觀省之象也行於天下周徧四方則爲姤施發命令之象也諸象或稱先王或稱後或稱君子大人稱先王者先王所以立法制建國作樂省方敕法閉關育物享帝皆是也稱後者後王之所爲也財成天地之道施命誥四方是也君子則上下之通稱大人者王公之通稱】纂注【蔡氏曰風行天下物無不遇姤之象也施乾象命巽象誥四方取風行天下之象李氏開曰天與萬物相逺而鼔舞之以風後與民相逺而鼓舞之以號令傳曰天子曰元後諸侯曰羣後一國天下皆可言四方】彖傳姤遇也柔遇剛也集解【程子曰姤之義遇也卦之爲姤以柔遇剛也一陰方生始與陽相遇也朱子曰釋卦名】附錄【朱子語問陰何以比小人曰有時如此平看之則都好以類言之則有不好然亦只是皮不好骨子卻好大抵發生都則是一个陽气只是有消長陽長一分下面陰生一分又不是討个陰來卽是陽消處便是陰故陽來謂之復復者是本來物事陰來謂之姤姤是偶然相遇防孫】纂注【李氏元量曰夬之一陰不爲主者陰往而窮也故曰剛決柔姤之五陽不爲主者陰來而信也故曰柔遇剛月建一陰月曰防賔則陰爲主而陽已爲之賔矣是姤主陰遇陽而爲言也】勿用取女不可與長也【呂音訓娶今本作取陸氏曰七諭反本亦作取】集解【程子曰一陰旣生漸長而盛陰盛則陽衰矣取女者欲長久而成家也此漸盛之陰將消勝於陽不可與之長久也凡女子小人夷狄勢苟漸盛何可與久也故戒勿用取如是之女朱子曰釋卦辭】纂注【郭氏京曰勿用上脫女壯字取下誤增女字李氏舜臣曰以一陰遇五陽女下於男卽相比附有女不正之象故曰勿用取女咸所以取女吉者以男下女得婚姻正禮故也若蒙之六三以陰而先求陽其行不順故亦曰勿用取女】天地相遇品物咸章也集解【程子曰陰始生於下與陽相遇天物相遇也陰陽不相交遇則萬物不生天地相遇則化育庶類品物咸章萬物章明也朱子曰以卦體言】附錄【朱子語大率姤是一个女遇五陽是个不正當底如人盡夫也之事聖人去這里又看見得那天地相遇底道理出來淵】纂注【李氏舜臣曰姤巽下乾上有以坤之初六變幹初九之義是爲天地相遇之象以畫觀之則一陰之生是爲五月五月在辰爲午南離之光所照耀者也萬物相見乎離而蕃衍乎大夏非品物咸章而何】剛遇中正天下大行也集解【程子曰以卦才言也五與二皆以陽剛居中與正以中正相遇也君得剛中之臣臣遇中正之君君臣以剛陽遇中正其道可以大行於天下矣朱子曰指九五】附錄【朱子語問姤卦曰姤不是好底卦然天地相遇品物咸章剛遇中正天下大行卻又甚好蓋天地相遇又非別取一義剛遇中正只取九五或謂亦以九二言非也銖】纂注【蔡氏曰中正五也以剛明之才遇中正之位也】姤之時義大矣哉集解【程子曰贊姤之時與姤之義至大也天地不相遇則萬物不生君臣不相遇則政治不興聖賢不相遇則道徳不亨事物不相遇則功用不成姤之時與義皆甚大也朱子曰幾防之際聖人所謹】附錄【朱子語問姤之時義大矣哉本義云幾防之際聖人所謹與伊川說不同何也曰上面說天地相遇至天下大行也正是好時節而不好之漸已生於防矣故當謹於此學蒙】纂注【司馬公曰姤遇也世之治亂人之窮通事之成敗不可以力致不可以數求遇不遇而已矣舜遇堯而五典克從百揆時敍禹稷臯陶遇舜而六府三事允治地平天成不然則泯泯於眾人之中後世誰知哉姤之時義大矣】小象傳系於金柅柔道牽也集解【程子曰牽者引而進也陰始生而漸進柔道方牽也系之於金柅所以止其進也不能進則不能消正道乃貞吉也朱子曰牽進也以其進故止之】包有魚義不及賔也集解【程子曰二之遇初不可使有二於外當如包苴之有魚包苴之魚義不及於賔客也】其行次且行未牽也集解【程子曰其始志在求遇於初故其行遲遲未牽不促其行也旣知危而攺之故未至於大咎也】無魚之凶逺民也【呂音訓逺陸力表反】集解【程子曰下之離由已致之逺民者已逺之也爲上者有以使之離也朱子曰民之去已猶已逺之】附錄【朱子語包無魚又去這里見得君民底道理陽在上爲君陰在下爲民淵】纂注【徐氏曰民謂初柔逺民謂去初逺也】九五含章中正也集解【程子曰所謂含章謂其含蘊一無蘊字中正之徳也徳充實則成章而有光輝】有隕自天志不捨命也【呂音訓捨陸音捨】集解【程子曰命天理也捨違也至誠中正屈己求賢存志合於天理所以有隕自天必得之矣】纂注【蔡氏曰志於道徳仁義不以命不遇而捨之也雙湖先生曰命謂天命命則理也志不違於天理所以有自天之福余氏曰有隕自天志不捨命也言彼自倘來耳吾惟知守吾分也】姤其角上窮吝也集解【程子曰旣處窮上剛亦極矣是上窮而致吝也以剛極居髙而求遇不亦難乎】

經【坤下兌上】集解【程子曰萃序卦姤者遇也物相遇而後聚故受之以萃萃者聚也物相會遇則成羣萃所以次姤也爲卦兌上坤下澤上於地水之聚也故爲萃不言澤在地上而云澤上於地言上於地則爲方聚之義也】萃亨王假有廟【呂音訓萃陸氏曰存季反兌宮二世卦亨陸氏曰王肅本同馬鄭陸績虞等並無此字晁氏曰王昭素謂當無此字說之案象數無假陸庚白反】集解【程子曰王者萃聚天地之道至於有廟極一無極字也羣生至眾也而可一其歸仰人心莫知其鄕也而能致其誠敬鬼神之不可度也而能致其來格天下萃合人心揔攝眾志之道非一其至大莫過於宗廟故王者萃天下之道至於有廟則萃道之至也祭祀之報本於人心聖人制禮以成其徳耳故豺獺能祭其性然也萃下有亨字羨文也亨字自在下與渙不同渙則先言卦才萃乃先言卦義彖辭甚明】附錄【程子語萃渙皆立廟因其精神之萃而形於此爲其渙散故立此以收之良佐古人祭祀用屍極有深意不可不深思蓋人之意气旣散孝子求神而祭無屍則不享無主則不依故易於渙萃皆言王假有廟卽渙散之時事也魂气必求其類而依之人與人旣爲類骨肉又爲一家之類已與屍各旣已潔齋至誠相通以此求神宜其享之後世不知此一有道字直以尊卑之勢遂不肯行爾吁朱子語大率人之精神萃於已祖之精神萃於廟易說今人擇日祀神多取神在日亦取聚意銖】纂注【項氏曰卦名下元無享字獨王肅本有王弼遂用其說孔子彖辭初不及此字】利見大人亨利貞集解【程子曰天下之聚必得大人以治之人聚則亂物聚則爭事聚則紊非大人治之則萃所以致爭亂也萃以不正則人聚爲苟合財聚爲悖入安得享乎故利貞】用大牲吉利有攸往集解【程子曰萃者丰厚之時也其用宜稱故用大牲吉事莫重於祭故以祭享而言上交鬼神下接民物百用莫不皆一作當然當萃之時而交物以厚則是享丰富之吉也天下莫不同其富樂矣若時之一無之字厚而交物以薄乃不享其丰美天下莫之與而悔吝生矣蓋隨時之宜順理而行故彖云順天命也夫不能有爲者力之不足也當萃之時故利有攸往大凡興工立事貴得可爲之時萃而後用是動而有裕天理然也朱子曰萃聚也坤順兌說九五剛中而二應之又爲澤上於地萬物萃聚之象故爲萃亨字衍文王假有廟言王者可以至乎宗廟之中王者卜祭之吉占也祭義曰公假於太廟是也廟所以聚祖考之精神又人必能聚已之精神則可以至於廟而承祖考也物旣聚則必見大人而後可以得亨然又必利於正所聚不正則亦不能亨也大牲必聚而後有聚則可以有所往皆占吉而有戒之辭】附錄【朱子說辭散漫說說了王假有廟又說利見大人又說用大牲吉大率是聖人觀象節節地看見許多道理看到這里見有這个象便說出這一句來又看見那个象又說出那一个理來然而觀象則今不可得見是如何地觀矣淵問卦取聚之意曰數句是占辭非發明萃聚之意也此是諸儒說易之大病非聖人系辭焉而明吉凶之意答潘謙之】纂注【朱子曰艮爲門闕上爲宗廟坤爲牛兌爲刑殺殺牛以奉宗廟用大牲也馮氏椅曰豫象亦爲重門蓋艮上又爲二偶畫今此卦象如豫特多五一畫耳故爲有廟而九五王之象】

【鄭氏剛中曰自四以下宗廟之象康成謂艮爲門闕巽木宮闕象胡氏曰人生則精神萃於身旣歿𨿽欲見其容貌而不得聖人觀萃卦設爲廟祧以萃祖宗精神於其間以盡孝子之心也徐氏曰大人五也貞二五位正也當萃之時利見大人則萃道亨也然必利於貞聚不以正其能亨乎大牲血祭之盛也物萃則用大牲以祭所以稱其萃之義也故吉時萃則動無不順故利有攸往李氏過曰宗廟者人心所系武王伐商載主以行髙帝初興立漢社稷皆以系人心也必得九五之位然後爲萃之主故曰利見大人萃不以正其終必離故曰利貞雙湖先生曰萃有艮體自五以下皆艮象止蓄而有萃義又坤土之上有艮土陰土得陽土土萃而益多亦有萃義要之萃所以得名由兌在坤上姑廣其義耳升亦然乎趙氏曰陽居五而五陰從之爲比陽居五與四而四陰從之爲萃二卦若相似也然比者眾陰始附之初聖人作而萬物覩之時也故曰原筮元永貞無咎又曰不寜方來後夫凶皆附之意也萃者二陽相比羣陰萃而歸之君臣同徳萬物盛多之時也非下順上說不足以爲萃豈二五相應而已哉毛氏曰萃似比何以異乎曰水在地上固相親也而散漫未有所歸故其卦曰不寜方來其爻曰失前禽名分未定不必其皆比也澤上於地固鐘於澤者也故曰王假有廟利見大人天下一家盛極之時也】初六有孚不終乃亂乃萃若號一握爲笑勿卹往無咎【呂音訓若號陸氏曰絕句戶報反馬鄭二王戶羔反晁氏曰虞爲號令鄭王爲號咷握陸氏曰烏學反傅氏作握鄭云握當讀爲夫三爲屋之屋蜀才同】集解【程子曰初與四爲正應本有孚以相從者也然當萃時三陰聚處柔無守正之節若捨正應而從其類乃有孚而不終也乃亂惑亂其心也乃萃與其同類聚也初若守正不從號呼以求正應則一握笑之矣一握俗語一團也謂眾一有聚字以爲笑也若能勿卹而往從剛陽之正應則無過咎不然則入小人之羣矣朱子曰初六上應九四而隔於二陰當萃之時不能自守是有孚而不終志亂而妄聚也若呼號正應則眾以爲笑但勿卹而往從正應則無咎矣戒占者當如是也】附錄【朱子語不知如何說个一握底句出來董錄】纂注【蔡氏曰有孚應四也不終柔也三柔相比亂萃者也潘氏曰陰柔無信守不能終乃亂其萃聚之志至於號泣而爲羣陰所笑一握下三陰也朱子曰號笑謂四兌口象一握互艮握手象雙湖先生曰初當萃之始何遽至失信亂萃號呼而貽笑乎皆陰柔不正應又不正故也捨眾陰而往僅以陰陽相得可無咎耳取象有蒙全體義者此爻號笑一握蒙上兌艮故也】六二引吉無咎孚乃利用禴【呂音訓禴陸氏曰羊略反殷春祭名馬王肅同鄭云夏祭名蜀才作躍劉作�】集解【程子曰初陰柔又非中正恐不能終其孚故因其才而爲之戒二𨿽陰柔而得中正故𨿽戒而防辭一作其辭防凡爻之辭闗一作開得失二端者爲法爲戒亦各隨其才而設也引吉無咎引者相牽也人之交相求則合相待一作持則離二與五爲正應當萃者也而相逺又在羣陰之間必相牽引則得其萃矣五居尊位有中正之徳二亦以中正之道往與之萃乃君臣和合也其所共致豈可量也是以吉而無咎也無咎者善補過也二與五不相引則過矣孚乃利用禴孚信之在中誠之謂也禴祭之簡簿者也菲薄而祭不尙備物直以誠意交於神明也孚乃者謂有其一作有孚孚則可不用文飾専以至誠交於上一有下字也以禴言者謂薦其誠而已上下相聚而尙飾焉是未誠也蓋其中實者不假飾於外用禴之義也孚信者萃之本也不獨君臣之聚凡天下之聚在誠而已朱子曰二應五而雜於二陰之間必牽引以萃乃吉而無咎又二中正柔順虛中以上應九五剛健中正誠實而下交故卜祭者有其孚誠則𨿽薄物亦可以祭矣】附錄【朱子語孚乃利用禴說如伊川固好但恐如此卻是聖人說个影子卻恐不恁地想只是說祭升卦同淵】纂注【徐氏曰二五正應宜萃也二以柔居柔中類聚而安於下五以眾歸於四有位而匪孚𨿽應而未萃也人之情相求則合相持則睽二五本應相引而萃則吉無咎馮氏椅曰下卦中爻多引其類如泰與小畜之類是也本爻與五爲正應引初六六三以萃於五爲得君臣之大義故吉而無咎程子曰用大牲者萃之主也用禴者六二而已耿氏曰六二柔順自守不求於五而五引之故吉而無咎也吳氏黻曰爲大臣不待禮至然後起則自待輕不足大用是亦爲咎李氏曰六二才柔廉於自進故有引而後從之象朱氏曰禴夏祭以聲爲主祭之薄也雙湖先生曰周禮大宗伯以禴夏享先王王氏注曰夏則陽盛矣其享以樂爲主秋嘗則薦新冬烝則眾物備】六三萃如嗟如無攸利往無咎小吝集解【程子曰三陰柔不中正之人也求萃於人而人莫與求四則非其正應又非其類是以不正爲四所棄也與二則二自以中正應五是以不正爲二所不與也故欲一無欲宇萃如則爲人棄絕而嗟如不獲萃而嗟恨也上下皆不與無所利也惟往而從上六則得其萃爲無咎也三與上𨿽非陰陽正應然萃之時以類相從皆以柔居一體之上又皆無與居相應之地上復處說順之極故得其萃而無咎也易道變動無常在人識之然而小吝何也三始求萃於四與二不獲而後往從上六人之動爲如此𨿽得所求亦可小羞吝也朱子曰六三陰柔不中不正上無應與欲求萃於近而不得故嗟如而無所利惟往從於上可以無咎然不得其萃困然後往復得陰極無位之爻亦小可羞矣戒占者當近捨不正之彊援而逺結正應之窮交則無咎也】纂注【李氏過曰往而萃五則無咎始嗟終萃故小吝乎雙湖先生曰六三至五互巽亦兌之反體故有嗟如象鄭氏汝諧曰下三陰皆萃於陽三獨無附故咨嗟怨嘆而無攸利然三不以無應之故能往歸於上𨿽小吝而亦無咎上體說能巽而受之無咎也上本不相得小吝也上謂在上之陽也】九四大吉無咎集解【程於曰四當萃之時上比九五之君得君臣之聚也下比下體羣陰得下民之聚也得上下之聚可謂善矣然四以陽居陰非正也𨿽得上下之聚必得大吉然後爲無咎也大爲周徧之義無所不周然後爲大無所不正則爲大吉大吉則無咎也一作矣夫上下之聚固有不由正道而得者非理枉道而得君者自古多矣非理枉道而得民者蓋亦有焉如齊之陳恆魯之季氏是也然得爲大吉乎得爲無咎乎故九四必能大吉然後爲一作能無咎也朱子曰上比九五下比眾陰得其萃矣然以陽居陰不正故戒占者必大吉然後得無咎也】纂注【李氏曰下比三陰有得民之象在萃而得君得民人臣之盛者也丘氏曰此爻與隨九四同義隨四以上承九五而致天下之隨亦有彊臣迫君象故隨以有孚而後無咎萃以大吉而後無咎】九五萃有位無咎匪孚元永貞悔亡集解【程子曰九五居天下之尊萃天下之眾而君臨之當正其位修其徳以陽剛居尊位稱其位矣爲有其位矣一作也得中正之道無過咎也如是而有不信而未歸者則當自反以修其元永貞之徳則無思不服而悔亡矣元永貞者君之徳民所歸也故比天下之道與萃天下之道皆在此三者王者旣有其位又有其徳中正無過咎而天下尙有未信服歸附者蓋其道未光大也元永貞之道未至也在修徳以來之如苖民逆命帝乃誕敷文徳舜徳非不至也蓋有逺近昏明之異故其歸有先後旣有未歸則當修徳也所謂徳元永貞之道也元首也長也爲君徳首出庶物君長羣生有尊大之義馬有主統之義焉而又恆永貞固則通於神明光於四海無思不服矣乃無匪孚而其悔亡也所謂悔志之未光心之未慊也朱子曰九五剛陽中正當萃之時而居尊固無咎矣若有未信則亦修其元永貞之徳而悔亡矣戒占者當如是也】附錄【朱子語問萃卦九五萃有位以陽剛居中正當萃之時而居尊位安得又有匪孚曰此言有位而無徳則𨿽萃而不能使人信故人有不信當修其元永貞之徳而後悔亡也銖】纂注【趙氏曰比以九五一陽爲主故卦有元永貞之辭萃有兩陽爻故元永貞獨歸之九五亦可見易中卦爻彖象之辭無非一理所貫也馮氏曰卦二陽爻所以萃眾陰也九四臣位九五之位則君也故九五之萃爲有位以四之位不當之也匪孚有悔也必盡君道元永貞然後匪孚之悔可亡】上六賫咨涕洟無咎【呂音訓賫陸氏曰徐將池反王肅將啼反咨陸氏曰音諮又將利反賫咨嗟嘆之辭也鄭司馬云悲聲怨聲晁氏曰虞作資賻也陸希聲作資才也涕陸氏曰徐音體洟陸氏曰他麗反又音夷鄭云自目曰涕自鼻曰洟】集解【程子曰六說之主陰柔小人說髙位而處之天下孰肯與也求萃而人莫之與其窮至於賫咨而涕洟也賫咨咨嗟也人之嗟之由己自取又將誰咎爲人惡絕不知所爲則隕獲而至嗟涕眞小人之情狀也朱子曰處萃之終陰柔無位求萃不得故戒占者必如此而後可以無咎也】纂注【馮氏椅曰上兌說也說極而悲故象如此胡氏曰居卦外而無應故賫咨涕洟馮氏曰萃極而散窮無所歸之象賫咨嘆也涕洟悲泣也項氏曰賫咨兌口之嘆涕洟兌澤之流錢氏曰初之號三之嗟上之賫咨涕洟皆陰柔之常態李氏舜臣曰萃六爻或有應無應或當位不當位而辭皆曰無咎乃天地萬物之眞情眞情相合吉多凶少故也玆萃之所以亨歟】大象傳澤上於地萃君子以除戎器戒不虞【呂音訓除陸氏曰如字本亦作儲又作治王肅姚陸績云除猶修治師同鄭云除去也蜀才云除去戎器修行文徳也荀作慮】集解【程子曰澤上於地爲萃聚之象君子觀萃象以除治戎器用戒備於不虞凡物之萃則有不虞度之事故眾聚則有爭物聚則有奪大率旣聚則多故矣故觀萃象而戒也除謂簡治也去惡也除而聚之所以戒不虞也朱子曰除者修而聚之之謂】附錄【朱子語問澤上於地萃君子以除戎器戒不虞大凡物聚眾盛必有事故當豫爲之備如人少處必無爭才人多少閒便自有爭所以當豫爲之防也又澤本當在地中今卻上於地上是水盛有潰聚奔之憂故其取象如此僴】纂注【馮氏曰簡治而除舊也除舊置新謂之除猶治亂謂之亂馴擾謂之擾也戎器兵車介冑也毛氏曰除戎器戒不虞猶澤之有防也雙湖先生曰除戎器澤容水象戒不虞地順象兌正秋屬金主刑殺亦有戎器象丘氏曰天生五材誰能去兵用兵亂也去兵亦亂也君子當萃聚之世而除武器非右武也特戒不虞而已如秦皇之銷鋒鏑鑄金人李唐之議銷兵則非謂之除戎器漢武席文景富庶之極至窮兵黷武以事四夷又豈戒不虞之義乎】彖傳萃聚也順以說剛中而應故聚也集解【程子曰萃之義聚也順以一作而說以卦才言也上說而下順爲上以說道使民而順於人心下說上之政令而順從於上旣上下順說又陽剛處中正之位而下有應助如此故能聚也欲天下之萃才非如是不能也說音悅朱子曰以卦徳卦體釋卦名義】王假有廟致孝享也集解【程子曰王者萃人心之道至於建立宗廟所以致其孝享之誠也祭祀人心之所自盡也故萃天下之心者無如孝享王者萃天下之道至於有廟則其極也】利見大人亨聚以正也【呂音訓聚以正陸氏曰荀作取以正晁氏曰案取古文】集解【程子曰萃之時見大人則能亨蓋聚以正道也見大人則其聚以正道得其正則亨矣萃不以正其能亨乎】纂注【郭氏京曰彖利見大人亨利貞案彖舉繇辭脫利貞字凡六十四卦彖先舉繇辭後以義結皆無遺漏脫亦明矣】用大牲吉利有攸往順天命也集解【程子曰用大牲承上有廟之文以享祀而言凡事莫不如是丰聚之時交於物者當厚稱其宜也物聚而力贍乃可以有爲故利有攸往皆天理然也故云順天命也朱子曰釋卦辭】附錄【朱子語順天命說道理髣髴如伊川說也去得只是文勢不如此他是說丰萃之時若不用大牲則便是與以天下儉其親相似也有此理這時節比不得那利用禴之事】觀其所聚而天地萬物之情可見矣集解【程子曰觀萃之理可以見天地萬物之情也天地之化育萬物之生成凡有者皆聚也有無動靜始終之理聚散而已故觀其所以聚則天地萬物之情可見矣】纂注【郭氏雍曰天地萬物之情所以聚者不過順說而已徐氏曰天地萬物髙下散殊咸則見其情之通恆則見其情之久萃則見其情之同不於其聚而觀之情之一者不可得而見矣】小象傳乃亂乃萃其志亂也集解【程子曰其心志爲同類所惑亂故乃萃於羣陰也不能固其守則爲小人所惑亂而失其正矣】引吉無咎中未變也集解【程子曰萃之時以得聚爲吉故九四爲得上下之萃二與五𨿽正應然異處有間乃當萃而未合者也故能相引而萃則吉而無咎以其有中正之徳未遽至攺變也變則不相引矣或曰二旣有中正之徳而象云未變辭若不足何也曰羣陰比處乃其類聚方萃之時居其間能自守不變逺須正應剛立者能之二陰柔之才以其有中正之徳可覬其未至於變耳故象含其意以存戒也】往無咎上巽也集解【程子曰上居柔說之極三往而無咎者上六巽順而受之也】纂注【蔡氏曰從上二陽有巽體】大吉無咎位不當也集解【程子曰以其位之不當疑其所爲未能盡善故云必得大吉然後爲一作能無咎也非盡善安得爲大吉乎】纂注【郭氏雍曰四得上下之聚而非君位故言不當也】萃有位志未光也【呂音訓未光也陸氏曰一本作志未光也】集解【程子曰象舉爻上句王者之志必欲誠信著於天下有感必通含生之類莫不懷歸若尙有匪孚是其志之未光大也朱子曰未光謂匪孚】附錄【朱子語問萃九五一爻似亦甚好而反云有位未光也是如何曰見不得讀易到這樣且恁地解去若彊說便至鑿了易說】賫咨涕洟未安上也集解【程子曰小人所處常失其宜旣貪而從欲不能自檡安地至於困窮則顚沛不知所爲六之涕洟蓋不安於處上也君子愼其所處非義不居不幸而有危困則泰然自安不以累其心小人居不擇安常履非據及其窮迫則隕獲躁撓甚至涕泣爲可羞也未者非遽之辭猶俗云未便也未便能安於上也陰而居上孤處無與旣非其據豈能安乎】

經【巽下坤上】集解【程子曰升序卦萃者聚也聚而上者謂之升故受之以升物之積聚而益髙大聚而上也故爲升所以次於萃也爲卦坤上巽下木在地下爲地中生木木生地中長而益髙爲升之象也】升元亨用見大人勿卹南徵吉【呂音訓升陸氏曰式陵反鄭本作升馬云髙也震宮四世卦晁氏曰案升古文作升用見陸氏曰本或作利見】集解【程子曰升者進而上也升進一作進升則有亨義而以卦才之善故元亨也用此道以見大人不暇憂卹前進則吉也南徵前進也朱子曰升進而上也卦自解來柔上居四內巽外順九二剛中而五應之是以其占如此南徵前進也】附錄【朱子語巽坤二卦拱得个南如看命人虛拱底說話砥】纂注【董氏曰升者柔進而上也柔進而上所以元亨由卦才之善也李氏舜臣曰升首曰元亨何也以畫言也與蠱鼎大有皆九居二六居五故皆曰元亨此蓋主陽剛之畫有應於上而言之也馮氏曰諦觀卦義皆主巽大人指九二陽爲大未有六五而稱大人者徐氏曰用見大人五當應二也卹憂也六五柔中之君用見九二剛中之臣以升於治勿憂勿退但當前進自獲吉也柔退多憂故戒林氏栗曰巽東南坤西南自巽升坤必渉乎離離南方也自南而徵斯爲善矣雙湖先生曰升互震體自二以上皆震象上行而有升義又巽木之上有震木陰木得陽木木升而益髙亦有升義要之升所以得名由地中生木此亦姑廣其義耳與萃卦同】初六允升大吉【呂音訓允升晁氏曰說文作�升大吉說之案允古文�篆文】集解【程子曰初以柔居巽體之下又巽之主上承於九二之剛巽之至者也二以剛中之徳上應於君當升之任者也允者信從也初之柔巽惟信從於二信二而往從之同升乃大吉也二以徳言則剛中以力言則當任初之陰柔又無應援不能自升從於剛中之賢以進是由剛中之道也吉孰大焉朱子曰初以柔順居下巽之主也當升之時巽於二陽占者如之則信能升而大吉矣】纂注【鄭氏東卿曰初附二陽而升三陰又與之一體故有允升象王氏大寶曰柔自下升以剛而孚允升之象柔得剛而大大吉之象楊氏萬里曰初六柔而旁散在一卦之最下木之根也九二九三剛而上進在初六之上木之榦也然初六在下而曰允升大吉者木與土相信而相得則木之升也必鋭故也雙湖先生曰初六一爻爲成卦之主升之所以得名者系焉以兩體觀之巽在坤下如未出地之木初其根二三其榦也方其勾未萌甲未拆而根株已備其勢必破也而出上升而莫禦長養於夏陵霜於秋傲雪於冬而不攺柯易葉者皆由於此故有允升大吉之象焉細觀卦體巽爲夏兌爲秋坤爲冬震位其間而春气無乎不貫聖人設卦觀象而命之名與夫爻辭之所由作夫豈苟然之故哉】九二孚乃利用禴無咎集解【程子曰二陽剛而在下五陰柔而居上夫以剛而事柔以陽而從陰𨿽有時而然非順道也以暗而臨明以剛而事弱若黽勉於事勢非誠服也上下之交不以誠其可以一無以字久乎其可以有爲乎五𨿽陰柔然居尊位二𨿽剛陽事上者也苟內存至誠不假文飾於外誠積於中則自不事外飾故曰利用禴謂尙誠敬也自古剛彊之臣事柔弱之君未有不爲矯飾者也禴祭之簡質者也云孚乃謂旣孚乃宜不用文飾専以其誠感通於上也如是則得無咎以剛彊之臣而事柔弱之君又當升之時非誠意相交其能免於咎乎朱子曰義見萃卦】纂注【李氏舜臣曰升者萃之反而升之九二乃與萃之六二爻辭一同何也萃六二】

【以陰柔而應九五之剛升九二以陽剛而應六五之柔其以至誠感應則一也故爻於萃升二爻皆有孚乃利用禴之義而彖辭於萃升二卦亦皆有剛中而應之象雙湖先生曰萃六二以中虛爲孚而與九五應升九二以中實爲孚而與六五應虛實𨿽不同而孚則一而已李氏元量曰萃之二柔也則疑於進之易故引吉無咎而後孚乃利用禴升之二剛也剛則能審義以進故卽其才孚乃利用禴而無咎也林氏曰二卦不言於五而言於二者貴賤之位也】九三升虛邑【呂音訓虛陸氏曰如字空也徐去余反馬云丘也晁氏曰案篆文無墟字四邑爲丘丘爲虛非空虛馬云虛丘也得之】集解【程子曰三以陽剛之才正而且巽上皆順之復有援應一作者以是而升如入無人之邑孰禦哉朱子曰陽實陰虛而坤有國邑之象九三以陽剛當升時而進臨於坤故其象占如此】六四王用亨於岐山吉無咎【呂音訓亨陸氏曰許反通也馬鄭陸績王肅許兩反馬云祭也鄭云獻也岐陸其宜反或祁支反】集解【程子曰四柔順之才上順君之升下順下之進已則止其所焉以陰居柔陰而在下止其所也昔者文王之居岐山之下上順天子而欲致之有道下順天下之賢而使之升進已則柔順謙恭不出其位至徳如此周之王業用是而亨也四能如是則亨而吉且無咎矣四之才固自善矣復有無咎之辭何也曰四之才𨿽善而其位當戒也居近君之位在升之時不可復升升則凶咎可知故云如文王則吉而無咎也然處大臣之位不得無事於升當上升其君之道下升天下之賢已則止其分焉分𨿽當止而徳則同升也道則當亨也盡斯道者其惟文王乎朱子曰義見隨卦】附錄【朱子語張冾問亨於岐山曰只是享字時舉此是王者有事於山川之卦人傑王亨於岐山與享於西山只是說祭山川淵問升萃二卦多是言祭享萃固取聚義不知升何取義曰人積其誠意以事鬼神有升而上通之義銖】纂注【李氏過曰岐山西山也此互體兌之上故曰岐山胡氏曰詩言太王至於岐下在今鳳翔府西五十里正周原之西也故周謂岐山曰西山文王四十一年伐崇始度岐水遷丰則亨於岐山當亦指太王耳若文王則固不終於岐矣蓋太王去邠逾梁山邑於岐山之下正九三升虛邑事也亨於岐山則旣遷以後之事馮氏曰岐山禹貢雍州境南雙湖先生曰本義就周言岐山則王指文王孟子曰太王邑於岐山之下居焉又曰昔者文王之治岐也則文王亦居岐可見矣】六五貞吉升階集解【程子曰五以下有剛中之應故能居尊位而吉然質本陰柔必守貞固乃得其吉也若不能貞固則信賢不篤任賢不終安能吉也階所由而升也任剛中之賢輔之而升猶登進自階言有由而易也指言九二正應然在下之賢皆用升之階也能用賢則彚升矣朱子曰以陰居陽當升而居尊位必能正固則可以得吉而升階矣階升之易者】附錄【朱子語六五貞吉升階與萃有位匪孚元永貞悔亡皆謂有其位必當有其徳若無其徳則萃𨿽有位而人不信𨿽有升階之象而不足以升矣銖】纂注【虞氏曰巽爲髙坤爲土震升髙升階之象王氏大寶曰居坤之中由等級而上謂之升階潘氏曰自二至五自下卦升上卦有升階象程氏曰下應剛徳之臣自二升五如階有級此人君升進賢臣之象雙湖先生曰六五不正故戒以正則吉】上六冥升利於不息之貞【呂音訓陸氏曰覓經反闇昧之義也又云日也】集解【程子曰六以陰居升之極昬於升知進而不知止者也其爲不明甚矣然求升不已之心有時而用於貞正而當不息之事則爲宜矣君子於貞正之徳終日幹幹自彊不息如一作以上六不己之心用之於此則利也以小人貪求無己之心移於進徳則何善如之朱子曰以陰居升極昏不已者也占者遇此無適而利但可反其不已於外之心施之於不息之正而已】纂注【馮氏曰升猶言行也蘭氏曰者晦也升豫皆以陰而居上位故豫曰豫升曰升徐氏之祥曰豫上樂極故豫升上進】

【極故升徐氏曰六爻惟二四不言升何也曰五君位也二應五大臣也四承五近臣也其位不可升也升則疑於五而有逼上之嫌矣故在二言孚在四言王用其義可見矣】大象地中生木升君子以順徳積小以髙大【呂音訓順陸氏曰如字王肅同本又作愼師同晁氏曰史證云何妥作愼說之案順古文作順與愼多相亂徳陸氏曰姚本作得以髙大陸氏曰本或作以成髙大晁氏曰王昭素云成字諸本或有或無】集解【程子曰木生地中長而上升爲升之象君子觀升之象以順修其徳積累防小以至髙大也順則可進逆乃退也萬物之進皆以順道也善不積不足以成名學業之充實道徳之崇髙皆由積累而至積小所以成髙大升之義也朱子曰王肅本順作愼今案它書引此亦多作愼意尢明白蓋古字通用也說見上篇蒙卦】附錄【朱子語汪丈云曾考究得樹木之生日日滋長若一日不長便將枯瘁便是生理不接學者之於學不可一日少懈大抵徳須日日要進若一日不進便退便昬近來學者才相疎便都休了其獘蓋以此必大木之生也無日不長一日不長則木死矣人之學也一日不可已一日而已則心必死矣人傑易象有之曰地中生木升君子以順徳積小以髙大蓋因其固然之理而無容私焉者順之謂也由是而之則其進徳也孰禦許升字說】纂注【郭氏雍曰萬物之升其象皆如地中生水自毫末至合抱人莫見其升之迹者以順積而致之耳順則不逆於徳積則爲之有漸故能升而不已以極髙大不然逆徳暴行不升而困及之矣徐氏曰順徳坤象積小髙大巽木象】彖傳柔以時升集解【朱子曰以卦變釋卦名】纂注【蘭氏曰柔以時升非獨六五蓋萃則四五皆陽升則陽降陰升四五皆自萃之反而言也李氏舜臣曰陰陽二气疊爲升降陰升則陽降陰降則陽升未有陽常升而不降陰常降而不升者反萃而升是二陽降居下三陰反居上故曰柔以時升】巽而順剛中而應是以大亨集解【程子曰以二體言柔升謂坤上行也巽旣體卑而就下坤乃順時而上升以時也謂時當升也柔旣上而成升則下巽而上順以巽順之道升可謂時矣二以剛中之道應於五五以中順之徳應於二能巽而順其升以時是以元亨也彖文誤作大亨解在大有卦朱子曰以卦徳卦體釋卦辭】纂注【馮氏椅曰贊曰大亨則元主九二也九二以巽而順上以剛中而應上是以大亨乃上升之象也六五升之主也知九二之才足以升也乃用順應之道以見之】用見大人勿卹有慶也【呂音訓用見陸氏曰本或作利見】集解【程子曰凡升之道必由大人升於位則由王公升於道則由聖賢用巽順剛中之道以見大人必遂其升勿卹不憂其不遂也遂其升則已之一作有福慶而福慶及物也】南徵吉志行也集解【程子曰南人之所向南徵謂前進也前進則遂其升而得行其志是以吉也】纂注【朱氏曰二動於中以正而行以見大人往而有慶則其志上污李氏元量曰升以柔爲才而用晦則不及惟南徵而所趨者明則吉矣】小象傳允升大吉上合志也集解【程於曰與在上者合志同升也上謂九二從二而升乃與二同志也能信從剛中之賢一作道所以大吉】九二之孚有喜也集解【程子曰二能以孚誠事上則不惟爲臣之道無咎而已可以行剛中之道澤及天下是有喜也凡象言有慶者如是則有福慶及於物也言有喜者事旣善而又一無又字有可一無可字喜也如大畜童牛之牿元吉象云有喜蓋牿於童則易又免彊制之難是有可喜也】纂注【馮氏當可曰二中也五亦中也中誠相感𨿽五升而不來以二之孚誠五亦不能不守貞待二而爲之升階也二能感五五能待二乃成升道故贊二爲有喜五爲大得志】升虛邑無所疑也集解【程子曰入無人之邑其進無疑阻也】纂注【張子曰上皆陰柔往無所疑】王用亨於岐山順事也集解【程子曰四居近君之位而當升時得吉而無咎者以其有順徳也以柔居坤順之至也文王之亨於岐山亦以順時而已上順於上下順乎下已順處其義故云順事也朱子曰以順而升登祭於山之象】貞吉升階大得志也集解【程子曰倚任賢才而能貞固如是而升可以致天下之大治其志可大得也君道之升一作興患無賢才之助爾有助則由自偕而升也】纂注【蔡氏曰萃者澤聚於下故九五志未光升者木升於上故六二大得志也】冥升在上消不富也集解【程子曰昬於升極上而不知已惟有消亡豈復有加益也不富無復增益也升旣極則有退而無進也】經【坎下兌上】集解【程子曰困序卦升而不已必困故受之以困升者自下而上自下升上以力進也不已必困矣故升之後受之以困也困者憊乏之義爲卦兌上而坎下水居澤上則澤中有水也乃在澤下枯涸無水之象爲困乏之義又兌以陰居上坎以陽居下與上六在二陽之上而九二陷於二陰之中皆陰柔揜於陽剛所以爲困也君子爲小人所掩蔽窮困之時也】困亨貞大人吉無咎有言不信【呂音訓困陸氏曰窮也窮悴掩蔽之義廣雅云困悴也兌宮一世卦】集解【程子曰如卦之才則困而能亨且得貞正乃大人處困之道也故能吉而無咎大人處困不惟其道自吉樂天安命一作知命一作安義乃不失其吉也況隨時善處復有裕乎有言不信當困而言人誰信之朱子曰困者窮而不能自振之義坎剛爲兌柔所揜九二爲二陰所揜四五爲上六所揜所以爲困坎險兌說處險而說是身𨿽困而道則亨也二五剛中又有大人之象占者處困能亨則得其正矣非大人其孰能之故曰貞又曰大人者明不正之小人不能當也有言不信又戒以當務晦黙不可尙口益取困窮】附錄【朱子語困卦難理會不可曉易中有數卦如此系辭云卦有小大辭有險易辭也者各指其所之困是个極不好底卦所以卦辭也做得如此難曉如蹇剝否睽皆是不好卦只是剝則分明是剝所以分曉困卦是个進退不得窮極底卦所以難曉其大意亦可見矣�】纂注【毛氏曰大人正位乎二五則其卦安得爲困此所謂用易也徐氏曰兌口不掩言象坎剛中有孚信象坎兌相失故有言不信處困之時當務晦黙尙口多言人誰信之困且窮而已故戒謝氏曰困井相表裏困爲塞井爲通困則澤中無水井則木上有水困有未濟井有旣濟困塞而井通明矣雙湖先生曰以卦體言坎遇兌而成困澤自涸於上坎自流於下兩不相得以卦爻言二爲坎主上爲兌主又居不相應之地兩不相向皆困之道蓋天地之气由西而北則其勢順故兌下坎上爲節由北而西則其勢逆而坎下兌上斯爲困也亨者以卦徳言本義盡之以卦才言則二五剛中故亨貞主九五一爻言也大人兼指二五當困之時有二五剛健中正之大人以濟之吉無咎矣但二體終不相得故兌言而坎不信其亦居困之時而二五各自爲謀者乎看來文王卦辭不過如此若剛掩之象已是夫子彖傳自發其意就彖傳釋之可也此朱子說見大畜附錄】初六臀困於株木入於幽谷三嵗不覿【呂音訓臀陸徒惇反】集解【程子曰六以陰柔處於至卑又居坎險之下在困不能自濟者也必得在上剛明之人爲援助則可以濟其困矣初與四爲正應九四以陽而居陰爲不正失一作夫剛而不中又方困於陰揜是惡能濟人之困猶株木之不能防覆於物株木無枝葉之木也四近君之位在它卦不爲無助以居困而不能庇物故爲株木臀所以居也臀困於株木謂無所庇而不得安其居居安則非困也入於幽谷陰柔之人非能安其所遇旣不能免於困則益迷暗妄動入於深困幽谷深暗之所也方益入於困無自出之勢故至於三歳不覿終困者也不覿不遇其所亨也株張愚反覿大歷反朱子曰臀物之底也困於株林傷而不能安也初六以陰柔處困之底居暗之甚故其象占如此】附錄【朱子語問臀困於株木如何曰在困之下至困者也株木不可坐臀在株木上其不安可知又問伊川將株作初之正應不能庇他說如何曰恐說臀字不去學蒙】纂注【程氏曰臀體之在下者謂本爻陸氏希聲曰坎於木爲堅多心株木之象項氏曰初六在坎下故爲入於幽谷卽坎初爻入於坎窗也石氏曰坎北方幽陰之象雙湖先生曰不覿初不爲四所覿四互離有覿象鄭氏東卿曰困坎兌相重兌正秋坎正北兌一陰始得秋气而蔓艸未殺故爲葛藟之困六三秋冬之交蔓艸葉脫而刺存故爲蒺藜之困若初六正大冬之時蔓艸爲霜殺靡有孑遺所存者株木而已三陰故系以艸木之象朱子曰私見曰覿初覿四三爻三歳也困九月霜降气也故曰株木曰蒺藜者秋成也大過十月小雪气也故曰枯楊姤五月夏至气也故曰以包瓜生於四月中气也夬三月淸明气也故曰莧陸莧陸三四月生也】九二困於酒食朱紱方來利用享祀徵凶無咎【呂音訓紱陸音弗下同】集解【程子曰酒食人所欲而所以施惠也二以剛中之才而處困之時君子安其所遇𨿽窮戹險難無所動其心不卹其爲困也所困者惟困於所欲耳君子之所欲者澤天下之民濟天下之困也二未得遂其欲施之惠故爲困於酒食也大人君子懷其道而困於下必得有道之君求而用之然後能施其所蘊二以剛中之徳困於下上有九五剛中之君道同徳合必來相求故云朱紱方來方且來也朱紱王者之服蔽膝也以行來爲義故以蔽膝言之利用享祀享祀以至誠通神明也在困之時利用至誠如享祀然其徳旣誠一作成自能感通於上自昔賢哲困於幽逺而徳卒升間道卒爲用者惟自守至誠而已徵凶無咎方困之時若不至誠安處以俟命往而求之則犯難得凶乃自取也將誰咎乎不度時而徵乃不安其所爲困所動也失剛中之徳自取凶悔何所怨咎諸卦二五以陰陽相應而吉惟小畜與困乃戹於陰故同道相求小畜陽爲陰所畜困陽爲陰所揜也朱子曰困於酒食厭飫苦惱之意酒食人之所欲然醉飽過宜則是反爲所困矣朱紱方來上應之也九二有剛中之徳以處困時𨿽無凶害而反困於得其所欲之多故其象如此而其占利以享祀若徵行則非其時故凶而於義爲無咎也】附錄【朱子語問朱紱方來利用享祀曰以之事君則君應之以之事神則神應之輝祭祀享祀想只說个祭祀無那自家活人卻享他人祭之說淵問困二五皆利用祭祀是如何曰他得中正又似取無應而心専一底意思淵朱紱赤紱若如伊川說使書傳中說臣下皆是赤紱則可詩中卻有朱紱斯皇一句是說方叔於理又似不甚通熹之精力只推得到這里淵問困於酒食本義作厭飫於所欲是如何曰此是困於好底事在困之時有困於好事者有困於不好事者此爻是好爻當困時則是困於好事如感時花濺淚恨別鳥驚心花鳥好娛戲底物這時卻發人不好底意思是因好物困也酒食厭飫亦是如是】纂注【齊氏曰兌羊巽雞離雉坎豕皆食也坎又爲酒鄭氏東卿曰坎爲赤乾爲大赤二五之爻乾坎之爻也故坎象赤紱而九五象朱紱朱子曰朱紱謂九五巽爲股膝以上也幹爲大赤坤爲黃赤黃爲朱幹爲衣蔽乎膝上朱紱也鄭氏剛中曰紱制上廣一尺下廣二尺長三尺其頸五寸帶博二寸斜纒以偪束其脛自足至膝冕服者謂之芾他服者謂之韠以韋爲之孔氏曰古以皮後以帛天子純朱諸侯黃朱龍氏仁夫曰案玉藻再命三命皆服赤韍詩候人采菽車攻等篇皆言赤芾蓋命服也然采芑朱芾亦人臣服注云黃芾是也二云朱五云赤偶變文耳陸績云朱紱赤紱享祀祭祀互言無它義馮氏椅曰二五𨿽非陰陽正應然在困悴中各有出困之材不容不相援二陷陰中在下不如五尊位大中下有九四之助爲有能致之資可致之勢此二所以必待五下求然後應之也若先往以求濟前爲六三所掩九四所阻其凶必矣耿氏曰亨祀人臣所以事宗廟祭祀天子所以禮百神臣得君然後能保宗廟而事之故九二朱紱方來則利用享祀君得臣然後能主百神而禮之故九五赤紱徐有說利用祭祀朱氏曰享獻也祭祀上下通稱】六三困於石據於蒺藜入於其宮不見其妻凶【呂音訓蒺藜陸氏曰音疾黎蒺藜刺艸】集解【程子曰六三以陰柔不中正之質處險極而用剛居陽用剛也不善處困之甚者也石堅重難勝之物蒺藜刺一無刺字不可據之物三以剛險而上進則二陽在上力不能勝堅不可犯益自困耳困於石也以不善之徳居九二剛中之上其不安猶借刺據於蒺藜也進退旣皆益困欲安其所益不能矣一作也宮其居所安也妻所安之主也知進退之不可而欲安其居則失其所安也進退與處皆不可一有則字惟死而已其凶可知系辭曰非所困而困焉名必辱非所據而據焉身必危旣辱且危死期將至妻其可得見耶二陽不可犯也而犯之以取困是非所困而困也名辱其事惡也三在二上固爲據之然苟能謙柔以下之則無害矣乃用剛險以乘之則不安而取困如據蒺藜也如是死期將至所安之主可得而一無而字見字朱子曰陰柔而不中正故有此象而其占則凶石指四蒺藜指二宮謂三而妻則六也其義則系辭備矣】附錄【朱子語六三陽之陰上六陰之陰故將六三言之則上六爲妻淵】纂注【齊氏曰九家易坎爲蒺藜又爲宮錢氏曰蒺藜茨艸王氏大實曰石堅而則者以柔居剛困於石之象蒺藜剛而多刺柔乘剛象居坎體入宮之象介於二剛而上無應不見其妻之象雙湖先生曰夫妻隨二體取震艮皆象盤石坎亦石矣皆一陽象二堅如石刺如蒺藜似通】九四來徐徐困於金車吝有終【呂音訓來徐徐陸氏曰疑懼貌馬云安行貌子夏翟作荼荼音圖云內不定之意王肅作余余晁氏曰案余古文金車陸氏曰本亦作金輿】集解【程子曰惟力不足故困亨困之道必由援助當困之時上下相求理當然也四與初爲正應然四以不中正處困其才不足以濟人之困初比二二有剛中之才足以拯困則宜爲初所從矣金剛也車載物者也二以剛在下載已故謂之金車四欲從初而阻於二故其來遲疑而徐徐是困於金車也已之所應疑其少已而之他將從之則猶豫不敢遽前豈不可羞吝乎有終者事之所歸者正也初四正應終必相從也寒士之妻弱國之臣各安其正而已苟擇勢而從則惡之大者不容於世矣二與四皆以陽居陰而二以剛中之才所以能濟困也居陰者尙柔也得中者不失剛柔之宜也朱子曰初六九四之正應九四處位不當不能濟物而初六方困於下又爲九二所隔故其象如此然邪不】

【勝正故其占𨿽爲可吝而必有終也金車爲九二象未詳疑坎有輪象也】纂注【徐氏曰來謂初來應也徐徐緩貌齊氏曰坎爲車輪飾以兌金故曰金車胡氏曰九四欲來初六之心卽初六欲覿九四之心其未覿未來者一時之困耳時移困解則欲覿者終於覿欲來者終於來故曰有終劉氏槪曰九二有載物之才非困四者也四有畏焉故曰困於金車以畏而困亦已吝矣然非若六三之無與也二終不困我而獲初之應故曰有終雙湖先生曰蒙六三金夫姤初六金柅皆指九二此爻金車指九二明矣】九五劓刖困於赤紱乃徐有說利用祭祀【呂音訓劓陸氏曰徐魚器反刖陸氏曰徐五刮反又音月荀王肅夲劓刖作臲云不安貌陸績同鄭云劓刖當爲倪防京作劓劊案說文劊斷也晁氏曰案象數當作倪防卽臲之古文也與上六字同祭祀陸氏曰本亦作享祀】集解【程子曰截鼻曰劓傷於上也去足爲刖傷於下也上下皆揜於陰爲其傷害劓刖之象也五君位也人君之困由上下無與也赤紱臣下之服取行來之義故以紱言人君之困以天下不來也天下皆來則非困也五𨿽在困而有剛中之徳下有九二剛中之賢道同徳合徐必相應而來共濟天下之困是始困而徐有喜說也利用祭祀祭祀之事必致其誠敬而後受福人君在困時宜念天下之困求天下之賢若祭祀然致其誠敬一作至誠則能致天下之賢濟天下之困矣五與二同徳而云上下無與何也曰陰陽相應者自然相應也如夫婦骨肉分定也五與二皆陽爻以剛中之徳同而相應相求而後合者一無者字也如君臣朋友義合也方其始困安有上下之與有與則非困故徐合而後有一無有字說也二云享祀五云祭祀大意則宜用至誠乃受福也祭與祀享泛言之則可通分而言之祭天神祀地示享人鬼五君位言祭二在下言享各以其所當用也朱子曰劓刖者傷於上下下旣傷則赤紱無所用而反爲困矣九五當困之時上爲陰揜下則乘剛故有此象然剛中而說體故能遲久而有說也占具象中又利祭祀久當獲福】纂注【陸氏希聲曰五以剛中處位能去小人以救困者也上六鼻之象六三足之象皆掩剛者故刑而去之李氏椿年曰朱紱外晦內明陽含於中之色赤紱外明著見陽赫於外之色陽含於中無爲以臨人之道陽赫於外有爲以事人之義斯幹宣王考室采芑方叔南徵皆朱芾斯皇有臨人之道朱紱赤紱皆祭服王氏曰天子朱諸侯赤者朱紱以臨其眾君道也故諸侯在其國亦黃朱而方叔受其命服則朱紱會同赤紱以別君臣之道故會同有繹則赤紱馮氏椅曰赤紱諸侯朝王助祭所服困則不行此禮象又曰赤紱𨿽不専爲祭杞然二五皆有祭亨之解則知二之朱紱方來爲天子方嶽柴望之事五之赤紱爲諸侯助祭之行其象如此又曰九五刑小人二始來助祭乃徐有說說主兌言徐氏曰二五同徳始𨿽未應終則應也李氏過曰刑下之小人謂下與初小人旣去則所困之赤紱乃徐徐而來以同徳相說也蔡氏曰享狹祭廣君臣之用異雙湖先生曰赤紱則詩候人三百赤紱采菽赤紱在股天子所予車攻亦紱金舄記玉藻一命緼紱幽衡再命赤紱幽衡三命赤紱蔥衡大夫以上赤紱乘軒則赤紱爲臣下服明矣若朱紱則采芑云方叔服其命服朱芾斯皇乃方叔受命之服方叔周宣王卿士斯於云朱芾斯皇乃宣王所生子之服程未知何據惟白虎通云芾者蔽也行以蔽前天子朱芾諸侯赤芾注疏家亦雲天子諸侯大夫士紱各有制程想本此但於經無證耳芾韍紱並通用此愚初編所述今諸家可以參考祭享取坎有幽陰之象兌爲巫爲口舌亦有事神之象豈困之時固自有禱祠之事邪】上六困於葛藟於臲卼曰動悔有悔徵吉【呂音訓藟陸氏曰力軌反似葛之艸本又作虆毛詩艸木疏云一名巨荒似蘡薁連蔓而生幽州人謂之惟虆臲陸氏曰五結反王肅妍喆反說文作劓牛列反薛同卼陸氏曰五骨反又音月說文作云不安也薛云作杌字同晁氏曰案古文作倪防曰陸氏曰音越向云言其無不然】集解【程子曰物極則反事極則變困旣極矣理當變也葛藟纒束之物臲卼危動之狀六處困之極爲困所纒束而居最髙危之地困於葛藟與臲卼也動悔動輒有悔無所不困也有悔咎前之失也曰自謂也若能曰如是動皆得悔當變前之所爲有悔也能悔則往而得吉也困極而徵則出於困矣故吉三以陰在下卦之上而凶上居一卦之上而無凶何也曰三居剛而處險困而用剛險故凶上以柔居說惟爲困極耳困極則有變困之道也困與屯之上皆以無應居卦終屯則泣血漣如困則有悔徵吉屯險極而困說體故也以說順進可以離乎困也朱子曰以陰柔處困極故有困於葛藟於臲曰動悔之象然物窮則變故其占曰若能有悔則可以徵而吉矣】纂注【馮氏當可曰葛之附木最出木杪上六之象虞氏曰巽爲艸葛藟之象雙湖先生曰藟蔓生爻柔之象鄭氏汝諧曰其應在三三以柔附已而牽之困於葛藟之象所附者五五以剛載已而難安臲卼之象朱氏曰曰發聲兌口之象李氏椿年曰自曰以上困之極也自曰以下處困之極而思有以通之也動固悔矣與其靜而無悔孰若動而有悔爲窮之通往則吉也耿氏曰處困之終有自通之路知柔不可牽捨之可也剛不可乘去之可也鄭氏剛中曰困有不可動九二是也故徵凶有不可不動上六是也故徵吉趙氏曰五爻皆不言吉獨於上六言吉者要當時而不可欲速也九二徵凶九四來徐徐九五乃徐有說至上六始有徵吉之辭】大象澤無水困君子以致命遂志集解【程子曰澤無水困乏之象也君子當困窮之時旣盡其防慮之道而不得免則命也當推致其命以遂其志知命之當然也則窮塞禍患不以動其心行吾義而已苟不知命則恐懼於險難隕獲於窮戹所守亡矣安能遂其爲善之志乎朱子曰水下漏則澤上枯故曰澤無水致命猶言授命言持以與人而不之有也能如是則𨿽困而亨矣】附錄【程子語大凡利害禍福亦須致命須得致之爲言直如人以力自致之謂也得之不得命固已定君子須知他命方得不知命無以爲君子蓋命苟不知無所不至故君子於困窮之時須致命便遂得志其得禍得福皆已自致只要申其志而已朱子語困厄有重輕力量有小大若能一日十二辰防檢自己念慮動作都是合宜仰不愧俯不怍如此而不幸塡溝壑喪身殞命有不暇卹只得成就一个是處如此則方寸之間全是天理𨿽遇大困厄有致命遂志而已亦不知有人之是非向背惟其是而已大雅問澤無水困君子以致命遂志曰澤無水困君子道窮之時但當委致其命以遂吾之志而已致命猶送這命與他不復爲我之有𨿽委致其命而志則自遂無所回屈伊川解作推致其命𨿽說得通然論語中致命字卻是委致之致事君能致其身與士見危致命見危授命皆是此意援亦致字之意言將這命授與之也側】纂注【鄭氏汝諧曰在命者不可求在志者可遂所謂從吾所好者也雙湖先生曰水在澤下是澤漏而無水致命兌澤涸象遂志坎心亨象】困剛揜也【呂音訓剛揜陸氏曰本又作掩於檢反李於範反虞作弇晁氏曰案弇古文】集解【程子曰卦所以爲困以剛爲柔所掩蔽也陷於下而掩於上所以困也陷亦揜也剛陽君子而爲陰柔小人所掩蔽君子之道困窒之時也朱子曰以卦體釋卦名義】纂注【劉氏槪曰不曰柔掩剛而曰剛掩者何也無所歸咎故以剛自掩爲辭蓋卦爲君子設也於氏曰幹上九降居九二而之險坤六二上爲上六而掩剛成困之義馮氏曰下卦陽也陽寡而陷於二陰之中上卦陰也陽𨿽眾而在一陰之下陰爲之主此陽剛之困君子窮之象也】險以說困而不失其所亨其惟君子乎集解【程子曰以卦才言處困之道也下險而上說爲處險而能說𨿽在困窮艱險一作險艱之中樂天安義自得其說樂也時𨿽困也處不失義則其道自亨困而不失其所亨也能如是者其惟君子乎若時當困而反亨身𨿽亨乃其道之困也君子大人通稱說音悅】附錄【朱子語不失其所亨這句自是說得好淵】纂注【楊氏萬里曰坎一陽陷二陰之中兌一陰蔽二陽之上皆剛揜於柔也剛揜於柔君子揜於小人能不困乎然困而亨何也亨不於其身於其心不於其時於其道也龍氏仁夫曰所字合爲句亨字爲句所如艮止其所之所𨿽在困中不愧不怍泰然不失其常處此之謂亨能此者其惟君子乎趙氏曰險以說在險而能說則無入而不自得矣其於處困也何有馮氏曰不失其所者以九五居尊位爲困之主是謂不失其所陽剛有應有輔是以亨也】貞大人吉以剛中也集解【程子曰困而能貞大人所以吉也蓋以其剛中之道也五與二是也非剛中則遇困而失其正矣】纂注【南軒張氏曰惟大人能處困凡人處之大則失節小則憂隕以中不剛耳】有言不信尙口乃窮也集解【程子曰當困而言人所不信欲以口免困乃所以致窮也以說處困故有尙口之戒朱子曰以卦徳卦體釋卦辭】纂注【張氏根曰兌爲口在上故曰尙口乃窮李氏過曰當孫言以避禍雙湖先生曰夫子於困彖自以剛掩發伏義卦象文王卦辭初無是也以說處險則剛𨿽見掩而不失其所亨其惟二五剛中之君子乎又以卦徳論之也貞大人吉無咎而釋之以剛中也之辭歸重又在九五一爻上有言不信而釋之以尙口乃窮也之辭是說上六𨿽窮於言而終不見信於坎坎兌相失而成困象矣】小象入於幽谷幽不明也【呂音訓幽不晁氏曰徐氏曰多此幽字】集解【程子曰幽不明也謂益入昬暗自陷於深困也明則不至於陷矣】纂注【張子曰處困者正乃無咎居非得中故幽不明也郭氏京曰不明上誤增幽字】困於酒食中有慶也集解【程子曰𨿽困於所欲未能施惠於人然守其剛中之徳必能致亨而有福慶也𨿽使時未亨通守其中徳亦君子之道亨乃有慶也】附錄【朱子語問中有慶也是如何曰他下面有許多好事】據於蒺藜乘剛也入於其宮不見其妻不祥也集解【程子曰據於蒺藜謂乘九二之剛不安猶借刺也不祥者不善之徵夫其所安者不善之效故云不見其妻不祥也】來徐徐志在下也𨿽不當位有與也集解【程子曰四應於一無於字初而隔於二志在下求故徐徐而來𨿽居不當位爲未善然其正應相與故有終也】劓刖志未得也乃徐有說以中直也利用祭祀受福也集解【程子曰始爲陰揜無上下之與方困未得志之時也徐而有說以中直之道得在下之賢共濟於困也不曰中正與二合者云直乃宜也直比正意差緩盡其誠意如祭祀然以求天下之賢則能一無能字亨天下之困而享受其福慶也】纂注【李氏過曰象以君子未得志而施刑故曰志未得九二居中而相應故曰以中直祭則受福故曰受福也】困於葛藟未當也動悔有悔吉行也集解【程子曰爲困所纒而不能變未得其道也是處之未當也知動則得悔遂有悔而去之可出於困是其行而吉也】

經【巽下坎上】集解【程子曰井序卦困乎上者必反下故受之以井承上升而不已必困爲言謂上升不已而困則必反於下也物之在下者莫如井井所以次困也爲卦坎上巽下坎水也巽之象則木也巽之義則入也木器之象木入於水下而上乎水汲井之象也】附錄【朱子語井象只取巽入之義不取木義淵】井攺邑不攺井無喪無得往來井井【呂音訓井陸氏曰精領反周書云黃帝穿井世夲云化益作井宋衷云化益伯益也廣雅云井深也鄭云井法也字林作開子挺反周云井以不變更爲義師說井以淸潔爲義震宮五世卦喪陸息浪反】集解【程子曰井之爲物常而不可攺也邑可攺而之他井不可遷也故曰攺邑不攺井汲之而不竭存之而不盈無喪無得也至者皆得其用往來井井也無喪無得其徳也常往來井井其用也周常也周也井之道也】附錄【朱子語井是那掇不動底物事所以攺邑不攺井淵】汔至亦未繘井羸其瓶凶【呂音訓汔陸氏曰徐許訖反幾也王肅其乞反繘陸氏曰者橘徐又居宻反鄭云綆也方言云關西謂綆爲繘郭璞雲汲水索也羸陸氏曰律悲反徐力追反象同蜀才作累鄭讀曰蘽晁氏曰案見大壯姤】集解【程子曰汔幾也繘綆也井以濟用爲功幾至而未及用亦與未下繘於井同也君子之道貴乎有成所以五穀不熟不如荑稗掘井九仞而不及泉猶爲棄井有濟物之用而未及物猶無有也羸敗其瓶而失之其用喪矣是以凶也羸毀敗也朱子曰井者穴地出水之處以巽木入乎坎水之下而上出其水故爲井攺邑不攺井故無喪無得而往者來者皆井其井也汔幾也繘綆也羸敗也汲井幾至未盡綆而敗其瓶則凶也其占爲事仍舊無得喪而又當敬勉不可幾成而敗也】附錄【朱子語汔至略作一句亦未繘井羸其瓶是一句意至而止綆未及井而瓶敗言功不成也學防】纂注【徐氏曰以卦體言初柔爲泉眼二三剛爲泉石四柔爲井中空處五剛爲泉實已汲將出井也上柔爲井空處有全井象李氏舜臣曰自古國邑之建必先視其泉之所在是以公劉創京於豳之初相其陰陽觀其流泉先卜其井泉之便而後居之也又曰坎者天一之水也見於諸卦者皆諸水下流之失故多以險諭其在卦而得水之眞性者井是也以畫觀之一陽實其中二陰圍其外譬之陽气初回暖律於凝陰之中冬水因之而變溫此坎之眞性也嘗以此觀天下之水其在冬而溫者獨井泉而已蓋得之地脈不失其本眞及注之川澤風雨霜露之所剝失其本性無復有向來一陽之溫矣載觀井泉之水在人身則精血是也川流之水在人身則涕洟之類是也精血固蔵者乃井泉生動之性而涕洟往而不反者諸水下流之失也馮氏椅曰凡川流趨下之水皆雨之所降會而成流者也若穴地得泉乃天地之英水之元也反之吾身爲涕唾便泉皆咸而在下者也惟舌根之竅其津甘美古人以譬井泉是也若坎之气騰而爲云降而爲雨集而成川則離其眞久矣是以君子不貴也又曰繘關西謂綆汲水索瓶汲器文從缶瓦器也或謂古無桶故不取巽木象韓信以木罌渡師如樽罍古皆用木疑古以木爲瓶從缶則又瓦爲之者此象巽木無疑丘氏曰繘巽繩象瓶坎缶象雙湖先生曰井卦辭専論卦變井固困反體亦困變體困二至四互離爲市邑象自困六三上往爲井六四困九四下來爲井九三則離已攺居上矣是攺邑也而二五剛中爲井泉者初未嘗攺是不攺井也無喪無得邑之攺者初不見其喪井之不攺者亦不見其得往來井井困六三上往居四成上體之井困九四下來居三成下體之井也井以三陽爲泉陽上至五幾至井口矣而巽繩在下是未繘井也二至四互兌爲毀折三至五互離爲腹象瓶而兌上爻正當離中而毀折之是羸其瓶也泉幾至而未繘瓶已羸而莫達是無及物之功矣其凶可知】初六井泥不食舊井無禽【呂音訓泥陸乃計反象同禽晁氏曰崔云禽古擒字獲也說之案崔識之】集解【程子曰井與鼎皆物也就物以爲義六以陰柔居下上無應援無上水之象不能濟物乃井之不可食也井之不可一無可字食以泥污也在井之下有泥之象井之用以其水之養人也無水則捨置不用矣井水之上人獲其用禽鳥亦就而求焉舊廢之井人旣不食水不復上則禽鳥亦不復往矣蓋無以濟物也井本濟人之物六以陰居下無上水之象故爲不食井之不食以泥也猶人當濟物之時而才弱無援不能及物爲所捨也朱子曰井以陽剛爲泉上出爲功初六以陰居下故爲此象蓋不泉而泥則人所不食而禽鳥亦莫之顧也】纂注【朱子曰初在井下六自坤上來汨之泥也互兌口在上不食也幹初九往爲坎水去泥存舊井也離爲飛鳥四不應初無禽也李氏椿年曰舊井廢井也馮氏曰易之取象不一而足皆緣攺邑爲義井𨿽不攺而汲之者少則泥而不可食不汲不食則廢井矣徐氏曰人品污下不能彊於爲善無用於世爲人所棄觀扵此爻可以知所當勉矣】九二井谷射鮒甕敝漏【呂音訓谷陸古木反又音浴射陸氏曰食亦反徐食夜反鄭王肅皆音亦云厭也荀作邪鮒陸氏曰音附魚名也子夏謂蝦蟇甕陸氏曰屋送反李於鐘反鄭作甕雲停水器也說文作罋云汲瓶也敝陸氏曰婢世反王徐扶滅反漏晁氏曰陸希聲作屢借也說之未知陸所據】集解【程子曰二𨿽剛陽之才而居下上無應而比於初不上而下之象也澗谷之水則旁出而就下二居井而就下失井之道乃井而如谷也井上出則養人而濟物一作出上而養人濟物今乃下就污泥注於鮒而已鮒或以爲蝦或以爲蟇井泥中防物耳射注也如谷之下流注於鮒也甕敝漏如甕之破漏也陽剛之才本可以養人濟物而上無應援故不能上而就下是以無濟用之功如水之在甕本可爲用乃破敝而漏之不爲用也井之初二無功而不言悔咎何也曰失則有悔過則爲咎無應援而不能成用非悔咎乎居二比初豈非過乎曰處中非過也不能上由無援非以比初也朱子曰九二剛中有泉之象然上無正應下比初六功不上行故其象如比】附錄【朱子語程沙隨以井卦有井谷射鮒遂說井六爻有蝦蟇之象廣鮒沙隨以爲蝸牛如今廢井中多有之淵】纂注【徐氏曰井谷者井旁穴也射下注也鮒泥中防物蛙屬謂初甕汲水瓶也九二剛中上無應與下比初六不上出而下注有井谷射鮒之象又爲泉實可汲而在甕敝漏之象在井而射鮒在甕而敝漏皆無與之故也嘗謂人才生世自非果於暴棄甘爲下流之歸者不可與爲善苟陽剛之稟資質之美者皆可以進徳良由上無應與而爲之誘掖汲引者故上達之難下達之易也馮氏椅曰鮒或謂蝦蟇或謂防鮒項氏曰鮒常處泥中得水卽活雙湖先生曰姤初六幽谷只取陰爻中叚象則此爻稱井谷射鮒谷與鮒皆指初爻明矣甕敝漏象難取恐承上三五互離爲甕爲兌體毀折以致敝漏而水下注射鮒乎若只泥本爻則膠矣】九三井渫不食爲我心惻可用汲王明並受其福【呂音訓渫陸氏曰息列反徐又食列反黃雲治也惻陸氏初力反說文云痛也】集解【程子曰三以陽剛居得其正是有濟用之才者也在井下之上水之淸潔可食者也井以上爲用居下未得其用也陰之性上又志應上六處剛而過中汲汲於上進乃有才用而切於施爲未得其用則如井之渫治淸潔而不見食爲心之惻怛也三居井之時剛而不中故切於施爲異乎用之則行舍之則藏者也然明王用人豈求備也故王明則受福矣三之才足以濟用如井之淸潔可用汲而食也若上有明王則當用之而得其效賢才見用則已得行其道君得亨其功臣得被其澤上下並受其福也汲音急朱子曰渫不停污也井渫不食而使人心惻可用汲矣王明則汲井以及物而施者受者並受其福也九三以陽居陽在下之上而未爲時用故其象占如此】附錄【朱子語九三可用汲以上三句是象下兩句是占大槪是說理決不是說汲井淵若非王明則無以收拾人才淵】纂注【馮氏椅曰淘井曰渫浚治也朱氏曰巽爲股爲入股入坎下而水淸潔治井之象渫也兌口在上不食也我九三自謂上六坎體爲加憂爲心病故爲我心惻坎在井上坎爲輪井車汲引之象五爲王互離爲明王明則受福矣徐氏曰惻傷怛也三以剛乘剛有井渫象在下又有不食象李氏士表曰有已渫之徳而未食者未離乎下也夫泥而不食自取之也渫而不食寜不惻然哉時焉而已耳】六四井甃無咎【呂音訓甃陸氏曰側舊反馬云爲瓦裏下達上也子夏云修治也干云以甎疊井曰甃字林云井壁也】集解【程子曰四𨿽陰柔而處正上承九五之君才不足以廣施利物亦可自守者也故能修治則得無咎甃砌累也謂修治也四𨿽才弱不能廣濟物之功修治其事不至於廢可也若不能修治廢其養人之功則失井之道其咎大矣居髙位而得剛陽中正之君但能處正承上不廢其事亦可以免咎也朱子曰以六居四𨿽得其正然陰柔不泉則但能修治而無及物之功故其象爲井甃而占則無咎占者能自修治則𨿽無及物之功而亦可以無咎矣】纂注【徐氏曰四下乘井渫之剛𨿽才柔未能上出然無初之泥非二之谷上承井洌之剛將上出矣砌甃其井修治之使勿壞𨿽未有濟物之功亦可無咎丘氏曰三在內卦渫井內以致其潔四在外卦甃井外以禦其污蓋不渫則污者不潔不甃則潔者易污此君子內外交相養之道項氏曰泥與甃皆陰也初六不正在下故不能自修而爲泥六四正而在上故能自修而爲甃甃所以禦泥而達泉也有閒邪存誠之功故爲修井之象朱氏曰古者甃井爲瓦裏雙湖先生曰四本坤爻土也居坎初水也水與土合離火然之而成瓦有用瓦甃井之象漢上謂瓦裏是也故甃字從瓦】九五井洌寒泉食【呂音訓洌陸氏曰音烈潔也說文雲水淸也王肅作例】集解【程子曰五以陽剛中正居尊位其才其徳盡善盡美井洌寒泉食也洌謂甘潔也井泉以寒爲美甘潔之寒泉可爲人食也於井道爲至善也然而不言吉者井以上出爲成功未至於上未及用也故至上而後言元吉朱子曰洌潔也陽剛中正功及於物故爲此象占者有其徳則契其象也】纂注【程氏曰水之始達曰泉坎水正性則寒鄭氏剛中曰水生天一於方爲北坎宮之陽以其在北故寒有陽故冽朱氏曰說文洌淸洌也井五月卦陰气自下而上井寒矣故九五有寒泉象兌口承之有食象王氏曰泉惟寒則淸洌而甘故人汲而食之郭氏雍曰洌言井之修潔主人事言寒言泉自然之性主天理言人事學也天理命也兩得之斯爲至矣毛氏曰三五皆泉之潔者也三居甃下未汲故不食五出乎甃已汲故曰食鄭氏東卿曰井以陽爲泉者水固天之一陽而生也巽二陽一在地位趨下射谷而非井矣一在人位居甃之下汲之不及不若坎之一陽浮溢於甃上也井欲溢而鼎戒盈徳與器之辧也】上六井收勿幕有孚元吉【呂音訓收陸氏曰徐詩救反又如字馬云汲也陸績云井榦也荀作甃晁氏曰虞云收鹿盧收繘也勿陸氏曰幹本勿作罔幕陸氏曰音莫覆也】集解【程子曰井以上出爲用居井之上井道之成也收汲取也幕蔽覆也取而不蔽其利無窮井之施廣矣大矣有孚有常而不變也博施而有常大善之吉也夫一作人體井之用施兩有常非大人孰能他卦之終爲極爲變惟井與鼎終乃爲成功是以吉也朱子曰收汲取也晁氏曰收鹿盧收繘者也亦通幕蔽覆也有孚謂其出有原而不窮也井以上收爲功而坎口不揜故上六𨿽非陽剛而其象如此然占者應之則必有孚乃元吉也】附錄【朱子語收𨿽作去聲讀義只是收也淵】纂注【朱氏曰坎爲輪在井上下應巽繩收也玉篇謂以物覆井曰幕楊氏萬里曰上六爻畫開勿幕之象李氏過曰井六爻綱領最好初井泥二井谷皆廢井也三井渫則渫初之泥四井甃則甃二之谷旣渫旣甃則井道全矣故五爻井洌而泉寒上爻井收而勿幕功用始及物而井道大成矣又曰初與二在井之地故初泥而二谷三與四人位必盡人事故三渫而四甃五與上則得之天矣是以三才之位取義也丘氏曰內卦井道小成外卦井道大成又曰合六爻觀之泉井實也先儒以三陽爲泉三陰爲井陽實陰虛之象也九二射鮒九三井渫九五寒洌曰射曰渫曰洌非泉之象乎初六井泥六四井甃上六井收曰泥曰甃曰收非井之象乎以卦序言之二之射始達之泉也三之渫已潔之泉也五之洌則可食之泉矣初之泥方掘之井也四之甃已修之井也上之收則出汲之井矣又以二爻爲一例初二皆在井下不見於用故初泥二谷三四皆在井中將見於用放三渫而四甃五上皆在井上已見於用矣故五言食而上言收也】大象木上有水井君子以勞民勸相【呂音訓上陸氏曰如字師又時掌反勞陸力報反相陸氏曰息亮反王肅如字】集解【程子曰木承水而上之一作來乃器汲水而出井之象君子觀井之象法井之徳以勞徠其民而勸勉以相助之道也勞徠其民法井之用也勸民使相助法井之施也朱子曰木上有水津潤上行井之象也勞民者以君養民勸相者使民相養皆取井養之義】附錄【朱子語問木上有水井之義曰如艸木之生津潤皆上行露水直至樹末此則木上有水之義𨿽至小之物亦然如石菖蒲每晨葉尾皆潮水珠𨿽藏之宻室亦然非露水也曰然問井字之義與木上有水何與曰木上有水便如井中之水水本在井底卻能汲上來供人食用故取象如此又問程子井桶之說是否曰不然木上有水是木穿水中張上那水若作汲桶則解不通矣且與後面羸其瓶之說不相合也个木上有水井說者以爲木是汲器則後面卻有瓶瓶自是瓦器此不可曉怕只是說水之津潤上行至那木之抄這便是井水上行之象問是桔橰之類答云亦恐是如此又云禾上露珠便是下面水上去大率裏面水气上則外面底也上淵】纂注【李氏士表曰象之所像不一而足期於意盡而已木上有水非井也井之用也亦猶木上有火非鼎也鼎之用也蔡氏曰井之水自下而上本之水亦自下而上故取以爲象勞民坎象勸相巽象程氏曰君子置井疆以養民使之稼穡必有以勞之未知所爲則勸之已爲而力不給則相之李氏開曰坎勞卦水之出也不勞而人以爲勞則有之矣勞其勤苦而勸相其不足則井爲無窮之用雙湖先生曰蔡氏謂勞民坎象可取諸勞卦義勸相巽象亦可取諸命令義也】巽乎水

而上水井井養而不窮也【呂音訓上陸氏曰如字師又時掌反養陸氏曰如字徐以上反】集解【朱子曰以卦象釋卦名義】纂注【李氏舜臣曰坎三爻二陰在外爲險陷井象也一陽居內陷二陰之中泉象也以巽遇坎巽木在坎水中巽水而上亦猶鑿木爲機後重前輕挈水若抽者蓋汲井之象也井之汲爲烹飲漑濯日用可旣乎故曰巽乎水而上水井井養而不窮也】攺邑不攺井乃以剛中也【呂音訓晁氏曰案徐氏云攺邑不攺井下脫無喪無得往來井井二句王昭素取徐說】集解【程子曰巽入於水下而上其水者井也井之養於物不有窮也一作無有窮也取之而不竭徳有常也邑可攺井不可遷亦其徳之常也二五之爻剛中之徳其常乃如是卦之才與義合也】纂注【林氏栗曰井者君子之徳井不可攺以其剛中也剛中者泉在中也朱氏曰君子窮居不損大行不加非剛中不變能之乎郭氏京曰案不攺井下脫無喪無得往來井井兩句凡先舉卦名釋訖次舉繇辭後以義結六十三卦無如此者足明誤脫】汔至亦未繘井未有功也羸其瓶是以凶也集解【程子曰𨿽使幾至旣未爲用亦與未繘井同井以濟用爲功水出乃爲用未出則何功也瓶所以上水而致用也羸敗其瓶則不爲用矣是以凶也朱子曰以卦體釋卦辭無喪無得往來井井兩句意與不攺井同故不復出剛中以二五而言未有功而敗其瓶所以凶也】纂注【晁氏曰或謂彖主三陽言五井洌寒泉食是陽剛居得中正邑可攺而井不可攺也三井渫不食是水未見於用未有功也二甕敝漏是旣不得水並其瓶而亡之羸其瓶而凶者也】小象井泥不食下也舊井無禽時捨也【呂音訓捨陸音捨】集解【程子曰以陰而居井之下泥之象也無水而泥人所不食也人不食則水不上無以及禽鳥禽鳥亦不至矣見其不能濟物爲時所舎置不用也若能及禽鳥是亦有所濟也捨上聲與幹之時捨音不同朱子曰言爲時所棄】井谷射鮒無與也集解【程子曰井以上出爲功二陽剛之才夲可濟用以在下而上無應援是以下比而射鮒若上有與之者則當汲引而上成井之功矣】井渫不食行惻也求王明受福也【呂音訓行陸下孟反】集解【程子曰井渫治而不見食乃人有才知而不見用以不得行爲憂惻也旣以不得行爲惻則豈免有求也故求王明而受福志切於行也朱子曰行惻者行道人皆以爲惻】井甃無咎修井也集解【程子曰甃者修治於井也𨿽不能大其濟物之功亦一作若能修治一有亦字不廢也故無咎僅能免咎而已若在剛陽自不至如是如是則可咎矣】寒泉之食中正也集解【程子曰寒泉而可食井道之至善者也九五中正之徳爲至善之義】元吉在上大成也集解【程子曰以大善之吉在卦之上井道之大成也井以上爲成功】

經【離下兌上】集解【程子曰革序卦井道不可不革故受之以革井之爲物存之則穢敗易之則淸潔不可不革者也故井之後受之以革也爲卦兌上離下澤中有火也革變革也水火相息之物水滅火火涸水相變革者也火之性上水之性下若相違行則睽而已乃火在下水在上相就而相尅相滅息者也所以爲革也又二女同居而其歸各異其志不同爲不相得也故爲革也】革已日乃孚元亨利貞悔亡【呂音訓革陸氏曰馬鄭云攺也坎宮四世卦】集解【程子曰革者變其故也變其故則人未能遽信故必已日然後人心信從元亨利貞悔亡壞而後革之革之所以致其通也故革之而可以大亨革之而利於正道則可久而得去故之義無變動之悔乃悔亡也革而無甚益猶一有有字可悔也況反害乎古人所以重攺作也朱子曰革變革也兌澤在上離火在下火然則水漧水決則火滅中少二女合爲一卦而少上中下志不相得故其卦爲革也變革之初人未之信故必已日而後信又以其內有文明之徳而外有和說之气故其占爲有所更革皆大亨而得其正所革皆當而所革之悔亡也一有不正則所革不信不通而反有悔矣】附錄【朱子語鄭少梅解革卦以爲風鑪亦解得好初爲鑪底二爲鑪眼三四五是鑪腰上是鑪口易說少梅說易象中孚小過革鼎這是他說得好處也卻盡欲牽合傅合少間便疎脫今且於正叚處理會卻些少零碎亦用得一向理會這个便不是文蔚】纂注【鄭氏東卿曰革有鼎革生爲熟之象故鑪韝之象爲正蓋以離火鼔鑄兌金從革也革而受之以鼎者以鼔鑄成鼎也李氏舜臣曰兌之三畫陰潤在上是爲澤澤之陰潤是爲水水澤之气凝結而成秋之肅是爲金金與水澤之气皆畏火者以金得火則銷水澤遇火則燥而且涸故離兌相遇爲革革者金水之气遇火而變易其故常有革去故之象也又曰火與金水澤之气交戰若不相爲用而金得火成器水得火成暖革之者乃利其用也故曰已日乃孚言不信於方革之時而信於已革之日也王氏曰民可與習常難與通變可與樂成難與慮始革之道卽日不孚已日乃孚也蔡氏曰革不可遽必已日而後革已日二日也徐氏曰元亨利貞悔亡者變有大通之理也然必利於貞】

【則其悔可亡變不以貞則事有不可勝悔者古人所以重攺作也程氏曰澤火不相遇則睽相遇則革革也者從其所勝而已朱氏曰已日先儒讀作已事之已當讀作戊巳之已十日庚更革也自庚至已十日浹矣已者浹日也又曰無妄之震納庚革之離納已故有此象馮氏曰已干名朱氏正之六二同卦以庚爲義取日至已句日矣故人從乃孚其革而大亨者利在於正而其悔亡蓋革易有悔也又曰周官垂法於象魏浹日而斂之浹日則人已相孚可以斂之而不示也雙湖先生曰洪氏隨筆云已日惟朱子發攺爲已日僧曇瑩云作已亦可十二辰自子至已六陽極變午已日乃孚也是知好奇固各有說但作已於革義無取作已於易有甲例固不同也】初九鞏用黃牛之革【呂音訓鞏陸氏曰九勇反固也馬同】集解【程子曰變革事之大也必有其時有其位有其才審慮而愼動而後可以無悔九以時則初也動於事初則無審愼之意而有躁易之象以位則下也無時無援而動於下則有僭妄之咎而無體勢之重以才則離體而陽也離性上而剛體健皆速於動也其才如此有爲則凶咎至矣蓋剛不中而體躁所不足者中與順也當以中順自固而無妄動則可也鞏局束也革所以包束黃中色牛順物鞏用黃牛之革謂以中順之理自固不妄動也不云吉凶何也曰妄動則有凶咎以中順自固則不革而已安得便有吉凶乎朱子曰𨿽當革時居初無應未可有爲故爲此象鞏固也黃中色牛順物革所以固物亦取卦名而義不同也其占謂當堅確固守而不可以有爲聖人之於變革其謹如此】纂注【馮氏椅曰變革與皮革字同義異如屨之爲禮噬嗑之爲市合易中率取其聲同則不拘其本義也毛氏曰易道尙變故賁之爻有不賁者存損之爻有弗損者在而革亦不専言革也反其變革爲黃牛之革鞏而固之戒其輕也革而當其悔乃亡戒之於初所以全其革也呂氏曰六二居中柔順故曰黃牛與遁六二執之用黃牛之革同義雙湖先生曰離卦象離爲牝牛又曰黃離則黃牛爲離象矣】六二已日乃革之徵吉無咎集解【程子曰以六居二柔順而得中正又文明之主上有剛陽之君同徳相應中正則無偏蔽文明則盡事理應上則得權勢體順則無違悖時可矣位得矣才足矣處革之至善者也然臣道不當爲革之先又必待上下之信故已日乃革之也如二之才徳所居之地所逢之時足以革天下之新天下之治當進而上輔於君以行其道則吉而無咎也不進則失可爲之時爲有咎也以二體柔而處當位體柔則其進緩當位則其處固變革者事之大故有此戒二得中而應剛未至失於柔也聖人因其有可戒之疑而明其義耳使賢才不失可爲之事也朱子曰六二陰柔中正而爲文明之主有應於上於是可以革矣然必已日然後革之則徵吉而無咎戒占者猶未可遽變也】纂注【蔡氏曰一爻爲一日過於初故曰已日已日乃可革之時徵卽革之謂五剛爲應故吉而無咎李氏舜臣曰初至二已日象卦辭已日乃孚元亨利貞其六二當之歟王氏湘卿曰納甲離屬已二爻離之主故言已日二旬之中未至於己不可革也王氏曰二五𨿽有澤火之異同處厥中陰陽相應往必合志不憂咎也】九三徵凶貞厲革言三就有孚集解【程子曰九三以剛陽爲下之上又居離之上而不得中躁動於革者也在下而躁於變革以是而行則有凶也然居下之上事苟當革豈可不爲也在乎守貞正而懷危懼順從公論則可行之不疑革言猶當革之論就成也合也審察當革之言至於三而皆合則可信也言重愼之至能如是則必得至當乃有孚也已可信而眾所信也如此則可以革矣在革之時居下之上事之一作有當革若畏懼而不爲則失時爲害惟當愼重之至不自任其剛明審稽公論至於三就一作復而後革之則無過矣朱子曰過剛不中居離之極躁動於革者也故其占有徵凶貞厲之戒然其時則當革故至於革言三就則亦有孚而可革也】附錄【朱子語革言三就三畨結褱成就如第一畨商量這个是當革不當革說成一畨又當如此商量一畨至於三畨然後說成了卻不是三人來說淵】纂注【蔡氏曰處革之後猶徵不已則凶若一於貞固失繼革之義則危就成也初未可革二則革之三則有孚故曰三就有孚馮氏當可曰下卦之終火進遇澤故徵凶也毛氏曰火居澤下能無危乎往則凶而居則危本爻適當其會也朱氏曰與上六兌口爲應革言有孚之象石氏曰三就則議之之審所以有孚馮氏椅曰六二應九五之君革於已日之後故徵則吉九三應上六之窮革道已成故徵則有凶也】九四悔亡有孚攺命吉集解【程子曰九四革之盛也陽剛革之才也離下體而進上體革之時也居水火之際革之勢也得近君之位革之任也下無系一有無字應革之志也以九居四剛柔相際革之用也四旣具此可謂當革之時也事之可悔而後革之革之而當其悔乃亡也革之旣當惟在處之以至誠故有孚則攺命吉攺命攺爲也謂革之也旣事當而革行之以誠上信而下順其吉可知四非中正而至善何也曰惟其處柔也故剛而不過近而不逼順承中正之君乃中正之人也易之取義無常也隨時而已朱子曰以陽居陰故有悔然卦已過中水火之際乃革之時而剛柔不偏又革之用也是以悔亡然又必有孚然後革乃可獲吉明占者有其徳而當其時又必有信乃悔亡而得吉也】纂注【雷氏曰無應悔也與九五同心同徳九五信之不疑故悔亡耿氏曰以陽居陰有悔當水火交會之際如火之極則水當代王至此可以攺制以五行則水火當更離火兌金正夏秋之交蔡氏曰革前有悔悔亡革而當也當則人心皆信之矣故可攺前之命令湯武革命是也】九五大人虎變未占有孚【呂音訓變晁氏曰京作辧下同說之案辧古變字】集解【程子曰九五以陽剛之才中正之徳居尊位大人也以大人之道革天下之事無不當也無不時也所過變化事理炳著如虎之文采故云虎變龍虎大人之象也變者事物之變曰虎何也曰大人變之乃大人之變也以大人中正之道一作徳變革之炳然昭著不待占決知其至當而天下必信也天下蒙大人之革不待占決知其至當而信之也朱子曰虎大人之象變謂希革而毛毨也在大人則自新新民之極順天應人之時也九五以陽剛中正爲革之主故有此象占而得此則有此應然亦必自其未占之時人已信其如此乃足以當之耳】附錄【朱子語問大人虎變是就事上變君子豹變是就身上變曰豈止是事上也從裏面做出來這个事卻不只是空殻子做得文王其命維新也是也自新後如此堯克明峻徳然後黎民於變大人虎變正如孟子所謂所過者化所存者神上下與天地同流豈曰小補之哉補只是這个裏破補這一些如聖人卻是渾淪都換過了如鑪韝相似補只是錮露聖人都是渾淪換過革未占有孚伊川於爻中占字皆不把做卜筮尙其占說易說伊川言所過變化事理炳著所過謂身所經歷處也】纂注【蔡氏曰剛居中正故曰大人虎兌象虎變成�變動自然變化之義朱氏曰兌爲虎虎具天地之文然未著也變則其文炳然馮氏當可曰兌應西方白虎之宿又曰虎西方肅殺英靈之正气其徳配龍蓋神獸也馮氏椅曰大人虎變湯武革命卽位之象虎言其威武變言其爲大君也又曰凡大事必假卜筮然後占其吉凶舜之命禹亦曰官占惟先蔽志昆命於元龜有如室家相慶於來蘇之先未占而已有孚矣蓋孚之有素也與政令之革已日乃孚之義不同錢氏曰虎者毛虫之長君之象眞虎之變其文炳煥羿莽操懿陰謀禍賊以盜天下狐鼠鬼蜮之儔耳視虎變何如哉雙湖先生曰文王卦辭於蒙比發筮義周公又於此爻發占義不但可見易爲卜筮作又可以見聖人於君師變革等事謹重不敢輕如此】上六君子豹變小人革面徵凶居貞吉集解【程子曰革之終革道之成也君子謂善人良善則已從革而變其著見若豹之彬蔚也小人昏愚難遷者𨿽未能心化亦革其面以從上之敎令也龍虎大人之象故大人云虎君子云豹也人性本善皆可以變化然有下愚𨿽聖人不能移者以堯舜爲君以聖繼聖百有餘年天下被化可謂深且久矣而有苖有象其來格烝乂蓋亦革面而已小人旣革其外革道可以爲成也苟更從而深治之則爲已甚已甚非道也故至革之終而又徵則凶也當貞固以自守革至於極而不守以貞則所革隨復變矣天下之事始則患乎難革已革則患乎不能守也故革之終戒以居貞則吉也居貞非爲六戒乎曰爲革終言也莫不在其中矣人性本善有不可革者何也曰語其性則皆善也語其才則有下愚之不移所謂下愚有二焉自暴也一無也字自棄也人苟以善自治則無不可移者𨿽昬愚之至皆可漸磨而進也惟自暴者拒之以不信自棄者絕之以不爲𨿽聖人與居不能化而入也仲尼之所謂下愚也然天下自棄自暴者非必皆昏愚也往往彊戾而才力有過人者商辛是也聖人以其自絕於善謂之下愚然考其歸則誠愚也旣曰下愚其能革面何也曰心𨿽絕於善道其畏威而寡罪則與人同也惟其有與人同所以知其非性之罪也朱子曰革道已成君子如豹之變小人亦革面以聽從矣不可以往而居正則吉變革之事非得已者不可】

【以過而上六之才亦不可以有行也故占者如之】附錄【朱子語革下三爻有謹重難攺之意上三爻則革而善蓋事有新故革者變故而爲新也下三爻則故事也未變之時必當謹審於其先上三爻則變而爲新事矣故漸漸好曰然又曰乾坤到九四爻謂乾道乃革也是到這方變了學釁】纂注【朱氏曰兌陽稱虎陰稱豹陸績曰考之天文尾爲虎火也箕爲豹水也而同位於寅虎豹同象而異爻虎大豹小故虎在陽位豹在陰位也九五自離來火也上六兌體之陰水也離二文之中故二交五而文炳明離三文已過故三交上而文蔚茂三交上成九君子豹變也上交三成六小人革面也項氏曰革面非謂面革而心不革面者向也古者面皆謂向如正墻面南面皆是楊氏萬里曰不得尊位大中而變者其文蔚然非若虎變之炳也上六居過中之位時位不及於九五故所變者革面而已馮氏當可曰牛虎豹皆有革當革卦而取皮革之義易之所以爲通也牛革取其固虎豹之革取其文】大象澤中有火革君子以治歷明時集解【程子曰水火相息爲革革變也君子觀變革之象推日月星辰之遷易以治歷數明四時之序也夫變易之道事之至大理之至明迹之至著莫如四時觀四時而順變革則與天地合其序矣朱子曰四時之變革之大者】附錄【朱子語問革象不曰澤在火上而曰澤中有火蓋水在火上則水滅了火不見得水決則火滅火炎則水涸之義曰澤中有火則二物並在有相息之象否曰亦是恁地易說水能滅火此只是說陰盛陽衰火盛則克水水盛則克火此是澤中有火之象便有那四時攺革底意思君子觀這象便去治歷明時治歷明時非謂歷當攺革蓋四時變革中便有个治歷明時底道理淵澤中有火自與治歷明時不甚相干聖人取象處只是依稀地說不曾確定指殺只是見得這些意思便說易說澤中有火革是言陰陽相勝復故君子治歷明時髙問革與睽相類睽上火下澤則不相入此火在澤下有變革之理睽中女在前少女在後有相離之義而此以中女繼少女故曰革銖】纂注【項氏曰兌爲巫史治歷之象離爲日中明時之象朱氏曰冬至日起牽牛一度右行而周十二次盡斗二十六度則復還牽牛之一度而歷更端矣牽牛者星紀也水之位也日月交會於此澤中有火之象也歷更端者革也昔黃帝迎日推策始作調歷閱世十一歷年五千而更七歷至漢造歷歳在甲子乃十一月冬至甲子朔爲入歷之始是時日月如合璧復會於牽牛距上元太初十四萬三千一百二十七嵗蓋日月盈縮與天錯行積久閏差君子必修治其歷以明四時之正所謂四時之正者冬至日月必會於牽牛之一度而望晦朔分至啟閉皆得其正矣日月不會者司曆之過也震嘗問歷於郭忠孝曰古歷起於牽牛之一度沈括謂今宿於斗六度謂之嵗差何也曰久則必差差久必復於牽牛牽牛一度者乃上元太初起歷之元也史氏曰歷代之歷惟大衍得其正唐一行作蓋大衍之數其用四十有九易六十四卦自幹順數之至於革適當四十有九聖人於彖曰湯武革命於象曰君子以治歷明時夫湯之歷起於甲寅周之歷起於丁巳謂之革命則一代之興必有一代之歷君子治歷而取象於革豈不以大衍之數爲或然邪雙湖先生曰以兌繼離是以秋繼夏有暑往寒來之象故以之治歷】彖傳革水火相息二女同居其志不相得曰革【呂音訓水晁氏曰案兌無爲水之象此字必誤惜乎古今無一人辧之者不然革則旣濟也且火澤爲睽矣息陸氏曰如字馬云滅也李斐注漢書同說文作熄】集解【程子曰澤火相滅息又二女志不相得故爲革息爲止息又爲生息物止而後有生故爲生義革之相息謂止息也朱子曰以卦象釋卦名義大略與睽相似然以相違而爲睽相息而爲革也息滅息也又爲生息之義滅息而後生息也】附錄【程子語革言水火相息止息也旣有止息之理亦有生息之理行已息訓爲生者蓋息則生矣一事息則一事生中無間斷碩果不食則便爲復也寒往則暑來署往則寒來寒暑相生而嵗成焉絢朱子語問革二女志不相得與睽不同行有異否曰意則一但變韻而葉之耳易說】纂注【王氏安石曰澤火非如坎離有陰陽相逮之道其相遇則相息而已其相息也惟勝者能革其不勝者耳蘭氏曰少女反在外而前中女反在內而後故不謂之行而止曰不相得李氏舜臣曰澤火相息必有一勝兌非北方之正水少陰之气不能以敵南方之正火兌之陰畫下有二陽畫限之而離火從下暵之此火能革澤水也故有溫泉而無寒火又曰睽彖曰二女同居其志不同行革彖曰二女同居其志不相得不同行不過有相離之意故止於睽不相得則不免有相克之事故至於革李氏曰火動而上澤動而下未若澤火相息其勢不能兩存也二女同居其志不同行未若志不相得其勢不能兩立也此睽與革之分也雙湖先生曰水火相滅息人皆知之相生息人或不知也李隆山雲水火之用在世間無日不相革要取其盛多者言之耳火盛於南方巳午之地而水則胚胎於巳午之間水盛於北方亥子之地而火則胚胎於亥子之際故火用事則水在胎息之中水用事則火在胎息之中水火二者相息如此此以生息言也然此特論坎離之水火兼以气言之耳兌澤之水質𨿽同而气則異且以離遇兌而爲革此正夏秋相繼之卦兌於秋已不止爲澤而爲金其爲水勝火而革之歟抑亦火克金而復授以金也說者謂六月乃土長夏之月故火生土土生金耳四序有相生而無相克也歷觀彖辭兌遇諸子之卦無有取象於水者兌遇離而爲睽亦只以澤言惟於革夫子欲論相息之義以水火爲言耳以離火遇澤若天色久亢澤水無有不被離日暵乾者矣隆山少陰气之說得之】己日乃孚革而信之【呂音訓信之陸氏曰一本無之字】集解【程子曰事之變革人心豈能便信必終日而後孚在上者於攺爲之際當詳告申令至於己日使人信之人心不信𨿽彊之行不能成也先王政令人心始以爲疑者有矣然其久也必信終不孚而成善治者未之有也】文明以說大亨以正革而當其悔乃亡集解【程子曰以卦才言革之道也離爲文明兌爲說文明則理無不盡事無不察說則人心和順革而能照察事理和順人心可致大亨而得貞正如是變革得其至當故悔亡也天下之事革之不得其道則反致害故革有悔之道惟革之至當則新舊之悔皆亡也說音悅朱子曰以卦徳釋卦辭】纂注【趙氏曰變革之難非內明而外說不可也內明則見理必盡外說則無咈於人情郭氏雍曰明故見於未革之先說故見於己革之後】天地革而四時成湯武革命順乎天而應乎人革之時大矣哉集解【程子曰推革之道極以天地變易時運終始也天地陰陽推遷攺易而成四時萬物於是生長成終各得其宜革而後四時成也時運旣終必有革而新之者王者之興受命於天故易世謂之革命湯文之王上順天命下應人心順乎天而應乎人也天道變攺世故一作事遷易革之至大也故贊之曰革之時大矣哉朱子曰極言而贊其大也】附錄【朱子語革是更革之謂到這里須盡畨轉更變一畨所謂上下與天地同流豈曰小補之哉小補之者謂扶衰救逐些補緝如錮露家事相似若是更革則須徹底重新鑄造一畨非止補苴罅漏而已湯武順天應人便如此學蒙易言順天應人後來盡說應天順人非也易說順天應人革就革命上說言順天理應人心胡致堂管見中辧得好】纂注【李氏曰夏革春而陽事畢春革冬而陰事畢時變系焉湯革夏而爲商武革商而爲周天命系焉馮氏曰湯武應九五上順上六天也下應六二人也蔡氏曰豫遁姤旅言時義者言當其時處其義也坎睽蹇言時用者言當其時妙其用也頤大過解革言時者言當謹其時也隨言隨時之義者言當隨時爲義也雙湖先生曰案梁武帝受禪顏見逺不食卒武帝曰我自應天從人何預士夫事管見曰易之革曰湯武革命順乎天而應乎人未聞應乎天也應者對感而言人事作於下則天理應乎上豈曰天感乎上而人應乎下歟爲是言者不知天之爲天矣故易惟曰順乎天順乎天者順理也後世務名不務實以兵取國者曰吾應天順人也相承而罔察至以爲尊號則其失之也逺矣】小象鞏用黃牛不可以有爲也集解【程子曰以初九時位才皆不可以有爲故當以中順自固也】已日革之行有嘉也【呂音訓行陸如字又下孟反】集解【程子曰已日而革之徵則吉而無咎者行則有嘉慶也謂可以革天下之獘新天下之事處而不行是無救濟世之心失時而有咎也】革言三就又何之矣集解【程子曰稽之眾論至於三就事至當也又何之矣乃俗語更何往也如是而行乃順理時行非己之私意所欲爲也必得其宜矣朱子曰言已審】攺命之吉信志也集解【程子曰攺命而吉以上下信其志也誠旣至則上下信矣一作也革之道以上下之信爲本不當不孚則不信當而不信猶不可行也況不當乎】大人虎變其文炳也【呂音訓炳陸兵領反】集解【程子曰事理明者若虎文之炳煥明盛也天下有不孚乎】君子豹變其文蔚也小人革面順以從君也【呂音訓蔚陸氏曰音尉又紆弗反廣雅云茂也數也又作斐晁氏曰說文作斐分別文也易君子豹變其文斐也】集解【程子曰君子從化遷善成文彬蔚章見於外也中人以上莫不變革𨿽一作惟不移之小人則亦不敢肆其惡革易其外以順從君上之敎令是革面也至此革道成矣小人勉而假善君子所容也更往而治之則凶矣】纂注【蔡氏曰蔚者隱然有文之謂柔暗故有此象】

經【巽下離上】集解【程子曰鼎序卦革物者莫如鼎故受之以鼎鼎之爲用所以革物也變腥而爲熟易堅而爲柔水火不可同處也能使相合爲用而不相害是能革物也鼎所以次革也爲卦上離下巽所以爲鼎則取其象焉取其象者有二以全體言之則下植爲足中實爲腹受物在中之象對峙於上者耳也橫亙乎上者也鼎之象也以上下二體言之則中虛在上下有足以承之亦一無亦字鼎之象也取其義則木從火也巽入也順從之義以木從火爲然之象火之用惟燔與烹燔不假器故取烹象而爲鼎以木巽火烹飪之象也制器取其一作諸象也乃象器以爲卦乎曰制器取於象也象存乎卦而卦不必先器聖人制器不待見卦而後知象以眾人之不能知象也故設卦一無卦字以示之卦器之先後不害於義也或疑鼎非自然之象乃人爲也曰固人爲也然烹飪可以成物形制如是則可用此非人爲自然也在井亦然器𨿽在卦先而所取者乃卦之象卦復用器以爲義也】鼎元吉亨【呂音訓鼎陸氏曰丁冷反法象也卽鼎器也離宮二世卦】集解【程子曰以卦才言也如卦之才可以致元亨也止當云元亨文羨吉字卦才可以致元亨未便有元吉也彖復止云元亨其羨明矣朱子曰鼎烹飪之象爲卦下陰爲足二三四陽爲腹五陽爲耳上陽爲有鼎之象又以巽木入離火而致烹飪鼎之用也故其卦爲鼎下巽巽也上離爲目而五爲耳有內巽順而外聰明之象卦自巽來陰進居五而下應九二之陽故其占曰元亨吉衍文也】纂注【郭氏忠孝曰聖人明卦必以道獨井鼎以器者道器一也由道可見器由器可推道也雙湖先生曰易六十四卦取象凡三頤井鼎是也頤則象在卦先井鼎則制器必在卦後卦伏羲所作凡天下之器寜有先於卦者乎卦以形言則足腹耳已具以質言則乾兌皆金巽亦兌金反體又有巽木離火兌水以致烹飪之用而巽雞乾亥豕伏坤牛兌羊離雉黿鼉之屬亦皆足充鼎之實而成其致養之功推之如夫子所謂享帝養聖賢者豈非大善而亨通之道乎卦辭元亨之占凡四大有蠱升鼎是也自元亨外無餘辭惟大有與鼎大有以一陰有五陽而爲大亨鼎有天下之重器其占固宜與大有同矣又非蠱升所可同日語也若常人占得二卦隨其髙下亦有元亨之義】初六鼎顚趾利出否得妾以其子無咎【呂音訓顚趾陸上丁田反下音止出陸氏曰徐尺遂反或如字象同否陸氏曰悲已反惡也象同】集解【程子曰六在鼎下趾之象也上應於四趾而向上顚之象也鼎覆則趾顚趾顚則覆其實矣非順道也然有當顚之時謂傾出敗惡以致潔取新則可也故顚趾利在於出否否惡也四近君大臣之位初在下之人而相應乃上求於下下從其上也上能用下之善下能輔上之爲可以成事功乃善道如鼎之顚趾有當顚之時未爲悖理也得妾以其子無咎六陰而卑故爲妾得妾謂得其人也若得良妾則能輔助其主使無過咎也子主也以其子致其主於無咎也六陰居下而卑巽從陽妾之象也以六上應四爲顚趾而發此義初六本無才徳可取故云得妾言得其人則如是也朱子曰居鼎之下鼎趾之象也上應九四則顚矣然當卦初鼎未有實而舊有否惡之積焉因其顚而出之則爲利矣得妾而因得其子亦由是也此爻之象如此而其占無咎蓋因敗以爲功因賤以致貴也】附錄【朱子語或曰據此爻是凡事須用與他畨轉了卻能致利曰不然只是偶然如此此本是不好底爻卻因禍致福所謂不幸中之幸蓋鼎顚趾本是不好卻因顚傾出鼎中惡穢之物所以反得利而無咎非是故意欲翻轉鼎趾而求利也僴得妾以其子得妾是無要其重卻在以其子處顚趾利出否伊川說是得妾以其子無咎彼謂子爲王公在喪之稱者恐不然淵】纂注【林氏曰鼎以足奇耳偶而成器以初爲趾則初畫偶而欠一趾趾欠則下以上爲顚上以下爲折徐氏曰妾初也子四也柔巽處卑妾之象也從剛應四以其子也言妾𨿽賤從子貴也齊氏曰兌爲妾巽顚則爲兌故曰妾雙湖先生曰初位之剛六爻之柔以初得六得妾之象也爻不正故稱妾下巽伏震長子之象也主器有人無咎之道也李氏過曰全體一鼎分上下體爲二鼎上體之鼎有耳而無足故九四之鼎折足下體之鼎有足而無耳故九三之鼎耳革六爻皆取鼎象故曰鼎象也】九二鼎有實我仇有疾不我能卽吉【呂音訓仇陸氏曰音求匹也鄭云怨耦曰仇】集解【程子曰二以剛實居中鼎中有實之象鼎之有實上出則爲用二陽剛有濟用之才與五相應上從六五之君則得正而其道可亨然與初宻比陰從陽者也九二居中而應中不至失正已𨿽自守彼必相求故戒能逺之使不來卽我則吉也仇對也陰陽相對之物謂初也相從則非正而害義是有疾也二當以正自守使之不能來就已人能自守以正則不正不能一有以字就之矣所以吉也朱子曰以剛居中鼎有實之象也我仇謂初陰陽相求而非正則相陷於惡而爲仇矣二能以剛中自守則初𨿽近不能以就之是以其象如此而其占爲如是則吉也】纂注【徐氏曰怨耦曰仇不善之匹也謂初五爲正應而宻比初柔陰陽相匹而非正是初爲我仇也卽就也初自顚趾有疾也不能就二是我仇有疾不我能卽也故吉雙湖先生曰我仇有疾本義從程徐氏詳矣橫渠云我仇謂九三隔塞己路而爲患者使其有疾不能加我則美實可保而吉可致漢上引子夏云仇謂四以二四爲匹敵二據初四比五三四失應故相與爲仇胡安定耿希道皆以三四間隔九五爲疾石守道謂九二以陽居鼎中是有實也五應於二而乘四是有疾也鼎旣有實不可更加於人是以不我能卽吉諸說不同如此除本義從外石說爲優證以豫卦六五貞疾恆不死亦以下乘九四之剛取象正與鼎六五同余說以備參考】九三鼎耳革其行塞雉膏不食方雨虧悔終吉【呂音訓行陸下孟反塞陸悉則反雉膏陸氏曰如字鄭云雉膏食之美者】集解【程子曰鼎耳六五也爲鼎之主三以陽居巽之上剛而能巽其才足以濟物然與五非應而不同五中而非正三正而非中不同也未得於君者也不得於君則其道何由而行革變革爲一作謂異也三與五異而不合也其行塞不能亨也不合於君則不得其任無以施其用膏甘美之物象祿位雉指五也有文明之徳故謂之雉三有才用而不得六五之祿位是不得雉膏食之也君子蘊其徳久而必彰守其道其終必亨五有聰明之象而三終上進之物陰陽交暢則雨方雨且將雨也言五與三方將和合虧悔終吉一無此二字謂不足之悔一再有不足之悔字終當獲吉也三懷才而不偶故有不足之悔然其有陽剛之徳上聰明而下巽正終必相得故吉也三𨿽不中以巽體故無過剛之失若過剛則豈能終吉朱子曰以陽居鼎腹之中本有美實者也然以過剛失中越五應上又居下之極爲變革之時故爲鼎耳方革而不可舉移𨿽承上卦文明之腴有雉膏之美而不得以爲人之食然以陽居陽爲得其正苟能自守則陰陽將和而失其悔矣占者如是則初𨿽不利而終得吉也】附錄【朱子語問鼎九二鼎耳革是如何曰他與五不相應五是鼎耳鼎無耳動不得革是換變之義他在上下之間與五不相當是鼎耳變革了不可舉移𨿽有雉膏而不食此是陽爻陰陽終必和故有方雨之吉學蒙】纂注【林氏曰上無正應而承乘皆剛故有行塞之象郭氏忠孝曰凡物之行以足獨鼎待故以耳耳革則行塞矣李氏椿年曰雉膏不食離明在上而無應象蘭氏曰方者方欲而未必然之辭徐氏曰雉離象膏爻柔象謂六五亦以鼎實取象三以陽剛之才而居巽之上其才足以有濟而於六五無相遇之道有革異之情故其行則不通於雉膏則不食猶人有才徳而不爲時用不得君之祿而食之也方雨虧悔終吉雨陰陽和合而成方雨且將雨也虧失也三懷才不遇有不足之悔然五有聰明之徳三終上進之物方將和合而相得始𨿽有不足之悔而終獲相遇之吉也雙湖先生曰此爻大槪爲四隔塞與五暌異之辭耳五也三變則三五皆坎亦耳象其行塞四隔不通也雉膏亦五不食亦爲四隔不得食方雨三若動爲坎雨陰陽和洽而失其悔矣終吉之占也兌口在上三隔四亦不食象兌爲澤亦有雨象余氏曰鼎九三越五應上故爲耳革而行塞然三五同功亦有相合之理故曰方雨虧悔】九四鼎

折足覆公餗其形渥凶【呂音訓折陸之折反餗陸氏曰送鹿反虞云八珍之所具也馬云鍵也鍵之然反鄭云菜也形晁氏曰九家京苟悅虞作刑一行陸希聲亦作刑渥陸氏曰於角反沾也鄭作剭音屋晁氏曰九家京虞作剭重刑也並音屋京謂刑在頄爲剭一行陸希聲同薛云古文作渥】集解【程子曰四大臣之位任天下之事者也天下之事豈一人所能獨任必當求天下之賢智與之葉力得其人則天下之治可不勞而致也用非其人則敗國家之事貽天下之患四下應於初初陰柔小人不可用者也而四用之其不勝任而敗事猶鼎之折足也鼎折足則傾覆公上之餗餗鼎實也居大臣之位當天下之任而所用非人至於覆敗乃不勝其任可羞愧之甚也其形渥謂赧汗也其凶可知系辭曰徳薄而位尊知小而謀大力少而任重鮮不及矣言不勝其任也蔽於所私徳薄知小也朱子曰晁氏曰形渥諸本作刑剭謂重刑也今從之九四居上任重者也而下應初六之陰則不勝其任矣故其象如此而其占凶也】附錄【朱子語刑剭班固使來若作形渥卻是只澆濕渾身易說】纂注【蔡氏曰足初也餗鼎實也下應乎初初趾方顚故有折足之象足折則鼎覆而失其實矣林氏曰三陽皆鼎實至四則盈矣四應初初欠一足折其足矣方其在初鼎未有實故謂之顚趾出否及其在四鼎實已盈故謂之折足覆餗也虞氏曰雉膏八珍之一李氏鼎柞曰餗雉膏之屬錢氏曰四近君不中不正下亦以不中不正應之民心乖離我所賴以立者撥矣是折鼎足覆公餗也公餗不可只作飲食看傾敗天祿顚危宗社此正欺君罔上不實之明驗矣雙湖先生曰案邵氏聞見後鍒云王弼注鼎其形渥凶以爲沾濡之形也蓋弼不知古易形作刑渥作剭音屋故新唐史元載贊用刑剭亦周禮剭誅云案元載以罪誅贊云易稱鼎折足其刑剭諒哉周禮秋官司烜氏軍旅修火禁邦若屋誅鄭司農云屋誅謂夷三族屋讀如其刑剭之剭謂所殺不於市而以適甸師氏者也】六五鼎黃耳金利貞【呂音訓陸氏曰典反徐又古反又古反馬云扛鼎而舉之也】集解【程子曰五在鼎上耳之象也鼎之舉措在耳爲鼎之主也五有中徳故云黃耳加耳者也二應於五來從於耳一作五者也二有剛中之徳陽體剛中色黃故爲金五文明得中而應剛二剛中巽體而上應才無不足也相應至善矣所利在貞固而已六五居中應中不至於失正而質本陰柔故戒以貞固於中也朱子曰五於象爲耳而有中徳故云黃耳金堅剛之物貫耳以舉鼎者也五虛中以應九二之堅剛故其象如此而其占則利在貞固而已或曰金以上九而言更詳之】附錄【朱子語六五金只爲上已當玉了卻下取九二之應來當金蓋推排到這里無去處了淵】纂注【王氏宗傳曰在鼎之上受以居鼎者耳也六五之象也在鼎之外貫耳以舉鼎者也上九之象也馮氏椅曰黃坤土之中色離之五再索於坤而在上卦之中故其色黃又曰自六五之柔言之則上爲金之剛自上九之不變言之則上爲玉之粹各象其物宜而已雙湖先生曰程傳及諸家多以六五下應九二爲金本義從之然猶舉或曰之說謂金鉉以上九言竊謂鉉所以舉鼎者也必在耳上方可貫耳九二在下其勢不可用或說恐反爲優然上九又自謂玉者豈六五視上九則爲金以上九自視則爲玉乎金象以九爻取玉象以爻位剛柔相濟取皆未爲不可也王氏馮氏之說亦足以發六五不正而云利貞者戒以貞則利也】上九鼎玉大吉無不利集解【程子曰井與鼎以上出爲用處終鼎功之成也在上之象剛而溫者玉也九𨿽剛陽而居陰履柔不極剛而能溫者也居成功之道惟善處而已剛柔適宜動靜不過則爲大吉無所不利矣在上爲𨿽居無位之地實當用也與他卦異矣井亦然朱子曰上於象爲而以陽居陰剛而能溫故有玉之象而其占爲大吉無不利蓋有是徳則如其占也】纂注【石氏曰玉言火炎而不變其性也馮氏當可曰陽剛在上及物之功全系此爻如舉鼎實以養人者全在於陽剛無應無所回撓如玉不變於火故爲玉李氏過曰玉和物也鼎道貴和得玉則陰陽和而鼎之功成矣一也五取金上取玉金剛而玉和五體】

【柔故貴剛上體剛故貴和離爲火而鉉居之金畏火而玉不畏火故成鼎之功以玉爲貴也王氏宗傳曰上鼎外之物也非若耳趾之相聨屬者也然鼎之舉措在乎耳而耳之舉措在乎烹飪之事旣成是也必五以屍舉措之功功旣成矣是也復脫然無所累而自處於鼎之外若無與焉龍氏仁夫曰儀禮甸人陳鼎設扄鼏音覓鼏鼎蓋也扄鼎扛所以舉鼎者卽也鄭注牛鼎扄三尺防鼎扄二尺鼎重器也必以木爲之金玉特美其辭亦經言金矢金柅金車豈必以金爲之取象而已楊氏萬里曰鼎法象之器也初鼎之足二三四鼎之腹五鼎之耳上鼎之承鼎在足實鼎在腹行鼎在耳舉鼎在鼎至於之舉厥功成矣丘氏曰初曰趾四亦曰足者以四應乎初而四之足卽初之趾也上曰而五亦曰鉉者以五附乎上五之卽上之也五曰耳而三亦曰耳者則以三無應乎丑而有鼎耳革異之象蓋易道不窮義各有當也雙湖先生曰易三象之卦上爻皆吉井有孚元吉鼎大吉無不利頤必厲而後吉者豈在於人必致其戒如是夫】大象木上有火鼎君子以正位凝命【呂音訓疑陸氏曰魚承反嚴貌鄭云成也翟作擬云度也】集解【程子曰木上有火以木巽火也烹飪之象故爲鼎君子觀鼎之象以正位凝命鼎者法象之器其形端正其體安重取其端正之象則以正其位謂正其所居之位君子所處必正其小至於席不正不坐毋跛毋倚取其安重之象則凝其命令安重其命令也凝聚止之義謂安重也今世俗有凝然之語以命令而言耳凡動爲皆當安重也朱子曰鼎重器也故有正位凝命之意凝猶至道不凝之凝所謂協於上下以承天休者也】附錄【朱子語正位凝命恐伊川說得不然此言人君臨朝也須端莊安重一似那鼎相似安在這里不動然後可以凝住那天之命如所謂協於上下以承天休文蔚】纂注【馮氏曰不正則傾不凝則散項氏曰鼎之木上有火猶井之木上有水非井鼎本形特象之耳艸木皆具水火之气其生也水气升於上水至木杪則爲滋液象井泉之上出也其成也火气見於上火至木杪則爲華實像鼎气之上蒸也君子觀井象則當務民於下以丰其液觀鼎象則當恭已於上以凝其气存神以息气人所以凝壽命中心無爲以守至正君所以凝天命火之光𨿽在木上而其命必藏於木木盡則火亡矣正位象離離爲聽政之位凝命象巽巽爲命丘氏曰或謂革言攺命鼎言凝命蓋凝已攺之命也以鼎繼革欲人於變革之後以端重守之其旨防矣】彖鼎象也集解【程子曰卦之爲鼎取鼎之象也鼎之爲器法卦之象也一作法象之器也有象而後有器卦復用器而爲義也鼎大器也重寶也故其制作形模法象尢嚴鼎之名正也古人訓方方實正也以形言則耳對植於上足分峙於下周圓內外髙平厚薄莫不有法而至正至正然後成安重之象故鼎者法象之器卦之爲鼎以其象也】纂注【馮氏曰六十四卦皆象而鼎獨言象正義曰鑄金爲之而有法象者也子夏曰初分趾也次實腹也中虛耳也上剛也故曰鼎象也】以木巽火亨飪也聖人亨以享上帝而大亨以養聖賢【呂音訓亨陸氏曰本又作�同普反煮也下同晁氏曰案�古文飪陸氏曰入甚反熟也徐而鴆反】集解【程子曰以二體言鼎之用也以木巽火以木從火所以亨飪也鼎之爲器生人所賴至切者也極其用之大則聖人亨以享上帝大亨以養聖賢聖人古之聖王大言其廣朱子曰以卦體卦象釋卦名義因極其大而言之享帝貴誠用犢而已養賢則饔飱牢禮當極其盛故曰大亨】纂注【耿氏曰巽乎水而上水者非井也井汲引之用也以木巽火者非鼎也鼎烹飪之用也鄭氏曰互乾爲金兌爲澤金含水而防之以木熟物之象荀氏曰巽入離下中有乾象木火在外金在內亨飪之象朱氏曰乾爲天爲帝指上九也在下爲聖賢指二三四也然則六五用鼎之主也蔡氏曰享飪鼎之用也亨飪不過祭祀賔客二事而祭之大者無出於上帝賔客之重者無過於聖賢郭氏京曰帝字下誤增而大亨三字】巽而耳目聰明柔進而上行得中而應乎剛是以元亨【呂音訓上陸時掌反】集解【程子曰上旣言鼎之用矣復以卦才言人能如卦之才可以致元亨也下體巽爲巽順於理離明而中虛於上爲耳目聰明之象凡離在上者皆云柔進而上行柔在下之物乃居尊位進而上行也以明居尊而得中道應乎剛能用剛陽之道也五居中而又以柔而應剛爲得中道其才如是所以能元亨也朱子曰以卦象卦變卦體釋卦辭】纂注【李氏過曰下巽上離離爲目五爲鼎耳故曰巽而耳目聰明單氏曰有象必有用用必有功有象有用而有功鼎之道盡矣以二體之才言之巽卑順也離聰明也卑巽以養下則達聰而明目者也以六五之才言柔進而上行則不爲矯亢者也得中而應剛則能養聖賢者也雙湖先生曰柔進而上行卦變也本義謂自巽來六四之柔進居五也看來自訟變則六三進五自遁變則六二進五皆通四五上坎位有耳象離體有目象虛中有聰明之象愚謂巽初至離中似坎耳象】小象傳鼎顚趾未悖也【呂音訓悖陸氏曰必內反逆也】集解【程子曰鼎覆而趾顚悖道也然非必爲悖者蓋有傾出否惡之時也】利出否以從貴也集解【程子曰去故而納新瀉惡而受美從貴之義也應於四上從於貴者也朱子曰鼎而顚趾悖道也而因可出否以從貴則未爲悖也從貴謂應四亦爲取新之意】纂注【郭氏雍曰從貴者否爲賤而潔新爲貴也】鼎有實愼所之也集解【程子曰鼎之有實乃人之有才業也當愼所趨向不愼所往則亦陷於非義二能不暱於初而上從六五之正應乃是愼所之也】纂注【雷氏曰愼所之者物各有量可中不可過不自知止猶往求之則至傾覆而喪所有矣】我仇有疾終無尢也集解【程子曰我仇有疾舉上文也我仇對己者謂初也初比已而非正是有疾也旣自守以正則彼不能卽我所以終無過尢也朱子曰有實而不愼所往則爲仇所卽而陷於惡矣】鼎耳革失其義也集解【程子曰始與鼎耳革異者失其相求之義也與五非應失求合之道也不中非同志之象也是以其行塞而不通然上明而下才終必和合故方雨而吉也】纂注【徐氏曰君臣以義合志也鼎耳革其行塞雉膏不食則於義乖矣故曰失其義也】覆公餗信如何也集解【程子曰大臣當天下之任必能成天下之治安則不誤君上之所倚下民之所望與己致身任道之志不失所期乃所謂信也不然則失其職誤上之委任得爲信乎故曰信如何也朱子曰言失信也】鼎黃耳中以爲實也集解【程子曰六五以得中爲善是以中爲實徳也五之所以聰明應剛爲鼎之主得鼎之道皆由得中也】玉在上剛柔節也集解【程子曰剛而溫乃有節也上居成功致用之地而剛柔中節所以大吉無不利也井鼎皆以上出爲成功而鼎不云元吉何也曰井之功用皆在上井又有博施有常之徳是以元吉鼎以烹飪爲功居上爲成徳與井異以剛柔節故得大吉也】纂注【齊氏曰彖言元吉則亨爻於上九系大吉而不及亨讀者固未知亨之誰屬也余觀其情之旁通於他爻則亨固爲九二言也聖人所以享帝養聖賢者鼎之實也而九二者有其實者也止則塞亨則行爻又於九三言塞而不於上九言亨九二之亨以耳不徒以也九三與上應非無也而不能受則二𨿽比之不害其塞六五與上比有矣而又虛以受之則二之應也亦可以卜其亨彖曰柔進得中而應乎剛是以元亨九二之以三塞而以五行也不其彰彰乎董君之得於天也蔚乎深秀其傳於祖也代有懿行而又不以窮厄而輟於學其象於鼎也亦幾乎實矣而終不能不借於以亨則其於五之黃耳能無味乎其戒於三之爲耳而失其義也何俟於言乎故余特發卦義而使自擇焉先君季亨字說】

周易會通卷九﹤經部﹐易類﹐周易會通﹥

欽定四庫全書

周易會通卷十

元董眞卿撰

經【震下震上】集解【程子曰震序卦主器者莫若長子故受之以震鼎者器也震爲長男故取主器之義而繼鼎之後長子傳國家繼位號者也故爲主器之主序卦取其一義之大者爲相繼之義震之爲卦一陽生於二陰之下動而上者也故爲震震動也不曰動者震有動而奮發震驚之義乾坤之交一索而成震生物之長也故爲長男其象則爲雷其義則爲動雷有震奮之象動爲驚懼之意】震亨【呂音訓震陸止愼反】集解【程子曰陽生於下而上進有亨之義又震爲動爲恐懼爲有主震而奮發動而進懼而修有主而保大皆可以致亨故震則有亨】纂注【李氏舜臣曰震本坤體乾以一陽交於下上二爻陰气凝聚陽气在內蘊結而不得出於是乎奮擊而爲雷震之初動物咸懼之而不知其震動之威乃所以震陰達陽而開其生育之門故曰震亨】震來虩虩笑言啞啞【呂音訓虩虩陸氏曰許逆反馬云恐懼貌鄭同荀作愬愬晁氏曰案愬與履同言陸氏曰言亦作語下同啞啞陸氏曰烏客反馬云笑聲鄭云樂也】集解【程子曰當震動之來則恐懼不敢自寜旋顧周慮一作周旋顧慮虩虩然也虩虩顧慮不安之貌蠅虎謂之虩者以其周環顧慮不自寜也處震如是則能保其安裕故笑言啞啞啞啞言笑和適之貌】震驚百里不喪匕鬯【呂音訓今本作喪下同陸氏曰息浪反卦內並同匕陸必以反鬯陸氏曰敕亮反香酒】集解【程子曰言震動之大而處之之道動之大者莫若雷震爲雷故以雷言雷之震動驚及百里之逺人無不懼而自失雷聲所及百里也惟宗廟祭祀執匕鬯者則不致於喪失人之致其誠敬莫如祭祀匕以載實升之於俎鬯以灌地而一無而字降神方具酌祼以求神薦牲而祈享盡其誠敬之心則𨿽雷震一作霆之威不能使之懼而失守故臨大震懼能安而不自失者惟誠敬而已此處震之道也卦才無取故但言處震之道朱子曰震動也一陽始生於二陰之下震而動也其象爲雷其屬爲長子震有亨道震來當震之來時也虩虩恐懼驚顧之貌震驚百里以雷言匕所以舉鼎實鬯以秬黍酒和郁金所以灌地降神者也不喪匕鬯以長子言也此卦之占爲能恐懼則致福而不失其所主之重】附錄【朱子語言人常以那震來時虩虩地便能笑言啞啞到得震驚百里也不喪匕鬯這个相連做一串說下來淵震未便說到誠敬處只是說臨大震懼而不失其常主器之事未必彖辭便有此意看來只是傳中方說淵李燔問伊川言臨大震懼能安而不自失惟誠敬而已處震之道固當如此若出於不測驚動莫不害事否曰若誠敬至自是不驚驚則自是有間斷易說】纂注【項氏曰傳曰千里不同風百里不共雷震驚百里極雷鳴所及之逺也王氏大寶曰卦有四柔九十有六策剛震於柔震驚百里之象吳氏黻曰匕棘木爲之舉鼎中之實詩曰有捄棘匕是也趙氏曰棘木爲匕取赤心之義長三尺刋柄與末祭祀之先烹牢於鑊實諸鼎而加冪焉將薦乃舉冪以匕出之升於俎上鄭氏剛中曰康成謂雷聲聞於百里古諸侯也又諸卦有薦享之丈者必具七廟之象震無三昭三穆之位而以匕鬯爲言者四三二三爻乃諸侯昭穆五廟之象也互體有坎艮漢上謂坎爲棘艮爲手以棘載物而升之匕也坎艮爲酒離爲黃酒郁鬯也林氏曰六爻二陽施震者也四陰遇震者也震來虩虩笑言啞啞初九是也方施震者也震驚百里不喪匕鬯六五是也言遇震者也馮氏當可曰初至四有頤口亦爲笑言謂九四也又曰彖専以遇震言震來虩虩此雷之初動皆恐懼也笑言啞啞此雷之習間乃自若也震驚百里不喪匕鬯猶不失匕箸之意臨祭祀而匕鬯之薦無失節也雙湖先生曰震之初來也有可畏之勢虩虩恐懼而已指下震象其再震也則習而熟故笑言啞啞指上震象震驚百里合全體陰陽畫有十衍之十十爲百象匕四旁隆而中凹下震象鬯酒互坎象橫渠先生謂此卦純以君出子在爲言則震體全而用顯不雜言君父共國時也竊意鼎則君父正位凝命之事震則長子主器之事故本義謂以長子言此震所以繼鼎亦猶坤之承乾也恐未可以君出爲文案周禮郁人注郁金香艸築郁金煮之以和鬯酒鄭司農云十葉爲貫百二十貫爲築煮之焦中停於祭前郁艸若蘭鬯人注云鬯釀秬爲酒芬芳條暢於上下也秬黑黍大暑而種故曰黍】初九震來虩虩後笑言啞啞吉集解【程子曰初九成震之主致震者也在卦之下處震之初也知震之來當震之始若能以爲恐懼而周旋顧慮虩虩然不敢寜止則終必保其安吉故一作然後笑言啞啞也朱子曰成震之主處震之初故其占如此】附錄【朱子語震來虩虩是震之初震得來如此易說】纂注【朱子曰初先四後故言後笑言啞啞發卦辭都氏曰震來虩虩於初則笑言啞啞於後原始要終先恐後福故初九所言如此蔡氏曰震之用在下初四皆在卦下而四泥於柔初剛無系必達於上故吉李氏椿年曰二陰一陽則一陽爲主初在卦內震之主也故辭與卦同】六二震來厲億喪貝躋於九陵勿逐七日得【呂音訓億陸氏曰本又作噫同於其反辭也六五同鄭於力反云十萬曰億喪陸氏曰息浪反荀如字貝陸氏曰如字荀讀爲敗躋陸氏曰本又作濟子雨反升也】集解【程子曰六二居中得正善處震者也而乘初九之剛九震之主震剛動而上奮孰能禦之厲猛也危也彼來旣猛則已處危矣億度也貝所有之資也躋升也九陵陵之髙也逐往追也以震來之厲度不能當而必喪其所有則升至髙以避之也九言其重岡陵之重髙之至也九重之多也如九天九地也勿逐七日得二之所貴者中正也遇震懼之來𨿽量勢巽避當守其中正無自失也億之必喪也故逺避以自守過則復其常矣是勿逐而自得也逐卽物也以已卽物失其守矣故戒勿逐避逺自守處震之大方也如二者當危懼而善處者也卦位有六七乃更始事旣終時旣易也不失其守𨿽一時不能禦其來然時過事已則復其常故云七日得朱子曰六二乘初九之剛故當震之來而危厲也億字未詳又當喪其貨貝而升於九陵之上然柔順中正足以自守故不求而自獲也此爻占具象中但九陵七日之象則未詳耳】附錄【朱子語六二不甚可曉大槪是喪了貨貝又被人趕上髙處去只當固守便好董錄有以億作噫字解底易說】纂注【李氏過曰互艮九陵象王氏大寶曰一陽震二陽坎三陽艮積九爻九陵象都氏曰七日言自二至上又自上復至二其數凡七雙湖先生曰貝初四似離爲貝躋震足上升九陽爻陵互艮艮止故勿逐七日得卦周六位七當復反此二遇震厲億度所喪之貝爲人員躋九陵勿逐數當復得也皆因五無應五在互艮山之上象許氏曰六二陰柔而在動體𨿽居中履正然下乘陽剛成卦之主其勢不得安而處也非惟其勢不得安而處揆其資性亦不肯安其處也或上應或下依有失得之辧焉復無應而下仁吉之道也過此則違道而非正矣頤隨益之時方受彼也上下之來又何患焉無妄之世方存誠也或應或依祗足爲累他卦皆以乘剛之義爲重也屯噬嗑震大率處則乘剛動則有失非坤二柔中之比也】六三震蘇蘇震行無眚【呂音訓蘇蘇陸氏曰疑懼貌王肅躁動貌鄭云不安也馬云屍椂食素也陸生領反】集解【程子曰蘇蘇神气緩散自失之狀三以陰居陽不正處不正於平時且不能安況處震乎故其震懼而蘇蘇然若因震懼而能行去不正而就正則可以無過過也三行則至四正也動以就正爲善故二勿逐則自得三能行則無眚以不一有中字正而處震懼有眚可知朱子曰蘇蘇緩散自失之狀以陰居陽當震時而居不正是以如此占者若因懼而能行以去其不正則可以無眚矣】纂注【李氏舜臣曰陽爻震物陰爻被震陰被震而不敢輕犯其鋒必須逃避而後獲免故二則欲其躋於九陵三則欲其行無朱氏曰震爲反生三震之極震極反生蘇也春秋傳殺秦謀三日蘇程氏曰神气之復爲蘇也雙湖先生曰漢上沙隨姑備其說看來二當震來厲之時僅喪其貝三旣隔二不當至於絕而復蘇本義得矣】九四震遂泥【呂音訓遂泥陸氏曰乃計反象同荀本遂作泥音乃低反】集解【程子曰九四居震動之時不中不正處柔失剛健之道居四無中正之徳陷溺於重陰之間不能自震奮者也故云遂泥泥滯溺也以不正之陽而上下重陰安能免於泥乎遂無反之意處震懼則莫能守也欲震動則莫能奮也震道亡矣豈復能尢亨也朱子曰以剛處柔不中不正陷於二陰之間不能自震也遂者無反之意泥滯溺也】纂注【雙湖先生曰案漢五行忘李奇曰震有互體坎水象四爲泥在水中故曰震遂泥許氏曰離之成卦在乎中故以中爲美震之成卦在乎下故以下爲貴若是則震之九四乃才幹之臣也君之動由之師之動亦由之其功且大矣其位已逼矣然而卒保其無禍者何哉蓋震而近君有戒愼恐懼之義以陽處陰有體剛用柔之義持是術以往其多功而寡過也宜乎𨿽然功大位逼而不正不可以久居其所也久居其所則勲徳反下此恆之所以戒於田無禽歟】六五震往來厲億無喪有事集解【程子曰六五𨿽以陰居陽不當位爲不正然以柔居剛又得中乃有中徳者也不失中則不違於正矣所以中爲貴也諸卦二五𨿽不當位多以中爲美三四𨿽當位或以不中爲過中常重於正也蓋中則不違於正正不必中也天下之理莫善於中於六二六五可見五之動上往則柔不可居動之極下來則犯剛是往來皆危也當君位爲動之主隨宜應變在中而已故當億度無喪失其所有之事而已所有之事謂中徳苟不失中𨿽有危一有中字不至於凶也億度謂圖慮求不失中也五所以危由非剛陽而無助若以剛陽有助爲動之主則能亨矣往來皆危時則甚難一作艱但期於不失中則可自守以柔主動故不能致亨濟也朱子曰以六居五而處震時無時而不危也以其得中故無所喪而能有事也占者不失其中則𨿽危無喪矣】附錄【朱子語六五是生於憂患死於安樂也】纂注【蔡氏曰震往來四也厲五也四欲上而牽乎柔故以往來言往來則震緩矣故𨿽厲而無喪謂宗廟社稷匕鬯之事太子職分之所宜有也雙湖先生曰證以六二爻則五乘乎四往來正指四言蓋此爻實與二爻相似而相反二曰震來厲五曰震往來厲二曰億喪貝五曰億無喪有事所以相似者以重卦言之上卦之五實卽下卦之二所以相反者二乘乎初初之來也有可畏之勢故其爻厲而有喪五乘乎四四旣下牽於柔來而復往以至遂泥則其震緩矣故其爻𨿽厲而無喪所以不同許氏曰九四陽剛不正之臣爲動之主而六五以柔中乘之其勢可嫌也得九二剛中應之其勢頗張故恆大壯解歸妹比他卦爲優而丰之二五以明動相資故其辭亦異焉】上六震索索視矍矍徵凶震不於其躬於其鄰無咎防媾有言【呂音訓索索陸氏曰桑落反象同懼也馬云內不安貌鄭猶縮縮足不正也矍矍陸氏曰俱反徐許防反馬雲中未得之貌鄭云目不正】集解【程子曰索索消索不存之狀謂其志气如是六以陰柔居震動之極其驚懼之甚志气殫索也矍矍不安定貌志气索索則視瞻徊徨以陰不中正之質而處震動之極故徵則凶也震之及身乃於其躬也不於其躬謂未及身也鄰者近於身者也能震懼於未及身之前則不至於極矣故得無咎苟未至於極尙有可攺之道震終當變柔不固守故有畏一作見鄰戒而能變之義聖人於震終示人知懼能攺之義爲勸深矣婚媾所親也謂同動者有言有怨咎之言也六居震之上始爲眾一作震動之首今乃畏鄰戒而不敢進與諸處震者異矣故防媾有言也朱子曰以陰柔處震極故爲索索矍矍之象以是而行其凶必矣然能及其震未及其身之時恐懼修省則可以無咎而亦不能免於婚媾之有言戒占者當如是也】附錄【朱子語上六不全好但能恐懼於未及身之時可得無咎然亦不免他人言語砥】纂注【徐氏曰索索志气不存之貌當震而懼气索然也矍矍不定之貌气索而目亦爲之動也三則初動尙及故行則無眚上則四震不及徵則凶矣言不當行也躬謂上鄰謂五四震往來勢緩力弱不能及上故曰不於其躬僅能及五故曰於其鄰震緩如此宜無咎也與三無應故防媾有言朱子曰上六動成離有視象馮氏當可曰六爻皆無凶者恐懼則爲福泰侈則爲禍也雙湖先生曰躬反艮象言震聲象】大象洊雷震君子以恐懼修省【呂音訓洊陸氏曰在薦反徐又在悶反】集解【程子曰洊重襲也上下皆震故爲洊雷雷重仍則威益盛君子觀洊雷威震之象以恐懼自修飭循省也君子畏天之威則修正其身思省其過咎而攺之不惟雷震凡遇驚懼之事皆當如是】附錄【朱子語易大槪欲人恐懼修省與立】纂注【馮氏曰恐懼遇震之象恐生於心惟見於貌亦洊不一之義修其所未爲遇震也省其所已爲再遇震也或曰修其善省其惡毛氏曰恐懼者作於其心修省者見於行事眞氏曰洊雷震君子以恐懼修省詩敬天之怒無敢戲豫敬天之渝無敢馳驅鄕黨迅雷風烈必變皆此意也】震亨集解【朱子曰震有亨道不待言也】震來虩虩恐致福也笑言啞啞後有則也集解【程子曰震自有亨之一無之字義非由卦才震來而能恐懼自修自愼則可反致福吉也笑言啞啞言自若也一作啞啞笑言自若也由能恐懼而後自處有法則也有則則安而不懼矣處震之道也朱子曰恐致福恐懼以致福也則法也】纂注【董氏曰致福云者見君子常以危爲安也有則云者見君子不以忽忘敬也李氏過曰有則謂君子所履出處語黙皆有常則不以恐懼而變也】震驚百里驚逺而懼邇也集解【程子曰雷之震及於百里逺者驚邇者懼言其威逺大也】出可以守宗廟社稷以爲祭主也【呂音訓晁氏曰王昭素案徐氏云出字上脫不喪匕鬯四字】集解【程子曰彖文脫不喪匕鬯一句卦辭云不喪匕鬯本謂誠敬之至威懼不能使之自失彖以長子冝如是因一有以字承上文用長子之義通解之謂其誠敬能不喪匕鬯則君出而可以守宗廟社稷爲祭主也長子如是而後可以守世祀承國家也朱子曰程子以爲邇也下脫不喪匕鬯四字今從之出爲繼世而主祭也或云出則鬯字之誤】附錄【朱子語震亨止不喪匕鬯作一項看後面出可以爲宗廟社稷又做一項看震便自是亨震來虩虩是恐懼顧慮而後便笑言啞啞震驚百里便也不喪匕鬯文王語以是解震亨了孔子又自說長子事文王之語簡重精切孔子之言方始條暢須拆開看方得砥】纂注【郭氏京曰出上脫不喪匕鬯李氏舜臣曰序卦曰主器莫若長子以太子而主器是必以戒懼存心以威重爲質而使徳望素著足以畏服斯人之心則以之守宗廟社稷而爲祭祀之主豈不固宜作易者以幹爲人君之象震爲太子之象庶幾其可見云雙湖先生曰二至四互艮爲門闕有宗廟之象艮爲山山下爲壇有社稷之象】小象震來虩虩恐致福也笑言啞啞後有則也集解【程子曰震來而能恐懼周顧則無患矣是能因恐懼而反致福也因恐懼而自修省不敢違於法度是由震而後有法則故能保其安吉而笑言啞啞也】震來厲乘剛也集解【程子曰當震而乘剛是以彼厲而已危震剛之來其可禦乎】震蘇蘇位不當也集解【程子曰其恐懼自失蘇蘇然由其所處不當故也不中不正其能安乎】震遂泥未光也集解【程子曰陽者剛物震者動義以剛處動本有光亨之道乃失其剛正而防於重陰以致遂泥豈能光也云未光見陽剛本能震也以失徳故泥耳】震往來厲危行也其事在中大無喪也集解【程子曰往來皆厲行則有危也動皆有危惟在無喪其事而已其事謂中也能不失其中則可自守也大無喪以無喪爲大也】纂注【余氏曰震億無喪象以大無喪釋之則億喪貝乃大喪貝耳漢劉向論昌陵疏云所費大萬百餘應劭注大萬億也】震索索中未得也𨿽凶無咎畏鄰戒也集解【程子曰所以恐懼自失如此以未得於中道也謂過中也使之得中則不至於索索矣極而復徵則凶也若能見鄰戒而卽知懼變於未極之前則無咎也上六動之極震極則一作之終有變義也朱子曰中謂中心】

經【艮下艮上】集解【程子曰艮序卦震者動也物不可以終動止之故受之以艮艮者止也動靜相因動則有靜靜則有動物無常動之理艮所以次震也艮者止也不曰止者艮山之象有安重堅實之意非止義可盡也乾坤之交三索而成艮一陽居二陰之上陽動而上進之物旣至於上則止矣陰者靜也上止而下靜故爲艮也然則與畜止之義何異曰畜止者制畜之義力止之也艮止者安止之義止其所也】附錄【程子語看一部華嚴經不如看一艮卦經只言一止觀一本云周茂叔謂一部法華經只消一个艮卦可了】艮其背不獲其身行其庭不見其人無咎【呂音訓艮陸氏曰根恨反鄭云艮之言限也背陸氏曰必內反徐甫載反】集解【程子曰人之所以不能安其止者動於欲也欲牽於前而求其止不可得也故艮之道當艮其背所見者在前而背乃背之是所不見也止於所不見則無欲以亂其心而止乃安不獲其身不見其身也謂忘我也無我則止矣不能無我無可止之道行其庭不見其人庭除之間至近也在背則𨿽至近不見謂不交於物也外物不接內欲不萌如是而止乃得止之道於止爲無咎也一無也字朱子曰艮止也一陽止於二陰之上陽自上升極上而止也其象爲山取坤地而隆其上之狀亦止於極而不進之意也其占則必能止於背而不有其身行其庭而不見其人乃無咎也蓋身動物也惟背爲止艮其背則止於所當止也止於所當止則不隨身而動矣是不有其身也如是則𨿽行於庭除有人之地而亦不見其人矣蓋艮其背而不獲其身者止而止也行其庭而不見其人者行而止也動靜各止其所而皆主夫靜焉所以得無咎也】附錄【朱子語艮其背背只是言止也人之四體皆能動惟背不動取止之義各止其所則廓然而大公徳明艮其背便不獲其身便不見其人行其庭對艮其背只是對得輕身是動物不道動都是妄然而動斯妄矣不動自無妄淵艮其背一句是腦故彖中言是以不獲其身行其庭不見其人也四句只略對顯子艮其背渾只見得道理合當如此入自家一分不得著一些私意不得不獲其身不幹自家事這四句須是說艮其背了靜時不獲其身動時不見其人所以彖辭傳中說是以不獲其身至無咎也周先生所以說定之以仁義中正而主靜這依舊只是就艮其背邊說下來淵張洽問艮其背處曰艮其背不獲其身只是見个道理不見自家行其庭不見其人是只見个道理不見个人也時舉因說不獲其身曰如君止於仁臣止於忠但見得事之當止不見此身之爲利爲害才將此身預其間則道理便壞了古人所以殺身成仁捨生取義者只謂不見此身方能如此學蒙不獲其身不得其身也猶言討自家身已不得又曰欲出於身人才要一件物事便須以身已去對副他若無所欲則只恁地平平過便似無此身一般賀孫行其庭不見其人一似不曾見人一般防孫問不獲其身不見其人莫是舜禹有天下而不與之意否曰不相似如所謂百官萬務金革百萬之眾飲水曲肱樂在其中萬變皆在人其實尢一事是也人傑看此段工夫全在艮其背上人多是將行其庭對此句說便不是了行其庭則是輕說過緣艮其背旣盡得了則不獲其身行其庭不見其人矣艮其背是止於所當止之地不獲其身行其庭不見其人萬物各止其所便都統一是理也不見有已也不見有人都只見此理學蒙艮其背不見其身蓋是閒邪存其誠制之於外以安其內姦聲亂色不畱於聰明淫樂慝禮不接於心術之意亦自好但易之本意未必是如此顯子伊川謂艮其背爲止於所不見竊恐未然據彖辭自解得分曉曰艮其止止其所也上句止字便是背字故下文便繼之云是以不獲其身更不再言艮其背也止是當止之處下句止字是解艮字所字是解背字蓋云止於所當止也所卽至善之地如君之仁臣之忠之類大槪看易必謹守彖象之言聖人自解得精宻平易董錄問伊川艮其背傳云止於所不見又云不交於物則是無所見無所交方得其所止而安若有所見有所交時是全無所止之處矣曰這處無不見底意思周先生也恁地說是他偶看這一處錯了相傳如此夔孫又曰周茂叔謂看一部革嚴經不如看一艮卦注云各止其所又看得止字好淵明道曰與其非外而是內不若內外之兩忘也說得最好便是不獲其身行其庭不見其人不見其物不見有我只見所當止也如爲人君止於仁不知下面道如何只是我當止於仁爲人臣止於敬不知上面道如何只是我當止於敬只認我所當止也以至父子兄弟夫婦朋友大事小事莫不皆然從伊川之說到不獲其身處便說不來至行其庭不見其人越難說只做止其所止更不費力賀孫問伊川云內欲不萌外物不接如是而止乃得其止似只說得靜中之止否曰然此叚分作兩截卻是艮其背不獲其身爲靜之止行其庭不見其人爲動之止總說則艮其背爲止之時當其所止了所以止時自不獲其身行時自不見其人此三句乃艮其背之效驗所以彖辭先說止其所也上下敵應不相與也卻云是以不獲其身行其庭不見其人也學蒙問外物不接內欲不萌竊恐外物無有絕而不接之理若拘拘然務絕乎物而求以不亂其心是在我卻無所守而爲外物所動則柰何曰此一段亦有可疑外物豈能不接但當於非禮勿視勿聽勿言勿動四者用力佐】纂注【蘭氏曰艮六爻皆止艮其背不獲其身我不應人也行其庭不見其人人不應我也人我不交悔吝何從而生是以無咎李氏過曰艮與物背故艮言人之背旣與物背人所見者背而已是以不獲其身也庭者交際之所旣與物背𨿽行於交際之所亦不得見其人也馮氏椅曰合全卦言上一陽肩也中二陰脊骨也下一陽腰也下二陰足也背之象也分二卦而言上一人背而立也下一人亦背而立也一陽爲肩二陰手足也三四內外之交庭也五官四體以爲身皆前向也而止於其背則不獲其身也外卦亦背立之象不見其人不見其面也鄭氏東卿曰象言輔不言口言身不言腹言夤限不言臍有背面而立之象朱氏曰四五兩爻在闕門之中庭之象也雙湖先生曰人以面前爲身面後爲背卦體以人背面而立是爲艮其背不獲其身矣上卦爲行下卦之上爲庭三五互震亦有行其庭之象艮其背旣不獲其身則行其庭亦不見其人矣若分二體言則艮其背不獲其身忘我也亦爲人不見我之象以內體言行其庭不見其人忘人也是我不見人之象以外體言人我兩不相應何咎之有】初六艮其趾無咎利永貞【呂音訓趾陸氏曰如字荀作止晁氏曰荀從古作止】集解【程子曰六在最下趾之象趾動之先也艮其趾止於動之初也事止於初未至失正故無咎也以柔處下當趾之時也行則失其正矣故止乃無咎陰柔患其不能常也不能固也故方止之初戒以利在常永貞固則不失止一作正之道也朱子曰以陰柔居艮初爲艮止之象占者如之則無咎而又以其陰柔故又戒其利永貞也】纂注【雙湖先生曰初六以不正之柔居下所以致其戒】六二艮其腓不拯其隨其心不快【呂音訓腓陸氏曰符非反本又作肥義與咸卦同承今本作拯陸氏曰音拯救之拯象同馬云舉也晁氏曰案孟京王陸績皆作承一行作抍其誤如明夷下渙同】集解【程子曰六二居中得正得止之道者也上無應援不獲其君矣三居下之上成止之主主乎止者也乃剛而失中不得止之宜剛止於上非能降而下求二𨿽有中正之徳不能從也二之行止系乎所主非得自由故爲腓之象股動則腓隨動止在股而不在腓也二旣不得以中正之道拯救三之不中則必勉而隨之不能拯而惟隨也𨿽咎不在已然豈其所欲哉言不聽道不行也故其心不快不得行其志也士之處髙位則有拯而無隨在下位則有當拯有當隨有拯之不得而後隨朱子曰六二居中得正旣止其腓矣三爲限則腓所隨也而過剛不中以止乎上二𨿽中正而體柔弱不能往而拯之是以其心未快也此爻占在象中下爻仿此】附錄【朱子語問艮六二不拯其隨程子謂不得以拯三之不中則勉而隨之不拯而惟隨也恐惟字未的當若不拯而惟隨則如樂正子之於子敖冉求之於季氏也當只言不極其所隨故其心不快如孔孟之於時君諫不行言不聽則去而已勉而隨之恐非時止之義曰得之答時舉】纂注【徐氏曰二有中正之徳宜止不動然艮主在剛故其隨在三三剛列夤不得止之宜二不能拯救其失故曰不拯其隨以二之中正而柔弱不能拯其所隨豈其所欲哉故其心不快許氏曰六位以剛處上以柔處下尊卑之勢順也艮之大體旣備此象矣而六二又承剛履柔居中得正宜其處諸卦而無過也𨿽然柔止之才動拘禮制若當大有爲之時則有不可必者故在蹇未能濟處艮未能止究其用心忠義正直終不可以事之成否爲累也余氏曰咸艮皆以六位取人身之象然自腓以上髙卑參差不同可以見聖人之爲易不拘拘也咸之脢訓胂胂卽夤也】九三艮其限列其夤厲薰心【呂音訓限陸氏曰馬云限要也鄭荀虞同列晁氏曰孟一行作裂夤陸氏曰引眞反馬云夾脊肉也鄭本作夤徐又音荀作腎云互體有坎坎爲腎晁氏曰孟京一行作防鄭作今文也徐音皆夾脊肉也薫陸氏曰許云反荀作動云互體有震震爲動晁氏曰虞作閽云艮爲閽坎爲門故厲閽心古閽作燻字馬因言燻灼其心未聞易道以坎水燻灼人心也荀氏以燻爲動或誤作勲皆非】集解【程子曰限分隔也謂上下之際三以剛居剛而不中爲成艮之主決止之極也已在下體之上而隔上下之限皆爲止義故爲艮其限是確乎止而不復能進退者也在人身如列其夤夤膂也上下之際也列絕其夤則上下不相從屬言止於下之堅也止道貴乎得宜行止不能以時而定於一其堅彊如此則處世乖戾與物暌絕其危甚矣人之固止一隅而舉世莫與宜者則艱蹇忿畏焚撓出中豈有安裕之理厲薰心謂不安之一作其勢薰爍其中一有心字也朱子曰限身上下之際卽腰胯也夤膂也止於腓則不進而已九三以過剛不中當限之處而艮其限則不得屈伸而上下判隔如列其夤矣危厲薰心不安之甚也】附錄【朱子語艮其限是截做兩叚去淵】纂注【鄭氏則中曰限上下體之際虞翻謂束帶之處夤馬融謂夾脊肉肉附脊則身有主而可立分列其夤則百體無以相屬心處中背處陰夤在背與心宻相向列其夤則憂危之厲安得不燻灼及其心也朱氏曰薰子夏王弼同孟喜京房馬融王肅作燻馬王云燻灼其心馮氏曰上下之分止而不通左右之間分而不合其象如此程氏曰限分上下夤列左右各止其所元相資相待之意故危燻心毛氏曰三處上下之間故爲限人身】

【榮衛流通則泰而無疾上痞下結則危矣蘇氏曰在四故憂及心馬融云未聞易道以坎薰灼然坎伏離又爲心病則燻心坎體矣雙湖先生曰夤漢上謂膂韻注膂脊骨以卦體橫看九三恰似脊四陰似夾脊骨肉而爲夤也余氏曰艮其限列其夤厲薰心文公云艮其限則不得屈伸上下判隔如列其夤愚謂限夤心均之爲象不得言艮限如列夤也蓋夤爲背肉所當止之地也限爲腰胯非所當止之地也九三過剛不中止於所不當止而反失其所當止故有艮限列夤危厲薰心之象而占在其中矣】六四艮其身無咎【程子曰四大臣之位止天下之當止者也以陰柔而不遇剛陽之君故不得止物惟自止其身則可無咎所以能無咎者以止於正也言止其身無咎則見其不能止物施於正則有咎矣在上位而僅能善其身無取之甚也朱子曰以陰居陰時止而止故爲艮其身之象而占得無咎也】纂注【徐氏曰諸卦惟咸與艮以身取象四當心位不言心者心不可見身者心之區宇也其身止則知其心之止矣馮氏曰鹹言心者以其感也面面相視所以因見而有感若身則無感矣艮言身者以其止也背背相比所以無見而遂止也若心則無止矣石氏曰自趾以上皆謂之身心者身之主也故曰艮其身胡氏曰自止其身使不妄動不爲物遷故無咎許氏曰六四以柔止之才承柔止之君𨿽己身得正而於君事則有不能自濟者必借陽剛之才而後可以成功故離九應之則終得婚媾震九應之則顚頤獲吉至於止幹之健納兌之說皆可成功而有喜不爾處剝見凶處蒙蠱見吝矣艮以能止爲義能止其身則無咎可也】六五艮其輔言有序悔亡集解【程子曰五君位艮之主也主天下之止者也而陰柔之才不足以當此義故止以在上取輔一有之字義言之一無之字人之所當愼而止者惟言行也五在上故以輔言輔言之所由出也艮於一作其輔則不妄出而有序也言輕發而無序則有悔止之於輔則一作故悔亡也有序中和有次序也輔與頰舌皆言所由出而輔在中艮其補謂止於中也朱子曰六五當輔之處故其象如此而其占悔亡也悔謂以陰居陽】附錄【朱子語嘗說賈誼固有才文章亦雄偉只是言語急廹失進言之序看有甚事都一齊說了宜乎絳灌之徒不說而文帝謙遜未遑也且如一間破屋教自己修須有先後緩急之序不成一齊拆了雜然並修看他會做事底人便別如韓信鄧禹諸葛孔明輩無不有一定之規模漸漸做將去所以所爲皆卓然有成這樣人方有定力會儆事如賈誼胸次終是閒著事不得有些子在胸中盡要迸出來只管跳躑爆趠不已如乘生駒相似制禦他未下所以言語無序而不能有所爲也易曰艮其輔言有序聖人之意可見矣僴】纂注【杜氏曰震爲車輔頰車也互震而艮止其上艮其輔也虡氏曰三至上頤體艮止之艮其輔也李氏遇曰輔頰之兩旁骨背後可得而見者咸言其面故並見頰舌艮言其背故止見其輔口言則輔動輔止則言寡故言有序李氏舜臣曰人所見於外者不過言行二者在下有腓趾以象其行在上有輔頰以象其言所以明艮之義則一也雙湖先生曰取象或一爻或全體或數爻如輔以三至五有頤口象以形觀之四陰森列兩旁儼然口輔也𨿽下互震上實艮震體艮止而已故曰艮其輔許民曰六五君輔皆柔且無相得之義本不可有爲也以六有靜止得中之才上依而下任也故僅能成功然非可大有爲也】上九惇艮吉集解【程子曰九以剛實居上而又成艮之主在艮之終止之至堅篤者也惇篤實也居止之極故不過而爲惇人之止難於久終故節或移於晚守或失於終事或廢於久人之所同患也上一無上字九能惇厚於終止道之至善所以吉也六爻之徳惟此爲吉朱子曰以陽剛居止之極惇厚於止者也】附錄【朱子語艮就人身取象上一畫有頭之象中二爻有口之象所以艮其輔於五爻見內卦之下亦有足之象砥咸艮皆以人身爲象但艮卦又差一位道夫】纂注【姚氏曰爾雅謂丘再成爲惇所以明兼山之象蔡氏曰艮止也其時用在上上與三皆所以爲坤也三上牽二柔不得爲艮之體矣全艮之時用者在乎上也故獨吉徐氏曰易爻取厚象者三惇臨惇復惇艮臨復上體坤艮乾上爻交坤而成亦有厚象李氏過曰咸艮言】

【人身咸言人前艮言人背艮其輔咸亦言腓者腓𨿽在後面前亦可得而見也咸言輔艮亦言輔輔𨿽在前而後亦可得而見也故咸得兼艮之腓而艮得兼咸之輔丘氏曰艮者震之反也艮之三卽震之四震之用在下故震陽最下者獨吉若震四之陽則下連二陰爲互艮之體失所以爲震矣故有遂泥之象艮之用在上故艮陽最上者獨吉若艮三之陽則連上三陰爲互震之體失其所以爲艮矣故有列其夤之象雙湖先生曰差一位鹹九四爲心而艮九三爲心咸上六爲輔而艮六五爲輔也大要欲以九當心以六當輔故不能不差一位爾】大象傳兼山艮君子以思不出其位集解【程子曰上下皆山故爲兼山此而並彼爲兼謂重復一作復也重艮之象也君子觀艮止之象而思安所止不出其位也位者所處之分也萬事各有其所得其所則止而安若當行而止當速而久或過或不及皆出其位也況逾分非據乎】纂注【董氏曰兩雷兩風兩火兩水兩澤皆有相往來之理惟兩山並立不相往來此止之象也蘭氏曰山與澤不可重也子夏曰位者身所止也思不出其位止其止也】艮止也時止則止時行則行動靜不失其時其道光明集解【程子曰艮爲止止之道惟其時行止動靜不以時則妄也不失其時則順理而合義在物爲理處物爲義動靜合理義不失其時也乃其道之光明也君子所貴乎時仲尼行止久速是也艮體篤實有光明之義朱子曰此釋卦名艮之義則止也然行止各有其時故時止而止止也時行而行亦止也艮體篤實故又有光明之義大畜於艮亦以輝光言之】附錄【朱子語時止則止時行則行行固非止然行而不失其理乃所止也僴問止有兩義得所止之止是義理之極行止之止則就人所爲而言曰然時止之止止字小得其所止之止止字大董錄艮卦是个最好底卦動靜不失其時其道光明又剛健篤實輝光日新其徳皆艮之象也�問艮之象何以爲光明曰定則明凡人胸次煩擾則愈見昬昧中有定止則自然光明莊子所謂泰宇定而天光發是也學蒙】纂注【鄭氏剛中曰震自四下二爻互艮是震𨿽爲行而止在其中也艮自三以上三爻互震是艮𨿽爲止而行在其中也雙湖先生曰艮一陽見於二陰之上陽明著見陰莫得而掩蔽之故艮獨稱光明】艮其止止其所也【呂音訓艮其止晁氏曰案只當依卦辭作艮其背王弼妄爲之說云虞翻輩何得無一言也是尙未錯謬也】集解【程子曰艮其止謂止之而止也止之而能止者由止得其所也止不得其所則無可止之理夫子曰於止知其所止謂當止之所也夫有物必有則父止於慈子止於孝君止於仁臣止於敬萬物庶事莫不各有其所得所則安失所則悖聖人所以能使天下順治非能爲物作則也惟止之各於其所而已】附錄【程子曰艮思不出其位乃止其所也動靜不失其時皆止其所也艮其背乃止也背無欲無思也故可止陳氏拾遺艮其止止其所也各止其所父子止於恩君臣止於義之謂艮其背止於所不見也絢艮卦只明使萬物各有止分便是語錄艮其背止欲於無見若欲見於彼而止之所施各異若艮其止止其所也止各當其所也聖人所以應萬變而不窮一作勞者事各止當所也若鑑在此而物之妍媸自見於彼聖人不與焉時止則止時行則行時行對時止而言亦止其所也陳氏拾遺艮其止止其所也八元有善而舉之四凶有罪而誅之各止其所也釋氏只曰止安知止乎絢釋氏多言定聖人便言止且如物之好須道是好物之惡須道是惡物自好惡闗我這里甚事若說到我只是定更無所爲然物之好惡亦自在裏故聖人只言止所謂止如人君止於仁人臣止於敬之類是也易之艮言止之義曰艮其止止其所也言隨其所止而止之人多不能止蓋人萬物皆備遇事時各因其心之所重者更互而出才見得這事重便有這事出若能物各付物便自不出來也朱子語程傳云能使天下順治非能爲物作則也惟止之各於其所而已此意卻最解得分明艮其背恐只當如此說艮其止便是艮其背經文或背誤作止字或止字誤作背字或以止字解背字不可知艮背之用固在止其所也然能止其所乃知至物格以後事】上下敵應不相與也集解【程子曰以卦才言也上下二體以敵相應無相與之義陰陽相應則情通而相與乃以其敵故不相與也不相與則相背爲一作與艮其背止之義一有同字也】附錄【朱子語上下敵應不相與猶言各不相管只是各止其所】纂注【項氏曰上下敵應八純卦皆然而獨於艮用爲卦義者他卦象𨿽相敵情自相與惟艮則上下卦陰陽各正其性而無外求之情故有不相與之義陽上而陰下一陽而統二陰皆天下之定理不可復加損也李氏開曰艮之象猶兩人相背而不相見故其爻爲上下敵應不相與也】是以不獲其身行其庭不見其人無咎也集解【程子曰相背故不獲其身不見其人是以能止能止則無咎也朱子曰此釋卦辭易背爲止以明背卽止也背者止之所也以卦體言內外之卦陰陽敵應而不相與也不相與則內不見已外不見人而無咎矣晁氏曰艮其止當依卦辭作背】附錄【朱子語這兩卦各是一个物不相秋采淵八純卦都不相與只是艮卦是止尢不相與內不見已是內卦外不見人是外卦兩卦各自去淵】小象艮其趾未失正也集解【程子曰當止而行非正也止之於初故未至失正事止於始則易而未至於失也】不拯其隨未退聽也集解【程子曰所以不拯之而惟隨者在上者未能下從也退聽下從也朱子曰三止乎上亦不肯退而聽乎二也】艮其限危薰心也集解【程子曰謂其固止不能進退危懼之慮常薰爍其中心也】艮其身止諸躬也集解【程子曰不能爲天下之止能止於其身而已豈足稱大臣之位也】纂注【郭氏雍曰止諸躬者謂成已而己未能成物也劉氏槪曰止諸躬所以明止之在我也】艮其輔以中正也集解【程子曰五之所善者中也艮其輔謂止於中也言以得中爲正止之於輔使不失中乃得正也朱子曰正字羨文叶韻可見】惇艮之吉以厚終也集解【程子曰天下之事惟終守之爲難能惇於止有終者也上之吉以其能厚於終也】附錄【朱子語艮居外卦者八而皆吉惟蒙卦半吉半凶如賁之上九曰賁無咎上得志也剝之上九君子得輿民所載也大畜上九何天之衢道大行也蠱上九不事王侯志可則也頤上九由頤厲吉大有慶也損上九弗損益之大得志也艮上九惇艮之吉以厚終也蒙卦上九擊蒙不利爲冦利禦冦𨿽小不利然卦爻亦自好僴蒙學者之事始之之事也艮成徳之事終之之事也復卦靜中有動艮卦又是動中要靜復卦便是一个大翻轉底艮卦艮卦便是兩个翻轉底復卦復是五陰下一陽艮是二陰上一陽陽是動底物事陰是靜底物事凡陽在下便是震動意思在中便是陷在二陰之中如人陷在窟裏相似在上則汲去處了只得止故曰艮其止陰是柔順底物事在下則巽陰柔不能自立須附於陽在中則是附麗之象在上則悅蓋柔媚之物在上則歡悅】

經【艮下巽上】集解【程子曰漸序卦艮者止也物不可以終止故受之以漸漸者進也止必有進屈伸消息之理也止之所生亦進也所反亦進也漸所以次艮也進以序爲漸今人以緩進爲漸進以序不越次所以緩也爲卦上巽下艮山上有木木之髙而因山其髙一有而字有因也其髙有因乃其進有序也所以爲漸也】漸女歸吉利貞【呂音訓漸陸氏曰捷檢反以之前爲義卽階漸之道艮宮歸魂卦】集解【程子曰以卦才兼漸義而言也乾坤之變爲巽艮巽艮重而爲漸在漸體而言中二爻交也由二爻之交然後男女各得正位初終二爻𨿽不當位亦陽上陰下得尊卑之正男女各得其正亦得位也與歸妹正相對女之歸能如是之正則吉也天下之事進必以一作有漸者莫如女歸臣之進於朝人之進於事固當有序不以其序一作漸則陵節犯義凶咎隨之然以義之輕重廉恥之道女之從人最爲大也故以女歸爲義且男女萬事之先也一有利貞字諸卦多有利貞而所施或不同有涉不正之疑而爲之戒者有其事必貞乃得其宜者有言所以利者以其有貞也所謂涉不正之疑而爲之戒者損之九二是也處陰居說故戒以宜貞也有其事必貞乃得宜者大畜是也言所畜利於貞也有言所以利者以其有貞者漸是也言女歸之所以吉利於如此貞正也蓋其固有非設戒也漸之義宜能亨而不云亨者蓋亨者通達之義非漸進之義也朱子曰漸漸進也爲卦止於下而巽於上不遽進之義有女歸之象焉又自二至五位皆得正故其占爲女歸吉而又戒以利貞也】纂注【蘭氏曰漸自否之六三往之於外漸進一位不躐等以漸而進者惟女歸爲得其義媒妁問之卜筮決之由納采問名納吉納徴請期親迎莫不有漸迨其歸也母醮之房中父命之阼階諸母戒之兩階之間三日廟見而後成婦其有漸而不苟進如此所以吉也馮氏椅曰漸之成卦専在四自三之四一爻爲義經言女歸吉此也朱氏曰女謂嫁曰歸自內而外也坤三之四成巽女往也幹四之三成艮男下女也艮男下女然後巽女往而進艮陽居三巽陰居四男女各得其正矣又曰漸専以女歸爲義蓋禮義廉恥之重天下國家之本無若女之歸也雙湖先生曰彖辭以卦變言也漸之否變四女自內往外爲歸然曰女歸不曰男取者豈三四𨿽皆成卦之主𨿽正而非應位非防姻妃偶之宜故惟取父母嫁女之象乎聖人謹防之意深矣立卦本防蘭說爲是】初六鴻漸於幹小子厲有言無咎【呂音訓於幹陸氏曰如字鄭雲於水旁故停水處陸績雲水畔稱於毛傳詩云涯也又云澗也荀王肅雲山間澗水也翟云涯也】集解【程子曰漸諸爻皆取鴻象鴻之爲物至有時而羣有序不失其時序乃爲漸也幹水湄水鳥止於水之湄水至近也其進可謂漸矣行而以時乃所謂漸漸一無漸字進不失漸得其宜矣六居初至下也陰之才至弱也而上無應援以此而進常情之所憂也君子則深識逺照知義理之所安時事之所宜處之不疑小人幼子惟能見己然之事從眾人之一有所字知非能燭理也故危懼而有言蓋不知在下所以有進也用柔所以不躁也無應所以能漸也於義自無咎也若漸之初而用剛急進則失漸之義不能進而有咎必矣朱子曰鴻之行有序而進有漸幹水涯也始進於下未得所安而上復無應故其象如此而其占則爲小子厲𨿽有言而於義則無咎也】纂注【鄭氏剛中曰漸互離離爲飛鳥故六爻皆以鴻爲象以其識去就之義進退之時也林氏曰前互坎故有水湄之象詩所謂鴻飛遵渚是也毛氏曰初六鴻之初者也故曰小子錢氏曰小曰鴈大曰鴻馮氏曰互坎有言象訟初六有言亦以坎也李氏過曰爻列鴻於上羣鴈也鴻之飛長在前幼在後此其序也初處最下小子也厲危也鴻之進也常有弓繳之危故小子厲有言遇有危事則鳴以警眾卽俗語所謂鴈奴是也其防患有道故𨿽危無咎齊氏曰鴻陽鳥艮以東巽以南陽方也鴻生於北畏寒則徙南凍解則進北初曰幹二曰磐三曰陸四曰木五曰陵六曰逵蓋其離澤國而翔雲天之次第也故曰漸書曰彭蠡旣瀦陽鳥攸居則南方水澤之中故其處也劉氏槪曰鳥飛多亢惟鴻進有序而不亂雙湖先生曰鴻全體象互離爲飛鳥互坎爲水居又自坎北而離南象鴻之遷徙離目艮身儼然一飛鴻也小子艮象言伏兌象】六二鴻漸於磐飲食衎衎吉【呂音訓磐陸氏曰畔於反山石之安也馬雲山中磐紆晁氏曰漢郊祀志作般孟康雲般水涯堆也說之案般古文衎衎陸氏曰苦旦反馬云饒衍】集解【程氏曰二居中得正上應於五進之安裕者也但居漸故進不速磐石之安平者江河之濵所有象進之安自幹之磐又漸進也二與九五之君以中正之道相應其進之安固平易莫加焉故其飲食和樂衎衎然吉可知也朱子曰磐大石也漸逺於水進於磐而益安矣衎衎和樂意六二柔順中正進以其漸而上有九五之應故其象如此而占則吉也】纂注【林氏曰艮磐石象互坎飲食象李氏過曰磐水中石所謂君看隨陽鴈各有稻梁謀是也然鴻食則呼眾故飲食衎衎和鳴也進至磐止而食矣】九三鴻漸於陸夫徵不復婦孕不育凶利禦宼【呂音訓陸陸氏曰陸髙之頂也馬雲山上髙平曰陸孕陸氏曰以證反說文云懷子曰孕弋甑反鄭云猶娠也荀作乘晁氏曰案乘古文】集解【程子曰平髙曰陸平原也三在下卦之上進至於陸也陽上進者也居漸之時志將漸進而上無應援當守正以俟時安處平地則一無則字得漸之道若或不能自守欲有所牽志有所就則失漸之道四陰在上而宻比陽所說也三陽在下而相親陰所從也二爻相比而無應相比則相親而易合無應則無適而相求故爲之戒夫陽也夫謂三三若不守正而與四合是知徵而不知復徵行也復反也不復謂不反顧義理婦謂四若以不正而合則𨿽孕而不育蓋非其道也如是則凶也三之所利在於禦宼非理一作禮而至者宼也守正以閒邪所謂禦宼也不能禦宼則自失而凶矣朱子曰鴻水鳥陸非所安也九三過剛不中而無應故其象如此而其占夫徵則不復婦孕則不育凶莫甚焉然以其過剛也故利禦冦】附錄【朱子語九三爻𨿽不好夫徵不復婦孕不育卻利禦冦今術家擇日利婚姻底日不宜用兵利相戰底日不宜婚姻正是此意蓋用兵則要相殺相勝防姻則要和合故用有不同也學蒙夫徵不復婦孕不育是取離爲大腹象卦中有兩个孕婦字不知如何取象不可曉淵】纂注【李氏舜臣曰詩云鴻飛遵渚又云鴻飛遵陸亦以言其飛之漸也徐氏曰夫謂三婦謂四與小畜同義三四位皆不中相比而無應相比則相親而易合無應則無道而相求徵往也孕得陽也又曰此爻占凶凡皆不利惟利禦冦謂情好相比可濟患難也鄭氏剛中曰三上無應而親四四下無應而奔三三務進而妄動故徵則不可還四失守而私交故孕則不敢育雙湖先生曰夫九三也婦六四也夫徵不復艮止本不宜徵旣徵不復亦止義婦孕離爲大腹象不育互坎血卦而潤下有胎漏之象宼互坎象利禦冦艮止象嘗合卦爻辭觀之卦辭女歸吉者以三四兩爻也爻辭夫婦凶者亦三四兩爻也卦以兩體論巽女有歸艮男之象爻以應否論當伯應之位者爲正不當相應之位者爲邪四女無歸三男之理也特相比而相得爲私情之相合耳此卦但言女歸不言取女不得與咸例論其謹始之意已可見於言外矣】六四鴻漸於木或得其桷無咎【呂音訓桷陸氏曰音角象同翟云方曰桷桷椽也馬陸績云桷榱也說文秦曰榱周謂之椽齊魯謂之桷】集解【程子曰當漸之時四以陰柔進據剛陽之上陽剛而上進豈能安處陰柔之下故四之處非安地如鴻之進一作漸於木也木漸髙矣一無矣字而有不安之象鴻趾連不能握枝故不木棲桷橫平之柯惟平柯之上乃能安處謂四之處木危或能自得安寜之道則無咎也如鴻之於木本不安或得平柯而處之則安也四居正而巽順冝無咎者也必以得失言者因得失以明其義也朱子曰鴻不木棲桷平柯也或得平柯則可以安矣六四乘剛而順巽故其象如此占者如之則無咎也】纂注【馮氏曰巽爲木而在艮山之上九三之奇畫衡於下桷之象也錢氏曰桷謂木枝之小而可爲椽者先儒謂鴻不木棲鄕間嵗暮則至棲於髙木之上先儒殆未攷雙湖先生曰木桷皆取巽木象鴻之漸進至此適當巽木之初也錢氏說姑廣異義俟考焉】九五鴻漸於陵婦三歳不孕終莫之勝吉集解【程子曰陵髙阜也鴻之所止最髙處也象君之位𨿽得尊位然漸之時其道之行固亦非遽與二爲正應而中正之徳同乃隔於三四三比二四比五皆隔其交者也未能卽合故三歳不孕然中正之道有必亨之理不正豈能隔害之故終莫之能勝但其合有漸耳終得其吉也以不正而敵中正一時之爲耳久豈能勝乎朱子曰陵髙阜也九五居尊六二正應在下而爲三四所隔然終不能奪其正也故其象如此而占者如是則吉也】纂注【鄭氏剛中曰巽爲髙亦取艮山在下有陵之象爾雅謂大陸曰阜大阜曰陵雙湖先生曰三婦四也四居離體中離大腹有孕象又下互坎有漏下象故不育五婦二也二旣無預於離又居坎體下故但曰不孕五至二隔二爻故曰三嵗然二五陰陽中正又居相應之地將必有合三四終莫能勝故吉五二但以陰陽爻言不論卦程氏曰蓋二五當位非三所能抗終莫之勝是以吉也耿氏曰剛上柔下是以物終莫之勝】上九鴻漸於陸其羽可用爲儀吉集解【程子曰安定胡公以陸爲逵逵雲路也謂虛空之中爾雅九逹謂之逵逵通達無阻蔽之義也上九在至髙之位又益上進是出乎位之外在他時則爲過矣於漸之時居巽之極必有其序如鴻之離所止而飛於云空在人則超逸乎常事之外者也進至於是而不失其漸賢達之髙致也故可用爲儀法而吉也羽鴻之所用進也以其進之用況上九進之道也朱子曰胡氏程氏皆云陸當作逵謂雲路也今以韻讀之良是儀羽旄旌纛之飾也上九至髙出乎人位之外而其羽毛可用以爲儀飾位𨿽極髙而不爲無用之象故其占爲如是則吉也】纂注【林氏曰鴻以漸致髙所謂鴻飛者也李氏過曰可用爲儀如贄見執鴈防禮奠鴈之類謂其徳可以配禮也鄭氏剛中曰鳥羽皆有用而各有所取雉取其采鷺取其白鴻取其知時取其羽以爲儀則則君子進退去就之義亦孰得而亂之可觀以爲法矣鄭氏東卿曰子午以東爲陽子午以西爲陰自艮達巽子午以東陽气之地也漸下艮上巽時當正月立春之後鴻鴈來之時故六爻皆系以鴻也鴻者隨陽之鳥而艮巽限子午陽方系以鴻豈不宜哉郭氏雍曰漸六爻辭皆協韻初干言二磐衎三陸復育四木桷五陵孕勝上逵儀明矣】大象傳山上有木漸君子以居賢徳善俗【呂音訓善俗陸氏曰王肅本作善風俗】集解【程子曰山上有木其髙有因漸之義也君子觀漸之象以居賢善之徳化美於風俗人之進於賢徳必有其漸習而後能安非可陵節而遽至也在已且然敎化之於人不以漸其能入乎移風易俗非一朝一夕所能成故善俗必以漸也朱子曰二者皆當以漸而進疑賢字衍或善下有脫字】附錄【朱子語山上有木木漸長則山漸髙所以爲漸】纂注【朱氏曰山上木止於下而漸於上也蔡氏曰居徳艮止象善俗巽入象居徳以漸而進善俗以漸而入也郭氏京曰善下脫風字】彖漸之進也女歸吉也【呂音訓女歸吉也陸氏曰王肅本還作女歸吉利貞晁氏曰虞亦旡也字】集解【程子曰如漸之義而進乃女歸之吉也謂正而有漸也女歸爲大耳他進亦然朱子曰之字疑衍或是漸字】纂注【毛氏曰易未有一義明兩卦者晉進也漸亦進何也漸非進以漸而進耳郭氏京曰女歸吉誤增也字與比吉同餘六十二卦繇辭下並無也字誤亦明矣】進得位往有功也集解【程子曰漸進之時而陰陽各得正位進而有功也四復由上進而得正位三離下而爲上遂得正位亦爲進得位之義一有是往而有功也六字】進以正可以正邦也集解【程子曰以正道而進可以正邦國至於天下也凡進於事進於徳進於位莫不皆當以正也朱子曰以卦變釋利貞之意蓋此卦之變自渙而來九進居三自旅而來幾進居五皆爲得位之正】纂注【楊氏曰聖人於漸以惇風化乎執此道仕進則無干祿慕位之恥無假塗捷徑之患以此而進則得位以此而往則有功】其位剛得中也集解【程子曰上云進得位往有功也統言陰陽得位是以進而有功復云其位剛得中也所謂位者五以剛陽中正得尊位也諸爻之得正亦可謂之得位矣然未若五之得尊位故特言之朱子曰以卦體言謂九五】止而巽動不窮也集解【程子曰內艮止外巽順止爲安靜之象巽爲和順之義人之進也若以欲心之動則躁而不得其漸故有困窮在漸之義內止靜而外巽順故其進動不有一作至困窮也朱子曰以卦徳言漸進之義】纂注【劉氏案曰夫物未有進而不上窮者動而不窮者惟漸爲然止乎下而巽以行之是以動不窮也雙湖先生曰夫子於漸彖傳只以進一字解足卦辭女歸吉義便見得是六四自否六三而進以成漸卦矣至其下文自進得位以下乃夫子自論九五一爻從旅蠱賁三卦變來皆得其正自旅來者九四進而居五自蠱來者九二進而居五自賁來者初九進而居五皆得其正也往則有功而進可以正邦也恐人以進得位卽爲六四之進爲得陰位故特結之以其位剛得中也之辭則其指九五之位明矣變卦旣明卦體始定於是以止而巽動不窮也結之此夫子彖傳之意也本義謂自渙來者九進居三𨿽亦得正但於剛得中義不甚協耳】小象小子之厲義無咎也集解【程子曰𨿽小子以爲危厲在義理實無咎也】纂注【張子曰鴻漸之始出至於幹鴻鵠之至非小小所量見其出陸爭欲危之且疑其所處非君子信已而行義無咎也】飲食衎衎不素飽也集解【程子曰爻辭以其進之安平故取飲食和樂爲言夫子恐後人之未諭又釋之雲中正君子遇中正之主漸進於上將行其道以及天下所謂飲食衎衎謂其得志和樂不謂空飽飲一無飲字食而已素空也朱子曰素飽如詩言素餐得之以道則不爲徒飽而處之安矣】夫徵不復離羣醜也婦孕不育失其道也利用禦冦順相保也【呂音訓離陸氏曰力智反鄭云猶去也】集解【程子曰夫徵不復則失漸之正從欲而失正離叛其羣類爲可醜也卦之諸爻皆無不善若獨失正是離其羣類婦孕不由其道所以不育也所利在禦冦謂以順道相保君子之於小人比也自守以正豈惟君子自完其已而已乎亦使小人得不陷於非義是以順道相保禦止其惡故曰禦冦】附錄【朱子語順相保也言須是上下同心協力相保聚方足以禦冦也董錄】或得其桷順以巽也集解【程子曰桷者平安之處求安之道惟順與巽若其義順正其處卑巽何處而不安如四之順正而巽乃得桷也】終莫之勝吉得所願也集解【程子曰君臣以中正相交其道當行𨿽有間其間者終豈能勝哉徐必得其所願乃漸之吉也】其羽可用爲儀吉不可亂也集解【程子曰君子之道自下而上由防而著跬步造次莫不有序不失其序則無所不得其吉故九𨿽窮髙而不失其吉可用爲儀法者以其有序而不可亂也朱子曰漸進愈髙而不爲無用其志卓然豈可得而亂哉】纂注【王氏安石曰其進也以漸而不失時其翔也以羣而不失序所謂進退可法者也六爻皆鴻也至於上而曰其羽可用爲儀要其終而不可亂也錢氏曰不可亂謂其行序之有倫也若棲止於陸其羽不展尙何不可亂之有】

經【兌下震上】集解【程子曰歸妹序卦漸者進也進必有所歸故受之以歸妹進則必有所至故漸有歸義歸妹所以繼漸也歸妹者女之歸也妹少女之稱爲卦震上兌下以少女從長男也男動而女說又以說而動皆男說女女從男之義卦有男女配合之義者四咸恆漸歸妹也咸男女之相感也男下女二气感應止而說男女之情相感之象恆常也男上女下巽順而動陰陽皆相應是男女居室夫婦唱隨之常道漸女歸之得其正也男下女而各得正位止靜而巽順其進有漸男女配合得其道也歸妹女之嫁歸也男上女下女一無女字從男也而有說少之義以說而動動以一作而說則不得其正矣故位皆不當初與上𨿽當陰陽之位而陽在下陰在上亦不當位也與漸正相對咸恆夫婦之道漸歸妹女歸之義咸與歸妹男女之情也咸止而說歸妹動於說皆以說也恆與漸夫婦之義也恆巽而動漸止而巽皆以巽順也男女之道夫婦之義備於是矣歸妹爲卦澤上有雷雷震而澤動從之象也物之隨動莫如水男動於上而女從之嫁歸從男之象震長男兌少女少女從長男以說而動動而相說也人之所說者少女故云妹爲女歸之象又有長男說少女之義故爲歸妹也】歸妹徵凶無攸利【呂音訓歸妹陸氏曰婦人謂嫁曰歸妹者少女之稱兌宮歸魂卦】集解【程子曰以說而動動而不當故凶不當位不當也徵凶動則凶也如卦之義不獨女歸無所往而利也朱子曰婦人謂嫁曰歸妹少女也兌以少女而從震之長男而其情又爲以說而動皆非正也故卦爲歸妹而卦之諸爻自二至五皆不得正三五又皆以柔乘剛故其占徵凶而無所利也】纂注【項氏曰女稼皆少時故古之言嫁者例曰歸妹易帝乙歸妹詩俔天之妹是也男娶不過三十女嫁不過二十男常長女常少故曰歸妹也今國家帝嘗呼後爲妹蓋相沿久矣都氏曰男女之相從正則吉而中爻之才剛柔雜居非所謂正如是而有行非禮法之所容也故徵凶夫婦之相與順則利而六爻之才柔上剛下非所謂順如是而有爲非室家之宜也故無攸利雙湖先生曰漸以長女歸少男歸嫁也長女嫁少男而歸之也主六四一爻言故曰女歸女之歸男則女自內而外也歸妹以長男歸少女歸取也長男取少女而來歸也主九四一爻言故曰歸妹男之歸女則女自外而內也天地萬物父母民同胞於天地間自天地觀之男女皆兄弟姊妹者也易以造化明人事所取闊大今嫁取有男女皆長皆少者有長男取少女長女嫁少男者惟以年論長少姊妹也徵凶無攸利以卦變占也歸妹變自泰來泰九三上徵爲九四泰六四下來爲六三以成歸妹也所以凶無攸利者三爲兌主四爲震主旣非應位而閥閱之不當長少又非其偶且徳皆不正才皆不良但以相比而私情相與所謂不待父母之命媒灼之言而鉆穴隙相窺者也故凶無攸利正義謂泰六五帝乙歸妹據兄嫁妹謂之歸妹此卦明歸妹以娣從姊而嫁謂之歸妹恐皆未當若曰兄嫁妹娣從姊而嫁何徵凶無攸利之有乎卦取震取兌爻自取娣媵娣義各有攸當】初九歸妹以娣跛能履徵吉【呂音訓娣陸氏大計反跛陸波我反】集解【程子曰女之歸居下而無正應娣之象也剛陽在婦人爲賢一作堅貞之徳而處卑順娣之賢正者也處說居下爲順義娣之卑下𨿽賢何所能爲不過自善其身以承助其君而已如跛之能履言不能及逺也然在其分爲善故以是而行則吉也朱子曰初九居下而無正應故爲娣象然陽剛在女子爲賢正之徳但爲娣之賤僅能承助其君而已故又爲跛能履之象而其占則徵吉也】纂注【馮氏椅曰兌爲少女女妹也又爲妾娣象也六三皆同姓庶女從嫡歸人所謂媵也男以女弟爲妹女以女弟爲娣故文從女從弟以左右之也江有沱詩曰之子歸不我以與此同義蘭氏曰跛者不能以専行依人乃爲娣妾之道承正室以行則吉蔡氏曰無應不行故跛居位當而近二故能履適二而媵五得娣之正故徵吉李氏舜臣曰古者諸侯一娶九女嫡夫人及左右媵皆以侄娣從聖人制禮必以侄娣充媵者所以廣國嗣使所自出者一同而無他異也又曰彖云徵凶者以諸爻失位爲妄動之戒此云徵吉者以初安卑下而嫡說與之偕行也徐氏曰三爻同處於下有娣從之象趙氏曰兌陰柔而說常患不正故兌陽爻多吉陰爻多凶如臨暌中孚等卦皆然履之三爻尢與歸妹相似履初九往無咎此徵吉履九二幽人貞吉此利幽人之貞履三眇能視跛能履此初言跛二言眇三則反歸以娣亦以六三之柔不如在下陽爻也又曰履以眇跛爲非故並言於六三歸妹之娣以眇跛爲當然故析言於初二其實皆因兌爲之戒雙湖先生曰兌本巽體象股今反爲兌毀折故跛居得正故能履】九二眇能視利幽人之貞【呂音訓眇陸彌小反幽人之貞晁氏曰子夏傳無之字】集解【程子曰九二陽剛一作剛陽而得中女之賢正者也上有正應而反陰柔之質動於說者也乃女賢而配不良故二𨿽一作之賢不能自遂以成其內助之功適可善其身而小施之如眇者之能視而已言不能及逺也男女之際當以正禮五𨿽不正二自守其幽靜貞正乃所利也二有剛正之徳幽靜之人也二之才如是而言利貞者一無此五字利言宜於如是之貞一無貞字非不足而爲之戒也朱子曰眇能視承上爻而言九二陽剛得中女之賢也上有正應而反陰柔不正乃女賢而配不良不能大成內助之功故爲眇能視之象而其占則利幽人之貞也幽人亦抱道守正而不偶者也】纂注【朱氏曰互離爲目兌毀其右眇也王氏宗曰不言歸妹與娣者正得下體中位不應取娣象而六五上體之中旣稱其君矣則所謂娣者五也二不應復爲嫡也居陰守常未適乎外女子之賢明而妹之未歸者故爻辭但以守常爲正而以幽人像之馮氏椅曰以爲娣則與五正應非娣也以爲嫡則有五在非嫡也但以其陽明居兌體而以眇能視爲象剛中而位陰而以利幽人之貞爲占言有望於君而未偶守正於內而未行宜固守其正者也楊氏萬里曰諸爻言歸妹二獨不言者以二下卦之尊卽妹之身也幽人賢徳之稱言少妹之幽貞也幽則至靜而不可動貞則至潔而不可渝皆陽剛中正之徳也雙湖先生曰九二以陽爻居陰位又爲兌體而居下卦之中故有幽人之象以其不正故又戒之以利貞】六三歸妹以須反歸以娣【呂音訓須陸氏曰如字待也鄭云有才智之貌荀陸績作嬬陸云嬬妾也晁氏曰子夏孟京作嫥媵之妾也古文作須一行雲須亦賤女也天文有須女說之案與賁六二同】集解【程子曰三居下之上本非賤者以失徳而無正應故爲欲有歸而未得其歸須待也待者未有所適也六居三不當位徳不正也柔而尙一作上剛行不順也爲說之主以說求歸動非禮也上無應無受之者也無所適故須也女子之處如是人誰取之不可以爲人配矣當反歸而求爲娣媵則可也以不正而失其所也朱子曰六三陰柔而不中正又爲說之主女之不正人莫之取者也故爲未得所適而反歸爲娣之象或曰須女之賤者】纂注【徐氏曰須待也三本非賤者無應冝待而急於從人不得爲人配而反歸爲娣是自賤也夫人志在祿位而不自重欲速好進而甘於卑下卒爲人所賤者何以異此哉朱氏曰天官書須女四星賤妾之稱織女三星天女也陸震曰天文織女貴須女賤則須賤女可知】九四歸妹愆期遲歸有時【呂音訓遲陸氏曰雉夷反晚也緩也陸績云待也一音直異反】集解【程子曰九以陽居四四上體地之髙也陽剛在女子爲正徳賢明者也無正應未得其歸也過時未歸故云愆期女子居貴髙之地有賢明之資人情所願娶故其愆期乃爲有時蓋自有待非不售也待得佳配而後行也九居四𨿽不當位而處柔乃婦人之道一有也字以無應一作悔故爲愆期之義而聖人推理以一無以字女賢而愆期蓋有待也朱子曰九四以陽居上體而無正應賢女不輕從人而愆期以待所歸之象正與六三相反】纂注【齊氏曰九四正歸妹者也而曰歸妹愆期剛履柔而能從容俟時以全其妹之正者也詩曰士如歸妻殆冰未泮故家語云霜降多防冰泮殺止震則冰泮矣而猶曰遲歸有時非愆期乎李氏舜臣曰三四𨿽無應而震兌終相合故曰遲歸有時鄭氏汝諧曰物不可以苟合旣有婦徳遲歸何傷乎】六五帝乙歸妹其君之袂不如其娣之袂良月幾望吉【呂音訓袂陸彌世反幾陸氏曰音機又音祈荀作旣】集解【程子曰六五居尊位妹之貴髙者也下應於二爲下嫁之象王姬下嫁自古而然至帝乙而後正防姻之禮明男女之分𨿽至貴之女不得失柔巽之道有貴驕之志故易中陰尊而謙降者則曰帝乙歸妹泰六五是也貴女之歸惟謙降以從禮乃尊髙之徳也不事容飾以說於人也娣媵者以容飾爲事者也衣袂所以爲容飾也六五尊貴之女尙禮而不尙飾故其袂不及其娣之袂良也良美好也月望陰之盈也盈則敵陽矣幾望未至於盈也五之貴髙常不至於盈極則不亢其夫乃爲吉也女之處尊貴之道也朱子曰六五柔中居尊下應九二尙徳而不貴飾故爲帝女下嫁而服不盛之象然女徳之盛無以加此故又爲月幾望之象而占者如之則吉也】附錄【朱子語月幾望是說陰盛淵】纂注【鄭氏東卿曰卦與泰類而人位兩爻交互有掩袂之象蓋天地之義備於人之一身人之一身左陽而右陰陰陽之交如其袂之交也娣位乎下而畫陽君位乎上而畫陰易以陽善而陰惡此君之袂不如娣之袂良也齊氏曰袂衣袖君小君堯降二女於潙汭而後世一稱湘君一稱夫人嫡例爲君而餘皆媵也朱氏曰坎月在震東離日在兌西日月相望陰之盛也夫消長之理陽消則陰生故日下而月西見陰盛則敵陽故旣望而月東出都氏曰月者至陰之精而羣陰之主女君之象也幾望言女君之謙盛而未盈也望則盈矣吉宜家之謂也】上六女承筐無實士刲羊無血無攸利【呂音訓匡今本作筐陸氏曰鄭作筐象同晁氏曰案筐俗字刲陸氏曰苦圭反馬云刺也一音工惠反晁氏曰或作防作刳說文作刲刺也易士刲羊】集解【程子曰上六女歸之終而無應女歸之無終者也婦者所以承先祖奉祭祀不能奉祭祀則不可以爲婦矣筐篚之實婦職所供也古者房中之俎葅歜一作醓之類後夫人職之諸侯之祭親割牲士大夫皆然割取血以祭禮云血祭盛气也女當承事筐篚而無實無實則無以祭謂不能奉祭杞也夫婦共承宗廟婦不能奉祭祀乃婦不能承祭祀也故刲羊而無血亦無以祭也謂不可以承祭祀也婦不能奉祭祀則當離絕矣一無矣字是夫婦之無終者也何所往而利哉朱子曰上六以陰柔居歸妹之終而無應約防而不終者也故其象如此而於占爲無所利也】纂注【李氏曰三兌體女象上震體士象楊氏萬里曰震有虛筐象兌羊象上與三皆陰無應故有承筐無實刲羊無血象李氏舜臣曰三上二爻皆陰不能相合爲夫婦故止以士女稱之古者婦助祭必以箱筐實蘋之類而諸侯卿大夫躬割牲所以重宗廟之祀盡繼承之道今三上無應承筐無實刲羊無血是夫婦之禮不成而祭祀無主矣胡氏允曰凡取婦先有筐篚以實納幣之禮今士乃不實以幣徒授以筐是非幣不交不親也禮稱主人割牲則主婦佐之房中今三上無應士𨿽刲羊割血而房中無人佐之與無血同丘氏曰六五歸妹之主也二與五應居內卦之中而不言歸妹者正妹之身也以少女之身幽靜之節體陰而性陽質柔而徳剛其妹之賢者乎初三妹之娣媵初在二下娣之跛履而吉者三在二上娣之以賤而躐居於貴者五居柔履謙而歸其妹以徳禮爲光華不以衣服爲容飾故曰其君之袂不如其娣之袂良也四則言歸妹之愆期上則泛言夫婦之無終而不言歸妹雙湖先生曰程傳本義皆以六爻爲女項平庵則以陽爻爲夫陰爻爲婦以愚觀之丘氏亦是一說蓋六爻中四當歸妹之男三當歸妹之女以四爲震主三爲兌主故也然兩爻皆不中正二五則以中爲重二質陰而徳剛五質陽而徳柔故以二爲妹身五則歸妹者也故兌體二稱幽人初與三爲娣震體四歸妹而愆期上爲士而刲兌之羊無血三爲女而承震之筐無實約防不終無攸利者也爻以士女稱之可見惟五與二應歸二妹以爲君而初與三爲從妹之娣如是則六爻男女隨卦一定無紊亂之嫌矣但所謂帝乙歸妹者朱子嘗謂帝乙歸妹之時往往筮得此爻易因以紀之如髙宗箕子之類恐未可據指六五以爲商王之妹也姑記其說如此】大象澤上有雷歸妹君子以永終知敝集解【程子曰雷震於上澤隨而動陽動於上陰說而從女從男之象也故爲歸妹君子觀男女配合生息相續之象而以永其終知有敝也永終謂生息嗣續永久其傳也知敝謂知物有敝壞而爲相繼之道也女歸則有生息故有永終之義又夫婦之道當常永有終必知其有敝壞之理而戒愼之敝壞謂離隙歸妹說以動者也異乎恆之巽而動漸之止而巽也少女之說情之感動動則失正非夫婦正而可常之道久必敝壞知其必敝則當思永其終也天下之反目者皆不能永終者也不獨夫婦之道天下之事莫不有終有敝莫不有可繼可久之道觀歸妹則當思永終之戒也朱子曰雷動澤隨歸妹之象君子觀其合之不正知其終之有敝也推之事物莫不皆然】纂注【丘氏曰雷震澤上水气隨之而升女子從人之象也永終知敝謂防姻之道欲其永逺而有終也必預有以知其不終之敝女子從人以說而動至於失身敗徳不能永其所終者多矣所謂華落色衰復相棄背者是也而原其所以則由奔誘而爲夫婦徇情肆欲之所致而不知其敝之過也向使於說動之時而爲永終知敝之戒則無此失矣】歸妹天地之大義也集解【程子曰一陰一陽之謂道陰陽交感男女配合天地之常理也歸妹女歸於男也故雲天地之大義也男在女上陰從陽動故爲女歸之象】天地不交而萬物不興歸妹人之終始也集解【程子曰天地不交則萬物何從而生女之歸男乃生生相續之道男女交而後有生息有生息而後其終不窮前者有終而後者有始相續不窮是人之終始也朱子曰釋卦名義也歸者女之終生育者人之始】附錄【朱子說兩終字伊川說未安董錄】纂注【雙湖先生曰天地不交萬物不興反其辭也卦自泰來幹九三交坤而爲九四坤六四交幹而爲六三是天地交也出震見離說兌勞坎是萬物興也兌爲少女豈非女之終乎震爲長男豈非男之始乎是歸妹人之終始也】說以動所歸妹也【呂音訓所歸妹也陸氏曰夲亦作所以歸妹晁氏曰案作所以非虞王弼皆無】集解【朱子曰又以卦徳言之】附錄【朱子語歸妹未有不好只是說以動帶累他淵】徵凶位不當也集解【程子曰以二體釋歸妹之義男女相感說而動者少女之事故以說而動所歸者妹也所以徵則凶者以諸爻皆不當位也所處皆不正何動而不凶大率以說而動安有不失正者說音悅】無攸利柔乘剛也集解【程子曰不惟位不當也又有乘剛之過三五皆乘剛男女有尊卑之序夫婦有倡隨之禮此一無此字常理也如恆是也苟不由常正之道徇情肆欲惟說是動則夫婦瀆亂男牽欲而失其剛女狃說而忘其順如歸妹之乘剛是也所以凶無所往而利也夫陰陽之配合男女之交媾理之常也然從欲而流放不由義理則淫邪無所不至傷身敗徳豈人理哉歸妹之所以一有徵字凶也朱子曰又以卦體釋卦辭男女之交本皆正理惟若此卦則不得其正也】纂注【馮氏椅曰以九六互居三四明卦占九自三徵四則位不當而凶六自四來三則乘剛而無所利位不當則不安其居乘剛則反夫婦之道徐氏曰位不當則紊男女內外之正柔乘剛則悖夫婦倡隨之理雙湖先生曰嘗合隨卦觀之隨與歸妹兌震易位者也動而說爲隨此陽倡而陰和男行而女隨得男女之正故無亨利貞說以動爲歸妹則是陰反先倡而陽和女反先行而男從失男女之正故徵凶無攸利柔乘剛柔謂三五剛謂二四皆陰陽失位也】小象傳歸妹以娣以恆也跛能履吉相承也【呂音訓以恆晁氏曰孟京無此以字】集解【程子曰歸妹之義以說而動非夫婦能常之道九乃剛陽有賢一作堅貞之徳𨿽娣之防乃能以常者也𨿽在下不能有所爲如跛者之能履然徵而吉者以其能一無能字相承助也能助其君娣之吉也朱子曰恆謂有常久之徳】利幽人之貞未變常也集解【程子曰守其幽貞未失夫婦常正之道也世人以媟狎爲常故以貞靜爲變常不知乃常久之道也】歸妹以須未當也集解【程子曰未當者其處其徳其求歸之道皆不當故無取之者所以須也】愆期之志有待而行也【呂音訓待陸氏曰一本作時】集解【程子曰所以愆期者由已而不由彼賢女人所願娶所以愆期乃其志欲有所待待得佳配而後行也】帝乙歸妹不如其娣之袂良也其位在中以貴行也集解【程子曰以帝乙歸妹之道言其袂不如其娣之袂良尙禮而不尙飾也五以柔中在尊髙之位以尊貴而行中道也柔順降屈尙禮而不尙飾乃中道也朱子曰以其有中徳之貴而行故不尙飾】纂注【郭氏京曰袂良下誤增也字案三百八十三爻小象先舉爻辭後以義結爻辭下盡無也字誤亦明矣】上六無實承虛筐也集解【程子曰筐無實是空筐也空筐可以祭乎言不可奉祭祀也女不可以承祭祀則離絕而已是女歸之無終者也】纂注【董氏曰象不及刲羊無血者卦爲歸妹設也】經【離下震上】集解【程子曰丰序卦得其所歸者必大故受之以丰物所歸聚必成其大故歸妹之後受之以丰也丰盛大之義爲卦震上離下震動也離明也以明而動動而能一無能字明皆致丰之道明足以照動足以亨然後能致丰大也】丰亨王假之勿憂宜日中【呂音訓丰陸氏曰芳忠反字林匹忠反依字作丰今並三直畫猶是變體若曲下作者禮字耳非也世人亂之久矣案丰是腆厚光大之義鄭云丰之言倎充滿意也坎宮五世卦假陸氏曰白反至也象同馬云古雅反大也】集解【程子曰丰爲盛大其義自亨極天下之光大者惟王者能至之假至也天位之尊四海之富羣生之眾王道之大極丰之道其惟王者乎丰之時人民之繁庶事物之殷盛治之豈易周爲可憂一作患慮宜如日中之盛明廣照無所不及然後無憂也朱子曰丰大也以明而動盛大之勢也故其占有亨道焉然王者至此盛極當衰則又有憂道焉聖人以爲徒憂無益但能守常不至於過盛則可矣故戒以勿憂宜日中也】纂注【錢氏曰嵗穰曰丰歳惡曰歉丰者充盈不歉之名馮氏當可曰上震下離日方生於東光明盛大太平至治之世也路氏曰陰陽之運至午而亨嘉品彚之生至夏而假大王氏宗傳曰六五以柔居尊位而屬震體有震憂驚之象聖人則戒之以勿憂離明在下又勉之以宜日中李氏明曰凡易之所謂勿卹勿問勿用勿疑云者皆我不能自決而賴他人告戒也項氏曰漢髙除彭豨系蕭何疑陳平唐太宗殺劉洎李君羨皆旣丰之後憂之深也聖人曰是不必憂愈憂則愈惑非保大之道也君人者昭徳如日之中照臨下土豈有陰慝敢幹其問哉如此則不必憂矣郭氏雍曰噬嗑與丰皆明動之卦噬嗑先動而求明得明而後可亨丰已明而後動則不期而自亨矣雙湖先生曰丰下離上震正日未出東之天其光亨之勢未已何憂之有豈非以柔中之主履丰亨之會故不能無憂重煩聖人致戒致勉耳然不勉以日進但勉以日中毋亦康節怕處其盛之意歟】初九遇其配主𨿽旬無咎往有尙【呂音訓配陸氏曰鄭作妃云嘉耦曰妃晁氏案妃古文配字旬陸氏曰如字均也王肅尙純反或音唇荀作均劉昞作鈞晁氏曰案旬古文均字】集解【程子曰雷電皆至成丰之象明動相資致丰之道非明無以照非動無以行一作亨相須猶形影相資猶表裏初一無初字九明之初九一無九字四動之初宜相須以成其用故𨿽旬而相應位則相應用則相資故初謂四爲配主已所配也配𨿽匹稱然就之者也如配天以配君子故初於四云配四於初云夷也𨿽旬無咎旬均也天下之相應者常非均敵如陰之應陽柔之從剛下之附上敵則安肯相從惟丰之初四其用則相資其應則相成故𨿽均是陽剛相從而無過咎也蓋非一有剛字明則動無所之非動則明無所用相資而成用同舟則胡越一心共難則仇怨協力事勢使然也往而相從則能成其丰故云有尙有可嘉尙也在他卦則不相下而離隙矣朱子曰配主謂四旬均也謂皆陽也當丰之時明動相資故初九之遇九四𨿽皆陽剛而其占如此也】附錄【朱子語問動非明則無所之明非動則無所用曰徒行不明則行無所向行而已徒明不行則明無所用空明而已童伯羽】纂注【李氏問曰離納已震納自已至十日爲旬程氏曰八卦離直午數至震直夘適滿十數故云旬蔡氏曰初四爻皆剛則相敵理勢之常也惟丰盛之時事物至多其明易惑故以剛明同徳而相遇𨿽均無咎往有尙謂應四也馮氏曰初處最下其丰未盛非至滿得者未爲丰所蔽故爻不言丰卦惟兩爻不言丰六五不言以爲天下之主而陰虛歉然賴天下之助以爲慶也】六二丰其蔀日中見斗往得疑疾有孚發若吉【呂音訓蔀陸氏曰音部王廙同蒲戶反王肅普苟反略例云大暗之謂蔀馬云蔀小也鄭薛作菩云小席晁氏曰案菩古文蔀字見斗陸氏曰孟作見主晁氏曰案主古文鬥字】集解【程子曰明動相資乃能成丰二爲明之主又得中正可謂明者也而五在正應之地陰柔不正非能動者二五𨿽皆陰而在明動相資之時居相應之地五一作乃才不足一有耳字旣其應之才一無才字不足資則獨明不能成丰旣不能成丰則喪其明功故爲丰其蔀日中見斗二至明之才以所應不足與而不能成其丰喪其明功無明功則爲昬暗故云見斗斗昏見者也蔀周匝之義用障蔽之物掩晦於明者也斗屬陰而主運乎象五以陰柔而當君位日中盛明之時乃見斗猶丰大之時乃一作而遇柔弱之主斗以昬見言見斗則是明喪一作喪明而暗矣二𨿽至明中正之才所遇乃柔暗不正之君旣不能下求於己若往求之則反得疑猜忌疾暗主如是也然則如之何而可夫君子之事上也不得其心則盡其至誠以感發其志意而已苟誠意能動則𨿽昬蒙可開也𨿽柔弱可輔也𨿽不正可正也古人之事庸君常主而克行其道者已之誠意一無意字上達而君見信之篤耳管仲之相桓公孔明之輔後主是也若能以誠信發其志意則得行其道乃爲吉也朱子曰六二居丰之時爲離之主至明者也而上應六五之柔暗故爲丰蔀見斗之象蔀障蔽也大其障蔽故日中而昏也往而從之則昏暗之主必反見疑惟在積其誠意以感發之則吉戒占者宜如是也虛中有孚之象】纂注【李氏曰居中守正人臣之盛位卦體爲離而處震下爲掩覆之象馮氏椅曰離日方中而陰蔽其上此丰之蔀也朱氏曰震巽爲艸二在艸中有周匝掩蔽之象故曰蔀司馬公曰六二處下而在內以陰居陰如蔀屋幽暗不見知於人也故往得疑疾君子居中守正久幽不變人將信之然後可以發其蔀而行其志也郭氏雍曰日中無見斗之理是之謂疑疾猶睽之載鬼一車也雙湖先生曰丰𨿽日中畢競在震體之下不無掩蔽所以諸爻皆取掩蔽象若大有若晉自不然矣此卦內體離外有互兌爲澤有浴咸池之象前有震木又有拂若木之象皆非中天之日乃出東方之日也欲其無障難矣漢上說震巽爲艸稱蔀則二在巽下四在震下故皆稱蔀日中皆下體離象見亦取離目斗皆取五上二陰以四短畫爲斗身也看來一卦皆爲上四短畫所掩蔽二四見之以爲斗三見之爲沭皆疑蔽所生義只如此而已所謂疑疾不特六五猜疑六二亦自疑也惟至誠唘發庶可保吉乎】九三丰其沛日中見沫折其右肱無咎【呂音訓沛陸氏曰本或作斾謂幡幔也又普貝反姚云滂沛也王廙丰蓋反又補賴反徐普蓋反子夏作芾傳云小也鄭幹作芾云祭祀之蔽膝晁氏曰陸希聲作芾九家云大暗謂之沛虞云曰在云下稱沛沛不明也說之案近文作昁沫陸氏曰徐武蓋反又亡對反防昧之光也字林作昧亡大反云斗杓後星王肅云音昧鄭作昧服防云日中而昏也子夏云昧星之小者馬同薛云輔星也晁氏曰馬同薛九家同字林虞同子夏肱陸氏曰古反姚作股】集解【程子曰沛字古本有作斾字者王弼以爲幡幔則是斾也幡幔圍蔽於內者丰其沛其暗更甚於蔀也三明體而反暗於四者所應陰暗故也三居明體之上陽剛得正本能明者也丰之道必明動相資而成三應於上上陰柔又無位而處震之終旣終則止矣不能動者也他卦至終則極震至終則止矣三無上之應則不能成丰沫星之防小無名數者一有是字見沫暗之甚也丰之時而遇上六日中而見沬者也右肱人之所用乃折矣其無能爲可知賢智之才遇明君則能有爲於天下上無可賴之主則不能有爲如人之折其右肱也人之爲有所失則有所歸咎曰由是故致是若欲動而無右肱欲爲而上無所賴則不能而已更復何言無所歸咎也朱子曰沛一作斾謂幡幔也其蔽甚於蔀矣沫小星也三處明極而應上六𨿽不可用而非咎也故其象占如此】纂注【鄭氏剛中曰安定謂沛系於旗竿旌旗之垂也義亦爲斾皆掩蔽光明之謂九家易謂沬斗柄後小星日中見沫其光防細所見小愈不明矣徐氏曰三與上應上柔暗極甚於二四所見益小故取見沫爲象折毀也右肱謂上也前爲右右肱人之所用而最便者三欲用上之切如右肱也上暗益甚失其所應如折其右肱無所賴矣雙湖先生曰三以明體處震下爲四所蔽則三有丰沛之象矣日中見沫說已見前八卦艮爲手有肱象今但互兌爲毀折艮伏兌下而不見有折肱之象三互兌初爻至五兌之毀折方成五在三前故曰右卦以上爲右下爲左】九四丰其蔀日中見斗遇其夷主吉集解【程子曰四𨿽陽剛爲動之主又得大臣之位然以不中正遇陰暗柔弱之主豈能致丰大也故爲丰其蔀蔀周圍掩蔽之物周圍則不大掩蔽則不明日中見斗當盛明之時反昏暗也夷主其等夷也相應故爲之主初四皆陽而居初是其徳同又居相應之地故爲夷主居大臣之位而得一作徳又有同字在下之賢同徳相輔其助豈小也哉故吉也如四之才得在下之賢爲之助則能致丰大乎曰在下者上有當位爲之與在上者下有賢才爲之助豈無益乎故吉也然而致天下之丰有君而後能也五陰柔居尊而震體無虛中巽順下賢之象下𨿽多賢亦將何爲蓋非陽剛中正不能致天下之丰也朱子曰象與六二同夷等也謂初九也其占爲當丰而遇暗主下就同徳則吉也】附錄【朱子語問九四近幽暗之君所以有丰其蔀日中見斗之象亦是他本身不中正所致故象云位不當也曰也是如此學蒙】纂注【徐氏曰夷主謂四與初皆剛同徳相應故初以四爲配主四以初爲夷主也雙湖先生曰配者配合之義彼來爲我配也夷者等夷之義與我爲等夷也皆陽故皆曰主鄭氏汝諧曰初視四爲配以下偶上也四視初爲夷降上就下也陸氏希聲曰初言配主恭四言夷主謙也】六五來章有慶譽吉集解【程子曰五以陰柔之才爲丰之主固不能成其丰大若能來致在下章美之才而用之則有福慶復得美譽所謂吉也六二文明中正章美之才也爲五者誠能致之在位而委任之可以致丰大之慶名譽之美故吉也章美之才主二而言然初與三四皆陽剛之才五能用賢則彚徵矣二𨿽陰有文明中正之徳大賢之在下者也五與二𨿽非陰陽正應在明動相資之時有相爲用之義五若能來章則有慶譽而吉也然六五無虛已下賢之義聖人設此義以爲敎耳朱子曰質𨿽柔暗若能來致天下之明則有慶譽而吉矣蓋因其柔暗而設此以開之占者能如是則如其占矣】纂注【徐氏曰來謂來之也以六五柔中之君而能來六二中正之臣資其開導之益則有慶且有譽矣此二五同徳相照得處丰之道故吉馮氏當可曰六二言往六五言來二五往來交合章明之象陳氏曰五陰暗則往而疑二文明則來而章章者離體文明之象】上六丰其屋蔀其家闚其戶閴其無人三歳不覿凶【呂音訓丰其屋陸氏曰說文作寷云大屋也易寷其屋闚陸氏曰苦規反李登云小視閴陸氏曰苦鵙反徐苦鶂反一音苦馘反馬鄭云無人貎字林云靜也姚作鬩孟作窒並通晁氏云案窒古文】集解【程子曰六以陰柔之質而居丰之極處動之終其滿假躁動甚矣處丰大之時宜乎謙屈而處極髙致丰大之功在乎剛健而體陰柔當丰大之任在乎得時而不當位如上一無上字六者處無一當其凶可知丰其屋處大髙也蔀其家居不明也以陰柔居丰大而在無位之地乃髙亢昏暗自絕於人人誰與之故闚其戶閴其無人也至於三歳之久而不知變其凶宜矣不覿謂尙不見人蓋不變也六居卦終有變之義而不能遷是其才不能也朱子曰以陰柔居丰極處動終明極而反暗者也故爲丰大其屋而反以自蔽之象無人不覿亦言障蔽之深其凶甚矣】纂注【程氏曰六五以謙接物故𨿽九三非應而必求上六以亢自居𨿽九三正應而不爲用此吉凶之斷也路氏曰居一卦之上而位極其髙故曰丰其屋體陰柔之質而材蔽於暗故曰蔀其家無剛明之才以用下而且窮大以失其居焉九三𨿽應於下彼孰肯爲之應哉此所以闚其戶閴其無人而三嵗不覿也雙湖先生曰上六以全體取象上居一卦之上有震巽木爲屋之象初至四互家人有家之象屋旣丰則家自蔀蔀只是障蔽之意闚其戶者正應三也三自下闚之震初畫在前戶之象也閴其無人者本爻陰虛也三歲不覿三見其無人而不來覿之也曰闚曰覿皆離目象三嵗滿上卦三爻象漢上曰丰屋蔀家自絕於人三歳不覿則人絕之其凶可知矣蔡氏曰丰大也又曰多故極天下事物之多難於盡見也惟以剛遇剛以柔遇柔則所見同而可以無疑以剛遇柔則剛者明而柔者暗終不能相信也初與四皆剛也故有配主之無咎夷主之吉然四位居柔又不免有丰蔀見斗之象二與五皆柔也故有孚來章之喜然二位居柔又未免有得疑疾之事惟三與上以剛遇柔故三折右肱而上至於三歳不覿也丘氏曰鬥星之大者六五以陰居陽𨿽暗而有明斗也二應而四近之故皆有丰蔀見斗之象沬星之小者上六以陰居陰其暗特甚沫也三與之應故有丰沛見沫之象沛之蔽過於蔀沫之暗過於斗此以五上居位之異而爲三爻所見之別者也】大象傳雷電皆至丰君子以折獄致刑【呂音訓折陸之舌反】集解【程子曰雷電皆至明震並行也二體相合故云皆至明動相資成丰之象離明也照察之象震動也威斷之象折獄者必照其情實惟明克允致刑者以威於一作其姦惡惟斷乃成故君子觀雷電明動之象以折獄致刑也噬嗑言先王勅法丰言君子折獄以明在上而麗於威震王者之事故爲制刑立法以明在下而麗於威震君子之用故爲折獄致刑旅明在上而云君子者旅取愼用刑與不畱獄君子皆當然也朱子曰取其威照並行之象】纂注【蔡氏曰折獄離明象致刑震懼象震者陽破陰刑者君子所以懼小人蘭氏曰折者折衷其至當之理致者自此而致之於彼】丰大也明以動故丰集解【程子曰丰者盛大之義離明而震動明動相資而成丰大也朱子曰以卦徳釋卦名義】附錄【朱子語明以動故丰以明心應事物非明則動無所之非動則明無所用�】纂注【林氏栗曰故丰之丰當作亨】王假之尙大也集解【程子曰王者有四海之廣兆民之眾極天下之大也故丰大之道惟王者能致之所有旣大其保之治之之道亦當大也故王者之所尙至大也】勿憂宜日中冝照天下也集解【程子曰所有旣廣所治旣眾當憂慮而不能周及宜如日中之盛明普照天下無所不至則可勿憂矣如是然後能保其丰大保有丰大豈小才小知之所能也朱子曰釋卦辭】附錄【朱子語須是王假之了方且勿憂宜日中若未到這个田地更憂甚底王亦未有可憂宜照天下是貼底間句易說問宜日中宜照天下人君之徳如日之中乃能盡照天下否曰易如此看不得只是如日之中則自然照天下不可將作道理解他問此卦後面諸爻不甚好曰是忒丰大了這物事盛極去不得了必衰人君於此之時當如奉盤水戰兢自持方無傾側滿盈之患若才有纖毫驕矜自滿之心卽敗矣所以此處極難崇觀中羣臣創爲丰亨豫大之說當時某論某人曰當丰亨豫大之時而爲因陋就簡之說君臣上下動以此借口於是安意肆志無所不爲而大禍起矣僴】日中則昃月盈則食天地盈虛與時消息而況於人乎況於鬼神乎【呂音訓昃陸氏曰如字孟作稷晁氏曰案稷古文食陸氏曰如字或作蝕非晁氏曰案蝕俗字】集解【程子曰旣言丰盛之至復言其難常以爲戒也日中盛極則當昃防月旣盈滿則有虧缺天地之盈虛尙與時消息況人與鬼神乎盈虛謂衰盛消息謂進退天地之運亦隨時進退也鬼神謂造化之迹於萬物盛衰可見其消息也於丰盛之時而爲此誡欲其守中不至過盛處丰之道豈易也哉朱子曰此又發明卦辭外意言不可過中也】附錄【朱子語天地是舉其大體而言鬼神是舉其中運動變化者通上徹下而言如雨風露雷艸木之類皆是曰驟雨不終朝自不能久而況其小者乎又曰丰卦彖許多言語其實則在日中則昃月盈則食天地盈虛與時消息數語上這盛得極常須謹保守得日中時候方得不然便是偃僕傾壞了又曰這處去危亡只是一間耳須是兢兢如捧盤水方得又曰須是謙抑貶損方可保得又曰這便是康節所謂酩酊離披時候如何不憂危懼畏宣政問有以奢侈爲言者小人都云當丰亨豫大之時須是恁地侈泰方得所以一向放肆如何得不亂易說物事到盛時必衰𨿽鬼神有不能爲也僴問程子曰鬼神者造化之迹今旣言天地而復言鬼神未知如何分曰天地舉全體而言鬼神者其功用之迹似有人所爲者以謙卦彖辭推之尢明白易說】纂注【毛氏曰丰大也亦盈也惟有道者明徳若不足未嘗中故不昃未嘗盈故不食日新則爲大反是則爲盈知日中之宜則知日昃之可戒李氏過曰極大壞之形常出於丰亨豫大之後天地盈虛與時消息此理也𨿽天地如之人與鬼神安得而違也卦言宜日中故贊發此意而爲玩治者之戒馮氏椅曰卦本乾下坤上干之九自二往四坤之六自四來二則幹中虛而坤下盈天地盈虛之象也六二在下卦人位人也九四在上卦陰位鬼也爻陽神也人與鬼神之象】小象傳𨿽旬無咎過旬災也【呂音訓𨿽晁氏曰觀辭意當作惟古文本作惟讀易者失之】集解【程子曰聖人因時而處宜隨時而順理夫勢均則不相下者常理也然有𨿽敵而相資者則相求也初四是也所以𨿽旬而無咎也與人同而力均者在乎降已以相求協力一作心以從事若懷先一作先懷已之私有加上之意則患當至矣故曰過旬災也均而先已是過旬也一求勝則不能同矣朱子曰戒占者不可求勝其配亦爻辭外意】有孚發若信以發志也集解【程子曰有孚發若謂以已之孚信感發上之心志也苟能發則其吉可知𨿽柔一作昬暗有可發之道也】丰其沛不可大事也折其右肱終不可用也集解【程子曰三應於上上陰而無位陰柔無勢力而處旣終其可共濟大事乎旣無所賴如右肱之折終不可用矣】丰其蔀位不當也集解【程子曰位不當謂以不中正居髙位所一作非以暗而不能致丰一有乎字】日中見斗幽不明也集解【程子曰謂幽暗不能光明君陰柔而臣不中正故也】遇其夷主吉行也集解【程子曰陽剛相遇吉之行也下就於初故云行下求則爲吉也】纂注【郭氏京曰遇其夷主吉志行也脫志字小象皆先舉爻辭後以義結遇其夷主吉旣是爻辭行之一字亦未成義案暌卦初四俱陽爻小象曰志行也比例詳義足見其脫】六五之吉有慶也集解【程子曰其所謂吉者可以有慶福及於天下也人君𨿽柔暗若能用賢才則可以爲天下之福惟恐不能耳】丰其屋天際翔也闚其戶閴其無人自藏也【呂音訓際陸氏曰如字鄭云當爲瘵病也翔陸氏曰鄭王肅作祥晁氏曰孟亦作祥雲天降惡祥藏陸氏曰如字眾家作戕慈羊反馬王肅云殘也鄭云傷也】集解【程子曰六處丰大之極在上而自髙若飛翔於天際謂其髙大之甚闚其戶而無人者𨿽居丰大之極而實無位之地人以其昬暗自髙大故皆棄絕之自藏避而弗與親也朱子曰藏謂障蔽】附錄【朱子語天際翔也是其屋髙大至於天際都只是自障蔽又曰似是說如翚斯飛樣言其屋之大障蔽闊淵】纂注【張子曰處上之極而居動之末故曰天際翔也王氏宗傳曰自藏則非人之逺已乃已逺人也】

經【艮下離上】集解【程子曰旅序卦丰大也窮大者必失其居故受之以旅丰盛至於窮極則必失其所安旅所以次丰也爲卦離上艮下山止而不遷火行而不居違去爲不處之象故爲旅也又麗乎外亦旅之象】旅小亨旅貞吉【呂音訓旅陸氏曰力舉反羇旅也離宮一世卦王肅等以爲軍旅】集解【程子曰以卦才言也如卦之才可以小亨得旅之貞正而吉也朱子曰旅羈旅也山止於下火炎於上爲去其所止而不處之象故爲旅以六五得中於外而順乎上下之二陽艮上而離麗於明故其占可以小亨而能守其旅之貞則吉旅非常居若可苟者然道無不在故自有其正不可須臾離也】纂注【林氏曰旅者違其國去其家而托於人者也楊氏萬里曰內爲主外爲客山止不動猶館捨也火動不止猶行人也馮氏椅曰卦畫於包義文王特因所命之名而系之辭則商旅之懋遷諸侯大夫之至王庭朝方嶽自相朝聘而四方之賔客行人凡托宿故人道路館捨皆有旅義以至國君失國大夫士去位違之他邦者𨿽盛於晚周而太康失邦十旬弗返自夏已有之又曰卦以六五爲主則爲小事之亨次以艮九三爲象則以得位之貞爲吉陰爲小陽以居上爲貞當位爲吉也以理言之無大亨通故所亨者小易至卑巽故守貞則吉又曰再稱卦名衍也項氏曰旅小亨就旅之卦才言之可以小亨不可以大用旅貞吉者旅於貞則吉不貞則凶乃處旅之道也雙湖先生曰離火去其所止而不處固有旅義以正南方離下麗東北方艮亦有旅象大抵旅之所以得名由於離之乘艮也艮爲門火在門外便有出門前往之象況火不特動而已有火食火伴之象焉卦因離而成故辭之所主亦在離曰小亨以六五陰小故曰小亨也曰貞吉以六五陰居陽不正故戒之以貞則吉也項氏得之馮廣旅義爲備而分亨貞屬五三爻恐意不貫】初六旅瑣瑣斯其所取災【呂音訓瑣瑣陸氏曰悉果反或作璅字者非也鄭云瑣瑣小也馬云疲貌王肅云細小貌晁氏曰案說文璅石之似玉者子皓反瑣玉聲也損果反】集解【程子曰六以陰柔在旅之時處於卑下是柔弱之人處旅困而在卑賤所存污下者也志卑之人旣處旅困鄙猥瑣細無所不至乃其所以致悔辱取災咎也瑣瑣猥細之狀當旅困之時才質如是上𨿽有援無能爲也四陽性而離體亦非就下者也又在旅於他卦爲大臣之位者異矣朱子曰當旅之時以陰柔居下位故其象占如此】纂注【丘氏曰初以陰柔在下卑賤之人處旅不務逺大而局於瑣屑所以自取災殃張氏淸子曰瑣兮尾兮流離之子初六有焉馮氏當可曰所處最下道塗負販之民也馮氏椅曰負寶貨於道而有聲象瑣瑣聲相續也郭氏京曰斯其所取災乃防賤之義不合作斯此之意】六二旅卽次懷其資得童僕貞【呂音訓懷其資陸氏曰本或作懷其資斧非】集解【程子曰二有柔順中正之徳柔順則眾與之中正則處不失當故能保其所有童僕亦盡其忠信𨿽不若五有文明之徳上下之助亦處旅之善者也次捨旅所安也財貨旅所資也童僕旅所賴也得就次捨懷蓄其資財又得童僕之貞良旅之善也柔弱在下者童也彊壯處外者僕也二柔順中正故得內外之心在旅所親比者童僕也不云吉者旅寓之際得免於災厲則已善矣朱子曰卽次則安懷資則裕得其童僕之貞信則無欺而有賴旅之最吉者也二有柔順中正之徳故其象占如此】纂注【徐氏曰卽就也次捨也資財貨也六二居位得中旅卽次也上得乎剛懷其資也下得乎柔得童僕也貞位當也朱氏曰離爲臝貨貝資財之象巽爲入懷其資也艮爲少男初卑陰賤童僕也馮氏掎曰古僮字通用未冠者僕給事左右也張子曰居得位得次之義得三之助故曰懷其資下有一陰無所系累故曰得童僕貞林氏栗曰卽次懷資待時之義也】九三旅焚其次喪其童僕貞厲【呂音訓�今本作喪陸氏曰息浪反卦內並象及下卦同】集解【程子曰處旅之道以柔順謙下爲先三剛而不中又居下體之上與艮之上有自髙之象在旅而過剛自髙致困災之道也自髙則不順於上故上不與而焚其次失所安也上離爲焚象過剛則暴下故下離而喪其童僕之貞信謂失其心也如此副一作者危厲之道也朱子曰過剛不中居下之上故其象占如此喪其童僕則不止於失其心矣故貞字連下句爲義】纂注【徐氏曰三位髙而近離有焚象童僕初也柔本從剛三位髙而不中無以得童僕之心初柔爲二所得則三喪其童僕也旅貴柔中旅之貞也三剛貞而不中危厲之道也故旣焚其次又喪其童僕所傷多矣余氏曰得其童僕喪其童僕皆當爲句象也貞與貞厲又自爲句占也周禮有祈永貞貞亦占之美辭又周禮天府季冬陳玉以貞來嵗之媺惡鄭司農云貞問也易曰師貞丈人吉問於丈人國語曰貞於陽卜康成曰問事之正曰貞禮中又有所謂大貞謂卜遷國立君也此皆讀易者所不可不知】九四旅於處得其資斧我心不快【呂音訓資斧陸氏曰如字子夏及眾家並作齊斧張軌云齊斧蓋黃鉞斧也張晏云整齊也應劭云齊利也虞喜志林云齊當作齋齋戒入廟而受斧下卦同】集解【程子曰四陽剛𨿽不居中而處柔在上體之下有用柔能下之象得旅之宜也以剛明之才爲五所與爲初所應在旅之善者也然四非正位故𨿽得其處止不若二之就次捨也有剛明之才爲上下所與乃旅而得貨財之資器用之利也𨿽在旅爲善然上無剛陽之與下惟陰柔之應故不能伸其才行其志其心不快也云我者據四而言朱子曰以陽居陰處上之下用柔能下故其象占如此然非其正位又上無剛陽之與下惟陰柔之應故其】

【心有所不快也】附錄【朱子語資斧有做賫斧說底這資斧在巽上說也自分曉然而旅中亦豈可無備禦底物事次第這便是淵】纂注【徐氏曰才剛得其資斧也或曰資當作齊案漢書王莽遣王尋屯洛陽將發亡其黃鉞其士房楊曰此經所謂喪其資斧者也應劭云齊利也讀如齊衰之齊資齊音同誤作資馮氏椅曰四心之位火性剽疾然位陰有不快之象也雙湖先生曰徐氏或曰卽語錄有做齊斧說之義又案資與二象同斧卽離爲兵象亦互兌金在巽木上象離兌在四上所以得也若巽上九喪其資斧亦有離兌巽象然皆在上爻下所以喪也合兩卦論取象甚明】六五射雉一矢亡終以譽命【呂音訓射陸食亦反】集解【程子曰六五有文明柔順之徳處得中道而上下與之處旅之至善者也人之處旅能合文明之道可謂善矣羈旅之人動而或失則困辱隨之動而無失然後爲善離爲雉文明之物射雉謂取則於文明之道而必合如射雉一矢而亡之發無不中則終能致譽命也譽令聞也命福祿也五居文明之位有文明之徳故動必中文明之道也五君位人君無旅旅則失位故不取君義朱子曰雉文明之物離之象也六五柔順文明又得中道爲離之主故得此爻者爲射雉之象𨿽不無亡矢之費而所喪不多終有譽命也】附錄【朱子語如伊川說一矢亡之亡字正如秦無亡矢遺鏃之亡不是如伊川之說易中凡言終吉者皆是初不甚好又曰而今只如這小小文義亦無人去解析他易說】纂注【朱氏曰離爲兵伏坎爲弓下艮爲手兵加弓矢也而在手上故曰射馮氏當可曰諸家以旅不取君象非也卦六爻無理不備厲王居彘平王之遷天王居鄭黎侯寓衛衛侯處曹邑此類每每見之不幸至此苟能以中正之道自處所依得人能反其國邑復其世祚於此見易爲後世作聖人之憂可謂至矣楊氏萬里曰少康逃虞思之國宣王匿召公之家是旅也雙湖先生曰噬嗑亦離體四稱金矢此稱一矢爻於離上自取矢象豈上體自有坎位抑離伏坎邪譽命五當兌口象】上九鳥焚其巢旅人先笑後號咷喪牛於易凶【呂音訓易陸氏曰以防反王肅音亦晁氏曰案與大壯同】集解【程子曰鳥飛騰處髙者也上九剛不中而處最髙又離體其亢可知故取鳥象在旅之時謙降柔和乃可自保而過剛自髙失其所宜安矣巢鳥所安止一有上字焚其巢失其所安無所止也在離上爲焚象陽剛自處於至髙始快其意故先笑旣而失安莫與故號咷輕易以喪其順徳所以凶也牛順物喪牛於易謂忽易以失其順也離火性上爲躁易之象上承鳥焚其巢故更加旅人字不云旅人則是鳥笑哭也朱子曰上九過剛處旅之上離之極驕而不順凶之道也故其象占如此】纂注【齊氏曰離爲科上槁在巽木之上亦有巢象而火又附焉故曰焚張氏汝弼曰火有聲有笑號之象離爲飛鳥爲牝牛馮氏椅曰六五約象兌爲口舌號笑之象焚其巢者上九也旅人六五也見上焚巢故先笑之與之同體故後號咷項氏曰旅離在上故後號同人離在下故先號離性炎故多怒也同人之五得二而後成兌故後笑旅之五先已成兌故先笑兌性說故多喜也李氏樁年曰同人親也故先號咷後笑親寡旅也故先笑後號咷林氏曰三與上應皆以剛居上無相與之情故三焚其次上焚其巢三承九四之離爲他人所焚也上焚其巢自焚也三焚其次則巢尙在也喪其童僕則牛尙存也巢在則有可歸之理牛存則有可行之資今也巢焚牛喪欲歸則無其所欲行則無其資凶斯致矣鄭氏東卿曰上九得勢寄一身於炎炎之上不知有焚巢之禍九三趨炎而躁進不知有焚次之災丘氏曰處旅之道以得中爲善卑則取辱髙則召禍初處最下卑者也故以瑣瑣而取災三在下之上上在上之上髙者也故三焚次喪僕上焚巢喪牛也四處上之下𨿽無太髙太卑之失亦未得中故𨿽得資斧而心未快惟二得下體之中故二卽次懷資而得僕五亦終有譽命之榮也然二當位而五不當位故五不免射雉亡矢之患居旅道之善其惟六二乎雙湖先生曰笑號咷在本卦故當取下互兌口象然同人無兌體九五亦曰先號咷而後笑項氏謂五得二成兌乃彊爲之說固不若張氏取離火有聲象爲皆通鳥牛焚喪亦離象巢離上象居髙故笑焚巢故號咷旅人恐指占者只就上說爲有情本義謂驕先笑不順喪牛皆致凶之道也】大象山上有火旅君子以明愼用刑而不畱獄集解【程子曰火之在髙明無不照君子觀明照之象則以明愼用刑明不可恃故戒於愼明而止亦愼象觀火行不處之象則不畱獄獄者不得已而設民有罪而入豈可畱滯淹久也朱子曰愼刑如山不畱如火】附錄【朱子語明愼用刑而不畱獄卻只是火在山上之象又不幹旅事董錄】纂注【馮氏去非曰山止而不動者室廬之象火動而不止者行旅之象火暫在山上猶旅附室廬於外之象蔡氏曰火行山上而不畱旅之象也明離象愼用刑良象不畱獄火行不處之象林氏曰山上非火之所歸毛氏曰君子觀象而用刑則取其火以爲明取其止以爲愼取其旅以不畱獄】旅小亨柔得中乎外而順乎剛止而麗乎明是以小亨旅貞吉也集解【程子曰六上居五柔得中乎外也麗乎上下之剛順乎剛也下艮止上離麗止而麗乎明也柔順而得在外之中所止能麗於明是以小亨得旅之貞正而吉也旅困之時非陽剛中正有助於下不得致大亨也所謂得在外之中中非一揆旅有旅之中也止麗於明則不失時宜然後得一作能處旅之道朱子曰以卦體卦徳釋卦辭】旅之時義大矣哉集解【程子曰天下之事當隨時各適其宜而旅爲難處故稱其時義之大朱子曰旅之時爲難處】纂注【徐氏曰一柔在外而處二剛之中是羈旅之人交扵彊有力者苟非善處卑則取辱髙則招禍鮮不失矣惟於止知其所止無私交無暗事非賢不主非善不與止而麗乎明也夫如是內不失已外不失人𨿽在旅困亦可小亨得旅之正而吉也李氏曰適旅之時動得其宜其義大矣蘭氏曰聖人恐後世以旅道防小所以發揚其至大之意】小象旅瑣瑣志窮災也集解【程子曰志意窮廹蓋自取災也災眚對言則有分獨言則謂災患耳】得童僕貞終無尢也集解【程子曰羈旅之人所賴者童僕也旣得童僕之忠貞終無尢悔矣】旅焚其次亦以傷矣以旅與下其義喪也集解【程子曰旅焚失其次捨亦以困傷矣以旅之時而與下之道如此義當喪也在旅而以過剛自髙待下必喪其忠貞謂失其心也在旅而失其童僕之心爲可危也朱子曰以旅之時而與下之道如此義當喪也】旅於處未得位也得其資斧心未快也集解【程子曰四以近君爲當位在旅五不取君義故四爲未得位也曰然則以九居四不正爲有咎矣曰以剛居柔旅之宜也九以剛明之才欲得時而行其志故𨿽得資斧以旅爲善其心志未快也】終以譽命上逮也【呂音訓逮陸音代一音大計反】集解【程子曰有文明柔順之徳則上下與之逮與也能順承於上而下與之爲上所逮也在上而得乎下爲下所上一無上字逮也在旅而上下與之所以致譽命也旅者困而未得所安之時也終以譽命終當致譽命也已譽命則非旅也困而親寡則爲旅不必在外也朱子曰上逮言其譽命聞於上也】附錄【朱子語上逮也不得如伊川說】以旅在上其義焚也喪牛於易終莫之聞也【呂音訓其義焚也陸氏曰馬云義宜也一本冝其焚喪牛之凶今本作於易陸氏曰本亦作喪牛於易】集解【程子曰以旅在上而以尊髙自處豈能保其居其義當有焚巢之事方以極剛自髙爲得志而笑不知喪其順徳於躁易是終莫之聞謂終不自間知也使自覺知則不至於極而號咷矣陽剛不中而處極固有髙亢躁動之象而火復炎上則又甚焉】纂注【潘氏曰於易者禍生於所忽而莫之知也鄭氏汝諧曰以易而喪其順是罔聞知也】

經【巽下巽上】集解【程子曰巽序卦旅而無所容故受之以巽巽者入也羈旅親寡非巽順何所取容苟能巽順𨿽旅困之中何往而不能入巽所以次旅也爲卦一陰在二陽之下巽順於陽所以爲巽也】巽小亨利有攸往利見大人【呂音訓巽陸氏曰孫問反廣雅云順也晁氏曰說文作�云巽也此易巽卦爲長女爲風者說文今巽字作�云具也說之案�古文�篆文巽俗文】集解【程子曰卦之才可以小亨利有攸往利見大人也巽與兌皆剛中正巽說一作兌義亦相類而兌則亨巽乃小亨者兌陽之爲也巽陰之爲也兌柔在外用柔也巽柔在內性柔也巽之亨所以小也朱子曰巽入也一陰伏於二陽之下其性能巽以入也其象爲風亦取入義陰爲主故其占爲小亨以陰從陽故又利有所往然必知所從乃得其正故又曰利見大人也】附錄【朱子語巽有入之義巽爲風如風之入物只爲巽便能入義理之中無巽不入董錄】纂注【馮氏椅曰巽一陰在二陽下取義卑也順也伏也入也卑以其下於陽順以其承於陽伏以其藏於下入以其進於下其象爲風亦以其委曲而入於物無所不順也又曰諸家不過述夫子贊說此彖蓋主六四一爻立象𨿽是六子之卦然易之爲例凡二陰在上者以震上立本二陰在下者以艮下立本觀其二爻之往來升降以立卦象此卦二陰在下則二當爲六成遁卦今六自二升四九乃自四降二則成巽而不爲遁所謂小者六也自下達上近君位亨也利有攸往亦言六自二往四則不爲遁也利見大人者是六居四宻親九五而陰陽之情相得也初於二亦有利見大人之象而専主一卦之本者當在六四一爻雙湖先生曰嘗於泰否往來竊窺文王彖辭卦變之防因以例余卦皆合馮氏此卦已先得我心所同然者但愚謂六旣往居四互離離爲目又居九五故有利見大人之象若初六於九二有不可同日語者也】初六進退利武人之貞集解【程子曰六以陰柔居卑巽而不中處最下而承剛過於卑巽者也陰柔之人卑巽太過則志意恐畏而不安或進或退不知所從其所利在武人之貞若能用武人剛貞之志則爲宜也勉爲剛貞則無過卑恐畏之失矣朱子曰初以陰居下爲巽之主卑巽之過故爲進退不果之象若以武人之貞處之則有以濟其所不及而得所宜矣】纂注【馮氏椅曰巽爲進退於初六遽言之何也進退者在三畫之巽則主一陰前遇二陽之象在重陰之巽則主下一爻矣蔡氏曰進退巽柔不決也利武人之貞斷決也位剛故有此象雙湖先生曰履六三亦武人像履自三至五互巽六三正互巽之初爻也武人義詳見履卦初六不正而云正者戒之以正則利也】九二巽在牀下用史巫紛若吉無咎【呂音訓紛陸氏曰方云反廣雅云眾也喜也一云盛也】集解【程子曰二居巽時以陽處陰而在下過於巽者也牀人之所安巽在牀下是過於巽過所安矣人之過於卑巽非恐怯則諂說皆非正也二實剛中𨿽巽體而居柔爲過於巽非有邪心也恭巽之過𨿽非正禮可以逺恥辱絕怨咎亦吉道也史巫者通誠意於神明者也紛若多也苟至誠安於謙巽能使通其誠意者多則吉而無咎謂其誠足以動人也人不察其誠意則以卑巽爲諂矣朱子曰二以陽處陰而居下有不安之意然當巽之時不厭其卑而二又居中不至已甚故其占爲能過於巽而丁寜煩悉其辭以自道達則可以吉而無咎亦竭誠意以祭祀之吉占也】附錄【朱子語九二得中所以過於巽爲善用史巫紛若吉看來是个盡誠以祭祀之吉占易說】纂注【毛氏曰巽初民之象牀者二也長民者也古者席地而坐惟長民者坐於牀亦不抗也巽而在牀之下近民之義也夫近民則必深知其疾苦矣故祝史爲之延福巫醫爲之除病凡爲民除害者紛舉而行之所以吉也民之所喜誰能咎之朱氏曰祝史達人之意以告鬼神巫師導鬼神之意以告人蓋以口舌往來二五之間者也故曰紛若馮氏椅曰周官史掌卜筮巫掌袚禳卜筮所以占其吉凶袚禳所以除其烖害蔡氏曰史巫皆善口舌互兌有史巫口舌之象鄭氏東卿曰巽以陽爻爲牀簀而陰爻爲足四陽行列簀之象也二陰四隅在下足之象也九二之牀東首上九之牀西首而足傳之故皆有巽在牀下之象潘氏曰以陽處陰過於巽也故九二上九皆有牀下之象然上九喪其資斧九二可用於史巫二得中而上失中也雙湖先生曰牀處全體巽木象剝之牀以卦形之肖象取耳許氏曰兌之中以剛爲說巽之中以剛爲入皆有才適用之臣也然兌務於上巽務於下其勢有所不同如井之義貴於上行也而九二無應徇已才而下之違時拂義人莫肯與以谷射甕敝取象其亦宜乎】九三頻巽吝集解【程子曰三以陽處剛不得其中又在下體之上以剛亢之質而居巽順之時非能巽者勉而爲之故屢失也居巽之時處下而上臨之以巽又四以柔順相親所乘者剛而上復有重剛𨿽欲不巽得乎故頻失而頻巽是可吝也朱子曰過剛不中居下之上非能巽者勉爲屢失吝之道也故其象占如此】附錄【朱子語九三頻巽不比頻復復是好事所以頻復爲無咎巽不是大故好底事九三別無伎倆只管今日巽了明日又巽自是可吝易說】纂注【王氏宗傳曰三居兩巽間一巽旣盡一巽復來故頻巽蘭氏曰頻復無咎頻巽則吝何也蓋復者攺過也聖人不重無過而重攺過攺過所以無咎頻巽則以其重剛頻巽非其本心所以有咎】六四悔亡田獲三品集解【程子曰陰柔無援而承乘皆剛宜有悔也而四以陰居陰得四之正在上體之下居上而能下也居上之下巽於上也以巽臨下巽於下也善處如此故得悔亡所以得悔亡以如田之獲三品也田獲三品及於上下也田獵之獲分三品一爲幹豆一供賔客與充庖一頒徒禦四能巽於上下之陽如田之獲三品謂徧及上下也四之地本有悔以處之至善故悔一無悔字亡而復有功天下之事苟善處則悔或可以爲功也朱子曰陰柔無應承乘皆剛冝有悔也而以陰居陰處上之下故得悔亡而又爲卜田之吉占也三品者一爲幹豆一爲賔客一以充庖】附錄【朱子語卜田之吉占特於巽之六四言之此等處有可解者有不可解者只得虛心玩味闕其所疑不可彊穿鑿也董錄田獲三品伊川主張於作上下說得較牽彊易說】纂注【許氏曰六四陰柔之質自多懼也順入之才能承君也以是而處每堪其任故八卦皆無凶悔之辭馮氏椅曰以巽接下故下皆赴之九三以剛居陽又在下體之上干豆之象也初六與已配應賔主之象九】

【二上無九五之君充君庖廚之象六陰爲武事之象故取於田朱氏曰兌有刑殺之意雙湖先生曰互離爲戈兵上古罔罟佃漁取離也詳見恆卦王制天子諸侯無事則歳三田一爲幹豆二爲賔客三爲充君之庖谷梁桓四年四時之田用三焉惟其所先得一爲幹豆云云注幹豆謂臘之以爲祭祀豆實也龍氏仁夫曰詩車攻注自左膘達右髃爲上殺達右耳本爲中殺左髀達右防爲下殺此又三品也面傷剪毛不成禽皆不獻一舉而獲三品此又田狩最吉之占】九五貞吉悔亡無不利無初有終先庚三日後三日吉【呂音訓先陸西薦反後陸胡豆反】集解【程子曰五居尊位爲巽之主命令之所出也處得中正盡巽之善然巽者柔順之道所利在貞非五之不足在巽當戒也旣貞則吉而悔亡無所不利貞正中也處巽出令皆以中正爲吉柔巽而不貞則有悔安能無所不利也命令之出有所變更也無初始未善也有終更之使善也若已善則何用命也何用更也先庚三日後三日吉出命更攺一作故之道當如是也甲者事之端也者變更之始也十干戊巳爲中過中則變故謂之事之攺更當原始要終如先甲後甲之義如是則吉也解在蠱卦朱子曰九五剛健中正而居巽體故有悔以有貞而吉也故得亡其悔而無不利有悔是無初也亡之是有終也更也事之變也先三日丁也後三日癸也丁所以丁寜於其變之前癸所以揆度於其變之後有所變更而得此占者如是則吉也】附錄【朱子語先三日後三日不知是如何看來又以設此爲卜是吉模樣蠱之先甲三日是辛後甲三日是丁此卦先庚三日亦是丁丁與辛皆是古人祭祀之日但癸日不見用處先後是說那後面變了底一截並易說無初有終也仿佛是伊川說未善是無初更之而善是有終自貞吉悔亡以下都是這一个意思一如坤卦先迷後得以下只都是一个意淵】纂注【司馬公曰巽爲風風爲號令九五之君爲號令之主得位以行其令不失其中正故貞吉悔亡而無不利也民可與樂成難與慮始故無初有終庚屬西方金金主斷制號令不嚴則不行故先後三日吉許氏曰九五以巽順處中正又君臣相得而剛柔相濟相得則無內難相濟則有成功不待於應自可無咎應則尢爲美也蔡氏曰剛體近柔宜有悔位中正故吉而悔亡無不利也錢氏曰先儒謂戊巳爲中過中則變故謂之先三日丁也無初故不言十干之首後三日癸也有終故必盡十干而後止馮氏椅曰此爻蠱之變故蠱之彖言先後三甲而此爻乃言先後三也朱氏曰蠱卦六五柔故爲蠱巽九五剛乃有更變之善更天下之其惟中正乎齊氏曰推馬融先甲後甲之說曰八卦震東爲甲兌西爲蠱互震而四居震中故言甲巽互兌而五在兌上故言十干戊巳土餘八日爲萬物始終甲者始之始者終之始蠱言始而稱甲巽言終而稱語固各有當也】上九巽在牀下喪其資斧貞凶集解【程子曰牀人所安也在牀下過所安之義也九居巽之極過於巽者一無者字也資所有也斧以斷也陽剛本有斷以過巽而失其剛斷失其所有喪資斧也居守而過巽至於自失在正道爲凶也朱子曰巽在牀下過於巽者也喪其資斧失所以斷也如是則𨿽貞亦凶矣居巽之極失其陽剛之徳故其象占如此】纂注【楊氏萬里曰上九位極人臣身極崇髙愛其富貴權勢而患失之心生故必極其巽順阿諛以保其所有不知順愈過身愈危小則喪資用大則喪權勢𨿽正亦凶況不正乎李氏過曰二處下體巽在牀下未害也已處上體巽在牀下則反失威重古人有行之者周之夷王是也下堂而見諸侯似未害其爲巽而諸侯反不至也郭氏雍曰九二有爲之臣也以巽用剛者也上者巽之極也巽極不知變而欲同九二之道則其過也甚矣黃氏曰巽以初與四爲主初進退四有獲何也初在下卦伏亦甚焉四在上卦巽其楊楊矣凡巽不欲過二中吉五中正吉三過中故咎上窮巽故凶也丘氏曰巽順也以一陰而順乎上之二陽也在卦以二柔爲巽主初柔居剛未安於巽故有進退之疑四柔居柔巽其安矣故有功二與五皆以剛居剛而五得中故五吉而三吝二與上皆以剛居柔而二得中故二吉而上凶也大抵巽以居中得位爲善二得中而失位三四得位而失中初上位與中俱夫皆不能盡巽之道惟九五位乎中正所以貞吉而爲申命之主歟項氏曰巽上九與旅九四同稱資斧者旅之四卽互巽之上也巽爲利市三倍故同稱資斧焉】大象傳隨風巽君子以申命行事集解【程子曰兩風相重一作從隨風也隨相繼之義君子觀重巽相繼以順之象而以申命令行政事隨與重上下皆順也上順下而出之下順上而從之上下皆順重巽之義也命令政事順理則合民心而民順從矣朱子曰隨相繼之義】纂注【蔡氏曰申命重巽象行事風象楊氏曰申命須用事命申而事不行與州縣之文徒掛墻壁何以異哉郭氏雍曰易於巽主敎命故觀姤言敎命亦皆主巽項氏曰凡卦之有巽者多言文敎風俗之事小畜之懿文徳蠱之振民育徳觀之觀民設敎姤之施令誥四方巽之申命行事漸之居賢徳善俗鼎之正位凝命皆此意也】彖傳重巽以申命【呂音訓重巽以申命晁氏曰徐氏新義云下有命乃行也一句誤寫入注】集解【程子曰重巽者上下皆巽也上順道以出命下奉命而順從上下皆順重巽之象也又重爲重復之義君子體重巽之義以申復其命令申重復也丁寜之謂也朱子曰釋卦義也巽順而入必究乎下命令之象重巽故爲申命也】附錄【朱子語巽是順卦故曰重巽八卦之象皆如此問申字是兩番降命令否曰非也只是叮嚀反覆說便是申命巽風也風之吹動無處不入無物不鼔動詔令之入人淪肌浹髓亦如風之動物也澗申字是叮嚀反覆之意風無所不入如命令之叮嚀告戒無所不至故象以之學蒙巽卦是於重巽上取義重巽所以爲申命淵】纂注【方氏曰人君之巽莫大於順人心以行事發號施令最不可以不順我以爲順人不以爲順未可也上順下下不順於上未可也必三令五申使人心具孚而後行之此人君重巽之事郭氏京曰命下脫命乃行也誤入注】剛巽乎中正而志行柔皆順乎剛是以小亨集解【程子曰以卦才言也陽剛居巽而得中正巽順於中正之道也陽性上其志在以中正之道上行也又上下之柔皆巽順於剛其才如是𨿽內柔可以小亨也】利有攸往利見大人集解【程子曰巽順之道無往不能入故利有攸往巽順𨿽善道必知所從能巽順於陽剛中正之大人則爲利故利見大人也如五二之陽剛中正大人也巽順不於大人未必不爲過也朱子曰以卦體釋卦辭剛巽乎中正而志行指九五柔謂初四】纂注【鄭氏剛中曰九二巽乎中者也重巽則兼五言之故曰巽乎中正而志行初六順乎剛者也重巽則兼四言之故曰柔皆順乎剛李氏舜臣曰若剛不順乎中正則將褊隘而爲邪若柔不順乎陽剛則將柔媚而爲謟故柔順乎剛剛順乎中正者所以爲巽之體也若徒以一陰潛伏謂之爲巽而不究乎陰畫在二陽之下有順乎陽剛之象陽畫在二五之位有順乎中正之徳則巽之所以致亨者且不可得而見而何利往之有利見大人者蓋指二五以陽剛之畫處中正之位而初四二陰出而順從之乃所以爲利也】小象傳進退志疑也利武人之貞志治也【呂音訓治陸直吏反】集解【程子曰進退不知所安者其志疑懼也利用武人之剛貞以立其志則其志治也治謂修立也】紛若之吉得中也集解【程子曰二以居柔在下爲過巽之象而能使通其誠意者眾多紛然由得中也陽居中爲中實之象中旣誠實則一無則字人自當信之以誠意則非諂畏也所以吉而無咎】頻巽之吝志窮也集解【程子曰三之才質本非能巽而上臨之以巽承重剛而復剛勢不得行其志故頻失而頻巽是其志窮困可吝之甚也】田獲三品有功也集解【程子曰巽於上下如田之獲三品而徧及上下成巽之功也】九五之吉位正中也集解【程子曰九五之吉以處正中也得正中之道則吉而其悔亡也正中謂不過無不及一作無過不及正得其中也處柔巽與出命令惟得中爲善失中則悔也】巽在牀下上窮也喪其資斧正乎凶也集解【程子曰巽在牀下過於巽也處卦之上巽至於窮極也居上而過極於巽至於自失得爲正乎乃凶道也巽本善行故疑之曰得爲正乎復斷之曰乃凶也朱子曰正乎凶言必凶】

周易會通卷十

欽定四庫全書

周易會通卷十一

元董眞卿撰

經【兌下兌上】集解【程子曰兌序卦巽者入也入而後說之故受之以兌兌者說也物相入則相說相說則相入兌所以次巽也】兌亨利貞【呂音訓兌陸徒外反】集解【程子曰兌說也說致亨之道也能說於物物莫不說而與之足以致亨然爲說之道利於貞正非道求說則爲邪諂而有悔咎一作吝故戒利貞也朱子曰兌說也一陰進乎二陽之上喜之見乎外也其象爲澤取其說萬物又取坎水而塞其下流之象卦體剛中而柔外剛中故說而亨柔外故利於貞蓋說有亨道而其妄說不可以不戒故其占如此又柔外故爲說亨剛中故利於貞亦一義也】附錄【朱子語川壅爲澤坎爲川兌爲澤澤是水不流底卻下一畫閉合時便成兌卦便是川壅爲澤之象淵】纂注【李氏舜臣曰以陽下陰陰陽相說故曰兌亨亦猶咸之所以爲亨又曰三女之卦彖辭必以正者戒之蓋陰柔之性多無所守而兌說之質最爲易流乃若三男之卦則直論其卦之徳而不復戒之以利貞者陽剛之性不至於牽溺也朱氏曰二五剛中而五又正乃戒以利貞在二三四不正則陷於邪諂悔吝將生】初九和兌吉集解【程子曰初𨿽陽爻居說體而在最下無所系應是能卑下和順以爲說而無所偏私者也以和爲說而無所偏一無偏字私說之正也陽剛則不卑居下則能巽處說則能和無應則不偏處說如是所以吉也朱子曰以陽爻居說體而處最下又無系應故其象占如此】纂注【蔡氏曰爻位皆剛不比於柔得說之正和而不流於邪者也故吉馮氏當可曰與二相比和同無間故曰和兌心懷疑阻而面相說者誠小人也初以陽徳處下無欲於三無嫌於二是樂易君子謙退溫恭以待物之象也雙湖先生曰兌自有和義和獨於初言者以其得陽剛之正具和說之體故首言之且爲吉占也】九二孚兌吉悔亡集解【程子曰二承比陰柔陰柔小人也說之則當有悔二剛中之徳孚信內充𨿽比小人自守不失君子和而不同說而不失剛中故吉而悔亡非二之剛中則有悔矣以自守而亡也朱子曰剛中爲孚居陰爲悔占者以孚而說則吉而悔亡矣】纂注【錢氏曰中實爲孚二五剛中故皆曰孚李氏過曰二應五君臣同徳而相悅孚兌之吉也張子曰私系於近悔也誠於接物信而不妄吉且悔亡】六三來兌凶集解【程子曰六三陰柔不中正之人說不以道者也來兌就之以求說也比於在下之陽枉已非道就以求說所以凶也之內爲來上下俱陽而獨之內者以同體而陰性一作性陰下也失道下行也朱子曰陰柔不中正爲兌之主上無所應而反來說二陽以求說凶之道也】纂注【王氏宗傳曰六三居兩兌之間一兌旣盡一兌復來故曰來兌夫上下四剛皆君子也三以小人厠乎其間而位則不當左右逢迎惟以容說爲事此小人之失正者故於兌爲凶】九四商兌未寜介疾有喜【呂音訓商陸氏曰如字商量也鄭云隱度也介陸氏曰音界隔也馬云大也】集解【程子曰四上承中正之五而下比柔邪之三𨿽剛陽而處非正三陰柔陽所說也故不能決而商度未寜謂擬議所從而未決未能有定也兩間謂之介分限也地之界則加田義乃同也故人有節守謂之介若介然守正而疾逺邪惡則有喜也從五正也說三邪也四近君之位若剛介守正疾逺邪惡將得君以行道福慶及物爲有喜也若四者得失未有定系所從耳朱子曰四上承九五之中正而下比六三之柔邪故不能決而商度所說未能有定然質本陽剛故能介然守正而疾惡柔邪也如此則有喜矣象占如此爲戒深矣】纂注【徐氏曰天下之理是非不兩立公私不並行好善則疾惡從正則逺邪此君子小人之分也然邪念未易去也自非介然剛特有守之君子鮮不爲邪柔之所移奪一牽於柔則將淪胥而爲小人之歸矣豈不可畏哉況夫以陽剛之才處近君之位詔王以八柄馭臣者也所以奔走服役於其下而求說於我者無所不至況又與之親比者乎商兌未寜正天理人欲公私界限處不可不審所從也聖人以介疾有喜言之所以開示正道隄防邪心其意切矣李氏樁年曰兌正秋也於五音爲商馮氏椅曰兌正秋中二爻當八月之气故因取商象許氏曰九四處下而說則有樂天之美處上而說則有慕爵之嫌初九𨿽無應猶可也九四𨿽有應尙多戒辭也然以剛說之才易得勝任故有應者無不吉而無應者亦有免之之道云項氏曰介又守以爲限別豫六二中正自別故爲介石晉六二守中正以俟上之明卒受其福故爲介福此爻守不正之位不動故爲介疾】九五孚於剝有厲集解【程子曰九五得尊位而處中正盡說道之善矣而聖人復設有厲之戒蓋堯舜之盛未嘗無戒也戒所當戒而已𨿽聖人在上天下未嘗無小人然不敢肆其惡也聖人亦說其能勉而革面也彼小人者未嘗不知聖賢之可說也如四凶處堯朝隱惡而順命是也聖人非不知其終惡也取其畏罪而彊仁耳五若誠心信小人之假善爲實善而不知其包藏則危道也小人者備之不至則害於善聖人爲戒之意深矣剝者消陽之名陰消陽者也蓋指上六故孚於剝則危也以五在說之時而宻比於上六故爲之戒𨿽舜之聖且畏巧言令色安得不戒也說之感人易入而可懼也如此朱子曰剝謂陰能剝陽者也九五陽剛中正然當說之時而居尊位宻近上六上六陰柔爲說之主處說之】

【極能妄說以剝陽者也故其占但戒以信於上六則有危也】纂注【徐氏曰上柔處說之極無他系應惟附五以求說也五位𨿽當上柔親附說而信之必至剝剛故曰孚於剝許氏曰九五下履不正之彊輔上比柔邪之小人非君道之善道也然以其中正也故下有忌而可勝上有說而可決大哉中正之爲徳乎程氏曰二五同爲陰所乘而所孚不同者二陰位不過剛故孚五以剛居陽故孚於剝孔子謂位正當者如此】上六引兌集解【程子曰它卦至極則變兌爲說極則愈說上六成說之主居說之極說不知已者也故說旣極矣又引而長之然而不至悔咎何也曰方言其說不知已未見其所說善惡也又下乘九五之中正無所施其邪說六三則承乘皆非正是以有凶朱子曰上六成說之主以陰居說之極引下二陽相與爲說而不能必其從也故九五當戒而此爻不言其吉凶】纂注【毛氏曰所以爲兌者三與上也三爲內卦故曰來上爲外卦故曰引雙湖先生曰如毛氏說則三之來兌是欲來上六以爲說上之引兌是欲引六三以爲說也橫渠漢上誠齋皆作引六三之小人以爲各從其類亦通】大象傳麗澤兌君子以朋友講習【呂音訓麗陸氏曰如字麗連也鄭作離云猶並也】集解【程子曰麗澤二澤相附麗也兩澤相麗交相浸潤互有滋益之象故君子觀其象而以朋友講習朋友講習互相益也先儒謂天下之可說莫若朋友講習朋友講習固可說之大者然當明相益之象朱子曰兩澤相麗互相澤益朋友講習其象如此】附錄【程子語天下之說不可極惟朋友講習𨿽過說無害兌澤有相滋益處一本注云兌澤有自相滋益之意語錄】纂注【蔡氏曰講兌象習重兌象徐氏曰天下之至可說者無如朋友講習講而不習則言語徒詳防繹無得𨿽曰爲學亦將枯燥生澁而無可嗜之味危殆杌而無可卽之安矣豈能終恱懌於心乎故必從容論說以講之於先又必切實體驗以習之於後則心與理相涵而所知者益精身與事相安而所能者益固麗澤之益庶乎其有相滋之實而眞說在我矣】彖傳兌說也集解【朱子曰釋卦名義】剛中而柔外說以利貞是以順乎天而應乎人說以先民民忘其勞說以犯難民忘其死說之大民勸矣哉【呂音訓先陸西薦反又如字難陸乃旦反】集解【程子曰兌之義說也一陰居二陽之上陰說於陽而爲陽所說也陽剛居中中心誠實之象柔爻在外接物和柔之象故爲說而能貞也利貞說之道宜正一作貞也卦有剛中之徳能貞者也說而能貞是以上順天理下應人心說道之至正至善者也若夫違道以干百姓之譽者苟說之道違道不順天干譽非應人苟取一時之說耳非君子之正道君子之道其說於民如天地之施感於其心而說服無斁故以之先民則民心說隨而忘其勞率之以犯難則民心一無心字說服於義而不卹其死說道之大民莫不知勸勸謂信之而勉力順從人君一作君人之道以人心說服爲本故聖人贊其大朱子曰以卦體釋卦辭而極言之】附錄【朱子語說若不剛中便是違道乾譽淵兌說若不是剛中便成邪媚下面許多道理都從這个剛中柔外來說以先民如利之而不庸順天應人艸卦就革命上說兌卦就說上說後人都做應天順人說了倒了順天應人】纂注【徐氏曰剛中二五也柔外三上也剛中而柔外則立已者正而說人者非邪矣李氏舜臣曰柔外故能說剛中故能利貞內剛而利貞者說之以道也若柔見乎外而內不剛是乃所以爲佞說之說非和說之說也要必剛實在中外𨿽和而中有守是以和而不流此說之出於貞而與天人合也馮氏椅曰所謂民勸者蓋父詔其子兄語其弟妻勉其夫朋友亦以是相責也李氏曰民至相勸以從上令何事而不可成聖人所以大之也項氏曰革與兌皆言順天應人者兌二至上互革雙湖先生曰上六天位順乎天之象六三人位應乎人之象說以先民亦三也三在人位下有民象自三至上似坎有犯難之象楊氏萬里曰天人俱說是惟無事無難也有事而與民趨之則勞而忘勞有難而與民犯之則死而忘死忘勞非人之情也而忘之者說而不自知其勞且死也曷爲而說也知聖人勞我以逸我死我以生我也是以說而自勸也夫勸民與民自勸相去逺矣是以聖人大之曰說之大民勸矣哉】小象傳和兌之吉行未疑也集解【程子曰有求而和則涉於邪諂初隨時順處一作處順心無所系無所爲也以和而已是以吉也象又以其處說在下而非中正故云行未疑也其行未有可疑謂未見其有失也若得中正則無是言也說以中正爲本爻直陳其義象則推而盡之朱子曰居卦之初其說也正未有所疑也】纂注【蔡氏曰初未牽於陰所行未有疑惑若四比三有商兌之疑也】孚兌之吉信志也集解【程子曰心之所存爲志二剛實居中孚信存於中也志存誠信豈至說小人而自失乎是以吉也】來兌之凶位不當也集解【程子曰自處不中正無與而妄求說所以凶也】九四之喜有慶也集解【程子曰所謂喜者若守正而君說之則得行其剛陽之道而福慶及物也】孚於剝位正當也集解【程子曰戒孚於剝者以五所處之位正當戒也宻比陰柔有相說之說故戒在信之也朱子曰與履九五同】上六引兌未光也集解【程子曰說旣極矣又引而長之𨿽說之之心不已而事理已過實無所說事之盛則有光輝旣極而彊引之長其無意味甚矣豈有光也未非必之辭象中多用非必能有光輝謂不能光也】纂注【馮氏曰小人欺蔽其君厭然掩其陰柔晦昧之迹卒爲陽明之害者皆其心之未光者爲之也】

經【坎下巽上】集解【程子曰渙序卦兌者說也說而後散之故受之以渙說則舒散也人之气憂則結聚說則舒散故說有散義渙所以繼兌也爲卦巽上坎下風行於水上水遇風則渙散所以爲渙也】渙亨王假有廟利涉大川利貞【呂音訓渙陸氏曰呼亂反散也離宮五世卦假陸氏曰白反彖同梁武帝音賈】集解【程子曰渙離散也人之離散由乎中人心離則散矣治乎散亦本於一作必由中能一有利貞字収合人心則散可聚也故卦之義皆主於中利貞合渙散之道在乎正固也朱子曰渙散也爲卦下坎上巽風行水上離披解散之象故爲渙其變則本自漸卦九來居二而得中六往】

【居三得九之位而上同於四故其占可亨又以祖考之精神旣散故王者當至於廟以聚之又以巽木坎水舟楫之象故利涉大川其曰利貞則占者之深戒也】附錄【朱子語此卦只是卜祭吉又更宜涉川淵問萃言王假有廟是卦中萃聚之象故可以爲聚祖考之精神而享祭之吉占渙卦旣散而不聚本象不知何處有立廟之義恐是卦外立意謂渙散之時當聚祖考之精神耶爲復是下卦是坎有幽隱之義因此象而設立廟之意耶曰坎固是有鬼神之義然此卦未必是因此爲義且作因渙散而立廟說大扺這處都見不得學蒙】纂注【馮氏當可曰渙所以爲散者繼兌之後人情說豫則開舒放肆而亂所由生朱氏曰天下離散不安其居聖人將以聚之故以宗廟爲先宗廟者收其心之渙散而存之也人孰不有父母知報本則知祭祀出於人心復其本心則離散者可合而天下無事矣冶渙之道也上爲宗廟艮爲門闕五王位九五有入自門闕至宗廟得人心而存之象張氏汝弼曰利貞者九五中正也李氏舜臣曰十三卦制器舟楫取渙則黃帝堯舜取此爲利涉之用矣又曰萃因民之聚立廟以堅其歸向之心所以爲懷保之道渙憂民之散立廟以收拾其蕩析之心所以爲招之術皆所以統攝民心而堅凝之也陸氏希聲曰渙萃二卦皆言王假有廟所以明渙萃之理爲敎化之宗主也馮氏椅曰易稱有廟說者皆襲焦延壽之說以上九一爻爲宗廟愚謂不然宗廟者國之本也其在都邑之中乎渙自二以上有廟之象或又曰自五以下有七廟之象想以畫數三陰爻六畫而一陽爻一畫通爲七也蓋三爻之艮爲門闕謂一陽爻在上爲屋二陰爻在下爲闕髙巍之象也故萃自四以下互艮渙自五以下約象亦艮也雙湖先生曰渙有二義卦有因民渙散而萃之義假廟是也又有渙天下患難之意涉川是也爻則全以渙爲美事各有不同不可以一例觀之也趙氏曰天下之難非陽剛得位莫能濟故難之散也則爲渙及其下之聚也則爲萃二卦之辭略同然渙言亨者一萃則再言之渙言利者二萃則三言之渙言王假有廟萃則加以用大牲之辭以是知渙而後萃誠有其序也】初六用拯馬壯吉【呂音訓拯陸氏曰拯救之拯馬云舉也伏曼容云濟也王肅云拔也子夏作抍抍取也】集解【程子曰六居卦之初渙之始也始渙而拯之又得馬壯所以吉也六爻獨初不云渙者離散之勢辧之宜早方始而拯之則不至於渙也爲敎深矣馬人之所托也托於壯馬故謂拯渙馬謂二也二有剛中之才初陰柔順兩皆無應無應則親比相求初之柔順而托於剛中之才以拯其渙如得壯馬以致逺必有濟矣故吉也渙拯於始爲力則易時之順也朱子曰居卦之初渙之始也始渙而拯之爲力旣易又有壯馬其吉可知初六非有濟渙之才但能順乎九二故其象占如此】纂注【蔡氏曰拯救也馬所用以行者馬壯則行速言用救渙之急也雙湖先生曰馬坎象前互震亦象馬明夷二至四互坎三至五互震故其象同詳見明夷六二爻】九二渙奔其機悔亡【呂音訓機陸音幾】集解【程子曰諸爻皆云謂渙之時也而處險中其有悔可知若能奔就所安則得悔亡也機者俯憑以爲安者也俯就下也奔急往也二與初𨿽非正應而當渙離之時兩皆無與以陰陽親比相求則相賴者也故二目初爲機初謂二爲馬二急救於初以爲安則能亡其悔矣初𨿽坎體而不在險中也或疑初之柔防何足賴蓋渙之時合力爲一作而勝先儒皆以五爲機非也方渙離之時二陽豈能同也若能同則成濟渙之功當大一有吉字豈止悔亡而已機謂俯就也朱子曰九而居二宜有悔也然當渙之時來而不窮能亡其悔者也故其象占如此蓋九奔而二機也】纂注【王氏安石曰奔速辭剛能速者也朱氏曰震足動奔也互震張子曰奮於坎中進而之前則離解悔亡若退累於初險不能出其悔終存馮氏椅曰自王輔嗣曰機承物者也後來諸儒皆以案几爲說且於爻義紛紛無一定之論王輔嗣胡安定程河南蘇東坡以初六爲機龔深父耿希道洪成季以九五爲杋朱子發以六四爲機朱晦翁又以九奔而之二卽機也機說文木也山海經曰族蔨之山多松柏機柦二字義不相蒙周官五機亦不從木然則機木也人之離家困於道途則依木以休息詩所謂南有喬木不可休息是也雙湖先生曰坎自是堅多心木困初六株木亦坎體渙互震亦木象上巽亦是木若如厚齋所說不知指何卦爲機木看來初在險下旣取馬壯爲吉則是貴其去險也二在險中曰奔其機豈非欲其速奔出險而亡其悔乎則機木指巽矣同徳相逢九五是也其奔五乎】六三渙其躬無悔集解【程子曰三在渙時獨有應與無渙散之悔也然以陰柔之質不中正之才上居無位之地豈能拯時之渙而及人也止於其身可以無悔而已上加渙字在渙之時躬無渙之悔也朱子曰陰柔而不中正有私於己之象也然居得陽位志在濟時能散其私以得無悔故其占如此大率此上四爻皆因渙以濟渙者也】纂注【李氏舜臣曰坎二陰本爲險陷三居坎上近接乎巽坎水得風而散巽木得水而通故能渙散其身出險自無悔吝作易者敎之以往爲上九之應而離險難者乎陳氏友文曰己私散則爲善三之躬四之羣上之血是也夫人之所以膠執蔽固終不能自脫於險者有我而已六三𨿽不中正而髙出坎險之上於是釋然消散其有我之私而志在於外自然無悔矣胡氏亢曰蒙六三曰不有躬渙六三曰渙其躬蓋蒙以艮坎成卦渙初至五亦艮坎也】六四渙其羣元吉渙有丘匪夷所思【呂音訓有丘陸氏曰姚作有近匪夷陸氏曰荀作匪弟】集解【程子曰渙四五二爻義相須故通言之彖故曰上同也四巽順而正居大臣之位五剛中而正居君位君臣合力剛柔相濟以拯天下之渙者也方渙散之時用剛則不能使之懷附用柔則不足爲之依歸四以巽順之正道輔剛中正之君君臣同功所以能濟渙也天下渙散而能一無能字使之羣聚可謂大善之吉也渙有丘匪夷所思贊美之辭也丘聚之大也方渙散而能致其大聚其功甚大其事甚難其用至妙夷平常也非平常之見所能思及也非大賢智孰能如是朱子曰居陰得正上承九五當濟渙之任者也下無應與爲能散其朋黨之象占者如是則大善而吉又言能散其小羣以成大羣使所散者聚而若丘則非常人思慮之所及也】附錄【朱子語老蘇云渙之六四曰渙其羣元吉夫羣者聖人之所欲渙以混一天下者也此語𨿽程傳有所不及如程傳之說則是羣其渙非渙其羣也蓋當人心渙散之時各相朋黨不能混一惟六四能渙小人之私羣成天下之公道此所以元吉也大抵渙卦上三爻是以渙濟渙也道夫渙其羣老蘇說是渙了小小底羣隊並做一个東坡所謂合小以爲大大以爲一且如我太祖取蜀取江南皆是渙其羣渙有丘之義渙其羣言散小羣做大羣如將小物事幾把解來合作一大把東坡說這一爻最好緣他會做文字理會得文勢故說得合渙有未見有大好處今爻辭卻說得浩大皆不可曉並易說】纂注【徐氏曰羣同類也丘聚之髙也夷等夷也猶丰九四過其夷主之夷四本居二與初三皆柔同類而等夷者也今柔進居四散其同類之私羣而上聚乎五故元吉渙下聚上渙有丘也匪夷所思言非其等夷所能思及此也馮氏當可曰五在四上髙丘之象張氏汝弼曰約象爲艮艮爲丘朱氏曰五艮爲山半山爲丘丘聚也案四在互艮之中取丘象宜矣余氏曰渙六四渙其羣謂下卦本坤三陰成羣今二來居四九往居二是散其羣也昔爲否今否旣散亦元吉之義】九五渙汗其大號渙王居無咎集解【程子曰五與四君臣合徳以剛中正巽順之道治渙得其道矣惟在浹洽於人心則順從也當使號令洽一作浹於民心如人身之汗浹於四體則信服而從矣如是則可以濟天下之渙居王位爲稱而無咎大號大政令也謂新民之大命救渙之大政再云渙者上謂渙之時下謂處渙如是則無咎也在四已言元吉五惟言稱其位也渙之四五通言者渙以離散爲害拯之使合也非君臣同功合力其能濟乎爻義相須時之宜也一作而已朱子曰陽剛中正以居尊位當渙之時能散其號令與其居積則可以濟渙而無咎矣故其象占如此九五巽體有號令之象汗謂如汗之出而不反也渙王居如陸贄所謂散小儲而成大儲之意】附錄【朱子語渙汗其大號聖人當初就人身上說一汗字爲象不爲無意蓋人君之號令當出乎人君之中心由中而外由近而逺𨿽至幽至逺之處無不被而及之亦猶人身之汗出乎中而浹乎四體也道夫渙汗其大號號令當敎如汗之出千毛百竅中迸散出來這个物出不會反卻不是說那號令不當反只是取其如汗之散出自有不反底意思淵】纂注【程子曰汗由中出浹於四體亦由大號由君出浹於四方鄭氏東卿曰人之一身陽主气陰主形元气蒸而爲汗流而爲血二陽散於外故言汗言血二陰分於中故言躬言羣朱氏曰有疾者閉塞不通陽降陰升浹於腠理否者亨矣否幹陽降二坤陰升四降者成坎坎水浹於上下汗出之象巽爲號陽爲大九五出號令者也故曰渙汗其大號雙湖先生曰漢上說象宻矣但陽降爲坎水不知何以必其爲汗也正爲自陽降陰升上成艮體有身之象汗自身出故坎得爲汗又成巽體而爲號其象方足若所謂天地間雷風水火四者皆有聲之大者以故易中𨿽無兌體而或取言鳴號之類必有雷風水火之卦此卦大號以巽風且在九五陽爻取也若以正位凝命及申命行事爲例已是夫子大象矣】上九渙其血去逖出無咎【呂音訓去陸羌呂反逖陸湯歷反】集解【程子曰渙之諸爻皆無系應亦渙離之象惟上應於三三居險陷之極上若下從於彼則不能出於渙也險有傷害畏懼之象故云血惕然九以陽剛處渙之外有出渙之象又居巽之極爲能巽順於事理故云若能使其血去其惕出則無咎也其者所有也渙之時以能合爲功獨九居渙之極有系而臨險故以能出渙逺害爲善也朱子曰上九以陽居渙極能出乎渙故其象占如此血謂傷害逖當作惕與小畜六四同言渙其血則去渙其惕則出也】附錄【朱子語渙卦亦不可曉只以大意看則人之所當渙者莫甚於己私其次便渙散其它羣隊合以成大其次便須渙散其號令與其居積以周於人其次便渙去患害人傑渙是渙散底意思物事有當散底號令當散積聚當散羣隊當散淵】纂注【張子曰上若系三害不可免能絕去陰類逺去其難則可免咎洪氏曰血者陰之傷也張氏汝弼曰巽爲風應乎六三之坎坎爲血卦風之與血常相爲用渙而運之則榮結而聚之則爲害也陳氏反文曰坎爲血卦血指六三逖逺也小象逺害正是以逺釋逖字上𨿽與三應起處渙上不爲所染故渙散其血捨之逺去去坎險之害而得無咎也朱子引小畜文攺惕字似未安蔡氏曰渙散也以成卦言之則在二與四以治渙言之則惟五與四當位故於五曰正位於四者得位四能渙其羣而上同五能正王位而出令所以濟渙也初與二救渙者也三則自治其渙上則避渙而已】大象傳風行水上渙先王以享於帝立廟【呂音訓享陸香兩反】集解【程子曰風行水上有渙散之象先王觀是象救天下之渙散至於享帝立廟也收合人心無如宗廟祭祀之報出於其心故享帝立廟人心之所歸也系人心合離散之道無大於此朱子曰皆所以合其散】附錄【程子語萃渙皆享於帝立廟因其精神之聚而形於此爲其渙散故立此以收之】纂注【徐氏曰風行水上渙散披離渙之象也先王享帝立廟所以合其渙也此誠敬仁孝之至幽無不格散無不聚故於彖象中言之虞氏曰陰上至四承五爲享帝陽下至二爲立廟朱氏曰享於上帝使人知天無二主立廟則人知反本鬼有所歸所以一天下之心合天下之渙劉氏曰巽者潔齊之時故卦有巽者多言神事觀曰盥薦升曰用禴巽言史巫項氏曰享帝於郊象巽之髙立廟於宮象坎之隱馮氏曰大象別立一意以爲用易之方孚帝立廟與王假有廟意有不同】彖傳渙亨剛來而不窮柔得位乎外而上同【呂音訓上陸如字又時掌反】集解【程子曰渙之能亨者以卦才如是也渙之成渙由九來居二六上居四也剛陽之來則不窮極於下而處得其中柔之往則得正位於外而上同於五之中巽順於五乃上同也四五君臣之位當渙而比其義相通同五乃從中也當渙之時而守其中則不至於離散故能亨也朱子曰以卦變防卦辭】附錄【朱子語問剛來而不窮窮是窮極來處乎中不至窮極否曰是居二爲中若在下則是窮矣學蒙剛來不窮是九三來做二柔得位而上同是六二上做三此說有些不穩卻爲是六三不喚做得位然而某這个例只是一爻互換轉移無那隔驀兩爻底淵九二渙奔其機是以卦變言之自三來居二得中而不窮所以爲安如機之安也六三是自二往居三未爲得位以其上同於四所以爲得位彖辭如此說得宻若云上應九爲上同恐如此跳過了不得此亦是依文解義說終是不見得三來居二之爲安二之於三爲得位是如何易說】纂注【蔡氏曰剛來不窮二也乾交坤而爲坎也二在卦中故不窮柔得位四也坤交乾而爲巽也上同四上同乎五也馮氏椅曰以二四往來明卦義不窮上周明亨剛來不窮卽需剛健不陷義不困窮之象又曰觀孔子之彖全在二四兩爻九六往來成夾輔九五之功所以亨渙而王者以之假廟以之涉川以之貞固皆兩爻之力也雙湖先生曰本義卦變自漸來故指柔爲三三卻未爲得位蔡氏指柔爲四則四正得位外謂外卦上同謂上同於五似爲得之】王假有廟王乃在中也集解【程子曰王假有廟之義在萃卦詳矣天下離散之時王者收合人心至於有廟乃是在其中也在中謂求得其中攝其心之謂也中者心之象剛來而不窮柔得位而上同卦才之義皆主於中也王者拯渙之道在得其中而已孟子曰得其民有道得其心斯得民矣享帝立廟民心所歸從也歸人心之道無大於此故云至於有廟拯渙之道極於此也朱子曰中謂廟中】附錄【朱子語王乃在中是指廟中言王指九五言宜在廟祭祀伊川先生說得那道理多了他見得許多道理了不肯自做他說須要寄搭放在經上易不須說得深只是輕輕地說過淵】纂注【南軒張氏曰夫收天下之心莫如奠宗廟而正王位王乃在中所謂中天下而立定四海之民是也】利涉大川乘木有功也集解【程子曰治渙之道當濟於險難而卦有乘木濟川之象上巽木也下坎水大川也利涉險以濟渙也木在水上乘木之象乘木所以涉川也涉則有濟渙之功卦有是義有是象也】纂注【郭氏京曰利涉大川下脫利貞字】小象傳初六之吉順也集解【程子曰初之所以吉者以其能順從剛中之才也始渙而用拯能順乎時也】渙奔其機得願也集解【程子曰渙散之時以合爲安二居險中急就於初求安也賴之如機而亡其悔乃得所願也】渙其躬志在外也集解【程子曰志應於上在外也與上相應故其身得免於渙而無悔悔亡者本有而得亡無悔者本無也】附錄【朱子語六三渙其躬志在外也是舍己從人意思易說】渙其羣元吉光大也集解【程子曰稱元吉者謂其功徳光大也元吉光大不在五而在四者二爻之義通言也於四言其施用於五言其成功君臣之分也】王居無咎正位也集解【程子曰王居謂正位人君之尊位也能如五之爲則居尊位爲稱而無咎也】附錄【朱子語散居積須是在它正位方可九五象王居無咎只是節做四字句伊川尼其句所以說得王居無咎差了如上九象亦自節了字則此何疑並易說】纂注【王氏曰爲渙之主惟王居之乃得無咎正位不可以假人也郭氏雍曰王居渙號則正位以令天下得君道也故無咎】渙其血逺害也【呂音訓逺陸袁萬反】集解【程子曰若如象文爲渙其血乃與屯其膏同也義則不然蓋血字下脫去字血去惕出謂能逺害則無咎也】

經【兌下坎上】集解【程子曰節序卦渙者離也物不可以終離故受之以節物旣離散則當節止之節所以次渙也爲卦澤上有水澤之容有限澤上置水滿則不容爲有節之象故爲節】節亨苦節不可貞【呂音訓節陸氏曰薦絜反止也明禮有制度之名一云分段支節之義坎宮一世卦】集解【程子曰事旣有節則能致亨通故節有亨義節貴適中過則苦矣節至於苦豈能常也不可固守以爲常不可貞也朱子曰節有限而止也爲卦下兌上坎澤上有水其容有限故爲節節固自有亨道矣又其體陰陽各半而二五皆陽故其占得亨然至於太甚則苦矣故又戒以不可守以爲貞也】纂注【王氏大寶曰節止也剛動而止於五得中以節節之義也剛以中通亨之象上六過中而柔苦節不可貞之象朱氏曰凡物過則苦味之過正形之過勞心之過思皆曰苦苦節則違性情之正物不能堪申屠狄之潔陳仲子之廉非不正立節太苦不可貞也李氏舜臣曰以坎遇巽此坎水得巽風而散者也故其卦爲渙以坎乘兌此坎水得兌澤而止者也故其卦爲節】初九不出戶庭無咎集解【程子曰戶庭戶外之庭門庭門內一作外之庭初以陽在下上復有應非能節者也又當節之初故一無故字戒之謹守至於不出戶庭則無咎也初能固守終或渝之不謹於初安能有卒故於節之初爲戒甚嚴也朱子曰戶庭戶外之庭也陽剛得正居節之初未可以行能節而止者也故其象占如此】纂注【馮氏椅曰說文戶防也半門爲戶戶今之房門庭今堂前也李氏光曰以陽剛之才上有其應而險難在前不可往也自守以正愼宻而不出此盡節之道也故可無咎王氏安石曰九二近而不相得隔塞之時也龍氏仁夫曰天地間陰陽通塞有自然之象君子進退行蔵有一定之理所謂節也若宜止而出宜出而止則非其理矣戶庭之象其前壅塞止而不出可也故爲無咎之占馮氏當可曰初則二蔽之二則無蔽之者二猶戶三猶門四猶路也雙湖先生曰爻辭取門戶象初不系有艮體但本爻前陽爻則爲戶陰爻則爲門同人初九於門隨初九出門皆前有六二也明夷六四出門庭前有六五也若節出戶庭前有九二節二門庭前有六三也其例昭然矣今觀九二一爻橫於初九之前亦有戶閉而不通之象又前有名山大川之險艮又止其前故初二皆有不出之象】九二不出門庭凶集解【程子曰二𨿽剛中之質然處陰居說而承柔處陰不正也居說夫剛也承柔近邪也節之道當以剛中正二失其剛中之徳與九五剛中正異矣不出門庭不之於外也謂不從於五也二五非陰陽正應故不相從若以剛中之道相合則可以成節之功惟其失徳失時是以凶也不合於五乃不正之節也以剛中正爲節如懲忿窒欲損過抑有餘一作益不及是也不正之節如嗇節於用懦節於行是也朱子曰門庭門內之庭也九二當可行之時而失剛不正上無應與知節而不知通故其象占如此】附錄【朱子語戶庭是初爻之象門庭是第二爻之象戶庭未出去在門庭則已稍出矣就爻位上推戶庭主心門庭主事淵問君子之道貴乎得中節之過𨿽非中道然亦愈於不節者如何便會凶如九二不出門庭𨿽是失時亦未失爲恬退守節者乃以爲凶何也先生沈思良久曰這處便局定不得若以占言之且只寫下少間自有相應處眼下便未見得若以道理言之則有可爲之時乃不出而爲之這便是凶之道不是別更有凶又曰時乎時乎不再來如何可失易說】纂注【馮氏椅曰雙扉曰門戶內門外也門今堂前庭前猶今防前接物之所也李氏光曰互震爲足可行而不行凶道也余氏曰戶指二門指三戶陽而門陰也以月令之祀觀之可見南軒張氏曰處節之道要知時識變故曰當位以節中正以通初九無位之人𨿽愼宻不出戶庭而亦無咎九二有位大臣則不出門庭爲凶蓋處顏子之世不可爲禹稷之事當禹稷之位不可守顏子之節反是失節矣】六三不節若則嗟若無咎集解【程子曰六三不中正乘剛而臨險固宜有咎然柔順而和說若能自節而順於義則可以無過不然則凶咎必至可傷嗟也故不節若則嗟若已所自致無所歸咎也朱子曰陰柔而不中正以當節時非能節者故其象占如此】纂注【徐氏曰三處說之極不知節者也說極則悲故曰不節若則嗟若不節之嗟已所自致無所歸咎故曰無咎張氏汝弼曰兌口嗟之象馮氏椅曰畫有穴而決之象此不能節者雙湖先生曰以澤節水故名節其成卦正在六三一爻今自三爻觀之坎水自溢出扵兌澤之上初非三之所能節者故有不節之象但徒見其兌口之開故又有嗟若之象李氏彥章曰臨之六三失臨之道而旣憂之節之六三失節之道而嗟若皆得無咎易以補過爲善者也】六四安節亨集解【程子曰四順承九五剛中正之道是以中正爲節也以陰居陰安於正也當位而有節之象下應於初四坎體水也水上溢爲無節就下有節也如四之義非彊節之安於節者也故能致亨節以安爲善彊守而不安則不能常豈能亨也朱子曰柔順得正上承九五自然有節者也故其象占如此】纂注【蔡氏曰安者順而無所勉彊之謂當位故安得五故亨馮氏曰節中其節之義在學爲不陵節在禮爲節文在財爲樽節在物爲符節在臣爲名節在君師爲節制惟其時物耳雙湖先生曰四最先受節者順正爲安李氏光曰居近君之位能以卑遜承上安於臣節者也】九五甘節吉往有尙集解【程子曰九五剛中正居尊位爲節之主所謂當位以節中正以通者也在已則安行天下則說從節之甘美者也其吉可知以此而行其功大矣故往則有可嘉尙也朱子曰所謂當位以節中正以通者也故其象占如此】附錄【朱子語安節是安穩自在甘節是不辛苦喫力底意思甘便對那苦甘節與禮之用和爲貴相似不成人臣得甘節吉時也要節天下大率人一身上各自有个當節底淵】纂注【馮氏椅曰甘甘之也其甘如薺之甘鄭氏剛中曰五自泰二升入坤土甘之意寓焉王氏師心曰甘者人情所尙故往則有尙丘氏曰五得中故甘上過中故苦薛氏曰甘臨而無攸利者在下用甘以佞進也甘節而行有尙者在上用甘民說從也】上六苦節貞凶悔亡集解【程子曰上六居節之極節之苦者也居險之極亦爲苦義固守則凶悔則凶亡悔損過從中之謂也節之悔亡與他卦之悔亡辭同而義異也朱子曰居節之極故爲苦節旣處過極故𨿽得正而不免於凶然禮奢寜儉故𨿽有悔而終得亡之也】纂注【程氏曰苦節而貞固故凶悔則不爲貞固之行而亡是凶矣李氏曰陰性吝嗇而處上過於節也趙氏曰三戒不節上戒苦節過猶不及失均也王氏湘卿曰甘節良臣也苦節忠臣也苦節君子不得已而得之若以爲常則凶矣然殺身成仁亦無後悔馮氏椅曰人情厭苦於所節之象苦苦之也又曰下三爻澤未有水未節者也上三爻有水受節者也故初之戶庭二之門庭皆不出接物三有不節之嗟四始安於節五甘於節上過中亦苦於節自戶而門以至不節自安而甘以至苦節各有序也初不出戶四則安矣皆以下也二不出門五則甘矣以中之正不正也三不安節上則苦矣皆以極也又如渙兩兩相比取象戶與門不與安甘與苦象皆相比以相反馮氏當可曰爻各相比而相反初與二比初無咎二凶三與四比三不節四安節五與上比五節甘上節苦雙湖先生曰卦辭戒苦節不可貞上苦節貞凶信苦節不可貞也苦象只取坎伏離二至五似離有炎上作苦象】大象傳澤上有水節君子以制數度議徳行【呂音訓澤上有水陸氏曰上或作中字今不用晁氏曰侯云澤中有水隄防爲節也行陸下孟反】集解【程子曰澤之容水有限過則盈溢是有節故爲節也君子觀節之象以制立數度凡物之大小輕重髙下文質皆有數度所以爲節也數多寡度法制議徳行者存諸中爲徳發於外爲行人之徳行當義則中節議謂商度求中節也】纂注【蘭氏曰澤上有水不虛不溢適當其分故謂之節蔡氏曰制數度節乎外也兌見象議徳行節乎內也坎心亨象項氏曰制數度坎之法律也議徳行兌之講習也董氏曰數度涉於器制之使平則無如私量公量之類徳行涉於道議之使中則無如過與不恭之類王氏宗傳曰數度所以爲節也徳行欲其中節也古者之制器用宮室衣服也莫不有多寡之數隆殺之度存乎其間使賤不逾貴下不侵上以是爲節故貴賤上下各安其分存於中爲徳發於外爲行隨時合宜無過不及則爲中節如禹稷之於平世顏子之於亂世曾子之去子思之守是也而孟子以同道與之其善議徳行也歟】彖傳節亨剛柔分而剛得中集解【程子曰節之道自有亨義事有節則能亨也又卦之才剛柔分處剛得中而不過亦所以爲節所以能亨也朱子曰以卦體釋卦辭】纂注【馮氏椅曰剛柔分謂幹本純剛坤本純柔則剛柔無節剛不得中則節苦而不亨今坤分五之柔以來三節幹之剛幹亦分三之剛以往五節坤之柔是之謂節也向也坤以柔居中則不能節節所以止其過非剛不可剛常急於太過今剛當大君之位而得中則無過節之苦斯可通行於天下矣郭氏雍曰賁與節皆自泰來賁則柔來文剛剛上文柔節則柔來節剛剛上節柔夫泰爲天地純剛柔之卦賁以剛柔純質而無文故文之節以剛柔過盛而無節故節之彖曰剛柔分而剛得中則知節之名卦以剛柔過盛爲義也】苦節不可貞其道窮也集解【程子曰節至於極而苦則不可堅固常守其道已窮極也朱子曰又以理言】纂注【李氏曰節以甘爲吉苦爲窮所謂甘節制之有道使人說而不厭故吉所謂苦節損抑過常使人惡而不懌故窮雙湖先生曰剛中五也過中則苦上窮也】說以行險當位以節中正以通集解【程子曰以卦才言也內兌外坎說以行險也人於所說則不知已遇艱僉則思止方說而止爲節之義當位以節五居尊當位也在澤上有節也當位而以節主節者也處得中正節而能通也中正則通過則苦矣朱子曰又以卦徳卦體言之當位中正指五又坎爲通】附錄【朱子語說以行險伊川之說是也說則欲進而以險在前進去不得故有止節之義又曰節便是阻節之意問節卦大抵以當而處通爲善觀九五中正而通本義云坎爲通豈水在中間必流而不止邪曰然並易說】纂注【郭氏京曰中正以通下有然後乃亨也一句誤入注】天地節而四時成節以制度不傷財不害民集解【程子曰推言節之道天地有節故能成四時無節則失序也聖人立制度以爲節故能不傷財害民人欲之無窮也苟非節以制度則侈肆至於傷財害民矣朱子曰極言節道】附錄【朱子語天地節而四時成天地轉來到這里相節了更沒去處今年冬盡了明年又是春夏秋冬到這里廝匝了更去不得這个折做兩截兩截又折做四截便是春夏秋冬它是自然之節初無人使他聖人則因其自然之節而節之如修道之謂敎天秩有禮之類皆是天地則和這个都無只是自然如此聖人法天做這許多節掯出來淵】纂注【馮氏椅曰以三極推廣卦義天地節前所謂坤節乾乾節坤也四時下乾上坤各二爻不動幹陽成春夏坤陰成秋冬也節以制度以坎節兌坎爲法律之象也陽富爲財陰貧爲民陰陽𨿽相節而三陰三陽仍在陽不傷陰不害也潘氏曰論節之義歷家最明二十四气半謂之節半謂之中蓋物不可以無節節不可以無中天地節而四時成聖人節而君民兩得楊氏時曰侈用則傷財傷財必至於害民故愛民必先於節用】小象傳不出戶庭知通塞也集解【程子曰爻辭於節之初戒之謹守故云不出戶庭則無咎也象恐人之泥於言也故復明之云𨿽當謹守不出戶庭又必知時之通塞也通則行塞則止義當出則出矣尾生之信一無信字水至不去不知通塞也故君子貞而不諒系辭所解獨以言者在人所節惟言與行節於言則行可知言當在先也】纂注【蔡氏曰塞謂二剛在前丘氏曰通塞在時出處在已】不出門庭凶失時極也集解【程子曰不能上從九五剛中正之道成節之功乃系於私暱之陰柔是失時之至極所以凶也失時失其所宜也】纂注【丘氏曰前無剛塞可以有行之時也極中也知守位之中而不知失時之中故凶】不節之嗟又誰咎也集解【程子曰節則可以免一作無過而不能自節以致可嗟將誰咎乎朱子曰此無咎與諸爻異言無所歸咎也】安節之亨承上道也集解【程子曰四能安節之義非一象獨舉其重者上承九五剛中正之道以爲節足以亨矣一作是以亨也余善亦不出於中正也】甘節之吉居位中也集解【程子曰旣居尊位又得中道所以吉而有功節以中爲貴得中則正矣正不能盡中也】苦節貞凶其道窮也集解【程子曰節旣苦而貞固守之則凶蓋節之道至於窮極矣】經【兌下巽上】集解【程子曰中孚序卦節而信之故受之以中孚節者爲之制節使不得過越也信而後能衍上能信守之下能信從之節而信之也中孚所以次節也爲卦澤上有風風行澤上而感於水中爲中孚之象感謂感而動也內外皆實而中虛爲中孚之象又二五皆陽一有而字中實亦爲孚義在二體則中實在全體則中虛中虛信之本中實信之質】附錄【朱子語一念之間中無私主便謂之虛事皆不妄便謂之實不是兩件事又曰敬則內欲不萌外誘不入自其內欲不萌而言則曰虛自外誘不入而言故曰實只是一時事不可作兩截看答徳明】中孚豚魚吉利涉大川利貞【呂音訓中孚陸氏曰方夫反艮宮逰防卦豚陸氏曰徒尊反黃作遁】集解【程子曰豚躁魚冥物之難感者也孚信能感於豚魚則無不至矣所以吉也忠信可以蹈水火況涉川乎守信之道在乎堅正故利於貞也朱子曰孚信也爲卦二陰在內四陽在外而二五之陽皆得其中以一卦言之爲中虛以二體言之爲中實皆孚信之象也又下說以應上上巽以順下亦爲孚義豚魚無知之物又木在澤上外實內虛皆舟楫之象至信可感豚魚涉險難而不可以失其貞故占者能致豚魚之應則吉而利涉大川又必利於貞也】附錄【朱子語問孚字與信字恐亦有別曰伊川云存於中爲孚見於事爲信說得極好因舉字說孚字從爪從子如鳥抱子之象今之乳字也一邊從孚蓋中所抱者實有物也中間實有物所以人自信之學蒙】纂注【馮氏椅曰說文爲孚從爪從子此羽族卵化以爪覆子抱卵之象又曰孚卵也孚者卵育而化也古蓋以卵爲孚在人則性由中而發於外而人化之者也孚者彼此相信猶陰陽相資以孚也又曰舟中虛則利涉大川此贊意也澤有巨浸如震澤彭蠡者大川之象也巽爲木爲風木得風而行於澤上亦所以利涉要當參而觀之又曰中孚之義猶無妄也有正有不正如盜賊之相羣男女之相期士夫之死黨小人之握手出肺肝相視皆孚之不正者也故曰貞吉毛氏曰說文卵不孚爲毈毈猶曰失性云耳失性者爲毈則不毈者爲孚此孚所以訓信也李氏舜臣曰羽虫之孚柔渾於內而剛殻於外雌伏啐喙不違其自然之期信之最可必者也謂之中孚固宜吳氏曰先儒以豚魚爲二物實一物耳蓋兌澤巽風豚魚生於澤而主風古云江豚魚出而風今江湖行舟之人見江豚作則知風之至天下之物皆有自然之信凡天機之觸天籟之鳴非物能然也皆天理之眞天道之妙流行貫通在物有不能違耳雙湖先生曰案吳氏江豚之說隆山厚齋皆同隆山謂豚魚出則澤上有風之兆中孚之豚魚以巽兌合而爲之又謂諸儒注易不究卦本象釋豚魚爲二物王弼以下皆然厚齋則謂水陸不相類而象意俱失矣愚謂作江豚說不止風澤之義通蓋巽爲魚而生於兌澤則是江豚明矣九家謂巽爲魚吉占辭占者得此知有風兆隨事避就故吉涉川又自取巽木行兌澤象利貞主九五一爻言亦因以戒諸爻之不正者龍氏仁夫曰玉篇江豚一名鱄防意亦取専而孚之義歟愚案朱子及先儒極論孚字爪抱子之象可謂至矣蓋天理自然之信者莫如乳育自人之十月而生以至馬牛野獸物族一介之防𨿽各不同無有失期者故備載於家語非特卵生之物爲然也】初九虞吉有它不燕【呂音訓它陸音他】集解【程子曰九當中孚之初故戒在審其所信虞度也度其可信而後從也𨿽有至信若不得其所則有悔咎故虞度而後信則吉也旣得所信則當誠一若有它則不得其燕安矣燕安裕也有它志不定也人志不定則惑而不安初與四爲正應四巽體而居正無不善也爻以謀始之義大故不取相應之義若用應則非虞也朱子曰當中孚之初上應六四能度其可信而信之則吉復有它焉則失其所以度之之正而不得其所安矣戒占者之辭也】纂注【陸氏希聲曰燕安也有應於四宜從之而誠信未通未能及物故自守則吉而有它不燕馮氏椅曰字以羽族孚子爲象故六爻皆有取於此虞是山虞防守山林防鳥獸之卵胎斧斤捕獵非時不得入也是故中二陰爻孚者也卵有孚有不孚六三失信不孚者也六四當位孚者也爻之序自初至上九二得中而先者也故爲鳴鶴九五得中而後者也故爲子和初在前防其巢者也虞人是也上最後雛而飛舉者也翰音之登天是也初當位故吉二陰孚最近者二五是也爪翼覆之而孚於上皆隔一爻非能孚者也故二爻皆不取孚義若不専心致志防防山林而有它志則羣鳥不安矣有應在四故設此戒耳燕或取燕雀之象兌之初七月末社燕猶在也過此之它則巽在東南又明年矣社過則無燕故有不燕之象雙湖先生曰易只兩虞字屯卽鹿無虞及此爻虞吉以二爻並觀皆作山虞訓其義乃通】九二鳴鶴在陰其子和之我有好爵吾與爾靡之【呂音訓和陸胡臥反象同好陸氏曰如字王肅呼報反孟云好小也靡陸氏曰本又作糜同亡池反散也幹同徐又武寄反又亡彼反韓詩云共也孟同埤蒼作縻雲散也陸績作防京作劘晁氏曰京作靡案靡劘縻防七字並同縻音未知古文用甚字】集解【程子曰二剛實於中孚之至者也孚至則能感通鶴鳴於幽隱之處不聞也而其子相應和中心之願相通也好爵我有而彼亦系慕說好爵之意同也有孚於中物無不應誠同故也至誠無逺近幽深之間故系辭云善則千里之外應之不善則千里違之言誠通也至誠感通之理知道者爲能識之朱子曰九二中孚之實而九五亦以中孚之實應之故有鶴鳴子和我爵爾靡之象鶴在陰謂九居二好爵謂得中靡與縻同言懿徳人之所好故好爵𨿽我之所獨有而彼亦系戀之也】附錄【朱子語九二爻自不可曉看來我有好爵吾與爾靡之是兩个都要這物事所以鶴鳴子和是兩个中心都愛所以相應如此煇鶴鳴子和亦不可曉好爵爾靡亦不知是說甚底系辭中又說從別處去淵】纂注【司馬公曰鳴鶴在陰其子和之言至誠以待物無逺不應朱氏曰離爲飛鳥震爲鵠見九家鵠古鶴通也列子以鵠爲鶴震聲感兌鳴於正秋九二之象也馮氏椅曰離爲飛鳥正南之卦其宿象爵中孚疊象離故以中虛取鳥字之義其極則聲聞於天之象也中虛則響逺故有鳴和翰音之象爵今人制字爲雀古止以爵爲文爵如爵祿之爵正猶燕安之燕履之爲禮噬嗑之爲市合之明比也好爵猶今言美官又曰燕爵皆取飛鳥之象諸爻有應皆有關隔反無應義惟二五無間隔乃以同徳相孚中虛相感故有取鶴鳴子和之象鶴爲胎生非也豈有不卵生羽族哉徐氏曰鶴鳴謂二其子和謂五我有好爵謂五與爾靡之謂二九二以實感九五以實應又卦體中虛無所隔塞有孚於中自然相應】六三得敵或鼓或罷或泣或歌【呂音訓罷陸氏曰如字王肅音皮徐扶彼反晁氏曰案罷古文】集解【程子曰敵對敵也謂所交孚者正應上九是也三四皆以虛中爲成孚之主然所處則異四得位居正故亡四以從上三不中失正故得敵以累志一作心以柔說之質旣有所系惟所信是從或鼓張或罷廢或悲泣或歌樂動息憂樂皆系乎所信也惟系所信故未知吉凶然非明達君子之所爲也朱子曰敵謂上九信之窮者六三陰柔不中正亦居說極而與之爲應故不能自主而其象如此】附錄【朱子語問中孚六三大義是如何曰所以說中孚小過皆不可曉便是如此依文解字看來只是不中不正所以歌泣喜樂都無常也煇】纂注【王氏曰三居少陰之上四居長陰之下對而不相比敵之謂也朱氏曰敵者勢均而不相下也三與四爲敵近而不相得也六三不正小人也六四正君子也三不見信於四而志在得四終不可得或鼔而進以張之而四不應或罷而退以誘之而四不來或泣以感之而四不憂或歌以樂之而四不說小人之情狀盡矣終無以取信於君子也劉氏曰人惟信不足故言行之間變動不常如此雙湖先生曰鼓震動象罷艮止象泣二至四似離目而有兌澤象歌正當兌口象今纂注諸家之說皆與本義不同然其義自通故備載之】六四月幾望馬匹亡無咎【呂音訓幾陸氏曰音機又音祈京作近荀作旣晁氏曰孟荀一行作旣孟云十六日也說文案古文讀近爲旣詩往近王舅是也此實當作旣】集解【程子曰四爲成孚之主居近君之位處得其正而上信之至一作位當孚之任者也如月之幾望盛之至也已望則敵矣臣而敵君禍敗必至故以幾望爲至盛馬匹亡四與初爲正應匹也古者駕車用四馬不能備純色則兩服兩驂各一色又小大必相稱故兩馬爲匹謂對也馬者行物也初上應四而四亦進從五皆上行故以馬爲象孚道在一四旣從五若復下系於初則不一而害於孚爲有咎矣故馬匹亡則無咎也上從五而不系於初是亡其匹也系初則不進不能成孚之功也朱子曰六四居陰得正位近於君爲月幾望之象馬匹謂初與已爲匹四乃絕之而上以信於五故爲馬匹亡之象占者如是則無咎也】纂注【方氏曰月幾望不處盈也馬匹亡不爲黨也四捨初九之黨而上從五此大臣之絕私黨而一心於君者故有馬匹亡之象以陰居陰履柔處正不敢敵陽此人臣功業已盛而不敢居其盛者故有月幾望之象若大臣而處盈植黨則有咎矣禹之不伐周公之不驕月幾望也晏子不入崔陳之黨韓退之不汗牛李之朋馬匹亡也朱子曰四震爲作足四應初成坎爲美脊兩馬匹也震坎陽卦類也四上從五絕其類而不應則馬匹亡矣雙湖先生曰月幾望象九三小畜上歸妹五中孚四皆上體坎位象而畜孚上爻變亦坎體】九五有孚攣如無咎【呂音訓攣陸氏曰方圓反廣雅云拲也】集解【程子曰五居君位人君之道當以至誠感通天下使天下之心信之固結如拘攣然則爲無咎也人君之孚不能使天下固結如是則億兆之心安能保其不離乎朱子曰九五剛健中正中孚之實而居尊位爲孚之主者也下應九二與之同徳故其象占如此】纂注【徐氏曰攣如固結之義位正而有孚是以誠實固結天下之心若拘攣然又下應九二之剛君道如此可謂不失其正矣何咎之有丘氏曰諸爻皆不言孚九五獨言有孚非天下之至誠其孰能與於此雙湖先生曰三四中虛二五中實固皆孚信之象然陽實有孚陰虛不足故二五尢有相孚之義然獨言於五者五正而二不正也中孚九五與小畜九五同在巽體故取象亦相同也】上九翰音登於天貞凶【呂音訓翰陸氏曰胡旦反髙飛】集解【程子曰翰音者音飛而實不從處信之終信終則衰忠篤內喪華美外颺故云翰音登天正亦滅矣陽性上進風體飛颺九居中孚之時處於最上孚於上進而不知止者也其極至於羽翰之音登聞於天貞固於此而不知變凶可知矣夫子曰好信不好學其蔽也賊固守而不通之謂也朱子曰居信之極而不知變𨿽得其貞亦凶道也故其象占如此雞曰翰音乃巽之象居巽之極爲登於天雞非登天之物而欲登天信非所信而不知變亦猶是也】附錄【朱子語中孚與小過都是有飛鳥之象中孚是个卵象是鳥之未出殻底孚亦是那孚膜意思所以卦中都說鳴鶴翰音之類翰音登天言不知變者蓋說一向恁麼去不知道去不得這兩卦十分解不得且依稀地說豚魚吉這卦中它須見得个豚魚之象今不可考占法則莫須是見豚魚則吉如鳥占之意象若十分理會著便須穿鑿淵】纂注【馮氏椅曰易凡有應而不得應者則必鳴以求其應如鳴謙鳴豫是也今卦取鳥之孚卵故以翰音爲象爻應六三而九五隔之本爻乃登於五之上而呼之有羽翰之音登於天之象又曰卦中虛故多取聲音象又曰雞之鳴必信而巽又有此象禮有此名宜無疑者然恐周家備此名物夏商之質未有此稱則亦恐泛以羽翰之音爲象而聲聞於天詩亦以此稱鶴則於斯二者難以臆說定也李氏開曰中孚取類最多豚魚鶴鳴翰音至於燕爵象亦旁通徐氏曰翰音羽翰之音也音登於天虛聲逺聞也有信之名無信之實以此爲正固守則凶上居終故戒又曰月令注有孚甲孚乳之說與中孚取鶴鳴翰音之象同意】大象傳澤上有風中孚君子以議獄緩死集解【程子曰澤上有風感於澤中水體虛故風能入之人心虛故物能感之風之動乎澤猶物之感於中故爲中孚之象君子觀其象以議獄與緩死君子之於議獄盡其忠而已於決死極其惻而已故誠意常求於緩緩寛也於天下之事無所不盡其忠而議獄緩死最其大者也朱子曰風感水受中孚之象議獄緩死中孚之意】附錄【朱子語問澤上有風中孚風之性善入水虛而能順承波濤洶湧惟其所感有相信從之義故爲中孚曰也是如此風去感它它便相順有相孚之象澤上有風中孚須是澤中之水海卽澤之大者方能相從孚風若溪湍之水則其性急流就下風又不柰它何並董議獄緩死只是以誠意求之澤上有風感得水動議獄緩死則能感人心淵問中孚是誠信之義議獄緩死是誠信之事故君子盡心於是曰聖人取象有不端確處如此之類今也只恁地解但是不甚親切董】纂注【蔡氏曰議獄兌象緩死巽象馮氏椅曰中虛像獄二陰在獄中象死一居陽位者不可死也項氏曰獄之將決則議之其旣決則又緩之然後盡於人心王聽之司宼聽之三公聽議獄也旬而職聽二旬而職聽三旬而上之緩死也故獄成而孚輸而孚在我者盡故在我者無憾也徐氏曰象言刑獄者五噬嗑賁丰旅中孚離爲戈兵有刑獄象又取離明照知情實則刑不濫也中孚厚畫底離噬嗑丰兼取震賁旅兼取艮者明以察其情動以致其決噬嗑去間丰多故非震以動之無以威眾也賁過於文旅不畱獄非艮以止之或輕以用刑也蓋獄乃人命所系一成不可變聖人立象盡意而致其謹審如此象言刑獄五卦噬嗑丰以其有離之明震之威也賁次噬嗑旅次丰離明不易震皆反爲艮矣蓋明貴無時不然威則有時當止至於中孚則全體似離互體有震艮而又兌以議之巽以緩之聖人卽象垂敎其忠厚惻怛之意見於謹刑如此何其仁哉五卦中文王惟於噬嗑取象夫子卽噬嗑賁丰旅中孚以盡其義】彖傳中孚柔在內而剛得中集解【程子曰二柔在內中虛爲誠之象二剛得上下體之中中實爲孚之象卦所以爲中孚也】附錄【朱子語柔在內剛得中這个是就全體看則中虛就二體看則中實它都見得有孚信之意故喚作中孚伊川此二句說得好它只遇著這般齊整底便恁地說去若遇著那不齊整底便說不去易說】說而巽孚乃化邦也集解【程子曰以二體言卦之用也上巽下說爲上至誠以順巽於下下有孚以說從其上如是其孚乃能化於邦國也若人不說從或違拂事理豈能化天下乎朱子曰以卦體卦徳釋卦名義】纂注【馮氏椅曰柔在內六三六四也剛得中九二九五也柔在內中虛之象中虛則生信信者孚之得剛得中則中實實者孚之本上以巽行之下以說從之所以孚也】豚魚吉信及豚魚也集解【程子曰信能及於豚魚信道至矣所以吉也】纂注【郭氏京曰今本及字下誤增豚魚字驗六十四卦彖先舉繇辭後以義結更不重言繇文足明誤矣鄭氏湘卿曰仁及艸木言艸木難仁也誠動金石言金石難誠也信及豚魚言豚魚難信也天則眞夫婦朋友人也人則情聖人與天地同徳任眞不任情故信及豚魚然後爲吉愚按豚魚彖傳云信及豚魚也恐只如虎渡雉馴鱷魚逺徙之意若從江豚之說則只當云豚及不及不當言信及豚魚亦且於利涉不侔信及字在上乃人之信及豚魚耳非豚魚之信及於人也其爲二物明矣郭氏謂多豚魚字只云信及也亦不相悖】利涉大川乘木舟虛也集解【程子曰以中孚一作虛涉險難其利如乘木濟川而以虛舟也舟虛一有中字則無沈覆之患一無之患字卦虛中爲虛舟之象朱子曰以卦象言】纂注【司馬公曰中孚者發於中而孚於人也豚魚幽賤無知之物苟飼以時則應聲而集而況於人乎至誠以涉險如乘虛舟物莫之害故曰利涉大川乘木舟虛也】中孚以利貞乃應乎天也集解【程子曰中孚而貞則應乎天矣天之道孚貞而已朱子曰信而正則應乎天矣】纂注【馮氏椅曰又以六四九二明卦占應去聲中孚六四也貞九五也五天位四應之應乎天也誠者天之道孚之正則應乎天不正則徇乎人而孚不足言矣】小象傳初九虞吉志未變也集解【程子曰當信之始志一無志字未有所從而虞度所信則得其正是以吉也蓋其志未有變動志有所從則是變動虞之不得其正矣在初言求所信之道也】纂注【楊氏萬里曰虞之爲言防也書敝戒無虞萃戒不虞是也邪不閒則誠不存家人之閒有家中孚之虞皆見於初九防家防心皆在初也故孔子皆以志未變贊之】其子和之中心願也集解【程子曰中心願謂誠意所願也故通而相應】或鼔或罷位不當也集解【程子曰居不當位故無所主惟所信是從所處得正則所信有方矣】馬匹亡絕類上也【呂音訓上陸時掌反】集解【程子曰絕其類而上從五也類謂一作相應也】有孚攣如位正當也集解【程子曰五居君位之尊由中正之道能使天下信之如拘攣之固乃稱其位人君之道當如是也】翰音登於天何可長也集解【程子曰守孚至於窮極而不知變豈可長久也固守而一無而字不通如是則凶也】

經【艮下震上】集解【程子曰小過序卦有其信者必行之故受之以小過人之所信則必行行則過也小過所以繼中孚也爲卦山上有雷雷震於髙其聲過常故爲小過又陰居尊位陽失位而不中小者過其常也蓋爲小者過又爲小事過則爲過之小】小過亨利貞【呂音訓小過陸氏曰古臥反義與大過同王肅云音戈兌宮逰防卦】集解【程子曰過者過其常也若矯枉而過正過所以就正也事有時而當然有待過而後能亨者故小過自有亨義利貞者過之道利於貞也不失時冝之謂正】可小事不可大事飛鳥遺之音不冝上宜下大吉【呂音訓遺陸如字上陸氏曰時掌反彖同鄭如字謂君也】集解【程子曰過所以求就中也所過者小事也事之大者豈可過也於大過論之詳矣飛鳥遺之音謂過之不逺也不宜上宜下謂宜順也順則大吉過以就之蓋順理也過而順理其吉必大朱子曰小謂陰也爲卦四陰在外二陽在內陰多於陽小者過也旣過於陽可以亨矣然必利於守貞則又不可以不戒也卦之二五皆以柔而得中故可小事三四皆以剛失位而不中故不可大事卦體內實外虛如鳥之飛其聲下而不上故能致飛鳥遺音之應則宜下而大吉亦不可大事之類也】附錄【朱子語問小過飛鳥遺音本義謂致飛鳥遺音之應如何曰看這象似有羽虫之孽之意如賈誼鵬鳥之類是也學蒙】纂注【蔡氏曰小過柔爲主柔性下故宜下則大吉蘭氏曰上卦四五陰陽皆失位故不宜上下卦二三剛柔皆當位故曰宜下鄭氏剛中曰不宜上者上二陰乘陽乘陽而上非陰所宜也宜下者謂下二陰順陽順陽而協非上逆之比也孔氏曰飛鳥遺其音聲哀以求處過上則愈無所適過下則不失其安雙湖先生曰小過飛鳥文王卦象也以全體橫觀有飛鳥之象故爻辭蒙卦義亦兩取象飛鳥又與離爲飛鳥象不同各有義例小過反是疊畫坎卦不可以離例論也利貞指三上言亦因爲初四五戒四陰過可小事二陽防不可大事遺音卦有兌口象】初六飛鳥以凶集解【程子曰初六陰柔在下小人之象又上應於四四復動體小人躁易而上有應助於所當過必至過甚況不當過而過乎其過如飛鳥之迅疾所以凶也躁疾如是一有則字所以過之速且逺救止莫及也朱子曰初六陰柔上應九四又居過時上而不下者也飛鳥遺音不宜上宜下故其象占如此郭璞洞林占得此者或致羽虫之孽】附錄【朱子語初六飛鳥以凶只是取其飛過髙了不是取遺音之義中孚有卵之象小過中間二畫是鳥腹上下四陰爲鳥翼之象鳥出乎卵此小過所以次中孚也煇】纂注【徐氏曰初柔本下而上與四應四動體初從四而動知鳥之飛動而不止又小過之義上逆下順初躁動而從上失冝下之義故凶項氏曰二爻皆當鳥翅之末初六在艮之下當止而反飛以飛致凶故曰飛鳥以凶上六居震之極其飛已髙動而成離則麗於罔罟故曰飛鳥離之凶李氏舜臣曰大過之棟小過之飛鳥皆以一卦取象然大過之棟寄之三四兩爻小過之飛鳥寄之初上二爻何也棟梁之用在室中飛鳥之逆順見於上下故也】六二過其祖遇其妣不及其君遇其臣無咎【呂音訓妣陸必履反】集解【程子曰陽之在上者父之象尊於父者祖之象四在三上故爲祖二與五居相應之地同有柔中之徳志不從於三四故過四而遇五是過其祖也五陰而尊祖妣之象與二同徳相應在它卦則陰陽相求過之時必過其常故異也無所不過故二從五亦戒其過不及其君遇其臣謂上進而不陵及其君適當臣道則無咎也遇當也過臣之分則其咎可知朱子曰六二柔順中正進則過三四而遇六五是過陽而反遇陰也如此則不及六五而自得其分是不及君而適遇其臣也皆過而不過守正得中之意無咎之道也故其象占如此】附錄【朱子語三父四祖五便當妣過祖而遇妣是過陽而遇陰然而陰不可過則不能及六五卻反回來六二上面淵】九三弗過防之從或戕之凶【呂音訓戕陸氏曰徐在良反】集解【程子曰小過陰過陽失位之時三獨居正然在下無所能爲而爲陰所忌惡故有一作所當過者在過防於小人若弗過防之則或從而戕害之矣如是則凶也三於陰過之時以陽居剛過於剛也旣戒之過防則過剛亦在所戒矣防小人之道正已爲先三不失正故無必凶之義能過防則免矣三居下之上居上爲下皆如是也朱子曰小過之時事每當過然後得中九三以剛居中眾陰所欲害者也而自恃其剛不肯過爲之備故其象占如此若占者能過防之則可以免矣】附錄【朱子語中孚小過兩卦體突不可曉小過尢甚如雲弗過防之從或戕之則是不能過防之也四字只是一句至弗過遇之與弗遇過之皆是兩字爲絕句意義更不可曉煇】纂注【雙湖先生曰朱子謂弗過遇之是兩字爲絕句愚謂弗過防之亦當兩字爲絕句蓋小過乃陰過之時故二陽爻皆稱弗過是言陽弗能過也防之防陰也言弗能過之則當防之若不防而反從之則彼或得以戕我而凶矣二陰在下有上進之勢故當防】九四無咎弗過遇之往厲必戒勿用永貞集解【程子曰四當小過之時以剛處柔剛不過也是以無咎旣弗過則合其宜矣故云遇之謂得其道也若往則有爲必當戒懼也往去柔而以剛進也勿用永貞陽性堅剛故戒以隨宜不可固守也方陰過之時陽剛失位則君子當隨時順處不可固守其常也四居髙位而無上下之交𨿽比五應初方陰過之時彼豈肯從陽也故往則有厲朱子曰當過之時以剛處柔過乎恭矣無咎之道也弗過遇之言弗過於剛而適合其宜也往則過矣故有厲而當戒陽性堅剛故又戒以勿用永貞言當隨時之宜不可固守也或曰弗過遇之若依六二爻例則當如此說若依九三爻例則過遇若如遇防之義未詳孰是當闕以俟知者】附錄【朱子語九四弗過遇之過遇猶言加意待之也上六弗遇過之疑亦當作弗過遇之與九三弗過防之文體正同淵】纂注【李氏光曰方羣陰用事之時求動而進則危矣故當戒謹亦勿固守其正而昧於幾也處小人之間求進則爲所擠陷守節則爲所嫉忌蓋處位不當姑靜以俟夫時而已雙湖先生曰九四弗過與九三同義遇之前遇乎陰也上往則危厲必當致其戒謹然陽性本上故又戒其勿用永貞言不必永久貞固以自守但戒謹則可免厲矣二陰在上有遇之之勢故當戒】六五宻雲不雨自我西郊公弋取彼在穴【呂音訓弋陸余職反】集解【程子曰五以陰柔居尊位𨿽欲過爲豈能成功如宻云而不能成雨所以不能成雨自西郊故也陰不能成雨小畜卦中已解公弋取彼在穴弋射取之也射止是射弋有取義穴山中之空中虛乃空也在穴指六二也五與二本非相應乃弋而取之五當位故云公猶公上也同類相取𨿽得之兩陰豈能濟大事乎猶宻云之不能成雨也朱子曰以陰居尊又當陰過之時不能有爲而弋取六二以爲助故有此象在穴陰物也兩陰相得其不能濟大事可知】附錄【朱子語宻雲不雨大防做不得事底意思淵弋是俊壯底意卻只弋得這般物事淵】纂注【朱氏曰兌澤之气上而爲云兌陰盛也故爲宻云兌西震東巽風楊之云自西往東由陰而升陰倡而陽不和不雨之象故曰自我西郊五自謂曰我又曰小畜彖辭與小過六五同蓋小畜所畜者小小過所過者小皆不可以大事過之則畜之矣二卦𨿽殊而大者爲小者所畜則一而已馮氏椅曰正猶蠱之彖應巽之五之象蓋五位乎君足以主一卦故象或應他卦之彖也徐氏曰公謂五弋射取也彼謂二在穴二柔居中象因卦有飛鳥之象故曰弋彼在穴乎雙湖先生曰小過全體似坎弓象互巽繩弋象二陰在艮山之下巖穴象穴亦陰爻中斷象】上六弗遇過之飛鳥離之凶是謂災眚集解【程子曰六陰而動體處過之極不與理遇動皆過之其違理過常如飛鳥之迅速所以凶也離過之逺也是謂災眚是當有災眚也災者天殃眚者人爲旣過之極豈惟人眚天災亦至其凶可知天理人事皆然也朱子曰六以陰居動體之上處陰過之極過之已髙而甚逺者也故其象占如此或曰遇過恐亦只當作過遇義同九四未知是否】纂注【蔡氏曰過遇五也今在五上故弗遇過之過乎五也離過之逺也過而不中故凶天災人眚俱有也蘭氏曰始以小過爲無傷而弗攺如鳥之飛翔於始其終遂至於離其罔羅余氏曰飛鳥離之疑如鴻則離之之離蘇氏曰弗過遇之君子不能過小人而遇者也弗遇過之小人不肯遇君子而過之者也九四不能過六五而承之故曰弗過遇之上六過九三而逺之故曰弗遇過之馮氏椅曰此卦猶大過中二爻故二五初上皆配取象雙湖先生曰此爻與四正相反九四曰弗過遇之上六曰弗遇過之弗過遇之者陽防而弗能過乎陰反遇乎陰也弗遇過之者陰上而弗能遇陽反過乎陽也小過陰過而陽弗過之時故四言弗過而上言過四前有陰有相遇之理上已過陽無復遇之期故四言遇而上言弗遇亦可見也飛鳥離之取逺過之象陰過如此非陰之福也災眚薦至凶孰甚焉此可爲小人過盛者之戒】大象傳山上有雷小過君子以行過乎恭喪過乎哀用過乎儉【呂音訓行陸下孟反】集解【程子曰雷震於山上其聲過常故爲小過天下之事有時當過而不可過甚故爲小過君子觀小過之象事之冝過者則勉之行過乎恭喪過乎哀用過乎儉是也當過而過乃其宜也不當過而過則過矣朱子曰山上有雷其聲小過三者之過皆小者之過可過於小而不可過於大可以小過而不可甚過彖所謂可小事而宜下者也】附錄【朱子語山上有雷小過是聲在髙處下來飛鳥遺之音也是髙處聲下來爲小過聲在髙處是小過之義淵君子行過恭用過儉皆是宜下之意煇小過是過於慈惠之類大過則是剛嚴果毅底气象僴小過大率是過得不多如大過便說獨立不懼小過只說這行喪用度都只是這般小事淵】纂注【徐氏曰大壯當仲春雷乃發聲小過有雷方在艮震之交先驚蟄而發故曰過項氏曰曰行曰喪曰用皆見於動以象震也曰恭曰哀曰儉皆當止之節以象艮也雙湖先生曰震有行象互巽有恭象中四爻互大過爲棺槨有喪象互兌爲口有哀號象用則屬震動儉則屬艮止三者之過皆當小過時也李氏舜臣曰行已之際恭可過傲不可過臨喪之際哀可過樂不可過制用之際儉可過奢不可過皆過爲卑小應小過之象朱氏曰考父過恭髙柴過哀晏平仲過儉非過於理也小過所以爲時中也】彖傳小過小者過而亨也集解【程子曰陽大陰小陰得位陽失位而不中是小者過也故爲小事過過之小小者與小事有時而當過過之亦小故爲小過事固有待過而後能亨者過之所以能一作求亨也朱子曰以卦體釋卦名與其辭】過以利貞與時行也集解【程子曰過而利於貞謂與時行也時當過而過乃非過也時之宜也乃所謂正也】柔得中是以小事吉也集解【朱子曰以二五言】纂注【郭氏京曰柔得中是以可小事也是以下脫可字小事下誤增吉字案彖舉繇辭例無增損若可小事合有吉則不可大事不合有凶則小事不合有吉斷可知也】剛失位而不中是以不可大事也集解【朱子曰以三四言】纂注【李氏曰得其時則柔足以有爲故柔得中是以可小事假二五而言也非其時則剛不能以有爲故剛失位而不中不可以大事假三四而言也】有飛鳥之象焉集解【程子曰小過之道於小事有過則吉者而彖以卦才言吉義柔得中二五居中也陰柔得位能致小事吉耳不能濟大事也剛失位而不中是以不可大事大事非剛陽之才不能濟三不中四失位是以不可大事小過之時自不可大事而卦才又不堪大事與時合也有飛鳥之象焉此二句不類彖體蓋解者之辭誤入彖中中剛一作實外柔飛鳥之象卦有此象故就飛鳥爲義】纂注【陸氏希聲曰中孚卦柔在內而剛在外有鳥實之象今變爲小過則剛在內而柔在外有飛鳥之象方氏曰有飛鳥之象在柔小之卦則爲小鳥安於小外則大吉】飛鳥遺之音不宜上宜下大吉上逆而下順也集解【程子曰事有時而當過所以從宜然豈可甚過也如過恭過哀過儉大過則不可所以在小過也所過當如飛鳥之遺音鳥飛迅疾聲出而身已過然豈能相逺也事之當過者亦如是身不能甚逺於聲事不可一作能逺過其常在得冝耳不宜上宜下更就鳥音取宜順之義過之道當如飛鳥之遺音夫聲逆而上則難順而下則易故在髙則大山上有雷所以爲過也過之道順行則吉如飛鳥之遺音宜順也所以過者爲順乎宜也能順乎宜所以大吉朱子曰以卦體言】纂注【蔡氏曰上逆而下順陰之道也】小象傳飛鳥以凶不可如何也集解【程子曰其過之疾如飛鳥之迅豈容救止也凶其宜矣不可如何無所用其力也】附錄【朱子語若占得者更無可避之理故象曰不可如何也必大】不及其君臣不可過也集解【程子曰過之時事無不過其常故於上進則戒及其一作其及君臣不可過臣之分也朱子曰所以不及君而還遇臣者以臣不可過故也】從或戕之凶如何也集解【程子曰陰過之時必害於陽小人道盛必害君子當過爲之防防之不至則爲其所戕矣故曰凶如何也言其甚也】弗過遇之位不當也往厲必戒終不可長也集解【程子曰位不當謂一作故處柔九四當過之時不過剛而反居柔乃得其宜故曰遇之遇其宜也以一無以字九居四位不當也居柔乃得其宜也當陰過之時陽退縮自保足矣終豈能長而盛也故往則有危必當戒也長上聲作平聲則大失易意以夬與剝觀之可見與夬之象文同而音異也朱子曰爻義未明此亦當闕】附錄【朱子語此爻小象恐不得如伊川說以長字爲上聲勿用永貞便是不可長久勿用永貞是莫常恁地又曰莫不一向要進易說終不可長也文義未明此亦當闕僴】纂注【雙湖先生曰不可長是說四可上往不可久長之意】宻雲不雨已上也【呂音訓已上陸氏曰並如字上又時掌反鄭作尙云庶幾也】集解【程子曰陽降陰升合則和而成雨陰已在上云𨿽宻豈能成雨乎陰過不能成大之義也朱子曰已上太髙也】纂注【郭氏京曰已止也誤作上字單氏曰小畜之不雨陽將盡而上交也故曰上往也小過之不雨陰已過而下交也故曰已上也】弗遇過之已亢也集解【程子曰居過之終弗遇於理而過之過已亢極其凶宜也一作矣】附錄【朱子語問小過初六不可如何也六二臣不可過也過字平聲九三自是葉了九四又轉韻位不當也當字平聲終不可長便是葉已上也上字作平聲已亢也便也是平聲疑自當字以下不然蓋廣韻唐中上字無平聲但終不可長之長字作音仗則皆葉矣皆在四十一漾韻】纂注【愚案朱子叶韻之說則郭氏謂已上之誤非矣】經【離下坎上】集解【程子曰旣濟序卦有過物者必濟故受之以旣濟能過於物必可以濟故小過之後受之以旣濟也爲卦水在火上水火相交則爲用矣各當其用故爲旣濟天下萬事已濟之時也】旣濟亨小利貞初吉終亂【呂音訓旣濟陸氏曰節計反下卦同鄭云旣已也盡也濟度也坎宮三世卦亨小陸氏曰絕句以小連利貞者非】集解【程子曰旣濟之時大者旣已亨矣小者尙有一有未字亨也𨿽旣濟之時不能無小未亨也小字在下語當然也若言小亨則爲亨之小也利貞處旣濟之時一無之時字利在貞固以守之也初吉方濟之時也終亂濟極則反也朱子曰旣濟事之旣成也爲卦水火相交各得其用六爻之位各得其正故爲旣濟亨小當爲小亨大抵此卦及六爻占辭皆有警戒之意時當然也】附錄【朱子語亨小當作小亨大率到那旣濟了時便有不好處所以說小亨如唐時貞觀之盛便向那不好處淵旣濟是已濟了大事都已亨過了只更小小底正在亨通若能戒謹恐懼得常似今猶自得不然便一向不好去了伊川之意亦是如此但要說作亨小所以不分曉又曰若將濟便是好今已濟便只是不好去了學蒙初吉終亂便有不好在末後底意思淵】纂注【李氏舜臣曰水火相逮兩相交接旣濟之象旣濟則爲亨矣而卦辭所謂亨乃在於小何也易以陰柔爲小離之一陰在中是也坎一陽在上與之相應小者得大者之應而亨也況六爻中三陰皆出三陽之上則是小者皆在上而亨也三陽下之陰陽相交而爲旣濟亦猶泰通之世陰上陽下而相交也其所以致亨者非獨兩兩相應以居位各正故也初三五陽位皆以九居之二四六陰位皆以六居之六十四卦無如旣濟最正故曰利貞向使不正安能相濟夫旣濟功成物極則反理之必然故曰初吉終亂卦辭亦慮旣濟後盈溢太過者邪蔡氏曰初吉六二也終亂上六也旣濟終爲未濟矣又坎難在外像】初九曳其輪濡其尾無咎【呂音訓曳陸以制反濡陸音儒】集解【程子曰初以陽居下上應於四又火體其進之志鋭也然時旣濟矣進不已則及於悔咎一作吝故曳其輪濡其尾乃得無咎輪所以行倒曳之使不進也獸之涉水必揭其尾濡其尾則不能濟方旣濟之初能止其進乃得無咎不知已則至於咎也朱子曰輪在下尾在後初之象也曳輪則車不前濡尾則狐不濟旣濟之初謹戒如是無咎之道占者如是則無咎矣】附錄【朱子語曳輪濡尾是只爭些子時候是欲到與未到之間不是不欲濟是要濟而未敢輕濟如曹操臨敵意思安間如不欲戰老子所謂猶若冬涉川之象涉則畢競涉只是畏那寒了未敢便涉易說】纂注【鄭氏剛中曰坎爲輪初在坎後曳之也蔡氏曰狐有濡尾象亦坎象也李氏舜臣曰徐進而不躐等無咎之道也】六二婦喪其茀勿逐七日得【呂音訓�今本作喪陸息浪反茀陸氏曰方拂反首飾也馬同干云馬髴也鄭云車蔽也子夏作髴荀作紱董作髢晁氏曰馬一行虞亦作髴雲鬢髮也說之案茀古文紱字】集解【程子曰二以文明中正之徳上應九五剛陽中正之君宜得行其志也然五旣得尊位時已旣濟無復進而有爲矣則於在下賢才豈有求用之意故二不得遂其行也自古旣濟而能用人者鮮矣以唐太宗之用言尙怠於終況其下者乎於斯時也則剛中反爲中滿坎離乃爲相戾矣人能識時知變則可以言易矣二陰也故以婦言茀婦人出門以自蔽者也喪其茀則不可行矣二不爲五之求用則不得行如婦之喪茀也然中正之道豈可廢也時過則行矣逐者從物也從物則失其素守故戒勿逐自守不失則七日當復得也卦有六位七則變矣七日得謂時變也𨿽不爲上所用中正之道無終廢之理不得行於今必行於異時也聖人之一有爲字勸戒深矣朱子曰二以文明中正之徳上應九五剛陽中正之君宜得行志而九五居旣濟之時不能下賢以行其道故二有婦喪其茀之象茀婦車之蔽言失其所以行也然中正之道不可終廢時過則行矣故又有勿逐而自得之戒】纂注【馮氏椅曰詩翟茀謂以藋爲蔽車之飾李氏舜臣曰離爲雉爲文則有翟茀之象王氏安石曰此爻巽順在中婦象也兩剛爲之蔽茀象也棄二剛以應五故曰婦喪其茀苟得志乎五則𨿽二剛猶在上下爲之蔽又焉用逐七日者從其應以往返之時言李氏開曰自二之外七日還本位與復震六二同義劉氏曰易以日言近以嵗言逺】九三髙宗伐鬼方三年克之小人勿用【呂音訓鬼方陸氏曰蒼頡篇云鬼逺也】集解【程子曰九三當旣濟之時以剛居剛用剛之至也旣濟而用剛如是乃髙宗伐鬼方之事髙宗必商之髙宗天下之事旣濟而逺伐暴亂也威武可及而救民爲心乃王者之事也惟聖賢之君則可若騁威武忿不服貪土地則殘民肆欲也故戒不可用小人小人爲之則以貪忿私意也非貪忿則莫肯爲也三年克之見其勞憊之甚聖人因九三當旣濟而用剛發此義以示人爲法爲戒豈淺見所能及也朱子曰旣濟之時以剛居剛髙宗伐鬼方之象也三年克之言其久而後克戒占者不可輕動之意小人勿用占法與師上六同】附錄【朱子語髙宗伐鬼方疑是髙宗舊日占得此爻故聖人引証之吉凶如此如箕子之明夷帝乙歸妹皆恐是如此又曰漢時去古未逺想見卜筮之書皆存如漢文帝之占大橫庚庚都似傳古人說話又曰夏唘以光想是夏唘曾占得此卦煇】纂注【徐氏曰鬼方幽逺小國也蒼頡篇云鬼逺也近坎有鬼方象離體有伐象盡坎三爻而成旣濟有三年克之象三當旣濟之中以剛居剛欲兼舉內外之治故有髙宗伐鬼方之象張子曰上六險而應卦之終亂者也鬼方之象頊氏曰髙宗所伐正南鄕之夷今南夷猶稱鬼主國家亦以都鬼主爵之云東北方者非也程氏曰沈黎志云鬼方俗尙鬼大者嵗輸一牛主祭者曰鬼主大者曰都天鬼主故宋獲羌戎囚之長亦曰鬼章然則髙宗所伐其今黎雅以南歟商頌載髙宗責荊楚之辭亦及氐羌且曰居國南鄕則或然矣雙湖先生曰案唐髙祖紀注鬼方夏曰獯鬻商曰鬼方周曰獫狁漢曰匈奴魏曰突厥突厥右匈奴北部今項氏程氏說又如此姑記之龍氏仁夫曰案左傳云投之四夷以禦魑魅所謂鬼方也小雅有內奰於中國覃及鬼方之語通言夷方本無専指然以象例考之南離無鬼象北坎無伐象又此卦下離故伐言於三後卦上離故伐言於四其象明甚以事理求之帝王徵苖撻荊楚伐徐方皆南徵也戰蚩尢伐獫狁皆北伐也然自秦漢以來爲中國患者每在北聖人前民用知來物防意疑在此李氏開曰三年上隔三位故曰三年鄭氏汝諧曰九三以剛陽處欲變之位剛陽則過於有爲欲變則動而之外內治已濟必欲用陽剛以求功於外者故爲之戒曰以髙宗之盛而伐鬼方猶三年而後克之其可用小人而唘多事之源乎無事之世捨內治而幸邊功者皆小人唘之也】六四繻有衣袽終日戒【呂音訓繻陸氏曰而朱反王肅鄭音須子夏作襦王廙同薛云古文作繻晁氏曰子夏作繻說文作需袽陸氏曰女居反絲袽也王肅音如說文作絮云緼也廣雅云絮塞也子夏作茹京作絮晁氏曰說文作絮一曰敝絮易繻有衣絮說之案近文絮作袽又作防通用】集解【程子曰四在濟卦而水體故取舟爲義四近君之位當其任者也當旣濟之時以防患慮變爲急繻當作濡謂滲漏也舟有罅漏則塞以衣袽有衣袽以備濡漏又終日戒懼不怠慮患當如是也不言吉方免於患也旣濟之時免患則足矣豈復有加也朱子曰旣濟之時以柔居柔能預備而戒懼者也故其象如此程子曰繻當作濡衣袽所以塞舟之罅漏】附錄【朱子語六四以柔居柔能慮患豫防蓋是心低小底人便能慮事柔善底人心不粗慮事細宻剛果之人心粗不解如此淵】纂注【蔡氏曰繻帛之美者袽衣之敝者旣濟過中時且變矣故四有衣袽之戒言繻𨿽美則必至於有袽事𨿽濟則必至於未濟必須終日戒懼乎此則憂疑可釋而不至於終亂矣林氏曰說者謂衣之敗絮可以塞漏舟愚謂不然漏舟而待敗絮非防患之道也離爲日三爻皆離有終日象坎爲憂有戒懼象】九五東鄰殺牛不如西鄰之禴祭實受其福【呂音訓禴陸氏曰羊略反祭之薄者】集解【程子曰五中實孚也二虛中誠也故皆取祭祀爲義東鄰陽也謂五西鄰陰也謂二殺牛盛祭也禴薄祭也盛不如薄者時不同也二五皆有孚誠中正之徳二在濟下尙有進也故受福五處濟極無所進矣以至誠中正守之苟未至於反耳理無極而終不反者也已至於極𨿽善處無如之何矣故爻象惟言其時也朱子曰東陽西陰言九五居尊而時已過不如六二之在下而始得時也又當文王與紂之事故其象占如此彖辭初吉終亂亦此意也】附錄【朱子語問九五爻以言紂𨿽貴爲天子祭祀之盛而不若文王薄祭卻可以福祐蓋時之興衰自是如此曰子云云云十六日月𨿽缺未多更圓似生明之時畢竟是漸缺去月初𨿽小於生魄時畢竟是長底時節問占得此爻則如何曰這當看所值之時何如大意大底不得便宜易說】纂注【雙湖先生曰案程傳東鄰謂五西鄰謂二本義從之橫渠又謂東鄰上六西鄰六四愚竊謂此爻周公所以發先天八卦方位也先天離東坎西今旣濟離先坎後卽方位之自東而西也東鄰指離六二西鄰指坎九五五以二爲東鄰二亦以五爲西鄰也牛離象殺牛離爲戈兵象坎爲幽陰多說祭祀水性就下又有禴薄之象實受其福又可見九五陽爻爲實也嘗謂文王序卦上經首乾坤終坎離卽先天干南坤北離東坎西四方四正之卦下經首咸恆終旣濟未濟卽先天山澤雷風四隅反易之卦與夫坎離之交不交也先天一圖在文王序卦中矣今於此東西之象尢信若夫卦體自有東西鄰象未必爲文王與紂事況當周公時周家旣已伐而取其國又何必爲抑之辭載於經乎此是先儒說經之過本義因仍未革亦俟後之人耳】上六濡其首厲集解【程子曰旣濟之極固不安而危也又陰柔處之而在險體之上坎爲水濟亦取水義故言其窮至於濡首危可知也旣濟之終而小人處之其敗壞可立而待也朱子曰旣濟之極險體之上而以陰柔處之爲狐涉水而濡其首之象占者不戒危之道也】纂注【陳氏友文曰涉水而至於濡尾不害其爲濟也首亦濡則溺矣故厲馮氏曰首在前尾在後則旣未濟之六爻象皆橫觀也皆有坎水故首尾皆濡以見凡事之欲濟者身在其中乃可濟也首尾皆濡則身在其中矣又曰旣濟險乃在前未濟乃出乎險者也而卦義相反蓋以水火相濟不相濟爲象也然險終在前故旣濟終厲終出乎險故未濟終孚應易窮則變之義】大象傳水在火上旣濟君子以思患而豫防之集解【程子曰水火旣交各得其用爲旣濟時當旣濟惟慮患害之生故思而豫防使不至於患也自古天下旣濟而致禍亂者蓋不能思患而豫防也】纂注【蔡氏曰思患坎難象豫防離明象司馬公曰旣濟未濟反復相承也艱險未濟君子以矜愼之志辧物之宜處之以道如是險無不濟功無不成事旣濟矣無所復爲則又當思未萌之患而豫防之是以君子能康又民物而永保安樂也】彖傳旣濟亨小者亨也【呂音訓旣濟亨小者亨也晁氏曰孔謂合有兩小字】集解【朱子曰濟下疑脫小字】纂注【郭氏京曰旣濟亨小小者亨也案亨小下脫小字旣濟之義只在小者亨若小者不亨不爲旣濟故夫子先舉繇辭然後以小者亨也爲義結了若空有者亨兩字不成義也】利貞剛柔正而位當也集解【程子曰旣濟之時大者固一無固字已亨矣惟有小者一有未字亨也時旣濟矣固宜貞固以守之卦才剛柔正當其位當位者其常也乃正固之義利於如是之貞一有正字也陰陽各得正位所以爲旣濟也朱子曰以卦體言】纂注【郭氏雍曰六爻有應者八卦然應而皆得位者六十四卦獨此一卦而已是知旣濟者必在有應必得其位然後可也趙氏曰坤上干下爲泰以天地之交也坎上離下爲旣濟以水火之交也以象言之水火若未可同於天地以畫觀之則乾畫居坤之中而爲坎坎者乾之中也故乾居西北而坎居正北坤畫居乾之中而爲離離者坤之中也故坤居西南而離居正南坎離者乾坤之大用也故泰之六爻𨿽相應而二五處非其位旣濟之六爻不惟皆應而剛柔無一之不當以是爻而居是位則其應者皆正也水火相交而剛柔正應則其爲旣濟也豈不大哉】初吉柔得中也集解【程子曰二以柔順文明而得中故能成旣濟之功二居下體方濟之初也而又善處是以吉也朱子曰指六二】終止則亂其道窮也集解【程子曰天下之事不進則退無一定之理濟之終不進而止矣無常止也衰亂至矣蓋其道已窮極也九五之才非不善也時極道窮理當必變也聖人至此柰何曰一無曰字惟聖人爲能通其變於未窮不使至於極也堯舜是也故有終而無亂】纂注【馮氏椅曰初論六二而終當九五以九居五則其徳當乎大君之位而上下五爻亦各當其位而天下定矣所謂利貞者以此也然各當其位之定而無復有事則一气之流行物情之營爲萬事之更代所謂定者乃亂之源也故旣濟之終則亂故孔子又贊之曰終止則亂其義著明矣丘氏曰人之常情處無事則止心生止則心有所怠而不復進此亂之所從起處多事則戒心生戒則心有所畏而不敢肆此治之所由兆治亂者天也所以制其治亂者人也彖曰終亂而傳曰終正則亂止則亂矣不止亂安從生玩止一辭則知夫子之於贊易也其防深矣乎雙湖先生曰文王卦辭初吉終亂之云不過如泰極則否之類旣濟極則反爲未濟耳非有他也夫子釋之則曰終止則亂味止之一字卽雜卦所謂旣濟定也之義蓋旣濟之陰陽各歸其家易於伏而不動履其運者若一切止而不爲則亂之所由起矣此又夫子之防也然則如之何而可亦曰剛柔𨿽正位𨿽當而气機之運不可使一息或停譬之人身心火旣降腎水旣升可謂一身之旣濟矣然善於康濟者豈可使升者不降降者不升必如所謂靜極復動動極復極一動一靜互爲其根而循環無端焉而後可耳此夫子終止則亂之防意也】小象傳曳其輪義無咎也集解【程子曰旣濟之初而能止其進則不至於極其義自無咎也】七日得以中道也集解【程子曰中正之道𨿽不爲時所用然無終不行之理故喪茀七日當復得謂自守其中異時必行也不失其中則正矣】三年克之憊也【呂音訓憊陸氏曰備拜反鄭云劣弱也陸績作備云當爲憊憊困劣也】集解【程子曰言憊以見其事之至難在髙宗爲之則可無髙宗之心則貪忿以殃一作殘民也】附錄【朱子語問三年克之憊也以言用兵是不得已之事以髙宗之賢三年而克鬼方亦不勝其憊矣曰言兵不可輕用也學蒙】終日戒有所疑也集解【程子曰終日戒懼常疑患之將至也處旣濟之時當畏愼如是也】東鄰殺牛不如西鄰之時也實受其福吉大來也集解【程子曰五之才徳非不善不如二之時也二在下有進之時故中正而孚則其吉大來所謂受福也吉大來者在旣濟之時爲大來也亨小初吉是也】濡其首厲何可久也集解【程子曰旣濟之窮危至於濡首其能長久乎】附錄【朱子語問旣濟上三爻皆漸漸不好蓋出明而入險四有衣袽之象曰有所疑也便是不美之端倪自此已露五殺牛則太自過盛上濡首則極而亂矣不知如何曰然時運到那時都過了康節所謂飲酒酩酊開花離披時節所以有這樣不好防意思出來學蒙初九義無咎也咎字上聲六二以中道也道亦上聲音斗九三換平聲憊字通入備字備字攺作平聲則音皮六四有所疑九五不如西鄰之時又吉大來也來字音黎上六何可久也久與已通已字平聲爲期易說】

經【坎下離上】集解【程子曰未濟序卦物不可窮也故受之以未濟終焉旣濟矣物之窮也物窮而不變則無不已之理易者變易而不窮也故旣濟之後受之以未濟而終焉未濟則未窮也未窮則有生生之義爲卦離上坎下火在水上不相爲用故爲未濟】未濟亨小狐汔濟濡其尾無攸利【呂音訓未濟陸氏曰離宮三世卦狐陸音胡汔陸氏曰許訖反說文雲水涸也鄭云幾也】集解【程子曰未濟之時有亨之理而卦才復有致亨之道惟在愼處狐能度水濡尾則不能濟其老者多疑畏故履冰而聽懼其陷也小者則未能畏愼故勇於濟汔當爲仡壯勇之狀書曰仡仡勇夫小狐果於濟則濡其尾而不能濟也未濟之時求濟之道當至愼則能亨若如小狐之果則不能濟也旣不能濟無所利矣朱子曰未濟事未成之時也水火不交不相爲用卦之六爻皆失其位故爲未濟汔幾也幾濟而濡尾猶未濟也占者如此何所利哉】纂注【蔡氏曰狐坎象尾指初朱氏曰孟喜云小狐濟水未濟一步下其尾故曰汔濟濡尾又曰狐首輕尾重聽水負尾以濟其剛不息是以終濟余氏曰未濟本有亨之道但如小狐幾濟而濡尾則無所利耳謂占遇未濟者皆無攸利不可也在所處如何耳李氏舜臣曰聖人作易一卦必求所以亨之理在旣濟時有旣濟之亨未濟時有未濟之亨旣濟已然之亨未濟方來之亨又曰坎爲水爲穴爲隱伏物之穴居隱伏往來水問者狐也林氏曰旣之爲言盡也已往之辭也未之爲言有所待也方來之辭也鄭氏湘卿曰上坎下離爲旣濟上離下坎爲未濟然離中有坎坎中有離二體而互成四卦四卦而歸二體其實一也坎水也其性淫而邪離火也其性烈而正坎常爲小人離常爲君子然離中有坎情其性也故旣未之離反爲小人坎中有離性其情也故旣未之坎反爲君子君子在上而小人在下則治無不濟故坎上離下爲旣濟小人在上而君子在下則治莫能濟故離上坎下爲未濟此以人事言也】初六濡其尾吝集解【程子曰六以陰柔在下處險而應四處險則不安其居有應則志行於上然旣已陰柔而一無而字四非中正之才不能援之以濟也獸之濟水必揭其尾尾濡則不能濟濡其尾言不能濟也不度其才力而進終不能濟可羞吝也朱子曰以陰居下當未濟之初未能自進故其象占如此】纂注【徐氏曰旣濟初濡其尾無咎未濟初濡其尾吝者旣濟之初才剛足以有濟又下卦離體明也明則知緩急之宜而不急濟又苟知緩急之義則𨿽濡尾亦終濟矣故無咎未濟之初才柔不足以濟天下又下卦坎體陷也陷則冒險以進而急於求濟不知未濟之義則至於濡尾而不能濟矣故可吝李氏光曰志欲有爲而才不足𨿽履危涉難奮不顧身爲可吝也朱氏曰卦後爲尾坎水濡之濡其尾也李氏過曰未濟者旣濟之反未濟之初六卽旣濟之上六故爻義相蒙林氏栗曰卦言無攸利而爻言吝者以在下一卦之初其失未逺也故系之以憂虞爾】九二曳其輪貞吉集解【程子曰在它卦九居二爲居柔得中無過剛之義也於未濟聖人深取卦象以爲戒明事上恭順之道未濟者君道艱難之時也五以柔處君位而二乃剛陽之才而居相應之地當用者也剛有陵柔之義水有勝火之象方艱難之時所賴者才臣耳尢當盡恭順之道故戒曳其輪則得正而吉也倒曳其輪殺其勢緩其進戒用剛之過也剛過則好犯上一無上字而順不足唐之郭子儀李晟當艱危未濟之時能極其恭順所以爲得正而能保其終吉也於六五則言其貞吉光輝盡君道之善於九二則戒之恭順盡臣道之正盡上下之道也朱子曰以九二應六五而居柔得中爲能自止而不進得爲下之正也故其象占如此】纂注【蔡氏曰以剛居中上應六五有才濟難者也然以剛應柔易生陵忽之心故能緩其所以行乃得正而吉也李氏舜臣曰旣濟曳輪濡尾在初爻未濟初旣濡尾矣而二猶曳其輪以時不同也然此爻於五剛柔相應𨿽在險中未可驟進惟守正待時剛中之材終可濟安得不吉馮氏椅曰未濟緣旣濟立象故濡尾濡首兩卦旣同而伐鬼方與曳其輪先後一位爾蓋未濟之二乃旣濟之五未濟之四乃旣濟之三其爻之剛則然也所不同者時與位之異故吉凶異焉熊氏曰坎有輪象離有牛象而曳之旣濟坎在外初與四應故離自內曳之欲其得所止也未濟坎在內五與二應故離自外曳之欲其出於險也雙湖先生曰二五互旣濟二卽未初故象同二不貞故戒】六三未濟徵凶利涉大

川集解【程子曰未濟徵凶謂居險無出險之用而行則凶也必出險而後可徵三以陰柔不中正之才而居險不足以濟未有可濟之道出險之用而徵所以凶也然未濟有可濟之道險終有出險之理上有剛陽之應若能涉險而往從之則濟矣故利涉大川也然三之陰柔豈能出險而往非時不可才不能也朱子曰陰柔不中正居未濟之時以徵則凶然以柔乘剛將出乎坎有利渉之象故其占如此蓋行者可以水浮而不可以陸走也或疑利字上當有不字】纂注【劉氏彌邵曰六三居險之極未能出險而陰柔失位才不足以濟又求進焉凶可知矣烏能渉大難乎旣曰未濟徵凶又曰利涉大川文義相背本義或疑利字上有不字爲得之大抵未濟下三爻皆未能出險三與初爻皆陰柔才不足以濟險九二剛中才足以濟險時未可進守貞則吉以此推之三非利渉可知矣李氏舜臣曰六爻俱失位而又三徵凶豈非未濟之時以徵則凶而居貞則吉者乎馮氏椅曰蓋上六無應不可以往則坎未能出故不利涉也雙湖先生曰自三至五又有互體之坎故又有大川象】九四貞吉悔亡震用伐鬼方三年有賞於大國【呂音訓震晁氏曰震字漢名臣奏作祗孟京虞云震敬也一行同】集解【程子曰九四陽剛居大臣之位上有虛中明順之主又已出於險未濟已過中矣有可濟之道也濟天下之艱難非剛健之才不能也九𨿽陽而居四故戒以貞固則吉而悔亡不貞則不能濟有悔者一無者字也震動之極也古之人用力之甚者代鬼方也故以爲義力勤而逺伐至於三年然後成功而行大國之賞必如是乃能濟也濟天下之道當貞固如是四居柔故設此戒朱子曰以九居四不正而有悔也能勉而貞則悔亡矣然以不貞之資欲勉而貞非極其陽剛用力之久不能也故爲伐鬼方三年而受賞之象】纂注【鄭氏剛中曰四居互坎之中動成震故以威震爲義程子曰震爲雷天之威也用伐鬼方此大臣贊其興衰撥亂者有賞於大國蓋以大國賞功也徐氏曰下履乎坎有難未濟亦有鬼方之象馮氏椅曰鬼方初六也有賞六五大君也大國本爻之位陽爲大位爲國也陳氏友文曰旣濟之三離之上也未濟之四離之下也二爻正當濟難之地故象討伐但旣濟言髙宗未濟則受命出徵者耳齊氏曰旣濟九三伐鬼方鬼方在南三互離之初也未濟九四伐鬼方四亦當離之初也雙湖先生曰三年離三爻象】六五貞吉無悔君子之光有孚吉集解【程子曰五文明之主居剛而應剛其處得中虛其心而陽爲之輔𨿽以柔居尊處之至正至善無不足也旣得貞正故吉而無悔貞其固有非戒也以此而濟無不濟也五文明之主故稱其光君子徳輝之盛而功實稱之有孚也上云吉以貞也柔而能貞徳之吉也下云吉以功也旣光而有孚時可濟也朱子曰以六居五亦非正也然文明之主居中應剛虛心以求下之助故得貞而吉且無悔又有光輝之盛信實而不妄吉而又吉也】纂注【李氏光曰九二中正之臣爲之正應四上二陽相與夾輔能虛已而任用之故貞吉而無悔也林氏曰四應在初故先悔而後亡五應在二故貞吉而無悔蔡氏曰文明之主故稱君子之光下得二四恭順剛明之臣故言孚吉雙湖先生曰光謂象管輅曰日中爲光朝日爲輝有孚六五以中虛爲孚上九則以剛實爲孚矣曰貞吉者亦戒之以正則吉也】上九有孚於飲酒無咎濡其首有孚失是集解【程子曰九以剛在上剛之極也居明之上明之極也剛極而能明則不爲躁而爲決明能燭理剛能斷義居未濟之極非得濟之位無可濟之理則當樂天順命而已若否終則有傾時之變也未濟則無極而自濟之理故止爲未濟之極至誠安於義命而自樂則可無咎飲酒自樂也不樂其處則忿躁隕獲入於凶咎矣若從樂而耽肆過禮至濡其首亦非能安其處也有孚自信於中也失是失其宜也如是則於有孚爲失也人之處患難知其無可柰何而放意不反者豈安於義命者哉朱子曰以剛明居未濟之極時將可以有爲而自信自養以俟命無咎之道也若縦而不反如狐之涉水而濡其首則過於自信而失其義矣】附錄【朱子語未濟九四與上九有孚皆不可曉只得且依稀如此說易說取狐爲象上象頭下象尾淵未濟看來只陽爻便好陰爻便不好但六五上九二爻不知是如何蓋五以得中故吉上九有可濟之才又當未濟之極可以濟矣亦云不吉更不可曉煇問未濟上九以陽居未濟之極宜可以濟而反不善者竊謂未濟則當寛靜以待九二九四以陽居陰皆能靜守上九則極陽不中所以如此先生云也未見得如此大抵時運旣當未濟𨿽有陽剛之才亦無所用況又不得位所以如此問居未濟之時未可以動作初六陰柔不能固守而輕進故有濡其尾之吝九二陽剛得中得正曳其輪而不進所以貞吉曰看來只是如此大槪難曉某之解也且備禮依眾人解說又曰坎有輪象所以說輪大槪未濟之下卦皆是未可進用濡尾曳輪皆是此意六三未離坎體便也不好到四五已出乎險方好六又不好了又曰濡首分明是狐過溪而濡其首今象卻云飲酒濡首皆不可曉未濟與旣濟諸爻頭尾相似中間三四兩爻如損益模樣顚倒了它曳輪濡尾在旣濟爲無咎在此卦則或吝或貞吉這便是不同了並易說兩卦各自說濡尾濡首不必拘說在此言首在彼言尾大槪旣濟是那日中衙晡時候盛了只是向衰去未濟是那五更初時只是向明去聖人當初見這个爻裏有這个意思便說出這一爻來或是從陰陽上說或是從卦位上說這个說得散漫不恁地逼拶它它這个說得疏到它宻時盛水不漏到它疏時疏得無理會若只要就名義上求它便是今人說易了大失它易底本意它周公做這爻辭只依稀地見這个意便說這个事出來大叚散漫淵】纂注【林氏曰坎爲酒象離中虛飲酒象濡首沈溺之形徐氏曰濡坎象首上象丘氏曰飲而至於濡首則昔之有孚者今失於是蔡氏曰五爲濟主三四助之已成濟功矣已獨處上無所用力惟於飲酒自樂不妄生事乃爲無咎又曰旣濟之後必亂故主在初卦而亨取二未濟之後必濟故主在上卦而亨取五又曰坎者陰陷陽而陽難離者陰麗陽而陽明是坎𨿽陽卦而陽不得用離𨿽陰卦而陽猶得用故旣濟未濟名義主坎以坎陽卦也其亨主離以離陽得用也劉氏彌邵曰未濟下三爻未出險初濡尾二曳輪三徵凶上三爻已出險矣四志行五有孚吉上有孚飲酒而已旣濟吉少凶多未濟吉多防少𨿽吉未嘗不戒也李氏過曰聖人設卦必終於未濟者所以寓生生不窮之意也未濟易之終上九未濟之終生生不窮之理在是夫亂者治之基治者亂之伏未濟之極豈終不濟哉以上九之材言終於必濟矣又曰未濟不如旣濟之初旣濟不如未濟之終馮氏椅曰嘗聞之天包地外天如雞子地如卵黃此以象言也洛書之數自一至九偶數在奇數之中大衍之數五十其用四十九蓋奇數則生生不窮也易之爻三百八十四始於幹之初九終於未濟之上九九又生一其數不窮而偶爻包伏於奇數之內此造化自然之數也又曰過之大故繼之以坎離之全過之小故繼之以坎離之交眞氏曰案程傳自需有孚至此爻論孚信之義無一不切於用者其間𨿽論人君之事然在人臣亦無不可】

【用者皆當熟玩而服膺焉】大象傳火在水上未濟君子以愼辧物居方集解【程子曰水火不交不相濟爲用故爲未濟火在水上非其處也君子觀其處不當之象以愼處於事物辧其所當各居其方謂止於其所也朱子曰水火異物各居其所故君子觀象而審辧之】纂注【蔡氏曰愼坎象辧離象耿氏曰旣濟未濟之所以不同者分定與亂耳故君子愼辧物使物以羣分愼居方使方以類聚如此則分定而不亂爲旣濟矣】傳未濟亨柔得中也集解【程子曰以卦才言也所以能亨者以柔得中也五以柔居尊位居剛而應剛得柔之中也剛柔得中處未濟之時可以亨也朱子曰指六五言】附錄【朱子語問未濟所以亨者謂之未濟便是有濟之理但尙遲緩故謂之未濟而柔得中又自有亨之道曰然學履】小狐汔濟未出中也集解【程子曰據二而言也二以剛陽居險中將濟者也又上應於五險非可安之地五有當從之理故果於濟如小狐也旣果於濟故有濡尾之患未能出於險中也】附錄【朱子語小狐汔濟汔字訓幾與井卦同旣曰幾便是未濟未出中不獨是說九二爻通卦之體皆是未出乎坎險所以未濟學履】濡其尾無攸利不續終也集解【程子曰其進鋭者其退速始𨿽勇於濟不能繼續而終之無所往而利也】附錄【朱子語不續終也是首濟而尾濡不能濟不相接續去故曰不續終也狐尾大濡其尾則濟不得矣學蒙】𨿽不當位剛柔應也集解【程子曰𨿽陰陽不當位然剛柔皆相應當未濟而有與若能重愼則有可濟之理二以汔濟故濡尾也卦之諸爻皆不得位故爲未濟雜卦云未濟男之窮也謂三陽皆失位也斯義也閫之成都隱者】附錄【程子語先生過成都坐於所館之堂讀易有造桶者前視之指未濟卦問焉先生曰何也曰三陽皆失位先生異之問其姓與居則失之矣易傳曰聞之成都隱者西室所聞云田夫釋耒者誤時氏拾遺朱子語見張敬夫說伊川之在涪也方讀易有篐桶人以此問伊川不能答其人云三陽失位伊川謂是不知此語火珠林上已有蓋伊川未曽看雜書所以被它說動了淵】纂注【馮氏曰六爻𨿽不當位而剛柔皆應苟能協力以濟亦可致亨未濟者終濟矣】小象傳濡其尾亦不知極也集解【程子曰不度其才力而進至於濡尾是不知之極也朱子曰極字未詳考上下韻亦不葉或恐是敬字今且闕之】附錄【朱子語極字猶言拯則又曰猶言界至之謂或云當作極字易說】纂注【雷氏曰初六知始之欲濟而不知終之不能續故曰亦不知極也極者終窮之謂】九二貞吉中以行正也集解【程子曰九二得正而吉者以曳輪而得中道乃正也朱子曰九居二本非正以中故得正也】未濟徵凶位不當也集解【程子曰三徵則防者以位不當也謂陰柔不中正無濟險之才也若能涉險一無險字以從應則利矣】纂注【毛氏曰六爻皆不當位而獨言於此爻蓋九二九四以不純用其剛五吉而六五又以柔中而亨各因爻取義獨此爻以非其人而居其位也】貞吉悔亡志行也集解【程子曰如四之才與時合而加以貞固則能行其志吉而悔亡鬼方之伐貞之至也】君子之光其暉吉也【呂音訓暉陸氏曰字又作輝】集解【程子曰光盛則有暉暉光之散也君子積充而光盛至於有暉善之至也故重云吉朱子曰暉者光之散也】飲酒濡首亦不知節也集解【程子曰飲酒至於濡首不知節之甚也所以至如是不能安義命也能安則不失其常矣】纂注【李氏過曰上篇首乾坤終坎離下篇首咸恆終旣未濟亦坎離也天地之道不過陰陽五行之用莫先於水火上篇首天地陰陽之正也故以水火之正終焉下篇首夫婦陰陽之交也故以水火之交終焉李氏舜臣曰陰陽之气往來乎天地之間或不能無過差故聖人作易大過之後繼之以坎離者陰陽之中所以救大過之也小過之後繼之以旣濟未濟者卽坎離之中所以救小過之也雙湖先生曰今觀六十四卦反對之序上經自乾至離共用十八卦反對爲三十卦下經自咸至未濟亦用十八卦反對爲三十四卦有十八變而成卦之象幹數九二九爲十八坤數六三六亦十八幹奇其畫六坤偶二六十二合之則爲三六亦十八然上下經豈無以爲之主者乎蓋嘗思之天地爲萬物之祖乾坤爲六十四卦之祖不易之論也然以六十四卦分上下經則乾坤爲上經之首卽爲上經之主而終之以坎離餘震艮巽兌與坎離之餘卦皆其遇也故八卦各體散見於上經者乾坤最多各有十一而震艮各七巽兌各四坎八離六而已以咸恆爲下經之首旣爲下經之主艮兌巽震是也而終之以旣未濟亦坎離也余乾坤坎離皆其遇也故八卦各體散見於下經者兌巽最多合十有二震艮各九而乾坤各四坎八離十而已此上經自坎離外無一卦無干坤下經自旣未濟外亦無一卦無艮兌震巽上經自乾坤之後三陰三陽之卦凡六乃乾坤之三變否泰乾坤之三陰三陽交不交也隨蠱乾坤之三陰三陽雜居也噬嗑賁乾坤之三陰三陽分布也余則乾坤兩體各司諸卦下經自咸恆而後艮兌震巽相重之卦亦凡六乃咸恆之三變損益咸恆之首變咸變盡爲損而艮上兌下恆變盡爲益而巽上震下猶上經之有泰否也漸歸妹咸恆之再變咸恆之下二體艮巽合而爲漸咸恆之上二體兌震合而爲歸妹猶上經之有隨蠱也中孚小過咸恆之三變咸恆上下二體交互相重以咸下體艮遇恆上體震則爲小過以咸上體兌過恆下體巽則爲中孚亦猶上經之噬嗑賁也余則艮兌巽震各司諸卦焉然乾坤三變必一吉而一凶泰隨賁吉而否蠱噬嗑凶矣咸恆三變亦必一吉而一凶益漸中孚吉而損歸妹小過凶矣或曰乾坤艮兌巽震分主上下經固也而上經屯蒙隨蠱噬嗑賁頤大過八卦乃艮兌巽震之合無干坤正體下經遁壯晉明夷夬姤萃升八卦乃有乾坤非盡艮兌巽震之合體文王序卦何不徑以十六卦兩相博易則非特上經自坎離外無一卦無干坤正體而下經自旣未濟外艮兌巽震兩兩相從正體之外尢無間斷今下經晉明夷無艮兌巽震之正體只有互體之艮震不亦可乎曰聖人之智豈不及此而必爲是者其意誠不欲使上下經截然爲乾坤截然爲艮兌巽震於以見男女有從父母之象父母有臨男女之象而又不害其爲上下經𨿽不盡有主卦之主體而亦未嘗無可取之乾坤艮兌巽震乎上經屯蒙有互體坤隨蠱噬嗑賁頤大過實分具乾坤三陰三陽之體下經晉明夷有艮震互體此猶分陰分陽陰陽又互爲根正易之妙處眾人固不識也以此求之庶乎可以竊窺文王之心而其間關節脈理之通黙而防之又存乎其人焉】

周易會通卷十一﹤經部﹐易類﹐周易會通﹥

欽定四庫全書

周易會通卷十二

元董眞卿撰

系辭上傳【呂音訓系陸氏音系辭易始有卦畫而已文王系之以卦辭周公又系之以爻辭故曰聖人設卦觀象系辭焉而明吉凶至於孔子所作則系辭之傳也陸氏曰系辭亦作辭依字應作詞說也說文云詞者意內而言外也上傳案陸氏釋文王肅本作系辭上傳訖於雜卦皆有傳字此蓋鄭未合經傳前標題之舊也第五上下系古今分章不同今以唐孔氏伊川程氏嵩山晁氏漢上朱氏諸家參定上系凡十四章自天尊地卑至成位乎其中矣爲第一章

聖人設卦觀象至吉無不利爲第二章

彖者言乎象者也至各止其所之爲第三章

易與天地凖至君子之道鮮矣爲第四章

顯諸仁至陰陽不測之謂神爲第五章

夫易廣矣大矣至易簡之善配至徳爲第六章

子曰易其至矣乎至道義之門爲第七章

聖人有以見天下之賾至盜之招也爲第八章

大衍之數五十至其知神之所爲乎爲第九章

易有聖人之道四焉至此之謂也爲第十章

子曰夫易何爲者也至所以斷也爲第十一章

易曰自天祐之至吉無不利也爲第十二章

子曰書不盡言至鼔之舞之以盡神爲第十三章

乾坤其易之緼邪至存乎徳行爲第十四章

第一章

第二章

諸家並同第三章

第四章

從程氏晁氏第五章

第六章

第七章

從程氏第八章

第九章

第十章

從程氏晁氏第十一章

從晁氏章首天一以下二十字移別章第十二第十三第十四章

從晁氏】集解【朱子曰系辭本謂文王周公所作之辭系於卦爻之下者卽今經文此篇乃孔子所述系辭之傳也以其通論一經之大體凡例故無經可附而自分上下云】附錄【程子語聖人用意深處全在系辭吁系辭本欲明易若不先求卦義則看系辭不得大臨一本云系辭所以解易須看了易方看得系辭入關錄如系辭之文後人決學不得譬之化工生物且如生出一枝花或有剪裁爲之者或有繪畫爲之者看時𨿽自相類然終不若化工所生自有一般生意安節朱子語系辭恐並彖辭亦是蓋彖系於全卦之下而爻分系於逐爻之下其經只是連書並在卦下不再畫卦如今所定本也大傳言系辭者四今考其二上文皆兼卦文而言恐不得専以爲爻辭其一𨿽専指爻辭則爻辭固系辭之一也其一爲七八九六而言七八九六𨿽是逐爻之數然全卦七八則當占本卦辭三爻七八則當占兩卦辭全卦九六則當占之卦辭卦辭固不害其爲系辭也並答仁傑熟讀六十四卦則覺得系辭之語甚爲精密是易之括例道夫曰歐公疑系辭非孔子作曰這也是他一時所見如系辭文言若是孔子做如何又卻有子曰字某嘗疑此等處如五峯刻通書相似去了本來所有篇名卻於每篇之首加一周子曰字又卻本所無者次第易系文言亦是門人弟子所入耳並道夫】纂注【雙湖先生曰系辭傳中言聖人系辭者六曰聖人設卦觀象系辭焉而明吉凶曰聖人有以見天下之動系辭焉以斷其吉凶兩出曰系辭焉所以告也曰系辭焉以盡其言曰系辭焉而命之皆指文王周公卦爻辭言也若系辭上下傳則是孔子統論一經之卦爻大體凡例如論先聖作易之由則見於包犧氏仰觀俯察及易有大極及河圖洛書數章如論用易之法則見於大衍之數五十章與夫卦爻之剛柔象數之變化三極之道幽明之故鬼神之情狀皆搜抉無隱若徒有上下經而無系辭傳則象數之學不明理義之微莫顯易亦竟無以致用於萬世而適乎仁義中正之歸矣其有稱大傳者因太史公引天下同歸而殊塗一致而百慮爲易大傳蓋太史公受易楊何何之屬自著易傳行世故稱孔子者曰大傳以別之耳愚案系辭上下傳程朱分章不同今旣合二家爲一故不復識別經文則從朱子讀者於集解分節處自可知也】

天尊地卑乾坤定矣卑髙以陳貴賤位矣動靜有常剛柔斷矣方以類聚物以羣分吉凶生矣在天成像在地成形變化見矣【呂音訓卑陸氏曰如字又音婢本又作埤同斷陸丁亂反見陸賢徧反】集解【朱子曰天地者陰陽形气之實體乾坤者易中純陰純陽之卦名也卑髙者天地萬物上下之位貴賤者易中卦爻上下之位也動者陽之常靜者陰之常剛柔者易中卦爻陰陽之稱也方謂事情所向言事物善惡各以類分而吉凶者易中卦爻占決之辭也象者日月星辰之屬形者山川動植之屬變化者易中蓍策卦爻陰變爲陽陽化爲陰者也此言聖人作易因陰陽之實體爲卦爻之法象莊周所謂易以道陰陽此之謂也】附錄【朱子語天尊地卑上一截皆說面前道理下一截是說易書聖人做這个易與天地準處如此如今看面前天地便是那乾坤卑髙便是貴賤聖人只是見成說這个見得易是準這个若把下面一句說做未畫之易也不妨然聖人是從那有易後說來淵天尊地卑乾坤定矣觀天地則見易也僴天地物也乾坤理也柴氏集解或謂此第一章

第一節

蓋言聖人因造化之自然以作易曰論其初聖人是因天理之自然而著之於書此是後來人說話又是見天地之實體而知易之書如此如見天之尊地之卑卻知得易之所謂乾坤者如此如見天之髙地之下卻知得易所分貴賤者如此又曰此是因至著之象以見至微之理僴此只是說乾坤之卦在易則有乾坤非是因有天地而始定乾坤觀天地則見易也銖問陰陽以气言剛柔以質言旣有卦爻可見則當以質言而不得以陰陽言矣故彖辭多言剛柔不言陰陽不知是否曰是銖貴賤是易之位剛柔是易之變化類皆是易不必専主榦坤二卦而言方以類聚物以羣分方只是事訓術訓道善有善之類惡有惡之類各以其類而聚也謨善有善類惡有惡類隨其善惡而類聚羣分善者吉惡者凶而吉凶亦由是而生爾淵方向也所向善則善底人皆來聚所向惡則惡底人皆來聚物又是通天下之物而言是个好物事則所聚者皆好物事也若是个不好底物事則所聚者皆不好底物事也謨問在天成像在地成形變化見矣變化非因形象而後有也變化流行非形象則無以見故因形象而變化之迹可見也日月星辰象也山川動植形也象陽气所爲形陰气所爲然陽中有陰則日星陽也月辰陰也陰中有陽則山陰而川陽然陰陽又未嘗不相雜而各自爲陰陽細推之可見矣不知是否答云亦是銖上是天地之變化下是易之變化董錄變化流行非形象無以見某解變化二字下章說得最分曉變是自陰而陽化是自陽而陰易中說變化惟此處最親切文蔚自天尊地卑至變化見矣是舉天地事理以明易自是故以下卻舉易以明天地間事人傑問系辭首章之義曰天尊地卑乾坤定矣上句是言造化之實體以明下句易中之事天尊地卑故易中之乾坤定矣龜山說得深了易中固有言屈伸往來之乾坤處然此只是說乾坤之卦卑髙以陳貴賤位矣上句是說天地間有卑有髙故易之六爻有貴賤之位也故曰列貴賤者存乎位方以類聚物以羣分伊川說是亦是言天下事物各以類分故存乎易者吉有吉類凶有凶類在天成像在地成形變化見矣變化是易中陰陽二爻之變化故又曰變化者進退之象也易說】纂注【錢氏曰無畫之易在太極先有畫之易自兩儀始蓋下文所謂貴賤剛柔吉凶變化自乾坤而始著非自乾坤而始有也故曰乾坤成列而易立乎其中矣上言尊卑而下言卑髙張子曰先分天地之位乾坤立則方見易故其事則莫非易也所以先言天地乾坤易之門也不言髙卑而】

【曰卑髙者亦有義髙以下爲基亦是人先見卑處然後見髙也又曰靜専動直不爲物累則其動靜可常不牽制於物也然則幹爲剛果斷然不疑矣又曰天地自然之理天圓則須轉動地方則須安靜又曰有形有象然後知變化之驗魏氏曰卦畫自下始也位六位也貴賤觀屯言以貴下賤訟言以下訟上可見天圓而動地方而靜故有常剛爻一三五柔爻二四六也斷因九六之得位失位而斷之也觀位正當也位不當也之類可見矣楊氏萬里曰南方之人喜聞楚語北方之人喜聞燕語方以類聚也鵲之巢無烏之子馬之廐無狐之穴物以羣分也善惡之分聚亦然聚散異向好惡相攻由是吉凶生焉蘇氏曰方本異也而以類而聚此同之生於異也物羣則其勢不得不分此異之生於同也象者其精華之發於上形者其體質之畱於下蓋雷電日月之類象也水火山澤之類形也天地所以變化而旣成萬物者也柴氏曰沖漠無朕之中萬象森然幹實成之一气之感萬象畢著坤實成之變化之神於此始見朱氏曰陽爲貴幹也陰爲賤坤也在天成像陰陽也在地成形剛柔也陰陽極而相變陰陽之气變於上剛柔之形化於下陰陽交錯剛柔互分天地變化之道乾坤之交也爻或得朋或失類或逺而相應或近而不相得或睽而通或異而同此吉凶所由生也楊氏時曰天地者乾坤之象一也一闔一辟往來不窮其孰爲乾孰爲坤也觀乎天地則乾坤定矣故幹爲君爲父以天尊故也坤爲臣爲子爲妻地卑故也又曰六爻自初而至於上則尊卑陳矣五爲君二爲臣則貴賤位矣又曰乾道成男自坎至震東北方也坤道成女自巽至兌西南方也此方以類聚也則凡麗乎陰陽者無物不然矣八卦類萬物之情而不相通此物以羣分也以其所言推其所未言亦無物不然矣有聚有分則同異交錯而吉凶之所由分也遊氏曰在天成像則鳥與火虛與昴四時疊見者天道之變也在地成形則作而長斂而藏四時異形者地道之變也至於成像者莫測其進退之機成形者莫見其生成之迹則天地之化也司馬公曰象有隱見形有死生易皆效之是也然則乾坤定於天地貴賤陳於尊卑剛柔斷於動靜吉凶生於方物變化見於形象皆非聖人爲之也天地之判陰陽之交本自有之而聖人準之以爲敎爾雙湖先生曰天尊地卑陰陽固有自然尊卑之象然於易上欲見其尊卑處何者爲最親切曰自太極生兩儀象卦最可見太極動而生陽靜而生陰則陽已居先矣至於陽儀之上生一陽一陰先陽固宜也陰儀上當以陰爲主矣其生一陽一陰亦以陽居先焉以至於六畫莫不先陽而後陰於是首乾終坤乾不期尊而自尊坤不期卑而自卑於此見尊陽卑陰非聖人之私意卦畫自然之象而亦造化自然之位也又曰案朱子訓方義蓋本程子而諸說訓爲四方亦不可不備龜山與南軒徑就後天八卦論方物南軒曰如乾位西北坎艮震陽皆以類聚坤位西南巽離兌陰皆以類聚此方以類聚也乾爲天而坎水艮山震雷皆羣分於此坤爲地而離火兌澤巽木皆羣分於此此物以羣分也或聚或分而得者爲吉失者爲凶吉凶生矣愚意方物聚分本只就四方萬物說吉凶生方是易然萬物之類聚羣分其具列於八卦亦有如二先生所言矣若就先天八卦論乾兌離震生於陽儀故類聚於東南巽坎艮坤生於陰儀故類聚於西北而八卦之物亦皆隨卦而羣分焉亦未有不可要之系辭首章是說作易事作易莫先扵伏羲則方物之聚散是論先天八卦矣】是故剛柔相摩八卦相蕩【呂音訓摩陸氏曰本又作磨末何反京云相磑切也馬云磨切也蕩陸氏曰眾家作蕩王肅音唐黨反馬云除也桓云動也惟韓云相推蕩】集解【朱子曰此言易卦之變化也六十四卦之初剛柔兩畫而已兩相摩而爲四四相摩而爲八八相蕩而爲六十四】附錄【朱子語系辭中說是故都是喚那下文起也有相連處也有不相連處淵問剛柔相摩八卦相蕩竊謂六十四卦之初剛柔兩畫而已兩而四四而八八而十六十六而三十二三十二而六十四皆是自然生生而不已而謂之摩蕩何也先生曰摩如物在一物上面摩旋底意思亦是相交意思如今人磨子相以下面一片不動上面一片只管摩旋推蕩不曽住自兩儀生四象則老陽老陰不動而少陰少陽則交自四象生八卦則乾坤震巽不動而兌離坎艮則交自八卦而生六十四皆是從上加去下體不動每一卦生八卦故謂之摩蕩銖摩是兩个物事相摩戛蕩是圓轉推蕩出來摩是八卦以前事蕩是有那八卦了圓轉推蕩那六十四卦出來漢書所謂蕩軍是圓轉去殺它摩轉它底意思淵相蕩只是相摩易說蕩比摩便闊了煇】纂注【張子曰以人言之喘息是剛柔相摩一出一入是上下相摩錯也於鼻息見之鼻息相摩以蕩於腹中物旣銷鑠气復升騰】鼓之以雷霆潤之以風雨日月運行一寒一暑【呂音訓鼓陸氏曰動也霆陸氏曰王呂音庭徐又徒鼎反又音定運行陸氏曰姚違行】集解【朱子曰此變化之成像者】附錄【程子語問明則有禮樂幽則有鬼神何也曰鬼神只是一个造化天尊地卑乾坤定矣鼔之以雷霆潤之以風雨是也語錄朱子語鼓之以雷霆以下四句是說易中所有淵】纂注【丘氏曰前以乾坤貴賤剛柔吉凶變化言是對待之陰陽交易之體也此以摩蕩鼓潤運行言是流行之陰陽變易之用也至下文則言乾坤之徳行而繼以人體乾坤者終之】乾道成男坤道成女集解【朱子曰此變化之成形者此兩節又明易之見於實體者與上文相發明也】附錄【朱子語此以上是將造化之實體對易中之理此下便是說易中卻有許多物事淵天地父母分明是一理乾道成男坤道成女則凡天下之男皆幹之气天下之女皆坤之气從這里便徹上徹下卽是一个气都透了賀孫乾道成男坤道成女通人物而言之在動物如牝馬之類在植物亦有男女如麻有牡麻及竹有雌雄之類皆離陰陽剛柔不得淵如乾道成男坤道成女豈得男便都無陰女便都無陽這般須錯看淳剛柔相摩八卦相蕩方是說做這卦做這卦了那鼓之以雷霆與風雨日月寒暑之變化皆在這卦中那成男成女之變化也在這卦中見造化關棙子才動那許多物事都出來易只是模寫他這个淵遊气紛擾合而成質者生人物之萬殊陰陽兩端循環不息者立天地之大義陰陽循環如磨遊气紛擾如磨中出者易曰剛柔相摩八卦相蕩鼓之以雷霆潤之以風雨日月運行一寒一暑此陰陽之循環立天地之大義也乾道成男坤道成女此遊气紛擾生人物之萬殊也�祖】纂注【楊氏時曰此一動一靜天地之間理之所不能已者其相摩相蕩非有機緘綱維而然也至於乾道成男坤道成女蓋變化之見而形象之著也朱氏曰六子致用萬物化生然不越乎乾坤也震坎艮之爲三男得幹之道也巽離兌之爲三女得坤之道也又曰幹陽物也得乎幹者皆陽物也乾道成男是也坤陰物也得乎坤者皆陰物也坤道成女是也楊氏萬里曰自是故剛柔相摩至坤道成女言乾坤錯綜而生六子之妙也以干之剛摩坤之柔以坤之柔摩幹之剛一剛一柔相推相蕩鼓之以雷霆而爲震離莫之鼓而鼓也潤之以風雨而爲巽坎莫之潤而潤也日月運行夫寒暑而爲坎離莫之運而運也得幹之剛者爲長男中男少男得坤之柔者爲長女中女少女亦莫之成而成也易之乾坤其神乎】幹知大始坤作成物【呂音訓大陸氏曰音泰王肅作泰坤作陸氏曰虞姚作坤化姚云化當爲作】集解【朱子曰知猶主也幹主始物而坤作成之承上文男女而言乾坤之理蓋凡物之屬乎陰陽者莫不如此大抵陽先陰後陽施陰受陽之輕淸未形而陰之重濁有迹也】附錄【程子語坤作成物是積學處幹知大始是成徳處吁朱子語幹知大始坤作成物知者管也幹管卻大始大始則生物之始幹始物而坤成之也幹知大始知主之意也如知州知縣幹爲其初爲其萌芽坤作成物坤管下面一截有所作爲節知訓管字不當解作知見之知大始是萬物資始成物是萬物資生大始未有形知之而已成物乃流形之時故有爲蓋卿大始是萬物資始幹以易故管之成物是萬物資生坤以簡故能之董知猶管也作猶爲也幹始物而坤成之記曰樂著大始坤作成物先儒讀爲附著之著則此之謂也集解幹只是气之統體無所不包但自其气之動而言則爲陽自其气之靜而言則爲陰所以陽常兼陰陰不得兼陽陽大陰小陽全陰半陽饒陰乏而陰必附陽皆此意也邵子曰陽不能獨立必得陰而後立故陽以陰爲基陰不能自見必待陽而後見故陰以陽爲倡陽知其始而享其成陰效其法而終其勞也胡鉟】纂注【張子曰天地𨿽一物須從此分別大始者物之始幹全體之而不遺故無不知也知之者蓋莫如幹成物者物旣形矣故言作已入於形器也初未嘗有自地而斬形不謂之作謂之何哉柴氏曰一气之動則自有知覺而生意所始幹實爲之一气旣感則妙合而凝其形乃著有作成之意坤實爲之餘氏曰乾道成男坤道成女以兩物之雌雄觀乾坤也乾知大始坤作成物以一物之首尾觀乾坤也男固屬干女固屬坤而男女之始皆稟於幹其成皆育於坤也】乾以易知坤以簡能【呂音訓易陸氏曰以防反下同鄭荀董音亦能陸氏曰如字姚云能當作從】集解【朱子曰幹健而動卽其所知便能始物而無所難故爲以易而知大始坤順而靜凡其所能皆從乎陽而不自作故爲以簡而能成物】附錄【朱子語幹以易知蓋幹惟行健其所施爲自是容易觀造化生長則可見只是這气一過時萬物皆生了可見其易僴幹徳剛健做時便通透徹達攔截障蔽它不得人剛健者亦如此幹以易知只是說它恁地做得不費力淵健則自是易這如龍興而雲從虎嘯而風生鴻毛之遇順風巨魚之縱大壑都不費力劉礪坤以簡能者坤最省事更無勞攘它只承受那幹底生將出來便見得是順若不順如何配陽而生物簡只順從而已木之問乾坤易簡之理曰易簡只是健順可見且以人論之健底人遇事時自然覺易易只是不難又如人稟得順性及其作事便自然簡簡只是不煩然幹之易只簡得上一截事到下一截卻屬坤故易坤只是承幹故不著做上一截事只做下面一截故簡如幹以易知坤以簡能知便是做起頭能便是做了只觀隤然確然亦可見得易簡之理幹以易知幹陽物也陽剛健故作爲易成坤以簡能坤因乾先發得有頭腦特因而爲之故簡節簡字卻難理防易字卻難說他是健了是自然恁地都不勞气力才從這里過要生便生所謂因行不妨掉臂便是這樣話系辭有數處說易簡皆是這意子細看便見煇方伯謨問乾坤易簡曰易只是一个要做便做簡只是一个恁地都不入自家思惟意思惟順他乾道做將去賀孫幹以易知坤以簡能以上是言乾坤之徳易則易知以下是就人而言言人兼體乾坤之徳也幹以易知者幹健不息惟主於生物都無許多艱深險阻故能以易而知大始坤順承天惟以成物都無許多繁擾作爲故能以簡而作成物大抵陽施陰受幹之生物如瓶盛水其道至易坤惟承天以成物別無作爲故其理至簡在人則無艱阻而白直故人易知順理而不煩擾故人易從易知則人皆同心親之易從則人皆協力而有功矣銖】纂注【張子曰幹至健無體爲感速故易知坤至順不煩其施普故簡能楊氏時曰幹始萬物莫之爲而爲也以易知而已坤代終其作之也以其簡而能之故成物而已朱氏曰幹確然不易無爲而爲萬物宗以易知也天動地隨坤順乎乾其作萬物也以簡能也楊氏萬里曰自幹知大始至坤以簡能何謂也曰此贊乾坤之功𨿽至漙而無際而乾坤之徳實至要而不】

【繁也】易則易知簡則易從易知則有親易從則有功有親則可久有功則可大可久則賢人之徳可大則賢人之業集解【朱子曰人之所爲如幹之易則其心明白而人易知如坤之簡則其事要約而人易從易知則與之同心者多故有親易從則與之葉力者眾故有功有親則一於內故可久有功則兼於外故可大徳謂得於己者業謂成於事者上言乾坤之徳不同此言人法乾坤之道至此則可以爲賢矣】附錄【朱子語幹以易知坤以簡能易簡在乾坤易則易知簡則易從卻以人事言之兩个易字又自不同一个是簡易之易一个是難易之易要之只是一个字但微有毫釐之間文蔚易知易從不必皆指聖人但易時人自然易知簡時人自然易從董可久可大則爲賢人之徳業而今工夫易得間斷便是不能久見道理偏滯不開展便是不能大須是兩頭齊著工夫方始得周僴有親可久爲賢人之徳是就存主處言有功可大爲賢人之業是就做事處言蓋自幹以易知便是指存主處坤以簡能便是指做事處故易簡而天下之理得則與天地參矣銖徳者得之於心謂之徳如得這孝則爲孝之徳業是做得成頭緒有次第不然泛泛做只是俗事更無可守處必大先生曰鵝湖之會子靜作詩云易簡工夫終久大佊所謂易簡者苟簡容易耳全看得不子細幹以易知者幹是至健要做便做直是易坤是至順順理而爲故曰簡此言造化之理至於可久則賢人之徳可久者日新而不已可大則賢人之業可大者富有而無疆易簡有幾多事在豈容易苟簡之云乎人傑問可久可大只說是賢人之徳業楊氏曰可而已非其至也如何曰其說亦是此𨿽不說是聖人至成位乎中亦是聖人也問本義云知則同心從則葉力如何曰易知底人人心自然去親他若其中險深不可測則人誰親之做事不繁碎人所易從有人從之功便可成若是頭項多做得來艱難底必無人從之如何得有功謨問知則同心從則葉力一扵內故可久兼扵外故可大如何曰旣易知則人皆可同心旣易從則人皆可葉力一扵內故可久者謂可久是賢人之徳徳則得於己者兼於外故可大者謂可大是賢人之業事業則見於外者故爾董】纂注【項氏曰稱賢人者明乾坤之徳業人皆可充而至也若但言聖人則嫌於必生知安行而後可而進修之路絕矣丘氏曰知猶識也與上文易知之知異朱氏曰乾坤之道觀乎天地萬物之變化其道較然著見矣然反觀吾身善端所起者幹也身行之而作成之者坤也人皆有善端不亦易知乎行其所知不亦簡能乎饑而食渴而飲晝作而夜止豈不簡且易哉蓋以此推天下耒有不知而從者也我知之人亦知之故有親我行之人皆行之故有功有親則俟百世而不惑有功則放諸四海而準可久者謂之徳可大者謂之業賢人之徳業至於配天地成位乎兩間可謂久且大矣然不過健順而已而健順者在反求諸已而已知此則天尊地卑八卦相蕩在乎中矣古之傳此者惟曽子子思孟軻則然】易簡而天下之理得矣天下之理得而成位乎其中矣【呂音訓而成位乎其中今本有矣字陸氏曰馬王肅作而易成位乎其中】集解【程子曰天尊地卑尊卑之位定而乾坤之義明矣尊卑旣判貴賤之位分矣陽動陰靜各有其常則剛柔判矣事有理一作方事理也物有形也事則有類形則有羣善惡分而吉凶生矣象見於天形成於地變化之迹見矣陰陽之交相摩軋八方之气相推蕩雷霆以動之風雨以潤之日月運行寒暑相推而成造化之功得幹者成男得坤者成女幹當始物坤當成物乾坤之道易簡而已幹始物之道易坤成物之能簡平易故人易知簡直故人易從易知則可親就而奉順易從則可取法而成功親合則可以常久成事則可以廣大聖賢徳業久大得易簡之道也天下之理易簡而已有理而後有象成位在乎中也朱子曰成位謂成人之位其中謂天地之中至此則體道之極功聖人之能事可以與天地參矣此第一章

以造化之實明作經之理又言乾坤之理分見於天地而人兼體之也】附錄【朱子語自天尊地卑至變化見矣是舉天地事理以明易自是故以下是舉易以明天地間事胡張子所謂盡人道並立乎中以成三才以盡人道非聖人不能程子之說不可曉問程子云幹當始物當字如何形容曰幹便是物之大始故以當字言之得爲切密答呂祖儉】纂注【張子曰易簡得而成位乎天地之中蓋盡人道並立乎天地以成三才則是與天地參矣蓋盡得人道理自當爾不必受命仲尼之道豈不可參天地朱氏曰乾坤之理盡扵易簡易簡而天下之理得矣則上下與之同流徳業旣成乃位乎兩間與天地爲一柴氏曰人心一造乎易簡而天下之理舉不外此是理也三才之道也人得之與天地並立矣雙湖先生曰第一章

専論伏羲體造化以作易之事重在乾坤二卦生八卦以至六十四卦蓋先天易首乾終坤包六十四卦於其中凡陽皆幹凡陰皆坤也末歸結乾坤易簡之徳賢人體之造其極聖人之能事畢矣】聖人設卦觀象系辭焉而明吉凶【呂音訓吉凶陸氏曰虞本更有悔吝二字】集解【朱子曰象者物之似也此言聖人作易觀卦爻之象而系以辭也】附錄【朱子語自伏羲而上但有此六爻而無文字可傅到得文王周公乃系以辭故曰聖人設卦觀象系辭焉而明吉凶蓋是卦之未畫也因觀天地自然之法象而畫及其旣畫也一卦自有一卦之象象謂有个形似也故聖人卽其象而命之名以爻之進退而言則如剝復之類以形之肖似而言則如井鼎之類此是伏羲卽卦體之全而立个名如此及文王觀卦體之象而爲之彖辭周公視卦爻之變而爲之爻辭而吉凶之象益著矣賀孫易當來只是爲卜筮而作文言彖象卻是推說做義理上去觀乾坤二卦便可見孔子曰聖人設卦觀象系辭焉而明吉凶不是占筮如何明吉凶文蔚】纂注【楊氏時曰緫言易之爲書也朱氏曰聖人設卦本以觀象不言而見吉凶自伏羲至於堯舜文王觀象而自得也聖人懼觀之者其智有不足以知此於是系之卦辭又系之爻辭以明告之非得已也爲觀象而未知者設也】剛柔相推而生變化集解【朱子曰言卦爻陰陽疊相推蕩而陰或變陽陽或化陰聖人所以觀象而系辭眾人所以因蓍而求卦者也】附錄【朱子語易中說卦爻多只是說剛柔不全就陰陽上說卦爻是有形質了陰陽全是气又曰健順剛柔之精者剛柔健順之粗者胡聖人設卦觀象系辭焉而明吉凶剛柔相推而生變化三句是題目下面是解說這个吉凶悔吝自大說去小處變化剛柔自小說去大處吉凶悔吝說人事變化剛柔說卦畫從剛柔而爲變化又自變化而爲剛柔所以下个變化之極者未到極處時未成這个物事變似那一物變時從萌芽變來成枝成葉化時是那消化了底意思淵此吉凶所由出集解】纂注【楊氏時曰緫言爻之變動也柴氏曰剛柔之爻推移不常以發易道變化之理】是故吉凶者失得之象也悔吝者憂虞之象也集解【朱子曰吉凶悔吝者易之辭也得失憂虞者事之變也得則吉失則凶憂虞𨿽未至凶然已足以致悔而取羞矣蓋吉凶相對而悔吝居其中間悔自凶而趨吉吝自吉而向凶也故聖人觀卦爻之中或有此象則系之以此辭也】附錄【朱子語悔者將趨於吉而未至於吉凶者將趨於凶而未至於凶必大悔吝小於吉凶而將至於吉凶者也董悔吝便是吉凶底交互處悔是吉之漸吝是凶之端文蔚剛過當爲悔柔過當爲吝節悔屬陽吝屬陰悔是逞快做出事來了有錯失處這便生悔所以屬陽吝則是那猥猥裒裒不分明底所以屬陰亦猶驕是气盈吝是气歉易說過便悔不及便吝必大吉凶悔吝四者正如剛柔變化相以四者循環周而復始悔了便吉吉了便吝吝了便凶凶了便悔正如生於憂患死於安樂相似蓋憂苦患難中必悔悔便是吉之漸及至吉了少聞便安意肆志必至做出不好可羞吝底事出來這便是吝吝便是凶之漸矣又至凶矣又卻悔只管循環不已正如剛柔變化剛了化化了柔柔了變變便是剛亦循環不已僴問本義說悔吝者憂虞之象以爲悔自凶而趨吉吝自吉而向凶曰不然吉凶悔吝正是對那剛柔變化說剛極便柔柔極便剛這四个循環如春夏秋冬相似凶便是冬悔便是春吉便是夏吝便是秋秋又是冬去曰此以配陰陽則其屬當如此於人事上說則如何曰天下事未嘗不生於憂患死於安樂若這吉中不知戒懼自是生出吝來𨿽未至於凶畢竟是向那凶路去又曰日中則是月盈則食自古極亂未有不生於極治學蒙】纂注【朱氏曰得失之初微於毫髮及有吉凶則得失之象見憂慮虞度躊躇而不決者得失未判之時也及有悔吝而憂虞之象見凡此明人道也蔡氏曰象者有其仿佛而未形之謂其辭之吉者則得之象可由之而見其辭悔吝者則憂虞之象可由之而見憂慮也虞度也能慮能度則可免失而致得矣此言上文觀象系辭明吉凶之義】變化者進退之象也剛柔者晝夜之象也六爻之動三極之道也【呂音訓剛柔者晝夜之象陸氏曰虞本作晝夜者剛柔之象三極陸氏曰鄭韓云三才也】集解【朱子曰柔變而趨扵剛者退極而進也剛化而趨於柔者進極而退也旣變而剛則晝而陽矣旣化而柔則夜而陰矣六爻初二爲地三四爲人五上爲天動卽變化也極至也三極天地人之至理三才各一太極也此明剛柔相推以生變化而變化之極復爲剛柔流行於一卦六爻之間而占者得因所值以斷吉凶也】附錄【朱子語變化者進退之象是言剛化爲柔柔變爲剛蓋變是自無而有化是自有而無也變化只進退便是進者陰變而爲陽如自坤而乾退者陽變而爲陰如自乾而坤方變而未定故曰進退若已定則便是剛柔也問變化者進退之象如此則變是自微而著化是自盛而衰曰固是變是自陰而陽化是自陽而陰易中說變化惟此處最親切如言剛柔者立本者也變通者趣時者也剛柔是體變通不過是二者盈虛消息而已此所謂變化此章剛柔者晝夜之象所謂立本變化者進退之象所謂趣時變化者進退之象是剛柔之未定者剛柔者晝夜之象是剛柔之已成者蓋柔變而趨於剛是退極而進旣變而剛則晝而陽旣化而柔則夜而陰如子午卯酉卯酉是陰陽未定子午是陰陽已定又如四象之有老少故此兩句惟以子午卯酉言之則明矣然陽化爲柔只恁地消縮去無痕迹故曰化陰變爲剛是其勢浸長有頭面故曰變又曰剛柔便是个骨子只管恁地變化並董問變者化之漸化者變之成蓋化無痕迹變有頭面逐漸消縮去無痕迹以至於無者化也陽化爲陰剛化爲柔暖化爲寒是也其勢浸長突然攺換有頭而者變也陰變爲陽柔變爲剛寒變爲暖是也陽化爲陰是進極而回故爲退陰變爲陽則退極而上故爲進故曰變化者進退之象也先生云得之銖變是進化是退便與悔吝相似且以一歲言之自冬至至春分是進到一半所以謂之分自春分至夏至是進到極處故謂之至進之過則退至秋分是退到一半處到冬至也是退到極處天下事物皆有此兩个賀孫系辭一字也不胡亂下只人不子細看易說吉凶者失得之象也止剛柔者晝夜之象也四句皆互換往來乍讀似不貫穿細看來不勝其密吉凶與悔吝相貫悔自凶而趨吉進退與晝夜相貫進自陰而趨乎陽退自陽而趨乎陰也謨言易之所有皆人事天理之常以釋上文之意三畫成卦三才之道也兼而兩之則爲六爻動謂九六之變並集解】纂注【朱氏曰陰陽進退於子午孰知其然哉萬物繁鮮而搖落則進退之象見所謂變化者不盡於是也此特其凡耳糾察相分死生相纒無非其變化也故曰變化者進退之象也日升降於太虛之中本無晝夜由地上而觀之則出乎地爲晝入乎地爲夜然南極大暑北極大寒東西出入之際晝夜長短中國自不同故剛柔之象亦然凡此明天地之道也】是故君子所居而安者易之序也所樂而玩者爻之辭也【呂音訓序陸氏曰陸績云序象也京云次也虞本作象晁氏曰虞作象舊讀序作原或作序者非說之案作象乃與下義合樂陸氏曰音嶽適防也虞本作所變晁氏曰虞云舊作樂誤玩陸氏曰五亂反研玩也馬云貪也鄭作翫】集解【朱子曰易之序謂卦爻所著事理當然之次第玩者觀之詳】附錄【朱子語問所居而安者易之序何謂也曰序是次序謂卦爻之初終如潛見飛躍循其序則安又問所樂而玩者爻之辭曰橫渠謂毎讀毎有益所以可樂蓋有契於心則自然樂必大】纂注【張子曰序猶言分也易中有貴賤吉凶皆自然之分也所居皆安之君子安分也蔡氏曰序次序也自卦言否泰剝復之類自爻言潛見飛躍之類皆序也知其序之有常故居其位而安樂樂其理也玩習猒也辭者聖人所系所以明理知其理之無窮故樂而玩齊氏曰序作象則與上下文義合易惟序卦専言次第故不若作象居處也象言吉凶悔吝蓋其理之自然勢之必然也君子窮理盡性以至於命知其合必如此悖必如彼而惟易之聽焉所謂安也南軒張氏曰爻辭𨿽吉凶得失之類而性命道徳之奧寓焉】是故君子居則觀其象而玩其辭動則觀其變而玩其占是以自天祐之吉無不利集解【程子曰聖人旣設卦觀卦之象而系之辭明其吉凶之理以剛柔相推而知變化之道吉凶之生由失得也悔吝者可憂虞也進退消長所以成變化也剛柔相易而成晝夜觀晝夜則知剛柔之道矣三極上中下也極中也皆其時中也三才以物言也三極以位言也六爻之動以位爲義乃其序也得其序則安矣辭所以明義玩其辭義則知其可樂也觀象玩辭而能通其意觀變玩占而能順其時動不違於天矣朱子曰象辭變已見上凡單言變者化在其中占謂其所值吉凶之決也此第二章

言聖人作易君子學易之事】附錄【朱子語居則玩其辭有不待占而自顯者董問居則觀其象而玩其辭動則觀其變而玩其占如何曰若是平時理會不得卻如何理會得占聞常理防得此道理動時則可以此占決必大居則玩其辭如潛龍勿用其理當此時只是潛晦不當用若占得此爻凡事便未可做所謂君子動則觀其變而玩其占亦當知其理如此賀孫問所居而安與居則觀其象之居不同上居字是緫就身之所處而言下居字是對動而言先生曰然董易有象然後有辭筮有變然後有占象之變也在理而未形於事者也辭則各因象而指其吉凶占則又因吾所值之辭而決焉其示人也益以詳矣故君子居而學易則旣觀象矣又玩辭以考其所處之當否動而諏筮則旣觀變矣又玩占以考其所值之吉凶善而吉者則行否而凶者則止是以動靜之間舉無違理而自天祐之吉無不利也蓋觀者一見而決玩者反覆而不捨之辭也答丘子野】纂注【楊氏時曰觀象玩辭故能明吉凶之變觀變玩占故能識時措之宜所以盡三極之道也柴氏曰居者靜而未涉於事也動者涉於事也居則觀卦之象而玩其辭以探其隱賾動則觀其剛柔之變而玩其辭之所占以求不悖其道一動一靜不違天理則俯仰無愧心逸日休徳進業長用無不利蓋言道之所寓人當體之也蔡氏曰觀象玩辭學易也觀變玩占用易也學易則無所不盡其理用易則惟盡乎一爻之時居旣盡乎天之理動必合乎天之道故曰自天祐之吉無不利也項氏曰吉凶者失得之已定者也其憂虞之初謂之悔吝變化者易之用也其所以變化則剛柔二物而已故觀吉凶者必自悔吝始觀變化者必自剛柔始文王觀此四者而系之以辭讀易者亦當觀此四者而玩文王之辭則靜居動作無不利矣雙湖先生曰上言君子居觀樂玩皆是居之事下文以居對動言重在行之事矣其曰觀象玩辭申上文義也嘗觀此第二章

専論文王周公系辭以明伏羲卦象剛柔變化吉凶悔吝凡三極之道皆見辭中而君子學易必當合伏羲卦象文王周公卦爻辭兼得之末歸結在卜筮上以獲自天之祐也】彖者言乎象者也爻者言乎變者也【呂音訓爻陸氏曰戶交反說文云交也】集解【朱子曰彖謂卦辭文王所作者爻謂爻辭周公所作者象指全體而言變指一節而言】附錄【朱子語爻是兩个交乂看來只是交變之義變謂剛柔相推而生者卦分明似將一片木畫掛於壁上所以爲卦董】纂注【張子曰象謂一卦之質楊氏時曰彖緫言一卦之象若坤言牝馬之類是也六爻變動不可爲典要故曰言乎變蔡氏曰爻言剛柔變化】吉凶者言乎其失得也悔吝者言乎其小疵也無咎者善補過也【呂音訓疵陸氏曰徐才斯反馬云瑕也】集解【朱子曰此卦爻辭之通例】附錄【朱子語問悔吝所以謂之小疵者只是以其未便至於吉凶否曰悔是知道是錯便有進善之理吝只是心下不足又不肯說只管隱惡芘護沒分曉然未至大過故曰小疵必大】纂注【南軒張氏曰悔吝𨿽未爲大過然悔未純吉吝未純凶如物有瑕疵也無咎本有咎能以善補其過惡故無咎也朱氏曰易有言又誰咎者其咎實自取自咎可也有言不可咎者義所當爲才不足也君子度徳量力折之以中道則無咎矣吉凶悔吝一也其實悔吝無咎所以明吉凶也彖不言無咎無咎則悔可知矣吉凶而不言吝吝不足言也愚案西山眞氏歷舉易中無咎之文以釋補過之說而記其後云予友湯伯紀曰無咎之所以善補過者蓋謂卦爻中有時位之難處本當有咎以其善處故免所謂轉禍爲福易危爲安故謂之善補過耳非眞以爲某卦某爻先有過而後能攺也今之所取本爲攺過而無咎之辭取之太泛但當取豫上六臨六三復六三離初九損六四夬九五六條皆攺過之親切者餘爻可削伯紀之說是矣然當處難之時而處之善乃可以無過尢學者所冝盡心故存而不削因並記其說云】是故列貴賤者存乎位齊小大者存乎卦辧吉凶者存乎辭【呂音訓辧陸氏曰如字京云明也虞董姚顧懽蜀才並云別也】集解【朱子曰位謂六爻之位齊猶定也小謂陰大謂陽】附錄【朱子語問上下貴賤之位何也曰二四則四貴而二賤五三則五貴而三賤上初則上貴而初賤上𨿽無位然本是貴重所謂貴而無位髙而無民在人君則爲天子父爲天子師在它人則淸髙而在物外不與事者此所以爲貴也銖問齊小大者存乎卦龜山曰陽大陰小如何曰齊如分辧之義一云猶斷也小謂否暌之類大謂泰謙之類必大齊又不是整齊如葉字是分辧字董】纂注【楊氏時曰陽大而陰小陽卦多陰則陽爲之主陰卦多陽則陰爲之主𨿽小大不齊而剛柔得位爲一卦之主則均錢氏曰存字與上文言字正相應言易中皆已具而可求也雙湖先生曰自乾坤外𨿽皆陰陽之雜然伏羲畫卦生於陽儀者三十二生於陰儀者亦三十二陰陽均齊意其以此齊之也】憂悔吝者存乎介震無咎者存乎悔【呂音訓介陸氏曰音界王肅幹韓云纎介也震陸氏曰馬云震驚也鄭云懼也王韓云動也周云救也】集解【朱子曰介謂辧別之端蓋善惡已動而未形之時也於此憂之則不至於悔吝矣震動也知悔則有以動其補過之心而可以無咎矣】附錄【朱子語問憂悔吝者存乎介悔吝未至於吉凶是那初萌動可以向吉凶之微處介又是悔吝之微處介字如所謂界至界限之界是善惡初分界處於此憂之則不至於悔吝矣曰然煇悔吝固是吉凶之小者介又是幾微之間慮悔吝之來當察之幾微之際無咎者本是有咎善補過則爲無咎董震動也欲動而無咎當存乎悔耳漠】纂注【祁氏曰寛讀系辭至憂悔吝者存乎介因書以銘坐右先生曰汝謂介何也寛曰至纎至細處也先生曰栁下惠不以三公易其介諸儒說異同吾謂介者謂細微不以三公易其介是毫毛無動其心也楊氏時曰介者始萬物之時震者動之將形憂悔吝者當在交物之初而善補過者當悔於將動之際過此則無及矣龍氏仁夫曰震動也不能察於其介事旣震動咎將及之欲使轉而無咎又當致力於悔時所謂補過也雙湖先生曰祁氏之說可與煇錄互相發矣】是故卦有小大辭有險易辭也者各指其所之【呂音訓險易陸氏曰以豉反京云險惡也易善也】集解【程子曰彖言卦之象爻隨時之變因得失而有吉凶能如是則得無咎位有貴賤之分卦兼小大之義吉凶之道於辭可見以悔吝爲防則存意於微小震懼而得無咎者以能悔也卦有小大於時之中有小大也有小大則辭之險易殊矣辭各隨其事也朱子曰小險大易各隨所向此第三章

釋卦爻辭之通例】附錄【朱子語問卦有小大舊說謂大畜小畜大過小過如此則只說得四卦不知如何先生曰看來只是好底卦便是大不好底卦便是小如復如泰如大有如夬之類盡是好底卦如睽如團如小過之類盡是不好底卦譬如人光明磊落底便是好人昏昧迷暗防便不是好人所以謂卦有小大辭有險易大卦辭易小卦辭險卽此可見矣易說遇好卦便說得平易如泰謙之類是也凶卦便說得艱險如困睽之類是也董問卦有小大辭有險易陽爲大陰爲小觀其爻之所向而爲之辭如休復吉防辭自是平易如困於葛藟底辭自是險曰這般處依約看也是恁地自是不曽見得它底透只是依眾說如所謂吉凶失得者之象一段卻是徹防見得聖人當初作易時意似這處更移易一字不得只是其它處不能盡見得如此所以不能盡見得聖人之心煇】纂注【張氏曰辭各指其所之聖人之情也指之使趨時順性命之理臻三極之道也能從則不陷於凶悔矣柴氏曰卦之義𨿽無小大之用其辭可見辭有凶吉故險易以分險辭憂懼戒謹之辭也易辭安平休美之辭也之適也朱氏曰辭有易者之於吉也辭有險者之於凶也所謂能研諸慮有憂慮悔吝非險辭不足以盡之龍氏】

【仁夫曰卦有管得義理闊如乾坤坎離否泰剝復之類謂之大卦有主一事一物管得義理挾如家人歸妹困漸睽蹇之類謂之小卦辭之易凡平易可通者是也辭之險如見斗見沬窺戶無人輿曳牛掣負塗載鬼之類是也上文齊小大與此義同雙湖先生曰第一章

夫子論伏羲畫卦而有望於賢人之體易第二章

論文王周公系辭而有望於君子之體易至此三章專論彖爻之辭泛示夫眾人之用易也意若曰彖辭言象使人知卦之統體爻辭言變使人知爻之推遷吉凶之辭以明人事之得失悔吝之辭以明人事之小疵無咎之辭以明人事之補過此自是一節敎人知得失小疵補過之道也自是故以下又論夫位者使人知有貴賤也卦者使人知有小大也人知卽辭以辧吉凶則失得亦可免矣人知介然之頃憂悔吝則小疵亦可免矣人知萌悔心自可無咎則亦自無過之可補矣此又自是一節敎人辧吉凶憂悔吝震無咎之道至此則失得小疵補過又不足言矣然後緫結之以是故以下之辭謂卦所以有小大辭所以有險易無非各指夫人所之也三章之意庶在此乎】易與天地準故能彌綸天地之道【呂音訓準陸氏曰京云準等也鄭雲中也卑也彌陸氏曰本又作彌綸陸氏曰音倫京云彌徧綸知也王肅云綸纒襄也苟云彌終也綸迹也天下之道今本作天地之道陸氏曰一本作天地】集解【朱子曰易書卦爻具有天地之道與之齊準彌如彌縫之彌有終竟聯合之意綸有選擇條理之意】附錄【朱子語彌若今所謂封彌之彌是恁地糊合之使泯無縫罅防意思綸如絡絲之綸自有條理董綸謂兩條絲相合各有條理言𨿽是彌得外面無縫罅而中則事事物物各有條理彌則有脗合不滲漏之意綸有條理精密之意彌如大徳惇化綸如小徳川流彌而非綸則空疎無物綸而非彌則判然不相干此二字見得聖人下字甚密也義剛如天地之化𨿽是周密渾然無有縫罅而其中萬事萬物莫不各有條理此易彌綸之理然也聖人用易彌綸天地之道亦是如此淵易道本與天地準所以能彌綸之凡天地有許多道理易上皆有所以與天地準而能彌綸天地之道又曰天地有未至處易卻能彌綸得他】纂注【朱氏曰聖人觀天地以作易其道甚大與天地均故能用天地之道楊氏萬里曰易之未作也法天地之道以爲易之道故曰準準法也如太準易之準也易之旣作也以易】

【之道而理天地之道故曰綸綸經理也如君子經綸之綸彌滿也惟準則乎天地故能彌綸乎天地非以易理天地以天地理天地也防氏曰彌之使不虧其體則覆燾者統元气持載者統元形陽敷而能生陰肅而能成綸之使無失其敍則日月代明寒暑疊運將來者進成功者退】仰以觀於天文俯以察於地理是故知幽明之故原始反終故知死生之說精气爲物遊魂爲變是故知鬼神之情狀【呂音訓察於陸氏曰一本作觀於反終陸氏曰鄭虞作及終說陸氏曰如字宋衷始銳反云捨也】集解【朱子曰此窮理之事以者聖人以易之書也易者陰陽而已幽明死生鬼神皆陰陽之變天地之道也天文則有晝夜上下地理則有南北髙深原者推之於前反者要之於後陰精陽气聚而成物神之伸也魂遊魄降散而爲變鬼之歸也】附錄【程子語原始反終故知死生之說但窮得則自知死生之說不須將死生便做一个道理求入闗錄人能原始知得生理一作所以生便能要終知得死理一作所以死若不明得便𨿽千萬般安排著亦不濟事安節原始則足以知其終反終則足以知其始死生之說如是而已矣故以春爲始而原之其必有冬以冬爲終而反之其必有春死生者其與是類也大隱夫子曰未知生焉知死知生則知死矣能原始則能要終矣答鮑苦兩魂謂精魂其死也歸乎天消散之意呂氏精義鬼是往而不反之義問易言知神之情狀果有情狀否曰有之又問旣有情狀必有神曰易說鬼神便是造化也棣問如名山大川能興雲致雨何也曰气之烝成爾又問旣有祭莫須有神否曰只气便是神也今人不知此理才有水旱便去廟中祈禱不知雨露是甚物從何處出復從廟中求邪名山大川能興雲致雨卻都不說著只於山川外土木人身上討雨露土木人身上有雨露邪又問莫是人興妖曰只妖亦無人心興之也世人只因祈禱而有雨遂指爲靈驗爾豈知適然精義問世言鬼神之事𨿽知其無然不能無疑懼何也曰此只是自疑爾曰如何可曉悟其理曰理防得精气爲物防魂爲變與原始反終之說便能知也須是於原字上用工夫或曰遊魂爲變是變化之變否曰旣是變則堅者腐存者亡更無物也神之道只恁說與賢𨿽防得亦信不過須是自得也或曰何以得無恐懼曰須是气定自然不惑气未充要彊不得安節朱子語觀察天地之文理是就這里地盤上言始終生死是以循環言精气鬼神以聚散言其實不過陰陽兩端而已人傑仰觀天俯察地只足一个陰陽聖人看許多般物事都不出陰陽兩字便做河圖洛書也只足陰陽顯子問天文爲陽地理爲陰是否曰然然天亦具陰陽日是陽月是陰晝是陽夜是陰地東南是陽西北是陰平坦是陽險阻是陰髙者是陽下者是陰必大先生因舉正蒙方其形也有以知幽之因方其不形也有以知明之故蓋以形之時幽之因己在此不形之際其明之故己在此聚者散之因散者聚之故寓問天文則有晝夜上下地理則有南北髙深故是幽明之所以然者曰晝明夜幽上明下幽觀晝夜之運日月星辰之上下可見天文幽明之所以然也南明北幽髙明深幽觀南北髙深可見地理幽明之所以然也人傑問原始反終曰反只如折轉來謂方推原其始卻折轉來看其終原字反字皆就人說反如回頭之意必大問天地之化𨿽生生不窮然而有聚必有散有生必有死能原姑而知其聚之生則必知其後之必散而死能知其生也得於气化之自然初無精神寄寓於太虛之中則知其死也與气而俱散無復更有形象尙畱於防漠之內曰死便是都散了易說精气爲物遊魂爲變天地陰陽之气交合便成人物到得魂气歸於天體魄降於地是爲鬼便是變了賀孫精气爲物是合精與气而成物精魄而气魂也防魂爲變變則是魂魄相離獨說防魂而不言魄魂離魄之意自可見矣義剛死則謂之魂魄生則謂之精气天地公共底謂之鬼神孫精聚則魄聚气聚則魂聚是以爲人物之體至於精竭魄降則气散魂遊而無所知矣降者屈而無形故謂之鬼遊者伸而不測故謂之神辧蘇易陰陽之始交天一生水物生始化曰魄旣生魄暖者爲魂先有魂而後有魄故魂常爲主爲幹僴若以精气言則是有精气者方有魂魄但出底气便是魂精便是魄譬如燒香燒得出來底汁子便是魄那成煙後香底便是魂魂者魄之光焰魄者魂之根本義剛魂气升扵天體魄歸於地魂气上升體魄下降不特人也凡物之枯敗其香气騰上物則腐於下推此可見寓問精气爲物防魂爲變曰此只是聚散聚而爲物神也散而爲變鬼也神屬陽鬼屬陰又錯綜而橫看之則精爲陰气爲陽就人身而言𨿽是屬陽然體魄已屬陰蓋生之巾已帶个死底道理變𨿽屬陽然魂气上游體魄下降亦是具陰陽如言䢐落䢐升也便是魂之遊落卽魄之降古人祭祀求諸陽所以求其魂求諸陰所以求其魄必大陽魂爲神陰魄爲鬼鬼陰之靈神陽之靈此以二气言也然二气之分實一气之運故凡气之來而方伸者爲神气之往而旣屈者爲鬼陽主伸陰主屈此以一气言也故以二气言則陰爲鬼陽爲神以一气言則方伸之气亦有伸有屈其方伸者神之神其旣屈者神之鬼旣屈之气亦有屈有伸其旣屈者鬼之鬼其來格者鬼之神天地人物皆然不離此气之往來屈伸合散而已此所謂可錯綜者也因問精气爲物陰精陽气聚而成物此緫言神遊魂爲變魂遊魄降散而成變此緫言鬼疑錯綜而言曰然此所謂人者鬼神之防也銖宰我曰吾聞鬼神之名不知其所謂子曰气也者神之盛也魄也者鬼之盛也合鬼與神敎之至也注謂口鼻噓吸爲气耳目聰明爲魄气屬陽魄屬陰而今有人說眼光落這便是魄降今人將死有云魄落若气則升而散故云魂气歸於天體魂歸於地雜書云魂人陽神也魄人陰神也亦可取賀孫橫渠云物之初生气日至而滋息物主旣盈气日反而遊散至之謂神以其伸也反之謂鬼以其歸也天下萬事萬物自古及今只是个陰陽消息屈伸橫渠將屈伸說得貫通賀孫橫渠說精气自無而有遊魂自有而無其說亦自分曉必大賀孫問遊魂爲變間有爲妖孽者是如何得未散曰遊字是漸漸散者是爲妖孽者多是不得其死其气未散故鬱結而成妖孽若是尫羸病死底人這气消耗盡了方死豈復更鬱結成妖孽然不得其死者久之亦散如今打面做糊中間自有成小塊核不散底久之漸漸也自防散又如其取精多其用物如伯有者亦是卒未散也賀孫觀文察變以至知鬼神之情狀皆是言窮理之事直是要知得許多然後謂之窮理】纂注【楊氏時曰天地之間一气而萬形一息而成古今達觀之士防物於一已通晝夜而知則𨿽死生之變無恆矣張子曰動物本乎矢以呼吸爲聚散之漸植物本諸地以陰陽升降爲聚散之漸又曰陰陽之气散則萬殊人莫知其一也合則渾然人莫知其殊也形聚爲物形潰反原反原者其遊魂爲變歟所謂變者對聚散存亡爲文非如螢雀之化指前後身而爲說也知晝夜陰陽則能知性命能知性命則能知鬼神又曰精气者自無而有遊魂者自有而無自無而有神之情也自有而無鬼之情也自無而有故顯而爲物神之狀也自有而無故隱而爲變鬼之狀也尹氏曰精气爲物遊魂爲變是死生之意否曰然是知鬼神之情狀只是說遊魂一句朱氏曰陰陽之精五行之气气聚爲精精聚爲物及其散也五行陰陽各還其本故魂陽反於天魄陰歸於地又曰形始化曰魄气能動曰魂傳曰心之精爽是謂魂魄子產曰人生始化曰魄旣生魄陽曰魂及其散也形散而魄散故季札曰魂气則無不之也神伸也其气息而日息鬼歸也其气散而日消物其形也散其情也然則气何從而生乎曰太虛气之本體人之形也動則聚而爲气靜則散而爲太虛動靜聚散有形無形其鬼神之情狀乎楊氏萬里曰鬼神無聲無臭何爲而有狀狀且無也何爲而有情曰物者具是形者也魂者使是形者也魂止則物存魂遊則物亡遊者止之變也亡者存之變也觀其聚散則鬼神之情狀可知矣記曰鬼神之徳其盛矣乎視之不見聽之不間體物而不可遺洋洋乎如在其上如在其左右此其狀也易曰與鬼神合其吉凶又曰鬼神害盈而福謙此其情也柴氏曰萬物皆有始故生有終故死有不倚於生死而死生不能違之者出乎震而成乎艮之說也鄭氏原善曰易大傳言原始反終故知死生之說原者推究其本也反猶覆也謂以其始者而覆觀之也生者物之始死者物之終推究其始而知所以生則反觀其終而知所以死矣夫子答季路之問死𨿽不質言之然味其語實所以直季路之問而不隱也蔡氏曰自仰觀天文至鬼神情狀三者以易窮理之事也】與天地相似故不違知周乎萬物而道濟天下故不過旁行而不流樂天知命故不憂安土惇乎仁故能愛【呂音訓知陸音智道陸氏曰如字鄭云道當作導流陸氏曰如字京作畱樂天陸氏曰虞作變天】集解【朱子曰此聖人盡性之事也天地之道知仁而已知周萬物者天也道濟天下者地也知且仁則知而不過矣旁行者行權之知也不流者守正之仁也旣樂天理而又知天命故能無憂而其知益深隨處皆安而無一息之不仁故能不忘其濟物之心而仁益篤蓋仁者愛之理愛者仁之用故其相爲表裏如此】附錄【程子語今語道則須待要寂防湛靜形使如槁木心使爲死灰豈有直做墻壁木石而謂之道所貴乎智周天地萬物而不遺人幾時要如死灰所貴乎動大臨樂天知命通上下而言也聖人樂天則不須言知命而信之者爾不知命無以爲君子是矣命者所以輔義一循於義則何庸斷之以命哉若夫聖人之知天命則異於此大臨仁者不憂樂天者也絢仁者在已何憂之有凡不在已逐物在外皆憂也樂天知命故不憂此之謂也若顏子簞瓢在它人則憂而顏子獨樂者仁而已光庭朱子語與天地相似故不違凡其不違以其與天地相似若此心有外必其與天地不相似矣僴與天地相似方且無外凡事都不出這天地範圍之內所以方始得知周乎萬物而道又能濟天下旁行便也不走作易說此下數句皆是與天地相似之事人傑與天地相似是說聖人第一句泛說知周乎萬物而道濟天下是細密底工夫知便直要周乎萬物無一物之遺道直要盡濟天下董知周乎萬物便只是知幽明死生鬼神之理易說知周萬物是體旁行是可與權乃推行處樂天知命是自處三節各說一理淵旁行而不流此小變而不失其大常然前後卻有故字又相對此一句突然易中自有恁地處頗難曉必大問安土惇乎仁故能愛曰此是與上文樂天知命對說樂天知命是知崇安土惇仁是禮卑安是隨所居而安在在處處皆安若自家不安何以能愛惇只是篤厚去盡己私純是天理更無夾雜充足盈滿方有个惇厚之意只是仁而又仁惇原於仁故能愛惟安土惇仁則其愛自廣又曰樂天知命主知言是崇徳事安土惇仁主禮言是廣業事又曰惇是仁體能愛是及物處必大安土者隨所寓而安也惇乎仁者不失其天地生物之心也安土而惇乎仁則無適而非仁矣所以能愛也仁者樂山之意於此可見答何鐫安土者隨所寓而安若擇安處便只知有已不知有物也此厚於仁者之事故能愛也去僞安土惇乎仁故能愛聖人說仁是恁地說不似江西人說知覺相似又曰此語說仁最密淵上文易與天地準是言易之道與天地準此言與天地相似故不違是言聖人之道與天地相似此下數句皆是與天地相似之事上文易與天地準下數句皆是與天地準之事人傑問本義云知周萬物者天也道濟天下者地也是如何曰此與後段仁者見之謂之仁知者見之謂之知又自不同此以淸濁言彼以動靜言知之先知得之地又言旁行而不流樂天知命故不憂此兩句本皆是知之事蓋不流便是貞也不流自旁行是應變處無本則不能應變能應變而無其本則流而入於變詐矣細分之則旁行是知不流屬仁其實皆是知之事對下文安土惇乎仁故能愛一句専說仁也人傑】纂注【楊氏時曰天地與聖人無二道也列而爲三則相似而已故先後天而不違知周乎萬物而道不足以濟天下則過矣道不足以濟天下則知亦有不周者若佛老之徒則過之者也縱心之所爲而各當於道則不流矣莫之爲而爲者天也莫之致而致者命也苟能樂之安之則事變之來猶風雨寒暑之序夫何憂素富貴止行乎患難隨所寓而安之則無惡於物矣又能惇乎仁則天下無一物之非我也尙何所憂之有柴氏曰極髙明故周盡萬物之理道中庸故能濟天下惇仁者以萬物爲一體以體物之心安不擇之地愛無息時也雙湖先生曰與天地相似故不違此統論聖人之體段知周萬物道濟天下故不過此指知仁與天地相似之實處不過對不違而言惟其相似則配合無間所以不違推其周萬物濟天下則廣大無外所以不過旁行而不流樂天知命故不憂卽周萬物之知而似乎天也安土惇乎仁故能愛卽道濟天下之仁而似乎地也不憂對能愛而言惟知與天相似則極其髙明矣隨其所行泛應曲當此動而樂天之事也何憂之有惟仁與地相似則極其傅厚矣隨其所處厚重不遷此靜而安土之事也何所不愛之有此聖人仁智盡性之學而上下與天地同流者蓋如此】範圍天地之化而不過曲成萬物而不遺通乎晝夜之道而知故神無方而易無體【呂音訓範圍陸氏曰鄭云範法也馬王肅張作犯違張云範違猶裁成也知陸氏曰如字荀爽柔之明僧紹音智】集解【朱子曰此聖人至命之事也範如鑄金之有模範圍匡郭也天地之化無窮而聖人爲之範圍不使過於中道所謂裁成者也通猶兼也晝夜卽幽明生死鬼神之謂如此然後可見至神之妙無有方所易之變化無有形體也此第四章

言易道之大聖人用之如此】附錄【程子語範圍天地之化而不過者模範出一天地爾非在外也如此曲成萬物豈有遺哉絢範圍天地之化天本廓然無窮但人以目力所及見其寒暑之序日月之行立此規模以窺則它天地之化不是天地之化其體有如城郭之類都盛其气假使言日升降於三萬里不可道三萬里外更無物又言天地升降於八萬里中不可道八萬里外天地盡學者要黙體天地之化如此言之甚與天地不相似其卒必有窒礙入關錄通乎晝夜之道而知晝夜死生之道也大隱晝夜死生之道盡事人之道則盡事鬼之道死生生死一而二二而一者也精義冬寒夏暑陰陽也所以運動變化者神也神無方故易無體若如或者別立一天謂人不可以包天則有方矣是二本也絢朱子語天地之化滔滔無窮如一鑪金汁鎔化不息聖人則爲之鑄防成器使人模範匡郭不使過於中道也曲成萬物而不遺此又就事物之分量形質隨其大小闊狹長短方圓無不各成就此物之理無有遺闕範圍天地是極其大而言曲成萬物是極其小而言範圍如大徳惇化曲成如小徳川流人傑範圍天地之化範是鑄金作範圍是圍裏如天地之化都沒个遮欄聖人便將天地之道一如用範來範成个物包裹了試舉一端有如一歲分四時節之類以此做个塗轍更無過差此特其一爾問範圍天地之化而不過如天之生物至秋而成聖人則爲之斂藏人之生也欲動情勝聖人則爲之敎化防範此皆是範圍而使之不過之事否曰範圍之事闊大此亦其一事也今且就身上看如何或曰如視聽言動皆當存養使不過差此便是否曰事事物物無非天地之化皆當有以範圍之就喜怒哀樂而言喜其所當喜怒其所當怒哀其所當哀樂其所當樂皆範圍也又曰能範圍之而不過曲成之而不遺方始見得神無方易無體若範圍有不盡曲成有所遺神便有方易便有體矣易說通乎晝夜之道而知旣曰通又曰知似不可曉通是兼通乎晝夜之道若通畫而不通夜通生而不通死便是不知便是神有方易有體了易說兼通乎晝夜之道而知其所以然也必大神無方而易無體神便是在陰底又忽然在陽在陽底又忽然在陰易便是或爲陽或又爲陰如爲春又爲夏爲秋又爲冬交錯代換而不可以形體拘也易說易無體這个物事逐日各自是个頭面日異而時不同淵無體與那其體則謂之易不同各自一个道理若恁地衮將來說少間都說不去它那个說上天之載無聲無臭其體則謂之易這隻說个陰陽動靜闔辟剛柔消長不著這七八个字說不了若喚做易只是一字便了又曰此體是个了淵窮理是知字上說盡性是仁字上說言能造其極也於範圍天地是至命言與造化一般董】纂注【南軒張氏曰天地之化陰陽之气也萬物陰陽之形也晝夜陰陽之理也此三者不外乎陰陽惟易則能陰能陽故無體神則陰陽不測故無方聖人盡神易之道故於天地之化能範圍之萬物能曲成之晝夜之道能通之蔡氏曰天地之化雨暘寒煥之類常雨常暘化之過也聖人則能範圍之而使之不過一動一植不得其遂則爲有遺矣聖人則能委曲成就而使之不遺張子曰體不偏滯乃所謂無方無體偏滯於陰陽晝夜者物也若道則兼體而無累也以其兼體也故曰一陰一陽又曰陰陽不測又曰一闔一辟又曰通乎晝夜語其推行故曰道語其不測故曰神語其生生故曰易其實一物指事而異名耳項氏曰易與天地準故能彌綸天地之道此二句者一章之主意也自仰以觀於天文至鬼神之情狀此三知者言易之所知與天地準也伏羲觀天見陰陽之象察地見剛柔之形畫奇偶以準其象使萬物之情皆以類從而天文地理遂與人事物情相通爲一而幽明之故可得而知矣原畫之所由始二分四揲之變皆起於至一無朕之中要畫之所以終三變六扐之餘復歸於至一無朕之始而死生之說可得而知矣气聚而爲物奇偶之畫所以有象魂遊而爲變九六之化所以爲無迹而鬼神之情狀可得而知矣自與天地相似至故能愛此四故者言易之所能與天地準也奇偶之象正與天地相似故能於天下之理無所違奇偶之變通於萬物之情故知𨿽崇而不失之於過當於萬民之用故道𨿽廣而不失於流樂時位之推移而知其卒歸於有數故能乘化而不憂隨時位之險易而常遂其濟物之心故能無往而不用其愛夫能具其理故能通其變能通其變故能極其數能極其數故能用其利凡易之所能備於此四者也自範圍天地至易無體此三而者緫結一章之義以見其彌綸之功也蓋易有奇偶二畫所以匡括天地之變化而天地不能越乎其外所謂彌也曲成萬物之始終而無一物之或遺此所謂綸也此卽上文四故之所能也通乎幽明死生鬼神之道而知無所不至此所謂道也此卽上文三知之所知也是故天地之神無陰陽之定方而奇偶之變亦與之周流無定體此所謂易與天地準也此一節正以明始初之意而極言之也】一陰一陽之謂道集解【朱子曰陰陽疊運者气也其理則所謂道】附錄【程子語一陰一陽之謂道此理固深說則無可說所以陰陽者道旣曰深則便是一作有二言開闔便是感旣二則便有感所以開闔者道開闔便是陰陽老氏言虛而生气非也陰陽開闔本無先後不可道今日有陰明日有陽如人言形影蓋形影一時不可言今日有形明日有影有便齊有離了陰陽更無道所以陰陽者是道也陰陽气也气是形而下者道是形而上者形而上者則是密也並入闗錄一陰一陽之謂道道非陰陽也所以一陰一陽者道也如一闔一辟謂之變良佐朱子語一陰一陽往來不息則是道之全體非陰陽之外別有道也胡問一陰一陽之謂道陰陽气也所以陰陽道也道也者陰陽之理也此說得之答石銖問一陰一陽之謂道曰此與下文一闔一辟謂之變語意相似陰陽非道也一陰又一陽循環不已乃道也往來循環不已之意此理卽道也銖陰陽之端動靜之機而已動極而靜靜極而動故陰中有陽陽中有陰未有獨立而孤居者此一陰一陽所以爲道也辧蘇易大傳旣曰形而上者謂之道矣而又曰一陰一陽之謂道此豈眞以陰陽爲形而上者哉正所以見一陰一陽𨿽屬形器然其所以爲一陰而一陽者乃道體之所爲也答陸九淵一陰一陽之謂道陰陽何以謂之道當離合看董一陰一陽之謂道則陰陽是气不是道所以爲陰陽者乃道也若只言陰陽之謂道則陰是道今曰一陰一陽不是道所以循環者乃道也一闔一辟謂之變亦然楊驤理則一而形者則謂之器其不形者則謂之道然而道非器不形器非道不立蓋陰陽亦器也而所以陰陽者道也是以一陰一陽往來不息而聖人指是以明道之全體也此一陰一陽之謂道之說也問一陰一陽之謂道便是太極否曰陰陽只是陰陽道便是太極程子說所以一陰一陽者道也並董或問一陰一陽之謂道曰以一日言之則晝陽而夜陰以一月言之則望前爲陽望後爲陰以一歲言之則春夏爲陽秋冬爲陰從古至今恁地衮將去只是這个陰陽孰使之然哉乃道也從此句下又分兩腳此气之動爲人物渾是一个道理故人未生以前此理本善所以謂繼之者善此則屬陽气質旣定爲人爲物所以謂成之者性此則屬陰學蒙一陰一陽此是天地之理如大哉乾元萬物資始乃繼之者善也乾道變化各正性命此成之者性也這一段是說天地生成萬物之意不是說人性上事謨謂之名之也之謂直爲也董】纂注【楊氏時曰通天下一气耳誰能出不由戶乎道者卽此而已又曰斯於穆不已純亦不已之意皆在其中矣胡氏曰陽中有陰陰中有陽一陰一陽此太極之所以爲道也】繼之者善也成之者性也集解【朱子曰道具於陰而行乎陽繼言其發也善謂化育之功陽之事也成言其具也性謂物之所受言物生則有性而各具是道也陰之事也周子程子之書言之備矣】附錄【程子語止於至善不明乎善此言善者義理之精微無可得名且以至善目之繼之者善此言善卻言得輕但謂繼斯道者莫非善也不可謂之惡入關錄生生之謂易是天之所以爲道也滅只是以生爲道繼此生理者卽是善也善便有一个元底意思元者善之長萬物皆有春意便是繼之者善也成之者性也成卻待萬物自成其一作甚性須得大臨朱子語問繼之者善繼則是此理之流行未賦與在萬物曰如兩个輪只管推流動不已萬化皆從此出來某嘗諭之如兩片磨中間一个磨心只管推轉不已穀米四散撒出求所以爲繼之者善顯子化育流行未有定質者爲陽此繼之者善附著成形不可變易者爲陰此成之者性大凡已成形後卽漸衰息以至於盡所以屬陰董繼之者善也元亨是气之方行而未著於物也是上一截事成之者性也利貞是气之結成一物也是下一截事節問妙合之始便是繼乾道成男坤道成女便是成曰動而生陽之時便有繼底意至靜而成陰方是成繼之者善便是公共底成之首性便是自家底並董繼之者善如水之流行成之者性如水之止而成潭也易說問繼之者善成之者性是道是器曰繼之成之是器善與性是道人傑繼之者善易中本是就造化上說到下句成之者性方以人物而言黃灝陳淳問繼之者善成之者性曰這个理在天地間只是善無有不善者生物得來方始名曰性只是這个理在天則曰命在人則曰性胡流行於造化處是善凝成於我卽是性繼是接續綿綿不息之意成是凝成有主之意大雅造化所以發育萬物者爲繼善萬物各正其性命者爲成性榦繼善是動處成性是靜處繼善是流行出來成性則各自成个物事繼善便是元亨成性便是利貞及至成之者性各自成个物事恰似造化都無可做了及至春來又流行出來又是繼善譬如禾谷一般到秋斂冬藏千條萬穟各自成一个物事了及至春又各自發生出以至人物以至禽獸皆是如此義剛孟子言性善系辭云一陰一陽之謂道繼之者善也成之者性也如此則性善卻是二事曰一陰一陽是緫名繼之者善是二气五行之事成之者性是气化後事謨問孔子已說繼善成性如何人尙未知性到得孟子方說出到周先生方說得盡曰孔子說得細膩孟子說得疎略孟子不曽推原源頭不曽說上面一截只是說成之者性也易說周子通書誠上第一曰誠者聖人之本大哉乾元萬物資始誠之源也乾道變化各正性命誠斯立焉純粹至善者也故曰一陰一陽之謂道繼之者善也成之者性也元亨誠之通利貞誠之復大哉易也其性命之源乎先生釋之曰此書與太極圖相表裏誠卽所謂太極也言乾坤之元萬物所取以爲始者乃實理流出而賦於人之本如水之有源卽圖之陽動也天所賦爲命物所受爲性言乾道變化而萬物各得受其所賦之正則實理於是而各爲一物之主矣卽圖之陰靜也純不雜也粹無疵也言天之所賦物之所受皆實理之本然無不善之雜陰陽气也形而下者也所以一陰一陽者理也形而上者也道卽理之謂也繼之者气之方出而未有所成之謂也善卽理之方行而未有所立之名也陽之屬也誠之源也成則物之已成性則理之已立者也陰之屬也誠之立也元始亨通利遂貞正幹之四徳也通者方出而賦於物善之繼也復者各得而藏於已性之成也易者交錯代換之名卦爻之立由是而已天地之間陰陽交錯而實理流行一賦一受於其中亦猶是也又通書後錄曰善之與性固不可謂有二物也然繼之者善自其陰陽變化而言也成之者性自夫人物稟受而言也陰陽變化流行而未有窮陽之動也人物稟受一定而不可復易陰之靜也以此辧之亦安得無二者之分哉然性善形而上者也陰陽形而下者也周子之意亦豈直指善爲陽而性爲陰哉但語其分則以爲當屬之此耳答人傑繼善成性分屬陰陽乃通書首章之意但熟之自可見矣蓋天地變化不爲無陰然物之未形則屬乎陽物正其性不爲無陽然形器已定則屬乎陰答徳明問明道先生曰人生而靜以上不容說才說性時便已不是性也凡人說性只是說繼之者善也孟子言人性善是也夫所謂繼之者善也者猶水流而就下也先生曰此繼之者善也指發處而言之也性之在人猶水之在山其淸不可得而見也流出而見其淸然後知其本淸也所以孟子只就見孺子入井皆有怵惕惻隱之心處指以示人使知性之本善也易所謂繼之者善也在性之先此所引繼之者善也在性之後蓋易以天道之流行者言此以人性之發見者言惟天道流行如此所以人性發見亦如此閔祖繼之者善也周子是說生生之善程子說作人性之善用處各自不同答人傑】纂注【齊氏曰道太極也陰陽所乘之機也動而生陽靜而生陰今不先言陽而先言陰將就所繼而言也朱子曰繼者靜之後而動之端也若靜極之後不繼之以動造化便從此合殺了豈道也哉一陰一陽此生生之機所謂道也楊氏時曰繼之者善無間也成之者性無虧也丘氏曰一陰一陽之謂道是就造化流行上說繼之者善是就天所賦人所受中間過接上說成之者性是就人心稟受上說如帝降之衷天命之性所謂降所謂命卽繼之之義】仁者見之謂之仁知者見之謂之知百姓日用而不知故君子之道鮮矣【呂音訓鮮陸氏曰悉淺反師說云盡也鄭作尟馬鄭王肅云少也】集解【程子曰聖人作易以準則天地之道易之義天地之道也故能彌綸天地之道彌徧也綸理也在事爲倫治絲爲綸彌綸徧理也徧理天地之道而復仰觀天文俯察地理驗之著見之迹故能知幽明之故在理爲幽成像爲明知幽明之故知理與物之所以然也原究其始要考其終則可以見死生之理聚爲精气散爲遊魂聚則爲物散則爲變觀聚散則見鬼神之情狀萬物始終聚散而已鬼神造化之功也以幽明之故死生之理鬼神之情狀觀之則可以見天地之道易之義與天地之道相似故無差違相似謂同也知周乎萬物而道濟天下故不過義之所包如也其義周盡萬物之理其道足以濟天下故無過差旁行而不流旁通逺及而不流失正理順乎理樂天也安其分知命也順理安分故無所憂安土安所止也惇乎仁存乎同也是以能愛範圍俗語謂之模量模量天地之運化而不過差委曲成就萬物之理而無遺失通晝夜闔辟屈伸之道而知其所以然如此則得天地之妙用知道徳之本源所以見至神之妙無有方所而易之準道無有形體道者一陰一陽也動靜無端陰陽無始非知道者孰能識之動靜相因而成變化順繼此道則爲善也成之在人則謂之性也在眾人則不能識隨其所知故仁者謂之仁知者謂之知百姓則由之而不知故君子之道人鮮克知也朱子曰仁陽知陰各得是道之一隅故隨其所見而目爲全體也日用不知則莫不飲食鮮能知味者又其毎下者也然亦莫不有是道焉或曰上章以知屬乎天仁屬乎地與此不同何也曰彼以淸濁言此以動靜言】附錄【程子語一陰一陽之謂道自然之道也繼之者善也出道則有用元者善之長也成之者卻只是性各正性命者也故曰仁者見之謂之仁知者見之謂之知百姓日用而不知故君子之道鮮矣如此則亦無始亦無終亦無因甚有亦無因甚無亦無有處有亦無無處無絢這个義理仁者又看做仁了也知者又看做知了也百姓日用而不知此所以君子之道鮮矣此个義理亦不少亦不剩只是人看它不見大臨朱子語問仁者見之謂之仁知者見之謂之知百姓日用而不知故君子之道鮮矣此言萬物各具是性但气稟不同各以其性之所近者闚之故仁者只見得它發生流動處而以爲仁知者只見得它貞靜處便以爲知下此一等百姓日用之閒習矣不著行矣不察所以君子之道鮮矣煇此章自易與天地凖以下只是言个陰陽至仁者見之謂之仁知者見之謂之知謂各隨人气稟偏處見仁亦屬陽知亦屬陰此又分著陰陽如繼之者善成之者性便是於造化流行處分陰陽此是指人气稟有偏處分屬陰陽耳或問程子知周乎萬物而道濟天下故不過釋之曰義之所包知也文意如何曰程子說易與天地準故能彌綸天地之道此固指書而言自仰觀俯察以下須是有人始得蓋聖人因易之書而窮理盡性之事也答呂伯恭太極動極而靜靜而生陰不成動以前便無靜程子言動靜無端陰陽無始蓋此亦且從那動處說起若論那動以前又有靜靜以前又有動如雲一陰一陽之謂道繼之者善也這繼字便是動之頭若只一闔一辟而無繼便是合殺了又問繼是動靜之間否曰是靜之終動之始也且如四時到得冬月萬物都歸窠了若不生來年便都息了蓋是貞而復生元無窮如此義剛太極之有動靜是天命之流行也所以一陰一陽之謂道誠者聖人之本物之終始而命之道也其動者誠之通也繼之者善萬物之所資以始也其靜也誠之復也成之者性萬物各正其性命也動極而靜靜極而動一動一靜互爲其根命之所以流行而不已也動而生陽靜而生陰分陰分陽兩儀立焉分之所以一定而不移也蓋太極有本然之妙也動靜有所乘之機也太極形而上之道也陰陽形而下之器也是以自其著者而觀之則動靜不同時陰陽不同位而太極無不存焉自其微者而觀之則沖漠無朕而動靜陰陽之理已悉備於其中矣𨿽然推之於前而不見其始之合引之於後而不見其終之離也故程子曰動靜無端陰陽無始非知道者孰能識之集解】纂注【齊氏曰仁者見之於已動之後而識其動而及物之機故曰仁知者見之於未動之先而識其復而幹事之體故曰知百姓則又行不著習不察而全未有見者也百姓固未見道仁者知者亦未見道之全故曰君子之道鮮矣君子何道也一陰一陽之道也上文所謂天地之道也故必有知幽明之故知死生之說知鬼神之情狀與天地相似之聖人而後可以成位乎其中矣不然仁者知者之知其視百姓之日用而不知亦何以大相逺哉尹氏曰百姓日用而不知何以與知與能天地同體耳天地之有陰陽晝夜人之有生死進退知此則與天地同功】顯諸仁藏諸用鼓萬物而不與聖人同憂盛徳大業至矣哉【呂音訓藏陸氏曰才剛反鄭作臧云善也晁氏曰案篆無臧字鄭訓非耳】集解【朱子曰顯自內而外也仁謂造化之功徳之發也藏自外而內也用謂機緘之妙業之本也程子曰天地無心而成化聖人有心而無爲】附錄【程子語天地之大徳曰生其生可見也所以生之者用也故曰顯諸仁藏諸用集解鼓萬物而不與聖人同憂聖人人也故不得無憂天則不爲堯存不爲桀亡者也絢天地鼓萬物如此聖人循天理而欲萬物同之所以有憂患酢天地以無心故不憂聖人致有爲之事故憂尹焞聖人有爲之功天地不宰之功遊氏拾遺此天地與人異處聖人有不能爲天之所爲處大臨鼓動萬物聖人之神知則不可名或問老子言天地不仁聖人不仁如何曰謂天地不仁以萬物爲芻狗是也謂聖人不仁以百姓爲芻狗非也聖人豈有不仁所患者不仁也天地何意於仁鼓舞萬物而不與聖人同憂聖人則仁此其爲能道也時氏拾遺朱子語顯諸仁是用底迹藏諸用是仁底心顯諸仁是流行發見處藏諸用是流行發見底物事顯諸仁千頭萬緒藏諸用只是一个物事作顯諸仁底骨子顯諸仁是繼之者善也藏諸用是成之者性也天下萬事萬物其粲然發見處皆是顯然者然一事自是一事一物自成一物便是用藏在這里如元亨利貞元亨是流行處利貞是流行底骨子流行个甚麼是流行這貞而已此顯諸仁藏諸用之謂也又云顯諸仁似忠藏諸用似恕顯諸仁似以貫藏諸用似一易說顯諸仁如春生夏長其發生彰露可見者藏諸用是所以生長者藏在裏面而不可見又這个有作先後說如元亨利貞之類有作表裏說處便是這里又曰譬之仁發出來便是惻隱之心便是顯諸仁仁便藏在惻隱之心裏面便是骨子人傑顯諸仁是元亨誠之通藏諸用是利貞誠之復董顯諸仁如惻隱藏諸用似仁也惻隱羞惡辭遜是非顯諸仁也仁義禮智藏】【諸用也只是這一个惻隱隨事發見及至成那事時一事各成一仁此便是藏諸用其發用時在這道理中發去及至成這事時又只是這一个道理此便是業業是事之已成處易說顯諸仁似隱而費藏諸用似費而隱董顯諸仁易說藏諸用極難說這用字如橫渠說一故神神字用字一樣人傑顯諸仁者徳之所以盛藏諸用者業之所以成譬如一樹一根生許多枝葉花實此是顯諸仁處及至結實一枝成一个種子此是藏諸用處生生不已所謂日新也萬物無不具此理所謂富有也董又曰如此一大穗禾其始只用一个母子少間成谷一个各自成得一个將去種植一个又自成一穗又開枝開葉去所以下文謂富有之謂大業人傑鼓萬物而不與聖人同憂此正是顯諸仁藏諸用底時節盛徳大業便是顯諸仁藏諸用成就處也天地造化是自然聖人𨿽生知安行然畢竟是有心去做所以說不與聖人同憂淵盛徳大業至矣哉是贊嘆上面顯諸仁藏諸用又曰盛徳大業至矣哉只是說易之理非指聖人而言董明道二語最好天地無心而成化聖人有心而無爲無心便是不憂成化便是鼓萬物天地鼓萬物亦何嘗有心來謨】纂注【邵子曰若日月之照臨四時成歲顯諸仁也不知其所以然而然藏諸用也張子曰鼓舞萬物道也故不與聖人同憂楊氏時曰其生也其殺也咸其自取天地不能加毫末於其間也尙何與聖人同憂哉蓋聖人與人羣也其憂樂以天下則與天地異矣仁與用天地之徳業也其盛大孰加焉朱氏曰天理自動萬物聽之鼓萬物也此天道無心之妙猶不與聖人同憂者聖人有相之道不以其可憂者同乎無憂以爲配天地立人道者存乎已易之道是已則聖人盛徳大業豈不至矣乎蔡氏曰用者神運無迹仁者庶物露生故在天則生者爲仁而所以生者爲用在聖人則發者爲仁而所以發者爲知天不可以知言也知不離乎心有心則有憂此天人之道所以分也故曰鼓萬物而不與聖人同憂仁與用天地之徳業而其盛大又有非聖人所能至者故曰至矣哉勉齋黃氏曰或問本義云顯自內而外藏自外而內竊疑造化之功固有自內而外機緘之妙何以見其自外而內答曰仁本是在內以其發出在外故謂之自內而外用本是在外以其收藏歸內故謂之自外而內如春夏之生長萬物便是顯諸仁至秋冬則收斂成實便是藏諸用春夏是顯秋冬所藏之仁秋冬是藏春夏所顯之用】富有之謂大業日新之謂盛徳集解【朱子曰張子曰富有者大而無外日新者久而無窮】附錄【程子語君子之學必日新日新者日進也不日新者必日退未有不進而不退者惟聖人之道無所進退以其所造者極也大隱問日新有進意抑只是無獘意曰有進意學者求有益須是日新廸朱子語先說个富有方始說日新此與說宇宙相似先是有這个物事了方始相連相續去淵富有之謂大業言萬物萬事無非得此理所謂富有也日新是只管運用流行生生不已富有之謂大業以人言之須是天下事無不理防方得若才工夫不到業無由得大少間措置事業便有欠闕此便有病僴】纂注【蔡氏曰富有廣大不禦日新悠久無疆天髙地下萬物散殊其富有之謂歟陰陽升降變化不窮其日新之謂歟眞氏曰此𨿽言易之理然易也天地也聖人也一而已矣生物無窮天地之大業也運行不息天地之盛徳也功及萬世聖人之大業也終始日新聖人之盛徳也學者有志於進徳修業者亦必以天地聖人爲法蓋非富有不可以言大業非日新不可以言盛徳】生生之謂易集解【朱子曰陰生陽陽生陰其變無窮理與書皆然也】附錄【程子語所以謂萬物一體者皆有此理只爲從那里來生生之謂易生則一時生皆完此理人則能推物則气昏推不得不可謂他物不與有也生生之謂易生生之用則神也絢生生之謂易是天之所以爲道也天只是以生爲道大臨天地陰陽其勢髙下甚相背然必相須而爲用也有陰便有陽有陽便有陰有一便有二才有一二便有一二之間便是三已往便無窮老子亦言三生萬物此之謂生生之謂易理自然如此維天之命於穆不已自是理之相續不已非是人爲之如使可爲𨿽使百萬般安排也須是有息時只爲無窮故不息中庸言不見而章不動而變無爲而成天地之道可一言而盡也並安節】纂注【朱氏曰陽生陰陰生陽陽復生陰陰復生陽生生不窮如環無端此之謂易程氏鉅夫曰生生之謂易剝初盡而復已生生生不息靡有間絕象辭變占𨿽其別有四生生之理則一而已外此二字不足以知易】成像之謂幹效法之謂坤【呂音訓成像陸氏曰蜀才作盛象爻法今本作效法陸氏曰故孝反馬韓如字云放也蜀才作效晁氏曰案爻占文效字】集解【朱子曰效呈也法謂造化之詳密而可見者】附錄【朱子語旣說盛徳大業又說它只管恁地生去所以接之以生生之謂易是斬說入易上去成像之謂幹效法之謂坤乾只略成一个形象到得坤便都呈見出許多法來又曰到坤處都細了萬物一齊出見象謂風霆雨露日星只是个象效法則效其形法而可見也人傑成像之謂幹效法之謂坤依舊只是陰陽凡屬陽底便只有个象是方做未成形之意已成形便屬陰成像便如日月星辰風霆之類亦無个實體只有个懸象如此效者陳也呈也如禮記中效羊效犬效馬今人言效力之效法是一成已定之物可以形狀見者如條法亦是實有一定已成之法乾便略坤便備必大成像之謂幹此造化方有些顯露處效法之謂坤則效其形法而可見以法言之大段詳密矣效字難看如效順效忠效成之效有陳獻底意思乾坤只是理理本無心自人而觀猶必待幹之成像而後坤能效法然理自如此本無相待大槪幹底只是成得這个大象到得坤底則漸次詳密資始資生於此可見淵】纂注【柴氏曰朕兆之可見者皆成像所以爲幹感而遂通成法著見所以爲坤齊氏曰見乃謂之象成像其生而可見者也觀下文言大生可見成像則可法矣效因其成像而法之也觀下文言幹靜也専而坤爲之翕幹動也直而坤爲之辟可見】極數知來之謂占通變之謂事集解【朱子曰占筮也事之未定者屬乎陽也事行事也占之已決者屬乎陰也極數知來所以通事之變張忠定公言公事有陰陽意蓋如此】附錄【朱子語占出這事人便依它這个做便是通變之謂事看來聖人說到至處便說在占上去則此書分明是要做占用矣學蒙張乖崖說公事未判時屬陽已判後屬陰便是此意公事未判生殺輕重都未定今已判了更不可易又曰乖崖曽見希夷來其言亦自太極圖淵自富有至效法是說其理如此用處卻在那極數知來與通變謂事上面蓋說上面許多道理要做這般用顯子】纂注【朱氏曰天數二十有五地數三十極天地之數而吉凶可以前知此之謂占張子曰極數知來前知也前知其變有道術以通之君子之所以措於民者逺矣蔡氏曰極數極蓍數也通變通卦變也齊氏曰下文一闔一辟謂之變往來不窮謂之通彼言其自通也故曰變通此言聖人通之也故曰通變】陰陽不測之謂神集解【程子曰運行之迹生育之功顯諸仁也神妙無方變化無迹藏諸用也天地不與聖人同憂天地不宰聖人之心也天地無心而成化聖人有心而無爲天地聖人之盛徳大業可謂至矣富有溥博也日新無窮也生生相續變易而不窮也幹始物而有象坤成物而體備法象著矣推數可以知來物通變不窮事之理也天下之有不離乎陰陽惟神也莫知其鄕不測其爲剛柔動靜也朱子曰張子曰兩在故不測此第五章

言道之體用不外乎陰陽而其所以然者則未嘗倚於陰陽也】附錄【程子語遊定夫問陰陽不測之謂神先生曰賢是疑了問是揀難底問晁氏客語仲尼於論語中未嘗說神字只於易中言數處而已入關錄日新之謂盛徳生生之謂易陰陽不測之謂神要思得之絢朱子語陰陽不測之謂神是緫結這一段不測者是在這里又在那里便只是這一个物事走來走去無處不在六十四卦都說了這又說三百八十四爻許多變化都只是這一个物事周流其間學蒙問日新之謂盛徳生生之謂易陰陽不測之謂神要思得之明道提此三句是如何曰此三句也是要須是看本文方得問徳是得於己底業是發出來底徳便是本生生之謂易便是體成像謂幹效法謂坤便只是裏面交錯底曰乾坤其易之緼易是一塊乾坤是裏面往來底聖人作易便是如此又問陰陽不測之謂神便是妙用處曰便是包括許多道理董橫渠說得極好一故神橫渠親注云兩在故不測只是這一物卻周行事物之間如所謂陰陽屈信往來上下以至行乎什百千萬之中無非這一个物事所謂兩在故不測淵】纂注【張子曰一物兩體一故神兩在故不測兩故化推行乎一又曰气有陰陽推行有漸爲化合一不測爲神楊氏時曰以其富有則謂之大業以其日新則謂之盛徳至於不測之神皆若是而已其實一物也知所謂一物則凡散殊不一物者皆源源自見矣丘氏曰上章言易無體此言生生之謂易惟其生生所以無體上章言神無方此言陰陽不測之謂神惟其不測所以無方言易而以乾坤繼之乾坤毀則無以見易也言卦而以占事先之占事則神所托而顯者也神易用而變化無窮其實則不越乎陰陽兩端而已雙湖先生曰此章専論陰陽之道在造化與易書其在造化者生而爲人則自繼善成性之後而有仁知百姓之分生而爲物則自顯仁藏用之後而有鼓萬物之妙君子之道鮮聖人所憂也造化不預焉而自極其徳業富有日新之至其在易書者自生儀象以至生卦成像而爲幹陽之爲也效法而爲坤陰之爲也此陰陽之在卦者極七八九六之數而占以知來通陰陽老少之變而因以作事此陰陽之在蓍者故首之以一陰一陽之謂道終之以陰陽不測之謂神其體則謂之道其用則謂之神在造化者以體言在易書者以用言也聖人其殆假易書之陰陽以洗其憂世之心望天下爲君子之歸而成造化所不及之能者歟】夫易廣矣大矣以言乎逺則不禦以言乎邇則靜而正以言乎天地之間則備矣【呂音訓禦陸氏曰魚呂反禁止也邇今本作邇陸氏曰本又作邇音尒】集解【朱子曰不禦言無盡靜而正言卽物而理存備言無所不有】附錄【朱子語易不是象乾坤乾坤乃是易之子日下面一壁子是幹一壁子是坤蓋說易之廣大是這幹便做它那大坤便做它那廣淵問以言乎逺則不禦以言乎邇則靜而正曰無小無大無物不包然當體便各具此道理所謂靜而正者冝著工夫看徐又曰未動時便都有此道理都是眞實所以下个正字必大靜而正謂觸處皆見有此道不待安排不待措置𨿽至小至近至鄙至陋之事無不見有隨處皆見足無所欠闕只觀之人便見人傑】纂注【楊氏時曰以言乎逺則無外故不禦以言其邇則非求諸外也取諸身而已反而隱之於吾心則所謂靜而正者黙可識矣蔡氏曰正不偏備徧也言乎逺其理不以逺而窮言乎邇其理不以邇而偏言乎天地之間不以事物之多而不備】夫幹其靜也専其動也直是以大生焉夫坤其靜也翕其動也辟是以廣生焉【呂音訓専陸氏曰陸績作塼音同翕陸氏曰虛級反斂也辟陸氏曰婢亦反開也】集解【朱子曰乾坤各有動靜於其四徳見之靜體而動用靜別而動交也幹一而實故以質言而曰夫坤二而虛故以量言而曰廣蓋天之形𨿽包於地之外而其气常行乎地之中也易之所以廣大者以此】附錄【程子語幹陽一有物字也不動則不剛其靜也専專一其動也直直�不専一則不能直遂坤陰一有物字也不靜則不柔不柔一作蹂其靜也翕翕聚其動也辟發散不翕聚則不能發散絢朱子語幹不専一則不能直遂坤不翕聚則不能發散答胡廣仲幹靜専動直而大生坤靜翕動聞而廣生這說陰陽禮性如此卦畫也仿佛似恁地淵以乾坤二卦觀之亦可見幹畫奇便見得其靜也専其動也直坤畫偶便見得其靜也翕其動也辟董這个只是說理然也是說畫有這理便有是畫畫是載得那理底淵天之性情健而無息其靜也専是性其動也直是情坤亦然問陽奇陰偶就天地之實形上看如何見得曰大生是渾淪無所不包廣生是廣闊能容受得那天之气専直則只是一物直去翕辟則是兩个翕則合辟則開此奇偶之形也易說地到冬間都翕聚不開至春則天气入地地气開以迎之僴天自是一地自是二凡物皆然蓋天之形𨿽包乎地之外而其气實透乎地之中地𨿽是一塊物事在天之中實虛容得天許多气幹靜専動直大生都是一底意思大而無間斷故曰大生坤得靜翕動辟便是兩个物事其翕也兩个之聚其辟也兩个之開它中間盡容得天許多气所以說廣生又曰陰自虧不可盈只得一半兩个方做得一个煇大抵陰是兩件如陰爻兩畫辟是兩開去翕是兩合如地皮上生出物來地皮須開今天固包著地然天之气卻貫在地中地卻虛有以受天之气下文大生廣生云者大是一个大抵物事廣便容得許多物事大字實廣字虛必大地卻是有空闕處天卻四方上下都周匝無空闕偪塞滿皆是天地之四向底下卻靠著那天天包地其气無不通恁地看來渾只是天了气卻從地中迸出又見地廣處橫渠云地對天不過淵問本義云幹一而實故以質言而曰大坤二而虛故以董言而曰廣曰此兩句解得極分曉蓋曰以形言之則天包地外地在天中所以說天之質大以理與气言之則天之气卻盡在地之中地盡承受得那天之气所以說其量廣天只是一个物事一故實從這裏面便實出來流行發生只是一个物事所以說幹一而實地形𨿽是堅實然卻虛天之气流行乎地之中皆從地裏面發出來所以說坤二而虛用之云地如人之肺形質𨿽硬而中本虛故陽气升降乎其中無所障礙𨿽金石也透過去地便承受得這气育萬物曰然要之天之形如一个鼓韝中間包得許多气開闔消長中閒盡是這气升降往來緣中間虛所以容得天以其包地所以說其質之大地以其容得天之气所以說其量之廣非是說地之形有盡故以量言也只是說地盡容得天之气所以說其量之廣耳今治歷家用律呂候气其法最精气之至也分寸不差是這气都在地中透上來如十一月冬至黃鐘管距地九寸以葭灰實其中至之日气至灰去晷刻不差人傑】纂注【楊氏時曰幹君道也故其靜而専専故能直直猶所謂方正於天下也故大生焉大則無外坤承順乎幹者也故其靜也翕翕受幹之施也故其動也辟受而施生也故廣生焉廣則有方也】廣大配天地變通配四時陰陽之義配日月易簡之善配至徳【呂音訓易陸以豉反】集解【程子曰易道廣大推逺則無窮近言則安靜而正天地之間萬物之理無有不同幹靜也専動也直専専一也直直遂也惟其専直故其生物之功大坤靜翕動辟坤體動則開應干開闔而廣生萬物廣大天地之功也變通四時之運也一陰一陽日月之行也乾坤易簡之功乃至善之徳也朱子曰易之廣大變通與其所言陰陽之說易簡之徳配之天道人事則如此此第六章

】附錄【朱子語欲見廣太則於天地乎觀之欲見其變通則於四時乎觀之欲知陰陽之義則觀於日月可見欲知易簡之善則觀人之善可見易說林學履問廣大配天地莫是配合否曰配只是似下句云變通配四時四時如何配合四時是流行不息所謂變通者如此又問易簡之善配至徳至徳亦如何配合曰易簡是常行之理至徳是自家所得者義剛問這配字是配合底意思否曰是相似之意也是易上有這道理如人心之至徳也易廣大配天地變通配四時陰陽之義配日月是以易配天易簡之善配至徳是以易配人之至徳人傑開簡易之善配至徳曰此是將易中之理取外面一事來對謂易之廣大便配天地易之變通便如四時寒暑之往來如老陽變陰老陰變陽陰陽之義便與日月相似易簡之善便如在人之至徳必大上面幾句是虛說底這个配天地四時日月至徳是說它實處董】纂注【朱氏曰夫子於泰伯之讓文王之徳孝也皆謂之至徳徳至於是無以復加矣楊氏萬里曰此章聖人所以贊易之道其極至於廣大之二言其原生於乾坤之二卦也項氏曰夫易廣矣大矣此章之總目也逺而不禦卽直與辟也邇而靜正卽専與翕也天地之間備矣卽大生廣生也易之爲道一與兩而已幹卽一也靜而守一則其事專而無不閉動而用一則其行直而無不開此幹所以爲萬物之父坤卽兩也兩閉者爲翕言與幹俱閉也兩開者爲辟言與幹俱開也此坤所以爲萬物之母大者無不統也廣者無不承也自廣大而至易簡其言之序自博而趨約也天地之間至大者天地至變者四時至精者日月至善者至徳易之書具此四者豈不謂之備乎雙湖先生曰此章大旨誠齋已得之又觀以廣大贊易而其所謂廣大者乃生於乾坤則夫所謂贊易者乃所以贊乾坤也然必及於變通陰陽之義易簡之善則非特廣大不淪於空虛無用且可以見乾坤有至精至粹之實者矣謂易爲卜筮書流於伎藝曷不觀諸此】子曰易其至矣乎夫易聖人所以崇徳而廣業也知崇禮卑崇效天卑法地【呂音訓知陸音智禮陸氏曰蜀才禮作體卑陸氏曰必彌反本又作婢徐音婢下同】集解【朱子曰十翼皆夫子所作不應自著子曰字疑皆後人所加也窮理則知崇如天而徳崇循理則禮卑如地而業廣此其取類又以淸濁言也】附錄【程子語問知崇禮卑曰崇底便是知卑底便是禮遊氏拾遺兵法逺交近攻須是審行此道知崇禮卑之意精義朱子語知是知處禮是行處知盡要髙行卻自近起董知崇者徳之所以崇禮卑者業之所以廣禮才有些子不到處這業便有所欠闕便不廣矣地惟其極卑無所欠闕所以廣人傑知崇天也是致知事要得髙明禮卑地也是事事都要踐履過卑便業廣必大知卻要極於髙明禮卻要極於卑順如禮儀三百威儀三千纖悉委曲無非至卑之事如羹之有菜者用梜其無菜者不用梜主人升東階客上自西階皆不可亂然不是彊安排皆是天理之自然人傑所謂徳言盛禮言恭禮便是要極卑故無物事無个禮𨿽於至微至細厎事皆當是謹戒懼惟恐失之這便是禮之卑處禮儀三百威儀三千無非卑厎事然又不是彊安排皆是天理合如此知識日多則知益髙又曰這事也合禮那事也合禮積累得多業便廣易說知崇天也是致知事禮卑地也是踐履事知識貴乎髙明踐履貴乎著實知旣髙明須是放低著實做去顏子以能問於不能以多問於寡有若無實若虛犯而不校與曽子三省其身惟恐謀之不忠交之不信傳之不習其知之崇如彼而禮之卑如此豈有一毫自滿自是彊辧取勝之心乎銖禮卑是卑順之意卑便廣地卑便廣髙則狹了人若防取髙厎做便狹兩腳踏地做方得若是著件物事塡一二尺髙便不穩了如何防廣地卑便會廣世上更無卑似地厎又曰禮卑是從貼厎謹細處做去所以能廣林宰問卑字如何解曰只是卑約意須常本卑約之意方可行禮若知則超越流通無往不可也並淵知崇禮卑這是兩截知崇是知識超邁禮卑是須就切實處行若知不髙則識見淺陋若履不切則所行不實知識髙便是象天所行實便是法地識見髙於上所行實於下中間便生生而不窮故說易行乎其中成性存存道義之門大學所說格物致知是知崇之事所說誠意正心修身齊家治國平天下是禮卑之事賀孫人之知識不可不髙明而行之在乎小心如大學之格物致知是知崇處誠意正心修身是禮卑處有開學只是知與禮它這意思卻好禮便細密中庸致廣大盡精微等語皆只是說知禮淵】纂注【齊氏曰就天地言曰盛徳大業就聖人言曰崇徳廣業崇欲其盛廣欲其大也知屬水內陽而外陰故欲崇禮屬火內陰而外陽故欲卑蓋亦各矯其質也天下莫有崇於天者故欲效天天下莫有卑於地者故欲法地】天地設位而易行乎其中矣成性存存道義之門集解【程子曰易之道其至矣乎聖人以易之道崇大其徳業也知則崇髙禮則卑下髙卑順理合天地之道也髙卑之位設則易在其中矣斯理也成之在人則爲性成之者性也人心存乎此理之所存乃道義之門也朱子曰天地設位而變化行猶知禮存性而道義出也成性本成之性也存存謂存而又存不已之意也此第七章

】附錄【程子語天地設位而易行其中何不言人行其中蓋人亦物也若言神行乎其中則人只於鬼神上求矣若言理言誠亦可也而特言易者欲使黙識而自得之也天地設位而易行乎其中只是敬也敬則無間斷體物而不可遺者誠敬而已矣不誠則無物也詩曰維天之命於穆不已扵乎不顯文王之徳之純純亦不已純則無間斷矣且喚做中若以四方之中爲中則四邊無中乎若以中外之中爲中則外面無中乎如生生之謂易天地設位而易行乎其中豈可只以今之易書爲易乎中者且謂之中不可捉一个中來爲中天地只是設位易行乎其中者神也並絢天地設位而易行乎其中矣乾坤毀則無以見易易不可見則乾坤或幾乎息矣易是个甚易又不只是這一部書是易之道也不要將易又是一个事卽事一作惟一作只是盡天理便是易也大臨天位乎上地位乎下人位乎中無人則無以見天地書曰惟天地萬物父母惟人萬物之靈易曰天地設位而易行乎其中矣成性存存便是道義之門並絢成性存存道義之門亦是萬物各有成性存存亦是生生不已之意天只是以生爲道大臨成性存存道義之門道無體義有方也絢朱子語天地設位而易行乎其中以造化言之也乾坤成列而易立乎其中以卦位言之也答連�卿天地設位而易行乎其中陰陽升降便是易易者陰陽是也董成性猶言見成底性這性元自好了但知崇禮卑則成性便存存易說成性是不曽作環底存謂常在這里存之又存湯�或問成性存存是不忘其所存否曰眾人多是說到聖人處方是性之成看來不如此成性只是一个渾淪之性存而不失便是道義之門便是生生不已處有開存存是生生不已之意當以伊川說爲是必大成性與成之者性止爭些子不同成之者性便從上說來言成這一个物成性是說已成底性如成徳成說之成然亦爭些子也如正心心正誠意意誠相似賀孫成之者性是成就之意如言成已成物之類堯舜性之是其性本渾然學者學之須是以知禮做也到得他成性處道義出謂這里流出道體也義用也又曰性是自家所以得於天底道義是眾人公共厎夔孫問天地設位而易行乎其中矣成性存存道義之門答曰上文言知崇禮卑崇效天卑法地人崇其知須如天之髙卑其禮須如地之下天地設位一句只是引起要說知崇禮卑人之知禮能如天地便能成其性存其存道義便自此出所以道義便是易也成性存存不必專主聖人而言謨問程子曰天地設位而易行乎其中只是敬如何曰易是自然造化聖人本意只說自然造化流行程子是將來就人身上說敬則是這道理流行不敬便斷了前輩引經文多是借來說己意問天地設位而易行乎其中只是敬也敬則無間斷天地人只是一个道理天地設位而變易之理不窮所以天地生生不息人亦全得此理只是气稟物欲所昏故須持敬治之則本然之理自無間斷曰也是如此天地也似有个主宰方始恁地變易便是天地底敬並易說】纂注【錢氏曰設先未有而始陳也天地設位易已行矣非謂行於設位之後也張子曰知崇天也形而上也通晝夜之道而知其知崇矣知及之而不以禮性之非已有也故知禮成性而道義出如天地設位而易行又曰成性則不勉而中不思而得從容中道蔡氏曰道義之在造化則謂之易易之在人則謂之道義位謂有位可行門謂有門可出存存謂存之又存使之有體如天地也故有天地之位而後易行有知禮之門而後道義出雙湖先生曰此章贊易道之至聖人所以崇廣其徳業而麥天地也竊意聖人之稱非泛蓋指作易聖人也崇徳幹之事廣業坤之事知崇效天而幹畫成矣禮卑法地而坤畫成矣天地設位而易行乎其中卽天尊地卑乾坤定矣之義也成性存存道義之門聖人畫易亦無非所以敎民卜筮決嫌疑定猶豫俾得以存存其已成之性而由乎道義之門耳夫子之意或者在此乎】聖人有以見天下之賾而擬諸其形容象其物冝是故謂之象【呂音訓賾陸氏曰仕責反下同九家作冊京作嘖云情也】集解【朱子曰賾雜亂也象卦之象如說卦所列者】附錄【朱子語問聖人有以見天下之賾而擬諸其形容蓋聖人見陰陽變化雜亂於是比度其形容而象其物冝是故謂之象曰也是如此嘗得郭子和書云其先人云不獨是天地風雷水火山澤謂之象只是畫卦便是象也說得好董問聖人有以見天下之賾是說卦畫之初否曰正是說卦畫之初聖人只是見陰陽之變化雜見便畫出一畫便有一个象只管生去只管不同六十四卦自六十四樣更生到千以上卦亦自一卦一樣學蒙擬諸其形容未便是說那水火風雷之形容方擬這卦看是甚形容始去象那物之冝而名之一陽在二陰之下則象以雷一陰在二陽之下則象以風擬是比度之義易說聖人有以見天下之賾止故謂之象象言卦也下截言爻也僴說文賾雜亂也古無此字只作嘖今從臣亦口之義必大與左傳嘖有煩言之嘖同那從口這從是个口裏說話多雜亂厎意思所以下面說不可惡若喚做好字不應說个可惡字也探賾索隱若與人說話時也須聽它雜亂說將出來底方可索他那隱底淵】纂注【齊氏曰朱子云探賾索隱謂如聽人說話須聽它雜亂說出來底方可索它幽隱底最於程子說有發明蓋六爻之中或以本體或以各體或以互體或以飛伏體各連上下二體雜然取之非可以一律拘也聖人於諸卦諸爻各擬度其物以形容之而象其所冝蓋所謂惟其時物也故𨿽鄙細及於覆餗塗豕之類而不可惡楊氏時曰形容者乾爲圜坤爲大輿之類是也物冝者若干稱龍坤稱牝馬之類是也】聖人有以見天下之動而觀其會通以行其典禮系辭焉以斷其吉凶是故謂之爻【呂音訓典禮陸氏曰京典作等姚禮作體斷陸丁亂反】集解【朱子曰會謂理之所聚而不可遺處通謂理之可行而無所礙處如庖丁解牛防則其族而通則其虛也】附錄【朱子語聖人有以見天下之動言事若未動時不見得道理是如何人平不語水平不流須是動方見得觀防通行典禮只是說道觀他防通處後卻求个道理來區處它所謂卦爻之動便是法象這个故曰爻也者效天下之動者也動亦未便說事之動只是事到面前自家一念之動要求處置它便是動也淵會便是四邊合聚來處通便是空處行得去便是通道夫一卦之中自有會通六爻又各自有會通且如屯卦初九在卦之下未可以進爲屯之義乾坤始交而遇險陷亦屯之義似艸穿地而未申亦屯之義凡此數義皆是屯之會聚處若盤桓利居貞便是一个合行底卻是通處也學蒙防是眾理聚處便有許多難易窒礙必於其中得其通處乃可行耳如庖丁解牛於族處卻批大卻導大窽此是於其筋骨叢雜之所得其可通之理故十九年而刃若新發於硎且如事理間若不於防處理會卻只見得一偏如何行得通須是於會處都理會其間卻自有个通處便如脈理相似到得多處自然貫通又曰防而不通則窒礙而不可行通而不會亦不知許多曲直錯雜處故必觀防通而後可行典禮必大防通者觀眾理之防擇其通者而行且如有一事闕著許多道理也有父子之倫也有君臣之倫也有夫婦之倫若是父子重則就父子行將去而他有所不暇訃若君臣重則行君臣之義而他不暇計若父母之恩重則便得身體發膚受之父母不敢毀傷之義而委致其身之說不可行若君臣之義重則當委致其身而不敢毀傷之說不暇顧此之謂觀防通僴典禮猶常禮常法又曰禮便是節文也升降揖遜是禮之節文這禮字又說得闊凡事物之常皆是劉礪問典禮曰如堯舜揖遜湯武徵伐皆是典禮處典禮只是常事辭謂卦爻之辭並董】纂注【錢氏曰人事百千萬變而莫木各有一定不易之則其所謂冝所謂典禮者歟柴氏曰動非紛擾可見者也凡消息進退屈伸往來已然未然之謂也防通謂事與理合而通行處典禮猶典常法度也聖人黙識天下之動觀其事理之防合通行處欲常行法度不廢於天下則系辭以明其爻而斷之曰如此則爲吉如此則爲凶人知避凶趨吉則常法不廢之矣此易所以有爻也】言天下之至賾而不可惡也言天下之至動而不可亂也【呂音訓惡陸氏曰烏嫁反荀作亞亞次也又烏路反馬鄭烏洛反晁氏曰案亞古文善惡字至動陸氏曰眾家本並然鄭本作至賾云賾當爲動九家作冊晁氏曰案虞作動云舊誤作賾】集解【朱子曰惡猶厭也】附錄【朱子語先儒多以賾字爲至妙之意若如此說則何以謂之不可惡賾只是个雜亂冗閙底意思言之而不惡者精麤本末無不盡也謨義剛云惡字有三音或亞或如字或烏故反曰烏故切於義爲近只是說𨿽是如此勞攘事多然也不可厭惡問賾是說事物如此不是說卦上否曰卦亦如此三百八十四爻是多少雜亂學蒙不可惡者言𨿽是雜亂聖人卻於雜亂中見其不雜亂之理便與下句天下之至動而不可亂之義一般必大雜亂處人易得厭惡然而這都是道理合有底事自合理會故不可惡動亦是合有底事然上面各自有道理故自不可亂煇】擬之而後言議之而後動擬議以成其變化【呂音訓議之陸氏曰陸績姚桓荀柔之作儀之】集解【程子曰聖人見天下深逺之事賾深逺也而比擬其形容體象其事類故謂之象天下之動無窮也故觀其會通會通綱要也乃以行其典禮典禮法度也物之則也系之辭以斷其吉凶者爻也言天下之深逺難知也而理所有不可厭也言天下之動無窮也而物有有其方不可紊也擬度而設其辭商議以察其動擬議以成其變化也變化爻之時義擬議議而言之也舉鳴鶴在陰以下七爻擬議而言者也餘爻皆然也朱子曰觀象玩辭觀變玩占而法行之此下七爻則其例也】附錄【程子語至誠則動動則變變則化故曰擬之而後言議之而後動擬議以成其變化精義朱子語問擬之而後言議之而後動凡一言一動皆卽易而擬議之否曰然必大擬議以成其變化只就人事說擬議只是裁度自家言動使合此理變易以從道之意如擬議得是便吉擬議未善則爲凶夷謨這變化是就人動作處說如下所舉七爻皆變化也易說】纂注【項氏曰學易者擬其所立之象以出言則言之淺深詳略必各當其理議其所合之爻以制動則動之久速仕止必各當於時而易之變化成於吾身矣故曰以言者尙其辭以動者尙其變此之謂也末章亦有此段其下文則亦歸於人之徳行正與此同自此以下引爻辭七章皆敎人擬議之方姚大老曰自天祐之一爻亦當在此章之末脫簡在後耳雙湖先生曰章首聖人有以見天下之賾文王也所謂彖者言乎象是也聖人有以見天下之動周公也所謂爻者言乎變是也不可惡不可亂復釋上文擬之而後言以下卽極天下之賾者存乎卦鼓天下之動者存乎辭之事此卦爻所以能成其變化斯人之功也】鳴鶴在陰其子和之我有好爵吾與爾靡之子曰君子居其室出其言善則千里之外應之況其邇者乎居其室出其言不善則千里之外違之況其邇者乎言出乎身加乎民行發乎邇見乎逺言行君子之樞機樞機之發榮辱之主也言行君子之所以動天地也可不愼乎【呂音訓和陸胡臥反靡陸氏曰本又作縻亡池反徐又亡彼反京作劘行陸夏孟反見陸賢徧反樞陸氏曰尺朱反王廙云戶樞一雲門臼機陸氏曰王廙云弩牙也】集解【朱子曰釋中孚九二爻義】附錄【朱子語鳴鶴子和好爵爾靡此本是說誠信感通之理夫子卻專以言行論之蓋誠信感通莫大於言行謨鳴鶴好爵皆卦中有此象諸爻立象聖人皆有所據非是白撰但今不可考耳到孔子方不說象董言行樞機是言所發者至近而所應者甚逺否曰樞機便是鳴鶴在陰下面大槪只說這意都不解著我有好爵二句學蒙】纂注【柴氏曰鳴鶴在陰而其子必和情之所同無隱顯之間也我有好爵而爾亦靡於此心之所欲無物我之間也言之善人皆以爲善故應言之不善天下亦皆以爲不善故違人心之於善惡豈異其所趨哉極言行之至可以動天地則三才一理又可見也蔡氏曰萬化不窮感應二端而已故夫子取中孚九二之辭而推廣其理也居其室卽在陰之義出其言卽鳴鶴之義千里之外應之卽其子和之之義持主乎人而爲言耳感應者心也言者心之聲行者心之迹言行乃感應之樞機也善者至善之理也不善則悖理矣人以善而感應則感應同乎天矣故曰動天地】同人先號咷而後笑子曰君子之道或出或處或黙或語二人同心其利斷金同心之言其臭如蘭【呂音訓黙陸氏曰字或作嘿斷陸氏曰丁亂反王肅丁管反】集解【朱子曰釋同人九五爻義言君子之道初若不同而後實無間斷金如蘭言物莫能閒而其言有味也】附錄【朱子語同心之利𨿽金石之堅亦被他斷決將去斷是斷做兩段又曰同人先號咷而後笑聖人卻恁地解學蒙】纂注【余氏曰以出處語黙發明號笑之義聖人讀易不滯於故而知其新有如此者楊氏時曰君子之學求仁而已夷淸惠和伊尹之任皆聖人也其道不同而趨同者何曰仁而已故古之君子𨿽相去千里相望異世出處語黙未嘗同及攷其所歸若合符契同歸於仁而止楊氏萬里曰君子之道於其心不於其迹心同迹異君子不以迹閒心心異迹同君子不以心混迹故同人之先悲後喜與君子之甲出乙處此黙彼語皆所不計也出處同道則禹顯顏晦同一情語黙同道則史直蘧捲同一意心同故也金石至堅也然不堅於人心故二人一心則石可裂金可折薰蕕同器一童子能辧之臭味不同故也取南山之蘭雜北山之蘭十黃帝不能分臭味同故也雙湖先生曰二人九五六二也先號咷後笑先隔後遇也不取君臣義者特借爻辭論同心之利耳】初六借用白茅無咎子曰苟錯諸地而可矣借之用茅何咎之有愼之至也夫茅之爲物薄而用可重也愼斯術也以往其無所失矣【呂音訓借陸在夜反錯陸氏曰七故反本亦作措重陸直勇反愼斯術陸氏曰一本愼作順鄭云術道晁氏曰案順愼多誤】集解【朱子曰釋大過初六爻義】纂注【蔡氏曰物之置扵地也亦可安矣而又借之以茅過於愼也凡天下之事過則有失惟過於愼則無所失故無咎】勞謙君子有終吉子曰勞而不伐有功而不徳厚之至也語以其功下人者也徳言盛禮言恭謙也者致恭以存其位者也【呂音訓徳陸氏鄭陸績蜀才作置鄭云置當爲徳晁氏曰案徳古文類置字因相亂下陸遐嫁反下同】集解【朱子曰釋謙九三爻義徳言盛禮言恭言徳欲其盛禮欲其恭也】纂注【齊氏曰三下卦之終也以九居三諸侯而有功者也六五方用侵伐以裒多益寡故謙則有終勞而不伐兩句正釋謙字存其位正釋有終字謙者致恭以存其位者也一不朝則貶再不朝則削吾未見其存矣朱氏曰能致恭而不出其位分乃所謂謙有君人之大徳有事君之小心是也南軒張氏曰風不厚不能負大翼水不厚不能負大舟君子處心不厚則恃勞而傲物耀功而忽人安能以其功而下人乎竊觀地中有山之象夫徳之盛而充實如山焉禮之恭而接下如地焉夫內之徳盛而外之禮恭所以處上而人不忌處前而人不怨此謙所以長保其位也】亢龍有悔子曰貴而無位髙而無民賢人在下位而無輔是以動而有悔也集解【朱子曰釋幹上九爻義當屬文言此蓋重出】不出戶庭無咎子曰亂之所生也則言語以爲階君不密則失臣臣不密則失身幾事不密則害成是以君子愼密而不出也【呂音訓階陸氏曰姚作機】集解【朱子曰釋節初九爻義】纂注【蔡氏曰不言則是非不形人之招禍惟言爲甚故言所當節也密於言語卽不出戶庭之義兌有言象故於節之初爻重明之丘氏曰口舌乃人一身之門戶一語不謹則失臣失身殃禍立至此尢君子之所重也故夫子因明謹行而又推之謹言也楊氏萬里曰唐髙宗告武后以上官儀敎我廢汝此君不密而失臣也陳蕃乞宣臣章以示宦者此臣不密而失身也】子曰作易者其知盜乎易曰負且乘致宼至負也者小人之事也乘也者君子之器也小人而乘君子之器盜思奪之矣上慢下暴盜思伐之矣慢藏誨盜冶容誨淫易曰負且乘致宼至盜之招也【呂音訓爲易者今本作作易者陸氏曰本又云作易者晁氏曰虞作爲宼陸氏曰徐或作戎宋衷云戎誤乘也陸如字一讀繩證反藏陸才浪反誨陸氏曰如字敎也虞作悔謂悔恨冶容陸氏曰音也鄭陸績姚虞王肅作野言妖野容儀敎誨淫佚也王肅云作野音也】集解【朱子曰釋解六三爻義此第八章

言卦爻之用】附錄【朱子語六居三大率少有好底負且乘聖人這里又見得有這个小人乘君子之器底象故又於此發出這个道理來淵】纂注【柴氏曰六三以不正小人據非其位故有此象人據非其義之所當有則啟謀利者攘奪之心作易者明義利之分故於六三不正之小人居有徳之位知其必有盜乘其後而奪之天下之大盜未有不乘隙而動也司馬公曰上慢下暴慢其上而暴其下也楊氏萬里曰司馬氏安能盜魏曹操敎之也蕭衍安能盜齊蕭道成敎之也蓋盜非能盜小人之有也小人實敎盜以盜已之有也所謂知盜非知奪伐之盜也知敎奪伐者之盜也故又終之曰誨盜曰盜之招者以此蔡氏曰自中孚初爻至此乃夫子擬議之辭而爲三百八十四爻之凡例也爻之有義非辭不明而天下之事變化無窮又豈辭之所能備哉苟玩之者拘而不通則一爻不過一事而已擬議以成其變化其所以示人者詳矣然夫子之辭又特發其端耳學易者當玩而有得也項氏曰七爻皆欲人畏謹也鳴鶴言處隱之誠同人言同心之一白茅貴愼有終尙謙亢龍惡亢戶庭以教密負乘以戒慢皆所以養人之敬心也若從姚氏說移自天祐之於此則終之以信順之福於義亦不相悖胡氏炳文曰夫子於乾坤皆有文言以申彖傳象傳之意其餘彖傳亦有文言如履與豫釋卦辭已畢復曰剛中正至光明也天地以順動至豫之時義大矣哉此類皆是也然則系辭此數卦卽象傳之文言也善學易者可以觸類而通其餘矣】天一地二天三地四天五地六天七地八天九地十【呂音訓天一至地十今本在十一章首案前漢律曆志引易曰天一地二天三地四天五地六天七地八天九地十天數五地數五五位相得而各有合天數二十有五地數三十凡天地之數五十有五此所以成變化而行鬼神也又案程氏張氏說並云自天一至地十合在天數五地數五上】集解【程子曰自天一至地十合在天數五地數五上簡編失其次也天一生數地六成數才有上五者便有下五者二五合而成陰陽之功萬物變化鬼神之用也朱子曰此簡木在第十一章

之首程子曰冝在此今從之此言天地之數陽奇陰隅卽所謂河圖者也其位一六居下二七居上三八居左四九居右五十居中就此章而言之則中五爲衍母次十爲衍子次一二三四爲四象之位次六七八九爲四象之數二老位於西北二少位於東南其數則各以其類交錯於外也】附錄【程子語五行只古人說疊王字說盡了只是盛衰自然之理也人多言木得土方生得火火得土方生得金某以爲不然木生火火生土土生金金生水只是疊盛衰也或曰五行是一气人以爲一物某道是五物旣謂之五行豈不是五物也五物備然後能生且如五常人誰不知是一个道理旣謂之五常安可混而爲一也天之生數地之成數才有上五者便有下五者語錄朱子語來諭謂某不當以大衍之數參乎河圖之數此亦有說矣數之爲數𨿽各主於一義然其三五錯綜無所不通則有非人之所能爲者其所不合固不容以彊合其所必合則縱橫反覆如合符契亦非人之所能彊離也若於此見得自然契合不假安排底道理方知造化工夫神妙巧密直是好笑說不得也若論易文則自大衍之數五十至再扐而後掛便接幹之策二百一十有六至可與祐神矣爲一節是論大衍之數自天一至地十卻連天數五至行鬼神也爲一節是論河圖五十五之數今其文開斷差錯不相連接舛誤甚明伊川先生已嘗釐正啟蒙𨿽依此冩而不曽推論其所以然者故覽者不之察耳答袁機仲】纂注【項氏曰姚大老雲天一至地十班固律曆志及衛元嵩元包運蓍篇皆在天數五之上新安朱先生亦用此說今從之爲是張子曰夫混然一物無有終始首尾其中何數之有然此言特示有漸耳理須先數天一必須先言一次乃至於十也且天下之數止於十窮則自十而反一又當止於九其言十者九之偶也又曰陽極於九陰終扵十數乃成五行奇偶乃備過此周而復始滋至無算不越於是蔡氏曰天地者陰陽對待之定體也一至十者陰陽流行之次序也然對待非流行則不能變化流行非對待則不能自行而五十五者則流行之細分也】天數五地數五五位相得而各有合天數二十有五地數三十凡天地之數五十有五此所以成變化而行鬼神也集解【程子曰有理則有气有气則有數行鬼神者數也數气之用也大衍之數五十數始於一備於五小衍之而成十大衍之則爲五十五十數之成也成則不動故損一以爲用天地之數五十有五成變化而行鬼神者也變化言功鬼神言用朱子曰此簡本在大衍之後今案冝在此天數五者一三五七九皆奇也地數五者二四六八十皆偶也相得謂一與二三與四五與六七與八九與十皆兩相合二十有五者五奇之積也三十者五偶之積也變化謂一變生水而六化成之二化生火而七變成之三變生木而八化成之四化生金而九變成之五變生土而十化成之鬼神謂凡奇偶生成之屈伸往來者】附錄【朱子語所以成變化而行鬼神也先生舉程子曰變化言功鬼神言用張子曰成行鬼神之气而已數只是气變化鬼神亦只是气天地之數五十有五變化鬼神皆不越乎其中必大】纂注【朱氏曰十卽五也十盈數不可衍也又曰大衍之數五十而策數六七八九何也曰六者一五也七者二五也八者三五也九者四五也舉六七八九則一二三四具所謂五與十者未始離也五與十中也中不可離也考之於歷四時疊王而土王四季凡七十有五日與金木水火等退藏於密是也故六七八九而五十之數具五十之數具而天地五十有五之數具奇偶相合也故能成變化相合而有升降也故能行鬼神變化鬼神者天地也行之成之者人也又曰老者變小者不變易以變爲占者也變則成化變化則鬼神行矣管子曰流行於天地之間者謂之鬼神南軒張氏曰天地自然之數盈虛消息往來不停變化𨿽妙而數有以成之若月令所謂鳩化爲鷹雀化爲鴿艸木乃茂艸木黃落可以歷數推而迎之此天地之數有以成其變化也鬼神𨿽幽而數有以行之若其神勾芒其神祝融其神蓐收其神防各司其時各治其職者此天地之數有以行乎鬼神也】大衍之數五十其用四十有九分而爲二以象兩掛一以象三揲之以四以象四時歸奇於扐以象閏五歲再閏故再扐而後掛【呂音訓衍陸氏曰延善反鄭云衍演也干云合也王廙蜀才云廣也掛一陸氏曰卦買反別也王肅音卦揲陸氏曰時設反案揲猶數也說文云閱持也一音思頰反徐音息列反鄭云取也奇陸紀冝反扐陸氏曰郎得反下同馬云指間也荀柔之云別也後掛陸氏曰京作卦云再扐而後布卦】集解【朱子曰大衍之數五十蓋以河圖中宮天五乘地十而得之至用以筮則又止用四十有九蓋皆出扵理勢之自然而非人之知力所能損益也兩謂天地也掛懸其一於左手小指之間也三三才也揲間而數之也奇所揲四數之餘也扐勒於左手中三指之兩間也閏積月之餘日而成月者也五歲之間再積日而再成月故五歲之中凡有再閏然後別起積分如一掛之後左右各一揲而一扐故五者之中凡有再扐然後別起一掛也】附錄【朱子語河圖洛書之中數皆五衍之而各極其數以至於十則合爲五十矣河圖積數五十五其五十者皆因五而後得獨五爲五十所因而自無所因故虛之則但爲五十又五十五之中其四十者分爲陰陽老少之數而其五與十者無所爲則又以五乘十十乘五而亦皆爲五十矣洛書積數四十五其四十者散布於外而分陰陽老少之數惟五居中而無所爲則亦自含五數而並爲五十矣啟蒙中數五衍之而各極其數以至於十者一个衍成十个五个便是五十聖人說這个不只是說得一路他說出這个物事自然有許多樣通透去如五奇五偶成五十五又一說六七八九十因五得數也董河圖五十五是天地自然之數大衍五十是聖人去這河圖裏面取那天五地十衍出這个數大槪河圖是自然底大衍是用以揲蓍求卦底淵或問大衍之義曰天地之數五十有五虛其中金木水火土五數便是五十又虛天一故用四十有九此一說也三天兩地便是虛去天一隻用天三對地二耳又五爲生數之極十爲成數之極以五乘十以十乘五亦爲五十此一說也又數始於一成於五小衍之成十大衍之成五十此又一說也數家之說𨿽多不同某謂此說卻分曉必大銖問竊謂大衍之數不過五而已五者數之祖也河圖洛書皆五居中而爲數祖宗大衍之數五十者卽此五數衍而乘之各極其數而合爲五十也是五也於五行爲土於五常爲信水火木金不得土不能各成一器仁義禮智不實有之亦不能各成一徳此五所以爲數之宗也不知是否先生曰此說是奇者左右四揲之餘也扐指間也謂四揲左手之策而歸其餘於無名指間四揲右手之策而歸其餘於中指之間也與郭子和聖人下字皆有義掛者掛也扐者扐於二指之中也賀孫掛一一歲揲右二歲扐右三歲一閏揲左四歲扐左五歲再閏也人傑一掛之間凡再扐卽五歲之間凡再閏之象也與郭子和大衍之數五十其用四十有九者五十之內去其一但用四十九策合同未分是象太一也分而爲二者以四十九策分置左右兩手象兩者左手象天右手象地是象兩儀也掛一者掛猶懸也於右手之中取一策懸於左手小指之間象三者所掛之策所以象人而配天地是象三才揲之以四者揲數之也謂先置右手之策扵一處而以右手四四而數左手之策又置左手之策於一處而左手四四而數右手之策也象四時者皆以四數是象四時也歸奇於扐者奇零也扐勒也謂旣四數兩手之策則其四四之後必有零數或一或二或三或四左手者歸之於第四第三指之間右手者歸之於第三第二指之間而扐之也象閏者積分而成閏月也五歲再閏故再扐而後掛者凡前後閏相去大略三十二月在五歲之中此掛一揲四歸奇之法亦一爕之間凡一掛兩揲兩扐爲五歲之象其間凡兩扐以象閏是五歲之中凡有再閏然後置前掛扐之策復以見存之策分二掛一而爲第二變也蓍卦考誤大衍之數五十蓍之籌乃其策也策中乘除則直謂之數耳易說蓍卦當初聖人用之亦須有个見成圖算後自失其傳所僅存者只有這幾句其間已自是添入字去說他了想得古人無許多解須別有个全文說賀孫系辭言蓍法大抵只是解其大略想別有文字今不可見但如天數五地數五此是舊文五位相得而各有合是孔子解文天數二十有五地數三十凡天地之數五十有五此是舊文此所以成變化而行鬼神此是孔子解文分而爲二是本文以象兩是解掛一揲之以四歸奇於扐皆是本文以象三以象四時以象閏之類皆是解文也幹之策二百一十有六坤之策百四十有四孔子則斷之以當期之日二篇之策萬有一千五百二十孔子則斷之以當萬物之數於此可見誤看系辭須先看自大衍之數以下皆是說卜筮若不是說卜筮卻是說一个無頭底物今人誠不知易可學】纂注【朱氏曰小衍之五參兩也大衍之五十則小衍在其中矣一者體也太極不動之數四十有九者用也兩儀四象分太極之數總之則一散之則四十有九非四十有九之外復有一而其一不用也方其一也兩儀四象未始不具及其散也太極未始或亡體用不相離也項氏曰大衍之數五十其用四十有九然而十與五常藏於七八九六之中九六合而爲十五七八合亦爲十五七八九六當一月之日數也又曰今之言揲蓍者謂初一揲掛第二第三揲不掛於象閏之說皆不可通若以扐象閏則每揲必有扐三扐凡三閏不得爲再閏也若以掛象閏則每爻三扐而後一掛止爲三歲一閏不得爲五歲再閏也朱先生曰初扐謂左手之扐再扐謂右手之扐故止有再扐而無三扐也後掛謂次揲亦掛也聖人止言一揲之法明一卦十八揲皆然無掛與不掛之分也西山蔡氏曰五歲再閏者一變之中自有五節掛爲一節揲左爲二節歸左奇於扐爲三節揲右爲四節歸右之奇於扐爲五節一節象一歲三節一歸奇象三歲一閏五節再歸奇象五歲再閏天地之數三百六十每歲气盈六日朔虛六日一歲餘十二日三歲餘三十六日以三十日爲一月更餘六日又二歲餘二十四日合前所餘六日爲三十爲再閏又曰後掛者再掛之後復以所餘之蓍合而爲一爲第二變再分再掛再揲也不言分二不言揲四獨言掛一者明第二變不可不掛也又曰或曰揲蓍之法虛一分二掛一揲四歸奇其第一揲不五則九第二揲不四則八計其奇數以定陰陽老少去其初掛之一何也曰虛一分二掛一揲四歸奇乃天地四時之生萬物也其奇數策數以定陰陽老少乃萬物正性命於天地也生蓍以分二掛一爲體揲四歸奇爲用立卦以奇數爲體策數爲用在天地則虛其一而用四十九在萬物則掛其一而用四十八此聖人所以知變化之道也又曰或曰第一揲掛一以四十九其奇一也第二揲非四十四則四十第三揲非四十則二十六不復有奇矣其掛何也曰人與天地並立爲三天地非人則無以財成輔相故分二必掛一也初掛者人極所以立天地因乎人也再揲三揲之掛者人因天地以爲用也郭氏雍曰正義以左右兩手之餘爲再扐而前後三奇謂四揲之餘者則是旣以奇爲余又以扐爲余奇與扐異名而同一事矣系辭言歸奇於扐則奇與扐爲二事也又言再扐而後掛則扐與掛亦二事也由是知正義誤以奇爲扐又誤以左右兩揲爲再扐如曰再末之餘歸之合於扐掛之一處則是又以扐爲奇而扐爲掛亦不復爲二事也其說自相抵牾莫知所從惟當從橫渠先生之說曰奇所掛之一也扐左右兩揲之餘也以此爲正】幹之策二百一十有六坤之策百四十有四凡三百有六十當期之日【呂音訓策陸氏曰初革反字亦作防期陸氏曰本又作期音基同】集解【朱子曰凡此策數生於四象蓋河圖四面太陽居一而連九少陰居二而連八少陽居三而連七太陰居四而連六揲蓍之法則通計三變之餘去其初掛之一凡四爲奇凡八爲偶奇圓圍三偶方圍四三用其全四用其半積而數之則爲六七八九而第三變揲數策數亦皆符會蓋餘三奇則九而其揲亦九策亦四九三十六是爲居一之太陽餘二奇一偶則八而其揲亦八策亦四八三十二是爲居二之少陰二偶一奇則七而其揲亦七策亦四七二十八是爲居三之少陽三偶則六而其揲亦六策亦四六二十四是爲居四之老陰是其變化往來進退離合之妙皆出自然非人之所能爲也少陰退而未極乎虛少陽進而未極乎盈故此獨以老陽老陰計乾坤六爻之策數餘可推而知也期周一歲也凡三百六十五日四分日之一此特舉成數而槪言之耳】附錄【朱子語策者蓍之莖數曲禮所謂策爲筮者是也大傳所謂乾坤二篇之策者正以其掛扐之外見存蓍數爲言耳蓋揲蓍之法凡三揲掛扐通十三策而見存三十六防則爲老陽之爻三揲掛扐通十七防而見存三十二防則爲少陰之爻三揲掛扐通二十一防而見存二十八防則爲少陽之爻三揲掛扐通二十五防而見存二十四防則爲老陰之爻大傳專以六爻乘二老而言故曰幹之防二百一十有六坤之防百四十有四凡三百有六十其實六爻之爲陰陽者老少錯雜其積而爲幹者未必皆老陽其積而爲坤者未必皆老陰其爲六子諸卦者或陽或陰亦互有老少焉蓋老少之別本所以生爻而非所以名卦今但以干有老陽之象坤有老陰之象六子有少陰陽之象且均其策數又偶合焉而因假此以明彼則可若便以干六爻皆爲老陽坤六爻皆爲老陰六子皆爲少陽少陰則恐其未安也但三百六十者陰陽之合其數必齊若干坤之爻而皆得於少陰陽也則幹之策六其二十八而爲百六十八坤之策六其三十二而爲百九十二其合亦爲三百六十此則不可易也答程可久蓍之一籌謂之一策策中乘除之數則直謂之數策數云者凡手中之數皆是如禮曰倒策側龜於君前有誅龜策獘則埋之不可以旣揲餘數不爲策也必大此凡言策數𨿽指掛扐之外過揲見存之蓍數而言然不以掛扐之內所餘之蓍不爲策也蓍卦考誤當期之日者毎月三十日合十二月爲三百六十也蓋以气言之則有三百六十有六日以朔言之則有三百五十四日今舉气盈朔虛之中數而言故曰三百有六十也啟蒙此獨以老陰陽之策爲言者以易用九六不用七八也然二少之合亦三百有六十必大】纂注【郭氏忠孝曰或曰乾坤稱九六而六子不稱七八何也曰九六有象七八無象也以卦則六子之卦七八隱於其中而無象也以畫則𨿽六子亦皆乾坤之畫而六子無畫也惟乾坤有用九用六之道諸卦得奇者皆用幹之九得偶者皆用坤之六終無用七用八之道故曰九六有象七八無象也蔡氏曰天地之運大小皆極於三百六十大衍乾坤之策當期之日眞所謂與天地相似也郭氏雍曰天地謂之數乾坤謂之策則數者策之所宗而策爲已定之數也】二篇之策萬有一千五百二十當萬物之數也集解【朱子曰二篇謂上下經凡陽爻百九十二得六千九百一十二策陰爻百九十二得四千六百八策合之得此數】附錄【朱子語二篇之策當萬物之數亦是取象之辭不是萬物恰有此數必大二篇之策當萬物之數不是萬物盡於此數只是取象自一而萬數萬數來當萬物之數爾正義曰幹之策二百一十有六者以干老陽一爻有三十六策六爻凡有二百一十有六策也幹之少陽一爻有二十八策六爻則有一百六十八策此經據幹之老陽之策也坤之策百四十有四者坤之老陰一爻有二十四策六爻故一百四十有四策也若坤少陰一爻有三十二策六爻則有一百九十二此經據坤之老陰之策也凡三百有六十當期之日者舉合乾坤兩策有三百六十當期之數三百六十舉其大略不數五日四分日之一也二篇之策萬有一千五百二十當萬物之數者二篇之爻緫有三百八十四爻陰陽各半陽爻一百九十二爻爻別三十六緫有六千九百一十二也陰爻亦一百九十二爻爻別二十四緫有四千六百八也陰陽緫合萬有一千五百二十當萬物之數也今攷凡言策者卽謂蓍也禮曰龜爲卜策爲筮又曰倒策側龜皆以策對龜而言則可知矣儀禮亦言筮人執防尢爲明驗故此凡言策數𨿽指掛扐之外過揲見存之蓍數而言然不以掛扐之內所餘之蓍不爲策也疏議及其解說皆已得之且其並以乾坤二少之爻爲言則固不専以乾坤爲老六子爲少矣但乾坤皆少而其合亦爲三百六十兩篇皆少而其合亦爲萬一千五百二十則數未有及而學者不可不知耳蓍卦考誤】纂注【郭氏雍曰聖人畫卦初未有以陰陽老少爲異然卜史之象欲取動爻之後卦故分別老少之象與聖人畫卦之意已不同矣】是故四營而成易十有八變而成卦集解【朱子曰四營謂分二掛一揲四歸奇也易變易也謂一變也三變成爻卜八變則成六爻也】附錄【朱子語四營而成易易字只是个變字四度經營方成一變若說易之一變卻不可這處未下得卦字亦未下得爻字只下得易字淵四營而成易者營謂經營卽變易也謂分二掛一揲四歸奇凡四度經營蓍策乃成一變也十有八變而成卦者謂旣三變而成一爻復合四十九策如前經營以爲一變積十八變則成六爻而爲一掛也其法初一變兩揲之餘爲掛扐者不五則九第二變兩揲之餘爲掛扐者不四則八第三變兩揲之餘爲掛扐者亦不四則八五四爲少九八爲多若三變之間一五兩四則謂之三少一九兩八則謂之三多或一九一八而一四或一五而二八則謂之兩多一少或一九而二四或一五一四而一八則謂之兩少一多蓋四十九策去其初掛之一而存者四十八以四揲之爲十二揲之數四五爲少者一揲之數也八九爲多者兩揲之數也一揲爲奇兩揲爲偶奇者屬陽而象圓偶者屬陰而象方圓者一圓三而用全故一奇而含三方者一圓四而用半故一偶而含二也若四象之次則一曰太陽二曰少陰三曰少陽四曰太陰�以十分之則居一者含九居二者含八居三者含七居四者含六其相爲對待而具於洛書者亦可見也故二少爲老陽者三變各得其一揲之數而三二爲九也其存者三十六而以四數之復得九揲之數也左數右策則左右皆九左右皆策則一而圍三也三多爲老陰者三雙各得兩揲之數而三二爲六也其存者二十四而以四數之復得六揲之數也左數右防則左右皆六左右皆防則圍四用半也兩多一少爲少陽者三變之中再得兩揲之數一得一揲之數而兩二一三爲七也其存者二十八而以四數之復得七揲之數也左數右策則左右皆七左右皆策則方二圓一也方二謂兩八圓一謂一十二兩少一多爲少陰者三變之中再得一揲之數一得兩揲之數而二三一二爲八也其存者三十二而以四數之復得八揲之數也左數右策則左右皆八左右皆策則圓二方一也圓二謂兩十二方一謂一八蓍卦考誤多少之說𨿽不經見然其實以一約四以奇爲少以偶爲多而已九八者兩其四也陰之偶也故謂之多五四者一其四也陽之奇也故謂之少奇陽體圓其法徑一圍三而用其全故少之數三偶陰體方其法徑一圍四而用其半故多之數二歸奇積三三而爲九則其過揲者四之而爲三十六矣歸奇積三二而爲六則其過揲者四之而爲二十四矣歸奇積二三一二而爲八則其過揲者四之而爲三十二矣歸奇積二二一三而爲七則其過揲者四之而爲二十八矣過揲之數𨿽先得之然其數眾而繁歸奇之數𨿽後得之然其數寡而約紀數之法以約禦繁不以眾制寡故先儒舊說専以多少決陰陽之老少而過揲之數亦防防焉初非有異說也答郭子和】纂注【朱氏曰四時行而後萬物生無非四也故曰四營而成易又曰引而伸之觸類而長之不越乎此項氏曰此一節以是故發辭蓋接上文二篇之策而論揲蓍求卦之法於以緫括夫一章之事也自下文八卦小成以下乃言得卦之後占象推演之法而一章之事備矣】八卦而小成集解【朱子曰謂九變而成三畫得內卦也】引而伸之觸類而長之天下之能事畢矣【呂音訓伸陸氏曰本又作信音身長陸丁丈反】集解【朱子曰謂已成六爻而視其爻之變與不變以爲動靜則一卦可變而爲六十四卦以定吉凶凡四千九十六卦也】附錄【朱子語引而仲之觸類而長之是占得這卦則就上而推看如幹則推其爲圜爲君爲父之類是也易說】纂注【朱氏曰引而伸之觸類而長之不越乎此是故聖人語小天下莫能破語大天下莫能載謂八卦而小成者舉中而言也雙湖先生曰案四千九十六卦乃焦延壽變卦之法詳見啟蒙原卦畫篇】顯道神徳行是故可與酬酢可與祐神矣【呂音訓行陸下孟反酬陸氏曰市由反徐又音疇酢陸氏曰在洛反京作醋祐陸氏曰音又助也馬云配也荀作侑】集解【程子曰顯明於道而見其功用之神故可與應對萬變可贊祐於神道矣謂合徳也人爲順理以成功乃贊天地之化育也朱子曰道因辭顯行以數神酬酢謂應對祐神謂助神化之功】附錄【朱子語問顯道神徳行曰道較微妙又曰道是个無形影底物事因卦辭說出來道這是吉這是凶這可爲這不可爲徳行是人做底事因數推出來方知得這不是人硬恁地做都是神之所爲也又曰須知得是天理合如此學蒙神徳行是說人事那麄做底只是人爲若決之於鬼神徳行便神淵此說蓍龜之用道理因此顯蓍徳行是人事卻須取決於蓍旣知吉凶而後可以酬酢事變夫神不能自說吉凶與人必侯易始著見是易能祐助於神也必大易惟其顯道神徳行故能與人酬酢而祐助夫神化之功也易說酬酢言幽明之相應如賔主之交接也董】纂注【朱氏曰徳行者卦之徳行神者變而通之蔡氏曰顯道闡幽也神徳行微顯也如是則可以應變而助神矣項氏曰天道𨿽幽可闡之以示乎人人事𨿽顯可推之以合乎天明可以酬酢事物之冝幽可以贊出鬼神之命】子曰知變化之道者其知神之所爲乎集解【程子曰知變之道則知神之所爲也合與上文相連不合在下董朱子曰變化之道卽上文數法是也皆非人之所能爲故夫子嘆之而門人加子曰以別上文也此第九章

言天地大衍之數揲蓍求卦之法然亦略矣意其詳具於太卜筮人之官而今不可考耳其可推者啟防備言之】附錄【朱子語銖問陽化爲陰陰變爲陽者變化也所以變化者道也道者本然之妙變化者所乘之機故陰變陽化而道無不在兩在故不測故曰知變化之道者其知神之所爲乎不審可如此看否先生答云亦得之銖】纂注【南軒張氏曰變者不能自變有神以變之化者不能自化有神以化之故知變化之道者疑若窺測其妙也遊氏曰春作夏長秋斂冬藏皆神之所爲也神之所以異於人爲者以其從道而已此四時所以不忒也雙湖先生曰此章首論天地之數次論蓍策之數末論卦畫之數天地數之原也蓍策數之衍也卦畫數之鐘聚也蓋至於卦畫足以濟生人之用矣故始之以成變化而行鬼神明數之體段原於天地者將必有如是之功用終之以變化之道神之所爲明數之功用達於蓍卦者原其初已有如是之體段也變化之道卽成變化之事揲蓍中老陽變爲少陰老陰變爲少陽是也神之所爲卽行鬼神之事卦畫旣立吉凶禍福皆可得而前知所謂定天下之吉凶成天下之亹亹是也簡編釐正之功大矣】易有聖人之道四焉以言者尙其辭以動者尙其變以制器者尙其象以卜筮者尙其占【呂音訓聖人之道陸氏曰明僧紹作君子之道以言今本下三句皆有以字陸氏曰下三句無以字一本四句皆有】集解【朱子曰四者皆變化之道神之所爲者也】附錄【朱子語易有君子之道四至精至變則合做兩个是它裏面各有這个淵問以言者尙其辭以言是取其言以明理斷事如論語上舉不恆其徳或承之羞之類否曰是學蒙劉礪問以制器者尙其象曰這都難說如取諸離益不是先有見乎離而後爲綱罟先有見乎益而爲耒耜之屬聖人亦只是見魚鱉之屬欲有以取之遂做一个物事去攔截它須得耕種見地土硬遂做一个物事去剔起它卻合扵離之象合於益之意又曰有取其象者有取其意者賀孫問以卜筮者尙其占卜用龜亦使易占否曰不用只是文勢如此問以言以動以制器以卜筮這以字是指以易而言否曰然又問辭占是一類變象是一類動制是一類所以下文至精合辭占說至變合變象說曰然占得辭是一類者曉得辭方能知得占若與說話曉得它言語方見它胸中底蘊變是事始象是事之已形者故亦是一類也並學蒙】纂注【南軒張氏曰易有聖人之道四焉故指其所之者易之辭也以言者尙之則言無不當矣化而栽之者易之變也以動者尙之則動無不時矣象其物冝者易之象也制器者象之則可以盡創物之智極數知來者易之占也卜筮者尙之則可以窮先知之神龍氏仁夫曰四者皆是用易然有言動時取用者有制器卜筮時取用者四句惟尙變難通變𨿽在辭象占之外實不出辭象占之間凡舉動必合易之變惟心與理會者能之】是以君子將有爲也將有行也問焉而以言其受命也如響無有逺近幽深遂知來物非天下之至精其孰能與於此【呂音訓向今本作響陸氏曰許兩反又作響晁氏曰案向古文響字與陸音預下同】集解【程子曰言所以述理以言者尙其辭謂於言求理者則存意於辭也以動者尙其變動則變也順變而動乃合道也制器作事當體乎象卜筮吉凶當考乎占受命如響遂知來物非神乎曰感而通求而得精之至也朱子曰此尙辭尙占之事言人以蓍問易求其卦爻之辭而以之發言處事則易受人之命而有以告之如響之應聲以決其未來之吉凶也以言與以言者尙其辭之以言義同命則將筮而告蓍之語冠禮筮日宰自右贊命是也】附錄【程子語卜筮之能應祭祀之能亨亦只是一个理蓍龜𨿽無情然所以爲卦而卦有吉凶莫非是此理以其有是理也故以是問焉其應也如響若以私心及錯卦象而問之便不應蓋沒此理今日之理與前日已定之理只是一个理故應也大臨朱子語問君子將有爲也將有行也問焉而以言其受命也如響曰此是說君子作事問於蓍龜言是命龜受命如響龜受命也抱龜南面是也謨問焉而以言若以上下文義推之而以言則是命筮之辭古人亦大段重筮但而以言三字義拗若作以易之言如所謂不恆其徳或承之羞不占只是以其言言又於上下文不順學蒙】纂注【張子曰易無思無爲受命乃如響又曰此言易之爲書也至精者謂聖人窮理極盡精微處也耿氏曰物之來者逺在八荒之上深在六極之下吾能知之則天地之鑑也萬物之照也】參伍以變錯綜其數通其變遂成天地之文極其數遂定天下之象非天下之至變其孰能與於此【呂音訓參陸七南反錯陸七各反綜陸宗統反天地陸氏曰一本作天下晁氏曰王昭素云諸本多作下之文陸氏曰虞陸績本作之爻】集解【朱子曰此尙象之事變則象之未定者也參者三數之也伍者五數之也旣參以變又伍以變一先一後更相考覈以審其多寡之實也錯者交而互之一左一右之謂也綜者緫而挈之一低一昻之謂也此亦皆是揲蓍求卦之事蓋通三揲兩手之策以成陰陽老少之畫究七八九六之數以定卦爻動靜之象也參伍錯綜皆古語而參伍尢難曉案荀子云窺敵制變欲伍以參韓非曰省同異之言以知明黨之分偶參伍之驗以責陳言之實又曰參之以此物伍之以合參史記曰必參而伍之又曰參五不失漢書曰參伍其賈以類相準此足以相發明矣】附錄【朱子語問參伍以變先生云旣三以數之又伍以數之譬之三十錢以三數之看得幾个三了又以五數之看得幾个五兩數參合方可看得个成數曰也是如此或問也不獨是以數算大防只是參合底意如趙廣漢欲問馬先問牛便只是以彼數來參此數否曰是又曰是恁地數了又恁地數又曰是將這去比那个又曰是其他數猶可湊三與五兩數自是參差不齊所以舉以爲言又曰這个是三个將五來比之便是多了兩个是伍个將三來比之便是少了兩个又曰兵家謂窺敵制變欲伍以參今欲覘敵人之事敎一人探來恁地說又差一个去探來說得不同便將這兩人說相參看是如何以求其實所以謂之欲伍以參易說若三个兩是六个便多了一个三个三是九个又少一个三个四又是十二个也未是必三个五方是十五个大略如此更子細看或問錯綜之義曰錯是往來底綜是上下防綜便是織機上防古人下這字極子細又曰錯綜其數便又是七八九六九對八便是東西相錯六上生七爲陽九下生八爲陰便是上下爲綜義剛錯綜是兩樣錯是往來交錯之義有疊相爲用之意綜者條而理之也如機上織底綜一个上去一个下來陽上去做陰陰下來做陽如綜相似淵揲蓍本無參數五數之法只言交互參考皆有自然之數如三三爲九三二爲六之類𨿽不用以揲蓍而推考變通則未嘗不用也謨參以三數之也伍以五數之也如雲什伍其民如雲或相什伯非直爲參與伍而已也蓋紀數之法以三數之則遇五而齊以五數之則遇三而防故荀子曰至以類相準見集解皆其義也易所謂參伍以變者蓋言或以三數而變之或以五數而變之前後多寡多相反復以不齊而要其齊如河圖洛書大衍之數伏羲文王之卦歷象之日月五星章蔀紀元是皆各爲一法不相依附而不害其相通也錯綜之義沙隨得之然錯綜自是兩事錯者雜互之也綜者條而理之也參伍錯綜又各是一事參伍所以通之其冶之也簡而疎錯綜所以極之其治之也繁而密僴荀子說參伍處楊倞解之爲詳漢書所謂欲問馬先問牛參伍之以得其實綜如織綜之綜大抵陰陽奇偶變化無窮天下之事不出諸此成天地之文者若卦爻之陳列變態者是也定天下之象者物象皆有定理足以經綸天下之事也人傑本義云錯者交而互之一左一右之謂也問莫是揲蓍之左揲右右揲左否曰不特此如乾對坤坎對離自是交錯綜者緫而挈之且以七八九六明之六七八九便是次序然而七是陽六壓他不得便當挨上七生八八生九九又須挨上便是一低一昻學蒙】纂注【程氏曰易之爲書十有八變而成六爻故參以變所以畫乾坤相雜之文蓋錯其數而通之也五位相得而有合故伍以變所以行乎卦爻之間蓋綜其數而極之也經曰八卦相錯則參以變者可知織者之用綜蓋以經相間而低昻之如天一地二之類是也則伍以變者可知朱氏曰參伍以變者縱橫十五天地五十有五之數也錯之爲六七八九綜之爲三百六十通六七八九之變則剛柔相易遂成天地之文極五十有五之數則剛柔有體遂定天下之象非成文不足以成物非受象不足以制器變之又變謂之至變雙湖先生曰案楊倞荀子注伍參猶雜也使間諜或參之或伍之於敵間而盡知其事史記引周書曰必參而伍之注三卿五大夫欲更議也】易無思也無爲也寂然不動感而遂通天下之故非天下之至神其孰能與於此集解【朱子曰此四者之體所以立而用所以行者也易指蓍卦無思無爲言其無心也寂然者感之體感通者寂之用人心之妙其動靜亦如此】附錄【程子語老子曰無爲又曰無爲而無不爲當有爲而以無爲爲之是乃有爲爲也聖人作易未嘗言無爲惟曰無思也無爲也此戒夫作爲也然下則曰寂然不動感而遂通天下之故是動靜之理未嘗爲一偏之說矣酢寂然不動感而遂通者天理具備元無少欠不爲堯存不爲桀亡父子君臣常理不易何曽動來因不動故言寂然𨿽不動感便通感非自外來也大臨寂然不動萬象森然已具在感而遂通感則只是自內感不是外面將一件物來感於此也入關錄寂然不動感而遂通此只言人分上事若論道則萬理皆具更不說感與未感入關錄心一也有指體而言者寂然不動是也有指用而言者感而遂通天下之故是也答大臨感而遂通天下之故以其寂然不動小則事物之至大則無時而不感良佐寂然不動者誠也感而遂通者神也動而未形有無之間者幾也誠精故明神應故妙幾微故幽誠神幾曰聖人遺書朱子語易無思也無爲也寂然不動忠也敬也立大本也感而遂通天下之故恕也義也行達道也答張敬夫易無思也無爲也易是个無情底物事故寂然不動占之吉凶善惡隨時著見乃感而遂通也時舉陳厚之問寂然不動感而遂通曰寂然是體感是用當其寂時理固在此必感而後發如仁感爲惻隱未感時只是仁義感爲羞惡未感時只是義可學問胡氏說多指心作已發曰便是錯了縱使已發感之體固在所謂動中未嘗不靜如此則流行發見而卓然有不可移今只指作已發一齊無本了終日只得奔波急迫大錯了可學看來寂然不動眾人皆有是心至感而遂通處獨聖人能之眾人卻不然蓋它𨿽具此心未發時已自汨亂了思慮紛擾夢寐顚倒可見若無聖人操存之道至感發處如何防得如聖人中節防寂然不動感而遂通天下之故與窮理盡性以主扵命本只是說易不是說人諸家皆是借來就人上說亦通閎祖感而遂通感著它卦卦便應它如人來問底善便與說善來問底惡便與說惡所以先儒說道潔靜精微這般句說得有些意思淵凡言易者多只是指蓍卦而言蓍卦何嘗有思有爲但只是扣著便應無不通所以爲神耳非是別有至神在蓍卦之外也答呂祖儉人之一身知覺運用莫非神之所爲則心者固所以主於身而無動靜語黙之間者也然方其靜也事物未至思慮未萌而一忙渾然道義全具其所謂中是乃心之所以爲體而寂然不動者也及其動也事物交至思慮萌焉則七情疊用各有攸主其所謂和是乃心之所以爲用感而遂通者也然性之靜也而不能不動情之動也而必有節焉是則心之所以寂然感通周流貫徹而體用未始相離也又曰方其存也思慮木萌而知覺不昧是則靜中之動復之所以見天地之心也及其察也事物紛糾而品節不差是則動中之靜艮之所以不獲其身不見其人也有以主乎靜中之動是以寂而未嘗不感有以察乎動中之靜是以感而未嘗不寂寂而常感感而常寂此心之所以周流貫徹而無一息之不仁也答敬夫易曰無思也無爲也寂然不動感而遂通天下之故者何也曰無思慮也無作爲也其寂然者無時而不感其感通者無時而不寂也是乃天命之全體用之一源流行而不息者疑若不可以時處分矣然於其未發也見其感通之體於其已發也見其寂然之用亦各有當而實未嘗分焉故程子曰中者言寂然不動者也和者言感而遂通者也然中和以情性言者也寂感以心言者也中和蓋所以爲寂感也雜著】纂注【楊氏時曰惟無思惟足以感通天下之故而謂無思土木可乎此非窮神知化未足與議也呂氏曰寂然之中天機常動感應之際本原常靜洪鐘在簴叩與不叩鳴未嘗已寶鑑在手照與不照明未嘗息張子曰一故神譬之人身四體皆一物故觸之而無不覺此所謂感而遂通不疾而速不行而至也】夫易聖人之所以極深而研幾也【呂音訓研陸氏曰蜀才作揅幾陸氏曰如字本或作機鄭云機當作幾幾微也】集解【朱子曰研猶審也幾微也所以極深者至精也所以研幾者至變也】附錄【朱子語問如何是極深曰聖人都曉得至深難見底道理都就易中見得問如所謂幽明之故死生之說鬼神之情狀之類否曰然問如何是研幾曰便是研磨出那幾微處且如一个卦在這里便有吉凶有悔吝幾微毫釐處都研出來又問如此說正與本義所謂所以極深者至精也所以研幾者至變也正相發明曰然道夫易便有那深有那幾聖人便用極出那深研出那幾研是研磨到底之意詩書禮樂皆是說那已有底事惟是易說那未有底事研幾是不待他顯著只在那茫昧時都處置了淵知至如極深能慮便是研幾夔孫知至能慮與極深研幾句略相似董】惟深也故能通天下之志惟幾也故能成天下之務惟神也故不疾而速不行而至集解【朱子曰所以通誌而成務者神之所爲也】附錄【程子語神無速亦無至須如此言者不如是不足以形容故也絢朱子語深是幽深通是開通人所以閉塞只爲它淺若是深後便能開通人志道理若淺如何開通得人所謂通天下之志亦只似開物相似所以下一句也說个成務易是說那未有底六十四卦皆是如此淵深就心上說幾就事上說幾便是有那事了𨿽是微畢竟是有深在心甚奧幾在事半微半顯通天下之志猶言開物開通其閉塞故其下對成務淵極出那深故能通天下之志研出那幾故能成天下之務淵問惟深也惟幾也惟神也此是說聖人能如此否曰此是說聖人亦是易如此若不深如何通得天下之志又曰它恁黒窣地深疑若不可測然其中卻事事有又曰事事都有一个端緒可尋又曰各有个路脈綫索在裏面所以曰惟幾也故能成天下之務研者便是研窮它或問幾曰這便是周子所謂動而未形有無之間者也學蒙所謂通天下之志者通是開通之意蓋當時之民遇事多閉塞不知所爲故聖人作易示以此理敎它恁地做便防吉如此做便防凶必恁地則吉而可爲如此則凶而不可爲所謂通天下之志開物亦只是如此】纂注【楊氏萬里曰天下之理惟疾故速惟行故至未有不疾而速不行而至者也蓋不如是不足以爲神也然則聖人之神果何物也心之精也豈惟心之能神哉物理亦有之銅山東傾而洛鐘西應豈惟物理哉人气亦有之其母齧指而其子心動此一物之理一人之气相應相同有不疾而速不行而至者也況聖心之神乎是故範圍天地而一念不逾時經緯萬方而半武不出戶豈假疾而後速行而後至何爲其然也心之神也】子曰易有聖人之道四焉者此之謂也集解【朱子曰此第十章

承上章之意言易之用有此四者】附錄【朱子語變化之道莫非神之所爲也故知變化之道則知神之所爲矣易有聖人之道四焉所謂變化之道也觀變玩占可以見其精之至矣玩辭觀象可以見其變之至矣然非有寂然感通之神則亦何以爲精爲變而成變化之道哉此變化之道所以爲神之所爲也所以極深者以其精也所以研幾者以其變也極深研幾所以不疾而速不行而至者以其神也此又覆明上文之意復以易有聖人之道四焉者結之也或曰至精至變皆以書言之矣至神之妙亦以書言可乎曰至神之妙固無不在詳考之文意則實亦以書言之也所謂無思無爲寂然不動云者言在冊象在畫蓍在櫝而變未形也至於玩辭觀象而揲蓍以變則感而遂通天下之故矣推而極於天地之大反而驗諸心術之微其一動一靜循環始終之際至神之妙亦如此而已矣鳴呼此其所以不疾而速不行而至也與精變神說】纂注【項氏曰四者𨿽云辭變象占而其下文所諭則皆占也自是以君子將有爲也至天下之至精言所占之事也自參伍以變至天下之至變言占之法也自易無思也至天下之至神言占之理也凡占之法有數有變毎爻三揲爲三變每揲有象兩象三象四時象閏象再閏爲五小變此參伍以變也三揲之奇分而計之則得三少三多一少兩多一多兩少之數去三揲之奇以左右手之正策合而計之則得四九四六四七四八之數此錯綜其數也錯謂分而間之綜謂合而綜之此兩句止論一爻之法通六爻之變得十有八遂成初二三四五上以爲剛柔相雜之文極六爻之數得七八九六遂定重單交拆以爲內外兩卦之象此兩句成卦之法故曰此言占法也蓍之變策之數爻之文卦之象皆寂然不動之物初不能如人之有思亦不能如人之有爲皆純乎天者也及問焉而以言則其受命也如響無有逺近幽深逐知來物則感而遂通天下之故皆同乎人者也故曰此言占理也至精至變至神易之體也惟深惟幾惟神易之用也故曰夫易聖人所以極深而研幾也立此一句以承上體起下用也物情難盡惟精於占者能極逺近幽深之情而系其辭故𨿽深而無不至也事變至微人所易忽惟明於變者能推分合錯綜之文而見其象故𨿽微而無不察也至於神則無所用其力矣研極之至義精用利以至於神此則夫子耳順心從之事非於深幾之外復有所謂神也或指精變深幾爲四者精主占而言深則占之辭變主變而言幾則變之象亦不出於四事也自將有爲以下専論占一事猶以四道終之者占則有辭變則有象舉其一則四事皆在其中矣】子曰夫易何爲者也夫易開物成務冒天下之道如斯而已者也是故聖人以通天下之志以定天下之業以斷天下之疑【呂音訓夫易開物陸氏曰一本無夫易二字開王肅作闓音同冒陸氏曰莫報反覆也斷陸丁亂反下同】集解【朱子曰開物成務謂使人卜筮以知吉凶而成事業冒天下之道謂卦爻旣設而天下之道皆在其中】附錄【程子語開物成務有濟時之才酢朱子語夫易何爲者也至以斷天下之疑此言易之書其用如此易說問開物成務者上古之時民淳俗朴風气未開於天下事全未知識故聖人立龜與之卜作易與之筮使之趨吉避害以成天下之事故曰開物成務物只是人物務只是事務冒只是罩得天下許多道理在裏出不得它个道夫問易開物成務冒天下之道是易之理能恁地而人以之卜筮又能開物成務否曰然學防易本欲定天下之志斷天下之疑不是要說道理也謨以通天下之志以定天下之業以斷天下之疑此是說蓍龜若不指蓍龜何以言通之定之斷之必大聖人作易敎它占吉則爲凶則否所謂通誌定業斷疑者則此也讀系辭者須見得如何是開物如何是成務如何是冒天下之道須要就卦中一一見得許多道理然後可讀系辭也蓋易之爲書大抵皆因卜筮以設敎逐爻開示吉凶包括無遺如將天下許多道理包藏在其中故曰冒天下之道系辭自大衍以下皆是說卜筮事若不曉它盡是說爻變中道理則如所謂變動不居周流六虛之類有何憑著今人說易所以不將卜筮爲主者只是怕小卻這个道理故憑虛失實茫昧臆度而已殊不知由卜筮而推上通鬼神下通事物精及於無形麤及於有象如包罩在此隨取隨得居則觀其象而玩其辭動則觀其變而玩其占者又不待卜而後見只是體察便自見吉凶之理謨易本爲卜筮而作古人淳質初無文義故畫卦爻以開物成務故曰夫易何爲者也夫易開物成務冒天下之道如斯而已者也是故以通天下之志以定天下之業以斷天下之疑是故蓍之徳圓而神卦之徳方以知六爻之義易以貢聖人以此洗心退藏於密此易之大意在此謨】纂注【張子曰物凡物也務事也開明之也成處之也事無大小不能明則何由能處𨿽至麤至小之事亦莫非開物成務譬如不深耕易耨則稼穡烏得而立惟深也故能通天下之志惟幾也故能成天下之務是則開物成務者必也有濟時之才朱氏曰萬物在天地間不離五十有五之數聖人𨿽不言其能逃乎然則易之爲書何爲者也物有理易則開之事有時易則成之聖人冒天下之道所謂易者如斯而已者也冒天下之道日月所照霜露所隊舟車所至凡有血气者必待此道而後覆冒關子明曰象生有定數吉凶有前期變而能通則治亂有可易之理天命人事其同歸乎故聖人以此通天下之志謂其極深也以此定天下之業謂其成務也以此斷天下之疑謂其受命如響也】是故蓍之徳圓而神卦之徳方以知六爻之義易以貢聖人以此洗心退藏於密吉凶與民同患神以知來知以藏往其孰能與於此哉古之聰明叡知神武而不殺者夫【呂音訓蓍陸音屍圓陸氏曰本又作貟音同晁氏曰案貟古文以知陸音智下知以叡知皆同易陸氏曰以防反韓音亦謂變易貢陸氏如字告也京陸績虞作工荀作功洗陸氏曰劉瓛悉殄反盡也王肅韓悉禮反京荀虞董張蜀才作先晁氏曰石經作先心案先古文冼字藏陸氏曰如字劉作臧善也晁氏曰案篆無臧字劉訓誤爾殺陸氏曰馬鄭王肅幹所戒反師同徐所例反陸績韓如字晁氏曰鄭虞云不意殺也夫陸音符下同】集解【朱子曰圎神謂變化無方方知謂事有定理易以貢謂變易以告人聖人體具三者之徳而無一塵之累無事則其心寂然人莫能窺有事則神知之用隨感而應所謂無卜筮而知吉凶也神武不殺得其理而不假其物之謂】附錄【程子語安有識得易後不知退藏於密密是用之源聖人之妙處河南語錄退藏於密密是甚入關錄生生之謂易天地設位而易行乎其中乾坤毀則無以見易易不可見乾坤或幾乎息矣易畢竟是甚又指而言曰聖人以此洗心退藏於密聖人示人之意至此深且明矣終無人理防易者此也密也是甚物人能至此深思當自得之絢知不専爲藏往易言知來藏往主蓍卦而言入關錄朱子語蓍以七爲數故七七四十九而屬陽是未成卦時所用未有定體故其徳圓而神所以知來卦以八爲數故八八六十四而屬陰是因蓍之變而成已有定體故其徳方以知所以藏往答何鎬蓍之徳圎而神卦之徳方以知六爻之義易以貢是變易以告人貢字只作告字說但上面神字知字下得重不知此字又卻下得輕卻曉不得學蒙聖人之心渾只是圎神方知易貢三个物事更無別物一似洗得來潔靜了淵聖人以此洗心此字指蓍卦之徳六爻之義而言洗心言聖人玩此理而黙契其妙也答王遇退藏於密時固不用這物事吉凶與民同患也不用這物事用神而不用蓍用知而不用卦全不犯手退藏於密是不用事時到它用事也不犯手事未到時先安排在這里了事到恁地來恁地應淵聖人以此洗心退藏於密是以那易之理來洗濯自家心了更沒些私意小智在里許聖人便似那易了不假卜筮而知吉凶所以說神武而不殺這是有那神以知來知以藏往又說个齋戒以神明其徳皆是得其理不假其物淵一卦之中凡爻辭所載皆具已著底道理此藏往也占得此爻卻因已見底道理以推未來之事便是知來必大神以知來如明鏡然事物來都看見知以藏往只是見在有底事他都識得又曰都藏得在這裏面又曰如揲蓍然當其未揲也都不知成卦了則事都絣定在上面了便是藏往聖人於天下自是所當者摧所向者伏然而他都不費手腳這便是神武不殺學蒙蓍之徳以下三句蓍與卦以徳言爻以義言但只是具這个道理在此而已所謂以此冼心者心中渾然此理別無它物退藏扵密只是未見於用所謂寂然不動也下文說神以知來便是以蓍之徳知來知以藏往便是以卦之徳藏往洗心退藏言體知來藏往言用然亦只言體用具矣而未及使出來處到下文是興神物以前民用方發揮許多道理以盡見於用也然前段必結之以聰明叡知神武而不殺者只是譬諭蓍龜𨿽未用而神靈之理具在猶武𨿽殺人底事聖人卻存此神武而不殺也謨是故蓍之徳至殺者夫此言聖人所以作易之本也蓍動卦靜而爻之變易無窮未畫之前此理已具於聖人之心矣然物之未感則寂然不動而無朕兆之可名及其出而應物則憂以天下而圎神方知者各見於功用之實聰明叡知神武而不殺言其體用之妙也答張敬夫】纂注【張子曰圎神故能通天下之志方知故能定天下之業易貢故能斷天下之疑易書成三者備民患明聖人得以洗濯其心而退藏於密矣又曰吉凶可以正勝非聖人之患也又曰開物於幾先故曰知來明憂患而弭其故故曰藏往又曰示人吉凶其道顯矣知來藏往其徳行神矣語蓍龜之用也神武而不殺神之大者使懼而不犯神武者也孔氏曰吉凶同患者凶𨿽民之所患吉亦民之所患也旣得其吉又患其凶故老子寵辱若驚也項氏曰自子曰夫易何爲者也至定之以吉凶所以斷也朱子合爲一大章専言卜筮之事而其間節目有四第一節

自夫易何爲者也至神武而不殺者夫統言易中有蓍卦爻三徳章首先設問答次以是故發辭開物者知其未然也陽之始物也成務者定其當然也陰之終物也天下之始終皆備於此書之內矣是故聖人用之以通人之志所謂開物也以定人之事所謂成務也以決人之疑卽志與事之決也此三者皆蓍卦爻之所能也是故蓍用七故其徳圎卦用八故其徳方爻用九六故其義易貢蓍開於無卦之先所以爲神卦定於有象之後所以爲知爻決之先者也所以爲貢聖人以此三者洗心以存其神退藏以定其體同患以贊其決故其知幾卽神之開物也其畜徳則知之成務也此所謂聰明叡知也其斷吉凶卽神武之決也其與民同患卽不殺之仁也古之人有能備是徳者卽伏羲聖人是也故自此以下始言建立卜筮之人焉】是以明於天之道而察於民之故是興神物以前民用聖人以此齊戒以神明其徳夫【音訓齊陸側階反其徳夫陸氏曰荀虞顧絕句眾皆以夫字爲下句一本無夫字】集解【朱子曰神物謂蓍龜湛然純一之謂齊肅然警惕之謂戒明天道故知神物之可興察民故故知其用之不可不有以開其先是以作爲卜筮以敎人而於此焉齊戒以考其占使其心神明不測如鬼神之能知來也】附錄【程子語易要玩索齊戒以神明其徳夫絢聖人齊戒敬也以神明其徳惡人齊戒示敬也故可以事上帝光庇聖人以此洗心退藏於密聖人以此齊戒以神明其徳夫絢朱子語問天之道便是民之故否曰到得極處固只是一个道理看時須做兩處看方看得周匝無虧欠處問天之道只是福善禍淫之類否曰如陰陽變化春何爲而生秋何爲而殺夏何爲而暑冬何爲而寒皆要理會得問民之故如君臣父子之類否曰故只是事凡民曰用皆是若只理防得民之故卻理會不得天之道便卽民之故亦未是在到得極時固只是一理要之須是都理防周匝始得道夫問明察之義有淺深否曰察深於明明只是大槪明得這道理耳孟子所言明察與易明於天道察於民故同去僞問是以明於天之道而察於民之故曰聖人見得天道知得人事都是這个道理看見蓍龜之靈都包得這道理於是作爲卜筮使民因卜筮皆知得道理都在這裏面了學蒙是興神物以前民用此言有以開民使民都知前時民昬塞吉凶利害是非都不知因這个開了便能如神明然此使是神明其徳又曰民用之則民神明聖人用之則自神明其徳淵齊戒敬也聖人無一時一事而不敬此特因卜筮而言尢見其精誠之至如孔子所愼齊戰疾之意也答敬夫聖人於卜筮其齊戒之心虛靜純一戒謹恐懼卻只是退聽於鬼神學蒙便是聖人也要神明這个本是一个靈聖底物事自家齊戒便防靈聖不齊戒便不靈聖古人所以七日戒三曰齊義剛設爲卜筮以爲民之向導聖人於此又要以卜筮而齊戒以神明其徳顯道神徳行便似這神字猶言凶吉若有神陰相之相似都不是自家做得卻都若神之所爲學蒙是以明於天之道至以前民用此言作易之事也聖人以此齊戒以神明其徳夫此言用易之事也答敬夫是以明於天之道以下言敎民卜筮之事而聖人亦未嘗不敬而信之以神明其徳也蓍之徳圎而神以下卻是從源頭說卻未是說卜筮蓋聖人之心自有易之三徳故渾然是此道理不煩用一毫之私便是洗心卽是退藏於密所謂密者只是它人自無可捉摸處便是寂然不動處吉凶與民同患神以知來知以藏往皆已具此理但卻未用於蓍龜故曰古之聰明叡知神武而不殺者夫神武不殺之言只是譬諭謂聖人已具此理卻不犯手耳明於天之道以下方說蓍龜乃是發用處是興神物以前民用蓋聖人旣具此理又將此理就蓍龜上發明出來使民亦得前知而用之也聖人以此齊戒以神明其徳徳則聖人之徳又卽卜筮以神明之聖人自有此理亦用蓍龜之理以神明之必大但方其退藏而與民同患之用已具及其應變則又以齊戒而神明其徳此則非聖人不能與答蔡李通洗心聖人玩辭觀象理與心會也齊戒聖人觀變玩占臨事而敬也答何鎬聖人此心虛明自然具眾理卦爻許多不是安排對副與人看是甚人來自然撞著易如此聖人也如此所以說个蓍之徳卦之徳明其徳淵明道變舉聖人以此齊戒以神明其徳夫一句𨿽不是本文意思要之意思自好道夫湛然純一之謂齊肅然警惕之謂戒玩此則知所以神明其徳之意也胡叔器問齊戒只是敬否曰也是敬但齊較詳扵戒到湛然純一時那肅然警惕也無了義剛】纂注【張子曰言天之變遷禍福之道由民逆順取捨之故故作易以先之柴氏曰齊戒以致其誠以自神明其徳人心誠則神神則與理無間斷項氏曰此第二節

言始立蓍筮之人以是以發辭惟其聰明叡知也是以明於天道之逺而察於民事之近惟其神武不殺也是以建立蓍策以開斯民占決之用聖人又以卜筮之法所以齊心而戒事問之於神而貢之於明者以自齊戒以自神明其齊則洗心也其戒則藏密也其神明其徳則與民同患也自此以卞遂言畫爻布卦之法以見神明其徳之事也】是故闔戶謂之坤辟戶謂之幹一闔一辟謂之變往來不窮謂之通見乃謂之象形乃謂之器制而用之謂之法利用出入民咸用之謂之神【呂音訓闔陸胡臘反辟陸婢亦反見陸賢徧反】集解【朱子曰闔辟動靜之機也先言坤者由靜而動也乾坤變通者化育之功也見象形器者生物之序也法者聖人修道之所爲而神者百姓自然之日用也】附錄【程子語闔辟便是易一闔一辟謂之變羅氏拾遺眞元之气气之所生不與外气相雜但以外气函養而已若魚在水魚之性命非是水爲之但必水涵養魚乃得生爾人居天地气中與魚在水無異至於飲食之養皆是外气涵養之道出入之息者闔辟之機而已所出之息非入之气但眞元自能生气所入之气止當闔時隨之而入非假此气以助眞元也精義未子語闔辟乾坤理與事皆如此書亦如此這个則說理防意思多淵問易中多言變通之意如何曰處得恰好處便是通問往來不窮謂之通如何曰處得好便不窮不通便窮道夫見乃謂象只是說動而未形有無之間者幾底意思幾𨿽是未形然畢竟是有个物了淵問闔戶謂之坤一段只是這一个物以其闔謂之坤以其辟謂之幹以其闔辟謂之變以其不窮謂之通以其發見而未成形謂之象以其成形則謂之器聖人修明以立敎則謂之法百姓日用則謂之神曰是如此又曰利用出入者便是人生日用都離它不得又曰民之於易隨取而各足易之於民周徧而不窮所以謂之神所以謂之活潑潑地便是這處學蒙】纂注【朱氏曰坤自夏至一陰右行萬物由之而入故曰闔戶幹自冬至一陽右行萬物從之而出故曰辟戶又曰無闔則無辟無靜則無動此歸藏所以先坤歟徐氏曰天道流行有動有靜猶戶之闔辟陽之噓也羣蟄由是而作是謂之幹陰之翕也羣動由是而息是謂之坤先坤後乾陰陽之義也余氏曰戶一而已闔斯爲坤辟斯爲幹且闔且辟爲變可往可來爲通見此戶之象也戶則器也制之於棟字之初者法也千萬世由之而不能離者神也皆言戶也知戶之說則知乾坤之說聖人偶有觸於一物而發明乾坤之妙如此知此者謂之知易觀天地則圖書與得諸此戶無異也先儒觀兔及斷公事之說亦然張子曰夫气本一所以爲陰陽者闔辟而已气辟則溫燠發生闔則收斂肅殺但一體二用不可以二物分之分之則闔辟之機露而生生之用息矣又曰闔辟二機無時止息則陰陽二气安得而離陽極則陰生陰勝則陽復消長陵奪無俄頃之問此天道之所以運行不息入於地道則爲剛柔入於人道則爲仁義才𨿽三而道則一體𨿽兩而用則一項氏曰第三節

言畫卦布爻之法以是故發辭闔戶謂之坤言畫偶爻也凡偶皆屬陰辟戶謂之干言畫奇爻也凡奇皆屬幹一闔一辟謂之變六畫旣成剛柔相雜言成卦也往來不窮謂之通九六之動交相往來言之卦也皆自神而明之也案其迹而言見於蓍策謂象形於卦爻謂器制用之謂卜筮之法可謂明矣究其用言之枯莖敗槧而內外靜作之務皆資於利用王公皁之人皆用以決疑極深研幾其妙如此豈非天下至神乎此自明而神也此下復推明制作之本】是故易有大極是生兩儀兩儀生四象四象生八卦【呂音訓大陸音泰】集解【朱子曰一每生二自然之理也易者陰陽之變大極者其理也兩儀者始爲一畫以分陰陽四象者次爲二畫以分太少八卦者次爲三畫而三才之象始備此數言者實聖人作易自然之次第有不假絲毫智力而成者畫卦揲蓍其序皆然詳見序例啟蒙】附錄【程子語範文甫問四象曰左右前後楊中立問四象曰四方時氏拾遺朱子語易者陰陽之變太極其理也眞氏記天地之間只有動靜兩端循環不已更無餘事此所謂易而其動其靜必有所以動靜之理焉是則所謂太極也董易有太極是生兩儀卽所謂易也但倒說此一句故曰易有太極砥太極十全是具一个善若三百八十四爻中有善有惡皆陰陽變化後方有八卦列於六經爲萬世文字之祖答呂伯恭易有太極便是下面兩儀四象八卦自三百八十四爻緫爲六十四自六十四緫爲八卦自八卦緫爲四象自四象緫爲兩儀自兩儀緫爲太極以物論之易之有太極如木之有根浮圖之有頂但木之根浮圖之頂是有形之極故周子曰無極而太極是它說得有功處然太極之所以爲太極卻不離乎兩儀四象八卦如一陰一陽之謂道指一陰一陽之謂道固不可而道則不離乎陰陽也必大周子康節說太極是和陰陽衮說易中便擡起說周子言太極動而生陽靜而生陰動時便是陽之太極靜時便是陰之太極蓋太極卽在陰陽裏如易有太極是生兩儀則先從實理處說若說其生則俱生太極依舊在陰陽裏但言其次序須有這實理方始有陰陽也其理則一𨿽然自見在事物而觀之則陰陽函太極推其本則太極生陰陽謹兩儀者兩个儀象也非是指天地之形而言伏羲初畫陰陽指言此二畫爲陰陽之象故曰兩儀也砥龜山過黃亭詹季魯家季魯問易龜山取一張紙畫个圈用墨塗其半云這便是易此說最好只是一陰一陽做出許多般樣顯子闔辟往來乃是易之道易有太極則承上文而言所以往來闔辟而無窮者以其有是理耳有是理則天地設位而易行乎其中矣兩而生四四而生八至於八則三變相因而三才可見故聖人因之畫爲八卦以形變易之妙而定吉凶至此然後可以言書耳答蔡季通太極兩儀四象八卦者伏羲所畫八卦之法也說卦天地定位至坤以藏之以前伏羲所畫八卦之位也帝出乎震以下文王卽伏羲已成之卦而推其義類之辭也木之】纂注【南軒張氏曰易者生生之妙而太極者所以生生者也程氏珙曰太者至大而無所不包極者至極而無所不備太極之道大化同流屈信消長萬類一本至理兼該莫不包舉而悉備也天地之所以爲天地人物之所以爲人物皆本於太極自然之理周子曰無極而太極也蓋謂是理至神至妙動靜互根陽變陰合循環無始焉有終極形而上者之謂也易曰天地絪緼萬物化醇男女媾精萬物化生故物物各具一太極而萬物同此一太極也眞氏曰案古書言太極自易之外如老子曰有物混成先天地生寂兮寥兮獨立而不攺周行而不殆可以爲天下母吾不知其名字之曰道彊名之曰大佛氏因之亦曰有物先天地無形本寂寥能爲萬象主不逐四時凋夫太極理而已矣二氏乃以物言可乎又老子曰道生一一生二二生三三生萬物莊子曰夫道有情有性無爲無形可而不可見自本自根未有天地自古以固存神鬼神帝生天生地在太極之先而不爲髙在太極之下而不爲深先天地生而不爲久長於上古而不爲老列子曰气形質具而未相離故曰渾淪凡此皆指太極而言也朱子嘗答學者曰太極之義正謂理之極致耳有是理卽有是物無先後次序之可言故曰易有太極則是太極乃在陰陽之中而非在陰陽之外也今以乾坤未判大衍未分之時論之恐未安也形而上者謂之道形而下者謂之器今論太極而以天地未分元气合而爲一者言之亦恐未安也有是理卽有是气理一而己气則無不兩者故易曰太極生兩儀而老子乃謂道先生一而後乃生二則其察理亦不精矣朱子所辧可謂有功於學者大抵自周子以前凡論太極皆以气言莊子以道在太極之先所謂太極乃是指作天地人三者气形已具而渾淪未判者之名而道又別是一懸空底物在太極之先則道與太極爲二矣不知道卽太極太極卽道以其通行而言則曰道以其極致而言則曰極又何嘗有二邪若列子渾淪之云漢志函三爲一之說所指皆同倘非周子啟其祕而朱子又闡而明之孰知太極之爲理而非气也哉或謂古書有所謂太一有所謂太易太初太始太素其與太極同乎異乎曰太一者卽太極之異名也禮曰禮必本於太一分而爲天地以其極至則曰極以其無二則曰一所謂名殊而義一者也若所謂太易未見气太初气之始太始形之始太素質之始也則以气形質言之而非指乎此理矣不必引以爲類也】八卦定吉凶吉凶生大業集解【朱子曰有吉有凶是生大業】附錄【朱子語卦畫旣立便有吉凶在裏蓋是陰陽往來交錯於其間時則有消長之不同長者便爲主消者便爲客事則有當否之或異當者便爲善否者便爲惡卽其主客善惡之辧而吉凶見矣故曰八卦定吉凶吉凶旣決定而不差則以之立事而大業自此生矣此聖人作易敎民卜筮以開天下之愚以定天下之志以成天下之事者如此賀孫】纂注【項氏曰自太極以至末章爲第四節

極言聖人制作之本然制作之本有三易有太極以下六句言成器之所由立天生神物以下四者爲易書之所由作雙湖先生曰案項氏分節目甚好但其間語未盡純難全纂爾】是故法象莫大乎天地變通莫大乎四時縣象著明莫大乎日月崇髙莫大乎富貴備物致用立成器以爲天下利莫大乎聖人探賾索隱鉤深致逺以定天下之吉凶成天下之亹亹者莫大乎蓍龜【呂音訓縣陸音探陸吐南反賾陸氏曰九家作冊亹陸亡偉反莫善乎蓍龜今本作莫大陸氏曰本亦作莫大】集解【朱子曰富貴謂有天下履帝位立下疑有闕文亹亹猶勉勉也疑則怠決故勉】附錄【朱子語賾是雜亂不是妙字本從口是喧闡意從亦然學蒙問定吉凶成亹亹莫大乎蓍龜如何曰人到疑而不能決處便放倒了不肯向前旣得卜筮知其吉凶自然勉勉住不得則其所以亹亹者是卜筮成之也必大易占不用龜而每言蓍龜皆具此理也董】纂注【柴氏曰六者莫大皆易之中興易無乎不在天地四時日月其最著者也非富貴之位則易之道不行非聖人之作則易之用不備非蓍龜之神則易之理不顯然易道之行豈必富貴然聖人之道以及物爲本心又下接備物致用爲天下利爲言故有取於富貴也故曰廣土眾民君子欲之所樂不存焉徐氏曰法謂效法象謂成像萬物之生有顯有微皆法象也而莫大乎天地萬物之運終則有始皆變通也而莫大乎四時天文煥爛皆懸象著明也而莫大乎日月崇髙以位言而貴爲天子富有四海者爲尢大智者創物巧者之皆足以爲利而物無不備用無不致立成器以爲天下利者惟聖人爲大賾隱以物象言深逺以事理言探之索之則賾者陳而隱者顯矣鉤謂曲而取之致謂推而極之則深者出而逺者至矣卦爻示人者明若觀火則有以決其吉凶而勉其有成也故曰成天下之亹亹者莫大乎蓍龜上三言以易之在造化者言也下三言以易之在人事者言也天地有自然之法象非崇髙富貴位與天地並何以修道而立敎四時有自然之變通非聖人作易變通盡利何以神化而冝民日月之明旁燭幽遐非易之示人本隱之顯何以開物成務是三言者各有所合也蔡氏曰立字下當有象字】是故天生神物聖人則之天地變化聖人效之天垂象見吉凶聖人像之河出圖洛出書聖人則之【呂音訓見陸賢徧反出陸如字又尺遂反下同洛陸氏曰王肅作雒漢家以火徳王故從各佳】集解【朱子曰此四者聖人作易之所由也河圖洛書詳見啟蒙】附錄【程子語因見賣兔者聖人見河圖洛書而畫八卦然何必圖書只有此兔亦可作八卦數便在中可起古之聖人只取神物之至著者爾只如樹木亦可見數兔何以無尾有血無脂只爲是陰物大扺陽物尾長陽盛者尾愈長如雉是盛陽之物故尾極長又其身文明今之行軍者多植尾車上以雨晴如天將雨則先垂向下才晴便直上安節孔子感麟而作春秋或謂不然如何曰春秋因感麟而作然麟不出春秋豈不作孔子之意蓋亦有素因此一事乃作故其書之成復以此終大抵須有發端處如畫八卦因見河圖洛書果無河圖八卦亦須作入關錄】纂注【朱氏曰蓍一根百莖龜具八卦五行天地之數神物也故聖人則之天地變化四時行焉百物生焉故聖人效之日月五星天象也天不言示人以象吉凶見矣故聖人像之河圖九宮洛書五行聖人則之又曰效之者效之以立爻之動故曰爻也者效天下之動者也象之者象也於蓍龜圖書言則之者大衍之數八卦五行作易者則之故乾坤坎離震巽艮兌三畫之卦爻皆合九六七八數皆十五水六火七木八金九五行之數具焉曰聖人以蓍龜而信天地四時日月之象數以河圖洛書而信蓍龜之象數信矣其不疑也於是乎作易蔡氏曰效學也象形像也變化垂象天地造化之可考者聖人效象之而易道以明神物圖書天地生物而備數者聖人則之而易法以著此乃作易之旨也雙湖先生曰神物謂蓍則之而四十九之用以行變化謂陰陽效之而卦爻動靜備象謂日月星辰循度失度而吉凶見象之而卦爻有以斷吉凶圖書則金木水火土生成克制數則之而卦畫方位定皆作易之本也】易有四象所以示也系辭焉所以告也定之以吉凶所以斷也集解【朱子曰四象謂陰陽老少示謂示人以所值之卦爻此第十一章

專言卜筮】纂注【錢氏藻曰有其象亡其辭則示人以其意而已聖人懼後世不能與知也於是系之辭以告之定其辭以斷之曰示則使人有所見曰告則使人有所知曰斷則使人無所疑朱氏曰聖人所以示人吉凶也易於吉凶有以利言者有以情遷者有義命當吉當凶當亨當否者一以貞勝而不顧非聖人不能定之也定之者所以斷之雙湖先生曰此章凡八稱聖人皆指伏羲只系辭以告是文王周公事首揭夫易何爲者也一句爲問辭喚起一章大意而以夫易開物以下爲答辭盡說歸卜筮其下六个是故一个是以皆發明卜筮事第一个是故說聖人以通以定以斷緫言卜筮之綱也第二个是以言聖人以此冼心第三个是故言聖人以此齊戒此卽卜筮以用卜筮也第五个是故再提起易有太極論生儀象卦之法亦揲蓍求卦之事第六个是故𨿽論天地四時日月實歸重聖人有富貴之位能致用立器以利天下而必以蓍龜成亹亹者結之亦聖人事也至第七个是故四致意於聖人則之效之象之則之而未及文王周公之辭焉故本義謂此章專言卜筮然𨿽專言卜筮而伏羲畫卦之法其綱顉已備見於是而圖書爲作易之原亦因是而發焉此皆不可不知也】易曰自天祐之吉無不利子曰祐者助也天之所助者順也人之所助者信也履信思乎順又以尙賢也是以自天祐之吉無不利也【呂音訓又以陸氏曰鄭本作有以晁氏曰案又古文有字今文當作有】集解【朱子曰釋大有上九爻義然在此無所屬或恐是錯簡冝在第八章

之末】附錄【朱子語引大有上九爻以明上文之義或曰此一節冝在八章之末】纂注【朱氏曰天之所助者順也人之所助者信也六五履信而思乎順又自下以尙賢是以自天祐之吉無不利言此明獲天人之理然後吉無不利聖人明於天之道而察於民之故合天人者也柴氏曰聖人興易以示天下欲居則觀其象而玩其辭動則觀其變而玩其占捨逆取順避凶趨吉而已六十四卦中如大有上九爻辭之順道而獲吉者多矣夫子於此再三舉之者以自天祐之吉無不利之辭深見人順道而行自與吉防之意】子曰書不盡言言不盡意然則聖人之意其不可見乎子曰聖人立象以盡意設卦以盡情僞系辭焉以盡其言變而通之以盡利鼓之舞之以盡神【呂音訓書不盡陸如字又津忍反下同】集解【朱子曰言之所者淺象之所示者深觀奇偶二畫包含變化無有窮盡則可見矣變通鼓舞以事而言兩子曰字冝衍其一蓋子曰字皆後人所加故有此誤如近世通書乃周子所自作亦爲後人每章加以周子曰字其設問答處正如此也】附錄【程子語言貴簡言愈多於道未必明杜元凱卻有此語云言髙則旨逺辭約則義微大率言語須是涵養而有餘意所謂書不盡言言不盡意精義朱子語問書不盡言言不盡意一章曰立象盡意是觀一奇一偶兩畫包含變化無窮盡設卦以盡情僞則有一奇一偶設之於卦自是盡得天下情僞系辭焉便斷其吉凶變而通之以盡利此言占得此卦陰陽老少交變因其變便有通之理鼓之舞之以盡神未占得則有所疑旣占則無所疑自然使人腳輕手快行得順便如大衍之後言顯道神徳行是故可與酬酢可與祐神定天下之吉凶成天下之亹亹皆是鼓之舞之之意範元裕問書不盡言言不盡意是聖人設問之辭曰也是如此言是不足以盡意故立象以盡意書是不足以盡言故系辭以盡言又曰書不盡言言不盡意是元舊有此語又曰立象以盡意不獨聖人有這意思寫出來自是他象上有這意設卦以盡情僞不成聖人有情又有僞自是卦上有這情僞但今不曉那處是僞沈思久之曰看來情僞只是个好與不好如剝五陰只是要害一个陽這是不好底情便是僞如復如臨便是好底卦便是眞情學蒙問立象設卦系辭是聖人發其情意見於書變通鼓舞是聖人推而見扵事否曰是學蒙變通盡利鼓舞盡神是言立象設卦系辭皆爲卜筮之用而天下之人方知所以趨吉避凶奮然有所興作不知手之舞之足之蹈之之意故曰定天下之吉凶成天下之亹亹者莫大乎蓍龜猶懼迫天下之人勉之爲善相似謨問鼓之舞之蓋有以作興振起之使人遷善而不自知否曰鼔之舞之便無所用力自是聖人敎化如此鼓舞於占上分數較多自是樂防得而不自知因舉橫渠云巫風其鼓舞之盡神者與巫字從工兩邊人字是取象其舉袖巫者祀神如舞雩之類皆須舞蓋以通暢其和气達於神明僴問鼓舞恐是振發明防意思否曰然蓋提撕警覺使人各爲其所當爲也道夫鼔之舞之以盡神亦只如成天下亹亹之義鼓舞有發動之意鼓天下之動者存乎辭是因易之辭而知吉凶後如此必大歐公謂書不盡言言不盡意者非蓋它不曾看立象以盡意一句惟其言不盡意故立象以盡之學者於言上防得者淺於象上會得者深】纂注【楊氏萬里曰以一卦言之天地交者泰之象也天地不交者否之象也通塞之象立冶亂之意盡矣以一爻言之初而潛者勿用之象也上而亢者不知進退之象也上下之象立而潛退之意盡矣卦設而天地萬物之情可得而見鬼神之情狀可得而知而況於人之情僞乎元亨利貞者卦之辭也潛龍勿用者爻之辭也系之以卦辭不足又系之以爻辭則盡其言矣丘氏曰書以記言言有非書所能述言以道意意有非言所能達於是聖人爲之立象以示人使之觀象而意自得爲之系辭以斷吉凶使之玩辭而言以明情實也僞虛也人之情僞何啻萬端自六十四卦旣陳而是非得失居然可見故足以盡情僞變通以事言謂因其卦之變而通之使人凡有所爲知所趨避故足以盡利鼓舞以心言謂其奮然有所興起也方其未占則人心有疑而不敢爲旣占則自然作興亹亹而不厭故足以盡神立象設卦系辭三者言作易之體變通鼓舞二首言用易之事】乾坤其易之緼邪干坤成列而易立乎其中矣乾坤毀則無以見易易不可見則乾坤或幾乎息矣【呂音訓緼陸氏曰於粉反徐於憤反王肅又於問反】集解【朱子曰緼所包畜者猶衣之著也易之所有陰陽而已凡陽皆幹凡陰皆坤畫卦定位則二者成列而易之體立矣乾坤毀謂卦畫不立乾坤息謂變化不行】附錄【程子語乾健坤順人亦不曽果是體認得乾坤毀則無以見易精義朱子語乾坤其易之緼緼如緼袍之緼是个胎骨子人傑向論衣敝緼袍緼是綿絮胎今看此緼字正是如此取義易已著此理乾坤則是體骨必大易之言乾坤者多以卦言易立乎其中只是言乾坤之卦旣成而易立矣乾坤成列便是乾一至坤八都成列了其變易方立乎其中若只是一陰一陽則未有變易在又曰有這卦則有變易無這卦便無這易了又曰易有太極則以易主此一段別以乾坤爲主學蒙問乾坤成列是說兩畫之列是說八卦之列曰兩畫也是列八卦也是列六十四卦也是列學蒙乾坤其易之緼邪干坤成列而易立乎其中這又只是言立象以盡意設卦以盡情僞易不過只是一个陰陽奇偶千變萬變則易之體立若奇偶不交變奇純是奇偶純是偶去那里見易易不可見則陰陽奇偶之用亦何自而辧問在天上如何曰關天地什麼事此皆說易不外奇偶兩物而已元裕自易道體統而言則乾陽坤陰一動一靜乃其緼也自乾坤成列而觀則易之爲道又不在乾坤之外惟不在外故曰乾坤毀則無以見易然易不可見則乾自乾坤自坤故又曰易不可見則乾坤或幾乎息矣答敬夫乾坤毀則無以見易易只是陰陽卦畫沒這幾个卦畫憑个甚寫出那陰陽造化何處更得易來這只是反覆說易不可見則乾坤或幾乎息只是說揲蓍求卦別更推不去說做造化之理息也得不若前說較平淵乾坤成列易立乎其中只足說乾坤二卦易只足說易之書與天地設位而易行乎其中之易不同行乎其中者卻是說易之道理必大】纂注【余氏曰旣曰乾坤易之緼又曰乾坤易之門徹內外只如此張子曰乾坤旣列則其間六十四卦爻位錯綜以爲變易乾坤不列則何以見易易不見則是無干坤乾坤天地也易造化也聖人之意莫先乎要識造化旣識造化然後有理可窮彼惟不識造化以爲幻妄也不見易則何以知天道不知道則何以語性又曰陰陽剛柔仁義之本立而後知趨時應變故乾坤毀則無以見易感而後通不有兩則有一故聖人以剛柔立本乾坤毀則無以見易楊氏時曰或問乾坤毀則無以見易如此則易不屬無矣曰易固非無張橫渠深�老子有無之論莫有見於此否曰然才說無便成斷滅去如釋氏說空】是故形而上者謂之道形而下者謂之器化而裁之謂之變推而行之謂之通舉而措之天下之民謂之事業【呂音訓上陸時掌反錯陸氏曰七故反本又作措】集解【朱子曰卦爻陰陽皆形而下者其理則道也因其自然之化而裁制之變之義也變通二字上章以天言此章以人言】附錄【程子語形而上爲道形而下爲器須著如此說器亦道道亦器但得道在不系今與後已與人吁有形皆器也無形爲道絢形而上者天地之道形而下者陰陽之功眞氏記如形而上者謂之道不可移謂字在之字下此孔子文章光庭形而上者謂之道形而下者謂之器若如或者以淸虛一大爲天道則一作此乃以器言而非道也絢佛氏不識陰陽晝夜生死古今安得謂形而上者與聖人同乎系辭曰形而上者謂之道形而下者謂之器又曰立天之道曰陰與陽立地之道曰柔與剛立人之道曰仁與義又曰一陰一陽之謂道陰陽亦形而下者也而曰道者惟此語截得上下最分明元來只此是道要在人黙而識之也並絢朱子語問形而上者謂之道形而下者謂之器如何分形器曰形而上者是理才有作用便是形而下者問陰陽如何是形而下者曰一物便有陰陽便有作用寒暖生殺皆見得是形而下者事物𨿽大皆形而下者理𨿽小皆形而上者木之道是道理事事物物皆有个道理器是形迹事事物物亦皆有个形迹有道須有器有器須有道有物必有則賀孫可見底是器不可見防是道理是道物是器董道非器不形器非道不立蘷孫凡有形有象者皆器也其所以爲是器之理者則道也如所謂始終晦明奇偶之屬皆陰陽所爲之器獨其所以爲是气之理如目之眀耳之聰父之慈子之孝乃爲道耳答陸九淵形而上者指理形而下者指事物事事物物皆有理事物可見而其理難知卽事卽物便要見得此理只是如此看但要眞實於事物上見得這道理然後於已有益謨問形而上下如何以形言曰此言最的當設若以有形無形言之便是物與理相間斷了所以謂攔截得分明者只是上下之間分別得一个界至分明器亦道道亦器有分別而不相離也化是漸漸消化亹亹地去有漸底意思不見其化之迹且如而今天气漸漸化涼將去到得立秋便截斷這以後是秋便是變又曰只就那化中截截取便是變道夫化是因其自然而化裁是人爲變是變了他且如自初一至三十日便是化到這三十日截斷做一月明日便屬後月便是變又如今年三百六十日須待日日漸次進去到那滿時這便是化自春而夏夏而秋秋而冬聖人去這里截做四時這便是變化不是一日內便頓然恁地人之進徳亦如此三十而立不到那三十時便立須從十五志學漸漸化去方到淵如子丑寅卯十二時皆以漸而化不見其化之迹及亥子時便截取子屬明日所謂變也人傑又如星辰運行無頃刻停息若逐時記之自不勝其記以昏旦紀之則一日差一度然亦記不得所以只於逐月截斷道昏某中旦某中逐日便是化到這一月處便是變化而裁之方是分下頭項推而行之便是見於事如堯典分命羲和許多事便是化而裁之到敬授人時便是推而行之學蒙化而裁之謂之變推而行之謂之通裁是裁截之義謂如一歲裁爲四時一時裁爲三月一月裁爲三十日一日裁爲十二時此是變也如陰陽兩爻自此之彼自彼之此若不截斷則豈有定體通是通其變將已截斷者推而行之便是通謂如占得幹之履便是九三如幹幹不息則我所行者以此而措之於民則謂之事業也必大化而裁之屬前項事謂漸漸化去裁制成變則謂之變推而行之屬後項事謂推而爲別一卦了則通行無礙故爲通舉而措之天下謂之事業便只是定天下吉凶成天下亹亹者元裕問形而上者謂之道一段只是這一个道理但卽形器之本體而不離乎形器則謂之道就形器而言則謂之器聖人因其自然化而裁之則謂之變推而行之則謂之通舉而措之則謂之事業裁也行也措也都只是裁行措這道曰是董問易中多言變通通字之意如何曰處得恰好處便是通問往來不窮謂之通如何曰處得好便不窮通便不窮不通便窮推而行之謂之通如何曰推而行之便就這上行將去且如亢龍有悔是不通了處得來無悔便是通變是就時就事上說通是就上面處得行處說故曰通其變只要常敎流通不窮問如富貴貧賤夷狄患難這是變行乎富貴行乎貧賤行乎夷狄行乎患難至於無入而不自得便是通否曰然道夫形而上底虛渾是道理形而下底實便是器這个分說得極精切故明道云惟此語截得上下最分明佐伊川云形而上謂道形而下謂器須著如此說曰這是伊川見得分明故云須如此說形而上者是理形而下者是物如此開說方見得分明如此子方說得道不離乎器器不違乎道處如爲君須止於仁爲臣須止於敬爲子須止於孝爲父須止於慈這皆道理合如此今人不解恁地說便不索性兩邊說怎生說得通賀孫問明道云陰陽亦形而下者而曰道只此兩句截得上下分明截字莫是斷字誤曰正是截字形而上形而下卽就形處離合分別此正界至處若只說作在上在下便是兩截矣董】纂注【張子曰形而上者是無形體故謂之道形而下者是有形體故謂之器無形迹者卽道也如大徳惇化是也有形迹者卽器也見於事實是也又曰聖人因天地之化截節而立法使民知寒暑之變故爲之春夏秋冬亦化裁之一端爾楊氏萬里曰此一節所以別言易道之體極言易道之用也何謂體曰道曰器是也何謂用曰變曰通曰事業是也項氏曰自奇偶未形以上則謂之太極不可以陰陽名也自奇偶旣形以下則謂之兩儀四象八卦而陰陽之體定矣體定而變化行故幹本健也初爻化爲入中爻化爲麗末爻化爲說坤本順也初爻化爲動中爻化爲陷末爻化爲止六十四象皆示人以化裁之變也當其變也順而推之則通違而執之則窮幹之災變而無首則吉坤之傷變而永貞則利此皆敎人以推而行之通也於以通天下之志以定天下之業以斷天下之疑此舉而措之謂之事業也】是故夫象聖人有以見天下之賾而擬諸其形容象其物冝是故謂之象聖人有以見天下之動而觀其會通以行其典禮系辭焉以斷其吉凶是故謂之爻【呂音訓是故夫象此四字衍文之賾陸氏曰本亦作之至賾】集解【朱子曰重出以起下文】纂注【郭氏京曰是故聖人有以見天下之賾是故字下誤增夫象字此節本是第六章

首於此引之者爲極天下之賾者以下爲引文成義之勢驗第六章

足見誤矣】極天下之賾者存乎卦鼓天下之動者存乎辭集解【朱子曰卦卽象也辭卽爻也】附錄【朱子語極天下之賾者存乎卦卦體之中備陰陽變易之形容鼓天下之動者存乎辭是說出這天下之動如鼓之舞之相似如初九當潛則鼓之以勿用九二當見則鼓之以利見大人若無辭則都發不出了必大卦卽象也辭則爻也大抵易只是一个陰陽奇偶而已此外更有何物董】化而裁之存乎變推而行之存乎通神而明之存乎其人黙而成之不言而信存乎徳行【呂音訓裁陸氏曰本又作財黙而成今本有之字陸氏曰本或作黙而成之晁氏曰案九家無之字行陸下孟反】集解【朱子曰卦爻所以變通者在人人之所以能神而明之者在徳此第十二章

】附錄【程子語易因爻象論變因變化論神因神論人因人論徳行大體通論易而終於黙而成之不言而信存乎徳行全集拾遺學者要得不錯須是學顏子學顏子便有準的參也魯竟以魯得之黙而成之不言而信存乎徳行也要語或問系辭自天道言中庸自人事言似不同曰同系辭𨿽從天地陰陽鬼神言之然卒曰黙而成之不言而信存乎徳行中庸亦曰鬼神之爲徳其盛矣乎視之而不見聽之而不聞體物而不可遺使天下之人齊明盛服以承祭祀洋洋乎如在其上如在其左右詩曰神之格思不可度思矧可射思夫微之顯誠之不可揜如此夫是豈不同絢昨日之會大率談禪持國之爲此學者三十年矣其所說者盡說得知有這道理然至於反身而誠卻竟無得處他有一个覺之理可以敬以直內矣然無義以方外其直內者要之其本亦不是譬之贊易前後貫穿卻說得是有此道理然須黙而成之不言而信存乎徳行一再有徳行字處是所謂自得也談禪者𨿽說得蓋未之有得大臨朱子語問化而裁之謂之變化而裁之存乎變如何分曰上文化而裁之喚做變下是就這變處見得化而裁之學蒙變化字多相對說化裁之變又說得來重如雲幽則有神神本皆屬幽然以神二字相對說則屬幽神又自屬明變化相對說則變是長化是消綱神而明之一段卻與形而上謂之道相對說自形而上謂之道說至於變通事業是自至約處說入至麤處自極天下之賾者存乎卦至神而明之又自至麤上說入至約處黙而成之不言而信則說得又微矣元裕】纂注【張子曰化而裁之存乎變存四時之變則周歲之化可裁存晝夜之變則百刻之化可裁推而行之存乎通推四時而行則能存周歲之通推晝夜而行則能存百刻之通又曰道至有難明處而能明之此則在人也凡言神亦必待形然後著不得形神何以見神而明之存乎其人然則須待人然後能明乎神蔡氏曰神明之化能使天下自成而不待乎告敎者又在乎徳行之至而感之耳故曰存乎徳行中庸曰聲色之化民末也上天之載無聲無臭正謂此也神而明之者徳行之本黙而成之者徳行之效丘氏曰上文五謂者皆聖人作易之用此六存者則聖人之用夫易也前言變通而歸之事業推易道於民也此言變通而歸之徳行存易道於已也楊氏萬里曰此章言聖人作易之意其散在六十四卦之爻章其聚在乾坤之二卦聖人用易之道其散在天下之事業其聚在一身之徳行也又曰易有三一曰天易二曰竹易三曰人易天尊地卑乾坤定矣天易也書不盡言言不盡意竹易也存乎其人存乎徳行人易也有聖人焉能行易之道神而明之黙而成之則易不在天不在竹而在人矣】

周易會通卷十二﹤經部﹐易類﹐周易會通﹥

欽定四庫全書

周易會通卷十三

元董眞卿撰

系辭下【附錄呂音訓下系凡十一章自八卦成列至禁民爲非曰義爲第一章

自古者包犧氏之王天下也至吉凶生而悔吝著也爲第二章

陽卦多陰至立心勿恆凶爲第三章

子曰乾坤其易之門邪至其衰世之意邪爲第四章

夫易彰往而察來至以明失得之報爲第五章

易之興也其中古乎至巽以行權爲第六章

易之爲書也不可逺至道不虛行爲第七章

易之爲書也原始要終至其剛勝邪爲第八章

易之爲書也廣大悉備主故吉凶生焉爲第九章

易之興也其當殷之末世至此之謂易之道也爲第十章

夫乾天下之至健也至失其守者其辭屈爲第十一章

第一章

從孔氏第二章

從晁氏第三章

從晁氏朱氏第四章

第五章

從晁氏第六章

從孔氏晁氏朱氏第七章

從晁氏朱氏第九章

第十章

從晁氏第十一章

從孔氏】

八卦成列象在其中矣因而重之爻在其中矣【朱氏呂音訓重陸直】集解【龍反朱子曰成列謂乾一兌二離三震四巽五坎六艮七坤八之類象謂卦之形體也因而重之謂各因一卦而以八卦次第加之爲

六十四也爻六爻也旣重而後卦有六爻也朱子語問八卦成列象在其中矣象只是乾兌離震之象未說到天地雷風處否曰是然八卦成列是做一項看象在其中又是逐个看又問曰成列是自一奇一耦畫到三畫處便是成列其中逐一分便有乾兌離震之象否曰是學蒙八卦所以成列乃是從太極兩儀四象漸次生出以至於此畫成之後方見其有三才之象非聖人因見三才遂以已意思惟而連畫三爻以象之也因而重之亦是因八卦之已成各就上面接次生出逐爻則更加三變方成六十四卦若待生全卦則只用一變便成六十四卦𨿽有遲速之不同然皆自然漸次生出各有行列次第畫成之後然後見其可盡天下之變不是聖人見下三爻不足以盡天下之變然後別生計較又並畫上三爻以盡之也此等皆是作易妙處方其畫時𨿽是聖人亦自不知裏面有許多巧妙奇特直是要人細心體認不可艸艸立說答袁樞問八卦成列只是說乾兌離震巽坎艮坤先生解更云之類如何曰所謂成列者不止只論此橫圖若干南坤北又是一列所以云之類學蒙】纂注【柴氏曰八卦列成則凡天下之象舉在其中不止八物如說卦中所列皆是此指三畫之卦言也蔡氏曰象謂天地山澤雷風水火八卦所用者在象故曰象爻謂剛柔之畫六十四卦所用者在爻故曰爻楊氏萬里曰八卦未畫萬象在天下八卦旣畫萬象在易卦未重象備而爻未傋卦旣重爻始備矣】剛柔相推變在其中矣系辭焉而命之動在其中矣【呂音訓命之陸氏曰孟作明之】集解【朱子曰剛柔相推而卦爻之變往來交錯無不可見聖人因其如此而皆系之辭以命其吉凶則占者所值當動之爻象亦不出乎此矣】附錄【朱子語問變字是緫卦爻之有往來交錯者言動字是專指占者所值當動防爻象言否先生云變是就剛柔相錯而成卦爻上言動是專主當占之爻言如二爻變則占者以上爻爲主這上爻便是動處如五爻變一爻不變則占者以不變之爻爲主則這不變防便是動處也學蒙】纂注【蔡氏曰剛柔爻之體相推謂剛推柔柔推剛也惟其相推故能成其變系辭爻象之辭卽其變而命之故能鼓其動南軒張氏曰謂在其中者言非自外至者也】吉凶悔吝者生乎動者也集解【朱子曰吉凶悔吝皆辭之所命也然必因卦爻之動而後見】纂注【柴氏曰吉凶悔吝生乎動者主動爻而言也如情僞相感逺近相取愛惡相攻皆是動也周子曰吉凶悔吝生乎動噫吉一而已動可不愼乎】剛柔者立本者也變通者趣時者也【呂音訓趣陸七樹反】集解【朱子曰一剛一柔各有定位自此而彼變以從時】附錄【朱子語此兩句亦相對說剛柔者陰陽之質是移易不得之定體故謂之本若剛變爲柔柔變爲剛便是變通之用必大剛柔者立本者也變通者趣時者也便與變化者進退之象也剛柔者晝夜之象也是一樣剛柔兩个是本變通便只是其往來者學蒙剛柔者晝夜之象所謂立本變化者進退之象所謂趣時文蔚】纂注【朱氏曰爻有剛柔不有兩則一不立所以立本也剛柔相變通其變以盡利者趨時也趨時者時中也故曰乾坤毀則無以見易矣柴氏曰六爻有剛柔爲之本體然後消息進退隨時而變通故幹六爻旣以爲本則潛飛躍皆欲趨時之類蔡氏曰剛柔者變通之本體變通者剛柔之時用】吉凶者貞勝者也【呂音訓貞勝陸氏曰姚作貞稱】集解【朱子曰貞正也常也物以其所正爲常者也天下之事非吉則凶非凶則吉常相勝而不已也】附錄【朱子語貞只是說它體處常常如此貞常也陰陽常只是个相勝如子以前便是夜勝晝子以後便是晝勝夜並董問貞字便是性之骨子曰常恁地便是他本如此猶言附子者貞熱者也龍腦者貞寒者也天下只有个吉凶常相往來學蒙吉凶者貞勝者也這一句最好看這兩个物事常在這里相勝一个吉便有一个凶在後面來這兩个不是一定住在這里底物各以其所正爲常正是說他當然之理蓋言其本相如此也與利貞之貞一般所以說利貞者性情也橫渠說得這个別他說道貞便能勝得他如此則下文三个貞字說不通這个只是說吉凶相勝天地間一陰一陽如環無端便是相勝防道理易說張子貞勝之說𨿽非經意然其說亦自好便只行得他此說有甚不可大凡看人解經𨿽有與經稍逺然其說是防自是一說不可廢他必大吉凶以貞勝有𨿽得凶而不可避者縱貧賤窮困死亡卻非悔吝故橫渠云不可避凶趨吉一以貞勝者是也必大】纂注【張子曰有義命當吉當凶當亨當否者聖人不使避凶趨吉一以貞勝而不顧如大人否亨有隕自天過涉滅頂凶無咎損益龜弗克違及其命亂之類三者情異不可不察南軒張氏曰夫變動以利言吉凶以情遷此吉凶所以生乎動也若夫得正固之道則寂然不動確乎不拔禍亦不屈福亦不求吉凶無得而動之者此吉凶以貞勝者也徐氏曰先言變動而後獨言吉凶悔吝生乎動者以動詳於變故也此言吉凶悔吝而後止言吉凶者以吉凶有悔吝之積也】天地之道貞觀者也日月之道貞明者也天下之動貞夫一者也【呂音訓觀陸官喚反又音官】集解【朱子曰觀示也天下之動其變無窮然順理則吉逆理則凶則其所正而常者亦一理而已矣】附錄【程子語天地之道常垂象以示人故曰貞觀日月常明而不息故曰貞明大臨朱子語吉凶常相勝不是吉勝凶便是凶勝吉二者常相勝故曰貞勝天地之道則常示日月之道則常明天下之動貞夫一者也天下之動𨿽不齊常有一个是防故曰貞夫一陰符經云自然之道靜故天地萬物生天地之道浸故剛柔勝若不是極靜則天地萬物不生浸者漸也天地之道漸漸消長故剛柔勝此便是吉凶貞勝之理這必是一个識道理人說文蔚陰符經云云此語極道得妙靜能生動浸是漸漸恁地消去了又漸漸恁地長天地之道便是常恁地示人易說問貞勝貞觀貞明張程之說孰是曰伊川解貞作常者爲是吉凶二者不是吉便是凶常須一件勝故曰貞勝貞所以訓常者易解此字處多雲正固固乃常也爲正字盡貞字義不得故又著一固字謂此𨿽是正又須常固守之然後爲貞必大伊川說常字甚佳胡】纂注【張子曰天地日月其變不能遷夫正天地之道至大至廣貞乃能觀日月之明貞乃能明天下之動貞乃能一楊氏時曰貞正也正者靜一之性𨿽天地日月聖人有所不能外天運乎上地處乎下終古不息者以正觀也日顯乎晝月顯乎夜其明不已者以正明也天下之動紛至沓來皆有以一之者以正幹也經曰貞者事之幹非此之謂歃】夫幹確然示人易矣夫坤隤然示人簡矣【呂音訓確陸氏曰苦角反馬韓云剛貌說文云髙至易陸以豉反隤陸氏曰大回反馬韓云柔貌孟作退陸績董姚作妥】集解【朱子曰確然健貌隤然順貌所謂貞觀者也】纂注【朱氏曰八卦乾坤者也夫幹陽至剛確然不易示人爲君爲父爲夫之道不亦易乎夫坤陰至柔隤然而順示人爲子爲臣爲婦之道不亦簡乎乾剛坤柔以立本者也】爻也者效此者也象也者像此者也【呂音訓像陸音象】集解【朱子曰此謂上文乾坤所示之理爻之奇偶卦之消息所以效而象之】附錄【朱子語問效此是效乾坤之變化而分六爻象此是像乾坤之虛實而爲奇偶曰效此便是乾坤之理象只是像其奇偶學蒙】纂注【柴氏曰爻者所以效乾坤剛柔之義也象者所以像乾坤所冝之物也】爻象動乎內吉凶見乎外功業見乎變聖人之情見乎辭【音訓見陸賢徧反下同】集解【朱子曰內謂蓍卦之中外謂蓍卦之外變卽動乎內之變辭卽見乎外之辭】附錄【朱子語先生問曰如何是爻象動乎內吉凶見乎外如何分或曰陰陽老少在分掛揲歸之時而吉凶乃見於成卦之後曰也是如此然內外字猶言先後顯微學蒙功業見乎變是就那動防爻見得這功業字似吉凶生大業之業猶言事變庶事相似學蒙】纂注【柴氏曰內以理言外以事言張子曰因爻象之旣動明吉凶於未形故曰爻象動乎內吉凶見乎外隨爻象之變以通其利故功業見也項氏曰爻象動乎內卽所謂象在其中爻在其中變在其中動在其中也吉凶見乎外卽所謂吉凶悔吝生乎動者也功業見乎變卽所謂吉凶生大業也所謂善惡分萬事出也吉凶者功業之緫名廢興存亡成敗得失皆吉凶也此變卽指動言之因變動而有吉凶因吉凶而有功業觀爻象之變動則吉凶功業俱可見矣以見者爲外故以動爲內動者易之象也見之者人也南軒張氏曰乾坤示人以易簡人不能明乎乾坤之易簡轉而爲繁難者有之聖人所謂見天下之動而立爻者乃效乾坤之易簡以示人也所謂見天下之賾而立象者乃像乾坤之易簡以示人也爻象動乎內者謂指其易簡於幽隱之中吉凶見乎外者謂示其易簡於失得之際功業見乎變者謂成其易簡之功業於從權聖人之情見乎辭者謂命其易簡而見於言者也】天地之大徳曰生聖人之大寶曰位何以守位曰仁何以聚人曰財理財正辭禁民爲非曰義【呂音訓寶陸氏曰孟作保曰人今本作仁陸氏曰王肅卞伯玉桓明僧紹作仁禁陸音金又金鴆反】集解【朱子曰曰人之人今本作仁呂氏從古蓋所謂非眾罔與守邦此第一章

言卦爻吉凶造化功業】附錄【朱子語聖人之情見乎辭下連接說天地大徳曰生此不是相連乃各自說去聖人之大寶曰位後世只爲這兩个不相對有位防無徳有徳防無位有位則事事做得淵天地以生物爲心蓋天地之間品物萬形各有所事惟天確然於上地隤然於下一無所爲只以生物爲事故易曰天地之大徳曰生而程子亦曰天只是以生爲道答敬夫守位曰仁釋文仁作人伯恭欲擔當此以爲當從釋文淵問人君臨天下大事小事只是理財正辭如何曰理財是因上文而言聚得許多人在這里無財何以養之有財不能理卻也不得正辭便只是分別是非又曰敎化在正辭裏面了學蒙理財正辭禁民爲非是三事大槪是辧別是非理財言你防還你我防還我正辭言是防說是不是防說不是猶所謂正名淵】纂注【郭氏雍曰天地以生物爲徳故人以大徳歸之聖人得崇髙之位然後成位乎中而贊化育故以位爲大寶也大寶者亦非聖人自以爲寶也天下有生幸聖人之得位以蒙其澤故天下以爲寶也柴氏曰天地之徳𨿽生生不窮然非聖人建綱紀立法度拔生人於禽獸異類之中以立人極使各遂其性各由其分亦豈能使萬物安於覆載之間與化育爲無終窮哉此天地聖人所以並立於域中也聖人非得位不能繼天地故位者聖人之大寶仁者天地之心也天地位乎上下者以其於萬物有生生之心聖人位乎中非有天地生生之心豈足以稱其位而有之在心爲仁以是心而處事爲義理財也正辭也禁民爲非也皆是心之發用也項氏曰財者百物緫名皆民之所利也正辭謂殊貴賤使有度明取予使有義辧名實使有信蓋利之所在不可不導之使知義也禁民爲非謂憲禁令致刑罰以齊其不可導者也蓋養之敎之而後齊之聖人不忍之政盡於此三者矣理財則易之備物致用也正辭則易之辧物正言也禁民爲非則易之斷吉凶明失得外內使知懼也易之事業盡於此三者矣而其徳意所發則主於仁民而已義者仁之見於合冝者也故名之曰義蔡氏曰使谷與魚鼈不可勝食材木不可勝用者理財之事制爲命令使上下守之而不敢違者正辭禁非之事也孟子言保民而王者守位之仁也言王道之始者理財正辭禁民爲非之義也眞氏曰案易之並言仁義者此章及說卦立天之道章而已在天地則曰生在聖人則曰仁仁之義蓋可識矣又小人不恥不仁不畏不義是亦並言仁義之一也龍氏仁夫曰案此五句恐是它經誤入故與上下文不相屬雙湖先生曰案此章首論重卦系辭有爻象變動四者其下文皆是覆說上面爻畫剛柔之變系辭之動兩股其曰吉凶悔吝生乎動者所以明系辭焉而命之動在其中之意其曰剛柔立本變通趨時者所以明剛柔相推變在其中之意而自吉凶貞勝以下又申明吉凶悔吝生乎動一句謂天地之道以貞而勝日月之道以貞而明天下之動亦惟當一以貞而勝之而已大抵易爲斯人作卦爻辭無非所以明失得之報故說吉凶爲甚詳也次論乾坤易簡對天地徳生說作易聖人以憂世之情發明易簡於卦爻之辭用易聖人有禦世之位推行徳生於仁義之道前一股是易後一股是用易要之乾坤卽天地也易簡卽大徳之生也作易聖人之情見乎辭用易聖人以仁守其位無非所以爲斯人而已耳合兩節而觀一章之旨可見矣】古者包犧氏之王天下也仰則觀象於天俯則觀法於地觀鳥獸之文與地之冝近取諸身逺取諸物於是始作八卦以通神明之徳以類萬物之情【呂音訓包陸氏曰本又作庖白交反鄭云取也孟京作伏犧陸氏曰許冝反字又作羲鄭云鳥獸全具曰犧孟京作戲云伏服也戲化也氏陸氏曰包犧氏大昊三皇之最先王陸於況反與地晁氏曰王昭素云印本地上脫一天字諸本多有】集解【朱子曰王昭素曰與地之冝諸本多有天字俯仰逺近所取不一然不過以驗陰陽消息兩端而已神明之徳如健順動止之性萬物之情如雷風山澤之象】附錄【程子語近取諸身一身之上百理具備甚物是沒底背在上故爲陽胸在下故爲陰至如男女之生已有此象天有五行亦有五藏心火也著些天地間熱气乘之則便須髮燥肝木也著些天地風气乘之則便須怒推之五藏亦然孟子將四端便爲四體仁便有个木防气象惻隱之心便是生物春气之象羞惡之心便有个義防气象只有个去就割制防气象便是義也大臨朱子語仰則觀象於天一段只是陰陽奇偶閒祖觀鳥獸之文與地之冝近取諸身逺取諸物仰觀天俯察】

【地只是个陰陽聖人看這許多般事物都不出陰陽兩字便是河圖洛書也只陰陽麤說時則是奇偶聖人卻看見這个上面都有那陰陽防道理故說道讀易不可恁地逼拶它歐公只是執定那仰觀俯察之說便與河圖相礙遂至不信它淵聖人作易之初蓋是仰觀俯察見得盈乎天地之間者無非一陰一陽之理有是理則有是象有是象則其數便自在這里非特圖書爲然蓋所謂數者祗是气之分限節度處得陽必奇得陰必偶凡物皆然而圖書特爲巧而著耳賀孫古者伏羲觀鳥獸之文與地之冝那時未有文字只是仰觀俯察而已想得聖人心細𨿽以鳥獸羽毛之微也盡察得有陰陽今人心麤如何察得或曰伊川見兔曰察此亦可以畫卦便是此義曰就這一端上亦可以見耳凡艸木禽獸無不有陰陽鯉魚脊上有三十六鱗陰數龍八十一鱗陽數龍不曽見鯉魚必有之又龜背上文中間一簇成五段文兩邊各插四段共成八文又八文之外兩邊周圍共二十四段中間五段者五行也兩邊插八段者八卦也周圍二十四段者二十四气也个个如此又如艸木之有雌雄銀杏桐楮牝牡麻竹之類皆然又樹木向陽處則堅實其背陰處必虛軟男生必伏女生必偃蓋男陽气在背女陽气在腹僴以通神明之徳以類萬物之情盡於八卦而震巽坎離艮兌又緫於乾坤曰動曰陷曰止皆健防意思曰麗曰說曰入皆順防意思聖人下此八字極狀得八卦情盡必大文蔚曰先生易中謂伏羲作易驗陰陽消息兩端而已此語最盡曰陰陽𨿽是兩个字然卻是一气之消息一進一退一消一長進處便是陽退處便是陰長處便是陽消處便是陰只是這一气之消息做出古今天地間無限事來所以陰陽佽一个說亦得做兩个說亦得】纂注【朱氏曰自此以下明備物致用立成器以爲天下利者無非有取於易皆仁也曰王天下者明守位也所謂崇髙莫大乎富貴也柴氏曰仰觀象於天而參驗於鳥獸之文於是得陰陽之理俯觀法於地而參驗於地冝於是得剛柔之情近取諸身逺取諸物而知理之所在物我無二三才之道黙會於心要不出乎陰陽二端相變而已項氏曰象以气言屬陽法以形言屬陰鳥獸之文謂天產之物飛陽而走陰也土地所冝謂地產之物木陽而艸陰也蔡氏曰聖人偏觀乎物故所畫之卦精可以通神明之徳麤可以類萬物之情神明之徳不可見者也故曰通萬物之情可見者也故曰類愚案朱子深取魏伯陽參同契嘗隱名而爲之注此語錄中所論男伏女偃乃本之程子而不用魏說何也豈以其言之近褻而捨之乎抑亦未究其書以前之言乎】作結繩而爲罔罟以佃以漁蓋取諸離【呂音訓爲罟今本作爲罔罟陸氏曰音古馬姚云猶网也黃本作网罟云取獸曰网取魚曰罟佃陸氏曰音田亦作田漁陸氏曰音魚本亦作漁又言庶反馬曰取獸曰田取魚曰漁】集解【朱子曰兩目相承而物麗焉】附錄【朱子語蓋取等字乃模樣是恁地蓋字便是一个半間半界底字賀孫潘子善問據十三卦取象蓋取之離者言繩爲罔罟有離之象非覩離而始有此也銖】纂注【張子曰柔附於物飲血茹毛故古所先南軒張氏曰古者禽獸多而人民少故包犧氏爲之防罟以佃以漁非徒使民皆知鮮食之利抑亦去其害而安其居也楊氏萬里曰敎民食肉自包羲始】包犧氏沒神農氏作斵木爲耜揉木爲耒耒耨之利以敎天下蓋取諸益【呂音訓斵陸陟角反耜陸氏曰音似京云耒下耓也陸績云廣五寸耓勑丁反耒陸氏曰力對反京云耜上曲木也說文云耜曲木垂所作字林同力佳反徐力猥反本或作揉木爲耒耨非耨陸氏曰奴豆反馬云鋤也孟云耘除艸晁氏曰王昭素云諸本或作耜乃合上文】集解【朱子曰二體皆木上入下動天下之益莫大於此】附錄【朱子語問本義上入下動於卦義則是於取象有所未曉曰耜乃今之鏵胡瓜切鍫七消切耒乃鏵柄𨿽是下入畢竟是上而用力方得入學蒙】纂注【蔡氏曰耜耒首也斵木之銳而爲之耒耜柄也揉木使曲爲之謝氏曰耒耜者今謂之犂曲木在上俗名犂衝卽耒也斵削二片在下以承鐡二片俗呼犂壁卽耜也巽木在震上陰柔之木可以矯揉而爲曲有耒象互艮手執之象震爲足行於坤地之下泥塗之中震爲田耕田象錢氏曰耨蕓除艸也張子曰天施地生故播種次之楊氏萬里曰敎民粒食自神農始程氏曰飛走之類實害禾稼惟罔罟田漁之制立然後耒耜之利見於天下朱氏曰炎帝時民厭鮮食而食艸木之實於是始爲耒耜以敎天下故曰神農愚案耒耜之說諸儒所論惟謝氏以爲今之犂耒卽犂衝及巽木取象皆是而以耜爲犂壁則非也朱子以耜爲鏵鍫耒爲鍫柄閩人多用之但於揉木爲柄無所取考之十三卦取象皆以兩物合爲一事之用如衣裳舟楫門柝之類則耒耜亦兩木合爲一器耳蓋犂衝別用一曲木前首趨下施橫木軛以駕牛者犂壁則以木承一片曲鐵加於耜上使耕起之土翻轉向身外者而緫名之曰犂農爲天下之大本犂乃農器之大者聖人以之取象於易則學者固冝麤知其制也】日中爲市致天下之民聚天下之貨交易而退各得其所蓋取諸噬嗑【呂音訓爲市陸氏曰世本云祝融爲市說文時止反】集解【朱子曰日中爲市上明而下動又借噬爲市嗑爲合也】纂注【張子曰聚而通貨交相有無又次之蔡氏曰天下之民不同業天下之貨不同用致而聚者噬而嗑之義也謝氏曰噬嗑上離下震震大塗艮小俓有市井街巷之象故日中爲市二三五坤爻故曰致天下之民初四上干爻爲金爲玉二三五坤爻爲廩爲裳故曰聚天下之貨互艮手下震亦艮手之反如兩人相交易之象二上互旅商旅藏於市井之象震伏巽巽爲利市三倍亦各得其所之象鄭氏東卿曰十三卦始離次益次噬嗑所取者食貨而已食貨者生民之本也】神農氏沒黃帝堯舜氏作通其變使民不倦神而化之使民冝之易窮則變變則通通則久是以自天祐之吉無不利黃帝堯舜垂衣裳而天下治蓋取諸乾坤【呂音訓易窮則變變則通通則久陸氏曰一本作易窮則變通則久祐陸氏曰本亦作佑治陸直吏反章末同】集解【朱子曰乾坤變化而無爲】附錄【程子語聖人主化如禹之治水順則當順之治則順治之古之伏羲豈不龍垂衣裳必待堯舜而後垂衣裳據如此事只是一个聖人都做得了然必須數世而後成亦因時而已所謂溥博淵泉而時出之也須是先有溥博淵泉方能時出自無溥博淵泉豈能時出之入關錄識變知化爲難古今風气不同故器用亦異是以聖人通變使民不倦各隨其時而已矣後世𨿽有作者虞舜爲弗可及矣蓋當是時風气未開而虞舜之徳又如此故後世莫可及也故三代之治後世決可復不以三代爲治者終苟道也絢朱子語黃帝堯舜氏到這時合當如此變易窮則變道理亦如此垂衣裳而天下治是大變他以前防事了十三卦是大槪說則這幾个卦也自難曉淵通其變須是得一个人通其變若聽其自變如何得賀孫】纂注【耿氏曰莊子云不離於精謂之神人兆於變化謂之聖人以神農稱神則黃帝者聖人之事也然則自神農而上則神人之事所謂不離於精者也自神農而下則聖人之事所謂兆於變化者也兆於變故通於變兆於化故神而化之通其變使之不獘則民固不倦矣神而化之順其自然則民固冝之矣謝氏曰乾天在上衣象衣上蓋而貟有陽奇象坤地在下裳象裳下兩股有陰偶象上衣下裳不可顚倒使民知尊卑上下不可亂則民志定天下治矣南軒張氏曰作衣裳以被之於身垂綃爲衣其色而象道襞幅爲裳其色纁而象事法乾坤以示人使民知君臣父子尊卑貴賤莫不各安其分也楊氏萬里曰所謂衣裳卽舜所謂古人之象五色作服者是已蓋始於黃帝備於堯舜丘氏曰十三卦制器而尙象皆通變冝民之事特於黃帝堯舜氏言之者犧農之時人害𨿽消而人文未著衣食𨿽足而禮義未興爲之君者方且與民並耕而食饔飱而治蚩蚩蠢蠢蓋未識所謂上下尊卑之分於是三聖人者仰觀俯察體乾坤之象正衣裳之儀使君臣分義截然於天髙地下之間天下其有不治乎斯時也其世道一新之防而黎民於變之機也】刳木爲舟剡木爲楫舟楫之利以濟不通致逺以利天下蓋取諸渙【呂音訓挎今本作刳陸氏曰本又作刳口孤反徐又曰口溝反掞今本作剡陸氏曰本又作剡以冉反楫陸氏曰本又作檝將輙反下同徐音集又子入反方言云楫謂之橈或謂之櫂說文云楫舟櫂也致逺以利天下陸氏曰一本無此句】集解【朱子曰木在水上也致逺以利天下疑衍】纂注【謝氏曰刳木虛爲舟剡木薄銳爲櫓槳通謂之楫渙二四互震木三五互艮亦木四上巽又木木在坎水上有舟楫象合六爻觀初偶如船頭櫓三四偶如船左右四槳初二爲船頭二五船腹二四間船倉五上船尾幹三爻金在震巽木中有刳剡之象南軒張氏曰衣裳之垂蓋欲逺近之民下觀而化然川途之險阻則有所不通惟夫舟楫之利旣興則日月所照霜露所隊莫不拭目觀化天下如一家中國如一人矣】服牛乘馬引重致逺以利天下蓋取諸隨【呂音訓服牛晁氏曰說文作犕牛音備引重致逺以利天下陸氏曰一本無以利天下一句】集解【朱子曰下動上說】附錄【程子語服牛乘馬皆因其性而爲之胡不服馬而乘牛乎理之所不可絢】纂注【司馬公曰服牛乘馬附物而行隨之象也朱氏曰上古牛未穿馬未絡至是始服乘之謝氏曰隨本否卦幹上爲馬坤下爲牛初上易成隨有服牛乘馬象服牛者置牛於箱下以牽車乘馬者人在馬上跨鞍也初三震木三五互巽木二三坤牛在兩木中如在車箱下故曰服牛三五互巽股四上反巽亦股四五幹爲馬馬在兩股間如人在馬上跨鞍故曰乘馬古者大車多用牛牽故曰引重車馬可萬里故曰致逺愚謂平地任載之大車載物之多者則服牛以引重田車兵車乘車之小車載人而輕者則乘馬以致逺左晉伯宗辟重曰辟重則用牛則用馬蓋牛以順爲道而力在肩故服而馴之以引重馬以健爲道而力在足故乘而駕之以致逺服牛乘馬穿鼻絡頭𨿽人爲也亦各因其天而任之故取諸隨】重門擊柝以待暴客蓋取諸豫【呂音訓重陸直龍反柝陸氏曰他洛反馬云兩木相擊以行夜說文作晁氏曰今說文又出此字非古本說文也暴陸氏曰鄭作虣】集解【朱子曰豫備之意】纂注【徐氏曰內坤爲闔戶互艮爲門闕重門之象謝氏曰艮爲門闕豫二四互艮四上震反亦艮一正一反兩艮也故曰重門震爲木爲聲柝也艮手擊之有擊柝象柝俗呼梆子擊以警夜三五互坎爲盜暴客也豫豫備有豫防之義也朱氏曰上古外戶不閉禦風气而已至是始有暴客之防司馬公曰豫者怠惰之意擊柝者所以警怠惰也】斷木爲杵掘地爲臼臼杵之利萬民以濟蓋取諸小過【呂音訓斷陸氏曰下緩反又徒緩反斷絕杵陸昌呂反掘陸其月反又其勿反臼陸求酉反】集解【朱子曰下止上動】纂注【楊氏萬里曰耒耜耕稼之始臼杵脫粟之始南軒張氏曰聖人敎人知艱食矣復爲之臼杵以治其五穀此小有所過者乎雙湖先生曰震木互兌金斷之有爲杵之象艮土互巽木入之有掘臼之象其義則下止而上動也】木爲弧剡木爲矢弧矢之利以威天下蓋取諸睽【音訓弧陸氏曰音胡說文云木弓剡陸氏曰以冉反字林曰銳也因冉反睽陸苦圭反又音圭】集解【朱子曰睽乖然後威以服之】纂注【朱氏曰知門柝而不知弧矢之利則威天下者有未盡故敎之以弧矢之利謝氏曰睽二至五互旣濟三至上互未濟皆有伐鬼方象故曰威天下雙湖先生曰睽所以取弧矢者以其有互坎也說卦坎爲弓睽上九張弧說弧皆取互坎象坎又爲堅多心之木兌反爲巽繩則之爲弧兌爲金則剡之爲矢而其義則取睽乖之時不可無弧矢以威不服使之不至扵離散也】上古穴居而野處後世聖人易之以宮室上棟下宇以待風雨蓋取諸大壯集解【朱子曰壯固之意】附錄【程子語上古之時民皆巢居而穴處後世易之以棟宇而不以巢居穴處爲可變者以棟宇之利故也語錄】纂注【蔡氏曰棟屋脊檁也宇椽也棟直承而上故曰上棟宇兩垂而下故曰下宇棟取四剛義宇取二柔義雙湖先生曰震木在上而爲棟乾天在下而爲宇兌澤雨象震伏巽風象司馬公曰風雨動物也風雨動於上棟宇健於下大壯之象也徐氏曰穴居而野處無以待風雨故宮室不得不興震風淩雨然後知廈屋之爲帡幪故棟宇不可不固大壯之義也】古之葬者厚衣之以薪葬之中野不封不樹喪期無數後世聖人易之以棺槨蓋取諸大過【呂音訓衣陸於旣反�陸如字今本作喪】集解【朱子曰送死大事而過於厚】纂注【謝氏曰大過巽下爲木上兌反巽亦爲木棺槨皆木爲之木皆四片大過全體又有坎穴皆埋葬象初上坤爻爲土上下皆土而木四片在土之中故象棺槨南軒張氏曰君子不以天下儉其親於此而過無害也余氏曰棟宇棺槨皆取四陽非此無以抗風雨水泉之陰也大壯象兌陰在上也大過象坎表裏皆陰也又曰卜筮之說詳於上系制器之說詳於下繋都氏曰杵臼棺槨所以使民養生送死無憾也所以依於人者過厚也然養生不足以當大事故取小過之義而已送死足以當大事故取大過之義焉】上古結繩而治後世聖人易之以書契百官以治萬民以察蓋取諸夬【呂音訓治陸直吏反契陸苦計反】集解【朱子曰明決之意此第二章

言聖人制器尙象之事】附錄【朱子語上古結繩而治後世聖人易之以書契天下事有古未之爲而後人爲之因不可無者此類是也如年號一事古所未有後來旣置便不可廢胡文定卻以後世建年號爲非以爲年號之美有時而窮不若只作元年二年三年也此殊不然三代以前事迹多有不可考者正緣無年號所以無統紀難記如雲某年王某月个个相似更無理會處及漢旣建年號於是事乃各有所紀屬而可記而今有年號猶自姦僞百出若只寫一年兩年三年則官司詞訴簿歷憑何而決少間更無討理會處嘗見前輩說有兩家爭田地甲家賣在元祐幾年乙家買在其先甲家遂將元字攺擦作嘉字乙家別將出文字又在嘉祐之先甲家遂又將嘉祐字塗擦作皇祐有年號猶自被人如此無後如何僴結繩今溪洞諸蠻猶有此俗又有刻板者年月日時以至人馬糧艸之數皆刻板爲記都不相亂僴如十三卦後人解說便多牽彊如重門擊柝以待暴客只是豫備之意卻須用互體推艮爲門闕雷震乎外之意剡木爲矢木爲弧只爲睽乖故有威天下之象亦必待穿鑿附會就中推出制器之義殊不知卦中但有此理而已故孔子各以蓋取諸某卦言之亦曰其大意云爾漢書所謂獲一角獸蓋麟云皆疑辭也謨】纂注【蔡氏曰言有所不能記者則造書以記之事有所不能信者則造契以信之取明決之義雙湖先生曰案黃公紹韻會韓子宋人得契密數其齒謂以刀分之有相入之齒縫也刀判缺之故曰契又曲禮執右契兩書一札同而別之又鄭云書契以書書木邊言其事刻其木謂之書契今夬取書契之象何也意者乾兌本同生於太陽分之則爲乾一兌二合之則爲夬有判合之象又兌爲口舌爲言有書之象又爲金反體爲巽木乾亦金也又有刻木爲契之象故書契有取諸夬此夫子述五聖人𨿽不假卜筮而用易所謂制器尙象之事也柴氏曰在顯著之地而情不可揜以治以察也徐氏曰夬乃君子決小人之卦書契者亦所以決去小人之僞而防其欺也耿氏曰十三卦之辭或言利或不言利何也蓋罔罟不如耒耜杵臼之裕萬民之食門柝能保其內不如弧矢之能威天下舟楫牛馬無所不通故得言利也又曰以前不云上古以下三事或言上古或言古與上不同者蓋未造此器之前更無餘物之用非是後世以替前物故不言上古也此以下三事皆是未造此物之前已更別有所用今將後用而代前用故本之云上古及古者程氏龍曰右十三卦之取象𨿽各不同然皆制器尙象聖人立成器以爲天下利之象也罔罟耒耜所以足民食交易舟車所以通民財杵臼弧矢所以利民用衣裳以華其身宮室以定其居門柝以衛其生棺槨以送其死凡所以爲民生利用安身養生送死之道已無遺憾矣然百官以治萬民以察卒歸之夬之書契何也蓋器利用便則巧僞生憂患作聖人憂之故終之以書契之取象書契可以代忘言之兌乾天可以防書契之僞其視罔罟等象𨿽非一時之利實萬世之大利也故結繩初易爲罔罟終易爲書契聖人以定大業斷大疑悉於書契乎觀百官治萬民察誠非書契不可也十三卦終以夬卦之取象聖人之意深矣楊氏萬里曰嗚呼鴻荒之世民之初生非若今日之備器用便起居具服食也自斯人之饑而未知佃漁也聖人於是乎作罔罟自斯人之肉食而未知粒食也聖人於是乎作耒耜自斯人之食貨或有餘或不足之偏匱也聖人於是乎作市易自斯人之寒而衣皮未知織紝之制也聖人扵是乎作衣裳自斯人之出入厄於川隔而道斷也聖人於是乎作舟楫自斯人之疲於負擔而趼於逺塗也聖人於是乎作輪轡自斯人之虞於宼攘而懈於守禦也聖人於是乎作門柝自斯人之知有耕耨而未知有舂揄也聖人於是乎作杵臼自斯人之無爪牙以自濟而憂於摶噬也聖人於是乎作弧矢自斯人之穴處而病於濕墊也聖人於是乎作宮室自斯人之死而感於虆梩之掩也聖人於是乎作棺槨自斯人之窮於結繩而相欺無借也聖人於是乎作書契然非聖人之私知也取於十三卦之象然後成亦非一聖人之能爲也歷五聖人而後備蓋斯人生生之道若此其難而聖人所以生生斯人者若此其勞也故韓愈曰如古之無聖人人之類滅久矣又曰今吾與汝安居而暇食優遊以生死與禽獸異者寧可不知其所自邪又曰易未作聖人取諸天地人物以作易易旣作聖人復取易以制器眞氏曰案此所列卦象之意蓋離之中虛而物麗乾坤之上下風之行水上此皆物象之自然者也有自然之象則有自然之理人之所共覩也然常人見其象而昧其理惟聖人見是象則知是理知是理則制是器人皆謂備物致用立成器以利天下出於聖人之心思不知聖人亦因其所固有而已蓋天地之間昭布森列莫非至理之所存故曰春秋冬夏風雨霜露無非敎也又曰天何言哉四時行焉百物生焉天豈有隱乎哉百姓日用而不知耳學者誠能虛心以體天下之物則精義妙道莫不昭昭然接於吾之心目然後眞知道器之相合而顯微之無間也又後漢志上古聖人見轉蓬始知爲輪輪行可載因物智生復爲之轝轝輪相乘流運罔極任重致逺天下獲其利後世聖人觀於天視斗周旋魁方杓曲以攜龍角爲帝車於是乃曲其輈乘牛駕馬登險赴難周覽八極故易震乘龍謂之壯言器莫有尙之者也此志所云卽十三卦之意故附焉龍氏仁夫曰案六卜四卦自包犧畫卦時俱有邵子朱子說甚明十三卦取象無可疑者但如互卦變卦等處意中古演易以來方有之炎黃堯舜時未必有也諸儒求十三卦象義不可得則穿鑿變互爲說似非經防昌黎韓子原道曰云云古之時人之害多矣至人之類滅久矣胡氏家皇王大紀曰余讀五帝書而後知聖人澤及斯民之逺也後世有立功於一時興利於一邦者人猶追思而之是數聖人者曽不得推苗裔立宗子建廟庭春秋四時享天下之報也有天下者端拱九重之內治其國家上之天文下之地理中之人倫衣食之原器用之利法度之章禮樂之則誰推明制作之也而忘之乎戎狄之人駕一偏空說失事理之正而其神像乃得蟠據中華名山巍業相望又聽其雕梁畫棟羣淪滅三綱之人而豢飬之此何道也其不耕不植侵漁民利耗蠧民財乃細事耳爲政者恬不以爲慮中華無人可悲之甚矣愚案韓胡與此相發明原道人所常讀故不具載大紀以伏羲神農黃帝堯舜爲五帝故云今三聖之大道而俾専一藝者報之則又不知其何說也】是故易者象也象也者像也【呂音訓象也者像也陸氏曰眾本並云像擬也孟京虞董姚還作象】集解【朱子曰易卦之形理之似也】附錄【朱子語易者象也象也者像也只是仿佛說不可求得太深佐易者象也是緫說起言易不過只言陰陽之象下云像也材也天下之動也則皆是說那上面象字學履】纂注【蔡氏攸上東卿助周易物象釋疑而論之曰昔者聖人之作易也始畫八卦而象在其中象與卦並生以寓天下之賾故曰易者象也蓋俯仰以觀逺近以取神明之徳可通鬼神之情狀可得而況於人乎況於萬物乎及因而重之發揮於剛柔而生爻則擬諸其形容者其變不一而象亦爲之滋矣故邑屋宮庭舟車器械服帶簪履下至鳥獸虫魚金石艸木之類皆在所擬至纎至悉無所不有所謂其道甚大百物不廢者此也其在上古尙此以制器其在中古觀此以系辭而後世之言易者乃曰得意在忘象得象在忘言一切指爲魚兔筌蹄殆非聖人作易前民用以敎天下之意也】彖者材也集解【朱子曰彖言一卦之材】爻也者效天下之動者也集解【朱子曰效放也】是故吉凶生而悔吝著也集解【朱子曰悔吝本微因此而著此第三章

】附錄【朱子語林學履問易者象也象也者像也四句莫只是解个象字否曰是解易字像又是解象字材又是解彖字末句意亦然義剛】纂注【南軒張氏曰易者象也象也者像此者也謂之彖則言其象之材而已謂之爻則言其象之變而已至於吉凶則悔吝著也故悔者有攺過之意至吉則悔之著也吝者有文過之意至凶則吝之著也雙湖先生曰此章說卦象及彖辭爻辭論人事之悔吝至吉凶而始著蓋卦爻辭無非所以明失得之報欲人觀象玩辭之際知有悔心而不吝於攺過庶幾有吉而無凶耳朱氏曰易之有象擬諸其形容而已猶繪畫之事雕刻之工一毫損益則不相似矣象之辭又謂之彖者言乎其材也卦有剛柔才也有是時有是象必有是才以濟之才與時會斯足以成務矣然天下之動其微難知有同處一時有同處一事所當之位有不同焉則趨舎進退殊塗矣故曰爻者效天下之動也是以卦同爻異趨時之變不得而同然所歸則若合符節故自伏羲神農黃帝堯舜凡六萬一千四百有餘歲而行十三卦而已夫爻動有吉凶悔吝吉凶者所以生大業也吉凶生而悔吝著其動可不謹乎】陽卦多陰陰卦多陽集解【朱子曰震坎艮爲陽卦皆一陽二陰巽離兌爲陰卦皆一陰二陽】其故何也陽卦奇陰卦耦【呂音訓奇陸紀冝反】集解【朱子曰凡陽卦皆五畫凡陰卦皆四畫】附錄【朱子語問陽卦多陰至陰卦偶曰陽卦五畫所以多陰陰卦四畫所以多陽因爲之說曰陽卦冝多陽而多陰陰卦冝多陰而多陽其故何也蓋陽卦之數必五奇數也奇則陰畫自多陰卦之數必四偶數也偶則陽畫自多其多陰多陽皆自然而然非人力所能參也先生曰是學蒙】纂注【雙湖先生曰嘗因語錄而推八卦奇耦之畫每卦𨿽各得其三而合之則爲六乾坤合爲六震巽合亦六坎離合亦六艮兌合亦六適符老陰掛扐之用數緫之則四六二十四畫而成老陰過揲之數若無與於老陽之數矣然以陽卦五畫陰卦四畫觀之奇耦之合又皆老陽掛扐之用數故乾坤合爲九震巽合亦九坎離合亦九艮兌合亦九悉數之實成三十六而爲老陽過揲之數焉此乾坤用九用六其數黙見於卦畫之可推者如此𨿽出於偶然其實亦莫非自然之妙也豈可以人力參哉】其徳行何也陽一君而二民君子之道也陰二君而一民小人之道也【呂音訓行陸下孟反下同】集解【朱子曰君謂陽民謂陰此第四章

】附錄【朱子語二君一民試敎一个民而有兩个君看是甚模樣淵】纂注【徐氏曰君謂陽民謂陰君子之道以陽統陰小人之道以陰統陽錢氏曰陽卦君子之道陰卦小人之道亦舉大槪巽離兌非一於小人也雙湖先生曰此章専以八卦陰陽畫數分君子小人之道柴氏曰一君二民道大而公君子之道也二君一民道小而私小人之道也卦體乎君子小人之道而象彖爻所以發明此道者也然在諸卦爲陽卦者未必皆君子之道爲陰卦者未必皆小人之道蓋此特借陰陽二卦之體以明君子小人之道不同耳非可一例成卦也爻彖象乃是發明此道非發明此卦也】易曰憧憧往來朋從爾思子曰天下何思何慮天下同歸而殊塗一致而百慮天下何思何慮【呂音訓憧憧陸氏曰本又作昌容反】集解【朱子曰引咸九四爻辭而釋之言理本無二而殊塗百慮莫非自然何以思慮爲哉必思而從則所從者亦狹矣】附錄【朱子語憧憧往來自不妨如暑往寒來日往月來皆是常理只著个憧憧便閙了徳明所謂天下何思何慮正謂𨿽萬變之紛紜而所以應之各有定理不假思慮而知也董問天下同歸而殊塗一致而百慮何故不云殊塗而同歸百慮而一致曰也只一般但他是從上說下自合如此說易說感應之理本不消思慮空費思量空費計較空費安排只順其自然而已僴】纂注【蔡氏曰天下萬殊何思何慮而能感之以其迹而言則歸𨿽同而塗則殊以其心而言則志𨿽一而慮則百殊塗百慮紛然並作果何從而思何從而慮也眞氏曰案上蔡對程子曰天下何思何慮子曰是則是有此理賢卻發得太早在卻云恰好著工夫上蔡以爲善煆煉豈非何思何慮非學者所可遽及要必由思而入歟張子曰何思何慮行其所無事而已下文皆是此一意行其所無事惟務崇徳但無意有意則非行其所無事行其所無事則是意必固我已絕今天下無窮動靜情僞止一屈信而已在我先行其所無事則復何事之有日月寒暑之往來尺蠖之屈龍蛇之蟄莫非行其所無事是以惡其鑿也百慮而一致先得此一致之理則何用百慮慮𨿽百卒歸乎理而已柴氏曰言天地萬物皆本扵天理之自然人當棄私欲而循天理也所謂理夫子之一貫子思之誠曾子之守約是也同歸而殊塗天下無二理也一致而百慮天下無二心也致謂極致明其所同歸極其所一致則天下𨿽塗殊慮百無不應者何思慮爲哉】日往則月來月往則日來日月相推而明生焉寒往則暑來暑往則寒來寒暑相推而歲成焉往者屈也來者信也屈信相感而利生焉【呂音訓屈陸丘勿反下同信陸氏曰本又作伸同音申下同】集解【朱子曰言往來屈信皆感應自然之常理加憧憧焉則入於私矣所以必思而後有從也】附錄【朱子語日往則月來一段乃承上文憧憧往來而言往來皆人所不能無者但憧憧則不可學蒙】纂注【楊氏萬里曰吾觀諸日今夕之往所以爲來朝之來吾觀諸月今夕之來所以爲來朝之往蓋前之屈乃後之信也吾觀諸寒暑折膠之寒不生於寒而生於烈日流金之暑不生於暑而生於堅冰蓋今之信乃昔之屈也張子曰屈信相感而利生焉感以誠也情僞相感而利害生雜以僞也】尺蠖之屈以求信也龍蛇之蟄以存身也精義入神以致用也利用安身以崇徳也【呂音訓尺蠖陸氏曰紆縛反虫名也徐又烏郭反蛇陸氏曰本又作虵同蟄陸直立反全身今本作存身陸氏曰本亦作存身】集解【朱子曰因言屈信往來之理而又推以言學亦有自然之機也精研其義至於入神屈之至也然乃所以爲出而致用之本利其施用無適不安信之極也然乃所以爲入而崇徳之資內外交相養互相發也】附錄【程子語聖人之道更無精麤從灑掃應對至精義入神通貫只一理𨿽灑掃應對只看所以然者如何入關錄朱子語尺蠖之屈以求信也龍蛇之蟄以存身也屈信消長闔辟往來其機不曽停息大處有大闔辟小處有小闔辟大處有大消息小處有小消息此理萬古不易如目有瞬時亦豈能常瞬定又須開不能常開定又須瞬瞬了又開開了又瞬至纎至微無時不然防且如精義入神如何不思那致用底卻不必思致用防是事功是效驗淵義至於精則應事接物之間無一非義不問小事大事千變萬化攺頭換面出來自家應副他如利刃快劍相似迎刃而解件件判作兩邊去賀孫精義入神以致用也蓋惟如此然後可以應務未至於此則凡所作爲皆出於私意之鑿防行而已𨿽使或中君子不貴也答程洵利用安身今人循理則自然安利不循理則自然不安利大雅問利者義之和也順利此道以安此身則徳亦從而進矣曰孔子遭許多困厄身亦危矣而徳亦進何也大雅云身安而後徳進者君子之常孔子遭變權之以冝寧身不安徳則須進曰然大雅精義二字聞諸長者所謂義者冝而已矣物之有冝有不宜事之有可有不可吾心處之知其各有定分而不可易所謂義也精義者精諸此而已所謂精云者猶曰察之云耳精之之至而入於神則於事物所冝毫釐委曲之間無所不悉有不可容言之妙矣此所以致用而用無不利也精義入神正與利用安身爲對其曰精此義而入於神猶曰利其用以安身耳並答江元通天下何思何慮一段此是言自然如精義入神自然致用利用安身自然崇徳節問此章止言萬變𨿽不同然皆一理之中所自有防不用安排曰此只說得一頭尺蠖若不屈則信不得龍蛇若不螯便不伏得气如何存得身精義入神疑其與行處不相關然而見得道理通徹乃所以致用利用安身與崇徳不相關然而動作得其理則徳自崇天下萬事萬變無有不感通往來之理學蒙尺蠖屈便要求信龍蛇蟄便要存身精研義理無毫釐絲忽之差入那神妙處這便是要出來致用外面用得利而安身乃所以入來自崇已徳致用之用卽是利用之用所以橫渠云精義入神事豫吾內求利吾外利用安身素利吾外致養吾內事豫吾內言曽到這裏面來淵問橫渠說精義入神一條曰入神是入至於微妙處此卻似向內做工夫非是作用於外然乃所以致用於外也賀孫】纂注【余氏曰旣曰屈信相感而利生矣恐人知信之利而不知屈之所以利也故以尺蠖龍蛇明之其爲人切矣】過此以往未之或知也窮神知化徳之盛也集解【朱子曰下學之事盡力於精義利用而交養互發之機自不能已自是以上則亦無所用其力矣至於窮神知化乃徳盛仁熟而自致耳然不知者往而屈也自致者來而信也是亦感應自然之理而已張子曰气有陰陽推行有漸爲化合一不測爲神此上四節皆以釋咸九四爻義】附錄【程子語易聖人所以立道窮神則無易矣酢窮神知化化之妙者神也絢窮神至命必本於孝悌窮神知化必本於孝悌窮神知化由通於禮樂劉安節曰孝悌之行何以能盡性至命也世之言通以性命爲髙逺孝悌爲淺近而不知其一說道無本末精麤之別灑掃應對形而上者存焉世豈無孝悌之人而不能盡性至命亦由之而不知也人見禮壞樂崩則曰禮樂亡矣然未嘗亡也夫盜賊人之至不道者必有統屬必有聽順然後能羣處而謂禮樂一日亡乎知禮樂之無所不在而未嘗亡也則於窮神知化也何有安節釋道所見偏非不窮深極微也至窮神知化則不得與矣柄朱子語過此以往未之或知亦只是𨿽欲從之未由也已之意徳明窮神知化徳之盛這徳字只是上面崇徳之徳徳盛後便能窮神知化便如聰明叡知皆由此出自誠而明相似淵夫子之敎顏子只是博文約禮二事至於欲罷不能旣竭吾才如有所立卓爾處只欠个熟所謂過此以往未之或知也窮神知化徳之盛也人傑未之或知是到這里不可柰何窮神知化𨿽不從這里出來然也有這个意思淵精義入神以致用也利用安身以崇徳也過此以往未之或知也窮神知化徳之盛也只是這一个非於崇徳之外別有个徳之盛也做來做去做到徹處便是廣尺蠖虫子屈得一寸便能信得一寸來許他之屈乃所以爲信龍蛇於冬若不蟄則凍殺了其蟄也乃所以存身也精義入神乃所以致用也利用安身乃所以崇徳也欲罷不能如人行步左腳起了不由得右腳不起所謂過此以往未之或知也若到那窮神知化則須是徳之盛也方能義剛天下何思何慮一句便是先打破那思字卻說同歸殊塗一致百慮又再說天下何思何慮謂何用如此憧憧往來而爲此朋從之思也日月寒暑之往來尺蠖龍蛇之屈信皆是自然防道理不往則不來不屈則亦不能信也今之爲學亦只是如此精義入神用力於內乃所以致乎外利用安身求利於外乃所以崇徳於內只是如此做將去𨿽至於窮神知化地位亦只是徳盛仁熟之所致何思何慮之有謨系辭解咸九四據爻義看上文說貞吉悔亡貞字甚重程子謂聖人感天下如雨寒暑無不通無不應者貞而已矣所以感人者果貞矣則吉而悔亡蓋天下本無二理果同歸矣何患乎殊塗果一致矣何患乎百慮所以重言何思何慮也如日月寒暑之往來皆是自然感應如此日不往則月不來月不往則日不來寒暑亦然往來只是一般往來但憧憧之往來者患得患失旣要感這个又要感那个便是憧憧忙亂用其私心而已屈信相感而利生焉者有晝必有夜設使長爲晝而不夜則何以息夜而不晝安得有此光明春气固是和好只有春夏而無秋冬則物何以成一向秋冬而無春夏又何以生屈信往來之理所以必待疊相爲用而後利所由生春秋冬夏只是一个感應所應復爲感所感復爲應也春夏是一个大感秋冬則必應之而秋冬又爲春夏之感以細言之則春爲夏之感夏則應春而又爲秋之感秋爲冬之感冬則應秋而又爲春之感所以不窮也尺蠖不屈則不可以信龍蛇不蟄則不可以藏身今山林冬暖而蛇出者往往多死此卽屈信往來感應必然之理夫子因往來二字說得許多大又推而言學所以內外交相養亦只是此理而已橫渠曰事豫吾內求利吾外素利吾外致養吾內此下學所當致力處過此以上則不容計較所謂窮神知化乃養盛自致非思勉所及此則聖人事矣神化二字𨿽程子說得亦不甚明惟是橫渠推出來推行有漸爲化合一不測爲神又曰一故神兩在故不測兩故化並董窮神知化化是逐些子挨將去防一日復一日一月復一月節節挨將去便成一年這是化神是一个物事或在彼或在此當其在陰時全體在陰在陽時全體在陽都只是這一物兩處都在不可測故謂神橫渠言一故神兩故化又注云兩在故不測這說得甚是分曉淵林問正蒙形而上者得辭斯得象矣神爲不測故緩辭不足以盡神化爲難知故急辭不足以盡化如何是緩辭急辭曰神自是急辭化是漸漸而化若急辭形容之不可防】易曰困於石據於蒺藜入於其宮不見其妻凶子曰非所困而困焉名必辱非所據而據焉身必危旣辱且危死期將至妻其可得見邪【呂音訓死其今本作期陸氏曰亦作期】集解【朱子曰釋困六三爻義】附錄【朱子語問非所困而困焉名必辱大意指困於石說石是挨動不得防物事自是不須去動他若只管去用力徒自困耳又曰且以人事言之有著力不得處若只管著力去做少間去做不成他人便道自家無能便是辱了名或曰若在其位則做得曰自是如此爻意義謂不可做防事便不可入頭去做學蒙】纂注【南軒張氏曰有應於上將以求名今困於石此非所困而困焉名必辱也有依於下得以安身今據於蒺藜此非所據而據焉身必危也在困之時名辱身危有死之理此身不行道𨿽妻且不可見冝乎凶也楊氏萬里曰君子有不幸之困無以致之在陳畏匡是已故名不辱而身不危小人無幸免之困爲不善以致之以其非所據而據是以非所困而困尙可得而保其名保其身保其家保其妻子乎柴氏曰此言困之小人不知義以危身】易曰公用射隼於髙墉之上獲之無不利子曰隼者禽也弓矢者器也射之者人也君子藏器於身待時而動何不利之有動而不括是以出而有獲語成器而動者也【呂音訓射隼陸上食亦反下卹允反括陸氏曰古活反結也】集解【朱子曰括結礙也此釋解上六爻義】附錄【朱子語張敬夫說易謂只依孔子系辭說便了如說公用射隼至成器而動者也只如此說便了固是如此聖人之意只恁地說不得緣在當時只理會得象數故聖人明之以理賀孫公用射準孔子自是發出言外意學蒙】纂注【朱氏曰藏可用之器待可爲之時動無結閡出則有獲惟乘屈信之理而其用利者能之】子曰小人不恥不仁不畏不義不見利不勸不威不懲小懲而大誡此小人之福也易曰屨校滅趾無咎此之謂也【呂音訓校陸胡孝反下同止今本作趾陸氏曰本亦作趾】集解【朱子曰此釋噬嗑初九爻義】纂注【馮氏椅曰不以不仁爲恥故見利而後勸於爲仁不以不義爲畏故畏威而後懲於不義朱氏曰小人不恥不仁故不畏不義陷於死亡辱及其先恥孰大焉𨿽愚也而就利避害與人同故見義而】

【後勸威之而後懲小懲大誡猶爲小人之福況眞知義乎張子曰暗於事幾者也郭氏京曰不見利不動案動字誤作勸字凡悔吝所生生乎動者是小人見利而動若勸勉之義皆是善道故季康子問使民敬忠以勸也】善不積不足以成名惡不積不足以滅身小人以小善爲無益而弗爲也以小惡爲無傷而弗去也故惡積而不可掩罪大而不可解易曰何校滅耳凶【呂音訓去陸羌呂反何陸河可反又音河】集解【朱子曰此釋噬嗑上九爻義】纂注【朱氏曰精於義者豈一日積哉彼積不善而滅其身者不知小善者大善之積也楊氏萬里曰夫子釋噬嗑初上之辭謂懲惡在初攺過在小錢氏曰積字冝玩凡善惡未有不由積而成也盍謹諸】子曰危者安其位者也亡者保其存者也亂者有其治者也是故君子安而不忘危存而不忘亡治而不忘亂是以身安而國家可保也易曰其亡其亡系於包桑集解【朱子曰此釋否九五爻義】附錄【朱子語問危者以其位爲安而不知戒懼故危亡者以存爲可常保是以亡亂者有其治是自有其治如有其善之有是以亂曰某舊也如此說看來保字說得較牽彊只是常有危亡興亂之慮可以安其位保其存有其治學蒙】纂注【朱氏曰君子兢兢業業不恃其有故身安而國家可保國家保而徳崇矣張子曰明君子之見幾】子曰徳薄而位尊知小而謀大力小而任重鮮不及矣易曰鼎折足覆公餗其形渥凶言不勝其任也【呂音訓知陸音智尟今本作鮮陸氏曰本亦作鮮仙善反少也折陸之設反餗陸氏曰音速馬作粥渥陸於角反勝陸音升】集解【朱子曰此釋鼎九四爻義】纂注【朱氏曰位欲當徳謀欲量知任欲稱力三者各得其實則利用而安身小人志在於得而巳以人之國徼幸萬一鮮不及禍自古一敗塗地殺身不足以塞其責者本於不知義而已錢氏曰古之人君必量力度徳而後授之官古之人臣亦必量力度徳而後居其任𨿽百工胥史且猶不苟況三公乎爲君不明於所擇爲臣不審於自擇以至亡身危主誤國亂天下皆由不勝任之故可不戒哉楊氏萬里曰聖人亦豈責天下之人皆徳厚而不薄皆知大而不小皆力多而不少哉亦責其貪位而不量已過分而不勝任以至覆人之餗敗己之身爾】子曰知幾其神乎君子上交不諂下交不瀆其知幾乎幾者動之微吉之先見者也君子見幾而作不俟終日易曰介於石不終日貞吉介如石焉寧用終日斷可識矣君子知微知彰知柔知剛萬夫之望【呂音訓先見陸賢徧反介於陸氏曰徐音戒眾家作介徐云王廙古黠反斷陸丁亂反】集解【朱子曰此釋豫六二爻義漢書吉之之間有凶字】附錄【程子語先見則吉可知不見故致凶光庭見幾而作不俟終日智之圓也介如石理素定也理素定故見幾而作何俟終日哉並吁朱子語易曰知幾其神乎便是這事難如邦有道危言危行邦無道危行言遜今有一樣人其不畏者又言過於直其畏謹者又縮做一更不敢說一句話此便是曉不得那幾若知幾則自中節無此病矣君子上交不諂下交不凟蓋上交貴於恭遜恭則便近於諂下交貴於和易和則近於瀆恭與諂相近和與凟相近只爭些子便至於流也僴上交近於諂下交近於凟於此當知幾才過些子便不是知幾周子所謂幾善惡者此也董君子上交不諂下交不瀆他這下面說幾最要看个幾字只爭些子凡事未至而空說道理易見事已至而顯然道理也易見惟事之方萌而動之微處此最難見或問幾者動之微何以獨於上下言之曰上交要恭遜才恭遜便不知不覺有个諂防意思在裏頭下交不凟亦是如此所謂幾者只才覺得近諂近凟便勿令如此此便是幾僴凡人上交必有些小取奉底心下交必有些小簡傲底心所爭只是些子能於此而察之非知幾者莫能董幾是動之微是欲動未動之間便有善惡便須就這處理會若至於發著之甚則亦不濟事矣更怎生理防所以聖賢說戒謹乎其所不睹恐懼乎其所不聞蓋幾微之際大是要切道夫魏問幾者動之微吉之先見者也曰似是漏字漢書上引此句說幾者動之微吉凶之先見者也似說得是幾自是有善有惡君子見幾亦是方捨惡從善賀孫問知微知彰知柔知剛伊川作見微則知彰矣見柔則知剛矣其說如何曰也好看來只作四件事亦自好旣知微又知彰旣知柔又知剛焉蓋言其無所不知所以爲萬民之望也學蒙】纂注【張子曰幾者象見而未形者也形則涉乎明不待神而後知也吉之先見云者順性命則所先皆吉也朱氏曰神難言也精義入神其惟知幾乎知幾其神矣幾者動之微吉之先見者也譬如陽生而井溫雨降而云出眾人不識而君子見之雙湖先生曰豫六二爻惟曰介於石不終日貞吉而夫子發明幾學以敎人蓋介有幾義祁寬謂至纎至細處者深爲得之上交謂五下交謂初惟當豫時不諂不凟不沈溺於豫此其所以爲知幾也】子曰顏氏之子其殆庶幾乎有不善未嘗不知知之未嘗復行也易曰不逺復無只悔元吉【呂音訓復行陸扶又反只陸氏曰韓音祈支反王廙輔嗣音支】集解【朱子曰殆危也庶幾近意言近道也此釋復初九爻義】附錄【程子語祗與底通使底至也無至於悔大學之道在明其明徳明徳乃止於至善也知旣至自然意誠顏子有不善未嘗不知知之至也知之至故未嘗復行他人復行知之不至也並光庭顏子有不善未嘗不知知之未嘗復行如顏子地位豈有不善所謂不善者只是微有差失才差失便能知之知之便更不萌作顏子大率與聖人皆同只這便有分別若無則便是聖人曽子三省只是約束顏子便能三月之久到這些地位工夫尢難直是峻絕又大段著力不得馮氏拾遺朱子語其殆庶幾乎殆是幾字之義又曰是近義又殆是危殆者是爭些子防意思又曰或以幾爲因上文幾字而言但左與孟子庶幾兩字都只做近字說學蒙有不善未嘗不知知之未嘗復行直是顏子天資好如至凊之水纎芥必見蓋卿】纂注【李氏椿年曰聖人無不善賢人則容有不善但未嘗不知知之未嘗復行也丘氏曰庶近也與庶乎屢空之庶同義夫子知幾顏子庶幾此其去聖所以未達一間爾張子曰知不善未嘗復行不貳過也】天地絪緼萬物化醇男女媾精萬物化生易曰三人行則損一人一人行則得其友言致一也【呂音訓絪緼陸氏曰本又作氤氳上音因下紆云反晁氏曰說文作壹防不得泄內也說之案壹防篆文絪緼古文氤氳文】集解【朱子曰絪緼交密之狀醇謂厚而凝也言气化者也化生形化者也此釋損六三爻義】附錄【朱子語天地絪緼萬物化醇致一専一也惟専一所以能絪緼若不専一則各自相離矣化醇是已化後化生指气化而言艸木是也僴橫渠云艮三索得男乾道之所成兌三索得女坤道之所成所以有天地絪緼男女媾精之義亦有此理易說致一是専一之義程先生言之詳矣天地男女都兩个方得専一若三个便亂了三人行減了一个則兩个便専一一人行得其友成兩个便専一程先生說初與二三與上四與五皆兩个相與自說得好初二二陽四五二陰同徳相比三與上應皆兩相與學蒙】纂注【朱氏曰天地萬物其本一也天地升降其气絪緼萬物化矣醇而未雜言其一而未始離也天地旣生萬物萬物各有陰陽精气相交化生無窮男女曰化生者言有兩則有一也柴氏曰天地男女皆二而一者也丘氏曰損自泰來以未成卦言之下乾爲天上坤爲地以干上三爻交坤下三爻而爲損有天地絪緼之象以旣成卦言之上坤變艮爲少男下乾變兌爲少女有男女媾精之象張子曰始陳上下交以盡接人之道卒具男女一致之戒而人之道畢矣又曰虛則受盈則虧陰陽之義也故陰得陽則爲益以其虛也陽得陰則爲損以其盈也艮三索而得男乾道之所以成也兌三索而得女坤道之所以成也故三之於上則有天地絪緼男女媾精之義也】子曰君子安其身而後動易其心而後語定其交而後求君子修此三者故全也危以動則民不與也懼以語則民不應也無交而求則民不與也莫之與則傷之者至矣易曰莫益之或擊之立心勿恆凶【呂音訓易其陸以豉反】集解【朱子曰此釋益上九爻義此第五章

】附錄【朱子語夫子云不學詩無以言先儒以爲心平气和則能言易系辭曰易其心而後語也答劉玶上下系辭說那許多爻直如此分明它人說得分明便淺近聖人說來卻不淺近有含蓄所以分在上下系也別無意義聖人偶然去這處說又去那處說爾董】纂注【郭氏京曰危以動則民不輔也案輔字誤作與字輔輔助之義況無交而求則民不與二字義甚明錢氏曰安其身易其心定其交非立心有恆者不能然立心有恆種種周密缺一便不謂全項氏曰危以動則民不與者黨與之與也無交而求則民不與者取與之與也柴氏曰身順道則安悖道則危心無險陂則易有險陂則懼以義相與爲交定以利相與爲無交動而與語而應求而與者物我一心而無間之者也小人反是獨言莫之與則傷之者至矣以益之上九専利自益故也雙湖先生曰夫子於系辭上旣舉七卦爻辭以發明易道今於此第五章

又復舉十卦十一爻之辭以論之看來亦只是隨一時意之所欲言者則舉之逐爻各自有意義皆足爲學者取法未必先立主意卻以卦實之或盡分配上精義致用說竊恐未然也】子曰乾坤其易之門邪干陽物也坤陰物也陰陽合徳而剛柔有體以體天地之撰以通神明之徳【呂音訓易之門邪陸氏曰本又作易之門戶邪撰陸氏曰仕勉反下章同數也廣雅云定也王肅土眷反】集解【程子曰或曰乾坤易之門其義難知余卦則易知也曰乾坤天地也萬物烏有出天地之外者乎知道者統之有宗則然也而在卦觀之乾坤之道簡易故其辭平直余卦隨時應變取舎無常至爲難知也知乾坤之道者以爲易則可也朱子曰諸卦剛柔之體皆以乾坤合徳而成故曰乾坤易之門撰猶事也】附錄【朱子語乾坤易之門不是乾坤外別有易只易便是乾坤乾坤便是易似那兩扇門相似一扇開便一扇閉只是一个陰陽做防如闔戶謂之坤辟戶謂之乾淵乾坤易之門門者是六十四卦皆由此出如兩儀生四象只管生出故曰門爲復是取闔辟之義邪曰只是取闔辟之義六十四卦只是這一个陰陽闔辟而成但看它下文云幹陽物也坤陰物也陰陽合徳而剛柔有體便見得只是這兩个學蒙乾陽物坤陰物陰陽形而下者乾坤形而上者道夫天地之撰撰是所爲必大撰卽是說它做處淵】纂注【徐氏曰陽畫爲幹陰畫爲坤門猶闔戶辟戶之義一闔一辟爲易之門其變無窮皆二物也陰陽合徳謂二物交錯而相得有合剛柔有體謂成卦爻之體也天地之撰陰陽造化之迹也有形可擬故曰體體天地之撰言聖人作易皆以體法造化之事而效其至著者也神明之徳陰陽健順之性也有理可推故曰通通神明之徳言易書旣作又以通知造化之理而極於至微者也又曰自形而上者言之故先陰而後陽自形而下者言之故先剛而後柔淩氏曰乾坤物於陰陽而由陰陽以闔辟故曰幹陽物也坤陰物也蔡氏曰乾坤合而後成眾卦爻之體如剛來而下柔剛上而柔下此類皆由乾坤相合而成所謂陰陽合徳而剛柔有體也】其稱名也雜而不越於稽其類其衰世之意邪【呂音訓越晁氏曰說文作易雜而不越說文訓度】集解【朱子曰萬物𨿽多無不出於陰陽之變故卦爻之義𨿽雜出而不差繆然非上古淳質之時思慮所及也故以爲衰世之意蓋指文王與紂之時也】附錄【朱子語問其稱名也雜而不越是指系辭而言是指卦名而言曰它後兩三畨說名後又舉起九卦說看來只是爲卦名又曰系辭自此以後皆難曉學蒙於稽其類一本作於稽音啟其顙又一本於作烏不知如何但不過說稽考其事類淵其衰世之意邪伏羲畫卦這般事都已有了只是未曽經歷到文王時世變不好古來未曽有防事都有了它一一經歷這崎嶇萬變過來所以說出那卦辭如箕子之明夷如入於左腹獲明夷之心於出門庭此若不是經歷如何說得淵】纂注【楊氏萬里曰幹之所名或爲龍或爲馬或爲玉金其所稱𨿽雜而不越乎陽物也坤之所名或爲牛或爲牝馬或爲輿釡其所稱𨿽雜而不越乎陰物也柴氏曰乾坤足以盡天下之道萬物由之足矣何用不一之名世衰道微人之情僞滋熾聖人不得不明其道以示天下徐氏曰上古之世俗朴民淳迷於吉凶之塗而莫知所趨故伏羲畫卦以敎之占而吉凶以明斯民由之而無疑也𨿽乾陽坤陰剛柔交錯顯而體天地之撰微而通神明之徳然剛勝則吉柔勝則凶亦未嘗費辭也中古以來人心變詐迷謬愈甚文王周公於是系卦爻之辭稱名辧物稽類考占以開示陰陽之義易之道𨿽無餘蘊而聖人憂患後世之意蓋亦有不得已焉者故下文又申言之】夫易彰往而察來而微顯闡幽開而當名辯物正言斷辭則備矣【呂音訓闡陸氏曰昌善反明也辯物陸氏曰如字徐扶勉反別也斷陸丁亂反】集解【朱子曰而微顯恐當作微顯而開而之而亦疑有誤】附錄【朱子語問彰往察來如神以知來知以藏往相似往是已定防如天地陰陽之變皆已見在這卦上了來謂方來之變亦皆在這上了曰是學蒙往者如陰消陽長來者事之未來吉凶淵微顯闡幽幽者不可見便就這顯處說出來顯者便就上面尋出這不可見防敎人知學蒙微顯闡幽便是顯道神徳行徳行顯然可見者道不可見者微顯闡幽是將這道來事上看言那个𨿽是麤防然皆出於道義之蘊微顯所以闡幽闡幽所以微顯只是一个物事僴又曰將這道理來事物上與人看就那事物上推出那裏面有這道理是微顯闡幽董】其稱名也小其取類也大其旨逺其辭文其言曲而中其事肆而隱因貳以濟民行以明失得之報【呂音訓文陸如字一音問中陸丁仲反貳陸氏曰音二鄭云當爲弍晁氏曰案弍古文】集解【朱子曰肆陳也貳疑也此第六章

多闕文疑字不可盡通後皆放此】纂注【徐氏曰往謂陰陽消長剛柔變化卦爻所藏著易皆著而明之故曰彰往來謂吉凶未定事之方來者占筮中所告可以前知故曰察來顯者微之使求其原故曰微顯幽者闡之使見其端故曰闡幽當名謂父子君臣之分貴賤上下之等各當其位也辧物謂乾馬坤牛離火坎水碩果莧陸之類悉辧其似也正言謂元亨利貞直方大之辭正其言以曉人也斷辭謂利涉大川不利涉大川可小事不可大事之語有以決其疑也負乘往來事名之小者也茅棘豕雉物名之小者也所稱𨿽小而其所取之類皆本於陰陽非稱名也小取類也大乎旨謂所示之理文謂經緯錯綜也極天下之賾凡天地陰陽道徳性命之奧象皆示之而其所系之辭經緯錯綜皆有自然之文非其旨逺其辭文乎曲委曲也凡委曲其文者未必皆中乎理易則言𨿽曲而無不中也肆陳也凡敷陳其事者無有隱而不彰易則事𨿽肆而其理未嘗不隱也貳疑也報猶應也尖得之報吉凶之應也因民之疑貳而決其疑以濟其所行有以明著其吉凶之應也雙湖先生曰此一節上六句皆是抑說易書所載名𨿽小而類則大旨𨿽逺而辭則文言𨿽曲而理則中事𨿽肆而理則隱正與書直而溫寬而栗等語同意凡此者無非因民心之疑貳而欲濟其所行以易而明示其失得之報故然也逺深逺文文章曲偏曲朱子釋中庸致曲亦謂偏曲失得謂吉凶也此章専論乾坤爲易之門六十四卦之所從出乃易之關鍵也其究則無非所以斷民疑明吉凶之報耳】易之興也其於中古乎作易者其有憂患乎集解【朱子曰夏商之末易道中微文王拘於羑里而系彖辭易道復興】附錄【程子語如言仁者不憂又卻言作易者其有夏患須要知用處各別也天下只有一个憂字一个患字旣有此二字聖人安得無之安節】是故履徳之基也謙徳之柄也復徳之本也恆徳之固也損徳之修也益徳之裕也困徳之辯也井徳之地也巽徳之制也【呂音訓柄陸兵病反修陸氏曰如字馬作循辯陸氏曰如字王肅卜勉反】集解【朱子曰履禮也上天下凙定分不易必謹乎此然後其徳有以爲基而立也謙者自卑而尊人又爲禮者之所當執持而不可失者也九卦皆反身修徳以處憂患之事也而有序焉基所以立柄所以持復者心不外而善端存恆者守不變而常且久懲忿窒欲以修身遷善攺過以長善困以自驗其力井以不變其所然後能巽順於理以制事變也】附錄【朱子語履徳之基只是要以踐履爲本謙徳之柄只是要謙退若處患難而矯亢自髙取禍必矣復徳之本如孟子所謂自反困徳之辯其處困而通則可以辧其是困而不通則可以辧其非損是懲忿窒欲益是修徳益令廣大巽徳之制巽以行權巽只是低心下意要制事須是將心入那事裏去順他道理方能制事方能行權若心麤只從事皮上綽過如此權便錯了巽伏也入也學蒙問井徳之地曰井有本故凙及於物而井未嘗動故曰居其所而遷如人有徳而後能施以及人然其徳性未嘗動也井以辧義如人有徳其施而見於物自有斟酌裁度銖井居其所而遷又云井徳之地也蓋井冇定體不動然水流出去而不窮猶人心有守不動而應變於外則不窮也徳之地地是那不動地頭學蒙問巽何以爲徳之制曰巽爲資斧所以多作斷制之義蓋巽之義非順字所能盡順而能入之謂巽一陰入在二陽之下是入細直徹到底不只到皮子上者如此方斷得殺若不見得盡如何可以行權必大】纂注【程氏曰履徳之基也千里之行始於足下古者名臣盛烈暴炙在人耳目者未嘗不始於近而後寢以光懿徐氏曰履踐也基猶基址禮卑如地人之踐履一循乎禮是從實地上立步步步皆實則徳有其基自下積累而上故曰徳之基復爲反善之義人非聖人不能不流於惡能於念慮之萌人所不知已所獨知之處審其幾而復於善焉是徳有其本也人處困窮出處語黙之間取予辭受之際最可觀徳當義則爲君子違理則爲小人明辧於私所以自驗其所守也雙湖先生曰此初陳九卦之徳𨿽未說到聖人用易處然以文王之聖之徳純亦不已其於九卦之徳固自統會於其心也久矣】履和而至謙尊而光復小而辯於物恆雜而不厭損先難而後易益長裕而不設困窮而通井居其所而遷巽稱而隱【呂音訓厭陸於艷反易陸以防反長陸丁文反稱陸尺證反又尺升反】集解【朱子曰此如書之九徳禮非彊世然事皆至極謙以自卑而尊且光復陽徴而不亂於羣陰恆處雜而常徳不厭捐欲先難習熟則易益但充長而不造作困身困而道亨井不動而及物巽稱物之冝而潛隱不露】附錄【程子語益長裕而不設謂固有此理而就上充長之設是撰造也撰造則爲僞也語錄朱子語履之爲卦君臣上下各履其位而得其和者也和則疑於平易而非極至之義然各得其所而不亂是乃所以爲至也又曰履和而至以下皆是反說謙尊而光若秦人尊君卑臣則𨿽尊而不光故謙則尊而又光復是一陽生於羣陰之下如幽暗中一防白便是小而辧也復𨿽一陽生然而與眾陰卻不相亂人之善端方萌𨿽小然而眾惡卻遏他不得學蒙損先難而後易不探虎穴不得虎子須是舍身入裏面去如搏宼讎方得之若輕可地說得不濟事顯子如子產爲政鄭人歌之曰孰殺子產吾其與之及三年人復歌而頌之蓋事之初在我亦有所勉彊在人亦有所難堪久之當事理順人心這里方易便如利者義之和一般義是一个制斷物事恰似不和久之事得其冝乃所以爲利如萬物到秋許多嚴凝肅殺之气似可畏然萬物到這里若不得此气收斂凝結許多生意又無所成就其難者乃所以爲易也益長裕而不設長裕只是一事但充長自家物事敎寛裕而已困窮而通此因困卦說澤無水困君子以致命遂志蓋此是致命遂志之時所以困彖曰險以說困而不失其所亨其惟君子乎蓋取困而能說也井居其所而遷井是掇不動之物然其水卻流行出去利物�系辭旣說井以辧義又說井居其所而遷井是不可動物事水卻可隨所汲而往如道之正體卻一定扵此而隨事制冝自莫不當所以說井以辧義又云井居其所而遷賀孫巽稱而隱巽是个卑巽防物事如兌見而巽伏也自是个隱伏防物事蓋巽一陰在下二陽在上陰初生時已自稱量得个道理了不待顯而後見如事到面前自家便有一个道理處置它不待發露出來又曰稱而隱是巽順恰好防道理有隱而不能稱量者有能稱量而不能隱伏至露形迹者皆非巽之道也巽徳之制也巽以行權都是此意僴陳才卿問隱字何訓曰隱不見如風之動物無物不入但見其動而不見其形權之爲用亦猶是也僴巽稱而隱以行權觀之則稱字冝音去聲爲稱物之義某前以爲稱之說錯了學蒙】纂注【徐氏曰設施爲也自然充長不待施爲以求其益也益之道當俟其涵養從容自然有得不可萌欲速助長之心設謂有所安排布置要如何也眞氏曰案損先難而後易蓋忿心易發難制欲心易開難塞故其始也懲之塞之爲甚難然天理旣明人欲自熄其爲力又有所不難者故曰後易益長裕而不設蓋主利物而言長裕者謂充廣吾寛裕之徳則其利益自然及物不待安排做作也故曰不設蔡氏曰和則不能必至而履之和則能至尊者不能必光而謙之尊則能光微昧者不辧於物而復之小則能辧雜者人厭之而恆之雜則不厭難者不易而損之先難則能通遷謂養物不窮也居其所則不遷而井之居則能遷稱輕重等也稱則形著而巽之稱則能隱此如書之九徳蓋兼體用而言也雙湖先生曰此再陳九卦之材亦未說到聖人用易處然聖人旣有九卦之徳亦必有九卦之材其和而至稱而隱固其餘事矣】履以和行謙以制禮復以自知恆以一徳損以逺害益以興利困以寡怨井以辯義巽以行權【呂音訓和行陸下孟反逺陸於萬反】集解【朱子曰寡怨謂少所怨尢辧義謂安而能慮此第七章

三陳九卦以明處憂患之道】附錄【程子語巽以行權義理所順處所以行權光庭朱子語禮主卑下履也是那踐履處所行若不由履自是乖戾所以曰履以和行謙又更卑下所以節制乎禮又曰禮是自家恁地卑下謙是應物而言學蒙困以寡怨是得其處困之道故無所怨於天無所尢於人若不得其道則有所怨尢矣僴井以辧義謂安而能慮蓋守得自家心先定方能辧事之是非若自家心先不定事到而前安能辧其義邪僴問井以辧義是大小多寡所施各當如上文居其所而遷是否曰然必大巽以行權兌見而巽伏權是隱然做防物事若顯然地做卻不成行權淵鄭仲履問巽以行權恐是神道曰不須如此說巽只柔順低心下意防意義人至行權處不少巽順如何行得蓋卿權是見得道理精熟後於物之精微委曲處無處不入但見其動而不見其形權之用亦猶是也銖問巽有優遊巽入之義權是仁精義熟於事能優遊以入之意曰是又曰巽是入細防意這說在九卦之後是這八卦是了方可以行權學蒙鄭仲履問作易者其有憂患乎如何只取九卦先生云聖人論處憂患偶然說此九卦耳天下道理只在聖人口頭開口便是道理偶說此九卦意思自足若更添一卦也不妨更不說一卦也不妨只就此九卦中亦自盡有道理且易中儅有處憂患防卦非謂九卦之外皆非所以處憂患也若以困爲處憂患底卦則屯蹇非處憂患而何觀聖人之經正不當如此後世拘於象數之學乃以爲九陽數聖人之舉九卦蓋合此數也尢泥而不通矣蓋卿易之爲書如行雲流水本無定相確定他說不得顯子三陳九卦初無它意觀上面其有憂患一句便見得是聖人說處憂患之道聖人去這里偶然看得這幾卦有這个道理所以就這个說去若論到防如睽蹇皆是憂禍患防事何故卻不說聖人視易如雲行水流初無定相不可確定也淵】纂注【邵子曰人道不能無怨故言寡怨所謂怨是用希是也柴氏曰道始於踐履而終以知權故孔子以可與權爲學之至雙湖先生曰三陳九卦自有次第第一節

論九卦之徳第二節

論九卦之材第三節

方論聖人用九卦以處憂患之道故皆以以字明之亦如六十四卦大象必著一以字以明用易也然文王之聖心與易會居平時處憂患無一非易況演易羑里卽身是易豈待逐卦而以之乎夫子亦姑論其處憂患之道以其近似者言之而爲萬世學易者法耳膠焉非易又曰九卦於三畫八卦內七卦有取獨無取於離以爲聖人晦明之意然有互體離在焉實未嘗不明也眞氏曰九卦之義更當各就全卦反復觀之以求其所謂處憂患者庶乎得之又此章之下云易之爲書也不可逺云云又明於憂患與故則易之一書無非明於憂患又不特九卦爲然也】易之爲書也不可逺爲道也屢遷變動不居周流六虛上下無常剛柔相易不可爲典要惟變所適【呂音訓逺陸氏曰馬王韓袁萬反師如字上陸時掌反】集解【朱子曰逺猶忘也周流六虛謂陰陽流行於卦之六位】附錄【朱子語謂易之所言無非天地自然之理人生日用之所不能須臾離者故曰不可逺曰是學蒙易不可爲典要易不是確定硬本子雄太卻是可爲典要它排定三百五十四贊當晝三百五十四贊當夜晝防吉夜防凶吉之中又自分輕重凶之中又自分輕重易卻不然有陽居陽爻而吉防又有凶防有陰居陰爻而吉底又有凶防有有應而吉防有有應而凶防是不可爲典要之書這个是有許多變所以如此淵大說上下無常惟變所適便見得易人人可用不是死法𨿽道是二五是中卻其間有位二五而不吉者有當位而吉亦有當位而不吉者若雄太皆排定了第幾爻吉第幾爻凶此便是死法賀孫】纂注【張子曰心不存之是逺也不觀其書亦是逺也蔡氏曰屢遷謂爲道變通而不滯乎物自易之爲書至屢遷此總言爲書爲道以起下文之意也自變動不居至惟變所適言易道之屢遷也不居猶不止位未有爻曰虛卦𨿽六位而剛柔爻畫往來如寄非實有也故以虛言或自上而降或由下而升上下無常也柔來文剛分剛上而文柔剛柔相易也典常也要約也其屢變無常不可爲典要惟變所適而已朱氏曰位謂之虛者虛其位以待變動也故太九位亦曰九虛】其出入以度外內使知懼集解【朱子曰此句未詳疑有脫誤】附錄【朱子語問外內使知懼據文勢合作使內外知懼始得曰是如此不知這兩句是如何上下文意都不相屬硬解也解得但不曉其意是說甚防學蒙】纂注【司馬公曰自內適外爲出自外來內爲入易出入六爻爲人內外之法度朱氏曰出入者以卦內外體言出者自內之外往也入者自外之內來也以是觀消息虛盈之變出處進退之理使知成懼當出而入當入而出其患一也】又明於憂患與故無有師保如臨父母集解【朱子曰𨿽無師保而常若父母臨之戒懼之至】附錄【朱子語使知懼便是使人有戒懼之意易中說如此則吉如此則凶是也旣知懼則𨿽無師保一似臨父母相似常恁地戒懼淵】纂注【朱氏曰又此書明於已之所當憂患與所以致憂患之故無有師保敎訓而嚴憚之明失得之報也有如父母親臨而愛敬之見聖人之情也南軒張氏曰師者敎之道保者輔其躬蔡氏曰𨿽尢師保如臨父母易書可親如此信乎不可逺也余氏曰上繋𨿽言與民同患而必以洗心先之又發造化不與聖人同憂之意下系則多言憂患矣】初率其辭而揆其方旣有典常苟非其人道不虛行【呂音訓撥陸氏曰葵癸反度也方陸氏曰馬云方道也】集解【朱子曰方道也始由辭以度其理則見其有典常矣然神而明之則存乎其人也此第八章

】附錄【朱子語旣有典常是一定了占得他這爻了吉凶自定這便是有典常淵上文說不可爲典要下文又說旣有典常這都不可曉常猶言常理學蒙】纂注【胡氏曰方道也人能初率循大易之辭則可以揆度夫大易之道淩氏曰率其辭之所指而揆其方之所向則其道𨿽不可爲典要而其書則有典可循有常可蹈也然非得其人亦何以行之哉雙湖先生曰此章專論玩辭觀變爲學易之事而深有望於其人也書者卦爻之辭也道之屢遷者卦爻之變也此二句一章綱領變動不居以下言其變也明於憂患以下言其辭也自其變觀之則九六之爻周流於虛位之間或上或下而無常皆一剛一柔之相易不可爲典要而惟變所適然其剛柔之或上而出於外也旣足爲斯人之法度使知懼於外其剛柔之或下而入於內也亦足爲斯人之法度使知懼於內豈徒變之云乎自其辭觀之則明憂患而如父母之臨率辭揆方而有典常之可法而後緫之以苟非其人道不虛行則玩辭觀變之學誠有望於其人也聖人之意可見矣】易之爲書也原始要終以爲質也六爻相雜惟其時物也【呂音訓要陸一遙反下同】集解【朱子曰質謂卦體卦必舉其始終而後成體爻則惟其時物而已】纂注【錢氏藻曰六爻相雜惟其時之不同而其事物亦異如幹之取龍一物也或潛或見或躍或飛之不同者時也如漸之取鴻亦一物也而於幹於盤於陸於木之不同者亦時也徐氏曰此緫言聖人作易所以立卦生爻之義下文又逐爻分說而申明之也質謂卦體時謂六位之時物謂陰陽二物也原其事之始要其事之終以爲一卦之體質卦有六爻剛柔錯雜隨其時辧其物言卦𨿽有全體而爻亦無定用也】其初難知其上易知本末也初辭擬之卒成之終【呂音訓易陸以豉反】集解【朱子曰此言初上二爻】纂注【蔡氏曰初爻者卦之本本則其質未明故難知上爻者卦之末末則其質已著故易知難知則所系之辭必擬議而後得易知但卒其卦之辭而成其卦之終也】若夫雜物撰徳辯是與非則非其中爻不備【呂音訓撰陸氏曰鄭作算云數也】集解【朱子曰此謂卦中四爻】附錄【朱子語問雜物撰徳云云曰這樣處曉不得常疑有闕文先儒解此多以爲互體如屯震下坎上就中間四爻觀之自二至四則爲坤自三至五則爲艮故曰非其中爻不備互體說漢儒多用之左中一處說占得觀卦處亦舉得分明看來此說亦不可廢學蒙問易中互體之說或以雜物撰徳辧是與非則非其中爻不備此是說互體曰今人言互體皆以此爲說但亦有取不得處如頤大過之類是也王輔嗣又言納甲飛伏尢更難理此等不必深泥董其初難知至非其中爻不備若解也硬解了但都曉他意不得這下面卻說一个噫字都不成文章不知是如何學蒙】纂注【潘氏夢旂曰雜物者剛柔相雜而有等也撰徳者撰述之也物之所以相雜者撰其徳而已物之相雜也正則徳之所撰者吉物之相雜也不正則徳之所撰者凶然而不言吉凶而曰辧是與非則吉凶可知矣洪氏曰中爻者謂二三四與三四五也如坤坎爲師而六五之爻曰長子帥師以正應九二而言蓋指二至四爲震也坤艮爲謙而初六之爻曰用涉大川蓋自二而上則六二九三六四爲坎也雙湖先生曰物謂內外卦陰陽二物雜謂自其中四爻雜而互之又自成兩卦之徳也故謂之撰是非者當位不當位中不中正不正也內外卦旣足以示人矣復自互體而辧之則是是非非於是乎益可見焉】噫亦要存亡吉凶則居可知矣知者觀其彖辭則思過半矣【呂音訓噫陸氏曰於其反王肅於力反辭也馬同要陸氏曰一妙反絕句又一遙反則句至吉凶居陸氏曰馬如字處也鄭王肅作其辭知者陸音智彖辭陸氏曰吐貫反馬云彖辭卦辭也鄭云爻辭也思陸息吏反】集解【朱子曰彖統論一卦六爻之體】纂注【朱氏曰噫重卦六爻之意亦要諸吉凶存亡之辭而已有同位而異物同物而異象同象而異辭要諸辭則四者不同居然易見可指掌而知矣六爻變動相錯而有吉凶存亡者也彖辭者合內外二體以一爻相變而有者也知者明於理則觀諸彖辭而爻義已知其過半矣耿氏曰雜物撰徳辧是與非大致所歸不出乎存亡吉凶而已所以觀是非之要在要存亡吉凶所以觀存】

【亡吉凶之要在觀彖辭而已龔氏曰以彖爲要知者觀之無待於爻蓋所要愈約所知愈易中爻者六爻之要而彖者又一卦之要也】二與四同功而異位其善不同二多譽四多懼近也柔之爲道不利逺者其要無咎其用柔中也集解【朱子曰此以下論中爻同功謂皆陰位異位謂逺近不同四近君故多懼柔不利逺而二多譽者以其柔中也】附錄【朱子語問其要無咎其用柔中也近君則當柔和逺去則當有彊毅剛正之象始得此二之所以不利然而居中所以無咎曰也是恁地說又曰其要無咎若作去聲則是要約之義若作平聲則是要其歸之之意又曰要去聲是要恁地要平聲是這里取那里意思又曰其只欲無咎易說】纂注【郭氏京曰注云懼近也今本誤以近也字爲正文近字上仍脫懼字許氏曰二與四皆陰位也四𨿽得正而猶有不中之累況不得其正者乎二𨿽不正猶有得中之美況正而得中者乎四近君之臣也二逺君之臣也其勢又不同此二之所以多譽四之所以多懼也】三與五同功而異位三多凶五多功貴賤之等也其柔危其剛勝邪【呂音訓勝陸升證反一音升】集解【朱子曰三五同陽位而貴賤不同然以柔居之則危惟剛則能勝之此第九章

】附錄【朱子語二與四同功三與五同功卻說得好但利不利逺者也曉不得易說】纂注【潘氏夢旂曰三與五功同乎陽而位有貴賤之異三以臣之賤而居下卦之上故多凶五以君之貴而居上體之中故多功然五君位也柔居之則危剛居之則能勝其事故六居五多危九居五多吉也許氏曰上卦之中乃人君之位也一爻之徳莫精於此在幹則剛健而斷在坤則重厚而順未或有先之者至於坎險之孚誠離麗之文明巽順於理艮篤於實皆能首出乎庶物不問何時克濟大事謂五多功者此也獨震忌彊輔兌比小人於君道爲未善觀其戒之之辭則可知雙湖先生曰案此章専論爻畫以示人首論六爻之始終次論爻之初上又次論中四爻因及彖辭末則申論中四爻分二四三五陰陽而論以見逺近貴賤安危之不同而剛柔之用亦異其致意在中四爻而四爻之中所主又在二五居二體之中也】易之爲書也廣大悉備有天道焉有人道焉有地道焉兼三才而兩之故六六者非他也三才之道也集解【朱子曰三畫已具三才重之故六而以上二爻爲天中二爻爲人下二爻爲地】附錄【程子語惟人气最淸可以輔相裁成天地設位聖人成能直行乎天地之中所以爲三才天地本一物地亦天也只是人爲天地心是心之動則分了天爲上地爲下兼三才而兩之故六也大臨】纂注【朱氏曰天地人三者一物而兩體陰陽也而謂之天剛柔也而謂之地仁義也而謂之人故曰三才兼三才而兩之故六兼之者天之道兼陰與陽也地之道兼柔與剛也人之道兼仁與義也六者非它卽三才之道也是故三畫有重卦六卽三三卽一也楊氏萬里曰重卦之後則兼三才而兩之是一三才爲兩三才也合爲一卦則陰或居上安知地之不爲天陽或居下安知天之不爲地五爲君則天道爲人道矣二爲臣則地道爲人道矣】道有變動故曰爻爻有等故曰物物相雜故曰文文不當故吉凶生焉集解【朱子曰道有變動謂卦之一體等謂逺近貴賤之差相雜謂剛柔之位相間不當謂爻不當位此第十章

】附錄【朱子語問道有變動至故曰文曰道有變動不是指那陰陽老少之變是說卦中變動如乾卦六畫初潛二見三惕四躍這个便是有變動所以謂之爻爻中自有等差或髙或低或逺或近或貴或賤皆謂之等易中便可見如說逺近相取而悔吝生近而不相得則凶二與四同功而異位二多譽四多懼近也三與五同功而異位三多凶五多功貴賤之等也又曰列貴賤者存乎位皆是等也物者想見古人占卦必有个物事名爲物而今亡矣這个物是那別貴賤辧尊卑防物相雜故曰文如有君又有臣便爲君臣之文是兩物相對待在這里故有文若相離去不相干便不成文矣卦中有陰爻又有陽爻相間錯則爲文若有陰無陽有陽無陰如何得有文學蒙】纂注【徐氏曰卦之全體三才之道也道則變動不居如潛見躍飛之類皆道之變動而謂之爻爻也者效天下之動也或剛或柔而小大有等故謂之物物卽陰陽二物也一不獨立二則爲文陰陽兩物交相錯雜故謂之文陽居陽位陰居陰位當也陽居陰位陰居陽位不當也吉凶由是而生則可以觀變玩占而見其文之著矣雙湖先生曰此章論易不徒爻畫有天地人之道具焉惟其有是道所以變動不居卽其爲道也屢遷之義使徒有是爻而非有道寓於其間則亦何變動之有若物相雜則是因六爻中陰陽二物自相雜居而成文以生吉凶而爲人事失得之象耳】易之興也其當殷之末世周之盛徳邪當文王與紂之事邪是故其辭危危者使平易者使傾其道甚大百物不廢懼以終始其要無咎此之謂易之道也【呂音訓紂陸直又反易者陸以豉反】集解【朱子曰危懼故得平安慢易則必傾覆易之道也此第十一章

】附錄【朱子語其辭危是有危懼之意故危懼者使之平安慢易者使之傾覆易之書於萬物之理無所不具故曰百物不廢學蒙】纂注【柴氏曰非末世則情僞不如是之滋熾也非盛徳則易道無自而也末世紂之事也盛徳文王之事也文王之心憂患天下後世故其辭危懼此因文王危辭而論易道能使如此豈易使之邪殖有禮覆昏暴天之道也徐氏曰知易之道而有所恐懼可使安平也不由其道而有所慢易必至傾覆也故曰危者使平易者使傾】

【然非有使之也天之生物必因材而篤焉故栽者培之傾者覆之亦自然之理也南軒張氏曰文王囚羑里以小心翼翼而遵夫易故危者使平也紂貴爲天子以殺戮無辜而悖於易故易者使傾也蔡氏曰易之道大百物皆不能廢也懼則憂危之謂苟能懼以終而猶始焉則要其終而無咎矣楊氏萬里曰前言易興於中古作於憂患仲尼之意已屬之文王矣以爲未足也此章又明言易興於殷之末世周之盛徳猶以爲未足也又指而名之曰當文王與紂之事則無復秋毫隱情矣嗟夫千載之屈有幸逢一朝之伸一家之私有不沒天下之公文王無遇於紂而有遇於仲尼其千載之屈一朝之伸與紂殷王也仲尼殷後也而仲尼貶殷爲末世襃周爲盛徳指紂之名而不諱稱文王之王而不抑其不以一家之私沒天下之公與大哉文王之聖與大哉仲尼之公與雙湖先生曰夫子原易之作明指伏羲原易之興明指文王曰畫卦因重辭危可謂萬世之日月獨少一言以及周公之爻卒不免後世紛紛之疑難惜哉】夫乾天下之至健也徳行恆易以知險夫坤天下之至順也徳行恆簡以知阻【呂音訓行陸下孟反易陸以防反阻陸莊呂反】集解【朱子曰至健則所行無難故易至順則所行不煩故簡然其於事皆有以知其難而不敢易以處之也是以其有憂患則健者如自髙臨下而知其險順者如自下趨上而知其阻蓋𨿽易而能知險則不陷於險矣旣簡而又知阻則不困於阻矣所以能危能懼而無易者之傾也】附錄【朱子語乾天下之至健更著思量看來聖人無冒險之事須是知險便不進向前去又曰他只是不直撞向前自別有一个路去如舜知子之不肖則以天下授禹相似賀孫幹健而以易臨下故知下之險險防意思在下坤順而以簡承上故知上之阻阻是自家低他卻髙防意思自上面下來到那去不得處便是險自下而上上到那去不得處便是阻淵自山下上山爲阻故指坤而言自山上觀山下爲險故指幹而言因登山而明險阻之義遊儆幹𨿽至健知得險了卻不下去坤𨿽至順知得阻了便不上去以人事言之若健了一向進去做甚收殺煇問幹至健也至恆簡以知阻見得幹是至健不息之物經歷艱險處多𨿽有險處皆不足爲他之病足以進之而無難防意思否曰不然舊亦嘗如此說覺得終是硬說易之書本意不如此正要人知險而不進不說是我至健了凡有險阻只恁冒進而無𨿽如此大非聖人作易之意觀其上文云易之興也其於中古乎至其要尢咎此之謂易之道也看它此語是什麼恐懼危險不敢輕進之意幹之道便是如此卦中皆然所以多說見險而能止如需卦之類可見易之道正是要人知進退存亡之道若是冒險前進必陷於險知進而不知退知存而不知亡豈干之道邪惟其至健而知險故止於險而不陷於險也又曰此是就人事上說險與阻不同險是自上視下見下之險故不敢行阻是自下觀上爲上所阻故不敢進又曰易之爲書大槪要人謹密戒懼以免患難若恃其至健而不卹險難豈易之道邪周僴問夫幹至知阻曰此段専是以憂患之際而言且如健當憂患之際則知險之不可乘順當憂患之際便知阻之不可越信都是當憂患之際處憂患之道當如此因憂患方生那知險知阻若只就健順上看便不相似如上下文說危者使平易者使傾能說諸心能研諸慮皆因憂患說大要乾坤只是循理而已他若知得前有險之不可乘而不去則不陷於險知得前有阻之不可冒而不去則不困於阻若人不循理以私意行乎其間其過剛者𨿽知險之不可乘卻硬要乘則陷於險矣𨿽知阻之不可越卻硬要越則困於阻矣只是順理便無事又問在人固是如此以天地言之則如何曰在天地自是無險阻這只是大綱說个乾坤防意思是如此又曰順自是畏謹冝其不越夫險如健卻疑其不畏險然卻知險而不去蓋他當憂患之際故也又問簡易曰若長是易時更有甚麼險他便不知險矣若長是簡時更有甚麼阻他便不知阻矣只是當憂患之際方見得同上】纂注【南軒張氏曰健者疑若不知險也今幹至健而徳行恆易故知險而不爲陰所陷順者疑若不知阻也今坤至順而徳行恆簡而不爲陽所拒朱氏曰上系言易簡而天下之理得下系終之以易簡而知險阻故曰殊塗而同歸一致而百慮】能說諸心能研諸侯之慮定天下之吉凶成天下之亹亹者【呂音訓說陸音恱諸侯之慮晁氏曰王昭素云剰侯之二字必是王輔嗣以後韓康伯以前錯溫公曰王輔嗣略例曰能研諸慮則侯之衍字也說之案虞翻亦作諸侯則其謬已久矣亹亹陸氏曰亡偉反鄭云沒沒也王肅云勉也】集解【朱子曰侯之二字衍說諸心者心與理會幹之事也研諸慮者理因慮審坤之事也說諸心故有以定吉凶研諸慮故有以成亹亹】附錄【朱子語說諸心只是見過了便說這个屬陽研諸慮是研窮到防似那安而能慮直是子細了這个屬陰淵能說諸心幹也能研諸慮坤也說諸心有自然防意思故屬陽研諸慮有作爲防意思故屬陰定吉凶幹也成亹亹坤也事之未定者屬乎陽定吉凶所以爲幹事之已爲者屬乎陰成亹亹者所以爲坤大抵言語兩端處皆有陰陽如開物成務開物是陽成務是陰如致知力行致知是陽力行是陰周子之書屢發此意推之可見謨且以做事言之吉凶未定時人自意思懶散不肯做去吉凶定了他自勉勉做將去所以屬陰大率陽是輕淸防物事之輕淸防屬陽陰是重濁防物事之重濁防屬陰淵能說諸心能研諸慮方始能定天下之吉凶成天下之亹亹者凡事見得通透了自是懽恱旣說諸心是都理會得了於事上更審一畨便是研諸慮研是更去研磨他定天下之吉凶是割判得這事成天下之亹亹是做得事業學蒙】纂注【項氏曰惟乾坤知之明故能道占者之心使之說能因占者之慮爲之研說心故能定其吉凶研慮故能成其亹亹朱氏曰易簡也故能說諸心知險阻也故能研諸慮易簡者我心之所固有反而得之能無說乎以我所有慮其不然反覆不捨能無研乎天下之吉凶藏於無形至難定也天下之亹亹來而不已至難成也定之成之者易簡而已】是故變化云爲吉事有祥象事知器占事知來集解【朱子曰變化云爲故象事可以知器吉事有祥故占事可以知來】附錄【朱子語問變化云爲主於人而言否曰變化者陰陽之所爲云爲者人事之所作上兩句只說理如此下兩句是人就理上知得在陰陽則爲變化在人事則爲云爲吉事自有祥兆惟其理如此故於變化云爲則象之而知已有之器於吉事有祥則占之而知未然之事也問器字則是凡於有形之實事者皆爲器否先生云易中器字是恁地說又曰變化云爲是明吉事有祥是幽象事知器是人事占事知來是筮象事知器是人做這事去占事知來是它方有禎祥見乎蓍龜之類吉事有凶事亦有淵問易書中有許多變化云爲又吉事皆有休祥之應所以象事者於此而知器占事者於此而知來曰是易說】纂注【余氏曰變化云爲吉事有祥不假象占者也象事知器占事知來求諸象占者也不假象占百姓之所以與能也項氏曰云爲卽言動也人之言動卽易之變化也故曰變化云爲此四句卽上繋之四道也變化云爲卽尙其辭尙其變也象事占事卽尙其象尙其占也精於變化云爲則知動之微見吉之先有擬議之功無諂瀆之禍故曰吉事有祥此以辭與變體之於身也精於觀象可知制器之理如十三卦是也精於占卜可知方來之事如遂知來物是也此以占與象措於事也】天地設位聖人成能人謀鬼謀百姓與能集解【朱子曰天地設位而聖人作易以成其功於是人謀鬼謀𨿽百姓之愚皆得以與其能】附錄【朱子語天地設位四句說天人合處天地設位使聖人成其功能人謀鬼謀則𨿽百姓亦可以與其能成能與能𨿽大小不同然亦是小小防造化之功用然百姓與能卻須因蓍龜而方知得人謀鬼謀與洪範之謀及乃心謀及卜筮謀及卿士謀及庶人相似淵百姓與能它無知因卜筮便會做得事便是與能學蒙】纂注【南軒張氏曰天能天而不能地地能地而不能天所賴聖人成其能其能可謂大矣然又且明謀之人幽謀之鬼神不自認以爲能故百姓莫不歸美以與其能矣】八卦以象告爻彖以情言剛柔雜居而吉凶可見矣集解【朱子曰象謂卦畫爻彖謂卦爻辭】附錄【朱子語八卦以象告以後說得叢雜不知如何學蒙】纂注【張子曰八卦有體故象在其中錯綜爲六十四卦爻彖所趨各異故曰情言南軒張氏曰八卦成列象在其中矣此八卦所以告人以象至於爻者變也彖者材也皆有辭者此聖人以情而言於人也剛柔雜居則交通以趨時而或失或得故吉凶見焉】變動以利言吉凶以情遷是故愛惡相攻而吉凶生逺近相取而悔吝生情僞相感而利害生凡易之情近而不相得則凶或害之悔且吝【呂音訓惡陸氏曰烏路反鄭烏洛反】集解【朱子曰不相得謂相惡也凶害悔吝皆由此生】附錄【程子語易爻應則有時而應又逺近相取而悔吝生酢朱子語問易之情近而不相得則凶或害之悔且吝如何先生云此疑是指占法而言想古人占法今不見得蓋逺而不相得則安能爲害惟切近不相得則凶害便能相及也一个凶人在五湖四海之外安能害自家若與之爲鄰近則有害矣又問云此如今人占火珠林課底若是凶神動與世不相關不能爲害惟是克世則方能爲害否先生云恐是這樣意思易說】纂注【徐氏曰易道變動開物成物以利言也而卦爻之辭有吉有凶以其情之有所遷耳愛惡相攻如訟九四不克訟復卽命以與四相愛也謙六五利用侵伐上六利用行師以與九三相愛也同人九三伏戎於莽惡九五也九五大師克相遇惡三四也逺近相取如姤九五以包上九姤其角逺取初六也解六三負且乘近取二四也豫六三盱豫近取九四也情僞相感如中孚九二鳴鶴在陰以情感乎五也屯六四求婚媾往以情感乎初也蒙六三見金夫不有躬以僞感乎二也漸九三夫徵不復婦孕不育以僞感乎四也凡此皆以情遷者也項氏曰變動以利言吉凶以情遷此再言辭之諭人者殊也是故愛惡相攻以下皆言吉凶以情遷之事而以六爻之情與辭明之吉凶悔吝利害之三辭分出於相攻相取相感之三情而緫屬於相近之一情此四相者爻之情也下六辭者爻之辭也雙湖先生曰變動卽上文爻有變動是已以利言者爻之變動本皆敎人趨吉避凶而歸於利耳然不免吉凶殊分者由情而遷也情有善有不善善則遷於吉不善則遷於凶至是不能皆歸於利矣是故以下愛惡逺近情僞所謂情也相攻相取相感遷之由也吉凶悔吝利害緫名之曰吉凶也愛惡相攻因於逺近相取逺近相取因於情僞相感者情之始交利害之開端也相取者迹之已著悔吝之途分也相攻則事之已極吉凶之不可移也此三言皆吉凶以情遷之事凡易之情以下獨舉近者緫言之近而相取其情乃不相得此必其初之以僞感終至於惡而相攻是以凶耳旣至於凶其於害悔吝可知矣卽此一條備三者而明之大要欲人警省悔心生而吉利隨之終歸夫變動之利不墮於情遷之凶耳易之道固如此也】將叛者其辭慙中心疑者其辭枝吉人之辭寡躁人之辭多誣善之人其辭遊失其守者其辭屈集解【朱子曰卦爻之辭亦猶是也此第十二章

】附錄【朱子語中心疑者其辭枝中心疑故不敢說殺其辭枝者如木之有枝開兩岐去董問八卦以象告至失其守者其辭屈竊疑自吉凶可見矣而上只是緫說易書所載如此自變動以利言而下就人占時上說如何先生曰然銖】纂注【徐氏曰叛背叛也背叛正理其中有歉則發於言辭自然慚怍也枝如木之有枝開兩岐疑者可否未決則其辭不直截或兩岐也誣善者謂謗善爲惡言語不實如物在水上浮游不定失其守者言見理不定無所操執其辭多屈而不伸也言心之聲由乎中而見乎外孟子詖淫邪遁一章意亦如此項氏曰六辭之中吉一而躁叛疑誣失居其五叛非叛逆但背實棄信皆是也言與實相背故慚吉者靜躁者動叛者無信疑者不自信誣者敗人失守者自敗皆相反對也守謂其所依據吳王失國故辭屈於晉夷之失對故辭屈於孟子皆失其所據也以類推之艮吉也震躁也兌叛也巽疑也坎喜陷爲誣善離喜麗爲失守人情大約不出乎六者仁者黙勇者嘩能言者寡信善巽者少決智人多險文士罕守剛柔之變其盡於此矣雙湖先生曰六辭與易誠不相關意者指尙占命筮之辭上曰君子將有爲也將有行也問焉而以言其受命也如響夫子於此又發其情以見命筮之際本諸中形諸外自有不可掩者神物之蓍顧不能前知吉凶以告之乎亦欲人謹其事而重其筮也余氏曰上繋以黙而成之不言而信存乎徳行爲結下繋以諸辭之不同者爲結義相發也吉人辭寡其黙成之次歟】

周易會通卷十三

欽定四庫全書

周易會通卷十四

元董眞卿撰

說卦【呂音訓說卦凡十八章自昔者聖人之作易也至以至於命爲第一章

昔者聖人之作易也將以順性命之理至故易六位而成章爲第二章

天地定位至是故易逆數也爲第三章

雷以動之至坤以藏之爲第四章

帝出乎震至成言乎艮爲第五章

神也者妙萬物而爲言者也至旣成萬物也爲第六章

幹健也至兌說也爲第七章

幹爲馬至兌爲羊爲第八章

幹爲首至兌爲口爲第九章

乾天也至故謂之少女爲第十章

乾爲天至爲木果爲第十一章

坤爲地至爲黒爲第十二章

震爲雷至爲蕃鮮爲第十三章

巽爲木至爲躁卦爲第十四章

坎爲水至爲堅多心爲第十五章

離爲火至爲科上槁爲第十六章

艮爲山至爲堅多節爲第十七章

兌爲澤至爲羊爲第十八章

並從唐孔氏】纂注【雙湖先生曰說卦首論幽贊於神明而生蓍立卦次及伏羲文王卦位不同次論八卦之象甚備其象多是夫子所自取不盡同於先聖漢儒以來千五百餘年未能勘破此義以爲夫子只是櫽括前聖所取之象求之於經又不同是以言象多牽合會而不得其說愚甞謂數聖人取象各有不同故說卦言象求之於經不盡合蓋夫子自取之象爲多不必盡同於先聖若分文王周公之易各自求之坦然明白矣此說自足以祛古今之惑又案漢上云秦漢之間易亡說卦孝宣時河內女子發老屋得說卦至後漢荀爽集解又得八卦逸象三十有一東萊呂氏論云隋經籍志序云秦後惟失說卦三篇後河內女子得之今韓康伯說卦乃止一篇而別出序卦雜卦愚謂隋志疑是蓋費直所傳不及說卦以後而所謂三篇恐並序雜言也愚案朱子只分爲十一章不盡同於呂氏也】

昔者聖人之作易也幽贊於神明而生蓍【呂音訓幽贊陸氏曰本或作讚子旦反幽深也贊明也蓍陸音屍說文云蒿屬生千嵗三百莖易以爲數天子九尺諸侯七尺大夫五尺士三尺毛詩艸木疏云似藾蕭靑色科生】集解【朱子曰幽贊神明猶言贊化育龜防傳曰天下和平王道得而蓍莖長丈其叢生滿百莖】附錄【程子語幽贊於神明而生蓍用蓍以求卦非謂冇蓍而後畫卦尢庭朱子語能贊化育和气充塞所以生出這物淵生蓍便是大衍之數五十如何恰限生出百莖物事教人做】

【筮用到那參天兩地方是取數處淵或曰生蓍本義引防傳蓍生滿百莖爲證某謂生字似只當與下面立卦立字生爻生字同例看所謂生蓍者猶言立蓍而用之耳未知是否答曰卦爻是人所畫蓍是天地所生不可作一例說兼以立蓍而用之爲生蓍亦不成文理易說】纂注【張子曰方其將有謀也將有問焉命於蓍此所謂生蓍非謂在野而生蓍也事在未來之前吉凶在方冊之上蓍在手中卒歸一處一時合豈非幽贊於神明而得爾也朱氏曰神明天地也聖人贊天地以立人道於是生蓍之法以起數其用起數一及其究也上下與天地同流而無迹故曰幽贊】參天兩地而倚數【呂音訓參陸七南反又音三倚陸氏曰於騎反馬云依也王肅其綺反立也蜀才作奇晁氏曰案奇古文】集解【朱子曰天圎地方圓者一而圍三三各一奇故參天而爲三方者一而圍四四合二偶故兩地而爲二數皆倚此而起故揲蓍三變之末其餘三奇則三三而九三偶則三二而六兩二一三則爲七兩三一二則爲八】附錄【朱子語問參天兩地舊說以爲五生數中天參地兩不知其說如何曰如此卻只是三天二地不見參兩之意又曰這卻是積數不是倚數參天者參之以三兩地者兩之以二也以方圓而言參兩如天之圎徑一則以圍三而參之地之方徑一則以圍四而兩之否曰是道夫天一而圍三地一而圍四然天全用而地半用如參天爲三兩地爲二也銖參天兩地而倚數一个天參之而爲三一个地兩之而爲二三三爲九三二爲六兩其二一其三爲七兩其三一其二爲八二老爲陰陽二少爲柔剛參不是三之數是無往參焉之參髙問參天兩地而倚數曰天圍得數之三地方得數之四一畫中有三畫三畫中三之則爲九此天數也陽道常饒陰道常乏地之數不能爲三止於兩而已三而兩之爲六故六爲坤去僞參天兩地而倚數此在揲蓍上說參者元是个三數防物事自家從而三之兩者元是个兩數防物事自家從而兩之𨿽然卻只是說得个三兩在未見得成何數倚數云者似把幾件物事挨放這里且如先得个三得个三隻成六又得个三方成九若得个二卻成八恁地倚得數出來有人說參作三謂一三五兩謂二四一三五固是天數二四固是地數然而這卻是積數不是倚數淵一个天參之則三一个地兩之則二數便從此起此與大衍之數五十各自說一个道理不須合來看然要合也合得一个三一个二成五衍之則成十便是五十淵】纂注【張子曰地所以兩分剛柔男女而效之法也天所以參一太極兩儀而象之性也又曰兩不立則一不可見一不可見則兩之用息潘氏夢旂曰蓍數卦爻易之�也道徳性命易之妙也參天兩地謂五也數數者必以五𨿽窮乎十百千萬必以五數之所以倚數也】觀變於陰陽而立卦發揮於剛柔而生爻【呂音訓觀變陸氏曰一本作觀變化揮陸氏曰音輝晁氏曰揚也王廙韓雲散也】附錄【朱子語問觀變於陰陽而立卦觀變是就蓍數上觀否曰恐只是就陰陽上觀未用說到蓍數處學蒙觀變於陰陽且統說道有防畫陽防畫陰成个甚卦發揮剛柔卻就七八九六上說初間做這个卦時未曉得是變與不變及至發揮出剛柔了方知這老陰少陰那是老陽少陽淵分奇偶便是畫積畫便成卦卦中看畫便是爻學蒙問旣冇卦則有爻矣先有卦而後言爻何也曰自作易而言之則有爻而後有卦此卻是以後人觀易而言方其立卦時只見得是卦及細別之則有六爻問陰陽剛柔一也而別言之何也曰觀變於陰陽近於造化而言發揮剛柔近於人事而言且如泰卦以卦言之只見得小往大來陰陽消長之意爻裏面便有包荒之類道夫】纂注【蔡氏曰陰陽七八九六也觀七八九六之變則卦可得而立矣陰陽之變卽可以爲爻後言發揮剛柔而生爻者蓋未入用則謂之陰陽已入用則謂之剛柔也】和順於道徳而理於義窮理盡性以至於命【呂音訓盡陸津忍反】集解【朱子曰和順從容無所乖逆統言之也理謂隨事得其條理析言之也窮天下之理盡人物之性而合於天道此聖人作易之極功也此第一章

】附錄【程子語和順於道徳而理於義者體用也絢和順於道徳而理於義義則是天道也易言理於義一也求是卽爲理義言理義不如且求是易曉求是之心俄頃不可忘理於義此理云者猶人言語之間常所謂理者非同窮理之理凡觀書不可以相類而泥其義不爾則字相梗當觀其文勢上下如充實之美與詩之言美輕重不同精義所務於窮理者非道須盡窮了天下萬物之理又不道是窮得一理便到只是要積累多後自然見去大臨窮理盡性矣曰以至於命則全無著力處如成於樂樂則生矣之意同絢窮理盡性以至於命三事一時並了元無次序不可將窮理作知之事若實窮得理卽性命亦可了大臨如言窮理以至於命以序言之不得不然其實只是窮理便是盡性至命也棣窮理盡性至命一事也才窮理便盡性盡性便至命因指樹曰此木可以爲柱理也其曲直者性也其所以曲直者命也理性命一而已時氏拾遺理也性也命也三者未嘗有異窮理則盡性盡性則知天命矣天命猶天道也以其用言之則謂之命命者造化之謂也�窮理盡性以至於命只窮理便是至於命子厚亦是失於太快此義盡有次序須是窮是便能盡得已之性則推類又盡人之性旣盡得人性須盡並萬物之性一�盡得如此然後至於天道也其間煞有事豈有當下便理會了學者須是窮理爲先如此則方覺有合言知命與至於命盡冇逺近豈可以知便謂之至也精義理則須窮性則須盡命則不可言窮與盡只是至於命也橫渠昔常譬命是原窮理與盡性如穿渠引源然渠與源是兩物後來此議必攺大臨朱子語問和順道徳而理於義是就聖人上說是就易上說曰是說易又問和順是聖人和順不曰是易之和順道徳而理於義如吉凶消長之道順而無逆是和順道徳也理於義則又極其細而言隨事各得其冝之謂也和順道徳如極髙明理於義如道中庸學蒙和順道徳而理於義是統說防窮理盡性至命是分說防上一句是離合言之下一句以淺深言之凡卦中所說莫非和順那道徳不悖了他理於義是細分它逐事上各有个義理和順字理字最好看聖人這般攺移不得淵和順道徳是黙契本原處理於義是應變合冝處物物皆有理須一一推窮性則是理之極處故云盡命則性之所自來處故云至答許升窮理是理會得道理窮盡盡性是做到盡處如能事父然後盡仁之性能事君然後盡義之性閎雅窮理是知上說盡性是仁上說言能造其極也至於範圍天地是至命事言與造化一般又問窮理盡性至於命曰此本是就易上說易上盡具許多道理直是窮得物理盡得人性到得那天命所以通書說易者性命之原此只言作易者如此後來不合將做學者事看淵窮理盡性至命本是就易上說易上皆說物理便是窮理盡性卽此便是至命也諸先生把來就人上說能窮理了方至於命聖人作易時固是具得許多道理人能體之而盡則便似那易它說那吉凶悔吝處莫非和順道徳理於義窮理盡性之事這一句本是說易之書如此後人說去學問上卻是借它底然這上也有這意思皆是自淺至深淳問窮理盡性以至於命程張之說孰是曰各是一說程子皆以見言不如張子冇作用窮理是知盡性是行覺程子是說得快了如爲子知所以爲孝爲臣知所以爲忠此窮理也爲子能孝爲臣能忠此盡性也能窮其理而充其性之所有方謂之盡以至於命是拖腳說得於天者蓋性是我之所至者命是天之所以與我者也昔嘗與人論舜事舜盡事親之道至天下之爲父子者定知此者窮理者也能此者盡性者也必大】纂注【胡氏宏曰命有窮通性無加損盡其性則至於命勉齋黃氏曰性命一也天所賦爲命物所受爲性性命系於气則天之所賦吾之所受者剛柔通塞受制於不齊性命純乎徳則天所賦吾之所受者中正純粹皆原於固有之徳窮理盡性則不但徳勝其气而已且將性命於天矣天徳天理徳以所得者而言理以本然者而言故性曰天徳命曰天理亦一而已非二物也如此則气之偏者變而正柔者變而彊昏者變而明矣其不可變者死生壽夭有定數也南軒張氏曰義在我也命在天也天下之人皆知義命則聖人之易不作矣惟夫不知義不知命此聖人不得已而生蓍倚數立卦生爻凡以爲天下不知義命者設也朱氏曰昔者聖人至倚數說防數也觀變於陰陽而立卦說揲蓍分卦也發揮於剛柔而生爻說爻有變動也和順至至於命說所繋爻彖之辭也雙湖先生曰此章大抵論伏羲作易後欲教天下後世用易故示人以因蓍求卦之法無非欲使斯人安於義命之天而已聖人𨿽專指伏羲然文王周公系辭初不出義命之教亦在其中矣】昔者聖人之作易也將以順性命之理是以立天之道曰陰與陽立地之道曰柔與剛立人之道曰仁與義兼三才而兩之故易六畫而成卦分陰分陽疊用柔剛故易六位而成章【呂音訓疊陸田節反六位陸氏曰本又作六畫】集解【朱子曰兼三才而兩之總言六畫又細分之則陰陽之位間雜而成文章也此第二章

】附錄【程子語立天之道曰陰與陽立地之道曰柔與剛立人之道曰仁與義兼三才一之也而兩之不雨則無用絢有道者亦一作言自分明只作尋常本分事說了孟子言堯舜性之舜由仁義行豈不是尋常說話至於易只道个立人之道曰仁與義則和性字由字也不消道自己分明陰陽剛柔仁義只是一个道理吁昔者聖人立人之道曰仁曰義中庸曰仁者人也親親爲大義者冝也尊賢爲大惟能親親故老吾老以及人之老幼吾幼以及人之幼惟能尊賢故賢者在位能者在職惟仁與義盡人之道則謂之聖人大隠仲尼言仁未嘗兼義於易曰立人之道曰仁與義而孟子言仁必以義配蓋仁者體也義者用也知義之爲用而不外焉者可與語道矣世之所論於義者多外之不然則混而無別非知仁義之說者也酢立人之道曰仁與義據今日合人道廢則是今尙不廢者猶只是有那些秉彞卒珍滅不得以此思之天壤間可謂孤立其將誰告邪大臨朱子語昔者聖人之作易將以順性命之理聖人作易只是要發揮性命之理模寫那个物事下文所說陰陽剛柔仁義便是性中有這个物事順性命之理只是要發揮性命之理淵問立天之道曰陰陽道理也陰陽气也何故以陰陽爲道曰形而上者謂之道形而下者謂之器明道以爲須著如此說然器亦道道亦器也道未嘗離乎器道只是器之理如這交椅是器可坐便是交椅之理如這人身是器語言動作便是人之理理只在器上理與器未嘗相離所以一陰一陽之謂道淳問陰陽以气言剛柔則有形質可見矣仁與義則又合气與形而理具焉然亦一而已矣蓋陰陽者陽中之陰陽柔剛者陰中之陰陽也仁義者陰陽合气剛柔成質而是理始爲人道之極也然仁爲陽剛義爲陰柔仁主發生義主收斂故其分屬如此或謂子云說君子於仁也柔於義也剛蓋取其相濟而相爲用之意曰仁體剛而用柔義體柔而用剛銖陰陽柔剛仁義看來當曰義與仁當以仁對陽仁若不是陽剛如何做得許多造化義𨿽剛卻主於收斂仁卻主發舒這也是陽中之陰陰中之陽互藏其根之意且如今人用賞罰到賜與人自是無疑便做將去若是刑殺時便遲疑不肯果決做這見得陽舒陰斂仁屬陽義屬陰處淵仁禮屬陽義智屬陰袁機仲卻說義是剛底物合屬陽仁是柔底物合屬陰殊不知舒暢發逹便是那剛底意思收斂藏縮便是那柔底意思它只念得於仁也柔於義也剛兩句便如此說殊不知正不如此又云以气之呼吸言之則呼爲陽吸爲陰吸便是收斂底意鄕飲酒義云溫厚之气盛於東南此天地之仁气也嚴凝之气盛於西北此天地之气气也僴蓋嘗論之陽主進而陰主退陽主息而陰主消進而息者其气彊消而退者其气弱此陰陽之所以爲柔剛也陽剛溫厚居東南主春夏而以作長爲事陰柔嚴凝居西北主秋冬而以斂藏爲事作長爲生斂藏爲殺此剛柔之所以爲仁義也以此觀之則陰陽剛柔仁義之位豈不曉然而子云之所謂於仁也柔於義也剛者乃自其用處之末流言之蓋亦所謂陽中之陰陰中之陽固不妨自爲一義但不可以雜乎此而論之耳答袁樞若子云於仁也柔於義也剛又自是一義便是這个物事不可以一定名之看它用處如何陰陽是陽中之陰陽剛柔是陰中之陰陽剛柔以質言是有个物了見得是剛底柔底陰陽以气言�子仁義禮知旣知得界限分曉又須知四者之中仁義是个對立底闗鍵蓋仁仁也而禮則仁之著義義也而知則義之藏春夏秋冬𨿽爲四時然春夏皆陽之屬也秋冬皆陰之屬也故曰立天之道曰陰與陽立地之道曰柔與剛立人之道曰仁與義是知天地之道不兩則不能以立故端𨿽有四而立之者則兩耳埴陰陽成像天道之所以立也剛柔成質地道之所以立也仁義成徳人道之所以立也道一而已隨事著見故有三才之別於其中又各有體用之分焉其實則一太極也董陽也剛也仁也物之始也陰也柔也義也物之終也亞夫問仁如何比剛曰如春生則气舒自是剛秋殺則气收斂而漸衰自是柔佐立天之道曰陰與陽是以气言立地之道曰柔與剛是以質言立人之道曰仁與義是以理言董兼三才而兩之初剛而二柔三仁而四義五陽而上陰兩之如言加一倍本是一个各加一个爲兩顯子天下道理只是一个包兩个五行五个便是十个甲乙便是兩个木丙丁便是兩个火戊己便是兩个王金水亦然所謂兼三才而兩之便都是如此義剛問將以順性命之理而下言立天地人之道乃繼以兼三才而兩之此恐是言聖人作易之由如觀鳥獸之文與地之冝始作八卦相似蓋聖人見得三才之理只是陰陽剛柔仁義故爲兩儀四象八卦也只是這道理六畫而成卦也不知如何曰聖人見得天下只是這兩个物事故作易只是模寫出這防問模寫出來便所謂性命之理性命之理便是陰陽剛柔仁義否曰便是順性命之理問兼三才如何分曰以一卦言之上兩畫是天中兩畫是人下兩畫是地初剛而二柔三仁而四義五陽而上陰兩卦各自看則上與三爲天五與二爲人四與初爲地問以八卦言之則九三者天之陽六三者天之陰九二者人之仁六二者人之義初九者地之剛初六者地之柔不知是否曰恁地看也得如上便是天之陰三便是天之陽五便是人之仁二是人之義四是地之柔初是地之剛道夫問分陰分陽疊用剛柔陰陽剛柔只是一理兼而舉之否曰然道夫】纂注【張子曰易一物而合三才陰陽气也而謂之天剛柔質也而謂之地仁義徳也而謂之人又曰陰陽天道象之成也剛柔地道法之效也仁義人道性之立也又曰陰陽其气剛柔其形仁義其性遊氏曰立天之道至仁與義夫道一而已其立於天下則有兩端故君子有剛克焉執其義之端也有柔克焉執其仁之端也執其兩端而用之以時中此九徳之所以有常而三徳所以用又也程氏珙曰範圍成化上下同流蓋原於至理之自然而然者也謂如天經星著天體之廣運而無外日月運行次之五緯旋次於內天道干行生生化化此陰陽卦象之所以立也謂如地山嶽峻峙原野坦夷河海污下地道承天而時行此剛柔之所以立也謂如人天覆於上地載於下人生其間而父子君臣彞倫攸敍此人道之所以立也勉齋黃氏曰天之道不外乎陰陽寒暑往來之類是也地之道不外乎柔剛山川流峙之類是也人之道不外乎仁義事親從兄之類是也陰陽以气言剛柔以質言仁義以理言𨿽若有所不同然仁者陽剛之理也義者陰柔之理也其實只一而已天地亦大矣人以藐然之身乃與天地並立而爲三至其爲道則又與天地混然而無間其可不知所自立哉非陽剛陰柔則𨿽天地不能以自立不仁不義則亦不可謂之人矣不謂之人則與禽獸奚異哉由仁義則與天地並立而無間由不仁不義則無以自別於禽獸學者具亦知所擇矣雙湖先生曰易爲斯人作也性命之理天所賦於人人所受於天之理也聖人將以順人心性命之理是以兼三而兩六畫成卦以立天地人之道三才之道𨿽有陰陽剛柔仁義之殊大抵以立人道仁義爲主蓋人負陰陽之气以有生肖剛柔之質以有形具仁義之理以成性莫不有三才之道焉仁義之道立卽所以使之陰陽合徳剛柔有體以順性命之理也故下文惟曰分陰分陽疊用柔剛以成六位之章而不復言仁義者豈不以使斯人皆得以揲著求卦分陰陽用柔剛以斷吉凶而成亹亹則仁義之道固在其中矣上章由易說上人此章由人說上易倒上章文勢先說順人心性命之理而以將以是以之辭相爲喚答義則昭然兄曰性命之理非指仁義之道而何畫則有九六之爻三才之爻各兩故至六畫而卦成位則初二三四五上分初三五爲位之陽分二四上爲位之陰陽爲剛陰爲柔一柔一剛疊用於一卦六位之間以相間錯而成文章伏羲畫六十四卦如此教人因蓍求卦之法其象亦如此】天地定位山澤通气雷風相薄水火不相射八卦相錯【呂音訓薄陸氏曰旁各反陸績云相附薄也馬鄭顧云薄入也射陸氏曰食亦反虞陸績董姚王肅音亦云厭也】集解【朱子曰邵子曰此伏羲八卦之位乾南坤北離東坎西兌居東南震居東北巽居西南艮居西北於是八卦相交而成六十四卦所謂先天之學也】附錄【程子語易八卦之位無不曽有說先儒以爲乾位西北坤位西南乾坤任六子而自處無爲之地此大故無義理雷風山澤之類便是天地之用豈天地外別有六子如人生六子則有各任其事而父母自閒風雷之類於天地間如人身之有耳目手足便是人之用也豈可謂手足耳目皆用而身無爲乎安節朱子語問山澤通气只爲兩卦相對所以气通曰澤气升於山爲雲爲雨是山通澤之气山之泉脈流爲澤爲泉爲水是澤通山之气是兩个之气相通道夫山澤通气水火不相射山澤一髙一下而水脈相爲灌輸也水火下然上沸而不相滅息也或曰射音亦與斁同言相爲用而不相厭也僴問水火不相射或音石或音亦孰是曰音石水火與雷風山澤不相類本是相克底物事今卻相應而不相害問若以不相厭射而言則與上文相類如何曰不相射乃下文不相悖之意不相悖乃不相害也水火本相害之物便如未濟之水火亦是中間有物隔之若無物隔之則相害矣此乃以其不相害而明其相應也道夫問八卦相錯曰乾坤自是个不動底物事動是陰陽如一陰對一陽一陽對一陰六十四卦圎轉皆如此相錯煇先天圖更不可易以象言之天居上地居下艮爲山故居西北兌爲澤故居東南離爲日故居於東坎爲月故居於西震爲雷居東北巽爲風居西南】纂注【朱氏曰天地定位乾上坤下也山澤通气艮兌三相易也雷風相薄震巽初相易也日月不相射坎離中相易也柴氏曰不言八卦而言八物非物無以見相與變化之理】數往者順知來者逆是故易逆數也【呂音訓數往陸色具反又色主反逆數陸色主反】集解【朱氏曰起震而歷離兌以至於幹數已生之卦也自巽而歷坎艮以至於坤推未生之卦也易之生卦則以干兌離震巽坎艮坤爲次故皆逆數也此第三章

】附錄【朱子語數往者順這一是從卦气上看來也是從卦畫生處看來淵】纂注【雙湖先生曰一逆一順此是從卦气上看有逆無順此是從卦畫生處看數往者順知來者逆此兩句說先天圓圖且以卦畫初生之序而觀本自乾一而兌二離三震四以至巽五坎六艮七坤八今卽圓圖左方之序而觀之則自震北當冬至子半離東當春分卯半幹南當夏至午半是順天而左旋皆已生之卦也所以數其生之已往者豈非順乎又卽圓圖右方之序而觀之則自巽南當夏至午半坎西當秋分酉半坤北當冬至子半是逆天右轉皆未生之卦也所以知其生之方來者豈非逆乎是故易逆數也一句是說先天橫圖自太極生兩儀四象八卦以至六十四卦由乾一至坤八則皆以逆而數矣詳見前九圖內南軒張氏曰易之於天下皆逆數而察其來故易逆數也逆如逆暑逆寒預爲之主者也丘氏曰易言藏往知來彰往察來又言數往知來則方來已往之事易皆有以知之然往者已過而易知來者未形而難見易之占筮爲知來設故曰易逆數也正如所謂占事知來所謂遂知來物所謂前民用皆逆數之謂也尹氏曰易之道如日星但患於理未精失其幾會則暗於理者也未到泰之上六便知泰將及未到否之上九便知否欲傾此謂幾會易之爲書要知測未萌事若已往事何用知之數亦不必逆籌算蓋數者理也理有必然如政在大夫五世希不失陪臣執國命三世希不失故也】雷以動之風以散之雨以潤之日以烜之艮以止之兌以說之幹以君之坤以藏之【呂音訓晅今本作烜陸氏曰況晚反京云幹也本又作暅徐古鄧反又香元反無烜字說陸音恱後皆同】集解【朱子曰此卦位相對與上章同此第四章

】附錄【程子語古言乾坤退處不用之地而用六子若人則便分君道無爲臣道有爲若夫則誰與安排它如是須有个道理故如八卦之義須要玩索大臨朱子語雷以動之四句取象義多故以象言艮以止之四句取卦義多故以卦言又曰喚山以止之又不得只得云艮以止之後四卦不言象也只是偶然到後兩句說幹以君之坤以藏之卻恁說得好並學蒙】纂注【蔡氏曰動則物萌散則物具二者言生物之功也潤則物滋烜則物舒二者言長物之功也止則物成說則物遂二者言收物之功也君則物有所歸藏則物有所息二者言藏物之功也又曰此章卦位相對與上章同而上章則言卦象自相爲用此章則言八卦造物流行有生長收藏之事也朱氏曰前說乾坤而至六子無形者聚而有形也此說六子而歸乾坤有形者散而入於無形也終始循環不見首尾易之道也潘氏夢旂曰上文先言乎天地之無爲後言乎六子之相爲用言天地之用六子也此章先言乎六子之職後言乎乾坤之道言六子非干坤無以主之藏之郭氏京曰幹以居之居字誤作君字夫子於此一節明長養萬物之功不及君臣之義】帝出乎震齊乎巽相見乎離致役乎坤說言乎兌戰乎乾勞乎坎成言乎艮集解【朱子曰帝者天之主宰邵子曰此卦位乃文王所定所謂後天之學也】附錄【朱子語問戰乎幹何也曰恐是个肅殺收成底時節故曰戰乎幹問勞乎坎恐是萬物有所歸有个勞徠安定他之意道夫問勞乎坎據下文萬物之所歸也故曰勞乎坎竊意勞字當作去聲讀未知是否答云恐或如此然此一節多難曉處時舉勞乎坎是說萬物休息底意成言乎艮在東北是說萬物終始處易說帝出乎震萬物發生便是它主宰從這里出齊乎巽曉不得離中虛明可以爲南方之卦坤安在西南不成西北無地西方肅殺之地如何云萬物之所說幹西北也不可曉如陰陽只在這里相薄勞乎坎勞字去聲似乎慰勞之意言萬物皆歸藏於此用慰勞他道夫】纂注【蔡氏曰帝者以主宰乎物爲言也出者發露之謂震居東方於時爲春齊者畢達之謂巽居東南於時爲春夏之交也相見物形明盛皆相見也離居南方於時爲夏致猶委也委役於萬物無不養也坤居西南於時爲秋夏之交也說言者物形至此充足而說也兌居西南於時爲秋戰者陽气始萌陰疑而戰也乾居西北於時爲秋冬之交也勞者陽方脫乎戰故勞坎居北方於時爲冬成言者陽气至此物之所成終而成始也艮居東北於時爲冬春之交也雙湖先生曰自巽至兌皆陰卦忽與幹遇陰疑於陽必戰故曰戰乎幹楊氏時曰成言乎艮艮者萬物之所成終而成始也止於此矣復出乎震不終止也故艮曰時止則止時行則行】萬物出乎震震東方也齊乎巽巽東南也齊也者言萬物之潔齊也離也者明也萬物皆相見南方之卦也聖人南面而聽天下向明而治蓋取諸此也坤也者地也萬物皆致養焉故曰致役乎坤兌正秋也萬物之所說也故曰說言乎兌戰乎乾乾西北之卦也言陰陽相薄也坎者水也正北方之卦也勞卦也萬物之所歸也故曰勞乎坎艮東北之卦也萬物之所成終而所成始也故曰成言乎艮【呂音訓向陸許亮反治陸直吏反】集解【朱子曰上言帝此言萬物隨帝以出入也此第五章

所推卦位之說多未詳者】附錄【程子語南北之位豈可不定下所以定南北者在坎離也坎離又不是人安排得來莫非自然也吁艮止也生也止則便生不止則不生此艮終始萬物酢冬至一陽生每逢至後則倍寒何也陰陽消長之際無截然斷絕之理故相攙掩過如天將曉復至陰黑亦是理也大抵終始萬物萬物盛乎艮此盡神妙須研窮此理大臨朱子語問何以謂之陰陽相薄曰幹陽也乃居西北故曰陰陽相薄恐是如此也見端的未得艮者萬物之所以成終而成始也猶春冬之交故其位在東北文王八卦不可曉處多如離南坎北離坎卻不應在南北且做水火居南北兌也不屬金如今只是見它底慣了一似合當恁地相似文王八卦坎艮震在東北離坤兌在西南所以分陰方陽方文王八卦有些似京房卦气不取卦畫只取卦名京房卦气以復中孚屯爲次復陽气之始也中孚陽實在內而未發也屯始發而艱難也只取名義文王八卦配四方四時若卦畫則不可移換並董帝出乎震與萬物出乎震這兩說文王卦問何以知爲文王卦曰邵子之說如此問子細看此數叚前兩叚第三第四章

說伏羲卦位後兩自帝出乎震以下說文王卦位自神也者妙萬物而爲言下有兩共第六章

前一段乃文王卦位後一乃伏羲底恐夫子之意以爲伏羲文王所定方位不同如此然生育萬物旣如文王所次則其方位非如伏羲所定不能能變化旣成萬物無伏羲底則做文王底不出竊恐文義如此說較分明曰如是則其歸卻在伏羲上恁地說也好但後兩第六章

卻除了乾坤何也答曰竊恐著一句神也者妙萬物而爲言引起則乾坤在其中矣曰恐是如此答黃幹】纂注【柴氏曰此言八卦見於一嵗之造化蔡氏曰帝之出入不可見而爲物者可見故又以物言焉气無物不行物無气不生然气之生也有漸不能遽徧乎物自帝出乎震至成言乎艮一气流行之漸生成之功也震巽離乾坎艮皆以方言兌以時言坤以地言所以然者夫子欲備三者之義互言之耳是𨿽有三又足以見其未嘗相離之義也程氏曰言兌正秋則四時可推言坎正北方則四方可推言坎者水也坤者地也則八物可推坤不言西南坤之用不止於西南也幹不言萬物陰陽不止於在物者也聖人於離有所取則它卦可以通其類焉項氏曰兌爲口舌艮有伏兌皆得用言字徐氏曰坎離天地之大用也得乾坤之中气故離火居南坎水居北也震動也物生之初也故居東兌說也物成之後也故居西此四者各居四位也震屬木巽亦屬木震陽木也巽陰木也故巽居東南已之位也兌屬金乾亦屬金兌陰金也故居西北亥之方也坤艮皆土也坤陰土艮陽土坤居西南艮居東北者皆所以均旺乎四時也此四者分居四隅也後天八卦以震巽離坤兌乾坎艮爲次者震巽屬木木生火故離次之離火生土故坤次之坤土生金故兌乾次之金生水故坎次之水非土亦不能以生木故艮次之水土又生木木又生火八卦之用五行之生循環無窮此所以爲造化流行之序也雙湖先生曰邵子以此兩屬之文王八卦意其本之文王卦辭坤卦西南得朋東北喪朋正北兩之方位也蹇解卦辭亦然又嘗謂帝出乎震至成言乎艮八句疑是八卦圎圖之題日萬物出乎震以下皆是解說或如朱子論天一地二章未可知也】神也者妙萬物而爲言者也動萬物者莫疾乎雷橈萬物者莫疾乎風燥萬物者莫熯乎火說萬物者莫說乎澤潤萬物者莫潤乎水終萬物始萬物者莫盛乎艮故水火不相逮雷風不相悖山澤通气然後能變化旣成萬物也【呂音訓妙陸氏曰如字王肅作眇音妙董云眇成也晁氏曰眇古文妙字橈陸氏曰徐乃飽反王肅乃教反又呼勞反熯陸氏曰王肅呼但反火气也徐作暵音漢云熟暵也晁氐曰說文作暵字幹也易燥萬物者莫暵乎離火晁氏曰說文作離盛陸鄭又作成裏也水火不相逮今本作火火相逮陸氏曰鄭宋陸二王無不字逮音代一音大計反悖陸氏曰必內反逆也】集解【朱子曰此去乾坤而專言六子以見神之所爲然其位序亦用上章之說未詳其義此章六章】附錄【程子語神是極妙之語良佐天者理也神者妙萬物而爲言者也帝者以主宰事而名絢神也者妙萬物而爲言若上竿弄瓶至於斵輪誠至不可得而知上竿初習數尺而後至於百尺習化其髙矧聖人誠至之事豈可得而知河南語錄朱子語水火不相逮又似與上靣水火不相射同又似是伏羲卦易說問如雷風水火山澤自不可喚做神曰神者乃其所以動所以橈者是也答幹神也者妙萬物而爲言者也至旣成萬物也本義云云竊謂上言六子用文王八卦之位者以六子之主時成用而言故以四時爲序而用文王後天之序下言六子用伏羲入卦之位者推六子之所以主時成用其言故以陰陽交合爲義而用伏羲八卦之序蓋陰陽各以其偶合而六子之用行所以能變化盡成萬物也文王八卦則兌震以長男而合少女艮巽長女而合少男皆非其偶故自動萬物者莫疾乎雷至終萬物始萬物者莫盛乎艮皆別言六子之用故以四時之次言之而用文王八卦之序下則推其所以成用於陰陽各得其偶故用伏羲八卦若上用伏羲卦次則四時失其序下用文王八卦則兌震艮巽皆非其偶矣伏羲卦序與今卦序不同不知孔子創爲之而作序卦邪抑自文王周公系辭之後已更伏羲之序如此而孔子特以序卦明義邪鉢】纂注【朱氏曰上說天地定位六子致用此說六子合而爲乾坤乾坤合而生神妙萬物而爲言者物物自妙也鄭康成曰共成萬物不可得而分故合謂之神橫渠曰一則神兩則化妙萬物者一則神也南軒張氏曰夫八卦各有所在也而神則無在而無不在八卦各有所爲也而神則無爲而無不爲彊名之曰神者卽其妙萬物而爲言也程氏曰始言六子之材各有所長終言六子之情各有所合楊氏時曰前論震離坎兌艮巽之屬則兼乾坤而言之此不言乾坤而言六子者豈非干坤其始任六子以成功及其終也六子成其功以歸於乾坤乾坤則有所不與乎孔子曰天何言哉四時行焉百物生焉徐氏曰伏羲八卦方位主造化對待之體而言文王八卦方位主造化流行之用而言對待非流行則不能變化流行非對待則不能自行項氏曰上陳八卦辧其分治之迹此引八物明其气化之神惟艮獨不言山者崔景曰山於終始萬物之義】

【不若艮字之明也不言乾坤者乾主變坤主化言變化則乾坤備矣此虞翻之說也又曰動橈燥說潤盛皆據後天分治之序而相逮不相悖通气變化復據先天相合之位者明五气順布四季分王之時而無極之眞二五之精所以妙合而凝者未始有戾於先天之事也苟無此章則文王爲無體而伏羲爲無用矣故讀易者於此不可不深玩也相逮與不相射相薄與不相悖此皆互言之也】乾健也坤順也震動也巽入也坎陷也離麗也艮止也兌說也集解【朱子曰此言八卦之性情此第七章

】附錄【朱子語八卦之性情謂之性者言其本性如此謂之情者言其發用亦如此如幹之健本性如此用時亦如此淵伏羲八卦只此數畫該盡天下萬物之理陽在下爲震震動也在上爲艮艮止也陽在下自動在上自止廣】纂注【蔡氏曰幹純陽剛故健坤純陰柔故順震坎艮陽卦陽生乎二陰之下則剛而進故動在二陰之中則剛爲陰所溺故陷出二陰之上𨿽剛則亦無所往矣故止巽離兌陰卦陰成乎二陽之下以順而伏故入在二陽之中以順而附故麗在二陽之上以順而見故說柴氏曰此言八卦之才蓋下欲言八卦之象先舉其才使人知象𨿽萬變要不離此然見於諸彖巽止言巽不言入坎多言險不言陷離多言文明或言麗雙湖先生曰自第七章

至篇末皆言先天對待之易】乾爲馬坤爲牛震爲龍巽爲雞坎爲豕離爲雉艮爲狗兌爲羊【呂音訓豕陸氏曰京作彘狗陸音苟】集解【朱子曰逺取諸物如此此第八章

】附錄【朱子語問易之象曰便是理會不得如幹爲馬而幹之象卻専說龍如此之類皆不通恪易中占辭其取象亦有來歷不是假說譬諭但今以說卦求之多所不通故不得已而闕之或且從先儒之說耳可學程徳夫說徐彥章說先生易只說得个占其說不然說象牽合不得如坤爲牛徧求諸卦必要尋个牛或以一體取或以一爻取如坤牛不可見便於離一盡是牛頤之龜人虎視更說不得因曰易象也須有此理但恁地零零碎碎去牽合附會得來不濟事須是見它一个大原許多名物件數皆貫通在裏面方是顯子】纂注【蔡氏曰馬善行而健牛能載而順鄭氏正夫曰馬火畜也而幹之時在夏牛土畜也而坤以土爲質項氏曰造化權輿云馬乾象故蹄圜牛坤象故蹄拆龔氏曰雞者羽屬也而能飛其性則爲入爲伏知時而善應故巽爲雞南軒張氏曰豕主污濕其性趨下故坎爲豕雉性耿介而外文明故離爲雉艮爲狗言其止於人而能止人也朱氏曰馬於辰爲午故爲馬又火畜牽牛在丑丑土也亦坤也震動於重陰之下而善變化者龍也動極必反故龍以春分升秋分降艮止也搏噬者前剛也戌爲狗者直婁也羊內狠著二陽伏於一陰之下也雙湖先生曰案說卦八物皆先天卦序諸家乃以後天卦位釋之故𨿽詳悉如朱漢上亦多所不纂又嘗妄論夫子於八卦取象有括文王周公彖爻之例者有自括大象之例者又有於說卦別取者如上章天地山澤雷風水火是括大象之例如此章乾馬兌羊巽雞離雉是括周公爻例周公於大畜乾爻稱馬大壯似兌稱羊中孚巽爻稱雞睽互坎卦稱豕至若坤牛震龍艮狗實夫子於說卦又有所取而前聖未有其例者也下章皆然數聖人取象本各不同如必欲執彖爻之象盡求合於說卦則多不通矣嘗作易象圖並說附於卷末庶幾於數聖人取象各有所得不至滯而不通也】乾爲首坤爲腹震爲足巽爲股坎爲耳離爲目艮爲手兌爲口集解【朱子曰近取諸身如此此第九章

】附錄【朱子語楊至問艮何以爲手先生曰手去捉定那物便是艮又問捉物乃手之用不見取象正意先生曰也只是大槪略恁地義剛】纂注【蔡氏曰首實而居上腹虛而容物股居下而善隨朱氏曰人之經脈十有二其六動於足其六動於手動於足者震之陽自下而升動於手者艮之陽自上而止震艮相反疾走者掉臂束手者緩行坎爲耳陽陷乎陰也輪偶者陰也竅奇者坎中之陽也精脫睛水竭則槁離陰麗乎陽陽中有陰故肉白陰中有陽故睛黑精竭者目盲離火無所麗也離爲日寐者神棲於心其日昃乎寤者神見於目其日出乎故寐者形閉坤之闔也寤者形開幹之辟也一闔一辟目瞑耳聽惟善用者能達耳目於外惟善養者能反耳目於內項氏曰首防諸陽屬幹腹藏諸陰屬坤巽下開爲股耳輪陷內爲坎目睛射外爲離兌爲口者兌上開爲口也足動股隨雷風相與也耳目通竅水火相逮也口與鼻通山澤通气也雙湖先生曰夫子於此章取象坤爲腹與明夷六四同巽爲股與咸九三互體同兌爲口與咸上六輔頰舌同外餘皆自取余氏曰八卦之象近取諸身者六子以反對逺取諸物者六子以序對四者易而坎離不易也首以君之腹以藏之足履於下爲動手持於上爲止股下岐而伏口上竅而見耳外虛目內虛各以反對也其在物乾坤與二少皆取走二長二中一走一飛龍者走之飛雞者飛之走各以序對也】乾天也故稱乎父坤地也故稱乎母震一索而得男故謂之長男巽一索而得女故謂之長女坎再索而得男故謂之中男離再索而得女故謂之中女艮三索而得男故謂之少男兌三索而得女故謂之少女【呂音訓索陸氏曰色白反下同馬云數也王肅云求長陸丁丈反中陸丁仲反少陸詩照反三字下並同】集解【朱子曰索求也謂揲蓍以求爻也男女指卦中一陰一陽之爻而言此第十章

】附錄【朱子語震一索而得男索字訓求字否曰是又曰非震一索而得男乃是一索得陽爻而後成震故謂之長男又曰一說是就變體上說是就坤上求得一陽爻而成震卦一說乃是揲蓍求卦求到一陽後面二陰便是震卦求得一陰後面二陽便是巽卦學蒙看來不當専作揲蓍看揲蓍有依不得這序時便說不通大槪只是干求於坤而得震坎艮坤求於乾而得巽離兌一二三者以其畫之次序言也顯子如此一索再索之說初間畫卦時也不恁地只是畫成八卦後便見有此象耳義剛又曰是已有此卦了就此卦生出此義所謂後天之學胡八卦次序是伏羲底此時未有文王次序三索而爲六子這自是文王底各自有个道理淵】纂注【蔡氏曰乾坤交而生震巽坎離艮兌故以能生者爲父母而生者爲子一索再索三索者以初中終三畫而取此長中少之序也震坎艮皆陽故曰男巽離兌皆陰故曰女項氏曰乾坤六子初爲气末爲形中爲精雷風气也山澤形也水火精也雙湖先生曰父母六子之象亦夫子所自取參之伏羲八卦乾居南而稱父坤居北而稱母幹一索於坤得坤初爻而生巽坤一索於幹得幹初爻而生震卽邵子所謂母孕長男而爲復父生長女而爲姤之義幹再索於坤得坤中爻而生離三索於坤得坤上爻而生兌坤再索於幹得幹中爻而生坎三索於幹得幹上爻而生艮巽離兌𨿽各得坤一爻而生然本幹體故皆從父扵東南震坎艮𨿽各得幹一爻而生然本坤體故皆從母於西北至若文王八卦幹統三男扵西北坤統三女於東南是旣生之後男皆從父女皆從母又自不同也先天卦配父母六子之義夫子觀伏羲對待之卦推其未明之象以爲說實先儒所未發而愚偶有見焉耳朱氏曰將說天地生萬物而先言人者天地之性人爲貴萬物皆備於人也乾天也爲陰之父坤地也爲陽之母萬物分天地也男女分萬物也察乎此則天地與我並生萬物與我同體是故聖人親其親長其長而天下平伐一艸木殺一禽獸非其時謂之不孝柴氏曰先儒不以此章並於諸象是惑於謂之之語而未循本以求之也又但知男女之爲人而未知物物有男女之象天地之性人爲貴故以人言之耳不然何以別象中有爲父爲長子爲長女爲中女爲少女等語與此章所稱無異此蓋以男女分八卦言也物皆有雌雄牝牡之異則父母男女之象也其生皆有先後次序之異則長中少之象也或曰乾坤生萬物有男女之別固也其生也皆生孰見其長中少之異有長中少之異者物自爲父母而生也殊不知父母之生卽天地之生也豈於父母之外別有天地之生乎】乾爲天爲圜爲君爲父爲玉爲金爲寒爲冰爲大赤爲良馬爲老馬爲瘠馬爲駁馬爲木果【呂音訓圜陸音圎瘠陸氏曰在亦反下同王廙云健之甚者爲多骨也京荀作柴云多筋幹駁陸邦角反晁氏曰荀爽九家集解幹後更有四爲龍爲直爲衣爲言陸氏緫附章末】集解【朱子曰荀九家此下有爲龍爲直爲衣爲言】附錄【程子語說卦於幹𨿽言爲天又言爲金爲玉以至爲駁馬良馬爲木果之類豈盡言天若此者所謂類萬物之情也故孔子推明之曰此卦於天文地理則爲某物於鳥獸艸木則爲某物於身於物則爲某物各以例舉不盡言也學者觸類而求之則思過半矣不然說卦所敍何所用之楊時朱子語卦象指文王卦言所以干言爲寒爲冰淵】纂注【程氏曰君尊而萬物資始爲父朱氏曰乾剛不變者爲玉變者爲金爲寒坤交乾也爲冰坎交乾也錢氏曰大赤純陽色也項氏曰良馬徳莫加焉駁馬鋸牙食虎力莫加焉老馬智最髙瘠馬筋骨至峻孔氏曰幹陽得位爲良馬陰消陽爲老馬爲瘠馬駁馬黃也乾變離也宋史曰劉敞奉使契丹時順州山中有異獸如馬而食虎豹虜人不識以問公曰此駁也爲言形狀聲音皆是虜嘆服蔡氏曰積陽爲天陽體動爲圜尊而在上爲君圎而在上爲木果余氏曰幹爲寒者陰不生於陰而生於陽也冰者陰之變而剛者也健極則老且瘠隨之純極則駁生焉幹之駁與坤之交相似陽質而雜陰則曰駁惜之也陰質而加陽則曰文喜之也雙湖先生曰荀爽有九家集解嘗謂幹無所不統爲君變生六子爲父爻剛位間柔相濟爲玉爻純剛爲金金故爲寒金生水水極寒爲冰又乾爲天而貫四時故在秋冬爲寒爲冰在夏爲大赤純陽而健爲馬在春爲良夏爲老秋爲瘠冬爲駁幹取象無所不包不可與諸卦例論故發其義又觀夫子取乾象稱馬本之大畜爻外餘皆所自取如乾天坤地之類亦夫子彖傳大象所取也郭氏雍曰孔氏謂駁馬有牙如鋸能食虎豹誤矣未有蹄物能搏虎豹者也或言有獸名駁食虎豹事非經見亦非馬類愚案韻會駮獸如馬鋸牙食虎豹從馬交聲又駁馬色不純從馬爻聲易幹爲駁馬系作兩字訓則郭氏之疑爲是矣】坤爲地爲母爲布爲釡爲吝嗇爲均爲子母牛爲大輿爲文爲眾爲柄其於地也爲黒【呂音訓釡陸房甫反吝陸氏曰京作遴嗇陸音色柄陸彼病反晁氏曰九家本坤後更有八爲牝爲迷爲方爲囊爲裳爲黃爲帛爲漿】集解【朱子曰荀九家有爲牝爲迷爲方爲囊爲裳爲黃爲帛爲漿】纂注【朱氏曰乾坤言天地者黃帝書天地在太虛中大气舉之天地未始相離也又曰天在地外水在天外表裏皆水兩儀運轉乘气而浮載水而行考之天西河中九星曰鉤星鉤星伸則地動者以水動也辰星赤黃而小則地大動土勝水也鉤鈐者天之筦鑰鉤鈐拆則地動者天之筦鑰動也以三者觀之水動則地動气無涯水亦無涯水亦气也釡有範金者有合土者其象有腹有耳無足皆自坤變爲均幹獨陽也坤陰均之寒均暑夜均晝適得其平蔡氏曰坤積陰故爲地動辟而廣故爲布虛而聚物故爲釡靜而翕故爲吝嗇爲眾數偶故爲眾純陰故其色爲黒項氏曰古者泉貨爲布能隨百物貴賤賦之坤象也六十四升爲釡坤包六十四卦如釡之包六十四升也坤卦半爲乾全爲坤乾與坤交爲六十四故惟坤爲能具六十四卦之體陶人制物之形謂之均亦此義大輿取其載之廣錢氏曰吝嗇至陰之性女子小人未有不吝嗇者爲文正蒙曰坤爲文眾色也又曰物之生扵地至雜而文爲柄柄者生物之權南軒張氏曰均者其勢均平而無偏陂者也爲子母牛善載而生生也爲大輿方而下載者也余氏曰玉金自然之寶布釡皆出於金然受變於模冶而成此所以爲效法之坤歟布謂泉也又曰吝嗇者翕之守也均者辟之敷也又曰柄也者勤於造事而不名其功者歟雙湖先生曰漢上論天地所引黃帝書大气舉之說是水在天外之說非天大無外天外有水不知天外更】

【有何物載此水乎而末云地乘气載水卻是蓋天積气而運行不息天一生水故水爲最多天地同在太虛中固同爲大气所舉天包地外地又乘气載水而囿於天中也又嘗觀夫子取坤象稱輿本之剝上九爻稱眾本之晉六三爻餘皆所自取】震爲雷爲龍爲黃爲旉爲大塗爲長子爲決躁爲蒼筤竹爲雈葦其於馬也爲善鳴爲馵足爲作足爲的顙其於稼也爲反生其究爲健爲蕃鮮【呂音訓龍陸氏曰如字虞幹作駹虞云蒼色干云雜色晁氏曰虞云作龍非旉陸氏曰王肅音孚干云花之通名鋪爲花貌謂之本又作尃如字姚云專一也晁氏曰虞作專幹靜也專延叔堅說以專爲旉大布也非也筤陸氏曰音郎本或作瑯通萑陸氏曰音丸廣雅云藡也藡音狄葦陸氏曰韋鬼反蘆陸氏曰主樹反京荀作朱云陽在下的陸氏曰丁歷反說文作馰明也易爲馰顙顙陸氏曰桑黨反的顙白顚爲反生陸氏麻豆之屬反生戴莩甲而出也虞作阪云陵阪也陸績云阪當爲反蕃陸音煩鮮陸息連反晁氏曰九家本震後更有三爲玉爲鵠爲鼓】集解【朱子曰荀九家有爲玉爲鵠爲鼓】纂注【張子曰陰气凝聚陽在內者不得出則奮擊而爲雷蔡氏曰陰陽始交故爲黃陽气始施故爲旉萬物畢出故爲大塗的白赤而顙在上也剛反動於稼爲反生長必終於幹故其究爲健錢氏曰旉說文布也又花之通名大塗陽辟乎陰無險阻也在野曰稼子墜苗抽陽反而生扵下也朱氏曰陰體凝聚震陽旉之蒼筤竹蒼靑色震之色孔穎達云春生之美也竹艸類而有木气於五行爲木故蒼筤竹乃盡震象雈葦震之廢气也故竹堅而雈葦脆竹久而雈葦易枯稼反生宋衷曰陰在上陽在下故爲反生程氏曰震一索而得男故爲長子坎艮不列中男少男尊嫡之義也決躁陰乘陽必決兌陽中故決而和震剛動不中故決而躁震分乾一體故爲馬得陽之聲故善鳴馬后左足白爲馵實在下而陰色見也作足震下實也與薄蹄反的顙上見陰色也陽色蒼赤陰色白黃黒因純駁而辧焉徐氏曰作足雙舉也龔氏曰葭曰萑蒹曰葦項氏曰蒼筤萑葦二物下盤固而上虛脆亦陽在下之象鄭氏正夫曰蒼以言色之靑筤以言性之善蕃鮮春气發艸木美盛之貎雙湖先生曰案詩注云萑之未秀曰蒹葦之未秀曰葭稍大爲蘆蒹至秋成爲萑葦可以爲曲薄又觀夫子取震卦象稱雷本彖辭震驚百里稱長子本師六五爻互震體稱馬本屯卦諸爻餘皆自取】巽爲木爲風爲長女爲繩直爲工爲白爲長爲髙爲進退爲不果爲臭其於人也爲寡發爲廣顙爲多白眼爲近利市三倍其究爲躁卦【呂音訓工晁氏曰鄭作墨臭陸氏曰昌又反王肅作爲香臭寡髮陸氏曰如字本又作宣黑白雜爲宣髮晁氏曰案虞作宣云爲白故宣發馬君以宣髮爲寡髮非也廣陸氏曰如字鄭作黃近陸音附近之近晁氏曰九家本巽後更有二爲楊爲鸛】集解【朱子曰荀九家有爲楊爲鸛】附錄【朱子語爲幹音幹卦其究爲躁卦此卦是巽下一爻變則爲幹便是純陽而躁動此蓋言巽反爲震震爲決躁故爲躁卦亦不系大綱領處無得工夫去防檢他這般處若恁地逐段理會來也無意思淵】纂注【錢氏曰爲木者榦陽而根陰也爲長者風行也爲髙者木性也寡發者陰血不升廣顙者陽气上盛也蔡氏曰下入而上升故爲木爲進退不果者一陰盤旋於二陽之下也爲臭者陰气回旋而不散也其究爲躁卦者三爻皆變則爲震人巽反亦爲震震爲決躁故也張子曰爲風者陰气凝聚陽在外者不得入則周旋不捨而爲風南軒張氏曰善入而無形故爲風爲寡髮者髮者血之餘也陰爲血一陰在內其气耗也爲廣顙者二陽在上昭明顯白也爲近利市三倍者離爲日中之市而巽不逺也程氏曰爲長女者巽一索而得女也朱氏曰爲繩直者巽一柔而二剛所糾有股而合繩也其剛爻則爲直繩所以直者以剛糾柔也艸木風之類皆長風髙至者也飛鳥有背蒼天皆所爲也鄭氏正夫曰爲工者徳之制也傳曰大直若詘大巧若拙繩能屈者也物資之以爲直工巧者也而巽爲之此其意歟項氏曰繩以曲制直工以曲直成器多白眼者遷離中爻於下故不成中虛之眼又曰白眼者肝之風也龔氏曰爲白者無所不及白能變采而善入也故染有一入再入之差故爲白雙湖先生曰案南軒張氏釋爲近利市三倍謂離南方卦而巽近之以後天言矣愚謂乾一變巽二變離巽亦與離近離謂日中之市又爲寶貝明月之屬滿離三爻爲三倍亦可也又觀夫子扵巽卦取象稱木本之漸六四爻外餘皆自取】坎爲水爲溝瀆爲隱伏爲矯輮爲弓輪其於人也爲加憂爲心病爲耳痛爲血卦爲赤其於馬也爲美脊爲亟心爲下首爲薄蹄爲曳其於輿也爲多眚爲通爲月爲盜其於木也爲堅多心【呂音訓矯陸氏曰紀表反一本作撟同輮陸氏曰如九反王肅奴又反又女九反又如又反馬鄭陸績王肅夲作此宋衷王廙作揉宋云使曲者直直者曲爲揉京作柔荀作橈晁氏曰案柔古文輮篆文揉俗文輪陸氏曰姚作倫脊陸精亦反亟陸氏曰紀力反王肅去記反荀作極雲中也晁氏曰案亟古文薄陸旁博反蹄陸徒低反曳陸以制反眚陸氏曰生領反王廙云病晁氏曰九家本坎後更有八爲宮爲律爲可爲棟爲叢棘爲狐爲蒺藜爲桎梏】集解【木子曰荀九家有爲宮爲律爲可爲棟爲叢棘爲狐爲蒺藜爲桎梏】纂注【閻氏曰坎一陽在內而明二陰在外而陷內明外陷故爲水溝瀆所以行水水流而不盈故爲溝瀆鄭氏正夫曰陽居中而無陰以蔽之則見而不隱陽在下而動得時則起而不伏坎則陰陷陽而包之故爲隱伏素問金在志爲憂水在志爲恐恐則甚於憂故爲加憂火藏在心坎水勝之故爲心病水藏在腎開竅於耳而水在志爲恐恐則傷腎故爲耳痛气爲陽運動常顯血爲陰流行常幽血在形如水在天地間故爲血卦盈科而後進故爲曳孔氏曰隱伏取水藏在中也蔡氏曰隱伏陽匿陰中也坎陽卦故其色爲赤下柔故於輿爲多眚內明外暗故爲月剛中故木爲堅多心朱氏曰輮宋衷王廙作揉矯曲爲直揉者揉直爲曲幹爲大赤坎得乾中畫故爲赤乾爲馬震得下畫爲馵足坎得中畫爲美脊水決爲江河升爲雨露周流不窮故爲通水潛行伺隙而入故爲盜王氏安石曰水之勢一曲一直一方一圓皆順其勢之所利而因其人之所導故爲矯輮南軒張氏曰弓蓋二十八所以蔽車輪輻三十六所以載車程氏曰弓以覆輪以行取其流而能通也心冝中虛實則病耳體虛實則病爲亟心中健躁也爲下首陽不上統也爲薄蹄下弱也陽卦四獨艮不爲馬止非馬象也爲曳陷則失健也龔氏曰陽陷而不虛故爲心病陽塞而不通故爲耳痛錢氏曰中滿卜無力故多眚淩氏曰以陰陷陽故爲盜雙湖先生曰夫子取坎卦象如輪本旣未濟爻如心本坎卦彖如血本需卦爻如馬本屯卦爻如輿本睽卦爻如盜本蒙賁等卦爻此外皆自取】離爲火爲日爲電爲中女爲甲冑爲戈兵其於人也爲大腹爲乾卦爲鱉爲蟹爲蠃爲蚌爲龜其於木也爲科上槁【呂音訓冑陸直又反幹陸氏曰古丹及鄭云幹當作幹陽在外能幹正也董作幹鱉陸氏曰卑列反本又作鼈同蟹陸戶賣反蠃陸氏曰力禾反京作螺姚作蠡晁氏曰案三字皆不見篆文蚌陸氏曰步項反本又作蜯同晁氏曰案蚌篆文科陸氏曰苦禾反空也虞作折晁氏曰虞云巽虫食心則折槁陸氏曰苦老反鄭作槀幹作熇晁氏曰九家本離後更有一爲牝牛】集解【朱子曰荀九家有爲牝牛】纂注【蔡氏曰內暗外明者火與日也離內陰外陽則光故爲電外剛內柔故爲鱉蟹蠃蚌龜程氏曰離再索而得女故爲中女南軒張氏曰甲冑外堅所以象幹之畫戈兵上銳所以象離之性腹陰而有容坤爲腹離得坤中爻亦爲腹朱氏曰在上爲冑在下爲甲皆外實內虛之象乾爲金離火煆之火銳戈兵也陽爲大離之卦內虛外堅實故爲大腹鄭氏正夫曰夫物趨下則濕炎上則燥離炎上之卦故爲乾卦乾與濕相反血與气相須離言乾而坎不言濕坎言血而離不言气互相備也張子曰離爲乾卦於木爲科上槁附而燥也龔氏曰科上槁中虛而外幹也雙湖先生曰案張子謂附而燥是不以科爲木科爲水盈科之科謂科巢之附於木上者也科中虛有離象燥則科上之木漧燥耳如鵲巢之類皆是以木枝結構而成也又案夫子取離卦象如日本離晉革丰彖辭如龜本頤損益似體此外皆所自取】艮爲山爲徑路爲小石爲門闕爲果蓏爲閽寺爲指爲狗爲鼠爲黔喙之屬其於木也爲堅多節【呂音訓果蓏陸氏曰力火反馬云果桃李之屬蓏瓠之屬應劭云木實曰果艸實曰蓏說文云在木曰果在地曰蓏張晏云有核曰果無核曰蓏京本作果墮之字晁氏曰案墮古文閽陸音昏寺陸氏曰如字徐音侍亦作防字爲指晁氏曰鄭作爲小指狗晁氏曰虞作拘云狗非黔陸氏曰其廉反徐音禽王肅其嚴反陸作黚謂虎豹之屬貪冒之類今本作喙陸氏曰況廢反徐丁遘反晁氏曰陸無喙字說之案奇字堅陸氏曰一本無堅字晁氏曰九家本艮後更有三爲鼻爲虎爲狐】集解【朱子曰荀九家有爲鼻爲虎爲狐】附錄【朱子語陳安卿說麻衣易以艮爲鼻先生曰鼻者面之山晉管輅已如此說義剛】纂注【鄭氏正夫曰靜以止者山也南軒張氏曰一陽上而止其所故爲山閽人譏其出人而爲之啟閉寺人相導出入之事而糾之閽人掌其奇服民不入此司外者也寺人掌女宮之戒令此司內者也錢氏曰一陽在下二陰在上則爲大塗一陽在上二陰在下則爲徑路陽阻而狹陰不能辟也堅而止故爲小石木生爲果在上而核堅陽也蔓生爲蓏在下而脆柔陰也狗鼠利於牙黔喙之屬利扵喙皆剛在上也蔡氏曰上實下虛故爲門闕前剛故爲狗爲鼠爲黔喙之屬朱氏曰止於上爲果止於下爲蓏蓏瓠之屬閽守門者也寺守巷者也程氏曰爲指手之杪也冷氏曰鳥善以喙止物者黔喙之屬也巽能曲直故爲木之全材坎陽內故堅多心艮陽上故堅多節離爲火於木生盛則藏於本生衰則顯於末故爲科上槁余氏曰艮止也止必有通故爲山而又爲徑路門闕亦止而通之象閽寺與狗皆止於門闕者又曰震爲旉爲蕃鮮華也至幹則成果矣以震對艮則震初而艮終故艮亦爲果蓏也雙湖先生曰艮爲山一陽髙出二陰之上而止其所也爲指艮爲手而所用以止物者又在指也又案夫子取艮卦象如石本之豫互體之爻如鼠本之晉互體之爻如果本之剝上爻此外皆所自取】兌爲澤爲少女爲巫爲口舌爲毀折爲附決其於地也爲剛鹵爲妾爲羊【呂音訓巫陸亡符反決陸氏曰如字徐音穴鹵陸氏曰力杜反咸土也羊陸氏曰虞作羔此六子依求索而爲次第也本亦有三男居前三女後從晁氏曰虞作羔云羔女使皆取位賤作羊非鄭作陽云此陽謂養無家女行賃炊防今時有之賤於妾也九家本兌後更有二爲常爲輔頰常西方神也】集解【朱子曰荀九家有爲常爲輔頰此第十一章

廣八卦之象其間多不可曉者求之於經亦不盡合也】纂注【朱氏曰澤者水之聚二陽沈於下一陰見於上坎兌一也故坎壅成澤澤決成川口者說見於外也舌者動於內也王氏安石曰爲巫爲口舌皆以口取說之象鄭氏正夫曰通乎幽者以言說乎神故爲巫交乎顯者以言說乎人故爲口舌錢氏曰爲毀折上柔象爲剛鹵水本柔也凝而鹵陽聚扵下也項氏曰剛鹵之地不能生物鹵者水之死气也坎水絕於下而澤見於上則足以爲鹵而已又曰地之鹵非不潤也暫熯而幹已而復潤天下之潤者莫久焉然不生物以其潤气之在外也見於外者其上則甘而爲露露之凝爲霜其下則醎而爲鹵鹵之凝也爲鹽二者皆殺物之具也鄭少梅謂剛者出金鹵者出鹽𨿽不生五穀而寶藏興焉此天地之仁也蔡氏曰少女從姊爲娣故爲妾內狠外說故爲羊余氏曰陰在上皆有決義震陽動故躁兌陰說故附決躁者有所去以逹其怒也附決者始𨿽親而動不免於去也程氏曰爲少女兌三索而得女也爲附決陰善附乘剛必決也又曰八卦之象八物而已充其類則有所謂百物不廢者極其說又可以類萬物之情然說卦之象有與卦爻相符者如乾爲馬坤爲地之類是也有不與卦相符者如幹稱龍而不必在震坤屯稱馬而不必在幹之類是也有見於卦爻而說卦不載者如漸之鴻屯之鹿之類是也有見於說卦而卦爻無之者如爲釡爲布爲蠃爲蚌之類是也若夫大琴之謂離小罍之謂坎此它書所記而易與說卦俱無之又可以類推矣大抵有象可見有數可數者無非易也雙湖先生曰夫子取兌卦象如巫本巽互體如口舌本咸上六如羊本大壯夬歸妹此外皆所自取說卦之象夫子自取爲多括前聖之例爲少故求之於經不盡合也嘗考之說卦所論八卦方位之不同夫子初未嘗有先後天之分也自邵子發明之朱子表章之然後羲文之易辧明於世而夫子所論八卦方位之不同始各有歸著俾學者觀於卦位之對待流行而先後天之分較然矣今觀第六章

自神也者妙萬物而爲言至莫盛乎艮是承前章論後天八卦之位自水火不相逮至旣成萬物也仍是先天八卦位次啟蒙亦已言之矣若自第七章

至第十章

啟蒙引之以爲文王觀已成之卦推未明之象以爲說而謂之後天之學入用之位竊謂自七章至篇末十一章皆先天八卦位次而夫子推未明之象以爲說故其卦次與第三章

第四章

同姑附臆說於此柴氏曰易自太極而分陰陽變化在物莫非象也爲馬爲首稱乎父三章正象也爲天以下八章別象也今以一物言之使人以類觀則八卦何物而不具且幹爲馬爲首以下亦馬一體象也男女之分亦馬牝牡象也別而言之於幹又有良老瘠駁之不同於震又有善鳴馵足作足的顙之各異於坎又有美瘠亟心下首薄蹄之別坤之象又爲牝馬自此推之豈一端哉又曰此八卦別象然自坤而降或曰其於地其於人其於馬其於輿其於稼其於木惟軫無之何也蓋物不足以盡卦則正言爲天爲地之類卦不足以盡物則有其於人其於木之類至於幹之爲道無不周徧萬物皆不足以盡之故無所言焉八卦之象反而求之皆不出吾身而已精之爲道徳性命麤之爲形色聲容內之爲視聽言動外之爲君臣父子大而至於手足微而至於爪髮皆不越乎八卦八卦何物也太極也太極何物也至中至正不偏不倚道之大原也人徒知以七尺之軀戴天履地饑食渴飲與造化日夜運轉消息盈虛屈伸往來之中孰知自項至踵天之與我者有如是至精至妙至廣至大之理是吾身也大而天地微而虫魚艸木幽而鬼神之理明而事變之迹亦然也上極天地之始下極天地之終亦然也吾能反身而誠黙而識之不言而信則大足以參天地微足以育庶物幽無愧於神明無怍於人直與天地相爲終始是則豈直侯不惑而已至所謂象者眞筌蹄耳】序卦傳附錄【程子語序卦非易之蘊此不合道韓康伯注遺書朱子語問序卦或以爲非聖人之書信乎曰此沙隨程氏之說也先儒亦以爲非聖人之蘊某以爲謂之非易之精則可謂非易之蘊則不可周子分精與蘊字甚分明序卦卻正是易之蘊事事夾雜都有在裏面問何謂易之精曰如易有太極是生兩儀兩儀生四象四象生八卦這便是易之精問如序卦中亦見消長進退之義喚做不是精不得曰此正是事事夾雜有在裏面正是蘊須是自一个生出來以至於無窮便是精道夫序卦首言天地萬物男女夫婦是因咸恆爲夫婦之道說起非如舊人分天道人事之說大率上經用乾坤坎離爲始終下經便當用艮兌巽震爲始終淵】纂注【孔氏曰序卦者文王旣繇六十四卦分爲上下二篇先後之次其理不見故孔子各序其相次之義故謂之序卦焉雙湖先生曰文王演易羑里取伏羲六十四卦分爲上下經二篇大扺本先天圓圖以東西南北四方正卦乾坤坎離爲上經之終始以西北隅艮東南隅兌合而爲咸西南隅巽東北隅震合而爲恆四隅反卦爲下經之始以旣未濟則亦坎離之交不交也故乾坤坎離四純卦皆居上經震艮巽兌四純卦皆居下經又以反對爲次非復先聖之舊夫子序卦直以卦名發其次第之義它則未及又案呂氏要指曰易變易也天下有可變之理聖人有能變之道反需爲訟泰爲否隨爲蠱晉爲明夷家人爲暌此不善變者也反剝爲復遁爲壯蹇爲解損爲益困爲井此善變者也文王示人以可變之機則危可安亂可治特在一轉移間爾後天之學其以人事贊天地之妙歟又嘗合上下經始終而論之乾坤天地也坎離水火也以體言也咸恆夫婦也旣未濟水火之交不交也以用言也上經以天道爲主具人道於其中下經以人道爲主具天道於其內三才之間坎離最爲切用日月不運寒暑不成矣民非水火不生活矣心火炎燥而不降腎水涸竭而不升百病侵陵矣故上下經皆以坎離爲終焉】

有天地然後萬物生焉纂注【雙湖先生曰乾坤爲上經主自坎離外諸卦皆乾坤會遇】盈天地之間者惟萬物故受之以屯屯者盈也屯者物之始生也纂注【張子曰聚而不得出故盈𨿽雷亦然項氏曰屯不訓盈剛柔始交雷雨動蕩其气充盈故謂之盈耳謂物之始生者其時也若屯之訓紛紜盤錯之義耳】物生必蒙故受之以蒙纂注【郭氏京曰始生必蒙始字誤作物字雙湖先生曰乾坤後次屯蒙者震坎艮以三男代父母用事𨿽無干坤正體然三男實坤三索於幹而得有互體之坤亦是坤與三男會也】蒙者蒙也物之穉也物穉不可不養也故受之以需需者飲食之道也【呂音訓穉陸氏曰直吏反本或作稚】纂注【郭氏京曰蒙者蒙昧也脫昧字朱氏曰幼稚而無以養之則夭閼不遂舊徳養才者亦然南軒張氏曰需者乃養之以中正爲飲食之道也雙湖先生曰中正取五爻象然需待亦有從容不迫後其食之道】飲食必有訟故受之以訟纂注【朱氏曰幹餱以愆豕酒生禍有血气者必有爭心故次以訟】訟必有眾起故受之以師師者眾也眾必有所比故受之以比【呂音訓比陸毗至反下同】纂注【雙湖先生曰需訟之後坤遇坎而爲師比自屯至比三男卦震艮各一用坎獨六用者亦見天地間水爲最多猶人一身無非血脈之流轉也】比者比也比必有所畜故受之以小畜物畜然後有禮故受之以履【呂音訓畜陸氏曰敕六反本亦作蓄下及雜卦同故受之以履晁氏曰案王輔嗣略例所引下有履者禮也一句誤入注中如巽之彖】纂注【郭氏京曰比者親比也脫親字張子曰徳積則行必有方物積則散必有道項氏曰履不訓禮人之所履未有外於禮者故以履爲有禮也雙湖先生曰師比後乾方與巽兌會成小畜履此長少二女代兄從父始入用惟離中女未用耳乾坤至此十變十成數也陰陽之气一周矣】履而泰【呂音訓履而泰晁氏曰鄭無而泰二字】集解【朱子曰晁氏云鄭無而泰二字】然後安故受之以泰纂注【朱氏曰禮者履而行之者也所履者君子之大道故其心泰然而安故次之以泰愚謂人有禮則安無禮則危正此意也】泰者通也物不可以終通故受之以否【呂音訓否陸偏鄙反下同】纂注【南軒張氏曰治亂相仍如環無端物安有久通者乎故受之以否夫泰而驕所以致否否而畏所以復泰雙湖先生曰小畜履後乾坤自相遇成泰否然乾坤十變方泰何其難泰一變卽否何其易履其交處其會者冝知警戒爲變化持守之道可也】物不可以終否故受之以同人與人同者物必歸焉故受之以大有纂注【司馬公曰否者物不相交之卦不相交則異異則爭爭則窮故受之以同人同人者所以通之也物通則大有矣雙湖先生曰泰否而後乾坤異處乾自與離相遇爲同人大有至此則離始入用而三女之卦全用矣】有大者不可以盈故受之以謙【呂音訓有大者晁氏曰鄭作有大有】纂注【朱氏曰認物之歸爲已有者必驕驕則亢滿大復爲累矣有大者不可盈故次以謙】有大而能謙必豫故受之以豫纂注【雙湖先生曰同人大有後坤又自與艮震相遇成謙豫亦爲長少二男之從母也至此震艮二男復用事矣】豫必有隨故受之以隨以喜隨人者必有事故受之以蠱纂注【朱氏曰以喜隨人必有所事臣事君子事父婦事夫弟子事師非樂於所事者其肯隨乎雙湖先生曰謙豫後震兌巽艮防男女長少成隨蠱若無預乾坤其實乾坤三陰三陽雜居隨自否初上變蠱自泰初爻上變謂非由於乾坤可乎】蠱者事也纂注【項氏曰蠱者壞也物壞則萬物生矣事因壞而起故以蠱爲事之元】有事而後可大故受之以臨纂注【韓氏曰可大之業由事以生】臨者大也纂注【項氏曰臨不訓大大者以上臨下以大臨小凡稱臨者皆大者之事故以大稱之若丰者大也則眞訓大也是以六十四卦有二大而不相妨焉南軒張氏曰臨者二陽進而四陰退駸駸向於大矣】物大然後可觀故受之以觀【呂音訓以觀陸官喚反】纂注【南軒張氏曰天下皆山也惟泰山可觀天下皆水也惟東海可觀蓋物大然後可觀況於人乎閻氏曰物大然後可觀昔孔子觀於東海之水子貢問曰君子之所以見大水必觀焉者何也孔子告之以似徳似義似道似勇似法似正似察似善化似志可觀之說雙湖先生曰隨蠱而後坤與兌巽相遇而爲臨觀亦爲長少二女之從母也】可觀而後有所合故受之以噬嗑纂注【朱氏曰在上無可觀在下引而去矣非可觀而能有嗑乎】嗑者合也物不可以苟合而已故受之以賁纂注【楊氏時曰物不可以苟合無故而合者必無故而離又在乎賁以飾之蘇氏曰君臣父子夫婦朋友之際所謂合也直情而行之謂之苟禮以飾情謂之賁苟則易合合則相瀆相瀆則易以離賁則難合難合則相敬敬則久矣雙湖先生曰臨觀而後噬賁𨿽震離艮相遇而成實亦乾坤三陰三陽分布隨蠱由泰否變噬賁由隨蠱變隨五上易爲噬嗑蠱初二易爲賁也】賁者飾也致飾然後亨則盡矣故受之以剝【呂音訓亨陸氏曰許庚反鄭許兩反徐向音同】纂注【南軒張氏曰賁飾則貴扵文文之太過則又滅其質而有所不通故致飾則亨有所盡言其不通故受之以剝】剝者剝也物不可以終盡剝窮上反下故受之以復纂注【朱氏曰此周末所以不勝其獘文之末流也物窮則反不可終盡剝陽窮於上而終反於下故次之以復雙湖先生曰噬嗑賁後坤遇艮震而成剝復亦爲長少二男之從母也】復則不妄矣故受之以無妄纂注【朱氏曰復天理則無妄無妄則其動也天余氏曰自有事而大大而可觀可觀而合合而飾所謂忠信之薄而僞之始也故一變而爲剝剝而復則眞實獨存而不妄矣】有無妄然後可畜故受之以大畜【呂音訓然後可畜晁氏曰鄚作物然後可畜】纂注【朱氏曰前曰比必有所畜者比而後畜其畜也小故次以小畜無妄然後物物循理乃可大畜故次之以大畜閻氏曰無妄然後可畜所畜者在徳故曰大雙湖先生曰剝復而後乾遇震艮而成無妄大畜亦爲長少二男之從父也】物畜然後可養故受之以頤纂注【南軒張氏曰畜然後可推以養人故受之以頤】頤者養也不養則不可動故受之以大過附錄【朱子語問不養則不可動故受之以大過何也曰動則過矣故小過亦曰有其信者必行之故受之以小過道夫】纂注【閻氏曰養者君子所以成已動者君子所以應物然君子處則中正動則中行豈求勝物哉及其應變則有時或過故受之以大過雙湖先生曰無妄大畜後震艮巽兌𨿽男女長少自合成頤大過然頤互兩坤大過互兩幹謂之無干坤不可也自乾坤至此無一卦無干坤信矣】物不可以終過故受之以坎纂注【雙湖先生曰愚觀物不可終過故受以坎之辭蓋以中爲貴以坎之陽中而節其過則無過矣下文又以陷言之】坎者陷也陷必有所麗故受之以離離者麗也【呂音訓晁氏曰王昭素云諸本更有三句云麗必有所感故受之以咸咸者感也】集解【朱子曰右上篇】纂注【張子曰一陷溺而不得出爲坎一附麗而得出爲離楊氏時曰坎者陽也必有所麗則庶可以扶危拯溺不有所麗而一於陷者不可也作易者於坎後必繼以離豈無仁民愛物之心哉雙湖先生曰頤大過而後坎離終焉頤似離大過似坎固也頤初二五上變則爲重體之坎大過初二五上變亦爲重體之離矣】有天地然後有萬物有萬物然後有男女有男女然後有夫婦有夫婦然後有父子有父子然後有君臣有君臣然後有上下有上下然後禮義有所錯【呂音訓錯陸氏曰七各反徐七路反】附錄【朱子語或問太極圖下二圏固是乾道成男坤道成女是各有一太極也如曰乾道成男坤道成女方始萬物化生易中卻云有天地然後有萬物有萬物然後有男女是如何先生曰太極所說乃生物之初陰陽之精自凝結成兩个後來方漸漸生去萬物皆然如牛羊艸木皆牝牡一爲陽一爲陰萬物有生之初亦各自有兩个故曰二五之精妙合而凝賀孫問序卦中有一二處不可曉如六十四卦獨不言咸何也曰夫婦之道卽咸也曰亦如上經不言乾坤但言天地則乾坤可見否曰然道夫問錯字陸氏直兩音曰只是作措字謂禮義有所施設耳董】纂注【南軒張氏曰上經不言乾坤下經不言咸者蓋乾坤與咸初無所受故也楊氏時曰乾坤者萬物父母咸恆人之父母項氏曰上下旣具則拜趨坐立之節形而宮室車旗之制設其行之必有文故謂之禮辧之必有理故謂之】

【羲禮義者非能制爲人倫也有人倫而後禮義行其間耳】夫婦之道不可以不久也故受之以恆纂注【雙湖先生曰咸恆爲下經之主自旣未濟外諸卦皆艮兌巽震之會遇】恆者久也物不可以久居其所故受之以遁【呂音訓物不可以久居其所晁氏曰鄭作物不可以終久扵其所】纂注【閻氏曰不可以久居其所此以物言之也雙湖先生曰此又借恆之名泛論物義若夫婦之道豈可以不久居其所者乎】遁者退也物不可以終遁故受之以大壯纂注【雙湖先生曰咸恆而後艮震遇乾而爲遁壯亦爲父之臨二男也】物不可以終壯故受之以晉附錄【朱子語問壯與晉何別曰不但如此壯而已又更須進一步也道夫】晉者進也進必有所傷故受之以明夷纂注【閻氏曰知進而已不知消息盈虛與時偕行則傷之者至矣故受之以明夷雙湖先生曰遁壯而後爲晉明夷由離坤而成爲母之臨中女𨿽無震巽艮兌然有互艮互震亦猶上經屯蒙𨿽無干坤正體而實未嘗不互坤也】夷者傷也傷於外者必反其家故受之以家人纂注【閻氏曰以利合者迫窮禍患害相棄也以天屬者迫窮禍患害相收也明夷之傷豈得不反於家人乎】家道窮必乖故受之以睽纂注【南軒張氏曰夫家有父子之親夫婦之愛然身不行道則父子夫婦無復親矣此家道窮則乖離所以次睽也】睽者乖也乖必有難故受之以蹇【呂音訓難陸乃旦反下同】纂注【項氏曰凡言屯者皆以爲難而蹇又稱難者卦皆有坎也然屯動乎險中行乎患難者也蹇見險而止但爲所阻難而不得前耳非患難之難也故居屯者必以經綸濟之遇蹇者待其解緩而後前難易固不侔矣】蹇者難也物不可以終難故受之以解【呂音訓解陸音蟹下同】纂注【雙湖先生曰家人睽而後艮震遇坎而爲蹇解自遁至解八卦艮震巽兌之遇乾坤離坎也自成一局】解者緩也緩必有所失故受之以損附錄【朱子語問序卦中如所謂緩必有所失似此等事恐後人道不到曰然問緩字恐不是遲緩之緩乃是解怠之意故曰解緩也曰緩字是散意問如縱弛之類否曰然道夫】損而不已必益故受之以益纂注【雙湖先生曰蹇解而後損益次之者咸十卦變之盡爲損而艮上兌下恆十卦變之盡爲益而巽上震下亦猶上經乾坤十變而有否泰也】益而不已必決故受之以夬纂注【朱氏曰益久則盈盈則必決隄防故次決】夬者決也決必有所遇故受之以姤纂注【雙湖先生曰上決一陰下復一陽猶可也今上決一陰下遇一陰姑論卦名相次又曰損益而後兌巽遇乾而成夬姤亦爲父之臨二女也幹體止於此】姤者遇也物相遇而後聚故受之以萃萃者聚也聚而上者謂之升故受之以升【呂音訓上陸時掌反】纂注【南軒張氏曰天下之物散之則小合而聚之則積小以成其髙大故聚而上者爲升也雙湖先生曰夬姤而後兌巽遇坤而成萃升亦爲母之臨二女也坤體止於此】升而不已必困故受之以困困乎上者必反下故受之以井纂注【雙湖先生曰萃升而後兌巽遇坎而成困井】井道不可不革故受之以革纂注【朱氏曰井久則穢濁不食治井之道革去其害井者而已】革物者莫若鼎故受之以鼎纂注【雙湖先生曰困井而後兌巽遇離而成革鼎自夬至鼎八卦皆兌巽之遇乾坤坎離也又自成一局】主器者莫若長子故受之以震【呂音訓長陸丁丈反】纂注【朱氏曰鼎者宗廟之器主之者莫如震震長子也】震者動也物不可以終動止之故受之以艮纂注【朱氏曰震一陽動於下艮一陽止於上動極則止故受之以艮雙湖先生曰革鼎而後震艮純卦次之】艮者止也物不可以終止故受之以漸纂注【南軒張氏曰漸者止於下而漸於上不終於止而有所進也】漸者進也進必有所歸故受之以歸妹纂注【閻氏曰晉者進也晉必有所傷漸者進也進必有所歸何也曰晉所謂進者有進而已此進必有傷也漸之所謂進者漸進而已烏有不得所歸者乎雙湖先生曰夫子特借歸之一字以論其序非以明卦旨也又曰震艮而後艮巽兌震又自相遇而爲漸歸妹亦咸恆下二體合爲漸上二體合爲歸妹也】得其所歸者必大故受之以丰纂注【朱氏曰前曰與人同者物必歸焉故受之以大有此曰得其所歸者必大大有次同人者處大之道也丰次歸妹者致大之道也雙湖先生曰亦借歸字泛論致丰之由非取歸妹義也】丰者大也窮大者必失其居故受之以旅纂注【雙湖先生曰漸歸妹後震艮遇離成丰旅】旅而無所容故受之以巽巽者入也入而後說之故受之以兌【呂音訓說陸音悅下同】纂注【項氏曰人之情相拒則怒相入則說故入而後說之雙湖先生曰丰旅而後巽兌純卦次之】兌者說也說而後散之故受之以渙渙者離也物不可以終離故受之以節纂注【雙湖先生曰巽兌又自出而遇坎以成渙節】節而信之故受之以中孚有其信者必行之故受之以小過纂注【朱氏曰行者足相過也小過以陰過陽有行之象雙湖先生曰渙節後兌巽艮震自相遇爲中孚小過亦咸恆上下二體交互相重成卦也咸恆一變損益再變斬歸妹三變中孚小過陰陽各從其類焉】有過物者必濟故受之以旣濟纂注【南軒張氏曰能髙於人而過之然後可以濟天下】物不可窮也故受之以未濟終焉【呂音訓未濟終焉晁氏曰趙蕤謂終焉二字疑非仲尼之辭後人傳之誤也】集解【朱子曰右下篇】纂注【項氏曰坎離之交謂之旣濟此生生不窮之所從出也而聖人猶以爲有窮也又分之以爲未濟此卽咸感之後繼之以常久之義也蓋情之交者不可以久而無獘故必分之正者終之人之心腎其气何嘗不交而心必在上腎必在下不可易也觀此可以知旣濟未濟之象矣雙湖先生曰中孚小過後離坎重爲旣未濟爲下經之終中孚小過似離坎固也中孚二三四五各易位則】

【爲離小過二三四五各易位亦爲坎矣】

雜卦傳【呂音訓雜卦陸氏曰韓云雜揉眾卦也】附錄【朱子語雜卦反對之義只是反覆則其吉凶禍福動靜剛柔皆相反也答虞大中易上經始乾坤而終坎離下經始艮兌震巽而終坎離楊至之云上經反對凡十八卦下經反對亦十八卦序卦雜卦聖人去這里見有那無要底道理也說則个然雜卦中亦有說得極精處並董】纂注【南軒張氏曰序卦所以言易道之常雜卦所以言易道之變此古有是言也殊不知易之雜卦乃言其卦畫反對各以類而言之非雜也於雜之中而有不雜者存焉雙湖先生曰雜卦自幹至困非但當上經三十卦實雜下經十二卦於其中咸至夬非但當下經三十四卦亦雜上經十二卦於其中雜中不雜必有至理又嘗觀雜卦以幹爲首不終之以它卦而必終之以夬者蓋夬以五陽決一陰決去一陰則復爲純乾矣故曰君子道長小人道憂也張子曰易爲君子謀大哉言矣余氏曰雜卦一篇乃序卦之變通也序卦自乾坤而下三十自咸恆而下三十四雜卦亦然序卦反對雜卦亦多反對此其所同也序卦以乾坤頤大過坎離在上篇中孚小過在下篇故二篇反對皆成十八卦雜卦但以乾坤在上篇余盡在下篇又自大過以下不復反對此其所異也龍氏仁夫曰案春秋傳釋繇辭所謂屯固比入坤安震殺之屬以一字斷卦義往往古筮書多有之雜卦此類是也夫子存之爲經羽翼非創作也】

乾剛坤柔附錄【朱子語剛柔𨿽若各有所偏必相錯而後得中然在乾坤二卦之全體當剛而剛當柔而柔則不待相錯而不害其全矣其爻位之無過不及者如乾坤之二五亦不待相錯而不害其爲中矣陰陽變化而太極之妙無不在焉於此蓋可見也今謂乾剛坤柔便有所偏恐於二卦之彖及二五之爻有不通者答虞大中】纂注【朱氏曰乾坤易之門剛皆乾柔皆坤剛柔雜成諸卦故曰乾剛坤柔】比樂師憂【呂音訓比樂陸上毗志反下音洛】纂注【蘇氏曰有親則樂動眾則憂閻氏曰比順從故樂師行險故憂余氏曰在上而得眾故樂居下而任重故憂中天下而立定四海之民比之樂也鞠躬盡力死而後已成敗利鈍非所逆覩師之憂也】臨觀之義或與或求【呂音訓觀陸古亂反】集解【朱子曰以我求物曰與物來觀我曰求或曰二卦互有與求之義】附錄【朱子語臨觀更有與求之義臨之二陽言之則二陽可以臨上四陰以卦中爻言之則六五上六又以上而臨下觀自下而觀上則爲觀是平聲自上而爲物之觀是去聲道夫】屯見而不失其居蒙雜而著【呂音訓見陸賢徧反下兌見同鄭如字】集解【朱子曰屯震遇坎震動故見坎險不行也防坎遇艮坎幽昧艮光明也或曰屯以初言蒙以二言】纂注【蔡氏曰屯物之始生故見主初也未得位而利居貞故不失其居防然而生故雜二爲蒙主而能治之使明故著柴氏曰在蒙昧之中𨿽未有識別而善理昭著郭氏京曰防稚而著稚字誤作雜字防之爲義當防昧幼稚之時心無所定非叢雜之義矣】震起也艮止也損益盛衰之始也【呂音訓盛衰陸氏曰鄭虞作衰盛】纂注【蔡氏曰震陽起於下艮陽止於上損者盛之始益者衰之始余氏曰損益盛衰之始泰否之變也愚謂損者人之所憂也而乃爲盛之始益者人之所喜也而乃爲衰之始則是扵吉凶消長之幾進退存亡之理其可迷而不悟哉】大畜時也無妄災也集解【朱子曰止健者時有適然無妄而災自外至】纂注【蔡氏曰剛健者難畜當剛止之時故能畜莫非災也無妄之災乃所謂災也余氏曰止有靜中之得故大畜曰時動有慮外之失故無妄曰災柴氏曰禍非自取曰災】萃聚而升不來也纂注【蔡氏曰澤聚而下木升而上】謙輕而豫怠也【呂音訓怠陸氏如字京作冶虞作怡晁氏曰虞云豫樂祖考故怡】附錄【朱子語謙輕是自謙抑不自尊重道夫問謙何以爲輕曰輕是自卑小之義說豫之極便放倒了如上爻防豫是也去僞】纂注【柴氏曰謙者視已若甚輕豫則有滿盈之志而怠矣項氏曰怠或爲詒蓋以韻葉然怠字自葉四聲之分自沈約始贊易時未分也】噬嗑食也賁無色也【呂音訓食晁氏曰一作合】集解【朱子曰白受采】纂注【蔡氏曰頤中有物故食賁則其色不常故無色郭氏雍曰賁以白賁無咎故無色則質全有天下之至賁存焉余氏曰食色人情所不免噬嗑曰食而賁】

【曰無色者蓋色至於賁則易過矣故戒之】兌見而巽伏也【呂音訓見晁氏曰鄭作說】集解【朱子曰兌陰外見巽陰內伏】隨無故也蠱則飭也【呂音訓飭陸氏曰音敕整治也鄭本王肅作飾】集解【朱子曰隨前無故蠱後當飭】纂注【柴氏曰隨以無故爲善有欲皆利心也又曰不主於故隨時而行也項氏曰隨以無故而偸安蠱以有故而修飭故聖人不畏多難而畏無難也余氏曰隨從否變欲捨其故蠱從泰變欲飭其後】剝爛也復反也【呂音訓爛陸老旦反】纂注【朱氏曰剝爛五陰潰扵內也徐氏曰剝爛則陽窮於上復反則陽生於下猶果之爛墜於下則可種而生矣】晉晝也明夷誅也【呂音訓晝陸竹又反誅陸氏曰荀云誅滅也陸績韓云傷也】集解【朱子曰誅傷也】纂注【蔡氏曰晉離在上而明著夷離在下而明傷郭氏雍曰晉與明夷朝暮之象也故言明出地上明入地中孫氏奕曰晉晝也明夷誅也以誅對晝非反對之義大象傳曰明入地中明夷則知明出地上爲晝明入地中爲昧當作明夷昧也若以爲誅豈聖人雜卦之防邪】井通而困相遇也集解【朱子曰剛柔相遇而剛見揜也】纂注【郭氏雍曰往來井井則其道通困遇剛揜所以爲困項氏曰以通與遇爲反對則遇爲相扺而不通之象矣巽之上爻主塞坎水之上源而井之坎乃出其上蓋塞而復通者也故謂之通兌之下爻主塞坎水之下流而困之坎適在其下正遇其塞所以困也自乾坤至此三十卦正與上經之數相當】咸速也恆久也集解【朱子曰咸速恆久】纂注【郭氏雍曰感爲天下至速之道所謂不疾而速者也蔡氏曰有感則應故速常故能久】渙離也節止也纂注【蔡氏曰風散水故離澤防水故止項氏曰渙節止與井困相反井以木出水故居塞而能通渙則以水浮木故通之極而至於散也節以澤上之水故居通而能塞困爲澤下之水故塞之極而至於困也】解緩也蹇難也【呂音訓解陸音蟹難陸乃旦反】纂注【張子曰天下之難旣解故安於佚樂每失於緩蹇者見險而止故爲難】睽外也家人內也否泰反其類也大壯則止遁則退也集解【朱子曰止謂不進】纂注【蔡氏曰大壯陰止遁陽退徐氏曰雜卦言止者三艮止也謂陽升於上止而不進天之道也節止也謂其所限節而遏止之人之力也大壯則止謂四陽方壯止而不退亦天道也】大有眾也同人親也【呂音訓眾陸氏曰荀作終】纂注【朱氏曰大有六五柔得尊位而有其眾眾亦歸之故曰大有眾也同人六二得中得位而同乎人人亦親之故曰同人親也】革去故也鼎取新也【呂音訓去陸起呂反】纂注【朱氏曰水火相革革已廢也故革去故以木巽火火方興也故鼎取新項氏曰革以火鎔金故爲去故鼎以木鑽火故爲取新亦以離爲主也】小過過也中孚信也纂注【蔡氏曰莫非過也小過之過乃所謂過也小者能過夫豈常理哉莫非信也中孚之信乃所謂信也信出於中夫豈邀約之所能致哉】丰多故也親寡旅也【呂音訓丰多故今本有也字陸氏曰眾家以此絕句晁氏曰荀本無也字親寡旅也陸氏曰荀木丰多故親絕句寡旅也別爲句】集解【朱子曰旣明且動其故多矣】纂注【項氏曰卦名皆在句上旅獨在下者取韻協也以多故對寡親則故非事故之故矣凡物之情丰盛則故舊合羇旅則親戚離作易者其知之矣二卦皆主離言之雷與電俱至其爲黨不亦盛乎山上有火其爲勢不亦孤乎愚案朱子本義多從古文如故下無也字之類】離上而坎下也【呂音訓上陸時掌反】集解【朱子曰火炎上水潤下】小畜寡也履不處也集解【朱子曰不處行進之義】纂注【雙湖先生曰寡一陰小義不處行履之義】需不進也訟不親也集解【朱氏曰闗子明云履而不處者其周公乎需而不進者其仲尼乎險在下而陽上行相過者也故曰訟不親也項氏曰需訟皆主干言止坎下故不進違坎去故不親】大過顚也【呂音訓晁氏曰鄭云自此以下卦旨不協似錯亂失正弗敢攺耳】纂注【徐氏曰本末弱故顚】姤遇也【呂音訓姤遇今本或作遘遇】柔遇剛也漸女歸待男行也附錄【朱子語女待男而行所以爲漸淵】頤養正也旣濟定也纂注【蔡氏曰六位皆當故定】歸妹女之終也纂注【雙湖先生曰女未嫁之稱旣嫁爲婦則女之終矣】未濟男之窮也夬決也剛決柔也君子道長小人道憂也【呂音訓憂晁氏曰鄭作消】集解【朱子曰自大過以下卦不反對或疑其錯簡今以韻協之又似非誤未詳何義】附錄【朱子語卦有反有對乾坤坎離是反艮兌震巽是對乾坤坎離倒轉也只是四卦艮兌震巽倒轉則爲中孚頤小過大過其餘皆是對卦淵問乾坤大過頤坎離中孚小過八卦畨覆不成別卦是如何曰八卦便只是六卦乾坤坎離是四正卦兌便是翻轉底巽震便是翻轉底艮六十四卦只八卦是正卦余便只二十四卦翻轉爲五十六卦中孚便是个大防離小過是个大防坎又曰中孚是个雙夾防離小過是个雙夾防坎大過是个厚畫防坎頤是个厚畫防離三畫之卦只是六卦卽六畫二卦以正卦八加反卦二十有八爲三十有六六六三十六也邵子謂之暗卦小成之卦八卽大成之卦六十四八八六十四也二十六與六十四同並董】纂注【蔡氏曰自大過以下有亂簡案雜卦例皆反對協韻爲序今以其例攺正大過顚也頤養正也旣濟定也未濟男之窮也歸妹女之終也漸女歸侍男行也姤遇也柔遇剛也夬決也剛決柔也君子道長小人道憂也丘氏曰今依蔡易讀之則八卦旣得以類從而韻亦葉但不當僣攺經文爾愚案蘇氏亦有攺正自頣大過而下數卦然不若蔡氏之妥】

周易會通卷十四

欽定四庫全書

朱子啟蒙五贊

元董眞卿撰

附錄【朱子語所論易是聖人模寫陰陽造化此說甚善但恐於盡其言處未免多著道理說殺了耳此非面論未易窮竟然向於啟蒙後載所述四言數章說得似已分明卒章尢切不知曽細看否幸試考之有所未安卻望見敎也答呂祖儉】纂注【雙湖先生曰案五贊大要皆敎人以象占之學首篇原奇偶之象推象之由也次篇述作者之旨爲占而作也三篇明筮以發其占四篇稽類以考其象五篇以警學名欲人讀易之際常如卜筮之臨假象辭以爲儀則而終趨於吉是又防象占而一之也先生嘗曰某解易只作卜筮之書今五贊皆以象占示敎其旨深矣】

原象

太一肇判陰降陽升陽一以施陰兩而承纂注【胡氏炳文曰此畫前之易也太一卽太極以其未分則曰太一以其極至則曰太極陽實則能施陰虛則能承幹曰雲行雨施曰徳施普坤曰乃順承天曰承天時行施與承𨿽見扵乾坤已畫之後此所言則未畫之前天地間陰陽之象與數凡陽皆一以施凡陰皆兩而承其理固如此太極判而生陰陽一每生兩此天地自然之易也】惟皇昊羲仰觀俯察奇偶旣陳兩儀斯設旣榦乃支一各生兩陰陽交錯以立四象奇加以奇曰陽之陽奇而加偶陽陰以章偶而加奇陰內陽外偶復加偶陰與陰會兩一旣分一復生兩三才在目八卦指掌奇奇而奇初一曰幹奇奇而偶兌次二焉奇偶而奇次三曰離奇偶而偶四震以隨偶奇而奇巽居次五偶奇而偶坎六斯覩偶偶而奇艮居次七偶偶而偶坤八以畢初畫爲儀中畫爲象上畫卦成人文斯朗因而重之一貞八悔六十四卦由內達外附錄【朱子語胡叔器問內卦爲悔先生曰貞晦出洪範貞是正防便是體悔是過防動則有悔又問一貞八悔先生曰如幹夬大有大壯小畜需大畜泰內體皆幹是一貞外體八卦是八悔余放此義剛問內卦爲貞外卦爲悔何如曰此出於洪範貞看來是止悔是過意凡悔字都是過了方悔這悔字是過防意思亦是多防意思下三爻便是正卦工三爻似是過多了恐是如此這貞悔亦似今占卜分甚主客賀孫貞是事之始悔是事之終貞是事之主悔是事之客貞是在我防悔是應人防義剛問貞悔之說曰本卦是貞支卦是悔後十卦又自有貞悔貞便是一个靜之本體悔是動用之意顯子問卦爻凡內者多吉上者多凶先生曰時運之窮自是如此內卦爲貞外卦爲悔貞是正防意悔是事過有追不及之意董】交易爲體往此來彼附錄【朱子語先天圖一邊本都是陽一邊本都是陰陽中有陰陰中有陽便是陽往交易陰陰來交易陽兩邊各各相對其實非此往彼來只其象如此僴】變易爲用時靜時動附錄【朱子語問易中交易變易之義如何先生曰交易是陽交於陰陰交於陽是卦圖上防如天地定位山澤通气云云者是也變易是陽變陰陰變陽老陽變爲少陰老陰變爲少陽此是占筮之法如晝夜寒暑屈信往來者是也煇】降帝而王傳夏曆商有占無文民用弗章文王系彖周公系爻視此八卦二純六交乃幹斯父乃坤斯母震坎艮男巽離兌女離南坎北震東兌西乾坤艮巽位以四維建官立師命曰同易孔聖傳之是爲十翼遭秦弗燼及宋而明邵傳羲畫程演周經象陳數列言盡理得彌億萬年永著常式

述旨

昔在上古世質民淳是非莫別利害不分風气旣開乃生聖人聰明叡知出類超羣仰觀俯察始畫奇偶敎之卜筮以斷可否附錄【朱子語問啟蒙述旨篇云仰觀俯察始畫奇偶敎之卜筮以斷可否不知伏羲之後文王周公之前未有卦及辭何以定吉凶答曰此無可考但周禮三易經卦皆八別皆六十有四則疑已有辭矣時舉】作爲君師開鑿戶牖民用不迷以有常守降及中古世變風移淳澆質喪民僞日滋穆穆文王身蒙大難安土樂天惟世之患乃本卦義系此彖辭爰及周公六爻是資因事設敎丁寧詳密必中必正乃亨乃吉語子惟孝語臣則忠鉤深闡微如日之中爰曁末流淫於術數僂句成欺黃裳亦誤纂注【左傳昭公二十五年臧昭伯如晉臧防竊其寶龜僂句以卜爲信與僣僣吉後平子立防防曰僂句不余欺也注僂句龜所出地名僣不信也謂求立爲臧氏後也僂力主力具二反句居具反胡氏炳文曰臧防本有僣上之心曰僂句成欺者防欲以欺人不過借龜以成其欺也南蒯有叛志得黃裳之占以爲大吉殊不知其舉事正反乎黃之中裳之下其大敗也固冝曰黃裳亦誤者非易之誤南蒯南蒯用易之誤也】大哉孔子晚好是書韋編旣絕八索以祛乃作彖象十翼之篇専用義理發揮經言居省象辭動察變占存亡進退陟降飛潛曰毫曰釐匪差匪繆假我數年庶無大咎恭惟三古四聖一心垂象炳明千載是臨惟是學者不本其初文辭象數或肆或拘嗟予小子旣微且陋鑽仰沒身奚測奚究匪警滋荒匪識滋陋維用存疑敢曰垂後

明筮

倚數之元參天兩地衍而極之五十乃備是曰大衍虛一無爲其爲用者四十九蓍信手平分置右於幾取右一蓍掛左小指乃以右手揲左之策四四之餘歸之於扐初扐左手無名指間右策左揲將指是安再扐之奇通掛之算不五則九是謂一變置此掛扐再用存策分掛揲歸復準前式三亦如之奇皆四八三變旣備數斯可察數之可察其辧伊何四五爲少八九爲多三少爲九是曰老陽三多爲六老陰是當一少兩多少陽之七孰八少陰少兩多一附錄【朱子語老陰老陽所以變者無他到極處了無去處只得變回來做八六下來便是五生數了也去不得所以卻去做七七八九六𨿽是逐爻之數然全用七八則當占本卦辭三爻七八則當占兩卦辭全用九六則當占支卦辭並董】旣得初爻復合前蓍四十有九如前之爲三變一爻通十八變六爻發揮卦體可見老極而變少守其常六爻皆守彖辭是當變視其爻兩兼首尾變及三爻占兩卦體或四或五視彼所存四二五一二分一専皆變而他新成舊毀消息盈虛捨此視彼幹占用九坤占用六泰愕匪人姤喜來復附錄【朱子語凡卦六爻皆不變則占本卦彖辭而以內卦爲貞外卦爲悔一爻變則以本卦變爻辭占二爻變則以本卦二變爻辭占仍以上爻爲主三爻變則占本卦及之卦之彖辭而以本卦爲貞支卦爲悔前十卦主貞後十卦主悔四爻變則以之卦二不變爻占仍以下爻爲主五爻變則以之卦不變爻占六爻變則乾坤占二用余卦占之卦彖辭啟蒙】纂注【劉氏爚曰筮法占卦爻之辭然其辭或有不相應者吉凶何自而決蓋人於辭上防者淺扵象上防者深伏羲敎人卜筮亦有卦而已隨其所遇求之卦體卦象卦變無不應矣文王周公之辭所該終有限故有時而不應必如左傳國語所載占卦體卦象卦變而推互體始足以濟辭之所不及而爲吉凶之前知耳讀易者不可不察也愚案劉氏之說與防卦內汪氏不同然此說又自不可廢也附錄中余卦占之卦彖辭卽所謂新成舊毀也】

稽

八卦之象說卦詳焉考之於經其用弗專彖以情言象以象告惟是之求斯得其要幹健天行坤順地從震動爲雷巽入木風坎險水泉亦雲亦雨離麗文明電日而火艮止爲山兌說爲澤以是舉之其要斯得凡卦六虛奇偶殊位奇陽偶陰各以其類得位爲正二五爲中二臣五君初始上終貞悔體分爻以位應陰陽相求乃得其正纂注【胡氏炳文曰須有兩正字不同得位爲正主一爻而論陽居陽位陰居陰位是之謂正乃得其正分上下兩爻而論陰與陽應陽與陰應是之謂正也】凡陽斯淑君子居之凡陰斯慝小人是爲常可類求變非例測非常曷變謹此爲則

警學

讀易之法先正其心肅容端席有翼其臨附錄【朱子語翼敬也易說】於卦於爻如筮斯得假彼象辭爲我儀則字從其訓句逆其情事因其理意適其平曰否曰臧如目斯見曰止曰行如足斯踐毋寛以略毋密以窮毋固而可毋必而通平易從容自表而裏及其貫之萬事一理理定旣實事來尙虛用應始有體該本無稽實待虛存體應用執古禦今由靜制動附錄【朱子語問啟蒙警學篇云理定旣實事來尙虛用應始有體該本無便可見易只是虛設之辭冇事如何應耳未知如此見得否先生頷之時舉敬之問理定旣實至由靜制動曰聖人作易只是說一个理都未曽有許多事卻待它甚麼事來湊所謂事來尙虛蓋謂事之方來尙虛而未有若論其理則先自定固已實矣用應始有謂理之用實故有體該本無謂理之體該萬物又初無形迹之可見故無下而云稽考實理以待物事之來存此理之體以應無窮之用執古古便是易書裏面文字言語禦今今便是今日之事以靜制動理便是靜防事便是動防且如卽鹿無虞惟入於林中君子幾不如舎往吝其理謂將卽鹿而無虞人必陷於林中若不舎而往是取吝之道這个道理若後人做事如求官爵者求之不已便是取吝之道求財利者求之不已亦是取吝之道又如潛龍勿用其理謂當此時只當潛晦不當用若占得此爻凡事便未可做所謂君子動則觀其變而玩其占若是無事之時觀其象而玩其辭亦當知其理如此某每見前輩說易止把一事說某之說易所以異於前輩者正謂其理人人皆可用之不問君臣上下大事小事皆可用前輩止緣不把做占說了故此易竟無用處賀孫】纂注【勉齋黃氏曰理定旣實以下皆深指學易者而言理則體也事則用也理之爲體𨿽甚實而所該者無形事之爲用𨿽本虛而因應乃有稽實存體所以玩理待虛應用所以制事當潛而潛當見而見皆理之自然而不可易者非實乎然求其所謂當然者則無形之可見非本無乎未有潛見之事非虛乎處陋巷三過其門而不入則有迹之可覩非始有乎】潔靜精微是之謂易體之在我動有常吉在昔程氏繼周紹孔奧指宏綱星陳極拱惟斯未啟以俟後人小子狂簡敢述而申附錄【朱子語近又作一小卜筮書亦以附呈蓋緣近世說易者扵象數全然闊略其不然者又太拘滯支離不可究詰故推本聖人經傳中說象數者只此數條以意推之以爲是足以上究聖人作易之本旨下濟生人觀變玩占之實用學易者決不可以不知而凡說象數之過乎此者皆可以束之髙閣而不必問矣答陸九韶】纂注【愚案本集申字下或有之字然朱子自謂所述四言則有之字爲不葉故它本多無之字否則特爲此變文耳】

欽定四庫全書

周易防通

朱子筮儀附錄纂注

擇地潔處爲蓍室南戶置牀於室中央【牀大約長五尺廣三尺毋太近壁】蓍五十莖韜以纁帛貯以皂囊納之櫝中置於牀北【櫝以竹筒或堅木或布漆爲之圓徑三寸如蓍之長半爲防半爲蓋下別爲臺函之使不偃僕】設木格於櫝南居牀二分之北【格以橫木板爲之髙一尺長竟牀當中爲兩大刻相距一尺大刻之西爲三小刻相距各五寸許下施橫足側立案上】置香鑪一於格南香合一於鑪南日炷香致敬將筮則灑掃拂拭滌硯一注水及筆一墨一黃漆板一於鑪東東上筮者齊潔衣冠北面盥手焚香致敬【筮者北面見儀禮若使人筮則主人焚香畢少退北面立筮者進立於牀前少西南向受命主人直述所占之事筮者許諾主人右還西向立筮者右還北向立】兩手奉櫝蓋置於格南鑪北出蓍於櫝去囊解韜置於櫝東合五十策兩手執之燻於鑪上【此後所用蓍策之數其說並見啟蒙】命之曰假爾泰筮有常假爾泰筮有常某官姓名今以某事云云未知可否爰質所疑於神於靈吉凶得失悔吝憂虞惟爾有神尙明告之乃以右手取其一策反於櫝中而以左右手中分四十九策置格之左右兩大刻【此第一營所謂分而爲二以象兩者也】次以左手取左大刻之策執之而以右手取右大刻之一策掛於左手之小指間【此第二營所謂掛一以象三者也】次以右手四揲左手之策【此第三營之半所謂揲之以四以象四時者也】次歸其所餘之策或一或二或三或四而扐之左手無名指間【此第四營之半所謂歸奇於扐以象閏者也】次以右手反過揲之防於左大刻遂取右大刻之策執之而以左手四揲之【此第三營之半】次歸其所餘之防如前而扐之左手中指之間【此第四營之半所謂再扐以象再閏者也一變所餘之防左一則右必三左二則右亦二左三則右必一左四則右亦四通掛一之策不五則九五以一其四而爲奇九以兩其四而爲偶奇者三而偶者�也】次以右手反過揲之防於右大刻而以左手一掛二扐之防置於格上第一小刻【以東爲上後放此】是爲一變再以兩手取左右大刻之蓍合之【或四十四防或四十防】復四營如第一變之儀而置其掛扐之防於格上第二小刻是爲二變【二變所餘之防左一則右必二左二則右必一左三則右必四左四則右必三通掛一之防不四則八四以一其四而爲奇八以兩其四而爲偶奇偶各得四之二焉】又再取左右大刻之蓍合之【或四十防或三十六防或三十二防】復四營如第二變之儀而置其掛扐之防於格上第三小刻是爲三變【三變余防與二變司】三變旣畢乃視其三變所得掛扐過揲之防而畫其爻於版【掛扐之數五四爲奇九八爲偶掛扐三奇合十三防則過揲三十六防而爲老陽其畫爲口所謂重也掛扐兩奇一偶合十七防則過揲三十二防而爲少陰其畫爲一所謂拆也掛扐兩偶一奇合二十一防則過揲二十八篆而爲少陽其畫爲一所謂單也掛扐三偶合二卜五防則過揲二十四策而爲老陰其畫爲防所謂交也】如是每三變而成爻【第一第四第七第十第十三第十六凡六變並同但第三變以下不命而但用四十九蓍耳第二第五第八第十一第十四第十七凡六變亦同第三第六第九第十二第十五第十八凡六變亦同】凡十有八變而成卦乃考其卦之變而占其事之吉凶【卦變別有圖說見啟蒙】禮畢韜蓍襲之以囊入櫝加蓋斂筆研墨版再焚香致敬而退【如使人筮則主人焚香揖筮者而退】附錄【朱子語揲蓍之法周禮領於太卜之官其法度必甚詳密今皆不可見獨賴大有此數句可以略見彷佛而今推之亦無不可通處學者旣不得見當時舊法則亦且當守此不當妄以私意橫起計度也蒿固非蓍然亦是其類若木棊行算金錢當之則去蓍益逺矣又如所言交重之論交者拆之聚故爲老陰重者單之積則爲老陽亦何疑之有然此六爻旣成而畫地以記之象耳於揲法初無預也答曽三異今之說易者先掊擊了卜筮如下系說卜筮是甚次第熹所恨者不深曉古人卜筮之法故今說處多是想象古人如此若更曉得須更有奧義可推或曰布蓍求卦卽其法也曰爻卦與事不相應則推不去古人於此須有變通或以支幹推之顯子筮短龜長近得其說是筮有个病子才一畫定便只有三十二卦永不到是那三十二卦到二畫便只有十六卦又到三畫便只有八卦又到四畫便只有四卦又五畫便只有二卦這二卦便可以著意揣度了不似龜才鑽坼便無救處全不可容心賀孫廣因言浙人多尙龜卜𨿽盜賊亦取決於此曰左傳載臧會卜信與僣僣吉此其法所以不傳聖人作易示人以吉凶卻無此獘故言利貞不言利不貞言貞吉不言不貞吉言利禦寇不言利爲寇也廣】纂注【雙湖先生曰朱子筮法𨿽備見於啟防而筮儀則莫要切於此蓋蓍必有室則神有所寓而人心亦日有致敬之所惟人神相接於平居閒暇之時一旦臨事質疑自然有如響斯答之效其與倉卒冒瀆者有間矣又況其制度儀物曲盡其誠敬乎此誠尙占者所不可忽也又曰朱子嘗謂易只是卜筮之書本非以設敎然今凡讀一卦一爻便如筮斯得觀象玩辭觀變玩占而又求其理之所以然者方爲善讀是故扵乾坤當識君臣父母之分於咸恆當識夫婦之別於震坎艮巽離兌當識長幼之序於麗澤兌當識朋友之講習以至愼言語節飲食當有得於頤懲忿窒欲遷善攺過當有得於損益不諂不瀆以謹上下之交安其身之數語以爲全身之道當有得於大卽此而推隨讀而受用焉是則君平依孝依忠之微意也𨿽日端防而筮其根柢所在亦何以尙此愚謂防者偶之欲合中已實而未純乎一耳一則爲單矣口者奇之欲分中已虛而未離乎二耳二則爲拆】

【矣此老陰老陽之所以爲變爻也蓋嘗學揲蓍於胡先生旣悟初揲不五則九次揲不四則八之法因問先生欲只揲左策旣得其餘策卽徑取右揲之餘以合五九四八之數似爲便防先生曰固可但不誠耳因並記之又竊妄謂朱子於易旣因東萊呂氏所定經傳十二篇而爲之本義矣又十年而復成啟蒙四篇何哉蓋憂後學之讀本義而不得其門者設也朱子嘗云易經最難讀蓋未開卷時已有一重象數大槪工夫愚於是編遂因朱子九圖而備本圖書原卦畫二篇之說因系辭說卦五贊筮儀而備明蓍策考變占二篇之說由是以求朱子象數之易得其旨矣又因朱子象數之易以求程子理義之易諸家之易又相與發明之學者苟能絕韋編而熟玩焉得之心而體之身因陰陽之變化推見夫吉凶消長之理進退存亡之道而著於日用時措之冝將與天地參而四時同庶幾施之家國天下事事皆有所用希賢希聖之功業盡在於是舍吾易奚適哉】

