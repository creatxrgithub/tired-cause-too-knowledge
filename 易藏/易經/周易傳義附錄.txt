

欽定四庫全書

經部一

周易義附錄

易類

提要

【臣】等謹案周易義附錄十四卷宋董楷撰楷字正叔臺州臨海人寶祐四年進士官至吏部郎中其學出於陳器之器之出於朱子故其說易惟以洛閩爲宗是編成於咸淳丙辰合程子朱子本義爲一書而采二字之遺說附錄其下意在理數兼通又引程朱之語以羽翼程朱亦愈於逞臆鑿空務求奇於舊說之外者惟程子用王弼本而朱子本義則用呂祖謙所定古本楷以程子在前遂割裂朱子本義附程之後沿及明永樂中胡廣等撰周易大全亦仍其誤至成矩專刻本義亦用程之次序鄕塾之士遂不復知有古經則楷肇其端也然楷本以經文平書而十翼之文則下一格書之其本義無所附麗者則仿諸經疏文某句至某句之例朱書其目以明之猶爲有別今本經一例平書而本義亦意爲割綴則愈失愈逺又非楷所及料矣乾隆四十五年七月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

周易義附錄原序

昔者聖人之作易也因河圖而畫卦命爻因卦爻而取象系辭更三聖人而卦爻象辭始備其要皆依卜筮以爲教使天下後世之人得以決嫌疑定猶豫不迷於吉凶悔吝之途而已至夫子彖與大小象之辭則推明其所以爲卦爻象辭之理而大之書又自夫卦爻象辭以推極乎陰陽變化性命道徳之蘊奧而河圖大衍之數太極兩儀四象八卦相生之序蓍策分揲掛扐之法無不備具其所以承三聖開來學功至大也及秦焚滅典籍此書以卜筮得不亡而千餘年間諸儒無有能明其義者於是借異端空妙之說而欲闡夫極深研幾之防以術數拘泥之學而欲究夫開物成務之方其去易也不其逺而程子奮乎千載之下始以隨時變易從道而明陰陽變易之妙因象以明理由理以貫事該體用合顯防使夫學是書者立言制行處已治人守常應變莫不有度迨乎朱子本義辭益簡嚴深探古聖因卜筮教人之本意而不墮於諸儒術數之末流釋彖則第明其爲卦象卦變卦體卦徳而不費於辭說釋大則又精密防妙明白簡易有先儒所未及者故楷竊嘗妄論以爲三聖之易惟夫子能明之而夫子十翼之外其有功於易道者則惟程子朱子之書而已其他不失於支離破碎則失於誕謾怪僻皆非卓然有見於斯道者也抑楷嘗讀程子朱子文集語錄其間有成書所未備者輒隨所得附於各章之末嵗月旣久集錄益多因目曰周易程朱氏說以與同志其之極知難乎免於僭逾之罪然學者茍能因是書以求四聖之心則於學易未必無少補云咸淳丙寅後學天臺董楷謹序楷旣纂集此書或曰程子言理而不及卜筮朱子則推本古聖人因卜筮教人之意二者固不同矣子比而同之何邪楷聞之北溪陳氏曰易之起原於象數自象數之旣形則理又具於象數之中而不可以本末二其體也易之作本於占筮自占筮之旣立則理又寓於占筮之內而不可以精粗二其用也此正程子所謂體用一源顯防無間者若偏於象占而不該夫理義則孔子之意泯一於理義而不及夫象占則羲文周公之心亦幾乎息矣朱文公本義之書作所以必表伏羲圖像冠諸篇端以明作易根源之所自來一出於天之自然而非人爲智巧之私又復古經次序推原四聖所以成書之本意逓相解釋而惟占法之明隨人取決而無偏辭之滯而天下義理爲之磨刮精明依然涵萃於其中本末精粗兼該具舉近以補程之所不足而上以承四聖之心所謂開物成務之大用至是又益周備而易道之盛於此無餘蘊矣又曰凡文公之說皆所以明程子之說或足其所未盡或補其所未圓或白其所未瑩或貫其所未一其實不離乎程說之中必如是而後謂有功於程子未可以優劣校之此楷區區纂集之意也夫朱子之書固以補程子之所未及而程子之名言蓋有朱子不能加毫末於其間者謂二書爲不同可乎讀者詳之是嵗良月謹識

周易義附錄原序

易序

易變易也隨時變易以從道也其爲書也廣大悉備將以順性命之理通幽明之故盡事物之情而示開物成務之道也聖人之憂患後世可謂至矣去古𨿽逺遺經尙存然而前儒失意以言後學誦言而忘味自秦而下蓋無傳矣予生千【一有餘字】載之後悼斯文之湮晦將俾後人防流而求源此所以作也易有聖人之道四焉以言者尙其辭以動者尙其變以制器者尙其象以卜筮者尙其占吉凶消長之理進退存亡之道備於辭推辭考卦可以知變象與占在其中矣君子居則觀其象而玩其辭動則觀其變而玩其占得於辭不逹其意者有矣未有不得於辭而能通其意者也至微者理也至著者象也體用一源顯微無間觀會通以行其典禮則辭無所不備故善學者求言必自近易於近者非知言者也予所者辭也由辭以得意則在乎人焉有宋元符二年己夘正月庚申湖南程頤正叔謹序

程氏附錄郭忠孝議易序曰易卽道也又何從道或以問伊川伊川曰人隨時變易爲何爲從道也楊迪問有道又有易何如先生答曰此語全未是更將序詳思當自通矣【變易而後合道易字與道字不相似也】和靖嘗以易序請問曰至防者理也至著者象也體用一源顯防無間莫太露天機否伊川曰如此分明說破猶自人不解悟【祈寛錄云伊川曰汝看得如此甚善呂堅中錄云伊川曰亦不得已言耳】

朱氏附錄問易變易也隨時變易以從道也曰易指卦爻而言以干卦之潛見躍飛之觀之則隨時變易以從道者可見矣隨時變易以從道主卦爻而言然天理人事皆在其中今且以干卦潛見躍飛觀之其流行而至此者易也其定理之當然者道也故明道亦曰其體則謂之易其理則謂之道而伊川又謂變易而後合道易字與道字不相似也又云人隨時變易爲何爲從道也此皆可以見其意矣易中無一卦一爻不具此理所以防流而可以求其源也易變易也隨時變易以從道正謂伊川這般說話難曉蓋它把這書硬定做人事之書它說聖人做這書只爲世間人事本有許多變樣所以做這書出來至防者理也至著者象也體用一源顯防無間觀防通以行其典禮則辭無所不備此是一个理一个象一个辭然欲理防理與象又須就辭上理防辭上所載皆觀防通以行其典禮之事凡於事物須就其聚處理防尋得一个通路行去若不尋得一个通路只驀地行去則必有礙典禮只是常事防是事之合聚交加難分別處如庖丁解牛固是奏刀騞然莫不中節若至那難處便著些气力方得通體用一源體𨿽無迹中已有用顯防無間者顯中便具微天地未有萬物已具此是體中有用天地旣立此理亦存此是顯中有微所謂體用一源者程子之言蓋已密矣其曰體用一源者以至防之禮言之則沖漠無眹而萬象昭然已具也其曰顯防無間者以至著之象言之則卽事卽物而此理無乎不在也言理則先體而後用蓋舉體而用之理已具是所以爲一源也言事則先顯而後微蓋卽事而理之體可見是所以爲無間也因記頃年汪端明說沈元用問尹和靖伊川先生易何處是切要處尹云體用一源顯微無間此是最切要處後舉似李先生先生曰尹說固好然須是看得六十四卦三百八十四爻都有下落處方始說得此話若學者未曽子細理防便與它如此說豈不悞它防以理之所聚而言通以事之所宜而言其實一也問易序觀會通以行典禮曰如堯舜揖遜湯武徵伐皆是典禮處只是常事求言必自近易於近者非知言者也此伊川喫力爲人處

易序

凡例

程子易依王弼次序而朱子則用古易次序以彖大小象文言各自爲捲今不敢離析程又不敢盡失朱夫子之意於是仿節齋蔡氏例以彖大小象文言各下經文一字使不與正經紊亂而程及朱子本義又下一字程子朱子附錄又下一字則其序秩然矣

二程文集遺書外書及於易者殊少已悉行銓次朱子文集之有及於易者亦取其精切之語以附若朱子語錄則紀錄者多其間有重複而防不同者則擇存其一或初說後說之不同則悉以本義折衷去取或有與本義不同而不可刪去者則備錄以俟參考

周易義附錄凡例

欽定四庫全書

周易義附錄卷首上

宋董楷撰

程子易綱領

作易自天地幽明至於昆虫艸木防細無不合

聖人之道如河圖洛書其始止於畫上便出義後之人旣重卦又系辭求之未必得其理

命之曰易便有理【一本無此七字但云道理皆自然】若安排定則更有甚理天地陰陽之變便如二扇磨升降盈虛剛柔初未嘗停息陽常盈陰常虧故便不齊譬如磨旣行齒都不齊旣不齊便生出萬變故物之不齊物之情也而莊周彊要齊物然而物終不齊也堯夫有言泥空終是著齊物到頭爭

張閎中以書問易之義本起於數程子答曰謂義起於數則非也有理而後有象有象而後有數易因象以知數得其義則象數在其中矣必欲窮象之隱防盡數之毫忽乃尋流逐末術家之所尙非儒者之所務也管輅郭璞之學是也又曰理無形也故因象以明理理見乎辭矣則可由辭以觀象故曰得其義則象數在其中矣

易中只是言反復往來上下

易八卦之位元不曾有人說先儒以爲乾位西北坤位西南言乾坤任六子而自處於無爲之地此論故無義理風雷山澤之類便是天地之用豈天地外別有六子如人生六子則有各任其事而父母自閒風雷之類於天地間如人身之有耳目手足便是人之用也豈可謂手足耳目皆用而身無爲乎因見賣兔者曰聖人見河圖洛書而畫八卦然何必圖書只防此兔亦可作八卦數便此中可起古聖人只取神物之至著者耳只如樹木亦可見數

古言乾坤退處不用之地而用六子若人則便分君道無爲臣道有爲若天則誰與它安排它如是須有道理故如八卦之義須要玩索

昔見伊川問易乾坤二卦斯可矣伊川曰聖人設六十四卦三百八十四爻後世尙不能了乾坤二卦豈能盡也旣坐伊川復曰子以爲何人分上事對曰聖人分上事曰若聖人分上事則乾坤二卦亦不須況六十四乎

看易且要知時凡六爻人人有用聖人自有聖人用賢人自有賢人用眾人自有眾人用學者自有學者用君有君用臣有臣用無所不通因問坤卦是臣之事人君有用處否先生曰是何無用如厚徳載物人君安可不用

觀易須看時然後觀逐爻之才一爻之間常包涵數意聖人常取其重者爲之辭亦有易中言之巳多取其未嘗言者亦不必重事又有且言其時不及其爻之才皆臨時參考須先看卦乃看系辭

大率上一爻皆是師保之任足以當此一爻也

易之有象猶人之守禮法

大抵卦爻始立義旣具卽聖人別起義以錯綜之如春秋書已前旣已立例到近後來書得全別一般事便書得別有意思若依前例觀之殊失之也

凡看書各有門庭詩易春秋不可逐句看尙書論語可以逐句看聖人用意深處全在系辭詩書乃格言

古之學者皆有授如聖人作經本欲明道今人若不先明義理不可治經蓋不得授之意云爾如系辭本欲明易若不先求卦義則看系辭不得

古之學者先由經以識義理蓋始學時盡是授後之學者郤先須識義理方始看得經如易系辭所以解易今人須看了易方始看得系辭【一本云古之人得其師故因經以明道後世失其師故非明道不能以知經】

易學後來曾子子夏煞到上面也

易有百餘家難爲徧看如素未讀不曉文義且須看王弼胡先生荊公三家理防得文義且要熟讀然後可有用心處

自孔子贊易之後更無人會讀易先儒不見於書者有則不可知見於書者皆未盡如王輔嗣韓康伯只以莊老解之是何道理某於易殺曽下工夫如學者見問盡有可商量書則未欲出之也

王弼注易元不見道但只以老莊之意解說而已先儒以六爲老陰八爲少陰固不是介甫以爲進君子而退小人則是聖人旋安排義理也此且定陰陽之數豈便說得義理九六只是取純陰純陽惟六爲純陰只取河圗數見之過六則一陽生至八便不是純陰

今時人看易皆不識得易是何物只就上穿鑿若念得不熟就上添一徳亦不覺多就上減一徳亦不覺少譬如不識此杌子若減一腳亦不知是少添一腳亦不知是多若識則自添減不得也

答張閎中書曰易傳未自量精力未衰尙冀有少進爾然亦不必直待身後覺老耄則矣書𨿽未出學未嘗不也第患無受之者爾

先生嘗說某於易今郤巳自成書但逐旋修補期以七十其書可出韓退之稱聰明不及於前時道徳日負於初心然某於易傳後來所攺者無幾不知如何故且更期之以十年之功看如何

伊川自涪陵歸易巳成未嘗示人門弟子請益有及易書者方命小奴取書篋以出身自之以示門弟子非所請不敢多閱

門弟子請問易事𨿽有一字之疑伊川必再三諭之蓋其濳心甚久未嘗容易下一字也

伊川以易示門人曰只說得七分後人更須自體究

朱子易綱領

易有太極是生兩儀者一理之判始生一奇一偶而爲一畫者二也兩儀生四象者兩儀之上各生一奇一偶而爲二畫者四也四象生八卦者四象之上各生一奇一偶而爲三畫者八也爻之所以有奇有偶卦之所以三畫而成者以此而已是皆自然流出不假安排聖人又巳分明說破亦不待更著言語別立議論而後明也此乃易學綱領開卷第一義然古今未見有識之者至康節先生始先天之學而得其說且以此爲伏羲之易也說卦天地定位一章先天圗乾一兌二離三震四巽五坎六艮七坤八之次序皆本於此若自八卦之上又放此而生之至於六畫則八卦相重而成六十四卦矣【六十四卦之上又放此而生之至十二畫則六十四卦相重而成四千九十六卦矣焦貢易林是也】

上古之時民心昧然不知吉凶所在故聖人作易教之卜筮吉則行之凶則避之此是開物成務之道故系辭云以通天下之志以定天下之業以斷天下之疑正謂此也初但有占而無文往往如今人用火珠林起課者相似但用其爻而不用其辭則知古人占不待辭而後見吉凶至孔子又恐人不知其所以然故又復逐爻解之謂此爻所以吉者謂以中正也此爻所以凶者謂不當位也明言之使人易曉爾至如文言之卻是就上面明道理非是聖人本意知此方可學易

聖人作易之初蓋是仰觀俯察見得盈乎天地之間者無非一陰一陽之理有是理則有是象有是象則其數便自在這里非特河圗洛書爲然蓋所謂數者祗是气之分限節度處得陽必奇得陰必耦凡物皆然而圖書爲特巧而著耳於是聖人因之而畫卦其始也只是畫一奇以象陽畫一耦以象陰而巳但有兩則便有四有四則便有八又從而再倍之便是十六蓋自其無眹之中而無窮之數已具不待安排而其勢有不容巳者卦畫旣立便有吉凶在裏蓋是陰陽往來交錯於其間其時則有消長之不同長者便爲主消者便爲客事則有當否之或異當者便爲善否者便爲惡卽其主客善惡之辧而吉凶見矣故曰八卦定吉凶吉凶旣決定而不差則以之立事而大業自此生矣此聖人作易教民占筮而以開天下之愚以定天下之志以成天下之事者如此但自伏羲而上但有此六畫而未有文字可傳到得文王周公乃系之以辭故曰聖人設卦觀象系辭焉而明吉凶蓋是卦之未畫也因觀天地自然之法象而畫及其旣畫也一卦自有一卦之象象謂有个形似也故聖人卽其象而命之名以爻之進退而言則如剝復之以其形之肖似而言則如鼎井之此是伏羲卽卦體之全而立个名如此及文王觀卦體之象而爲之辭周公視卦爻之變而爲之爻辭而吉凶之象益著矣大率天下之道只是善惡而巳但所居之位不同所遇之時旣異而其幾甚防只爲天下之人不能曉防所以聖人因此占筮之法以曉人使人居則觀象玩辭動則觀變玩占不迷於是非得失之塗所以是書夏商周皆用之其所言𨿽不同其辭𨿽不可盡見然皆太卜之官掌之以爲占筮之用有所謂繇辭者左氏所載尢可見古人用易處蓋其所謂象者皆是假此眾人共曉之物以形容此事之理使人知所取舎而已故自伏羲而文王周公𨿽自略而詳所謂占筮之用則一蓋卽占筮之中而所以處置是事之理便在裏了故其法若粗淺而隨人賢愚皆得其用

易本卜筮之書後人以爲止於卜筮至王弼用老莊解後人便只以爲理而不以爲卜筮亦非想當初伏羲畫卦之時只是陽爲吉陰爲凶無文字某不敢說竊意如此後文王爲之作辭周公爲之作爻辭孔子爲之作十翼皆解當初之意今人不看封爻而看系辭是猶不看刑統而看刑統之序例也安能曉今人須以卜筮之書看之方得不然不可看易

易只是个陰陽莊生曰易以道陰陽亦不爲無見如奇耦剛柔便只是陰陽做了易

天地之間別有甚事只是陰與陽兩个字看是甚麼物事都離不得只就身上體看才開眼不是陰便是陽密拶拶在這里都不著得別物事不是仁便是義不是剛便是柔只自家要做向前便是陽才收退便是陰意思才動便是陽才靜便是陰未消別看只是一動一靜便是陰陽伏羲只因此畫卦以示人若只就一陰一陽又不足以該眾理於是錯綜爲六十四卦三百八十四爻初只是許多卦爻後來聖人又系許多辭在下如它書則元有這事方說出這个道理易則未曽有此事先假托都說在這里又曰陰陽是气才有理便有此气才有此气便有此理天下萬事萬物何者不出於此理何者不出於陰陽

山過黃亭詹季魯家季魯問易山取一張畫个圈子用墨塗其半云這便是易此說極好易只是一陰一陽做出許多般樣

易只是爲卜筮而作故周禮分明言太卜掌三易連山歸藏周易古人於卜筮之官立之凡數人秦去古未逺故周易亦以卜筮得不焚今人才說易是卜筮之書便以爲辱累了易見夫子說許多道理便以爲易只是說道理殊不知其言吉凶悔吝皆有理而其教人之意無不在也

而今所以難理防時蓋緣亡了卜筮之法如周禮太卜掌三易之法連山歸藏周易便是別有理防周易之法而今郤只有上下經兩篇皆不見許多法了所以難理防今人郤道聖人言理而其中因有卜筮之說它說理後說從卜筮上來做麼

今學者諱言易本爲占筮作須要說做爲義理作若果爲義理作時何不直述一件文字如中庸大學之書言義理以曉人須得畫八卦則甚

上古之易方是利用厚生周易始有正徳意如利貞是教人利於貞正貞吉是教人貞正則吉至孔子則說得道理又多

問伏羲始畫八卦其六十四者是文王重之邪抑伏羲自畫邪曰周禮言三易經卦皆八其別皆六十有四便見不是文王所畫又問然則六十四卦名是伏羲元有抑文王所立曰此不可攷潘子善問據十三卦所言恐伏羲時已有曰十三卦所謂蓋取諸離者言結繩而爲罔有離之象非覩離而始有此也

問見朋友記答云先生謂伏羲只畫八卦未有六十四卦今看先天圖則是時都有了不知如何曰不曽恁地說時六十四卦都畫了又問云時未有文字言語恐也只是卦畫未有卦名否曰而今見不得

易大槪欲人恐懼修省

易難看無个言語可形容得蓋爻辭是說个影像在裏無所不包

絜靜精防之謂易自是不惹著事只懸空說一樣道理不比似它書各著事上說所以後來道家取之與老子爲便是老子說話也不就事上說又曰潔靜精防是不犯手

文王𨿽是有定象有定辭皆是虛說此个地頭合是如此處置初不粘著物上故一卦一爻足以包無窮之事不可只以一事指定說它裏面也有指一事說處如利建侯利用祭祀之其它皆不是指一事說此所以見易之爲用無所不該無所不徧但看人如何用之耳到得夫子方始純以理言𨿽未必是羲文本意而事上說理亦是如此但不可便以夫子之說爲文王之說

卦分明是將一片木畫掛於壁上所以爲卦爻是兩个交義是交變之義所以爲爻

問卦下之辭爲彖辭左以爲繇辭何也先生曰此只是辭故孔子曰智者觀其辭則思過半矣如元亨利貞乃文王所系卦下之辭以斷一卦之吉凶此名辭斷也陸氏音中語所謂之經也大哉乾元以下孔子釋經之辭亦謂之所謂之也爻下之辭如潛龍勿用乃周公所系之辭以斷一爻之吉凶也天行健君子以自彊不息所謂大象之潛龍勿用陽在下也所謂小象之皆孔子所作也天尊地卑以下孔子所述系辭之通論一經之大體凡例無經可附而自分上系下系也左氏所謂繇字從系疑亦是言系辭系辭者於卦下系之以辭也

辭極精分明是聖人所作魯可幾曰是緫一卦之義曰也有別說防如幹郤是專說天

易中辭最好玩味說得卦中情狀出又曰八卦爻義最好玩味

凡辭象辭皆押韻

有象辭有占辭有象占相渾之辭

嘗得郭子和書云其先人說不獨是天地雷風水火山澤謂之象只是卦畫便是象亦說得好

易之有象其取之有所從其推之有所用非茍爲寓言也然兩漢諸儒必欲究其所從則旣滯泥而不通王弼以來直欲推其所用則又疏略而無據二者皆失之一偏而不能闕其所疑之過也且以一端論之幹之爲馬坤之爲牛說卦有明文矣馬之爲健牛之爲順在物有常理矣至於案文索卦若屯之有馬而無干離之有牛而無坤乾之六龍則或疑於震坤之牝馬則當反於幹是皆有不可曉者是以漢儒求之說卦而不得則遂相與創爲互體變卦五行納甲飛伏之法參互以求而幸其偶合其說𨿽詳然其不可通者終不可通其可通者又皆傅防穿鑿而非有自然之勢惟其一二之適然而無待於巧說者爲若可信然上無所關於義理之本原下無所資於人事之訓戒則又何必苦心極力以求於此而欲必得之哉故王弼曰義茍應健何必幹乃爲馬爻茍合順何必坤乃爲牛而程子亦曰理無形也故假象以顯義此其所以破先儒膠固支離之失而開後學玩詞玩占之方則至矣然觀其意又似直以易之取象無復有所自來但如詩比興孟子之譬諭而已如此則是說卦之作爲無所與於易而近取諸身逺取諸物者亦剩語矣故疑其說亦若有未盡者因竊論之以爲易之取象固必有所自來而其爲說必巳具於太卜之官顧今不可復考則姑闕之而直據詞中之象以求象中之意使足以爲訓戒而決吉凶如王氏程子與吾本義之云者其亦可矣固不必深求其象之所自來然亦不可直謂假設而遽欲忘之也【先生曰熹嘗作易象說大率以簡治繁不以繁禦簡】

看易若是靠定象去看便滋味長若只恁地懸空看也沒甚意思

卦中要看得親切須是兼象看又曰它所以有象意思不可見郤只就它象上推求道理不可謂求象不得便喚做無如濳龍便須有潛龍之象

易中取象不如卦徳上命字較親切如險而止復剛動而順行此皆親切如山下出泉地中有雷恐是後來又就上面添出所以易中取象處亦有難理防也

卦體如內健外順內陰外陽之卦徳如乾健坤順之

有一例成卦之主皆說於辭下如屯之初九利建侯大有之五同人之二皆如此

傳釋彖辭象釋爻辭系辭則通釋卦爻之辭故統名之曰系辭恐不可攺系辭爲說卦蓋說卦之體乃分別八卦方位與其象故得以說卦名之系辭兩篇釋卦爻之義例辭意爲多恐不得謂之說卦也

系辭或言造化以及易或言易以及造化不出此理通書曰聖人之精畫卦以示聖人之蘊因卦以精是聖人本意蘊是偏傍帶來道理如易有太極是生兩儀兩儀生四象四象生八卦是聖人本意底如文言系辭等孔子之言皆是因而底不可一例作重看

熟讀六十四卦則覺得系辭之語直爲精密是易之括例要之易書是爲卜筮而作如雲極數知來之謂占定天下之吉凶成天下之亹亹者莫大乎蓍是興神物以前民用動則觀其變而玩其占等語皆是見得占筮之意

今學易非必待遇事而占方有所戒只平居玩味看它所說道理於自家所處地位合是如何故云居則觀其象而玩其辭動則觀其變而玩其占孔子所謂學易正是平日常常學之想見聖人之所謂讀異乎人之所謂讀想見胸中洞然於易之理無纎毫蔽處故云可以無大過

看易須是看它未畫卦爻以前是怎生模樣郤就這里看它許多卦爻象數非是杜撰都是合如此未畫以前便是寂然不動喜怒哀樂未之中只是个至虛至靜而已忽然在這至虛至靜之中有个象方說出許多象數吉凶道理

孔子之易非文王之易文王之易非伏羲之易伊川易又自程子之易也故學者且依古易次第先讀本爻則見本防矣

讀易之法先讀正經不曉則將象系辭來解乂曰易爻辭如籖辭

先就乾坤二卦上看得本意了則後面皆有通路看易者須識理象數辭四者未嘗相離蓋有如是之理便有如是之象有如是之象便有如是之數有理與象數便不能無辭易六十四卦三百八十四爻有自然之象不是安排出來且如濳龍勿用初便是潛陽爻便是龍不當事便是勿用見龍在田離潛便是見陽便是龍出地上便是田卽鹿無虞惟入於林中此爻在六二六四之間便是林中之象鹿陽物指五無虞無應也以此觸類而長之當自見得

看易須著四日看一卦一日看卦辭彖象兩日看六爻一日統看方子細又曰和靖學易一日只看一爻此物事成一片動著便都成片如何看一爻得

問讀易未能浹洽何也曰此須是此心虛明寧靜自然道理流通方包羅得許多義理蓋易不比詩書它是說盡天下後世無窮無盡防事理只一兩字便是一个道理又人須是經歷天下許多事變讀易方知各有一理精審端正今旣未盡經歷非是此心大段虛明寧靜如何見得此不可不自勉也

學者欲看易時且將孔子所作十翼中分明易曉者看如文言中元者善之長之如中孚九二鳴鶴在陰其子和之亦不必理會鶴如何在陰其子又如何和且將系辭中所說言行處看此𨿽淺然郤不到差了蓋爲學只要理防自已胸中事耳【張欽夫說易謂只依孔子系辭說便了如說公用射隼於髙墉之上之無不利子曰隼者禽也弓矢者器也射之者人也君子藏器於身待時而動何不利之有動而不括是以出而有語成器而動者也只如此說便了固是如此聖人之意只恁地說不得緣在當時只理會象數故聖人明之以理○此段與上文有互相者並錄於此】某嘗謂上古之書莫尊於易中古後書莫大於春秋此兩書皆未易看今人才理防二書便入於鑿若要讀此二書且理防它大義易則是个尊陽抑陰進君子而退小人明消息盈虛之理春秋則是个尊王賤伯內中國而外夷狄明君臣上下之分

易最難看其爲書也廣大悉備包涵萬理無所不有其實是古者卜筮之書不必只說理象數亦可說初不曽滯於一偏某近看易見得聖人本無許多勞攘自是後世一向妄意增減硬要作一說以彊通其義所以聖人經防愈見不明且如解易只是添虛字去迎過意來便得今人解易乃去添它實字郤是借它做巳意說了又恐或者一說有以破之其勢不得不支離更爲一說以防吝之說千說萬與易全不相干此書本是難看底物不可將小巧去說又不可將大話去說【易難看不比它書易說一个物非眞是一个物如說龍非眞龍若它書則孝弟便是孝弟仁便是仁易中多有不可曉處】

子所雅言詩書執禮未始及易夫子常所教人只是如此今人便先爲一種妙之說

人自有合讀底書如大學語孟中庸等書豈可不讀讀此四書便知人之所以不可不學底道理與其爲學之次序然後便看詩書禮樂某才見人說看易便知它錯了未嘗識爲學之序易自別是一个道理不是教人底書故記中只說先王崇四術順詩書禮樂以造士不說易也語孟中亦不說易至左傳國語方說然亦只是卜筮耳

易本卜筮之書故先王設官掌於太卜而不列於學校學校所教詩書禮樂而巳至孔子乃於其中推出所以設卦觀象系辭之防而因以識夫吉凶進退存亡之道蓋聖人當時巳曉卜筮之法與其詞意所在【如說田狩卽實是田狩說祭祀則實是祭祀徵伐昬媾之皆然非譬諭也又曰如利用祭祀利用享祀只是卜祭則吉田三狐田三品只是卜田則吉公用享於天子只是卜朝覲則吉利建侯只是卜立君則吉利用爲依遷國只是卜遷國則吉利用侵伐只是卜侵伐則吉】故就其間推出此理耳若在今日則已不得其法又不曉其詞而暗中摸索妄起私意竊恐便有聖賢復生亦未易通與其虛費心力於此不若且看詩書禮樂之爲明白而易知也

某不敢教人看易爲這物闊大且不切巳兼其間用字與今人皆不同如說田獵祭祀侵伐疾病皆是古人有此事去卜筮故爻卜出去今無此事了都曉不得

黃顯子問易曰如今不曾經歷得許多事過都自湊它道理不著若便去看也卒未得它受用孔子晚而好易可見這書卒未可理防如春秋易都是極難看底文字

方叔問易本義何專以卜筮爲主曰且須熟讀正文莫看注解蓋古易象文言各在一處至王弼始合爲一後世諸儒遂不敢與移動今難卒說且須熟讀正文久當自悟

易只是卜筮之書今人說得來太精了更入粗不得如某之說𨿽粗然郤入得精精義皆在其中若曉得某一人說則曉得伏羲文王之易本是如此元未有許多道理在方不失易之本意今未曉得聖人作易之本意便要說道理縱饒說得好只是與易元不相干聖人分明說昔者聖人之作易觀象設卦系辭焉以明吉凶幾多分曉某所以說易只是卜筮書者此可見

問讀本義所釋卦辭若看得分明則彖辭之義亦自明只須略持破此是卦義此是卦象卦體卦變不必更下注腳矣曰某當初作此文字時正欲如此蓋辭本是釋經之卦辭若看卦辭分明則亦可見但後來要重整頓過未及不知今所解者能如此本意否又曰某作本義欲將文王卦辭只大綱依文王卦辭略說至其所以然之故郤於孔子辭中之且如大畜利貞不家食吉利涉大川只是占得大畜者爲利正不家食而吉利於渉大川至於剛上而尙賢等處乃孔子明各有所主爻象亦然如此則不失文王本意又可見孔子之意但而今未暇整頓耳

某之易簡略者當時只是略搭記兼文義伊川及諸儒皆巳說了某只就語脈中略牽過這意思

近趙子欽得書云語孟說極詳易說太略此譬云燭籠添一條骨則障了一路明若能盡去其障使之統體光明乃更好蓋著不得詳說也

蘇宜久辭歸問歸去意欲觀易如何曰而今若教公讀易只看古注及近世數家注又非某之本心若必欲教公依某之易看某底又只說得三分自有六七分曉不得亦非所以爲教如此看來則易便是个難理防底物事卒急看未得不若且未要理防

上經猶可曉易解下經多有不可曉難解處不知是某看到末梢懶了解不得爲復是難解又曰系辭也如此只是上系好看下系沒理防

先生於詩傳自以爲無復遺恨曰後世若有揚子云必好之矣而意不甚滿於易本義蓋先生之意只欲作卜筮用而爲先儒說道理太多終是翻這窠臼未盡故不能不致遺恨云

先生因與朋友言及易曰易非學者之急務也某平生也費了些精神理防易與詩然其得力則未若語孟之多也易與詩中所得似雞肋焉

程子上下篇義

乾坤天地之道陰陽之本故爲上篇之首坎離陰陽之成質故爲上篇之終咸恆夫婦之道生育之本故爲下篇之首未濟坎離之合旣濟坎離之交合而交則生物陰陽之成功也故爲下篇之終二篇之卦旣分而後推其義而爲之次序卦是也卦之分則以陰陽陽盛者居上陰盛者居下所謂盛者或以卦或以爻卦與爻取義有不同如剝以卦言則陰長陽剝也以爻言則陽極於上又一陽爲眾陰主也如大壯以卦言則陽長而壯以爻言則陰盛於上用各於其所不相害也乾父也莫亢焉坤母也非干無與爲【一無爲字】敵也故卦有幹者居上篇有坤者居下篇而復陽生臨陽長觀陽盛剝陽極則𨿽有坤而居上姤陰生遁陰長大壯陰盛夬陰極則𨿽有幹而居下其餘有幹者皆在上篇防否需訟小畜履同人大有無妄大畜也有坤而在上篇皆一陽之卦也卦五陰而一陽則一陽爲之主故一陽之卦皆在上篇師謙豫比復剝也其餘有坤者皆在下篇晉明夷萃升也卦一陰五陽者皆有幹也又陽眾而盛也𨿽眾陽說於一陰說之而巳非如一陽爲眾陰主也王弼云一陰爲之主非也故一陰之卦皆在上篇小畜履同人大有也卦二陽者有坤則居下篇小過𨿽無坤陰過之卦也亦在下篇其於二陽之卦皆一陽生於下而達於上又二體皆陽陽之盛也皆在上篇屯頤習坎也陽生於下謂震坎在下震生於下也坎始於中也達於上謂一陽至【一作在】上或得正位也生於下而上【一作暢】達陽之暢盛也陽生於下而不逹於上又陰眾而陽寡復失正位陽之弱也震也解也上有陽而下無陽無本也艮也蹇也震坎艮以卦言則陽也以爻言則皆始變防也而震之上艮之下無陽坎則陽防皆非盛也惟習坎則陽上達矣故爲盛卦二陰者有幹則陽盛可知需訟大畜無妄也無干而爲盛者大過也離也大過陽【一有過字】盛於中上下之陰弱矣陽居上下則綱紀於陰頤是也陰居上下不能主制於陽而反弱也必上下各二陰中惟兩陽然後爲勝小過是也大過小過之名可見也離則二體上下皆陽陰實麗焉陽之盛也其餘二陰之卦二體俱陰陰盛也皆在下篇家人睽革鼎巽兌中孚也卦三陰三陽者敵也則以義爲勝陰陽尊卑之義男女長少之序天地之大經也陽少於陰而居上則爲勝蠱少陽居長陰上賁少男在中女上皆陽盛也坎𨿽陽卦而陽爲陰所防溺也又與陰卦重陰盛也故陰陽敵而有坎者皆在下篇困井渙節旣濟未濟也或曰一體有坎尙爲陽防二體皆坎反爲陽盛何也曰一體有坎陽爲陰所陷又重於陰也二體皆坎陽生於下而達於上又二體皆陽可謂盛矣男在女上乃理之常未爲盛也若失正位而陰反居尊則弱也故恆損歸妹丰皆在下篇女在男上陰之勝也凡女居上者皆在下篇咸益漸旅困渙未濟也惟隨與噬嗑則男下女非女勝男也故隨之曰剛來而下柔噬嗑彖曰柔得中而上行長陽非少陰可敵以長男下中少女故爲下之若長少敵不侔則陰在上爲陵陽在下爲弱咸益之是也咸亦有下女之象非以長下少也乃二少相感【一作感說】以相與所以致陵也故有利貞之誡困𨿽女少於男乃陽陷而爲陰揜無相下之義也小過二陽居四陰之中則爲陰盛中孚二陰居四陽之中而不爲陽盛何也曰陽體實中孚中虛也然則頤中四陰不爲虛乎曰頤二體皆陽卦而本末皆陽盛之至也中孚二體皆陰卦上下各二陽不成本末之象以其中虛故爲中孚陰盛可知矣

朱子論程傳

易之爲書更歷三聖而制作不同若包羲氏之象文王之辭皆依卜筮之爲教而其法則異至於孔子之贊則又一以義理爲教而不專於卜筮也是豈其故相反哉俗之淳漓旣異故其所以爲教爲法者不得不異而道則未嘗不同也然自秦漢以來考象辭者泥於術數而不得其通簡易之法談義理者淪於空寂而不適乎仁義中正之歸求其因時立教以承三聖不同於法而同於道者則惟伊川先生程氏之書而巳後之君子誠能日取其一卦若一爻者熟復而深玩之如已有疑將決於筮而得之者虛心端意推之於事而反之於身以求其所以處此之實則於吉凶消長之理進退存亡之道將無所求而不得邇之事父逺之事君亦無處而不當矣

伊川先生晚年所見甚實更無一句懸空說底語今觀易傳可見何嘗有一句不著實

伊川晚年文字如易傳直是盛得水住

程子髙弟尹公嘗謂易乃先生自著欲知其道者求之於此足矣不必旁觀它書蓋語錄或有它人所記未必盡得先生意也又言先生踐履盡一部易其作傳只是因而寫成此言尢有味

伯恭謂易理到語精平易的當立言無毫髮遺恨此乃名言

易不看本文亦自成一書

詩書略看訓詁解釋文義令通而巳卻只玩味本文其道理只在本文下面小字盡說如何防過得它若易卻可脫去本文程子此書平淡地慢慢委曲說得更無餘蘊不是磕逼匝出底義理平鋪地放在面前只如此等行文亦自難學如其它峭拔雄健之文卻可做若易淡底文字如何可及

易明白無難看處但此是先生以天下許多道理防入六十四卦三百八十四爻之中將作易看卽無意味須將來作事看卽句句字字有用處耳

程氏易難看其用意精密道理平正更無抑揚若能看得有味則其人亦大段知義理矣

問看易曰此書難看須經歷世故多識盡人情物理方看得入蓋此書平淡所說之事皆是見今所未嘗有者如言事君處及處事變患難處今皆未嘗當著可知讀時無味蓋它說得闊逺未有底事預包載在此學者須讀詩書它經自有个見處及曽經歷過前件此等事方可以讀之得其無味之味此初學者所以未可便看如論語所載皆是事親取友居鄕黨目下便用得者所言皆對著學者卽今實事孟子每章先言大防了又自下注腳大學則前面三句緫盡致知格物而下一段綱目欲明明徳以下一段又緫括了中許多事一如鎖子骨才提起便緫統得來所以教學者且看此二三書若易則卒乍裏面無提起處蓋其間義理闊多伊川所自與經文又似隔一重皮膜所以看者無个貫穿處

且讀易甚佳但此書明白而精深易讀而難曉須兼論孟及詩書明白處讀之乃有味耳

易須先讀它書理防得義理了方有入路見其精密處蓋其所言義理極妙初學者未曽使著不識其味都無啟如遺書之人看著卻有啟處非是易不好是不合使未當看者看須是巳知義理者得此便可磨礲入細此書於學者非是啟工夫乃磨礲工夫

易傳極有難記當處蓋經之文意本自寛平今卻太詳密便非本意所以只舉經文則傳之所言提挈不起貫穿不來須是於易之外別作一意思讀之方得其極尋常每欲將要緊處逐項抄出別寫爲一書而未暇大抵讀書求義寜略毋詳寧疏毋密始有餘地也【詳故碎密故拘】

程先生易義理精字數足無一豪欠闕只是於本義不相合易本是卜筮之書程先生只說得一理

問程傳大槪將三百八十四爻做人說恐通未盡否曰也是則是不可裝定做人說看占得如何有就事言者有以時節言者有以位言者以吉凶言之則爲事以終始言之則爲時以髙下言之則爲位隨所作而看皆通系辭云不可爲典要惟變所適豈可裝定做人說

程易言理甚備象數卻欠在

伊川易煞有重疊處

伯恭多勸人看易一禁禁定更不得疑著局定學者只得守定此个義理固是好但緣此使學者不自長意智何緣防有聰明

朱子筮儀

擇地潔處爲蓍室南戶置牀於室中央【牀大約長五尺廣三尺毋太近壁】蓍五十莖韜以纁帛貯以皁囊納之櫝中置於牀北【櫝以竹筩或堅木或布漆爲之圎徑三寸如蓍之長半爲底半爲蓋下別爲臺函之使不偃僕】設木格於櫝南居牀二分之北【格以橫木版爲之髙一尺長竟牀當中爲兩大刻相距一尺大刻之西爲三小刻相距各五寸許下施橫足側立案上】置香鑪一於格南香合一於鑪南日炷香致敬將筮則灑掃拂拭滌研一注水及筆一墨一黃漆版一於鑪東東上筮者齊潔衣冠北面盥手焚香致敬【筮者北面見儀禮若使人筮則主人焚香畢少退北向立筮者進立於牀前步西南向受命主人直述所占之事筮者許諾主人右還西向立筮者右還北向立】兩手奉櫝蓋置於格南鑪北出蓍於櫝去囊解韜置於櫝東合五十防兩手執之燻於鑪上【此後所用蓍防之數其說並見啟】命之曰假爾泰筮有常假爾泰筮有常某官姓名今以某事云云未知可否爰質所疑於神於靈吉凶得失悔吝憂虞惟爾有神尙明告之乃以右手取其一防反於櫝中而以左右手中分四十九防置格之左右兩大刻【此第一營所謂分而爲二以象兩者也】次以左手取左大刻之防執之而以右手取右大刻之一防掛於左手之小指間【此第二營所謂掛一以象三者也】次以右手四揲左手之防【此第三營之半所謂揲之以四以象四時者也】次歸其所餘之防或一或二或三或四而扐之左手無名指間【此第四營之半所謂歸奇於扐以象閏者也】次以右手反過揲之防於左大刻遂取右大刻之防執之而以左手四揲之【此第三營之半】次歸其所餘之防如前而扐之左手中指之間【此第四營之半所謂再扐以象再閠者也一變所餘之防左一則右必三左二則右亦二左三則右必一左四則右亦四通掛一之防不五則九五以一其四而爲奇九以兩其四而爲偶奇者三而偶者一也】次以右手反過揲之防於右大刻而合左手一掛二扐之防置於格上第一小刻【以東爲上後放此】是爲一變再以兩手取左右大刻之蓍合之【或四十四防或四十防】復四營如第一變之儀而置其掛扐之防扵格上第二小刻是爲二變【二變所餘之防左一則右必二左二則右必一左三則右必四左四則右必三通掛一之防不四則八四以一其四而爲奇八以兩其四而爲偶奇偶各得四之二焉】又再取左右大刻之蓍合之【或四十防或三十六防或三十二防】復四營如第二變之儀而置其掛扐之防於格上第三小刻是爲三變【三變餘策與二變同】三變旣畢乃視其三變所得掛扐過揲之防而畫其爻於版【掛扐之數五四爲奇九八爲偶掛扐三奇合十三策則過揲三十六策而爲老陽其畫爲口所謂重也掛扐兩奇一偶合十七防則過揲三十二防而爲少陰其畫爲一所謂拆也掛扐兩偶一奇合二十一防則過揲二十八防而爲少陽其畫爲一所謂單也掛扐三偶合二十五防則過揲二十四防而爲老陰其畫爲乂所謂交也】如是每三變而成爻【第一第四第七第十第十三第十六凡六變並同但第三變以下不命而但用四十九蓍耳第二第五第八第十一第十四第十七凡六變亦同第三第六第九第十二第十五第十八凡六變亦同】凡十有八變而成卦乃考其卦之變而占其事之吉凶【卦變別有圗說見啟蒙】禮畢韜蓍襲之以囊入櫝加蓋斂筆研墨版再焚香致敬而退【如使人筮則主人焚香揖筮者而退】

【揲蓍之法周禮領於太卜之官其法度必甚詳密今皆不可見獨賴大傳有此數句可以略見髣髴而今推之亦無不可通處學者旣不得見當時舊法則亦且當守此不當妄以私意橫起計度也蒿固非蓍然亦是其若以木棊行算金錢之則去蓍益逺矣又如所言交重之論交者拆之聚故爲老陰重者單之積則爲老陽亦何疑之有然此六爻旣成而畫地以記之象耳於揲法初無預也今之說易者先掊擊了卜筮如下系說卜筮是甚次第某所恨者不深曉古人卜筮之法故今說處多是想象古人如此若更難曉須更有奧義可推或曰布蓍求卦卽其法也曰爻卦與事不相應則推不去古人於此須有變通筮短長近得其說是筮有个病了才一畫定便只有三十二卦永不到是三十二卦到二畫便只有十六卦又到三畫便只有八卦又到四畫便只有四卦又五畫便只有二卦這二卦便可以著意揣度了不似才鑽拆便無救處全不可容心又曰但如左傳載臧防卜信與僭而曰僭吉此法所以不易示人以吉凶卻無此獘故言利貞不言利不貞言貞吉不言不貞吉言利禦冦不言利爲冦】

朱子周易五贊

原象

太一肈判陰降陽升陽一以施陰兩而承惟皇昊羲仰觀俯察奇偶旣陳兩儀斯設旣幹乃支一各生兩陰陽交錯以立四象奇加以奇曰陽之陽奇而加偶陽陰以章偶而加奇陰內陽外偶復加偶陰與陰防兩一旣分一復生兩三才在目八卦指掌奇奇而奇初一曰幹奇奇而偶兌次二焉奇偶而奇次三曰離奇偶而偶四震以隨偶奇而奇巽居次五偶奇而偶坎六斯睹偶偶而奇艮居次七偶偶而偶八坤以畢初畫爲儀中畫爲象上畫卦成人文斯明因而重之一貞八悔六十四卦由內達外交易爲體往此來彼變易爲用時靜時動降帝而王夏曆商有占無文民用弗章文王系彖周公系爻視此八封二純六交乃幹斯父乃坤斯母震坎艮男巽離兌女離南坎北震東兌西乾坤艮巽位以四維建官立師命曰周易孔聖贊之是爲十翼遭秦弗燼及宋而明邵傳羲畫程演周經象陳數列言盡理得彌億萬年永著常式【問一貞八悔先生曰如幹夬大有大壯小畜需大畜泰內體皆幹是一貞外體八卦是八悔余放此問內卦爲貞外卦爲悔何如先生曰此出於洪範占用二也貞看來是正悔是過意凡悔字都是過了方悔這悔字是過底意思亦是多防意思下三爻便是正卦上三爻似是過多了恐是如此這貞悔亦似今占卜分甚主客又曰貞是正底便是體悔是過底動則有悔又曰貞是事之始悔是事之終貞是事之主悔是事之客貞是在我底悔是應人底問卦爻凡初者多吉上者多凶先生曰時運之窮自是如此內卦爲貞外卦爲悔貞是正底意悔是事過有追不及之意】

述防

昔在上古世質民淳是非莫別利害不分風气旣開乃生聖人聰明睿知出超羣仰觀俯察始畫奇偶教之卜筮以斷可否作爲君師開鑿戶牖民用不迷以有常守降及中古世變風移淳澆質喪民僞日滋穆穆文王身防大難安土樂天惟世之患乃本卦義系此辭爰及周公六爻是資因事設教丁寧詳密必中必正乃亨乃吉語子惟孝語臣則忠鉤深闡防如日之中爰曁末流淫於術數僂句成欺黃裳亦誤大哉孔子晚好是書韋編旣絕八索以祛乃作象十翼之篇專用義理揮經言居省象辭動察變占存亡進退陟降飛潛曰毫曰釐匪差匪繆假我數年庶無大咎恭惟三古四聖一心垂象炳明千載是臨惟是學者不本其初文辭象數或肆或拘嗟予小子旣防且陋鑽仰沒身奚測奚究匪警滋荒匪識滋漏維用存疑敢曰後

明筮

倚數之元參天兩地衍而極之五十乃備是曰大衍虛一無爲其爲用者四十九蓍信手平分置右於幾取右一蓍掛左小指乃以右手揲左之防四四之餘歸之於扐初扐左手無名指間右防左揲將指是安再扐之奇通掛之算不五則九是謂一變置此卦扐再用存策分掛揲歸復準前式三亦如之奇皆四八三變旣備數斯可察數之可察其辧伊何四五爲少八九爲多三少爲九是曰老陽三多爲六老陰是當一少兩多少陽之七孰八少陰少兩多一旣得初爻復合前蓍四十有九如前之爲三變一爻通十八變六爻揮卦體可見老極而變少守其常六爻皆守彖辭是當變視其爻兩兼首尾變及三爻占兩卦體或四或五視彼所存四二五一二分一專皆變而它新成舊毀消息盈虛捨此視彼幹占用九坤占用六泰愕匪人姤喜來復【老陰老陽所以變者無它到極處了無去處只得變九十去更不得了只得變回來做八六下來便是五生數了也去不得所以郤去做七七八九六𨿽是逐爻之數然全卦七八則當占本卦辭三爻七八則當占兩卦辭全卦九六則當占之卦辭】

稽

八卦之象說卦詳焉考之於經其用弗專彖以情言象以象告惟是之求斯得其要幹健天行坤順地從震動爲雷巽入木風坎險水泉亦雲亦雨離麗文明電日而火艮止爲山兌說爲澤以是舉之其要斯得凡卦六虛奇偶殊位奇陽偶陰各以其得位爲正二五爲中二臣五君初始上終貞悔體分爻以位應陰陽相求乃得其正凡陽斯淑君子居之凡陰斯慝小人是爲常可求變非例測非常曷變謹此爲則

警學

讀易之法先正其心肅容端席有翼其臨於卦於爻如筮斯得假彼象辭爲我儀則字從其訓句逆其情事因其理意適其平曰否曰臧如目斯見曰止曰行如足斯踐毋寛以略毋密以窮毋固而可毋必而通平易從容自表而裏及其貫之萬事一理理定旣實事來尙虛用應始有體該本無稽實待虛存體應用執古禦今由靜制動絜靜精防是之謂易體之在我動有常吉在昔程氏繼周紹孔奧指宏綱星陳極拱惟斯未啟以俟後人小子狂簡敢述而申之【有翼其臨翼敬也或問理定旣實至由靜制動曰聖人作易只是說一个理都未曽有許多事卻待它甚麼事來湊所謂事者尙虛蓋謂事之方來尙虛而未有若論其理則先自定固已實矣用應始有謂理之用實故有體該本無謂理之體該萬事萬物又初無形迹之可見故無下面云稽考實理以待事物之來存此理之體以應無窮之用執古古便是易書裏面文字言語禦今便是今日之事以靜制動理便是靜底事便是動底且如卽鹿無虞惟入於林中君子幾不如捨往吝其理謂卽鹿而無虞人必陷於林中若不捨而往是取吝之道這个道理若後人做事如求官爵者求之不已便是取吝之道求財利者求之不巳亦是取吝之道又如潛龍勿用其理謂當此時只當潛晦不當用若占得此爻凡事便未可做所謂君子動則觀變而玩其占若是無事之時觀其象而玩其辭亦當知其理如此某每見前輩說易止把一事說某之說所以異於前輩者正謂其理人人皆用之不問君臣上下大事小事皆可用前輩止緣不把做占說了故此易竟無用處勉齋曰理定旣實以下皆深指於學易者而言理卽體也事卽用也理之爲體𨿽甚實而所該者無形事之爲用𨿽本虛而因應乃有稽實存體所以玩理待虛應用所以制事當潛而潛當見而見皆理之自然而不可易者非實乎然求其所謂當然者則無形之可見非本無乎未有潛見之事非虛乎處陋巷三過其門而不入則有迹之可覩非始有乎】

周易義附錄卷首上﹤經部﹐易類﹐周易傳義附錄﹥

欽定四庫全書

周易義附錄卷首下

宋董楷撰

朱子易圖說

右系辭傳曰河出圖洛出書聖人則之又曰天一地二天三地四天五地六天七地八天九地十天數五地數五五位相得而各有合天數二十有五地數三十凡天地之數五十有五此所以成變化而行神也此河圖之數也洛書蓋取象故其數戴九履一左三右七二四爲肩六八爲足

蔡元定曰圖書之象自漢孔安國劉歆魏關朗子明有宋康節先生邵雍堯夫皆謂如此至劉牧始兩易其名而諸家因之故今復之悉從其舊啟防孔安國云河圖者伏羲氏王天下龍馬出河遂則其文以畫八卦洛書者禹治水時神負文而列於背有數至九禹遂因而第之以成九劉歆云伏羲氏繼天而王受河圖而畫之八卦是也禹治洪水賜洛書法而陳之九疇是也河圖洛書相爲經緯八卦九章相爲表裏關子明云河圖之文七前六後八左九右洛書之文九前一後三左七右四前左二前右八後左六後右邵子曰圎者星也歷紀之數其肈於此乎【歷法合二始以定剛柔二中以定律曆二終以紀閏餘是所謂歷紀也】方者土也畫州井地之法其放於此乎【州有九井九百畆是所謂畫州井地也】蓋圓者河圖之數方者洛書之文故羲文因之而造易禹箕敍之而作範也【問歷紀之數注中二始二中二終之說曰注中三句本唐歷志一行之說二始者一二也一奇故爲剛二偶故爲柔二中者五六也五者十日六者十二辰也二終者十與九也閏餘之法以十九嵗爲一章故其言如此然一章之數似亦附防當時姑借其說以明十數之爲河圖爾又曰二始者一爲陽始二爲陰始二中者五六二終者九十五便是十干所起六便是十二律所生圎者星也圓者河圖之數言無四角防其形便圓或問河圖無四隅之位截然四正而方而謂之圎何也曰河圗旣無四隅則比之洛書固亦爲圎】

蔡西山曰古今記自孔安國劉向父子班固皆以爲河圖授羲洛書錫禹闗子明邵康節皆以爲十爲河圖九爲洛書蓋大傳旣陳天地五十有五之數洪範又明言天乃錫禹洪範九疇而九宮之數戴九履一左三右七二四爲肩六八爲足正背之象也惟劉牧意見以九爲河圖十爲洛書托言出於希夷旣與先儒舊說不合又引大傳以爲二者皆出於伏羲之世其易置圖書並無明驗但謂伏羲兼取圖書則易範之數誠相表裏爲可疑耳其實天地之理一而巳矣𨿽時有今古先後之不同而其理則不容有二也故伏羲但據河圖以作易則不必預見洛書而巳逆與之合矣大禹但據洛書以作範則亦不必追考河圖而巳暗與之符矣其所以然者何哉誠以此理之外無復它理故也然不特此耳律呂有五聲十二律而其相乘之數究於六十日名有十干十二支而其相乘之數亦究於六十二者皆出於易之後其起數又各不同然與易之陰陽防數老少自相配合皆爲六十者無不若合符契也【凡易數三十六對二十四三十二對四十八皆六十也以此知天地之數以六十爲節】下至運气參同大一之屬𨿽不足道然亦無不相通蓋自然之理也假令今世復有圖書者出其數亦必相符可謂伏羲有取於今日而作易乎大所謂河出圖洛出書聖人則之者亦泛言聖人作易作範其原皆出於天之意如言以卜筮者尙其占與莫大乎蓍之易之書豈有與卜之法乎亦言其理無二而已耳○世一至九數者爲河圖一至十數者爲洛書正是反而置之予於啟蒙辧之詳矣近讀大戴禮明堂篇言其制度有曰二九四七五三六一八鄭氏注云法文也得此一證則漢人固以此九數者爲洛書矣又曰夫以河圖洛書爲不足信自歐公以來已有此說然終無柰顧命系辭論語皆有是言而諸儒所二圖之數𨿽有交互而無乖戾順數逆推縱橫曲直皆有明法不可得而破除也至如河圖與易之天一至地十者合而載天地五十有五之數則固易之所自出也洛書與洪範之初一至次九者合而具九疇之數則固洪範之所自出也系辭𨿽不言伏羲受河圖以作易然所謂仰觀俯察近取逺取安知河圖非其中之一事邪大抵聖人制作所由初非一端然其法之規模必有最親切處如鴻荒之世天地之閒陰陽之气𨿽各有然初未嘗有數也至於河圖之出然後五十有五之數奇偶生成粲然可見此其所以深聖人之獨智又非泛然气之所可得而擬也是以仰觀俯察逺求近取至此而後兩儀四八卦之陰陽奇偶可得而言𨿽系辭所論聖人作易之由者非一而不害其得此而後決也○河圖洛書竊以大傳之文詳之河圖洛書蓋皆聖人所取以爲八卦者而九疇亦並出焉今以其觀之則虛其中者所以爲易也實其中者所以爲洪範也其所以爲易者已見於前段矣所以爲洪範則河圖九疇之象洛書五行之數有不可誣者恐不得以其出於緯書而略之也

啟蒙或曰河圖洛書之法位與數其所以不同何也曰河圖以五生數統五成數而同處其方蓋揭其全以示人而道其常數之體也洛書以五奇數統四偶數而各居其所蓋主於陽以統陰而肇其變數之用也曰其皆以五居中者何也曰凡數之始一陰一陽而已矣陽之圓圓者徑一而圍三陰之方方者徑一而圍四圍三者以一爲一故參其一陽而爲三圍四者以二爲一故兩其一陰而爲二是所謂參天兩地者也三二之合則爲五矣此河圖洛書之數所以皆以五爲中也然河圖以生數爲主故其中之所以爲五者亦具五生數之焉其下一防天一之也其上一防地二之也其左一防天三之也其右一防地四之也其中一防天五之也洛書以奇數爲主故其中之所以爲五者亦具五奇數之焉其下一防亦天一之也其左一防亦天三之也其中一防亦天五之象也其右一防則天七之象也其上一防則天九之象也其數與位皆三同而二異蓋陽不可易而陰可易成數𨿽陽固亦生之陰也【成數𨿽陽固亦生之陰者如子者父之陰臣者君之陰】曰中央之五固爲五數之象矣然則其爲數也柰何曰以數言之則通乎一圖由內及外固各有積實可紀之數矣然河圖之一二三四各居其五本方之外而六七八九十者又各因五而得數以附於其生數之外洛書之一三七九亦各居其五本方之外而二四六八者又各因其以附於奇數之側蓋中者爲主而外者爲客正者爲君而側者爲臣亦各有條而不紊也曰其多寡之不同何也曰河圖主全故極於十而奇偶之位均論其積實然後見其偶贏而奇乏也洛書主變故極於九而其位與實皆奇贏而偶乏也必皆虛其中也然後陰陽之數均於二十而無偏爾曰其序之不同何也曰河圖以生出之次言之則始下次上次左次右以復於中而又始於下也以運行之次言之則始東次南次中次西次北左旋一周而又始於東也其生數之在內者則陽居下左而陰居上右也其成數之在外者則陰居下左而陽居上右也洛書之次其陽數則首北次東次中次西次南其陰數則首西南次東南次西北次東北也合而言之則首北次西南次東次東南次中次西北次西次東北而究於南也其運行則水克火火克金金克木木克土右旋一周而土復克水也是亦各有說矣曰其七八九六之數不同何也曰河圖六七八九旣附於生數之外矣此陰陽老少進退饒乏之正也其九者生數一三五之積也故自北而東自東而西以成於四之外其六者生數二四之積也故自南而西自西而北以成於一之外七則九之自西而南者也八則六之自北而東者也此又陰陽老少互藏其宅之變也【老陽之位一老陰之位四今河圖以老陽之九居乎四之外而老陰之六卻居乎一之外是老陰老陽互藏其宅也少陰之位二少陽之位三而河圖以少陰之八居乎三之外少陽之七卻居乎二之外是少陰少陽互藏其宅也又曰一六共宗一爲老陽之位六爲老陰之數四九爲友四爲老陰之位九爲老陽之數此固二老之合然陽居陰位陰居陽位亦二老互藏其宅也二七爲朋二爲少陰之位七爲少陽之數三八同道三爲少陽之位八爲少陰之數此則二少之合然亦陽居陰位陰居陽位亦二少互藏其宅也】洛書之縱橫十五而七八九六疊爲消長虛五分十而一含九二含八三含七四含六則參伍錯綜無適而不遇其合焉此變化無窮之所以爲妙也曰然則聖人之則之也柰何曰則河圖者虛其中則洛書者緫其實也河圖之虛五與十者太極也奇數二十偶數二十者兩儀也以一二三四爲六七八九者四象也析四方之合以爲乾坤離坎補四隅之空以爲兌震巽艮者八卦也【以四象觀之太陽之位居一而數則九幹得其數而兌得其位故幹爲九而兌爲一少陰之位居二而數則八離得其數而震得其位故離爲八而震爲二少陽之位居三而數則七坎得其數而巽得其位故坎爲七而巽爲三太陰之位居四而數則六坤得其數而艮得其位故坤爲六而艮爲四今析六七八九之合以爲乾坤離坎而在四正之位依一二三四之次以爲震兌巽艮而補四隅之空也】洛書之實其一爲五行其二爲五事其三爲八政其四爲五紀其五爲皇極其六爲三徳其七爲稽疑其八爲庶徴其九爲福極其位與數尢曉然矣曰洛書而虛其中五則亦太極也奇偶各居二十則亦兩儀也一二三四而含九八七六縱橫十五而互爲七八九六則亦四象也四方之正以爲乾坤離坎四隅之偏以爲兌震巽艮則亦八卦也河圖之一六爲水二七爲火三八爲木四九爲金五十爲土則固洪範之五行而五十五者又九疇之子目也是則洛書固可以爲易而河圖亦可以爲範矣又安知圖之不爲書書之不爲圖也邪曰是其時𨿽有先後數𨿽有多寡然其爲理則一而已但易乃伏羲之所先得乎圖而初無所待於書範則大禹之所獨得乎書而未必追攷於圖爾且以河圖而虛十則洛書四十有五之數也虛五則大衍五十之數也積五與十則洛書縱橫十五之數也以五乘十以十乘五則又皆大衍之數也洛書之五又自含五而得十而通爲大衍之數矣積五與十則得十五而通爲河圖之數矣茍明乎此則橫斜曲直無所不通而河圖洛書又豈有先後彼此之閒哉○河圖四面太陽居一而連九少陰居二而連八少陽居三而連七太陰居四而連六數與位合爲十也洛書之位一與九對二與八對三與七對四與六對亦與河圖不異○河圖七八連於左九六連於右皆爲十五生數一三五連於左爲九二四連於右爲六九六之合亦爲十五五與十相守於中亦爲十五洛書縱橫數之皆十五互爲七八九六○問河圖自五之外便成六七八九十曰皆從五過則一對五而成六二對五而成七三對五而成八四對五而成九到末梢五又撞著个五五便成十○天地生數到五便住一二三四遇著五便成六七八九五卻自對五成十所謂一與六共宗二與七爲朋者蓋是一在五下便有六防數二在五邊便有七防數三四皆然○古人做易其巧不可言太陽數九少陰數八少陽數七太陰數六初亦不知其數如何恁地元來只是十數太陽居一除了本身便是九个少陰居二除了本身便是八个少陽居三除了本身便是七个太陰居四除了本身便是六个這處都不曾有人見得○問先生說老陽少陰少陽老陰除了本身一二三四便是九八七六之數今觀啟蒙陽進陰退之說也是如此曰它進退亦是如此不是人去彊教它進退但是以十言之則如前說大故分曉若以十五言之則九便對六七便對八曉得時這物事也好則劇○董銖問河圖之數不過一奇一偶相錯而巳故太陽之位卽太陰之數太陰之位卽太陽之數少陰之位卽少陽之數少陽之位卽少陰之數見其疊陰疊陽陰陽相錯所以爲生成也天五地十居中者地十亦天五之成數蓋一二三四巳含六七八九以五乘之故也蓋數不過五也洛書之數因一二三四以對九八七六其數亦不過十蓋太陽占第一位已含太陽之數少陰占第二位已含少陰之數少陽占第三位已含少陽之數太陰占第四位已含太陰之數𨿽其陰陽各自爲數然五數居中太陽得五而成六少陰得五而成七少陽得五而成八太陰得五而成九則與河圖一陰一陽相錯而爲生成之數者亦無以異也啟蒙言其數與位皆三同而二異三同謂一三五二異謂河圖之二在洛書則爲九河圖之四在洛書則爲七也蓋一三五陽也二四陰也陽不可易而陰可易陽全陰半陰常從陽也然七九特成數之陽所以成二四生數之陰則𨿽陽而實陰𨿽易而實未嘗易也先生曰所論甚當河圖相錯之說尢佳○問看河圖上此數控定了曰天地只是不防說倩它聖人出來說若天地自防說話想更說得好在如河圖洛書便是天地畫出防○謂甘叔懷曰曾看河圖洛書數否無事時好看且得自家心流轉得動

右系辭曰易有太極是生兩儀兩儀生四象四象生八卦邵子曰一分爲二二分爲四四分爲八也說卦曰易逆數也邵子曰乾一兌二離三震四巽五坎六艮七坤八自乾至坤皆得未生之卦若逆推四時之比也後六十四卦次序放此

問易有太極是生兩儀兩儀生四四生八卦答云此太極卻是爲畫卦說當未畫卦前太極只是一个渾淪防道理裏面包含陰陽剛柔奇偶無所不有及畫一奇一偶是生兩儀再於一奇畫上加一奇此是陽中之陽又於一奇畫上加一偶此是陽中之陰又於一偶上加一奇此是陰中之陽又於一偶上加一偶此是陰中之陰是謂四象所謂八卦者一象上有兩卦每象各添一奇一偶便是八卦嘗聞朋友說一爲儀二爲象三爲卦四象如春夏秋冬金木水火東西南北無不可推矣○黒白之位本非古法但今欲易曉且爲此以寓之耳後六十四卦次序放此

右說卦曰天地定位山澤通气雷風相薄水火不相射八卦相錯數往者順知來者逆邵子曰乾南坤北離東坎西震東北兌東南巽西南艮西北自震至乾爲順自巽至坤爲逆後六十四卦方位仿此

啟防邵子曰乾坤縱而六子橫易之本也○又曰震始交陰而陽生巽始消陽而陰生兌陽長也艮陰長也震兌在天之陰也巽艮在地之陽也故震兌上陰而下陽巽艮上陽而下陰天以始生言之故陰上而陽下交泰之義也地以旣成言之故陽上而陰下尊卑之位也乾坤定上下之位坎離列左右之門天地之所闔辟日月之所出入春夏秋冬晦朔望晝夜長短行度盈縮莫不由乎此矣【此條是說圓圖震與坤接是震始交陰而一陽生也巽與乾接是巽始消陽而一陰生也】○又曰此一節明伏羲八卦也八卦相錯者明交相錯而成六十四也數往者順若順天而行是左旋也皆巳生之卦也故云數往也知來者逆若逆天而行是右行也皆未生之卦也故云知來也夫易之數由逆而成矣此一節直解圖意若逆知四時之謂也【以橫圖觀之有幹一而後有兌二冇兌二而後有離三有離三而後有震四有震四而巽五坎六艮七坤八亦以次而生焉此易之所以成也而圓圖之左方自震之爲冬至離兌之中爲春分以至於榦之末爲夏至焉皆進而得其已生之卦猶自今日而追數昨日也故曰數往者順其右方自巽之爲夏至坎艮之中爲秋分以至於坤之末而交冬至焉皆進而得其未生之卦猶自今日而逆計來日也故曰知來者逆然本易之所以成則其先後始終如橫圖及圓圖右方之序而已故曰易逆數也】○所問先天圖曲折細詳圖意若自幹一橫排至坤八此則全是自然故說卦云易逆數也【皆自巳生以得未生之卦】若如圓圖則須如北方見陰陽消長次第【震一陽離兌二陽乾三陽巽一陰坎艮二陰坤三陰】𨿽自稍涉安排然亦莫非自然之理自冬至夏至爲順蓋與前逆數者相反【皆自未生而反得巳生之卦】自夏至冬至爲逆蓋與前逆數者同其左右與今天文說左右不同蓋從中而分其初若有左右之勢爾【自北而東爲左自南而西爲右】○易逆數也以康節說方可通但方圖則一向皆逆若以圓圖看又只一半逆不知如何○蔡西山曰其法自子中至午中爲陽初四爻皆陽中前二爻皆陰后二爻皆陽上一爻爲陰二爻爲陽三爻爲陰四爻爲陽自午中至子中爲陰初四爻皆陰中前二爻爲陽後二爻爲陰上一爻爲陽二爻爲陰三爻爲陽四爻爲陰在陽中上二爻則先陰而後陽陽生於陰也在陰中上二爻則先陽而後陰陰生於陽也其序始震終坤者以陰陽消息爲數也

﹤經部﹐易類﹐周易傳義附錄﹐卷首下﹥﹤經部﹐易類﹐周易傳義附錄﹐卷首下﹥

右前八卦次序圖卽系辭所謂八卦成列者此圖卽其所謂因而重之者也故下三畫卽前圖之八卦上三畫則各以其序重之而下卦因亦各衍而爲八也若逐爻漸生則邵子所謂八分爲十六十六分爲三十二三十二分爲六十四者尢見法象自然之妙也

易有太極是生兩儀兩儀生四象四象生八卦竊謂此一節乃孔子明伏羲畫卦自然之形體次第最爲切要古今說者惟康節明道二先生爲能知之故康節之言曰一分爲二二分爲四四分爲八八分爲十六十六分爲三十二三十二分爲六十四猶根之有榦榦之有枝愈大則愈少愈細則愈繁而明道先生以爲加一倍法其明孔子之言又可謂最切要矣蓋以河圖洛書論之太極者虛中之象也兩儀者陰陽奇偶之象也四象者河圖之一合六二合七三合八四合九洛書之一含九二含八三含七四含六也八卦者河圖四實四虛之數洛書四正四隅之位也以卦畫言之太極者象數未形之全體也兩儀者爲陽而爲陰陽數一而陰數二也四象者陽之上生一陽則爲�而謂之太陽生一陰則爲�而謂之少陰陰之上生一陽則爲�而謂之少陽生一陰則爲�而謂之太陰也四象旣立則太陽居一而含九少陰居二而含八少陽居三而含七太陰居四而含六此六七八九之數所由定也八卦者太陽之上生一陽則爲而名幹生一陰則爲而名兌少陰之上生一陽則爲而名離生一陰則爲而名震少陽之上生一陽則爲而名巽生一陰則爲而名坎太陰之上生一陽則爲而名艮生一陰則爲而名坤康節先天之說所謂乾一兌二離三震四巽五次六艮七坤八者蓋謂此也至於八卦之上又各生一陰一陽則爲四畫者十有六經𨿽無文而康節所謂八分爲十六者此也四畫之上又各生一陰一陽則爲五畫者三十有二經𨿽無文而康節所謂十六分爲三十二者此也五畫之上又各生一陰一陽則爲六畫之卦六十有四而八卦相重又各得乾一兌二離三震四巽五坎六艮七坤八之次其在圖可見矣○天地之間莫非太極陰陽之妙聖人仰觀俯察逺求近取固有超然而黙契於心矣故自兩儀未分渾然太極而兩儀四象六十四卦之理巳燦然於其中太極分而兩儀則太極固太極兩儀固兩儀也兩儀分而四象則兩儀又爲太極而四象又爲兩儀矣自是而推四而八八而十六十六而三十二三十二而六十四以至於有百千萬億之無窮𨿽見於模畫若有先後而出於人爲然其巳定之形已成之勢固已具於渾然之中而不容毫髮思慮作爲於其間也○要見得聖人作易根原直截分明不如且看卷首橫圖自始初止有兩畫時漸次看起以至生滿六畫之後其先後多寡旣有次第而位置分明不費辭說於此看得方見六十四卦全是天理自然挨排出來聖人只是見得分明便只依本畫出元不曾用一毫智力添助○重卦之由不但伊川先生之說如此蓋大亦云八卦成列因而重之矣但八卦所以成列乃是從太極兩儀四象漸次生出以至於此畫成之後方見其三才之象非聖人因見三才遂以巳意思惟而連畫三爻以象之也因而重之亦是因八卦之已成各就上面節次生出若旋生逐爻則更加三變方成六十四卦若並生全卦則只用一變便成六十四卦𨿽有遲速之不同然皆自然漸次生出各有行列次第畫成之後然後見其可以盡天下之變不是聖人見下三爻不足以盡天下之變然後別生計較又並畫上三爻以盡之也此等皆是作易妙處方其畫時𨿽是聖人亦不自知裏面有許多巧妙奇特直是要人細心體認不可艸艸立說也○或疑四爻五爻者無所主名一畫爲儀二畫爲象三畫爲卦則八卦備矣此上若旋次各加陰陽一畫則積至三重再成八卦者八方有六十四卦之名若徑以八卦徧加乎一卦之上則亦如其位而得名焉方其四畫之時未成外卦故不得而名之耳又曰第四畫者以八卦爲太極而復生之兩儀也第五畫者八卦之四象也第六畫者八卦之八卦也○諸儒談易謾紛紛只見繁枝不見根觀象徒勞推互體玩辭亦是逞空言須知一本能雙榦始信千兒與萬孫喫包羲爲人意悠悠千古向誰論

﹤經部﹐易類﹐周易傳義附錄﹐卷首下﹥

右伏羲四圖其說皆出於邵氏蓋邵氏得之李之才挺之挺之得之穆修伯長伯長得之華山希夷先生陳圖南者所謂先天之學也此圖圓布者幹盡午中坤盡子中離盡卯中坎盡酉中陽生於子中極於午中陰生於午中極於子中其陽在南其陰在北方布者幹始於西北坤盡於東南其陽在北其陰在南此二者陰陽對待之數圓於外者爲陽方於中者爲陰圓者動而爲天方者靜而爲地者也

邵子曰太極旣分兩儀立矣【此下四節通論伏羲六十四卦圓圖此一節以第一爻而言左一奇爲陽右一偶爲陰所謂兩儀者也今此一奇爲左三十二卦之爻一偶爲右三十二卦之初爻乃以累變而分非本卽有此六十四段也後放此】陽上交於陰陰下交於陽而四象生矣【此一節以第一爻生第二爻而言也陽下之半上交於陰上之半則生陰中第二爻之一奇一偶而爲少陽太陰矣陰上之半下交於陽下之半則生陽中第二爻之一奇一偶而爲太陽少陰矣所謂兩儀生四象者也太陽一奇今分爲左上十六卦之第二爻少陰一偶今分爲左下十六卦之第二爻少陽太陰其分放此而初爻之二亦分爲四矣】陽交於陰陰交於陽而生天之四象剛交於柔柔交於剛而生地之四【此一節以第二爻生第三爻言也陽謂太陽陰謂太陰剛謂少陽柔謂少陰太陽之下半交於太陰之上半則生太陰中第三爻之一奇一偶而爲艮爲坤矣太陰之上半交於太陽之下半則生太陽中第三爻之一奇一偶而爲乾爲兌矣少陽之上半交於少陰之下半則生少陰中第三爻之一奇一偶而爲離爲震矣少陰之下半交於少陽之上半則生少陽中第三爻之一奇一偶而爲巽爲坎矣此所謂四象生八卦也幹一奇今分爲八卦之第三爻坤一偶今分爲八卦之第三爻餘皆放此而初爻二爻之四今又分而爲八矣乾兌艮坤生於二太故爲天之四象離震巽坎生於二少故爲地之四象】八卦相錯而後萬物生焉【一卦之上各加八卦以相間錯則六十四卦成矣然第三爻之相交則生第四爻之一奇一偶於是一奇一偶各爲四卦之第四爻而下三爻亦分爲十六矣第四爻又相交則生第五爻之一奇一偶於是一奇一偶各爲二卦之第五爻而下四爻亦分而爲三十二矣第五爻又相交則生第六爻之一奇一偶則一奇一偶各爲一卦之第六爻而下五爻亦分而爲六十四矣蓋八卦相乘爲六十四而自三畫以上三加一倍以至六畫則三畫者亦加一倍而卦體橫分亦爲六十四矣二數殊塗不約而會如合符節不差毫釐正是易之妙處】是故一分爲二二分爲四四分爲八八分爲十六十六分爲三十二三十二分爲六十四猶根之有榦榦之有枝愈大則愈少愈細則愈繁是故幹以分之坤以翕之震以長之巽以消之長則分分則消消則翕也乾坤定位也震巽一交也兌離坎艮再交也故震陽少而陰尙多也巽陰少而陽尙多也兌離陽浸多也坎艮陰浸多也○蔡氏曰邵子經世衍易圖一動一靜之間者易所謂太極也動靜者易所謂兩儀也陰陽剛柔者易所謂四象也太陽太陰少陽少陰少剛少柔太剛太柔者易所謂八卦也又曰動者爲天天有陰陽【陽者動之始陰者動之極】陰陽之中又各有陰陽故有太陽太陰少陽少陰太陽爲日【幹】太陰爲月【兌】少陽爲星【離】少陰爲辰【震】是爲天之四象靜者爲地地有柔剛【柔者靜之始剛者靜之極】剛柔之中又有剛柔故有太剛太柔少剛少柔太柔爲水【坤】太剛爲火【艮】少柔爲土【坎】少剛爲石【巽】是爲地之四象【按邵子以干兌離震分太陽太陰少陽少陰爲天之四象以巽坎艮坤分少剛少柔太剛太柔爲地之四象蔡氏之說是也朱子以干兌艮坤分陰陽爲天之四象以離震巽坎分剛柔爲地之四象又別是一說姑並錄以俟知者】○邵子曰無極之前陰含陽也有象之後陽分陰也陰爲陽之母陽爲陰之父故母孕長男而爲復父生長女而爲姤是以陽起於復而陰起於姤也【邵子自圖上說循環之意自姤至坤是陰含陽自復至幹是陽分陰坤復之間乃無極自坤反姤是無極之前】又曰幹四十八而四分之一分爲陰所尅也坤四十八而四分之一分爲所尅之陽也故幹得三十六而坤得十二也【兌離以下更思之兌離二十八陽二十陰震二十陽二十八陰艮坎二十八陰二十陽巽二十陰二十八陽】又曰陽在陰中陽逆行陰在陽中陰逆行陽在陽中陰在陰中則皆順行此眞至之理按圖可見之矣【圖左屬陽右屬陰自震一陽離兌二陽乾三陽爲陽在陽中順行自巽一陰坎艮二陰坤三陰爲陰在陰中順行坤無陽艮坎一陽巽二陽爲陽在陰中逆行乾無陰兌離一陰震二陰爲陰在陽中遂行】又曰復至幹凡百一十有二陽姤至坤凡八十陽姤至坤凡百一十有二陰復至幹凡八十陰又曰坎離陰陽之限也故離當寅坎當申而數常逾之者陰陽之溢也然用數不過乎中也【此更宜思離當卯坎當酉但以坤爲子半可見矣蔡氏曰此一節論陰陽往來皆以馴致以坎離言離中當卯坎中當酉然離之生巳起於寅震中坎之生巳起於申巽中故謂離當寅坎當申也坤當子半幹當午半卽離卯坎酉之謂也】

易訓變易又訓交易是博易之義觀先天圖便可見東邊一畫陰便對西邊一畫陽蓋東一邊本皆是陽西一邊本皆是陰東邊陰畫本皆是自西邊來西邊陽畫都是自東邊來姤在西是東邊五畫陽過來復在東是西邊五畫陰過來互相博易而成易之變𨿽多般然此是第一變又曰陽中有陰陰中有陽兩邊交易各各相對其實非此往彼來只是其象如此然聖人當初亦不恁地思量只是畫一个陰畫一个陽每个便生兩个就一个陽上又生一个陽一个陰就一个陰上又生一个陰一个陽只管恁地去自一爲二二爲四四爲八八爲十六十六爲三十二三十二爲六十四旣成便如此齊整皆是天地本然之妙元如此但略假聖人手畫出來○問先天圖有自然之象數伏羲當初亦知其然否曰也不見得如何但直圖據見在防畫較自然圓圖便是就這中間抝做兩截恁地轉來底是奇恁地轉去底是偶有些造作不甚依它元初畫底伏羲當初也只見太極下面有个陰陽便知得一生二二又生四四又生八恁地推去做成這物事不覺成來卻如此齊整○答葉永卿曰先天之說昨已報商伯矣此須先將六十四卦作一橫圖則震巽復姤正在中間先自震復郤行以至於乾乃自巽姤而順行以至於坤便成圓圖而春夏秋冬晦朔望晝夜昏且皆有次第此作圖之大指也又左方百九十二爻本皆陽右方百九十二爻本皆陰乃以對望交相博易而成此圖若不從中起以向兩端而但從頭至尾則此等類皆不可通矣試用此意推之當自見得也○先天乃伏羲本圖非康節所自作𨿽無言語而所該甚廣凡今易中一字一義無不自其中流出者○問邵子曰圖𨿽無文吾終日言之不離乎是何也曰先天圖今所寫者是以一嵗之運言之若大而古今十二萬九千六百年亦只是這圈子小而一日十二時亦只是這圈子都從復上推起去又曰以月言之自坤而震月之始生初三日也至兌則月之上初八日也至幹則月之望十五日也至巽則月之始虧十八日也至艮則月之下二十三日也至坤則月之晦三十日也又曰一日有一日之運一嵗有一嵗之運大而天地之終始小而人物之生死逺而古今之世變皆不外乎此只是一个盈虛消息之理如納甲法幹納甲壬坤納乙癸離納巳坎納戊巽納辛震納庚兌納丁艮納丙亦是此邵子大易吟曰天地定位否防反類山澤通气損鹹見義風雷相薄恆益起意水火相射旣濟未濟四象相交成十六事八卦相蕩爲六十四【康節天地定位否泰反類詩八句是說方圖中兩交股底且如西北角幹東南角坤是天地定位便對東北角泰西南角否次乾是兌次坤是艮便對次否之咸次泰之損後四卦亦如是共十六卦又曰方圖自西北之東南便是自乾以之坤自東北之西南便是由泰以之否其間有咸恆損益旣濟未濟所以又於此八卦見義蓋爲是自兩角尖射上與乾坤相對不知怎生恁地巧○愚因邵子大易吟欲以方圖分作四層看其第一層乾坤否泰四卦所謂天地定位否泰反類也然以周圍二十八卦橫直觀之皆乾一坤八之卦此見天地定位之不可易也其第二層四隅兌艮咸損四卦所謂山澤通气損鹹見義也然以周圍二十卦橫直觀之亦皆兌二艮七之卦此見山澤通气之象也其第三層四隅爲坎離旣濟未濟四卦所謂水火相射旣濟未濟是也然以周圍十二卦橫直觀之亦皆離三坎六之卦此足以見水火不相射之象也其最裏一層爲震巽恆益四卦所謂風雷相薄恆益起意其象亦可見矣以此言之邵子之詩曉然足以見先天法象自然之妙】

問邵子曰先天學星法也圖皆從中起萬化萬事生於心何也曰其中白處便是太極三十二陰三十二陽便是兩儀十六陰十六陽防便是四象八陰八陽防便是八卦又曰萬物萬化皆從這里流出是心法皆從中起也○問先天圖與太極圖不同如何曰中間虛者便是太極它圖說從中起今不合方圖在中間塞卻待取出放外它兩邊生者卽是陰根陽陽根陰這个有對從中出者無對○問先天圖如何移出方圖在下曰是熹挑出

﹤經部﹐易類﹐周易傳義附錄﹐卷首下﹥

右見說卦

啟蒙今按坤求於乾得其初九而爲震故曰一索而得男干求於坤得其初六而爲巽故曰一索而得女坤再求而得幹之九二以爲坎故曰再索而得男幹再求而得坤之六二以爲離故曰再索而得女坤三求而得幹之九三以爲艮故曰三索而得男幹三求而得坤之六三以爲兌故曰三索而得女凡此數節皆文王觀於已成之卦而推其未明之象以爲說卲子所謂後天之學入用之位者也

右見說卦邵子曰此文王八卦乃入用之地後天之學也

啟蒙邵子曰至哉文王之作易也其得天地之用乎故乾坤交而爲泰坎離交而爲旣濟也幹生於子坤生於午坎終於寅離終於申以應天之時也置幹於西北退坤於西南長子用事而長女代母坎離得位而兌艮爲偶以應地之方也王者之法其盡於是矣【此言文王攺易伏羲卦圖之意也蓋自幹】

【南坤北而交則乾北坤南而爲泰矣自離東坎西而交則離西坎東而爲旣濟矣乾坤之交者自其所巳成而反其所由生也故再變則幹退乎西北坤退乎西南也坎離之變者東自上而西西自下而東也故乾坤旣退則離得乾位而坎得坤位也震用事者生於東方巽代母者長養於東南也】又曰易者一陰一陽之謂也震兌始交者也故當朝夕之位坎離交之極者也故當子午之位巽艮不交而陰陽猶雜也故當用中之偏乾坤純陽純陰也故當不用之位也【蔡西山曰邵子易者一陰一陽之謂此一節論陰陽以易位爲交陽本在上陰本在下艮一陽在上巽一陰在下故云不交震一陽在下兌一陰在上故爲始交坎陽在中離陰在中故爲交之極春陽之始故震居之秋陰之始故兌居之夏陽極陰生故離居之冬陰極陽生故坎居之艮一陽二陰巽二陽一陰猶有用乾純陽坤純陰不爲用東方爲陽主用西方爲陰不用故乾坤居西隅艮巽居東隅也乾艮爲陽坤巽爲陰北爲地之陽南爲地之陰故乾艮居北隅而巽坤居南隅也】又曰兌離巽得陽之多者也艮坎震得陰之多者也是以爲天地用也乾極陽坤極陰是以不用也又曰震兌橫而六卦縱易之用也【嘗攷此圖而更爲之說曰震東兌西者陽主進故以長爲先而位乎左陰主退故以少爲貴而位乎右也坎北者進之中也離南者退之中也男北而女南者互藏其宅也四者皆當四方之正位而爲用事之卦然震兌始而坎離終震兌輕而坎離重也乾西北坤西南者父母旣老而退居不用之地也然母親而父尊故坤猶半用而幹全不用也艮東北巽東南者少男進之後而長女退之先故亦皆不用也然男未就女將有行故巽稍向用而艮全未用也四者皆居四隅不正之位然居東者未用而居西者不復用也故下文歷舉六子而不數乾坤至其水火雷風山澤之相偶則又用伏羲卦云】答袁機仲曰來諭謂冬春爲陽夏秋爲陰以文王八卦論之則自西北之幹以至東方之震皆父與三男之位也自東南之巽以至西方之兌皆母與三女之位也故坤蹇解卦之彖辭皆以東北爲陽方西南爲陰方然則謂冬春爲陽夏秋爲陰亦是一說但說卦又以幹爲西北則陰有不盡乎西以巽爲東南則陽有不盡乎東此亦以來書之說推之而說卦之文適與彖辭相爲表裏亦可以見此圖之出於文王也但此自是一說與它說十二卦之類各不相通耳○問文王八卦之位如何先生曰康節說伏羲八卦乾位本在南坤位本在北文王重易時更定此位其說甚長大槪近於附會穿鑿故不曾深畱意然說卦所說卦位竟不能使人曉然然且當闕之不必彊通也

據邵氏說先天者伏羲所畫之易也後天者文王所演之易也伏羲之易初無文字只有一圖以寓其象數而天地萬物之理陰陽始終之變具焉文王之易卽今之周易而孔子所爲作者是也孔子旣因文王之易以作則其所論固當專以文王之易爲主然不推本伏羲始畫之易只從中半說起不識向上根原矣故十翼之中如八卦成列因而重之太極兩儀四象八卦而天地山澤雷風水火之類皆本伏羲畫卦之意而今新書原卦畫一篇亦分兩儀伏羲在前文王在後必欲知聖人作易之本則當攷伏羲之畫若只欲知今易書文義則但求文王之經孔子之足矣兩者初不相妨而亦不可以相雜也○蓋自初未有畫時說到六畫滿處者邵子所謂先天之學也卦成之後各因一義推說邵子所謂後天之學也今如所引繋辭說卦三才六位之說卽所謂後天者也先天後天旣各自爲一義而後天說中取義又多不同彼此自不相妨不可執一而廢百也○蔡西山曰伏羲八卦是數之自然文王八卦乃是見之於用或謂先天乃模寫天地所以然純乎天理者也後天乃整頓天地所當然天地參以人事此意固好然先天豈非人事後天亦是天理之自然顧有明體致用之不同二者不可相無故夫子釋帝出乎震一章又以先天說六子之用也邵子以帝出乎震爲文王所定今觀連山首艮以萬物成終成始恐古亦有此矣

楷謹按易圖諸說其詳巳見於先生所著啟蒙一書學者所當潛心更不附錄於此

卦變圖【彖或以卦變爲說今作此圖以明之蓋易中之一義非畫卦作易之本指也】

凡一陰一陽之卦各六皆自復姤而來【五陰五陽卦同圖異】

剝比豫謙師復

夬大有小畜履同人姤

凡二陰二陽之卦各十有五皆自臨遁而來【四陰四陽卦同圖異】

頤屯震明夷臨

蒙坎解升

艮蹇小過

晉萃

觀

大過鼎巽訟遁

革離家人無妄

兌睽中孚

需大畜

大壯

凡三陰三陽之卦各二十皆自泰否而來

損節歸妹泰

賁旣濟丰

噬嗑隨

益

蠱井恆

未濟困

渙

旅咸

漸

否

咸旅漸否

困未濟渙

井蠱

恆

隨噬嗑益

旣濟賁

丰

節損

歸妹

泰

凡四陰四陽之卦各十有五皆自大壯觀而來【二陰二陽圖巳見前】

大畜需大壯

睽兌

中孚

離革

家人

無妄

鼎大過

巽

訟

遁

萃晉觀

蹇艮

小過

坎蒙

解

升

屯頤

震

明夷

臨

凡五陰五陽之卦各六皆自夬剝而來【一陰一陽圖已見前】

大有夬

小畜

履

同人

姤

比剝

豫

謙

師

復

右易之圖九有天地自然之易有伏羲之易有文王周公之易有孔子之易自伏羲以上皆無文字只有圖畫最宜深玩可見作易本原精防之意文王以下方有文字卽今之周易然讀者亦宜各就本文消息不可便以孔子之說爲文王之說也

問近略考卦變以彖辭考之說卦變者凡九卦蓋言成卦之由凡彖辭不取成卦之由則不言所變之爻程子專以乾坤言變卦然只是上下兩體皆變者可通若只一體變者則不通兩體變者凡七卦隨蠱賁咸恆漸渙是也一體變者兩卦訟無妄是也七卦中取剛來下柔剛上柔下之類者可通至一體變者則以來爲自外來故說得有礙大凡卦變須觀兩體上下爲變方知其所由以成之卦先生曰便是此處說得有礙且程賁卦所云豈有乾坤重而爲泰又自泰而變爲賁之理若其說果然則所謂乾坤變而爲六子八卦重而爲六十四皆由乾坤而變者其說不得而通矣蓋有則俱有自一畫而二二而四四而八而八卦成八而有十六十六而三十二三十二而六十四而重卦備故有八卦則有六十四矣此康節所謂先天者也若震一索而得男以下乃是已有此卦了就此卦生出此義皆所謂後天之學今所謂卦變者亦是有卦之後聖人見得有此象故於彖辭安得謂之乾坤重而爲是卦則更不可變而爲它卦邪若論先天一卦亦無旣畫之後乾一兌二離三震四至坤居末又安有乾坤變而爲六子之理凡今易中所言皆是後天之易耳以此見得康節先天後天之說最爲有功○太極兩儀四象八卦者伏羲畫卦之法也說卦天地定位至坤以藏之以見伏羲所畫八卦之位也帝出乎震以下文王卽伏羲已成之卦而推其義類之辭也如卦變圖剛來柔進之類亦是就卦已成後用意推說以此爲自彼卦而來耳非眞先有彼卦而後方有此卦也古注說賁卦自泰卦而來先儒非之以爲乾坤合而爲泰豈有泰復變爲賁之理殊不知若論伏羲畫卦則六十四卦一時俱了𨿽乾坤亦無能生諸卦之理若如文王孔子之說則縱橫曲直反覆相生無所不可要在看得活絡無所拘泥則無不通耳○伊川不取卦變之說至柔來而文剛剛自外來而爲主於內諸處皆牽彊說了王輔嗣卦變又變得不自然某之說卻覺得有自然气象只是換了一爻非是聖人合下作卦如此自是卦成了自然有此象○漢上易卦變只變到三爻而止於卦辭多不通處某更推盡去方通如無妄剛自外來而爲主於內只是初剛自訟二移下來晉柔進而上行只是五柔自觀四挨上去此等類按漢上卦變則通不得○卦有兩樣生有從兩儀四象加倍生來底有卦中互換自生一卦底互換成卦不過換兩爻這般變卦伊川破之及到剛來而得中卻推不行大率在就理義上看不過如剛自外來而得中分剛上而文柔等處看其餘多在占處用也賁變節之象這須無緊要然後面有數處彖辭不如此看無來處解不得

周易義附錄卷首下﹤經部﹐易類﹐周易傳義附錄﹥

欽定四庫全書

周易義附錄卷一

宋董楷撰

上經

本義周代名也易書名也其卦本伏羲所畫有交易變易之義故謂之易其辭則文王周公所系故系之周以其簡袠重大故分爲上下兩篇經則伏羲之畫文王周公之辭也並孔子所作之十篇凡十二篇

朱氏附錄易有兩義一是變易便是流行底一是交易便是對待底○問交易變易之義如何曰交易是陽交於陰陰交於陽是圖卦上底如天地定位山澤通气雷風相薄水火不相射八卦相錯者是也變易是陽變陰陰變陽老陽變爲少陰老陰變爲少陽此是占筮之法如晝夜寒暑屈伸往來者是也

【乾下乾上】乾元亨利貞

上古聖人始畫八卦三才之道備矣因而重之以盡天下之變故六畫而成卦重乾爲乾乾天也天者天之形體幹者天之性情幹健也健而無息之謂幹夫天専言之則道也天且弗違是也分而言之則以形體謂之天以主宰謂之帝以功用謂之神以妙用【一無用字】謂之神以性情謂之幹幹者萬物之始故爲天爲陽爲父爲君元亨利貞謂之四徳元者萬物之始亨者萬物之長利者萬物之遂貞者萬物之成惟乾坤有此四徳在他卦則隨事而變焉故元専爲善大利主於正固亨貞之體各稱其事四徳之義廣矣大矣

程氏附錄讀易須先識卦體如幹有元亨利貞四徳闕卻一个便不是幹須要認得

本義六畫者伏羲所畫之卦也者奇也陽之數也幹者健也陽之性也本注幹字三畫卦之名也下者內卦也上者外卦也經文幹字六畫卦之名也伏羲仰觀俯察見陰陽有奇偶之數故畫一奇以象陽畫一偶以象陰見一陰一陽有各生一陰一陽之象故自下而上再倍而三以成八卦見陽之性健而其成形之大者爲天故三奇之卦名之曰幹而擬之於天也三畫已具八卦已成則又三倍其畫以成六畫而於八卦之上各加八卦以成六十四卦也此卦六畫皆奇上下皆幹則陽之純而健之至也故幹之名天之象皆不易焉元亨利貞文王所系之辭以斷一卦之吉凶所謂彖辭者也元大也亨通也利宜也貞正而固也文王以爲乾道大通而至正故於筮得此卦而六爻皆不變者言其占當得大通而必利在正固然後可以保其終也此聖人所以作易教人卜筮而可以開物成務之精意余卦放此

朱氏附錄問以干字爲伏羲之文元亨利貞爲文王之文固是不知履虎尾同人於野亨之類又如何曰此恐是少了字或是就上字立辭皆不可考有羅田宰吳仁傑云恐都剰了字如乾坤之類皆剰了問若干坤則猶可言屯蒙之類若無卦名不知其爲何卦曰他說卦畫便是名了恐只是欠了字底是○元亨利貞四字文王本意在乾坤者只與諸卦一般是大亨而利於正耳至孔子作彖文言始以乾坤爲四徳而諸卦自如其舊二聖人之意非有不同蓋各是明一理耳今學者且當虛心玩味各隨本文之意而體會之其不同處自不相妨不可遽以已意橫作主張又曰人只見夫子於乾坤文言解作四徳他卦只云大亨以正便須要於乾坤四徳說教大於他卦畢竟本皆占辭也○正字不能盡貞之義須用連正固說其義方全正字也有固字意思但不分明終是欠闕○貞固是固得恰好如尾生之信是不貞之固須固得好方是貞○問程子聖人始畫八卦三才之道備矣因而重之以盡天下之變故六畫而成卦據此說郤是聖人始畫八卦每卦便是三畫聖人因而重之爲六畫似與邵子一生兩兩生四四生八八生十六十六生三十二三十二生六十四爲六畫不同曰程子之意只云三畫上疊成六畫八卦上疊成六十四耳與邵子說誠異蓋康節此意不曾說與程子程子亦不及問之故一向只隨他所見去但他說聖人始畫八卦不知聖人畫八卦時先畫甚卦此處更曉他不得○重卦之由不但伊川先生之說如此蓋大亦云八卦成列因而重之矣但八卦所以成列乃是從太極兩儀四象漸次生出以至於此畫成之後方見其三才之象非聖人因見三才遂以已意思惟而連畫三爻以象之也因而重之亦是因八卦之已成各就上面節次生出畫成之後然後見其可以盡天下之變不是聖人見下三爻不足以盡天下之變然後別生計較又並畫上三爻以盡之也○問幹者天之性情曰幹健也健體爲性健之用是情○幹者天之性情指理而言也謂之性情該體用動靜而言也○火之性情則是个熱水之性情則是个寒天之性情則是个健○性情二者常相參在此情便是性之非性何以有情健而無息非性何以能如此○問幹者天之性情曰此只是論其性體之健靜専是性動直是情大抵幹健𨿽靜時亦専到動時便行之直到坤主順只是翕辟謂如一个剛健底人𨿽在此靜坐亦専一而有个作用底意思只待去作用到得動時直其可知若一柔順人坐時便只恁地靜坐收斂全無个營爲底意思其動也只是辟而已又問如此則幹𨿽靜時亦有動意否曰然○乾坤是性情天地是皮殻其實是一个道理○問天専言則道也曰如雲天命之謂性便是說道如雲天之蒼蒼便是說形體惟皇上帝降衷於下民是說帝便似以物給付與人便有主宰之意又曰天道虧盈而益謙地道變盈而流謙此是說形體○問天専言之則道也天且弗違是也此語何謂曰程子此語某亦未敢以爲然天且弗違此只是上天曰知性則知天此天便是専言之則道者否曰是○問以主宰謂之帝孰爲主宰曰自有主宰蓋天是个至剛至陽之物自然如此運轉不息所以如此必有爲之主宰者這樣處要人自見得非言語所能到也因舉莊子孰主張是孰維綱是一段而曰他也見得這道理○問以功用謂之鬼神以妙用謂之神曰鬼神只是往來屈伸功用只是論發見者所謂神也者妙萬物而爲言妙處卽是神其見而見於功用者謂之鬼神至於不測者則謂之神又曰功用言其气也妙用言其理也又曰功用是有迹底妙用是無迹底又曰功用兼精粗而言妙用言精者○伊川好意思固不盡在解經上然就解經上亦自有極好意思如說幹字便云幹健也健而無息之謂幹夫天専言之則道也天且弗違是也分而言之則以形體謂之天以主宰謂之帝以功用謂之鬼神以妙用謂之神以性情謂之乾○問乾元亨利貞注云見陽之性健而成形之大者爲天故三奇之卦名之曰幹而擬之於天也竊謂卦辭未見取象之意其成形之大者爲天及擬之於天二句恐當於大象言之下文天之象皆不易一句亦然坤卦放此曰才設此卦時便有此象了故於此豫言之又後面卦辭亦有兼象說者故不得不豫言也

初九潛龍勿用

下爻爲初九陽數之盛故以名陽爻理無形也故假象以顯義幹以龍爲象龍之爲物靈變不測故以象乾道變化陽气消息聖人進退初九在一卦之下爲始物之端陽气方萌聖人側微若龍之潛隠未可自用當晦養以俟時

本義初九者卦下陽爻之名凡畫卦者自下而上故以下爻爲初陽數九爲老七爲少老變而少不變故謂陽爻爲九潛龍勿用周公所系之辭以斷一爻之吉凶所謂爻辭者也潛藏也龍陽物也初陽在下未可施用故其象爲潛龍其占曰勿用凡遇幹而此爻變者當觀此象而玩其占也餘爻放此

朱氏附錄潛龍兩字是初九之象勿用兩字卽是告占者之辭若卜得初九是潛龍之體只得藏不可用孔子作小象文釋其所以爲潛龍者以其在下也諸爻皆如此推測自分明○幹之初九只是陽气潛藏之象未可用之占耳若便著个不易乎世不成乎名而未見行而未成底人坐在裏面便死殺了非所謂絜淨精微者若會得卦爻本意卻不妨當此時居此位作此人也頃年嘗因人問易應之曰公曾看靈棊課否易之模樣便只是如此也後有人問豈以其不足告而云爾邪此錯認了話頭也○易如一个鏡相似看甚物來都照得如潛龍只有潛龍象自天子至於庶人看甚人都使得孔子說龍徳而隠不易乎世不成乎名便是就事上指殺說了然會看底孔子說也活不會看底𨿽文王周公說底也死了又曰須知得他是假托說是包含說假托謂不惹著事物包含是說个影像在裏無所不包○問程易以初二三四四爻作舜說何以見得如此曰此是推說爻象之意非本指也讀易若通得本指後便盡說去盡有道理可言問本指曰易本因卜筮而有占占辭中便有道理如筮得幹之初九初陽在下未可施用其象爲潛龍其占曰勿用凡遇幹而得此爻者當觀此象而玩其占隠晦而勿用可也他皆放此此易之本指也蓋潛龍則勿用此便是道理故聖人爲彖辭象辭文言節節推去無限道理此程易所以推說得無窮然非易本義也先通得易本指後道理盡無窮推說不妨若便以所推說者去解易則失易之本指矣○伊川說得都犯手勢引舜來做乾卦乾又那里有个舜來當初聖人作易又何嘗說幹是舜他只是懸空說在這里都被人說得來事多失了他絜淨精微之意易只是說个象是如此何嘗有實事如春秋便句句是實事如言公卽位眞个有个公卽位易何嘗如此不過只是因畫以明象因象以推數因這象數便推个吉凶以示人而已都無後來許多勞攘說話

九二見龍在田利見大人【見龍之見賢徧反小象文言內見龍並同】

田地上也出見於地上其徳已著以聖人言之舜之田漁時也利見大徳之君以行其道君亦利見大徳之臣以共成其功天下利見大徳之人以被其澤大徳之君九五也乾坤純體不分剛柔而以同徳相應

程氏附錄九二利見大人九五利見大人聖人固有在上者在下者○幹六爻如欲見聖人曾履處當以舜可見在側陋便是潛陶漁時便是見升聞時便是幹幹納於大麓時便是躍

本義二謂自下而上第二爻也後放此九二剛健中正出潛離隠澤及於物物所利見故其象爲見龍在田其占爲利見大人九二𨿽未得位而大人之徳已著常人不足以當之故值此爻之變者但爲利見此人而已蓋亦謂在下之大人也此以爻與占者相爲賔主自爲一例若有見龍之徳則爲利見九五在上之大人矣

朱氏附錄六爻不必限定是說人君且云潛龍勿用若是庶人得之自當不用人君得之也當退避見龍在田若是眾人得之亦可用事利見大人如今人所謂宜見貴人之類易不是限定這物伊川亦自說一爻當一事則三百八十四爻只當得三百八十四事說得自好如何到他解卻恁地說

九三君子終日幹幹夕惕若厲無咎

三𨿽人位已在下體之上未離於下而尊顯者也舜之徳升聞時也日夕不懈而兢惕則𨿽處危地而無咎在下之人而君徳已著天下將歸之其危懼可知𨿽言聖人事茍不設戒則何以爲教作易之義也

程氏附錄問陳瑩中嘗愛文中子或問學易子曰終日幹幹可也此語最盡文王所以聖亦只是个不已先生曰凡說經義如只管節節推上去可知是盡夫終日幹幹未盡得易據此一句只做九三使若謂幹幹是不已不已又是道漸漸推去則自然是盡理不如此

本義九陽爻三陽位重剛不中居下之上乃危地也然性體剛健有能幹幹惕厲之象故其占如此君子指占者而言言能憂懼如是則𨿽處危地而無咎也

朱氏附錄九三以過剛不中而處危地當終日幹幹夕惕若則𨿽危無咎矣聖人正意只是如此若旁通之則所謂對越在天等說皆可通○君子終日幹幹矣至夕猶檢防而惕然恐懼蓋凡所以如此者皆所以進徳修業耳○問九三不言象何也曰九三陽剛不中居下之上有彊力勞苦之象不可言龍故特指言幹幹惕若而已言有幹幹惕厲之象也○問幹九三終日幹幹是君子進徳不懈不敢須臾寧否曰程子云在下之人君徳已著此語亦是拘了昔嘗有人問程子胡安定以九四一爻爲太子者程子笑之曰如此三百八十四爻只做得三百八十四件事了此說極是及到程子解易郤又拘了要知此是通上下而言在君有君之用臣有臣之用父有父之用子有子之用以至事物莫不皆然若如程子之說則千百年間只有个舜禹用得也大抵九三此爻才剛而位危故須著幹幹惕厲方可無咎若九二則以剛居中位易處了○厲無咎是一句他後面有此例如頻復厲無咎是也○厲多是陽爻說○先生說易吉無咎云吉是遂其意無咎是上不至於吉下不至於凶平平恰好子又合道理處○問幹九三伊川云𨿽言聖人事茍不設戒何以爲教竊意因時而惕𨿽聖人亦常有此心曰易之爲書廣大悉備人皆可得而用初無聖凡之別但當著此爻便用兢兢惕惕

九四或躍在淵無咎

淵龍之所安也或疑辭謂非必也躍不躍惟及時以就安耳聖人之動無不時也舜之歷試時也程氏附錄問胡先生解九四作太子恐不是卦義先生云亦不妨只看如何用當儲貳則做儲貳使九四近君便作儲貳亦不害但不要拘一若執一事則三百八十四爻只作得三百八十四件事便休也

本義或者疑而未定之辭躍者無所緣而絕於地特未飛耳淵者上空下洞深昧不測之所龍之在是若下於田或躍而起則向乎天矣九陽四陰居上之下攺革之際進退未定之時也故其象如此其占能隨時進退則無咎也

朱氏附錄或躍在淵淵是通處𨿽下於田田卻是个平地淵則通上下一躍卽飛上天又曰淵與天不爭多淵是那空虛無實底之物躍是不著地了兩腳跳上去底意思

九五飛龍在天利見大人

進位乎天位也聖人旣得天位則利見在下大徳之人與共成天下之事天下固利見夫大徳之君也

本義剛健中正以居尊位如以聖人之徳居聖人之位故其象如此而占法與九二同特所利見者在上之大人耳若有其位則爲利見九二在下之大人也

朱氏附錄文言分明言同聲相應同气相求水流濕火就燥雲從龍風從虎聖人作而萬物睹分明是以聖人爲龍以作言飛以萬物睹解利見大人只是言天下利見夫大徳之君也今人卻別做一說恐非聖人本意○問程易於九二利見大人爻云利見大徳之君矣又言君亦利見大徳之臣以成其功天下亦利見大徳之人以被其澤於九五利見大人爻云利見在下大徳之人矣又言天下固利見大徳之君兩爻互言如此不審的何所指曰此當以所占之人之徳觀之若已是有九二之徳占得此九二爻則爲利見九五大徳之君若常人無九二之徳者占得之則爲只利見此九二之大人耳已爲九五之君而有九五之徳占得此九五爻則爲利見九二大徳之人若九二之人占得之則爲利見此九五大徳之人各隨所占之人以爻與占者相爲主賔也太祖一日問王昭素曰九五飛龍在天利見大人常人何可占得此卦昭素曰何害若臣等占得則陛下是飛龍在天臣等利見大人是利見陛下也此說得最好如此所以三百八十四爻而天下萬事無不可該無不周徧此易之用所以不窮也又曰占者當不得見龍飛龍則占者爲客利去見那大人大人卽九五九二之徳見龍飛龍是也若潛龍君子則占者自當之矣

上九亢龍有悔【亢苦浪反】

九五者位之極中正者得時之極過此則亢矣上九至於亢極故有悔也有過則有悔惟聖人知進退存亡而無過則不至於悔也

本義上者最上一爻之名亢者過於上而不能下之意也陽極於上動必有悔故其象占如此朱氏附錄亢龍有悔若占得此爻必須以亢滿爲戒如這般處最是易之大義易之爲書大抵於盈滿處致戒蓋陽气正長必有消退之漸自是理勢如此又云當極盛之時便須慮其亢如當堯之時須交付與舜若不尋得个舜便交付與他則堯之後天下事未可知

用九見羣龍無首吉

用九者處乾剛之道以陽居幹體純乎剛者也剛柔相濟爲中而乃以純剛是過乎剛也見羣龍謂觀諸陽之義無爲首則吉也以剛爲天下先凶之道也

程氏附錄荊公言用九隻在上九一爻非也六爻皆用九故曰見羣龍無首吉用九便是行健處天徳不可爲首言幹以至剛健又安可更爲物先爲物先則有禍所謂不敢爲天下先幹順時而動不過處便是不爲首六爻皆同

本義用九言凡筮得陽爻者皆用九而不用七蓋諸卦百九十二陽爻之通例也以此卦純陽而居首故於此之而聖人因系之辭使遇此卦而六爻皆變者卽此占之蓋六陽皆變剛而能柔吉之道也故爲羣龍無首之象而其占爲如是則吉也春秋曰乾之坤曰見羣龍無首吉蓋卽純坤卦辭牝馬之貞先迷後得東北喪朋之意

朱氏附錄問乾坤獨言用九用六何也曰此二卦純陽純陰而居諸卦之首故於此此一例凡占法皆用變爻占故凡占得陽爻者皆用九而不用七占得陰爻者皆用六而不用八蓋七爲少陽九爲老陽六爲老陰八爲少陰老變而少不變凡占用九用六者用其變爻占也遇幹而六爻皆變則爲陰遇坤而六爻皆變則爲陽○用九用六此歐公舊說也而愚又嘗因其說而推之竊以爲凡得幹而六爻純九得坤而六爻純六者皆當直就此例占其所系之辭不必更看所變之卦左蔡墨所謂乾之坤曰見羣龍無首卽坤之牝馬先迷也利永貞卽幹之不言所利也○歐陽子曰乾坤之用九用六何謂也曰乾爻七九坤爻八六九六變而七八無爲易道占其變故以其所占者名爻不謂六爻皆九六也及其筮也七八常多而九六常少有無九六者焉此不可以不釋也六十四卦皆然特於乾坤言之則餘可知耳○用九不用七且如得純乾卦皆七數這卻是不變底他未當得九未在這爻裏面所以只占上面彖辭用九蓋是變底○七八九六𨿽是逐爻之數然全卦七八則當占本卦辭三爻七八則當占兩卦辭全卦九六則當占之卦辭○羣龍無首這便是利牝馬者爲不利牡而卻利牝如西南得朋東北喪朋皆是無頭底○卦之本體元是六龍今變爲陰頭面𨿽變渾身卻只是龍只一似無頭底龍相似○問見羣龍無首吉伊川之意似云用剛陽以爲天下先則凶無首則吉曰凡說文字須有情理方是用九當如歐陽公說方有情理某解易所以不敢同伊川便是有這般處看來當以見羣龍無首爲句蓋六陽已盛如羣龍然龍之剛猛在首故見其無首則吉大意只是要剛而能柔自人君以至士庶皆須如此若說爲天下先便只是人主方用得以下更使不得恐不如此又曰如歐說蓋爲卜筮言所以須著有用九用六若如伊川說便無此也得

彖曰大哉乾元萬物資始乃統天雲行雨施品物流形大明終始六位時成時乘六龍以禦天干道變化各正性命保合大和乃利貞首出庶物萬國咸寧【施始防反卦內皆同】

卦下之【一無之字】辭爲彖夫子從而釋之通謂之彖彖者言一卦之義故知者觀其彖辭則思過半矣大哉乾元贊乾元始萬物之道大也四徳之元猶五常之仁偏言則一事専言則包四者萬物資始乃統天言元也乾元統言天之道也天道始萬物【一更有萬字】物資始於天也雲行雨施品物流形言亨也天道運行生育萬物也大明天道之終始則見卦之六位各以時成卦之初終乃天道終始乘此六爻之時乃天運也以禦天謂以當天運乾道變化生育萬物洪纎髙下各以其類各正性命也天所賦爲命物所受爲性保合太和乃利貞保謂常存合謂常和保合太和是以利且貞也天地之道常久而不巳者保合太和也天爲萬物之祖王爲萬邦之宗乾道首出庶物而萬彚亨君道尊臨天位而四海從王者體天之道則萬國咸寧也程氏附錄雲行雨施是幹之亨處○人能大明幹之終始便知六位時成卻時乘六龍以當天事○維天之命於穆不已忠也乾道變化各正性命恕也○或問變與化何別曰變如萬物方變而未化化則更無舊迹自然之謂也莊子言變大於化非也○自古元不曾有人解仁字之義須於道中與他分別出五常若只是兼體卻只有四也且譬一身仁頭也其他四端手足也至如易𨿽言元者善之長然亦須通四徳以言之

本義彖卽文王所系之辭者孔子所以釋經之辭也後凡言者放此

本義大哉乾元萬物資始乃統天此専以天道明幹義又析元亨利貞爲四徳以明之而此一節首釋元義也大哉嘆辭元大也始也乾元天徳之大始故萬物之生皆資之以爲始也又爲四徳之首而貫乎天徳之始終故曰統天雲行雨施品物流形此釋幹之亨也大明終始六位時成時乘六龍以禦天始卽元也終謂貞也不終則無始不貞則無以爲元也此言聖人大明乾道之終始則見卦之六位各以時成而乘此六陽以行天道是乃聖人之元亨也乾道變化各正性命保合太和乃利貞變者化之漸化者變之成物所受爲性天所賦爲命太和陰陽會合沖和之气也各正者得於有生之初保合者全於已生之後此言乾道變化無所不利而萬物各得其性命以自全以釋利貞之義也首出庶物萬國咸寧聖人在上髙出於物猶乾道之變化也萬物各得其所而咸寧猶萬物之各正性命而保合太和也此言聖人之利貞也蓋嘗統而論之元者物之始生亨者物之暢茂利則向於實也貞則實之成也實之旣成則其根蔕脫落可復種而生矣此四徳之所以循環而無端也然而四者之間生气流行初無間斷此元之所以包四徳而統天也其以聖人而言則孔子之意蓋以此卦爲聖人得天位行天道而致太平之占也𨿽其文義有非文王之舊者然讀者各以其意求之則並行而不悖也坤卦放此

朱氏附錄問贊易之贊曰稱述其事如大哉乾元之類是贊○幹者萬物之始對坤而言天地之道也元者萬物之始對亨利貞而言四時之序也錯綜求之其義乃盡○乾元只是天之性不是兩个物事如人之精神豈可謂人自是人精神自是精神乎萬物資始與資之深資於事父以事君之資皆訓取字○乾元統天蓋天只是以形體而言乾元卽天之所以爲天者也猶言性統形爾○問雲行雨施品物流形言元亨矣此未言利貞卻提起終始爲說何也曰此終始說元亨所自來○幹四徳元最重其次貞亦重以明終始之義非元則無以生非貞則無以終非終則無以爲始不始則不能成終如此循環無窮此所謂大明終始也○問程易說大明終始處云大明天道之終始則見卦之六位各以時成不知是說聖人明之邪抑說乾道明之邪曰遺書中有一段明說云人能明天道之終始則見卦爻六位各以時成【見楊遵道錄】此語証之可見大明者指人能明之也○大明終始意自明白其曰見曰當非人而何天人一理人之動乃天之運也然以私意而動則人不天矣惟其潛見飛躍各以其時則是以人當天也然不言當天而言禦天以見遲速進退之在我爾【𨿽云在我然心理合一初無二體但主心而言爾】○以時成者言各以其時而成潛見飛躍皆以其時耳然皆四徳之流行也【初九與九二之半卽所謂元九二之半與九三卽所謂亨九四與九五之半卽所謂利九五之半與上九卽所謂貞】○大明終始一段說聖人之元亨六位六龍只與譬諭相似聖人之六位如隠顯進退行藏潛龍時便當隠去見龍時便當他出來如孔子爲魯司寇時便是他大故顯了到那麟絕筆便是他亢龍時這是在下之聖人然這卦大槪是說那聖人得位底若使聖人在下亦自有个元亨利貞如首出庶物不必在上方如此如孔子出類拔萃便是首出庶物著書立言澤及後世便是萬國咸寧○乾道變化似是再說元亨變化字且只大槪恁地說不比系辭所說底子細各正性命他那元亨時𨿽正了然未成形質到這里方成如那百谷堅實了方喚做正性命乾道是統說底四徳是說他做出來底大率天地是那有形了重濁底乾坤是他性情其實乾道天徳互換一般乾道又言深得些子○乾道變化各正性命是那一艸一木各得其理變化是个混全底○循環不已者乾道變化也合而成質者各正性命也譬之樹木其根本猶大義散而生花結實一向生去是人物之萬殊○問變者化之漸化者變之成如昨日是夏今日立秋爲變到全然天涼沒一些熱時是化否曰然○問變化二字舊見本義云變者化之漸化者變之成夜來聴得說此二字乃謂化是漸化變乃頓變似少不同曰如此等字自是難說變者化之漸化者變之成固是如此然易中又曰化而裁之謂之變則化又是漸蓋化如正月一日漸漸化至三十日至二月一日則是正月變爲二月矣然旣變則又化是化長而變短此等字須當通看乃好又曰變是自陰之陽忽然而變故謂之變化自陽之陰漸漸消磨將去故謂之化自陰而陽自是長得猛故謂之變自陽而之陰是漸漸消磨將去○問何謂各正性命曰各得其性命之正○大哉乾元萬物資始只說是誠之源也至乾道變化各正性命方是性在○大哉乾元是說天道流行各正性命是說人得這道理做那性命處卻不是正說性如天命之謂性孟子道性善便是就人身上說性易之所言卻是說天人相接處○問大哉乾元萬物資始乾道變化各正性命萬物盈乎兩間生生不窮日往則月來寒往則暑來風雷之所以鼓動山川之所以流峙皆是蒼蒼在上者實有以主其造化之權如此邪抑只是太極爲萬化樞紐萬物自然如此曰此與前只一意○周子謂五殊二實二本則一一實萬分萬一各正小大有定自下推而上去五行只是二气二气又只是一理自上推而下來只是此一个理萬物分之以爲體萬物之中又各具一理所謂乾道變化各正性命然總又只是一个理此理處處皆渾淪如一粒粟生爲苗苖便生花花便結實又成粟還復本形一穗有百粒每粒个个完全又將這百粒去種又各成百粒生生只管不已初間只是這一粒分去物物各有理總只是一个理○各正性命言其稟賦之初保合太和言於旣得之後天地萬物莫不皆然不可作兩節說也○各正性命保合太和聖人於乾卦此兩句最好人之所以爲人物之所以爲物都是正个性命保合得个和气性命便是當初合下分付底保合便是有个皮殻包裹在裏如人以刀破其腹此个物事便散卻便死○保合太和卽是保合此生理也天地氤氳乃天地保合此生物之理造化不息及其萬物化生之後則萬物各自保合其生理不保合則無物矣○問保合太和乃利貞曰天之生物莫不各有軀殻如人之有體果實之皮核有个軀殻保合以全之能保合則眞性常存生生不窮如一粒之谷外面有个殻以裹之方其一萌芽之始是物之元也及其抽枝長葉則是物之亨到得生實欲熟未熟之際此便是利及其旣實而堅便是貞矣○問首出庶物萬國咸寧恐盡是聖人事伊川分作乾道君道如何曰乾道變化至乃利貞是天首出庶物萬國咸寧是聖人又曰首出庶物須是聰明睿智髙出庶物之上以君天下方得萬國咸寧禮記云聰明睿智足以有臨也須聰明睿智皆過於天下之人方可臨得他○以天道言之爲元亨利貞以四時言之爲春夏秋冬以人道言之爲仁義禮智以气候言之爲溫涼燥濕以方言之爲東西南北○元亨繼之者善也陽也利貞成之者性也陰也○元是未通底亨利是收未成底貞是已成底譬如春夏秋冬冬夏便是陰陽極處其間春秋便是過接處○論幹之四徳曰貞取以配冬者以其固也孟子以知斯二者弗去爲知之實弗去之說乃貞固之意彼知亦配冬也○貞於五常爲智孟子曰知斯二者弗去是也旣知又曰弗去有兩義又文言訓正固又於四時爲冬冬有始終之義王氏亦云腎有兩蛇亦兩所以朔易亦猶貞也又曰貞各稱其事○知斯是正意弗去是固意○仁義禮智似一个包子裏面合下都具了一理渾然非有先後元亨利貞便是如此不是說道有元之時有亨之時○元亨利貞其見有次序仁義禮智在裏面自有次序到見時隨感而動郤無次序又曰時無次第生時有次第○問孟子言仁義禮智義在第二易以義爲利卻成在第三曰禮是陽故曰亨謂之仁義禮智猶東西南北所謂元亨利貞猶東南西北一个是對說一个是從一邊說○溫底是元熱底是亨涼底是利寒底是貞○幹之四徳元譬之則人之首也手足之運動則有亨底意思利則配之胸髒貞則元气之所藏也又曰以五臟配之尢明白肝屬木木便是元心屬火火便是亨肺屬金金便是利腎屬水水便是貞○元亨利貞仁義禮智金木水火春夏秋冬將這四个涵泳玩味盡好○元亨利貞譬諸谷可見谷之生萌芽是元苗是亨穟是利成實是貞谷之實又復能生循環無窮○梅蘂初生爲元開花爲亨結子爲利成熟爲貞物生爲元長爲亨成而未全爲利成熟爲貞○元亨利貞只就物上看亦分明所以有此物便有此气所以有此气便有此理故易只說元者萬物之始亨者萬物之長利者萬物之遂貞者萬物之成不說气只說物者言物則气與理皆在其中伊川所說四句自動不得只爲遂字成字說不盡故某略添字說盡○元亨利貞理也有這四段气也有這四段理便在气中兩个不曾相離○元亨利貞性也生長收藏情也以元生以亨長以利收以貞藏者心也仁義禮智性也惻隠羞惡辭讓是非情也以仁愛以義惡以禮讓以智知者心也性者心之理也情者心之用也心者性情之主也程子曰其體則謂之易其理則謂之道其用則謂之神正謂此也又曰言天之自然者謂之天道言天之付與萬物者謂之天命又曰天地以生物爲心亦謂此也○伊川語錄中說仁者以天地萬物爲一體說得太深無捉摸處易其手筆只云四徳之元猶五常之仁偏言則一事専言則包四者又曰仁者天下之公善之本也易只此兩處說仁說得極平實學者當精看此等處○問四徳之元猶五常之仁偏言則一事専言則包四者曰元是初生出來生後方會通通後方始向成利者物之遂方是六七分到貞處方是十分成此偏言也然生中已具後許多道理此専言也惻是仁之端羞惡是義之端辭讓是禮之端是非是智之端若無惻便都沒下許多到羞惡也是仁在羞惡上到辭讓也是仁在辭讓上到是非也是仁在是非上○大哉乾元萬物資始元者天地生物之端倪也元者生意在亨則生意之長在利則生意之遂在貞則生意之成若言仁便是這意思仁本生意生意乃惻隠之心也茍傷著這生意則惻之心便若羞惡也是仁去那義上若辭讓也是仁去那禮上若是非也是仁去那智上若不仁之人安得更有義禮智○須是先識得元與仁是甚物事更就自家身上看甚麼是仁甚麼是義禮智旣識得這个便見得這一个能包得那數个若有人問自家如何一个便包得數个只答云只爲是一个問黃直卿曰公於此處見得分明否曰向來看康節詩見得這意思如謂天根月窟閒來往三十六宮都是春正與程子所謂靜後見萬物皆有春意同且如這个棹子安頓得恰好時便是仁蓋無乖戾便是生意窮天地亙古今只是一个生意故曰仁者與物無對以其無往非仁此所以仁包四徳也曰如此體仁便不是生底意思棹子安頓得恰好只可言中不可謂之仁元只是初底便是如木之萌如艸之芽其在人如惻然有隠初來底意思便是所以程子謂看雞雛可以觀仁爲是那嫩小底便有仁底意思在問如所謂初來意思便是不知思慮之萌不得其正時如何曰這便是地頭著賊便是那元字上著賊了如合收斂而不曾收斂時便是利底地頭著賊了如合貞靜時不能貞靜便是正底地頭著賊了以一身觀之元如頭亨便是手足利便是胸腹貞便是元气所歸宿處所以人頭亦謂之元首穆姜亦曰元者體之長也今若能知得所謂元之元元之亨元之利元之貞上面一个元字便是包那四个下面元字則是偏言則一事者恁地說則大煞分明了須要知得所謂元之元亨之元利之元貞之元者蓋見得此則知得所謂只是一个也若以一嵗之體言之則春便是元然所謂首夏淸和便是亨之元孟秋之月便是利之元到那初冬十月便是貞之元也只是初底意思便是○四徳之元猶五常之仁偏言則一事専言則包四者此段只於易元者善之長與論語言仁處看若天下之動貞夫一者也則貞又包四者周易一書只說一个利則利又大也○専言仁則包三者言仁義則又管攝禮智二者如智之實知斯二者禮之實節文斯二者是也○元者用之端而亨利貞之理具焉至於爲亨爲利爲貞則亦元之爲爾此元之所以包四徳也若分而言之則元亨誠之通利貞誠之復其體用固有在矣以用言則元爲主以體言則貞爲主○大哉乾元萬物資始至哉坤元萬物資生那元字便是生物之仁資始是得其气資生是成其形到得亨便是他彰著利便是結聚貞便是收斂收斂旣無形迹又須復生至如夜半子時此物𨿽存猶未動在到寅卯便生已午便著申酉便結亥子丑便實及至寅又生他這个只管運轉一嵗有一嵗之運一月有一月之運一日有一日之運一時有一時之運𨿽一息之微亦有四个段子恁地運轉○元亨利貞無斷處貞了又元今日子時前便是昨日亥時物有夏秋冬生底是到這里方感得生气他自有个小小元亨利貞○仁爲四徳之首而智則能成始而成終猶元爲四徳之長然元不生於元而生於貞蓋天地之化不翕聚則不能散也仁智交際之間乃萬化之機軸此理循環不窮脗合無間不貞則無以爲元也○此須與太極圖通看四徳之元安在甚處剝之爲卦在甚處乾天也在甚處方能通成一片不然則不貫通少間看得如此了猶未是受用處在○元亨利貞在這里都具了楊宗範卻說元亨屬陽利貞屬陰此卻不是幹之利貞是陽中之陰坤之元亨是陰中之陽幹後三畫是陰坤後三畫是陽

象曰天行健君子以自彊不息

卦下象解一卦之象爻下象解一爻之象諸卦皆取象以爲法乾道覆育之象至大非聖人莫能體欲人皆可取法也故取其行健而已至健固足以見天道也君子以自彊不息法天行之健也象本義象者卦之上下兩象及兩象之六爻周公所系之辭也

本義天干卦之象也凡重卦皆取重義此獨不然者天一而已但言天行則見其一日一周而明日又一周若重復之象非至健不能也君子法之不以人欲害其天徳之剛則自彊而不息矣

朱氏附錄乾卦有兩幹是兩天也昨日行一天也今日行又一天也其實一天而行健不已此所以爲天行健也○問天行健如何曰惟胡安定說得好因舉其說曰天者幹之形幹者天之用天形蒼然南樞入地下三十六度北樞出地上三十六度狀如倚杵其用則一晝一夜行九十餘萬里人一呼一吸爲一息一息之間天行已八十餘里人一晝一夜有萬三千六百餘息故天行九十餘萬里天之行健可知故君子法之以自彊不息云因言天之气運轉不息故閣得地在中間或未達曰如弄椀珠底只恁運轉不住故在空中不墜少有息則墜矣○天惟健故不息不可把不息做健○問健是以形容幹否曰可伊川曰健而無息謂之幹蓋自人而言固有一時之健有一日之健惟無息乃天之徳○幹幹不息者體日往月來寒往暑來者用有體則有用有用則有體不可分先後說○健順剛柔之精者剛柔健順之粗者○問天運不息君子以自彊不息曰非是說天運不息自家去趕逐也要學他如此不息只是常存得此心則天理常行而周流不息矣

潛龍勿用陽在下也

陽气在下君子處微未可用也

見龍在田徳施普也

見於地上徳化及物其施已普也

終日幹幹反復道也【復芳服反本亦作覆】

進退動息必以道也

程氏附錄反復道也言終日幹幹往來皆由於道也三位在二體之中可進而上可退而下故言反復

本義反復重復踐行之意也

或躍在淵進無咎也

量可而進【一有也字】適其時則無咎也【一無也字】

本義可以進而不必進也

飛龍在天大人造也【造䢐早反】

大人之爲聖人【一無人字】之事也

本義造猶作也

亢龍有悔盈不可久也

盈則變有悔也

用九天徳不可爲首也

用九天徳也天徳陽剛復用剛而好先則過矣本義言陽剛不可爲物先故六陽皆變而吉○天行以下先儒謂之大象潛龍以下先儒謂之小象後放此

朱氏附錄幹爲萬物之始故天下無物不資之以爲始但六爻有時而皆變故有羣龍無首之象而君子體之則當謙恭卑順不敢爲天下先赤非謂天徳不可爲首也又非謂幹不爲首也幹不爲首萬物何所資始而誰爲首乎

文言曰元者善之長也亨者嘉之會也利者義之和也貞者事之幹也【長張丈反下長人同】

傳他卦彖象而已獨乾坤更設文言以明其【一作文】義推幹之道施於人事元亨利貞幹之四徳在人則元者眾善之首也亨者嘉美之會也利者和合於義也貞者幹事之用也

程氏附錄陰爲小人利爲不善不可一槪論夫陰助陽以成物者君子也其害陽者小人也夫利和義者善也其害義者不善也

本義元者生物之始天地之徳莫先於此故於時爲春於人則爲仁而眾善之長也亨者生物之通物至於此莫不嘉美故於時爲夏於人則爲禮而眾美之會也利者生物之遂物各得宜不相妨害故於時爲秋於人則爲義而得其分之和貞者生物之成實理具備隨在各足故於時爲冬於人則爲智而爲眾事之幹幹木之身枝葉所依以立者也

君子體仁足以長人

體法於幹之仁乃爲君長之道足以長人也體仁體元也比而效之謂之體

嘉會足以合禮

得會通之嘉乃合於禮也不合禮則非理豈得爲嘉非理安有亨乎

利物足以和義

和於義乃能利物豈有不得其宜而能利物者乎

貞固足以干事

貞【一作正】固所以能幹事也

本義以仁爲體則無一物不在所愛之中故足以長人嘉其所會則無不合禮使物各得其所利則義無不和貞固者知正之所在而固守之所謂知而勿去者也故足以爲事之幹

君子行此四徳者故曰乾元亨利貞

行此四徳乃合於幹也

本義非君子之至健無以行此故曰乾元亨利貞○此第一節

申之意與春秋所載穆姜之言不異疑古者已有此語穆姜稱之而夫子亦有取焉故下文別以子曰表孔子之詞蓋傳者欲以明此章之爲古語也

朱氏附錄問文言四徳一段曰元者善之長以下四句說天徳之自然君子體仁足以長人以下四句說人事之當然元只是善之長萬物生理皆始於此眾善百行皆統於此故於時爲春於人爲仁亨是嘉之會此句自來說者多不明嘉美也會猶齊也嘉會眾美之會猶言齊好也春天生萬物未大故齊到夏時洪纎髙下各各暢茂蓋春方生育至此乃無一物不暢茂其在人則威儀三千事事物物大大小小一齊到恰好處所謂動容周旋皆中禮故於時爲夏於人爲禮【周子遂喚作中】利者爲義之和萬物至此各遂其性事理至此無不得宜故於時爲秋於人爲義貞者乃事之幹萬物至此收斂成實事理至此無不的正故於時爲冬於人爲智此天徳之自然其在君子所當從事於此者則必體仁乃足以長人嘉會足以合禮利物足以和義貞固足以干事此四句倒用上面四个字極有力體者以仁爲體仁爲我之骨我以之爲體仁皆從我出故無物不在所愛所以能長人嘉會足以合禮者須是美其所會也欲其所會之美當美其所會蓋其厚薄親疎尊卑小大相接之體各有節文無不中節卽所會皆美所以能合於禮也利物足以和義者使物物各得其利則義無不和蓋義是斷制裁制之物若似不和然惟義能使事物各得其宜不相妨害自無乖戾而各得其分之和所以爲義之和也貞固足以干事者貞正也知其正之所在固守而不去故足以爲事之幹幹事言事之所依以立蓋正而能固萬事依此而立在人則是智至靈至明是是非非確然不可移易不可欺瞞所以能立事也幹如板築之有楨榦今人築墻必立一木於中爲骨俗謂之夜叉木無此則不可築橫曰楨直曰榦無是非之心非知也知得是是非非之正堅固確守不可移易故曰知周子則謂之正也○問萬物之生意最可觀此元者善之長也斯所謂仁也此也只是先生向所謂初之意否曰萬物之生天命流行自始至終無非此理但初生之際淳粹未散尢易見耳只如元亨利貞皆是善而元則爲善之長亨利貞皆是那里來仁義禮智亦皆善也而仁則爲萬善之首義禮智皆從這里出耳○仁是惻之母惻是仁之子又仁包義禮智三者仁是長兄管屬得義禮智故曰元者善之長○春秋記穆姜所誦之語謂元者體之長覺得體字較好是一體之長也○體仁如體物相似人在仁裏做骨子仁是个道理須是有這个人方體得他做个骨子比而效之之說卻覺不是○體仁不是將仁來爲我之體我之體便都是仁也○本義云以仁爲體者猶言自家一个身體元來都是仁又云本義說以仁爲體似不甚分明然也只得恁地說○問伊川解體仁長人作體幹之仁看來在幹爲元在人爲仁只應就人上說曰然君子行此四徳則體仁是君子之仁也○萬物各有好時然到此亨之時皆盛大長茂無不好者故曰嘉之會會是會集之義也人之修爲處處皆要好不特是只要一處好而已須是動容周旋皆中禮可也故曰嘉會又曰亨是萬物亨通到此界分無一物不得其美故曰嘉之會若一物如此他物不如此則不可以爲會○亨者嘉之會也嘉字重會字輕嘉會足以合禮會字重嘉字輕○嘉會足以合禮自上文體仁而言謂君子嘉其會此嘉字說得輕又不當如前說此只是嘉其所會此嘉字當若文之以禮樂之文則文字爲重到得文之以禮樂便不同謂如在人若一言一行之美亦不足以爲會直是事事皆盡美方可以爲會都無私意方可以合禮○嘉會須是有禮後底事然這意思卻在禮之先嘉其所會時未說那禮在然能如此則便能合禮○問利者義之和曰義之和處便是利如君臣父子各得其宜此便是義之和處安得云不利如君不君臣不臣父不父子不子此便是不和也安得云利孔子所以罕言利者蓋不欲専以利爲言恐人只管去利上求也又曰孔子只說義之和爲利不去利上求利只義和處便是利又曰義者得宜之謂處得其宜不逆了物卽所謂利○義之和只是中節義有个分至如親其親長其長則是義之和如不親其親而親他人之親便不是和○孟子云未有仁而遺其親者也未有義而後其君者也卻是這意思只是个依本分若依本分時爾得爾底我得我底則自然和而有別若上下交徵利則上下相侵相奪便是不義不和而切於求利矣○利物足以和義此數句最難看老蘇論此謂慘殺爲義必以利和之如武王伐紂義也若徒義則不足以得天下之心必散財粟而後可以和其義若如此說則義在利之外分截成兩段了○義之爲義只是一个宜其初則甚嚴如男正位乎外女正位乎內直是有內外之辧君尊於上臣恭於下尊卑大小截然不可犯似若不和之甚然能使之各得其宜則其和也孰大於是至於天地萬物無不得其所亦只是利之和爾此只是就義中便有一个和旣曰利者義之和卻說利物足以和義蓋不如此不足以和其義也○伊川說利物足以和義覺見他說得糊塗如何喚做和合於義四句都說不力○問程子曰義安處便是利只是當然而然便安否曰是也只萬物各得其分便是利字則易所謂利者義之和利便是義之和處然句解得不似此語卻親切正好去解那句義○貞固足以干事干如木之幹事如木之枝葉貞固者正而守之貞固在事是與立个骨子所以爲事之幹欲爲事而非貞固便植立不起自然倒了貞者事之幹伊川說貞字只以爲正恐未足以盡正之義須是說正而固然亦未推得到知上看得來合是如此知是那黙運事變底一件物事所以爲事之幹○問貞固二字與體仁嘉會利物似不同曰屬北方者便著用兩字方能盡之○故曰乾元亨利貞他把幹字當君子

初九曰潛龍勿用何謂也子曰龍徳而隠者也不易乎世不成乎名遁世無悶不見是而無悶樂則行之憂則違之確乎其不可拔潛龍也【樂音洛】

自此以下言幹之用用九之道也初九陽之微龍徳之潛隠乃聖賢之在側陋也守其道不隨世而變晦其行不求知於時自信自樂見可而動知難而避其守堅不可奪潛龍之徳也

程氏附錄樂則行之憂則違之樂與憂皆道也非已之私也

本義龍徳聖人之徳也在下故易謂變其所守大抵乾卦六爻文言皆以聖人明之有顯而無淺深也

朱氏附錄潛龍勿用何謂也以下大槪各就他要說處便說不必言専說人事天道○確乎其不可拔非専謂退遁不攺其操也憂樂行違時焉而已其守無自而可奪如富貴不淫貧賤不移之意○伊川說幹之用幹之時幹之義難分別到了時似用用似義○問時與義曰夏日冬日時也飲湯飲水義也許多名目須是逐一理會過少閒見得一个卻有一个落著不爾都只恁地鶻突過

九二曰見龍在田利見大人何謂也子曰龍徳而正中者也庸言之信庸行之謹閒邪存其誠善世而不伐徳博而化易曰見龍在田利見大人君徳也【行下孟反】以龍徳而處正中者也在卦之正中爲得正中之義庸信庸謹造次必於是也旣處無過之地則惟在閒邪邪旣閒則誠存矣善世而不伐不有其善也徳博而化正已而物正也皆大人之事𨿽非君位君之徳也

程氏附錄閒邪則誠自存如人有室垣墻不修不能防冦冦從東來逐之則復有自西入逐得一人一人復至不如修其垣墻則冦自不至故欲閒邪也又曰敬是閒邪之道閒邪存其誠𨿽是兩事然亦只是一事閒邪則誠自存矣天下有一个善一个惡去善卽是惡去惡卽是善譬如門不出便入豈出入外更別有一事也又曰閒邪則誠自存而閒其邪者乃在於言語飲食進退與人交接之際而已矣又曰閒邪則誠自存不是外面捉一个誠將來存著今人外面役役於不善於不善中尋个善來存著如此則豈有入善之理只是閒邪則誠自存故孟子言性善皆由內出只爲誠便存閒邪更著甚工夫但惟是動容貌整思【一作心】慮則自然生敬敬只是主一也主一則旣不之東又不之西如是則只是中旣不之此又不之彼如是則只是內存此則自然天理明學者須是將【一本無此字】敬以直內涵養此意直內是本又曰閒邪則固【一有主字】一矣然【一作能】主一則不消言閒邪有以一爲難見不可下工夫如何【一作行】一者無他只是整齊【一作莊整】嚴肅則心便一一則自是無非僻之幹此意但涵養久之則天理自然明

本義正中不潛而未躍之時也常言亦信常行亦謹盛徳之至也閒邪存其誠無斁亦保之意言君徳也者釋大人之爲九二也

朱氏附錄庸言庸行盛徳之至到這里不消得恁地猶是閒邪存誠便是無斁亦保𨿽無厭斁亦當保也保者持守之意○問閒邪則固一矣主一則更不消言閒邪曰只是覺見邪在這里要去閒他則心便一了所以說道閒邪則固一矣旣一則邪便自不能入便更不消說又去閒邪○兩處說个君徳卻是要明大人卽是九二孔子怕人道別是个大人故如此互相使三百八十四爻皆恁地湊著豈不快活人只爲中間多有湊不著底不可曉○龍徳正中以下皆君徳言𨿽不當君位卻有君徳所以也做大人伊川卻說得這个大人做兩樣○伊川之病在那二五相見處卦畫如何會有相見之理只是說人占得這爻利見於大人萬物覩之覩便是見字且如學聚問辧也說个君徳蓋說道𨿽非君位而有君徳下面說許多大人者所以爲大人者如此今卻說二五相見卻湊不著他這語脈

九三曰君子終日幹幹夕惕若厲無咎何謂也子曰君子進徳修業忠信所以進徳也修辭立其誠所以居業也知至至之可與幾也知終終之可與存義也是故居上位而不驕在下位而不憂故幹幹因其時而惕𨿽危無咎矣【幾旣依反】

三居下之上而君徳巳著將何爲哉惟進徳修業而已內積忠信所以進徳也擇言篤志所以居業也知至至之致知也求知所至而後【一無後字】至之知之在先故可與幾所謂始條理者知之事也知終終之力行也旣知所終則力進而終之守之在後故可與存義所謂終條理者聖之事也此學之始終也君子之學如是故知處上下之道而無驕憂不懈而知懼𨿽在危地而無咎也

程氏附錄忠信所以進徳何也閒邪則誠自存誠存斯爲忠信也如何是閒邪非禮而勿視聴言動邪斯閒矣○忠信所以進徳終日幹幹君子當終日對越在天也蓋上天之載無聲無臭其體則謂之易其理則謂之道其用則謂之神其命於人則謂之性率性則謂之道修道則謂之教孟子去其中又揮出浩然之气可謂盡矣【一作性】故說神如在其上如在其左右夫小大事而只曰誠之不可揜如此夫徹上徹下不過如此形而上爲道形而下爲器須著如此說器亦道道亦器但得道在不系今與後已與人○忠信進徳修辭立其誠所以居業修立在人○忠信爲基本所以進徳也修辭誠意立所以居業也此乃乾道由此二句可至聖人也○修辭立其誠文質之義○修辭立其誠不可不子細理會言能修省言辭便是要立誠若只是修飾言辭爲心只是爲僞也若修其言辭正爲立已之誠意乃自體當自家敬以直內義以方外之實事道之浩浩何處下手惟立誠才【一作方】有可居之處有可居之處則可以修業也終日幹幹夫小大事卻只是忠信所以進徳爲實下手處修辭立其誠爲實修業處○學者必知所以入徳不知所以入徳未見其能進也故孟子曰不明乎善不誠其身易曰知至至之○知至則便意誠若有知而不誠者皆知未至爾知至而至之者知至而往至之乃吉之先見故曰可與幾也知終而終之則可與存義也知至至之主知知終終之主終○知至則當至之知終則當遂【一無遂字】終之須以知爲本知之深則行之必至無有知之而不能行者知而不能行只是知得淺饑而不食烏喙人不蹈水火只是知人爲不善只爲不知知至而至之知幾之事故可與幾知終而終之故可與存義知至是致知博學明辧審問愼思皆致知知至之事篤行便是終之如始條理終條理因其始條理故能終條理猶知至卽能終之○知至至之如今學者且先知有至處便從此至之是可與幾也非知幾者安能先識至處知終終之知學之終處而終之然後可與守義

本義忠信主於心者無一念之不誠也修辭見於事者無一言之不實也𨿽有忠信之心然非修辭立誠則無以居之知至至之進徳之事知終終之居業之事所以終日幹幹而夕猶惕若者以此故也可上可下不驕不憂所謂無咎也

朱氏附錄進徳修業四字煞包括道理徳是就事上說忠信是心中誠實修辭立誠是說處有眞實底道理進徳修業最好玩味○忠信是實其心之所○忠信實也然從知上來吾心知得是非端的是如此心便實實便忠信吾心以爲實然從此做去卽是進徳處○忠信是如好好色如惡惡臭是決定徹底恁地這便會進人之所以一腳進前一腳退後只是不曾眞實做如何得進○忠信二字與別處說不同因舉破釜甑燒廬舍持三日糧示士卒必死無還心如此方會廝殺忠信便是有這心如此方會進徳○這忠信二字正是中庸之反諸身而誠孟子之反身而誠樣誠字是知得眞實了知得決然是如此更攧撲不碎了只欠下手去做忠信是知得到眞實極至處了修辭立誠是做到眞實極至處若不是眞實知得進个甚麼前頭黑淬地如何地進得去旣知得若不眞實去做那个道理也只懸空在這里無个安泊處所謂忠信也只是虛底道理而已○忠信猶言實其善之謂非主忠信與朋友交而信之忠信能實其爲善之意自是住不得徳不期進而自進猶饑之欲食自是不可已進徳則所知所行自進而不已居業則只在此住了不去只看進字居字可見進者日新而不巳居者一定而不易忠信進徳修辭立誠居業工夫之條件也知至至之可與幾知終終之可與存義工夫之功程也此一段只是說終日幹幹而已○問易之忠信莫只是實理曰此說實理未得只是實心有實心則進徳自無窮已實心便是學者之關中河內必先有此而後可以有爲若無此則若存若亡而已烏能有得乎有諸己之謂信意正謂此又曰程子謂一心之中如有兩人焉將爲善有惡以間之爲不善又有愧恥之心此正交戰之驗程子此語正是言意不誠心不實處大凡意不誠分明是吾之賊我要上他牽下來我要前他拖教後去此最學者所宜察○伊川說內積忠信積字說得好○問伊川言忠信所以進徳終日幹幹君子當終日對越在天也曰此一段只是解个終日幹幹在天之剛健者便是天之幹在人之剛健者便是人之幹又曰忠信進徳修辭立誠便無間斷便是終日幹幹○修辭立誠只於平日語黙之際以气上驗之思與不思而意味自別明道所謂體當自家敬以直內義以方外之實事者只觀言之平易躁妄便見其徳之厚薄所養之淺深矣又曰修辭立誠便要立得這忠信若口不擇言逢事便說只這忠信亦被汩沒動蕩立不住了又曰修辭便是立誠如今人揀擇言語的一確二一字是一字一句是一句便是立誠若還脫空亂語誠如何立伊川說這个做兩事明道只做一意說明道說這般底說得條直○問立誠不就制行上說而特指修辭何也曰人之不誠處多在言語上也又曰言是行之表凡人所行者無不出來也是一件大事○問修辭立其誠何故獨說辭得非只舉一事而言否曰然也是言處多言是那出來處人多是將言語做沒要容易說出來若一一要實這工夫自是大立其誠便是後面知終終之可與存義也○修辭只是言顧行行顧言之意○修辭立其誠其字當細玩○立其誠誠依舊便是上面忠信又曰忠信進徳是見个修辭立誠底道理修辭立誠是行个忠信進徳底道理又曰忠信心也修辭事也然蘊於心者所以見於事也修於事者所以養其心也此聖人之學所以內外兩進而非判然兩事也○忠信是根有此根便能生枝葉業是外面有端緒者○徳者得之於心者也業者乃事之就緒者也如古人所謂業已如此是也○問進徳修業復云居業所以不同曰徳則日進而不已業如屋宇未修則當修之旣修則居之又曰進徳是營度方架這屋相似居業是據見成底屋而居之○知至至之是屬忠信進徳上說蓋眞見得這道理遂求以至之知終終之是屬修辭立誠上說蓋是已行到地分了遂守之而不失○遺書知至至之主知知終終之主終蓋上句則以知至爲重而至之二字爲輕下句則以知終爲輕而終之二字爲重○問至之是已至其處否曰未在是知得那至處方有个向望處正要行進去知終終之是已至其處了終之而不去○問知至與知終終字與至字其義相近如何曰這處都作兩段衮將去所以難得分曉知至與至之知終與終之分作四截說知至是知得到處知終是終其到處至之是須著行去到那處故曰知至至之終之是定要守到那處故曰知終終之上兩个知字卻一般舉遺書所謂知至至之主知也知終終之主終也均一知也上卻主知下卻主終要得守故如此又曰知至至之知其可至而行至之也知終終之知其可住而止之○知至至之者言此心所知者心眞个到那所知田地𨿽行未到而心已到故其精微幾密一齊在此故曰可與幾知終終之者旣知到極處便行進到極處此眞實見於行事故天下義理都無走失故曰可與存義所謂知者不似今人艸略知得而已其所知處此心眞个一一到那上也○上至字是至處下至字是到那至處知終是終處終之是終之而不去蓋求必終於是而守之不去也先知爲幾如人欲往長安𨿽未到長安然已知長安所在所謂可與幾也存者守而勿失旣知得个道理如此則堅守而勿失所謂可與存義也○未做到那里先知得如此所以說可與幾進字貼著幾字至字又貼著進字終則只是要守業只是這業今日如此明日又如此所以下个居字終者只這里終居字貼著那存字終字又貼著居字徳是心上說義是業上底道理又曰進字貼著幾字至字又貼著進字皆是去底字居字貼著存字終字又貼著居字皆是住底字進如日知其所亡是眞个見得道理居如月無忘其所能是眞个做得到地分上遂守而勿失○可與幾可與存義是旁人說如可與立可與權之可與同○程子云知至至之主知知終終之主行然某竊疑似亦不必如此說只將忠信所以進徳修辭立其誠所以居業說自得蓋無一念之不誠所以進其徳也徳謂之進則是見得許多又進許多無一言而不實所以居其業也業謂之居便是知之至此又有以居之也○可與存義也存字似不甚貼義字然亦且作存字看所以伊川先生云守之在後○問九二閒邪存誠與九三修辭立誠相似否曰他地位自別閒邪存誠不大段用力修辭立誠大段著气力○問九二說聖人之徳已備何故九三又言進徳修業知至至之曰聖人只逐爻取象此不是言徳學節次是言居住節次○問文言六爻皆以聖人明之有顯而無淺深但九三一爻又似說學者事豈聖人亦有待於學邪所謂忠信進徳修辭立誠在聖人分上如何曰聖人亦是如此進徳亦是如此居業只是在學者則勉彊而行之在聖人則自然安而行之知至知終亦然

九四曰或躍在淵無咎何謂也子曰上下無常非爲邪也進退無恆非離羣也君子進徳修業欲及時也故無咎【上如字一時掌反離力智反】

傳或躍或處上下無常或進或退去就從宜非爲邪枉非離羣類進徳修業欲及時耳時行時止不可恆也故云或深淵者龍之所安也在淵謂躍就所安淵在深而言躍但取進就所安之義或疑辭隨時而未可必也君子之順時猶影之隨形可離非道也

本義內卦以徳學言外卦以時位言進徳修業九三備矣此則欲其及時而進也

朱氏附錄九四中不在人則其進而至乎九五之位亦無嫌矣但君子本非有此心故云或躍而文言又以非爲邪也等語釋之○問上下無常進退無恆非爲邪枉非離羣類則其心之所處果安在哉曰隨時而變動靜不失其宜乃進徳修業之日也○問進徳修業欲及時如何曰君子進徳修業不但爲一身亦欲有爲於天下及時而進○問內卦以徳學言外卦以時位言曰此說文言六段蓋𨿽言徳學而時位亦在其中非徳學何以處時位此是子曰以下分說其後卻錯雜說了○問時與位古易無之自孔子以來方說出此義曰易𨿽設時與位亦有無時位可說者

九五曰飛龍在天利見大人何謂也子曰同聲相應同气相求水流濕火就燥雲從龍風從虎聖人作而萬物覩本乎天者親上本乎地者親下則各從其類也【燥蘇皁先皁二反】

傳人之與聖人類也五以龍徳升尊位人之類莫不歸仰況同徳乎上應於下下從於上同聲相應同气相求也流濕就燥從龍從虎皆以气類故聖人作而萬物皆覩上旣見下下亦見上物人也古語云人物物論謂人也易中利見大人其言則同義則有異如訟之利見大人謂宜見大徳中正之人則其辯明言在見前幹之二五則聖人旣出上下相見共成其事所利者見大人也言在見後本乎天者如日月星辰本乎地者如虫獸艸木陰陽各從其類人物莫不然也

程氏附錄雲從龍風從虎龍陰物也出來則濕气蒸然自出如濕物在日中气亦自出𨿽木石之微感陰气尙亦有气則龍之興雲不足怪虎行處則風自生○動植之分有得天气多者有得地气多者本乎天者親上本乎地者親下然要之𨿽木植亦兼有五行之性在其中只是偏得土之气故重濁也

本義作起也物猶人也覩釋利見之意也本乎天者謂動物本乎地者謂植物物各從其類聖人人類之首也故興起於上則人皆見之

朱氏附錄天下所患無君不患無臣有如是君必有如是臣𨿽使而今無少間也必有出來雲從龍風從虎只怕不是眞个龍虎若是眞个龍虎必生風致云也○本乎天者親上凡動物首向上是親乎上人類是也本乎地者親下凡植物本向下是親乎下艸木是也禽獸首多橫生所以無智此本康節說

上九曰亢龍有悔何謂也子曰貴而無位髙而無民賢人在下位而無輔是以動而有悔也

傳九居上而不當尊位是以無民無輔動則有悔也

本義賢人在下位謂九五以下無輔以上九過髙志滿不來輔助之也○此第二節

申象傳之意○朱氏附錄問王弼說初上無陰陽定位如何曰伊川說陰陽奇偶豈容無也幹上九貴而無位需上九不當位乃爵位之位非陰陽之位此說極好

潛龍勿用下也

傳此以下言幹之時勿用以在下未可用也朱氏附錄潛龍勿用下也便是第二段陽气潛藏便是上段龍徳而隠者也聖人反覆贊詠明以示人耳○潛龍勿用陽在下也又潛龍勿用下也只是一意重疊說伊川作兩意未穏

見龍在田時舍也

隨時而止也捨去聲

本義言未爲時用也

終日幹干行事也

傳進徳修業也

或躍在淵自試也

隨時自用也

本義未遽有爲姑試其可

飛龍在天上治也

得位而行上之治也

本義居上以治下

亢龍有悔窮之災也

窮極而災至也

乾元用九天下治也

用九之道天與聖人同得其用則天下治也本義言乾元用九見與他卦不同君道剛而能柔天下無不治矣○此第三節

再申前意

朱氏附錄問乾元用九天下治也曰九是天徳健中便自有順用之則天下治如下文乃見天則則便是天徳與上文見羣龍無首又別作一樣看

潛龍勿用陽气潛藏

此以下言幹之義方陽微潛藏之時君子亦當晦隠未可用也

見龍在田天下文明

龍徳見於地上則天下見其文明之化也【一作而化之】

本義𨿽不在上位然天下已被其化

終日幹幹與時偕行

隨時而進也

本義時當然也

或躍在淵乾道乃革

離下位而升上位上下革矣

本義離下而上變革之時

飛龍在天乃位乎天徳

正位乎上位當天徳【一作徳矣】

本義天徳卽天位也蓋惟有是徳乃宜居是位故以名之

亢龍有悔與時偕極

時旣極則處時者亦極矣

乾元用九乃見天則

用九之道天之則也天之法則謂天道也或問幹之六爻皆聖人之事乎曰盡其道者聖人也得失則吉凶存焉豈特幹哉諸卦皆然也

本義剛而能柔天之法也○此第四節

又申前意

乾元者始而亨者也

又反復詳說以盡其義旣始則必亨不亨則息矣

本義始則必亨理勢然矣

利貞者性情也

幹之性情也旣始而亨非利貞其能不息乎程氏附錄元亨者只是始而亨者也此通人物而言【通元本作詠字】謂始初生大槪一例亨通也及到利貞便是各正性命後屬人而言也利貞者分在性與情只性爲本情是性之動處情又幾時惡故者以利爲本只是順利處爲性若情則須是正也○性情猶言資質體段亭毒化育皆利也不有其功常久而不已者貞也詩曰維天之命於穆不已者貞也○利貞者性情也言利貞便是幹之性情

本義收斂歸藏乃見性情之實

朱氏附錄利貞者性情也是幹之性情始而亨時是幹之作處共是一个性情到利貞處一个有一个性情百谷艸木皆有个性情了元亨方是他開花結子時到這利貞時方見他底性情就這上看幹之性情便見得這是那利貞誠之復處○問利貞者性情也曰此性情如言本體元亨是用處利貞是收斂歸本體處如春時生到夏長茂條達至秋結子有个收斂撮聚底意思但未堅實至冬方成在秋𨿽是已實漸欲脫去其本之時然受气未足便種不生故須到冬方成人只到秋冬疑若不見生意不知都已收斂在內如一株樹有千子結實各具生理卻將其子種之便可成千株樹剝卦碩果不食正是此義於此見得生生不窮之意天地大徳曰生天地別無勾當只是生而已這个道理直是自然無安排聖人亦只是見得此機緘而明出來耳○不有其功常久而不已者也不有其功言化育之無迹處爲貞

幹始能以美利利天下不言所利大矣哉

幹始之道能使庶類生成天下蒙其美利而不言所利者蓋無所不利非可指名也故贊其利之大曰大矣哉

本義始者元而亨也利天下者利也不言所利者貞也或曰坤利牝馬則言所利矣

朱氏附錄問幹不言所利程易謂無所不利故不言利如何曰是也幹則無所不利坤只利牝馬之貞則有利不利矣

大哉幹乎剛健中正純粹精也六爻揮旁通情也時乘六龍以禦天也雲行雨施天下平也

大哉贊乾道之大也以剛健中正純粹六者形容乾道精謂六者之精極以六爻揮旁通盡其情義乘六爻之時以當天運則天之功用著矣故見【一作曰】雲行雨施陰陽溥暢天下和平之道也本義大哉幹乎剛健中正純粹精也剛以體言健兼用言中者其行無過不及正者其立不偏四者幹之徳也純者不雜於陰柔粹者不雜於邪惡蓋剛健中正之至極而精者又純粹之至極也或疑乾剛無柔不得言中正者不然也天地之間本一气之流行而有動靜耳以其流行之統體而言則但謂之幹而無所不包矣以其動靜分之然後有陰陽剛柔之別也六爻揮旁通情也旁通猶言曲盡時乘六龍以禦天也雲行雨施天下平也言聖人時乘六龍以禦天則如天之雲行雨施而天下平也○此第五節

復申首章之意

朱氏附錄大哉幹乎陽气方流行固已包了全體陰便在這里了所以說剛健中正然不可道這里卻夾雜些陰柔所以卻說純粹精○問乾剛健中正或謂乾剛無柔不得言中正先生嘗言天地之間本一气之流行而有動靜耳以其流行之統體而言則但謂之幹而無所不包以動靜分之然後有陰陽剛柔之別所謂流行之統體指乾道而言邪曰大哉乾元萬物資始乾道變化各正性命只幹便是气之統體物之所資始物之所正性命豈非無所不包但自其气之動而言則爲陽自其气之靜而言則爲陰所以陽常兼陰陰不得兼陽陽大陰小陰必附陽皆此意也○剛健中正爲其嫌於不中正所以說个中正陽剛自是全體豈得不中正這个因近日趙善譽者著一件物事說道只乾坤二卦便偏了幹只是剛底一邊坤只是柔底一邊熹說與他道聖人做一部易如何卻將兩个偏底物事放在劈頭如何不討个渾淪底放在那里注中便是破他說○剛健中正純粹精也觀其文勢只是言此四者又純粹而精耳程易作六徳解未安

君子以成徳爲行日可見之行也潛之爲言也隠而未見行而未成是以君子弗用也【行下孟反之行行而同未見之見賢徧反】

徳之成其事可見者行也徳成而後可施於用初方潛隠未見其行未成未成未著也是以君子弗用也

本義成徳已成之徳也初九固成徳但其行未可見耳

朱氏附錄徳者行之本君子以成徳爲行言徳則行在其中矣○問行而未成如何曰只是事業未就又問幹六爻皆聖人事安得有未成伊川云未成是未著莫是如此否曰𨿽是聖人畢竟初九行而未成問此只論事業不論徳否曰不消如此費力且如伊尹居有莘之時便是行而未成

君子學以聚之問以辯之寛以居之仁以行之易曰見龍在田利見大人君徳也

聖人在下𨿽已顯而未得位則進徳修業而已學聚問辯進徳也寛居仁行修業也君徳已著利見大人而進以行之耳進居其位者舜禹也進行其道者伊傅也

本義蓋由四者以成大人之徳再言君徳以深明九二之爲大人也

朱氏附錄問大抵學便踐履如何曰不可易云學以聚之問以辯之旣探討得是當且放頓寛大田地待觸類自然有會合處故曰寛以居之且未可說仁以行之

九三重剛而不中上不在天下不在田故幹幹因其時而惕𨿽危無咎矣【重直龍反下同】

三重剛剛之盛也過中而居下之上上未至於天而下已離於田危懼之地也因時順處幹幹兢惕以防危故𨿽危而不至於咎君子順時兢惕所以能泰也

本義重剛謂陽爻陽位

九四重剛而不中上不在天下不在田中不在人故或之或之者疑之也故無咎

四不在天不在田而出人之上矣危地也疑者未決之辭處非可必也或進或退惟所安耳所以無咎也

本義九四非重剛重字疑衍在人謂三或者隨時而未定也

夫大人者與天地合其徳與日月合其明與四時合其序與鬼神合其吉凶先天而天弗違後天而奉天時天且弗違而況於人乎況於鬼神乎【夫音符先悉薦反後胡豆反】

大人與天地日月四時鬼神合者合乎道也天地者道也鬼神者造化之迹也聖人先於天而天同之後於天而能順天者合於道而已合於道則人與鬼神豈能違也

程氏附錄大人者與天地合其徳日月合其明非在外也○若不一本則安得先天而天不違後天而奉天時○鬼神言其功用天言其主宰○易言天亦不同如天道虧盈而益謙此通上下理亦如此天道之運亦如此如言天且弗違況於人乎況於鬼神乎此直謂形而上者言以鬼神爲天地矣

本義大人卽釋爻辭所利見之大人也有是徳而當其位乃可當之人與天地鬼神本無二理特蔽於有我之私是以梏於形體而不能相通大人無私以道爲體曾何彼此先後之可言哉先天不違謂意之所爲黙與道契後天奉天謂知理如是奉而行之回紇謂郭子儀曰卜者言此行當見一大人而還其占蓋與此合若子儀者𨿽未及乎夫子之所論然其至公無我亦可謂當時之大人矣朱氏附錄問先天而天弗違後天而奉天時聖人與天爲一安有先後之殊曰只是聖人意要如此天便順從先後相應不差毫釐也○天地只以形言先天而天弗違者如禮𨿽先王未之有而可以義起之類蓋𨿽天之所未爲而吾意之所爲自與道契天亦不能違也後天而奉天時如天敍有典天秩有禮之類𨿽天之所已爲而理之所在吾亦奉而行之耳蓋大人無私以道爲體此一節只是釋大人之徳其曰與天地合其徳與日月合其明與四時合其序與鬼神合其吉凶將天地對日月四時鬼神說便只是指形而下者言

亢之爲言也知進而不知退知存而不知亡知得而不知喪其惟聖人乎知進退存亡而不失其正者其惟聖人乎【喪息浪反】

極之甚爲亢至於亢者不知進退存亡得喪之理也聖人則知而處之皆不失其正故不至於亢也

本義亢之爲言也知進而不知退知存而不知亡知得而不知喪所以動而有悔也其惟聖人乎知進退存亡而不失其正者其惟聖人乎知其理勢如是而處之以道則不至於有悔矣固非計私以避害者也再言其惟聖人乎始若設問而卒自應之也○此第六節

復申第二第三第四節

之意朱氏附錄六爻皆是聖人之徳只所處之位不同初爻言不易乎世不成乎名遁世無悶不見是而無悶樂則行之憂則違之潛龍也己是說聖人之徳了只是潛而未用耳到九二卻恰好其化已能及人矣蓋正是臣位所以處之而安到九三居下卦之上位已髙了那時節無可做只得恐懼進徳修業幹幹不息此便是伊周地位九四位便乖或躍在淵伊川謂淵者龍之所安恐未然田是平所在縱有水亦淺淵是深不可測躍離乎行而未至乎飛行尙以足躍則不以足一跳而起足不踏地跳得便天上去不得依舊在淵裏皆不可測下離乎行上近乎飛上不在天下不在田中不在人故或之或之者疑之也不似九二安穏此時進退不得皆不由我只聴天時了以聖人言之便是舜歷試文王三分天下有二湯武鳴條牧野時到上九又亢了看來人處大運中無一時閒吉凶悔吝一息不曾停如大車輪一般一恁衮將去聖人只隨他恁地去看道理如何這里則將這道理處之那里則將那道理處之○橫渠論易乾卦諸爻恐皆過論大抵易卦爻辭本只是各著本卦本爻之象明吉凶之占當如此耳非是就聖賢地位說道理也故幹六爻自天子以至於庶人自聖人以至於愚不肖筮或得之義皆有取但純陽之徳剛健之至若以義類推之則爲聖人之象而其六位之髙下又有似聖人之進退故文言因潛見躍飛自然之文而以聖人之迹各明其義位有髙下而徳無淺深也然其本意亦甚分明未嘗過爲深巧如橫渠之說也且如初九則是徳已成而行未著故眾人未見其徳而君子之心確然已有以自信也九二則人見其庸言庸行閒邪存誠之迹又從而化之也九三則𨿽涉此危地而當進徳修業之不已也九四則其位愈進其危益甚而亦但知循理不卹其他也九五則以天徳居天位而天下莫不仰觀之也上則過極而亢不能無悔矣若以徳言則愈進愈髙此當爲聖而不可知之地又豈有可悔邪今橫渠専以聖人爲說己失本經之指又逐爻以爲漸進之意又非文言之義且其龍徳正中不在九二而在九三九二之徳博而化非進於九三則未免於非理非義之失而其取義前後相妨因繆益訛而轉不得其所矣【此先生答萬正淳書論橫渠乾卦之說其揮六爻之義尢爲明白並錄於此】

周易義附錄卷一﹤經部﹐易類﹐周易傳義附錄﹥

欽定四庫全書

周易傳義附錄卷二

宋董楷撰

上經

【坤下坤上】坤元亨利牝馬之貞

坤乾之對也四徳同而貞體則異幹以剛固爲貞坤則【一作以】柔順而【一作爲】貞牝馬柔順而健行故取其象曰牝馬之貞

程氏附錄利字不連牝馬爲義如雲利牝馬之貞則坤便只有三徳

君子有攸往

君子所行柔順而利且貞合坤徳也

先迷後得主利

陰從陽者也待唱而和陰而先陽則爲迷錯居後乃得其常也主利利萬物則主於坤生成皆地之功也臣道亦然君令臣行勞於事者臣之職也程氏附錄先迷後得是一句主利是一句蓋坤道惟是主利

西南得朋東北喪朋安貞吉【喪息浪反下同】

西南陰方東北陽方陰必從陽離喪其朋類乃能成化育之功而有安貞之吉得其常則安安於常則貞是以吉也

本義者偶也陰之數也坤者順也陰之性也注中者三畫卦之名也經中者六畫卦之名也陰之成形莫大於地此卦三畫皆偶故名坤而象地重之又得坤焉則是陰之純順之至故其名與象皆不易也牝馬順而健行者陽先陰後陽主義陰主利西南陰方東北陽方安順之爲也貞健之守也遇此卦者其占爲大亨而利以順健爲正如有所往則先迷後得而主於利往西南則得朋往東北則喪朋大抵能安於正則吉也

朱氏附錄乾主義坤便主利占得這卦便主利這事不是坤道主利萬物乃是此卦占得時主有利○乾卦元亨利貞便都好到坤只一半好全好故利永貞一半好故云利牝馬之貞卽是亦有不利者又曰利牝馬之正言利於柔順之正而不利於剛健之正利是个虛字西南得朋固是好了東北喪朋亦自不妨爲有慶坤比干都是折一半用防○問牝馬取其柔順健行之象坤順而言健何也曰守得這柔順亦堅確故有健象柔順而不堅確則不足以配幹矣○利牝馬之貞不可將利字自作一句後云主利卻當如此絕句伊川只爲泥四徳所以如此說不通○問坤彖辭君子有攸往何也曰此是虛句意在下句伊川只見彖傳辭押韻有柔順利貞君子攸行之語遂解云君子所行柔順而利且貞恐非也蓋言君子有所往先迷後得主利也○問東北喪朋西南得朋何也曰陰不比陽陰只理會得一半不似陽兼得陰故無所不利陰半用故得於西南喪於東北先迷後得亦然自王輔嗣以下皆不知此錯解了○先迷後得東北西南大槪是陰爲陽一半就前後言沒了前一截就四方言沒了東北一截陽卻是全體安貞之吉他這分段只到這里若更妄作以求全時便凶了在人亦當如此伊川說東北喪朋處但不知這處添得許多否○先生答袁機仲書曰來諭謂冬春爲陽夏秋爲陰以文王八卦論之則自西北之幹以至東方之震皆父與三男之位也自東南之巽以至西方之兌皆母與三女之位也故坤蹇解卦之彖辭皆以東北爲陽方西南爲陰方然則謂冬春爲陽夏秋爲陰亦是一說但說卦又以幹爲西北則陰有不盡乎西以巽爲東南則陽有不盡乎東又與三卦彖辭小不同【此以來書之說推之而說卦之文適與彖辭相爲表裏亦可以見此圖之出於文王也】陰體柔躁只爲他柔所以躁剛便不躁躁是欲動而不得動之意剛則便動矣柔躁不能自守所以說安貞吉

彖曰至哉坤元萬物資生乃順承天坤厚載物徳合無疆

資生之道可謂大矣幹旣稱大故坤稱至至義差緩不若大之盛也聖人於尊卑之辧謹嚴如此萬物資幹以始資坤以生父母之道也順承天施以成其功坤之厚徳持載萬物合於幹之無疆也程氏附錄天地之中理必相直則四邊當有空缺處空缺處如何地之下豈無天今所謂地者特於【一作爲】天中一物爾如雲气之聚以其久而不散也故爲對凡地動者只是气動凡所指地者【一作損】缺處只是土土亦一物爾不可言地更須要知坤元承天是地之道也

含光大品物咸亨牝馬地類行地無疆柔順利貞君子攸行

傳以含光大四者形容坤道猶乾之剛健中正純粹也含包容也寛裕也光昭明也大博厚也有此四者故能成承【一作順】天之功品物【一作類】咸得亨遂取牝馬爲象者以其柔順而健行地之類也行地無疆謂健也乾健坤順坤亦健乎曰非健何以配乾未有干行而坤止也其動也剛不害其爲柔也柔順而利貞乃坤徳也君子之所行也君子之道合坤徳也

先迷失道後順得常西南得朋乃與類行東北喪朋乃終有慶安貞之吉應地無疆

幹之用陽之爲也坤之用陰之爲也形而上曰天地之道形而下曰陰陽之功先迷後得以下言陰道也先唱則迷失陰道後和則順而得其常理西南陰方從其類得朋也東北陽方離其類喪朋也離其類而從陽則能成生物之功終有吉慶也與類行者本也從於陽者用也陰體柔躁故從於陽則能安貞而吉應地道之無疆也陰而不安貞豈能應地之道彖有三無疆蓋不同也徳合無疆天之不巳也應地無疆地之無窮也行地無疆馬之健行也

程氏附錄陰必從陽然後乃有終慶也

本義至哉坤元萬物資生乃順承天此以地道明坤之義而首言元也至極也比大義差緩始者气之始生者形之始順承天施地之道也坤厚載物徳合無疆含光大品物咸亨言亨也徳合無疆謂配幹也牝馬地類行地無疆柔順利貞君子攸行言利貞也馬幹之象而以爲地類者牝陰物而馬又行地之物也行地無疆則順而健矣柔順利貞坤之徳也君子攸行人之所行如坤之徳也所行如是則其占如下文所云也先迷失道後順得常西南得朋乃與類行東北喪朋乃終有慶陽大陰小陽得兼陰陰不得兼陽故坤之徳常減於幹之半也東北𨿽喪朋然反之西南則終有慶矣安貞之吉應地無疆安而且貞地之徳也

朱氏附錄資幹以始便資坤以生不爭得霎時閒幹底亨時坤底亦亨生是生物卽幹之所始者○利牝馬之貞本無四徳厎意彖中方有之彖中說四徳自不分曉前數句說元亨處卻說得分明後面幾句無理會牝馬地類行地無疆便是柔順利貞君子攸行本連下面緣他趂押韻後故說在此這般防難十分理會○問柔順利貞君子攸行如何曰柔順利貞坤之徳也君子而能柔順堅正則其所行𨿽先迷而後得𨿽東北喪朋反之西南則得朋而有慶○東北喪朋乃終有慶旣言終有慶則有慶不在今矣爲他是个柔順防物東北陽方非他所安之地如慢水中魚去急水中不得自是喪朋喪朋於東北則必反於西南是終有慶也正如先迷後得爲他柔順故先迷柔順而不失乎健故後得所以卦下言利牝馬之貞喪朋先迷便是牝有慶後得便是馬將牝馬字分開卻形容得意思又曰牝馬柔順故先迷而喪朋然馬健行卻後得而有慶牝馬不可分爲二今姑分以見其義○未有干行而坤止此說是且如乾施物坤不應則不能生物旣會生物便是動若不是他健後如何配幹只是健得來順

象曰地勢坤君子以厚徳載物

坤道之大猶幹也非聖人孰能體之地厚而其勢順傾故取其順厚之象而云地勢坤也君子觀坤厚之象以深厚之徳容載庶物

本義地坤之象亦一而已故不言重而言其勢之順則見其髙下相因之無窮至順極厚而無所不載也

朱氏附錄地之勢常有順防道理且如這个平地前面便有坡陁處突然起防也自順○問地勢猶言髙下相因之勢以其順且厚否曰髙下相因只是順若厚又是一个道理然惟其厚所以上下只管相因去只見得地順若是薄防物髙下只管相因則傾陷了不能如此之無窮矣惟其髙下相因無窮所以爲至順也君子體之惟至厚爲能載物天行甚健故君子法之以自彊不息地勢至順故君子體之以厚徳載物○問坤言地勢猶干言天行天行健猶言地勢順然大象幹不言幹而言健坤不言順而言坤說者𨿽多究竟如何曰此不必論只是當時下字時偶不同必欲求說則鑿卻反晦了當理會防

初六履霜堅冰至

陰爻稱六陰之盛也八則陽生矣非純盛也陰始生於下至微也聖人於陰之始生以其將長則爲之戒陰之始凝而爲霜履霜則當知陰漸盛而至堅冰矣猶小人始𨿽甚微不可使長長則至於盛也

本義六陰爻之名陰數六老而八少故謂陰爻爲六也霜陰气所結盛則水凍而爲冰此爻陰始生於下其端甚微而其勢必盛故其象如履霜則知堅冰之將至也夫陰陽者造化之本不能相無而消長有常亦非人所能損益也然陽主生陰主殺則其類有淑慝之分焉故聖人作易於其不能相無者旣以健順仁義之屬明之而無所偏主至其消長之際淑慝之分則未嘗不致其扶陽抑陰之意焉蓋所以贊化育而參天地者其旨深矣不言其占者謹微之意巳可見於象中矣

朱氏附錄陰陽有以動靜言者有以善惡言者如乾元資始坤元資生則獨陽不生獨陰不成造化周流須是並用如履霜堅冰至則一陰之生便如一賊這道理在人如何看直看是一般道理橫看是一般道理所以謂之易○問履霜堅冰至曰陰陽者造化之本所不能無但有淑慝之分蓋陽淑而陰慝陽好而陰不好也猶有晝必有夜有暑必有寒有春夏必有秋冬人有少必有老其消長有常人亦不能損益也但聖人參天地贊化育於此必有道故觀履霜堅冰至之象必有謹微之意所以扶陽而抑陰也○盈天地之閒所以爲造化者陰陽二气之始終盛衰而巳陽生於北長於東而盛於南陰始於南中於西而終於北故陽常居左而以生育長養爲功其類則爲剛爲明爲公爲義而凡君子之道屬焉陰常居右而以夷傷慘殺爲事其類則爲柔爲暗爲私爲利而凡小人之道屬焉聖人作易畫卦系辭於其進退消長之際所以示人者深矣又曰易中說到陽處便扶助推移他說到陰處便抑遏壅絕他○又曰聖人作易常以陽爲君子而引翼扶持惟恐其不盛陰爲小人而排擯抑黜惟恐其不衰○問履霜堅冰何以不著占象曰此自分曉占者目前未見有害卻有未萌之禍所冝戒謹

象曰履霜堅冰陰始凝也馴致其道至堅冰也傳陰始凝而爲霜漸盛則至於堅冰【一有也字】小人𨿽微長則漸至於盛故戒於初馴謂習習而至於盛習因循也

本義按魏志作初六履霜今當從之馴順習也

六二直方大不習無不利

傳二陰位在下故爲坤之主統言坤道中正在下地之道也以直方大三者形容其徳用盡地之道矣由直方大故不習而無所不利不習謂其自然在坤道則莫之爲而爲也在聖人則從容中道也直方大孟子所謂至大至剛以直也在坤體故以方易剛猶貞加牝馬也言气則先大大气之體也於坤則先直方由直方而大也直方大足以盡地道在人識之耳乾坤純體以位相應二坤之主故不取五應不以君道處五也幹則二五相應程氏附錄至大至剛以直此三者不可缺一缺一便不是浩然之气如坤所謂直方大是也但坤卦不可言剛言剛則害坤體然孔子於文言又曰坤至柔而動也剛方卽剛也又曰浩然之气難識須要認得當行不慊於心之時自然有此气象然亦未盡須是見至大至剛以直之三徳方始見浩然之气若要見時且看取地道坤六二直方大不習無不利方便是剛大便是大直便是直於坤不言剛而言方者言剛則害於地道故下【一作不】復云至柔而動也剛以其先言柔而後云剛無害大只是對小而言是大也剛只是對柔而言是剛也直只是對曲而言是直也如此自然不習無不利坤之六二隻爲巳是地道又是二又是六地道之精純者至如六五便不同欲得學者且只看取地道坤𨿽是學者之事然亦有聖人之道【幹九二是聖人之事坤六二是學者之事】聖賢之道其無二但至【一作只】有深淺大小○介甫解直方大云因物之性而生之直也成物之形而不可易方也人見似好只是不識理如此是物先有个性坤因而生之是甚義理全不識也

本義柔順正固坤之直也賦形有定坤之方也徳合無疆坤之大也六二柔順而中正又得坤道之純者故其徳內直外方而又盛大不待學習而無不利占者有其徳則其占如是也

朱氏附錄坤卦中惟這一爻最純粹蓋五𨿽尊位卻是陽爻破了體了四重陰而不中三又不正惟此爻得中正所以就這說个直方大此是說坤卦之本體然而本意卻是教人知道這爻有這个徳不待習學而無不利人占得這个時若能直能方能大則亦不習無不利卻不是要明坤道伊川有這个病從頭到尾皆然○占者有直方大之徳則不習而無不利占者無此徳卽𨿽習而不利也如奢侈之人而得共儉則吉之占明不共儉者是占爲不吉也他皆放此如此看自然意思活○孟子浩然之气要處只在集義是浩然之气生處大剛與直伊川須要說是三个何也或言欲配直方大三徳曰坤直方自是要敬以直內義以方外大自是敬義立而徳不孤也又一說或三或五豈有定例○問坤六二爻傳曰由直方而大竊意六是坤之本體安得由直方而後大邪曰直方大是坤有此三徳若就人事上說則是敬義立而徳不孤豈非由直方而後大邪

象曰六二之動直以方也不習無不利地道光也傳承天而動直以方耳直方則大矣直方之義其大無窮地道光顯其功順成豈習而後利哉朱氏附錄問坤之六二之動直方曰方是一定不變之意坤受天之气而生物故其直止是一定

六三含章可貞或從王事無成有終

傳三居下之上得位者也爲臣之道當含晦其章美有善則歸之於君乃可常而得正上無忌惡之心下得柔【一作恭】順之道也可貞謂可貞固守之又可以常久而無悔咎【一作吝】也或從上之事不敢當其成功惟奉事以守其終耳守職以終其事【一有者字】臣之道也

本義六陰三陽內含章美可貞以守然居下之上不終含藏故或時出而從上之事則始𨿽無成而後必有終爻有此象故戒占者有此徳則如此占也

朱氏附錄六三之爻有陽所以言含章若無陽何由有章含章爲是有陽半動半靜之爻若六四則渾是柔了所以括囊

象曰含章可貞以時發也

傳夫子懼人之守文而不達義也又從而明之言爲臣處下之道不當有其功善必含晦其美乃正而可常然義所當爲者則以時而發不有其功耳不失其冝乃以時也非含藏終不爲也含而不爲不盡忠者也

或從王事知光大也【知音智】

傳象只舉上句解義則並及下文他卦皆然或從王事而能無成有終者是其知之光大也惟其知之光大故能含晦淺暗之人有善惟恐人之不知豈能含章也

六四括囊無咎無譽

四居近五之位而無相得之義乃上下閉隔之時其自處以正危疑之地也若晦藏其知如括結囊口而不露則可得無咎不然則有害也旣晦藏則無譽矣

程氏附錄問括囊事還做得在位使否先生曰六四位是在上然坤之六四卻是重陰故云賢人隱便做不得在位

本義括囊言結囊口而不出也譽者過實之名謹密如是則無咎而亦無譽矣六四重陰不中故其象占如此蓋或事當謹密或時當隱遁也

朱氏附錄問重陰不中何以見其有括囊之象曰陰而又陰其結塞不開則爲括囊矣○坤六四爻不止言大臣事在位者便當去未仕者便當隱

象曰括囊無咎愼不害也

能愼如此則無害也

六五黃裳元吉

傳坤𨿽臣道五實君位故爲之戒云黃裳元吉黃中色裳下服守中而居下則元吉謂守其分也元大而善也爻象惟言守中居下則元吉不盡發其義也黃裳旣元吉則居尊爲天下大凶可知後之人未達則此義晦矣不得不辯也五尊位也在他卦六居五或爲柔順或爲文明或爲暗弱在坤則爲居尊位陰者臣道也婦道也臣居尊位羿莽是也猶可言也婦居尊位女媧氏武氏是也非常之變【一作大】不可言也故有黃裳之戒而不盡言也或疑在革湯武之事猶盡言之獨於此不言何也曰廢興理之常也以陰居尊位非常之變也

本義黃中色裳下飾六五以陰居尊中順之徳充諸內而見於外故其象如此而其占爲大善之吉也占者徳必如是則其占亦如是矣春秋傳南蒯將叛筮得此爻以爲大吉子服惠伯曰忠信之事則可不然必敗外彊內溫忠也和以率貞信也故曰黃裳元吉黃中之色也裳下之飾也元善之長也中不忠不得其色下不共不得其飾事不善不得其極且夫易不可以占險三者有闕筮𨿽當未也後蒯果敗此可以見占法矣

朱氏附錄六五黃裳元吉這是居中處下之道幹之九五自是剛健防道理坤之六五自是柔順防道理各隨他陰陽自有一个道理其爲九六不同所以在五處亦不同這个五之柔順從六里來○問黃裳元吉伊川解作聖人示戒並舉女媧氏武后之事今考本文無此象這又是象外立教之意否曰不曉這意看來伊川要立議論教人可向別處說不可硬配在易上說此爻何曾有這義都是硬入這意所以說得絮了

象曰黃裳元吉文在中也

黃中之文在中不過也內積至美而居下故爲元吉

本義文在中而見於外也

上六龍戰於野其血黃

傳陰從陽者也然盛極則抗而爭六旣極矣復進不已則必戰故云戰於野野謂進至於外也旣敵矣必皆傷故其血黃

本義陰盛之極至與陽爭兩敗俱傷其象如此占者如是其凶可知

朱氏附錄問幹上九只言亢坤上六卻言戰何也曰幹無對待只有幹而已故不言坤則不可無干陰體不足常虧欠若無干便沒上截大抵陰陽二物本別無陰只陽盡處便是陰

象曰龍戰於野其道窮也

陰盛至於窮極則必爭而傷也

用六利永貞

坤之用六猶幹之用九用陰之道也陰道柔而難常故用六之道利在常永貞固

本義用六言凡得陰爻者皆用六而不用八亦通例也以此卦純陰而居首故發之遇此卦而六爻俱變者其占如此辭蓋陰柔而不能固守變而爲陽則能永貞矣故戒占者以利永貞卽幹之利貞也自坤而變故不足於元亨云

朱氏附錄坤利在永貞不知有何闗捩子這坤卻不得見他元亨只得他永貞坤之本卦固自有元亨變卦卻無

象曰用六永貞以大終也

陰旣貞固不足則不能永終故用六之道利在盛大於終能大於終乃永貞也

本義初陰后陽故曰大終也

朱氏附錄陽爲大陰爲小大過小過之類皆是以陰陽而言坤六爻皆陰其始本小到此陰皆變爲陽矣所謂以大終也言始小而終大

文言曰坤至柔而動也剛至靜而徳方後得主而有常含萬物而化光坤道其順乎承天而時行

坤道至柔而其動則剛坤體至靜而其徳則方動剛故應干不違徳方故生物有常陰之道不唱而和故居後爲得而主利成萬物坤之常也含容萬類其功化光大也主字下脫利字坤道其順乎承天而時行承天之施行不違時贊坤道之順也本義坤至柔而動也剛至靜而徳方剛方釋牝馬之貞也方謂生物有常後得主而有常程曰主下當有利字含萬物而化光復明亨義坤道其順乎承天而時行復明順承天之義○此以上申彖傳之意

朱氏附錄坤至柔而動也剛坤只是承天如一气之施坤則盡能發生承載非剛安能如此○問坤至柔而動也剛至靜而徳方程傳云坤道至柔而動則剛坤體至靜而徳則方柔與剛相反靜與方疑相似何也曰靜無形方有體方謂生物有常言其徳方正一定確然不易而生物有常也靜言其體則不可得見方言其徳則是其著也

積善之家必有餘慶積不善之家必有餘殃臣弒其君子弒其父非一朝一夕之故其所由來者漸矣由辯之不早辯也易曰履霜堅冰至蓋言順也

天下之事未有不由積而成家之所積者善則福慶及於子孫所積不善則災殃流於後世其大至於弒逆之禍皆因積累而至非朝夕所能成也明者則知漸不可長小積成大辯之於早不使順長故天下之惡無由而成乃知霜冰之戒也霜而至於【一無於字】冰小惡而至於【一無於字】大皆事勢之順長也

本義古字順愼通用按此當作愼言當辯之於微也

朱氏附錄陰陽皆自微至著不是陰便積著陽便合下具足此處亦不說這个意履霜堅冰只是說微時便須著愼來所以說蓋言愼也由辯之不早辯李光祖云不早辯他直到得郎當了卻方辯剗地激成事來此說最好

直其正也方其義也君子敬以直內義以方外敬義立而徳不孤直方大不習無不利則不疑其所行也直言其正也方言其義也君子主敬以直其內守義以方其外敬立而【一作則】內直義形而【一作則】外方義形於外非在外也敬義旣立其徳盛矣不期大而大矣徳不孤也無所用而不周無所施而不利孰爲疑乎

程氏附錄敬以直內有主於內則虛自然無非僻之心如是則安得不虛必有事焉須把鏡來做件事著此道最是簡最是易又省工夫爲此語𨿽近似常人所論然持之【一本有久字】必別又曰切要之道無如敬以直內○心敬則內自直○須是直內乃是主一之義至於不敢欺不敢慢尙不愧於屋漏皆是敬之事也但存此涵養久之自然天理明○中心斯須不和不樂則鄙詐之心入之矣此與敬以直內同理謂敬爲和樂則不可然敬須和樂只是中心沒事也○彥明嘗言先生教人只是專令用敬以直內若用此理則百事不敢輕爲不敢妄作不愧屋漏矣習之旣久自然有所得也因說往年先生歸自涪陵日日見之一日因讀易至敬以直內處因問先生不習無不利時則更無睹當更無計校也邪先生深以爲然且曰不易見得如此且更涵養不要輕說○敬以直內義以方外合內外之道也【釋氏內外之道不備者也】又曰君子敬以直內義以方外爲學本○坤六二文言云云坤道也誠爲統體敬爲用敬則內自直誠合內外之道則萬物流形故義以方外○孟子曰仁也者人也合而言之道也中庸所謂率性之謂道是也仁者人此者也敬以直內義以方外仁也若以敬直內則便不直矣行仁義豈有直乎必有事焉而勿正則直也夫能敬以直內義以方外則與物同矣故曰敬義立而徳不孤是以仁者無對放之東海而準放之西海而準放之南海而準放之北海而準○敬義夾持直上達天徳自此○問敬義何別敬只是持己之道義便知有是非順理而行是爲義也若只守一个敬不是集義卻是都無事也且如欲爲孝不成只守著一个孝字須是知所以爲孝之道所以侍奉當如何溫凊當如何然後能盡孝道也又問義只在事上如何曰內外一理豈持事上求合義也○問人有專務敬以直內不務方外何如曰有諸中者必形諸外惟恐不直內內直則外必方○敬以直內義以方外與徳不孤一也爲善者以類應有朋自逺方來充之至於塞乎天地皆不孤也○徳不孤與物同故不孤也學者不必逺求近取諸身只明人理敬而巳矣便是約處易之乾卦言聖人之學坤卦言賢人之學惟言敬以直內義以方外敬義立而徳不孤至於聖人亦止如是更無別途

本義此以學言之也正謂本體義謂裁制敬則本體之守也直內方外程備矣不孤言大也疑故習而後利不疑則何假於習

朱氏附錄坤六二直方大不習無不利文言將敬字解直字將義字解方字敬義立而徳不孤卽解大字也敬而無義則做事出來必錯了只義而無敬則無本何以爲義皆是孤也須是敬義立方不孤以之事君則忠於君以之事親則恱於親以之交朋友則信於朋友自然不習無不利也方外之方謂有義以處之事皆合冝移易不得如物之方截然不可動若圓物則可運而轉也○直是直上直下胸中無纖毫委曲方是割截方整之意又曰義以方外是見得是處決定是恁地不是處決定不恁地截然方方正正○敬以直內是持守工夫義以方外是講學工夫○未有事時只說敬以直內若事物之來當辧別一个是非敬譬如鏡義便是能照防又曰有人專要就寂然不動上理會及其應事卻顚倒又牽動他寂然防又有人專要理會事卻於根本上全無工夫須是徹上徹下表裏洞徹如敬以直內便義以方外義以方外便敬以直內又曰敬義工夫不可偏廢彼專務集義而不知主敬者固有虛驕急迫之病而所謂義者或非其義矣然專言主敬而不知就日用閒念慮起處分別其公私義利之所在而決取捨之幾焉則亦未免於昬憒雜擾而所謂敬者有非其敬矣○敬義只是一事如兩腳立定是敬才行是義合目是敬開眼見物便是義○敬以養其心無一毫私念可以言直矣由此而所施各得其當是之謂義又曰須是將敬來做本領涵養得貫通時才敬以直內義以方外又曰若無敬也不知義之所在又曰敬以直內便能義以方外能義以方外便是敬以直內○或問君子敬以直內義以方外伊川謂主一之謂敬無適之謂一而不涵義之意莫須當明敬中有義義自敬出之意方好曰亦不必如此說主一之謂敬只是心專一不以他念亂之每遇事與至誠專一做去卽是主一之義但旣有敬之名則須著還他敬字旣有義之名則須是還他義字二者相濟則無失此乃理也若欲並合謂義自敬出則聖人何不只言敬字便了旣又言義字則須與尋義字意始得○敬以直內義以方外八个字一生受用不窮○敬立而內自直義形而外自方若欲以敬要去直內以義要去方外則非矣○問義形而外方曰義是心頭斷事防心斷於內而外便方正萬物各得其冝○問程子曰敬以直內義以方外仁也如何這處便謂之仁曰會到私欲淨盡天理流行處皆可謂之仁如博學篤志切問近思能如是則便可爲仁如克己復禮亦是仁出門如見大賔使民如承大祭亦是仁居處恭執事敬與人忠亦是仁看從路入做到極處皆是仁○徳不孤易中所說與論語不同徳盛逢原者易之說也善以類應者論語之說也各指所之不可偏用○不疑所行不疑方可入幹知處

陰𨿽有美含之以從王事弗敢成也地道也妻道也臣道也地道無成而代有終也

爲下之道不居其功含晦其章美以從王事代上以終其事而不敢有其成功也猶地道代天終物而成功則主於天也妻道亦然

天地變化艸木蕃天地閉賢人隱易曰括囊無咎無譽蓋言謹也

傳四居上近君而無相得之義故爲隔絕之象天地交感則變化萬物艸木蕃盛君臣相際而道亨天地閉隔則萬物不遂君臣道絕賢者隱遁四於閉隔之時括囊晦藏則𨿽無令譽可得無咎言當謹自守也

程氏附錄維天之命於穆不巳不其忠乎天地變化艸木蕃不其恕乎○或問明道先生如何斯可謂之恕先生曰充擴得去則爲恕心如何是充擴得去防气象曰天地變化艸木蕃充擴不去時如何曰天地閉賢人隱

朱氏附錄艸木蕃如說艸木暢茂

君子黃中通理正位居體美在其中而暢於四支發於事業美之至也

傳黃中文居中也君子文中而達於理居正位而不失爲下之體五尊位在坤則惟【一作故惟】取中正之義美積於中而通暢於四體發見於事業徳美之至盛也

本義君子黃中通理黃中言中徳在內釋黃字之義也正位居體𨿽在尊位而居下體釋裳字之義也美在其中而暢於四支發於事業美之至也美在其中復釋黃中暢於四支復釋居體

朱氏附錄二在下方是就工夫處說文言云不疑其所行是也五得尊位則是就他成就處說所以云美在其中而暢於四支發於事業美之至也

陰疑於陽必戰爲其嫌於無陽也故稱龍焉猶未離其類也故稱血焉夫黃者天地之雜也天而地黃

陽大陰小陰必從陽陰旣盛極與陽偕矣是疑於陽也不相從則必戰卦𨿽純陰恐疑無陽故稱龍見其與陽戰也於野進不巳而至於外也盛極而進不巳則戰矣𨿽盛極不離陰類也而與陽爭其傷可知故稱血陰旣盛極至與陽爭𨿽陽不能無傷故其血黃黃天地之色謂皆傷也本義疑謂鈞敵而無小大之差也坤𨿽無陽然陽未嘗無也血陰屬蓋气陽而血陰也黃天地之正色言陰陽皆傷也○此以上申象傳之意朱氏附錄坤六爻𨿽有重輕大槪皆是持守收斂畏謹防意

程氏附錄乾坤古無此二字作易者特立此二字以明難明之道【乾坤毀則無以見易須以意明之】以此形容天地間事○忠信所以進徳修辭立其誠所以居業者乾道也敬以直內義以方外者坤道也○幹是聖人道理坤是賢人道理○幹是聖人之分也可欲之善屬焉坤學者之分也有諸巳之信屬焉

朱氏附錄乾坤只是卦名幹只是个健坤只是个順純是陽所以健純是陰所以順至健者惟天至順者惟地所以後來取象幹便爲天坤便爲地○幹九二是聖人之學可欲之善屬焉可欲之善是自然道理未曾犯手處故曰聖人之學坤六二是賢人之學有諸巳之信屬焉便須執持保守依文按本做故曰賢人之學忠信進徳修辭立誠乾道也是流行發用朴實頭便做將去是健之義敬以直內義以方外坤道也便只簡靜循守是順之義大率乾是做坤是守乾如活龍相似气焰猛烈故九五便言飛龍在天文言解得活潑潑地到坤便說得善了只說黃裳元吉文言亦只說黃中通理正位居體而已凡看易牢記陰陽兩字看乾坤牢記健順二字便永不失錯○乾卦連致知格物誠意正心都說了坤卦只說个持守柔順貞固而已坤卦是个無頭物事事事都不能爲首只是循規蹈矩依而行之乾父坤母意亦可見乾卦如創業之君坤卦如守成之君幹如蕭何坤如曹參如雲先迷後得先迷者無首也後獲迷於先而獲於後也幹則不言所利坤則利牝馬之貞每每不同所以康節云乾無十坤無一干至九止奇數也坤耦數也或云幹無十者有坤以承之坤無一者有幹以首之曰然幹便帶了个知防意思帶了个健防意思所謂進徳又是他心中已得這个道理了到坤便有个順防意思便只蒙幹之知更不說个知字只說敬義夾持做去防已後事○乾道更多得上面半截坤只是後面半截忠信進徳前面更有一段工夫○乾卦分明是先見得這个透徹便一直做將去如忠信所以進徳至可與存義也都是徑前做去有勇猛嚴厲斬截剛果之意須是見得方能恁地又如樂則行之憂則違之確乎其不可拔亦是這般剛決意思所以生知者分明是合下便見得透故其健自然如此更著力不得坤卦則未到這地位敬以直內義以方外未免緊帖把捉有持守防意不似乾卦見得來透徹○幹從知處說坤從守處說○乾道奮發而有爲坤道靜重而有守○問乾一畫坤兩畫如何曰觀幹一而實與坤二而虛之說可見幹只是一个物事充實徧滿坤便有開闔幹气上來時坤便開從兩邊去如兩扇門相似正如扇之運風甑之蒸飯扇甑坤風與蒸漧之气也○物物有乾坤之象𨿽至微至隱纖毫之物亦無有無者子細推之皆可見○乾坤陰陽以位相對言固只一般然以分而言乾尊而坤卑陽尊而陰卑不可並也以一家言之父母固皆尊然母終不可以並乎父所謂尊無二上也○論乾坤必先乾而後坤然又常以靜者爲主故復卦一陽來復乃自靜來○問如幹初九潛龍是象勿用是占辭坤六五黃裳是象元吉是占辭甚分明至若坤初六履霜堅冰至六二直方大不習無不利六三含章可貞或從王事無成有終上六龍戰於野其血黃皆是舉象而占意巳見於象中此又別是一例如何曰象占例不一有占意只見於象中者亦自可見如乾初九坤六四此至分明易見者如直方大惟直方故能大所謂敬義立而徳不孤六二有直方大之象占者有此徳而得此爻則不習而無不利矣言不待學習而無不利也故謂直方大爲象不習無不利爲占辭亦可然直方故能大故不習無不利象旣如此占者亦不離此意矣六三陰居陽位本是陰帶些陽故爲含章之象又貞以守則爲陰象矣或從王事者以居下卦之上不終含藏故有或時出從王事之象無成有終者不居其成而能有終也在人臣用之則爲不居其成而能有終之象在占者用之則爲始𨿽無成而能有終也此亦占意巳見於象中者六四重陰不中故有括囊之象無咎無譽亦是象中巳見占意又曰易有象辭有占辭有象占相渾之辭○伊川云卦爻有相應看來不相應者多且如乾卦如其說時除了二與五之外初何嘗應四三何嘗應上坤卦更都不見相應此似不通○先就乾坤上看得本意了則後面皆有通路○問乾坤大過頤坎離中孚小過八卦畨覆不成別卦是如何曰八卦便只是六卦乾坤坎離是四正卦兌便是番轉防巽震便是畨轉防艮六十四卦只八卦是正卦余便只二十八卦畨轉爲五十六卦中孚便是个大防離小過是个大防坎又曰中孚是个雙夾防離小過是个雙夾防坎大過是个厚畫防坎頥是个厚畫防離【三畫之卦只是六卦卽六畫之卦以正卦八加反卦二十有八爲三十有六六六三十六也邵子謂之暗卦小成之卦八卽大成之卦六十四八八六十四也三十六與六十四同】卦有反有對乾坤坎離是反艮兌震巽是對乾坤坎離倒轉也只是四卦艮兌震巽倒轉則爲中孚頥小過大過其餘皆是對卦

【震下坎上】

屯序卦曰【一無曰字】有天地然後萬物生焉盈天地之閒者惟萬物故受之以屯屯者盈也屯者物之始生也萬物始生鬱結未通故爲盈塞於天地之閒至通暢茂盛則塞意亡矣天地生萬物屯物之始生故繼乾坤之後以二象言之云雷之興陰陽始交也以二體言之震始交於下坎始交於中陰陽相交乃成云雷陰陽始交云雷相應而未成澤故爲屯若巳成澤則爲解也又動於險中亦屯之義陰陽不交則爲否始交而未暢則爲屯在時則天下屯難未亨泰之時也

屯元亨利貞勿用有攸往利建侯

屯有大亨之道而處之利在貞【一作正】固非貞【一作正】固何以濟屯方屯之時未可有所往也天下之屯豈獨力所能濟必廣資輔助故利建侯也本義震坎皆三畫卦之名震一陽動於二陰之下故其徳爲動其象爲雷坎一陽陷於二陰之閒故其徳爲陷爲險其象爲雲爲雨爲水屯六畫卦之名也難也物始生而未通之意故其爲字象屮穿地始出而未申也其卦以震遇坎乾坤始交而遇險陷故其名爲屯震動在下坎險在上是能動乎險中能動𨿽可以亨而在險則冝守正而未可遽進故筮得之者其占爲大亨而利於正但未可遽有所往耳又初九陽居陰下而爲成卦之主是能以賢下人得民而可君之象故筮立君者遇之則吉也

朱氏附錄問程只言冝建侯輔助如何曰易只有三處言利建侯屯兩言之豫一言之皆言立君左氏分明有立君之說衞公子元遇屯則可見矣○有一例成卦之主皆說於彖辭下如屯之初九利建侯大有之五同人之二皆如此

彖曰屯剛柔始交而難生動乎險中【難乃旦反卦內同】以云雷二象言之則剛柔始交也以坎震二體言之動乎險中也剛柔始交未能通暢則艱屯故云難生又動於險中爲艱屯之義

大亨貞雷雨之動滿盈

所謂大亨而貞【一作正】者雷雨之動滿盈也陰陽始交則艱屯未能通暢及其和洽則成雷雨滿盈於天地之閒生物乃遂屯有大亨之道也所以能大亨由夫【一無夫字】貞也非貞固安能出屯人之處屯有致大亨之道亦在夫【一無夫字】貞固也

天造艸昧冝建侯而不寧

上文【一有旣字】言【一有夫字】天地生物之義【一有是以字】此言時事天造謂時運也艸艸亂無倫序昧冥昧不明當此時運所冝建立輔助則可以濟屯𨿽建侯自輔又當憂勤兢畏不遑寧處聖人之深戒也本義屯剛柔始交而難生以二體釋卦名義始交謂震難生謂坎動乎險中大亨貞以二體之徳釋卦辭動震之爲也險坎之地也自此以下釋元亨利貞乃用文王本意雷雨之動滿盈天造艸昧冝建侯而不寧以二體之象釋卦詞雷震象雨坎象天造猶言天運艸雜亂昧冥晦也陰陽交而雷雨作雜亂冥晦塞乎兩閒天下未定名分未明冝立君以統治而未可遽謂安寧之時也不取初九爻義者取義多端姑舉其一也

朱氏附錄問屯彖辭曰剛柔始交而難生本義云始交謂震難生謂坎程以云雷之象爲始交謂震始交於下坎始交於中如何曰剛柔始交只指震言所謂震一索而得男也此三句各有所指剛柔始交而難生是以二體釋卦名義動乎險中大亨貞是以二體之徳釋卦辭雷雨之動滿盈天造艸昧冝建侯而不寧是以二體之象釋卦辭只如此看甚明緣後來說者交雜混了故覺語意重復○剛柔始交是震此是山說○易中說卦爻多只是說剛柔這是半就人事上說去連陰陽上面不全就陰陽上說卦爻是有形質了陰陽全是气彖辭所說剛柔半在人事上○問屯彖本義下有云自此以下釋元亨利貞皆用文王本意何也曰文王本意說乾元亨利貞只是說乾道大通而至正故筮得者其占當得大通而利於正固至孔子方作四徳言後人不知將謂文王作易便作四徳說卽非也如屯卦所謂元亨利貞者以其能動卽可以亨而在險則冝守正故筮得之者其占爲大亨而利於正初非謂徳也故孔子釋此彖辭只曰動乎險中大亨貞是用文王本意釋之也○雷雨之動滿盈亦是郁塞防意思○天造艸昧冝建侯而不寧孔子又是別發出一道理說當此擾攘之時不可無君故須立君○問冝建侯而不寧豈以有動而遇險之象邪曰聖人見有此象故又因以爲戒曰冝立君而又不可遽謂安寧也

象曰云雷屯君子以經綸

傳坎不雲雨而雲云者雲爲雨而未成者也未能成雨所以爲屯君子觀屯之象經綸天下之事以濟於屯【一無屯字】難經緯綸緝謂營爲也

本義坎不言水而言云者未通之意經綸治絲之事經引之綸理之也屯難之世君子有爲之時也朱氏附錄問屯需二象皆陰陽未和洽成雨之象也然屯言君子以經綸而需乃言飲食宴樂何也曰需是緩意在他無所致力只得飲食宴樂屯是物之始生象艸木初出地之狀其初出時欲破地面而出不無齟齬艱難故當爲經綸其義所以不同也

初九磐桓利居貞利建侯

初以陽爻在下乃剛明之才當屯難之世居下位者也未能便往濟屯故磐桓也方屯之初不磐桓而遽進則犯難矣故冝居正而固其志凡人處屯難則鮮能守正苟無貞固之守則將失義安能濟時之屯乎居屯之世方屯於下所冝有助乃居屯濟屯之道也故取建侯之義謂求輔助也本義磐桓難進之貌屯難之初以陽在下又居動體而上應陰柔險陷之爻故有磐桓之象然居得其正故其占利於居貞又本成卦之主以陽下陰爲民所歸侯之象也故其象又如此而占者如是則利建以爲侯也

朱氏附錄問屯彖云利建侯而本義取初九陽居陰下爲成卦之主何也曰此彖辭一句蓋取初九一爻之義初九一爻蓋成卦之主也一陽居二陰之下有以賢下人之象有爲民歸往之象【陰從陽也】故冝立君故象曰以貴下賤大得民也此意甚好○問初九利建侯注云占者如是則利建以爲侯此爻之占與卦辭異未知其指曰卦辭通論一卦所謂侯者乃屬他人卽爻之初九也爻辭專言一爻所謂侯者乃其自已故不同也○問屯利建侯此占恐與乾卦利見大人同例亦是占者與爻相爲主賔也曰然但此亦大防如此到占得時又看如何若是自卜爲君者得之則所謂建侯者乃已也若是大臣卜立君者得之則所謂建侯者乃君也緣易本不是个繃定防文字所以曰不可爲典要問占者固如此恐作易者須有定論曰也只是看一時閒見得个意思如何耳

象曰𨿽磐桓志行正也

賢人在下時苟未利𨿽磐桓未能遂往濟時之屯然有濟屯之志與濟屯之用志在行其正也

以貴下賤大得民也【下遐嫁反】

九當屯難之時以陽而來居陰下爲以貴下賤之象方屯之時陰柔不能自存有一剛陽之才眾所歸從也更能自處卑下所以大得民也或疑方屯於下何有貴乎夫以剛明之才而下於陰柔以能濟屯之才而下於不能乃以貴下賤也況陽之於陰自爲貴乎

六二屯如邅如乘馬班如匪寇防媾女子貞不字十年乃字【邅張連反媾古後反六四同】

傳二以陰柔居屯之世𨿽正【一作五】應在上而逼於初剛故屯難邅回如辭【一有助字】也乘馬欲行也欲從正應而復班如不能進也班分布之義下馬爲班與馬異處也二當屯世𨿽不能自濟而居中得正有應在上不失義者也然逼近於初陰乃陽所求柔者剛所陵柔當屯時固難自濟又爲剛陽所逼故爲難也設匪逼於寇難則往求於防媾矣防媾正應也寇非理而至者二守中正不茍合於初所以不字茍貞【一作正】固不易至於十年屯極必通乃獲正應而字育矣以女子陰柔苟能守其志節久必獲通況君子守道不回乎初爲賢明剛正之人而爲寇以侵逼於人何也曰此自據二以柔近剛而爲義更不計初之徳如何也易之取義如此本義班分布不進之貌字許嫁也禮曰女子許嫁笄而字六二陰柔中正有應於上而乘初剛故爲所難而邅回不進然初非爲寇也乃求與已爲防媾耳但巳守正故不之許至於十年數窮理極則妄求者去正應者合而可許矣爻有此象故因以戒占者

朱氏附錄問初九以陽在下而居動體上應六四陰柔險陷之爻固爲磐桓之象然六二屯如邅如乘馬班如亦似有磐桓意曰磐桓只是欲進而難進貌若六二則有險難矣蓋乘初九之剛下爲陽逼故爲所難而邅回不進○問匪寇防媾程傳謂設匪逼於寇難則往求於防媾此說如何曰某舊二十許嵗時讀至此便疑此語有病只是別無他說可據只得且隨他說然每不滿後來方見得不然蓋此四字文義不應必如此費力解也六二乘初九之剛下爲陽所逼然非爲寇也乃來求巳爲防媾耳此防媾與巳皆正指六二也○耿氏解女子貞不字作許嫁笄而字貞不字者謂未許嫁也卻與防媾之義相通亦說得有理伊川說作字育之字○問十年乃字曰易中此等取象不可曉如說十年三年七日八月等處皆必有所指但今不可穿鑿姑闕之可也

象曰六二之難乘剛也十年乃字反常也【難乃旦反】六二居屯之時而又乘剛爲剛陽所逼是其患難也至於十年則難久必通矣乃得反其常與正應合也十數之終也

六三卽鹿無虞惟入於林中君子幾不如舎往吝【幾音機舎音捨象同】

六三以陰【一無陰字】柔居剛柔旣不能安屯居剛而不中正則妄動𨿽貪於所求旣不足以自濟又無應援將安之乎如卽鹿而無虞人也入山林者必有虞人以導之無導之者則惟陷入於林莽中君子見事之幾微不若舎而勿逐往則徒取窮吝而已

本義陰柔居下不中不正上無正應妄行取困爲逐鹿無虞陷入林中之象君子見幾不如舎去若往逐不捨必致羞吝戒占者冝如是也

朱氏附錄問卽鹿無虞曰虞只是虞人六三陰柔在下而居陽位陰不安於陰則貪求陽欲乘陰卽妄行故不中不正又上無正應妄行取困所以爲卽鹿無虞陷入林中之象

象曰卽鹿無虞以從禽也君子捨之往吝窮也傳事不可而妄動以從欲也無虞而卽鹿以貪禽也當屯之時不可動而動猶無虞而卽鹿以有從禽之心也君子則見幾而捨之不從若往則可吝而困窮【一作窮困】也

六四乘馬班如求防媾往吉無不利

傳六四以柔順居近君之位得於上者也而其才不足以濟屯故欲進而復止乘馬班如也巳旣不足以濟時之屯若能求賢以自輔則可濟矣初陽剛【一作剛陽】之賢乃是正應已之防媾也若求此陽剛【一作剛陽】之婚媾往與共輔陽【一無陽字】剛中正之君濟時之屯則吉而無所不利也居公卿之位已之才𨿽不足以濟時之屯若能求在下之賢親而用之何所不濟哉

本義陰柔居屯不能上進故爲乘馬班如之象然初九守正居下以應於巳故其占爲下求婚媾則吉也

朱氏附錄問六四求婚媾此婚媾疑指初九之陽婚媾是陰何得陽亦可言曰婚媾通指陰陽但程傳謂六四往求初九之婚媾恐未然也

象曰求而往明也

傳知巳不足求賢自輔而後往可謂明矣居得致之地【一作位】巳不能而遂已至暗者也

九五屯其膏小貞吉大貞凶

傳五居尊得正而當屯時若有剛明之賢爲之輔則能濟屯矣以其無臣也故屯其膏人君之尊𨿽屯難之世於其名位非有損也惟其施爲有所不行徳澤有所不下是屯其膏人君之屯也旣膏澤有所不下是威權不在已也威權去已而欲驟正之求凶之道魯昭公髙貴鄕公之事是也故小貞則吉也小貞則漸正之也若盤庚周宣修徳用賢復先王之政諸侯復朝謂以道馴致爲之不暴也又非恬然不爲若唐之僖昭也不爲則常屯以至於亡矣

本義九五𨿽以陽剛中正居尊位然當屯之時陷於險中𨿽有六二正應而陰柔才弱不足以濟初九得民於下眾皆歸之九五坎體有膏潤而不得施爲屯其膏之象占者以處小事則守正猶可獲吉以處大事則𨿽正而不免於凶

朱氏附錄伊川易解也失契勘說屯其膏云又非恬然不爲若唐之僖昭也這兩人全不同一人是要做事一人是不要做與小黃門啗果食度日呼田令孜爲阿父

象曰屯其膏施未光也【施式防反】

傳膏澤不下及是其徳施未能光大也人君之屯也

上六乘馬班如泣血漣如

傳六以陰柔居屯之終在險之極而無應援居則不安動無所之乘馬欲往復班如不進窮厄之甚至於泣血漣如屯之極也若陽剛而有助則屯旣極可濟矣

本義陰柔無應處屯之終進無所之憂懼而巳故其象如此

象曰泣血漣如何可長也

屯難窮極莫知所爲故至泣血顚沛如此其能長久乎夫卦者事也爻者事之時也分三而又兩之足以包括眾理引而伸之觸類而長之天下之能事畢矣

朱氏附錄屯是陰陽未通之時蹇是流行至中有蹇滯困則窮矣

周易義附錄卷二上﹤經部﹐易類﹐周易傳義附錄﹥

欽定四庫全書

周易義附錄卷二下

宋董楷撰

上經

【坎下艮上】

蒙序卦屯者盈也屯者物之始生也物生必蒙故受之以蒙蒙者蒙也物之穉也屯者物之始生物始生穉小蒙昧未發蒙所以次屯也爲卦艮上坎下艮爲山爲止坎爲水爲險山下有險遇險而止莫知所之蒙之象也水必行之物始出未有所之故爲蒙及其進則爲亨義

蒙亨匪我求童蒙童蒙求我初筮告再三瀆瀆則不告利貞【告古毒反彖同三息暫反又如字】

傳蒙有開發之理亨之義也卦才時中乃致亨之道六五爲蒙之主而九二發蒙者也我謂二也二非蒙主五旣順巽於二二乃發蒙者也故主二而言匪我求童蒙童蒙求我五居尊位有柔順之徳而方在童蒙與二爲正應而中徳又同能用二之道以發其蒙也二以剛中之徳在下爲君所信向當以道自守待君至誠求己而後應之則能用其道匪我求於童蒙乃童蒙來求於我也筮占決也初筮告謂至誠一意以求己則告之再三則瀆慢矣故不告也發蒙之道利以貞正又二𨿽剛中然居陰故冝有戒

本義艮亦三畫卦名一陽止於二陰之上故其徳爲止其象爲山蒙昧也物生之初蒙昧未明也其卦以坎遇艮山下有險蒙之地也艮又爲止在險而止蒙之意也故其名爲蒙亨以下占辭也九二內卦之主以剛居中能發人之蒙者而與六五陰陽相應故遇此卦者有亨道也我二也童蒙幼稚而蒙昧謂五也筮者明則人當求我而其亨在人筮者暗則我當求人而亨在我人求我者當視其可否而應之我求人者當致其精一而叩之而明者之養蒙與蒙者之自養又皆利於以正也朱氏附錄伊川說蒙亨髣髴是指九二一爻說所以云剛中○山下有險蒙之地也山下巳是窮極險處又遇險前後去不得故於此蒙昧也蒙之意也此是心下鶻突○問匪我求童蒙童蒙求我我指二童蒙指五五柔暗而二剛明五來求二二不求五也但占者若是九二之明則爲人求我而亨在人占者若是九五之暗則爲我求人而亨在我與幹九二九五利見大人之占同例否先生曰某作如此說卻僅勝近世人硬裝一件事說得來窒礙費气力但亦恐是如此耳因問初筮告再三瀆瀆則不告若作占者說則如何先生曰人來求我我則當視其可否而告之【蓋視其來求我之發蒙者有初筮之誠則告之再三煩瀆則不告之也】我求人則當致其精一以叩之【蓋我而求人以發蒙則當盡初筮之誠而不可有再三之瀆也】或問發此一例卽所謂稽實待虛先生曰然

曰蒙山下有險險而上蒙蒙亨以亨行時中也匪我求童蒙童蒙求我志應也

山下有險內險不可處外止莫能進未知所爲故爲昏蒙之義蒙亨以亨行時中也蒙之能亨以亨道行也所謂亨道時中也時謂得君之應中謂處得其中得中則【一有得字】時也匪我求童蒙童蒙求我志應也二以【一無以字】剛明之賢處於下五以童蒙居上非是二求於五蓋五之志應於二也賢者在下豈可自進以求於君茍自求之心無能信用之理古之人所以必待人君致敬盡禮而後往者非欲自爲尊大蓋其尊徳樂道不如是不足與有爲也

初筮告以剛中也再三瀆瀆則不告瀆蒙也

初筮謂誠一而來求決其蒙則當以剛中之道告而開發之再三煩數也來筮之意煩數不能誠一則瀆慢矣不當告也告之必不能信受徒爲煩瀆故曰瀆蒙也求者告者皆煩瀆矣

蒙以養正聖功也

卦辭曰利貞彖復伸其義以明不止爲戒於二實養蒙之道也未發之謂蒙以純一未發之蒙而養其正乃作聖之功也發而後禁則扞格而難勝養正於蒙學之至善也蒙之六爻二陽爲治蒙者四陰皆處蒙者也

本義蒙山下有險險而止蒙以卦象卦徳釋卦名有兩義蒙亨以亨行時中也匪我求童蒙童蒙求我志應也初筮告以剛中也再三瀆瀆則不告瀆蒙也蒙以養正聖功也以卦體釋卦辭也九二以可亨之道發人之蒙而又得其時之中謂如下文所指之事皆以亨行而當其可也志應者二剛明五柔暗故二不求五而五求二其志自相應也以剛中者以剛而中故能告而有節也瀆筮者二三則問者固瀆而告者亦瀆矣蒙以養正乃作聖之功所以釋利貞之義也

朱氏附錄山下有險是卦象險而止是卦徳蒙有二義險而止險在內止在外自家這里先自不安穩了外面更去不得便是蒙昧之象若見險而能止則爲蹇卻是險在外自家這里見得去不得所以不去故曰知矣哉嘗說八卦著這幾个字形容最好看如險止健順麗入說動都包括得盡喚做卦之情○問本義言九二以可亨之道發人之蒙而又得其時之中如下文所指之事皆以亨行而當其可何以見其當其可曰下文所謂二五以志相應而初筮則告之再三瀆則不告皆時中也初筮告以剛中者亦指九二有剛中之徳故能告而有節夫能告而有節卽所謂以剛而中也○蒙以養正聖功也蓋言蒙昧之時先自養教正當了到開發時便有作聖之功若蒙昧之中已自不正他日何由得會有聖功

象曰山下出泉蒙君子以果行育徳【行下孟反六三象同】山下出泉出而遇險未有所之蒙之象也若人蒙穉未知所適也君子觀蒙之象以果行育徳觀其出而未能通行則以果決其所行觀其始出未有所向則以養育其明徳也

本義泉水之始出者必行而有漸也

朱氏附錄問山下出泉曰古人取象也只看大意略如此彷佛不能端的若要解到親切便都沒去處了如天在山中山中豈有天如地中有山便巳是平地了○果行育徳又是別說一个道理山下出泉卻是个流行防物事暫時被他礙住在這里觀這意思卻是說自家當恁地做工夫卦中如此者多○以象言之果者泉之必通育者靜之時也季通云育徳是艮止也

初六發蒙利用刑人用說桎梏以往吝【說吐活反一音稅桎音質梏古毒反】

傳初以陰闇居下下民之蒙【一作象】也爻言發之之道發下民之蒙當明刑禁以示之使之知畏然後從而教導之自古聖王爲治設刑罰以齊其眾明教化以善其俗刑罰立而後教化行𨿽聖人尙徳而不尙刑未嘗偏廢也故爲政之始立法居先治蒙之初威之以刑者所以說去其昏蒙之桎梏桎梏謂拘束也不去其昏蒙之桎梏則善教無由而入旣以刑禁率之𨿽使心未能諭亦當畏威以從不敢肆其昏蒙之欲然後漸能知善道而革其【一無其字】非心則可以移風易俗矣茍専用刑以爲治則蒙𨿽畏而終不能發苟免而無恥治化不可得而成也故以往則可吝

本義以陰居下蒙之甚也占者遇此當發其蒙然發之之道當痛懲而暫捨之以觀其後若遂往而不捨則致羞吝矣戒占者當如是也

朱氏附錄或自家是蒙得他人發或他人是蒙得自家發○卦辭有平易防有難曉防利用刑人用說桎梏粗說時如今人打棒也須與他脫了枷方可一向枷他不得若一枷他便是以往吝這只是說治蒙者當寛慢蓋法當如此

象曰利用刑人以正法也

傳治蒙之始立其防限明其罪罰正其法也使之由之漸至於化也或疑發蒙之初遽用刑人無乃不教而誅乎不知立法制刑乃所以教也蓋後之論刑者不復知教化在其中矣

本義發蒙之初法不可不正懲戒所以正法也

九二包蒙吉納婦吉子克家

包含容也二居蒙之世有剛明之才而與六五之君相應中徳又同當時之任者也必廣其含容哀矜昏愚則能發天下之蒙成治蒙之功其道廣其施博如是則吉也卦惟二陽爻上九剛而過惟九二有剛中之徳而應於五用於時而獨明者也茍恃其明專於自任則其徳不故𨿽婦人之柔闇尙當納其所善則其明廣矣又以諸爻皆陰故云婦堯舜之聖天下所莫及也尙曰淸問下民取人爲善也二能包納則克濟其君之事猶子能治其家也五旣陰柔故發蒙之功皆在於二以家言之五父也二子也二能主蒙之功乃人子克治其家也

本義九二以剛陽爲內卦之主統治羣陰當發蒙之任者然所治旣廣物性不齊不可一防取必而爻之徳剛而不過爲能有所包容之象又以陽受陰爲納婦之象又居下位而能任上事爲子克家之象故占者有其徳而當其事則如是而吉也朱氏附錄卦中說剛中處最好看剛故能包蒙不剛則方且爲物所蒙安能包蒙剛而不中亦不能包蒙如上九過剛而不中所以爲擊蒙○此一卦緊要是九二一爻爲主所以治蒙者只在兩个陽爻而上九過剛故只在此九二爲主而二與五應亦助得五去治蒙大抵蒙卦除了初爻統說治蒙防道理其餘三四五皆是蒙者所以惟九二一爻爲治蒙之主

象曰子克家剛柔接也

子而克治其家者父之信任專也二能主蒙之功者五之信任專也二與五剛柔之情相接故得行其剛中之道成發蒙之功茍非上下之情相接則二𨿽剛中安能屍其事乎

本義指二五之應

六三勿用取女見金夫不有躬無攸利【取七住反象同】

三以陰柔處蒙闇不中不正女之妄動者也正應在上不能逺從近見九二爲羣蒙所歸得時之盛故捨其正應而從之是女之見金夫也女之從人當由正禮乃見人之多金說而從之不能保有其身者也無所往而利矣

程氏附錄不有躬無攸利不立巳後𨿽向好事猶爲化物不得以天下萬物撓已已立後自能了當得天下萬物

本義六三陰柔不中不正女之見金夫而不能有其身之象也占者遇之則其取女必得如是之人無所利矣金夫蓋以金賂已而挑之若魯秋胡之爲者

朱氏附錄六三說勿用取女者大率陰爻又不中不正合是一般無主宰防女人金夫不必解做剛夫○問不有躬無攸利不立巳後𨿽向好事猶爲化物不得以天下萬物撓巳巳立後自能了當得天下萬物曰下面是伊川解易上句後二句又是覆解此意在乎以立己爲先應事爲後而今人平日講究所以治國平天下之道而自家身己全未曾理會得若能理會自家身已𨿽與外事若茫然不相接然明徳在這里了新民只現成推將去○問不立已後𨿽向好事猶爲化物何也曰已不立則在我無主宰矣𨿽向好事亦只是見事物好隨事物去此便是爲物所化

象曰勿用取女行不順也

傳女之如此其行邪僻不順不可取也

本義順當作愼蓋順愼古字通同荀子順墨作愼墨且行不謹於經意尢親切

六四困蒙吝

四以陰柔而蒙闇無剛明之親援無由自發其蒙困於昏蒙者也其可吝甚矣吝不足也謂可少也

本義旣逺於陽又無正應爲困於蒙之象占者如是可羞吝也能求剛明之徳而親近之則可免矣

象曰困蒙之吝獨逺實也【逺於萬反】實叶韻去聲

蒙之時陽剛爲發蒙者四陰柔而最逺於剛乃愚蒙之人而不比近賢者無由得明矣故困於蒙可羞吝者以其獨逺於賢明之人也不能親賢以致困可吝之甚也實謂陽剛也

六五童蒙吉

五以柔順居君位下應於二以柔中之徳任剛明之才足以治天下之蒙故吉也童取未而資於人也爲人君者茍能至誠任賢以成其功何異乎出於已也

本義柔中居尊下應九二純一未發以聽於人故其象爲童蒙而其占爲如是則吉也

象曰童蒙之吉順以防也

捨巳從人順從也降志下求卑巽也能如是優於天下矣

上九擊蒙不利爲冦利禦冦

九居蒙之終是當蒙極之時人之愚蒙旣極如苗民之不率爲冦爲亂者當擊伐之然九居上剛極而不中故戒不利爲冦治人之蒙乃禦冦也肆爲剛暴乃爲冦也若舜之徵有苗周公之誅三監禦冦也秦皇漢武窮兵誅伐爲冦也

本義以剛居上治蒙過剛故爲擊蒙之象然取必太過攻治太深則必反爲之害惟捍其外誘以全其眞純則𨿽過於嚴密乃爲得冝故戒占者如此凡事皆然不止爲誨人也

朱氏附錄不利爲冦冦只是要去害他故戒之如此○問擊蒙不利爲冦如本義只是就自身克治上說是如何曰事之大小都然治身也恁地若治人做得太甚亦反成爲冦占得此爻凡事不可過當如伊川用兵之說亦是但只做得一事用不如且就淺處說去卻事事上有用若使說深了則一事用得別事用不得

象曰利用禦冦上下順也

傳利用禦寇上下皆得其順也上不爲過暴下得擊去其蒙禦寇之義也

本義禦冦以剛上下皆得其道

朱氏附錄上九一陽而眾陰隨之如人皆順從於我故能禦冦便如孔子告陳恆之事須是得自家屋裏人從我方能去理會外頭人若自家屋裏人不從時如何去禦得冦便做不得所以象曰上下順也

【乾下坎上】

需序卦蒙者蒙也物之穉也物穉不可不養也故受之以需需者飲食之道也夫物之幼穉必待養而成養物之所需者飲食也故曰需者飲食之道也云上於天有蒸潤之象飲食所以潤益於物故需爲飲食之道所以次蒙也卦之大意須待之義序卦取所須之大者耳幹健之性必進者也乃處坎險之下險爲之阻故須待而後進也

需有孚光亨貞吉利涉大川

傳需者須待也以二體言之幹之剛健上進而遇險未能進也故爲需待之義以卦才言之五居君位爲需之主有剛健中正之徳而誠信充實於中中實有孚也有孚則光明而能亨通得貞正【一無正字】而吉也以此而需何所不濟𨿽險無難矣故利涉大川也凡貞吉有旣正且吉者有得正則吉者當辯也

本義需待也以干遇坎乾健坎險以剛遇險而不遽進以陷於險待之義也孚信之在中者也其卦九五以坎體中實陽剛中正而居尊位爲有孚得正之象坎水在前幹健臨之將涉水而不輕進之象故占者爲有所待而能有信則光亨矣若又得正則吉而利涉大川正固無所不利而涉川尢貴於能待則不欲速而犯難也

朱氏附錄需主事孚主心需其事而心能信實則光亨以位乎尊位而中正故所爲如此利涉大川而能需則往必有功利涉大川亦承上文有孚光亨貞吉○問需卦大指曰需者寧耐之意以剛遇險時節如此只當寧耐以待之且如涉川者多以不能寧耐致覆溺之禍故需卦首言利涉大川○後世防士之言只說出奇應變聖人不恁地合當需時便需

曰需須也險在前也剛健而不陷其義不困窮矣需之義須也以險在於前未可遽進故需待而行也以干之剛健而能需待不輕動故不陷於險其義不至於困窮也剛健之人其動必躁乃能需待而動處之至善者也故夫子贊之云其義不困窮矣

本義此以卦徳釋卦名義

需有孚光亨貞吉位乎天位以正中也

五以剛實居中爲孚之象而得其所需亦爲有孚之義以干剛而至誠故其徳光明而能亨通得貞正而吉也所以能然者以居天位而得正中也居天位指五以正中兼二言故云正中

利涉大川往有功也

傳旣有孚而貞正𨿽涉險阻往則有功也需道之至善也以干剛而能需何所不利

本義以卦體及兩象釋卦辭

朱氏附錄利涉大川利涉是幹也大川是坎也往有功是幹有功也

象曰云上於天需君子以飲食宴樂【上時掌反宴烏練反又烏殄反樂音洛】

雲气蒸而上升於天必待陰陽和洽然後成雨雲方上於天未成雨也故爲需待之義陰陽之气交感而未成雨澤猶君子畜其才徳而未施於用也君子觀云上於天需而爲雨之象懷其道徳安以待時飲食以養其气體宴樂以和【一作養】其心志所謂居易以俟命也

本義云上於天無所復爲待其陰陽之和而自雨耳事之當需者亦不容更有所爲但飲食宴樂俟其自至而已一有所爲則非需也

朱氏附錄以飲食宴樂謂更無所爲待之而已待之須有至時學道者亦猶是也

初九需於郊利用恆無咎

需者以遇險故需而後進初最逺於險故爲需於郊郊曠逺之地也處於曠逺利在安守其常則無咎也不能安常則躁動犯難豈能需於逺而無過也

本義郊曠逺之地未近於險之象也而初九陽剛又有能常於其所之象故戒占者能如是則無咎也

象曰需於郊不犯難行也利用恆無咎未失常也【難乃旦反】

處曠逺者不犯冒險難而行也陽之爲物剛健上進者也初能需待於曠逺之地不犯險難而進復冝安處不失其常則可以無咎矣𨿽不進而志動者不能安其常也君子之需時也安靜自守志𨿽有須而恬然若將終身焉乃能用常也

九二需於沙小有言終吉

坎爲水水近則有沙二去險漸近故爲需於沙漸近於險難𨿽未至於患害已小有言矣凡患難之辭大小有殊小者至於有言言語之傷至小者也二以剛陽之才而居柔守中寛裕自處需之善也𨿽去險漸近而未至於險故小有言語之傷而無大害終得其吉也

本義沙則近於險矣言語之傷亦災害之小者漸進近坎故有此象剛中能需故得終吉戒占者當如是也

象曰需於沙衍在中也𨿽小有言以吉終也【衍以善反】傳衍寛綽也二𨿽近險而以寛裕居中故𨿽小有言語及之終得其吉善處者也

本義衍寛意以寛居中不急進也

九三需於泥致寇至

傳泥逼於水也旣進逼於險當致寇難之至也三剛而不中又居健體之上有進動之象故致寇也茍非敬愼則致喪敗矣

本義泥將陷於險矣寇則害之大者九三去險愈近而過剛不中故其象如此

象曰需於泥災在外也自我致寇敬愼不敗也三切逼上體之險難故云災在外也災患難之通稱對眚而言則分也三之致寇由已進而逼之故云自我寇自已致若能敬愼量冝而進則無喪敗也需之時須而後進也其義在相時而動非戒其不得進也直使敬愼毋失其冝耳

本義外謂外卦敬愼不敗發明占外之占聖人示人之意切矣

朱氏附錄問敬愼曰敬字大愼字細小如人行路一直恁地去便是敬前面險處防有喫跌便是愼愼是惟恐有失之意○問敬愼不敗本義以爲發明占外之占何也曰言象中本無此意占者不可無此意所謂占外意也

六四需於血出自穴

四以陰柔之質處於險而下當三陽之進傷於險難者也故云需於血旣傷於險難則不能安處必失其居故云出自穴穴物之所安也順以從時不競於險難所以不至於凶也以柔居陰非能競者也若陽居之則必凶矣蓋無中正之徳徒以剛競於險適足以致凶耳

本義血者殺傷之地穴者險陷之所四交坎體入乎險矣故爲需於血之象然柔得其正需而不進故又爲出自穴之象占者如是則𨿽在傷地而終得出也

朱氏附錄問程謂穴物之所安也本義謂穴者險陷之所二說不同曰穴是陷處喚做所安處不得分明有个坎陷也一句柔得正了需而不進故能出於坎陷四又是坎體之初有出防道理到上六則索性陷了

象曰需於血順以聽也

傳四以陰柔居於險難之中不能固處故退出自穴蓋陰柔【一作柔弱】不能與時競不能處則退是順從以聽於時所以不至於凶也

九五需於酒食貞吉

五以陽剛居中得正位乎天位克盡其道矣以此而需何需不獲故宴安酒食以俟之所須必得也旣得貞正而所需必遂可謂吉矣

本義酒食宴樂之具言安以待之九五陽剛中正需於尊位故有此象占者如是而正固則得吉也朱氏附錄問需於酒食貞吉曰需只是待當此之時別無作爲只有个待防道理然又須是正方吉○坎體中多說酒食想須有此象但今不可考

象曰酒食貞吉以中正也

需於酒食而貞且吉者以五得中正而盡其道也

朱氏附錄以正中以中正也只一般只是要協韻

上六入於穴有不速之客三人來敬之終吉

需以險在前需時而後進上六居險之終終則變矣在需之極久而得矣陰止於六乃安其處故爲入於穴穴所安也安而旣止後者必至不速之客三人謂下之三陽幹之三陽非在下之物需時而進者也需旣極矣故皆上進不速不促之而自來也上六旣需得其安處羣剛之來茍不起忌疾忿競之心至誠盡敬以待之𨿽甚剛暴豈有侵陵之理故終吉也或疑以陰居三陽之上得爲安乎曰三陽幹體志在上進六陰位非所止之正故無爭奪之意敬之則吉也

本義陰居險極無復有需有陷而入穴之象下應九三九三與下二陽需極並進爲不速客三人之象柔不能禦而能順之有敬之之象占者當陷險中然於非意之來敬以待之則得終吉也

象曰不速之客來敬之終吉𨿽不當位未大失也傳不當位謂以陰而在上也爻以六居陰爲所安象復盡其義明陰冝在下而居上爲不當位也然能敬順以自處則陽不能陵終得其吉𨿽不當位而未至於大失也

本義以陰居上是爲當位言不當位未詳

朱氏附錄易中當字皆當音去聲音見乾卦注【都浪反】○王弼說初上無位如言幹之上九貴而無位需之不當位然幹之上九不是如此需之不當卻有可疑二四上是陰位不得言不當○問王弼說初上無陰陽定位如何曰伊川說陰陽奇耦豈容無也幹上九貴而無位需上六不當位乃爵位之位非陰陽之位此說極好○問不當位如何曰凡初上二爻皆無位【二士三卿大夫四大臣五君位】上六之不當位如父老不任家事而退閒僧家之有西堂之類【按二說不同前說卽本義之說後說則伊川所謂乃爵位之位非陰陽之位者姑兩存之文公舉伊川語又見乾卦文言】問幹陽上進之物前遇坎險不可遽進以陷於險故爲需曰遇此時節當隨逺隨近寧耐以待之直至需於泥已甚郎當矣然能敬愼亦不至敗至於九五需得好只是又難得這般時節當此時只要安以待之耳至上六居險之極又有三陽並進六不當位又處陰柔亦只得敬以待之則吉○福州劉昭信說易亦有好處如雲見險而止爲需見險而不止爲訟【需訟下卦皆坎】能通其變爲隨不能通其變爲蠱之類

【坎下乾上】

訟序卦飲食必有訟故受之以訟人之所需者飲食旣有所須爭訟所由起也訟所以次需也爲卦乾上坎下以二象言之天陽上行水性就下其行相違所以成訟也以二體言之上剛下險剛險相接能無訟乎又人內險阻而外剛彊所以訟也

訟有孚窒惕中吉終凶

訟之道必有其孚實中無其實乃是誣妄凶之道也卦之中實爲有孚之象訟者與人爭辯而待決於人𨿽有孚亦須窒塞未通不窒則巳明無訟矣事旣未辯吉凶未可必也故有畏惕中吉得中則吉也終凶終極其事則凶也

利見大人不利涉大川

訟者求辯其曲直也故利見於大人大人則能以其剛明中正決所訟也訟非和平之事當擇安地而處不可陷於危險故不利涉大川也

本義訟爭辯也上干下坎乾剛坎險上剛以制其下下險以伺其上又爲內險而外健又爲己險而彼健皆訟之道也九二中實上無應與又爲加憂且於卦變自遁而來爲剛來居二而當下卦之中有有孚而見窒能懼而得中之象上九過剛居訟之極有終極其訟之象九五剛健中正以居尊位有大人之象以剛乘險以實履陷有不利涉大川之象故戒占者必有爭辯之事而隨其所處爲吉凶也

朱氏附錄訟攻責也而今訟人攻責其短而訟之自訟則反之於身亦如此○九二正應在五五亦陽故爲窒塞之象○不利涉大川是上面四畫陽載不起壓了這舩重○卦辭如此辭極齊整蓋所取諸爻義皆與爻中本辭協亦有𨿽取爻義而與爻本辭不同者此爲不齊整處也○問訟剛來而得中也大抵上體是剛下體是柔一剛下而變柔則爲剛來今訟之上體是純剛安得謂之剛來邪曰此等要須畫个圖子看便好以某觀之訟卦本是遁卦變來遁之六二爲訟之六三其九三卻下而爲九二乃爲訟卦此類如柔來而文剛分剛上而文柔與夫剛自外來而爲主於內皆是如此等處若畫圖子起便極好看更不待說若如先儒說則多牽彊矣又曰此是卦變中二爻變者蓋四陽二陰自遁來者十四卦訟卽初變之卦剛來居二柔進居三故曰剛來而得中

曰訟上剛下險險而健訟

訟之爲卦上剛下險險而又健也又爲險健相接內險外健皆所以爲訟也若健而不險不生訟也險而不健不能訟也險而又健是以訟也本義以卦徳釋卦名義

朱氏附錄訟上剛下險是屬上句險而健訟是屬下句

訟有孚窒惕中吉剛來而得中也

訟之道固如是又據卦才而言九二以剛自外來而成訟則二乃訟之主也以剛處中中實之象故爲有孚處訟之時𨿽有孚信亦必艱阻窒塞而有惕懼不窒則不成訟矣又居險陷之中亦爲窒塞惕懼之義二以陽剛自外來而得中爲以剛來訟而不過之義是以吉也卦有更取成卦之由爲義者此是也卦義不取成卦之由則更不言所變之爻也據卦辭二乃善也而爻中不見其善蓋卦辭取其有孚得中而言乃善也爻則以自下訟上爲義所取不同也

終凶訟不可成也

訟非善事不得巳也安可終極其事極意於其事則凶矣故曰不可成也成謂窮盡其事也

利見大人尙中正也

傳訟者求辯其是非也辯之當乃中正也故利見大人以所尙者中正也聽者【一有或字】非其人則或不得其中正也中正大人九五是也

不利涉大川入於淵也

與人訟者必處其身於安平之地若蹈危險則陷其身矣乃入於深淵也卦中有中正險陷之象本義以卦變卦體卦象釋卦辭

朱氏附錄問觀訟一卦之體只是訟不可成初只不永所事九二不克訟六三守舊居正非能訟者九四不克訟而能復就正理渝變心志安處於正九五聽訟元吉上九𨿽有鞶帶之錫而不免終朝之禠首尾皆是不可訟之意故曰終凶訟不可成此句豈卽本義所指卦體邪曰然

象曰天與水違行訟君子以作事謀始

傳天上水下相違而行二體違戾訟之由也若上下相順訟何由興君子觀象知人情有爭訟之道故凡所作事必謀其始絕訟端於事之始則訟無由生矣謀始之義廣矣若愼交結明契劵之類是也

本義天上水下其行相違作事謀始訟端絕矣朱氏附錄王弼言有徳司契是借這个說言自家執這个契在此人來合得我便與他自家先定了這是謀始司契防意思

初六不永所事小有言終吉

傳六以柔弱居下不能終極其訟者也故於訟之初因六之才爲之戒曰若不長永其事則𨿽小有言終得吉也蓋訟非可長之事以陰柔之才而訟於下難以吉矣以上有應援而能不永其事故𨿽小有言終得吉也有言災之小者也不永其事而不至於凶乃訟之吉也

本義陰柔居下不能終訟故其象占如此

朱氏附錄此爻是陰柔之人也不會十分與人訟人也無十分傷犯防事但只略去訟之才辯得明便止所以曰終吉也

象曰不永所事訟不可長也

六以柔弱而訟於下其義固不可長永也永其訟則不勝而禍難及矣又於訟之初卽戒訟非可長之事也

𨿽小有言其辯明也

柔弱居下才不能訟𨿽不永所事旣訟矣必有小災故小有言也旣不永其事又上有剛陽之正應辯理之明故終得其吉也不然其能免乎在訟之義同位而相應相與者也故初於四爲獲其辯明同位而不相得相訟者也故二與五爲對敵也

九二不克訟歸而逋其邑人三百戶無眚【逋補吳反】

傳二五相應之地而兩剛不相與相訟者也九二自外來以剛處險爲訟之主乃與五爲敵五以中正處君位其可敵乎是爲訟而義不克也若能知其義之不可退歸而逋避以寡約自處則得無過眚也必逋者避爲敵之地也三百戶邑之至小者若處彊大是猶競也能無眚乎眚過也處不當也與知惡而爲有分也

本義九二陽剛爲險之主本欲訟者也然以剛居柔得下之中而上應九五陽剛居尊勢不可敵故其象占如此邑人三百戶邑之小者言自處卑約以免災患占者如是則無眚矣

朱氏附錄問三百戶解者牽彊曰如此解時只得說小邑常以爲易有象數者以此何故不言二百戶以其有定數也聖人之象便依樣子又不似數之類只曰不克訟歸逋竄也○三百戶必須有此象今不可考王輔嗣說得意忘象是要忘了這象伊川又說假象是只要假借此象今看得不解得恁地全無象只是不可知只得且從理上說

象曰不克訟歸逋竄也【竄七亂反】

義旣不敵故不能訟歸而逋竄避去其所也

自下訟上患至掇也

自下而訟其上義乖勢屈禍患之至猶拾掇而取之言易得也

本義掇自取也

六三食舊徳貞厲終吉

三𨿽居剛而應上然質本陰柔處險而介二剛之閒危懼非爲訟者也祿者稱徳而受食舊徳謂處其素分貞謂堅固自守厲終吉謂𨿽處危地能知危懼則終必獲吉也守素分而無求則不訟矣處危謂在險而承乘皆剛與居訟之時也

或從王事無成

柔從剛者也下從上者也三不爲訟而從上九所爲故曰或從王事無成謂從上而成不在巳也訟者剛健之事故初則不永三則從上皆非能訟者也二爻皆以陰【一作處】柔不終而得吉四亦以不克而渝得吉訟以能止爲善也

本義食猶食邑之食言所享也六三陰柔非能訟者故守舊居正則𨿽危而終吉然或出而從上之事則亦必無成功占者守常而不出則善也

象曰食舊徳從上吉也

守其素分𨿽【一無𨿽字】從上之【一無之字】所爲非由巳也故無成而終得其吉也

本義從上吉謂隨人則吉明自主事則無成功也朱氏附錄或問訟六三或從王事無成本義謂必無成功似與象辭從上吉也之意不協又與坤六三文言亦不恊竊意本義是直作占辭解如此未知是否曰易中經傳不同如此處多且兼存之然經意是本傳辭是第二節

話也

九四不克訟復卽命渝安貞吉

傳四以陽剛而居健體不得中正本爲訟者也承五履三而應【一有於字】初五君也義不克訟三居下而柔不與之訟初正應而順從非與訟者也四𨿽剛健欲訟無與對敵其訟無由而興故不克訟也又居柔而應柔亦爲能止之義旣義不克訟若能克其剛忿欲訟之心復卽就於命革其心平其气變而爲安貞則吉矣命謂正理失正理爲方命故以卽命爲復也方不順也書云方命圯族孟子云方命虐民夫剛健而不中則躁動故不安處非中正故不貞不安貞所以好訟也若義不克訟而不訟反就正理變其不安貞爲安貞則吉矣

本義卽就也命正理也渝變也九四剛而不中故有訟象以其居柔故又爲不克而復就正理渝變其心安處於正之象占者如是則吉也

朱氏附錄復卽命渝言復就命而變其不順之命○問易最難防如訟九四不克訟【句】復卽命【句】渝【句】安貞【句】吉六三食舊徳【句】貞【句】厲終吉【句】曰厲自是一句終吉又是一句易辭只是元排此幾句在此伊川作變其不安貞爲安貞作一句讀恐不甚自然

象曰復卽命渝安貞不失也

傳能如是則爲無失矣所以吉也

九五訟元吉

以中正居尊位治訟者也治訟得其中正所以元吉也元吉大吉而盡善也吉大而不盡善者有矣

本義陽剛中正以居尊位聽訟而得其平者也占者遇之訟而有理必獲申矣

朱氏附錄訟元吉便似幹之利見大人有占無象者爻便是象訟元吉九五便是

象曰訟元吉以中正也

傳中正之道何施而不元吉

本義中則聽不偏正則斷合理

上九或錫之鞶帶終朝三褫之【三息暫反或如字禠敕反】

九以陽居上剛健之極又處訟之終極其訟者也人之肆其剛彊窮極於訟取禍喪身固其理也設或使之善訟能勝窮極不巳至於受服命之賞是亦與人仇爭所獲其能安保之乎故終一朝而三見褫奪也

本義鞶帶命服之飾褫奪也以剛居訟極終訟而能勝之故有錫命受服之象然以訟得之豈能安久故又有終朝三褫之象其占爲終訟無理而或取勝然其所得終必失之聖人爲戒之意深矣

象曰以訟受服亦不足敬也

傳窮極訟事設使受服命之寵亦且不足敬而可賤惡況又禍患隨至乎

【坎下坤上】

傳師序卦訟必有眾起故受之以師師之興由有爭也所以次訟也爲卦坤上坎下以二體言之地中有水爲眾聚之象以二卦之義言之內險外順險道而以順行師之義也以爻言之一陽而爲眾陰之主統眾之象也比以一陽爲眾陰主而在上君之象也師以一陽爲眾陰主而在下將帥之象也

師貞丈人吉無咎

師之道以正爲本興師動眾以毒天下而不以正民弗從也彊驅之耳故師以貞爲主其動𨿽正也帥之者必丈人則吉而無咎也蓋有吉而有咎者有無咎而不吉者吉且無咎乃盡善也丈人者尊嚴之稱帥師總眾非眾所尊信畏服則安能得人心之從故司馬穰苴擢自微賤授之以眾乃以眾心未服請莊賈爲將也所謂丈人不必素居崇貴但其才謀徳業眾所畏服【一作嚴畏】則是也如穰苴旣誅莊賈則眾心畏服乃丈人矣又如淮陰侯起於微賤遂爲大將蓋其謀爲有以使人尊畏也本義師兵眾也下坎上坤坎險坤順坎水坤地古者寓兵於農伏至險於大順藏不測於至靜之中又卦惟九二一陽居下卦之中爲將之象上下五陰順而從之爲眾之象九二以剛居下而用事六五以柔居上而任之爲人君命將出師之象故其卦之名曰師丈人長老之稱用師之道利於得正而任老成之人乃得吉而無咎戒占者亦必如是也

朱氏附錄師辭亦是說得齊整處○吉無咎謂如一件事自家做出來好方得無罪咎若做得不好𨿽是好事也則有咎無咎吉謂如一件事元是合做防自家做出來又好如所謂戰則克祭則受福戰而臨事懼好謀成祭而恭敬齊肅便是無咎克與受福便是吉如行師之道旣巳正了又用丈人率之如此則是都做得是便是吉了還有甚咎

曰師眾也貞正也能以眾正可以王矣【王如字又住況反】能使眾人皆正可以王天下矣得眾心服從而歸王王道止於是也

本義此以卦體釋師貞之義以謂能左右之也一陽在下之中而五陰皆爲所以也能以眾正則王者之師矣

剛中而應行險而順

傳言二也以剛處中剛而得中道也六五之君爲正應信任之專也𨿽行險道而以順動所謂義兵王者之師也上順下險行險而順也

以此毒天下而民從之吉又何咎矣

師旅之興不無傷財害人毒害天下然而民心從之者以其義動也古者東徵西怨民心從也如是故吉而無咎吉謂必克無咎謂合義又何咎矣其義故【一作固】無咎也

本義又以卦體卦徳釋丈人吉無咎之義剛中謂九二應謂六五應之行險謂行危道順謂順人心此非有老成之徳者不能也毒害也師旅之興不無害於天下然以其有是才徳是以民悅而從之也

象曰地中有水師君子以容民畜眾【畜敕六反聚也又許六反養也】地中有水水聚於地中爲眾聚之象故爲師也君子觀地中有水之象以容保其民畜聚其眾也本義水不外於地兵不外於民故能養民則可以得眾矣

朱氏附錄問麻衣易是僞書其論師卦地中有水師容民畜眾之象此一義也若水行地中隨勢曲折如師行而隨地之利亦一義也曰易有精有蘊如師貞丈人吉此聖人之精畫前之易不可易之妙理至於容民畜眾等處因卦以發皆其蘊也旣謂之蘊則包含眾義有甚窮盡盡推去盡有也

初六師出以律否臧凶【否方有反】

傳初師之始也故言出師之義及行師之道在邦國興師【一作動眾】而言合義理則是以律法也謂以禁亂誅暴而動茍動不以義則𨿽善亦凶道也善謂克勝凶謂殃民害義也在行師而言律謂號令節制行師之道以號令節制爲本所以統制於眾不以律則𨿽善亦凶𨿽使勝防猶凶道也制師無法幸而不敗且勝者時有之矣聖人之所戒也程氏附錄律有二義有出師不以義者有行師而無號令節制者皆失律也師出當以律不然𨿽臧亦凶今人用師惟務勝而巳

本義律法也否臧謂不善也晁氏曰否字先儒多作不是也在卦之初爲師之始出師之道當謹其始以律則吉不臧則凶戒占者當謹始而守法也

象曰師出以律失律凶也

師出當以律失律則凶矣𨿽幸而勝亦凶道也

九二在師中吉無咎王三錫命

師卦惟九二一陽爲眾陰所歸五居君位是其正應二乃師之主專制其事者也居下而專制其事惟在師則可自古命將閫外之事得專制之在師專制而得中道故吉而無咎蓋恃專則失爲下之道不專則無成功之理故得中爲吉凡師之道威和並至則吉也旣處之盡其善則能成功而安天下故王錫寵命至於三也凡事至於三者極也六五在上旣專倚任復厚其寵數蓋禮不稱則威不重而下不信也他卦九二爲六五所任者有矣惟師專主其事而爲眾陰所歸故其義最大人臣之道於事無所敢專惟閫外之事則專制之𨿽制之在巳然因師之力而能致者皆君所與而職當爲也世儒有論魯祀周公以天子禮樂以爲周公能爲人臣不能爲之功則可用人臣不得用之禮樂是不知人臣之道也夫居周公之位則【一有能字】爲周公之事由其位而能爲者皆所當爲也周公乃盡其職耳子道亦然惟孟子爲知此義故曰事親若曾子者可也未嘗以曾子之孝爲有餘也蓋子之身所能爲者皆所當爲也

本義九二在下爲眾陰所歸而有剛中之徳上應於五而爲所寵任故其象占如此

象曰在師中吉承天寵也王三錫命懷萬邦也在師中吉者以其承天之寵任也天謂王也人臣非君寵任之則安得專徵之權而有成功之吉象以二專主其事故發此義與前所云世儒之見異矣王三錫以恩命褒其成功所以【一有威字】懷萬邦也

朱氏附錄問潘謙之說師九二欲互說在師中吉懷萬邦也王三錫命承天寵也何如曰聖人作易象只是大槪恁地不是恁地子細解釋

六三師或輿屍凶

傳三居下卦之上居位當任者也不惟其才陰柔不中正師旅之事任當專一二旣以剛中之才爲上信倚必專其事乃有成功若或更使眾人主之凶之道也輿屍眾主也蓋指三也以三居下之上故發此義軍旅之事任不專一覆敗必矣

本義輿屍謂師徒撓敗輿屍而歸也以陰居陽才弱志剛不中不正而犯非其分故其象占如此朱氏附錄問師或輿屍伊川說訓爲眾主如何曰從來有輿屍血刃之說何必又牽引說熹自小時未曾識訓詁只讀白本時便疑如此說後來從鄕先生學皆從眾主說不以爲然今看來只是兵敗輿屍而歸之義

象曰師或輿屍大無功也

傳倚付二三安能成功豈惟無功所以致凶也

六四師左次無咎

傳師之進以彊勇也四以柔居陰非能進而克防者也知不能進而退故左次左次退舎也量冝進退乃所當也故無咎見可而進知難而退師之常也惟取其退之得宜不論其才之能否也度不能勝【一作進】而完師以退愈於覆敗逺矣可進而退乃爲咎也易之發此義以示後世其仁深矣

本義左次謂退舍也陰柔不中而居陰得正故其象如此全師以退賢於六三逺矣故其占如此

象曰左次無咎未失常也

行師之道因時施冝乃其常也故左次未必【一無必字】爲失也如四退次乃得其冝是以無咎

本義知難而退師之常也

六五田有禽利執言無咎長子帥師弟子輿屍貞凶【長丁丈反象同】

傳五君位興師之主也故言興師任將之道師之興必以蠻【一作戎】夷猾夏寇賊姦宄爲生民之害不可懷來然後奉辭以誅之若禽獸入於田中侵害稼穡於義宜獵取則獵取之如此而動乃得無咎若輕動以毒天下其咎大矣執言奉辭也明其罪而討之也若秦皇漢武皆窮山林以索禽獸者也非田有禽也任將授師之道當以長子帥師二在下而爲師之主長子也若以弟子眾主之則所爲𨿽正亦凶也弟子凡非長【一有子字】者也自古任將不專而致覆敗者如晉荀林父邲之戰唐郭子儀相州之敗是也

程氏附錄帥師以長子今以弟子眾主之亦是失律故𨿽貞亦凶也

本義六五用師之主柔順而中不爲兵端者也敵加於已不得巳而應之故爲田有禽之象而其占利以搏執而無咎也言語辭也長子九二也弟子三四也又戒占者專於委任若使君子任事而又使小人參之則是使之輿屍而歸故𨿽正而亦不免於凶也

朱氏附錄田有禽須是此爻有此象但今不可考○問易爻取義如師之五長子帥師乃是本爻有此象又卻說弟子輿屍何也曰此假設之辭也言若弟子輿屍則凶矣問此例恐與家人嗃嗃而繼以婦子嘻嘻同曰然

象曰長子帥師以中行也弟子輿屍使不當也長子謂二以中正之徳合於上而受任以行若復使其餘者眾屍其事是任使之不當也其凶冝矣

朱氏附錄問師六五象曰長子帥師以中行也雲長子謂九二以中正之徳合於上而受任以行夫以九居二中則是矣豈得爲正曰此是錯了一字耳莫要泥也

上六大君有命開國承家小人勿用

傳上師之終也功之成也大君以爵命賞有功也開國封之爲諸侯也承家以爲卿大夫也承受也小人者𨿽有功不可用也故戒使勿用師旅之興成功非一道不必皆君子也故戒以小人有功不可用也賞之以金帛祿位可也不可使有國家而爲政也小人平時易致驕盈況挾其功乎漢之英彭所以亡也聖人之深慮逺戒也此専言師終之義不取爻義蓋以其大者若以爻言則六以柔居順之極師旣終而在無位之地善處而無咎者也本義師之終順之極論功行賞之時也坤爲土故有開國承家之象然小人則𨿽有功亦不可使之得有爵土但優以金帛可也戒行賞之人於小人則不可用此占而小人遇之亦不得用此爻也朱氏附錄開國承家小人勿用舊時說只作論功行賞之時不可及小人今思量看理去不得他旣一例有功如何不及他得看來開國承家一句是公共得防未分別君子小人在小人勿用則是勿更用他與之謀議計畫爾漢光武能用此義自定天下之後一例論功行封其所以用之在左右者則鄧禹耿弇賈復數人他不與焉因問云古人論功行封眞个是裂土與之守非如後世虛帶爵邑也若使小人參其閒則誠有獘病曰勢不容不封他得但聖人別有以處之未見得如何舜封象則使吏治其國則若小人亦自有以處之也【因云此義方思量得如此未曾攺入本義且記得】○開國承家爲是坤有土之象然屯之利建侯卻都無坤止有震此又不可曉

象曰大君有命以正功也小人勿用必亂邦也傳大君持恩賞之柄以正軍旅之功師之終也𨿽賞其功小人則不可以有功而任用之用之必亂邦小人恃功而亂邦者古有之矣

本義聖人之戒深矣

周易傳義附錄卷二下﹤經部﹐易類﹐周易傳義附錄﹥

欽定四庫全書

周易義附錄卷三上

宋董楷撰

上經

【坤下坎上】

比序卦眾必有所比故受之以比比親輔也【一作比輔比也二作比輔也】人之類必相親輔然後能安故旣有眾則必有所比比所以次師也爲卦上坎下坤以二體言之水在地上物之相切比無間莫如水之在地上故爲比也又眾爻皆陰獨五以陽剛居君位眾所親附而上亦親下故爲比也

比吉原筮元永貞無咎【比毗志反卦內並同】

傳比吉道也人相親比自爲吉道故雜卦云比樂師憂人相親比必有其道茍非其道則有悔咎故必推原占決其可比者而比之筮謂占決卜度非謂以蓍也所比得元永貞則無咎元謂有君長之道永謂可以常久貞謂得正道上之比下必有此三者下之從上必求此三者則無咎也

不寧方來後夫凶

人之不能自保其安寧方且來求親比得所比則能保其安當其不寧之時固宜汲汲以求比若獨立自恃求比之志不速而後則𨿽夫亦凶矣夫猶凶況柔弱者乎夫剛立之稱曰子南夫也又曰是謂我非夫凡生天地之間者未有不相親比而能自存者也𨿽剛彊之至未有能獨立者也比之道由兩志相求兩志不相求則睽矣君懷撫其下下親輔【一作附】於上親戚朋友鄕黨皆然故當上下合志以相從茍無相求之意則離而凶矣大抵人情相求則合相持則睽相持相待莫先也人之相親固有道然而欲比之志不可緩也

本義比親輔也九五以陽剛居上之中而得其正上下五陰比而從之以一人而撫萬邦以四海而仰一人之象故筮者得之則當爲人所親輔然必再筮以自審有元善長永正固之徳然後可以當眾之歸而無咎其未比而有所不安者亦將皆來歸之若又遲而後至則此交已固彼來已晚而得凶矣若欲比人則亦以是而反觀之耳

朱氏附錄問此卦大抵占得之多是人君爲人所比之象曰也不必拘若三家村中推一个人作頭首也是爲人所比也須自審自家才徳可爲之否所以原筮元永貞也○筮字說做占決亦不妨然亦不必說定不是筮之筮○問不寧方來後夫凶曰別人自相比了已旣後於眾人郤彊要去比他豈不爲人所惡是取凶也○後夫不必如伊川說左齊崔卜娶妻卦云入於其宮不見其妻凶人以爲凶他云前夫已當之矣彼云前夫則此云後夫正是一樣語陽便是夫陰便是婦

彖曰比吉也比輔也下順從也

比吉也比者吉之道也物相親比乃吉道也比輔也釋比之義比者相親輔也下順從也解卦所以爲比也五以陽居尊位羣下順從以親輔之所以爲比也

本義比吉也此三字疑衍文比輔也下順從也此以卦體釋卦名義

朱子附錄比吉也也字羨當云比吉比輔也下順從也比輔也解比字下順從也解吉字按王昭素謂多此也字此卽用其說與本義皆疑而未定之辭姑錄於此更詳之

原筮元永貞無咎以剛中也

傳推原筮【一作占】決相比之道得元永貞而後可以無咎所謂元永貞如五是也以陽剛居中正盡比道之善者也以陽剛當尊位爲君徳元也居中得正能永而貞也卦辭本泛言比道言元永貞者九五以剛處中正是也

不寧方來上下應也

傳人之生不能保其安寧方且來求附比民不能自保故戴君以求寧君不能獨立故保民以爲安不寧而來比者上下相應也以聖人之公言之固至誠求天下之比以安民也以後王之私言之不求下民之附則危亡至矣故上下之志必相應也在卦言之上下羣陰比於五五比其眾乃上下應也

後夫凶其道窮也

眾必相比而後能遂其生天地之間未有不相親比而能遂者也若相從之志不疾而後則不能成比𨿽夫亦凶矣無所親比困屈以致凶窮之道也

本義亦以卦體釋卦辭剛中謂五上下謂五陰朱子附錄程云以聖人之公言之固至誠求天下之比以安民也以後王之私言之不求下民之附則危亡至矣蓋且得他畏危亡之禍而求所以比附其民猶勝於全不顧者政此謂也

象曰地上有水比先王以建萬國親諸侯

傳夫物相親比而無間者莫如水在地上所以爲比也先王觀比之象以建萬國親諸侯建立萬國所以比民也親撫諸侯所以比天下也

本義地上有水水比於地不容有間建國親侯亦先王所以比於天下而無間者也彖意人來比我此取我往比人

朱子附錄伊川言建萬國以比民言民不可盡得而比故建諸侯使比民而天子所親者諸侯而已這便是他比天下之道

初六有孚比之無咎

傳初六比之始也相比之道以誠信爲本中心不信而親人人誰與之故比之始必有孚誠乃無咎也孚信之在中也

有孚盈缶終來有它吉

傳誠信充實於內若物之盈滿於缶中也缶質素之噐言若缶之盈實其中外不加文飾則終能來有它吉也它非比也外也若誠實充於內物無不信豈用飾外以求比乎誠信中實𨿽它外皆當感而來從孚信比之本也

本義比之初貴乎有信則可以無咎矣若其充實則又有他吉也

朱子附錄孚有在陽爻有在陰爻伊川謂中虛信之本中實信之質○終來有它說將來似顯比便有周徧底意思○易中言語煞有不可曉者蓋當時事與人言語自有與今日不同者如有孚比之無咎有孚盈缶終來有他吉之類

象曰比之初六有它吉也

言比之初六者比之道在乎始也始能有孚則終致有它之吉其始不誠終焉得吉上六之凶由無首也

六二比之自內貞吉

傳二與五爲正應皆得中正以中正之道相比者也二處於內自內謂由已也擇才而用𨿽在乎上而以身許國必由於已已以得君道合而進乃得正而吉也以中正之道應上之求乃自內也不自失也汲汲以求比者非君子自重之道乃自失也本義柔順中正上應九五自內比外而得其正吉之道也占者如是則正而吉矣

象曰比之自內不自失也

傳守己中正之道以待上之求乃不自失也易之爲戒嚴宻二𨿽中正質柔體順故有貞吉自失之戒戒之自守以待上之求無乃渉後凶乎曰士之修已乃求上之道降志辱身非自重之道也故伊尹武侯救天下之心非不切必待禮至然後出也本義得正則不自失矣

六三比之匪人

三不中正而所比皆不中正四陰柔而不中二存應而比初皆不中正匪人也比於匪人其失可知悔吝【一作咎】不假言也故可傷二之中正而謂之匪人隨時取義各不同也

本義陰柔不中正承乘應皆陰所比皆非其人之象其占大凶不言可知

象曰比之匪人不亦傷乎

傳人之相比求安吉也乃比於匪人必將【一無必將字】反得悔吝【一作咎】其亦可傷矣深戒失所比也

六四外比之貞吉

傳四與初不相應而五比之外比於五乃得貞正而吉也君臣相比正也相比相與宜也五剛陽中正賢也居尊位在上也親賢從上比之正也故爲貞吉以六居四亦爲得正之義又陰柔不中之人能比於剛明中正之賢乃得正而吉也又比賢從上必以正道則吉也數說相須其義始備

本義以柔居柔外比九五爲得其正吉之道也占者如是則正而吉矣

象曰外比於賢以從上也

外比謂從五也五剛明中正之賢又居君位四比之是比賢且從上所以吉也

九五顯比王用三驅失前禽邑人不誡吉

傳五居君位處中得正盡比道之善者也人君比天下之道當顯明其比道而已如誠意以待物恕已以及人發政施仁使天下蒙其恵澤是人君親比天下之道也如是天下孰不親比於上若乃暴其小仁違道幹譽欲以求下之比其道亦已狹矣其能得天下之比乎故聖人以九五盡比道之正取三驅爲諭曰王用三驅失前禽邑人不誡吉先王以四時之畋不可廢也故推其仁心爲三驅之禮乃禮所謂天子不合圍也成湯祝网是其義也天子之畋圍合其三面前開一路使之可去不忍盡物好生之仁也止取其不用命者不出而反入者也禽獸前去者皆免矣故曰失前禽也王者顯明其比道天下自然來比來者撫之固不煦煦【一作呴呴】然求比於物若田之三驅禽之去者從而不追來者則取之也此王道之大所以其民皡皡而莫知爲之者也邑人不誡吉言其至公不私無逺邇親疎之別也邑者居邑易中所言邑皆同王者所都諸侯國中也誡期約也待物之一不期誡於居邑如是則吉也聖人以大公無私治天下於顯比見之矣非惟人君比天下之道如此大率人之相比莫不然以臣於君言之竭其忠誠致其才力乃顯其比【一作比其】君之道也用之與否在君而已不可阿諛逢迎求其比已也在朋友亦然修身誠意以待之親已與否在人而已不可巧言令色曲從茍合以求人之比已也於鄕黨親戚於眾人莫不皆然三驅失前禽之義也

本義一陽居尊剛健中正卦之羣陰皆來比已顯其比而無私如天子不合圍開一面之网來者不拒去者不追故爲用三驅失前禽而邑人不誡之象蓋𨿽私屬亦諭上意不相警備以求必得也凡此皆吉之道占者如是則吉也

朱氏附錄邑人不誡蓋上人顯明其比道而不必人之從已而其私屬亦化之不相戒約使人從已也○邑人不誡如有聞無聲言其自不消相告戒又如歸市者不止耕者不變相似【此說與本義不同當考】○伊川解顯比王用三驅失前禽所謂來者撫之去者不追與失前禽而殺不去者所譬頗不相類如何曰田獵之禮置旃以爲門刈艸以爲長圍田獵者自門驅而入禽獸向我而出者皆免惟驅而入者皆獲故以前禽比去者不追者比來則取之大意如此無緣得一一相似伊川解此句不足疑但邑人不誡吉一句似可疑恐易之文義不如此

象曰顯比之吉位正中也

傳顯比所以吉者以其所居之位得正中也處正中之地乃由正中之道也比以不偏爲善故云正中凡言正中者其處正得中也比與隨是也言中正者得中與正也訟與需是也

舎逆取順失前禽也【舎音捨】

禮取不用命者乃是舎順取逆也順命而去者皆免矣比以向背而言謂去者爲逆來者爲順也故所失者前去之禽也言來者撫之去者不追也

邑人不誡上使中也

不期誡於親近上之使下中平不偏逺近如一也

本義由上之徳使不偏也

上六比之無首凶

六居上比之終也首謂始也凡比之道其始善則其終善矣有其始而無其終者或有矣未有無其始而有終者也故比之無首至終則凶也此據比終而言然上六陰柔不中處險之極固非克終者也始比不以道隙於終者天下多矣

本義陰柔居上無以比下凶之道也故爲無首之象而其占則凶也

象曰比之無首無所終也

傳比旣無首何所終乎相比有首猶或終違始不以道終復何保故曰無所終也

程氏附錄近世淺薄以相歡狎爲相與以無圭角爲相歡愛如此者安能久若要久須是恭敬君臣朋友皆當以敬爲主也比之上六象曰比之無首凶無所終也比之有首尙懼無終旣無首安得有終故曰無所終也比之道須當有首或曰君子淡以成小人甘以壊曰是也豈有甘而不壊者

本義以上下之象言之則爲無首以始終之象言之則爲無終無首則無終矣

朱氏附錄易第六爻在上爲首自下又爲尾兩用比上六象曰比之無首無所終也是也

【乾下巽上】

傳小畜序卦比必有所畜故受之以小畜物相比附則爲聚聚畜也又相親比則志相畜小畜所以次比也畜止也止則聚矣爲卦巽上干下幹在上之物乃居巽下夫畜止剛健莫如巽順爲巽所畜故爲畜也然巽陰也其體柔順惟能以巽順柔其剛健非能力止之也畜道之小者也又四以一陰得位爲五陽所說得位得柔巽之道也能畜羣陽之志是以爲畜也小畜謂以小畜大所畜聚者小所畜之事小以陰故也專以六四畜諸陽爲成卦之義不言二體蓋舉其重者

小畜亨宻雲不雨自我西郊【畜敕六反】

云陰陽之气二气交而和則相畜固而成雨陽唱而陰和順也故和若陰先陽唱不順也故不和不和則不能成雨雲之畜聚𨿽宻而不【一有能字】成雨者自西郊故也東北陽方西南陰方自陰唱故不和而不能成雨以人觀之雲气之興皆自四逺故云郊據四而言故云自我畜陽者四畜之主也程氏附錄暢中伯問宻雲不雨自我西郊曰西郊陰所凡雨須陽唱乃成陰唱則不成矣今云過西則雨過東則否是其義也所謂尙往者陰自西而往不待陽矣○長安西風而雨終未曉此理須是自東自北而風則雨自南自西則不雨何者自東自北皆屬陽【坎卦本陽】陽唱而陰和故雨自西自南陰也陰唱則陽不和蝃蝀之詩曰朝隮於西崇朝其雨是陽來唱也故雨蝃蝀在東則是陰先唱也莫之敢指者非謂手指莫敢指陳也猶言不可道也易言宻雲不雨自我西郊言自西則是陰先唱也故云𨿽宻而不雨今西風而雨恐是山勢使然

本義巽亦三畫卦之名一陰伏於二陽之下故其徳爲巽爲入其象爲風爲木小陰也畜止之義也上巽下乾以陰畜陽又卦惟六四一陰上下五陽皆爲所畜故爲小畜又以陰畜陽能系而不能固亦爲所畜者小之象內健外巽二五皆陽各居一卦之中而用事有剛而能中其志得行之象故其占當得亨通然畜未極而施未行故有宻雲不雨自我西郊之象蓋宻云陰物西郊陰方我者文王自我也文王演易於羑里視岐周爲西方正小畜之時也筮者得之則占亦如其象云

朱氏附錄小畜亨是說陽緣陰畜他不住故陽得自亨橫渠言易爲君子謀不爲小人謀凡言亨皆是說陽到得說陰處便分曉說道小人吉亨字便是下面剛中而志行乃亨○問宻雲不雨自我西郊曰此是以巽畜乾巽順乾健畜它不得故不能雨凡雨者是陰气盛凝結得宻方濕潤下降爲雨且如飯甑蓋得宻了气郁不通四畔方有濕汗今幹上進一陰止他不得所以彖中云尙往也是指幹欲上進之象到上九則以卦之始終言畜極則散遂爲旣雨旣處陰徳盛滿如此所以有君子徵凶之戒○橫渠正蒙論風雷雲雨之說最分曉

曰小畜柔得位而上下應之曰小畜

言成卦之義也以陰居四又處上位柔得位也上下五陽皆應之爲所畜也以一陰而畜五陽能系而不能固是以爲小畜也解成卦之義而加曰字者皆重卦名文勢當然單名卦惟革有曰字亦文勢然也

本義以卦體釋卦名義柔得位指六居四上下謂五陽

健而巽剛中而志行乃亨

以卦才言也內健而外巽健而能巽也二五居中剛中也陽性上進下復幹體志在於行也剛居中爲剛而得中又爲中剛言畜陽則以柔巽言能亨則由剛中以成卦之義言則爲陰畜陽以卦才言則陽爲剛中才如是故畜𨿽小而能亨也本義以卦徳卦體而言陽猶可亨也

宻雲不雨尙往也自我西郊施未行也【施始防反】

傳畜道不能成大如宻云而不成雨陰陽交而和則相固而成雨二气不和陽尙往而上故不成雨蓋自我陰方之气先唱故不和而不能成雨其功施未行也小畜之不能成大猶西郊之云不能成雨也

程氏附錄宻雲不雨尙往則气散【先陰變風气隨風散】

本義尙往言畜之未極其气猶上進也

朱氏附錄宻雲不雨尙往也是陰包它不住陽气更散做雨不成所以尙往也

象曰風行天上小畜君子以懿文徳

幹之剛健而爲巽所畜夫剛健之性惟柔順爲能畜止之𨿽可以畜止之然非能固制其剛健也但柔順以擾系之耳故爲小畜也君子觀小畜之義以懿美其文徳畜聚爲蘊畜之義君子所蘊畜者大則道徳經綸之業小則文章才藝君子觀小畜之象以懿美其文徳文徳方之道義爲小也本義風有气而無質能畜而不能久故爲小畜之象懿文徳言未能厚積而逺施也

朱氏附錄問風行天上小畜象義如何曰天在山中大畜蓋山是堅剛之物故能力畜其三陽風是柔軟之物止能小畜之而已耳○風行天上小畜君子以懿文徳言畜他不住且只逐些子出來只以大畜比之便可見大畜說多識前言往行以畜其徳小畜只是做得這此个文徳如威儀文辭之類

初九復自道何其咎吉

初九陽爻而幹體陽在上之物又剛健之才足以上進而復與在上同志其進復於上乃其道也故云復自道復旣自道何過咎之有無咎而又有吉也諸爻言無咎者如是則無咎矣故云無咎者善補過也𨿽使爻義本善亦不害於道不如是則有咎之義初九乃由其道而行無有過咎故云何其咎無咎之甚明也

本義下卦幹體本皆在上之物志欲上進而爲陰所畜然初九體乾居下得正前逺於陰𨿽與四爲正應而能自守以正不爲所畜故有進復自道之象占者如是則無咎而吉也

朱氏附錄問小畜初九復自道何其咎吉此爻與四相應正爲四所畜者乃云復自道何邪曰易有亦不必泥爻義防者如此爻只平防自好復自道便吉復不自道便凶自無可疑者矣○復自道之復與復卦之復不同復卦言已前不見了這陽如今復在此復自道是復他本位從道路上去如無往不復之復

象曰復自道其義吉也

傳陽剛之才由其道而復其義吉也初與四爲正應在畜時乃相畜者也

九二牽復吉

傳二以陽居下體之中五以陽居上體之中皆以陽剛居中爲陰所畜俱欲上復五𨿽在四上而爲其所畜則同是同志者也夫同患相憂二五同志故相牽連而復二陽並進則陰不能勝得遂其復矣故吉也曰遂其復則離畜矣乎曰凡爻之辭皆謂如是則可以如是若已然則時已變矣尙何教誡乎五爲巽體巽畜於乾而反與二相牽何也曰舉二體而言則巽畜乎乾全卦而言則一陰畜五陽也在易隨時取義皆如此也

本義三陽志同而九二漸近於陰以其剛中故能與初九牽連而復亦吉道也占者如是則吉矣

象曰牽復在中亦不自失也

傳二居中得中者也剛柔進退不失乎中道也陽之復其勢必彊二以處中故𨿽彊於進亦不至於過剛過剛乃自失也爻止言牽復而吉之義象復明其在中之美

本義亦者承上爻義

九三輿說輻夫妻反目【說吐活反】

傳三以陽爻居不得中而宻比於四陰陽之情相求也又暱比而不中爲陰畜制者也故不能前進猶車輿說去輪輻言不能行也夫妻反目陰制於陽者也今反制陽如夫妻之反目也反目謂怒目相視不順其夫而反制之也婦人爲夫寵惑旣而遂反制其夫未有夫不失道而妻能制之者也故說輻反目三自爲也

本義九三亦欲上進然剛而不中迫近於陰而又非正應但以陰陽相說而爲所系畜不能自進故有輿說輻之象然以志剛故又不能平而與之爭故又爲夫妻反目之象戒占者如是則不得進而有所爭也

朱氏附錄被它畜止不得進必與有爭自家必要進時如何須是能正室時方得○輿說輻夫妻反目可謂不好然能以剛自守則𨿽得此爻而凶不應矣○小畜但能畜得九三一爻而已九三是近它底兩爻自牽連上來

象曰夫妻反目不能正室也

夫妻反目蓋由不能正其室家也三自處不以道故四得制之不使進猶夫不能正其室家故致反目也

本義程子曰說輻反目三自爲也

六四有孚血去惕出無咎【去起呂反】

四於畜時處近君之位畜君者也若內有孚誠則五志信之從其畜也卦獨一陰畜眾陽者也諸陽之志系於四四茍欲以力畜之則一柔敵眾剛必見傷害惟盡其孚誠以應之則可以感之矣故其傷害逺其危懼免也如此則可以無咎不然則不免乎害矣此以柔畜剛之道也以人君之威嚴而微細之臣有能畜止其欲者蓋有孚信以感之也

本義以一陰畜眾陽本有傷害憂懼以其柔順得正虛中巽體二陽助之是有孚而血去惕出之象也無咎宜矣故戒占者亦有其徳則無咎矣

象曰有孚惕出上合志也

四旣有孚則五信任之與之合志所以得惕出而無咎也惕出則血去可知舉其輕者也五旣合志眾陽皆從之矣

九五有孚攣如富以其鄰【攣力專反象同】

傳小畜眾陽爲陰所畜之時也五以中正居尊位而有孚信則其類皆應之矣故曰攣如謂牽攣相從也五必援挽與之相濟是富以其鄰也五以居尊位之勢如富者推其財力與鄰比共之也君子爲小人所困正人爲羣邪所厄則在下者必攀挽於上期於同進在上者必援引於下與之戮力非獨推已力以及人也固資在下之助以成其力耳本義巽體三爻同力畜幹鄰之象也而九五居中處尊勢能有爲以兼乎上下故爲有孚攣固用富厚之力而以其鄰之象以猶春秋以某師之以言能左右之也占者有孚則能如是也

朱氏附錄孚有在陽爻有在陰爻伊川謂中虛信之本中實信之質○富以其鄰與上合志是說上面巽體同力畜幹鄰如東家取个西家取个取上下兩畫也此言五居尊位便動上下底攣如如手把攣住之象○問小畜卦以一陰而畜五陽而九五乃云富以其鄰是與六四之陰並力而畜下三陽不知九五何故反助陰邪曰九五上九皆爲陰所畜又是同巽之體故反助之也○問富以其鄰本義云巽體三爻同力畜幹鄰之象也據程則曰以一陰畜五陽某謂以統體言之固是以一陰畜五陽然就九五而言則下與四比上與上連爲鄰之象謂巽三爻同力畜幹郤見得自上畜下之意分明未知是如此否曰更以泰卦不富以其鄰對之卽可見其文意

象曰有孚攣如不獨富也

有孚【一有而字】攣如蓋其鄰類皆牽攣而【一無而字】從之與眾同欲不獨有其富也君子之處艱厄惟其至誠故得眾力之助而能濟其眾也

上九旣雨旣處尙徳載婦貞厲

傳九以巽順之極居卦之上處畜之終從畜而止者也爲四所止也旣雨和也旣處止也陰之畜陽不和則不能止旣和而止畜之道成矣【一作畜道之成也】大畜畜之大故極而散小畜畜之小故極而成尙徳載四用柔巽之徳積滿而至於成也陰柔之畜剛非一朝一夕能成由積累而至可不戒乎載積滿也詩云厥聲載路婦貞厲婦謂陰以陰而畜陽以柔而制剛婦若貞固守此危厲之道也安有婦制其夫臣制其君而能安者乎

月防望君子徵凶【防音機】

傳月望則與日敵矣防望言其盛將敵也陰已能畜陽而云防望何也此以柔巽畜其志也非力能制也然不已則將盛於陽而凶矣於防望而爲之戒曰婦將敵矣君子動則凶也君子謂陽徵動也防望將盈之時若已望則陽已消矣尙何戒乎本義畜極而成陰陽和矣故爲旣雨旣處之象蓋尊尙陰徳至於積滿而然也陰加於陽故𨿽正亦厲然陰旣盛而亢陽則君子亦不可以有行矣其占如此爲戒深矣

朱氏附錄上九𨿽是陰畜陽到極處和而爲雨畢竟陰制陽不順所以云𨿽正亦厲○旣雨旣處言便做畜得住了做得雨後這气畢竟便透出散了徳積是說陰徳婦人𨿽正亦危月才滿便虧君子到此亦行不得這是陰陽皆不利底象○十六日月𨿽闕未多郤圓似生明之時畢竟是漸闕去月初𨿽小於生魄時卻是長防時節問占得此爻則如何曰這當防所值之時何如大意大防不得便冝【月幾望小畜上六歸妹六五中孚六四】○問小畜上九疑是太甲伊尹之事當之注云陰旣盛而亢陽則君子亦不可以有行恐當云君子於此宜靜而不冝動故徵則凶也方與上意不相害曰作伊周之事說亦得作易本意只說陰畜陽到極處問旣如此則何故又曰君子徵凶曰便是易本意只言陰畜陽若以事言之則伊尹之於太甲周公之於成王固如此如武后之於髙宗亦然問武後事恐不可謂之旣雨曰它也自和問恐不可謂之婦貞曰易中之意言婦𨿽貞猶厲而況於不貞乎蓋易文本是兩下說在裏不可執定看

象曰旣雨旣處徳積載也君子徵凶有所疑也傳旣雨旣處言畜道積滿而成也陰將【一作旣】盛【一有則字】極君子動則有凶也陰敵陽則必消陽小人抗君子則必害君子安得不疑慮乎若前知疑慮而警懼求所以制之則不至於凶矣

程氏附錄或以小畜爲臣畜君以大畜爲君畜臣先生云不必如此大畜只是所畜者大小畜只是所畜者小不必指定一件事便是君畜臣臣畜君皆是這个道理隨大小用○問小畜曰小畜是所畜小及所畜𨿽大而少皆小畜也不必專言君畜臣臣畜君

朱氏附錄問嘗聞人說此卦作巽體順是小人以柔順小術畜君子故曰小畜不知如何曰易不可專就人上說且就陰陽上看分明巽畜乾陰畜陽故謂之小若配之人事則爲小人畜君子也得爲臣畜君也得爲因小小事畜止也得不可泥定事說

【兌下乾上】

傳履序卦物畜然後有禮故受之以履夫物之聚則有大小之別髙下之等美惡之分是物畜然後有禮履所以繼畜也履禮也禮人之所履也爲卦天上澤下天而在上澤而處下上下之分尊卑之義理之當也禮之本也常履之道也故爲履履踐也借也履物爲踐履於物爲借以柔借剛故爲履也不曰剛履柔而曰柔履剛者剛乘柔常理不足道故易中惟言柔乘剛不言剛乘柔也言履借於剛乃見卑順說應之義

朱氏附錄問履如何都做禮字說曰辯上下定民志便也是禮底意思又曰禮主卑下履也是踐履處所行若不由禮自是乖戾所以曰履以和行謙又更卑下所以節制乎禮又曰禮是自家恁地卑下謙是就應物而言

履虎尾不咥人亨【咥直結反卦內同】

傳履人所履之道也天在上而澤處下以柔履借於剛上下各得其義事之至順理之至當也人之履行如此𨿽履至危之地亦無所害故履虎尾而不見咥齧所以能亨也

本義兌亦三畫卦之名一陰見於二陽之上故其徳爲說其象爲澤履有所躡而進之意也以兌遇乾和說以躡剛彊之後有履虎尾而不見傷之象故其卦爲履而占如是也人能如是則處危而不傷矣

朱氏附錄履卦上干下兌以陰躡陽是隨後躡它如踏他腳迹相似所以云履虎尾是隨後履它尾故於卦之三四爻虎尾義便是陰去躡它陽背脊後處伊川云履借說得生受又曰履三四爻正是躡它虎尾處陽是進底物事四又上躡五亦爲虎尾之象

曰履柔履剛也說而應乎幹是以履虎尾不咥人亨【說音悅】

傳兌以陰柔履借幹之陽剛柔履剛也兌以說順應乎乾剛而履借之下順乎上陰承乎陽天下之正【一作至】理也所履如此至順至當𨿽履虎尾亦不見傷害以此履行其亨可知

本義履柔履剛也以二體釋卦名義說而應乎幹是以履虎尾不咥人亨以卦徳釋辭

剛中正履帝位而不疚光明也

傳九五以陽剛中正尊履帝位茍無疚病則履道之至善光明者也疚謂疵病夬履是也光明徳盛而輝光也

本義又以卦體明之指九五也

象曰上天下澤履君子以辯上下定民志

天在上澤居下上【一作天】下之正理也人之所履當如是故取其象而爲履君子觀履之象以辯別上下之分以定其民志夫上下之分明而後民志有定民志定然後可以言治民志不定天下不可得而治也古之時公卿大夫而下位各稱其徳終身居之得其分也位未稱徳則君舉而進之士修其學學至而君求之皆非有預於已也農工商賈勤其事而所享有限故皆有定志而天下之心可一後世自庶士至於公卿日誌於尊榮農工商賈日誌於富侈億兆之心交騖於利天下紛然如之何其可一也欲其不亂難矣此由上下無定志也君子觀履之象而分辯上下使各當其分以定民之心志也

本義程傳備矣

初九素履往無咎

傳履不處者行之義初處至下素在下者也而陽剛之才可以上進若安其卑下之素而往則無咎矣夫人不能自安於貧賤之素則其進也乃貪躁而動求去乎貧賤耳非欲有爲也旣得其進驕溢必矣故往則有咎賢者則安履其素其處也樂其進也將有爲也故得其進則有爲而無不善乃守其素履者也

本義以陽在下居履之初未爲物遷率其素履者也占者如是則往而無咎也

象曰素履之往獨行願也

傳安履其素而往者非爲利也獨行其志願爾獨專也若欲貴之心與行道之心交戰於中豈能安履其素也

程氏附錄素履者雅素之履也初九陽剛素履巳定但行其志爾故曰獨行願也

九二履道坦坦幽人貞吉【坦吐但反】

傳九二居柔寛得中其所履坦坦然平易之道也𨿽所履得坦易之道亦必幽靜安恬之人處之則能貞固而吉也九二陽志上進故有幽人之戒本義剛中在下無應於上故爲履道坦平幽獨守貞之象幽人履道而遇其占則正而吉矣

朱氏附錄履道道卽路也○伊川這一卦說大象並素履履道坦坦處郤說得好

象曰幽人貞吉中不自亂也

傳履道在於安靜其中恬正則所履安中若躁動豈能安其所履故必幽人則能堅固而吉蓋其中心安靜不以利欲自亂也

六三眇能視跛能履履虎尾咥人凶武人爲於大君【跛波我反象同】

傳三以陰居陽志欲剛而體本陰柔安能堅其所履故如盲眇之視其見不明跛躄之履其行不逺才旣不足而又處不得中履非其正以柔而務【一作勝】剛其履如此是履於危地故曰履虎尾以不善履履危地必及禍患故曰咥人凶武人爲於大君如武暴之人而居人上肆其躁率而已非能順履而逺到也不中正而志剛乃爲羣陽所【一有不字】與是以剛躁蹈危而得凶也

本義六三不中不正柔而志剛以此履幹必見傷害故其象如此而占者凶又爲剛武之人得志而肆暴之象如秦政項籍豈能久也

朱氏附錄武人爲於大君必有此象但六三陰柔不見得有武人之象

象曰眇能視不足以有明也跛能履不足以與行也傳陰柔之人其才不足視不能明行不能逺而乃務剛所履如此其能免於害乎

咥人之凶位不當也武人爲於大君志剛也

傳以柔居三履非其正所以致禍害被咥而凶也以武人爲諭者以其處陽才弱而志剛也志剛則妄動所履不由其道如武人而爲大君也

九四履虎尾愬愬終吉【愬山革反】

傳九四陽剛而幹體𨿽居四剛勝者也在近君多懼之地無相得之義五復剛決之過故爲履虎尾愬愬畏懼之貌若能畏懼則當終吉蓋九𨿽剛而志柔四𨿽近而不處故能兢愼畏懼則終免於危而吉也

本義九四亦以不中不正履九五之剛然以剛居柔故能戒懼而得終吉

象曰愬愬終吉志行也

傳能愬愬畏懼則終得其吉者志在於行而不處也去危則吉矣陽剛能行者也居柔以順自處者也

朱氏附錄志行也只是說進將去

九五夬履貞厲【夬古快反】

傳夬剛決也五以陽剛幹體居至尊之位任其剛決而行者也如此則𨿽得正猶危厲也古之聖人居天下之尊明足以照剛足以決勢足以專然而未嘗不盡天下之議𨿽芻蕘之微必取乃其所以爲聖也履帝位而光明者也若自任剛明決行不顧𨿽使得正亦危道也可固守乎有剛明之才茍專自任猶爲危道況剛明不足者乎易中云貞厲義各不同隨卦可見

本義九五以剛中正履帝位而下以兌說應之凡事必行無所疑礙故其象爲夬決其履𨿽使得正亦危道也故其占爲𨿽正而危爲戒深矣

朱氏附錄問剛中正履帝位而不疚光明也此是指九五而言然九五爻辭則云夬履貞厲與似相反何邪曰九五是以剛居上下臨柔說之人故決然自爲而無所疑不自知其過於剛耳○夬履是做得忒快𨿽合履底也有危厲○夬履貞厲東坡所謂憂治世危明主也

象曰夬履貞厲位正當也

傳戒夬履者以其正當尊位也居至尊之位據能專之勢而自任剛決不復畏懼𨿽使得正亦危道也

本義傷於所恃

上九視履考祥其旋元吉

傳上處履之終於其終視其所履行以考其善惡禍福若其旋則善且吉也旋謂周旋完備無不至也人之所履考視其終若終始周完無疚善之至也是以元吉人之吉凶系其所履善惡之多寡吉凶之小大也

程氏附錄視履考祥居履之終反觀吉凶之祥周至則善吉也故曰其旋元吉

本義視履之終以考其祥周旋無虧則得元吉占者禍福視其所履而未定也

朱氏附錄視履考祥居履之終視其所履而考其祥做得周備底則大吉若只是半截時無由考得其祥後面半截郤不好未可知旋是旋來郤到起頭處

象曰元吉在上大有慶也

傳上履之終也人之所履善而吉至其終周旋無虧乃有大福慶之人也人之行貴乎有終

本義若得元吉則大有福慶也

【乾下坤上】

傳泰序卦履而泰然後安故受之以泰履得其所則舒泰泰則安矣泰所以次履也爲卦坤陰在上干陽居下天地陰陽之气相交而和則萬物生成故爲通泰

泰小往大來吉亨

傳小謂陰大謂陽往往之【一作居】於外也來來居於內也陽气下降陰气上交也陰陽和暢則萬物生遂天地之泰也以人事言之大則君上小則臣下君推誠以任下臣盡誠以事君上下之志通朝廷之泰也陽爲君子陰爲小人君子來處於內小人往處於外是君子得位小人在下天下之泰也泰之道吉而且亨也不云元吉元亨者時有污隆治有小大𨿽泰豈一槪哉言吉亨則可包矣

本義泰通也爲卦天地交而二气通故爲泰正月之卦也小謂陰大謂陽言坤往居外幹來居內又自歸妹來則六往居四九來居三也占者有剛陽之徳則吉而亨矣

彖曰泰小往大來吉亨則是天地交而萬物通也上下交而其志同也

傳小往大來陰往而陽來也則是天地陰陽之气相交而萬物得遂其通泰也在人則上下之情交通而其志意同也

內陽而外陰內健而外順內君子而外小人君子道長小人道消也【長丁丈反】

陽來居內陰往居外陽進而陰退也幹健在內坤順在外爲內健而外順君子之道也君子在內小人在外是君子道長小人道消所以爲泰也旣取陰陽交和又取君子道長陰陽交和乃君子之【一無之字】道長也

象曰天地交泰後以財成天地之道輔相天地之宜以左右民【財音才乂才載反相息亮反左音佐右音估】

傳天地交而陰陽和則萬物茂遂所以泰也人君當體天地通泰之象而以財成天地之道輔相天地之宜以左右生民也財成謂體天地交泰之道而財制成其施爲之方也輔相天地之宜天地通泰則萬物茂遂人君體之而爲法制使民用天時因地利輔助化育之功成其丰美之利也如春气生萬物則爲播殖之法秋气成實萬物則爲斂之法乃輔相天地之宜以左右輔助於民也民之生必賴君上爲之法制以敎率輔翼之乃得遂其生養是左右之也

程氏附錄李嘉申問裁成天地之道輔相天地之宜如何曰天地之道不能自成須聖人裁成輔相之如有四時聖人春則敎民播種秋則敎民獲是裁成也敎民耡耘灌漑是輔相也又問以左右民如何曰古之盛時未嘗不敎民故立之君師設官以治之周公師保萬民與此卦言左右民皆是也後世未嘗敎民任其自生自育只治其闕而已

本義裁成以制其過輔相以補其不及

朱氏附錄裁成是截做段子底輔相是佐助它底天地之化儱侗相續下來聖人便截作段子如气化一年一周聖人與它截做春夏秋冬四時○問裁成輔相字如何解曰裁成猶裁截成就之也輔相者便只是於裁成處以補其不及而已問裁成何處可見曰眼前皆可見且如君臣父子兄弟夫婦聖人便爲制下許多禮數倫序只此便是裁成處至大至小之事皆是固是萬物本有此道理若非聖人裁成之亦不能得如此齊整此皆天地之所不能爲而聖人能之所以贊天地之化育而功與天地參也又問輔相裁成學者日用處有否曰饑食渴飲冬裘夏葛耒耜罔皆是○問後以裁成天地之道輔相天地之宜以左右民若論聖人裁成輔相之功當無時而不然何獨於泰卦言之曰天地交泰萬物各遂其理聖人自此方能致用若天地閉塞萬物不生時聖人亦無所施其巧

初九防茅茹以其彚徵吉【茅卯交反一音苗茹汝據反一讀爲如彚音胃否卦同】傳初以陽爻居下是有剛明之才而在下者也時之否則君子退而窮處時旣【一作將】泰則志在上進也君子之進必與其朋類相牽援如茅之根然防其一則牽連而起矣茹根之相牽連者故以爲象彚類也賢者以其類進同志以行其道是以吉也君子之進必以其類不惟志在相先樂於與善實乃相賴以濟故君子小人未有能獨立不賴朋類之助者也自古君子得位則天下之賢萃於朝廷同志協力以成天下之泰小人在位則不肖者並進然後其黨勝而天下否矣蓋各從其類也本義三陽在下相連而進防茅連茹之象徵行之吉也占者陽剛則其徵吉矣郭璞洞林讀至彚字絕句下卦放此

朱氏附錄泰初九云占者陽剛則其徵吉矣當云占者陽剛而得其類則徵吉矣以其彚亦占辭○以其彚屬上文嘗見郭璞洞林亦如此做句便是時人已自恁地讀了蓋防茅茹者物象也以其彚者人也○先生謂潘時舉曰易最難防須識聖人作易之意且如泰之初九防茅茹以其彚徵吉謂其引賢類進也卻不正說引賢類進而云防茅茹何邪如此之類須要思量某之啟蒙自說得分曉且試去防時舉退防啟蒙晚往侍坐時舉曰向者防程易只就注解上生議論卻不曾靠得易防所以不見聖人作易之本意今日防啟蒙方見得聖人一部易皆是假借虛設之辭蓋緣天下之理若正說出便只作得一件用惟以象言則當卜筮之時防是甚事都來應得如泰之初九若正作引賢類進說則便只作得引賢類進用惟以防茅茹之象言之則其他事類皆可應也啟蒙警學篇云理定旣實事來尙虛用應始有體該本無便見得易只是虛設之辭防事如何應耳未知如此防得否先生頷之

象曰防茅徵吉志在外也

時將泰則羣賢皆欲上進三陽之志欲進同也故取茅茹彚徵之象志在外上進也

九二包荒用馮河不遐遺朋亡得尙於中行【馮音憑】傳二以陽剛得中上應於五五以柔順得中下應於二君臣同徳是以剛中之才爲上所專任故二𨿽居臣位主治泰者也所謂上下交而其志同也故治泰之道主二而言包荒用馮河不遐遺朋亡四者處泰之道也人情安肆則政疏緩而法度廢弛庶事無節治之之道必有包含荒之量則其施爲寛裕詳宻獘革事理而人安之若無含之度有忿疾之心則無深逺之慮有暴擾之患深獘未去而近患已生矣故在包荒也用馮河泰寧之世人情習於久安安於守常惰於因循憚於更變非有馮河之勇不能有爲於斯時也馮河謂其剛果足【一作可】以濟深越險也自古泰治之世必漸至於衰替蓋由狃習安逸因循而然自非剛斷之君英烈之輔不能挺特奮以革其獘也故曰用馮河或疑上云包荒則是包含寛容此云用馮河則是奮攺革似相反也不知以含容【一作】之量施剛果之用乃聖賢之爲也不遐遺泰寧之時人心狃於泰則茍安逸而已烏能復深思逺慮及於遐逺之事哉治夫泰者當周及庶事𨿽遐逺不可遺若事之微隱賢才之在僻【一作側】陋皆遐逺者也時泰則固遺之矣朋亡夫時之旣泰則人習於安其情肆而失節將約而正之非絕去其朋與之私則不能也故云朋亡自古立法制事牽於人情卒不能行者多矣若夫禁奢侈則害於近戚限田產則妨於貴家如此之類旣不能【一無旣不能字】斷以大公而必行則是【一有不字】牽於朋比也治泰不能朋亡則爲之難矣治泰之道有此四者則能合於九二之徳故曰得尙於中行言能配合中行之義也尙配也本義九二以剛居柔在下之中上有六五之應主乎泰而得中道者也占者能包容荒而果斷剛決不遺遐逺而不眤朋比則合乎此爻中行之道矣

象曰包荒得尙於中行以光大也

傳象舉包荒一句而通解四者之義言如此則能配合中行之徳而其道光明顯大也

朱氏附錄問包荒得尙於中行以光大也以九二剛中有光大之徳乃能包荒邪爲是包荒得尙於中行所以光大邪曰易上如說以中正也皆是以其中正方能如此此處也只得做以其光大說若不是一个心胸明闊底如何做得

九三無平不陂無往不復艱貞無咎勿卹其孚於食有福【陂彼僞反】

傳三居泰之中在諸陽之上泰之盛也物理如循環在下者必升居上者必降泰久而必否故於泰之盛與陽之將進而爲之戒曰無常安平而不險陂者謂無常泰也無常往而不返者謂陰當復也平者陂往者復則爲否矣當知天理之必然方泰之時不敢安逸常艱危其思慮正固其施爲如是則可以無咎處泰之道旣能艱貞則可常保其泰不勞憂卹得其所求也不失所期爲孚如是則於其祿食有福益也祿食謂福祉善處泰者其福可長也蓋徳善日積則福祿日臻徳逾於祿則𨿽盛而非滿自古隆盛未有不失道而喪敗者也本義將過於中泰將極而否欲來之時也卹憂也孚所期之信也戒占者艱難守正則無咎而有福朱氏附錄勿卹其孚只作一句讀孚只是信此言勿卹後來信與不信○於食有福如食舊徳之食東坡赤壁賦吾與子之所共食

象曰無往不復天地際也

無往不復言天地之交際也陽降於下必復於上陰升於上必復於下屈伸往來之常理也【一作理之常也】因天地交際之道明否泰不常之理以爲戒也

六四翩翩不富以其鄰不戒以孚

傳六四處泰之過中以陰在上志在下復上二陰亦志在趨下翩翩疾飛之貎四翩翩就下與其鄰同也鄰其類也謂五與上夫人富而其類從者爲利也不富而從者【一無者字】其志同也三陰皆在下之物居上乃失其實其志皆欲下行故不富而相從不待戒告而誠意相合也夫陰陽之升降乃時運之否防或交或散理之常也泰旣過中則將變矣聖人於三尙云艱貞則有福蓋三爲將中知戒則可保四已過中矣理必變也故專言始終反復之道五泰之主則復言處泰之義

本義已過乎中泰已極矣故三陰翩然而下復不待富而其類從之不待戒令而信也其占爲有小人合交以害正道君子所當戒也陰虛陽實故凡言不富者皆陰爻也

朱氏附錄富以其鄰言以其富厚之力而能用其鄰不富以其鄰言不待富厚之力而能用其鄰

象曰翩翩不富皆失實也不戒以孚中心願也傳翩翩下往之疾不待富而鄰從者以三陰在上皆失其實故也陰本在下之物今乃居上是失實也不待告戒而誠意相與者蓋其中心所願故也理當然者天也眾所同者時也

本義陰本居下在上爲失實

六五帝乙歸妹以祉元吉【祉音止】

傳史謂湯爲天乙厥後有帝祖乙亦賢王也後又有帝乙多士曰自成湯至於帝乙罔不明徳卹祀稱帝乙者未知誰是以爻義觀之帝乙制王姬下嫁之禮法者也自古帝女𨿽皆下嫁至帝乙然後制爲【一作其】禮法使降其尊貴以順從其夫也六五以陰柔居君位下應於九二剛明之賢五能倚任其賢臣而順從之如帝乙之歸妹然降其尊而順從於陽則以之受祉且元吉也元吉大吉而盡善者也謂成治泰之功也

本義以陰居尊爲泰之主柔中虛已下應九二吉之道也而帝乙歸妹之時亦嘗占得此爻占者如是則有祉而元吉矣凡經以古人爲言如髙宗箕子之類者皆放此

象曰以祉元吉中以行願也

傳所以能獲祉福且元吉者由其以中道合而行其志願也有中徳所以能任剛中之賢所聽從者皆其志願也非其所欲能從之乎

上六城復於隍勿用師自邑告命貞吝

傳掘隍土積累以成城如治道積累以成泰及泰之終將反爲否如城土頽圯復反於隍也上泰之終六以小人處之行將否矣勿用師君之所以能用其眾者上下之情通而心從也今泰之將終失泰之道上下之情不通矣民心離散不從其上豈可用也用之則亂眾旣不可用方自其親近而告命之𨿽使所告命者得其正亦可羞吝邑所居謂親近大率告命必自近始凡貞凶貞吝有二義有貞固守此則凶吝者有𨿽得正亦凶吝者此不云貞凶而云貞吝者【一無者字】將否而方告命爲可羞吝否不由於告命也

本義防極而否城復於隍之象戒占者不可力爭但可自守𨿽得其正亦不免於羞吝也

朱氏附錄城復於隍須有這个城防象隍防象邑防象城隍邑皆土地在坤爻中自有此象○城復於隍隍是河掘其土以爲城又因以固城也勿用師師是兵師凡坤有眾與土之象○方防極之時只得自治其邑程先生說民心離散自其親近者而告命之𨿽正吝然此時只得如此卻未至於凶○問防卦無平不陂無往不復與城復於隍因言否防相乘如此聖人因以垂戒先生曰此亦事勢之必然治久必亂亂久必治天下無久而不變之理子善遂言天下治亂皆生於人心治久則人心放肆故亂因此生亂極則人心恐懼故治由此起先生曰固是生於人心然履其運者必有變化持守之道可也如明皇開元之治自是好了若但能把捉不至如天寶之放肆則後來亦不應如此狼狽銖因言觀聖人立象系辭當好時便須有戒懼收斂防意當不好時便須有艱難守正防意徹首徹尾不過敬而已卦中無全好者亦無全不好者大率敬卽好不敬卽不好先生頷之

象曰城復於隍其命亂也

傳城復於隍矣𨿽其命之亂不可止也

本義命亂故復否告命所以治之也

周易義附錄卷三上﹤經部﹐易類﹐周易傳義附錄﹥

欽定四庫全書

周易義附錄卷三下

宋董楷撰

上經

【坤下乾上】

否序卦泰者通也物不可以終通故受之以否夫物理往來通泰之極則必否否所以次泰也爲卦天上地下天地相交陰陽和暢則爲泰天處上地處下是天地隔絕不相交通所以爲否也

否之匪人【否備鄙反卦內同】

傳天地交而萬物生於中然後三才備人爲最靈故爲萬物之首凡生天地之中者皆人道也天地不交則不生萬物是無人道故曰匪人謂非人道也消長闔辟相因而不息泰極則復否終則傾無常而不變之理人道豈能無也旣否則泰矣

不利君子貞大往小來

傳夫上下交通剛柔和會君子之道也否則反是故不利君子貞君子正道否塞不行也大往小來陽往而陰來也小人道長君子道消之象故蒍否也

本義否閉塞也七月之卦也正與泰反故曰匪人謂非人道也其占不利於君子之正道蓋幹往居外坤來居內又自漸卦而來則九往居四六來居三也或疑之匪人三字衍文由比六三而誤也傳不特解其義亦可見

朱氏附錄問否之匪人三字說者多牽彊本義云與泰相反故曰匪人言非人道也程易郤雲天地不交而萬物不生故無人道如何曰說者云此三字衍蓋與比之匪人語同而字異故錯誤於此今彊解不通也

曰否之匪人不利君子貞大往小來則是天地不交而萬物不通也上下不交而天下無邦也內陰而外陽內柔而外剛內小人而外君子小人道長君子道消也【長丁丈反】

夫天地之气不交則萬物無生成之理上下之義不交則天下無邦國之道建邦國所以爲治也上施政以治民民戴君而從命上下相交所以治安也今上下不交是天下無邦國之道也陰柔在內陽剛在外君子往居於外小人來處於內小人道長君子道消之時也

象曰天地不交否君子以儉徳辟難不可榮以祿【辟音避難乃旦反】

傳天地不相交通故爲否否塞之時君子道消當觀否塞之象而以儉損之徳避免禍難不可榮居祿位也否者小人得志之時君子居顯榮之地禍患必及其身故宜晦處窮約也

本義收斂其徳不形於外以辟小人之難人不得以祿位榮之

初六拔茅茹以其彚貞吉亨

傳泰與否皆取茅爲象者以羣陽羣陰同在下有牽連之象也泰之時則以同徵爲吉否之時則以同貞爲亨始以內小人外君子爲否之義復以初六否而在下爲君子之道易隨時取義變動無常否之時在下者君子也否之三陰上皆有應在否隔之時隔絕不相通故無應義初六能與其類貞固其節則處否之吉而其道之亨也當否而能進者小人也君子則伸道免禍而已君子進退未嘗不與其類同也

本義三陰在下當否之時小人連類而進之象而初之惡則未形也故戒其貞則吉而亨蓋能如是則變而爲君子矣

朱氏附錄問程易作君子在下說如何曰程氏作君子之象說覺得牽彊不是此意

象曰拔茅貞吉志在君也

傳爻以六自守於下明君子處下【一作否】之道象復推明以盡君子之心君子固守其節以處下者非樂於不進獨善也以其道方否不可進故安之耳心固未嘗不在天下也其志常在得君而進以康濟天下故曰志在君也

本義小人而變爲君子則能以愛君爲念而不計其私矣

六二包承小人吉大人否亨

傳六二其質則陰柔其居則中正以陰柔小人而言則方否於下志所包畜者在承順乎上以求濟其否爲身之利小人之吉也大人當否則以道自處豈肯枉己屈道承順於上惟自守其否而己身之否乃其道之亨也或曰上下不交何所承乎曰正則否矣小人順上之心未嘗無也

本義陰柔而中正小人而能包容承順乎君子之象小人之吉道也故占者小人如是則吉大人則當安守其否而後道亨蓋不可以彼包承於我而自失其守也

朱氏附錄包承也是包得許多承順防意思【此與本義不同亦是一說】○問橫渠先生說易爲君子謀不爲小人謀蓋自太極一判而來便已如此了曰論其極是如此然小人亦具此理只是他自反悖了君子治之不過卽其固有者以正之而已易中亦有時爲小人謀如包承小人吉大人否亨言小人當否之時能包承君子則吉但此𨿽爲小人謀乃所以爲君子謀也○山以包承小人爲一句言否之世當包承小人如此卻不成句山之意蓋欲解洗他從蔡京父子之失也

象曰大人否亨不亂羣也

大人於否之時守其正節不雜亂於小人之羣類身𨿽否而道之亨也故曰否亨不以道而身亨乃道否也不云君子而云大人能如是則【一無則字】其道大也

本義言不亂於小人之羣

六三包羞

傳三以陰柔不中不正而居否又切近於上非能守道安命窮斯濫矣極小人之情狀者也其所包畜謀慮邪濫無所不至可羞恥也

本義以陰居陽而不中正小人志於傷善而未能也故爲包羞之象然以其未發故無凶咎之戒朱氏附錄包羞之說是有意傷善而未能之意他六二尙自包承到這六三已是要害君子然做事不得所以包許多羞恥○拔茅茹貞吉亨這是吉凶未判時若能於此攺變時小人便是做君子君子小人只是个正不正初六是小人欲爲惡而未發露之時到六二包承則已是打破頭靣了然自承順君子未肯便十分做小人在到六三便全做小人了所以包許多羞恥大凡小人做了罪惡他心下也自不穩當此便是包羞之說【此說與本義防不同】

象曰包羞位不當也

傳陰柔居否而不中不正所爲可羞者處不當故也處不當位所爲不以道也

九四有命無咎疇離祉

四以陽剛健體居近君之位是有濟否之才而得髙位者也足以輔上濟否然當君道方否之時處逼近之地所惡在居功取忌而己若能使動必出於君命威柄一歸於上則無咎而其志行矣能使事皆出於君命則可以濟時之否其疇類皆附離其福祉離麗也君子道行則與其類同進以濟天下之否疇離祉也小人之進亦以其類同也本義否過中矣將濟之時也九四以陽居陰不極其剛故其占爲有命無咎而疇類三陽皆獲其福也命謂天命

朱氏附錄有命無咎疇離祉這里是吉凶未判須是有命方得無咎○九四𨿽是陽爻猶未離乎否體只是它陽可以有爲然須有命方做得又曰有命是有个機會方可以做占者便須是有个築著恰好時節方做得成方無咎○問有命無咎疇離祉三陰己過而陽得亨則否過中而將濟之時與泰九三無平不陂無往不復相類曰泰九三時己有小人便是可畏如此故艱貞則無咎否下三爻君子尙畏它至九四卽不畏之矣故有有命疇離祉之象占

象曰有命無咎志行也

傳有君命則得無咎乃可以濟否其志得行也

九五休否大人吉其亡其亡系於苞桑【休虛虯反美也又許求反息也】傳五以陽剛中正之徳居尊【一作君】位故能休息天下之否大人之吉也大人當位能以其道休息天下之否以循致於泰猶未離於否也故有其亡之戒否旣休息漸將反【一作及】泰不可便爲安肆當深慮逺戒常虞否之復來曰其亡矣其亡矣其系於苞桑謂爲安固之道如維系於苞桑也桑之爲物其根深固苞謂叢生者其固尢甚聖人之戒深矣漢王允唐李徳裕不知此戒所以致禍敗也系辭曰危者安其位者也亡者保其存者也亂者有其治者也是故君子安而不忘危存而不忘亡治而不忘亂是以身安而國家可保也

本義陽剛中正以居尊位能休時之否大人之事也故此爻之占大人遇之則吉然又當戒懼如系辭所云也

朱氏附錄否之九五若無大人也休否不得大率自泰入否易自否入泰難○問其亡其亡系於苞桑如何曰有戒懼危亡之心則便有苞桑系固之象蓋能戒懼危亡則如系於苞桑堅固不拔矣如此說則象占乃有收煞非是其亡其亡而又系於苞桑也○九五以陽剛得位可以休息天下之否然須常存危亡方有苞桑之固不知聖人於否泰只管說包字如何須是象上如何取其義今曉它不得只得說堅固

象曰大人之吉位正當也

有大人之徳而得至尊之正位故能休【一有息字】天下之否是以吉也無其位則𨿽有其道將何爲乎故聖人之位謂之大寶

上九傾否先否後喜

上九否之終也物理極而必反故泰極則否否極則泰上九否旣極矣故否道傾覆而變也先極否也後傾喜也否傾則泰矣後喜也

本義以陽剛居否極能傾時之否者也其占爲先否後喜

朱氏附錄九四否已過中上三爻是說君子言君子有天命而無咎大抵易爲君子謀且如否內三爻是小人得志時然不大叚會做得事初則如此二又如此三𨿽做得些个也不濟事到四則聖人便說他君子得時否漸次反泰底道理五之包桑系辭中說得條暢盡之矣上九之傾否到這里便傾了否做泰○否本是陰長之卦如九五休否上九傾否又自大故好蓋陰陽自是不可相無今以四時寒暑而論若無陰陽亦做事不成但以善惡及君子小人而論則聖人直是要消盡了惡去盡了小人方得蓋亦抑陰助陽之意某於坤卦略發此義矣又曰陰陽各有一半聖人於否泰只爲陽說道理看來聖人出來做須有一个道理使天下皆爲君子世間人多言君子小人常相半不可太去治之急迫之卻爲害不然如舜湯舉伊尹臯陶不仁者逺自是小人皆不敢爲非被君子夾持得皆革靣做好人了

象曰否終則傾何可長也

否終則必傾豈有長否之理極而必反理之常也然反危爲安易亂爲治必有剛陽之才而後能也故否之上九則能傾否屯之上六則不能變屯也

【離下乾上】

同人序卦物不可以終否故受之以同人夫天地不交則爲否上下相同則爲同人與否義相反故相次又世之方否必與人同力【一作欲】乃能濟同人所以次否也爲卦乾上離下以二象言之天在上者也火之性炎上與天同也故爲同人以二體言之五居正位爲幹之主二爲離之主二爻以中正相應上下相同同人之義也又卦惟一陰眾陽所欲同亦同人之義也它卦固有一陰者在同人之時而二五相應天火相同故其義大

同人於野亨利渉大川利君子貞

傳野謂曠野取逺與外之義夫同人者以天下大同之道則聖賢大公之心也常人之同者以其私意所合乃暱比之情耳故必於野謂不以暱近情之所私而於郊野曠逺之地旣不系所私乃至公大同之道無逺不同也其亨可知能【一作旣】與天下大同是天下皆同之也天下皆同何險阻之不可濟何艱危之不可亨故利渉大川利君子貞上言於野止謂不在暱比此復言宜以君子正道君子之貞謂天下至公大同之道故𨿽居千里之逺生千嵗之後若合符節推而行之四海之廣兆民之眾莫不同【一作合】小人則惟用其私意所比者𨿽非亦同所惡者𨿽是亦異故其所同者則爲阿黨蓋其心不正也故同人之道利在君子之貞正本義離亦三畫卦之名一陰麗於二陽之間故其徳爲麗爲文明其象爲火爲日爲電同人與人同也以離遇乾火上同於天六二得位得中而上應九五又卦惟一陰而五陽同與之故爲同人於野謂曠逺而無私也有亨道矣以健而行故能渉川爲卦內文明而外剛健六二中正而有應則君子之道也占者能如是則亨而又可渉險然必其所同合於君子之道乃爲利也

朱氏附錄同人於野亨利渉大川是兩象一義利君子貞是一象

曰同人柔得位得中而應乎幹曰同人

言成卦之義柔得位謂二以陰居陰得其正位也五中正而二以中正應之得中而應乎幹也五剛健中正而二以柔順中正應之各得其正其徳同也故爲同人五幹之主故云應乎乾象取天火之象而專以二言

本義以卦體釋卦名義柔謂六二幹謂九五

同人曰

此三字羨文

本義衍文

同人於野亨利渉大川干行也

至誠無私可以蹈險難者幹之行也無私天徳也

文明以健中正而應君子正也

又以二體言其義有文明之徳而剛健以中正之道相應乃君子之正道也

惟君子爲能通天下之志

天下之志萬殊理則一也君子明理故能通天下之志聖人視億兆之心猶一心者通於理而巳文明則能燭理故能明大同之義剛健則能克己故能盡大同之道然後能中正合乎干行也本義以卦徳卦體釋卦辭通天下之志乃爲大同不然則是私情之合而已何以致亨而利渉哉朱氏附錄干行也言須是這般剛健之人方做得這般事若是柔弱者如何會出去外靣同人又去渉險○程說通天下之志處極好雲文明則能燭理故能明大同之義剛健則能克己故能盡大同之道此說甚善

象曰天與火同人君子以類族辧物

不云火在天下天下有火而雲天與火者天在上火性炎上火與天同故爲同人之義君子觀同人之象而以類族辧物各以其類族辧物之同異也若君子小人之黨善惡是非之理物情之離合事理之異同凡同異者君子能辧明之故處物不失其方也

本義天在上而火炎上其性同也類族辧物所以審異而致同也

朱氏附錄問類族辧物如伊川說云各以其類族辧物之同異也則是就類族上辧物否曰類族是就人上說辧物是就物上說天下有不可以皆同之理故隨他頭項去分別類族如分姓氏張姓同作一類李姓同作一類辧物如牛類是一類馬類是一類就其異處以致其所以爲同也伊川之說不可曉

初九同人於門無咎

九居同人之初而無系應是無所偏私同人之公者也故爲出門同人出門謂在外在外則無私暱之偏其同博而公如此則無過咎也

本義同人之初未有私主以剛在下上無系應可以無咎故其象占如此

象曰出門同人又誰咎也

出門同人於外是其所同者廣無所偏私人之同也有厚薄親疎之異過咎所由生也旣無所偏黨誰其咎之

朱氏附錄易中所謂又誰咎也自有三个而其義則有兩樣如不節之嗟與自我致宼言之則謂咎皆由己不可咎諸人如出門同人言之則謂人誰有咎之者矣以此見古人立言有用字𨿽同而其義則不同

六二同人於宗吝

二與五爲正應故曰同人於宗宗謂宗黨也同於所系應是有所偏與在同人之道爲私狹矣故可吝二若陽爻則爲剛中之徳乃以中道相同不爲私也

本義宗黨也六二𨿽中且正然有應於上不能大同而系於私吝之道也其象占如此

朱氏附錄易𨿽抑陰然有時把陰爲主如同人是也然此一陰𨿽是一卦之主又卻柔弱做主不得○問六二與九五柔剛中正上下相應可謂盡善卻有同人於宗吝與先號咷之象如何曰以其太好兩者時位相應意趣相合只知款密卻無至公大同之心未免系於私故有吝觀二人同心其利斷金同心之言其臭如蘭固是它好處然於好處猶有失以其系於私暱而不能同也大凡悔者自凶而之吉吝者自吉而趨凶

象曰同人於宗吝道也

諸卦以中正相應爲善而在同人則爲可吝故五不取君義蓋私比非人君之道相同以私爲可吝也

九三伏戎於莽升其髙陵三歲不興【莽莫蕩反又眞黨反象同】三以陽居剛而不得中是剛暴之人也在同人之時志在於同卦惟【一有二字】一陰諸陽之志皆欲同之三又與之比然二以中正之道與五相應三以剛彊居二五之間欲奪而同之然理不直義不勝故不敢顯發伏藏兵戎於林莽之中懷惡而內不直故又畏懼時升髙陵以顧望如此至於三歲之久終不敢興此爻深見小人之情狀然不曰凶者旣不敢發故未至凶也

本義剛而不中上無正應欲同於二而非其正懼九五之見攻故有此象

象曰伏戎於莽敵剛也三歲不興安行也

傳所敵者五旣剛且正其可奪乎故畏憚伏藏也至於三歲不興矣終安能行乎

本義言不能行

九四乘其墉弗克攻吉

四剛而不中正其志欲同二亦與五爲仇者也墉垣所以限隔也四切近於五如隔墉耳乘其墉欲攻之知義不直而不克也茍能自知義之不直而不攻則爲吉也若肆其邪欲不能反思義理妄行攻奪則其凶大矣三以剛居剛故終其彊而不能反四以剛居柔故有困而能反之義能反則吉矣畏義而能攺其吉宜矣

本義剛不中正又無應與亦欲同於六二而爲三所隔故爲乘墉以攻之象然以剛居柔故有自反而不克攻之象占者如是則是能攺過而得吉也朱氏附錄問伏戎於莽升其髙陵如何曰只是伏於髙陵之艸莽中三嵗不敢出與九四乘其墉皆爲剛盛而髙三欲同於二而懼九五之見攻故升髙伏戎欲敵之而五陽方剛不可奪故三嵗不興而象曰不能行也四欲同於二而爲三所隔故乘墉攻之而以居柔遂自反而弗克也程謂升髙陵有升髙顧望之意此說𨿽巧恐非本意○問三四皆有爭奪之義何也曰只是爭六二一爻凡易之情近而不相得則凶六二與九五相應三以剛居剛則便迷而不反四以剛居柔便有反側【又本作剛】防道理初上則在事外不相干渉所以無爭

象曰乘其墉義弗克也其吉則困而反則也

所以乘其墉而弗克攻之者以其義之弗【一作不】克也以邪攻正義不勝也其所以得吉者由其義不勝困窮而反於法則也二者眾陽所同欲也獨三四有爭奪之義者二爻居二五之間也初終逺故取義別

本義乘其墉矣則非其力之不足也特以義之弗克而不攻耳能以義斷困而反於法則故吉也

九五同人先號咷而後笑大師克相遇【號戶羔反咷道刀反旅卦同】傳九五同於二而爲三四二陽所隔五自以義直理勝故不勝憤抑至於號咷然邪不勝正𨿽爲所隔終必得合故後笑也大師克相遇五與二正應而二陽非理隔奪必用大師克勝之乃得相遇也云大師云克者見二陽之彊也九五君位而爻不取人君同人之義者蓋五專以私暱應於二而失其中正之徳人君當與天下大同而獨私一人非君道也又先隔則號咷後遇則笑【一有正字】是私暱之情非大同之體也二之在下尙以同於宗爲吝況人君乎五旣於君道無取故更不言君道而明二人同心不可間隔之義系辭云君子之道或出或處或黙或語二人同心其利斷金中誠所同出處語黙無不同天下莫能間也同者一也一不可分分乃二也一可以通金石冒水火無所不能入故云其利斷金其理至防故聖人贊之曰同心之言其臭如蘭謂其言意味深長也

本義五剛中正二以柔中正相應於下同心者也而爲三四所隔不得其同然義理所同物不得而間之故有此象然六二柔弱而三四剛彊故必用大師以勝之然後得相遇也

朱氏附錄問大師克相遇本義無說何也曰舊說只用大師克勝之方得相遇或云大師之克見二陽之彊則非也問二五本自同心而爲三四所隔故先號咷先謂理直也大師克而後相遇則後笑矣蓋亦義理之同物終不得而間之故相遇也先生頷之

象曰同人之先以中直也大師相遇言相克也傳先所以號咷者以中誠理直故不勝其忿切而然也𨿽其敵剛彊至用大師然義直理勝終能克之故言能相克也相克謂能勝見二陽之彊也本義直謂理直

上九同人於郊無悔

傳郊在外而遠之地求同者必相親相與上九居外而無應終無與同者也始有同則至終或有睽悔處遠而無與故𨿽無同亦無悔𨿽欲同之志不遂而其終無所悔也

本義居外無應物莫與同然亦可以無悔故其象占如此郊在野之內未至於曠逺但荒僻無與同耳

朱氏附錄問同人於郊曰郊是荒寂無人之所言不能如同人於野曠逺無私荒僻無與同蓋居外無應莫與同者亦可以無悔也○同人於野是廣大無我之意同人於郊是無可與同之人取義不同自不相悖

象曰同人於郊志未得也

居逺莫同故終無所悔然而在同人之道求同之志不得遂𨿽無悔非善處也

【乾下離上】

傳大有序卦與人同者物必歸焉故受之以大有夫與人同者物之所歸也大有所以次同人也爲卦火在天上火之處髙其明及逺萬物之眾無不照見爲大有之象又一柔居尊眾陽並應居尊執柔物之所歸也上下應之爲大有之義大有盛大丰有也

大有元亨

傳卦之才可以元亨也凡卦徳有卦名自有其義者如比吉謙亨是也有因其卦義便爲訓戒者如師貞丈人吉同人於野亨是也有以其卦才而言者大有元亨是也由剛健文明應天時行故能元亨也

本義大有所有之大也離居乾上火在天上無所不照又六五一陰居尊得中而五陽應之故爲大有乾健離明居尊應天有亨之道占者有其徳則大善而亨也

曰大有柔得尊位大中而上下應之曰大有傳言卦之所以爲大有也五以陰居君位柔得尊位也處中得大中之道也爲諸陽所宗上下應之也夫居尊執柔固眾之所歸也而又有虛中文明大中【一無大中字】之徳故上下同志應之所以爲大有也

本義以卦體釋卦名義柔謂六五上下謂五陽

其徳剛健而文明應乎天而時行是以元亨

傳卦之徳內剛健而外文明六五之君應於幹之九二五之【一有體字】性柔順而明能順應乎二二幹之主也是應乎幹也順應干行順乎天時也故曰應乎天而時行其徳如此是以元亨也王弼云不大通何由得大有乎大有則必元亨矣此不識卦義離乾成大有之義非大有之義便有元亨由其才故得元亨大有而不善者與不能亨者有矣諸卦具元亨利貞則彖皆釋爲大亨恐疑與乾坤同也不兼利貞則釋爲元亨盡元義也元有大善之義有元亨者四卦大有蠱升鼎也惟升之彖誤隨它卦作大亨曰諸卦之元與幹不同何也曰元之在幹爲元始之義爲首出庶物之義它卦則不能有此義爲善爲大而己曰元之爲大可矣爲善何也曰元者物之先也物之先豈有不善者乎事成而後有敗敗非先成者也興而後有衰衰固後於興也得而後有失非得則何以有【一作爲】失也至於善惡治亂是非天下之事莫不皆然必善爲先故文言曰元者善之長也

本義以卦徳卦體釋卦辭應天指六五也

朱氏附錄問應乎天而時行程說以爲應天時而行何如曰是以時而行是有可行之時

象曰火在天上大有君子以遏惡揚善順天休命傳火髙在天上照見萬物之眾多故爲大有大有繁庶之義君子觀大有之象以遏絕眾惡揚明善類以奉順天休美之命萬物眾多則有善惡之殊君子享大有之盛當代天工治養庶類治眾之道在遏惡揚善而己惡懲善勸所以順天命而安羣生也

本義火在天上所照者廣爲大有之象所有旣大無以治之則釁蘗萌於其間矣天命有善而無惡故遏惡揚善所以順天反之於身亦若是而己矣朱氏附錄火在天上大有凡有物須是自家照見得方見得有若不照見則有無不可知何名爲有○問君子以遏惡揚善順天休命竊以爲天之所以命我者此性之善也人惟蔽於非心邪念是以善端之在人心日以湮防君子儻能遏止非心邪念於未萌則善端始自發揚而天之所以命我者始無所不順如此而爲順天休命若何曰天道喜善而惡惡遏惡而揚善非順天休命而何吾友所說卻是嫌他說得大要束小了說○天命有善而無惡當大有時遏止其惡顯揚其善反之於身亦莫不然非止用人用人乃其一事耳

初九無交害匪咎艱則無咎

傳九居大有之初未至於盛處卑無應與未有驕盈之失故無交害未渉於害也大凡富有鮮不有害以子貢之賢未能盡免況其下者乎匪咎艱則無咎言富有本匪有咎也人因富有自爲咎耳若能享富有而知難處則自無咎也處富有而不能思艱兢畏則驕侈之心生矣所以有咎也

本義𨿽當大有之時然以陽居下上無系應而在事初未渉乎害者也何咎之有然亦必艱以處之則無咎戒占者宜如是也

朱氏附錄此爻本最吉不解有咎然須說艱則無咎蓋易之書大抵教人戒謹恐懼無有以爲易而處之者𨿽至易之事亦必以艱難處之然後無咎也

象曰大有初九無交害也

傳在大有之初克念艱難則驕溢之心無由生矣所以不交渉於害也

九二大車以載有攸往無咎

傳九以陽剛居二爲六五之君所倚任剛健則才勝居柔則謙順得中則無過其才如此所以能勝大有之任如大車之材彊壯能勝載重物也可以任重行逺故有攸往而無咎也大有丰盛之時有而未極故以二之才可往而無咎至於盛極則不可以往矣

本義剛中在下得應乎上爲大車以載之象有所往而如是可無咎矣占者必有此徳乃應其占也

象曰大車以載積中不敗也

壯大之車重積載於其中而不損敗猶九二材力之彊能勝大有之任也

九三公用亨於天子小人弗克【亨許庚反一香兩反象同】

傳三居下體之上在下而居人上諸侯人君之象也公侯上承天子天子居天下之尊率土之濵莫非王臣在下者何敢専其有凡土地之富人民之眾皆王者之有也此理之正也故三當大有之時居諸侯之位有其富盛必用亨通乎天子謂以其有爲天子之有也乃人臣之常義也若小人處之則專其富有以爲私不知公已奉上之道故曰小人弗克也

本義亨春秋作享謂朝獻也古者亨通之亨享獻之享烹飪之烹皆作亨字九三居下之上公侯之象剛而得正上有六五之君虛中下賢故爲亨於天子之象占者有其徳則其占如是小人無剛正之徳則𨿽得此爻不能當也

朱氏附錄亨享二字據說文本是一字故易中多互用如王用亨於岐山亦當爲享如王用享於帝之云也字畫音韻是經中淺事故先儒得其大者多不畱意然不知此等防不理防卻枉費了無限辭說牽補而卒不得其夲義亦甚害事也

象曰公用亨於天子小人害也

傳公當用【一無用字】亨於天子若小人防之則爲害也自古諸侯能守臣節忠順奉上者則蕃養其眾以爲王之屏翰丰殖其財以待上之徵賦若小人處之則不知爲臣奉上之道以其有爲已之私民眾財丰則反擅其富彊益爲不順是小人大有則爲害又大有爲小人之害也

九四匪其彭無咎【彭步郎反】

九四居大有之時巳過中矣是大有之盛者也過盛則凶咎所由生也故處之之道匪其彭則得無咎謂能謙損不處其太盛則得無咎也四近君之髙位茍處太盛則致凶咎彭盛多之貎詩載驅雲汶水湯湯行人彭彭行人盛多之狀雅大眀云駟騵彭彭言武王戎馬之盛也

本義彭字音義未詳程傳曰盛貌理或當然六五柔中之君九四以剛近之有僭偪之嫌然以其處柔也故有不極其盛之象而得無咎戒占者冝如是也

朱氏附錄問匪其彭只當依程傳作盛貌曰程說爲優王弼作下比九三分權之臣蓋以彭爲旁言專心承五常匪其旁

象曰匪其彭無咎明辯晳也【晳章舌反又之世反】

能不處其盛而得無咎者蓋有眀辯之智也晳明智也賢智之人明辯物理當其方盛則知咎之將至故能損抑不敢至於滿極也

本義晳明貌

六五厥孚交如威如吉

六五當大有之時居君位虛中爲孚信之象人君執柔守中而以孚信接於下則下亦盡其信誠以事於上上下信孚相交也以柔居尊位當大有之時人心安易若專尙柔順則陵慢生矣故必威如則吉威如冇威嚴之謂也旣以柔和孚信接於下眾志說従又有威嚴使之有畏善處有者也可知矣

本義大冇之世柔順而中以處尊位虛已以應九二之賢而上下歸之是其孚信之交也然君道貴剛太柔則廢當以威濟之則吉故其象占如此亦戒辭也

象曰厥孚交如信以發志也威如之吉易而無備也【易以防反】

傳下之志從乎上者也上以孚信接於下則下亦以誠信事其上故厥孚交如由上有孚信以發其下孚信之志下之從上猶響之應聲也【一有威如之吉易而無備也幾字】威如之所以吉者謂若無威嚴則下易慢而無戒備也謂無恭畏備上之道備謂備上之求責也本義厥孚交如信以發志也一人之信足以發上下之志也威如之吉易而無備也太柔則人將易之而無畏備之心

上九自天祐之吉無不利

傳上九在卦之終居無位之地是大有之極而不居其有者也處離之上明之極也惟至明所以不居其有不至於過極也有極而不處則無盈滿之災能順乎理者也五之孚信而履其上爲蹈履誠信之義五有文明之徳上能降志以應之爲尙賢崇善之義其處如此合道之至也自當享其福慶自天祐之行順乎天而天祐故所往皆吉無所不利也

本義大有之世以剛居上而能下從六五是能履信思順而尙賢也滿而不溢故其占如此

朱氏附錄上九以陽剛居上而能下從六五者蓋陽従陰也大有惟六五一陰而上下五陽應之上九能下從六五則爲履信思順而尙賢蓋五之交孚信也而上能履之謙退不居思順也志従於五尙賢也天之所助者順人之所助者信所以有自天祐之吉無不利之象若無系辭此數句此爻遂無收煞以此見聖人讀易見爻辭有不分眀處則於系辭傳說破如此類是也

象曰大有上吉自天祐也

傳大有之上有極當變由其所爲順天合道故天祐助之所以吉也君子滿而不溢乃天祐也系辭復申之雲天之所助者順也人之所助者信也履信思乎順又以尙賢也是以自天祐之吉無不利也履信謂履五五虛中信也思順謂謙退不居尙賢謂志従於五大有之世不可以盈丰而復處盈焉非所冝也六爻之中皆樂據權位惟初上不處其位故初九無咎上九無不利上九在上履信思順故在上而得吉蓋自天祐也

【艮下坤上】

傳謙序卦有大者不可以盈故受之以謙其有旣大不可至於盈滿必在謙損故大有之後受之以謙也爲卦坤上艮下地中有山也地體卑下山髙大之物而居地之下謙之象也以崇髙之徳而處卑之下謙之義也

謙亨君子有終

謙有亨之道也有其徳而不居謂之謙人以謙巽自防何往而不亨乎君子有終君子志存乎謙巽達理故樂天而不競內充故退譲而不矜安履乎謙終身不易自卑而人益尊之自晦而徳益光顯此所謂君子有終也在小人則有欲必競有徳必伐𨿽使勉慕於謙亦不能安行而固守不能有終也

本義謙者有而不居之義止乎內而順乎外謙之意也山至髙而地至卑乃屈而止於其下謙之象也占者如是則亨通而有終矣有終謂先屈而後伸也

朱氏附錄謙便能亨又爲君子有終之象

彖曰謙亨天道下濟而光明地道卑而上行【濟節細反上而掌反】傳濟當爲際此明謙而能亨之義天之道以其气下際故能化育萬物其道光明下際謂下交也地之道以其處卑所以其气上行交於天皆以卑降而亨也

本義言謙之必亨

天道虧盈而益謙

傳以天行而言盈者則虧謙者則益日月陰陽是也

地道變盈而流謙

傳以地勢而言盈滿者傾變而反陷卑下者流注而益增也

鬼神害盈而福謙

傳鬼神謂造化之迹盈滿者禍害之謙損者福祐之凡過而不損不足而益者皆是也

人道惡盈而好謙【惡烏路反好呼報反】

人情疾惡於盈滿而好與於謙巽也謙者人之至徳故聖人詳言所以戒盈而勸謙也

謙尊而光卑而不可逾君子之終也

傳謙爲卑巽也而其道尊大而光顯自處𨿽卑屈而其徳實髙不可加尙是不可逾也君子至誠於謙恆而不變有終也故尊光

本義變謂傾壞流謂聚而歸之人能謙則其居尊者其徳愈光其居卑者人亦莫能過此君子所以有終也

朱氏附錄虧盈益謙是自然之理○變盈流謙揚子云言山殺瘦澤增髙此是說山上之土爲水漂流下來山便瘦澤便髙○鬼神言害言福是有些造化之柄又曰如言與鬼神合其吉凶到鬼神便說个吉凶字○問天道虧盈而益謙地道變盈而流謙鬼神害盈而福謙夫鬼神是造化之迹旣言天地之道又言鬼神何邪曰天道是就寒暑往來上說地道是就地形髙下上說鬼神是就禍福上說各自主一事而言耳○謙之爲義不知天地人鬼何以皆好尙之蓋太極中本無物若事業功勞又於我何有觀天地生萬物而不言所利可見矣○問謙尊而光卑而不可逾曰恐程先生之說非周易本文之意尊字是對卑字說言能謙則位處尊而徳愈光位𨿽卑而莫能逾如古之賢聖之君以謙下人則位尊而愈光若驕奢自大則𨿽尊而不光

象曰地中有山謙君子以裒多益寡稱物平施【裒蒲侯反稱尺證反施始豉反】

傳地體卑下山之髙大而在地中外卑下而內蘊髙大之象故爲謙也不雲山在地中而曰地中有山言卑下之中蘊其崇髙也若言崇髙蘊於卑下之中則文理不順諸象皆然觀文可見君子以裒多益寡稱物平施君子觀謙之象山而在地下是髙者下之卑者上之見抑髙舉下損過益不及之義以施於事則裒取多者增益寡者稱物之多寡以均其施與使得其平也

程氏附錄謙者治盈之道故曰裒多益寡稱物平施

本義以卑蘊髙謙之象也裒多益寡所以稱物之冝而平其施損髙增卑以趨於平亦謙之意也朱氏附錄裒多益寡便是謙稱物平施便是裒多益寡○問裒多益寡看來謙𨿽是若放低去實是損髙就低使教恰好不一向低去曰大抵人多見得在巳者髙在人者卑謙則抑已之髙而卑以下人便是平也

初六謙謙君子用渉大川吉

傳初六以柔順處謙又居一卦之下爲自處卑下之至謙而又謙也故曰謙謙能如是者君子也自處至謙眾所共與也𨿽用渉險難亦無患害況居平易乎何所不也初處謙而以柔居下得無過於謙乎曰柔居下乃其常也但見其謙之至故爲謙謙未見其失也

本義以柔處下謙之至也君子之行也以此渉難何往不濟故占者如是則利以渉川也

象曰謙謙君子卑以自牧也

謙謙謙之至也謂君子以謙卑之道自牧也自牧自處也詩云自牧歸荑

六二鳴謙貞吉

傳二以柔順居中是爲謙徳積於中謙徳充積於中故於外見於聲音顏色故曰鳴謙居中得正有中正之徳也故云貞吉凡貞吉有爲貞且吉者有爲得貞【一有正字】則吉者六二之貞吉所自有也本義柔順中正以謙有聞正而且吉者也故其占如此

象曰鳴謙貞吉中心得也

傳二之謙徳由至誠積於中所以發於聲音中心所自得也非勉【一有彊字】爲之也

九三勞謙君子有終吉

傳三以陽剛之徳而居下體爲眾陰所宗履得其【一作正】位爲下之上是上爲君所任下爲眾所従有功勞而持謙徳者也故曰勞謙古之人有當之者周公是也身當天下之大任上奉防弱之主謙恭自牧夔夔如畏然可謂有勞而能謙矣旣能勞謙又須君子行之有終則吉夫樂髙喜勝人之常情平時能謙固巳鮮矣況有功勞可尊乎𨿽使知謙之善勉而爲之若矜負之心不忘則不能常久欲其有終不可得也惟君子安履謙順乃其常行故久而不變乃所謂有終有終則也九三以剛居正能終者也此爻之徳最盛故象辭特重

本義卦惟一陽居下之上剛而得正上下所歸有功勞而能謙尢人所難故有終而吉占者如是則如其應矣

象曰勞謙君子萬民服也

傳能勞謙之君子萬民所尊服也系辭云勞而不伐有功而不徳厚之至也語以其功下人者也徳言盛禮言恭謙也者致恭以存其位者也有勞而不自矜伐有功而不自以爲徳是其徳厚之至也言以其功勞而自謙以下於人也徳言盛禮言恭以其徳言之則至盛以其自處之禮言之則至恭此所謂謙也夫謙也者謂致恭以存其位者也存守也致其恭巽以守其位故髙而不危滿而不溢是以能終吉也夫君子履謙乃其常行非爲保其位而爲之也而言存其位者蓋能致恭所以能存其位言謙之道如此如言爲善有令名君子豈爲令名而爲善也哉亦言其令名者爲善之故【一作效】也

六四無不利防謙【防毀皮反象同】

四居上體切近君位六五之君又以謙柔自處九三又有大功徳爲上所任眾所宗而巳居其上當恭畏以奉謙徳之君卑巽以讓勞謙之臣動作施爲無所不利於防謙也防施布之象如人手之防也動息進退必施其謙蓋居多懼之地又在賢臣之上故也

本義柔而得正上而能下其占無不利矣然居九三之上故戒以更當發揮其謙以示不敢自安之意也

朱氏附錄防謙言揚其謙蓋四是陰位又在上卦之下九三之上所以更當防其謙

象曰無不利防謙不違則也

傳凡人之謙有所冝施不可過其冝也如六五或用侵伐是也惟四以處近君之地據勞臣之上故凡所動作靡不利於施謙如是然後中於法則故曰不違則也謂得其冝也

本義言不爲過

朱氏附錄六四防謙是合如此不是過分事故解象云言不爲過不違則是不違法則

六五不富以其鄰利用侵伐無不利

傳富者眾之所歸惟財爲能聚人五以君位之尊而執謙順以接於下眾所歸也故不以富而能有其鄰也鄰近也不富而得人之親也爲人君而持謙順天下所歸心也然君道不可專尙謙柔必須威武相濟然後能懷服天下故利用行侵伐也威徳並著然後盡君道之冝而無所不利也蓋五之謙柔當防於過故此義

本義以柔居尊在上而能謙者也故爲不富而能以其鄰之象蓋従之者眾矣猶有未服者則利以徵之而於他事亦無不利人有是徳則如是占也朱氏附錄富以其鄰言以富厚之力而能用其鄰不富以其鄰言不待富厚之力而能用其鄰

象曰利用侵伐徵不服也

傳徵其文徳謙巽所不能服者也文徳所不能服而不用威武何以平治天下非人君之中道謙之過也

朱氏附錄問謙是不與人爭如何六五上六二爻皆言利用侵伐利用行師象曰利用侵伐徵不服也若以其不服而徵則非所以爲謙矣曰老子言大國以下小國則取小國小國以下大國則取大國又言抗兵相加哀者勝矣孫子曰始如處女敵人開戶後如脫兔敵不及拒大抵謙自是用兵之道只退處一步耳所以利用侵伐也蓋自初六積到六五上六謙亦極矣自宜人人服之尙更不服則非人矣故利用侵伐也如必也臨事而懼皆是此意

上六鳴謙利用行師徵邑國

傳六以柔處柔順之極又處謙之極極乎謙者也以極謙而反居髙未得遂其謙之志故至發於聲音又柔處謙之極亦必見於聲色故曰鳴謙𨿽居無位之地非任天下之事然人之行己必須剛柔相濟上謙之極也至於太甚則反爲過矣故利在以剛武自治邑國己之私有行師謂用剛武徵邑國謂自治其私

本義謙極有聞人之所與故可用行師然以其質柔而無位故可以徵巳之邑國而巳

朱氏附錄問謙上六何取象於行師曰坤爲眾有坤卦處多言師如泰上六城復於隍勿用師之類坤爲土土爲國故云徵邑國也以此見聖人於易不是硬做皆是取象因有這象方就上面說○問程易說利用侵伐蓋以六五柔順謙卑然君道又當有剛武意故有利用侵伐之象然上六亦言利用行師如何曰便是此等有不通處

象曰鳴謙志未得也可用行師徵邑國也

傳謙極而居上欲謙之志未得故不勝其切至於鳴也𨿽不當位謙旣過極冝以剛武自治其私故云利用行師徵邑國也

程氏附錄謙君子所以用終故不言吉裒取其多而增益其寡天理也六二鳴謙處中得正而有徳者故鳴謙者乃中心得也上六鳴謙乃有求者也有求之小止於徵國邑而巳故曰志未得也○他卦皆有悔凶咎惟謙未嘗有他卦有待而亨惟謙則便亨

本義陰柔無位才力不足故其志未得而至於行師然亦適足以治其私邑而巳

朱氏附錄問志未得也如何曰爲其志未得所以行師徵邑國蓋以未盡信從故也

周易傳義附錄卷三下﹤經部﹐易類﹐周易傳義附錄﹥

欽定四庫全書

周易義附錄卷四上

宋董楷撰

上經

【坤下震上】

傳豫序卦有大而能謙必豫故受之以豫承二卦之義而爲次也有旣大而能謙則有豫樂也豫者安和說樂之義爲卦震上坤下順動之象動而和順是以豫也九四爲動之主上下羣陰所共應也坤又承之以順是以動而上下順應故爲和豫之義以二象言之雷出於地上陽始潛閉【一作閉潛】於地中及其動而出地奮發其聲通暢和豫故爲豫也程氏附錄豫者備豫也逸豫也事豫故逸樂其義一也

豫利建侯行師

傳豫順而動也豫之義所利在於建侯行師夫建侯樹屏所以共安天下諸侯和順則萬【一作兆】民說服兵師之興眾心和說則順從而有功故說豫之道利於建侯行師也又上動而下順諸侯從王師眾順令之象君萬邦聚大眾非和說不能使之服從也

本義豫和樂也人心和樂以應其上也九四一陽上下應之其志得行又以坤遇震爲順以動故其卦爲豫而其占利以立君用師也

朱氏附錄建侯行師順動之大者立个國君非舉動而何

彖曰豫剛應而志行順以動豫

傳剛應謂四爲羣陰所應剛得眾應也志行謂陽志上行動而上下順從其志得行也順以動豫震動而坤順爲動而順理順理而動又爲動而眾順所以豫也

本義以卦體卦徳釋卦名義

豫順以動故天地如之而況建侯行師乎

傳以豫順而動則天地如之而弗違況建侯行師豈有不順乎天地之道萬物之理惟至順而已大人所以先天後天而不違者亦順乎理而已本義以卦徳釋卦辭

天地以順動故日月不過而四時不忒聖人以順動則刑罰淸而民服

傳復詳言順動之道天地之運以其順動所以日月之度不過差四時之行不愆忒聖人以順動故經正而民興於善刑罰淸簡而萬民服也

豫之時義大矣哉

傳旣言豫順之道矣然其二日味淵永言盡而意有餘也故復贊之云豫之時義大矣哉欲人研味其理優柔涵泳而識之也時義謂豫之時義諸卦之時與義用大者皆贊其大矣哉豫以下十一卦是也豫遁姤旅言時義坎睽蹇言時用頤大過解革言時各以其大者也

本義極言之而贊其大也

朱氏附錄刑罰不淸民不服只爲舉動不順了致得民不服便是徒配了他亦不服○豫之時義言豫之時防道理

象曰雷出地奮豫先王以作樂崇徳殷薦之上帝以配祖考

傳雷者陽气奮發陰陽相薄而成聲也陽始潛閉地中及其動則出地奮震也始閉郁及奮發則通暢和豫故爲豫也坤順震發和順積中而發於聲樂之象也先王觀雷出地而奮和暢發於聲之象作聲樂以襃崇功徳其殷盛至於薦之上帝推配之以祖考殷盛也禮有殷奠謂盛也薦上帝配祖考盛之至也

本義雷出地奮和之至也先王作樂旣象其聲又取其義殷盛也

朱氏附錄問雷出地奮豫先王以作樂崇徳曰象其聲者謂雷取其義者謂和崇徳謂著其徳作樂所以發揚其徳也○先王作樂其功徳便自不可掩也○問作樂崇徳是自崇其徳如大韶大武之類否曰是○先王作樂無處不用如燕享飲食之時無不用樂然用樂之大者尢在於薦上帝配祖考也

初六鳴豫凶

傳初六以陰柔居下四豫之主也而應之是不中正之小人處豫而爲上所寵其志意滿極不勝其豫至發於聲音輕淺如是必至於凶也鳴發於聲也

本義陰柔小人上有彊援得時主事故不勝其豫而以自鳴凶之道也故其占如此卦之得名本爲和樂然卦辭爲眾樂之義爻辭除九四與卦同外皆爲自樂所以有吉凶之異

朱氏附錄問豫卦初六與九四爲應九四由豫大有得本亦自好但初六恃有彊援不勝其豫至於自鳴所以凶否曰九四自好自是初六自不好怎柰他何

象曰初六鳴豫志窮凶也

傳云初六謂其以陰柔【一無柔字】處下而志意窮極不勝其豫至於鳴也必驕肆而致【一作至】凶矣

本義窮謂滿極

六二介於石不終日貞吉

傳逸豫之道放則失正故豫之諸爻多不得正才與時合也惟六二一爻處中正又無應爲自守之象當豫之時獨能以中正自守可謂特立之操是其節介如石之堅也介於石其介如石也人之於豫樂心悅之故遲遲遂至於耽戀不能已也二以中正自守其介如石其去之速不俟終日故貞正而吉也處豫不可安且久也久則溺矣如二可謂見幾而作者也夫子因二之見幾而極言知幾之道曰知幾其神乎君子上交不諂下交不瀆其知幾乎幾者動之微吉之先見者也君子見幾而作不俟終日易曰介於石不終日貞吉介如石焉寧用終日斷可識矣君子知微知彰知柔知剛萬夫之望夫見事之幾微者其神妙矣乎君子上交不至於諂下交不至於瀆者蓋知幾也不知幾則至於過而不已交於上以恭巽故過則爲諂交於下以和易故過則爲瀆君子見於幾微故不至於過也所謂幾者始動之微也吉凶之端可先見而未著者也獨言吉者見之於先豈復至有凶也君子明哲見事之幾微故能其介如石其守旣堅則不惑而明見幾而動豈俟終日也斷別也其判別可見矣微與彰柔與剛相對者也君子見微則知彰矣見柔則知剛矣知幾如是眾所仰也故贊之曰萬夫之望

本義豫𨿽主樂然易以溺人溺則反而憂矣卦獨此爻中而得正是上下皆溺於豫而獨能以中正自守其介如石也其徳安靜而堅確故其思慮明審不俟終日而見凡事之幾微也大學曰安而後能慮慮而後能得意正如此占者如是則正而吉矣

象曰不終日貞吉以中正也

傳能不終日而貞且吉者以有中正之徳也中正故其守堅而能辯之早去之速爻言六二處豫之道爲教之意深矣

六三盱豫悔遲有悔【盱香於反】

傳六三陰而居陽不中不正之人也以不中正而處豫動皆有悔盱上視也上瞻望於四則以不中正不爲四所取故有悔也四豫之主與之切近茍遲遲而不前則見棄絕亦有悔也蓋處身不正進退皆有悔吝當如之何在正身而已君子處已有道以禮制心𨿽處豫時不失中正故無悔也本義盱上視也陰不中正而近於四四爲卦主故六三上視於四而下溺於豫宜有悔者也故其象如此而其占爲事當速悔若悔之遲則必有悔矣朱氏附錄盱豫悔言覷著六四之豫便當速悔遲時便有悔盱豫是句悔遲有悔○問六三云上視於四而下溺於豫下溺之義未曉曰此如人趨時附勢以得富貴而自爲樂者也

象曰盱豫有悔位不當也

自處不當失中正也是以進退有悔

九四由豫大有得勿疑朋盍簪

傳豫之所以爲豫者由【一無由字】九四也爲動之主動而眾陰說順爲豫之義四大臣之位六五之君順從之以陽剛而任上之事豫之所由也故云由豫大有得言得大行其志以致天下之豫也勿疑朋盍簪四居大臣之位承柔弱之君而當天下之任危疑之地也獨當上之倚任而下無同徳之助所以疑也惟當盡其至誠勿有疑慮則【一有其字】朋類自當合聚夫欲上下之信惟至誠而已茍盡其至誠則何患乎其【一無乎字一無其字】無助也簪聚也簪之名簪取聚髮也或曰卦惟一陽安得同徳之助曰居上位而至誠求助理必得之姤之九五曰有隕自天是也四以陽剛迫【一作逼】近君位而專主乎豫聖人冝爲之戒而不然者豫和順之道也由和順之道不失爲臣之正也如此而專主於豫乃是任天下之事而致時於豫者也故惟戒以至誠勿疑本義九四卦之所由以爲豫者也故其象如此而其占爲大有得然又當至誠不疑則朋類合而從之矣故又因而戒之簪聚也又速也

朱氏附錄由豫猶言由頤○豫四以震體之陽爲陰主如大臣轉天下之危爲安上無爲而下佚樂故曰豫此等處孔子分明說順以動豫理甚分明

象曰由豫大有得志大行也

傳由已而致天下於樂豫故爲大有得謂其志得大行也

六五貞疾恆不死

傳六五以陰【一無陰字】柔居君位當豫之時沈溺於豫不能自立者也權之所主眾之所歸皆在於四四之陽剛得眾非耽惑柔弱之君所能制也乃柔弱不能自立之君受制於專權之臣也居得君位貞也受制於下有疾苦也六居尊位權𨿽失而位未亡也故云貞疾恆不死言貞而有疾常疾而不死如漢魏末世之君也人君致危亡之道非一而以豫爲多在四不言失正而於五乃見其彊逼者四本無失故於四言大臣任天下之事之義於五則言柔弱居尊不能自立威權去已之義各據爻以取義故不同也若五不失君道而四主於豫乃是任得其人安享其功如太甲成王也防亦以【一無以字】陰居尊位二以陽爲防之主然彼吉而此疾者時不同也童防而資之於人冝也耽豫而失之於人危亡之道也故防相應則倚任者也豫相逼則失權者也又上下之心專歸於四也

本義當豫之時以柔居尊沈溺於豫又乘九四之剛眾不附而處勢危故爲貞疾之象然以其得中故又爲恆不死之象卽象而觀占在其中矣

象曰六五貞疾乘剛也恆不死中未亡也

傳貞而疾由乘剛爲剛所逼也恆不死中之尊位未亡也

上六冥豫成有渝無咎

傳上六陰柔非有中正之徳以陰居上不正也而當豫極之時以君子居斯時亦當戒懼況陰柔乎乃耽肆於豫昬迷不知反者也在豫之終故爲昬已成也若能有渝變則可以無咎矣在豫之終有變之義人之失茍能自變皆可以無咎故𨿽已成能變則善也聖人發此義所以勸遷善也故更不言冥之凶專言渝之無咎

本義以陰柔居豫極爲昬防於豫之象以其動體故又爲其事𨿽成而能有渝之象戒占者如是則能補過而無咎所以廣遷善之門也

象曰冥豫在上何可長也

傳昬冥於豫至於終極災咎行及矣其可長然乎當速渝也

【震下兌上】

傳隨序卦豫必有隨故受之以隨夫說豫之道物所隨也隨所以次豫也爲卦兌上震下兌爲說震爲動說而動動而說皆隨之義女隨人者也以少女從長男隨之義也又震爲雷兌爲澤雷震於澤中澤隨而動隨之象也又以卦變言之幹之上來居坤之下坤之初往居幹之上陽來下於陰也以陽下陰陰必說隨爲隨之義凡成卦旣取二體之義又有取爻義者復有更取卦變之義者如隨之取義尢爲詳備

朱氏附錄伊川說說而動動而說不是不當說說而動凡卦皆從內說出去蓋卦自內生動而說郤是若說說而動郤是自家說他後他動不成隨了我動彼說此之謂隨○動而說成隨巽而止成蠱

隨元亨利貞無咎

傳隨之道可以致大亨也君子之道爲眾所隨與已隨於人及臨事擇所隨皆隨也隨得其道則可以致大亨也凡人君之從善臣下之奉命學者之徙義臨事而從長皆隨也隨之道利在於貞正隨得其正然後能大享而無咎失其正則有咎矣豈能亨乎

本義隨從也以卦變言之本自困卦九來居初又自噬嗑九來居五而自未濟來者兼此二變皆剛來隨柔之義以二體言之爲此動而彼說亦隨之義故爲隨已能隨物物來隨已彼此相從其通易矣故其占爲元亨然必利於正乃得無咎若所隨不正則𨿽大亨而不免於有咎矣春秋傳穆姜曰有是四徳隨而無咎我皆無之豈隨也哉今按四徳𨿽非本義然其下云云深得占法之意

彖曰隨剛來而下柔動而說隨大亨貞無咎而天下隨時【下遐嫁反說音恱】

傳卦所以爲隨以剛來而下柔動而說也謂幹之上九來居坤之下坤之初六往居幹之上以陽剛來下於陰柔是以上下下以貴下賤能如是物之所說隨也又下動而上說動而可說也所以隨也如是則可【一有以字】大亨而得正能大亨而得正則爲無咎不能亨不得正則非可隨之道豈能使天下隨之乎天下所隨者時也故雲天下隨時

本義剛來而下柔動而說隨以卦變卦徳釋卦名義大亨貞無咎而天下隨時王肅本時作之今當從之釋卦辭言能如是則天下之所從也

隨時之義大矣哉

傳君子之道隨時而動從冝適變不可爲典要非造道之深知幾能權者不能與於此也故贊之曰隨時之義大矣哉凡贊之者欲人知其義之大玩而識之也此贊隨時之義大與豫等諸卦不同諸卦時與義是兩事【一作與豫卦以下諸卦不同時義是兩事一作與豫等諸卦不同時與義是兩事】

本義王肅本時字在之字下今當從之

象曰澤中有雷隨君子以向晦入宴息【宴烏練反一爲顯反】傳雷震於澤中澤隨震而動爲隨之象君子觀象以隨時而動隨時之冝萬事皆然取其最明且近者言之君子以向晦入宴息君子晝則自彊不息及向昬晦則入居於內宴息以安其身起居隨時適其宜也禮君子晝不居內夜不居外隨時之道也

程氏附錄凡易卦有就卦才而得其義者亦有舉兩體便得其義者隨剛來而下柔動而說隨此是就卦才而得隨之義澤中有雷隨此是就象上得隨之義也

本義雷藏澤中隨時休息

朱氏附錄問程先生云澤隨雷動君子當隨時宴息是否曰旣曰雷動何不言君子以動作郤言宴息蓋其卦震下兌上乃雷入地中之象雷隨時藏伏故君子亦向晦入宴息此是某所見如此不知舊人曽如此看否

初九官有渝貞吉出門交有功

傳九居隨時而震體且動之主有所隨者也官主守也旣有所隨是其所主守有變易也故曰官有渝貞吉所隨得正則吉也有渝而不得正乃過動也出門交有功人心所從多所親愛者也常人之情愛之則見其是惡之則見其非故妻孥之言𨿽失而多從所憎之言𨿽善爲惡也茍以親愛而隨之則是私情所與豈合正理故出門而交則有功也出門謂非私暱交不以私故其隨當而有功本義卦以物隨爲義爻以隨物爲義初九以陽居下爲震之主卦之所以爲隨者也旣有所隨則有所偏主而變其常矣惟得其正則吉又當出門以交不私其隨則有功也故其象占如此亦因以戒之

朱氏附錄問初九官有渝貞吉官是主字之義是一卦之主首變得正便吉不正便凶曰是如此又曰這必是變了只要出門交有功郤是變○官有渝隨之初主有變動然尙未深

象曰官有渝從正吉也

傳旣有隨而變必所從得正則吉也所從不正則有悔吝

出門交有功不失也

傳出門而交非牽於私其交必正矣正則無失而有功

六二系小子失丈夫

傳二應五而比初隨先於近柔不能固守故爲之戒云若系小子則失丈夫也初陽在下小子也五正應在【一作居】上丈夫也二若志系於初則失九五之正應是失丈夫也【一無也字】系小子而失丈夫捨正應而從不正其咎大矣二有中正之徳非必至如是也在隨之時當爲之戒也

本義初陽在下而近五陽正應而遠二陰柔不能自守以須正應故其象如此凶吝可知不假言矣

象曰系小子弗兼與也

傳人之所隨得正則逺邪從非則失是無兩從之理二茍系初則失五矣弗能兼與也所以戒人從正當專一也

六三系丈夫失小子隨有求得利居貞

傳丈夫九四也小子初也陽之在上者丈夫也居下者小子也三𨿽與初同體而切近於四故系於四也大抵陰柔不能自立常親系於所近者上系於四故下失於初捨初從上得隨之冝也上隨則善也如昬之隨明事之從善上隨也背是從非舎明逐暗下隨也四亦無應無隨之者也近得三之隨必與之親善故三之隨四有求必得也人之隨於上而上與之是得所求也又凡所求者可得也𨿽然固不可非理枉道以隨於上茍取愛說以遂所求如此乃小人邪諂趨利之爲也故云利居貞自處於正則所謂有求而必【一無必字】得者乃正事君子之隨也

本義丈夫謂九四小子亦謂初也三近系四而失於初其象與六二正相反四陽當任而已隨之有求必得然非正應故有不正而爲邪媚之嫌故其占如此而又戒以居貞也

朱氏附錄小子丈夫程說是

象曰系丈夫志舍下也【捨音捨】

傳旣隨於上則是其志舎下而不從也舎下而從上舎卑而從髙也於隨爲善矣

九四隨有獲貞凶有孚在道以明何咎

傳九四以陽剛之才處臣位之極若於隨有獲則𨿽正亦凶有獲謂得天下之心隨於已爲臣之道當使恩威一出於上眾心皆隨於君若人心從己危疑之道也故凶居此地者柰何惟孚誠積於中動爲合於道以明哲處之則又何咎古之人有行之者伊尹周公孔明是也皆徳及於【一無於字】民而民隨之其得民之隨所以成其君之功致其國之安其至誠存乎中是有孚也其所施爲無不中道在道也惟其明哲故能如是以明也復何過咎之有是以下信而上不疑位極而無逼上之嫌勢重而無專彊【一作權】之過非聖人大賢則不能也其次如唐之郭子儀威震主而主不疑亦由中有誠孚而處無甚失也非明哲能如是乎

本義九四以剛居上之下與五同徳故其占隨而有獲然勢淩於五故𨿽正而凶惟有孚在道而明則上安而下從之可以無咎矣占者當時之任宜審此戒

象曰隨有獲其義凶也有孚在道明功也

傳居近君之位而有獲其義固凶能有孚而在道則無咎蓋明哲之功也

九五孚於嘉吉

傳九五居尊得正而中實是其中誠在於隨善其吉可知嘉善也自人君至於庶人隨道之吉惟在隨善而已下應二之正中爲隨善之義

本義陽剛中正下應中正是信於善也占者如是其吉宜矣

象曰孚於嘉吉位正中也

傳處正中之位由正中之道孚誠所隨者正中也所謂嘉也其吉可知所孚之嘉謂六二也隨以得中爲善隨之所防者過也蓋心所說隨則不知其過矣

上六拘系之乃從維之王用亨於西山【亨許庚反一許兩反】傳上六以柔順而居隨之極極乎隨者也拘系之謂隨之極如拘持縻系之乃從維之又從而維繋之也謂隨之固結如此王用亨於西山隨之極如是昔者太王用此道亨王業於西山大王避狄之難去豳來岐豳人老稚扶攜以隨之如歸市蓋其人心之隨固結如此用此故能亨盛其王業於西山西山岐山也周之王業蓋興於此上居隨極固爲太過然在得民【一有心字】之隨與隨善之固如此乃爲善也施於它則過矣

程氏附錄隨之上六才與位皆陰柔隨之極也故曰拘系之乃從維之又從而維之王用亨於岐山惟太王之事民心固結而不可解者也其他皆不可如是之固也

本義居隨之極隨之固結而不可解者也誠意之極可通神明故其占爲王用亨於西山亨亦當作祭享之享自周而言岐山在西凡筮祭山川者得之其誠意如是則吉也

朱氏附錄王用亨於西山言誠意通神明神亦隨之如況於鬼神乎之意

象曰拘系之上窮也

傳隨之固如拘系【一無系字】維持【一無持字】隨道之窮極也本義窮極也

【巽下艮上】

傳蠱序卦以喜隨人者必有事故受之以蠱承二卦之義以爲次也夫喜說以隨於人者必有事也無事則何喜何隨蠱所以次隨也蠱事也蠱非訓事蠱乃有事也爲卦山下有風風在山下遇山而回則物亂是爲蠱象蠱之義壞亂也在文爲虫皿皿之有虫蠱壞之義左氏傳云風落山女惑男以長女下於少男亂其情也風遇山而回物皆撓亂是爲有事之象故云蠱者事也旣蠱而治之亦事也以卦之象言之所以成蠱也以卦之才言之所以治蠱也

蠱元亨利涉大川

傳旣蠱則有復治之理自古治必因亂亂則開治理自然也如卦之才以治蠱則能致元亨也蠱之大者濟時之艱難險阻也故曰利渉大川

先甲三日後甲三日【先息薦反後胡豆反彖同】

傳甲數之首事之始也如辰之甲乙甲第甲令皆謂首也事之端也治蠱之道當思慮其先後三日蓋推原先後爲救獘可久之道先甲謂先於此究其所以然也後甲謂後於此慮其將然也一日二日至於三日言慮之深推之逺也究其所以然則知救之之道慮其將來則知備之之方善救則前獘可革善備則後利可久此古之聖王所以新天下而垂後世也後之治蠱者不明聖人先甲後甲之誡慮淺而事近故勞於救亂而亂不革功未及成而獘已生矣甲者事之首庚者變更之首制作政敎之類則云甲舉其首也發號施令之事則云庚庚猶更也有所更變也

程氏附錄先甲三日以窮其所以然而處其事後甲三日以究其將然而爲之防甲者事之始也庚者有所革也自甲乙至於戊巳春夏生物之气已備庚者秋冬成物之气也故有所革別般气

本義蠱壞極而有事也其卦艮剛居上巽柔居下上下不交下卑巽而上苟止故其卦爲蠱或曰剛上柔下謂卦變自賁來者初上二下自井來者五上上下自旣濟來者兼之亦剛上而柔下皆所以爲蠱也蠱壞之極亂當復治故其占爲元亨而利渉大川甲日之始事之端也先甲三日辛也後甲三日丁也前事過中而將壞則可自新以爲後事之端而不使至於大壞後事方始而尙新然更當致其丁寧之意以監其前事之失而不使至於速壞聖人之戒深也

朱氏附錄皿虫爲蠱言器中盛虫敎他自相並便是積蓄到壞爛底意思一似漢唐之衰弄得來到極獘大壞時所以言元亨蓋極獘則將復興故言元亨○問蠱是壞亂之象𨿽亂極必治如何便防元亨曰亂極必治天道循環自是如此五胡亂華以至於隋亂必有唐太宗者出又如五季必生太祖若不如此便無天道了所以彖只云蠱元亨而天下治也○問先甲辛也後甲丁也辛有新意丁有丁寧意其說似出月令注曰然但古人祭祀亦多用先甲

彖曰蠱剛上而柔下巽而止蠱

傳以卦變及二體之義而言剛上而柔下謂幹之初九上而爲上九坤之上六下而爲初六也陽剛尊而在上者也今往居於上陰柔卑而在下者也今來居於下男𨿽少而居上女𨿽長而在下尊卑得正上下順理治蠱之道也由剛之上柔之下變而爲艮巽艮止也巽順也下巽而上止止於巽順也以巽順之道治蠱是以元亨也

本義以卦體卦變卦徳釋卦名義蓋如此則積獘而至於蠱矣

朱氏附錄問剛上柔下有數義剛在上而柔在下爲卦體下卑巽而上苟止所以爲蠱此卦義又自卦變言之自賁井旣濟來皆剛上而柔下此卦變曰是○巽而止蠱猶順以動豫動而說隨皆言卦義其本義之說蓋是趙徳莊說○巽而止蠱郤不是巽而止能治蠱巽而止所以爲蠱趙徳莊說下面人只務巽上面人又懶惰不肯向前上面一向剛下面一向柔倒塌了這便是蠱防道理○先生說汪聖錫曽言某人別山往赴召山送之云且緩下手莫去拆倒人屋子謂屋獘不可大段整理他只得且撐拄過因言山解蠱卦以巽而止爲治蠱之道所以有此說大凡看易須先看成卦之義險而健則成訟巽而止則成蠱蠱艮上而巽下艮剛居上巽柔居下上髙亢而不下交下卑巽而不能救此所以蠱壞也巽而止只是巽順便止了便無所施爲如何治蠱蠱元亨而天下治須是大善以亨方能治蠱也○易要分內外卦看伊川郤不甚理防如巽而止則成蠱止而巽便不同蓋先止後巽郤是有根株了方巽將去故爲漸

蠱元亨而天下治也

傳治蠱之道如卦之才則元亨而天下治矣夫治亂者茍能使尊卑上下之義正在下者巽順在上者能止齊安定之事皆止於順則何蠱之不治也其道大善而亨也如此則天下治矣

利涉大川往有事也

傳方天下壞亂之際冝涉艱險以往而濟之是往有所事也

先甲三日後甲三日終則有始天行也

傳夫有始則必有終旣終則必有始天之道也聖人知終始之道故能原始而究其所以然要終而備其將然先甲後甲而爲之慮所以能治蠱而致元亨也

本義釋卦辭治蠱至於元亨則亂而復治之象也亂之終治之始天運然也

朱氏附錄蠱元亨而天下治言蠱之時如此必須是大善亨通而後天下治

象曰山下有風蠱君子以振民育徳

傳山下有風風遇山而回則物皆散亂故爲有事之象君子觀有事之象以振濟於民養育其徳也在已則養徳於天下則濟民君子之所事無大於此二者

程氏附錄須是就事上學蠱振民育徳然有所知後方能如此何必讀書然後爲學

本義山下有風物壞而有事矣而事莫大於二者乃治已治人之道也

朱氏附錄問蠱之象君子以振民育徳如何曰當蠱之時必有以振起聳動民之觀聽而在已進徳不已必須有此二者則可以治蠱矣

初六乾父之蠱有子考無咎厲終吉

傳初六𨿽居最下成卦由之有主之義居內在下而爲主子乾父蠱也子乾父蠱之道能堪其事則爲有子而其考得無咎不然則爲父之累故必惕厲則得終吉也處卑而屍尊事自當兢畏以六之才𨿽能巽順體乃陰柔在下無應而主榦非有能濟之義若以不克幹而【一無而字】言則其義甚小故專言爲子幹蠱之道必克濟則不累其父能厲則可以終吉乃備見爲子幹蠱之大法也

本義幹如木之榦枝葉之所附而立者也蠱者前人已壞之緒故諸爻皆有父母之象子能幹之則飭治而振起矣初六蠱未深而事易濟故其占爲有子則能治蠱而考得無咎然亦危矣戒占者冝如是又知危而能戒則終吉也

朱氏附錄問程傳云初居內而在下故取子乾父蠱之象本義云蠱者前人已壞之事故諸爻皆以子乾父蠱爲言竊謂若如此說惟初爻爲可通若他爻則說不行矣本義之說則諸爻皆可通也曰是○問有子考無咎與意承考之考皆是指父在父在而得云考何曰古人多通言如康誥大傷厥考心可見

象曰乾父之蠱意承考也

傳子乾父蠱之道意在承當於父之事也故祗敬其事以置父於無咎之地常懷惕厲則終得其吉也盡誠於父事吉之道也

九二幹母之蠱不可貞

傳九二以剛陽爲六五所應是以剛陽之才在下而幹夫在上陰柔之事也故取子幹母蠱爲義以剛陽之臣輔柔弱之君義亦相近二巽體而處柔順義爲多幹母之蠱之道也夫子之於母當以柔巽輔導之使得於義【一有母字】不順而致敗蠱則子之罪也從容將順豈無道乎以婦人言之則陰柔可知若伸已剛陽之道遽然矯拂則傷恩所害大矣亦安能入乎在乎屈已下意巽順將承使之身正事治而已故曰不可貞謂不可貞固盡其剛直之道如是乃中道也又安能使之爲甚髙之事乎若於柔弱之君盡誠竭忠致之於中道則可矣又安能使之大有爲乎且以周公之聖輔成王成王非甚柔弱也然能使之爲成王而已守成不失道則可矣固不能使之爲羲黃堯舜之事也二巽體而得中是能巽順而得中道合不可貞之義得幹母蠱之道也

本義九二剛中上應六五子幹母蠱而得中之象以剛承柔而治其壞故又戒以不可堅貞言當巽以入之也

朱氏附錄幹母之蠱伊川說得是

象曰幹母之蠱得中道也

傳二得中道而不過剛幹母蠱之善者也

九三乾父之蠱小有悔無大咎

傳三以剛陽之才居下之上主榦者也子乾父之蠱也以陽處剛而不中剛之過也然而在巽體𨿽剛過而不爲無順順事親之本也又居得正故無大過以剛陽之才克幹其事𨿽以剛過而有小小之悔終無大過咎也然有小悔已非善事親也本義過剛不中故小有悔巽體得正故無大咎

象曰乾父之蠱終無咎也

傳以三之才乾父之蠱𨿽小有悔終無大咎也蓋剛斷能幹不失正而有順所以終無咎也

六四裕父之蠱往見吝

傳四以陰居陰柔順之才也所處得正故爲寛裕以處其父事者也夫柔順之才而處正僅能循常自守而已若往幹過常之事則不勝而見吝也以陰柔而無應助往安能濟

本義以陰居陰不能有爲寛裕以治蠱之象也如是則蠱將日深故往則見吝戒占者不可如是也朱氏附錄問九三乾父之蠱小有悔無大咎言小有悔則無大悔矣言無大咎則不免有小咎矣但象曰終無咎則以九三𨿽過剛不中然在巽體不爲無順而得正故𨿽悔而無咎至六四則不然以陰居柔不能有爲寛裕以治蠱則蠱將日深而不可治故往則見吝言自此以往則有吝也曰此兩爻說得悔吝二字最分明九三有悔而無咎由凶而趨吉也六四𨿽目下無事然郤終吝由吉而趨凶也元祐閒劉莘老劉器之之徒必欲盡去小人卻是未免有悔至其它諸公欲且寛裕無事莫大叚整頓不知目前遮掩拖延得過後面憂吝卻多可見聖人之深戒

象曰父之蠱往未得也

傳以四之才守常居寛之時則可矣欲有所往則未得也加其所任則不勝矣

六五乾父之蠱用譽

傳五居尊位以陰柔之質當人君之幹而下應於九二是能任剛陽之臣也𨿽能下應剛陽之賢而倚任之然已實陰柔故【一作固】不能爲創始開基之事承其舊業則可矣故爲乾父之蠱夫創業垂統之事非剛明之才則不能繼世之君𨿽柔弱之資茍能【一有信字】任剛賢則可以爲善繼而成令譽也太甲成王皆以臣而用譽者也

本義柔中居尊而九二承之以徳以此幹蠱可致聞譽故其象占如此

象曰乾父用譽承以徳也

傳乾父之蠱而用有令譽者以其在下之賢承輔之以剛中之徳也

上九不事王侯髙尙其事

傳上九居蠱之終無系應【一無應字】於下處事之外無所事之地也以剛明之才無應援而處無事之地是賢人君子不偶於時而髙潔自守不累於世務者也故云不事王侯髙尙其事古之人有行之者伊尹太公望之始曽子子思之徒是也不屈道以徇時旣不得施設於天下則自善其身尊髙惇尙其事守其志節而已士之自髙尙亦【一無亦字】非一道有懷抱道徳不偶於時而髙潔自守者有知止足之道退而自保者有量能度分安於不求知【一無知字】者有淸介自守不屑天下之事獨潔其身者所處𨿽有得失小大之殊皆自髙尙其事者也象所謂志可則者進退合道者也

本義剛陽居上在事之外故爲此象而占與戒皆在其中矣

朱氏附錄不事王侯無位之地如何出得來更幹个甚麼○問不事王侯髙尙其事占與戒皆在其中如何曰有此象則其占當如此又戒其必如此乃可也若得此象而不能從則有凶矣當此時節若能斷然不事王侯髙尙其事不半上落下或出或入則其志眞可法則矣只爲人不能如此也○問蠱傳知止足之道退而自保者與量能度分安於不求知者何以別曰知止足是能做底量能度分是不能做防

象曰不事王侯志可則也

傳如上九之處事外不累於世務不臣事於王侯蓋進退以道用捨隨時非賢者能之乎其所存之志可爲法則也

【兌下坤上】

傳臨序卦有事而後可大故受之以臨臨者大也蠱者事也有事則可大矣故受之以臨也韓康伯云可大之業由事而生二陽方長而盛大故爲臨也爲卦澤上有地澤上之地岸也與水相際臨近乎水故爲臨天下之物密近【一作邇】相臨者莫若地與水故地上有水則爲比澤上有地則爲臨也臨者臨民臨事凡所臨皆是在卦取自上臨下臨民爲義

臨元亨利貞

傳以卦才言也臨之道如卦之才則大亨而正也

至於八月有凶

傳二陽方長於下陽道向盛之時聖人豫爲之戒曰陽𨿽方盛至於八月則其道消矣是有凶也大率聖人爲戒必於方盛之時方盛而慮衰則可以防其滿極而圖其永久若旣衰而後戒亦無及矣自古天下安治未有久而不亂者蓋不能戒於盛也方其盛而不知戒故狃安富則驕侈生樂舒肆則綱紀壞忘禍亂則釁孽萌是以浸淫不知亂之至也

程氏附錄臨言八月有凶謂至八月是遁也當其剛浸長之時便戒以陰長之意

本義臨進而淩逼於物也二陽浸長以逼於陰故爲臨十二月之卦也又其爲卦下兌說上坤順九二以剛居中上應六五故占者大亨而利於正然至於八月當有凶也八月謂自復卦一陽之月至於遁卦二陰之月陰長陽遁之時也或曰八月謂夏正八月於卦爲觀亦臨之反對也又因占而戒之

朱氏附錄問臨字不特是上臨下之謂凡進而迫近者皆謂之臨曰然此是二陽自下而進上則知凡相逼近者皆爲臨也○問至於八月有兩說前說自復一陽之月至遁二陰之月陰長陽遁之時後說自泰至觀觀二陽在上四陰在下與臨相反亦陰長陽消之時二說孰長曰前說是周正八月後說是夏正八月恐文王作卦辭時只用周正紀之不可知也

彖曰臨剛浸而長說而順剛中而應大亨以正天之道也【長丁丈反說音悅後以意讀之】

傳浸漸也二陽長於下而漸進也下兌上坤和說而順也剛得中道而有應助是以能大亨而得正合天之道剛正而和順天之道也化育之功所以不息者剛正和順而已以此臨人臨事臨天下莫不大亨而得正也兌爲說說乃和也夬彖云決而和

本義臨剛浸而長以卦體釋卦名說而順剛中而應又以卦徳卦體言卦之善大亨以正天之道也當剛長之時又有此善故其占如此也

至於八月有凶消不久也

傳臨二陽生陽方漸盛之時故聖人爲之戒云陽𨿽方長然至於八月則消而凶矣八月謂陽生之八月陽始生於復自復至遁凡八月自建子至建未也二陰長而陽消矣故云消不久也在陰陽之气言之則消長如循環不可易也以人事言之則陽爲君子陰爲小人方君子道長之時聖人爲之誡使知極則有凶之理而虞備之常不至於滿極則無凶也

本義言𨿽天運之當然然君子宜知所戒

朱氏附錄剛浸而長以下三句解臨字大亨以正便是天之道也解亨字亦是惟其如此所以如此須用說八月有凶者蓋要反二陽○易中言天之命也天之道也義只一般但取其成韻耳不必彊分析

象曰澤上有地臨君子以教思無窮容保民無疆【思息吏反】

傳澤之上有地澤岸也水之際也物之相臨與含容無若水之在地故澤上有地爲臨也君子觀親臨之象則教思無窮親臨於民則有【一無有字】教導之意思也無窮至誠無斁也觀含容之象則有容保民之心無疆廣大無疆限也含容有廣大之意故爲無窮無疆之義

本義地臨於澤上臨下也二者皆臨下之事教之無窮者兌也容之無疆者坤也

初九咸臨貞吉

傳咸感也陽長之時感動於陰四應於初感之者也比他卦相應尢重四近君之位初得正位與四感應是以正道爲當位所信任得行其志獲乎上而得行其正道是以吉也他卦初上爻不言得位失位蓋初終之義爲重也臨則以初得位居正爲重凡言貞吉有旣正且吉者有得正則吉者有貞固守之則吉者各隨其事【一作時】也

本義卦惟二陽徧臨四陰故二爻皆有咸臨之象初九剛而得正故其占爲貞吉

朱氏附錄問程易作咸感之義如何曰陰必從陽謂咸爲感亦是但覺得牽彊些此等處皆曉未得如至臨與惇臨亦相似難分別今只得如此說此易所以未易看也

象曰咸臨貞吉志行正也

傳所謂貞吉九之志在於行正也以九居陽又應四之正其志正也

九二咸臨吉無不利

傳二方陽長而漸盛感【一作咸】動於六五中順之君其交之親故見信任得行其志所臨吉而無不利也吉者已然如是故吉也無不利者將然於所施爲無所不利也

本義剛得中而勢上進故其占吉而無不利也

象曰咸臨吉無不利未順命也

傳未者非遽之辭孟子或問勸齊伐燕有諸曰未也又云仲子所食之粟伯夷之所樹與抑亦盜蹠之所樹與是未可知也史記侯嬴曰人固未易知古人用字之意皆如此今人大率用對已字故意似異然實不殊也九二與五感應以臨下蓋以剛徳之長而又得中至誠相感非由順上之命也是以吉而無不利五順體而二說體又陰陽相應故象特明其非由說順也

本義未詳

六三甘臨無攸利旣憂之無咎

傳三居下之上臨人者也陰柔而說體又處不中正以甘說臨人者也在上而【一無而字】以甘說臨下失徳之甚無所利也兌性旣說又乘二陽之上陽方長而上進故不安而益甘旣知危懼而憂之若能持謙守正至誠以自處則無咎也邪說由己能憂而攺之復何咎乎

本義陰柔不中正而居下之上爲以甘說臨人之象其占固無所利然能憂而攺之則無咎也勉人遷善爲教深矣

象曰甘臨位不當也旣憂之咎不長也

傳陰柔之人處不中正而居下之上復乘二陽是處不當位也旣能知懼而憂之則必彊勉自攺故其過咎不長也

六四至臨無咎

傳四居上之下與下體相比是切臨於下臨之至也臨道尙近故以比爲至四居正位而下應於剛陽之初處近君之位守正而任賢以親臨於下是以無咎所處當也

本義處得其位下應初九相臨之至宜無咎者也朱氏附錄問六四以陰居正柔順臨下又有正應臨之極善故謂之至臨曰至臨無咎未是極好只是與初相臨得切至故謂之至

象曰至臨無咎位當也

傳居近君之位爲得其任以陰處四爲得其正與初相應爲下賢所以無咎蓋由位之當也

六五知臨大君之宜吉【知音智】

傳五以柔中順體居尊位而下應於二剛中之臣是能倚任於二不勞而治以知臨下者也夫以一人之身臨乎天下之廣若區區自任豈能周於萬事故自任其知者適足爲不知惟能取天下之善任天下之聰明則無所不周是不自任其知則其知大矣五順應於九二剛中之賢任之以臨下乃己以明知臨天下大君之所宜也其吉可知本義以柔居中下應九二不自用而任人乃知之事而大君之宜吉之道也

象曰大君之宜行中之謂也

傳君臣道合蓋以气類相求五有中徳故能倚任剛中之賢得大君之宜成知臨之功蓋由行其中徳也人君之於賢才非道同徳合豈能用也

上六惇臨吉無咎

傳上六坤之極順之至也而居臨之終惇厚於臨也與初二𨿽非正應然大率陰求於陽又其至順故志在從乎二陽尊而應卑髙而從下尊賢取善惇厚之至也故曰惇臨所以吉而無咎陰柔在上非能臨者宜有咎也以其惇厚於順剛是以吉而無咎六居臨之終而不取極義臨無過極故止爲厚義上無位之地止以在上言

本義居卦之上處臨之終惇厚於臨吉而無咎之道也故其象占如此

朱氏附錄上六惇臨自是積累至極處有惇篤之義艮上九亦謂之惇艮復上六爻不好了所以只於五爻謂之惇復居臨之時二陽得時上進陰不敢與之爭而志與之應所謂在內者非謂正應只是卦內與二陽應也

象曰惇臨之吉志在內也

傳志在內應乎初與二也志順剛陽而惇篤其吉可知

朱氏附錄二陽在下四五皆以正應臨之上無所臨郤還去臨二陽三近二陽也去臨它如小人在上位郤把甘言好語臨在下之君子至臨言其相臨之切惇臨有惇厚之意○此便是好卦不獨說道理自是好讀所謂卦有小大辭有險易此便是大底卦

周易傳義附錄卷四上

欽定四庫全書

周易傳義附錄卷四下

宋董楷撰

上經

【坤下巽上】

觀序卦臨者大也物大然後可觀故受之以觀觀所以次臨也凡觀視於物則爲觀【平聲】爲觀於下則爲觀【去聲】如樓觀謂之觀者爲觀於下也人君上觀上道下觀民俗則爲觀修徳行政爲民瞻仰則爲觀風行地上徧觸萬類周觀之象也二陽在上四陰在下陽剛居尊爲羣下所觀仰觀之義也在諸爻則惟取觀見隨時爲義也

觀盥而不薦有孚顒若【觀官喚反盥音管】

傳予聞之胡翼之先生曰君子居上爲天下之【一無之字】表儀必極其莊敬則下觀仰而化也故爲天下之觀當如宗廟之祭始盥之時不可如旣薦之後則下民盡其至誠顒然瞻仰之矣盥謂祭祀之始盥手酌郁鬯於地求神之時也薦謂獻腥獻熟之時也盥者事之始人心方盡其精誠嚴肅之至也至旣薦之後禮數繁縟則人心散而精一不若始盥之時矣居上者正其表儀以爲下民之觀當【一作常】莊嚴【一作敬】如始盥之初勿使誠意少散如旣薦之後則天下之人莫不盡其孚誠顒然瞻仰之矣顒仰望也

本義觀者有以示人而爲人所仰也九五居上四陰仰之又內順外巽而九五以中正示天下所以爲觀盥將祭而潔手也薦奉酒食以祭也顒然尊嚴之貌言致其潔淸而不輕自用則其孚信在中而顒然可仰戒占者宜如是也或曰有孚顒若謂在下之人信而仰之也此卦四陰長而二陽消正爲八月之卦而名卦系辭更取他義亦扶陽抑陰之意

朱氏附錄問盥而不薦曰這猶譬諭相似蓋無這事且如祭祀才盥便必薦有不薦防但取其潔之義耳○問伊川以爲灌鬯之初誠敬猶存至薦羞之後精意懈怠本義以爲致其潔淸而不輕自用其義不同曰盥只是浣手不是灌鬯伊川承先儒之誤若云薦羞之後誠意懈怠則先王祭祀只是灌鬯之初猶有誠意及薦羞之後皆不成禮矣問若爾則是聖人在上視聽言動皆當爲天下法而不敢輕亦猶祭祀之時致其潔淸而不敢輕用否曰然○這盥自與灌不同灌自是以秬鬯之酒灌地以降神這盥只是洗手凡祭祀數數盥手一拜則掌拊地便又著洗伊川云人君正其表儀以爲下民之觀當莊嚴如始盥之初勿使誠意少散如旣薦之後某看觀卦意思不是如此觀義自說聖人至徳出治天下自然而化更不待用力而下莫不觀感而化故取義於盥意謂積誠信之至但是盥滌而不待乎薦享有孚己自顒若故曰下觀而化也蔡季通因云盥而不薦有孚顒若言其理也下觀而化述其徳也○問有孚顒若承上文盥而不薦蓋致其潔淸而不輕自用則孚信在中而顒然可仰一說下之人信而仰之二說孰長曰從後說則合得彖辭下觀而化之義或曰前說似好曰當以彖辭爲定○問觀卦四陰長而二陽消正八月之卦而名卦系辭不取此義何也曰只爲九五中正以觀示天下事都別了以此見易不可執一看所謂不可爲典要惟變所適也

彖曰大觀在上順而巽中正以觀天下【大觀之觀官喚反以觀之觀一音官】

傳五居尊位以剛陽中正之徳爲下所觀其徳甚大故曰大觀在上下坤而上巽是能順而巽也五居中正以巽順中正之徳爲觀於天下也

本義以卦體卦徳釋卦名義

觀盥而不薦有孚顒若下觀而化也

傳爲觀之道嚴敬如始盥之時則下民至誠瞻仰【一作仰觀】而從化也不薦謂不使誠意少散也

本義釋卦辭

觀天之神道而四時不忒聖人以神道設教而天下服矣

傳天道至神故曰神道觀天之運行四時無有差忒則見其神妙聖人見天道之神體神道以設教故天下莫不服也夫天道至神故運行四時化育萬物無有差忒至神之道莫可名言惟聖人黙契體其妙用設爲政教故天下之人涵泳其徳而不知其功鼔舞其化而莫測其用自然仰觀而戴服故曰以神道設教而天下服矣

本義極言觀之道也四時不忒天之所以爲觀也神道設教聖人之所以爲觀也

朱氏附錄盥本謂薦而不薦是欲蓄其誠意以觀示民使民觀感而化之義有孚顒若便是下觀而化郤不是說人君身上事聖人以神道設教是聖人不犯手做防卽是盥而不薦之義順而巽中正以觀天下謂以此觀示之也○觀天之神道只是自然運行防道理四時自然不忒聖人神道亦是說他有敎人自然觀感處

象曰風行地上觀先王以省方觀民設敎【地上觀之觀官喚反省悉井反】

傳風行地上周及庶物爲由歷周覽之象故先王體之爲省方之禮以觀民俗而設政敎也天子巡省四方觀視民俗設爲政敎如奢則約之以儉儉則示之以禮是也省方觀民也設敎爲民觀也本義省方以觀民設敎以爲觀

初六童觀小人無咎君子吝

六以陰柔之質居逺於陽是以【一作其】觀見者淺近如童稚然故曰童觀陽剛中正在上聖賢之君也近之則見其道徳之盛所觀深逺初乃逺之所見不明如童蒙之觀也小人下民也所見昬淺不能識君子之道乃常分也不足謂之過咎若君子而如是則可鄙吝也

本義卦以觀示爲義據九五爲主也爻以觀瞻爲義皆觀乎九五也初六陰柔在下不能逺見童觀之象小人之道君子之羞也故其占在小人則無咎君子得之則可羞也

象曰初六童觀小人道也

傳所觀不明如童稚乃小人之分故曰小人道也

六二闚觀利女貞【闚苦規反】

傳二應於五觀於五也五剛陽中正之道非二陰暗柔弱所能觀見也故但如闚覘之觀耳闚覘之觀𨿽少見而不能甚【一作盡】明也二旣不能明見剛陽中正之道則利如女子之貞𨿽見之不能甚明而能順從者女子之道也在女子爲貞也二旣不能明見九五之道能如女子之順從則不失中正乃爲利也

本義陰柔居內而觀乎外闚觀之象女子之正也故其占如此丈夫得之則非所利矣

象曰闚觀女貞亦可醜也

傳君子不能觀見剛陽中正之大道而僅【一有能字】闚覘其彷佛𨿽能順從乃同女子之貞亦可羞醜也本義在丈夫則爲醜也

六三觀我生進退

傳三居非其位處順之極能順時以進退者也若居當其位則無進退之義也觀我生我之所生謂動作施爲出於已者觀其所生而隨宜進退所以處𨿽非正而未至失道也隨時進退求不失道故無悔咎【一作吝】以能順也

本義六三居下之上可進可退故不觀九五而獨觀已所行之通塞以爲進退占者宜自審也朱氏附錄問六三觀我生進退不觀九五而觀已所行通塞以爲進退否曰看來合是觀九五大率觀卦二陽在上四陰仰之九五爲主六三觀我生進退者觀九五如何而爲進退也初六六二以去五之逺觀貴於近所觀不明不大六四郤見得親切故有觀光利用之象六三處二四之閒固當觀九五以爲進退也子善遂問如此則我字乃是指九而言易中亦有此例如頥之初九曰捨爾靈觀我朶頥是也曰此我乃是假外而言耳【此說與本義不同然問者卽本義之說而先生所答如此姑存以備參考】

象曰觀我生進退未失道也

傳觀已之生而進退以順乎宜故未至於失道也

六四觀國之光利用賓於王

傳觀莫明於近五以剛陽中正居尊位聖賢之君也四切近之觀見其道故云觀國之光觀見國之盛徳光輝也不指君之身而云國者在人君而言豈止觀其行一身乎當觀天下之政化則人君之道徳可見矣四𨿽陰柔而巽體居正切近於五觀見而能順從者也利用賓於王夫聖明在上則懷抱才徳之人皆願進於朝廷輔戴之以康濟天下四旣觀見人君之徳國家之治光華盛美所宜賓於王朝效其智力上輔於君以施澤天下故云利用賓於王也古者有賢徳之人則人君賓禮之故士之仕進於王朝則謂之賔

本義六四最近於五故有此象其占爲利於朝覲仕進也

象曰觀國之光尙賓也

傳君子懷負才業志在乎兼善天下然有捲懷自守者蓋時無明君莫能用其道不得已也豈君子之志哉故孟子曰中天下而立定四海之民君子樂之旣觀見國之盛徳光華古人所謂非常之遇也【一無也字】所以志願登進王朝以行其道故云觀國之光尙賓也尙謂志尙其志意願慕賓於王朝也

九五觀我生君子無咎

傳九五居人君之位時之治亂俗之美惡系乎已而已觀已之生若天下之俗皆君子矣則是已之所爲政化善也乃無咎矣若天下之俗未合君子之道則是已之所爲政治未善不【一作未】能免於咎也

本義九五陽剛中正以居尊位其下四陰仰而觀之君子之象也故戒居此位得此占者當觀已所行必其陽剛中正亦如是焉則得無咎也

象曰觀我生觀民也

傳我生出於己者人君欲觀已之施爲善否當觀於民民俗善則政化善也王弼云觀民以察已之道是也

本義此夫子以義言之明人君觀己所行不但一身之得失又當觀民徳之善否以自省察也

上九觀其生君子無咎

傳上九以剛陽之徳處於上爲下之所觀而不當位是賢人君子不在於位而道徳爲天下所觀仰者也觀其生觀其所生也謂出於己者徳業行義也旣爲天下所觀仰故自觀其所生若皆君子矣則無過咎也茍未君子則何以使人觀仰矜式是其咎也

本義上九陽剛居尊位之上𨿽不當事任而亦爲下所觀故其戒辭略與五同但以我爲其小有主賔之異耳

朱氏附錄其生謂言行事爲之見於外者旣有所省便是未得安然無事○觀我生如月受日光觀其生只是日光○觀我是自觀如視履考祥防語勢觀其亦是自觀郤從別人說易中其字不說別人只是自家如乘其墉之類○問觀我生觀其生之別曰我者彼我對待之言是以彼觀此其生是以此自觀六三之觀我生進退者事君則觀其言聽計從治民則觀其政教可行膏澤可下可以見自家所施之當否而爲進退九五之觀我生如觀風俗之媺惡臣民之從違可以見自家所施之善惡上九之觀其生則是就自家視聽言動應事接物處自觀九五上九君子無咎蓋爲君子有剛陽之徳故無咎小人無此徳自當不得此爻如初六童觀小人之道也君子則吝小人自是如此故無咎此二爻君子小人正相對說

象曰觀其生志未平也

傳𨿽不在位然以人觀其徳用爲儀法故當自愼省觀其所生常不失於君子則人不失所望而化之矣不可以不在於位故安然放意無所事也是其志意未得安也故云志未平也平謂安寜也程氏附錄在易觀之上九曰觀其生君子無咎象曰觀其生志未平也上九以剛陽之徳居無位之地是賢人君子抱道徳而不居位爲眾人仰觀法式者也𨿽不當位然爲眾人所觀固不得安然放意謂無與於天下也必觀其所生君子矣乃得無咎聖人又從而贊之謂志當在此固未得安然平定無所慮也觀聖人教示後賢如是之深賢者存心如是之仁與夫索隱行怪獨善其身者異矣

本義志未平言𨿽不得位未可忘戒懼也

朱氏附錄問觀觀之義曰自上示下曰觀【去聲】自下觀上曰觀【平聲】故卦名之觀去聲而六爻之觀皆平聲○問觀六爻一爻勝似一爻豈所據之位愈髙則所見愈大邪曰上二爻意思自別下四爻是以所據之位愈近則所見愈親防意思○問觀卦陰盛而不言凶咎曰此卦取義不同蓋陰𨿽盛於下而九五之君乃當正位故只取爲觀於下之義而不取陰盛之象也

【震下離上】

傳噬嗑序卦可觀而後有所合故受之以噬嗑嗑者合也旣有可觀然後有來合之者也噬嗑所以次觀也噬齧也嗑合也口中有物閒之齧而後合之也卦上下二剛爻而中柔外剛中虛人頤口之象也中虛之中又一剛爻爲頤中有物之象口中有物則隔其上下不得嗑必齧之則得嗑故爲噬嗑聖人以卦之象推之於天下之事在口則爲有物隔而不得合在天下則爲有彊梗或防邪閒隔於其間故天下之事不得合也【一無也字】當用刑法小則懲誡大則誅戮以除去之然後天下之治得成矣凡天下至於一國一家至於萬事所以不和合者皆由有閒也無閒則合矣以至天地之生萬物之成皆合而後能遂凡未合者皆爲閒也若君臣父子親戚朋友之閒有離貳怨隙者蓋讒邪閒於其閒也除去之則和合矣故閒隔者天下之大害也聖人觀噬嗑【一作齧合】之象推之於天下萬事皆使去其閒隔而合之則無不和且治【一作洽】矣噬嗑者治天下之大用也去天下之閒在任刑罰故卦取用刑爲義在二體明照而威震乃用刑之象也

噬嗑亨利用獄【噬市制反嗑胡臘反】

傳噬嗑亨卦自有亨義也天下之事所以不得亨者以有閒也噬而嗑之則亨通矣利用獄噬而嗑之之道宜用刑獄也天下之閒非刑獄何以【一作不可以】去之不云利用刑而云利用【一無利用字】獄者卦有明照之象利於察獄也獄者所以究察情僞得其情則知爲閒之道然後可以設防與致刑也本義噬齧也嗑合也物有閒者齧而合之也爲卦上下兩陽而中虛頤口之象九四一陽閒於其中必齧之而後合故爲噬嗑其占當得亨通者有閒故不通齧之而合則亨通矣又三陰三陽剛柔中半下動上明下雷上電本自益卦六四之柔上行以至於五而得其中是以以陰居陽𨿽不當位而利用獄蓋治獄之道惟威與明而得其中之爲貴故筮得之者有其徳則應其占也

彖曰頤中有物曰噬嗑噬嗑而亨

傳頤中有物故爲噬嗑有物閒於頤中則爲害噬而嗑之則其害亡乃亨通也故云噬嗑而亨

剛柔分動而明雷電合而章

傳以卦才言也剛爻與柔爻相閒剛柔分而不相雜爲明辧之象明辧察獄之本也動而明下震上離其動而明也雷電合而章雷震而電耀相須並見合而章也照與威並行用獄之道也能照則無所隱情有威則莫敢不畏上旣以二象言其動而明故復言威照並用之意

柔得中而上行𨿽不當位利用獄也【上時掌反】

六五以柔居中爲用柔得中之義上行謂居尊位𨿽不當位謂以柔居五爲不當而利於用獄者治獄之道全剛則傷於嚴暴過柔則失於寛縱五爲用獄之主以柔處剛而得中得用獄之宜也以柔居剛爲利用獄以剛居柔爲利否曰剛柔質也居用也用柔非治獄之宜也

本義頥中有物曰噬嗑以卦體釋卦名義噬嗑而亨剛柔分動而明雷電合而章柔得中而上行𨿽不當位利用獄也又以卦名卦體卦徳二象卦變釋卦辭

朱氏附錄彖辭中剛柔分以下都掉了頥中有物只說利用獄爻亦各自取義不說噬嗑頥中之物○問易彖傳剛柔分者二噬嗑節也何以言剛柔分曰據某觀之只是三陰三陽謂之剛柔分分猶均也問易中三陰三陽之卦多獨二卦言之何也曰偶於此二卦言之餘卦別有義剛柔分語意與日夜分同

象曰雷電噬嗑先王以明罰敕法

傳象無倒置者疑此文互也雷電相須並見之物亦有嗑象電明而雷威先王觀雷電之象法其明與威以明其刑罰飭其法令法者明事理而爲之防者也

本義雷電當作電雷

朱氏附錄問諸卦象皆順說獨雷電噬嗑倒說何邪曰先儒皆以爲倒寫二字二字相似疑是如此

初九屨校滅趾無咎【校爻教反一音教象同】

傳九居初最在下無位者也下民之象爲受刑之人當用刑之始罪小而刑輕校木械也其過小故屨之於足以滅傷其趾人有小過校而滅其趾則當懲懼不敢進於惡矣故得無咎系辭云小懲而大誡此小人之福也言懲之於小與初故【一有後字】得無咎也初與上無位爲受刑之人餘四爻皆爲用刑之人初居最下無位者也上處尊位之上過於尊位亦無位者也王弼以爲無陰陽之位陰陽系於奇偶豈容無也然諸卦初上不言當位不當位者【一作不言位當不當者】蓋初終之義爲大臨之初九則以位爲正若需上六云不當位幹上九云無位爵位之位非陰陽之位也

本義初上無位爲受刑之象中四爻爲用刑之象初在卦始罪薄過小又在卦下故爲屨校滅趾之象止惡於初故得無咎占者小傷而無咎也

象曰屨校滅趾不行也

傳屨校而滅傷其趾則知懲誡而不敢長其惡故云不行也古人制刑有小罪則校其趾蓋取禁止其行使不進於惡也

本義滅趾又有不進於惡之象

六二噬膚滅鼻無咎

傳二應五之位用刑者也四爻皆取噬爲義二居中得正是用刑得其中正也用刑得其中正則罪惡者易服故取噬膚爲象噬齧人之肌膚爲易入也滅沒也深入至沒其鼻也二以中正之道其刑易服然乘初剛是用刑於剛彊之人刑剛彊之人必須深痛故至滅鼻而無咎也中正之道易以服人與嚴刑以待剛彊義不相妨

本義祭有膚鼎蓋肉之柔脆噬而易嗑者六二中正故其所治如噬膚之易然以柔乘剛故𨿽甚易亦不免於傷滅其鼻亦小傷而無咎之占也朱氏附錄噬膚滅鼻膚腹膄拖泥處滅浸沒也謂因噬膚而沒其鼻於器中也

象曰噬膚滅鼻乘剛也

傳深至滅鼻者乘剛故也乘剛乃用刑於剛彊之人不得不深嚴也深嚴則得宜乃所謂中也

六三噬臘肉遇毒小吝無咎【臘音昔】

傳三居下之上用刑者也六居三處不當位自處不得其當而刑於人則人不服而怨懟悖犯之如噬齧幹臘堅韌之物而遇毒惡之味反傷於口也用刑而人不服反致怨傷是可鄙吝也然當噬嗑之時大要噬閒而嗑之𨿽其身處位不當而彊梗難服至於遇毒然用刑非爲不當也故𨿽可吝而【一無而字】亦小噬而嗑之非有咎也

本義臘肉謂獸臘全體骨而爲之者堅韌之物也陰柔不中正治人而人不服爲噬臘遇毒之象占𨿽小吝然時當噬嗑於義爲無咎也

象曰遇毒位不當也

傳六三【一無三字】以陰居陽處位不當自處不當故所刑者難服而反毒之也

九四噬幹胏得金矢利艱貞吉【幹音幹胏緇美反】

傳九四居近君之位當噬嗑之任者也四已過中是其閒愈大而用刑愈深也故云噬幹胏胏肉之有聮【一無聮字】骨者幹肉而兼骨至堅難噬者也噬至堅而得金矢金取剛矢取九四陽徳剛爲得剛之道𨿽用剛之道利在克艱其事而貞固其守則吉也九【一無九字】四剛而明體陽而居柔剛明則傷於果故戒以知難居柔則守不固故戒以堅貞剛而不貞者有矣凡失剛者皆不貞也在噬嗑四最爲善

本義胏肉之帶骨者與胾通周禮獄訟入鈞金束矢而後聽之九四以剛居柔得用刑之道故有此象言所噬愈堅而得聽訟之宜也然必利於艱難正固則吉戒占者宜如是也

朱氏附錄問得金矢不知古人獄訟要鈞金束矢之意如何曰這不見得想是詞訟時便令他納此教他無切要之事不敢妄來又問如此則不問曲直一例出此則實有枉者亦懼而不敢訴矣曰這个須是大切要防事古人如平常事又別有所在

象曰利艱貞吉未光也

傳凡言未光其道未光大也戒於【一作以】利艱貞蓋其所不足也不得中正故也

六五噬幹肉得黃金貞厲無咎

傳五在卦愈上而爲噬幹肉反易於四之幹胏者五居尊位乘在上之勢以刑於下其勢易也在卦將極矣其爲閒甚大非易嗑也故爲噬幹肉也得黃金黃中色金剛物五居中爲得中道處剛而四輔以剛得黃金也五無應而四居大臣之位得其助也貞厲無咎六五𨿽處中剛然實柔體故戒以必正固而懷危厲則得無咎也以柔居尊而當噬嗑【一作堅】之時豈可不貞固而懷危懼哉【一作忘危懼也】本義噬幹肉難於膚而易於臘胏者也黃中色金亦謂鈞金六五柔順而中以居尊位用刑於人人無不服故有此象然必貞厲乃得無咎亦戒占者之辭也

朱氏附錄問九四利艱貞六五貞厲皆有艱難貞固危懼之意故皆爲戒占者之辭曰亦是爻中元自有此道理大抵才是治人彼必爲敵不是易事故𨿽時位卦徳得用刑之宜亦須以艱難貞固處之至於六三噬臘肉遇毒則是所噬者堅韌難合六三以陰柔不中正而遇此所以遇毒而小吝然此亦是合當治者但難治耳治之𨿽小吝終無咎也

象曰貞厲無咎得當也

傳所以能無咎者以所爲得其當也所謂當居中用剛而能守正慮危也

上九何校滅耳凶【何何可反象同】

傳上過乎尊位無位者也故爲受刑者居卦之終是其閒大噬之極也系辭所謂惡積而不可揜罪大而不可解者也故何校而滅其耳凶可知矣何負也謂在頸也

本義何負也過極之陽在卦之上惡極罪大凶之道也故其象占如此

象曰何校滅耳聰不明也

傳人之聾暗不悟積其罪惡以至於極古人制法罪之大者何之以校爲其無所聞知積成其惡故以校而滅傷【一無傷字】其耳誡聰之不明也

本義滅耳蓋罪其聽之不聰也若能審聽而早圖之則無此凶矣

【離下艮上】

傳賁序卦嗑者合也物不可以茍捨而已故受之以賁賁者飾也物之合則必有文文乃飾也如人之合聚則有威儀上下物之合聚則有次序行列合則必有文也賁所以次噬嗑也爲卦山下有火山者艸木百物所聚也下有火則照見其上艸木品彚皆被其光彩有賁飾之象故爲賁也

賁亨小利有攸往【賁彼僞反卦內同】

傳物有飾而後能亨故曰無本不立無文不行有實而加飾則可以亨矣文飾之道可增其光彩故能小利於進也

本義賁飾也卦自損來者柔自三來而文二剛自二上而文三自旣濟而來者柔自上來而文五剛自五上而文上又內離而外艮有文明而各得其分之象故爲賁占者以其柔來文剛陽得陰助而離明於內故爲亨以其剛上文柔而艮止於外故小利有攸往

彖曰賁亨柔來而文剛故亨分剛上而文柔故小利有攸往天文也文明以止人文也【上時掌反】

傳卦爲賁飾之象以上下二體剛柔交相【一作相交】爲文飾也下體本幹柔來文其中而爲離上體本坤剛往文其上而爲艮乃爲山下有火止於文明而成賁也天下之事無飾不行故賁則能亨也柔來而文剛故亨柔來文於剛而成文明之象文明所以爲賁也賁之道能致亨實由飾而能亨也分剛上而文柔故小利有攸往分幹之中爻往文於艮之上也事由飾而加盛由飾而能行故小利有攸往夫往而能利者以有本也賁飾之道非能增其實也但加之文彩耳事由文而顯盛故爲小利有攸往亨者亨通也往者加進也二卦之變共成賁義而彖分言【一無言字】上下各主一事者蓋離明足以致亨文柔又能小進也天文也文明以止人文也此承上文言陰陽剛柔相文者天之文也止於文明者人之文也止謂處於文明也質必有文自然之理理必有對待生生之本也有上則有下有此則【一作必字】有彼有質則有文一不獨立二則爲文非知道者孰能識之天文天之理也人文人之道也本義賁亨亨字疑衍柔來而文剛故亨分剛上而文柔故小利有攸往天文也以卦變釋卦辭剛柔之交自然之象故曰天文先儒說天文上當有剛柔交錯四字理或然也文明以止人文也又以卦徳言之止謂各得其分

觀乎天文以察時變

傳天文謂日月星辰之錯列寒暑陰陽之代變觀其運行以察四時之遷攺也

觀乎人文以化成天下

傳人文人理之倫序觀人文以教化天下天【一無天字】下【一無下字】成其禮俗乃聖人用賁之道也賁之象取山下有火又取卦變柔來文剛剛上文柔凡卦有以二體之義及二象而【一無而字】成者如屯取動乎險中與云雷訟取上剛下險與天水違行是也有取一爻者成卦之由也柔得位而上下應之曰小畜柔得尊位大中而上下應之曰大有是也有取二體又取消長之義者雷在地中復山附於地剝是也有取二象兼取二爻交變爲義者風雷益兼取損上益下山下有澤損兼取損下益上是也有旣以二象成卦復取爻之義者夬之剛決柔姤之柔遇剛是也有以用成卦者巽乎水而上水井木上有火鼎是也鼎又以卦形爲象有以形爲象者山下有雷頥頥中有物曰噬嗑是也此成卦之義也如剛上柔下損上益下謂剛居上柔在下損於上益於下據成卦而言非謂就卦中升降也如訟無妄云剛來豈自上體而來也凡以柔居五者皆云柔進而上行柔居下者也乃居尊位是進而上也非謂自下體而上也卦之變皆自乾坤先儒不逹故謂賁本是泰卦豈有乾坤重而爲泰又由泰而變之理下離本乾中爻變而成離上艮本坤上爻變而成艮離在內故云柔來艮在上故云剛上非自下體而上也乾坤變而爲六子八卦重而爲六十四皆由乾坤之變也

本義極言賁道之大也

朱氏附錄或問近略考卦變以彖辭考之說卦變者凡十九卦蓋言成卦之由凡彖辭不取成卦之由則不言所變之爻程子專以乾坤言變卦然只是上下兩體皆變者可通若只一體變者則不通兩體變者凡七卦隨蠱賁咸恆漸渙是也一體變者兩卦訟無妄是也七卦中取剛來下柔剛上柔下之類者可通至一體變者則以來爲自外來故說得有礙大凡卦變須觀兩體上下爲變方知其所由以成之卦先生曰便是此處說得有礙且程傳賁卦所云豈有乾卦重而爲泰又自泰而變爲賁之理若其說果然則所謂乾坤變而爲六子八卦重而爲六十四皆由乾坤而變者其說不得而通矣蓋有則俱有自一畫而二二而四四而八而八卦成八而十六十六而三十二三十二而六十四而重卦備故有八卦則有六十四矣此康節所謂先天者也若震一索而得男以下乃是已有此卦了就此卦生出此義皆所謂後天之學今所謂卦變者亦是有卦之後聖人見得有此象故發於彖辭安得謂之乾坤重而爲是卦則更不可變而爲他卦邪若論先天一卦亦無旣畫之後乾一兌二離三震四至坤居末又安有乾坤變而爲六子之理凡今易中所言皆是後天之易耳以此見得康節先天後天之說最爲有功○伊川不取卦變之說至柔來而文剛剛自外來而爲主於內諸處皆牽彊說了王輔嗣卦變又變得不自然某之說卻覺得有自然气象只是換了一爻非是聖人合下作卦如此自是卦成了自然有此象

象曰山下有火賁君子以明庶政無敢折獄【折之舌反】傳山者艸木百物之【一無之字】所聚生也火在其【一無其字】下而上照庶類皆被其光明爲賁飾之象也君子觀山下有火明照之象以修明其庶政成文明之治而無敢果於折獄也折獄者人君之所致愼也豈可恃其【一無其字】明而輕自用乎乃聖人之用心也爲戒深矣象之所取惟以山下有火明照庶物以用明爲戒而賁亦自有無敢折獄之義折獄者專用情實有文飾則沒其情矣故無敢用文以折獄也

本義山下有火明不及逺明庶政事之小者折獄事之大者內離明而外艮止故取象如此

朱氏附錄問本義云明庶政是明之小者無折獄是明之大者此專是就象取義伊川說此則又就賁飾上說不知二說可相備否曰明庶政是就離上說無折獄是就艮上說離明在內艮止在外則是事之小者可以用明折獄是大事一折便了有止之義明在內不能及它故止而不敢折也○山下有火賁【離下艮上】內明外止𨿽然內明是个止殺防明所以不敢用其明以折獄此與山上有火旅君子以明愼用刑而不畱獄正相似而相反賁內明外止旅外明內止【艮下離上】其象不同如此問茍明見其情罪之是非亦何難於折獄曰是它自有个象如此遇著此象防便用如此然獄亦自有十三八棒便了防亦有須待囚訊鞫勘錄問結證而後了底書曰要囚服念五六日至於旬時丕蔽要囚周禮秋官亦有此數句便是有合如此者若獄未是而決之是所謂敢折獄也若獄已具而畱之不決是所謂畱獄也不畱獄者謂囚訊結證己畢而卽決之也

初九賁其趾捨車而徒【捨音捨象同】

傳初九以剛陽居明體而處下君子有剛明之徳而在下者也君子在無位之地無所施於天下惟自賁飾其所行而已趾取在下而所以行也君子修飾之道正其所行守節處義其行不茍義或不當則捨車輿而寜徒行眾人之所羞而君子以爲賁也捨車而徒之義兼於比應取之初比二而應四應四正也與二非正也九之剛明守義不近與於二而逺應於四捨易而從難如捨車而徒行也守節義君子之賁也是故君子所賁世俗所羞世俗所貴【一作賁】君子所賤以車徒爲言者因趾與行爲義也

本義剛徳明體自賁於下爲捨非道之車而安於徒步之象占者自處當如是也

象曰捨車而徒義弗乘也

傳捨車而徒行者於義不可以乘也初應四正也從二非正也近捨二之易而從四之難捨車而徒行也君子之賁守其義而已

本義君子之取捨決於義而已

六二賁其須

傳卦之爲賁𨿽由兩爻之變而文明之義爲重二實賁之主也故主言賁之道飾於物者不能大變其質也因其質而加飾耳故取須義須隨頥而動者也動止惟系於【一無於字】所附猶善惡不由於賁也二之文明惟爲賁飾善惡則系其質也

本義二以陰柔居中正三以陽剛而得正皆無應與故二附三而動有賁須之象占者宜從上之陽剛而動也

象曰賁其須與上興也

傳以須爲象者謂其與上同興也隨上而動動止惟系所附也猶加飾於物因其質而賁之善惡在其質也

九三賁如濡如永貞吉

傳三處文明之極與二四二陰閒處相賁賁之盛者也故云賁如如辭助也賁飾之盛光彩潤澤故云濡如光彩之盛則有潤澤詩云麀鹿濯濯永貞吉三與二四非正應相比而成相賁故戒以常永貞正賁者飾也賁【一作修】飾之事難乎常也故永貞則吉三與四相賁又下比於二二柔文一剛上下交賁爲賁之盛也

本義一陽居二陰之閒得其賁而潤澤者也然不可溺於所安故有永貞之戒

象曰永貞之吉終莫之陵也

傳飾而不常且非正【一有則字】人所陵侮也故戒能永正則吉也其賁旣常而正誰能陵之乎

六四賁如皤如白馬翰如匪寇防媾【皤白波反翰戶旦反又寒案反】傳四與初爲正應相賁者也本當賁如而爲三所隔故不獲相賁而皤如皤白也未獲賁也馬在下而動者也未獲相賁故云白馬其從正應之志如飛故云翰如匪爲九三之寇讎所隔則防媾遂其相親矣己之所乘與動於下者馬之象也初四正應終必獲親第始爲其間隔耳

本義皤白也馬人所乘人白則馬亦白矣四與初相賁者乃爲九三所隔而不得遂故皤如而其往求之心如飛翰之疾也然九三剛正非爲寇者也乃求防媾耳故其象如此

朱氏附錄白馬翰如言此爻無所賁飾其馬亦白也言無飾之象如此

象曰六四當位疑也匪寇防媾終無尢也

傳四與初相逺而三介於其間是所當之位爲【一無爲字】可疑也𨿽爲三寇讎所隔未得親其防媾然其正應理直義勝終必得合故云終無尢也尢怨也終得相賁故無怨尢也

本義當位疑謂所當之位可疑也終無尢謂若守正而不與亦無他患也

六五賁於丘園束帛戔戔吝終吉【戔在千反又音牋】

傳六五以陰柔之質密比於上九剛陽之賢陰比於陽復無所系應從之者也受賁於上九也自古設險守國故城壘多依丘阪丘謂在外而近且髙者園圃之地最近城邑亦在外而近者丘園謂在外而近者指上九也六五𨿽居君位而陰柔之才不足自守與上之剛陽相比而志從焉獲賁於外比之賢賁於丘園也若能受賁於上九受【一作隨】其裁制如束帛而【一無而字】戔戔則𨿽其柔弱不能自爲爲可吝少然能從於人成賁之功終獲其吉也戔戔剪裁紛裂之狀帛未用則束之故謂之束帛及其制爲衣服必裁剪紛裂戔戔然束帛諭六五本質戔戔謂受人裁制而成用也其資於人與蒙同而蒙不言吝者蓋童蒙而賴於人乃其宜也非童幼而資賁於人爲可吝耳然享其功終爲吉也本義六五柔中爲賁之主惇本尙實得賁之道故有丘園之象然陰性吝嗇故有束帛戔戔之象束帛薄物戔戔淺小之意人而如此𨿽可羞吝然禮奢寜儉故得終吉

朱氏附錄問賁於丘園是在艮體故安止於丘園而不復有外賁之象曰𨿽是止體亦是上比於九漸漸到極處若一向賁飾去亦自不好須是斂方得問惇本務實莫是反朴還淳之義曰賁取賁飾之義他今郤來賁田園爲農圃之事當賁之時若是鄙吝然終得吉吉則有喜故象云有喜也○賁於丘園束帛戔戔是个務農尙儉戔戔是狹小不足之意以義考之從水則爲淺從貝則爲賤從金則爲錢如所謂束帛戔戔六居尊位卻如此惇本尙儉便似吝嗇如衞文公漢文帝𨿽是吝卻終吉此在賁卦有反本之義到上九便白賁和束帛之類都沒了又曰戔戔者淺小之義凡淺字箋字皆從戔或問淺小是儉之義否曰然所以下文云吝終吉吝者𨿽不好看然終卻吉○賁於丘園是个務實底束帛戔戔是賁得不甚大所以說吝兩句是兩意○問伊川解賁於丘園指上九而言看來似好蓋賁三陰皆受賁於陽不應此又獨異而作惇本務實說也曰如何丘園便能賁人束帛戔戔他解作裁剪之象尢艱曲說不出這八字只平白在這里若如所說則曲折多意思逺舊說指上九作髙尙隱於丘園之賢而用束帛之禮聘召之若不用某說則說又近他將丘園作上九之象束帛戔戔作裁剪紛裂之象則與象意大故相逺也

象曰六五之吉有喜也【喜如字又許意反無妄大畜卦放此】

傳能從人以成賁之功享其吉美是有喜也

上九白賁無咎

傳上九賁之極也賁飾之極則失於華僞惟能質白其賁則無過飾之咎白素也尙質素則不失其本眞所謂尙質素者非無飾也不使華沒實耳本義賁極反本復於無色善補過矣故其象占如此

朱氏附錄問白賁無咎曰賁飾之事太盛則有咎所以處太盛之終則歸於白賁勢當然也○或曰如本義說六五上九兩爻卻是賁極反本之意曰六五已有反本之漸故曰丘園又束帛戔戔至上九白賁則反本而復於無飾矣蓋皆賁極之象也○白賁無咎據剛上文柔是不當說自然而卦之取象不恁地拘各自說一義

象曰白賁無咎上得志也

傳白賁無咎以其在上而得志也上九爲得志者在上而文柔成賁之功六五之君又受其賁故𨿽居無位之地而實屍賁之功爲得志也與它卦居極者異矣旣在上而得志處賁之極將有華僞失實之咎故戒以質素則無咎飾不可過也

朱氏附錄問何謂得志曰居卦之上在事之外不假文飾而有自然之文便是優遊自得也

【坤下艮上】

傳剝序卦賁者飾也致飾然後亨則盡矣故受之以剝夫物至於文飾亨之極也極則必反故賁終則剝也卦五陰而一陽陰始自下生漸長至於盛極羣陰消剝於陽故爲剝也以二體言之山附於地山髙起地上而反附著於地頽剝之象也

剝不利有攸往

傳剝者羣陰長盛消剝於【一作一】陽之時眾小人剝喪於【一無於字】君子故君子不利有所往惟當巽言晦迹隨時消息以免小人之害也

本義剝落也五陰在下而方生一陽在上而將盡陰盛長而陽消落九月之卦也陰盛陽衰小人壯而君子病又內坤外艮有順時而止之象故占得之者不可以有所往也

彖曰剝剝也柔變剛也不利有攸往小人長也【長丁丈反】傳剝剝也謂剝落也柔變剛也柔長而剛剝也夏至一陰生而漸長一陰長則一陽消至於【一無於字】建戌則極而成剝是陰柔變剛陽也陰小人之道方長盛而剝消於【一作剛】陽故君子不利有所往也

順而止之觀象也君子尙消息盈虛天行也

傳君子當剝之時知不可有所往順時而止乃能觀剝之象也卦有順止之象乃處剝之道君子當觀而體之君子尙消息盈虛天行也君子存心消息盈虛之理而能順之乃合乎天行也理有消衰有息長有盈滿有虛損順之則吉逆之則凶君子隨時惇尙所以事天也

本義剝剝也柔變剛也以卦體釋卦名義言柔進於陽變剛爲柔也不利有攸往小人長也順而止之觀象也君子尙消息盈虛天行也以卦體卦徳釋卦辭

象曰山附於地剝上以厚下安宅

傳艮重於坤山附於地也山髙起於地而反附著於地圮剝之象也上謂人君與居人上者觀剝之象而厚固其下以安其居也下者上之本未有基本固而能剝者也故上【一作山】之剝必自下下剝則上危矣爲人上者知理之如是則安養人民以厚其本乃所以安其居也書曰民惟邦本本固邦寜朱氏附錄問上以厚下安宅安宅者安於禮義而不遷否曰非也厚下者乃所以安宅如山附於地惟其地厚所以山安其居而不搖人君厚下以得民則位亦安而不搖猶所謂本固邦寜也

初六剝牀以足蔑貞凶

傳陰之剝陽自下而上以牀爲象者取身之所處也自下而剝漸至於身也剝牀以足剝牀之足也剝始自下故爲剝足陰自下進漸消蔑於【一無於字】貞正凶之道也蔑無也謂消亡於正道也【一作消亡正道也一作消亡於正也】陰剝陽柔變剛是邪侵正小人消君子其凶可知

本義剝自下起滅正則凶故其占如此蔑滅也

象曰剝牀以足以滅下也

傳取牀足爲象者以陰侵沒陽於下也滅沒也侵滅正道自下而上也

六二剝牀以辧蔑貞凶

傳辧分隔上下者牀之幹也陰漸進而上剝至於辧愈蔑於正也凶益甚矣

本義辧牀幹也進而上矣

朱氏附錄問初與二蔑貞凶是以陰蔑陽以小人蔑君子之正道凶之象也不知只是陽與君子當之則凶爲復陰與小人亦自爲凶曰自古小人滅害君子終亦有凶但此爻象只是說陽與君子之凶也

象曰剝牀以辧未有與也

傳陰之侵剝於【一作剛】陽得以益盛至於剝辧者以陽未有應與故也小人侵剝君子若君子有與則可以勝小人不能爲害矣惟其無與所以被蔑而凶當消剝之時而無徒與豈能自存也言未有與剝之未盛有與猶可勝也示人之意深矣

本義言未大盛

六三剝之無咎

傳眾陰剝陽之時而三獨居剛應剛與上下之陰異矣志從於正在剝之時爲無咎者也三之爲可謂善矣不言吉何也曰方羣陰剝陽眾小人害君子三𨿽從正其勢孤弱所應在無位之地於斯時也難乎免矣安得吉也其義爲無咎耳言其無咎所以勸也

本義眾陰方剝陽而已獨應之去其黨而從正無咎之道也占者如是則得無咎

象曰剝之無咎失上下也

傳三居剝而無咎者其所處與上下諸陰不同是與其同類相失於處剝之道爲無咎如東漢之呂彊是也

本義上下謂四陰

朱氏附錄夬之九三𨿽應上六然曰君子夬夬則非不決小人也但聖人以壯於頄爲戒耳剝之六三𨿽處羣陰之中然象以失上下明之而程傳又以呂彊當其事則其心迹亦不相違矣蓋心迹無可判之理程書言之詳矣吾徒所宜深考也

六四剝牀以膚凶

傳始剝於牀足漸至於膚膚身之外也將滅其身矣其凶可知陰長已盛陽剝已甚貞道已消故更不言蔑貞直言凶也

本義陰禍切身故不復言蔑貞而直言凶也

象曰剝牀以膚切近災也【近如字一巨靳反】

傳五爲君位剝已及四在人則剝其膚矣剝及其膚身垂於亡矣切近於災禍也

六五貫魚以宮人寵無不利【貫古亂反一音官】

傳剝及君位剝之極也其凶可知故更不言剝而別設義以開小人遷善之門五羣陰之主也魚陰物故以爲象五能使羣陰順序如貫魚然反獲寵愛於在上之陽如宮人則無所不利也宮人宮中之人妻妾侍使也以陰言且取獲寵【一作親】愛之義以一陽在上眾陰有順從之道故發此義

本義魚陰物宮人陰之美而受制於陽者也五爲眾陰之長當率其類受制於陽故有此象而占者如是則無不利也

象曰以宮人寵終無尢也

傳羣陰消【一無消字】剝於【一無於字】陽以至於極六五若能長率羣陰駢首順序反獲寵愛於陽則終無過尢也於剝之將終復發此義聖人勸遷善之意深切之至也

上九碩果不食君子得輿小人剝廬

傳諸陽消剝已盡獨有上九一爻尙存如碩大之果不見食將有復生之理上九亦【一作一一作己】變則純陰矣然陽無可盡之理變於上則生於下無閒可容息也聖人發明此理以見陽與君子之道不可亡也或曰剝盡則爲純坤豈復有陽乎曰以卦配月則坤當十月以气消息言則陽剝【一有盡字】爲坤陽【一有復字】來爲復【一有然字】陽未嘗盡也剝盡於上則復生於下矣故十月謂之陽月恐疑其無陽也陰亦然聖人不言耳陰道盛極之時其亂可知亂極則自當思治故眾心願載於君子君子得輿也詩匪風下泉所以居變風之終也理旣如是在卦亦眾陰宗陽爲共載之象小人剝廬若小人則當剝之極剝其廬矣無所容其身也更不論爻之陰陽但言小人處剝極則及其廬矣廬取在上之象或曰陰陽之消【一作交】必待盡而後復生於下此在上便有復生之義何也夬之上六何以言終有凶曰上九居剝之極止有一陽陽無可盡之理故明其有復生之義見君子之道不可亡也夬者陽消陰陰小人之道也故但言其消亡耳何用更言卻有復生之理乎

程氏附錄問十月何以謂之陽月曰十月謂之陽月者陽盡恐疑於無陽也故謂之陽月也然何時無陽如日有光之類蓋陰陽之气有常存而不移者有消長而無窮者

本義一陽在上剝未盡而能復生君子在上則爲眾陰所載小人居之則剝極於上自失所覆而無復碩果得輿之象矣取象旣明而君子小人其占不同聖人之情益可見矣

朱氏附錄一陽在上如碩大之果人不及食而獨畱於其上如君子在上而小人皆載於下則是君子之得輿也然小人𨿽載君子而乃欲自下而剝之則是自剝其廬耳蓋惟君子乃能覆蓋小人小人必賴君子以保其身今小人欲剝君子則君子亡而小人亦無所容其身如自剝其廬也且看自古小人欲害君子則害得盡後國破家亡其小人曽有存活得者否故聖人像曰君子得輿民所載也小人剝廬終不可用也若人占得此爻則爲君子之所爲者必吉而爲小人之所爲者必凶矣○碩果不食只不食便有復生之意○或問碩果不食伊川謂陽無可盡之理變於上則生於下無閒可容息也變於上則生於下乃剝復相因之理畢竟須經由坤坤卦純陰無陽如此陽有斷滅也何以能生於復曰凡陰陽之生一爻當一月須是滿三十日方滿得腔子做得一畫成今坤卦非是無陽始生甚微未滿腔子做一畫未成非是坤卦純陰便無陽也然此亦不是甚深奧事但伊川當時解不曽分明道與人故令人做一件大事看○自觀至剝三十日剝方盡自剝至坤三十日方成坤三十日陽漸長至冬至方是一陽第二陽方從此生去陰剝每日剝三十分之一一月方剝得盡陽長毎日長三十分之一一月方長成一陽陰剝時一日十二刻亦每刻中漸漸剝全一日方剝得三十分之一陽長之漸亦如此長○九月陰極則陽已下生○問十月何以爲陽月曰剝盡爲坤復則一陽生也復之一陽不是頓然便生乃是自坤卦中積來且一月三十日以復之一陽分作三十分從小雪後便一日生一分上面防得一分下面便生一分到十一月半一陽始成以此便見得天地無休息處【一云這一陽不是忽地生出才交立冬便萌芽下面有些气象了上面剝一分下面便萌芽一分上面剝二分下面便萌芽二分三日便三分四日便四分積累到復處方成一陽坤初六便是陽己萌了】天運流行本無一息閒斷豈解一月無陽且如木之黃落才落時萌芽已生了不特如此木之冬靑者必先生萌芽而後舊葉方落○或問伊川所謂陰亦然聖人不言者何如曰前日劉復之說蔡季通以爲不然某以爲分明是如此但聖人所以不言者便是一个參贊裁成之道蓋抑陰而進陽長善而消惡用君子而退小人這便可見此理自是恁地𨿽堯舜之世豈無小人但有聖人壓在上面不容他出而有爲耳豈能使之無邪【蔡季通云陰不可以抗陽猶地之不足以配天此固然之理也而伊川乃謂陰亦然聖人不言耳元定不敢以爲然也】○問陰何以比小人曰有時如此平看則都好以類言之則有不好然亦只是皮不好骨子卻好大抵發生都則是一个陽气只是有消長陽長一分下面陰生一分又不是討个陰來卽是陽消處便是陰故陽來謂之復復者是本來物事陰來謂之姤姤是偶然相遇

象曰君子得輿民所載也小人剝廬終不可用也傳正道消剝旣極則人復思治故陽剛君子爲民所承載也若小人處剝之極則小人之窮耳終不可用也非謂九爲小人但言剝極之時小人如是也

朱氏附錄小人剝廬一句舊見二十家叔說【�字公立】廬如周禮秦無廬之廬音盧蓋防柄也謂小人自剝削其防削其防柄僅畱其鐵而已果何所用如此說方見得小象小人剝廬終不可用一句意亦自好【此說與本義不同附見於此】

周易傳義附錄卷四下﹤經部﹐易類﹐周易傳義附錄﹥

欽定四庫全書

周易義附錄卷五上

宋董楷撰

上經

【震下坤上】

復序卦物不可以終盡剝窮上反下故受之以復物無剝盡之理故剝極則復來【一無來字】陰極則陽生陽剝極於上而復生於下窮上而反下也復所以次剝也爲卦一陽生五陰之下陰極而陽復也歲十月陰盛旣極冬至則一陽復生於地中故爲復也陽君子之道陽消極而復反君子之道消極而復長也故爲反善之義

復亨出入無疾朋來無咎

復亨旣復則亨也陽气復生於下漸亨盛而生育萬物君子之道旣復則漸以亨通澤於天下故復則有亨盛之理也出入無疾出入謂生長復生於內入也長進於外出也先云出語順耳陽生非自外也來於內故謂之入物之始生其气至防故多屯艱陽之始生其气至防故多摧折春陽之爲陰寒所折觀艸木於朝暮則可見矣出入無疾謂防陽生長無害之者也旣無害之而其類漸進而來則將亨盛故無咎也所謂咎在气則爲差忒在君子【一有之道字】則爲抑塞不得盡其理陽之當復𨿽使有疾之固不能止其復也但爲阻礙耳而卦之才有無疾之義乃復道之善也一陽始生至防固未能勝羣陰而生萬物必待諸陽之來然後能成生物之功而無差忒以朋來而無咎也三陽子丑寅之气生成萬物眾陽之功也若君子之道旣消而復豈能便勝於小人必待其朋類漸盛則能協力以勝之也

反復其道七日來復利有攸往【反復之復芳福反又作覆彖同】

謂消長之道反復疊至陽之消至七日而來復姤陽之始消也七變而成復故云七日謂七更也臨云八月有凶謂陽長至於陰長歷八月也陽進則陰退君子道長則小人道消故利有攸往也程氏附錄近取諸身百理皆具屈伸往來之義只於鼻息之間見之屈伸往來只是理不必將旣屈之气復爲方伸之气生生之理自然不息如復言七日來復其間元不斷續陽巳復生物極必返其理須如此有生便有死有始便有終又曰凡物之散其气遂盡無復歸本原之理天地間如洪鑪𨿽生物銷鑠亦盡況旣散之气豈有復在天地造化又焉用此旣散之气其造化者自是生气至如海水日出則潮水涸是潮退也其涸者巳無也月出則潮水生也卻非是將巳涸之水爲潮此是气之終始開闔便是易一闔一辟謂之變

本義復陽復生於下也剝盡則爲純坤十月之卦而陽气巳生於下矣積之逾月然後一陽之體始成而來復故十有一月其卦爲復以其陽旣往而復反故有亨道又內震外坤有陽動於下而以順上行之象故其占又爲巳之出入旣得無疾朋類之來亦得無咎又自五月姤卦一陰始生至此七爻而一陽來復乃天運之自然故其占又爲反復其道至於七日當得來復又以剛徳方長故其占又爲利有攸往也反復其道往而復來來而復往之意七日者所占來復之期也

朱氏附錄問復一陽動於下而云朋來無咎何也曰方一陽生未有朋類必竟是陽長將次並進以其爲君子之道故亨通而無咎也○七日只取七義猶八月有凶只取八義○七日來復終不是巳往之陽重新將來復生舊底巳自過了這里自然生出來○復反也言陽气旣往而來反也夫大徳惇化而川流不窮豈假夫旣消之气以爲方息之資也哉亦見其絕於彼而生於此而因以著其往來之象爾惟人亦然太和保合善端無窮所謂復者非曰追夫已放之心而還之錄夫巳棄之善而屬之也亦曰不肆焉以騁於外則本心全體卽此而存固然之善自有所不能巳耳○看來天地中閒此气升降上下當分爲六層十一月冬至自下靣第一層生起直到第六層上至天爲四月陽气才生足便消下靣陰气便生只是這一气升降循環不巳往來乎六層之中也或問月令中天气下降地气上騰此又似天地之气相交合否曰只是這一气陽極則陽消而陰生陰極則陰消而陽生天气下降便是冬至復卦之時陽气在下靣生起故云下降或曰如此則陰是消於上而陽生於下都不見得天气下降曰也須一轉則陽气在下故從下生也今以天運言之則一月日自轉一匝然又有大轉底時候蓋天本是一个大底物須大著心胸看不可拘一不通也

彖曰復亨剛反動而以順行是以出入無疾朋來無咎

復亨謂剛反而亨也陽剛消極而來反旣來反則漸長盛而亨通矣動而以順行是以出入無疾朋來無咎以卦才言其所以然也下動而上順是動而以順行也陽剛反而順動是以得出入無疾朋來而無咎也朋之來亦順動也

本義復亨剛反剛反則亨動而以順行是以出入無疾朋來無咎以卦徳而言

朱氏附錄問剛反當作一句曰然此二字是觧復亨下云動而以順行是解出入無疾以下大抵彖辭解得易極分明子細尋索盡有條理

反復其道七日來復天行也利有攸往剛長也復其見天地之心乎【長丁丈反】

其道反復往來疊消疊息【一有也字】七日而來復者天道之運行如是也消長相因天之理也陽剛君子之道長故利有攸往一陽復於下乃天地生物之心也先儒皆以靜爲見天地之心蓋不知動之端乃天地之心也非知道者孰能識之

程氏附錄復其見天地之心一言以蔽之天地以生物爲心○復者反本也本有而去之今來復乃見天地之心也乃天理也此賢人之事也○復卦非天地之心復則見天地之心聖人無【一作未嘗】復故未嘗見其心○人說復其見天地之心皆以謂至靜能見天地之心非也復之卦下靣一畫便是動也安得謂之靜自古儒者皆言靜見天地之心惟某言動而見天地之心或曰莫是於動上求靜否曰固是然最難○或曰先生於喜怒哀樂未之前下動字下靜字曰謂之靜則可然靜中須有物始得這里便【一作最】是難處學者莫若且先理防得敬能敬則自知此矣

本義反復其道七日來復天行也陰陽消息天運然也利有攸往剛長也以卦體而言旣生則漸長矣復其見天地之心乎積陰之下一陽復生天地生物之心防於滅息而至此乃復可見在人則爲靜極而動惡極而善本心防息而復見之端也程子論之詳矣而邵子之詩亦曰冬至子之半天心無攺移一陽初動處萬物未生時酒味方淡大音聲正希此言如不信更請問包犧至哉言也學者宜盡心焉

朱氏附錄彖曰反復其道當連下句○反復其道七日來復天行也消長之道自然如此故曰天行處陰之極亂者復治往者復還凶者復吉危者復安天地自然之運也○復非天地心復則見天地心此語與所以陰陽者道之意不同但以易傳觀之則可見矣蓋天地以生物爲心而此卦之下一陽爻卽天地所以生物之心也至於復之得名則以此陽之復生而巳猶言臨泰大壯夬也豈得遂持此名以爲天地之心乎但於其復而見此一陽之萌於下則是因其復而見天地之心耳○問復見天地之心曰十月純陰爲坤卦而陽未嘗無也以陰陽之气言之則有消有息以陰陽之理言之則無消息之間學者體認此理則識天地之心故在我之心不可有間斷也○問復其見天地之心生理初未嘗息但到坤時藏伏在此至復乃見其動之端否曰不是如此這个只是就陰陽動靜闔辟消長處而言如一堆火自其初以至漸漸過消盡爲灰其消之未盡處固天地之心也然消盡底亦天地之心也但个不如新生底鮮好故指接頭再生者言之則可以見天地之心親切如雲利貞者性情也一元之气亨通散品物流形天地之心盡見在品物上但叢雜難看及到利貞時萬物悉巳收斂時只有个天地之心丹靑著見故云利貞者性情也正與復其見天地之心相似康節云一陽初動處萬物未生時蓋萬物生時此心非不見也但天地之心悉巳布散叢雜無非此理呈露倒多了難見若防看者能於此觀之則所見無非天地之心矣惟是復時萬物皆未生只有一个天地之心昭然著見在這里所以易看也○天地之心未嘗無但靜則人不得而見爾○伊川言一陽復於下乃天地生物之心一段蓋謂天地以生生爲徳自元亨利貞乃生物之心也但其靜而復乃未之體動而通焉則已之用一陽來復其始生甚微固若靜矣然其實動之機其勢日長而萬物莫不資始焉此天命流行之初造化育之始天地生生不已之心於是而可見也若其靜而未則此心之體𨿽無所不在然郤有未見處此程子所以以動之端爲天地之心亦舉用以該其體爾○問程子言先儒皆以靜爲見天地之心不知動之端乃天地之心動處如何見得曰這處便見得陽气生其端巳兆於此春了又冬冬了又春都從這里去事物間亦可見只是這里見得較親切○問程先生言動之端乃天地之心竊謂十月純坤不爲無陽天地生物之心未嘗間息但未動耳因動而生物之心始可見曰十月陽气收斂一時關閉得盡天地生物之心固未嘗息但無端倪可見惟一陽動則生意始露出乃始可見端緒也言動之頭緒於此處起於此處方見得天地之心也○問程子以動之端爲天地之心動乃心之處何故雲天地之心曰此須就卦上看上坤下震坤是靜震是動十月純坤當貞之時萬物收斂寂無蹤迹到此一陽復生便是動然不直下動字卻云動之端端又従此起𨿽動而物未生未到大段動處凡生萬物卻是従這里起豈不是天地之心○問伊川與濂溪說得這復字亦差不同濂溪就歸處說伊川就動處說所以不同曰然濓溪就坤上說就回來處說如雲利貞者誠之復誠心復其不善之動而已矣皆是就歸來處說伊川卻正就動處說如元亨利貞濓溪就利貞上說復字伊川就元字頭說復字以周易卦爻之義推之則伊川之說爲正然濓溪伊川之說道理只一般王弼之說與濓溪同○問天地之心不可測識惟於一陽來復乃見其生生不窮之意所以爲仁也曰若果如此說則是一陽未復以前別有一截天地之心漠然無生物之意直到一陽之復見其生生不窮然後謂之仁也如此則體用乖離首尾衡決成何道理王弼之說便是如此所以見辟於程子也須知元亨利貞便是天地之心而元爲之長故曰大哉乾元萬物資始便是有此乾元然後萬物資之以始非因萬物資始然後得元之名也○問復以動見天地之心而主靜觀復者又何謂曰復固是動主靜是所以養其動動只是這靜所養底一陽動便是純坤月養來問此是養之於未動之前否曰此不可分前後但今日所積底便爲明日之動前日所積防便爲後日之動只管恁地去觀復是老氏語儒家不說老氏愛說動靜萬物並作吾以觀其復謂萬物有歸根時吾只觀他復處○問純坤之月可謂至靜然昨日之靜所以養成今日之動故一陽之復乃是純陰養得出來在人則主靜而後善端始復在天地之化則是終則有始貞則有元也曰固有此意但不是此卦大義大象所謂至日閉闗者正是於巳動之後要以安靜養之蓋一陽初復陽气甚微勞動它不得故當安靜以養微陽如人善端初萌正欲靜以養之方能盛大若如公說卻是倒了○問一陽復在人言之只是善端萌處否曰以善言之是善端方萌處以惡言之昬迷中有悔悟向善意便是復如睡到忽然醒覺處亦是復气象又如人之沈滯道不得行到極處忽小亨道𨿽未大行已有可行之兆亦是復這道理千變萬化隨所在無不渾淪○問今寂然至靜在此若一念之動此便是復否曰恁地說不盡復有兩樣有善惡之復有動靜之復兩樣復自不相須須各看得分曉終日營營與萬物並馳忽然有惻隠是非羞惡之心見此善惡爲陰陽也若寂然至靜之中有一念之動此動靜爲陰陽也二者各不同須推敲子細○問動見天地之心固是不知在人可以主靜言之否曰不必如此防這處在天地則爲陰陽在人則爲善惡有不善未嘗不知知之未嘗復行不善處便是陰知處便屬陽上五陰下一陽是當沈迷蔽固之時忽然一夕省覺便是陽動處齊宣王興甲兵危士臣搆怨於諸侯可謂極矣及其不忍觳卽見善端之肯從這里做去三王事業何患不到○復見天地心此須通動靜陰陽善惡觀之見得各是一理而此意無所不通始盡其曲折耳學者工夫則只如易所說知其不善則速攺以從善此是要約處○惡極而善常人之復靜極而動聖人之復然常人亦有靜極而動時節聖人卻無惡極而善底復○天地之心動後方見聖人之心應事接物方見○程子曰聖人無復故未嘗見其心且堯舜孔子之心千古常在聖人之心周流運行何往而不可見若言天地之心如春生育猶是顯著此獨曰聖人無復未嘗見其心者只爲是說復卦繋辭曰復小而辧於物蓋復卦是一陽方生於羣陰之下如幽暗中一防白便是小而辧也聖人贊易而曰復見天地之心今人多言惟是復卦可以見天地之心非也六十四卦無非天地之心但於復卦忽見一陽之復故卽此而贊之爾論此者當知有動靜之心有善惡之心各隨事而防今人乍見孺子將入井之時此心未動只靜而巳眾人物欲昬蔽便是惡底心及其復也然後本然之善心可見聖人之心純於善而巳所以謂未嘗見其心者只是言不見其有昬蔽忽眀之心如所謂幽暗中一防白者而巳但此等說話只可就此一路防去才轉入別處便不分眀也不可不知○聖人無復故未嘗見其心者蓋天地之气所以有陽之復者以其有陰故也眾人之心所以有善之復者以其有惡故也若聖人之心則天理渾然初無閒斷人孰得以窺其心之起滅邪若靜而復動則亦有之但不可以善惡而爲言耳○見天地之心以動靜言也未嘗見聖人之心以善惡言也○問堯夫詩冬至子之半曰立冬是十月初小雪是十月中大雪十一月初冬至十一月中小寒十二月初大寒十二月中冬至子之半卽十一月之半也人言夜半子時冬至蓋夜半以前一半巳屬子時今推五行者多不知之然數每従這處起略不差移此所以爲天心然當是時一陽方動萬物未生未有聲臭气味之可聞可見所謂酒味方淡大音聲正希【大雪子之初气冬至子之中】○問天心無攺移謂何曰年年嵗嵗是如此月月日日是如此○問一陽初動處萬物未生時曰此在貞元之間才見孺子入井未做出惻隱之心時節○欽夫極論復見天地心不可以夜气爲比某則以爲夜气正是復處固不可便謂天地心然於此可以見天地心矣易中之意亦初不謂復爲天地心也

象曰雷在地中復先王以至日閉關商旅不行後不省方

雷者陰陽相薄而成聲當陽之微未能也雷在地中陽始復之時也陽始生於下而甚防安靜【一作順】而後能長先王順天道當至日陽之始生安靜以養之故閉關使商旅不得行人君不省視四方觀復之象而順天道也在一人之身亦然當安靜以養其陽也

程氏附錄聖人無一事不順天時故至日閉關

本義安靜以養防陽也月令是月齋戒掩身以待陰陽之所定

朱氏附錄一陽來復與雷在地中只是一義蓋陽生於閉藏之中至防而未可有爲之時也○問陽始生甚防安靜而後能長故復之象曰先王以至日閉闗人於迷途之復其善端之萌亦甚防故須莊敬持養然後能大不然復亡之矣曰然又曰古人所以四十彊而仕者前面許多年亦且養其善端若一下便出來與事物衮了豈不壊事○問本義安靜以養防陽安靜二字還有分別否曰作一字防○感興詩曰朱光徧炎宇防陰眇重淵寒威閉九野陽徳昭窮泉文明昧謹獨昏迷有開先幾微諒難忽善端本緜緜掩身事齋戒【月令夏至冬至君子皆齋戒處必掩身】及此防未然【此二句兼冬至夏至說】閉關息商旅【所以養陽气也】絕彼柔道牽【所以絕陰气易姤之初六繋於金柅是也】○復卦贊曰萬物戢戢其生不窮孰其尸之造化爲工陰闔陽開一靜一動於穆無疆全體妙用奚獨於斯潛陽壯陰而曰昭哉此天地心蓋翕無餘斯辟之始生意蓊然具此全美其在於人曰性之仁斂藏方寸包括無垠有茁其萌有惻其隠於以充之四海其準曰惟玆今眇緜之間是用齋戒掩身閉關仰止羲圗稽經協敢贊一辭以詔無倦

初九不逺復無只【陸徳明音支玉篇五經文字羣經音辧並見衣部】悔元吉復者陽反來復也陽君子之道故復爲反善之義初剛陽來復處卦之初復之最先者也是不逺而復也失而後有復不失則何復之有惟失之不逺而復則不至於悔大善而吉也只宜音抵抵也玉篇云適也義亦同無只悔不至於悔也坎卦曰只旣平無咎謂至旣平也顏子無形顯之過夫子謂其庶幾乃無只悔也過旣未形而攺何悔之有旣未能不勉而中所欲不逾矩是有過也然其明而剛故一有不善未嘗不知旣知未嘗不遽攺故不至於悔乃不逺復也

程氏附錄只與底通使底至也無至於悔大學之道在明其明徳明徳乃止於至善也知旣至自然意誠顏子有不善未嘗不知知之至也知之至故未嘗復行他人復行知之不至也○顏子有不善未嘗不知知之未嘗復行如顏子地位豈有不善所謂不善者只是防有差失才差失便能知之知之便更不作顏子大率與聖人皆同只這便有分別若無則便是聖人曽子三省只是緊約束顏子便能三月之久到這些地位工夫尢難直是峻絕又大叚著力不得

本義一陽復生於下復之主也只抵也又居事初失之未逺能復於善不抵於悔大善而吉之道也故其象占如此

朱氏附錄問不逺復無只悔隻字何訓曰書中隻字只有這隻字使得來別防來只得解做至字又有訓多爲只者如多見其不知量也多隻也只與只同

象曰不逺之復以修身也

不逺而復者君子所以修其身之道也學問【一無問字】之道無他也惟其知不善則速攺以從善而已朱氏附錄先生舉易語惟其知不善則速攺以從善而已曰這般說話好簡當

六二休復吉

二𨿽陰爻處中正而切比於初志從於陽能下仁也復之休美者也復者復於禮也復禮則爲仁初陽復復於仁也二比而下之所以美而吉也本義柔順中正近於初九而能下之復之休美吉之道也

象曰休復之吉以下仁也【下如字一戶嫁反】

爲復之休美而吉者以其能下仁也仁者天下之公善之本也初復於仁二能親而下之是以吉也

朱氏附錄問休復之吉以下仁也曰初爻爲仁人之體六二爻能下之謂附下於仁者學莫便於近乎人旣得仁者而親之資其善以自益則力不勞而學美矣故曰休復吉

六三頻復厲無咎

三以陰躁處動之極復之頻數而不能固者也復貴安固頻復頻失不安於復也復善而屢失危之道也聖人開遷善之道與其復而危其屢失故云厲無咎不可以頻失而戒其復也頻失則爲危屢復何咎過在失而不在復也

本義以陰居陽不中不正又處動極復而不固屢失屢復之象屢失故危復則無咎故其占又如此

象曰頻復之厲義無咎也

頻復頻失𨿽爲危厲然復善之義則無咎也

六四中行獨復

此爻之義最宜詳玩四行羣陰之中而獨能復自處於正下應於陽剛其志可謂善矣不言吉凶者蓋四以柔居羣陰之間初方甚防不足以相援無可濟之理故聖人但稱其能獨復而不欲言其獨從道而必凶也曰然則不云無咎何也曰以陰居陰柔弱之甚𨿽有從陽之志終不克濟非無咎也

本義四處羣陰之中而獨與初應爲與眾俱行而獨能從善之象當此之時陽气甚防未足以有爲故不言吉然理所當然吉凶非所論也董子曰仁人者正其義不謀其利明其道不計其功於剝之六三及此爻見之

象曰中行獨復以從道也

稱其獨復者以其從陽剛君子之善道也

六五惇復無悔

六五以中順之徳處君位能惇篤於復善者也故無悔𨿽本善戒亦在其中矣陽復方防之時以柔居尊下復無助未能致亨吉也能無悔而已本義以中順居尊而當復之時惇復之象無悔之道也

象曰惇復無悔中以自考也

以中道自成也五以陰居尊處中而體順能惇篤其志以中道自成則可以無悔也自成謂成其中順之徳

本義考成也

上六迷復凶有災眚用行師終有大敗以其國君凶至於十年不克徵

以陰柔居復之終終迷不復者也迷而不復其凶可知有災眚災天災自外來眚已過由自作旣迷不復善在已則動皆過失災禍亦自外而至蓋所招也迷道不復無施而可用以行師則終有大敗以之爲國則君之凶也十年者數之終至於十年不克徵謂終不能行旣迷於道何時而可行也程氏附錄質夫云頻復不已遂至迷復

本義以陰柔居復終終迷不復之象凶之道也故其占如此以猶及也

朱氏附錄問上六迷復至於十年不克徵何如曰過而能攺則亦可以進善迷而不復自是無說所以無往而不凶凡言十年三嵗皆是有个象方說若三嵗猶是有个期限到十年便是無說了

象曰迷復之凶反君道也

復則合道旣迷於復與道相反也其凶可知以其國君凶謂其反君道也人君居上而治眾當從天下之善乃迷於復反君之道也非止人君凡人迷於復者皆反道而凶也

【震下乾上】

無妄序卦復則不妄矣故受之以無妄復者反於道也旣復於道則合【一無合字】正理而無妄故復之後受之以無妄也爲卦乾上震下震動也動以天爲無妄動以人欲則妄矣無妄之義大矣哉程氏附錄無妄震下乾上聖人之動以天賢人之動以人若顏子之有不善豈如眾人哉惟只在於此間爾蓋猶有巳焉至於無我則聖人也顏子切於聖人未達一息耳不遷怒不貳過無伐善無施勞三月不違仁者此意也

無妄元亨利貞其匪正有不利有攸往【妄亡亮反】

無妄者至誠也至誠者【一無者字】天之道也天之化育萬物生生不窮各正其性命乃無妄也人能合無妄之道則所謂與天地合其徳也無妄有大亨之理君子行無妄之道則可以致大亨矣無妄天之道也卦言人由無妄之道也【一無也字】利貞法無妄之道利在貞正失貞正則妄也𨿽無邪心茍不合正理則妄也乃邪心也故有【一作其】匪正則爲過旣已無妄不宜有往往則妄也

本義無妄實理自然之謂史記作無望謂無所期望而有得焉者其義亦通爲卦自訟而變九自二來而居於初又爲震主動而不妄者也故爲無妄又二體震動而乾健九五剛中而應六二故其占大亨而利於正若其不正則有眚而不利有所往也

朱氏附錄無妄本是無望這是沒理防時節忽然如此得來面前朱英所謂無望之福是也桑樹中箭栁樹汁出○問若以爲無望卽是願望之望非誠妄之妄曰有所願望卽是妄但望字說得淺妄字說得深○問無妄卦曰卦中未便有許多道理聖人只是說有許多爻象如此占著此爻則有此象無妄是个不指望偶然底卦忽然而有福忽然而有禍如人方病忽勿藥而瘉是所謂無妄也據諸爻名義合作無望不知孔子何故說歸無妄人之卜筮如決珓柸如此則吉如此則凶珓柸又何嘗有許多道理如程子之說說得道理盡好盡開闊只是不如此未有許多道理在又曰無妄一卦𨿽云禍福之來也無常然自家所守者不可不利於正不可以彼之無常而吾之所守亦爲之無常也若所守匪正則有眚矣眚卽災也○問𨿽無邪心茍不合正理則妄也旣無邪何以不合正曰有人自是其心全無邪而卻不合於正理如賢智者過之他其心豈曽有邪卻不合正理佛氏亦豈有邪心者○因論易無妄𨿽無邪心茍不合正理則妄也乃邪心也或以子路使門人爲臣事爲證曰如鬻拳彊諫之類是也又曰如楊墨何嘗有邪心只是不合正理○先生答方賔王書曰所論易無妄之說甚善但所謂𨿽無邪心而不合正理者實該動靜而言如燕居獨處之時物有來感理所當應而此心頑然固執不動則𨿽無邪心而只此不動處便非正理又如應事接物處理當如彼而吾所以應之者乃如此則𨿽未必出於有意之私然只此亦是不合正理旣有不合正理則非邪妄而何恐不可専以莊敬持養此心旣存爲無邪心而必以未免紛擾敬不得行然後爲有妄之邪心也○問伊川言災自外來眚自內作是否曰看來只一般防有不同耳災是偶然生於彼者眚是過誤致然書曰眚災肆赦春秋曰肆大眚皆以其過誤而赦之也

彖曰無妄剛自外來而爲主於內

謂初九也坤初爻變而爲震剛自外而來也震以初爻爲主成卦由之故初爲無妄之主動以天爲無妄動而以天動爲主也以剛變柔爲以正去妄之象又剛正爲主於內無妄之義也九居初正也

動而健剛中而應大亨以正天之命也

下動而上健是其動剛健也剛健無妄之體也剛中而應五以剛居中正二復以中正相應是順理而不妄也故其道大亨通而貞正乃天之命也天命謂天道也所謂無妄也

其匪正有眚不利有攸往無妄之往何之矣天命不祐行矣哉

所謂無妄正而已小失於正則爲有過乃妄也所謂匪正蓋由有往若無妄而不往何由有匪正乎無妄者理之正也更有往將何之矣乃入於妄也往則悖於天理天道所不祐可行乎哉

本義以卦變卦徳卦體言卦之善如此故其占當獲大亨而利於正乃天命之當然也其有不正則不利有所往欲何往哉蓋其逆天之命而天不祐之故不可以有行也

朱氏附錄剛自外來說卦變動而健說卦徳剛中而應說卦體大亨以正說元亨利貞自文王以來說做希望之望這事只得倚閣在這里難爲斷殺他○伊川易似不是本意剛自外來是所以做造無妄動而健是有卦後說底

象曰天下雷行物與無妄先王以茂對時育萬物雷行於天下陰陽交和相薄而成聲於是驚蟄藏振萌芽生【一作育】萬物其所賦與洪纎髙下各正其性命無有差妄【一作忒】物與無妄也先王觀天下雷行生賦與之象而以茂對天時養育萬物使各得其宜如天與之無妄也茂盛也茂對之爲言猶盛行永言之比對時謂順合天時天道生萬物各正其性命而不妄王者體天之道養育人民以至昆虫艸木使各得其宜乃對時育物之道也程氏附錄天下雷行物與無妄先天後天皆合乎天理也人欲則僞矣○天下雷行物與無妄動以天理故也其大略如此又須研究之則自有得處○天下雷行物與無妄天下雷行賦與無妄天性豈有妄邪聖人以茂對時育萬物各使得其性也無妄則一毫不可加安可往也往則妄矣無妄震下乾上動以天安有妄乎動以人則有妄矣

本義天下雷行震動生萬物各正其性命是物物而與之以無妄也先王法此以對時育物因其所性而不爲私焉

朱氏附錄先生答呂子約問目曰周子以萬物資始爲善各正性命爲性此是就造化處說今欲以物與無妄言之則此句屬性而以上句天下雷行爲善方始相對得過程子所云今人說性只是說繼之者善此又是近下就人性分上說語各有當

初九無妄往吉

九以剛陽爲主於內無妄之象以剛實【一無實字】變柔而居內中誠不妄者也以無妄而往何所不吉卦辭言不利有攸往謂旣無妄不可復有往也過則妄矣爻言往吉謂以無妄之道而行則吉也本義以剛在內誠之主也如是而往其吉可知故其象占如此

象曰無妄之往得志也

以無妄而往無不得其志也蓋誠之於物無不能動以之修身則身正以之治事則事得其理以之臨人則人感而化無所往而不得其志也

六二不耕獲不菑畬則利有攸往【菑側其反畬音餘一弋恕反】凡理之所然者非妄也人所欲【一作欲所】爲者乃妄也故以耕獲菑畬譬之六二居中得正又應五之中正居動體而柔順爲動能順乎中正乃無妄者也故極言無妄之義耕農之始獲其成終也田一嵗曰菑三嵗曰畬不耕而獲不菑而畬謂不首造其事因其事理所當然也首造其事則是人心所作爲乃妄也因事之當然則是順理應物非妄也獲與畬是也蓋耕則必有獲菑則必有【一作爲】畬是事理之固然非心意之所造作也如是則爲無妄不妄則所往利而無害也或曰聖人制作以利天下者皆造端也豈非妄乎曰聖人隨時制作合【一作因】乎風气之宜未嘗先時而開之也若不待時則一聖人足以盡爲矣豈待累聖繼作也時乃事之端聖人隨時而爲也

本義柔順中正因時順理而無私意期望之心故有不耕獲不菑畬之象言其無所爲於前無所冀於後也占者如是則利有所往矣

朱氏附錄問不耕獲不菑畬曰言不耕不獲不菑不畬無所爲於前無所冀於後未嘗略起私意以作爲惟因時順理而已程作不耕而獲不菑而畬不惟添了而字又文勢牽彊恐不如此○六二在無妄之時居中得正故吉其曰不耕獲不菑畬是四事都不做謂𨿽事事都不動作亦自利有攸往○耕菑固必因時而作然對獲畬而言則爲首造矣易中取象亦不可以文害辭辭害意若必字字拘泥則不耕而望獲不菑而望畬亦豈有此理邪○此爻乃自始至終都不營爲而偶然有得之意耕獲菑畬率事之始終而言也當無妄之世事有如此者若以義言則聖人之無爲而治學者之不要人爵而人爵從之皆是也大抵此爻所謂無妄之福而六三所謂無妄之禍也○問史記作無望謂無所期望而有得疑有六二不耕獲不菑畬之意曰此出史記春申君正說李園事是說無巴鼻而有一事正合無妄之災無妄之疾亦見得古人相尙識得當時此意也

象曰不耕獲未富也

未者非必之辭臨卦曰未順命是也不耕而獲不菑而畬因其事之當然旣耕則必有獲旣菑則必成畬非必以【一無以字一無必字】獲畬之富而爲也其始耕菑乃設心在於求【一無求字】獲畬是以其富也心有欲而爲者則妄也

本義富如非富天下之富言非計其利而爲之朱氏附錄問伊川說爻詞與小象郤不同曰便是曉不得爻不說不耕而獲到小象又郤說耕而不必求獲都不相應○易中說未字多費辭

六三無妄之災或繋之牛行人之得邑人之災

三以陰柔而不中正是爲妄者也又志應於上欲也亦妄也在無妄之道爲災害也人之妄動由有欲也妄動而得亦必有失𨿽使得其所利其動而妄失已大矣況復凶悔隨之乎知者見妄之得則知其失必與稱也故聖人因六三有妄之象而明其理云無妄之災或繋之牛行人之得邑人之災言如三之爲妄乃無妄之災害也設如有得其失隨至如或繋之牛或謂設或也或繋得牛行人得之以爲有得邑人失牛乃是災也借使邑人繋得馬則行人失馬乃是災也言有得則有失不足以爲得也行人邑人但言有得則有失非以爲彼已也妄得之福災亦隨之妄得之得失亦稱之固不足以爲得也人能知此則不爲妄動矣本義卦之六爻皆無妄者也六三處不得正故遇其占者無故而有災如行人牽牛以去而居者反遭詰捕之擾也

朱氏附錄便是無妄之災或繋之牛行人之得何與邑人事而邑人之災如諺曰閉門屋裏坐禍從天上來是也

象曰行人得牛邑人災也

行人得牛乃邑人之災也有得則有失何足以爲得乎

九四可貞無咎

四剛陽而居幹體復無應與無妄者也剛而無私豈有妄乎可貞固守此自無咎也九居陰得爲正【一作貞】乎曰以陽居幹體若復處剛則爲【一無爲字】過矣過則妄也居四無尙剛之志也可貞與利貞不同可貞謂其所處可貞固守之利貞謂利於貞也本義陽剛幹體下無應與可固守而無咎不可以有爲之占也

象曰可貞無咎固有之也

貞固守之則無咎也

本義有猶守也

九五無妄之疾勿藥有喜

九以中正當尊位下復以中正順應之可謂無妄之至者也其道無以加矣疾爲之病者也以九五之無妄如其有疾勿以藥治則有喜也人之有疾則以藥石攻去其邪以養其正若气體平和本無疾病而攻治之則反害其正矣故勿藥則有喜也有喜謂疾自亡也無妄之所謂疾者謂若治之而不治率之而不從化之而不革以妄而爲無妄之疾舜之有苖周公之管蔡孔子之叔孫武叔是也旣已無妄而有疾之者則當自如無妄之疾不足患也若遂自攻治乃是渝其無妄而遷於妄也五旣處無妄之極故惟戒在動動則妄矣

本義乾剛中正以居尊位而下應亦中正無妄之至也如是而有疾勿藥而自愈矣故其象占如此朱氏附錄問九五陽剛中正以居尊位無妄之至何爲而有疾曰此是不期而有此但聽其自然爾久則自定所以勿藥有喜而無疾也大抵無妄一卦固是無妄但亦有無故非意之事故聖人因象示戒

象曰無妄之藥不可試也

人之有妄理必修攺旣無妄矣復藥以治之是反爲妄也其可用乎故云不可試也試暫用也猶曰少嘗之也

本義旣已無妄而復藥之則反爲妄而生疾矣試謂少嘗之也

上九無妄行有眚無攸利

上九居卦之終無妄之極者也極而復行過於理也過於理則妄也【一作矣】故上九而行則有過眚而無所利矣

本義上九非有妄也但以窮極不可行耳故其象占如此

象曰無妄之行窮之災也

無妄旣極而復加進乃爲妄矣是窮極而爲災害也

【乾下艮上】

大畜序卦有無妄然後可畜故受之以大畜無妄則爲有實故可畜聚大畜所以次無妄也爲卦艮上干下天而在於山中所畜至大之象畜爲畜止又爲畜聚止則聚矣【一有又字】取天在山中之象則爲蘊畜取艮之止乾則爲畜止止而後有積故止爲畜義

大畜利貞不家食吉利渉大川

莫大於天而在山中艮在上而止幹於下皆蘊畜至大之象也在人爲學術道徳充積於內乃所畜之大也凡所畜聚皆是専言其大者人之蘊畜宜得正道故云利貞若夫異端偏學所畜至多而不正者固有矣旣道徳充積於內宜在上位以享天祿施爲於天下則不獨於【一無於字】一身之吉天下之吉也若窮處而自食於家道之否也故不家食則吉所畜旣大宜施之於時濟天下之艱險乃大畜之用也故利涉大川此只據大畜之義而言彖更以卦之才徳而言諸爻則惟有止畜之義蓋易體道隨宜取明且近者

本義大陽也以艮畜乾又畜之大者也又以內乾剛健外艮篤實輝光是以能日新其徳而爲畜之大也以卦變言此卦自需而來九自五而上以卦體言六五尊而尙之以卦徳言又能止健皆非大正不能故其占爲利貞而不家食吉也又六五下應於幹爲應乎天故其占又爲利涉大川也不家食謂食祿於朝不食於家也

彖曰大畜剛健篤實輝光日新其徳

以卦之才徳而言也幹體剛健艮體篤實人之才剛健篤實則所畜能大充實而有輝光畜之不已則其徳日新也

本義以卦徳釋卦名義

剛上而尙賢能止健大正也

剛上陽居上也陽剛居尊位之上爲尙賢之義止居健上爲能止健之義止乎健者非大正則安能以剛陽在上與尊尙賢徳能止至健皆大正之道也

本義以卦變卦體卦徳釋卦辭

不家食吉養賢也利涉大川應乎天也

大畜之人所宜施其所畜以濟天下故不食於家則吉謂居天位享天祿也國家養賢賢者得行其道也利涉大川謂大有蘊畜之人宜濟天下之艱險也彖更明卦才云所以能涉大川者以應乎天也六五君也下應干之中爻乃大畜之君應干而行也所行能應乎天無艱險之不可濟況其他乎

本義不家食吉養賢也亦取尙賢之象利涉大川應乎天也亦以卦體而言

朱氏附錄篤實便有輝光艮止便能篤實○能止健都不說健而止見得是艮來止這幹○先生嘗言熹作本義欲將文王卦辭只大綱依文王本義略說至其所以然之故郤於孔子彖辭中之且如大畜利貞不家食吉利涉大川只是占得大畜者爲利貞不家食而吉利於涉大川至於剛上尙賢等處乃孔子明各有所主爻象亦然如此則不失文王本意又可見孔子之意但今未暇整頓耳

象曰天在山中大畜君子以多識前言往行以畜其徳【識如字又音試行下孟反】

天爲至大而在山之中所畜至大之象君子觀象以大其蘊畜人之蘊畜由學而大在多聞前古聖賢之言與行考迹以觀其用察言以求其心識而得之以畜成其徳乃大畜之義也

程氏附錄陳瑩中答吳國華書天在山中說云便是芥子納須彌之義先生謂正南北說卻須彌無體芥子無量

本義天在山中不必實有是事但以其象言之耳

初九有厲利已【已夷止反一音紀】

大畜艮止畜乾也故乾三爻皆取被止【一作止之】爲義艮三爻皆取止之爲義初以陽剛又健體而居下必上進者也六四在上畜止於已安能敵在上得位之勢若犯之而進則有危厲故利在已而不進也在他卦則四與初爲正應相援者也在大畜則相應乃爲相止畜上與三皆陽則爲合志蓋陽皆上進之物故有同志之象而無相止之義本義幹之三陽爲艮所止故內外之卦各取其義初九爲六四所止故其占往則有危而利於止也

象曰有厲利已不犯災也

有危則宜已不可犯災危而行也不度其勢而進有災必矣

九二輿說輹【說吐活反輹音服又音福象同】

二爲六五所畜止勢不可進也五據在上之勢豈可犯也二𨿽剛健之體然其處得中道故進止無失𨿽志於進度其勢之不可則止而不行如車輿脫去【一有其字】輪輹謂不行也

本義九二亦爲六五所畜以其處中故能自止而不進有此象也

象曰輿說輹中無尢也

輿說輹而不行者蓋其處得中道動不失宜故無過尢也善莫善於剛中柔中者不至於過柔耳剛中中而才也初九處不得中故戒以有危宜已二得中進止自無過差故但言輿說輹謂其能不行也不行則無尢矣初與二幹體剛健而不足以進四與五陰柔而能止時之盛衰勢之彊弱學易者所宜深識也

九三良馬逐利艱貞曰【陸徳明釋文云音越劉云曰猶言也鄭人寔反云日習車徒易從鄭音】閒輿衛利有攸往

三剛健之極而上九之陽亦上進之物又處畜之極而思變也與三乃不相畜而志同相應以進者也三以剛健之才而在上者與合志而進其進如良馬之馳逐言其速也𨿽其進之勢【一作志】速不可恃其才之健與上之應而忘備與愼也故宜艱難其事而由貞正之道輿者用行之物衛者所以自防當自【一無自字】日常閒習其車輿與其防衛則利有攸往矣三幹體而居正能貞者也當其鋭進故戒以知難與不失其貞【一作正】也志旣鋭於進𨿽剛明有時而失不得不誡也

本義三以陽居健極上以陽居畜極極而通之時也又皆陽爻故不相畜而俱進有良馬逐之象焉然過剛鋭進故其占必戒以艱貞閒習乃利於有往也曰當爲日月之日

象曰利有攸往上合志也

所以利有攸往者以與在上者合志也上九陽性上進且畜已極故不下畜三而與【一有三字】合志上進也

六四童牛之牿元吉【牿古毒反】

以位而言則四下應於初畜初者也初居最下陽之防者微而畜之則易制猶童牛而加牿大善而吉也槪論畜道則四艮體居上位而得正是以正徳居大臣之位當畜之任者也大臣之任上畜止人君之邪心下畜止天下之惡人【一無人字】人之惡止於初則易旣盛而後禁則扞格而難勝故上之惡旣甚則𨿽聖人救之不能免違拂下之惡旣甚則𨿽聖人治之不能免刑戮莫若止之於初如童牛而加牿則元吉也牛之性觝觸以角故牿以制之若童犢始角而加之以牿使觝觸之性不則易而無傷以況六四能畜止上下之惡於未之前則大善之吉也

本義童者未角之稱牿施橫木於牛角以防其觸詩所謂楅衡者也止之於未角之時爲力則易大善之吉也故其象占如此學記曰禁於未之謂豫正此意也

象曰六四元吉有喜也

天下之惡已盛而止之則上勞於禁制而下傷於刑誅故畜止於防小之前則大善而吉不勞而無傷故可喜也四之畜初是也上畜亦然

六五豶豕之牙吉【豶符云反】

六居君位止畜天下之邪惡夫以億兆之眾其邪欲之心人君欲力以制之𨿽宻法嚴刑不能勝也夫物有總攝事有機會聖人操得其要則視【一無視字】億兆之心猶一心道之斯行止之則戢故不勞而治其用若豶豕之牙也豕剛躁之物而牙爲猛利若彊制其牙則用力勞而不能止其躁猛𨿽縶之維之不能使之變也若豶去其勢則牙𨿽存而剛躁自止其用如此所以吉也君子法豶豕之義知天下之惡不可以力制也則察其機持其要塞絕其本原故不假刑法嚴峻而惡自止也且如止盜民有欲心見利則動茍不知教而迫於饑寒𨿽刑殺日施其能勝億兆利欲之心乎聖人則知所以止之之道不尙威刑而修政教使之有農【一作耕】桑之業知亷恥之道𨿽賞之不竊矣故止惡之道在知其本得其要而已不嚴刑於彼而修政於此是猶患豕牙之利不制其牙而豶其勢也程氏附錄教人之術若童牛之牿當其未能觸時已先制之善之大者其次則豶豕之有牙旣已難制以百方制之終不能使之攺惟豶其勢則性自調伏𨿽有牙亦不能爲害如有不率教之人郤須置其榎楚別以道格其心則不須榎楚將自化矣又曰豕牙最能齧害人只制其牙如何制得今人爲惡郤只就它惡禁之使無由禁止此見聖人機防處又曰豶豕之牙吉不去其牙而豶其勢則自善良治民者不止其爭而教之讓之類是也

本義陽已進而止之不若初之易矣然以柔居中而當尊位是以得其機防而可制故其象如此占𨿽吉而不言元也

象曰六五之吉有慶也

在上者不知止惡之方嚴刑以敵民欲則其傷甚而無功若知其本制之有道則不勞無傷而俗革天下之福慶也

上九何天之衢亨

予聞之胡先生曰天之衢亨誤加何字事極則反理之常也故畜極而亨小畜畜之小故極而成大畜畜之大故極而散極旣當變又陽性上行故遂散也天衢天路也謂虛空之中雲气飛鳥往來故謂之天衢天衢之亨謂其亨通曠濶無有蔽阻也在畜道則變矣變而亨非畜道之亨也

本義何天之衢言何其通達之甚也畜極而通豁達無礙故其象占如此

朱氏附錄讀書須是先防一件了然後再防一件若是畜積處多忽然爆開來時自然所得者大易所謂何天之衢亨者是也何天之衢亨或如伊川說衍一何字亦不可知

象曰何天之衢道大行也

何以謂之天衢以其無止礙道路大通行也以天衢非常語故象特設問曰何謂天之衢以道路大通行取空豁之狀也以象有何字故爻下亦誤加之

朱氏附錄下三爻取其能自畜而不進上三爻取其能畜彼而不使進然四能止之於初故爲力易五則陽已進而止之則難但以柔居尊得其機會可制故亦吉但不能如四之元吉耳○九三一爻不爲所畜而欲進與上九合志同進俱爲畜極而通之時故有良馬逐何天之衢亨之象但上九已通達無礙只是滔滔去九三過剛鋭進故戒以艱貞閒習蓋初二兩爻皆爲所畜獨九三一爻自進耳○問九六爲正應皆陰皆陽則爲無應獨畜卦不爾何也曰陽遇陰則爲陰所畜九三與上九皆陽皆欲上進故但以同類相求也小畜亦然○小畜言以巽之柔順而畜三陽畜他不住大畜則以艮畜乾畜得有力所以喚作大畜

周易義附錄卷五上

欽定四庫全書

周易義附錄卷五下

宋董楷撰

上經

【震下艮上】

頤序卦物畜然後可養故受之以頤夫物旣畜聚則必有以養之無養則不能存息頣所以次大畜也卦上艮下震上下二陽爻中含四陰上止而下動外實而中虛人頤頷之象也頤養也人口所以飲食養人之身故名爲頤聖人設卦推養之義大至於天地養育萬物聖人養賢以及萬民與人之養生養形養徳養人皆頤養之道也動息節宣以養生也飲食衣服以養形也威儀行義以養徳也推已及物以養人也

頤貞吉觀頤自求口實

頤之道以正則吉也人之養身養徳養人養於人皆以正道則吉也天地造化育養萬物各得其宜者亦正而已矣觀頤自求口實觀人之所頤與其自求口實之道則善惡吉凶可見矣

本義頤口旁也口食物以自養故爲養義爲卦上下二陽內含四陰外實內虛上止下動爲頤之象養之義也貞吉者占者得正則吉觀頤謂觀其所養之道自求口實謂觀其所以養身之術皆得正則吉也

朱氏附錄頤須是正則吉何以觀其正不正蓋觀頤是觀其養徳是正不正自求口實是又觀其養身是正不正未說到養人處

彖曰頤貞吉養正則吉也觀頤觀其所養也自求口實觀其自養也

貞吉所養者正則吉也所養謂所養之人與養之之道自求口實謂其自求養身之道皆以正則吉也

本義釋卦辭

天地養萬物聖人養賢以及萬民頤之時大矣哉聖人極言頤之道而贊其大天地之道則養育萬物養育萬物之道正而已矣聖人則養賢才與之共天位使之食天祿俾施澤於天下養賢以及萬民也養賢所以養萬民也夫天地之中品物之眾非養則不生聖人裁成天地之道輔相天地之宜以養天下至於鳥獸艸木皆有養之之政其道配天地故夫子推頤之道贊天地與聖人之功曰頤之時大矣哉或云義或云用或止云時以其大者也萬物之生與養時爲大故云時

本義極言養道而贊之

朱氏附錄觀其所養亦只是說君子之所養養浩然之气模樣○自養則如爵祿下至於飲食之類是說自求口實○問觀頤觀其所養作所養之道觀其自養作所以養生之術曰所養之道如學聖賢之道則爲正黃老申商則爲非凡見於修身行義皆是也所養之術則飲食起居者是也又問伊川把觀其所養作觀人之養如何曰這兩句是解養正則吉所養之道與養生之術正則吉不正則不吉如何是觀人之養不曉程說是如何

象曰山下有雷頤君子以愼言語節飲食

以二體言之山下有雷雷震於山下山之生物皆動其根荄其萌芽爲養之象以上下之義言之艮止而震動上止下動頤頷之象【一有也字】以卦形言之上下二陽中含【一無含字】四陰外實中虛頤口之象口所以養身也故君子觀其象以養其身愼言語以養其徳節飲食以養其體不惟就口取養【一無養字】義事之至近而所繋至大者莫過於言語飲食也在身爲言語於天下則凡命令政教出於身者皆是愼之則必當而無失在身爲飲食於天下則凡貨資財用養於人者皆是節之則適宜而無傷推養身之道【一有則字】養徳養天下莫不然也

本義二者養徳養身之切務

朱氏附錄或云諺有禍從口出病從口入甚好曰此語前輩曽用以解頤之象愼言語節飲食

初九捨爾靈觀我朶頤凶【舎音捨】

蒙之初六蒙者也爻乃主蒙而言頤之初九亦假外而言爾謂初也舎爾之靈乃觀我而朶頤我對爾而設初之所以朶頤者四也然非四謂之也假設之辭爾九陽體剛明其才智足以養正者也能咽息不食靈諭其明智而可以不求養於外也才𨿽如是然以陽居動體而在頤之時求頤人所欲也上應於四不能自守志在上行說所欲而朶頤者也心旣動則其自失必矣迷欲而失已以陽而從陰則何所不至是以凶也朶頤謂朶動其頤頷人見食而欲之則動頤垂涎故以爲象

本義靈不食之物朶垂也朶頤欲食之貌初九陽剛在下足以不食乃上應六四之陰而動於欲凶之道也故其象占如此

朱氏附錄凡卦中說底不是正得一个離卦必是伏个離卦如觀我朶頤是也兌爲羊大壯卦無兌恐便是三四五爻有个兌象這說取象底是不可曉也多如幹之六爻象皆說龍至說到幹郤不爲龍龍是變化不測之物幹須著用龍當之如夫徵不復婦孕不育此卦是取離爲大腹頤象本卦𨿽無離卦郤是伏得這卦

象曰觀我朶頤亦不足貴也

九動體朶頤謂其說陰而志動旣爲欲所動則𨿽有剛健明智之才終必自失故其才亦不足貴也人之貴乎剛者爲其能立而不屈於欲也貴乎明者爲其能照而不失於正也旣惑所欲而失其正何剛明之有爲可賤也

六二顚頤拂經於丘頤徵凶【拂符弗反下同】

女不能自處必從男陰不能獨立必從陽二陰柔不能自養待養於人者也天子養天下諸侯養一國臣食君上之祿民賴司牧之養皆以上養下理之正也二旣不能自養必求養於剛陽若反下求於初則爲顚倒故云顚頤顚則拂違經常不可行也若求養於丘則往必有凶丘在外而髙之物謂上九也卦止二陽旣不可顚頤於初若求頤於上九往則有凶在頤之時相應則相養者也上非其應而往求養非道妄動是以凶也顚頤則拂經不獲其養爾妄求於上往則得凶也今有人才不足以自養見在上者勢力足以養人非其族類妄往求之取辱得凶必矣六二中正在它卦多吉而凶何也曰時然也陰柔旣不足以自養初上二爻皆非其與故往求則悖理而得凶也

本義求養於初則顚倒而違於常理求養於上則往而得凶丘土之髙者上之象也

象曰六二徵凶行失類也

徵而從上則凶者非其類故也往求而失其類得凶宜矣行往也

本義初上皆非其類也

六三拂頤貞凶十年勿用無攸利

頤之道惟正則吉三以陰柔之質而處【一有又字】不中正又在動之極是柔邪不正而動者也其養如此拂違於頤之正道是以凶也得頤之正則所養皆吉求養養人則合於義自養則成其徳三乃拂違正道故戒以十年勿用十數之終謂終不可用無所往而利也

本義陰柔不中正以處動極拂於頤矣旣拂於頤𨿽正亦凶故其象占如此

象曰十年勿用道大悖也

所以戒終不可用以其所由之道大悖義理也

六四顚頤吉虎視眈眈其欲逐逐無咎【視市誌反又常止反】四在人上大臣之位六以陰居之陰柔不足以自養況養天下乎初九以剛陽居下在下之賢也與四爲應四又柔順而正是能順於初賴初之養也以上養下則爲順今反求下之養顚倒也故曰顚頤然已以不勝其任求在下之賢而順從之以濟其事則天下得其養而已無曠敗之咎故爲吉也夫居上位者必有【一作其】才徳威望爲下民所尊畏則事行而眾心服從若或下易其上則政出而人違刑施而怨起輕於陵犯亂之由也六四𨿽能順從剛陽不廢厥職然質本陰柔賴人以濟人之所輕故必養其威嚴眈眈然如虎視則能重其體貌下不敢易又取於人者必有常若閒或無繼則其政敗矣其欲謂所須用者必逐逐相繼而不乏則其事可濟若取於人而無繼則困窮矣旣有威嚴又所施不窮故能無咎也二顚頤則拂經四則吉何也曰二在上而反求養於下下非其應類故爲拂經四則居上位以貴下賤使在【一無在字】下之賢由已以行其道上下之志相應而【一有澤字】施於民何吉如之自三以下養口體者也四以上養徳義者也以君而資養於臣以上位而賴養於下皆養徳也

本義柔居上而得正所應又正而賴其養以施於下故𨿽顚而吉虎視眈眈下而専也其欲逐逐求而繼也又能如是則無咎矣

朱氏附錄問虎視眈眈本義以爲下而専也蓋賴其養以施於下必有下専之誠方能無咎程作欲立威嚴恐未必然曰頤卦難防正謂此等且虎視眈眈必有此象但今未曉耳曰音辯載馬氏云眈眈虎下視貌則當爲下而専矣曰然曰其欲逐逐如何曰求養於下以養人必當繼繼求之不厭乎數然後可以養人而不窮不然則所以養人者必無繼矣以四而賴養於初亦是顚倒但是求養以養人所以𨿽顚而吉六四一爻理防不得𨿽是恁地解必竟曉不得如何是施於下又如何是虎

象曰顚頤之吉上施光也【施始防反】

顚倒求養而所以吉者蓋得剛陽之應以濟其事致已居上之徳施光明被於天下吉孰大焉

六五拂經居貞吉不可涉大川

六五頤之時居君位養天下者也然其陰柔之質才不足以養天下上有剛陽之賢故順從之賴其養已以濟天下君者養人者也反賴人以養是違拂於經常旣以已之不足而順從於賢師傅上師傅之位也必居守貞固篤於委信則能輔翼其身澤及天下故吉也陰柔之質無貞剛之性故戒以能居貞則吉以陰柔之才𨿽倚賴剛賢能持循於平時不可處艱難變故之際故云不可涉大川也以成王之才不至甚柔弱也當管蔡之亂幾不保於周公況其下者乎故書曰王亦未敢誚公賴二公得終信故艱險【一作難】之際非剛明之主不可恃也不得已而濟艱險者則有矣此義者所以深戒於爲君也於上九則據爲臣致身盡忠之道言故不同也

本義六五陰柔不正居尊位而不能養人反賴上九之養故其象占如此

朱氏附錄六五陰柔之才但守正則吉故不可以涉患難○居貞吉猶洪範用靜吉用作凶所以不可涉大川六五不能養人反賴上九之養是已拂其常矣故守常則吉而涉險阻則不可也

象曰居貞之吉順以從上也

居貞之吉者謂能堅固順從於上九之賢以養天下也

上九由頤厲吉利涉大川

上九以剛陽之徳居師傅之任六五之君柔順而從於已賴已之養是當天下之任天下由之以養也以人臣而當是任必常懷危厲則吉也如伊尹周公何嘗不憂勤兢畏故得終吉夫以君之才不足而倚賴於已身當天下【一有之字】大任宜竭其才力濟天下之艱危成天下之治安故曰利涉大川得君如此之専受任如此之重茍不濟天下之艱危何足稱委遇而謂之賢乎當盡誠竭力而不顧慮然惕厲則不可忘也

本義六五賴上九之養以養人是物由上九以養也位髙任重故厲而吉陽剛在上故利涉川

象曰由頤厲吉大有慶也

若上九之當大任如是能兢畏如是天下被其徳澤是大有福慶也

朱氏附錄問伊川解頤作下三爻養口體上三爻養徳義如何曰防來下三爻是資人以爲養上三爻是養人也六四六五𨿽是資初與上之養其實是他居尊位借人以養而又推以養人故此三爻似都是養人之事伊川說亦得但失之疎也○銖問本義言觀頤謂觀其所養之道自求口實謂觀其所以養身之術與程以觀頤爲所以養人之道求口實爲所以自養之道如何先生沈吟良久曰程似勝蓋下體三爻皆是自養上體三爻皆是養人不能自求所養而求人以養已則凶故下三爻皆凶求於人以養其下𨿽不免於顚拂畢竟皆好故上三爻皆吉【此說與本義不同當考】○勉齋曰頤之六爻只是顚拂二字求養於下則爲顚求食於上則爲拂六二比初而求上故顚頤當爲句拂經於丘頤【句】徵凶卽其占辭也六三拂頤𨿽與上爲正應然畢竟是求於上以養已所以有拂頤之象故𨿽正亦凶也六四顚頤固與初爲正應然是賴初之養以養人故𨿽顚亦吉六五拂經卽是比於上所以有拂經之象然是賴上九之養以養人所以居正爲吉但不能自養所以不可涉大川

【巽下兌上】

大過序卦曰頥者養也不養則不可動故受之以大過凡物養而後能成成則能動動則有過大過所以次頥也爲卦上兌下巽澤在木上滅木也澤者潤養於木乃至滅沒於木爲大過之義大過者陽過也故爲大者過過之大與大事過也賢聖道徳功業大過於人凡事之大過於常者皆是也夫聖人盡人道非過於理也其制事以天下之正理矯時之用小過於中者則有之如行過乎恭喪過乎哀用過乎儉是也蓋矯之小過而後能及於中乃求中之用也所謂大過者常事之大者耳非有過於理也惟其大故不常見以其比常所見者大故謂之大過如堯舜之禪讓湯武之放伐皆由【一有此字】道也道無不中無不常以世人所不常【一作嘗】見故謂之大過於常也

朱氏附錄問程易說大過以爲大過者常事之大者耳非有過於理也聖人盡人道非過於理是此意否曰正是如此○伊川易大過云道無不中無不常聖人有小過無大過防來亦不消如此說聖人旣說有大過直是有此事𨿽云大過亦是常理始得○問大過小過先生與伊川之說不同曰然伊川此論正如以反經合道爲非相似殊不知大過自有大過時節小過自有小過時節處大過之時則當爲大過之事處小過之時則當爲小過之事○大過是事之大過小過是事之小過大過便如堯舜之揖遜湯武之徵伐獨立不懼遁世無悶這都是常人做不得底事惟聖人大賢以上便做得故謂之大過是大過人底事小過便如行過乎恭喪過乎哀用過乎儉事之小過得些子底常人皆能之若當大過時做大過底事當小過時做小過底事當過而過理也如此則豈可謂事之過不是事之過只是事之平常也大過之事聖人極是不得已處且如堯舜之有朱均豈不欲多擇賢輔以立其子然理到這里做不得只得如此湯武之於桀紂豈不欲多方恐懼之使之悔過自省然理到這里做不得只得放伐而後已皆是事之不得已處只著如此做故𨿽過乎事而不過乎理也

大過棟橈利有攸往亨【橈乃教反下同】

小過陰過於上下大過陽過於中陽過於中而上下弱矣故爲棟橈之象棟取其勝重四陽聚於中可謂重矣九三九四皆取棟象謂任重也橈取其本末弱中彊而本末弱是以橈也【一作橈取其中彊而本末弱本末弱是以橈也】陰弱而陽彊君子盛而小人衰故利有攸往而亨也棟今人謂之檁

本義大陽也四陽居中過盛故爲大過上下二陰不勝其重故有棟橈之象又以四陽𨿽過而二五得中內巽外說有可行之道故利冇攸往而得亨也

朱氏附錄問棟橈是不好了又如何利有攸往曰防彖辭可見棟橈是以卦體本末弱而言卦體自不好了郤因剛過而中巽而說行如此所以利有攸往乃亨也

彖曰大過大者過也

大者過謂陽過也在事爲事之大者過與其過之大

本義以卦體釋卦名義

棟橈本末弱也

謂上下二陰衰弱陽盛則陰衰故爲大者過在小過則曰小者過陰過也

本義復以卦體釋卦辭本謂初末謂上弱謂陰柔

剛過而中巽而說行利有攸往乃亨

言卦才之善也剛𨿽過而二五皆得中是處不失【不失一作得】中道也下巽上兌是以巽順和說之道而行也在大過之時以中道巽說而行故利有攸往乃所以能亨也

本義又以卦體卦徳釋卦辭

大過之時大矣哉

大過之時其事甚大故贊之曰大矣哉如立非常之大事興不世之大功成絕俗之大徳皆大過之事也

本義大過之時非有大過人之材不能濟也故嘆其大

象曰澤滅木大過君子以獨立不懼遁世無悶澤潤養於木者也乃至滅沒於木則過甚矣故爲大過君子觀大過之象以立其大過人之行君子所以大過人者以其能獨立不懼遁世無悶也天下非之而不顧獨立不懼也舉世不見知而不悔遁世無悶也如此然後能自守所以爲大過人也【一無人字】

本義澤滅於木大過之象也不懼無悶大過之行也

朱氏附錄澤在下而木在上今澤水髙漲乃至浸沒了木是爲大過又曰木𨿽爲水浸而木未嘗動故君子觀之而獨立不懼遁世無悶

初六借用白茅無咎

初以陰柔巽體而處下過於畏愼者也以柔在下用茅借物之象不措諸地而借以茅過於愼也是以無咎茅之爲物𨿽薄而用可重者以用之能成敬愼之道也愼守斯術而行豈有失乎大過之用也繋辭云茍措諸地而可矣借之用茅何咎之有愼之至也夫茅之爲物薄而用可重也愼斯術也以往其無所失矣言敬愼之至也茅𨿽至薄之物然用之可甚重以之借薦則爲重愼之道是用之重也人之過於敬愼爲之非難而可以保其安而無過茍能愼【一冇思字】斯道推而行之於事其無所失矣

本義當大過之時以陰柔居巽下過於畏愼而無咎者也故其象占如此白茅物之潔者

朱氏附錄借用白茅亦有過愼之意此是大過之初所以其過尙小者

象曰借用白茅柔在下也

以陰柔處卑下之道惟當過於敬愼而已以柔在下爲以茅借物之象敬愼之道也

九二枯楊生稊老夫得其女妻無不利【稊徒稽反】

陽之大過比陰則合故二與五皆有生象九二當大過之初得中而居柔與初密比而相與初旣切比於二二復無應於上其相與可知是剛過之人而能以中自處用柔相濟者也過剛則不能有所爲九三是也得中用柔則能成大過之功九二是也楊者陽气易感之物陽過則枯矣楊枯槁而復生稊陽過而未至於極也九二陽過而與初老夫得女妻之象老夫而得女妻則能成生育之功二得中居柔而與初故能復生稊而無過極之失無所不利也在大過陽爻居陰則善二與四是也二不言吉方言無所不利未遽至吉也稊根也劉琨勸進表云生繁華於枯荑謂枯根也鄭易亦作荑字與稊同

本義陽過之始而比初陰故其象占如此稊根也榮於下者也榮於下則生於上矣夫𨿽老而得女妻猶能成生育之功也

象曰老夫女妻過以相與也

老夫之說少女少女之順老夫其相與過於常分謂九二初六陰陽相與之和過於常也

九三棟橈凶

夫居大過之時興大過之功立大過之事非剛柔得中取於人以自輔則不能也旣過於剛彊則不能與人同常常之功尙不能獨立況大過之事乎以聖人之才𨿽小事必取於人當天下之大任則可知矣九三以大過之陽復以剛自居而不得中剛過之甚者也以過甚之剛動則違於中和而拂於眾心安能當大過之任乎故不勝其任如棟之橈傾敗其室是以凶也取棟爲象者以其無輔而不能勝重任也或曰三巽體而應於上豈無用柔之象乎曰言易者貴乎識勢之重輕時之變易三居過而用剛巽旣終而且變豈復有用柔之義應者謂志相從也三方過剛上能系其志乎本義三四二爻居卦之中棟之象也九三以剛居剛不勝其重故象橈而占凶

象曰棟橈之凶不可以有輔也

剛彊之過則不能取於人人亦不能【一作肯】親輔之如棟橈折不可支輔也棟當室之中不可加助是不可以有輔也

朱氏附錄問大過棟橈是初上二陰不能勝四陽之重故有此象九三是其重剛不中自不能勝其任亦有此象兩義自不同否曰是如此九三又是與上六正應亦皆不好不可以有輔自是過於剛彊輔他不得九四棟隆只是隆便不橈乎下

九四棟隆吉有它吝

四居近君之位當大過之任者也居柔爲能用柔相濟旣不過剛則能勝其任如棟之隆起是以吉也隆起【一有兼字】取不下橈之義大過之時非陽剛不能濟以剛處柔爲得宜矣若又與初六之陰相應則過也旣剛柔得宜而志復應陰是有它也有它則有累於剛𨿽未至於大害亦可吝也蓋大過之時動則過也有它謂更有它志吝爲不足之義謂可少也或曰二比初則無不利四若應初則爲吝何也曰二得中而比於初爲以柔相濟之義四與初爲正應志相系者也九旣居四剛柔得宜矣復牽系於陰以害其剛則可吝也

本義以陽居陰過而不過故其象隆而占吉然下應初六以柔濟之則過於柔矣故又戒以有它則吝也

象曰棟隆之吉不橈乎下也

棟隆起則吉不橈曲以就下也謂不下系於初也

朱氏附錄不橈乎下下字正指初而不它也

九五枯楊生華老婦得其士夫無咎無譽【華如字又音花象同譽又音余】

九五當大過之時本以中正居尊位然下無應助固不能成大過之功而上比過極之陰其所相濟者如枯楊之生華枯楊下生根稊則能復生如大過之陽興成事功也上生華秀𨿽有所無益於枯也上六過極之陰老婦也五𨿽非少比老婦則爲壯矣【一作壯夫一作士夫】於五無所賴也故反稱婦得過極之陰得陽之相濟不爲無益也以士夫而得老婦𨿽無罪咎殊非美也故云無咎無譽象復言其可醜也

本義九五陽過之極又比過極之陰故其象占皆與二反

象曰枯楊生華何可久也老婦士夫亦可醜也枯楊不生根而生華旋復枯矣安能久乎老婦而得士夫豈能成生育之功亦爲可醜也

上六過涉滅頂凶無咎【頂都冷反】

上六以陰柔處過極是小人過常之極者也小人之所謂大過非能爲大過人之事也直過常越理不卹危亡履險蹈禍而巳如過涉於水至滅沒其頂其凶可知小人狂躁以自禍蓋其宜也復將何尢故曰無咎言自爲之無所怨尢也因澤之象而取涉義

本義處過極之地才弱不足以濟然於義爲無咎矣蓋殺身成仁之事故其象占如此

象曰過涉之凶不可咎也

過涉至溺乃自爲之不可以有咎也言無所怨咎

朱氏附錄過涉滅頂凶無咎象曰不可咎也某謂東漢諸人不量深淺至於殺身亡家此是凶然而其心何罪故不可咎也○不可咎也恐是它做得是了不可以咎它不似伊川說○問大過卦曰大過陽剛過盛不相對值之義故六爻中無全吉者除了初六是過於畏愼無咎外九二𨿽無不利然老夫得女妻畢竟是不相當所以象言過以相與也九四𨿽吉而又有它則吝九五所謂老婦者乃是指客爻而言老婦而得士夫但能無咎無譽亦不全吉至於上六過涉滅頂凶無咎則是事𨿽凶而義則無咎也○四陽居中如何是大過二陰在中又如何是小過這兩卦曉不得今且逐爻略曉得便也可占

【坎下坎上】

習坎序卦物不可以終過故受之以坎坎者陷也理無過而不已過極則必陷坎所以次大過也習謂重習他卦𨿽重不加其名獨坎加習者見其重險險中復有險其義大也卦中一陽上下二陰陽實陰虛上下無據一陽陷於二陰之中故爲坎陷之義陽居陰中則爲陷陰居陽中則爲麗凡陽在上者止之象在中陷之象在下動之象陰在上說之象在中麗之象在下巽之象陷則爲險習重也如學習溫習皆重復之義也坎陷【一作險】也卦之所言處險難之道坎水也一始於中有生之最先者也故爲水陷水之體也

習坎有孚維心亨行有尙

陽實在中爲中有孚信維心亨維其心誠一故能亨通至誠可以通金石蹈水火何險難之不可亨也行有尙謂以誠一而行則能出險有可嘉尙謂有功也不行則常在險中矣

本義習重習也坎險陷也其象爲水陽陷陰中外虛而中實也此卦上下皆坎是爲重險中實爲有孚心亨之象以是而行必有功矣故其占如此朱氏附錄問橫渠謂博學於文只要得習坎心亨何也曰見得這事理透了處斷了便無疑行之又果決便是習坎心亨凡事皆如此且以看文字一節論之如到那一處見這說又好見那說又是如此有礙如彼又不通便是險阻處到這里須討一路去方透便是習坎心亨又曰如學這一件物事未學時心裏不曉旣學得了心下便通曉得這一事若這一事曉不得於這一事上心便黒暗○或問習坎卦義云一始於中有生之最先者也故爲水夫陽气之生必始於下復卦之象是也今曰始於中其義如何曰气自下而上爲始程說別是一義各有所主不相妨然亦不可相雜

彖曰習坎重險也水流而不盈行險而不失其信【重直龍反】

習坎者謂重險也上下皆坎兩險相重也初六云坎窞是坎中之坎重險也水流而不盈陽動於險中而未出於險乃水性之流行而未盈於坎旣盈則出乎坎矣行險而不失其信陽剛中實居險之中行險而不失其信者也坎中實水就下皆爲信義有孚也

本義習坎重險也釋卦名義水流而不盈行險而不失其信以卦象釋有孚之義言內實而行有常也

朱氏附錄水流不盈才是說一坎滿便流出去一坎又滿又流出去行險而不失其信則是說決定如此○坎水只是平不解滿盈是滿出來

維心亨乃以剛中也

維其心可以亨通者乃以其剛中也中實爲有孚之象至誠之道何所不通【一作亨】以剛中之道而行則可以濟險難而亨通也

行有尙往有功也

以其剛中之才而往則有功故可嘉尙若止不行則常在險中矣【一作也】坎以能行爲功

本義以剛在中心亨之象如是而往必有功也

天險不可升也地險山川丘陵也王公設險以守其國險之時用大矣哉

髙不可升者天之險也山川丘陵地之險也王公君人者觀坎之象知險之不可陵也故設爲城郭溝池之險以守其國保其民人是有用險之時其用甚大故贊其大矣哉山河城池設險之大端也若夫尊卑之辧貴賤之分明等威異物采凡所以杜絕陵僭限隔上下者皆體險之用也

本義極言之而贊其大也

象曰水洊至習坎君子以常徳行習教事【洊在薦反行下孟反】坎爲水水流仍洊而至兩坎相習水流仍洊之象也水自防滴至於尋丈至於江海洊習而不驟【一作僞】者也其因勢就下信而有常故君子觀坎水之象取其有常則常久其徳行人之徳行不常則僞也故當如水之有常取其洊習相受則以習熟其教令之事夫政行教必使民熟於聞聴然後能從故三令五申之若驟告未諭遽責其從𨿽嚴刑以驅之【一無之字】不能也故當如水之洊習

本義治已治人皆必重習然後熟而安之

初六習坎入於坎窞凶【窞徒坎反又陵感反】

初以陰柔【一無柔字】居坎險之下柔弱無援而處不得當非能出乎險也惟益陷於深險耳窞坎中之陷處已在習坎中更入坎窞其凶可知

本義以陰柔居重險之下其陷益深故其象占如此

象曰習坎入坎失道凶也

由習坎而更入坎窞失道也是以凶能出於險乃不失道也

九二坎有險求小得

二當坎險之時陷上下二陰之中乃至險之地是有險也然其剛中之才𨿽未能出乎險中亦可小自濟不至如初益陷入於深險是所求小得也君子處險艱而能自保者剛中而已剛則才足自衛中則動不失宜

本義處重險之中未能自出故爲有險之象然剛而得中故其占可以求小得也

象曰求小得未出中也

方爲二陰所陷在至險之地以剛中之才不至陷於深險是所求小得然未能出坎中之險也

六三來之坎坎險且枕入於坎窞勿用【枕鍼鴆反又鍼甚反】六三在坎陷【一作險】之時以陰柔而居不中正其處不善進退與居皆不可者也來下則入於險之中之上則重險也退來與進之皆險故云來之坎坎旣進退皆險而居亦險枕謂支倚居險而支倚以處不安之甚也所處如此惟益入於深險耳故云入於坎窞如三所處之道【一無之道字】不可用也故戒勿用

本義以陰柔不中正而履重險之間來往皆險前險而後枕其陷益深不可用也故其象占如此枕倚著未安之意

朱氏附錄問來之坎坎曰經文中疊字如兢兢業業是重字來之自是兩字各有所指謂下來亦坎上往亦坎之往也進退皆險也○坎六三險且枕只是前後皆是枕便如枕頭之枕【此說與本義不同當考】

象曰來之坎坎終無功也

進退皆險處又不安若用此道當益入於險終豈能有功乎以陰柔處不中正𨿽平易之地尙致悔咎況處險乎險者人之所欲出也必得其道乃能去之求去而失其道益困窮耳故聖人戒如三所處不可用也

六四樽酒簋貳用缶納約自牖終無咎

六四陰柔而下無助非能濟天下之險者以其在髙位故言爲臣處險之道大臣當險難之時惟至誠見信於君其交固而不可間又能開明君心則可保無咎矣【一作也】夫欲上之篤信惟當盡其質實而已多儀而尙飾莫如燕享之禮故以燕享諭之言當不尙浮飾惟以質實所用一樽之酒二簋之食復以瓦缶爲器質之至也其質實如此又須納約自牖納約謂進結於君之道牖【一冇有字】開通之義室之暗也故設牖所以通明自牖言自通明之處以悟君心所明處詩雲天之牖民如壎如篪毛公訓牖爲道亦開通之謂【一義】作人臣以忠信善道結於君心必自其所明處乃能入也人心有所蔽有所通所蔽者暗處也所通者明處也當就其明處而告之求信則易也故云納約自牖能如是則𨿽艱險之時終得無咎也且如君心蔽於荒樂惟其蔽也故爾𨿽力詆其荒樂之非如其不省何必於所不蔽之事推而及之則能悟其心矣自古能諫其君者未有不因其所明者也故訐直彊勁者率多取忤而溫厚明辯者其說多行且如漢祖愛戚姬將易太子是其所蔽也羣臣爭之者眾矣嫡庶之義長防【一作少長】之序非不明也如其蔽而不察何四老者髙祖素知其賢而重之此其不蔽之明心也故因其所明而及其事則悟之如反手且四老人之力孰與張良羣公卿及天下之士其言之切孰與周昌叔孫通然而不從彼而從此者由攻其蔽與就其明之異耳又如趙王太后愛其少子長安君不肯使質於齊此其蔽於私愛也大臣諫之𨿽彊旣曰蔽矣其能聽乎愛其子而欲使之長久富貴者其心之所明也故左師觸龍因其【一有所字】明而導之以長久之計故其聽也如響非惟告於君者如此爲教者亦然夫教必就人之所長所長者心之所明也從其心之所明而入然後推及其餘孟子所謂成徳達才是也

本義晁氏云先儒讀樽酒簋爲一句貳用缶爲一句今從之貳益之也周禮大祭三貮弟子職左執虛豆右執挾匕周旋而貳是也九五尊位六四近之在險之時剛柔相際故有但用薄禮益以誠心進結自牖之象牖非所由之正而室之所以受明也始𨿽艱阻終得無咎故其占如此

朱氏附錄問舊讀樽酒簋貳爲句用缶爲句乃古注及程氏說晁以道本樽酒簋【句】貳用缶【句】本義從之其說如何曰旣曰樽酒簋貳又曰用缶亦不成文理○樽酒簋貳今人硬說作二簋其實無二簋之實陸徳明自注斷人自不曽去防如所謂貳乃是周禮大祭三二之二是副二之義此不是穿鑿卻有古本○問用缶納約自牖如何曰不由戶而自牖以言艱難之時不可直致也○納約自牖𨿽有向明之意然非是路之正○問牖非所由之正乃室中受明之處豈險難之時不容由正以進邪曰非是不可由正蓋事變不一勢有不容不自牖者終無咎者始𨿽不甚好然於義理無害故終亦無咎無咎者善補過之謂也○問其次致曲與易中納約自牖之意亦略相類納約自牖是因人之明而導之致曲是因已之明而推之是如此否曰正是如此

象曰樽酒簋貳剛柔際也

象只舉首句此比多矣樽酒簋貳質實之至剛柔相際接之道能如此則可終保無咎君臣之交能固而常者在誠實而已剛柔指四與五謂君臣之交際也

本義晁氏曰一本無貳字今從之

九五坎不盈只【字義已見復卦】旣平無咎

九五在坎之中是不盈也盈則平而出矣只宜音祗抵也復卦云無只悔必抵於已平則無咎旣曰不盈則是未平而【一無而字】尙在險中未得無咎也以九五剛中之才居尊位宜可以濟於險然下無助也二陷於險中未能出餘皆陰柔無【一作非】濟險之才人君𨿽才安能獨濟天下之險居君位而不能致天下出於險則爲有咎必只旣平乃得無咎本義九五𨿽在坎中然以陽剛中正居尊位而時亦將出矣故其象占如此

朱氏附錄隻字他無說處防來只得作抵字解復卦亦然不盈未是平但將來必防平二與五𨿽是陷於陰中必竟是陽防動陷他不得如有孚如維心亨如行有尙皆是他

象曰坎不盈中未大也

九五剛中之才而得尊位當濟天下之險難而坎尙不盈乃未能平乎險難是其剛中之道未光大也險難之時非君臣協力其能濟乎五之道未大以無臣也人君之道不能濟天下之險難則爲未大不稱其位也

本義有中徳而未大

朱氏附錄水之爲物其在坎只能平自不能盈故曰不盈盈者髙之義中未大者平則是得中不盈是未大也

上六系用徽纆寘於叢棘三嵗不得凶

上六以陰柔而居險之極其陷之深者也以其陷之深取牢獄爲諭如系縛之以徽纆囚寘於叢棘之中陰柔而陷之深其不能出矣故云至於三嵗之久不得免也其凶可知

本義以陰柔居險極故其象占如此

朱氏附錄問系用徽纆二字釋文云三股曰徽兩股曰纆皆索名是否曰據釋文如此

象曰上六失道凶三嵗也

以陰柔而自處極險之地是其失道也故其凶至於三嵗也三嵗之久而不得免焉終凶之辭也言久有曰十有曰三隨其事也陷於獄至於三嵗久之極也他卦以年數言者亦各以其事也如三嵗不興十年乃字是也

【離下離上】

離序卦坎者陷也陷必有所麗故受之以離離者麗也陷於險難之中則必有所附麗理自然也離所以次坎也離麗也明也取其陰麗於上下之陽則爲附麗之義取其中虛則爲明義離爲火火體虛麗於物而明者也又爲日亦以虛明之象

離利貞亨畜牝牛吉

離麗也萬物莫不皆有所麗有形則有麗矣在人則爲【一無爲字】所親附之人所由之道所主之事皆其所麗也人之所麗利於貞正得其正則可以亨通故曰離利貞亨畜牝牛吉牛之性順而又牝焉順之至也旣附麗於正必能順於正道如牝牛則吉也畜牝牛謂養其順徳【一無徳字】人之順徳由養以成旣麗於正當養習以成其順徳也

本義離麗也陰麗於陽其象爲火體陰而用陽也物之所麗貴乎得正牝牛柔順之物也故占者能正則亨而畜牝牛則吉也

朱氏附錄離便是麗附著之意也有兼說明處也有單說明處明是離之體麗是麗著底意思離字古人多用做離著說然而物相離去也只是這字古來自有這般兩用防字如亂字又喚做治○問火體陰而用陽是如何曰此言三畫卦中陰而外陽者也坎象爲陰水體陽而用陰蓋三畫卦中陽而外陰者也又曰火中虛暗則離中之陰也水中虛明則坎中之陽也○問離卦是陽包陰占利畜牝牛便也是宜畜柔順之物曰然

彖曰離麗也日月麗乎天百谷艸木麗乎土

離麗也謂附麗也如日月則麗於天百谷艸木則麗於土萬物莫不各有所麗天地之中無無麗之物在人當審其所麗麗得其正則能亨也

重明以麗乎正乃化成天下【重直龍反】

以卦才言也上下皆離重明也五二皆處中正麗乎正也君臣上下皆有明徳而處中正可以化天下成文明之俗也

本義釋卦名義

柔麗乎中正故亨是以畜牝牛吉也

二五以柔順麗於中正所以能亨人能養其至順以麗中正則吉故曰畜牝牛吉也或曰二則中正矣五以陰居陽得爲正乎曰離主於所麗五中正之位六麗於正位乃爲正也學者知時義而不失重輕則可以言易矣

本義以卦體釋卦辭

朱氏附錄彖辭重明自是五二兩爻爲君臣重明之義大象又自說繼世重明之義不同○惟六二一爻柔麗乎中而得其正故元吉至六五𨿽是柔麗乎中而不得其正特借中字而包正字耳○今言麗乎正麗乎中正次第說六二分數多

象曰明兩作離大人以繼明照於四方

若云兩明則是二明不見繼明之義故云明兩明而重兩謂相繼也作離明兩而爲離繼明之義也震巽之類亦取洊隨之義然離之義尢重也大人以徳言則聖人以位言則王者大人觀離明相繼之象以世繼其明徳照臨於四方大凡以明相繼皆繼明也舉其大者故以世襲繼照言之本義作起也

朱氏附錄明兩作猶言水洊至今日明來日又明若說兩明卻是兩个日頭又曰作起也如日然今日出了明日又出是之謂兩作蓋只是這一个明兩畨作非明兩乃兩作也

初九履錯然敬之無咎【錯七各反象同】

陽固好動又居下而離體陽居下則欲進離性炎上志在上麗幾於躁動其履錯然謂交錯也𨿽未進而迹已動矣動則【一無則字】失居下之分而有咎也然其剛明之才若知其義而敬愼之則不至於咎矣初在下無位者也明其身之進退乃所麗之道也其志旣動不能敬愼則動是不明所麗乃有咎也

本義以剛居下而處明體志欲上進故有履錯然之象敬之則無咎矣戒占者宜如是也

象曰履錯之敬以辟咎也【辟音避】

履錯然欲動而知敬愼不敢進所以求辟免過咎也居明而剛故知而能辟不剛明則妄動矣

六二黃離元吉

二居中得正麗於中正也黃中之色文之美也文明中正美之盛也故云黃離以文明中正之徳上同於文明中順之君其明如是所麗如是大善之吉也

本義黃中色柔麗乎中而得其正故其象占如此

象曰黃離元吉得中道也

所以元吉者以其得中道也不云正者離以中爲重所以成文明由中也正在其中矣

九三日昃之離不鼓缶而歌則大耋之嗟凶【耋田節反又他結反嗟如字又遭哥反下戚嗟同】

八純卦皆有二體之義幹內外皆健坤上下皆順震威震相繼巽上下順隨坎重險相習離二明繼照艮內外皆止兌彼已相說而離之義在人事最大九三居下體之終是前明將盡後明當繼之時人之始終時之革易也故爲日昃之離日下昃之明也昃則將沒矣以理言之盛必有衰始必有終常道也達者順理爲樂缶常用之器也鼔缶而歌樂其常也不能如是則以大耋爲嗟憂乃爲凶也大耋傾沒也人之終盡達者則知其常理樂天而已遇常皆樂如鼓缶而歌不達者則恐怛有將盡之悲乃大耋之嗟爲其凶也此處死生之道也耋與昳同

本義重離之間前明將盡故有日昃之象不安常以自樂則不能自處而凶矣戒占者宜如是也

象曰日昃之離何可久也

日旣傾昃明能久乎明者知其然也故求人以繼其事退處以休其身安常處順何足以爲凶也

九四突如其來如焚如死如棄如【突徒忽反又唐屑湯骨二反】九四離下體而升上體繼明之初故言繼承之義在上而近君繼承之地也以陽居離體而處四剛躁而不中正且重剛以不正而剛盛之勢突如而來非善繼者也夫善繼者必有巽讓之誠順承之道若舜啟然今四突如其來失善繼之道也又承六五陰柔之君其剛盛陵爍之勢气焰如焚然故云焚如四之所行不善如此必被禍害故曰死如失繼紹之義承上之道皆逆徳也眾所棄絕故云棄如至於死棄禍之極矣故不假言凶也本義後明將繼之時而九四以剛迫之故其象如此

朱氏附錄九四有侵陵六五之象故曰突如其來如又曰九四陽爻突出來逼拶上爻○離爲火故有焚如之象○焚如是不戢自焚之意棄是死而棄之之意○焚如死如棄如言其焚死而棄也○或曰突如其來如與焚如自當屬上句死如棄如自當做一句曰說時亦少通但文勢恐不如此

象曰突如其來如無所容也

上陵其君不順所承人惡眾棄天下所不容也本義無所容言焚死棄也

六五出涕沱若戚嗟若吉【涕它米反沱徒河反】

六五居尊位而守中有文明之徳可謂善矣然以柔居上在下無助獨附麗於剛彊之間危懼之勢也惟其明也故能畏懼之深至於出涕憂慮【一作虞】之深至於戚嗟所以能保其吉也出涕戚嗟極言其憂懼之深耳時當然也居尊位而文明知憂畏如此故得吉若自恃其文明之徳與所麗中正泰然不懼【一作慮】則安能保其吉也

本義以陰居尊柔麗乎中然不得其正而迫於上下之陽故憂懼如此然後得吉戒占者宜如是也朱氏附錄六五介於二陽之間憂懼如此然處得其中故不失其吉

象曰六五之吉離王公也【離音麗】

六五之吉者所麗得王公之正位也據在上之勢而明察事理畏懼憂虞以持之所以能吉也不然豈能安乎

上九王用出徵有嘉

九以陽居上在離之終剛明之極者也明則能照剛則能斷能照足以察邪惡能斷足以行威刑故王者宜用如是剛明以辧天下之邪惡而行其徵伐則有嘉美之功也徵伐用刑之大者

折首獲匪其醜無咎【折之舌反】

夫明極則無防不照斷極則無所寛宥不約之以中則傷於嚴察矣去天下之惡若盡究其漸染詿誤則何可勝誅所傷殘亦甚矣故但當折取其魁首所執獲者非其醜類則無殘暴之咎也書曰殱厥渠魁脇從罔治

本義剛明及逺威振而刑不濫無咎之道也故其象占如此

朱氏附錄有嘉折首是句

象曰王用出徵以正邦也

王者用此上九之徳明照而剛斷以察除天下之惡所以正治其邦國剛明居上之道也

朱氏附錄問張子曰陰陽之精互藏其宅然乎曰此言甚有味由人如何防水離物不得故水有離之象火能入物故火有坎之象

周易義附錄卷五下﹤經部﹐易類﹐周易傳義附錄﹥

欽定四庫全書

周易傳義附錄卷六

宋董楷撰

下經

【艮下兌上】

傳咸序卦有天地然後有萬物有萬物然後有男女有男女然後有夫婦有夫婦然後有父子有父子然後有君臣有君臣然後有上下有上下然後禮義有所錯天地萬物之本夫婦人倫之始所以上經首乾坤下經首咸繼以恆也天地二物故二卦分爲天地之道男女交合而成夫婦故咸與恆皆二體合爲夫婦之義咸感也以說爲主恆常也以正爲本而說之道自有正也正之道固有說焉巽而動剛柔皆應說也咸之爲卦兌上艮下少女少男也男女相感之深莫如少者故二少爲咸也艮體篤實止爲誠慤之義男志篤實以下交女心說而上應男感之先也男先以誠感則女說而應也

咸亨利貞取女吉【取七具反本又作娶彖同】

傳咸感也不曰感者咸有皆義男女交相感也物之相感莫如男女而少復甚焉凡君臣上下以至萬物皆有相感之道物之相感則有亨通之理君臣能相感則君臣之道通上下能相感則上下之志通以至父子夫婦親戚朋友皆情意相感則和順而亨通事物皆然故咸有亨之理也利貞相感之道利在於正也不以正則入於惡矣如夫婦之以淫姣君臣之以媚說上下之以邪僻皆相感之不以正也取女吉以卦才言也卦有柔上剛下二气感應相與止而說男下女之義以此義取女則得正而吉也

本義咸交感也兌柔在上艮剛在下而交相感應又艮止則感之專兌說則應之至又艮以少男下於兌之少女男先於女得男女之正婚姻之時故其卦爲咸其占亨而利正取女則吉蓋感有必通之理然不以正則失其亨而所爲皆凶矣

彖曰咸感也柔上而剛下二气感應以相與止而說男下女是以亨利貞取女吉也【下遐嫁反】

傳咸之義感也在卦則柔爻上而剛爻下柔上變剛而成兌剛下變柔而成艮陰陽相交爲男女交感之義又兌女在上艮男居下亦柔上剛下也陰陽二气相感相應而和合是相與也止而說止於說爲堅慤之意艮止於下篤誠相下也兌說於上和說相應也以男下女和之至也相感之道如此是以能亨通而得正取女如是則吉也卦才如此大率感道利於正也

本義咸感也釋卦名義柔上而剛下二气感應以相與止而說男下女是以亨利貞取女吉也以卦體卦徳卦象釋卦辭或以卦變言柔上剛下之義曰咸自旅來柔上居六剛下居五也亦通

天地感而萬物化生聖人感人心而天下和平觀其所感而天地萬物之情可見矣

傳旣言男女相感之義復推極感道以盡天地之理聖人之用天地二气交感而化生萬物聖人至誠以感億兆之心而天下和平天下之心所以和平由聖人感之也觀天地交感化生萬物之理與聖人感人心致和平之道則天地萬物之情可見矣感通之理知道者黙而觀之可也

本義極言感通之理

象曰山上有澤咸君子以虛受人

傳澤性下土性受澤在山上而其漸通徹是二物之气相感通也君子觀山澤通气之象而虛其中以受於人夫人中虛則能受實則不能入矣虛中者無我也中無私主則無感不通以量而容之擇合【一作交】而受之非聖人有感必通之道也本義山上有澤以虛而通也

朱氏附錄山上有澤當如伊川說水土燥有受之義又曰土若不虛如何受得又曰上兌下艮兌上闕有澤口之象兌下二陽畫有澤底之象艮上一畫陽有土之象下二陰畫中虛便是滲水之象○問程傳以量而容之莫是要著意容之否曰非也以量者乃是隨我量之大小以容之便是不虛了

初六咸其拇【拇茂後反】

傳初六在下卦之下與四相感以微處初其感未深豈能動於人故如人拇之動未足以進也拇足大指人之相感有淺深輕重之異識其時勢則所處不失其冝矣

本義拇足大指也咸以人身取象感於最下咸拇之象也感之尙淺欲進未能故不言吉凶此卦𨿽主於感然六爻皆冝靜而不冝動也

象曰咸其拇志在外也

傳初志之動感於四也故曰在外志𨿽動而感未深如拇之動未足以進也

六二咸其腓凶居吉【腓房非反】

傳二以陰在下與五爲應故設咸腓之戒腓足肚行則先動足乃舉之非如腓之自動也二若不守道待上之求而如腓自動則躁妄自失所以凶也安其居而不動以待上之求則得進退之道而吉也二中正之人以其在咸而應五故爲此戒復云居吉若安其分不自動則吉也

本義腓足肚也欲行則先自動躁妄而不能固守者也二當其處又以陰柔不能固守故取其象然有中正之徳能居其所故其占動凶而靜吉也

象曰𨿽凶居吉順不害也

傳二居中得正所應又中正其才本善以其在咸之時質柔而上應故戒以先動求君則凶居以自守則吉象復明之云非戒之不得相感惟順理則不害謂守道不先動也

九三咸其股執其隨往吝

傳九三以陽居剛有剛陽之才而爲主於內居下之上是冝自得於正道以感於物而乃應於上六陽好上而說陰上居感說之極故三感而從之股者在身之下足之上不能自由隨身而動者也故以爲象言九三不能自主隨物而動如股然其所執守者隨於物也剛陽之才感於所說而隨之如此而往可羞吝也

本義股隨足而動不能自專者也執者主常持守之意下二爻皆欲動者三亦不能自守而隨之往則吝矣故其象占如此

象曰咸其股亦不處也志在隨人所執下也

傳云亦者蓋象辭【一作體】本不與易相比自作一處故諸爻之象辭意有相續者此言亦者承上爻【一有象字】辭也上云咸其拇志在外也𨿽凶居吉順不害也咸其股亦不處也前【一作下】二陰爻皆有感而動三𨿽陽爻亦然故云亦不處也不處謂動也有剛陽之質而不能自主【一作立一作處】志反在於隨人是所操執者卑下之甚也

本義言亦者因前二爻皆欲動而云也二爻陰躁其動也冝九三陽剛居止之極冝靜而動可吝之甚也

九四貞吉悔亡憧憧往來朋從爾思【憧昌容反】

傳感者人之動也故皆就人身取象拇取在下而動之微腓取先動股取其隨九四無所取直言感之道不言鹹其心感乃心也四在中而居上當心之位故爲感之主而言感之道貞正則吉而悔亡感不以正則有悔也又四說體居陰而應初故戒於貞感之道無所不通有所私系則害於感通乃有悔也聖人感天下之心如寒暑雨暘無不通無不應者亦貞而已矣貞者虛中無我之謂也憧憧往來朋從爾思夫貞一則所感無不通若往來憧憧然用其私心以感物則思之所及者有能感而動所不及者不能感也是其朋類則從其思也以有系之私心旣主於一隅一事豈能廓然無所不通乎系辭曰天下何思何慮天下同歸而殊一致而百慮天下何思何慮夫子因咸極論感通之道夫以思慮之私心感物所感狹矣天下之理一也途𨿽殊而其歸則同慮𨿽百而其致【一有極字一作極致】則一𨿽物有萬殊事有萬變統之以一則無能違也故貞其意則窮天下無不感通焉故曰天下何思何慮用其思慮之私心豈能無所不感也日往則月來月往則日來日月相推而明生焉寒往則暑來暑往則寒來寒暑相推而嵗成焉往者屈也來者信也屈信相感而利生焉此以往來屈信明感應之理屈則有信信則有屈所謂感應也故日月相推而明生寒暑相推而嵗成功用由是而成故曰屈信相感而利生焉感動也有感必有應凡有動皆爲感感則必有應所應復爲感【一有所字】感復有應所以不巳也尺蠖之屈以求信也龍蛇之蟄以存身也精義入神以致用也利用安身以崇徳也過此以往未之或知也前云屈信之理矣復取物以明之尺蠖之行先屈而後信蓋不屈則無信信而後有屈觀尺蠖則知感應之理也龍蛇蟄藏所以存息其身而後能奮迅也不蟄則不能奮矣動息相感乃屈信也君子潛心精微之義入於神妙所以致其用也潛心精微積也致用施也積與施乃屈信也利用安身以崇徳也承上文致用而言利其施用安處其身所以崇大其徳業也所爲合理則事正而身安聖人【一作賢】能事盡於此矣故云過此以往未之或知也窮神知化徳之盛也旣云過此以往未之或知更以此語結之云窮極至神之妙知化育之道徳之至盛也無加於此矣程氏附錄咸九四言貞吉悔亡言感之不可以心也【不得只恁地看過更畱心】○天地之間只有一个感與應而巳更有甚事○窮神知化化之妙者神也○易聖人所以立道窮神則無易矣

本義九四居股之上脢之下又當三陽之中心之象鹹之主也心之感物當正而固乃得其理今九四乃以陽居陰爲失其正而不能固故因占設戒以爲能正而固則吉而悔亡若憧憧往來不能正固而累於私感則但其朋類從之不復能及遠矣朱氏附錄問貞吉悔亡易傳云貞者虛中無我之謂本義云貞者正而固不同何也曰熹尋常解經只要依訓詁說字如貞字作正而固子細玩索自有滋味若曉得正而固則虛中無我亦在裏面○問咸九四傳說虛心貞一處全似敬曰蓋嘗有語曰敬心之貞也○系辭解咸九四據爻義看上文說貞吉悔亡貞字甚重程子謂聖人感天下如雨暘寒暑無不通無不應者貞而巳矣所以感人者果貞矣則吉而悔亡蓋天下本無二理果同歸矣何患乎殊果一致矣何患乎百慮所以重言何思何慮也○易咸感處伊川說得未備往來自還他有自然之理惟正靜爲主則吉而悔亡至於憧憧則私意爲主而思慮之所及者朋從所不及者不從矣是以事未至則迎之事已過則將之全掉脫不下今人皆病於無公平之心萬物之來少有私雜焉則防於所偏重○問往來是心中憧憧然往來猶言往來於懷否曰非也下文分明說日往則月來月往則日來寒往則暑來暑往則寒來安得爲心中之往來伊川說微倒了所以致人疑這个只是對日往則月來底說个是自然之往來此憧憧者是加私意不好底往來憧憧只是加一个忙迫底心不能順自然之理猶言助長正心與計獲相似方往時又便要來方來時又便要往只是一个忙○問憧憧往來朋從爾思莫是此感彼應憧憧是添一个心否曰往來固是感應憧憧是一心方欲感他一心又欲他來應如正其義便欲謀其利明其道便欲計其功又如赤子入井之時此心方怵惕要去救他又欲他父母道我好這便是憧憧底意○聖人未嘗不教人思只是不可憧憧這便是私了感應自有个自然底道理何必思他若是義理不可不思○問明道云莫若廓然而大公物來而順應如何曰廓然大公便不是憧憧物來順應便不是朋從爾思此只是比而不周周而不比之意○問伊川解屈伸往來一段以屈伸爲感應屈伸之與感應若不相似何也曰屈則感伸伸則感屈此自然之理也今以鼻息觀之出則必入感出也入則又出感入也故曰感則有應應復爲感所感復有應屈伸非感應而何○凡在天地之間無非感應之理造化與人事皆是感應且如雨暘雨不成只管雨便感得一个暘出來暘不成只管暘暘已是應處又感得雨來是所感復有應所應復爲感寒暑晝夜無非此理至如人夜睡不成只管睡不起至曉須著起來一日運動向晦亦須當息凡一死一生一出一入一往一來一語一黙皆是感應中人之性半善半惡有善則有惡古今天下有一盛必有一衰聖人在上兢兢業業必曰保治及到衰廢自是整頓不起然不成一向如此必有興起時節○父慈則感得子愈孝子孝則感得父愈慈其理亦只一般○問感通曰感是事來感我通是自家受他感處之意○易傳中說過此以往未之或知也之意爲學正如推車子相似才用力推得動了便自轉將去更不費力

象曰貞吉悔亡未感害也憧憧往來未光大也傳貞則吉而悔亡未爲私感所害也系私應則害於感矣憧憧往來以私心相感感之道狹矣故云未光大也

本義感害言不正而感則有害也

九五咸其脢無悔【脢武杯反又音每】

傳九五尊位當以至誠感天下而應二比上若系二而說上則偏私淺狹非人君之道豈能感天下乎脢背肉也與心相背而所不見也言能背其私心感非其所見而說者則得人君感天下之正而無悔也

本義脢背肉在心上而相背不能感物而無私系九五適當其處故取其象而戒占者以能如是則𨿽不能感物而亦可以無悔也

朱氏附錄問程傳曰感非其所見而說者此是任貞一之理則如此曰武王不泄邇不忘逺是其心量該徧故周流如此是此義也

象曰咸其脢志末也

傳戒使背其心而咸脢者爲其存心【一作志】淺末系二而說上感於私欲也

本義志末謂不能感物

上六咸其輔頰舌

傳上陰柔而說體爲說之主又居感之極是其欲感物之極也故不能以至誠感物而發見於口舌之間小人女子之常態也豈能動於人乎不直云口而云輔頰舌亦猶今人謂口過曰唇吻曰頰舌也輔頰舌皆所用以言也

本義輔頰舌皆所以言者而在身之上上六以陰居說之終處感之極感人以言而無其實又兌爲口舌故其象如此凶咎可知

象曰咸其輔頰舌滕口說也【說如字又始銳反】

傳惟至誠爲能感人乃以柔說騰揚於口舌言說豈能感於人乎

本義滕騰通用

朱氏附錄否泰咸恆損益旣濟未濟此八卦首尾皆是一義如咸皆是感動之義之類問咸內卦艮艮止也何以皆說動曰艮𨿽是止然咸有交感之義都是要動所以都說動卦體𨿽是動然才動便不吉動之所以不吉者以其內卦屬艮也○艮咸二卦皆就人身取義皆主靜如艮其趾能止其動便無咎艮其腓腓亦動物故止之不拯其隨是不能拯止其隨限而動也故其心不快限卽腰所在咸其拇自是不合動咸其腓亦是欲隨股而動動則凶不動則吉○咸就人身取象看來便也是有些取象說咸上一畫如人口中三畫有腹背之象下有人腳之象艮就人身取象便也如此上一陽畫有頭之象中二陰有口之象所以艮其輔於五爻見內卦之下亦有足之象又曰咸艮皆以人身爲象但艮卦又差一位

【巽下震上】

傳恆序卦夫婦之道不可以不久也故受之以恆恆久也咸夫婦之道夫婦【一有之道字】終身不【一有可字】變者也故咸之後受之以恆也咸少男在少女之下以男下女是男女交感之義恆長男在長女之上男尊女卑夫婦居室之常道也論交感之情則少爲深切論尊卑之敍則長當謹正故兌艮爲咸而震巽爲恆也男在女上男動於外女順於內人理之常故爲恆也又剛上柔下雷風相與巽而動剛柔相應皆恆之義也

程氏附錄咸恆體用也體用無先後

恆亨無咎利貞利有攸往

傳恆者常久也恆之道可以亨通恆而能亨乃無咎也恆而不可以亨非可恆之道也爲有咎矣如君子之恆於善可恆之道也小人恆於惡失可恆之道也恆所以能亨由貞正也故云利貞夫所謂恆謂可常久之道非守一隅而不知變也故利於有往惟其有往故能恆也一定則不能常矣又常久之道何往不利

本義恆常久也爲卦震剛在上巽柔在下震雷巽風二物相與巽順震動爲巽而動二體六爻陰陽相應四者皆理之常故爲恆其占爲能久於其道則亨而無咎然又必利於守正則乃爲得所常久之道而利有所往也

彖曰恆久也

傳恆者常久之義也

剛上而柔下雷風相與巽而動剛柔皆應恆

傳卦才有此四者成恆之義也剛上而柔下謂幹之初上居於四坤之初【一作四】下居於初剛爻上而柔爻下也二爻易處則成震巽震上巽下亦剛上而柔下也剛處上而柔居下乃恆道也雷風相與雷震則風發二者相須交助其勢故云相與乃其常也巽而動下巽順上震動爲以巽而動天地造化恆久不已者順動而已巽而動常久之道也動而不順豈能常也剛柔皆應【一有恆字】一卦剛柔之爻皆相應剛柔相應理之常也此四者恆之道也卦所以爲恆也

本義以卦體卦象卦徳釋卦名義或以卦變言剛上柔下之義曰恆自丰來剛上居二柔下居也亦通

恆亨無咎利貞久於其道也

傳恆之道可致亨而無過咎但所恆宜得其正失正則非可恆之道也故曰久於其道其道可恆之正道也不恆其徳與恆於不正皆不能亨而有咎也

天地之道恆久而不已也

傳天地之所以不已蓋有恆久之道人能恆於可恆之道則合天地之理也

本義恆固能亨且無咎矣然必利於正乃爲久於其道不正則久非其道矣天地之道所以長久亦以正而已矣

朱氏附錄正便能久天地之道恆久而不已這个只是說久

利有攸往終則有始也

傳天下【一作地】之理未有不動而能恆者也動則終而復始所以恆而不窮凡天地所生之物𨿽山嶽之堅厚未有能不變者也故恆非一定之謂也一定則不能恆矣惟隨時變易乃常道也故云利有攸往明理之如是懼人之泥於常也

本義久於其道終也利有攸往始也動靜相生循環之理然必靜爲主也

朱氏附錄恆非一定之謂故晝則必夜夜而復晝寒則必暑暑而復寒若一定則不能恆也其在人冬日則飲湯夏日則飲水可以仕則仕可以止則止今日道合便從明日不合則去又如孟子辭齊王之金而受薛宋之饋皆隨時變易故可以爲常也○問易傳云恆非一定之謂一定則不能恆矣惟隨時變易乃常道也竊謂有不一定而隨時變易者有一定而不可變易者曰他政是論物理之終始變易所以爲恆而不窮處然所謂不易者亦須有變通乃能不窮如君尊臣卑分固不易然上下不交也不得父子固是親親然所謂命士以上父子皆異宮則又有變焉惟其如此所以爲恆論其體終是常然體之常所以爲用之變用之變所以爲體之常又曰能常而後能變能常而不已所以能變及其變也常亦只在其中伊川卻說變而後能常非是

日月得天而能久照四時變化而能久成聖人久於其道而天下化成觀其所恆而天地萬物之情可見矣

傳此極言常理日月陰陽之精【一有二字】气耳惟其順天之道往來盈縮故能久照而不已得天順天理也四時陰陽之气耳往來變化生成萬物亦以得天故常久不巳聖人以常久之道行之有常而天下化之以成美俗也觀其所恆謂觀日月之久照四時之久成聖人之道所以能常久之理觀此則天地萬物之情理可見矣天地常久之道天下常久之理非知道者孰能識之

本義極言恆久之道

朱氏附錄物各有个情有个人在此決定是有羞惡惻隠是非辭遜之情性只是个物事情卻多般或起或滅然而頭面卻只一般長長恁地這便是觀其所恆而天地萬物之情可見之義乃若其情只是去情上面看

象曰雷風恆君子以立不易方

君子觀雷風相與成恆之象以常久其徳自立於大中常久之道不變易其方所也

初六浚恆貞凶無攸利

傳初居下而四爲正應柔暗之人能守常而不能度勢四震體而陽性以剛居髙志上而不下又爲二三所隔應初之志異乎常矣而初乃求望之深是知常而不知變也浚深之也浚恆謂求恆之深也守常而不度勢求望於上之深堅固守此凶之道也泥常如此無所往而利矣世之責望故素而至悔咎【一作吝】者皆浚恆者也志旣上求之深是不能恆安其處者也柔微而不恆安其處亦致凶之道凡卦之初終淺與深微與盛之地也在下而求深亦不知時矣

本義初與四爲正應理之常也然初居下而在初未可以深有所求四震體而陽性上而不下又爲二三所隔應初之意異乎常矣初之柔暗不能度勢又以陰居巽下爲巽之主其性務入故深以常理求之浚恆之象也占者如此則𨿽正亦凶而無所利矣

象曰浚恆之凶始求深也

傳居恆【一作常】之始而求望於上之深是知常而不知【一無知字】度勢之甚也所以凶陰暗不得恆之冝也程氏附錄或問劉蕡曰浚恆之凶始求深也曰然則冝如何曰尺蠖之屈以求伸也疎逖小臣一旦欲以新聞舊難矣

九二悔亡

傳在恆之義居得其正則常道也九陽爻居陰位非常理也處非其常本當有悔而九二以中徳而應於五五復居中以中而應中其處與動皆得中也是能恆久於中也能恆久【一無久字】於中則不失正矣中重於正中則正矣正不必中也九二以剛中之徳而應於中徳之勝也足以亡其悔矣人能識重輕之勢則可以言易矣

本義以陽居陰本當有悔以其久中故得亡也朱氏附錄問伊川雲中無不正正未必中如何曰如君子而時中則是中無不正若君子有時乎不中卽正未必中蓋正是骨子好了而所作事有未恰好處故未必中也○中重於正正不必中一件物事自以爲正卻有不中在且如饑渴飲食是正若過些子便非中節中節處乃中也責善正也父子之間不責善

象曰九二悔亡能久中也

傳所以得悔亡者由其能恆久於中也人能恆久於中豈止亡其悔徳之善也

九三不恆其徳或承之羞貞吝

傳三陽爻居陽位處得其位是其常處也乃志從於上六不惟陰陽相應風復從雷於恆處而不處不恆之人也其徳不恆則羞辱或承之矣或承之謂有時而至也貞吝固守不恆以爲恆豈不可羞吝乎

本義位𨿽得正然過剛不中志從於上不能久於其所故爲不恆其徳或承之羞之象或者不知其何人之辭承奉也言人皆得奉而進之不知其所自來也貞吝者正而不恆爲可羞吝申戒占者之辭

象曰不恆其徳無所容也

傳人旣無常何所容處當處之地旣不能恆處非其據豈能恆哉是不恆之人無所容處其身也

九四田無禽

傳以陽居陰處非其位處非其所𨿽常何益人之所爲得其道則久而成功不得其道則𨿽久何益故以田爲諭言九之居四𨿽使恆久如田獵而無禽獸之獲謂徒用力而無功也

本義以陽居陰久非其位故爲此象占者田無所獲而凡事亦不得其所求也

象曰久非其位安得禽也

傳處非其位𨿽久何所得乎以田爲諭故云安得禽也

六五恆其徳貞婦人吉夫子凶

傳五應於二以陰柔而應陽剛居中而所應又中陰柔之正也故恆久其徳則爲貞也【一則字在其字上】夫以順從爲恆者婦人之道在婦人則爲貞故吉若丈夫而以順從於人爲恆則失其剛陽之正乃凶也五君位而不以君道言者如六五之義在丈夫猶凶況【一作豈】人君之道乎在他卦六居君位而應剛未爲失也在恆故不可耳君道豈可以柔順爲恆也

本義以柔中而應剛中常久不易正而固矣然乃婦人之道非夫子之冝也故其象占如此

象曰婦人貞吉從一而終也夫子制義從婦凶也傳如五之從二在婦人則爲正而吉婦人以從爲正以順爲徳當終守於從一夫子則以義制者也從婦人之道則爲凶也

上六振恆凶

傳六居恆之極在震之終恆極則不常震終則動極以陰居上非其安防又陰柔不能堅固其守皆不常之義也故爲振恆以振爲恆也振者動之速也如振衣如振書抖擻運動之意在上而其動無節以此爲恆其凶宜矣

本義振者動之速也上六居恆之極處震之終恆極則不常震終則過動又陰柔不能固守居上非其所安故有振恆之象而其占則凶也

象曰振恆在上大無功也

傳居上之道必有恆徳乃能有功若躁動不常豈能有所成乎居上而不恆其凶甚矣象又言其不能有所成立故曰大無功也

朱氏附錄大抵看易須是曉得象占分明所謂吉凶者非爻之能爲吉凶爻有此象而占者視其徳而有吉凶耳且如六五有恆其徳貞之象占者若婦人則吉夫子則凶不是旣爲婦人又爲夫子只是有恆其徳貞之象而以占者之徳爲吉凶耳又如九三不恆其徳非是九三能不恆其徳乃九三有此象耳占者遇此𨿽正亦吝若占者能常其徳則無羞吝又如恆卦恆固能亨而無咎然必占者能久於其道方亨而無咎

【艮下乾上】

傳遁序卦恆者久也物不可以久居其所故受之以遁遁者退也夫久則有去相須之理也遁所以繼恆也遁退也避也去之之謂也爲卦天下有山天在上之物陽性上進山髙起之物形𨿽髙起體乃止物有上陵之象而止不進天乃上進而去之下陵而上去是相違遁故爲遁去之義二陰生於下陰長將盛陽消而退小人漸盛君子退而避之【一作避而去之】故爲遁也

遁亨小利貞

傳遁者陰長陽消君子遁藏之時也君子退藏以伸其道道不屈則爲亨故遁所以有亨也在事亦有由遁避而亨者𨿽小人道長之時君子知幾退避固善也然事有不齊與時消息無必同也陰柔方長而未至於甚盛君子尙有遲遲致力之道不可大貞而尙利小貞也

本義遁退避也爲卦二陰浸長陽當退避故爲遁六月之卦也陽𨿽當遁然九五當位而下有六二之應若猶可以有爲但二陰浸長於下則其勢不可以不遁故其占爲君子能遁則身𨿽退而道亨小人則利於守正不可以浸長之故而遂侵迫於陽也小謂陰柔小人也此卦之占與否之初二兩爻相類

朱氏附錄問遁小利貞本義謂小人也按易中小字未有以爲小人者如小利有攸往與小貞吉之類皆大小之小耳未知此義如何曰經文固無此例然以彖傳推之則是指小人而言今當且依經而存傳耳

彖曰遁亨遁而亨也

傳小人道長之時君子遁退乃其道之亨也君子遁藏所以伸道也此言處遁之道自剛當位而應以下則論時與卦才尙有可爲之理也

剛當位而應與時行也

傳𨿽遁之時君子處之未有必遁之義五以剛陽之徳處中正之位又下與六二以中正相應𨿽陰長之時如卦之才尙當隨時消息茍可以致其力無不至誠自盡以扶持其道未必於遁【一作退】藏而不爲故曰與時行也

本義以九五一爻釋亨義

朱氏附錄問遁而亨也分明是說能遁便亨下面更說剛當位而應與時行也是何如曰此所以遁而亨也陰方微爲他剛當位而應所以能知時而遁是能與時行不然便是與時背

小利貞浸而長也遁之時義大矣哉【長丁丈反】

傳當陰長之時不可大貞而尙小利貞者蓋陰長必以浸漸未能遽盛君子尙可小貞其道所謂小利貞扶持使未遂亡也遁者陰之始長君子知微故當深戒而聖人之意未便【一作使】遽巳也故有與時行小利貞之教聖賢之於天下𨿽知道之將廢豈肯坐視其亂而不救必區區致力於未極之間彊此之衰艱彼之進圖其蹔安茍得爲之孔孟之所屑爲也王允謝安之於漢晉是也若有可變之道可亨之理更不假言也此處遁時之道也故聖人贊其時義大矣哉或久或速其義皆大也本義小利貞浸而長也以下二陰釋小利貞遁之時義大矣哉陰方浸長處之爲難故其時義爲尢大也

朱氏附錄問小利貞浸而長也是見其浸長故設戒令其貞正且以寛君子之患然亦是他之福曰是如此與否初二兩爻義相似○若如程傳所言則於剛當位而應與時行也之下當云止而健陰進而長故小利貞今但言小利貞浸而長也而不言陰進而長則小指陰小之小可知況當遁去之時事勢已有不容止之者程說𨿽善而有不通矣○伊川說小利貞云尙可以有爲陰已浸長如何可以有爲所說王允謝安之於漢晉恐也不然允是算殺了董卓謝安是乘王惇之老病皆是他衰微時節不是浸長之時也兼他是大臣亦如何去此爲在下位有爲之兆者則可以去大臣任國安危君在與在君亡與亡如何去

象曰天下有山遁君子以逺小人不惡而嚴【逺袁萬反】傳天下有山山下【一作上】起而乃止天上進而相違是遁避之象也君子觀其象以避逺乎小人逺小人之道若以惡聲厲色適足以致其怨忿惟在乎矜莊威嚴使知敬畏則自然逺矣

本義天體無窮山髙有限遁之象也嚴者君子自守之常而小人自不能近

朱氏附錄問遁卦遁字𨿽是逃隱大抵亦取逺去之意天上山下相去甚遼絕象之以君子逺小人則君子如天小人如山相絕之義須如此方得所以六爻在上而漸逺者愈善也曰恁地推亦好此六爻皆是君子之事也

初六遁尾厲勿用有攸往

傳他卦以下爲初遁者往遁也在前者先進故初乃爲尾尾在後之物也遁而在後不及者也是以危也初以柔處微旣巳後矣不可往也往則危矣微者易於晦藏往旣可危不若不往之無災也本義遁而在後尾之象危之道也占者不可以有所往但晦處靜俟可免災耳

朱氏附錄程傳作不可往謂不可去也言遁已後矣不可往往則危往旣危不若不往之爲無災熹竊以爲不然遁而在後尾也旣巳危矣豈可更不往乎若作占辭看尢分明

象曰遁尾之厲不往何災也

傳見幾先遁固爲善也遁而爲尾危之道也往旣有危不若不往而晦藏可免於災處微故也古人處微下隱亂世而不去者多矣

六二執之用黃牛之革莫之勝說【勝升證反又音升說如字又吐活反】傳二與五爲正應𨿽在相違遁之時二中正順應於五五以中正親合於二其交自固黃中色牛順物革堅固之物二五以中正順道相與其固如執系之以牛革也莫之勝說謂其交之固不可勝言也在遁之時故極言之

本義以中順自守人莫能解必遁之志也占者固守亦當如是

朱氏附錄此言象而占在其中六二亦有此徳也說吐活反

象曰執用黃牛固志也

傳上下以中順之道相固結其心志甚【一作其】堅如執之以牛革也

九三系遁有疾厲畜臣妾吉

傳陽志說陰三與二切比系乎二者也遁貴速而逺有所系累則安能速且逺也害於遁矣故爲有疾也遁而不速是以危也臣妾小人女子懷恩而不知義親愛之則忠其上系戀之私恩懷小人女子之道也故以畜養臣妾則得其心爲吉也然君子之待小人亦不如是也三與二非正應以暱比相親非待君子之道若以正則𨿽系不得爲有疾蜀先主之不忍棄士民是也𨿽危爲無咎矣本義下比二陰當遁而有所系之象有疾而危之道也然以畜臣妾則吉蓋君子之於小人惟臣妾則不必其賢而可畜耳故其占如此

朱氏附錄問曰系戀之私防懷小人女子之道也故以畜養臣妾則得其心爲吉也小人女子近之則不遜逺之則怨若專以私恩懷之未必不有悔吝而此爻以爲吉何邪曰此爻不可大事但可畜臣妾耳禦下而有以懷之未爲失正但恐所以懷之者失其正耳○問傳言待臣妾之道君子之待小人亦不如是如何曰君子小人更不可相對更不可與相接若臣妾是終日在自家腳手頭若無以系之則望望然去矣

象曰系遁之厲有疾憊也畜臣妾吉不可大事也傳遁而有系累必以困憊致危其有疾乃憊也蓋力亦不足矣以此暱愛之心畜養臣妾則吉豈可以當大事乎

九四好遁君子吉小人否【好呼報反否音鄙又方有反】

傳四與初爲正應是所好愛者也君子𨿽有所好愛義茍當遁則去而不疑所謂克巳復禮以道制欲是以吉也小人則不能以義處暱於所好牽於所私至於防辱其身而不能已故在小人則否也否不善也四幹體能剛斷者聖人以其處陰而有系故設小人之戒恐其失於正也

本義下應初六而幹體剛健有所好而能絕之以遁之象也惟自克之君子能之而小人不能故占者君子則吉而小人否也

象曰君子好遁小人否也

傳君子𨿽有好而能遁不失於義小人則不能勝其私意而至於不善也

九五嘉遁貞吉

傳九五中正遁之嘉美者也處得中正之道時止時行乃所謂嘉美也故爲貞正而吉九五非無系應然與二皆以中正自處是其心志及乎動止莫非中正而無私系之失所以爲嘉也在彖則防言遁時故云與時行小利貞尙有濟遁之意於爻至五遁將極矣故惟以中正處遁言之遁【一無遁字】非人君之事故不主君位言然人君之所避逺乃遁也亦在中正而巳

本義剛陽中正下應六二亦柔順而中正遁之嘉美者也占者如是而正則吉矣

朱氏附錄問九五嘉遁以陽剛中正漸向遁極故爲嘉美未是極處故戒以貞正則吉曰是如此便是剛當位而應處是去得恰好時節小人亦未嫌自家只是自家合去莫見小人不嫌卻與相接而不去便是不好所以戒約他貞正

象曰嘉遁貞吉以正志也

傳志正則動必由正所以爲遁之嘉也居中得正而應中正是其志正也所以爲吉人之遁也正者惟在正其志而巳矣

上九肥遁無不利

傳肥者充大寛裕之意遁者惟飄然逺逝無所系滯之爲善上九幹體剛斷在卦之外矣又下無所系是遁之逺而無累可謂寛綽有餘裕也遁者窮困之時也善處則爲肥矣其遁如此何所不利本義以剛陽居卦外下無系應遁之逺而處之裕者也故其象占如此肥者寛裕自得之意

象曰肥遁無不利無所疑也

傳其遁之逺無所疑滯也蓋在外則巳逺無應則無累故爲剛決無疑也

【乾下震上】

傳大壯序卦遁者退也物不可以終遁故受之以大壯遁爲違去之義壯爲進盛之義遁者陰長而陽遁也大壯陽之壯盛也衰則必盛消息【一作長】相須故旣遁則必壯大壯所以次遁也爲卦震上干下乾剛而震動以剛而動大壯之義也剛陽大也陽長巳過中矣大者壯盛也又雷之威震而在天上亦大壯之義也

大壯利貞

傳大壯之道利於貞正也大壯而不得其正彊猛之爲耳非君子之道壯盛也

本義大謂陽也四陽盛長故爲大壯二月之卦也陽壯則占者吉亨不假言但利在正固而巳

彖曰大壯大者壯也剛以動故壯

傳所以名大壯者謂大者壯也陰爲小陽爲大陽長巳盛是大者壯也下剛而上動以干之至剛而動故爲大壯爲大者壯與壯之大也

本義釋卦名義以卦體言則陽長過中大者壯也以卦徳言則乾剛震動所以壯也

大壯利貞大者正也正大而天地之情可見矣大者旣壯則利於貞正正而大者道也極正大之理則天地之情可見矣天地之道常久而不巳者至大至正也正大之理學者黙識心通可也不云大正而云正大恐疑爲一事也

本義釋利貞之義而極言之

朱氏附錄大壯利貞是利於正也所以大者以其正也旣正且大則天地之情不過於正大

象曰雷在天上大壯君子以非禮弗履

傳雷震於天上大而壯也君子觀大壯之象以行其壯君子之大壯者莫若克巳復禮古人云自勝之謂彊中庸於和而不流中立而不倚皆曰彊哉矯赴湯火蹈白刃武夫之勇可能也至於克巳復禮則非君子之大壯不可能也故云君子以非禮弗履本義自勝者彊

朱氏附錄問雷在天上大壯君子以非禮弗履伊川以爲自勝之謂彊又引中庸彊哉矯爲證其義是否曰固是雷在天上是甚生威嚴人之克巳能如雷在天上則威嚴果決以去其惡而必於爲善若半上落下則不濟事何以爲君子須是如雷在天上方能克去非禮

初九壯於趾徵凶有孚

傳初陽剛幹體而處下壯於進者也在下而用壯壯於趾也趾在下而進動之物九在下用壯而不得其中夫以剛處壯𨿽居上猶不可行況在下乎故徵則其凶有孚孚信也謂以壯往則得凶可必也本義趾在下而進動之物也剛陽處下而當壯時壯於進者也故有此象居下而壯於進其凶必矣故其占又如此

象曰壯於趾其孚窮也

傳在最下而用壯以行可必信其窮困而凶也本義言必窮困

九二貞吉

傳二𨿽以陽剛當大壯之時然居柔而處中是剛柔得中不過於壯得貞正而吉也或曰貞非以九居二爲戒乎曰易取所勝爲義以陽剛健體當大壯之時處得中道無不正也在四則有不正之戒人能識時義之輕重則可以學易矣

本義以陽居陰巳不得其正矣然所處得中則猶可因以不失其正故戒占者使因中以求正然後可以得吉也

象曰九二貞吉以中也

傳所以貞正而吉者以其得中道也中則不失正況陽剛【一有壯也】而幹體乎

九三小人用壯君子用罔貞厲羝羊觸藩羸其角【羝音低羸律悲反下同】

傳九三以剛居陽而處壯又當幹體之終壯之極者也極壯如此在小人則爲用壯在君子則爲用罔小人尙力故用其壯勇君子志剛故用罔罔無也猶云蔑也以其至剛蔑視於事而無所忌憚也君子小人以地言如君子有勇而無義爲亂剛柔得中則不折不屈施於天下而無不冝茍剛之太過則無和順之徳多傷莫與貞固守此則危道也凡物莫不用其壯齒者齧角者觸蹄者踶羊壯於首羝爲喜觸故取爲象羊喜觸藩籬以藩籬當其前也蓋所當必觸喜用壯如此必羸困其角矣猶人尙剛壯所當必用必至摧困也三壯甚如此而不至凶何也曰如三之爲其往足以致凶而方言其危故未及於凶也凡可以致凶而未至者則曰厲也

本義過剛不中當壯之時是小人用壯而君子則用罔也罔無也視有如無君子之過於勇者也如此則𨿽正亦危矣羝羊剛壯喜觸之物藩籬也羸困也貞厲之占其象如此

象曰小人用壯君子罔也

傳在小人則爲用其彊壯之力在君子則爲用罔志气剛彊蔑視於事靡所顧憚也

本義小人以壯敗君子以罔困

九四貞吉悔亡藩決不羸壯於大輿之輹【輹音福本又作輻】傳四陽剛長盛壯已過中壯之甚也然居四爲不正方君子道長之時豈可有不正也故戒以貞則吉而悔亡蓋方道長之時小失則害亨進之勢是有悔也若在他卦重剛而居柔未必不爲善也大過是也藩所以限隔也藩籬決開不復羸困其壯也髙大之車輪輹彊壯其行之利可知故云壯於大輿之輹輹輪之要處也車之敗常在折輹輹壯則車彊矣云壯於輹謂壯於進也輹與輻同本義貞吉悔亡與咸九四同占藩決不羸承上文而言也決開也三前有四猶有藩焉四前二陰則藩決矣壯於大輿之輹亦可進之象也以陽居陰不極其剛故其象如此

朱氏附錄此卦如九二貞吉只是自守而不進九四藩決不羸壯於大輿之輹卻是有可進之象此卦爻之好者蓋以陽居陰不極其剛而前遇二陰有藩決之象所以爲進非如九二前有三四二陽隔之不得進也

象曰藩決不羸尙往也

傳剛陽之長必至於極四𨿽已盛然其往未止也以至盛之陽用壯而進故莫有當之藩決開而不羸困其力也尙往其進不巳也

六五喪羊於易無悔【喪息浪反易以防反一作疆埸之埸象同】

傳羊羣行而喜觸以象諸陽並進四陽方長而並進五以柔居上若以力制則難勝而有悔惟和易以待之則羣陽無所用其剛是喪其壯於和易也如此則可以無悔五以位言則正以徳言則中故能用和易之道使羣陽𨿽壯無所用也

本義卦體似兌有羊象焉外柔而內剛者也獨六五以柔居中不能抵觸𨿽失其壯然亦無所悔矣故其象占如此易容易之意言忽然不覺其亡也或作疆埸之埸亦通漢食貨志埸作易

朱氏附錄喪羊於易不若作疆埸之易漢食貨志疆埸之埸正作易蓋後面有喪羊於易亦同此義今本義所注只是從前所說如此只且仍舊耳

象曰喪羊於易位不當也

傳所以必用柔和者以陰柔居尊位故也若以陽剛中正得【一作居】尊位則下無壯矣以六五位不當也故設喪羊於易之義然大率治壯不可用剛夫君臣上下之勢不相侔也茍君之權足以制乎下則𨿽有彊壯跋扈之人不足謂之壯也必人君之勢有所不足然後謂之治壯故治壯之道不可以剛也

上六羝羊觸藩不能退不能遂無攸利艱則吉

傳羝羊但取其用【一無用字】壯故陰爻亦稱之六以陰處震終而當壯極其過可知如羝羊之觸藩籬進則礙身退則妨角進退皆不可也才本陰柔故不能勝已以就義是不能退也陰柔之人𨿽極用壯之心然必不能終其壯有摧必縮是不能遂也其所爲如此無所往而利也陰柔處壯不能固其守若遇艱困必失其壯失其壯則反得【一有其字】柔弱之分矣是艱則得吉也用壯則不利知艱而處柔則吉也居壯之終有變之義也

本義壯終動極故觸藩而不能退然其質本柔故又不能遂其進也其象如此其占可知然猶幸其不剛故能艱以處則尙可以得吉也

朱氏附錄上六取諭甚巧蓋壯終動極無可去處如羝羊之角掛於藩上不能退遂然艱則吉者畢竟有可進之理但必艱始吉耳○問傳以艱字爲遇艱困則失其壯而得柔弱之分故吉竊意不能退遂而無所利則是已艱困矣而又曰遇艱何也恐此艱字只作艱難其事而不敢求進不巳則吉如大畜九三利艱貞之艱說如何曰當如大畜之例

象曰不能退不能遂不詳也艱則吉咎不長也傳非其處而處故進退不能是其自處之不詳愼也艱則吉柔遇艱難又居壯終自當變矣變則得其分過咎不長乃吉也

朱氏附錄問大壯本好爻中取卻不好何故曰大壯便是過了才過便不好○此卦多說羊是兌之屬季通曰這个是夾注防兌卦兩畫當一畫

【坤下離上】

傳晉序卦物不可以終壯故受之以晉晉者進也物無壯而終止之理旣盛壯則必進晉所以繼大壯也爲卦離在坤上明出地上也日出於地升而益明故爲晉晉進而光明盛大之意【一作義】也凡物漸盛爲進故彖云晉進也卦有有徳者有無徳者隨其冝也乾坤之外云元亨者固有也云利貞者所不足而可以有功也有不同者革漸是也隨卦可見晉之盛而無徳者無用有也晉之明盛故更不言亨順乎大明無用戒正也

朱氏附錄問晉傳曰晉之盛而無徳者無用有也然大有可謂盛矣而有卦徳不知如何曰元亨利貞本非四徳但爲大亨而利於正之占耳乾卦之彖傳文言乃借爲四徳在他卦尢不當以徳論也

晉康侯用錫馬蕃庶晝日三接【蕃音煩三息暫反彖同】

傳晉爲進盛之時大明在上而下體順附諸侯承王之象也故爲康侯康侯者治安之侯也上之大明而能同徳以順附治安之侯也故受其寵數錫之馬眾多也車馬重賜也蕃庶眾多也不惟錫與之厚又見親禮晝日之中至於三接言寵遇之至也晉進盛之時上明下順君臣相得在上而言則進於明盛在臣而言則進升髙顯受其光寵也本義晉進也康侯安國之侯也錫馬蕃庶晝日三接言多受大賜而顯被親禮也蓋其爲卦上離下坤有日出地上之象順而麗乎大明之徳又其變自觀而來爲六四之柔進而上行以至於五占者有是三者則亦當有是寵也

朱氏附錄用錫馬之用只是个虛字說他得這个物事○晝日是上卦離也晝日爲之是此意

彖曰晉進也明出地上順而麗乎大明柔進而上行是以康侯用錫馬蕃庶晝日三接也【上時掌反凡上行並同】傳晉進也明進而盛也明出於地益進而盛故爲晉所以不謂之進者進爲前進不能包明盛之義明出地上離在坤上也坤麗於離以順麗於大明順徳之臣上附於大明之君也柔進而上行凡卦離在上者柔居君位多雲柔進而上行噬嗑睽鼎是也六五以柔居君位明而順麗爲能待下寵遇親密之義是以爲康侯用錫馬蕃庶晝日三接也大明之君安天下者也諸侯能順附天子之明徳是康民安國之侯也故謂之康侯是以享寵錫而見親禮晝日之間三接見於天子也不曰公卿而曰侯天子治於上者也諸侯治於下者也在下而順附於大明之君諸侯之象也

本義晉進也釋卦名義明出地上順而麗乎大明柔進而上行是以康侯用錫馬蕃庶晝日三接也以卦象卦徳卦變釋卦辭

象曰明出地上晉君子以自昭明徳

傳昭明之也傳曰昭徳塞違昭其度也君子觀明出地上而益明盛之象而以自昭其明徳去蔽致知昭明徳於已也明明徳於天下昭明徳於外也明明徳在已故云自昭

本義昭明之也

初六晉如摧如貞吉罔孚裕無咎

傳初居晉之下進之始也晉如升進也摧如抑退也於始進而言遂其進不遂其進惟得正則吉也罔孚者在下而始進豈遽能深見信於上茍上未見信則當安中自守雍容寛裕無急於求上之信也茍欲信之心切非汲汲以失其守則悻悻以傷於義矣皆有咎也故裕則無咎君子處進退之道也

本義以陰居下應不中正欲進見摧之象占者如是而能守正則吉設不爲人所信亦當處以寛裕則無咎也

朱氏附錄罔孚裕無咎又是解上兩句恐貞吉說不明故又曉之

象曰晉如摧如獨行正也裕無咎未受命也

傳無進無抑惟獨行正道也寛裕則無咎者始欲進而未當位故也君子之於進退或遲或速惟義所當未嘗不裕也聖人恐後之人不達寛裕之義居位者廢職失守以爲裕故特云初六裕則無咎者始進未受命當職任故也若有官守不信於上而失其職一日不可居也然事非一防久速惟時亦容有爲之兆者

本義初居下位未有官守之命

六二晉如愁如貞吉受玆介福於其王母

傳六二在下上無應援以中正柔和【一作順】之徳非彊於進者也故於進爲可憂愁謂其進之難也然守其貞正則當得吉故云晉如愁如貞吉王母祖母也謂陰之至尊者指六五也二以中正之道自守𨿽上無應援不能自進然其中正之徳久而必彰上之人自當求之蓋六五大明之君與之同徳必當求之加之寵祿受介福於王母也介大也本義六二中正上無應援故欲進而愁占者如是而能守正則吉而受福於王母也王母指六五蓋享先妣之吉占而凡以陰居尊者皆其類也朱氏附錄問王母指六五以爲享先妣之吉占何也曰恐是如此蓋周禮有享先妣之禮○摧如愁如易中少有此字疑此爻必有此象但今不可曉耳

象曰受玆介福以中正也

傳受玆介福以中正之道也人能守中正之道久而必亨況大明在上而同徳必受大福也

六三眾允悔亡

傳以六居三不得中正冝有悔咎【一作吝】而三在順體之上順之極者也三陰皆順上者也是三之順上與眾同志眾所允從其悔所以亡也有順上向明之志而眾允從之何所不利或曰不由中正而與眾同得爲善乎曰眾所允者必至當也況順上之大明豈有不善也是以悔亡蓋亡其不中正之失矣古人曰謀從眾則合天心

本義三不中正冝有悔者以其與下二陰皆欲上進是以爲眾所信而悔亡也

朱氏附錄眾允象也悔亡占也○或問晉六三如何見得爲眾所信處曰晉之時二陰皆欲上進三處地較近故二陰從之以進○傳曰或曰不由中正而與眾同得爲善乎曰眾所允者必至當也竊謂世固有不義而得眾如齊之陳氏魯之季氏者矣顧可以爲善乎

象曰眾允之志上行也

傳上行上順麗於大明也上從大明之君眾志之所同也

九四晉如鼫鼠貞厲【鼫音石】

傳以九居四非其位也非其位而居之貪據其位者也貪處髙位旣非所安而又與上同徳順麗於上三陰皆在已下勢必上進故其心畏忌之貪而畏人者鼫鼠也故云晉如鼫鼠貪於非據而存畏忌之心貞固守此其危可知言貞厲者開有攺之道也

本義不中不正以竊髙位貪而畏人蓋危道也故爲鼫鼠之象占者如是𨿽正亦危

象曰鼫鼠貞厲位不當也

傳賢者以正徳冝在髙位不正而處髙位則爲非據貪而懼失則畏人固處其地危可知也

六五悔亡失得勿卹往吉無不利

傳六以柔居尊位本當有悔以大明而下皆順附故其悔得亡也下旣同徳順附當推誠委任盡眾人之才通天下之志勿復自任其明卹其失得如此而往則吉而無不利也六五大明之主不患其不能明照患其用明之過至於察察失委任之道故戒以失得勿卹也夫私意偏任不察則有蔽盡天下之公豈當【一作得】復用【一有其字】私察也

本義以陰居陽冝有悔矣以大明在上而下皆順從故占者得之則其悔亡又一切去其計功謀利之心則往吉而無不利也然亦必有其徳乃應其占耳

朱氏附錄此卦六爻無如此爻吉○問伊川失得勿卹之說曰便是伊川說得太深據此爻只是占者占得此爻則不必卹其失得而自亦無所不利耳如何說道人君旣得同徳之人而委任之不復卹其失得如此則蕩然無復是非而天下之事亂矣𨿽以堯舜之聖臯夔益稷之賢猶云屢省乃成如何在上者一切不管而任其所爲豈有此理且彼所爲旣失矣爲上者如何不卹得聖人無此等說話聖人所說卦爻只是略略說過以爲人當著此爻則大勢已好𨿽有所失得亦不必慮而自無所不利也久之又云失得勿卹只是自家自作教是莫管他得失如雲人發解做官這个卻必不得只得盡其所當爲者而巳如仁人正其誼不謀其利明其道不計其功相似

象曰失得勿卹往有慶也

傳以大明之徳得下之附推誠委任則可以成天下之大功是往而有福慶也

上九晉其角維用伐邑厲吉無咎貞吝

傳角剛而居上之物上九以剛居卦之極故取角爲象以陽居上剛之極也在晉之上進之極也剛極則有彊猛之過進極則有躁急之失以剛而極於進失中之甚也無所用而可維獨用於伐邑則𨿽厲而吉且無咎也伐四方者治外也伐其居邑者治內也言伐邑謂內自治也人之自治剛極則守道愈固進極則遷善愈速如上九者以之自治則𨿽傷於厲而吉且無咎也嚴厲非安和之道而於自治則有功也復云貞吝以盡其義極於剛進𨿽自治有功然非中和之徳故於貞正之道爲可吝也不失中正爲貞

本義角剛而居上上九剛進之極有其象矣占者得之而以伐其私邑則𨿽危而吉且無咎然以極剛治小邑𨿽得其正亦可吝矣

朱氏附錄問本義作伐其私邑程傳以爲自治如何曰便是程傳多不肯說實事皆以爲取諭伐邑如墮費墮郈之類是也大抵今人說易多是見易中有此一語便以爲通體事當如此不知當其時節地頭其人所占得者其象如何若果如今人所說則易之說有窮矣○問晉上九剛進之極以伐私邑安能吉而無咎曰以其剛故可伐邑若不剛則不能伐邑矣但易中言伐邑皆是用之於小若伐國則其用大矣【如髙宗伐方三年之】維用伐邑則不可用之於大可知𨿽用以伐邑然亦必能自危厲乃可以吉而無咎過剛而能危厲則不至於過矣【此說厲字與本義不同然義亦可通不敢刪去】

象曰維用伐邑道未光也

傳維用伐邑旣得吉而無咎復云貞吝者其道未光大也以正理言之猶可吝也夫道旣光大則無不中正安有過也今以過剛自治𨿽有功矣然其道未光大故亦可吝聖人言盡善之道

朱氏附錄易是虛設不可以實迹論若以卦象言之則順而麗乎大明自不應有不善也

【離下坤上】

傳明夷序卦晉者進也進必有所傷故受之以明夷夷者傷也夫進之【一作而】不巳必有所傷理自然也明夷所以次晉也爲卦坤上離下明入地中也反晉成明夷故義與晉正相反晉者明盛之卦明君在上羣賢並進之時也明夷昏暗之卦暗君在上明者見傷之時也日入於地中明傷而昬暗也故爲明夷

明夷利艱貞

傳君子當明夷之時利在知艱難而不失其貞正也在昏暗艱難之時而能不失其正所以爲明【一有爲字】君子也

本義夷傷也爲卦下離上坤日入地中明而見傷之象故爲明夷又其上六爲暗之主六五近之故占者利於艱難以守正而自晦其明也

曰明入地中明夷內文明而外柔順以蒙大難文王以之【難乃旦反下同】

傳明入於地其明滅也故爲明夷內卦離離者文明之象外卦坤坤者柔順之象爲人內有文明之徳而外能柔順也昔者文王如是故曰文王以之當紂之昬暗乃明夷之時而文王內有文明之徳外柔順以事紂蒙犯大難而內不失其明聖而外足以逺禍患【一作害】此文王所用之道也故曰文王以之

本義明入地中明夷以卦象釋卦名內文明而外柔順以蒙大難文王以之以卦徳釋卦義蒙大難謂遭紂之亂而見囚也

利艱貞晦其明也內難而能正其志箕子以之傳明夷之時利於處艱戹而不失其貞正謂能晦藏其明也不晦其明則被禍患不守其正則非賢明箕子當紂之時身處其國內切近其難故云內難然箕子能【一無能字】藏晦其明而自守其正志箕子所用之道也故曰箕子以之

本義以六五一爻之義釋卦辭內難謂爲紂近親在其國內如六五之近於上六也

朱氏附錄文王箕子大防皆是晦其明然文王之外柔順是本分自然做底箕子晦其明又云艱是他佯狂防意思便是艱難防气象○箕子比干都是一樣心箕子偶然不衝著紂之怒自不殺他然他見比干恁地死若更死諫無益於國徒使人君有殺諫臣之名就他處此最難微子去卻易比干一向諫死又卻索性箕子在半上落下最是難處被他監系在裏不免佯狂所以易中特說箕子之明夷可見其難處故曰利艱貞晦其明也內難而能正其志箕子以之他外𨿽狂心則定也

象曰明入地中明夷君子以蒞眾用晦而明

傳明所以照君子無所不照然用明之過則傷於察太察則盡事而無含宏之度故君子觀明入地中之象於蒞眾也不極其明察而用晦然後能容物和眾眾親而安是用晦乃所以爲明也若自任其明無所不察則巳不勝其忿疾而無寛厚含容【一作宏】之徳人情睽疑而不安失蒞眾之道適所以爲不明也古之聖人設前旒屛樹者不欲明之盡乎隱也

朱氏附錄地象晦日象明則是不察察若晦而不明則晦得沒理防了故外晦而內必明乃好

初九明夷於飛垂其翼君子於行三日不食有攸往主人有言

傳初九明體而居明夷之初見傷之始也九陽明上升者也故取飛象昬暗在上傷陽之明使不得上進是於飛而傷其翼也翼見傷故垂朶凡小人之害君子害其所以行者君子於行三日不食君子明照見事之微𨿽始有見傷之端未顯也君子則能見之矣故行去避之君子於行謂去其祿位而退藏也三日不食言困窮之極也事未顯而處甚艱非見幾之明不能也夫知幾者君子之獨見非眾人所能識也故明夷之始其見傷未顯而去之則世俗孰不疑怪故有所往適則主人有言也然君子不以世俗之見怪而遲疑其行也若俟眾人盡識則傷巳及而不能去矣此薛方所以爲明而揚雄所以不其去也或曰傷至於垂翼傷巳明矣何得眾人猶未識也曰初傷之始也云垂其翼謂傷其所以飛爾其事則未顯也君子見幾故亟去之世俗之人未能見也故異而非之如穆生之去楚申公白公且非之況世俗之人乎但譏其責小禮而不知穆生之去避胥靡之禍也當其言曰不去楚人將鉗我於市𨿽二儒者亦以爲過甚之言也又如袁閎於黨事未起之前名徳之士方鋒起而獨潛身土室故人以爲狂生卒免黨錮之禍所往而人有言胡足怪也

本義飛而垂翼見傷之象占者行而不食所如不合時義當然不得而避也

象曰君子於行義不食也

傳君子遁藏而困窮義當然也惟義之當然故安處而無悶𨿽不食可也

本義惟義所在不食可也

六二明夷夷於左股用拯馬壯吉

傳六二以至明之才得中正而體順順時自處處之至善也𨿽君子自處之善然當陰闇小人傷明之時亦不免爲其所傷但君子自處有道故不能深相傷害終能違避之爾足者所以行也股在脛足之上於行之用爲不甚切左又非便用者手足之用以右爲便惟蹶張用左蓋右立爲本也夷於左股謂傷害其行而不甚切也𨿽然亦必自免有道拯用【一作其】壯健之馬則免之速而吉也君子爲陰闇所傷其自處有道故其傷不甚自拯有道故免之疾用拯之道不壯則被傷深矣故云馬壯則吉也二以明居陰闇之下所謂吉者得免傷害而已非謂可以有爲於斯時也

本義傷而未切救之速則免矣故其象占如此朱氏附錄問明夷初二二爻不取爻義曰初爻所傷地逺故𨿽傷而尙能飛問初爻比二爻卻似二爻傷得淺初爻傷得深曰非也初尙能飛但垂翼耳

象曰六二之吉順以則也

傳六二之得吉者以其順處而有法則也則謂中正之道能順而得中正所以處明傷之時而能保其吉也

九三明夷於南狩得其大首不可疾貞

傳九三離之上明之極也又處剛而進上六坤之上暗之極也至明居下而爲下之上至暗在上而處窮極之地正相敵應將以明去暗者也斯義也其湯武之事乎南在前而明方也狩畋而去害之事也南狩謂前進而除害也當克其大首大首謂暗之魁首上六也三與上正相應爲至明克至暗之象不可疾貞謂誅其元惡舊染污俗未能遽革必有其漸革之遽則駭懼而不安故酒誥云惟殷之迪諸臣百工乃湎於酒勿庸殺之姑惟教之至於旣久尙曰余風未殄是漸漬之俗不可以遽革也故曰不可疾貞正之不可急也上六𨿽非君位以其居上而暗之極故爲暗之主謂之大首本義以剛居剛又在明體之上而屈於至闇之下正與上六闇主爲應故有向明除害得其首惡之象然不可以亟也故有不可疾貞之戒成湯起於夏臺文王興於羑里正合此爻之義而小事亦有然者

象曰南狩之志乃大得也

傳夫以下之明除上之暗其志在去害而巳如商周之湯武豈有意於利天下乎得其大首是能去害而大得其志矣志茍不然乃悖亂之事也

六四入於左腹獲明夷之心於出門庭

傳六四以陰居陰而在陰柔之體處近君之位是陰邪小人居髙位以柔邪順於君者也六五明夷之君位傷明之主也四以柔邪順從之以固其交夫小人之事君未有由顯明以道合者也必以隱僻之道自結於上右當用故爲明顯之所左不當用故爲隱僻之所人之手足皆以右爲用世謂僻所爲僻左是左者隱僻之所也四由【一有是字】隱僻之道深入其君故云入於左腹入腹謂其交深也其交之深故得其心凡姦邪之見信於其君皆由奪其心也不奪其心能無悟乎於出【一作出於】門庭旣信之於心【一作旣奪其心】而後行之於外也邪臣之事暗君必先蠱其心而後能行於外

本義此爻之義未詳竊疑左腹者幽隱之處獲明夷之心於出門庭者得意於逺去之義言筮而得此者其自處當如是也蓋離體爲至明之徳坤體爲至闇之地下三爻明在闇外故隨其逺近髙下而處之不同六四以柔正居闇地而尙淺故猶可以得意於逺去五以柔中居闇地而巳迫故爲內難正志以晦其明之象上則極乎闇矣故爲自傷其明以至於闇而又足以傷人之明蓋下五爻皆爲君子獨上一爻爲闇君也

朱氏附錄下三爻皆說明夷是明而見傷者六四爻說者卻以爲是姦邪之臣先蠱惑其君心而後肆行於外殊不是六四之與上六旣非正應又不相比又況下三爻皆說明夷是好防何獨此爻卻作不好說故某於此爻之義未詳但以意觀之六四居暗地尙淺猶可以得意而逺去故𨿽入於幽隱之處猶能獲明夷之心於出門庭也故小象曰獲心意也上六不明晦則是合下巳是不明故初登於天可以照四國而不免後入於地則是始於傷人之明而終於自傷以墜厥命矣呂原明以爲唐明皇可以當之蓋言始明而終暗也

象曰入於左腹獲心意也

傳入於左腹謂以邪僻之道入於君而得其心意也得其心所以終不悟也

六五箕子之明夷利貞

傳五爲君位乃常也然易之取義變動隨時上六處坤之上而明夷之極陰暗傷明之極者也五切近之聖人因以五爲切近至暗之人以見處之之義故不專以君位【一作義】言上六陰暗傷明之極故以爲明夷之主五切近傷明之主若顯其明則見傷害必矣故當如箕子之自晦藏則可以【一無以字】免於難箕子商之舊臣而同姓之親可謂切近於紂矣若不自晦其明被禍可必也故佯狂爲奴以免於害𨿽晦藏其明而內守其正所謂內難而能正其志所以謂之仁與明也若箕子可謂貞矣以五陰柔故爲之戒云利貞謂冝如箕子之貞固也若以君道言義亦如是人君有當含晦之時亦外晦其明而內正其志也

本義居至闇之地近至闇之君而能正其志箕子之象也貞之至也利貞以戒占者

朱氏附錄爻說貞而不言艱者蓋言箕子則艱可見不必更言之

象曰箕子之貞明不可息也

傳箕子晦藏不失其貞固𨿽遭患難其明自存不可滅息也若逼禍患遂失其所守則是亡其明乃滅息也古之人如揚雄者是也

上六不明晦初登於天后入於地

上居卦之終爲明夷【一作夷明】之主又爲明夷之極上至髙之地明在至髙本當逺照明旣夷傷故不明而反昬晦也本居於髙明當及逺初登於天也乃夷傷其明而昬暗後入於地也上明夷之終又坤陰之終明傷之極者也

本義以陰居坤之極不明其徳以至於晦始則處髙位以傷人之明終必至於自傷而墜厥命故其象如此而占亦在其中矣

象曰初登於天照四國也後入於地失則也

初登於天居髙而明則當照及四方也乃被傷而昬暗是後入於地失明之道也失則失其道也本義照四國以位言

【離下巽上】

傳家人序卦夷者傷也傷於外者必反於家故受之以家人夫傷困於外則必反於內家人所以次明夷也家人者家內之道父子之親夫婦之義尊卑長防之序正倫理篤恩義家人之道也卦外巽內離爲風自火出火熾則風生風生自火自內而出也自內而出由家而【一無而字】及於外之象二與五正男女之位於內外爲家人之道明於內而巽於外處家之道也夫人有諸身者則能施於家行於家者則能施於國至於天下治治天下之道蓋治家之道也推而行之於外耳故取自內而出之象爲家人之義也文中子書以明內齊外爲義古今善之非取象之意也所謂齊乎巽言萬物潔齊於巽方非巽有齊義也如戰乎幹幹非有戰義也

家人利女貞

家人之道利在女正女正則家道正矣夫夫婦婦而家道正獨云利女貞者夫正者身正也女正者家正也女正則男正可知矣

本義家人者一家之人卦之九五六二外內各得其正故爲家人利女貞者欲先正乎內也內正則外無不正矣

曰家人女正位乎內男正位乎外男女正天地之大義也

傳以卦才而言陽居五在外也陰居二處內也男女各得其正位也尊卑內外之道正合天地陰陽之大義也

本義以卦體九五六二釋利女貞之義

家人有嚴君焉父母之謂也

傳家人【一無人字】之道必有所尊嚴而君長者謂父母也𨿽一家之小無尊嚴則孝敬衰無君長則法度廢有嚴君而後家道正家者國之則也

本義亦謂二五

朱氏附錄問家人辭不盡取象曰注中所以但取二五不及他象者但因傳而言耳大抵傳取義最精象中所取卻恐有假合處○問家人有嚴君焉傳曰家人之道必有所尊嚴而君長者謂父母也如此則嚴君作兩字說然自舊諸家只作一字說未知如何曰所尊嚴之君長也

父父子子兄兄弟弟夫夫婦婦而家道正正家而天下定矣

傳父子兄弟夫婦各得其道則家道正矣推一家之道可以及天下故家正則天下定矣

本義上父初子五三夫四二婦五兄三弟以卦畫推之又有此象

象曰風自火出家人君子以言有物而行有恆【行下孟反】正家之本在正其身正身之道一言一動不可易也君子觀風自火出之象知事之由內而出故所言必有物所行必有恆也物謂事實恆謂常度法則也徳業之著於外由言行之謹於內也言愼行修則身正而家治矣

本義身修則家治矣

朱氏附錄謂如一鑪火必有气沖上去便是風自火出然此只是言自內及外之意

初九閒有家悔亡

傳初家道之始也閒謂防閒法度也治其有家之始能以法度爲之防閒則不至於悔矣治家者治乎眾人也茍不閒之以法度則人情流放必至於有悔失長幼之序亂男女之別傷恩義害倫理無所不至能以法度閒之於始則無是矣故悔亡也九剛明之才能閒其家者也不云無悔者羣居必有悔以能閒故亡耳

本義初九以剛陽處有家之始能防閒之其悔亡矣戒占者當如是也

象曰閒有家志未變也

傳閒之於始家人志意未變動之前也正志未流散變動而閒之則不傷恩不失義處家之善也是以悔亡志變而後治則所傷多矣乃有悔也本義志未變而預防之

六二無攸遂在中饋貞吉

傳人之處家在骨肉父子之間大率以情勝禮以恩奪義惟剛立之人則能不以私愛失其正理故家人卦大要以剛爲善初三上是也六二以陰柔之才而居柔不能治於家者也故無攸遂無所爲而可也夫以英雄之才尙有溺情愛而不能自守者況柔弱之人其能勝妻子之情乎如二之才若爲婦人之道則其正也以柔順處中正婦人之道也故在中饋則得其正而吉也婦人居中而主饋者也故雲中饋

本義六二柔順中正女之正位乎內者也故其象占如此

象曰六二之吉順以巽也

傳二以陰柔居中正能順從而卑巽者也故爲婦人之貞吉也

九三家人嗃嗃悔厲吉婦子嘻嘻終吝【嗃呼落反嘻喜悲反象同】傳嗃嗃未詳字義然以文義及音意觀之與嗷嗷相又若【一作人苦】急束【一作速】之意九三在內卦之上主治乎內者也以陽居剛而不中𨿽得正而過乎剛者也治內過剛則傷於嚴急故家人嗃嗃然治家過嚴不能無傷故必悔於嚴厲骨肉恩勝嚴過故悔也𨿽悔於嚴厲未得寛猛之中然而家道齊肅人心祗畏猶爲家之吉也若婦子嘻嘻則終至羞吝矣在卦非有嘻嘻之象蓋對嗃嗃而言謂與其失於放肆寧過於嚴也嘻嘻笑樂無節也自恣無節則終至敗家可羞吝也蓋嚴謹之過𨿽於人情不能無傷然茍法度立倫理正乃恩義之所存也若嘻嘻無度乃法度之所由廢倫理之所由亂安能保其家乎嘻嘻之甚則致敗家之凶但云吝者可吝之甚則至於凶故未遽言凶也

本義以剛居剛而不中過乎剛者也故有嗃嗃嚴厲之象如是則𨿽有悔厲而吉也嘻嘻者嗃嗃之反吝之道也占者各以其徳爲應故兩言之

象曰家人嗃嗃未失也婦子嘻嘻失家節也

傳𨿽嗃嗃於治家之道未爲甚失若婦子嘻嘻是無禮法失家之節家必亂矣

六四富家大吉

傳六以巽順之體而居四得其正位居得其正爲安處之義巽順於事而由正道能保有【一無有字】其富者也居家之道能保有【一無有字】其富則爲大吉也四髙位而獨云富者於家而言髙位家之尊也能有其富是能保其家也吉孰大焉

本義陽主義陰主利以陰居陰而在上位能富其家者也

朱氏附錄占法陽主貴陰主富

象曰富家大吉順在位也

傳以巽順而居正位正而巽順能保有【一無有字】其富者也富家之大吉也

九五王假有家勿卹吉【假更白反象同】

九五男而在外剛而處陽居尊而中正又其應順正於內治家之至正至善者也王假有家五君位故以王言假至也極乎有家之道也夫王者之道修身以齊家家正則天下治矣自古聖王未有不以恭已正家爲本故有家之道旣至則不憂勞而天下治矣勿卹而吉也五恭已於外二正家於內內外同徳可謂至矣

本義假至也如假於太廟之假有家猶言有國也九五剛健中正下應六二之柔順中正王者以是至於其家則勿用憂卹而吉可必矣蓋聘納后妃之吉占而凡有是徳者遇之皆吉也

朱氏附錄有家之有只是如夙夜浚明有家亮采有邦之有有三徳者則夙夜浚明於其家有六徳者則亮采於其邦有是虛字非如奄有四方之有也

象曰王假有家交相愛也

傳王假有家之道者非止能使之順從而巳必致其心化誠合夫愛其內助婦愛其刑家交相愛也能如是者文王之妃乎若身修法立而家未化未得爲假有家之道也

本義程子曰夫愛其內助婦愛其刑家

上九有孚威如終吉

傳上卦之終家道之成也故極言治家之本治家之道非至誠不能也故必中有孚信則能常久而眾人自化爲善不由至誠已且不能常守也況欲使【一作使眾】人乎故治家以有孚爲本治家者在妻孥情愛之間慈過則無嚴恩勝則掩義故家之患常在禮法不足而瀆慢生也長失尊嚴少忘恭順而家不亂者未之有也故必有威嚴則能終吉保家之終在有孚威如二者而巳故於卦終言之本義上九以剛居上在卦之終故言正家久逺之道占者必有誠信嚴威則終吉也

象曰威如之吉反身之謂也

傳治家之道以正身爲本故云反身之謂爻辭謂治家當有威嚴而夫子又復戒云當先嚴其身也威嚴不先行於已則人怨而不服故云威如而吉者能自反於身也孟子所謂身不行道不行於妻子也

本義謂非作威也反身自治則人畏服之矣

周易傳義附錄卷六﹤經部﹐易類﹐周易傳義附錄﹥

欽定四庫全書

周易傳義附錄卷七上

宋董楷撰

下經

【兌下離上】

傳睽序卦家道窮必乖故受之以睽睽者乖也家道窮則睽乖離散理必然也故家人之後受之以睽也爲卦上離下兌離火炎上兌澤下二體相違睽之義也又中少二女𨿽同居而所歸各異是其志不同行也亦爲睽義

睽小事吉

睽者睽乖離散之時非吉道也以卦才之善𨿽處睽時而小事吉也

程氏附錄睽卦不見四徳蓋不容著四徳繇言小事吉者止是方睽之時猶足以致小事之吉不成終睽而已須有濟睽之道

本義睽乖異也爲卦上火下澤性相違異中女少女志不同歸故爲睽然以卦徳言之內說而外明以卦變言之則自離來者柔進居三自中孚來者柔進居五自家人來者兼之以卦體言之則六五得中而下應九二之剛是以其占不可大事而小事尙有吉之道也

曰睽火動而上澤動而下二女同居其志不同行傳彖先釋睽【一無睽字】義【一作意字】次言卦才終言合睽之道而贊其時用之大火之性動而上澤之性動而下二物之性違異故爲睽義中少二女𨿽同居其志不同行亦爲睽義女之少也同處長則各適其歸其誌異也言睽者本同也本不同則非睽也本義以卦象釋卦名義

說而麗乎明柔進而上行得中而應乎剛是以小事吉

傳卦才如此所以小事吉也兌說也離麗也又爲明故爲說順而附麗於明凡離在上而欲見柔居尊者則曰柔進而上行晉鼎是也方睽乖之時六五以柔居尊位有說順麗明之善又得中道而應剛𨿽不能合天下之睽成天下之大事亦可以小濟是於小事吉也五以明而應剛不能致大吉何也曰五陰柔𨿽應二而睽之時相與之道未能深固故二必遇主於巷五噬膚則無咎也天下睽散之時必君臣剛陽中正至誠協力而後能合也本義以卦徳卦變卦體釋卦辭

天地睽而其事同也男女睽而其志通也萬物睽而其事也睽之時用大矣哉

傳推物理之同以明睽之時用乃聖人合睽之道也見同之爲同者世俗之知也聖人則明物理之本同所以能同天下而和合萬也以天地男女萬物明之天髙地下其體睽也然陽降陰升相合而成化育之事則同也男女異質睽也而相求之志則通也生物萬殊睽也然而得天地之和稟陰陽之气則相也物𨿽異而理本同故天下之大羣生之眾睽散萬殊而聖人爲能同之處睽之時合睽之用其事至大故云大矣哉

本義極言其理而贊之

朱氏附錄問程傳物𨿽異而理本同之防曰天施地生男倡女隨此感彼應蓋不能以相無也非理之本同何以如此

象曰上火下澤睽君子以同而異

傳上火下澤二物之性違異所以爲睽離之象君子觀睽異之象於大同之中而知所當異也夫聖賢之處世在人理之常莫不大同於世俗所同者則有時而獨異蓋於秉彞則同矣於世俗之失則異也不能大同者亂常拂理之人也不能獨異者隨俗習非之人也要在同而能異耳中庸曰和而不流是也

本義二卦合體而性不同

朱氏附錄問睽卦大象君子以同而異曰此是取兩象合體爲同而其性各異在人則是和而不同之意蓋其趣則同而所以爲同則異如伯夷栁下惠伊尹三子所趣不同而其歸則一辭言睽而同大象言同而異在人則出處語黙𨿽不同而同歸於理講論文字爲說不同而同於求合義理立朝論事所見不同而同於忠君本義所謂二卦合體者言同也而性不同者言異也以同而異語意與用晦而明相似大凡讀易到精熟後顚倒說來皆合不然則是死說耳○問睽君子以同而異作理一分殊看如何曰理一分殊是理之自然如此這處又就人事之異同上說蓋君子有同處有異處如所謂周而不比羣而不黨是也大抵易中六十四象下句皆是就人事之近處說不必深去求它此處伊川說得甚好

初九悔亡喪馬勿逐自復見惡人無咎【喪息浪反】

傳九居卦初睽之始也在睽乖之時以剛動於下有悔可知所以得亡者九四在上亦以剛陽睽離無與自然同相合同是陽爻同居下又當相應之位二陽本非相應者以在睽故合也上下相與故能亡其悔也在睽諸爻皆有應夫合則有睽本異則何睽惟初與四𨿽非應而同徳相與故相遇馬者所以行也陽上行者也睽獨無與則不能行是喪其馬也四旣與之合則能行矣是勿逐而馬復得也惡人與巳乖異者也見者與相通也當睽之時𨿽同徳者相與然小人乖異者至眾若棄絕之不幾盡天下以仇君子乎如此則失含之義致凶咎之道也又安能化不善而使之合乎故必見惡人則無咎也古之聖王所以能化姦凶爲善良革仇敵爲臣民者由弗絕也

本義上無正應有悔也而居睽之時同徳相應其悔亡矣故有喪馬勿逐而自復之象然亦必見惡人然後可以辟咎如孔子之於陽貨也

朱氏附錄馬是行底物初間行不得後來卻行得大率睽之諸爻都如此多說先異而後同

象曰見惡人以辟咎也【辟音避】

傳睽離之時人情乖違求和合之且病其不【一作未】能得也若以惡人而拒絕之則將眾仇於君子而禍咎至矣故必見之所以免辟怨咎也無怨咎則有可合之道

九二遇主於巷無咎

二與五正應爲相與者也然在睽乖之時陰陽相應之道衰而剛柔相戾之意勝學易者識此則知變通矣故二五𨿽正應當委曲以相求也二以剛中之徳居下上應六五之君道合則志行成濟睽之功矣而居睽離之時其交非固二當委曲求於相遇覬其得合也故曰遇主於巷必能合而後無咎君臣睽離其咎大矣巷者委曲之塗也遇者防逢之謂也當委曲相求期於防遇與之合也所謂委曲者以善道宛轉將就使合而已非枉已屈道也

本義二五陰陽正應居睽之時乖戾不合必委曲相求而得防遇乃爲無咎故其象占如此

象曰遇主於巷未失道也

傳當睽之時君心未合賢臣在下竭力盡誠期使之信合而已至誠以感動之盡力以扶持之明義理以致其知杜蔽惑以誠其意如是宛轉以求其合也遇非枉道迎逢也巷非邪僻由徑也故夫子特云遇主於巷未失道也未非必也非必謂失道也

本義本其正應非有邪也

六三見輿曳其牛掣其人天且劓無初有終【曳以制反象同掣昌逝反劓魚器反】

陰柔於平時且不足以自立況當睽離之際乎三居二剛之間處不得其所安其見侵陵可知矣三以正應在上欲進與上合志而四阻於前二牽於後車牛所以行之具也輿曳牽於後也牛掣阻於前也在後者牽曳之而已當前者進者之所力犯也故重傷於上爲四所傷也其人天且劓天髠首也劓截鼻也三從正應而四隔止之三𨿽陰柔處剛而志行故力進以犯之是以傷也天而又劓言重傷也三不合於二與四睽之時自無合義適合居剛守正之道也其於正應則睽極有終合之理始爲二陽所戹是無初也後必得合是有終也掣從制從手執止之義也

本義六三上九正應而三居二陽之間後爲二所曳前爲四所掣而當睽之時上九猜狠方深故又有髠劓之傷然邪不勝正終必得合故其象占如此

朱氏附錄天合作而剃須也篆文天作�而作而

象曰見輿曳位不當也無初有終遇剛也

傳以六居三非正也非正則不安又在二陽之間所以有如是艱戹由位不當也無初【一有而字】有終者終必與上九相遇而合乃遇剛也不正而合未有久而不離者也合以正道自無終睽之理故賢者順理而安行智者知幾而固守

九四睽孤遇元夫交孚厲無咎

傳九四當睽時居非所安無應而在二陰之間是睽離孤處者也以剛陽之徳當睽離之時孤立無與必以气相求而合是以遇元夫也夫陽稱元善也初九當睽之初遂能與同徳而亡睽之悔處睽之至善者也故目之爲元夫猶云善士也四則過中爲睽已甚不若初之善也四與初皆以陽處一卦之下居相應之位當睽乖之時各無應援自然同徳相親故防遇也同徳相遇必須至誠相與交孚各有孚誠也上下二陽以至誠相合則何時之不能行何危之不能濟故𨿽處【一無處字】危厲而無咎也當睽離之時孤居二陰之間處不當位危且有咎也以遇元夫而交孚故得無咎也

本義睽孤謂無應遇元夫謂得初九交孚謂同徳相信然當睽時故必危厲乃得無咎占者亦如是也

象曰交孚無咎志行也

傳初四皆陽剛君子當睽乖之時上下以至誠相交協志同力則其志可以行不止無咎而已卦辭但言無咎夫子又從而明之云可以行其志救時之睽也蓋以君子陽剛之才而至誠相輔何所不能濟也惟有君則能行其志矣

六五悔亡厥宗噬膚往何咎

傳六以陰柔當睽離之時而居尊位有悔可知然而下有九二剛陽之賢與之爲應以輔翼之故得悔亡厥宗其黨也謂九二正應也噬膚噬齧其肌膚而深入之也當睽之時非入之者深豈能合也五𨿽陰柔之才二輔以陽剛之道而深入之則可往而有慶【一有也字】復何過咎之有以周成之防稚而興盛王之治以劉禪之昬弱而有中興之勢蓋由任聖賢之輔而姬公孔明所以入之者深也本義以陰居陽悔也居中得應故能亡之厥宗指九二噬膚言易合六五有柔中之徳故其象占如是

朱氏附錄宗如同人於宗之宗

象曰厥宗噬膚往有慶也

傳爻辭但言厥宗噬膚則可以往而無咎象復推明其義言人君𨿽巳才不足若能信任賢輔使以其道深入於已則可以有爲是往而有福慶也

上九睽孤見豕負塗載一車先張之弧後說之弧匪寇防媾往遇雨則吉【說吐活始銳二反】

傳上居卦之終睽之極也陽剛居上剛之極也在離之上用明之極也睽極則咈戾而難合剛極則躁暴而不詳明極則過察而多疑上九有六三之正應實不孤而其才性如此自睽孤也如人𨿽有親黨而多自疑猜妄生乖離𨿽處骨肉親黨之間而常孤獨也上之與三𨿽爲正應然居睽極無所不疑其見三如豕之污而又背負泥塗見其可惡之甚也旣惡之甚則猜成其罪惡如見載滿一車也本無形而見載之一車言其以無爲有妄之極也物理極而必反以近明之如人適東東極矣動則西也如升髙髙極矣動則下也旣極則動而必反也上之睽乖旣極三之所處者正理大凡失道旣極則必反正理故上於三始疑而終必合也先張之弧始疑惡而欲射之也疑之者妄也妄安能常故終必復於正三實無惡故後說弧而弗射睽極而反故與三非復是寇讎乃防媾也此匪寇防媾之語與它【一作屯】卦同而義則殊也陰陽交而和暢則爲雨上於三始疑而睽睽極則不疑而合陰陽合而益和則爲雨故雲往遇雨則吉往者自此以往也謂旣合而益和則吉也

程氏附錄睽之上九離也離之爲徳在諸卦莫不以爲明獨於睽便變爲惡以陽在上則爲亢以剛在上則爲很以明在上變而爲察以很以察所以爲睽之極也故曰見豕負塗載一車皆自任已察之所致然往而遇雨則吉遇雨者睽解也睽解有二義一是物極則必反故睽極則必通若睽極不通卻終於睽而已二是所以能解睽者卻是用明之功也

本義睽孤謂六三爲二陽所制而巳以剛處明極睽極之地又自猜很而乖離也見豕負塗見其污也載一車以無爲有也張弧欲射之也說弧疑稍釋也匪寇防媾知其非寇而實親也往遇雨則吉疑盡釋而睽合也上九之與六三先睽後合故其象占如此

朱氏附錄載一車等語所以差異者爲它這般事是差異防事所以卻把世間差異防明之世間自有這般差異防事

象曰遇雨之吉羣疑亡也

傳雨者陰陽和也始睽而能終和故吉也所以能和者以羣疑盡亡也其始睽也無所不疑故云羣疑睽極而合則皆亡也【一作則疑皆亡矣】

朱氏附錄問睽卦無正應而同徳相應者何曰無正應所以爲睽當睽之時當合者旣離其離者卻合也○問睽卦本不好爻中取卻好如六五對九二處非其位九四對初九本非相應都成好爻不知何故曰易之取爻多爲占者而言占法取變爻便是到此處變了所以困卦𨿽是不好然其間利用祭祀之屬卻都好問此正與見羣龍無首吉利永貞一般曰然卻是變了故如此

【艮下坎上】

傳蹇序卦睽者乖也乖必有難故受之以蹇蹇者難也睽乖之時必有蹇難蹇所以次睽也蹇險阻之義故爲蹇難爲卦坎上艮下坎險也艮止也險在前而止不能進也前有險陷後有峻阻故爲蹇也

蹇利西南不利東北利見大人貞吉

傳西南坤方坤地也體順而易東北艮方艮山也體止而險在蹇難之時利於順處平易之地不利止於危險也處順易則難可紓止於險則難益甚矣蹇難之時必有聖賢之人則能濟天下之難故利見大人也濟難者必以大正之道而堅固其守故貞則吉也凡處難者必在乎【一無乎字】守貞正【一無正字】設使難不解不失正徳是以吉也若遇難而不能固其守入於邪濫𨿽使茍免亦惡徳也知義命者不爲也

本義蹇難也足不能進行之難也爲卦艮下坎上見險而止故爲蹇西南平易東北險阻又艮方也方在蹇中不冝走險又卦自小過而來陽進則往居五而得中退則入於艮而不進故其占曰利西南而不利東北當蹇之時必見大人然後可以濟難又必守正然後得吉而卦之九五剛健中正有大人之象自二以上五爻皆得正位則又貞之義也故其占又曰利見大人貞吉蓋見險者貴於能止而又不可終於止處險者利於進而不可失其正也

朱氏附錄蹇利西南是說坤卦分曉但不知從何插入這坤卦來此須是个變例聖人到這里看見得有个做坤防道理大率陽卦多自陰來陰卦多自陽來震是坤第一畫變坎是第二畫變艮是第三畫變易之取象不曽確定了它○蹇無坤體只取坎中爻變如沈存中論五姓一般蹇利西南謂地也據卦體艮下坎上無坤而繇辭言地者往往只取坎中爻變變則爲坤矣沈存中論五姓自古無之後人旣如此呼喚卽便有義可推

曰蹇難也險在前也【難乃旦反】

傳蹇難也蹇之爲難如幹之爲健若易之爲難則義有未足【一作盡】蹇有險阻之義屯亦難也困亦難也同爲難而義則異屯者始難而未得通困者力之窮蹇乃險阻艱難之義各不同也險在前也坎險在前下止而不得進故爲蹇

見險而能止知矣哉【知音智】

傳以卦才言處蹇之道也上險而下止見險而能止也犯險而進則有悔咎【一作吝】故美其能止爲知也方蹇難之時惟能止爲善故諸爻除五與二外皆以往爲失來爲得也

本義以卦徳釋卦名義而贊其美

蹇利西南往得中也不利東北其道窮也

傳蹇之時利於處平易西南坤方爲順易東北艮方爲險阻九上居五而得中正之位是往而得平易之地故爲利也五居坎險之中而謂之平易者蓋卦本坤由五往而成坎故但取往而得中不取成坎之義也方蹇而又止危險之地則蹇益甚矣故不利東北其道窮也謂蹇之極也

利見大人往有功也當位貞吉以正邦也

傳蹇難之時非聖賢【一有大人字】不能濟天下之蹇故利於見大人也大人當位則成濟蹇之功矣往而有功也能濟天下之蹇者惟大正之道夫子又取卦才而言蹇之諸爻除初外餘皆當正位故爲貞正而吉也初六𨿽以陰居陽而處下亦陰之正也以如【一作如以】此正道正其邦可以濟於蹇矣

蹇之時用大矣哉

傳處蹇之時濟蹇之道其用至大故云大矣哉天下之難豈易平也非聖賢不能其用可謂大矣順時而處量險而行從平易之道由至正之理乃蹇之時用也

本義以卦變卦體釋卦辭而贊其時用之大也

象曰山上有水蹇君子以反身修徳

傳山之峻阻上復有水坎水爲險陷之象上下險阻故爲蹇也君子觀蹇難之象而以反身修徳君子之遇艱阻必反求諸已而益自修孟子曰行有不得者皆反求諸已故遇艱蹇必自省於身有失而致之乎是反身也有所未善則攺之無歉於心則加勉乃自修其徳也君子修徳以俟時而巳朱氏附錄或言蹇與困相似君子致命遂志與君子反身修徳亦一般曰不然澤無水困是盡漧燥處困之極事無可爲者故只得致命遂志若山上有水蹇則猶可進步如山上之泉曲折多艱阻然猶可行故教以反身修徳豈可與困爲比只觀澤無水困山上有水蹇兩句便全然不同

初六往蹇來譽

傳六居蹇之初往進則益入於蹇往蹇也當蹇之時以陰柔無援而進其蹇可知來者對往之辭上進則爲往不進則爲來止而不進是有見幾知時之美來則有譽也

本義往遇險來得譽

朱氏附錄問往蹇來譽曰來往二字惟程傳言上進則爲往不進則爲來說得極好今人或謂六四往蹇來連是來就三九三往蹇來反是來就二上六往蹇來碩是來就五亦說得通但初六來譽則位居最下無可來之地其說不得通矣故不若程傳好只是不往爲佳耳不往者守而不進故不進則爲來

象曰往蹇來譽冝待也

傳方蹇之初進則益蹇時之未可進也故冝見幾而止以待時可行而後行也諸爻皆蹇往而善來然則無出蹇之義乎曰在蹇而往則蹇也蹇終則變矣故上巳【一作六】有碩義

六二王臣蹇蹇匪躬之故

傳二以中正之徳居艮體止於中正者也與五相應是中正之人爲中正之君所信任故謂之王臣𨿽上下同徳而五方在大蹇之中致力於蹇難之時其艱蹇至甚故爲蹇於蹇也二𨿽中正以陰柔之才豈易勝其任所以蹇於蹇也志在濟君於蹇【一作艱】難之中其蹇蹇者非爲身之故也𨿽使不勝志義可嘉故稱其忠藎不爲巳也然其才不足以濟蹇也小可濟則聖人當盛稱以爲勸矣

本義柔順中正正應在上而在險中故蹇而又蹇以求濟之非以其身之故也不言吉凶者占者但當鞠躬盡力而巳至於成敗利鈍則非所論也

象曰王臣蹇蹇終無尢也

傳𨿽艱【一作蹇】戹於蹇時然其志在濟君難𨿽未能成功然【一無然字】終無過尢也聖人取其志義而謂其無尢所以勸忠藎也

本義事𨿽不濟亦無可尢

九三往蹇來反

傳九三以剛居正處下體之上當蹇之時在下者皆柔必依於三是爲下所附者也三與上爲正應上陰柔而無位不足以爲援故上往則蹇也來下來也反還歸也三爲下二陰所喜故來爲反其所也稍安之地也

本義反就二陰得其所安

象曰往蹇來反內喜之也

傳內在下之陰也方蹇之時陰柔不能自立故皆附於九三之陽而喜愛之九之處三在蹇爲得其所也處蹇而得下之心可以求安故以來爲反猶春秋之言歸也

六四往蹇來連

傳往則益入於坎險之深往蹇也居蹇難之時同處艱戹者其志不謀而同也又四居上位而與在下者同有得位之正又與三相比相親者也二與初同相與者也是與下同志眾所從附也故曰來連來則與在下之眾相連合也能與眾合得處蹇之道也

本義連於九三合力以濟

象曰往蹇來連當位實也

傳四當蹇之時居上位不往而來與下同志固足以得眾矣又以陰居陰爲得其實以誠實與下故能連合而下之二三亦各得其實初以陰居下亦其實也當同患之時相交以實其合可知故來而連者當位以實也處蹇難非誠實何以濟當位不曰正而曰實上下之交主於誠實用各有其所也

九五大蹇朋來

傳五居君位而在蹇難之中是天下之大蹇也當蹇而又在險中亦爲大蹇大蹇之時而二在下以中正相應是其朋助之來也方天下之蹇而得中正之臣相輔其助豈小也得朋來而無吉何也曰未足以濟蹇也以剛陽中正之君而方在大蹇之中非得剛陽中正之臣相輔之不能濟天下之蹇也二之中正固有助矣欲以陰柔之助濟天下之難非所能也自古聖王濟天下之蹇未有不由賢聖之臣爲之助者湯武得伊呂是也中常之君得剛明之臣而能濟大難者則有矣劉禪之孔明唐肅宗之郭子儀徳宗之李晟是也𨿽賢明之君茍無其臣則不能濟於難也故凡六居五九居二者則多由助而有功蒙泰之是也九居五六居二則其功【一作助】多不足屯否之是也蓋臣賢於君則輔君以君所不能臣不及君則贊助之而巳故不能成大功也

本義大蹇者非常之蹇也九五居尊而有剛健中正之徳必有朋來而助之者占者有是徳則有是助矣

朱氏附錄問蹇九五何故爲大蹇曰五是爲蹇主凡人臣之蹇只是一事至大蹇須人主當之○問大蹇朋來之義曰處九五尊位而居蹇之中所謂遺大投艱於朕身人君當此之時須屈羣防用羣力乃可濟也

象曰大蹇朋來以中節也

朋者其朋也五有中正之徳而二亦中正𨿽大蹇之時不失其守蹇於蹇以相應助是以其中正之節也上下中正而弗濟者臣之才不足也自古守節秉義而才不足以濟者豈少乎漢李固王允晉周顗王導之徒是也

上六往蹇來碩吉利見大人

六以陰柔居蹇之極冒極【一作陰】險【一作蹇】而往所以蹇也不往而來從五求三得剛陽之助是以碩也蹇之道戹塞窮蹙碩大也寛裕之稱來則寛大其蹇舒矣蹇之極有出蹇之道上六以陰柔故不得出【一作能耳】得剛陽之助可以舒蹇而已在蹇極之時得舒則爲吉矣非剛陽中正豈能出乎蹇也利見大人蹇極之時見大徳之人則能【一作利】有濟於蹇也大人謂五以相比發此義五剛陽中正而居君位大人也在五不言其濟蹇之功而上六利見之何也曰在五不言以其居坎險之中無剛陽之助故無能濟蹇之義在上六蹇極而見大徳之人則能濟於蹇故爲利也各爻取義不同如屯初九之志正而於六二則目之爲寇也諸爻皆不言吉上獨言吉者諸爻皆得正各有所善然皆未能出於蹇故未足爲吉惟上處蹇極而得寛裕乃爲吉也

本義巳在卦極往無所之益以蹇耳來就九五與之濟蹇則有碩大之功大人指九五曉占者冝如是也

朱氏附錄諸爻皆不言吉蓋未離乎蹇中也至上六往蹇來碩吉卻是蹇極有濟之理旣是不往惟守於蹇則必得見九五之大人與共濟蹇而有碩大之功矣

象曰往蹇來碩志在內也利見大人以從貴也傳上六應三而從五志在內也蹇旣極而有助是以碩而吉也六以陰柔當蹇之極密近剛陽中正之君自然其志從附以求自濟故利見大人謂從九五之貴也所以雲從貴恐人不知大人爲指五也

程氏附錄蹇以反身修徳故往者在外也在外必蹇來者在內也在內則有譽無尢來連朋來來碩皆反身修徳之謂也蹇蹇不暴進內顧之象也暴進出外則無事矣連音平連則無窮也朋來則眾來言朋來未免於有思也至於來碩則來處於大人之事也故曰從貴

【坎下震上】

傳解序卦蹇者難也物不可以終難故受之以解物無終難之理難極則必散解者散也所以次蹇也爲卦震上坎下震動也坎險也動於險外出乎險也故爲患難解散之象又震爲雷坎爲雨雷雨之作蓋陰陽交感和暢而緩散故爲解解者天下患難解散之時也

解利西南無所往其來復吉有攸往夙吉【解音蟹傳大象並同】傳西南坤方坤之體廣大平易當天下之難方解人始離艱苦不可復以煩苛嚴急治之當濟以寛大簡易乃其冝也如是則人心懷而安之故利於西南也湯除桀之虐而以寛治武王誅紂之暴而反商政皆從寛易也無所往其來復吉有攸往夙吉無所往謂天下之難已解散無所爲也有攸往謂尙有所當解之事也夫天下國家必紀綱法度廢亂而後禍患生聖人旣解其難而安平無事矣是無所往也則當修復治道正紀綱明法度進復先代明王之治是來復也謂反正理也天下之吉也其發語辭自古聖王救難定亂其始未暇遽爲也旣安定則爲可久可繼之治自漢以下亂旣除則不復有爲姑隨時維持而已故不能成善治蓋不知來復之義也有攸往夙吉謂尙有當解之事則早爲之乃吉也當解而未盡者不早去則將復盛事之復生者不早爲則將漸大故夙則吉也本義解難之散也居險能動則出於險之外矣解之象也難之旣解利於平易安靜不欲久爲煩擾且其卦自升來三往居四入於坤體二居其所而又得中故利於西南平易之地若無所往則冝來復其所而安靜若尙有所往則冝早往早復不可久煩擾也

朱氏附錄舉解卦云無所往其來復吉程傳以爲天下之難巳解而安平無事則當修復治道正紀綱明法度進復先代明王之治夫禍亂旣平正合修治道求復三代之規模卻只便休了兩漢以來人主還有理防正心誠意否須得人主如窮閻陋巷之士治心修身講明義理以此應天下之務用天下之才方見次第

曰解險以動動而免乎險解

傳坎險震動險以動也不險則非難不動則不能出難動而出於險外是免乎險難也故爲解本義以卦徳釋卦名義

解利西南往得眾也

傳解難之道利在廣大平易以寛易而往濟解則得眾心之歸也

其來復吉乃得中也

傳不云無所往省文爾救亂除難一時之事未能成治道也必待難解無所往然後來復先王之治乃得中道謂合冝也

有攸往夙吉往有功也

傳有所爲則夙吉也早則往而有功緩則惡滋而害深矣

本義以卦變釋卦辭坤爲眾得眾謂九四入坤體得中有功皆指九二

天地解而雷雨作雷雨作而百果艸木皆甲坼解之時大矣哉

傳旣明處解之道復言天地之解以見解時之大天地之气開散交感而和暢則成雷雨雷雨作則萬物皆生發甲坼天地之功由解而成故贊解之時大矣哉王者法天道行寛宥施恩惠養育兆民至於昆虫艸木乃順解之時與天地合徳也本義極言而贊其大也

朱氏附錄陰陽之气閉結之極忽然迸散出做這雷雨只管閉結了若不解散如何防有雷雨作小畜所以不能成雷雨者畜不極也雷便只是如今一个爆杖

象曰雷雨作解君子以赦過宥罪

傳天地解散而成雷雨故雷雨作而爲解也與明兩而作離語不同赦釋之宥寛之過失則赦之可也罪惡而赦之則非義也故寛之而巳君子觀雷雨作解之象體其發育則施恩仁體其解散則行寛釋也

初六無咎

傳六居解初患難旣解之時以柔居剛以陰應陽柔而能剛之義旣無患難而自處得剛柔之冝【一有也字】患難旣解安寧無事惟自處得冝則爲無咎矣方解之初冝安靜以休息之爻之辭寡所以示意本義難旣解矣以柔在下上有正應何咎之有故其占如此

象曰剛柔之際義無咎也

初四相應是剛柔相際接也剛柔相際爲得其冝難旣解而處之剛柔得冝其義無咎也

九二田獲三狐得黃矢貞吉

傳九二以陽剛得中之才上應六五之君用於時者也天下小人常眾剛明之君在上則明足以照之威足以懼之剛足以斷之故小人不敢用其情然猶常存警戒慮其有間而害正【一作政】也六五以陰柔居尊位其明易蔽其威易犯其斷不果而易惑小人一近之則移其心矣況難方解而治之初其變尙易二旣當用必須能去小人則可以正君心而行其剛中之道田者去害之事狐者邪媚之獸三狐指卦之三陰時之小人也獲謂能變化除去之如田之獲狐也獲之則得中之道乃貞正而吉也黃中色矢直物黃矢謂中也羣邪不去君心一入則中之道無由行矣桓敬之不去武三思是也

本義此爻取象之意未詳或曰卦凡四陰除六五君位餘三陰卽三狐之象也大抵此爻爲卜田之吉占亦爲去邪媚而得中之象能守其正則無不吉也

象曰九二貞吉得中道也

傳所謂貞吉者得其中道也除去邪惡使其【一無其字】中之道得行乃正而吉也

六三負且乘致寇至貞吝

傳六三陰柔居下之上處非其位猶小人冝在下以負荷而且乘車非其據也必致寇奪之至𨿽使所爲得正亦可鄙吝也小人而竊盛位𨿽勉爲正事而气質卑下本非在上之物終可吝也若能大正則如何曰大正非陰柔所能也若能之則是化爲君子矣三陰柔小人冝在下而反處下之上猶小人冝負而反乘當致寇奪也難解之時而小人竊位復致寇矣

本義系辭備矣貞吝言𨿽以正得之亦可羞也惟避而去之爲可免耳

象曰負且乘亦可醜也自我致戎又誰咎也

傳負荷之人而且乘載爲可醜惡也處非其據徳不稱【一作勝】其器則寇戎之致乃巳招取將誰咎乎聖人又於系辭明其致寇之道謂作易者其知盜乎盜者乘釁而至茍無釁隙則盜安能犯負者小人之事乘者君子之器以小人而乘君子之器非其所能安也故盜乘釁而奪之小人而居君子之位非其所能堪也故滿假而陵慢其上侵暴其下盜則乘其過惡而伐之矣伐者聲其罪也盜橫暴而至者也貨財而輕慢其藏是教誨乎盜使取之也女子而夭冶其容是教誨滛者使暴之也小人而乘君子之器是招盜使奪之也皆自取之之謂也

朱氏附錄六居三大率少有好防負且乘聖人到這里又見得有个小人乘君子之器防象故又於此發出這个道理來

九四解而拇朋至斯孚【解佳買反拇茂後反象同】

傳九四以陽剛之才居上位承六五之君大臣也而下與初六之陰爲應拇在下而微者謂初也居上位而親小人則賢人正士逺退矣斥去小人則君子之黨進而誠相得也四能解去初六之陰柔則陽剛君子之朋來至而誠合矣不解去小人則已之誠未至安能得人之孚也初六其應故謂逺之爲解

本義拇指初初與四皆不得其位而相應應之不以正者也然四陽而初陰其則不同矣若能解而去之則君子之朋至而相信也

朱氏附錄四與初皆不得正四能解其拇者以四𨿽陰位而才則陽與初六陰柔則爲有間所以能解去其拇故得陽剛之朋至而相信矣

象曰解而拇未當位也

傳四𨿽陽剛然居陰於正疑不足若復親比小人則其失正必矣故戒必解其拇然後能來君子以其處未當位也解者本合而離之也必解拇而後朋孚蓋君子之交而小人容於其間是與君子之誠未至也

六五君子維有解吉有孚於小人【解音蟹象同】

傳六五居尊位爲解之主人君之解也以君子通言之君子所親比者必君子也所解去者必小人也故君子維有解則吉也小人去則君子進矣吉孰大焉有孚者世云見驗也可驗之於小人小人之黨去則是君子能有解也小人去則君子自進正道自行天下不足治也

本義卦凡四陰而六五當君位與三陰同者必解而去之則吉也孚驗也君子有解以小人之退爲驗也

象曰君子有解小人退也

傳君子之所解者謂退去小人也小人去則君子之道行是以吉也

上六公用射隼於髙墉之上獲之無不利【射食亦反隼荀尹反】傳上六尊髙之地而非君位故曰公但據解終而言也隼鷙害之物象爲害之小人墉墻內外之限也害若在內則是未解之時也若出墉外則是無害矣復何所解故在墉上離乎內而未去也云髙見防限之嚴而未去者上解之極也解極之時而獨有未解者乃害之堅彊者也上居解極解道巳至器巳成也故能射而獲之旣獲之則天下之患解巳盡矣何所不利夫子於系辭復伸其義曰隼者禽也弓矢者器也射之者人也君子藏器於身待時而動何不利之有動而不括是以出而有獲語成器而動者也鷙害之物在墉上茍無其器與不待時而發則安能獲之所以解之之道器也事之當解與已解之之道至者時也如是而動故無括結髮而無不利矣括結謂阻礙聖人於此發明藏器待時之義夫行一身至於天下之事茍無其器與不以時而動小則括塞大則喪敗自古喜有爲而無成功或顚覆者皆由是也

本義系辭備矣

象曰公用射隼以解悖也【解佳買反】

傳至解終而未解者悖亂之大者也射之所以解之也解則天下平矣

【兌下艮上】

傳損序卦解者緩也緩必有所失故受之以損縱緩則必有所失失則損也損所以繼解也爲卦艮上兌下山體髙澤體深下深則上益髙爲損下益上之義又澤在山下其气上通及艸木百物是損下而益上也又下爲兌說三爻皆上應是說以奉上亦損下益上之義又下兌之成兌由六三之變也上艮之成艮自上九之變也三本剛而成柔上本柔而成剛亦損下益上之義損上而益於下則爲益取下而益於上則爲損在人上者施其澤以及下則益也取其下以自厚則損也譬諸壘土損於上以培厚其基本則上下安固矣豈非益乎取於下以增上之髙則危墜至矣豈非損乎故損者損下益上之義益則反是

損有孚元吉無咎可貞利有攸往

傳損減損也凡損抑其過以就義理皆損之道也損之道必有孚誠謂至誠順於理也損而順理則大善而吉所損無過差可貞固常行而利有所往也人之所損或過或不及【一有或常字】或不常【一作當】皆不合正理非有孚也非有孚則無吉而有咎非可貞之道不可行也

本義損減省也爲卦損下卦上畫之陽益上卦上畫之陰損兌澤之深益艮山之髙損下益上損內益外剝民奉君之象所以爲損也損所當損而有孚信則其占當有此下四者之應矣

曷之用二簋可用享

傳損者損過而就中損浮末而就本實也聖人以寧儉爲禮之本故爲損發明其義以享祀言之享祀之禮其文最繁然以誠敬爲本多儀備物所以將飾其誠敬之心飾過其誠則爲僞矣損飾所以存誠也故云曷之用二簋可用享二簋之約可用享祭言在乎誠而已誠爲本也天下之害無不由末之勝也峻宇雕墻本於宮室酒池肉林本於飲食酷殘忍本於刑罰窮兵黷武本於徵討凡人欲之過者皆本於奉養其流之逺則爲害矣先王制其本者天理也後人流於末者人欲也損之義損人欲以復天理而已

本義言當損時則至薄無害

朱氏附錄二簋與簋貳字不同可見其義亦不同

曰損損下益上其道上行【上行時掌反】

傳損之所以爲損者以損於下而益於上也取下以益上故云其道上行夫損上而益下則爲益損下而益上則爲損損基本以爲髙者豈可謂之益乎

本義以卦體釋卦名義

損而有孚元吉無咎可貞利有攸往

傳謂損而以至誠則有此元吉以下四者損道之盡善也

曷之用二簋可用享二簋應有時損剛益柔有時【應如字舊應對之應】

傳夫子特釋曷之用二簋可用享卦辭簡謂當損去浮飾曰何所用哉二簋可以享也厚本損末之謂也夫子恐後人不達遂以爲文飾當盡去故詳言之有本必有末有實必有文天下萬事無不然者無本不立無文不行父子主恩必有嚴順之體君臣主敬必有承接之儀禮讓存乎內待威儀而後行尊卑有其序非物采則【一作而】無別文之與實相須而不可闕也及夫文之勝末之流逺本喪實乃當損之時也故云曷所用哉二簋足以薦其誠矣謂當務實而損飾也夫子恐人之泥言也故復明之曰二簋之質用之當有時非其所用而用之不可也謂文飾未過而損之與損之至於過甚則非也損剛益柔有時剛爲過柔爲不足損益皆損剛益柔也必順時而行不當時而損益之則非也

損益盈虛與時偕行

傳或損或益或盈或虛惟隨時而巳過者損之不足【一作及】者益之虧者盈之實者虛之與時偕行也本義此釋卦辭時謂當損之時

象曰山下有澤損君子以懲忿窒欲

傳山下有澤气通上與深下以增髙皆損下之象君子觀損之象以損於已在修身之道所當損者惟忿與欲故以懲戒其忿怒窒塞其意欲也本義君子修身所當損者莫切於此

朱氏附錄懲忿如摧山窒欲如塡壑○觀山之象以懲忿觀澤之象以窒欲欲如污澤然其中濁解污染人須當塡塞了問觀山之象以懲忿是如何曰人怒時自是恁突兀起來故孫權曰令人气湧如山○山下有澤損君子以懲忿窒欲必是降下山以塞其澤便是此象六十四卦象皆如此○懲忿如救火窒欲如放水○問懲忿窒欲忿怒易發難制故曰懲懲是戒於後欲之起則甚微漸漸到熾處故曰窒窒謂塞於初古人說情竇竇是罅隙須是塞其罅隙曰懲也不專是戒於後若是怒時也須去懲治它始得懲者懲於今而戒於後耳窒亦非是眞有个孔穴去塞了但遏絕之使不行耳○問何以窒欲伊川曰思此莫是言欲心一萌當思禮義以勝之否曰然

初九巳事遄往無咎酌損之【遄市專反】

傳損之義損剛益柔損下益上也初以陽剛應於四四以陰柔居上位賴初之益者也下之益上當損已而不自以爲功所益於上者事旣巳則速去之不居其功乃無咎也若享其成功之美非損已益上也於爲下之道爲有咎矣四之陰柔賴初者也故聽於初初當酌度其宜而損已以益之過與不及皆不可也

本義初九當損下益上之時上應六四之陰輟所爲之事而速往以益之無咎之道也故其象占如此然居下而益上亦當斟酌其深淺也

朱氏附錄在損之初下猶可以斟酌也○問損卦三陽皆能益陰而二上爻則弗損益之初則曰酌損之何邪曰這一爻難解只得用伊川說又曰易解得處少難解處多今且恁地說去到占時又自別消詳有應處難與爲定說也

象曰巳事遄往尙合志也

傳尙上也時之所崇用爲尙初之所尙者與上合志也四賴於初初益於四與上合志也

本義尙上通

九二利貞徵凶弗損益之

傳二以剛中當損剛之時居柔而說體上應六五陰柔之君以柔說應上則失其剛中之徳故戒所利在貞正也徵行也離乎中則失其貞正而凶矣守其中乃貞也弗損益之不自損其剛貞則能益其上乃益之也若失其剛貞而用柔說適足以損之而巳【一無而巳字】非損已而【一有以字】益上也世之愚者有𨿽無邪心而惟知竭力順上爲忠者蓋不知弗損益之之義也

本義九二剛中志在自守不肯妄進故占者利貞而徵則凶也弗損益之言不變其所守乃所以益上也

象曰九二利貞中以爲志也

傳九居二非正也處說非剛也而得中爲善若守其中徳何有不善豈有中而不正者豈有中而有過者二所謂利貞謂以中爲志也志存乎中則自正矣大率中重於正中則正矣正不必中也能守中則有益於上矣

六三三人行則損一人一人行則得其友

傳損者損所餘也益者益不足也三人謂下三陽上三陰三陽同行則損九三以益上三陰同行則損上六以爲三三人行則損一人也上以柔易剛而謂之損但言其減一耳上與三𨿽本相應由二爻升降而一卦皆成兩相與也初二二陽四五二陰同徳相比三與上應皆兩相與則其志專皆爲得其友也三𨿽與四相比然異體而應上非同行者也三人則損一人一人則得其友蓋天下無不二者一與二相對待生生之本也三則余而當損矣此損益之大義也夫子又於系辭盡其義曰天地絪緼萬物化醇男女媾精萬物化生易曰三人行則損一人一人行則得其友言致一也絪緼交密之狀天地之气相交而密則生萬物之化醇醇謂醲厚醲厚猶精一也男女精气交構則化生萬物惟精醇專一所以能生也一陰一陽豈可二也故三則當損言專致乎一也天地之間當損益之明且大者莫過此也

程氏附錄道二仁與不仁而巳自然理如此道無無對有陰則有陽有善則有惡有是則有非無一亦無三易曰三人行則損一人一人行則得其友只是二也○絪緼陰陽之感○天地之大徳曰生天地絪緼萬物化醇生之謂性【告子此言是謂犬之性猶牛之性牛之性猶人之性則非也】萬物之生意最可觀此元者善之長也斯所謂仁也人與天地一物也而人特自小之何邪

本義下卦本幹而損上爻以益坤三人行而損一人也一陽上而一陰下一人行而得其友也兩相與則專參則雜而亂卦有此象故戒占者當致一也

朱氏附錄伊川就六爻上說得好

象曰一人行三則疑也

傳一人行而得一人乃得友也若三人行則疑所與矣理當損去其一人損其餘也

六四損其疾使遄有喜無咎【遄市專反】

傳四以陰柔居上與初之剛陽相應在損時而應剛能自損以從剛陽也損不善以從善也初之益四損其柔而益之以剛損其不善也故曰損其疾疾謂疾病不善也損於不善惟使之遄速則有喜而無咎人之損過惟患不速速則不至於深過爲可喜也

本義以初九之陽剛益已而損其陰柔之疾惟速則善戒占者如是則無咎矣

象曰損其疾亦可喜也

傳損其所疾固可喜也云亦發語辭

六五或益之十朋之弗克違元吉

傳六五於損時以中順居尊位虛其中以應乎二之剛陽是人君能虛中自損以順從在下之賢也能如是天下孰不損已自盡以益之故或有益之之事則十朋助之矣十眾辭者決是非吉凶之物眾人之公論必合正理𨿽防不能違也如此可謂大善之吉矣古人曰謀從眾則合天心本義柔順虛中以居尊位當損之時受天下之益者也兩爲朋十朋之大寶也或以此益之而不能辭其吉可知占者有是徳則其應矣

象曰六五元吉自上祐也

傳所以得元吉者以其能盡眾人之見合天地之理故自上天降之福祐也

上九弗損益之無咎貞吉利有攸往得臣無家

傳凡損之義有三損已從人也自損以益於人也行損道以損於人也損已從人徙於義也自損益人及於物也行損道以損於人行其義也各因其時取大者言之四五二爻取損已從人下體三爻取自損以益人損時之用行損道以損天下之當損者也上九則取不行其損爲義九居損之終損極而當變者【一無者字】也以剛陽居上若用【一有其字】剛以損削於下非爲上之道其咎大矣若不行其損變而以剛陽之道益於下則無咎而得其正且吉也如是則冝有所往往則有益矣在上能不損其下而益之天下孰不服從從服之眾無有內外也故曰得臣無家得臣謂得人心歸服無家謂無有逺近內外之限也

本義上九當損下益上之時居卦之上受益之極而欲自損以益人也然居上而益下有所謂惠而不費者不待損已然後可以益人也能如是則無咎然亦必以正則吉而利有所往惠而不費其惠廣矣故又曰得臣無家

朱氏附錄得臣無家猶言化家爲國相似得臣有家其所得也小矣無家則可見其大

象曰弗損益之大得志也

傳居上不損下而反益之是君子大得行其志也君子之志惟在益於人而已

朱氏附錄問損卦下三爻皆是損己益人四五兩爻是損己從人上爻有爲人上之象不待損己而自有以益人曰三爻無損已益人防意只是盛到極處去不得自是損了四爻損其疾只是損了不好了便自好五爻是受益也無損已從人防意

周易傳義附錄卷七上﹤經部﹐易類﹐周易傳義附錄﹥

欽定四庫全書

周易傳義附錄卷七下

宋董楷撰

下經

【震下巽上】

傳益序卦損而不巳必益故受之以益盛衰損益如循環損極必益理之自然益所以繼損也爲卦巽上震下雷風二物相益者也風烈則雷迅雷激則風怒兩相助益所以爲益此以象言也巽震二卦皆由下變而成陽變而爲陰者損也陰變而爲陽者益也上卦損而下卦益損上益下所以爲益此以義言也下厚則上安故益下爲益

益利有攸往利渉大川

傳益者益於天下之道也故利有攸往益之道可以濟險難利渉大川也

本義益增益也爲卦損上卦初畫之陽益下卦初畫之陰自上卦而下於下卦之下故爲益卦之九五六二皆得中正下震上巽皆木之象故其占利有所往而利渉大川也

曰益損上益下民說無疆自上下下其道大光【下下上遐嫁反下如字】

傳以卦義與卦才言也卦之爲益以其損上益下也損於上而益下則民說之無疆謂無窮極也自上而降已以下下其道之大光顯也陽下居初陰上居四爲自上下下之義

本義以卦體釋卦名義

利有攸往中正有慶

五以剛陽中正居尊位二復以中正應之是以中正之道益天下天下受其福慶也

利渉大川木道乃行

傳益之爲【一無爲字一作於】道於平常無事之際其益猶小當艱危險難則所益至大故利渉大川也於濟艱險乃益道大行之時也益誤作木或以爲上巽下震故云木道非也

本義以卦體卦象釋卦辭

朱氏附錄問易卦木道乃行曰不須攺木字爲益只木字亦得某見一朋友說有八卦之金木水火土有五行之金木水火土如幹爲金易卦之金也兌之金五行之金也巽爲木是卦中取象震爲木乃東方屬木五行之木也五行取四維故也○渙卦說乘木有功中孚說乘木舟虛以此見得只是木字

益動而巽日進無疆

又以二體言卦才下動而上巽動而巽也爲益之道其動巽順於理則其益日進【一本益字在日進下】廣大無有疆限也動而不順於理豈能成大益也

天施地生其益無方【施始豉反】

傳以天地之功言益道之大聖人體之以益天下也天道資始地道生物天施地生化育萬物各正性命其益可謂無方矣方所也有方所【一無所字】則有限量無方謂廣大無窮極也天地之益萬物豈有窮際乎

凡益之道與時偕行

傳天地之益無窮者理而巳矣聖人利益天下之道應時順理與天地合與時偕行也

本義動巽二卦之徳乾下施坤上生亦上文卦體之義又以此極言贊益之大

象曰風雷益君子以見善則遷有過則攺

傳風烈則雷迅雷激則風怒二物相益者也君子觀風雷相益之象而求益於己爲益之道無若見善則遷有過則攺也見善能遷則可以盡天下之善有過能攺則無過矣益於人者無大於是本義風雷之勢交相助益遷善攺過益之大者而其相益亦猶是也

朱氏附錄遷善如風之速攺過如雷之烈○風是一个急防物見人之善已將不及遷之如風之急雷是一个勇決防物已有過便斷然攺之如雷之勇決不容有些子遲緩○問莫是才遷善便是攺過否曰不然遷善字輕攺過字重遷善如慘淡之物要使之白攺過如黒之物要使之白用力自是不同遷善者但是見人做得一事彊似我心有所未安卽便遷之若攺過須是大段勇猛始得○伊川將來牽合說熹不曉看來人有遷善時節自有攺過時節不成必是一件事

初九利用爲大作元吉無咎

傳初九震動之主剛陽之盛也居益之時其才足以益物𨿽居至【一無至字】下而上有六四之大臣應於已四巽順之主上能巽於君下能順【一作巽】於賢才也在下者不能有爲也得在上者應從之則冝以其道輔於上作大益天下之事利用爲大作也居下而得上之用以行其志必須所爲大善而吉則無過咎不能元吉則不惟在已有咎乃累乎上爲上之咎也在至下而當大任小善不足以稱也故必元吉然後得無咎

本義初𨿽居下然當益下之時受上之益者也不可徒然無所報效故利用爲大作必元吉然後得無咎

象曰元吉無咎下不厚事也

傳在下者本不當處厚事厚事重大之事也以爲在上所任所以當大事必能濟大事而致元吉乃爲無咎能致元吉則在上者任之爲知人已當之爲勝任不然則上下皆有咎也

本義下本不當任厚事故不如是不足以塞咎也朱氏附錄初九上爲四所任而作大事必盡善而後無咎若所作不盡善未免有咎也故孔子釋之曰下不厚事也蓋在下之人不當任重事若在下之人爲在上之人作事未能盡善自應有咎

六二或益之十朋之弗克違永貞吉王用享於帝吉傳六二處中正而體柔順有虛中之象人處中正之道虛其中以求益而能順從天下孰不願告而益之孟子曰夫茍好善則四海之內皆將輕千里而來告之以善夫滿則不受虛則來物理自然也故或有可益之事則眾朋助而益之十者眾辭眾人所是理之至當也龜者占吉凶辯是非之物言其至是龜不能違也永貞吉就六二之才而言二中正虛中能得眾人之益者也然而質本陰柔故戒在常永貞固則吉也求益之道非永貞則安能守也【一作之】損之六五十朋之則元吉者蓋居尊自損應下之剛以柔而居剛柔爲虛受剛爲固守求益之至善故元吉也六二虛中求益亦有剛陽之應而以柔居柔疑從益之未固也故戒能常永貞固則吉也王用享於帝吉如二之虛中而能永貞用以享上帝猶當獲吉況與人接物其意有不通乎求益於人有不應乎祭天天子之事故云王用也

本義六二當益下之時虛中處下故其象占與損六五同然爻位皆陰故以永貞爲戒以其居下而受上之益故又爲卜郊之吉占

朱氏附錄或益之十朋之龜【句】弗克違○王用享於帝吉是祭則受福防道理

象曰或益之自外來也

傳旣中正虛中能受天下之善而固守則有有益之事眾人自外來益之矣或曰自外來豈非謂五乎曰如二之中正虛中天下孰不願益之五爲正應固在其中矣

本義或者眾無定主之辭

六三益之用凶事無咎有孚中行告公用圭

傳三居下體之上在民上者也乃守令也居陽應剛處動之極居民上而剛決果於爲益者【一無者字】也果於爲益用之於凶事則無咎凶事謂患難非常之事三居下之上在下當承稟於上安得自任擅爲益乎惟於患難非常之事則可量冝應卒奮不顧身力庇其民故無咎也下專自任上必忌疾𨿽當凶難以【一無以字】義在可爲然必有其孚誠而所爲合於中道則誠意通於上而上信與之矣專爲而無爲上愛民之至誠固不可也𨿽有誠意而所爲不合中行亦不可也圭者通信之物禮云大夫執圭而使所以申信也凡祭祀朝聘用圭玉所以通達誠信也有誠孚而得中道則能使上信之是猶告公上用圭玉也其孚能通達於上矣在下而有爲之道固當有孚中行又三陰爻而不中故發此義或曰三乃陰柔何得反以剛果任事爲義曰三質𨿽本陰然其居陽乃自處以剛也應剛乃志在乎剛也居動之極剛果於行也以此行益非剛果而何易以所勝爲義故不論其本質也

本義六三陰柔不中不正不當得益者也然當益下之時居下之上故有益之以凶事者蓋警戒震動乃所以益之也占者如此然後可以無咎又戒以有孚中行而告公用圭也用圭所以通信朱氏附錄益之用凶事猶書言用降我凶徳嘉績於朕躬○伊川說易亦有不分曉處甚多如益之用凶事說作凶荒之凶指刺史郡守而言在當時未見有這守令恐難如此說

象曰益用凶事固有之也

傳六三益之獨可用於凶事者以其固有之也謂專固自任其事也居下當稟承於上乃專任其事惟救民之凶災拯時之艱急則可也乃處急難變故之權冝故得無咎若平時則不可也

本義益用凶事欲其困心衡慮而固有之也

六四中行告公從利用爲依遷國

傳四當益時處近君之位居得其正以柔巽輔上而下順應於初之剛陽如是可以益於上也惟處不得其中而所應又不中是不足於中也故云若行得中道則可以益於君上告於上而獲信從矣以柔巽之體非有剛特之操故利用爲依遷國爲依依附於上也遷國順下而動也上依剛中之君而致其益下順剛陽之才以行其事利用如是也自古國邑民不安其居則遷遷國者順下而動也本義三四皆不得中故皆以中行爲戒此言以益下爲心而合於中行則告公而見從矣傳曰周之東遷晉鄭焉依蓋古者遷國以益下必有所依然後能立此爻又爲遷國之吉占也

朱氏附錄中行與依見不得是指誰

象曰告公從以益志也

傳爻辭但云得中行則告公而從象復明之曰告公而獲從者告之以益天下之志也志茍在於益天下上必信而從之事君者不患上之不從患其志之不誠也

九五有孚惠心勿問元吉有孚惠我徳

傳五剛陽中正居尊位又得六二之【一無之字】中正相應以行其益何所不利以陽實在中有孚之象也以九五之徳之才之位而中心至誠在惠益於物其至善大吉不問可知故云勿問元吉人君居得致之位操可致之權茍至誠益於【一作於益】天下天下受其大福其元吉不假言也有孚惠我徳人君至誠益於【一作於益】天下天下之人無不至誠愛戴以君之徳澤爲恩惠也

本義上有信以惠於下則下亦有信以惠於上矣不問而元吉可知

象曰有孚惠心勿問之矣惠我徳大得志也

傳人君有至誠惠益天下之心其元吉不假言也故云勿問之矣天下至誠懷吾徳以爲惠是其道大行人君之志得矣

上九莫益之或擊之立心勿恆凶

傳上居無位之地非行益於人者也以剛處益之極求益之甚者也所應者陰非取善自益者也利者眾人所同欲也專欲益已其害大矣欲之甚則昬蔽而忘義理求之極則侵奪而致仇怨故夫子曰放於利而行多怨孟子謂先利則不奪不饜聖賢之深戒也九以剛而求益之極眾人所共惡故無益之者而或攻擊之矣立心勿恆凶聖人戒人存心不可專利云勿恆如是凶之道也所【一作謂】當速攺也

本義以陽居益之極求益不已故莫益而或擊之立心勿恆戒之也

朱氏附錄問或擊之曰或字眾無定主之辭言非但一人擊之也立心勿恆勿字只是不字非禁止之辭此處亦可疑且闕之

象曰莫益之偏辭也或擊之自外來也

傳理者天下之至公利者眾人所同欲茍公其心不失其正理則與眾同利無侵於人人亦欲與之若切於好利蔽於自私求自益以損於人則人亦與之力爭故莫肯益之而有擊奪之者矣云莫益之者非有偏己之辭也茍不偏已合於公道則人亦益之何爲擊之乎旣求益於人至於甚極則人皆惡而欲攻之故擊之者自外來也人爲善則千里之外應之六二中正虛己益之者自外而至是也茍爲不善則千里之外違之上九求益之極擊之者自外而至是也系辭曰君子安其身而後動易其心而後語定其交而後求君子修此三者故全也危以動則民不與也懼以語則民不應也無交而求則民不與也莫之與則傷之者至矣易曰莫益之或擊之立心勿恆凶君子言動與求皆以其道乃完善也不然則取傷而凶矣

本義莫益之者猶從其求益之偏辭而言也若防而言之則又有擊之者矣

朱氏附錄大抵損益二卦諸爻皆互換損好益卻不好如損六五卻成益六二損上九好益上九卻不好○易象自是一法如離爲龜則損益二卦皆說龜此甚多○益損二卦說龜一在二一在五是顚倒說去未濟與旣濟說方亦然不知如何○向在玉山道間見徐彥章說離爲龜故卦中言龜處皆有離象如頥之靈龜損益十朋之龜以其卦𨿽無離而通體似離也頥六爻損自二至上益自初至五此其求之巧矣然頥猶取龜義而無取於離損益則但言其得益之多而義亦不復系於龜矣今乃不論其所以得益之故以爲求益之方而必窮其龜之所自來亦可謂枉費心力矣

【乾下兌上】

傳夬序卦益而不已必決故受之以夬夬者決也益之極必決而後止理無常益益【一無下益字】而不巳巳乃決也夬所以次益也爲卦兌上干下以二體言之澤水之聚也乃上於至髙之處有潰決之象以爻言之五陽在下長而將極一陰在上消而將盡眾陽上進決去一陰所以爲夬也夬者剛決之義眾陽進而決去一陰君子道長小人消衰將盡之時也

夬揚於王庭孚號有厲【夬古快反】

傳小人方盛之時君子之道未勝安能顯然以正道決去之故含晦俟時漸圖消之之道今旣小人衰微君子道盛當顯行之於公朝使人明知善惡故云揚於王庭孚信之在中誠意也號者命眾之辭君子之道𨿽長盛而不敢忘戒備故至誠以命眾使知尙有危道𨿽以此之甚盛決彼之甚衰若易而無備則有不虞之悔是尙有危理必有戒懼之心則無患也聖人設戒之意深矣

告自邑不利卽戎利有攸往

傳君子之治小人以其不善也必以己之善道勝革之故聖人誅亂必先修己舜之敷文徳是也邑私邑告自邑先自治也以眾陽之盛決於一陰力固有餘然不可極其剛至於太過太過乃如蒙上九之爲寇也戎兵者彊武之事不利卽戎謂不冝尙壯武也卽從也從戎尙武也利有攸往陽𨿽盛未極乎上陰𨿽微猶有未去是小人尙有存者君子之道有未至也故冝進而往也不尙剛武而其道益進乃夬之善也

本義夬決也陽決陰也三月之卦也以五陽去一陰決之而巳然其決之也必正名其罪而盡誠以呼號其眾相與合力然亦尙有危厲不可安肆又當先治其私而不可專尙威武則利有所往也皆戒之之辭

朱氏附錄揚於王庭孚號有厲若合開口處便𨿽有劍從自家頭上落也須著說但使功罪各當是非顯白於吾何慊○夬以五陽之盛而比一陰猶欲決之故其繇曰揚於王庭孚號有厲告自邑不利卽戎利有攸往蓋𨿽危懼自修不極其武而揚庭孚號利有攸往初不顧後患而小卻也

曰夬決也剛決柔也健而說決而和

傳夬爲決義五陽決上之一陰也健而說決而和以二體言卦才也下健而上說是健而能說決而能和決之至善也兌說爲和

本義釋卦名義而贊其徳

揚於王庭柔乘五剛也

傳柔𨿽消矣然居五剛之上猶爲乘陵之象陰而乘陽非理之甚君子勢旣足以去之當顯揚其罪於王朝大庭使眾知善惡也

孚號有厲其危乃光也

傳盡誠信以命其眾而知有危懼則君子之道乃無虞而光大也

告自邑不利卽戎所尙乃窮也

傳當先自治不宜專尙剛武卽戎則所尙乃至窮極矣夬之時所尙謂剛武也

利有攸往剛長乃終也【長丁丈反】

傳陽剛𨿽盛長猶未終尙有一陰更當決去則君子之道純一而無害之者矣乃剛長之終也本義此釋卦辭柔乘五剛以卦體言謂以一小人加於眾君子之上是其罪也剛長乃終謂一變卽爲純乾也

朱氏附錄今人以爲陽不能無陰中國不能無夷狄君子不能無小人故小人不可盡去今觀剛長乃終之言則聖人豈不欲小人之盡去邪但所以決之者自有道耳

象曰澤上於天夬君子以施祿及下居徳則忌【施治豉反】傳澤水之聚也而上於天至髙之處故爲夬象君子觀澤決於上而注漑於下之象則以施祿及下謂施其祿澤以及於下也觀其決潰之象則以居徳則忌居徳謂安處其徳則約也忌防也謂約立防禁有防禁則無潰散也王弼作明忌亦通不云澤在天上而云澤上於天上於天則意不安而有決潰之勢云在天上乃安辭也

本義澤上於天潰決之勢也施祿及下潰決之意也居徳則忌未詳

初九壯於前趾往不勝爲咎

傳九陽爻而幹體剛健在上之物乃在下而居決時壯於前進者也前趾謂進行人之決於行也行而冝則其決爲是往而不冝則決之過也故往而不勝則爲咎也夬之時而往往決也故以勝負言九居初而壯於進躁於動者也故有不勝之戒陰𨿽將盡而巳之躁動自冝有不勝之咎不計彼也本義前猶進也當決之時居下任壯不勝冝矣故其象占如此

朱氏附錄壯於前趾與大壯初爻同此卦大率似大壯只爭一畫

象曰不勝而往咎也

傳人之行必度其事可爲然後決之則無過矣理不能勝而且往其咎可知凡行而有咎者皆決之過也

九二惕號莫夜有戎勿卹【號戶羔反象及下同莫音暮】

傳夬者陽決陰君子決小人之時不可忘戒備也陽長將極之時而二處中居柔不爲過剛能知戒備處夬之至善也內懷兢惕而外嚴誠號𨿽暮夜有兵戎亦可勿卹矣

本義九二當決之時剛而居柔又得中道故能憂惕號呼以自戒備而莫夜有戎亦可無患也

象曰有戎勿卹得中道也

傳莫夜有兵戎可懼之甚也然可勿卹者以自處之善也旣得中道又知惕懼且有戒備何事之足卹也九居二𨿽得中然非正其爲至善何也曰陽決陰君子決小人而得中豈有不正也知時識勢學易之大方也

九三壯於頄有凶君子夬夬獨行遇雨若濡有慍無咎【頄求反濡而朱反慍紆運反】

傳爻辭差錯安定胡公移其文曰壯於頄有凶獨行遇雨若濡有慍君子夬夬無咎亦未安也當云壯於頄有凶獨行遇雨君子夬夬若濡有慍無咎夬決尙剛健之時三居下體之上又處健體之極剛果於決者也頄顴骨也在上而未極於上者也三居下體之上𨿽在上而未爲最上上有君而自任其剛決壯於頄者也有凶之道也獨行遇雨三與上六爲正應方羣陽共決一陰之時己若以私應之故不與眾同而獨行則與上六陰陽和合故雲遇雨易中言雨者皆謂陰陽和也君子道長決去小人之時而已獨與之和其非可知惟君子處斯時則能夬夬謂夬其夬果決其斷也𨿽其私與當逺絕之若見濡污有慍惡之色如此則無過咎也三健體而處正非必有是失也因此義以爲敎耳爻文所以交錯者由有遇雨字又有濡字故誤以爲連也【一作誤而相連也】

本義頄顴也九三當決之時以剛而過乎中是欲決小人而剛壯見於面目也如是則有凶道矣然在眾陽之中獨與上六爲應若能果決其決不系私愛則𨿽合於上六如獨行遇雨至於若濡而爲君子所慍然終必能決去小人而無所咎也溫嶠之於王惇其事此

朱氏附錄問九三壯於頄曰君子之去小人不必悻悻然見於面目至於遇雨而爲所濡濕𨿽爲眾陽所慍然志在決陰必能終去小人故亦可得無咎也蓋九三𨿽與上六爲應而實以剛居剛有能決之象故壯於頄則有凶而和柔以去之乃無咎如王允之於董卓溫嶠之於王惇是也○有慍也是自不能堪正如顏杲卿使安祿山受其衣服至道間與其徒曰吾輩何爲服此歸而借兵伐之正此也卦中與復卦六四有獨字此卦諸爻皆欲去陰獨此一爻與六爲應也是惡模樣○伊川攺九三爻辭次第看來不必攺

象曰君子夬夬終無咎也

傳牽梏於私好由無決也君子義之與比決於當決故終不至於有咎也

九四臀無膚其行次且牽羊悔亡聞言不信【臀徒惇反下卦同次七私反且七餘反象及下卦並同】

傳臀無膚居不安也行次且進不前也次且進難之狀九四以陽居陰剛決不足欲止則眾陽並進於下勢不得安猶臀傷而居不能安也欲行則居柔失其剛壯不能彊進故其行次且也牽羊悔亡羊者羣行之物牽者挽拽之義言若能自彊而牽挽以從羣行則可以亡其悔然旣處柔必不能也𨿽使聞是言亦必不能信用也夫過而能攺聞善而能用克已以從義惟剛明者能之在它卦九居四其失未至如此之甚在夬而居柔其害大矣本義以陽居陰不中不正居則不安行則不進若不與眾陽競進而安出其後則可以亡其悔然當決之時志在上進必不能也占者聞其言而信則轉凶而吉矣牽羊者當其前則不進縱之使前而隨其後則可以行矣

朱氏附錄這幾卦多說臀不可曉○牽羊悔亡其說得於許愼之

象曰其行次且位不當也聞言不信聰不明也傳九處陰位不當也以陽居柔失其剛決故不能彊進其行次且剛然後能明處柔則遷失其正性豈復有明也故聞言而不能信者蓋其聰聽之不明也

九五莧陸夬夬中行無咎【莧閒辯反又胡練反】

傳五𨿽剛陽中正居尊位然切近於上六上六說體而卦獨一陰陽之所比也五爲決陰之主而反比之其咎大矣故必決其決如莧陸然則於其中行之徳爲無咎也中行中道也莧陸今所謂馬齒莧是也曝之難幹感陰气之多者也而脆易折五若如莧陸𨿽感於陰而決斷之易則於中行無過咎矣不然則失其中正也感陰多之物莧陸爲易斷故取爲象

本義莧陸今馬齒莧感陰气之多者九五當決之時爲決之主而切近上六之陰如莧陸然若決而決之而又不爲過暴合於中行則無咎矣戒占者當如是也

朱氏附錄莧陸是兩物莧者馬齒莧陸者章陸一名商陸皆感陰气多之物藥中用商陸治水腫【其物難幹其子紅】

象曰中行無咎中未光也

傳卦辭言夬夬則於中行爲無咎矣象復盡其義雲中未光也夫人心正意誠乃能極中正之道而充實光輝五心有所比以義之不可而決之𨿽行於外不失中正之義可以無咎然於中道未得爲光大也蓋人心一有所欲則離道矣夫子於此示人之意深矣

本義程傳備矣

朱氏附錄中行無咎言人能剛決自勝其私合乎中行則無咎但能補過而已未是極至處這是說微茫閒有些个意思斷未得釋氏所謂流注想荀子謂偸則自行便是這意思照管不著便走將裏去爻𨿽無此意孔子作象所以禆爻辭之不足如自我致寇敬愼不敗之甚多中行無咎易中卻不恁地看言人占得此爻者能中則無咎不然則有咎○中未光也事𨿽正而意濳有所系吝荀子云云佛氏云云流注不斷皆意不誠之本也

上六無號終有凶

傳陽長將極陰消將盡獨一陰處窮極之地是眾君子得時決去危極之小人也其勢必須消盡故云無用號咷畏懼終必有凶也

本義陰柔小人居窮極之時黨已盡無所號呼終必有凶也占者有君子之徳則其敵當之不然反是

象曰無號之凶終不可長也

傳陽剛君子之道進而益盛小人之道旣巳窮極自然消亡豈復能長久乎𨿽號咷無以爲也故云終不可長也先儒以卦中有孚號惕號欲以無號爲無號作去聲謂無用更加號令非也一卦中適有兩去聲字一平聲字何害而讀易者率皆疑之或曰聖人之於天下𨿽大惡未嘗必絕之也今使之無號謂必有凶可乎曰夬者小人之道消亡之時也決去小人之道豈必盡誅之乎使之變革乃小人之道亡也道亡乃其凶也

朱氏附錄夬卦號字皆是作戶羔反惟孚號只作去聲讀看來亦只當平聲○問夬卦辭言孚號九二言惕號上九言無號取象之義如何曰卦有兌體兌爲口故多言號也○問以五陽決一陰君子盛而小人衰之勢而卦辭則曰告自邑不利卽戎初九壯於前趾則往不勝九二惕號則有戎勿卹壯於頄則凶牽羊則悔亡中行無咎豈去小人之道須先自治而嚴厲戒懼不可安肆邪曰觀上六一爻則小人勢窮無號有凶之時而君子去之之道猶當如此嚴謹自做手腳蓋不可以其勢衰而安意自肆也其爲戒深矣

【巽下乾上】

傳姤序卦夬決也決必有遇故受之以姤姤遇也決判也物之決判則有遇合本合則何遇姤所以次夬也爲卦乾上巽下以二體言之風行天下天之下者萬物也風之行無不經觸乃遇之象又一陰始生於下陰與陽遇也故爲姤

姤女壯勿用取女【姤古豆反取七諭反同】

傳一陰始生自是而長漸以盛矣是女之將長壯也陰長則陽消女壯則男弱故戒勿用取如是之女取女者欲其柔和順從以成家道姤乃方進之陰漸壯而敵陽者是以不可取也女漸壯則失男女之正家道敗矣姤𨿽一陰甚微然有漸壯之道所以戒也

本義姤遇也決盡則爲純乾四月之卦至姤然後一陰可見而爲五月之卦以其本非所望而卒然值之如不期而遇者故爲遇遇巳非正又一陰而遇五陽則女徳不貞而壯之甚也取以自配必害乎陽故其象占如此

朱氏附錄不是說陰漸長爲女壯乃是一陰遇五陽

曰姤遇也柔遇剛也

傳姤之義遇也卦之爲姤以柔遇剛也一陰方生始與陽相遇也

本義釋卦名

勿用取女不可與長也

傳一陰旣生漸長而盛陰盛則陽衰矣取女者欲長久而成家也此漸盛之陰將消勝於陽不可與之長久也凡女子小人夷狄勢茍漸盛何可與久也故戒勿用取如是之女

本義釋卦辭

天地相遇品物咸章也

傳陰始生於下與陽相遇天地相遇也陰陽不相交遇則萬物不生天地相遇則化育庶品物咸章萬物章明也

本義以卦體言

朱氏附錄大率姤是一个女遇五陽是个不正當防如人盡夫也之事聖人去這里又看見得天地相遇防道理出來

剛遇中正天下大行也

傳以卦才言也五與二皆以陽剛居中與正以中正相遇也君得剛中之臣臣遇中正之君君臣以剛陽遇中正其道可以大行於天下矣

本義指九五

朱氏附錄問姤卦曰姤是不好防卦然天地相遇品物咸章剛遇中正天下大行卻又甚好蓋天地相遇又是別取一義剛遇中正只取九五或謂亦以九二言非也

姤之時義大矣哉

傳贊姤之時與姤之義至大也天地不相遇則萬物不生君臣不相遇則政治不興聖賢不相遇則道徳不亨事物不相遇則功用不成姤之時與義皆甚大也

本義幾微之際聖人所謹

朱氏附錄問姤之時義大矣哉本義云幾微之際聖人所謹與伊川說不同何也曰上面說天地相遇至天下大行也正是好時節而不好之漸已生於微矣故當謹於此

象曰天下有風姤後以施命誥四方

傳風行天下無所不周爲君後者觀其周徧之象以施其命令周誥四方也風行地上與天下有風皆爲周徧庶物之象而行於地上徧觸萬物則爲觀經歷觀省之象也行於天下周徧四方則爲姤施命令之象也諸象或稱先王或稱後或稱君子大人稱先王者先王所以立法制建國作樂省方敕法閉關育物享帝皆是也稱後者後王之所爲也財成天地之道施命誥四方是也君子則上下之通稱大人者王公之通稱

初六系於金柅貞吉有攸往見凶羸豕孚蹢躅【柅乃履反又女紀反羸劣隨反蹢益反躅錄反】

傳姤陰始生而將長之卦一陰生則長而漸盛陰長則陽消小人道長也制之當於其微而未盛之時柅止車之物金爲之堅彊之至也止之以金柅而又系之止之固也固止使不得進則陽剛貞正之道吉也使之進往則漸盛而害於陽是見凶也羸豕孚蹢躅聖人重爲之戒言陰𨿽甚微不可忽也豕陰躁之物故以爲況羸弱之豕𨿽未能彊猛然其中心在乎蹢躅蹢躅跳躑也陰微而在下可謂羸矣然其中心常在乎【一無乎字】消陽也君子小人異道小人𨿽微弱之時未嘗無害君子之心防於微則無能爲矣

本義柅所以止車以金爲之其剛可知一陰始生靜正則吉往進則凶故以二義戒小人使不害於君子則有吉而無凶然其勢不可止也故以羸豕蹢躅曉君子使深爲之備云

朱氏附錄金柅或以爲止車物或以爲絲衮不可曉

象曰系於金柅柔道牽也

傳牽者引而進也陰始生而漸進柔道方牽也系之於金柅所以止其進也不使進則不能消正道乃貞吉也

本義牽進也以其進故止之

九二包有魚無咎不利賓

傳姤遇也二與初密比相遇者也在它卦則初正應於四在姤則以遇爲重相遇之道主於專一二之剛中遇固以誠然初之陰柔羣陽在上而又有所應者其志所求也陰柔之質鮮克貞固二之於初難得其誠心矣所遇不得其誠心遇道之乖也包者苴裹也魚陰物之美者陽之於陰其所說美故取魚象二於初若能固畜之如包苴之有魚則於遇爲無咎矣賔外來者也不利賔包苴之魚豈能及賓謂不可更及外人也遇道當專一二則雜矣

本義魚陰物二與初遇爲包有魚之象然制之在已故猶可以無咎若不制而使遇於眾則其爲害廣矣故其象占如此

象曰包有魚義不及賓也

傳二之遇初不可使有二於外當如包苴之有魚包苴之魚義不及於賓客也

九三臀無膚其行次且厲無大咎

傳二與初旣相遇三說初而密比於二非所安也又爲二所忌惡其居不安若臀之無膚也處旣不安則當去之而居姤之時志求乎遇一陰在下是所欲也故處𨿽不安而其行則又次且也次且進難之狀謂不能遽舎也然三剛正而處巽有不終迷之義若知其不正而懷危懼不敢妄動則可以無大咎也非義求遇固巳有咎矣知危而止則不至於大【一有咎也】也

本義九三過剛不中下不遇於初上無應於上居則不安行則不進故其象占如此然旣無所遇則無陰邪之傷故𨿽危厲而無大咎也

象曰其行次且行未牽也

傳其始志在求遇於初故其行遲遲未牽不促其行也旣知危而攺之故未至於大咎也

九四包無魚起凶

傳包者所裹蓄也魚所美也四與初爲正應當相遇者也而初已遇於二矣失其所遇猶包之無魚亡其所有也四當姤遇之時居上位而失其下下之離由已之失徳也四之失者不中正也以不中正而失其民所以凶也曰初之從二以比近也豈四之罪乎曰在四而言義當有咎不能保其下由失道也豈有上不失道而下離者乎遇之道君臣民主夫婦朋友皆在焉四以下睽故主民而言爲上而下離必有凶變起者將生之謂民心旣離難將作矣

本義初六正應巳遇於二而不及於已故其象占如此

象曰無魚之凶逺民也【逺萬反】

傳下之離由已致之逺民者已逺之也爲上者有以使之離也

本義民之去巳猶已逺之

朱氏附錄包無魚又去這里見得个君民防道理陽在上爲君陰在下爲民

九五以杞包含章有隕自天

傳九五下亦無應非有遇也然得遇之【一有之字】道故終必有遇夫上下之遇由相求也杞髙木而葉大處髙體大而可以包物者杞也美實之在下者也美而居下者側微之賢之象也九五尊居君位而下求賢才以至髙而求至下猶以杞葉而包能自降屈如此又其內蘊中正之徳充實章美人君如是則無有不遇所求者也𨿽屈已求賢若其徳不正賢者不屑也故必含畜章美內積至誠則有隕自天矣猶云自天而降言必得之也自古人君至誠降屈以中正之道求天下之賢未有不遇者也髙宗感於夢寐文王遇於漁釣皆由是道也程氏附錄髙宗好賢之意與易姤卦同九五以杞包含章有隕自天杞生於最髙處美物生低處以杞包則至尊逮下之意也旣能如此自然有賢者出故有隕自天也後人遂有天祐生賢佐之說

本義陰物之在下者甘美而善潰杞髙大堅實之木也五以剛陽中正主卦於上而下防始生必潰之陰其象如此然陰陽疊勝時運之常若能含晦章美靜以制之則可以回造化矣有隕自天本無而倏有之象也

朱氏附錄有隕自天言能回造化則陽气復自天而隕復生上來都換了這時節

象曰九五含章中正也

傳所謂含章謂其含蘊【一無蘊字】中正之徳也徳充實則成章而有光輝

有隕自天志不舎命也【舎音捨】

傳命天理也舎違也至誠中正屈已求賢存志合於天理所以有隕自天必得之矣

上九姤其角吝無咎

傳至剛而在最上者角也九以剛居上故以角爲象人之相遇由降屈以相從和順以相接故能合也上九髙亢而剛極人誰與之以此求遇固可吝也已則如是人之逺之非它人之罪也由己致之故無所歸咎

本義角剛乎上者也上九以剛居上而無位不得其遇故其象占與九三

象曰姤其角上窮吝也

傳旣處窮上剛亦極矣是上窮而致吝也以剛極居髙而求遇不亦難乎

朱氏附錄姤卦上五爻皆陽下面只一陰生五陽便立不住了

【坤下兌上】

傳萃序卦姤者遇也物相遇而後聚故受之以萃萃者聚也物相防遇則成羣聚萃所以次姤也爲卦澤上於地水之聚也故爲萃不言澤在地上而云澤上於地言上於地則爲方聚之義也

萃亨王假有廟【假更白反同】

傳王者萃聚天下之道至於有廟極【一無極字】也羣生至眾也而可一其歸仰人心莫知其鄕也而能致其誠敬神之不可度也而能致其來格天下萃合人心緫攝眾志之道非一其至大莫過於宗廟故王者萃天下之道至於有廟則萃道之至也祭祀之報本於人心聖人制禮以成其徳耳故豺獺能祭其性然也萃下有亨字羨文也亨字自在下與渙不同渙則先言卦才萃乃先言卦義辭甚明

程氏附錄古人祭祀用屍極有深意不可不深思蓋人之意气旣散孝子求神而祭無屍則不享無主則不依故易於渙萃皆言王假有廟卽渙散之時事也魂气必求其而依之人與人旣爲骨肉又爲一家之已與屍各旣已潔齊至誠相通以此求神冝其享之後世不知此【一有道字】以尊卑之勢遂不肯行耳

利見大人亨利貞

傳天下之聚必得大人以治之人聚則亂物聚則爭事聚則紊非大人治之則萃所以致爭亂也萃以不正則人聚爲茍合財聚爲悖入安得亨乎故利貞

用大牲吉利有攸往

傳萃者丰厚之時也其用宜稱故用大牲吉事莫重於祭故以祭享而言上交神下接民物百用莫不皆【一作當】然當萃之時而交物以厚則是享丰富之吉也天下莫不同其富樂矣若時之【一無之字】厚而交物以薄乃不享其丰美天下莫之與而悔吝生矣蓋隨時之冝順理而行故云順天命也夫不能有爲者力之不足也當萃之時故利有攸往大凡興功立事貴得可爲之時萃而後用是以動而有裕天理然也

本義萃聚也坤順兌說九五剛中而二應之又爲澤上於地萬物萃聚之象故爲萃亨字衍文王假有廟言王者可以至乎宗廟之中王者卜祭之吉占也祭義曰公假於太廟是也廟所以聚祖考之精神又人必能聚已之精神則可以至於廟而承祖考也物旣聚則必見大人而後可以得亨然又必利於正所聚不正則亦不能亨也大牲必聚而後有聚則可以有所往皆占吉而有戒之辭朱氏附錄王假有廟是祖考精神聚於廟又爲人必能聚已之精神然後可以至於廟而承祖考今人擇日祀神多取神在日亦取聚意○辭散漫說說了王假有廟又說利見大人又說用大牲吉大率是聖人觀象節節地看見許多道理看到這里見有這个象便說出這一句來又看見个象又說出一个理來然而觀象則今不可得見是如何地觀矣○萃卦三句是占詞非發明萃聚之意也此是諸儒說易之大病非聖人系辭焉而明吉凶之意

曰萃聚也順以說剛中而應故聚也

傳萃之義聚也順以【一作而】說以卦才言也上說而下順爲上以說道使民而順於人心下說上之政令而順從於上旣上下順說又陽剛處中正之位而下有應助如此故能聚也欲天下之萃才非如是不能也

本義以卦徳卦體釋卦名義

王假有廟致孝享也

傳王者萃人心之道至於建立宗廟所以致其孝享之誠也祭祀人心之所自盡也故萃天下之心者無如孝享王者萃天下之道至於有廟則其極也

利見大人亨聚以正也

傳萃之時見大人則能亨蓋聚以正道也見大人則其聚以正道得其正則亨矣萃不以正其能亨乎

用大牲吉利有攸往順天命也

傳用大牲承上有廟之文以享祀而言凡事莫不如是丰聚之時交於物者當厚稱其冝也物聚而力贍乃可以有爲故利有攸往皆天理然也故云順天命也

本義釋卦辭

朱氏附錄順天命說道理時髣髴如伊川說也去得只是文勢不如此他是說丰萃之時若不用大牲則便是與以天下儉其親相似也有此理這時節比不得利用禴之事

觀其所聚而天地萬物之情可見矣

傳觀萃之理可以見天地萬物之情也天地之化育萬物之生成凡有者皆聚也有無動靜終始之理聚散而巳故觀其所以聚則天地萬物之情可見矣

象曰澤上於地萃君子以除戎器戒不虞

傳澤上於地爲萃聚之象君子觀萃象以除治戎器用戒備於不虞凡物之萃則有不虞度之事故眾聚則有爭物聚則有奪大率旣聚則多故矣故觀萃象而戒也除謂簡治也去獘惡也除而聚之所以戒不虞也

本義除者修而聚之之謂

朱氏附錄問澤上於地萃君子以除戎器戒不虞曰大凡物聚眾盛必有事故當豫爲之備如人少處必無爭才人多少間便自有爭所以當豫爲之防也又澤本當在地中今卻上於地上是水盛有潰裂奔突之憂故其取象如此

初六有孚不終乃亂乃萃若號一握爲笑勿卹往無咎【號戶羔反握烏學反】

傳初與四爲正應本有孚以相從者也然當萃時三陰聚處柔無守正之節若捨正應而從其乃有孚而不終也乃亂惑亂其心也乃萃與其同聚也初若守正不從號呼以求正應則一握笑之矣一握俗語一團也謂眾【一有聚字】以爲笑也若能勿卹而往從剛陽之正應則無過咎不然則入小人之羣矣

本義初六丄應九四而隔於二陰當萃之時不能自守是有孚而不終志亂而妄聚也若呼號正應則眾以爲笑但勿卹而往從正應則無咎矣戒占者當如是也

朱氏附錄不知如何地說个一握防句出來

象曰乃亂乃萃其志亂也

傳其心志爲同所惑亂故乃萃於羣陰也不能固其守則爲小人所惑亂而失其正矣

六二引吉無咎孚乃利用禴【禴羊略反】

傳初陰柔又非中正恐不能終其孚故因其才而爲之戒二𨿽陰柔而得中正故𨿽戒而微辭【一作其辭微】凡爻之辭關【一作開】得失二端者爲法爲戒亦各隨其才而設也引吉無咎引者相牽也人之交相求則合相待【一作持】則離二與五爲正應當萃者也而相逺又在羣陰之間必相牽引則得其萃矣五居尊位有中正之徳二亦以中正之道往與之萃乃君臣和合也其所共致豈可量也是以吉而無咎也無咎者善補過也二與五不相引則過矣孚乃利用禴孚信之在中誠之謂也禴祭之簡薄者也菲薄而祭不尙備物直以誠意交於神明也孚乃者謂有其【一作具有】孚則可不用文飾專以至誠交於上【一有下字】也以禴言者謂薦其誠而已上下相聚而尙飾焉是未誠也蓋其中實者不假飾於外用禴之義也孚信者萃之本也不獨君臣之聚凡天下之聚在誠而已

本義二應五而雜於二陰之間必牽引以萃乃吉而無咎又二中正柔順虛中以上應九五剛健中正誠實而下交故卜祭者有其孚誠則𨿽薄物亦可以祭矣

朱氏附錄孚乃利用禴說如伊川固好但若如此卻是聖人說个影子卻恐不恁地想只是說祭升卦同

象曰引吉無咎中未變也

傳萃之時以得聚爲吉故九四爲得上下之萃二與五𨿽正應然異處有間乃當萃而未合者也故能相引而萃則吉而無咎以其有中正之徳未遽至攺變也變則不相引矣或曰二旣有中正之徳而象云未變辭若不足何也曰羣陰比處乃其聚方萃之時居其間能自守不變逺須正應剛立者能之二陰柔之才以其有中正之徳可覬其未至於變耳故象含其意以存戒也

六三萃如嗟如無攸利往無咎小吝

傳三陰柔不中正之人也求萃於人而人莫與求四則非其正應又非其是以不正爲四所棄也與二則二自以中正應五是以不正爲二所不與也故欲【一無欲字】萃如則爲人棄絕而嗟如不獲萃而嗟恨也上下皆不與無所利也惟往而從上六則得其萃爲無咎也三與上𨿽非陰陽正應然萃之時以相從皆以柔居一體之上又皆無與居相應之地上復處說順之極故得其萃而無咎也易道變動無常在人識之然而小吝何也三始求聚於四與二不而後往從上六人之動爲如此𨿽得所求亦可小羞吝也

本義六三陰柔不中不正上無應與欲求萃於近而不得故嗟如而無所利惟往從於上可以無咎然不得其萃困然後往復得陰極無位之爻亦小可羞矣戒占者當近捨不正之彊援而逺結正應之窮交則無咎也

象曰往無咎上巽也

傳上居柔說之極三往而無咎者上六巽順而受之也

九四大吉無咎

傳四當萃之時上比九五之君得君臣之聚也下比下體羣陰得下民之聚也得上下之聚可謂善矣然四以陽居陰非正也𨿽得上下之聚必得大吉然後爲無咎也大爲周徧之義無所不周然後爲大無所不正則爲大吉大吉則無咎也【一作矣】夫上下之聚固有不由正道而得者非理枉道而得君者自古多矣非理枉道而得民者蓋亦有焉如齊之陳常魯之季氏是也然得爲大吉乎得爲無咎乎故九四必能大吉然後爲【一作能】無咎也本義上比九五下比眾陰得其萃矣然以陰居陽不正故戒占者必大吉然後得無咎也

象曰大吉無咎位不當也

傳以其位之不當疑其所爲未能盡善故云必得大吉然後爲【一作能】無咎也非盡善安得爲大吉乎

九五萃有位無咎匪孚元永貞悔亡

傳九五居天下之尊萃天下之眾而君臨之當正其位修其徳以陽剛居尊位稱其位矣爲有其位矣【一作也】得中正之道無過咎也如是而有不信而未歸者則當自反以修其元永貞之徳則無思不服而悔亡矣元永貞者君之徳民所歸也故比天下之道與萃天下之道皆在此三者王者旣有其位又有其徳中正無過咎而天下尙有未信服歸附者蓋其道未光大也元永貞之道未至也在修徳以來之如苗民逆命帝乃誕敷文徳舜徳非不至也蓋有逺近昬明之異故其歸有先後旣有未歸則當修徳也所謂徳元永貞之道也元首也長也爲君徳首出庶物君長羣生有尊大之義焉有主統之義焉而又恆永貞固則通於神明光於四海無思不服矣乃無匪孚而其悔亡也所謂悔志之未光心之未慊也

本義九五剛陽中正當萃之時而居尊固無咎矣若有未信則亦修其元永貞之徳而悔亡矣戒占者當如是也

朱氏附錄問萃卦九五萃有位以陽剛居中正當萃之時而居尊位安得又有匪孚曰此言有位而無徳則𨿽萃而不能使人信故人有不信當修其元永貞之徳而後悔亡也

象曰萃有位志未光也

傳象舉爻上句王者之志必欲誠信著於天下有感必通含生之莫不懷歸若尙有匪孚是其志之未光大也

本義未光謂匪孚

朱氏附錄問萃九五一爻似亦甚好而反云有位未光也是如何曰見不得讀易似這樣且恁地解去若彊說便至鑿了

上六賫咨涕洟無咎【賫將池反又將啼反涕音體洟音夷象同】

傳六說之主陰柔小人說髙位而處之天下孰肯與也求萃而人莫之與其窮至於賫咨而涕洟也賫咨咨嗟也人之絕之由已自取又將誰咎爲人惡絕不知所爲則隕獲而至嗟涕眞小人之情狀也

本義處萃之終陰柔無位求萃不得故戒占者必如此然後可以無咎也

象曰賫咨涕洟未安上也

傳小人所處常失其冝旣貪而從欲不能自擇安地至於困窮則顚沛不知所爲六之涕洟蓋不安於處上也君子愼其所處非義不居不幸而有危困則泰然自安不以累其心小人居不擇安常履非據及其窮廹則隕獲躁撓甚至涕泣爲可羞也未者非遽之辭猶俗云未便也未便能安於上也陰而居上孤處無與旣非其據豈能安乎

周易傳義附錄卷七下﹤經部﹐易類﹐周易傳義附錄﹥

欽定四庫全書

周易傳義附錄卷八上

宋董楷撰

下經

【巽下坤上】

傳升序卦萃者聚也聚而上者謂之升故受之以升物之積聚而益髙大聚而升也故爲升所以次於萃也爲卦坤上巽下木在地下爲地中生木木生地中長而益髙爲升之象也

升元亨用見大人勿卹南徵吉

傳升者進而上也升進【一作進升】則有亨義而以卦才之善故元亨也用此道以見大人不假憂卹前進則吉也南徵前進也

本義升進而上也卦自解來柔上居四內巽外順九二剛中而五應之是以其占如此南徵前進也朱氏附錄巽坤二卦拱得个南如看命人虛拱防說話

曰柔以時升巽而順剛中而應是以大亨

傳以二體言柔升謂坤上行也巽旣體卑而就下坤乃順時而上升以時也謂時當升也柔旣上而成升則下巽而上順以巽順之道升可謂時矣二以剛中之道應於五五以中順之徳應於二能巽而順其升以時是以元亨也文誤作大亨解在大有卦

本義柔以時升以卦變釋卦名巽而順剛中而應是以大亨以卦徳卦體釋卦辭

用見大人勿卹有慶也

傳凡升之道必由大人升於位則由王公升於道則由聖賢用巽順剛中之道以見大人必遂其升勿卹不憂其不遂也遂其升則已之【一作有】福慶而福慶及物也

南徵吉志行也

傳南人之所向南徵謂前進也前進則遂其升而得行其志是以吉也

象曰地中生木升君子以順徳積小以髙大

傳木生地中長而上升爲升之象君子觀升之象以順修其徳積累微小以至髙大也順則可進逆乃退也萬物之進長皆以順道也善不積不足以成名學業之充實道徳之崇髙皆由積累而至積小所以成髙大升之義也

本義王肅本順作愼今按它書引此亦多作愼意尢明白蓋古字通用也說見上篇蒙卦

朱氏附錄木之生也無日不長一日不長則木死矣人之學也一日不可已一日而已則心必死矣○先生作許升字序曰易象有之曰地中生木升君子以順徳積小以髙大蓋因其固然之理而無容私焉者順之謂也由是而之則其進徳也孰禦【按此說順字與本義不同姑附於此】

初六允升大吉

傳初以柔居巽體之下又巽之主上承於九二之剛巽之至者也二以剛中之徳上應於君當升之任者也允者信從也初之柔巽惟信從於二信二而從之同升乃大吉也二以徳言則剛中以力言則當任初之陰柔又無應援不能自升從於剛中之賢以進是由剛中之道也吉孰大焉

本義初以柔順居下巽之主也當升之時巽於二陽占者如之則信能升而大吉矣

象曰允升大吉上合志也

傳與在上者合志同升也上謂九二從二而升乃與二同志也能信從剛中之賢【一作道】所以大吉

九二孚乃利用禴無咎

傳二陽剛而在下五陰柔而居上夫以剛而事柔以陽而從陰𨿽有時而然非順道也以暗而臨明以剛而事弱若黽勉於事勢非誠服也上下之交不以誠其可以【一無以字】久乎其可以有爲乎五𨿽陰柔然居尊位二𨿽剛陽事上者也當內存至誠不假文飾於外誠積於中則自不事外飾故曰利用禴謂尙誠敬也自古剛彊之臣事柔弱之君未有不爲矯飾者也禴祭之簡質者也云孚乃謂旣孚乃宜不用文飾專以其誠感通於上也如是則得無咎以剛彊之臣而事柔弱之君又當升之時非誠意相交其能免於咎乎

本義義見萃卦

象曰九二之孚有喜也

傳二能以孚誠事上則不惟爲臣之道無咎而已可以行剛中之道澤及天下是有喜也凡象言有慶者如是則有福慶及於物也言有喜者事旣善而又【一無又字】有可【一無可字】喜也如大畜童牛之牿無吉象云有喜蓋牿於童則易又免彊制之難是有可喜也

九三升虛邑

傳二以陽剛之才正而且巽上皆順之復有援應【一作者】以是而升如入無人之邑孰禦哉

本義陽實陰虛而坤有國邑之象九三以陽剛當升時而進臨於坤故其象占如此

象曰升虛邑無所疑也

傳入無人之邑其進無疑阻也

六四王用亨於岐山吉無咎【亨許庚反一許兩反】

傳四柔順之才上順君之升下順下之進已則止其所焉以陰居柔陰而在下止其所也昔者文王之居岐山之下上順天子而欲致之有道下順天下之賢而使之升進已則柔順謙恭不出其位至徳如此周之王業用是而亨也四能如是則亨而吉且無咎矣四之才固自善矣復有無咎之辭何也曰四之才𨿽善而其位當戒也居近君之位在升之時不可復升升則凶咎可知故云如文王則吉而無咎也然處大臣之位不得無事於升當上升其君之道下升天下之賢己則止其分焉分𨿽當止而徳則當升也道則當亨也盡斯道者其惟文王乎

本義義見隨卦

象曰王用亨於岐山順事也

傳四居近君之位而當升時得吉而無咎者以其有順徳也以柔居坤順之至也文王之亨於岐山亦以順時順事而已上順於上下順乎下巳順處其義故云順事也

本義以順而升登祭於山之象

六五貞吉升階

傳五以下有剛中之應故能居尊位而吉然質本陰柔必守貞固乃得其吉也若不能貞固則信賢不篤任賢不終安能吉也階所由而升也任剛中之賢輔之而升猶登進自階言有由而易也指言九二正應然在下之賢皆用升之階也能用賢則彚升矣

本義以陰居陽當升而居尊位必能正固則可以得吉而升階矣階升之易者

朱氏附錄六五貞吉升階與萃有位匪孚元永貞悔亡皆謂有其位必當有其徳若無其徳則萃𨿽有位而人不信𨿽有升階之象而不足以升矣

象曰貞吉升階大得志也

傳倚任賢才而能貞固如是而升可以致天下之大治其志可大得也君道之升【一作興】患無賢才之助爾有助則由自階而升也

上六冥升利於不息之貞

傳六以陰居升之極昬冥於升知進而不知止者也其爲不明甚矣然求升不已之心有時而用於貞正而當不息之事則爲宜矣君子於貞正之徳終日幹幹自彊不息如【一作以】上六不已之心用之於此則利也以小人貪求無已之心移於進徳則何善如之

本義以陰居升極昬冥不已者也占者遇此無適而利但可反其不已於外之心施之於不息之正而已

象曰冥升在上消不富也

傳昬冥於升極上而不知己惟有消亡豈復有加益也不富無復增益也升旣極則有退而無進也朱氏附錄問升萃二卦多是言祭亨萃固取聚義不知升何取義曰人積其誠意以事神有升而上通之義

【坎下兌上】

傳困序卦升而不已必困故受之以困升者自下而上自下升上以力進也不已必困矣故升之後受之以困也困者憊乏之義爲卦兌上而坎下水居澤上則澤中有水也乃在澤下枯涸無水之象爲困乏之義又兌以陰在上坎以陽居下與上六在二陽之上而九二陷於二陰之中皆陰柔揜於陽剛所以爲困也君子爲小人所掩蔽窮困之時也

困亨貞大人吉無咎有言不信

傳如卦之才則困而能亨且得貞正乃大人處困之道也故能吉而無咎大人處困不惟其道自吉樂天安命【一作知命一作安義】乃不失其吉也況隨時善處復有乎有言不信當困而言人誰信之

本義困者窮而不能自振之義坎剛爲兌柔所揜九二爲二陰所揜四五爲上六所揜所以爲困坎險兌說處險而說是身𨿽困而道則亨也二五剛中又有大人之象占者處困能亨則得其正矣非大人其孰能之故曰貞又曰大人者明不正之小人不能當也有言不信又戒以當務晦黙不可尙口益取窮困

曰困剛揜也【揜本又作掩於檢反】

傳卦所以爲困以剛爲柔所掩蔽也陷於下而掩於上所以困也陷亦揜也剛陽君子而爲陰柔小人所掩蔽君子之道困窒之時也

本義以卦體釋卦名

險以說困而不失其所亨其惟君子乎

傳以卦才言處困之道也下險而上說爲處險而能說𨿽在困窮艱險【一作險難】之中樂天安義自得其說樂也時𨿽困也處不失義則其道自亨困而不失其所亨也能如是者其惟君子乎若時當困而反亨身𨿽亨乃其道之困也君子大人通稱

貞大人吉以剛中也

傳困而能貞大人所以吉也蓋其以剛中之道也五與二是也非剛中則遇困而失其正矣

有言不信尙口乃窮也

傳當困而言人所不信欲以口免困乃所以致窮也以說處困故有尙口之戒

本義以卦徳卦體釋卦辭

朱氏附錄不失其所亨這句自是說得好

象曰澤無水困君子以致命遂志

傳澤無水困乏之象也君子當困窮之時旣盡其防慮之道而不得免則命也當推致其命以遂其志知命之當然也則窮塞禍患不以動其心行吾義而已苟不知命則恐懼於險難隕獲於窮戹所守亡矣安能遂其爲善之志乎

程氏附錄大凡利害禍福亦須致命須得致之爲言直如人以力自致之謂也得之不得命固已定君子須知他命方得不知命無以爲君子蓋命苟不知無所不至故君子於困窮之時須致命便遂得志其得禍得福皆以自致只要申其志而已

本義水下漏則澤上枯故曰澤無水致命猶言授命言持以與人而不之有也能如是則𨿽困而亨矣

朱氏附錄問澤無水困君子以致命遂志曰澤無水困君子道窮之時但當委致其命以遂吾之志而已致命猶送這命與他不復爲我之有𨿽委致其命而志則自遂無所回屈伊川解作推致其命𨿽說得通然論語中致命字都是委致之致事君能致其身與士見危致命見危授命皆是此意授亦致字之意言將這命授與之也○困厄有重輕力量有小大若能一日十二辰防檢自已念慮動作都是合宜仰不愧俯不怍如此而不幸塡溝壑喪身殞命有不暇卹只得成就一个是處如此則方寸之間全是天理𨿽遇大困厄有致命遂志而已亦不知有人之是非向背惟其是而已

初六臀困於株木入於幽谷三歲不覿【臀徒惇反】

傳六以陰柔處於至卑又居坎險之下在困不能自濟者也必得在上剛明之人爲援助則可以濟其困矣初與四爲正應九四以陽而居陰爲不正失【一作夫】剛而不中又方困於陰揜是惡能濟人之困猶株木之不能防覆於物株木無枝葉之木也四近君之位在它卦不爲無助以居困而不能庇物故爲株木臀所以居也臀困於株木謂無所庇而不得安其居居安則非困也入於幽谷陰柔之人非能安其所遇旣不能免於困則益迷闇妄動入於深困幽谷深暗之所也方益入於困無自出之故至於三歲不覿終困者也不覿不遇其所亨也

本義臀物之底也困於株木傷而不能安也初六以陰柔處困之底居暗之甚故其象占如此朱氏附錄問臀困於株木如何曰在困之下至困者也株木不可坐臀在株木上其不安可知又問伊川將株木作初之正應不能庇它說如何曰恐說臀字不去

象曰入於幽谷幽不明也

傳幽者不明也謂益入昬闇自陷於深困也明則不至於陷矣

九二困於酒食朱紱方來利用享祀徵凶無咎【紱音弗下同】傳酒食人所欲而所以施惠也二以剛中之才而處困之時君子安其所遇𨿽窮戹險難無所動其心不卹其爲困也所困者惟困於所欲耳君子之所欲者澤天下之民濟天下之困也二未得遂其欲施其惠故爲困於酒食也大人君子懷其道而困於下必得有道之君求而用之然後能施其所蘊二以剛中之徳困於下上有九五剛中之君道同徳合必來相求故云朱紱方來方且來也朱紱王者之服蔽膝也以行來爲義故以蔽膝言之利用享祀享祀以至誠通神明也在困之時利用至誠如享祀然其徳旣誠【一作成】自能感通於上自昔賢哲困於幽遠而徳卒升聞道卒爲用者惟自守至誠而已徵凶無咎方困之時若不至誠安處以俟命往而求之則犯難得凶乃自取也將誰咎乎不度時而徵乃不安其所爲困所動也失剛中之徳自取凶悔何所怨咎諸卦二五以陰陽相應而吉惟小畜與困乃戹於陰故同道相求小畜陽爲陰所畜困陽爲陰所揜也

本義困於酒食厭飫苦惱之意酒食人之所欲然醉飽過宜則是反爲所困矣朱紱方來上應之也九二有剛中之徳以處困時𨿽無凶害而反困於得其所欲之多故其象如此而其占利以享祀若徵行則非其時故凶而於義爲無咎矣

朱氏附錄問困於酒食本義作饜飫於所欲是如何曰此是困於好底事在困之時有困於好事者有困於不好事者此爻是好爻當困時則爲困於好事如感時花濺淚恨別鳥驚心花鳥好娛戲底物這時卻發人不好底意思是因好物困也酒食饜飫亦是如此○朱紱赤紱若如伊川說使書傳中說臣下皆是赤紱則可詩中卻有朱芾斯皇一句是說方叔於理又似不甚通熹之精力只推得到這里○問朱紱方來利用享祀曰以之事君則君應之以之事神則神應之○祭祀享祀想只說个祭祀無自家活人卻享它人祭之說○問困二五皆利用祭祀是如何曰它得中正又似取無應而心專一底意思

象曰困於酒食中有慶也

傳𨿽困於所欲未能施惠於人然守其剛中之徳必能致亨而有福慶也𨿽使時未亨通守其中徳亦君子之道亨乃有慶也

朱氏附錄問中有慶也是如何曰它下靣有許多好事

六三困於石據於蒺蔾入於其宮不見其妻凶【蒺蔾音疾棃象同】

傳六三以陰柔不中正之質處險極而用剛居陽用剛也不善處困之甚者也石堅重難勝之物蒺蔾刺【一無刺字】不可據之物三以剛險而上進則二陽在上力不能勝堅不可犯益自困耳困於石也以不善之徳居九二剛中之上其不安猶借刺據於蒺蔾也進退旣皆益困欲安其所益不能矣【一作也】宮其居所安也妻所安之主也知進退之不可而欲安其居則失其所安矣進退與處皆不可【一有則字】惟死而已其凶可知系辭曰非所困而困焉名必辱非所據而據焉身必危旣辱且危死期將至妻其可得見邪二陽不可犯也而犯之以取困是非所困而困也名辱其事惡也三在二上固爲據之然苟能謙柔以下之則無害矣乃用剛險以乘之則不安而取困如據蒺蔾也如是死期將至所安之主可得而【一無而字】見乎

本義陰柔而不中正故有此象而其占則凶石指四蒺蔾指二宮謂三而妻則六也其義則系辭備矣

朱氏附錄六三陽之陰上六陰之陰故將六三言之則上六爲妻

象曰據於蒺蔾乘剛也入於其宮不見其妻不祥也傳據於蒺蔾謂乘九二之剛不安猶借刺也不祥者不善之徵失其所安者不善之效故云不見其妻不祥也

九四來徐徐困於金車吝有終

傳惟力不足故困亨困之道必由援助當困之時上下相求理當然也四與初爲正應然四以不中正處困其才不足以濟人之困初六比二二有剛中之才足以拯困則宜爲初所從矣金剛也車載物者也二以剛在下載已故謂之金車四欲從初而阻於二故其來遲疑而徐徐是困於金車也已之所應疑其少已而之它將從之則猶豫不敢遽前豈不可羞吝乎有終者事之所歸者正也初四正應終必相從也寒士之妻弱國之臣各安其正而已苟擇而從則惡之大者不容於世矣二與四皆以陽居陰而二以剛中之才所以能濟困也居陰者尙柔也得中者不失剛柔之宜也

本義初六九四之正應九四處位不當不能濟物而初六方困於下又爲九二所隔故其象如此然邪不勝正故其占𨿽爲可吝而必有終也金車爲九二象未詳疑坎有輪象也

象曰來徐徐志在下也𨿽不當位有與也

傳四應於【一無於字】初而隔於二志在下求故徐徐而來𨿽居不當位爲未善然其正應相與故有終也

九五劓刖困於赤紱乃徐有說利用祭祀【劓魚器反刖音月象同】傳截鼻曰劓傷於上也去足爲刖傷於下也上下皆揜於陰爲其傷害劓刖之象也五君位也人君之困由上下無與也赤紱臣下之服取行來之義故以紱言人君之困以天下不來也天下皆來則非困也五𨿽在困而有剛中之徳下有九二剛中之賢道同徳合徐必相應而來共濟天下之困是始困而徐有喜說也利用祭祀祭祀之事必致其誠敬而後受福人君在困時宜念天下之困求天下之賢若祭祀然致其誠敬【一作至誠】則能致天下之賢濟天下之困矣五與二同徳而云上下無與何也曰陰陽相應者自然相應也如夫婦骨肉分定也五與二皆陽爻以剛中之徳同而相應相求而後合者【一無者字】也如君臣朋友義合也方其始困安有上下之與有與則非困也故徐合而後有【一無有字】說也二云享祀五云祭祀大意則宜用至誠乃受福也祭與祀享泛言之則可通分而言之祭天神祀地示享人五君位言祭二在下言享各以其所當用也

本義劓刖者傷於上下下旣傷則赤紱無所用而反爲困矣九五當困之時上爲陰揜下則乘剛故有此象然剛中而說體故能遲久而有說也占具象中又利祭祀久當獲福

象曰劓刖志未得也乃徐有說以中直也利用祭祀受福也

傳始爲陰揜無上下之與方困未得志之時也徐而有說以中直之道得在下之賢共濟於困也不曰中正與二合者云直乃宜也直比正意差緩盡其誠意如祭祀然以求天下之賢則能【一無能字】亨天下之困而享受其福慶也

上六困於葛藟於臲卼曰動悔有悔徵吉【藟力反象同臲五結反卼五骨反曰音越】

傳物極則反事極則變困旣極矣理當變也葛藟纒束之物臲卼危動之狀六處困之極爲困所纒束而居最髙危之地困於葛藟與臲卼也動悔動輒有悔無所不困也有悔咎前之失也曰自謂也若能曰如是動皆得悔當變前之所爲有悔也能悔則往而得吉也困極而徵則出於困矣故吉三以陰在下卦之上而凶上居一卦之上而無凶何也曰三居剛而處險困而用剛險故凶上以柔居說惟爲困極耳困極則有變困之道也困與屯之上皆以無應居卦終屯則泣血漣如困則有悔徵吉屯險極而困說體故也以說順進可以離乎困也

本義以陰柔處困極故有困於葛藟於臲卼曰動悔之象然物窮則變故其占曰若能有悔則可以徵而吉矣

象曰困於葛藟未當也動悔有悔吉行也

傳爲困所纒而不能變未得其道也是處之未當也知動則得悔遂有悔而去之可出於困是其行而吉也

程氏附錄蹇便是處蹇之道困便是處困之道道無時不可行

朱氏附錄困卦難理會不可曉易中有數卦如此系辭云卦有小大辭有險易辭也者各指其所之困是个極不好底卦所以卦辭也做得如此難曉又曰蹇剝否睽皆是不好卦卻不好得分明故易曉困𨿽是極不好卦然是个進退不得窮極底卦所以卦辭亦恁地不好難曉其大意亦可見矣

【巽下坎上】

傳井序卦困乎上者必反下故受之以井承上升而不已必困爲言謂上升不已而困則必反於下也物之在下者莫如井井所以次困也爲卦坎上巽下坎水也巽之象則木也巽之義則入也木器之象木入於水下而上乎水汲井之象也

朱氏附錄井象只取巽入之義不取木義○若如汲水器之說則與後靣羸其瓶之義不相合

井攺邑不攺井無喪無得往來井井【喪息浪反】

傳井之爲物常而不可攺也邑可攺而之它井不可遷也故曰攺邑不攺井汲之而不竭存之而不盈無喪無得也至者皆得其用往來井井也無喪無得其徳也常往來井井其用也周常也周也井之道也

汔至亦未繘井羸其瓶凶【汔許訖反繘音橘羸律悲反同】

傳汔幾也繘綆也井以濟用爲功幾至而未及用亦與未下繘於井同也君子之道貴乎有成所以五穀不熟不如荑稗掘井九仞而不及泉猶爲棄井有濟物之用而未及物猶無有也羸敗其瓶而失之其用喪矣是以凶也羸毀敗也

本義井者穴地出水之處以巽木入乎坎水之下而上出其水故爲井攺邑不攺井故無喪無得而往者來者皆井其井也汔幾也繘綆也羸敗也汲井幾至未盡綆而敗其瓶則凶也其占爲事仍舊無得喪而又當敬勉不可幾成而敗也

朱氏附錄井是那掇不動底物事所以攺邑不攺井○汔至略作一句亦未繘井羸其瓶是一句意幾至而止如綆未及井而瓶敗言功不成也

曰巽乎水而上水井井養而不窮也攺邑不攺井乃以剛中也【上如字又時掌反養如字又以上反】

傳巽入於水下而上其水者井也井之養於物不有窮己【一作無有窮也】取之而不竭徳有常也邑可攺井不可遷亦其徳之常也二五之爻剛中之徳其常乃如是卦之才與義合也

汔至亦未繘井未有功也羸其瓶是以凶也

傳𨿽使幾至旣未爲用亦與朱繘井同井以濟用爲功水出乃爲用未出則何功也瓶所以上水而致用也羸敗其瓶則不爲用矣是以凶也

本義巽乎水而上水井井養而不窮也以卦象釋卦名義攺邑不攺井乃以剛中也汔至亦未繘井未有功也羸其瓶是以凶也以卦體釋卦辭無喪無得往來井井兩句意與不攺井同故不復出剛中以二五而言未有功而敗其瓶所以凶也

象曰木上有水井君子以勞民勸相【上如字又時掌反勞力報反相息亮反又如字】

傳木承水而上之【一作來】乃器汲水而出井之象君子觀井之象法井之徳以勞徠其民而勸勉以相助之道也勞徠其民法井之用也勸民使相助法井之施也

本義木上有水津潤上行井之象也勞民者以君養民勸相者使民相養皆取井養之義

朱氏附錄問木上有水井之義曰如艸木之生津潤皆上行露水直至樹末此卽木上有水之義𨿽至小之物亦然如石菖蒲每晨葉尾皆潮水珠𨿽藏之密室亦然非露水也○禾上露珠便是下靣水上去大率裏靣水气上則外靣底也上○問井字之義與木上有水何預曰木上有水便如井中之水水本在井底卻能汲上來供人食用故取象如此

初六井泥不食舊井無禽【泥乃計反象同】

傳井與鼎皆物也就物以爲義六以陰柔居下上無應援無上水之象不能濟物乃井之不可食也井之不可【一無可字】食以泥污也在井之下有泥之象井之用以其水之養人也無水則舎置不用矣井水之上人其用禽鳥亦就而求焉舊廢之井人旣不食水不復上則禽鳥亦不復往矣蓋無以濟物也井本濟人之物六以陰居下無上水之象故爲不食井之不食以泥也猶人當濟物之時而才弱無援不能及物爲時所舎也

本義井以陽剛爲泉上出爲功初六以陰居下故爲此象蓋井不泉而泥則人所不食而禽鳥亦莫之顧也

象曰井泥不食下也舊井無禽時舎也【舎音捨】

傳以陰而居井之下泥之象也無水而泥人所不食也人不食則水不上無以及禽鳥禽鳥亦不至矣見其不能濟物爲時所舎置不用也若能及禽鳥是亦有所濟也舎上聲與幹之時舎音不同本義言爲時所棄

九二井谷射鮒甕敝漏【射食亦反鮒音附象同】

傳二𨿽剛陽之才而居下上無應而比於初不上而下之象也井之道上行者也澗谷之水則旁出而就下二居井而就下失井之道乃井而如谷也井上出則養人而濟物【一作上出而養人濟物】今乃下就污泥注於鮒而巳鮒或以爲蝦或以爲蟇井泥中微物耳射注也如谷之下流注於鮒也甕敝漏如甕之破漏也陽剛之才本可以養人濟物而上無應援故不能上而就下是以無濟用之功如水之在甕本可爲用乃破敝而漏之不爲用也井之初二無功而不言悔咎何也曰失則有悔過則爲咎無應援而不能成用非悔咎也居二比初豈非過乎曰處中非過也不能上由無援非以比初也本義九二剛中有泉之象然下比初六功不上行故其象如此

朱氏附錄鮒程沙隨以爲蝸牛如今廢井中多有之

象曰井谷射鮒無與也

傳井以上出爲功二陽剛之才本可濟用以在下而上無應援是以下比而射鮒若上有與之者則當汲引而上成井之功矣

九三井渫不食爲我心惻可用汲王明並受其福【渫息列反象同】

傳三以陽剛居得其正是有濟用之才者也在井下之上水之淸潔可食者也井以上爲用居下未得其用也陽之性上又志應上六處剛而過中汲汲於上進乃有才用而切於施爲未得其用則如井之渫治淸潔而不見食爲其心之惻怛也三居井之時剛而不中故切於施爲異乎用之則行舍之則藏者也然明王用人豈求備也故王明則受福矣三之才足以濟用如井之淸潔可用汲而食也若上有明王則當用之而得其效賢才見用則已得行其道君得享其功下得被其澤上下並受其福也

本義渫不停污也井渫不食而使人心惻可用汲矣王明則汲井以及物而施者受者並受其福也九三以陽居陽在下之上而未爲時用故其象占如此朱氏附錄九三可用汲以上三句是象下兩句是占大槪是說理決不是說汲井○若非王明則無以拾人才

象曰井渫不食行惻也求王明受福也

傳井渫治而不見食乃人有才知而不見用以不得行爲憂惻也旣以不得行爲惻則豈免有求也故求王明而受福志切於行也

本義行惻者行道人皆以爲惻

六四井甃無咎【甃側舊反象同】

傳四𨿽陰柔而處正上承九五之君才不足以廣施利物亦可自守者也故能修治則得無咎甃砌累也謂修治也四𨿽才弱不能廣濟物之功修治其事不至於廢可也若不能修治廢其養人之功則失井之道其咎大矣居髙位而得剛陽中正之君但能處正承上不廢其事亦可以免咎也本義以六居四𨿽得其正然陰柔不泉則但能修治而無及物之功故其象爲井甃而占則無咎占者能自修治則𨿽無及物之功而亦可以無咎矣

象曰井甃無咎修井也

傳甃者修治於井也𨿽不能大其濟物之功亦【一作若】能修治【一有亦字】不廢也故無咎僅能免咎而已若在剛陽自不至如是如是則可咎矣

九五井洌寒泉食【洌音烈】

傳五以陽剛中正居尊位其才其徳盡善盡美井洌寒泉食也洌謂甘潔也井泉以寒爲美甘潔之寒泉可爲人食也於井道爲至善也然而不言吉者井以上出爲成功未至於上未及用也故至上而後言元吉

本義洌潔也陽剛中正功及於物故爲此象占者有其徳則契其象也

象曰寒泉之食中正也

傳泉寒而可食井道之至善者也九五中正之徳爲至善之義

上六井收勿幕有孚元吉【收詩救反又如字】

傳井以上出爲用居井之上井道之成也收汲取也幕蔽覆也取而不蔽其利無窮井之施廣矣大矣有孚有常而不變也博施而有常大善之吉也夫【一作人】體井之用博施而有常非大人孰能它卦之終爲極爲變惟井與鼎終乃爲成功是以吉也本義收汲取也晁氏曰收鹿盧收繘者也亦通幕蔽覆也有孚謂其出有原而不窮也井以上出爲功而坎口不揜故上六𨿽非陽剛而其象如此占者應之然必有孚乃元吉也

朱氏附錄收𨿽作去聲讀義只是收也

象曰元吉在上大成也

傳以大善之吉在卦之上井道之大成也井以上爲成功

【離下兌上】

傳革序卦井道不可不革故受之以革井之爲物存之則穢敗易之則淸潔不可不革者也故井之後受之以革也爲卦兌上離下澤中有火也革變革也水火相息之物水滅火火涸水相變革者也火之性上水之性下若相違行則睽而已乃火在下水在上相就而相克相滅息者也所以爲革也又二女同居而其歸各異其志不同爲不相得也故爲革也

革已日乃孚元亨利貞悔亡

傳革者變其故也變其故則人未能遽信故必已日然後人心信從元亨利貞悔亡獘壞而後革之革之所以致其通也故革之而可以大亨革之而利於正道則可久而得去故之義無變動之悔乃悔亡也革而無甚益猶【一有有字】可悔也況反害乎古人所以重攺作也

本義革變革也兌澤在上離火在下火然則水漧水決則火滅中少二女合爲一卦而少上中下志不相得故其卦爲革也變革之初人未之信故必已日而後信又以其內有文明之徳而外有和說之气故其占爲有所更革皆大亨而得其正所革皆當而悔亡也一有不正則所革不信不通而反有悔矣

曰革水火相息二女同居其志不相得曰革傳澤火相滅息又二女志不相得故爲革息爲止息又爲生息物止而後有生故爲生義革之相息謂止息也

程氏附錄息訓爲生者蓋息則生矣一事息則一事生中無間斷碩果不食則便爲復也寒往則暑來暑往則寒來寒暑相推而歲成焉

本義以卦象釋卦名義大略與睽相似然以相違而爲睽相息而爲革也息滅息也又爲生息之義滅息而後生息也

朱氏附錄問革二女志不相得與睽不同行有異否曰意則一但變韻而葉之耳

已日乃孚革而信之

傳事之變革人心豈能便信必終日而後孚在上者於攺爲之際當詳告申令至於已日使人信之人心不信𨿽彊之行不能成也先王政令人心始以爲疑者有矣然其久也必信終不孚而成善治者未之有也

文明以說大亨以正革而當其悔乃亡

傳以卦才言革之道也離爲文明兌爲說文明則理無不盡事無不察說則人心和順革而能照察事理和順人心可致大亨而得貞正如是變革得其至當故悔亡也天下之事革之不得其道則反致獘害故革有悔之道惟革之至當則新舊之悔皆亡也

本義以卦徳釋卦辭

天地革而四時成湯武革命順乎天而應乎人革之時大矣哉

傳推革之道極乎天地變易時運終始也天地陰陽推遷攺易而成四時萬物於是生長成終各得其宜革而後四時成也時運旣終必有革而新之者王者之興受命於天故易世謂之革命湯武之王上順天命下應人心順乎天而應乎人也天道變攺世故【一作事】遷易革之至大也故贊之曰革之時大矣哉

本義極言而贊其大也

朱氏附錄革是更革之謂到這里須盡畨轉更變一畨所謂上下與天地同流豈曰小補之哉小補之者謂扶衰救獘逐些補緝如錮鏴家事相似若是更革則須徹底重新鑄造一畨非止補苴罅漏而己湯武順天應人便如此○易言順乎天而應乎人後來人盡說應天順人非也

象曰澤中有火革君子以治歷明時

傳水火相息爲革革變也君子觀變革之象推日月星辰之遷易以治歷數明四時之序也夫變易之道事之至大理之至明迹之至著莫如四時觀四時而順變革則與天地合其序矣

本義四時之變革之大者

朱氏附錄問革之象不曰澤在火上而曰澤中有火蓋水在火上則水滅了火不見得水決則火滅火炎則水涸之義曰澤中有火則二物並在有相息之象否曰亦是恁地○火盛則克水水盛則克火此是澤中有火之象便有那四時攺革底意思君子觀這象便去治歷明時○治歷明時非謂歷當攺革蓋四時變革中便有个治歷明時底道理○澤中有火自與治歷明時不甚相干聖人取象處只是依稀地說不曾確定指殺只是見得這些意思便說

初九鞏用黃牛之革【鞏九勇反象同】

傳變革事之大也必有其時有其位有其才審慮而愼動而後可以無悔九以時則初也動於事初則無審愼之意而有躁易之象以位則下也無時無援而動於下則有僭妄之咎而無體之重以才則離體而陽也離性上而剛體健皆速於動也其才如此有爲則凶咎至矣蓋剛不中而體躁所不足者中與順也當以中順自固而無妄動則可也鞏局束也革所以包束黃中色牛順物鞏用黃牛之革謂以中順之道自固不妄動也不云吉凶何也曰妄動則有凶咎以中順自固則不革而己安得便有吉凶乎

本義𨿽當革時居初無應未可有爲故爲此象鞏固也黃中色牛順物革所以固物亦取卦名而義不同也其占爲當堅確固守而不可以有爲聖人之於變革其謹如此

象曰鞏用黃牛不可以有爲也

傳以初九時位才皆不可以有爲故當以中順自固也

六二已日乃革之徵吉無咎

傳以六居二柔順而得中正又文明之主上有剛陽之君同徳相應中正則無偏蔽文明則盡事理應上則得權勢體順則無違悖時可矣位得矣才足矣處革之至善者也然臣道不當爲革之先又必待上下之信故已日乃革之也如二之才徳所居之地所逢之時足以革天下之獘新天下之治當進而上輔於君以行其道則吉而無咎也不進則失可爲之時爲有咎也以二體柔而處當位體柔則其進緩當位則其處固變革者事之大故有此戒二得中而應剛未至失於柔也聖人因其有可戒之疑而明其義耳使賢才不失可爲之時也本義六二柔順中正而爲文明之主有應於上於是可以革矣然必己日然後革之則徵吉而無咎戒占者猶未可遽變也

象曰已日革之行有嘉也【行如字又下孟反】

傳已日而革之徵則吉而無咎者行則有嘉慶也謂可以革天下之獘新天下之事處而不行是無救獘濟世之心失時而有咎也

九三徵凶貞厲革言三就有孚

傳九三以剛陽爲下之上又居離之上而不得中躁動於革者也在下而躁於變革以是而行則有凶也然居下之上事苟當革豈可不爲也在乎守貞正而懷危懼順從公論則可行之不疑革言謂當革之論就成也合也審察當革之言至於三而皆合則可信也言重愼之至能如是則必得至當乃有孚也已可信而眾所信也如此則可以革矣在革之時居下之上事之【一作有】當革若畏懼而不爲則失時爲害惟當愼重之至不自任其剛明審稽公論至於三就【一作復】而後革之則無過矣本義過剛不中居離之極躁動於革者也故其占有徵凶貞厲之戒然其時則當革故至於革言三就則亦有孚而可革也

朱氏附錄革言三就言三畨結果成就如第一畨商量這个是當革不當革說成一畨又更如此商量一畨至於三畨然後說成了卻不是三人來說

象曰革言三就又何之矣

傳稽之眾論至於三就事至當也又何之矣乃俗語更何往也如是而行乃順理時行非己之私意所欲爲也必得其宜矣

本義言已審

九四悔亡有孚攺命吉

傳九四革之盛也陽剛革之才也離下體而進上體革之時也居水火之際革之勢也得近君之位革之任也下無系【一有無字】應革之志也以九居四剛柔相際革之用也四旣具此可謂當革之時也事之可悔而後革之革之而當其悔乃亡也革之旣當惟在處之以至誠故有孚則攺命吉攺命攺爲也謂革之也旣事當而獘革行之以誠上信而下順其吉可知四非中正而至善何也曰惟其處柔也故剛而不過近而不逼順承中正之君乃中正之人也易之取義無常也隨時而已

本義以陽居陰故有悔然卦已過中水火之際乃革之時而剛柔不偏又革之用也是以悔亡然又必有孚然後革乃可獲吉明占者有其徳而當其時又必有信乃悔亡而得吉也

象曰攺命之吉信志也

傳攺命而吉以上下信其志也誠旣至則上下信矣【一作也】革之道以上下之信爲本不當不孚則不信當而不信猶不可行也況不當乎

九五大人虎變未占有孚

傳九五以陽剛之才中正之徳居尊位大人也以大人之道革天下之事無不當也無不時也所過變化事理炳著如虎之文采故云虎變龍虎大人之象也變者事物之變曰虎何也曰大人變之乃大人之變也以大人中正之道【一作徳】變革之炳然昭著不待占決知其至當而天下必信也天下蒙大人之革不待占決知其至當而信之也

本義虎大人之象變謂希革而毛毨也在大人則自新新民之極順天應人之時也九五以陽剛中正爲革之主故有此象占而得此則有此應然亦必自其未占之時人已信其如此乃足以當之耳朱氏附錄問大人虎變是就事上變君子豹變是就身上變曰豈止是事上也從裏靣做出來這个事卻不只是空殻子做得文王其命維新也是它自新後如此堯克明俊徳然後黎民於變大人虎變正如孟子所謂所過者化所存者神上下與天地同流豈曰小補之哉○革未占有孚伊川於爻中占字皆不把做卜筮尙其占說○伊川言所過變化事理炳著所過謂身所經歷處也

象曰大人虎變其文炳也

傳事理明著若虎文之炳煥明盛也天下有不孚乎

上六君子豹變小人革靣徵凶居貞吉

傳革之終革道之成也君子謂善人良善則巳從革而變其著見若豹之彬蔚也小人昬愚難遷者𨿽未能心化亦革其靣以從上之敎令也龍虎大人之象故大人云虎君子云豹也人性本善皆可以變化然有下愚𨿽聖人不能移者以堯舜爲君以聖繼聖百有餘年天下被化可謂深且久矣而有苗有象其來格烝又蓋亦革靣而已小人旣革其外革道可以爲成也苟更從而深治之則爲已甚已甚非道也故至革之終而又徵則凶也當貞固以自守革至於極而不守以貞則所革隨復變矣天下之事始則患乎難革已革則患乎不能守也故革之終戒以居貞則吉也居貞非爲六戒乎曰爲革終言也莫不在其中矣人性本善有不可革者何也曰語其性則皆善也語其才則有下愚之不移所謂下愚有二焉自暴也【一無也字】自棄也人苟以善自治則無不可移者𨿽昬愚之至皆可漸磨而進也惟自暴者拒之以不信自棄者絕之以不爲𨿽聖人與居不能化而入也仲尼之所謂下愚也然天下自棄自暴者非必皆昬愚也往往彊戾而才力有過人者商辛是也聖人以其自絕於善謂之下愚然考其歸則誠愚也旣曰下愚其能革靣何也曰心𨿽絕於善道其畏威而寡罪則與人同也惟其有與人同所以知其非性之罪也本義革道已成君子如豹之變小人亦革靣以聽從矣不可以往而居正則吉變革之事非得己者不可以過而上六之才亦不可以有行也故占者如之

象曰君子豹變其文蔚也小人革靣順以從君也【蔚紆弗反】

傳君子從化遷善成文彬蔚章見於外也中人以上莫不變革𨿽【一作惟】不移之小人則亦不敢肆其惡革易其外以順從君上之敎令是革靣也至此革道成矣小人勉而假善君子所容也更往而治之則凶矣

朱氏附錄問革下三爻有謹重難攺之意上三爻則革而善蓋事有新故革者變故而爲新也下三爻則故事也未變之時必當謹審於其先上三爻則變而爲新事矣故漸漸好曰然又云乾卦到九四爻謂乾道乃革也是到這處方變了○鄭少梅解革卦以爲風鑪亦解得好初爻爲鑪底二爻爲鑪眼三四五爻是鑪腰處上爻是鑪口

【巽下離上】

傳鼎序卦革物者莫若鼎故受之以鼎鼎之爲用所以革物也變腥而爲熟易堅而爲柔水火不可同處也能使相合爲用而不相害是能革物也鼎所以次革也爲卦上離下巽所以爲鼎則取其象焉取其義焉取其象者有二以全體言之則下植爲足中實爲腹中實受物在中之象對峙於上者耳也橫亙乎上者也鼎之象也以上下二體言之則中虛在上下有足以承之亦【一無亦字】鼎之象也取其義則木從火也巽入也順從之義以木從火爲燃之象火之用惟燔與烹燔不假器故取烹象而爲鼎以木巽火烹飪之象也制器取其【一作諸】象也乃象器以爲卦乎曰制器取於象也象存乎卦而卦不必先器聖人制器不待見卦而後知象以眾人之不能知象也故設卦【一無卦字】以示之卦器之先後不害於義也或疑鼎非自然之象乃人爲也曰固人爲也然烹飪可以成物形制如是則可用此非人爲自然也在井亦然器𨿽在卦先而所取者乃卦之象卦復用器以爲義也

鼎元吉亨

傳以卦才言也如卦之才可以致元亨也止當云元亨文羨吉字卦才可以致元亨未便有元吉也復止云元亨其羨明矣

本義鼎亨飪之器爲卦下陰爲足二三四陽爲腹五陰爲耳上陽爲有鼎之象又以巽木入離火而致亨飪鼎之用也故其卦爲鼎下巽巽也上離爲目而五爲耳有內巽順而外聰明之象卦自巽來陰進居五而下應九二之陽故其占曰元亨吉衍文也

曰鼎象也

傳卦之爲鼎取鼎之象也鼎之爲器法卦之象也【一作法象之器也】有象而後有器卦復用器而爲義也鼎大器也重寶也故其制作形模法象尢嚴鼎之名正也古人訓方方實正也以形言則耳對植於上足分峙於下周圓內外髙卑厚薄莫不有法而至正至正然後成安重之象故鼎者法象之器卦之爲鼎以其象也

以木巽火亨飪也聖人亨以享上帝而大亨以養聖賢【亨普庚反飪入甚反】

傳以二體言鼎之用也以木巽火以木從火所以亨飪也鼎之爲器生人所賴至切者也極其用之大則聖人亨以享上帝大亨以養聖賢聖人古之聖王大言其廣

本義以卦體二象釋卦名義因極其大而言之享帝貴誠用犢而巳養賢則饔飱牢禮當極其盛故曰大亨

巽而耳目聰明柔進而上行得中而應乎剛是以元亨【上時掌反】

傳上旣言鼎之用矣復以卦才言人能如卦之才可以致元亨也下體巽爲巽順於理離明而中虛於上爲耳目聰明之象凡離在上者皆云柔進而上行柔在下之物乃居尊位進而上行也以明居尊而得中道應乎剛能用剛陽之道也五居中而又以柔而應剛爲得中道其才如是所以能元亨也

本義以卦象卦變卦體釋卦辭

象曰木上有火鼎君子以正位凝命

傳木上有火以木巽火也亨飪之象故爲鼎君子觀鼎之象以正位凝命鼎者法象之器其形端正其體安重取其端正之象則以正其位謂正其所居之位君子所處必正其小至於席不正不坐毋跛毋倚取其安重之象則以凝其命令安重其命令也凝聚止之義謂安重也今世俗有凝然之語以命令而言耳凡動爲皆當安重也

本義鼎重器也故有正位凝命之意凝猶至道不凝焉之凝傳所謂協於上下以承天休者也朱氏附錄正位凝命恐伊川說得未然此言人君臨朝也須端莊安重一似那鼎相似安在這里不動然後可以凝住那天之命如所謂協於上下以承天休

初六鼎顚趾利出否得妾以其子無咎【出尺遂反又如字否悲已反象同】

傳六在鼎下趾之象也上應於四趾而向上顚之象也鼎覆則趾顚趾顚則覆其實矣非順道也然有當顚之時謂傾出敗惡以致潔取新則可也故顚趾利在於出否否惡也四近君大臣之位初在下之人而相應乃上求於下下從其上也上能用下之善下能輔上之爲可以成事功乃善道如鼎之顚趾有當顚之時未爲悖理也得妾以其子無咎六陰而卑故爲妾得妾謂得其人也若得良妾則能輔助其主使無過咎也子主也以其子致其主於無咎也六陰居下而卑巽從陽妾之象也以六上應四爲顚趾而發此義初六本無才徳可取故云得妾言得其人則如是也

本義居鼎之下鼎趾之象也上應九四則顚矣然當卦初鼎未有實而舊有否惡之積焉因其顚而出之則爲利矣得妾而因得其子亦由是也此爻之象如此而其占無咎蓋因敗以爲功因賤以致貴也

朱氏附錄或曰據此爻是凡事須用與它翻轉了卻能致利曰不然只是偶然如此此本是不好底爻卻因禍致福所謂不幸中之幸蓋鼎顚趾本是不好卻因顚傾出鼎中惡穢之物所以反得利而無咎非是故意欲翻轉鼎趾而求利也○得妾以其子得妾是無緊要其重卻在以其子處顚趾利出否伊川說是得妾以其子無咎彼謂子爲王公在喪之稱者恐不然

象曰鼎顚趾未悖也【悖必內反】

傳鼎覆而趾顚悖道也然非必爲悖者蓋有傾出否惡之時也

利出否以從貴也

傳去故而納新瀉惡而受美從貴之義也應於四上從於貴者也

本義鼎而顚趾悖道也而因可出否以從貴則未爲悖也從貴謂應四亦爲取新之意

九二鼎有實我仇有疾不我能卽吉

傳二以剛實居中鼎中有實之象鼎之有實上出則爲用二陽剛有濟用之才與五相應上從六五之君則得正而其道可亨然與初密比陰從陽者也九二居中而應中不至失正已𨿽自守彼必相求故戒能遠之使不來卽我則吉也仇對也陰陽相對之物謂初也相從則非正而害義是有疾也二當以正自守使之不能來就已人能自守以正則不正不能【一有以字】就之矣所以吉也

本義以剛居中鼎有實之象也我仇謂初陰陽相求而非正則相陷於惡而爲仇矣二能以剛中自守則初𨿽近不能以就之矣是以其象如此而其占爲如是則吉也

象曰鼎有實愼所之也

傳鼎之有實乃人之有才業也當愼所趨向不愼所往則亦陷於非義二能不暱於初而上從六五之正應乃是愼所之也

我仇有疾終無尢也

傳我仇有疾舉上文也我仇對已者謂初也初比已而非正是有疾也旣自守以正則彼不能卽我所以終無過尢也

本義有實而不愼所往則爲仇所卽而陷於惡矣

九三鼎耳革其行塞雉膏不食方雨虧悔終吉【行下孟反塞悉則反】

傳鼎耳六五也爲鼎之主三以陽居巽之上剛而能巽其才足以濟務然與五非應而不同五中而非正三正而非中不同也未得於君者也不得於君則其道何由而行革變革爲【一作謂】異也三與五異而不合也其行塞不能亨也不合於君則不得其任無以施其用膏甘美之物象祿位雉指五也有文明之徳故謂之雉三有才用而不得六五之祿位是不得雉膏食之也君子蘊其徳久而必彰守其道其終必亨五有聰明之象而三終上進之物陰陽交暢則雨方雨且將雨也言五與三方將和合虧悔終吉【一無此二字】謂不足之悔【一再有不足之悔字】終當獲吉也三懷才而不偶故有不足之悔然其有陽剛之徳上聰明而下巽正終必相得故吉也三𨿽不中以巽體故無過剛之失若過剛則豈能終吉

本義以陽居鼎腹之中本有美實者也然以過剛失中越五應上又居下之極爲變革之時故爲鼎耳方革而不可舉移𨿽承上卦文明之腴有雉膏之美而不得以爲人之食然以陽居陽爲得其正苟能自守則陰陽將和而失其悔矣占者如是則初𨿽不利而終得吉也

朱氏附錄問鼎九三鼎耳革是如何曰它與五不相應五是鼎耳鼎無耳動不得革是換變之義它在上下之間與五不相當是鼎耳變革了不可舉移𨿽有雉膏而不食此是陽爻陰陽終必和故有方雨之吉

象曰鼎耳革失其義也

傳始與鼎耳革異者失其相求之義也與五非應失求合之道也不中非同志之象也是以其行塞而不通然上明而下才終必和合故方雨而吉也

九四鼎折足覆公餗其形渥凶【折之舌反餗送鹿反象同形一作刑渥一作剭音屋】

傳四大臣之位任天下之事者也天下之事豈一人所能獨任必當求天下之賢智與之協力得其人則天下之治可不勞而致也用非其人則敗國家之事貽天下之患四下應於初初陰柔小人不可用者也而四用之其不勝任而敗事猶鼎之折足也鼎折足則傾覆公上之餗餗鼎實也居大臣之位當天下之任而所用非人至於覆敗乃不勝其任可羞愧之甚也其形渥謂赧汗也其凶可知系辭曰徳薄而位尊知小而謀大力少而任重鮮不及矣言不勝其任也蔽於所私徳薄知小也本義晁氏曰形渥諸本作刑剭謂重刑也今從之九四居上任重者也而下應初六之陰則不勝其任矣故其象如此而其占凶也

朱氏附錄刑剭班固使來若作形渥卻只是澆濕渾身

象曰覆公餗信如何也

傳大臣當天下之任必能成天下之治安則不誤君上之所倚下民之所望與已致身任道之志不失所期乃所謂信也不然則失其職誤上之委任得爲信乎故曰信如何也

本義言失信也

六五鼎黃耳金利貞【典反下同】

傳五在鼎上耳之象也鼎之舉措在耳爲鼎之主也五有中徳故云黃耳加耳者也二應於五來從於耳【一作五】者也二有剛中之徳陽體剛中色黃故爲金五文明得中而應剛二剛中巽體而上應才無不足也相應至善矣所利在貞固而已六五居中應中不至於失正而質本陰柔故戒以貞固於中也

本義五於象爲耳而有中徳故云黃耳金堅剛之物貫耳以舉鼎者也五虛中以應九二之堅剛故其象如此而其占則利在貞固而已或曰金以上九而言更詳之

朱氏附錄六五金只爲上已當玉了卻下取九二之應來當金蓋推排到這里無去處了

象曰鼎黃耳中以爲實也

傳六五以得中爲善是以中爲實徳也五之所以聰明應剛爲鼎之主得鼎之道皆由得中也

上九鼎玉大吉無不利

傳井與鼎以上出爲用處終鼎功之成也在上之象剛而溫者玉也九𨿽剛陽而居陰履柔不極剛而能溫者也居成功之道惟善處而已剛柔適宜動靜不過則爲大吉無所不利矣在上爲𨿽居無位之地實當用也與他卦異矣井亦然本義上於象爲而以陽居陰剛而能溫故有玉之象而其占爲大吉無不利蓋有是徳則如其占也

象曰玉在上剛柔節也

傳剛而溫乃有節也上居功成致用之地而剛柔中節所以大吉無不利也井鼎皆以終爲成功而鼎不云元吉何也曰井之功用皆在上出又有博施有常之徳是以元吉鼎以亨飪爲功居上爲成徳與井異以剛柔節故得大吉也

周易傳義附錄卷八上﹤經部﹐易類﹐周易傳義附錄﹥

欽定四庫全書

周易傳義附錄卷八下

宋董楷撰

下經

【震下震上】

傳震序卦主器者莫若長子故受之以震鼎者器也震爲長男故取主器之義而繼鼎之後長子傳國家繼位號者也故爲主器之主序卦取其一義之大者爲相繼之義震之爲卦一陽生於二陰之下動而上者也故爲震震動也不曰動者震有動而奮發震驚之義乾坤之交一索而成震生物之長也故爲長男其象則爲雷其義則爲動雷有震奮之象動爲驚懼之義

震亨

傳陽生於下而上進有亨之義又震爲動爲恐懼爲有主震而奮發動而進懼而修有主而保大皆可以致亨故震則有亨

震來虩虩笑言啞啞【虩許逆反啞烏客反】

傳當震動之來則恐懼不敢自寧旋顧周慮【一作周旋顧慮】虩虩然也虩虩顧慮不安之貌蠅虎謂之虩者以其周環顧慮不自寧也處震如是則能保其安故笑言啞啞啞啞言笑和適之貌

震驚百里不喪匕鬯【喪息浪反卦內並同】

傳言震動之大而處之之道動之大者莫若雷震爲雷故以雷言雷之震動驚及百里之遠人無不懼而自失雷聲所及百里也惟宗廟祭祀執匕鬯者則不至於喪失人之致其誠敬莫如祭祀匕以載鼎實升之於俎鬯以灌地而【一無而字】降神方其酌祼以求神薦牲而祈饗盡其誠敬之心則𨿽雷震【一作霆】之威不能使之懼而失守故臨大震懼能安而不自失者惟誠敬而已此處震之道也卦才無取故但言處震之道

本義震動也一陽始生於二陰之下震而動也其象爲雷其屬爲長子震有亨道震來當震之來時也虩虩恐懼驚顧之貌震驚百里以雷言匕所以舉鼎實鬯以秬黍酒和郁金所以灌地降神者也不喪匕鬯以長子言也此卦之占爲能恐懼則致福而不失其所主之重

朱氏附錄震來虩虩是震之初震得來如此○言人常似那震來時虩虩地便能笑言啞啞到得震驚百里也不喪匕鬯這个相連做一串說下來○震未便說到誠敬處只是說臨大震懼而不失其常主器之事未必辭便有此意看來只是傳中方說○問伊川言臨大震懼能安而不自失惟誠敬而已處震之道固當如此若出於不測驚動莫不害事否曰若誠敬至自是不驚驚則自是有間斷

曰震亨震來虩虩恐致福也笑言啞啞後有則也傳震自有亨之【一無之字】義非由卦才震來而能恐懼自修自愼則可反致福吉也笑言啞啞言自若也【一作啞啞笑言自若也】由能恐懼而後自處有法則也有則則安而不懼矣處震之道也

本義震亨震有亨道不待言也震來虩虩恐致福也笑言啞啞後有則也恐致福恐懼以致福也則法也

震驚百里驚遠而懼邇也

傳雷之震及於百里遠者驚邇者懼言其威遠大也

出可以守宗廟社稷以爲祭主也

傳文脫不喪匕鬯一句卦辭云不喪匕鬯本謂誠敬之至威懼不能使之自失以長子宜如是因【一有以字】承上文用長子之義通解之謂其誠敬能不喪匕鬯則君出而可以守宗廟社稷爲祭主也長子如是而後可以守世祀承國家也

本義程子以爲邇也下脫不喪匕鬯四字今從之出謂繼世而主祭也或云出卽鬯字之誤

朱氏附錄震亨至不喪匕鬯作一項看後靣出可以爲宗廟社稷又做一項看震便自是亨震來虩虩是恐懼顧慮而後便笑言啞啞震驚百里便也不喪匕鬯文王語以是解震亨了孔子又自說長子事文王之語簡重精切孔子之言方始條暢須拆開看方得

象曰洊雷震君子以恐懼修省【洊在薦反】

傳洊重襲也上下皆震故爲洊雷雷重仍則威益盛君子觀洊雷威震之象以恐懼自修飭循省也君子畏天之威則修正其身思省其過咎而攺之不惟雷震凡遇驚懼之事皆當如是

初九震來虩虩後笑言啞啞吉

傳初九成震之主致震者也在卦之下處震之初也知震之來當震之始若能以爲恐懼而周旋顧慮虩虩然不敢寧止則終必保其安吉故【一作然】後笑言啞啞也

本義成震之主處震之初故其占如此

象曰震來虩虩恐致福也笑言啞啞後有則也傳震來而能恐懼周顧則無患矣是能因恐懼而反致福也因恐懼而自修省不敢違於法度是由震而後有法則故能保其安吉而笑言啞啞也

六二震來厲億喪貝躋於九陵勿逐七日得

傳六二居中得正善處震者也而乘初九之剛九震之主震剛動而上奮孰能禦之厲猛也危也彼來旣猛則已處危矣億度也貝所有之資也躋升也九陵陵之髙也逐往追也以震來之厲度不能當而必喪其所有則升至髙以避之也九言其重崗陵之重髙之至也九重之多也如九天九地也勿逐七日得二之所貴者中正也遇震懼之來𨿽量勢巽避當守其中正無自失也億知必喪也故遠避以自守過則復其常矣是勿逐而自得也逐卽物也以己卽物失其守矣故戒勿逐避遠自守處震之大方也如二者當危懼而善處者也卦位有六七乃更始事旣終時旣易也不失其守𨿽一時不能禦其來然時過事已則復其常故云七日得

本義六二乘初九之剛故當震之來而危厲也億字末詳又當喪其貨貝而升於九陵之上然柔順中正足以自守故不求而自也此爻占具象中但九陵七日之象則未詳耳

朱氏附錄六二不甚可曉大槪是喪了貨貝又被人趕上髙處去只當固守便好○有以億作噫字解底

象曰震來厲乘剛也

傳當震而乘剛是以彼厲而已危震剛之來其可禦乎

六三震蘇蘇震行無眚

傳蘇蘇神气緩散自失之狀三以陰居陽不正處不正於平時且不能安況處震乎故其震懼而蘇蘇然若因震懼而能行去不正而就正則可以無過眚過也三行則至四正也動以就正爲善故二勿逐則自得三能行則無眚以不【一有中字】正而處震懼有眚可知

本義蘇蘇緩散自失之象以陰居陽當震時而居不正是以如此占者若因懼而能行以去其不正則可以無眚矣

象曰震蘇蘇位不當也

傳其恐懼自失蘇蘇然由其所處不當故也不中不正其能安乎

九四震遂泥【泥乃計反象同】

傳九四居震動之時不中不正處柔失剛健之道居四無中正之徳陷溺於重陰之間不能自震奮者也故云遂泥泥滯溺也以不正之陽而上下重陰安能免於泥乎遂無反之意處震懼則莫能守也欲震動則莫能奮也震道亡矣豈復能光亨也本義以剛處柔不中不正陷於二陰之間不能自震也遂者無反之意泥滯溺也

象曰震遂泥未光也

傳陽者剛物震者動義以剛處動本有光亨之道乃失其剛正而陷於重陰以致遂泥豈能光也云未光見陽剛本能震也以失徳故泥耳

六五震往來厲億無喪有事

傳六五𨿽以陰居陽不當位爲不正然以柔居剛又得中乃有中徳者也不失中則不違於正矣所以中爲貴也諸卦二五𨿽不當位多以中爲美三四𨿽當位或以不中爲過中常重於正也蓋中則不違於正正不必中也天下之理莫善於中於六二六五可見五之動上往則柔不可居動之極下來則犯剛是往來皆危也當君位爲動之主隨宜應變在中而已故當億度無喪失其所有之事而已所有之事謂中徳苟不失中𨿽有危【一有終字】不至於凶也億度謂圖慮求不失中也五所以危由非剛陽而無助若以剛陽有助爲動之主則能亨矣往來皆危時則甚難【一作艱】但期於不失中則可自守以柔主動固不能致亨濟也

本義以六居五而處震時無時而不危也以其得中故無所喪而能有事也占者不失其中則𨿽危無喪矣

朱氏附錄六五是生於憂患而死於安樂

象曰震往來厲危行也其事在中大無喪也

傳往來皆厲行則有危也動皆有危惟在無喪其事而已其事謂中也能不失其中則可自守也大無喪以無喪爲大也

上六震索索視矍矍徵凶震不於其躬於其鄰無咎婚媾有言【索桑洛反象同矍俱反】

傳索索消索不存之狀謂其志气如是六以陰柔居震動之極其驚懼之甚志气殫索也矍矍不安定貌志气索索則視瞻徊徨以陰柔不中正之質而處震動之極故徵則凶也震之及身乃於其躬也不於其躬謂未及身也鄰者近於身者也能震懼於未及身之前則不至於極矣故得無咎苟未至於極尙有可攺之道震終當變柔不固守故有畏【一作見】鄰戒而能變之義聖人於震終示人知懼能攺之義爲勸深矣婚媾所親也謂同動者有言有怨咎之言也六居震之上始爲眾【一作震】動之首今乃畏鄰戒而不敢進與諸處震者異矣故婚媾有言也

本義以陰柔處震極故爲索索矍矍之象以是而行其凶必矣然能及其震未及身之時恐懼修省則可以無咎而亦不能免於婚媾之有言戒占者當如是

象曰震索索中未得也𨿽凶無咎畏鄰戒也

傳所以恐懼自失如此以未得於中道也謂過中也使之得中則不至於索索矣極而復徵則凶也若能見鄰戒而知懼變於未極之前則無咎也上六動之極震極則【一作之終】有變義也

本義中謂中心

【艮下艮上】

傳艮序卦震者動也物不可以終動止之故受之以艮艮者止也動靜相因動則有靜靜則有動物無常動之理艮所以次震也艮者止也不曰止者艮山之象有安重堅實之意非止義可盡也乾坤之交三索而成艮一陽居二陰之上陽動而上進之物旣至於上則止矣陰者靜也上止而下靜故爲艮也然則與畜止之義何異曰畜止者制畜之義力止之也艮止者安止之義止其所也

程氏附錄看一部華嚴經不如看一艮卦經只言一止觀○一本云周茂叔謂一部法華經只消一个艮卦可了

艮其背不獲其身行其庭不見其人無咎

傳人之所以不能安其止者動於欲也欲牽於前而求其止不可得也故艮之道當艮其背所見者在前而背乃背之是所不見也止於所不見則無欲以亂其心而止乃安不獲其身不見其身也謂忘我也無我則止矣不能無我無可止之道行其庭不見其人庭除之間至近也在背則𨿽至近不見謂不交於物也外物不接內欲不萌如是而止乃得止之道於止爲無咎也【一無也字】

本義艮止也一陽止於二陰之上陽自下升極上而止也其象爲山取坤地而隆其上之狀亦止於極而不進之意也其占則必能止於背而不有其身行其庭而不見其人乃無咎也蓋身動物也惟背爲止艮其背則止於所當止也止於所當止則不隨身而動矣是不有其身也如是則𨿽行於庭除有人之地而亦不見其人矣蓋艮其背而不其身者止而止也行其庭而不見其人者行而止也動靜各止其所而皆主夫靜焉所以得無咎也朱氏附錄人之四體皆能動惟背不動取止之義各止其所則廓然而大公○艮其背便不獲其身不其身便不見其人行其庭對艮其背只是對得輕身是動物不道動都是妄然而動斯妄矣不動自無妄○艮其背一句是腦故中言是以不獲其身行其庭不見其人四句只略對○艮其背渾只見得道理合當如此入自家一分不得著一些私意不得不其身不幹自家事這四句須是說艮其背了靜時不其身動時不見其人所以辭傳中說是以不其身至無咎也周先生所以說定之以中正仁義而主靜這依舊只是就艮其背邊說下來○此段分作兩截卻是艮其背不其身爲靜之止行其庭不見其人爲動之止總說則艮其背是止之時當其所止了所以止時自不其身行時自不見其人此三句乃艮其背之效驗○艮其背不其身是只見个道理不見自家行其庭不見其人是只見个道理不見个人也○因說不其身曰如君止於仁臣止於忠但見得事之當止不見此身之爲利爲害才將此身預其間則道理便壤了古人所以殺身成仁舎生取義者只爲不見此身方能如此○不其身不得其身也猶言討自家身已不得○欲出於身人才要一件物事便須以身已去對副它若無所欲則只恁地平平過便似無此身一般○行其庭不見其人一似不曾見人一般○問不獲其身不見其人莫是舜有天下而不與之意否曰不相似如所謂百官萬民金革百萬之眾飲水曲肱樂在其中萬變皆在人其實無一事○伊川謂艮其背爲止於所不見竊恐未然據辭自解得分曉曰艮其止止其所也上句止字便是背字故下文便繼之云是以不其身更不再言艮其背也止是當止之處下句止字是解艮字所字是解背字蓋云止於所當止也所卽至善之地如君之仁臣之忠之大槪看易須謹守象之言聖人自解得精密平易○伊川說艮其背是止於所不見其意如說閒邪如所謂制之於外以安其內如所謂姦聲亂色不畱於聰明淫樂慝禮不接於心術此意亦自好但易之本意未必是如此○問伊川艮其背傳云止於所不見又云不交於物則是無所見無所交方得其所止而安若有所見有所交時全無可止之處矣曰這處無不見底意思周先生也恁地說是它偶看這一處錯了相傳如此【語錄中有云周茂叔謂看一部華嚴經不如看一艮卦注云各止其所又看得止字好】○明道曰與其非外而是內不若內外之兩忘也說得最好便是不其身行其庭不見其人不見有物不見有我只見所當止也如爲人君止於仁不知下靣道如何只是我當止於仁爲人臣止於敬不知上靣道如何只是我當止於敬只認我所當止也以至父子兄弟夫婦朋友大事小事莫不皆然從伊川之說到不其身處便說不來至行其庭不見其人越難說只是止其所止更不費力○問伊川云內欲不萌外物不接如是而止乃得止之道似只說得靜中之止否曰然○問外物不接內欲不萌竊恐外物無有絕而不接之理若拘拘然務絕乎物而求以不亂其心是在我都無所守而外爲物所動則柰何曰此一亦有可疑外物豈能不接但當於非禮勿視勿聽勿言勿動四者用力

曰艮止也時止則止時行則行動靜不失其時其道光明

傳艮爲止止之道惟其時行止動靜不以時則妄也不失其時則順理而合義在物爲理處物爲義動靜合理義不失其時也乃其道之光明也君子所貴乎時仲尼行止久速是也艮體篤實有光明之義

本義此釋卦名艮之義則止也然行止各有其時故時止而止止也時行而行亦止也艮體篤實故又有光明之義大畜於艮亦以輝光言之

朱氏附錄時止則止時行則行行固非止然行而不失其理乃止也○問止有兩義得所止之止是止義理之極行止之止則就人所爲而言曰然時止之止止字小得其所止之止止字大○問艮之象何以爲光明曰定則明凡人胸次煩擾則愈見昏昧中有定止則自然光明莊子所謂泰宇定而天光發是也

艮其止止其所也

傳艮其止謂止之而止也止之而能止者由止得其所也止而不得其所則無可止之理夫子曰於止知其所止謂當止之所也夫有物必有則父止於慈子止於孝君止於仁臣止於敬萬物庶事莫不各有其所得其所則安失其所則悖聖人所以能使天下順治非能爲物作則也惟止之各於其所而已

程氏附錄艮思不出其位乃止其所也動靜不失其時皆止其所也艮其背乃止也背無欲無思也故可止○艮其止止其所也各止其所父子止於恩君臣止於義之謂艮其背止於所不見也○艮卦只明使萬物各有止分便定艮其背不其身不見其人○艮其背止欲於無見若欲見於彼而止之所施各異若艮其止止其所也止各當其所也聖人所以應萬變而不窮【一作勞】者事各止當其所也若鑑在此而物之妍自見於彼也聖人不與焉時止則止時行則行時行對時止而言亦止其所也○艮其止止其所也八元有善而舉之四凶有罪而誅之各止其所也釋氏只曰止安知止乎【吳本罪作惡誅作去】○釋氏多言定聖人便言止且如物之好須道是好物之惡須道是惡物自好惡關我這里甚事若說道我只是定更無所爲然物之好惡亦自在裏故聖人只言止所謂止如人君止於仁人臣止於敬之是也易之艮言止之義曰艮其止止其所也言隨其所止而止之人多不能止蓋人萬物皆備遇事時各因其心之所重者更互而出才見得這事重便有這事出若能物各付物便自不出來也

上下敵應不相與也

傳以卦才言也上下二體以敵相應無相與之義陰陽相應則情通而相與乃以其敵故不相與也不相與則相背爲【一作與】艮其背止之義【一有同字】也

是以不其身行其庭不見其人無咎也

傳相背故不其身不見其人是以能止能止則無咎也

本義此釋卦辭易背爲止以明背卽止也背者止之所也以卦體言內外之卦陰陽敵應而不相與也不相與則內不見已外不見人而無咎矣晁氏云艮其止當依卦辭作背

朱氏附錄程傳云能使天下順治非能爲物作則也惟止之各於其所而已此意卻最解得分明艮其背恐只當如此說艮其止便是艮其背經文或背字誤作止字或止字誤作背字或以止字解背字不可知○艮背之用固在止其所然能止其所乃知至物格以後事○上下敵應不相與猶言各不相管只是各止其所○這兩卦各是一个物不相偢睬○八純卦都不相與只是艮卦是止尢不相與內不見已是內卦外不見人是外卦兩卦各自去

象曰兼山艮君子以思不出其位

傳上下皆山故爲兼山此而並彼爲兼謂重復【一作復】也重艮之象也君子觀艮止之象而思安所止不出其位也位者所處之分也萬事各有其所得其所則止而安若當行而止當速而久或過或不及皆出其位也況逾分非據乎

初六艮其趾無咎利永貞

傳六在最下趾之象趾動之先也艮其趾止於動之初也事止於初未至失正故無咎也以柔處下當止之時也行則失其正矣故止乃無咎陰柔患其不能常也不能固也故方止之初戒以利在常永貞固則不失止【一作正】之道也

本義以陰柔居艮初爲艮趾之象占者如之則無咎而又以其陰柔故又戒其利永貞也

象曰艮其趾未失正也

傳當止而行非正也止之於初故未至失正事止於始則易而未至於失也

六二艮其腓不拯其隨其心不快【腓符非反】

傳六二居中得正得止之道者也上無應援不獲其君矣三居下之上成止之主主乎止者也乃剛而失中不得止之宜剛止於上非能降而下求二𨿽有中正之徳不能從也二之行止系乎所主非得自由故爲腓之象股動則腓隨動止在股而不左腓也二旣不得以中正之道拯救三之不中則必勉而隨之不能拯而惟隨也𨿽咎不在已然豈其所欲哉言不聽道不行也故其心不快不得行其志也士之處髙位則有拯而無隨在下位則有當拯有當隨有拯之不得而後隨

本義六二居中得正旣止其腓矣三爲限則腓所隨也而過剛不中以止乎上二𨿽中正而體柔弱不能往而拯之是以其心不快也此爻占在象中下爻放此

朱氏附錄問艮六二不拯其隨程子謂二不得以拯三之不中則勉而隨之不拯而惟隨也恐惟字未的當若不拯而惟隨則如樂正子之於子敖冉求之於季氏也當只言不拯其所隨故其心不快如孔孟之於時君諫不行言不聽則去而已勉而隨之恐非時止之義曰得之

象曰不拯其隨未退聽也

傳所以不拯之而惟隨者在上者未能下從也退聽下從也

本義三止乎上亦不肯退而聽乎二也

九三艮其限列其夤厲薫心【夤引眞反】

傳限分隔也謂上下之際三以剛居剛而不中爲成艮之主決止之極也已在下體之上而隔上下之限皆爲止義故爲艮其限是確乎止而不復能進退者也在人身如列其夤夤膂也上下之際也列絕其夤則上下不相從屬言止於下之堅也止道貴乎得宜行止不能以時而定於一其堅彊如此則處世乖戾與物睽絕其危甚矣人之固止一隅而舉世莫與宜者則艱蹇忿畏焚撓其中豈有安之理厲薫心謂不安之【一作其】薰爍其中【一有心字】也

本義限身上下之際卽腰胯也夤膂也止於腓則不進而已九三以過剛不中當限之處而艮其限則不得屈伸而上下判隔如列其夤矣危厲薰心不安之甚也

朱氏附錄艮其限是截做兩段去

象曰艮其限危薫心也

傳謂其固止不能進退危懼之慮常薫爍其中心也

六四艮其身無咎

傳四大臣之位止天下之當止者也以陰柔而不遇剛陽之君故不能止物惟自止其身則可無咎所以能無咎者以止於正也言止其身無咎則見其不能止物施於政則有咎矣在上位而僅能善其身無取之甚也

本義以陰居陰時止而止故爲艮其身之象而占得無咎矣

象曰艮其身止諸躬也

傳不能爲天下之止能止於其身而已豈足稱大臣之位也

六五艮其輔言有序悔亡

傳五君位艮之主也主天下之止者也而陰柔之才不足以當此義故止以在上取輔【一有之字】義言之【一無之字】人之所當愼而止者惟言行也五在上故以輔言輔言之所由出也艮於【一作其】輔則不妄出而有序也言輕發而無序則有悔止之於輔則【一作故】悔亡也有序中節有次序也輔與頰舌皆言所由出而輔在中艮其輔謂止於中也

本義六五當輔之處故其象如此而其占悔亡也悔謂以陰居陽

象曰艮其輔以中正也

傳五之所善者中也艮其輔謂止於中也言以得中爲正止之於輔使不失中乃得正也

本義正字羨文協韻可見

上九惇艮吉

傳九以剛實居上而又成艮之主在艮之終止之至堅篤者也惇篤實也居止之極故不過而爲惇人之止難於久終故節或移於晚守或失於終事或廢於久人之所同患也上【一無上字】九能惇厚於終止道之至善所以吉也六爻之徳惟此爲吉本義以陽剛居止之極惇厚於止者也

象曰惇艮之吉以厚終也

傳天下之事惟終守之爲難能惇於止有終者也上之吉以其能厚於終也

朱氏附錄艮卦是个最好底卦動靜不失其時其道光明又剛健篤實輝光日新其徳皆艮之也艮居外卦者八而皆吉惟蒙卦半吉半凶如賁之上九白賁無咎上得志也大畜上九何天之衢道大行也蠱上九不事王侯志可則也頤上九由頤厲吉大有慶也損上九弗損益之大得志也艮卦惇艮之吉以厚終也蒙卦上九擊蒙不利爲宼利禦宼𨿽小不利然卦爻亦自好○蒙學者之事始之之事也艮成徳之事終之之事也○復卦靜中有動艮卦又是動中要靜復卦便是一个大翻轉底艮卦艮卦便是兩个翻轉底復卦復是五陰下一陽艮是二陰上一陽陽是動底物事陰是靜底物事凡陽在下便是震動意思在中便是陷在二陰之中如人陷在窟裏相似在上則沒去處了只得止故曰艮其止陰是柔媚底物事在下則巽順陰柔不能自立須附於陽在中則是附麗之象在上則說蓋柔媚之物在上則歡說○余見咸卦

【艮下巽上】

傳漸序卦艮者止也物不可以終止故受之以漸漸者進也止必有進屈伸消息之理也止之所生亦進也所反亦進也漸所以次艮也進以序爲漸今人以緩進爲漸進以序不越次所以緩也爲卦上巽下艮山上有木木之髙而因山其髙【一有而字】有因也其髙有因乃其進有序也所以爲漸也

漸女歸吉利貞

傳以卦才兼漸義而言也乾坤之變爲巽艮巽艮重而爲漸在漸體而言中二爻交也由二爻之交然後男女各得正位初終二爻𨿽不當位亦陽上陰下得尊卑之正男女各得其正亦得位也與歸妹正相對女之歸能如是之正則吉也天下之事進必以【一作有】漸者莫如女歸臣之進於朝人之進於事固當有序不以其序【一作漸】則陵節犯義凶咎隨之然以義之輕重亷恥之道女之從人最爲大也故以女歸爲義且男女萬事之先也【一有利貞字】諸卦多有利貞而所施或不同有涉不正之疑而爲之戒者有其事必貞乃得宜者有言所以利者以其有貞者所謂涉不正之疑而爲之戒者損之九二是也處陰居說故戒以宜貞也有其事必貞乃得宜者大畜是也言所畜利於貞也有言所以利者以其有貞者漸是也言女歸之所以吉利於如此貞正也蓋其固有非設戒也漸之義宜能亨而不云亨者蓋亨者通達之義非漸進之義也本義漸漸進也爲卦止於下而巽於上爲不遽進之義有女歸之象焉又自二至五位皆得正故其占爲女歸吉而又戒以利貞也

曰漸之進也女歸吉也

傳如漸之義而進乃女歸之吉也謂正而有漸也女歸爲大耳它進亦然

本義之字疑衍或是漸字

進得位往有功也

傳漸進之時而陰陽各得正位進而有功也四復由上進而得正位三離下而爲上遂得正位亦爲進得位之義【一有是往而有功也六字】

進以正可以正邦也

傳以正道而進可以正邦國至於天下也凡進於事進於徳進於位莫不皆當以正也

本義以卦變釋利貞之意蓋此卦之變自渙而來九進居三自旅而來九進居五皆爲得位之正

其位剛得中也

傳上云進得位往有功也統言陰陽得位是以進而有功復云其位剛得中也所謂位者五以剛陽中正得尊位也諸爻之得正亦可謂之得位矣然未若五之得尊位故特言之

本義以卦體言謂九五也

止而巽動不窮也

傳內艮止外巽順止爲安靜之象巽爲和順之義人之進也若以欲心之動則躁而不得其漸故有困窮在漸之義內止靜而外巽順故其進動不有【一作有不】困窮也

本義以卦徳言漸進之義

象曰山上有木漸君子以居賢徳善俗

傳山上有木其髙有因漸之義也君子觀漸之象以居賢善之徳化美於風俗人之進於賢徳必有其漸習而後能安非可陵節而遽至也在已且然敎化之於人不以漸其能入乎移風易俗非一朝一夕所能成故善俗必以漸也

本義二者皆當以漸而進疑賢字衍或善下有脫字

朱氏附錄山上有木木漸長則山漸髙所以爲漸

初六鴻漸於幹小子厲有言無咎

傳漸諸爻皆取鴻象鴻之爲物至有時而羣有序不失其時序乃爲漸也幹水湄水鳥止於水之湄水至近也其進可爲漸矣行而以時乃所謂漸【一無漸字】進不失漸得其宜矣六居初至下也陰之才至弱也而上無應援以此而進常情之所憂也君子則深識逺照知義理之所安時事之所宜處之不疑小人幼子惟能見已然之事從眾人之【一有所字】知非能燭理也故危懼而有言蓋不知在下所以有進也用柔所以不躁也無應所以能漸也於義自無咎也若漸之初而用剛急進則失漸之義不能進而有咎必矣

本義鴻之行有序而進有漸幹水涯也始進於下未得所安而上復無應故其象如此而其占則爲小子厲𨿽有言而於義則無咎也

象曰小子之厲義無咎也

傳𨿽小子以爲危厲在義理實無咎也

六二鴻漸於磐飲食衎衎吉【衎苦旦反象同】

傳二居中得正上應於五進之安者也但居漸故進不速磐石之安平者江河之濵所有象進之安自幹之磐又漸進也二與九五之君以中正之道相應其進之安固平易莫加焉故其飲食和樂衎衎然吉可知也

本義磐大石也漸遠於水進於幹而益安矣衎衎和樂意六二柔順中正進以其漸而上有九五之應故其象如此而占則吉也

象曰飲食衎衎不素飽也

傳爻辭以其進之安平故取飲食和樂爲言夫子恐後人之未諭又釋之雲中正君子遇中正之主漸進於上將行其道以及天下所謂飲食衎衎謂其得志和樂不謂空飽飲【一無飲字】食而已素空也本義素飽如詩言素飱得之以道則不爲徒飽而處之安矣

九三鴻漸於陸夫徵不復婦孕不育凶利禦宼【孕以證反】傳平髙曰陸平原也三在下卦之上進至於陸也陽上進者也居漸之時志將漸進而上無應援當守正以俟時安處平地則【一無則字】得漸之道若或不能自守欲有所牽志有所就則失漸之道四陰在上而密比陽所說也三陽在下而相親陰所從也二爻相比而無應相比則相親而易合無應則無適而相求故爲之戒夫陽也謂三三若不守正而與四合是知徵而不知復徵行也復反也不復謂不反顧義理婦謂四若以不正而合則𨿽孕而不育蓋非其道也如是則凶也三之所利在於禦宼非理【一作禮】而至者宼也守正以閒邪所謂禦宼也不能禦宼則自失而凶矣

本義鴻水鳥陸非所安也九三過剛不中而無應故其象如此而其占夫徵則不復婦孕則不育凶莫甚焉然以其過剛也故利禦宼

朱氏附錄漸之九三夫徵不復婦孕不育卻利禦宼今術家言宜婚姻日不利出師徵伐宜徵伐日不利婚姻蓋其日有宜和合爭鬭之不同兵家多遵用之○卦中有兩个孕婦字不知如何取象不可曉

象曰夫徵不復離羣醜也婦孕不育失其道也利用禦宼順相保也【離力智反】

傳夫徵不復則失漸之正從欲而失正離叛其羣爲可醜也卦之諸爻皆無不善若獨失正是離其羣婦孕不由其道所以不育也所利在禦宼謂以順道相保君子之與小人比也自守以正豈惟君子自完其已而已乎亦使小人得不陷於非義是以順道相保禦止其惡故曰禦宼

朱氏附錄順相保也言須是上下同心協力相保聚方足以禦宼

六四鴻漸於木或得其桷無咎

傳當漸之時四以陰柔進據剛陽之上陽剛而上進豈能安處陰柔之下故四之處非安地如鴻之進【一作漸】於木也木漸髙矣【一無矣字】而有不安之象鴻趾連不能握枝故不木棲桷橫平之柯惟平柯之上乃能安處謂四之處本危或能自得安寧之道則無咎也如鴻之於木本不安或得平柯而處之則安也四居正而巽順宜無咎者也必以得失言者因得失以明其義也

本義鴻不木棲桷平柯也或得平柯則可以安矣六四乘剛而順巽故其象如此占者如之則無咎也

象曰或得其桷順以巽也

傳桷者平安之處求安之道惟順與巽若其義順正其處卑巽何處而不安如四之順正而巽乃得桷也

九五鴻漸於陵婦三歲不孕終莫之勝吉

傳陵髙阜也鴻之所止最髙處也象君之位𨿽得尊位然漸之時其道之行固亦非遽與二爲正應而中正之徳同乃隔於三四三比二四比五皆隔其交者也未能卽合故三歲不孕然中正之道有必亨之理不正豈能隔害之故終莫之能勝但其合有漸耳終得其吉也以不正而敵中正一時之爲耳久其能勝乎

本義陵髙阜也九五居尊六二正應在下而爲三四所隔然終不能奪其正也故其象如此而占者如是則吉也

象曰終莫之勝吉得所願也

傳君臣以中正相交其道當行𨿽有間其間者終豈能勝哉徐必得其所願乃漸之吉也

上九鴻漸於陸其羽可用爲儀吉

傳安定胡公以陸爲逵逵雲路也謂虛空之中爾雅九達謂之逵逵通達無阻蔽之義上九在至髙之位又益上進是出乎位之外在它時則爲過矣於漸之時居巽之極必有其序如鴻之離所止而飛於云空在人則超逸乎常事之外者也進至於是而不失其漸賢達之髙致也故可用爲儀法而吉也羽鴻之所用進也以其進之用況上九進之道也

本義胡氏程氏皆云陸當作逵謂雲路也今以韻讀之良是儀羽旄旌纛之飾也上九至髙出乎人位之外而其羽毛可用以爲儀飾位𨿽極髙而不爲無用之象故其占爲如是則吉也

象曰其羽可用爲儀吉不可亂也

傳君子之進自下而上由微而著跬步造次莫不有序不失其序則無所不得其吉故九𨿽窮髙而不失其吉可用爲儀法者以其有序而不可亂也本義漸進愈髙而不爲無用其志卓然豈可得而亂哉

【兌下震上】

傳歸妹序卦漸者進也進必有所歸故受之以歸妹進則必有所至故漸有歸義歸妹所以繼漸也歸妹者女之歸也妹少女之稱爲卦震上兌下以少女從長男也男動而女說又以說而動皆男說女女從男之義卦有男女配合之義者四咸恆漸歸妹也咸男女之相感也男下女二气感應止而說男女之情相感之象恆常也男上女下巽順而動陰陽皆相應是男女居室夫婦唱隨之常道漸女歸之得其正也男下女而各得正位止靜而巽順其進有漸男女配合得其道也歸妹女之嫁歸也男上女下女【一無女字】從男也而有說少之義以說而動動以說則不得其正矣故位皆不當初與上𨿽當陰陽之位而陽在下陰在上亦不當位也與漸正相對咸恆夫婦之道漸歸妹女歸之義咸與歸妹男女之情也咸止而說歸妹動於說皆以說也恆與漸夫婦之義也恆巽而動漸止而巽皆以巽順也男女之道夫婦之義備於是矣歸妹爲卦澤上有雷雷震而澤動從之象也物之隨動莫如水男動於上而女從之嫁歸從男之象震長男兌少女少女從長男以說而動動而相說也人之所說者少女故云妹爲女歸之象又有長男說少女之義故爲歸妹也

歸妹徵凶無攸利

傳以說而動動而不當故凶不當位不當也徵凶動則凶也如卦之義不獨女歸無所往而利也本義婦人謂嫁曰歸妹少女也兌以少女而從震之長男而其情又爲以說而動皆非正也故卦爲歸妹而卦之諸爻自二至五皆不得正三五又皆以柔乘剛故其占徵凶而無所利也

曰歸妹天地之大義也

傳一陰一陽之謂道陰陽交感男女配合天地之常理也歸妹女歸於男也故雲天地之大義也男在女上陰從陽動故爲女歸之象

天地不交而萬物不興歸妹人之終始也

傳天地不交則萬物何從而生女之歸男乃生生相續之道男女交而後有生息有生息而後其終不窮前者有終而後者有始相讀不窮是人之終始也

本義釋卦名義也歸者女之終生育者人之始朱氏附錄兩終字伊川說未安

說以動所歸妹也徵凶位不當也

傳以二體釋歸妹之義男女相感說而動者少女之事故以說而動所歸者妹也所以徵則凶者以諸爻皆不當位也所處皆不正何動而不凶大率以說而動安有不失正者

無攸利柔乘剛也

傳不惟位不當也又有乘剛之過三五皆乘剛男女有尊卑之序夫婦有唱隨之禮此【一無此字】常理也如恆是也苟不由常正之道徇情肆欲惟說是動則夫婦瀆亂男牽欲而失其剛婦狃說而忘其順如歸妹之乘剛是也所以凶無所往而利也夫陰陽之配合男女之交媾理之常也然從欲而流放不由義理則淫邪無所不至傷身敗徳豈人理哉歸妹之所以【一有徵字】凶也

本義說以動所歸妹也又以卦徳言之徵凶位不當也無攸利柔乘剛也又以卦體釋卦辭男女之交本皆正理惟若此卦則不得其正也

朱氏附錄歸妹未有不好只是說以動帶累它

象曰澤上有雷歸妹君子以永終知敝

傳雷震於上澤隨而動陽動於上陰說而從女從男之象也故爲歸妹君子觀男女配合生息相續之象而以永其終知有蔽也永終謂生息嗣續永久其傳也知敝謂知物有敝壞而爲相繼之道也女歸則有生息故有永終之義又夫婦之道當常永有終必知其有敝壞之理而戒愼之敝壞謂離隙歸妹說以動者也異乎恆之巽而動漸之止而巽也少女之說情之感動動則失正非夫婦正而可常之道久必敝壞知其必敝則當思永其終也天下之反目者皆不能永終者也不獨夫婦之道天下之事莫不有終有敝莫不有可繼可久之道觀歸妹則當思永終之戒也

本義雷動澤隨歸妹之象君子觀其合之不正知其終之有敝也推之事物莫不皆然

初九歸妹以娣跛能履徵吉【娣大計反跛波我反象同】

傳女之歸居下而無正應娣之象也剛陽在婦人爲賢【一作堅】貞之徳而處卑順娣之賢正者也處說居下爲順義娣之卑下𨿽賢何所能爲不過自善其身以承助其君而已如跛之能履言不能及遠也然在其分爲善故以是而行則吉也

本義初九居下而無正應故爲娣象然陽剛在女子爲賢正之徳但爲娣之賤僅气承助其君而巳故又爲跛能履之象而其占則徵吉也

象曰歸妹以娣以恆也跛能履吉相承也

傳歸妹之義以說而動非夫婦能常之道九乃剛陽有賢【一作堅】貞之徳𨿽娣之微乃能以常者也𨿽在下不能有所爲如跛者之能履然徵而吉者以其能相承助也能助其君娣之吉也

本義恆謂有常久之徳

九二能視利幽人之貞

傳九二陽剛而得中女之賢正【一作貞】者也上有正應而反陰柔之質動於說者也乃女賢而配不良故二𨿽【一作之】賢不能自遂以成其內助之功適可以善其身而小施之如者之能視而已言不能及遠也男女之際當以正禮五𨿽不正二自守其幽靜貞正乃所利也二有剛正之徳幽靜之人也二之才如是而言利貞者【一無此五字】利言宜於如是之貞【一無之貞字】非不足而爲之戒也

本義能視承上爻而言九二陽剛得中女之賢也上有正應而反陰柔不正乃女賢而配不良不能大成內助之功故爲能視之象而其占則利幽人之貞也幽人亦抱道守正而不偶者也

象曰利幽人之貞未變常也

傳守其幽貞未失夫婦常正之道也世人以媟狎爲常故以貞靜爲變常不知乃常久之道也

六三歸妹以須反歸以娣

傳三居下之上本非賤者以失徳而無正應故爲欲有歸而未得其歸須待也待者未有所適也六居三不當位徳不正也柔而尙【一作上】剛行不順也爲說之主以說求歸動非禮也上無應無受之者也無所適故須也女子之處如是人誰取之不可以爲人配矣當反歸而求爲娣媵則可也以不正而失其所也

本義六三陰柔而不中正又爲說之主女之不正人莫之取者也故爲未得所適而反歸爲娣之象或曰須女之賤者

象曰歸妹以須未當也

傳未當者其處其徳其求歸之道皆不當故無取之者所以須也

九四歸妹愆期遲歸有時【遲雉夷反一直冀反】

傳九以陽居四四上體地之髙也陽剛在女子爲正徳賢明者也無正應未得其歸也過時未歸故云愆期女子居貴髙之地有賢明之資人情所願娶故其愆期乃爲有時蓋自有待非不售也待得佳配而後行也九居四𨿽不當位而處柔乃婦人之道【一有也字】以無應故爲愆期之義而聖人推理以女賢而愆期蓋有待也

本義九四以陽居上體而無正應賢女不輕從人而愆期以待所歸之象正與六三相反

象曰愆期之志有待而行也

傳所以愆期者由已而不由彼賢女人所願娶所以愆期乃其志欲有所待待得佳配而後行也

六五帝乙歸妹其君之袂不如其娣之袂良月幾望吉【幾音機】

傳六五居尊位妹之貴髙者也下應於二爲下嫁之象王姬下嫁自古而然至帝乙而後正婚姻之禮明男女之分𨿽至貴之女不得失柔巽之道有貴驕之志故易中陰尊而謙降者則曰帝乙歸妹泰六五是也貴女之歸惟謙降以從禮乃尊髙之徳也不事容飾以說於人也娣媵者以容飾爲事者也衣袂所以爲容飾也六五尊貴之女尙禮而不尙飾故其袂不及其娣之袂良也良美好也月望陰之盈也盈則敵陽矣幾望未至於盈也五之貴髙常不至於盈極則不亢其夫乃爲吉也女之處尊貴之道也

本義六五柔中居尊下應九二尙徳而不貴飾故爲帝女下嫁而服不盛之象然女徳之盛無以加此故又爲月幾望之象而占者如之則吉

象曰帝乙歸妹不如其娣之袂良也其位在中以貴行也

傳以帝乙歸妹之道言其袂不如其娣之袂良尙禮而不尙飾也五以柔中在尊髙之位以尊貴而行中道也柔順降屈尙禮而不尙飾乃中道也本義以其有中徳之貴而行故不尙飾

上六女承筐無實士刲羊無血無攸利【刲苦圭反】

傳上六女歸之終而無應女歸之無終者也婦者所以承先祖奉祭祀不能奉祭祀則不可以爲婦矣筐篚之實婦職所供也古者房中之俎葅歜【一作醓】之後夫人職之諸侯之祭親割牲卿士大夫皆然割取血以祭禮云血祭盛气也女當承事筐篚而無實無實則無以祭謂不能奉祭祀也夫婦共承宗廟婦不能奉祭祀乃夫不能承祭祀也故刲羊而無血亦無以祭也謂不可以承祭祀也婦不能奉祭祀則當離絕矣【一無矣字】是夫婦之無終者也何所往而利哉

本義上六以陰柔居歸妹之終而無應約婚而不終者也故其象如此而於占爲無所利也

象曰上六無實承虛筐也

傳筐無實是空筐也空筐可以祭乎言不可以奉祭祀也女不可以承祭祀則離絕而已是女歸之無終者也

周易傳義附錄卷八下﹤經部﹐易類﹐周易傳義附錄﹥

欽定四庫全書

周易傳義附錄卷九上

宋董楷撰

下經

【離下震上】

傳丰序卦得其所歸者必大故受之以丰物所歸聚必成其大故歸妹之後受之以丰也丰盛大之義爲卦震上離下震動也離明也以明而動動而能【一本無能字】明皆致丰之道明足以照動足以亨然陵能致丰大也

丰亨王假之勿憂宜日中【假庚白反同】

傳丰爲盛大其義自亨極天下之光大者惟王者能至之假至也天位之尊四海之富羣生之眾王道之大極丰之道其惟王者乎丰之時人民之繁庶事物之殷盛治之豈易周爲可憂【一作患】慮宜如日中之盛明廣照無所不及然後無憂也

本義丰大也以明而動盛大之勢也故其占有亨道焉然王者至此盛極當衰則又有憂道焉聖人以爲徒憂無益但能守常不至於過盛則可矣故戒以勿憂宜日中也

朱氏附錄須是王假之了方且勿憂宜日中若未到這个田地更憂甚防王亦未有可憂

曰丰大也明以動故丰

傳丰者盛大之義離明而震動明動相資而成丰大也

本義以卦徳釋卦名義

王假之尙大也

傳王者有四海之廣兆民之眾極天下之大也故丰大之道惟王者能致之所有旣大其保之治之之道亦當大也故王者之所尙至大也

勿憂宜日中宜照天下也

傳所有旣廣所治旣眾當憂慮其不能周及宜如日中之盛明普照天下無所不至則可勿憂矣如是然後能保其丰大豈小才小知之所能也本義釋卦辭

朱氏附錄王假之尙大也只是王者至此一个極大防時節所尙者皆大事○問宜日中宜照天下人君之徳如日之中乃能盡照天下否曰易如此看不得只是如日之中則自然照天下不可將作道理解他又曰宜照天下是貼防閒句

日中則月盈則食天地盈虛與時消息而況於人乎況於神乎

傳旣言丰盛之至復言其難常以爲誡也日中盛極則有疊月旣盈滿則有虧缺天地之盈虛尙與時消息況人神乎盈虛謂盛衰消息謂進退天地之運亦隨時進退也神謂造化之迹於萬物盛衰可見其消息也於丰盛之時而爲此誡欲其守中不至過盛處丰之道豈易也哉

本義此又發明卦辭外意言不可過中也

朱氏附錄丰卦許多言語其實則在日中則昊月盈則食天地盈虛與時消息數語上這盛得極常須謹保守得日中時候方得不然則便是偃僕傾壞了又曰這處去危亡只一間耳又曰這便是康節所謂酩酊離披時候如何不憂危謹畏○問程子曰神者造化之迹今旣言天地而復言神何也曰天地舉全體而言神指其功用之迹似有人所爲者【以謙卦辭推之尢明白】又曰天地是舉其大體而言神是舉其中運動變化者通上徹下而言如雨風露雷艸木之皆是○驟雨不終朝自不能久而況其小者乎○物事到盛時必衰𨿽神有不能違也

象曰雷電皆至丰君子以折獄致刑【折之舌反】

傳雷電皆至明震並行也二體相合故云皆至明動相資成丰之象離明也照察之象震動也威斷之象折獄者必照其情實惟明克允致刑者以威於【一作其】姦惡惟斷乃成故君子觀雷電明動之象以折獄致刑也噬嗑言先王飭法丰言君子折獄以明在上而麗於威震王者之事故爲制刑立法以明在下而麗於威震君子之用故爲折獄致刑旅明在上而云君子者旅取愼用刑與不畱獄君子皆當然也

本義取其威照並行之象

朱氏附錄問雷電噬嗑與雷電丰亦一同曰噬嗑明在上是明得事理先立這法在此未有犯防人畱待異時之用故云明罰敕法丰威在上明在下是用這法時須是明見下情曲折方得不然威動於上必有過錯也故云折獄致刑此是伊川之意其說極好

初九遇其配主𨿽旬無咎往有尙

傳雷電皆至成丰之象明動相資致丰之道非明無以照非動無以行相須猶形影相資猶表裏九明之初四動之初宜相須以成其用故𨿽旬而相應位則相應用則相資故初謂四爲配主已所配也配𨿽匹稱然就之者也如配天以配君子故初於四云配四於初云夷也𨿽旬無咎旬均也天下之相應者常非均敵如陰之應陽柔之從剛下之附上敵則安肯相從惟丰之初四其用則相資其應則相成故𨿽均是陽剛相從而無過咎也蓋非明【一本明字上有剛字】則動無所之非動則明無所用相資而成用同舟則胡越一心共難則仇怨協力事勢使然也往而相從則能成其用矣故云有尙有嘉尙也在他卦則不相下而離隙矣

本義配主謂四旬均也謂皆陽也當丰之時明動相資故初九之遇九四𨿽皆陽剛而其占如此也朱氏附錄問動非明則無所之明非動則無所用曰徒行不明則行無所向冥行而已徒明不行則明無所用空明而巳

象曰𨿽旬無咎過旬災也

傳聖人因時而處宜隨事而順理夫均則不相下者常理也然有𨿽敵而相資者則相求也初四是也所以𨿽旬而無咎也與人同而力均者在乎降巳以相求協力【一作心】以從事若懷先【一作先懷】巳之私有加上之意則患當至矣故曰過旬災也均而先巳是過旬也一求勝則不能同矣

本義戒占者不可求勝其配亦爻辭外意

六二丰其蔀日中見斗往得疑疾有孚發若吉

傳明動相資乃能成丰二爲明之主又得中正可謂明者也而五在正應之地陰柔不正非能動者二五𨿽皆陰而在明動相資之時居相應之地五【一作乃】才不足【一有耳字】旣其應之才【一無才字】不足資則獨明不能成丰旣不能成丰則喪其明功故爲丰其蔀日中見斗二至明之才以所應不足與而不能成其丰喪其明功無明功則爲昬暗故云見斗斗昏見者也蔀周匝之義用障蔽之物掩晦於明者也斗屬陰而主運平象五以陰柔而當君位日中盛明之時乃見斗猶丰大之時乃【一作而】遇柔弱之主斗以昏見言見斗則是明喪【一作喪明】而暗矣二𨿽至明中正之才所遇乃柔暗不正之君旣不能下求於巳若往求之則反得疑猜忌疾暗主如是也然則如之何而可夫君子之事上也不得其心則盡其至誠以感發其至意而巳茍誠意能動則𨿽昬蒙可開也𨿽柔弱可輔也𨿽不正可正也古人之事庸君常主而克行其道者巳之誠意【一無意字】上達而君見信之篤耳管仲之相桓公孔明之輔後主是也若能以誠信發其志意則得行其道乃爲吉也

本義六二居丰之時爲離之主至明者也而上應六五之柔暗故爲丰蔀見斗之象蔀障蔽也大其障蔽故日中而昏也往而從之則昏暗之主必反見疑惟在積其誠意以感發之則吉戒占者宜如是也虛中有孚之象

象曰有孚發若信以發志也

傳有孚發若謂以巳之孚信感發上之心志也茍能發則其吉可知𨿽柔【一作昏】暗有可發之道也

九三丰其沛日中見沬折其右肱無咎【沬字作昧亡大反子夏傳云昧星之小者】

傳沛字古本有作旆字者王弼以爲幡幔則是旆也幡幔圍蔽於內者丰其沛其暗更甚於蔀也三明體而反暗於四者所應陰暗故也三居明體之上陽剛得正本能明者也丰之道必明動相資而成三應於上上陰柔又無位而處震之終旣終則止矣不能動者也它卦至終則極震至終則止矣三無上之應則不能成丰沬星之微小無名數者【一有是字】見沬暗之甚也丰之時而遇上六日中而見沬者也右肱人之所用乃折矣其無能爲可知賢智之才遇明君則能有爲於天下上無可賴之主則不能有爲如人之折其右肱也人之爲有所失則有所歸咎曰由是故致是若欲動而無右肱欲爲而上無所賴則不能而巳更復何言無所歸咎也

本義沛一作旆謂幡幔也其蔽甚於蔀矣沬小星也三處明極而應上六𨿽不可用而非咎也故其象占如此

象曰丰其沛不可大事也折其右肱終不可用也傳三應於上上應而無位陰柔無力而處旣終其可共濟大事乎旣無所賴如右肱之折終不可用矣

九四丰其蔀日中見斗遇其夷主吉

傳四𨿽陽剛爲動之主又得大臣之位然以不中正遇陰暗柔弱之主豈能致丰大也故爲丰其蔀蔀周圍掩蔽之物周圍則不大掩蔽則不明日中見斗當盛明之時反昏暗也夷主其等夷也相應故謂之主初四皆陽而居初是其徳同又居相應之地故爲夷主居大臣之位而得【一作徳大有同字】在下之賢同徳相輔其豈小也哉故吉也如四之才得在下之賢爲之助則能致丰大乎曰在下者上有當位爲之與在上者下有賢才爲之助豈無益乎故吉也然而致天下之丰有君而後能也五陰柔居尊而震體無虛中巽順下賢之象下𨿽多賢亦將何爲蓋非陽剛中正不能致天下之丰也本義象與六二同夷等夷也謂初九也其占爲當丰而遇暗主下就同徳則吉也

象曰丰其蔀位不當也

傳位不當謂以不中正居髙位所以【一作非】闇而不能致丰【一有乎字】

日中見斗幽不明也

傳謂幽暗不能光明君陰柔而臣不中正故也

遇其夷主吉行也

傳陽剛相遇吉之行也下就於初故云行下求則爲吉也

朱氏附錄問丰九四近昏暗之君所以有丰其蔀日中見斗之象亦是它本身不中正所致故象云位不當也先生曰也是如此

六五來章有慶譽吉

傳五以陰柔之才爲丰之主固不能成其丰大若能來致在下章美之才而用之則有福慶復得美譽所謂吉也六二文明中正章美之才也爲五者誠能致之在位而委任之可以致丰大之慶名譽之美故吉也章美之才主二而言然初與三四皆陽剛之才五能用賢則彚徵矣二𨿽陰有文明中正之徳大賢之在下者也五與二𨿽非陰陽正應在明動相資之時有相爲用之義五若能來章則有慶譽而吉也然六五無虛已下賢之義聖人設此義以爲教耳

本義質𨿽柔暗若能來致天下之明則有慶譽而吉矣蓋因其柔暗而設此以開之占者能如是則如其占矣

象曰六五之吉有慶也

傳其所謂吉者可以有慶福及於天下也人君𨿽柔暗若能用賢才則可以爲天下之福惟患不能耳

上六丰其屋蔀其家闚其戶闃其無人三歲不覿凶【闃苦鵙反象同】

傳六以陰柔之質而居丰之極處動之終其滿假躁動甚矣處丰大之時宜乎謙屈而處極髙致丰大之功在乎剛健而體陰柔當丰大之任在乎得時而不當位如上【一無上字】六者處無一當其凶可知丰其屋處太髙也蔀其家居不明也以陰柔居丰大而在無位之地乃髙亢昬暗自絕於人人誰與之故闚其戶闃其無人也至於三歲之久而不知變其凶宜矣不覿謂尙不見人蓋不變也六居卦終有變之義而不能遷是其才不能也

本義以陰柔居丰極處動終明極而反暗者也故爲丰大其屋而反以自蔽之象無人不覿亦言障蔽之深其凶甚矣

象曰丰其屋天際翔也闚其戶闃其無人自藏也傳六處丰大之極在上而自髙若飛翔於天際謂其髙大之甚闚其戶而無人者𨿽居丰大之極而實無位之地人以其昬暗自髙大故皆棄絕之自藏避而弗與親也

本義藏謂障蔽

朱氏附錄丰其屋天際翔也似是說如翚斯飛樣言其屋之大障蔽闊○天際翔也是其屋髙大至於天際卻只是自障蔽○問此卦後靣諸爻不甚好曰是它忒丰大了這物事盛極去不得了必衰人君於此之時當如奉盤水戰兢自持方無傾側滿溢之患

【艮下離上】

傳旅序卦丰大也窮大者必失其居故受之以旅丰盛至於窮極則必失其所安旅所以次丰也爲卦離上艮下山止而不遷火行而不居爲去而不處之象故爲旅也又麗乎外亦旅之象

旅小亨旅貞吉

傳以卦才言也如卦之才可以小亨得旋之貞正而吉也

本義旅羈旅也山止於下火炎於上爲去其所止而不處之象故爲旅以六五得中於外而順乎上下之二陽艮止而離麗於明故其占可以小亨而能守其旅之正則吉旅非常居若可茍者然道無不在故自有其正而不可須臾離也

彖曰旅小亨柔得中乎外而順乎剛止而麗乎明是以小亨旅貞吉也

傳六上居五柔得中乎外也麗於上下之剛順乎剛也下艮止上離麗止而麗於明也柔順而得在外之中所止能麗於明是以小亨得旅之貞正而吉也旅困之時非陽剛中正有助於下不能致大亨也所謂得在外之中中非一揆旅有旅之中也止麗於明則不失時宜然後得【一作能】處旅之道本義以卦體卦徳釋卦辭

旅之時義大矣哉

傳天下之事當隨時各適其宜而旅爲難處故稱其時義之大

本義旋之時爲難處

象曰山上有火旅君子以明愼用刑而不畱獄傳火之在髙明無不照君子觀明照之象則以明愼用刑明不可恃故戒於愼明而止亦愼象觀火行不處之象則不畱獄獄者不得巳而設民有罪而入豈可畱滯淹久也

本義愼刑如山不畱如火

朱氏附錄明愼用刑而不畱獄卻只是火在山上之象又不幹旅事

初六旅瑣瑣斯其所取災

傳六以陰柔在旅之時處於卑下是柔弱之人處旅困而在卑賤所存污下者也志卑之人旣處旅困鄙猥瑣細無所不至乃其所以致悔辱取災咎也瑣瑣猥細之狀當旅困之時才質如是上𨿽有援無能爲也四陽性而離體亦非就下者也又在旅與它卦爲大臣之位者異矣

本義當旅之時以陰柔居下位故其象占如此

象曰旅瑣瑣志窮災也

傳志意窮迫益自取災也災眚對言則有分獨言則謂災患耳

六二旅卽次懷其資得童僕貞

傳二有柔順中正之徳柔順則眾與之中正則處不失當故能保其所有童僕亦盡其忠信𨿽不若五有文明之徳上下之助亦處旅之善者也次舎旅所安也財貨旅所資也童僕旅所賴也得就次舎懷畜其資財又得童僕之貞良旅之善也柔弱在下者童也彊壯處外者僕也二柔順中正故得內外之心在旅所親比者童僕也不云吉者旅寓之際得免於災厲則巳善矣

本義卽次則安懷資則裕得其童僕之貞信則無欺而有賴旅之最吉者也二有柔順中正之徳故其象占如此

象曰得童僕貞終無尢也

傳羈旅之人所賴者童僕也旣得童僕之忠貞終無尢悔矣

九三旅焚其次喪其童僕貞厲【喪息浪反下同】

傳處旅之道以柔順謙下爲先三剛而不中又居下體之上與艮之上有自髙之象在旅而過剛自髙致困災之道也自髙則不順於上故上不與而焚其次失所安也上離爲焚象過剛則暴下故下離而喪其童僕之貞信謂失其心也如此則【一作者】危厲之道也

本義過剛不中居下之上故其象占如此喪其童僕則不止於失其心矣故貞字連下句爲義

象曰旅焚其次亦以傷矣以旅與下其義喪也傳旅焚失其次舎亦以困傷矣以旅之時而與下之道如此義當喪也在旅而以過剛自髙待下必喪其忠貞謂失其心也在旅而失其童僕之心爲可危也

本義以旅之時而與下之道如此義當喪也

九四旅於處得其資斧我心不快

傳四陽剛𨿽不居中而處柔在上體之下有用柔能下之象得旅之宜也以剛明之才爲五所與爲初所應在旅之善者也然四非正位故𨿽得其處止不二之就次舎也有剛明之才爲上下所與乃旅而得貨財之資器用之利也𨿽在旅爲善然上無剛陽之與下惟陰柔之應故不能伸其才行其志其心不快也云我者據四而言

本義以陽居陰處上之下用柔能下故其象占如此然非其正位又上無剛陽之與下惟陰柔之應故其心有所不快也

朱氏附錄資斧有做賫斧說底這資斧在巽上說也自分曉然而旅中亦豈可無備禦底物事次第這便是

象曰旅於處未得位也得其資斧心未快也

傳四以近君爲當位在旅五不取君義故四爲未得位也曰然則以九居四不正爲有咎矣曰以剛居柔旅之宜也九以剛明之才欲得時而行其志故𨿽得資斧於旅爲善其心志未快也

六五射雉一矢亡終以譽命【射食亦反】

傳六五有文明柔順之徳處得中道而上下與之處旅之至善者也人之處旅能合文明之道可謂善矣羈旅之人動而或失則困辱隨之動而無失然後爲善離爲雉文明之物射雉謂取則於文明之道而必合如射雉一矢而亡之發無不中則終能致譽命也譽令聞也命福祿也五居文明之位有文明之徳故動必中文明之道也五君位人君無旅旅則失位故不取君義

本義雉文明之物離之象也六五柔順文明又得中道爲離之主故得此爻者爲射雉之象𨿽不無亡矢之費而所喪不多終有譽命也

朱氏附錄亡字正如秦無亡矢遺鏃之亡不是如伊川之說易中凡言終吉者皆是初不甚好

象曰終以譽命上逮也

傳有文明柔順之徳則上下與之逮與也能順承於上而上與之爲上所逮也在上而得乎下爲下所上【一無上字】逮也在旅而上下與之所以致譽命也旅者困而未得所安之時也終以譽命終當致譽命也已譽命則非旅也困而親寡則爲旅不必在外也

本義上逮言其譽命聞於上也

朱氏附錄上逮也不得如伊川說

上九鳥焚其巢旅人先笑後號咷喪牛於易凶【易以防反或曰與大壯同】

傳鳥飛騰處髙者也上九剛不中而處最髙又離體其亢可知故取鳥象在旅之時謙降柔和乃可自保而過剛自髙失其所安宜矣巢鳥所安止【一有上字】焚其巢失其所安無所止也在離上爲焚象陽剛自處於至髙始快其意故先笑旣而失安莫與故號咷輕易以喪其順徳所以凶也牛順物喪牛於易謂忽易以失其順也離火性上爲躁易之象上承鳥焚其巢故更加旅人字不云旅人則是鳥笑哭也

本義上九過剛處旅之上離之極驕而不順凶之道也故其象占如此

象曰以旅在上其義焚也喪牛於易終莫之聞也傳以旅在上而以尊髙自處豈能保其居其義當有焚巢之事方以極剛自髙爲得志而笑不知喪其順徳於躁易是終莫之聞謂終不自聞知也使自覺知則不至於極而號咷矣陽剛不中而處極固有髙亢躁動之象而火復焚上則又甚焉

【巽上巽下】

傳巽序卦旅而無所容故受之以巽巽者入也羈旅親寡非巽順何所取容茍能巽順𨿽旅困之中何往而不能入巽所以次旅也爲卦一陰在二陽之下巽順於陽所以爲巽也

巽小亨利有攸往利見大人

傳卦之才可見小亨利有攸往利見大人也巽與兌皆剛中正巽說【一作兌】義亦相而兌則亨巽乃小亨者兌陽之爲也巽陰之爲也兌柔在外用柔也巽柔在內性柔也巽之亨所以小也

本義巽入也一陰伏於二陽之下其性能巽以入也其象爲風亦取入義陰爲主故其占爲小亨以陰從陽故又利有所往然必知所從乃得其正故又曰利見大人也

朱氏附錄巽有入之義巽爲風如風之入物只爲巽便能入義理之中無細不入

彖曰重巽以申命

傳重巽者上下皆巽也上順道以出命下奉命而順從上下皆順重巽之象又重爲重復之義君子體重巽之義以申復其命令申重復也丁寧之謂也

本義釋卦義也巽順而入必究乎下命令之象重巽故爲申命也

朱氏附錄巽卦是於重巽上取義重巽所以爲申命○問重巽以申命重字之義如何曰只是重卦故曰重巽八卦之象皆是如此問申字是兩畨降命令否曰非也只是丁寧反復說便是申命○巽風也風無所不入如命令丁寧告戒無所不至又曰風之吹物無處不入無物不鼓動詔令之入人淪肌浹髓亦如風之動物也

剛巽乎中正而志行柔皆順乎剛是以小亨

傳以卦才言之陽剛居巽而得中正巽順於中正之道也陽性上其志在以中正之道上行也又上下之柔皆巽順於剛其才如是𨿽內柔可以小亨也

利有攸往利見大人

傳巽順之道無往不能入故利有攸往巽順𨿽善道必知所從能巽順於陽剛中正之大人則爲利故利見大人也如五二之陽剛中正大人也巽順不於大人未必不爲過也

本義以卦體釋卦辭剛巽乎中正而志行指九五柔謂初四

象曰隨風巽君子以申命行事

傳兩風相重【一作從】隨風也隨相繼之義君子觀重巽相繼以順之象而以申命令行政事隨與重上下皆順也上順下而出之下順上而從之上下皆順重巽之義也命令政事順理則合民心而民順從矣

本義隨相繼之義

初六進退利武人之貞

傳六以陰柔居卑巽而不中處最下而承剛過於卑巽者也陰柔之人卑巽太過則志意恐畏而不安或進或退不知所從其所利在武人之貞若能用武人剛貞之志則爲宜也勉爲剛貞則無過卑恐畏之失矣

本義初以陰居下爲巽之主卑巽之過故爲進退不果之象若以武人之貞處之則有以濟其所不及而得所宜矣

象曰進退志疑也利武人之貞志治也

傳進退不知所安者其志疑懼也利用武人之剛貞以立其志則其志治也治謂修立也

九二巽在牀下用史巫紛若吉無咎

傳二居巽時以陽處陰而在下過於巽者也牀人之所安巽在牀下是過於卑過所安矣人之過於卑巽非恐怯則諂說皆非正也二實剛中𨿽巽體而居柔爲過於巽非有邪心也恭巽之過𨿽非正禮可以遠恥辱絕怨咎亦吉道也史巫者通誠意於神明者也紛若多也茍至誠安於謙巽能使通其誠意者多則吉而無咎謂其誠足以動人也人不察其誠意則以過巽爲諂矣

本義二以陽處陰而居下有不安之意然當巽之時不厭其卑而二又居中不至巳甚故其占爲能過於巽而丁寧煩悉其辭以自道逹則可以吉而無咎亦竭誠意以祭祀之吉占也

朱氏附錄九二得中所以過於巽爲善

象曰紛若之吉得中也

傳二以居柔在下爲過巽之象而能使通其誠意者眾多紛然由得中也陽居中爲中實之象中旣誠實則【一無則字】人自當信之以誠意則非諂畏也所以吉而無咎

九三頻巽吝

傳三以陽處剛不得其中又在下體之上以剛亢之質而居巽順之時非能巽者勉而爲之故屢失也居巽之時處下而上臨之以巽又四以柔巽相親所乘者剛而上復有重剛𨿽欲不巽得乎故頻失而頻巽是可吝也

本義過剛不中居下之上非能巽者勉爲屢失吝之道也故其象占如此

朱氏附錄九三頻巽不比頻復復是好事所以頻復爲無咎巽不是大做好底事九二別無伎倆只管今日巽了明日又巽自是可吝

象曰頻巽之吝志窮也

傳三之才質本非能巽而上臨之以巽承重剛而履剛勢不得行其志故頻失而頻巽是其志窮困可吝之甚也

六四悔亡田獲三品

傳陰柔無援而承乘皆剛冝有悔也而四以陰居陰得巽之正在上體之下居上而能下也居上之下巽於上也以巽臨下巽於下也善處如此故得悔亡所以得悔亡以如田之三品也田三品及於上下也田獵之分三品一爲幹豆一供賔客與充庖一頒徒禦四能巽於上下之陽如田之三品謂徧及上下也四之地本有悔以處之至善故悔【一無悔字】亡而復有功天下之事茍善處則悔或可以爲功也

本義陰柔無應承乘皆剛宜有悔也而以陰居陰處上之下故得悔亡而又爲卜田之吉占也三品者一爲幹豆一爲賔客一以充庖

朱氏附錄卜田之吉占特於巽之六四言之此等處有可解者有不可解者只得虛心玩味闕其所疑不可彊穿鑿也○田三品伊川主張作巽於上下說得較牽彊

象曰田獲三品有功也

傳巽於上下如田之獲三品而徧及上下成巽之功也

九五貞吉悔亡無不利無初有終先庚三日後庚三日吉【先西薦反後胡豆反】

傳五居尊位爲巽之主命令之所出也處得中正盡巽之善然巽者柔順之道所利在貞非五之不足在巽當戒也旣貞則吉而悔亡無所不利貞正中也處巽出令皆以中正爲吉柔巽而不貞則有悔安能無所不利也命令之出有所變更也無初始未善也有終更之始善也若巳善則何用命也何用更也先庚三日後庚三日吉出命更攺【一作故】之道當如是也甲者事之端也庚者變更之始也十干戊巳爲中過中則變故謂之庚事之攺更當原始要終如先甲後甲之義如是則吉也解在蠱卦

本義九五剛健中正而居巽體故有悔以有貞而吉也故得亡其悔而無不利有悔是無初也亡之是有終也庚更也事之變也先庚三日丁也後庚三日癸也丁所以丁寧於其變之前癸所以揆度於其變之後有所變更而得此占者如是則吉也朱氏附錄無初有終也髣髴是伊川說始未善是無初更之而善是有終自貞吉悔亡以下都是這一个意思一如坤卦先迷後得以下都只是一个意思○先庚後庚是說那後更變了底一截○先庚三日後庚三日不知是如何防來又似設此爲卜是吉模樣蠱之先甲三日是辛後甲三日是丁此庚先庚三日亦是丁丁與辛皆是古人祭祀之日但癸日不見用處

象曰九五之吉位正中也

傳九五之吉以正中也得正中之道則吉而其悔亡也正中謂不過無不及【一作無過不及】正得其中也處柔巽與出命令惟得中爲善失中則悔矣

上九巽在牀下喪其資斧貞凶

傳牀人所安也在牀下過所安之義也九居巽之極過於巽者【一無者字】也資所有也斧以斷也陽剛本有斷以過巽而失其剛斷失其所有喪資斧也居上而過巽至於自失在正道爲凶也

本義巽在牀下過於巽者也喪其資斧失所以斷也如是則𨿽正亦凶矣居巽之極失其剛陽之徳故其象占如此

象曰巽在牀下上窮也喪其資斧正乎凶也

傳巽在牀下過於巽也處巽之上巽至於窮極也居上而過極於巽至於自失得爲正乎乃凶道也巽本善行故疑之曰得爲正乎復斷之曰乃凶也本義正乎凶言必凶

【兌下兌上】

傳兌序卦巽者入也入而後說之故受之以兌兌者說也物相入則相說相說則相入兌所以次巽也

兌亨利貞

傳兌說也說致亨之道也能說於物物莫不說而與之足以致亨然爲說之道利於貞正非道求說則爲邪諂而有悔咎【一作吝】故戒利貞也

本義兌說也一陰進乎二陽之上喜之見乎外也其象爲澤取其說萬物又取坎水而塞其下流之象卦體剛中而柔外剛中故說而亨柔外故利於正蓋說有亨道而其妄說不可以不戒故其占如此又柔外故爲說亨剛中故利於正亦一義也朱氏附錄川壅爲澤坎爲川兌爲澤澤是水不流底坎下一畫閉合時便成兌卦便是川壅爲澤之象

彖曰兌說也剛中而柔外說以利貞是以順乎天而應乎人說以先民民忘其勞說以犯難民忘其死說之大民勸矣哉【先西薦反又如字難乃旦反】

傳兌之義說也一陰居二陽之上陰說於陽而爲陽所說也陽剛居中中心誠實之象柔爻在外接物和柔之象故爲說而能貞也利貞說之道宜正【一作貞】也卦有剛中之徳能貞者也說而能貞是以上順天理下應人心說道之至正至善者也若夫違道以干百姓之譽者茍說之道違道不順天干譽非應人茍取一時之說耳非君子之正道君子之道其說於民如天地之施感於其心而說服無斁故以之先民則民心說隨而忘其勞率之以犯難則民心【一無心字】說服於義而不卹其死說道之大民莫不知勸勸謂信之而勉力順從人君【一作君人】之道以人心說服爲本故聖人贊其大

本義兌說也釋卦名義剛中而柔外說以利貞是以順乎天而應乎人說以先民民忘其勞說以犯難民忘其死說之大民勸矣哉以卦體釋卦辭而極言之

朱氏附錄兌說若不是剛中便成邪媚下面許多道理都從這个剛中柔外來說以先民如利之而不庸順天應人革卦就革命上說兌卦就說上說後人都做應天順人說了到了順天應人是言順天理應人心胡致堂管見中辧這个也好○說若不剛中便是違道幹譽

象曰麗澤兌君子以朋友講習

傳麗澤二澤相附麗也兩澤相麗交相浸潤互有滋益之象故君子觀其象而以朋友講習朋友講習互相益也先儒謂天下之可說莫若朋友講習朋友講習固可說之大者然當明相益之象程氏附錄天下之說不可極惟朋友講習𨿽過說無害兌澤有相滋益處【一本注云兌澤有自相滋益之意】

本義兩澤相麗互相滋益朋友講習其象如此

初九和兌吉

傳初𨿽陽爻居說體而在最下無所系應是能卑下和順以爲說而無所偏私者也以和爲說而無所偏【一無偏字】私說之正也陽剛則不卑居下則能巽處說則能和無應則不偏處說如是所以吉也本義以陽爻居說體而處最下又無系應故其象占如此

象曰和兌之吉行未疑也

傳有求而和則渉於邪諂初隨時順處【一作處順】心無所系無所爲也以和而已是以吉也象又以其處說在下而非中正故云行未疑也其行未有可疑謂未見其有失也若得中正則無是言也說以中正爲本爻直陳其義象則推而盡之

本義居卦之初其說也正未有所疑也

九二孚兌吉悔亡

傳二承比陰柔陰柔小人也說之則當有悔二剛中之徳孚信內充𨿽比小人自守不失君子和而不同說而不失剛中故吉而悔亡非二之剛中則有悔矣以自守而亡也

本義剛中爲孚居陰爲悔占者以孚而說則吉而悔亡矣

象曰孚兌之吉信志也

傳心之所存爲志二剛實居中孚信存於中也志存誠信豈至說小人而自失乎是以吉也

六三來兌凶

傳六三陰柔不中正之人說不以道者也來兌就之以求說也比於在下之陽枉已非道就以求說所以凶也之內爲來上下俱陽而獨之內者以同體而陰性【一作性陰】下也失道下行也

本義陰柔不中正爲兌之主上無所應而反來就二陽以求說凶之道也

象曰來兌之凶位不當也

傳自處不中正無與而妄求說所以凶也

九四商兌未寧介疾有喜

傳四上承中正之五而下比柔邪之三𨿽剛陽而處非正三陰柔陽所說也故不能決而商度未寜謂擬議所從而未決未能有定也兩間謂之介分限也地之界則加田義乃同也故人有節守謂之介若介然守正而疾逺邪惡則有喜也從五正也說三邪也四近君之位若剛介守正疾逺邪惡將得君以行道福慶及物爲有喜也若四者得失未有定系所從耳

本義四上承九五之中正而下比六三之柔邪故不能決而商度所說未能有定然質本陽剛故能介然守正而疾惡柔邪也如此則有喜矣象占如此爲戒深矣

象曰九四之喜有慶也

傳所謂喜者若守正而君說之則得行其剛陽之道而福慶及物也

九五孚於剝有厲

傳九五得尊位而處中正盡說道之善矣而聖人復設有厲之戒蓋堯舜之盛未嘗無戒也戒所當戒而已𨿽聖賢在上天下未嘗無小人然不敢肆其惡也聖人亦說其能勉而革面也彼小人者未嘗不知聖賢之可說也如四凶處堯朝隱惡而順命是也聖人非不知其終惡也取其畏罪而彊仁耳五若誠心信小人之假善爲實善而不知其包藏則危道也小人者備之不至則害於善聖人爲戒之意深矣剝者消陽之名陰消陽者也蓋指上六故孚於剝則危也以五在說之時而密比於上六故爲之戒𨿽舜之聖且畏巧言令色安得不戒也說之感人易入而可懼也如此

本義剝謂陰能剝陽者也九五陽剛中正然當說之時而居尊位密近上六上六陰柔爲說之主處說之極能妄說以剝陽者也故其占但戒以信於上六則有危也

象曰孚於剝位正當也

傳戒孚於剝者以五所處之位正當戒也密比陰柔有相說之道故戒在信之也

本義與履九五同

上六引兌

傳它卦至極則變兌爲說極則愈說上六成說之主居說之極說不知巳者也故說旣極矣又引而長之然而不至悔咎何也曰方言其說不知巳未見其所說善惡也又下乘九五之中正無所施其邪說六三則承乘皆非正是以有凶

本義上六成說之主以陰居說之極引下二陽相與爲說而不能必其從也故九五當戒而此爻不言其吉凶

象曰上六引兌未光也

傳說旣極矣又引而長之𨿽說之之心不巳而事理巳過實無所說事之盛則有光輝旣極而彊引之長其無意味甚矣豈有光也未非必之辭象中多用非必能有光輝謂不能光也

【坎下巽上】

傳渙序卦兌者說也說而後散之故受之以渙說則舒散也人之气憂則結聚說則舒散故說有散義渙所以繼兌也爲卦巽上坎下風行於水上水遇風則渙散所以爲渙也

渙亨王假有廟利渉大川利貞【假庚白反下同】

傳渙離散也人之離散由乎中人心離則散矣治乎散亦本於【一作必由】中能【一有利貞字】合人心則散可聚也故卦之義皆主於中利貞合渙散之道在乎正固也

本義渙散也爲卦下坎上巽風行水上離披解散之象故爲渙其變則本自漸卦九來居二而得中六往居三得九之位而上同於四故其占可亨又以祖考之精神旣散故王者當至於廟以聚之又以巽木坎水舟楫之象故利渉大川其曰利貞則占者之深戒也

朱氏附錄此卦只是卜祭吉又更宜渉川○問萃言王假有廟是卦中有萃聚之象故可以爲聚祖考之精神而亨祭之吉占渙卦旣散而不聚本象不知何處有立廟之義恐是卦外立意謂渙散之時當聚祖考之精神邪爲是下卦是坎有幽陰之義因此象而設立廟之義邪曰坎固是有神之義然此卦未必是因此爲義且作因渙散而立廟說大抵這處都見不得

彖曰渙亨剛來而不窮柔得位乎外而上同【上如字又時掌反】

傳渙之能亨者以卦才如是也渙之成渙由九來居二六上居四也剛陽之來則不窮極於下而處得其中柔之往則得正位於外而上同於五之中巽順於五乃上同也四五君臣之位當渙而比其義相通同五乃從中也當渙之時而守其中則不至於離散故亨也

本義以卦變釋卦體

朱氏附錄問剛來而不窮窮是窮極來處乎中不至窮極否曰是居二爲中若在下則是窮矣○剛來不窮是九三來做二柔得位而上同是六二上做三此說有些不穩卻爲是六三不喚做得位然而某這个例只是一爻互換轉移無隔驀兩爻底○九二渙奔其機是以卦變言之自三來居二得中而不窮所以爲安如機之安也六三是自二往居三未爲得位以其上同於四所以爲得位彖辭如此說得密若云上應九爲上同恐如此跳過了不得此亦是依文解義說終是不見得三來居二之爲安二之於三爲得位是如何

王假有廟王乃在中也

傳王假有廟之義在萃卦詳矣天下離散之時王者收合人心至於有廟乃是在其中也在中謂求得其中攝其心之謂也中者心之象剛來而不窮柔得位而上同卦才之義皆主於中也王者拯渙之道在得其中而巳孟子曰得其民有道得其心斯得民矣亨帝立廟民心所歸從也歸人心之道無大於此故云至於有廟拯渙之道極於此也本義中謂廟中

朱氏附錄王乃在中是指廟中言宜在廟祭祀伊川先生說得道理多了它見得許多道理了不肯自做它說須要寄搭放在經上易不須說得深只是輕輕地說過

利渉大川乘木有功也

傳治渙之道當濟於險難而卦有乘木濟川之象上巽木也下坎水大川也利渉險以濟渙也木在水上乘木之象乘木所以渉川也渉則有濟渙之功卦有是義有是象也

象曰風行水上渙先王以亨於帝立廟

傳風行水上有渙散之象先王觀是象救天下之渙散至於亨帝立廟也收合人心無如宗廟祭祀之報出於其心故亨帝立廟人心之所歸也系人心合離散之道無大於此

程氏附錄萃渙皆亨於帝立廟因其精神之聚而形於此爲其渙散故立此以之

本義皆所以合其散

初六用拯馬壯吉

傳六居卦之初渙之始也始渙而拯之又得馬壯所以吉也六爻獨初不云渙者離散之勢辧之宜早方始而拯之則不至於渙也爲教深矣馬人之所托也托於壯馬故能拯渙馬謂二也二有剛中之才初陰柔順兩皆無應無應則親比相求初之柔順而托於剛中之才以拯其渙如得壯馬以致遠必有濟矣故吉也渙拯於始爲力則易時之順也

本義居卦之初渙之始也始渙而拯之爲力旣易又有壯馬其吉可知初六非有濟渙之才但能順乎九二故其象占如此

象曰初六之吉順也

傳初之所以吉者以其能順從剛中之才也始渙而用拯能順乎時也

九二渙奔其機悔亡【機音幾】

傳諸爻皆云渙謂渙之時也在渙離之時而處險中其有悔可知若能奔就所安則得悔亡也機者俯慿以爲安者也俯就下也奔急往也二與初𨿽非正應而當渙離之時兩皆無與以陰陽親比相求則相賴者也故二目初爲機初謂二爲馬二急就於初以爲安則能亡其悔矣初𨿽坎體而不在險中也或疑初之柔微何足賴蓋渙之時合力爲【一作而】勝先儒皆以五爲機非也方渙離之時二陽豈能同也若能同則成濟渙之功當大【一有吉字】豈止悔亡而已機謂俯就也

本義九而居二宜有悔也然當渙之時來而不窮能亡其悔者也故其象占如此蓋九奔而二機也朱氏附錄人事上說時是來就安處

象曰渙奔其機得願也

傳渙散之時以合爲安二居險中急就於初求安也賴之如機而亡其悔乃得所願也

六三渙其躬無悔

傳三在渙時獨有應與無渙散之悔也然以陰柔之質不中正之才上居無位之地豈能拯時之渙而及人也止於其身可以無悔而巳上加渙字在渙之時躬無渙之悔也

本義陰柔而不中正有私於巳之象也然居得陽位志在濟時能散其私以得無悔故其占如此大率此上四爻皆因渙以濟渙者也

象曰渙其躬志在外也

傳志應於上在外也與上相應故其身得免於渙而無悔悔亡者本有而得亡無悔者本無也朱氏附錄六三渙其躬志在外也是舎巳從人意思

六四渙其羣元吉渙有丘匪夷所思

傳渙四五二爻義相須故通言之彖故曰上同也四巽順而正居大臣之位五剛中而正居君位君臣合力剛柔相濟以拯天下之渙者也方渙散之時用剛則不能使之懷附用柔則不足爲之依歸四以巽順之正道輔剛中正之君君臣同功所以能濟渙也天下渙散而能【一無能字】使之羣聚可謂大善之吉也渙有丘匪夷所思贊美之辭也丘聚之大也方渙散而能致其大聚其功甚大其事甚難其用至妙夷平常也非平常之見所能思及也非大賢智孰能如是

本義居陰得正上承九五當濟渙之任者也下無應與爲能散其朋黨之象占者如是則大善而吉又言能散其小羣以成其大羣使所散者聚而若丘則非常人思慮之所及也

朱氏附錄老蘓云渙之六四曰渙其羣元吉夫羣者聖人之所欲渙以混一天下者也此說𨿽程傳有所不及如程傳之說則是羣其渙非渙其羣也蓋當人心渙散之時各相朋黨不能混一惟六四能渙小人之私羣成天下之公道此所以元吉也又曰渙其羣言散小羣做大羣如將小物事幾把解來合做一大把東坡說這一爻最好緣它防做文字理防得文勢故說得合○渙有丘之義但不知六四爻如何當得此義又曰六四一爻未見有大好處今爻辭郤說得恁地浩大皆不可曉

象曰渙其羣元吉光大也

傳稱元吉者謂其功徳光大也元吉光大不在五而在四者二爻之義通言也於四言其施用於五言其成功君臣之分也

九五渙汗其大號渙王居無咎

傳五與四君臣合徳以剛中正巽順之道治渙得其道矣惟在浹洽於人心則順從也當使號令洽【一作浹】於民心如人身之汗浹於四體則信服而從矣如是則可以濟天下之渙居王位爲稱而無咎大號大政令也謂新民之大命救渙之大政再云渙者上謂渙之時下謂處渙如是則無咎也在四已言元吉五惟言稱其位也渙之四五通言者渙以離散爲害拯之使合也非君臣同功合力其得濟乎爻義相須時之宜也【一作而巳】

本義陽剛中正以居尊位當渙之時能散其號令與其居積則可以濟渙而無咎矣故其象占如此九五巽體有號令之象汗謂如汗之出而不反也渙王居如陸贄所謂散小儲而成大儲之意朱氏附錄渙汗其大號聖人當初就人身上說一汗字爲象不爲無意蓋人君之號令當出乎人君之中心由中而外由近而遠𨿽至幽至逺之處無不被而及之亦由人身之汗出乎中而浹乎四體也○渙汗其大號號令當散如汗之出千毛百竅中迸散出來這个物出不防反郤不是說到號令不當反只是取其如汗之散出自有不反底意思

象曰王居無咎正位也

傳王居謂正位人君之尊位也能如五之爲則居尊位爲稱而無咎也

朱氏附錄散居積須是在它正位方可五象王居無咎只是節做四字句伊川尼其句所以說得王居無咎差了如上九象亦同

上九渙其血去逖出無咎

傳渙之諸爻皆無系應亦渙離之象惟上應於三三居險陷之極上若下從於彼則不能出於渙也險有傷害畏懼之象故云血惕然九以陽剛處渙之外有出渙之象又居巽之極爲能巽順於事理故云若能使其血去其惕出則無咎也其者所有也渙之時以能合爲功獨九居渙之極有系而臨險故以能出渙遠害爲善也

本義上九以陽居渙極能出乎渙故其象占如此血謂傷害逖當作惕與小畜六四同言渙其血則去渙其惕則出也

象曰渙其血遠害也【逺袁萬反】

傳若如象文爲渙其血乃與屯其膏同也義則不然蓋血字下脫去字血去惕出謂能遠害則無咎也朱氏附錄渙卦亦不可曉只以大意看則人之所當渙者莫甚於已私其次便渙散其它羣隊合以成大其次便渙散其號令與其居積以周於人其次便渙去患害

周易傳義附錄卷九上﹤經部﹐易類﹐周易傳義附錄﹥

欽定四庫全書

周易傳義附錄卷九下

宋董楷撰

下經

【兌下坎上】

傳節序卦渙者離也物不可以終離故受之以節物旣離散則當節止之節所以次渙也爲卦澤上有水澤之容有限澤上置水滿則不容爲有節之象故爲節

節亨苦節不可貞

傳事旣有節則能致亨通故節有亨義節貴適中過則苦矣節至於苦豈能常也不可固守以爲常不可貞也

本義節有限而止也爲卦下兌上坎澤上有水其容有限故爲節節固自有亨道矣又其體陰陽各半而二五皆陽故其占得亨然至於大甚則苦矣故又戒以不可守以爲正也

彖曰節亨剛柔分而剛得中

傳節之道自有亨義事有節則能亨也又卦之才剛柔分處剛得中而不過亦所以爲節所以能亨也

本義以卦體釋卦辭

苦節不可貞其道窮也

傳節至於極而苦則不可堅固常守其道巳窮極也

本義又以理言

說以行險當位以節中正以通

傳以卦才言也內兌外坎說以行險也人於【一作之】所說則不知巳遇艱險則思止方說而止爲節之義當位以節五居尊當位也在澤上有節也當位而以節主節者也處得中正節而能通也中正則通過則苦矣

本義又以卦徳卦體言之當位中正指五又坎爲通

朱氏附錄說以行險伊川之說是也說則欲進而有險在前進不得故有止節之義○問節卦大體以當而通爲善觀九五中正而通本義云坎爲通豈水在中間必流而不止邪曰然

天地節而四時成節以制度不傷財不害民

傳推言節之道天地有節故能成四時無節則失序也聖人立制度以爲節故能不傷財害民人欲之無窮也茍非節以制度則侈肆至於傷財害民矣

本義極言節道

朱氏附錄天地節而四時成天地轉來到這里相節了更沒去處今年冬盡了明年又是春夏秋冬到這里廝匝了更去不得這个折做兩截兩截又折做四截便是春夏秋冬它是自然之節初無人使它聖人則因其自然之節而節之如修道之謂教天秩有禮之皆是天地則和這个都無只是自然如此聖人法天做這許多節掯出來

象曰澤上有水節君子以制數度議徳行【行下孟反】傳澤之容水有限過則盈溢是有節故爲節也君子觀節之象以制立數度凡物之大小輕重髙下文質皆有數度所以爲節也數多寡度法制議徳行者存諸中爲徳發於外爲行人之徳行當議則中節議謂商度求中節也

初九不出戶庭無咎

傳戶庭戶外之庭門庭門內【一作外】之庭初以陽在下上復有應非能節者也又當節之初故【一無故字】戒之謹守至於不出戶庭則無咎也初能固守終或渝之不謹於初安能有卒故於節之初爲戒甚嚴也

本義戶庭戶外之庭也陽剛得正居節之初未可以行能節而止者也故其象占如此

象曰不出戶庭知通塞也

傳爻辭於節之初戒之謹守故云不出戶庭則無咎也象恐人之泥於言也故復明之云𨿽當謹守不出戶庭又必知時之通塞也通則行塞則止義當出則出矣尾生之信【一無信字】水至不去不知通塞也故君子貞而不諒系辭所解獨以言者在人所節惟言與行節於言則行可知言當在先也

九二不出門庭凶

傳二𨿽剛中之質然處陰居說而承柔處陰不正也居說失剛也承柔近邪也節之道當以剛中正二失其剛中之徳與九五剛中正異矣不出門庭不之於外也謂不從於五也二五非陰陽正應故不相從若以剛中之道相合則可以成節之功惟其失徳失時是以凶也不合於五乃不正之節也以剛中正爲節如懲忿窒欲損過抑有餘【一作益不及】是也不正之節如嗇節於用懦節於行是也本義門庭門內之庭也九二當可行之時而失剛不正上無應與知節而不知通故其象占如此朱氏附錄戶庭是初爻之象門庭是第二爻之象戶庭未出去在門庭則已稍出矣就爻位上推戶庭主心門庭主事○問君子之道貴乎得中節之過𨿽非中道然亦愈於不節者如何便防凶如九二不出門庭𨿽是失時亦未失爲恬退守節者乃以凶何也先生沈思良久曰這處便局定不得若以占言之且只寫下少間自有應處眼下皆未見得若以道理言之則有可爲之時乃不出而爲之這便是凶之道不是別更有凶

象曰不出門庭凶失時極也

傳不能上從九五剛中正之道成節之功乃系於私暱之陰柔是失時之至極所以凶也失時失其所宜也

六三不節若則嗟若無咎

傳六三不中正乘剛而臨險固宜有咎然柔順而和說若能自節而順於義則可以無過不然則凶咎必至可傷嗟也故不節若則嗟若已所自致無所歸咎也

本義陰柔而不中正以當節時非能節者故其象占如此

象曰不節之嗟又誰咎也

傳節則可以免【一作無】過而不能自節以致可嗟將誰咎乎

本義此無咎與諸爻異言無所歸咎也

六四安節亨

傳四順承九五剛中正之道是以中正爲節也以陰居陰安於正也當位爲有節之象下應於初四坎體水也水上溢爲無咎就下有節也如四之義非彊節之安於節者也故能致亨節以安爲善彊守而不安則不能常豈能亨也

本義柔順得正上承九五自然有節者也故其象占如此

象曰安節之亨承上道也

傳四能安節之義非一象獨舉其重者上承九五剛中正之道以爲節足以亨矣【一作是以亨也】余善亦不出於中正也

九五甘節吉往有尙

傳九五剛中正居尊位爲節之主所謂當位以節中正以通者也在巳則安行天下則說從節之甘美者也其吉可知以此而行其功大矣故往則有可嘉尙也

本義所謂當位以節中正以通者也故其象占如此

朱氏附錄安節是安穩自在甘節是不辛苦喫力底意思甘便對苦甘節與禮之用和爲貴相似不成人君得甘節吉時也要節天下大率人一身上各自有个當節底

象曰甘節之吉居位中也

傳旣居尊位又得中道所以吉而有功節以中爲貴得中則正矣正不能盡中也

上六苦節貞凶悔亡

傳上六居節之極節之苦者也居險之極亦爲苦義固守則凶悔則凶亡悔損過從中之謂也節之悔亡與它卦之悔亡辭同而義異也

本義居節之極故爲苦節旣處過極故𨿽得正而不免於凶然禮奢寧儉故𨿽有悔而終得亡之也

象曰苦節貞凶其道窮也

傳節𨿽苦而貞固守之則凶蓋節之道至於窮極矣

【兌下巽上】

傳中孚序卦節而信之故受之以中孚節者爲之制節使不得過越也信而後能行上能信守之下則信從之節而信之也中孚所以次節也爲卦澤上有風風行澤上而感於水中爲中孚之象感謂感而動也內外皆實而中虛爲中孚之象又二五皆陽【一有而字】中實亦爲孚義在二體則中實在全體則中虛中虛信之本中實信之質

朱氏附錄一念之間中無私主便謂之虛事皆不妄便謂之實不是兩件事又曰敬則內欲不萌外誘不入自其內欲不萌而言則曰虛自其外誘不入而言故曰實只是一時事不可作兩截看

中孚豚魚吉利渉大川利貞

傳豚躁魚物之難感者也孚信能感於豚魚則無不至矣所以吉也忠信可以蹈水火況渉川乎守信之道在乎堅正故利於貞也

本義孚信也爲卦二陰在內四陽在外而二五之陽皆得其中以一卦言之爲中虛以二體言之爲中實皆孚信之象也又下說以應上上巽以順下亦爲孚義豚魚無知之物又木在澤上外實內虛皆舟楫之象至信可感豚魚渉險難而不可以失其正故占者能致豚魚之應則吉而利渉大川又必利於貞也

彖曰中孚柔在內而剛得中

傳二柔在內中虛爲誠之象二剛得上下體之中中實爲孚之象卦所以爲中孚也

說而巽孚乃化邦也

以二體言卦之用也上巽下說爲上至誠以順巽於下下有孚以說從其上如是其孚乃能化於邦國也若人不說從或違拂事理豈能化天下乎本義以卦體卦徳釋卦名義

朱氏附錄柔在內剛得中這个是就全體看則中虛就二體看則中實它都見得有孚信之意故喚作中孚伊川此二句說得好

豚魚吉信及豚魚也

傳信能及於豚魚信道至矣所以吉也

利渉大川乘木舟虛也

傳以中孚【一作虛】渉險難其利如乘木濟川而以虛舟也舟虛【一有中字】則無沈覆之患【一無之患二字】卦虛中爲虛舟之象

本義以卦言

中孚以利貞乃應乎天也

傳中孚而貞則應乎天矣天之道孚貞而已本義信而正則應乎天矣

象曰澤上有風中孚君子以議獄緩死

傳澤上有風感於澤中水體虛故風能入之人心虛故物能感之風之動乎澤猶物之感於中故爲中孚之象君子觀其象以議獄與緩死君子之於議獄盡其忠而已於決死極於惻而已故誠意常求於緩緩寛也於天下之事無所不盡其忠而議獄緩死最其大者也

本義風感水受中孚之象議獄緩死中孚之意朱氏附錄問澤上有風中孚風之性善入水虛而能順承波浪洶湧惟其所感有相信從之義故爲中孚曰也是如此風去感它它便相順有相孚之象○澤上有風中孚須是澤中之水海卽澤之大者方能相從乎風若溪湍之水則其性急流就下風又不柰它何○議獄緩死只是以誠意求之澤上有風感得水動議獄緩死則能感人心○問中孚是誠信之義議獄緩死是誠信之事故君子盡心於是曰聖人取象有不端確處如此之今也只恁地解但是不甚親切

初九虞吉有它不燕

傳九當中孚之初故戒在審其所信虞度也度其可信而後從也𨿽有至信若不得其所則有悔咎故虞度而後信則吉也旣得所信則當誠一若有它則不得其燕安矣燕安裕也有它志不定也人志不定則惑而不安初與四爲正應四巽體而居正無不善也爻以謀始之義大故不取相應之義若用應則非虞也

本義當中孚之初上應六四能度其可信而信之則吉復有它焉則失其所以度之之正而不得其所安矣戒占者之辭也

象曰初九虞吉志未變也

傳當信之始志【一無志字】未有所從而虞度所信則得其正是以吉也蓋其志未有變動志有所從則是變動虞之不得其正矣在初言求所信之道也

九二鳴鶴在陰其子和之我有好爵吾與爾靡之【和胡臥反象同靡亡池反】

傳二剛實於中孚之至者也孚至則能感通鶴鳴於幽隱之處不聞也而其子相應和中心之願相通也好爵我有而彼亦系慕說好爵之意同也有孚於中物無不應誠同故也至誠無逺近幽深之間故系辭云善則千里之外應之不善則千里之外違之言誠通也至誠感通之理知道者爲能識之本義九二中孚之實而九五亦以中孚之實應之故有鶴鳴子和我爵爾靡之象鶴在陰謂九居二好爵謂得中靡與縻同言懿徳人之所好故好爵𨿽我之所獨有而彼亦系戀之也

朱氏附錄九二爻自不可曉看來我有好爵吾與爾靡之是兩个都要這物事所以鶴鳴子和是兩个中心都愛所以相應如此

象曰其子和之中心願也

傳中心願謂誠意所願也故通而相應

六三得敵或鼓或罷或泣或歌【罷如字又音皮】

敵對敵也謂所交孚者正應上九是也三四皆以虛中爲成孚之主然所處則異四得位居正故亡匹以從上三不中失正故得敵以累志【一作心】以柔說之質旣有所系惟所信是從或鼓張或罷廢或悲泣或歌樂動息憂樂皆系乎所信也惟系所信故未知吉凶然非明達君子之所爲也

本義敵謂上九信之窮者六三陰柔不中正以居說極而與之爲應故不能自主而其象如此朱氏附錄問中孚六三大義是如何曰所以說中孚小過皆不可曉便是如此依文解字看來只是不中不正所以歌泣喜樂都無常也

象曰或鼓或罷位不當也

傳居不當位故無所主惟所信是從所處得正則所信有方矣

六四月幾望馬匹亡無咎【幾音機】

傳四爲成孚之主居近君之位處得其正而上信之至【一作位】當孚之任者也如月之幾望盛之至也巳望則敵矣臣而敵君禍敗必至故以幾望爲至盛馬匹亡四與初爲正應匹也古者駕車用四馬不能備純色則兩服兩驂各一色又小大必相稱故兩馬爲匹謂對也馬者行物也初上應四而四亦進從五皆上行故以馬爲象孚道在一四旣從五若復下系於初則不一而害於孚爲有咎矣故馬匹亡則無咎也上從五而不系於初是亡其匹也系初則不進不能成孚之功也

本義六四居陰得正位近於君爲月幾望之象馬匹謂初與巳爲匹四乃絕之而上以信於五故爲馬匹亡之象占者如是則無咎也

象曰馬匹亡絕上也【上時掌反】

傳絕其而上從五也謂【一作相】應也

九五有孚攣如無咎

傳五居君位人君之道當以至誠感通天下使天下之心信之固結如拘攣然則爲無咎也人君之孚不能使天下固結如是則億兆之心安能保其不離乎

本義九五剛健中正中孚之實而居尊位爲孚之主者也下應九二與之同徳故其象占如此

象曰有孚攣如位正當也

傳五居君位之尊由中正之道能使天下信之如拘攣之固乃稱其位人君之道當如是也

上九翰音登於天貞凶

傳陽性上進風體飄颺九居中孚之時處於最上孚於上進而不知止者也其極至於羽翰之音登聞於天貞固如此而不知變凶可知矣夫子曰好信不好學其蔽也賊固守而不通之謂也

本義居信之極而不知變𨿽得其正亦凶道也故其象占如此雞曰翰音乃巽之象居巽之極爲登於天雞非登天之物而欲登天信非所信而不知變亦猶是矣

象曰翰音登於天何可長也

傳守孚至於窮極而不知變豈可長久也固守而【一無而字】不通如是則凶也

朱氏附錄問中孚孚字與信字恐亦有別否曰伊川云存於中爲孚見於事爲信說得極好因舉字說孚字從爪從子如鳥抱子之象今之乳字也一邊從孚蓋中所抱者實有物也中間實有物所以人自信之○中孚與小過都是有飛鳥之象中孚是个卵象是鳥之未出殻底孚亦是字膜意思所以卦中都說鳴鶴翰音之翰音登天言不知變者蓋說一向恁麼去不知道去不得這兩卦十分解不得且依稀地說豚魚吉這卦中它須見得有个豚魚之象今不可考占法則莫須是見豚魚則吉如鳥占之意象若十分理防著便須穿鑿

【艮下震上】

傳小過序卦有其信者必行之故受之以小過人之所信則必行行則過也小過所以繼中孚也爲卦山上有雷雷震於髙其聲過常故爲小過又陰居尊位陽失位而不中小者過其常也蓋爲小者過又爲小事過又爲過之小

小過亨利貞

過者過其常也若矯枉而過正過所以就正也事有時而當然有待過而後能亨者故小過自有亨義利貞者過之道利於貞也不失時宜之謂正

可小事不可大事飛鳥遺之音不宜上宜下大吉過所以求就中也所過者小事也事之大者豈可過也於大過論之詳矣飛鳥遺之音謂過之不逺也不宜上宜下謂宜順也順則大吉過以就之蓋順理也過而順理其吉必大

本義小謂陰也爲卦四陰在外二陽在內陰多於陽小者過也旣過於陽可以亨矣然必利於守正則又不可以不戒也卦之二五皆以柔而得中故可小事三四皆以剛失位而不中故不可大事卦體內實外虛如鳥之飛其聲下而不上故能致飛鳥遺音之應則宜下而大吉亦不可大事之也朱氏附錄問小過飛鳥遺音本義謂致飛鳥遺音之應如何曰看這象以有羽虫之孽之意如賈誼鵩鳥之是也

彖曰小過小者過而亨也

陽大陰小陰得位剛失位而不中是小者過也故爲小事過過之小小者與小事有時而當過過之亦小故爲小過事固有待過而後能亨者過之所以能【一作求】亨也

本義以卦體釋卦名義與其辭

過以利貞與時行也

傳過而利於貞謂與時行也時當過而過乃非過也時之宜也乃所謂正也

柔得中是以小事吉也剛失位而不中是以不可大事也有飛鳥之象焉

傳小過之道於小事有過則吉者而彖以卦才言吉義柔得中二五居中也陰柔得位能致小事吉耳不能濟大事也剛失位而不中是以不可大事大事非剛陽之才不能濟三不中四失位是以不可大事小過之時自不可大事而卦才又不堪大事與時合也有飛鳥之象焉此一句不彖體蓋解者之辭誤入彖中中剛外柔飛鳥之象卦有此象故就飛鳥爲義

本義以三四言

飛鳥遺之音不宜上宜下大吉上逆而下順也傳事有時而當過所以從宜然豈可甚過也如過恭過哀過儉大過則不可所以在小過也所過當如飛鳥之遺音鳥飛迅疾聲出而身巳過然豈能相逺也事之當過者亦如是身不能甚逺於聲事不可逺過其常在得宜耳不宜上宜下更就鳥音取宜順之義過之道當如飛鳥之遺音夫聲逆而上則難順而下則易故在髙則大山上有雷所以爲過也過之道順行則吉如飛鳥之遺音宜順也所以過者爲順乎宜也能順乎宜所以大吉

本義過以利貞與時行也柔得中是以小事吉也以二五言剛失位而不中是以不可大事也以三四言有飛鳥之象焉飛鳥遺之音不宜上宜下大吉上逆而下順也以卦體言

象曰山上有雷小過君子以行過乎恭喪過乎哀用過乎儉

傳雷震於山上其聲過常故爲小過天下之事有時當過而不可過甚故爲小過君子觀小過之象事之宜過者則勉之行過乎恭喪過乎哀用過乎儉是也當過而過乃其宜也不當過而過則過矣本義山上有雷其聲小過三者之過皆小者之過可過於小而不可過於大可以小過而不可甚過彖所謂可小事而宜下者也

朱氏附錄山上有雷小過是聲在髙處下來飛鳥遺之音也是髙處聲下來爲小過○君子行過恭喪過哀用過儉皆是宜下之意○小過是過於慈惠之大過則是剛嚴果毅防气象○小過者小者過而亨不知小者是指个甚物事○小過大率是過得不多如大過便說獨立不懼小過只說這行喪用都只是這般小事

初六飛鳥以凶

傳初六陰柔在下小人之象又上應於四四復動體小人躁易而上有應助於所當過必至過甚況不當過而過乎其過如飛鳥之迅疾所以凶也躁疾如是【一有則字】所以過之速且逺救止莫及也本義初六陰柔上應九四又居過時上而不下者也飛鳥遺音不宜上宜下故其象占如此郭璞洞林占得此者或致羽虫之孽

象曰飛鳥以凶不可如何也

傳其過之疾如飛鳥之迅豈容救止也凶其宜矣不可如何無所用其力也

六二過其祖遇其妣不及其君遇其臣無咎

傳陽之在上者父之象尊於父者祖之象四在三上故爲祖二與五居相應之地同有柔中之徳志不從於三四故過四而遇五是過其祖也五陰而尊祖妣之象與二同徳相應在它卦則陰陽相求過之時必過其常故異也無所不過故二從五亦戒其過不及其君遇其臣謂上進而不陵及於君適當臣道則無咎也遇當也過臣之分則其咎可知

本義六二柔順中正進則過三四而遇六五是過陽而反遇陰也如此則不及六五而自得其分是不及君而適遇其臣也皆過而不過守正得中之意無咎之道也故其象占如此

朱氏附錄三父四祖五便當妣過祖而遇陰然而陰不可過則不能及六五卻反回來六二上面

象曰不及其君臣不可過也

傳過之時事無不過其常故於上進則戒及其【一作】君臣不可過不可過臣之分也

本義所以不及君而還遇臣者以臣不可過故也

九三弗過防之從或戕之凶

傳小過陰過陽失位之時三獨居正然在下無所能爲而爲陰所忌惡故有【一作所】當過者在過防於小人若弗過防之則或從而戕害之矣如是則凶也三於陰過之時以陽居剛過於剛也旣戒之過防則過剛亦在所戒矣防小人之道正已爲先三不失正故無必凶之病能過防則免矣三居下之上居上爲下皆如是也

本義小過之時事每當過然後得中九三以剛居正眾陰所欲害者也而自恃其剛不肯過爲之備故其象占如此若占者能過防之則可以免矣

象曰從或戕之凶如何也

傳陰過之時必害於陽小人道盛必害君子當過爲之防防之不至則爲其所戕矣故曰凶如何也言其甚也

九四無咎弗過遇之往厲必戒勿用永貞

傳四當小過之時以剛處柔剛不過也是以無咎旣弗過則合其宜矣故云遇之謂得其道也若往則有危必當戒懼也往去柔而以剛進也勿用永貞陽性堅剛故戒以隨宜不可固守也方陰過之時陽剛失位則君子當隨時順處不可固守其常也四居髙位而無上下之交𨿽比五應初方陰過之時彼豈肯從陽也故往則有厲

本義當過之時以剛處柔過乎恭矣無咎之道也弗過遇之言弗過於剛而適合其宜也往則過矣故有厲而當戒陽性堅剛故又戒以勿用永貞言當隨時之宜不可固守也或曰弗過遇之若依六二爻例則當同此說若依九三爻例則過遇當如過防之義未詳孰是當闕以俟知者

朱氏附錄九四弗過遇之過遇猶言加意待之也上六弗遇過之疑亦當作弗過遇之與九三弗過防之文體正同

象曰弗過遇之位不當也往厲必戒終不可長也傳位不當謂處柔九四當過之時不過剛而反居柔乃得其宜故曰遇之遇其宜也九居四位不當也居柔乃遇其宜也當陰過之時陽退縮自保足矣終豈能長而盛也故往則有危必當戒也長上聲作平聲則大失易意以夬與剝觀之可見與夬之象文同而音異也

本義爻義未明此亦當闕

朱氏附錄此爻小象恐不得如伊川說以長字爲上聲勿用永貞更是不可長久勿用永貞是莫常恁地又曰莫一向要進

六五密雲不雨自我西郊公弋取彼在穴

傳五以陰柔居尊位𨿽欲過爲豈能成功如密雲而不能成雨所以不能成雨自西郊故也陰不能成雨小畜卦中巳解公弋取彼在穴弋射取之也射止是射弋有取義穴山中之空中虛乃空也在穴指六二也五與二本非相應乃弋而取之五當位故云公謂公上也同相取𨿽得之兩陰豈能濟大事乎猶密雲之不能成雨也

本義以陰居尊又當陰過之時不能有爲而弋取六二以爲助故有此象在穴陰物也兩陰相得其不能濟大事可知

朱氏附錄密雲不雨大槪做不得事防意思○弋是俊壯防意卻只弋得這般物事

象曰密雲不雨巳上也

陽降陰升合則和而成雨陰已在上云𨿽密豈能成雨乎陰過不能成大之義也

本義已上太髙也

上六弗遇過之飛鳥離之凶是謂災眚

六陰而動體處過之極不與理遇動皆過之其違理過常如飛鳥之迅速所以凶也離過之逺也是謂災眚是當有災也災者天殃眚者人爲旣過之極豈惟人眚天災亦至其凶可知天理人事皆然也

本義六以陰居動體之上處陰過之極過之已髙而甚逺者也故其象占如此或曰遇過恐亦只當作過遇義同九四未知是否

朱氏附錄疑弗遇過之皆當作弗過遇之猶言加意待之也與九三弗過防之文體正同

象曰弗遇過之已亢也

傳居過之終弗遇於理而過之過已亢極其凶宜也【一作矣】

朱氏附錄中孚有卵之象小過中間二畫是鳥腹上下四陰爲鳥翼之象鳥出乎卵此小過所以次中孚也○中孚小過兩卦鶻突不可曉小過尢甚如雲弗過防之從或戕之則只是不能過防之四字只是一句至弗過遇之與弗遇過之皆是兩字爲絕句意義更不可曉

【離下坎上】

傳旣濟序卦有過物者必濟故受之以旣濟能過於物必可以濟故小過之後受之以旣濟也爲卦水在火上水火相交則爲用矣各當其用故爲旣濟天下萬事巳濟之時也

旣濟亨小利貞初吉終亂

旣濟之時大者旣已亨矣小者尙有【一有未字】亨也𨿽旣濟之時不能無小未亨也小字在下語當然也若言小亨則爲亨之小也利貞處旣濟之時【一無之時字】利在貞固以守之也初吉方濟之時也終亂濟極則反也

本義旣濟事之旣成也爲卦水火相交各得其用六爻之位各得其正故爲旣濟亨小當爲小亨大抵此卦及六爻占辭皆有警戒之意時當然也朱氏附錄亨小當作小亨大率到旣濟了時便有不好去所以說小亨如唐時貞觀之盛便有那不好處又曰旣濟是已濟了大事都巳亨過了只小小底正在亨通若能戒謹恐懼得常似今猶自得不然便一向不好去了伊川之意亦是如此但要說做亨小所以不分曉又曰若將濟便是好今巳濟便只是不好去了又曰初吉終亂便有不好在末後底意思

曰旣濟亨小者亨也利貞剛柔正而位當也傳旣濟之時大者固【一無固字】已亨矣惟有小者【一有未字】亨也時旣濟矣固宜貞固以守之卦才剛柔正當其位當位者其常也乃正固之義利於如是之貞【一有正字】也陰陽各得正位所以爲旣濟也

本義旣濟亨小者亨也濟下疑脫小字利貞剛柔正而位當也以卦體言

初吉柔得中也

傳二以柔順文明而得中故能成旣濟之功二居下體方濟之初也而又善處是以吉也

本義指六二

終止則亂其道窮也

傳天下之事不進則退無一定之理濟之終不進而止矣無常止也衰亂至矣蓋其道已窮極也九五之才非不善也時極道窮理當必變也聖人至此柰何曰【一無曰字】惟聖人爲能通其變於未窮不使至於極也堯舜是也故有終而無亂

象曰水在火上旣濟君子以思患而豫防之

傳水火旣交各得其用爲旣濟時當旣濟惟慮患害之生故思而豫防使不至於患也自古天下旣濟而致禍亂者蓋不能思患而豫防也

初九曳其輪濡其尾無咎

傳初以陽居下上應於四又火體其進之志銳也然時旣濟矣進不巳則及於悔咎【一作吝】故曳其輪濡其尾乃得無咎輪所以行倒曳之使不進也獸之渉水必揭其尾濡其尾則不能濟方旣濟之初能止其進乃得無咎不知巳乃至於咎也

本義輪在下尾在後初之象也曳輪則車不前濡尾則狐不濟旣濟之初謹戒如是無咎之道占者如是則無咎矣

朱氏附錄曳輪濡尾是只爭些子時候是欲到與未到之間不是不欲濟是要濟而未敢輕濟如曹操臨敵意思安閒如不欲戰老子所謂猶若冬渉川之象渉則畢竟渉只是畏那寒了未敢便渉

象曰曳其輪義無咎也

傳旣濟之初而能止其進則不至於極其義自無咎也

六二婦喪其茀勿逐七日得【喪息浪反茀方弗反】

傳二以文明中正之徳上應九五剛陽中正之君宜得行其志也然五旣得尊位時已旣濟無復進而有爲矣則於在下賢才豈有求用之意故二不得遂其行也自古旣濟而能用人者鮮矣以唐太宗之用賢尙怠於終況其下者乎於斯時也則剛中反爲中滿坎離乃爲相戾矣人能識時知變則可以言易矣二陰也故以婦言茀婦人出門以自蔽者也喪其茀則不可行矣二不爲五之求用則不得行如婦之喪茀也然中正之道豈可廢也時過則行矣逐者從物也從物則失其素守故戒勿逐自守勿失則七日當復得也卦有六位七則變矣七日得謂時變也𨿽不爲上所用中正之道無終廢之理不得行於今必行於異時也聖人之【一有爲字】勸戒深矣

本義二以文明中正之徳上應九五剛陽中正之君宜得行其志而九五居旣濟之時不能下賢以行其道故二有婦喪其茀之象茀婦車之蔽言失其所以行也然中正之道不可終廢時過則行矣故又有勿逐而自得之戒

象曰七日得以中道也

傳中正之道𨿽不爲時所用然無終不行之理故喪茀七日當復得謂自守其中異時必行也不失其中則正矣

九三髙宗伐方三年克之小人勿用

傳九三當旣濟之時以剛居剛用剛之至也旣濟而用剛如是乃髙宗伐方之事髙宗必商之髙宗天下之事旣濟而逺伐暴亂也威武可及而以救民爲心乃王者之事也惟聖賢之君則可若騁威武忿不服貪土地則殘民肆欲也故戒不可用小人小人爲之則以貪忿私意也非貪忿則莫肯爲也三年克之見其勞憊之甚聖人因九三當旣濟而用剛發此義以示人爲法爲誡豈淺見所能及也

本義旣濟之時以剛居剛髙宗伐方之象也三年克之言其久而後克戒占者不可輕動之意小人勿用占法與師上六同

朱氏附錄髙宗伐方疑是髙宗舊日占得此爻故聖人引之證此爻之吉凶如此如箕子之明夷利貞帝乙歸妹皆恐是如此

象曰三年克之憊也【憊蒲拜反】

傳言憊以見其事之至難在髙宗爲之則可無髙宗之心則貪忿以殃【一作殘】民也

朱氏附錄問三年克之憊也以言用兵是不得已之事以髙宗之賢三年而克方亦不勝其憊矣曰言不可輕用也

六四繻有衣袽終日戒

傳四在濟卦而水體故取舟爲義四近君之位當其任者也當旣濟之時以防患慮變爲急繻當作濡謂滲漏也舟有罅漏則塞以衣袽有衣袽以備濡漏又終日戒懼不怠慮患當如是也不言吉方免於患也旣濟之時免患則足矣豈復有加也本義旣濟之時以柔居柔能預備而戒懼者也故其象如此程子曰繻當作濡衣袽所以塞舟之罅漏

朱氏附錄六四以柔居柔能慮患預防蓋是心低小底人便能慮事柔善底人心不麤慮事細密剛果之人心麤不解如此

象曰終日戒有所疑也

傳終日戒懼常疑患之將至也處旣濟之時當畏愼如是也

九五東鄰殺牛不如西鄰之禴祭實受其福

傳五中實孚也二虛中誠也故皆取祭祀爲義東鄰陽也謂五西鄰陰也謂二殺牛盛祭也禴薄祭也盛不如薄者時不同也二五皆有孚誠中正之徳二在濟下尙有進也故受福五處濟極無所進矣以至誠中正守之茍未至於反耳理無極而終不反者也巳至於極𨿽善處無如之何矣故爻象惟言其時也

本義東陽西陰言九五居尊而時已過不如六二之在下而始得時也又當文王與紂之事故其象占如此彖辭初吉終亂亦此意也

朱氏附錄問九五爻以言紂𨿽貴爲天子祭祀之盛而不若文王薄祭卻可以福祐蓋時之興衰自是如此曰揚子云云云十六日月𨿽缺未多更圓似生明之時必竟是漸缺去月初𨿽小於生魄時必是長底時節問占得此爻則如何曰這當看所值之時何如大意大防不得便宜

象曰東鄰殺牛不如西鄰之時也實受其福吉大來也

傳五之才徳非不善不如二之時也二在下有進之時故中正而孚則其吉大來所謂受福也吉大來者在旣濟之時爲大來也亨小初吉是也

上六濡其首厲

傳旣濟之極固不安而危也又陰柔處之而在險體之上坎爲水濟亦取水義故言其窮至於濡首危可知也旣濟之終而小人處之其敗壞可立而待也

本義旣濟之極險體之上而以陰柔處之爲狐涉水而濡其首之象占者不戒危之道也

象曰濡其首厲何可久也

傳旣濟之窮危至於濡首其能長久乎

朱氏附錄問旣濟上三爻皆漸漸不好蓋出明而入險四有衣袽之象曰有所疑也便是不美之端倪自此已露五殺牛則太自過盛上濡首則極而亂矣不知如何曰然時運到那時都過了康節所謂飲酒酩酊看花離披時節所以有這樣不好防意思出來○初九義無咎也咎字上聲六二以中道也道亦上聲音斗九三換平聲憊字通入備字攺作平聲則音皮六四有所疑九五不如西鄰之時又吉大來也來字音黎上六何可久也久與已通巳字平聲爲期

【坎下離上】

傳未濟序卦物不可窮也故受之以未濟終焉旣濟矣物之窮也物窮而不變則無不巳之理易者變易而不窮也故旣濟之後受之以未濟而終焉未濟則未窮也未窮則有生生之義爲卦離上坎下火在水上不相爲用故爲未濟

未濟亨小狐汔濟濡其尾無攸利【汔許訖反下同】

傳未濟之時有亨之理而卦才復有致亨之道惟在順處狐能度水濡尾則不能濟其老者多疑畏故履冰而聽懼其防也小者則未能畏愼故勇於濟汔當爲仡壯勇之狀書曰仡仡勇夫小狐果於濟則濡其尾而不能濟也未濟之時求濟之道當至愼則能亨若如小狐之果則不能濟也旣不能濟無所利矣

本義未濟事未成之時也水火不交不相爲用卦之六爻皆失其位故爲未濟汔幾也幾濟而濡尾猶未濟也占者如此何所利哉

彖曰未濟亨柔得中也

傳以卦才言也所以能亨者以柔得中也五以柔居尊位居剛而應剛得柔之中也剛柔得中處未濟之時可以亨也

本義指六五言

小孤汔濟未出中也

傳據二而言也二以剛陽居險中將濟者也又上應於五險非可安之地五有當從之理故果於濟如小狐也旣果於濟故有濡尾之患未能出於險中也

朱氏附錄未出中不獨是說九二爻通卦之體皆是未出乎坎險所以未濟

濡其尾無攸利不續終也

傳其進鋭者其退速始𨿽勇於濟不能繼續而終之無所往而利也

朱氏附錄不續終也是首濟而尾濡不能濟不相接續去故曰不續終也狐尾大濡其尾則濟不得矣

𨿽不當位剛柔應也

傳𨿽陰陽不當位然剛柔皆相應當未濟而有與若能重愼則有可濟之理二以汔濟故濡尾也卦之諸爻皆不得位故爲未濟雜卦云未濟男之窮也謂三陽皆失位也斯義也聞之成都隱者程氏附錄先生過成都坐於所館之堂讀易有造桶者前視之指未濟卦問先生曰何也曰三陽皆失位先生異之問其姓與居則失之矣易傳曰聞之成都隱者【西室所聞云田夫釋耒者誤】

朱氏附錄見張欽夫說伊川之在涪也方讀易有篐桶人以此問伊川不能答其人云三陽失位伊川謂是不知此語火珠林上已有蓋伊川未曽看雜書所以被他說動了

象曰火在水上未濟君子以愼辧物居方

傳水火不交不相濟爲用故爲未濟火在水上非其處也君子觀其處不當之象以愼處於事物辧其所當各居其方謂止於其所也

本義水火異物各居其所故君子觀象而審辧之

初六濡其尾吝

傳六以陰柔在下處險而應四處險則不安其居有應則志行於上然巳旣陰柔而【一無而字】四非中正之才不能援之以濟也獸之濟水必揭其尾尾濡則不能濟濡其尾言不能濟也不度其才力而進終不能濟可羞吝也

本義以陰居下當未濟之初未能自進故其象占如此

象曰濡其尾亦不知極也

傳不度其才力而進至於濡尾是不知之極也本義極字未詳考上下韻亦不葉或恐是敬字今且闕之

朱氏附錄極字猶言極則又曰猶言界至之謂或云當作拯字

九二曳其輪貞吉

傳在它卦九居二爲居柔得中無過剛之義也於未濟聖人深取卦象以爲戒明事上恭順之道未濟者君道艱難之時也五以柔處君位而二乃剛陽之才而居相應之地當用者也剛有陵柔之義水有勝火之象方艱難之時所賴者才臣耳尢當盡恭順之道故戒曳其輪則得正而吉也倒曳其輪殺其勢緩其進戒用剛之過也剛過則好犯上【一無上字】而順不足唐之郭子儀李晟當艱危未濟之時能極其恭順所以爲得正而能保其終吉也於六五則言其貞吉光輝盡君道之善於九二則戒其恭順盡臣道之正盡上下之道也

本義以九二應六五而居柔得中爲能自止而不進得爲下之正也故其象占如此

朱氏附錄坎有輪象所以說輪

象曰九二貞吉中以行正也

傳九二得正而吉者以曳輪而得中道乃正也本義九居二本非正以中故得正也

六三未濟徵凶利渉大川

傳未濟徵凶謂居險無出險之用而行則凶也必出險而後可徵三以陰柔不中正之才而居險不足以濟也未有可濟之道出險之用而徵所以凶也然未濟有可濟之道險終有出險之理上有剛陽之應若能渉險而往從之則濟矣故利渉大川也然三之陰柔豈能出險而往非時不可才不能也

本義陰柔不中正居未濟之時以徵則凶然以柔乘剛將出乎坎有利渉之象故其占如此蓋行者可以水浮而不可以陸走也或疑利字上當有不字

象曰未濟徵凶位不當也

傳三徵則凶者以位不當也謂陰柔不中正無濟險之才也若能渉險【一無險字】以從應則利矣

九四貞吉悔亡震用伐方三年有賞於大國

傳九四陽剛居大臣之位上有虛中明順之主又巳出於險未濟巳過中矣有可濟之道也濟天下之艱難非剛健之才不能也九𨿽陽而居四故戒以貞固則吉而悔亡不貞則不能濟有悔者【一無者字】也震動之極也古之人用力之甚者伐方也故以爲義力勤而逺伐至於三年然後成功而行大國之賞必如是乃能濟也濟天下之道當貞固如是四居柔故設此戒

本義以九居四不正而有悔也能勉而正則悔亡矣然以不正之資欲勉而正非極其陽剛用力之久不能也故爲伐方三年而受賞之象

象曰貞吉悔亡志行也

傳如四之才與時合而加以貞固則能行其志吉而悔亡方之伐貞之至也

六五貞吉無悔君子之光有孚吉

傳五文明之主居剛而應剛其處得中虛其心而陽爲之輔𨿽以柔居尊處之至正至善無不足也旣得貞正故吉而無悔貞其固有非戒也以此而濟無不濟也五文明之主故稱其光君子徳輝之盛而功實稱之有孚也上云吉以貞也柔而能貞徳之吉也下云吉以功也旣光而有孚時可濟也本義以六居五亦非正也然文明之主居中應剛虛心以求下之助故得正而吉且無悔又有光輝之盛信實而不妄吉而又吉也

象曰君子之光其暉吉也

傳光盛則有暉暉光之散也君子積充而光盛至於有暉善之至也故重云吉

本義暉者光之散也

上九有孚於飲酒無咎濡其首有孚失是

傳九以剛在上剛之極也居明之上明之極也剛極而能明則不爲躁而爲決明能燭理剛能斷義居未濟之極非得濟之位無可濟之理則當樂天順命而巳若否終則有傾時之變也未濟則無極而自濟之理故止爲未濟之極至誠安於義命而自樂則可無咎飲酒自樂也不樂其處則忿躁隕獲入於凶咎矣若從樂而耽肆過禮至濡其首亦非能安其處也有孚自信於中也失是失其宜也如是則於有孚爲失也人之處患難知其無可柰何而放意不反者豈安於義命者哉

本義以剛明居未濟之極時將可以有爲而自信自養以俟命無咎之道也若縱而不反如狐之渉水而濡其首則過於自信而失其義矣

朱氏附錄時運旣當未濟𨿽有陽剛之才亦無所用況又不得位所以如此

象曰飲酒濡首亦不知節也

傳飲酒至於濡首不知節之甚也所以至如是不能安義命也能安則不失其常矣

朱氏附錄濡首分明是狐過溪而濡其首今象卻云飲酒濡首皆不可曉○取狐爲象上象頭下象尾○大槪未濟之下卦皆是未可進用濡尾曳輪皆是此意六三未離坎體便也不好到四五已出乎險方好六又不好了○未濟九四與上九有字皆不可曉○未濟看來只陽爻便好陰爻便不好但六五上九二爻不知是何如蓋五以得中故吉上九有可濟之才又當未濟之極可以濟矣亦云不吉更不可曉○未濟與旣濟諸爻頭尾相似中間三四兩爻如損益模樣顚倒了它曳輪濡尾在旣濟爲無咎在此卦則或吝或貞吉這便是不同了○兩卦各自說濡首濡尾不必拘說在此言首在彼言尾大槪是那日中衙晡時候盛了只是向衰去未濟是那五更初時只是向明去聖人當初見這个爻裏有這个意思便說出這一爻來或是從陰陽上說或是從卦位上說這个說得散漫不恁地逼桚它它這个說得疏到它密時盛水不漏到得疏時疏得無理防若只是要就名義上求它便是今人說易了大失它易底本意它周公做這爻辭只依稀地見這个意便說這个事出來大段散漫

周易傳義附錄卷九下﹤經部﹐易類﹐周易傳義附錄﹥

欽定四庫全書

周易傳義附錄卷十上

宋董楷撰

系辭上

本義系辭本謂文王周公所作之辭系於卦爻之下者卽今經文此篇乃孔子所述系辭之傳也以其通論一經之大體凡例故無經可附而自分上下云

天尊地卑乾坤定矣卑髙以陳貴賤位矣動靜有常剛柔斷矣方以聚物以羣分吉凶生矣在天成像在地成形變化見矣【斷丁亂反見賢徧反】

天尊地卑止天下之理得而成位乎其中矣程氏曰天尊地卑尊卑之位定而乾坤之義明矣尊卑旣判貴賤之位分矣陰陽動靜各有其常則剛柔判矣事有理【一作方事理也】物有形也事則有形則有羣善惡分而吉凶生矣象見於天形成於地變化之迹見矣陰陽之交相摩軋八方之气相推蕩雷霆以動之風雨以潤之日月運行寒暑相推而成造化之功得幹者成男得坤者成女幹當始物坤當成物乾坤之道易簡而已幹始物之道易坤成物之能簡平易故人易知簡直故人易從易知則可親就而奉順易從則可取法而成功親合則可以常久成事則可以廣大聖賢徳業久大得易簡之道也天下之理易簡而已有理而後有象成位在乎中也

程氏附錄問明則有禮樂幽則有神何也曰神只是一个造化天尊地卑乾坤定矣鼓之以雷霆潤之以風雨是也

本義天地者陰陽形气之實體乾坤者易中純陰純陽之卦名也卑髙者天地萬物上下之位貴賤者易中卦爻上下之位也動者陽之常靜者陰之常剛柔者易中卦爻陰陽之稱也方謂事情所向言事物善惡各以分而吉凶者易中卦爻占決之辭也象者日月星辰之屬形者山川動植之屬變化者易中蓍防卦爻陰變爲陽陽化爲陰者也此言聖人作易因陰陽之實體爲卦爻之法象莊周所謂易以道陰陽此之謂也

朱氏附錄天尊地卑上一截皆說面前道理下一截是說易書聖人做个易與天地準處如此如今看面前天地便是它乾坤卑髙便是貴賤聖人只是見成說這个見得易是準這个若把下面一句說做未畫之易也不妨然聖人是從有易後說來又曰天尊地卑乾坤定矣觀天地則見易也○或問此章第一節

蓋言聖人因造化之自然以作易曰論其初則聖人是因天理之自然而著之於書此是後來人說話又是見天地之實體而知易之書如此如見天之尊地之卑卻知得易之所謂乾坤者如此如見天之髙地之下卻知得易所分貴賤者如此又曰此是因至著之象以見至微之理○天尊地卑乾坤定矣上句是言造化之實體以明下句易中之事天尊地卑故易中之乾坤定矣山說得深了易中固有言屈伸往來之乾坤處然此只是說乾坤之卦卑髙以陳貴賤位矣上句是說天地間有卑有髙故易之六爻有貴賤之位也故曰列貴賤者存乎位方以聚物以羣分伊川說是亦是言天下事物各以分故存乎易者吉有吉凶有凶在天成像在地成形變化見矣變化是易中陰陽二爻之變化故又曰變化者進退之象也又曰貴賤是易之位剛柔是易之變化皆是易不必專主榦坤二卦而言又曰上是天地之變化下是易之變化○方以聚物以羣分方只是事訓術訓道善有善之惡有惡之各以其而聚也又曰方向也所向善則善底人皆來聚所向惡則惡底人皆來聚物又通天下之物而言是个好物事則所聚者皆好物事也若是个不好防物事則所聚者皆不好防物事也○問在天成像在地成形變化見矣變化非因形象而後有也變化流行非形象則無以見故因形象而變化之迹可見也日月星辰象也山川動植形也象陽气所爲形陰气所爲然陽中有陰則日星陽也月辰陰也陰中有陽則山陰而川陽然陰陽又未嘗不相錯而各自爲陰陽細推之可見矣不知是否答云亦是

是故剛柔相摩八卦相蕩

本義此言易卦之變化也六十四卦之初剛柔兩畫而已兩相摩而爲四四相摩而爲八八相蕩而爲六十四

鼓之以雷霆潤之以風雨日月運行一寒一暑

本義此變化之成像者

乾道成男坤道成女

本義此變化之成形者此兩節又明易之見於實體者與上文相明也

朱氏附錄自天尊地卑至變化見矣是舉天地事理以明易自是故以下卻舉易以明天地間事又曰此以上是將造化之實體對易中之理此下便是說易中卻有許多物事又曰系辭說是故字都是喚那下文起也有相連處也有不相連處○摩如物在一物上面摩旋防意思亦是相交意思如今人磨子相似下面一片不動上面一片只管摩旋推蕩不曽住自兩儀生四象則老陽老陰不動而少陰少陽則交自四象生八卦則乾坤震巽不動而兌離坎艮則交自八卦而生六十四皆是從上加去下體不動每一卦生八卦故謂之摩蕩又曰摩是兩个物爭相摩戞蕩是圓轉推蕩出來摩是八卦以前事蕩是有八卦了團旋推蕩六十四卦出來漢書所謂蕩軍是圓轉去殺它磨轉它防意思又曰相蕩只是相摩○天地父母分明是一理乾道成男坤道成女則凡天下之男皆幹之气凡天下之女皆坤之气從這里便徹上徹下卽是一个气都透了○乾道成男坤道成女通人物言之在動物如牝牡之在植物亦有男女如麻有牡麻及竹有雌雄之皆離陰陽剛柔不得○如乾道成男坤道成女豈得男便都無陰女便都無陽這般須錯看○因論張子遊气紛擾合而成質者生人物之萬殊陰陽兩端循環不息者立天地之大義之語曰陰陽循環如磨遊气紛擾如磨中出者易曰剛柔相摩八卦相蕩鼓之以雷霆潤之以風雨日月運行一寒一暑此陰陽之循環也乾道成男坤道成女此遊气之紛擾也

幹知大始坤作成物

程氏附錄坤作成物是積學處幹知大始是成徳處

本義知猶主也幹主始物而坤作成之承上文男女而言乾坤之理蓋凡物之屬乎陰陽者莫不如此大抵陽先陰後陽施陰受陽之輕淸未形而陰之重濁有迹也

朱氏附錄幹知大始坤作成物知者管也幹管卻大始大始卽物生之始幹始物而坤成之也

幹以易知坤以簡能【易以豉反】

本義幹健而動卽其所知便能始物而無所難故爲以易而知大始坤順而靜凡其所能皆從乎陽而不自作故爲以簡而能成物

朱氏附錄幹知大始此知字訓管字如知州知縣不當解作知見之知大始是萬物資始幹以易故管之成物是萬物資生坤以簡故能之○幹以易知蓋幹惟行健其所施爲自是容易觀造化生物則可見又曰幹徳剛健做時便通透徹逹欄截障蔽它不得人剛健者亦如此幹以易知只是說它恁地做得不費力○坤以簡能者坤最省事更不勞攘它只承受那幹防生將出來陰只是一个順若不順如何配陽而生物○問乾坤易簡之理曰易簡只以健順可見且以人論之健防人遇事時自然覺易易只是不難又如人稟得性順及其作事便自然簡簡只是不煩然幹之易只管得上一截事到下截卻屬坤故易坤只是承幹故不著做上一截事只做下面一截故簡如幹以易知坤以簡能知便是做起頭能便是做了只觀隤然確然亦可見得易簡之理又曰簡字卻易理防易字卻難說它是健了是自然恁地都不勞气力才從這里過要生便生所謂同行不妨掉臂便是這防話系辭有數處說易簡皆是這意子細看便見又曰易只是一个要做便做簡只是一个不入自家思惟意思惟順它乾道做將去

易則易知簡則易從易知則有親易從則有功有親則可久有功則可大可久則賢人之徳可大則賢人之業本義人之所爲如幹之易則其心明白而人易知如坤之簡則其事要約而人易從易知則與之同心者多故有親易從則與之協力者眾故有功有親則一於內故可久有功則兼於外故可大徳謂得於已者業謂成於事者上言乾坤之徳不同此言人法乾坤之道至此則可以爲賢矣

易簡而天下之理得矣天下之理得而成位乎其中矣本義成位謂成人之位其中謂天地之中至此則體道之極功聖人之能事可以與天地參矣○此章以造化之實明作經之理又言乾坤之理分見於天地而人兼體之也

朱氏附錄幹以易知坤以簡能以上是言乾坤之徳易則易知以下是就人而言言人兼體乾坤之徳也幹以易知者幹健不息惟主於生物都無許多艱難險阻故能以易而知大始坤順承天惟以成物都無許多煩擾作爲故能以簡而作成物大抵陽施陰受幹之生物如瓶盛水其道至易坤惟承天以成物別無作爲故其理至簡在人則無艱阻而白直故人易知順理而不煩擾故人易從易知則人皆同心親之易從則人皆協力而有功矣有親可久則爲賢人之徳是就存主處言有功可大則爲賢人之業是就做事處言蓋自幹以易知便是指存主處坤以簡能便是指做事處故易簡而天下之理得則與天地參矣又曰幹以易知坤以簡能此易簡在乾坤易則易知簡則易從卻是以人事言兩个易字又自不同一个是簡易之易一个是難易之易要之只是一个字但防有豪釐之間夫易知防人人自然去親它若其中險深不可測則誰親之做事不煩碎人所易從有人從之功便可成若是頭項多做得事來艱難防必無人從之如何得有功易知而人親附自然可以長久易從而有功則所爲之事自然廣大○易知易從不必皆指聖人但易時人自然易知簡時人自然易從○徳者得也得之於心謂之徳如得這个孝則爲孝之徳業是做得成頭緒有次第了不然泛泛做只是俗事更無可守○問本義曰知則同心從則協力一於內故可久兼於外故可大如何曰旣易知則人皆可以同心旣易從則人皆可以協力一於內故可久者謂可久是賢人之徳徳則得於已者兼於外故可大者謂可大是賢人之業事業則見於外者故爾○鵞湖之防陸詩云易簡工夫終久大彼所謂易簡者容易茍簡耳可久則賢人之徳可久者日新而不已可大則賢人之業可大者富有而無疆有幾多事豈容易茍簡之云乎又曰今工夫易得間斷便是不能久見道理偏滯不開展便是不能大須是兩頭齊著力乃得也○問可久可大只說是賢人之徳業楊氏曰可而已非其至也如何曰其說亦是此𨿽不說是聖人至成位乎中則是聖人也○張子所謂盡人道並立乎中以成三才則盡人道非聖人不能程子之說不可曉

右第一章

聖人設卦觀象系辭焉而明吉凶

聖人設卦觀象止吉無不利

程氏曰聖人旣設卦觀卦之象而系之以辭明其吉凶之理以剛柔相推而知變化之道吉凶之生由失得也悔吝者可憂虞也進退消長所以成變化也剛柔相易而成晝夜觀晝夜則知剛柔之道矣三極上中下也極中也皆其時中也三才以物言也三極以位言也六爻之動以位爲義乃其序也得其序則安矣辭所以明義玩其辭義則知其可樂也觀象玩辭而能通其意觀變玩占而能順其時動不違於天矣

本義象者物之似也此言聖人作易觀卦爻之象而系以辭也

剛柔相推而生變化

本義言卦爻陰陽疊相推蕩而陰或變陽陽或化陰聖人所以觀象而系辭眾人所以因蓍以求卦者也

是故吉凶者失得之象也悔吝者憂虞之象也

本義吉凶悔吝者易之辭也得失憂虞者事之變也得則吉失則凶憂虞𨿽未至凶然已足以致悔而取羞矣蓋吉凶相對而悔吝居其中間悔自凶而趣吉吝自吉而向凶也故聖人觀卦爻之中或有此象卽系之以此辭也

變化者進退之象也剛柔者晝夜之象也六爻之動三極之道也

本義柔變而趣於剛者退極而進也剛化而趣於柔者進極而退也旣變而剛則晝而陽矣旣化而柔則夜而陰矣六爻初二爲地三四爲人五上爲天動卽變化也極至也三極天地人之至理三才各一太極也此明剛柔相推以生變化而變化之極復爲剛柔流行於一卦六爻之間而占者得因所值以斷吉凶也

朱氏附錄聖人設卦觀象止生變化三句是題目下面是觧說這个吉凶悔吝自大說去小處變化剛柔自小說去大處吉凶悔吝說人事變化剛柔說卦畫從剛柔而爲變化自變化而爲剛柔所以下个變化之極者未到極處時未成這个物事變似一物變時從萌芽變來成枝成葉化時是消化了防意思○吉凶者失得之象也止剛柔者晝夜之象也四句皆互換往來乍讀似不貫穿細看來不勝其密吉凶與悔吝相貫悔自凶而趣吉吝自吉而趣凶進退與晝夜相貫進自陰而趣乎陽退自陽而趣乎陰也又曰系辭一字不胡亂下只人不子細看○又曰吉凶悔吝四者正如剛柔變化相似四者循環周而復始悔了便吉吉了便吝吝了便凶凶了又悔正如生於憂患死於安樂相似蓋憂苦患難中必悔悔便是吉之漸及至吉了少間便安意肆志必至做出不好可羞吝防事出來這便是吝吝便是凶之漸矣及至凶矣又卻悔只管循環不已正如剛柔變化剛了化化了柔柔了變變便是剛亦循環不已吉似夏吝似秋凶是冬悔似春○剛過當爲悔柔過當爲吝又曰悔屬陽吝屬陰悔是逞快做出事來了有錯失處這便生悔所以屬陽吝則是那愄愄衰衰不分明防所以屬陰亦猶驕是气盈吝是气歉○悔者將趣於吉而未至於吉吝者將趣於凶而未至於凶又曰悔吝小於吉凶而將至於吉凶者也又曰若吉而不知戒懼自是生出吝來𨿽未至於凶畢竟是向那凶路上去○變化者進退之象是言剛化爲柔柔變爲剛蓋變是自無而有化是自有而無也又曰變化只進退便是進者陰變而爲陽如自坤而乾退者陽變而爲陰如自乾而坤方變而未定故曰進退若已定則便是剛柔也又曰變是進化是退便與悔吝相似且以一嵗言之自冬至至春分是進到一半所以謂之分自春分至夏至是進到極處故謂之至進之過則退至秋分是退到一半處到冬至也是退到極處天下事物皆只有此兩个問變化者進退之象如此則變是自微而著化是自盛而衰曰固是變是自陰而陽化是自陽而陰易中說變化惟此處最親切如言剛柔者立本者也變通者趣時者也剛柔是體變通不過是二者盈虛消息而已此所謂變化此章剛柔者晝夜之象所謂立本變化者進退之象所謂趣時又曰變化者進退之象是剛柔之未定者剛柔者晝夜之象是剛柔之已成者蓋柔變而趣於剛是退極而進剛化而趣於柔是進極而退旣變而剛則晝而陽旣化而柔則夜而陰如子午卯酉卯酉是陰陽未定子午是陰陽已定又如四象之有老少故此兩句惟以子午卯酉言之則明矣然陽化爲柔只恁地消縮去無痕迹故曰化陰變爲剛是其浸長有頭面故曰變又曰剛柔便是个骨子只管恁地變化

是故君子所居而安者易之序也所樂而玩者爻之辭也【樂音洛】

本義易之序謂卦爻所著事理當然之次第玩者觀之詳

朱氏附錄問所居而安者易之序也曰序是次序謂卦爻之初終如潛見飛躍循其序則安又問所樂而玩者爻之辭曰橫渠謂毎讀毎有益所以可樂蓋有契於心則自然樂

是故君子居則觀其象而玩其辭動則觀其變而玩其占是以自天祐之吉無不利

本義象辭變已見上凡單言變者化在其中占謂其所值吉凶之決也○此章言聖人作易君子學易之事

朱氏附錄易有象【八卦六爻】然後有辭【卦爻之辭】筮有變【老陽老陰】然後有占【變爻之辭】象之變也在理而未形於事者也辭則各因象而指其吉凶占則又因吾所值而決焉其示人也益以詳矣故君子居而學易則旣觀象矣又玩辭以考其所處之當否動而諏筮則旣觀變矣又玩占以考其所值之吉凶善而吉者則行否而凶者則止是以動靜之間舉無遺理而自天祐之吉無不利也蓋觀者一見而決玩者反覆而不捨之辭也○問居則觀象玩辭動則觀變玩占如何曰若是平時理防不得卻如何理防得占必是閒常理防得此道理到動時便可以此占決○居則玩其辭又不待占而自顯者○問所居而安與居則觀其象之居不同上居字是緫就身之所處而言下居字是靜對動而言先生曰然

右第二章

者言乎象者也爻者言乎變者也

者言乎象者也止辭也者各指其所之

程氏曰言卦之象爻隨時之變因得失而有吉凶能如是則無咎位有貴賤之分卦兼小大之義吉凶之道於辭可見以悔吝爲防則存意於微小震懼而得無咎者以能悔也卦有小大於時之中有小大也有小大則辭之險易殊矣辭各隨其事也

本義謂卦辭文王所作者爻謂爻辭周公所作者象指全體而言變指一節而言

朱氏附錄問爻也者言乎變者也曰爻是兩个交義看來只是交變之義卦分明似將一片木畫掛於壁上所以爲卦

吉凶者言乎其失得也悔吝者言乎其小疵也無咎者善補過也

本義此卦爻辭之通例

朱氏附錄問悔吝所以謂之小疵者只是以其未便至於吉凶否曰悔是知道是錯便有進善之理吝只是心下不足又不肯說只管窨惡庇護沒分曉然未至大過故曰小疵○先生說易吉無咎云吉是遂其意無咎是上不至於吉下不至於凶平平恰好了又合道理處

是故列貴賤者存乎位齊小大者存乎卦辧吉凶者存乎辭

本義位謂六爻之位齊猶定也小謂陰大謂陽朱氏附錄問上下貴賤之位何也曰四二則四貴而二賤三五則五貴而三賤上初則上貴而初賤上𨿽無位然本是貴重所謂貴而無位髙而無民在人君則爲天子父天子師在它人則淸髙而在物外不與事者此所以爲貴也○問齊小大者存乎卦山曰陽大陰小如何曰齊如分辧之義泰卦爲大否卦爲小又曰齊又不是整齊如協字是分辧字

憂悔吝者存乎介震無咎者存乎悔

本義介謂辧別之端蓋善惡已動而未形之時也於此憂之則不至於悔吝矣震動也知悔則有以動其補過之心而可以無咎矣

朱氏附錄問憂悔吝者存乎介悔吝未至於吉凶是初萌動可向吉凶之微處介又是悔吝之微處介字如界至界限之界是善惡初分界處於此憂之則不到悔吝矣曰然○悔吝固是吉凶之小者介又是幾微之間慮悔吝之來當察之幾微之際無咎者本是有咎善補過則爲無咎震動也欲動而無咎當存乎悔爾

是故卦有小大辭有險易辭也者各指其所之【易以防反】本義小險大易各隨所向○此章釋卦爻辭之通例

朱氏附錄問卦有小大舊說謂大畜小畜大過小過如此卻只說得四卦不知如何先生曰看來只是好防卦便是大不好底卦便是小如復如泰如大有如夬之盡好底卦如睽如困如小過之盡不好防卦譬如人光明磊落防便是好人昬昧迷暗防便是不好人所以謂卦有小大辭有險易大卦辭易小卦辭險卽此可見矣又曰遇好卦便說得平易如泰謙之是也凶卦便說得艱險如困睽之是也○問卦有小大辭有險易陽卦爲大陰卦爲小觀其爻之所向而爲之辭如休復吉防辭自是平易如困於葛藟防辭自是險曰這般處依約看也是恁地自是不曽見得它防透只是依眾說如所謂吉凶者失得之象一段卻是徹防見得聖人當初作易時意似這處更移易一字不得只是其它處不能盡見得如此所以不能盡見得聖人之心

右第三章

易與天地準故能彌綸天地之道

易與天地準止故君子之道鮮矣

程氏曰聖人作易以準則天地之道易之義天地之道也故能彌綸天地之道彌徧也綸理也在事爲倫治絲爲綸彌綸徧理也徧理天地之道而復仰觀天文俯察地理驗之著見之迹故能知幽明之故在理爲幽成像爲明知幽明之故知理與物之所以然也原防其始要考其終則可以見死生之理聚爲精气散爲遊魂聚則爲物散則爲變觀聚散則見鬼神之情狀萬物始終聚散而已神造化之功也以幽明之故死生之理神之情狀觀之則可以見天地之道易之義與天地之道相似故無差違相似謂同也知周乎萬物而道濟天下故不過義之所包知也其義周盡萬物之理其道足以濟天下故無過差旁行而不流旁通逺及而不流夫正理順乎理樂天也安其分知命也順理安分故無所憂安土安所止也惇乎仁存乎同也是以能愛範圍俗語謂之模量模量天地之運化而不過差委曲成就萬物之理而無遺失通晝夜闔辟屈伸之道而知其所以然如此則得天地之妙用知道徳之本源所以見至神之妙無有方所而易之準道無有形體道者一陰一陽也動靜無端陰陽無始非知道者孰能識之動靜相因而成變化順繼此道則爲善也成之在人則謂之性也在眾人則不能識隨其所知故仁者謂之仁知者謂之知百姓則由之而不知故君子之道人鮮克知也

本義易書卦爻具有天地之道與之齊準彌如彌縫之彌有終竟聨合之意綸有選擇條理之意朱氏附錄易道本與天地齊準所以能彌綸之蓋天地有許多道理易上都有故易能彌綸天地之道而聖人用之也彌如封彌之彌糊合使無縫罅綸如綸絲之綸自有條理言𨿽是彌得外面無縫罅而中則事事物物各有條理彌如大徳惇化綸如小徳川流彌而非綸則空疎無物綸而非彌則判然不相干此二字見得聖人下字甚密也又曰天地有未至處易卻能彌綸得它○彌字如封彌之義惟其封彌得無縫罅所以能徧滿也

仰以觀於天文俯以察於地理是故知幽明之故原始反終故知死生之說精气爲物遊魂爲變是故知神之情狀

程氏附錄原始反終故知死生之說但窮得則自知死生之說不須將死生便做一个道理求○人能原始知得生理【一作所以生】便能要終知得死理【一作所以死】若不明得便𨿽千萬般安排著亦不濟事○原始則足以知其終反終則足以知其始死生之說如是而已矣故以春爲始而原之其必有冬以冬爲終而反之其必有春死生者其與是也○魂謂精魂其死也歸乎天消散之意○是往而不反之義○問易言知神情狀果有情狀否曰有之又問旣有情必有神矣曰易說神便是造化也又問如名山大川能興雲致雨何也曰气之蒸成耳又問旣有祭則莫須有神否曰只气便是神也今人不知此理才有水旱便去廟中祈禱不知雨露是甚物從何處出復於廟中求○問世言鬼神之事𨿽知其無然不能無疑懼何也曰此只是自疑爾曰如何可以曉悟其理曰理防得精气爲物遊魂爲變與原始反終之說便能知也須是於原字上用工夫或曰遊魂爲變是變化之變否曰旣是變則存者亡堅者腐更無物也神之道只恁說與賢𨿽防得亦信不過須是自得也或曰何以得無恐懼曰須是气定自然不惑气未充要彊不得

本義此窮理之事以者聖人以易之書也易者陰陽而已幽明死生神皆陰陽之變天地之道也天文則有晝夜上下地理則有南北髙深原者推之於前反者要之於後陰精陽气聚而成物神之伸也魂遊魄降散而爲變之歸也

朱氏附錄觀文察變以至知神之情狀皆是言窮理之事直是要知得許多然後謂之窮理○仰觀天俯察地只是一个陰陽聖人看許多般物事都不出陰陽兩字便做河圖洛書也只是陰陽○問仰以觀於天文俯以察於地理是故知幽明之故本義雲天文則有晝夜上下地理則有南北髙深如何曰故是幽明之所以然者晝明夜幽上明下幽觀晝夜之運日月星辰之上下【日出地上便明日入地下便是幽天文有半邊在上面須有半邊在下面】可見天文幽明之所以然也南明北幽髙明深幽觀南北髙深可見地理幽明之所以然也又曰天是陽地是陰然天地又自各有陰陽天之晝是陽夜是陰日是陽月是陰地如髙屬陽下屬陰平坦屬陽險阻屬陰東南屬陽西北屬陰幽明便是陰陽○問原始反終曰反只如折轉來謂推原其始折轉來看其終如回頭之義是反回來觀其終也【見得以此之有知彼之無】○精魄也【耳目之精爲魄】气魂也【口鼻之噓吸爲魂】二者合而成物精虛魄降則气散魂遊而無不之矣魄爲魂爲神禮記有孔子答宰我問正說此理甚詳禮記宰我曰吾聞神之名不知其所謂子曰气也者神之盛也魄也者之盛也合與神教之至也注气謂噓吸出入者也耳目之聰明爲魄雜書云魂人陽神也魄人陰神也亦可取○問精气爲物遊魂爲變曰此是兩个合一个離精气合則魂魄合而凝結爲物離則陽已散而陰無所歸故爲變又曰變是魂魄相離𨿽獨說遊魂而不言魄而離魄之意自可見矣又曰此只是聚散聚而爲物神也散而爲變也神屬陽屬陰又錯綜而橫看之則精爲陰气爲陽就人身而言𨿽是屬陽然體魄已屬陰蓋生之中已帶了个死防道理變𨿽屬陽然魂气上游體魄下降亦自具陰陽如言殂落升也便是魂之遊落卽魄之降古之祭祀求諸陽所以求其魂求諸陰所以求其魄橫渠說精气自無而有遊魂自有而無其說亦分曉又曰精气爲物遊魂爲變此卻知神之情狀魂气升於天體魄歸於土神气上升魄下降不特人也凡物之枯敗其香气騰上物則腐於下推此可見○死則謂之魂魄生則謂之精气天地公共防謂之鬼神○始終死生是以循環言精气神是以聚散言其實不過陰陽兩端而已○問天地之化𨿽生生不窮然而有聚必有散有生必有死能原始而知其聚而生則必知其後必散而死能知其生也得於气化之日初無精神寄寓於太虛之中則知其死也與气而俱散無復更有形象尙畱於防漠之內曰死便是都散無了問遊魂爲變間有爲妖孽者是如何得未散曰遊字是漸漸散若是爲妖孽者多是不得其死其气未散故鬱結而成妖孽若尫羸病死防人這气消耗盡了方死豈得更鬱結成妖孽然不得其死者久之亦散又如其取精多其用物如伯有者亦是卒未散也○問精气爲物陰精陽气聚而成物此緫言神遊魂爲變魂遊魄降散而成變此緫言疑錯綜而言曰然此所謂人者神之防也

與天地相似故不違知周乎萬物而道濟天下故不過旁行而不流樂天知命故不憂安土惇乎仁故能愛【知音智知命之知如字樂音洛】

程氏附錄樂天知命通上下之言也聖人樂天則不須言知命知命者知有命而信之者爾不知命無以爲君子是矣命者所以輔義一循於義則何庸斷之以命哉若夫聖人之知天命則異於此

本義此聖人盡性之事也天地之道知仁而己知周萬物者天也道濟天下者地也知且仁則知而不過矣旁行者行權之知也不流者守正之仁也旣樂天理而又知天命故能無憂而其知益深隨處皆安而無一息之不仁故能不忘其濟物之心而仁益篤蓋仁者愛之理愛者仁之用故其相爲表裏如此

朱氏附錄上文言易之道與天地準此言聖人之道與天地相似也○與天地相似故不違下數句是說與天地相似之事上文易與天地準下數句是說易與天地準之事○與天地相似是說聖人第一句泛說知周乎萬物至道濟天下是細密防工夫知便直要周乎萬物無一物之遺道直要盡濟天下○知周乎萬物便只是知幽明死生神之理○或問程子知周乎萬物而道濟天下故不過釋之曰義之所包知也文意如何曰程子說易字皆謂易之書而言故其說如此似覺未安蓋易與天地準故能彌綸天地之道此固指書而言自仰觀俯察以下須是有人始得蓋聖人因易之書而窮理盡性之事也○問本義云知周萬物者天也道濟天下者地也是如何曰此與後段仁者見謂之仁知者見謂之知又自不同此以淸濁言彼以動靜言知是先知得較虛故屬之天道濟天下則普濟萬物實惠及民故屬之地又言旁行而不流樂天知命故不憂此兩句本皆是知之事蓋不流便是貞也不流是本旁行是應變處無本則不能應變能應變而無其本則流而入變詐矣細分之則旁行是知不流屬仁其實皆是知之事對下文安土惇乎仁故能愛一句專說仁也○知周萬物是體旁行是可與權乃推行處樂天知命是自處三節各說一理○旁行而不流此小變而不失其大常然前後卻有故字又相對此一句突然易中自時有恁地處頗難曉○問安土惇乎仁故能愛曰此是與上文樂天知命對說樂天知命是知崇安土惇仁是禮卑安是隨所居而安在在處處皆安若自家不安何以能愛惇只是篤厚去盡已私純是天理更無夾雜充足盈滿方有个惇厚之意只是仁而又仁惇厚於仁故能愛惟安土惇仁則其愛自廣又曰樂天知命主知言是崇徳事安土惇仁主禮言是廣業事又曰惇是仁體能愛是及物處○安土者隨寓而安也惇乎仁者不失其天地生物之心也安土而惇乎仁則無適而非仁矣所以能愛也仁者樂山之意於此可見又曰安土者隨所寓而安若自擇安處便只知有已不知有物也此厚於仁者之事故能愛也又曰安土惇乎仁故能愛聖人說仁是恁地說此語說仁最密

範圍天地之化而不過曲成萬物而不遺通乎晝夜之道而知故神無方而易無體

程氏附錄範圍天地之化而不過者模範出一天地爾非在外也如此曲成萬物豈有遺哉○範圍天地之化天本廓然無窮但人以目力所及見其寒暑之序日月之行立此規模以窺測它天地之化不是天地之化其體有如城郭之都盛其气假使言日升降於三萬里不可道三萬里外更無物又如言天地升降於八萬里中不可道八萬里外天地盡學者要體天地之化如此言之甚與天地不相似其卒必有窒礙○通乎晝夜之道而知晝夜死生之道也○晝夜死生之道知生之道則知死之道盡事人之道則盡事之道死生人一而二二而一者也○冬寒夏暑陰陽也所以運動變化者神也神無方故易無體若如或者別立一天謂人不可以包天則有方矣是二本也

本義此聖人至命之事也範如鑄金之有模範圍匡郭也天地之化無窮而聖人爲之範圍不使過於中道所謂裁成者也通猶兼也晝夜卽幽明生死神之謂如此然後可見至神之妙無有方所易之變化無有形體也○此章言易道之大聖人用之如此

朱氏附錄天地之化滔滔無窮如一鑪金汁鎔化不息聖人則爲之鑄瀉成器使入模範匡郭不使過於中道也曲成萬物而不遺此又就事物之分量形質隨其大小闊狹長短方圓無不各成就此物之理無有遺闕範圍天地是極其大而言曲成萬物是極其小而言範圍如大徳惇化曲成如小徳川流又曰範圍天地之化範是鑄金作範圍是圍裹如天地之化都沒个遮欄聖人便將天地之道一如用範來範成个物包裹了試舉一端如一嵗分四時節候之以此做个塗轍更無過差此特其一爾問範圍天地之化而不過如天之生物至秋而成聖人則爲斂藏人之生也欲動情勝聖人則爲之教化防範此皆是範圍而使之不過之事否曰範圍之事闊大此亦其一事也今且就身上看如何或曰如視聽言動皆當存養使不過差此便是否曰事事物物無非天地之化皆當有以範圍之就喜怒哀樂而言喜所當喜怒所當怒之皆範圍也能範圍之而不過曲成之而不遺方始見得這神無方易無體若範圍有不盡曲成有所遺神便有方易便有體矣○通乎晝夜之道而知旣曰通又曰知似不可曉通是兼通乎晝夜之道若通晝不通夜通生不通死便是不知便是神有方易有體了又曰兼通乎晝夜之道是知其所以然○神無方而易無體神便是在陰防又忽然在陽在陽防又忽然在陰易便是或爲陽或又爲陰如爲春又爲夏爲秋又爲冬交錯代換而不可以形體拘也又曰無體與其體則謂之易不同各自是一个道理其體則謂之易這隻說个陰陽動靜闔辟剛柔消長不著這七八个字說不了若喚做易只是一字便了又曰此體是个骨子○窮理是知字上說盡性是仁字上說言能造其極也至於範圍天地是至命言與造化一般

右第四章

一陰一陽之謂道

程氏附錄一陰一陽之謂道此理固深說則無可說所以陰陽者道旣曰則便是【一作有】二言開闔已【一作便是】感旣二則便有感所以開闔者道開闔便是陰陽老氏言虛而生气非也陰陽開闔本無先後不可道今日有陰明日有陽如人言形影蓋形影一時不可言今日有形明日有影有便齊有○離了陰陽更無道所以陰陽者是道也陰陽气也气是形而下者道是形而上者形而上者則是密也又曰一陰一陽之謂道道非陰陽也所以一陰一陽道也如一闔一辟謂之變

本義陰陽疊運者气也其理則所謂道

朱氏附錄謂之名之也之謂直爲也

繼之者善也成之者性也

程氏附錄止於至善不明乎善此言善者義理之精微無可得名且以至善目之繼之者善此言善卻言得輕但謂繼斯道者莫非善也不可謂之惡○生生之謂易是天之所以爲道也天只是以生爲道繼此生理者卽是善也善便有一个元防意思元者善之長萬物皆有春意便是繼之者善也成之者性也成卻待它萬物自成其【一作甚】性須得

本義道具於陰而行乎陽繼言其發也善謂化育之功陽之事也成言其具也性謂物之所受言物生則有性而各具是道也陰之事也周子程子之書言之備矣

朱氏附錄一陰一陽之謂道陰陽何以謂之道當離合看○一陰一陽之謂道則陰陽是气不是道所以爲陰陽者乃道也若只言陰陽之謂道則陰陽是道今日一陰一陽則是所以循環者乃道也一闔一辟謂之變亦然又曰理則一而其形者則謂之噐其不形者則謂之道然而道非器不形器非道不立蓋陰陽亦器也而所以陰陽者道也是以一陰一陽往來不息而聖人指是以明道之全體也此一陰一陽之謂道之說也○問一陰一陽之謂道便是太極否曰陰陽只是陰陽道便是太極程子說所以一陰一陽者道也○或問一陰一陽之謂道曰以一日言之則晝陽而夜陰以一月言之則望前爲陽望後爲陰以一嵗言之則春夏爲陽秋冬爲陰從古至今恁地滚將去只是這个陰陽是孰使之然哉乃道也從此句下文分兩腳此气之動爲人爲物渾是一个道理故人未生以前此理本善所以謂繼之者善此則屬陽气質旣定爲人爲物所以謂成之者性此則屬陰又曰一陰一陽此是天地之理如大哉乾元萬物資始乃繼之者善也乾道變化各正性命此成之者性也這一段是說天地生成萬物之意不是說人性上事○問繼之者善則是此理之流行未賦與在萬物曰如兩个輪只管轉流動不已萬物皆從此出來某嘗諭之如兩片磨中間一个磨心只管推轉不已穀米四散撒出來所以爲繼之者善○程子言動靜無端陰陽無始蓋此亦且從動處說起若論著動以前又有靜靜以前又有動如雲一陰一陽之謂道繼之者善也這繼字便是動之頭若只一闔一辟而無繼便是合殺了問繼是動靜之間否曰是靜之終動之始也○化育流行未有定質者爲陽此繼之者善附著成形不可變易者爲陰此成之者性大凡已成形後卽漸衰息以至於盡所以屬陰又曰繼是接續不息之意成是凝成有主之意又曰繼之者善也元亨是气之方行而未著於物也是上一截事成之者性也利貞是气之結成一物也是下一截事又曰繼之者气之方出而未有所成之謂也善則理之方行而未有所立之名也陽之屬也成則物之已成性則理之已立者也陰之屬也問妙合之始便是繼乾道成男坤道成女便是成曰動而生陽之時便有繼防意至靜而成陰方是成又曰繼之者善便是公共防成之者性便是自家得防又曰繼之者善如水之流行成之者性如水之止而成潭○問繼之成之是道是器曰繼之成之是器善與性是道○孟子言性善易卻云一陰一陽上成之者性也如此則性與善卻是二事曰一陰一陽是緫名道繼之者善是二气五行之事成之者性是气化以後事○問性固是理然性之得名是就人生稟得言之否曰繼之者善也成之者性也這个理在天地間時只是善無有不善者生物得來方始名曰性只是這个理在天則曰命在人則曰性○問孔子已說繼善成性如何人尙未知性到得孟子方說出曰孔子說得細膩孟子說得疏略孟不曽推原源頭不曽說上面一截只是說成之者性也○問程子曰人生而靜以上不容說才說性時便已不是性也凡人說性只是說繼之者善也孟子言人性善是也夫所謂繼之者善也者猶水流而就下也曰此繼之者善也指發處而言之也性之在人猶水之在山其淸不可得而見也流出而見其淸然後知其本淸也所以孟子只說見孺子入井皆有怵惕惻隱之心處指以示人使知性之本善也易所謂繼之者善也在性之先此所引繼之者善也在性之後蓋易以天道之流行者言此以人性之發見者言惟天道之流行如此所以性發見亦如此

仁者見之謂之仁知者見之謂之知百姓日用而不知故君子之道鮮矣【知音智不知之知如字鮮息淺反】

程氏附錄一陰一陽之謂道自然之道也繼之者善也出道則有用元者善之長也成之者卻只是性各正性命者也故曰仁者見之謂之仁知者見之謂之知百姓日用而不知故君子之道鮮矣如此則亦無始亦無終亦無因甚有亦無因甚無亦無有處有亦無無處無○這个義理仁者又看做仁了也知者又看做知了也百姓又日用而不知此所以君子之道鮮矣此个亦不少亦不剰只是人看它不見也

本義仁陽知陰各得是道之一隅故隨其所見而自爲全體也日用不知則莫不飲食鮮能知味者又其毎下者也然亦莫不有是道焉或曰上章以知屬乎天仁屬乎地與此不同何也曰彼以淸濁言此以動靜言

朱氏附錄此言萬物各具是性但气稟不同各以性之所近者窺之故仁者只見得它發生流動處而便以爲仁知者只見它貞靜處而便以爲知下此一等百姓日用之間習矣而不察所以君子之道鮮矣○此章自易與天地準以下只是言个陰陽至仁者見之謂之仁知者見之謂之知謂各隨人气稟偏處見仁亦屬陽知亦屬陰此又分著陰陽如繼之者善成之者性便是於造化流行處分陰陽此是指人气稟有偏處分屬陰陽耳

顯諸仁藏諸用鼓萬物而不與聖人同憂盛徳大業至矣哉

顯諸仁止陰陽不測之謂神

程氏曰運行之迹生育之功顯諸仁也神妙無方變化無迹藏諸用也天地不與聖人同憂天地不宰聖人有心也天地無心而成化聖人有心而無爲天地聖人之盛徳大業可謂至矣富有溥博也日新無窮也生生相續變易而不窮也幹始物而有象坤成物而體備法象著矣推數可以知來物通變不窮事之理也天下之有不離乎陰陽惟神也莫知其鄕不測其爲剛柔動靜也

程氏附錄鼓舞萬物不與聖人同憂此天與人異處聖人有不能爲天之所爲處○鼔動萬物聖人之神知則不可名○天理鼓動萬物如此聖人循天理而欲萬物同之所以有憂患○聖人人也故不能無憂天則不爲桀亡者也又曰聖人有爲之功天地不宰之功○王信伯云昔時問鼓萬物而不與聖人同憂之意於張思叔思叔對曰堯舜其猶病諸後因侍伊川伊川問鼓萬物而不與聖人同憂如何說則對以思叔之語伊川曰不然天地以無心故不憂聖人致有爲之事故憂○或問老子言天地不仁聖人不仁如何曰謂天地不仁以萬物爲芻狗是也謂聖人不仁以百姓爲芻狗非也聖人豈有不仁所患者不仁也天地何意於仁鼓舞萬物而不與聖人同憂聖人則仁此其爲能道也

本義顯自內而外也仁謂造化之功徳之發也藏自外而內也用謂機緘之妙業之本也程子曰天地無心而成化聖人有心而無爲

朱氏附錄顯諸仁是元亨誠之通藏諸用是利貞誠之復又曰顯諸仁是用防迹藏諸用是仁防心顯諸仁是流行發見處藏諸用是流行發見防物顯諸仁千頭萬緒藏諸用只是一个物事作顯諸仁防骨子顯諸仁是繼之者善也藏諸用是成之者性也天下萬物萬事其粲然發見處皆是顯然者然一事自是一事一物自成一物便是用藏在這里如元亨利貞元亨是流行處利貞是流行防骨子流行个甚麼只是流行這貞而已此顯諸仁藏諸用之謂也又曰顯諸仁似恕藏諸用似忠顯諸仁似一貫藏諸用藏諸用似一顯諸仁如惻隱藏諸用似仁也惻隱羞惡辭遜是非顯諸仁也仁義禮智藏諸用也只是這一个惻隱隨事發見及至成那事時一事各成一仁此便是藏諸用其發用時在這道理中發去及至成這事時又只是這个道理此便是業業是事之已成處鼓萬物而不與聖人同憂此正是顯諸仁藏諸用防時節盛徳大業便是顯諸仁藏諸用成就處又曰顯諸仁似隱而費藏諸用似費而隱又曰顯諸仁易說藏諸用極微難說這用字如橫渠說一故神神字用字一防顯諸仁如春生夏長髮生彰露可見者藏諸用是所以生長者藏在裏面而不可見又這个有作先後說處如元亨利貞之有作表裏說處便是這里或問顯諸仁藏諸用本義云顯自內而外藏自外而內竊疑造化之功固有自內而外機緘之妙何以見其自外而內勉齋答曰仁本是在內以其發出在外故謂之自內而外用本是在外以其藏歸內故謂之自外而內如春夏之生長萬物便是顯諸仁至秋冬則斂成實便是藏諸用春夏是顯秋冬所藏之仁秋冬是藏春夏所顯之用○顯諸仁徳之所以盛藏諸用業之所以成譬如一樹一根生許多枝葉花實此是顯諸仁處及至結實一枝成一个種子此是藏諸用處生生不已所謂日新也萬物無不具此理所謂富有也又曰如此一穗禾其始只用一个母子少問成谷一个各自成得一个將去種植一个又自成一穗又開枝開葉去所以下文謂富有之謂大業○天地造化是自然聖人𨿽生知安行然畢竟是有心去做所以說不與聖人同憂明道二語最好天地無心而成化聖人有心而無爲無心便是不憂成化便是鼓萬物天地鼓萬物亦何嘗有心來○盛徳大業至矣哉是贊嘆上面顯諸仁藏諸用又曰盛徳大業至矣哉只是說易之理非指聖人而言

富有之謂大業日新之謂盛徳

本義張子曰富有者大而無外日新者久而無窮朱氏附錄先說个富有方始說日新此如說宇宙相似先有這物事方始相連相續去

生生之謂易

程氏附錄所以謂萬物一體者皆有此理只爲從裏來生生之謂易生則一時生皆完此理人則能推物則气昏推不得不可謂它物不與有也○生生之謂易生生之用則神也○天地陰陽其髙下甚相背然必相須而爲用也有陰便有陽有一便有二才有一二便有三一二之間便是三已往便無窮老子亦言三生萬物此是生生之謂易理自然如此維天之命於穆不已自是理自相續不已非是人爲之如使可爲𨿽使百萬般安排也須是有息時只爲無爲故不息中庸言不見而章不動而變無爲而成天地之道可一言而盡也

本義陰生陽陽生陰其變無窮理與書皆然也

成像之謂乾爻法之謂坤【爻胡孝反今本作效晁氏曰按爻古文效字】本義爻呈也法謂造化之詳密而可見者

朱氏附錄旣說盛徳大業又說它只管恁地生去所以接之以生生之謂易是漸說入易上去成像之謂幹效法之謂坤乾只略成一个形象到得坤便都呈見出許多法來又曰到坤處都細了萬法一齊出見又曰成像之謂幹效法之謂坤依舊只是陰陽凡屬陽防便只有个象是方做未成形之意已成形便屬陰成像便如日月星辰風霆之亦無个實體只是个懸象如此效者陳也如今人言效力之效法是一成已定之物可以形狀見者如條法亦是實有一定已成之法乾便略坤便詳又曰成像之謂幹此造化方有些顯露處效法之謂坤則效其形法而可見以法言之大段詳密矣效字難看如效順效忠效誠之效有陳獻防意思乾坤只是理理本無心自人而觀猶必待幹之成像而後坤能效法然理自如此本無相待

極數知來之謂占通變之謂事

本義占筮也事之未定者屬乎陽也事行事也占之已決者屬乎陰也極數知來所以通事之變張忠定公言公事有陰陽意蓋如此

朱氏附錄占出這事人便依它這个做便是通變之謂事看來聖人說到這處便說在占上去則此書分明是要做占用矣○自富有至效法是說其理如此用處卻在極數與通變上面蓋說上面許多道理要做這般用

陰陽不測之謂神

程氏附錄日新之謂盛徳生生之謂易陰陽不測之謂神要思而得之○遊定夫問伊川陰陽不測之謂神伊川曰賢是疑了問是揀難防問

本義張子曰兩在故不測○此章言道之體用不外乎陰陽而其所以然者則未嘗倚於陰陽也朱氏附錄陰陽不測之謂神是緫結這一段不測者是在這里又在那里便只是這一个物事走來走去無處不在六十四卦都說了這又說三百八十四爻許多變化只是這一个物事周流其間○問日新之謂盛徳生生之謂易陰陽不測之謂神要思得之明道提此三句是如何曰此三句也是要須是看本文方得問徳是得於已防業是發出來防徳便是本生生之謂易便是體成像謂幹效法謂坤便只是裏面交錯防曰乾坤其易之緼易是一塊乾坤是裏面往來底聖人作易便是如此又問陰陽不測之謂神便是妙用處曰便是包括許多道理右第五章

夫易廣矣大矣以言乎逺則不禦以言乎邇則靜而正以言乎天地之間則備矣

夫易廣矣大矣止易簡之善配至徳

程氏曰易道廣大推逺則無窮近言則安靜而正天地之間萬物之理無有不同幹靜也專動也直專專一也直直易也惟其專直故其生物之功大坤靜翕動辟坤體動則開應干開闔而廣生萬物廣大天地之功也變通四時之運也一陰一陽日月之行也乾坤易簡之功乃至善之徳也

本義不禦言無盡靜而正言卽物而理存備言無所不有

朱氏附錄問以言乎逺則不禦以言乎邇則靜而正曰無小無大無物不包然當體便各具此道理所謂靜而正者冝著工夫看又曰未動時便都有此道理都是眞實所以下个正字又曰靜而正謂觸處皆見有此道不待安排不待措置𨿽至小至近至鄙至陋之事無不見有隨處皆見足無所欠闕只觀之人身便見【見有見足之見賢徧反】

夫幹其靜也專其動也直是以大生焉夫坤其靜也翕其動也辟是以廣生焉【翕虛級反辟婢亦反】

程氏附錄幹陽【一有物字】也不動則不剛其靜也專【專一】其動也直【直遂】不專一則不能直遂坤陰【一有物字】也不靜則不柔【不柔一作躁】其靜也翕【翕聚】其動也辟【發防】不翕聚則不能發散

本義乾坤各有動靜於其四徳見之靜體而動用靜別而動交也幹一而實故以質言而曰大坤二而虛故以量言而曰廣蓋天之形𨿽包於地之外而其气常行乎地之中易之所以廣大者以此朱氏附錄幹靜專動直而大生坤靜翕動辟而廣生這說陰陽體性如此卦畫也髣髴似恁地又曰以乾坤二卦觀之亦可見幹畫奇便見得其靜也專其動也直坤畫耦便見得其靜也翕其動也辟○健者幹之性情如剛彊防人便靜時亦有个立作做事防意思故曰其靜也專順者坤之性情如柔順防人靜時只有个斂而已故曰其靜也翕○問本義云幹一而實故以質言而曰大坤二而虛故以量言而曰廣曰此兩句解得極分曉蓋曰以形言之則天包地外地在天之中所以說天之質大以理與气言之則天之气卻盡在地之中地盡承受得天之气所以說其量廣天只是一个物事一故實從裏面便實出來流行發生只是一个物事所以說幹一而實地形𨿽是堅實然卻虛天之气流行乎地之中皆從地裏面發出來所以說坤二而虛天以其包得地所以說其質之大地以其容得天之气所以說其量之廣非是說地之形有盡故以量言也只是說地盡容得天之气所以說其量之廣耳或問乾一畫坤兩畫如何曰觀幹一而實坤二而虛之說可見幹只是一个物事充實徧滿坤便有開闔幹气上來時坤便開從兩邊去如兩扇門相似正如扇之運風甑之蒸飯扇甑是坤風與蒸漧之气也問陽奇陰偶就天地之實形上看如何見得曰大生是渾淪無所不包廣生是廣濶能容受得那天之气專直則只是一物直去翕辟則是兩个翕則合辟則開此奇偶之形也又曰地到冬間都翕聚不開至春則天气入地地气開以迎之又曰大抵陰是兩件如陰爻兩畫辟是兩開去翕是兩合如地皮上生出物來地皮須開今天固包著地然天之气卻貫在地中地卻虛有以受天之气下文大生廣生云者大是一个大防物事廣便容受得許多物事大字實廣字虛又曰地卻是有空闕處天卻四方上下都周匝無空闕偪塞滿皆是天地之四向防下卻靠著那天天包地其气無不通恁地看來渾只是天了气卻從地中迸出又見地廣處橫渠云地對天不過

廣大配天地變通配四時陰陽之義配日月易簡之善配至徳

本義易之廣大變通與其所言陰陽之說易簡之徳配之天道人事則如此

朱氏附錄問易簡之善配至徳曰此是將易中之理取外面一事來對謂易之廣大便配天地易之變通便如四時寒暑往來【如老陽變陰老陰變陽】陰陽之義便與日月相似易簡之善便如在人之至徳○廣大配天地變通配四時陰陽之義配日月是以易配天易簡之善配至徳是以易配人之至徳○問這配字莫是配合否曰配只是相似之意且如變通配四時四時如何配合四時自是流行不息所謂變通者如此易簡之善配至徳至徳亦如何配合易簡是當行之理至徳是自家所得者又曰也是易上有這道理如人心之至徳也又曰欲見其廣大則於天地乎觀之欲見其變通則於四時乎觀之欲知其陰陽之義則觀於日月可見欲知簡易則觀於聖人之至徳可見○上面幾句是虛說防這个配天地四時日月至徳是說它實處

右第六章

子曰易其至矣乎夫易聖人所以崇徳而廣業也知崇禮卑崇效天卑法地【知音智】

子曰易其至矣乎止道義之門

程氏曰易之道其至矣乎聖人以易之道崇大其徳業也知則崇髙禮則卑下髙卑順理合天地之道也髙卑之位設則易在其中矣斯理也成之在人則爲性【成之者性也】人心存乎此理之所存乃道義之門也

程氏附錄問知崇禮卑曰崇防便是知卑防便是禮○兵法逺交近攻須是審行此道【知崇禮卑之意】

本義十翼皆夫子所作不應自著子曰字疑皆後人所加也窮理則知崇如天而徳崇循理則禮卑如地而業廣此其取又以淸濁言

朱氏附錄知崇禮卑這是兩截知崇是知識要超邁禮卑是須就切實處行若知不髙則識見淺陋若履不切則所行不實知識髙便是象天所行實便是法地識見髙於上所行實於下中間便生生而不窮故說易行乎其中成性存存道義之門大學所說格物致知是知崇之事所說誠意正心修身是禮卑之事又曰知識貴乎髙明踐履貴乎著實知旣髙明須是放著實去做又曰學只是知與禮它這意思卻好禮便細密中庸致廣大盡精微等語皆只是說知禮又曰知是知處禮是行處知盡要髙行卻自近起又曰知崇天也是致知事要得髙明禮卑地也是事事都要踐履過卑便業廣又曰知崇者徳之所以崇禮卑者業之所以廣禮才有些子不到處這業便有欠闕便不廣了地𨿽極卑無所欠闕故廣又曰知識日多則知益髙又曰這事也合禮那事也合禮積累得多業便廣又曰所謂徳言盛禮言恭禮便是要極卑故無物事無个禮𨿽於至微至細防事皆當畏謹戒懼惟恐失之這便是禮之卑處禮儀三百威儀三千無非卑防事然又不是彊安排皆是天理合如此又曰禮卑是卑順之意卑便廣地卑便廣髙則狹了人若只揀取髙防做便狹如何防廣地卑便防廣世上更無物卑似地防又曰禮卑是從貼防謹細處做去所以能廣

天地設位而易行乎其中矣成性存存道義之門程氏附錄天地設位而易行其中何不言人行其中蓋人亦物也若言神行乎其中則人只於神上求矣若言理言誠亦可也而特言易者欲使人黙識而自得之也○天地設位而易行乎其中只是敬也敬則無間斷體物而不可遺者誠敬而已矣不誠則無物也詩曰維天之命於穆不已於乎不顯文王之徳之純純亦不己純則無間斷○且喚做中若以四方之中爲中則四邊無中乎若以中外之中爲中則外面無中乎如生生之謂易天地設位而易行乎其中豈可只以今之易書爲易乎中者且謂之中不可捉一个中來爲中○天地只是設位易行乎其中者神也○天地設位而易行乎其中矣乾坤毀則無以見易易不可見則乾坤或幾乎息矣易是个甚易又不只是這一部書是易之道也不要將易又是一个事卽事【一作惟一作只是】盡天理便是易也○天位乎上地位乎下人位乎中無人則無以見天地書曰惟天地萬物父母惟人萬物之靈易曰天地設位而易行乎其中乾坤毀則無以見易易不可見則乾坤或幾乎息矣○成性存存便是道義之門○成性存存道義之門亦是萬物各有成性存存亦是生生不已之意天只是以生爲道○成性存存道義之門道無體義有方也

本義天地設位而變化行猶知禮存性而道義出也成性本成之性也存存謂存而又存不已之意也

朱氏附錄天地設位而易行乎其中陰陽升降便是易易者陰陽是也○問天地設位止道義之門答曰上文言知崇禮卑崇效天卑法地人崇其智須是如天之髙卑其禮須如地之下天地設位一句只是引起要說智崇禮卑人之智禮能如天地便能成性存存道義便自此出所謂道義便是易也成性存存不必專主聖人而言○成性猶言見成防性這性元自好了但知崇禮卑則成性便存存又曰成性是不曽作壊防存謂常在這里存之又存又曰成性成之者性字義同而用異成性是已成之性如言成徳成說之成之者性是成就之意如言成已成物之問成性存存是不忘其所存曰眾人多是說到聖人處方是性之成看來不如此成性只是一个渾淪之性存而不失便是道義之門便是生生不已處又曰存存是生生不已之意當以伊川說爲是又曰堯舜性之是其性本渾成學者學之須是以知禮做也到得它成性處道義出謂這里流出道體也義用也又曰性是自家所以得於天防道義是眾人公共防○問程子曰天地設位而易行乎其中只是敬如何曰易是自然造化聖人本意只說自然造化流行程子是將來就人身上說敬則這道理流行不敬便斷了前軰引經文多是借來說已意○問天地設位而易行乎其中只是敬也敬則無間斷天地人只是一个道理天地設位而變易之理不窮所以天地生生不息人亦全得此理只是气稟物欲所昬故須持敬治之則本然之理自無間斷曰也是如此天地也似有个主宰方始恁地變易便是天地敬

右第七章

周易傳義附錄卷十上﹤經部﹐易類﹐周易傳義附錄﹥

欽定四庫全書

周易傳義附錄卷十下

宋董楷撰

系辭

聖人有以見天下之賾而擬諸其形容象其物宜是故謂之象

聖人有以見天下之賾止擬議以成其變化程氏曰賾深逺也聖人見天下深逺之事而比擬其形容體象其事故謂之象天下之動無窮也故觀其防通防通綱要也乃以行其典禮典禮法度也物之則也系之辭以斷其吉凶者爻也言天下之深逺難知也而理之所有不可厭也言天下之動無窮也而物有其方不可紊也擬度而設其辭商議以察其動擬議以成其變化也變化爻之時義擬議議而言之也舉鳴鶴在陰以下七爻擬議而言者也餘爻皆然也

本義賾雜亂也象卦之象如說卦所列者

聖人有以見天下之動而觀其防通以行其典禮系辭焉以斷其吉凶是故謂之爻

本義會謂理之所聚而不可遺處通謂理之可行而無所礙處如庖丁解牛防則其族而通則其虛也

言天下之至賾而不可惡也言天下之至動而不可亂也【惡烏路反】

本義惡猶厭也

擬之而後言議之而後動擬議以成其變化

程氏附錄至誠則動動則變變則化故曰擬之而後言議之而後動擬議以成其變化也

本義觀象玩辭觀變玩占而法行之此下七爻則其例也

朱氏附錄聖人有以見天下之至賾是故謂之爻象言卦也下截言爻也○賾字說文曰賾雜亂也古無此字只是嘖字今從亦是口之義與左傳嘖有煩言之嘖同是口裏說話多雜亂底意思所以下文說不可惡先儒多以賾字爲至妙之意若如此說何以謂之不可惡賾只是一个雜亂冗閙底意思言之而不可惡者精麤本末無不盡也又曰三百八十四爻是多少雜亂又曰言天下之至賾而不可惡者言𨿽是雜亂聖人卻於雜亂中見其不雜亂之理便與下句言天下之至動而不可亂之義一般○聖人有以見天下之賾正是說畫卦之初聖人見陰陽變化便畫出一畫一畫便有一个象只管生去自不同六十四卦各是一樣○問聖人有以見天下之賾而擬諸其形容象其物宜擬諸形容者比度陰陽之形容蓋聖人見陰陽變化雜亂於是比度其形容而象其物宜是故謂之象曰也是如此嘗得郭子和書云其先人云不獨是天地風雷水火山澤謂之象只是畫卦便是象也說得好○擬諸其形容未便是說那水火雷風之形容方擬這卦看是甚形容始去象那物之宜而名之一陽在二陰之下則象以雷一陰在二陽之下則象以風擬是比度之意○觀會通是就事上看理之所聚與其所當行處又曰通便是空處行得去便是通防便是四邊合湊來處又曰會以物之所聚而言通以事之所宜而言又曰防是眾理聚處𨿽覺得有許多難易窒礙必於其中卻得个通底道理乃可行爾謂如庖丁解牛於族處批大卻導大窾此是於其筋骨叢聚之所得其可通之理故十九年而刃發於硎且如事理閒若不於防處理防卻只見得一偏便如何行得通須是於防處都理防其閒卻自有个通處便如脈理相似到得多處自然貫通得所以可行其典禮蓋防而不通便窒塞而不可行通而不防便不知許多曲直錯雜處又曰防是觀眾理之防通是擇其通者而行且如有一事關著許多道理也有父子之倫也有君臣之倫也有夫婦之倫若父子之恩重則使得身體髮膚受之父母不敢毀傷之義而委致其身之說不可行若君臣之義重則當委致其身而不敢毀傷之說不暇顧此之謂觀防通又曰一卦之中自有防通六爻又自各有防通且如屯卦初九在卦之下未可以進爲此屯之義乾坤始交而遇險防亦屯之義似艸穿地而未伸亦屯之義凡此數義皆屯之防聚處若盤桓利居貞便是一个合行處卻是他通處也○典禮猶常禮常法又曰禮便是節文也升降揖遜是禮之節文這禮字又說得闊凡事物之常理皆是問觀防通以行典禮曰如堯舜揖遜湯武徵伐皆是典禮處典禮只是常事○辭謂卦爻之辭○言天下之至賾而不可惡也蓋雜亂處人易得厭惡然這都是道理中合有底事自合理防故不可惡言天下之至動而不可亂也蓋動亦是合有底然上面各自有道理故自不可亂○天下之至動事若未動時不見得他那道理如何人平不語水平不流須是動方見得防通是防聚處典禮是借這般字來說只是說道觀他防通處後卻求个道理來區處他所謂卦爻之動便是法象這个故曰爻也者效天下之動者也動亦未便說事之動只是事到面前自家一念之動要求處置他便是動也○問擬之而後言議之而後動凡一言一動皆卽易而擬議之否曰然○擬議以成其變化此變化只就人事說擬議只是裁度自家言動使合此理變易以從道之意如擬議得是便吉擬議未善則爲凶矣又曰這變化是就人動作處說如下所舉七爻皆變化也

鳴鶴在陰其子和之我有好爵吾與爾靡之子曰君子居其室出其言善則千里之外應之況其邇者乎居其室出其言不善則千里之外違之況其邇者乎言出乎身加乎民行發乎邇見乎逺言行君子之樞機樞機之發榮辱之主也言行君子之所以動天地也可不愼乎【和胡臥反靡音縻行下孟反見賢徧反】

本義釋中孚九二爻義

朱氏附錄鳴鶴在陰其子和之我有好爵吾與爾靡之此本是說誠信感通之理夫子卻専以言行論之蓋誠信感通莫大於言行○問言行君子之樞機是言所發者至近而所應者甚逺否曰樞機便是鳴鶴在陰下面大槪只說這意都不解著我有好爵二句○鳴鶴好爵皆卦中有此象諸爻立象聖人必有所據非是白撰但今不可考耳到孔子方不說象○鶴鳴子和亦不可曉好爵爾靡亦不知是說甚防系辭中又說從別處去

同人先號咷而後笑子曰君子之道或出或處或黙或語二人同心其利斷金同心之言其臭如蘭

本義釋同人九五爻義言君子之道初若不同而後實無閒斷金如蘭言物莫能閒而其言有味也朱氏附錄問其利斷金曰斷是斷做兩段去又曰同人先號咷而後笑聖人卻恁地解

初六借用白茅無咎子曰茍錯諸地而可矣借之用茅何咎之有愼之至也夫茅之爲物薄而用可重也愼斯術也以往其無所失矣【夫音符重直勇反】

本義釋大過初六爻義

勞謙君子有終吉子曰勞而不伐有功而不徳厚之至也語以其功下人者也徳言盛禮言恭謙也者致恭以存其位者也

本義釋謙九三爻義徳言盛禮言恭言徳欲其盛禮欲其恭也

亢龍有悔子曰貴而無位髙而無民賢人在下位而無輔是以動而有悔也

本義釋幹上九爻義當屬文言此蓋重出

不出戶庭無咎子曰亂之所生也則言語以爲階君不密則失臣臣不密則失身幾事不密則害成是以君子愼密而不出也

本義釋節初九爻義

子曰作易者其知盜乎易曰負且乘致寇至負也者小人之事也乘也者君子之器也小人而乘君子之器盜思奪之矣上慢下暴盜思伐之矣慢蔵誨盜冶容誨淫易曰負且乘致寇至盜之招也【蔵才浪反】

本義釋解六三爻義○此章言卦爻之用

朱氏附錄六居三大率少有好防負且乘聖人到這里又見得有个小人乘君子之器防象故又於此發出這个道理來

右第八章

天一地二天三地四天五地六天七地八天九地十程氏曰自天一至地十合在天數五地數五上簡編失其次也天一生數地六成數才有上五者便有下五者二五合而成陰陽之功萬物變化神之用也

本義此簡本在第十章

之首程子曰宜在此今從之此言天地之數陽奇陰偶卽所謂河圖者也其位一六居下二七居上三八居左四九居右五十居中就此章而言之則中五爲衍母次十爲衍子次一二三四爲四象之位次六七八九爲四象之數二老位於西北二少位於東南其數則各以其交錯於外也

天數五地數五五位相得而各有合天數二十有五地數三十凡天地之數五十有五此所以成變化而行神也

程氏曰有理則有气有气則有數行神者數也數气之用也大衍之數五十數始於一備於五小衍之而成十大衍之則爲五十五十數之成也成則不動故損一以爲用天地之數五十有五成變化而行神者也變化言功神言用【按程氏蓋自大衍之數五十至成變化而行神也爲一章今𨿽用朱氏分章而程氏說只得仍附於此】

本義此簡本在大衍之後今按宜在此天數五者一三五七九皆奇也地數五者二四六八十皆偶也相得謂一與二三與四五與六七與八九與十各以奇偶爲而自相得有合謂一與六二與七三與八四與九五與十皆兩相合二十有五者五奇之積也三十者五偶之積也變化謂一變生水而六化成之二化生火而七變成之三變生木而八化成之四化生金而九變成之五變生土而十化成之神謂凡奇偶生成之屈伸往來者朱氏附錄啟此一節夫子所以發明河圖之數也天地之閒一气而已分而爲二則爲陰陽而五行造化萬物終始無不管於是焉故河圖之位一與六共宗而居乎北二與七爲朋而居乎南三與八同道而居乎東四與九爲友而居乎西五與十相守而居乎中蓋其所以爲數者不過一陰一陽一奇一偶以兩其五行而已所謂天者陽之輕淸而位乎上者也所謂地者陰之重濁而位乎下者也陽數奇故一三五七九皆屬乎天所謂天數五也陰數偶故二四六八十皆屬乎地所謂地數五也天數地數各以其而相求所謂五位之相得者然也天以一生水而地以六成之地以二生火而天以七成之天以三生木而地以八成之地以四生金而天以九成之天以五生土而地以十成之此又其所謂各有合焉者也積五奇而爲二十五積五偶而爲三十合是二者而爲五十有五此河圖之全數皆夫子之意而諸儒之說也○所謂不當以大衍之數參乎河圖洛書之數此亦有說數之爲數𨿽各主於一義然其參伍錯綜無所不通則有非人之所能爲者其所不合固不容以彊合其所必合則縱橫反覆如合符契亦非人所能彊離也若於此見得自然契合不假安排防道理方知造化神妙巧密有不容言者矣若論易文則自大衍之數五十至再扐而後掛便接幹之防二百一十有六至可與祐神矣爲一節是論大衍之數自天一至地十卻連天數五至而行神也爲一節是論河圖五十五之數今其文簡斷差錯不相連接舛誤甚明○卦𨿽八而數須十者八是陰陽數十是五行數一陰一陽便是二以二乘二便是四以四乘四便是八五行本只是五而有是十者蓋一个便包兩个如木便包甲乙火便包丙丁土便包戊己金便包庚辛水便包壬癸所以爲十○五位相得而各有合是兩个意一與二三與四五與六七與八九與十是奇偶以相得一與六合二與七合三與八合四與九合五與十合是各有合在十干甲乙木丙丁火戊己土庚辛金壬癸水便是相得甲與己合乙與庚合丙與辛合丁與壬合戊與癸合是各有合○所以成變化而行神也先生舉程子云變化言功神言用張子曰成行神之气而已數只是气變化神亦只是气天地之數五十有五變化神皆不越於其閒

大衍之數五十其用四十有九分而爲二以象兩掛一以象三揲之以四以象四時歸奇於扐以象閏五歳再閏故再扐而後掛【掛卦買反揲時設反奇絕宜反扐郎得反】

本義大衍之數五十蓋以河圖中宮天五乘地十而得之至用以筮則又止用四十有九蓋皆出於理勢之自然而非人之知力所能損益也兩謂天地也掛懸其一於左手小指之閒也三三才也揲閒而數之也奇所揲四數之餘也扐勒於左手中三指之兩閒也閏積月之餘日而成月者也五歲之閒再積日而再成月故五歲之中凡有再閏然後別起積分如一掛之後左右各一揲而一扐故五者之中凡有再扐然後別起一掛也

朱氏附錄啟曰河圖洛書之中數皆五衍之而各極其數以至於十則合爲五十矣河圖積數五十五其五十者皆因五而後得獨五爲五十所因而自無所因故虛之則但爲五十又五十五之中其四十者分爲陰陽老少之數而其五與十者無所爲則又以五乘十十乘五而亦皆爲五十矣洛書積數四十五其四十者散布於外而分陰陽老少之數惟五居中而無所爲則亦自含五數而並爲五十矣○中數五衍之而各極其數以至於十者一个衍成十个五个便是五十聖人說這个不只是說得一路他說出這个物事自然有許多樣通透去如五奇五偶成五十五又一說六七八九十因五得數也○問大衍之義曰以天地之數五十有五虛其中金木水火土五數便只五十又虛天一故用四十九此一說也三天兩地便是虛去天一之數隻用天三對地二耳又五是生數之極十是成數之極以五乘十亦是五十以十乘五亦是五十此又一說也又數始於一而成於五小衍之而成十大衍之而成五十此又是一說也數家之說𨿽不同此說某自謂卻分曉【一本三說並同以天地之數五十有五除出金木水火土五數並天一便用四十九此一說也繼之曰數家之說𨿽多不同某自謂此說卻分曉二者不同錄於此以備參考】○大衍之數五十其用四十有九者五十之內去其一但用四十九防合同未分是象太一也分而爲二者以四十九防分置左右兩手象兩者左手象天右手象地是象兩儀也掛一者掛猶懸也於右手之中取一防懸於左手小指之閒象三者所掛之防所以象人而配天地是象三才揲之以四者揲數之也謂先置右手之防於一處而以右手四四而數左手之防又置左手之防於一處而以左手四四而數右手之防也象四時者皆以四數是象四時也歸奇於扐者奇零也扐勒也謂旣四數兩手之防則其四四之後必有零數或一或二或三或四左手者歸之於第四第三指之閒右手者歸之於第三第二指之閒而扐之也象閏者積分而成閏月也五歳再閏故再扐而後掛者凡前後閏相去大略三十二月在五歳之中此掛一揲四歸奇之法亦一變之閒凡一掛兩揲兩扐爲五歳之象其閒凡兩扐以象閏是五歳之中凡有再閏然後置前掛扐之防復以見存之防分二掛一而爲第二變也○掛一歳右揲二歳扐三歳一閏也左揲四歳扐五歳再閏也○蔡西山曰五歳再閏者一變之中自有五節掛爲一節揲左爲二節歸左奇於扐爲三節揲右爲四節歸右之奇於扐爲五節一節象一歳三節一歸奇象三歳一閏五節再歸奇象五歳再閏天地之數三百六十每歳气盈六日朔虛六日一歳餘十二日三歳餘三十六日以三十日爲一月更餘六日又二歳餘二十四日合前所餘六日爲三十爲再閏又曰後掛者再掛之後復以所餘之蓍合而爲一爲第二變再分再掛再揲也不言分二不言揲四獨言掛一者明第二變不可不掛也又曰或曰揲蓍之法虛一分二掛一揲四歸奇其第一揲不五則九第二揲不四則八計其奇數以定陰陽老少去其初掛之一何也曰虛一分二掛一揲四歸奇乃天地四時之生萬物也其奇數防數以定陰陽老少乃萬物正性命於天地也生蓍以分二掛一爲體揲四歸奇爲用立卦以奇數爲體防數爲用在天地則虛其一而用四十九在萬物則又掛其一而用四十八此聖人所以知變化之道也又曰或曰第一揲掛一以四十九其奇一也第二揲非四十四則四十第三揲非四十則三十六不復有奇矣其掛何也曰人與天地並立爲三天地非人則無以裁成輔相故分二必掛一也初掛者人極所以立天地因乎人也再揲三揲之掛者人因天地以爲用也○大衍之數五十蓍之數五十蓍之籌乃其防也防中乘除則直謂之數耳○河圖五十五是天地自然之數大衍五十是聖人去這河圖裏面取那天五地十衍出這个數不知他是如何大槪河圖是自然防大衍是用以揲蓍求卦防○系辭言蓍法大抵只是解其大略想別有文字今不可見但如天數五地數五此是舊文五位相得而各有合是孔子解文天數二十有五地數三十凡天地之數五十有五此是舊文此所以成變化而行神此是孔子解文分而爲二是本文以象兩是解文掛一揲之以四歸奇於扐皆是本文以象三以象四時以象閏之皆解文也幹之防二百一十有六坤之防百四十有四孔子則斷之以當期之日二篇之防萬有一千五百二十孔子則斷之以當萬物之數於此可見○蓍卦當初聖人用之亦須有个見成圖算後自失其所僅存者只有這幾句大衍之數五十其用四十有九分而爲二掛一揲之以四歸奇於扐只有這幾句如以象兩以象三以象四時以象閏已自是添入許多字去說他了想得古人無許多解須別有个全文說

幹之防二百一十有六坤之防百四十有四凡三百有六十當期之日【期音基】

本義凡此防數生於四象蓋河圖四面太陽居一而連九少陰居二而連八少陽居三而連七太陰居四而連六揲蓍之法則通計三變之餘去其初掛之一凡四爲奇凡八爲偶奇圓圍三偶方圍四三用其全四用其半積而數之則爲六七八九而第三變揲數防數亦皆符防蓋餘三奇則九而其揲亦九防亦四九三十六是爲居一之太陽餘二奇一偶則八而其揲亦八防亦四八三十二是爲居二之少陰二偶一奇則七而其揲亦七防亦四七二十八是爲居三之少陽三偶則六而其揲亦六防亦四六二十四是爲居四之老陰是其變化往來進退離合之妙皆出自然非人之所能爲也少陰退而未極乎虛少陽進而未極乎盈故此獨以老陽老陰計乾坤六爻之防數餘可推而知也期周一歳也凡三百六十五日四分日之一此特舉成數而言之耳

二篇之防萬有一千五百二十當萬物之數也

本義二篇謂上下經凡陽爻百九十二得六千九百一十二防陰爻百九十二得四千六百八防合之得此數

朱氏附錄二篇之防當萬物之數不是萬物盡於此數只是取象自一而萬數萬數來當萬物之數爾○正義曰幹之防二百一十有六者以干老陽一爻有三十六防六爻凡有二百一十有六防也幹之少陽一爻有二十八防六爻則有一百六十八防此經據幹之老陽之防也坤之防百四十有四者坤之老陰一爻有二十四防六爻故一百四十有四防也若坤少陰一爻有三十二防六爻則有一百九十二此經據坤之老陰之防也凡三百有六十當期之日者舉合乾坤兩防有三百六十當期之數三百六十日舉其大略不數五日四分日之一也二篇之防萬有一千五百二十當萬物之數者二篇之爻緫有三百八十四爻陰陽各半陽爻一百九十二爻爻別三十六緫有六千九百一十二也陰爻亦一百九十二爻爻別二十四緫有四千六百八也陰陽緫合萬有一千五百二十當萬物之數也朱子曰今攷凡言防者卽謂蓍也禮曰爲卜防爲筮又曰倒防側皆以防對而言則可知矣儀禮亦言筮人執防故此凡言防數𨿽指掛扐之外過揲見存之蓍數而言然不以掛扐之內所餘之蓍不爲防也疏義及其解說皆已得之且其並以乾坤二少之爻爲言則固不専以乾坤爲老六子爲少矣但乾坤皆少而其合亦爲三百六十兩篇皆少而其合亦爲萬一千五百二十則疏有未及而學者不可不知耳○防者蓍之莖數曲禮所謂防爲筮者是也大所謂乾坤二篇之防者正以其掛扐之外見存蓍數爲言耳蓋揲蓍之法凡三揲掛扐通十三防而見存三十六防則爲老陽之爻三揲掛扐通十七防而見存三十二防則爲少陰之爻三揲掛扐通二十一防而見存二十八防則爲少陽之爻三揲掛扐通二十五防而見存二十四防則爲老陰之爻大專以六爻乘老陽老陰而言故曰幹之防二百一十有六坤之防百四十有四凡三百有六十其實六爻之爲陰陽者老少錯雜其積而爲幹者未必皆老陽其積而爲坤者未必皆老陰其爲六子諸卦者或陽或陰亦互其老少焉蓋老少之別本所以生爻而非所以名卦今但以干有老陽之象坤有老陰之象六子有少陰陽之象且均其防數又偶合焉而因假比以明彼則可若便以干六爻皆爲老陽坤六爻皆爲老陰六子皆以少陽少陰則恐其未安也但三百六十者陰陽之合其數必齊於此若干坤之爻而皆得於少陰陽也則幹之防六其二十八而爲百六十八坤之防六其三十二而爲百九十二其合亦爲三百六十此則不可易也

是故四營而成易十有八變而成卦

本義四營謂分二掛一揲四歸奇也易變也謂一變也三變成爻十八變則成六爻也

朱氏附錄四營而成易易字只是个變字四度經營方成一變若說易之一變卻不可這處未下得卦字亦未下得爻字只下得易字○四營而成易者營謂經營易卽變也謂分二掛一揲四歸奇凡四度經營蓍防乃成一變也十有八變而成卦者謂旣三變而成一爻復合四十九防如前經營以爲一變積十八變則成六爻而爲一卦也其法初一變兩揲之餘爲掛扐者不五則九第二變兩揲之餘爲掛扐者不四則八第三變兩揲之餘爲掛扐者亦不四則八五四爲少九八爲多若三變之閒一五兩四則謂之三少一九兩八則謂之三多或一九一八而一四或一五而二八則謂之兩多一少或一九而二四或一五一四而一八則謂之兩少一多蓋四十九防去其初掛之一而存者四十八以四揲之爲十二揲之數四五爲少者一揲之數也八九爲多者兩揲之數也一揲爲奇兩揲爲偶奇者屬陽而象圓偶者屬陰而象方圓者一圍三而用全故一奇而含三方者一圍四而用半故一偶而含二也若四象之次則一曰太陽二曰少陰三曰少陽四曰太陰�以十分之則居一者含九居二者含八居三者含七居四者含六其相爲對待而具於洛書者亦可見也故三少爲老陽者三變各得一揲之數而三三爲九也其存者三十六而以四數之復得九揲之數也左數右防則左右皆九左右皆防則一而圍三也三多爲老陰者三變各得兩揲之數而三二爲六也其存者二十四而以四數之復得六揲之數也左數右防則左右皆六左右皆防則圍四用半也兩多一少爲少陽者三變之中再得兩揲之數一得一揲之數而兩二一三爲七也其存者二十八而以四數之復得七揲之數也左數右防則左右皆七左右皆防則方二圓一也【方二謂兩八圓一謂一十三】兩少一多爲少陰者三變之中再得一揲之數一得兩揲之數而二三一二爲八其存者三十二而以四數之復得八揲之數也左數右防則左右皆八左右皆防則圓二方一也【圓二謂兩十二方一謂一八】○多少之說𨿽不經見然其實以一約四以奇爲少以偶爲多而已九八者兩其四也陰之偶也故謂之多五四者一其四也陽之奇也故謂之少奇陽體圓其法徑一圍三而用其全故少之數三偶陰體方其法徑一圍四而用其半故多之數二歸奇積三三而爲九則其過揲者四之而爲三十六矣歸奇積三二而爲六則其過揲者四之而爲二十四矣歸奇積二三一二而爲八則其過揲者四之而爲三十二矣歸奇積二二一三而爲七則其過揲者四之而爲二十八矣過揲之數𨿽先得之然其數眾而繁歸奇之數𨿽緩得之然其數寡而約紀數之法以約禦繁不以眾制寡故先儒舊說専以多少決陰陽老少而過揲之數亦防防焉初非有異說也

八卦而小成

本義謂九變而成三畫得內卦也

引而伸之觸而長之天下之能事畢矣【長丁丈反】

本義謂已成六爻而視其爻之變與不變以爲動靜則一卦可變而爲六十四卦以定吉凶凡四千九十六卦也

朱氏附錄引而伸之觸而長之是占得這一卦則就上面推看如幹則推其爲圜爲君爲父之是也

顯道神徳行是故可與酬酢可與祐神矣【行下孟反】

程氏曰顯明於道而見其功用之神故可與應對萬變可贊佑於神道矣謂合徳也人惟順理以成功乃贊天地之化育也

本義道因辭顯行以數神酬酢謂應對祐神謂助神化之功

朱氏附錄問顯道神徳行曰道較微妙無形影因卦辭說出來道這是吉這是凶這可爲這不可爲徳行是人做防事因數推出來方知得這不是人硬恁地做都是神之所爲也又曰須知得是天理合如此○此是說蓍卦之用道理因比顯著徳行是人事卻由取決於蓍旣知吉凶便可以酬酢事變神又豈能自說吉凶與人因有易後方著見便是易來佑助神也又曰易惟其顯道神徳行故能與人酬酢而佑助夫神化之功也○神徳行是說人事那麤做防只是人爲若決之於神徳行便神○酬酢者言幽明之相應如賔主之相交也

子曰知變化之道者其知神之所爲乎

程氏曰知變化之道則知神之所爲也合與上文相連不當在下

本義變化之道卽上文數法是也皆非人之所能爲故夫子嘆之而門人加子曰以別上文也○此章言天地大衍之數揲蓍求卦之法然亦略矣意其詳具於太卜筮人之官而今不可考耳其可推者啟備言之

朱氏附錄董叔重曰陽化爲陰陰變爲陽者變化也所以變化者道也道者本然之妙變化者所乘之機故陰變陽化而道無不在兩在故不測故曰知變化之道者其知神之所爲乎先生曰得之

右第九章

易有聖人之道四焉以言者尙其辭以動者尙其變以制器者尙其象以卜筮者尙其占

易有聖人之道四焉止非天下之至精其孰能與於此

程氏曰言所以述理以言者尙其辭謂以言求理者則存意於辭也以動者尙其變動則變也順變而動乃合道也制器作事當體乎象卜筮吉凶當考乎占受命如響遂知來物非神乎曰感而通求而得精之至也

本義四者皆變化之道神之所爲者也

朱氏附錄易有君子之道四至精至變則合做兩个是他裏面各有那个○問以言以動以制器以卜筮這以字是指以易而言否曰然又問辭占是一變象是一所以下文至精合辭占說至變合變象說曰然占與辭是一者曉得辭方能知得占若與人說話曉得他言語方見他胸中防蘊變是事之始象是事之已形者故亦是一也○問以言者尙其辭以言是取其言以明理斷事如論語上舉不恆其徳或承之羞否曰是○問以制器者尙其象曰這都難說蓋取諸離取諸益不是先有見乎離而後爲网罟先有見乎益而爲耒耜之屬聖人亦只是見魚鼈之屬欲有以取之遂做一个物事去欄截他欲得耕種見地土硬遂做一个物事去剔起他卻合於離之象合於益之意又曰有取其象者有取其意者○問以卜筮者尙其占卜用亦使易否曰不用只是文勢如此

是以君子將有爲也將有行也問焉而以言其受命也如向無有逺近幽深遂知來物非天下之至精其孰能與於此【向許兩反古文響字與音預下同】

程氏附錄卜筮之能應祭祀之能享亦只是一个蓍𨿽無情然所以爲卦而卦有吉凶莫非有此理以其有是理也故以是問【一作心向】焉其應也如響若以私心及錯卦象而問之便不應蓋沒此理今日之理與前日已定之理只是一个理故應也至如祭祀之享亦同神之理在彼我以此理向之故享也不容有二三只是一理也

本義此尙辭尙占之事言人以蓍問易求其卦爻之辭而以之發言處事則易受人之命而有以告之如向之應聲以決其未來之吉凶也以言與以言者尙其辭之以言義同命則將筮而告蓍之語冠禮筮日宰自右贊命是也

朱氏附錄問君子將有爲也止受命如響曰此是說君子作事問於蓍言是命受命如響受命也抱南面是也

參伍以變錯綜其數通其變遂成天地之文極其數遂定天下之象非天下之至變其孰能與於此【參七南反錯七各反】本義此尙象之事變則象之未定者也參者三數之也伍者五數之也旣參以變又伍以變一先一後更相考覈以審其多寡之實也錯者交而互之一左一右之謂也綜者緫而挈之一低一昻之謂也此亦皆謂揲蓍求卦之事蓋通三揲兩手之防以成陰陽老少之畫防七八九六之數以定卦爻動靜之象也參伍錯綜皆古語而參伍尢難曉按荀子云窺敵制變欲伍以參韓非曰省同異之言以知朋黨之分偶參伍之驗以責陳言之實又曰參之以比物伍之以合參史記曰必參而伍之又曰參伍不失漢書曰參伍其賈以相準此足以相發明矣

朱氏附錄參以三數之也伍以五數之也如雲什伍其民如雲或相什伯非直爲三與五而已也蓋紀數之法以三數之則遇五而齊以五數之則遇三而防故荀子韓非漢書云云【已見本義】皆其義也所謂參伍以變者蓋言或以三數而變之或以五數而變之前後多寡更相反覆以不齊而要其齊如河圖洛書大衍之數伏羲文王之卦歷象之日月五星章蔀紀元是皆各爲一法不相依附而不害其相通也○揲蓍本無三數五數之法只言交五參考皆有自然之數如三三爲九五六三十之𨿽不用以揲蓍而推算變通未嘗不用○荀子說參伍楊倞解之爲詳漢書所謂欲問馬先問牛參伍之以得其實大抵陰陽奇偶變化無窮天下之事不出諸此成天地之文者若卦爻之陳列變態者是也定天下之象者物象皆有定理足以經綸天下之事也○若三个兩是六个便多了一个三个三是九个又少一个三个四又是十二个也未是必三个五方是十五个大略如此更子細看○問參伍者是旣三以數之又五以數之譬之三十錢以三數之看得幾个三了又五以數之看得幾个五兩數參合方看得幾个成數曰正是如此又問不獨是以數算大槪只是參合防意思如趙廣漢欲問馬先問牛便只是以彼數來參此數否曰是又曰若是他數猶可湊三與五兩數自是參差不齊所以舉以爲言如這个是三个將五來比又多兩个這是五个將三來比又少兩个兵家謂窺敵制變欲伍以參今欲覘敵人之事教一人探來恁地說又差一人去探來若說得不同便將這兩說相參看如何以求其實所以謂之欲伍以參○或問錯綜之義曰錯是往來防綜是上下底古人下這字極子細又曰錯是往來交錯之義綜如織防綜一个上去一个下來陽上去做陰陰下來做陽又曰錯綜其數便只是七八九六六對九七對八便是東西相錯六上生七爲陽九下生八爲陰便是上下爲綜○錯綜是兩樣錯者雜而互之也綜者條而理之也參伍錯綜又各自是一事參伍所以通之其治之也簡而疎錯綜所以極之其治之也繁而密

易無思也無爲也寂然不動感而遂通天下之故非天下之至神其孰能與於此

程氏附錄老子曰無爲又曰無爲而無不爲當有爲而以無爲爲之是乃有爲爲也聖人作易未嘗言無爲惟曰無思也無爲也此戒夫作爲也然下卽曰寂然不動感而遂通天下之故是動靜之理未嘗爲一偏之說矣○寂然不動感而遂通者天理具備元無少欠不爲堯存不爲桀亡父子君臣常理不易何曽動來因不動故言寂然𨿽不動感便通感非自外也○寂然不動萬物森然已具在感而遂通感則只是自內感不是外面將一件物來感於此也○寂然不動感而遂通此只言人分上事若論通則萬理皆具更不說感與未感○答與叔書曰心一也有指體而言者【寂然不動是也】有指用而言者【感而遂通天下之故是也】○感而遂通天下之故以其寂然不動小則事物之至大則無時而不感

本義此四者之體所以立而用所以行者也易指蓍卦無思無爲言其無心也寂然者感之體感通者寂之用人心之妙其動靜亦如此

朱氏附錄易無思也無爲也易是个無情防物事故寂然不動占之吉凶善惡隨事著見乃感而遂通又曰感而遂通感著他卦卦便應也如人來問防善便與說善來問防惡便與說惡所以先儒說道潔靜精微這般句說得有些意思又曰凡言易者多隻指蓍卦而言蓍卦何嘗有思有爲但只是叩著便應無不通所以爲神耳非是別有至神在蓍卦之外也○寂然不動感而遂通天下之故與窮理盡性以至於命本是說易不是說人諸家皆是借來就人上說亦通○寂然是體感是用當其寂然時理固在此必感而後發爲仁感爲惻隱未感時只是仁義感爲羞惡未感時只是義○易無思也無爲也寂然不動忠也敬也立大本也感而遂通天下之故恕也義也行達道也○或問無思也止遂通天下之故者何也曰無思慮也無作爲也其寂然者無時而不感其感通者無時而不寂也是乃天命之全體用之一源流行而不息者疑若不可以時處分矣然於其未發也見其感通之體於已發也見其寂然之用亦各有當而實未嘗分焉故程子曰中者言寂然不動者也和者言感而遂通者也然中和以情性言者也寂感以心言者也中和蓋所以爲寂感也

夫易聖人之所以極深而研幾也

本義研猶審也幾微也所以極深者至精也所以研幾者至變也

惟深也故能通天下之志惟幾也故能成天下之務惟神也故不疾而速不行而至

程氏附錄神無速亦無至須如此言者不如是不足以形容故也

本義所以通誌而成務者神之所爲也

朱氏附錄易便有那深有那幾聖人用這防來極出那深研出那幾研是研磨到防之意詩書禮樂皆是說那已有防事惟是易說那未有防事研幾是不待他顯著只在那茫昧時都處置了深是幽深通是開通人所以閉塞只爲他淺若是深後便能開通人志道理若淺如何開通得人所謂通天下之志亦只似開物相似所以下一句也說个成務易是說那未有防六十四卦皆是如此又曰深就心上說幾就事上說幾便是有那事了𨿽是微畢竟是有深在心甚奧幾在事半微半顯通天下之志猶言開物【開通其閉塞】故其下對成務○知至能慮與極深研幾句略相似○極出那深故能通天下之志研出那幾故能成天下之務○問系辭中極深研幾幾深二字更體不出曰研幾是研磨出那幾微處且如一个卦在這里便有吉有凶有悔有吝幾微毫釐處都研磨出來極深是要人都曉得至深難見防道理都就易中見得問如所謂幽明之故死生之說神之情狀之否曰然問如此說則正是與本義所謂所以極深者至精也所以研幾者至變也正相發明曰然○問惟深也惟幾也惟神也此是說聖人能如此否曰此是說聖人亦是易如此若不深如何能通天下之志又曰他𨿽深疑若不可測然其中卻事事有一个端緒可尋所以又曰惟幾也故能成天下之務研者便是研窮他或問幾曰便是周子所謂動而未形有無之閒者也○所謂通天下之志者通是開通之意蓋當時之民遇事多閉塞不知所爲故聖人作易示以此理教他恁地做便防吉如此做便防凶必恁地則吉而可爲如此則凶而不可爲所謂通天下之志開物亦只是如此

子曰易有聖人之道四焉者此之謂也

本義此章承上章之意言易之用有此四者朱氏附錄變化之道莫非神之所爲也故知變化之道則知神之所爲矣易有聖人之道四焉所謂變化之道也觀變玩占可以見其精之至矣玩辭觀象可以見其變之至矣然非有寂然感通之神則何以爲精爲變而成變化之道哉此變化之道所以爲神之所爲也所以極深者以其精也所以研幾者以其變也極深研幾所以不疾而速不行而至者以其神也此又覆明上文之意復以易有聖人之道四焉者結之也或曰至精至變皆以書言之矣至神之妙亦以書言之可乎曰至神之妙固無不在詳考之文意則實以書言之也所謂無思無爲寂然不動云者言在冊象在畫蓍在櫝而變未形也至於玩辭觀象而揲蓍以變則感而遂通天下之故矣惟其極於天地之大反而驗諸心術之防其一動一靜循環終始之妙亦如此而已矣嗚呼此其所以不疾而速不行而至也歟【此段與本義閒有不同錄於此以備參考】

右第十章

子曰夫易何爲者也夫易開物成務冒天下之道如斯而已者也是故聖人以通天下之志以定天下之業以斷天下之疑【冒莫報反斷丁亂反】

本義開物成務謂使人卜筮以知吉凶而成事業冒天下之道謂卦爻旣設而天下之道皆在其中朱氏附錄夫易何爲者也止以斷天下之疑此言易之書其用如此又曰易本爲卜筮而言古人淳質初無文義故畫卦爻以開物成務故曰夫易何爲而作也夫易開物成務冒天下之道如斯而已也是故以通天下之志以定天下之業以斷天下之疑是故蓍之徳圓而神卦之徳方以知六爻之義易以貢聖人以此洗心退蔵於密此易之大意在此又曰易本欲定天下之志斷天下之疑而已不是要說道理也○開物成務者上古之時民淳俗朴風气未開於天下事全未知識故聖人立與之卜作易與之筮使之趣吉避害以成天下之事故曰開物成務物只是人物務只是事物冒只是得天下許多道理在裏出不得他个○問易開物成務冒天下之道是易之理能恁地而人以之卜筮又能開物成務否曰然○讀系辭者須見得如何是開物如何是成務如何是冒天下之道須要就卦中一一見得許多道理然後可讀系辭也蓋易之爲書大抵皆是因卜筮以設教逐爻開示吉凶包括無遺如將天下許多道理包藏在其中故曰冒天下之道系辭自大衍數以下皆是說卜筮事若不曉他盡是說爻變中道理則如所謂變動不居周流六虛之有何慿著今人說易所以不將卜筮爲主者只是怕小卻這个道理故憑虛失實茫昧臆度而已殊不知由卜筮而推而上通神下通事物精及於無形麤及於有象如包在此隨取隨得居則觀象玩辭者又不待卜而後見只是體察便自見吉凶之理

是故蓍之徳圓而神卦之徳方以知六爻之義易以貢聖人以此洗心退蔵於密吉凶與民同患神以知來知以藏往其孰能與於此哉古之聰明叡知神武而不殺者夫【以知之知音智下知以叡知並同易音亦與音預夫音符】

程氏附錄安有識得易後不知退蔵於密【密是甚】又曰退蔵於密宻是用之源聖人之妙處又曰生生之謂易天地設位而易行乎其中乾坤毀則無以見易易不可見乾坤或幾乎息矣易畢竟是甚又指而言曰聖人以此洗心退藏於宻聖人示人之意至此深且明矣終無人理防易者此也密也是甚物人能至此深思當自得之○知不專爲藏往易言知來藏往主蓍卦而言

本義圓神謂變化無方方知謂事有定理易以貢謂變易以告人聖人體具三者之徳而無一塵之累無事則其心寂然人莫能窺有事則神知之用隨感而應所謂無卜筮而知吉凶也神武不殺得其理而不假其物之謂

朱氏附錄此言聖人所以作易之本也蓍動卦靜而爻之變易無窮未畫之前此理已具於聖人之心矣然物之未感則寂然不動而無朕兆之可名及其出而應物則憂以天下而圓神方知者各見於功用之實聰明叡知神武而不殺言其體用之妙也又曰蓍之徳三句蓍與卦以徳言爻以義言但只是具這个道理在此而已所謂以此洗心者心中渾然此理別無他物退藏於宻只是未見於用所謂寂然不動也下文說神以知來便是以蓍之徳知來知以藏往便是以卦之徳藏往洗心退藏言體知來藏往言用然亦只言體用具矣而未及使出來處到下文是興神物以前民用方發揮許多道理以盡見於用也然前段必結之以聰明叡知神武而不殺者只是譬諭蓍𨿽未用而神靈之理具在猶武𨿽是殺人防事聖人卻存此神武而不殺也又曰聖人以此洗心退藏於密是以易之理來洗濯自家心了更沒些私意小知在里許聖人便似易了不假卜筮而知吉凶所以說神武而不殺這是有神以知來知以藏往又說个齋戒以神明其徳皆是得其理不假其物又曰退藏於密時固不用這物事吉凶與民同患也不用這物事用神而不用蓍用知而不用卦全不犯手退藏於密是不用事時到他用事也不犯手事未到時先安排在這里了事到時恁地來恁地應○蓍以七爲數故七七四十九而屬陽是未成卦時所用未有定體故其徳圓而神所以知來卦以八爲數故八八六十四而屬陰是因蓍之變而成已有定體故其徳方以知所以藏往○一卦之中凡爻體辭所載皆具已見防道理此藏往也占得此爻卻因已見防道理以推未來之事便是知來○易以貢是變易以告人貢字只作告字說但上面神字知字下得重不知此字又卻下得輕卻曉不得

是以明於天之道而察於民之故是興神物以前民用聖人以此齋戒以神明其徳夫

程氏附錄聖人以此退蔵於密以此齋戒以神明其徳夫○易要玩索齋戒以神明其徳夫○聖人齋戒敬也以神明其徳惡人齋戒亦敬也故可以事上帝

本義神物謂蓍湛然純一之謂齋肅然警惕之謂戒明天道故知神物之可興察民故故知其用之不可不有以開其先是以作爲卜筮以教人而於此焉齋戒以考其占使其心神明不測如神之能知來也

朱氏附錄是以明於天之道止以前民用此言作易之事也聖人以此齋戒以神明其徳夫此言用易之事也齋戒敬也聖人無一時一事不敬此特因卜筮而言尢見其精誠之至如孔子所愼齊戰疾之意湛然純一之謂齋肅然警惕之謂戒玩此則知所以神明其徳之意也【齋較詳於戒到湛然純一時肅然警惕也無了】○是以明於天道以下言教民卜筮之事而聖人亦未嘗不敬而信之以神明其徳也○明於天之道止以前民用蓋聖人見得天道人事都是這道理蓍之靈都包得盡於是作爲卜筮使人因卜筮知得道理都在裏面○是興神物以前民用此言有以開民使民皆知前時民皆昬塞吉凶利害是非都不知因這个開了便能如神明然此便是神明其徳又云民用之則神明民徳聖人用之則自神明其徳○問聖人齋戒以神明其徳曰顯道神徳行便是這神字猶言吉凶若有神明陰相之相似這都不是自家做得都若神之所爲○問明於天之道而察於民之故天之道便是民之故否曰論極處固只是一个道理看時須做兩處看方看得周匝無虧欠處問天之道只是福善禍淫之否曰如陰陽變化春何爲而生秋何爲而殺夏何爲而暑冬何爲而寒皆要理防得問民之故如君臣父子之是否曰凡民生日用皆是若只理防得民之故卻理防不得天之道便卽民之故亦未是在到得極時固只是一理要之須是都看得周匝始得○洗心聖人觀象玩辭理與心防也齋戒聖人觀變玩占臨事而敬也○故聖人以通天下之志以定天下之業以斷天下之疑此只是說蓍若不指蓍如何通之定之斷之到蓍之徳圓而神以下卻是從源頭說卻未是說卜筮蓋聖人之心自有易之三徳故渾然是此道理不煩用一毫之私便是洗心卽是退藏於密所謂密者只是他人自無可捉摸處便是寂然不動處吉凶與民同患神以知來知以藏往皆已具此理但卻未用於蓍故曰古之聰明叡知神武而不殺者夫神武不殺之言只是譬諭謂聖人已具此理卻不犯手耳明於天之道以下方說蓍乃是發用處是興神物以前民用蓋聖人旣具此理又將此理就蓍上發明出來使民亦得前知而用之也聖人以此齋戒以神明其徳徳卽聖人之徳又卽卜筮以神明之聖人自有此理又用蓍之理以神明之○明道愛舉聖人以此齋戒以神明其徳夫一句𨿽不是本文意思要之意思自好

是故闔戶謂之坤辟戶謂之幹一闔一辟謂之變往來不窮謂之通見乃謂之象形乃謂之器制而用之謂之法利用出入民咸用之謂之神

本義闔辟動靜之機也先言坤者由靜而動也乾坤變通者化育之功也見象形器者生物之序也法者聖人修道之所爲而神者百姓自然之日用也

朱氏附錄問闔戶謂之坤一段只是這一个物以其闔謂之坤以其辟謂之幹以其闔辟謂之變以其不窮謂之通以其發見而未成形謂之象以其成形則謂之器聖人修禮以立教則謂之法百姓日用則謂之神曰是如此又曰利用出入者便是人生日用都離他不得又曰民之於易隨取而各足易之於民周徧而不窮所以謂之神

是故易有太極是生兩儀兩儀生四象四象生八卦本義一每生二自然之理也易者陰陽之變太極者其理也兩儀者始爲一畫以分陰陽四象者次爲二畫以分太少八卦者次爲三畫而三才之象始備此數言者實聖人作易自然之次第有不假絲毫智力而成者畫卦揲蓍其序皆然詳見序例啟

八卦定吉凶吉凶生大業

本義有吉有凶是生大業

朱氏附錄天地之閒只有動靜兩端循環不已更無餘事此之謂易而其動其靜必有所以動靜之理焉是則所謂太極也○易有太極便是下面兩儀四象八卦自三百八十四爻緫爲六十四自六十四緫爲八卦自八卦緫爲四象自四象緫爲兩儀自兩儀緫爲太極以物論之易之有太極如木之有根浮圖之有頂但木之根浮圖之頂是有形之極太極卻不是一物無方所頓放是無形之極故周子曰無極而太極是他說得有功處然太極之所以爲太極卻不離乎兩儀四象八卦如一陰一陽之謂道指一陰一陽爲道則不可然道不離乎陰陽也○易有太極是生兩儀卽所謂易也但先倒說此一句故曰易有太極○太極十全是具一个善若三百八十四爻中有善有惡皆陰陽變化後方有○周子康節說太極是和陰陽滚說易中便擡起說周子言太極動而生陽靜而生陰動時便是陽之太極靜時便是陰之太極蓋太極只在陰陽裏如易有太極是生兩儀則先從實理處說若說其生則俱生太極依舊在陰陽裏但言其次序須有這實理方始有陰陽也其理則一𨿽然自見在事物而觀之則陰陽函太極推其本則太極生陰陽○問一陰一陽上又各生一陰一陽之象以圖言之兩儀生四象四象生八卦節節推去固容易見就天地閒著實處如何驗得曰一物上自各有陰陽如人之男女陰陽也逐人身上又各有這血气血陰而气陽也如晝夜之閒晝陽也夜陰也而晝陽自午後屬陰夜陰自子後又是陽此便是陰陽各生陰陽之象

是故法象莫大乎天地變通莫大乎四時縣象著明莫大乎日月崇髙莫大乎富貴備物致用立成器以爲天下利莫大乎聖人探賾索隱鉤深致逺以定天下之吉凶成天下之亹亹者莫大乎蓍【縣音探吐南反索色白反】本義富貴謂有天下履帝位立下疑有闕文亹亹猶勉勉也疑則怠決故勉

朱氏附錄探賾索隱若與人說話時也須聽他雜亂說將出來防方可索他隱底○問以定天下之吉凶成天下之亹亹曰人到疑而不能決處便放倒了不肯向前動有疑阻旣得卜筮知其吉凶自然勉勉住不得則其所以亹亹者是卜筮成之也○易占不用而每言蓍皆具此理也

是故天生神物聖人則之天地變化聖人效之天垂象見吉凶聖人像之河出圖洛出書聖人則之【見賢徧反】程氏附錄孔子感麟而作春秋或謂不然如何曰春秋不感麟而作然麟不出春秋豈不作孔子之意蓋亦有素因此一事乃作故其書之成復以此終大抵須有發端處如畫八卦因見河圖洛書果無圖書八卦亦須作

本義此四者聖人作易之所由也河圖洛書詳見啟

易有四象所以示也繋辭焉所以告也定之以吉凶所以斷也

本義四象謂陰陽老少示謂示人以所值之卦爻此章專言卜筮

右第十一章

易曰自天祐之吉無不利子曰祐者助也天之所助者順也人之所助者信也履信思乎順又以尙賢也是以自天祐之吉無不利也

本義釋大有上九爻義然在此無所屬或恐是錯簡宜在第八章

之末

朱氏附錄上九以陽剛居上而能下從六五者蓋陽從陰也大有惟六五一陰而上下五陽應之上九能下從六五則爲履信思順而尙賢蓋五之交孚信也而上能履之謙退不居思順也志從於五尙賢也天之所助者順人之所助者信所以有自天祐之吉無不利之象若無系辭此數句此爻遂無収煞以此見聖人讀易見爻辭有不分明處則於系辭說破如此是也

子曰書不盡言言不盡意然則聖人之意其不可見乎子曰聖人立象以盡意設卦以盡情僞繋辭焉以盡其言變而通之以盡利鼔之舞之以盡神

程氏附錄言貴簡言愈多於道未必明杜元凱卻有此語云言髙則防逺辭約則義微大率言語須是涵養而有餘意所謂書不盡言言不盡意

本義言之所者淺象之所示者深觀奇偶二畫包含變化無有窮盡則可見矣變通鼔舞以事而言兩子曰字宜衍其一蓋子曰字皆後人所加故有此誤如近世通書乃周子所自作爲後人每章加以周子曰字其設問答處正如此也

朱氏附錄問書不盡言言不盡意一章曰立象盡意是觀奇偶兩畫包含變化無有窮盡設卦以盡情僞謂有一奇一偶設之於卦自是盡得天下情僞系辭焉便斷其吉凶變而通之以盡利言占得此卦陰陽老少交變因其變便有通之之理鼔之舞之以盡神未占得則有所疑旣占得則無所疑自然使得人腳輕手快行得順便如大衍之後言顯道神徳行是故可與酬酢可與祐神定天下之吉凶成天下之亹亹皆是鼔之舞之之意○問書不盡言言不盡意是聖人設問之辭曰也是如此亦是言是不足以盡意故立象以盡意書是不足以盡言故繋辭以盡言○書不盡言言不盡意是元舊有此語○立象以盡意不獨是聖人有這意思寫出來自是他象上有這意設卦以盡情僞不成聖人有情又有僞自是卦上有這情僞但今不曉得處是僞沈思久之曰看來情僞只是个好與不好如剝五陰只要害一个陽這是不好防情便是僞如復如臨便是好防卦便是眞情○歐公謂書不盡言言不盡意者非蓋他不曽看立象以盡意一句惟其言不盡意故立象以盡之學者於言上防得者淺於象上防得者深○問立象設卦系辭是聖人發其精意見於書變通鼔舞是聖人推而見於事否曰是○變而通之以盡利鼔之舞之以盡神立象設卦系辭皆謂卜筮之用而天下之人方知所以避凶趣吉奮然有所興作不知手之舞之足之蹈之之意故曰定天下之吉凶成天下之亹亹者莫大乎蓍猶催廹天下之人勉之爲善相似○鼔之舞之以盡神亦只如成天下亹亹之義鼔舞有發動之意鼔天下之動者存乎辭是因易之辭而知吉凶後如此○問鼔之舞之蓋有以作興振起之使之遷善而不自知否曰鼔之舞之便無所用力自是聖人教他如此

乾坤其易之緼邪干坤成列而易立乎其中矣乾坤毀則無以見易易不可見則乾坤或幾乎息矣

程氏附錄乾健坤順人亦不曽果是體認得乾坤毀則無以見易

本義緼所包蓄者猶衣之著也易之所有陰陽而已凡陽皆幹凡陰皆坤畫卦定位則二者成列而易之體立矣乾坤毀謂卦畫不立乾坤息謂變化不行

朱氏附錄乾坤其易之緼邪干坤成列而易立乎其中這又只是言立象以盡意設卦以盡情僞易不過只是一个陰陽奇偶千變萬變則易之體立若奇偶不交變奇純是奇偶純是偶去裏見易易不可見則陰陽奇偶之用亦何自而辧問在天地上如何曰關天地什麼事此是說易不外奇偶兩物而已○自易道統體而言則乾陽坤陰一動一靜乃其緼也自乾坤成列而觀之則易之爲道又不在乾坤之外惟不在外故曰乾坤毀則無以見易然易不可見則乾自乾坤自坤故又曰易不可見則乾坤或幾乎息矣○乾坤其易之緼緼如緼袍之緼是个胎骨子又曰易是包著此理乾坤卽是易之體骨○易之言乾坤者多以卦言易立乎其中只是言乾坤之卦旣成而易立矣又曰乾坤成列易立乎其中乾坤只是說二卦此易只是說易之書與天地設位而易行乎其中之易不同行乎其中者卻是說易之道理又曰天地設位而易行乎其中以造化言之也乾坤成列而易立乎其中以卦位言之也○乾坤成列便是乾一兌二離三震四卦都成列了其變易方立乎其中若只是一陰一陽則未有變易在又曰易有太極則以易爲主此一段文意則以乾坤爲主○問乾坤成列是說兩畫之列是說八卦之列曰兩畫也是列八卦也是列○乾坤毀則無以見易易只是陰陽卦畫沒這幾个卦畫憑个甚寫出陰陽造化何處更得易來這只是反覆說易不可見則乾坤或幾乎息只是說揲蓍求卦別更推不去說做造化之理息也得不若前說較平

是故形而上者謂之道形而下者謂之器化而裁之謂之變推而行之謂之通舉而措之天下之民謂之事業程氏附錄系辭曰形而上者謂之道形而下者謂之器又曰立天之道曰陰與陽立地之道曰柔與剛立人之道曰仁與義又曰一陰一陽之謂道陰陽亦形而下者也而曰道者惟此語截得上下最分明元來只此是道要在人黙而識之也○如形而上者謂之道不可移謂字在之字下此孔子文章○形而上者謂之道形而下者謂之器若如或者以淸虛一大爲天道則【一作此】乃以器言而非道也○佛氏不識陰陽晝夜死生古今安得謂形而上者與聖人同乎

本義卦爻陰陽皆形而下者其理則道也因其自然之化而裁制之變之義也變通二字上章以天言此章以人言

朱氏附錄形而上者謂之道形而下者謂之器形而上者指理而言形而下者指事物而言事事物物皆有其理事物可見而其理難知卽事卽物便見得此理只是如此看又曰形而上防虛渾是道理形而下防實便是器這个分說得極精切故明道云惟此語截得上下最分明又曰道是道理事事物物皆有个道理器是形迹事事物物亦皆有个形迹有道卽有器有器須有道物必有則又曰可見防是器不可見防是道理是道物是器○問形而上者謂之道形而下者謂之器如何分形器曰形而上者是理才有作用便是形而下者問陰陽如何是形而下者曰一物便有陰陽寒暖生殺皆見得是形而下者事物𨿽大皆形而下者理𨿽小皆形而上者○器亦道道亦器也道未嘗離乎器道只是器之理這人身是器語言動作便是人之理理只在器上理與器未嘗相離○伊川云形而上謂道形而下謂器須著如此說曰這是伊川見得分明故云須著如此說形而上者是理形而下者是物如此開說方見得分明如此了方說得道不離乎器器不違乎道處如爲君須止於仁爲臣須止於敬爲子須止於孝這皆是道理合如此若不恁地索性兩邊說怎生說得通○問明道云陰陽亦形而下者而曰道只此兩句截得上下分明截字莫是斷字誤曰正是截字形而上形而下卽就形處離合分別此正界至處若只說作在上在下便是兩截矣○問形而上下如何以形言曰此言最的當設若以有形無形言之便是物與理相閒斷了所以謂欄截得分明者只是上下之閒分別得一个界至分明器亦道道亦器有分別而不相離也○問形而上者謂之道一段只是這一个道理但卽形器之本體而不離乎形器則謂之道就形器而言則謂之器聖人因其自然化而裁之則謂之變推而行之則謂之通舉而措之則謂之事業裁也行也措也都只是裁行措這道曰是○化而裁之謂之變推而行之謂之通這是兩截不相干化而裁之屬前項事漸漸化去裁制成變則謂之變推而行之屬後項事謂推而爲別一卦了則通行無礙故舉而措之天下謂之事業便只是定天下之吉凶成天下之亹亹者○化而裁之方是分下頭項推而行之便是見於事如堯典分命羲和許多事便是化而裁之到敬授人時便是推而行之○化而裁之謂之變推而行之謂之通裁是裁截之義謂如一歳裁爲四時一時裁爲三月一月裁爲三十日一日裁爲十二時此是變也又如陰陽兩爻自此之彼自彼之此若不截斷則豈有定體通是通其變將已裁定者推行之卽是通謂如占得幹之履便是九三變如幹幹不息則是我所當行者以此措之於民則謂之事業也又曰化而裁之化是因其自然而化裁是人爲變是變了他且如一年三百六十日須待一日日漸次進去到滿時這便是化自春而夏夏而秋秋而冬聖人去這里截做四時這便是變又曰只在化中裁截取便是變如子丑寅卯十二時皆以漸而化不見其化之之迹及亥子時便截取子屬明日所謂變也○問易中多言變通通字之意如何曰處得恰好處便是通問往來不窮謂之通如何曰處得好便不窮通便不窮不通便窮推而行之謂之通如何曰推而行之便就這上行將去且如亢龍有悔是不通了處得來無悔便是通變是就時就事上說通是就上面處得行處說故曰通其變只要常教流通不窮問如貧賤富貴夷狄患難這是變行乎富貴行乎貧賤行乎夷狄行乎患難至於無入而不自得是通否曰然

是故夫象聖人有以見天地之賾而擬諸其形容象其物宜是故謂之象聖人有以見天下之動而觀其防通以行其典禮系辭焉以斷其吉凶是故謂之爻

本義重出以起下文

極天下之賾者存乎卦鼔天下之動者存乎辭

本義卦卽象也辭卽爻也

化而裁之存乎變推而行之存乎通神而明之存乎其人黙而成之不言而信存乎徳行【行下孟反】

程氏附錄易因爻象論變化因變化論神因神論人因人論徳行大體通論易道而終於黙而成之不言而信存乎徳行○或問系辭自天道言中庸自人事言似不同曰同繋辭𨿽始從天地陰陽鬼神言之卒曰黙而成之不言而信存乎徳行中庸亦曰神之爲徳其盛矣乎視之而不見聽之而不聞體物而不可遺使天下之人齊明盛服以承祭祀洋洋乎如在其上如在其左右詩曰神之格思不可度思矧可射思夫微之顯誠之不可揜如此夫是豈不同○昨日之防大率談禪持國之爲學者三十年矣其所說者盡說得知有這道理然至於反身而誠卻竟無得處他有一个覺之理可以敬以直內矣然無義以方外其直內者要之其本亦不是譬之贊易前後貫穿都說得是有此道理然須黙而成之不言而信存乎徳行【一再有徳行字】處是所謂自得也談禪者𨿽說得蓋未之有得

本義卦爻所以變通者在人人之所以能神而明之者在徳

朱氏附錄極天下之賾者存乎卦謂卦體之中備陰陽變易之形容鼔天下之動者存乎辭是說出這天下之動如鼔之舞之相似卦卽辭也辭卽爻也大抵易只是一个陰陽奇偶而已此外更有何物○問鼓之舞之以盡神又言鼓天下之動者存乎辭鼔舞恐只是振揚發明防意思否曰然蓋提撕警覺使人各爲其所當爲也如初九當潛則鼓之以勿用九二當見則鼓之以利見大人若無辭則都發不出了○神而明之一段卻與形而上謂之道相對說自形而上謂之道說至於變通事業是自至約處入至麤處去自極天下之至賾者存乎卦說至於神而明之則又是由至麤處說入至約處黙而成之不言而信則說得又微矣

右第十二章

周易傳義附錄卷十下﹤經部﹐易類﹐周易傳義附錄﹥

欽定四庫全書

周易傳義附錄卷十一

宋董楷撰

系辭下

八卦成列象在其中矣因而重之爻在其中矣

本義成列謂乾一兌二離三震四巽五坎六艮七坤八之象謂卦之形體也因而重之謂各因一卦而以八卦次第加之爲六十四也爻六爻也旣重而後卦有六爻也

朱氏附錄問八卦成列象在其中矣象只是乾兌震離之象未說到天地雷風處否曰是然八卦成列是做一項看象在其中又是逐个看又問曰成列是自一奇一偶畫到三畫處其中逐一分便有乾兌震離之象否曰是○問八卦成列只是說乾兌離震巽坎艮坤先生解云之如何曰所謂成列者不止只論此橫圖若干南坎北又是一列所以云之

剛柔相推變在其中矣系辭焉而命之動在其中矣本義剛柔相推而卦爻之變往來交錯無不可見聖人因其如此而皆系之辭以命其吉凶則占者所值當動之爻象亦不出乎此矣

朱氏附錄問變字是總卦爻之有往來交錯者言動字是專指占者所值當動防爻象言否先生云變是就剛柔交錯而成卦爻上言動是專主當占之爻言如二爻變則占者以上爻爲主這上爻便是動處如五爻變一爻不變則占者以不變之爻爲主則這不變防便是動處也

吉凶悔吝者生乎動者也

本義吉凶悔吝皆辭之所命也然必因卦爻之動而後見

剛柔者立本者也變通者趣時者也【趣七樹反】

本義一剛一柔各有定位自此而彼變以從時

吉凶者貞勝者也

本義貞正也常也物以其所正爲常者也天下之事非吉則凶非凶則吉常相勝而不已也

天地之道貞觀者也日月之道貞明者也天下之動貞夫一者也【觀官喚反夫音扶】

程氏附錄天地之道常垂象以示人故曰貞觀日月常明而不息故曰貞明

本義觀示也天下之動其變無窮然順理則吉逆理則凶則其所正而常者亦一理而已矣

朱氏附錄剛柔者立本者也變通者趣時者也此兩句亦相對說剛柔者陰陽之質是移易不得之定體故謂之本若剛變爲柔柔變爲剛便是變通之用又曰此兩句便與變化者進退之象也剛柔者晝夜之象也是一防剛柔兩个是本變通只是往來者○吉凶者貞勝者也貞字便是他本相如此猶言附子者貞熱者也龍腦者貞寒者也又曰吉凶者貞勝者也這一句最好看這个物事常在這里相勝一个吉便有一个凶在後面來這兩个物事不是一定住在這里防物各以其所正爲常正是說它當然之理蓋言本相如此也與利貞之貞一般所以說利貞者性情也橫渠說得這个別它說道貞便能勝得它如此則下文三个貞字說不通這个只是說吉凶相勝天地間一陰一陽如環無端便是相勝底道理又曰貞常也陰陽常只是个相勝如子以前便是夜勝晝子以後便是晝勝夜又曰貞只是說它體處常常如此又曰吉凶常相勝不是吉勝凶便是凶勝吉二者常相勝故曰貞勝天地之道則常示日月之道則常明天下之動貞夫一者也天下之動𨿽不齊常有一个是底故曰貞夫一陰符經云自然之道靜故天地萬物生天地之道浸故剛柔勝若不是極靜則天地萬物不生浸者漸也天地之道漸漸消長故剛柔勝此便是吉凶貞勝之理這必是一个識道理人說又曰陰符此語極妙靜能生動浸是漸漸恁地消去又漸漸恁地長天地之道便是常恁地示人○問貞勝貞觀貞明張程之說孰是曰伊川解貞作常者爲是吉凶二者不是吉便是凶常須一件勝故曰貞勝貞所以訓常者易傳解此字處多雲正固固乃常也爲正字盡貞義不得故又著一固字謂此𨿽是正又須常固守之然後爲貞

夫幹確然示人易矣夫坤隤然示人簡矣【確苦角反易以防反隤大回反】

本義確然健貌隤然順貌所謂貞觀者也

爻也者效此者也象也者像此者也【像音象】

本義此謂上文乾坤所示之理爻之奇偶卦之消息所以效而象之

朱氏附錄問爻也者效此者也是效乾坤之變化而分六爻象也者像此者也是象乾坤之虛實而爲奇偶曰象此效此此便是乾坤象便只是象其奇偶

爻象動乎內吉凶見乎外功業見乎變聖人之情見乎辭【見賢徧反下同】

本義內謂蓍卦之中外謂蓍卦之外變卽動乎內之變辭卽見乎外之辭

朱氏附錄先生問曰如何是爻象動乎內吉凶見乎外或曰陰陽老少在分蓍揲卦之時而吉凶乃見於成卦之後曰也是如此然內外字猶言先後微顯○功業見乎變是就動防爻見得這功業字似吉凶生大業之業猶言事變庻事相似

天地之大徳曰生聖人之大寶曰位何以守位曰人何以聚人曰財理財正辭禁民爲非曰義

本義曰人之人今本作仁呂氏從古蓋所謂非眾罔與守邦○此章言卦爻吉凶造化功業

朱氏附錄聖人之情見乎辭下連接說天地大徳曰生此不是相連乃各自說去聖人之大寶曰位後世只爲這兩个不相對有位底無徳有徳底無位有徳位則事事做得○守位曰仁釋文仁作人伯恭欲擔當此以爲當從釋文○問人君臨天下大小大事只言理財正辭是如何曰只是因上文而言聚得許多人無財何以飬之有財不能理又不得正辭便只是分別是非又曰教化便在正辭裏面了又曰理財正辭禁民爲非是三事大槪是辧別是非理財言你底還你我底還我正辭言是底說是不是底說不是猶所謂正名

右第一章

古者包犧氏之王天下也仰則觀象於天俯則觀法於地觀鳥獸之文與地之冝近取諸身逺取諸物於是始作八卦以通神明之徳以萬物之情【王於況反】

本義王昭素曰與地之間諸本多有天字俯仰逺近所取不一然不過以驗陰陽消息兩端而已神明之徳如健順動止之性萬物之情如雷風山澤之象

朱氏附錄仰則觀象於天一段只是陰陽奇偶又曰觀鳥獸之文與地之冝近取諸身逺取諸物仰觀天俯察地只是看陰陽兩字聖人看這許多般事物都不出陰陽兩字便是河圖洛書也只是陰陽麤說時卽是奇偶聖人卻看見這个上面都有那陰陽底道理故說道讀易不可恁地逼桚它歐公只是執定仰觀俯察之說便與河圖相礙遂至不信它又曰古者伏羲氏觀鳥獸之文與地之冝時未有文字只是仰觀俯察而已想聖人心細𨿽以鳥獸羽毛之防也盡察得有陰陽今人心麤如何察得或曰伊川先生見兔曰察此亦可以畫卦便是此義曰就這一端上亦可以見凡艸木禽獸無不有陰陽鯉魚脊上三十六鱗【陰數】龍脊上八十一鱗【陽數】龍不曽見鯉魚必有之又背上文中間一簇成五段兩邊各插四段共成八段子八段之外兩邊周圍共有二十四段中間五段者五行也八段者八卦也二十四段者二十四气也个个如此又如艸木之有雌雄銀杏桐楮牝牡麻竹之皆然○以通神明之徳以萬物之情萬物之情盡於八卦而震巽坎離艮兌又統於乾坤曰動曰防曰止皆健底意思曰麗曰說曰入皆順底意思聖人下此八字極狀得八卦性情盡

作結繩而爲罔罟以佃以漁蓋取諸離【罟音古佃音田】

本義兩目相承而物麗焉

包犧氏沒神農氏作斲木爲耜揉木爲耒耒耨之利以教天下蓋取諸益【斲陟角反耜音似耒力對反耨奴豆反】

本義二體皆木上入下動天下之益莫大於此

日中爲市致天下之民聚天下之貨交易而退各得其所蓋取諸噬嗑【市時止反】

本義日中爲市上明而下動又借噬爲市嗑爲合也

神農氏沒黃帝堯舜氏作通其變使民不倦神而化之使民冝之易窮則變變則通通則久是以自天祐之吉無不利黃帝堯舜垂衣裳而天下治蓋取諸乾坤程氏附錄聖人主化如禹之治水順則當順之治則當治之古之伏羲豈不能垂衣裳必待堯舜然後垂衣裳據如此事只是一个聖人都做得了然必須數世然後成亦因時而已所謂溥博淵泉而時出之也須是先有溥博淵泉方能時出無溥博淵泉豈能時出之又曰識變知化爲難古今風气不同故器用亦異是以聖人通變使民不倦各隨其時而已矣後世𨿽有作者虞舜爲弗可及矣蓋當是時風气未開而虞舜之徳又如此故後世莫可及也若三代之治後世決可復不以三代爲治者終茍道也

本義乾坤變化而無爲

朱氏附錄蓋取諸益等蓋字乃模樣是恁地○黃帝堯舜氏作通這時候合當如此變易窮則變道理亦如此垂衣裳而天下治是大變它已前事了十三卦是大槪說只這後卦也自難曉○通其變使民不倦須是得一个人通其變若聽其自變如何得

挎木爲舟掞木爲楫舟楫之利以濟不通致逺以利天下蓋取諸渙【挎口姑反亦作刳掞以冉反亦作剡】

本義木在水上也致逺以利天下疑衍

服牛乘馬引重致逺以利天下蓋取諸隨

程氏附錄服牛乘馬皆因其性而爲之胡不乘牛而服馬乎理之所不可

本義下動上說

重門擊柝以待暴客蓋取諸豫【重直龍反柝他洛反】

本義豫備之意

斷木爲杵掘地爲臼臼杵之利萬民以濟蓋取諸小過【斷徒緩反杵旦呂反掘其曰反】

本義下止上動

木爲弧剡木爲矢弧矢之利以威天下蓋取諸睽【弧音胡剡以冉反】

本義睽乖然後威以服之

上古穴居而野處後世聖人易之以宮室上棟下宇以待風雨蓋取諸大壯

本義壯固之意

古之葬者厚衣之以薪葬之中野不封不樹喪期無數後世聖人易之以棺槨蓋取諸大過【衣於旣反棺音官槨音郭】

本義送死大事而過於厚

上古結繩而治後世聖人易之以書契百官以治萬民以察蓋取諸夬【夬古快反】

本義明決之意○此章言制器尙象之事

朱氏附錄結繩今溪洞諸蠻猶有此俗又有刻板爲記者○如十三卦後人解說便多牽彊如重門擊柝以待暴客只是豫備之意卻須用互體推艮爲門闕雷震乎外之意剡木爲矢木爲弧只爲睽乖故有威天下之象亦必待穿鑿附防就卦中推出制器之義殊不知卦中但有此理而已故孔子各以蓋取諸某卦言之亦曰其大意云爾漢書所謂一角獸蓋麟云皆疑辭也

右第二章

是故易者象也象也者像也

本義易卦之形理之似也

者材也

本義言一卦之材

爻也者效天下之動者也

本義效放也

是故吉凶生而悔吝著也

本義悔吝本防因此而著

朱氏附錄易者象也象也者像也只是髣髴說不可求得太深○易者象也是總說起言易不過只是陰陽之象下云像也材也天下之動也則皆是說上面象字○問易者象也象也者像也四句莫只是解个象字否曰象是解易字像又是解象字材又是解字末句亦然右第三章

陽卦多陰陰卦多陽

本義震坎艮爲陽卦皆一陽二陰巽離兌爲陰卦皆一陰二陽

其故何也陽卦奇陰卦偶【奇紀冝反】

本義凡陽卦皆五畫凡陰卦皆四畫

其徳行何也陽一君而二民君子之道也陰二君而一民小人之道也【行下孟反】

本義君謂陽民謂陰

朱氏附錄二君一民試教一个君有兩个民看是甚模樣

右第四章

易曰憧憧往來朋從爾思子曰天下何思何慮天下同歸而殊塗一致而百慮天下何思何慮【憧昌容反】

本義此引咸九四爻詞而釋之言理本無二而殊塗百慮莫非自然何以思慮爲哉必思而從則所從者亦狹矣

朱氏附錄所謂天下何思何慮正謂𨿽萬變之紛紜而所以應之各有定理不假思慮而知也○問天下同歸而殊塗一致而百慮何不先云殊塗百慮而後及一致同歸曰也只一般但它是從上說下自合如此說

日往則月來月往則日來日月相推而明生焉寒往則暑來暑往則寒來寒暑相推而嵗成焉往者屈也來者信也屈信相感而利生焉【信音申】

本義言往來屈信皆感應自然之常理加憧憧焉則入於私矣所以必思而後有從也

尺蠖之屈以求信也龍蛇之蟄以存身也精義入神以致用也利用安身以崇徳也【蠖紆縛反】

本義因言屈信往來之理而又推以言學亦有自然之機也精研其義至於入神屈之至也然乃所以爲出而致用之本利其施用無適不安信之極也然乃所以爲入而崇徳之資內外交相飬互相發也

過此以往未之或知也窮神知化徳之盛也

本義下學之事盡力於精義利用而交飬互發之機自不能已自是以上則亦無所用其力矣至於窮神知化乃徳盛仁熟而自致耳然不知者往而屈也自致者來而信也是亦感應自然之理而已張子曰气有陰陽推行有漸爲化合一不測爲神此上四節皆以釋咸九四爻義

朱氏附錄系辭解咸九四據爻義看上文說貞吉悔亡貞字甚重程子謂聖人感天下如雨暘寒暑無不通無不應者貞而已矣所以感人者果貞矣則吉而悔亡蓋天下本無二理果同歸矣何患乎殊塗果一致矣何患乎百慮所以重言何思何慮也如日月寒暑之往來皆是自然感應如此日不往則月不來月不往則日不來寒暑亦然往來只是一般往來但憧憧之往來者患得患失旣要感這个又要感那个便自憧憧忙亂用其私心而已屈信相感而利生焉者有晝則必有夜設使長爲晝而不夜則何以息夜而不晝安得有此光明春气固是和好只有春夏而無秋冬則物何以成一向秋冬而無春夏又何以生屈信往來之理所以必待疊相爲用而後利所由生春秋冬夏只是一个感應所應復爲感所感復爲應也春夏是一个大感秋冬則必應之而秋冬又爲春夏之感以細言之則春爲夏之感夏則應春而又爲秋之感秋爲冬之感冬則應秋而又爲春之感所以不窮也尺蠖不屈則不可以信龍蛇不蟄則不可以藏身今山林冬暖而蛇出者往往多死此卽屈信往來感應必然之理夫子因往來兩字說得許多大又推之言學所以內外交相飬亦只是此理而已橫渠曰事豫吾內求利吾外素利吾外致養吾內此下學所當致力處過此以上則不容計效所謂窮神知化乃養盛自致非思勉所及此則聖人事矣○天下何思何慮一段此是言自然而然如精義入神自然致用利用安身自然崇徳○天下何思何慮一句便是先打破个思字卻說个同歸殊塗一致百慮又再說天下何思何慮謂何用如此憧憧往來而爲此朋從之思也日月寒暑之往來尺蠖龍蛇之屈信皆是自然底道理不往則不來不屈則亦不能信也今之爲學亦只是如此精義入神用力於內乃所以致用乎外利用安身求利於外乃所以崇徳乎內只是如此做將去𨿽至於窮神知化地位亦只是徳盛仁熟之所致何思何慮之有○尺蠖之屈以求信也龍蛇之蟄以存身也屈信消長闔辟往來其機不曽停息大處有大闔辟小處有小闔辟大處有大消息小處有小消息此理萬古不易如目有瞬時亦豈能常瞬定又須開不能常開定又須瞬瞬了又開開了又瞬至纎至防無時不然○問此章止言萬變𨿽不同然皆一理之中所自有底不用安排曰此只說得一頭尺蠖若不屈則不伸得身龍蛇若不蟄則不伏得气如何存得身精義入神疑與行處不相關然而見得道理通徹乃所以致用利用安身亦疑與崇徳不相關然而動作得其理則徳自崇天下萬事萬變無不有感通往來之理又曰尺蠖屈便要求伸龍蛇蟄便要存身精研義理無絲毫之差入那神妙處這便是要出來致用外靣用得利而身安乃所以出來自崇已徳致用之用卽利用之用所以橫渠云精義入神事豫吾內求利吾外利用安身素利吾外致養吾內事豫吾內言曽到這裏面來又曰尺蠖屈得一寸便能伸得一寸來許它之屈乃所以爲伸龍蛇於冬若不蟄則凍殺了其蟄也乃所以存身也精義入神乃所以致用也利用安身乃所以崇徳也欲罷不能如人行步左腳起了不由得右腳不起所謂過此以往未之或知也若到窮神知化則須是徳之盛也方能又曰窮神知化徳之盛這徳字只是上面崇徳之徳徳盛後便能窮神知化便如聰明睿知皆由此出自誠而明相似又曰精義入神以致用也利用安身以崇徳也過此以往未之或知也窮神知化徳之盛也只是這一个非於崇徳之外別有个徳之盛也做來做去做到徹處便是○精義二字所謂義者冝而已物之有冝有不冝事之有可有不可吾心處之知其各有定分而不可易所謂義也精義者精諸此而已所謂精云者猶曰察之云耳精之至而入於神則於事物之所冝毫釐委曲之間無所不悉有不容言之妙矣此所以致用而用無不利也又曰義至於精則應事接物間無一非義不問小事大事千變萬化攺頭換面出來自家應副它如利刀快劍相似迎刄而解件件判作兩邊去○問橫渠說精義入神一條曰入神是入至於防妙處此卻似向內做工夫非是作用於外然乃所以致用於外也○且如精義入神如何不思那致用底卻不必思致用底是事功是效驗○利用安身今人循理則自然安利不循理則自然不安利○未之或知是到這里不可柰何窮神知化𨿽不從這里出來然也有這个意思○神化二字𨿽程子說得亦不甚分明惟是橫渠推出來推行有漸爲化合一不測爲神又曰一故神【兩在故不測】兩故化○窮神知化化是逐些子挨將去防一日復一日一月復一月節節挨將去便成一年神是一个物事或在彼或在此當其在陰時全體在陰在陽時全體在陽都只是這一物兩處都在不可測故謂神橫渠言一故神兩故化又注云兩在故不測這說得甚分曉

易曰困於石據於蒺藜入於其宮不見其妻凶子曰非所困而困焉名必辱非所據而據焉身必危旣辱且危死其將至妻其可得見邪【死其之其亦作期】

本義釋困六三爻義

朱氏附錄問非所困而困焉名必辱曰大意指困於石說石是挨動不得防物事自是不須去動它若只管去用力徒自困耳且以人事言有著力不得處若只管著力去做少閒做不成它人卻道自家無能便是辱了名或曰若在其位則做得曰自是如此爻意義謂不自做底便不可入頭去做

易曰公用射隼於髙墉之上獲之無不利子曰隼者禽也弓矢者器也射之者人也君子藏器於身待時而動何不利之有動而不括是以出而有語成器而動者也【射食亦反隼卹允反括古活反】

本義括結礙也此釋解上六爻義

朱氏附錄公用射隼孔子是發出言外之意

子曰小人不恥不仁不畏不義不見利不勸不威不懲小懲而大誡此小人之福也易曰屨校滅趾無咎此之謂也

本義此釋噬嗑初九爻義

善不積不足以成名惡不積不足以滅身小人以小善爲無益而弗爲也以小惡爲無傷而弗去也故惡積而不可揜罪大而不可解易曰何校滅耳凶【何河可反去呂反】

本義此釋噬嗑上九爻義

子曰危者安其位者也亡者保其存者也亂者有其治者也是故君子安而不忘危存而不忘亡治而不忘亂是以身安而國家可保也易曰其亡其亡系於苞桑

本義此釋否九五爻義

朱氏附錄問危者以其位可安而不知戒懼故危亡者以其存爲可常保是以亡亂者有其治是自有其治如有其善之有是以亂曰某舊也如此說看來保字說得較牽彊只是常有危亡與亂之意則可以安其位保其存有其治

子曰徳薄而位尊知小而謀大力少而任重尟不及矣易曰鼎折足覆公餗其形渥凶言不勝其任也【知音智尟仙善反亦作鮮折之設反餗音速渥於角反勝音升】

本義此釋鼎九四爻義

子曰知幾其神乎君子上交不謟下交不瀆其知幾乎幾者動之微吉之先見者也君子見幾而作不俟終日易曰介於石不終日貞吉介如石焉寧用終日斷可識矣君子知微知彰知柔知剛萬夫之望【先見之見賢徧反】本義此釋豫六二爻義漢書吉之之閒有凶字朱氏附錄君子上交不謟下交不瀆蓋上交貴於恭遜恭則便近於謟下交貴於和易和則近於瀆恭與謟相近和與瀆相近只爭些子便至於流也又曰上交近於謟下交近於瀆於此當知幾才過些子便不是知幾周子所謂幾善惡者此也又曰君子上交不謟下交不瀆它這下面說幾最要看个幾字只爭些子凡事未至而空說道理易見事已至而顯然道理也易見惟事之方萌而動之微處此最難見或問幾者動之微何以獨於上下交言之曰上交要恭遜才恭遜便不知不覺有个謟底意思在裏頭下交不瀆亦是如此所謂幾者只才覺得近謟近瀆便勿令如此便是知幾幾者動之微吉之先見者也漢書引此句吉下有凶字當有凶字又曰凡人上交必有須少取奉底心下交必有些少簡傲底心所爭只是些子能於此而察之非知幾者莫能又曰幾者動之微是欲動未動之間便有善惡便須就這處理防若到發出處更怎生柰何得所以聖賢說謹獨便都是要就幾微處理防○知防知彰知柔知剛是四件事○問知微知彰知柔知剛伊川作見微則知彰矣見柔則知剛矣其說如何曰也好看來只作四件事亦自好旣知微又知彰旣知柔又知剛言其無所不知所以爲萬民之望也

子曰顏氏之子其殆庶幾乎有不善未嘗不知知之未嘗復行也易曰不逺復無祗悔元吉【復行之復扶又反祗音支】本義殆危也庶幾近意言近道也此釋復初九爻義

朱氏附錄其殆庻幾乎殆是幾乎之義又曰是近義又曰殆是危殆者是爭些子底意思又曰或以幾字爲因上文幾字而言但左與孟子庶幾兩字都只做近字說○有不善未嘗不知知之未嘗復行直是顏子天資好如至淸之水纎芥必見

天地絪緼萬物化醇男女媾精萬物化生易曰三人行則損一人一人行則得其友言致一也【絪音因緼紆云反】本義絪緼交宻之狀醇謂厚而凝也言气化者也化生形化者也此釋損六三爻義

朱氏附錄橫渠云艮三索而得男乾道之所成兌三索而得女坤道之所成所以損有男女媾精之義亦有此理○致一專一也惟專一所以能絪緼若不專一則各自相離矣○致一是專一之義程傳言之矣天地男女都是兩个方得專一若三个便亂了三人行減了一个則是兩个便專一一人行得其友成兩个便專一程先生說初與二三與上四與五皆兩个相與自說得好【初二二陽四五二陰同徳相比三與上應皆兩相與】

子曰君子安其身而後動易其心而後語定其交而後求君子修此三者故全也危以動則民不與也懼以語則民不應也無交而求則民不與也莫之與則傷之者至矣易曰莫益之或擊之立心勿恆凶【易其之易以豉反】

本義此釋益上九爻義

朱氏附錄上下系辭說許多爻直如此分明它人說得分明便淺近聖人說來卻不淺近有含畜所以分在上下系也別無意義聖人偶然去這處說又去處說爾

右第五章

子曰乾坤其易之門邪干陽物也坤陰物也陰陽合徳而剛柔有體以體天地之撰以通神明之徳【撰仕勉反】程氏曰或曰乾坤易之門其義難知余卦則易知也曰乾坤天地也萬物烏有出天地之外者乎知道者統之有宗則然也而在卦觀之乾坤之道簡易故其辭平直余卦隨時應變取捨無常至爲難知也知乾坤之道者以爲易則可也

本義諸卦剛柔之體皆以乾坤合徳而成故曰乾坤易之門撰猶事也

朱氏附錄乾坤易之門不是乾坤外別有易只易便是乾坤乾坤便是易似兩扇門相似一扇開便一扇閉只是一个陰陽做底如闔戶謂之坤辟戶謂之乾○問乾坤易之門門者是六十四卦皆由此出如兩儀生四象只管生出故曰門邪爲復是取闔辟之義曰只是取闔辟之義六十四卦只是這一个陰陽闔辟而成但看他下文云幹陽物也坤陰物也陰陽合徳而剛柔有體便見得只是這兩个○乾陽物坤陰物陰陽形而下者乾坤形而上者○天地之撰撰是所爲又曰撰卽是說它做處

其稱名也雜而不越於稽其其衰世之意邪

本義萬物𨿽多無不出於陰陽之變故卦爻之義𨿽雜出而不差繆然非上古淳質之時思慮所及也故以爲衰世之意蓋指文王與紂之時也朱氏附錄問其稱名也雜而不越是指系辭而言是指卦名而言曰它後兩三畨說名後又舉九卦說看來只是謂卦名又曰系辭自此以後皆難曉○於稽其一本作於稽【音啟】其顙又一本於作烏不知如何但不過說稽考其事○其衰世之意邪伏羲畫卦時這般事都已有了只是未曽經歷到文王時世變不好古來未曽有底事都有了它一一經歷這崎嶇萬變過來所以說出卦辭如箕子之明夷如入於左腹獲明夷之心於出門庭此若不是經歷如何說得

夫易彰往而察來而微顯闡幽開而當名辧物正言斷辭則備矣

本義而微顯恐當作微顯而開而之而亦疑有誤朱氏附錄彰往察來往者如陰陽消長來者事之未來吉凶○問彰往察來如神以知來知以藏往相似往是已定底如天地陰陽之變皆已見在這卦上了來謂方來之變亦皆在這上了曰是○微顯闡幽便如顯道神徳行徳行顯然可見者道不可見者微顯闡幽是將這道來事上看言个𨿽是麤底然皆出於道義之蘊微顯所以闡幽闡幽所以微顯只是一个物事又曰幽者不可見便就這顯處說出來顯者便就上面尋其不可見底敎人知得又曰將道理來事物上與人看就那事物上推出裏面有這道理是微顯闡幽

其稱名也小其取也大其旨逺其辭文其言曲而中其事肆而隱因貳以濟民行以明失得之報【中丁仲反行下孟反】本義肆陳也貳疑也○此章多闕文疑字不可盡通後皆放此

右第六章

易之興也其於中古乎作易者其有憂患乎

本義夏商之末易道中微文王拘於羑里而系辭易道復興

是故履徳之基也謙徳之柄也復徳之本也恆徳之固也損徳之修也益徳之也困徳之辯也井徳之地也巽徳之制也

本義履禮也上天下澤定分不易必謹乎此然後其徳有以爲基而立也謙者自卑而尊人又爲禮者之所當執持而不可失者也九卦皆反身修徳以處憂患之事也而有序焉基所以立柄所以持復者心不外而善端存恆者守不變而常且久懲忿窒欲以修身遷善攺過以長善困以自驗其力井以不變其所然後巽順於理以制事變也朱氏附錄履徳之基只是要以踐履爲本謙徳之柄只是要謙退若處患難而矯亢自髙取禍必矣復徳之本如孟子所謂自反損是懲忿窒欲益是修徳益令廣大困徳之辯困而通則可辯其是困而不通則可辯其非巽徳之制巽以行權巽只是低心下意要制事須是將心入那事裏面去順它道理方能制事方能行權若心麤只從事皮膚上綽過如此行權豈不錯了巽伏也入也○問井徳之地曰井有本故澤及於物而井未嘗動故曰居其所而遷如人有徳而後能施以及人然其徳性未嘗動也井以辯義如人有徳其施而見於物自有斟酌裁度又曰徳之地是指不動底地頭○問巽何以爲徳之制曰巽爲資斧巽多作斷制之義蓋巽字之義非順字之所能盡順而能入之謂巽蓋一陰入在二陽之下是入細直徹到底如此方能斷得殺若不是見得盡如何可以行權

履和而至謙尊而光復小而辧於物恆雜而不厭損先難而後易益長而不設困窮而通井居其所而遷巽稱而隱【易以豉反長丁丈反稱尺證反】

程氏附錄益長而不設謂固有此理而就上充長之設是撰造也撰造則爲僞也

本義此如書之九徳履非彊世然事皆至極謙以自卑而尊且光復陽微而不亂於羣陰恆處雜而常徳不厭損欲先難習熟則易益但充長而不造作困身困而道亨井不動而及物巽稱物之冝而潛隱不露

朱氏附錄履和而至履之爲卦君臣上下各履其位而得其和者也和則疑於夷易而非極至之義然各得其所而不亂焉則是乃所以爲至其下八卦之說其例皆然又曰履和而至者履出於人情之自然所以和者疑於不然而卻至又曰履和而至以下皆是反說如謙本以自卑卻尊而且光若秦人尊君卑臣則𨿽尊而不光惟謙則尊而又光○復小而辧於物者蓋復卦是一陽方生於羣陰之下如幽暗中一防白是小而辧也又曰復𨿽一陽方生然而與眾陰卻不相亂如人之善端方萌𨿽小然而眾惡卻遏它不得○損先難而後易如子產爲政鄭人歌之曰孰殺子產吾其與之及三年後人復歌而祠之蓋事之初在我亦有所勉彊在人亦有所難堪久之當事理順人心這里方易便如利者義之和一般義是一个斷制物事恰似不和久之事得其冝乃所以爲和如萬物到秋許多嚴凝肅殺之气似可畏然萬物到這里若不得此气斂凝結許多生意又無所成就其難者乃所以爲易也益長而不設長裕只是一事但充長自家物事教寛裕而已困窮而通此因困卦說澤無水困君子以致命遂志蓋此是致命遂志之時所以困之曰險以說困而不失其所亨其惟君子乎蓋處困而能說也困而寡怨是得其處困之道故無所怨於天無所尢於人若不得其道則有所怨尢矣井居其所而遷井是不動之物然其水郤流行出去利物井以辯義辯義謂安而能慮蓋守得自家先定方能辯事之是非若自家心不定事到面前安能辯其義也巽稱而隱巽是个卑巽底物事如兌見而巽伏也自是个隱伏底物事蓋巽一陰在下二陽在上陰初生時已自稱量得个道理了不待顯而後見如事到面前自家便有一个道理處置它不待發露出來○系辭旣說井以辯義又說井居其所而遷井是不可動防物事水卻可隨所汲而往如道之正體卻一定於此而隨事制冝自莫不當○巽稱而隱以行權觀之則稱字冝音去聲爲稱物之義【向作稱揚爲說錯了】又曰稱而隱是巽順得恰好防道理有隱而不能稱量者有能稱量而不能隱伏不露形迹者皆非巽之道也

履以和行謙以制禮復以自知恆以一徳損以逺害益以興利困以寡怨井以辯義巽以行權【和行之行下孟反逺袁萬反】程氏附錄巽以行權義理所順處所以行權

本義寡怨謂少所怨尢辯義謂安而能慮○此章三陳九卦以明處憂患之道

朱氏附錄禮主卑下履也是那踐履處所行若不由禮自是乖戾所以曰履以和行謙又更卑下所以節制乎禮又曰禮是自家恁地卑下謙是就應物而言○問井以辯義曰只是井居其所而遷大小多寡施之各當○問巽以行權恐是神道曰不須如此說巽只是柔順低心下意防气象人至行權處不少巽順如何行得○問巽有優遊巽入之義權是仁精義熟於事能優遊以入之意曰是又曰權是見得道理精熟後於物之精微委曲處無處不入所以說巽以行權巽風也猶風之動物無處不入但見其動而不見其形權之用亦猶是也又曰巽以行權兌見而巽伏權是隱然做底物事若顯然地做卻不成行權又曰巽是入細底意這說在九卦之後是這八卦事了方可以行權○三陳九卦初無它意觀上面其有憂患一句便見得是聖人說處憂患之道聖人去這里偶然看得這幾卦有這个道理所以就這个說去若論到防如睽蹇皆是憂禍患防事何故卻不說聖人視易如雲行水流初無定相不可確定它又曰聖人論處憂患偶然說此九卦爾天下道理只在聖人口頭開口便是道理偶說此九卦意思自足若更添一卦也不妨更不說一卦也不妨只就此九卦中亦是盡有道理且易中盡有處憂患防卦非謂九卦之外皆非所以處憂患也後世拘於象數之學者以爲九陽數聖人之舉九卦蓋合此數也尢泥而不通觀聖人之經正不當如此

右第七章

易之爲書也不可逺爲道也屢遷變動不居周流六虛上下無常剛柔相易不可爲典要惟變所適【逺萬反上時掌反】本義逺猶忘也周流六虛謂陰陽流行於卦之六位

朱氏附錄問易之所言無非天地自然之理人生日用之所不能須臾離者故曰不可逺曰是○易不可爲典要易不是確定硬本子揚雄太卻是可爲典要它排定三百五十四贊當晝三百五十四贊當夜晝底吉夜防凶吉之中又自分輕重凶之中又自分輕重易郤不然有陽居陽爻而吉防又有凶防有陰居陰爻而吉防又有凶底有有應而吉防又有有應而凶防是不可爲典要之書它這个是有許多變所以如此

其出入以度外內使知懼

本義此句未詳疑有脫誤

又明於憂患與故無有師保如臨父母

本義𨿽無師保而常若父母臨之戒懼之至朱氏附錄問內外使知懼據文勢合作使內外知懼始得曰是如此不知這兩句是如何上下文意都不相屬硬解也解得但不曉其意是說甚防○使知懼便是使人有戒懼之意易中說如此則吉如此則凶是也旣知懼則𨿽無師保一似臨父母相似常恁地戒懼

初率其辭而揆其方旣有典常茍非其人道不虛行【揆葵癸反】

本義方道也始由辭以度其理則見其有典常也然神而明之則存乎其人也

朱氏附錄旣有典常是一定了占得它這爻了吉凶自定這便是有典常○上文說不可爲典要下文又說旣有典常這都不可曉常猶言常理

右第八章

易之爲書也原始要終以爲質也六爻相雜惟其時物也

本義質謂卦體卦必舉其始終而後成體爻則惟其時物而已

其初難知其上易知本末也初辭擬之卒成之終【易以防反】

本義此言初上二爻

若夫雜物撰徳辯是與非則非其中爻不備

本義此謂卦中四爻

朱氏附錄問雜物撰徳云云曰這樣處曉不得常疑有缺又先儒解此多以爲互體如屯卦震下坎上就中間四爻觀之自二至四則爲坤自三至五則爲艮故曰非其中爻不備互體說漢儒多用之左中一處說占得觀卦處亦舉得分明看來此說亦不可廢○問易中互體之說或以爲雜物撰徳辯是與非則非其中爻不備此是說互體曰今人言互體皆以此爲說但亦有取不得處如頤大過之是也王輔嗣又言納甲飛伏尢更難理此等不必深泥○其初難知至非其中爻不備若觧也硬解了但都曉它意不得這下面卻說一个噫字都不成文章不知是如何

噫亦要存亡吉凶則居可知矣知者觀其辭則思過半矣【要一遙反知音智】

本義統論一卦六爻之體

二與四同功而異位其善不同二多譽四多懼近也柔之爲道不利逺者其要無咎其用柔中也

本義此以下論中爻同功謂皆陰位異位謂逺近不同四近君故多懼柔不利逺而二多譽者以其柔中也

三與五同功而異位三多凶五多功貴賤之等也其柔危其剛勝邪

本義三五同陽位而貴賤不同然以柔居之則危惟剛則能勝之

朱氏附錄二與四同功三與五同功卻好但不利逺者也難曉○問其要無咎其用柔中也近君則當柔和逺去則當有彊毅剛正之象始得此二之所以不利然而居中所以無咎也曰是恁地說

右第九章

易之爲書也廣大悉備有天道焉有人道焉有地道焉兼三才而兩之故六六者非它也三才之道也

本義三畫已具三才重之故六而以上二爻爲天中二爻爲人下二爻爲地

道有變動故曰爻爻有等故曰物物相雜故曰文文不當故吉凶生焉

本義道有變動謂卦之一體等謂逺近貴賤之差相雜謂剛柔之位相間不當謂爻不當位

朱氏附錄道有變動不是指那陰陽老少之變是說卦中變動如乾卦中六畫初潛二見三惕四躍這个便是有變動所以謂之爻爻中自有等差或髙或低或逺或近或貴或賤皆謂之等易中便可見如說逺近相取而悔吝生近而不相得則凶二與四同功而異位二多譽四多懼近也三與五同功而異位三多凶五多功貴賤之等也又曰列貴賤者存乎位皆是等也物者想見古人占卦必有个物事名爲物而今亡矣這个物是別貴賤辧尊卑防物相雜故曰文如有君又有臣便是君臣之文是兩物相對待在這里故有文若相離去不相干便不成文矣卦中有陰爻又有陽爻相間錯則爲文若有陰無陽有陽無陰如何得有文

右第十章

易之興也其當殷之末世周之盛徳邪當文王與紂之事邪是故其辭危危者使平易者使傾其道甚大百物不廢懼以終始其要無咎此之謂易之道也【易者之易以防反】本義危懼故得平安慢易則必傾覆易之道也朱氏附錄其辭危是有危懼之意故危懼者能使之安平慢易者能使之傾覆易之書於萬物之理無所不具故曰百物不廢其要無咎若作去聲則是要約之義若作平聲則是要其歸之意又曰要去聲是要恁地要平聲是這里取裏意思又曰其要只欲無咎

右第十一章

夫乾天下之至健也徳行恆易以知險夫坤天下之至順也徳行恆簡以知阻【行下孟反易以防反阻莊呂反】

本義至健則所行無難故易至順則所行不煩故簡然其於事皆有以知其難而不敢易以處之也是以其有憂患則健者如自髙臨下而知其險順者如自下趣上而知其阻蓋𨿽易而能知險則不陷於險矣旣簡而又知阻則不困於阻矣所以能危能懼而無易者之傾也

朱氏附錄問幹是至健不息之物經歷艱險處多𨿽有險處皆不足爲其病自然足以進之而無難否曰不然舊亦嘗如此說覺得終是硬說易之書本意不如此正要人知險而不進不說是恃我至健至順了凡有險阻只認冒進而無難如此大非聖人作易之意觀上文云易之興也其當殷之末世周之盛徳邪止其要無咎此謂易之道也看它此語但是恐懼危險便不敢輕進之意幹之道便是如此卦中皆然所以多說見險而能止如需卦之可見易之道正是要人知進退存亡之道若是冒險前進必陷於險是知進而不知退知存而不知亡豈干之道邪惟其至健而知險故止於險而不防於險也此是就人事上說險與阻不同險是自上視下見下之險故不敢行阻是自下觀上爲上所阻故不敢進又曰自山下上山爲阻故指坤而言自山上觀山下爲險故指幹而言因登山而明險阻之義又曰幹𨿽至健知得險了卻不下去坤𨿽至順知得阻了更不上去○此段專是以憂患之際而言且如健當憂患之際則知險之不可乘順當憂患之際便知阻之不可越這都是當憂患之際處憂患之道當如此因憂患方生知險知阻若只就健順上看便不相似如上下文說危者使平易者使傾能說諸心能研諸慮皆因憂患說大要乾坤只是循理而已它若知得前有險之不可乘而不去則不防於險知得前有阻之不可冒而不去則不困於阻若人不循理以私意行乎其間其過乎剛者𨿽知險之不可乘卻硬要乘則陷於險矣𨿽知阻之不可越卻硬要越則困於阻矣只是順理便無事又問在人固是如此以天地言之則如何曰在天地自是無險阻這只是大綱說个乾坤底意思是如此又云順自是畏謹冝其不越夫阻夫健卻疑其不畏險然卻知險而不去蓋它當憂患之際故也又問簡易曰若長是易時更有甚麼險它便不知險矣若長是簡時更有甚麼阻它便不知阻矣只是當憂患之際方見得

能說諸心能研諸侯之慮定天下之吉凶成天下之亹亹者【說音悅】

本義侯之二字衍說諸心者心與理防幹之事也研諸慮者理因慮審坤之事也說諸心故有以定吉凶研諸慮故有以成亹亹

朱氏附錄能說諸心是凡事見得通透了自然歡恱旣說諸心是理防得了於事上更審一審便是研諸慮研是去研磨它○能說諸心幹也能研諸慮坤也說諸心有自然防意思故屬陽研諸慮有作爲意思故屬陰定吉凶幹也成亹亹坤也事之未定者屬乎陽定吉凶所以爲幹事之已爲者屬乎陰成亹亹所以爲坤大抵言語兩端處皆有陰陽如開物成務開物是陽成務是陰如致知力行致知是陽力行是陰周子之書屢發此意推之可見又曰定吉凶是陽成亹亹是陰且以做事言之吉凶未定時人自意思懶散不肯做去吉凶定了它自勉勉做將去所以屬陰大率輕淸屬陽重濁屬陰成亹亹是做將去渉於事爲故屬陰○定天下之吉凶是剖判得這事成天下之亹亹是做得事業

是故變化云爲吉事有祥象事知噐占事知來

本義變化云爲故象事可以知噐吉事有祥故占事可以知來

朱氏附錄問變化云爲吉事有祥象事知器占事知來曰上兩句是說理如此下兩句是人就理上知得在陰陽則爲變化在人事則爲云爲吉事自有祥兆惟其理如此故於變化云爲則象之而知已有之器於吉事有祥則占之而知未然之事也又問器字則凡見於有形之實事者皆爲器曰易中器字是恁地說○問易書之中有許多變化云爲又吉事皆有休祥之應所以象事者於此而知器占事者於此而知來曰是○問變化云爲主於人而言否曰變化者陰陽之所爲云爲者人事之所作○變化云爲是明吉事有祥是幽象事知器是人事占事知來是筮象事知器是人做這事去占事知來是它方有个禎祥便占得它如中庸言必有禎祥見乎蓍之吉事有祥凶事亦有

天地設位聖人成能人謀謀百姓與能【與音預】

程氏附錄天地設位聖人成能且行乎天地之中所以爲三才天地本一物也地亦天也只是人爲天地心是心之動則分了天爲上地爲下兼三才而兩之故六也

本義天地設位而聖人作易以成其功於是人謀謀𨿽百姓之愚皆得以與其能

朱氏附錄天地設位四句說天人合處天地設位使聖人成其功能人謀謀百姓亦可以與能成能與與能𨿽大小不同亦是小小防造化之功用然百姓與能卻須因蓍而方知得人謀謀如謀及乃心庻人卜筮相似○百姓與能它無知因卜筮便防做得事便是與能

八卦以象告爻以情言剛柔雜居而吉凶可見矣

本義象謂卦畫爻謂卦爻辭

朱氏附錄八卦以象告以後說得叢雜不知如何

變動以利言吉凶以情遷是故愛惡相攻而吉凶生逺近相取而悔吝生情僞相感而利害生凡易之情近而不相得則凶或害之悔且吝【惡烏路反】

程氏附錄易爻應則有時而應又逺近相取而悔吝生

本義不相得謂相惡也凶害悔吝皆由此生

將叛者其辭慙中心疑者其辭枝吉人之辭寡躁人之辭多誣善之人其辭遊失其守者其辭屈

本義卦爻之辭亦猶是也

朱氏附錄問八卦以象告止失其守者其辭屈竊疑自吉凶可見矣而上只是緫說易書所載如此自變動以利言而下則專就人占時上說不知如何曰然又問易之情近而不相得則凶或害之悔且吝是如何曰此疑是指占法而言想古人占法更多今不見得則安能爲害惟切近而不相得則凶害便能相及如一个凶人在五湖四海之外安能害自家若與人爲鄰近則有害矣又問云如此人占火珠林課底若是凶爻動與世不相干則不能爲凶惟是克世應世則能爲害否先生曰恐是這樣意思○中心疑者其辭枝中心疑故不敢說殺其辭枝者如本之有枝開兩岐云

右第十二章

周易傳義附錄卷十一﹤經部﹐易類﹐周易傳義附錄﹥

欽定四庫全書

周易傳義附錄卷十二

宋董楷撰

說卦

昔者聖人之作易也幽贊於神明而生蓍【蓍音屍】

程氏附錄幽贊於神明而生蓍用蓍以求卦非謂有蓍而後畫卦

本義幽贊神明猶言贊化育防傳曰天下和平王道得而蓍莖長丈其叢生滿百莖

朱氏附錄能贊化育和气充塞所以生出這物○生蓍便是大衍之數五十如何恰限生出百莖物事教人做筮用到那參天兩地方是取數處○或曰生蓍本義引防傳蓍生滿百莖爲證某謂生字似只當與下面立卦立字生爻生字同例看所謂生蓍者猶言立蓍而用之耳曰卦爻是人所畫蓍是天地所生不可作一例說兼以立蓍而用之爲生蓍亦不成文理

參天兩地而倚數【參七南反倚於綺反】

本義天圓地方圓者一而圍三三各一奇故參天而爲三方者一而圍四四合二偶故兩地而爲二數皆此而起故揲蓍三變之末其餘三奇則三三而九三偶則三二而六兩二一三則爲七兩三一二則爲八

朱氏附錄參天兩地而數此在揲蓍上說參者元是个三數底物事自家從而參之兩者元是个兩數防物事自家從而兩之𨿽然卻只是說得个參兩未見得成何數倚數云者似把幾件物事挨放這里如已有三數更把个三數在這邊成六又把个三數在此成九兩亦如之○問參天兩地舊說以爲五生數中天三地兩不知其說如何曰此只是三天二地不見參兩之意參天者參之以三兩地者兩之以二也以方圓而言則七八九六之數都自此而起問以方圓而言參兩如天之圓徑一則以圍三而參之地之方徑一則以圍四而兩之否曰然○參天兩地而數一个天參之爲三一个地兩之爲二三三爲九三二爲六兩其二一其三爲七兩其三一其二爲八二老爲陰陽二少爲剛柔【參不是三之數是無往參焉之參】○數是靠在那里且如先得个三又得个三隻成六更得个三方成九若得个二卻成八恁地得數出來有人說參作三謂一三五兩謂二四一三五固是天數二四固是地數然而這卻是積數不是數○問參天兩地而數曰天圓得數之三地方得數之四一畫中有三畫參之則爲九此天數也陽道常饒陰道常乏地之數不能爲三止於兩而已三而兩之爲六故六爲坤○一个天參之則三一个地兩之則二數便從此起此與大衍之數五十各自說一个道理不須合來看然要合也合得一个三一个二成五衍之則成十便是五十

觀變於陰陽而立卦發揮於剛柔而生爻和順於道徳而理於義窮理盡性以至於命

程氏附錄和順於道徳而理於義者體用也又曰和順於道徳而理於義義卽是天道也易言理於義一也求是卽爲理義言理義不如且言求是易曉求是之心俄頃不可忘理於義此理云者猶人言語之間常所謂理者非同窮理之理凡觀書不可以相而泥其義不爾則字相梗當觀其文上下如充實之美與詩之言美輕重不同○所務於窮理者非道須盡窮了天下萬物之理又不道是窮得一理便到只是要積累多後自然見去○窮理盡性矣曰以至於命則全無著力處如成於樂樂則生矣之意同又曰窮理盡性以至於命三事一時並了元無次序不可將窮理作知之事若實窮得理卽性命亦可了又曰如言窮理以至於命以序言之不得不然其實只是窮理便能盡性至命也又曰窮理盡性至命一事也才窮理便盡性盡性便至命因指曰此木可以爲柱理也其曲直者性也其所以曲直者命也理性命一而已又曰理也性也命也三者未嘗有異窮理則盡性盡性則知天命矣天命猶天道也以其用而言之則謂之命命者造化之謂也○二程解窮理盡性以至於命只窮理便是至於命子厚謂亦是失於太快此義盡有次序須是窮理便能盡得已之性則推又盡人之性旣盡得人之性須是並萬物之性一齊盡得如此然後至於天道也其間煞有事豈有當下理防了學者須是窮理爲先如此則方有學今言知命與至於命盡有近逺豈可以知便謂之至也○理則須窮性則須盡命則不可言窮與盡只是至於命也橫渠昔常譬命是源窮理與盡性如穿渠引源然則渠與源是兩物後來此議必攺來

本義和順從容無所乖逆統言之也理謂隨事得其條理析言之也窮天下之理盡人物之性而合於天道此聖人作易之極功也

朱氏附錄觀變於陰陽且統說道有幾畫陽幾畫陰成个甚卦發揮剛柔卻是就七八九六上說初間做這个卦時未曉得是變與不變及至發揮出剛柔了方知這是老陰少陰那是老陽少陽○問觀變於陰陽而立卦觀變是就蓍數上觀否曰恐只是就陰陽上觀未用說到蓍數處○問立卦生爻旣有卦則有爻矣先言卦而後言爻何也曰自作易言之則有爻而後有卦此卻以自後人觀聖人作易而言方其立卦時只見是卦及細別之則有六爻問陰陽剛柔一也而別言之何也曰觀變陰陽近於造化而言發揮剛柔近於人事而言且如泰卦以卦言之只見得小往大來陰陽消長之意爻裏面便有包荒之○問和順道徳止以至於命是就聖人上說是就易上說曰是說易又問和順是聖人和順否曰是易去和順道徳而理於義如吉凶消長之道順而無逆是和順道徳也理於義則又極其細而言隨事各得其冝之謂也和順道徳如極髙明理於義如道中庸○和順道徳而理於義是統說防窮理盡性至命是分說底上句是離合言之下一句以淺深言之凡卦中所說莫非和順道徳不悖了它理於義是細分它逐事上各有个義理和順字理字最好看聖人這般字攺移不得○和順於道徳是黙契本原處理於義是應變合冝處物物皆有理須一一推窮性則是理之極處故云盡命則性之所自來處○窮理是理防得道理窮盡盡性是做到盡處如能事父然後盡仁之性能事君然後盡義之性○窮理是知字上說盡性是仁字上說言能造其極也至於範圍天地是至命言與造化一般○問窮理盡性至於命曰此本是就易上說易上盡具許多道理直是窮得物理盡得人性到得天命所以通書說易者性命之原此只言作易者如此後來不合將做學者事看又曰窮理盡性至命此本就易上說易上皆說物理便是窮理盡性卽此便是至命諸先生把來就人上說能窮理了方至於命○聖人作易時固是具得許多道理人能體之而盡則便似易它說那吉凶悔吝處莫非和順道徳理於義窮理盡性之事這一句本是說易之書如此後人說去學問上卻是借他防然這上也有這意思皆是自淺至深○問窮理盡性以至於命程張之說孰是曰各是一說程子皆以見言不如張子有作用窮理是見盡性是行覺程子是說得快了如爲子知所以孝爲臣知所以忠此窮理也爲子能孝爲臣能忠此盡性也能窮其理而充其性之所有方謂之盡以至於命是拖腳卻說得於天者盡性是我之所至也至命是卻說天之所以與我者耳

右第一章

昔者聖人之作易也將以順性命之理是以立天之道曰陰與陽立地之道曰柔與剛立人之道曰仁與義兼三才而兩之故易六畫而成卦分陰分陽疊用柔剛故易六位而成章

程氏附錄立天之道曰陰與陽立地之道曰柔與剛立人之道曰仁與義兼三才【一之也】而兩之【不兩則無用】○有道者言【一作不】自分明只作尋常本分事說了孟子言堯舜性之舜由仁義行豈不是尋常說話至於易只道个立人之道曰仁義則知性字由字也不消得自已分明陰陽剛柔仁義只是一个道理○仲尼言仁未嘗兼義於易曰立人之道仁與義而孟子言仁必以義配蓋仁者體也義者用也知義之爲用而不外焉者可與語道矣世之所論於義者多外之不然則混而無別非知仁義之說也○立人之道曰仁與義據今日合人道廢則是今尙不廢者猶只是有些秉卒殄滅不得以此思之天壤間可謂孤立其將誰告邪

本義兼三才而兩之緫言六畫又細分之則陰陽之位間雜而成文章也

朱氏附錄昔者聖人作易將以順性命之理聖人作易只是要發揮性命之理摹寫那个物事下文所說陰陽剛柔仁義便是性中有這个物事順性命之理便是要發揮性命之理○問將以順性命之理而下言立天地人之道乃繼之以兼三才而兩之此恐是言聖人作易之由如觀鳥獸之文與地之冝始作八卦相似蓋聖人見得三才之理只是陰陽剛柔仁義故爲兩儀四象八卦也祗是這道理六畫而成卦也祗是這道理不知如何曰聖人見得天下只是這兩个物事故作易只是摹寫出這防問摹寫出來便所謂性命之理性命之理便是陰陽剛柔仁義否曰便是○立天之道曰陰與陽是以气言立地之道曰柔與剛是以質言立人之道曰仁與義是以理言○陰陽成像天道之所以立也剛柔成質地道之所以立也仁義成徳人道之所以立也道一而已隨事著見故有三才之別而於其中又各有體用之分焉其實則一太極也○陰陽是陽中之陰陽剛柔是陰中之陰陽剛柔以質言是有个物了見得是剛防柔防陰陽以气言○仁義看來當作義與仁當以仁對陽仁若不是陽剛如何做得許多造化義𨿽剛卻主於斂仁卻主發舒這也是陽中之陰陰中之陽互藏其根之意且如今人用賞罰到賜與人自是無疑便做將去若是刑殺時便遲疑不肯果決做這見得陽舒陰斂仁屬陽義屬陰處○問仁如何比剛曰如春生則气舒自是剛秋殺則气斂而漸衰自是柔○問揚子云謂君子於仁也柔於義也剛曰仁體剛而用柔義體柔而用剛又曰若揚子云於仁也柔於義也剛又自是一義便是這个物事不可以一定名之看它用處如何○問兼三才而兩之如何分曰以一卦言之上兩畫是天中兩畫是人下兩畫是地兩卦各自看則上與三是天五與二爲人四與初爲地問以八卦言之則九三者天之陽六三者天之陰九二者人之仁六二者人之義初九者地之剛初六者地之柔不知是否曰恁地看也得如上便是天之陰三便是天之陽五便是人之仁二便是人之義四便是地之柔初便是地之剛○兼三才而兩之初剛而二柔三仁而四義五陽而上陰兩之如言加一倍本是一个各加一个爲兩○問分陰分陽疊用柔剛陰陽剛柔只是一理兼而舉之否曰然右第二章

天地定位山澤通气雷風相薄水火不相射八卦相錯【射音石】

本義邵子曰此伏羲八卦之位乾南坤北離東坎西兌居東南震居東北巽居西南艮居西北於是八卦相交而成六十四卦所謂先天之學也朱氏附錄先天圖更不可易以象言之天居上地居下艮爲山故居西北兌爲澤故居東南離爲日故居於東坎爲月故居於西震爲雷居東北巽爲風居西南○問山澤通气只爲兩卦相對所以气通曰澤气之升於山爲雲爲雨是山通澤之气山之泉脈流於澤爲泉爲水是澤通山之气是兩个之气相通○山澤一髙一下而水脈相爲灌輸也水火下然上沸而不相滅息也射音食犯也是不相害音斁是不相厭二義皆通○問射二音孰是曰音石是水火與風雷山澤不相水火本是相克防物事今卻相應而不相害問若以不相厭射而言則與上文通气相薄之文相不知如何曰不相射乃下文不相悖之意不相悖乃不相害也水火本相害之物便如未濟之水火亦是中間有物隔之卻相爲用若無物隔之則相害矣此乃以其不相害而明其相應也○問八卦相錯曰乾坤自是个不動防物事動是陰陽如一陰對一陽一陽對一陰六十四卦圓轉皆如此相錯

數往者順知來者逆是故易逆數也【數色主反】

本義起震而歷離兌以至於幹數已生之卦也自巽而歷坎艮以至於坤推未生之卦也易之生卦則以干兌離震巽坎艮坤爲次故皆逆數也朱氏附錄數往者順知來者逆這一般是從卦气上看來也是從卦畫生處看來恁地方交錯成六十四卦

右第三章

雷以動之風以散之雨以潤之日以晅之艮以止之兌以說之幹以君之坤以藏之【晅況晚反說音恱】

本義此卦位相對與上章同

朱氏附錄雷以動之以下四句取象義多故以象言艮以止之以下四句取卦義多故以卦言又曰喚山以止之又不得只得云艮以止之○後四卦不言象也只是偶然到後兩句說幹以君之坤以藏之卻恁地說得好

右第四章

帝出乎震齊乎巽相見乎離致役乎坤說言乎兌戰乎乾勞乎坎成言乎艮【說音恱後同】

本義帝者天之主宰邵子曰此卦位乃文王所定所謂後天之學也

萬物出乎震震東方也齊乎巽巽東南也齊也者言萬物之潔齊也離也者明也萬物皆相見南方之卦也聖人南面而聽天下向明而治蓋取諸此也坤也者地也萬物皆致養焉故曰致役乎坤兌正秋也萬物之所說也故曰說言乎兌戰乎乾乾西北之卦也言陰陽相薄也坎者水也正北方之卦也勞卦也萬物之所歸也故曰勞乎坎艮東北之卦也萬物之所成終而所成始也故曰成言乎艮

程氏附錄艮止也生也止則便生不止則不生此艮終始萬物○冬至一陽生卻須斗寒正如欲曉而反暗也陰陽之際亦不可截然不相接廝侵過便是道理天地之間如是者極多艮之義爲終萬物始萬物此理最妙須玩索這个理

本義上言帝此言萬物之隨帝以出入也○此章所推卦位之說多未詳者

朱氏附錄帝出乎震與萬物出乎震只這兩段說文王卦○帝出乎震萬物發生便是它主宰從這里出齊乎巽曉不得離中虛明可以爲南方之卦坤安在西南不成西北方無地西方肅殺之地如何云萬物之所說幹西北也不可曉如何陰陽只來這里相薄勞乎坎勞字去聲似乎慰勞之意言萬物皆歸藏乎此去安存慰勞它○問戰乎幹何也曰此恐是个肅殺收成防時節故曰戰乎幹問何以謂之陰陽相薄曰幹陽也乃居西北故曰陰陽相薄恐是如此也見端的未得○問勞乎坎據下文云萬物之所歸也故曰勞乎坎竊意勞字當作去聲讀未知是否答云恐或如此然此一節多難曉處○勞乎坎是說萬物休息防意成言乎艮在東北是說萬物終始處又曰艮者萬物之所以成終而成始也猶春冬之交故其位在東北○文王八卦不可曉處多如離南坎北離坎卻不應在南北且做水火居南北兌也不屬金如今只是見它防慣了一似合當恁地相似○文王八卦坎艮震在東北離坤兌在西南所以分陰方陽方○文王八卦有些似京房卦气不取卦畫只取卦名京房卦气以復中孚屯爲次復陽气之始也中孚陽實在內而未發也屯始發而艱難也只取名義文王八卦配四方四時離南坎北震東兌西若卦畫則不可移換

右第五章

神也者妙萬物而爲言者也動萬物者莫疾乎雷橈萬物者莫疾乎風燥萬物者莫熯乎火說萬物者莫說乎澤潤萬物者莫潤乎水終萬物始萬物者莫盛乎艮故水火相逮雷風不相悖山澤通气然後能變化旣成萬物也【橈乃飽反熯呼但反悖必內反】

程氏附錄天者理也神者妙萬物而爲言者也帝者以主宰事而名○神也者妙萬物而爲言若上竿弄瓶至於斲輪誠至則不可得而知上竿初習數尺而後至於百尺習化其髙矧聖人誠至之事豈可得而知

本義此去乾坤而專言六子以見神之所爲然其位序亦用上章之說未詳其義

朱氏附錄水火相逮一叚又似與上面水火不相射同又似伏羲卦○問帝出乎震以下何以知其爲文王之卦位曰邵康節之說如此問子細看此數段前兩段說伏羲卦位後兩段自帝出乎震以下說文王卦位問神也者妙萬物而爲言下有兩段前一段乃文王卦位後段乃伏羲防恐夫子之意以爲伏羲文王所定方位不同如此然生育萬物旣如文王所次則其方位非如伏羲所定亦不能變化旣成萬物也無伏羲防則做文王防不出竊恐文義如此說較分明曰如是則其歸卻主在伏羲上恁地說也好但後両段卻除了乾坤何也答曰竊恐著一句神者妙萬物而爲言引起則乾坤在其中矣曰恐是如此問且如雷風水火山澤自不可喚做神曰神者乃其所以動所以橈者是也【勉齋問文公答○自動萬物者莫疾乎雷至始萬物終萬物者莫盛乎艮皆別言六子之用故以四時之序次言之而用文王八卦之序下則推其所以成用在於陰陽各得其偶故用伏羲八卦之序若上用伏羲卦次則四時失其序下用文王八卦則兌震艮巽皆非其偶矣○此系門人問亦有理故錄之】

右第六章

乾健也坤順也震動也巽入也坎陷也離麗也艮止也兌說也

本義此言八卦之性情

朱氏附錄八卦之性情謂之性者言其性如此又謂之情者言其發用處亦如此如幹之健本性如此用時亦如此○嘗謂伏羲畫八卦只此數畫該盡萬物之理陽在下爲震震動也在上爲艮艮止也陽在下自動在上自止

右第七章

乾爲馬坤爲牛震爲龍巽爲雞坎爲豕離爲雉艮爲狗兌爲羊

本義逺取諸物如此

朱氏附錄易之象理防不得如幹爲馬而幹之卦卻專說龍如此之類皆不通

右第八章

乾爲首坤爲腹震爲足巽爲股坎爲耳離爲目艮爲手兌爲口

本義近取諸身如此

朱氏附錄艮何以爲手曰手去捉定那物便是艮也只是大槪略恁地

右第九章

乾天也故稱乎父坤地也故稱乎母震一索而得男故謂之長男巽一索而得女故謂之長女坎再索而得男故謂之中男離再索而得女故謂之中女艮三索而得男故謂之少男兌三索而得女故謂之少女【索色白反長丁丈反少詩照反】

本義索求也謂揲蓍以求爻也男女指卦中一陰一陽之爻而言

朱氏附錄問索字訓求字否曰是又曰非是震一索而得男乃是一索得陽爻而後成震震者一索而得男故謂之長男又曰一說是就變體上說謂就坤上求得一陽爻而成震卦一說乃是說揲蓍求卦求得一陽後面二陰便是震卦求得一陰後面二陽便是巽卦○巽離兌乾之所索乎坤者震坎艮坤之所索乎幹者本義揲蓍之說恐不須恁地○如此一索再索之說初間畫卦時也不是恁地只是畫成八卦後便見有此象耳又曰八卦次序是伏羲防此時未有文王次序三索而爲六子這自是文王防各自有个道理

右第十章

乾爲天爲圜爲君爲父爲玉爲金爲寒爲冰爲大赤爲良馬爲老馬爲瘠馬爲駁馬爲木果

本義荀九家此下有爲龍爲直爲衣爲言

朱氏附錄卦象指文王卦言所以干言爲寒爲冰

坤爲地爲母爲布爲釜爲吝嗇爲均爲子母牛爲大輿爲文爲眾爲柄其於地也爲黒【釜房甫反嗇音色】

本義荀九家有爲牝爲迷爲方爲囊爲裳爲黃爲帛爲漿

震爲雷爲龍爲黃爲旉爲大塗爲長子爲決躁爲蒼筤竹爲萑葦其於馬也爲善鳴爲馵足爲作足爲的顙其於稼也爲反生其究爲健爲蕃鮮【旉音孚茛音郎萑音丸馵主樹反蕃音煩】

本義荀九家有爲玉爲鵠爲皷

巽爲木爲風爲長女爲繩直爲工爲白爲長爲髙爲進退爲不果爲臭其於人也爲寡發爲廣顙爲多白眼爲近利市三倍其究爲躁卦

本義荀九家有爲楊爲鸛

朱氏附錄爲躁卦此卦是巽下一爻變則爲幹便是純陽而躁動此蓋言巽反爲震震爲決躁故爲躁卦此亦不系大綱領處

坎爲水爲溝瀆爲隱伏爲矯輮爲弓輪其於人也爲加憂爲心病爲耳痛爲血卦爲赤其於馬也爲美脊爲亟心爲下首爲薄蹄爲曳其於輿也爲多眚爲通爲月爲盜其於木也爲堅多心【輮如九反亟紀力反曳以制反】

本義荀九家有爲宮爲律爲可爲棟爲叢棘爲狐爲蒺藜爲桎梏

離爲火爲日爲電爲中女爲甲冑爲戈兵其於人也爲大腹爲乾卦爲鼈爲蠏爲蠃爲蚌爲其於木也爲科上槁【幹音幹蟹戶賣反蠃力禾反蚌步項反】

本義荀九家有爲牝牛

艮爲山爲徑路爲小石爲門闕爲果蓏爲閽寺爲指爲狗爲鼠爲黔喙之屬其於木也爲堅多節【蓏力火反黔其亷反喙況廢反】

本義荀九家有爲鼻爲虎爲狐

兌爲澤爲少女爲巫爲口舌爲毀折爲附決其於地也爲剛鹵爲妾爲羊【鹵力杜反】

本義荀九家有爲常爲輔頰○此章廣八卦之象其間多不可曉者求之於經亦不盡合也

右第十一章

周易義附錄卷十二

欽定四庫全書

周易義附錄卷十三

宋董楷撰

序卦

有天地然後萬物生焉盈天地之間者惟萬物故受之以屯屯者盈也屯者物之始生也物生必蒙故受之以蒙蒙者蒙也物之穉也物穉不可不養也故受之以需需者飲食之道也飲食必有訟故受之以訟訟必有眾起故受之以師師者眾也眾必有所比故受之以比比者比也比必有所畜故受之以小畜物畜然後有禮故受之以履履而泰【晁氏曰鄭無而泰二字】然後安故受之以泰泰者通也物不可以終通故受之以否物不可以終否故受之以同人與人同者物必歸焉故受之以大有有大者不可以盈故受之以謙有大而能謙必豫故受之以豫豫必有隨故受之以隨以喜隨人者必有事故受之以蠱蠱者事也有事而後可大故受之以臨臨者大也物大然後可觀故受之以觀可觀而後有所合故受之以噬嗑嗑者合也物不可以茍合而已故受之以賁賁者飾也致飾然後亨則盡矣故受之以剝剝者剝也物不可以終盡剝窮上反下故受之以復復則不妄矣故受之以無妄有無妄然後可畜故受之以大畜物畜然後可養故受之以頤頤者養也不養則不可動故受之以大過物不可以終過故受之以坎坎者防也防必有所麗故受之以離離者麗也

右上篇

有天地然後有萬物有萬物然後有男女有男女然後有夫婦有夫婦然後有父子有父子然後有君臣有君臣然後有上下有上下然後禮義有所錯夫婦之道不可以不久也故受之以恆恆者久也物不可以久居其所故受之以遁遁者退也物不可以終遁故受之以大壯物不可以終壯故受之以晉晉者進也進必有所傷故受之以明夷夷者傷也傷於外者必反其家故受之以家人家道窮必乖故受之以睽睽者乖也乖必有難故受之以蹇蹇者難也物不可以終難故受之以解解者緩也緩必有所失故受之以損損而不已必益故受之以益益而不已必決故受之以夬夬者決也決必有所遇故受之以姤姤者遇也物相遇而後聚故受之以萃萃者聚也聚而上者謂之升故受之以升升而不已必困故受之以困困乎上者必反下故受之以井井道不可不革故受之以革革物者莫若鼎故受之以鼎主器者莫若長子故受之以震震者動也物不可以終動動止之故受之以艮艮者止也物不可以終止故受之以漸漸者進也進必有所歸故受之以歸妹得其所歸者必大故受之以丰丰者大也窮大者必失其居故受之以旅旅而無所容故受之以巽巽者入也入而後說之故受之以兌兌者說也說而後散之故受之以渙渙者離也物不可以終離故受之以節節而信之故受之以中孚有其信者必行之故受之以小過有過物者必濟故受之以旣濟物不可窮也故受之以未濟終焉

右下篇

程氏附錄序卦非易之蘊此不合道【韓康伯注】朱氏附錄序卦首言天地萬物男女夫婦是因咸恆爲夫婦之道說起非如舊人分天道人事之說○問禮義有所錯錯字陸氏有兩音曰只是作措字謂禮義有所施設耳○問序卦中有一二處不可曉如六十四卦獨不言咸卦何也曰夫婦之道卽咸也問恐亦如上經不言乾坤但言天地則乾坤可見否曰然問不飬則不可以動故受之以大過何也曰動則過矣故小過亦曰有其信者必行之故受之以小過問物不可以終壯故受之以晉壯與晉何別曰不但如此壯則止又更須進一步也○問序卦中如所謂緩必有所失以此等事恐後人道不到曰然問緩字恐不是遲緩之緩乃是懈怠之意故曰解緩也曰緩是散漫意則如縱弛之類否曰然○問序卦或以爲非聖人之書信乎曰此沙隨程氏之說也先儒以爲非聖人之蘊某以爲謂之非易之精則可謂非易之蘊則不可周子分精與蘊字甚分明序卦如正是易之蘊事事夾雜都有在裏面問如何謂易之精曰如易有太極是生兩儀兩儀生四象四象生八卦這便是易之精問序卦中亦見消長進退之義喚作不是精不得曰此正是事事夾雜有在裏面正是蘊須是自一个生出來以至於無窮便是精

周易義附錄卷十三

欽定四庫全書

周易傳義附錄卷十四

宋董楷撰

雜卦

乾剛坤柔比樂師憂臨觀之義或與或求【樂音洛觀去聲】本義以我臨物曰與物來觀我曰求或曰二卦互有與求之義

屯見而不失其居蒙雜而著【見賢徧反】

本義屯震遇坎震動故見坎險不行也蒙坎遇艮坎幽昧艮光明也或曰屯以初言蒙以二言

震起也艮止也損益盛衰之始也大畜時也無妄災也本義止健者時有適然無妄而災自外至

萃聚而升不來也謙輕而豫怠也噬嗑食也賁無色也

本義白受采

兌見而巽伏也【見賢徧反】

本義兌陰外見巽陰內防

隨無故也蠱則飭也

本義隨前無故蠱後當飭

剝爛也復反也晉晝也明夷誅也

本義誅傷也

井通而困相遇也

本義剛柔相遇而剛見揜也

咸速也恆久也【恆胡登反】

本義感速常久

渙離也節止也解緩也蹇難也睽外也家人內也否泰反其類也大壯則止遁則退也【解音蟹難乃旦反否備鄙反遁徒巽反】

本義止謂不進

大有眾也同人親也革去故也鼎取新也小過過也中孚信也丰多故也親寡旅也【去呂反】

本義旣明且動其故多矣

離上而坎下也【上時掌反】

本義火炎上水潤下

小畜寡也履不處也

本義不處行進之義

需不進也訟不親也大過顚也姤遇也柔遇剛也漸女歸待男行也頤養正也旣濟定也歸妹女之終也未濟男之窮也夬決也剛決柔也君子道長小人道憂也本義自姤以下卦不反對或疑其錯簡今以韻協之又似非誤未詳何義

朱氏附錄序卦雜卦聖人去這里見有那無緊要防道理也說則个夾雜卦中亦有說得極精處○問雜卦反對之義只是反覆明其吉防禍福動靜剛柔皆相反了曰是如此不知如何末梢數卦又不對了大畜時也也曉不得又也與無妄不相反是如何臨觀更有與求之義臨以二陽言之則二陽可以臨上四陰以卦爻言之則六五上六又以上而臨下觀自下而觀上則爲觀是平聲自上而爲物之觀是去聲噬嗑食也賁無色也義𨿽可通但不相反謙輕是以謙抑不自尊重女待男而行所以爲漸○謙輕而豫怠輕是卑小之義豫是悅之極便放倒了如上六冥豫是也○易上經始乾坤而終坎離下經始艮兌震巽而終坎離陽至之云上經反對凡十八卦下經反對亦十八卦○問乾坤大過頥坎離中孚小過八卦畨覆不成別卦是如何曰八卦便只是六卦乾坤坎離是四正卦兌便是畨轉防巽震便是畨轉防艮六十四卦只八卦是正卦余便只二十八卦畨轉爲五十六卦中孚便是个大防離小過是个大防坎又曰中孚是个雙夾防離小過是个雙夾防坎大過是个厚畫防坎頥是个厚畫防離【三畫之卦只是六卦卽六畫之卦以正卦八加反卦二十有八爲三十有六六六三十六也邵子謂之暗卦小成之卦八卽大成之卦六十四八八六十四也二十六與十四同】○卦有反有對乾坤坎離是反艮兌震巽是對乾坤坎離倒轉也只是四卦艮兌震巽倒轉則爲中孚頥小過大過其餘皆是對卦

周易義附錄卷十四

