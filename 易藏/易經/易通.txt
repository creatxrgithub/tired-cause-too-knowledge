

欽定四庫全書

經部一

易通

易類

提要

【臣】等謹案易通六卷宋趙以夫撰以夫字用父宋宗室子居於長樂登嘉定十年進士歷官資政殿學士閩書稱以夫著易通莆田黃績相與上下其論則是書實績所參定以夫自序皆自稱臣末有不敢自祕將以進於上庶幾仰禆聖學緝熈之萬一云云則擬進之本也胡一桂云易通六卷或問類例圖像朱彞尊經義考曰宋志十卷又注曰聚樂堂書目作六卷蓋宋志連或問類例圖像言之聚樂堂本則惟有易通此本亦止六卷而無或問類例圖像其自靜樂堂本傳寫歟其書大旨在以不易變易二義明人事動靜之準故其說曰奇偶七八也交重九六也卦畫七八不易也爻畫九六變易也卦𨿽不易而中有變易是謂之亨爻𨿽變易而中有不易是謂之貞洪範占用二貞悔貞卽靜也悔卽動也故靜吉動凶則勿用動吉靜凶則不處動靜皆吉則隨遇而皆可動靜皆凶則無所逃於天地之間於聖人作易之旨可謂深切著明矣乾隆四十二年二月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

易通序

易變易也而有所謂不易者存天地之大萬物之多要不過乎動靜兩端而已一動一靜造化之所以周流而無窮也卦六十四文王彖之首以元亨利貞之文爻三百八十四周公系之緫以用九用六之說夫奇耦七八也交重九六也卦畫七八不易也爻書九六變易也卦𨿽不易而中有變易是之謂亨爻𨿽變易而中有不易是之謂貞聖人作易所以盡天地萬物之理而示人以趨吉避凶之方孰有外於亨貞者乎洪範占用二貞悔貞郎靜也悔郎動也故靜吉而動凶則勿用動吉而靜凶則不處動靜皆吉則隨遇而皆可動靜皆凶則無所逃於天地之間此聖人所以樂天知命而不憂也臣幼學之年受易於師渉閱三紀猶憒如也辛丑居閒盡置傳注觀象玩辭豁然悟曰吾夫子之心其文王周公之心乎何所言無毫髮之殊也文王旣沒文不在玆乎甚矣吾衰也久矣吾不復夢見周公夫子之嘆蓋嘆易也又曰下學而上達知我者其天乎是當時羣弟子已未足以知聖人矣臣生後夫子千七百餘載豈敢自異於儒先以爲獨能探三聖人作易之防防第以參稽卦爻往來俱通如是而亨貞如是而悔吝如是而吉凶無咎若象若數理無不合此臣所以自信其愚也丙午之夏書成名之曰易通不敢自祕將以進於上庶防仰禆聖學緝熈之萬一云臣以夫謹序

欽定四庫全書

易通卷一

宋趙以夫撰

【乾下乾上】乾元亨利貞初九潛龍勿用九二見龍在田利見大人九三君子終日幹幹夕惕若厲無咎九四或躍在淵無咎九五飛龍在天利見大人上九亢龍有悔用九見羣龍無首吉彖曰大哉乾元萬物資始乃統天雲行雨施品物流形大明終始六位時成時乘六龍以禦天干道變化各正性命保合太和乃利貞首出庶物萬國咸寧

乾爲天天猶形也幹猶神也神所以使其形者也凡物囿於有形必有無形者運於其間坤之於地義亦如此雷風水火山澤莫不皆然釋彖贊幹曰大哉幹之大也不惟萬物資幹以始天爲羣物之祖所以運而無積者幹之所以爲也故曰乃統天干天道也主爻在五元亨者五用而柔於卦爲大有三四五互兌澤之气上於天行而爲云施而爲雨品物賦形生意流動離爲日日爲大明行乎天上終而復始幹之變體也利貞者五守正不用六畫皆奇初爲子二爲寅三爲辰四爲午五爲申上爲戌六陽之气周流六位四時以成龍陽物也六陽六龍也時而乘之以禦乎天中有主宰旋轉不窮幹之本體也變則雲雨大明之象可得而見不變則雲雨大明之象隠乎其中何者乾數九坤數六六藏於九天包地外也內卦三位耦居奇中外卦三位奇居耦中乾具坎離也天降時雨山川出云風霆流形庶物露生日之行也有晝有夜景長而夏景短而冬一寒二暑往來不息以日言之則晝夜成以嵗言之則寒暑成子寅辰午申戌爲陽未己卯丑亥酉爲陰言陽不言陰乾兼乎坤也天之大也誰其統之天之行也誰其禦之此言天之助用皆本乎幹也幹不可得而名自其一陰一陽變化者而求之彊名之曰道是道流行充塞宇宙人得之以爲人物得之以爲物所賦者爲命所受者爲性陰陽沖和之气各全其所有一成而不易變化則爲亨保合則爲貞此言人物之賦受皆本乎幹也人爲萬物之靈聖人者出類拔萃民物之宗主也首出庶物萬國咸寧蓋言聖人與天爲一順天徳而出寧日月照而四時行雲行而雨施維天之命於穆不已文王之徳之純純亦不已其是之謂歟元亨者大亨也利貞者利於正也凡卦辭元亨利貞並言者皆主爻兼正變二義也亨爲變貞爲不變

象曰天行健君子以自彊不息

健於平聲爲幹幹之義健也象不言幹而言健者幹不可名也天行一日一周周而復始健之至也卦本三奇重三爲六變動存焉是之謂行君子法之自彊卽天行也不息卽健也

潛龍勿用陽在下也

一陽始生其位則子在乎水中龍之象初陽在下不可以用用則爲姤小人道也

見龍在田徳施普也

二用而柔變乾爲離五之陽爲龍二由下而觀五故曰見龍居地之位故曰在田上應大徳之君故曰利見大人同人於野指此爻也徳施普者君子同乎人也

終日幹幹反復道也

三用而柔變乾爲兌於卦爲履兌西方夕也互離日也復還其剛則無互體上下皆幹故曰君子終日幹幹夕惕若也反復道者不失其本然之剛也爲履則危知其危而不變焉何咎之有惕者悔之義也訟惕小畜惕出夬惕號義同

或躍在淵進無咎也

四以剛居陰位𨿽不當猶是純乾或用而柔於卦爲小畜二三四互兌爲澤有躍而在淵之象與五合志是爲有孚則其進也何咎之有

飛龍在天大人造也

五以剛居陽君道之正用之而柔變乾爲離於卦爲大有陽爲龍變則飛矣五天位故曰飛龍在天柔得尊位大中指此爻也君位離明天下利見造作也幹以五爲主彖具亨貞二義爻但言亨

亢龍有悔盈不可久也

以剛居上下無其應所以爲亢用之而柔於卦爲夬悔變也陽爲盈盈不可久能無變乎

用九天徳不可爲首也

九用而八老陽變爲少陰蓋諸卦百九十二陽爻之通例也九爲剛用則爲柔髙明柔克天之徳也陽爲首變則不爲首矣幹六爻皆剛不可爲首變之乃吉體剛而用柔也蔡墨以見羣龍無首爲乾之坤得其義矣

【坤下坤上】坤元亨利牝馬之貞君子有攸往先迷後得主利西南得朋東北喪朋安貞吉彖曰至哉坤元萬物資生乃順承天坤厚載物徳合無疆含光大品物咸亨牝馬地類行地無疆柔順利貞君子攸行先迷失道後順得常西南得朋乃與類行東比喪朋乃終有慶安貞之吉應地無疆

天其運乎幹之所爲也地其處乎坤之所爲也乾坤其天地之主宰邪積气成天其大無方積形成地其大有至釋彖贊坤曰至哉坤之大所以異乎幹也萬物負陰抱陽資幹以始資坤以生乾以健行坤以順應故曰乃順承天載華嶽振河海若人若物周徧宇宙無不持載坤之博厚也博厚髙明同乎悠久所以與幹合徳而無疆也坤地道也主爻在二元亨者二用而剛於卦爲師下體變坤爲坎坎爲月月受日光陰能承陽含光大也天气下降陽生地中二三四互震震者萬物之所自出生意萌達而條暢品物咸亨也坤之變體也利貞者二守正不用牝馬之貞猶言女貞以物諭之則爲牝牡以人言之則爲男女也乾爲馬坤爲牝馬馬取其行靜中有動也靜𨿽有動而失主於柔順以順爲正坤之本體也君子有攸往者指六三變也先迷者上下皆坤西南坤方以陰比陰於義未光故迷而失道失陽之應也後得主者三用而剛下體爲艮東北艮方以陰從陽有爲之倡故順而得常得陽之主也西南𨿽失道而得陰之朋以類相從乃與偕行東北𨿽喪朋而得陽之配勞謙有終乃能獲慶故皆以利言也二言牝馬之貞守柔爲正也三言安貞守剛爲正也以剛居陽得當爲安以艮應坤得配爲吉徳合無疆者地之合乎天也行地無疆者坤之行乎地也應地無疆者君子之應乎地也釋彖三言無疆天地人之道備矣

象曰地勢坤君子以厚徳載物

坤取地勢猶干言天行地勢愈積愈厚本乎自然順之至也卦本三耦重三爲六上下具焉是之謂勢君子法坤之厚以厚其徳積愈厚而載愈重猶地之無不持載也

初六履霜堅冰至象曰履霜堅冰陰始凝也馴致其道至堅冰也

初爲足陰在下履霜之象霜始凝結以漸而積必至堅冰理之常也聖人於幹之初言勿用者恐其爲姤也於坤之初言堅冰至者憂其不能爲復也魏志初六履霜陰始凝也又郭京徐氏本皆無堅冰二字

六二直方大不習無不利象曰六二之動直以方也不習無不利地道光也

二以柔居陰臣道之正釋彖所謂柔順利貞此也至靜而徳方坤之本體用之而剛則爲直直以方者直自方出由方而直也靜而動動而生陽陽爲大故曰直方大習重也不習者不爲重坤也地道光者陽明之發見如此於卦爲師臣之用剛在師爲吉無不利者剛中而應二五皆利也彖言亨貞二義爻但言亨

六三含章可貞或從王事無成有終象曰含章可貞以時發也或從王事知光大也

剛柔相文爲章三守正不用含章也可者非終於不用有時而發也通變之謂事或用而剛以從王事於卦爲謙謙尊而光知光大也無成不必守剛但言坤也有終不還其柔但爲謙也爲坤則與類行爲謙則終有慶彖之義也主爻在二彖辭又取三何哉蓋二用爲師行師乃吉三用爲謙止而能順無震主之威有服民之徳坤艮皆土當位有應也此爻亦兼亨貞二義

六四括嚢無咎無譽象曰括嚢無咎愼不害也

四用而剛於卦爲豫上迫乎五疑忌易生則有咎矣一陽爲眾陰所宗則有譽矣括嚢者戒其勿用也陰爲虛嚢旣括則其中虛守柔敬謹不至於害何咎之有然時當純陰四不爲剛而爲柔位𨿽當而志未行何譽之有

六五黃裳元吉象曰黃裳元吉文在中也

五用而剛於卦爲比坤爲裳黃者文也五者中也以剛文柔故曰黃裳上下應之是以元吉

上六龍戰於野其血黃象曰龍戰於野其道窮也上用而剛於卦爲剝陰極陽來勢所必爭陽爲龍地上爲野龍戰於野之象陰爲血坤位西南爲黒土居中央爲黃陰爲陽所傷其血黃之象坤道旣窮不容不變也

用六利永貞象曰用六永貞以大終也

用六而七老陰變爲少陽蓋諸卦百九十二陰爻之通例也六爲柔用則爲剛沈潛剛克地之徳也陰爲小陽爲永爲大坤六爻皆柔守剛爲貞乃其所利以大終者體柔而用剛也二用之利系於乾坤之後者以全卦之體言之也若推之諸爻或吉或不吉或利或不利則有貞悔諸例隨爻取義各不同也

【震下坎上】屯元亨利貞勿用有攸往利建侯彖曰屯剛柔始交而難生動乎險中大亨貞雷雨之動滿盈天造艸昧宜建侯而不寧

屯自艮來以初爲主下艮以三之剛易初之柔而爲震上艮以上之剛易五之柔而爲坎初三相易爲剛柔始交止變險爲難生動乎險中未能出險也大亨貞者夫子以變正二義釋元亨利貞也於此而大亨則於卦爲比屯之變體也於此而貞但守其剛不可用之而有所往屯之本體也言𨿽亨而爲比不若但守其爲屯也震剛居初雷動於先坎剛居五雨動於後雷先於雨所以爲屯鬰結未解是爲滿盈天造艸昧者世道方屯泯泯棼棼莫適攸主當此之時有徳在下者宜建之以爲侯不皇寧處庶可康屯濟難亦猶云雷紛紜終必沛然而下則萬物昭蘇矣艸始創也昧未明也震爲侯國語貞屯悔豫皆利建侯皆指震之陽爻爲侯也

象曰云雷屯君子以經綸

雷動而云合欲雨未雨其象爲屯艸昧之時君子圖維萬事將以濟屯綸者合眾絲而爲之猶緯也經緯織綜乃成布帛猶云雷交錯乃致雨澤也

初九磐桓利居貞利建侯象曰𨿽磐桓志行正也以貴下賤大得民也

磐石也桓柱也一剛在下磐之象震爲木桓之象當屯之時初之君子𨿽不爲柔以比乎五然剛自二來爲主於下其志得行所宜守正利居貞也陽貴陰賤以陽下陰上互坤爲眾大得乎民利建侯也大陽也

六二屯如邅如乘馬班如匪冦婚媾女子貞不字十年乃字象曰六二之難乘剛也十年乃字反常也

屯如邅如者屯結邅回有所牽制也乘馬班如者四陰不動如乘馬之分列不行也初以剛居下爲卦之主眾陰若可從之二近乎初顧乃不易所守者以與五爲正應也正應爲婚媾初𨿽得民二視之則防也若不爲初所迫則與五親矣守柔爲正女子貞也始𨿽不字終配乎五爲十年乃字十年天道小變初剛若變於卦爲比二五旣孚乃復其常無乘剛之難矣爲比則下卦坤坤數十字育也

六三卽鹿無虞惟入於林中君子幾不如捨往吝象曰卽鹿無虞以從禽也君子捨之往吝窮也

初陽動於下爲禽震爲決躁鹿之象也初居下而得民五居君位三不從五則從初然初與三非應猶卽鹿而無虞人惟入於林中不知所之也震爲木互艮爲山山中有木林之象君子見幾不如捨之用之而剛於卦爲旣濟則當位有應矣宜往而吝安得不窮

六四乘馬班如求婚媾往吉無不利象曰求而往明也當屯之時四居近君之位比乎五而不從乎初故亦乘馬班如然與初相應爲婚媾終不能止初之求四之志在乎君初求而不得亦往而爲柔以孚乎五然後四之心始明於卦爲比安得不吉無不利者四與初皆利也

九五屯其膏小貞吉大貞防象曰屯其膏施未光也坎爲水膏也云雷方屯膏澤不下施未光也卦本艮下卦變震上艮未變猶是頥體剛居艮上眾柔由之而得養上施光也六五守柔爲正順以從上是爲小貞之吉易而爲屯九五𨿽守剛爲正而防乎險中初乃得民於下是爲大貞之防此爻當位有應而以防言者蓋當屯之時非可以常時論聖人憂患斯世之心於此可見

上六乘馬班如泣血漣如象曰泣血漣如何可長也上比乎五而逺於初故亦乘馬班如上之志𨿽在乎君而初剛在下屯難未平故泣血漣如然五以剛居尊初當變而爲柔當此之時上之柔可以比乎五之剛何泣血之有故象以何可長也斷之四馬爲乘卦之四陰爻皆馬也六三取其變故不言馬凢卦陰爻有馬之象坤牝馬屯乘馬賁白馬是也左傳班馬注以爲分者分列不行之義也

【坎下艮上】防亨匪我求童防童防求我初筮告再三瀆瀆則不告利貞彖曰防山下有險險而止防防亨以亨行時中也匪我求童防童防求我志應也初筮告以剛中也再三瀆瀆則不告瀆防也防以養正聖功也防自震來以二爲主下震以初之剛易二之柔而爲坎上震以四之剛易上之柔而爲艮艮爲止坎爲險坎水自艮山而出險而猶止其泉未達蒙之時也防亨以亨行者初剛旣變行而居二於時爲中也二爲我五爲童防以下求上當然之理也然當防之時柔當求剛無剛而求柔之理今五防而二剛非二求於五乃五之志求於二而二應之也故曰童防求我匪我求童防筮法先得內卦爲初筮再得外卦爲原筮初筮變震爲坎以剛居二且在兩柔之中剛可以告柔故曰初筮告再筮若又變震爲坎則五復爲剛上下相敵志旣不應何可以告是爲三瀆故上卦不爲坎而爲艮二五交孚則不瀆矣利貞者二爲主爻守正不變也能養其正艮止於上也剛中者人心固有之天養於其防則溥博淵泉而時出之至聖之功基於是矣凢亨字系於卦名之下皆指來卦言也凢言三多於應爻取義

象曰山下出泉防君子以果行育徳

山下之泉自巖穴而出止而未行防之象也果行猶泉之始達育徳猶山之畜泉

初六發防利用刑人用說桎梏以往吝象曰利用刑人以正法也

初柔居坎險之下防也耦爲趾互震之木加於趾上桎梏也初用而剛發防也決去其柔刑人也初耦旣變行而有應𨿽有桎梏亦無所施說桎梏也守剛得當是謂正法以往者柔往則利乃不知往所謂吝也

九二包防吉納婦吉子克家象曰子克家剛柔接也二以剛中爲防之主陽能包陰包防也五柔二剛以剛接柔納婦也二者皆吉互震爲長子克家之象也恆之六五亦以五爲婦二爲夫也

六三勿用取女見金夫不有躬無攸利象曰勿用取女行不順也

三以柔居陽位旣不當下復乘剛女而若是何以取爲金夫指二也捨正應而從邪配不有其躬也何利之有防本震下震變坎以剛居二六三乘之乃有見金夫之象上震變艮六三應之乃有取女之象行不順者言上不當用而爲剛也故戒以勿用

六四困防吝象曰困防之吝獨逺實也

以柔居陰𨿽爲得位然當防之時無陽剛以發之則困矣吝不知變也陽爲實六四一爻乘承比應皆陰故曰獨逺實也

六五童防吉象曰童防之吉順以巽也

艮爲少男五以柔居中童防也用之而剛於卦爲渙王居無咎變艮爲巽四以柔順乎五五以剛巽乎四君臣相孚各當其位則爲童防之吉矣

上九擊防不利爲冦利禦冦象曰利用禦冦上下順也防以二之剛爲主上復以剛分其権是爲冦也用之而柔於卦爲師擊去其防是禦防也不用則不利用之則利上下順者變艮爲坤上下五陰皆順從乎二也防有二義天機未發寂然不動防之正也物欲所蔽冥然罔覺防之昏也

【乾下坎上】需有孚光亨貞吉利渉大川彖曰需須也險在前也剛健而不陷其義不困窮矣需有孚光亨貞吉位乎天位以正中也利渉大川往有功也

需自大壯來以五爲主需者須待之義乾剛在下坎險在前三陽自下而升未可遽進需之本體也有孚者二用而柔則爲旣濟健體旣變上與五孚不防乎險安有困窮之理光亨者乾用而離離爲日也所以有孚以其能亨需之變體也以本體言之五居天位守剛爲貞是謂正中其吉宜也以變體言之二剛旣往坎離交矣上下同心以濟天下之險難何功之不可成故曰利渉大川也

象曰云上於天需君子以飲食宴樂

云升天上萬物有雨澤之望君居人上天下亦望其生養而安佚之人君能慰天下之望則可以享四海九州之奉所謂後天下之樂而樂也

初九需於郊利用恆無咎象曰需於郊不犯難行也利用恆無咎未失常也

郊在兌澤之上指四也初用而柔失四之應爲需於郊四居險下初與之敵犯乎難也若欲不犯乎難則必復還其剛所謂行也柔旣利用剛斯有應爲得其常何咎之有

九二需於沙小有言終吉象曰需於沙衍在中也𨿽小有言以吉終也

坎中爲沙二用而柔上與五孚爲三所間不容不需離體中虛其心寛平可以待時衍在中也進而遇間不能不小有言然當位而應三何能間之終獲吉也

九三需於泥致防至象曰需於泥災在外也自我致冦敬愼不敗也

上入坎窞爲泥三用而柔失上之應需於泥也兩柔相敵災在外也冦戎之來我實致之若能守剛不用敬而又謹本與上應冦從何來又安至敗

六四需於血出自穴象曰需於血順以聼也

需本大壯四五相易以柔變剛陰爲血需於血也居當其位故能順以聼之陰耦中虛有穴之象用之而剛坎險旣變出自穴也夫變此爻𨿽爲臀無膚而繼之以牽羊悔亡者但宜爲需而不可爲夬也

九五需於酒食貞吉象曰酒食貞吉以中正也

坎爲水酒食之象五位剛中爲需之主天下之人待之以養者也守正乃吉此爻於彖兼亨貞二義爻但爲貞

上六入於穴有不速之客三人來敬之終吉象曰不速之客來敬之終吉𨿽不當位未大失也

上守柔不用入於穴也然三陽在下遲遲而進勢不可遏而上獨與三爲應未免有危用之而剛變坎爲巽恭敬以待之終可獲吉以剛居陰𨿽不當位未爲大失也

【坎下乾上】訟有孚窒惕中吉終凶利見大人不利涉大川彖曰訟上剛下險險而健訟訟有孚窒惕中吉剛來而得中也終凶訟不可成也利見大人尙中正也不利涉大川入於淵也

訟自遁來以二爲主訟有相違之義乾剛在上坎險在下中互離爲言險健相值而有言所以成訟訟之本體也二用而柔變險爲順上應乎五是謂有孚二五剛敵窒也動而有悔惕也所以有孚以其因窒而惕故不克訟訟之變體也以本體言之二之剛自三來居位得中非不爲吉然以卑抗尊終必有凶故曰訟不可成也以變體言之五爲大人二以柔應尙乎中正何利如之若不能變則剛處險中上無其應爲入於淵故曰不利涉大川也

象曰天與水違行訟君子以作事謀始

天一生水其本同也天運而上水流而下其行相違訟之象也人之相與其初未有不同分與毫釐天淵回隔君子作事可不謀其始哉坎水爲智互離爲言謀也

初六不永所事小有言終吉象曰不永所事訟不可長也𨿽小有言其辯明也

永剛也事變也不永所事不變爲剛以敵乎四蓋知訟之不可長也當訟之時以柔居下爲二所間不能不小有言然有應在上其辯自明終獲吉也四互離爲言爲明

九二不克訟歸而逋其邑人三百戶無象曰不克訟歸逋竄也自下訟上患至掇也

二五剛敵本自成訟二用而柔反成相應不能訟矣始敵而終避變險爲順復其本位歸而逋也坤爲邑三陰爲三百戶下不敢言上而順避之可以自全與其邑人皆免於災是以無不然以卑抗尊災患之至乃其自取彖言有孚窒惕此爻也

六三食舊徳貞厲終吉或從王事無成像曰食舊徳從上吉也

三本與上應是上有舊徳於三也陰資陽以爲養是三食上之徳也位𨿽不當所宜守正若變爲姤則危矣知其危而不變焉終可獲吉順以從上也或用而剛以從王事位𨿽得當而無其應何能免咎無成者戒其不必守剛而不易也

九四不克訟復卽命渝安貞吉象曰復卽命渝安貞不失也

四與初應本不能訟用之而柔反卽五以聽命渝其本志𨿽失乎初之應然能守柔爲貞安以從君不失臣道斯可獲吉於卦爲渙渙有丘匪夷所思此爻之變也

九五訟元吉象曰訟元吉以中正也

五爲聼訟之主其徳剛健居中守正是以元吉二𨿽敵應中變爲柔以從之彖所謂利見大人此也

上九或錫之鞶帶終朝三褫之象曰以訟受服亦不足敬也

上與三本相應或用而柔變乾爲兌雨柔相值所以成訟上當位而三不當位以下訟上故上勝而三負錫之鞶帶上受五之服也剛而爲柔鞶帶之象天而爲澤錫命之象兌西爲夕終朝也於卦爲困之臲卼復還其剛是以三褫褫解也蓋以訟得服不足以起人之敬故愧而自解之以見人之訟𨿽勝亦恥未有不悔者也

【坎下坤上】師貞丈人吉無咎彖曰師眾也貞正也能以眾正可以王矣剛中而應行險而順以此毒天下而民從之吉又何咎矣

師自復來以二爲主二之陽在中眾陰順之於外大將統軍之象坎位北方將主殺伐坤在其前南徵也升之用見大人南徵吉者用而爲師也五陰耦立有五人爲伍五旅爲師之象丈人者長於眾人者也師有丈人以主之不宜變爲柔也坤爲眾二守正能以正用眾則可以爲王者之師矣剛居坎中上應乎五坎爲險坤爲順兵凶器戰危事險也以至仁伐不仁順也驅民於鋒鏑之下疑若毒之矣而民從之者順民心之所欲也行師本有咎受君之任權有所歸動罔不吉可以免咎矣丈人子夏傳作大人

象曰地中有水師君子以容民畜眾

地中有水藏至險於至順之中不動如地流轉如水師之象也水由地中行地所以容水振河海而不泄地所以畜水比閭族黨州鄕以容其民伍兩卒旅師軍以畜其眾君子體師之象如此

初六師出以律否臧凶象曰師出以律失律凶也律紀律也師行必從帥然後有律以陰從陽初不可變也否則用之而剛於卦爲臨二陽浸長上與四應𨿽若善矣然用之行師是一師而二主安得不凶知荘子曰有帥而不從臨孰甚焉果遇必敗彘子尸之

九二在師中吉無咎王三錫命象曰在師中吉承天也王三錫命懷萬邦也

二以陽剛爲師之主所謂丈人也在師之中而獲吉者五能假之以權委任旣專事功乃立何天之寵又安有咎王三錫命者一命受服二命受爵三命受車馬五歷三爻而應乎二也坤爲眾爲國緫師得人眾安國寧王命之錫豈私於二哉錫命者五以兵權屬之二故五爲柔而二爲剛也

六三師或輿屍凶象曰師或輿屍大無功也

二爲師之主三以柔從之升用見大人指此爻也或用而剛則師有二主是爲輿屍節制不一安得有功所以凶也輿眾也屍主也大陽也

六四師左次無咎象曰左次無咎未失常也

師尙右左次者置之不用之地四旣不用下𨿽無應然以柔從二其於常道亦未爲失何咎之有當位爲坎

六五田有禽利執言無咎長子帥師弟子輿屍貞凶象曰長子帥師以中行也弟子輿屍使不當也

五用而剛於卦爲坎上下皆坎未免敵應二居地上爲田坎中之陽爲禽五當位二不當位卑而抗尊於理爲逆則五執辭伐罪於勢爲利何咎之有互艮言也若五不用但以兵權屬之二互震爲長子在師中吉以中行也苟復使他爻爲剛以分二之權則是弟子輿屍不能成功使不當者非將之罪也五𨿽守正不用而用他爻亦不免凶

上六大君有命開國承家小人勿用象曰大君有命以正功也小人勿用必亂邦也

五曰利執言上曰大君有命是變師爲比矣行師之時則以權假諸人功成之後則總權歸諸己開國爲諸侯承家爲大夫正其功而賞之也上當守柔從五變則爲後夫凶亂之道也故戒以勿用

【坤下坎上】比吉原筮元永貞無咎不寧方來後夫凶彖曰比吉也比輔也下順從也原筮元永貞無咎以剛中也不寧方來上下應也後夫凶其道窮也

比自剝來以五爲主剛居天位爲眾所輔是之謂比下皆順從是以獲吉凡卦以內卦爲初筮外卦爲原筮防本震以初之剛易二之柔故曰初筮比本剝以上之剛易五之柔故曰原筮二卦之彖皆言以剛中者以剛居二五具在兩柔之中也元永貞者五爲卦之主守剛爲正當位有應吉又何咎不寧方來者比旣有主天下之民林林揔揔不能自安方且卽我而求安一陽居尊上下五陰皆來應之也後夫者夫陽也上居卦外爲後若用而剛則不比乎五其道旣窮安得不凶原再也原廟原蠶皆再義也

象曰地上有水比先王以建萬國親諸侯

地上之水支流必入於江河江河必朝宗於海諸侯者萬國之君也率土之濱莫非王臣以厥臣達王惟邦君建萬國親諸侯所以合比之勢也大象舉先王者七比豫觀噬嗑復無妄渙是皆古先王之事聖人設像稽之以爲驗者也

初六有孚比之無咎有孚盈缶終來有它吉象曰比之初六有它吉也

諸卦多以應爻爲孚此卦以五爲主諸爻皆往比之爲孚也初在卦下同眾陰以比乎五何咎之有用之而剛於卦爲屯陽爲盈坤土爲缶變坤爲震虛而實之盈缶之象初旣爲陽四來應之是亦有孚則吉不在比而在屯矣故曰終來有它吉屯之初九利建侯大得民者卽此爻之用也它之一辭聖人爲世變慮深矣

六二比之自內貞吉象曰比之自內不自失也

二以柔居陰與五相應自內比外守正則吉若用而剛是自失其本然之柔而與五爲敵矣

六三比之匪人像曰比之匪人不亦傷乎

三用而剛於卦爲蹇當比之時羣陰皆應乎五三獨變剛使上之柔下比乎我所謂比之匪人蹇之不利東北正此爻也

六四外比之貞吉象曰外比於賢以從上也

五在四外四上比五守正則吉五位剛中賢君也萃之利見大人亨者用爲比也

九五顯比王用三驅失前禽邑人不誡吉象曰顯比之吉位正中也捨逆取順失前禽也邑人不誡上使中也五居天位守正得中其徳剛明天下從之顯比之象也用三驅者虞人萊田百步而爲一表凡爲三表毎驅至表而止驅之至三獵事乃畢二居地上爲田故取田獵之義師以剛居二爲逆比以柔居二爲順師之五變柔爲剛於卦爲坎二五剛敵則爲田有禽比之五以剛居尊二但守其柔則爲田無禽反師爲比是舍逆取順無復有禽在前矣坤爲邑二在坤中邑人也本與五孚不勞告誡惟上所使其吉宜也

上六比之無首凶象曰比之無首無所終也

比之者上以柔比乎五也無首者不可爲陽也用之而剛則爲後夫故聖人戒以無之一字知其終之必凶也

【乾下巽上】小畜亨宻雲不雨自我西郊彖曰小畜柔得位而上下應之曰小畜健而巽剛中而志行乃亨宻雲不雨尙往也自我西郊施未行也

小畜自夬來以四爲主未爲小畜猶是大有五柔居尊上下皆應乎五易而爲小畜四柔得位上下皆應乎四陰小陽大以小畜大故曰小畜幹之三陽自下而進巽以一陰當乎其前下健上巽所以能畜五剛居中柔來居四臣比乎君其志得行故曰乃亨宻雲不雨者二三四互兌在乾之上澤之气上於天陰雲欲雨巽爲風自兌方而來吹使離之也變爲純乾則天徳周流矣自我西郊者凡風起自北東南皆能有雨惟正西則無雨縱有防雨不能潤物尙往者宜變小畜爲幹也施未行者不當易大有爲小畜也文王三分天下有其二顯於西土而澤未及乎天下其小畜之時乎凡一陰之卦皆言變小畜有當變之義而不言者文王有君民之大徳而懷事君之小心聖人之情見乎辭也自我指四主爻也

象曰風行天上小畜君子以懿文徳

風行天上因云乃見其聚也爲章於天其散也太虛淸明聚而必散故曰小畜君子和順積中而英華發外是特見其小者耳若夫大徳周流與天爲一則不可得而形容矣

初九復自道何其咎吉象曰復自道其義吉也

初以剛居陽爲當其位復自道者不變其本然之剛也上與四應何咎之有理應吉也巽變小畜利武人之貞此爻也

九二牽復吉象曰牽復在中亦不自失也

二用而柔於卦爲家人利女貞此爻也牽柔道也柔自外來復其本位得中而應所以爲吉不自失者初旣當位二亦不失其本然之柔也

九三輿說輻夫妻反目象曰夫妻反目不能正室也離爲輿三在互離之下輻也變剛爲柔說輻也與上相應爲夫妻夫柔妻剛必至反目不能正室者三上俱不當位也於卦爲中孚肖離有目之象

六四有孚血去惕出無咎象曰有孚惕出上合志也四柔五剛是爲有孚卽彖所謂剛應而志行也陰爲血悔爲惕四五相易復還大有則血去惕出矣上合志者柔得尊位而剛應之何咎之有

九五有孚攣如富以其鄰象曰有孚攣如不獨富也五剛四柔君臣相孚固結而不可解攣如也巽爲手爲防攣如之象陽爲富與四爲鄰陰受陽之施則四變柔爲剛於卦爲純乾不獨五之富也於四而言變爲大有於五而言變爲幹皆以君位爲主也

上九旣雨旣處尙徳載婦貞厲月防望君子徵凶象曰旣雨旣處徳積載也君子徵凶有所疑也

上用而柔變巽爲坎旣雨也以柔居陰得其所安旣處也徳指剛爻言也三五皆剛徳積也上配三乘五尙而復載也三四五互離爲車柔在其上載婦也貞厲者守剛爲貞變則必危知其危則不變矣以本體言之巽納辛爲生魄明不盈月防望也陽爲君子𨿽不當位未爲大失往而爲柔則居可疑之地其凶宜也

【兌下乾上】履虎尾不咥人亨彖曰履柔履剛也說而應乎幹是以履虎尾不咥人亨剛中正履帝位而不疚光明也

履自姤來以三爲主未爲履時猶是同人同人以柔居二有五之應履以柔居三履四之剛上卦幹三陽爲寅虎之相也上爲首則四爲尾三履其後其體旣柔位復不當必爲所噬履之本體也下兌爲說以說應干則將變爲純乾同體皆剛又復誰噬履虎尾不咥人而系之以亨者履之變體也旣變爲幹九五剛中守正尊履帝位而不疚者無六三之陰間於其中六爻皆剛渾然天體所以光明也

象曰上天下澤履君子以辯上下定民志

上天下澤何取乎履大澤浩渺與天相連若無上下之分實有天淵之間君之於民𨿽同類也而上下之分截然如天淵之不可紊若非明辯則莫知所尊民志何自而定禮所以別嫌明防而使民各安其分也互離居上下之間故曰辯

初九素履往無咎象曰素履之往獨行願也

初爻爲足不變其本然之剛素履也用之而柔則剛往矣上與四應何咎之有獨行願者居履之初變而有孚其志行矣

九二履道坦坦幽人貞吉象曰幽人貞吉中不自亂也二用而柔上與五應無妄之不耕獲不菑畬者此爻也變兌爲震震爲大塗以柔居陰當位而安履道坦坦也幽人貞者守柔爲正也柔應乎剛旣得中道而不能自亂所以爲吉

六三眇能視跛能履履虎尾咥人凶武人爲於大君象曰能視不足以有明也跛能履不足以與行也咥人之凶位不當也武人爲於大君志剛也

三以柔居陽近闚乎四視失其當之象也隨四之剛履失其當跛之象也而視何足爲明跛而履何足以行蓋變姤爲履居旣失位所以取咥人之凶用之而剛是謂武人大君者五剛居尊也五之君欲率眾剛以決三之柔三以說應干志順乎剛則將變爲純乾是爲大君而用武也彖言不咥人亨指此爻之變也爲去聲

九四履虎尾愬愬終吉象曰愬愬終吉志行也

四居幹之下爲虎尾失位無應三履其後未見其吉用之而柔變乾爲巽二三四互震愬愬者巽順震懼之貎於卦爲中孚與五相合行而得志所以終吉

九五夬履貞厲象曰夬履貞厲位正當也

夬決也九五之君率眾剛以決六三之柔所冝守剛爲貞若變爲睽則危知其危而不變焉三之柔終決去而爲純乾則履帝位而不疚矣位正當者以剛居陽也

上九視履考祥其旋元吉象曰元吉在上大有慶也眇能視跛能履三也上與之應於視履之間考其休祥則知三之必凶反觀諸身以剛居上有自然之元吉旋反也大陽也爲陽不變則有慶變則爲兌之未光矣

易通卷一﹤經部﹐易類﹐易通﹥

欽定四庫全書

易通卷二

宋趙以夫撰

【乾下坤上】泰小往大來吉亨彖曰泰小往大來吉亨則是大地交而萬物通也上下交而其志同也內陽而外陰內健而外順內君子而外小人君子道長小人道消也

泰自坤來以三爲主未爲泰時猶是臨體六三爲陰小也旣變爲泰九三爲陽大也陰消陽長小往大來也當位而應所以爲吉臨進而泰是之謂亨天本居上地本居下今天气下降地气上騰四可與三通而爲出乎震三可與四通而爲說乎兌天地交而萬物通也五居君位宜剛而柔降心以接其臣二居臣位宜柔而剛直道以事其君上下交而其志同也三陽爲寅春气旣應轉嚴凝而爲溫厚而內陽而外陰天道之泰也三爲主爻互震木在坤土之中生意條達內健而外順地道之泰也君子在內陽剛日進小人在外陰柔日退君子道長小人道消人道之泰也則是云者因小往大來之義以明三才𨿽異而陽進陰退之吉則同也凡亨字繋於卦名之下皆指來卦而言泰之亨系於小往大來吉之下何也蓋小往大來正言來卦之義文王於泰之彖辭發其例孔子又於賁之釋彖申言之曰柔來而文剛故亨他卦可以類推矣

象曰天地交泰後以財成天地之道輔相天地之宜以左右民

天之气下交乎地地之气上交乎天所以爲泰泰者通也乾下坤上互震兌於中爻日中星鳥以殷仲春宵中星虛以殷仲秋陰陽適平無過不及財成天地之道也寅賓出日平秩東作寅餞納日平秩西成春耕秋斂咸遂其生輔相天地之宜也春則厥民析秋則厥民夷正之直之輔之翼之以左右民也泰爲孟春而震兌居一卦之中寅爲嵗首而卯酉在二分之月聖人因天地交泰而發明財成輔相左右之義也

初九拔茅茹以其彚徵吉象曰拔茅徵吉志在外也初用而柔茅柔艸也茹茅之膚也地中生木柔以時升秀拔而出也然初當泰長之時不宜爲柔彚者三陽同類也徵者復還其剛則柔往矣當位有應何吉如之志在外者心乎四之孚也升之初六允升大吉用爲此爻也茅茹與蘆茹竹茹義同

九二包荒用馮河不遐遺朋亡得尙於中行象曰包荒得尙於中行以光大也

當泰之時幹陽在下坤陰在上坤地廣袤有荒之象天包乎地包荒也二居幹中用之而柔互坎在前馮河之象失五之應則遐遺矣失陽之類則朋亡矣復還其剛則遐不遺朋不亡六五之君乃以柔應之得尙於中行也光大者以陽爻言爲泰而不爲明夷也

九三無平不陂無往不復艱貞無咎勿卹其孚於食有福象曰無往不復天地際也

三以剛居陽當位平也若用而柔安者必危無平不陂也三旣爲陽小者往矣若又爲陰盈者必虛無往不復也惟艱難守正則可免咎勿卹不必憂也其孚上應之也陰資陽以爲養於食有福也三與四天地之際也陰陽消長當於其際觀之

六四翩翩不富以其鄰不戒以孚象曰翩翩不富皆失實也不戒以孚中心願也

陽爲富爲實上三爻皆陰有翩翩不富皆失實之象五與四爲剛則上迫乎陰柔之五故鄰戒之今不爲剛而但爲柔則鄰不戒之矣下有初之應而上不爲君所忌中心願者五之志得也

六五帝乙歸妹以祉元吉象曰以祉元吉中以行願也五互震二互兌震爲長男兌爲少女歸妹之象然五柔二剛於位未當五君位也用之而剛四以柔上配之帝乙歸妹也陰承乎陽受君之福以祉也得中而行適其所願吉孰大焉帝乙商之賢君也

上六城復於隍勿用師自邑告命貞吝象曰城復於隍其命亂也

上用而剛變坤爲艮山在地之上城也二三四互兌澤在山之下城復於隍也當泰之時三陽在內上當順以從之今乃變爲剛以與之敵失位無應其命旣亂勢何能久猶城之危必復於隍也上本坤爲眾師也居卦之外邑也勿用師自邑告命者上自告其邑人但當爲柔以孚乎三不可爲剛以臨乎五也貞吝者守剛爲正不還其柔吝也

【坤下乾上】否之匪人不利君子貞大往小來彖曰否之匪人不利君子貞大往小來則是天地不交而萬物不通也上下不交而天下無邦也內陰而外陽內柔而外剛內小人而外君子小人道長君子道消也

否自幹來以三爲主未爲否時猶是遁體九三爲陽大也旣變爲否六三爲陰小也陽消陰長大往小來也否之時用非其人不利於君子之守正者蓋變剛爲柔則小人用事三之君子不能安其位矣天穹然於上地隤然於下天气不降地气不騰四不得與三通而不能齊乎巽三不得與四通而不能成乎艮天地不交而萬物不通也剛不下交【闕】

初六防茅茹以其彚貞吉亨象曰防茅貞吉志在君也初柔在下故亦曰茅以其彚三陰同類也貞吉不變而吉也志在君者九五休否之主在上初欲從之也亨者用之而剛於卦爲無妄剛自外來而爲主於內此爻也

六二包承小人吉大人否亨象曰大人否亨不亂羣也五以剛下包乎二二以柔上承乎五故曰包承小人陰也不變則爲柔而與五應故吉大人陽也變則爲剛而與五敵故否亨者復還其柔則三陰同類各得其應所謂不亂羣也

六三包羞象曰包羞位不當也

二爲否之主連羣陰而進將以剝乎陽然三陽在上其朋尙盛三居不當位爲陽所包亦可羞也此言小人引類以傾君子君子居髙位方且包容之彼小人者宜自知所愧哉若用而剛則居當其位爲遁之畜臣妾吉矣

九四有命無咎疇離祉象曰有命無咎志行也

四用而柔於卦爲觀當否之時四居大臣之位播告王命達於在下之羣陰其志得行何咎之有羣陰亦上朋乎四以觀中正之君並受其福疇有離乎祉之外者疇誰也離違也祉福也

九五休否大人吉其亡其亡系於苞桑象曰大人之吉位正當也

休美也五剛居尊守正不變於位爲當能新美天下之否爲大人則吉也用之而柔變乾爲離中虛於木爲科上槁槁桑中空上有方苞之條桑本柔木方苞之桑尢其柔者也當否之時以剛居上猶恐未能休否況復變而爲柔下無其應安得不危其亡其亡重言喪邦之易猶方苞之桑而系以爲固何可久也

上九傾否先否後喜象曰否終則傾何可長也

上用而柔變乾爲兌於卦爲萃否極則傾無終否之理順以從五則轉否而喜矣當否之時五爲大人上豈宜長守其剛而不知變也

【離下乾上】同人於野亨利涉大川利君子貞彖曰同人柔得位得中而應乎幹曰同人同人曰同人於野亨利涉大川干行也文明以健中正而應君子正也惟君子爲能通天下之志

同人自姤來以二爲主二以柔居陰得位得中上應乎五五居幹體之中乾天也天生烝民賦形肖貌均气同體故曰同人同人曰者申言天人無間之義也二爻爲地地上爲野亨者二用而剛變爲純乾人與天一同人之變體也二復爲柔在地之位居離之中離中虛有舟之象二三四互巽爲風舟而得風涉川則利下乾變離是謂干行君臣同心何向不濟離爲文明幹爲健文明則粲然相接健則純亦不已五以剛居中守正不變下與二應利君子貞也君子得同人之道已與人一於天下之志無所不通凡欲壽欲富欲安欲逸者皆有以適其願非君子孰能之同人之本體也

象曰天與火同人君子以類族辧物

天居上火炎上人首居上自然之同也中國夷狄類族不同而首之居上則同譬諸艸木𨿽有區別而生意向上莫不皆同君子以人之類族而辧乎物則可以知大同之道矣

初九同人於門無咎象曰出門同人又誰咎也

初用而柔變離爲艮艮爲門關四在其上初與之應出門同人何咎之有

六二同人於宗吝象曰同人於宗吝道也

二用而剛六爻皆陽同於其宗是爲純乾不還其柔𨿽謂之吝揆之於道則當然也

九三伏戎於莽升其髙陵三嵗不興象曰伏戎於莽敵剛也三嵗不興安行也

離爲戈兵戎也三互巽爲木莽也伏戎於莽與上非應剛相敵也若用而柔於卦爲無妄互艮爲山髙陵也升其髙陵與上相應至三嵗之久而防戎不興不爲敵而爲同矣安行者行將安之言不可復還爲剛也無妄六三邑人之災變爲同人也

九四乘其墉弗克攻吉象曰乘其墉義弗克也其吉則困而反則也

下卦離中虛外堅有墉之象四乘其上與初爲敵初當位而四不當位則其困在四矣用之而柔弗與初敵上順乎五所以爲吉是謂困而反則也

九五同人先號咷而後笑大師克相遇象曰同人之先以中直也大師相遇言相克也

同人之先爲姤二五居中以剛相直是以號咷姤之後爲同人五剛二柔相孚而喜是以笑也以剛敵剛大師相克也以柔應剛大師相遇也相克故號咷相遇故笑不言其始之異爲可悲無以見其終之同爲可喜彖言中正而應此爻也

上九同人於郊無悔象曰同人於郊志未得也

上用而柔變乾爲兌兌爲澤郊在澤外近比乎五同人於郊也無悔者當位有應不必復還其剛也志未得者本不相應其心不快是以貴乎變也

【乾下離上】大有元亨彖曰大有柔得尊位大中而上下應之曰大有其徳剛健而文明應乎天而時行是以元亨

大有自夬來以五爲主柔得尊位大中者五君位居眾陽之中也上下五剛應乎一柔所有者大也下乾上離內剛健而外文明大有之本體也上爻爲天五以柔順之應乎天也五用而剛乃純乎天與時偕行大有之變體也卦無它辭惟言元亨者人君以柔制剛𨿽可以有天下非所以運天下必用爲純乾乃得君道之正故曰是以元亨也

象曰火在天上大有君子以遏惡善順天休命離在乾上大明當天物無不照大有之義也陽主善陰主惡火在天上則陽盛而陰消矣人君以明居上凡天下之善惡皆無所遁善者顯之惡者遏止之上天之命不過如此代天而行是謂順天之休命也

初九無交害匪咎艱則無咎象曰大有初九無交害也初用而柔應四爲交而戒以無交者大有之時柔得尊位初乃用九不從乎五必至於害匪咎者本非有咎變柔以交四則爲害而有咎矣惟當艱以守之上孚乎五則可免咎故鼎之初欲變爲大有也

九二大車以載有攸往無咎象曰大車以載積中不敗也

二用而柔變乾爲離離爲車上下皆離大車以載也復還其剛則柔往矣虛而實之是有物以積乎車之中上與五應守剛不敗何咎之有

九三公用亨於天子小人弗克象曰公用亨於天子小人害也

卦本夬五上相易而爲大有五爲君位是公用亨於天子也五以柔居尊三爲臣位但當同眾剛以應乎五若用而柔是爲暌之小人適以害治必不能從乎君矣暌小事吉亦欲用爲大有也凡爻辭言公者皆指五也

九四匪其彭無咎象曰匪其彭無咎明辯晢也

四用而柔於卦爲大畜當大有之時諸爻皆以剛應乎五四獨不然何也蓋四居大臣之位眾剛並進上迫乎五其勢太盛彭盛也匪其彭者勿居其盛然後免咎也明哲保身其四之謂歟

六五厥孚交如威如吉象曰厥孚交如信以發志也威如之吉易而無備也

柔得尊位大中而上下應之厥孚交如也厥孚者指諸爻交孚乎五以諸爻之信而發五之志也然世當大有治極文明寛裕溫柔𨿽足以有容非發彊剛毅不足以有執五用而剛於卦爲乾剛健中正當位而安威權自出有不可犯之勢何以備爲威如之吉也彖辭所謂元亨者此也易中言易者三皆指當位也

上九自天祐之吉無不利象曰大有上吉自天祐也卦本夬五剛上柔易爲大有上天位也五君位也柔從乎剛君之尊天也上孚乎五天之祐君也是謂上吉皇天眷命奄有四海爲天下君何不利之有

【艮下坤上】謙亨君子有終彖曰謙亨天道下濟而光明地道卑而上行天道虧盈而益謙地道變盈而流謙鬼神害盈而福謙人道惡盈而好謙謙尊而光卑而不可逾君子之終也

謙自復來以三爲主未爲謙時猶是師體師以剛居二行師乃吉謙以剛居三勞而有終故坤之彖曰元亨者二用爲師也又曰君子有攸往者三用爲謙也亨者指來卦言也確然在上天也一陽退而居三爲艮互坎天道下濟而光明也隤然在下地也一陽進而居三變震爲艮地道卑而上行也一陽在上爲剝今乃上爲陰而三爲陽虧盈而益謙也一陽在下爲復今乃初爲陰而三爲陽變盈而流謙也三互坎爲月月之魄至坤而盡鬼也月之明自震而生神也萬物終始乎艮艮爲下明魄中分兼鬼神之義艮在坤上盈不可久艮在坤下勞而有終鬼神害盈而福謙也以剛居四於卦爲豫未免致疑以剛居三於卦爲謙可以獲吉人道惡盈而好謙也三在艮之上尊而光也三在坤之下卑而不可逾也君子之終止乎剛也坤之君子攸行乃終有慶用爲謙也

象曰地中有山謙君子以裒多益寡稱物平施

地中有山髙而處下謙之象也以已下人而不自髙以善與人而不自有取己之有餘以增人之不足稱物而施適平而止謙之道上坤下艮互坎於中水中之山也天下之平無過乎水平者水停之盛稱物之則也陽爲施

初六謙謙君子用涉大川吉象曰謙謙君子卑以自牧也

三在坤下卑而不可逾也初用而剛又在其下卑遜自守謙而益謙君子之徳也互坎在前當位而應吉之道也

六二鳴謙貞吉象曰鳴謙貞吉中心得也

二用而剛於卦爲升陽能倡鳴謙也守剛爲貞五以柔應之中心相孚得其所願其吉宜也

九三勞謙君子有終吉象曰勞謙君子萬民服也三爲卦之主以剛居陽屈於三陰之下謙而不憚其勞也互體坎爲勞卦謙至於勞人之所難惟君子秉心之剛乃能終久不變所以吉也一陽五陰上下從之萬民服也

六四無不利防謙象曰無不利防謙不違則也

四以柔居陰於位爲當𨿽無初之應而下宗乎三無不利者三四皆利也防字從手以柔接剛有防之義不違則者能守柔以從乎三不爲剛以迫乎五也小過九四勿用永貞者欲其變爲謙也

六五不富以其鄰利用侵伐無不利象曰利用侵伐徵不服也

陽爲富不富不爲陽也四與上五之鄰也不富以其鄰者五但爲柔而四上亦不爲剛皆從乎三也利用侵伐者五用而剛居當其位權自上出三終變爲柔以從之於卦爲比所謂大蹇朋來是也不服者指三爲剛以敵五也所以徵之無不利者上宜爲剛三宜爲柔也

上六鳴謙利用行師徵邑國象曰鳴謙志未得也可用行師徵邑國也

上用而剛於卦爲艮陽能倡鳴謙也上下敵應志未得也利用者復還其柔以三爲主則可行師矣一剛五柔有師之義邑國坤也

【坤下震上】豫利建侯行師彖曰豫剛應而志行順以動豫豫順以動故天地如之而況建侯行師乎天地以順動故日月不過而四時不忒聖人以順動則刑罰淸而民服豫之時義大矣哉

豫自剝來以四爲主未爲豫時猶是比體四五相易君臣交孚其志得行坤順而震動以順而動所以爲豫一陽天气也動乎地上生意流行萬物發育和之至也震爲侯坤爲眾一陽統五陰利建侯行師也以和致和天地且不能違而況於人乎天秉陽地秉陰播五行於四時和而後月生互坎爲月受日之光三日生明載魄於庚震納庚也月窮爲晦蔵明於乙坤納乙也日月不過而四時不忒也震爲威在坤上互艮於中威止於上眾止於下刑罰淸而民服也時當春和推廣天地好生之徳此豫之時義所以爲大也

象曰雷出地奮豫先王以作樂崇徳殷薦之上帝以配祖考

震雷出於坤地之上奮而有聲驚蟄之候勾萌甲拆萬物和暢豫之象也震爲聲樂也互坎爲黃鐘黃鐘下生林鐘林鐘上生太蔟坤在下互艮在其上也黃鐘天統林鐘地統太蔟人統三統相通律呂諧和樂之成也美盛徳之形容以其成功告於神明萬物本乎天人本乎祖所以郊祀明堂以祖考配上帝也帝出乎震艮爲門闕宗廟之象

初六鳴豫凶象曰初六鳴豫志窮凶也

初用而剛於卦爲震陽能倡鳴豫也上下敵應其志則窮凶可知已

六二介於石不終日貞吉象曰不終日貞吉以中正也二用而剛處險之中屹然不移介於石也互離爲日復還其柔離體旣變不終日也當豫之時四以一剛爲卦之主上下應之二居中守正所以獲吉解之利西南者用爲此爻也

六三盱豫悔遲有悔象曰盱豫有悔位不當也

盱仰視也三無上之應而視四以爲豫悔遲者遲回熟視而不卽變也位旣不當是以貴乎有悔若用而剛於卦爲小過則當位有應矣

九四由豫大有得勿疑朋盍簮象曰由豫大有得志大行也

四居大臣之位爲豫之主四方大和由我而致剛應志行大有得也然位迫乎五權盛眾從易以致疑若以社稷爲心勿以致疑何事不濟伊周之事業是已眾柔爲髮一剛貫其中髮之有簮也安有髮之柔順而不從簮乎處豫之時與坤不同若坤之四則不敢用爲豫也

六五貞疾恆不死象曰六五貞疾乘剛也恆不死中未亡也

五以柔乘四之剛威權下移守貞不用君弱臣彊所以爲疾卦本比五剛得中有應爲恆四爲柔以從之君臣分義亙萬古而常存故曰不死言比不宜易爲豫也

上六防豫成有渝無咎象曰冥豫在上何可長也豫有二義和而不流豫之順也耽樂忘返豫之冥也上處卦之終陰極而冥一成不變又安能久有渝者變也用之而剛於卦爲晉明出地上何咎之有

【震下兌上】隨元亨利貞無咎彖曰隨剛來而下柔動而說隨大亨貞無咎而天下隨時隨時之義大矣哉隨自否來以初爲主當否之世上下不交而天下無邦今上九之剛下居乎初以貴下賤此動彼恱隨之義也元亨者初用而柔於卦爲萃人心皆聚乎五隨之變體也利貞者初守正不用猶屯卦之利建侯人心皆歸乎初隨之本體也變與不變皆可無咎天難諶命靡常民罔常懷懷於有仁天下隨時也不寧惟是天地之盈虛萬物之榮悴人之行止動靜皆不能違乎時其義豈不大哉

象曰澤中有雷隨君子以向晦入宴息

兌爲正秋秋分之候雷乃收聲隨時而靜也澤中有雷雷蔵於澤也兌西爲夕故曰向晦震動而艮止之故曰入宴息君子夜以安身亦隨時之義也

初九官有渝貞吉出門交有功象曰官有渝從正吉也出門交有功不失也

官主也渝變也官有渝者言初爲隨之主變而應四不若守正爲吉也用之而柔必捨四而孚五五在互艮門闕之上出門而交也志在乎君可以有功𨿽不當位亦未爲失彖言元亨利貞此爻用不用皆可也

六二系小子失丈夫象曰系小子弗兼與也

小子初也丈夫五也二與五孚若不系於初則失五之應二者不可得兼故聖人以弗兼與戒之此與屯六二匪冦婚媾同義

六三系丈夫失小子隨有求得利居貞象曰系丈夫志舍下也

丈夫五也小子初也三與初五皆不相應然五居君位宜從五而捨初故曰志舍下也以陰隨陽以臣求君不失其道所以爲得守貞不用何利如之

九四隨有獲貞凶有孚在道以明何咎象曰隨有獲其義凶也有孚在道明功也

陰隨陽者也當隨之時初爲卦主五居君位二與三不隨初則隨五今四近乎五守剛爲正而使二三隨之固有獲矣豈爲臣之義乎其凶宜也用之而柔於卦爲屯應初比五均曰有孚然以道言之臣當承君捨初比五心迹昭明道之所存功所由立初交五曰有功旣爲不失四孚五曰明功又復何咎

九五孚於嘉吉象曰孚於嘉吉位正中也

婚日嘉禮亦曰嘉耦當隨之時五剛居中守正不變則二之柔不隨初而隨五爲孚於嘉得其所配是以吉也

上六拘系之乃從維之王用亨於西山象曰拘系之上窮也

易言文王之事多取兌體西山岐山西郊皆兌方文王顯於西土也拘系之羑里時也復使爲伯乃從維之也上處隨之極下無其應惟當順以從君王用亨於西山者卦本否亨而爲隨變乾爲兌乃有西山之象王五也上變剛爲柔是王用之也當否之時上下不交上乃爲柔以從乎五此文王事殷之心也

【巽下艮上】蠱元亨利涉大川先甲三日後甲三日彖曰蠱剛上而柔下巽而止蠱蠱元亨而天下治也利涉大川往有事也先甲三日後甲三日終則有始天行也蠱自泰來以上爲主榦初九之剛上而爲艮坤上六之柔下而爲巽泰通之餘己安已治下巽而莫予違上止而不復有爲世道所以頽壞而不可振起蠱之本體也元亨者初用而剛作而新之天下乃治於卦爲大畜互震木於兌澤之上是謂涉川往而有爲何向不濟蠱之變體也主爻在上而言初爻之變何也蓋變泰爲蠱剛往居上而初乃爲柔則失位無應必再變爲大畜則其蠱亨矣乾納甲巽納辛方其爲泰下體幹也初爻甲子二爻甲寅三爻甲辰先甲三日也變泰爲蠱下體巽也則納辛矣今又變蠱爲大畜下體仍幹幹復納甲後甲三日也終則有始循環不窮是謂天行泰極而蠱蠱則壞矣能亨其蠱斯可致治天運推移窮則必變人君所宜觀象也

象曰山下有風蠱君子以振民育徳

風之洞穴多在大山深下之處風之作也怒號震動艸木禽獸皆爲之不寧其所以蠱壞於山者可知風俗之蠱有教化以鼓動之所以振民也人心之蠱有理義以涵養之所以育徳也下巽爲風振民之象上艮爲山育徳之象

初六乾父之蠱有子考無咎厲終吉象曰乾父之蠱意承考也

卦本泰下幹爲父初九之剛上而爲艮父往矣考也變乾爲巽父之蠱也用之而剛乾父之蠱也巽復爲乾則考可以免咎矣復還其柔則爲蠱而危故大畜之初九曰有厲利己有厲者變爲蠱也知其危而不變焉則當位有應可保終吉矣父之在也而幹其蠱可以幾諌父之沒也而幹其蠱承之以意而已卽繼志述事之義也

九二幹母之蠱不可貞象曰幹母之蠱得中道也卦本泰上坤爲母變坤爲艮母之蠱也五以柔居尊二以剛應之幹母之蠱也剛柔相孚乃得中道不可貞者幹母之蠱與乾父之蠱不同不宜專以剛爲尙又當柔行巽入置母於無過之地可也此爻當貞而戒以不可貞者慮其過乎剛也

九三乾父之蠱小有悔無大咎象曰乾父之蠱終無咎也

上之剛自幹而來父也三以剛居陽𨿽能幹蠱然與上相直未免過剛非事父防諫有隠無犯之道小有悔者用柔以濟之終可以無大過矣

六四裕父之蠱往見吝象曰裕父之蠱往未得也上爲父諸爻皆以剛幹其蠱四以柔居陰非能幹者也當蠱壞之時以寛柔之道爲正救之方裕父之蠱也用之而剛則柔往矣於卦爲鼎而曰見吝何也剛不當位上迫乎五不可得而往安得不吝是此爻不宜變也

六五乾父之蠱用譽象曰乾父用譽承以徳也

上爲父五用而剛乾父之蠱也於卦爲巽守貞則吉用譽者變爲剛則有譽也承以徳者上旣爲剛五復爲剛以從之也

上九不事王侯髙尙其事象曰不事王侯志可則也王侯王公王臣皆臣也事變也以剛居上不變爲柔以應乎三不事王侯也卦本泰剛自外來而爲主於上不變焉髙尙其事也賢者處世道蠱壞之極超然髙蹈不屈道以求合而五之君能守柔以尊之豈非以其志之可則哉通變之謂事聖人借不事之辭以明不可變之義

【兌下坤上】臨元亨利貞至於八月有凶彖曰臨剛浸而長說而順剛中而應大亨以正天之道也至於八月有凶消不久也

臨自坤來以二爲主二陽浸長四陰漸消由內臨外故謂之臨下兌爲說上坤爲順二以剛居中應乎五之柔說而能順內外相孚臨之爲義無過乎此剛中而應指二五言也元亨者二用而柔臨之變體也利貞者二剛不變臨之本體也大亨𨿽吉而必以正者剛貴乎長有成幹之勢天道之當然也至於八月有凶者一陽始於復二陽臨以至六陽而爲幹陽極矣一陰生於下爲姤二陰遁一爻當一月自復至遁爲八月聖人於二陽之方長而預言二陰之必至蓋盛必有衰長必有消自然之理也一陽於辰爲子二陽爲丑二陰爲未自丑至未歷時尙久而曰消不久者戒辭也日陽也月陰也復卦言陽之復故以日言臨卦言陰之反故以月言臨有二義自內臨外謂之臨自上臨下亦謂之臨故彖象分言之觀之義亦然

象曰澤上有地臨君子以教思無窮容保民無疆澤能容水地在澤上下臨乎澤故謂之臨兌曰講習漸潤之益其思無窮坤曰厚載包涵之廣其容無疆君子臨民以道豈徒以勢位哉

初九咸臨貞吉象曰咸臨貞吉志行正也

初與四應陰陽相感故曰咸臨卦自坤來初剛當位其志得行守正不變所以吉也

九二咸臨吉無不利象曰咸臨吉無不利未順命也二應乎五亦曰咸臨無不利者剛中而應二五皆利也當二陽方長之時爲君子者所宜引類而進以道正君未可徒順上之命以爲容恱也未順命者二剛而五柔也彖兼亨貞二義爻但言貞

六三甘臨無攸利旣憂之無咎象曰甘臨位不當也旣憂之咎不長也

三以柔居陽位旣不當下乘二剛說以從之是謂甘臨何利之有旣憂之則柔用而剛於卦爲泰可免咎矣

六四至臨無咎象曰至臨無咎位當也

四柔不變於位爲當爻居坤之下兌之上臨之切近者也故曰至臨與初相應何咎之有

六五知臨大君之宜吉象曰大君之宜行中之謂也五用而剛變坤爲坎坎水爲知聰明叡知足以有臨與四相孚大君之宜也於卦爲節行而得中所以爲吉

上六惇臨吉無咎象曰惇臨之吉志在內也

上用而剛於卦爲損變坤爲艮惇之義也內孚乎五吉又何咎凡卦坤變艮艮變坤皆以惇言厚而加厚也

【坤下巽上】觀盥而不薦有孚顒若彖曰大觀在上順而巽中正以觀天下觀盥而不薦有孚顒若下觀而化也觀天之神道而四時不忒聖人以神道設教而天下服矣

觀自幹來以四爲主大觀在上指九五而言下恭順而仰望乎上上謙巽而俯察乎下五以陽明位四陰之上居中守正以觀天下觀之義也巽爲風風無形而能鼓舞萬物故易中言神與廟多取象焉巽爲手王入太室盥手執爵酌鬯於地主祭者之事也執事薦饌獻腥獻熟助祭者之職也四與五皆巽體同一祭祀之事然四𨿽卦主臣道也特助祭而薦者耳交神明之道當於祭主乎觀之所觀在五而不在四故曰觀盥而不薦四比於五爲孚率下之三陰同觀乎五有顒然瞻仰之象故曰有孚顒若下觀而化也天之神道風之所爲也聖人之神道設教命之所爲也教命行乎四方猶風之行乎四時也風應候而至則四時不忒敎命當於人心則天下服矣坤西南互艮東比四時也凡觀字皆平聲惟大觀去聲

象曰風行地上觀先王以省方觀民設敎

風本無迹行乎地上所加者偃所觸者動人皆見之矣方民坤象也教巽象也周省四方觀察民俗而爲之設教君子之徳風也

初六童觀小人無咎君子吝象曰初六童觀小人道也初在羣陰之下而仰觀乎五童觀也以陰宗陽亦可無咎然居旣失位志復卑下是特小人之道若用而剛於卦爲益其道大光則轉而爲君子旣爲君子則吝於復還其柔矣

六二闚觀利女貞象曰闚觀女貞亦可醜也

大觀在上二五相應而言闚觀何也坤爲闔戶二居羣陰之中獨由戶隙以闚五是妾婦之道也𨿽利亦醜

六三觀我生進退象曰觀我生進退未失道也

我生我之身也三用而剛於卦爲漸有四之孚是我身爲人所觀者也然大觀在上爲三者但當守柔以觀五進而爲剛不若退而爲柔則不失從君之道矣

六四觀國之光利用賓於王象曰觀國之光尙賓也五居君位在坤之上坤爲國陽爲光四以柔從五觀國之光也古者諸侯入見於王王以賔禮之忘勢而尙賢樂只君子邦家之光陽爲主則陰爲賔利用者卦本否四用而柔則爲五之賔矣

九五觀我生君子無咎象曰觀我生觀民也

觀我生者五之君子守剛在上爲天下之所觀何咎之有象言觀民者君子之道本諸身徴諸民卽彖所謂中正以觀天下也

上九觀其生君子無咎象曰觀其生志未平也

上用而柔於卦爲比觀其生者觀五之身也順以從君亦可免咎志未平者當觀之時眾陰皆觀乎五上守剛不比則爲後夫於心終有未安是以貴乎變也

易通卷二﹤經部﹐易類﹐易通﹥

欽定四庫全書

易通卷三

宋趙以夫撰

【震下離上】噬嗑亨利用獄彖曰頥中有物曰噬嗑噬嗑而亨剛柔分動而明雷電合而章柔得中而上行𨿽不當位利用獄也

噬嗑自否來以五爲主凡卦皆以象人之身惟頥之六畫像口而噬嗑則象頥中有物也頥肖離中虛外堅獄也人之有罪麗於刑獄亦頥中之物也齧而合之故曰噬嗑亨者指來卦言也剛柔分者分五之剛以居初分初之柔以居五也動而明者動於內而明於外也合而章者雷以震之電以燭之威明並用也柔來居五得中上行位𨿽不當用獄則利尙仁與明也全卦𨿽象乎口以人身論之則初爻爲趾而上爻爲耳也

象曰雷電噬嗑先王以明罰勑法

雷電皆至丰又曰雷電噬嗑大象無重復亦無倒置者按石經作電雷噬嗑疑此文互也丰折獄致刑威明兩盡也噬嗑明罰勑法明於上以威乎下也轟轟熊熊天之動威不善者聞之而警君之用獄明示其罰勑正其法不善者見之而懼所以取噬嗑之義也明法離象勑法震象

初九屨校滅趾無咎象曰屨校滅趾不行也

卦本否初耦爲趾剛自五來下居乎初爲震之木加於其上屨校滅趾之象自失其應又將誰咎然四爲噬嗑之間初又不宜爲柔以應之不行者不變也邦無道求免於刑戮苟苟合焉則非君子矣

六二噬膚滅鼻無咎象曰噬膚滅鼻乘剛也

九四爲頥中之物諸爻言噬者齧乎四也卦本否五爲奇而在上鼻也易而爲噬嗑剛來居初則五變奇爲耦而鼻滅矣二噬四之否而上失五之應下乘初之剛安能免咎若用而剛則爲之遇主於巷矣陽爲膚陰爲血

六三噬臘肉遇毒小吝無咎象曰遇毒位不當也四互艮爲黔喙之屬臘肉也頥中有物指此也三以柔居陽於位不當不能齧而合之故遇其毒柔牽於位而不知變焉是謂小吝無所歸咎若用而剛則居當其位而無四之歸矣

九四噬幹胏得金矢利艱貞吉象曰利艱貞吉未光也胏肉之帶骨者四互坎爲豕離日烜之幹胏也一剛貫乎眾柔之中得金矢之象以剛居四爲頥之間上下皆欲齧而去之用之而柔於卦爲頥始旣失位變乃得當可謂艱矣守柔爲貞則爲顚頥之吉未光者不爲陽也諸爻言噬噬乎四也而四亦言噬何也正猶履卦六三履四之剛九四爲三所履皆言履虎尾義與此同

六五噬幹肉得黃金貞厲無咎象曰貞厲無咎得當也幹肉亦指四也離爲牛爲日解牛而烜之以日幹肉也五用而剛於卦爲無妄則無四之間矣黃中也金剛也得黃金者噬而得之也貞者守剛爲正也不能守剛爲四所間則危矣知其危而不還其柔則可無咎當位有應也

上九何校滅耳凶象曰何校滅耳聰不明也

上爲首以離之木加之於首有罪者用械之象沒其兩耳不能聽也五以柔居尊而上以剛臨之不畏其鄰安得不凶位旣不當而昧於變通之道是謂不明趾與耳皆耦爲奇則滅矣

【離下艮上】賁亨小利有攸往彖曰賁亨柔來而文剛故亨分剛上而文柔故小利有攸往天文也文明以止人文也觀乎天文以察時變觀乎人文以化成天下賁自泰來以二爲主柔本在上降而居二柔來而文剛故亨亨者指來卦而言賁之本體也剛本在二升而居上分剛上而文柔故小利有攸往陰爲小二用六小往則大來上與五應何利如之於卦爲大畜賁之變體也方其爲賁離自乾來及爲大畜離復成乾乾天之上互震與兌日生於東朝彩煥發日沒於西夜光陸離所謂天文者如此通晝夜之道知幽明之故時變之所由察也不變而但爲賁離以麗之艮以止之君臣尊卑男女內外粲然有文禮爲之節所謂人文者如此聖人向明而治天下之所由化成也天人皆有自然之文聖人觀象所以通變而神化也

象曰山下有火賁君子以明庶政無敢折獄

艮爲山山下有火互震於中日將出之時也東方未明光華已爛賁之象也聖人南面聼政用其明也離爲獄折獄非明不可而曰無敢者離明於內艮止於外所宜審克不可輕於用其明也剛柔得中所以爲賁

初九賁其趾捨車而徒象曰捨車而徒義弗乘也趾耦而在下以剛居之賁其趾也離爲車艮爲徑路初用而柔變離爲艮捨車而徒也初剛四柔當位有應而爻言變何也蓋四𨿽應初而乘三之剛於義未安不若初變爲柔爲艮其趾則各止其所而無咎矣

六二賁其須象曰賁其須與上興也

初爲趾二反爲須何也蓋五乃輔頰之位以柔居之須之象也二用而剛往合乎五賁其須也動而得應與上興也彖言小利有攸往此爻也壯於頄解而拇皆於應爻取義

九三賁如濡如永貞吉象曰永貞之吉終莫之陵也三用而柔應上之剛剛柔相錯賁如也以柔變剛濡如也居失其位是爲頥之貞凶永貞者以剛自守𨿽與上爲敵而三當其位上終不得而陵之所以吉也易中言濡皆指陰爻

六四賁如皤如白馬翰如匪冦婚媾象曰六四當位疑也匪冦婚媾終無尢也

四之柔應乎初之剛賁如也以柔居陰其質本白皤如也震爲大塗於馬爲足爲的顙馳騁康荘如飛如翰白馬翰如之象四與初應婚媾也乘三之剛冦也若不爲三所間則與初親也匪冦婚媾也居𨿽當位下乘乎剛未免可疑待三之變竟配乎初何尢之有此爻亦以不變言變則爲離之哭如矣

六五賁於丘園束帛戔戔吝終吉象曰六五之吉有喜也

二居地之上艮山震木之下丘園也五用而剛下應六二之柔陳菲幣帛以禮聘之賁於丘園也變艮爲巽巽爲防互離爲絲下體復離束帛戔戔之象吝者不復還其柔也終吉者當位有應其喜宜也

上九白賁無咎象曰白賁無咎上得志也

卦本防陰爲白剛上文柔白而賁之也𨿽無三之應而有五之孚其志得行何咎之有

【坤下艮上】剝不利有攸往彖曰剝剝也柔變剛也不利有攸往小人長也順而止之觀象也君子尙消息盈虛天行也

剝自幹來以柔長之卦言之主當在五然卦五陰而一陽則一陽爲之主矣故剝以上爲主也幹純剛也柔之變剛從下而上姤遁否觀皆然至五陰則陽剛將盡故卦以剝名也一剛在五柔之上譬朝多小人而一君子尙居髙位挽回世變猶庶防焉若輕於引去則通國皆小人國非其國矣故曰不利有攸往小人長也下坤順也小人之進其勢爲順上艮止也君子屹然不動以止其進故曰順而止之觀象也然剝之極必至純陰一君子安能止眾小人之進聖人惓惓於君子所以爲世道計也陽爲盈變則虛矣消於剝之上息於復之下天道運行終則有始君子尙其變夫豈終窮於剝哉

象曰山附於地剝上以厚下安宅

山在地上何取乎剝髙山其頺下附於地乃有剝象君居民上損己以益民下旣厚則上安其居矣厚下坤也安宅艮也艮爲門闕有宅之象

初六剝牀以足蔑貞凶象曰剝牀以足以滅下也牀巽木也此卦無巽體而初二四三爻皆以牀言者卦本幹體陰剝於下而巽體已具故爲牀也牀者安居之位牀旣剝則當借之以足足剛物也今乃不能蔑也是守正不變而凶矣以滅下者言無足也若用爲頥則吉矣

六二剝牀以辧蔑貞凶象曰剝牀以辧未有與也辧牀簀也牀旣剝則當借之以辧辧剛物也今乃不能蔑也守正而凶與初同義未有與者上無應也若用爲防則吉矣

六三剝之無咎象曰剝之無咎失上下也

剝自幹來以柔變剛自下而上故諸爻皆具巽體巽爲牀初二四皆言剝牀而三獨不言牀何也蓋三剝則下體爲坤於卦爲否上下不交則無牀之象矣剝而至此又復誰咎故象但以失上下言之

六四剝牀以膚凶象曰剝牀以膚切近災也

初在牀之下下剝則借之以足二在牀之中中剝則借之以辧四在牀之上上旣剝矣顧以膚就之不凶何待四用而剛切近乎五君弱臣彊災及其身矣晉九四鼫鼠此爻之變也

六五貫魚以宮人寵無不利象曰以宮人寵終無尢也五用而剛於卦爲觀中正以觀天下止終變爲柔以從之魚陰物也宮人陰類也五以一剛居五柔之中有貫魚之象君位得當羣陰順從以便嬖使令之道待之而不使與乎威福之柄以宮人寵也五旣爲剛上復爲柔君剛臣柔兩盡其道無所不利何尢之有若上剛不變則爲比之後夫凶矣

上九碩果不食君子得輿小人剝廬象曰君子得輿民所載也小人剝廬終不可用也

幹爲木果艮之陽卽幹之陽也果之碩大者不食則猶在木杪一陽在上之巽生生之意已寓於其中君子以一陽居羣陰之上爲得輿坤爲輿自五而下皆坤體也故曰民所載也艮爲門闕廬之象也若用而柔變陽爲陰則廬爲小人剝矣豈安宅之道邪是以終不可用也

【震下坤上】復亨出入無疾朋來無咎反復其道七日來復利有攸往象曰復亨剛反動而以順行是以出入無疾朋來無咎反復其道七日來復天行也利有攸往剛長也復其見天地之心乎

復自坤來以初爲主陽剝盡爲坤坤純陰也陽無終窮之理窮則必復剛反於下所以爲亨震動也坤順也動而以順循循而進莫之能遏變坤爲復行也出入者陰出而陽入當位而安何疾之有朋來者五陰爲朋皆宗乎初何咎之有幹六陽之卦也一陰生於下爲姤二陰遁三陰否四陰觀五陰剝六陰坤反於下而復爲陽自姤至復爲七至所謂天行也自其爲坤初爻陰也陰往陽來然後爲復剛長不已以至成幹何不利之有一陽天气也動於地中生生之機實原於此故曰復其見天地之心乎

象曰雷在地中復先王以至日閉闗商旅不行後不省方

雷陽气也陽气濳萌於地中至陰肅肅生意已還故謂之復於時爲冬至內卦震爲足爲大塗外卦坤爲闔戶爲方坤在震上故至日閉闗商旅不行後不省方動以靜養也

初九不逺復無只悔元吉象曰不逺之復以修身也卦本坤一剛始萌得其本位不逺之復也修身之道莫切於此當位有應不至於變無只悔也眾陰朋來而宗乎初吉莫大焉

六二休復吉象曰休復之吉以下仁也

二用而剛於卦爲臨一陽復於下爲仁二亦爲陽與初同徳可謂美矣徳不孤必有鄰安得不吉

六三頻復厲無咎象曰頻復之厲義無咎也

三用而剛是之謂復於卦爲明夷志乃大得此爻也旣變矣而又不變進退無常是之謂頻失位無應危也知其危而但守其剛揆之於理可以免咎

六四中行獨復象曰中行獨復以從道也

四居五柔之中用之而剛行也初四皆剛未免敵應一陽生於下爲獨復四不宜變但守柔以從之所謂以從道也

六五惇復無悔象曰惇復無悔中以自考也

五用而剛下互艮體惇者坤變爲艮厚而益厚也無悔者不必復還其柔也中以自考者威權已出下皆順從自成其功也於卦爲屯大貞則凶而此爻乃變爲剛何也蓋當屯之時初以剛居下而得民五𨿽守剛而亦凶當復之時五爲剛以居上初當爲柔以從五則於卦爲比矣

上六迷復凶有災用行師終有大敗以其國君凶至於十年不克徵象曰迷復之凶反君道也

上處陰之窮迷也用之而剛也迷而復也五以柔居尊上以剛臨之君柔臣剛是謂反道安得不凶天災人眚之必有者也用行師者卦一剛五柔皆具帥體復之主在初上又爲剛是一師二主五之君不得制之必至大敗俱受其凶至於十年不克徵者久而無功也坤數十變艮爲坤是爲十年順以從初宜吉矣而曰不克徵何也蓋上逺於初兵難遙制與師之剛中而應不同也此爻變則爲頥頥乃以吉言者蓋頥五上相易有尙賢之義此卦上變剛以臨五所以凶也

【震下乾上】無妄元亨利貞匪正有眚不利有攸往彖曰無妄剛自外來而爲主於內動而健剛中而應大亨以正天之命也其匪正有眚不利有攸往無妄之往何之矣天命不祐行矣哉

無妄自遁來以初爲主未爲無妄猶是訟體剛本在二下而居初剛自外來而爲主於內也下震上干動而健也五與二孚剛中而應也初用而柔大亨也復還其剛以正也震之一陽卽幹之剛天之命也元亨利貞指主爻也其匪正有眚指二也二以柔居陰上應乎五若不能守正而輕變焉於卦爲履則災眚之來理所必至不利有攸往者二不宜變也變則往矣何之者往卽安之也五居天位五不我應是謂天命不祐其可行矣哉此以卦體言無妄也以人道言之剛自外來而爲主於內天命之謂性也動而健率性之謂道也剛中而應陟降左右天且弗違也大亨以正動以天靜以天也其匪正有眚福善禍淫天道也不利有攸往安其天也無妄者誠也誠者天之道至誠不息與天同運不誠則妄動與天違其何以行之哉

象曰天下雷行物與無妄先王以茂對時育萬物震雷一動勾萌甲拆時至气應气至物應無妄之義也大哉聖人之道洋洋乎發育萬物峻極於天天之生物不違乎時至誠贊化亦不違乎時聖人與天同一無妄也

初九無妄往吉象曰無妄之往得志也

無妄之初剛自外來而爲主於內此爻也用之而柔志在乎君往而得應何吉如之初爲無妄之主兼亨貞二義

六二不耕獲不菑畬則利有攸往象曰不耕獲未富也二用而剛於卦爲履居地之上爲田田有耕獲菑畬之義陽爲富耕獲菑畬所以爲富者也復還其柔則剛利於往爲不耕獲不菑畬也陰𨿽未富然當位而應一循乎天理之自然爲履道坦坦之吉矣

六三無妄之災或系之牛行人之得邑人之災象曰行人得牛邑人災也

三與上應順乎天命無妄也用之而剛與上相敵災也變震爲離離爲牛指二言也互巽爲防系也三以剛系二之柔在二爲同人於野是行人之得也在三爲伏戎於莽是邑人之災也言此爻亦不宜變也

九四可貞無咎象曰可貞無咎固有之也

四居幹體之下互艮之上𨿽失位無應而能安乎天不失爲無妄也可之爲言非終於守貞而不用也若用而柔於卦爲益當位有應可以無咎理固然也

九五無妄之疾勿藥有喜象曰無妄之藥不可試也五以剛居陽當位有應純乎天理至誠無妄也用之而柔幹體變則妄矣於卦爲噬嗑頥中有物以爲之間疾也疾則試之以藥藥所以還其剛也不變而全其本然之天則未嘗有疾何以藥爲下與二孚有喜也

上九無妄行有眚無攸利象曰無妄之行窮之災也上處無妄之純純乎天者也用之而柔於卦爲隨上窮而下無應往必有災無所利也

【乾下艮上】大畜利貞不家食吉利涉大川彖曰大畜剛健篤實輝光日新其徳剛上而尙賢能止健大正也不家食吉養賢也利涉大川應乎天也

大畜自大壯來以上爲主未爲大畜猶是需體剛居坎中所以爲需剛居艮上所以能畜幹徳剛健艮徳篤實陽自五而進乎上其道光明輝光日新也剛本居五柔本居上今乃上爲剛而五爲柔忘勢尙賢君之徳也艮一剛止幹之健守剛爲貞是爲大正上與五孚志不在內不家食也君能養賢安得不吉利涉大川者一剛在震木兌澤之上乘木舟虛與頥中孚同上爻爲天五以柔順之爲應乎天剛柔交孚何向不濟易中五剛上柔相易者四卦大有鼎皆取尊天之義頥取尊賢之義惟大畜兼天與賢言之

象曰天在山中大畜君子以多識前言往行以畜其徳乾居下體其卦有八惟天在山中若無實像其義何取今夫山一卷石之多及其廣大艸木生之禽獸居之寶藏興焉蓋天秉陽萬物秉天之气以生自出乎震陽气發達歷四時而終乎艮歸根復命陽气蓄藏積之也厚則其生也無窮天之气蘊於山中大有畜之也前聖之言往哲之行多學而識之君子所以畜其徳也互震足兌口於中爻有言行畜徳之象

初九有厲利己象曰有厲利己不犯災也

初用而柔於卦爲蠱上無其應可謂危矣危則有災必至之理利己者不如己之復還其剛自然無災蠱之初爻未免有厲用爲大畜則終吉矣

九二輿說輹象曰輿說輹中無尢也

二用而柔於卦爲賁互坎爲輿多眚二在輿下說輹而不可行也若能久中不失其應何尢之有賁小利有攸往正欲變爲大畜也

九三良馬逐利艱貞曰閒輿衞利有攸往象曰利有攸往上合志也

三居幹體爲良馬變而從上有逐之象失位求應未見其可但當復還其剛然後得當守剛不變爲利艱貞曰閒輿衞三不自變而告上曰上之剛利於往而爲柔變爲坤輿閒習輿衛以從乎我則當位有應是上能變剛以合三之志也於三爻而言上變者蓋三用爲損不若上用爲泰也

六四童牛之牿元吉象曰六四元吉有喜也

四用而剛變艮爲離離中一陰爲牛指五言也暌之三其牛掣互離也無妄之三或系之牛變震爲離也牿閒牛之牢指四言也於卦爲大有元吉也離畜牝牛吉亦用爲大有也

六五豶豕之牙吉象曰六五之吉有慶也

五用而剛變艮爲巽巽下一陰爲豕指四言也姤之初爲豕申孚之四爲豚皆巽體也牙系豕之杙也牿者閒之於後牙者系之於前六畜之中馬屬陽牛豕屬陰童牛未角豶豕去勢畜之易者也如牿與牙有止之義焉四五相孚有喜有慶同乎吉也

上九何天之衢亨象曰何天之衢道大行也

上爲天用之而柔艮山變爲坤天地之衢也天本不可階而升今何爲若衢然上爻亨故也上剛旣往是謂大行於卦爲泰三陽自下而進賢者得路也彖但言貞爻乃言亨故加何字爲發問之辭

【震下艮上】頥貞吉觀頥自求口實彖曰頥貞吉養正則吉也觀頥觀其所養也自求口實觀其自養也天地養萬物聖人養賢以及萬民頥之時大矣哉

頥自坎來以初爲主下坎以二之剛易初之柔而爲震上坎以五之剛易上之柔而爲艮貞吉初守正不變也初𨿽當位然震體居下易至於動艮止於上能養其正所以吉也二陽在外四陰居中外實中虛頥之象也凡陰皆求養於陽陽在上則能養人在下則爲自養觀上九之所以養人觀頥也觀初九之所以養己自求口實也一陽在上天也一陽在初地也萬物非陽不養地承天之陽含光大品物咸亨也聖人五也賢上也五上相易尙賢之義互坤爲眾萬民之象君能養賢然後萬民得其養天地之於物聖人之於民同此理也然養之道尢貴以時春生秋成冬裘夏葛天地聖人不能爲也頥之大不曰義不曰用而曰時者有防哉

象曰山下有雷頥君子以愼言語節飲食

艮止於上震動於下頥之上止下動實似之雷動物也止乎山之下所以養其動也言語飲食取其動愼與節取其止出乎口者必愼所以養徳入乎口者必節所以養生君子法頥之象如此

初九捨爾靈觀我朶頥防象曰觀我朶頥亦不足貴也

頥卦肖離有之象靈伏息足以自養初用而柔於卦爲剝捨爾靈也朶頥者張而在上也下剛旣變失其自養之道而仰觀上九之朶頥人皆賤之矣失位無應宜其防也凡卦於本爻不變爲我變則它爻爲我而本爻反爲爾矣與中孚九二之例同

六二顚頥拂經於丘頥徵凶象曰六二徵凶行失類也陽所以養陰者也上爲由頥眾陰皆由上而得養上𨿽非二應亦俯而養之所謂顚頥也以柔居陰經也以剛居陰是爲拂經二用而剛則不受上之養上艮爲丘所謂拂經於丘頥也徵而必凶者行則失陰之類也損九二利貞者不宜過損也頥變爲損而反凶者與上相違也義各不同

六三拂頥貞凶十年勿用無攸利象曰十年勿用道大悖也

上爲頥之主三食上之徳乃以拂頥言何也三以柔居陽上以剛居陰皆不當位失養之道守柔爲貞何能免凶道大悖者三不爲剛於理逆也終於勿用必無所利十年言其久也互坤數十

六四顚頥吉虎視耽耽其欲逐逐無咎象曰顚頥之吉上施光也

二與四皆借上之養皆曰顚而四以吉言者受上之施爲獨光以柔居陰又有初之應與二不同也用之而剛互艮寅爲虎離爲目虎視耽耽也於卦爲噬嗑頥中有物齧之使合有虎負嵎夫人皆思所以去之其欲逐逐也失位無應自取其災又將誰咎其欲指他爻也與觀其生其人天且劓之例同

六五拂經居貞吉不可涉大川象曰居貞之吉順以從上也

卦本坎以剛居陽經也易而爲頥以柔居陽是爲拂經然柔得尊位剛上尙賢守柔爲貞順以從上安得不吉不可渉大川者以非剛也

上九由頥厲吉利渉大川象曰由頥厲吉大有慶也由頥者以剛居上眾陰皆由我而得養也用之而柔安得不危知其危而不變焉則吉矣陽爲大君臣相得爲大有慶也頥外堅中虛有舟之象利渉大川與中孚同以剛得眾何向不濟有渉川之義焉彖言養賢及民指此爻也

【巽下兌上】大過棟橈利有攸往亨象曰大過大者過也棟橈本末弱也剛過而中巽而說行利有攸往乃亨大過之時大矣哉

大過自離來以初爲主下離以二之柔易初之剛而爲防上離以五之柔易上之剛而爲兌二陰四陽陽過於陰大者過也卦之全體取象於棟初爲棟之本上爲棟之末本末俱弱其橈可知初之剛過而居乎二上之剛過而居乎五二五皆中故曰剛過而中巽柔居下惟說之從以此而行何能有立大過之本體也利有攸往者初用而剛小者往矣於卦爲夬何利如之乃亨者大過之變體也大過之時陽盛陰衰進而不已則爲夬爲幹豈不大哉

象曰澤滅木大過君子以獨立不懼遁世無悶

上兌下巽澤髙於木大過之象君子臨患難而不奪何懼之有處阨窮而不憫何悶之有獨立不懼象木之植遁世無悶象澤之說

初六借用白茅無咎象曰借用白茅柔在下也

四剛在上棟也一柔在下彖所謂本弱者此也卦本離柔自二而居乎初借用白茅也本弱必借之以剛今乃用茅茅柔物也何足以借其橈必矣無所歸咎茅巽下一陰也陰爲白

九二枯楊生稊老夫得其女妻無不利象曰老夫女妻過以相與也

楊澤木也爲澤所浸則枯矣巽在兌下故取象焉二用而柔變巽爲艮互體仍巽木生土中艮當丑寅之間生稊之時也稊者新生之芽蘗也老夫五也女妻二也老陽遇少陰𨿽過以相與而有生育之道猶枯楊而能生稊也無不利者於卦爲咸當位有應二五皆利也

九三棟橈凶象曰棟橈之凶不可以有輔也

四陽爲棟本末旣弱三用而柔復中斷之非橈而何不可以有輔者言欲扶持之而不可是以凶也

九四棟隆吉有它吝象曰棟隆之吉不橈乎下也四陽爲棟隆而不撓其吉可知有它者用之而柔亦猶三之中斷也以柔居陰𨿽爲當位下無其應不能復還其剛吝也

九五枯楊生華老婦得其士夫無咎無譽象曰枯楊生華何可久也老婦士夫亦可醜也

五用而柔變兌爲震互體仍兌木在澤上震當卯辰之間生華之時也老婦五也士夫二也老陰遇少陽旣不可久安有成實之理猶枯楊之生華也陰陽得配何咎之有老婦少夫何譽之有於卦爲恆婦人吉夫子凶其可配哉

上六過涉滅頂凶無咎象曰過涉之凶不可咎也卦本離剛居上爲首頂也變離爲兌兌爲澤柔自五而進乎上是過涉而滅頂也以全卦之義論之爲棟橈末弱宜其凶矣然而不可咎之者蓋當位有應順以從君猶愈於變而爲姤之上窮也

【坎下坎上】習坎有孚維心亨行有尙彖曰習坎重險也水流而不盈行險而不失其信維心亨乃以剛中也行有尙往有功也天險不可升也地險山川丘陵也王公設險以守其國險之時用大矣哉

坎自坤來以中爲主坎險也上下皆險是之謂重八卦之中獨坎言習天一生水陰中函陽故坎爲月魄受日光均四獸也而北爲蛇均五蔵也而腎獨有二坎之本體也二五皆剛上下敵應變其一爻然後有孚陽爲盈五用而柔上坎旣變水流而不盈矣下坎𨿽險不失其信行險而順也維心亨者五心位心旣亨則孚乎下二乃得以剛中而上應也行有尙者五剛旣往下配乎二於卦爲師在師中吉所以有功坎之變體也以本體言之坎之在上者爲天險有不可階而升之象坎之在下者爲地險坎爲水互艮爲山有山川丘陵之象以變體言之坎爲險坤爲國二爲王公師之丈人也總兵師以衛社禝有設險守國之義當險之時用而爲師豈不大哉王公王者之公與王侯王臣同義

象曰水洊至習坎君子以常徳行習教事

源泉混混不捨晝夜水洊至也常徳行學不厭也習教事教不倦也皆於習上起義中爻互震艮震動艮止徳行常矣震爲聲艮爲言教事習矣

初六習坎入於坎窞凶象曰習坎入坎失道凶也重險謂之習坎初居坎穴之下入於坎窞失位無應安得不凶若用而剛於卦爲節則不出戶庭無咎於道不失矣

九二坎有險求小得象曰求小得未出中也

二居險中上下敵應若五爲柔以應之則二求小而得矣未出中者二剛得中可以勿變彖曰有孚維心亨卽其義也

六三來之坎坎險且枕入於坎窞勿用象曰來之坎坎終無功也

三以柔居陽失位無應位之剛由下而進故曰來之坎坎險旣在前退復防險故曰險且枕三乘二之剛居坎之穴故曰入於坎窞然而勿用者蓋二剛不變三以柔乘剛終於無功必二變爲比而後可故三寕勿用而需二之變也

六四樽酒簋貳用缶納約自牖終無咎象曰樽酒簋貳剛柔際也

坎爲水酒之象五奇居中也震爲竹中虛簋之象三四皆耦也三四同比乎五以耦從奇剛柔交際一樽之酒而簋貳之也四用而剛於卦爲困互離中虛缶與牖之象也下與初孚納約也爲二所間故自牖以通其情𨿽不當位而終於無咎者以有與也牖非所由之正而室之所以受明也與遇主於巷之義同

九五坎不盈只旣平無咎象曰坎不盈中未大也陽爲盈爲大坎不盈者五用而柔也中未大者不爲陽也彖所謂維心亨者此爻也只旣平者但守其剛當位爲安是之謂平二終變爲柔以從之何咎之有旣曰不盈而又曰平者言五變爲師不若二變爲比也

上六系用徽纆寘於叢棘三嵗不得凶象曰上六失道凶三嵗也

系用不變也徽纆叢刑獄之具坎爲法律故有此象系用徽纆牽於柔也寘於叢棘柔乘剛也上處重險之極下無其應是謂失道所以有凶三嵗者歷三爻也若用而爲渙則逺害矣

【離下離上】離利貞亨畜牝牛吉彖曰離麗也日月麗乎天百谷艸木麗乎土重明以麗乎正乃化成天下柔麗乎中正故亨是以畜牝牛吉也

離自乾來以中爲主離麗也一陰附乎二陽之間曰麗五居天位離之在上者爲日月麗乎天之象月爲日光故兼言之二居地位離之在下者爲百谷艸木麗乎土之象二互巽百谷艸木也離納已土也五君位也居上離之中爲重明守柔不變爲麗乎正以明繼明恭己面南無爲而治乃化成天下離之本體也然二五之柔皆麗中正上下敵應則二不容於不變故亨者下體變離爲乾於卦爲大有一陰畜於五陽之中離爲牝牛也大畜六四童牛之牿亦爲大有其義則同離之變體也它卦多言亨利貞而此卦獨言利貞亨者蓋取卦之變體而非以來卦言也

象曰明兩作離大人以繼明照於四方

天無二日明兩作者今日復明日也人君以後明繼前明尊居人上光被四表猶大明當天無逺不照也凡卦以九五爲大人離六五亦爲大人者蓋自幹來也

初九履錯然敬之無咎象曰履錯之敬以辟咎也初居卦之下爲足錯鑪也離爲戈兵履錯之象懼傷其足若履錯然用之而柔變離爲艮艮止也止而敬謹斯可免咎若旅之初用而爲離則以取災矣

六二黃離元吉象曰黃離元吉得中道也

二用而剛於卦爲大有上與五應剛柔相孚爲得中道以麗乎君所以元吉黃中也

九三日之離不鼓缶而歌則大耊之嗟凶象曰日之離何可久也

三用而柔下明旣終是爲日之離居位不當何可以久離中虛爲缶鼓缶而歌指本體言也三變則互艮爲終下震爲聲大耊之嗟也於卦爲噬嗑之遇毒安得不凶日之夕矣不能自樂以安其天徒自嗟耳我有鐘鼓弗鼓弗考其是之謂歟

九四突如其來如焚如死如棄如象曰突如其來如無所容也

五以柔居尊四以剛迫之突如其來如也處此危地將何所容君位離明臣弗自戢焚如也失位死如也無與棄如也下互巽爲木在二火之間火出木燼焚如死如棄如之象

六五出涕沱若戚嗟若吉象曰六五之吉離王公也離爲目互兌爲澤出涕沱若也兌爲口戚嗟若也同人以無應爲號咷得應爲笑此爻變則爲同人而爻無變辭何也蓋人主嗣位之初承考繼業且悲且憂豈以得位爲樂但當守柔恭黙而已六二之臣終變爲剛以從之於卦爲大有所以吉也二爲王公同眾剛以從乎五五居尊位托於王公之上柔麗乎剛也

上九王用出徵有嘉折首獲匪其醜無咎象曰王用出徵以正邦也

五柔居尊王也上以剛臨之有負固不服之象用之而柔則剛動而往是王用之也上爲首變奇爲耦折其首也旣不爲首則當位而應有嘉也丑類也上不爲柔匪五之類也變則獲之矣變離爲震震爲侯國安於爲柔以正邦也凡易中言出言徵皆取變義

易通卷三﹤經部﹐易類﹐易通﹥

欽定四庫全書

易通卷四

宋趙以夫撰

【艮下兌上】咸亨利貞取女吉彖曰咸感也柔上而剛下二气感應以相與止而說男下女是以亨利貞取女吉也天地感而萬物化生聖人感人心而天下和平觀其所感而天地萬物之情可見矣

咸自否來以三爲主陰陽交孚感之義也柔自內往而居乎上剛自外來而居乎三柔上剛下所以爲亨艮爲少男兌爲少女二气感應以相與也九三艮之陽上六兌之陰男女之位皆當居之而安歡然相愛止而說也陽下交於陰而成和男下女也三惟不變斯與上孚是以亨利貞取女吉也下本坤上本乾三上相易天地感也始乎艮齊乎巽說乎兌萬物化生也五君二民中正而應聖人感人心也下艮互巽在乾之下巽順則和艮止則平天下和平也寂然不動性也感而遂通情也於其感而觀之天地萬物皆不外乎是矣

象曰山上有澤咸君子以虛受人

澤居乎山之下而气蒸乎山之上巖谷竅穴云生其中山澤通气鹹之象也山之中虛故於气無所不納君子之心虛故於人無所不容咸之義也

初六咸其拇象曰咸其拇志在外也

拇者足之大指初以耦居下拇也上應乎四志在外也四剛初柔以柔應剛不失其爲感之道也

六二咸其腓凶居吉象曰𨿽凶居吉順不害也

腓脛腨也腨形如臥魚之腹在股之下不能自舉隨股而動者也三爲咸之主二比之若腓之附股然二本有五之應乃近隨乎三失其所感於理爲逆安得不凶惟當守正順以從五則吉而無害矣

九三咸其股執其隨往吝象曰咸其股亦不處也志在隨人所執下也

三用而柔變奇爲耦有股之象居本當位可處而亦不處乃以一柔隨二剛之後所執卑下利可知矣柔宜往而吝遂至於此往則無咎矣或以三爲主彖言利貞此爻不宜變也

九四貞吉悔亡憧憧往來朋從爾思象曰貞吉悔亡未感害也憧憧往來未光大也

諸爻皆言咸四獨不言者不求感也守剛爲貞自可獲吉悔亡者不輕變也未感害者寂然不動何害之有若以其失位往而爲柔復以其無應來而爲剛或往或來憧憧靡定不能安於爲剛必至變而爲柔於卦爲蹇上負五下乘三中無所主膠膠擾擾只自惑耳未光大者不爲陽也朋從爾思者不變則互幹三陽爲朋初以柔應之從爾之思也

九五咸其脢無悔象曰咸其脢志末也

兌之上爻爲口脢居口之下胸鬲之間與心同位不曰心而曰脢者剛中以正寂然不動不求感於人而人自感之上爲卦之末志末者五與上孚心口相應也無悔者不宜變也五居心位而四言朋從爾思何也蓋以六爻象人之身四也猶姤之三爲臀夬之四亦爲臀咸之三爲股明夷之二亦爲股也

上六咸其輔頰舌象曰咸其輔頰舌滕口說也

兌爲口輔頰舌皆口也上以柔比五之剛是之謂輔然本與三應未免有疑欲明其心能無言乎是以滕口說也

【巽下震上】恆亨無咎利貞利有攸往彖曰恆久也剛上而柔下雷風相與巽而動剛柔皆應恆恆亨無咎利貞久於其道也天地之道恆久而不已也利有攸往終則有始也日月得天而能久照四時變化而能久成聖人久於其道而天下化成觀其所恆而天地萬物之情可見矣

恆自泰來以四爲主剛本在初上而居四柔本在四下而居初剛上柔下所以爲亨震以長男位乎外巽以長女位乎內內外有別何咎之有雷陽气也風陰气也陽倡而陰和雷風相與不相悖也內巽而外震順乎理而動也方其爲泰剛柔本應亨而爲恆其應亦同剛柔皆應也久於其道主爻不變利貞也天地所以能長久者陰陽不差歳時無易此恆之本體也利有攸往指初也下體本乾變乾爲巽初柔失位用之而剛巽復爲乾柔往剛來終則有始於卦爲大壯剛健以動何利如之此恆之變體也以本體言之日出於震月生於兌在互體乾天之上日往則月來月往則日來日月得天而能久照也震兌居春秋之中巽乾居夏冬之孟寒往則暑來暑往則寒來四時變化而能久成也天徳而出寧日月照而四時行若晝夜之有經聖人久於其道也巽在互乾之下爲風爲命令天下化成也天地之大萬物之多自其情之動者而觀之一闔一辟出機入機不恆能如是乎

象曰雷風恆君子以立不易方

雷風鼓舞若不可測然發聲於春收聲於秋雷之恆也上震爲東互兌爲西方也天有八風行乎四時風之恆也下巽東南互幹西北方也君子素其位而行不願乎其外處世之變不更所守君子之恆也

初六浚恆貞凶無攸利象曰浚恆之凶始求深也卦本泰柔居四爲當位易而居初入乎三陽之下是謂浚恆自卑其身以應乎四始求深也女而下男安得不凶守柔爲貞必無所利大壯用爲此爻則其孚窮矣彖言利貞而繼以利有攸往者指初爻當變也

九二悔亡象曰九二悔亡能久中也

悔亡者二以剛居陰𨿽不當位不可輕變也能守其剛上與五應居中而能久常道也若用而柔𨿽爲當位然無五之應而隨二剛之後則非恆矣

九三不恆其徳或承之羞貞吝象曰不恆其徳無所容也

初浚恆五恆其徳皆不變三不恆其徳上振恆皆變也三用而柔於卦爲解居二坎之中進退皆險故無所容二承其下亦以爲羞故解之三曰負且乘致冦至也貞吝者守柔爲正居旣失位上又無應不能復還其剛吝也還其剛則爲恆其徳矣

九四田無禽象曰久非其位安得禽也

初爲田𨿽應乎四而不爲剛無禽也與比九五失前禽義同初以柔居陽旣失其位遂爲浚恆之凶又安得禽哉明泰不宜易而爲恆也

六五恆其徳貞婦人吉夫子凶象曰婦人貞吉從一而終也夫子制義從婦凶也

恆其徳剛柔應也貞不變也六五老婦九二士夫大過變爲此爻其義同也夫一而已婦人守正從之終身安得不吉制事以義夫子也惟婦是從安得不凶蓋柔居五而剛居二婦上於夫故設此戒

上六振恆凶象曰振恆在上大無功也

上用而剛變震爲離振動也失位無應安得不凶大無功者爲陽則無功也於卦爲鼎而上九乃以吉言者蓋鼎卦五上相易有亨帝之義此卦上六變爲剛以臨五所以凶也

【艮下乾上】遁亨小利貞彖曰遁亨遁而亨也剛當位而應與時行也小利貞浸而長也遁之時義大矣哉遁自幹來以二爲主未爲遁時猶是姤體剛往柔來遁而亨也方其爲姤九五剛居中正𨿽爲當位而下無其應及其爲遁二用而柔乃孚乎五時之當行不可違也小利貞者二柔浸長得位得時不宜復變也由二言之固得臣道之正由卦言之則爲二陰漸進君子見防而作之時也當遁則遁適時之宜其義豈不大哉

象曰天下有山遁君子以逺小人不惡而嚴

天之與山勢本遼絕山𨿽崒然而起似有陵上之意而天穹然蓋髙自不可幹遁之義也彼小人者近之則不遜逺之則怨惟君子爲能處之上干爲君子下艮二陰爲小人互巽於中巽而止之有不惡而嚴之象

初六遁尾厲勿用有攸往象曰遁尾之厲不往何災也初用而剛變耦爲奇尾也失四之應安得不危勿用有攸往者言但守其柔不可用之而有所往柔旣不變上與四孚又何災焉

六二執之用黃牛之革莫之勝說象曰執用黃牛固志也

二柔得位利於守正執之也卦自姤來下體本巽用而爲艮艮土居丑黃牛也柔來變剛革也心與五孚固志也莫之勝說者君臣交際不勝其喜也

九三系遁有疾厲畜臣妾吉象曰系遁之厲有疾憊也畜臣妾吉不可大事也

三用而柔牽於上之應系遁也居位不當於卦爲否上下不交有疾而危安得不憊惟當以剛自守下止二陰畜之以臣妾之道然後獲吉不可大事者剛不宜變也艮爲閽寺臣妾之象凡言遁者皆剛變而往也

九四好遁君子吉小人否象曰君子好遁小人否也陽爲君子四不用也下與初應中心相好所以爲吉陰爲小人用而柔也失初之應所以爲否遁指初也

九五嘉遁貞吉象曰嘉遁貞吉以正志也

嘉昏禮也五剛二柔有孚於嘉之義守正不變志與之合何吉如之釋彖言剛當位而應此爻也遁指二也

上九肥遁無不利象曰肥遁無不利無所疑也

幹體剛健肥也上用而柔則肥遁矣於卦爲咸居當其位順以從君何疑之有無不利者上與五皆利也

【乾下震上】大壯利貞彖曰大壯大者壯也剛以動故壯大壯利貞大者正也正大而天地之情可見矣

大壯自坤來以四爲主未爲大壯猶是泰體六四用之而剛乾剛震動剛以動故壯也陽爲大主爻守貞不變大者正也守之以正則陽剛益大內卦幹外卦本坤乾一索於坤而得震由靜而動大本於正也天地之情於此可見矣

象曰雷在天上大壯君子以非禮弗履

四陽爲大壯時當中春雷乃發聲逺邇皆聞其壯可知先期而震則爲小過君子浩然之气剛大以直其動以天然後爲壯苟非禮而履則猶雷之非時而震又何足以爲壯乎

初九壯於趾徵凶有孚象曰壯於趾其孚窮也

趾耦而在下初以剛居之壯於趾也用之而柔徵也於位不當何能免凶上與四孚𨿽有其應然當大壯之初豈宜變剛爲柔若必欲其孚則窮矣此浚恆所以貞凶也凡言壯者剛也明夷渙之馬壯夬之壯於頄皆變柔爲剛也

九二貞吉象曰九二之吉以中也

二剛得中上應乎五守正不用所以吉也

九三小人用壯君子用罔貞厲羝羊觸藩羸其角象曰小人用壯君子罔也

三變剛爲柔小人用壯也守剛不變君子用罔也貞者守剛爲正也若不能守於卦爲歸妹之徵凶危也知其危則不變矣羝羊觸藩羸其角此形容小人用壯之狀變乾爲兌羊也變奇爲耦角也四以剛居兌上爲藩羊欲進而藩當其前是以羸角

九四貞吉悔亡藩決不羸壯於大輿之輹象曰藩決不羸尙往也

四爲大壯之主守貞則吉悔亡者不輕變也三用九則變乾爲兌兌爲羊四當其前爲藩三但守其剛四用而柔藩𨿽決去無羊角之可羸矣然當四陽壯盛之時豈宜用而爲柔尙往者所貴復還其剛也坤爲大輿輹者輪下之木變坤爲震壯於大輿之輹也

六五喪羊於易無悔象曰喪羊於易位不當也

五互兌爲羊變柔爲剛喪羊也捨危卽安於易也以柔居陽位本不當是以貴乎變也無悔者於卦爲夬不可復還其柔也

上六羝羊觸藩不能退不能遂無攸利艱則吉象曰不能退不能遂不詳也艱則吉咎不長也

上用而剛藩也五互兌爲羊由下而進有觸藩之象藩爲羊所觸反爲柔而不及不能退也但爲剛則無成不能遂也兩皆不能何利之有皆由自不詳審而輕於變所以致此艱則吉者惟當於艱難之中復還其柔斯可免咎當位有應何吉如之

【坤下離上】晉康侯用錫馬蕃庶晝日三接彖曰晉進也明出地上順而麗乎大明柔進而上行是以康侯用錫馬蕃庶晝日三接也

晉自觀來以五爲主方其爲觀柔本在四進而居五所謂晉也離爲日大明也下體坤上體離明出地上也下卦三陰同附乎五順而麗乎大明也柔進居五是謂上行晉之本體也柔𨿽居尊而下無其應必三陰俱變於卦爲大有然後上下應之也康安也侯四也用變也錫予也馬蕃庶幹之三陽也四爲大臣位旣不當在所當變然變則爲剝小人長矣故五之君安四之侯俾之勿變而使下三陰皆用爲剛以從乎四則是四之侯得三剛以爲之助者皆五以蕃庶之馬錫之也五居離明之中而孚其志於下之三剛焉故曰晝日三接鼎之變體也是以云者推言四不可變而下三爻可變也釋彖言柔進而上行者三晉與鼎睽皆用爲大有也

象曰明出地上晉君子以自昭明徳

日之體本明𨿽入地中其明固存出乎地上其明益著非有二明也明徳者已之所固有特患人自晦之耳大學之道在明明徳自明也由修身齊家以至治國平天下皆明徳之著見者也幹曰自彊晉曰自昭皆自己求之也

初六晉如摧如貞吉罔孚裕無咎象曰晉如摧如獨行正也裕無咎未受命也

初用而剛以從乎五晉如也與四相敵摧如也守剛爲正貞吉也初先諸爻而變焉獨行也罔孚者戒其勿應乎四也安於其位不受四之命而麗乎君豈不綽綽然有餘裕哉何咎之有

六二晉如愁如貞吉受玆介福於其王母象曰受玆介福以中正也

二用而剛以應乎五晉如也爲四所間愁如也守剛爲正貞吉也五以柔居尊王母也二以剛居中實受其福上與五孚於其王母也介大也

六三眾允悔亡象曰眾允之志上行也

當晉之時五柔上行羣陰之志皆欲變爲剛以應之三亦爲剛是謂眾允悔亡者不可復還其柔也釋彖所謂晝日三接者下三爻皆當變也

九四晉如鼫鼠貞厲象曰鼫鼠貞厲位不當也

四以剛居大臣之位上孚乎五晉如也若專權擅利貪而不顧鼫鼠也貞者守剛不變也位旣不當又戒以勿變何也蓋變則於卦爲剝何能免危爲大臣而處權利之地戒之哉鼫與碩同互艮爲鼠

六五悔亡失得勿卹往吉無不利象曰失得勿卹往有慶也

悔亡不可輕變也失者下三爻皆柔不應乎五也得者下三爻用爲剛以應乎五也勿卹者君位離明天下利見失得在彼於五何憂往者三柔旣往於卦爲大有厥孚交如吉無不利彖言晝日三接正指此也

上九晉其角維用伐邑厲吉無咎貞吝象曰維用伐邑道未光也

上用而柔變奇爲耦有角之象於卦爲豫利用行師有伐邑之象一剛五柔有師之義維可用之伐邑然於豫爲防其道未光可謂危矣知其危而不變焉則明出地上吉又何咎守柔爲貞不還其剛是之謂吝

【離下坤上】明夷利艱貞彖曰明入地中明夷內文明而外柔順以防大難文王以之利艱貞晦其明也內難而能正其志箕子以之

明夷自臨來以二爲主離在坤下爲明入地中明傷之象也內文明而外柔順離內坤外也防大難者二在互坎之下也三分天下有其二以服事殷囚於羑里文王之事也於艱難之中守正不變處明以晦文王之心也內難而能正其志指五而言紂不明厥徳失爲君之道猶日沒於地內難之象能正其志而不少變焉箕子也明夷一卦其當文王與紂之事邪

象曰明入地中明夷君子以涖眾用晦而明

日沒於西入乎地中日生於東出乎地上入則必出晦則必明君子涖眾而用晦所以爲用明之地坤爲眾爲晦離爲明

初九明夷於飛垂其翼君子於行三日不食有攸往主人有言象曰君子於行義不食也

內卦離爲飛鳥初用而柔則垂其翼而不能飛矣復還其剛君子於行也離爲日數三三日也三在互坎之中爲酒食初不從三而食者柔有攸往也主人指武王也此伯夷義不食周粟之事也離爲言主人𨿽有言初之君子不暇顧也

六二明夷夷於左股用拯馬壯吉象曰六二之吉順以則也

二居限之下趾之上爲股離爲戈兵傷於左股也用之而剛上與五應以剛濟柔所謂用拯方其未用互坎爲馬以剛易柔所謂馬壯於卦爲泰得尙中行所以爲吉順帝之則文王以之彖言利艱貞守柔不變文王自明其心也爻言用拯馬壯吉用柔爲剛周公明時之當變也

九三明夷於南狩得其大首不可疾貞象曰南狩之志乃大得也

三居互坎之中坤當其前有師象坎居北坤西南有南狩象以剛居上爲大首今乃上爲柔而三爲剛是其大首爲三所得矣守貞不變陰不能害之不可疾也上體坤陰晦之極大明將升人心背昏而就明武王以之

六四入於左腹獲明夷之心於出門庭象曰入於左腹獲心意也

坤爲腹入於左腹四不用也以柔居陰𨿽爲當位然明夷之君難與有爲四爲近臣蓋得其心意矣用之而剛變坤爲震坤闔戶也震動也戶闔而動於出門庭也防子以肺附之親知紂之不可諌而去之也

六五箕子之明夷利貞象曰箕子之貞明不可息也五君位也聖人不系之紂而系以箕子蓋爲殷諱此變例也當殷之末世箕子爲同姓之卿諌而不從自處於晦內難而能正其志也不可息者消其明也盡臣之道是爲箕子之貞

上六不明晦初登於天后入於地象曰初登於天照四國也後入於地失則也

明夷與晉反對晉明出地上明夷明入地中晉爲明明夷爲不明初登於天晉也後入於地明夷也此爻言紂不明厥徳誕罔顯於天也知文王以順則而興則知紂以失則而亡矣晉離日在上下坤西南互艮東北照四國也

【離下巽上】家人利女貞彖曰家人女正位乎內男正位乎外男女正天地之大義也家人有嚴君焉父母之謂也父父子子兄兄弟弟夫夫婦婦而家道正正家而天下定矣

家人自兌來以二爲主下兌以三之柔易二之剛而爲離上兌以上之柔易四之剛而爲巽下卦爲內上卦爲外六二以柔居陰女正位乎內也九五以剛居陽男正位乎外也利女貞主爻守正不宜變也天秉陽居上地秉陰居下天地大義不過如此家人有嚴君者五爲父四爲母父母一家之尊居上卦也父子夫婦皆指二五以尊卑言之也五爲兄四爲弟三爲兄二爲弟以大小言之也各順其序各盡其道而家道正正家而天下定爲九五王假有家言之也

象曰風自火出家人君子以言有物而行有恆

內卦離外卦巽巽風自離火而出內明而外巽所以明人倫而風天下家人之象也離爲言言發於內巽風有行之義行見於外二居離中有五之應言必顧行有物也四居巽下有初之應行之顧言有恆也言行相應而不相違修身齊家之道也

初九閒有家悔亡象曰閒有家志未變也

離外堅中虛有家之象二爲家人之主初以剛居其下得防閒之道謹其始也悔亡者當位有應何以變爲若變爲柔則防閒缺矣故象以志未變言之

六二無攸遂在中饋貞吉象曰六二貞吉順以巽也婦人從夫者也故無遂事惟酒食是議婦人之事也二居離中互坎爲酒食在中饋之象貞吉守正不變則吉也五居巽體二以柔順從之故曰順以巽也

九三家人嗃嗃悔厲吉婦子嘻嘻終吝象曰家人嗃嗃未失也婦子嘻嘻失家節也

家人以九五爲嚴父嗃嗃之象也悔變也三變剛爲柔爲嗃嗃而悔也悔而失位不能無厲而能同二四之柔上從乎五於卦爲益安得不吉何失之有三若不用則以一剛防二柔之中無上之應而相比以爲悅婦子嘻嘻之象也終於執吝而不知悔焉家節之失莫大於此

六四富家大吉象曰富家大吉順在位也

四以柔居陰母道也五以剛居陽父道也陽爲富而陰比之富其家也五居尊位四能順從吉孰大焉

九五王假有家勿卹吉象曰王假有家交相愛也剛居尊位下應乎二爲王假有家假大也家二也家旣齊矣推而大之天下之人莫不親其親子其子交相歡愛何憂之有其吉宜也

上九有孚威如終吉象曰威如之吉反身之謂也家人以五爲尊剛復居上家之相也用之而柔應三比五均曰有孚然家相之道以嚴爲尙不宜爲柔也但還其剛是謂威如復其本體反身之謂終於不變所以獲吉故旣濟之濡其首厲者欲用爲剛也

【兌下離上】睽小事吉彖曰睽火動而上澤動而下二女同居其志不同行說而麗乎明柔進而上行得中而應乎剛是以小事吉天地睽而其事同也男女睽而其志通也萬物睽而其事類也睽之時用大矣哉

睽自巽來以三爲主下巽以初之柔易三之剛而爲兌上巽以四之柔易五之剛而爲離離柔居五火動而上兌柔居三澤動而下火性炎上水性趨下火澤之睽也方其爲巽巽長女上下皆巽二女同居也二柔相直無配合之理其志不同也下巽變兌上巽變離行也下兌上離以說麗明五柔得中進而上行下應乎剛睽之本體也是以小事吉者陰爲小變爲事柔居乎三爲卦之主位旣不當不容不變用之而剛於卦爲大有柔得尊位大中而上下應之所以爲吉睽之變體也天地男女萬物皆不外乎陰陽方其爲睽則陰陽間隔及爲大有則睽者合矣以天地言之天位乎上地二生火火性炎上所以同者以三之變也以男女言之二五相孚各得其志所以通者以三之變也以萬物言之大明當天萬物相見所以類者亦三之變也睽之時而得爲大有者以其能用也凡卦之變大有者皆稱吉鼎元吉亨初用六也黃離元吉二用六也睽小事吉三用六也大畜童牛之牿元吉四用六也

象曰上火下澤睽君子以同而異

離兌皆陰卦而火炎上澤潤下同而異之象君子周而不比和而不同羣而不黨蓋取諸此也

初九悔亡喪馬勿逐自復見惡人無咎象曰見惡人以辟咎也

悔亡初不變也四在互坎之中爲美脊之馬若用而柔則喪馬矣勿逐者初不可往而爲柔也自復者四當變剛爲柔復其本位也四爲睽之間是謂惡人今不爲敵而爲應初𨿽見之何咎之有

九二遇主於巷無咎象曰遇主於巷未失道也

二五相應爲四所間未免委曲以通其情五君位主也離中虛巷也二以剛遇五之柔遇主於巷君臣同心不失其相與之道以此去間何咎之有

六三見輿曳其牛掣其人天且劓無初有終象曰見輿曳位不當也無初有終遇剛也

三居互離之中爲輿爲牛曳者乘二之剛後有所繋輿不得行掣者負四之剛前有所制牛不得進以其居不當位也五與三皆柔上與二皆剛頥之象也頥中有物當齧而去之五之厥宗噬膚同噬乎四也其人指四也天指上也所以爲睽皆四之故人力𨿽不能加天且劓之矣四守剛不變則爲睽之間無初也四變剛爲柔則無睽之間有終也在上則爲遇雨在三則爲遇剛而三上相應矣

九四睽孤遇元夫交孚厲無咎象曰交孚無咎志行也四與初不相應爲孤用之而柔交孚乎初爲遇元夫睽孤故危知其危則不還其剛何咎之有孚者四之志變而有應則志行矣

六五悔亡厥宗噬膚往何咎象曰厥宗噬膚往有慶也悔亡者五與二應不可輕變也自二至上頥中有物之象厥宗指三也五與三爲宗同噬乎四之膚齧而合之間者去矣四剛旣往上下皆應則不爲睽何咎之有慶也

上九睽孤見豕負塗載鬼一車先張之弧後說之弧匪冦婚媾往遇雨則吉象曰遇雨之吉羣疑亡也

上本與三應爲不孤爲四所間失三之應則孤矣豕與鬼指四也塗與車指三也四居互坎之中爲豕下兌爲澤豕在澤中故見其負塗坎北方幽陰鬼之所捨互離爲車在坎之下有載鬼一車之象坎爲弓弧也先張之弧四以剛敵上也後說之弧四變剛爲柔也向非四爲之冦則上與三婚媾矣往遇雨則吉者四之冦旣往然後三上相親無有間之者三在兌澤之上雨也凡所以致睽之疑皆四之剛實爲之四不爲剛則羣疑皆亡是爲遇雨之吉也

【艮下坎上】蹇利西南不利東北利見大人貞吉彖曰蹇難也險在前也見險而能止知矣哉蹇利西南往得中也不利東北其道窮也利見大人往有功也當位貞吉以正邦也蹇之時用大矣哉

蹇自震來以三爲主下震以初之剛易三之柔而爲艮上震以四之剛易五之柔而爲坎所以爲蹇者三也水在山上流行艱阻非蹇而何屯蹇皆謂之難者坎險俱當其前也艮在其後互離於中見險能止不防於險是之謂知蹇之本體也三用而柔於卦爲比下卦變艮爲坤利西南不利東北蹇之變體也爲比則無三之間二五相應往得中也爲蹇則水勢趨下而山止之其道窮也以變體言之五爲大人不寧方來上下皆應往有功也以剛居陽守貞而吉萬國建而諸侯親以正邦也當蹇之時用而爲比豈不大哉

象曰山上有水蹇君子以反身修徳

山上有水澗谷之泉也土石礙之不能流行其象爲蹇行有不得反求諸己君子見險而能止也反身取艮之背修徳取坎之心

初六往蹇來譽象曰往蹇來譽宜待也

蹇之所以爲蹇者以三也故諸爻皆欲去之初以柔孚乎五爲三所間何能有譽往蹇者宜待三往而爲柔則上比乎五爲有譽矣

六二王臣蹇蹇匪躬之故象曰王臣蹇蹇終無尢也五爲大人二爲王臣處重坎之下故曰蹇蹇上應乎五志在乎君遑卹其躬𨿽捐軀犯難終無怨尢六二其忠臣哉

九三往蹇來反象曰往蹇來反內喜之也

三爻用九剛往而柔來蹇體變矣於卦爲比蹇自震來三本柔也今復爲柔所謂反也內喜者下卦爲內初二皆陰喜其引類以比於君也利西南不利東北指此爻也

六四往蹇來連象曰往蹇來連當位實也

四爲大臣欲連羣陰以比乎君而下乘三之剛爲其所間往蹇者三剛旣往則眾柔皆比乎五是謂來連五以剛居中當位實也陽爲實

九五大蹇朋來象曰大蹇朋來以中節也

五以剛居尊爲大諸爻皆當從之三以剛爲卦之蹇亦大也物莫能兩大必三用而柔則向之爲蹇者皆同眾柔以宗乎剛故曰大蹇朋來於卦爲比不寧方來一剛制眾柔也剛而得中故能節之五不變而言三變者彖所謂利見大人貞吉也凡五陰一陽之卦皆取朋來之義復曰朋來豫曰朋盍簮解變爲師曰朋至斯孚其義同也

上六往蹇來碩吉利見大人像曰往蹇來碩志在內也利見大人以從貴也

上欲比五有三之應安能無疑往蹇者必三往而爲柔則上下皆宗乎五之剛來碩也志在乎內安得不吉利見大人者言三旣變則上但當守柔以比乎君是謂從貴若上復爲剛則爲比之後夫凶爻言往蹇來碩者指三之變也又言利見大人者戒上之勿變也

【坎下震上】解利西南無所往其來復吉有攸往夙吉彖曰解險以動動而免乎險解解利西南往得眾也其來復吉乃得中也有攸往夙吉往有功也天地解而雷雨作雷雨作而百果艸木皆甲坼解之時大矣哉

解自艮來以二爲主下艮以三之剛易二之柔而爲坎上艮以上之剛易四之柔而爲震下坎爲險上震爲動險以動者先險而後動也動而免乎險者動出乎險也動乎險中則爲屯動乎險外則爲解利西南者坤爲西南爲眾二用而柔變坎爲坤於卦爲豫利建侯行師往得眾也無所往者二不變也剛自三來爲卦之主復也剛應乎五得中而吉解之本體也有攸往者二旣變也以柔居陰不失其初夙也陰宗乎四有功而吉解之變體也以本體言之坎爲雨震爲雷時當驚蟄雷雨作焉幹爲木果震坎艮皆得乾之一陽故剝之上艮爲碩果此卦之震坎爲百果也震爲艸木爲蕃鮮百果艸木皆甲坼天地之解也故曰解之時大矣哉

象曰雷雨作解君子以赦過宥罪

雷行於未雨之先爲屯雷動於旣雨之後爲解雷者天之威雨者天之澤威中有澤刑獄之有赦宥也過誤者赦而不問有罪者宥而從輕君子所以推廣天地之仁心也

初六無咎象曰剛柔之際義無咎也

初以柔居陽位本不當疑若有咎然上與四應剛柔交際理應免咎歸妹所謂吉相承者用爲此爻也

九二田獲三狐得黃矢貞吉象曰九二貞吉得中道也二居地上爲田三伏於坎之宂爲狐二爲解之主上與五應三以陰柔介乎其間必射而獲之則三變爲剛狐去而矢得矣與射雉一矢亡之義同貞吉者二守剛爲貞孚五之柔爲得中道所以爲吉未濟以三爲狐亦居二坎之中也

六三負且乘致冦至貞吝象曰負且乘亦可醜也自我致戎又誰咎也

內卦坎上復互坎三以陰柔居二險之中爲解之間上負四下乘二上下皆陽剛君子一小人處於其間豈不可醜與上相敵冦戎之至已實致之又將誰咎貞吝者守柔爲正居旣失位上又無應不知變焉吝也

九四解而拇朋至斯孚象曰解而拇未當位也

拇者足之大指謂初也初之柔本應乎四四以剛居陰於位未當又爲二所間志欲合而足不隨汝之拇解矣必用而柔於卦爲師九二以剛居中爲師之主眾柔之朋俱至四乃得與初同孚乎二故師之六四曰師左次無咎者不可用而爲解也

六五君子維有解吉有孚於小人像曰君子有解小人退也

五用而剛於卦爲困履剛中之位以解天下之難維君子能之二自變爲柔以孚乎五則小人退聽險難旣平其吉宜也困之九五利用亨祀正指二之變也

上六公用射隼於髙墉之上獲之無不利象曰公用射隼以解悖也

二五相應三介其間二指三爲狐居坎穴也五指三爲隼居離中也故二與五皆欲射而獲之五公也離中虛外堅墉也五在髙墉之上變三之柔爲剛悖者解矣是公用之也上旣得應亦無不利

【兌下艮上】損有孚元吉無咎可貞利有攸往曷之用二簋可用享彖曰損損下益上其道上行損而有孚元吉無咎可貞利有攸往曷之用二簋可用享二簋應有時損剛益柔有時損益盈虛與時偕行

損自泰來以上爲主方其爲泰三剛上柔本自當位今乃損下之剛益上之柔𨿽曰其道上行而位俱不當所以爲損然有五之柔能順乎上之剛損而有孚也君臣相得是以元吉何咎之有損之本體也上爲卦主亦可守貞必變爲臨居位乃當此上剛所以利於往損之變體也曷之用者上旣曰貞而又曰往然則如之何其用之上苟不用則五用而剛可也於卦爲中孚五在互震之上震爲竹簋之象也五陽爲實三四皆陰爲虛虛以承實簋之用也剛柔交孚誠通意接可用享也爲中孚則三四之柔皆從乎五二簋應有時也爲損則三剛上柔易位而處損剛益柔有時也蓋三四之從五與損下而益上皆非常道故並以有時言之損而爲柔益而爲剛盈而爲陽虛而爲陰適時之宜與之偕行𨿽聖人不能違乎時也

象曰山下有澤損君子以懲忿窒欲

澤在山之下气通山之上山潤則澤減損之義也兌說也有欲之象互坤其上靜以制之於未然窒欲也互震動也有忿之象艮在其上止而戒之於已然懲忿也忿欲累徳故君子損之又損

初九已事遄往無咎酌損之象曰已事遄往尙合志也已事者剛旣變爲柔也失位無應安能無咎遄往者其柔速去復還爲剛志與四合何咎之有酌損者參時之宜不可輕變也

九二利貞徵凶弗損益之象曰九二利貞中以爲志也二與五應守正則利變則必凶弗損者言不可爲柔益之者言但當爲剛中以爲志者言二五之心以中相與也

六三三人行則損一人一人行則得其友象曰一人行三則疑也

卦本泰泰自坤來三陽由下而升三人行也分三之剛以居上損一人也剛旣上行五柔孚之得其友也上旣得友不應乎三三位不當復乘乎剛何能免疑

六四損其疾使遄有喜無咎象曰損其疾亦可喜也四用而剛於卦爲睽間乎其中是謂惡人疾也欲損其疾必使速還其柔則相應而有喜矣何咎之有

六五或益之十朋之弗克違元吉象曰六五元吉自上祐也

五之柔本與二應或用而剛是益之也於卦爲中孚具離之體離爲兩爲朋損益皆變爲是朋也中孚三四之柔皆從乎五之剛二五爲十十朋之也信由乎中卜恊從弗克違也五之心孚乎三四自上祐下所以元吉卽信及豚魚之義也

上九弗損益之無咎貞吉利有攸往得臣無家象曰弗損益之大得志也

弗損不用爲柔也益之但爲剛也剛爲卦主有五之應大得志也無咎貞吉彖辭之義也利有攸往剛往柔來亦利也五柔上剛於理未順上用而柔不失其道故曰得臣無三之應志不在內故曰無家彖言可貞而繼以利有攸往者此爻也

【震下巽上】益利有攸往利涉大川彖曰益損上益下民說無疆自上下下其道大光利有攸往中正有慶利涉大川木道乃行益動而巽日進無疆天施地生其益無方凡益之道與時偕行

益自否來以初爲主剛本在四退而居初損幹之剛益坤之柔坤爲民而在下爲地而無疆民旣得益其說可知陽爲大爲光以貴下賤爲主於內其道大光也利有攸往者指來卦言也方其爲否上下不交變而爲益則四柔得位上同乎五五剛中正然後有慶益之本體也利涉大川者二用而剛下震變兌互體仍震木道乃行於卦爲中孚乘木舟虛益之變體也二非相易之爻而言變者何也蓋初爲益之主在下而得民二本應五而乘初之剛不容不變故損益皆變中孚也以本體言之動以從乎上上巽以接乎下以剛易柔是之謂益一陽在下勢必浸長日進無疆也幹陽居初天气下降坤陰居四地气上騰天施地生也陰陽交際品物咸亨其益無方也時之當益𨿽天地不能違與時偕行也損兼損益而言而益獨言凡益之道者蓋能損上益下則但見其益矣

象曰風雷益君子以見善則遷有過則攺

動萬物者莫疾乎雷撓萬物者莫疾乎風雷震於先風隨其後鼓之舞之生意不窮是之謂益陽自內生爲善陰自內生爲過卦本否以柔居初爲不當位過也變否爲益剛自外來而爲主於內見善則遷也柔自內往而得位乎外有過則攺也雷以動之見善勇爲風以散之攺過不吝君子之所以益其徳者如此

初九利用爲大作元吉無咎象曰元吉無咎下不厚事也

大陽也作動也卦本否剛自四來而居乎初利用爲大作也當位而應爲益之主吉又何咎下爲初厚爲坤事爲變下不厚事言初不變爲坤也

六二或益之十朋之弗克違永貞吉王用享於帝吉象曰或益之自外來也

二用而剛或益之也以剛易柔自外來也於卦爲中孚十朋之與損同義永貞者守剛爲正也𨿽不應乎五而無乘剛之疑所以爲吉王用享於帝者復還其柔志不在初而在乎君五爲王上爲帝吁俊尊上帝所以吉也爻兩言吉用與不用皆可也

六三益之用凶事無咎有孚中行告公用圭象曰益用凶事固有之也

三用而剛變震爲離上復互離離爲戈兵凶事也爻本有應用之則無應而凶何所歸咎理固然也復還其柔得中而行斯與五孚圭者達信於君也土主信互坤土也告公用圭者以朝覲防同之禮告之公也此爻變則爲凶禮復其柔則爲賓禮孚與不孚之間耳

六四中行告公從利用爲依遷國象曰告公從以益志也

卦本否四之剛下而居初中行也當否之時上下不交而天下無邦旣變爲益六四大臣告於公上從民之志用初之剛建以爲侯依其遷國下旣獲益利莫大焉坤爲國震爲侯變坤爲震遷國也以剛易柔民說無疆益志也

九五有孚惠心勿問元吉有孚惠我徳象曰有孚惠心勿問之矣惠我徳大得志也

有孚惠心者五居心位四以柔順乎五也勿問元吉者自然相孚不勞告誡吉莫大焉彖言中正有慶此也有孚惠我徳者二以柔順乎五也君臣同心於上則下之人亦順承其君之徳而君之志得行矣

上九莫益之或擊之立心勿恆凶象曰莫益之偏辭也或擊之自外來也

剛爲益柔爲損莫益之者不可守剛也或擊之者上守剛不變則柔自外來攻而變之也五居心位立心者以五爲主上往從之也剛柔相應爲恆勿恆者上不可爲剛以應乎三也失位求應安能免凶益者人之所欲而戒以莫益其辭𨿽偏然志在乎君其理則正也

易通卷四﹤經部﹐易類﹐易通﹥

欽定四庫全書

易通卷五

宋趙以夫撰

【乾下兌正】夬於王庭孚號有厲告自邑不利卽戎利有攸往彖曰夬決也剛決柔也健而說決而和於王庭柔乘五剛也孚號有厲其危乃光也告自邑不利卽戎所尙乃窮也利有攸往剛長乃終也

夬自坤來以剛長之卦言之主當在五然卦五陽而一陰則一陰爲之主矣故夬以上爲主也坤純陰也剛之決柔從下而上復臨泰大壯皆然至五陽則陰柔將盡故卦以夬言也乾健而兌說明決之道必以和爲貴也五王庭也朝多君子一小人然於其上柔乘五剛也孚號者上孚五之號令也有厲者懷危懼之心也一陰在上是小人而居髙位能從君之令以知戒乃可化爲君子之光矣告自邑者上自告其邑曰眾剛之來勢莫能禦若不退聼是與之戰所尙必窮何利之有兌爲口有告之象爲刑殺有戎之象利有攸往者陰利於往也陰往則陽來必盡變爲純乾則剛長乃終也聖人於夬言利有攸往蓋欲其爲純陽於剝言不利有攸往蓋不欲其爲純陰扶陽抑陰之意也

象曰澤上於天夬君子以施祿及下居徳則忌

澤之气上於天有必決之勢君子在上天位天祿與賢者共所謂我有好爵吾與爾靡之也若自居其徳而人不防其施此爲人上者所忌也澤之下流有施祿象澤之上壅有居徳象故聖人勸且戒之

初九壯於前趾往不勝爲咎象曰不勝而往咎也趾耦而在下初以剛居之壯於前趾也若用而柔於卦爲大過則剛往矣𨿽與四應然本弱居下何能勝任所以爲咎故大過之彖曰利有攸往欲變爲夬也

九二惕號莫夜有戎勿卹象曰有戎勿卹得中道也二以剛居陰同眾君子以決一小人而失位無應未免有憂用之而柔憂而能攺惕也二五相孚自上告命號也兌西方離在其下日入於西莫夜之象上居兌之極爲戎離爲戈兵有五之應可以禦之始旣能懼變而得中則可勿憂矣

九三壯於頄有凶君子夬夬獨行遇雨若濡有慍無咎象曰君子夬夬終無咎也

頄面顴也初爲趾四爲臀三反曰頄何也蓋上居兌之終輔頰頄也壯於頄者言上當變柔爲剛也有凶者戒上之不冝守柔也當夬之時眾剛同決一柔君子夬夬也兌爲澤三獨與上應行而遇雨也𨿽若爲雨所濡然與君子爲徒義形於色不牽於應終於決上之柔而去之於卦爲純乾則三可無咎矣

九四臀無膚其行次且牽羊悔亡聞言不信象曰其行次且位不當也聞言不信聰不明也

以六爻象人之身上爲首初爲趾則三四爲臀四用而柔陽爲陰所剝臀無膚也其行次且者當夬之時四之君子方同眾剛以決一柔豈肯自變爲柔是以足將進而不果也然居不當位下復無應未見其可故戒之曰牽羊悔亡牽羊者二三四互兌爲羊悔亡者安於爲柔而不變也今乃聞人之言恬不之信其不明甚矣離爲言變耦爲奇則離體失而耳滅矣聰不明矣

九五莧陸夬夬中行無咎象曰中行無咎中未光也莧者馬齒莧陸者商陸二物皆生於卑濕之地澤艸也指上六而言五以剛居陽下同四剛以決一柔一柔孤立於上何能久存夬之又夬勢所必去也若用而柔是爲中行𨿽有其應然變陽爲陰於道未光居不當位又將誰咎五但守其剛則上終變其柔於卦爲純乾矣

上六無號終有凶象曰無號之凶終不可長也

彖言孚號者上信五之號令變柔爲剛也爻言無號者上不有五之號令以柔乘剛也終於不變有凶必矣不可長者非久必爲剛所決也

【巽下乾上】姤女壯勿用取女彖曰姤遇也柔遇剛也勿用取女不可與長也天地相遇品物咸章也剛遇中正天下大行也姤之時義大矣哉

姤自幹來以初爲主下體巽爲長女五陽在上一陰生於其下以柔遇剛姤之本體也女曰壯者柔當變爲剛也初與四應初爲女四爲夫女旣失位何以取爲勿用者不當用幹爲姤也聖人不與陰道之長必欲還爲純乾姤之變體也六陽已極一陰生焉天地相遇也於時爲夏至南方文明萬物相見品物鹹章也陰道旣萌有浸長之勢剛與之遇易至於變今二居中守正屹然不移巽在乾下一陰不可以久必將往而爲剛故曰天下大行也姤之時義如是易爲君子謀豈不大哉

象曰天下有風姤後以施命誥四方

天下有風者風自天而下與萬物相遇故謂之姤人君施命令誥之四方亦猶是也天之風能鼓舞乎萬物君之號令能鼓舞乎萬民四方乾西北巽東南也

初六系於金柅貞吉有攸往見凶羸豕孚蹢躅象曰系於金柅柔道牽也

初用而剛變巽爲乾乾爲金一剛在下止柔之進系於金柅也柅止輪木也柔道易牽守剛爲貞以止其長何吉如之幹初九龍勿用恐其爲姤也若復爲柔陽往陰來必見其凶巽爲繩爲豕羸豕也一柔長於下五剛扼其上豕𨿽被羸然有四之孚必至蹢躅以求進聖人於初陰之萌其丁寧告戒如此所以爲君子謀也復之彖言利有攸往者卦自坤來宜變爲復也姤之初言有攸往見凶者卦自幹來不宜變爲姤也

九二包有魚無咎不利賓象曰包有魚義不及賓也初陰魚也二以剛軋之有包之象以陽包陰何咎之有然姤五月之卦也律中防賓此時陰爲主陽爲賓𨿽可暫止其進而陰道浸長終當不利於陽以理推之譬若有魚焉得而食諸故曰義不及賓也

九三臀無膚其行次且厲無大咎象曰其行次且行未牽也

臀無膚其行次且義與夬同當姤之時三𨿽無應而居當其位豈肯自變爲柔是以足將進而不果也牽柔道也行未牽者未變爲柔也然一陰自下而長三安得而不危此訟之九三所以貞厲者不可變爲姤也知其危而不變焉則爲順以從上之吉而不至爲大之有咎也

九四包無魚起凶象曰無魚之凶逺民也

陽能包陰初陰爲魚二不用故包有魚四用而柔故包無魚起凶者動則凶也初爲民四與初本相應變則逺矣

九五以杞包瓜含章有隕自天象曰九五含章中正也有隕自天志不捨命也

五以剛居上杞也初以柔居下瓜也陽能包陰杞剛而瓜柔有包之象得中守正含章也五居天位一柔在五剛之下於其方萌而止絕之有隕自天也當姤之時柔來變剛有命存焉九五之君以剛制柔行吾之志不委於命處姤之道也

上九姤其角吝無咎象曰姤其角上窮吝也

上用而柔變奇爲耦有角之象於卦爲大過之末弱不還其剛𨿽謂之吝然而無咎者當位有應順以從君也蓋以剛居上已亢而窮所以吝於還也

【坤下兌上】萃亨王假有廟利見大人亨利貞用大牲吉利有攸往彖曰萃聚也順以說剛中而應故聚也王假有廟致孝享也利見大人亨聚以正也用大牲吉利有攸往順天命也觀其所聚而天地萬物之情可見矣萃自觀來以上爲主未爲萃時猶是晉體晉以柔居五失位無應變則爲否必下坤俱變於卦爲大有故曰晝日三接萃以剛居五上旣爲柔以從之四乃爲剛以敵乎五故上不用而四用也卦有二亨萃亨者指來卦言也利見大人亨者變萃爲比也萃者柔聚乎剛也下之順從以上之說五之剛中有二之應宜其聚也五王也互巽爲風神也王者大立宗廟致孝鬼神以起人心之敬萃之本體也四用而柔於卦爲比合羣陰以附顯比之君利見大人亨也五守貞不變聚以正也六牲之中惟牛爲大用大牲吉利有攸往者下體本坤四剛旣往互體仍坤坤爲牛祭而受福吉無不利五居天位諸爻從之是謂順天之命萃之變體也天地之大萬物之眾𨿽若不齊其聚則一陽者羣陰之所聚君者臣民之所聚祀者人心之所聚於其所聚而觀之可以見其情矣

象曰澤上於地萃君子以除戎器戒不虞

澤水之所鐘澤上於地盈而易決互艮於中爲隄以防之所以保其萃也地大民眾情僞相感禍亂易生詰治戎兵亦所以保其萃也兌爲金爲殺巽爲工除戎器也艮爲止坤爲眾兌口告戒止眾於下戒不虞也

初六有孚不終乃亂乃萃若號一握爲笑勿卹往無咎象曰乃亂乃萃其志亂也

初以柔應五爲有孚爲四所間則孚不終矣乃亂乃萃者旣惑於四又欲從乎五其心不寧有悲號之象若四變其剛而五揔其權則同眾柔以比乎五遂轉號爲笑矣勿卹者四𨿽間五初不必憂待其往而爲柔於卦爲比則爲有孚比之無咎矣

六二引吉無咎孚乃利用禴象曰引吉無咎中未變也引者柔道牽也二柔得中當位有應未變而吉又何咎焉然當萃之時二與五孚爲四所間利用禴者必四用而柔然後二之誠意可以上通乎五也禴薄祭五居坎中有薦明水之象

六三萃如嗟如無攸利往無咎小吝象曰往無咎上巽也

五爲大人諸爻之所萃也三當從乎五萃如也爲四所間嗟如也旣萃復嗟無所利矣往無咎者四剛旣往於卦爲比則三可以免咎矣上巽者上互巽體四剛失位居三之上所宜變也小吝者三但爲柔不可輕變也

九四大吉無咎象曰大吉無咎位不當也

四以剛居陰於位不當不能無咎用之而柔於卦爲比順以從上吉莫大焉斯可免咎卦所謂利見大人亨指此爻也

九五萃有位無咎匪孚元永貞悔亡象曰萃有位志未光也

五用而柔於卦爲豫威權下移徒有其位變陽爲陰其志未光失位無應又將誰咎匪孚者不爲柔以孚乎四也元永貞者爻本爲剛但守其正則當位有應矣悔亡者何以變爲也

上六賫咨涕洟無咎象曰賫咨涕洟未安上也

當萃之時諸爻皆以柔從乎五而四獨爲剛初曰號三曰嗟上曰賫咨涕洟皆以四之故四若不變上之心終有未安是以愁泣然順以從君何咎之有

【巽下坤上】升元亨用見大人勿卹南徵吉彖曰柔以時升巽而順剛中而應是以大亨用見大人勿卹有慶也南徵吉志行也

升自臨來以初爲主未爲升時猶是明夷明夷以柔居二文王以之故利艱貞升以剛居二初旣爲柔以順之三乃爲剛以軋乎二故初不用而三用與萃變爲比之例同柔自三而居二復自二而居初陰降則陽升以其時也內巽外順以漸而升升之本體也二剛得中有五之應是以大亨者三用而柔合羣陰以從乎二爲師之丈人吉用見大人也往而得應何憂之有坎位北方坤在其前南面而徵得行吾志所以爲吉升之變體也它卦大人皆指九五升與困則以二爲大人指在下之君子也

象曰地中生木升君子以順徳積小以髙大

巽木生於坤地之下自萌蘗而拱把自拱把而合抱升而不已其勢順也民之秉彛好是懿徳率性而行是之謂順自細行而累以成髙自小善而積以至大升之義也順徳坤地之象積小以髙大巽木之象

初六允升大吉象曰允升大吉上合志也

初用而剛於卦爲泰上與四孚其志相信君子道長吉孰大焉

九二孚乃利用禴無咎象曰九二之孚有喜也

當升之時二與五孚爲三所間利用禴者必三用而柔然後五之誠意可以下通乎二也君臣相孚喜又何咎二居坎中禴也萃用四爲比升用三爲師然後二五孚也故兩卦之二爻於利用上皆加乃字

九三升虛邑象曰升虛邑無所疑也

三用而柔於卦爲師陰爲虛坤爲邑二以剛中爲師之主鼓行而前莫之能禦升彼虛邑也同眾陰以從乎二尙何疑焉卦辭用見大人指此爻也

六四王用亨於岐山吉無咎象曰王用亨於岐山順事也

兌西方岐山也卦本明夷三五不相應五君位王也亨而爲升則二變柔爲剛是王用之也二三四互兌乃有岐山之象五旣得二之應爲四之臣但當安於爲柔而不敢爲剛以迫乎五盡臣之道吉又何咎事爲變順事者順其已變而不自變也此爻不言升昭文王之心也

六五貞吉升階象曰貞吉升階大得志也

五守柔爲貞下應乎二君臣相孚有喜而吉用之而剛於卦爲井上體本坤坤爲土階也五以剛居尊位乎天位升階之象大得志者五旣爲剛四以柔輔之得行其志於天下也

上六冥升利於不息之貞象曰冥升在上消不富也陽進爲升以陰居上冥升也消不富者陰不爲陽也不息者消也守柔爲貞當位有應何利如之

【坎下兌上】困亨貞大人吉無咎有言不信彖曰困剛揜也險以說困而不失其所亨其惟君子乎貞大人吉以剛中也有言不信尙口乃窮也

困自否來以二爲主一剛防二柔之中剛爲柔所揜也下坎上兌處險以說也剛本在上不交爲否亨而居二無應爲困然不失其所亨者剛來而得中也善處困者其惟君子乎大人卽二之君子也上𨿽無應而能守貞不變安乎天命素貧賤行乎貧賤素患難行乎患難不以其道得之不去也以剛居中於義爲吉何咎之有有言不信者二互離爲言與五不相孚口說徒尙其窮可知黙黙自守其處困之道歟

象曰澤無水困君子以致命遂志

澤所以瀦水今水在澤下則澤涸而無水所謂困也委命於天成吾之志拘羑里而演易厄陳蔡而歌君子處困之道也巽爲命互巽於外致命也坎爲心守貞於內遂志也

初六臀困於株木入於幽谷三嵗不覿象曰入於幽谷幽不明也

臀指四也株木指二也二居坎中於木爲堅多心也初本應四爲二所間乃用而剛使四失其應焉臀困於株木也初處兌之下入於幽谷閉而不通歷三嵗之久亦無所覿皆由不能守柔而輕於變所以致此還其柔則爲和兌之吉矣

九二困於酒食朱紱方來利用享祀徵凶無咎象曰困於酒食中有慶也

坎爲酒食剛防柔中而無其應困於酒食之象互離爲朱爲絲朱紱之象當困之時上𨿽有朱紱之命而未逮乎下方來之義也二用而柔得中而應然後有慶於卦爲萃剛柔相孚以之享祀何利如之徵凶者若復爲剛則柔往矣失位無應安得不凶又將誰咎

六三困於石據於蒺藜入於其宮不見其妻凶象曰據於蒺藜乘剛也入於其宮不見其妻不祥也

二之剛石也坎爲叢棘蒺藜也三乘其上而無應困於石據於蒺藜也互離中虛有宮之象三變則與上相應爲夫妻不變則無應是不見其妻也不祥莫大焉大過九三棟橈凶變爲此爻也

九四來徐徐困於金車吝有終象曰來徐徐志在卞也𨿽不當位有與也

四應乎初志本在下爲二所間故初之來徐徐二剛爲金互離爲車金車也若以二之間輕變爲柔失初之應則爲困於金車矣但守其剛是之謂吝𨿽不當位而有終者初四剛柔相與二終不得而間之也

九五劓刖困於赤紱乃徐有說利用祭祀象曰劓刖志未得也乃徐有說以中直也利用祭祀受福也

卦本否上奇鼻也二耦足也二上相易而爲困上變奇爲耦有劓之象二變耦爲奇有刖之象兌爲赤互離爲絲赤紱也五剛居尊操刑賞之柄二不孚五所以刑用而賞未行困於赤紱也五失二之應志旣未得二乃緩於從五以中相直徐有說也若能變困爲萃王假有廟祭而受福何利如之

上六困於葛藟於臲卼曰動悔有悔徵吉象曰困於葛藟未當也動悔有悔吉行也

一柔居互巽之上柔爲蔓艸蔓延木末下無其應困於葛藟也下坎爲險巽木在坎險之上危而不安於臲卼也於者指三不當位而上爲所困也曰動悔者上不自變而告三曰三之柔當變也若能有悔行而爲剛則當位而應何吉如之於上爻而言三變者蓋上用爲訟不若三用爲大過也

【巽下坎上】井攺邑不攺井無喪無得往來井井汔至亦未繘井羸其瓶凶彖曰巽乎水而上水井井養而不窮也攺邑不攺井乃以剛中也汔至亦未繘井未有功也羸其瓶是以凶也

井自泰來以五爲主巽入乎水而水上行溥博淵泉而時出之井養而不窮也上本坤坤爲邑初五相易變坤爲坎攺邑也坎水爲井五剛得中守正不變不攺井也方其爲泰剛居乎初本自得位及其爲井剛居乎五亦非失位無喪無得也剛往居五柔來居初往者得水而上來者求水於下往來井井此井之本體也汔至者井以上出爲功五𨿽防至而未離坎中繘猶未收何能有功若用而柔瓶亡水竭是以有凶此井之變體也變而有凶故貴於不攺下巽爲繩繘也五互離中虛瓶也離體旣變瓶掛而不能出羸也

象曰木上有水井君子以勞民勸相

木性上水性下水隨木以升木得水以生津潤上行井之象也五爲君初爲民卦本泰柔自上而下以順乎初勞民也剛自下而上以益乎五勸相也無君子莫治野人無野人莫養君子君撫乎民民助乎君古者井田之制或取諸此

初六井泥不食舊井無禽象曰井泥不食下也舊井無禽時舎也

二三四互兌初處其下爲澤之底其水泥濁不可以食非惟不爲人所取禽亦不至矣以柔居下井泥不食也不變爲剛舊井無禽也無四之應爲時所捨也

九二井谷射鮒甕敝漏象曰井谷射鮒無與也

二居互兌之下井谷也巽下一陰爲魚鮒也二比乎初猶井谷之泉所趨者下惟射注於鮒魚也五互離爲甕甕所以汲也二失五之與則無上出之功是甕敝而水漏也若用而柔則當位有應爲蹇之無尢矣

九三井渫不食爲我心惻可用汲王明並受其福象曰井渫不食行惻也求王明受福也

卦木泰九三於食有福上食三之福也易而爲井上之柔孚乎五而不應乎三井𨿽渫治無有食之者五爲主爻居心位爲我心惻者三爲五變也行變也惻者戚戚然之貎可用汲者用之而柔有五之剛自上而汲之也求王明者五以剛居陽三往從之也並受其福者三與四皆受五之福也於卦爲坎故坎之三曰入於坎窞勿用也凡言我心皆指五爻

六四井甃無咎象曰井甃無咎修井也

卦本泰初四正應易而爲井初剛旣變則四失其應矣初言井泥不食是井之中有缺壞之象此爻言井甃者必使初復還其剛變耦爲奇有修甃之義各當其位何咎之有

九五井冽寒泉食象曰寒泉之食中正也

五爲井之主坎居北方是爲寒泉冽淸澈也人仰以食有四之孚也居中守正則利澤施四海矣

上六井收勿幕有孚元吉象曰元吉在上大成也井口在上汲出於井收繘之功不可幕也井道所以大成者以上有五孚是以元吉若變耦爲奇則幕而不可汲矣

【離下兌上】革已日乃孚元亨利貞悔亡彖曰革水火相息二女同居其志不相得曰革已日乃孚革而信之文明以說大亨以正革而當其悔乃亡天地革而四時成湯武革命順乎天而應乎人革之時大矣哉

革自巽來以二爲主下巽以初之柔易二之剛而爲離上巽以四之柔易上之剛而爲兌離爲火兌爲澤水必得火火必得水水火不相射乃能生息也方其爲巽巽長女上下皆巽二女同居也二柔相直無配合之理其志不相得也旣變爲革柔來居二上與五應下離納己已日乃孚也革而信之君臣相孚治道一新天下大和文明以說也二用而剛於卦爲夬元亨也守柔不變利貞也故曰大亨以正二本不當位與初相易於位旣當其悔乃亡言𨿽亨而爲夬不若但爲革也下互巽連已六陽極於己天也上互幹連亥六陰極於亥地也巽位東南春夏之交乾位西北秋冬之交暑往則寒來寒往則暑來天地革而四時成也離爲戈兵兌爲殺湯武以徵伐取天下也巽爲命上下皆變革命也五爲天二以柔從之順乎天也二爲民五以剛孚之應乎人也時之當革𨿽天地聖人不能違故曰大矣哉

象曰澤中有火革君子以治歷明時

兌澤也於時爲秋離火也於時爲夏火本克金今火藏於澤之中夏往秋來革之義也兌爲巫史治歷之象離爲日中明時之象互乾爲天日躔行天沒於兌方晝夜分焉一日之革也秋金生冬水冬水生春木春木生夏火夏火克秋金金王則火廢寒暑分焉一嵗之革也日行周天嵗差甚防積之久則差始見故歷法不能無更取諸革也

初九鞏用黃牛之革象曰鞏用黃牛不可以有爲也初用而柔變離爲艮艮土居丑黃牛也以柔變剛革也於卦爲咸有四之應其志膠固而不可解鞏也爻本無應不可有爲是以貴乎用也

六二已日乃革之徵吉無咎象曰已日乃革之行有嘉也

二居離中已日也用之而剛於卦爲夬乃革之也徵者復還其柔則上與五孚行而有嘉吉又何咎易中言嘉皆指當位有應彖言亨貞繼以悔亡指此爻也

九三徵凶貞厲革言三就有孚象曰革言三就又何之矣

三用而柔失位無應行而必凶貞者守剛爲正也不能守剛於卦爲隨則危矣革欲其信於人故六爻皆取其孚三與上孚二與五孚初與四本不應必攺命而後孚爻言有孚者三內卦至三爻而成離爲言三就者革至三而成孚也革止於孚又何往焉

九四悔亡有孚攺命吉象曰攺命之吉信志也

四用而柔於卦爲旣濟應初乘三未免有疑戒以悔亡言不可輕變也有孚指應爻也言四但守其剛則初自變爲柔以孚乎四攺命而吉也於卦爲咸是爲信志故咸之四亦曰貞吉悔亡

九五大人虎變未占有孚象曰大人虎變其文炳也三陽寅屬虎履以上干爲虎幹三陽也頥變噬嗑互艮爲虎艮連寅也兌西方白虎也乾兌皆虎天文尾火虎箕水豹虎陽而豹陰也五居互幹之上用之而柔變乾爲兌大人虎變也上居兌之終用之而剛變兌爲乾君子豹變也未占有孚者未變之前與二相孚順乎天而應乎人此爻也

上六君子豹變小人革面徵凶居貞吉象曰君子豹變其文蔚也小人革面順以從君也

五本剛以柔文之其文炳也上本柔以剛文之其文蔚也虎之文顯煥豹之文深宻炳與蔚之辧也上用而剛剛爲君子然其志未得徵而必凶不用而但守其柔柔爲小人𨿽心與三孚而能革面以順五猶知從君之義所以居貞而吉五上二爻皆以文言者五用爲丰上用爲同人其文𨿽可觀實皆失位無應也

【巽下離上】鼎元吉亨彖曰鼎象也以木巽火亨飪也聖人亨以享上帝而大亨以養聖賢巽而耳目聰明柔進而上行得中而應乎剛是以元亨

鼎自兌來以初爲主下兌以三之柔易初之剛而爲巽上兌以上之柔易五之剛而爲離鼎象也初耦爲足二三四皆奇爲腹五耦爲耳上奇爲巽木入於離火然後成亨飪之功上帝指上九一爻聖賢指九二九三九四三爻天道尙質故特牲可以享上帝人事尙文非備物不足以養聖賢巽下離上離爲目五爲鼎耳一五相應視聼皆順耳目聰明也五柔得中進而上行下應乎剛鼎之本體也是以元亨者柔居乎初爲卦之主位旣不當不容不變用之而剛於卦爲大有柔得尊位大中而上下應之所以爲吉鼎之變體也鼎變上卦之兌爲離暌晉俱變上卦之巽爲離故三彖之釋皆曰柔進而上行也

象曰木上有火鼎君子以正位凝命

以木巽火中有兌乾之金可以亨飪鼎之象也上離下巽互乾於中天位天命也鼎爲神器天所以畀聖人聖人正位凝命所以承天意也鼎有端正凝定之義

初六鼎顚趾利出否得妾以其子無咎象曰鼎顚趾未悖也利出否以從貴也

初用而剛變耦爲奇五之耦反爲足而居上顚趾之象也處鼎之初未施亨飪傾去故穢滌而潔之出否之象也妾柔也賤也子剛也貴也以剛易柔得妾以其子之象也推陳致新何悖之有由賤致貴何咎之有

九二鼎有實我仇有疾不我能卽吉象曰鼎有實愼所之也我仇有疾終無尢也

陽爲實剛居二也愼所之戒輕變也我仇初爲二之匹也有疾柔失位也不我能卽不能就乎二也鼎本兌下變巽上變離二之剛旣應乎五之柔則初之柔不能順乎二之剛旣不我能卽終當用爲剛以從乎五則二可獲吉何尢之有

九三鼎耳革其行塞雉膏不食方雨虧悔終吉象曰鼎耳革失其義也

五爲耳在鼎之上貫之以乃可以舉三鼎腹也變奇爲耦是於鼎腹復加兩耳則中窒而不可貫其行塞也革而不當失鼎之義矣互離爲雉互坎爲膏於卦爲未濟火上水下無以成亨飪之功雉膏不食也坎爲雨巽變而坎則方雨而有悔復還爲剛則不成悔而終歸於吉矣

九四鼎折足覆公餗其形渥凶象曰覆公餗信如何也初居鼎之下爲足四居鼎之中爲餗鼎折足言初變也覆公餗言四變也初變柔爲剛於卦爲大有四但當同眾剛以應乎五而乃自變爲柔以應乎初則不與五孚如之何其取信也公指五也公之餗旣覆則鼎之形爲餗所沾渥安得不凶渥與濡同皆陰也

六五鼎黃耳金利貞象曰鼎黃耳中以爲實也五得中爲黃耦爲耳鼎黃且也用之而剛一剛貫乎鼎耳之中金也耳耦而虛以奇而實之旣當其位守剛爲正則利也

上九鼎玉大吉無不利象曰玉在上剛柔節也居鼎之上貫耳以舉鼎者也上曰玉以本體言也五曰金以變體言也玉者取其和而有節之義上剛五柔相須以濟吉莫大焉無不利者上與五皆利也

【震下震上】震亨震來虩虩笑言啞啞震驚百里不喪匕鬯彖曰震亨震來虩虩恐致福也笑言啞啞後有則也震驚百里驚逺而懼邇也出可以守宗廟社稷以爲祭主也

震自坤來亨也以初爲主震來者剛來變初之柔上下皆震其聲虩虩天威可畏能恐懼則福可致震之本體也初用而柔於卦爲豫下震變坤動者靜矣震驚之餘肅然戒謹笑者言者啞啞然弗敢肆其聲所以敬天之怒也後有則者未變則兩剛相直旣變則陰陽交孚震之變體也雷之威及於百里下坤爲邑百里邑國也逺指初邇指三初爲柔以應乎四逺者驚矣三守柔以承乎四邇者懼矣震爲長子出而居儲貳之位則可以守宗廟社稷匕以登鼎實鬯以通神明不喪匕鬯能主祭也震爲木匕也爲艸鬯也互艮爲門闕爲土石宗廟社稷也

象曰洊雷震君子以恐懼修省

洊雷者震而又震也君子旣恐懼矣又修省焉正法洊雷之義徒恐懼而不修省不足以進徳

初九震來虩虩後笑言啞啞吉象曰震來虩虩恐致福也笑言啞啞後有則也

全卦之義主在此爻前卦爲震後卦爲豫故爻辭加一後字以明其吉上與四應故曰有則

六二震來厲億喪貝躋於九陵勿逐七日得象曰震來厲乘剛也

二以柔居陰𨿽爲當位而剛來居初二乃乘之安得不厲厲則必變然於卦爲歸妹未見其可陽爲大億也爲富貝也皆初也億喪貝者初變剛爲柔也初旣變則於卦爲豫豫主在四二三四爲九互艮爲陵二但守柔以從乎四躋於九陵也勿逐復還其柔也七日得七日復得本爻也於二而言初變者蓋二用爲歸妹不若初用爲豫也

六三震蘇蘇震行無眚象曰震蘇蘇位不當也

三無上之應旣不能俯而卽乎初又不能仰而隨乎四神气緩防蘇蘇然莫知適從蓋以柔居陽於位不當也震行者用之而剛於卦爲丰當位有應可無眚矣此爻與豫六三義同豫以四爲主三猶有悔則震之三其當變宜也

九四震遂泥象曰震遂泥未光也

四在互坎之中用之而柔上震變坤於卦爲復雷在地中遂泥之象也未光者不爲陽也

六五震往來厲億無喪有事象曰震往來厲危行也其事在中大無喪也

五柔四剛君弱臣彊必四往而爲柔五乃可安若四來而爲剛五乘其上何能免厲危行者厲則必變也用之而剛於卦爲隨則孚於嘉矣億大也無喪不變也指四言也有事變也指五言也五居中而必變者以四爲剛而迫乎五也

上六震索索視矍矍徵凶震不於其躬於其鄰無咎婚媾有言象曰震索索中未得也𨿽凶無咎畏鄰戒也上用而剛居失其位神气銷防震索索也下求其應顧瞻徊徨視矍矍也五柔居尊上以剛臨之威權自己出與五不相得行而必凶也震動也躬者上之本體也鄰者五與上爲鄰也上不宜變五當用而爲剛故曰震不於其躬於其鄰也上爲剛則有震主之疑故鄰戒之爲柔則知所畏鄰不戒之矣何咎之有上若不還其柔𨿽與三應爲婚媾而四間其中未免有言聖人深謂上六之不可變也如此離爲言

【艮下艮上】艮其背不獲其身行其庭不見其人無咎彖曰艮止也時止則止時行則行動靜不失其時其道光明艮其止止其所也上下敵應不相與也是以不獲其身行其庭不見其人無咎也

艮自坤來以上爲主艮與咸對皆以諭人之身咸其面也艮其背也艮爲山山止而不動艮之本體也上用而柔於卦爲謙變艮爲坤不獲其身矣艮之變體也坤爲土有庭之象互震足爲動坤在其前行其庭也上九已變不見其人也不見則爲應而不爲敵何咎之有時止則止釋艮其背時行則行釋不獲其身上變爲動不變爲靜行止動靜各惟其時爲艮爲謙其道皆光明也艮其止止當作背以止其所釋艮蓋言靜也不變則上下二剛皆不相與應反爲敵不能無咎是以用之乃可免咎也

象曰兼山艮君子以思不出其位

兩山並立各止其所艮之義也三互坎爲心互震爲動心之動爲思處二艮之中得位無應心有所止故曰思不出其位若交於物而引之則莫知其鄕矣

初六艮其趾無咎利永貞象曰艮其趾未失正也初耦爲趾賁之舍車而徒用爲此爻也𨿽失位無應然人之處卑貴乎知止不失其正可以免咎用之而剛當位有應爲賁其趾守剛爲貞何不利之有是用與不用皆可也

六二艮其腓不拯其隨其心不快象曰不拯其隨未退聼也

二居趾之上限之下爲腓艮其腓者止不變也不拯者不用爲剛以濟乎五之柔也其隨者惟守其柔以隨乎三之剛也陰𨿽隨陽終非正應是以未能退聽而忘乎動也其心不快五居心位二不爲應而爲敵是以不快也

九三艮其限列其夤厲薫心象曰艮其限危薫心也限腰也背之上下以腰爲限艮其限者三不變也用之而柔於卦爲剝是其夤列而爲兩上薫於心安得不危五心位也三若不變則夤不至於列而心不至於薫矣夤者腰膂夾脊肉也

六四艮其身無咎象曰艮其身止諸躬也

四在限之上身也居旣當位下𨿽無應止而不動何咎之有躬卽身也傴背爲躬躬者見背而不見面也變則爲旅之未得位矣

六五艮其輔言有序悔亡象曰良其輔以中正也五用而剛四以柔比之二以柔應之輔之義也互離爲口輔之象也得中守正艮其輔也離爲言言出乎身加乎民上剛下柔有序而不亂悔亡者變而當位有應不必復還其柔也

上九惇艮吉象曰惇艮之吉以厚終也

上用而柔變艮爲坤坤厚也於卦爲謙君子有終所以吉也

【艮下巽上】漸女歸吉利貞彖曰漸之進也女歸吉也進得位往有功也進以正可以正邦也其位剛得中也止而巽動不窮也

漸自否來以三爲主剛本在四退而居三柔本在三進而居四九三艮之陽六四巽之陰以陰配陽以男下女婦人謂嫁曰歸故曰漸之進也女歸吉也漸與家人同特初爻異耳柔進得位往而有功者家人之富家大吉也柔進以正可以正邦者家道正而天下定也三剛得位在卦之中利於守貞女歸而吉者此也艮下巽上內止外巽齊家之道也天地不交爲否則窮三四相易用而爲漸則不窮也漸卦六爻皆以鴻取義者鴻隨陽之鳥寒气復則自北而南其來必以漸或失其匹終身孤飛有貞女不從二夫之象故昏禮奠雁也孟春鴻雁歸卦气屬艮漸之內卦艮也離爲飛鳥在互坎之上鴻之象也

象曰山上有木漸君子以居賢徳善俗

山勢由趾而至於巓木附山成林亦自下而至於上望之者但見其以漸而髙故卦以漸名也四居當其位婦徳之最賢者關睢后妃之徳所以風天下而正夫婦始於閨門終於四海善俗之化自近至逺亦以漸而成也

初六鴻漸於幹小子厲有言無咎象曰小子之厲義無咎也

幹者水之湄初在互坎之下用之而剛有四之應鴻漸於幹也初陰居下小子也失位無應厲也厲則必變於卦爲家人上孚乎四而三間之有言也然而無咎者三終不得而間之其免於咎理固然也離爲言

六二鴻漸於磐飲食衎衎吉象曰飲食衎衎不素飽也二居艮之中互坎之下爲鴻漸於磐磐者水湄之石也坎爲酒食和樂衎衎其吉宜也不素飽者得中而應受天之祿不空餐也家人六二在中饋與此爻義同

九三鴻漸於陸夫徵不復婦孕不育凶利禦冦象曰夫徵不復離羣醜也婦孕不育失其道也利用禦冦順相保也

三用而柔艮山變爲坤地陸也卦本否九四之剛下而居三爲卦之主與四相比爲夫婦夫徵不復者九三變則往而不反三陽爲羣離其羣類則陽爲陰勝矣婦孕者四以三爲夫有孕字之道不育者三變則夫往失生育之道所以凶也利用禦冦者復還其剛則上以剛敵之爲冦也三互離爲戈兵居得其位足以禦之順相保者上之冦不吾勝則夫婦始得順其道而相保矣

六四鴻漸於木或得其桷無咎象曰或得其桷順以巽也

四居巽之下艮之上鴻始則遵渚次而磐又次而陸決起而飛介於山林之間漸於木也漸之成卦以巽之一陰配艮之一陽爲夫婦女歸吉也或得其桷者用之而剛復在互巽之上桶乃橫平之柯變耦爲奇桷也得其桷則庶乎可安與初相應亦不失相配之義下順上巽何咎之有於卦爲遁君子吉用與不用皆可也

九五鴻漸於陵婦三嵗不孕終莫之勝吉象曰終莫之勝吉得所願也

五用而柔變巽爲艮艮山爲陵以柔從上鴻漸於陵也本與二應有夫婦之義變則陽爲陰所勝失其配耦無生育之理所以不孕三嵗者歷三爻也復還其剛則陰終莫能勝之二五相孚得其所願所以吉也卦以巽爲女艮爲男爻以五爲夫二爲婦取義不同

上九鴻漸於陸其羽可用爲儀吉象曰其羽可用爲儀吉不可亂也

陸以六爻恊韻考之當作逵上用而柔變巽爲坎上爻爲天坎爲云云之衢逵也羽者鴻之翼也鴻鴈於飛肅肅其羽先後有序未甞少亂可以爲儀賢者居髙位盍知所則哉當位有應何吉如之

【兌下震上】歸妹徵凶無攸利彖曰歸妹天地之大義也天地不交而萬物不興歸妹人之終始也說以動所歸妹也徵凶位不當也無攸利柔乘剛也

歸妹自泰來以四爲主兌爲少女震爲長男男長於女故曰歸妹男位乎外女位乎內天地之大義也下卦本幹上卦本坤三四相易互坎離於中爻離下坎上陰陽之交也震春兌秋離南坎北天地以時而交萬物以時而興反是則陽愆陰伏萬物無以遂其生矣人道始於夫婦終於父母由乾坤而爲震兌終則有始也女而下男說以動之所歸者妹也徵者指來卦言也四以剛居陰於位不當安得不凶三以柔配四下復乘剛女貳其行必無所利聖人之爲人倫戒其防深矣

象曰澤上有雷歸妹君子以永終知敝

仲秋之月雷始收聲水始涸今雷震於兌澤之上互坎之雨復盈於澤陰陽失時勢豈能久夫婦義當偕老而老少不齊敝所必至君子將以永其終而知其敝則有所不爲矣

初九歸妹以娣跛能履徵吉象曰歸妹以娣以恆也跛能履吉相承也

初用而柔上從乎四歸妹以娣也禮夫婦有兄弟之義娣卽妹也歸妹爲卦名曰娣者變文以書也初與四應乃理之常以恆也然柔不能立有跛之象隨二之剛有履之象跛而能履何足與行蓋捨四從二行不順也相承者初之柔但承乎四二之剛但承乎五剛柔相承各得其配則行而獲吉矣

九二能視利幽人之貞象曰利幽人之貞未變常也二居互離之下剛不當位有眇之象近闚乎三有視之象而能視何足有明蓋捨五比三合不以正必無攸利用之而柔陰爲幽人上𨿽無應而守柔爲貞其於常道亦未爲失

六三歸妹以須反歸以娣象曰歸妹以須未當也須賤妾之稱兌爲妾以柔居陽爲不當位歸妹以須者以妾爲妻也反者歸妹反則爲漸也歸以娣者以柔居四女歸吉也各當其位夫婦之正也

九四歸妹愆期遲歸有時象曰愆期之志有待而行也歸妹成卦以震之一陽配兌之一陰爲夫婦四用而柔與三不耦爲愆期也遲歸有時者四之柔應乎初之剛必待其求然後有行各當其位亦夫婦之正也

六五帝乙歸妹其君之袂不如其娣之袂良月防望吉象曰帝乙歸妹不如其娣之袂良也其位在中以貴行也

五以柔居尊位有帝乙之象以全卦論之下兌上震長男取少女有歸妹之象卦自泰來泰六五亦言帝乙歸妹者中爻互震兌也五君也二娣也上下交接有袂之象五柔而二剛是君之袂反不如其娣之袂良亦已瀆矣用之而剛於卦爲兌居𨿽當位而下無其應不若上卦變震爲巽月防望者指巽體也於卦爲中孚三四之柔皆從乎五所以獲吉故中孚之四亦曰月防望也陽爲貴以貴行者五居位中用而爲剛也晉之下卦變坤爲乾巽之下卦變巽爲震此三爻變例也

上六女承筐無實士刲羊無血無攸利象曰上六無實承虛筐也

上體震爲竹筐之象無實者不爲陽也三女也與上不相應承虛筐也上用而剛士也於卦爲睽上離爲兵下兌爲羊陰爲血𨿽與三應而四間之猶刲羊而血不可得也歸妹人之終始今筐無實羊無血是夫婦皆不足以承祭祀無攸利者變與不變皆無所利也

易通卷五﹤經部﹐易類﹐易通﹥

欽定四庫全書

易通卷六

宋趙以夫撰

【離下震上】丰亨王假之勿憂宜日中彖曰丰大也明以動故丰王假之尙大也勿憂宜日中宜照天下也日中則月盈則食天地盈虛與時消息而況於人乎況於鬼神乎

丰自泰來以二爲主二四相易所以爲亨泰極而丰是之謂大離明也震動也明以動者如日之升輝光發越丰之本體也王五也假大也五以柔居尊而四以剛迫之安能無憂五用而剛所尙者大則勿憂矣離爲日二居離中五與之應宜日中也三四五互乾爲天日躔行天照臨下土丰之變體也以本體言之天下之理盛必有衰離爲日中互兌爲西之象也互巽爲月防望食之象也上本坤下本乾剛柔相推盈者消而虛者息不能違乎時也震一陽生於下明則爲人也巽一陰生於下幽則爲鬼神也陰陽消長相爲始終如環無端聖人於丰卦發明天地之大運而斷以勿憂宜日中之一辭其意深矣

象曰雷電皆至丰君子以折獄致刑

萬物出乎震相見乎離自春至夏丰之時也雷電皆至雨澤隨之槁者蘇僕者起長茂繁滋丰之象也離中虛獄也震爲殺刑也明在內折獄而得中也威在外致刑而不用也獄無遁情則民莫敢犯而刑錯矣此治世之所以爲丰也

初九遇其配主𨿽旬無咎往有尙象曰𨿽旬無咎過旬災也

初用而柔於卦爲小過上與四合遇其配主也旬均也下艮上震其數皆七旬也其數𨿽均而得無咎者往而有應也若不用而但爲剛下離數八上震數七是爲過旬兩剛相敵安得不災小過飛鳥以凶變爲此爻也

六二丰其蔀日中見斗往得疑疾有孚發若吉象曰有孚發若信以發志也

卦本泰二之剛往而居四兩爻皆言丰其蔀者下離爲日四以剛蔽其上也震數七斗之象下離上震日中見斗也往指來卦而言二五不孚故得疑疾五用而剛下孚乎二則宜日中而不見斗矣信以發志者以五之信發二之志其言宜也

九三丰其沛日中見沬折其右肱無咎象曰丰其沛不可大事也折其右肱終不可用也

三用而柔離體旣變於卦爲震中互坎雨丰其沛也日中而雨不見日而見沬沬者言被面如靧也不可大事者言陽不宜變也三本互巽爲手用則折其右肱失位無應又將誰咎是以終不可用也

九四丰其蔀日中見斗遇其夷主吉象曰丰其蔀位不當也日中見斗幽不明也遇其夷主吉行也

四之義與二同以剛居陰下蔽離日幽不明也用之而柔與初相應遇其夷主也自下遇上曰配自上遇下曰夷當位有應安得不吉行者剛往也變震爲坤則不見斗矣

六五來章有慶譽吉象曰六五之吉有慶也

五用而剛下與二應剛柔相文是謂來章於卦爲革文明以說有慶有譽其吉宜也

上六丰其屋蔀其家闚其戶閴其無人三嵗不覿凶象曰丰其屋天際翔也闚其戶閴其無人自藏也

上用而剛於卦爲重離離中虛屋與家之象上離爲屋下離爲家當丰之極以剛居上亢然自大丰其屋也三旣爲剛上復爲剛以窒之蔀其家也以上視下闚其戶也失三之應閴其無人也三本應上而上乃輕於變焉自爲閉藏閱三嵗之久終於不覿其凶可知歷三爻三嵗也上爻爲天離爲飛鳥天際翔也

【艮下離上】旅小亨旅貞吉彖曰柔得中乎外而順乎剛止而麗乎明是以小亨旅貞吉也旅之時義大矣哉旅自否來以五爲主柔自三而進乎五在外卦之中於位未當何能久居旣順乎剛亦將變離爲乾小者亨也於卦爲遁下應乎二旅之變體也艮止於下離明於上三守正不變以麗乎五旅之本體也五亨三貞皆可獲吉是以云者合二體而言之也旅者違其國去其家而托身於它人者也或行或止各惟其時此旅之時義所以爲大不寜惟是凡寄形於天地之間者莫非旅也

象曰山上有火旅君子以明愼用刑而不畱獄

山上有火日也互兌爲西日薄西山明不可久旅之義也百姓有罪麗於囹圄君子用刑惟明惟謹明則無遁形謹則無濫罰明謹旣進斷決隨之聖人取象於旅正恐其畱獄也刑旣用則獄不畱矣明取離愼取艮不畱取旅之義

初六旅斯其所取災象曰旅志窮災也初用而剛居卦之下上無其應旅之卑困而不得志者也詩曰兮尾兮流離之子是也爻本有應變而遂窮災患之來乃其自取

六二旅卽次懷其資得童僕貞象曰得童僕貞終無尢也

次行者之所捨二以柔居陰安於其位旅卽次也然上無其應以柔隨二剛之後未見其可用之而剛於卦爲鼎陽爲富懷其資也初以柔從之貴能役賤得童僕也位𨿽不當何尢之有故鼎九二之象亦以終無尢言之

九三旅焚其次喪其童僕貞厲象曰旅焚其次亦以傷矣以旅與下其義喪也

三以剛居陽於位爲當旅之次也初二皆柔童僕也三用而柔則次焚而童僕喪是可傷也貞者守剛爲正也不能守剛則失位而危矣蓋當旅之時但當止而麗乎明顧乃下與二柔爲比以理言之其喪宜也三互巽在離之下以木巽火巽體變則焚矣

九四旅於處得其資斧我心不快象曰旅於處未得位也得其資斧心未快也

旅於處不變也陽爲富資也剛能斷斧也當旅之時四以剛居陰於位未得上迫乎五五之心是以不快必四變爲艮之止諸躬然後可以無咎五爲主爻故曰我心

六五射雉一矢亡終以譽命象曰終以譽命上逮也離雉也中剛矢也五用而剛離體旣變射一矢而雉亡之象也五剛二柔當位而應自上逮下終以譽命也彖言旅小亨此爻也諸爻皆言旅五君位不可以旅言也

上九鳥焚其巢旅人先笑後號咷喪牛於易凶象曰以旅在上其義焚也喪牛於易終莫之聞也

離爲鳥於木爲科上槁巢也火自巽木而出焚其巢則離體變矣蓋旅人在髙位處非其據於義當變旅之先爲否上𨿽失位猶有三之應是以笑否之後爲旅旣失三之應復以剛臨五是以號咷故戒之曰喪牛於易凶喪牛者變離也於易者卽安也捨其利而安是圖也彼旅人者貪得而不知喪處險而不求易𨿽加告戒若罔聞知其凶宜哉

【巽下巽上】巽小亨利有攸往利見大人彖曰重巽以申命剛巽乎中正而志行柔皆順乎剛是以小亨利有攸往利見大人

巽自乾來以初爲主上下皆巽是之謂重柔在其下剛能令之是之謂命申取重義二五皆剛巽乎中位守正不變其志得行者初爲柔以順乎二四爲柔以順乎五巽之本體也然上下皆柔未免敵應是以小亨者初用而剛於卦爲小畜柔旣往矣當位有應故曰利有攸往四比乎五有孚攣如故曰利見大人巽之變體也

象曰隨風巽君子以申命行事

風者天之號令前倡後和相隨而至巽之象也人君將以行其政事於四方故命令之出必諄復申述然後天下信而從之巽之義也觀之設教渙之大號姤之施命亦然

初六進退利武人之貞象曰進退志疑也利武人之貞志治也

初用而剛又欲不用柔不能決已進復退其心疑也利武人之貞守剛爲正也當位有應心與四孚志治也彖言小亨此爻也

九二巽在牀下用史巫紛若吉無咎象曰紛若之吉得中也

巽爲木牀也牀者人之所安也二以剛居陰於位不當失其所安有在牀下之象上巽爲神史巫所以事神者也二用而柔以柔道接乎五用史巫也剛柔交錯紛若也得中而應吉又何咎

九三頻巽吝象曰頻巽之吝志窮也

三用而柔巽之義也於卦爲渙志在外此爻也旣變矣而又不變進退無常是之謂頻徒安其位而不知求應所以爲吝兩剛相直安得不窮

六四悔亡田獲三品象曰田獲三品有功也

四以柔居陰爲當位悔亡者不可輕變也初在地之位爲田初變爲剛以從乎四田而獲禽也奇數三三品也於卦爲小畜柔得位而上下應之宜有功也於此爻而言初變者正彖之義也

九五貞吉悔亡無不利無初有終先庚三日後庚三日吉象曰九五之吉位正中也

五居天位守正在中悔亡不輕變也無不利者上巽宜正下巽宜變也無初有終者未變則上下敵應旣變則剛柔皆孚也震納庚初爻庚子二爻庚寅三爻庚辰先庚三日也下體未變震伏於巽之下故曰無初下體旣變則反巽爲震後庚三日故曰有終於卦爲益則勿問元吉矣

上九巽在牀下喪其資斧貞凶象曰巽在牀下上窮也喪其資斧正乎凶也

上以剛居陰於位不當失其所安巽在牀下與二同也陽爲富資也剛能斷斧也當巽之窮所當用之而柔喪其資斧則當位有應爲井之有孚元吉其可守剛而不變乎其凶宜也

【兌下兌下】兌亨利貞彖曰兌說也剛中而柔外說以利貞是以順乎天而應乎人說以先民民忘其勞說以犯難民忘其死說之大民勸矣哉

兌自乾來亨也以上爲主二五以剛居中三上以柔居外柔皆比剛爲說三上皆不變爲利貞兌之本體也然上下皆柔未免敵應故變必其來卦之一爻然後卦有其主上用而剛變兌爲乾上天位三人位三以柔順乎上上以剛應乎三上順天而下應人兌之變體也以本體言之兌之在上者爲君兌之在下者爲民以佚道使民𨿽勞不怨民忘其勞也以生道殺民𨿽死不怨殺者民忘其死也說道之大至此民不期勸而自勸矣彖辭不言變文王自明其心也夫子釋彖乃繋以是以之辭明卦之變體者蓋言武王卒文王之功也又申以先民犯難之義明卦之本體者蓋言文王顯於西土經始勿亟庶民子來王赫斯怒爰整其旅人心歸之可以王矣猶終其身事殷而不變此周之所以爲盛徳歟

象曰麗澤兌君子以朋友講習

二澤相麗日漸月潤有相資益之義學而時習之不亦悅乎有朋自逺方來不亦樂乎兌爲口兩兌胥說有講習之象

初九和兌吉象曰和兌之吉行未疑也

初用而柔上與四應以和爲說行而得吉又何疑焉

九二孚兌吉悔亡象曰孚兌之吉信志也

二用而柔上與五應相孚以心何吉如之悔亡者當位有應不可復還爲剛也

六三來兌凶象曰來兌之凶位不當也

三以柔居陽於位不當上無其應安得不凶來兌者兌自乾來也若變爲夬則爲君子夬夬之無咎矣

九四商兌未寧介疾有喜象曰九四之喜有慶也商者度其可用與不可用四居二兌之間互巽爲不果欲不用而但爲兌又欲用而爲節所以未寧疾者失位無應也喜者得位有應也疾與喜一介之分疾往則喜來上與五孚有慶宜也

九五孚於剝有厲象曰孚於剝位正當也

孚者剛柔相應也剝者柔變剛也五以剛居陽於位爲當守正不變則二當變柔以從乎五故曰孚於剝若五不能守正用之而柔以從乎二則失位而危矣有厲戒辭也

上六引兌象曰上六引兌未光也

柔道牽爲引上爲主爻守柔不變彖言利貞者此也爲陰則未光變則於卦爲履元吉在上其道光矣而爻不言變者明文王之心也

【坎下巽上】渙亨王假有廟利渉大川利貞彖曰渙亨剛來而不窮柔得位乎外而上同王假有廟王乃在中也利涉大川乘木有功也

渙自否來以二爲主二四相易所以爲亨否則窮矣剛來居二不窮也四以柔居陰得位乎外上比乎五王五也假大也上巽爲風神也互艮爲門闕廟也王者旣大立宗廟以安祖考四之大臣相予肆視然後入於太室親行祼禮故曰乃在申也震木得風行乎水上利涉大川也五在互震之上與四相孚共濟險難乘木有功也利貞指五而言萃之假廟取其一人心之天渙之假廟取其開人心之天

象曰風行水上渙先王以亨於帝立廟

方其爲否閉塞成冬巽爲風坎爲水風自艮方而來水泉浮動凍結融解渙之義也上下不交天理湮晦亨否而渙人心開明亨於上帝配以祖考尊尊而親親誰獨無是心哉先王所以示化天下則凡顓蒙而蔽固者皆渙然冰釋矣上爻爲天帝也互艮廟也五君位介乎二者之間亨帝立廟也

初六用拯馬壯吉象曰初六之吉順也

初用而剛上與四應以剛濟柔用拯也方其未用下坎爲馬以剛易柔馬壯也當位有應是之謂順所以獲吉

九二渙奔其機悔亡象曰渙奔其機得願也

二用而柔於卦爲觀五居巽木之中王者憑幾之象二趨而應之奔其機也悔亡者當位有應旣得所願不可復還爲剛也

六三渙其躬無悔象曰渙其躬志在外也

三用而剛失上之應不與五孚惟知有己躬之謂也復還其柔與五相孚志在乎外去其有己之私渙其躬也無悔者𨿽不當位不可輕變變則爲巽之志窮矣

六四渙其羣元吉渙有丘匪夷所思象曰渙其羣元吉光大也

四用而剛變巽爲乾三陽爲羣𨿽有初之應然於位不當復還其柔渙其羣也上同乎五是以元吉光大者指五言也五互艮爲丘故曰渙有丘志不在初故曰匪夷所思

九五渙汗其大號渙王居無咎象曰王居無咎正位也巽爲風爲號令五在巽體之中陽爲大大號也用之而柔防其號令於四方所謂渙汗也令出惟行不惟反猶膚之有汗也與二相應則令孚於下矣復還其剛居尊守正王乃在中百神爾主矣何咎之有卦辭所謂王假有廟此爻也

上九渙其血去逖出無咎象曰渙其血逺害也

上用而柔變巽爲坎陰爲血失道而凶安能無咎復還其剛渙出血也去逺出險何咎之有故象以逺害言之

【兌下坎上】節亨苦節不可貞彖曰節亨剛柔分而剛得中苦節不可貞其道窮也說以行險當位以節中正以通天地節而四時成節以制度不傷財不害民

節自泰來以五爲主柔本在五分而居三剛本在三分而居五五剛居尊四柔比之亨而得中節之本體也苦節指三言也柔來居三失位無應其道旣窮是之謂苦不可貞者三不宜守柔爲正也用而爲需則不窮矣節之變體也以本體言之下兌爲說上坎爲險說以行險節之義也九五之君爲節之主當位以節也居中守正有孚攣如中正以通也陽自幹往陰自坤來中互震艮萬物出震成艮天地節而四時成也損三之剛以益乎五損下益上宜若傷財而害民然五剛得中取民有制節以制度也上之取民中而不過民之奉上說而順從不傷財不害民也

象曰澤上有水節君子以制數度議徳行

澤上有水易至泛溢艮山在中以爲之防節之象也卦本泰損三益五乃以節名何也世當泰盛之餘取諸下以奉上者易至無藝故賢君立爲中正之法俾萬民惟正之供什一以定供賦九式以均財用動守法度惟恐有過徳失行則爲傷財害民矣內以謀度諸心外以咨訪諸人皆議也上坎互艮制數度也下兌互震議徳行也

初九不出戶庭無咎象曰不出戶庭知通塞也

三四五互艮爲門闕初與二皆位艮之下初守剛不變不出戶庭也知通塞者不變則有應爲通變則無應爲塞初知此理而不變焉是以無咎

九二不出門庭凶象曰不出門庭失時極也

二在艮闕之下守剛不變不出門庭也無五之應又不當位失時而窮安得不凶

六三不節若則嗟若無咎象曰不節之嗟又誰咎也三用而剛於卦爲需節若與上相應剛柔節也不節若不用也居不當位又無其應徒然自嗟又將誰咎兌爲口嗟之象也

六四安節亨象曰安節之亨承上道也

卦本泰亨而爲節剛自三而居乎五四以柔比之守而不變安其節之亨也𨿽與初應志捨乎下以從乎君故曰承上道也

九五甘節吉往有尙象曰甘節之吉居位中也

五剛當位近於四符甘節之吉也卦本泰剛來居五行而得配往有尙也釋彖所謂當位以節中正以通者此爻也

上六苦節貞凶悔亡象曰苦節貞凶其道窮也

卦本泰三五相易而爲節五與四孚是之謂甘三無上應是之謂苦豈惟三哉上無三應其道亦窮苦則一也守正必凶而又戒以悔亡者上柔當位不可輕變也三旣失位所宜變剛以應上也於此爻而言悔亡蓋上變爲中孚不若三變爲需也

【兌下巽上】中孚豚魚吉利涉大川利貞彖曰中孚柔在內而剛得中說而巽孚乃化邦也豚魚吉信及豚魚也利涉大川乘木舟虛也中孚以利貞乃應乎天也中孚自離來以三爲主下離以二之柔易三之剛而爲兌上離以五之柔易四之剛而爲巽二柔皆在剛之內二剛皆得位之中下說以順乎五上巽以應乎三信由乎中是之謂孚三四互震爲諸侯五以君臨之乃化邦也巽下一陰爲豚兌上一陰爲魚五以陽感之信及豚魚也陰受陽施安得不吉震木巽風行乎兌澤外堅中虛有舟之象五乘其上涉大川也共濟險難何所不利三爲主爻守柔不變與四同心以從乎五五爲天位乃應乎天也損變中孚則二簋可用亨井變習坎則王明並受其福皆以三四之柔從五之剛故也

象曰澤上有風中孚君子以議獄緩死

澤上有風風入乎水風防則波生風厲則浪作有感斯應中孚之義也兌爲正秋風自西起肅殺之气也故司冦爲秋官巽爲號令兌爲澤當用刑之時而有施澤之令議獄緩死也獄成而孚輸而孚求以盡人之心而使之無憾也兌爲口議也巽爲不果緩也

初九虞吉有它不燕象曰初九虞吉志未變也

虞者安樂之謂初處於下當位有應安而不變何吉如之有它則用之而柔於卦爲渙失四之應其能安乎知其不可變故象以志未變言之虞燕皆取兌說之義

九二鳴鶴在陰其子和之我有好爵吾與爾靡之象曰其子和之中心願也

五互艮一陽在二陰之上艮爲黔喙鳴鶴也二用而柔上應乎五其子和之者陽倡而陰和也我五也爾二也君臣相孚天位天祿與賢者共中心願者五以誠感乎二也

六三得敵或鼓或罷或泣或歌象曰或鼓或罷位不當也

三用而剛與上爲敵或鼓而前用也或罷而止不用也或泣而悲用而無應也或歌而喜不用而有應也位旣不當則可以變而彖言利貞何也全卦之義三與五孚守正則利應乎天也逐爻之義三與上應位俱不當所以小畜用爲此爻則夫妻反目也

六四月防望馬匹亡無咎象曰馬匹亡絕類上也巽納辛爲生魄月防望巽不用也用則爲乾矣馬乾剛也匹儔類也馬匹亡者不用爲剛絕其類也但守其柔上與五孚何咎之有

九五有孚攣如無咎象曰有孚攣如位正當也

此爻與小畜皆以五孚四上體巽爲手爲繩故爻辭皆曰攣如攣者親宻而固結之義居位守正旣得其當又與四孚何咎之有

上九翰音登於天貞凶象曰翰音登於天何可長也巽爲雞上居中孚之極故曰翰音登於天𨿽下與三應然居失其位猶雞𨿽能鳴安能登於天也信不由中何可以久不變必凶變爲柔以孚乎五可也

【艮下震上】小過亨利貞可小事不可大事飛鳥遺之音不宜上宜下大吉彖曰小過小者過而亨也過以利貞與時行也柔得中是以小事吉也剛失位而不中是以不可大事也有飛鳥之象焉飛鳥遺之音不宜上宜下大吉上逆而下順也

小過自坎來以三爲主下坎以二之剛易三之柔而爲艮上坎以五之剛易四之柔而爲震二剛在柔之內二柔得位之中柔過乎剛小者過而亨也利貞者三爲主爻利於守正也來卦二爲剛而三爲柔今柔來居二剛往居三各當其位與時偕行也柔得中指五也可小事者五之柔可變爲剛則於卦爲咸是以吉也剛失位而不中指四也不可大事者蓋五已爲剛若四之剛復變爲柔則於卦爲蹇是以不可也飛鳥之象二陽爲腹四陰爲翼上震爲聲下艮爲黔喙鳥飛而遺之音陽倡則陰和倡者在上和者在下於勢爲順反是則逆矣聖人取此象以明二五之變不變五以柔居陽爲逆不宜乎上故當變二以柔居陰爲順宜乎下故不當變五剛二柔上下交孚吉孰大焉

象曰山下有雷小過君子以行過乎恭喪過乎哀用過乎儉

雷之發聲當在仲春大壯四陽之卦乃其時也今山上有雷在艮震之交先驚蟄而發故曰小過歷法卦气小過在立春候行以恭爲主喪以哀爲主用以儉爲主三者惟恐其不及𨿽防有過焉不害也上震爲足行也互巽恭也萬物終乎艮喪也震爲號哀也巽爲利市用也艮爲止儉也

初六飛鳥以凶象曰飛鳥以凶不可如何也

小過六畫有鳥衡飛之象四陰爲左右翼初變則又翼不可飛矣以用也用之則凶如之何而可也

六二過其祖遇其妣不及其君遇其臣無咎象曰不及其君臣不可過也

卦本坎坎以乾爲父則幹於小過爲祖也二用而剛互三四爲幹過其祖也妣者祖之配指五也於卦爲恆陰上陽下其理則逆大過九五亦變爲恆而曰老婦士夫之可醜也故二但當守其柔在五則可變爲剛以應之是二不及其君而五遇其臣也於卦爲鹹陽上陰下其理則順大過九二亦變爲咸而曰老夫女妻之相與也君柔臣剛是謂過之臣柔君剛是謂不及臣承君者也不敢過焉何咎之有彖言不宜上宜下正謂此也

九三弗過防之從或戕之凶象曰從或戕之凶如何也弗過者不爲陰也防之者防陰之爲害也若用而柔以從乎四之剛則三上皆柔必至相敵上當位而三失位則三爲上所勝凶所必至其如之何

九四無咎弗過遇之往厲必戒勿用永貞象曰弗過遇之位不當也往厲必戒終不可長也

卦本坎四以柔居陰本自當位易而爲小過以剛居陰上迫乎五又復誰咎弗過者不爲陰也遇之者與初遇也位旣不當宜往而爲柔也所以宜往者五柔四剛未免有危必當戒也不可長者不宜久爲剛也勿用永貞者不可守剛以正也彖言剛失位而不中是以不可大事而爻乃言變何也蓋彖先言五之變旣變爲咸則四不宜復變爻言必變者五但爲柔則四不宜爲剛也

六五宻雲不雨自我西郊公弋取彼在穴象曰密雲不雨已上也

卦本坎五居天位坎水在上無不雨之理易而爲小過下坎變艮上坎變震三四五互兌澤气𨿽升有密雲之象然而不雨者互巽之風自兌方而來吹使離之也已上者陰先於陽是以不雨也自我西郊者兌爲西五在互兌之上也用之而剛下應乎二二處艮山之中有穴居之象自公取之猶弋者之獲禽是聘巖穴之賢以爲用而後澤及於下也彖言可小事此爻也自我西郊與小畜義同以柔居五而不敢爲剛者文王之心也以剛變柔於卦爲鹹感人心而天下和平者武王之事也周公系辭所以兩存其義也

上六弗遇過之飛鳥離之凶是謂災眚象曰弗遇過之已亢也

上用而剛弗與三遇是爲過之於象爲飛鳥之左翼變則不可飛矣變震爲離離麗也不惟不可飛又離於罔以剛居上下無其應已亢而凶天災人眚之畢至者也於卦爲旅故旅之上亦曰鳥焚其巢者當變爲小過也

【離下坎上】旣濟亨小利貞初吉終亂彖曰旣濟亨小者亨也利貞剛柔正而位當也初吉柔得中也終止則亂其道窮也

旣濟自泰來以二爲主二五相易亨也二守柔不變小利貞也彖但言亨而釋彖言小者亨何也蓋柔本居五下而居二爲卦之主也彖但言小利貞而釋彖兼言剛柔何也蓋已爲旣濟則剛柔各當其位皆宜守正也此變例以發明彖辭未盡之防也初吉者二得中而應也終亂者上但爲柔止而不變配三乘五其道則窮所以亂也

象曰水在火上旣濟君子以思患而豫防之

水潤下火炎上今水在火上坎離交【闕】爲旣濟也天下

不能無患當【闕】

患離火在下患也而互坎之水防【闕】

在中患也而上坎之水防之中爻復互離【闕】

之象焉豫之義也坎離之中皆爲心思之義

初九曵其輪濡其尾無咎象曰曳其輪義無咎也離爲車剛在其下輪也初爲奇尾也用之而柔則輪曳而尾濡矣變則失位無應自取其咎理固然也

六二婦喪其茀勿逐七日得象曰七日得以中道也離爲車爲中女茀所以蔽車者也五下應二以陽蔽陰茀之義也二用而剛變離爲乾失五之應是爲婦喪其茀復還其柔七日而得本爻是爲勿逐七日得彖言初吉柔得中者此爻也

九三髙宗伐鬼方三年克之小人勿用象曰三年克之憊也

三以剛居陽本與上應用之而柔反【闕】

坎位乎北幽陰之地上在坎之外鬼方也五君位髙宗也三承五之命代夷狄之小國至三年之久求以勝之可謂勞矣當旣濟之時中國盛彊小夷在外不治可也

變而爲【闕】

髙宗伐鬼方之事豈有屯

【闕】

而能制夷狄於外者乎勿【闕】可變爲陰也三年曆三爻也

六四繻有衣袽終日戒象曰終日戒有所疑也

繻者繒【闕】也衣袽者繒【闕】

剛柔相文繻也初本應四衣之舊者也故曰繻有衣袽爲三所間未免有疑旣有所疑是以當戒舎初孚五則三不得而間之四居互離之中離體不變終日之象離爲絲繻之象

九五東鄰殺牛不如西鄰之禴祭實受其福象曰東鄰殺牛不如西鄰之時也實受其福吉大來也

五用而柔於卦爲明夷明夷之君紂也旣濟之君文王也變則坤爲牛用大牲之象也不變則坎爲水薦明水之象也殺牛至丰禴祭至薄紂之殺牛不如文王之禴祭殷東而周西也天已厭殷牲牷肥腯惟曰不亨帝方眷周潢污行潦【闕】

神曰實曰大曰福曰吉皆指坎中之陽也皇天無親惟徳是輔不在物也易之興也其當殷之末世周之盛徳邪

上六濡其首厲象曰濡其首厲何可久也

【闕】

【坎下離上】未濟亨小狐汔濟濡其尾無攸利彖曰未濟亨柔得中也小狐汔濟未出中也濡其尾無攸利不續終也𨿽不當位剛柔應也

未濟自否來以五爲主二之柔進而居五得中而應所以爲亨小狐指三也三處二坎【闕】

狐在下坎之上汔可以濟互坎當其前未能出【闕】而濟險也尾指初也初在坎下爲濡其尾旣不克濟何利之有上爻爲終若以初之柔續於上剛之後於卦爲旣濟則利矣今乃不然不續終也二以剛居陰五以柔居陽位𨿽不當而有其應是坎離不交之中有不能不交者存處未濟之時未【闕】不可濟之理易道之無終窮也如此哉

象曰火在水上未濟君子以愼辧物居方

水就濕火就燥坎離不交未濟之象水火二物南北二方其位已定何待於辧中爻互體又復水火【闕】坎離易位【闕】

初六濡其尾吝象曰濡其尾亦不知極也

【闕】

九二曵其輪貞吉象曰九二貞吉中以行正也

二以剛居互離之下輪也用之而柔曵其輪也失五之應其何以行貞吉者但守其剛【闕】

中不失其正所以吉也

六三未濟徵凶利渉大川象曰未濟徵凶位不當也卦自否來六三曰包羞而此爻以徵凶言者蓋以柔居陽位本不當復變而爲未濟處二坎之中上負四下乘二前後皆險安得不凶若用而剛於卦爲鼎重險皆平則爲渉川之利矣

九四貞吉悔亡震用伐鬼方三年有賞於大國象曰貞吉悔亡志行也

四居不當位而云貞吉悔亡者何也卦本否二之柔行而居五四之志在乎君不宜變也變則爲困【闕】之吝【闕】

六五貞吉無悔君子之光有孚吉象曰君子之光其暉吉也

卦本否易爲未濟五不當位而言貞吉無悔者時當未濟五之君但宜守柔二四上【闕】臣【闕】剛輔之陽爲君子君子之光指三剛爻【闕】

交孚安得不吉

上九有孚於飲酒無咎濡其首有孚失是象曰飲酒濡首亦不知節也

坎爲酒指二也四互坎亦酒也五資二四之剛飲酒者也上應乎五孚於飲酒者也何咎之有若用而柔變奇爲耦濡其首也本與五孚變【闕】失是剛柔相濟是爲有節苟不與五孚【闕】不知節矣

易通卷六

