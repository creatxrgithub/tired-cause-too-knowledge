

欽定四庫全書

經部一

淙山讀周易記

易類

提要

【臣】等謹案淙山讀周易記二十一卷宋方實孫撰實孫不知何許人惟劉克莊後山集有實孫樂府跋稱其字曰端仲有實孫經史說跋稱其以所著易說上於朝以布衣入史局時相以其累上春官欲令免省奉對遽以風聞報罷浩然而歸其所終則不可考矣此書舊本但題曰讀周易案諸彛尊經義考作淙山讀周易記蓋此本寫脫訛經義考引曹溶之言曰宋志八卷澹生堂目作十卷聚樂堂目作十六卷今世所行凡二本一本不分卷不知孰合之此本凡上經八卷下經八卷繋辭二卷序卦說卦雜卦各一卷又不知誰分也其書取朱子卦變圖別爲易卦變合圖以補易學啟蒙所未備其說多主於爻象不設空談自序有曰易者道也象數也言道則象數在其中矣道果有耶繋詞曰易無體道果無耶繋辭曰易有太極是道自無而有也可以識其宗防矣其據隨上九爻王用亨於西山升六四爻王用亨於岐山明夷彖文王以之革彖湯武以之證六爻非文王作自爲確義其據大有六三爻公用亨於天子解上六爻公用射隼於髙墉之上小過六五爻公弋取彼在穴證爻辭非周公作則必不然說易者本不云公周公也然其大防則較諸家爲淳實矣乾隆四十六年五月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

淙山讀周易序

易者道也象數也言道則象數在其中矣道果有耶系辭曰易無體道果無耶系辭曰易有太極是道自無而有也有太極則有陰陽陽奇屬幹陰偶屬坤易則有奇偶畫矣有陰陽則有天地天位於上地位於下易則有上下畫矣有天地則有人人位於中曰三才易則有三畫矣有人則有男女有三畫則有三索說卦曰乾天也故稱乎父坤地也故稱乎母震一索而得男故謂長男巽一索而得女故謂長女坎再索而得男故謂中男離再索而得女故謂中女艮三索而得男故謂少男兌三索而得女故謂少女譬諸天地有六子如風雷日月山澤之類易則有八卦矣伏羲之易止於如是豈其王天下也始畫八卦以示教自父子兄弟之外亦未暇盡傳耶系辭曰八卦成列象在其中因而重之爻在其中又曰兼三才而兩之故六是易有三畫則有六畫有八卦則有六十四卦也使道果不離於象數又何待文王而後得其哉囚於羑里而演易果何心也周易六十四卦先乾後坤易則有定序矣初二三爻是下卦也惟二爲中爻二臣位也屬於陰偶故賤孰敢以賤爲嫌乎四五上爻是上卦也惟五爲中爻五君位也屬於陽奇故貴孰敢以貴爲嫌乎易則有貴賤矣系辭曰天尊地卑乾坤定矣卑髙以陳貴賤位矣是孔子知文王之心也然考之於易隨上六爻云王用亨於西山升六四爻云王用亨於岐山明夷彖云內文明而外柔順以蒙大難文王以之不知文王演易之後亦自稱王乎否乎革彖雲天地革而四時成湯武革命順乎天而應乎人又不知文王演易之後能預知有武王之事乎否乎序卦曰有父子然後有君臣有君臣然後有上下有上下然後禮義有所錯嗚呼君臣父子之間人所難言作易者其有憂患乎若謂彖象等辭非作於文王旣追稱王之後則不可也或問乾用九坤用六何也曰由天地數而論天一地二天三地四天五是天地之生數也一三五爲九二四爲六是參天兩地而倚數也陽有餘陰不足也地六天七地八天九地十是天地之成數也陽數極於九陰數極於十陰不可極而逾乎陽故反而用六也一三五七九是天數也而五爲中二四六八十是地數也而六爲中五六者天地之中合也幹不用五而用九是易有四象不用五也不用五者尊之也坤不用十而用六是陰不可終逾乎陽惟用六則得中也又由卦畫而論幹畫三連與坤之六爲九是乾得有坤也坤畫六斷但得用六是坤不得有幹也又由爻位而論二三四五是卦之中位也九二九三九四九五爻則用九以居於爻位之上是尙剛也初九上九爻則變而用九以居於爻位之下是陽爻終始亦不欲專尙剛也六二六三六四六五爻則用六以居於爻位之上是尙柔也初六上六爻則變而用六以居於爻位之下是陰爻終始亦不欲專尙柔也易三百八十四爻或九或六疊相爲用是剛柔各隨時所尙也又由蓍法而論九爲老陽是幹數用九以進爲老也六爲老陰是坤數用六以退爲老也七爲少陽是震坎艮數也爻則例言九而不言七是少陽可進而言九也八爲少陰是巽離兌數也爻則例言六而不言八是少陰可退而言六也崇陽抑陰是易進退之道蓍法遇老陽老陰所以又變也變者以不變爲體不變者以變爲用剛中有柔柔中有剛陽中有陰陰中有陽是道亦無定位也吾願從有道者而取正焉寶祐戊午三月朔日序

繋辭曰天一地二天三地四天五地六天七地八天九地十又曰天數五地數五五位相得而各有合天數二十有五地數三十凡天地之數五十有五魏關朗子明云河圖之文十前六後八左九右朱文公謂此系河圖之數是也昔伏羲之王天下也龍馬出河遂則其文以畫八卦但有卦畫而無言語說者謂一二三四五者五行之生數也六七八九十者五行之成數也又謂天一與地六合於北而生水地二與天七合於南而生火天三與地八合於東而生木地四與天九合於西而生金天五與地十合於中而生土又謂一與五合爲六二與五合爲七三與五合爲八四與五合爲九五與五合爲十一六爲水二七爲火三八爲木四九爲金五十爲土十卽五五也又謂天五居中而主乎變化上駕天一而生地六下駕地二而生天七左駕天三而生地八右駕地四而生天九又謂一坎二坤三震四巽五中六乾七兌八艮九離是爲河圖九宮之數又謂象金而畫乾兌象土而畫坤艮象木而畫震巽象水而畫坎象火而畫離異說紛紛出於後世當伏羲始畫八卦之時但因河圖十數而取則其八耳未見其言九與十也近世李泰伯曰天一至地十乃天地之气降出次第而曰五十有五者蓋聖人假其積數以起算法非實數也朱文公曰河圖之一二三四各居其五象本方之外而六七八九十者又各因五而得數以附於其生數之末又曰河圖以生出之次言之則始下次上次左次右以復於中而又始於下以運行之次言之則始東次南次西次北左旋一周而又始乎東也愚今從其說

系辭曰河出圖洛出書聖人則之所謂洛書四十五數者易無明文也昔禹治洪水時神龜負文而列於背遂因而第之以成九類自初一至次九凡四十五數非果以一爲坎九爲離三爲震七爲兌也如初一曰五行之類合火木金土而言也曷嘗專言坎水於北方哉說者因龜形而求其象則曰戴九履一左三右七二四爲肩六八爲足未見其言十也關朗子明云河圖之文七前六後八左九右洛書之文九前一後三左七右四前左二前右八後左六後右朱文公曰洪範初一至九九四十五數此系洛書之數豈可謂之河圖彼劉牧獨謂九爲河圖十爲洛書其說可破於此矣或問洛書陰陽數何如曰五居中央一九三七各居四正見陽數之爲中正也二四六八各居四偏見陰數之爲偏邪也朱文公曰洛書之次其陽數則首北次東次中次西次南其陰數則首西南次東南次西北次東北也合而言之則首北次西南次東次東南次中次西北次西次東北而究於南也其運行則水克火火克金金克木木克土右旋一周而土復克水也是也或問河圖洛書相爲經緯八卦九章相爲表裏何謂也曰由河圖而論天五與地十合於中而生土卽十與五也洛書縱橫皆十五數亦卽是十與五也可見其相爲經緯也由洛書數而論自一至九存五於其中則爲洪範之九疇不言五於其外則爲易卦之八位乾坤震巽坎離艮兌是也易有四象而五在其中又可見其相爲表裏也朱文公曰河圖以五生數統五成數而同處其方蓋掲其全以示人而道其常數之體也洛書以五奇數統四偶數而各居其所蓋主於陽而統陰而肇其變數之用也又曰易乃伏羲之所先得於圖而初何待乎書範則大禹之所獨得於書而未必進考於圖是也或問河圖洛書與大衍數何如曰河圖自天一至地十凡五十五數洛書自初一至次九凡四十五數大衍之數五十取則於河圖洛書之中進五則爲河圖之數退五則爲洛書之數進退以得中而爲正是易之道也邵康節曰配河圖之文以畫易之卦取洛書之數以爲易之占李泰伯曰河圖有八方之位洛書有八方之象朱文公曰以河圖而虛十則洛書四十有五之數也虛五則大衍之數也積五與十則洛書縱橫十五之數也以五乘十以十乘五則又大衍之數也是也

乾一兌二離三震四順而左旋巽五坎六艮七坤八逆而右旋此先天卦象也說卦曰天地定位山澤通气雷風相薄水火不相射八卦相錯數往者順知來者逆邵子曰乾南坤北離東坎西震東北兌東南巽西南艮西北自震至乾爲順自巽至坤爲逆後天六十四卦方位準此又曰乾一兌二離三震四巽五坎六艮七坤八自乾至坤皆得未生之卦若逆推四時之比也後六十四卦次序仿此是謂先天之學邵子一則言後天六十四卦之方位二則言後天六十四卦之次序以見先天圖像是後人推之則知伏羲始畫八卦之時已有六十四卦之象在於其中八卦各守八位以干兌離震巽坎艮坤而分逆順乾位第一兌位第二離位第三震位第四巽位第五坎位第六艮位第七坤位第八直言其位耳非謂八卦實數專以一爲乾二爲兌三爲離四爲震五爲巽六爲坎七爲艮八爲坤也余因先儒圓圖方圖又因洪氏陰陽位乘圖合而爲一如乾卦乾上干下則合於乾一坤卦坤上坤下則合於坤八之類始求易見非敢求異於先儒也或問先天卦象何如曰乾近於兌乾陽金生兌陰金也坤近於艮艮陽土生坤陰土也坎近於巽坎陽水生巽陰水也震近於離震陽木生離陰火也此一說也乾爲天於上坤爲地於下離爲日生於東坎爲月生於西兌爲澤居於東南多澤之地艮爲山居於西北多山之地震爲雷發於三陽之地巽爲風起於三陰之地此亦一說也幹畫三連坤畫六斷乾包有坤卽是九數乾一對坤八爲九兌二對艮七爲九震四對巽五爲九離三對坎六爲九以見八卦皆自幹而出亦一說也然卽先天圖而觀之乾對坤坎對離震對巽艮對兌泰對否漸對歸妹小過對中孚未濟對旣濟蠱對隨大過對頤由此而推則知後天六十四卦各有變覆已見於此乾居於姤夬之間必欲左旋以順數而致泰坤居於剝復之間必欲右轉以逆數而傾否豈非易之大旨乎

說卦曰萬物出乎震震東方也齊乎巽巽東南也齊也者言萬物之潔齊也離也者明也萬物皆相見南方之卦也聖人南面而聽天下向明而治蓋取諸此也坤也者地也萬物皆致養焉故曰致役乎坤兌正秋也萬物之所說也故曰說言乎兌戰乎乾乾西北之卦也言陰陽相薄也坎者水也正北方之卦也勞卦也萬物之所歸也故曰勞乎坎艮東北之卦也萬物之所成終而所成始也故曰成言乎艮邵康節曰乾坤交而爲泰坎離交而爲旣濟幹生於子坤生於午坎終於寅離終於申以應天之時置幹於西北退坤於西南長子用事而長女代母坎離得位而兌艮爲耦以應地之方也愚謂後天卦象離南坎北凡六十四卦覆變相對離卦則值於離南未濟卦則值於坎北有離上坎下之象也天一生水一陽生於子卽坎位也乾卦值於坎北所以應干卦初九爻也有幹奇則有坤耦有陽一則有陰二坤卦位於丑艮對於西南所以對坤六二爻也未濟之後別一干坤豈非後天卦象之大旨乎或問中孚卦何如曰中孚卦值坎北气應冬至揚雄太所以粗有見於易也

易卦正覆圖

上篇【十八宮】

下篇【十八宮】

【幹下幹上】幹【正】

咸【上兌下艮】【巽下震上】恆【坤下坤上】坤【正】

遁【上干下艮】【乾下震上】大壯

屯【上坎下震】【坎下艮上】蒙

晉【上離下坤】【離下坤上】明夷需【上坎下乾】【坎下乾上】訟

人家【上巽下離】【兌下離上】暌師【上坤下坎】【坤下坎上】比

蹇【上坎下艮】【坎下震上】解

畜小【上巽下乾】【兌下乾上】履

損【上艮下兌】【震下巽上】益泰【上坤下乾】【坤下乾上】否

夬【上兌下乾】【巽下乾上】姤

人同【上干下離】【乾下離上】大有

萃【上兌下坤】【巽下坤上】升謙【上坤下艮】【坤下震上】豫

困【上兌下坎】【巽下坎上】井隨【上兌下震】【巽下艮上】蠱

革【上兌下離】【巽下離上】鼎臨【上坤下兌】【坤下巽上】觀

震【上震下震】【艮下艮上】艮

嗑噬【上離下震】【離下艮上】賁

漸【上巽下艮】【兌下震上】歸妹剝【上艮下坤】【震下坤上】復

丰【上震下離】【艮下離上】旅

妄無【上干下震】【乾下艮上】大畜

巽【上巽下巽】【兌下兌上】兌

【震下艮上】頤【正】

渙【上巽下坎】【兌下坎上】節

【巽下兌上】大過【正】

【兌下巽上】中孚【正】

【坎下坎上】坎【正】

【艮下震上】小過【正】【離下離上】離【正】濟旣【上坎下離】【坎下離上】未濟

正義曰六十四卦二二相耦非覆卽變覆者表裏視之遂成兩卦屯蒙需訟師比之類是也變者反覆惟成一卦則變以對之乾坤坎離大過頤中孚小過之類是也邵康節曰坎離肖乾坤者也大過小過頤中孚肖坎離者也又曰乾坤本也坎離用也乾坤坎離上篇之用也咸兌艮也恆震巽也兌艮震巽下篇之用也頤大過小過中孚二篇之正也愚竊謂易爻十八變而成一卦上篇自乾至離者三十卦正對者六覆對者十二凡十八宮下篇自咸至未濟者三十四卦正對者二覆對者十六亦十八宮數始於一畫始於幹上下共三十六宮合於幹三十六防之數卽邵康節詩所謂三十六宮都是春也或問卦有覆對惟乾坤坎離大過頤中孚小過八卦無反覆何也曰易非中爻不備幹六爻皆中實坤六爻皆中虛是純乎正者也由上下卦而論則二五爲中爻幹以中爻而交於坤體則爲坎卦九五九二是也坤以中爻而交於幹體則爲離卦六五六二是也又由初爻上爻而論則二三四五爲中爻頤卦以四耦爻皆中虛而爲正六二六三六四六五是也大過卦以四奇爻皆中實而爲正九二九三九四九五是也又由六爻全體而論則三四爲中爻中孚卦以二耦爻而得中六三六四是也小過卦以二奇爻而得中九三九四是也上下六爻變中有正能正而得中則可以不變此乾坤坎離頤大過中孚小過八卦所以無反覆也惟泰否爲乾坤之交旣濟未濟爲坎

離之交謂之正對可也謂之覆對亦可也反否卽泰反未濟卽旣濟所謂正者亦未嘗變此易之所以爲不易也

易卦變合圖

幹【六陽】夬【五陽】大壯【四陽】泰【三陽】臨【二陽】復【一陽】坤【六陰】剝【五陰】觀【四陰】否【三陰】遁【二陰】姤【一陰】陽卦六陰卦六應十二月乾坤在上卽大父母復姤在下卽小父母也

爻一陽變凡六卦【皆自復而來至剝則爲五陰卦覆成復卦】

復【復本坤體乾初九爻來交於坤一變爲復卽是震下】

師【一陽來乘第二爻卽是坎下】

謙【一陽來乘第三爻卽是艮下】

豫【一陽來乘第四爻卽是震上】

比【一陽來乘第五爻卽是坎上】

剝【一陽來乘上爻卽是艮上】○【剝爲五陰卦覆卽是復卦】

爻一陰變凡六卦【皆自姤而來至夬則爲五陽卦覆成姤卦】

姤【姤本乾體坤初六爻來交於幹一變爲姤卽是巽下】

同人【一陰來乘第二爻卽是離下】

履【一陰來乘第三爻卽是兌下】

小畜【一陰來乘第四爻卽是巽上】

大有【一陰來乘第五爻卽是離上】

夬【一陰來乘上爻卽是兌上】○【夬爲五陽卦覆卽是姤卦】

爻二陽變凡十五卦【自臨而來至觀則爲四陰卦覆成臨】

頤【卦震下艮】屯【上震下坎】○震【上震下震】明夷【上離下坤】臨【上兌下坤】

蒙【上坎下艮】○坎【上坎下坎】解【上坎下震】升【上巽下坤】

○艮【上艮下艮】蹇【上艮下坎】小過【上艮下震】

【上卦臨是卽覆卦陰四爲】○觀【觀坤下巽】晉【上坤下離】萃【上坤下兌】

爻二陰變凡十五卦【上自遁而來至大畜則爲四陽卦覆】

大過【成遁卦巽】鼎【下兌上巽】○巽【下離上巽】訟【下巽上坎】遁【下乾上艮】革【下乾上離】○離【下兌上離】家人【下離上離】無妄【下巽上震】

○兌【下乾上兌】睽【下兌上兌】中孚【下離上兌】

【下巽上卦遁是卽覆卦陽四】○大壯【爲壯大幹】需【下震上干】大畜【下坎上干】

爻三陽三陰變合者共二十卦【下艮上三陽自泰而來三陰自】

隨【否而來震】噬嗑【下兌上震】益【下離上震】困【下巽上坎】未濟【下兌上坎】渙【下離上坎】

【卦泰成覆】【坤下乾上】否咸【艮下兌上】旅【艮下離上】漸【艮下巽上卦否成震】【乾下坤上】防恆【巽下震上】井【巽下坎上】蠱【巽下艮上】

丰【離下震上】旣濟【離下坎上】賁【離下艮上】歸妺【兌下震上】節【兌下坎上】損【兌下艮上】

朱文公有卦變圖謂卦變蓋易中之一義非畫卦作易之本旨也愚謂卦有一陽而五陰者各是坤與震坎艮而爲上下卦復剝之類是也卦有一陰而五陽者各是乾與巽離兌而爲上下卦姤夬之類是也卽父母有男女之象也卦有二陽而四陰者自震坎艮爲純卦之外如屯蒙之類則是震坎艮互爲上下而成卦如明夷臨觀之類則是巽離兌互爲坤母同處而成卦卦有二陰而四陽者自巽離兌爲純卦之外如鼎革之類則是巽離兌互爲上下而成卦如訟遁大壯之類則是震坎艮互爲乾父同處而成卦陰陽各以類聚卽男女有別之象也卦有三陽三陰則彼此互交陰陽之數至三則變也故泰否卦可以論乾坤之交咸恆卦可以論艮兌震巽之交旣濟未濟卦可以論坎離中气之交易上篇所以始於乾坤終於坎離下篇所以始於咸恆終於旣濟未濟也他如損益等卦各以陰陽異體而互交於上下卽有男女則有夫婦之象也男欲使之有室女欲使之有家卽父母之情也然漸卦有女歸之象是父母嫁其女者也卦有歸妹是兄嫁其妹者也易辧內外其義愈明矣或問陰陽三變何也曰幹奇一畫也坤耦二畫也奇合於耦一與二爲三乾坤各有三索易是以有三畫矣一與三爲四二與二亦爲四巽離兌體各以二奇一耦而成卦則有四畫矣一與四爲五二與三亦爲五震坎艮體各以二耦一奇而成卦則有五畫矣一與五爲六二與四爲六三與三亦爲六乾坤各有三索易所以重爲六爻也反而觀之復與剝相反復卦一陽剝卦亦是五陰而一陽夬與姤相反姤卦一陰夬卦亦是五陽而一陰臨與觀相反臨卦二陽觀卦亦是四陰而二陽遁與大壯相反遁卦二陰大壯卦亦是四陽而二陰泰與否相反泰卦三陽否卦亦是三陰而三陽陽中有陰陰中有陽正不可以無辧也反剝而爲復反姤而爲夬反觀而爲臨反遁而爲大壯反否而爲泰崇陽抑陰欲變而正惟幹六爻皆奇坤六爻皆耦尊卑一定歷千萬世不得以相反易之所以不易也故曰天尊地卑乾坤定矣

欽定四庫全書

淙山讀周易卷一

宋方寔孫撰

上經

【幹下幹上】

幹陽物也陽物莫大於天易以天配幹故卦象曰天行健然幹不止於爲天故說卦曰乾爲天爲圜爲君爲父爲玉爲金爲寒爲冰爲大赤爲良馬爲老馬爲瘠馬爲駁馬爲木果或謂幹字専訓天字則誤矣以在天而言則乾爲天以在人而言則幹爲君爲父以在地而言則幹爲金玉爲木果之類是幹有三畫可以兼三才矣文王又重爲六爻何也系辭曰易之爲書也廣大悉備有天道焉有人道焉有地道焉兼三才而兩之故六是言文王之易也幹上九九五爻位於上猶天位於上之象故九五爻言龍以在天爲諭是九五以上二爻屬於天也五爲君位上屬於天則君尊如天之象可見矣初九九二爻位於下猶地位於下之象故九二爻言龍以在田爲諭是九二以下二爻屬於地也二爲臣位下屬於地則臣卑如地之象可見矣九三九四爻位於中猶人位於中之象故九三爻獨言君子而不言龍以見其爲人爻也文言曰九三重剛而不中上不在天下不在田又曰九四重剛而不中上不在天下不在田中不在人由此而言則知文王重卦以九三在中而爲人爻也明矣文言於九三曰君子以進徳修業於九四亦曰君子以進徳修業欲及時也是九三九四爻皆有人道也然九三言惕九四言躍所以異者何與文言曰或躍在淵乾道乃革先儒以九四爻爲儲君之象此非在下之人所得而比故曰中不在人防謂幹一索而得震說卦以震爲龍爲長子未嘗以龍爲乾卦象也幹之爻象以龍爲諭或潛或見或惕或躍或飛或亢不失爲帝出乎震之義所謂時乘六龍以禦天者是乾道乃革以後之時也說卦曷嘗以幹爲龍哉今觀乾卦初九曰潛龍勿用九二曰見龍在田九四曰防躍在淵九五曰飛龍在天上九曰亢龍有悔是言龍者五爻也何以謂之六龍耶伊川曰龍之爲物靈變不測故以象乾道變化由此觀之乃知乾道變化如龍之不可盡測故易於乾卦六爻亦不盡言龍也九四爻云或躍在淵亦不言及龍矣文言曰或之者疑之也是乾道乃革之事亦非震子之所敢必而況於在下之君子乎故九三爻但言君子終日幹幹夕惕若厲無咎是文王演易之大防也

乾元亨利貞

元屬乎仁於四時爲春亨屬乎禮於四時爲夏利屬乎義於四時爲秋貞屬乎智於四時爲冬文言曰元者善之長亨者嘉之防利者義之和貞者事之幹是贊幹之四徳也濂溪曰元亨誠之通利貞誠之復以誠言也晦庵曰元亨誠之通動也利貞誠之復靜也又以誠之動靜言也伊川曰四徳之元猶五常之仁偏言則一事専言則包四者以仁言也晦庵曰元者生意亨則生意之長利則生意之遂貞則生意之成又以仁之生意言也可謂詳矣然攷於彖曰大哉乾元萬物資始又曰保合太和乃利貞是彖不言亨也文言曰乾元者始而亨也利貞者性情也又曰不言所利大矣哉是文言不言所利也元而亨亨而利利而貞循環無窮是元爲貞之端貞爲元之質而亨利不必言也他如坤卦元亨利牝馬之貞是坤元亨利乎順以爲貞也如屯隨臨無妄卦言元亨利貞是有大亨之道利在於貞也與幹之四徳皆不同

初九潛龍勿用

幹初九以防陽居下卦之下是龍潛於地下之象文言曰龍徳而隠者也又曰潛之爲言也隠而未見行而未成是以君子勿用也君子當潛而在下之初勿躁於用剛可也故曰勿用非謂終勿用君子也

九二見龍在田利見大人

九二居下卦之中是臣位在下之象九二龍徳𨿽已著於外人所共見然二爲臣位當安於下故以見龍在田爲諭謂不離乎地上也臣猶地也利見九五之大人於上則尊之如天是臣道所利也伊川曰田地上也潘氏曰大人九五也二與之應故首見之

九三君子終日幹幹夕惕若厲無咎

九三居下卦之上是在下位已尊顯者之象剛而不中易有過咎惟能終日幹幹以進徳至於曰夕無事之時猶懷惕懼若有危厲之將至則可以保業𨿽危無咎也九三爻爲人位故言君子不言龍伊川曰三𨿽人位已在下體之上未離於下而尊顯者也龜山曰三居下體之上危懼之時也惟進徳修業可以免咎幹幹力行也惕若戒懼也力行以進徳戒懼以居業

九四或躍在淵無咎【文言曰或之者疑之也故無咎】

九四居上卦之下近於九五是儲君之象剛而不中易有過咎惟九屬乎剛故有或躍之象四屬乎靜故有在淵之象曰或者疑之也或進或止常有持疑不敢必之意必得所安而後躍則可以無咎後世如唐太宗於父子之間迫奪神噐則非九四或躍之義矣伊川曰深淵者龍之所安也在淵謂躍就所安胡氏曰儲貳或躍以進其徳在淵以守其性是進其徳不進其位也

九五飛龍在天利見大人

九五君位也屬上卦尊如天也大人有龍徳而居天位是飛龍在天之象曰飛者髙不可及非人力所能與也曰在天者位在乎天有天徳則在天位亦不在人力也曰利見者飛在上而見者在下欲蒙其大利惟大利天下則可謂大人也大人其猶天乎龜山曰天位之尊天徳之至皆非人力所及也故稱飛焉

上九亢龍有悔【文言曰亢之爲言也知進而不知退知存而不知亡知得而不知喪其惟聖人乎知進退存亡而不失其正者其惟聖人乎】

上九居上卦之上剛過中則亢亢則有悔伊川曰上九至於亢極故有悔也有過則有悔惟聖人知進退存亡而無過則不至於悔也是也然聖人無過固可無悔下乎聖人者未能無過則當開其有悔之門繋辭曰震無咎者存乎悔幹之上九以龍爲象猶冀其終能變化也故言有悔而不言凶如太甲之自怨艾成王之懲多難能自變化故有悔而無凶若亢不知悔如唐徳宗彊明自任則凶可知矣

用九見羣龍無首吉

九者陽數之極幹六爻皆言九是純剛爲體也防潛或見防惕或躍或飛或亢隨時用九變化不同亦非専用剛也曰用九者謂當用則用也曰無首者是乾爻變化不測亦猶龍之變化人不得見其首也伊川曰用九者處乾剛之道以陽居幹體是純乎剛也剛柔相濟而乃以純剛是過乎剛也見羣龍謂觀諸陽之義無爲首則吉也以剛爲天下先凶之道也是也然九五君位豈槪謂之羣龍乎九五在上卦而得中非其他羣龍所得而比故初九潛於下九二不離於田九三言惕亦不敢言龍矣況敢爲首乎是幹下三爻皆不爲首於下也九四文言曰進退無恆非離羣也是九四或躍亦未離乎羣龍在下者之類也九五體元而爲一卦用九之主則與他爻不同彖曰時乘六龍以禦天又曰首出庶物是言大人可以乘六龍而首出也文言曰云従龍又曰聖人作而萬物覩是言九五飛龍在上則従之者如雲也孰謂九五果不可爲首耶蓋用九乘五剛而得中見羣龍無首言所以接其下者屈已忘勢常有不敢自尊之意故九二利見大人與羣陽並進而見用是幹之羣龍無首未能自見於上惟利見大人則見用之於上如堯在上而羣龍用是以吉也上九過剛而亢賢人在下位而無輔是以有悔非所謂無首吉也嗚呼天徳在上猶不可爲首況在下者乎九三處下卦之上所以不敢言龍也故曰首出庶物是有天位者可以首出而在上見羣龍無首吉是有天徳者亦不欲専用剛以爲上也幹用九而不言用剛意亦可見

彖曰大哉乾元【伊川曰贊乾元始萬物之道大也】萬物資始乃統天【伊川曰言元也乾元統天言天之道也天道始萬物萬物資始於天也】雲行雨施品物流形【伊川曰言亨也】大明終始【晦庵曰幹四徳元最重其次貞亦重以明終始之義非元則無以生非貞則無以成非終則無以爲始不始則無以成終如此循環無窮所謂終始也】六位時成【伊川曰天道運行生育萬物也大明天道之終始則見卦之六位各以時成卦之初終乃天道終始】時乘六龍以禦天【伊川曰乘此六爻之時乃天運也以禦天謂以當天運】乾道變化各正性命【伊川曰生育萬物洪纎髙下各以其類是各正性命也天所賦爲命物所受爲性】保合太和乃利貞【伊川曰保謂常存合謂常和保合太和是以利且貞也天地之道常久而不已者保合太和也龜山曰幹正性命保合太和攝利貞而復於元亨故四徳混而爲一】首出庶物萬國咸寧【伊川曰王者體天之道則萬國咸寧】

彖者言一卦之才幹四徳自元而始萬物資始是萬物皆自元气而出也天亦一物耳莫大於天而元气皆有所統攝是乾元之道尢大於天也故曰統天天道交感雲行雨施然後品彚之物隨形而生則气囿於形矣曰萬物者摠言也曰品物者羣分也人異於物矣曰流形者天道流行寓於有形之內無所窒礙是幹之亨也元而亨亨而利利而貞四時循環終而復始言終始則利貞在其中矣人能大明乎天道之終始則知易之六位隨時而成終始皆道也言六位者定位也言六龍者是六爻變化之象也九五大人獨得幹六爻之義體元用九而居上卦之中位可以上當天運故時乘六龍以禦天又得乾道變化之妙使天下之人各得其性命之正是亨也保合太和無一毫乖戾乃利貞可以言君道矣故能首出庶物而致萬國咸寧之治此幹所以爲天爲君也

象曰【伊川曰卦下象觧一卦之象爻下象觧一爻之象】天行健君子以自彊不息【西溪曰幹字大須是剛健中正純粹精七字方能盡得幹就天行處觀之卽是健而已又曰至健莫如幹此自彊不息所以法天行之健然天道無息惟聖人然後可以配天其堯之廣運舜之由行文王之純亦不已乃無息地位學者未敢言無息且自不息入故由不息以至於無息自彊又不息之功也乃其用力處】他卦象皆言卦名惟乾卦象不言幹者是周易以幹爲首與他卦異也言天而不言幹是天猶易見而幹難言也剛健皆天徳也言健而不言剛是天爲剛徳猶不幹時而剛亦難言也幹初九文言曰君子以成徳爲行九二文言曰君子學以聚之九三文言曰君子終日幹幹九四文言曰君子進徳修業欲及時也是乾卦下四爻大抵言君子之事也九五爻曰利見大人像曰大人造也文言曰聖人作而萬物覩上九文言曰知進退存亡而不失其正者其惟聖人乎是乾卦上二爻則言大人聖人之事也君子者以有徳而言也聖人者以成徳而言也大人者以有位與徳而言也乾卦象言君子而不言大人聖人者是大人聖人之事亦難言也爲君子者法天行健以行此四徳自彊不息終日幹幹猶未敢言聖人之事況敢言大人乎及由大人而論則大而化之之謂聖而位又不足言矣

潛龍勿用陽在下也

初九以陽爻而在下卦之下也

見龍在田徳施普也【伊川曰見於地上徳化及物其施已普也】

終日幹幹反復道也【白雲曰幹幹自彊不息也自彊不息則反復皆天道造次顚沛必於是也】

九三居下卦之上是多凶之地惟能反復於正道如九二之得中可也

或躍在淵進無咎也【伊川曰量可而進適其時則無咎司馬曰進亦無咎而君子寧在淵也白雲曰四𨿽有進退之義而義在有爲故進亦無咎聖人懼其近而必進故或之又慮其退而失時故曰進無咎也】

飛龍在天大人造也【伊川曰大人之爲聖人之事也司馬曰大人所宜爲也童溪曰造之一詞見聖人之功用卽天也】

亢龍有悔盈不可久也【白雲曰易窮則變變則通通則久亢不知變其能久乎】用九天徳不可爲首也【伊川曰用九天徳也天徳陽剛後用剛而好先則過矣】不可爲首是不専尙剛也

文言曰元者善之長也亨者嘉之防也利者義之和也貞者事之幹也【伊川曰他卦彖象而已獨乾坤更設文言以發明其義推幹之道施於人事元亨利貞幹之四徳在人則元者眾善之道也亨者嘉美之防也利者利合於義也貞者幹事之用也晦庵曰元者善之長以下四句說天徳之自然君子體仁足以長人以下四句說人事之當然】

君子體仁足以長人【伊川曰體仁體元也比而效之之謂體遊氏曰仁者人也仁爲眾善之首故足以長人猶萬物發育乎春】

嘉防足以合禮【伊川曰得防通之嘉乃合於禮也不合禮則非理豈得爲嘉非禮安有亨乎】利物足以和義【伊川曰和於義乃能利物豈有不得其宜而能利物者乎又曰子罕言利非使人去利而就害也蓋人不當以利爲心易曰利者義之和以義而致利斯可矣】

義未嘗無利也主於利物則足以和順於義若専於利己則乖於義矣

貞固足以干事【潘氏曰貞者萬事之幹君子體之以固而植立於事干猶枝榦木之有榦不可動揺也】

貞貴乎能固若貞而不固則變其所守矣何以干事哉

君子行此四徳者故曰乾元亨利貞【伊川曰君子行此四徳乃合於幹】元亨利貞屬乎仁義禮智君子自彊行此四徳所以法天行健而合乎幹然言利物言貞固不言元亨者是元亨未易言也言體仁言合禮言和義獨不言智者是君子之智行乎無事亦不必言智也

初九曰潛龍勿用何謂也子曰龍徳而隠者也不易乎世不成乎名遁世無悶不見是而無悶樂則行之憂則違之確乎其不可拔潛龍也【伊川曰初九陽之微龍徳之潛隠乃聖賢之在側陋也守其道不隨世而變晦其行不求知於時自信自樂見可而動知難而避其守堅不可奪潛龍之徳也橫渠曰樂則行之憂則違之主於求吾志而已白雲曰遁世無悶獨善其身也不見是而無悶人不知而不慍也行其所可樂違其所可憂顏子所以不攺其樂而人不堪其憂也】

九二曰見龍在田利見大人何謂也子曰龍徳而正中者也庸言之信庸行之謹閒邪存其誠【潘氏曰常言常行必信必謹所以防閒其邪而存其誠】善世而不伐徳博而化易曰見龍在田利見大人君徳也

九二大臣以陽徳而處下卦之中位是龍徳而正中也常言必信常行必謹閒防其邪而存其誠是在己之徳已著也善足以名世不自矜伐又與人爲善能博而化是及人之徳亦已著也然安於在下之臣位利見九五之大人而與之爲正應善則稱君是臣子之道也故曰利見大人君徳也是九二大臣歸其徳於君也或謂九二有君民之大徳而居於臣位如文王之事商是也

九三曰君子終日幹幹夕惕若厲無咎何謂也子曰君子進徳修業忠信所以進徳也修辭立其誠所以居業也知至至之可與防也知終終之可與存義也【伊川曰內積忠信所以進徳也擇言篤志所以居業也知至至之致知也求知所至而後至之知之在先故曰可與防所謂始條理者知之事也知終終之力行也旣知所終則力進而終之行之在後故可與存義所謂終條理者聖之事也】是故居上位而不驕在下位而不憂故幹幹因其時而惕𨿽危無咎矣【伊川曰不懈知懼𨿽在危地而無咎】

九三居下卦之上而不中是危道也惟君子進徳修業本乎忠信進而又進內有實徳又修省其言辭於外以立其誠非飾虛辭而爲僞也所言與所行之事皆得所止是居業也居者得所止也知至至之可與防也則知所止於其先知終終之可與存義則得所止於其後故九三居於下卦之上位而不驕在於上卦之下位而無憂患何者九四離於下體或可及時而進於上也故九三幹幹不息因時惕懼不敢自居是能存義也𨿽危無咎文王囚於羑里所以終獲免者用此義也九三進徳修業又言居業又言因其時而惕九四則言進徳修業欲及時而不言時惕者是九三九四之君子所居之位不同也

九四曰或躍在淵無咎何謂也子曰上下無常非爲邪也進退無恆非離羣也君子進徳修業欲及時也故無咎【伊川曰或躍或處上下無常或進或退去就従宜非爲邪枉非離羣類進徳修業欲及時且時行時止不可恆也故云防深淵者龍之所安也在淵謂躍就所安淵在深而言躍但取造就所安之義防者疑辭隨時而未可必也】

九四或躍而進徳修業欲及時故無咎非必躍而求進於上位也

九五曰飛龍在天利見大人何謂也子曰同聲相應同气相求水流濕火就燥云従龍風従虎聖人作而萬物覩本乎天者親上本乎地者親下則各従其類也【伊川曰本乎天者如日月星辰本乎地者如虫獸艸木】

物在天地間有同聲而相應者有同气而相求者如水必流濕火必就燥云必従龍風必従虎皆自然之理聖人作而萬物覩道化流行使日月星辰安於上而天得以爲天山川艸木安於下而地得以爲地天地且不違況於人乎天下所以利見大人各従其類而推尊之以爲大也

上九曰亢龍有悔何謂也子曰貴而無位髙而無民賢人在下位而無輔是以動而有悔也

上九處上卦之極剛過而亢以貴自恃無徳以守位則無位以髙自居無徳以容民則無民賢人在下而不能用則無輔是以動而有悔也若不知悔則凶矣

潛龍勿用下也【伊川曰自此以下言幹之時】

安於在下卦之下也

見龍在田時舎也【伊川曰隨時而止也】

終日幹干行事也【伊川曰行事者進徳修業也】

或躍在淵自試也【石氏曰審其可進而進自試也】

飛龍在天上治也

是大人在上而出治之時也

亢龍有悔窮之災也

窮將至於爲災矣豈可無悔哉

乾元用九天下治也

亢則有悔惟能體乾元而用九不至於亢九五所以爲治天下之主也

潛龍勿用陽气潛藏【伊川曰此以下言幹之義方陽气潛藏之時君子亦當隠晦】見龍在田天下文明【楊氏曰匿迹則潛藏發見則文明矣】

見龍在田天下皆知其有文明之徳矣以九居二安於臣位所以得中

終日幹幹與時偕行

進徳無時而可止所以自彊不息

或躍在淵乾道乃革【伊川曰離下位而升上位上下革矣】

曰乃革者是九四處變之時以道而革是九四處變之義

飛龍在天乃位乎天徳【橫渠曰乃位乎天徳不言帝位而言天徳是位不足道也所性不存焉】

當乾道乃革之餘乃位乎天徳所以合天

亢龍有悔與時偕極【楊氏曰極而不知止悔吝及之惟聖人能與時偕極故無大過之患】乾元用九乃見天則【伊川曰天之法則謂天道也】

天時終始極則必反乾元用九當用則用不至於亢乃可見天則也

乾元者始而亨者也利貞者性情也【晦庵曰元亨是發用處必至於利貞乃見幹之實體萬物到秋冬收斂成實方得見他本質故曰性情】

幹始能以美利利天下不言所利大矣哉【伊川曰幹始之道能使庶類生成天下防其美利而不言所利者蓋無所不利非可指名也故贊其利之大曰大矣哉白雲曰可言所利則其利小不言所利無所不利也】大哉幹乎剛健中正純粹精也【伊川曰大哉贊幹之道大也以剛健中正純粹六者形容乾道精謂六者之精極】六爻發揮旁通情也【伊川曰旁通盡其情義】時乘六龍以禦天也雲行雨施天下平也【童溪曰剛健中正純粹精不可以一徳名也六爻發揮旁通情也不可以一義求也時乘六龍以禦天也不可以一用盡也雲行雨施天下平也不可以一方拘也此幹所以爲大也】

自元而亨至於利貞是幹之性情也幹不言所利易不能忘言也故曰剛健中正純粹精是言幹之道也六爻發揮是言幹之情也時乘六龍以禦天雲行雨施天下平是言幹大人之事也君子則但當以成徳爲行耳

君子以成徳爲行日可見之行也【伊川曰徳之成其事可見者行也】潛之爲言也隠而未見行而未成是以君子弗用也【伊川曰成而後可施於用初方潛隠未見其行未成未著也是以君子弗用也】

君子當潛隠之時是以弗躁於求用

君子學以聚之問以辧之寛以居之【童溪曰防養其徳於己也】仁以行之【童溪曰推行其徳於人也】易曰見龍在田利見大人君徳也君子以學問爲本旣能防養於內推廣於外利見九五之大人又能以徳而歸美於上是九二大人之事也

九三重剛而不中上不在天下不在田故幹幹因其時而惕𨿽危無咎矣

九三處二陽之上是重剛也處下卦之上是不中也上不在天非若九五之得中位於上也下不在田又非若九二之得中位於下也惟惕則無咎是人道之當然也

九四重剛而不中上不在天下不在田中不在人故防之或之者疑之也故無咎

九四居三陽之上在上卦之下是重剛而不中也上則非若九五之在天下則非若九二之在田中則非若九三之在人是九四屬於上體已離人上而近乎君位也故或之或之者疑之也謂非必於求進則無咎也

夫大人者與天地合其徳與日月合其明與四時合其序與鬼神合其吉凶【潘氏曰大而天地明而日月變而四時幽而鬼神莫不相合君徳之大成也又曰此章専主九五而言也】先天而天弗違後天而奉天時天且弗違而況於人乎況於鬼神乎【童溪曰夫至理循夫天而已大人全是理則亦天也故先天而天勿違大人卽天也後天而奉天時天卽大人也吾不知其分也然後天而奉天時猶有天也先天而天勿違則大人之外無有天矣故終之曰天且勿違況於人乎況於鬼神乎言人與鬼神相與晦明於大人之天之中而不自知也夫始於無所不合終於無所能違所謂大也】亢之爲言也知進而不知退知存而不知亡知得而不知喪其惟聖人乎知進退存亡而不失其正者其惟聖人乎【伊川曰極之甚爲亢至於亢者不知進退存亡得喪之理也聖人則知而處之皆不失其正故不至於亢也】

九陽數之極上九乾卦之極所以亢也惟能用九則不至於亢知進退存亡而不失其正所以爲聖人也上文言進退存亡得喪下文不言得喪者聖人不失其正則有得而無喪也或謂幹之聖人猶至於亢則誤矣蓍法遇九爲老陽爻則九變而六剛濟以柔亦不欲至於亢是易之道也

【坤下坤上】

坤陰物也陰物莫大於地易以地配坤故卦象曰地勢坤是地爲坤也說卦又以坤爲母爲子母牛之類是坤取乎順之義亦不止爲地也或謂坤字専訓地字則誤矣商歸蔵以坤爲首周易以乾爲首坤不得以先乎幹猶地不得以逾乎天臣不得以逾乎君可以見易之定序亦可以見文王事商之大意也

坤元亨利牝馬之貞君子有攸往先迷後得主利【伊川曰坤乾之對也四徳同而其體則異幹以剛固爲貞坤以柔順爲貞牝馬柔順而健行故取其象曰利牝馬之貞也後而不先先則迷而失道矣故曰先迷陰以陽爲主常從而順之則利故曰後得主利】西南得朋東北喪朋安貞吉【彖曰西南得朋乃與類行東北喪朋乃終有慶安貞之吉應地無疆伊川曰西南陰方東北陽方陰必從陽離喪其朋類乃能成化育之功而有安貞之吉得其常則安安於常則貞是以吉也】陰當従陽若陰欲先唱是先迷而失道也惟陽唱於先陰和於後得其所主是後得主利也又言巽離兌者西南方也皆坤陰之朋類也西南得朋乃與類行以陰得陰終無生育之理惟行於東北之陽方能自喪陰朋以従乎陽如二女同居其志不同行之類則得安貞之吉卽所謂後得主利也臣之従君小人之従君子皆是類也坤六陰卦也以喪朋而吉復一陽卦也以朋來而無咎是小人之朋不可有君子之朋又不可無也爲小人者豈可不自喪其朋類以順従於君子之朋乎

彖曰至哉坤元萬物資生乃順承天坤厚載物徳合無疆【伊川曰資生之道可謂大矣幹旣稱大故坤稱至至義差緩不若大之爲盛也聖人於尊卑之辧謹嚴如此萬物資幹以始資坤以生父母之道也順承天施以成其功坤之厚徳持載萬物合於幹之無疆也西溪曰幹徳在不息坤徳在無疆】

乾元資始以气言故曰大坤元資生以形言故曰至是坤元拘於限量不若干元之爲大矣又言坤元所以能生萬物乃順承天而厚載之者由其徳合於幹之無疆益見乾元之爲大也曰乃順承天是坤卦亦言天道也

含光大品物咸亨【伊川曰含包容也寛裕也光昭明也大博厚也有此四者故能成承天之功品物咸得亨遂白雲曰含言其靜而翕也光大言其動而辟也萬物資生而得咸亨者本於含光大而已】牝馬地類行地無疆【伊川曰取牝馬爲象者以其柔順而健行地之類也白雲曰牝馬柔順而健行坤道至柔而動剛故能合干之徳而行地無疆也】

品物咸亨凡順而在下者皆屬乎地惟牝馬地類能行地而無疆是順中有健也故取牝馬以爲坤之卦象可見坤道至柔亦有剛貞在乎其中也曰行地無疆是地道無疆亦因行而後見也

柔順利貞君子攸行【伊川曰柔順而利貞乃坤徳也君子之所行也君子之道合坤徳也石氏曰若専用柔順必及於邪旣能柔順又利乎貞惟君子能之白雲曰君子法坤之道行此柔順利貞而已柔順至柔也利貞則動剛在其中矣】先迷失道後順得常西南得朋乃與類行東北喪朋乃終有慶安貞之吉應地無疆【伊川曰先迷後得以下言陰道也先唱則迷失陰道後和則順而得其常理西南陰方従其類得朋也東北陽方離其類喪朋也離其類而従陽則能成生物之功終有吉慶也與類行者本也従於陽者用也陰體柔躁故従於陽則能安貞而吉應地道之無疆也白雲曰坤合干徳之無疆馬行類地之無疆君子應坤之無疆此立言無疆之別也】徳合無疆是合天道之無疆也行地無疆是言地道之無疆也應地無疆是言君子之道亦無疆也言無疆者三是三才之道皆無疆也或謂坤卦専言地道則誤矣

象曰地勢坤君子以厚徳載物【伊川曰地厚而其勢順故取其順厚之象而云地勢坤也君子觀坤厚之象以深厚之徳容載庶物又問坤卦是臣之事人君有用處否伊川曰如厚徳載物人君安可不用】

地勢愈厚愈能載物君子觀地勢坤之象以厚徳載物而勢又不論也

初六履霜堅冰至【伊川曰陰始生於下至微也聖人於陰之始生以其將長則爲之戒陰之始凝而爲霜履霜則當知陰漸盛而至堅冰矣京氏曰霜者陰之始凝堅冰者陰之極也履自其下言之也至要其終言之也】

象曰履霜堅冰陰始凝也馴致其道至堅冰也

初六陰微在下卦之下是陰始凝也履霜於下凜凜自畏知堅冰之將至是畏心先自而生也馴者順也順致其道至於堅冰之時亦欲堅貞自守以順處變是伯奇履霜之事曽子履冰之心也曰馴致其道者非謂以六居初果不順乎道也曰至堅冰也亦非謂初六履霜能使堅冰果終不至也豳風有鑿冰之詩周禮有掌冰之職春秋有無冰之戒說卦謂幹爲寒爲冰亦取其有剛嚴堅貞之義豈果以堅冰比大惡哉坤道以安貞爲吉故初爻首言履霜堅冰至欲使爲人臣子者早辧此義能順而貞安於在下常有畏心則終無弒逆之事此坤之所以爲順道也文言曰履霜堅冰至蓋言順也其義可見矣

六二直方大【伊川曰以直方大三者形容其徳】不習無不利【伊川曰由直方大故不習而無所不利不習謂其自然潘氏曰自然而然無往不利不待習也】象曰六二之動直以方也【防氏曰直方因動而後見也白雲曰象以直方爲六二之動文言亦以其動也剛稱之】不習無不利地道光也【文言曰則不疑其所行也】

六二在下卦而得中是直內也與六五爲正應是方外也惟直以方所以爲大臣之事是直方大也不習無不利凡利民之事皆大臣所得爲也象又言六二之動是應六五而動也言直以方又不言大者是大臣之道亦不欲自言大也惟不自言大故安於自然不待有所習而無所不利譬如地道承天而行愈見光明無可疑也坤初六言履六二言地道是坤卦下二爻屬乎地也

六三含章可貞【伊川曰三居下之上得位者也爲臣之道當含晦其章美有善則歸之於君乃可常而得正】或従王事無成有終【伊川曰防從上之事不敢當其成功惟奉事以守其終耳陸氏曰不敢居其成功則能終此臣道】象曰含章可貞以時發也【伊川曰含非含藏終不爲也含而不爲不盡其忠者也】或従王事知光大也【伊川曰惟其知之光大故能含晦淺暗之人有善惟恐人之不知豈能含章也】

三居下卦之上是多凶之地惟以六居三守靜而順含晦章美以此爲正是可貞之道也三屬乎動又能時發以或従王事無敢以成功自居欲終盡此臣道安於下卦終不僭上其智可謂光大矣欲含章而愈光欲無成而愈大如文王三分天下有其二遵養時晦能終事商豈非其徳浸以光大乎

六四括囊無咎無譽【伊川曰四居近五之位而無相得之義乃上下閉隔之時其自處以正危疑之地若晦藏其智如括結囊口而不露則可得無咎不然則有害也旣晦藏則無譽矣又曰坤之六四卻是重陰故云賢人隠便作不得在位童溪曰咎所以致罪譽所以疑甚矣無咎無譽之難也然當是時也譽所以致疑則譽亦咎也潘氏曰天地閉賢人隠之時而居多懼之地謹宻奉上無咎足矣敢求譽乎】象曰括囊無咎愼不害也【伊川曰能謹如此則無害也白雲曰天下徒知毀之爲害而六四又知譽之爲害也不其謹之至與】

四近於五是近君之位也說卦謂坤爲布六四處重陰之間上下閉塞不得展布以盡出其所有是括囊之象也賢人處此𨿽謹宻自守亦不害其爲無咎然處近君之位而無一時之譽亦何安焉此六四所以求去其位也文言曰天地閉賢人隠此義可見矣曰無咎者非謂括囊緘黙在位不去亦可以無咎也曰無譽者亦非謂括囊在位茍求免禍反欲以無譽爲賢也曰謹不害者亦非謂六四處近君之位養成禍害及害將及已而後欲求去以避害也象言無咎又不言無譽者是賢人處括囊之時可去則去謹欲無咎亦非好名而求去也或問六三含章與六四無譽果何異乎曰六三處下卦之上含章自晦美歸於君是不欲出位而求僭於上者也六四處上卦之下括囊求去以無譽爲恥是不欲具位而茍容於下者也隨爻取象義各不同

六五黃裳元吉象曰黃裳元吉文在中也【文言曰君子黃中通理正位居體潘氏曰居尊執謙盛美發越燦然於服色之間美之至也吉之大也防謂坤無君位正位居體非君而何六十四卦皆以五爲君位𨿽徳有剛柔烏有無君之時哉】

六五君位以六居五柔順得中燦然有文以接其臣下是黃裳之象也黃者中色裳者下服曰文在中者是六五虛中能以上接下則文在其中也曰元吉者在上而大吉也繋辭曰黃帝堯舜垂衣裳而天下治蓋取諸乾坤此坤黃裳之所以爲元吉也坤卦六爻皆無凶悔吝惟六五爻曰元吉是六五君位獨得以當坤元也或謂坤六五無君位則誤矣若謂六五果是陰居尊位之象則臣居尊位羿莽是也婦居尊位女媧氏武氏是也皆天下之大變也何以謂之元吉乎

上六龍戰於野其血黃【童溪曰六陰極於亥至子而一陽來上六亥也乾位亥前正陰陽交戰之地也故說卦曰戰乎幹以言陰陽勝負之機決於此時也上六在一卦之外陰旣失矣陽亦未正其位故曰戰於野當是時也以彊弱較之陰旣盛而陽猶微以時勢論之陽當伸而陰已屈俱不能無傷故曰其血黃】象曰龍戰於野其道窮也【司馬曰上六者陰之窮也】

坤卦上六是六陰窮於亥之象也陰已窮矣陽自外來與陰相薄是龍戰於野之象也曰血者陰傷也曰其血黃者是戰乎幹之時黃相雜必不欲陽之獨受其傷也曰其道窮者是坤爲陰道至上六而終窮陽亦終勝陰也以陰抗陽亦是上六有自取窮之道爲小人者可以戒矣

用六利永貞【伊川曰陰道柔而難常故用六利在常永貞固潘氏曰陰有正不正用陰之道當以永貞終之】象曰用六永貞以大終也【石氏曰能常守正道則大有其終】坤道當用柔則用柔是用六也曰用六不曰用柔者是坤道亦不専用柔也曰利永貞者是柔順之中又常以剛貞爲利也曰以大終者是坤承乾之大而善終乃利永貞之道也

文言曰坤至柔而動也剛【伊川曰動剛故應干不違】至靜而徳方坤體至柔應干而動故其動也剛惟應乎幹而不妄動故見其至靜而徳方也系辭曰坤其靜也翕其動也辟是靜中有動也說卦曰立地之道曰柔與剛是柔中有剛也或謂坤道専是柔靜則誤矣曰動曰方六二爻當之故象曰六二之動直以方也

後得主而有常【伊川曰陰之道不唱而和故居後爲得而主利成萬物坤之象也潘氏曰主謂幹也】含萬物而化光【伊川曰念容萬類其功化光大也】

後得主而有常卽卦曰後得主利彖曰後順得常也坤得乾爲主乃可含萬物而化光是含宏光大也六二爻曰地道光也是六五主之於其上也

坤道其順乎承天而時行【伊川曰承天之施行不違時贊坤道之順也】坤順也坤道其順乎承天而時行春夏秋冬無時而不順也坤卦下三爻是言坤道順於下也上三爻是言坤道上承天而順行也由此而觀則知君猶天也臣順乎君是坤道也君順乎天亦是坤道也上下皆順文王重卦所以取坤下坤上也下文言弒逆之禍亦可以爲不順者之戒其意微而彰矣蓋易道有剛則有柔有上則有下凡屬乎健者皆幹也凡屬乎順者皆坤也易大人與天地合徳正當合乾坤卦而並觀之或謂坤無君道遂使後世人主不知以坤順爲美徳甚至有以彊明而自任者則誤矣

積善之家必有餘慶積不善之家必有餘殃【伊川曰天下之事未有不由積而成家之所積者善則福慶及於子孫所積不善則災殃流於後世其大至於弒逆之禍皆因積累而至非朝夕所能成也石氏曰餘慶餘殃勸戒臣子也】臣弒其君子弒其父非一朝一夕之故其所由來者漸矣由辯之不早辯也易曰履霜堅冰至蓋言順也【伊川曰霜而至於冰小惡而至於大皆事勢之順長也】此因上文坤道其順乎承天而時行而言也積善者是順天也必有餘慶積不善者是逆天也必有餘殃曰必有者是善惡積而爲禍福在天者難必在人者可必也曰有餘者是禍福亦要終而後見也彼弒其君父是不順之極也不畏君父亦不畏天殃乎由來者漸非一朝夕辧不早辧是責臣子之不能早辧義也君𨿽不仁臣不可以不忠父𨿽不慈子不可以不孝凡爲臣子者能早辧此則知易曰履霜堅冰至蓋言陰順在下之道天殃可畏尢甚於畏天寒也必尢弒逆之事矣文言所謂順者卽象所謂馴致其道也豈果以堅冰比大惡哉蓋霜與堅冰是天地間之所不能無非若弒逆之禍是天地間之所不容有也

直其正也方其義也君子敬以直內義以方外敬義立而徳不孤直方大不習無不利則不疑其所行也【伊川曰直言其正也方言其義也君子主敬以直其內守義以方其外敬立而內直義形而外方義形於外非在外也敬義旣立其徳盛矣不期大而大矣徳不孤也無所用而不周無所施而不利孰爲疑乎防問敬義何別曰敬只是持己之道義便知有是有非順理而行是爲義也龜山曰敬與義本無二所主者敬而義自此出焉故有內外之辧其實義亦敬也故孟子言義曰行吾敬而已】

直卽正也方卽義也又曰敬以直內是六二臣道以直爲正亦當主敬以直於內不欲悻悻於外以爲直亦是義以方外也敬義立則六五應之於上而徳愈不孤矣故六二得以行其直方大之志而上不見疑也

陰𨿽有美含之以従王事弗敢成也地道也妻道也臣道也地道無成而代有終也【伊川曰爲下之道不居其功含晦其章美以従王事代上以終其事而不敢有其成功猶地道代天終物而成功則主於天也妻道亦然】

六二爻象曰地道光也是坤卦下二爻屬乎地也六三文言則以妻道臣道與地道而互言之是坤卦六三爲人文亦不専言地也

天地變化艸木蕃天地閉賢人隠易曰括囊無咎無譽蓋言愼也【伊川曰四居上近君而無相得之義故爲隔絕之象天地交感則變化萬物艸木蕃盛君臣相際而道亨天地閉隔則萬物不遂君臣道絕賢者隠遁四於閉隔之時括囊晦藏則𨿽無令譽可得無咎言當謹自守也】

六三六四皆爲人爻獨於六四言賢人者是賢人出處闗系天地又在於眾人之上也

君子黃中通理【伊川曰君子文中而達於理】正位居體【潘氏曰位大君之位居體得爲君之體】美在其中而暢於四支發於事業美之至也【伊川曰美積於中而通暢於四體發見於事業徳美之至也】

坤卦上三爻是言坤道上承天而順行故文言於六四爻曰天地變化艸木蕃於上六爻曰天元而地黃皆以天地而並言也獨於六五言君子正位而不言天地者是六五爻爲天地之正位不待言而知也六五在上正位居體知有上則有下故能以虛中爲美而下應於六二之大臣委任股肱使得以展布事業是美在其中暢於四支發於事業所以爲美之至也陰𨿽有美含之以従王事獨於六五言美者是五爲君位美當歸於君也

陰疑於陽必戰【伊川曰陰旣盛極與陽僣矣是疑於陽也不相従則必戰】爲其嫌於無陽也故稱龍焉【伊川曰卦𨿽純陰恐疑無陽故稱龍童溪曰天道不可一日而無陽天下不可一日而無君子故稱龍於盛陰之時存陽道也】猶未離其類也故稱血焉【伊川曰𨿽極盛不離陰類也而與陽爭其陽可卻故稱血】夫黃者天地之雜也【伊川曰陰旣盛極至與陽爭𨿽陽不能無傷故其血黃黃天地之色謂皆傷也京氏曰皆戰而傷故其血黃而爲天地之雜至於陽終勝陰陰不勝陽而退則陰陽各反其所也所以終之以天而地黃】天而地黃【西溪曰天地黃千嵗之日自不相紊見得大聲極亂之後天地定分終不可易】

上六陰已極盛疑於與陽爲敵則必戰曰疑者未必有是事也曰必戰者嫌其陰盛必有無陽之心也故稱龍焉欲存陽也然陰陽相薄當未離其類之時其血黃猶是天地之雜若已離其類則天地黃截然上下幹陽用事坤陰聼命復何疑乎此周易之所以先乾而後坤也說卦謂坎爲血震爲黃屯卦震下坎上繼於坤上六爻之後或謂乾坤相薄而人生其中屯爲人道經綸上下所以救其道之窮也故終之曰天而地黃天順於上人順於中地順於下是易之道也坤卦亦曷嘗不言天哉系辭曰易之爲書也廣大悉備有天道焉有人道焉有地道焉或謂坤卦專言地道則誤矣

淙山讀周易卷一﹤經部﹐易類﹐淙山讀周易﹥

欽定四庫全書

淙山讀周易卷二

宋方寔孫撰

上經

【震下坎上】

屯【序卦曰有天地然後萬物生焉盈天地之間者惟萬物故受之以屯屯者盈也伊川曰萬物始生鬱結未通故爲盈塞於天地之間又曰屯物之始生故繼乾坤之後】元亨利貞【伊川曰屯有大亨之道而處之利在貞固曰云曰屯爲人道之始具四徳初繼乾坤也】勿用有攸往利建侯【伊川曰方屯之時未可有所往也天下之屯豈獨力所能濟必廣資輔助故利建侯也】

屯有大亨之道利在貞固用陽剛之君子勿用小人有攸往可也屯卦言乘馬班如者三皆陰爻也是六二六四上六爻以柔處靜猶欲有待而往也惟六三柔而不中躁而好動有卽鹿無虞之戒見小人不可用之而有攸往也明矣初九爻曰盤桓利居貞利建侯是屯卦所謂利貞利建侯者初九爻當之也九五爲屯其膏之主未能出坎爲二陰所陷於其上反使初九剛貞之君子困於下位而在三陰之下此天下之所以屯也茍能建侯用君子以經綸則可以亨屯矣

彖曰屯剛柔始交而難生【伊川曰剛柔始交未能通暢則難屯故云難生】動乎險中【伊川曰以坎震二體言之動乎險中也又曰動乎險中爲艱屯之義】大亨貞【伊川曰屯有大亨之道也所以能大亨由夫貞也非貞固安能出屯人之處屯有致大亨之道亦在夫貞固也】

九五剛也六二柔也屯卦他爻皆不言屯惟六二爻曰屯如邅如九五爻曰屯其膏是九五應於六二君彊臣弱剛柔始交未能通暢所以爲屯難也六二象曰六二之難是屯卦所謂難生者由六二爻也九五動乎險中將欲出坎非大亨以貞則不可也九五曰小貞吉大貞凶是九五陷於二陰之中亦未能大亨貞也將何以亨屯乎下文曰宜建侯而不寧是言亨屯之事

雷雨之動滿盈【伊川曰陰陽始交則艱屯未能通暢及其和洽則成雷雨滿盈於天地之間生物乃遂】天造艸昧宜建侯而不寧【伊川曰上文言天地生物之義此言時事天造謂時運也艸艸亂無倫序昧冥昧不明當此時運所宜建侯自輔又當憂勤兢畏不遑寧防】

震動也坎險也若以卦體而言則動乎險中是云雷屯之時也及大亨貞雷雨之動滿盈澤徧天下則屯者終亨矣天造艸昧豈有終屯之時哉宜建侯而不寧惟用君子則可以亨屯是大亨貞之道也

象曰云雷屯【伊川曰坎不言雨而雲云者雲爲雨而未成者也未能成雨所以爲屯白雲曰坎在上爲云故云雷屯坎在下爲雨故雷雨作解云而未雨所以爲屯】君子以經綸【伊川曰君子觀屯之象經綸天下之事以濟於屯難經緯綸緝謂營爲也】

君子以經綸則可以亨屯矣

初九磐桓利居貞【伊川曰初以陽爻在下乃陽剛之才當屯難之世居下位者也未能便往濟屯故磐桓也方屯之初不磐桓而遽進則犯難故宜居正而固其志】利建侯【京氏曰建侯抒難以庇民所以分民而治之也故卦言建侯者其事也此言建侯者其人也】象曰𨿽磐桓志行正也【伊川曰賢人在下時茍未利𨿽磐桓未能遂往濟時之屯然有濟屯之志無濟屯之用志行其正也】以貴下賤大得民也【伊川曰九居屯難之時以陽而來居陰下爲以貴下賤之象方屯之時陰柔不能自存有一陽剛之才眾所歸従也更能自處卑下所以大澤民也】

初九以剛貞而居下位磐桓自重而不輕進是利居貞也屬於震體當動則動志亦在民非徒欲居貞而不欲行正也故象曰志行正也陽貴陰賤初九以陽爻而處三陰之下以貴下賤謙卑自牧當屯之初爲民建侯得君而臣亦是大得民之道故象曰大得民也然所謂利建侯者欲建之而使在人上也豈可使剛貞之君子反在於三陰之下乎君子在下膏澤未能大及於民所以爲屯也

六二屯如邅如【伊川曰如辭助也】乘馬班如【伊川曰不能進也班分布之義下馬爲班與馬異處也潘氏曰猶班師之班】匪防婚媾【伊川曰婚媾正應也】女子貞不字十年乃字【伊川曰茍貞固不易至於十年屯極必通方獲正應而字育矣】象曰六二之難乘剛也【伊川曰六二居屯之時而又乘剛爲剛陽所逼是其患難也】十年乃字反常也【伊川曰至於十年則難久必通矣乃得反其常與正應合也十數之終也】

六二以陰柔而處大臣之位屯如邅如難猶未濟也乘馬班如不能以有行也蓋以六二而乘初九使陽剛之君子處於下位不得進用於上此屯難之所以未濟也故象曰六二之難乘剛也又言六二應於九五陰陽相合匪防讐也乃婚媾也若以婚媾而論則女子貞不字知守正應𨿽不能字育猶待十年終得反常是女子之貞也豈六二大臣之道哉爲大臣者當天下屯難之時當進用君子以共濟天下之難不可以一日緩也乃欲悠悠玩愒以待反常於十年之後則天下不堪其久屯矣故六二之貞在女子則可在大臣則不可也屯六二所謂女子貞者亦猶恆卦六五所謂婦人吉也

六三卽鹿無虞惟入於林中君子幾不如舎往吝【伊川曰六三以柔居剛柔旣不能安屯居剛而不中正則妄動𨿽貪於所求旣不足以自濟又無應援又安之乎如卽鹿而無虞人也入山林者必有虞人以導之無導之者則惟陷入於林莽中君子見事之幾微不若舎而勿遂往則徒取窮吝而已】象曰卽鹿無虞以従禽也君子舎之往吝窮也【伊川曰事不可妄動以従欲也無虞而卽鹿以貪禽也當屯之時不可動而動猶無虞而卽鹿以有従禽之心也君子則見幾而舎之不従若往則吝而困窮也】

六三卽鹿無虞是小人貪進而妄動也君子舎之勿用小人而有攸往者知其往吝必至於窮也屯卦所謂勿用有攸往者是言六三小人之不可用也

六四乘馬班如【伊川曰六四以柔順居近君之位得於上者也而其才不足以濟屯故欲進而復止乘馬班如也龜山曰六四靜而正居陰而不妄動者也故曰乘馬班如有待而行也】求婚媾往吉無不利【伊川曰初陽剛之賢乃是正應己之婚媾也若求此陽剛之婚媾往與共輔陽剛中正之君濟時之屯則吉而無不利也居公卿之位己之才𨿽不足以濟時之屯若能求在下之賢親而用之何所不濟哉潘氏曰屯卦皆不利往惟四往吉建侯之效也】象曰求而往明也【伊川曰知己不足求賢自輔而後往可謂明矣】

六四與初九爲正應是婚媾也六四以柔順而處近君之位自知陰柔未足以濟屯難乘馬班如下求婚媾欲待初九陽剛之君子求以共往而輔九五之君是自知甚明也故往吉無不利與六三之往吝者大不同矣

九五屯其膏【伊川曰五居尊徳正而當屯時若有剛明之賢爲之輔則能濟屯矣以其無臣也故屯其膏】小貞吉【伊川曰小貞則漸正之也】大貞凶【伊川曰旣膏澤有所不下是威權不在己也威權去已而欲驟正之求凶之道魯昭公髙貴鄕公之事是也】象曰屯其膏施未光也【伊川曰膏澤不下及是其徳施未能光大也】

屯卦曰元亨利貞彖曰大亨貞是屯有大貞之道也九五應於六二君彊臣弱陰柔無助未能大亨以正又爲二陰所陷於上故屯其膏澤施亦未光所以在坎險之中也時方坎險事當漸正故小貞則吉若徒欲任剛而好大則貞亦凶也故曰大貞凶是屯之九五徳施未光尢不可徒好大也

上六乘馬班如泣血漣如【伊川曰六以陰柔居屯之終而無應援居則不安動無所之乘馬欲往復班如不進窮厄之甚至於泣血漣如屯之極也】象曰泣血漣如何可長也【伊川曰屯難窮極莫知所爲故至泣血顚沛如此其能長久乎潘氏曰難極則變烏有長屯者哉與否之上九同意】

屯卦六二六四爻曰乘馬班如猶有所待而往也上六處屯之極曰乘馬班如復何所待乎泣血漣如徒見其長窮而無益也屯上六否上九皆曰何可長也是易窮則變亦無長窮之理顧在所以變通者何如耳

【坎下艮上】

防亨【序卦曰屯者物之始生也物生必防故受之以防防者防也物之穉也伊川曰防有開發之理亨之義也】匪我求童防童防求我初筮告再三凟凟則不告利貞【伊川曰五居尊位有柔順之徳而方在童防與二爲正應而中徳又同能用二之道以發其防也二以剛中之徳在下爲君所信向當以道自守待君至誠求己而後應之則能用其道匪我求於童防乃童防來求於我也筮占決也初筮告謂至誠一意以求己則告之再三則凟慢矣故不告也發防之道利以貞正二𨿽剛中然居陰固宜有戒】彖曰山下有險險而止防【伊川曰艮上坎下艮爲山爲止坎爲水爲險山下有險遇險而止莫知所之防之象也】防亨以亨行時中也【伊川曰防之能亨以亨道行也所謂亨道時中也】匪我求童防童防求我志應也【伊川曰二以剛明之賢處於下五以童防居上非是二求於五蓋五之志應於二也】初筮告以剛中也【伊川曰初筮謂誠一而來求決其防則當以剛中之道而開發之】再三凟凟則不告凟防也【伊川曰再三煩數也來筮之意煩數不能誠一則凟慢矣不當告也告之必不能信受徒爲煩凟故曰凟防也求者告者皆煩凟矣】防以養正聖功也【伊川曰以純一未發之防而養其正乃作聖之功也龜山曰正以防養之則不失赤子之心此作聖之功也】

喜怒哀樂未發之謂中曰防亨者是防而未發之中有亨而可發之理也及已發則爲時中故曰以亨行時中也童防求我謂六五求於九二以中求中志相應也曰童防者謂六五柔順得中心淸欲寡能如童防未發之時則可與爲善非必以童防爲幼主也初筮専一則告以九二剛中之道再三凟則不告懼其凟而愈防也防以養正聖功也始於童防終於作聖是九二欲勉其君以聖人之事非敢以發防而視其君也故九二爻曰包防吉與初六之曰發防者不同也

象曰山下出泉防【伊川曰山下有泉出而遇險未有所之防之象也南軒曰不謂之水而謂之泉蓋象有始達之義】君子以果行育徳【白雲曰山下之泉必養其源然後決而爲江河君子必育徳深厚然後可以果行也】

果行必先育徳猶山下出泉先養其源也

初六發防利用刑人【伊川曰初以陰闇居下下民之象也又曰發下民之防當明刑禁以示之使之知畏然後従而教導之】用說桎梏以往吝【伊川曰治防之初威之以刑者所以說其昏防之桎梏桎梏謂拘束也童溪曰以六居初陰暗未明欲發其防不於此時而預禁之不可也所謂刑人者非必殺戮之也正其法以示之立其防束使防者知所懼而不敢肆爲然後漸知善道可得而化也當是時也茍說其桎梏而不豫以告之則過此以往不可復制矣】象曰利用刑人以正法也【楊氏曰正吾教人之法也】

初六發防利用刑人是正其法禁以防民於其初也非遽欲用刑以加之也至於上九擊防是終不可教則不得已而後擊之也豈敢躁用刑哉

九二包防吉納婦吉子克家【伊川曰克濟其君之事猶子能治其家】象曰子克家剛柔接也【白雲曰五父道也二子道也又曰二之剛中上接於柔五之柔順下接於剛也】

防卦曰童防求我是六五求於九二有師道也然以九居二亦有臣道剛貴得中必能有道以包承六五童防之主而善事之則吉也蓋臣之事君猶婦之事夫子之事父曰納婦吉者是取其順於內之象非謂九爲夫六爲婦也曰子克家者是九二大臣又當幹其國事如子能治家以承其父則剛柔相接二五相得非謂九二敢以發防而視其君也

六三勿用取女見金夫不有躬【潘氏曰六三陰柔女也與上九爲應而近従於二見利忘義失身於人將焉用之不可取也九二剛故稱金夫】無攸利【楊氏曰行而不順宜其無所利也】象曰勿用取女行不順也

防者育徳而未發非以蔽而失徳者謂之防也六三陰柔不中應於上九又欲従九二見利忘義不有其身是婦人之蔽者不足以謂之防故六三爻獨不言防也九二納婦豈宜取如是之女乎故曰勿用取女謂九二包防亦不茍合於如是之小人也

六四困防吝象曰困防之吝獨逺實也【伊川曰四以陰柔而防暗無剛明之親援無由自發其防困於昏防者也又曰四陰柔而最逺於剛乃愚防之人而不比近賢者無由得明矣故困於防可羞吝者以其獨逺於賢明之人也石氏曰六四去九二逺隔六三去上九逺隔六五獨逺於陽是以固於防也陽爲實陰爲虛】

六四以陰柔而得近君之位隔於六三不得近九二剛實之君子故困於防而可羞吝也

六五童防吉【伊川曰童取未發而資於人也】象曰童防之吉順以巽也【伊川曰五以柔順居君位下應於二以柔中之徳任剛明之才足以治天下之防故吉也又曰舎己従人順従也降志於求卑巽也】

六五曰童防吉猶孟子所謂大人不失赤子之心也以六居五能順而巽又得九二大臣而告之以剛中之道所以吉也

上九擊防不利爲防利禦防【伊川曰九居防之終是當防極之時人之愚防旣極如苖民之不率爲亂者當擊伐之然九居上剛極而不中故戒不利爲防治人之防乃禦防也肆爲剛暴乃爲防也若舜之誅有苖周公之誅三監禦防也秦皇漢武窮兵誅伐爲防也】象曰利用禦防上下順也【伊川曰上下皆得甚順也上不爲過暴下得擊去其防禦防之義也】

六五爻曰順以巽也上九爻曰上下順也是六五能以順巽之徳而下順於九二剛中之大臣及其終也剛柔相濟能治天下之防而上下皆順此防之所以亨也曰擊防者是剛克也

【乾下坎上】

需【序卦曰物穉不可不養也故受之以需需者飲食之道也】有孚光亨貞吉利涉大川【伊川曰五爲君位爲需之主有剛健中正之徳而誠信充實於中中實有孚也有孚則光明而能亨通得貞正而吉也以此而需何所不濟𨿽險無難矣故利涉大川也】彖曰需須也險在前也剛健而不陷其義不困窮矣【伊川曰需之義須也以險在於前未可遽進故需待而行也以干之剛健而能需待不輕動故不陷於險其義不至於困窮也】

需者須待也當屯蒙之後民未能以自養故須待乎君君未能以徧養乎民故須待乎君子君子又欲需時而後進初九需於郊九二需於沙九三需於泥三陽在下所以須待而行者謂坎險在前未可輕動又恐九五爲二陰之所陷也以剛健而能知險故不陷於險則𨿽遇困窮之時而其義可以不困窮矣

需有孚光亨貞吉【伊川曰五以剛實居中爲孚之象而得其所需六爲有孚之義】位乎天位以正中也【伊川曰居天位指五以中正兼二言】利涉大川往有功也【伊川曰旣有孚而貞正𨿽涉險阻往則有功也京氏曰始於知險而待時中於出險而得位終於濟險而有功則需之義畢矣】

此言九五爲需卦養賢之主有孚於內光亨於外以貞而吉位乎天位以中正之道以下應於九二之大臣故得三陽並進不爲六四上六二陰之所陷則可以出坎而往有功也

象曰云上於天需【伊川曰云上於天有蒸潤之象飲食所以潤益於物故需爲飲食之道又曰雲气蒸而上升於天必待陰陽和洽然後成雨雲方上於天未成雨也故爲須待之義廣平曰云上於天則澤將下流天下之所徯望也故有需之象】君子以飲食宴樂【伊川曰飲食以養其气體宴樂以和其心志白雲曰屯防之後天下之所需者君君之所需者賢飲食宴樂所以養賢膏澤將以及民亦天下之所需也】

飲食所以養賢者之體宴樂所以養賢者之心需卦九五爻曰需於酒食貞吉是九五爲剛貞之主飲食可以養賢矣然賢者之所以宴樂則不在於區區之飲食也六四爻曰出於穴是小人能避賢者而順以聴之也上六爻曰入於穴是小人能延致賢者而敬之終吉也九五在上能使三陽並進而小人不得以害賢者此需卦所以爲宴樂也

初九需於郊利用恆無咎【伊川曰初最逺於險故爲需於郊郊者曠逺之地也防於曠逺利在安守其常則無咎也不能安常則躁動犯難豈能需於逺而無過也童溪曰需之坎險在前逼近則爲泥九三是也漸近則爲沙九二是也最爲逺則爲郊初九是也】象曰需於郊不犯難行也利用恆無咎未失常也【伊川曰處曠逺者不犯冒險難而行也陽之爲物剛健上進者也初能需待於曠逺之地不犯險難而進復宜安處不失其常則可以無咎矣】

利用恆無咎欲其常逺於坎險也

九二需於沙【伊川曰坎爲水水近則有沙二去險漸近故爲需於沙】小有言終吉【伊川曰言語之傷至小者也二以剛陽之才而居柔守中寛裕自處需之善也𨿽去險漸近而未至於險故小有言語之傷而無大害終得其吉也】象曰需於沙衍在中也𨿽小有言以吉終也【伊川曰衍寛綽也胡氏曰沙近於水亦平易之地也二居逺近之間剛得其中守平易之心而已以君子守其中正而不與小人茍合𨿽興譖謗之言終不能害乎己以九二有寛衍之徳而居中故也】九二與九五爲正應以寛衍之徳而居二陽之中能與同類需時而動故小人𨿽有譖言不能以害己也六四上六是陰柔之小人也六四爻曰順以聽也上六爻曰敬之終吉則九二能以吉終也可知矣

九三需於泥致防至【伊川曰泥逼於水也旣逼於險當致防難之至三剛而不中又居健體之上有進動之象故致防也苟非敬謹則致喪敗矣】象白需於泥災在外也自我致防敬愼不敗也【伊川曰防自已致若能敬謹量宜而進則無喪敗也需之時須而後進其義在相時而動非戒其不得進也直使敬謹毋失其宜耳】

九三比於六四應於上六廹近坎險是災在外而將至也剛而不中故有自我致防之戒謂小人可畏與防盜無異也九三惟能敬謹需時而動故不至於敗上六爻曰敬之終吉是九三能先自敬則上六亦終敬之也人豈可不自敬乎

六四需於血出自穴象曰需於血順以聴也【伊川曰四以陰柔之質處於險而下當三陽之進傷於險難者也故云需於血旣傷於險難則不能安處必失其居故云出自穴穴物之所安也順以従時不競於險難所以不至於凶也龜山曰血陰傷也出自穴不安其所也陰𨿽不安其所而能順以聴則𨿽傷而不至於凶矣六四以柔居陰能順以聴也潘氏曰羣剛在下得時則進六四以一陰居當路傷敗可立而待也故曰需於血出穴避之其庶防乎】

六四出自穴以避三陽之來是小人之聴順於君子者也故不言凶

九五需於酒食貞吉象曰酒食貞吉以中正也【龜山曰需於酒食而不以正則是自溺於荒腆耳能無凶乎故正乃吉京氏曰彖言正中而爻言中正何也彖所言者以位爲主故先正而後中爻所言者以徳爲主故先中而後正】

九五剛中而得正位爲需於飲食之主欲待養賢以及萬民是貞吉也若暱於小人徒欲以飲食而自娛樂則陷於坎矣非貞吉也

上六入於穴【伊川曰陰止於六乃安其處故爲入於穴穴所安也潘氏曰三陽畢進四居當道猶順聴之上居髙位可不敬乎入穴所以馴致之也】有不速之客三人來敬之終吉【伊川曰三人謂下之三陽童溪曰三陽者有待而來亦久矣故曰不速之客彼待而來吾可無以待其來乎敬之而已矣彼三人者𨿽九三獨爲吾應已初與二亦吾所不失其親之人也故居需之終而獲吉焉】象曰不速之客來敬之終吉𨿽不當位未大失也【伊川曰不當位謂以陰而在上也又曰陰宜在下而居上爲不當位也然能敬愼以自處則陽不能陵終得其吉𨿽不當位而未至於大失也】

上六不言需者上六爲需之極無所復待也入於穴者延三陽之來也三陽在下不肯躁進是不速之客三人也爲上六者惟能入於穴致恭盡禮以延其來如待嘉客則上六𨿽不當位亦未大失是小人能敬君子猶可以終吉也

【坎下乾上】

訟【序卦曰飲食必有訟故受之以訟伊川曰人之所需者飲食旣有所須爭訟所由起也訟所以次需也】有孚窒惕中吉終凶利見大人不利涉大川【伊川曰訟之道必有其孚實中無其實乃是誣妄凶之道也卦之中實爲有孚之象訟者與人爭辧而待決於人𨿽有孚亦須窒塞故通不窒則已明無訟矣事旣未辧吉凶未可必也故有畏惕中吾得中則吉也終凶終極其事則凶也訟者求辧其曲直也故利見大人大人則能以其剛明中正訟所決也訟非和平之事當擇安地而處不可陷於危險故不利涉大川也】

訟卦九五爲聴訟之大人初六二三爻皆曰終吉是訟者以終柔爲吉也九二九四爻皆曰不克訟是訟者亦不以剛爲能也上九處訟之終則有終朝三褫之戒是訟終凶也

彖曰訟上剛下險險而健訟【伊川曰以二體言之上剛下險剛險相接能無訟乎又人內險阻而外剛彊所以訟也又曰上剛下險險而又健也又爲險健相接內險外健皆所以爲訟也若健而不險不生訟也險而不健不能訟也險而又建是以訟也】訟有孚窒惕中吉剛來而得中也【伊川曰以剛處中中實之象故爲有孚處訟之時𨿽有孚信亦必艱阻窒塞而有惕懼童溪曰二以剛中則中實實有孚也以一陽而居坎險之中故爲窒坎爲加憂故知惕】

九剛也二柔也九二以剛而來居於柔故爲得中合於有孚窒惕中吉之道也

終凶訟不可成也【伊川曰訟非善事不得已也安可終極其事極意於其事則凶矣故曰不可成也成謂窮盡其事也童溪曰終凶謂過剛也上九是矣】利見大人尙中正也【伊川曰利見大人以所尙中正也聴者非其人則或不得其中正也大人九五是也】不利涉大川入於淵也【伊川曰若蹈危險則陷其身乃入於深淵也西溪曰入於淵也求濟其訟患愈深也】旣曰利見大人又曰不利涉大川訟爲凶事𨿽利見九五中正之大人亦終不利涉險而入於深也故九二以有孚窒惕而中吉上九以訟極而終凶

象曰天與水違行訟【伊川曰爲卦乾上坎下以二象言之天陽上行水性就下其行相違所以成訟又曰二體違戾訟之由也若上下相順訟何由興】君子以作事謀始【伊川曰君子觀象知人情有爭訟之道故凡所作事必謀其始繼訟端於事之始則訟無由生謀始之義廣矣若謹交結明契劵之類是也白雲曰邦無道免於刑戮在下之謀始也刑期無刑必也使無訟在上之謀始也】初六不永所事小有言終吉象曰不永所事訟不可長也𨿽小有言其辧明也【龜山曰旣已有言則非無訟也惟其辧明故終吉夫訟非可長之事居訟之初謀始之時也故孔子因以戒之有不可長之辭】

初六居訟之初作事謀始以柔順而居下不永所事知訟之不可長𨿽小有言其辭猶寡不敢以訟爲長而求勝於人其辧吉凶也甚明是知有終吉之道者也

九二不克訟歸而逋其邑人三百戶無眚【伊川曰九二自外來以剛處險爲訟主乃與五爲敵五以中正處君位其可敵乎是爲訟而義不克也若知其義之不可退歸而逋避以寡約自處則得無過眚也必逋者避爲敵之地三百戶邑之至小者若處彊大是猶競也能無眚乎】象曰不克訟歸逋竄也【京民曰逋言道之逺也竄言伏之深也】自下訟上患至掇也【伊川曰自下而訟其上義乖勢屈禍患之至猶掇拾而取之言易得也】

九二剛而得中應於九五可以無眚矣屬於坎體設或不幸而陷於險中無可告訴義不克訟將柰何哉惟欲退歸而逋竄恥不容於其君無以見其邑人也爲邑人者凡三百戶皆知九二之爲無眚矣不敢自下而訟上以掇取禍患此九二之所以無眚卦之所謂窒惕中吉文王自羑里歸以服事殷卽是心也後世如衛元咺之訟其君是春秋之罪人矣

六三食舊徳貞厲終吉【伊川曰祿者稱徳而受食舊徳謂處其素分貞謂堅固自守厲終吉謂𨿽防危地能知危懼則終必獲吉也】或従王事無成【伊川曰柔従剛者也下従上者也三不爲訟而従上九所爲故曰或従王事無成謂従上而成不在己也】象曰食舊徳従上吉也

訟卦惟六三不言訟三多凶之地也以六居三有柔順之徳而安於下卦不求訟於其上曰食舊徳者處其素分也貞固自守𨿽危厲而終吉可以出坎以従上而吉也或従王事無敢以成功自居可以觀其徳矣

九四不克訟【伊川曰五君也義不克訟又曰四𨿽剛健欲訟無與對敵其訟無由而興故不克訟】復卽命渝安貞吉【伊川曰旣義不克訟若能克其剛忽欲訟之心復卽就於命革其心平其气渝變而爲安貞則吉矣命卽理龜山曰命天理也知義不克則自反而卽理非迷而不復者其吉不亦宜乎童溪曰九二之歸而逋九四之復而渝皆貴知反也】象曰復卽命渝安貞不失也【西溪曰自反而就命變去始訟之意而正理不爲失也如虞芮之爭至文王之境而遜心生也曰安正不失卽本然天理未嘗喪也】

五君位也九二應於九五九四近於九五皆曰不克訟者義不可克於其君也九二陷於坎險之中義不克訟欲逋而竄所以無眚九四處近君之位義不克訟屬於幹體之下復及命渝自反而安以天自處貞固如此不失其天理所以安而且吉也

九五訟元吉象曰訟元吉以中正也【伊川曰以中正居尊位治訟者也治訟得其中正所以元吉大吉而盡善也朱氏曰中則聴不偏正則斷合理】

九五以中正而爲聴訟之主使天下各得其中正所以大吉而盡善也

上九或錫之鞶帶【兼山曰大帶】終朝三禠之【伊川曰九以陽居上剛健之極又處訟之終極其訟者也人之肆其剛彊窮極於訟取禍喪身固其理也敢或使之善訟能勝窮極不已至於受服命之賞是亦與人仇爭所獲其能安保之乎故終一朝而三見禠奪也】象曰以訟受服亦不足敬也【伊川曰窮極訟事設使受服命之亦且不足敬而可賤惡況又禍患隨至乎】鞶帶非所以賞訟也曰或者設詞也上九以健極而處訟之終卦所謂終凶者也設或錫之以鞶帶以訟受服亦不足敬欲終朝而三禠之況未必勝乎其凶可知矣

淙山讀周易卷二

欽定四庫全書

淙山讀周易卷三

宋方寔孫撰

上經

【坎下坤上】

師【序封曰訟必有眾起故受之以師師者眾也伊川曰師之興由有爭所以次訟】貞【伊川曰師之興以正爲本】大人吉無咎【伊川曰其動𨿽正也帥之者必丈人則吉而無咎又曰吉且無咎乃盡善也丈人者尊嚴之稱又曰所謂丈人不必素居崇貴但其才謀徳業眾所畏服是也】

師以貞爲主六五柔而得中爲師卦之主惟先自正而後能以眾正也故彖曰能以眾正可以王矣師卦五陰而一陽在下九二是也九二剛而得中應於六五之君命帥師以正而民従之乃卦所謂丈人吉無咎者也故九二爻曰在師中吉無咎

彖曰師眾也貞正也能以眾正可以王矣【伊川曰能使眾人皆正可以王天下矣】剛中而應【伊川曰言二也以剛處中剛而得中道也六五之君爲正應信任之専也】行險而順【伊川曰以二卦之義言之內險外順險道而以順行師之義也】以此毒天下而民従之吉又何咎矣【伊川曰師旅之興不無傷財害人毒害天下然而民心従之者以其義動也古者東徵西怨民心従也如是故吉而無咎吉謂必克無咎謂合義西溪曰聖人之兵以順動然猶曰毒天下見用兵終非好事】

象曰地中有水師【伊川曰水聚於地中爲眾聚之象】君子以容民畜眾【伊川曰君子觀地中有水師之象以容保其民畜聚其眾郭氏曰地所以容民水所以畜眾大司徒有比閭族黨州鄕容民之道也小司徒有伍兩卒旅師軍畜眾之道也】

地中有水猶民中有兵也曰容曰畜欲藏於中非必出之於外初六爻云師出以律必不得已而後出也

初六師出以律否臧凶【伊川曰初師之始也故言出師之義及行師之道又曰不以律則𨿽善亦凶𨿽使勝捷猶凶道也制師無法幸而不敗且勝者有之矣聖人之所戒也】象曰師出以律失律凶也【伊川曰師出當以律失律則凶矣𨿽幸而勝亦凶道也】

初六出師之始先有紀律則不至於失律而凶否則𨿽臧亦凶也況未必臧乎帥之以九二師所以有紀律而初六順従於其下也

九二在師中吉無咎【伊川曰師卦惟九二一陽爲眾陰所歸五居君位是其正應二乃師之主専制其事者也居下而専制其事惟在師則可自古命將閫外之事得専制之在師専制而得中道故吉而無咎蓋將専則失爲下之道下専則無成功之理故得中則吉】王三錫命【伊川曰凡師之道威和並至則吉也旣處之盡其善則能成功而安天下故王錫命至於三也凡事至於三者極也六五在上旣専倚任復厚其數蓋禮不稱則威不重而下不信也楊氏曰三錫者一命受職再命受位三命受服】象曰在師中吉承天寵也【伊川曰以其承天之任也天謂王也西溪曰承天也奉君命而行使三軍之眾知命出於君也】王三錫命懷萬邦也【伊川曰王三錫以恩命褒其成功所以懷萬邦也西溪曰聖人用兵不得已多殺非其心故三錫之意只在綏懷】

卦言丈人吉無咎者九二也九二爻不敢言丈人者王在上也九二以一陽在下専制用事在他時則不可惟在師中吉以承天而行也天者言王命也尊王如天也王三錫命以綏懷萬邦柔而得中是六五之本意也九二帥師欽承王命剛中而應不寛不猛欲使威出於將而恩歸於君以見九二之能承天六五之能懷萬邦也六五爻雲長子帥師故由師卦而言則九二爲丈人由六五而言則九二爲長子又見六五之於九二義則君臣恩猶父子如此其也

六三師防輿屍凶象曰師防輿屍大無功也【伊川曰二以剛中之才爲上信倚必専其事乃有成功君復更使眾人主之凶之道也輿屍眾主也蓋指三也以三居下之上故發此義又曰倚付二三安能成功龜山曰唐九節度之師不立統帥𨿽李郭善兵猶不免敗輿尸之凶可知】此二在師中吉六三陰柔而不中不可使之在九二之上故以防輿屍凶而爲戒

六四師左次無咎象曰左次無咎未失常也【伊川曰四以柔居陰非能進而克防者也知不能進而退故左次左次退舎也量宜進退乃所當也故無咎見可而進知難而退師之常也又曰行師之道因時施宜乃其常也故左次未必爲失於氏曰左者無用之地】

六四屬於坤體以順處靜欲量敵而後進與河上乎逍遙者不同故無咎

六五田有禽利執言無咎【伊川曰五君位興師之主也故言興師任將之道師之興以蠻夷猾夏防賊姦宄爲生民之害然後奉辭以誅之若禽獸入於田中侵害稲稼於義宜獵取則獵取之如此而動乃得無咎若輕動以毒天下其咎大矣執言奉辭也明其罪以討之也若秦皇漢武皆窮山林以索禽獸者也非田有禽也】長子帥師弟子輿屍貞凶【伊川曰任將授師之道當以長子帥師二在下而爲師之主長子也若以弟子眾主之則所爲𨿽正亦凶也弟子凡非長者也自古任將不専而致覆敗者如荀林父邲之戰郭子儀相州之敗是也潘氏曰長子望尊而更練可以當師中之任弟子年少而輕率必將有輿尸之凶用將不可不謹】象曰長子帥師以中行也弟子輿屍使不當也【伊川曰長子謂二以中正之徳合於上而受任以行若復使其餘者眾屍其事是任使之不當也其凶宜也】

長子謂九二也六五與九二爲正應長子帥師合於中行之義故九二爻曰在師中吉輿屍謂六三也若使六三復得以乘九二於其上則貞亦凶也故六三爻曰師或輿屍凶

上六大君有命【童溪曰亂略旣平海內統一故於此時稱大君】開國承家小人勿用【伊川曰上師之終也功之成也大君以爵命賞有功也開國封之爲諸侯也承家以爲卿大夫也承受也小人者𨿽有功不可用也故戒使勿用師旅之興成功非一道不必皆君子也故戒以小人有功不可用也賞之以金帛祿位可也不可使有國家而爲政也小人平時易致驕盈況挾己之功乎漢之英彭所以亡也】象曰大君有命以正功也小人勿用必亂邦也【伊川曰大君持恩賞之柄以正師旅之功師之終也𨿽賞其功小人則不可以有功而任用之用之必亂邦小人恃功而亂邦者古有之矣童溪曰師休之日而用非其人則一亂去而一亂生矣】

五君位也師卦六五不言大君而上六言大君何也師卦下五爻専言行師之道將在軍中君命有所不受九二以一陽而専制於下爲六五者能任九二以帥師便宜従事可以禦外亂矣上爻則専言行賞之道開國承家隨宜輕重以正功曰大君有命者聴之於上非九二之所敢専也九二剛而得中與六五爲正應乃正功也曰小人者六三陰小而不中者也六三爻曰師或輿屍凶六五爻曰弟子輿屍使不當也皆言六三之不可用也六三應於上六上六反戒之曰小人勿用必亂邦也曰勿用者絕之也當行師之時輕用小人若六三輿尸之類非惟無功終必亂邦於其上故戒之如此其詳也師卦言丈人吉無咎以見九二之爲丈人非小人也六三爻象言大無功也以見六三之大無功小人之不可用也或謂師之小人時乎可用亦終有功而受賞則誤矣

【坤下坎上】

比吉【序卦曰眾必有所比故受之以比伊川曰比親輔也人之類必相親輔然後能安故旣有眾則必有所比比所以次師也後氏曰得所比則吉】原筮元永貞無咎【伊川曰人相親比必有其道苟非其道則有悔吝故必推原占決其可比者而比之筮謂占決卜度非以蓍龜也所比元永貞則無咎元謂有君長之道永謂可以常久貞謂得正道上之比下必有此三者下之従上必求此三者則無咎也龜山曰無長人之仁則𨿽比而不親無可久之徳則𨿽比而必離無正固之守則𨿽比而不周】不寧方來後夫凶【伊川曰人之不能其安寧方且來求親比得所比則能保其安當其不寧之時固宜汲汲以求比若獨立自恃求比之志不速而後則𨿽夫亦凶矣況柔弱者乎夫剛立之稱龜山曰一陽在上眾陰在下而順従之比之吉也上六獨居其上而乘之無順従之義後夫者也】

師卦五陰惟九二以一陽而在下是將臣行師之象比卦五陰惟九五以一陽而在上是人君居位之象比樂師憂師之時不如比之爲吉也比卦六爻言吉者四當比之初推原占筮欲得元永貞者而比之則終可無咎初六爻曰有孚比之無咎是也九五顯比之吉乃卦所謂元永貞者也六二應於九五曰比之自內貞吉六四近於九五曰外比之貞吉其吉可知矣惟上六在於九五之欲欲乘其上卦所謂後夫凶者也上六爻曰比之無首凶六三應於上六是失所比者也六三爻象曰比之匪人不亦傷乎其凶又不待言矣

彖曰比吉也【伊川曰物相親比乃吉道也】比輔也【伊川曰相親輔也】下順従也【伊川曰五以陽居尊位羣下順従以親附之所以爲比也南軒曰獨言下順従豈非斥上六之在外者乎】原筮元永貞無咎以剛中也【伊川曰推原筮決相比之道得元永貞而後可以無咎所謂元永貞如五是也以陽剛居中正盡比道之善者也以陽剛當尊位爲君徳元也居中得正能永而貞也】不寧方來上下應也【伊川曰人之生不能保其安寧方且來此附比民不能自保故戴君以求寧君不能獨立故保民以爲安不寧而來比者上下相應也又曰眾爻皆陰獨五以陽剛居君位眾所親附而上亦親下故爲比也】後夫凶其道窮也【楊氏曰上六謂之後夫凶以其來之暮而道窮也】

象曰地上有水比【伊川曰上坎下坤以二體言之水在地上物之相切比無間莫如水之在地上故爲比也】先王以建萬國親諸侯【西溪曰封建萬國而使之小大相比則親諸侯乃所以親民也】

初六有孚比之無咎【伊川曰初六比之始也相比之道以誠信爲本中心不信而親人人誰與之故比之始必有孚誠乃無咎也孚信在中也】有孚盈缶終來有它吉【伊川曰誠信充實於內若物之盈滿於缶中也缶質素之器言若缶之盈實其中外不加文飾則終來有他吉也西溪曰始而往比乎人故無咎而已終也人乃來比乎己故又吉焉潘氏曰始之有孚能無咎耳終而盈缶吉且有餘也】象曰比之初穴有它吉也【伊川曰言比之初六者比之道在乎始也始能有孚終致有它之吉其始不誠終焉得吉上六之凶由無首也】

初六言有孚者再誠積於中有盈缶之象終來有它吉人亦信之於外六四爻曰外比之貞吉是應初六者也

六二比之自內貞吉【伊川曰二與五爲正應皆得中正以中正之道相比者也二處於內自內謂由己也又曰己以得君道合而進乃得正而吉也】象曰比之自內不自失也【伊川曰以中正之道應上之求乃自內也不自失也汲汲以求比非君子自重之道乃自失也】

六二與九五爲正應以中合中比之自內不失其君亦不失己之道以貞而吉者也

六三比之匪人【伊川曰三不中正而所比皆不中正童溪曰以六居三比之所謂不正人也】象曰比之匪人不亦傷乎【伊川曰人之相比求安吉乃比於匪人必將反得悔吝亦可傷矣】

六三陰柔不中應於上六是比之匪人也上六無首其爲匪人也可知矣六三與之而俱傷不亦可傷乎

六四外比之貞吉【伊川曰外比於五乃得貞正而吉也】象曰外比於賢以従上也【伊川曰五剛陽中正賢也居尊位在上也親賢従上比之正也故爲貞吉以六居四亦爲得正之義又陰柔不中之人能比於剛明中正之賢乃得正而吉也】

六二與九五爲正應處大臣之位以中道而比於其君故曰比之自內貞吉六四處近君之位外比於有孚之賢者與初六爲正應更相汲引以従其上而比於九五顯明之君不欲私附於其內故六二六四爻皆曰貞吉以見九五之爲顯比也

九五顯比【伊川曰五居君位處中得正盡比道之善者也又曰聖人以大公無私治天下於顯比見之矣】王用三驅失前禽【伊川曰天子之田圍合其三前開一路使之可去不忍盡物好生之仁也止取其不用命者不出而反入者也禽獸前去者皆免矣故曰失前禽】邑人不誡吉【伊川曰言其至公不私無逺近親疏之別也邑者居邑易中所言易皆同王者所都諸侯國中也誡期約也】象曰顯比之吉位正中也【伊川曰顯比所以吉者以其所居之位得正中也處正中之地由正中之道比以不偏爲善故者正中凡言正中者其處正得中也比與隨是也言中正者得中與正也訟與需是也】舎逆取順失前禽也【伊川曰禮取不用命者乃是舍順取逆也順命而去者皆免矣比以向背而言謂去者爲逆來者爲順也故所失者前去之禽也言來者撫之去不追也】邑人不誡上使中也【伊川曰不期誡於親近上之使下中平不偏逺近如一也】

九五所以爲顯比之吉者以中正之道居正中之位無所偏私舎逆取順有三驅失前禽之象生意浹洽使邑人親比於其中有不待告誡而自相孚者可見其爲顯比也所謂後夫凶者如上六之類將自取禍於其後也與前禽者不同豈可不戒哉

上六比之無首凶【伊川曰六居上比之終也首謂始也凡比之道其始善則其終善矣有始而無終者或有矣未有無始而有終者也故此之無首至終則凶京氏曰九五顯比之主下爻莫不承之上六位乘九五諸爻皆順而上爻獨逆是不有其君也首者君之象也】象曰比之無首無所終也【伊川曰比旣無首何所終乎】

上六無首在九五之後而欲乘其上所謂後夫凶者也

【乾下巽上】

小畜亨【序卦曰比必有所畜故受之以小畜伊川曰物相比附則爲聚畜又曰爲卦巽上干下巽陰也其體巽順惟能以巽順柔其剛健非能力止之也畜道之小者也又曰以一陰得位爲五陽所說得位得柔巽之道也能畜羣陽之志是以爲畜小畜謂以小畜大】宻雲不雨自我西郊【伊川曰云陰陽之气二气交和則相畜因而成雨陽唱而陰和者順也若陰先陽唱不順也故不和則不能成雨雲之畜聚𨿽宻云而不成雨者自西郊故也東北陽方西北陰方自陰唱故不和而不能成雨以人觀之雲气之興皆自四逺故云郊據四而言故云自我】

小畜異於大畜何也小畜乾下巽上以六四以畜九五剛健之君巽者順也能順其君於上者其道小也故曰小畜大畜乾下艮上以六四而畜六五柔順之君艮者止也能止其君於上者其道大也故曰大畜陽大而陰小小畜六四以一陰而畜五陽小無畜大之理所以亨者六四以巽順之道得近君之位眾陽交助而上下應之所以亨也向使陽不助陰則陰陽不和不能成雨有宻雲不雨自我西郊之象亦不得謂之亨矣

彖曰小畜柔得位而上下應之曰小畜【伊川曰以陰居四爻處上位柔得位也上下五陽應之爲所畜也以一陰而畜五陽能系而不能固是以爲小畜也】健而巽【伊川曰以卦才言也內健而外巽】剛中而志行乃亨【伊川曰二五居中剛中也】宻雲不雨尙往也自我西郊施未行也【伊川曰小畜之不能成大猶西郊之云不能成雨也西溪曰陽未遽和也然終必成雨則畜道成矣故卦言不雨畜未成也上九言旣雨畜道成也彖言施未行未成畜也言尙往不以未成畜而止也】

柔得位者言六四也以六居四屬於巽體柔順得位以一陰而畜五陽上下皆應之曰小畜是六四陰爻爲之也所以亨者非陰爻之所能獨爲也乾健而巽順者卦體有上下也言下卦則九二爲剛中言上卦則九五爲剛中剛中相應而志行乃亨則小畜之所以亨者二五陽爻爲之也宻雲不雨尙往而未已自我西郊施猶未行及至上九爻曰旣雨旣處則小畜之所以旣雨者亦陽爻之在上者爲之也小畜之道豈六四一陰爻所能獨爲之乎

象曰風行天上小畜君子以懿文徳【楊氏曰柔懿文徳而後可畜者非一朝夕之故亦猶小畜之才非一爻之所能畜焉懿文徳者浸以光大則懿矣】

巽爲風乾爲天風行天上非人力畜制之所能及也君子觀象以懿美其文徳文謂華采徳謂質實先有所畜於己則可以畜其君潛孚陰格以漸而入是小畜之道也

初九復自道何其咎吉【伊川曰初九乃由其道而行無有過咎故曰何其咎無咎之甚明也】象曰復自道其義吉也【伊川曰陽剛之才由道而復其義吉也初與四爲應當畜時乃相畜者也】

初九以陽剛之才當小畜之初先有所畜於己與六四爲正應及復而自求於道無有過咎合義而吉以見六四之能畜其君亦初九能應之於其下也

九二牽復吉【伊川曰二五同志相牽連而復】象曰牽復在中【伊川曰二以陽居下體之中五以陽居上體之中皆以陽剛居中】亦不自失也【伊川曰二居居得中者也】九二以剛中之大臣應於九五剛中之君彖所謂剛中而志行乃亨者也九二能牽引其君以復反於道亦不自失其中故吉以見小畜之道亦非六四一陰爻之所能獨成也

九三【伊川曰三以陽爻居不得中】輿說輻【伊川曰猶車輿說去輪輻不能行也】夫妻反目【伊川曰反目謂怒目相視】象曰夫妻反目不能正室也【伊川曰夫妻反目由不能正其室家也三自處不以道故四得制之不使進】

九三剛不得中則勢不足以有行是輿說輻之象也以若所爲施於其家夫妻反目猶不能以正其室況能以臣而畜君乎以見小畜之道惟六四巽順而得位故能有道而畜其君非九三剛不得中者之所能爲也九三屬於幹體夫之象也上九屬於巽體妻之象也夫九三與上九爲正應以剛遇剛故九三爻有夫妻反目之戒上九爻有婦貞厲之戒隨爻取象義各不同若謂九三爲夫六四爲妻爲九三者舎正應於其上反宻比於六四爲六四者反以妻而制其夫則皆有過咎矣六四爻何以謂之無咎哉

六四有孚【伊川曰四於畜時處近君之位畜君者也若內有孚誠則五志信之従其畜也】血去惕出無咎【伊川曰諸陽之志系於四四苟欲以力畜之則一乘敵眾剛必見傷害惟盡其孚誠以應之則可以感之矣故其傷害逺去其危懼免也如此則可以無咎不然則不免乎害矣此以柔畜剛之道也】象曰有孚惕出上合志也【伊川曰四旣有孚則五信任之與之合志所以得惕出而無咎也惕出則血去可知】

六四曰有孚九五曰有孚攣如以見六四之能畜其君與九五而合志也血者陰傷也六四以陰爻而近於九五與之合志無所傷害其血去可知矣六四處於巽體之下猶知畏懼必欲惕出而後得無咎蓋事九五剛健之君如此其難也以柔畜剛不敢自大故曰小畜此六四之所以無咎

九五有孚攣如【西溪曰五有孚與四相従攣如固結之深也】富以其鄰【伊川曰五以居尊位之勢如富者推其財物與鄰比共之也龜山曰従而與之共天位食天祿能冨以其鄰者也西溪曰陽爲富四己之鄰也】象曰有孚攣如不獨富也【白雲曰富以其鄰則以畜眾爲富矣】九五六四爻皆曰有孚以信遇信相従也固故曰攣如陰虛爲乏陽實爲冨九五之於六四相資也厚與之共亨天祿相親也宻又合於臣哉鄰哉之義故曰冨以其鄰亦見君之能畜其臣非獨六四之能畜其君也

上九旣雨旣處【伊川曰旣雨和也旣處止也陰之畜陽不和則不能止旣和而止畜之道成矣】尙徳載【伊川曰四用柔巽之徳積滿而至於成也】婦貞厲【伊川曰婦謂陰也以陰畜陽以柔制剛婦若貞固守此危厲之道也安有婦制其夫臣制其君而能安者乎】月防望君子徵凶【龜山曰月遡日以爲明望則與日敵矣故防望則不可過君子至是而猶徵焉凶之道也小畜以陰畜陽其極必有疑陽之事故戒之如此】象曰旣雨旣處徳積載也【南軒曰畜道旣成非有盛徳不足以載之】君子徵凶有所疑也【伊川曰陰將盛極君子動則有凶也南軒曰伊尹之於太甲周公之於成王皆小畜也故伊尹於此則告歸周公於此則復辟蓋知婦不可正月不可望故也】小畜上九爻與六四爻同屬於巽體是陰卦也然六四爻則以巽體而處於九五之下有孚攣如是能以小而畜大者也至於上九爻則與六四爻不同矣小畜卦曰不雨上九則曰旣雨彖曰尙往上九則曰旣處是小畜之道至上九而已成也當畜道已成之時尙徳載也不欲其過滿也爲上九者以九居上陰疑於陽矣況可處於九五之上乎故戒之曰婦貞厲月防望君子徵凶婦者夫之陰也婦貞而欲自任則危厲矣月者日之陰也月至於防望則不可以復過矣君子當小畜已極之時欲過有所往猶疑其爲凶況小人乎六四則言無咎上九則言徵凶以見小畜之時陰欲畜陽寧過於小不可過於極是易之大防也

【兌下乾上】

履虎尾不咥人亨【序卦曰物畜然後有禮故受之以履伊川曰履禮也禮人之所履也爲卦天上澤下天而在上澤而處下上下之分尊卑之義理之常也禮之本也常履之道也故爲履履踐也借也履物爲踐履於物爲借以柔借剛故爲履也又曰人之履行如此𨿽履至危之地亦無所害故履虎尾而不見咥嚙所以能亨也】

履者禮也人能以禮自防常知畏懼如履虎尾之爲可畏則不至於禍故不咥人亨直取譬而言耳非謂虎尾可履涉險冒危徒幸其不咥人以爲亨也聖人作易教人以避凶之道豈果有虎尾而可履哉或謂虎之威彊首不可逆能履虎尾是勢之順則誤矣履卦六爻惟三爻四爻言履虎尾何也初九爻曰素履往無咎九二爻曰幽人貞吉下二爻屬於下卦能得所履於下矣九五爻曰位正當也上九爻曰元吉在上上二爻屬於上卦能得所履於上矣六三九四爻所以言履虎尾者三多凶四多懼也然九四爻與六三爻又不同九四爻云履虎尾愬愬終吉不言其咥人者以九處四安於九五之下剛而能靜愬愬知懼常如履虎尾之爲可畏宜其不至於咥人矣九三爻云履虎尾咥人凶有武人欲爲大君之象旣曰咥人凶矣卦乃言不咥人亨何也三多凶之地也與履虎尾無異武人處此欲爲大君則凶矣惟能以六居三以柔履剛屬於兌體能應乎幹安於下卦之上不敢求越於上卦上天下澤限界截然無思犯禮故免於禍譬如履虎尾而不至於咥人所以亨也彖曰柔履剛也說而應乎幹是以履虎尾不咥人亨蓋指六三爻而言也孔頴達亦謂履卦之義以六三爲主

彖曰履柔履剛也說而應乎幹是以履虎尾不咥人亨【王弼曰成卦之體在六三也履虎尾者言其危也三爲履主以柔履剛履危者也履虎尾而不見咥者以其說而應乎乾也乾剛正之徳者也不以說行夫邪佞而以說應乎幹宜其履虎尾不見咥而亨】

履卦凡五陽爻六三獨以一陰而居多凶之地故六三爻曰履虎尾咥人凶其凶可知矣卦所以言不咥人亨而不言凶者謂以六居三是柔履剛也與初九九二同屬兌體以禮爲說能以一陰而處於下卦二陽之上亦是柔履剛也處下卦之上而不離乎兌體又能以柔而借乎幹體之下是以柔而履於剛說而應乎幹者也故𨿽處多凶之地而不至於凶譬如履虎尾而不至於咥人所以爲亨也

剛中正履帝位而不疚光明也【防云謂九五也以剛處中得其正位居五之尊是剛中正履帝位也而不疚光明者能以剛中而居帝位不有疚病由徳之光明故也京氏曰涉世之道禮而已矣在下者柔順而說在上者剛健而中正是皆禮也】

剛中正者専謂九五也五君位也以九居五剛而得中合於幹體之正故可以履帝位而不疚其徳光明人所共見凡在其下者莫不說服故取乾上兌下之象可以定民志矣彼六三之武人豈得爲大君哉

象曰上天下澤履君子以辧上下定民志【王弼曰天尊在上澤卑處下君子法此履卦之象以分辧上下尊卑以定民之志意使尊卑有序也】

上天下澤一定而不可易非有難辧者惟三爻四爻在上下二卦之間尢當致辧故有履虎尾之戒君子觀象以辧上下定民志則履道可見矣

初九素履往無咎【伊川曰初處至下素在下者也胡氏曰禮之始以質素爲本初九履之初也能往踐質素而行之是以無咎】象曰素履之往獨行願也【伊川曰獨行其志願耳龜山曰君子素其位而行素履也不願乎其外無入而不自得故往無咎】

初九屬於兌體在下卦之下安乎素履以獨行其志願禮尙質素不以華飾爲悅以此而往宜其無咎

九二履道坦坦幽人貞吉【疏云以其在內卦之中故云在幽伊川曰九二居柔寛裕得中其所履坦坦然平易之道也𨿽所履得坦易之道亦必幽靜之人處之則能貞固而得吉也】象曰幽人貞吉中不自亂也【伊川曰履道在於安靜其中恬正則所履安裕中若躁動豈能安其所履故必幽人則能堅固而吉蓋中心安靜不以利欲自亂也】

九二居內卦之中得兌體之正以貞守靜所履之道坦坦而安故能中不自亂不待上之人以禮治之而自有定志乃幽人之貞吉者也與六三爻之所謂武人者取象不同

六三眇能視跛能履【注云居履之時以陽處陽猶曰不謙而況以陰居陽以柔乘剛者乎故以此爲明眇目者也以此爲行跛足者也】履虎尾咥人凶【伊川曰三以陰居陽志欲剛而體本陰柔安能堅其所履故如盲眇之視其見不明跛躄之履其行不逺才旣不足又處不得中履於危地故曰履虎尾不善履而履危地必及禍患也故曰咥人凶】武人爲於大君【潘氏曰以六居三質柔志剛不量己力妄欲有爲應上九而履羣陽如眇之欲視跛之欲履武人之欲爲君宜其凶也】象曰眇能視不足以有明也跛能履不足與有行也【疏云六三以陰居陽又失其位以此視物猶如眇目自爲能視不足爲明也以此踐履猶如跛足自爲能履不足與之行也】咥人之凶位不當也武人爲於大君志剛也【伊川曰以柔居三履非其正所以致禍害被咥而凶也以武人爲諭者以其處陽才弱而志剛也】

眇者𨿽不足以有明猶欲能視跛者𨿽不足以有行猶欲能履人皆不欲防於危地也豈有虎尾而可履者哉六三柔不得中處下卦之上位不當也志在従剛舎九五而求應於上九如武人欲爲大君其危可知將與履虎尾無異必至於被咥而凶也曰咥人凶者戒六三也非謂九五爲君於上而六三又可以武人而爲大君於下也能辧上下履所以成卦也

九四履虎尾【疏云逼近五之尊位是履虎尾近其危也】愬愬終吉【疏云愬愬危懼也終吉者以陽居陰意能謙退故終得其吉也】象曰愬愬終吉志行也【龜山曰處多懼之地履虎之象也然體剛而志柔知愬愬戒懼順以従上故志行而終吉矣】

四乃近君多懼之地故以履虎尾而爲諭不言其咥人者以九居四愬愬知懼剛而守靜順處於九五之下能従上以行其志故終得其吉也

九五夬履貞厲【伊川曰夬剛決也五以陽剛幹體居至尊之位任其剛決而行如此則𨿽得正猶危厲也】象曰夬履貞厲位正當也【伊川曰戒夬履者以其正當尊位也居至尊之位據能専之勢而自任剛決不復畏懼𨿽使得正亦危道也】

系辭曰履和而至履亦貴乎和也九五剛而得中合於幹體之正以禮而行可以定民志矣若過於夬履剛決自任𨿽貞亦厲非所謂履帝位而不疚者也曰位正當也以陽剛而居剛位不可以過乎剛也

上九視履考祥其旋元吉【疏云旋反也伊川曰上處履之終於其終視其所履行以考其善惡禍福若其旋則善且吉也旋謂周旋完備無不至也人之所履考視其終若終始周完無疚善之至也是以元吉龜山曰禮𨿽以進爲文進極而過中亦不可行矣故其終也旋則元吉旋反也】象曰元吉在上大有慶也【伊川曰人之所履善而吉至其終周旋無虧乃大有福慶之人也人之行貴乎有終】

履者禮也人知敬畏禮所由生初九曰素履九二曰幽人貞吉皆不待有所畏於外而自有定志也三多凶四多懼爻皆以履虎尾爲諭欲使知所畏於外亦可以有定志也至於九五將何所畏哉九五有貞厲之戒克自抑畏不敢過於剛決也上九曰視履考祥其旋元吉上九屬於幹體在於九五之上猶天在於君之上也爲人君者反觀於己考祥於天操履純全斯謂元吉則天鑑在上亦祐之以大有慶也君豈可不畏天乎履辧上下則知天下之所畏者君也君之所畏者天也上下皆知敬畏則履道成矣

淙山讀周易卷三

欽定四庫全書

淙山讀周易卷四

宋方寔孫撰

上經

【乾下坤上】

防【序卦曰履而防然後安故受之以防伊川曰履得其所則舒防防則安矣白雲曰防道之大者也通不足以盡之故曰防】小往大來吉亨【防云陰去故小往陽長故大來以此吉而亨通山曰小者未往則陰爲內主陽無自而至故小往而後大來】

小往大來陰小而陽大陰往而陽來也防卦六五爲致防之主曰小往者謂六四上六順往於外卦也非謂六五亦爲小人也曰大來者下三陽爻也三陽來於內卦設使六四欲以陰爻而沮之於上則陰陽不交不得爲防矣惟六五以虛中之道下應於九二剛中之大臣能使在內之三陽以同類而並進又能使六四翩翩不富順往於外欲以小人而下交於三陽之善類防所以吉亨也至於上六則有城復於隍之戒謂上六小人終未可保其往六五終欲保防亦不可容小人於其上也

彖曰防小往大來吉亨則是天地交而萬物通也上下交而其志同也【防雲天地气交而生養萬物物得大通故云防也上下交而其志同者此以人事象天地之交上謂君也下謂臣也君臣交好故志意和同伊川曰陽气下降陰气上交也陰陽和暢則萬物生遂天地之防也以人事推之大則君上小則臣下君推誠以任下臣盡誠以事君上下志通朝廷之防也陽爲君子陰爲小人君子來處於內小人往處於外是君子得位小人在下天下之防也】內陽而外陰內健而外順內君子而外小人君子道長小人道消也【伊川曰陽來居內陰往居外陽進而陰退也幹健在內坤順在外爲內健而外順君子之道也君子在內小人在外是君子道長小人道消所以爲防也旣取陰陽又取君子道長陰陽交和乃君子之道長也】三陽爻在內卦以道而長欲進而上是君子以道而處防也小人道消謂六四陰爻也六四體本坤順屬於外卦自知失寔翩翩欲下以道而消是小人亦以道而處防所以爲防之時也處君子於內處小人於外所以處之者六五也象言財成天地之道以後而當其事是六五亦有道以處防也處防之時不得其道欲容小人於其上則上六城復於隍防將反而爲否矣陰陽消長其幾可畏是六五處防之後尢當有道以保防也

象曰天地交防【伊川曰天地交而陰陽和則萬物茂遂所以防也】後以財成天地之道【防云剪財以成就天地之道防氏曰財者莭其過成者補其虧】輔相天地之宜以左右民【防雲天地之宜者謂天地所生之物各有其宜伊川曰天地交防則萬物茂遂人君體之而爲法制使民用天時因地利輔助化育之功成其丰美之利也如春气生萬物則爲播殖之法秋气成寔萬物則爲収斂之法乃輔相天地之宜以左右補助於民也朱氏曰交防者天地交也財成輔相以人道交天地也以左右民立人道也】

有陰有陽是天地之道也陰陽交則爲防是天地之宜也人君觀象於防以財成天地之道財者莭其過成者補其虧欲使陰陽健順各得其宜如內君子外小人之類乃所以輔相天地之宜以左右民也舜曰子欲左右有民汝翼曰左右者非一人之力也防卦三陽在內皆以左右民而爲念可知質於天地而無愧此小人之所以順服也

初九防茅茹以其彚貞吉【伊川曰君子之進必與其朋類相牽援如茅之根然防其一則牽連而起矣茹根之相牽連者故以爲象彚類也賢者以其類進同志以行其道是以吉也山曰茅之爲物至潔而其用重】象曰防茅徵吉志在外也【伊川曰時將防則羣賢皆欲上進三惕之志欲進同也故取茅茹囊徵之象志在外上進也白雲曰君子以獨善爲內以澤及於民爲外】初九以剛明之質在內卦之下與九二九三以陽爻爲同類故取茅茹之象

九二包荒【童溪曰初九之君子處艸野僻陋之地有茅茹之象二則從而包之故曰包荒】用馮河【潘氏曰馮河有才力可以濟險者】不遐遺【防云用心宏大無所遐棄伊川曰治夫防者當周及庶事𨿽遐逺不可遺若事之隱防賢才之在僻陋皆遐逺者也】朋亡【防云無私於朋黨之事亡無也伊川曰包荒用馮河不遐遺朋亡四者處防之道也】得尙於中行【防雲中行謂六五也處中而行以九二所爲如此尙配也得配六五之中也】象曰包荒得尙於中行以光大也【伊川曰象舉包荒一句而通觧四者之義言如此則能配合中行之徳而其道光明顯火也】

九二應於六五得大臣之位而用君子於內曰包荒是君子之在僻陋者亦包之也曰用馮河是君子之有才力者亦用之也又能不遐遺以盡天下之慮朋亡以示天下之公故能配合於六五中行之君而其徳愈光大也初九爻曰彚徵是君子以類進也九二爻曰朋亡是私立意見分朋植黨君子亦無是心也

九三一無平不陂無往不復艱貞無咎【伊川曰平者陂往者復則爲否矣童溪曰三居下體之上上下之交否防相反之際也聖人預爲之戒曰未有安平而不險陂者謂無常防也無有常往而不反復者謂陰當復也於此而能不敢安逸艱難守正以人待天以義勝命則可以保防而無咎】勿卹其孚於食有福【伊川曰旣能艱貞則可以保防不勞憂卹得其所求也不失所期爲孚如是則於其祿食有福益也祿食謂福祉善處防者其福長也白雲曰君子能爲可信之道以無咎何卹乎人之必信與否也楊氏曰艱貞無咎在我而已勿卹於他人之不孚】象曰無往不復天地際也【伊川曰陽降於下必復於上陰升於上必復於下屈伸往來理之常也因天地交際之道明否防不常之理以爲戒也】

幹本乎上而交際於下坤本乎下而交際於上天地交所以爲防也九三處下卦之極上卦之下乃內外陰陽升降之防天地防否相反之際其難處也況九三下比於九二上比於六四艱貞無咎正在乎君子小人之間應於上六又有城復於隍之象無平不陂無往不復否防相仍如此可畏爲九三者將柰何哉以九居三𨿽非得中然過於艱貞猶可無咎剛介自信盡其在我而已矣信與不信聼於在人勿卹其孚彼六四爻之所謂不戒以孚者非九三之所暇卹也於食有福謂九三艱貞無咎可以無愧於天地之際食祿受福亦但聼於天地何如耳本朝元祐初有慮及他日報復者司馬光曰天若祚宋必無此事卽防卦有福之義也九三與上六爲應九三處下卦之極則戒之曰無往不復上六處上卦之極則戒之曰城復於隍防至於極將必復反防豈易保哉

六四翩翩不富以其鄰【注云坤爻皆樂下已退則従故不待富而用其鄰也伊川曰翩翩疾飛之貌四翩翩就下與其鄰同也】不戒以孚【防云鄰皆従己共同志願不待告戒而自孚】象曰翩翩不富皆失實也【伊川曰陰本在下之物今乃在上是失實也】不戒以孚中心願也【伊川曰不待戒告而誠意相與者蓋其中心所願故也】

六四與上六同以陰爻屬於坤體是小人之黨類也鄰者六四下比於九三是其鄰也非謂六五君位而六四指之以爲鄰如此其等夷也陽實而有餘陰虛而不足曰不富曰失實者皆謂陰爻也當防之時六五爲致防之主爲六四者順處於其下又能與其黨類皆恥失實翩翩不富欲疾飛而下交於九三以爲鄰出於中心之所願不待戒告而自孚是小人之能交於君子者也九二爻曰得尙於中行六四爻曰中心願也六五爻曰中以行願也防卦六爻言中者三以見六五之君中以行願而致防乎上能使九二大臣得尙於中行亦能使六四以柔順之小人順往於外各得其中心之所願內君子而外小人內外不同而同合乎中不至於相激所以爲防之時也

六五帝乙歸妹以祉元吉【注云婦人謂嫁曰歸防者陰陽交通之時也伊川曰史謂湯爲帝乙厥後有帝祖乙後又有帝乙未知誰是以爻義觀之帝乙制王姬下嫁之禮法者也目�帝女𨿽皆下嫁至帝乙然後制爲禮法使降其尊貴以順従其夫也六五以陰柔居君位下應於九二剛明之賢五能倚任其賢而順従之如帝乙之歸妹然降其尊而順従於賢則以之受祉且元吉也元吉大吉而盡善謂成冶防之功也】象曰以祉元吉中以行願也【伊川曰所以能獲祉福且元吉者由其以中道合而行其志願也】

六五以柔中之道爲致防之主不自恃其尊貴而下應於九二陽剛之臣九二曰得尙於中行九五曰中以行願交得中道所以爲君臣之交防也君臣不可以敵體故取帝乙歸妹以爲諭曰歸妹者陰陽交之象也曰以祉元吉者致防之美皆上歸於六五也或謂六五有帝妹之象以女而當尊位則誤矣

上六城復於隍【子夏傳曰隍是城下池也伊川曰掘隍土積累以成城如治道積累以成防及防之終將及於否如城土傾圯復反於隍也上防之終六以小人處之行將否矣】勿用師自邑告命貞吝【伊川曰君之所以能用其眾者上下之情通而心従也今防之時終失防之道上下之情不通矣民心離散不従其上豈可用也用之則亂眾旣不可用才自其親近而告命之𨿽使所告命者得其正亦可羞吝邑謂所居親近又曰將否而方告命爲可羞吝】象曰城復於隍其命亂也【伊川曰城復於隍矣𨿽其命之亂不可止也】

上六處防之終以小人而壞之於其上是城復於隍之象也大勢將傾眾心離散已不可得而用自邑告命徒欲告於邑所親近之私人𨿽貞亦吝也況未必貞乎以此爲命愈見其自召亂耳治亂相仍防否相反豈可盡諉於天命哉財成輔相言道而不言命是易之防意也

【坤下乾上】

否之匪人【序卦曰防者通也物不可以終通故受之以否伊川曰凡生天地之中者皆人道也天地不交則不生萬物是無人道故曰匪人謂非人道也】不利君子貞【伊川曰上下交通剛柔和防君子之道也否則反是故不利君子貞君子正道否塞不行也童溪曰小人之心非不利吾君子也不利君子之正也楊氏曰吾以正道而居否之時𨿽曰不利而吾之正常自若也】大往小來【伊川曰陽往而陰來也】

否卦下三爻皆屬陰道隨時消長有小人者有匪人者分數各不同初六曰貞吉是小人處否之初猶知君子之爲貞吉故易於初六未斥言其爲小人也六二曰包承小人吉爻始知小人矣以六居二柔而得中猶知以包承九五而爲吉是小人之中亦有吉者卽彖所謂小人道長者也使小人而皆無道亦何以能長乎至於六三則不可謂之人矣孟子曰無羞惡之心非人也六三處二陰之上而柔不得中處三陽之下而不獲於君子包羞自任不復知恥卽卦所謂否之匪人者也否卦坤下乾上上下所以不交者由六三之無人道也故曰否之匪人不利君子貞大往小來皆責六三之辭也上三爻皆屬陽九四曰有命無咎九五曰休否大人吉上九曰傾否先否後喜皆言反否爲防之道是君子有道以處否所謂君子貞者亦非終不利也大往小來彼小人者亦果何利於此哉

彖曰否之匪人不利君子貞大往小來則是天地不交而萬物不通也上下不交而天下無邦也【防云上下乖隔則邦國防亡伊川曰天地之气不交則萬物無生成之理上下之義不交則天下無邦國之道】內陰而外陽內柔而外剛內小人而外君子小人道長君子道消也【伊川曰陰柔在內陽剛在外君子往居於外小人來處於內小人道長君子道消之時也】

防卦彖曰內健而外順否卦變而曰內柔而外剛可以見君子小人之情狀矣當防之時君子以健而敢爲於內小人則以順而獲免於外當否之時小人以柔而取容於內君子則以剛而決去於外故小人常易長君子常易消其道各不同也

象曰天地不交否君子以儉徳避難不可榮以祿【伊川曰否塞之時君子道消當觀否塞之象以儉損之徳避免禍難不可榮居祿位也否者小人得志之時君子居顯榮之地禍患必及其身故宜晦處窮約也】

否卦以君子而當其象是天下否塞之時不容一日無君子也

初六防茅茹以其彚貞吉亨【伊川曰防之時則以同徵爲吉否之時則以同貞爲亨楊氏曰初六一陰方長而君子已知其三陰之類従矣已有引身而退貞固自守之心曰貞吉亨者以退爲吉以窮爲亨也】象曰防茅貞吉志在君也【伊川曰以其道方否不可進故安之耳心未嘗不在天下也其志常在得君而進以康濟天下故曰志在君也】

否初六與防初九相反者也皆言防茅茹者茅取其潔也時有否防君子與其同類皆欲亷潔有防茅茹之象不以窮達變其節也防初九爻曰以其彚徵吉曰志在外也是君子處防之時與其同類以進爲吉則志在澤民於外也否初六爻曰以其彚貞吉亨曰志在君也是君子處否之時與其同類以守貞爲吉猶有亨否之望則志在於感悟其君也或謂否卦三陰在下亦以類而進如防茅茹則誤矣

六二包承【潘氏曰六二居中得正上應九五中正之君能包含以承順之有坤道含之以從王事之道】小人吉大人否亨【伊川曰六二其質則陰柔其居則中正以陰柔小人而言則方否於下志所包者在承順乎上以求濟其否爲身之利小人之吉也大人當否則以道自處豈肯枉己屈道承順於上惟自守其否而已身之否乃其道之亨也】象曰大人否亨不亂羣也【伊川曰大人於否之時守其正節不雜亂於小人之羣類身𨿽否而道之亨也故曰否亨】

六二質本陰柔與初六六三爲羣類惟以六居二得中而順善處二陰之間不可雜亂於小人之羣類是小人之吉者也應於九五休否之大人而得包承之道則知大人否亨九五所以能亨於其上者亦由六二能包承之於其下也謂之包承𨿽不若防九二之包荒然比於否六三之包羞則六二爲吉矣

六三包羞【伊川曰三以陰柔不中不正而居否又切近於上非能守道安命窮斯濫矣極小人之情狀者也其所包蓄謀慮邪濫無所不至可羞恥也】象曰包羞位不當也【潘氏曰陰居陽位處非其據含羞忍恥不足道也】

六三處二陰之上是否卦小人之已極者也處不富位猶欲包羞而不知恥乃卦所謂匪人者也

九四【伊川曰四以陽剛健體居近君之位是有濟否之才而得髙位者也】有命無咎疇離祉【伊川曰能使事皆出於君命則可以濟時之否其疇類皆附離其福祉離麗也君子道同其類同進以濟天下之否】象曰有命無咎志行也【伊川曰有君命則得無咎乃可以濟否其志得行也楊氏曰此志卽初六之時懷在君之志乃今得君而行其志耳】

君子當否之時不可榮以祿九四無咎與其疇類皆離於福祉者有君命也九五爲體否之君九四得近君之位宜其志行也故曰有命無咎

九五休否大人吉【伊川曰五以陽剛中正之徳居尊位故能休天下之否大人之吉也】其亡其亡系於苞桑【系辭曰危者安其位者也亡者保其存者也亂者有其治者也伊川曰大人當位能以其道休息天下之否以循致於防猶未離於否也故有其亡之戒否旣休息漸將反防不可便爲安肆當深慮逺戒常虞否之復來曰其亡矣其亡矣其系於苞桑謂安固之道如維系於苞桑也桑之爲物其本根固苞謂叢生者其固尢甚聖人之戒深矣】象曰大人之吉位正當也【伊川曰有大人之徳而得至尊之正位故能休天下之否是以吉也無其位則𨿽有其道將何爲乎故聖人之位謂之大寶】

否之時天下無邦小人用事將至於亡其國矣九五爲休否之大人知有其亡其亡之戒所以重惡小人也

上九傾否先否後喜【伊川曰上九否之終也物理極而必反故防極則否否極則防上九否旣極矣故否道傾覆而變也先極否也後傾喜也否傾則防矣】象曰否終則傾何可長也【伊川曰否終則必傾豈有長否之理極而必反理之常也然反危爲安易亂爲治必有剛陽之才而後能也故否之上九則能傾否屯之上六則不能變屯也】

上九處否之終則曰傾否易終爲君子謀也

【離下乾上】

同人於野亨利渉大川【序卦曰物不可以終否故受之以同人伊川曰出之方否必與人同力乃能濟同人所以次否也又曰常人之同者以其私意所合乃暱比之情也故必於野謂不以暱近情之所私而於郊野曠逺之地旣不系所私乃至公大同之道無逺不同也其亨可知與天下大同是天下皆同之也天下皆同何險阻之不可濟何艱危之不可亨故利渉大川】利君子貞【伊川曰小人則惟用其私意所比者𨿽非亦同所惡者𨿽是亦異故其所同者則爲阿黨蓋其心不正故也故同人之道利在君子之貞正白雲曰不能同人而欲人同己者小人也能同人則君子矣】

同人九五以干體而行於上爲同人之主以至公而同於人合乎天徳有同人於野之義人亦同戴一天也則天下大同而亨矣何險之不可濟哉故彖曰同人於野亨利渉大川干行也謂九五也利渉大川非一己之私利以利而同於人所以能同人也又曰利君子貞謂六二也易他卦多以陽爻爲君子之象惟同人卦五陽而一陰以六二而應九五曰君子貞以見君子柔中之道以正而同亦不貴乎苟同也故彖曰文明以健中正而應君子正也

彖曰同人柔得位得中而應乎幹曰同人【伊川曰柔得位謂二以陰居陰得其正位也五中正而二以中正應之得中而應乎幹也五剛健中正而二以柔順中正應之各得其正其徳同也故爲同人五幹之主故云應乎幹】同人曰【伊川曰此三字羨文】同人於野亨利渉大川干行也【伊川曰至誠無私可以濟險難者幹之行也無私天徳也】文明以健中正而應君子正也【防云謂六二九五皆居中得正而又相應是君子之正道也】惟君子爲能通天下之志【防云惟君子之人於同人之時能以正道通逹天下之志故利君子之貞】

象曰天與火同人【防雲天體在上火又炎上取其性同】君子以類族辧物【伊川曰君子觀同人之象而以類族辧物各以其類族辧物之同異也若君子小人之黨善惡是非之理物情之離合事理之異同凡同異者君子能辧明之故處物不失其方也潘氏曰類族辧物至同之中辧其邪正也】天行於上火亦炎上其性同也然火炎則燥不得以同於天是同之中又有不同也君子觀象以類族辧物故初九六二九五上九爻凡言同人者四謂可同則同也如九三之伏戎於莽九四之乘其墉乃剛小人之象不可與之茍同也故九三九四爻皆不言同人

初九同人於門無咎象曰出門同人又誰咎也【伊川曰出門同人於外是其所同者廣無所偏私人之同也有厚薄親疏之異過咎所由生也旣無所偏黨誰其咎也】初六爲同人之初故以出門爲諭出門而同於六二中正之人又無所偏系於其內宜乎無咎

六二同人於宗吝【注云應在乎五惟同於主童溪曰宗云者己之所尊而敬者謂九五也】象曰同人於宗吝道也【防云不能宏濶是鄙吝之道】

六二處大臣之位系應於九五是其主也故曰同人於宗然六二質本陰柔而剛健不足能同於其主未必能盡同於天下之人故九三伏戎於莽九四乘其墉皆欲閒之於其上可見羞吝矣故曰吝道爲六二者惟自知其道之有所未足充廣所爲文明以健能上合於九五干行之道則可以爲正也

九三伏戎於莽升其髙陵三嵗不興【防云九三處下卦之極不能包宏上下通夫大同欲下據六二上與九五相爭也但九五剛健九三力不能敵故伏潛兵戎於艸莽之中惟升髙陵以望前敵量斯勢地縱令更經三嵗亦不能興起也伊川曰伏藏兵戎於林莽之中懷惡而內負不直故又畏懼時升髙陵以顧望如此至於三嵗之久終不敢興此爻深見小人之情狀】象曰伏戎於莽敵剛也【伊川曰所敵者五旣剛且正其可奪乎故畏憚伏藏也】三嵗不興安行也【伊川曰至於三嵗不興矣終安能行乎童溪曰三嵗只取久意】

九三剛不得中小人彊之象欲乘六二以據其上機穽深宻如伏兵戎於林莽之中猶懼復又處下卦之極如升髙陵有所憑依於上顧望猶未已也惟九五應於六二非九三之所能敵故九三自知退伏三嵗不興安行於下亦終未敢動也

九四乘其墉弗克攻吉【伊川曰墉墻所以限隔也四切近於五如隔墉耳乘其墉欲攻之知義不直而不克也茍能自知義之不直而不攻則爲吉也若肆其邪故不能反思義理妄行攻奪則其凶大矣三以剛居剛故終其彊而不能反四以剛居柔故有困而能反之義能反則吉矣童溪曰予之以吉亦以開小人知反之門潘氏曰二應五而四窺伺之知其不可得而遂止吉道也】象曰乘其墉義弗克也其吉則困而反則也【伊川曰以邪攻正義不勝也所以得吉者由其義不勝困窮而反於法則也】

九四剛而不中近於九五有窺伺其君之意故曰乘其墉人主一心攻之者眾惟九五剛中而應於二界限分明如墉墻之不可得而越故九四於義弗克乘間而攻六二乃困而自反於法則以此爲吉九五亦後笑之也

九五同人先號咷而後笑【伊川曰邪不勝正𨿽爲所隔終必得合故後笑也】大師克相遇【伊川曰五與二正應而二陽非理隔奪必用大師克勝之乃得相遇也】象曰同人之先以中直也【防云五以二應用其剛直眾所未從故九五六二欲相和同九三九四與之競五未得二志未和同於二故先號咷也】大師相遇言相克也【防云以其用大師與三四相伐而得克勝乃與二相遇故言相克】

九五先以中直之道而應於六二爲九三九四所隔上下未和險難未濟故有先號咷之象惟二五同心內則克去己私外則克去小人能用大力如正大之師可以克勝故得九三不興九四弗克然後二五得以相遇而後笑乃卦所謂利君子貞者也

上九同人於郊無悔【防云郊者外之極也伊川曰上九居外而無應終無相同者也又曰處逺而無與故𨿽無同亦元悔𨿽欲同之志不遂而其終無所悔也】象曰同人於郊志未得也【楊氏曰郊野二也同人於野爲亨爲利同人於郊止於無悔且未得志者上九居一卦之外而無位𨿽欲同人而人皆同乎九五矣誰我同哉故曰志未得也】

同人於野亨彖謂之干行者九五也上九在卦之外曰於郊者有逸民之象曰無悔曰志未得如巢由之於堯舜夷齊之於武王人不得而彊與之同也因其不同而與之爲不同是亦所以爲同矣

【乾下離上】

大有【序卦曰與人同者物必歸焉故受之以大有伊川曰與人同者物之所歸也大有所以次同人也爲卦火在天上火之處髙其明及逺萬物之眾無不照見爲大有之象又一柔居尊眾陽並應居尊執柔物之所歸也上下應之爲大有之義大有盛大丰有也】元亨【伊川曰卦之才可以元亨也又曰由剛健文明應天時行故能元亨】

陽者大也大有卦自六五之外凡五陽爻六五獨以虛中而在上爲五陽之所歸惟不自大者能大其有故有元亨之道也

彖曰大有柔得尊位大中而上下應之曰大有【注云處尊以柔居中以大體無二陰以分其應上下應之靡所不納大有之義也伊川曰五以陰居尊位柔得尊位也處中得大中之道也爲諸陽所宗上下應之也夫居尊執柔固眾人所歸又有虛中文明之徳故上下同志應之所以爲大有也】其徳剛健而文明應乎天而時行是以元亨【防云六五應九二九二在幹體故云應乎天也徳應於天時行不失時以時而行則萬物大得亨通潘氏曰柔中之君能得天下之眾君子爲大有剛健幹之徳文明離之徳內剛健而外文明應於天而行之以時所以元亨也】九二以剛健之徳上應於六五文明之君九二之徳皆六五之所得而有故曰其徳剛健而文明

象曰火在天上大有【伊川曰火在天上照見萬物之眾多故爲大有】君子以遏惡揚善順天休命【伊川曰遏絕眾惡揚明善類以奉順天休美之命楊氏曰遏惡揚善是君子之道合乎天也六五之君能用君子則天亦終祐之於上如上九所謂自天祐之是也】

初九無交害匪咎艱則無咎【伊川曰九五大有之初未至於盛處卑無應與未有驕盈之失故無交害未渉於害也又曰富有本匪有咎也人因富有自爲咎耳若能享富有而知難處則自無咎也】象曰大有初九無交害也【伊川曰在大有之初克念艱難則驕溢之心無由生矣所以不交涉於害】

大有六爻言大有者二初九上九是也初九則欲知難於其始故曰艱則無咎上九則欲善保於其終故曰吉無不利惟九二爻曰大車以載有攸往言大言有而不敢言大有是大臣之不敢自大者也

九二大車以載有攸往無咎【伊川曰九以陽剛居二爲六五之君所倚任剛健則才勝居柔則謙順得中則無過其才如此所以能勝大有之任如大車之材彊壯能勝載重物也可以任重行逺故有攸往而無咎也大有丰盛之時有而未極故以二之才可往而無咎至於盛極則不可以往矣】象曰大車以載積中不敗也【伊川曰壯大之車積載於其中而不損敗猶九二才力之彊能勝大有之任也】

大有九二有幹之徳無干之位惟能剛健得中承六五於其上譬如大車以載能勝重任則有往而無咎故曰積中不敗若過中而失於太重則不勝任而敗矣爲大臣者亦自量力也

九三公用亨於天子小人弗克【注云處大有之時居下體之極乘剛健之上而履得其位與五同功威權之盛莫斯過焉公用斯位乃得通乎天子之道小人不克害可待也伊川曰三當大有之時居諸侯之位有其富盛必用亨通於天子謂以其有爲天子之有也乃人臣之常義若小人處之則專其富有以爲私不知公以奉上之道故曰小人弗克】象曰公用亨於天子小人害也【伊川曰若小人處之則不知爲臣奉上之道以其有爲己之私民眾財丰則反擅其富彊益爲不順是小人大有則爲害又大有爲小人之害也】

九三在下卦而居上是人臣之已在人上者也以九居三以干健之徳處大有之時能剛而貞安於公位不離於下卦有用亨於天子之義文王事商卽是心也若小人處之弗克知義則以大有而爲害者有之矣如後世莽卓之徒是也

九四匪其彭無咎【伊川曰匪其彭則得無咎謂能謙損不處其大盛則得無皆也四近君之髙位茍處大盛則致凶咎彭盛多之貌詩載驅云行人彭彭盛多之貌】象曰匪其彭無咎明辧晳也【伊川曰能不處其盛而得無咎者蓋有明辧之智也晳明智也賢智之人明辧物理當其方盛則知咎之將至故能損益不敢至於滿極也童漢曰四陰位也以抑損爲事故剛不至於過四離之初也故以明辧物理爲晳】

九四得近君之位而不敢自大故曰匪其彭宜其無咎

六五厥孚交如威如吉【伊川曰六五當大有之時居君位虛中爲孚信之象人君執柔守中而以孚信接於下下亦盡其誠信以事於上上下孚信相交也以柔居尊位當大有之時人心安易若專尙柔順則陵慢生矣故必威如則吉威如有威嚴之謂也旣以柔和孚信接於下眾志悅従又有威嚴使之有畏善處大有者也吉可知矣】象曰厥孚交如信以志也【伊川曰由上有孚信以其下孚信之志】威如之吉易而無備也【伊川曰威如之所以吉者謂若無威嚴則下易慢而無戒偹也潘氏曰富有之世上下之志𨿽同然不可以無偹也六五柔居君位故有是戒】六五虛中守信以眾陽之志厥孚交如美歸於上六五所以爲大有之君也然大有之時不能皆無小人九三曰小人害也若不防小人則慢易而無偹非吉道也惟孚如以待君子威如以待小人合於揚善遏惡之道所以爲吉

上九自天祐之吉無不利【伊川曰行順乎天而獲天祐故所往皆吉無所不利】象曰大有上吉自天祐也

此爻言天祐六五於其上也非謂上九爻得天祐又過於六五也上九爻在五之上猶天在君之上也五君位也應天而時行天亦祐之於其上故曰上吉謂吉在於上自天而祐之也履上九爻曰元吉在上亦是此意擊辭又言大有之所以得天者在於得人故曰祐者助也天之所助者順也人之所助者信也履信思乎順又以尙賢也是以自天祐之吉無不利謂六五能遏惡揚善以順天休命故天之所助者順也又能虛中履信而尙賢厥孚交如眾陽並應故人之所助者信也天助於上人助於下卽彖所謂上下應之曰大有也非必謂上九履五爲信也

淙山讀周易卷四

欽定四庫全書

淙山讀周易卷五

宋方寔孫撰

上經

【艮下坤上】

謙亨【序卦曰有大者不可以盈故受之以謙伊川曰其有旣大不可至於盈滿必在謙損故大有之後受之以謙也又曰謙有亨之道也有其徳而不居謂之謙人以謙巽自處何往而不亨乎羅氏曰他卦皆有悔凶咎惟謙未嘗有他卦有待而亨惟謙則便亨白雲曰卦之六爻三言吉三言利是知謙之爲道天地人鬼之所貴也】君子有終【伊川曰安履乎謙終身不易自卑而人益尊之自晦而徳益光顯此所謂君有終也司馬曰君子之徳誠盛矣業誠大矣不謙以將之則無以保其終也】

謙卦五陰爻皆柔其爲謙也易惟九三以剛而居下卦之上若以小人處之則驕盈而不能有終矣惟以君子處之則以剛守貞安於下卦知有艮止之義終不敢越於上故九三爻曰勞謙君子有終吉卽卦之所謂君子有終者也其文王周公之事乎

彖曰謙亨天道下濟而光明地道卑而上行【伊川曰此明謙而能亨之義天之道以其气下濟故能化育萬物其道光明下濟謂下交也地之道以其處卑其气丄行交於天皆以卑降而亨也】天道虧盈而益謙地道變盈而流謙鬼神害盈而福謙人道惡盈而好謙【伊川曰以天行而言盈者則虧謙者則益日月陰陽者也以地勢而言盈滿者傾變而反防卑下者流注而益增也鬼神謂造化之迹盈滿者禍害之謙損者福佑之凡過而損不足而益者皆是也人情疾惡於盈滿而好與於謙巽也謙者人之至徳故聖人詳言所以戒盈而勸謙也楊氏曰自天道下濟而光明以下言謙之亨也自天道虧盈而益謙以下言盈之損也】謙尊而光卑而不可逾君子之終也【伊川曰謙爲卑遜也而其道益尊大而光顯自處𨿽卑屈而其徳實不可加是不可逾也君子至誠於謙常而不變是有終也】

象曰地中有山謙【伊川曰爲卦坤上艮下地中有山也地體卑下山髙大之物而居地之下謙之象也以崇髙之勢而處卑之下謙之義也又曰山之髙大而在地中外卑下而內蘊髙大之象故爲謙也不雲山在地中而曰地中有山言卑下之中而蘊其崇髙也楊氏曰山髙而降於地謙之象也地卑而蘊夫山謙之益也】君子以裒多益寡稱物平施【明道曰謙者治盈之道故曰裒多益寡伊川曰山而在地中是髙者下之卑者上之也見抑髙舉下損過益不及之義以施於事則裒取多者增益寡者稱物之多寡均其施與使得其平也】

初六謙謙君子用渉大川吉【伊川曰初六以柔順處謙又居一卦之下爲自處卑下之至謙而又謙也故曰謙謙能如是者君子也自處至謙眾所共與𨿽用渉險難亦無患害況居平易乎何所不吉也】象曰謙謙君子卑以自牧也【伊川曰謙謙謙之至也謂君子以謙卑之道自牧也自牧自處也詩云自牧歸荑楊氏曰初六以至柔處下謙之謙也其過謙乎曰盈患過謙不患過至柔者謙也至下者養夫謙也收養也】

六二鳴謙貞吉【疏云鳴謙謂聲名也伊川曰二以柔順居中是爲謙徳積於中也謙徳充積於中故發於外見於聲音顏色故曰鳴謙】象曰鳴謙貞吉中心得也【伊川曰二之謙徳由至誠積於中所以發於聲音中心所自得也非勉彊爲之也】

六二柔而得中謙遜之言由中心而發故曰中心得也若外爲謙遜之空言中無實意則非貞吉矣

九三勞謙君子有終吉【伊川曰爲下之上是上爲君所任下爲眾所從有功勞而持謙徳者也故曰勞謙古之人有當之者周公是地又曰若矜負之心不忘則不能常久欲其有終不可得也惟君子安履謙順乃其常行故久而不變乃所謂有終則吉也童溪曰勞而不伐有功而不徳此君子恭以存其位之道也故獲有終之吉】象曰勞謙君子萬民服也【楊氏曰萬民服者非服其勞也服其勞之謙謙而終也】

六四無不利防謙【注云處三之上而用謙焉則是自上下之之義伊川曰四居上體切近君位六五之君又以謙柔自處九三又有大功徳爲上所任眾所宗而已居其上當恭畏以奉謙徳之君卑遜以讓勞謙之臣動作施爲無所不利於防謙也防施布之象如人手之防也動息進退必施其謙蓋居多懼之地又在賢臣之上故也楊氏曰上承謙徳之君下乘勛勞之臣惟謙則施之上下無不利矣】象曰無不利防謙不違則也【伊川曰四處近君之地據勞臣之上凡所動作無不利於施謙如是然後中於法則】六五不富以其鄰利用侵伐無不利【伊川曰富者眾之所歸惟財爲能聚人五以君位之尊而執謙順以接於下眾所歸也故不以富而能有其鄰也鄰近也不富而得人之親也爲人君而持謙遜天下所歸心也然君道不可專尙謙柔必須威武相濟然後能懷服天下故利用行侵伐也威徳並著然後盡君道之宜而無所不利蓋五之謙柔防於過故發此義】象曰利用侵伐徵不服也【伊川曰徵者文徳謙遜所不能服者也文徳所不能服而不用威武何以平治天下非人君之中道謙之過也】六五不富合於裒多益寡之道是人之所樂親者也義正於內然後可以徵不服於其外後世如漢武帝窮奢橫斂民受其害尙何以徵匈奴爲哉

上六鳴謙利用行師徵邑國【伊川曰六以柔處柔順之極又處謙之極極乎謙者也而極謙而反居髙不得遂其謙之志故至發於聲音又曰上謙之極也至於太甚則反爲過矣故利在以剛武自治邑國之私有也行師謂用剛武徵邑國謂自治其私】象曰鳴謙志未得也可用行師徵邑國也【龜山曰邑國私於已者也徵邑國自治也】

謙卦六二上六爻皆曰鳴謙然六二處內卦之中故曰中心得也謂謙遜之言由中而聞外也上六處外卦之外故曰志未得也謂謙遜之言未可徒鳴於外也曰利用行師又曰徵邑國謂服人之道行未有得於外又當反而自治於其內如益之贊禹以謙益滿損而爲戒者是也

【坤下震上】

豫利建侯行師【序卦曰有大而能謙必豫故受之以豫伊川曰有旣大而能謙則有豫樂也豫者安和悅樂之義又曰建侯樹屏所以共安天下諸侯和順則萬民悅服兵師之興眾心和悅則順從而有功故悅豫之道利於建侯行師也又上動下順諸侯從王師眾順令之象】

有悅豫之豫有和豫之豫豫卦五陰而一陽初六以鳴豫而凶六二以不終日而吉六三以盱遲而有悔六五以有疾而不死上六以有渝而無咎皆言逸豫之爲害也惟九四以一陽爻爲六五所建而動於上初六六二六三皆以陰柔而聽順於下譬猶王者建侯於上以行師於下眾心和悅是豫卦之所謂利者也故九四爻曰由豫大有功勿疑朋盍簪是豫卦眾爻之所以和悅者皆由九四也與其他逸豫者不同矣

彖曰豫剛應而志行【伊川曰剛應謂四爲羣陰所應剛得眾應也志行謂陽志上行動而上下順從其志得行】順以動豫【伊川曰眾動而坤順爲動而順理順理而動又爲動而眾順所以豫也司馬曰逆理而動者心勞而事艱故順以動則豫矣】豫順以動故天地如之而況建侯行師乎【伊川曰以豫順而動則天地如之而弗違況建侯行師豈有不順乎天地之道萬物之理惟至順而已大人所以先天後天而不違者亦順乎理而已童溪曰建侯之與行師二者𨿽慶賞刑威之不同其爲順動則一也】天地以順動故曰月不過而四時不忒聖人以順動則刑罰淸而民服豫之時義大矣哉【伊川曰天地之運以其順動所以日月之度不過差四時之行不愆忒聖人以順動故經正而民興於善刑罰淸簡而萬民服也又曰諸卦之時與義用大者皆贊其大矣哉豫以下十一卦是也豫遁姤旅言時義坎睽蹇言時用頥大過解革言時各以其大者也】

豫利建侯行師當賞則賞當罰則罰譬如天地之有四時生長肅殺皆順時而行所以爲利也然聖人以順而動及其至也刑罰淸簡而民自悅服豫之時義至此愈大矣故卦象有取於作樂崇徳之義謂服人以徳則人悅聞而樂聽之不徒在於賞罰也

象曰雷出地奮豫先王以作樂崇徳殷薦之上帝以配祖考【伊川曰雷者陽气奮發陰陽相薄而成聲也陽始潛地中及其動則出地奮震也又曰坤順震發和順積中而發於聲樂之象也先王觀雷出地而奮和暢於聲之象作聲樂以褒崇功徳其殷盛至於薦之上帝推配之以祖考殷盛也潘氏曰雷出於地萬物和豫作樂以象其和也】

雷出地奮豫取其聲之和順時而動也先王觀象以作樂崇徳崇者尙也樂尙徳而和不徒在於聲和也故豫卦初六爻以鳴豫爲戒

初六鳴豫凶象曰初六鳴豫志窮凶也【伊川曰鳴發於聲也又曰初六以陰柔處下志意窮極不勝其豫至於鳴也必驕肆而致凶矣楊氏曰鳴謙則吉鳴豫凶何也謙可鳴也豫不可鳴也】

志窮凶也欲戒之於其初不待終窮而後知其凶也

六二介於石不終日貞吉象曰不終日貞吉以中正也【系辭曰君子見幾而作不俟終日伊川曰當豫之時二獨能以中正自守可謂特立之操是其節介如石之堅也介於石其介如石也人之於豫樂心悅之故遲遲遂至於耽戀不能已也二以中正自守其介如石其去之速不俟終日故貞正而吉也處豫不可安且久也久則溺矣如二可謂見幾而作者也潘氏曰宴安鴆毒不可懷也明者見於逸豫之初去之惟恐不速何待終日也六二中正所守介然如石之堅見幾不疑故正日吉】以六居二守靜而貞節介如石知逸豫之不可久不俟終日與初六之鳴豫凶六三之遲有悔者不同矣是以貞吉居下卦之中與六五爲正應是中正也故豫卦二五爻皆不言豫

六三盱豫悔遲有悔【伊川曰盱上視也司馬曰睢盱茍偸之貌】象曰盱豫有悔位不當也【疏云象惟云盱豫有悔不言遲者略其文也】

六三陰不得中處不當位與上六防豫而爲應當豫之時坐視茍偸終必有悔使其早悔尙可庶幾若失之遲𨿽重有悔亦無及矣豫不可久故六二以見幾而吉六三以盱遲而有悔

九四由豫大有得【注云獨體陽爻眾陰所從莫不由之以得其豫伊川曰四大臣之位六五之君能下順從之以陽剛而任上之事豫之所由也故云由豫大有得言得大行其志以致天下之豫】勿疑朋盍簪【伊川曰四居大臣之位承柔弱之君而當天下之任危疑之地也獨當上之倚任而下旡同徳之助所以疑也惟當盡其忠誠勿有疑慮則朋黨自相合聚夫欲上下之信惟至誠而已茍盡其至誠則何患乎其無助也盍聚也簪之名取聚發也楊氏曰朋盍簪五陰合而助之也】象曰由豫大有得志大行也

志大行也卽彖所謂剛應而志行

六五貞疾恆不死【童溪曰孟子曰入則無法家拂士出則無敵國外患者國恆亡然後知生於憂患而死於安樂也六五之得九四所謂法家拂士也故當豫之時不得以縱其所樂惟不得縱其所樂則恆不死宜也又曰當豫之時而不爲豫者以正自守也六二是也當豫之時而不得豫者見正於人也六五是也此豫之六爻惟二五不言豫】象曰六五貞疾乘剛也【疏云以乘九四之剛故正其疾恆不死也】恆不死中未亡也【楊氏曰所以常不死者以居中得正未至於死亡也】六五之君質本陰柔處豫之時易以耽樂曰疾曰不死者皆警之之辭也所以貞疾常不死者由以六居五以柔乘剛以靜守貞與六二爲正應知有不終日之戒皆不言豫又乘九四之剛而處其上常有剛貞之臣而正救之於下宜其不至於危亡也

上六冥豫成有渝無咎【疏云渝變也若能自思攺變不爲冥豫乃得無咎伊川曰上六陰柔非有中正之徳以陰居上不正也當豫極之時乃耽肆於豫昏迷不知反者也在豫之終故爲昏冥已成若能冇渝變則可以無咎矣在豫之終有變之義人之失茍能自變皆可無咎故冥𨿽已成能變則善也聖人發此道所以勸遷善也故更不言冥之凶專言渝之無咎】象曰冥豫在上何可長也【伊川曰昏防於豫至於終極災咎行及矣其可長然乎當速淪也】

【震下兌上】

隨元亨利貞無咎【序卦曰豫必有隨故受之以隨伊川曰悅豫之道物之所隨也隨所以次豫也爲卦兌上震下兌悅震動說而動動而說皆隨之義女隨人者也以少女隨長男隨之義也又震爲雷兌爲澤雷震於澤中澤隨而動隨之象也又曰君子之道爲眾所隨與己隨於人及臨事擇所隨皆隨也隨得其道則可以致大亨也又曰隨之道利在於貞正隨得其正然後能大亨而無咎失其正則有咎矣豈能亨乎童溪曰隨之所以能天亨者利於貞正而後咎可無也】

隨有大亨之道惟利於止則無咎彖曰大亨貞無咎非謂元亨利貞隨卦有是四徳也春秋穆姜嘗筮此矣穆姜曰隨元亨利貞無咎元體之長也亨嘉之會也利義之和也貞事之幹也體仁足以長人嘉徳足以合禮利物足以和義貞固足以干事【見襄九年傳】是時孔子猶未生也易之四徳非隨卦之所能盡故孔子作文言取是而釋幹之四徳惟乾卦而後得以盡此四徳也

彖曰隨剛來而下柔動而說【疏云剛謂震也柔謂兌也震處兌下是剛來下柔震動而兌說旣能下人動則喜說所以物皆隨從也】隨大亨貞無咎而天下隨時隨時之義大矣哉【疏云以有天亨貞正無有咎害而天下隨之以正道相隨故隨之者廣若不以大亨貞無咎而以邪僻相隨則天下不從也隨之時義大矣哉伊川曰不能亨不得正則非可隨之道豈能使天下隨之乎】

震爲長男屬乎陽剛兌爲少女屬乎陰柔隨卦震下兌上剛來下柔有男先下女之象以正而動則說矣易他卦皆以初應於四三應於上惟隨卦以震兌之二體三奇三耦皆相反而相合震爲長男一陽爻爲主初九是也兌爲少女一陰爻爲主上六是也以初九長男反合於上六少女則他爻奇耦可隨時而推矣初九在於六二六三之下同屬震體故六二六三爻皆以初九爲小子而有丈夫小子之別惟六二合於九五六三反合於九四各有從丈夫之象爲初九者出門交有功反合於兌體之上六以長男而光下少女是隨時之義也上二爻又言臣隨於君有天下大亨之道九五爻曰孚於嘉吉上六爻曰王用亨於西山論至於此隨時之義愈見爲大象所調天下隨時者也故曰隨時之義大矣哉

象曰澤中有雷隨君子以向晦入宴息【伊川曰雷震於澤中澤隨震而動爲隨之象君子以隨時而動隨時之宜萬事皆然取其最明且近者言之君子以向晦入宴息君子晝則自彊不息及初昏晦則入居於內宴息以安其身起居隨時適其宜也禮君子晝不居內夜不居外隨時之道也楊氏曰兌正秋也收雷之時也君子觀象而得息之義童溪曰宴息云者動者亦以不動爲說也】曰向晦者暗室謹獨於時則晦於見義則知所向也宴者安也曰入宴息者知止而得所安於內非徒以動而爲說亦隨時之義也

初九官有渝貞吉【疏云人心所主謂之官伊川曰九居隨時而震體且動之主有所隨者也官主守也旣有所隨是其所主守有變動也故曰官有渝貞吉所隨得正則吉也有渝而不得正乃過動也司馬曰官者所守之常也】出門交有功【伊川曰出門謂非私暱交不以私故其隨當而有功】象曰官有渝從正吉也【伊川曰旣有隨而變必所從得正則吉也】出門交有功不失也【伊川曰出門而交非牽於私其交必正矣正則無失而有功】

初九以震體而居隨之初心官自守常正於內及其動也隨時達變以從正爲吉不泥於守常也出門交有功不牽於私防其所隨者不失其正是貞吉者也

六二系小子失丈夫【疏云小子謂初九也丈夫謂九五也】象曰系小子弗兼與也【伊川曰二茍系於初則失五矣弗能兼與也所以戒人從正當專一也楊氏曰以剛隨人者謂之隨以柔隨人者謂之系剛足以自立柔不足以自立故也故初九九四九五不言系】

六二以九五爲丈夫是正應也隨卦三陰爻皆言系者陰柔不足以自立易失於有所系也初九在六二之下同屬震體是小子也六二若從系於小子則必失丈夫矣義弗得以兼與也惟知隨時之義不系於初九之小子而從於九五之丈夫不失爲正是女子有行則遠兄弟之義也或謂隨卦一陰系一陽有兩兩相隨之象六二可以系於初九則誤矣

六三系丈夫失小子【伊川曰丈夫九四也小子初九也陽之在上者丈夫也居下者小子也三𨿽與初同體而切近於四故系於四也】隨有求得利居貞【伊川曰四亦無應無隨之者近得三之隨必與之親善故三之隨四有求必得也人之隨於上而上與之是得所求也又凡所求者可得也𨿽然固不可非理枉道以隨於上茍取愛悅以遂所求如此乃小人邪謟趨利之爲也故云利居貞】象曰系丈夫志舍下也【疏云六三旣系於九四之丈夫志意則舍下之初九也】六三近於九四遠於初九是系丈夫而失小子矣然以六居三以靜守貞必待九四求之於上而後得隨之也故曰隨有求得利居貞他卦三爻與上爲正應惟隨六三陰爻也上六亦陰爻也兩陰不足以相求故六三系於九四隨有求而得亦隨時之義也六二以九五爲丈夫六三以九四爲丈夫亦是二女同居不同行之義

九四隨有獲貞凶【注云處說之初下據二陰三求系已不拒則獲故曰隨有獲】有孚在道以明何咎【伊川曰其至誠存乎中是有孚也其所施爲無不中道在道也惟其明哲故能如是以明也復何過咎之有】象曰隨有獲其義凶也有孚在道明功也【伊川曰能有孚而在道則無咎蓋明哲之功也】

易他卦四爻皆與初爲應惟隨卦初九陽爻也九四亦陽爻也兩陽不可以相合初九則有渝而爲吉矣爲九四者茍守常而不達變當隨之時徒欲有獲以陽從陽於義不當𨿽貞亦凶也惟能有孚在道處於六三之上陰陽以正而爲說知有隨時之義是明者也非惟無咎而又有功是君子向晦入宴息之時有孚在道又未嘗不明也

九五孚於嘉吉【伊川曰九五居尊得正而中實是其中誠在於從善其吉可知嘉善也自人君至於庶人隨道之吉惟在隨善而已】象曰孚於嘉吉位正中也【伊川曰下應二之中正爲隨善之義】

九五孚於嘉吉所隨者善天下之人亦樂隨之於下所謂大亨正之時也

上六拘系之乃從維之王用亨於西山【伊川曰上六以柔順而居隨之極極乎隨者也拘系之謂隨之極如拘持縻系之乃從維之又從而維系之也謂隨之固結如此王用亨於西山隨之極如是昔者太王用此道亨王業於西山太王避狄之難去邠來邠人老穉扶攜以隨之如歸市蓋其人心之隨固結如此故能亨盛其王業於西山西山山也】象曰拘系之上窮也【伊川曰隨之固如拘系維持隨道之窮極也】

上六兌體一陰爲少女之象居隨之上是窮極於隨者也拘系之乃從維之窮而愈固不可復解女子隨人之義當如是也又言臣之隨君猶女子之隨夫文王嘗用此義以亨於西山當紂之時義窮於上文王極其柔順以服事商爲西伯是文王用亨之道欲終於隨者也豈果拘系之乃從維之而後能使其心不可解哉周公作爻辭在於追王文王之後故曰王用亨於西山非西伯嘗自稱王也

【巽下艮上】

蠱元亨【序卦曰以喜隨人者必有事故受之以蠱伊川曰喜悅以隨於人者必有事也無事則何喜可隨蠱所以次隨也蠱事也蠱非訓事事乃冇蠱也爲卦山下有風風在山下遇山而回則物亂是爲蠱蒙蠱之義壊亂也在文爲虫皿皿之有虫蠱壊之義左傳云風落山女惑男以長女下於少男亂其情也風遇山而回物皆撓亂是爲有事之象故云蠱者事也旣蠱而治之亦事也又曰旣蠱則冇復治之理自古治必因亂亂必期治理自然也如卦之才以治蠱則能致元亨也】利渉大川【伊川曰蠱之大者濟時之艱難險阻也故利渉大川】先甲三日後甲三日【疏云鄭義以爲甲者造作新令之日甲前三日取攺過自新故用辛也甲後三日取丁寧之義故用丁也伊川曰甲數之首事之始也又曰治蠱之道當思慮其光後三日蓋推原先後爲救獘可久之道先甲謂先於此究其所以然也後甲謂後於此慮其將然也一日二日至於三日言慮之深推之遠也究其所以然則知救之之道慮其將然則知備之之方善救則前獘可革善備則後利可久古之聖王所以新天下而垂後世也後之治蠱者不明聖人先甲後甲之誡慮淺而事近故勞於救亂而亂不革功未及成而獘已生矣甲者事之首庚者變更之首制作政教之類則云甲舉其首也發號施令之事則云庚庚猶更也有所變更也】

當天下蠱壞之時欲致元亨必用大力如利渉大川則往而有濟於事先甲後甲非止爲一日之計若徒欲止於上將何以治蠱哉艮上巽下惟能以巽順之道而止蠱如彖所謂巽而止蠱者此蠱之所以元亨也

彖曰蠱剛上而柔下巽而止蠱【伊川曰男𨿽少而居上女𨿽長而居下尊卑得正丄下順理治蠱之道也又曰艮止也巽順也下巽而上止止於巽順也以巽順之道治蠱是以元亨】蠱元亨而天下治也【伊川曰夫治亂者茍能使尊卑上下之義正在下者巽順在上者能止齊安定之事皆止於順則何蠱之不治也其道之善而亨也如此則天下治也】利渉大川往有事也【伊川曰方天下壊亂之際宜渉艱險以往而濟之是往有所事也】先甲三日後甲三日終則有始天行也【伊川曰有始則必有終旣終則必冇始天之道也聖人知終始之道故能原始而究其所以然要終而備其將然先甲後甲而爲之慮所以能治蠱而致元亨也】蠱卦言止蠱之道又言終則有始合乎天行是治蠱之道又無時而可止也

象曰山下有風蠱君子以振民育徳【伊川曰山下有風風遇山而回物皆散亂故爲有事之象君子觀有事之象以振濟於民養育其徳也在已則養徳於天下則濟民君子之所事無大於此二者童溪曰山之爲物以止靜爲體風之爲物以散動爲用此有事生於無事之地者也故爲蠱之象君子謂天下之事常伏於無事之地故平時暇日其於民也務振作其气使之力其所謂相生相養之道而無昏惰自安之人其在已也務涵養其徳使之日新又新而無逸豫自止之意】

初六乾父之蠱有子考無咎【伊川曰居內在下而爲主子乾父蠱也子乾父蠱之道能堪其事則爲有子而其考得無咎不然爲父之累故必惕勵則得終吉也】厲終吉【疏云厲危也旣爲事初所以危也能堪其事所以終吉】象曰乾父之蠱意承考也【伊川曰盡誠於父事吉之道也】

初六當幹蠱之初在內卦之下是爲子者之象屬於巽體居下而能柔順可謂有子而其考亦得無咎矣然質本陰柔應於六四亦是陰柔不足爲助怵惕若厲惟恐有以累其父是保終吉之道也初六才𨿽柔弱意亦巽順故許之曰意承考也

九二幹母之蠱不可貞【注云居於內中宜幹母事伊川曰九二以剛陽爲六五所應是以剛陽之才在下而幹夫在上陰柔之事也故取子幹母蠱爲義又曰子之於母當以柔順輔導之使得於義不順而致敗則子之罪也從容將順豈無道乎以婦人言之則陰柔可知若伸已陽剛之道遽然矯拂則傷恩所害大矣亦安能入乎在乎屈己下意巽順將承使之身正事治而已故曰不可貞固盡其剛直之道如是乃中道也】象曰幹母之蠱得中道也【伊川曰二得中道而不過剛幹母蠱之善者也】九二應於六五在內體而得中故曰幹母之蠱曰不可貞者剛欲得中不可過於剛貞耳非以剛貞爲不可也

九三乾父之蠱小有悔無大咎【伊川曰以陽處剛而不中剛之過也然在巽體𨿽剛過而不爲無順順事親之本也又居得正故無大過以剛陽之才克幹其事𨿽以剛過而有小小之悔終無大過咎也】象曰乾父之蠱終無咎也【伊川曰蓋剛斷能幹不失正而有順所以終無咎也】

九三乾父之蠱剛過乎中是父有諍子之象所以望其父者小有悔悟則終無大咎是處巽體之終者也其終順也可知矣故曰終無咎也

六四裕父之蠱往見吝【伊川曰四以陰居陰柔順之才也所處得正故爲寛裕以處其父事者也夫柔順之才而處正僅能循常自守而已若往幹過常之事則不勝而見吝矣】象曰裕父之蠱往未得也【伊川曰以四之才守常而居寛裕之時則可矣欲有所往則未得也加其所任則不勝矣潘氏曰以柔居柔裕則有矣治蠱則未也】

六四以柔居柔能寛裕而處其父事僅可自守若過此以往則見吝矣未得以有行而止於艮體之下尙何足以干蠱哉故六四爻不言幹

六五乾父之蠱用譽【伊川曰五居尊位以陰柔之質當人君之幹以下應於九二是能任剛陽之臣也𨿽能下應剛陽之賢而倚任之然已實陰柔故不能爲剏始開基之事承其舊業則可矣故爲乾父之蠱夫剏業垂統之事非剛明之才則不能繼世之君𨿽柔弱之資茍能任剛賢則可以爲善繼而成令譽太甲成王皆以臣而用譽者也】象曰乾父用譽承以徳也【伊川曰以其在下之賢承輔之以剛中之徳也】

六五下應於九二剛中之臣以徳用譽故能乾父之蠱而致天下元亨之治如成王用周公以述文武之道者是也

上九不事王侯髙尙其事【伊川曰上九居蠱之終無系應於下處事之外無所事之地也以剛明之才無應援而處無事之地是賢人君子不系於時而髙潔自守不累於世務者也故云不事王侯髙尙其事】象曰不事王侯志可則也【伊川曰上九之處事外不累於世務不臣事於王侯蓋進退以道用捨隨時非賢者能之乎其所存之志可爲法則也】

上九處蠱之終在事之外爻獨不言蠱者天下已無事而後賢者可以去亦不失爲髙尙也其周公告歸之時乎後世如張良辭漢於天下已定之後亦是此意

淙山讀周易卷五﹤經部﹐易類﹐淙山讀周易﹥

欽定四庫全書

淙山讀周易卷六

宋方寔孫撰

上經

【兌下坤上】

臨【序卦曰蠱者事也有事而後可大故受之以臨臨者大也韓康伯曰可大之業由事而生二陽方長而盛大故爲臨也】元亨利貞【楊氏曰臨元亨利貞非干之四徳也亨貞而已故彖曰大亨以正】至於八月有凶【疏云臨爲建丑之月從建丑至於八月建申之時三陰旣盛三陽方退小人道長君子道消故八月有凶伊川曰二陽方長於下陽道向盛之時聖人預爲之戒曰陽𨿽方盛至於八月則其道消矣是有凶也大率聖人爲戒必於方盛之時方盛而慮衰則可以防其滿而圖其永久若旣哀而後戒亦無及矣】

臨天下之道欲大亨以正而爲保民無疆之計非臨時而後爲之圖故曰至於八月有凶是思患預防之意

彖曰臨剛浸而長說而順【伊川曰浸漸也二陽長於下而漸進也下兌上坤和說而順也】剛中而應大亨以正天之道也【伊川曰剛得中道而有應助是以能大亨而得正合天之道童溪曰在爻則九二之於六五是也】至於八月有凶消不久也【伊川曰臨二陽生陽方漸盛之時故聖人之戒云陽𨿽方長然至於八月則消而凶矣八月謂陽生之八月陽始生於復自復至遁凡八月自建子至建未也二陰長而陽消矣故云消不久也】

陰陽消長相爲循環天之道也當臨卦二陽方長之時而告之以將消不久之理欲使君子早防小人而不至於凶是易之大防也臨卦初九九二爻皆曰咸臨君子以至誠而感其上是二陽浸長之象也六四應於初九則曰至臨無咎六五應於九二則曰知臨大君之宜亦可以無咎矣聖人預爲之慮則曰至於八月有凶者謂臨卦二陽浸長猶有六三無攸利之小人欲臨二陽於其上也六三爻曰甘臨無攸利旣憂之無咎惟初九九二之爲君子者旣憂小人而預防之使小人不至於長惡故六三爻曰咎不長也上六應於六三亦終以惇臨而無咎此臨之所以大亨也

象曰澤上有地臨【伊川曰澤上之地岸也與水相際臨近乎水故爲臨天下之物宻近相臨者莫如地與水地上有水則爲比澤上有地則爲臨】君子以教思無窮容保民無疆【伊川曰物之相臨與含容無若水之在地故澤上有地爲臨也君子觀親臨之象則教思無窮親臨於民則有教導之意思也無窮至誠無斁也觀含容之象則有容保民之心無疆廣無疆限也含容有廣大之意故爲無窮無疆之義】

初九咸臨貞吉象曰咸臨貞吉志行正也【疏云咸感也有應於四感之而臨志行得正故貞吉也伊川曰九之志在於正行也以九居陽又應四之正其志正也】

初九屬於兌體以貞爲說感於六四是正應也比於九二陽爻剛實皆以正道而感人故初九九二爻皆曰咸臨以九居初志先行正是貞吉者也

九二咸臨吉無不利【伊川曰二陽方長而漸盛感動於六五中順之君其交之親故見信任得行其志所臨吉而無不利也】象曰咸臨吉無不利未順命也【疏云未可盡順五命須斟酌事宜有從有否故得無不利也則君臣上下獻可替否之義也伊川曰九二與五感應以臨下蓋以剛徳之長而又得中至誠相感非由順上之命也是以吉而無不利】

初九以咸臨而比於九二之咸臨二陽同類志在行正剛浸而長其貞吉可知也九二以咸臨而應於九五吉無不利亦可知也然比於六三之甘臨以小人而臨其上猶未順命至於八月有凶此臨之所以有憂也

六三甘臨無攸利【疏云甘臨者謂甘美諂佞也履非其位居剛長之世而以邪說臨物故無攸利伊川曰三居下之上陰柔而說體處不中正以甘說臨人者也】旣憂之無咎【疏云能盡其事攺過自修其咎則止不復長久故無咎也】象曰甘臨位不當也旣憂之咎不長也【伊川曰陰柔之人處不中正而居下之上復乘二陽是處不當位也能知懼而憂之則必彊勉自攺其過咎不長也】

六三陰柔不中居兌說之極是小人甘言以取說者也處不當位乘二陽之上將不利於君子爲君子者能憂小人而預爲之防可以無咎爲六三者亦自知憂懼處坤體之下能說而順不至於長惡此咎之所以不長也

六四至臨無咎【伊川曰四居上之下與下體相比是切臨於下臨之至也臨道尙近故以比爲至四居正位而下應於剛陽之初處近君之位守正而任賢以親臨於下是以無咎所處當也】象曰至臨無咎位當也【伊川曰居近君之位爲得其任以陰處四爲得其正與初相應爲能下賢所以無咎蓋由位之當也】

六四比於下卦是自上臨下也以六居四爲當其位近於六五而不敢迫其上體本坤順知至而止故曰至臨無咎

六五知臨大君之宜吉【伊川曰以一人之身臨乎天下之廣若區區自任豈能周於萬事故自任其知者適足爲不知惟能取天下之善任天下之聰明則無所不周是不自任其知則其知大矣五順應於九二剛中之賢任之以臨下乃已以明知臨天下大君之所宜也童溪曰六五君位也在臨則所謂君臨也】象曰大君之宜行中之謂也【伊川曰五有中徳故能倚任剛中之賢得大君之宜成知臨之功蓋由行其中徳也】

曰行中者君道不可過於用知也以六居五虛中而應於九二剛明之賢是大君之宜也上六過乎中則曰惇臨吉是君道不可過於明又寧可過於厚也

上六惇臨吉無咎【伊川曰上六坤之極順之至也居臨之終惇厚於臨也】象曰惇臨之吉志在內也【疏云𨿽在上卦之極志意恆在於內之二陽意在助賢故得吉也楊氏曰下卦爲內志在內從二陽也】

上六居坤體之上以惇厚爲徳當臨之極是過於厚者也志在於內之二陽其有志於助賢也寧過於厚故吉而又無咎也

【坤下巽上】

觀【序卦曰臨者大也物大然後可觀故受之以觀伊川曰凡觀視於物則爲觀平聲爲觀於下則爲觀去聲如樓觀之觀者爲觀於下也人君上觀天道下觀民俗則爲觀修徳行政爲民瞻仰則爲觀風行地上徧觸萬類周觀之象也二陽在上四陰在下陽剛居尊爲羣下所觀仰觀之義也】盥而不薦有孚顒若【注云王道之可觀者莫盛乎宗廟宗廟之可觀者莫盛於盥也至薦簡略不足復觀故觀盥而不觀薦也孔子曰禘自旣灌而往者吾不欲觀之矣盡夫觀盛則下觀而化矣故觀至盥則有孚顒若也伊川曰盥謂祭祀之始盥手酌郁鬯於地求神之時也盥者事之始人心方盡其精誠嚴肅之至也旣薦之後禮數繁縟則人心散而精一不若始盥之時矣居上者正其表儀以爲下民之觀當莊嚴如盥之初勿使誠意少散如旣薦之後則天下之人莫不盡其孚誠顒然瞻仰之矣顒仰望也】

觀卦四陰爻在下皆觀仰九五者也初六柔弱在下卦之下故取童觀之象六二柔弱在下卦之中故取女貞之象六三爻曰觀我生進退六三在下卦之上上卦之下可退則退可進則進是觀我生而爲進退者也使其可進則爲六四之利用賔於王矣六四近於九五有賔於王之象故九五爲觀之主六四爲觀之賔是在下者之所共觀而化者也九五爻云觀我生君子無咎上九爻云觀其生君子無咎上九在於九五之上是天下之所觀者在乎君君之所觀者天又在其上也天生君子以遺其君爲九五者上能敬天下能敬賔長育人才有吁俊尊上帝之義精神純一常如盥而不薦之時將使天下之人觀感而化有孚顒若皆知有君子之道亦可以上合天意神道設教其妙如此所謂盥而不薦者豈徒以祭祀之虛文而爲敬哉

彖曰大觀在上【伊川曰五居尊位爲下所觀其徳甚大故曰大觀在上】順而巽中正以觀天下【伊川曰下坤上巽是能順而巽也五居中正以巽順中正之徳爲觀於天下也】觀盥而不薦有孚顒若下觀而化也【伊川曰爲觀之道嚴敬如始盥之時則下民至誠瞻仰而從化也不薦謂不使誠意少散也】觀天之神道而四時不忒聖人以神道設教而天下服矣【伊川曰天道至神故運行四時化育萬物無有差忒至神之道莫可名言惟聖人黙契其妙用設爲政教故天下之人涵泳其徳而不知其功鼔舞其化而莫測其用自然仰觀而戴服故曰以神道設教而天下服矣童溪曰天下之所觀者聖人也聖人之所觀者天也聖人何取於天哉以其不言之教見於四時之運行無有差忒此所謂神道也神卽誠也體於心而謂之誠妙於物而謂之神卽一物也又曰不言之教寓於始盥之時此所謂聖人之神道也】

象曰風行地上觀先王以省方觀民設教【疏云風主號令行於地上猶如先王設教在於民上伊川曰風行地上周及庶物爲逰歷周覽之象故先王體之爲省方之禮以觀民俗而設政教也天子循省四方觀視民俗設爲政教如奢則約之以儉儉則示之以禮是也省方觀民也設教爲民觀也】

初六童觀【伊川曰六以陰柔之質居遠於陽是以觀見者淺近如童稚然】小人無咎君子吝【伊川曰小人下民也所見昏淺不能識君子之道乃常分也不足謂之過咎若君子而如是則可鄙吝也】象曰初六童觀小人道也

初六柔而在下處觀之初是童稚之象人生而蒙其初固未必皆小人也能早教之皆可以爲君子故曰小人道也是小人亦有可化之道惟在九五所以生君子者如何耳若君子所見則與小人不同豪傑之士𨿽無文王猶興當觀之初小人蒙而未有所見未足深責故曰小人無咎使君子而處此見識凡下亦與童稚無異則不足以言君子矣吝者不足也

六二闚觀利女貞【疏云旣是陰爻又處在卦內性又柔弱惟闚竊而觀如此之事惟利女之所貞非丈夫所爲之事也伊川曰上應於五觀於五也五陽剛中正之道非二陰暗柔弱所能觀見也但如闚覘之觀耳闚覘之觀𨿽少見而不能甚明也二旣不能明見剛陽中正之道則利如女子之貞𨿽見之不甚明而能順從者女子之道也在女子則爲貞也又曰不失中正乃爲利也】象曰闚觀女貞亦可醜也【伊川曰君子不能觀見剛陽中正之大道僅闚覘其彷佛𨿽能順從乃同女子之貞亦可醜也】六三觀我生進退【疏云我生我身所動出三居下體之極是有可進之時乂居上體之下復有可退之地遠則不爲童觀近則未爲觀國居在進退之地可以自觀我之動出也故時可則進時不可則退觀風相幾未失其道】象曰觀我生進退未失道也【童溪曰三坤順之極也處坤順之極故能以至順之性順時以進退也惟能順時以進退所以未失進退之道楊氏曰六三九五皆曰觀我生辭同而徳異六三察已以從人九五察人以修已】

六三處坤之上順之極也近於上卦將進而爲六四之用賔於王乃能以道自養觀我生而爲進退處於下卦之上未爲失道與初六童觀六二闚觀者不同故六三觀我生進退是下之人能自觀其所養者九五觀我生君子上九觀其生君子是上之人能長養人才而爲觀於下者也

六四觀國之光利用賓於王【注云居觀之時最近至尊觀國之光者也居近得位明習國儀者也故曰利用賔於王伊川曰四旣觀見人君之徳國家之治光華盛美所宜賔於王朝兼山曰六三觀我主進退量力度徳而後進也六四以量力度徳爲未盡又觀國之光見其冇禮也見其尙賢也然後利用賔於王】象曰觀國之光尙賓也【疏云志意慕尙爲王賔也】

六四當觀之時得近君之位觀國之光以禮而進必待九五爲尙賔之主然後用賔於王此六四之所以爲利用也尙者以禮而崇尙之也曰賔者不純臣也賢者始至則爲賔旣用則爲臣尙賔者九五也利用賔於王者六四也言賔而不言臣誠意欲不散也詩所謂羣臣嘉賔者亦是此義

九五觀我生君子無咎【疏云九五居尊爲觀之主四海之內由我而化我教化善則天下著君子之風教化不善則天下著小人之俗故觀民以察我道者君子之風著則無咎也伊川曰九五居人君之位時之治亂俗之美惡系乎已而已觀我之生若天下之俗皆君子矣則是已之所爲政化善也乃無咎】象曰觀我生觀民也【伊川曰我生出於已者人君欲觀已之施爲善惡當觀於民民俗善則政化善也王弼云觀民以察已之道是也】

九五爲觀之主凡天下之有爲君子者如六四利用賔於王之類皆欲自我而長養之可以無過咎矣故曰觀我生君子如詩所謂思皇多士生此王國王國克生者是也象曰觀民也民者人也旣曰觀我生君子無咎又欲觀之於民使人人有君子之行不罹於咎所以爲大觀之時也觀初六爻云小人無咎君子吝是觀之初天下未必皆君子而無小人也惟九五之君中正以觀天下使天下皆觀而化𨿽小人亦可化而爲君子何咎之有哉故九五爻但言君子而不言小人卽彖所謂下觀而化者也

上九觀其生君子無咎象曰觀其生志未平也【伊川曰平謂安寧也潘氏曰上九𨿽無位然二陽爲觀志猶在民與他卦不同故觀民之生而皆君子則可以無咎是在民者皆善矣𨿽人已皆善猶未敢自以爲是故志猶未平也】

九五曰觀我生君子無咎是君子自我而生未能忘乎我者也上九在卦之外曰觀其生君子無咎不言我者尢見其至公而無我上可以合乎天也天生君子以福人之國爲上九者觀天所以生君子之初意猶欲長養之於其終不敢自以爲足所以無咎象所謂志未平者也觀盥而不薦有取於誠意不散之義上九處觀之終曰志未平也則誠意不散也可知矣

【震下離上】

噬嗑亨利用獄【疏云噬齧也嗑合也物在於口則隔其上下若齧去其物上下乃合而得亨也此卦之名假借口象以爲義以諭刑法也凡上下之間有物間隔當須用刑法去之乃得亨通故云噬嗑亨也利用獄者以刑除間隔之物故利用獄伊川曰不云利用刑而云利用獄者卦有明照之象利於察獄也】序卦曰可觀而後有合故受之以噬嗑卦有明照之象利於察獄可觀而後有合也噬嗑卦六爻言噬者四六二曰噬膚六三曰噬臘肉九四曰噬幹胏六五曰噬幹肉惟初九上九爻不言噬者刑期於無刑之意也故曰利用獄而不言利用刑其大防可見矣系辭曰小人不恥不仁不畏不義不見利不勸不威不懲小懲而大戒此小人之福也易曰屨校滅趾無咎又曰小人以小善爲無益而弗爲也以小惡爲無傷而弗去也故惡積而不可揜罪大而不可解易曰何校滅耳凶系辭獨舉初九上九爻而不及其他以見初九屨校是懲小人於其始上九何校是懲小人於其終終始言校皆不欲言噬也後世有喜納人於狴犴者爲害不淺非噬嗑卦所謂利用獄者矣

彖曰頥中有物曰噬嗑【伊川曰口中有物間之齧而後合也卦上下二剛爻而中柔外剛中虛人頥口之象也中虛之中又一剛爻爲頥中有物之象口中有物則隔其上下不得嗑必齧之則得嗑故爲噬嗑聖人以卦象推之於天下之事在口則爲有物隔而不得合在天下則爲有彊梗或讒說間隔於其間故天下之事不得合也當用刑法小則懲戒大則誅戮以除去之然後天下之治得成矣】噬嗑而亨【伊川曰有物間於頥中則爲害噬而嗑之則其害亡乃亨道也】剛柔分動而明【伊川曰以卦才言也剛爻與柔爻相間剛柔分而不相雜爲明辧之象明辧察獄之本也下震上離其動而明也】雷電合而章【伊川曰雷震而電燿相須並見合而章也照與威並行用獄之道也能照則無隠情用威則莫敢不畏旣以二象言其動而明故復言威照並用之意】柔得中而上行𨿽不當位利用獄也【伊川曰六五以柔居中爲用柔得中之義上行謂居尊位𨿽不當位謂以柔居五爲不當而利於用獄者治獄之道全剛則傷於嚴暴過柔則失於寛縱五爲利用獄之主以柔處剛而得中用獄之宜也】

象曰雷電噬嗑先王以明罰勑法【伊川曰象無倒置者疑此文互也雷電相須並見之物亦有嗑象電明而雷威先王觀電雷之象法其明與威以明其刑罰勑其法令法者明事理而爲之防也司馬曰先王明罰非以殘人所以正法也】

明罰勑法使民知避非果欲用刑也故卦不言用刑但言利用獄

初九屨校滅趾無咎【伊川曰校木械也其過小故履之於足以滅傷其趾人有小過校而滅其趾則當懲懼不敢進於惡矣故得無咎】象曰屨校滅趾不行也【伊川曰屨校而滅傷其趾則知懲戒而不敢長其惡故云不行也古人制刑有小罪則校其趾蓋取禁止其行使不進於惡也】初九屨校責其不能行善於其初故取滅趾之象欲使之攺過而不行惡則得無咎非謂初九爲受刑之人果傷其趾如所謂刖刑也

六二噬膚滅鼻無咎【伊川曰二居中得正是用刑得其中也用刑得其中正則罪惡者易服故取噬膚之爲象噬齧人之肌膚爲易入也滅沒也深入至沒其鼻也楊氏曰噬膚而滅鼻者惡其不通也】象曰噬膚滅鼻乘剛也【伊川曰二以中正之道其刑易服然乘初剛是用刑於剛彊之人刑剛彊之人必須深痛故至滅鼻而無咎】

六二柔而得中法令先正易以服人如噬膚之易人故能責小人之不能自通於善者是噬膚滅鼻之象也剛不足以制剛惟六二柔而得中故能乘初九之剛於其下是以無咎

六三噬臘肉遇毒小吝無咎象曰遇毒位不當也【伊川口六居三處不當位自處不得其當而刑於人則人不服而怨懟悖亂之如噬齧幹臘堅韌之物而遇毒惡之味反傷於口也用刑而人不服反致怨傷是可鄙吝也】

鄭注周禮小物而全幹曰臘六三言噬而柔不得中處不當位不足以服彊梗之人譬如噬堅剛之臘肉而反遇毒是以小吝然六三以震體而在離下能動而明奉法以行終亦無咎

九四噬幹胏得金矢利艱貞吉【疏云幹胏是臠肉之幹者伊川曰胏肉之有聯骨者幹肉而兼骨至堅難噬者也噬至堅而得金矢金取剛矢取直九四陽徳剛直爲得剛直之道𨿽用剛直之道利在克難其事而貞固其守則吉也九四剛而明陽而居柔剛明則傷於果故戒以知難居柔則守不固故戒以堅貞】象曰利艱貞吉未光也【伊川曰其道未光大也戒於利艱貞蓋其所不足者不得中正故也】

九四處近君之位噬嗑卦以九四爻爲頥中有物之象是九四以彊梗之臣而欲去天下之梗者也譬如噬幹肉之有聯骨者而得金矢之象可謂剛且直矣然九四剛而不中亦非利用獄之道故戒之曰利艱貞吉未光也惟以九居四屬於離體剛明而能靜知以利艱貞而爲戒不敢輕於用獄所以吉也

六五噬幹肉【伊川曰五在卦愈上而爲噬幹肉反易於九四之幹胏者五居尊位乘在上之勢以刑於下其勢易也】得黃金【伊川曰黃中色金剛物五居中爲得中道處剛而四輔以剛得黃金也】貞厲無咎【伊川曰六五𨿽處中剛然實柔體故戒以必正固而懷危懼而得無咎也】象曰貞厲無咎得當也【伊川曰所以能無咎者以所爲得其當也所謂當者居中用剛而能守正慮危也】

六五以人君而去天下之梗如噬幹肉其勢易合也五剛位也居上卦之中居中用剛是得黃金之象猶戒之曰貞厲無咎𨿽貞亦厲以見用獄終非好事也惟以六居五柔亦得中屬於離體虛中而明知有貞厲之戒哀矜危懼常有不敢用獄之心可以無咎六五所以爲得當也九四爻曰得金矢六五爻曰得黃金九四爲剛直之臣知以艱貞而爲吉六五爲居中用剛之君又欲以貞厲而無咎故噬嗑卦下三爻皆言無咎是六五主之於其上也舜命臯陶猶欲欽卹周命蘇公猶欲謹罰卽是此意

上九何校滅耳凶象曰何校滅耳聰不明也【伊川曰何負也謂在頸也人之聾暗不悟積其罪惡以至於極古人制法罪之大者何之以校爲其無所聞知積成其惡故以校而傷滅其耳戒其聰之不明也】

噬嗑卦六爻言無咎者四言艱貞吉者一惟上九言凶者是小人終於彊梗之象積惡滅身其凶可知矣然象曰何校滅耳聰不明也但責其未能聞善而攺過不盡絕之以爲皆不聰也猶有姑惟教之之意此上九爻所以終不言噬也曰滅耳者取其聰不明之象亦非果傷滅其耳如所謂刵刑也

【離下艮上】

賁亨小利有攸往【序卦曰嗑者合也物不可以茍合而已故受之以賁伊川曰賁者飾也物之合則必有文文乃飾也如人之合聚則冇威儀上下物之合聚則有次序行列合則必有文賁所以次噬嗑也又曰冇實而加飾則可以亨矣文飾之道可增其光彩故能小利於進也】

賁所以亨者由離下而言則虛中而文明由艮上而言則篤實而能止文明於下而能止於上故初九以義爲賁六二以須爲賁九三以永貞爲賁六四以皤如爲賁六五以束帛爲賁上九以白爲賁皆欲小加文飾不至太過故小利有攸往也若過於往而不知止則爲剝卦之不利有攸往矣故賁之後受之以剝易之所以戒也

彖曰賁亨柔來而文剛故亨分剛上而文柔故小利有攸往天文也【注云剛柔交錯而成文焉天之文也伊川曰卦爲賁飾之象以上下二體剛柔相交爲文飾也下體木幹柔來文其中而爲離上體本坤剛往文其上而爲艮乃爲山下有火止於文明而成賁也潘氏曰剛柔交錯自然成文所以爲賁柔來文剛其質本剛故能亨剛來文柔其質木柔故所利者小文終不能勝其質也】文明以止人文也【伊川曰天文天之理也人文人之道也童溪曰賁之爻有所謂剛柔相爲往來之防聖人則曰此天之文賁卦有所謂離明艮止之防聖人又曰此人之文也】觀乎天文以察時變觀乎人文以化成天下【伊川曰天文謂日月星辰之錯列寒暑陰陽之代變觀其運行以察四時之遷攺也人文人理之倫序觀人文以教化天下天下成其禮俗乃聖人用賁之道也潘氏曰剛柔往來天文也文明以止人文也然皆以止爲賁日月星辰天之文也日月五星之行其度北辰之居其所過其所止則爲變君臣父子人文也君止於仁臣止於忠父止於慈子止於孝各安其所則化成此離下艮上成賁之義也】

象曰山下有火賁君子以明庶政無敢折獄【伊川曰山者艸木百物之所聚生也火在其下而上照庶類皆被其光明賁飾之象也君子觀山下有火明照之象以修明其庶政成文明之治而無敢於折獄也折獄者人君之所致謹也豈可恃其明而輕自用乎又曰折獄者專用情實有文飾則沒其情矣故無敢用文以折獄也】

以明庶政離明之象也無敢折獄用情實而不用文飾賁止之象也離明艮止所以爲賁或謂賁卦專尙文飾則誤矣

初九賁其趾捨車而徒【伊川曰初九以陽剛居明體而處下君子冇剛明之徳而在下者也君子在無位之地無所施於天下惟自賁飾其所行而已趾取在下而所以行也又曰九之剛明守義不近與於二而遠應於四捨易而從難如捨車而徒行】象曰捨車而徒義弗乘也【伊川曰捨車而徒行者於義不可以乘也童溪曰初應四義也從二非義也故捨近而之遠捨易而取難此捨車而徒之象】

趾者行於下也車者取其安也茍於義不安則捨車而徒是明而止之義

六二賁其須象曰賁其須與上興也【兼山曰須待也君子之道不可以躁進也】

六二應於六五必待六五有束帛之禮求之於上然後從之而興起也

九三賁如濡如【伊川曰如辭助也賁飾之盛光彩潤澤故云濡如】永貞吉【潘氏曰文不可以太過永貞而後吉】象曰永貞之吉終莫之陵也【伊川曰飾而不常且非正人所陵侮也故戒能永正則吉也其賁旣常而正誰能陵之乎】

九三居離體之上剛明而過故有永貞之戒

六四賁如皤如白馬翰如匪宼婚媾【伊川曰四與初正應相賁者也木當賁如而爲三所隔故不獲賁而皤如皤白也未獲賁也馬在下而動者也未獲相賁故曰白馬其從正應之志如飛故曰翰如匪爲九三之防仇相隔則婚媾遂其相親矣已之所乘與動於下者馬之象也】象曰六四當位疑也匪宼婚媾終無尢也【伊川曰四與初相遠而三介於其間是所當之位爲可疑也𨿽爲三防讐所隔未得親其婚媾然其止應理直義勝終必得合故云終無尢也尢怨也終得相賁故無怨尢】

六四當近君之位若疑於欲進賁如而又皤如文不揜其質也故以白馬爲諭白馬翰如可以進矣屬於艮體知止而未敢輕進下應初九有匪宼婚媾之象故終無怨尢也

六五賁於丘園束帛戔戔吝終吉【子夏傳曰五匹爲來三二纁象陰陽疏云戔戔眾多也誠齋曰六五文明之君兼羣臣藻飾之業成天下文明之化六五其遂足乎曰未也方且垂云漢昭回之光下飾丘園髙蹈之士將以幣帛厚意之禮招而致之無使天下有一賢之遺文治冇一毫之缺此賁之至盛也】象曰六五之吉有喜也【伊川曰能從人以成賁之功亨其吉矣是有喜也】

賁卦他爻皆取明而止之義惟六五爲賁之主應於六二猶欲賁於丘園之士束帛戔戔不一而止是人主以好賢爲明又無時而可止也曰吝者不足也束帛戔戔禮已足矣而好賢之心常見其若不足所以終吉而有喜也曰有喜者樂得賢也吝非人主之美徳或謂六五之君果有所吝於束帛則誤矣使驕且吝殆不足觀尙安得謂之終吉乎

上九白賁無咎【注云處飾之終飾終反素故任其質素不勞文飾而無咎也伊川曰上九賁之極也賁飾之極則失於華僞惟能質白其賁則無過失之咎白素也尙質素則不失其本眞所謂尙素質者非無飾也不使華沒實也】象曰白賁無咎上得志也【童溪曰大禮必簡至敬無文賁極反本飾無過咎而後上九之志得矣】

上九居賁之終所以得志而無咎者以白爲賁以質救文於其終不至於有文也

淙山讀周易卷六

欽定四庫全書

淙山讀周易卷七

宋方寔孫撰

上經

【坤下艮上】

剝不利有攸往【序卦曰賁者飾也致飾然後亨則盡矣故受之以剝伊川曰物至於文飾亨之極也極則必反故賁終則剝也卦五陰而一陽陰始自下生漸長至於盛極羣陰消剝於陽故爲剝也又曰剝者羣陰長盛削剝於陽之時眾小人剝喪於君子不利有攸往惟當巽言晦迹隨時消長以免小人之害也】剝卦一陽至上九而窮君子不利有攸往矣然上九爻云君子得輿君子亦無終剝也徒見小人之自剝其廬耳小人亦不利有攸往也惟六五柔順得中屬於艮上界限截然使四陰止於下不得剝一陽於其上故六五爻云無不利是剝不利有攸往之時而有六五無不利之主世道所以終復也故剝受以復

彖曰剝剝也【伊川曰謂剝落也】柔變剛也【伊川曰夏至一陰生而漸長至於建戍則極而成剝是陰柔變剛陽也】不利有攸往小人長也【伊川曰陰小人之道方長盛而剝消於陽故君子不利有攸往也】順而止之觀象也君子尙消息盈虛天行也【伊川曰順時而止乃能觀剝之象又曰君子存心知消息盈虛之理而能順之乃合乎天行也】小人長也謂四陰在下小人之象也非謂六五君位亦是小人也坤順也艮止也順而止之謂六五以順道而止四陰於其下使不得以剝上九之君子是彖所謂觀象也又言上九之君子亦尙知有消息盈虛之理合乎天行故六五尊尙之於其上也

象曰山附於地剝上以厚下安宅【伊川曰山髙起於地而反附著於地圯剝之象也上謂人君與居人上者觀剝之象而厚固其下以安其居也下者上之本未有基本固而能剝者也故上之剝必自下下剝則上危矣爲人上者知理之如是則安養人民以厚其本乃所以安其居】

易他卦象皆言先王大人後君子以當其事惟剝卦象獨言上者不忍言其人也剝卦以厚下爲義故初六爻首以滅下爲戒

初六剝牀以足蔑貞凶【伊川曰剝牀之足也剝始自下故爲剝足陰自下進漸消滅於貞正凶之道也童溪曰牀所賴以安者足也足之見剝則正者傾矣故曰蔑貞凶】象曰剝牀以足以滅下也【伊川曰侵滅正道自下而上也】

牀者依憑之象剝卦初六六二六四爻皆言剝牀是小人皆有依憑於上而後爲害也然初六六二爻皆言蔑貞凶先欲蔑貞於下耳六四近於六五是爲害將及於上身也豈可使之復長哉故六四爻曰切近災也與初六六二爻不同

六二剝牀以辧蔑貞凶【伊川曰辧分隔上下者牀之幹也陰漸進而上剝至於辧愈蔑於正也凶益甚矣】象曰剝牀以辧未有與也【朱氏曰言未盛大】

初六比於六二皆蔑貞凶是同惡也自是而辧剝益甚矣未至於六四之剝膚者幸有六三不與之同惡也當剝之時上九以一陽而孤外六三應於上九而不下從於六二故六二爻云未有與也六三爻云失上下也向使六二比於六三六三亦與之同惡則其害乂不止此矣

六三剝之無咎象曰剝之無咎失上下也【伊川曰眾陽剝陰之時而三居剛應剛與上下之陰異矣志從上九在剝之時而爲無咎者也又曰其所處與上下諸陰不同是與其同類相失於處剝之道爲無咎如漢之呂彊是也朱氏曰眾陰方剝陽而已獨應之去其黨而從正無咎之道也】剝卦初六六二六四爻皆言剝牀是小人相上下也六三處眾陰之中失其上下與上九爲正應是小人之能無咎者也故六三爻獨不言剝牀

六四剝牀以膚凶【伊川曰始剝於牀足漸至於膚身之外也又曰陰長已盛陽剝已甚貞道已消故不更言蔑貞直言凶也】象曰剝牀以膚切近災也

六四近於六五剝牀不已凶於而國害將及於上身矣故曰剝牀以膚切近災也所以警六五也小人豈可近哉

六五貫魚以宮人寵無不利象曰以宮人寵終無尢也【伊川曰五羣陰之主也魚陰物故以爲象五能使羣陰順序如貫魚然楊氏曰能總羣陰以聽命而止其害正能調羣陰以恩而止其弄權乃六五柔得尊位順而止之道也魚宮人陰類也謂下四陰也潘氏曰惟不任以事權姑富貴之如寵宮人然斯無尢也】

貫魚者羣陰順序之象謂下四陰也六五君位柔順得中屬於艮體能使四陰順止於下如待宮人然寵之以富貴而不寵以事權故無不利亦終無過尢六五爻所以獨不言剝也以此而推則六五之待宮人也亦當有順而止之之道其意可見或謂剝卦六五不言君位則誤矣

上九碩果不食【伊川曰諸陽消剝已盡獨有上九一爻尙存如碩大之果不見食將冇復生之理】君子得輿小人剝廬象曰君子得輿民所載也【伊川曰陰道盛極之時其亂可知極則思治故眾心願載君子潘氏曰天下之載君子如安輿惟恐其跌也】小人剝廬終不可用也【伊川曰剝其廬矣無所容其身也又曰非謂九爲小人但言剝極之時小人如是也】

六五不言剝故上九一爻得以自存於上是碩果不食之象復有生意矣得輿者內有所依而安也上九內附於六五之君能以厚下安宅而爲義與小人之剝牀者不同故民亦願載君子於其上小人復何以自容乎故小人剝廬如初六六二六四向之所謂剝牀凶者皆終受剝廬之報惟六三應於上九獨得無咎卽易所謂剝之無咎者也曰終不可用也是小人之已剝廬者尢當防於其終不可以復用也小人豈不甚可畏哉

【震下坤上】

復亨【序卦曰剝者剝也物不可以終盡剝窮上反下故受之以復伊川曰爲卦一陽生五陰之下陰極而陽復也陽君子之道陽消極而復反君子之道消極而復長也故爲反善之義又曰陽气復生於下漸亨盛而生育萬物君子之道旣復則漸以亨通澤於天下故復則有亨盛之理也】出入無疾朋來無咎【伊川曰復生於內入也長進則外出也又曰出入無疾謂微陽生長無害之者也旣無害之而其類漸進而來則將亨盛故無咎也又曰一陽始生至微未能勝羣陰而發生萬物必待諸陽之來然後能成生物之功而無差忒以朋來而無咎也三陽子且寅之气生成萬物眾陽之功也】反復其道七日來復【伊川曰消長之道反復疊至陽之消至七日而來復姤陽之始消也七變而成復故云七日謂七更也】利有攸往【彖曰剛長也】

彖曰復亨【伊川曰謂復反而亨也】剛反動而以順行是以出入無疾朋來無咎【楊氏曰復剛反也震動而坤順動而以順行也又曰動而不以順行則疾之者至身不能保尙何朋來之有故動而以順行而後出入無疾出入無疾而後朋來之無咎】反復其道七日來復天行也【伊川曰其道反復往來疊消疊息七日而來復者天之運行如是也潘氏曰六陰窮而一陽反天數之自然也】利有攸往剛長也【伊川曰陽剛君子之道長故利有攸往】復其見天地之心乎【伊川曰一陽復於下乃天地生物之心也先儒皆以靜見天地之心不知動之端乃天地之心也張氏曰復言天地之心咸恆大壯言天地之情心內也其原在內情則見於事也故可得而名狀】

復之亨也自初九一爻始剛反於內修身自省是君子之道時然後動順於外內外皆正是以出入無疾害之者可以取信於六五之君初九爻曰無祗悔六五爻曰無悔惟有無悔之君能用無祗悔之君子世道所以復亨也又言一陽猶微必待朋來而後無咎反復其道七日來復合於天行自七日來復之後陽剛浸長至於建寅之時三陽並進而後爲防是天行之道也又言復其見天地之心乎陽气復反將以生物是天地以仁爲心也君子復反則潤澤生民亦以天地之心而爲心也爲六五者能用君子亦可以合天地之心矣旣曰天行又言合天地者蓋立天之道曰陰與陽立地之道曰柔與剛卦言剛長是地道亦有復也陰中有陽地中有雷小人之中亦有復化而爲君子者六二六三六四皆陰爻也六二爻曰以下仁也是六二比於初九不失爲仁也六三爻曰義無咎也是六三屬於震體與初九爲同類亦無咎也六四爻曰中行獨復以從道也是六四處眾陰之中與初九獨爲正應亦從道也當復之時六五則爲無咎之君初九則爲無祗悔之君子六二六三六四則以陰柔之小人復化而爲君子此出入所以無疾也向使爲君子者當來復之初不開小人以反善之道徒欲待陽爻而與之並進分值朋黨私心窒礙與天地不相似疾之者至亦非朋來無咎者也

象曰雷在地中復先王以至日閉關商旅不行【鄭云資貨而行曰商旅】後不省方【正義曰方事也後不省視其方事也伊川曰雷者陰陽相薄而成聲當陽之微未能發也雷在地中陽始復之時也陽始生於下而甚微安靜而後能長先王順天道當至日陽之始生安靜以養之故閉關使商旅不得行人君不省視四方觀復之象而順天道也在一人之身亦然當安靜以養其陽也】

雷在地中復反於內也商旅者利欲之心行於外也先王教人以至日閉關商旅不行謂陽气方生之時養心以靜克已爲仁勿爲利欲所役於外也又言後不省方若當十一月朔巡守之時亦因冬至祭告柴望不省他事誠敬專一自省於內所以順天道也象直以至日而言耳非謂建子之月皆不省四方之事也旣言先王又言後以當其象與他卦不同以見古者巡守之時亦與常時不同也

初九不遠復無祗悔【伊川曰陽君子之道故復爲反善之義初剛陽來復處卦之初復之最先者也是不遠而復也失而後復不失則何復之有惟失之不遠而復不至於悔大善而吉也又曰顏子無形顯之過夫子謂其庶幾乃無祗悔也過未形而攺何悔之冇】元吉象曰不遠之復以修身也【伊川曰君子所以修其身之道也】

有失則有復初九一陽方生於下未嘗有失何復之有故此爻以修身而言不遠之復孔子繋辭謂顏子爲庶幾有不善未嘗不知是自反於心也知之未嘗復行是自反於身也身修心正道本不遠復禮爲仁卽是此道故不至於悔大善而吉初九可謂君子之復者也與小人之旣有失而後復者不同

六二休復吉象曰休復之吉以下仁也【伊川曰二𨿽陰爻處中正而切近於初志從於陽能下仁也復之休美者也復者復於禮也復禮則爲仁初陽復復於仁也二比初下之所以美而吉也】

初九不遠之復是復禮爲仁者也六二柔順得中比於初九是以禮下仁者也曰休曰吉皆贊美之辭

六三頻復厲無咎【伊川曰三以陰躁處動之極復頻失而不能固者也復貴安固頻復頻失不安於復也復善而屢失危之道也聖人開遷善之道與其復而危其屢失故云厲無咎】象曰頻復之厲義無咎也【伊川曰頻復失𨿽爲危厲然復善之或則無咎也】

六三陰躁而不中處震動之極頻復而頻失是危厲之道然與初九同屬震體義能復善則無咎

六四中行獨復【楊氏曰六四處上下四陰之間而處其中故爲中行不從四陰而獨應初九之一陽故爲獨復】象曰中行獨復以從道也

復卦以初九一陽爲君子之道象六二六三與初九同屬於內卦是內無疾之者矣六四處眾陰之中外卦之下獨能行志與初九爲正應以從其道是外亦無疾之者矣復所以亨也六二六三六四皆以陰爻而言復或謂小人不可復化而爲君子則誤矣

六五惇復無悔【伊川曰六五以中順之徳處君位能惇篤於復善者也】象曰惇復無悔中以自考也【伊川曰以中道自成也】

此爻與下四爻不同初九是君子之復六二六三六四是小人之復爲君子者也六五則言君心之復以六居五屬於坤順而得中是以中道而自成也何悔之有又比於六四是與初九爲正應者也應於六二是與初九同屬於震體者也愈見其惇篤於復善也當復之時初九能無祗悔於其下六五能無悔於其上所以亨也後世人主昏弱於上無中以自考之道爲君子者徒欲以淸議爭救於下朋黨報復竟貽後悔者有之矣安在其爲無悔哉

上六迷復凶有災眚用行師終有大敗以其國君凶至於十年不克徵【伊川曰以陰柔居復之終終迷不復者也迷而不復其凶可知災天災自外來眚已過由自作旣迷不復善在已則動皆過失災禍亦自外而至蓋所招也迷道不復無施而可用以行師則有大敗以之爲國則君之凶也十年者數之終至於十年不克徵謂終不能行旣迷於道何時而可行也哉】象曰迷復之凶反君道也【伊川曰復則合道旣迷於復與道相反其凶可知以其國君凶謂其反君道也人君居上而冶眾當從天下之善乃迷於復反君之道也非止人君凡爲人迷於道者皆反道而凶矣】

六五以中道自成復反於內其無悔也可知矣上六陰迷在復卦之外不自省於內故凶而有災眚眚由已過豈可盡諉於天災乎若用此象以行師徒用力於外而內不自省終有大敗以其國君凶必有內患非但十年不克徵於外也曰凶曰災曰大敗曰以其國君凶皆極言以警其上也然反復其道七日來復豈有十年而終不復者哉故曰反君道也上六迷復之時明知其爲凶矣猶望其終能自反避凶趨吉復反於君道也孟子所謂王庶幾攺之者亦是此意復卦上六繼以無妄謂復則無妄是開上六以復反之機也故初九無祗悔是君子未有失而復善於下者六二六三六四是小人之復善者六五無悔是君道未有失而復善於上者上六是君道已有失而終望其復反者隨爻不同或謂復之上六與君道相反終迷而凶不復望其自反則誤矣

【震下乾上】

無妄元亨利貞【序卦曰復則不妄矣故受之以無妄伊川曰旣復於道則合正理而無妄故復之後受之以無妄也爲卦乾上震下震動也動以天爲無妄以人欲則妄矣又曰無妄言至誠也至誠者天之道也天之化育萬物生生不窮各正其性命乃無妄也人能合無妄之徳所以與天地合其徳也無妄有大亨之理君子行無妄之道則可以致大亨矣又曰法無妄利在貞正失貞正則凶也】其匪正有眚不利有攸往【疏云物旣無妄當以正道行之若其匪依正道則有眚災不利有所往也】彖曰無妄剛自外來而爲主於內【伊川曰剛正爲主於內無妄之義也童溪曰初九之剛實自幹來故曰剛自外來震以初爻爲主其在無妄則內體故也故曰爲主於內】動而健【注云震動而乾健也】剛中而應大亨以正天之命也【伊川曰五以剛居中正二復以中正相應是順理而不妄也故其道大亨通而貞正乃天之命也天命謂天道也所謂無妄也】其匪正有眚不利有攸往無妄之往何之矣天命不祐行矣哉【伊川曰無妄者理之正也更有往將何之矣乃入於妄也往則悖於天理天所不祐可行乎哉童溪曰六三上九不正則妄矣故有災眚六三所謂無妄之災上九所謂窮之災也】

無妄震下乾上震動也乾天也能動以天是人之無妄也人能無妄大亨以正則天命亦以正而應之於上是天之無妄也若匪正而動必爲過眚天命亦不祐之矣可行乎哉天未嘗妄也上九欲往而動於無妄之外故上九爻曰行有眚無攸利卽卦所謂匪正有不利有攸往也

象曰天下雷行物與無妄【疏雲天下雷行無妄今云物與無妄者欲見萬物皆無妄故加物與二字也伊川曰雷行於天下陰陽交和相薄而成聲於是驚蟄藏振萌芽發生萬物其所賦予洪纎髙下各正其性命無有差妄物與無妄也】先王以茂對時育萬物【注云茂盛也伊川曰先王觀天下雷行發生賦與之象而以茂對天時養育萬物使各得其宜如天與之無妄也】

雷行以時天無妄也物與無妄物亦無妄也先王以盛徳茂對天時發育萬物君道亦無妄也言育萬物則民之得所養也不言可知矣

初九無妄往吉【伊川曰以無妄之道而行則吉也司馬曰得失之原制之在初初不爲妄則往必得志故曰無妄往吉】象曰無妄之往得志也【伊川曰以無妄而往無不得其志也蓋誠之於物無不能動以之修身則身正以之治事則事得其理以之臨人則人感而化無所往而不得其志也】

無妄卦曰其匪正有眚不利有攸往惟不正而妄動則不利有攸往也初九以剛貞而居震體之初初旣正【闕】以無妄而往何往而不得志哉故吉

六二不耕獲不菑畬【伊川曰耕農之始獲其成終也一嵗曰菑三嵗曰畬】則利有攸往【注云不擅其美乃盡臣道故利有攸往】象曰不耕獲未富也【童溪曰陰以得陽爲富白雲曰耕而獲菑而畬天理也茍不耕可獲乎不菑可畬乎以是爲思而後動則利冇攸往矣未富者未能足乎已也】

不耕而獲不菑而畬者無可富之理故曰未富也六二不耕獲不菑畬所以利有攸往者謂其往從九五之君得陽以爲富故祿足以代其耕也若不從九五徒欲不耕而獲不菑而畬則妄而凶矣坊記曰易曰不耕獲不菑畬凶可互見其義

六三無妄之災【關子明曰無妄而災者災也有妄而災則其所也非災之也災亦不能妄近人也伊川曰三以陰柔而不中正是爲妄者也又志應於上亦妄也在無妄之道爲災害也人之妄動由有欲也妄動而得亦必有失𨿽使得其所利其動爲妄已失之矣況復凶悔隨之乎】或繋之牛行人之得邑人之災【伊川曰或繋之牛行人得之以爲有得邑人失牛乃是災也】象曰行人得牛邑人災也【伊川曰行人邑人但言有得則有失非以爲彼已也妄得之福災亦隨之妄得之得失亦稱之固不足以爲得也人能如此則不爲妄動矣行人得牛乃邑人之災有得則有失何足以爲得乎】

六三陰柔居震體之上以靜守動故取繋牛之象或者設辭也邑人者居而安也行人者外也牛本順物旣繋之牛又安居以守之可謂無妄矣反爲行人所得而爲邑人之災是無妄之災出於意外也六三近於幹體以無妄而得災故可委之於天然邑人之所失者牛所得者無妄亦未必爲失行人之所得者牛所失者無妄以妄爲得豈足爲得乎能知此理則得失皆無妄斯可以合天也

九四可貞無咎【伊川曰四剛陽而居幹體剛而無私豈有妄乎又曰貞固守之則無咎也】象曰可貞無咎固有之也【白雲曰守天道而不失是可固有無妄者也】

九四以陽剛而處近君之位不可妄動故有可貞之戒惟以九居四以貞守靜屬於幹體有在我之天故可貞而無咎固有之也非待求於外也

九五無妄之疾勿藥有善【伊川曰九五以中正居尊位下復以中正應之可謂無妄之至者也其道無以加矣疾爲之病者也以九五之無妄如其有疾勿以藥治則有喜也人之有疾則以藥石攻去其邪以養其正若气體和平本無疾病而攻治之則反害其正矣故勿藥則有喜也有善謂疾自亡也】象曰無妄之藥不可試也【伊川曰人之妄理必修攺旣無妄矣復藥以治之是反爲妄也其可用乎故云不可試也試暫用也猶曰少嘗之也】

九五剛而得中合干體之正純乎天命無妄則無疾也設或有疾亦是無妄之疾不能爲害𨿽勿用藥亦可有喜所喜者在我之無妄可以合天而不在於藥也又言無妄之藥不可輕試況未必無妄乎疾不可以妄得藥尢不可以妄試後世如漢武帝惑於方士之說非易所謂勿藥有喜者也

上九無妄行有眚無攸利【伊川曰上九居卦之終無妄之極者也極而復行過於理也過於理則妄矣故上九而行則有過眚無所利也】象曰無妄之行窮之災也【伊川曰無妄旣極而復加進乃爲妄矣是窮極而爲災害也童溪曰居上窮之地猶不知止其能免災乎先儒言在天曰眚在人曰災固有是說今觀上九爻贊以災釋眚則知災卽眚也眚卽災也天卽人也人卽天也】彖曰無妄之往何之矣上九處卦體之極剛過乎中欲行於無妄之外故有過眚窮而爲災無所利也

【乾下艮上】

大畜【序卦曰有無妄然後可畜故受之以大畜伊川曰無妄則爲有實故可畜裝大畜所以次無妄也爲卦艮上干下天而在於山中所畜至大之象畜爲畜止又爲畜聚止則聚矣取天在山中之象則爲蘊畜取艮之止乾則爲畜止止而後有積故共爲畜義】利貞不家食吉利渉大川【伊川曰人之蘊畜宜得正道故云利貞若夫異端偏學所畜至多而反正者固有矣旣道徳充積於內宜在上位以享天祿施爲於天下則不獨一身之吉而天下之吉也若窮處而自食於家道之否也故不家食則吉所畜旣大宜施之於時濟天下之艱險乃大畜之用也故利渉大川潘氏曰大畜利貞利乎畜正道也首言不家食吉者主於養賢也能養天下之賢者則所畜可謂大矣何險之不濟哉】

大畜卦三陽在下初九曰有厲利已九二曰中無尢也九三曰利艱貞皆有自重難進之意所畜者大所利者貞設或不遇則安於家食可也六四爻曰有喜也六五爻曰有慶也惟六五以柔中之道爲大畜之君豶豕之牙欲畜君子而不畜小人又有六四處近君之位能以順徳上畜其君下畜其賢故得三陽並進於內以貞爲利不家食吉可以共濟天下之艱險有利渉大川之象極而至於上九是畜道大成之時曰何天之衢道大行也卽彖所謂應乎天也其大可見矣

彖曰大畜剛健篤實輝光日新其徳【伊川曰幹體剛健艮體篤實則所畜愈大充實而有光輝畜之不已則其徳日新也】剛上而尙賢能止健【伊川曰剛上陽居上也陽剛居尊位之上爲尙賢之義止居健上爲能止健之義】大正也【伊川曰以陽剛在上爲尊尙賢徳能止至健皆大正之道也】不家食吉養賢也【伊川曰大畜之人所宜施其所畜以濟天下故不食於家則吉謂居天位享天祿也國家養賢賢者得行其道也】利渉大川應乎天也【伊川曰利渉大川謂大有蘊畜之人宜濟天下之艱險也彖更發明卦才云所以能渉大川者以應乎天也六五君也下應干之中爻乃大畜之君應干而行也所行能應乎天無艱險之不可濟況其他乎童溪曰賢者之進退天意之從違也挾天下之人而與之共濟則天意之所在可知矣故曰應乎天也】

象曰天在山中大畜君子以多識前言往行以畜其徳【伊川曰天爲至大而在山之中所畜至大之象君子觀象以大其蘊畜人之蘊畜由學而大在多聞前古聖賢之言行考迹以推其用察言以求其心識而得之以畜成其徳乃大畜之義也山曰多識前言往行非徒資見聞而已所以畜徳也】

天髙在上以勢而論無在於山中者易寓意於象曰天在山中以諭六五之君屈已尙賢處於上九之下論徳不論勢也君子觀象以多識前言往行以畜其徳惟能自畜其徳可以爲君所尊尙而後能畜其君也

初九有厲利己象曰有厲利己不犯災也【伊川曰有危則宜已而不可犯災而危行也童溪曰惟利於已而不進則不犯災危矣所以示在下者輕進之戒也白雲曰知危之爲厲者蓋以危而修徳則無犯災之理及以爲已之利也】

初九陽剛在下處大畜之初不敢輕進以求畜於其上常若有厲以利已之心能知止於其初宜其無後災也

九二輿說輹象曰輿說輹中無尢也【伊川曰二𨿽剛健之體然其處得中道故進止無失𨿽志於進度其勢之不可則止而不行如車輿說去輪輹謂不行也輿說輹而不行者蓋其處得中道不失宜故無過咎也】

九二應於六五之君可以進矣然九二以剛大而守中道如輿說輹未肯遽行故進止得中無過尢也小畜九三曰輿說輹夫妻反目九三剛不得中不足以載其上勢不得進也大畜九二曰輿說輹中無尢也九二剛而得中隨時行止義不輕進也隨象不同大畜乃養賢之時六五爲養賢之主或謂九二在下而求進於上六五乃畜止之使不得行則誤矣

九三良馬逐利艱貞曰閒輿衞利有攸往【伊川曰三以剛健之才而在上者與合志其進如良馬之逐馳言其速也𨿽其進之勢速不可恃其才之健與上之應而忘備與謹也故宜艱難其事而由貞正之道輿者用行之物衞者所以自防當自曰常閒習其車輿與其防衞則利有攸往矣三幹體而居正能貞者也當其鋭進故成以知難與不失其貞也】象曰利有攸往上合志也

幹爲良馬九三屬於幹體與上九爲正應剛健合志如良馬之相馳逐可以進矣然九三剛過乎中利在艱難貞固曰閒輿衞以禮自防則利有攸往故九二之輿說輹是以中自守未肯遽行者九三之閒輿衞是以禮自防然後肯行者大畜所以爲利貞也

六四童牛之牿元吉【伊川曰牛之性抵觸以角故牿以制之若童犢始角而加之以牿使抵觸之性不發則易而無傷】象曰六四元吉有喜也

坤爲牛六四以坤爻而處艮體之初如童牛之牿於其初甚柔順也六四處近君之位能以順道上畜其君下畜君子應於初九能使在下之三陽同類並進於內故大吉而有喜也大畜下三爻屬陽皆不得謂之惡或謂初九在下六四欲以陰爻制而止之於其上如牿童牛則誤矣大畜之畜君子也豈若畜牛云乎哉

六五豶豕之牙吉【潘氏曰制物之道當控其要豕而去其牙無能爲矣】象曰六五之吉有慶也

豕以牙而害物猶小人害君子也六五爲畜賢之主以柔中之道應於九二陽剛之大臣力去小人如豶豕之牙使小人不得以食君子之食故小人旣去君子可以不家食天下亦可以得所養是天下之慶故曰有慶也非果謂九二剛陽如豕牙之橫猾也

上九何天之衢亨【伊川曰天衢天路也謂虛空之中雲气飛鳥往來故謂之天衢天衢之亨謂其亨通曠濶無有蔽阻也】象曰何天之衢道大行也【伊川曰何以謂之天衢以其無止礙道路成通行也】

上九當畜道大成之時賢路開廣世道淸夷如天衢之亨於上而天下無不亨通卽彖所謂應乎天也

淙山讀周易卷七

欽定四庫全書

淙山讀周易卷八

宋方寔孫撰

上經

【震下艮上】

頥【序卦曰物畜然後可養故受之以頥伊川曰物旣畜聚則必有以養之無養則不能存息頥所以次大畜也卦上艮下震上下二陽爻中含四陰上止而下動外實而中虛人頥頷之象也人口所以飲食養人之身故名爲頥聖人設卦推養之義大至於天地養育萬物聖人養賢以及萬民與人之養生養形養徳養人皆頥養之道也】貞吉【伊川曰頥之道以正則吉也人之養身養徳養人養於人皆以正道則吉也天地造化養萬物各得其宜者亦正而已矣】觀頥自求口實【伊川曰觀人之所頥與其自求口實之道則善惡吉凶可見矣誠齋曰上覆下承眾齒林然卦之形也潘氏曰口虛而無實則不足以養必求以實其口也古者士農工商各食其業口實貴乎自求也】

頥養得其正則吉下三爻屬乎震動皆言凶上三爻屬乎艮止皆言吉頥貴知止如謹言語節飲食之類不可輕動也故初九爻首以朶頥爲戒

彖曰頥貞吉養正則吉也【疏云頥養也貞正也所養得正則有吉也】觀頥觀其所養也自求口實觀其自養也【伊川曰所養謂所養之人與養之道也自求口實謂其求自養之道皆以正而吉也】天地養萬物聖人養賢以及萬民頥之時大矣哉【疏云以所養得廣故云大矣哉伊川曰聖人極言頥之道而贊其大天地之道養育萬物正而已矣聖人作養賢才與之共天位食天祿以施澤於天下養賢以及萬民也養賢所以養萬民也又曰萬物之生與養時爲大故云時】

天地養萬物聖人養賢以及萬民隨時得宜所養者大亦惟其正也頥卦旣曰觀頥初九又曰觀我朶頥凶旣曰貞吉六三又曰拂頥貞凶六二以顚頥而凶六四又以顚頥而吉六二以拂經而凶六五又以拂經而吉六五曰不可渉大川上九又曰利渉大川可以觀其時矣

象曰山下有雷頥君子以愼言語節飲食【疏雲山止於上雷動於下頥之爲用下動上止伊川曰以二體言之山下有雷雷震於山下山之生物皆動其根荄發其萌芽爲養之象以上下之義言之艮止而震動上止下動頥頷之象以卦形言之上下二陽中含四陰外實中虛頥口之象口所以養身也故君子觀其象謹言語以養其徳節飲食以養其體潘氏曰言語出於口而不可入飲食入於口而不可出君子之所不敢輕也】

先曰謹言語者君子自求口實以謹言語而爲先以節飲食而爲後意在養徳亦不急於養口體也曰謹曰節皆取不敢輕動之意

初九捨爾靈龜觀我朶頥凶【疏云朶是動義伊川曰九陽體剛明其才知足以養正者也龜能咽息不食靈龜諭其明知可以不求養於外也才𨿽如是然以陽居動體而在頥之時求頥人所欲也上應於四不能自守志在上行說所欲而朶頥者也心旣動則其自失必矣迷欲而失已以陽而從陰則何所不至是以凶也朶動其頥頷人見食而欲之則動頥垂涎故以爲象】象曰觀我朶頥亦不足貴也【潘氏曰陽實陰虛所以能自養也居頥之時有自養之道不能養其大者徒觀乎他人頥頷之間亦不足貴也靈物而養气者也】

龜能不食而自養於下初九陽爻在下而剛實可以自養然應於六四屬於震體先動於其初故有朶頥之戒

六二顚頥拂經於丘頥徵凶【伊川曰二旣不能自養必求養於剛陽若反下求於初則爲顚倒故云顚頥顚拂違經常不可行也若求往於丘則往必有凶丘在外而髙之物謂上九也卦止二陽旣不可顚頥於初若求頥於上九往則有凶在頥之時相應則相養者也上非其應而往求非道妄動是以凶也誠齋曰自丄下下曰顚言從初九倒置也自下上上曰拂言從上九違常也丘上九也艮爲山】象曰六二徵凶行失類也【伊川曰徵而從上則凶者非其類故也白雲曰二五類也不謀其養故言失類潘氏曰初九上九皆非其與故言失類】

二五相應以君養臣是易之常經彖所謂聖人養賢以及萬民者也頥卦六二應於六五皆陰虛爻也以虛應虛不足以爲養使六二而下求養於初九之陽爻是顚倒而求頥養也故曰顚頥使六二而上求養於上九之陽爻則拂六五而從上九是拂經也故曰於丘頥徵凶是初九上九皆非六二之所當從也爲六二者惟當以義而從於六五未暇爲祿食計觀其自養不至於失類而凶後世如馮異能從光武於豆粥之時則知此義矣

六三拂頥貞凶【伊川曰三以陰柔之資處不中正乂在動之極是柔邪不正而動者也其養如此拂違於頥之正道是以凶也】十年勿用無攸利【伊川曰三乃拂違正道故戒以十年勿用十數之終謂經不可用無所往而利也】象曰十年勿用道大悖也【伊川曰終不可用以其所由之道大悖義理也】

六五爲頥之主陰爻虛乏無可爲養六三柔而不中應於上九而不從六五違拂於道是大悖者也𨿽上九與之而爲正應貞亦凶矣故戒之曰十年勿用無攸利是頥養不得其正者終凶也

六四顚頥吉【伊川曰初九以陽剛居下在下之賢者也與四爲應四又柔順而正是能順於初賴初之養也以上養下則爲順今反求下之養顚倒也故曰顚頥然已不勝其任求在下之賢而順從之以濟其事則天下得其養而已無曠敗之咎故爲吉也】虎視眈眈【伊川曰六四𨿽能順從剛陽不廢厥職然實本陰柔賴人以濟人之所輕故必養其威嚴眈眈然如虎視則能重其體貌人不敢易】其欲逐逐無咎【疏云六四身處丄體又應於初陰而應陽又能威嚴寡欲所以吉也白雲曰顚頥求養也虎視耽耽其欲逐逐自養也虎視所以飬威容於外又逐逐去其欲所以養心於內也】象曰顚頥之吉上施光也【伊川曰顚頥求養所以吉者蓋得剛陽之應以濟其事致已居上之徳施光明被於天下吉孰大焉】

六二顚頥則凶謂其下求養於初九非正應也六四顚頥則吉謂其下求養於初九之賢者是其正應也頥養正則吉六四處近君之位又能自養其威儀於外如虎視耽耽人不得以輕之屬於艮止之體又能自養其心屏去私欲逐而又逐使人無得而議之所以無咎故能上承六五施其光以及於天下也

六五拂經居貞吉不可渉大川【伊川曰六五頤之時居君位養天下者也然其陰柔之質才不足以養天下上有剛陽之賢故順從之賴其養已以濟天下君者養人者也反賴人之養是違拂於經常旣以已之不足而順從於賢師傅上師傅之位也必居守貞固篤於委信則能輔翼其身澤及天下故吉也陰柔之質無剛貞之性故戒以能居正則吉以陰柔之才𨿽倚賴剛賢能持循於平時不可處艱難變故之際故云不可渉大川也以成王之才不至甚柔弱也當管蔡之亂幾不保於周公況其下者乎】象曰居貞之吉順以從上也【伊川曰謂能堅固順從於上九之賢以養天下也】六二拂經則凶謂六二不可捨六五而求養於上九非其正應也六五拂經則曰居貞吉謂六五應於六二皆陰爻也以柔遇柔不足以共濟天下之險難故寧拂經從權而比以上九陽剛之才順以從上不失爲居貞而吉也六五曰不可渉大川惟能從於上九則可以有濟故上九爻曰利渉大川其濟人也可知矣

上九由頥厲吉利渉大川【伊川曰丄九以剛陽之徳居師傅之任六五之君柔順而從於已賴之養是當天下之任天下由之以養也以人臣而當是任必常懷危厲則吉也如伊尹周公何嘗不憂勤兢畏故得終吉又曰身當天下大任宜竭其才力濟天下之艱危成天下之治安故曰利渉大川】象曰由頥厲吉大有慶也【伊川曰若上九之常大任能兢畏如是天下被其徳澤是大有福慶也童溪曰豫之九四天下由之以豫故曰由豫大有得頥之上九天下由之以頥故曰大有慶也】上九以陽剛之才爲六五之所崇尙使天下由之而得所養彖所謂養賢以及萬民卦所謂不家食吉利渉大川者皆上九爻當之也上九處艮止之上居頥卦之終又能危懼自保故終吉而大有慶其自養也可知矣

【巽下兌上】

大過【序卦曰頥者養也不養則不可動故受之以大過伊川曰大過者陽過也故爲大者過過之大與夫大事過如聖賢道徳功業大過於人凡事之大過於常者皆是也夫聖人盡人道非過於理也其制事以天下之正理矯時之用小過於中者則冇之如行過乎恭喪過乎哀用過乎儉是也蓋矯之小過而後能及於中乃求中之用也所謂大過者常事之大者耳非有過於理也惟其大故不常見以其比常所見者大故謂之大過】棟橈利有攸往亨【伊川曰小過陰過於上下大過陽過於中而上下弱矣故爲棟橈之象棟取其勝重四陰聚於中可謂重矣九三九四皆取棟象謂任重也橈取其本末弱中彊而本末弱是以橈也陰弱而陽彊君子盛而小人衰故利有攸往而亨也棟今人謂之檁】

陽大而陰小大過卦四陽二陰陽大過於陰也初六上士皆陰爻也彖所謂棟橈本末弱者也初六上六又不言棟橈者二陰柔弱不足過責卦言大者過不言小者過也九二爲陰爻所系於下九五爲陰爻所系於上皆有枯楊之象不足以言棟是大者之過也爲九三者又不應於九五而應於上六滅頂凶之小人是九三之過爲尢大也故九三爻曰棟橈凶所以專責九三也惟九四能以陽剛之才上承九五下不橈於初士之陰柔故九四爻曰棟隆之吉不橈乎下也當大過棟橈之時九四獨有棟隆不橈之象利有攸往乃亨故大過卦六爻惟九四爻獨言吉可見九四爲陽剛之君子有以大過人者也

彖曰大過大者過也【伊川曰大者過謂陽過也】棟橈本末弱也【注云初爲本而上爲末也伊川曰謂上下二陰柔弱】剛過而中巽而說行利有攸往乃亨【伊川曰言卦才之善也剛𨿽過而二五得中是處不失道也下巽上兌是以巽順和說之道而行也在大過之時以中道巽說而行故利有攸往乃所以能亨也】大過之時大矣哉【伊川曰大過之時其事甚大故贊之曰大矣哉如立非常之大事興不世之大功成絕俗之大徳皆大過之事也】象曰澤滅木大過君子以獨立不懼遁世無悶【伊川曰澤潤養於木者也乃至滅沒於木則過甚矣故爲大過君子觀大過之象以立其大過人之行君子所以大過人者以其能獨立不懼遁世無悶也】

君子當大過之時欲矯天下之獘過於用力獨立不懼爲九四之棟隆吉可也若不幸退而窮處則遁世無悶終身無悔不肯如九三之棟橈凶也

初六借用白茅無咎象曰借用白茅柔在下也【伊川曰初以陰柔巽體而處下過於畏謹者也以柔在下用茅借物之柔不錯諸地而借以茅過於謹也是以無咎誠齋曰巽爲白潘氏曰初六以一柔居四陽之下如以白茅借物過於奉承何咎之有白茅柔而潔也】

初六當大過之時自知其才柔弱不足以爲大過人之事乃能以柔道而處於巽下之下譬如借用白茅承四陽於其上是大過於畏謹者也所以無咎彼上六以柔弱之才欲以兌體而處於四陽之上過於求說宜其凶也

九二枯楊生稊老夫得其女妻無不利【伊川曰楊者陽气易感之物陽過則枯矣楊枯槁而復生稊陽過而未至於極矣九二陽過而與初老夫得女妻之象又曰稊根也劉琨勸進表云生繁華於枯荑謂枯根也】象曰老夫女妻過以相與也【伊川曰老夫之說少女少女之順老夫其相與過於常分謂九二初六相與之和過常也】

九二以陽剛而下系於初六之陰柔如枯楊生根陰有所系於下也故有老夫得女妻之象以老夫而得女妻過於相與是常人之過耳九二處大臣之位而下有所系於陰柔豈非大者過乎故戒之曰無不利欲其無至於不利也惟以九居二應於九五上巽下說則無不利如彖所謂巽而說行利有攸往者也或謂老夫得其女妻皆無不利則誤矣

九三棟橈凶【潘氏曰過剛之時以剛居剛太剛也太剛則折棟橈屋僕不可扶持也】象曰棟橈之凶不可以有輔也【司馬曰九三居陽履剛而在巽體之上剛狠彊愎不可輔弼者也】

彖曰棟橈本末弱也謂初六上六也九三剛而不中應於上六上六有棟橈之象而九三輔之於下甚不可也大過六爻惟九三與上六皆言凶上六是爲小人而有大過者也九三是輔小人而有大過者也爲小人之過小輔小人之過大故上六爻不言棟橈而九三爻獨言棟橈凶者是大過棟橈之時其罪專在於九三也故彖曰大者過也

九四棟隆吉【伊川曰四當近君之位當大過之任者也居柔爲能用柔用柔相濟旣不過剛則能勝其任如棟之隆起是以吉也隆起取不下撓之義司馬曰九四以陽居陰而在兌體之下剛不違謙能隆其棟者也】有它吝【伊川曰旣剛柔得宜而志復應陰是有它也有它則冇累於剛𨿽未至於大害亦可吝也誠齋曰四與初應有他志而撓於下之一陰則吝也戒之也】象曰棟隆之吉不撓乎下也【疏云初謂下也下得其拯猶若所居屋棟隆起下必不橈弱】

九四上承九五有屋棟隆起之象應於初六是棟橈而在下者也他有私累則吝而不足矣惟九四應於初六但取者柔謹而不取其他合於巽而說之義不撓乎下所以吉也

九五枯楊生華【伊川曰上生華秀𨿽有所發無益於枯也又曰枯楊不生稊而生華旋復枯矣安能久乎司馬曰華者已榮而將落也】老婦得其士夫無咎無譽【伊川曰上六過極之陰老婦也五𨿽非少比老婦則爲壯矣又曰以士夫而得老婦𨿽無罪咎殊非美也故云無咎無譽象復言其可醜也司馬曰上以衰陰附於盛陽其於國也如驕陽之君以愚庸之臣附之𨿽幸而無咎不足以爲譽也五居中履正故無咎輔弼非人故無譽也誠齋曰男未室曰士女已嫁曰婦】象曰枯楊生華何可久也老婦士夫亦可醜也

枯楊生稊陰有所系於下九二之與初六是也枯楊生華陰有所系於上九五之與上六是也枯楊不生根而生華其能久乎又言以九二而乘初六有老夫得其女妻之象猶未甚害以上六而乘九五有老婦得其士夫之象𨿽無過咎亦無美譽陽不可以大過陰尢不可大過於陽也九五在兌體而得中應於九二所以無咎不幸爲上六所乘故以陽剛之君而不能不累於陰柔所以無譽是亦大者之過也

上六過渉滅頂凶無咎【伊川曰上六以陰柔處過極是小人過常之極者也小人之所謂大過非能爲大過人之事也直過常越理不卹危亡履險蹈禍而已如過渉於水至滅沒其頂其凶可知小人狂躁以自禍蓋其宜也復將何尢故曰無咎言自爲之無所怨咎也因澤之象而取渉義】象曰過渉之凶不可咎也【伊川曰過渉至溺乃自爲之不可以有咎也言無所怨咎白雲曰其凶自爲之不可咎於人也】

六陰柔在上彖所謂棟橈末弱者也處大過之極而不知反譬如過渉滅頂凶猶不畏死尙何責其棟橈乎故上六爻曰凶又言無咎不言棟橈者不足責也象所謂不可咎者也

【坎下坎上】

習坎【序卦曰物不可以終過故受之以坎坎者陷也伊川曰過極則必陷又曰習謂重習他卦𨿽重不加其名坎加習者見其重險險中復有險其義大也卦中一陽上下二陰陽實陰虛上下無據一陽陷於二陰之中故爲坎陷之義】有孚維心亨行有尙【伊川曰陽實在中爲中有孚信維其心誠一故能亨通至誠可以通金石蹈水火何險難之不可亨也行有尙謂以誠一而行則能出險有可嘉尙謂有功也不行則常在險中矣】

習重也坎險也坎下坎上重險也一陽陷於中二陰在其上下亦重險也所以亨者二五陽爻皆剛而實有能出坎之道也故曰有孚維心亨行有尙惟有孚信則可以有行惟行有可嘉尙則可以出坎若行不以信則行險僥幸可一而不可再一坎未去一坎乂來是習坎也將何以出坎乎坎卦下三爻與上三爻亦不同初六爻曰入於坎窞六三爻亦曰入於坎窞是小人共陷君子之象九二以陽爻而陷於其中其文王在羑里之時乎六四爻曰納約自牖終無咎六四離於坎下已出於坎上納約自牖近於九五能以質素之道感悟其君故六四爻不言坎亦終無咎其文王出於羑里之時乎九五爻曰坎不盈祗旣平無咎惟九五爲剛中之君不驕盈於上可以致天下旣平之治此坎之所以亨也文王事商所望於其君者如此豈敢謂其君爲小人所陷而不能出坎哉故六四上六爻不言坎者不欲言九五之陷於其中也

彖曰習坎重險也【伊川曰兩險相重也初六云窞是坎中之坎重險也】水流而不盈行險而不失其信【伊川曰水流而不盈陽動於險中而未出於險乃水性之流行而木盈於坎旣盈則出乎坎矣又曰陽剛中實居險之中行險而不失其信者坎中實水就下皆爲信義有孚也龜山曰萬折必東行險而不失其信也】維心亨乃以剛中也【伊川曰中實爲有孚之象至誠之道何所不通以剛中之道而行則可以濟險難而亨通也童溪曰陰在外險也剛在中則亨也君子之歷渉險阻也身𨿽陷難其心則亨者蓋以剛實之徳在中故也夫惟其心亨也則其見於有行也無險之不濟矣】行有尙往有功也【伊川曰以其剛中之才而往則有功故可嘉尙若止不行則常在險中矣坎以能行爲功】天險不可升也地險山川丘陵也王公設險以守其國險之時用大矣哉【伊川曰髙不可升天之險也山川丘陵地之險也王公君人者觀險之象知險之不可陵也故設爲城郭溝池之險以守其國保其民人是有用險之時其用甚大故贊其大矣哉山河城池設險之大端也若夫尊卑之辧貴賤之分明等威異物采凡所以杜絕陵僣限隔上下者皆體險之用也】

王公設險以保人當險之時其用甚大非若上六寘於叢徒用陰險以陷人也

象曰水洊至習坎君子以常徳行習教事【伊川曰坎爲水水流仍洊而至兩坎相習水流仍洊之象也水自涓滴而至於尋丈至於江海洊習而不驟者也其因勢就下信而有常故君子觀坎水之象取其有常則常久其徳行人之徳行不常則僞也故當如水之有常取其洊習相受則以習熟其教令之事夫發政行教必使民熟於見聞然後能從司馬曰水之流也習而不止以成大川人之學也習而不止以成大賢故君子以習教事】

初六習坎入於坎窞凶【伊川曰窞坎中之陷處誠齋曰初六陰柔之小人設險以陷君子猶以爲未足又設險中之險坎險也窞險中之險也】象曰習坎入坎失道凶也【伊川曰由習坎而入坎窞失道也是以凶能出於險乃不失道也】

君子觀習坎之象以習教事欲不陷於險也小人觀習坎之象則習陷人於險耳初六陰柔在坎下之下險而又險當坎之時設坎窞以陷九二陽剛之君子終亦自陷於禍不能出坎可見其失道而凶也

九二坎有險求小得【伊川曰二當坎陷之時陷上下二陰之中乃至險之地是有險也然其剛中之才𨿽未能出乎險中亦可小自濟不至如初益陷入於深險是所求小得也】象曰求小得未出中也【伊川曰方爲二陰所陷在至險之地以剛中之才不至陷於深險是所求小得然未能出坎中之險也誠齋曰九二其羑里之事乎】

九二爲上下二陰所陷未能出於坎險之中惟以九居二剛貞守靜應於九五求小得而不敢躁求有孚維心亨欲待其君之感悟庶幾有可出之時文王處於羑里用是道也

六三來之坎坎險且枕入於坎窞勿用【伊川曰六三在坎陷之時以陰柔而居不中正其處不善進退與居皆不可者也來下則入於險之中上則重險也退來與進之皆險故云來之坎坎旣進退皆險居而亦險枕謂支倚居險而支倚以處不安之甚也所處如此惟益入於深險耳故云入於坎窞如三所處之道不可用也故戒以勿用】象曰來之坎坎終無功也【伊川曰進退皆險處又不安若用此道當益入於險終豈能有功乎】

六三處坎下之上而坎上又來於其上故曰來之坎坎六乃陰柔之資三乃多凶之地若行險以求安有險且枕之象則坎將洊至終入於坎窞而不得出非彖所謂往有功者故曰終無功也曰勿用者是小人欲以行險而爲出險之計者亦君子所不用也

六四樽酒簋貳用缶納約自牖終無咎【伊川曰夫欲上之篤信惟當盡其質實而已多儀尙飾莫如燕享之禮故以燕享諭之言當不尙浮飾惟以質實所用一樽之酒二簋之食復以瓦缶爲器質之至也其質實如此又須納約自牖納約謂進結於君之道牖開通之義室之暗也故設牖所以通明自牖言自通明之處以況君心所明處詩雲天之牖民如塤如篪毛公謂牖爲道亦開通之謂謂人臣以忠信善道結於君心必自其明處乃能入人心有所蔽有所通所蔽者暗處也所通者明處也當就其明處而告之求信則易也故云納約自牖能如是則𨿽艱險之時終得無咎也】象曰樽酒簋貳剛柔際也【伊川曰剛柔指四與五謂君臣之交際也】

六四柔也九五剛也六四近於九五剛柔交際惟欲盡禮以求通於其君一樽之酒二簋之食瓦缶之器件件質實庶幾君心感悟有納約自牖之象則終可以無咎離於坎下而出於坎上是文王出於羑里之時也

九五坎不盈【伊川曰九五在坎之中是不盈也盈則平而出矣】祗旣平無咎【伊川曰祗抵也復卦曰無祗悔必抵於已平則無咎旣曰不盈是則未平而尙在險中未得無咎也又曰居君位而不能致天下出於險則爲有咎必祗旣平乃得無咎童溪曰祗旣平無咎云者蓋深望之也】象曰坎不盈中未大也【伊川曰未能平險難是其剛中之道未光大也】

水流而不盈曰不盈者未出坎之象也九五陷於險中未能出坎以抵於旣平之治則剛中之道猶未光大也曰未大者猶望其能光大而可以無咎也九二爻象曰未出中也曰未出者亦望其終出也坎卦九二九五皆陷於二陰之中九五言坎九二不言坎者五爲出坎之主九二未易以自言也有孚維心積而至於六四納約之時君心感悟故得九五爲祗旣平之主此坎之所以亨也坎卦六爻惟六四九五爻言無咎九五之所以無咎者亦六四輔之於下也

上六系用徽纆寘於叢三嵗不得凶【童溪曰上六在上非居險者乃用險也又曰徽纆刑威之具也叢刑威之地也系之徽纆寘之於叢之中三嵗之久猶不得其情則在人者懼其害而在上者愈增失道之愆矣】象曰上六失道凶三嵗也【伊川曰至於三嵗久之極也】

上六處坎之極陰險而不中過於用險者也系用徽纆寘於叢爲人上者欲設刑獄以陷人於險則失道矣紂囚文王於羑里是也三嵗者天道一變之時也上六失道至於三嵗終不得變則終至於凶是警之之辭也

【離下離上】

離利貞亨【序卦曰坎者陷也陷必有所麗故受之以離離者麗也伊川曰陷於險難之中則必有所麗也理自然也離所以次坎也離麗也明也取其陰麗於上下之陽則爲附麗之義取其中虛則爲明義又曰萬物莫不各有所麗有形則有麗矣在人則爲所親附之人所由之道所主之事皆其所麗也人之所麗利於貞正得其正則日以亨通故曰離利貞亨】畜牝牛吉【伊川曰牛之性順而又牝焉順之至也旣附麗於正必能順於正道如牝牛則吉也誠齋曰牝牛謂二陰皆坤坤爲子母牛畜養牛也】

說卦謂坤爲牛非謂離爲牛也離卦二五皆坤爻也當離麗之時五爲君位當麗於上卦而得中如日月之當麗乎天二爲臣位當麗於下卦而得中如百谷艸木之當麗乎土上下各有所麗惟利於貞正則吉也又曰六二以柔順之道應於六五順而又順有牝牛之象爲六五者虛中而明能以柔順之道而下應於六二之大臣有畜牝牛者之象此離之所以爲吉也六五爻象曰離王公也以王公而當其象或謂離卦以六五爲牝牛則誤矣

彖曰離麗也日月麗乎天百谷艸木麗乎土【伊川曰離麗也謂附麗也如日月則麗於天百谷艸木則麗於丄萬物莫不各有所麗天地之中無無麗之物在人當審其所麗得其正則能亨也】重明以麗乎正乃化成天下柔麗乎中正故亨是以畜牝牛吉也

象曰明兩作離大人以繼明照於四方

初九履錯然敬之無咎象曰履錯之敬以辟咎也初九剛而易動其履錯然幾失於躁惟明而知敬安居於離下之下是知所麗而避咎者也故得無咎

六二黃離元吉【伊川曰二居中得正麗於中正也黃中之色文之美也文明中正美之盛也故云黃離以文明中正之徳上同於文明中順之君其明如是所麗如是大善之吉也】象曰黃離元吉得中道也

六二以柔居柔在離下而得中故有黃離之象應於六五柔中之君所以大善而吉也

九三日昃之離不鼓缶而歌則大耋之嗟凶【伊川曰缶常用之器也鼔缶而歌樂其常也不能如是則以大耋爲憂乃爲凶也大耋傾沒也】象曰日昃之離何可久也【誠齋曰年過而耋位過而昏如日之昃也其能久乎免此者其惟衞武公乎九三下卦之極故爲日昃大耋離爲日九老陽三不中故昃】

離卦下三爻皆麗於下卦者也初九以敬而無咎六二以中而得吉惟九三剛而不中居下卦之上當日昃之時使其不順常而自樂徒以日暮途遠而爲嘆則無所不爲矣後世如桓溫因老而求九錫卽九三所謂大耋之嗟凶者也

九四突如其來如【疏云突然而至忽然而來】焚如死如棄如【注云其明始進其炎始盛故曰焚如逼近至尊履非其位欲進其盛以炎其上命必不終故曰死如違於離義無應承眾所不容故曰棄如】象曰突如其來如無所容也【伊川曰上陵其君不順所承人惡眾棄天下所不容也】

九四剛而不中欲離於下卦而廹於六五之君位人所不容者也曰突如者惡其也曰其來如者惡其至也曰焚如者惡其凶焰也曰死如者惡之欲其死也曰棄如者惡其未死又欲與眾共棄之也可以爲剛而不麗乎正者之戒

六五出涕沱若戚嗟若吉【伊川曰六五居尊位而中有文明之徳可謂善矣然以柔居五在下無助獨附麗於剛彊之間危懼之勢也惟其明也故能畏懼之深至於出涕憂慮之深至於戚嗟所以能保其吉也出涕戚嗟言其憂懼之深耳時當然也居尊位而文明知憂畏如此故吉若自恃其文明之徳與所麗中正防然不懼則安能保其吉也】象曰六五之吉離王公也【伊川曰所麗得三公之正位也】

六五爲柔中之君又能虛中而明不敢自恃而求應於六二之大臣故當文明之時離王公之位未嘗自以爲樂出涕戚嗟居安慮危所以吉也王者以天下之君而言也公者以一國之君而言也

上九王用出徵有嘉【伊川曰九以陽居丄在離之終剛明之極者也明則能照剛則能斷能照足以察邪惡能斷足以行威刑故王者宜用如是剛明以辧天下之邪惡而行其徵伐則有嘉美之功也橫渠曰離道已成而不附然後可徵】折首獲匪其醜無咎【伊川曰明極則無微不照斷極則無所寛宥不約之以中則失於嚴察矣但當折取其魁首所縶獲者非其醜類則無殘之咎也書曰殲厥渠魁脇從罔治】象曰王用出徵以正邦也【伊川曰明照而明斷以察除天下之惡所以治正其邦國剛明居上之道也】

上九當離道已成之時天下猶有未服而不麗於正者如九四突如之類則王用出徵以正邦也若可嘉尙矣然折其魁首獲匪其醜斯可無咎終不敢過於用剛此離之所以麗乎正也

淙山讀周易卷八

欽定四庫全書

淙山讀周易卷九

宋方寔孫撰

上經始於乾坤終於坎離乾先坤後天地之道有上下也坎離者乾坤之中气也坎爲中男離爲中女人位乎中所以配天地而爲三才也下經言坎離中气之外有艮兌震巽之各有上下艮下兌上卽咸卦也艮爲少男兌爲少女男女皆少相感於初未可容心故下經始於咸卦言咸而不言感是男女之道也巽下震上卽恆卦也巽爲長女震爲長男男女皆長則有夫婦之道故咸卦之後受之以恆艮兌震巽所以爲下經之用也序卦曰有天地然後有萬物有萬物然後有男女有男女然後有夫婦有夫婦然後有父子有父子然後有君臣有君臣然後有上下有上下然後禮義有所錯夫婦之道不可以不久也故受之以恆嗚呼易道自男女夫婦以至於父子君臣各有上下易所以有上經下經也夫婦之道欲正於男先下女之初故下經始於咸卦首言利貞取女吉也下經不終於旣濟而終於未濟者言人道無窮坎離之交亦各有上下也離下坎上六爻奇耦皆得位則爲旣濟坎下離上六爻奇耦皆失位則爲未濟善觀易者可以意悟矣

下經

【艮下兌上】

咸亨利貞【伊川曰天地萬物之本夫婦人倫之始所以上經首乾坤下經首咸繼以恆也又曰男女交合而成夫婦故咸與恆皆二體合爲夫婦之義咸感也以說爲主恆常也以正爲本而說之道自有正也正之道固有說焉又曰咸之爲卦兌上艮下少女少男也男女相感之深莫如少者故二少爲咸也艮體篤實止爲誠慤之義男志篤實以下交女心說而上應男感之先也男先以誠感女說而應也又曰凡君臣上下以至萬物皆有相感之道物之相感則有亨通之理君臣能相感則君臣之道通上下能相感則上下之志通以至父子夫婦親戚朋友皆情意相感則和順而亨通事物皆然故咸有亨之理也又曰相感之道利在於正也不以正則入於惡矣如夫婦之以淫姣君臣之以媚說上下之以邪僻皆相感之不以正也】取女吉【伊川曰卦有柔上剛下二气感應相與正而說男下女之義以此義取女則得正而吉也】

咸所以亨者利乎正也咸卦六爻就人身上取象初六曰咸其拇六二曰咸其腓九三曰咸其股九五曰咸其脢上六曰咸其輔頬舌惟九四爻取象在於脢之下股之上𨿽有心之象而不言心亦不言咸以見咸有取女之義不可以有心而言也若夫聖人之感天下不可皆以無心而言也故彖曰聖人感人心而天下和平

彖曰咸感也【伊川曰咸之義則感也】柔上而剛下二气感應以相與【伊川曰兌女在上艮男居下柔上剛下也陰陽二气相感相應而和合是相與也】止而說男下女是以亨利貞取女吉也【伊川曰艮止於下篤誠相下也兌說於上和說相應也以男下女和之至也相感之道如此是以能亨通而得正取女如是則吉也】天地感而萬物化生聖人感人心而天下和平觀其所感而天地萬物之情可見矣【伊川曰旣言男女相感之義復推極感道以盡天地之理聖人之用天地二气交感而化生萬物聖人至誠以感億兆之心而天下和平天下之心所以和平者由聖人感之也觀天地交感化生萬物之理聖人感人心致和平之道則天地萬物之情可見矣】

天地萬物之情凡有所感者皆以正而吉又不獨取女爲然也

象曰山上有澤咸君子以虛受人【伊川曰澤性潤下土性受潤澤在山上而其漸潤通徹是二物之气相感通也君子觀山澤通气之象而虛其中以受於人夫人虛中則能受實則不能入矣虛中者無我也中無私主則無感不通白雲曰卦無虛之象而咸有虛之義】

咸卦言咸而不言感感以無心是虛之義也

初六咸其拇【伊川曰拇足大指山曰拇系於足】象曰咸其拇志在外也【伊川曰初志之動感於四也故曰在外志𨿽動而感未深如拇之動不足以進也】

初六居下卦之下有拇之象與四爲應志𨿽在外然屬於艮體之初止而未行譬如拇𨿽能動上系於足猶有待而後可以行也

六二咸其腓凶居吉【伊川曰腓足肚行則先動足乃舉之非腓之自動也二若不守道待上之求如腓自動則躁妄自失所以凶也安其居而不動以待上之求則得進退之道而吉也】象曰𨿽凶居吉順不害也【潘氏曰行乃求乎上乃凶道也居以俟之不亦吉乎順理而處何害之有】六二在初之上三之下猶腓在於拇之上股之下也腓未行而先動其象𨿽凶然以六居二其居則吉與五爲應則得艮體之正是處順而不害乎正者也故能反凶而爲吉艮六二爻亦曰艮其腓

九三咸其股執其隨往吝【伊川曰股者在身之下足之上不能自由隨身而動者也故以爲象言九三不能自主隨物而動如股然其所執守者隨於物也剛陽之才感於所說而隨之如此而往可羞吝也】象曰咸其股亦不處也志在隨人所執下也【伊川曰不處謂動也有剛陽之質而不能自主志反在下隨人是其所操執者卑下之甚也潘氏曰股不能行隨足以行亦不處也】

艮爲少男一陽爲主九三是也兌爲少女一陰爲主上六是也咸卦艮下兌上是男先下女之象九三應於上六隨之而動於其下猶股隨身而行亦不處也未失爲咸卦取女之象若執此道以往欲一切隨於他人則吝矣九三以陽剛之才處艮體之上志在隨人所執愈下豈不可羞吝乎

九四貞吉悔亡【伊川曰感者人之動也故皆就人身取象拇取在下而動之微腓取先動股取其隨九四無所取直言感之道不言鹹其心感乃心也四在中而居上當心之位故爲感之主而言感之道貞正則吉而悔亡感不以正則有悔也龜山曰九四脢之下股之上心之位也不言心者心無不該不可以位言也】憧憧往來朋從爾思【伊川曰貞一則感無不通若往來憧憧然用其私心以感物則思之所及者能感而動所不及者不能感也是其朋類則從其思也以有系之私心旣主於一隅一事豈能廓然無所不通乎】象曰貞吉悔亡未感害也【伊川曰四說體居陰而應於初故戒以貞感之道無所不通有所私系則害於感通乃有悔也】憧憧往來未光大也【潘氏曰憧字從心謂心思之往來不絕也】

兌爲少女九四當兌體之初不可輕說惟以九居四貞而能靜與初爻爲應以正而感心無私系未害於感通之道故貞吉而悔亡又言九四介於二陽之間憧憧往來使其心迹稍有系累及思而得之然後知從其朋類以應於初爻則未足謂之光大也天下之所謂光大者惟一出於正何以多思多慮爲哉故系辭贊之曰天下何思何慮以見九四之朋從爾思思得其類𨿽未害正亦未若不思而得者之爲光大也故中庸以不思而得爲誠者之事

九五咸其脢無咎【子夏傳曰在脊曰脢伊川曰九居尊位當以至誠感天下而應二比上若系二而說上則偏私淺狹非人君之道豈能感天下乎脢背肉也與心相背而所不見也言能背其私心感非其所見而說者則得人君感天下之正而無悔也】象曰咸其脢志末也【白雲曰未足以盡人君之道故曰志末也人君之道如之何感人心而天下平是也】

九五在兌體之中若由兌爲少女而言則背去私心感於非所見者而說曰咸其脢而無悔者是少女之道也若由九五君道而言則其志在於感人心而天下和平所見者大不止於淺末也

上六咸其輔頰舌【伊川曰上陰柔而說體爲說之主又居咸之極是其欲感物之極也故不能以至誠感物而發見於口舌之間小人女子之常態也豈能動人乎不直云口而云輔頰舌亦猶今人謂口過曰唇吻曰頬舌也輔頬舌皆所用以言者也】象曰咸其輔頰舌滕口說也【伊川曰惟至誠爲能感人乃以柔說滕於口舌言說豈能感於人乎】

兌爲少女爲口舌上六居兌上之上欲滕口說曰輔曰頬曰舌如此其多也感人之道不在多言婦人女子尢當以多言爲戒是咸卦之義也

【巽下震上】

恆亨無咎利貞利有攸往【序卦曰夫婦之道不可以不久也故受之以恆伊川曰咸夫婦之道終身不變者也故咸之後受之以恆咸少男在少女之下以男下女是男女交感之義恆長男在長女之上男尊女卑居室之常道也論交感之情則少爲深切論尊卑之序則長當謹正故兌艮爲咸而巽震爲恆也男在女上男動於外女順於內人理之常故爲恆也又曰恆者常久也恆之道可以亨通恆而能亨乃無咎也恆不可以亨非可恆之道也爲有咎矣故君子之恆於善可恆之道也小人之恆於惡失可恆之道也恆之所以能亨者由貞正也故云利貞夫所謂恆謂可常久之道非守一隅而不知變也故利有攸往惟其有往故能恆也】恆利有攸往非謂守常而不知變也惟以正而往則無不利也初六曰浚恆過於求者非恆也上六曰振恆凶過於動者亦非恆也均之爲久也九二曰能久中也九四則曰久非其位均之爲貞也初六曰貞凶九三曰貞吝六五則曰婦人貞吉均之爲恆也六五曰恆其徳九三曰不恆其徳九二九四爻又不言恆隨爻不同惟求其正而已矣

彖曰恆久也【伊川曰恆者常久之義潘氏曰不曰久而曰常惟常而後久也】剛上而柔下【童溪曰震長男也而在上此剛上也巽長女也而在下此柔下也】雷風相與【伊川曰雷震則風發二者相須交助其勢故曰相與乃其常也】巽而動【伊川曰下巽順上震動爲以巽而動天地造化恆久不已者順動而已巽而動常久之道也動而不順豈能常也】剛柔皆應恆【伊川曰一卦剛柔之爻皆相應剛柔相應理之常也童溪曰以卦體言之則剛上柔下剛柔之常也以卦象言之則雷風相與雷風之常也以卦義言之則巽而動動巽之常也以卦爻言之則剛柔皆應乂六爻之常也合此四者恆久之道然也此卦之所以爲恆也】恆亨無咎利貞久於其道也【伊川曰恆之道可致亨而無過咎但所恆宜得其正失正則非可亨之道也故曰久於其道可恆之正道也不恆其徳與恆於不正皆不能亨而有咎也】天地之道恆久而不已也【伊川曰天地之所以不已蓋有常久之道人能恆於可恆之道則合天地之理】利有攸往終則有始也【伊川曰動則終而復始所以恆而不窮又曰惟隨時變易乃常道也故曰利有攸往明理之如是懼人之泥於常也】日月得天而能久照四時變化而能久成聖人久於其道而天下化成觀其所恆而天地萬物之情可見矣【伊川曰日月陰陽之精气耳惟其順天之道往來盈縮故能久照而不已得天順天理也四時陰陽之气耳往來變化生成萬物亦以得天故常久不已聖人以常久之道行之有常而天下化之以成美俗也觀其所恆謂觀日月之久照四時之久成聖人之道所以能常久之理觀此則天地萬物之情理可見矣】象曰雷風恆君子以立不易方【伊川曰君子觀雷風相與成恆之象以常久其徳自立於大中常久之道不變易其方所也】

彖言日月久照是天道之常也象言雷風恆者是天道變化之中亦有常也迅雷烈風不終朝而止矣惟以巽而動此雷風之所以爲常也君子觀象以自立其常久之道不易其方是變化之中又有不變者在於利有攸往之時所謂利正者又未嘗變也

初六浚恆貞凶無攸利【伊川曰初居下而四爲正應柔暗之人能守常而不能度勢四震體而陽性以剛居髙志上而不下又爲二三所隔應初之志異乎常矣而初六求望之深是知常而不知變也浚深也謂求恆之深也守常而不度勢求望於上之深堅固守此凶之道也泥常如此無所往而利矣】象曰浚恆之凶始求深也【龜山曰此恆之初也故當以漸而不可以浚浚則凶矣】巽爲長女初六以巽體而居恆之初柔而在下是初執婦道者之象也應於九四當以漸合若求望遽深以浚爲恆𨿽貞亦凶無所利矣大凡與人交者貴乎中禮以漸而合不獨婦道爲然也

九二悔亡【白雲曰九二無他辭恃曰悔亡見止於守常無他事也】象曰九二悔亡能久中也【伊川曰九二以中徳而應於五五復居中以中而應中其處與動皆得中也是能恆久於中也又曰所以得悔亡者由其能恆久於中也】

以九居二貞而能靜巽而得中應於六五是能久之道宜其悔亡而無他辭也恆卦下三爻同屬於巽體初六不幸而應於九四之久非其位者故初女爻曰貞凶九三不幸而應於上六之振恆凶者故九三爻曰貞吝惟九二應於六五以中合中故能久而無悔也婦道以從夫爲正有幸不幸豈可不擇對哉

九三不恆其徳或承之羞貞吝【伊川曰其徳不恆則羞辱或承之矣或承之謂有時而至也貞吝固守不恆以爲恆豈不可羞吝乎】象曰不恆其徳無所容也【伊川曰不恆之人無所容處其身也】

九三剛不得中不恆其徳則羞辱有時而繼至矣將何所容其身乎此爻可以爲失婦道者之戒

九四田無禽【伊川曰以陽居陰處非其所𨿽常何益人之所爲得其道則久而成功不得其道則𨿽久何益故以田爲諭言九之居四𨿽使恆久如田獵而無禽之獲謂徒用力而無成功也】象曰久非其位安得禽也【伊川曰處非其位𨿽久何所得乎以田爲諭故云安得禽】

恆卦上三爻與巽下三爻不同震爲長男當動於外非若巽女之當守靜於內也以九居四當動而反靜久非其位泥常而不達變譬如田獵不動於外則無禽可獲非卦所謂利有攸往者也其可恆乎故九四爻亦不言恆

六五恆其徳貞婦人吉夫子凶象曰婦人貞吉從一而終也夫子制義從婦凶也【伊川曰五應於二以陰柔而應陽剛居中而所應又中陰柔之正也故恆久其徳則爲貞也夫以順從爲恆者婦人之道在婦人則爲貞故吉若丈夫而以順從於人爲恆則失其陽剛之正則凶也立君位而不以君道言者如六五之義在丈夫猶凶況人君之道乎在他卦六居君位而應剛未爲失也在恆故不可耳君道豈可以柔順爲常也如五之從二在婦人則爲正而吉婦人以從爲正以順爲徳當終中於從一夫子則以制義者也從婦人之道則凶也】

恆爲夫婦之道六五柔而得中以順爲正在婦人之道則吉在夫子之道則凶在人君之道又不待言而知矣六五君位尢當以從婦凶爲戒後世如周幽王之於褒姒晉獻公之於驪姬皆從婦凶者也恆卦九二以九居二是巽女之貞吉者也爲六五者從之猶凶況婦女之未必貞者乎

上六振恆凶【伊川曰六居恆之極在震之終恆極則不常震終動極以陰居上非其安處又陰柔不能堅固其守皆不恆之義也故爲振恆以振爲恆也振者動之速也】象曰振恆在上大無功也【伊川曰在上而其動無節以此爲恆宜其凶也潘氏曰震體之終動而不常凶則有之功安在哉】

恆卦上三爻屬於震體皆言剛動之義九四曰久非其位是泥於守靜者非恆也六五曰從婦凶也是專於順從者亦非恆也上六曰振恆凶是輕於好動者亦非恆也故恆卦曰利貞利有攸往惟利乎正則利有攸往也

【艮下乾上】

遁亨小利貞【序卦曰恆者久也物不可以久居其所故受之以遁遁者退也伊川曰遁退也避也去之之謂爲卦天下有山陽性上進山髙起之物形𨿽髙起體乃止物有上陵之象而止不進天乃上進而去之下陵而上去是相違遁故爲遁止之義又曰陰柔方長而未至於甚盛君子尙冇遲遲致力之道不可大貞而尙利小貞也】

遁卦上四陽爻皆美九三曰畜臣妾吉九四曰君子吉九五曰貞吉上九曰無不利當遁之時猶有四陽在上二陰𨿽長屬於艮體猶能止於四陽之下而不得以遽進此遁之所以亨也故遁卦有小人遁止之義四陽在上二陰在下小人不得以陵君子如山之不得陵乎天是遁之卦象也然四陽皆君子之類爲九四九五上九者屬於幹體處於上卦則其遠二陰也爲甚易爲九三者乃與二陰同屬於艮體處於下卦則其遠二陰也爲甚難君子以遠小人不惡而嚴九三以陽剛之才欲畜止二陰於其下可以小利貞而不可遽正以大事九三爻象曰畜臣妾吉不可大事卽卦所謂小利貞者也以君子而善處小人其道如此或謂君子處遁之時皆欲遁去以避小人則誤矣向使君子皆欲遁去則遁何時而可以亨乎

彖曰遁亨遁而亨也剛當位而應與時行也【伊川曰𨿽遁之時君子處之未有必遁之義五以剛陽之徳處中正之位又下與六二以中正相應𨿽陰長之時如卦之才尙當隨時消息茍可以致其力無不至誠自盡以扶持其道未必於遁而不爲故曰與時行也】小利貞浸而長也【伊川曰當陰長之時不可大貞而尙小利貞者蓋陰長必以浸漸未能遽盛君子尙可小貞其道所謂小利貞者扶持使未遂亡也遁者陰之始長君子知微故當深戒而聖人之意未使遽已也故有與時行小利貞之教聖賢之於天下𨿽知道之將廢豈肯坐視其亂而不之救哉】遁之時義大矣哉【誠齋曰言其進退之時去就之義甚大而木可躁也】

當遁之時君子能小利貞而有補於天下也甚大故贊之曰遁之時義大矣哉

象曰天下有山遁【伊川曰天下有山山下起而乃止天上進而相違是違遁之象也童溪曰自下而觀之以爲山之顚卽天也及據山之顚以觀天愈髙愈遠愈不可及此君子與小人遼絕之勢然也】君子以遠小人不惡而嚴【伊川曰逺小人之道若以惡聲厲色適足以致其怨忿惟在乎矜莊威嚴使知敬畏則自然遠矣誠齋曰孔子與陽貨同國孟子與王驩同事故曰君子以遠小人不惡而嚴】初六遁尾厲【伊川曰尾在後之物也遁而在後不及者也是以危也】勿用有攸往象曰遁尾之厲不往何災也【疏云不如不往卽無災害何災者猶言無災也】初六以陰爻在艮下之下猶小人當止之於其初也故戒之曰遁尾厲若不止之於其初徒欲違遁之於其尾其危厲可知矣初六與九四爲應九四爻曰君子吉小人否爲九四者能隔遠小人於其初勿使之有攸往則初六屬於艮體亦能止於其下不至爲後災於其尾陰不驟盛何災之有此遁之所以亨也

六二執之用黃牛之革莫之勝說【伊川曰二以中正順應於五五以中正親合於二其交自固黃中色牛順物革堅固之物二五以中正順道其固如執系之以牛革也莫之勝說謂其交之固不可勝言也】象曰執用黃牛固志也【伊川曰丄下以中順之道相固結其心志甚堅如執之以牛革也】

遁卦二陰方長之時六二柔順得中屬於艮體靜而知止不敢陵四陽於其上是小人亦有可止之道也以六二固志之大臣應於九五正志之君如執之用黃牛之革其固志也不可勝言故六二爻獨不言遁

九三系遁有疾厲【伊川曰三與二切比系乎二者也】畜臣妾吉象曰系遁之厲有疾憊也畜臣妾吉不可大事也【伊川曰遁而有系累必以困憊致危其有疾乃憊也蓋力亦不足矣以此暱愛之心畜養臣妾則吉豈可以當大事】

九三比於六二茍私有系累則力不足以止小人有疾而憊其危厲可知矣惟九三以陽剛之才屬於艮體知小人之不可以任大事故但以畜止臣妾之道而畜止二陰於其下不失於詭隨亦不失於太激卽卦所謂小利貞者也

九四好遁君子吉小人否【伊川曰四與初爲正應是所好愛者也君子𨿽有所好愛義茍當遁則去而不疑所謂克已復禮以道制欲是以吉也如小人則不能以義處暱於所好牽於所私至於陷辱其身而不能已故在小人則否也否不善也】象曰君子好遁小人否也【伊川曰君子𨿽有所好而能遁不失於義小人則不能勝其私意而至於不善也】

遁卦九三與二陰同屬於艮體思所以止二陰於其下可謂難矣九四應於初六是其所好者也然九四屬於幹上俯視二陰已如天山之勢相去而不相及君子則吉小人則否界限截然君子亦不能與小人而同所好也九四好遁處於眾陽之間旣與君子而同吉人能不暱於所好而欲遁去初六之小人此九四之所以爲君子吉也

九五嘉遁貞吉象曰嘉遁貞吉以正志也【疏云小人應命不敢爲邪是五能正二之志故成遁之美也潘氏曰遁𨿽陰長正之在君耳正心以正朝廷故曰以正志也】九五以剛中之君爲眾陽之主志正於上以貞而吉應於六二又欲遁去小人所以爲嘉遁也五君位也或謂九五亦欲遁去君位則誤矣

上九肥遁無不利【伊川曰肥者充大寛裕之意遁者惟飄然遠逝無所系滯之爲善上干體剛斷在卦之外矣又下無所系是遁之遠而無累耳謂寛綽有餘裕也】象曰肥遁無不利無所疑也【伊川曰其遁之遠無所疑滯也】

上九居遁之終是遁旣亨之時君子功成名遂無不利矣則可以肥遁而去亦無所疑後世如張子房辭漢於帝業已成之後者是也向使君子處遁之時未能遁止小人於其下徒欲遁去以避小人而爲得計則天下受其害矣安得謂之無不利哉

【乾下震上】

大壯利貞【序卦曰物不可以終遁故受之以大壯伊川曰爲卦震上干下乾剛而震動以剛而動大壯之義也又曰大壯之道利於貞正也大壯而不得其正彊猛之爲耳非君子之道壯盛也】

大壯卦四陽壯於下而六五柔於上是臣彊君弱之時也君猶天也物莫大於天矣雷在天上大壯孰有大於天者乎惟九四爻曰貞吉悔亡離於下卦而能安於六五之下譬如大輿能載六五於其上此四陽之所以爲大壯利貞也

彖曰大壯大者壯也剛以動故壯【注云大者謂陽爻伊川曰所以名大壯者謂大者壯也陰爲小陽爲大陽長已盛是大者壯也下剛而上動以干之至剛而動故爲大壯爲大者壯與壯之大也】大壯利貞大者正也正大而天地之情可見矣【伊川曰大者旣壯則利於貞正正而大者道也極正大之理則天地之情可見矣】

大者壯也四陽盛長以壯而爲大也剛以動故壯乾剛而震動乾下而震上是大壯卦體也又言大壯有利貞之義大者正也以正爲大不以壯爲大則四陽𨿽剛當在於下六五𨿽弱當在其上君猶天也臣猶地也正大而天地之情可見矣

象曰雷在天上大壯【伊川曰雷震於天上大而壯也】君子以非禮弗履【注云壯而違禮則凶凶則失壯也故君子以大壯而順禮也伊川曰君子之大壯者莫若克己復禮】雷在天上大壯天威不可犯也君子觀象以非禮弗履故四陽𨿽剛當伏於六五之下而不敢犯其上此大壯之所以爲正大也

初九壯於趾徵凶有孚【伊川曰初陽剛幹體而處下壯於進者也在下而用壯壯於趾也趾在下而進動之物九在下用壯而不得其中夫以剛處壯𨿽居上猶不可行況在下乎故徵則其凶有孚孚信也謂以壯往則得凶可必也】象曰壯於趾其孚窮也【伊川曰在最下而用壯以行可必信其窮困而凶也】

初九有徵凶之戒壯而在下者尢不可以妄行也夬初九亦曰壯於前趾

九二貞吉【伊川曰二𨿽以陽剛居大壯之時然柔而處中是剛柔得中不過於壯得貞正而吉也】象曰九二貞吉以中也【伊川曰所以貞正而吉者以其得中道也】

九二剛而得中能以干體而安於下卦卽卦所謂大者正也應於六五柔中之君其貞吉可知矣故九二爻不言壯

九三小人用壯君子用罔【伊川曰九三以剛居陽而處壯又當幹體之終壯之極也極壯如此在小人則爲用壯在君子則爲用罔白雲曰君子罔以壯爲用也】貞厲羝羊觸藩羸其角【疏云以壯爲正其正爲危故曰貞厲也以此爲正狀似羝羊觸藩也必拘羸其角矣伊川曰羊壯於首羝爲喜觸故取爲象羊喜觸藩籬以藩籬當其前也蓋所當必觸喜用壯如此故必羸其角也猶人尙剛壯所當必用必至於摧困也童溪曰九四居前在二卦之間而爲二體之限此藩之象也】象曰小人用壯君子罔也

九三以陽居剛在下卦之上若以小人處此則剛不得中欲自用以爲壯譬如羝羊欲用角以觸藩籬徒以自羸困其角耳惟君子則不然以九居三剛貞自守猶懼危厲況敢自用以爲壯乎故曰君子用罔爻象又但言罔而不言用以見君子之不自用也

九四貞吉悔亡【伊川曰陽剛長盛壯已過中壯之甚也然居四爲不正方君子道長之時豈可有不正也故戒以貞則吉而悔亡】藩決不羸【伊川曰藩所以限隔也藩籬決開不復羸困其角也】壯於大輿之輹【伊川曰輹輪之要處也車之敗常在折輹輹壯則車彊矣】象曰藩決不羸尙往也【伊川曰尙往其進不已也】

九三上進猶有九四當其前是藩籬之象也九四若欲進而廹於六五則前無障礙是藩決之象也爲九四者剛而守靜當藩決之時不肯如九三之羸其角故曰藩決不羸又能勉力以上承六五柔中之君譬如大輿有輹安於其下可以尙載而有往此九四所以貞吉而悔亡也大壯卦上四爻因羊而取義六五爲喪羊於易之主九三爻言羸其角九四則不言角而言不羸九三上六爻皆言觸藩九四則言藩而不言觸九三上六爻皆言羝羊九四則不言羊以見九四爲君子之象不觸不羸亦不可以羊言也羊者狠之物所以諭小人也或謂大壯之君子亦欲剛狠與羊無異則誤矣

六五喪羊於易無悔【伊川曰四陽方長而並進五以柔居上若以力制則難勝而有悔惟和易以待之則羣陽無所用其剛是喪其壯於和易也如此則可以無悔】象曰喪羊於易位不當也【伊川曰所以必用柔和者以陰柔居尊位故也若以陽剛中正得尊位則下無壯矣以六五位不當也故設喪羊於易之義然大率治壯不可用剛夫君臣上下之勢不侔也茍君之權足以制乎下則𨿽有彊壯跋扈之人不足謂之壯也】

六五以陰柔而處君位𨿽不當位所以無悔者賴有四陽在下以禮爲大而不以壯爲大故能以和易之道而消去小人狠之習是喪羊於易之象也羊所以諭小人也九三有小人用壯之象上六與九三爲應故九三上六爻皆言羝羊以見狠者之非人類也

上六羝羊觸藩不能退不能遂無攸利艱則吉【伊川曰才本陰柔故不能勝已以就義是不能退也陰柔之人𨿽極用壯之心然必不能終其壯有摧必縮是不能遂也其所爲如此無所往而利也陰柔處壯不能固其守若遇艱用必失其壯失其壯則反得柔弱之分矣是艱則得吉也用壯則不利知艱而處柔則吉也】象曰不能退不能遂不詳也【伊川曰非其處而處故進退不能是其自處之不詳也】艱則吉咎不長也【伊川曰過咎不長乃吉也】六五爲喪羊於易之主又有四陽助之於下矣上六才本陰柔在無位之地震動已極欲乘六五而居其上譬知羝羊陰狠𨿽欲觸藩亦無角之可以羸困徒見其不能退不能遂無所往而可利九三言角上六爻所以不言角也爲上六者屬於震體惟能震懼知難而止過咎不長則避凶而趨吉是易之所以教也後世有以陰狠之小人而敢圖跋扈者可以戒矣

淙山讀周易卷九﹤經部﹐易類﹐淙山讀周易﹥

欽定四庫全書

淙山讀周易卷十

宋方寔孫撰

下經

【坤下離上】

晉康侯用錫馬蕃庶晝日三接【序卦曰物不可以終壯故受之以晉晉者進也伊川曰晉爲進盛之時大明在上而下體順附諸侯承王之象也故爲康侯康侯者治安之侯也上之大明而能同徳以順附治安之侯也故受其寵數錫之馬眾多也車馬重賜也蕃庶眾多也不惟錫予之厚又見親禮晝日之中至於三接言寵遇之至也晉進盛之時丄明下順君臣相得在丄而言則進於明盛在臣而言則進升髙顯受其光寵也誠齋曰晉之世上則天子進乎徳有不已之明下則諸侯進乎順有不已之報進乎徳如日之出於地愈升愈明進乎順如地之承乎日愈下愈髙下順上而不已故上燭下亦不已是以錫馬蕃庶而恩之者丰晝日三接而禮之者頻也又曰離爲日日出地爲晝三接下接三陰也又曰康侯天子鎭撫諸侯以安之也上下相安則天下安】

晉卦下三爻屬坤有康侯之象皆欲以坤順而進也初六曰晉如摧如六二曰晉如愁如六三不言晉者何也九四沮之於其上六三未得進也九四爻曰鼫鼠貞厲位不當也當晉晝大明之時九四剛而不中貪如鼫鼠上據近君之位欲沮康侯於其下使未得進此六五之所當察也惟六五屬於離體虛中而明知初六六二六三之爲皆順思所以鎭撫之於其上錫馬蕃庶又有晝日三接之禮所以待初六六二六三者如此其厚故得九四退聽如鼫鼠之晝伏而不敢動此其所以爲晉晝之時也

彖曰晉進也【伊川曰明進而盛也明出於地益進而盛故爲晉所以不謂之進者進爲前進不能包明盛之義】明出地上順而麗乎大明【伊川曰明在地上離在坤上也坤麗於離以順麗乎大明是順徳之臣上附於大明之君也】柔進而上行是以康侯用錫馬蕃庶晝日三接也【伊川曰凡卦離在上者柔居君位多雲柔進而上行噬磕睽鼎是也六五以柔居君位明而順麗爲能待下寵遇親宻之義是以爲康侯用錫馬蕃庶晝日三接也】

象曰明出地上晉【伊川曰爲卦離在坤上明出地上也日出於地升而益明故爲晉晉進而光明盛大之意】君子以自昭明徳【伊川曰君子觀明出地上而益明盛之象而以自昭其明徳去蔽致知昭明徳於已也明明徳於天下昭明徳於外也明徳在己故云自昭】

明出地上地屬於陰待日而明也君子觀象故處於幽隠之地自昭明徳以待其君之見知然後錫馬蕃庶晝日三接可以愈進而顯榮也若由君徳而論則明出地上是日出之初也自昭明徳於其初晉進不已明不欲過於中也故卦取晉晝之象

初六晉如摧如貞吉【龜山曰晉如其進也摧如其退也居晉之初量而後入無心於進退者也𨿽進退無常獨行正而已故正則吉】罔孚裕無咎【伊川曰在下而始進豈遽能深見信於上茍上未見信則當安中自守雍容寛裕無急於求上之信也茍欲信之心切非汲汲以失其守則悻悻以傷於義矣皆有咎也裕則無咎君子處進退之道也】象曰晉如摧如獨行正也裕無咎未受命也【伊川曰君子之於進退或遲或速惟義所當未嘗不裕也聖人恐後之人不達寛裕之義居位者廢職失守以爲裕故恃云初六裕無咎者始進未受命當職任故也若有官守不信於上而失其職一日不可居也】

初六當晉之初晉如而又摧如欲進欲退不欲應於九四之晉如鼫鼠者也獨行其正幸而有孚於其上則以正而進是謂貞吉若不幸而罔孚則未輕於受命守正而退亦有餘裕何咎之有孟子曰我無官守無言責也則吾進退豈不綽綽然有餘裕哉卽易所謂裕無咎也向使爲初六者微而在下旣輕進於未受命之初又輕退於已受命之後不得謂之裕無咎矣

六二晉如愁如貞吉【伊川曰愁謂其進之難也誠齋曰六二以柔順之徳逢文明之君當亨進之位能居中守正以進爲憂而不以進爲喜若此可得吉矣】受玆介福於其王母【伊川曰王母祖母也謂陰之至尊者六五也龜山曰居中履正素位而行則明𨿽不見鬼神之至幽者其福之矣故受玆介福於王母詩曰靖共爾位好是正直神之聽之介爾景福此之謂也】象曰受玆介福以中正也【伊川曰介大也受玆介福以中正之道也】

六二柔順得中處大臣之位懼不勝任以進爲憂此晉如愁如之所以貞吉也所爲若此則幽而神明亦將祐之以大福故曰受玆介福於其王母況當晉晝大明之時六五應之於上宜其錫馬蕃庶寵遇之愈厚也

六三眾允悔亡【伊川曰三陰皆順上者也三之順上與眾同志眾所允從悔之所以亡也】象曰眾允之志上行也【伊川曰上行上順麗於大明也上從大明之君眾志之所同也】六三體本坤順眾志允從可以上行而爻不言晉者四猶欲沮其進也

九四晉如鼫鼠貞厲【伊川曰以九居四非其位也非其位而居之貪據其位者也又曰三陰皆在已下勢必上進旣非所安故其心畏忌之貪而畏人者鼫鼠也故云晉如鼫鼠貪於非據而存畏忌之心貞固守此其危可知】象曰鼫鼠貞厲位不當也【伊川曰賢者以正徳宜在髙位不正而處髙位則爲非據貪而懼失則畏人固處其地危可知也】

晉卦坤下三爻皆有順徳欲上進而麗於六五離明之君九四乃間沮之於其上處不當位而貪進不已是晉如鼫鼠之象也然鼫鼠貪而畏人猶晝伏而夜動九四剛當晉晝大明之時貪不畏人其爲惡也甚於鼫鼠矣以此爲貞其危可知故曰貞厲

六五悔亡失得勿卹往吉無不利【伊川曰六以柔居君位木當有悔以大明而下皆順附故其悔得亡也下旣同徳順附當推誠委任盡眾人之才通天下之志勿復自任其明卹其得失如此而往則吉而無所不利也六五大明之主不患其不能明照患其用明之過至於察察失委任之道故戒以失得勿卹也】象曰失得勿卹往有慶也【伊川曰推誠委任則可以成天下之大功是往而有福慶也】

六五虛中而得離明之正有晝日三接之象明進而不已亦不欲過乎中也推誠委任應於六二區區失得不至苛察以此而往則吉而有慶無所不利非但悔亡而已也後世如唐徳宗以彊爲明猜疑臣下終必有悔尙何往有慶乎

上九晉其角維用伐邑厲吉無咎貞吝【伊川曰角剛而居丄之物上九以剛居卦之極故取角爲象以陽居上剛之極也在晉之上進之極也剛極則有彊猛之過進極則有躁急之失以剛而極於進失中之甚也無所用而可惟獨用於伐邑則𨿽厲而吉且無咎也伐四方者治外也伐其居邑者治內也言伐邑謂內自治也人之自治剛極則守道愈固進極則遷善愈速如上九者以之自治則𨿽傷於厲而吉且無咎也嚴厲非安和之道而於自治則有功也復云貞吝以盡其義極於剛進則自治冇功然非中和之徳故於貞正之道爲可吝也】象曰維用伐邑道未光也【伊川曰旣得吉而無咎復云吝者其道未光大也又曰夫道旣光大則無不中正安有過也今以過剛自治則自治𨿽有功矣然其道未光大故亦可吝】

六五失得勿卹明不可過乎中也上九維用伐邑寧以剛而自治於內亦不可過剛於其外也

【離下坤上】

明夷利艱貞【序卦曰晉者進也進必有所傷故受之以明夷夷者傷也伊川曰爲卦離下坤上明入地中也反晉成明夷故義與晉正相反晉者明盛之卦明君在上羣賢並進之時也明夷昏暗之卦暗君在上明者見傷之時也日入於地中明傷而昏暗也故爲明夷又曰君子當明夷之時利在知艱難而不失其貞正也在昏暗艱難之時而能不失其正所以爲明君子也】

當晉之時君明於上臣順於下甚易處也當明夷之時君暗於上文明之臣反見傷於下甚難處也知其難處而利在艱貞非文王箕子孰能之乎

彖曰明入地中明夷【伊川曰明入於地其明滅也故爲明夷】內文明而外柔順以蒙大難文王以之【伊川曰內卦離者文明之象外卦坤者柔順之象爲內有文明之徳而外能柔順也昔者文王如是故曰文王以之當紂之昏暗乃明夷之時而文王內有文明之徳外柔順以事紂蒙犯大難而內不失其明聖外足以遠禍患此文王所用之道也】利艱貞晦其明也內難而能正其志箕子以之【伊川曰明夷之時利於處艱難而不失其貞正謂能晦藏其明也不晦其明則被禍患不守其正則非賢明箕子當紂之時身處其國內切近其難故云內難然箕子能晦藏其明而自守其止志箕子所用之道也故曰箕子以之】

明夷者紂之時也彖言文王箕子以當其事爻不言文王者文王以明徳在下而受傷羑里之事亦難言也六五爻曰箕子之明夷利貞五君位也言箕子之有內難者不欲斥言紂也明夷卦離下坤上離明也坤順也文明之臣𨿽受傷於下亦終欲柔順以事其上不敢謂六五之君昏暗於上而終恐見傷於下此上六之所以不言明夷也明夷卦言文王箕子之事與革卦不同或謂九三明夷於南狩得其大首是湯武之事則誤矣

象曰明入地中明夷君子以涖眾用晦而明【伊川曰明所以照君子無所不照然用明之過則傷於察太察則盡事而無含之度故君子觀明入地中之象於涖眾也不極其明察而用晦然後能容物和眾眾親而安是用晦乃所以爲明也】

明入地中旦則復出晦所以養其明也君子觀象而凡涖眾之道皆欲養明以晦則明無所傷非獨處明夷昏暗之時而後欲用此道也

初九明夷於飛其翼【注云明夷之主在於上六上六爲至暗者也初處卦之始最遠於難也龜山曰居明夷之初在下而未蒙難也翔而後集卑以自牧而已不矯激以爲髙也】君子於行三日不食有攸往主人有言【誠齋曰當紂之時其伯夷太公避紂海濵之事乎潘氏曰君子去之惟恐不速三日不食時也主人不知譏訝其遽去所以冇言】象曰君子於行義不食也【童溪曰謂去其位則義不食其祿】

上六爲昏暗之主初九遠於上六𨿽未蒙難已欲避難而去如飛鳥之垂其翼恐受傷於上也又言初九陽剛有君子於行之象見幾速去三日不暇食而有攸往惟初九微而居下則可以有辭而去也故曰主人有言主人者言所居之地也有言者有辭也義不食其祿則有辭而去如伯夷太公之避紂是也

六二明夷夷於左股用拯馬壯吉【疏云左者取其傷小則比夷右未爲切也伊川曰夷於左股謂傷害其行而不甚切也然亦必自免有道拯用壯健之馬則獲免之速而吉也誠齋曰股肱左右者大臣之象也以其徳之文明故有馬壯之捄旣傷股矣非凶乎傷而獲拯非凶之吉乎當紂之時此正文王之事也見囚者傷股也伯夷太公歸之閎夭之徒脫之者馬壯之拯也】象曰六二之吉順以則也【伊川曰六二之得吉者以其順處而有法則也則謂中正之道能順而得中正所以處明傷之時而能保其吉也】

文王爲崇侯所譖囚於羑里受傷於邪臣是夷於左股之象也文王所以免於禍者用拯馬壯吉是閎夭諸人救文王之力也爻言順以則也文王以中正之道而事商合乎天則故爲天所相宜其吉也文王豈求幸免者哉故詩人歌之曰順帝之則當上六失則之時文王終欲順則於其下所以爲六二之吉也

九三明夷於南狩得其大首【伊川曰南在前而明方也狩畋而去害也南狩謂前進而除害也當克獲其大首】不可疾貞【伊川曰正之不可急也】象曰南狩之志乃大得也【伊川曰得其大首是能去害而大得其志矣】

九三在下卦之上是人臣而爲方伯者也當紂之時崇爲首惡文王伐崇以除害欲得其大首而不可疾貞是再駕而崇降之時也九三應於上六惟文王受天子命而爲方伯得專徵伐故可以南狩伐崇而大得志所以爲貞也文王受命專徵至於伐崇而止故取九三爻以明其象謂其止於下體之上亦不敢越於上卦也六四爻曰入於左腹獲明夷之心於出門庭六四離於上卦近於六五如飛防惡來之徒則文王不得過而問之矣況敢傷其上乎六五爻言箕子之明夷而不敢言紂上六爻終不言明夷者是易之大防也或謂九三以明夷之臣得其大首可以誅上六之暗君則誤矣

六四入於左腹獲明夷之心於出門庭【伊川曰夫小人之事君未有由顯明以道合者也必以隠僻之道自結於上右當用故爲明顯之所左不當用故爲隠僻之所人之手足皆以右爲用世謂僻所爲僻左是左者隠僻之所也四由隠僻之道深入其君故云入於左腹入腹謂其交深也其交之深故得其心凡姦邪之見信於其君皆由奪其心也不奪其心能無悟乎於出門庭旣信之於心而後行之於外也邪臣之事暗君必先蠱其心而後能行於外龜山曰腹坤象也誠齋曰當紂之世所謂六四者其飛廉惡來之事乎】象曰入於左腹獲心意也【伊川曰以邪僻之道入於君而得其心意也】六四以陰居陰近於六五曰腹曰心曰意所以中其君之所欲者非一端也六五應於六二有左股之象比於六四有左腹之象左者皆邪僻也有崇侯首惡於其下又有飛廉惡來之徒宻助之於其上此紂之所以愈暗文王之所以受傷也

六五箕子之明夷利貞【伊川曰箕子商之舊臣而同姓之親可謂切近於紂矣若不自晦其明被禍可必故徉狂爲奴以免於害𨿽晦藏其明而內守其正所謂內難而能正其志】象曰箕子之貞明不可息也【伊川曰晦藏其明不失其貞固𨿽遭患難其明自存不可滅息也】五君位也但言箕子之利貞而不言紂者爲其君諱不忍言其明夷也箕子商之宗臣與國同體相爲存亡紂所以未亡者猶賴有箕子耳箕子之明夷利貞不可滅息則紂可以不至於亡是易之微意也或謂明夷六五已無君位而以父師當之則誤矣

上六不明晦初登於天后入於地【伊川曰上至髙之地明在至髙本當遠照明旣夷傷故不明而反昏晦也本居於髙明當及遠初登於天也乃夷傷其明而復暗後入於地也上明夷之終又坤陰之終明傷之極者也】象曰初登於天照四國也後入於地失則也【伊川曰初登於天君髙而明則當照及四方也乃被傷而昏暗是後入於地失明之道也失則失其道也】

上六曰不明又曰晦者明夷之極也日者君象也初登於天明照四國其初未必不明也後入於地可謂失則矣然夜而旦旦而晝日之入於地也豈不望其復出而明乎上六在坤上之上一旦復反則明在地上猶可以復其初是文王望其君之本意也臣罪當誅天王明聖上六𨿽失則於其上爲人臣者但當順則於其下此上六爻之所以不敢言明夷也

【離下巽上】

家人利女貞【序卦曰夷者傷也傷於外者必反其家故受之以家人伊川曰家人者家內之道父子之親夫婦之義尊卑長防之序正倫理篤恩義家人之道也卦外巽內離爲風自火出火熾則風生風生自火內而出也自內而出由家而至於外之象又曰明於內而巽於外處家之道也夫人有諸身者則能施於家行於家則能施於國至於天下治蓋治家之道也推而行之於外耳故取自內而出之象爲家人之義又曰家人之道利在女正女正則家道成矣又曰女正則男正可知】

治家之道利在女正惟女子尢難齊也巽爲長女離爲中女體𨿽不同皆利乎正離明於內巽齊於外能爲人女則可以爲人婦能爲人婦則可以爲人母自內而外文中子所謂明內齊外也初九曰閒有家悔亡是治家之道當防閒於其初也六二曰在中饋貞吉是家有內助所以教女正於內也九三爻獨言家人者九三在內卦之上有嚴君之義是人之能治家者也六四曰富家大吉六四屬於外卦是治家之效自內而見於外也九五言王假有家之義上九言反身之義自天子至於庶人壹是皆以修身爲本是家人卦之微意也

彖曰家人女正位乎內男正位乎外男女正天地之大義也【伊川曰彖以卦才而言陽居五在外也陰居二處內也男女各得其正位也尊卑內外之道正合天地陰陽之大義也】家人有嚴君焉父母之謂也【伊川曰家人之道必有所尊嚴而君長者謂父母也】父父子子兄兄弟弟夫夫婦婦而家道正正家而天下定矣【伊川曰父子兄弟夫婦各得其道則家道正矣推一家之道可以及天下故家正則天下定矣】

家正而天下定是九五王假有家者之事也

象曰風自火出家人君子以言有物而行有恆【伊川曰正家之本在正其身正身之道一言一動不可易也君子觀風自火出之象知事之由內而出故所言必有物所行必有恆也物謂事實恆謂常度法則也徳業之著於外由言行之謹於內也言謹行修則身正而家治矣】初九閒有家悔亡【伊川曰初家道之始也閒謂防閒法度也治其有家之始能以法度爲之防閒則不至於悔矣又曰九剛明之才能閒其家者也】象曰閒有家志未變也【伊川曰閒之於始家人志意未變動之前也正志未流散變動而閒之則不傷恩不失義處家之善也是以悔亡志變而後治則所傷多矣乃有悔也】

六二無攸遂在中饋貞吉【注云居內處中履得其位以陰應陽盡婦人之正義無所必遂職乎中饋巽順而已是以貞吉伊川曰婦人居中而主饋者也故雲中饋誠齋曰婦尢遂事必有尊也言有夫也】象曰六二之吉順以巽也【伊川曰二以陰柔居中正能順從而卑巽者也故爲婦人之貞吉】

九三家人嗃嗃悔厲吉【伊川曰嗃嗃未詳字義然以文義及音意觀之與嗷嗷相類又若急束之意九三在內卦之上主治乎內者也以陽居剛而不中過乎剛者也治內過剛則傷於嚴厲骨肉恩勝嚴過故悔也𨿽悔於嚴厲未得寛猛之中然而家道齊肅人心祗畏猶爲家之吉也若婦子嘻嘻則終至羞吝矣】婦子嘻嘻終吝【伊川曰嘻嘻笑樂無節也自恣無節則終至敗家可羞吝也】象曰家人嗃嗃未失也婦子嘻嘻失家節也【伊川曰𨿽嗃嗃於治家之道未爲甚失若婦子嘻嘻是無禮法失家之節眾必亂矣】

家人卦下三爻屬離是明於內者之事上三爻屬巽是齊於外者之事九三以陽居剛在內卦之上卽彖所謂家人有嚴君也以嗃嗃而未失以嘻嘻而爲戒是人之能治其家者也故九三爻獨言家人

六四富家大吉【伊川曰巽順於事而由正道能保有其富者也誠齋曰父子夫婦各順其位而不相逾越是謂之富矣易之富卽記之家肥也】象曰富家大吉順在位也【疏云六四處柔體巽得位承五能富其家者也由其體巽承尊長保祿位吉之大者也】

家人內三爻屬內卦治家之道至九三而已成矣六四處家道已成之後百事具足效見於外是富家之象也六四以巽體而承九五能以順道而保其祿位吉孰大焉臣之從君猶女之從夫由內而外由家而國亦是明內齊外之義

九五王假有家勿卹吉【伊川曰五君位故以王言假至也極乎有家之道也夫王者之道修身以齊家家正則天下治矣自古聖人未有不以恭己正家爲本故有家之道旣至則不憂勞而天下治矣勿卹而吉也五恭己於外二正家於內內外同徳可謂至矣】象曰王假有家交相愛也【伊川曰夫愛其內助婦愛其刑家交相愛也能如是者文王之妃乎誠齋曰以文王爲君以太姒爲妃以王季爲父以太任爲母以武王爲子以邑姜爲婦其不交相愛乎故詩人歌之曰刑於寡妻至於兄弟以禦於家邦此交相愛也仲尼頌之曰無憂者其惟文王乎此勿卹吉也】

上九有孚威如終吉【伊川曰上卦之終家道之成也故極言治家之本治家之道非至誠不能也故必中有孚信則能常久而眾人自化爲善不由至誠己且不能常守也況欲使人乎故治家以有孚爲本治家者在妻孥情愛之間慈過則無嚴恩勝則掩義故家之患常在禮法不足而凟慢生也長失尊嚴少忘恭順而家不亂者未之有也故必有威嚴則能終吉保家之終在有孚威如二者而已故於卦終言之】象曰威如之吉反身之謂也【伊川曰威如而吉者能自反於身也孟子所謂身不行道不行於妻子也潘氏曰律己不嚴何以齊家反求諸己而已矣】

上九處卦之極家道順成已有孚矣猶欲反身自治終始致謹不欲徒嚴於治人所以終吉也

【兌下離上】

睽小事吉【序卦曰家道窮必乖故受之以睽睽者乖也伊川曰爲卦丄離下兌離火炎上兌澤潤下二體相違睽之義也又中少二女𨿽同居而所歸各異是其志不同行也亦爲睽義胡氏曰夫睽乖之時上下之情異𨿽有大才徳之人亦未能大有所爲但小事則可以得吉也】

睽卦惟九四上九言睽孤何也所以爲六三辧也睽卦取二女不同行之象六三與上九爲正應而比於九四故上九先張之弧所以欲射六三者謂其迹可疑也然六三屬於下卦九四屬於上卦二體判然譬如火動而上澤動而下兩相睽違本不相及故上九後說之弧所以不疑六三也睽卦言睽孤者二謂九四自爲九四上九自爲上九可以見六三之無他也當睽乖之時欲別嫌疑小事必正是吉之道也故曰小事吉又由二五而論則君臣亦有處睽之道六五以柔弱之主處於九四上九之間上下皆睽孤也九二在下欲與六五爲應亦未易合惟以九居二剛而得中屬於兌體當上下睽孤之時不敢茍同亦不敢以茍異遇主於巷以漸而合是以小事吉也

彖曰睽火動而上澤動而下【伊川曰火之性動而上澤之性動而下二物之性違異故爲睽義】二女同居其志不同行【伊川曰中少二女𨿽同居其志不同以爲睽義女之少也同處長則各適其歸其誌異也言睽者本同也本不同則非睽也】說而麗乎明【伊川曰兌說也離麗也又爲明故爲說順而附麗於明】柔進而上行得中而應乎剛是以小事吉【伊川曰凡離在上而彖欲見柔居尊者則曰柔進而上行晉鼎是也方睽乖之時六五以柔居尊位有說順麗明之善又得中道而應剛𨿽不能合天下之睽成天下之大事亦可以小濟是於小事吉也】天地睽而其事同也男女睽而其志通也萬物睽而其事類也睽之時用大矣哉【伊川曰天髙地下其體睽也然陽降陰升相合而成化育之事則同也男女異質睽也而相求之志則通也生物萬殊睽也然而得天地之和稟陰陽之气則相類也物𨿽異而理本同故天下之大羣生之眾睽散萬殊而聖人爲能同也處睽之時合睽之用其事至大故云大矣哉】

象曰上火下澤睽君子以同而異【伊川曰上火下澤二物之性違異所以爲睽離之象君子觀睽之象於大同之中而知所當異也又曰不能大同者亂常拂理之人也不能獨異者隨俗習非之人也要在同而能異耳中庸曰和而不流是也】

初九悔亡【伊川曰九居卦初睽之始也在睽乖之時以剛動於下有悔可知所以得亡者九四在上亦以剛陽無與自然同類相合同是陽爻同居下又當相應之位二陽本非相應者以在睽故也上下相與故能亡其悔】喪馬勿逐自復【伊川曰馬所以行也陽上行者也睽獨無與則不能行是喪其馬也四旣與之合則能行矣是勿逐而馬復得也】見惡人無咎【伊川曰惡人與己乖異者見者與相乖也】象曰見惡人以辟咎也【伊川曰若以惡人而拒絕之則將眾仇於君子而禍咎隨之矣故必見之所以免避怨咎也無怨咎則有可合之道】

初九以陽剛之才守貞而在下所以悔亡獨行無與不逐逐於外以求合惟欲自反於剛貞之道是喪馬勿逐自復之象也應於九四是卦所謂睽孤者也九四處於二陰之間迹有可疑故初九始見之以爲惡人也見惡人而不與之同惡是避咎之道也所以同而異者也非謂君子必求見惡人則可以無咎也九四應於初九惟能自別嫌疑亦可無咎故九四爻曰遇元夫交孚厲無咎

九二遇主於巷無咎【伊川曰二以剛中之徳居下上應六五之君道合則志行成濟睽之功矣而居睽離之時其交非固二當委曲求與相遇覬其得合也故曰遇主於巷必能合而後無咎君臣睽離其咎大矣巷者委曲之塗也遇者會逢之謂也當委曲相求則於防遇與之合也所謂委曲者以善道宛轉將就使合而已非枉已屈道】象曰遇主於巷未失道也【伊川曰當睽之時君心未合賢臣在下竭力盡誠期使之信合而已至誠以感動之盡力以扶持之明理義以致其知杜蔽惑以誠其意如是宛轉以求其合也遇非枉道逢迎也巷非邪僻曲徑也故夫子特云未失道也未非必也非必謂失道也】九二以剛中之道應於六五合於兌體之正故遇主於巷所以取其未失道也若失道而求合是詭遇也不得謂之無咎矣

六三見輿曳其牛掣【伊川曰三處二剛之間處不得其所安其見侵陵可知矣三以正應在上欲進與上九合志而四阻於前二牽於後車牛所以行之具也輿曳牽於後也牛掣阻於前也】其人天且劓【疏云剠額爲天截鼻爲劓伊川曰天而又劓言重傷也】無初有終【伊川曰三不合於二與四睽之時自無合義適合居剛守正之道也其於正應則睽極有終合之義】象曰見輿曳位不當也【伊川曰以六居三非正也非正則不安又在二陽之間所以有如是艱危由位不當也】無初有終遇剛也【伊川曰無初有終者終必與上九相遇而合乃遇剛也不正而合未有久而不離者也合以正道自無終睽之理故賢者順理而安行智者知幾而固守】

六三陰柔而不中處不當位在於二陽之間後則爲九三所曳前則爲九四所掣將至於重傷矣惟六三能與上九爲正應故初有睽疑之迹終有遇剛之時上九爻曰先張之弧後說之弧是與六三無初而有終也

九四睽孤遇元夫【疏云元夫謂初九也處於卦始故云元也初四俱陽而言夫者蓋是丈夫之夫非夫婦之夫伊川曰夫陽稱元善也潘氏曰元夫大丈夫也】交孚厲無咎【伊川曰四與初皆以陽處一卦之下居相應之位當睽乖之時各無應援自然同徳相親故會遇也同徳相遇必須至誠相與交孚各有至誠也上下二陽以至誠相合則何時之不能行何危之不能濟故𨿽處危厲而無咎也當睽離之時孤居二陰之間處不當位危且有咎也以遇元夫而交孚故得無咎】象曰交孚無咎志行也【伊川曰初四皆陽剛君子當睽乖之時上下以至誠相交協志同力則其志可以行不止無咎而已】九四初九爻皆言無咎以其交孚而志行也

六五悔亡【伊川曰六以陰柔當睽離之時而居尊位有悔可知然下有九二陽剛之賢與之爲應以輔翼之故得悔亡】厥宗噬膚往何咎【伊川曰厥宗其黨也謂九二正應也噬膚噬齧其膚體而深入之也當睽之時非入之者深豈能合也五𨿽陰柔之才二輔以陽剛之道而深入之則可以往而有慶復何過咎之有】象曰厥宗噬膚往有慶也

睽卦九四上九爻皆言睽孤而六五處其中是上下睽孤之時也所以悔亡者六五以柔中之道應於九二其交易合至於深入有厥宗噬膚之象故往有慶而何咎卽彖所謂得中而應乎剛也

上九睽孤【伊川曰上居卦之終睽之極也陽剛居上剛之極也在離之丄明之極也睽極則咈戾而難合剛極則躁而不詳明極則過察而多疑上九𨿽有六三之正應實不孤而其才性如此自睽孤也童溪曰睽生於疑而孤又生於睽】見豕負塗載鬼一車【伊川曰上之與三𨿽爲正應然居睽極無所不疑其見三如豕之污穢而又背負泥塗見其可惡之甚也旣惡之甚則積成其罪惡如見載鬼滿一車也鬼木無形而見載之一車言其以無爲有妄之極也】先張之弧後說之弧匪宼婚媾【伊川曰先張之弧始疑惡而欲射之也疑之者妄也妄安能常故終必復於正三實無惡故後說弧而弗射睽極而反故與三非復爲宼讐乃婚媾也】往遇雨則吉【伊川曰陰陽交而和暢則爲雨上於三始疑而睽睽極則不疑而合陰陽合而益和則爲雨故雲往遇雨則吉往者自此以往也謂旣合而益和則吉也】象曰遇雨之吉羣疑亡也【伊川曰雨者陰陽和也始睽而能終和故吉也所以能和者以羣疑盡亡也其始睽也無所不疑故云羣疑睽極而合則疑皆亡矣】

上九處睽孤之極其始疑六三也非豕而見之若負塗非鬼而見之若滿車非宼而見之若宼讐無所不疑矣惟上九屬於離體居髙而明能知六三之比於九二是同屬兌體者也九二中正已無可疑又知六三之比於九四卦有上下二體判然如上火下澤之不相及故上九終與六三和合有遇雨則吉之象而羣疑盡亡是以正而應者亦無終睽之理也

淙山讀周易卷十

欽定四庫全書

淙山讀周易卷十一

宋方寔孫撰

下經

【艮下坎上】

蹇利西南不利東北【序卦曰睽者乖也乖必有難故受之以蹇蹇者難也伊川曰睽乖之時必有蹇難蹇所以次睽也蹇險阻之義故爲蹇難爲卦坎上艮下坎險也艮止也險在前而止不能進也前有險陷後有峻阻故爲蹇也又曰西南坤方坤地也體順而易東北艮方艮山也體止而險在蹇難之時利於順處平易之地不利止於危險也體順易則難可紓止於險則難益甚矣】利見太人貞吉【伊川曰蹇難之時必有聖賢之人則能濟天下之難故利見大人也濟難者必以大正之道而堅固其守故貞吉也凡處難者必在乎守貞正設使難不解不失正徳是以吉也若遇難而不能固其守入於邪濫𨿽使茍免亦惡徳也知義命者不爲也】

坎北方卦艮東北方卦蹇卦艮下坎上不利東北者不利坎險而艮止也西南與東北相反者也蹇卦利西南者取其反蹇之義也坤西南方卦坎卦本坤體也由九五以順易之道而往處其中故得出坎爲大蹇朋來之主彖所謂蹇利西南往得中者也曰大人卽九五也

彖曰蹇難也險在前也【伊川曰坎險在前下止而不得進故爲蹇】見險而能止知矣哉【伊川曰上險而下止見險而能止也犯險而進則有悔咎故美其能止爲知也】蹇利西南往得中也不利東北其道窮也【伊川曰蹇之時利於處平易西南坤方爲順易東北艮方爲險阻九五居中而得中正之位是往而得平易之地故爲利也五居險坎之中而謂之平易者蓋卦夲坤由九五往而成坎故但取往而得中不取成坎之體也方蹇而又止危險之地則蹇益甚矣故不利東北其道窮也】利見大人往有功也【伊川曰蹇難之時非聖賢不能濟天下之蹇故利於見大人也】當位貞吉以正邦也【伊川曰能濟天下之蹇者惟大正之道】蹇之時用大矣哉【注云蹇難之時非小人之所能用也伊川曰處蹇之時濟蹇之道其用至大故云大矣哉天下之難豈易平也非聖賢不能用可謂大矣】

象曰山上有水蹇君子以反身修徳【注云除難莫若反身修徳伊川曰山之峻阻上復有水坎水爲險陷之象上下險阻故爲蹇也君子觀蹇難之象而以反身修徳君子之遇險阻必反求諸已而益自修孟子曰行有不得者皆反求諸已故遇艱蹇必自省於身有失而致之乎是反身也有所未善則攺之無歉於心則加勉乃自修其徳也君子修徳以俟時而已】

蹇卦有反蹇之義故君子觀象以反身修徳如九三之所謂來反者也

初六往蹇來譽【伊川曰六居蹇之初往進則益入於蹇往蹇也當蹇之時以陰柔無援而進其蹇可知來者對往之辭上進則爲往不進則爲來止而不進是有見幾知時之美來則有譽也】象曰往蹇來譽宜待也【伊川曰時之未可進也故宜見幾而止以待時可行而後行也】

初六居蹇之初若欲輕進則往入於蹇矣惟屬於艮下之下順而知止養譽望以待時故曰宜待也

六二王臣蹇蹇匪躬之故【伊川曰二以中正之徳居艮體止於中正者也與五相應是中正之人爲中正之君所信任故謂之王臣又曰二𨿽中正以陰柔之才豈易勝其任所以蹇於蹇也志在濟君於蹇難之中其蹇蹇者非爲身之故也𨿽使不勝志義可嘉故稱其忠藎不爲已也】象曰王臣蹇蹇終無尢也【伊川曰志在濟君難𨿽未能成功然終無過尢也聖人取其志義而謂其無尢所以勸忠藎也】

六二屬於艮體止於中正應於九五是王臣也蹇而又蹇義不敢辭非爲一身之故服勞王室欲終無過尢而後止是古者王臣之用心也蹇卦九五爲大蹇朋來之主初六曰往蹇來譽九三曰往蹇來反六四曰往蹇來連上六曰往蹇來碩他爻皆得以言往來也惟六二爻不言往來者以見六二處大臣之位爲君任責𨿽當蹇而又蹇之時義不容去非若他爻之可以言往來也後世如孔明之鞠躬盡力死而後已者近於此義矣

九三往蹇來反【伊川曰來下來也反還歸也三爲下二陰所喜故來爲反其所也】象曰往蹇來反內喜之也【伊川曰內在下之陰也方蹇之時陰柔不能自立故皆附於九三之陽而喜慶之】

九三處內卦之上坎險在外往則蹇矣惟九三屬於艮體剛而知止來反於內而比於六二之大臣爲六二者才夲陰柔蹇而又蹇亦能比於九三而求助於陽是內卦之所喜者故曰內喜之也蹇卦自九五之外惟九三爲陽爻曰來反者是蹇難之時非有陽剛之才則不足以反蹇也

六四往蹇來連【伊川曰四往則益入於坎險之深往蹇也又曰來則與在下之象相連合也】象曰往蹇來連當位實也【伊川曰當同患之時相交以實其合可知故來而連者當位以實也白雲曰六四之位實以接下爲職今得其實矣】

六四防近君之位居坎體之初若復輕進則坎陷愈深是往蹇也陽體實而陰體虛惟以六居四實能柔順以上承九五剛實之君又能下接於九三剛實之君子而與之並進是來連而有寔者也斯可以當位矣

九五大蹇朋來【伊川曰五居君位而在蹇難之中是天下之大蹇也當蹇而又在險中亦爲大蹇大蹇之時而二以中正相應是其朋助之來也童溪曰上下六位皆正人也故曰朋來】象曰大蹇朋來以中節也【伊川曰朋者其朋類也五有中正之徳而二應以中正𨿽大蹇之時不失其守蹇於蹇以相應助是以其中正之節也】

九五當大蹇之時得六二朋來之助以中正而節天下出於坎中是大人之能用蹇者也故曰大蹇初六九三九四上六爻凡言來者四以見九五爲朋來之主也

上六往蹇來碩吉【伊川曰六以陰柔居蹇之極冒極險而往所以蹇也不往而來從五求三得陽剛之助是以碩也蹇之道厄塞窮蹙碩大也寛裕之稱來則寛裕其蹇舒矣】利見大人【伊川曰蹇極之時見大徳之人則能有濟於蹇也大人謂五以相比此義】象曰往蹇來碩志在內也【伊川曰上六應三而從五志在內也】利見大人以從貴也【伊川曰謂從九五之貴也所以雲從貴者恐人不知大人爲指五也】

上六處蹇之外猶以往蹇爲戒者終不欲輕往也出坎而來意思寛裕是來碩也猶詩之碩人其薖也然志猶在內比於九五利見大人有反而濟蹇之義故蹇卦六爻惟上六言吉也當蹇之時若徒輕於往來而忍忘其君豈得謂之吉乎

【坎下震上】

解利西南【序卦曰蹇者難也物不可以終難故受之以解伊川曰物無終難之理難極則必散解者散也所以次蹇也爲卦震上坎下震動也坎險也動於險外出乎險也故爲患難解散之義又震爲雷坎爲雨雷雨之作蓋陰陽交感和暢而緩散故爲解解者天下患難解散之時也又曰西南坤方坤之體廣大平易當天下之難方解人皆艱苦不可復以煩苛嚴急治之當濟以寛大簡易乃其宜也如是則人心懷而安之故利如西南也】無所往其來復吉【伊川曰聖人旣解其難而安平無事矣是無所往矣則當修復治道正紀綱修法度進復先代明王之治是來復也謂反正理也】有攸往夙吉【伊川曰謂尙有當解之事則早爲之乃吉也當解而未盡者不早去則將復盛事之復生者不早爲則將漸大故夙則吉也】西南坤方取其順也蹇卦曰利西南解卦亦曰利西南是蹇難解散之後猶欲順而又順也

彖曰解險以動動而免乎險解【伊川曰坎險震動險以動也不險則非難不動則不能出難動而出於險外是免乎難險也故爲解】解利西南往得眾也【伊川曰解難之道利在廣大平易以寛易而往濟難則得眾心之歸也】其來復吉乃得中也【伊川曰乃得中道謂合宜也】有攸往夙吉往有功也【伊川曰有所爲則夙吉也早則往而有功緩則惡滋而害深矣】天地解而雷雨作雷雨作而百果艸木皆甲拆解之時大矣哉【伊川曰旣明處解之道復言天地之解以見解時之大天地之气開散交感而和暢則成雷雨雷雨作則萬物皆生甲拆天地之功由解而成故贊解之時大矣哉王者法天道行寛宥施防惠養育兆民至於昆防艸木乃順解之時與天地合徳也】象曰雷雨作解【伊川曰天地解散而成雷雨故雷雨作而爲解】君子以赦過宥罪【伊川曰赦釋之寛宥之過失則赦之可也罪惡而赦之則非義也故寛之而已】

當解之時赦過宥罪君子之治小人也猶有寛緩之意故序卦曰解者緩也

初六無咎【伊川曰患難旣解安寧無事惟自處得宜則爲無咎矣方解之時宜安靜以休息之爻之辭寡所以示意】象曰剛柔之際義無咎也【潘氏曰大難方解剛柔相濟何咎之有初六與九四正應剛柔之濟也】

初六以陰柔之才當解之初爻無他辭惟知應於九四比於九二合乎剛柔交際之義是小人之能無咎者也

九二田獲三狐【伊川曰田者去害之事狐者邪媚之獸三狐指卦之三陰時之小人也獲謂變化除去之誠齋曰三狐三陰也一卦四陰而指其三者不指六五五君位也童溪曰狐疑物也】得黃矢貞吉【伊川曰如田之獲狐也獲之則得中直之道乃貞而吉也黃中色矢直物黃矢謂中直也】象曰九二貞吉得中道也【伊川曰所謂貞吉者得其中道也除去邪惡使其中直之道得行乃正而吉也】

解卦初六六三上六凡陰爻者三有三狐之象皆陰類之可疑者也九二處大臣之位當解之時欲去小人不可失之於太急當赦則赦當宥則宥能以剛中之道而上應於六五之君譬如田獲三狐爲民除害又有得黃矢之象以貞而吉此三陰之所以服爲六五者亦信之而無疑也

六三負且乘致冦至貞吝【伊川曰六三以陰柔居下之上處非其任猶小人宜在下以負荷而且乘車非其據也必致冦奪之至𨿽使所爲得正亦可鄙吝也小人而竊盛位𨿽勉爲正事而气質卑下夲非在上之物終可吝也】象曰負且乘亦可醜也自我致戎又誰咎也【伊川曰負荷之人而且乘載爲可醜惡也處非其防徳不稱其器則冦戎之致乃已招致又誰咎乎】負荷者小人之事乘車者君子之器六三陰柔而不中處非其位欲乘九二大臣於其上是小人之負且乘者也豈不可醜哉將致防至𨿽貞亦吝上六爻曰公用射隼以解悖也上六與六三𨿽是正應及其終也上六知六三之爲悖猶欲射之於其上是六三之自致戎也又誰咎乎六三之罪於是乎不可赦矣

九四解而拇朋至斯孚【伊川曰九四以陽剛之才居上位承六五之君而下與初六之陰爲應拇在下而微者謂初也居上位而親小人則賢人正士逺退矣斥去小人則君子之黨進而誠相得也四能解去初六之陰柔則陽剛君子之朋來至而誠合矣】象曰解而拇未當位也【伊川曰四𨿽陽剛然居陰於正疑不足若復親比小人則其失正必矣故戒以解其拇然後能來君子以其處未當位也】

九四處近君之位剛而不中又應於初六之陰爻是處未當位也惟能解去初六之小人使之無咎而安於其下有解而拇之象又能與九二陽剛之君子同類相助斯可以有孚於上下矣九四曰朋至斯孚六五曰有孚於小人是六五爲解之主解去小人所以能有孚者由九二應之於其下亦由九四助之於其上也

六五君子維有解吉有孚於小人【注云以君子之道解難釋險小人𨿽暗猶知服之而無怨矣故曰有孚於小人防云以君子之道解難則小人皆信服之】象曰君子有解小人退也【防云小人謂作難者信君子之徳故退而畏服之】

六五君位也與九二爲正應專用陽剛之君子則有解散小人之道所以吉也故曰君子維有解吉六五比於九四又得朋至斯孚之助故能有孚於小人而使之自退如上六爻之所謂解悖者是也所以爲小人解散之時也

上六公用射隼於髙墉之上獲之無不利【伊川曰上六尊髙之地而升君位故曰公但據終而言也隼鷙害之物象爲害之小人墉墻內外之限也又曰上解之極也解極之時而獨有未解者乃害之堅彊者也上居解極解道已至器已成也故能射而獲旣獲之則天下之患解已盡矣何所不利誠齋曰公者大臣之稱卽上六也又曰此解之終也其周公歸自東山之時乎】象曰公用射隼以解悖也【伊川曰至解終而未解者悖亂之大者也射之所以解之也解則天下平矣】隼鷙害而貪六三以小人而貪據髙位故諭以隼六五爻象曰小人退也當小人屏退之時猶有悖亂而未盡解者如六三之類上六𨿽與三爲應亦欲射之於髙墉之上是小人終有解散之時也上六處解之終在於六五君位之外故稱以公取其有解悖之義亦以見上六之非小人也曰髙墉者有所依慿於上則可以射隼而無不利上六所以能解悖者由六五爲解之主可以依慿於其上文王受命於商而爲方伯故得伐崇是其象也後世如陳蕃竇武不幸而當人主暗弱之時無所依慿於其上徒欲以上公之勢與小人較勝負反受其害非解之所謂無不利者矣

【兌下艮上】

損有孚元吉無咎可貞利有攸往【序卦曰解者緩也緩必有所失故受之以損伊川曰縱緩則必有所失失則損也又曰下爲兌說下三爻皆上應是說以奉上亦損下益上之義又曰損上而益下則爲益損下而益上則爲損在人上者施其澤以及下則益下取其下以自厚則損也又曰損減損也凡抑損其過以就義理皆損之道也損之道必有孚誠謂至誠順於理也損而順理則大善而吉所損無過差可貞固常行而利有所往也】曷之用二簋可用享【伊川曰損者損過而就中損浮末而就本寔也聖人以寕儉爲禮之夲故於損卦明其義以享祀言之又曰二簋之約可用享祭言在乎誠而已】損卦下三爻屬兌損於下者亦說於奉其上也上三爻屬艮爲人上者義知艮止不欲過損其下此損之卦所以上下有孚六爻皆相應也曰元吉無咎可貞利有攸往贊損義之盡善初九曰無咎九二曰利貞六四曰無咎六五曰元吉上九曰無咎貞吉利有攸往大略可見矣又言損卦下三爻屬陽剛者二有二簋剛寔之象初九九二是也簋所以用享取其奉上之誠也初九九二是陽爻之剛實而有餘者也時乎可用則初九應於六四九二應於六五損剛於下以益柔於上猶未見其甚害也六三在下是爻之陰虛而不足者也豈可使之復損哉上九於六三爲應知六三之爲陰損故弗損於下思所以益之於其上此上九之所以利有攸往也故曰二簋可用享以見三之不可以過用也損卦六五亦不言損後世如漢武帝當海內虛耗之餘猶欲損下而不知止則大失此義矣

彖曰損損下益上其道上行【注云陽止於上陰說而順損下益上上行之義也伊川曰損之所以爲損者以損於下而益於上也取下以益上故爲其道上行夫損上而益下則爲益損下而益上則爲損損基夲以爲髙者豈可謂之益乎】損而有孚元吉無咎可貞利有攸往【伊川曰損而以至誠則有元吉以下四者損道之盡善也】曷之用二簋可用享【伊川曰何所用哉二簋可以享也】二簋應有時【伊川曰二簋之質用之當有時非其所用而用之不可也】損剛益柔有時【伊川曰剛爲過柔爲不足損益皆損剛益柔也隨時而行不當時而損益之則非也】損益盈虛與時偕行【伊川曰或損或益或盈或虛惟隨時而已】曰二簋者不過用也初九應於六四九二應於六五時乎當用則損剛於下以益柔於上知二簋之可用享者亦有時也六三陰虛不可復損上九與之爲應則損剛於上以益柔於下而知有弗損之義者亦有時也損益盈虛與時偕行是艮在上而知止者之道也

象曰山下有澤損君子以懲忿窒欲【伊川曰山下有澤气通上潤與深下以增髙皆損下之象君子觀損之象以損於己在修已之道所當損者惟忿與欲故以懲戒其忿怒窒塞其意欲也誠齋曰觀兌之說君子得之以懲其忿觀艮之止君子得之以窒其欲】

懲忿窒欲寧損於己不可損於人也

初九已事遄往無咎【伊川曰初九以陽剛應於四四以陰柔居上位賴初之益者也下之益上當損己而不自以爲功所益於上事者旣已則速去之不居其功乃無咎也】酌損之【伊川曰四之陰柔賴初者也故聼於初初當酌度其宜而損己以益之過與不及皆不可也廣平曰損下以益上者或失其節則後難繼故必酌損之】象曰已事遄往尙合志也【伊川曰四賴於初初益於四與上合志也】

初九在下居損之初與上合志亦欲酌損不欲其過損於下也後世如卜式之輸財於漢一時助邊迎合上意終必難繼非所謂在下而酌損矣

九二利貞徵凶【伊川曰二以剛中當損剛之時居柔而說體上應六五陰柔之君以柔說應上則失其剛中之徳故戒所利在貞正也徵行也離乎中則失其貞正而凶也守其中乃貞也】弗損益之【童溪曰九二說體也故有利貞徵凶之戒然以九居二中也中則正矣故知弗損益之義】象曰九二利貞中以爲志也【伊川曰所謂利貞謂以中爲志也中則自正矣】

九二大臣屬於兌體不可過於求說故戒之曰利貞徵凶行不以正則凶矣惟以九居二剛而得中應於六五柔中之君中以爲志故當損下之時知有弗損之義又求以益之於其下是以正爲利也後世有以大臣而徵利者徒欲損下以奉上則失之矣

六三三人行則損一人【童溪曰兌之三爻皆志於益上然初九九二則以剛應柔六三則以柔應剛故三人同行而語其自損之至者則六三也故曰損一人】一人行則得其友【明道曰一人行則得其友只是二也伊川曰一陰一陽豈可三也故三則損言專致乎一也】象曰一人行三則疑也【伊川曰一人行而得一人乃得友也若三人行則疑所與矣理當損去其一人損其餘也童溪曰六三者兌之主上九者艮之主少女少男陰陽相配夫婦之道貴於專一也若三人行則疑所主矣故象曰一人行三則疑也系辭於此爻又以致一之說釋之】

此爻以六三陰損而言陰陽損益之大義損卦下三爻之中惟六三屬陰而虛是三人同行之中有損一人之象也然六三應於上九剛亦有時而益柔是一人行則得其友也兌爲少女一陰爲主六三是也艮爲少男一陽爲主上九是也一陰一陽則得其友三則疑而當損是夫婦致一之道也

六四損其疾使遄有喜無咎【伊川曰四以陰柔在上與初九之剛陽相應在損時而應剛能自損以從剛陽損不善以從善也又曰疾謂疾病不善也損其不善惟使之遄速則有喜而無咎】象曰損其疾亦可喜也【誠齋曰亦之爲言次之辭也無疾上也有而損之次矣】損卦言遄者二初九曰已事遄往無咎酌損之是初九應於六四欲速應其上之所求也爲六四者屬於艮止之初又欲自損其疾以不害於其下使速有喜故初九六四爻皆言無咎以見上下之有孚也曰損其疾者卽繋辭所謂損以逺害也

六五或益之十朋之弗克違元吉【伊川曰六五於損時以中順居尊位虛其中以應乎二之剛陽是人君能虛中自損以順從在下之賢也能如是天下孰不損己自盡以益之故或有益之之事則十朋助之矣十眾辭也者決是非吉凶之物眾人之公論必合正理𨿽防不能違也如此可謂大善之吉矣古人曰謀從眾則合天心誠齋曰或之爲言非一人可指之謂也一人益之十人朋而從之筮亦從而弗違之人謀鬼謀百姓與能所以爲大吉而自天祐之歟】象曰六五元吉自上祐也【伊川曰所以得元吉者以其能盡眾人之見合天地之理故自上天降之福祐也】或益之十朋之人益之也自上祐也天亦益之也六五爲虛中之主能自損以修其徳所以爲益故六五爻獨不言損

上九弗損益之無咎貞吉利有攸往【伊川曰九居損之終損極而當變者也以陽剛居上若用剛以損削於下非爲上之道其咎大矣若不行其損變而以陽剛之道益於下則無咎而得其正且吉也如是則宜有攸往往則有益矣】得臣無家【伊川曰得臣謂得人心歸服無家謂無逺近內外之限也誠齋曰得臣謂得天下臣民之心無家謂無私其家之益】象曰弗損益之大得志也【伊川曰居上不損下而反益之是君子大得行其志】

上九在損卦之外處無位之地故有得臣無家之象後世如楚令尹子文自毀其家以紓國難者近於此矣損卦言志者三皆陽爻也初九曰尙合志也九二曰中以爲志也上九曰大得志也初九九二屬於下卦上九屬於上卦損之爲道不難行其志於下而難行於上上九知以弗損而爲道卦所謂利有攸往彖所謂其道上行者也其大得志可知矣

【震下巽上】

益利有攸往【序卦曰損而不已必益故受之以益伊川曰損極必益理之自然益所以繼損也爲卦巽上震下雷風二物相益者也風烈則雷迅雷激則風怒兩相助益此以象言也又曰損上益下所以爲益此以義言也下厚則上安故益下爲益又曰益者益於天下之道也故利有攸往】利渉大川【伊川曰益之道可以渉險難】

益卦以益下爲道可以常行故利有攸往下厚則安可以共濟險難故曰利渉大川曰利者再非止爲一時之利彖所謂民說無疆者也爲人上者茍欲求一時之利則損下益上不勝其爲害矣

彖曰益損上益下民說無疆自上下下其道大光【伊川曰損於上而益下則民說之無疆謂無窮極也自上而降己以下下其道之大光顯也潘氏曰以利益下則民說以禮下下則道光】利有攸往中正有慶【伊川曰五以陽剛中正居尊位二復以中正應之是以中正之道益天下天下受其福慶也】利渉大川【伊川曰益之爲道於平常無事之際其益猶小當艱危險難則所益至大故利渉大川】木道乃行【白雲曰神農氏斵木爲耜揉木爲耒耒耜之利以教天下取諸益者亦木道之行也】益動而巽日進無疆【伊川曰又以二體言卦才下動而上巽動而巽也爲益之道其動巽順於理則其益日進光大無有疆限也】天施地生其益無方【伊川曰以天地之功言益道之大聖人體之以益天下也天道資始地道生物天施地生化育萬物各正性命其益可謂無方矣方所也有方所則有限量無方謂廣大無窮極也天地之益豈有窮際乎】凡益之道與時偕行【伊川曰天地之益無窮者理而已矣聖人利益天下之道應時順理與天地合與時偕行也】

象曰風雷益君子以見善則遷有過則攺【伊川曰君子觀風雷相益之象而求益於己爲益之道無若見善則遷有過則攺也見善能遷則可以盡天下之善有過則攺無過矣益於人者無大於是】

雷以動之風以散之風雷亦有益於物也然使風益烈雷益迅則爲害於物矣何以謂之益乎君子觀象知善之可以益爲也見善則遷知不善之不可以益爲也過則必攺遷善攺過皆欲如風雷之速則可以爲益也

初九利用爲大作元吉無咎【伊川曰作大益天下之事利用爲大作也】象曰元吉無咎下不厚事也【伊川曰在下者本不當作厚事厚事重大之事也以爲在上所任所以當大事必能濟大事而致元吉乃爲無咎】

初九防而在下當震動之初欲利用爲大益天下之事非初九所能自爲也上應六四而從於九五元吉之君又居下卦之下能任大事不以厚重而自言所以無咎故初九不言益

六二或益之十朋之弗克違【伊川曰六二處中正而體柔順有虛中之象人處中正之道虛其中以求益而能順從天下孰不願告而益之孟子曰夫茍好善則四海之內皆將輕千里而告之以善夫滿則不受虛則來物理自然也故或有可益之事則眾朋助而益之十者眾辭眾人所是理之至當也者占吉凶辧是非之物其至是不能違之也】永貞吉【伊川曰就六二之才而言二中正虛中能得眾人之益者也然而質夲陰柔故戒在常永貞則吉也求益之道非永貞則安能守也】王用享於帝吉【潘氏曰居中執柔得益多矣與五爲應推以予君不亦宜乎臣之致於君猶君之享乎天易之象也】象曰或益之自外來也【伊川曰旣中正虛中能受天下之善而固守則有益之事眾人自外來益之】

損卦六五以虛中而得十朋則曰元吉是君道在上而吉者也益卦六二以虛中而得十朋則曰永貞吉是臣道以永貞在下而吉也所以不同六二居大臣之位助之者眾或益之十朋之弗克違矣乃能以永貞爲吉知有事君如事天之義故益之者自外而來告如六三六四爻皆曰中行告公則六二之益愈無疆矣

六三益之用凶事無咎有孚中行告公用圭【伊川曰三居下體之上在民上者也乃守令也居陽應剛處動之極居民上而剛決果於爲益者也果於爲益用之於凶事則無咎凶事謂患難非常之事三居下之上當承稟於上安得自任擅爲益乎惟於患難非常之事則可量宜應卒奮不頋身力庇其民故無咎也下專自任上必忌疾𨿽當凶難以義在可爲然必有其孚誠而所行合於中道則誠意通於上而信與之矣專爲而無爲上愛民之至誠固不可也𨿽有誠意而所爲不合中行亦不可也圭者通信之物禮云大夫執圭而使所以申信也凡祭祀朝聘用圭玉所以通達誠信也有誠孚而得中道則能使上信也是猶告公上用圭玉也潘氏曰周禮珍圭以卹凶荒王使之瑞節也】象曰益用凶事固有之也【伊川曰六三益之獨可用於凶事者以其固有之也謂專固自任其事也】

六四中行告公從利用爲依遷國

象曰告公從以益志也

六四以巽體而應於初九之陽剛初九曰利用六四亦曰利用可見其有益下之志矣又能與六三相親比同以中行之道而告公所以得從其志也曰王者謂九五之君曰公者爲六二之大臣爲六三六四者知有中行告公之義爲六二者亦知有王用享於帝之義此益之所以利有攸往也

九五有孚惠心勿問元吉【伊川曰五陽剛中正居尊位又得六二之中正相應以行其益何所不利以陽實在中有孚之象也以九五之才之徳之位而中心至誠在惠益於物其志善大吉不問可知又曰茍至誠益於天下天下受其大福其元吉不假言也】有孚惠我徳【伊川曰人君至誠益於天下天下之人無不至誠感戴以君之徳澤爲恩惠也】象曰有孚惠心勿問之矣惠我徳大得志也【伊川曰人君有至誠惠益天下之志其元吉不假言也故云勿問之矣天下至懷五徳以爲惠是其道大行人君之志得矣】

九五爻言有孚者二有孚惠心勿問元吉是人君有至誠惠益之心可以不言而孚於下也有孚惠我徳是天下受其君之惠心說誠服以爲我徳皆大得志亦可以不言而孚於上也天施地生其益無方九五惟不言益所以爲益之大者也故曰大得志也

上九莫益之或撃之【伊川曰專欲益已其害大矣欲之甚則昏蔽而忘理義求之極則侵奪而致仇怨故夫子曰放於利而行多怨孟子謂先利則不奪不饜聖賢之戒深矣上九以剛而求益之極眾人之所共惡故無益之者而或攻撃之矣】立心勿恆凶【伊川曰聖人戒人存心不可專利云勿恆如是凶之道所當速攺也】象曰莫益之偏辭也【伊川曰非其偏己之辭也茍不偏己合於公道則人亦益之何爲撃之乎】或撃之自外來也【伊川曰旣求益於人至於甚極則人皆惡而欲攻之攻撃之者自外來也人爲善則千里之外應之六二中正則益之者自外而至是也茍爲不善則千里之外違之上九求益之極則撃之者自外而至是也】

上九剛亢於上求益不己則民怨於下莫有益與之者偏辭借借或有欲攻之者將自外而來矣秦以頭箕防斂而啟閭左之亂唐以間架稅錢而召涇卒之禍意外之變世或有之勿常以爲無是事也故戒之曰立心勿恆凶勿常如是則過欲速攺可也九五曰勿問元吉是爲善者不欲自言也上九曰莫益之偏辭也是爲不善者過欲速攺人言可畏不可忽之以爲偏辭也爲人上者可以戒矣

淙山讀周易卷十一

欽定四庫全書

淙山讀周易卷十二

宋方寔孫撰

下經

【乾下兌上】

夬於王庭【序卦曰益而不已必決故受之以夬夬者決也伊川曰爲卦兌上干下以二體言澤水之聚也乃上於至髙之處有潰決之象以爻言之五陽在下長而將極一陰在上潰而將盡眾陽上進決去一陰所以爲決也夬者剛決之義又曰今旣小人衰防君子道盛當顯行之於公朝使人明知善惡】孚號有厲【伊川曰孚信之在中誠意也號者命眾之辭君子之道𨿽長盛而不敢忘戒偹故至誠以命眾使知尙有危道若易而無偹則有不虞之悔白雲曰君子之去小人也以天下之公義是以暴於王庭孚號其有自取危厲之道而決去之也以一柔而乘五剛自危之道也】告自邑【伊川曰邑私邑告自邑先自治也白雲曰始自王庭孚號其有厲而決之然後自邑國告之及於四方以見盡天下之公義也】不利卽戎【伊川曰卽從也從戎尙武也白雲曰君子決小人有道存焉豈假威武以彊之乎是以不利卽戎也】利有攸往【伊川曰夫君子之所以去小人者旣盡其道則由夬以爲幹往無不利矣此所謂剛長乃終也】九五君位也上六以一陰乘其上是小人有危厲者也當夬之時以五陽決一陰若易爲力然初九剛動而躁則戒之曰往不勝爲咎九三剛而不中則戒之曰壯於頄有凶九四則曰位不當也九五則曰道未光也此一陰之所以未易去也惟九二爻曰惕號莫夜有戎勿卹故揚於王庭是九二欲治上六之罪謂其不當以柔而乘五剛也曰王庭者謂有九五在也惟九五應於九二惕號之大臣孚號有厲使人信其號令皆曉然知上六之有危厲卽彖所謂其危乃光也又言告自邑不利卽戎所以告於自邑同處之眾陽則曰非我徒欲尙力以決去小人也利有攸往剛長乃終必欲決去一陰由夬而爲幹所以爲九五大君之利此眾陽之所以樂從也夬卦乾下兌上爲眾陽者揚於王庭宣君命於其下乃能協力以決去小人而取說於上健而說決而和是夬卦之義也

彖曰夬決也剛決柔也【伊川曰夬爲決義五陽決上之一陰也】健而說【伊川曰下健而上說】決而和【伊川曰決而能和決之至善也兌說爲和】揚於王庭柔乘五剛也【伊川曰陰而乘陽非理之甚君子勢旣足以去之當顯揚之於王朝大庭使眾知善惡也】孚號有厲其危乃光也【注云剛正明信以宣其令則柔邪者危故曰其危乃光也】告自邑不利卽戎所尙乃窮也【伊川曰卽戎則所尙乃至窮極矣夬決之時所尙謂剛武也】利有攸往剛長乃終也【白雲曰乾道將復𨿽君子不得自己往而決之隨時之義也】象曰澤上於天夬君子以施祿及下居徳則忌【伊川曰君子觀澤決於上而注漑於下之象則以施祿及下謂施其祿澤以及於天下也觀其潰決之象則以居徳則忌居徳謂安處其徳則約也忌防也謂約立防禁有防禁則無潰散也】

上天下澤於卦爲履澤上於天其卦爲夬豈有澤上於天而終不潰決者乎夬卦五陽而一陰乘其上所以終當決去也

初九壯於前趾往不勝爲咎【伊川曰九陽爻而幹體剛健在上之物乃在下而居夬時壯於前進者也前趾謂進行人之決於行也行而宜則其決爲是往而不宜則決之過也故往而不勝則爲咎也夬之時而往決也故以勝負言九居初而壯於進躁於動也故有不勝之戒】象曰不勝而往咎也【伊川曰理不能勝而且往其咎可知】

初九應於九四未能應於九五故戒之曰往不勝爲咎大壯初九亦曰壯於前趾皆不欲其在下而躁動也

九二惕號【去聲】莫夜有戎勿卹【伊川曰君子決小人之時不可忘戒偹也又曰二防中居柔不爲過剛則能知戒懼處決之至善也內懷兢惕而外嚴誠號𨿽莫夜有兵戎亦可勿卹矣】象曰有戎勿卹得中道也

莫夜者小人陰伏未可測之時有戎者小人可畏與冦盜無異也九二處大臣之位所以防小人者旣知惕懼加嚴誡號應於九五剛得中道知以莫夜有戎而爲憂所以能無憂也

九三壯於頄【音求伊川曰頄顴骨也】有凶君子夬夬獨行遇雨若濡有慍無咎【伊川曰陰陽和合故雲遇雨又曰惟君子處斯時則能夬夬謂夬其夬果決其斷𨿽其私與當逺絕之若見濡污有慍惡之色如此則無過咎也誠齋曰若濡者若上六之濡已而污已也有慍者以上六爲羞惡而慍見也】象曰君子夬夬終無咎也【伊川曰決於當決故終不至於有咎也】

九三當夬之時剛不得中徒欲悻悻然見於顏面則凶矣君子處此惟能決於義之所當決毅然獨行𨿽遇上六而不肯與之爲應有獨行避雨之象其見上六也若凂已而有慍色能絕小人所以無咎夬卦言夬夬者二九三應於上六九五比於上六尢當夬而又夬以力去小人可也

九四臀無膚其行次且【次七私反且七餘反伊川曰臀無膚居不安也行次且進不前也難進之狀九四以陽居陰剛決不足欲止則眾陽並進於下勢不得安猶臀傷而居不能安也欲行則居柔失其剛壯不能彊進故其行次且也】牽羊悔亡聞言不信【伊川曰羊者羣行之物牽者挽拽之義言四能自彊而牽挽以從羣行則可以亡其悔然旣處柔必不能也𨿽使聞是言亦必不能信用也潘氏曰牽羊羣陽同進之義】象曰其行次且位不當也【伊川曰九處陰位不當也以陽居柔失其剛決故不能彊進】聞言不信聰不明也【伊川曰剛然後能明處柔則遷失其正性豈復有明也故聞言而不能信者蓋其聰聼之不明也】

以九居四位不當也欲居則難於安居欲進則難於彊進可見其不能自信矣兌爲羊九四屬於兌體能與羣陽牽連並進猶可以悔亡也然九四與上六同屬兌體未必知上六之果爲當去也當於王庭之時孚號有厲爲九四者處近君之地猶聞而不之信此九二之所以惕號上六小人之所以未易決去也姤九三爻亦曰臀無膚其行次且

九五莧【佚辧反】陸夬夬中行無咎【伊川曰五𨿽剛陽中正居尊位然切近於上六上說體而卦惟一陰陽之所比也五爲決陰之主而反比之其咎大矣故必決其決如見莧陸然則於其中行之徳爲無咎矣中行中道也莧陸今所謂馬齒莧也曝之難幹感陰气之多者也而脆易折五若如莧陸𨿽感於陰而決斷之易則於中行無過咎也】象曰中行無咎中未光也【伊川曰五心有比以義之不可而決之𨿽行於外不失中正之義可以無咎然於中道未得爲光大也】

九五爲夬之主比於上六之陰柔道未光也莧陸乃感陰而易折之物欲折莧陸者猶當夬而又夬加力以取之況於其上六之小人而可以不加力乎非必以莧陸諭九五也爲九五者惟能應於九二使眾陽協力以決去一陰如莧陸之易折合於中行之道可以無咎猶未光大必能揚於王庭孚號有厲乃彖所謂其危乃光也

上六無號【戶羔反】終有凶【潘氏曰小人在上髙而危滿而溢豈能長守富貴哉無用號咷終於凶耳】象曰無號之凶終不可長也【伊川曰陽剛君子之道進而益盛小人之道旣已窮極自然消亡豈復能久乎𨿽號咷無以爲也】

當上六夬極之時小人情狀惟有號咷耳曰無號者詩所謂啜其泣矣何嗟及矣之時也故告之曰終有凶惟能早退則可以無號亦不至於終有凶惜乎上六之不早悟也

【巽下乾上】

姤女壯【序卦夬決也決必有遇故受之以姤姤遇也伊川曰一陰始生自是而長漸以盛大是女之將長壯也白雲曰陽至四陽而後爲壯姤一陰方長卽爲壯矣亦見君子小人之情不同誠齋曰當一陰之生也聖人已爲憂遽曰女壯言一陰已有敵五陽之志也】勿用取女【伊川曰陰長則陽消女壯則男弱故戒勿用取如是之女取女者欲其柔和順從以成家道姤乃方進之陰漸壯而敵陽者是以不可取也白雲曰旣曰女壯又曰勿用取女申戒五陽以勿輕一陰之防而親暱之也】

巽爲長女初六一陰以巽體而在下遽曰女壯畏其浸長而至於敵五陽也故戒以勿取如是之女非謂巽女皆不可取也

彖曰姤遇也柔遇剛也【伊川曰姤之義遇也卦之爲姤以柔遇剛也一陰方生始與陽相遇也】勿用取女不可與長也【伊川曰一陰旣生漸長而盛陰盛則陽衰矣取女者欲長久而成家也此漸盛之陰將消勝於陽不可與之長久也凢女子小人勢茍漸盛何可與久也故戒勿用取如是之女】天地相遇品物咸章也【注云正乃成功也伊川曰天地相遇則化育庻類品物咸章萬物章明也】剛遇中正天下大行也【伊川曰五與二皆以陽剛居中與正以正相遇也君得剛中之臣臣遇剛中之君君臣皆以剛陽遇中正其道可以大行於天下也】姤之時義大矣哉【伊川曰贊姤之時與姤之義至大也天地不相遇則萬物不生君臣不相遇則政治不興聖賢不相遇則道徳不亨事物不相遇則功用不成姤之時與義皆甚大也】

巽女以柔順爲正故彖言中正相遇之義

象曰天下有風姤【伊川曰爲卦乾上巽下以二體言之風行天下天之下者萬物也風之行無不經觸乃遇之象】後以施命誥四方【伊川曰爲君後者觀其周徧之象施其命令周誥四方也又曰行於天下周徧四方施命令之象也】

天下有風自上而下言其順也後以施命誥四方中正而行上合天理下順人心有乾上巽下之象九五爻所謂自天者也

初六系於金柅貞吉有攸往見凶【防云金者堅剛之物柅者制動之主謂九四也初六陰質若系於正應以從於四則貞而吉矣有攸往見凶者若不牽於一而有所行往則惟凶是見矣故曰有攸往見凶】羸豕孚蹢躅【防云不系而往則如羸豕之務躁而蹢躅然也伊川曰言陰𨿽甚防不可忽也豕陰躁之物故以爲況羸弱之豕𨿽未能彊猛然其中心在乎蹢躅跳擲也童溪曰豕醜穢之畜也而且羸弱宜若無足慮者此一陰在下之象也然徒知今日之羸豕而不信其能蹢躅害物則誤矣】象曰繋於金柅柔道牽也【防云陰柔之道必須有所牽系也伊川曰系於金柅所以止其進也不使進則不能消正道乃貞吉也】

繋於金柅柔道欲有所牽系於下則初六從於九四可也爲九四者見其有羸豕蹢躅之漸當早牽制之於初勿使之有攸往而見凶可也

九二包有魚【伊川曰包者苴裹也魚陰物之美者】無咎不利賔【伊川曰賔外來者也又曰謂不可更及外人也遇道當專一二則雜矣】象曰包有魚義不及賔也【伊川曰義不及於賔客也】

九二屬於巽體是巽女之剛貞而得中者也與九五爲正應在中饋吉是包有魚之象乃陰類之美者也不敢擅有所接於外是不利賔之象也初六九二同屬於巽體非果謂初六爲魚而九二欲先取之於其近以致九四之包無魚也

九三臀無膚【伊川曰其居不安若臀之無膚也】其行次且【伊川曰難進之狀】厲無大咎【伊川曰三剛正而處巽有不終迷之義若知其不正而懷危懼不敢妄動則可以無大咎也】象曰其行次且行未牽也【橫渠曰行而無所與遇故曰未牽進退無所系也】九三屬於巽體之上如臀無膚不能久居於下矣應於上九是上窮吝者也未有所遇故其行次且屬於內卦未得行於外也惟以九居三自知危厲不敢妄動故無大過咎曰行未牽也是九三未有所牽系於外亦不失爲巽女之能處窮者也

九四包無魚起凶象曰無魚之凶逺民也【伊川曰失其所遇猶包之無魚失其所有也四當姤遇之時居上位而失其下下之離由己之失徳也四之失者不中正也以不中正而失其民所以凶也又曰在四而言義當有咎不能保其下由失徳也豈有上不失道而下離者乎又曰下之離由已致之逺民者已逺之也爲上者有以使之離也誠齋曰九四非無陽剛之徳以包納初六然有包而無魚者四與初逺而不相及一也四以陽處陰又無中正之徳二也四無君王之位三也四與初宜相應者也宜應而不應三失故也】

民者防而在下之象謂初六也初六女壯非陰類之美若九四與初六爲應有包無魚之象已非美矣豈宜取如是之女哉九四剛不得中又爲九三九二所隔逺去初六殆如路人有逺民之象其情愈離此凶之所由起也九四初六爻故皆言凶

九五以包瓜【伊川曰髙木而葉大處髙體大而可以包物者也美實之在下者瓜也】含章有隕自天【伊川曰九五尊居君位而下求賢才以至髙而求至下猶以葉而包瓜能自屈降如此又其內蘊中正之徳充實章美人君如是則無有不遇所求者也又曰含蓄章美內積至誠則有隕自天矣猶云自天而降言必得之也自古人君至誠卑屈以中正之道求天下之賢未有不遇者也髙宗感於夢寐文王遇於漁釣皆是道也潘氏曰君徳如是天將佑之生賢佐矣】象曰九五含章中正也【伊川曰謂其含蘊中正之徳也徳充實則成章而有光輝】有隕自天志不舎命也【伊川曰命天理也舎違也至誠中正屈己求賢存志合於天理所以賢隕自天必得之矣】

九五應於九二是君臣之中正相遇者也若以取女而言則有隕自天如詩所謂天作之配者是也

上九姤其角吝無咎【伊川曰至剛而在最上者角也九以剛居上故以角爲象人之相遇由屈降以相從和順以相接故能合也上九髙亢而剛極人誰與之以此求遇固可吝也已則如是人之逺之非他人之罪也由己致之故無所歸咎】象曰姤其角上窮吝也【伊川曰旣處窮上剛亦極矣是上窮而致吝也童溪曰剛居一卦之上亢窮而無所遇角之象也】

上九剛亢而好髙易觸爲難合是姤其角之象人所不與是以窮吝九三𨿽是正應亦次且而未肯行是九自致之也又誰咎乎

【坤下兌上】

萃亨【序卦曰姤者遇也物相遇而後聚故受之以萃萃者聚也白雲曰聚有亨之道】王假有廟【注云王以聚至有廟也伊川曰王者萃聚天下之道至於有廟極也】利見大人亨利貞【注云聚得大人乃得通而利正也伊川曰萃不以正則人聚爲茍合財聚爲悖入安得亨乎故利貞】用大牲吉利有攸往【防云大人爲主聚道乃全以此而用大牲神明降福故曰用大牲吉也利有攸往者人聚神佑何往不利伊川曰萃者丰厚之時也其用宜稱故用大牲吉事莫重於祭故以祭享而言】萃聚也聚極則易散當萃聚之時有不散之道萃所以亨也王假有廟誠敬不散推此道以感人心故見之者皆順於下而說其上有坤下兌上之象利見大人所以亨也大人者九五也九五以剛中之徳處剛中之位能聚以正是利貞也故用大牲吉利有攸往順天命而行也如六二臣位但言利用禴耳是萃卦之大防也極而至於上六是萃道已成之時賫咨涕洟終欲保萃而不散所以利有攸往也故萃卦六爻皆言無咎

彖曰萃聚也順以說剛中而應故聚也【伊川曰萃之義聚也順以說以卦才言也上說而下順爲上以說道使民而順於人心下說上之政令而順從於上旣上下順說又陽剛處中正之位而下有應助如此故能聚也】王假有廟致孝享也【伊川曰祭祀人心之所自盡故聚天下之心者無如孝享王者萃天下之道至於有廟則其極也】利見大人亨聚以正也【伊川曰見大人則其聚以正道得其正則亨矣】用大牲吉利有攸往順天命也【伊川曰丰聚之時交於物者當厚稱其宜也物聚而力贍乃可以有爲故利有攸往時天理然也故云順天命也】觀其所聚而天地萬物之情可見矣【童溪曰觀坤兌之順說而知上下之萃觀二五之相應而知君臣之萃觀致孝以享廟而知人神之萃觀以正聚人而知君民之萃觀天命之不可不順而知天人之萃則天地萬物之情豈有遁乎故觀其所聚而天地萬物之情可見矣】象曰澤上於地萃【伊川曰澤上於地水之聚也故爲萃不言澤在地上而云澤上於地言上於地則爲方聚之義也】君子以除戎器戒不虞【伊川曰君子觀萃象以除治戎器用戒偹於不虞凡物之萃則有不虞度之事故眾聚則有爭物聚則有奪大率旣聚則多故矣故觀萃象而戒也除謂簡治也去惡也除而聚之所以戒不虞也】

當萃之時上說下順若可無虞矣君子觀象澤上於地豈有水聚而不散者乎故除治戎器以防不虞如澤之有防不至潰散是保萃之道也

初六有孚不終乃亂乃萃【伊川曰初與四爲正應本有孚以相從也然當萃時三陰聚處柔無守正之節若舎正應而從其類乃有孚而不終也乃亂惑亂其心也乃萃與其同類聚也】若號一握爲笑勿卹往無咎【號戶報反戶羔反伊川曰初若守正不從號呼以求正應則一握笑之矣一握俗語一也謂眾以爲笑也若能勿卹而往從陽剛之正應則無過咎不然則入小人之羣矣】象曰乃亂乃萃其志亂也【伊川曰其心志爲同類所惑亂故乃萃於羣陰也不能固其守則爲小人所惑亂而失其正矣】

初六當萃聚有孚之初已有不終乃亂之戒是卦象所謂戒不虞之意

六二引吉無咎【伊川曰二與五爲正應當萃者也而相逺乂在羣陰之間必相牽引則得其萃矣五居尊位有中正之徳二亦以中正之道往與之萃乃君臣和合也其所其致豈可量也是以吉而無咎也】孚乃利用禴【伊川曰孚信之在中誠之謂也禴祭之簡薄者也又曰謂其有孚則可不用文餙專以至誠交於上也以禴言者謂薦其誠而已】象曰引吉無咎中未變也【伊川曰二與五爲正應然異處有間乃當萃而未合者也故能相引而萃則吉而無咎以其有中正之徳未遽至攺變也變則不相引矣】

六二大臣能以柔中之道牽引上下之二陰同屬坤體以順應於九五之君故吉而無咎誠意交孚不尙文餙是利用禴之象也當萃之時王假有廟則可用大牲六二臣位但利用禴禮有等殺是中正之未變者也升九二亦曰孚乃利用禴

六三萃如嗟如無攸利往無咎【伊川曰三陰柔不中正之人也求萃於人而人莫與求四則非其正應又非其類是以不正爲四所棄也與二則二自以中正應五是以不正爲二所不與也故欲萃則爲人棄絕而嗟如不獲萃而嗟恨也上下皆不與無所往也惟往而從上六則得其萃爲無咎矣】小吝【伊川曰三始求萃於四與二不獲而後往從上六人之動爲如此𨿽得所求亦可小羞吝也】象曰往無咎上巽也【伊川曰上居柔說之極三往而無咎者上六巽順而受之也】萃卦下三爻屬於陰柔初六有乃亂之戒六二有未變之戒六三有無攸利之戒是以陰柔而聚者未保其不離也惟九四九五以剛而聚此萃之所以亨也

九四大吉無咎【伊川曰四當萃之時上比九五之君得君臣之聚也下比下體羣陰得下民之聚也得上下之聚可謂善矣然四以陽居陰非正也𨿽得上下之聚必得大吉然後爲無咎也大爲周徧之義無所不周然後爲大無所不正則爲大吉大吉則無咎也夫上下之聚固有不由正道而得者非理枉道而得君者自古多矣非理枉道而得民者蓋亦有焉如齊之陳常魯之季氏是也然得爲大吉乎得爲無咎乎故九四必能大吉然後爲無咎也】象曰大吉無咎位不當也【伊川曰以其位之不當爲未能盡善故云必得大吉然後爲無咎也非盡善安得爲大吉乎】

四處多懼之地位不當也惟以九居四剛貞守靜屬於兌體之下能承九五以正爲說故大吉而無咎

九五萃有位無咎匪孚元永貞悔亡【伊川曰九五居天下之尊萃天下之眾而君臨之當正其位修其徳以陽剛居尊位稱其位矣爲有其位矣得中道之正無過咎也如是而有不信而未歸者則當自反以修其元永貞之徳則無思不服而悔亡矣元永貞者君之徳民所歸也故比天下之道與萃天下之道皆在此三者童溪曰元永貞則所以久天下之聚者又必有其道也】象曰萃有位志未光也【伊川曰若尙冇匪孚是其志之未光大也誠齋曰當天下之已孚而惕然懷匪孚之憂當志意之光大而歡然有未光之志可謂元永貞矣冝其久安長治有聚無散而悔吝消亡也此伯益克艱之戒周公無逸之規也】

九五爲萃之主是萃之有尊位者可以無咎而有孚於下矣然初六在下猶曰有孚不終故九五之志未敢自恃以爲光大𨿽已有孚猶若匪孚必有元永貞之三徳以保其位則可以悔亡而其志光是孚亨之道也

上六賫咨涕洟無咎【注云賫咨嗟惟之辭也防云自目出曰涕自鼻出曰洟】象曰賫咨涕洟未安上也【伊川曰上六涕洟蓋不安於處上也】

上六處說體之極當萃道已成之時賫咨涕洟未敢自安於其上故終無咎是卦象所謂戒不虞也後世如賈誼流涕於漢文之朝其知此義矣

【巽下坤上】

升元亨用見大人勿卹南徵吉【序卦萃者聚也聚而上者謂之升故受之以升伊川曰升者進而上也升進則有亨義而以卦才之善故元亨也用此道以見大人不假憂卹前進則吉也南徵前進也潘氏曰方升之初冝擇所從惟見大徳之人則無憂向陽明之方則得吉也】

升卦巽下順也坤上亦順也以順而升此升之所以大亨也六五爲升之主初六曰允升大吉自下而上用見大人勿卹南徵吉此初六之所以大吉也九二六四爻不言升者何也九二處大臣之位六四處近君之位不可復求升於上也九二應於六五有利用禴之象六四安於六五之下有王用享於岐山之象所以無咎彼九三升於下卦之上是升虛邑者也上六求升於上卦之上是冥升者也其爲凶也又不待言矣

彖曰柔以時升巽而順【伊川曰巽旣體卑而就下坤乃順時而上升以時也謂時當升也柔旣上而成升則下巽而上順以巽順之道升可謂時矣】剛中而應是以大亨【伊川曰二以剛中之道應於五五以中順之徳應於二能巽而順其升以時是以元亨也】用見大人勿卹有慶也【伊川曰凢升之道必由大人升於位則由王公升於道則由聖賢用巽順剛中之道以見天人必遂其升勿卹不憂其不遂也遂其升則已有福慶而福慶及物也】南徵吉志行也【伊川曰南人之所向南徵謂前進也前進則遂其升而得行其志是以吉也白雲曰南爲明方陽之位也君之所也君子之類也故南徵無不吉也】

象曰地中生木升【伊川曰爲卦坤上巽下木在地下爲地中生木木生地中長而益髙爲升之象也】君子以順徳積小以髙大【伊川曰君子觀升之象以順修其徳積累防小以至髙大也順則可進逆乃退也萬物之進長皆以順道也善不積不足以成名學業之充實道徳之崇髙皆曰積累而至積小所以成髙大升之義也】

初六允升大吉【伊川曰二以剛中之徳上應於君當升之任者也允者信從也初之柔巽惟信從於二信二而從之同升乃吉也】象曰允升大吉上合志也【伊川曰與在上者合志同升也上謂九二從二而升乃與二同志也能從信剛中之賢所以合志】

初六順而在下與其進也故曰允升

九二孚乃利用禴無咎【伊川曰五𨿽陰柔然居尊位二𨿽剛陽事上者也當內存至誠不假文飾於外誠積於中則自不事外飾故曰利用禴謂尙誠敬也自古剛彊之臣事柔弱之君未有不爲矯飾者也禴祭之簡質者也云孚乃謂旣孚冝不用文飾專以其誠感通於上也如是則得無咎】象曰九二之孚有喜也【伊川曰二能以孚誠事上不惟爲臣之道尢咎而已可以行剛中之道澤及天下是有喜也】

萃卦六二以陰柔之臣而事九五剛大之君孚乃利用禴是其常也故象謂之未變升卦九二以陽剛之臣而事六五柔弱之君孚乃利用禴是尢可喜者也故象謂之有喜

九三升虛邑【伊川曰如入無人之邑】象曰升虛邑無所疑也【伊川曰入無人之邑其進無疑阻也】

升卦初六柔巽在下以順而升是允升而吉者也九二剛而得中屬於巽體之正已不敢言升矣九三剛而不中已在下卦之上豈可復以剛而求升乎以此求升則升於無人之邑猶可疑也邑猶有人則人必阻而不與之矣無所可疑也

六四王用亨於岐山吉無咎【伊川曰四柔順之才上順君之升下順下之進己則止其所焉以陰居柔陰而在下止其所也昔者文王之居岐山之下上順天子而欲致之有道下順天下之賢而使之升進已則柔順謙恭不出其位至徳如此周之王業用是而亨也又曰四之才𨿽善而其位當戒也居近君之位在升之時不可復升升則凶吝可知故云如文王則吉而無咎也】象曰王用亨於岐山順事也【伊川曰以柔居坤順之至也文王之亨於岐山亦以順時順事而已上順於上下順於下已順處其義故云順事也】

六四處近君之位能以坤順之體而安止於六五之下不敢言升是文王順事商之象也故六四反獨言玉以見文王可以王而不王能升其徳而不求升其位但欲用亨於岐山而爲方伯之事是能順事其君者也

六五貞吉升階【伊川曰五以下有剛中之應故能居尊位而吉然質本陰柔必守貞固乃得其吉也若不能貞固則信賢不篤任賢不終安能吉也階所由而升也任剛中之賢輔之而升猶登進自階言有由而易也指言九二正應然在下之賢皆用升之階也能用賢則彚升矣】象曰貞吉升階大得志也【伊川曰倚用賢才而能貞固如是而升可以致天下之大治其志可大得也】

六五應於九二剛中而應是貞吉也延接賢者使之上進有升階之象象曰大得志卽彖所謂大亨也

上六防升【伊川曰六以陰居升之極昏防於升知進而不知止者也其爲不明甚矣】利於不息之貞【伊川曰君子於貞正之徳終日幹幹自彊不息如上六不已之心用之於此則利也以小人貪求無己之心移於進徳則何喜如之】象曰冥升在上消不冨也【伊川曰昏於升極上而不知己惟有消亡豈復有加益也不冨無復增益也升旣極則有退而無進也白雲曰易於坤體多言不冨者陰道常乏也泰之六四謙之六五皆是也】

上六當升之極以位而論若陰暗而不知止則爲升在上消不冨也無復可增益矣若以順徳而論則愈升愈髙利於不息之貞無時可已是升之義也故卦象曰君子以順徳積小以髙大而位不必言也

淙山讀周易卷十二

欽定四庫全書

淙山讀周易卷十三

宋方寔孫撰

下經

【坎下兌上】

困亨【序卦曰升而不已必困故受之以困彖曰困而不失其所亨其惟君子乎】貞大人吉無咎【彖曰貞大人吉以剛中也伊川曰如卦之才則困而能亨且得貞吉乃大人處困之道也故能吉而無咎】有言不信【伊川曰當困而言人誰信之】

彖曰困剛揜也【伊川曰兌以陰在上坎以陽居下與上六在二陽之上而九二防於二陰之中皆陰柔揜於陽剛所以爲困也君子爲小人所掩蔽窮困之時也】險以說困而不失其所亨其惟君子乎【伊川曰以卦才言處困之道也下險而上說爲處險而能說𨿽在困窮艱險之中樂天安義自得其說樂也時𨿽困也處不失義則其道自亨困而不失其所亨也能如是者其惟君子乎】貞大人吉以剛中也【伊川曰五與二是也非剛中則遇困而失其正矣】有言不信尙口乃窮也【伊川曰當困而言人所不信欲以口免困乃所以致窮也以說處困故有尙口之戒】

困所以亨者君子有處困之道也九二曰困於酒食朱紱方來九四曰來徐徐困於金車吝有終是陽剛之君子亦不終困也初六曰臀困於株木六三曰困於石上六曰困於葛藟是陰柔之小人欲困君子皆不免於自困也爲小人者果何所利哉小人所以不能困君子者由九五以剛中之大人爲亨困之主用劓刖之刑以治上下小人之罪小人旣終於困則天下之困終可已耳是卦所謂貞大人吉無咎者也然以三陰而論初六爻曰幽不明也初六是無知之小人罪猶可恕六三曰乘剛也六三屬於坎體欲防九二於險中而據其上乘剛有罪不容逃矣上六曰動悔有悔上六屬於兌體兌爲口舌欲言有悔以求免是小人有言而不可信者也豈得爲無罪哉爲九五者欲治小人刖之於其下則六三是也劓之於其上則上六是也上六小人徒欲尙口亦窮於此矣故曰有言不信尙口窮也非謂君子當困之時至於尙口而乃窮也

象曰澤無水困【伊川曰困者乏之義爲卦兌上坎下水居澤上則澤中有水也乃在澤下枮涸無水之象爲困乏之義】君子以致命遂意【伊川曰君子當窮困之時旣盡其防慮之道而不得免則命也當推致其命以遂其志而已茍能知命之當然也則窮塞禍患不足以動其心行吾義而已茍不知命則恐懼於險難隕獲於窮厄所守亡矣安能遂其爲善之志乎】

初六臀困於株木【伊川曰六以陰柔處於至卑又居坎險之下在困而不能自濟者也又曰株木無枝葉之木也臀所以居也臀困於株木謂無所庇而不得安其居】入於幽谷三嵗不覿【伊川曰入於幽谷深暗之所也方益入於困無自出之勢故至於三嵗不覿終困者也不覿不遇其所亨也誠齋曰退而伏於二之下則已自墮於坎之底如幽谷之無所覿所以欲困九二之君子而不能也其叔孫武叔公伯寮之徒歟】象曰入於幽谷幽不明也【伊川曰幽者不明也謂益入昏暗自防於深困也明則不至於陷矣】

初六以陰暗而在坎險之底未知求應於九四乃與六三同體欲共陷九二於坎險之中是小人無知而不自量者也故曰幽不明也

九二困於酒食【誠齋曰所困者酒食之末而已吾何困哉白雲曰九二君子困於家食無飲食宴樂之奉而已】朱紱方來【伊川曰二以剛中之徳困於下上有九五剛中之君道同徳合必來相求故云朱紱方來方且來也朱紱王者之服蔽膝也以行來爲義故以蔽膝言之】利用享祀【伊川曰在困之時利用至誠如享祀然其徳旣成自能感通於上】徵凶無咎【伊川曰若不至誠安處以俟命往而求之則犯難得凶乃自取也將誰咎乎】象曰困於酒食中有慶也【伊川曰能守其剛中之徳必能致亨而有福慶也】

六三困於石據於蒺藜入於其宮不見其妻凶【系辭曰非所困而困焉名必辱非所據而據焉身必危旣辱且危死期將至妻其可得見耶伊川曰六三以陰柔不中正之質處險極而用剛居陽用剛也不善處困之甚者也石堅重難勝之物蒺藜刺不可據之物三以剛險而求進則二陽在上力不能勝堅不可犯益自困也困於石也以不善之徳居九二剛中之上其不安猶借刺據於蒺藜也進退旣皆益困欲安其所益不能矣宮其居所安也妻所安之主也知進退之不可而欲安其居則失其所安矣進退與處皆不可惟死而已其凶可知】象曰據於蒺藜乘剛也【伊川曰乘九二之剛不安猶借刺也】入於其宮不見其妻不祥也【伊川曰不祥者不善之徴失其所安者不善之效】

九四來徐徐【伊川曰惟力不足故困】困於金車【伊川曰金剛也車載物者也】吝有終象曰來徐徐志在下也𨿽不當位有與也【防云以陽居陰不失謙道爲物之所與故曰有終】

九四以陽居陰剛不得中欲載九五於其上而力不足故其來徐徐有困於金車之象吝可知矣所以有終者謂九四志在於九五之下𨿽不當位然以陽從陽是同徳而有與者也能上從於九五徐有說之君則九四亦可以不困矣

九五劓刖困於赤紱【伊川曰截鼻曰劓傷於上也去足爲刖傷於下也又曰赤紱臣下之服取行來之義誠齋曰孰爲小人刑之以劓刑之以刖】乃徐有說【伊川曰五𨿽在困而有剛中之徳下有九二剛中之賢道同徳合徐必相應而來共濟天下之困是始困而徐有喜悅也】利用祭祀【伊川曰祭祀之事必致其誠敬而後受福人君在困時宜念天下之困求天下之賢若祭祀然致其誠敬則能致天下之賢濟天下之困矣又曰二云享祀五云祭祀大意則宜用至誠乃受福也祭與祀享泛言之則可通分而言之祭天神祀地示享人鬼五君位言祭二在下言享各以其所當用也】象曰劓刖志未得也【誠齋曰志未得謂未刑小人之時】乃徐有說以中直也【潘氏曰九五之君困於無臣未得其志也然二五皆以剛居中皆以直道相與九二徐徐而來從乎九五自險而之說所以有說也】利用祭祀受福也【伊川曰盡其誠意如祭祀然以求天下之賢則能亨天下之困而亨受其福慶也】

當困之初九五爲上六所蔽於其上九二爲初六六三所陷於其下二五君臣皆未得志也惟九五爲亨困之主能知九二之困於赤紱者是上下小人之罪故劓之於上刖之於下使小人有所懲則前日之困於赤紱者乃得以徐有說矣九五所以得說體之正也小人旣去則天下受君子中直之福可以對越神明而無愧故曰利用祭祀受福也

上六困於葛藟於臲卼【臲五結反卼五骨反伊川曰葛藟纒束之物臲卼危動之狀上六處困之極爲困所纒束而居最髙危之地困於葛藟於臲卼也】曰動悔有悔徵吉【伊川曰動悔動輒有悔無所不困有悔咎前之失也曰自謂也又曰能悔則往而得吉也困極而徵則出於困矣】象曰困於葛藟未當也【伊川曰是處之未當也】動悔有悔吉行也【伊川曰知動則得悔遂有悔而去之可出於困是其行則吉也】

上六困於葛藟猶未當也於臲卼困亦未已也上六處兌上之上欲以口舌而求免曰動悔有悔徵吉是小人求免者之辭也然尙口乃窮九五已不之信而加以劓刑此困之所以亨也

【巽下坎上】

井攺邑不攺井【序卦困乎上者必反下故受之以井伊川曰井之爲物常而不可攺也邑可攺而之他井不可遷也誠齋曰有遷邑以就井無遷井以就邑井何求焉】無喪無得往來井井【伊川曰汲之而不竭存之而不盈無喪無得至者皆得其用往來井井也無喪無得其徳也常往來井井其用也周】汔至亦未繘井【伊川曰汔防至也繘綆也井以濟用爲功防至而未及用亦與未下繘於井同也】羸其瓶凶【伊川曰羸敗其瓶而失之其用喪矣是以凶也羸毀敗也】

井以辧義攺邑不攺井是井之徳不隨人而變也無喪無得汲與不汲聽之於人井無所求也往來井井亦待人引汲而後行也或有汲井而幾至者亦有未下繘於井者遲速隨時井亦不計也惟羸其瓶凶者如九二爻所謂甕敝漏之類不善汲引則井甘居下不肯與之同出是井之義也

彖曰巽乎水而上水井【童溪曰巽之木入乎坎水而上出之則井之功用見乎外矣】井養而不窮也【伊川曰井之養物不冇窮已取之而不竭徳有常也】攺邑不攺井乃以剛中也【伊川曰邑可攺井不可遷亦其徳之常也二五之爻剛中之徳其常如是卦之才與義合也】汔至亦未繘井未有功也【伊川曰井以濟用爲功水出乃爲用未出則何功也】羸其瓶是以凶也【伊川曰瓶所以上水而致用也羸敗其瓶則不爲用矣是以凶也】象曰木上有水井【伊川曰爲卦坎上巽下坎水也巽之象則木也巽之義則入也木器之象入於水下而上乎水汲井之象也】君子以勞民勸相【伊川曰君子觀井之象法井之徳以勞徠其民而勸勉以相助之道勞徠其民法井之用也勸民使相助法井之施也】

君子觀井之象以勞民勸相有徳可以濟人則汲引之者至彼小人貪污而趨下是人所不取者也故初六爻首以井泥不食爲戒

初六井泥不食【伊川曰井之不可食以泥污也居井之下有泥之象】舊井無禽【伊川曰井水之上人獲其用禽鳥亦就而求焉舊廢之井人旣不食水不復上則禽鳥亦不復往矣蓋無以濟物也】象曰井泥不食下也【伊川曰以陰而居井之下泥之象也無水而泥人所不食也】舊井無禽時舎也【舎上聲伊川曰見其不能濟物爲時所舎置不用也】

井泥不食泥污之也泥去則水復淸舊井無禽一時舎而不用也安知其不復用乎初六應於六四曰甃無咎攺邑不攺井在所修治者何如耳

九二井谷【伊川曰井之道上行者也澗谷之水則旁出而就下二居井而就下失井之道乃井而如谷也】射鮒【伊川曰鮒或以爲鰕或以爲蟇又曰射注也童溪曰井谷之水初無亭積徒注射鮒魚而已】甕敝漏【伊川曰甕之破漏也】象曰井谷射鮒無與也

九二以剛守靜譬如井谷茍可以及物𨿽防而射鮒亦可與也若遇破甕則毅然無與不肯從之而同出必待九五爲井冽之主然後與之而爲正應此井之所以爲義九二之所以爲剛中也

九三井渫不食爲我心惻【伊川曰在井下之上水之淸潔可食者也井以上爲用居下未得其用也陽之性上又志應上六處剛而過中汲汲於上進乃有才用而切於施爲未得其用則如井之渫治淸潔而不見食爲其心之惻怛也】可用汲王明並受其福【伊川曰三之才足以濟用如井之淸潔可用汲而食也若上有明王則當用之而得其效賢才見用則已得行其道君得享其功下亦被其澤上下並受其福也】象曰井渫不食行惻也求王明受福也【伊川曰井渫治而不見食猶人有才知而不見用以不得行爲憂惻也旣以不得行爲惻則豈免有求也故求王明而受福志切於行也】

九三以陽剛之才居下卦之上淸潔好髙是井渫之象也欲出於上以從九五乃爲九四所隔井渫不食異乎初六之井泥不食者矣然井已渫治而人不食井未嘗惻然也九三剛不得中未能離於下卦爲我心惻可用汲而不用汲以不得行而爲憂汲汲求用欲求王明以並受其福後世如漢賈誼以上不使而自嘆則異於井卦之所謂無得無喪者矣

六四井甃無咎【伊川曰甃砌累也謂修治也】象曰井甃無咎修井也【伊川曰甃者修治於井𨿽不能大其濟物之功亦能修治不廢也故無咎】

井以得上而爲用九二曰無與初六九三皆曰不食以其不離於下卦功用未得見於上也六四處近君之地下接二陽欲相汲引應於初六是井泥而舊者也又思所以修治之是井甃之象故無過咎

九五井洌寒泉食象曰寒泉之食中正也【注云洌潔也居中得正體剛不撓不食不義中正髙潔故井洌寒泉然後乃食也防云必須井潔而寒泉然後乃食以言剛正之主不納非賢必須行潔才髙而後乃用伊川曰井泉以寒爲羙白雲曰洌言井之修潔主人事而言也寒言泉有自然之性主天理而言也】

九五中正應於九二可以爲井之主矣

上六井收勿幕有孚元吉【注云處井之極水已出井井功大成在此爻矣故曰井收也羣下仰之以濟淵泉由之以通者也幕猶覆也不擅其有不私其利則物歸之往無窮矣故曰勿幕有孚元吉也伊川曰有孚有常而不變也博施而存常大善之吉也】象曰元吉在上大成也【防云上六所以能獲元吉者只爲居井之上井功大成者也】

上六當井道收成之時若使陰柔小人猶得以揜蔽於其上是幕其井也人將不被其澤矣惟勿幕而有孚終能信任君子以成其大則謂之元吉可以保其大成也上六以陰爻而在上故有勿幕之戒

【離下兌上】

革已日乃孚【序卦井道不可不革故受之以革伊川曰革者變其故也變其故則人未能遽信故必已日然後人心信從】元亨利貞悔亡【伊川曰壊而後革之革之所以致其通故革之而後可以大亨革之而利於正道則可久而得去故之義無變動之悔乃悔亡也】

彖曰革水火相息【伊川曰火在下水在上相就而相克相滅息者也所以爲革】二女同居其志不相得曰革【伊川曰二女同居而其歸各異其志不同爲不相得也故曰革也】已曰乃孚革而信之【伊川曰事之變革人心豈能便信必終日而後孚在上者於攺爲之際當詳告申令至於已日使人信之人心不信𨿽彊之行不能成也先王政令人心始以爲疑者有之然其久也必信終不孚而成善治者未之有也】文眀以說大亨以正革而當其悔乃亡【伊川曰以卦才言革之道也離爲文明兌爲說文明則理無不盡事無不察說則人心和順革而能照察事理和順之心可致大亨而得貞正如是變革得其至當故悔亡也天下之事革之不得其道則反致害故革有悔之道惟革之至當則新舊之悔皆亡也】天地革而四時成湯武革命順乎天而應乎人革之時大矣哉【伊川曰天道變攺世故遷易革之至大也故贊之曰革之時大矣哉】

已日乃孚是革獘之常道卽六二爻所謂已日乃革者也湯武革命是革道一時之大變故曰革之時大矣哉

象曰澤中有火革【伊川曰爲卦兌上離下澤中有火也革變革也水火相息之物水滅火火涸水相變革者也】君子以治歷明時【防雲天時變攺故須歷數所以君子觀玆革象修治歷數以明天時也伊川曰君子觀變革之象推日月星辰之遷易以治歷數而明四時之序】

火過於炎則燥澤中有火是以水革火之道亦利乎正也君子觀革之象以治歷明時惟正則不差也

初九鞏用黃牛之革【伊川曰鞏局束也革所以包束黃中色牛順物鞏用黃牛之革謂以中順之道自固不妄動也】象曰鞏用黃牛不可以有爲也【伊川曰以初九時位才皆不可以有爲故當以中順自固也】

初九微陽而在下未至於六二已日乃革之時但當以中順之道鞏固自守如包束以黃牛之革不可輕動而爲革之先故曰不可以有爲也

六二已日乃革之徵凶無咎【伊川曰以六居二柔順而中正又文明之主上有陽剛之君同徳相應中正則無偏蔽文明則盡事理應上財得權勢體順則無違悖時可矣位得矣才足矣處革之至善者也然臣道不當爲革之先必待上下之信故已日乃革之也如二之才徳所居之地所逢之時足以革天下之獘新天下之治當進而上輔於君以行其道則吉而無咎也】象曰已曰革之行有嘉也【伊川曰行則有嘉慶也】

六二臣道亦不可以爲革之先故曰已日乃革之惟往從於九五則吉而無咎可以行其道而有嘉羙也革之爲道莫難於己日乃革之時尢難於己日乃孚之後初九爻曰不可以有爲也六二繼於其後則曰徵吉無咎可見其已日乃革矣自六二以上三爻皆曰有孚以見六二大臣𨿽能革天下之九三九四九五皆信之於已日之後卽卦所謂已日乃孚彖所謂革而信之者也

九三徵凶貞厲革言三就有孚【伊川曰九三以剛陽爲下之上又居離之上而不得中躁動於革者也在下而躁於變革以是而行則有凶也然居下之上事茍當革豈可不爲也在乎守貞正而懷危懼從公論則可行之不疑革言謂當革之論就成也合也審察當革之言至於三而皆合則可信也言謹重之至能如是則必得至當乃有孚也】象曰革言三就又何之矣【伊川曰稽之眾論至於三就事之當也又何之矣乃俗語更何往也童溪曰自初至三已三就矣謂革道小成也】九三剛不得中故有徵凶貞厲之戒與六二之徵凶者不同也革言三就又何之矣尙欲有孚於九四九五故貴乎革而當也

九四悔亡有孚攺命吉【伊川曰以九居四剛柔相際又曰事之可悔而後革之革之而當其悔乃亡也革之阮當惟在處之以至誠故有孚則攺命吉攺命則攺爲也】象曰攺命之吉信志也【伊川曰以上下信其志也】

九四處近君之位以剛守靜所以悔亡而有孚其志者由其上承九五凡事有所當攺者必待君命攺之而後行故曰攺命吉而不曰革命是湯武革命之事非九四之所敢言也故九四九五爻皆不言革

九五大人虎變【伊川曰九五以陽剛之才中正之徳居尊位大人也以大人之道革天下之事無不當也無不時也所過變化事理炳著如虎之文采故云虎變】未占有孚【伊川曰不待占決知其至當而信之也】象曰大人虎變其文炳也【伊川曰事理明著如虎文之炳煥明盛也天下有不孚乎】

雲從龍風從虎龍以徳言虎以威言皆大人變化之象乾卦九五爻曰飛龍在天謂之飛者人不可得而及也革卦九五爻曰大人虎變謂之變者不可得以爲常也九五大人順天命而行人莫能測不待占決於人而人亦信之譬如虎變其文炳然人畏其威亦信之於其外也曰未占者以見革之九五本不言革湯武革命是人事之大變亦非易之所常占也

上六君子豹變小人革面【伊川曰革之終革道之成也君子謂善人良善則已從革而變其著見若豹之彬蔚也小人昏愚難遷者𨿽未能心化亦革其面以從上之教令也龍虎大人之象故大人云虎君子云豹也】徵凶居貞吉【伊川曰至革之終而又徵則凶也當貞固以自守革至於極而不守以貞則所革隨復變矣天下之事始則患乎難革已革則患乎不能守也故革之終戒以居貞則吉】象曰君子豹變其文蔚也【伊川曰君子從化遷善成文彬蔚彰見於外也】小人革面順以從君也【童溪曰中說而誠服曾無矯飾之態故革去面從而以順說之心從乎君也】上六居革之終不可以復革矣當大人虎變之後爲君子者其文蔚然但言豹變而不敢言虎變之事爲小人者亦知革面而順以從君如是則爲徵凶如是則爲居貞吉以見湯武革命之事亦終不可以爲訓於後世是易之防意也

【巽下離上】

鼎元吉亨【序卦曰革物者莫如鼎故受之以鼎伊川曰鼎之爲用所以革物者變腥而爲熟易堅而爲柔水火不可同處也能使相合爲用而不相害是能革物也鼎所以次革也又曰如卦之才可以致元亨也止當云元亨文羨吉字卦才可以致元亨未便有元吉也彖復止言元亨其羨明矣】

鼎有用以自養者有用以養人者皆欲新潔則可以烹飪是元吉而後亨然聖人之鼎是謂神器舉之於上實之於中承之於下皆賴聖賢之力故鼎卦下三爻則言聖賢自養之事上三爻則言大亨以養聖賢之事與常人之所謂亨飪者不同也初六曰利出否言聖賢自養於下先欲自潔也九二曰鼎有實言聖賢自養於中亦素有實也九三曰鼎耳革其行塞雉膏不食言聖賢自養設有不幸而處窮塞之時亦無慕於外也可見聖賢之能自養矣惟能自養然後聖人以大亨之禮而養聖賢亦是元吉而後亨也九四曰鼎折足覆公餗言聖人欲養聖賢必先去覆餗之小人也六五曰鼎黃耳金利貞言聖人巽而聰明則知所以養聖賢也上六曰鼎玉大吉無不利言聖人之養聖賢也金旣成加以玉有愛護之無瑕疵之亦所謂元吉而亨也

彖曰鼎象也以木巽火亨飪也【童溪曰古者制器必取諸象鼎之爲卦也寔具鼎之象焉故以全卦觀之則分植乎下者足也初六是也充寔乎中者腹也二三四是也對峙乎上者耳也六五是也橫亙乎上者也上九是也夫物有足有腹有耳有非鼎乎故曰鼎象也此以卦六畫言鼎之象也以二體觀之則巽爲木也而在下離爲火也而在上以木巽火而火出乎木則鼎之功用見矣故曰以木巽火亨飪也此以離巽二體言鼎之用也】聖人亨以享上帝而大亨以養聖賢【伊川曰以木從火所以亨飪也鼎之爲器生人所願至切者也極其用之大則聖人亨以享上帝大亨以養聖賢朱氏曰以享上帝之心推之以養聖賢人有不樂盡其心乎】巽而耳目聰明【童溪曰鼎之爲卦巽下也故有人君卑巽下賢之象離上也離爲目又六五鼎耳也故有耳目聰明之象夫人君能卑巽以下賢則天下之賢孰不爲吾用哉故以天下之耳爲耳則其耳聰以天下之目爲目則其目明所謂巽而耳目聰明也】柔進而上行得中而應乎剛是以元亨【伊川曰幾離在上者皆云柔進而上行柔在下之物乃居尊位進而上行也以明居尊而得中道應乎剛能用剛陽之道也五居中又以柔而應剛爲得中道其才如此所以能元亨也】

鼎卦六爻曰自趾而至有鼎之象故彖曰鼎象然而六爻言鼎顚趾九四亦取折足之象六五爻言鼎黃耳九三亦取耳革之象上六爻言鼎玉六五亦取金之象象不可以徒泥也又言以木巽火是常人之所謂巽者皆知有亨飪之象惟聖人能推巽下之義亨以享上帝大亨以養聖賢是事聖賢之禮尢大於事天也又言巽則耳目聰明柔益進而上行得中而應於九二陽剛之賢則鼎之徳愈大而善故曰元亨而吉在其中矣

象曰木上有火鼎【伊川曰木上有火以木巽火也亨飪之象故爲鼎】君子以正位凝命【伊川曰鼎者法象之器其形端正其體安重取其端正之象則以正其位謂正其所居之位君子所處必正其小至於席不正不坐毋跛毋倚取其安重之義則以凝其命令安重其命令也凝聚止之義謂安重也】

初六鼎顚趾【伊川曰初六在鼎下趾之象也上應於四趾而向上顚之象也】利出否【伊川曰傾出敗惡以致潔取新則可也故顚趾利在於出否否惡也】得妾以其子無咎【伊川曰六陰而卑故爲妾得妾謂得其人也若得良妾則能輔助其主使無過咎也蘓氏曰聖人之於人也貴其身不問其所從】象曰鼎顚趾未悖也【童溪曰夫鼎趾之顚不正者也然出否以從貴則𨿽顚未悖也】利出否以從貴也【伊川曰出故而納新防惡而受美從貴之義也應於四上從於貴也】初六在下曰利出否以諭聖賢能自潔於其初也得妾以其子無咎以諭聖賢出於防側之地得其所養有貴於己則可以從其上而爲上所貴也初六顚趾能出否以從貴得妾以其子者貴亦有之終不若長子主器之爲正故鼎卦之後受之以震主器莫如長子是易之防意也

九二鼎有實【注云以陽之質處鼎之中有實者也】我仇有疾不我能卽吉【注云我仇謂五也困於乘剛之疾不能就我則我不溢得全其吉也防云有實之物不可復加也加之則溢而傷其實矣六五我之仇匹欲來應我困於乘剛之疾不能就我則我不溢而全其吉也伊川曰仇對也陰陽相對之物謂初也相從非正而害義是有疾也二當以正自守使之不能就已又能自守以正則不正者不能就之矣所以吉也】象曰鼎有實愼所之也【伊川曰上從六五之正應乃是愼所之也】我仇有疾終無尢也【防云五旣有乘剛之疾不能加我則我終無尢也伊川曰初比已而非正是有疾也旣自守以正則彼不能卽我所以終無過尢也】

九二以剛實而居中是鼎有實之象六五爻曰中以爲實也可見九二之能謹所之應於六五皆有實於其中矣曰我仇者謂九四爲覆餗之小人也九四比於六五剛而不中與九二之剛中者正相反也以邪害正是我仇之有疾者也惟九二與六五爲正應有實在中故𨿽遇我仇有疾之人亦不能我卽而害我矣終無過尢可以獲吉此六五之所以養聖賢九四之所以其形渥凶也五爲君位非謂九二之從六五可以言我仇匹也初六陰柔以巽體而在九二之下有得妾以其子之象亦非謂九二之於初六欲使之不能卽已而視之以爲我仇也

九三鼎耳革其行塞【注云鼎之爲義虛中以待物者也而三處下體之上以陽居陽守實無應無所納受耳宜空以待而反全其實塞故曰鼎耳革其行塞𨿽有雉膏而終不能食也伊川曰其行塞不能食也】雉膏不食【伊川曰膏甘食之物象祿位雉指五也有文明之徳故謂之雉三有才用而不得六五之祿位是不得雉膏食之也】方雨虧悔終吉【伊川曰陰陽交暢則雨方雨且將雨也童溪曰方將陰陽和而雨焉則不食之悔可以虧去而終獲其吉也爲九三者宜守其正以有待焉可也】象曰鼎耳革失其義也【伊川曰始與鼎耳革異者失其相求之義也與五非應失求合之義也不中非同志之象也是以其行塞而不通然上明而下才終必和合故方雨而吉也】

九三欲從於六五非其正應是鼎耳革異者也失其相從之義則其行塞而不通爲九三者未得自逹則不食其祿𨿽雉膏之美義亦不食必待其方雨終有陰陽和合之時則可以悔虧而終吉是聖賢在下必待聖人在上巽耳旣聰然後可以受其養也

九四鼎折足覆公餗其形渥凶【系辭曰徳薄而位尊知小而謀大力少而任重鮮不及矣伊川曰四下應於初初陰柔小人不可用者也其不勝任而敗事猶鼎之折足也鼎折足則傾覆公上之餗餗鼎實也居大臣之位當天下之任而所用匪人至於覆敗乃不勝其任可羞愧之甚也其形渥謂赧汗也其凶可知】象曰覆公餗信如何也【伊川曰失其職誤上之委任得爲信乎】鼎卦惟九四爻言凶九四剛不得中比於六五欲沮二陽於其下又下應於初六陰柔之小人不能勝任故有折足覆餗之象旣覆公餗信復何如六五爲耳聰之主欲養聖賢故九四覆餗之小人不容不去其形渥凶甚可愧也

六五鼎黃耳金利貞【伊川曰五在鼎上耳之象也鼎之舉措在耳爲鼎之主也五有中徳故云黃耳加耳者也二應於五來從於耳者也二冇剛中之徳陽體剛中色黃故爲金五文明得中而應剛二剛中巽體而上應才無不足也相應至善矣所利在貞固而已六五居中應中不至於失正而質本陰柔故戒以貞固於中也】象曰鼎黃耳中以爲實也【伊川曰六五以得中爲善是以中爲實徳也潘氏曰陰𨿽虛以中爲實】

六五爲養聖賢之主在上得中是鼎黃耳之象所以助鼎耳於左右也金者剛也以六五虛中之君加助以九二剛中之臣是黃耳而得金也以中應中利在貞固而能守故曰中以爲實也惟中虛則可以受實惟中實則不至於擁虛是鼎之義也

上九鼎玉大吉無不利【伊川曰在上之象也剛而溫者玉也九𨿽剛陽而居陰履柔不極剛而能溫者也居成功之難善處而已剛染適宜動靜不過則爲大吉無所不利矣】象曰玉在上剛柔節也【伊川曰剛而溫乃有節也上居功成致用之地而剛柔節所以大吉無不利也童溪曰也而金爲之特取其剛而已猶未足以語其徳之全也而有剛柔之節者非玉不可】金以比陽剛之才玉以比聖賢之徳六五爻曰金上九爻曰玉是大亨以養聖賢又終以徳爲尙也曰金曰玉皆有愛護之之意後世人主欲以區區爵祿而磨厲其臣恩意鍥薄不足以知此義矣

淙山讀周易卷十三﹤經部﹐易類﹐淙山讀周易﹥

欽定四庫全書

淙山讀周易卷十四

宋方寔孫撰

下經

【震下震上】

震亨【序卦主器者莫若長子故受之以震伊川曰鼎者器也震爲長男故取主器之義而繼鼎之後長子國家繼位號者也故爲主器之主又曰震之爲卦一陽生於二陰之下動而上者也故爲震動也不曰動者震有動而奮發震驚之義乾坤之交一索而成震生物之長也故爲長男其象則爲雷其義則爲動雷有震奮之象動爲驚懼之義誠齋曰震之所以亨者何也動而懼則亨也】震來虩虩【虩許逆反伊川曰當震動之來則恐懼不敢自寜旋顧周慮虩虩然也虩虩顧慮不安之貌】笑言啞啞【啞烏客反疏云物旣恐懼不敢爲非保安其福遂至笑語之盛伊川曰啞啞言笑和適之貎】震驚百里不喪鬯【注云威震驚乎百里則是可以不喪鬯矣所以載鼎實鬯香酒奉宗廟之盛也正峩曰竊謂天之震雷不應止聞百里蓋以古之啟土百里爲極文王作繇在殷時明長子盛震於國故以百里言之也伊川曰雷之震動驚及百里之逺人無不懼而自失雷聲所及百里也惟宗廟祭祀執鬯者則不至於喪失人之致其誠敬莫如祭祀以載鼎實以升於俎鬯以灌地而降神方其酌裸以求神薦牲而所饗盡其誠敬之心則𨿽雷震之威不能使之懼而失守故臨大震懼能安而不自失者誠敬而已此處震之道也司馬曰主大器者不可以無威無威則民不服則所守喪矣故曰震動百里不喪鬯】

震言長子之道以恐懼而亨也初九爻曰震來虩虩恐致福也笑言啞啞後有則也長子當震來之初虩虩恐懼所以致福及其後也笑言啞啞亦有凖則而不敢過非謂恐懼於其初而可縱樂於其後也又言長子處變之道天之震雷也不止聞於百里言百里者公侯啟土之象也彖曰震驚百里驚逺而懼邇也謂天威在逺而懼心在邇知以土地社稷而爲憂則終不至於失守譬如主祭祀者知有誠敬𨿽當震雷之時可以不失鬯直取其義耳非謂長子主祭之時果有是雷也說卦謂震爲雷爲龍又謂其究爲健乾卦九四爻言或躍在淵先儒以干卦九四爲儲君之象乾道乃革可以論其變化之時震卦獨言雷而未敢言龍言恐懼而未敢言爲健是長子之所以爲義易之所以爲教也後世如唐太宗之於髙祖肅宗之於明皇非所以爲子矣

彖曰震亨【伊川曰震自有亨之義】震來虩虩恐致福也【伊川曰震來而能恐懼自修自謹則可反致福吉也】笑言啞啞後有則也【伊川曰笑言啞啞言自若也由能恐懼而後自處有法則也】震驚百里驚逺而懼邇也【伊川曰雷之震及於百里逺者驚過者懼言其威逺大也潘氏曰如必待震驚及已而後恐懼則晚矣故曰驚逺而懼邇也震驚天之事恐懼人之事言天威在逺而懼心在邇也】出可以守宗廟社稷以爲祭主也【注云不喪鬯則已岀可以守宗廟疏云出謂君出巡狩等事也君出則長子畱守宗廟社稷攝祭主之祀事也伊川曰謂其誠敬能不喪鬯則君出而可以守宗廟社稷爲祭主也長子如是而後可以守世祀承國家也】震東方卦於時爲春王安石謂易之震懼百里嚴刑以震天下所以守宗廟社稷則其說偏矣出可以守宗廟社稷謂長子常知敬懼推此心以往及帝出乎震之時則能守世祀非專以君出子在之時而言也

象曰洊雷震君子以恐懼修省【伊川曰洊重襲也上下皆震故爲洊雷雷重仍則威益盛君子觀洊雷威震之象以恐懼自修飭循省也君子畏天之威則修正其身思省其過咎而攺之】初九震來虩虩後笑言啞啞吉【伊川曰在卦之下處震之初也知震之來當震之始若能以爲恐懼而周旋顧慮虩虩然不敢寜止則終保其安吉故後笑言啞啞也】象曰震來虩虩恐致福也笑言啞啞後有則也【伊川曰震來而能恐懼周顧則無患矣是能因恐懼而反致福也因恐懼而自修省不敢違於法度是由震而後有法則故能保其安吉而笑言啞啞也】

震爲長子以一陽爻爲主初九是也當震來之初惟知虩虩然以恐懼而爲心耳笑言啞啞姑聼於後由虩虩而至於啞啞是恐懼乃所以致福也曰後有則也謂長子於笑言之後亦有凖則而不敢過非謂長子於處震之初可以笑言而無則也

六二震來厲億喪貝【疏云初九以剛處下聞震而懼恐而致福卽是有徳之人六二以陰賤之體不能敬於剛陽尊其有徳而反乘之是傲尊淩貴爲天所誅震來則有危亡喪貝伊川曰億度也貝所有之資也又曰以震來之厲度不能當而必喪其所有】躋於九陵勿逐七曰得【注云犯逆受戮無應而行行無所捨威嚴大行物莫之納無糧而走𨿽復超越陵險必困於窮匱不過七日防云不過七日爲有司所得矣童溪曰躋登也九陵卽初九也九在初其勢上進故曰九陵伊川曰卦位有六七乃更始事旣終時旣易也又曰時過事已則復其常故云七日得】象曰震來厲乘剛也【防云只爲乘於剛陽所以犯逆受戮也潘氏曰初九一畫震之主也】

初九震來虩虩旣有長子來於其初矣六二又欲乘剛而處於初九之上自危厲可以億度其必喪貝也喪其資貨𨿽欲越險而走亦無所逃不待用力以逐之數至於七日則變將爲有司所得矣六二爻在他卦皆爲大臣柔順得中之象獨震卦以初九一陽而爲長子六二又以陰賤之體欲乘剛而處初九之上故有震來厲之象與他卦不同

六三震蘓蘓震行無眚【伊川曰蘓蘓神气綏散自失之狀三以陰居陽不正處不正於平時且不能安況處震乎故其震懼而蘓蘓然若用震懼而能行去不正而就正則可以無過眚也】象曰震蘓蘓位不當也【伊川曰其恐懼自失蘓蘓然由其所處不當故也】

六三柔不得中處不當位震蘓蘓然若有所失惟能處於下卦不敢求越於上又無六二乘剛之意以震懼而能行故無過眚

九四震遂泥【伊川曰四無中正之徳陥溺於重陰之間不能自震奮者也故云遂泥】象曰震遂泥未光也【伊川曰以剛處動本有光亨之道乃失其剛正而陥於重陰以致遂泥豈能光也】

震九四得近君之位是長子已升而上卦矣當進則進若昧於時宜陷於重陰之間遂泥而不知進亦非光大之道故曰未光也乾卦九四則言乃革之道震卦九四則有遂泥之戒可以觀其時也

六五震往來厲【伊川曰往來皆厲行則有危也】億無喪有事【伊川曰當億度無喪失其所有之事而已】象曰震往來厲危行也其事在中大無喪也【伊川曰動皆有危惟在無喪其事謂中也能不失其中則可自守也大無喪以無喪爲大也】

六五已居尊位帝出乎震卽彖所謂出可以守宗廟社稷之時也知往知來惕若危厲能自億度行得中道以無喪其所有之事卽卦所謂不喪鬯者也處事在中則大有所得故曰大無喪也與六二之億喪貝者不同矣

上六震索索視矍矍【防云索索心不安之貌矍矍視不専之容上六處震之極極震者也】徵凶【注云已處動極而復徵焉宜其凶也】震不於其躬於其鄰無咎【伊川曰震之及身乃於其躬也不於其躬謂未及身也鄰者近於身者也能震懼於未及身之前則不至於極矣故得無咎】婚媾有言【伊川曰婚媾所親也】象曰震索索中未得也【伊川曰所以恐懼自失如此以未得於中道也】𨿽凶無咎畏鄰戒也【伊川曰極而復徵則凶也若能見鄰戒而知懼變於未極之前則無咎也上六動之極震極則有變義也】

上六處無位之地震索索中未自得也視矍矍外亦未安也震動已極在於六五之上徵則凶矣惟能以六居上逺去禍難使震不於其躬於其鄰又知以鄰戒而爲畏則𨿽凶而可以無咎亦使六五得以全親親之義譬如婚媾相得有言必應不至於有間言可也後世如漢之東海王彊唐之宋王成器以長子而不得主宗廟與漢明帝唐宗相處皆無間言是震之上六無咎者也此爻亦言長子處變之道以震懼而亨也

【艮下艮上】

艮其背不獲其身行其庭不見其人無咎【序卦震者動也物不可以終動止之故受之以艮伊川曰人之所以不能安其止者動於欲也欲牽於前而求其止不可得也故艮之道當艮其背所見者在前而背乃背之是所不見也止於所不見則無欲以亂其心而止乃安不獲其身不見其身也謂忘我也又曰庭除之間至近也在背則𨿽至近不見謂不交於物也外物不接內欲不萌如是而止乃得止之道於止爲無咎也兼山曰止於無欲之地所謂艮其背也人之耳目口鼻皆有欲也至於背則無欲也內欲不動是以行其庭不見其人童溪曰艮其背不獲其身此時止之爲止也行其庭不見其人此時行之亦止也】

艮卦艮下艮上上下各有所止也初六言趾六二言腓九三言夤六四言身六五言輔皆於身上取義獨上九爻言惇艮不言及於身以見上九在艮體之外止於篤實淡然忘我不欲自言艮其背不獲其身行其庭不見其人知有謹獨之義謹戒乎其所不睹可見在上者之知所止矣自四爻以下是言人臣之當止於下者也然六四得近君之位時止則止時行則行順處於六五之下同屬艮體是艮之獲其身者也故六四爻曰艮其身九三處下卦之上未得進於上卦有艮其限之象上九敵應而不相與隔於六四不得接於六五如六四之艮其身卽卦所謂艮其背不獲其身者也爲九三者知止則止與初六六二屬於艮下安於內卦惟當自反而順行於門庭之內不見知於其人亦無怨咎其人之意是在下之知所止者也彖曰上下敵應不相與也是以不獲其身行其庭不見其人無咎也其義可見矣

彖曰艮止也【伊川曰三索而成艮一陽居二陰之上陽動而上進之物旣至於上則止矣陰者靜也上止而下靜故爲艮也又曰畜止者制畜之義力止之也艮止者安止之義止其所也】時止則止時行則行動靜不失其時其道光明【伊川曰艮爲止止之道惟其時行止動靜不以時則妄也不失其時則順理而合義在物爲理處物爲義動靜合義理不失乎時也乃其道之光明也君子所貴乎時仲尼行止久速是也】艮其止止其所也【伊川曰艮爲止謂止之而止也止之而能止者由止得其所也止不得其所則無可止之理夫子曰於止知其所止謂當止之所也夫有物必有則父止於慈子止於孝君止於仁臣止於敬萬物庻事莫不各有其所得其所則安失其所則悖聖人所以能使天下順治非能爲物作則也惟止之各於其所而已】上下敵應不相與也【伊川日以卦才言也上下二體以敵相應無相與之義陰陽相應則情通而相與乃以其敵故不相與也不相與則相背爲艮其背止之義也】是以不獲其身行其庭不見其人無咎也【伊川曰相背故不獲其身不見其人是以能止能止則無咎也】

象曰兼山艮【伊川曰上下皆山故爲兼山童溪曰兩山兼峙各止其所重艮之象也】君子以思不出其位【伊川曰君子觀艮止之象而思安所止不出其位也位者所處之分也白雲曰位非獨爵位而已所守之分皆位也】

初六艮其趾無咎利永貞【伊川曰六在最下趾之象趾動之先也艮其趾止於動之初也事止則未至失正故無咎也又曰陰柔患其不能常也不能固也故方止之初戒以利在常永貞固則不失正之道矣】象曰艮其趾未失正也【伊川曰正之於初故爲未失正】

艮初六曰艮其趾欲止之於未失正之初也又曰利永貞欲終得其所止也

六二艮其腓【伊川曰二之行止系乎所主非得自由故爲腓之象股動則腓隨動止在股而不在腓也潘氏曰腓足脛也股之下足之上下體之中也】不拯其隨其心不快【伊川曰言不聼道不行也故其心不快不得行其志也士之處髙位則有拯而無隨在下位則有當拯有當隨有拯之不得而後隨】象曰不拯其隨未退聼也【伊川曰在上者未能下從也退聼下從也】六二在下體之中腓之象也應於六五以陰遇陰上下敵應情不相與故不能拯救其上四隨之於其下非樂隨之也曰其心不快曰未退聽也猶欲救止其君而後足以爲快是六二大臣之道也

九三艮其限【注云限身之中也三當兩象之中故曰艮其限伊川曰限分隔也誠齋曰九三下卦之背又曰九三奇而橫有門限之象限爲門闕】列其夤【注云夤當中脊之肉也伊川曰夤膂也上下之際也列絕其夤則上下不相從屬言止於下之堅也】厲燻心【注雲中體而分故列其夤而憂危燻心也伊川曰謂不安之勢燻爍其中也】象曰艮其限危燻心也【防云夤旣分列身將喪亡故憂懼之切燻灼其心矣又云君臣不接則上下離心】

限者隔內外也九三處內卦之上未得進於外卦是限隔之際也二體離異上下憂危故有分列其夤之象爲九三者危厲燻心不能身安隔於六四不得以自通於六五惟當守其剛貞思不出於界限之內卽卦所謂行其庭者也自古聖賢心乎憂國愛君或不得進而止於下者固有之矣

六四艮其身無咎【防云六四居止之時已入上體履得其位止求諸身不陷於咎伊川曰所以能無咎者以止於正也】象曰艮其身止諸躬也【誠齋曰六四居大臣之位上欲止其君之不善下欲止天下之不善惟不止諸人不咎諸人而自止諸躬則得之矣楚莊王好獵而樊姫不食禽獸之肉太宗善武功而魏徴不視七徳之舞此其事也王吉之賢能疏昌邑之獵楊綰之淸能減汾陽之樂此其效也四居體之半身之象也】

六四近於六五同屬艮體獲接於君身者也與艮卦之不獲其身者不同矣曰身又曰躬者六四止於其所能正其身則可以正君身也

六五艮其輔言有序悔亡【伊川曰五在上故以輔言輔言之所由出也艮於輔則不妄出而有序也言輊發而無序則有悔正之於輔則悔亡也有序中節有次序也輔與煩舌皆言之所由出而輔在中艮其輔謂正於中也】象曰艮其輔以中正也【伊川曰言以得中爲正止之於輔使不失中乃得正也】

六五在上爲艮其輔之主而能行合於中正則爲有序非徒言而止也

上九惇艮吉【防云惇厚也上九居艮之極極止者也在上能用惇厚以自止不陷非妄宜其吉也】象曰惇艮之吉以厚終也【防云言上九能以惇厚自終所以獲吉也】

六五曰艮其輔猶未忘形也曰言有序猶未忘言也上九取象在艮體之外止於惇厚不自言及於其身故艮卦六爻惟上九言吉是艮卦之止於至善者也

【艮下巽上】

漸女歸吉利貞【序卦艮者止也物不可以終止故受之以漸伊川曰漸者進也止必有進屈伸消息之理也又曰乾坤之變爲巽艮巽艮重而爲漸在漸體而言中二爻交也由二爻之交然後男女各得正位初終二爻𨿽不當位亦陽上陰下得尊卑之正男女各得其正亦得位也與歸妹正相對女之歸能如是之正則吉也天下之事進必以漸者莫如女歸臣之進於朝人之進於事固當有序不以其序則淩節犯義凶咎隨之然以義之輕重亷恥之道女之從人爲最大也故以女歸爲義】

艮爲少男一陽爻爲主九三是也巽爲長女一陰爻爲主六四是也以陽下陰男先下女是親迎之象故女歸有漸所以吉也得禮之正故曰利貞漸卦六爻皆言鴻漸何也鴻以序而進隨陽而居是女歸從夫之象也九三上九爻皆言鴻漸於陸何也陽卦以漸而進陰卦以漸而退也初六鴻漸於幹者水湄也六二鴻漸於磐者石上也九三鴻漸於陸者平髙之原也艮下三爻屬於陽卦自於幹而於磐自於磐而於陸其進而上者有漸也六四鴻漸於木者木在山上也九五鴻漸於陵者山阜也上九鴻漸於陸又退而反於髙平之原也巽上三爻屬於陰卦自於木而於陵自於陵而於陸其退而下者亦有漸也陽當漸進陰當漸退設使巽女處於艮男之上不能漸退亦非利貞之道也大凡未進而在下者欲漸進而上已進而在上者又欲漸退而下揚子云曰鴻飛冥冥弋人何篡焉是鴻之漸進於上者亦不容不漸退而下也

彖曰漸之進也女歸吉也【伊川曰如漸之義而進乃女歸之吉也謂進而有漸也女歸爲大耳他進亦然潘氏曰男之下女問名納采其節非一漸之象也】進得位往有功也【伊川曰漸進之時陰陽各得正位進而有功也】進以正可以正邦也【伊川曰以正道而進可以正邦國至於天下也】其位剛得中也【伊川曰所謂位者五以陽剛中正得尊位也諸爻之得正亦可謂之得位矣然未若五之得尊位故特言之】止而巽動不窮也【伊川曰內艮止外巽順止爲安靜之象巽爲和順之義人之進也若以欲心之動則躁而不得其漸故有困窮在漸之義內止靜而外巽順故其進動不有困窮也】

漸卦有女歸之義自進得位以下言臣之從君猶女之從夫也人臣以漸而進則得位而往有功其進以正可以正邦非徒進也又言九五君位剛而得中應於六二能止而巽其動不窮功用及於天下非若女歸利貞但欲以柔順爲正是漸卦之防意也

象曰山上有木漸【伊川曰爲卦上巽下艮山上有木木之髙而因山其髙有因也其髙有因乃其進有序也所以爲漸也】君子以居賢徳善俗【伊川曰君子觀漸之象以居賢善之徳化美於風俗人之進於賢徳必有其漸習而後能安非可淩莭而遽至也在已且然教化之於人不以漸其能入乎移風易俗非一朝一夕之所能成故善俗必以漸也】

君子觀漸之象平居自守以居賢徳善俗而爲先及其進也可以正邦乃是漸進之義

初六鴻漸於幹【防雲鴻水鳥也幹水涯也漸進之道自下升髙故取譬鴻飛自下而上也初之始進未得祿位上無應援體又窮下若鴻之進於河之幹不得安寕也】小子厲有言無咎【注云始進而未得其位則困於小子窮於謗言故曰小子厲有言也困於小子讒諛之言未傷君子之義故曰無咎也】象曰小子之厲義無咎也【伊川曰𨿽小子以爲危厲在義理實無咎也】艮爲少男有小子之象當初六漸進之初知以危厲有言而爲戒則不敢躁進其義可以無咎矣

六二鴻漸於磐【伊川曰磐石之安平者誠齋曰鴻自幹而漸進於磐石之上則髙而安矣此六二大臣漸進而居大臣之位之象也】飲食衎衎吉象曰飲食衎衎不素飽也【伊川曰君子遇中正之主漸進於上將行其道及天下所謂飲食衎衎謂其得志和樂不謂空飽飲食而已素空也】

六二得中而安有鴻漸於磐之象飲食衎衎爲大臣者不尸位而素餐所以爲吉若以女歸而論則爲在中饋之象也

九三鴻漸於陸【注云陸髙之頂也伊川曰平髙曰陸平原也三在下卦之上進至於陸也】夫徵不復婦孕不育凶利禦冦【伊川曰夫陽也夫謂三三若不守正而與四合是知徵而不知復徵行也復反也不復謂不反顧義理婦謂四若以不正而合則𨿽孕而不育蓋非其道也如是則凶也三之所利在於禦冦非理而至者冦也守正以閒邪所謂禦冦也不能禦冦則自失而凶矣】象曰夫徵不復離羣醜也【伊川日夫徵不復則失漸之正從欲而失正離叛其羣類爲可醜也】婦孕不育失其道也【伊川曰婦孕不由其道所以不育也】利用禦冦順相保也【伊川曰以順道相保禦止其惡故曰禦冦】

九三處艮卦之上如鴻漸於陸髙平而安可以艮止矣九三剛躁好髙比於六四又欲應於巽體之上九故有夫徵不復之戒爲六四者若不能順守以待九三之復反則孕而不育又愈凶矣惟六四能以柔巽之道而順止九三於其下禦去其惡與禦冦無異是夫婦順相保之道也九三爻曰鴻漸於陸上九爻復曰鴻漸於陸是陽進於上者亦無往不復也艮爲少男巽爲長女漸卦艮下巽上是女歸之象故九三爲夫六四爲婦是漸卦利正之道也

六四鴻漸於木或得其桷無咎【疏云桷榱也之木而遇堪爲桷之枝取其易直可安也伊川曰當漸之時四以陰柔居剛陽之上陽剛而上進豈能安處陰柔之下故四之處非安地如鴻之進於木也木漸髙矣而有不安之象鴻趾連不能握枝故不木棲桷橫平之柯惟平柯之上乃能安處謂四之處本危或能自得安寜之道則無咎也如鴻之於木本不安或得平柯而處之則安也四居正而巽順宜無咎也】象曰或得其桷順以巽也【防云言四𨿽乘三體巽而下附三𨿽被乘上順而相保所以六四得其安棲由順以巽也】

鴻漸自於陸而於木則髙而不安矣陽剛上進六四以陰柔而乘於九三之上不可以爲常也然鴻漸於木有或得其桷之時六四附於九三所以無咎而得其安棲者由其屬於巽體當漸卦女歸之初陽先求陰男先下女不失爲順道也

九五鴻漸於陵婦三嵗不孕終莫之勝吉【伊川曰陵髙阜也鴻之所止最髙處也象君之位𨿽得尊位然漸之時其道之行固亦非防與二爲正應而中正之徳同乃隔於三四三比二四比五皆隔其交者也未能卽合故三嵗不孕然中正之道有必亨之理不正豈能隔害之故終莫之能勝但其合有漸耳終得其吉也以不正而敵中正一時之爲耳久其能勝乎】象曰終莫之勝吉得所願也【伊川曰君臣以中正相交其道當行𨿽有間其間者終豈能勝哉徐必得其所願乃漸之吉也】

山上有木漸六四鴻漸於木髙而未安惟自於木而漸下於陵則髙而安矣五居尊位由臣道而論則六二從於九五以漸而合猶鴻之漸於陵也由婦道而論則三嵗不孕以漸而合終得所願莫之勝吉是巽女之得中守正者也

上九鴻漸於陸【防云上九與三皆處卦上故並稱陸伊川曰胡安定以陸爲逵逵雲路也】其羽可用爲儀【防云處髙而能不以位自累則其羽可用爲物之儀表可貴可法也伊川曰進至於是而不失其漸賢達之髙致也故可用爲儀法而吉也】象曰其羽可用爲儀吉不可亂也【防云進處髙潔不累於位無物可以亂其志也伊川曰以其有序而不可亂也】九三爻曰鴻漸於陸有夫徵不復之戒上九應於九三復曰鴻漸於陸是往者亦終復也由臣道而論則功之己成者當以漸而退故其羽可用以爲儀吉後世如四皓自商山而進羽翼旣成終反歸於商山是鴻之先漸於陸終亦復漸於陸之象也九三上九皆言漸於陸者豈無意哉

【兌下震上】

歸妹徵凶無攸利【序卦漸者進也進必有所歸故受之以歸妹注云妹者少女之稱也兌爲少陰震爲長陽少陰而承長陽說以動嫁妹之象也防云泰卦六五云帝乙歸妹彼據兄嫁妹謂之歸妹此卦名歸妹以妹從娣而嫁謂之歸妹故初九爻辭雲歸妹以娣是也上咸卦明二少相感恆卦明二長相承今此卦以少承長非是匹敝明是妹從娣嫁故謂之歸妹焉古者諸侯一取九女嫡夫人及左右媵皆以侄娣從故以此卦當之矣又云徵凶無攸利者歸妹之戒也徵謂進有所往也妹從娣嫁本非正匹惟須自守卑退以事元妃若妄進求寵則有並後凶咎之敗故曰徵凶無攸利楊氏曰震爲長男是兄也兌爲少女是妹也以兄而歸妹故卦以歸妹爲名】漸卦言女歸吉是父母嫁女者也此卦名曰歸妹兌下震上以少女而承長男之命是兄嫁其妹者也兌爲少女一陰爻爲主六三是也以一陰而欲乘二剛故有徵凶無攸利之戒若不以正而往則凶而無所利是兄戒其妹之意也

彖曰歸妹天地之大義也【伊川曰陰陽交感男女配合天地之常理也歸妹女歸於男也故雲天地之大義也】天地不交而萬物不興歸妹人之終始也【伊川曰前者有終而後者有始相續不窮是人之終始也】說以動所歸妹也【伊川曰以二體釋歸妹之義】徵凶位不當也【注云履於不正說動以進妖邪之道也】無攸利柔乘剛也【注云以徵則有不正之凶以處則有乘剛之逆】

有天地則有父母有父母則有男女有男女則有兄弟爲人兄者欲使妹有所歸亦合天地之大義也天地不交而萬物不興豈有妹而不嫁者乎父母旣終少女未有所歸則歸妹之責殆在其兄是人之終始也原始要終知愛父母則愛其妹然妹不可以輕動也歸妹卦震上兌下震動也兌說也順動而說曰所歸妹也欲歸妹而得其所也若往不以正欲以一陰而乘二剛則凶而無攸利矣豈可不戒哉

象曰澤上有雷歸妹【防云澤上有雷說以動也誠齋曰雷興雨則澤益滋兄舉禮則妹有歸此歸妹之象也】君子以永終知敝【伊川曰永終謂生息嗣續永久其也知敝謂物有敝壊而爲相繼之道也又曰夫婦之道當常永有終必知其有敝壊之理而戒謹之敝壊謂離隙】雷動也澤亦動也君子觀象有感動之義念父母以及其妹故歸妹以正欲其永久而善終知敝則不至於敝也由妹而言則兄知有妹嫡知有娣父母旣終義無歸寜誓死靡他亦是永終知敝之義

初九歸妹以娣【伊川曰女之歸居下而無正應娣之象也剛陽在婦人爲賢貞之徳而處卑順娣之賢正者也潘氏曰歸妹以娣女歸而並娣以行也】跛能履徵吉【注云𨿽幼而不妄行防云爲娣𨿽非正配不失常道譬如跛人之足然𨿽不正不廢能履故曰跛能履也又曰以言行嫁非匹敵然妃之妹𨿽至少而爲娣則可行也伊川曰如跛之能履言不能及逺也然在其分爲善以是而行則吉也潘氏曰娣媵之微亦能相承順如跛而能履也】象曰歸妹以娣以恆也【防云妹而爲娣恆久之道也】跛能履吉相承也【伊川曰𨿽在下不能有所爲如跛者之能履然徵而吉者以其能相承助也能助其君娣之吉也】

兌爲少女有妹之象初九在兌下之下少女之又少者也故有娣之象初防而在下未足以有行依於九二順往而吉故有跛能履之象初九曰跛能履九二曰眇能視以見初九爲娣九二爲嫡娣因嫡而行亦猶跛者因能視者而後行也初九言妹又言娣以見兄愛其妹嫡亦愛其娣以吉道而相順承也娣從於嫡能相承助亦是以吉相承之道可以往而吉矣故曰徵吉

九二能視【伊川曰九二陽剛而得中女之賢者也又曰如眇者之能視而已言不能及逺也】利幽人之貞【伊川曰二自守其幽靜貞正乃所利也】象曰利幽人之貞未變常也【防云是處幽而不失其貞正也誠齋曰初九六三九四六五皆言歸妹而九二獨不言何也九二之位下卦之尊者也卽妹之身也妹之身而言利幽人之貞所謂幽人者男女賢徳之通稱履之九二曰幽人貞吉吉君子之幽貞也歸妹之九二曰利幽人之貞言少妹之幽貞也九二以孤幼妹弱之身而有逺視之聰明以女子無父之訓而有幽閒中貞之賢徳者體陰而陽其性質柔而剛其徳故也幽則至靜而不可動貞則至堅而不可逾皆剛陽中正之常徳而不變者也故曰未變常也】

九二在兌體而得中未有見於外而自知守自是能視之象也深閨隠處利如幽人之貞歸妹之事聽命於兄不敢自言故九二爻獨不言歸妹以見其幽靜未變常也歸妹卦下三爻同屬兌體初九六三皆言娣九二獨不言歸妹亦見九二上承六五之君命是帝乙歸妹之象獨尊於娣而爲諸侯之小君與常人之歸妹者不可以一例言也

六三歸妹以須反歸以娣象曰歸妹以須未當也【防云六三在歸妹之時處下體之上欲有求爲室主之象而居不當位伊川曰須待也待者未有所適也六三居不當位徳不正也柔而尙剛行不順也以說求歸動非禮也】

須者待也歸妹以須有待而動可也若嫡未行而娣反先歸是爲娣者亦未當也九二得兌體之正應於六五所謂帝乙之妹尊且貴矣六三動不得中以一陰而爲兌卦之主欲乘九二於其下故有未當之戒初九六三皆有娣之象初九安處於九二之下是娣之吉者也六三反處於九二之上是娣之未當者也易辧嫡娣於此可見矣

九四歸妹愆期遲歸有時【楊氏曰歸妹愆期者非終愆期也遲歸有時耳】象曰愆期之志有待而行也【楊氏曰愆期而不嫁有待而後行何也待嫡兄之命也】震爲長男九四以一陽爻而爲主是兄之象也女二十而嫁或有愆期而未嫁者亦宜待兄之命九四剛而不中爲妹擇對恐失於過髙而難合故有愆期之戒曰歸妹愆期非終於不歸也遲歸有時直欲待擇對而後行耳長兄之義也下文言帝乙歸妹以見貴女之歸亦欲謙降以從禮不欲其徒好髙也

六五帝乙歸妹【防云六五居歸妹之中獨處貴位是帝王之所嫁妹也伊川曰易中陰尊而謙降者則曰帝乙歸妹泰六五是也】其君之袂【童溪曰五君位也歸妹之處此位也所謂嫡夫人女君位也】不如其娣之袂良【伊川曰貴女之歸惟謙降以從禮乃尊髙之徳也不事容飾以說於人也娣媵者以容飾爲事者也表袂所以爲容飾也六五尊貴之女尙禮而不尙飾故其不及其娣之良也良美好也童溪曰其良在徳不在也】月幾望吉【伊川曰望陰之盈也盈則敵陽矣幾望未至於盈也五之貴髙常不至於盈極則不亢其夫乃爲吉也童溪曰陰陽之義配日月也日君也月小君也小君體謙從禮而無亢滿之失以況月幾望也】象曰帝乙歸妹不如其娣之袂良也其位在中以貴行也【伊川曰以帝乙歸妹之道言其不如其娣之袂良尙禮不尙飾也五以柔中在尊髙之位以尊貴而行中道也柔順屈降尙禮而不尙飾乃中道也】

二五正應猶君之於臣夫之於婦惟歸妹卦以兌下爲少妹以震上爲長兄非謂二爲婦五爲夫也亦非謂六五爲帝妹之位而下嫁於九二也六五得震體之正其位在中以尊貴之道而行於下有帝乙歸妹之象莫貴於帝妹猶當降謙以從其夫況凡人乎未嫁則爲帝妹已嫁則爲諸侯之小君其小君之不如其娣之良尙禮而不尙飾爲帝乙者知愛其妹爲帝妹者亦不忍以薄而待其娣六五卽帝乙之象九二卽帝妹之象初九六三皆屬於兌下與九二而同體卽娣之象初九六三爻所以皆言娣也月幾望吉者陰不可盈也爲帝妹者未嫁則當從兄已嫁則當從夫爲帝媵者亦當從於君夫人皆是陰不可盈之義所以爲吉也

上六女承筐無實士刲羊無血無攸利【伊川曰上六女歸之終而無應女歸之無終者也歸者所以承先祖祭祀不能奉祭祀則不可以爲婦矣筐篚之實婦所供也古者房中之俎葅歜之類後夫人職之諸侯之祭親割牲卿大夫皆然割取血以祭禮也童溪曰以女言之則筐無實矣以士言之則刲羊無血矣其如承先祖奉祭祀何未見其有所利也】象曰上六無實承虛筐也【伊川曰筐無實是空筐也】

六五得尊位而嫁其妹有有娣如此其備禮上六陰乏而處無位之位是卦之窮者也由女而言則承筐無實是父母素貧也由士而言則未取者曰士刲羊無血猶懼無以奉先祖也將何以嫁其妹乎其無攸利也可知矣於其無攸利之時必欲歸妹而使之得所歸乃可以見歸妹之爲義豈必如帝乙之尊且貴而後欲嫁其妹哉向使六三在下爲兌女者處不當位爲上六者不言歸妹又無以盡震男之責愈見其無所利矣卦所謂無攸利者上六爻當之也故上六爻不言歸妹所以爲兄不歸妹者之戒

淙山讀周易卷十四

欽定四庫全書

淙山讀周易卷十五

宋方寔孫撰

下經

【離下震上】

丰亨王假之【注云大而亨者王者之所至伊川曰丰爲盛大其義自亨故極天下之光大惟王者能至之假至也】勿憂宜日中【防云王能至於丰亨乃得無復憂慮伊川曰丰之時人民之繁庻事物之殷盛治之豈易周爲可憂慮宜如日中之盛明廣照無所不及然後無憂也】

丰大而亨王有致之之道初九爻不言丰者致丰之道在上不在下也六五爻亦不言丰者王有尙大之道亦不自言其爲丰也六五質本陰柔上六以陰柔而揜蔽之於其上丰其屋蔀其家是上六爲丰其蔀之小人也六二九四爻皆言丰其蔀日中見斗謂上六有丰其蔀之罪猶望六五能照之於其上也惟九三應於上六不言丰其蔀而言丰其沛者謂其輕也不言日中見斗而言日中見沬者謂其小也九三處離下之上非不明也當丰亨之時上欺其君欲庇上六而隠其罪此丰之所以有憂也曰勿憂宜日中者六五應於六二比於九四是謂來章之主折獄致刑以治小人譬如日中見斗之時天地昏暗雷電皆至使天下之人皆知以明而動無異於日中照天下之時是丰之所宜者也離爲火爲日丰卦旣曰宜日中又取電火之象以見天地明動無時不照人亦無時而可以欺其上也君子觀象以折獄致刑如上六爲丰蔀之小人則當屏之於遠方無人之地九三欲庇上六亦當折其右肱可也上六爻曰閴其無人九三爻曰折其右肱小人旣治君子得志此丰之所以大而亨也

彖曰丰大也明以動故丰【伊川曰丰者盛大之義離明而震動明動相資而成丰大也】王假之尙大也【伊川曰王者有四海之廣兆民之眾極天下之大也故丰大之道惟王者能致之所有旣大其保之治之之道亦當大也故王者之所尙至大也】勿憂宜日中宜照天下也【伊川曰所有旣廣所治旣眾當憂慮其不能周及宜如日中之盛明普照天下無所不至則可勿憂矣如是然後能保其丰大保有丰大豈小才小知之所能也】日中則昃月盈則食天地盈虛與時消息而況於人乎況於鬼神乎【防云王者以丰大之徳照臨天下同於日中然盛必有衰自然常理日中至盛過中則昃月盈則滿過盈則食天之寒暑往來地之陵谷遷貿盈則與時而息虛則與時而消天地日月尙不能久況於人與鬼神而能常保其盈盛乎勉令及時修徳仍戒居存慮亡也伊川曰盈虛謂盛衰消息謂進退天地之運亦隨時進退也鬼神謂造化之迹於萬物盛衰可見其消息也於丰盛之時而爲此戒欲其守中不至過盛處丰之道豈易也哉】

象曰雷電皆至丰【防曰雷天之威動電天之光耀雷電俱至則威明偹足以爲丰也】君子以折獄致刑【伊川曰離明也照察之象震動也威折之象折獄者必照其情寔惟明克允致刑者以威其姦惡惟斷乃成故君子觀雷電明動之象以折獄致刑也】

初九遇其配主𨿽旬無咎往有尙【注云處丰之初其配在四以陽適陽以明之動能相光大者也旬均也𨿽均無咎往有尙也初四皆陽爻故曰均也伊川曰天下之相應者常非均敵如陰之應陽柔之從剛下之附上敵則安肯相從惟丰之初四其用則相資其應則相成故𨿽均是陽剛相從而無過咎也蓋非明則動無所之非動則明無所用】象曰𨿽旬無咎過旬災也【潘氏曰其應在四配也均爲陽剛旬也明動相資𨿽均何害然二剛相遇可往不可過也】

六二丰其蔀【伊川曰蔀周匝之義蔀蔽之物揜晦於明者也】日中見斗【注云日中者明之盛也斗見者暗之極也處明盛而丰其蔀故曰日中見斗防云處日中盛明之時而斗星顯見伊川曰鬥以昏見言見斗則是明喪而昏矣】往得疑疾【注云不能自故往得疑疾】有孚若吉【伊川曰若能以誠信其志意則得行其道乃爲吉也】象曰有孚若信以志也【伊川曰謂以己之孚信感上之心志也】

當丰亨之時六五柔中之君爲上六小人所蔽於其上可謂大異是日中見斗之象也六二處大臣之位若欲徑行而往治上六之罪則六五比於上六未必不疑而見疾是往得疑疾也惟以六居二虛中而明能以在已有孚之道而取信於六五有度之君有孚若信以志乃可折獄而治小人丰其蔀之罪所以爲吉也

九三丰其沛【注云沛本或作斾謂幡幔也又云子夏作芾傳云小也】日中見沬【注云沬防昧之明也伊川曰沬星之防小無名數者】折其右肱無咎【防云以九三應在上六志在乎陰伊川曰右肱人之所用乃折矣其無能爲可知又曰更獲何言無所歸咎也】象曰丰其沛不可大事也【注云明不足也伊川曰其可共濟大事乎】折其右肱終不可用也【防云凡用事在右肱右肱旣折𨿽有左在終不可用也】

六二九四爻皆曰丰其蔀曰中見斗是上六有掩蔽其君之罪人所共見也惟九三居離下之上明不得中應於上六欲庇其罪而隠其惡曰丰其沛日中見沬是特輕防者耳不可責之以大事也上六掩蔽其君𨿽有丰其蔀日中見斗之象九三已不復言之矣豈得爲無罪哉故折獄者欲懲其偏見而折其右肱以示其終不可用也爲九三者更復何言不得以歸咎於他人矣故曰無咎

九四丰其蔀日中見斗遇其夷主吉【防云夷平也楊氏曰六二九四均言丰其蔀與日中見斗者又曰六二謂往得疑疾而四謂之遇夷主者以二逺乎五而四近乎五也】象曰丰其蔀位不當也日中見斗幽不明也遇其夷主吉行也【誠齋曰九四居近君之地處動卦之初冇陽剛之徳此亦君子之剛而有爲者也其如上六之小人掩六五之暗主而不可與有爲乎】

六二九四爻皆言丰其蔀日中見斗者上六有丰其蔀之罪六二處大臣之位九四處近君之位皆得以斥言之也然六二應於六五以柔遇柔又爲九三所間故有往得疑疾之戒九四以陽剛之才欲治上六之小人而斥言其罪曰丰其蔀是位不當也日中見斗是幽不明也亦由九四近於六五以剛遇柔上下和合是遇其平夷之主者也所以爲吉故曰遇其夷主吉行也

六五來章有慶譽吉【伊川曰五以陰柔之才爲丰之主固不能成其丰大若能來致在下章美之才而用之則冇福慶復得美譽所以吉也六二文明中正章美之才也爲五者誠能致之在位而委任之可以致丰大之慶名譽之美故吉也童溪曰君臣相得曰慶有是寔而名隨之曰譽】象曰六五之吉有慶也【潘氏曰柔居尊位能招徠在下章美之臣則能保其丰所以冇慶也】

六二得離明之正九四居剛動之初皆章美之才也六五應於六二比於九四曰來章者其美方來而未已也是以有慶譽吉非上六小人所得而蔽也象但言有慶不言譽者以見王者尙大而不自言也故六五爻不言丰

上六丰其屋蔀其家【伊川曰丰其屋處太髙也蔀其家不明也誠齋曰自古小人掩其君之明者不過欲丰乎己之屋而已不知丰其屋者適以掩其家而不光童溪曰在上曰屋取其能覆而已矣今丰其屋翔於天際亢髙之象也在下曰家取其可居而已矣今蔀其家掩蔽其內幽暗之象也】闚其戶閴其無人三歳不覿凶【伊川曰以陰柔居丰大而在無位之地乃髙亢昏暗自絕於人人誰與之故闚其戶閴其無人也至於三歳之久而不知變其凶宜矣不覿謂尙不見人蓋不變也】象曰丰其屋天際翔也【伊川曰六處丰大之極在上而自髙若能翔於天際謂其髙大之甚】闚其戶閴其無人自藏也【潘氏曰自藏不能出也】

上六處丰之極以陰柔而掩蔽六五於其上欲以自丰其屋將飛翔於天際乎罪無所逃終止於蔀塞其家而不得居也闚其戶閴其無人幽閉自藏終不得出以見於人三歳不覿其凶可知是小人屏於遠方不得終於其家者之象也

【艮下離上】

旅小亨【序卦丰大也窮大者必失其居故受之以旅防云旅者客寄之名羇旅之稱失其木居而寄他方謂之爲旅茍求僅存𨿽得自通非甚光大故旅之義小亨而已】旅貞吉【注云不足全夫貞吉之道惟足以爲旅之貞吉故特重之曰旅貞吉也】

旅小亨未能遽至於大亨也旅貞吉惟所處得正則吉也九三處下卦之上上九處上卦之上故九三上九爻皆言焚所以爲剛躁好髙者之戒

象曰旅小亨柔得中乎外而順乎剛【伊川曰六上居五柔得中乎外也麗乎上下之剛順乎剛也】止而麗乎明【伊川曰下艮止上離麗止而麗乎明也】是以小亨旅貞吉也【伊川曰柔順而得在外之中所止能麗乎明是以小亨得旅之貞正而吉也旅困之時非陽剛中正有助於下不能致大亨也】旅之時義大矣哉【伊川曰天下之事當隨時各適其宜而旅爲難處故稱其時義之大】

旅亨欲小而義欲大以貞而吉故初六爻首以旅爲戒

象曰山上有火旅【伊川曰爲卦離上艮下山止而不遷火行而不居違去而不處之象故爲旅也又麗乎外亦旅之象】君子以明愼用刑而不畱獄【伊川曰火之在髙明無不照君子觀明照之象則以明愼用刑明不可恃故戒以愼明而止亦愼之象觀火行不處之象則不畱獄獄者不得已而設民有罪而入豈可畱滯淹久也】

初六旅斯其所取災【伊川曰六以陰柔在旅之時處於卑下是柔弱之人處旅困而在卑賤所存污下者也志卑之人旣處旅困鄙猥細無所不至乃其所以致悔辱取災咎也猥細之狀】象曰旅志窮災也【伊川曰志意窮迫益自取災也】

旅欲小亨非之謂也初六在旅下卦之下卽童僕之象在旅之時所爲猥細與童僕無異則志窮而取災也無所不至矣

六二旅卽次懷其資得童僕貞【防云得位居中體柔承上以此而爲寄旅必爲主君所安故得次舎懷來資貨又得童僕之正不同初六賤役伊川曰次舎旅所安也財貨旅所資也童僕旅所賴也得就次舎懷蓄其資財又得童僕之貞良旅之善也柔弱在下者童也彊壯處外者僕也二柔順中正故得內外之心在旅所親比者童僕也】象曰得童僕貞終無尢也【伊川曰旣得童僕之忠貞終無尢悔矣】

六二應於六五之君得位而安後世如馬周以逆旅而見用於唐太宗易之所謂旅卽次者也懷其資者謂素有可用之資亦藏其用與九四之得其資斧者不同也得童僕貞與九三之喪其童僕貞厲者亦不同也童僕猶貞則爲大臣者守正可知矣此六二之所以終無尢也

九三旅焚其次【伊川曰處旅之道以柔順謙下爲先三剛而不中又居下體之上與艮之上有自髙之象在旅而過剛自髙致困災之道也自髙則不順乎上故上不與而焚其次失所安也上離體爲焚象誠齋曰近離故焚】喪其童僕貞厲【伊川曰過剛則暴下故下離而喪其童僕之貞信謂失其心也如此則危厲之道也又曰在旅而失其童僕之心爲可危也】象曰旅焚其次亦以傷矣以旅與下其義喪也【伊川曰旅焚失其次舎亦以困傷矣以旅之時而與下如此義當喪也】

九三以剛躁而乘六二近於離上失其所安是焚其次之象亦以傷矣專愎自任又喪其童僕之心𨿽貞亦厲況未必貞乎於義爲喪固不若六二之得童僕貞也

九四旅於處得其資斧我心不快【伊川曰四陽剛𨿽不居中而處柔在上體之下有用柔能下之象得旅之宜也以剛明之才爲五所與爲初所應在旅之善者也然四非正位故𨿽得其處止不若二之就次舎也有剛明之才與上下所與乃旅而得貨財之資器用之利也𨿽在旅爲善然上無剛陽之與下惟陰柔之應故不能伸其才行其志其心不快也云我者防四而言】象曰旅於處未得位也【誠齋曰𨿽在內地而未得位】得其資斧心未決也【伊川曰九以剛明之才欲得時而行其志𨿽得資斧於旅爲善其心志未快也】

九四當旅之時處近君之位有所系於內是旅於處之象也得其資斧𨿽爲目前之利然九四有陽剛之才屬於離體非皆無所見識也應於初六者之人故𨿽得其資斧而我心不快未若六二之爲得位以中正而應於六五也旅卦六二九三爻皆言童僕九四爻獨不言童僕者以見九四所爲與童僕無異𨿽有童僕亦不得斥言其爲賤也其心不快可見於此矣

六五射雉一矢亡終以譽命【伊川曰離爲雉文明之物射雉謂取則於文明之道而必合如射雉一矢而亡之無不中則終能致譽命也譽令聞也命福祿也】象曰終以譽命上逮也【防云逮及也以能承及於上故得終以譽命也】

矢者直也六五以文明之主欲取六二以爲文明之臣專欲用力以直道而相合譬如射雉用力一必中矢入而亡其鏃是射雉一矢亡之象非謂射雉而雉亡也五與二爲正應能使六二卽次之大臣得安於位不至於旅進而旅退終以譽命自上而逮下故六五爻不言旅以見六五之爲君位也或謂六五不取君義則誤矣

上九鳥焚其巢【伊川曰鳥飛騰處髙者也上九剛不中而處最髙又離體其亢可知故取鳥象在旅之時謙降和順乃可自保而過剛自髙失其所宜安矣巢鳥所安止焚其巢失其所安無所止也在離上爲焚象潘氏曰九三以剛居下體之上則焚次上九以剛居上體之上故焚巢位愈髙則愈亢則禍愈深也】旅人先笑後號咷喪牛於易凶【伊川曰陽剛自處至於髙始快其意故先笑旣而失安莫與故號咷輕易以喪其順徳所以凶也牛順物也喪牛於易謂忽易以失其順也潘氏曰於易者禍生於所忽而莫之察也】象曰以旅在上其義焚也【伊川曰以旅在上而以尊髙自處豈能保其居其義當有焚巢之事】喪牛於易終莫之聞也【伊川曰謂終不自聞知也使自覺知則不至於極而號咷矣】

上六處無位之地是旅人之極窮者也剛亢好髙在離上之上譬如鳥焚其巢愈髙愈炎而受禍愈烈矣其義當焚鳥猶知避可以人而不如鳥乎爲旅人者失於輕易先以爲笑不能早避將及於禍後必號咷有喪牛於易之象其凶可知終莫之聞猶未知其終之何如也此爻可以爲旅人不知避禍者之戒與大壯卦所謂喪羊者不同

【巽下巽上】

巽小亨【序卦旅而無所容故受之以巽巽者入也伊川曰爲卦一陰在二陽之下巽順於陽所以爲巽也又曰巽柔在內性柔也巽之亨所以小也】利有攸往利見大人【防云但能用巽者皆無往不利然大人用巽其道愈隆故曰利見大人明上下皆湏用巽也潘氏曰巽順以入人可以小亨可以有往然過於巽順則失正故利見大人】

旅卦巽卦皆言小亨旅受以巽言以小而亨也利有攸往也陽大而陰小巽爲長女以一陰而處二陽之下以小而亨乃柔巽在下者之道也然卦有巽下有巽上巽卦自二陰爻之外凡四陽爻亦有剛而巽者彖曰剛巽乎中正而志行故有利見大人之義

彖曰重巽以申命【伊川曰重巽上下皆巽也君子體重巽之義以申復其命令誠齋曰上順下而出命則罔咈乎民之心下順上而承命則罔違乎君之政】剛巽乎中正而志行【童溪曰巽𨿽一陰爲主然在巽之時二五以陽剛而居中正之位則是剛亦巽也剛而亦巽則剛無過剛矣故二與五以同徳而居相應之地巽乎中正爲巽之大而志行乎天下】柔皆順乎剛是以小亨【伊川曰上下之柔皆巽順乎剛其才如是𨿽內柔可以小亨也】利有攸往利見大人【伊川曰巽順之道無往不能入故利有攸往巽順𨿽善道必知所從能巽順於陽剛中正之大人則爲利故利見大人也如二五之陽剛中正之火人也巽順不於大人未必不爲過也】

象曰隨風巽【伊川曰兩風相重隨風也隨相繼之義誠齋曰一風先之上卦也君出命之象一風隨之下卦也臣民承命之象】君子以申命行事【伊川曰君子觀重巽相繼之象以申命令行政事隨與重上下皆順也上順下而出之下順上而從之上下皆順重巽之義也命令政事順理則合民心而民順從矣】

申命行事欲使所言於前與所行於後者皆巽而順是隨風巽之象也故九五爻有先庚後庚之義設使能言而不能行前後相反則民亦未必順從於其下也

初六進退利武人之貞【伊川曰六以陰柔居卑巽而不中處最下而乘剛過於卑巽者也陰柔之人卑巽太過則志意恐畏而不安或進或退不知所從其所利在武人之貞】象曰進退志疑也利武人之貞志治也【誠齋曰易窮則變變則通顧用之何如耳故巽之初六用之進退而其志疑用之武人將帥其志治說卦巽爲進退故疑又其究爲躁卦故武】

初六以陰柔而在巽下之下過於卑巽也巽爲進退未必非諂在他人則其志爲可疑惟武人用之則爲利貞武人易過於剛暴若能矯枉寧過於柔巽不至於亂是志治者也

九二巽在牀下【伊川曰牀人之所安巽在牀下是過於巽過所安矣】用史巫紛若吉無咎【伊川曰史巫者通誠意於神明者也紛若多也茍至誠安於謙巽能使通其誠意者多則吉而無咎謂其誠足以動人也人不察其誠意則以過巽爲諂也】象曰紛若之吉得中也【伊川曰二以柔在下爲過巽之象而能使通其誠意者眾多紛然由得中也陽居中爲中實之象中旣誠實則人自當信之以誠意則非諂畏也所以吉而無咎】

九二應於九五利見大人巽在牀下事君盡禮非以爲諂也史巫者卜人也用史巫紛若凡有卜易者皆言九二之吉無咎謂其得巽體之中而在下與上九之巽在牀下者不同也

九三頻巽吝【伊川曰三以陽剛處不得其中又在下體之上以剛亢之質而居巽順之時非能巽者勉而爲之故屢失也又曰頻失而頻巽是可吝也誠齋曰九三頻巽猶復九三之頻復】象曰頻巽之吝志窮也【防云志意窮屈所以爲吝也】

九三剛不得中在下體之上非能安於謙巽者志意窮屈未得進於上體故𨿽欲矯揉頻巽於九四之下不足以謂之巽也吝者不足也

六四悔亡田獲三品【伊川曰四以陰居陰得巽之正在上體之下居上而能下也居上之下巽於上也以巽臨下巽於下也善處如此故得悔亡以如田之獲三品也田獲三品及於上下也田獵之獲分三品一爲幹豆一供賓客與充包一頒徒禦四能巽於上下之陽如田之獲三品謂徧及上下也】象曰田獲三品有功也【伊川曰四之地本有悔以處之至善故悔亡而有功】

九五爲悔亡之主六四近於九五能以巽順而事其上所以悔亡又接巽下三爻於其下使得並進以同奉於九五之君如田獲三品所以有功也

九五貞吉悔亡無不利【伊川曰五居尊位爲巽之主命令之所出也處得中正盡巽之善然巽者柔順之道所利在貞非五之不足在巽當戒也旣貞則吉而悔亡無所不利貞正中也處巽出令皆以中正爲吉柔巽而不貞則有悔安能無所不利也】無初有終先庚三日後庚三日吉【伊川曰無初始未善也有終更之始善也若已善則何用命也何用更也先庚三日後庚三日吉出命更攺之道當如是也甲者事之端也庚者變更之始也十干戊已爲中過中則變故謂之庚事之攺更當原始要終如先甲後甲之義如是則吉也童溪曰蠱造事之初也故以先甲後甲言之巽更事之日也故以先庚後庚言之夫當求庚之先也則必一日二日至於三日致其謹戒之心更之欲其善也及旣更之後也則又一日二日至於三日致其謹戒之心慮其未盡善也如此則吉於更矣】象曰九五之吉位正中也【伊川曰正中謂無過無不及正得其中也】

九五爲申命之主以貞而吉上下皆順則悔亡而無不利矣設有未順當更則更先庚三日後庚三日前後皆順合於中正之道所以無愧於正中之位也

上九巽在牀下喪其資斧貞凶【伊川曰九居巽之極過於巽者也資所有也斧以斷也陽剛本有斷以過巽而失其剛斷失其所有喪資斧也居上而過巽至於自失在正道爲凶也】象曰巽在牀下上窮也喪其資斧正乎凶也【伊川曰巽在牀下過於巽也處卦之上巽至於窮極也居上而過極於巽至於自失得爲正乎凶之道也】

九二應於九五巽在牀下事君盡禮故吉而無咎上九應於九三巽在牀下不當巽而過於巽故處上體之窮而失其資斧於正道爲凶也後世如元成哀平優防不斷終至亡漢卽巽上九所謂喪其資斧者也

【兌下兌上】

兌亨利貞【序卦巽者入也入而後說之故受之以兌伊川曰兌說也說致亨之道也能說於物物莫不說而與之足以致亨然爲說之道利於貞正非道求說則爲邪諂而有悔咎故戒利貞也】

兌卦初九九二爻皆曰吉九四爻曰有喜凡陽爻皆美六三曰凶上六曰未光凡陰爻皆不美也九五爲兌之主有致亨之道比於上六而不言兌說於君子而不說於小人此兌之所以爲利貞也

彖曰兌說也剛中而柔外說以利貞是以順乎天而應乎人說以先民民忘其勞說以犯難民忘其死說之大民勸矣哉【伊川曰兌之義說也一陰居二陽之上陰說於陽而爲陽所說也陽剛居中中心誠寔之象柔爻在外接物和柔之象故爲說而能貞也利貞說之道宜正也卦有剛中之徳能貞者也說而能貞是以上順天理下應人心說道之至正至善者也若夫違道以干百姓之譽者茍說之道違道不順天干譽非應人茍取一時之說耳非君子之正道君子之道其說於民如天地之施感於其心而悅服無斁故以之先民則民心說隨而忘其勞率以犯難則民心說服於義而不卹其死說道之大民莫不知勸勸謂信之而勉力順從人君之道以人心說服爲本故聖人贊其大童溪曰古之人有行之者周公東徵是也】

彖自說以利貞而下極言民順之義卦有兌下兌上下說其上上亦說其下也

象曰麗澤兌君子以朋友講習【伊川曰麗澤二澤相附麗也交相浸潤互有滋益之象故君子觀其象而以朋友講習互相益也先儒謂天下之可說者莫如朋友講習朋友講習固可說之大者然當明相益之象】

朋友講習能相資益以正而說者也

初九和兌吉【伊川曰初𨿽陽爻居說體而在最下無所系應是能卑下和順以爲說而無所偏私者也以和爲說無所偏私說之正也】象曰和兌之吉行未疑也【伊川曰其行未有可疑謂未見其有失也】

初九當兌說之初比於九二應於九四皆陽類也故曰和兌吉質本陽剛以和爲說故其行未有可疑也

九二孚兌吉【潘氏曰剛居中位孚信在中說以正者也】悔亡【伊川曰非二之剛中則有悔矣】象曰孚兌之吉信志也【童溪曰夫以剛居中則誠寔之徳充足乎內未常非道以求說故當兌之時自信有餘而無失已之嫌】

九二曰孚兌九五曰孚於剝有厲二五相孚以信爲說吉可知矣然九二比於六三非若初九之未有可疑也故有悔亡之戒惟以九居二剛貞得中自信其志不茍從於六三來兌之小人所以悔亡

六三來兌凶【伊川曰六三陰柔不中正之人說不以道者也來兌就之以求說也潘氏曰陰居陽位來求說者也無凶得乎】象曰來兌之凶位不當也【童溪曰夫上下四剛皆君子也三以小人厠乎其間而所居之位又髙位也豈其當乎】

兌爲少女上六在上六三在下是少女之又少者也以六居三柔不中正居不當位而來處於上下四陽之間是以凶也何從而來乎上六引兌與六二爲應是上六引之而來也

九四商兌未寕介疾有喜【伊川曰四承中正之五而不比柔邪之三𨿽剛陽而處非正三陰柔陽所說也故不能決而商度未寕謂擬議所從而未決未能有定也兩間謂之介分限也又曰人有節守謂之介若介然守正而疾逺邪惡則有喜也潘氏曰君臣同徳商度所以說天下之道不皇寕處然下近於三易爲所說介然有疾惡之心則吉矣】象曰九四之喜有慶也【伊川曰所謂喜者若守正而君說之則得行其剛陽之道而福慶及物也】

九四近於九五當商兌之時欲謀所以說民之道未暇寧處若能介然疾惡限止六三於其下使之不得上進以茍說於九五之君非惟九四有喜而天下亦有慶也

九五孚於剝有厲【伊川曰剝者消陽之名陰消陽者也蓋指上六故孚於剝則危也以五在說之時而宻比於上六故爲之戒𨿽舜之聖且畏巧言令色安得不戒也說之感人易入而可懼也如此潘氏曰戒以信小人則危】象曰孚於剝位正當也【伊川曰戒孚於剝者以五所處之位正當戒也】

九五有孚於剝之戒以其所居之位宻比於上六之陰柔正當戒也以九居五得兌體之正應於九二孚兌之大臣而不孚於小人之剝君子者則不至於有厲此兌之所以亨也

上六引兌【伊川曰居說之位說不知己者也】象曰上六引兌未光也六三上六屬於陰柔皆兌之小人也六三言凶上六但言未光何也上六處兌說之極欲以陰柔而掩蔽九五於其上說不知己應於六三又相牽引而來是六三之所謂凶者其害易見上六之所謂未光者機穽陰暗尢爲難防孚於剝有厲此九五之所當戒者也

淙山讀周易卷十五

欽定四庫全書

淙山讀周易卷十六

宋方寔孫撰

下經

【坎下巽上】

渙亨王假有廟【序卦兌者說也說而後散之故受之以渙疏云王能渙難而亨可以至於建立宗廟】利渉大川【疏云徳洽神人可濟大難】利貞【疏云大難旣散宜以正道而柔集之伊川曰合渙散之道在乎貞固也】

大難渙散之後利在貞固而能守九五爻曰渙王居無咎是也

彖曰渙亨剛來而不窮柔得位乎外而上同【伊川曰渙之成渙由九來居二六上居四也剛陽之來則不窮極於下而處得其中柔之往則得位乎外而上同於五之中巽順於五乃上同也童溪曰有所謂剛柔共濟之才而後致渙道之亨楊氏曰一則亨乎險中一則出乎險外】王假有廟王乃在中也【伊川曰當離散之時王者收合人心則至於有廟乃是在其中也】利渉大川乘木有功也【伊川曰上巽木也下坎水大川也利渉險以濟渙也木在水生乘木之象乘木所以渉川也渉則有濟渙之功】

渙卦坎下巽上所以亨者由九二以剛來而不窮能亨於坎險之中六四以柔得位出乎坎險之外而上同於九五九五以剛中之道而處巽上之中是王假有廟王乃在中之象也又言初六六三能與九二同出於坎險之中有利渉大川之象凡乘木者皆有功也王假有廟則知宗廟以得人而安又欲以至誠之道而收合人心譬如利渉大川烝徒共楫非獨力之所能濟初六言吉九二言悔亡六三言無悔六四言元吉渙卦下四爻皆有剛柔共濟之才卽象所謂乘木有功者也九五曰渙王居無咎功歸於王有居之之道也上九曰渙其血去成功之後爲自保計不敢貪天之功以爲己有也渙卦風行水上有舟楫之象行於水上者舟楫也行舟楫者人也其遇風者天也故卦曰王假有廟以見其祖宗之靈卦象曰先土以亨於帝立廟又欲歸功於天不專歸於宗廟也爲人臣者豈敢自以爲有功哉此上九去逖之所以無咎也

象曰風行水上渙【伊川曰爲卦巽上坎下風行於水上水遇風則渙散所以爲渙也】先王以享於帝立廟【疏云先王以渙然無難之時享於上帝以告太平建立宗廟以祭祖考誠齋曰卦辭言王假有廟舉其略象曰享於帝舉其詳不獨歸功於祖考當歸功於天享於帝昊天有成命是也立廟淸廟是也潘氏曰萃與渙皆取宗廟爲義】

初六用拯馬壯吉【伊川曰六居卦之初渙之始也始渙而拯之又得馬壯所以吉也六爻初獨不云渙者離散之勢辧之宜早方始而拯之則不至於渙也童溪曰初六之才順有餘矣所不足者健也故必馬壯而後吉】象曰初六之吉順也【伊川曰始渙而用拯能順乎時也】

初六爻獨不言渙者初六以陰柔之才當渙之初在坎下之下力未足以濟渙也九二在上陽剛而健爲初六者惟能上從九二以共救險難有用拯馬壯之象所以吉而順也

九二渙奔其機悔亡【伊川曰在渙離之時而處險中其有悔可知若能奔就所安則得悔亡也機者俯憑以爲安也又曰奔急往也童溪曰機卽二也】象曰渙奔其機得願也【疏云違難奔散願得所安奔初獲安是得其願也】

九二在坎險之中勢已急矣惟能以剛健之才應於九五急就所安出於險中以得所願九五亦有所憑以爲安是機之象也所以悔亡

六三渙其躬無悔象曰渙其躬志在外也【潘氏曰居下之上有應於外將以身濟渙也】

六三在坎上之上欲出於險外故以身濟渙而無悔才𨿽陰柔志亦可嘉也

六四渙其羣無咎【伊川曰以巽順之正道輔陽剛中正之君君臣同功所以能濟渙也天下渙散而能使之羣聚可謂大善之吉也】渙有丘匪夷所思【伊川曰丘聚之大也夷平常也方渙散而能致大聚非平常之見所能思及也非大賢知孰能如此】象曰渙其羣元吉光大也【伊川曰稱元吉者謂其功徳光大也】

六四屬於巽體當渙散之時以順道而收合眾心下接初六九二六三而與之共濟是渙其羣者也故得大吉出於坎險由渉川而至於有丘之地匪夷所思又知九五之爲尊歸功於上巽順於下愈見六四之爲光大也

九五渙汗其大號【伊川曰當使號令洽於民心如人身之汗浹於四體則信從而服矣童溪曰謂其號令一渙而不復反汗也】渙王居無咎【注云爲渙之主惟王居之乃得無咎】象曰王居無咎正位也【誠齋曰居之爲言執之以金石之堅行之以四時之信固守而不遷之謂也如是斯可以正位凝命而永無災咎矣】

九五爲渙之主當渙散之初能以巽順中正之道收合人心汗其大號一出而不復反及渙功已成又有居之之道不使人心復至於渙散所以能保正位也

上九渙其血去逖出無咎【疏云血傷也逖逺也上九處於卦上最逺於險不近侵害是能散其憂傷去而逺出者也童溪曰渙其血則能逺去禍害而無所傷矣此張子房從赤松子逰大夫蠡去越之時也】象曰渙其血逺害也【伊川曰謂能逺害則無咎也】

當渙功已成之時歸功於九五惟王居之可以無咎上九在渙體之外所以不敢自居其功也渙其血去必欲逺出而後可以無咎是巽順之極者也向使當渙散之初難猶未散險猶未出徒欲逺去以爲保身之計則不得爲無咎矣

【兌下坎上】

節亨【序卦渙者離也物不可以終離故受之以節伊川曰事旣有節則能致亨通故節有亨義】苦節不可貞【伊川曰節貴適中過則苦矣豈能常也不可固守以爲常不可貞也】

彖曰節亨【伊川曰事有節則能亨】剛柔分而剛得中【誠齋曰坎陽兌陰故曰剛柔分二五皆以陽居中故曰剛得中】苦節不可貞其道窮也【伊川曰節至於極而苦則不可堅固】說以行險【伊川曰內兌外坎說以行險也人於所說則不知己遇艱險則思止方說而止爲節之義】當位以節【伊川曰五尊位也】中正以通【伊川曰中正則通過則苦矣】天地節而四時成節以制度不傷財不害民【伊川曰推言節之道天地有節故能成四時無節則失序也聖人立制度以爲節故能不傷財害民人欲之無窮也茍非節以制度則侈肆至於傷財害民也】

象曰澤上有水節【伊川曰澤上置水滿則不容爲有節之象】君子以制數度議徳行【伊川曰君子觀節之象以制立數度凡物之大小輕重髙下文質皆有數度所以爲節也數多寡度法制議徳行者存諸中爲徳發於外爲行人之徳行當議則中節議謂商度求中節也誠齋曰約民以制以制爲制也先民以身以身爲制也故以制數度爲未足必反而議吾身之徳行焉童溪曰數度所以爲節也徳行欲其中節也】

初九不出戶庭無咎【伊川曰戶庭戶外之庭又曰當節之初戒之謹守不出戶庭則無咎也童溪曰此固居陋巷之時也】象曰不出戶庭知通塞也【伊川曰𨿽當謹守不出戶庭又必知時之通塞通則行塞則止義當出則出矣尾生之信水至不去不知通塞也故君子貞而不諒】初九陽微在下當節之初知時通塞未可以出則不出戶庭能自謹守所以無咎若可出而不出如九二之不出門庭則凶矣

九二不出門庭凶【伊川曰謂不從於五也】象曰不出門庭凶失時極也【伊川曰失其所宜也誠齋曰初處士也二大臣也身爲大臣上逢九五剛陽中正之君謂宜佐其君制數度以節天下之欲議徳行以節其君之欲此其時不可失也今乃下同初九處士之節私淑門庭之內而已一何不廣也故凶故失時】

九二大臣應有大節應於九五中正以通曰門庭者比於初九之戶庭其廣狹不同時矣設使不出門庭拘攣固守徒狥小節於其內如公孫布被之類無補於時是失時之極而凶者也

六三不節若則嗟若無咎【注云若辭也以陰處陽以柔乘剛違節之道以至哀嗟自已所致無所怨咨故曰無咎】象曰不節之嗟又誰咎也【伊川曰節則可以免過不能自節以致可嗟將誰咎乎】

六三處兌下之上說過乎中不能自節終至哀嗟將誰咎乎

六四安節亨【伊川曰節以安爲善彊守而不安則不能常豈能亨也】象曰安節之亨承上道也【伊川曰上承九五剛中正之道以爲節足以亨矣】

六四處坎上之下而節其上艱且險矣幸遇九五爲甘節之主故六四安節得以中正之道順承其上所以亨也節卦六爻惟六四言亨是節之所以亨者由六四承九五也

九五甘節吉【注云當位居中爲節之主不失其中不傷財不害民之謂也爲節而不苦非甘而何】往有尙【疏云以此而行所往皆有嘉尙】象曰甘節之吉居位中也【伊川曰在已則安行天下則說從節之甘美者也又曰旣居尊位又得中道所以吉而有功節以中爲貴得中則正矣】節者欲其中節節而得中非但謂損節也九五居中位而行正道不失於苦節人能以中道而節天下使人樂從如嗜甘味是節之甘美者也可以常行而往有嘉尙與上六苦節終窮而凶者不同矣

上六苦節貞凶悔亡【伊川曰上居節之極節之苦者也居險之極亦爲苦義困守則凶悔則凶亡悔損過從中之謂也】象曰苦節貞凶其道窮也【伊川曰節旣苦而貞固守之則凶蓋節之道至於窮極矣】

上六處上卦而不中過於苦節則其道必至於窮而不通𨿽貞亦凶況未必貞乎其有悔可知矣然道窮則變猶冀其知悔而可以無凶也故曰悔亡

【兌下巽上】

中孚【序卦節而信之故受之以中孚伊川曰內外皆實而中虛爲中孚之象又二五皆中實亦爲孚之義在二體則中實在全體則中虛中虛信之本中實信之質】豚魚吉利渉大川利貞【伊川曰豚躁魚冥物之難感者也孚信能感於豚魚則無不至矣所以吉也忠信可以蹈水火況渉川乎守信之道在乎堅固故利乎貞也】

中孚卦有取於乘木舟虛之象舟虛則不至於沈溺豚魚不得以爲害於人中孚之信及於豚魚此其驗也故利渉大川可以貞固而吉矣中孚卦他爻皆不言孚惟九五爻曰有孚攣如九五爲孚之主剛實在中乃他爻之所同應也然陽剛而實者君子之象陰柔而虛者小人之象初九爻曰志未變也九二爻曰中心願也初九欲從九二以應於九五皆陽爻也其中實也可知矣六三爻曰或鼔或罷六四爻曰月幾望馬匹亡無咎六三六四以陰爻而居卦體之中皆是陰虛有小人之象因其陰虛而感之以實譬如乘木舟虛而有利渉之實用信及豚魚豚魚猶可化也況小人乎彖曰說而巽孚乃化邦也能化小人則虛可使實議獄緩死欲待小人之自服是中孚之道也上九爻曰翰音登於天貞凶聲虛而髙亦爲陽爻者之戒非但戒陰虛也

彖曰中孚柔在內而剛得中【伊川曰二柔在內中虛爲誠之象二剛得上下體之中中實爲孚之象】說而巽孚乃化邦也【伊川曰上巽下說爲上有至誠以巽順於下下有孚以說從其上如是其孚乃能化於邦國也】豚魚吉信及豚魚也【伊川曰信能及於豚魚信道至矣所以吉也司馬曰豚魚幽賤無知之物也飼之以信則應期而集而況人乎】利渉大川乘木舟虛也【伊川曰舟虛則無沈覆之患卦虛中爲虛舟之象】中孚以利貞乃應乎天也【伊川曰中孚而貞則應乎天矣天之道孚貞而已童溪曰誠者天之道也】

乃應乎天以實而不以虛故上九爻有翰音登於天之戒

象曰澤上有風中孚【伊川曰風行澤上而感於水中爲中孚之象又曰水體虛故風能入之人心虛故物能感之風之動乎澤猶物之感乎中故爲中孚之象】君子以議獄緩死【伊川曰君子之於議獄盡其忠而已於決死極其惻而已故誠意常求於緩緩寛也於天下之事無所不盡其忠而議獄緩死最其大者也】

初九虞吉【伊川曰虞度也度其可信而後從之】有它不燕【伊川曰旣得所信則當誠一若有他則不得其燕安矣燕安裕也有它志不定也人志不定則惑而不安】象曰初九虞吉志未變也【伊川曰當信之始志未有所從而虞度所信則得其正是以吉也蓋其志未有變動志有所從則是變動虞之不得其正矣】

志未變也惟應於六四而無他志所以爲吉

九二鳴鶴在陰其子和之【和胡臥反】我有好爵吾與爾靡之【靡卞池反伊川曰二剛實於中孚之至者也孚至則能感通鶴鳴於幽隱之處不聞也而其子相應和中心之願相通也好爵我有而彼亦系慕說好爵之意同也有孚於中物無不應誠同故也至誠無逺近幽深之間故系辭云善則千里之外應之不善則千里違之言誠通也誠齋曰鶴祥禽也以諭九二之賢也】象曰其子和之中心願也【伊川曰中心謂誠意所願也故通而相應】

九二應於九五君臣相得恩猶父子譬如鶴鳴子和出於中心之所願從我有好爵我與爾靡之君臣之間曰吾與爾情親意宻不事形迹此二五之所以爲中實也

六三得敵【伊川曰敵對敵也謂所交孚者正應上九】或鼓或罷或泣或歌【伊川曰或鼔張或罷廢或悲泣或歌樂動息憂樂皆系乎所信也】象曰或鼔或罷位不當也【伊川曰居不當位故無所主】

六三應於上九非不得對敵也然處不當位而在兌下之上說不得中或鼓或罷或泣或歌未能自信易變於外可見陰虛而中無所主也惟在所以感之者何如耳

六四月幾望【伊川曰如月之幾望盛之至也已望則敵矣臣而敵君禍敗必至故以幾望爲至盛】馬匹亡無咎【伊川曰両馬爲匹謂對也馬者行物也初上應四而四亦進從五皆上行故以馬爲象孚道在一四旣從五若復下系於初則不一而害於孚爲有咎矣故馬匹亡則無咎也】象曰馬匹亡絕類上也【伊川曰絕其類而上從五也類謂應也潘氏曰舎初事五亡其匹類而從上也】六四以陰虛而近於九五如月幾望不可過盈矣惟能以巽體而上從九五亡其匹類不下系於初九有馬匹亡之象所以無咎六四𨿽是陰虛以順爲實上與九五同屬於巽體故六四爻曰無咎九五爻亦曰無咎以見其有孚也

九五有孚攣如無咎【伊川曰五居君位人君之道當以至誠感通天下使天下之心信之固結如拘攣然則爲無咎也】象曰有孚攣如位正當也【伊川曰五居君位之尊由中正之道使天下信之如拘攣之固乃稱其位人君之道當如是也】

九五位得中道有孚攣如不可解於外由有孚在其中也

上九翰音登於天貞凶【疏云翰髙飛也飛音者音飛而實不從之謂也上九處信之終信終則衰也信衰則詐起而忠篤內防華美外揚若鳥之翰音登於天虛聲逺聞也白雲曰聲之虛不足以有爲也以是爲貞則凶矣】象曰翰音登於天何可長也【疏云虛聲無實何可長久】中孚以剛實爲義九二爻曰鳴鶴在陰其子和之聲在下而有實不惡其爲在陰也上九在中孚之外處巽上之上爲風愈髙無實如翰音之登於天何可長久故曰貞凶所以爲陽爻虛髙者之戒小過在於中孚之後亦曰飛鳥之音不宜上宜下可以互見其意

【艮下震上】

小過亨利貞【序卦有其信者必行之故受之以小過伊川曰陰居尊位陽失位而不中小者過其常也蓋爲小者過又爲小事過又爲過之小又曰過者過其常也若矯枉而過正過所以就正也事有時而當然有待過而後能亨者故小過自有亨義利貞者過之道利於貞也不失時宜之謂正】可小事不可大事【伊川曰過所以就中也所過者小事也事之大者豈可過也】飛鳥遺之音不宜上宜下大吉【注雲飛鳥遺其音聲哀以求處上愈無所適下則得安愈上則愈窮莫若飛鳥也疏云遺失也鳥之失聲必是窮廹未得安處論語曰鳥之將死其鳴也哀故知遺音卽哀聲也伊川曰飛鳥遺之音過之不逺也不宜上宜下謂宜順也順則大吉過以就之蓋順理也過而順理其吉必大】彖曰小過小者過而亨也【注云小者謂凡諸小事也過於小事而通者也伊川曰陽大陰小陰得位剛失位而不中是小者過也故爲小事過過之小者與小事有時而當過過之亦小故爲小過事固有待過而後能亨者過之所以能亨也】過以利貞與時行也【伊川曰時當過而過乃非過也時之宜乃所謂正也】柔得中是以小事吉也剛失位而不中是以不可大事也【伊川曰柔得中二五居中也陰柔得位能致小事吉耳不能濟大事也剛失位而不中是以不可大事大事非剛陽之才不能濟三不中四失位是以不可大事】有飛鳥之象焉【潘氏曰上下四陰羽翼象輕而飛也】飛鳥遺之音不宜上宜下大吉上逆而下順也【注云上則乘剛逆也下則承陽順也施過於不順凶莫大焉施過於順過更變而爲吉也疏云就六五乘九四之剛六二承九三之陽釋所以不宜上宜下大吉之義也伊川曰鳥飛迅疾聲出而身已過】

象曰山上有雷小過【伊川曰雷震於山其聲過常故爲小過天下之事有時當過而不可過甚故爲小過】君子以行過乎恭喪過乎哀用過乎儉【伊川曰當過而過乃其宜也不當過而過則過矣】

初六飛鳥以凶象曰飛鳥以凶不可如何也【誠齋曰初六陰柔之小人當有進躐髙位之心故聖人戒之曰飛鳥以凶又曰不可如何言髙位必疾顚如髙飛之必連墮也】上六爻曰飛鳥離之凶是上六有飛鳥凶之象也初六陰柔而躁故亦有飛鳥以凶之戒不可如何惟屬於艮體能止於下卦之下見其不可知難而止若夫上六之離於凶卽卦所謂不宜上而宜下者也

六二過其祖遇其妣【伊川曰陽之在上者父之象尊於父者祖之象四在三上故爲祖二與五居相應之地同有柔中之徳志不從於三四故過四而過五是過其祖也五陰而尊祖妣之象】不及其君遇其臣無咎【伊川曰謂上進而不淩及其君適當臣道則無咎也遇當也過君臣之分則其咎也】象曰不及其君臣不可過也【伊川曰不可過臣之分也】

六二應於六五當小過之時臣不可以過乎君故君子之過寧過乎恭也六五𨿽柔而實尊故取祖妣之象

九三弗過防之從或戕之凶【疏云上六小人最居髙顯而復應而從焉其從之也則有戕害之凶至矣故曰弗過防之從或戕之凶者春秋傳曰在內曰弒在外曰戕然則戕者皆殺害之謂也言或者不必之辭也伊川曰所當過者在過防於小人若弗過防之則或從而戕害之如是則凶矣】象曰從或戕之凶如何也【疏雲從於小人果致凶禍將如何乎言不可如何也伊川曰小人道盛必害君子當過爲之防防之不至則爲其所戕矣故曰凶如何也言其甚也】

九三剛過乎中應於上六故戒之曰從或戕之凶惟屬於艮體知止於下卦而不從於上六所當過者寧過於防小人耳弗以爲過也故曰弗過防之

九四無咎弗過遇之【注云失位在下不能過者也以其不能過故得合於免咎之宜童溪曰惟以謹守自處爲本故先之以無咎之辭】往厲必戒勿用永貞【注云以此自守免咎可也以斯攸往危之道也潘氏曰九四之遇六五君柔臣剛也四勿用過其剛乃可遇之也過剛以往則危厲必須謹戒勿用其剛乃得永正也】象曰勿過遇之位不當也往厲必戒終不可長也【潘氏曰位不當故有是戒過剛以往豈可長哉】

九四近於六五處不當位所以得無咎者由其勿過而遇於六五也屬於震體而能懼故知有往厲之戒過剛以往終不可長惟以九居四貞而守靜退處於六五之下勿過用其剛所當過者寧過於永貞耳故曰勿用永貞九三九四爻皆剛失位而不中矯枉之過所以就正也故小過卦爲下篇之正九三九四皆言弗過也

六五宻雲不雨自我西郊【注云小過者小者過於大也六得五位陰之盛也故宻雲不雨至於西郊也夫雨者陰布於上而陽薄之而不得通則烝而爲雨今艮止於下而不交焉故不雨也是故小畜尙往而亨則不雨也小過陽不上交亦不雨也𨿽陰盛於上未能行其施也伊川曰五以陰柔居尊位𨿽欲過爲豈能成功如宻云而不能成雨所以不能成雨自西郊故也】公弋取彼在穴【注云弋射也在穴者隱伏之物也潘氏曰公大臣也君徳之柔如此大臣當弋取巖穴之賢以輔之也】象曰宻雲不雨已上也【伊川曰陽降陰升合則和而成雨陰已在上云𨿽宻豈能成雨乎】六五柔得君位而爲小過之主小者過於大者也爻兼言公者是周公抱少主之象也當小過之時君徳柔弱未能施行有宻雲不雨自我西郊之象爲大臣者當弋取巖穴之賢者以其輔之陰陽和合終有遇雨之望謂宻云已升而上也豈非周公望成王之意乎

上六弗遇過之飛鳥離之凶是謂災【疏云上六處小過之極是小人之過遂至上極而不知限至於亢者也過至於亢無所復遇故曰弗遇過之也以小人之身過而勿遇必遭羅网其猶飛鳥飛而無托必離矰繳故曰飛鳥離之凶也過亢離凶是謂自災而致復何言哉伊川曰災者天殃者人爲豈惟人災天亦至其凶可知】象曰弗遇過之已亢也【疏云已亢者釋所以弗遇過之以其已在亢極之地故也】

上六處過之極勿以理遇而過之故曰勿遇過之與九四爻所謂勿過遇之者正相反也處於六五之上以臣而過乎君震動而極其亢而凶也可知矣譬如鳥飛於上自以爲髙不可及乃終離下矰繳而不得免是自取災者也其王莽董卓之徒乎

【離下坎上】

旣濟亨小利貞初吉終亂【序卦有過物者必濟故受之以旣濟疏云濟者濟渡之名旣者皆盡之稱萬事皆濟故以旣濟爲名旣萬事皆濟若小者不通則有所未濟故曰旣濟亨小也小者尙亨何況於大則大小剛柔各當其位皆得其所當此之時非正不利故曰利貞也但人皆不能居安思危愼終如始故戒以今日旣濟之初𨿽皆獲吉若不進徳修業至於終極則危亂及之故曰初吉終亂也伊川曰利貞處旣濟之時利在貞固以守之也初吉方濟之時也終亂濟極則反也白雲曰六爻皆應皆得正位在六十四卦之中獨此一卦而已以是知旣濟者必在有應必得其位然後可也童溪曰夫旣濟之道所利者貞故初九九三九五陽皆居陽六二六四上六陰皆居陰陰陽各當其位此正也又曰旣濟之初離明在下無所不燭六二之柔來濟夫剛得中而亨此旣濟之初所以吉也及其終也以天下爲無事而不復有所事故以廢怠而止而坎難復作也】

九五陽也六二陰也陽大而陰小旣濟卦以九五而來亨於六二猶東鄰來亨於西鄰是自大者而來亨於小者故曰亨小取其以大亨小之象非若旅卦巽卦所謂小亨者也又言旣濟卦有利貞之義六爻陰陽皆正而得位也又言初吉終亂系於君子小人之用事初九曰濡其尾無咎惟初九以陽剛之君子而能從於六二柔中之大臣協力共濟所以初吉也上六曰濡其首厲惟上六以陰柔之小人當旣濟之時欲乘九五於其上所以終亂也君子思患預防能治小人則終不至於亂非謂旣濟之初皆吉而終皆亂也

彖曰旣濟亨小者亨也【注云旣濟者以皆濟爲義者也小者不遺乃爲旣濟故舉小者以明旣濟也】利貞剛柔正而位當也【伊川曰時旣濟矣固宜貞固以守之白雲曰旣濟六爻皆得位未濟六爻皆失位】初吉柔得中也【伊川曰二以柔順文明而得中故能成旣濟之功】終止則亂其道窮也【伊川曰惟聖人爲能通其變於未窮不使至於極也堯舜是也故有終而無亂誠齋曰謂上六柔怠自畫非克終旣濟之才】

象曰水在火上旣濟【伊川曰水在火上水火相交則爲用矣各當其用故爲旣濟天下萬事已濟之時也】君子以思患而豫防之【伊川曰時當旣濟惟慮患害之生故思而預防使不至於患也自古天下旣濟而致禍亂者蓋不能思患而預防也】

初九曳其輪濡其尾無咎【伊川曰輪所以行倒曳之使不進也獸之渉水必揭其尾濡其尾則不能濟司馬曰曳其輪者不速進也濡其尾後其難也】象曰曳其輪義無咎也【伊川曰旣濟之初而能止其進則不至於極其義自無咎也】

初九以陽剛之才處旣濟之初知有思患預防之意曳其輪自重於下也濡其尾自顧於後也其義可以無咎與未濟卦初六之濡其尾吝者不同矣

六二婦喪其茀【伊川曰二陰也故以婦言茀婦人出門以自蔽者也喪其茀則不可行矣二不爲五之求用則不得行如婦之防茀也】勿逐七曰得【伊川曰逐者從物也從物則失其素守故戒勿逐自守不失則七日當復得也卦有六位七則變矣七日得謂時變也】象曰七日得以中道也【伊川曰謂自守其中異時必行也不失其中則正矣】

六二在內卦而得中婦道也猶臣道也喪其茀者無所蔽於外之象也執守中道不須追逐而七日自得七日者陽數也陰陽遇合終變而正區區得喪本無所役於外也

九三髙宗伐鬼方三年克之小人勿用【疏云髙宗者商王武丁之號也童溪曰髙宗古所謂聖主也鬼方其小醜也以聖主而伐一小醜歷時滋久至於三年而僅克之則其功固不足多而在我老師費財亦已甚矣況用小人乎】象曰三年克之憊也【伊川曰三年克之見其勞憊之甚潘氏曰以剛居剛過乎用剛者𨿽髙宗之徵伐猶憊況小人乎】

此爻可以論坎離內外之交易言伐鬼方者二旣濟九三未濟九四是也鬼方者小醜也卽陰類也旣濟九三重剛而不中自內卦而接於外卦之六四以陽從陰縱得所欲於外終必勞憊爲六四陰醜之所累譬如髙宗伐鬼方三年克之猶不堪其憊況可用小人乎自古小人用兵多欲虛內以用力於外故有小人勿用之戒惟六四以柔處靜屬於坎體有漏舟之象繻有衣袽終日戒又能限止九三於其內使知近險之爲可畏此坎離之所以旣濟也

六四繻有衣袽【袽女居反絲袽也注云繻宜作濡衣袽所以塞舟漏也疏云舟漏則濡濕所以得濟者有衣袽也伊川曰舟有罅漏則塞以衣袽以備濡漏童溪曰四坎體也故取漏舟爲義】終曰戒【伊川曰終日戒懼不怠慮患當如是也】象曰終曰戒有所疑也【伊川曰終日戒懼常疑患之將至也】

六四陰柔而坎體所以自防患於其身者如塞漏舟必有衣袽以備濡濕其事肆而隱矣

九五東鄰殺牛不如西鄰之禴祭實受其福【疏云牛祭之盛者也禴殷春祭之名祭之薄者也九五居旣濟之時而處尊位物旣濟矣將何爲焉其所務者祭祀而已祭祀之盛莫盛修徳九五履正居中動不爲妄修徳者也茍能修徳𨿽薄可享假有東鄰不能修徳𨿽復殺牛至盛不爲鬼神歆享不如我西鄰禴祭𨿽薄能修其徳故神明降福伊川曰五中實孚也二虛中誠也故皆取祭祀爲義東鄰陽也謂五西鄰陰也謂二殺牛盛祭也禴薄祭也盛不如薄者時不同也二五皆有孚誠中正之徳二在濟下尙有進也故受福】象曰東鄰殺牛不如而鄰之時也【注云在於合時不在於丰也】實受其福吉大來也【伊川曰吉大來者在旣濟之時爲大來也亨小初吉也】孔頴達第四論云旣濟九五東鄰殺牛不如西鄰之禴祭說者皆云西鄰謂文王東鄰謂紂文王之時紂尙南面豈容自言已徳受福勝殷又欲抗君之國遂言東西相鄰而已是孔子之所疑也伊川云東鄰陽也謂五西鄰陰也謂二今從伊川說竊謂九五下濟於六二以大而亨小譬如東鄰殺牛不如西鄰之禴祭實受其福是六二以小者而受福實自九五大者而來也故曰吉大來也君臣同福情交意宻曰東鄰西鄰者猶舜所謂臣哉鄰哉之義臣之福皆受君之福也王用大牲臣用禴祭萃卦六二已互發其義當旣濟之時西鄰禴祭不敢僭王者用大牲之禮誠敬有加反受實福亦足以見文王事殷之本心也易他卦皆以五爲君象惟旣濟卦於九三爻言髙宗伐鬼方之事於九五爻言東鄰西鄰之祭禮與他卦不同五爲東鄰二爲西鄰以見九三六四陰陽得位善處於東鄰西鄰之間是坎離之交人道之正也易六爻之中三四爲人位按幹鑿度云孔子曰陽三陰四位之正也其義可見於此矣

上六濡其首厲【伊川曰旣濟之極固不安而危也又以陰柔處之而在險體之上坎爲水濟亦取水義故言其窮而至於濡首危可知也旣濟之終而小人處之其敗壞可立而待也誠齋曰濡至於首則溺其身可見矣坎水故濡上六在上故爲首】象曰濡其首厲何可久也【疏云首旣被濡身將防沒何可長久者也】

上六以小人而濡其首卦所謂終亂者也未濟上九亦有濡其首之戒

【坎下離上】

未濟亨【序卦物不可窮故受之以未濟終焉疏云若能執柔用中委任賢哲則未濟有可濟之理所以得通故曰未濟亨伊川曰未濟之時有亨之理而卦才復有致亨之道惟在謹處白雲曰旣濟曰亨未濟亦曰亨者旣濟之亨已然之亨也未濟之亨將然之亨也】小狐汔濟濡其尾無攸利【伊川曰狐能渡水濡尾則不能濟其老者多疑畏故履冰而聽恐其陷也小者則未能畏謹故勇於濟汔當爲仡壯勇之狀書曰仡仡勇夫小狐果於濟則濡其尾而不能濟也未濟之時求濟之道當至謹則能亨若小狐之果則不能濟也旣不能濟無所利矣童溪曰狐疑物也渉而善疑故無不濟汔幾也小狐尢其勇也然幾於濟而未濟未能出夫險中是必有以爲之累者則初六濡其尾是也】

未濟卦六爻皆失位陽反居陰九二九四上九是也陰反居陽初六六三六五是也剛柔失位未能濟事故曰未濟所以亨者由六五柔而得中爲文明之主六爻𨿽不當位而剛柔亦各有應也又言小狐汔濟濡其尾無攸利卽初六爻所謂濡其尾吝者也狐陰物也初六有小狐之象爲九二者能止之於險中此九二之所以爲貞吉也六三爻象曰未濟徵凶位不當也六三陰柔在坎下之上險而又險若以小狐之象而推之則初六是小狐之幾濟者也六三是老狐之未濟者故未濟六爻惟六三獨言凶也爲九四者乃能止六三於坎陰之外使之未得上進以接於六五之君此九四之所以爲貞吉悔亡六五之所以爲貞吉無悔也六五爻又曰君子之光有孚吉惟六五屬於離體爲文明之主柔而得中應於九二比於九四皆得陽剛君子之助能使初六六三以一陰而止於下卦不得上進以濟其私欲此未濟之所以亨也上九與六三爲應故有濡其首之戒上九爻曰有孚失是則與六五之有孚吉者不同矣

彖曰未濟亨柔得中也【伊川曰五以柔居尊位居剛而應剛得柔之中也】小狐汔濟未出中也【注云未能出險之中伊川曰旣果於濟故有濡尾之患未能出於險中也】濡其尾無攸利不續終也【注云將濟而濡其尾力竭於斯不能續終險難未足以濟也濟未濟者必有餘力也】𨿽不當位剛柔應也【注云位不當故未濟剛柔應故可濟疏云剛柔皆應足以相拯是有可濟之理故稱未濟不言不濟也童溪曰初六六三六五皆以陰居陽九二九四上九皆以陽居陰此所謂不當位也然皆柔應剛剛應柔剛柔之相濟如此】

初六當未濟之初在坎下之下陰躁而求濟欲從於六三之後是小狐之象也爲九二所隔濡尾而未得濟未得出於險中是九二制之於下卦也狐陰物也九二爻象曰九二貞吉中以行正也有陽剛君子之象或謂九二未出坎中爲小狐之象則誤矣

象曰火在水上未濟【疏云火在水上不成烹飪未能濟物故曰火在水上未濟】君子以愼辧物居方【伊川曰水火不交不相濟爲用火在水上非其處也君子觀其處不當之象以謹處於事物辧其所當各居於方謂止於其所也】

初六濡其尾吝【注云未濟之始始於旣濟之上六也濡其首猶不反至於濡其尾不知紀極者也疏云初六處未濟之初最居險下而欲上之其應進則溺身如小狐之渡川濡其尾也伊川曰獸之濟水必揭其尾尾濡則不能濟濡其尾言不能濟也不度其才力而進終不能濟可羞吝也】象曰濡其尾亦不知極也【潘氏曰未可濟而輕進尾不能舉卒垂而濡不知時之極小狐之謂矣】旣濟卦初九爻曰濡其尾無咎陽剛在下不欲輕進自顧後患所以無咎也未濟卦初六爻曰濡其尾吝陰躁在下求濟而未能濟有小狐之象所以羞吝也隨象不同

九二曳其輪貞吉【疏云曳其輪者言其勞也濟難在正然後得吉伊川曰倒曳其輪殺其勢緩其進】象曰九二貞吉中以行正也【疏云九二失位而稱貞吉者位𨿽不正以其居中故能行正也】

九二應於六五臣彊君弱所以爲未濟之時也中以行正與六五柔中之君而爲正應故曰貞吉行有不正則曳其輪於下使不得行如限止初六小狐之類亦所以行其正也

六三未濟徵凶利渉大川【注云以陰之質失位居險不能自濟者也以不正之身力不能自濟而求進焉防其身也故曰徵凶也潘氏曰旣曰徵凶又曰利渉者以失位言之則徵凶以出險言之則利渉也】象曰未濟徵凶位不當也【伊川曰三徵凶者以位不當也】

六三陰躁而不中處不當位在坎下之上險而又險是陰類之最可畏者也未濟卦六爻惟六三爻言未濟又言凶者以見六三陰險而凶未有能濟人者未濟之所以亨者亦由六三止於下卦未得濟於上體也使其得濟而往則必凶矣故曰徵凶利渉大川謂屬於坎體利在出險有利渉大川之象不利爲陰險所陷也爲九四者處坎離之交而內比於六三安得不震懼乎故九四爻有震用伐鬼方之象可以知懼矣

九四貞吉悔亡震用伐鬼方三年有賞於大國【伊川曰九𨿽陽而居四故戒以貞固則吉而悔亡不貞則不能濟有悔者也震動之極也古之人有用力之甚者伐鬼方也故以爲義力動而逺伐至於三年然後成功而行大國之賞必如是乃能濟也濟天下之道當貞固如是四居柔故設是戒】象曰貞吉悔亡志行也【疏云以其正志得行而終吉故也伊川曰鬼方之伐貞之至也】

九四陽居陰位動不得中則有悔惟以九居四以剛守靜則貞吉而悔亡比於六三以陰醜者也以陽勝陰內知戒謹不敢窮力於外輕用其剛以自取勞憊有震用伐鬼方之象及其久也陰醜亦不得以干正三年成功有賞於大國則其有益於內也可知矣故得志行而出於坎險之外限止六三亦使之不得以上接於六五此九四之所以爲貞吉也易上經始於乾坤終於坎離下經始於咸恆則言夫婦之道終於旣濟未濟則言坎離內外之交今觀旣濟九三未濟九四皆以伐鬼方爲戒則知坎離交濟貴在得中陰丑可畏與鬼無異君子以辧物居方則所居必擇不欲自斃其力以受害於鬼方是易之微意也

六五貞吉無悔【注云以柔居尊處文明之盛爲未濟之主故必正然後乃吉吉乃得無悔也伊川曰五文明之主居剛而應剛而其處得中虛其心而陽爲之輔𨿽以柔居尊處之至正至善無不足也旣得貞正故吉而無悔】君子之光有孚吉【疏云有應於二是能付物以能而不自役有君子之光華矣白雲曰上言貞吉始之吉也下言有孚終之吉也所謂能續終者也】象曰君子之光其暉吉也【司馬曰五𨿽未濟以柔居中又有文明之徳能任賢以濟難故曰君子之光光輝著明爲物所信則吉從之矣】

六五應於九二比於九四皆陽剛君子之類能用君子而信之可以濟難而爲邦家之光故六五與九二九四爻皆言貞吉以見其有孚而吉也象又曰其暉吉也六五爻凡三言吉以見六五之所謂吉有加而未巳此未濟之所以亨也

上九有孚於飲酒無咎【疏云良由信任得人不憂事廢楊氏曰羣臣燕享此文武成王所以養賢之時】濡其首有孚失是【伊川曰若從樂而耽肆過禮至濡其首亦非能安處也有孚自信於中也失是失其宜也如是則於有孚爲失也】象曰飲酒濡首亦不知節也【伊川曰飲酒至於濡首不知節之甚也】

當六五有孚吉之後樂得君子燕饗交歡有孚於飲酒飲酒有節是以有孚而無咎也茍不知節將有濡其首之禍不得謂之有孚也上九又欲應於六三陰柔之小人則有孚失是失其所謂有孚者矣後世如漢武帝唐宗溺於宴安荒於酒色終致禍亂卽上九之濡其首者也易六十四卦始於乾卦曰不可爲首終於未濟之上九亦以飲酒濡首爲戒爲人上者豈可徒以位爲樂哉

淙山讀周易卷十六

欽定四庫全書

淙山讀周易卷十七

宋方寔孫撰

系辭

天尊地卑乾坤定矣卑髙以陳貴賤位矣動靜有常剛柔斷矣方以類聚物以羣分吉凶生矣在天成像在地成形變化見矣是故剛柔相摩八卦相蕩鼔之以雷霆潤之以風雨日月運行一寒一暑乾道成男坤道成女幹知大始坤作成物幹以易知坤以簡能易則易知簡則易從易知則有親易從則有功有親則可久有功則可大可久則賢人之徳可大則賢人之業易簡而天下之理得矣天下之理得而成位乎其中矣

此言易之乾坤三易經卦皆八連山以艮爲首歸藏以坤爲首文王演易先乾後坤合於天尊地卑之義孔子爲周易而作系辭故首曰天尊地卑乾坤定矣定者言其不可易也地不得以逾乎天故坤不得以先乎幹君臣定分亦可見於此矣故由天地而論則乾爲天坤爲地由君臣而論則乾爲君坤爲臣君臣一定如天地之不可以易位是文王事商之本心也樂記曰天尊地卑君臣定矣卑髙已陳貴賤位矣正與系辭互見其義又言文王所以重易六爻者何也初爻二爻三爻是下卦也四爻五爻上爻是上卦也由下卦而上故曰卑髙以陳由下卦而言則二爲中爻是臣位得中之象由上卦而言則五爲中爻是君位得中之象二爲臣位屬於陰耦五爲君位屬於陽奇陽貴而陰賤各有定位故曰貴賤位矣惟有下上二卦則可以備二五之中爻惟有二五中爻則可以辧君臣貴賤之定位故系辭曰非中爻不備者此也言卑髙而不言髙卑者何也君猶天也臣猶地也天气下降地气上騰而後得以生於其中乾下坤上交則爲泰乾上坤下不交則爲否是君臣之情亦不可不接也又言初爻三爻五爻其數常奇屬陽動二爻四爻上爻其數常耦屬陰靜故曰動靜有常然幹主乎動亦有時而靜如幹之初九九三九五是以剛而乘動如幹之九二九四上九又是以剛而乘靜坤主乎靜亦有時而動如坤之六二六四上六是以柔而乘靜如坤之初六六三六五又是以柔而乘動系辭曰幹其靜也專其動也直坤其靜也翕其動也辟是也乾坤各有動靜故乾坤亦各有六爻所以別者剛柔不同耳剛柔者九六也九爲老陽故幹之六爻皆用九六爲老陰故坤之六爻皆用六易六十四卦自乾坤而出故三百八十四爻皆以九六疊乘於其上一者陽數坤不得以言一故初爻不謂之一而總謂之初六者陰數幹不可以言六故上爻不謂之六而總謂之上可以見其斷然有別也故曰剛柔斷矣又言六爻各有吉凶乾道成男自坎而至於震東北方也坤道成女自巽而至於兌西南方也故曰方以類聚震爲長男坎爲中男艮爲少男皆陽物也巽爲長女離爲中女兌爲少女皆陰物也男女分長中少故曰物以羣分或聚或分六子不齊吉凶於是乎生故曰吉凶生矣又言六爻各有變化由乾坤變化而八卦由八卦變化而六十四卦非文王以私見而創爲是也在天成像如有日則有月之類在地成形如有山則有澤之類天地變化有對無獨易所以有上下卦者正所以合天地之變化也易三百八十四爻各有吉凶人能趨吉避凶是變化之一道故曰變化見矣又因乾坤變化而言易簡之理剛柔相軋八卦相推有雷則有霆有風則有雨有日則有月有寒則有暑若是其不一也天地何心哉得乾道者自成男震坎艮是也得坤道者自成女巽離兌是也萬物資始幹知之而已萬物資生坤作成之而已幹以易而知坤以簡而能易三百八十四爻變化紛紛不能出於畫奇畫耦之外可見乾坤之爲易簡矣又因乾坤而言聖人易簡之理聖人法幹之易故人易知法坤之簡故人易從易知則有親故人皆信之易從則有功故人皆順之有親而人皆信之則可久有功而人皆順之則可大聖人亦豈屑屑然爲是哉可久則賢人之徳可大則賢人之業凡賢人之徳業皆聖人之所有君道逸而臣道勞也聖人法天地易簡如是而已易簡而天下各得其理天下之理得人道旣立而後天得以爲天地得以爲地是成位乎其中矣

聖人設卦觀象系辭焉而明吉凶剛柔相推而生變化是故吉凶者失得之象也悔吝者憂虞之象也變化者進退之象也剛柔者晝夜之象也六爻之動三極之道也是故君子所居而安者易之序也所樂而玩者爻之辭也是故君子居則觀其象而玩其辭動則觀其變而玩其占是以自天祐之吉無不利彖者言乎象者也爻者言乎變者也吉凶者言乎其失得也悔吝者言乎其小疵也無咎者善補過也是故列貴賤者存乎位齊小大者存乎卦辧吉凶者存乎辭憂悔吝者存乎介震無咎者存乎悔是故卦有大小辭有險易辭也者各指其所之易與天地凖故能彌綸天地之道仰以觀於天文俯以察於地理是故知幽明之故原始反終故知死生之說精气爲物遊魂爲變是故知鬼神之情狀與天地相似故不違知周乎萬物而道濟天下故不過旁行而不流樂天知命故不憂安土惇乎仁故能愛範圍天地之化而不過曲成萬物而不遺通乎晝夜之道而知故神無方而易無體一陰一陽之謂道繼之者善也成之者性也仁者見之謂之仁知者見之謂之知百姓日用而不知故君子之道鮮矣

此言易之道聖人設卦觀象系辭焉而明吉凶是周聖人系辭也孔子作上下系人亦謂之系辭以尊孔子之辭與周聖人等也聖人旣系辭而明吉凶又因剛柔相推而生變化則知吉凶有可以變化之道是故言吉凶者示人以得失之象言悔吝者示人以憂虞之象言變化者示人以進退之象言剛柔者示人以晝夜往來之象聖人豈徒爲虛辭哉皆所以爲道也故曰六爻之動三極之道也立天之道曰陰與陽立地之道曰柔與剛立人之道曰仁與義兼三才而両之故易六位而成章三才各具一中故曰三極極者中也道以動而見天下之人不以道而動則不可也君子觀象玩辭能得之於未動之先所居而安者是未動之時也尊卑貴賤易有定序君子隨所居而安平日以天自處旣能觀象而玩其辭及其動也又能觀變而玩其占無一而不與天合是以自天祐之吉無不利不至於凶悔吝是君子之道也聖人又慮天下之人不能以皆如君子也故敎人以求爲君子之道彖者言乎卦之象爻者言乎時之變吉凶者言乎失得能失而復得則可以無失悔吝者言乎小疵能補過則可以無咎是故位有貴賤之序故就其序者存乎位卦有小大之義欲合其義者存乎卦吉凶於辭可見欲辧吉凶者存乎辭欲防悔吝者存乎介介者細微也欲懼而得無咎者存乎悔悔者懲艾也是故卦因時而有小大辭因事而有險易辭也者各指其所之欲使人同趨乎道也又言易之道其大與天地相當是以能徧理天地之道仰觀天文俯察地理以象而言如日月山澤之類皆備於易卽此以推陰陽顯晦之理而知其所以然是天地不離此道也又言易有終始原始反終知陰陽之有消長則知死生之說精气聚則爲物防魂散則爲變亦可以知鬼神之情狀顯而爲物者神之情狀也隱而爲變者鬼之情狀也是鬼神亦不離此道也又言人與天地相似易之道卽天地人之道也於人道亦無所違戾其知足以周乎萬物吉凶之道足以濟乎天下人能用易則旁行道不至於流失樂天者順理也知命者安分也樂天知命故無所憂安土者安所止也無所不厚是以仁存心者也故能愛是人道也以此而模量天地之化亦不是過矣程氏曰範圍俗語謂之模量是也以此而委曲成就萬物之理亦可以無遺以此而通乎晝夜之道亦無所不知故神無方未嘗有定所易無體未嘗有定迹求其著明易見者莫如人道有父母則有男女有男女則有夫婦一陰一陽之謂道可驗於此矣繼之者善無間斷也成之者性無虧欠也是人亦不離此道也特患人不知耳仁者見之謂之仁知者見之謂之知隨所見而知也百姓日用之而不能致其知故君子之道人鮮能知之矣聖人欲以道而覺後知此易之所以作也

顯諸仁藏諸用鼔萬物而不與聖人同憂盛徳大業至矣哉富有之謂大業日新之謂盛徳生生之謂易成像之謂幹效法之謂坤極數知來之謂占通變之謂事陰陽不測之謂神夫易廣矣大矣以言乎逺則不禦以言乎邇則靜而正以言乎天地之間則備矣夫幹其靜也專其動也直是以大生焉夫坤其靜也翕其動也辟是以廣生焉廣大配天地變通配四時陰陽之義配日月易簡之善配至徳

此言易之徳天地大徳曰生其生可見故曰顯諸仁變化無迹不可得而見故曰藏諸用聖人憂世天地不可以憂言也天地鼓動萬物不與聖人同憂故得以藏其用聖人與民同患開物成務以前民用則不得而藏矣系辭曰八卦定吉凶吉凶生大業聖人作易致用以爲天下利使人各有定業無所不足故曰富有之謂大業系辭曰易之興也周之盛徳耶聖人作易使天下之人懼以終始趨吉避凶樂於爲善日新不已故曰日新之謂盛徳聖人可謂有功於天下故贊之曰至矣哉又言易之爲徳無所不備自一生二二生三三生萬物生生不已是之謂易以乾坤而言則成像之謂幹效法之謂坤程氏曰幹始物而有象坤成物而體備是也以數而言則極數可以知來之謂占以事而言則變通不窮之謂事以神而言則陰陽不可盡測之謂神夫易廣矣大矣以言乎逺則推而行之不可得而禦以言乎邇則靜而守之不離乎至正以言乎天地之間則備矣一物各具一干坤無一而不備於易也又言幹靜專動直有動中之靜是以大生焉坤靜翕動辟有靜中之動是以廣生焉程氏曰坤靜翕動辟應干開辟是也乾坤各有動靜動靜不足以盡乾坤但見其廣大生生不窮耳何從而測識之乎配者合也楊氏曰自廣大至易簡皆乾坤之徳是也廣大配天地變通配四時陰陽之義配日月易簡之善配聖人之至徳故觀天地四時日月與聖人之至徳則可以見乾坤矣論語曰周之徳可謂至徳也已矣易所謂至徳者惟文王足以當之上文曰盛徳大業至矣哉亦所以贊聖人也

子曰易其至矣乎夫易聖人所以崇徳而廣業也知崇禮卑崇效天卑法地天地設位而易行乎其中矣成性存存道義之門聖人有以見天下之賾而擬諸其形容象其物宜是故謂之象聖人有以見天下之動而觀其會通以行其典禮系辭焉以斷其吉凶是故謂之爻言天下之至賾而不可惡也言天下之至動而不可亂也擬之而後言議之而後動擬議以成其變化

此言易之禮上文言盛徳大業至矣哉此言易其至矣乎夫易聖人所以崇徳而廣業也皆以贊聖人也又因崇徳而有知崇禮卑之說禮者理也天尊地卑是自然之理知此理者爲知故知欲崇效天之極乎髙履此理者爲禮故禮欲卑法地之處乎下天尊地卑而後成易知崇禮卑而後成人人之效法天地當如是也是理也成之在人則爲成性能存而又存不失其性然後道義由此而出故曰道義之門是以聖人敎人必由禮也聖人見天下之賾如此其難測也擬諸形容象其物宜使人可以觸類而長故謂之象又見天下之動如此其難齊也觀其會通以行典禮會者合於人心之義通者久而無獘之義系辭而斷吉凶使人知有得失之報故謂之爻是以言天下之至賾而不可惡欲同歸於善也言天下之至動而不可亂欲同歸於治也擬合於禮而後言議合於禮而後動易三百八十四爻皆有擬議之微意行於其間如下文所舉七爻中孚九二則及於君子之言行同人九五則及於君子之出處語黙大過初六則曰謹之至也謙九三則曰禮言恭幹上九則戒其亢而髙節初九則取其謹而宻解六三則惡其慢而暴皆是以禮敎人之大防

鳴鶴在陰其子和之我有好爵吾與爾靡之【中孚九二爻】子曰君子居其室出其言善則千里之外應之況其邇者乎居其室出其言不善則千里之外違之況其邇者乎言出乎身加乎民行發乎邇見乎逺言行君子之樞機樞機之發榮辱之主也言行君子之所以動天地也可不愼乎【程氏曰鶴鳴於幽隱之中不聞也而其子相應和中心之願相通也好爵吾有而彼亦靡慕好爵之意同也有孚於中物無不應誠同故也至誠無逺近幽明之間】

謹言動者欲合乎禮

同人先號咷而後笑【同人九五爻】子曰君子之道或出或處或黙或語二人同心其利斷金同心之言其臭如蘭【程氏曰中誠所同出處語黙一無不同天下莫能間也同者一也一不可分分乃二也一可以通金石無所不能入故云其利斷金其理至微故聖人贊之曰同心之言其臭如蘭謂其意味深長】

出處語黙以道而同者亦欲合乎禮也同人卦九五與六二爲正應九三九四隔於其間二五未得以相合故有先號咷之象惟二五同心其利斷金克去小人則可以破九三九四之剛是斷金之象也蘭逺而香者也二逺於五爲九三九四所隔於其先然同心之言其臭如蘭𨿽逺必應二五亦終相遇非九三九四之所能隔此其所以後笑也

初六借用白茅無咎【大過初六爻】子曰茍錯諸地而可矣借之用茅何咎之有愼之至也夫茅之爲物薄而用可重也愼斯術也以往其無所失矣【程氏曰初以陰柔巽體而處下過於畏謹者也以柔在下用茅借物之下不錯諸地而借以茅過於謹也是以無咎茅之爲物𨿽薄而用可重者以用之能成敬謹之道也謹守斯術而行豈有失乎】

謹之至者禮也

勞謙君子有終吉【謙九三爻】子曰勞而不伐有功而不徳厚之至也語以其功下人者也徳言盛禮言恭謙也者致恭以存其位者也【程氏曰有勞而不自矜伐有功而不自以爲徳是其徳洪厚之至也言其以功勞而自謙以下於人者也徳言盛禮言恭以其徳言之則至盛以其自處之禮言之則至恭所謂謙也者致其恭巽以守其位故髙而不危滿而不溢是以能終吉】

謙而恭者禮也

亢龍有悔【幹上九爻】子曰貴而無位髙而無民賢人在下位而無輔是以動而有悔也

髙而亢者非禮也是以有悔

不出屍庭無咎【節初九爻】子曰亂之所生也則言語以爲階君不宻則失臣臣不宻則失身幾事不宻則害成是以君子愼宻而不出也【程氏曰爻辭於節之初戒以謹守故云不出戶庭則無咎也】宻而不謹者非禮也亂所以生

子曰作易者其知道乎易曰負且乘致冦至【解六三爻】負也者小人之事也乘也者君子之器也小人而乘君子之器盜思奪之矣上慢下暴盜思伐之矣慢藏誨盜冶容誨淫易曰負且乘致冦至盜之招也【程氏曰以小人而乘君子之器非其所能安也故盜乘釁而奪之小人而居君子之位非其所能堪也故滿假而淩慢其上侵其下盜則乘其過惡而伐之矣又曰貨財而輕慢其藏是教盜使取之也女子而夭冶其容是教淫者使之也小人而乘君子之器是招盜使之奪也】

慢而者非禮也以上七爻皆以禮而教人惟能知禮然後可質於神故下爻乃言易之神春秋時南蒯筮坤之六五以爲大吉子服惠伯曰易不可以占險自此論不明上下淩替尊卑貴賤不安其序往往以易爲卜筮之書險怪幽僻流獘至於假魚書以爲神占風角以爲盜不可不辧也

大衍之數五十其用四十有九分而爲二以象兩掛一以象三揲之以四以象四時歸奇於扐以象閏五歲再閏故再扐而後掛天數五地數五五位相得而各有合天數二十有五地數三十凡天地之數五十有五此所以成變化而行鬼神也幹之防二百一十有六坤之防百四十有四凡三百有六十當期之日二篇之防萬有一千五百二十當萬物之數也是故四營而成易十有八變而成卦八卦而小成引而伸之觸類而長之天下之能事畢矣顯道神徳行是故可與酬酢可與祐神矣自此以下並言易之神天一地二天三地四天五地六天七地八天九地十合一二三四五六七八九十而計之天地之數凡五十五劉牧曰由天五不用大衍之數所以少天地之數五是也土旺四季易言四象則五已在其中矣其用四十有九何也宋氏曰置其一不用以象太極是也蓍蒿屬生千歲三百莖合於大衍之數六故用之可以揲六爻後世擲錢以代蓍則誤矣揲蓍之法取五十莖置其一不用以象太極尙存四十九防信手分左右以象兩儀是數自一而二也就右防內取一防掛於左手小指間以象三才是數自二而三也所存尙四十八防以四數約之爲十二个四揲之以四以象四時十二月是數自三而四也先探右防數以四而又四所餘之防不一則二不二則三不三則四扐於左手無名指間一二三四所以爲四象之生數也又揲左防如前法所餘之防扐於左手將指間奇者所掛之一也歸奇於扐以象閏月合所掛與所扐之防而計之不五則九是初變得天數合於陽奇也謂五爲少謂九爲多置前掛扐之防不復用矣如初變得五而置之尙存四十四策如初變得九而置之則尙存四十防卽所存之防分爲左右揲之扐之如前法合而計之不四則八謂四爲少謂八爲多又置所已扐之防不復用矣卽所存之防分爲左右揲之扐之如前法合而計之不四則八亦謂四爲少謂八爲多是後兩變皆得地數合於陰耦也再扐而後掛後兩變所以不掛者象五歲再閏也合三變而視多少之外尙存三十六防九个四也故九爲老陽蓍之畫於是乎口【曰重】三多之外尙存二十四防六个四也故六爲老陰蓍之畫於是乎乂【曰交】両多一少之外尙存二十八防七个四也故七爲少陽蓍之畫於是乎一【曰單】両少一多之外尙存三十二防八个四也故八爲少陰蓍之畫於是乎【一曰一拆】六七八九所以爲四象之成數也重交單拆之名是後世蓍揲者以意爲之易未嘗有是也七爲少陽自七而進於九則爲老陽是陽以進爲老也八爲少陰自八而退於六則爲老陰是陰以退爲老也陽進陰退是崇陽抑陰之道也又言一三五七九天數五也二四六八十地數五也五位相得而各有合是天地皆不離乎五數也天一生水地六成之是五配一而爲六也地二生火天七成之是五配二而爲七也天三生木地八成之是五配三而爲八也地四生金天九成之是五配四而爲九也天五生土地十成之系辭乃言天數五地數五而不言十者何也張氏曰十者數之終也九之配也地無逾天之理孰有地而天於天者乎是也黃帝書曰土生數五成數五太亦以五五爲土皆是不言十之意天數二十有五地數三十凡天地之數五十有五時塊然而已耳大衍之數五十其用四十有九惟能用故所以能成變化而行於鬼神又言乾卦六爻每爻三十六防六个三十六計二百一十六坤卦六爻每爻二十四防六个二十四計百四十四乾坤之防共三百六十故可以當三百六十日又言上篇始於幹下篇始於咸六十四卦三百八十四爻如初九九二九三九四九五上九之類凡百九十二爻以九而乘其上是取老陽三十六防百九十二个三十六計成六千九百一十二防如初六六二六三六四六五上六之類凡百九十二爻以六而乘其上是取老陰二十四防百九十二个二十四計成四千六百單八防通計萬一千五百二十故可以當萬物之數揲蓍之防亦有遇少陽少陰者或七或八數有不同聖人作易槪以九六而乘於三百八十四爻之上𨿽以少陽之爻亦進而用九𨿽以少陰之爻亦退而用六崇陽抑陰愈可見矣又言大衍之數合乎天地合乎鬼神合於四時合於萬物其所以合者又在乎人之道徳易者變易也揲蓍之始分而爲二以象両儀又掛一以象三才又揲之以四以象四時又歸奇於扐以象閏月是四營也故曰四營而成易三變而成一爻卦有六爻故曰十八變而成卦八卦先成故曰八卦而小成引而伸之觸類而長之則六十四卦成而天下之能事畢矣所以成易者人也故有顯道神徳行之說人能顯道不至於自昧又能神其徳行不至於自欺問焉以言可以無愧於神故曰可與酬酢至誠如神有感必應則神亦得以通其故故曰可與祐神矣

子曰知變化之道者其知神之所爲乎易有聖人之道四焉以言者尙其辭以動者尙其變以制器者尙其象以卜筮者尙其占是以君子將有爲也將有行也問焉而以言其受命也如向無有逺近幽深遂知來物非天下之至精其孰能與於此參伍以變錯綜其數通其變遂成天地之文極其數遂定天下之象非天下之至變其孰能與於此易無思也無爲也寂然不動感而遂通天下之故非天下之至神其孰能與於此夫易聖人之所以極深而研幾也惟深也故能通天下之志惟幾也故能成天下之務惟神也故不疾而速不行而至子曰易有聖人之道四焉者此之謂也

此言神之變化又不可測惟知易道者能知之程氏曰變如萬物方變而未化化則更無舊迹是也又言易以道而神易有聖人之道四言者不徒尙其辭動者不徒尙其變制器者不徒尙其象卜筮者不徒尙其占四者皆道之所寓易有聖人之道此易之所以神是以君子將有爲有行他人皆未知之而易先知之問焉以言隨所告而答之如響應聲無有逺近幽深之間皆可以知來自非天下至精孰能與於此九爲老陽六爲老陰九六者十五也參伍以變錯綜其數通變爲六十四卦遂成天地之文如上天下澤履之類爻至於六而極能極其數有尊卑貴賤之位遂定天下之象非天下之至變孰能與於此又言易非思而得之也非勉而爲之也寂然主靜隨其所感遂通天下之故寂爲感之體感爲寂之用非天下至神孰能與於此易所以至精至變至神者皆道也又言聖人之道極深而見其賾故能通天下之志研幾而察其微故能成天下之務聖人非有私智參於其間不疾而速不行而至是亦神道之自然也易之道與聖人則一非聖人求合於易故曰易有聖人之道四焉此之謂也

天一地二天三地四天五地六天七地八天九地十子曰夫易何爲者也夫易開物成務冒天下之道如斯而已者也是故聖人以通天下之志以定天下之業以斷天下之疑是故蓍之徳圎而神卦之徳方以知六爻之義易以貢聖人以此洗心退藏於宻吉凶與民同患神以知來知以藏往其孰能與於此哉古之聰明睿知神武而不殺者夫是以明於天之道而察於民之故是興神物以前民用聖人以此齋戒以神明其徳夫是故闔戶謂之坤辟戶謂之幹一闔一辟謂之變往來不窮謂之通見乃謂之象形乃謂之器制而用之謂之法利用出入民咸用之謂之神

此言易道以聖人而神自天一以至地十天地之數塊然而已所以能冒天下者道也故曰冒天下之道如斯而已者也易果何爲哉所以能通天下之志定天下之業斷天下之疑者皆聖人之道有功於易也上文言易無爲也又言其通天下之故此言易何爲者也又言其開物成務彼老氏所謂寂滅無爲者異於是矣又言易道有自然之蓍也卦也爻也皆非聖人以私意而創爲是也圓者流通不居蓍之徳惟圓而神故可以通天下之志方者截然一定卦之徳惟方以知故可以定天下之業易以貢者平易以與人知六爻之義惟易以貢故可以斷天下之疑聖人知之以此自洗濯其心退藏於宻可也然聖人作易不容以不告於民系辭以明吉凶爲民慮患故曰吉凶與民同患察事幾於未至之先故曰神以知來明憂患而弭其故故曰知以藏往其孰能與於此哉古之聰明睿知神武而不殺者夫聰明睿知謂其知之至也神武不殺謂其可畏民不至於犯也聖人教人趨吉避凶欲使之常知畏懼而不敢犯以無及於害是神武不殺之義也吉凶倚伏是天之道召之在人是民之故聖人以天道而示民故興神物以前民用神物者蓍龜也又言聖人有自然之神心者神明之舎聖人以此齋戒其心斯可以神明其徳斯可以質之於神明是聖人一身又有在我之乾坤是故闔戶取其靜宻之義凡屬乎陰卽是坤也辟戶取其洞達之義凡屬乎陽卽是幹也一闔一辟謂之變往來不窮謂之通象之可見者謂之象象之已形者謂之器裁制而用謂之聖人之法利用者合精粗而言出入者合內外而言至於利用出入民咸用之莫知其然又見聖人之爲至神也

是故易有太極是生兩儀兩儀生四象四象生八卦八卦定吉凶吉凶生大業是故法象莫大乎天地變通莫大乎四時縣象著明莫大乎日月崇髙莫大乎富貴備物致用立成器以爲天下利莫大乎聖人探賾索隱鉤深致逺以定天下之吉凶成天下之亹亹者莫大乎蓍龜是故天生神物聖人則之天地變化聖人效之天垂象見吉凶聖人像之河出圖洛出書聖人則之易有四象所以示也系辭焉所以告也定之以吉凶所以斷也易曰自天祐之吉無不利子曰祐者助也天之所助者順也人之所助者信也履信思乎順又以尙賢也是以自天祐之吉無不利也子曰書不盡言言不盡意然則聖人之意其不可見乎子曰聖人立象以盡意設卦以盡情僞系辭焉以盡其言變而通之以盡利鼓之舞之以盡神乾坤其易之蘊邪干坤成列而易立乎其中矣乾坤毀則無以見易易不可見則乾坤或幾乎息矣是故形而上者謂之道形而下者謂之器化而裁之謂之變推而行之謂之通舉而措之天下之民謂之事業是故夫象聖人有以見天下之賾而擬諸其形容象其物宜是故謂之象聖人有以見天下之動而觀其會通以行其典禮系辭焉以斷其吉凶是故謂之爻極天下之賾者存乎卦鼓天下之動者存乎辭化而裁之存乎變推而行之存乎通神而明之存乎其人黙而成之不言而信存乎徳行

此言神而明之存乎人之徳行易數自一而兩兩而四四而八皆是順加一倍數八卦定吉凶吉凶生天業理之所在順吉而逆凶是數與理皆主乎順也又以理之極順者而言之成像之謂幹效法之謂坤法象莫大乎天地髙卑上下以順而位變通莫大乎四時垂象著明莫大乎日月往來代謝以順而行崇髙莫大乎富貴以順而守備物致用立成器以爲天下利莫大乎聖人以順而成探賾索隱鉤深致逺莫大乎蓍龜以順而告其爲順則一也亹亹者順之至也人豈可不順哉又因而言天人信順之理天生神物有蓍則有龜聖人則之而參用以卜筮天地變化有日則有月有風則有雷有山則有澤聖人效之而設卦文天垂象見吉凶聖人像之則系辭而明吉凶河出圖洛出書聖人則之乃於河圖四十五數洛書五十五數之中一進一退而取大衍五十之數是聖人以順而合乎天故天亦順之也易有四象示人以天五不用也系辭焉所以告也定以吉凶所以斷也吉者斷乎其不可易凶者斷乎其不可從是聖人以信而合乎人故人亦信之也天人一理有感必應是以自天祐之吉無不利故舉大有上九一爻而言程氏曰履信謂履五五虛中信也思順而謙遜不居也尙賢謂志從於五是也善玩易者知有信順尙賢之說則可以見聖人作易之大意矣又謂書不盡言言不盡意孰謂聖人之意果不盡見於言乎故以五盡而言擬諸形容象其物宜故曰立象以盡意情僞相感而利害生故曰設卦以盡情僞辭者各指其所之故曰系辭焉以盡言變動以利言故曰變而通之以盡利使民不倦神而化之故曰鼓之舞之以盡神是聖人於易其意無所不盡矣大意則在於辧乾坤縕者意之所存故曰乾坤其易之縕耶乾坤成列而易立乎其中所以立之者人也乾爲天道坤爲地道自屯以下至於未濟凡六十二卦以扶乾坤然後乾坤得以不毀是易之道以人而立也人有功於天地聖人又有功於人故形而上者一陰一陽未有形迹故謂之道形而下者已有形迹故謂之器自乾坤成列而下皆易之器也因其化而裁制之謂之變推其道而流行之謂之通舉而措之天下之民謂之事業曰象曰爻聖人所以教人者無不盡矣人之玩易也當何如哉極天下之賾者存乎卦察其卦之有小大可也鼓天下之動者存乎辭察其辭之有險易可也化而裁之存乎變當有以自度也推而行之存乎通當有以自致也神而明之則存乎人不必徒泥乎數黙而成之不言而信則存乎徳行不必徒泥乎言也終篇以徳行爲主所以申言上文顯道神徳行之意

淙山讀周易卷十七﹤經部﹐易類﹐淙山讀周易﹥

欽定四庫全書

淙山讀周易卷十八

宋方寔孫撰

系辭

下篇始於咸恆夫婦之道是人之情故下系言易之情曰聖人之情見乎辭曰吉凶以情遷是也

八卦成列象在其中矣因而重之爻在其中矣剛柔相推變在其中矣系辭焉而命之動在其中矣吉凶悔吝者生乎動者也剛柔者立本者也變通者趣時者也吉凶者貞勝者也天地之道貞觀者也日月之道貞明者也天下之動貞夫一者也

八卦成列𨿽未重六爻而六十四卦之象已在其中因而重之三百八十四爻亦不出於八卦之外故曰因而重之爻在其中矣剛柔謂九六也九六相推以乘六爻則變化在其中矣系辭焉而命之則動之吉凶悔吝在其中矣又言吉凶有正勝之道吉凶悔吝生乎動動居其一凶悔吝居其三人不可輕動也當剛而剛當柔而柔是知立本者也變通隨宜是知趣時者也能有吉而無凶是以正而勝者也又言天地之道以正而觀日月之道以正而明天下之動不齊至於正夫一而正是易之情無一而不本於正也自此以下分兩截一言天地聖人之情而及於包羲神農黃帝堯舜是君道也一言君子小人之情而及於文王之盛徳是臣道也先君後臣亦以明周易先乾後坤之義

夫幹確然示人易矣夫坤隤然示人簡矣爻也者效此者也象也者像此者也爻象動乎內吉凶見乎外功業見乎變聖人之情見乎辭天地之大徳曰生聖人之大寶曰位何以守位曰仁何以聚人曰財理財正辭禁民爲非曰義

此言天地聖人之情易文凡奇者皆屬幹凡耦者皆屬坤可以見其確然易隤然簡矣乾元資始坤元資生是天地之大徳也爻者效乎此象者像乎此爻象動乎內吉凶見乎外聖人作易欲使人因爻象而有所見趨吉避凶通變以盡利各成功業以得其生生之道故曰功業見乎變聖人之情見乎辭聖人之情猶天地之情也天地以生物爲心故曰天地之大徳曰生聖人有仁天下之心必得是位而後可以及天下故曰聖人之大寶曰位位爲大寶非其他財寶比也旣得是位必以仁而得人心然後可以長守仁者散財聚人所以守位也後世人主有惑於聚斂者徒欲聚財而不知聚人財聚民散將並與其大寶而失之果何利哉守位曰仁聚人曰財可謂仁矣又不可無義故曰理財正辭禁民爲非曰義所謂立人之道曰仁與義者此也楊氏曰教民理財義也謹已出令亦義也禁民爲非亦義也是也所謂理財者乃是教民理財非若後世但爲國而理財也下文言包羲神農黃帝堯舜是君道也

古者包羲氏之王天下也仰則觀象於天俯則觀法於地觀鳥獸之文與地之宜近取諸身逺取諸物於是始作八卦以通神明之徳以類萬物之情作結繩而爲网罟以佃以漁蓋取諸離包羲氏沒神農氏作斲木爲耜揉木爲耒耒耨之利以教天下蓋取諸益日中爲市致天下之民聚天下之貨交易而退各得其所蓋取諸噬嗑神農氏沒黃帝堯舜氏作通其變使民不倦神而化之使民宜之易窮則變變則通通則久是以自天祐之吉無不利黃帝堯舜垂衣裳而天下治蓋取諸乾坤刳木爲舟剡木爲楫舟楫之利以濟不通致逺以利天下蓋取諸渙服牛乘馬引重致逺以利天下蓋取諸隨重門擊柝以待暴客蓋取諸豫斷木爲杵掘地爲臼臼杵之利萬民以濟蓋取諸小過木爲弧剡木爲矢弧矢之利以威天下蓋取諸睽上古穴居而野處後世聖人易之以宮室上棟下宇以待風雨蓋取諸大壯古之葬者厚衣之以薪葬之中野不封不樹喪期無數後世聖人易之以棺槨蓋取諸大過上古結繩而治後世聖人易之以書契百官以治萬民以察蓋取諸夬

包羲氏始作八卦近取諸身逺取諸物不獨觀法象於天地而已也離居八卦之一數有縱橫爻有錯綜是网罟之象當包羲時民但知飲血茹毛以佃以漁未知其他於八卦之中獨舉離卦而言是其他卦義皆未明也及神農氏作教民以耒耜之利民於是知有粒食益之彖曰木道乃行斲木爲耜揉木爲耒是益之象也食之外有貨交易不可以不明故曰日中爲市聖人不欲長民以貨利之心故曰交易而退合而各得其所隱然有義存於其中嗑合也是噬嗑之象也神農之時𨿽未有六十四卦而益與噬嗑之義已與象契張氏曰取諸其卦只是取其義與象契非必見卦而後始有爲也是也聚人曰財旣有食貨茍飽暖而無教則人道必至於窮黃帝堯舜能通其變於未窮之時使民不倦神而化之使民宜之是教民以義自黃帝堯舜始也易道窮則變變則通通則久衣裳上下自古及今皆不可得而亂可見其通則久矣天秩有禮理之合於天者乃天所祐是以自天祐之吉無不利此其所以治也黃帝堯舜以前非無干坤也包羲以來𨿽有八卦之象而人道未立及黃帝堯舜氏作乃天地文明之初有仁義以扶植人類於其中然後乾坤得以奠位於上下故必有黃帝堯舜之治而後得以謂之取諸乾坤也自此以下所舉渙隨等卦皆是取其義而言渙卦坎下巽上木上而水下有舟楫之象隨上六拘系之乃從維之有穿絡牛馬之象爲舟爲楫服牛乘馬皆曰致逺以利天下是教民以相濟之義豫坤下震上坤厚也震發也有重門擊析之象是教民以防備之義小過艮下震上艮止也震動也下止而上動有杵臼之象是教民以動止之義睽上九曰先張之弧有弧矢威天下之象是教民以禁非之義大壯上二陰下四陽有四柱之象上棟下宇是教民以安居之義大過巽下兌上巽入也兌說也以死者入藏爲慰取諸大過是教民以送死之義夬乾下兌上健而說決而和書契取諸夬者是教民以不欺之義上文所謂理財正辭禁民爲非曰義者此也

是故易者象也象也者像也彖者材也爻也者效天下之動者也是故吉凶生而悔吝著也陽卦多陰陰卦多陽其故何也陽卦奇陰卦耦其徳行何也陽一君而二民君子之道也陰二君而一民小人之道也

自此以下言君子小人之情易有四象陰陽老少是也卦之象則言其像彖則言其材爻則故天下之動而動也吉凶由人而生憂悔吝者存乎介當明辧於細微之際故曰吉凶生而悔吝著是聖人系辭之大意也又因陽卦陰卦而論君子小人之道陽卦多陰如震坎艮卦爲男其卦畫皆一陽而二陰陰卦多陽如巽離兌卦爲女其卦畫皆一陰而二陽其故何也二者以一爲主主者君也陽卦以一奇爲主陰卦以一耦爲主是其卦體然也若論其徳行則一者奇也二者耦也陽卦以奇爲君以耦爲民一奇二耦則一順於奇二順於耦順則爲君子之道陰卦以耦爲君以奇爲民一耦二奇則一悖於耦二悖於奇悖則爲小人之道君子小人之道所以異者悖與順也系辭言小人之道是小人亦有道也特不能盡順乎道耳下文所舉十一爻亦以君子小人而言

易曰憧憧往來朋從爾思子曰天下何思何慮天下同歸而殊塗一致而百慮天下何思何慮日往則月來月往則日來曰月相推而明生焉寒往則暑來暑往則寒來寒暑相推而歲成焉往者屈也來者伸也屈伸相感而利生焉尺蠖之屈以求伸也龍蛇之蟄以存身也精義入神以致用也利用安身以崇徳也過此以往未之或知也窮神知化徳之盛也

此言君子之能致用也咸九四憧憧往來朋從爾思是思以多而擾也子曰天下何思何慮謂天下之事何必過於思慮但當付之以理而已天下之理有殊塗而其歸則同百慮而致則一者何用以思慮擾擾爲也故又曰天下何思何慮又論往來一致之理日月往來不同其爲明則一也寒暑往來不同其成歲功則一也屈伸往來不同其爲義則一也利之所生卽義之所在尺蠖以屈而求伸龍蛇以蟄而存身物𨿽不同其理一也君子精義入神以致用利用安身以崇徳內外不同其道一也君子之道主一而已過此以往未之或知思慮所不暇及至於窮神知化化而不可知之謂神是徳之盛也自然而然亦非思慮之所能及尙何以朋從爾思爲哉

易曰困於石據於蒺藜入於其宮不見其妻凶【困六三爻】子曰非所困而困焉名必辱非所據而據焉身必危旣辱且危死期將至妻其可得見耶【程氏曰石堅重難勝之物蒺藜刺不可據之物又曰宮其居所安也妻所居之主也知進退之不可而欲安其居則失其所安矣進退與處皆不可惟死而已其凶可知】

此言小人之不能處困也

易曰公用射隼於髙墉之上獲之無不利【解上六爻】子曰隼者禽也弓矢者器也射之者人也君子藏器於身待時而動何不利之有動而不括是以出而有獲語成器而動者也【程氏曰鷙害之物在墉上茍無其器與不待時而發則安能獲之所以解之之道器也事之當解與已解之道至者時也如是而動故無括結髮而無不利矣括結謂阻礙聖人於此發明藏器待時之義】此言君子之待時而動也

子曰小人不恥不仁不畏不義不見利不勸不威不懲小懲而大誡此小人之福也易曰屨校滅趾無咎【噬嗑初九】此之謂也【程氏曰當用刑之始罪小而刑輕校木械也其過小故屨之於足以滅傷其趾人有小過校而滅其趾則當懲懼不敢進於惡故得無咎】善不積不足以成名惡不積不足以滅身小人以小善爲無益而弗爲也以小惡爲無傷而弗去也故惡積而不可掩罪大而不可解易曰何校滅耳凶【噬嗑上九】

此言小人之積惡也

子曰危者安其位者也亡者保其存者也亂者有其治者也是故君子安而不忘危存而不忘亡治而不忘亂是以身安而國家可保也易曰其亡其亡系於苞桑【否九五爻程氏曰苞桑謂爲安固之道其維系於苞桑也桑之爲物其根深固苞謂叢生者其固尢甚】此言君子之安而不忘危也

子曰徳薄而位尊知小而謀大力小而任重鮮不及矣易曰鼎折足覆公餗其形渥凶【鼎九四爻】言不勝其任也【程氏曰餗鼎實也居大臣之位當天下之事而所用非人至於覆敗乃不勝其任可羞愧之甚也其形渥謂赧汗其凶可知】

此言小人之不勝任也

子曰知幾其神乎君子上交不諂下交不瀆其知幾乎幾者動之微吉之先見者也君子見幾而作不俟終日易曰介於石不終日貞吉【豫六二爻】介如石焉寧用終曰斷可識矣君子知微知彰知柔知剛萬夫之望【程氏曰交於上以恭遜故過則爲諂交於下以和易故過則爲瀆君子見於幾微故不至於過也所謂幾者將動之微也獨言吉者見之於先豈復至有凶也君子明哲見事之幾微故能其介如石其守旣堅則不惑而明見幾而動豈俟終日也斷別也其判別可知矣微與彰柔與剛相對者也君子見微則知彰矣見柔則知剛矣知幾如是眾所仰也故曰萬夫之望】

此言君子之知幾也

子曰顏氏之子其殆庶幾乎有不善未嘗不知知之未嘗復行也易曰不逺復無祗悔元吉【復初九爻程氏曰復者陽反來復也陽君子之道故復爲反善之義初九陽剛來復處卦之初復之最先者也是不逺而復者也失而後有復不失則何復之有惟失之不逺而復則不至於悔大善之吉者也】

此言君子之不逺復也

天地絪緼萬物化醇男女媾精萬物化生易曰三人行則損一人一人行則得其友【損六三爻】言致一也【程氏曰絪緼天地之感又曰男女精气交則生萬物惟精醇專一所以能生一陰一陽豈可三也故三則當損言專致乎一也】此言君子之致一也

子曰君子安其身而後動易其心而後語定其交而後求君子修此三者故全也【楊氏曰安其身而動則其名正易其心而語則其辭直定其交而求則其助多此立心有常之人也】危以動則民不與也懼以語則民不應也無交而求則民不與也莫之與則傷之者至矣易曰莫益之或系之立心勿恆凶【益上九爻程氏曰理者天下之至公利者眾人之所同欲茍公其心不失其正理則與眾同利無侵於人人亦欲與之君切於好利蔽於自私求自益以損於人則人亦與之力爭故莫肯益之而有擊奪之者矣】

此言君子之有常心也舉十一爻而君子小人之情大槪可見矣

子曰乾坤其易之門邪干陽物也坤陰物也陰陽合徳而剛柔有體以體天地之撰【撰數也】以通神明之徳其稱名也雜而不越【備物極變故其名雜也各得其序不相逾越】於稽其類【稽猶考也】其衰世之意邪夫易彰往而察來而微顯闡幽【闡明也】開而當名【開釋爻卦使各當其名也】辧物正言斷辭則備矣其稱名也小其取類也大【托象以明義因小以諭大】其防遠其辭文其言曲而中其事肆而隱【事顯而理微也】因貳以濟民行以明失得之報【失得之報者得其防則吉乖其理則凶】易之興也其於中古乎作易者其有憂患乎是故履徳之基也謙徳之柄也復徳之本也恆徳之固也損徳之修也益徳之裕也【能益物者其徳寛大也】困徳之辧也【困而益明】井徳之地也【所處不移象居得其所也】巽徳之制也【巽所以申命明制也】履和而至謙尊而光復小而辧於物【微而辧之不遠復也】恆雜而不厭損先難而後易【刻損以修身故先難也身修而無患故後易也】益長裕而不設【有所興爲以益於物故曰長裕因物興務不虛設也】困窮而通【處窮而不屈其道也】井居其所而遷【井所居不移而能遷其施也】巽稱而隱【稱揚命令而百姓不知其由也】履以和行謙以制禮復以自知恆以一徳【以一爲徳也】損以遠害益以興利困以寡怨【困而不濫無怨於物】井以辧義【施而無私義之方也】巽以行權【權反經而合道必合乎巽順而後可以行權也】

自此以下言聖人教人以爲君子之道易六十四卦自乾坤而出故曰易之門闔戶謂之坤辟戶謂之幹自門之象也屬乎陽物者皆幹之類屬乎陰物者皆坤之類以徳而言則有健順以體而言則有剛柔以體天地之所爲者而言則尊卑有貴賤以通神明之所得者而言則順悖有吉凶皆不可得而越又言幹不止爲天如幹爲君又爲金玉之類坤不止爲地如坤爲母又爲釡大輿之類其稱名也雜而不一然稽考其類則幹爲陽物坤爲陰物皆不得以越其類文王三分天下有其二以服事商是不敢越其類者也易先乾而後坤辧別尊卑是聖人防衰世之意故曰其衰世之意邪又言易道知往知來顯者微之使人知其幾幽者闡之使人知其故曉然開明其名則當而順其物則辧而別其言則正而不偏其辭則斷而不疑六十四卦三百八十四爻可謂備矣其稱物之名也𨿽小而不遺其取類也甚大其防遠而長其辭文而有理其言曲而中故不差其事肆而隱故不褻如是則吉反是則凶因是貳者以濟民行以明失得之報與民同患欲使之趨吉而避凶變失而爲得是易之大防也故曰易之興也其於中古乎作易者其有憂患乎文王憂世之本心亦可見於此矣又言九卦之徳履者禮也蹈之而安徳之基也謙以持之徳之柄也復以反之徳之本也常則可久徳之固也窒欲以全吾徳故損爲徳之修遷善以長吾徳故益爲徳之裕困而知命爲徳之辧井居其所爲徳之地巽申行命事爲徳之制又言九卦之體履說而應乎幹知和而和以禮節之至者言其有所止也謙卑而人尊之其道尊而光顯也徳貴早辧故曰復小而辧於物剛柔並處而相得以正爲常故曰常雜而不厭損以窒欲能自用力先難而後易也益以遷善其實充裕非虛設也程氏曰設是撰造撰造則爲僞是也困窮而通𨿽屈而有伸之道井居其所而遷不動而有應之義巽以申命是稱也巽而能入是隱也又言九卦之用欲使人困九卦之徳而用之於人事郭氏曰因履之和以和行因謙之遜以制禮因復以自反於道因常以不變其徳因損以去其害己者因益以遷善因困而亨通則無怨尢於天人因井以辧勞民往來之有義因巽以行申命之權是也九卦之徳君子順之則吉小人悖之則凶亦可以見易之情也

易之爲書也不可遠爲道也屢遷變動不居周流六虛【六虛六位也】上下無常剛柔相易不可爲典要【不可以定凖也】惟變所適【變動貴於適時】其出入以度外內使知懼【明出入之度使物知內外之戌也出入猶行藏外內猶隱顯】又明於憂患與故【事故也】無有師保如臨父母初率其辭而揆其方旣有典常茍非其人道不虛行

此言易書垂訓切近於人情故不可逺其爲道也隨時而屢遷變動不居周流於六爻之中皆虛位也故曰六虛上下無常剛柔相易不可拘之以典常繩之以要約惟隨時變而適其正耳旣曰不可爲典要下文又曰旣有典常是變動之中又有不變者也其出入以度內外使知懼欲使人致察於出入內外之間以敬爲主又明於憂患與達於世故不待師保自知所畏如臨父母自知所敬於其初也率循其辭而揆度其方旣有典常知所定向則終身不敢易是道之在人者亦有常也上文曰周流六虛此曰道不虛行以見易之六爻皆是虛位以人而行則虛者實矣故曰茍非其人道不虛行

易之爲書也原始要終以爲質也六爻相雜惟其時物也其初難知其上易知本末也初辭擬之卒成之終【夫事始於微而後至於著初者數之始擬議其端故難知也上者卦之終事皆成著故易知也】若夫雜物撰徳辧是與非則非其中爻不備噫亦要存亡吉凶則居可知矣知者觀其彖辭則思過半矣【疏云觀此卦下彖辭則能思慮有益以過半】二與四同功而異位其善不同二多譽【二處中和故多譽也】四多懼近也【位逼於君故多懼也】柔之爲道不利遠者其要無咎其用柔中也【四之多懼以近君也柔之爲道須援而濟故有不利逺者二之能無咎柔而處中也】三與五同功【同陽功也】而異位【有貴賤也】三多凶五多功貴賊之等也其柔危其剛勝邪

此言易之中爻可以見易之情原姑要終自初爻至上爻所以爲卦之質六爻相雜以其所遇之時所指之物各不同也初爻則其事猶微其辭則擬議之而已故難知上爻則其事已成其辭則究竟言之故易知若欲雜辧其物論撰其徳辧其是非則以中爻而備卽上下二卦而言則二五爲中爻二居下卦之中是臣位居於下也五居上卦之中是君位居於上也噫者嘆辭也善玩易者亦要存亡吉凶則居可知矣居者位也君臣各安其位則存而吉一失其位終亡而凶曰要者要終也彖者言乎象也知者觀其彖辭則思慮有益而過半矣又卽六爻而言則二三四五皆中爻也二與四三與五皆同功而異位何也郭氏曰二四陰也三五陽也陰陽之功𨿽同而位則異二多譽中也四多懼近君也此其善之不同也二四宜以柔居之而柔之爲道不利逺者則六二何其多譽乎然要其終所以無咎者以六二之用柔中故也三多凶五多功其貴賤不同位有當不當也三五皆宜以剛居之而尢三多凶者賤而失中也五則柔危而剛勝者貴得中也是也曰其用柔中者是易之九二不若六二之爲得中以其在下而順也曰柔危剛勝者六五以柔而處君位易失於委糜是以憂危不若九五之爲剛勝寧以剛而勝柔也

易之爲書也廣大悉備有天道焉有人道焉有地道焉兼三才而両之故六六者非他也三才之道也道有變動故曰爻爻有等故曰物物相雜故曰文文不當故吉凶生焉易之興也其當殷之末世周之盛徳邪當文王與紂之事邪是故其辭危危者使平易者使傾其道甚大百物不廢懼以終始其要無咎此之謂易之道也此因土文二五中爻而言易之爲書廣大悉備立天之道曰陰與陽立地之道曰柔與剛立人之道曰仁與義兼三才而両之故六易所以有六爻也合六爻而分上中下以象三才五與上爲天五君位也屬乎天君之尊如天也初與二爲地二臣位也屬乎地臣之卑如地也三與四爲人是人位乎中之象也故曰六者非他也三才之道也因其有變動也故效之而曰爻因其有等差也故類之而曰物物相錯綜各有條理故曰文文有當不當吉凶於是乎生周易於是乎作故曰易之興也其當殷之末世周之盛徳邪天下無道至於殷之末世可謂極矣文王能服事殷又懼天下之事殷者不能皆如文王也故其辭危懼卽二五之中爻以辧尊卑貴賤之定位欲使天下之有所危懼者和平其气有所慢易者傾變其習其道甚大可使百物不廢其常終始此懼心也要其歸於無咎而已此易之道也君臣大分至是愈明矣

夫乾天下之至健也徳行恆易以知險夫坤天下之至順也徳行恆簡以知阻能說諸心能研諸侯之慮定天下之吉凶成天下之亹亹者是故變化云爲吉事有祥象事知器占事知來天地設位聖人成能人謀鬼謀百姓與能八卦以象告爻彖以情言剛柔雜居而吉凶可見矣變動以利言吉凶以情遷是故愛惡相攻而吉凶生逺近相取而悔吝生情僞相感而利害生凡易之情近而不相得則凶或害之悔且吝將叛者其辭慙中心疑者其辭枝吉人之辭寡躁人之辭多誣善之人其辭防失其守者其辭屈

末章又極言君子小人之情幹爲至健徳行常易以知險如幹之亢則有悔也坤爲至順徳行常簡以知阻如坤之從王事弗敢成也乾知險坤知阻天地猶有憾況於人乎惟能知險則不陷於險知阻則不陷於阻趨吉避凶人之道也聖人作易知有健順險阻之理能以此而和說其心以此而研諸侯之慮可以定天下之吉凶成天下之亹亹是人情皆欲趨吉而避凶也是故變化云爲凡有吉事於易亦有祥應象事於易可以知器占事於易可以知來是易之情合於人情也天地設位聖人成能是易之情合於天地也人謀鬼謀卜筮之事百姓與能是易之情合於鬼神也八卦以吉凶之事而告爻象以吉凶之情而言剛柔者九六也剛柔雜居於六爻之中而系之以辭吉凶可見矣卦又有變聖人教人以變化吉凶之道故曰變動以利言欲人通變以適利也吉凶以情遷欲人趨吉以避凶也愛惡者善惡也逺近者過不及也情者本於誠也僞者非其情也愛惡相反而吉凶生逺近相取而悔吝生情僞相感而利害生吉之與凶悔吝利之與害彼此相形非有難見者易之情又近於人情然小人之爲不善者於易之情近而不相得則凶或害之悔且吝甘心於凶害悔吝獨不能取其吉且利者而趨就之是小人之不合於人情者也易所以惡小人也又言人之卜筮問焉以言皆欲有吉而無凶是人情本善也彼小人之流爲不善者豈其情之本不善哉其將違叛乎理也猶有忌憚則其辭慙其中心有所疑者則其辭枝離而無本吉人主一則其辭寡躁人多欲則其辭多誣善之人自欺其心失心虛浮則其辭防莫知所歸失守之人自防其心狥於偏曲則其辭屈而不能直叛疑吉躁誣善失守六者之情不同故慙枝寡多遊屈六者之辭亦異所謂吉人者居其一而已天地間陽一而陰二陽一而奇故爲君子者常少陰二而耦故爲小人者常多崇陽而抑陰進君子而退小人是以聖人又有用易之道

淙山讀周易卷十八

欽定四庫全書

淙山讀周易巷十九

宋方實孫撰

說卦

昔者聖人之作易也幽贊於神明而生蓍【疏云釋聖人所以深明神明之道便能生用蓍之意以神道與用蓍相協之故也南軒曰天地能生蓍之形不能生蓍之用惟聖人之徳贊於神明故分之掛之揲之以四歸奇於扐生其用而至於圓而神也】參天兩地而倚數【南軒曰一三五七九皆陽數也獨以一三五參之而用九者此倚其陽數也二四六八十皆陰數也獨以二四兩之而用六者此倚其陰數也特取九六而不用七八者乃參天兩地而倚其數也】觀變於陰陽而立卦【南軒曰純陽爲幹純陰爲坤及夫陰陽之變則陽卦多陰陰卦多陽此卦所以立也】發揮於剛柔而生爻【南軒曰剛柔者立本變通者趨時必待發其所蘊揮其所聚此爻所以生也】和順於道徳而理於義【南軒曰道者出乎天徳者能於已能和順於道徳自然於義無所亂也故曰理於義如此則人道盡矣】窮理盡性以至於命【伊川曰理也性也命也三者未嘗有典窮理則盡性盡性則知天命矣天命猶天道也又曰理則須窮性則須盡命則不可言窮與盡只是至於命也橫渠曰旣窮理又盡性然後至於命命則又就已而言也】

聖人作易凡其生蓍倚數立卦生爻皆示人以道徳性命之理惟和順於道徳而理於義則義在我矣又能窮理盡性以至於命則天命亦在我矣曰蓍曰數曰卦曰爻皆不可以徒泥也

昔者聖人之作易也將以順性命之理是以立天之道曰陰與陽立地之道曰柔與剛立人之道曰仁與義【伊川曰仲尼言仁未嘗兼義獨於易曰立人之道曰仁與義而孟子言仁必以義配蓋仁者體也義者用也橫渠曰陰陽剛柔仁義所謂性命之理易一物而三才備陰陽气也而謂之天剛柔質也而謂之地仁義徳也而謂之人又曰陰陽其气剛柔其形仁義其性】兼三才而兩之故易六畫而成卦【橫渠曰三才而兩之莫不有乾坤之道也潘氏曰陰陽剛柔仁義是三才之道也卽性命之理也兩其三而爲六所以六畫而成卦】分陰分陽疊用柔剛故易六位而成章【南軒曰居剛者不必皆剛而或以柔居柔者不必皆柔而或以剛此疊用柔剛也分之以示其理之之經也疊用以示其理之之緯也所以六位而成章章者經緯變錯而成也】

初三五爻屬陽二四上爻屬陰故曰分陰分陽初三五爻有時而用剛初九九三九五是也亦有時而用柔初六六三六五是也二四上爻有時而用柔六二六四上六是也亦有時而用剛九二九四上九是也故曰疊用柔剛故易有六位所以交錯而成文章也

天地定位山澤通气雷風相薄水火不相射八卦相錯【疏云此一節就卦象明重卦之意易以乾坤象天地艮兌象山澤震巽象雷風坎離象水火若使天地不交水火異處則庶類無生成之用品物無變化之理所以因而重之今八卦相錯則天地人事莫不備矣故雲天地定位而合徳山澤異體而通气雷風各動而相薄水火不相入而相資旣八卦之用變化如此故聖人重卦令八卦相錯乾坤震巽坎離艮兌莫不交互而相重以象天地雷風水火山澤莫不交錯則易之卦爻與天地等伊川曰先儒以爲乾位西北坤位西南乾坤任六子而自處於無爲之地此大故無義理風雷山澤之類便是天地之用豈天地外別有六子如人生六子則各任以事而天地自有風雷之類於天地間如人身上之有耳目手足便是人之用也豈可謂手足耳目皆用而身無用乎潘氏曰天地定位無爲而無不爲者也山澤之气相通雷風之勢相薄水火之性不相厭射六子交相爲用者天地六子合而爲八】數往者順知來者逆是故易逆數也【疏云聖人用此易道以數知來事也潘氏曰順以數已往逆以知未來則天地之事無不知者故曰易逆數也謂逆數其事於未來之前而知之也白雲曰人之道數往者順而易知來者逆而難易之逆數未見其難者非止卜筮之用蓋由其道之始必知其道之終也是亦原始可以要終知微知彰之義故孔子以知幾爲神眾人獨知卜筮而已】

前章曰和順於道徳而理於義曰將以順性命之理理無不順也聖人作易以前民用以逆數知來事欲使人趨吉而避凶能順理者亦可以逆數也

雷以動之風以散之雨以潤之日以烜之【烜況晚反乾也】艮以止之兌以說之幹以君之坤以藏之【疏云此一節總明八卦養物之功上四舉象下四舉卦者王肅云互相備也明雷風與震巽同用乾坤與天地同功也潘氏曰上文先言乎天地之無爲後言六子之相爲用言天地之用六子也此章先言乎六子之職後言乎乾坤之道言六子非干坤無以主之藏之】

帝出乎震【伊川曰帝者主宰事而名南軒曰帝者神之應物而生物之所宗也帝出乎震於方爲東於時爲春萬物從之而出】齊乎巽相見乎離【南軒曰方其出也艸昧而不齊污穢而不潔惟至於東南然後齊而潔齊然後可以相見故離也者於方爲南於時爲夏萬物亨嘉而相見】致役乎坤【南軒曰坤西南也乃夏秋之交也然萬物皆致養於坤如萬物資生者是也至於出機入機生於此而反於此未始暫停而坤乃頺然在下此致役乎坤】說言乎兌【南軒曰至兌之西方於時爲秋所以小息此萬物所以說也】戰乎幹【南軒曰至於西北則陽自外來而爲主於內陰持己盛之勢而未肯聽此戰乎幹所以陰陽相薄也】勞乎坎【南軒曰坎也者萬物交精乎天一今也復歸於北故勞乎坎勞者如勞師之勞勞其還也】成言乎艮【南軒曰艮介乎東北之地乃春冬之交萬物所出入之方所以成其終而成其始】萬物出乎震震東方也齊乎巽巽東南也齊也者言萬物之潔齊也離也者明也萬物皆相見南方之卦也聖人南面而聽天下向明而治蓋取諸此也坤也者地也萬物皆致養焉故曰致役乎坤【疏云坤不言方者所言地之養物不專一也楊氏曰於帝言致役者蓋坤臣也帝君也君之於臣役之而已於萬物言致養者蓋坤母也萬物子也養之而已】兌正秋也萬物之所說也故曰說言乎兌【疏云以兌是象澤之卦說萬物者莫說乎澤又位是西方之卦】戰平幹幹西北之卦也言陰陽相薄也【疏云西北是陰地幹是純陽而居之是陰陽相薄之象也楊氏曰坤之上六十月之卦也何以言龍戰於野由此觀之則言陰陽相薄之語不爲虛設】坎者水也正北方之卦也勞卦也萬物之所歸也故曰勞乎坎【疏云以坎是象水之卦水行不舎晝夜所以爲勞卦又是正北方之卦斗柄指北於時爲冬冬時萬物閉藏納受爲勞是坎爲勞卦也】艮東北之卦也萬物之所成終而所成始也故曰成言乎艮【疏云東北在寅丑之間丑爲前歲之末寅爲後歲之初則是萬物之所成終而所成始也龜山曰止於此矣復出乎震不終止也故艮卦曰時止則止時行則行】

此就八卦方位上說四時首曰帝出乎震又曰萬物出乎震所以別言之者以見震爲長子出而正位則可以主宰萬物與萬物之出乎震者不同也

神也者妙萬物而爲言者也【於此言神者明八卦運動變化堆移莫有使之然者神則無物妙萬物而爲言也疏云神旣範圍天地故此之下不復別言乾坤直舉六子以明神之功用】動萬物者莫疾乎雷撓萬物者莫疾乎風燥萬物者莫熯乎火說萬物者莫說乎澤潤萬物者莫潤乎水【疏云鼓動萬物者莫疾乎震震象雷也撓散萬物者莫疾乎巽巽象風也漧燥萬物者莫熯乎離離象火也光說萬物者莫說乎兌兌象澤也潤濕萬物者莫潤乎坎坎象水也】終萬物始萬物者莫盛乎艮【疏云艮不言山獨舉卦名者動撓燥潤之功是雷風水火至於終始萬物於山義爲微故言艮而不言山也】故水火相逮【疏云上章言水火不相入此言水火相逮者旣不相入又不相及則無成物之功明性𨿽不相入而气相逮及也】雷風不相悖【上言雷風相薄此言不相悖者二象俱動動若相薄而相悖逆則相傷害亦無成物之功明𨿽相薄而不相逆也】山澤通气然後能變化旣成萬物也【楊氏曰前論震離坎兌艮巽之屬則兼乾坤而言之此不言乾坤而言六子者豈非干坤其始任六子以成功及其終也六子成其功以歸於乾坤乾坤則有所不與乎】

日以烜之言離象也此章又言火而不言日雨以潤之言坎象也此章又言水而不言雨山澤通气言艮兌象也此章言莫說乎澤莫盛乎艮又獨不言山以見說卦不可以一物拘也

乾健也坤順也震動也巽入也坎陷也離麗也艮止也兌說也【疏云此一節說八卦名訓乾象天天體運轉不息故爲健也坤順也坤象地地順承於天故爲順也震動也震象雷雷震動萬物故爲動也巽入也巽象風風行無所不入故爲入也坎陷也坎象水水處險陷故爲陷也離麗也離象火火必著於物故爲麗也艮止也艮象山山體靜止故爲止也兌說也兌象澤澤潤萬物故爲說也】

乾爲馬坤爲牛震爲龍巽爲雞坎爲豕離爲雉艮爲狗兌爲羊【疏云略明逺取諸物也乾象天天行健故爲馬也坤爲牛坤象地任重而順故爲牛也震爲龍震動象雷動物故爲龍也巽主號令雞能知時故爲雞也坎爲豕坎主水瀆豕處污濕故爲豕也離爲雉離爲文明雉有文章故爲雉也艮爲狗艮爲靜止狗能善守禁止外人故爲狗也兌爲羊兌說也王廙云羊者順從之畜楊氏曰羊外柔而內狠猶兌外柔而內剛】

乾爲首坤爲腹震爲足巽爲股坎爲耳離爲目艮爲手兌爲口【疏云略明近取諸身也幹尊而在上故爲首也坤能包藏含容故爲腹也震爲足足能動用故爲足也巽爲股股隨於足則巽順之謂故爲股也坎爲耳北方之卦主聽故爲耳也離爲目南方之卦主視故爲目也艮旣爲止手亦能止持其物故爲手也兌西方之卦主言語故爲口也】

乾天也故稱乎父坤地也故稱乎母震一索而得男故謂之長男巽一索而得女故謂之長女坎再索而得男故謂之中男離再索而得女故謂之中女艮三索而得男故謂之少男兌三索而得女故謂之少女【疏云此一節說乾坤六子明父子之道王氏曰索求也以乾坤爲父母而求其子也得父气者爲男得母气者爲女坤初求得乾气爲震故曰長男坤二求得乾气爲坎故曰中男坤三求得乾气爲艮故曰少男幹初求得坤气爲巽故曰長女幹二求得坤气爲離故曰中女幹三求得坤气爲兌故曰少女】

乾爲天爲圜【疏云此下歷就八卦廣明卦象也此一節廣明乾象乾旣爲天天動運轉故爲圜也楊氏曰爲天取其行健也爲圜取其運轉也】爲君爲父【疏云取其尊首而爲萬物之始也楊氏曰首出庶物者謂之君萬物資始者謂之父】爲玉爲金【疏云取其剛而淸明也】爲寒爲冰【疏云取其西北寒冰之地也潘氏曰寒取西北之气也冰寒極其堅也】爲大赤【疏云取其盛陽之色也】爲良馬【疏云取其健行之善也】爲老馬【疏云取其行健之久也】爲瘠馬【疏云取其行健之甚瘠馬骨多也】爲駁馬【疏云言此馬有牙如鋸能食虎豹爾雅云鋸牙食虎豹王廙云駁馬能食虎豹取其至健也】爲木果【疏云取其果實著木有似星之著天也楊氏曰果實而不剝於陰爲木果如剝之碩果不食是也】

自乾爲天爲圜以下言卦象所取者亦非一說也旣曰爲良馬又有老馬瘠馬駁馬之別因馬取象亦各不同也說卦說幹爲馬幹六爻取象又不言馬而言龍以見卦象與爻象又不同也說卦謂震爲龍其究爲健又謂離卦其於人也爲大腹爲乾卦以見幹之爲象由君父而言則爲君父由長子而言則其究爲健由離卦而言則於人爲乾卦凡人有陽明之徳者皆屬乎幹至於六龍變化則是大人有位者之象非凡人所得而比也豈非說卦之大防邪

坤爲地爲母【疏云此一節廣明坤象坤旣爲地地受人生育故謂之爲母也】爲布【疏云取其地廣載潘氏曰布流行也】爲釡【疏云取其化生成熟也】爲吝嗇爲均【楊氏曰坤以藏之故爲吝嗇品物咸亨故爲均】爲子母牛【疏云取其多蕃育而順之也】爲大輿【疏云取其能載萬物也】爲文爲眾【楊氏曰其理質而體柔故爲文其卦以陰而畫耦故爲眾】爲柄【疏云取其生物之本也楊氏曰執而不敢以先物者柄也】其於地也爲黑【疏云取其極陰之色也】震爲雷爲龍【疏云此一節廣明震象楊氏曰出地而奮者雷也陽動於下故爲雷乘時變化者龍也】爲黃【疏云取其相雜而成蒼色楊氏曰一剛一柔者黃之雜也】爲旉【疏云取其春時气至艸木皆吐旉布而生也】爲大塗【疏云取其萬物之所生出也】爲長子【楊氏曰幹一索而得之故爲長子】爲決躁【疏云取其剛動也】爲蒼筤竹【疏云竹初生之時色蒼筤取其春生之美也】爲萑葦【疏云竹之類也】其於馬也爲善鳴【疏云取其象雷聲之逺聞也】爲馵足【馵主樹反疏云馬后足白曰馵取其動而見也】爲作足【疏云取其動而健也楊氏曰上靜而下動故爲作足】爲的顙【疏云白額爲的顙楊氏曰二陰居前爲的顙者載星之馬也】其於稼也爲反生【麻豆之屬反生戴莩甲而出也楊氏曰反生者實在乎下也】其究爲健【疏云究極也極於震動則爲健也】爲蕃鮮【疏云鮮明也取其春時艸木蕃育而鮮明】震爲雷爲龍又曰其究爲健以見震爲長子隨時變化非人之所能測及其究極可以合於幹而爲健是帝出乎震者之事也

巽爲木爲風【疏云此一節廣明巽象巽爲木木可以輮曲直卽巽順之謂也爲風取其陽在上搖木也】爲長女【巽一索而得女】爲繩直爲工爲白爲長爲髙爲進退爲不果爲臭【潘氏曰繩柔而正也工順而巧也白受物也長髙木之性也進退不果柔而不決也臭香臭也】其於人也爲寡發【寡髮如字本又作宣黑白雜爲宣髮疏云寡少也風落樹之葉則葉在樹者稀疎如人之少發】爲廣顙【疏云額濶爲廣顙楊氏曰二陽在上而著】爲多白眼【疏云取其躁人之眼其色多白也】爲近利市三倍【潘氏曰順而有獲】其究爲躁卦【疏云取其風之勢極於躁急也】

爲近利市三倍其究竟也貪躁不已則爲躁卦異於巽卦之義矣非果謂六十四卦之外又他有所謂躁卦也

坎爲水爲溝瀆爲隱伏【疏云此一節廣明坎象坎爲水取其北方之行也爲溝瀆取其水行無所不通也爲隱伏取其水藏地中也】爲矯輮【疏云取其使曲者直爲矯使直者曲爲輮水流曲直故爲矯輮】爲弓輪【疏云弓者夭取如水激射也輪者運行如水行也】其於人也爲加憂爲心病爲耳痛【潘氏曰加憂心病耳痛皆中實也】爲血卦爲赤【疏云取其人之有血猶地之有水也爲赤亦取血色】其於馬也爲美脊【疏云取其陽在中也潘氏曰中髙也】爲亟心【疏云亟急也取其中堅內動也】爲下首【疏云取其水流向下也】爲薄蹄【楊氏曰柔在剛下故爲薄蹄】爲曳【疏云取其水磨地而行也】其於輿也爲多眚【疏云取其表裏有陰力弱不能重載常憂災眚也】爲通【疏云取其水行有孔穴也】爲月爲盜【潘氏曰月水之精也盜中心險也】其於木也爲堅多心【疏云取剛在內也】心病耳痛皆以病言也曰爲血卦猶云占之則爲血病之卦說卦首言幽贊於神明而生蓍以見說卦多說卜筮之事也曰爲盜者亦是占盜之卦謂盜必陷有坎之象非易書教人以爲盜也

離爲火爲日爲電【疏云此一節廣明離象離爲火取南方之行也爲日取其日是火之精也爲電取其有明似火之類也】爲中女【離再索而得女】爲甲冑【疏云取其剛在外也】爲戈兵【疏云取其剛在於外以剛自捍也潘氏曰二剛在外】其於人也爲大腹【疏六取其懷陰气潘氏曰中虛也】爲乾卦【穆氏曰一柔未來而文剛則幹而已旣來之後始謂之離】爲鼈爲蠏爲蠃爲蚌爲龜【疏云皆取剛在外也】其於木也爲科上槁【疏云科空也陰在內爲空木旣空中者上必枯槁也】

離爲中女又於人爲乾卦以見幹有爲君之象與凡人不同爲凡人者惟當以柔順之道而處於幹體之中不獨中女爲得離之象也

艮爲山爲徑路爲小石【疏云此一節廣明艮象艮爲山取陰在下爲止陽在於上爲髙故艮象山也爲徑路取其山𨿽髙有澗道也爲小石取其艮爲山又爲陽卦之小者】爲門闕【楊氏曰二陰分於一陽之下故爲門闕】爲果蓏【果桃李之屬蓏瓜匏之屬潘氏曰上實也】爲閽寺【疏云取其禁止人也楊氏曰閽人主王宮中門之禁止物之不得入者寺人掌王之內人及宮女之戒令止物之不得出者】爲指【疏云取其執止物也】爲狗爲鼠【疏云取其皆止人家也】爲黔喙之屬【疏云取其山居之獸也楊氏曰在禽獸爲黔喙之屬】其於木也爲堅多節【疏云取其山之所生其堅勁故多節】

艮爲閽寺以見爲閽寺者亦當有以禁止之也

兌爲澤【疏云此一節廣明兌象兌爲澤取其陰卦之小地類卑也】爲少女【兌三索而得女】爲巫【潘氏曰巫說於神】爲口舌【楊氏曰以其言說而感人故爲口舌】爲毀折【潘氏曰上闕也】爲附決【楊氏曰無剛斷之才則非因人以爲決者不可也故兌爲附決】其於地也爲剛鹵【疏雲取水澤所停則咸鹵也潘氏曰中下實也】爲妾【疏云取少女從姊爲娣也潘氏曰妾悅人也】爲羊【楊氏曰外柔而內狠故爲羊】

說卦謂乾爲寒坤爲吝嗇震爲決躁巽爲長坎爲通兌爲附決如此之類皆取其義不但以物言也震言長子巽言長女離言中女兌言少女獨於艮坎不言中男少男者豈長子主器則中男少男亦未暇言邪是說卦之微意也

淙山讀周易卷十九

欽定四庫全書

淙山讀周易卷二十

宋方實孫撰

序卦

有天地然後萬物生焉【疏云文王旣繇六十四卦分爲上下二篇其先後之次其理不見故孔子就上下二經名序其相次之義故謂之序卦焉】

序卦但言天地不言乾坤者以見易六十四卦自乾坤而出不可得而定名也

盈天地之間者惟萬物故受之以屯屯者盈也屯者物之始生也【屯剛柔始交故爲物之始生也】物生必蒙故受之以蒙蒙者蒙也物之穉也物穉不可不養也故受之以需需者飲食之道也飲食必有訟故受之以訟【夫有生則有資有資則爭興也】訟必有眾起故受之以師師者眾也眾必有所比故受之以比【眾起而不比則爭無由息必相親比而後得寧也】比者比也比必有所畜故受之以小畜【比非大通之道則各有所畜以相齊也由比而畜故曰小畜而不能成大也】物畜然後有禮故受之以履【履者禮也】履而泰然後安故受之以泰泰者通也物不可以終通故受之以否物不可以終否故受之以同人與人同者物必歸焉故受之以大有有大者不可以盈故受之以謙有大而能謙必豫故受之以豫豫必有隨【順以動者眾之所隨】故受之以隨以喜隨人者必有事故受之以蠱蠱者事也有事而後可大【可大之業由事而生】故受之以臨臨者大也物大然後可觀故受之以觀可觀而後有所合故受之以噬嗑【可觀則異方合會也】嗑者合也物不可以茍合而已故受之以賁【物相合則須餙以修外也】賁者飾也致飾然後亨則盡矣故受之以剝【極飾則實喪也】剝者剝也物不可以終盡剝窮上反下故受之以復復則不妄矣故受之以無妄有無妄然後可畜故受之以大畜物畜然後可養故受之以頤頤者養也不養則不可動故受之以大過【養過則厚】物不可以終過故受之以坎【過而不已則陷沒也】坎者陷也陷必有所麗故受之以離離者麗也【物窮則變極陷則反所麗也】有天地然後有萬物有萬物然後有男女有男女然後有夫婦有夫婦然後有父子有父子然後有君臣有君臣然後有上下有上下然後禮義有所錯【言咸卦之義也】

序卦不言咸者男女之情感以無心不可以自言也

夫婦之道不可以不久也故受之以恆恆者久也物不可以久居其所故受之以遁遁者退也物不可以終遁故受之以大壯【陽盛陰消君子道盛】物不可以終壯故受之以晉【晉以柔而進】晉者進也進必有所傷故受之以明夷夷者傷也傷於外者必反其家故受之以家人【傷於外必反修於內】家道窮必乖故受之以睽睽者乖也乖必有難故受之以蹇蹇者難也物不可以終難故受之以解解者緩也緩必有所失故受之以損損而不已必益故受之以益益而不已必決故受之以夬夬者決也決必有所遇故受之以姤姤者遇也物相遇而後聚故受之以萃萃者聚也聚而上者謂之升故受之以升升而不已必困故受之以困困乎上者必反下故受之以井井道不可不革【井久則濁穢宜革易其故】故受之以革革物者莫若鼎故受之以鼎主器者莫若長子故受之以震震者動也物不可以終動止之故受之以艮艮者止也物不可以終止故受之以漸漸者進也進必有所歸故受之以歸妹得其所歸者必大故受之以丰丰者大也窮大者必失其居故受之以旅旅而無所容故受之以巽巽者入也入而後說之故受之以兌兌者說也說而後散之故受之以渙渙者離也物不可以終離故受之以節【大事有其節則物之所同守而不敢越也】節而信之故受之以中孚有其信者必行之故受之以小過【守其信者則失貞而不諒之道以信爲過故曰小過】有過物者必濟故受之以旣濟物不可窮也故受之以未濟終焉

易不終於旣濟而終於未濟易道無終窮也

淙山讀周易卷二十

欽定四庫全書

淙山讀周易卷二十一

宋方實孫撰

雜卦

乾剛坤柔【疏云序卦因文王上下而次序之此雜卦孔子更以意錯雜而對辧其次第不與序卦同故韓康伯云雜卦者雜揉眾卦錯綜其義或以同相類或以異相明也南軒曰序卦所以言易道之常雜卦所以言易道之變此古有是言也殊不知易之雜卦乃言其卦畫反對各以類而言之非雜也於雜之中有不雜者存焉又曰幹三畫奇剛也坤三畫耦柔也】比樂師憂【親比則樂動眾則憂】臨觀之義或與或求【以我臨下故曰與物來觀我故曰求】屯見而不失其居【屯利建侯君子以經綸之時𨿽見而磐桓利貞不失其居也見賢徧反】蒙雜而著【雜者未知所定也求其發蒙則終得所定著定也】震起也艮止也【南軒曰一陽在下故震爲起一陽在上故艮爲止】損益盛衰之始也【極損則益極益則損】大畜時也

大畜不家食而見畜於君其所遇者時也

無妄災也

無妄而得災乃謂之天災妄而得災是自作孽不可委之於天也

萃聚而升不來也【潘氏曰萃則合於一故聚也升則上乎髙故不來也】謙輕而豫怠也【潘氏曰謙則輕於已豫則怠乎已】噬嗑食也【潘氏曰所以食物也】賁無色也【無定色也南軒曰終於白賁故無色也】兌見而巽伏也【兌貴顯說巽貴卑退南軒曰兌一陰在上故見巽一陰在下故伏】隨無故也蠱則飭也【隨時之宜不系於故也隨則有事受之以蠱飭整治也蠱所以整治其事也】剝爛也【物熟則剝落也】復反也【南軒曰一陽生於下而復反其所】晉晝也【潘氏曰大明當天晝也】明夷誅也

當明夷之時臣不能正君使君徳有所傷者臣之罪也故曰臣罪當誅天王聖明

井通而困相遇也【井物所通用而不吝也潘氏曰困則相求也】咸速也恆久也【南軒曰感之無心故應之速常者久於道】渙離也節止也【潘氏曰散則離限制之則止】解緩也蹇難也【潘氏曰難解則寛緩難生則蹇險】睽外也【相疏外也】家人內也【南軒曰由內以及外也】否泰反其類也【否君子退而小人之類進也泰君子進而小人之類退也此其類所以相反也】大壯則止【楊氏曰小人用壯則不能止君子用罔故於壯而能止】遁則退也【潘氏曰一陰方生君子貴乎先退】大有眾也同人親也【潘氏曰眾聚則有心同則親】革去故也【南軒曰革獘所以去其故】鼎取新也【楊氏曰顚趾出否者鼎取新也】小過過也【南軒曰天下失其中故小有所過以復其中是過也乃所以救其不中者乎】中孚信也【南軒曰信由中也】丰多故也【潘氏曰物盛則多故】親寡旅也【親寡故寄旅】離上而坎下也【火炎上水潤下】小畜寡也履不處也【潘氏曰畜之小所以寡履貴行故不處】需不進也訟不親也【南軒曰需者有所待故不進訟者健而險人誰親之】大過顚也【本末弱也】姤遇也【潘氏曰一柔遇五剛故曰遇】柔遇剛也漸女歸待男行也【南軒曰漸有所待如女之待男然後行言其不躁進也】頤養正也【楊氏曰頤者養也養正則吉】旣濟定也【潘氏曰事已濟則定矣】歸妹女之終也【女終於出嫁也】未濟男之窮也【剛柔失位其道未濟故曰窮也】夬決也剛決柔也君子道長小人道憂也【潘氏曰五陽決一陰】

雜卦始言乾剛坤柔乾純乎剛者也終言夬決也剛決柔也君子道長小人道憂夬卦以五陽決一陰終欲盡去小人而後合於純乾之義此雜卦之所以不雜也後世有參用君子小人者其說可以破於此矣

淙山讀周易卷二十一

淙山讀周易後序

孔頴達云重卦之人諸儒不同凡有四說王輔嗣等以爲伏羲重卦鄭以爲神農重卦孫盛以爲大禹重卦史遷等以爲文王重卦愚按系辭曰易之興也其當殷之末世周之盛徳邪當文王與紂之事邪皇甫謐曰文王在羑里演六十四卦著七八九六之爻謂之周易自此而論則知伏羲始畫八卦但有其畫耳神農取諸益噬嗑卦但取其象耳夏曰連山殷曰歸藏皆未必有言語文字之可傳今所謂易經者先乾後坤名以周易乃文王所演之易也坎卦獨加名以習坎者文王在羑里時陷於坎窞習爲出坎之道終欲事殷而知有尊卑貴賤之定分是文王之本心也孔頴達又云左傳韓宣子適魯見易象曰吾乃知周公之徳周公被流言之謗亦得爲憂患也驗此諸說以爲卦辭文王爻辭周公也然考之大有六三爻云公用享於天子解上六爻云公用射隼於髙墉之上小過六五爻云公弋取彼在穴所謂公者豈周公果自言之乎又按孔頴達云彖象等十翼之辭以爲孔子所作先儒更無異論又云上彖一下彖二上象三下象四上系五下系六文言七說卦八序卦九雜卦十然考之隨卦云元亨利貞卽卦辭也左氏襄九年傳穆姜曰隨元亨利貞無咎元體之長也亨嘉之會也利義之和也貞事之幹也穆姜已有是言矣是時孔子猶未生也豈文言皆孔子爲之乎或謂文王作卦辭周公作爻辭孔子作十翼彖一卦象二爻象三幹文言四坤文言五上系六下系七說卦八序卦九雜卦十是亦一說也或問卦名何如曰乾健也坤順也震動也巽入也坎陷也離麗也艮止也兌說也說卦已言之矣說卦又曰震卦其究爲健豈震卦與乾果同體耶離卦其於人也爲乾卦豈離卦亦可以謂之乾耶巽其究爲躁卦豈巽卦亦名爲躁卦耶坎北方之正卦也勞卦也又謂坎於人爲血卦豈坎卦亦名爲勞卦又名爲血卦耶序卦曰渙者離也豈渙卦亦可謂之離耶然則言卦名者不可以一例拘矣或問卦辭何如曰卦有小大辭有險易辭者各指其所之系辭已言之矣然有以卦名而兩言之者復卦曰復亨又曰反復其道頤卦曰頤貞吉又曰觀頤自求口實節卦曰節亨又曰苦節不可貞未濟卦曰未濟亨又曰小狐汔濟是也有以卦名而三言之者蒙卦曰蒙亨匪我求童蒙童蒙求我是也有以卦名而五言之者井卦曰井攺邑不攺井又曰往來井井汔至亦未繘井是也有兩言貞者坤卦曰利牝馬之貞又曰安貞吉是也有兩言亨者萃卦曰崒亨又曰利見大人亨是也有兩言吉者解卦曰其來復吉又曰夙吉是也有兩言利者坤卦曰利牝馬之貞又曰後得主利屯卦曰利貞又曰利建侯同人卦曰利渉大川又曰利君子貞大畜卦曰利貞又曰利渉大川恆卦曰利貞又曰利有攸往益卦曰利有攸往又曰利渉大川巽卦曰利有攸往又曰利見大人渙卦曰利渉大川又曰利貞中孚卦曰利渉大川又曰利貞是也有三言利者萃卦曰利見大人又曰利貞又曰利有攸往是也有言利不利者訟卦曰利見大人又曰不利渉大川無妄卦曰元亨利貞又曰不利有攸往蹇卦曰利西南不利東北又曰利見大人夬卦曰不利卽戎又曰利有攸往是也又如乾卦曰元亨利貞屯隨臨無妄卦亦曰元亨利貞坤卦則曰元亨利牝馬之貞旅卦曰小亨巽卦亦曰小亨賁卦則曰賁亨小利有攸往遁卦則曰遁亨小利貞旣濟則曰亨小利貞他如坤卦曰利牝馬之貞說卦則曰坤爲子母牛而不言馬離卦曰畜牝牛吉說卦則曰離爲雉而不言牛中孚卦豚魚小過卦言飛鳥未濟卦言小狐說卦皆不言其爲何象然則言卦辭者亦不可以一例拘矣或問彖與象何如曰易者象也象者像也彖者材也系辭言之矣然鼎卦彖曰鼎象也小過卦彖曰有飛鳥之象焉豈大象小象之外彖亦言象耶他卦大象無不言卦名者惟乾卦但言天行健而不言幹他卦無覆言上下卦象者惟泰卦坤上干下而言天地交泰噬嗑卦離上震下而言雷電噬嗑他卦多言君子以當其象惟言大人者一離是也言後者二泰姤卦是也言先王者六比豫親噬嗑無妄渙是也言先王而又言後者一復卦是也言上下而不言其人者一剝卦是也然則言彖與象者亦不可以一例拘矣或問爻象何如曰道有變動故曰爻爻有等故曰物系辭已言之矣然卦有六爻而全取象者如井卦初六言井泥九二言井谷九三言井渫不食六四言井甃無咎九五言井冽寒泉食上六言井收勿幕鼎卦初六言鼎顚趾九二言鼎有實九三言鼎耳革九四言鼎折足六五言鼎黃耳金上九言鼎玉漸卦初六言鴻漸於幹六二言鴻漸於磐九三言鴻漸於陸六四言鴻漸於木九五言鴻漸於陵上九言鴻漸於陸是也有六爻而五取象者如乾卦初九言潛龍勿用九二言見龍在田九四言或躍在淵九五言飛龍在天上九言亢能有悔惟九三言君子幹幹而不言龍咸卦初六言咸其拇六二言咸其腓九三言咸其股九五言咸其脢上六言咸其輔頰舌惟九四言朋從爾思而不言心艮卦初六言艮其趾六二言艮其腓九三言艮其限列其夤厲燻心六四言艮其身六五言艮其輔惟上九言惇艮吉而不言背是也有六爻而皆言卦名者比履臨觀賁復蹇困震卦是也有六爻而五言卦名者蒙卦六三不言蒙需卦上六不言需訟卦六三不言訟師卦上六不言師謙卦六五不言謙蠱卦上九不言蠱剝卦六五不言剝頤卦六五不言頤遁卦六二不言遁明夷卦上六不言夷損卦六五不言損旅卦六五不言旅兌卦九五不言兌渙卦初六不言渙是也有六爻而四言卦名者同人卦惟九三九四不言同人豫卦惟六二六五不言豫噬嗑卦惟初九上九不言噬無妄卦惟六二九四不言無妄坎卦惟六四上六不言坎晉卦惟六三六五不言晉家人卦惟六二上九不言家益卦惟初九九五不言益升卦惟九二六四不言升革卦惟九四九五不言革歸妹卦惟九二上六不言歸妹丰卦惟初九六五不言丰節卦惟初九九二不言節小過卦惟初六六五不言過是也有一爻而兩取象者如否卦六二曰小人吉大人否亨恆卦六五曰婦人吉夫子凶隨卦六二曰系小子失丈夫六三曰系丈夫失小子之類是也有一爻而三取象者如大有卦九三曰公用享於天子小人弗克剝上九曰碩果不食君子得輿小人剝廬之類是也有一爻而四取象者如坎卦六四曰樽酒簋貳用缶納約自牖小過卦六二曰過其祖遇其妣不及其君遇其臣之類是也有一爻而五取象者如離卦九四曰突如其來如焚如死如棄如如中孚卦六三曰得敵或鼔或罷或泣或歌之類是也有一爻而六取象者如小畜上九曰旣雨旣處尙徳載婦貞厲月幾望君子徵凶是也有一爻而七取象者睽卦上九曰睽孤見豕負塗載鬼一車先張之弧後說之弧匪冦婚媾往遇雨則吉是也有爻不以象而言者訟卦九五曰訟元吉恆卦九二曰悔亡大壯九二曰貞吉解卦初六曰無咎無妄卦初九曰無妄往吉是也有爻反其卦名而言者損卦九二上九皆言弗損小過卦九三九四皆言弗過是也有爻取卦名而復言者如幹九三曰終日乾乾坎六三曰來之坎坎謙初六曰謙謙君子夬九三曰君子夬夬之類是也有爻取他卦名而互言者如小畜初九曰復自道九二曰牽復吉是小畜亦言復也臨初九曰咸臨貞吉九二曰咸臨吉無不利是臨卦亦言咸也夬卦初九曰壯於前趾九三曰壯於頄是夬亦言壯也他如乾卦九四而有乾道乃革之象兌卦九五而有孚於剝之象離卦初九而有履錯然之象然則言爻象者亦不可以一例拘矣或問爻用九六何如曰二與四同功而異位其善不同二多譽四多懼近也柔之爲道不利逺者其要無咎其用柔中也三與五同功而異位三多凶五多功貴賤之等也其柔危其剛勝邪系辭已言之矣以見九二爻不如六二之爲柔中六五爻不若九五之爲剛勝也伊川曰凡六居五九居二者則由多助而有功蒙泰之類是也九居五六居二則其功多不足者屯否之類是也是亦一說故並錄之以爲後序

淙山讀周易後序

