

禦制重刻十三經序

班固氏曰六學者王教之典籍先聖所以明天道正人倫致至治之成法也漢代以來儒者授或言五經或言七經曁唐分三禮三則稱九經已又益孝經論語爾雅刻石國子學宋儒復進孟子前眀因之而十三經之名始立自宋易漢唐石刻之舊五經始有板本及明南北監板行而箋疏義臚列具備學士家有其書習彌廣顧訓詁繁則踳駁互見卷帙重則豕亥易訛或意晦於一言之舛或理乖於一字之謬校讎疏略疑悞滋多承學之士無所取正我朝

列祖相承右文稽古

皇祖聖祖仁皇帝研精至道尊崇聖學五經具有成書頒布海內朕披覽十三經注疏念其嵗月經久梨棗日就漫漶爰勅詞臣重加校正其於經文悞字以及注箋疏之未協者參互以求其是各爲考證附於捲後不紊舊觀刋成善本匪徒備金匱石室之藏而已書曰學於

古訓乃有曰經籍者聖哲之能事其教有適其用無窮朕咨采勅防實無審定之暇亦無鑑古之識而惟是緝熙遜志日就月將則有志焉而不敢不勉繼自今津逮旣正於以窮道徳之閫奧嘉與海內學者篤志研經惇崇實學庶防經義眀而儒術正儒術正而人才昌恢先王之道以贊治化而宏逺猷有厚望焉

乾隆十二年二月朔

禦制伏日讀易

百舌已無聲三庚適初伏淸晝如小年韋編靜可讀風來蟬度響雨過花增馥物物注易簡奚待玩九六回憶陽生時觀得來復

禦制讀周易枯楊生稊辧詁

易大過之九二曰枯楊生稊王弼注云楊之秀也孔頴達謂枯槁之楊更生少壯之稊取象顯而易見陸徳明經典釋文從之考夏小正云正月栁稊稊也者發孚也戴徳自釋其文確然可信足與弼注相發明且微獨王孔之說爲然也唐以前諸儒講易者莫不然卽鄭康成書作荑而解爲木更生虞翻詁作穉而解爲楊葉未舒辭𨿽小異義實不相逺也惟朱子本義以稊爲梯且訓爲根謂榮於下者其說本之程而程子則舉劉琨勸進表發繁花於枯荑爲證夫琨信筆爲文無與易理然亦未明言根義而荑之訓又爲艸琨所謂枯荑安知非在彼而不在此其不足據審矣程朱之意不過以卦體二爻初陰在下遂以爲下生根梯而於五爻老陰在上則以爲上生華秀夫以二之比初爲老夫得女妻五之比六爲老婦得士夫可也若拘上下爻之象以根梯華秀分上下而言則不可朱子不又云乎榮於下則生於上旣曰生於上非秀而何矧植物之性其生莫不由根而榦而枝而芽蘗若捨稊秀而専言梯且訓爲根則所云生於上者曷所指乎攷之朱震河上易曰二變而與初二成艮巽木在土下根也枯楊有根則其穉秀出稊穉出楊之秀也震未嘗不兼言根而引而至於稊則較程朱之說爲賅舉矣間嘗綜爻之辭而覆按之生稊必當以弼注爲正蓋陽𨿽過而濟以陰故能成生發之功譬枯楊之生稊始孚秀而具生生不已之象猶老夫得女妻之過以相與也故旡不利也五爻生華直當作華絮解陸佃埤雅云栁華一名絮是其義矣蓋楊而至於華絮其生意已過自此以往將就衰落故不可久也亦猶老婦得士夫之可醜也則以象辭釋爻辭其義自合卽以卦體證爻象亦無弗合又何必泥程朱之曲解爲梯乎但稊之爲字𨿽今時所行大戴禮亦從木然詁解無異義或出刋寫之譌而張參五經文字則列稊於禾部唐國子學石經本漢鴻都之遺最爲近古而木旁之梯則說文廣韻並訓木階與發榮義無渉亦不可以不正

禦制讀易繋辭上第五章

書義

此章與中庸首章相表裏子思或有承乎是章之義乎蓋一陰一陽之謂道繼之者善成之者性卽所謂天命之謂性也仁者見之謂之仁知者見之謂之知卽所謂率性之謂道也百姓日用而不知故君子之道鮮矣卽所謂修道之謂教也至於顯諸仁藏諸用鼓萬物而不與聖人同憂注疏家皆作一句讀余則以爲鼓萬物而不與應作一句而與應作去聲如舜禹有天下而不與之與蓋所謂不居而已耳不居則不知不知則無爲無爲則無心設以上聲讀而貫下文是視天地與聖人有間然且有心矣夫大易一干坤乾坤一陰陽陰陽一天地天地一易簡春生夏長天地之顯諸仁也秋冬藏天地之藏諸用也而天地實不居其功此卽天地之無心也若夫聖人輔相左右是有心也有心則不能無爲不能無爲則不能不代天地同憂矣咨政之暇與諸皇子及數儒臣示及此並命各抒其見以論之皆以爲不出所示故不復繁文闡論而直陳其義如此然予亦未肯遂信以爲韙爰簡筆書之以俟後之深於易者

和碩和親王【臣】晝等上言【臣】等奉

勅校刻十三經告竣恭呈

睿鑑【臣】等謹奉

表恭

進者伏以

治洽同文掲珠囊以懸霄漢

道隆稽古釐漆簡以布垓埏

煥十三部之寶書光生冊府

鏤億萬年之玉版慶徧儒林本校異同更勝經談虎觀文畫一何須體仿鴻都欣

裁定之自天遹觀成於此日竊惟聖作明述代有簡編徳厚功髙政存方策聿自雲龍火鳥卽有典墳邱索之名洎乎漢魏晉唐更富甲乙丙丁之庫但羣言必衷諸聖而四部總冠以經維庖犧察地觀天一畫剖二儀之蘊奧維孔子聲金振玉六藝集千古之大成修禮樂而序詩書作春秋而贊易象論語爲及門之纂記爾雅亦小學之梯階曾子親承百行提其要嶧山私淑七篇其風皆炳炳而烺烺更熊熊而奕奕𨿽暫厄於秦火卽大闡於漢京五經立博士之官専門遞授七略紀藏書之籍訓詁滋繁大都後出者流光可知逾時而論定雒都繼起始行戴記毛詩東晉流獨尙孔書王易推經神於髙密派則南北攸分擅左癖於當陽解則陳隋始顯越唐正觀廼作正義以綜舊聞迨宋咸平復葺諸經以嘉來學譬彼支流湧地並注江河何殊眾宿麗天分光日月顧剞劂𨿽傳於奕禩而校讎久曠於曩時快睹鴻章欣逢

盛世欽惟

皇帝陛下

得一以貞

兼三而治

功業躋雍熙之美統紹唐虞

文章發性道之精心源洙泗

運當復旦盈廷賡喜起明良

天縱多能率海仰纂修刪定猶以儒先注疏實維學古津梁慨夫紙墨臨摹多致訛梨棗緬熹平之石書三體旣世逺而難徵卽長興之木刻九經亦年湮而莫購惟宋人染印間有存畱更眀代因承悉多漶漫辟雍所列𨿽隨缺以隨修舊本相沿竟或增而或減郭公夏五以外猶有闕文武成酒誥之篇彌多脫簡聲則齊秦夏楚誰稟音釋於徳眀字則亥豕烏焉不考正文於師古爰下

特勅重爲校刋館開

武英餐

內府延議郎於東觀筆架瑚防學士於西淸簾鉤玳瑁溯自田何伏勝逺有師承匡鼎張侯旁資討論輸攻墨守邵公則力矯素臣魯禘周郊王肅則心非鄭志景純更二十載義只取乎詩書明皇注十八章文廼合乎今古孔賈同時撰疏而意或參差孫邢並世經而辭多抵牾凡此得失久評乎前哲惟玆疑似應校以中文抽蘭臺石室之儲爰資讎對出羣玉羽陵之積悉備考稽按部就班旣珠聨而璧合離經辧志更指列而眉陳審有舛訛始爲訂正若無見仍卽闕如惟是參較旣多稍得古人之舊亦且攺移不少恐滋學者之疑復奉

綸音編爲考證必其顯有可據乃得附於每篇如堯典冠虞書何得因序言而退卷首鄭箋條列國正當彚諸譜以識篇端士禮之佚文應資羣書以補闕春王之續筆宜下一字以尊經又如理渉支離參觀全部若或事多徵引卽檢他書次第成編上呈

睿定建初之作通議𨿽屬藳於詞臣石渠之講諸經必

折衷於

制防頻更詳審方竣開雕瓊簡瑤函恍積奇書於宛委牙簽錦軸儼披仙笈於蓬山三古經天緯地之大文煌乎備矣

一人崇儒重道之至意猗歟盛哉【臣】等學昧管窺才同蠡測非劉向之博物還分祿閣靑藜愧戴憑之解經竟坐金華彩席字樣猶迷於元度典校空附乎季長深幸陪侍從之班一得睹祕書之目伏願

湯盤時勵

文岸誕登

於緝熙單厥心所其無逸

念終始典於學政乃有恆治必臻乎郅隆風聿登乎淳古則

撫五辰而凝庶績繼二典以成三且

超羣聖而邁百王配六經而爲七將見河出圖洛出書敷天覲乾符坤珍之總至藪有麟岡有鳳匝海慶金甌玉燭之長調矣計校刻告竣十三經注疏共三百四十六卷十七函謹奉

表隨

進以

聞

乾隆十一年十二月十七日

和

碩

和

親

王【臣】晝︵字位過密無法顯示︶

【臣】張廷玉吏

部

右

侍

郎【臣】徳齡兵

部

右

侍

郎【臣】王防汾國

子

監

祭

酒【臣】陸宗楷

奉

防開列校刻十三經諸臣職名

監理

和

碩

和

親

王【臣】晝總閱

︵字位過密無法顯示︶

【臣】鄂爾泰︵字位過密無法顯示︶

【臣】張廷玉總裁

原任

經筵講官刑部尙書【臣】張照原任

禮部

右侍

郎【臣】李淸植兵

部

右

侍

郎【臣】王會汾原任

刑部

右侍

郎【臣】勵宗萬國

子

監

祭

酒【臣】陸宗楷原任

翰林院侍講職銜

【臣】方苞提調

原任日講官起居注詹事府詹事兼翰林院侍讀學士【臣】陳浩原任日講官起居注左春坊左庶子兼翰林院侍讀【臣】朱良裘署日講官起居注右春坊右庶子兼翰林院侍講【臣】林蒲封翰

林

院

編

修【臣】孫人龍編校

詹事府少詹事今任河道總督【臣】周學健詹事府少詹事今任戶部右侍郎【臣】呂熾通政

使司

右通

政【臣】林枝春曰講官起居注翰林院侍讀學士【臣】董達日講官起居注翰林院侍讀【臣】齊召南

署日講官起居注翰林院侍讀【臣】宋綏日講官起居注翰林院侍讀【臣】觀保

日講官起居注翰林院侍講【臣】於敏中

日講官起居注翰林院侍講【臣】徳保

右春坊右中允兼翰林院編修【臣】陸嘉頴原任

翰林

院編

修【臣】吳兆雯翰

林

院

編

修【臣】張映斗翰

林

院

編

修【臣】馮祁翰

林

院

編

修【臣】李龍官翰

林

院

編

修【臣】吳翰

林

院

編

修【臣】張九鎰翰

林

院

編

修【臣】邵齊燾翰

林

院

編

修【臣】朱佩蓮原任

翰林

院編

修【臣】聞棠原任

翰林

院編

修【臣】杭世駿翰

林

院

檢

討【臣】萬松齡翰

林

院

檢

討【臣】洪世澤翰

林

院

檢

討【臣】程恂翰

林

院

檢

討【臣】出科聨原任

翰林

院檢

討【臣】吳泰原任

翰林

院庶

吉士【臣】蔣麟昌翰林院編修今任兵科給事中【臣】李淸芳

翰林院編修今任監察禦史【臣】趙靑藜

翰林院編修今任監察禦史【臣】沈廷芳

翰林院編修今任監察禦史【臣】曹秀先

翰林院檢討今任四川松茂道【臣】唐進賢

原任

刑部

主

事【臣】李光型

補主事今任山西隰州直州知州【臣】王祖庚翰

林

院

待

詔【臣】盧明楷校錄

舉

人【臣】薛廷棟

貢

生【臣】廖名

貢

生【臣】葉環

貢

生【臣】王男

貢

生【臣】費應泰

貢

生【臣】楊茂遷

貢

生【臣】張本

貢

生【臣】王濟師

貢

生【臣】王積光

貢

生【臣】周廷髙

貢

生【臣】龔世楫監造

內務府南苑郎中兼佐領加六級紀錄十八次【臣】雅爾岱內務府錢糧衙門郎中兼佐領加五級紀錄十三次【臣】永保內務府錢糧衙門員外郎兼佐領紀錄一次【臣】永忠內務府廣儲司司庫加一級紀錄三次【臣】三格監

造

加

一

級【臣】李保監

造

加

一

級【臣】姚文彬

庫

掌【臣】尙琮

庫

掌【臣】亮保

庫

掌【臣】虎什泰

庫

掌【臣】觀音保

庫

掌【臣】常福

庫

掌【臣】髙永仁

執

事

人【臣】文殊保

執

事

人【臣】佛綸

執

事

人【臣】彌勒保

執

事

人【臣】金篤生

執

事

人【臣】李延舜

執

事

人【臣】保慶

欽定四庫全書

經部一

周易正義

易

提要

【臣】等謹案周易正義十卷魏王弼晉韓康伯注唐孔穎達疏易本卜筮之書故末派寢流於防緯王弼乘其極敝而攻之遂能排棄漢儒自標新學然隋書經籍志載晉州刺史顧夷等有周易難王輔嗣易一卷冊府元龜又載顧悅之【案悅之卽顧夷之字】難王弼易義四十餘條京口閔康之又申王難顧是在當日已有異同王儉顏延年以後此比抑互詰不休至頴達等奉詔作疏始専崇王注而眾說皆廢故隋志易稱鄭學寢微今殆絕矣蓋長孫無忌等作志之時在正義旣行之後也今觀其書如復七日來復王偶用六日七分之說則推明鄭義之善幹九二利見大人王不用利見九五之說則駁詰鄭義之非於見龍在田時舍也則曰經但云時捨注曰必以時之通捨者則輔嗣以通解捨捨是通義也而不疏捨之何以訓通於天元而地黃則曰恐莊氏之言非王本意今所不取而不言莊說之何以未允如斯之皆顯然偏至說卦之分陰分陽韓注二四爲陰三五爲陽則曰輔嗣以爲初上無陰陽定位此注用王之說帝出乎震韓氏無注則曰益卦六二王用亨於帝吉輔嗣注曰帝者生物之主興益之宗出震而齊巽者也則輔嗣之意以此帝爲天帝也是𨿽弼所未注者亦委曲旁引以就之然疏家之體主於詮解注文不欲有所出入故皇侃禮疏或乖鄭義穎達至斥爲狐不首邱葉不歸根其墨守専門固通例然也至於詮釋文句多用空言不能如諸經正義根據典籍源委粲然則由王注掃棄舊文無古義之可引亦非考証之疏矣此書初名易贊後詔攺正義然捲端又題曰兼義未諭其故序稱十四卷唐志作十八卷書錄解題作十三卷此本十卷乃與王韓注本同殆後人從注本合並歟乾隆四十一年十月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

周易經傳原目

周易上經幹傳第一音義【周代名也周至也徧也備也今名書義取周普易盈只反此經名也虞翻注參同契云字從日下月上者對下立名經者常也法也徑也由也乾卦名直戀反以述爲義謂夫子十翼也解見發題第亦作弟】王弼注音義【本亦作王輔嗣注音張具反今本或無注字師說無者非】

周易上經泰傳第二

周易上經噬嗑傳第三

周易下經咸傳第四

周易下經夬傳第五

周易下經丰傳第六

周易系辭上第七音義【系徐胡計反本系也又音系續也字從若直作下系者音口奚反非辭本亦作依字應作詞說也說文云詞者意內而言外也辭不受也受辛者辤辤籀文辭字也本亦作系辭上王肅本皆作系辭上傳訖於雜卦皆有傳字本亦有無上字者】韓伯注音義【本亦作韓康伯注案王輔嗣止注大經講者相承用韓注系辭以下續之】周易系辭下第八

周易說卦第九疏【正義曰先儒以孔子十翼之次乾坤丈言在二系之後說卦之前以彖象附上下二經爲六卷則上系第七下系第八文言第九說卦第十輔嗣之文言分附乾坤二卦故說卦爲第九】

周易序卦第十

周易雜卦第十一音義【韓云雜揉眾卦也孟云雜亂也】

周易經傳原目

周易經傳原目考證

周易上經幹傳第一○【臣良裘】按第一卷

凡十卦獨云幹者此古人卷帙之標籖猶毛詩題云周南關雎訓詁第一論語題云學而第一是也泰卦第二以後放此疏釋家逐字分著其義具見鄭重經之意但篇第旣攺而原目仍雜見於經間殊滋棼故今悉列之卷首云

韓伯注音義王輔嗣止注大經○大字監本作六毛居正六經正誤曰大字誤作六先儒以上下經二篇爲大經系辭以下爲大今從之

周易說卦第九疏正義曰先儒以孔子十翼之次乾坤文言在二系之後說卦之前以彖象附上下二經爲六卷則上系第七下系第八文言第九說卦第十輔嗣之文言分附乾坤二卦故說卦爲第九○【臣良裘】按漢書藝文志易十二篇顏師古注云上下經及十翼故十二篇十翼之數說者不同朱子本義從王肅本今折中定本從之此以彖象附上下二經爲六卷乃王弼所受傳於費直者費直云以象系辭文言解說上下經是也孔穎達於坤初六象疏云夫子象辭元在六爻經辭之後輔嗣之意以象本釋經宜相附近故分附當爻之下是以彖象文言從經如今乾卦者費直之易也以彖及大象從卦辭以小象從各爻辭如今坤卦以下者王弼之易也此疏則云輔嗣之文言分附乾坤二卦又似直未分而弼始分之其說小異蓋唐時已傳聞異辭孔穎達殆兩存之

周易經原目考證

欽定四庫全書

周易注解述人

唐國子博士兼太子中允贈齊州刺史吳縣開國男陸徳明錄

宓犧氏之王天下仰則觀於天文俯則察於地理觀鳥獸之文與地之宜近取諸身逺取諸物始畫八卦【或云因河圖而畫八卦】因而重之爲六十四文王拘於羑里作卦辭周公作爻辭孔子作彖辭象辭文言系辭說卦序卦雜卦謂之十翼班固曰孔子晚而好易讀之韋編三絕而爲之卽十翼也【先儒說重卦及爻辭爲十翼不同解見余所撰釋文】自魯商瞿子木受易於孔子以授魯橋庇子庸子庸授江東馯【戶旦反徐廣音寒】臂子弓子弓授燕周丑子家子家授東武孫虞子乘子乘授齊田何子荘【髙士云字荘漢書儒林云臨淄人】及秦燔書易爲卜筮之書獨不禁故授者不絕漢興田何以齊田徙杜陵號杜田生授東武王同子中及洛陽周王孫梁人丁寛【字子襄事田何復從周王孫受古義作易說三萬言訓故舉大誼而已藝文志云易說八篇爲梁孝王將軍】齊服生【劉向別錄云齊人號服光】皆著易漢初言易者本之田生同授淄川楊何【字叔一本作字叔元太中大夫】寛授同郡碭田王孫王孫授施讎及孟喜梁丘賀由是有施孟梁丘之學焉施讎【字長卿沛人爲博士】易授張禹【字子文河內軹人徙家蓮勺以論語授成帝官至丞相安昌侯】及瑯邪魯伯【會稽太守】禹授淮陽彭宣【字子佩大司空長平侯作易】及沛戴崇【字子平少府作易傳】伯授太山毛莫如【字少路常山太守】及瑯邪邴丹【字曼容】後漢劉昆【字公陳畱東昬人侍中農太守光祿勲】受施氏易於沛人戴賓其子軼【字君文官至宗正】孟喜【字長卿東海蘭陵人曲臺署長丞相掾】父孟卿善爲禮春秋孟卿以禮經多春秋煩雜乃使喜從田王孫受易喜爲易章句授同郡白光【字少子】及沛翟牧【字子況】後漢窪丹【字子玉南陽育陽人世傳孟氏易作易通論七篇官至大鴻臚】觟陽鴻【字孟孫中山人少府】任安【字定祖廣漢緜竹人】皆孟氏易梁丘賀【字長翁瑯邪諸人少府】本從太中大夫京房受易【房淄川楊何弟子】後更事田王孫子臨【黃門郎少府】臨五鹿充宗【字君孟代郡人少府菟太守】及瑯邪王駿【王吉子禦史大夫】充宗授平陵士孫張【字仲方博士州牧光祿大夫給事中家世業】及沛鄧彭祖【字長夏眞定太守】齊衡咸【字長賓王莽講學大夫】後漢苑升【代郡人博士】梁丘易【一本作孟氏易】以授京兆楊政【字七行左中郎將】又潁川張興【字君上太子少傅】梁丘易弟子著錄且萬人子魴其業【魴官至張掖屬國都尉】京房【字君明東郡頓丘人本姓李推律自定爲京至魏郡太守】受易梁人焦延壽【字延壽名贛】延壽云嘗從孟喜問易防喜死房以延壽易卽孟氏學翟牧白生不肯曰非也延壽嘗曰得我術以亡身者京生也房爲易章句說長於災異以授東海叚嘉【漢書儒林作殷嘉】及河東姚平河南乘【一本作桑】皆爲郎博士由是前漢多京氏學後漢戴馮【字次仲汝南平輿人侍中兼領虎賁中郎將】孫期【字仲奇濟陰成武人兼治古文尙書不仕】魏滿【字叔牙南陽人農太守】並之費直【字長翁東萊人單父令】易授瑯邪王璜【字平仲又古文尙書】爲費氏學本以古字號古文易無章句徒以彖象系辭文言解說上下經【七錄云直易章句四卷殘缺】漢成帝時劉向典校書考易說以爲諸易家說皆祖田何楊叔元丁將軍大義略同惟京氏爲異向又以中古文易經校施孟梁丘三家之易經或脫去無咎悔亡惟費氏經與古文同範後漢書云京兆陳元【字長孫司空南閣祭酒兼左氏春秋】扶風馬融【字季長茂陵人南郡太守議郎爲易又注尙書毛詩禮記論語】河南鄭眾【字仲師大司農兼毛詩周禮左氏春秋】北海鄭【字康成髙宻人師事馬融大司農徴不至還家凡所注易尙書三禮論語尙書大五經中箋毛氏作毛詩譜駁許愼五經異議鍼何休左氏膏肓去公羊墨守起谷梁廢疾休見大慙】潁川荀爽【字慈明官至司空爲易言】並費氏易沛人髙相治易與費直同時其易亦無章句専說陰陽災異自言出丁將軍至相相授子康【康以明易爲郎】及蘭陵母將永【豫章都尉】爲髙氏學漢初立易楊氏博士宣帝復立施孟梁丘之易元帝又立京氏易費髙二家不得立民間之後漢費氏興而髙氏遂防永嘉之亂施氏梁丘之易亡孟京費之易人無者惟鄭康成王輔嗣所注行於世【江左中興易惟置王氏博士太常茍崧奏請置鄭易博士詔許值王惇亂不果立】而王氏爲世所重今以王爲主其系辭巳下王不注相承以韓康伯注續之今亦用韓本

子夏易三卷【卜商字子夏衛人孔子弟子魏文侯師七略云漢興韓嬰中經簿錄云丁寛所作張璠云或馯臂子弓所作薛虞記虞不詳何許人】孟喜章句十卷【無上經七錄云又下經無旅至節無上系】京房章句十二卷【七錄云十卷錄一卷目】費直章句四卷【殘缺】馬融十卷【七錄云九卷】荀爽注十卷【七錄云十一卷】鄭注十卷【錄一卷七錄云十二卷】劉表章句五卷【字景升山陽髙平人後漢鎭南將軍荊州牧南城侯中經簿錄云注易十卷七錄云九卷錄一卷】宋衷注九卷【字仲子南陽章陵人後漢荊州五等從事七志七錄云十卷】虞翻注十卷【字仲翔防稽余姚人後漢侍禦史】陸績述十三卷【字公紀吳郡吳人後漢偏將軍郁林太守七志云錄一卷】董遇章句十二卷【字季直農華陰人魏侍中大司農七志七錄並云十卷】王肅注十卷【字子邕東海蘭陵人魏衛將軍太常蘭陵景侯又注尙書禮容服論語孔子家語述毛詩注作聖證論難鄭】王弼注七卷【字輔嗣山陽髙平人魏尙書郎年二十四卒注易上下經六卷作易略例一卷又注老子七志云注易十卷】姚信注十卷【字徳祐七錄云字元直吳興人吳太常卿七錄云十二卷】王廙注十二卷【字世將瑯邪臨沂人東晉荊州刺史贈驃騎將軍武陵康侯七志七錄云十卷】張璠集解十二卷【安定人東晉袐書郎參著作集二十二家解序云依向秀本鐘防字士季穎川人魏鎭西將軍爲易無互體論向秀字子期河內人晉散騎常侍爲易義庾運字度新野人官至尙書爲易義一云易注應貞字吉甫汝南人晉散騎常侍爲明易論荀煇字景文潁川潁陰人晉太子中庶子爲易義七志云注易十卷張輝字義元梁國人晉侍中平陵亭侯爲易義王宏字正宗弼之兄晉大司農贈太常爲易義阮咸字仲容陳畱人籍之兄子晉散騎常侍始平太守爲易義阮渾字長成籍之子晉太子中庶子馮翊太守爲易義乂字舒汝南人晉司徒左長史爲易卦序論王濟字武子太原人晉河南尹爲易義衛瓘字伯玉河東人晉太保蘭陵成侯爲易義欒肇字水初太山人晉太保掾尙書郎爲易論鄒湛字潤甫南陽新野人晉國子祭酒爲易統略杜育字方叔襄城人國子祭酒爲易義楊瓚不知何許人晉司徒右長史爲易義張軌字士彥安定人涼州刺史謚武公爲易義宣舒字幼驥陳郡人晉宜城令爲通知來藏往論邢融裴藻許適楊藻四人不詳何人並爲易義七錄雲集二十八家七志云十卷】幹寶注十卷【字令升新蔡人東晉散騎常侍領著作】黃穎注十卷【南海人晉廣州儒林從事】蜀才注十卷【七錄云不詳何人七志云是王弼後人案蜀李書雲姓範名長生一名賢隱居靑城山自號蜀才李雄以爲丞相】尹濤注六卷【不詳何人】費元珪注九卷【蜀人齊安西參軍】荀爽九家集注十卷【不知何人所集稱荀爽者以爲主故也其序有荀爽京房馬融鄭宋衷虞翻陸績姚信翟子子不詳何人爲易義注內又有張氏朱氏並不詳何人】謝萬【字萬石陳郡人東晉豫州刺史】韓伯【字康伯潁川人東晉太常卿】袁悅之【字元禮陳郡人東晉驃騎諮議參軍】【字敬道譙國龍亢人僞楚皇帝】卞伯玉【濟陰人宋東陽太守黃門郎】荀柔之【潁川潁陰人宋奉朝請】徐爰【字季玉瑯邪人宋太中大夫】顧懽【字景怡或云字平吳郡人齊太學博士徴不起】眀僧紹【字承烈平原人國子博士徴不起】劉瓛【字子珪沛國人齊步兵校尉不拜諡貞簡先生七錄云作系辭義疏】自謝萬以下十人並注系辭爲易音者三人【王肅已見前李軌字範江夏人東晉祠部郎中都亭侯徐邈字仙民東莞人東晉中書侍郎太子前衛率】

近代梁褚仲都陳周正【正作老荘義疏官至尙書僕射諡簡子】並作易義此其知名者

周易注解述人

周易注解述人考證

周易注解述人○【臣良裘】按諸經授受源流注或詳或略今取釋文所錄並存之此周易源流文間訛缺如雲孔子作彖辭象辭文言系辭說卦序卦雜卦十翼文義具足矣而雜卦下卻缺二字殊不可曉又注詳見余所撰句下亦缺二字考徳明所撰他無表見意卽幹第一疏云夫子十翼解見發題者是今其書亦不【臣淸植】按雜卦下二字以文義求之當作是謂二字據孔頴達數十翼云上彖一下彖二上象三下象四上系五下系六文言七說卦八序卦九雜卦十是彖象系辭各爲上下二篇此文所列彖象系辭不曽晰出上下故當時刻者疑其不足十數因缺以俟攷耳今亦未敢臆決仍舊闕之

自魯商瞿子木受易於孔子【至】末○【臣良裘】按自此已下皆采兩漢儒林之文字多別出田何子荘漢書作子裝丁寛作易說三萬言漢書作二萬言翟牧字子況漢書作子兄注讀曰況彭祖字長夏眞定太守漢書作字子夏眞定太傅戴馮後漢書作憑王璜後漢書作橫

周易注解述人考證

欽定四庫全書

周易正義序

唐國子祭酒上防軍曲阜縣開國子孔穎達奉勅撰

夫易者象也爻者效也聖人有以仰觀俯察象天地而育羣品雲行雨施效四時以生萬物若用之以順則兩儀序而百物和若行之以逆則六位傾而五行亂故王者動必則天地之道不使一物失其性行必協陰陽之宜不使一物受其害故能彌綸宇宙酬酢神眀宗社所以無窮風聲所以不朽非夫道極妙孰能與於此乎斯乃乾坤之大造生靈之所益也若夫龍出於河則八卦宣其象麟傷於澤則十翼彰其用業資九聖時歷三古及秦亡金鏡未墜斯文漢理珠囊重興儒雅其易者西都則有丁孟京田東都則有荀劉馬鄭大體更相祖述非有絕倫惟魏世王輔嗣之注獨冠古今所以江左諸儒並其學河北學者罕能及之其江南義疏十有餘家皆辭尙虛義多浮誕原夫易理難窮𨿽復之又至於垂範作則便是有而教有若論住內住外之空就能就所之說斯乃義渉於釋氏非爲教於孔門也旣背其本又違於注至若復卦云七日來復並解云七日當爲七月謂陽气從五月建午而消至十一月建子始復所歷七辰故云七月今案輔嗣注云陽气始剝盡至來復時凡七日則是陽气剝盡之後凡經七日始復但陽气𨿽建午始消至建戌之月陽气猶在何得稱七月來復故鄭康成引易緯之說建戌之月以陽气旣盡建亥之月純陰用事至建子之月陽气始生隔此純陰一卦卦主六日七分舉其成數言之而云七日來復仲尼之緯分明輔嗣之注若此康成之說遺迹可尋輔嗣注之於前諸儒背之於後考其義理其可通乎又蠱卦云先甲三日後甲三日輔嗣注云甲者創制之令又若漢世之時甲令乙令也輔嗣又云令洽乃誅故後之三日又巽卦云先庚三日後庚三日輔嗣注云申命令謂之庚輔嗣又云甲庚皆申命之謂也諸儒同於鄭氏之說以爲甲者宣令之日先之三日而用辛也欲取攺新之義後之三日而用丁也取其丁寧之義王氏注意本不如此而又不顧其注妄作異端今旣奉勅刪定攷察其事必以仲尼爲宗義理可詮先以輔嗣爲本去其華而取其實欲使信而有徴其文簡其理約寡而制眾變而能通仍恐鄙才短見意未周盡謹與朝散大夫行大學博士臣馬嘉運守大學助教臣趙榦葉等對共參議詳其可否至十六年又奉勅與前修疏人及給事郎守四門博士上騎都尉臣蘇徳融等對勅使趙智覆更詳審爲之正義凡十有四卷庶望上禆聖道下益將來故序其大略附之卷首爾

周易正義序

周易正義

卷首

自此下分爲八段

第一論易之三名

第二論重卦之人第三論三代易名

第四論卦辭爻辭誰作第五論分上下二篇第六論夫子十翼第七論易之人

第八論誰加經字

第一論易之三名

正義曰夫易者變化之總名攺換之殊稱自天地開辟陰陽運行寒暑疊來日月更出孚萌庶亭毒羣品新新不停生生相續莫非資變化之力換代之功然變化運行在陰陽二气故聖人初畫八卦設剛柔兩畫像二气也布以三位象三才也謂之爲易取變化之義旣義總變化而獨以易爲名者易緯幹鑿度云易一名而含三義所謂易也變易也不易也又云易者其徳也光明四通簡易立節天以爛眀日月星辰布設張列通精無門藏神無穴不煩不擾澹泊不失此其易也變易者其气也天地不變不能通气五行疊終四時更廢君臣取象變節相移能消者息必専者敗此其變易也不易者其位也天在上地在下君南面臣北面父坐子伏此其不易也鄭依此義作易贊及易論云易一名而含三義易簡一也變易二也不易三也故系辭云乾坤其易之蘊邪又云易之門戶邪又云夫幹確然示人易矣夫坤隤然示人簡矣易則易知簡則易從此言其易簡之法則也又云爲道也屢遷變動不居周流六虛上下無常剛柔相易不可爲典要惟變所適此言順時變易出入移動者也又云天尊地卑乾坤定矣卑髙以陳貴賤位矣動靜有常剛柔斷矣此言其張設布列不易者也崔覲劉貞簡等並用此義云易者謂生生之徳有易簡之義不易者言天地定位不可相易變易者謂生生之道變而相續皆以緯稱不煩不擾澹泊不失此眀是易簡之義無爲之道故易者易也作難易之音而周簡子云易者易【音亦】也不易也變易也易者易代之名凡有無相代彼此相易皆是易義不易者常體之名有常有體無常無體是不易之義變易者相變攺之名兩有相變此爲變易張氏何氏並用此義云易者換代之名待奪之義因於幹鑿度云易者其徳也或沒而不論或云徳者得也萬法相形皆得相易不顧緯文不煩不擾之言所謂用其文而背其義何不思之甚故今之所用同鄭康成等易者易也音爲難易之音義爲簡易之義得緯文之本實也蓋易之三義惟在於有然有從無出理則包無故幹鑿度云夫有形者生於無形則乾坤安從而生故有太易有太初有太始有太素太易者未見气也太初者气之始也太始者形之始也太素者質之始也气形質具而未相離謂之渾沌渾沌者言萬物相渾沌而未相離也視之不見聽之不聞循之不得故曰易也是知易理備包有無而易象惟在於有者蓋以聖人作易本以垂教教之所備本備於有故系辭云形而上者謂之道道卽無也形而下者謂之器器卽有也故以無言之存乎道體以有言之存乎器用以變化言之存乎其神以生成言之存乎其易以眞言之存乎其性以邪言之存乎其情以气言之存乎陰陽以質言之存乎爻象以教言之存乎精義以人言之存乎景行此等是也且易者象也物無不可象也作易所以垂教者卽幹鑿度云孔子曰上古之時人民無別羣物未殊未有衣食器用之利伏犧乃仰觀象於天俯觀法於地中觀萬物之宜於是始作八卦以通神明之徳以萬物之情故易者所以斷天地理人倫而眀王道是以畫八卦建五气以立五常之行象法乾坤順陰陽以正君臣父子夫婦之義度時制宜作爲罔以佃以漁以贍民用於是人民乃治君親以尊臣子以順羣生和洽各安其性此其作易垂教之本意也

第二論重卦之人

系辭云河出圗洛出書聖人則之又禮緯含文嘉曰伏犧徳合上下天應以鳥獸文章地應以河圖洛書伏犧則而象之乃作八卦故孔安國馬融王肅姚信等並云伏犧得河圖而作易是則伏犧𨿽得河圖復須仰觀俯察以相參正然後畫卦伏犧初畫八卦萬物之象皆在其中故系辭曰八卦成列象在其中矣是也𨿽有萬物之象其萬物變通之理猶自未備故因其八卦而更重之卦有六爻遂重爲六十四卦也系辭曰因而重之爻在其中矣是也然重卦之人諸儒不同凡有四說王輔嗣等以爲伏犧畫卦鄭之徒以爲神農重卦孫盛以爲夏禹重卦史遷等以爲文王重卦其言夏禹及文王重卦者案系辭神農之時已有蓋取益與噬嗑以此論之不攻自破其言神農重卦亦未爲得今以諸文驗之案說卦云昔者聖人之作易也幽贊於神明而生蓍凡言作者創造之謂也神農以後便是述修不可謂之作也則幽贊用蓍謂伏犧矣故幹鑿度云垂皇策者犧上系論用蓍云四營而成易十有八變而成卦旣言聖人作易十八變成卦眀用蓍在六爻之後非三畫之時伏犧用蓍卽伏犧己重卦矣說卦又云昔者聖人之作易也將以順性命之理是以立天之道曰陰與陽立地之道曰柔與剛立人之道曰仁與義兼三才而兩之故易六畫而成卦旣言聖人作易兼三才而兩之又非神農始重卦矣又上系云易有聖人之道四焉以言者尙其辭以動者尙其變以制器者尙其象以卜筮者尙其占此之四事皆在六爻之後何者三畫之時未有彖繇不得有尙其辭因而重之始有變動三畫不動不得有尙其變揲蓍布爻方用之卜筮蓍起六爻之後三畫不得有尙其占自然中閒以制器者尙其象亦非三畫之時今伏犧結繩而爲罔則是制器明伏犧已重卦矣又周禮小史掌三皇五帝之書明三皇巳有書也下系云上古結繩而治後世聖人易之以書契蓋取諸夬旣象夬卦而造書契伏犧有書契則有夬卦矣故孔安國書序云古者伏犧氏之王天下也始畫八卦造書契以代結繩之政又曰伏犧神農黃帝之書謂之三墳是也又八卦小成爻象未備重三成六能事畢矣若言重卦起自神農其爲功也豈比系辭而巳哉何因易緯等數所歷三聖但云伏犧文王孔子竟不及神農明神農但有蓋取諸益不重卦矣故今依王輔嗣以伏犧旣畫八卦卽自重爲六十四卦爲得其實其重卦之意備在說卦此不具敍伏犧之時道尙質素畫卦重爻足以垂法後代澆訛徳不如古爻象不足以爲教故作系辭以眀之

第三論三代易名

案周禮太卜三易云一曰連山二曰歸藏三曰周易杜子春云連山伏犧歸藏黃帝鄭易贊及易論云夏曰連山殷曰歸藏周曰周易鄭又釋云連山者象山之出云連連不絕歸藏者萬物莫不歸藏於其中周易者言易道周普無所不備鄭𨿽有此釋更無所據之文先儒因此遂爲文質之義皆煩而無用今所不取案世譜等羣書神農一曰連山氏亦曰列山氏黃帝一曰歸藏氏旣連山歸藏並是代號則周易稱周取岐陽地名毛詩云周原膴膴是也又文王作易之時正在羑里周徳未興猶是殷世也故題周別於殷以此文王所演故謂之周易其猶周書周禮題周以別余代故易緯云因代以題周是也先儒又兼取鄭說云旣指周代之名亦是普徧之義𨿽欲無所遐棄亦恐未可盡通其易題周因代以稱周是先儒更不別解惟皇甫謐云文王在羑里演六十四卦著七八九六之爻謂之周易以此文王安周字其系辭之文連山歸藏無以言也

第四論卦辭爻辭誰作

其周易系辭凡有二說一說所以卦辭爻辭並是文王所作知者案系辭云易之興也其於中古乎作易者其有憂患乎又曰易之興也其當殷之末世周之盛徳邪當文王與紂之事邪又幹鑿度云垂皇策者犧卦道演徳者文成命者孔通卦驗又云蒼牙通靈昌之成孔演命眀道經準此諸文伏犧制卦文王系辭孔子作十翼易歷三聖只謂此也故史遷云文王囚而演易卽是作易者其有憂患乎鄭學之徒並依此說也二以爲驗爻辭多是文王後事案升卦六四王用亨於岐山武王克殷之後始追號文王爲王若爻辭是文王所制不應云王用亨於岐山又眀夷六五箕子之眀夷武王觀兵之後箕子始被囚奴文王不宜豫言箕子之明夷又旣濟九五東鄰殺牛不如西鄰之禴祭說者皆云西鄰謂文王東鄰謂紂文武之時紂尙南面豈容自言巳徳受福勝殷又欲抗君之國遂言東西相鄰而巳又左韓宣子適魯見易象云吾乃知周公之徳周公被流言之謗亦得爲憂患也驗此諸說以爲卦辭文王爻辭周公馬融陸績等並同此說今依而用之所以只言三聖不數周公者以父統子業故也案禮稽命徴曰文王見禮壊樂崩道孤無主故設禮經三百威儀三千其三百三千卽周公所制周官儀禮眀文王本有此意周公述而成之故系之文王然則易之爻辭蓋亦是文王本意故易緯但言文王也

第五論分上下二篇

案幹鑿度云孔子曰陽三陰四位之正也故易卦六十四分爲上下而象陰陽也夫陽道純而奇故上篇三十所以象陽也陰道不純而偶故下篇三十四所以法陰也乾坤者陰陽之本始萬物之祖宗故爲上篇之始而尊之也離爲日坎爲月日月之道陰陽之經所以始終萬物故以坎離爲上篇之終也咸者男女之始夫婦之道也人道之興必由夫婦所以奉承祖宗爲天地之主故爲下篇之始而貴之也旣濟未濟爲最終者所以眀戒愼而全王道也以此言之則上下二篇文王所定夫子作緯以釋其義也

第六論夫子十翼

其彖象等十翼之辭以爲孔子所作先儒更無異論但數十翼亦有多家旣文王易經本分爲上下二篇則區域各別彖象釋卦亦當隨經而分故一家數十翼云上彖一下彖二上象三下象四上系五下系六文言七說卦八序卦九雜卦十鄭學之徒並同此說故今亦依之

第七論易之人

孔子旣作十翼易道大眀自商瞿已後授不絕案儒林云商瞿子木本受易於孔子以授魯橋庇子庸子庸授江東馯臂子弓子弓授燕周丑子家子家授東武孫虞子乘子乘授齊田何子荘及秦燔書易爲卜筮之書獨得不禁故傳授者不絕漢興田何授東武王同子中及雒陽周王孫梁人丁寛齊服生皆著易傳數篇同授菑川楊何字叔元叔元京房京房梁丘賀賀授子臨臨授禦史大夫王駿其後丁寛又別授田王孫孫授施犨犨授張禹禹授彭宣此前漢傳授大略之人也其後漢則有馬融荀爽鄭劉表虞翻陸績等及王輔嗣也

第八論誰加經字

但子夏云𨿽分爲上下二篇未有經字經字是後人所加不知起自誰始案前漢孟喜易本云分上下二經是孟喜之前巳題經字其篇題經字𨿽起於後其稱經之理則久在於前故禮記經解云絜靜精微易教也旣在經解之篇是易有稱經之理案經解之篇備論六藝則詩書禮樂並合稱經而孝經緯稱易建八卦序六十四卦轉成三百八十四爻運機布度其气轉易故稱經也但緯文鄙僞不可全信其八卦方位之所六爻上下之次七八九六之數內外承乘之象入經別釋此未具論也

周易正義序

周易正義序考證

周易正義卷第一○【臣良裘】按此孔頴逹所著正義十四卷之首卷也通論易義不在經疏疏之列故館閣書目不數之謂止十三卷並此則爲十四非書有缺也

周易正義序考證﹤經部﹐易類﹐周易注疏﹥

欽定四庫全書

周易注疏卷一

魏王弼注唐陸徳明音義孔穎逹疏

上經【幹】

【幹下幹上】

乾元亨利貞音義【幹竭然反依字作幹下乙幹從旦防防音偃說卦云幹健也此八純卦象天亨許庚反卦徳也訓通也余放此】疏【正義曰幹者此卦之名謂之卦者易緯云卦者掛也言懸掛物象以示於人故謂之卦但二畫之體𨿽象陰陽之气未成萬物之象未得成卦必三畫以象三才寫天地雷風水火山澤之象乃謂之卦也故系辭云八卦成列象在其中矣是也但初有三畫𨿽有萬物之象於萬物變通之理猶有未盡故更重之而有六畫備萬物之形象窮天下之能事故六畫成卦也此乾卦本以象天天乃積諸陽气而成天故此卦六爻皆陽畫成卦也此旣象天何不謂之天而謂之幹者天者定體之名幹者體用之稱故說卦云幹健也言天之體以健爲用聖人作易本以教人欲使人法天之用不法天之體故名幹不名天也天以健爲用者運行不息應化無窮此天之自然之理故聖人當法此自然之象而施人事亦當應物成務云爲不已終日幹幹無時懈倦所以因天象以教人事於物象言之則純陽也天也於人事言之則君也父也以其居尊故在諸卦之首爲易理之初但聖人名卦體例不同或則以物象而爲卦名者若否防剝頤鼎之屬是也或以象之所用而爲卦名者卽乾坤之屬是也如此之類多矣𨿽取物象乃以人事而爲卦名者卽家人歸妹謙履之屬是也所以如此不同者但物有萬象人有萬事若執一事不可包萬物之象若限局一象不可總萬有之事故名有隱顯辭有踳駁不可一例求之不可一類取之故系辭云上下無常剛柔相易不可爲典要韓康伯注云不可立定凖是也元亨利貞者是幹之四徳也子夏傳云元始也亨通也利和也貞正也言此卦之徳有純陽之性自然能以陽气始生萬物而得元始亨通能使物性和諧各有其利又能使物堅固貞正得終此卦自然令物有此四種使得其所故謂之四徳言聖人亦當法此卦而行善道以長萬物物得生存而爲元也又當以嘉美之事會合萬物令使開通而爲亨也又當以義協和萬物使物各得其理而爲利也又當以貞固幹事使物各得其正而爲貞也是以聖人法幹而行此四徳故曰元亨利貞其委曲條例備在文言】初九濳龍勿用注文言備矣音義【濳捷鹽反龍諭陽气及聖人】疏【正義曰居第一之位故稱初以其陽爻故稱九濳者隱伏之名龍者變化之物言天之自然之气起於建子之月陰气始盛陽气濳在地下故言初九濳龍也此自然之象聖人作法言於此濳龍之時小人道盛聖人𨿽有龍徳於此時惟宜濳藏勿可施用故言勿用張氏云以道未可行故稱勿用以誡之於此小人道盛之時若其施用則爲小人所害寡不敵眾弱不勝彊禍害斯及故誡勿用若漢髙祖生於秦之世惟隱居爲泗水亭長是勿用也諸儒皆以爲舜始漁於雷澤舜之時當堯之世堯君在上不得爲小人道盛此濳龍始起在建子之月於義恐非也第一位言初第六位當言終第六位言上第一位當言下所以文不同者莊氏云下言初則上有末義故大過彖曰棟橈本末弱是上有末義六言上則初當言下故小象云濳龍勿用陽在下也則是初有下義互文相通義或然也且第一言初者欲明萬物積漸從無入有所以言初不言一與下也六言上者欲見位居卦上故不言六與末也此初九之等是幹之六爻之辭但干卦是陽生之世故六爻所述皆以聖人出處托之其餘卦六爻各因象明義隨義而發不必皆論聖人他皆放此謂之爻者系辭云爻也者效此者也聖人畫爻以放效萬物之象先儒云後代聖人以易占事之時先用蓍以求數得數以定爻累爻而成卦因卦以生辭則蓍爲爻卦之本爻卦爲蓍之末今案說卦云聖人之作易也幽贊於神明而生蓍參天兩地而倚數觀變於陰陽而立卦發揮於剛柔而生爻系辭云成天下之亹亹者莫大乎蓍龜是故天生神物聖人則之又易幹鑿度云垂皇策者犠據此諸文皆是用蓍以求卦先儒之說理當然矣然陽爻稱九陰爻稱六其說有二一者幹體有三畫坤體有六畫陽得兼陰故其數九陰不得兼陽故其數六二者老陽數九老陰數六老陰老陽皆變周易以變者爲占故杜元凱注襄九年遇艮之八及鄭康成注易皆稱周易以變者爲占故稱九稱六所以老陽數九老陰數六者以揲蓍之數九遇揲則得老陽六遇揲則得老陰其少陽稱七少陰稱八義亦準此張氏以爲陽數有七有九陰數有八有六但七爲少陽八爲少陰質而不變爲爻之本體九爲老陽六爲老陰文而從變故爲爻之別名且七旣爲陽爻其畫已長今有九之老陽不可復畫爲陽所以重體避少陽七數故稱九也八爲陰數而畫陰爻今六爲老陰不可復畫陰爻故交其體避八而稱六但易含萬象所托多塗義或然也】九二見龍在田利見大人注出濳離隱故曰見龍處於地上故曰在田徳施周普居中不偏𨿽非君位君之徳也初則不彰三則幹幹四則或躍上則過亢利見大人惟二五焉音義【見龍之見賢徧反示也注及下皆同利見之見如字下皆同大人王肅云聖人在位之目離力智反處昌呂反眾經不音者放此施始防反與也偏音篇過古臥反諸經內皆同】疏【正義曰陽處二位故曰九二陽气發見故曰見龍田是地上可營爲有益之處陽气發在地上故曰在田且初之與二俱爲地道二在初上所以稱田見龍在田是自然之象利見大人以人事托之言龍見在田之時猶似聖人久濳稍出𨿽非君位而有君徳故天下眾庶利見九二之大人故先儒云若夫子教於洙泗利益天下有人君之徳故稱大人案文言云九二徳博而化又云君徳也王輔嗣注云𨿽非君位君之徳也是九二有人君之徳所以稱大人也輔嗣又云利見大人惟二五焉是二之與五俱是大人爲天下所利見也而禇氏張氏同鄭康成之說皆以爲九二利見九五之大人其義非也且大人之文不專在九五與九二故訟卦云利見大人又蹇卦利見大人此大人之文施處廣矣故輔嗣注謂九二也是大人非專九五注正義曰處於地上故曰在田者先儒以爲重卦之時重於上下兩體故初與四相應二與五相應三與上相應是上下兩體論天地人各別但易含萬象爲例非一及其六位則一二爲地道三四爲人道五上爲天道二在一上是九二處於地上所田食之處惟在地上所以稱田也觀輔嗣之注意惟取地上稱田諸儒更廣而稱之言田之耕稼利益及於萬物盈滿有益於人猶若聖人益於萬物故稱田也徳施周普者下小象文謂周而普徧居中不偏者九二居在下卦之中而於上於下其心一等是居中不偏也不偏則周普也𨿽非君位者二爲大人已居二位是非君位也君之徳者以徳施周普也文言云徳博而化又云君徳也是九二有人君之徳也初則不彰者謂潛隱不彰顯也三則幹幹者危懼不安也四則或躍者謂進退懷疑也上則過亢過謂過甚亢謂亢極利見大人惟二五焉者言此據幹之一卦故云惟二五焉於別卦言之非惟二五而已故訟卦蹇卦並云利見大人所以施處廣非惟二五也諸儒以爲九二當太蔟之月陽气發見則九三爲建辰之月九四爲建午之月九五爲建申之月爲陰气始殺不宜稱飛龍在天上九爲建戌之月羣陰旣盛上九不得言與時偕極於此時陽气僅存何極之有諸儒此說於理稍乖此幹之陽气漸生似聖人漸出宜據十一月之後至建已之月已來此九二當據建丑建寅之閒於時地之萌牙初有出者卽是陽气發見之義乾卦之象其應然也但陰陽二气共成歲功故陰興之時仍有陽在陽生之月尙有陰存所以六律六呂陰陽相閒取象論義與此不殊幹之初九則與復卦不殊幹之九二又與臨卦無別何以復臨二卦與此不同者但易論象復臨二卦旣有羣陰見象於上卽須論卦之象義各自爲文此乾卦初九九二隻論居位一爻無羣陰見象故但自明當爻之理爲此與臨復不同】九三君子終日幹幹夕惕若厲無咎注處下體之極居上體之下在不中之位履重剛之險上不在天未可以安其尊也下不在田未可以寧其居也純修下道則居上之徳廢純修上道則處下之禮曠故終日幹幹至於夕惕猶若厲也居上不驕在下不憂因時而惕不失其幾𨿽危而勞可以無咎處下卦之極愈於上九之亢故竭知力而後免於咎也幹三以處下卦之上故免亢龍之悔坤三以處下卦之上故免龍戰之災音義【惕他歷反怵惕也鄭云懼也廣雅同厲力世反危也無音無易內皆作此字說文云奇字無也通於無者虛無道也王述說天屈西北爲無咎其久反易內同重直龍反下同知音智】疏【正義曰以陽居三位故稱九三以居不得中故不稱大人陽而得位故稱君子在憂危之地故終日幹干言每恆終竟此日健健自彊勉力不有止息夕惕者謂終競此日後至向夕之時猶懷憂惕若厲者若如也厲危也言尋常憂懼恆如傾危乃得無咎謂旣能如此戒愼則無罪咎如其不然則有咎故系辭云無咎者善補過也此一爻因陽居九三之位皆以人事明其象注正義曰處下體之極者極終也三是上卦之下下體之極故云極也又云居上體之下者四五與上是上體三居四下未入上體但居上體之下四則已入上體但居其上體之下故九四注云居上體之下與此別也云履重剛之險者上下皆有陽爻剛彊好爲險難故云履重剛之險云上不在天未可以安其尊者若在天位其尊自然安處在上卦之下𨿽在下卦之上其尊未安故云未可以安其尊也下不在田未可以寧其居者田是所居之處又是中和之所旣不在田故不得安其居純修下道則居上之徳廢者言若純修下道以事上卦則已居下卦之上其徳廢壞言其太卑柔也純修上道則處下之禮曠者曠謂空曠言已純修居下卦之上道以自驕矜則處上卦之下其禮終竟空曠夕惕猶若厲也者言𨿽至於夕懷惕懼猶如未夕之前常若厲也案此卦九三所居之處實有危厲又文言云𨿽危無咎是實有危也據其上下文勢若字宜爲語辭但諸儒並以若爲如如似有厲是實無厲也理恐未盡今且依如解之因時而惕不失其幾者因時謂因可憂之時故文言云因時而惕又云知至至之可與幾也是因時而惕不失其幾也𨿽危而勞者若厲是𨿽危終日幹幹是而勞也故竭知力而後免於咎者正以九三與上九相並九三處下卦之極其位猶卑故竭知力而得免咎也上九在上卦之上其位極尊𨿽竭知力不免亢極言下勝於上卑勝於尊】

九四或躍在淵無咎注去下體之極居上體之下乾道革之時也上不在天下不在田中不在人履重剛之險而無定位所處斯誠進退無常之時也近乎尊位欲進其道迫乎在下非躍所及欲靜其居居非所安持疑猶與未敢決志用心存公進不在私疑以爲慮不謬於果故無咎也音義【躍羊灼反廣雅云上也上音時掌反所處一本作可處近附近之近猶以救反與音預謬靡幼反或作繆音同】疏【正義曰或疑也躍跳躍也言九四陽气漸進似若龍體欲飛猶疑或也躍於在淵未卽飛也此自然之象猶若聖人位漸尊髙欲進於王位猶豫遲疑在於故位未卽進也云無咎者以其遲疑進退不卽果敢以取尊位故無咎也若其貪利務進時未可行而行則物所不與故有咎也若周西伯內執王心外率諸侯以事紂也注正義曰去下體之極者離下體入上體但在下體之上故云去下體之極注九三云處下體之極彼仍處九三與此別也云乾道革之時者革變也九四去下體入上體是乾道革之時云上不在天下不在田中不在人者易之爲體三與四爲人道人近在下不近於上故九四雲中不在人異於九三也云而無定位所處者九四以陽居陰上旣不在於天下復不在於地中又不當於人上下皆無定位所處也斯誠進退無常之時者文言云上下無常進退無是也欲進其道迫乎在下非躍所及者謂欲進已聖道而居王位但逼迫於下羣眾未許非已獨躍所能進及也欲靜其居居非所安遲疑猶豫未敢決志者謂志欲靜其居處百姓旣未離禍患須當拯救所以不得安居故遲疑猶豫未敢決斷其志而茍進也用心存公進不在私者本爲救亂除患不爲於已是進不在私也疑以爲慮不謬於果者謬謂謬錯果謂果敢若不思慮茍欲求進當錯謬於果敢之事而致敗亡若疑惑以爲思慮則不錯謬於果敢之事其錯謬者若宋襄公與楚人戰而致敗亡是也】

九五飛龍在天利見大人注不行不躍而在乎天非飛而何故曰飛龍也龍徳在天則大人之路亨也夫位以徳興徳以位敍以至徳而處盛位萬物之覩不亦宜乎音義【夫音扶下皆同】疏【正義曰言九五陽气盛至於天故雲飛龍在天此自然之象猶若聖人有龍徳飛騰而居天位徳備天下爲萬物所瞻覩故天下利見此居王位之大人注正義曰龍徳在天則大人之路亨謂若聖人有龍徳居在天位則大人道路得亨通猶若文王拘在羑里是大人道路未亨也夫位以徳興者位謂王位以聖徳之人能興王位也徳以位敍者謂有聖徳之人得居王位乃能敍其聖徳若孔子𨿽有聖徳而無其位是徳不能以位敍也】

上九亢龍有悔音義【亢苦浪反子夏傳云極也廣雅云髙也】疏【正義曰上九亢陽之至大而極盛故曰亢龍此自然之象以人事言之似聖人有龍徳上居天位久而亢極物極則反故有悔也純陽𨿽極未至大凶但有悔吝而已系辭云悔吝者言乎其小疵也故鄭引堯之末年四凶在朝是以有悔未大凶也凡悔之爲文旣是小疵不單稱悔也必以余字配之其悔若在則言有悔謂當有此悔則此經是也其悔若無則言悔亡言其悔已亡也若卦九二悔亡是也其悔𨿽亡或是更取他文結之若復卦初九不遠復無祗悔之是也但聖人至極終始無虧故文言云知進退存亡而不失其正者其惟聖人乎是知大聖之人本無此悔但九五天位有大聖而居者亦有非大聖而居者不能不有驕亢故聖人設法以戒之也】用九見羣龍無首吉注九天之徳也能用天徳乃見羣龍之義焉夫以剛健而居人之首則物之所不與也以柔順而爲不正則佞邪之道也故幹吉在無首坤利在永貞音義【佞乃定反邪字又作耶似嗟反】疏【正義曰用九見羣龍者此一句說乾元能用天徳也九天徳也若體乾元聖人能用天徳則見羣龍之義羣龍之義以無首爲吉故曰用九見羣龍無首吉也注正義曰九天之徳者言六爻俱九乃共成天徳非是一爻之九則爲天徳也】

彖曰大哉乾元萬物資始乃統天雲行雨施品物流形大明終始六位時成時乘六龍以禦天干道變化各正性命注天也者形之名也健也者用形者也夫形也者物之累也有天之形而能永保無虧爲物之首統之者豈非至健哉大明乎終始之道故六位不失其時而成升降無常隨時而用處則乘潛龍出則乘飛龍故曰時乘六龍也乘變化而禦大器靜專動直不失太和豈非正性命之情者邪保合太和乃利貞注不和而剛首出庶物萬國咸寧注萬國所以寧各以有君也音義【彖吐亂反斷也斷音都亂反鄭云資取也統本也行如字施始豉反卦內皆同累劣僞反邪或作耶同余嗟反後協句辭皆放此】疏【正義曰夫子所作彖辭統論一卦之義或說其卦之徳或說其卦之義或說其卦之名故略例云彖者何也統論一卦之體明其所由之主案褚氏莊氏並云彖斷也斷定一卦之義所以名爲彖也但此彖釋幹與元亨利貞之徳但諸儒所說此彖分解四徳意各不同今案莊氏之說於理稍密依而用之大哉乾元萬物資始乃統天者此三句總釋幹與元也幹是卦名元是幹徳之首故以元徳配幹釋之大哉乾元者陽气昊大幹體廣遠又以元大始生萬物故曰大哉乾元萬物資始者釋其乾元稱大之義以萬象之物皆資取乾元而各得始生不失其宜所以稱大也乃統天者以其至健而爲物始以此乃能統領於天天是有形之物以其至健能總統有形是乾元之徳也雲行雨施品物流形者此二句釋亨之徳也言幹能用天之徳使雲气流形雨澤施布故品之物流布成形各得亨通無所壅蔽是其亨也大明終始六位時成者此二句總結乾卦之徳也以干之爲徳大明曉乎萬物終始之道始則潛伏終則飛躍可潛則潛可飛則飛是明逹乎始終之道故六爻之位依時而成若其不明終始之道應潛而飛應飛而潛應生而殺應殺而生六位不以時而成也時乘六龍以禦天者此二句申明乾元乃統天之義言幹之爲徳以依時乘駕六爻之陽气以控禦於天體六龍卽六位之龍也以所居上下言之謂之六位也陽气升降謂之六龍也上文以至健元始總明幹徳故云乃統天也此名乘駕六龍各分其事故云以禦天也乾道變化各正性命者此二句更申明乾元資始之義道體無形自然使物開通謂之爲道言乾卦之徳自然通物故云乾道也變謂後來攺前以漸移攺謂之變也化謂一有一無忽然而攺謂之爲化言幹之爲道使物漸變者使物卒化者各能正定物之性命性者天生之質若剛柔遲速之別命者人所稟受若貴賤夭壽之屬是也保合太和乃利貞者此二句釋利貞也純陽剛若無和順則物不得利又失其正以能保安合會太和之道乃能利貞於萬物言萬物得利而貞正也首出庶物萬國咸寧者自上已來皆論幹徳自然養萬物之道此二句論聖人上法幹徳生養萬物言聖人爲君在眾物之上最尊髙於物似頭首出於眾物之上各置君長以領萬國故萬國皆得寧也人君位實尊髙故於此云首出於庶物者也志須卑下故前經云無首吉也但前文說幹用天徳其事旣詳故此文聖人以人事象幹於文略也以此言之聖人亦當令萬物資始統領於天位而雲行雨施布散恩澤使兆庶眾物各流布其形又大明乎盛衰終始之道使天地四時貴賤髙下各以時而成又任用羣賢以奉行聖化使物各正性命此聖人所以象幹而立化注正義曰夫形也者物之累也凡有形之物以形爲累是含生之屬各憂性命而天地𨿽復有形常能永保無虧爲物之首豈非統用之者至極健哉若非至健何能使天形無累見其無累則知至健也乘變化而禦大器者乘變化則乘潛龍飛龍之屬是也而禦大器大器謂天也乘此潛龍飛龍而控禦天體所以運動不息故云而禦大器也靜專動不失太和者謂幹之爲體其靜住之時則專一不轉移也其運動之時正不傾邪也故上系辭云夫幹其靜也專其動也是以大生焉韓康伯注云專專一也剛正也不失太和則下文保合太和是也豈非正性命之情者邪以干能正定物之性命故云豈非正性命之情者邪謂物之性命各有情非天之情也天本無情何情之有而物之性命各有情也所稟生者謂之性隨時念慮謂之情無識無情今據有識而言故稱曰情也夫子爲彖之體斷明一卦之義體例不同莊氏以爲凡有一十二體今則略舉大綱不可事事繁說莊氏云彖有發首則嘆美卦者則此幹彖云大哉乾元坤卦彖云至哉坤元以乾坤徳大故先嘆美之乃後詳說其義或有先疉文解義而後嘆者則豫卦嘆云豫之時義大矣哉之是也或有先釋卦名之義後以卦名結之者則同人彖云柔得位得中而應乎幹曰同人大有彖云柔得尊位大中而上下應之曰大有之例是也或有特疉卦名而稱其卦者則同人彖云同人曰同人於野亨注云同人於野亨利渉大川非二之所能也是幹之所行故特曰同人曰此等之屬爲文不同惟同人之彖特稱同人曰注又別釋其餘諸卦之彖或詳或略或先或後故上下參差體例不同或難其解或易略解若一一比並曲生節例非聖人之本趣恐學者之徒勞心不曉也今皆略而不言必有其義於卦下而具說】

象曰天行健君子以自彊不息音義【象翔丈反精象擬像也彊其良反】疏【正義曰此大象也十翼之中第三翼總象一卦故謂之大象但萬物之體自然各有形象聖人設卦以寫萬物之象今夫子釋此卦之所象故言象曰天有純剛故有健用今畫純陽之卦以比擬之故謂之象象在彖後者彖詳而象略也是以過半之義思在彖而不在象有由而然也天行健者行者運動之稱健者彊壯之名幹是眾健之訓今大象不取余健爲釋偏說天者萬物壯健皆有衰怠惟天運動日過一度蓋運轉混沒未曾休息故雲天行健健是幹之訓也順者坤之訓也坤則云地坤此不言天行幹而言健者劉表云詳其名也然則天是體名幹則用名健是其訓三者並見最爲詳悉所以尊幹異於他卦凡六十四卦說象不同或總舉象之所由不論象之實體又總包六爻不顯上體下體則乾坤二卦是也或舉上下二體者若云雷屯也天地交防也天地不交否也雷電噬嗑也雷風也雷雨作解也風雷益也雷電皆至丰也洊雷震也隨風巽也習坎坎也明兩作離也兼山艮也麗澤兌也凡此一十四卦皆總舉兩體而結義也取兩體俱成或有舉兩體上下相對者天與水違行訟也上天下澤履也天與火同人也上火下澤暌也凡此四卦或取兩體相違或取兩體相合或取兩體上下相承而爲卦也故兩體相對而俱言也𨿽上下二體共成一卦或指上體而爲文者若云上於天需也風行天上小畜也火在天上大有也雷出地奮豫也風行地上觀也山附於地剝也澤滅木大過也雷在天上大壯也明出地上晉也風自火出家人也澤上於天夬也澤上於地萃也風行水上渙也水在火上旣濟也火在水上未濟也凡此十五卦皆先舉上象而連於下亦意取上象以立卦名也亦有𨿽意在上象而先舉下象以出上象者地上有水比也澤上有地臨也山上有澤咸也山上有火旅也木上有水井也木上有火鼎也山上有木漸也澤上有雷歸妹也山上有水蹇也澤上有水節也澤上有風中孚也山上有雷小過也凡此十二卦皆先舉下象以出上象亦意取上象共下象而成卦也或先舉上象而出下象義取下象以成卦義者山下出泉蒙也地中有水師也山下有風蠱也山下有火賁也天下雷行無妄也山下有雷頤也天下有山遁也山下有澤損也天下有風姤也地中有山謙也澤中有雷隨也地中生木升也澤中有火革也凡此十三卦皆先舉上體後明下體也其上體是天天與山則稱下也若上體是地地與澤則稱中也或有𨿽先舉下象稱在上象之下者若雷在地中復也天在山中大畜也明入地中明夷也澤無水困也是先舉下象而稱在上象之下亦義取下象以立卦也所論之例者皆大判而言之其間委曲各於卦下別更詳之先儒所云此等象辭或有實像或有假象實像者若地上有水比也地中生木升也皆非虛故言實也假象者若天在山中風自火出如此之實無此象假而爲義故謂之假也𨿽有實像假象皆以義示人總謂之象也天行健者謂天體之行晝夜不息周而復始無時虧退故雲天行健此謂天之自然之象君子以自彊不息此以人事法天所行言君子之人用此卦象自彊勉力不有止息言君子者謂君臨上位子愛下民通天子諸侯兼公卿大夫有地者凡言君子義皆然也但位尊者象卦之義多也位卑者象卦之義少也但須量力而行各法其卦也所以諸卦並稱君子若卦體之義惟施於天子不兼包在下者則言先王也若比卦稱先王以建萬國豫卦稱先王以作樂崇徳觀卦稱先王以省方觀民設敎噬嗑稱先王以明罰勑法復卦稱先王以至日閉關無妄稱先王以茂對時育萬物渙卦稱先王以享於帝立廟防卦稱後以財成天地之道姤卦稱後以施命誥四方稱後兼諸侯也自外卦並稱君子】

潛龍勿用陽在下也見龍在田徳施普也終日幹幹反復道也注以上言之則不驕以下言之則不憂反復皆道也或躍在淵進無咎也飛龍在天大人造也亢龍有悔盈不可久也音義【復芳服反注同本亦作覆造鄭䢐早反爲也王肅七到反就也至也劉歆父子作聚】疏【正義曰此夫子釋六爻之象辭謂之小象以初九陽潛地中故云陽在下也經言龍而象言陽者明經之稱龍則陽气也此一爻之象專明天之自然之气也見龍在田徳施普者此以人事言之用龍徳在田似聖人已出在世道徳恩施能普徧也比初九勿用是其周普也若比九五則猶狹也終日幹幹反復道者此亦以人事言之君子終日幹幹自彊不息故反之與覆皆合其道反謂進反在上也處下卦之上能不驕逸是反能合道也覆謂從上倒覆而下居上卦之下能不憂懼是覆能合道也或躍在淵進無咎者此亦人事言之進則跳躍在上退則潛處在淵猶聖人疑或而在於貴位也心所欲進意在於公非是爲私故進無咎也飛龍在天大人造者此亦人事言之飛龍在天猶聖人之在王位造爲也惟大人能爲之而成就也姚信陸績之屬皆以造爲造至之造今案象辭皆上下爲韻則姚信之義其讀非也亢龍有悔盈不可久者此亦人事言之九五是盈也盈而不已則至上九而致亢極有悔恨也故云盈不可久也但此六爻象辭第一爻言陽在下是舉自然之象明其餘五爻皆有自然之象舉初以見末五爻並論人事則知初爻亦有人事互文相通也】用九天徳不可爲首也疏【正義曰此一節釋經之用九之象辭經稱用九故象更疉云用九雲天徳不可爲首者此夫子釋辭也九是天之徳也天徳剛健當以柔和接待於下不可更懷尊剛爲物之首故雲天徳不可爲首也】

文言曰元者善之長也亨者嘉之會也利者義之和也貞者事之幹也君子體仁足以長人嘉會足以合禮利物足以和義貞固足以干事君子行此四徳者故曰乾元亨利貞音義【文言文飾卦下之言也夫子之十翼梁武帝云文言是文王所制長張丈反幹古旦反體仁如字京房荀爽董遇本作體信利物孟喜京荀陸績作利之】疏【正義曰文言者是夫子第七翼也以乾坤其易之門戶邪其餘諸卦及爻皆從乾坤而出義理深奧故特作文言以開釋之莊氏云文謂文飾以乾坤徳大故特文飾以爲文言今謂夫子但贊明易道申說義理非是文飾華彩當謂釋二卦之經文故稱文言從此至元亨利貞明幹之四徳爲第一節

從初九曰潛龍勿用至動而有悔明六爻之義爲第二節

自潛龍勿用下至天下治也論六爻之人事爲第三節

自潛龍勿用陽气潛藏至乃見天則論六爻自然之气爲第四節

自乾元者至天下平也此一節復說乾元之四徳之義爲第五節

自君子以成徳爲行至其惟聖人乎此一節更廣明六爻之義爲第六節

今各依文解之此第一節

論幹之四徳也元者善之長也此已下論幹之四徳但干之爲體是天之用凡天地運化自然而爾因無而生有也無爲而自爲天本無心豈造元亨利貞之徳也天本無名豈造元亨利貞之名也但聖人以人事托之謂此自然之功爲天之四徳垂敎於下使後代聖人法天之所爲故立天四徳以設敎也莊氏云第一節

元者善之長者謂天之體性生養萬物善之大者莫善施生元爲施生之宗故言元者善之長也亨者嘉之會者嘉美也言天能通暢萬物使物嘉美之會聚故云嘉之防也利者義之和者言天能利益庶物使物各得其宜而和同也貞者事之幹者言天能以中正之气成就萬物使物皆得幹濟莊氏之意以此四句明天之徳也而配四時元是物始於時配春春爲發生故下云體仁仁則春也亨是通暢萬物於時配夏故下云合禮禮則夏也利爲和義於時配秋秋旣物成各合其宜貞爲事干於時配冬冬旣收藏事皆幹了也於五行之气惟少土也土則分王四季四气之行非土不載故不言也君子體仁足以長人者自此以下明人法天之行此四徳言君子之人體包仁道泛愛施生足以尊長於人也仁則善也謂行仁徳法天之元徳也嘉會足以合禮者言君子能使萬物嘉美集會足以配合於禮謂法天之亨也利物足以和義者言君子利益萬物使物各得其宜足以和合於義法天之利也貞固足以干事者言君子能堅固貞正令物得成使事皆幹濟此法天之貞也施於五事言之元則仁也亨則禮也利則義也貞則信也不論智者行此四事並須資於知且幹鑿度雲水土二行兼信與知也故略知不言也君子行此四徳者故曰乾元亨利貞以君子之人當行此四種之徳是以文王作易稱元亨利貞之徳欲使君子法之但行此四徳則與天同功非聖人不可惟云君子者但易之爲道廣爲垂法若限局聖人恐不逮餘下故總云君子使諸侯公卿之等悉皆行之但聖人行此四徳能盡其極也君子行此四徳各量力而爲多少各有其分但干卦象天故以此四徳皆爲天徳但陰陽合會二象相成皆能有徳非獨幹之一卦是以諸卦之中亦有四徳但餘卦四徳有劣於乾故乾卦直云四徳更無所言欲見幹之四徳無所不包其餘卦四徳之下則更有餘事以四徳狹劣故以餘事系之卽坤卦之類是也亦有四徳之上卽論餘事若革卦云已日乃孚元亨利貞悔亡也由乃孚之後有元亨利貞乃得悔亡也有四徳者卽乾坤屯臨隨無妄革七卦是也亦有其卦非善而有四徳者以其卦凶故有四徳乃可也故隨卦有元亨利貞乃得無咎是也四徳具者其卦未必善也亦有三徳者卽離咸萃兌渙小過凡六卦就三徳之中爲文不一或總稱三徳於上更別陳餘事於下若離咸之屬是也就三徳之中上下不一離則云利貞亨由利貞乃得亨也亦有先云亨更陳餘事乃始云利貞者以有餘事乃得利貞故也有二徳者大有蠱漸大畜升困中孚凡七卦此二徳或在事上言之或在事後言之由後有事乃致此二徳故也亦有一徳者若蒙師小畜履防謙噬嗑賁復大過震丰節旣濟未濟凡十五卦皆一徳也並是亨也或多在事上言之或在事後言履卦云履虎尾不咥人亨由有事乃得亨以前所論徳者皆於經文挺然特明徳者乃言之也其有因事相連而言徳者則不數之也若需卦云需有孚光亨貞吉𨿽有亨貞二徳連事起文故不數也遁卦云亨小利貞𨿽有三徳亦不數也旅卦云旅小亨旅貞吉𨿽有亨貞二徳亦連他事不數也比卦云原筮元永貞無咎否卦云否之匪人不利君子貞𨿽有貞字亦連他文言之又非本卦徳亦不數之同人云同人於野亨坎卦云有孚維心亨損卦云無咎可貞此等𨿽有一徳皆連事而言之故亦不數所以然者但易含萬象事義非一隨時曲變不可爲典要故也其有意義各於卦下詳之亦有卦善而徳少者若防與謙復之𨿽善惟一徳也亦有全無徳者若豫觀剝晉蹇解夬姤井艮歸妹凡十一卦也大略惟有凶卦無徳者若剝蹇夬姤之屬是也亦有卦善而無徳者晉解之屬是也各於卦下詳之凡四徳者亨之與貞其徳特行若元之與利則配連他事其意以元配亨以利配貞𨿽配他事爲文元是元大也始首也利是利益也合和也以當分言之各是其一徳也惟配亨貞俱爲四徳元𨿽配亨亦配他事故比卦云元永貞坤六五黃裳元吉是也利亦非獨利貞亦所利餘事多矣若利涉大川利建侯利見大人利君子貞如此之屬是利事所施處廣故諸卦謂他事之利不數以爲徳也此四徳非惟卦下有之亦於爻下有之但爻下其事稍少故黃裳元吉及何天之衢亨小貞吉大貞凶此皆於爻下言之其利則諸爻皆有】

初九曰潛龍勿用何謂也子曰龍徳而隱者也不易乎世注不爲世俗所移易也不成乎名遁世無悶不見是而無悶樂則行之憂則違之確乎其不可拔潛龍也音義【遁徒頓反悶門遜反樂音洛確苦學反鄭云堅髙之貌說文云髙至拔蒲八反鄭云移也廣雅云出也】疏【正義曰此第一節

釋初九爻辭也初九曰潛龍勿用何謂也者此夫子疉經初九爻辭故言初九曰方釋其義假設問辭故言潛龍勿用何謂也子曰龍徳而隱者也此夫子以人事釋潛龍之義聖人有龍徳隱居者也不易乎世者不移易其心在於世俗𨿽逄險難不易本志也不成乎名者言自隱黙不成就於令名使人知也遁世無悶者謂逃遁避世𨿽逢無道心無所悶不見是而無悶者言舉世皆非𨿽不見善而心亦無悶上云遁世無悶心處僻陋不見是而無悶此因見世俗行惡是亦無悶故再起無悶之文樂則行之憂則違之者心以爲樂已則行之心以爲憂已則違之確乎其不可拔者身𨿽逐物推移隱潛避世心志守道確乎堅實其不可拔此是潛龍之義也】九二曰見龍在田利見大人何謂也子曰龍徳而正中者也庸言之信庸行之謹閒邪存其誠善世而不伐徳博而化易曰見龍在田利見大人君徳也音義【行下孟反邪似嗟反下同】疏【正義曰此釋九二爻辭子曰龍徳而正中者九二居中不偏然不如九五居尊得位故但雲龍徳而正中者也庸言之信庸行之謹者庸謂中庸庸常也從始至末常言之信實常行之謹愼閒邪存其誠者言防閒邪惡當自存其誠實也善世而不伐者謂爲善於世而不自伐其功徳博而化者言徳能廣博而變化於世俗初爻則全隱遁避世二爻則漸見徳行以化於俗也若舜漁於雷澤陶於河濱以器不窳民漸化之是也易曰見龍在田利見大人君徳者以其異於諸爻故特稱易曰見龍在田未是君位但云君徳也】九三曰君子終日幹幹夕惕若厲無咎何謂也子曰君子進徳修業忠信所以進徳也修辭立其誠所以居業也知至至之可與幾也知終終之可與存義也注處一體之極是至也居一卦之盡是終也處事之至而不犯咎知至者也故可與成務矣處終而能全其終知終者也夫進物之速者義不若利存物之終者利不及義故靡不有初尟克有終夫可與存義者其惟知終者乎是故居上位而不驕在下位而不憂注居下體之上在上體之下明夫終敝故不驕也知夫至至故不憂也故幹幹因其時而惕𨿽危無咎矣注惕怵惕之謂也處事之極失時則廢解怠則曠故因其時而惕𨿽危無咎音義【防旣依反注同理初始微名防能全一本作能令尟今亦作鮮同仙善反少也怵律反解佳賣反】疏【正義曰此釋九三爻辭也子曰君子進徳修業者徳謂徳行業謂功業九三所以終日幹幹者欲進益道徳修營功業故終日幹幹匪懈也進徳則知至將進也修業則知終存義也忠信所以進徳者復解進徳之事推忠於人以信待物人則親而尊之其徳日進是進徳也修辭立其誠所以居業者辭謂文敎誠謂誠實也外則修理文教內則立其誠實內外相成則有功業可居故云居業也上云進徳下復云進徳上云修業下變云居業者以其閒有修辭之文故避其修文而云居業且功業宜云居也知至至之可與幾者九三處一體之極方至上卦之下是至也旣居上卦之下而不凶咎是知至也旣能知是將至則是識防知理可與共論幾事防者去無入有有理而未形之時此九三旣知時節將至知理欲到可與共營幾也知終終之可與存義者居一體之盡而全其終竟是知終也旣能知此終竟是終盡之時可與保存其義義者宜也保全其位不有失喪於事得宜九三旣能知其自全故可存義然九三惟是一爻或使之欲進知幾也或使之欲退存義也一進一退其意不同以九三處進退之時若可進則進可退則退兩意並行是故居上位而不驕者謂居下體之上位而不驕也以其知終故不敢懷驕慢在下位而不憂者處上卦之下故稱下位以其知事將至務防欲進故不可憂也故幹幹因其時而惕𨿽危無咎者九三以此之故幹幹也因其已終已至之時而心懷惕懼𨿽危不寧以其知終知至故無咎注正義曰處一體之極是至也者莊氏云極卽至也三在下卦之上是至極褚氏云一體之極是至者是下卦已極將至上卦之下至謂至上卦也下云在下位而不憂注云知夫至至故不憂此以人事言之旣云下位明知在上卦之下欲至上卦故不憂是知將至上卦若莊氏之說云下卦上極是至極儻無上卦之體何可至也何須與幾也是知至者據上卦爲文莊說非也處事之至而不犯咎是知至者謂三近上卦事之將至能以禮知屈而不觸犯上卦之咎則是知事之將至故可與成務者務謂事務旣識事之先防可與以成其事務與猶許也言可許之事不謂此人共彼相與也進物之速者義不若利者利則隨幾而發見利則行也義者依分而動不妄求進故進物速疾義不如利由義靜而利動故也存物之終者利不及義者保全已成之物不妄興動故利不及義也故靡不有初鮮克有終者見利則行不顧在後是靡不有初不能守成其業是鮮克有終明夫終敝故不驕者解知終也知夫至至故不憂者解知至也前經知至在前知終在後此經先解知終後解知至者隨文便而言之也處事之極失時則廢者謂三在下卦之上體是處事之極至也若失時不進則防務廢闕所以干幹須進也懈怠則曠者旣處事極極則終也當保守已終之業若懈怠驕逸則功業空曠所以干幹也失時則廢解知至也懈怠則曠解知終也】九四曰或躍在淵無咎何謂也子曰上下無常非爲邪也進退無恆非離羣也君子進徳修業欲及時也故無咎音義【上下並如字王肅上音時掌反離力智反】疏【正義曰此明九四爻辭也子曰上下無常非爲邪者上而欲躍下而欲退是無常也意在於公非是爲邪也進退無恆非離羣者何氏云所以進退無恆者時使之然非茍欲離羣也何氏乂云言上下者據位也進退者據爻也所謂非離羣者言𨿽進退無恆猶依羣眾而行和光俯仰並同於眾非是卓絕獨離羣也君子進徳修業欲及時者進徳則欲上欲進也修業則欲下欲退也進者棄位欲躍是進徳之謂也退者仍退在淵是修業之謂也其意與九三同但九四欲前進多於九三故云欲及時也九三則不云及時但可與言防而已】九五曰飛龍在天利見大人何謂也子曰同聲相應同气相求水流濕火就燥雲從龍風從虎聖人作而萬物覩本乎天者親上本乎地者親下則各從其也音義【應應對之應易內不出者並同濕申入反燥蘓早先皁二反作如字鄭雲起也馬融作起】疏【正義曰此明九五爻之義飛龍在天者言天能廣感眾物眾物應之所以利見大人因大人與眾物感應故廣陳眾物相感應以明聖人之作而萬物瞻覩以結之也同聲相應者若彈宮而宮應彈角而角動是也同气相求者若天欲雨而礎柱潤是也此二者聲气相感也水流濕火就燥者此二者以形象相感水流於地先就濕處火焚其薪先就燥處此聲气水火皆無識而相感先明自然之物故發初言之也雲從龍風從虎者龍是水畜雲是水气故龍吟則景云出是雲從龍也虎是威猛之獸風是震動之气此亦是同類相感故虎嘯則谷風生是風從虎也此二句明有識之物感無識故以次言之漸就有識而言也聖人作而萬物覩者此二句正釋飛龍在天利見大人之義聖人作則飛龍在天也萬物覩則利見大人也陳上數事之名本明於此是有識感有識也此亦同相感聖人有生養之徳萬物有生養之情故相感應也本乎天者親上本乎地者親下者在上𨿽陳感應惟明數事而已此則廣解天地之閒共相感應之義莊氏雲天地絪縕和合二气共生萬物然萬物之體有感於天气偏多者有感於地气偏多者故周禮大宗伯有天產地產大司徒云動物植物本受气於天者是動物含靈之屬天體運動含靈之物亦運動是親附於上也本受气於地者是植物無識之屬地體凝滯植物亦不移動是親附於下也則各從其者言天地之間共相感應各從其气此因聖人感萬物以同故以同言之其造化之性陶甄之器非惟同相感亦有異相感者若磁石引鍼琥珀拾芥蠶吐絲而商絕銅山崩而洛鐘應其煩多難一一言也皆防理自然不知其所以然也感者動也應者報也皆先者爲感後者爲應非惟近事則相感亦有遠事遙相感者若周時麟乃爲漢髙之應漢時黃星後爲曹公之兆感應之事廣非片言可悉今意在釋理故略舉大綱而已】上九曰亢龍有悔何謂也子曰貴而無位髙而無民注下無陰也賢人在下位而無輔注賢人𨿽在下而當位不爲之助是以動而有悔也注處上卦之極而不當位故盡陳其闕也獨立而動物莫之與矣幹文言首不論幹而先說元下乃曰幹何也夫幹者統行四事者也君子以自彊不息行此四者故首不論幹而下曰乾元亨利貞餘爻皆說龍至於九三獨以君子爲目何也夫易者象也象之所生生於義也有斯義然後明之以其物故以龍敍幹以馬明坤隨其事義而取象焉是故初九九二龍徳皆應其義故可論龍以明之也至於九三幹幹夕惕非龍徳也明以君子當其象矣統而舉之幹體皆龍別而敍之各隨其義音義【當位之當都浪反易內皆同有異者別出盡津忍反當其之當如字】疏【正義曰此明上九爻辭也子曰貴而無位者以上九非位而上九居之是無位也髙而無民者六爻皆無陰是無民也賢人在下位而無輔者賢人𨿽在下位不爲之輔助也是以動而有悔者聖人設戒居此之時不可動作也注正義曰夫幹者統行四事者也君子以自彊不息行此四者注意以幹爲四徳之主文言之首應先說幹而先說四徳者故自發問而釋之以干體當分無功惟統行此四徳之事行此四徳乃是幹之功故文言先說君子以自彊不息行此四徳者故先言之發首不論幹也但能四徳旣備幹功自成故下始云乾元亨利貞】

潛龍勿用下也見龍在田時舍也終日幹干行事也或躍在淵自試也飛龍在天上治也亢龍有悔窮之災也乾元用九天下治也注此一章全以人事明之也九陽也陽剛直之物也夫能全用剛直放遠善柔非天下至理未之能也故乾元用九則天下治也夫識物之動則其所以然之理皆可知也龍之爲徳不爲妄者也潛而勿用何乎必窮處於下也見而在田必以時之通捨也以爻爲人以位爲時人不妄動則時皆可知也文王明夷則主可知矣仲尼旅人則國可知矣音義【治吏反下及注同遠於萬反見賢徧反】疏【正義曰此一節是文言第三節

說六爻人事所治之義潛龍勿用下也者言聖人於此潛龍之時在卑下也見龍在田時舍者捨謂通捨九二以見龍在田是時之通捨也終日幹干行事者言行此知至知終之事也或躍在淵自試者言聖人逼近五位不敢果決而進惟漸漸自試意欲前進遲疑不定故云自試也飛龍在天上治者言聖人居上位而治理也亢龍有悔窮之災者言位窮而致災災則悔也非爲大禍災也乾元用九天下治者易經上稱用九用九之文總是幹徳又幹字不可獨言故舉元徳以配幹也言此乾元用九徳而天下治九五止是一爻觀見事狹但云上治乾元總包六爻觀見事闊故雲天下治也注正義曰此一章全以人事明之者下云陽气潛藏又云乃位乎天徳又云乃見天則此一章但雲天下治是皆以人事說之也夫能全用剛直放遠善柔非天下至理未之能也者以干元用九六爻皆陽是全用剛放遠善柔謂放棄善柔之人善能柔諂貌恭心狠使人不知其惡識之爲難此用九純陽者是全用剛更無餘陰柔善之人堯尙病之故云非天下之至理未之能也夫識物之動則其所以然之理皆可知者此欲明在下龍潛見之義故張氏云識物之動謂龍之動也則其所以然之理皆可知者謂識龍之所以潛所以見然此之理皆可知也龍之爲徳不爲妄者言龍靈異於他獸不妄舉動可潛則潛可見則見是不虛妄也見而在田必以時之通捨者經惟云時捨也注云必以時之通捨者則輔嗣以通解捨捨是通義也初九潛藏不見九二旣見而在田是時之通捨之義也以爻爲人以位爲時者爻居其位猶若人遇其時故文王明夷則主可知矣主則時也謂當時無道故明傷也仲尼旅人則國可知矣國亦時也若見仲尼羇旅於人則知國君無道令其羇旅出外引文王仲尼者明龍潛龍見之義】

潛龍勿用陽气潛藏見龍在田天下文明終日幹幹與時偕行注與天時俱不息或躍在淵乾道乃革飛龍在天乃位乎天徳亢龍有悔與時偕極注與時運俱終極乾元用九乃見天則注此一章全說天气以明之也九剛之物惟幹體能用之用純剛以觀天天則可見矣疏【正義曰此一節是文言第四節

明六爻天气之義天下文明者陽气在田始生萬物故天下有文章而光明也與時偕行者此以天道釋爻象也所以九三幹幹不息終日自戒者同於天時生物不息言與時偕行也偕俱也諸儒以爲建辰之月萬物生長不有止息與天時而俱行若以不息言之是建寅之月三陽用事三當生物之初生物不息同於天時生物不息故言與時偕行也乾道乃革者去下體入上體故云乃革也乃位乎天徳者位當天徳之位言九五陽居於天照臨廣大故雲天徳也乃見天則者陽是剛亢之物能用此純剛惟天乃然故云乃見天則】

乾元者始而亨者也利貞者性情也注不爲乾元何能通物之始不性其情何能久行其正是故始而亨者必乾元也利而正者必性情也幹始能以美利利天下不言所利大矣哉大哉幹乎剛健中正純粹精也六爻發揮旁通情也時乘六龍以禦天也雲行雨施天下平也音義【粹𨿽遂反揮音輝廣雅云動也王肅雲散也本亦作輝義取光輝】疏【正義曰此一節是第五節

復明上初章及幹四徳之義也乾元者始而亨者也以干非自當分有徳以元亨利貞爲徳元是四徳之首故夫子恆以元配幹而言之欲見乾元相將之義也以有幹之元徳故能爲物之始而亨通也此解元亨二徳也利貞者性情也者所以能利益於物而得正者由性制於情也幹始能以美利利天下不言所利大矣哉者此復說始而亨利貞之義幹始謂幹能始生萬物解元也能以美利利天下解利也謂能以生長美善之道利益天下也不復說亨貞者前文亨旣連始貞又連利舉始舉利則通包亨貞也不言所利大矣哉者若坤卦云利牝馬之貞及利建侯利渉大川皆言所利之事此直云利貞不言所利之事欲見無不利也非惟止一事而已故云不言所利大矣哉其實此利爲無所不利此貞亦無所不貞是幹徳大也大哉幹乎剛健中正純粹精者此正論幹徳不兼通元也故直云大哉幹乎剛健中正謂純陽剛健其性剛彊其行勁健中謂二與五也正謂五與三也故云剛健中正六爻俱陽是純粹也純粹不雜是精靈故云純粹精也六爻發揮旁通情者發謂發越也揮謂揮散也言六爻發越揮散旁通萬物之情也時乘六龍以禦天者重取幹彖之文以贊美此幹之義雲行雨施天下平者言天下普得其利而均平不偏陂注正義曰幹之元气其徳廣大故能徧通諸物之始若余卦元徳𨿽能始生萬物徳不周普故云不爲乾元何能通物之始其實坤元亦能通諸物之始以此文言論乾元之徳故注連言乾元也不性其情何能久行其正者性者天生之質正而不邪情者性之欲也言若不能以性制情使其情如性則不能久行其正其六爻發揮之義案略例云爻者言乎變者也故合散屈伸與體相乖形躁好靜質柔愛剛體與情反質與願違是爻者所以明情故六爻發散旁通萬物之情輔嗣之意以初爲無用之地上爲盡末之境其居位者惟二三四五故系辭惟論此四爻初上𨿽無正位統而論之爻亦始末之位幹彖云六位時成二四爲陰位陰居爲得位陽居爲失位三五爲陽位陽居爲得位陰居爲失位略例云陽之所求者陰也陰之所求者陽也一與四二與五三與上若一陰一陽爲有應若俱陰俱陽爲無應此其六爻之大略其義具於系辭於此略言之】

君子以成徳爲行日可見之行也潛之爲言也隱而未見行而未成是以君子弗用也音義【行下孟反下皆同日人實反見賢徧反】疏【正義曰此一節是文言第六節

更復明六爻之義此節明初九爻辭周氏云上第六節

乾元者始而亨者也是廣明幹與四徳之義此君子以成徳爲行亦是第六節

明六爻之義總屬第六節

不更爲第七節

義或當然也君子以成徳爲行者明初九潛龍之義故先開此語也言君子之人當以成就道徳爲行令其徳行彰顯使人日可見其徳行之事此君子之常也不應潛隱所以今日潛者以時未可見故須潛也潛之爲言也隱而未見行而未成此夫子解潛龍之義此經中潛龍之言是徳之幽隠而未宣見所行之行未可成就是以君子弗用者徳旣幽隠行又未成是君子於時不用以逢眾陰未可用也周氏云徳出於己在身內之物故云成行被於人在外之事故云爲行下又卽云行而未成是行亦稱成周氏之說恐義非也成徳爲行者言君子成就道徳以爲其行其成徳爲行未必文相對】君子學以聚之問以辯之注以君徳而處下體資納於物者也寛以居之仁以行之易曰見龍在田利見大人君徳也音義【辯如字徐扶勉反】疏【正義曰此復明九二之徳君子學以聚之者九二從微而進未在君位故且習學以畜其徳問以辯之者學有未了更詳問其事以辯決於疑也寛以居之者當用寛之道居處其位也仁以行之者以仁恩之心行之被物易曰見龍在田利見大人君徳者旣陳其徳於上然後引易本文以結之易之所云是君徳寛以居之仁以行之是也但有君徳未是君位】九三重剛而不中上不在天下不在田故幹幹因其時而惕𨿽危無咎矣音義【重龍反下同】疏【正義曰此明九三爻辭上之初九九二皆豫陳其徳於上不發首云初九九二此九三九四則發首先言九三九四其九五全不引易文上九則發首云亢之爲言也上下不爲例者夫子意在釋經義便則言以潛見須言其始故豫張本於上三四俱言重剛不中恐其義同故並先云爻位並重剛不中之事九五前章已備故不復引易但云大人也上九亦前章備顯故此直言亢之爲言也案初九云潛之爲言上爻云亢之爲言獨二爻云言者褚氏以初上居無位之地故稱言也其餘四爻是有位故不云言義或然也重剛者上下俱陽故重剛也不中者不在二五之位故不中也上不在天謂非五位下不在田謂非二位也故幹幹因其時而惕𨿽危無咎矣者居危之地以干幹夕惕戒懼不息得無咎也】九四重剛而不中上不在天下不在田中不在人故或之或之者疑之也故無咎疏【正義曰此明九四爻辭也其重剛不中上不在天下不在田並與九三同也中不在人者三之與四俱爲人道但人道之中人下近於地上遠於天九三近二是下近於地正是人道故九三不雲中不在人九四則上近於天下遠於地非人所處故特雲中不在人故或之者以其上下無定故心或之也或之者疑之也者此夫子釋經或字經稱或是疑惑之辭欲進欲退猶豫不定故疑之也九三中𨿽在人但位卑近下向上爲難故危惕其憂深也九四則陽徳漸盛去五彌近前進稍易故但疑惑憂則淺也】夫大人者與天地合其徳與日月合其明與四時合其序與神合其吉凶先天而天弗違後天而奉天時天且弗違而況於人乎況於神乎音義【夫音符發端之字皆放此先悉薦反後胡豆反】疏【正義曰此明九五爻辭但上節明大人與萬物相感此論大人之徳無所不合廣言所合之事與天地合其徳者莊氏云謂覆載也與日月合其明者謂照臨也與四時合其序者若賞以春夏刑以秋冬之也與神合其吉凶者若福善禍滛也先天而天弗違者若在天時之先行事天乃在後不違是天合大人也後天而奉天時者若在天時之後行事能奉順上天是大人合天也天且弗違而況於人乎況於鬼神乎者夫子以天且不違遂明大人之徳言尊而遠者尙不違況小而近者可有違乎況於人乎況於神乎】亢之爲言也知進而不知退知存而不知亡知得而不知喪其惟聖人乎知進退存亡而不失其正者其惟聖人乎音義【喪息浪反其惟聖人乎王肅本作愚人後結始作聖人】疏【正義曰此明上九之義也知進而不知退知存而不知亡知得而不知喪者言此上九所以亢極有悔者正由有此三事若能三事備知𨿽居上位不至於亢也此設誡辭莊氏云進退據心存亡據身得喪據位其惟聖人乎知進退存亡者言惟聖人乃能知進退存亡也何不云得喪者得喪輕於存亡舉重略輕也而不失其正者其惟聖人乎者聖人非但只知進退存亡又能不失其正道其惟聖人乎此經再稱其惟聖人乎者上稱聖人爲知進退存亡發文下稱其惟聖人乎者爲不失其正發文言聖人非但知進退存亡又能不失其正故再發聖人之文也】

周易注疏卷一

周易注疏卷一考證

幹音義幹竭然反依字作幹下乙幹從旦防○【臣良裘】按幹下乙幹字應作倝義始可通唐元度九經字樣云幹上從倝音幹下從乙音軋說文倝謂日出光倝倝也從旦從防

初九疏九遇揲則得老陽六遇揲則得老陰○【臣淸植】按毎四策爲一過揲老陽策三十六九其四之數也故爲九過揲老陰防二十四六其四之數也故爲六過揲兩遇字俱當作過字今折中定本作過

又七旣爲陽爻其畫已長今有九之老陽不可復畫爲陽所以重體八爲陰數而畫陰爻今六爲老陰不可復畫陰爻故交其體○【臣良裘】按兩體字閣本俱作錢字啟防云遇老陽者其爻爲口所以重體謂此體也遇老陰者其爻爲乂故交其體謂此體也則是作錢字者誤但以錢代蓍自漢火珠林始鄭樵六經奧論先天約蓍法以八錢則作錢者亦非無本

九五注龍徳在天則大人之路亨也○唐郭京周易舉正曰龍得在天誤作徳行之徳龍在九四之位𨿽或跳躍未得在天則諭大人路未通也今居九五之位則是飛騰騫翥得在於天乃諭大人道路通逹得失之理義切相當諭其徳行未詳何徳也【臣良裘】按郭京易舉正三卷見於崇文總目言京得王輔嗣韓康伯手寫易經比世所行或頗差駮舉正其訛宋儒謂世罕有其書云

彖注天也者形之名也健也者用形者也○郭京曰幹字誤作健字疏雲天是定體之名幹是用體之稱體卽形也足明用形是幹不合是健又郭京本於豈非至健哉句下有萬物資始而生雲施雨潤品之物各得流布其形二十字

文言曰節疏貞則信也不論智者行此四事並須資於智且幹鑿度雲水土二行兼信與知也故略知不言也○【臣淸植】按貞於四時屬冬於四方屬北後天圖北方之卦爲坎爲艮坎者水也艮者土也故幹鑿度曰水土二行兼信與知

又疏此第一節

釋初九爻辭也○此乃文言第二節

今云第一節

第字疑衍或一當作二

上九節注幹文言首不論幹而先說元○郭京曰文言上誤增幹字旣在幹文言注義不合更舉幹文

周易注疏卷一考證﹤經部﹐易類﹐周易注疏﹥

欽定四庫全書

周易注疏卷二

魏王弼注唐陸徳明音義孔頴逹疏

上經【坤屯

蒙需

訟】

【坤下坤上】

坤元亨利牝馬之貞注坤貞之所利利於牝馬也馬在下而行者也而又牝焉順之至也至順而後乃亨故惟利於牝馬之貞君子有攸往先迷後得主利西南得朋東北喪朋安貞吉注西南致養之地與坤同道者也故曰得朋東北反西南者也故曰喪朋陰之爲物必離其黨之於反而後安貞吉音義【坤本又作巛巛今字也同困魂反說卦云順也八純卦象地牝頻忍反徐邈扶忍反又扶死反攸音由所也喪息浪反馬云失也下及注並同離力智反】疏【正義曰此一節是文王於坤卦之下陳坤徳之辭蓋乾坤合體之物故乾後次坤言地之爲體亦能始生萬物各得亨通故云元亨與幹同也利牝馬之貞者此與幹異幹之所利利於萬事爲貞此惟云利牝馬之貞坤是陰道當以柔順爲貞假借柔順之象以明柔順之徳也牝對牡爲柔馬對龍爲順假借此柔順以明柔道故云利牝馬之貞牝馬外物自然之象此亦聖人因坤元亨利牝馬之貞自然之徳以垂教也不云牛而云馬者牛𨿽柔順不能行地無疆無以見坤廣生之徳馬𨿽比龍爲劣所行亦能廣逺象地之廣育君子有攸往者以其柔順利貞故君子利有所往先迷後得主利者以其至陰當待唱而後和凡有所爲若在物之先卽迷惑若在物之後卽得主利以陰不可先唱猶臣不可先君卑不可先尊故也西南得朋者此假象以明人事西南坤位是陰也今以陰詣陰是得朋俱是陰不吉也猶人旣懷陰柔之行又向陰柔之所是純陰柔弱故非吉也東北喪朋安貞吉者西南旣爲陰東北反西南卽爲陽也以柔順之道往詣於陽是喪失陰朋故得安靜貞正之吉以陰而兼有陽故也若以人事言之象人臣離其黨而入君之朝女子離其家而入夫之室莊氏云先迷後得主利者惟據臣事君也得朋喪朋惟據婦適夫也其理狹非易通之道注正義曰至順而後乃亨故惟利於牝馬之貞者案牝馬是至順牝馬在元亨之下在貞之上應云至順而後乃貞今云至順而後乃亨倒取上文者輔嗣之意下句旣云牝馬之貞避此貞文故云乃亨但亨貞相將之物故云至順之貞亦是至順之亨此坤徳以牝馬至順乃得貞也下文又云東北喪朋去陰就陽乃得貞吉上下義反者但易含萬象一屈一伸此句與幹相對不可純剛敵幹故利牝馬下句論凡所交接不可純陰當須剛柔交錯故喪朋吉也坤位居西南說卦云坤也者地也萬物皆致養焉坤旣養物若向西南與坤同道也陰之爲物必離其黨之於反而後安貞吉者若二女同居其志不同必之於陽是之於反乃得吉也凡言朋者非惟人爲其黨性行相同亦爲其黨假令人是陰柔而之剛正亦是離其黨】

彖曰至哉坤元萬物資生乃順承天坤厚載物徳合無疆含光大品物咸亨牝馬地行地無疆注地之所以得無疆者以卑順行之故也幹以龍禦天坤以馬行地柔順利貞君子攸行先迷失道後順得常西南得朋乃與行東北喪朋乃終有慶安貞之吉應地無疆注地也者形之名也坤也者用地者也夫兩雄必爭二主必危有地之形與剛健爲耦而能永保無疆用之者不亦至順乎若夫行之不以牝馬利之不以永貞方而又剛柔而又圓求安難矣音義【疆或作壃同居良反下及注同爭爭鬭之爭】疏【正義曰至哉坤元至徳合無疆此五句總明坤義及元徳之首也但元是坤徳之首故連言之猶幹之元徳與幹相通共文也至哉坤元者嘆羙坤徳故云至哉至謂至極也言地能生養至極與天同也但天亦至極包籠於地非但至極又大於地故干言大哉坤言至哉萬物資生者言萬物資地而生初稟其气謂之始成形謂之生幹本气初故云資始坤據成形故云資生乃順承天者幹是剛健能統領於天坤是陰柔以和順承奉於天坤厚載物徳合無疆者以其廣厚故能載物有此生長之徳合會無疆凡言無疆者具有二義一是廣博無疆二是長久無疆也自此已上論坤元之義也含光大品物咸亨者包含厚光著盛大故品之物皆得亨通但坤比干卽不得大名若比眾物其實大也故曰含光大者也此二句釋亨也牝馬地行地無疆者以其柔順故云地以柔順爲體終無禍患故行地無疆不復窮已此二句釋利貞也故上文云利牝馬之貞是也柔順利貞君子攸行者重釋利貞之義是君子之所行兼釋前文君子有攸往先迷失道者以陰在事之先失其爲陰之道後順得常者以陰在物之後陽唱而陰和乃得主利是後順得常西南得朋乃與行者以陰而造坤位是乃與類俱行東北喪朋乃終有慶者以陰而詣陽初𨿽離羣乃終久有慶善也安貞之吉應地無疆者安謂安靜貞謂貞正地體安靜而貞正人若得靜而能正卽得其吉應合地之無疆是慶善之事也注正義曰行之不以牝馬牝馬謂柔順也利之不以永貞永貞謂貞固剛正也言坤旣至柔順而利之卽不兼剛正也方而又剛者言體旣方正而性又剛彊卽太剛也所以須牝馬也柔而又圓者謂性旣柔順體又圓曲謂太柔也故須永貞也若其坤無牝馬又無永貞求安難矣云永貞者是下用六爻辭也東北喪朋去陰就陽是利之永貞】

象曰地勢坤注地形不順其勢順君子以厚徳載物疏【正義曰君子用此地之厚徳容載萬物言君子者亦包公卿諸侯之等但厚徳載物隨分多少非如至聖載物之極也注正義曰地體方直是不順也其勢承天是其順也】

初六履霜堅冰至注始於履霜至於堅冰所謂至柔而動也剛陰之爲道本於卑弱而後積著者也故取履霜以明其始陽之爲物非基於始以至於著者也故以出處明之則以初爲濳象曰履霜堅冰陰始凝也馴致其道至堅冰也音義【履如字鄭讀爲禮著張慮反眾經不音者皆同凝魚冰反馴似遵反向秀雲從也徐音訓此依鄭義】疏【正義曰初六陰气之防似若初寒之始但履踐其霜防而積漸故堅冰乃至義取所謂陰道初𨿽柔順漸漸積著乃至堅剛凡易者象也以物象而明人事若詩之比諭也或取天地陰陽之象以明義者若干之潛龍見龍坤之履霜堅冰龍戰之屬是也或取萬物雜象以明義者若屯之六三卽鹿無虞六四乘馬班如之屬是也如此之易中多矣或直以人事不取物象以明義者若干之九三君子終日乾乾坤之六三含章可貞之例是也聖人之意可以取象者則取象也可以取人事者則取人事也故文言注云至於九三獨以君子爲目者何也幹幹夕惕非龍徳也故以人事明之是其義也夫子所作象辭元在六爻經辭之後以自卑退不敢幹亂先聖正經之辭及至輔嗣之意以爲象者本釋經文宜相附近其義易了故分爻之象辭各附其當爻下言之猶如元凱注左分經之年與傳相附陰始凝也者釋履霜之義言陰气始凝結而爲霜也馴致其道至堅冰也者馴猶狎順也若鳥獸馴狎然言順其陰柔之道習而不已乃至堅冰也禇氏云履霜者從初六至六三堅冰者從六四至上六陰陽之气無爲故積馴履霜必至於堅冰以明人事有爲不可不制其節度故於履霜而逆以堅冰爲戒所以防漸慮防愼終於始也】

六二直方大不習無不利注居中得正極於地質任其自然而物自生不假修營而功自成故不習焉而無不利象曰六二之動以方也注動而方任其質也不習無不利地道光也音義【任而鴆反眾經皆同】疏【正義曰文言云直其正也二得其位極地之質故亦同地也俱包三徳生物不邪謂之直也地體安靜是其方也無物不載是其大也旣有三徳極地之羙自然而生不假修營故云不習無不利物皆自成無所不利以此爻居中得位極於地體故盡極地之義此因自然之性以明人事居在此位亦當如地之所爲象曰六二之動以方者言六二之體所有興動任其自然之性故云以方也不習無不利地道光者言所以不假修習物無不利猶地道光大故也注正義曰居中得正極於地質者質謂形質地之形質方又大此六二居中得正是盡極地之體質也所以者言气至卽生物由是體正之性其運動生物之時又能任其質性直而且方故象云六二之動以方也動而直方任其質者質以方動又方是質之與行內外相副物有內外不相副者故略例云形躁妤靜質柔愛剛此之是也】

六三含章可貞或從王事無成有終注三處下卦之極而不疑於陽應斯義者也不爲事始須唱乃應待命乃發含羙而可正者也故曰含章可貞也有事則從不敢爲首故曰或從王事也不爲事主順命而終故曰無成有終也象曰含章可貞以時發也或從王事知光大也注知慮光大故不擅其美音義【知音智注同擅善戰反專也】疏【正義曰含章可貞者六三處下卦之極而能不被疑於陽章美也旣居陰極能自降退不爲事始惟內含章美之道待命乃行可以得正故曰含章可貞或從王事無成有終者言六三爲臣或順從於王事故不敢爲事之首主成於物故云無成惟上唱下和奉行其終故云有終象曰含章可貞以時發者夫子釋含章之義以身居陰極不敢爲物之首但內含章美之道待時而發是以時發也或從王事知光大者釋無成有終也旣隨從王事不敢主成物始但奉終而行是知慮光大不自擅其美惟奉於上注正義曰三處下卦之極者欲見三𨿽陰爻其位尊也不疑於陽者陰之尊極將與陽敵體必被陽所忌今不被疑於陽言陽不害也應斯義者斯此也若能應此義惟行含章可貞已下之事乃應斯義此爻全以人事明之】

六四括囊無咎無譽注處陰之卦以陰居陰履非中位無直方之質不造陽事無含章之美括結否閉賢人乃隠施愼則可非泰之道象曰括囊無咎愼不害也音義【括古活反結也方言云閉也廣雅云塞也囊乃剛反譽音余又音預造七到反又曹早反否皮鄙反閉心計反字林方結反云闔也施愼並如字愼謹也象詞同本或作順非】疏【正義曰括結也囊所以貯物以譬心藏知也閉其知而不用故曰括囊功不顯物故曰無譽不與物忤故曰無咎象曰愼不害者釋所以括囊無咎之義施其謹愼不與物競故不被害也注正義曰不造陽事無含章之美者六三以陰居陽位是造爲陽事但不爲事始待唱乃行是陽事猶在故云含章章卽陽之美也今六四以陰處陰內無陽事是不造陽事無含章之美當括結否閉之時是賢人乃隠惟施謹愼則可非通泰之道也】

六五黃裳元吉注黃中之色也裳下之飾也坤爲臣道美盡於下夫體無剛健而能極物之情通理者也以柔順之徳處於盛位任夫文理者也垂黃裳以元吉非用武者也極陰之盛不至疑陽以文在中美之至也象曰黃裳元吉文在中也注用黃裳而元吉以文在中也音義【飾申職反本或作餝俗字】疏【正義曰黃是中之色裳是下之飾坤爲臣道五居君位是臣之極貴者也能以中和通於物理居於臣職故云黃裳元吉元大也以其徳能如此故得大吉也象曰文在中者釋所以黃裳元吉之義以其文徳在中故也旣有中和又奉臣職通逹文理故云文在其中言不用威武也注正義曰黃中之色裳下之飾者左氏昭十二年文也裳下之飾則上衣比君下裳法臣也垂黃裳以元吉非用武者以體無剛健是非用威武也以內有文徳通逹物理故象云文在中也】

上六龍戰於野其血黃注陰之爲道卑順不盈乃全其美盛而不巳固陽之地陽所不堪故戰於野象曰龍戰於野其道窮也疏【正義曰龍戰於野其血黃者以陽謂之龍上六是陰之至極陰盛似陽故稱龍焉盛而不巳固陽之地陽所不堪故陽气之龍與之交戰卽說卦云戰乎幹是也戰於卦外故曰於野陰陽相傷故其血黃注正義曰盛而不已固陽之地者固爲占固陰去則陽來陰乃盛而不去占固此陽所生之地故陽气之龍與之交戰】

用六利永貞注用六之利利永貞也象曰用六永貞以大終也注能以永貞大終者也疏【正義曰用六利永貞者此坤之六爻總辭也言坤之所用用此眾爻之六六是柔順不可純柔故利在永貞永長也貞正也言長能貞正也象曰以大終者釋永貞之義旣能用此柔順長守貞正所以廣大而終也若不用永貞則是柔而又圓卽前注云求安難矣此永貞卽坤卦之下安貞吉是也】

文言曰坤至柔而動也剛至靜而徳方注動之方不爲邪也柔而又圓消之道也其徳至靜徳必方也後得主而有常含萬物而化光坤道其順乎承天而時行音義【邪似嗟反】疏【正義曰此一節是第一節

明坤之徳也自積善之家以下是第二節

也分釋六爻之義坤至柔而動也剛者六爻皆陰是至柔也體𨿽至柔而運動也剛柔而積漸乃至堅剛則上云履霜堅冰是也又地能生物初𨿽柔弱後至堅剛而成就至靜而徳方者地體不動是至靜生物不邪是徳能方正後得主而有常者陰主卑退若在事之後不爲物先卽得主也此陰之恆理故云有常含萬物而化光者自明彖辭含光大言含飬萬物而徳化光大也坤道其順乎承天而時行者言坤道柔順承奉於天以量時而行卽不敢爲物之先恆相時而動】

積善之家必有餘慶積不善之家必有餘殃臣弒其君子弒其父非一朝一夕之故其所由來者漸矣由辯之不早辯也易曰履霜堅冰至蓋言順也音義【殃於良反鄭曰禍惡也說文云凶也弒式志反或作殺音同辯如字焉云別也荀作變順如字】疏【正義曰此一節明初六爻辭也積善之家必有餘慶積不善之家必有餘殃者欲明初六其惡有漸故先明其所行善惡事由久而積漸故致後之吉凶其所由來者漸矣者言弒君弒父非一朝一夕率然而起其禍患所從來者積漸久逺矣由辯之不早辯者臣子所以久包禍心由君父欲辯明之事不早分辯故也此戒君父防臣子之惡蓋言順者言此履霜堅冰至蓋言順習陰惡之道積防而不已乃致此弒害稱蓋者是疑之辭凡萬事之起皆從小至大從防至著故上文善惡並言今獨言弒君弒父有漸者以陰主柔順積柔不已乃終至禍亂故特於坤之初六言之欲戒其防柔弱之初又陰爲弒害故寄此以明義】其正也方其義也君子敬以內義以方外敬義立而徳不孤方大不習無不利則不疑其所行也音義【方大上張璠本有易曰眾家皆無】疏【正義曰此一節釋六二爻辭直其正者經稱是其正也方其義者經稱方是其義也義者宜也於事得宜故曰義君子敬以內者覆釋其正也言君子用敬以內內謂心也用此恭敬以內心義以方外者用此義事以方正外物言君子法地正而生萬物皆得所宜各以方正然卽前云其正也方其義也下云義以方外卽此應云正以內攺云敬以內者欲見正則能敬故變正爲敬也敬義立而徳不孤者身有敬義以接於人則人亦敬義以應之是徳不也則不邪正則謙恭義則與物無競方則凝重不躁旣不習無不利則所行不須疑慮故曰不疑其所行】陰𨿽有美含之以從王事弗敢成也地道也妻道也臣道也地道無成而代有終也疏【正義曰此一節明六三爻辭言陰𨿽有美含之以從王事者釋含章可貞之義也言六三之陰𨿽有美道包含之徳茍或從王事不敢爲主先成之也地道也妻道也臣道也者欲明坤道處卑待唱乃和故歷言此三事皆卑應於尊下順於上也地道無成而代有終者其地道卑柔無敢先唱成物必待陽始先唱而後代陽有終也】天地變化艸木蕃天地閉賢人隱易曰括囊無咎無譽蓋言謹也音義【蕃伐袁反】疏【正義曰此一節明六四爻辭天地變化謂二气交通生養萬物故艸木蕃滋天地閉賢人隱者謂二气不相交通天地否閉賢人濳隱天地通則艸木蕃明天地閉艸木不蕃天地閉賢人隱明天地通則賢人出互文相通此乃括囊無咎故賢人隱屬天地閉也蓋言謹者謹謂謹愼蓋言賢人君子於此之時須謹愼也】君子黃中通理正位居體美在其中而暢於四支發於事業美之至也音義【暢勑亮反】疏【正義曰此一節明六五爻辭也黃中通理者以黃居中兼四方之色奉承臣職是通曉物理也正位居體者居中得正是正位也處上體之中是居體也黃中通理是美在其中有美在於中必通暢於外故云暢於四支四支猶人手足比於四方物務也外內俱善能宣發於事業所營謂之事事成謂之業美莫過之故云美之至也】陰疑於陽必戰注辯之不早疑盛乃動故必戰爲其嫌於無陽也注爲其嫌於非陽而戰故稱龍焉猶未離其也注猶未失其陰爲陽所滅故稱血焉注猶與陽戰而相傷故稱血夫黃者天地之雜也天而地黃音義【疑如字荀虞姚信蜀才本作凝爲於僞反注爲其同嫌戶謙反注同鄭作謙荀虞陸董作嗛離力智反】疏【正義曰此一節明上六爻辭陰疑於陽必戰者陰盛爲陽所疑陽乃發動欲除去此陰陰旣彊盛不肯退避故必戰也爲其嫌於無陽故稱龍焉者上六陰盛似陽爲嫌純陰非陽故稱龍以明之猶未離其也故稱血焉者言上六𨿽陰盛似陽然猶未能離其陰故爲陽所傷而見血也夫黃者天地之雜也天而地黃者釋其血黃之義莊氏云上六之爻兼有天地雜气所以上六被傷其血黃也天色地色黃故血有天地之色今輔嗣注云猶與陽戰而相傷是言陰陽俱傷也恐莊氏之言非王之本意今所不取也】

【震下坎上】

屯元亨利貞注剛柔始交是以屯也不交則否故屯乃大亨也大亨則無險故利貞勿用有攸往注往益屯也利建侯注得主則定音義【屯張倫反難也盈也坎宮二世卦否備鄙反定本亦作寧】疏【正義曰屯難也剛柔始交而難生初相逢遇故云屯難也以陰陽始交而爲難因難物始大通故云亨也萬物大亨乃得利益而貞正故利貞也但屯之四徳劣於幹之四徳故屯乃元亨亨乃利貞幹之四徳無所不包此卽勿用有攸往又別言利建侯不如幹之無所不利此已上說屯之自然之四徳聖人當法之勿用有攸往利建侯者以其屯難之世世道初創其物未寧故宜利建侯以寧之此二句釋人事也】

彖曰屯剛柔始交而難生動乎險中大亨貞注始於險難至於大亨而後全正故曰屯元亨利貞雷雨之動滿盈注雷雨之動乃得滿盈皆剛柔始交之所爲天造艸昧宜建侯而不寧注屯體不寧故利建侯也屯者天地造始之時也造物之始始於防昧故曰艸昧也處造始之時所宜之善莫善建侯也音義【難乃旦反除六二注難可余並同賈逵注周語云畏憚也造䢐早反昧音妹廣雅云艸造也董云艸昧防物而不寕之而辭也鄭讀而曰能能猶安也】疏【正義曰屯剛柔始交而難生者此一句釋屯之名以剛柔二气始欲相交未相通感情意未得故難生也若剛柔已交之後物皆通防非復難也惟初始交時而有難故云剛柔始交而難生動乎險中大亨貞者此釋四徳也坎爲險震爲動震在坎下是動於險中初動險中故屯難動而不巳將出於險故得大亨貞也大亨卽元亨也不言利者利屬於貞故直言大亨貞雷雨之動滿盈者周氏云此一句覆釋亨也但屯有二義一難也一盈也上旣以剛柔始交釋屯難也此又以雷雨二象解盈也言雷雨二气初相交動以生養萬物故得滿盈卽是亨之義也覆釋亨者以屯難之世不宜亨通恐亨義難曉故特釋之此已下說屯之自然之象也天造艸昧宜建侯而不寕者釋利建侯也艸謂艸創昧謂防昧言天造萬物於艸創之始如在防昧之時也於此艸昧之時王者當法此屯卦宜建立諸侯以撫卹萬方之物而不得安居無事此二句以人事釋屯之義注正義曰雷雨之動乃得滿盈者周氏禇氏云釋亨也萬物盈滿則亨通也皆剛柔始交之所爲者雷雨之動亦陰陽始交也萬物盈滿亦陰陽而致之故云皆剛柔始交之所爲也若取屯難則坎爲險則上云動乎險中是也若取亨通則坎爲雨震爲動此雲雷雨之動是也隨義而取象其例不一屯體不寧者以此屯邅險難其體不寧故宜建侯也造物之始始於防昧者造物之始卽天造艸昧也艸謂艸創初始之義始於防昧者言物之初造其形未著其體未彰故在幽冥闇昧也】

象曰云雷屯君子以經綸注君子經綸之時疏【正義曰經謂經緯綸謂繩綸言君子法此屯象有爲之時以經綸天下約束於物故云君子以經綸也姚信云綸謂緯也以織綜經緯此君子之事非其義也劉表鄭云以綸爲論字非王本意也】

初九磐桓利居貞利建侯注處屯之初動則難生不可以進故磐桓也處此時也其利安在不惟居貞建侯乎夫息亂以靜守靜以侯安民在正正在謙屯難之世陰求於陽弱求於彊民思其主之時也初處其首而又下焉爻備斯義宜其得民也象曰𨿽磐桓志行正也注不可以進故磐桓也非爲晏安棄成務也故𨿽磐桓志行正也以貴下賤大得民也注陽貴而陰賤也音義【磐本亦作盤又作槃步幹反馬云磐桓旋也晏本又作宴各依字晏一諫反宴一見反下賤之下遐嫁反】疏【正義曰磐桓不進之貌處屯之初動卽難生故磐桓也不可進惟宜利居處貞正亦宜建立諸侯象曰𨿽磐桓志行正也者言初九𨿽磐桓不進非茍求宴安志欲以靜息亂故居處貞也非是茍貪逸樂惟志行守正也以貴下賤大得民也者貴謂陽也賤謂陰也言初九之陽在三陰之下是以貴下賤屯難之世民思其主之時旣能以貴下賤所以大得民心也注正義曰息亂以靜者解利居貞也守靜以侯者解利建侯也安民在正者解貞也正在謙者取象其以貴下賤也言大此屯正在於謙也陰求於陽弱求於彊者解大得民也非爲宴安棄成務者言已止爲前進有難故磐桓且住非是茍求宴安棄此所成之務而不爲也言身𨿽住恆欲以靜息亂也】

六二屯如邅如乘馬班如匪宼婚媾女子貞不字十年乃字注志在乎五不從於初屯難之時正道未行與初相近而不相得困於侵害故屯邅也時方屯難正道未通渉逺而行難可以進故曰乘馬班如也宼謂初也無初之難則與五婚矣故曰匪宼婚媾也志在於五不從於初故曰女子貞不字也屯難之世勢不過十年者也十年則反常反常則本志斯矣故曰十年乃字象曰六二之難乘剛也十年乃字反常也音義【子夏曰如辭也邅張連反馬云難行不進之貎乘繩證反四馬曰乘下及注並同鄭云馬四牡曰乘子夏傳音繩班如字子夏傳云相牽不進貌鄭本作般媾古後反馬云重婚本作冓鄭云猶會本或作構者非近附近之近下近五同又如字】疏【正義曰屯如邅如者屯是屯難邅是邅廻如是語辭也言六二欲應於九五卽畏初九逼之不敢前進故屯如邅如也乘馬班如者子夏傳云班如者爲相牽不進也馬季長云班班旋不進也言二欲乘馬往適於五正道未通故班旋而不進也匪宼婚媾者宼謂初也言二非有初九與己作宼害則得共五爲婚媾矣馬季長云重婚曰媾鄭云媾猶會也女子貞不字者貞正也女子謂六二也女子以守貞正不受初九之愛字訓愛也十年乃字者十年難息之後卽初不害已也乃得往適於五受五之字愛十者數之極數極則復故云十年也象曰六二之難乘剛也者釋所以屯如邅如也有畏難者以其乘陵初剛不肻從之故有難也十年乃字反常者謂十年之後屯難止息得反常者謂反常道卽二適於五是其得常也已前有難不得行常十年難息得反歸於常以適五也此爻因六二之象以明女子婚媾之事卽其餘人事亦當法此猶如有人逼近於彊𨿽逺有外應未敢苟進被近者所陵經久之後乃得與應相合是知萬事皆象於此非惟男女而已諸爻所云陰陽男女之象義皆放於此】

六三卽鹿無虞惟入於林中君子幾不如往吝注三旣近五而無宼難四𨿽比五其志在初不妨已路可以進而無屯邅也見路之易不揆其志五應在二往必不納何異無虞以從禽乎𨿽見其禽而無其虞徒入於林中其可乎幾辭也夫君子之動豈取恨辱哉故不如舎往吝窮也象曰卽鹿無虞以從禽也君子捨之往吝窮也音義【鹿王肅作麓雲山足幾徐音祈辭也注同又音機近也速也鄭作機云弩牙也捨式夜反止也注下同徐音捨吝力刃反又力愼反馬云恨也比毘志反下皆同易以豉反揆渠癸反從如字鄭黃子用反】疏【正義曰卽鹿無虞者卽就也虞謂虞官如人之田獵欲從就於鹿當有虞官助己商度形勢可否乃始得鹿若無虞官卽虛入於林木之中必不得鹿故云惟入於林中此是假物爲諭今六三欲往從五如就鹿也五自應二今乃不自揆度彼五之情納已以否是無虞也卽徒往向五五所不納是徒入於林中君子幾不如捨者幾辭也夫君子之動自知可否豈取恨辱哉見此形勢卽不如休捨也言六三不如捨此求五之心勿往也往吝者若往求五卽有悔吝也象曰卽鹿無虞以從禽者言卽鹿當有虞官卽有鹿也若無虞官以從逐於禽亦不可得也君子捨之往吝窮者君子見此之時當捨而不往若往則有悔吝窮苦也注正義曰見路之易不揆其志者三𨿽比四四不害已身無屯邅是路之平易卽意欲向五而不預先揆度五之情意納已以否是無虞也獵人先遣虞官商度鹿之所在猶若三欲適五先遣人測度五之情意幾爲語辭不爲義也知此幾不爲事之幾防凡幾防者乃從無向有其事未見乃爲幾也今卽鹿無虞是已成之事事已顯著故不得爲幾防之幾】

六四乘馬班如求婚媾往吉無不利注二𨿽比初執貞不從不害已志者也求與合好往必見納矣故曰往吉無不利象曰求而往明也注見彼之情狀也音義【好呼報反下同】疏【正義曰六四應初故乘馬也慮二妨巳路故初時班如旋也二旣不從於初故四求之爲婚必得媾合所以往吉無不利象曰求而往明者言求初而往婚媾明識初與二之情狀知初納已知二不害已志是其明矣】

九五屯其膏小貞吉大貞凶注處屯難之時居尊位之上不能恢博施無物不與拯濟防滯亨於羣小而系應在二屯難其膏非能光其施者也固志同好不容他問小貞之吉大貞之凶象曰屯其膏施未光也音義【恢苦回反大也施式支反下及文皆同拯拯救之拯亨許庚反間間厠之間】疏【正義曰屯其膏者膏謂膏澤恩惠之類言九五旣居尊位當恢博施惟系應在二而所施者狹是屯難其膏小貞吉大貞凶者貞正也出納之吝謂之有司是小正爲吉若大人不能恢博施是大正爲凶注正義曰固志同好不容他間者間者厠也五應在二是堅固其志在於同好不容他人間厠其間也】

上六乘馬班如泣血漣如注處險難之極下無應援進無所適𨿽比於五五屯其膏不與相得居不獲安行無所適窮困闉厄無所委仰故泣血漣如象曰泣血漣如何可長也音義【漣音連說文云泣下也援於眷反又音袁闉音因塞也春秋傳云當陳隧者井堙木刊是也厄於革反又於賣反仰如字又魚亮反長直良反】疏【正義曰處險難之極而下無應援若欲前進卽無所之適故乘馬班如窮困闉厄無所委仰故泣血漣如象曰何可長者言窮困泣血何可久長也】【坎下艮上】

亨匪我求童蒙童蒙求我初筮告再三瀆瀆則不告注筮者決疑之物也童蒙之來求我欲決所惑也決之不一不知所從則復惑也故初筮則告再三則瀆瀆蒙也能爲初筮其惟二乎以剛處中能斷夫疑者也利貞注蒙之所利乃利正也夫明莫若聖昧莫若蒙蒙以養正乃聖功也然則養正以明失其道矣音義【蒙莫公反蒙也稚也稽覽圖云無以教天下曰蒙方言云蒙萌也離宮四世卦童如字字書作僮鄭云未冠之稱廣雅云癡也筮市制反決也鄭云問告古毒反示也語也三息暫反又如字瀆音獨亂也鄭云褻也復扶又反斷丁亂反夫音扶六五注同】疏【正義曰蒙者防昧闇弱之名物皆蒙昧惟願亨通故云蒙亨匪我求童蒙童蒙求我者物旣闇弱而意願亨通卽明者不求於闇卽匪我師徳之髙明往求童蒙之闇但闇者求明明者不諮於闇故云童蒙求我也初筮告者初者始之辭筮者決疑之物童蒙旣來求我我當以初始一理剖決告之再三瀆瀆則不告者師若遲疑不定或再或三是褻瀆瀆則不告童蒙來問本爲決疑師若以廣深二義再三之言告之則童聞之轉亦瀆亂故不如不告也自此以上解蒙亨之義順此上事乃得亨也故亨文在此事之上也不云元者謂時當蒙弱未有元也利貞者貞正也言蒙之爲義利以義正故彖云蒙以養正乃聖功也若養正以明卽失其道也注正義曰初筮則告者童蒙旣來求我我當以初心所念所筮之義一理而剖告之再三則瀆瀆蒙也者若以棄此初本之意而猶豫遲疑岐頭別說則童蒙之人聞之褻瀆而煩亂也故再三則瀆凟蒙也能爲初筮其惟二乎者以彖云初筮告以剛中者剛而得中故知是二也然則養正以明失其道者言人𨿽懷聖徳若隱黙不言人則莫測其淺深不知其大小所以聖徳彌逺而難測矣若彰顯其徳苟自發明卽人知其所爲識其淺深故明夷注云明夷蒞眾顯明於外巧所避是也此卦繇辭皆以人事明之】

彖曰蒙山下有險險而止蒙注退則困險進則閡山不知所適蒙之義也蒙亨以亨行時中也注時之所願惟願亨也以亨行之得時中也匪我求童蒙童蒙求我志應也注我謂非童蒙者也非童蒙者卽陽也凡不識者求問識者識者不求所告闇者求明明者不諮於闇故蒙之爲義匪我求童蒙童蒙求我也童蒙之來求我志應故也初筮告以剛中也注謂二也二爲眾陰之主也無剛決中何由得初筮之告乎再三瀆瀆則不告瀆蒙也蒙以養正聖功也音義【閡五代反中張仲反注時中決中同又如字和也童蒙求我一本作來求我諮亦作咨又作資並通】疏【正義曰山下有險者坎在艮下是山下有險艮爲止坎上遇止是險而止也恐進退不可故蒙昧也此釋蒙卦之名蒙亨以亨行時中者疊蒙亨之義言居蒙之時人皆願亨若以亨道行之於時則得中也故云時中也匪我求童蒙童蒙求我志應者以童蒙闇昧之志而求應會明者故云志應也再三瀆瀆則不告瀆蒙者所以再三不告恐瀆亂蒙者自此以上彖辭總釋蒙亨之義蒙以養正聖功也者能以蒙昧隱黙自飬正道乃成至聖之功此一句釋經之利貞】

象曰山下出泉蒙注山下出泉未知所適蒙之象也君子以果行育徳注果行者初筮之義也育徳者養正之功也音義【行下孟反注及六三注象同】疏【正義曰山下出泉未有所適之處是險而止故蒙昧之象也君子以果行育徳者君子當發此蒙道以果決其行告示蒙者則初筮之義育徳謂隱黙懷藏不自彰顯以育養其徳果行育徳者自相違錯若童蒙來問則果行也尋常處眾則育徳是不相須也】

初六發蒙利用刑人用說桎梏以往吝注處蒙之初二照其上故蒙發也蒙發疑明刑說當也以往吝刑不可長也象曰利用刑人以正法也注刑人之道道所惡也以正法制故刑人也音義【說吐活反注同徐又音稅桎音質梏古毒反在足曰桎在手曰梏小爾雅云杻謂之梏械謂之桎杻音醜惡烏路反】疏【正義曰發蒙者以初近於九二二以陽處中而明能照闇故初六以能發去其蒙也利用刑人用說桎梏者蒙旣發去無所疑滯故利用刑戮於人又利用說去罪人桎梏以蒙旣發去疑事顯明刑人說桎梏皆得當在足曰桎在手曰梏小爾雅云杻謂之梏械謂之桎以往吝者若以正道而往卽其事益善矣若以刑人之道出往行之卽有鄙吝象曰利用刑人以正法者且刑人之道乃賊害於物是道之所惡以利用刑人者以正其法制不可不刑矣故刑罰不可不施於國鞭撲不可不施於家案此經刑人說人二事象直云利用刑人一者但舉刑重故也】

九二包蒙吉納婦吉子克家注以剛居中童蒙所歸包而不距則逺近咸至故曰包蒙吉也婦者配已而成徳者也體陽而能包蒙以剛而能居中以此納配物莫不應故納婦吉也處於卦內以剛接柔親而得中能幹其任施之於子克家之義象曰子克家剛柔接也疏【正義曰包謂包含九二以剛居中童蒙悉來歸已九二能含容而不距皆與之決疑故得吉也九二以剛居中陰來應之婦謂配也故納此匹配而得吉也此爻在下體之中能包蒙納婦任內理中幹了其任卽是子孫能克荷家事故云子克家也象曰子克家剛柔接者以陽居於卦內接待羣陰是剛柔相接故克幹家事也注正義曰親而得中者言九二居下卦之中央上下俱陰以已之剛陽迎接上下二陰陰陽相親故云親而得中也能幹其任者旣能包蒙又能納匹是能幹其任】

六三勿用取女見金夫不有躬無攸利注童蒙之時陰求於陽晦求於明各求發其昧者也六三在下卦之上上九在上卦之上男女之義也上不求三而三求上女先求男者也女之爲體正行以待命者也見剛夫而求之故曰不有躬也施之於女行在不順故勿用取女而無攸利象曰勿用取女行不順也音義【取七住反本又作娶下及注同】疏【正義曰勿用取女者女謂六三言勿用取此六三之女所以不須取者此童蒙之世陰求於陽是女求男之時也見金夫者謂上九以其剛陽故稱金夫此六三之女自往求見金夫女之爲體正行以待命而嫁今先求於夫是爲女不能自保其躬固守貞信乃非禮而動行旣不順若欲取之無所利益故云不有躬無攸利也象曰行不順者釋勿用取女之義所以勿用取此女者以女行不順故也】

六四困蒙吝注獨逺於陽處兩陰之中闇莫之發故曰困蒙也困於蒙昧不能比賢以發其志亦以鄙矣故曰吝也象曰困蒙之吝獨遠實也注陽稱實也音義【逺於萬反下文同比毘志反】疏【正義曰此釋六四爻辭也六四在兩陰之中去九二旣逺無人發去其童蒙故曰困於蒙昧而有鄙吝象曰獨逺實者實謂九二之陽也九二以陽故稱實也六三近九二六五近上九又應九二惟此六四旣不近二又不近上故云獨逺實也注正義曰陽主生息故稱實陰主消損故不得言實】六五童蒙吉注以夫陰質居於尊位不自任察而委於二付物以能不勞聰明功斯克矣故曰童蒙吉象曰童蒙之吉順以巽也注委物以能不先不爲順以巽也音義【巽音遜鄭云當作遜】疏【正義曰言六五以陰居於尊位其應在二二剛而得中五則以事委任於二不勞已之聰明猶若童稚蒙昧之人故所以得吉也象曰順以巽者釋童蒙之吉巽亦順也猶委物於二順謂心順巽謂貌順故禇氏云順者心不違也巽者外迹相卑下也注正義曰委物以能謂委付事物與有能之人謂委二也不先不爲者五𨿽居尊位而事委任於二不在二先而首唱是順於二也不爲者謂不自造爲是委任二也不先於二是心順也不自造爲是貌巽也】

上九擊蒙不利爲宼利禦宼注處蒙之終以剛居上能擊去童蒙以發其昧者也故曰擊蒙也童蒙願發而已能擊去之合上下之願故莫不順也爲之扞禦則物咸附之若欲取之則物咸叛矣故不利爲宼利禦宼也象曰利用禦宼上下順也音義【擊經歷反王肅云治也馬鄭作系去起呂反下同爲於僞反又如字扞胡旦反禦魚呂反本又作衞】疏【正義曰處蒙之終以剛居上能擊去眾陰之蒙合上下之願故莫不順從也若因物之來卽欲取之而爲宼害物皆叛矣故不利爲宼也若物從外來爲之扞禦則物咸附之故利用禦宼也象曰利用禦宼上下順者所宜利爲物禦宼者由上下順從故也言此爻旣能發去眾蒙以合上下之願又能爲之禦宼故上下彌更順從也】

【乾下坎上】

需有孚光亨貞吉利涉大川音義【需音須字從兩重而者非飲食之道也訓養鄭讀爲秀解云陽气秀而不直上者畏上坎也坤宮遊魂卦孚徐音敷信也又作旉光亨貞吉師讀光絕句馬鄭總爲一句】疏【正義曰此需卦繇辭也需者待也物初蒙稚待養而成無信卽不立所待惟信也故云需有孚言需之爲體惟有信也光亨貞吉者若能有信卽需道光明物得亨通於正則吉故雲光亨貞吉也利涉大川者以剛健而進卽不患於險幹徳乃亨故云利涉大川】

彖曰需須也險在前也剛健而不防其義不困窮矣需有孚光亨貞吉位乎天位以正中也注謂五也位乎天位用其中正以此待物需道畢矣故光亨貞吉利涉大川往有功也注幹徳進往輙亨也音義【防防沒之防位乎之位如字鄭音涖】疏【正義曰此釋需卦繇辭需須也險在前者釋需卦之名也是需待之義故云需須也險在前釋所以需待由險難在前故有待乃進也剛健而不防其義不困窮矣者解需道所以得亨由幹之剛健前𨿽遇險而不被防滯是其需待之義不有困窮矣故得光亨貞吉由幹之徳也需有孚光亨貞吉位乎天位以正中者此疊出需卦繇辭然後釋之也言此需體非但得幹之剛健而不防又由中正之力也以九五居乎天子之位又以陽居陽正而得中故能有信光明亨通而貞吉也剛健而不防只由二象之徳位乎天位以中正是九五之徳也凡卦之爲體或取象而爲卦徳者或取爻而爲卦徳者或以兼象兼爻而爲卦徳者此卦之例是也利涉大川往有功者釋利涉大川之義以干剛健故行險有功也注正義曰需道畢矣者凡需待之義先須於信後乃光明亨通於物而貞吉能備此事是需道終畢五卽居於天位以陽居尊中則不偏正則無邪以此待物則所爲皆成故需道畢矣幹徳獲進往輙亨者前云剛健而不防此云往有功剛健卽幹也故幹徳進往而有功卽是往輙亨通也此𨿽釋利涉大川兼釋上光亨之義由是光亨乃得利涉大川故於利涉大川乃明亨也】

象曰云上於天需君子以飲食宴樂注童蒙已發盛徳光亨飲食宴樂其在玆乎音義【上時掌反幹寶云升也王肅本作云在天上宴烏練反徐烏殄反安也下同鄭云享宴也李軌烏衍反樂音洛注同】疏【正義曰坎旣爲險又爲雨今不言險雨者此象不取險難之義也故不云險也雨是已下之物不是須待之義故不雲雨也不言天上有云而言云上於天者若是天上有云無以見欲雨之義故云云上於天若言云上於天是天之欲雨待時而落所以明需天惠將施而盛徳又亨故君子於此之時以飲食宴樂】

初九需於郊利用恆無咎注居需之時最逺於難能抑其進以逺險待時𨿽不應幾可以保常也象曰需於郊不犯難行也利用恆無咎未失常也音義【逺袁萬反下逺險同難乃旦反下及文皆同】疏【正義曰但難在於坎初九去難旣逺故待時在於郊郊者是境上之地亦去水逺也利用恆無咎者恆常也逺難待時以避其害故宜利保守其常所以無咎猶不能見幾速進但得無咎而已象曰不犯難行者去難旣逺故不犯難而行未失常者不敢速進逺難待時是未失常也】

九二需於沙小有言終吉注轉近於難故曰需於沙也不至致宼故曰小有言也近不逼難逺不後時履健居中以待其防𨿽小有言以吉終也象曰需於沙衍在中也𨿽小有言以吉終也音義【沙如字鄭作沚近附近之近後胡豆反衍以善反徐怡戰反】疏【正義曰沙是水傍之地去水漸近待時於沙故難稍近𨿽未致宼而小有言以相責譲近不逼難逺不後時但履健居中以待要會𨿽小有責譲之言而終得其吉也象曰需於沙衍在中者衍謂寛衍去難𨿽近猶未逼於難而寛衍在其中也故𨿽小有言以吉終也】

九三需於泥致宼至注以剛逼難欲進其道所以招宼而致敵也猶有須焉不防其剛宼之來也自我所招敬愼防備可以不敗象曰需於泥災在外也自我致宼敬愼不敗也音義【宼如字鄭王肅本作戎】疏【正義曰泥者水傍之地泥溺之處逼近於難欲進其道難必害已故致宼至猶且遲疑而須待時𨿽卽有宼至亦未爲禍敗也象曰災在外者釋需於泥之義言爲需𨿽復在泥泥猶居水之外卽災在身外之義未防其剛之義故可用需以免自我致宼敬愼不敗者自由也由我欲進而致宼來已若敬愼則不有禍敗也】

六四需於血出自穴注凡稱血者陰陽相傷者也陰陽相近而不相得陽欲進而陰塞之則相害也穴者陰之路也處坎之始居穴者也九三剛進四不能距見侵則辟順以聽命者也故曰需於血出自穴也象曰需於血順以聽也音義【辟音避下同】疏【正義曰需於血者謂陰陽相傷故有血也九三之陽而欲上進此六四之陰而塞其路兩相妨害故稱血言待時於血猶待時於難中也出自穴者穴卽陰之路也而處坎之始是居穴者也三來逼已四不能距故出此所居之穴以避之但順以聽命而得免咎也故象云需於血順以聽命也注正義曰凡稱血者陰陽相傷者也卽坤之上六其血黃是也穴者陰之路也者凡孔穴穿道皆是幽隱故云陰之路也處坎之始居穴者坎是坎險若處坎之上卽是出穴者也處坎之始是居穴者也但易合萬象此六四一爻若以戰鬭言之其出則爲血也若以居處言之其處則爲穴也穴之與血各隨事義也】九五需於酒食貞吉注需之所須以待逹也已得天位暢其中正無所復須故酒食而己貞吉也象曰酒食貞吉以中正也音義【己得之己音紀又音已復扶又反】疏【正義曰需於酒食貞吉者五旣爲需之主已得天位無所復需但以需於酒食以遞相宴樂而得貞吉象曰以中正者釋酒食貞吉之義言九五居中得正需道亨通上下無事也】

上六入於穴有不速之客三人來敬之終吉注六四所以出自穴者以不與三相得而塞其路不辟則害故不得不出自穴而辟之也至於上六處卦之終非塞路者也與三爲應三來之已乃爲巳援故無畏害之辟而乃有入穴之固也三陽所以不敢進者須難之終也難終則至不待召也已居難終故自來也處無位之地以一陰而爲三陽之主故必敬之而後終吉象曰不速之客來敬之終吉𨿽不當位未大失也注處無位之地不當位者也敬之則得終吉故𨿽不當位未大失也音義【速如字馬云召也釋詁云疾也釋言云徴也召也】疏【正義曰上六入於穴者上六陰爻故亦稱穴也上六與三相應三來之已不爲禍害乃得爲已援助故上六無所畏忌乃入於穴而居也有不速之客三人來者速召也不須召喚之客有三人自來三人謂初九九二九三此三陽務欲前進但畏於險難不能前進其難旣通三陽務欲上升不須召喚而自來故云有不速之客三人來也敬之終吉者上六居無位之地以一陰而爲三陽之主不可怠慢故須恭敬此三陽乃得終吉象曰𨿽不當位未大失者釋敬之終吉之義言已𨿽不當位而以一陰爲三陽之主若不敬之則有凶害今由已能敬之𨿽不當位亦未有大失言初時𨿽有小失終久乃吉故云未大失也且需之一卦須待難通其於六爻皆假他物之象以明人事待通而亨須待之義且凡人萬事或有去難逺近須出須處法此六爻卽萬事盡矣不可皆以人事曲細比之易之諸爻之例並皆放此】【坎下乾上】

訟有孚窒惕中吉注窒謂窒塞也能惕然後可以中吉終凶利見大人不利涉大川音義【訟才用反爭也言之於公也鄭云辯財曰訟離宮遊魂卦窒張栗反徐得悉反人得失反馬作咥云讀爲躓猶止也鄭云咥覺悔貌惕湯歷反中如字馬丁仲反有孚窒一句惕中吉一句】疏【正義曰窒塞也惕懼也凡訟者物有不和情相乖爭而致其訟凡訟之體不可妄興必有信實被物止塞而能惕懼中道而止乃得吉也終凶者訟不可長若終競訟事𨿽復窒惕亦有凶也利見大人者物旣有訟須大人決之故利見大人也不利涉大川者以訟不可長若以訟而往涉危難必有禍患故不利涉大川】

彖曰訟上剛下險險而健訟訟有孚窒惕中吉剛來而得中也終凶訟不可成也利見大人尙中正也不利涉大川入於淵也注凡不和而訟無施而可涉難特甚焉惟有信而見塞懼者乃可以得吉也猶復不可終中乃吉也不閉其源使訟不至𨿽每不枉而訟至終競此亦凶矣故𨿽復有信而見塞懼猶不可以爲終也故曰訟有孚窒惕中吉終凶也無善聽者𨿽有其實何由得明而令有信塞懼者得其中吉必有善聽之主焉其在二乎以剛而來正夫羣小斷不失中應斯任也音義【難乃旦反復扶又反下同枉紆往反令力呈反夫音扶下注同斷丁亂反下注並同】疏【正義曰此釋繇辭之義訟上剛下險險而健訟者上剛卽幹也下險卽坎也猶人意懷險惡性又剛健所以訟也此二句因卦之象以顯有訟之所由案上需須也以釋卦之名此訟卦不釋訟名者訟義可知故不釋也諸卦其名難者則釋之其名易者則不釋之他皆放此訟有孚窒惕中吉剛來而得中者先疊出訟之繇辭以剛來而得中者釋所以訟得其有孚窒惕中吉者言由九二之剛來向下體而處下卦之中爲訟之主而聽斷獄訟故訟者得其有孚窒惕中吉也終凶訟不可成者釋終凶之義以爭訟之事不可使成故終凶也利見大人尙中正者釋利見大人之義所以於訟之時利見此大人者以時方鬭爭貴尙居中得正之主而聽斷之不利涉大川入於淵者釋不利涉大川之義若以訟事往涉於川卽必墜於深淵而防於難也注正義曰無施而可者言若性好不和又與人鬭訟卽無處施設而可也言所往之處皆不可也涉難特甚焉者言好訟之人習常施爲己且不可若更以訟涉難其不可特甚焉故云涉難特甚焉中乃吉者謂此訟事以中途而止乃得吉也前注云可以中吉謂中止之吉不閉其源使訟不至者若能謙虛退讓與物不競卽此是閉塞訟之根源使訟不至也今不能如此是不閉塞訟源使訟得至也𨿽每不枉而訟至終竟者謂𨿽每訴訟陳其道理不有枉曲而訟至終競此亦凶矣】象曰天與水違行訟君子以作事謀始注聽訟吾猶人也必也使無訟乎無訟在於謀始謀始在於作制契之不明訟之所以生也物有其分職不相濫爭何由興訟之所以起契之過也故有徳司契而不責於人音義【契苦計反下同分符問反濫力暫反爭爭鬭之爭】疏【正義曰天道西轉水流東注是天與水相違而行相違而行象人彼此兩相乖戾故致訟也不雲水與天違行者凡訟之所起必剛健在先以爲訟始故雲天與水違行也君子以作事謀始者物旣有訟言君子當防此訟源凡欲興作其事先須謀慮其始若初始分職分明不相干涉卽終無所訟也注正義曰訟之所以起契之過者凡鬭訟之起只由初時契要之過謂作契要不分明有徳司契者言上之有徳司主契要而能使分明以斷於下亦不須責在下之人有爭訟也有徳司契之文出老子經也】

初六不永所事小有言終吉注處訟之始訟不可終故不永所事然後乃吉凡陽唱而陰和陰非先唱者也四召而應見犯乃訟處訟之始不爲訟先𨿽不能不訟而了訟必辯明也象曰不永所事訟不可長也𨿽小有言其辯明也音義【和胡臥反】疏【正義曰不永所事者永長也不可長久爲鬭訟之事以訟不可終也小有言終吉者言初六應於九四然九四剛陽先來非理犯已初六陰柔見犯乃訟𨿽不能不訟是不巳而訟也故小有言以處訟之始不爲訟先故終吉象曰訟不可長者釋不永所事以訟不可長故不長此鬭爭之事其辯明者釋小有言以訟必辯析分明四𨿽初時犯已已能辯訟道理分明故初時小有言也注正義曰處訟之始者始入訟境言訟事尙微故云處訟之始也不爲訟先者言已是陰柔待唱乃和故云不爲訟先也】

九二不克訟歸而逋其邑人三百戶無眚注以剛處訟不能下物自下訟上宜其不克若能以懼歸竄其邑乃可以免災邑過三百非爲竄也竄而據彊災未免也象曰不克訟歸逋竄也自下訟上患至掇也音義【逋補吳反徐方吳反眚生領反子夏傳云妖祥曰眚馬云災也鄭云過也下物之下遐嫁反竄七亂反徐又七外反逃也掇徐都活反說文云拾取也鄭本作惙陟劣反憂也】疏【正義曰不克訟者克勝也以剛處訟不能下物自下訟上與五相敵不勝其訟言訟不得勝也歸而逋其邑者訟旣不勝怖懼還歸逋竄其邑若其邑彊大則大都偶國非逋竄之道人三百戶無眚者若其邑狹小惟三百戶乃可也三百戶者鄭注禮記云小國下大夫之制又鄭注周禮小司徒云方十里爲成九百夫之地溝渠城郭道路三分去其一餘六百夫又以田有不易有一易有再易定受田三百家卽此三百戶者一成之地也鄭注云不易之田歲種之一易之田休一歲乃種再易之田休二歲乃種言至薄也茍自藏隱不敢與五相敵則無眚災象曰歸逋竄者釋歸而逋邑以訟之不勝故退歸逋竄也患至掇者掇猶拾掇也自下訟上悖逆之道故禍患來至若手自拾掇其物言患必來也故王肅云若手拾掇物然注正義曰若能以懼歸竄其邑乃可免災者如此注意則經稱其邑二字連上爲句人三百戶合下爲句】

六三食舊徳貞厲終吉或從王事無成注體夫柔弱以順於上不爲九二自下訟上不見侵奪保全其有故得食其舊徳而不失也居爭訟之時處兩剛之間而皆近不相得故曰貞厲柔體不爭系應在上眾莫能傾故曰終吉上壯爭勝難可忤也故或從王事不敢成也象曰食舊徳從上吉也音義【忤五故反】疏【正義曰食舊徳者六三以陰柔順從上九不爲上九侵奪故保全己之所有故食其舊日之徳祿位貞厲者貞正也厲危也居爭訟之時處兩剛之間故須貞正自危厲故曰貞厲然六三柔體不爭系應在上眾莫能傾故終吉也或從王事無成者三應於上上則壯而又勝故六三或從上九之王事不敢觸忤無敢先成故云無成像曰從上吉者釋所以食舊徳以順從上九故得其吉食舊徳也】

九四不克訟注初辯明也復卽命渝安貞吉注處上訟下可以攺變者也故其咎不大若能反從本理變前之命安貞不犯不失其道爲仁由己故吉從之象曰復卽命渝安貞不失也音義【復音服後同者更不音渝以朱反變也馬同鄭曰然也】疏【正義曰九四旣非理陵犯於初初能分辯道理故九四訟不勝也復卽命渝者復反也卽就也九四訟旣不勝若能反就本理變前與初爭訟之命能自渝變休息不與初訟故云復卽命渝安貞吉者旣能反從本理渝變往前爭訟之命卽得安居貞吉象曰安貞不失者釋復卽命渝之義以其反理變命故得安貞之吉不失其道注正義曰若能反從本理者釋復卽之義復反也卽從也本理謂原本不與初訟之理當反從此原本不乎之理故云反從本理變前之命者解命渝也渝變也但倒經渝字在命上故云變前之命前命者謂往前共初相訟之命也今乃變之也安貞不犯者謂四安居貞正不復犯初故云安貞不犯爲仁由己故吉從之者爲仁由已論語文初不犯已己莫陵於初是爲仁義之道自由於己故云爲仁由己】

九五訟元吉注處得尊位爲訟之主用其中正以斷枉中則不過正則不邪剛無所溺公無所偏故訟元吉象曰訟元吉以中正也音義【邪似嗟反】疏【正義曰處得尊位中而且正以斷獄訟故得元吉也象曰以中正也者釋元吉之義所以訟得大吉者以九五處中而得正位中則不有過差正則不有邪曲中正爲徳故元吉注正義曰處得尊位爲訟之主者居九五之位當爭訟之時是主斷獄訟者也然此卦之內斷獄訟之人凡有二主案上注云善聽之主其在二乎是二爲主也此注又云爲訟之主用其中正以斷枉是五又爲主也一卦兩主者凡諸卦之內如此者多矣五是其卦尊位之主餘爻是其卦爲義之主猶若復卦初九是復卦之主復義在於初九也六五亦居復之尊位爲復卦尊位之主如此之例非一卦也所以然者五居尊位猶若天子總統萬幾與萬物爲主故諸卦皆五居尊位諸爻則偏主一事猶若六卿春官主禮秋官主刑之類偏主一事則其餘諸爻各主一事也卽六卿總歸於天子諸卦之爻皆以九五爲尊位也若卦由五位五又居尊止爲一主也若比之九五之是也今此訟卦二旣爲主五又爲主皆有斷獄之徳其五與二爻其義同然也故俱以爲主也案上彖辭剛來而得中今九五象辭云訟元吉以中正也知彖辭剛來得中非據九五也輔嗣必以爲九二者凡上下二象在於下象者則稱來故賁卦云柔來而文剛是離下艮上而稱柔來今此云剛來而得中故知九二也且凡云來者皆據異而來九二在二陰之中故稱來九五在外卦又三爻俱陽不得稱來若於爻辭之中亦有從下卦向上卦稱來也故需上六有不速之客三人來謂下卦三陽來然需上六陰爻陽來詣之亦是往非類而稱來也以斷枉者枉曲也凡二人來訟必一曲一此九五聽訟能斷定曲者故云以斷枉】

上九或錫之鞶帶終朝三禠之注處訟之極以剛居上訟而得勝者也以訟受錫榮何可保故終朝之閒禠帶者三也象曰以訟受服亦不足敬也音義【錫星歷反又星自反賜也鞶步幹反馬云大也徐云王肅作槃馬云旦至食時爲終朝三息暫反注同或如字禠徐勑紙反又是反本又作禠音同王肅云解也鄭本作拕徒可反】疏【正義曰或錫之鞶帶者上九以剛居上是訟而得勝者也若以謙譲蒙錫則可長保有若因訟而得勝𨿽或錫與鞶帶不可長久終一朝之間三被禠脫故云終朝三禠之象曰以訟受服亦不足敬者釋終朝三禠之義以其因訟得勝受此錫服非徳而受亦不足可敬故終朝之間三被禠脫也凡言或者或之言有也言或有如此故言或則三云或從王事無成及坤之六三或從王事無成之類是也鞶帶謂大帶也故杜元凱桓二年傳鞶厲旒纓注云鞶大帶也此訟一卦及爻辭並以人事明之惟不利涉大川假外物之象以諭人事】

周易注疏卷二

周易注疏卷二考證

坤音義坤本又作巛巛今字也○毛居正曰二巛字皆譌作川按巛字三畫作六叚巛乃偏旁川字也古字乾作三坤作巛各象其卦陸氏以巛爲今字誤矣【臣照】按音義巛今字也句當作坤今字也陸徳明之意蓋謂巛古坤字也今書坤者乃今字也無以巛爲今字之理

彖注地也者形之名也坤也者用地者也○郭京曰用形者也形字誤作地字地是定體之名坤是用形之稱體卽形也祗合明坤順之體用不合用地體之定名【臣良裘】按此注與乾卦彖注互看則郭京所謂誤者並見

初六象履霜堅冰陰始凝也馴致其道至堅冰也○郭京曰按陰始凝也上誤增堅冰二字履霜與堅冰時候頗異不合相連結義【臣良裘】按魏志許蕓引易傳作初六履霜朱子謂當從之

文言曰○釋文本無此三字

至靜而徳方○石經徳字下旁注一也字

陰疑於陽節注猶未失其爲陰爲陽所滅○郭京曰去字誤作失字本解經文離字義在去離非在失卻

屯象君子以經綸○綸音義作論釋曰音倫鄭如字謂論撰書禮樂施政事黃頴曰經論匡濟也本亦作綸疏綸謂繩綸○繩監本譌作綱下文雲約束於物則從繩是

姚信云綸謂緯也○緯亦譌作綱姚信以經綸爲經緯說見集解作綱者非

又劉表鄭元以綸爲論○【臣良裘】按此節釋文所云鄭如字者監本論又作淪尢譌

六二注涉逺而行難可以進○進本或作通亦有作濟字者郭京曰進則理切通與濟則義疎

六三象卽鹿無虞以從禽也○郭京曰何以從禽也脫何字【臣淸植】按若行搜狩正禮必有虞矣無虞亦卽鹿者以志逐於禽不由正禮也無何字意理具足郭京說不必從

蒙卦辭再三瀆瀆則不告○【臣良裘】按崔憬曰瀆古黷字也按書說命曰黷於祭祀時謂弗欽禮祭義曰數則黷黷則不敬其義皆與此合

彖注無剛決中何由得初筮之告乎○決本或作失釋文本作決

九二包蒙吉○釋文云包如字鄭云當作彪彪文也又按石經作苞

六四注疏此釋六四爻辭也○【臣防】按疏例從無於當節之下自言此釋某文者此七字疑衍

需音義字從兩重而者非○【臣良裘】按兩當作雨絕句疏此需卦繇辭也○繇譌作系依閣本攺此六字疑亦衍文他卦無此例

彖位乎天位○乎石經作於

初九象利用恆無咎未失常也○釋文本無無咎二字【臣良裘】按此卽劉向典校書所謂施孟梁丘家或缺無咎悔亡惟費氏經與古文同者是也

九二注履健居中○中譌作實依閣本攺

彖注不閉其源使訟不至○郭京曰不閉其源使訟得至得字誤作不字若閉其訟源訟則不至不閉訟源則訟得至不至與不閉義弗合

又必有善聽之主焉其在二乎○【臣良裘】按李鼎祚集解云善聽之主其在五焉九五注云處得尊位爲訟之主用其中正以斷枉直卽彖利見大人尙中正之義也九二居訟之時自救不暇訟旣不克懷懼逃歸豈能爲善聽之主哉傳寫字誤以五爲二當審詳之今折中定本云訟以九五爲主諸爻皆訟者也

象注物有其分職不相濫爭何由興訟之所以起契之過也○監本物有其分句下有起契之過四字今依閣本削去

周易注疏卷二考證﹤經部﹐易類﹐周易注疏﹥

欽定四庫全書

周易注疏卷三

魏王弼注唐陸徳明音義孔穎達疏

上經【師比

小畜履

泰否

同人大有】

【坎下坤上】

師貞丈人吉無咎丈人嚴莊之稱也爲師之正丈人乃吉也興役動眾無功罪也故吉乃無咎也音義【師彖云眾也馬云二千五百人爲師坎宮歸魂卦貞丈人絕句丈人鄭云能以法度長於人稱尺證反】疏【正義曰師眾也貞正也丈人謂嚴莊尊重之人言爲師之正惟得嚴莊丈人監臨主領乃得吉無咎若不得丈人監臨之眾不畏懼不能齊眾必有咎害注正義曰興役動眾無功罪者監臨師眾當以威嚴則有功勞乃得無咎若其不以威嚴師必無功而其罪故云興役動眾無功罪也】

彖曰師眾也貞正也能以眾正可以王矣剛中而應行險而順以此毒天下而民從之吉又何咎矣注毒猶役也音義【王如字物歸往也徐又往況反毒徒篤反馬云治也】疏【正義曰師眾也貞正也能以眾正可以王矣者此釋師卦之名並明用師有功之義但師訓旣多或訓爲法或訓爲長恐此師名取法之與長故特明之師訓爲眾也貞爲正也貞之爲正其義已見於此復云貞正者欲見齊眾必須以正故訓貞爲正也與下文爲首引之勢故云能以眾正可以王矣剛中而應者剛中謂九二而應謂六五行險而順者行險謂下體坎也而順謂上體坤也若剛中而無應或有應而不剛中或行險而不柔順皆不可行師得吉也以此毒天下而民從之吉又何咎矣者毒猶役也若用此諸徳使役天下之眾人必從之以得其吉又何無功而咎責乎自剛中以下釋丈人吉無咎也言丈人能備此諸徳也】

象曰地中有水師君子以容民畜眾音義【畜敕六反聚也王肅許六反養也】疏【正義曰君子以容民畜眾者言君子法此師卦容納其民畜養其眾若爲人除害使眾得寧此則容民畜眾也又爲師之主𨿽尙威嚴當赦其小過不可純用威猛於軍師之中亦是容民畜眾之義所以象稱地中有水欲見地能包水水又眾大是容民畜眾之象若其不然或當云地在水上或云上地下水或雲水上有地今云地中有水蓋取容畜之義也】

初六師出以律否臧凶注爲師之始齊師者也齊眾以律失律則散故師出以律律不可失失律而臧何異於否失令有功法所不赦故師出不以律否臧皆凶象曰師出以律失律凶也音義【否音鄙惡也注同馬鄭王肅方有反臧作郎反善也】疏【正義曰初六師出以律者律法也初六爲師之始是整齊師眾者也旣齊整師眾使師出之時當須以其法制整齊之故云師出以律也否臧凶者若其失律行師無問否之與臧皆爲凶也否謂破敗臧謂有功然否爲破敗卽是凶也何須更云否臧凶者本意所明𨿽臧亦凶臧文旣單故以否配之欲盛言臧凶不可單言故云否之與臧皆爲凶也象曰失律凶者釋師出以律之義言所以必須以律者以其失律則凶反經之文以明經義注正義曰爲師之始齊師者也者以師之初爻故云爲師之始在師之首先唱始是齊整師眾者也失律而臧何異於否者若棄失法律不奉法而行𨿽有功而臧何異於否也失令有功法所不赦者解何異於否之義令則法律也若失此法令𨿽有功勞軍法所不容赦故云何異於否然閫外之事將軍所裁臨事制宜不必皆依君命何得有功法所不赦者凡爲師之體理非一端量事制宜隨時進退此則將軍所制隨時施行若茍順私情故違君命犯律觸法則事不可赦耳】

九二在師中吉無咎王三錫命注以剛居中而應於上在師而得其中者也承上之寵爲師之主任大役重無功則凶故吉乃無咎也行師得吉莫善懷懷眾服錫莫重焉故乃得成命象曰在師中吉承天寵也王三錫命懷萬邦也音義【錫星歷反徐音賜鄭本作賜寵如字鄭雲光耀也王肅作龍云寵也】疏【正義曰在師中吉者以剛居中而應於五是在師中吉也無咎者承上之寵爲師之主任大役重無功則凶故吉乃無咎王三錫命者以其有功故王三加錫命象曰承天寵者釋在師中吉之義也正謂承受五之恩寵故中吉也懷萬邦也者以其有功能招懷萬邦故被王三錫命也注正義曰在師而得中者觀注之意以在師中爲句其吉字屬下觀象之文在師中吉承天寵者則似吉字屬上此吉之一字上下兼該故注文屬下象文屬上但象略其無咎之字故吉屬師中也故乃得成命者案曲禮云三賜不及車馬一命受爵再命受服三命受車馬三賜三命而尊之得成故乃得成命也】

六三師或輿屍凶注以陰處陽以柔乘剛進則無應退無所守以此用師宜輿尸之凶象曰師或輿屍大無功也疏【正義曰以陰處陽以柔乘剛進無所應退無所守以此用師或有輿尸之凶象曰大無功也者釋輿尸之義以其輿屍則大無功也注正義曰退無所守者倒退而下乘二之剛已又以陰居陽是退無所守】六四師左次無咎注得位而無應無應不可以行得位則可以處故左次之而無咎也行師之法欲右背髙故左次之象曰左次無咎未失常也注𨿽不能有足以不失其常也音義【背音佩】疏【正義曰六四得位而無應無應不可以行得位則可以處故云師左次無咎故師在髙險之左以次止則無凶咎也象曰未失常者釋無咎之義以其𨿽未有功未失常道注正義曰行師之法欲右背髙者此兵法也故漢書韓信云兵法欲右背山陵前左水澤】

六五田有禽利執言無咎長子帥師弟子輿屍貞凶注處師之時柔得尊位陰不先唱柔不犯物犯而後應往必得直故田有禽也物先犯已故可以執言而無咎也柔非軍帥陰非剛武故不躬行必以授也授不得正則眾不從故長子帥師可也弟子之凶故其宜也象曰長子帥師以中行也弟子輿屍使不當也音義【禽徐本作擒長之文反注及下同軍帥之帥色類反】疏【正義曰田有禽利執言者柔得尊位陰不先唱柔不犯物犯而後應往必得直故往卽有功猶如田中有禽而來犯苖若往獵之則無咎過也人之修田非禽之所犯王者守國非叛者所亂禽之犯苖則可獵取叛人亂國則可誅之此假他象以諭人事故利執言無咎已不直則有咎已今得直故可以執此言往問之而無咎也長子帥師弟子輿屍貞凶者以已是柔不可爲軍帥已又是陰身非剛武不可以親行故須役任長子弟子之等若任役長子則可以帥師若任用弟子則軍必破敗而輿屍是爲正之凶莊氏雲長子謂九二徳長於人弟子謂六三徳劣於物今案象辭雲長子帥師以中行也是九二居中也弟子輿屍使不當也謂六三失位也注正義曰往必得直者見犯乃行欲往徵之則於理正直故云往必得直】上六大君有命開國承家小人勿用注處師之極師之終也大君之命不失功也開國承家以寧邦也小人勿用非其道也象曰大君有命以正功也小人勿用必亂邦也疏【正義曰大君有命者上六處師之極是師之終競也大君謂天子也言天子爵命此上六若其功大使之開國爲諸侯若其功小使之承家爲卿大夫小人勿用者言開國承家須用君子勿用小人也象曰大君有命以正功也者正此上六之功也小人勿用必亂邦也者若用小人必亂邦國故不得用小人也】【坤下坎上】

比吉原筮元永貞無咎不寧方來後夫凶音義【比毗志反卦內並同彖云輔也序卦云比也子夏云地得水而柔水得地而流故曰比徐又補履反坤宮歸魂卦】疏【正義曰比吉者謂能相親比而得其吉原筮元永貞無咎者欲相親比必能原窮其情筮決其意惟有元大永長貞正乃得無咎元永貞者謂兩相親比皆須永貞不寧方來者此是寧樂之時若能與人親比則不寧之方皆悉歸來後夫凶者夫語辭也親比貴速若及早而來人皆親已故在先者吉若在後而至者人或疎已親比不成故後夫凶或以夫爲丈夫謂後來之人也】

彖曰比吉也比輔也下順從也原筮元永貞無咎以剛中也注處比之時將原筮以求無咎其惟元永貞乎夫羣黨相比而不以元永貞則凶邪之道也若不遇其主則𨿽永貞而猶未足免於咎也使永貞而無咎者其惟九五乎不寧方來上下應也注上下無陽以分其民五獨處尊莫不歸之上下應之旣親且安安則不安者托焉故不寧方所以來上下應故也夫無者求有有者不求所與危者求安安者不求所保火有其炎寒者附之故已茍安焉則不寧之方皆來矣後夫凶其道窮也注將合和親而獨在後親成則誅是以凶也音義【邪似嗟反求有本亦作求得炎於廉反】疏【正義曰比吉也者釋親比爲善言相親比而得吉也比輔也者釋比所以得吉由比者人來相輔助也下順從者在下之人順從於上是相輔助也謂眾陰順從九五也自此以上釋比名爲吉之義原筮元永貞無咎以剛中者釋原筮元永貞無咎之義所以得如此者以九五剛而處中故使比者皆得原筮元永貞無咎也不寧方來上下應者釋不寧方來之義以九五處中故上下羣陰皆來應之於此之時陰往比陽羣陰未得其所皆未寜也後夫凶其道窮者釋後夫凶他悉親比已獨後來比道窮困無人與親故其凶也此謂上六也注正義曰將原筮以求無咎其惟元永貞乎者原謂原窮比者根本筮謂筮決求比之情以求久長無咎其惟元永貞乎元大也永長也爲已有大長貞正乃能原筮相親比之情得久長而無咎謂彼此相親比也若不遇其主則𨿽永貞而猶未足免於咎者若不逢遇明主則彼此相求比者𨿽各懷永貞而猶未足免離於咎𨿽有永貞而無明主照察不被上知相親渉於朋黨故不免咎也使永貞而無咎者其惟九五乎者使比者得免咎保永貞久而無咎其惟九五乎以九五爲比之主剛而處中能識比者之情意故使比者得保永貞無凶咎也親成則誅者彼此相比皆速來爲親親道已成已獨在後而來眾則嫌其離貳所以被誅而凶也】

象曰地上有水比先王以建萬國親諸侯注萬國以比建諸侯以比親疏【正義曰建萬國親諸侯非諸侯以下之所爲故特云先王也建萬國謂割土而封建之親諸侯謂爵賞恩澤而親友之萬國據其境域故曰建也諸侯謂其君身故云親也地上有水猶域中有萬國使之各相親比猶地上有水流通相潤及物故云地上有水比也】

初六有孚比之無咎有孚盈缶終來有它吉注處比之始爲比之首者也夫以不信爲比之首則禍莫大焉故必有孚盈缶然後乃得免比之咎故曰有孚比之無咎也處比之首應不在一心無私吝則莫不比之著信立誠盈溢乎質素之器則物終來無衰竭也親乎天下著信盈缶應者豈一道而來故必有它吉也象曰比之初六有它吉也音義【缶方有反瓦器也鄭云汲器也爾雅云盎謂之缶它敕多反本亦作他】疏【正義曰有孚比之無咎者處比之始爲比之首若無誠信禍莫大焉必有誠信而相親比終始如一爲之誠信乃得無咎有孚盈缶終來有他吉者身處比之首應不在一心無私吝莫不比之有此孚信盈溢質素之缶以此待物物皆歸向從始至終尋常恆來非惟一人而已更有他人並來而得吉故云終來有他吉也此假外像諭人事也注正義曰應不在一者初六無應是應不在一故心無私吝也若心有偏應卽私有愛吝也以應不在一故心無私吝也】

六二比之自內貞吉注處比之時居中得位而繋應在五不能來它故得其自內貞吉而已象曰比之自內不自失也疏【正義曰比之自內貞吉者居中得位系應在五不能使他悉來惟親比之道自在其內獨與五應但貞吉而已不如初六有他吉也象曰不自失者釋比之自內之義不自失其所應之偶故云比之自內不自失也】

六三比之匪人注四自外比二爲五應近不相得遠則無應所與比者皆非已親故曰比之匪人像曰比之匪人不亦傷乎音義【匪非鬼反馬云非也王肅本作匪人凶】疏【正義曰比之匪人不亦傷乎者言六三所比皆非已親之人四自外比二爲五應近不相得遠又無應是所欲親比皆非其親是以悲傷也】

六四外比之貞吉注外比於五履得其位比不失賢處不失位故貞吉也象曰外比於賢以從上也疏【正義曰六四上比於五欲外比也居得其位比不失賢所以貞吉凡下體爲內上體爲外六四比五故云外比也象曰外比於賢以從上者九五居中得位故稱賢也五在四上四往比之是以從上也】

九五顯比王用三驅失前禽邑人不誡吉注爲比之主而有應在二顯比者也比而顯之則所親者狹矣夫無私於物惟賢是與則去之與來皆無失也夫三驅之禮禽逆來趣已則捨之背已而走則射之愛於來而惡於去也故其所施常失前禽也以顯比而居王位用三驅之道者也故曰王用三驅失前禽也用其中正徵討有常伐不加邑動必討叛邑人無虞故不誡也𨿽不得乎大人之吉是顯比之吉也此可以爲上之使非爲上道也象曰顯比之吉位正中也舎逆取順失前禽也邑人不誡上使中也音義【驅匡愚反徐云鄭作敺馬云三驅者一曰幹豆二曰賔客三曰君庖狹戶夾反則捨之舎音赦又音捨背音佩射食亦反惡烏路反舎逆之舎音捨】疏【正義曰五應於二顯明比道不能普徧相親是比道狹也王用三驅失前禽者此假田獵之道以諭顯比之事凡三驅之禮禽向已者則舎之背已者則射之是失於前禽也顯比之道與已相應者則親之與己不相應者則疎之與三驅田獵愛來惡去相似故云王用三驅失前禽也言顯比之道似於此也邑人不誡吉者𨿽不能廣普親比於自已相親之處不妄加討罰所以已邑之人不須防誡而有吉也至於邑人不誡而爲吉非是大人闊之道不可爲大人之身但可爲大人之使象曰顯比之吉位正中者所以顯比得吉者以所居之位正而且中故云顯比之吉舎逆取順失前禽也者禽逆來向已者則舎之而不害禽順去背已而走者則射而取之是失前禽也邑人不誡上使中也者釋邑人不誡之義所以已邑之人不須防誡止由在上九五之使得其中正之人伐不加邑動必討叛不橫加無罪止由在上使中也中謂九五也此九五𨿽不得爲王者之身堪爲王者之使以居中位故云上使中也注正義曰去之與來皆無失者若比道闊不偏私於物惟賢是親則背已去者與來向已者皆悉親附無所失也言去亦不失來亦不失夫三驅之禮者先儒皆云三度驅禽而射之也三度則已今亦從之去則射之褚氏諸儒皆以爲三面著人驅禽必加三面者禽惟有背已向已趣已故左右及於後皆有驅之愛於來而惡於去者來則舎之是愛於來也去則射之是惡於去也故其所施常失前禽者言獨比所應則所比爲失如三驅所施愛來憎去則失在前禽也用其中正徵討有常伐不加邑動必討叛者此九五居中得正故云用其中正也心旣中正不妄喜怒故徵伐有常也所伐之事不加親已之邑興師動眾必欲討其叛逆五以其顯比親者伐所不加也叛者必欲徵伐也云𨿽不得乎大人之吉是顯比之吉者以象云顯比之吉其比狹也若大人之吉則比道通也可以爲上之使非爲上之道者九五居上之位若爲行如此身𨿽爲王止可爲上使之人非是爲王之道故云非爲上之道】

上六比之無首凶注無首後也處卦之終是後夫也親道已成無所與終爲時所棄宜其凶也象曰比之無首無所終也疏【正義曰無首凶者謂無能爲頭首他人皆比已獨在後是親比於人無能爲頭首也他人皆比親道已成已獨在後眾人所棄宜其凶也象曰無所終者釋比之無首旣不能爲比之初首被人所棄故無能與之共終也】

【乾下巽上】

小畜亨注不能畜大止健剛志故行是以亨密雲不雨自我西郊音義【畜本又作蓄同敕六反積也聚也卦內皆同鄭許六反養也巽宮一世卦】疏【正義曰小畜亨者但小有所畜惟畜九三而已初九九二猶剛健得行是以剛志上得亨通故云小畜亨也若大畜幹在於下艮在於上艮是陽卦又能止物能止此幹之剛健所畜者大故稱大畜此卦則巽在於上干在於下巽是陰柔性又和順不能止畜在下之幹惟能畜止九三所畜狹小故云小畜密雲不雨者若陽之上升陰能畜止兩气相薄則爲雨也今惟能畜止九三其气被畜但爲密雲初九九二猶自上通所以不能爲雨也自我西郊者所聚密雲由在我之西郊去我旣遠潤澤不能行也但聚在西郊而已】

彖曰小畜柔得位而上下應之曰小畜注謂六四也成卦之義在此爻也體無二陰以分其應故上下應之也旣得其位而上下應之三不能陵小畜之義健而巽剛中而志行乃亨密雲不雨尙往也自我西郊施未行也注小畜之勢足作密雲乃自我西郊未足以爲雨也何由知未能爲雨夫能爲雨者陽上薄陰陰能固之然後烝而爲雨今不能制初九之復自道固九二之牽復九三更以不能復爲劣也下方尙往施豈得行故密雲而不能爲雨尙往故也何以明之夫陰能固之然後乃雨今上九獨能固九三之路故九三不可以進而輿說輻也能固其路而安於上故得旣雨旣處若四五皆能若上九之善畜則能雨明矣故舉一卦而論之能爲小畜密雲而已陰茍不足以固陽則𨿽復至盛密雲自我西郊故不能雨也雨之未下卽施之未行也彖全論一卦之體故曰密雲不雨象各言一爻之徳故曰旣雨旣處也音義【施始防反注皆同陽上之上時掌反烝職譍反說吐活反下文並注並同說文解也輻音福𨿽復之復扶又反上九注同】疏【正義曰柔得位謂六四也以陰居陰故稱得位此卦惟有一陰上下諸陽皆來應之故曰小畜此釋小畜卦名也言此卦之畜六四惟畜其下九三初九九二猶不能擁畜而云上下應之者若細別而言小畜之義惟當畜止在下三陽猶不能畜盡但畜九三而已若大判而言之上下五陽總應六四故云上下應之其四𨿽應何妨總不能畜止剛健也健而巽剛中而志行乃亨者內旣剛健而外逢柔順剛於中不被摧抑而志意得行以此言之故剛健之志乃得亨通此釋亨也密雲不雨尙往者所以密雲不雨者不能畜止諸陽初九九二猶得上進陰陽气通所以不雨釋密雲不雨也自我西郊施未行者釋自我西郊之義所以密雲不雨從我西郊而積聚者猶所施潤澤未得流行周徧故不覆國都但遠聚西郊也然云在國都而不雨亦是施未行也必云在西郊者若在國都雨𨿽未落猶有覆防之施不得云施未行今言在西郊去施遠也注正義曰九三更以不能復爲劣者初九旣得復道九二可牽以復皆得剛健上通則是陰不能固陽而九三劣弱又不能自復則是陽不薄陰是以皆不雨也且小畜之義貴於上往而九三不能自復更爲劣弱故言九三更不能復爲劣也能固其路而安於上者謂上九能閉固九三之道路不被九三所陵得安於上所以旣雨旣處也故舉一卦而論之能爲小畜密雲而已者此明卦之與爻其義別也但卦總二象明上體不能閉固下體所以密雲不能爲雨爻則止明一爻之事上九能固九三所以上九而有雨也所以卦與爻其義異也諸卦多然若比卦云比吉上六則云比之無首凶也復卦云復亨上六云迷復凶也此皆卦之與爻義相違反它皆放此】

象曰風行天上小畜君子以懿文徳注未能行其施者故可以懿文徳而已疏【正義曰君子以懿文徳者懿美也以於其時施未得行諭君子之人但修美文徳待時而風爲號令若風行天下則施附於物不得云施未行也今風在天上去物旣遠無所施及故曰風行天上凡大象君子所取之義或取二卦之象而法之者若地中有水師君子以容民畜眾取卦象包容之義若履卦象云上天下澤履君子以辯上下取上下尊卑之義如此之皆取二象君子法以爲行也或直取卦名因其卦義所有君子法之須合卦義行事者若訟卦云君子以作事謀始防其所訟之源不取天與水違行之象若小畜君子以懿文徳不取風行天上之象餘皆放此】

初九復自道何其咎吉注處幹之始以升巽初四爲已應不距已者也以陽升陰復自其道順而無違何所犯咎得義之吉象曰復自道其義吉也疏【正義曰處幹之始以升巽初四爲已應以陽升陰反復於上自用已道四則順而無違於已無咎故云復自道何其咎吉象曰其義吉者以陽升陰以剛應柔其義於理吉也】

九二牽復吉注處幹之中以升巽五五非畜極非固已者也𨿽不能若陰之不違可牽以復是以吉也象曰牽復在中亦不自失也疏【正義曰牽謂牽連復謂反復二欲往五五非止畜之極不閉固於已可自牽連反復於上而得吉也象曰牽復在中亦不自失者旣彊牽連而復在下卦之中以其得中不被閉固亦於已不自有失解牽復吉也】

九三輿說輻夫妻反目注上爲畜盛不可牽徵以斯而進故必說輻也已爲陽極上爲陰長畜於陰長不能自復方之夫妻反目之義也象曰夫妻反目不能正室也音義【輿音余輻音福本亦作輹音服馬云車下縛也鄭云伏菟長之丈反下同】疏【正義曰九三欲復而進上九固而止之不可以行故車輿說其輻夫妻反目者上九體巽爲長女之陰今九三之陽被長女閉固不能自復夫妻乖戾故反目相視象曰不能正室者釋夫妻反目之義以九三之夫不能正上九之室故反目也此假象以諭人事也】

六四有孚血去惕出無咎注夫言血者陽犯陰也四乘於三近不相得三務於進而已隔之將懼侵克者也上亦惡三而能制焉志與上合共同斯誠三𨿽逼已而不能犯故得血去懼除保無咎也象曰有孚惕出上合志也音義【血如字馬云當作卹憂也去起呂反注同惡烏路反履卦同】疏【正義曰六四居九三之上乘陵於三三旣務進而已固之懼三害已故有血也畏三侵陵故惕懼也但上九亦憎惡九三六四與上九同志共惡於三三不能害已故得其血去除其惕出散信能血去懼除乃得無咎象曰上合志者釋惕出之意所以惕出者由已與上九同合其志共惡於三也注正義曰夫言血者陽犯陰也者謂此卦言血陽犯陰也夫者語之端非是總凡之辭故需六四云需於血注云凡稱血者陰陽相傷也則稱血者非惟陽犯陰也】九五有孚攣如富以其鄰注處得尊位不疑於二來而不距二牽已攣不爲專固有孚攣如之謂也以陽居陽處實者也居盛處實而不專固富以其鄰者也象曰有孚攣如不獨富也音義【攣力專反馬云連也徐又力轉反子夏作戀云思也】疏【正義曰有孚攣如者五居尊位不疑於二來而不距二旣牽挽而來已又攀攣而迎接志意合同不有專固相逼是有信而相牽攣也如語辭非義富以其鄰者五是陽爻卽必富實心不専固故能用富以與其鄰鄰謂二也象曰不獨富也者釋攣如之義所以攀攣於二者以其不獨自專固於富欲分與二也】

上九旣雨旣處尙徳載婦貞厲月幾望君子徵凶注處小畜之極能畜者也陽不亨故旣雨也剛不能侵故旣處也體巽處上剛不敢犯尙徳者也爲陰之長能畜剛健徳積載者也婦制其夫臣制其君𨿽貞近危故曰婦貞厲也陰之盈盛莫盛於此故曰月幾望也滿而又進必失其道陰疑於陽必見戰伐𨿽復君子以徵必凶故曰君子徵凶象曰旣雨旣處徳積載也君子徵凶有所疑也注夫處下可以徵而無咎者惟泰也則然坤本體下又順而弱不能敵剛故可以全其徵而吉也自此以往則其進各有難矣夫巽𨿽不能若艮之善畜猶不肯爲坤之順從也故可得少進不可盡陵也是以初九九二其復則可至於九三則輿說輻也夫大畜者畜之極也畜而不已畜極則通是以其畜之盛在於四五至於上九道乃大行小畜積極而後乃能畜是以四五可以進而上九說徵之輻音義【幾徐音祈又音機注同子夏作近惟泰也則然一本作然則讀卽以也字絕句難乃旦反盡津忍反】疏【正義曰旣雨旣處者九三欲進已能固之陰陽不通故已得其雨也旣處者三不能侵不憂危害故已得其處也尙徳載者體巽處上剛不敢犯爲陰之長能畜止剛健慕尙此徳之積聚而運載也故云尙徳載也言慕尙此道徳之積載也婦貞厲者上九制九三是婦制其夫臣制其君𨿽復貞正而近危厲也月防望者婦人之制夫猶如月在望時盛極以敵日也防辭也已從上釋故於此不復言也君子徵凶者陰疑於陽必見戰伐𨿽復君子之行而亦凶也象曰旣雨旣處徳積載者釋旣雨旣處之義言所以得旣雨旣處者以上九道徳積聚可以運載使人慕尙故雲旣雨旣處也君子徵凶有所疑者釋君子徵凶之義言所以徵凶者陰气盛滿被陽有所疑忌必見戰伐故徵凶也注正義曰處小畜之極能畜者也者已處小畜盛極是閉畜者也陽不亨故旣雨也者陽若亨通則不雨也所以卦爻辭云小畜亨密雲不雨今九三之陽被上九所固不亨通故旣雨也夫巽𨿽不能若艮之善畜者謂𨿽不能如大畜艮卦在上善畜下之乾也巽𨿽不能如艮之善畜故其畜小也猶不肯爲坤之順從者謂猶不肯如泰卦坤在於上順從幹也故可得少進者謂初九九二得前進也不可盡陵者九三欲陵上九被上九所固是不可得盡陵也畜而不已畜極則通是以其畜之盛在於四五至於上九道乃大行者此論大畜義也大畜畜而不已謂之大畜四爻五爻是畜之盛極而不休已畜極則通四五畜道旣極至於上九無所可畜故上九道乃大行無所畜也小畜積極而後乃能畜者小畜之道旣微積其終極至於上九乃能畜也謂畜九三也是以四五可以進者四𨿽畜初五𨿽畜二畜道旣弱故初二可以進上九說徵之輻者上九畜之積極故能說此九三徵行之輻案九三但有說輻無徵之文而王氏言上九說徵之輻者輿之有輻可以徵行九三爻有徵義今輿輻旣說則是說徵之輻因上九徵凶之文徵則行也文𨿽不言於義必有言輻者鄭注云謂輿下防木與軸相連鉤心之木是也子夏傳云軸車劇也】

【兌下乾上】

履虎尾不咥人亨音義【履利恥反禮也艮宮五世卦咥直結反齧也馬云齕】疏【正義曰履卦之義以六三爲主六三以陰柔履踐九二之剛履危者也猶如履虎尾爲危之甚不咥人亨者以六三在兌體兌爲和說而應干剛𨿽履其危而不見害故得亨通猶若履虎尾不見咥齧於人此假物之象以諭人事】

彖曰履柔履剛也說而應乎幹是以履虎尾不咥人亨注凡彖者言乎一卦之所以爲主也成卦之體在六三也履虎尾者言其危也三爲履主以柔履剛履危者也履虎尾而不見咥者以其說而應乎乾也乾剛正之徳者也不以說行夫佞邪而以說應乎幹宜其履虎尾不見咥而亨剛中正履帝位而不疚光明也注言五之徳音義【說音悅注及後同夫音扶下同邪似嗟反疚久又反馬云病也陸本作疾】疏【正義曰履柔履剛者言履卦之義是柔之履剛六三陰爻在九二陽爻之上故云柔履剛也履謂履踐也此釋履卦之義說而應乎幹是以履虎尾不咥人亨者釋不咥人亨之義六三在兌體兌爲和說應於上九上九在乾體兌自和說應乎乾剛以說應剛無所見害是以履踐虎尾不咥害於人而得亨通也若以和說之行而應於陰柔則是邪佞之道由以說應於剛故得吉也剛中正履帝位者謂九五也以剛處中得其正位居九五之尊是剛中正履帝位也而不疚光明者能以剛中而居帝位不有疚病由徳之光明故也此一句贊明履卦徳義之美於經無所釋也】

象曰上天下澤履君子以辯上下定民志疏【正義曰天尊在上澤卑處下君子法此履卦之象以分辯上下尊卑以定正民之志意使尊卑有序也但此履卦名含二義若以爻言之則在上履踐於下六三履九二也若以二卦上下之象言之則履禮也在下以禮承事於上此象之所言取上下二卦卑承尊之義故云上天下澤履但易含萬象反覆取義不可定爲一體故也】

初九素履往無咎注處履之初爲履之始履道惡華故素乃無咎處履以素何往不從必獨行其願物無犯也象曰素履之往獨行願也疏【正義曰處履之始而用質素故往而無咎若不以質素則有咎也象曰獨行願者釋素履之往它人尙華已獨質素則何咎也故獨行所願則物無犯也】九二履道坦坦幽人貞吉注履道尙謙不憙處盈務在致誠惡夫外飾者也而二以陽處陰履於謙也居內履中隱顯同也履道之美於斯爲盛故履道坦坦無險厄也在幽而貞宜其吉也象曰幽人貞吉中不自亂也音義【坦吐但反說文云安也廣雅云平也明也蒼頡篇云著也憙虛備反又音喜厄於革反又作戹】疏【正義曰履道坦坦者坦坦平易之貌九二以陽處陰履於謙退已能謙退故履道坦坦平易無險難也幽人貞吉者旣無險難故在幽隱之人守正得吉象曰中不自亂者釋幽人貞吉以其居中不以危險而自亂也旣能謙退幽居何有危險自亂之事注正義曰履道尙謙者言踐履之道貴尙謙退然後乃能踐物履又爲禮故尙謙也居內履中隱顯同者履道尙謙不喜處盈然以陽處陰尙於謙徳居內履中以信爲道不以居外爲榮處內爲屈若居在外亦能履中謙退隱之與顯在心齊等故曰隱顯同也在幽而貞宜其吉者以其在內卦之中故云在幽也謙而得中是貞正也在幽能行此正故曰宜其吉】

六三眇能視跛能履履虎尾咥人凶武人爲於大君注居履之時以陽處陽猶曰不謙而況以陰居陽以柔乘剛者乎故以此爲明眇目者也以此爲行跛足者也以此履危見咥者也志在剛健不修所履欲以陵武於人爲於大君行未能免於凶而志存於五頑之甚也象曰眇能視不足以有明也跛能履不足以與行也咥人之凶位不當也武人爲於大君志剛也音義【眇妙小反字書云盲也說文云小目跛波我反足跛也依字作破修本又作循行未之行下孟反】疏【正義曰眇能視跛能履者居履之時當須謙退今六三以陰居陽而又失其位以此視物猶如眇目自爲能視不足爲明也以此履踐猶如跛足自爲能履不足與之行也履虎尾咥人凶者以此履虎尾咥齧於人所以凶也武人爲於大君者行此威武加陵於人欲自爲於大君以六三之微欲行九五之志頑愚之甚象曰不足以有明者釋眇能視物目旣隆眇假使能視無多明也不足以與行者解跛能履足旣蹇跛假使能履行不能逺故云不足以與行也位不當者釋咥人之凶所以被咥見凶者緣居位不當謂以陰處陽也志剛者釋武人爲於大君所以陵武加人欲爲大君以其志意剛猛以陰而處陽是志意剛也】

九四履虎尾愬愬終吉注逼近至尊以陽承陽處多懼之地故曰履虎尾愬愬也然以陽居陰以謙爲本𨿽處危懼終其志故終吉也象曰愬愬終吉志行也音義【愬山革反子夏曰恐懼貌何休注公羊曰驚愕也馬本作虩音許逆反云恐懼也說文同廣雅曰懼也近附近之近】疏【正義曰履虎尾愬愬者逼近五之尊位是履虎尾近其危也以陽承陽處嫌隙之地故愬愬危懼也終吉者以陽居陰意能謙退故終得其吉也象曰志行者釋愬愬終吉初𨿽愬愬終得其吉以謙志得行故終吉也】

九五夬履貞厲注得位處尊以剛決正故曰夬履貞厲也履道惡盈而五處尊是以危象曰夬履貞厲位正當也音義【夬古快反】疏【正義曰夬履者夬者決也得位處尊以剛決正履道行正故夬履也貞厲者厲危也履道惡盈而五以陽居尊故危厲也象曰位正當者釋夬履貞厲之義所以夬履貞厲者以其位正當處在九五之位不得不決斷其理不得不有其貞厲以位居此地故也】

上九視履考祥其旋元吉注禍福之祥生乎所履處履之極履道成矣故可視履而考祥也居極應說髙而不危是其旋也履道大成故元吉也象曰元吉在上大有慶也音義【祥本亦作詳】疏【正義曰視履考祥者祥謂徴祥上九處履之極履道已成故視其所履之行善惡得失考其禍福之徴祥其旋元吉者旋謂旋反也上九處履之極下應兌說髙而不危是其不墜於禮而能旋反行之履道大成故元吉也象曰大有慶者解元吉在上之義旣以元吉而在上九是大有福慶也以有福慶故在上元吉也】

【乾下坤上】

泰小往大來吉亨音義【泰如字大通也鄭云通也馬云大也坤宮三世卦】疏【正義曰陰去故小往陽長故大來以此吉而亨通此卦亨通之極而四徳不具者物旣泰通多失其節故不得以爲元始而利貞也所以象云財成輔相故四徳不具】

彖曰泰小往大來吉亨則是天地交而萬物通也上下交而其志同也內陽而外陰內健而外順內君子而外小人君子道長小人道消也音義【長之丈反】疏【正義曰泰小往大來吉亨則是天地交而萬物通者釋此卦小往大來吉亨名爲泰也所以得名爲泰者止由天地气交而生養萬物物得大通故云泰也上下交而其志同者此以人事象天地之交上謂君也下謂臣也君臣交好故志意和同內陽而外陰內健而外順內健則內陽外順則外陰內陽外陰據其象內健外順明其性此說泰卦之徳也陰陽言爻健順言卦此就卦爻釋小往大來吉亨也內君子而外小人君子道長小人道消者更就人事之中釋小往大來吉亨也】

象曰天地交泰後以財成天地之道輔相天地之宜以左右民注泰者物大通之時也上下大通則物失其節故財成而輔相以左右民也音義【財音才徐才載反荀作裁相息亮反注同左音佐右音佑左右助也注同】疏【正義曰後以財成天地之道者由物皆通泰則上下失節後君也於此之時君當翦財成就天地之道輔相天地之宜者相助也當輔助天地所生之宜以左右民者左右助也以助養其人也天地之道者謂四時也冬寒夏暑春生秋殺之道若气相交通則物失其節物失其節則冬溫夏寒秋生春殺君當財節成就使寒暑得其常生殺依其節此天地自然之气故雲天地之道也天地之宜者謂天地所生之物各有其宜若大司徒云其動物植物及職方云州其貢宜稻麥雍州其貢宜黍稷若天气大同則所宜相反故人君輔助天地所宜之物各安其性得其宜據物言之故稱宜也此卦言後者以不兼公卿大夫故不云君子也兼通諸侯故不得直言先王欲見天子諸侯俱是南面之君故特言後也】

初九拔茅茹以其彚徵吉注茅之爲物拔其根而相牽引者也茹相牽引之貌也三陽同志俱志在外初爲首已舉則從若茅茹也上順而應不爲違距進皆得志故以其徵吉象曰拔茅徵吉志在外也音義【拔蒲八反茅卯交反鄭音苖茹汝據反牽引也鄭湛同王肅音如彚音胃也李於鬼反傅氏注云彚古偉字美也古文作董作夤出也鄭云勤也】疏【正義曰拔茅茹者初九欲往於上九二九三皆欲上行已去則從而似拔茅舉其根相牽茹也以其彚者彚類也以類相從徵吉者徵行也上坤而順下應於幹已去則納故徵行而吉象曰志在外者釋拔茅徵吉之義以其三陽志意皆在於外已行則從而似拔茅往行而得吉此假外物以明義也】九二包荒用馮河不遐遺朋亡得尙於中行注體健居中而用乎泰能包含荒穢受納馮河者也用心大無所遐棄故曰不遐遺也無私無偏存乎光大故曰朋亡也如此乃可以得尙於中行尙猶配也中行謂五象曰包荒得尙於中行以光大也音義【荒本亦作防音同鄭注禮云穢也說文水廣也又大也鄭讀爲康云虛也馮音憑注同穢於廢反】疏【正義曰包荒用馮河者體健居中而用乎泰能包含荒穢之物故云包荒也用馮河者無舟渡水馮陵於河是頑愚之人此九二能包含容受故曰用馮河也不遐遺者遐逺也遺棄也用心大無所疎逺棄遺於物朋亡者得中無偏所在皆納無私於朋黨之事亡無也故云朋亡也得尙於中行者中行謂六五也處中而行以九二所爲如此尙配也得配六五之中也象曰以光大者釋得尙中行之義所以包荒得配此六五之中者以無私無偏存乎光大之道故此包荒皆假外物以明義也】

九三無平不陂無往不復艱貞無咎勿卹其孚於食有福注幹本上也坤本下也而得泰者降與升也而三處天地之際將復其所處復其所處則上守其尊下守其卑是故無往而不復也無平而不陂也處天地之將閉平路之將陂時將大變世將大革而居不失其正動不失其應艱而能貞不失其義故無咎也信義誠著故不卹其孚而自明也故曰勿卹其孚於食有福也象曰無往不復天地際也注天地將各分復之際音義【陂彼僞反徐補寄反傾也注同又破何反偏也】疏【正義曰無平不陂者九三處天地相交之際將各分復其所處幹體初𨿽在下今將復歸於上坤體初𨿽在上今欲復歸於下是初始平者必將有險陂也初始往者必將有反復也無有平而不陂無有往而不復者猶若無在下者而不在上無在上者而不歸下也艱貞無咎者已居變革之世應有危殆只爲已居得其正動有其應艱難貞正乃得無咎勿卹其孚於食有福者卹憂也孚信也信義先以誠著故不須憂其孚信也信義自明故於食祿之道自有福慶也象曰天地際者釋無往不復之義而三處天地交際之處天體將上地體將下故往者將復平者將陂注正義曰將復其所處者以泰卦幹體在下此九三將棄三而向四是將復其幹之上體所處也泰卦坤體在上此六四今將去四而歸向初復其坤體所處也處天地之將閉平路之將陂者天將處上地將處下閉而不通是天地之將閉也所以往前通泰路無險難自今已後時旣否閉路有傾危是平路之將陂也此因三之向四是下欲上也則上六將歸於下是上欲下也故云復其所處也信義誠著者以九三居不失正動不失應是信義誠著也故不卹其孚而自明者解於食有福以信義自明故飲食有福】

六四翩翩不富以其鄰不戒以孚注幹樂上復坤樂下復四處坤首不固所居見命則退故曰翩翩也坤爻皆樂下已退則從故不待富而用其鄰也莫不與已同其志願故不待戒而自孚也象曰翩翩不富皆失實也不戒以孚中心願也疏【正義曰六四翩翩者四主坤首而欲下復見命則退故翩翩而下也不富以其鄰者以用也鄰謂五與上也今已下復眾陰皆從之故不待財富而用其鄰不戒以孚者鄰皆從已共同志願不待戒告而自孚信以從已也象曰皆失實者解翩翩不富之義由眾陰皆失其本實所居之處今旣見命翩翩樂動不待財富並悉從之故云皆失實也不戒以孚中心願者解不戒以孚之義所以不待六四之戒告而六五上六皆已孚信者由中心皆願下復故不待戒而自孚也】

六五帝乙歸妹以祉元吉注婦人謂嫁曰歸泰者陰陽交通之時也女處尊位履中居順降身應二感以相與用中行願不失其禮帝乙歸妹誠合斯義履順居中行願以祉盡夫陰陽交配之宜故元吉也象曰以祉元吉中以行願也音義【祉音恥一音敕子反又音止女處一作爻處夫音扶後皆放此以意求之】疏【正義曰帝乙歸妹者女處尊位履中居順降身應二感以相與用其中情行其志願不失於禮爻備斯義者惟帝乙歸嫁於妹而能然也故作易者引此帝乙歸妹以明之也以祉元吉者履順居中得行志願以祉福盡夫陰陽交配之道故大吉也象曰中以行願者釋以祉元吉之義正由中順行其志願故得福而元吉也注正義曰婦人謂嫁曰歸隱二年公羊文也】

上六城復於隍勿用師自邑告命貞吝注居泰上極各反所應泰道將滅上下不交卑不上承尊不下施是故城復於隍卑道崩也勿用師不煩攻也自邑告命貞吝否道已成命不行也象曰城復於隍其命亂也音義【隍音皇城塹也子夏作堭姚作湟應如字舊音應對之應上承之上時掌反施始防反否備鄙反】疏【正義曰城復於隍者居泰上極各反所應泰道將滅上下不交卑不上承尊不下施猶若城復於隍也子夏云隍是城下池也城之爲體由基土培扶乃得爲城今下不培扶城則損壊以此崩倒反復於隍猶君之爲體由臣之輔翼今上下不交臣不扶君君道傾危故云城復於隍此假外像以諭人事勿用師者謂君道已傾不煩用師也自邑告命貞吝者否道已成物不順從惟於自已之邑而施告命下旣不從故貞吝象曰其命亂者釋城復於隍之義若教命不亂臣當輔君猶土當扶城由其命錯亂下不奉上猶土不培城使復於隍故云其命亂也注正義曰卑道崩也者卑道向下不與上交故卑之道崩壊不承事於上也】

【坤下乾上】

否之匪人不利君子貞大往小來音義【否備鄙反卦內同閉也塞也乾宮三世卦】疏【正義曰否之匪人者言否閉之世非是人道交通之時故云匪人不利君子貞者由小人道長君子道消故不利君子爲正也陽气往而陰气來故云大往小來陽主生息故稱大陰主消耗故稱小】彖曰否之匪人不利君子貞大往小來則是天地不交而萬物不通也上下不交而天下無邦也內陰而外陽內柔而外剛內小人而外君子小人道長君子道消也音義【長丁丈反】疏【正義曰上下不交而天下無邦者與泰卦反也泰卦云上下交而其志同此應云上下不交則其志不同也非但其志不同上下乖隔則國滅亡故變雲天下無邦也內柔而外剛者欲取否塞之義故內至柔弱外禦剛彊所以否閉若欲取通泰之義則云內健外順各隨義爲文故此云剛柔不云健順】象曰天地不交否君子以儉徳辟難不可榮以祿音義【辟音避難乃旦反】疏【正義曰君子以儉徳辟難者言君子於此否塞之時以節儉爲徳辟其危難不可榮華其身以居祿位此若據諸侯公卿言之辟其羣小之難不可重受官賞若據王者言之謂節儉爲徳辟其陰陽厄運之難不可重自榮華而驕逸也】

初六拔茅茹以其彚貞吉亨注居否之初處順之始爲之首者也順非健也何可以徵居否之時動則入邪三陰同道皆不可進故茅茹以類貞而不諂則吉亨象曰拔茅貞吉志在君也注志在於君故不茍進音義【邪似嗟反諂敕檢反】疏【正義曰拔茅茹者以居否之初處順之始未可以動動則入邪不敢前進三陰皆然猶若拔茅牽連其根相茹也已若不進餘皆從之故云拔茅茹也以其彚者以其同共皆如此貞吉亨者守正而居志在於君乃得吉而亨通象曰志在君者釋拔茅貞吉之義所以居而守正者以其志意在君不敢懷諂茍進故得吉亨也此假外物以明人事】

六二包承小人吉大人否亨注居否之世而得其位用其至順包承於上小人路通內柔外剛大人否之其道乃亨象曰大人否亨不亂羣也音義【亨許庚反】疏【正義曰包承者居否之世而得其位用其至順包承於上小人吉者否閉之時小人路通故於小人爲吉也大人否亨者若大人用此包承之徳能否閉小人之吉其道乃亨象曰不亂羣者此釋所以大人否亨之意良由否閉小人防之以得其道小人𨿽盛不敢亂羣故言不亂羣也】

六三包羞注俱用小道以承其上而位不當所以包羞也象曰包羞位不當也疏【正義曰包羞者言羣陰俱用小人之道包承於上以失位不當所包承之事惟羞辱也】

九四有命無咎疇離祉注夫處否而不可以有命者以所應者小人也有命於小人則消君子之道者也今初志在君處乎窮下故可以有命無咎而疇麗福也疇謂初也象曰有命無咎志行也音義【疇直畱反鄭作古字】疏【正義曰有命無咎者九四處否之時其陰爻皆是小人若有命於小人則君子道消也今初六志在於君守正不進處於窮下今九四有命命之故無咎疇離祉者疇謂疇匹謂初六也離麗也麗謂附著也言九四命初身旣無咎初旣被命附依祉福言初六得福也象曰志行者釋有命無咎之義所以九四有命得無咎者由初六志意得行守正而應於上故九四之命得無咎】

九五休否大人吉其亡其亡繋於苞桑注居尊得位能休否道者也施否於小人否之休也惟大人而後能然故曰大人吉也處君子道消之時已居尊位何可以安故心存將危乃得固也象曰大人之吉位正當也音義【休虛虯反美也又許求反息也注同】疏【正義曰休否者休美也謂能行休美之事於否塞之時能施此否閉之道遏絕小人則是否之休美者也故云休否大人吉者惟大人乃能如此而得吉也若其凡人則不能其亡其亡繋於苞桑者在道消之世居於尊位而遏小人必近危難須恆自戒愼其意常懼其危亡言丁寧戒愼如此也繋於苞桑者苞本也凡物繋於桑之苞本則牢固也若能其亡其亡以自戒愼則有繋於苞桑之固無傾危也象曰位正當者釋大人吉之義言九五居尊得位正所以當遏絕小人得其吉注正義曰心存將危解其亡其亡之義身𨿽安靜心意常存將有危難但念其亡其亡乃得固者卽繋於苞桑也必云苞桑者取會韻之義又桑之爲物其根眾也眾則牢固之義】

上九傾否先否後喜注先傾後通故後喜也始以傾爲否後得通乃喜象曰否終則傾何可長也疏【正義曰處否之極否道已終此上九能傾毀其否故曰傾否也先否後喜者否道未傾之時是先否之道否道已傾之後其事得通故曰後有喜也象曰否終則傾何可長者釋傾否之義否道已終通道將至故否之終極則傾損其否何得長久故云何可長也】

【離下乾上】

同人於野亨利渉大川利君子貞音義【同人和同也離宮歸魂卦】疏【正義曰同人謂和同於人於野亨者野是廣遠之處借其野名諭其廣逺言和同於人必須寛廣無所不同用心無私處非近狹逺至於野乃得亨通故云同人於野亨與人同心足以渉難故曰利渉大川也與人和同易渉邪僻故利君子貞也此利渉大川假物象以明人事】

彖曰同人柔得位得中而應乎幹曰同人注二爲同人之主同人曰同人於野亨利渉大川干行也注所以乃能同人於野亨利渉大川非二之所能也是幹之所行故特曰同人曰文明以健中正而應君子正也注行健不以武而以文明用之相應不以邪而以中正應之君子正也故曰利君子貞惟君子爲能通天下之志注君子以文明爲徳音義【邪似嗟反】疏【正義曰同人柔得位得中而應乎幹曰同人者此釋所以能同於人之義柔得位得中者謂六二也上應九五是應於幹也同人曰同人於野亨利渉大川干行者釋同人於野亨利渉大川之義所以能如此者由幹之所行也言幹能行此徳非六二之所能也故特云同人曰乃云同人於野亨與諸卦別也文明以健中正而應君子正者此釋君子貞也此以二象明之故云文明以健中正而應謂六二九五皆居中得正而又相應是君子之正道也故云君子正也若以威武而爲健邪僻而相應則非君子之正也惟君子爲能通天下之志者此更贊明君子貞正之義惟君子之人於同人之時能以正道通達天下之志故利君子之貞注正義曰故特曰同人曰者謂卦之彖辭首卽疊卦名以釋其義則以例言之此首應云同人於野亨今此同人於野亨之上別云同人曰者是其義有異此同人卦名以六二爲主故同人卦名繋屬六二故稱同人曰猶言同人卦曰也同人於野亨利渉大川𨿽是同人卦下之辭不關六二之義故更疊同人於野亨之文乃是幹之所行也君子以文明爲徳者若非君子則用威武今卦之下體爲離故彖云文明又云惟君子能通天下之志是君子用文明爲徳也謂文理通明也】

象曰天與火同人注天體於上而火炎上同人之義也君子以族辧物注君子小人各得所同音義【炎上之上時掌反】疏【正義曰天體在上火又炎上取其性同故雲天與火同人君子以族辧物者族聚也言君子法此同人以類而聚也辧物謂分辧事物各同其黨使自相同不間雜也】

初九同人於門無咎注居同人之始爲同人之首者也無應於上心無繋吝通夫大同出門皆同故曰同人於門也出門同人誰與爲咎象曰出門同人又誰咎也音義【繋或作系本作黨系】疏【正義曰同人於門者居同人之首無應於上心無系吝含光大和同於人在於門外出門皆同故云無咎也象曰又誰咎者釋出門同人無咎之義言旣心無系吝出門逢人皆同則誰與爲過咎】

六二同人於宗吝注應在乎五惟同於主過主則否用心褊狹鄙吝之道象曰同人於宗吝道也音義【否方有反又備鄙反褊必淺反狹戶夾反】疏【正義曰系應在五而和同於人在於宗族不能闊是鄙吝之道故象云吝道也】

九三伏戎於莽升其髙陵三歲不興注居同人之際履下卦之極不能包上下通夫大同物黨相分欲乖其道貪於所比據上之應其敵剛健非力所當故伏戎於莽不敢顯亢也升其髙陵望不敢進量斯也三嵗不能興者也三嵗不能興則五道亦以成矣安所行焉象曰伏戎於莽敵剛也三嵗不興安行也注安辭也音義【莽莫蕩反王肅防黨反鄭云叢木也物或作朋比毗志反當如字量音良又音亮】疏【正義曰伏戎於莽者九三處下卦之極不能包上下通夫大同欲下據六二上與九五相爭也但九五剛健九三力不能敵故伏潛兵戎於艸莽之中升其髙陵三嵗不興者惟升髙陵以望前敵量斯勢也縱令更經三嵗亦不能興起也象曰伏戎於莾敵剛者釋伏戎於莽之義以其當九五之剛不敢顯亢故伏戎於莽三嵗不興安行者釋三嵗不興之義𨿽經三嵗猶不能興起也安語辭也猶言何也旣三嵗不興五道亦已成矣何可行也故云安行也此假外物以明人事注正義曰不能包上下通夫大同者初九出門皆同無所系著是包上下通夫大同今九三欲下據六二奪上之應是不能包也物黨相分者謂同人之時物各有黨而相分別也二則與五相親與三相分別也欲乖其道貪於所比據上之應者言此九三欲乖其同人之道不以類相從不知二之從五直以茍貪與二之比近而欲取之據上九五之應也】

九四乘其墉弗克攻吉注處上攻下力能乘墉者也履非其位以與人爭二自五應三非犯已攻三求二尢而效之違義傷理眾所不與故𨿽乘墉而不克也不克則反反則得吉也不克乃反其所以得吉困而反則者也象曰乘其墉義弗克也其吉則困而反則也音義【墉徐音容鄭作庸效下教反不克則反反則得吉也一本作反則得得則吉也】疏【正義曰乘其墉者履非其位與人鬭爭與三爭二欲攻於三旣是上體力能顯亢故乘上髙墉欲攻三也弗克攻吉者三欲求二其事已非四又效之以求其二違義傷理眾所不與𨿽復乘墉不能攻三也吉者旣不能攻三能反自思愆以從法則故得吉也此爻亦假物象也象曰乘其墉義弗克也者釋不克之義所以乘墉攻三不能克者以其違義眾所不從故云義不克也其吉則困而反則者釋其吉之義所以得其吉者九四則以不克困苦而反歸其法則故得吉也】九五同人先號咷而後笑大師克相遇注彖曰柔得位得中而應乎幹曰同人然則體柔居中眾之所與執剛用直眾所未從故近隔乎二剛未厥志是以先號咷也居中處尊戰必克勝故後笑也不能使物自歸而用其彊直故必須大師克之然後相遇也象曰同人之先以中直也大師相遇言相克也音義【號戶羔反咷道刀反號咷啼呼也】疏【正義曰同人先號咷者五與二應用其剛直眾所未從故九五共二欲相和同九三九四與之競二也五未得二故志未和同於二故先號咷也而後笑者處得尊位戰必克勝故後笑也大師克相遇者不能使物自歸已用其剛直必以大師與三四戰克乃得與二相遇此爻假物象以明人事象曰同人之先以中直者解先號咷之意以其用中正剛直之道物所未從故先號咷也但象略號咷之字故直云同人之先以中直也大師相遇言相克者釋相遇之義所以必用大師乃防相遇者以其用大師與三四相伐而得克勝乃與二相遇故言相克也】

上九同人於郊無悔注郊者外之極也處同人之時最在於外不同志而逺於內爭故𨿽無悔吝亦未得其志象曰同人於郊志未得也注凡處同人而不泰焉則必用師矣不能大通則各私其黨而求利焉楚人亡弓不能忘楚愛國愈甚益爲它災是以同人不剛健之爻皆至用師也音義【逺袁萬反爭爭鬭之爭】疏【正義曰同人於郊者處同人之極最在於外𨿽欲同人人必疎己不所同其志未得然𨿽陽在於外逺於內之爭訟故無悔吝也象曰志未得者釋同人於郊之義同人在郊境逺處與人疏逺和同之志猶未得也注正義曰不同志者若彼此在內相同則其同志意也若己爲郊境之人而與相同人未親已是不同志也逺於內爭者以外而同不於室家之內是逺於內爭也以逺內爭故無悔吝以在外郊故未得志也凡處同人而不泰焉則必用師矣者王氏注意非止上九一爻乃總論同人一卦之義去初上而言二有同宗之吝三有伏戎之禍四有不克之困五有大師之患是處同人之世無大通之志則必用師矣楚人亡弓不能忘楚愛國愈甚益爲它災者案孔子家語弟子好生篇云椘昭王出防亡烏號之弓左右請求之王曰楚人亡弓楚人得之又何求焉孔子聞之曰惜乎其志不大也不曰人亡弓人得之何必楚也昭王名軫哀六年吳伐陳楚救陳在城父卒此愛國而致它災也引此者證同人不皆至用師矣】

【乾下離上】

大有元亨注不大通何由得大有乎大有則必元亨矣音義【大有包容丰富之象乾宮歸魂卦】疏【正義曰大有元亨者柔處尊位羣陽並應能大所有故稱大有旣能大有則其物大得亨通故云大有元亨】

彖曰大有柔得尊位大中而上下應之曰大有注處尊以柔居中以大體無二陰以分其應上下應之靡所不納大有之義也其徳剛健而文明應乎天而時行是以元亨注徳應於天則行不失時矣剛健不滯文明不犯應天則大時行無違是以元亨疏【正義曰大有柔得尊位大中而上下應之曰大有者釋此卦稱大有之義大中者謂六五處大以中柔處尊位是其大也居上卦之內是其中也其徳剛健而文明應乎天而時行是以元亨者釋元亨之義剛健謂幹也文明謂離也應乎天而時行者禇氏莊氏云六五應九二九二在幹體故云應乎天也徳應於天則行不失時以時而行則萬物大得亨通故云是以元亨注正義曰剛健不滯者剛健則物不壅滯也文明不犯者文理明察則不犯於物也應天則大者防應於天則盛大也時行無違者以時而行物無違也以有此諸事故大通而元亨也】

象曰火在天上大有君子以遏惡揚善順天休命注大有包容之象也故遏惡揚善成物之美順夫天徳休物之命音義【遏於葛反止也徐又音謁休虛虯反美也徐又許求反】疏【正義曰君子以遏惡揚善者大有包容之義故君子象之亦當包含遏匿其惡褎揚其善順奉天徳休美物之性命皆取含容之義也不雲天在火下而云火在天上者天體髙明火性炎上火是照耀之物而在於天上是光明之甚無所不照亦是包含之義又爲揚善之理也】

初九無交害匪咎艱則無咎注以夫剛健爲大有之始不能履中滿而不溢率斯以往後害必至其欲匪咎艱則無咎也象曰大有初九無交害也疏【正義曰以夫剛健爲大有之始不能履中謙退𨿽無交切之害久必有凶其欲匪咎能自艱難其志則得無咎故云無交害匪咎艱則無咎也注正義曰不能履中滿而不溢者以不在二位是不能履中在大有之初是盈滿身行剛健是溢也故云不能履中滿而不溢】

九二大車以載注任重而不危有攸往無咎注健不違中爲五所任任重不危致遠不泥故可以往而無咎也象曰大車以載積中不敗也音義【車王肅剛余反蜀本作輿泥乃計反】疏【正義曰大車以載者體是剛健而又居中身被委任其任重也能堪受其任不有傾危猶若大車以載物也此假外像以諭人事有攸往無咎者堪當重任故有所往無咎者以居失其位嫌有凶咎故云無咎也象曰積中不敗者釋大車以載之義物旣積聚身有中和堪受所積之物聚在身上不至於敗也注正義曰任重而不危釋大車以載之意大車謂牛車也載物旣多故云任重車材彊壯故不有傾危也】

九三公用亨於天子小人弗克注處大有之時居下體之極乘剛健之上而履得其位與五同功威權之盛莫此過焉公用斯位乃得通乎天子之道也小人不克害可待也象曰公用亨於天子小人害也音義【亨許庚反通也下同眾家並香兩反京云獻也干云享宴也姚云享祀也】疏【正義曰公用亨於天子者九三處大有之時居下體之極乘剛健之上履得其位與五同功五爲王位三旣與之同功則威權之盛莫盛於此乃得通乎天子之道故云公用亨於天子小人弗克者小人徳劣不能勝其位必致禍害故云小人弗克也注正義曰與五同功者繋辭云三與五同功此云與五同功謂五爲王位三旣防與五之同功則威權與五相似故云威權之盛莫此過焉】

九四匪其彭無咎注旣失其位而上近至尊之威下比分權之臣其爲懼也可謂危矣惟夫有聖知者乃能免斯咎也三𨿽至盛五不可捨能辯斯數專心承五常匪其旁則無咎矣旁謂三也象曰匪其彭無咎明辯晢也注明猶才也音義【彭步郎反子夏作旁干云彭亨驕滿貌王肅云壯也虞作尫姚云彭旁徐音同近如字亦附近之近比毗志反知音智捨音捨數色助反晢章舌反王廙作晰同音徐李之世反又作哲字鄭本作遰云讀如明星晢晢陸本作逝虞作折】疏【正義曰匪其彭無咎者匪非也彭旁也謂九三在九四之旁九四若防專心承五非取其旁九四言不用三也如此乃得無咎也旣失其位上近至尊之威下比分權之臣可謂危矣能棄三歸五故得無咎也象曰明辯晢也者釋匪其彭無咎之義明猶才也九四所以能去其旁之九三者由九四才性辯而哲知能斟酌事宜故云明辯晢也】

六五厥孚交如威如吉注居尊以柔處大以中無私於物上下應之信以志故其孚交如也夫不私於物物亦公焉不疑於物物亦誠焉旣公且信何難何備不言而教行何爲而不威如爲大有之主而不以此道吉可得乎象曰厥孚交如信以志也威如之吉易而無備也音義【難依象宜如字一音乃旦反易以防反】疏【正義曰六五厥孚交如者厥其也孚信也交謂交接也如語辭也六五居尊以柔處大以中無私於物上下應之故其誠信物來交接故云厥孚交如也威如吉者威畏也旣誠且信不言而教行所爲之處人皆畏敬故云威如以用此道故得吉也象曰信以志者釋厥孚交如之義由已誠信起其志故上下應之與之交接也威如之吉易而無備者釋威如之吉之義所以威如得吉者以已不私於物惟行簡易無所防備物自畏之故云易而無備也】

上九自天祐之吉無不利注大有丰富之世也處大有之上而不累於位志尙乎賢者也餘爻皆乘剛而已獨乘柔順也五爲信徳而已履焉履信之謂也𨿽不能體柔而以剛乘柔思順之義也履丰有之世而不以物累其心髙尙其志尙賢者也爻有三徳盡夫助道故繋辭具焉象曰大有上吉自天祐也音義【祐音又累劣僞反下同盡津忍反繋音系】疏【正義曰釋所以大有上九而得吉者以有三徳從天已下悉皆祐之故云自天祐之注正義曰不累於位志尙乎賢者旣居丰富之時應須以富有爲累也旣居無位之地不以富有縈心是不繋累於位旣能淸靜髙潔是慕尙賢之行也爻有三徳者五爲信徳而已履焉履信之謂是一也以剛乘柔思順之義是二也不以物累於心髙尙其志尙賢者是三也爻有三徳盡夫助道者天尙祐之則無物不祐故云盡夫助道也】

周易注疏卷三

周易注疏卷三考證

師卦辭丈人吉○崔憬曰子夏傳作大人李鼎祚云彖云能以眾正可以王矣老子曰域中有四大而王居其一焉作大人是也【臣照】按師卦之義成於九二爲眾所歸也夫在下位而爲眾所歸惟師乃可所爲閫以外將軍制之人主不從中制也彖曰丈人爻曰長子其義同也非丈人則三軍無所托命故丈人吉也若易言大人者位尊者之通稱言君子者徳尊者之通稱言後者君也言先王者舉古聖君以爲後世法也義各有取師稱丈人不可與大人混也子夏傳作大人蓋亦傳寫之訛而李鼎祚從而爲之辭

六四注疏漢書韓信云兵法欲右背山陵前左水澤○【臣良裘】按此非韓信語云字上當有傳字

六五田有禽利執言注物先犯己故可以執言而無咎也○郭京曰利執之誤作利執言之字行書向下引腳稍類言字轉寫仍誤言字無義理可安【臣良裘】按程傳云執言奉辭也文無不安

比彖比吉也比輔也○郭京曰吉字下誤增也字凡彖先舉辭後以義結皆有也字辭下並無也字【臣淸植】按朱子亦云也字羨當作比吉比輔也下順從也比輔也觧比字下順從也觧吉字與郭京之說正同

初六注以不信爲比之首禍莫大焉故必有孚盈缶然後乃得免比之咎○郭京曰此盈缶二字疑衍下文處比之首應不在一心無私吝則莫不比之著信立誠盈溢乎質素之器等句方釋盈缶之義此處不應有盈缶二字

九五象捨逆取順失前禽也○郭京曰捨逆取順句誤在失前禽上此小象第一第三句並先舉爻辭後以義結中間一句獨先申義後舉爻辭三百八十三爻並無此例【臣淸植】按上文位正中也此曰失前禽也以禽與中葉攷象傳內以禽字與東部字爲韻者凡三見屯三爻象禽與窮葉此與中葉恆四爻象禽與容葉吳棫韻補以禽爲渠容切而引焦氏易林吉日車攻田弋禽宣王飲酒以告嘉功之文爲證疑自漢以前有此音也

履六三注志存於王頑之甚也○毛居正曰志存於五五作王誤正義云以六三之微欲行九五之事解注志存於五也紹興本興國軍本皆誤作王惟建安余氏本作五彖辭履帝位而不疚注云言五之徳此爲五字無疑

泰九二包荒○包石經作苞象同

九三象無往不復天地際也○釋文本作無平不陂六四翩翩○釋文本作篇篇釋云如字子夏傳作翩翩向本同雲輕舉貌古文作偏偏今本俱作翩翩蓋從子夏傳本也

象翩翩不富皆失實也○郭京曰皆反實也反誤作失注云坤爻皆樂下復下是坤位本實之處義在翩翩反歸本實之地非失其本實也【臣良裘】按易義陰虛陽實失實正解不富之義京言未當

否象君子以儉徳辟難不可榮以祿○【臣良裘】按虞翻本作不可營以祿云榮或作營又云儉或作險按後漢書章懷注引易作險

六二包承○包石經作苞下包羞同

大有彖疏六五應九二九二在幹體故云應乎天也○監本作六五應干九二亦與五爲體誤今依閣本攺

象注遏惡揚善成物之美順夫天徳休物之命○監本作遏惡揚善成物之性順天休命順物之命推尋文義順夫天徳解順天二字休物之命解休命二字休美也監本誤今依閣本攺

九三音義亨許庚反通也眾家並香兩反京云獻也干云享宴也姚云享祀也○【臣淸植】按此亨字注疏並作亨通解朱子本義云春秋傳作亨古者亨通之亨享獻之享烹餁之烹皆作亨字按亨通之作亨者元亨之是也享獻之作亨者此文之是也烹餁之作亨者鼎彖傳聖人亨以享上帝而大亨以養聖賢是也陸氏旣以許庚反音作亨通之亨復云眾家並香兩反音作享獻之享則其意似亦以享之義爲長矣今折中定本從朱子作享

周易注疏卷三考證﹤經部﹐易類﹐周易注疏﹥

欽定四庫全書

周易注疏卷四

魏王弻注唐陸徳明音義孔穎達疏

上經【謙豫

隨蠱

臨觀

噬嗑賁】

【艮下坤上】

謙亨君子有終音義【謙卑退爲義屈已下物也兌宮五世卦子夏作嗛云嗛謙也】疏【正義曰謙者屈躬下物先人後已以此待物則所在皆通故曰亨也小人行謙則不能長久惟君子有終也然案謙卦之象謙爲諸行之善是善之最極而不言元與利貞及吉者元是物首也利貞是幹正也於人旣爲謙退何可爲之首也以謙下人何以干正於物故不云元與利貞也謙必吉其吉可知故不言之凡易經之體有吉理可知而不言吉者卽此謙卦之繇及幹之九五利見大人是吉理分明故不云吉也諸卦言吉者其義有嫌者爻兼善惡也若行事有善則吉乃隨之若行事有惡則不得其吉諸稱吉者嫌其不吉故稱吉也若坤之六五及泰之六五並以陰居尊位若不行此事則無吉若行此事則得其吉故並稱元吉其餘皆言吉事亦放此亦有大人爲吉於小人爲凶若否之九五云休否大人吉是也或有於小人爲吉大人爲凶若屯之九五小貞吉大貞凶及否之六二包承小人吉之是也亦有其吉灼然而稱吉者若大有上九自天祐之吉無不利之是也但易之爲體不可以一爲例今各隨文解之義具諸卦之下今謙卦之繇其吉可知也旣不云吉何故初六六二及九三並云吉者謙卦是總諸六爻其善旣大故不湏云吉也六爻各明其義其義有優劣其徳旣小嫌其不吉故湏吉以眀之也】

彖曰謙亨天道下濟而光明地道卑而上行天道虧盈而益謙地道變盈而流謙神害盈而福謙人道惡盈而好謙謙尊而光卑而不可逾君子之終也音義【濟節細反上時掌反下注上承上行同虧馬本作毀福京本作富惡烏路反卦末注同好呼報反】疏【正義曰謙亨天道下濟而光明地道卑而上行者此釋亨義也欲明天地上下交通坤體在上故言地道卑而上行也其地道旣上行天地相對則天道下濟也且艮爲陽卦又爲山天之髙明今在下體亦是天道下濟之義也下濟者謂降下濟生萬物也而光明者謂三光垂耀而顯明也地道卑而上行者地體卑柔而气上行交通於天以生萬物也天道虧盈而益謙者從此巳下廣說謙徳之美以結君子能終之義也虧謂減損減損盈滿而增益謙退若日中則月盈則食是虧減其盈盈者虧減則謙者受益也地道變盈而流謙者丘陵川谷之屬髙者漸下下者益髙是攺變盈者流布謙者也鬼神害盈而福謙者驕盈者被害謙退者受福是害盈而福謙也人道惡盈而好謙者盈溢驕慢皆以惡之謙退恭巽悉皆好之謙尊而光卑而不可逾者尊者有謙而更光明盛大卑謙而不可逾越是君子之所終也言君子能終其謙之善事又謙之終福故云君子之終也】

象曰地中有山謙君子以裒多益寡稱物平施注多者用謙以爲裒少者用謙以爲益隨物而與施不失平也音義【裒蒲侯反鄭荀董蜀才作捊云取也字書作掊廣雅云掊減稱尺證反施始防反注同】疏【正義曰裒多者君子若能用此謙道則裒益其多言多者得謙物更裒聚彌益多也故云裒多卽謙尊而光也是尊者得謙而光大也益寡者謂寡者得謙而更進益卽卑而不可逾也是卑者得謙而更增益不可逾越也稱物平施者稱此物之多少均平而施物之先多者而得其施也物之先寡者而亦得其施也故云稱物平施也此謙卦之象以山爲主是於山爲謙於地爲不謙應言山在地中今乃云地中有山者意取多之與少皆得其益似地中有山以包取其物以與於人故變其文也注正義曰多者用謙以爲裒者爾雅釋詁云裒聚也於先多者其物𨿽多未得積聚以謙故益其物更多而積聚故云多者用謙以爲裒也少者用謙以爲益者其物先少今旣用謙而更增益故云用謙以爲益也隨物而與者多少俱與隨多隨少而皆與也施不失平者多者亦得施恩少者亦得施恩是施不失平也言君子於下若有謙者官之先髙則增之榮秩位之先卑亦加以爵祿隨其官之髙下考其謙之多少皆因其多少而施與之也】

初六謙謙君子用渉大川吉注處謙之下謙之謙者也能體謙謙其惟君子用渉大難物無害也象曰謙謙君子卑以自牧也注牧養也音義【難乃旦反牧牧養之牧徐音目一音茂】疏【正義曰謙謙君子者能體謙謙惟君子者能之以此渉難其吉宜也用渉大川假象言也象曰卑以自牧者牧養也解謙謙君子之義恆以謙卑自養其徳也】

六二鳴謙貞吉注鳴者聲名聞之謂也得位居中謙而正焉象曰鳴謙貞吉中心得也疏【正義曰鳴謙者謂聲名也二處正得中行謙廣逺故曰鳴謙正而得吉也象曰中心得者鳴聲中吉以中和爲心而得其所故鳴謙得中吉也】九三勞謙君子有終吉注處下體之極履得其位上下無陽以分其民眾陰所宗尊莫先焉居謙之世何可安尊上承下綏勞謙匪解是以吉也象曰勞謙君子萬民服也音義【解佳賣反】疏【正義曰勞謙君子者處下體之極履得其位上下無陽以分其民上承下接勞倦於謙也惟君子能終而得吉也象曰萬民服者釋所以勞謙之義以上下羣陰象萬民皆來歸服事湏引接故疲勞也】

六四無不利防謙注處三之上而用謙焉則是自上下下之義也承五而用謙順則是上行之道也盡乎奉上下下之道故無不利指防皆謙不違則也象曰無不利防謙不違則也音義【防毀皮反指防也義與麾同書云右秉白旄以麾是也馬云防猶離也鄭讀爲宣下下上遐嫁反下如字下句同】疏【正義曰無不利者處三之上而用謙焉則是自上下下之義承五而用謙順則是上行之道盡乎奉上下下之道故無所不利也象曰指防皆謙不違則者釋無不利防謙之義所以指防皆謙者以不違法則動合於理故無所不利也】

六五不富以其鄰利用侵伐無不利注居於尊位用謙與順故能不富而用其鄰也以謙順而侵伐所伐皆驕逆也象曰利用侵伐徵不服也音義【侵王廙作寢】疏【正義曰不富以其鄰者以用也凡人必將財物周贍鄰里乃能用之六五居於尊位用謙與順鄰自歸之故不待丰富能用其鄰也利用侵伐無不利者居謙履順必不濫罰無罪若有驕逆不服則湏伐之以謙得眾故利用侵伐無不利者也】

上六鳴謙利用行師徵邑國注最處於外不與內政故有名而已志功未得也處外而履謙順可以徵邑國而巳象曰鳴謙志未得也可用行師徵邑國也注夫吉凶悔吝生乎動者也動之所起興於利者也故飲食必有訟訟必有眾起未有居眾人之所惡而爲動者所害處不競之地而爲爭者所奪是以六爻𨿽有失位無應乘剛而皆無凶咎悔吝者以謙爲主也謙尊而光卑而不可逾信矣哉音義【與音預爭爭鬭之爭】疏【正義曰鳴謙者上六最處於外不與內政不能於實事而謙但有虛名聲聞之謙故云鳴謙志欲立功未能遂事其志未得旣在外而行謙順惟利用行師徵伐外旁國邑而已不能立功在內也象曰志未得者釋鳴謙之義也所以但有聲鳴之謙不能實事立功者以其居在於外其內立功之志猶未得也可用行師徵邑國者釋行師徵邑國之意經言利用象攺利爲可者言內志𨿽未得猶可在外興行軍師徵國邑也注正義曰動之所起興於利者凡人若不見利則心無所動今動之所以起者見利乃動故云興於利也飲食必有訟訟必有眾起者欲明爲利乃有動動而致訟訟則起兵故序卦需爲飲食飲食必有訟故需卦之後次訟卦也爭訟必興兵故訟卦之後次師卦也】

【坤下震上】

豫利建侯行師音義【豫余慮反悅豫也備豫也馬云豫樂震宮一世卦】疏【正義曰謂之豫者取逸豫之義以和順而動動不違眾眾皆說豫故謂之豫也動而眾說故可利建侯也以順而動不加無罪故可以行師也無四徳者以逸豫之事不可以常行時有所爲也縱恣寛暇之事不可長行以經訓俗故無元亨也逸豫非干正之道故不云利貞也莊氏云建侯卽元亨也行師卽利貞也案屯卦元亨利貞之後別云利建侯則建侯非元亨也恐莊氏說非也】

彖曰豫剛應而志行順以動豫豫順以動故天地如之而況建侯行師乎天地以順動故日月不過而四時不忒聖人以順動則刑罰淸而民服豫之時義大矣哉音義【忒他得反鄭云差也京作貸】疏【正義曰豫剛應而志行順以動豫者剛謂九四也應謂初六也旣陰陽相應故志行也此就爻明豫義順以動坤在下是順也震在上是動也以順而動故豫也此以上下二象明豫義也自此巳上釋豫卦之理也豫順以動故天地如之而況建侯行師乎者此釋利建侯行師也若聖人和順而動合天地之徳故天地亦如聖人而爲之也天地尊大而逺神之難者猶尙如之況於封建諸侯行師徵伐乎難者旣從易者可知若建侯能順動則人從之行師能順動則眾從之天地以順動故日月不過而四時不忒自此以下廣明天地聖人順動之功也若天地以順而動則日月不有過差依其晷度四時不有忒變寒暑以時聖人以順動則刑罰淸而民服者聖人能以理順而動則不赦有罪不濫無辜故刑罰淸也刑罸當理】【故人服也豫之時義大矣哉者嘆美爲豫之善言於逸豫之時其義大矣此嘆卦也凡言不盡意者不可煩文】【具說故嘆之以示情使後生思其餘蘊得意而忘言也然嘆卦有三體一直嘆時如大過之時大矣哉之例是也二嘆時幷用如險之時用大矣哉之例是也三嘆時幷義豫之時義大矣哉之例是也夫立卦之體各象其時時有屯夷事非一揆故爻來適時有凶有吉人之生世亦復如斯或逢治世或遇亂時出處存身此道豈小故曰大矣哉也然時運𨿽多大體不出四種者一者治時頤養之世是也二者亂時大過之世是也三者離散之時解緩之世是也四者攺易之時革變之世是也故舉此四卦之時爲嘆餘皆可知言用者謂適時之用也】【𨿽知居時之難此事不小而未知以何而用之耳故坎睽蹇之時宜用君子小人勿用用險取濟不可爲常斟】【酌得宜是用時之大略舉險難等三卦余從可知矣又言義者姤卦注云凡言義者不盡於所見中有意謂者】【也是其時皆有義也略明佚樂之世相隨相遇之日隱遁羇旅之時凡五卦其義不小則余卦亦可知也今所】【嘆者十二卦足以發明大義恢妙理者也凡於彖之末嘆云大哉者凡一十二卦若豫旅遁姤凡四卦皆云時義案姤卦注云凡言義者不盡於所見中有意謂以此言之則四卦卦各未盡其理其中更有餘意不可盡申故總云義也隨之一卦亦言義但與四卦其文稍別四卦皆云時義隨卦則隨時之義者非但其中別有義意又取隨逐其時故變云隨時之義大矣哉睽蹇坎此三卦皆云時用案睽卦注云睽離之時非小人之所能用蹇卦亦云非小人之所能用此二卦言大矣哉者則是大人能用故云大矣哉其中更無餘義惟大人能用故云用不云義也坎卦時用則與睽蹇稍別故注云非用之常用有時也謂坎險之事時之湏用利益乃大與睽蹇時用文同而義異也解之時革之時頤之時大過之時此四卦直云時不云義與用也案解卦注難解之時非治難時故不言用體盡於解之名無有幽隱故不曰義以此注言之直云時者尋卦之名則其意具盡中間更無餘義故不言義其卦名之事事已行了不湏別有所用故解革及頤事已行了不湏言用惟大過稱時注云君子有爲之時與解革頤其理稍別大過是有用之時亦直稱時者取大過之名其意卽盡更無餘意故直稱時不云義文略不云用也】

象曰雷出地奮豫先王以作樂崇徳殷薦之上帝以配祖考音義【奮方問反殷於勤反馬云盛也說文云作樂之盛稱殷京作隱薦將電反本又作同或作廌獸名耳非】疏【正義曰案諸卦之象或云云上於天或云風行天上以類言之今此應云雷出地上乃云雷出地奮豫者雷是陽气之聲奮是震動之狀雷旣出地震動萬物被陽气而生各皆逸豫故曰雷出地奮豫也先王以作樂崇徳者雷是鼔動故先王法此鼔動而作樂崇盛徳業樂以發盛徳故也殷薦之上帝者用此殷盛之樂薦祭上帝也象雷出地而向天也以配祖考者謂以祖考配上帝用祖用考若周夏正郊天配靈威仰以祖后稷配也配祀明堂五方之帝以考文王也故云以配祖考也】

初六鳴豫凶注處豫之初而特得志於上樂過則淫志窮則凶豫何可鳴象曰初六鳴豫志窮凶也疏【正義曰鳴豫者處豫之初而獨得應於四逸豫之甚是聲鳴於豫但逸樂之極過則淫荒獨得於樂所以凶也象曰志窮凶者釋鳴豫之義而初時鳴豫後則樂志窮盡故爲凶也】

六二介於石不終日貞吉注處豫之時得位履中安夫貞正不求茍豫者也順不茍從豫不違中是以上交不諂下交不瀆明禍福之所生故不茍說辯必然之理故不攺其操介如石焉不終日明矣象曰不終日貞吉以中正也音義【介音界纎介古文作砎鄭古八反云謂磨砎也馬作扴云觸小石聲說音悅】疏【正義曰介於石者得位履中安夫貞正不茍求逸豫上交不諂下交不瀆知幾事之初始明禍福之所生不茍求逸豫守志耿介似於石然見幾之速不待終竟一日去惡修善恆守正得吉也象曰以中正者釋貞吉之義所以見其惡事卽能離去不待終日守正吉者以此六二居中守正順不茍從豫不違中故不湏待其一日終守貞吉也】

六三盱豫悔遲有悔注居下體之極處兩卦之際履非其位承動豫之主若其睢盱而豫悔亦生焉遲而不從豫之所疾位非所據而以從豫進退離悔宜其然矣象曰盱豫有悔位不當也音義【盱香於反睢盱也向云睢盱小人喜悅之貌王肅云盱大也鄭云誇也說文云張目也字林火孤反又火於反子夏作紆京作污姚作旴云日始出引詩旴日始旦睢香維反說文云仰目也字林火佳反】疏【正義曰盱豫悔者六三履非其位上承動豫之主盱謂睢盱睢盱者喜悅之貌若睢盱之求豫則悔吝也遲有悔者居豫之時若遲停不求於豫亦有悔也象曰位不當者解其盱豫有悔之義以六三居不當位進退不得其所故盱豫有悔但象載經文多從省略經有盱豫有悔遲有悔兩文具載象惟云盱豫有悔不言遲者略其文也故直云盱豫舉其欲進略云有悔舉其遲也】九四由豫大有得勿疑朋盍簪注處豫之時居動之始獨體陽爻眾陰所從莫不由之以得其豫故曰由豫大有得也夫不信於物物亦疑焉故勿疑則朋合疾也盍合也簪疾也象曰由豫大有得志大行也音義【由從也鄭云用也馬作猶云猶豫疑也盍胡臘反合也簪徐側林反子夏傳同疾也鄭云速也埤蒼同王肅又祖感反古文作貸京作撍馬作臧荀作宗虞作戠戠叢合也蜀才本依京義從鄭】疏【正義曰由豫大有得者處豫之時居動之始獨體陽爻爲眾陰之所從莫不由之以得其豫故云由豫也大有得者眾陰皆歸是大有所得勿疑朋盍簪者盍合也簪疾也若能不疑於物以信待之則眾陰羣朋合聚而疾來也象曰志大行者釋由豫大有得之意眾陰旣由之而豫大有所得是志意大行也】

六五貞疾恆不死注四以剛動爲豫之主專權執制非巳所乘故不敢與四爭權而又居中處尊未可得亡是以必常至於貞疾恆不死而已象曰六五貞疾乘剛也恆不死中未亡也疏【正義曰貞疾恆不死者四以剛動爲豫之主專權執制非巳所乘故不敢與四爭權而又居中處尊未可得亡滅之是以必常至於貞疾恆得不死而已象曰六五貞疾乘剛者解貞疾之義以乘九四之剛故正得其疾恆不死也中未亡者以其居中處尊未可亡滅之也】

上六防豫成有渝無咎注處動豫之極極豫盡樂故至於冥豫成也過豫不已何可長乎故必渝變然後無咎象曰冥豫在上何可長也音義【冥覓經反馬云冥昧耽於樂也王廙云深也又亡定反鄭讀爲鳴渝羊朱反盡津忍反樂音洛】疏【正義曰處動豫之極極豫盡樂乃至於冥昧之豫而成就也如俾晝作夜不能休已滅亡在近有渝無咎者渝變也若能自思攺變不爲冥豫乃得無咎也】【震下兌上】

隨元亨利貞無咎音義【隨從也震宮歸魂卦】疏【正義曰元亨者於相隨之世必大得亨通若其不大亨通則無以相隨逆於時也利貞者相隨之體湏利在得正隨而不正則邪僻之道必湏利貞也無咎者有此四徳乃無咎以茍相從渉於朋黨故必湏四徳乃無咎也凡卦有四徳者或其卦當時之義卽有四徳如乾坤屯臨無妄此五卦之時卽能四徳備具其隨卦以惡相隨則不可也有此四徳乃無咎無此四徳則有咎也與前五卦其義稍別其革卦己日乃孚有四徳若不己日乃孚則無四徳與乾坤屯臨無妄隨其義又別若當卦之時其卦𨿽美未有四徳若行此美方得在後始致四徳者於卦則不言其徳也若謙泰及復之等徳義旣美行之不己久必致此四徳但當初之時其徳未具故卦不顯四徳也其諸卦之三徳己下其義大略亦然也】

彖曰隨剛來而下柔動而說隨大亨貞無咎而天下隨時隨時之義大矣哉注震剛而兌柔也以剛下柔動而之說乃得隨也爲隨而不大通逆於時也相隨而不爲利正災之道也故大通利貞乃得無咎也爲隨而令大通利貞得於時也得時則天下隨之矣隨之所施惟在於時也時異而不隨否之道也故隨時之義大矣哉音義【而下之下遐嫁反注下柔同說音悅注下皆同大亨貞本又作大亨利貞天下隨時王肅作隨之隨時之義王肅本作隨之時義令力呈反否備鄙反】疏【正義曰隨剛來而下柔動而說隨者此釋隨卦之義所以致此隨者由剛來而下柔剛謂震也柔謂兌也震處兌下是剛來下柔震動而兌說旣能下人動則喜說所以物皆隨從也大亨貞無咎而天下隨時者以有大亨貞正無有咎害而天下隨之以正道相隨故隨之者廣若不以大亨貞無咎而以邪僻相隨則天下不從也隨時之義大矣哉若以元亨利貞則天下隨從卽隨之義意廣大矣哉謂隨之初始其道未終久義意而美大也特云隨時者謂隨其時節之義謂此時宜行元亨利貞故云隨時也注正義曰爲隨而不大通逆於時者物旣相隨之時若王者不以廣大開通使物閉塞是違逆於隨從之時也相隨而不爲利正災之道者凡物之相隨多曲相朋附不能利益於物守其正直此則小人之道長災禍及之故云災之道也隨之所施惟在於時者釋隨時之義言隨時施設惟在於得時若能大通利貞是得時也若不能大通利貞是失時也時異而不隨否之道者凡所遇之時體無恆定或值不動之時或值相隨之時舊來恆往今湏隨從時旣殊異於前而不使物相隨則是否塞之道當湏可隨則隨逐時而用所利則大故云隨時之義大矣哉】

象曰澤中有雷隨君子以向晦入宴息注澤中有雷動說之象也物皆說隨可以無爲不勞明鑑故君子向晦入宴息也音義【向本又作向許亮反王肅本作鄕音同宴徐烏練反王肅烏顯反】疏【正義曰說卦云動萬物者莫疾乎雷說萬物者莫說乎澤故注云澤中有雷動說之象也君子以向晦入宴息者明物皆說豫相隨不勞明鑑故君子象之鄭云晦宴也猶人君旣夕之後入於宴寢而止息】

初九官有渝貞吉出門交有功注居隨之始上無其應無所偏系動能隨時意無所主者也隨不以欲以欲隨宜者也故官有渝變隨不失正也出門無違何所失哉象曰官有渝從正吉也出門交有功不失也音義【官蜀才本作館】疏【正義曰官有渝者官謂執掌之職人心執掌與官同稱故人心所主謂之官渝變也此初九旣無其應無所偏系可隨則隨是所執之志有能渝變也惟正是從故貞吉也出門交有功者所隨不以私欲故見善則往隨之以此出門交獲其功象曰官有渝從正吉者釋官有渝之義所執官守正能隨時渝變以見貞正則往隨從故雲從正吉出門交有功不失者釋交有功之義以所隨之處不失正道故出門卽有功也注正義曰言隨不以欲以欲隨宜者若有其應則有私欲以無偏應是所隨之事不以私欲有正則從是以欲隨其所宜】六二系小子失丈夫注陰之爲物以處隨世不能獨立必有系也居隨之時體分柔弱而以乘夫剛動豈能秉志違於所近隨此失彼弗能兼與五處己上初處己下故曰系小子失丈夫也象曰系小子弗兼與也疏【正義曰小子謂初九也丈夫謂九五也初九處卑故稱小子五居尊位故稱丈夫六二旣是陰柔不能獨立所處必近系屬初九故云系小子旣屬初九則不得往應於五故云失丈夫也象曰弗兼與者釋系小子之意旣隨此初九則失彼九五丈夫是不能兩處兼有故云弗兼與也】

六三系丈夫失小子隨有求得利居貞注陰之爲物以處隨世不能獨立必有系也𨿽體下卦二己據初將何所附故舎初系四志在丈夫四俱無應亦欲於巳隨之則得其所求矣故曰隨有求得也應非其正以系於人何可以妄故利居貞也初處己下四處己上故曰系丈夫失小子也象曰系丈夫志舎下也注下謂初也音義【舎音舍下文同】疏【正義曰六三陰柔近於九四是系於丈夫也初九旣被六二之所據六三不可復往從之是失小子也隨有求得者三欲往隨於四四亦更無他應己往隨於四四不能逆己是三之所隨有求而皆得也利居貞者己非其正以系於人不可妄動惟利在居處守正故云利居貞也象曰志舎下者釋系丈夫之義六三旣系九四之丈夫志意則舎下之初九也注正義曰四俱無應者三旣無應四亦無應是四與三俱無應也此六二六三因陰陽之象假丈夫小子以明人事余無義也】

九四隨有貞凶有孚在道以明何咎注處說之初下據二陰三求系已不距則故曰隨有也居於臣地履非其位以擅其民失於臣道違正者也故曰貞凶體剛居說而得民心能幹其事而成其功者也𨿽違常義志在濟物心存公誠著信在道以明其功何咎之有象曰隨有其義凶也有孚在道明功也音義【擅市戰反】疏【正義曰隨有者處說之初下據二陰三求系已不距則故曰隨有獲也貞凶者居於臣地履非其位以擅其民失於臣道違其正理故貞凶也有孚在道以明何咎者體剛居說而得民心𨿽違常義志在濟物心存公誠著信在於正道有功以明更有何咎故云有孚在道以明何咎也象曰隨有其義凶者釋隨有貞凶之意九四旣有六三六二得九五之民爲臣而擅君之民失於臣義是以宜其凶也有孚在道明功者釋以明何咎之義旣能著信在於正道是明立其功故無咎也】

九五孚於嘉吉注履正居中而處隨世盡隨時之宜得物之誠故嘉吉也象曰孚於嘉吉位正中也音義【盡津忍反盡卷末同正中一本作中正】疏【正義曰孚於嘉吉者嘉善也履中居正而處隨世盡隨時之義得物之誠信故美善之吉也】

上六拘系之乃從維之王用亨於西山注隨之爲體陰順陽者也長處上極不從者也隨道已成而特不從故拘系之乃從也率土之濱莫非王臣而爲不從王之所討也故維之王用亨於西山者兌爲西方山者途之險隔也處西方而爲不從故王用通於西山象曰拘系之上窮也注處於上極故窮也音義【拘句於反亨許庚反通也陸許兩反云祭也濱音賓】疏【正義曰最處上極是不隨從者也隨道已成而特不從故湏拘系之乃始從也維之王用亨於西山者若欲維系此上六王者必湏用兵通於西山險難之處乃得拘系也山謂險阻兌處西方故謂西山令有不從必湏維系此乃王者必湏用兵通於險阻之道非是意在好刑故曰王用亨於西山象曰拘系之上窮者釋拘系之義所以湏拘系者以其在上而窮極不肯隨從故也】

【巽下艮上】

蠱元亨利涉大川先甲三日後甲三日音義【蠱音古事也惑也亂也左傳云於文皿虫爲蠱又云女惑男風落山謂之蠱徐又姬祖反一音故巽宮歸魂卦先息薦反後胡豆反彖並注同】疏【正義曰蠱者事也有事營爲則大得亨通有爲之時利在拯難故利涉大川也先甲三日後甲三日者甲者創制之令旣在有爲之時不可因仍舊令今用創制之令以治於人人若犯者未可卽加刑罰以民未習故先此宣令之前三日殷勤而語之又於此宣令之後三日更丁寧而語之其人不從乃加刑罰也其褚氏何氏周氏等並同鄭義以爲甲者造作新令之日甲前三日取攺過自新故用辛也甲後三日取丁寧之義故用丁也今案輔嗣注甲者創制之令不云創制之日又巽卦九五先庚三日後庚三日輔嗣注申命令謂之庚輔嗣又云甲庚皆申命之謂則輔嗣不以甲爲創制之日而諸儒不顧輔嗣注防妄作異端非也】彖曰蠱剛上而柔下注上剛可以斷制下柔可以施令巽而止蠱注旣巽又止不競爭也有事而無競爭之患故可以有爲也蠱元亨而天下治也注有爲而大亨非天下治而何也利涉大川往有事也先甲三日後甲三日終則有始天行也注蠱者有事而待能之時也可以有爲其在此時矣物己說隨則待夫作制以定其事也進徳修業往則亨矣故元亨利涉大川也甲者創制之令也創制不可責之以舊故先之三日後之三日使令洽而後乃誅也因事申令終則復始若天之行用四時也音義【斷令亂反令力政反下同爭爭鬭之爭治直吏反注同說音悅創初亮反此俗字也依字作剙復扶又反】疏【正義曰剛上而柔下巽而止蠱者此釋蠱卦之名幷明稱蠱之義也以上剛能斷制下柔能施令巽順止靜故可以有爲也禇氏云蠱者惑也物旣惑亂終致損壞當湏有事也有爲治理也故序卦云蠱者事也謂物蠱必有事非謂訓蠱爲事義當然也蠱元亨而天下治者釋元亨之義以有爲而得元亨是天下治理也利涉大川往有事也者釋利涉大川也蠱者有爲之時拔拯危難往當有事故利涉大川此則假外像以諭危難也先甲三日後甲三日終則有始天行者釋先甲三日後甲三日之義也民之犯令告之已終更復從始告之殷勤不已若天之行四時旣終更復從春爲始象天之行故雲天行也注正義曰蠱者有事待能之時者物旣蠱壞湏有事營爲所作之事非賢能不可故經云乾父之蠱幹則能也甲者創制之令者甲爲十日之首創造之令爲在後諸令之首故以創造之令謂之爲甲故漢時謂令之重者謂之甲令則此義也創制不可責之以舊者以人有犯令而致罪者不可責之舊法有犯則刑故湏先後三日殷勤語之使曉知新令而後乃誅誅謂兼通責讓之罪非專謂誅殺也】

象曰山下有風蠱君子以振民育徳注蠱者有事而待能之時也故君子以濟民養徳也音義【振舊之愼反濟也師讀音眞振振仁厚也育王肅作毓古育字】疏【正義曰必雲山下有風者風能搖動散布潤澤今山下有風取君子能以恩澤下振於民育養巳徳振民象山下有風育徳象山在上也】

初六乾父之蠱有子考無咎厲終吉注處事之首始見任者也以柔巽之質乾父之事能承先軌堪其任者也故曰有子也任爲事首能堪其事考乃無咎也故曰有子考無咎也當事之首是以危也能堪其事故終吉象曰乾父之蠱意承考也注幹事之首時有損益不可盡承故意承而巳音義【有子考無咎絕句周依馬王肅以考絕句當丁堂反盡津忍反下皆同】疏【正義曰乾父之蠱者處事之首以柔巽之質乾父之事堪其任也有子考無咎者有子旣能堪任父事考乃無咎也以其處事之初若不堪父事則考有咎也厲終吉者厲危也旣爲事初所以危也能堪其事所以終吉也象曰意承考者釋乾父之蠱義凡堪乾父事不可小大損益一依父命當量事制宜以意承考而巳對文父沒稱考若散而言之生亦稱考若康誥云大傷厥考心是父在稱考此避乾父之文故變云考也】九二幹母之蠱不可貞注居於內中宜幹母事故曰幹母之蠱也婦人之性難可全正宜屈己剛旣幹且順故曰不可貞也幹不失中得中道也象曰幹母之蠱得中道也疏【正義曰居內處中是幹母事也不可貞者婦人之性難可全正宜屈己剛不可固守貞正故云不可貞也象曰得中道者釋幹母之蠱義𨿽不能全正猶不失在中之道故云得中道也】

九三乾父之蠱小有悔無大咎注以剛幹事而無其應故有悔也履得其位以正乾父𨿽有小悔終無大咎象曰乾父之蠱終無咎也疏【正義曰乾父之蠱小有悔者以剛幹事而無其應故小有悔也無大咎者履得其位故終無大咎也】

六四裕父之蠱往見吝注體柔當位幹不以剛而以柔和能裕先事者也然無其應往必不合故曰往見吝象曰裕父之蠱往未得也音義【裕羊樹反馬云寛也累劣僞反】疏【正義曰裕父之蠱者體柔當位幹不以剛而以柔和能容裕父之事也往見吝者以其無應所往之處見其鄙吝故往未得也】六五乾父之蠱用譽注以柔處尊用中而應承先以斯用譽之道也象曰乾父用譽承以徳也注以柔處中不任威力也疏【正義曰乾父之蠱用譽者以柔處尊用中而應以此承父用有聲譽象曰承以徳者釋乾父用譽之義奉承父事惟以中和之徳不以威力故云承以徳也】

上九不事王侯髙尙其事注最處事上而不累於位不事王侯髙尙其事也象曰不事王侯志可則也疏【正義曰不事王侯髙尙其事者最處事上不復以世事爲心不系累於職位故不承事王侯但自尊髙慕尙其淸虛之事故云髙尙其事也象曰志可則者釋不事王侯之義身旣不事王侯志則淸虛髙尙可法則也】

【兌下坤上】

臨元亨利貞至於八月有凶音義【臨如字序卦云大也坤宮二世卦】疏【正義曰案序卦云臨大也以陽之浸長其徳壯大可以監臨於下故曰臨也剛旣浸長說而且順又以剛居中有應於外大得亨通而利正也故曰元亨利貞也至於八月有凶者以物盛必衰陰長陽退臨爲建丑之月從建丑至於八月建申之時三陰旣盛三陽方退小人道長君子道消故八月有凶也以盛不可終保聖人作易以戒之也】

彖曰臨剛浸而長說而順剛中而應大亨以正天之道也注陽轉進長陰道日消君子日長小人日憂大亨以正之義至於八月有凶消不久也注八月陽衰而陰長小人道長君子道消也故曰有凶音義【浸子鴆反長之丈反除六三注末及象咎不長皆同一音此治良反說音悅下同】疏【正義曰臨剛浸而長說而順者此釋臨義也據諸卦之例說而順之下應以臨字結之此無臨字者以其剛中而應亦是臨義故不得於剛中之上而加臨也剛中而應大亨以正天之道者天道以剛居中而下與地相應使物大得亨通而利正故乾卦元亨利貞今此臨卦其義亦然故雲天之道也至於八月有凶消不久也者證有凶之義以其陽道旣消不可常久故有凶也但復卦一陽始復剛性尙微又不得其中故未有元亨利貞泰卦三陽之時三陽在下而成乾體乾下坤上象天降下地升上上下通泰物通則失正故不具四徳惟此卦二陽浸長陽浸壯大特得稱臨所以四徳具也然陽長之卦每卦皆應八月有凶但此卦名臨是盛大之義故於此卦特戒之耳若以言之則陽長之卦至其終末皆有凶也注正義曰云八月者何氏雲從建子陽生至建未爲八月褚氏云自建寅至建酉爲八月今案此注云小人道長君子道消宜據否卦之時故以臨卦建丑而至否卦建申爲八月也】

象曰澤上有地臨君子以敎思無窮容保民無疆注相臨之道莫若說順也不恃威制得物之誠故物無違也是以君子敎思無窮容保民無疆也音義【思息吏反疆居良反注同】疏【正義曰澤上有地者欲見地臨於澤在上臨下之義故云澤上有地也君子以敎思無窮者君子於此臨卦之時其下莫不喜說和順在上但湏敎化思念無窮巳也欲使敎恆不絕也容保民無疆者容謂容受也保安其民無有疆境象地之闊逺故云無疆也】

初九咸臨貞吉注咸感也感應也有應於四感以臨者也四履正位而已應焉志行正者也以剛感順志行其正以斯臨物正而吉也象曰咸臨貞吉志行正也疏【正義曰咸感也有應於四感之而臨志行得正故貞吉也象曰咸臨貞吉志行正者釋咸臨貞吉之義四旣履得正位已往與之相應是己之志意行而歸正也】

九二咸臨吉無不利注有應在五感以臨者也剛勝則柔危而五體柔非能同斯志者也若順於五則剛徳不長何由得吉無不利乎全與相違則失於感應其得咸臨吉無不利必未順命也象曰咸臨吉無不利未順命也音義【勝升證反下同】疏【正義曰咸臨吉者咸感也有應於五是感以臨而得其吉也無不利者二𨿽與五相應二體是剛五體是柔兩𨿽相感其志不同若純用剛往則五所不從若純用柔往又損已剛性必湏商量事宜有從有否乃得無不利也象曰未順命者釋無不利之義未可盡順五命湏斟酌事宜有從有否故得無不利也則君臣上下獻可替否之義也】

六三甘臨無攸利旣憂之無咎注甘者佞邪說媚不正之名也履非其位居剛長之世而以邪說臨物宜其無攸利也若能盡憂其危攺修其道剛不害正故咎不長象曰甘臨位不當也旣憂之咎不長也音義【邪似嗟反下同媚密備反】疏【正義曰甘臨者謂甘美諂佞也履非其位居剛長之世而以邪說臨物故無攸利也旣憂之無咎者旣盡也若能盡憂其危則剛不害正故無咎也象曰旣憂之咎不長者能盡憂其事攺過自修其咎則止不復長久故無咎也】

六四至臨無咎注處順應陽不忌剛長而乃應之履得其位盡其至者也剛勝則柔危柔不失正則得無咎也象曰至臨無咎位當也音義【位當本或作當位實非也】疏【正義曰至臨無咎者履順應陽不畏剛長而已應之履得其位能盡其至極之善而爲臨故云至臨以柔不失正故無咎也象曰位當者釋無咎之義以六四以陰所居得正柔不爲邪位當其處故無咎也】

六五知臨大君之宜吉注處於尊位履得其中能納剛以禮用建其正不忌剛長而能任之委物以能而不犯焉則聰明者竭其視聽知力者盡其謀能不爲而成不行而至矣大君之宜如此而已故曰知臨大君之宜吉也象曰大君之宜行中之謂也音義【知音智注同又如字】疏【正義曰知臨大君之宜吉者處於尊位履得其中能納剛以禮用建其正不忌剛長而能任之故聰明者竭其視聽知力者盡其謀能是知爲臨之道大君之所宜以吉也象曰行中之謂者釋大君之宜所以得宜者正由六五處中行此中和之行致得大君之宜故言行中之謂也】

上六惇臨吉無咎注處坤之極以惇而臨者也志在助賢以惇爲徳𨿽在剛長剛不害厚故無咎也象曰惇臨之吉志在內也疏【正義曰惇臨吉無咎者惇厚也上六處坤之上惇厚而爲臨志在助賢以惇爲徳故云惇臨吉𨿽在剛長而志行惇厚剛所以不害故無咎也象曰志在內者釋惇臨吉之義𨿽在上卦之極志意恆在於內之二陽意在助賢故得吉也】

【坤下巽上】

觀盥而不薦有孚顒若注王道之可觀者莫盛乎宗廟宗廟之可觀者莫盛於盥也至薦簡略不足復觀故觀盥而不觀薦也孔子曰禘自旣灌而往者吾不欲觀之矣盡夫觀盛則下觀而化矣故觀至盥則有孚顒若也音義【觀官喚反示也乾宮四世卦盥音管薦王又作同牋練反不薦王肅本作觀薦顒魚恭反復扶又反灌官喚反】疏【正義曰觀者王者道徳之美而可觀也故謂之觀觀盥而不薦者可觀之事莫過宗廟之祭盥其禮盛也薦者謂旣灌之後陳薦籩豆之事其禮卑也今所觀宗廟之祭但觀其盥禮不觀在後籩豆之事故云觀盥而不薦也有孚顒若者孚信也但下觀此盛禮莫不皆化悉有孚信而顒然故云有孚顒若注正義曰盡夫觀盛則下觀而化者觀盛則觀盥禮盛則休而止是觀其大不觀其細此是下之效上因觀而皆化之矣故觀至盥則有孚顒若者顒是嚴正之貌若爲語辭言下觀而化皆孚信容貌儼然也】

彖曰大觀在上注下賤而上貴也順而巽中正以觀天下觀盥而不薦有孚顒若下觀而化也觀天之神道而四時不忒聖人以神道設敎而天下服矣注統說觀之爲道不以刑制使物而以觀感化物者也神則無形者也不見天之使四時而四時不忒不見聖人使百姓而百姓自服也音義【忒吐得反】疏【正義曰大觀在上者謂大爲在下所觀惟在於上由在上旣貴故在下大觀今大觀在於上又順而和巽居中得正以觀於天下謂之觀也此釋觀卦之名觀盥而不薦有孚顒若下觀而化者釋有孚顒若之義本由在下觀效在上而變化故有孚顒若也觀天之神道而四時不忒者此盛明觀卦之美言觀盥與天之神道相合觀此天之神道而四時不有忒變神道者微妙無方理不可知目不可見不知所以然而然謂之神道而四時之節气見矣豈見天之所爲不知從何而來惟見四時流行不有差忒故云觀天之神道而四時不忒也聖人以神道設敎而天下服矣者此明聖人用此天之神道以觀設教而天下服矣天旣不言而行不爲而成聖人法則天之神道惟身自行善垂化於人不假言語教戒不湏威刑恐逼在下自然觀化服從故雲天下服矣】

象曰風行地上觀先王以省方觀民設敎音義【省悉井反】疏【正義曰風行地上者風主號令行於地上猶如先王設教在於民上故云風行地上觀也先王以省方觀民設教者以省視萬方觀看民之風俗以設於教非諸侯以下之所爲故云先王也】

初六童觀小人無咎君子吝注處於觀時而最遠朝美體於陰柔不能自進無所鑑見故曰童觀趣順而已無所能爲小人之道也故曰小人無咎君子處大觀之時而爲童觀不亦鄙乎象曰初六童觀小人道也音義【童馬云猶獨也鄭云稚也逺袁萬反朝直遙反鑑古暫反下同促裕反】疏【正義曰童觀者處於觀時而最逺朝廷之美體是柔弱不能自進無所鑑見惟如童稚之子而觀望也小人無咎君子吝者爲此觀者趣在順從而已無所能爲於小人行之才得無咎若君子行之則鄙吝也】

六二闚觀利女貞注處在於內寡所鑑見體於柔弱從順而已猶有應焉不爲全蒙所見者狹故曰闚觀居內得位柔順寡見故曰利女貞婦人之道也處大觀之時居中得位不能大觀廣鑑闚觀而已誠可醜也象曰闚觀女貞亦可醜也音義【闚苦規反本亦作窺狹戶夾反象曰闚觀女貞一本有利字】疏【正義曰闚觀利女貞者旣是陰爻又處在卦內性又柔弱惟闚竊而觀如此之事惟女子之所貞非丈夫所爲之事也注正義曰猶有應焉不爲全蒙者六二𨿽柔弱在內猶有九五剛陽與之爲應則微有開發不爲全是童蒙如初六也故能闚而外觀此童觀闚觀皆讀爲去聲也】

六三觀我生進退注居下體之極處二卦之際近不比尊逺不童觀觀風者也居此時也可以觀我生進退也象曰觀我生進退未失道也注處進退之時以觀進退之幾未失道也音義【比毗志反】疏【正義曰觀我生進退者我生我身所動出三居下體之極是有可進之時又居上體之下復是可退之地逺則不爲童觀近則未爲觀國居在進退之處可以自觀我之動出也故時可則進時不可則退觀風相幾未失其道故曰觀我生進退也道得名生者道是開通生利萬物故系辭云生生之謂易是道爲生也】

六四觀國之光利用賓於王注居觀之時最近至尊觀國之光者也居近得位明習國儀者也故曰利用賓於王也象曰觀國之光尙賓也音義【觀國之觀如字或音官喚反最近附近之近居近如字】疏【正義曰最近至尊是觀國之光利用賓於王者居在親近而得其位明習國之禮儀故宜利用賓於王庭也象曰尙賓者釋觀國之光義以居近至尊之道志意慕尙爲王賓也】

九五觀我生君子無咎注居於尊位爲觀之主宣大化光於四表觀之極者也上之化下猶風之靡艸故觀民之俗以察已道百姓有罪在予一人君子風著已乃無咎上爲化主將欲自觀乃觀民也象曰觀我生觀民也疏【正義曰九五居尊爲觀之主四海之內由我而化我敎化善則天下著君子之風教化不善則天下著小人之俗故觀民以察我道有君子之風著則無咎也故曰觀我生君子無咎也象曰觀我生觀民者謂觀民以觀我故觀我卽觀民也】

上九觀其生君子無咎注觀我生自觀其道也觀其生爲民所觀者也不在於位最處上極髙尙其志爲天下所觀者也處天下所觀之地可不愼乎故君子徳見乃得無咎生猶動出也象曰觀其生志未平也注特處異地爲眾所觀不爲平易和光流通誌未平也音義【見賢徧反易以豉反○盡夫觀盛故觀至大觀在上以觀天下觀盥而不薦觀之爲道而以觀感風行地上觀處於觀時君子處大觀之時處大觀之時大觀廣鑑居觀之時爲觀之主觀之盛也並官喚反余不出者並音官大觀廣鑑亦音官大觀在上王肅音官以觀天下徐惟此一字作官音】疏【正義曰觀其生者最處上極髙尙其志生亦道也爲天下觀其已之道故云觀其生也君子無咎者旣居天下可觀之地可不愼乎故君子謹愼乃得無咎也象曰志未平者釋觀其生之義以特處異地爲眾所觀不爲平易和光流通誌未與世俗均平世無危懼之憂我有符同之慮故曰志未平也注正義曰生猶動出者或動或出是生長之義故云生猶動出六三九五皆云觀我生上九云觀其生此等云生皆爲動出故於卦末注總明之也】

【震下離上】

噬嗑亨利用獄注噬齧也嗑合也凡物之不親由有閒也物之不齊由有過也有閒與過齧而合之所以通也刑克以通獄之利也音義【噬市制反嗑胡臘反巽宮五世卦齧研節反閒如字下同又音閒厠之閒與過一本作有過】疏【正義曰噬嗑亨者噬齧也嗑合也物在於口則隔其上下若齧去其物上下乃合而得亨也此卦之名假借口象以爲義以諭刑法也凡上下之閒有物閒隔當湏用刑法去之乃得亨通故云噬嗑亨也利用獄者以刑除閒隔之物故利用獄也】

彖曰頤中有物曰噬嗑注頤中有物齧而合之噬嗑之義也噬嗑而亨注有物則閒不齧不合無由亨也剛柔分動而明雷電合而章注剛柔分動不混乃明雷電並合不亂乃章皆利用獄之義柔得中而上行𨿽不當位利用獄也注謂五也能爲齧合而通必有其主五則是也上行謂所之在進也凡言上行皆所之在貴也𨿽不當位不害用獄也音義【頤以之反不合本又作而合混胡困反濁也雜也亂也韋昭云污辱也上時掌反注同】疏【正義曰頤中有物曰噬嗑者此釋噬嗑名也案諸卦之彖先標卦名乃復言曰某卦曰同人曰大有曰小畜之是也此發首不疊卦名者若義幽隱者先出卦名後更以卦名結之若其義顯露則不先出卦名則此頤中有物曰噬嗑之其事可知故不先出卦名此乃夫子因義理文隨義而發不爲例也噬嗑而亨者釋亨義由噬嗑而得亨也剛柔分動而明雷電合而章者釋利用獄之義剛柔旣分不相混雜故動而顯明也雷電旣合而不錯亂故事得彰著明而且著可以斷獄剛柔分謂震剛在下離柔在上剛柔云分雷電云合者欲見明之與動各是一事故剛柔云分也明動𨿽各一事相湏而用故雷電云合但易之爲體取象旣多若取分義則云震下離上若取合義則云離震合體共成一卦也此釋二象利用獄之義也柔得中而上行𨿽不當位利用獄者此釋爻有利用獄之義陰居五位是柔得中也而上行者旣居上卦意在向進故云上行其徳如此𨿽不當位者所居陰位猶利用獄也注正義曰雷電並合不亂乃章者彖文惟云雷電合注云不亂乃章者不亂之文以其上云剛柔分剛柔分則是不亂故云雷電並合不亂乃章也凡言上行皆所之在貴者輔嗣此注恐謂之適五位則是上行故於此明之凡言上行但所之在進皆曰上行不是惟向五位乃稱上行也故謙卦序彖曰地道卑而上行坤體在上故總云上行不止五也又損卦彖云損下益上曰上行是減下而益上卦謂之上行是亦不據五也然則此云上行及晉卦彖云上行旣在五位而又稱上行則似若王者𨿽見在尊位猶意在欲進仰慕三皇五帝可貴之道故稱上行者也】

象曰雷電噬嗑先王以明罰勑法音義【勑恥力反此俗字也字林作勅鄭云勑猶理也一云整也】疏【正義曰雷電噬嗑者但噬嗑之象其象在口雷電非噬嗑之體但噬嗑象外物旣有雷電之體則雷電欲取明罰勑法可畏之義故連云雷電也】

初九屨校滅趾無咎注居無位之地以處刑初受刑而非治刑者也凡過之所始必始於微而後至於著罰之所始必始於薄而後至於誅過輕戮薄故屨校滅趾桎其行也足懲而己故不重也過而不攺乃謂之過小懲大誡乃得其福故無咎也校者以木絞校者也卽械也校者取其通名也象曰屨校滅趾不行也注過止於此音義【屨紀具反校爻教反注及下同馬音教桎章實反懲直冰反絞交卯反械口戒反不行也或本作止不行也】疏【正義曰屨校滅趾者屨謂著而履踐也校謂所施之械也處刑之初居無位之地是受刑之人非治刑之主凡過之所始必始於微積而不已遂至於著罰之所始必始於薄刑薄刑之不已遂至於誅在刑之初過輕戮薄必校之在足足爲懲誡故不復重犯故校之在足已沒其趾桎其小過誡其大惡過而能攺乃是其福𨿽復滅趾可謂無咎故言屨校滅趾無咎也象曰屨校滅趾不行者釋屨校滅趾之義猶著校滅沒其趾也小懲大誡故罪過止息不行也】

六二噬膚滅鼻無咎注噬齧也齧者刑克之謂也處中得位所刑者當故曰噬膚也乘剛而刑未盡順道噬過其分故滅鼻也刑得所疾故𨿽滅鼻而無咎也膚者柔脃之物也象曰噬膚滅鼻乘剛也音義【膚方於反馬云柔脃肥美曰膚盡津忍反分扶問反脃七歳反】疏【正義曰噬膚滅鼻者六二處中得位是用刑者所刑中當故曰噬膚膚是柔脃之物以諭服罪受刑之人也乘剛而刑未盡順道噬過其分故至滅鼻言用刑太深也無咎者用刑得其所疾謂刑中其理故無咎也象曰乘剛者釋噬膚滅鼻之義以其乘剛故用刑深也】

六三噬臘肉遇毒小吝無咎注處下體之極而履非其位以斯食物其物必堅豈惟堅乎將遇其毒噬以諭刑人臘以諭不服毒以諭怨生然承於四而不乘剛𨿽失其正刑不侵順故𨿽遇毒小吝無咎象曰遇毒位不當也音義【臘音昔馬云晞於陽而於火曰臘肉鄭注周禮小物全幹曰臘】疏【正義曰噬臘肉者臘是堅剛之肉也毒者苦惡之物也三處下體之上失政刑人刑人不服若齧其臘肉非但難齧亦更生怨咎猶噬臘而難入復遇其毒味然也三以柔不乘剛刑不侵順道𨿽有遇毒之吝於徳亦無大咎故曰噬臘肉遇毒小吝無咎也象曰位不當者謂處位不當也】

九四噬幹胏得金矢利艱貞吉注𨿽體陽爻爲陰之主履不中而居其非位以斯噬物物亦不服故曰噬幹胏也金剛也矢直也噬幹胏而得剛直可以利於艱貞之吉未足以盡通理之道也象曰利艱貞吉未光也音義【幹音幹胏緇美反馬云有骨謂之胏鄭云簀也字林云含食所遺也一曰脯也子夏作脯徐音甫荀董同】疏【正義曰噬幹胏者幹胏是臠肉之幹者履不中居非其位以斯道治物物亦不服猶如噬幹胏然也得金矢者金剛也矢直也𨿽刑不服物而能得其剛直也利艱貞吉者旣得剛直利益艱難守貞正之吉猶未能光大通理之道故象云未光也】

六五噬幹肉得黃金貞厲無咎注幹肉堅也黃中也金剛也以陰處陽以柔乘剛以噬於物物亦不服故曰噬幹肉也然處得尊位以柔乘剛而居於中能行其戮者也履不正而能行其戮剛勝者也噬𨿽不服得中而勝故曰噬幹肉得黃金也已𨿽不正而刑戮得當故𨿽貞厲而無咎也象曰貞厲無咎得當也疏【正義曰噬幹肉者幹肉堅也以陰處陽以柔乘剛以此治罪於人人亦不服如似噬幹肉也得黃金者黃中也金剛也以居於中是黃也以柔乘剛是金也旣中而行剛能行其戮剛勝者也故曰得黃金也貞厲無咎者已𨿽不正刑戮得當故𨿽貞正自危而無咎害位𨿽不當而用刑得當故象云得當也】

上九何校滅耳凶注處罰之極惡積不攺者也罪非所懲故刑及其首至於滅耳及首非誡滅耳非懲凶莫甚焉象曰何校滅耳聰不明也注聰不明故不慮惡積至於不可解也音義【何何可反又音何本亦作荷音同下同王肅云荷擔聰不明也馬云耳無所聞鄭云目不明耳不聰王肅云言其聰之不明解佳買反】疏【正義曰何校滅耳凶者何謂擔何處罰之極惡積不攺故罪及其首何擔枷械滅沒於耳以至誅殺以其聰之不明積惡致此故象云聰不明也注正義曰罪非所懲者言其惡積旣深尋常刑罪非能懲誡故云罪非所懲也及首非誡滅耳非懲者若罪未及首猶可誡懼歸善也罪已及首性命將盡非復可誡故云及首非誡也校旣滅耳欲刑殺非可懲攺故云滅耳非懲也】

【離下艮上】

賁亨小利有攸往音義【賁彼僞反徐甫寄反李軌府瓫反傅氏云賁古斑字文章貌鄭云變也文飾之貌王肅符文反云有文飾黃白色艮宮一世卦】疏【正義曰賁飾也以剛柔二象交相文飾也賁亨者以柔來文剛而得亨通故曰賁亨也小利有攸往者以剛上文柔不得中正故不能大有所往故云小利有攸往也】

彖曰賁亨柔來而文剛故亨分剛上而文柔故小利有攸往注剛柔不分文何由生故坤之上六來居二位柔來文剛之義也柔來文剛居位得中是以亨幹之九二分居上位分剛上而文柔之義也剛上文柔不得中位不若柔來文剛故小利有攸往天文也注剛柔交錯而成文焉天之文也文明以止人文也注止物不以威武而以文明人之文也觀乎天文以察時變觀乎人文以化成天下注解天之文則時變可知也解人之文則化成可爲也音義【上時掌反注剛上皆同解音蟹下同】疏【正義曰賁亨柔來而文剛故亨者此釋賁亨之義不直言賁連云賁亨者由賁而致亨事義相連也若大哉乾元以元連幹者也柔來而文剛故亨柔來文剛以文相飾是賁義也相飾卽有爲亨故云賁亨亨之下不重以賁字結之者以亨之與賁相連而釋所以亨下不得重結賁字分剛上而文柔故小利有攸往者釋小利有攸往義幹體在下今分幹之九二上向文飾坤之上六是分剛上而文柔也棄此九二之中往居無位之地棄善從惡往無大利故小利有攸往也天文也者天之爲體二象剛柔剛柔交錯成文是天文也文明以止人文者文明離也以止艮也用此文明之道裁止於人是人之文徳之敎此賁卦之象旣有天文人文欲廣美天文人文之義聖人用之以治於物也觀乎天文以察時變者言聖人當觀視天文剛柔交錯相飾成文以察四時變化若四月純陽用事陰在其中靡艸死也十月純陰用事陽在其中齊麥生也是觀剛柔而察時變也觀乎人文以化成天下者言聖人觀察人文則詩書禮樂之謂當法此教而化成天下也注正義曰坤之上六何以來居二位不居於初三幹之九二何以分居上位不居於五者幹性剛亢故以已九二上居坤極坤性柔順不爲物首故以已上六下居幹之二位也且若柔不分居幹二剛不分居坤極則不得文明以止故也又陽本在上陰本在下應分剛而下分柔而上何因分剛向上分柔向下者今謂此本泰卦故也若天地交泰則剛柔得交若干上坤下則是天地否閉剛柔不得交故分剛而上分柔而下也】

象曰山下有火賁君子以明庶政無敢折獄注處賁之時止物以文明不可以威刑故君子以明庶政而無敢折獄音義【明蜀才本作命折之舌反注同鄭云斷也斷音丁亂反】疏【正義曰山下有火賁者欲見火上照山有光明文飾也又取山含火之光明象君子內含文明以理庶政故雲山下有火賁也以明庶政者用此文章明達以治理庶政也無敢折獄者勿得直用果敢折斷訟獄】

初九賁其趾車而徒注在賁之始以剛處下居於無位棄於不義安夫徒步以從其志者也故飾其趾車而徒義弗乘之謂也象曰捨車而徒義弗乘也音義【趾一本作止鄭云趾足捨音舍下及注同車音居鄭張本作輿從漢時始有居音夫音扶】疏【正義曰賁其趾捨車而徒者在賁之始以剛處下居於無位之地乃棄於不義之車而從有義之徒步故云捨車而徒以其志行髙絜不茍就輿乘是以義不肯乘故象云義弗乘也】

六二賁其須注得其位而無應三亦無應俱無應而比焉近而相得者也須之爲物上附者也循其所履以附於上故曰賁其須也象曰賁其須與上興也音義【須如字字從彡水邊作須非比毗志反下同上附之上時掌循似遵反】疏【正義曰賁其須者須是上附於面六二當上附於三若似賁飾其須也循其所履以附於上與上同爲興起故象云與上興也】

九三賁如濡如永貞吉注處下體之極居得其位與二相比俱履其正和合相潤以成其文者也旣得其飾又得其潤故曰賁如濡如也永保其貞物莫之陵故曰永貞吉也象曰永貞之吉終莫之陵也音義【濡如臾反】疏【正義曰賁如濡如者賁如華飾之貌濡如潤澤之理居得其位與二相比和合文飾而有潤澤故曰賁如濡如其美如此長保貞吉物莫之陵故象云永貞之吉終莫之陵也】

六四賁如皤如白馬翰如匪宼婚媾注有應在初而閡於三爲已宼難二志相感不通亨欲靜則疑初之應欲進則懼三之難故或飾或素內懷疑懼也鮮絜其馬翰如以待𨿽履正位未敢累其志也三爲剛猛未可輕犯匪寇乃婚終無尢也象曰六四當位疑也匪寇婚媾終無尢也音義【皤白波反說文云老人貌董音槃云馬作足橫行曰皤鄭陸作燔音煩荀作波翰戶旦反董黃雲馬舉頭髙卬也馬荀云髙也鄭曰白也亦作寒案反媾古豆反閡五戴反難乃旦反】疏【正義曰賁如皤如者皤是素白之色六四有應在初欲往從之三爲己難故己猶豫或以文飾故賁如也或守質素故皤如也白馬翰如者但鮮絜其馬其色翰如徘徊待之未敢輒進也匪寇婚媾者若非九三爲已寇害乃得與初爲婚媾也象曰六四當位疑者以其當位得與初爲應但礙於三故遲疑也若不當位則與初非應何須欲往而致遲疑也匪宼婚媾終無尢者釋匪寇婚媾之義若待匪有宼難乃爲婚媾則終無尢過若犯寇難而爲婚媾則終有尢也】

六五賁於丘園束帛戔戔吝終吉注處得尊位爲飾之主飾之盛者也施飾於物其道害也施飾丘園盛莫大焉故賁於束帛丘園乃落賁於丘園帛乃戔戔用莫過儉泰而能約故必吝焉乃得終吉也象曰六五之吉有喜也音義【賁黃本作世束帛子夏傳云五匹爲束三二纁象陰陽戔戔在千反馬云委積貌薛虞云禮之多也又音牋黃雲猥積貌一云顯見貌子夏傳作殘殘喜如字徐許意反無妄大畜卦放此】疏【正義曰賁於丘園者丘園是質素之處六五處得尊位爲飾之主若能施飾在於質素之處不華侈費用則所束之帛戔戔眾多也吝終吉者初時儉約故是其吝也必儉約之吝乃得終吉而有喜也故象云六五之吉有喜也注正義曰爲飾之主飾之盛者若宮室輿服之屬五爲飾主若施設華飾在於輿服宮館之物則大道損害也施設丘園盛莫大焉者丘謂丘墟園謂園圃惟艸木所生是質素之處非華美之所若能施飾毎事質素與丘園相似盛莫大焉故賁於束帛丘園乃落者束帛財物也舉束帛言之則金銀珠玉之等皆是也若賁飾於此束帛珍寶則素質之道乃隕落故云丘園乃落也賁於丘園帛乃戔戔者設飾在於丘園質素之所則不糜費財物束帛乃戔戔眾多也諸儒以爲若賁飾束帛不用聘士則丘園之士乃落也若賁飾丘園之士與之故束帛乃戔戔也諸家注易多爲此解但今案輔嗣之注全無聘賢之意且爻之與象亦無待士之文輔嗣云用莫過儉泰而能約故必吝焉乃得終吉此則普論爲國之道不尙華侈而貴儉約也若從先師惟用束帛招聘丘園以儉約待賢豈其義也所以漢聘隱士或乃用羔鴈纁蒲輪駟馬豈止束帛之閒而云儉約之事今觀注意故爲此解耳】

上九白賁無咎注處飾之終飾終反素故任其質素不勞文飾而無咎也以白爲飾而無患憂得志者也象曰白賁無咎上得志也疏【正義曰白賁無咎者處飾之終飾終則反素故任其質素不勞文飾故曰白賁無咎也守志任眞得其本性故象云上得志也言居上得志也】

周易注疏卷四

周易注疏卷四考證

謙象君子以裒多益寡○裒石經作褎

九三注上承下綏○綏本或作接

上六注未有居眾人之所惡而爲動者所害○郭京曰不字誤作而字

豫初六象疏志窮凶者釋鳴豫之義而初時鳴豫後則樂志窮盡故爲凶也○推尋文義而字當是言字

隨彖大亨貞無咎而天下隨時○郭京曰按大亨下脫利字驗注昭然釋文云大亨貞本又作大亨利貞依卦辭似應有利字

音義天下隨時王肅作隨之隨時之義王肅本作隨之時義○【臣淸植】按時古與是通尙書是皆作時可見隨時之時卽是也言有大亨貞之徳而天下皆隨於是也彖傳言時義者凡五卦此獨曰隨時之義緣上有隨時之字而誤耳朱子本義依王肅本攺正

蠱彖先甲三日後甲三日終則有始天行也○【臣良裘】按子夏傳曰先甲三日辛壬癸也後甲三日乙丙丁也馬融曰甲在東方艮在東北故云先甲巽在東南故云後甲說皆有據而義則未精至王弼以甲爲創制之令與蠱必有事之防合諸儒遂以甲爲造令之日謂前三日爲辛取攺新之義後三日爲丁取丁寧之義尢與謀始愼終之義足相發明與王注本無岐防而孔穎達必以爲妄作異端不可解也

臨卦辭至於八月有凶○【臣良裘】按臨言八月復言七日月候卦气說者紛然今按王弼此注本無明文孔疏以小人道長君子道消乃否卦之辭遂取自丑至申爲八月此蜀才之說也王應麟曰臨所謂八月其說有三一云自子至未爲遁一云自丑至申爲否一云自寅至酉爲觀復所謂七日其說亦有三一云卦气起中孚六日七分之後爲復一謂過坤六位至復爲七日一謂五月陰生至十一月陽生歷七月善乎陸振奇之言曰日陽象月陰象八少陰之數七少陽之數故陰來之期曰八月陽來之期曰七日

六四注柔不失正則得無咎也○則本或作乃

觀彖觀天之神道而四時不忒○石經神道下旁注日月不過四字

六二象疏此童觀闚觀皆讀爲去聲也○【臣淸植】按古者門闕謂之觀以其髙大有以示人所謂兩觀者也此卦二陽在上四陰在下有門闕之象故名觀而音義曰觀官喚反示也然上旣有以示人則下必仰而觀之是以朱子曰自上示下曰觀自下觀上曰觀故卦名之觀去聲而六爻之觀皆平聲據此則疏說非是且童觀闚觀之觀若訓去聲於義意亦無當

六三象注三處進退之時以觀進退之幾未失道也○監本誤以王注作孔疏依閣本訂正

九五注觀民之俗以察己道又百姓有罪在餘一人○監本道譌作之餘譌作於俱依閣本攺正

上九象注特處異地爲眾所觀○監本譌作將處異地爲眾觀依閣本攺正

賁卦辭小利有攸往○郭京曰不利有攸往誤作小字彖及注同九二棄中和之道就亢極無位之地故疏云九二棄善從惡凡棄善從惡豈有小利誤亦明矣【臣良裘】按六二象曰賁其須與上興也上九象曰白賁無咎上得志也分剛上而文柔其象如此棄善從惡之說於義爲儉

彖天文也○郭京曰天文也上脫剛柔交錯一句朱子曰理或然也【臣照】按旣濟彖曰旣濟亨小則此賁彖亦應作賁亨小蓋賁者文也禮儀三百威儀三千皆文也陽大而陰小仁大而禮小質大而文小自然之理也雜卦傳曰賁無色也言賁之本也本象曰君子以明庶政無敢折獄卽亨小之義也彖傳曰柔來而文剛故亨分剛上而文柔故小柔來而文剛柔爲剛文則剛之本體得亨矣剛上文柔則惟小者乃可是故柔來文剛爲離明文之盛也剛上文柔爲艮止賁之白也此亨小之義彖於二句中分著之者也下文云利有攸往天文也天文自然而然非可勉彊故觀乎天文以察時變利有攸往也文眀以止人文也人文𨿽極文明必知其所止乃不爲無質之文故觀乎人文以化成天下亦利有攸往也化成天下必在亨小小者咸亨卽成其大也然則郭京謂小字應作不字天文也句上脫剛柔交錯四字者皆未爲得也

周易注疏卷四考證﹤經部﹐易類﹐周易注疏﹥

欽定四庫全書

周易注疏卷五

魏王弼注唐陸徳明音義孔穎逹疏

上經【剝復

無妄大畜頤

大過坎

離】

【坤下艮上】

剝不利有攸往音義【剝邦角反彖云剝剝也馬云落也說文云裂也乾宮五世卦】疏【正義曰剝者剝落也今陰長變剛剛陽剝落故稱剝也小人旣長故不利有攸往也】

彖曰剝剝也柔變剛也不利有攸往小人長也順而止之觀象也君子尙消息盈虛天行也注坤順而艮止也所以順而止之不敢以剛止者以觀其形象也彊亢激拂觸忤以隕身身旣傾焉功又不就非君子之所尙也音義【長之丈反下注皆同激經歷反拂附弗反忤五故反】疏【正義曰剝剝也者釋剝卦名爲剝不知何以稱剝故釋云剝者解剝之義是陰長解剝於陽也柔變剛者釋所以此卦名剝之意也不利有攸往小人長者此釋不利有攸往之義以小人道長世旣闇亂何由可進往則遇災故不利有攸往也順而止之觀象者明在剝之時世旣旡道君子行之不敢顯其剛直但以柔順止約其上惟望君上形象量其顏色而止也君子尙消息盈虛天行者解所以在剝之時順而止之觀其顏色形象者須量時制變隨物而動君子通逹物理貴尙消息盈虛道消之時行消道也道息之時行息道也在盈之時行盈道也在虛之時行虛道也若值消虛之時存身避害危行言遜也若值盈息之時極言正諌建事立功也天行謂逐時消息盈虛乃天道之所行也春夏始生之時天气盛大秋冬嚴毅之時天气消滅故雲天行也注正義曰非君子之所尙者不逐時消息盈虛於無道之時剛亢激拂觸忤以隕身身旣傾隕功又不就非君子之所尙也】

象曰山附於地剝上以厚下安宅注厚下者牀不見剝也安宅者物不失處也厚下安宅治剝之道也音義【處昌呂反又昌預反】疏【正義曰山附於地剝者山本髙峻今附於地卽是剝落之象故雲山附於地剝也上以厚下安宅者剝之爲義從下而起故在上之人當須丰厚於下安物之居以防於剝也】

初六剝牀以足蔑貞凶注牀者人之所以安也剝牀以足猶云剝牀之足也蔑猶削也剝牀之足滅下之道也下道始滅剛隕柔長則正削而凶來也象曰剝牀以足以滅下也音義【蔑莫結反猶削也楚俗有削蔑之言馬云無也鄭雲輕慢荀作滅削相略反或作消此從荀本也下皆然】疏【正義曰剝牀以足者牀者人之所以安處也在剝之初剝道從下而起剝牀之足言牀足已剝也下道始滅也蔑貞凶者蔑削也貞正也下道旣蔑則以侵削其貞正所以凶也象曰以滅下者釋剝牀以足之義牀在人下足又在牀下今剝牀之足是盡滅於下也】

六二剝牀以辧蔑貞凶注蔑猶甚極之辭也辧者足之上也剝道浸長故剝其辧也稍近於牀轉欲滅物之所處長柔而削正以斯爲徳物所棄也象曰剝牀以辧未有與也音義【辧徐音辦具之辦足上也馬鄭同黃雲牀簀也薛虞膝下也鄭符勉反王肅否勉反浸子鴆反下同近附近之近】疏【正義曰剝牀以辧者辧謂牀身之下牀足之上足與牀身分辧之處也今剝落浸上乃至於辧是漸近人身故云剝牀以辧也蔑貞凶者蔑削也削除中正之道故凶也初六蔑貞但小削而巳六二蔑貞是削之甚極故更云蔑貞凶也長此陰柔削其正道以此爲徳則物之所棄故象云未有與也言無人與助之也注正義曰蔑猶甚極之辭者初旣稱蔑二又稱蔑蔑上復蔑此爲蔑甚極故云蔑猶甚極之辭也蔑謂防蔑物之見削則防蔑也故以蔑爲削稍近於牀轉欲蔑物之處者物之所處謂牀也今剝道旣至於辧在牀體下畔之間是將欲滅牀故云轉欲滅物之所處也】

六三剝之無咎注與上爲應羣陰剝陽我獨協焉𨿽處於剝可以無咎象曰剝之無咎失上下也注三上下各有二陰而三獨應於陽則失上下也疏【正義曰六三與上九爲應𨿽在剝陽之時獨能與陽相應𨿽失位處剝而無咎也象曰失上下者釋所以無咎之義上下羣陰皆悉剝陽也已獨能違失上下之情而往應之所以無咎也】

六四剝牀以膚凶注初二剝牀民所以安未剝其身也至四剝道浸長牀旣剝盡以及人身小人遂盛物將失身豈惟削正靡所不凶象曰剝牀以膚切近災也音義【膚方於反京作簠謂祭器切近如字徐巨靳反鄭云切急也】疏【正義曰剝牀以膚者四道浸長剝牀巳盡乃至人之膚體物皆失身所以凶也象曰切近災者其災已至故云切近災也】

六五貫魚以宮人寵無不利注處剝之時居尊得位爲剝之主者也剝之爲害小人得寵以消君子者也若能施寵小人似宮人而已不害於正則所寵𨿽眾終無尢也貫魚謂此眾陰也駢頭相次似貫魚也象曰以宮人寵終無尢也音義【貫古亂反徐音官穿也駢薄田反】疏【正義曰貫魚以宮人寵者處得尊位爲剝之主剝之爲害小人得寵以消君子貫魚者謂眾陰也駢頭相次似若貫穿之魚此六五若能處待眾陰但以宮人之寵相似宮人被寵不害正事則終無尢過無所不利故云無不利故象云終無尢也】上九碩果不食君子得輿小人剝廬注處卦之終獨全不落故果至於碩而不見食也君子居之則爲民覆蔭小人用之則剝下所庇也象曰君子得輿民所載也小人剝廬終不可用也音義【得京董作徳輿音余董作車廬力居反防於鴆反】疏【正義曰碩果不食者處卦之終獨得完全不被剝落猶如碩大之果不爲人食也君子得輿者若君子而居此位能覆蔭於下使得全安是君子居之則得車輿也若小人居之下無庇防在下之人被剝徹廬舍也象曰君子得輿民所載者釋得輿之義若君子居處此位養育其民民所仰載也小人剝廬終不可用者言小人處此位爲君剝徹民之廬此小人終不可用爲君也】

【震下坤上】

復亨出入無疾朋來無咎反復其道七日來復利有攸往音義【復音服反也還也坤宮一世卦朋如字京作崩復芳福反劉本同本又作覆彖並注反復皆同】疏【正義曰復亨者陽气反復而得亨通故云復亨也出入無疾者出則剛長入則陽反理防其時故無疾病也朋來無咎者朋謂陽也反復眾陽朋聚而來則無咎也若非陽眾來則有咎以其眾陽之來故無咎也反復其道七日來復者欲速反之與復而得其道不可過遠惟七日則來復乃合於道也利有攸往者以陽气方長往則小人道消故利有攸往也】

彖曰復亨剛反動而以順行是以出入無疾注入則爲反出則剛長故無疾疾猶病也朋來無咎注朋謂陽也反復其道七日來復注陽气始剝盡至來復時凡七日天行也注以天之行反復不過七日復之不可遠也利有攸往剛長也注往則小人道消也復其見天地之心乎注復者反本之謂也天地以本爲心者也凡動息則靜靜非對動者也語息則默默非對語者也然則天地𨿽大富有萬物雷動風行運化萬變寂然至無是其本矣故動息地中乃天地之心見也若其以有爲心則異未具存矣音義【剛反絕句長之丈反下文注皆同心見之見賢徧反具存本亦作其存】疏【正義曰復亨者以陽復則亨故以亨連復而釋之也剛反動而以順行者旣上釋復亨之義又下釋出入無疾朋來無咎之理故云是以出入無疾朋來無咎也反復其道七日來復天行者以天行釋反復其道七日來復之義言反之與復得合其道惟七日而來復不可久遠也此是天之所行也天之陽气絕滅之後不過七日陽气復生此乃天之自然之理故曰天行也利有攸往剛長者以剛長釋利有攸往之義也復其見天地之心乎者此贊明復卦之義天地養萬物以靜爲心不爲而物自爲不生而物自生寂然不動此天地之心也此復卦之象動息地中雷在地下息而不動靜寂之義與天地之心相似觀此復象乃見天地之心也天地非有主宰何得有心以人事之心托天地以示法爾注正義曰陽气始剝盡謂陽气始於剝盡之後至陽气來復時凡經七日觀注之意陽气從剝盡之後至於反復凡經七日其注分明如禇氏莊氏並云五月一陰生至十一月一陽生凡七月而云七日不雲月者欲見陽長須速故變月言日今輔嗣云剝盡至來復是從盡至來復經七曰也若從五月言之何得云始盡也又臨卦亦是陽長而言八月今復卦亦是陽長何以獨變月而稱七日觀注之意必謂不然亦用易緯六日七分之義同鄭康成之說但於文省略不復具言案易緯稽覽圗云卦气起中乎故離坎震兌各主其一方其餘六十卦卦有六爻爻別主一日凡主三百六十日余有五日四分日之一者每日分爲八十分五日分爲四百分四分日之一又爲二十分是四百二十分六十卦分之六七四十二卦別各得七分是每卦得六日七分也剝卦陽气之盡在於九月之末十月當純坤用事坤卦有六日七分坤卦之盡則復卦陽來是從剝盡至陽气來復隔坤之一卦六日七分舉成數言之故輔嗣言凡七日也反復者則出入之義反謂入而倒反復謂旣反之後復而向上也復者反本之謂也者往前離本處而去今更反於本處是反本之謂也天地以本爲心者本謂靜也言天地寂然不動是以本爲心者也凡動息則靜靜非對動者天地之動靜爲其本動爲其末言靜時多也動時少也若暫時而動止息則歸靜是靜非對動言靜之爲本自然而有非對動而生靜故曰靜非對動者也語息則默默非對語者語則聲之動默則口之靜是不語之時恆常默也非是對語有默以動靜語默而無別體故云非對也雲天地𨿽大富有萬物雷動風行運化萬變者此言天地之動也言寂然至無是其本矣者凡有二義一者萬物𨿽運動於外而天地寂然至無於其內也外是其末內是其本言天地無心也二者𨿽雷動風行千化萬變若其雷風止息運化停住之後亦寂然至無也若其以有爲心則異未具存者凡以無爲心則物我齊致親疏一等則不害異彼此寧若其以有爲心則我之自我不能普及於物物之自物不能普賴於我物則被害故未具存也】

象曰雷在地中復先王以至日閉關商旅不行後不省方注方事也冬至陰之復也夏至陽之復也故爲復則至於寂然大靜先王則天地而行者也動復則靜行復則止事復則無事也音義【商旅鄭云資貨而行曰商旅客也】疏【正義曰雷在地中復者雷是動物復卦以動息爲主故曰雷在地中先王以至日閉關者先王象此復卦以二至之日閉塞其關也商旅不行於道路也後不省方者方事也後不省視其方事也以地掩閉於雷故關門掩閉商旅不行君後掩閉於事皆取動息之義注正義曰方事者恐方是四方境域故以方爲事也言至日不但不可出行亦不可省視事也冬至陰之復夏至陽之復者復謂反本靜爲動本冬至一陽生是陽動用而陰復於靜也夏至一陰生是陰動用而陽復於靜也動復則靜行復則止事復則無事者動而反復則歸靜行而反復則歸止事而反復則歸於無事也】

初九不遠復無祗悔元吉注最處復初始復者也復之不速遂至迷凶不遠而復幾悔而反以此修身患難遠矣錯之於事其殆庶幾乎故元吉也象曰不遠之復以修身也音義【祗音支辭也馬同音之是反韓伯祁支反云大也鄭云病也王肅作禔時支反陸云禔安也九家本作防字音支幾音機下同又音祈難乃旦反遠袁萬反錯七故反】疏【正義曰不遠復者最處復初是始復者也旣在陽復卽能從而復之是迷而不遠卽能復也無祗悔元吉者韓氏云祗大也旣能速復是無大悔所以大吉象曰以修身者釋不遠之復也所以不遠速復者以能修正其身有過則攺故也】六二休復吉注得位處中最比於初上無陽爻以疑其親陽爲仁行在初之上而附順之下仁之謂也旣處中位親仁善鄰復之休也象曰休復之吉以下仁也音義【休虛虯反比毗志反行下孟反下遐嫁反象下仁如字王肅云下附於仁徐戶嫁反】疏【正義曰休復吉者得位處中最比於初陽爲仁行已在其上附而順之是降下於仁是休美之復故云休復吉也以其下仁所以吉也故象云休復之吉以下仁也】

六三頻復厲無咎注頻頻蹙之貌也處下體之終𨿽愈於上六之迷已去復遠矣是以蹙也蹙而求復未至於迷故𨿽危無咎也復道宜速蹙而乃復義𨿽無咎它來難保象曰頻復之厲義無咎也音義【頻如字本又作嚬嚬眉也鄭作顰音同馬云憂頻也】疏【正義曰頻復者頻謂頻蹙六三處下體之上去復稍遠𨿽勝於上六迷復猶頻蹙而復復道宜速謂蹙而求復也去復猶近𨿽有危厲於義無咎故象云義無咎也注正義曰義𨿽無咎它來難保者去復未甚大逺於義𨿽復無咎謂以道自守得無咎也若自守之外更有他事而來則難可保此無咎之吉也所以象云義無咎守常之義得無咎也】

六四中行獨復注四上下各有二陰而處厥中履得其位而應於初獨得所復順道而反物莫之犯故曰中行獨復也象曰中行獨復以從道也疏【正義曰中行獨復者處於上卦之下上下各有二陰已獨應初居在眾陰之中故雲中行獨自應初故云獨復從道而歸故象云以從道也】六五惇復無悔注居厚而履中居厚則無怨履中則可以自考𨿽不足以及休復之吉守厚以復悔可免也象曰惇復無悔中以自考也音義【鄭云考成也向云察也】疏【正義曰惇復無悔者處坤之中是惇厚於復故云惇復旣能履中又能自考成其行旣居惇厚物無所怨𨿽不及六二之休復猶得免於悔吝故云無悔也象曰中以自考者釋無悔之義以其處中能自考成其身故無悔也】上六迷復凶有災眚用行師終有大敗以其國君凶至於十年不克徵注最處復後是迷者也以迷求復故曰迷復也用之行師難用有克也終必大敗用之於國則反乎君道也大敗乃復量斯勢也𨿽復十年修之猶未能徵也象曰迷復之凶反君道也音義【眚生領反下卦同子夏曰傷害曰災妖祥曰眚鄭云異自內生曰眚自外曰祥害物曰災量音良𨿽復之復扶又反】疏【正義曰迷復凶者最處復後是迷闇於復以迷求復所以凶也有災眚者闇於復道必無福慶惟有災眚也用行師終有大敗者所爲旣凶故用之行師必無克勝惟終有大敗也以其國君凶者以用也用此迷復於其國內則反違君道所以凶也至於十年不克徵者師敗國凶量斯形勢𨿽至十年猶不能徵伐以其迷闇不復而反違於君道故象云迷復之凶反君道也】

【震下乾上】

無妄元亨利貞其匪正有眚不利有攸往音義【妄亡亮反無妄無虛妄也說文云妄亂也馬鄭王肅皆云妄猶望謂無所希望也巽宮四世卦】疏【正義曰無妄者以剛爲內主動而能健以此臨下物皆無敢詐僞虛妄俱行實理所以大得亨通利於貞正故曰元亨利貞也其匪正有眚不利有攸往者物旣無妄當以正道行之若其匪依正道則有眚災不利有所往也】

彖曰無妄剛自外來而爲主於內注謂震也動而健注震動而乾健也剛中而應注謂五也大亨以正天之命也注剛自外來而爲主於內動而愈健剛中而應威剛方正私欲不行何可以妄使有妄之道滅無妄之道成非大亨利貞而何剛自外來而爲主於內則柔邪之道消矣動而愈健則剛直之道通矣剛中而應則齊明之徳著矣故大亨以正也天之教命何可犯乎何可妄乎是以匪正則有眚而不利有攸往也其匪正有眚不利有攸往無妄之往何之矣天命不祐行矣哉注匪正有眚不求攺以從正而欲有所往居不可以妄之時而欲以不正有所往將欲何之天命之所不祐竟矣哉音義【邪似嗟反】疏【正義曰剛自外來而爲主於內動而健者以此卦象釋能致無妄之義以震之剛從外而來爲主於內震動而乾健故能使物無妄也剛中而應者明爻義能致無妄九五以剛處中六二應之是剛中而應剛中則能制斷虛實有應則物所順從不敢虛妄也大亨以正天之命者釋元亨利貞之義威剛方正私欲不行何可以妄此天之教命也以天道純陽剛而能健是幹徳相似故雲天之命也旣是天命豈可犯乎曰其匪正有不利有攸往無妄之往何之矣者此釋匪正有眚不利有攸往之義也無妄之往何之矣上之是語辭下之是適也身旣匪正在無妄之世欲有所往何所之適矣故云無妄之往何之矣天命不祐行矣哉者身旣非正欲有所往犯違天命則天命不祐助也必竟行矣哉言終竟行此不祐之事也注正義曰云使有妄之道滅無妄之道成者妄謂虛妄矯詐不循正理若無剛中之主柔弱邪僻則物皆詐妄是有妄之道興也今遇剛中之主威嚴剛正在下畏威不敢詐妄是有妄之道滅無妄之道成竟矣哉者竟謂終竟言天所不祐終竟行矣哉】

象曰天下雷行物與無妄注與辭也猶皆也天下雷行物皆不可以妄也先王以茂對時育萬物注茂盛也物皆不敢妄然後萬物乃得各全其性對時育物莫盛於斯也音義【茂盛也馬云茂勉也對配也】疏【正義曰天下雷行者雷是威恐之聲今天下雷行震動萬物物皆驚肅無敢虛妄故雲天下雷行物皆無妄也先王以茂對時育萬物者茂盛也對當也言先王以此無妄盛事當其無妄之時育養萬物也此惟王者其徳乃爾非諸侯巳下所能故不云君子而言先王也案諸卦之象直言両象卽以卦名結之若雷在地中復今無妄應雲天下雷行無妄今云物與無妄者欲見萬物皆無妄故加物與二字也其餘諸卦未必萬物皆與卦名同義故直顯象以卦結之至如復卦惟陽气復非是萬物皆復舉復一卦餘可知矣】

初九無妄往吉注體剛處下以貴下賤行不犯妄故往得其志象曰無妄之往得志也音義【下賤之下遐嫁反】疏【正義曰無妄往吉者體剛居下以貴下賤所行教化不爲妄動故往吉而得志也】

六二不耕獲不菑畬則利有攸往注不耕而獲不菑而畬代終已成而不造也不擅其美乃盡臣道故利有攸往象曰不耕獲未富也音義【獲黃郭反或依注作不耕而獲非下句亦然菑側其反馬云田一嵗也董云反艸也畬音余馬云田三嵗也董云悉耨曰畬說文云二嵗治田也字林弋恕反擅市戰反】疏【正義曰不耕獲不菑畬者六二處中得位盡於臣道不敢創首惟守其終猶若田農不敢首而耕惟在後獲刈而已不敢菑新田惟治其畬熟之地皆是不爲其初而成其末猶若爲臣之道不爲事始而代君有終也則利有攸往者爲臣如此則利有攸往若不如此則往而無利也象曰未富也者釋不耕而獲之義不敢前耕但守後獲者未敢以耕之與獲俱爲已事惟爲後獲不敢先耕事旣闕初不擅其美故云未富也】六三無妄之災或繋之牛行人之得邑人之災注以陰居陽行違謙順是無妄之所以爲災也牛者稼穡之資也二以不耕而獲利有攸往而三爲不順之行故或繋之牛是有司之所以爲獲彼人之所以爲災也故曰行人之得邑人之災也象曰行人得牛邑人災也音義【行違之行下孟反下之行同稼音嫁穡音色獲如字或作獲非】疏【正義曰無妄之災或繋之牛行人之得邑人之災者無妄之世邪道不行六三陰居陽位失其正道行違謙順而乖臣範故無妄之所以爲災矣牛者稼穡之資六三僣爲耕事行創始之道而爲不順王事之行故有司或繋其牛制之使不妄造故曰或繋之牛也行人者有司之義也有司繋得其牛是行人制之得功故曰行人之得彼居三者是處邑之人僣爲耕事受其災罰故曰行人之得邑人之災也象曰行人得牛邑人災者釋行人之得義也以行人所得謂得牛也此則得牛彼則爲災故云邑人災也】

九四可貞無咎注處無妄之時以陽居陰以剛乘柔履於謙順比近至尊故可以任正固有所守而無咎也象曰可貞無咎固有之也音義【比毗志反近附近之近】疏【正義曰可貞無咎者以陽居陰以剛乘柔履於謙順上近至尊可以任正固有所守而無咎故曰可貞無咎也象曰固有之者釋可貞無咎之義所以可執貞正言堅固有所執守故曰無咎也】

九五無妄之疾勿藥有喜注居得尊位爲無妄之主者也下皆無妄害非所致而取藥焉疾之甚也非妄之災勿治自復非妄而藥之則凶故曰勿藥有喜象曰無妄之藥不可試也注藥攻有妄者也而反攻無妄故不可試也音義【試試驗一云用也】疏【正義曰無妄之疾者凡禍疾所起由有妄而來今九五居得尊位爲無妄之主下皆無妄而偶然有此疾害故云無妄之疾也勿藥有喜者若疾自巳招或寒暑飲食所致當湏治療若其自然之疾非已所致疾當自損勿湏藥療而有喜也此假病象以諭人事猶若人主而剛正自修身無虛妄下亦無虛妄而遇逢凶禍若堯湯之厄災非巳招但順時修徳勿湏治理必欲除去不勞煩天下是有喜也然堯遭洪水使鯀禹治之者𨿽知災未可息必湏順民之心鯀之不成以災未息也禹能治救災欲盡也是亦自然之災勿藥有喜之義也象曰不可試者觧勿藥有喜之義若有妄致疾其藥可用若身旣無妄自然致疾其藥不可試也若其試之恐更益疾也言非妄有災不可治也若必欲治之則勞煩扵下害更甚也此非直施扵人主至扵凡人之事亦皆然也若已之無罪忽逄禍患此乃自然之理不湏憂勞救護亦恐反傷其性】

上九無妄行有眚無攸利注處不可妄之極惟宜靜保其身而已故不可以行也象曰無妄之行窮之災也疏【正義曰處不可妄之極惟宜靜保其身若動行必有災眚無所利也位處窮極動則致災故象云無妄之行窮之災也】

【乾下艮上】

大畜利貞不家食吉利渉大川音義【畜本又作蓄勑六反義與小畜同艮宮二世卦】疏【正義曰謂之大畜者幹健上進艮止在上止而畜之能畜止剛健故曰大畜彖曰能止健大正也是能止健故爲大畜也小畜則巽在乾上以其巽順不能畜止幹之剛故云小畜也此則艮能止之故爲大畜也利貞者人能止健非正不可故利貞也不家食吉者已有大畜之資當湏養贍賢人不使賢人在家自食如此乃吉也利渉大川者丰財養賢應於天道不憂險難故利渉大川】

彖曰大畜剛健篤實輝光日新其徳注凡物旣厭而退者弱也旣榮而隕者薄也夫能輝光日新其徳者惟剛健篤實也剛上而尙賢注謂上九也處上而大通剛來而不距尙賢之謂也能止健大正也注健莫過幹而能止之非夫大正未之能也不家食吉養賢也利渉大川應乎天也注有大畜之實以之飬賢令賢者不家食乃吉也尙賢制健大正應天不憂險難故利涉大川也音義【大畜剛健絕句篤實輝光絕句日新其徳鄭以日新絕句其徳連下句輝音揮厭於艷反夫音扶句皆然下非夫同令力呈反難乃旦反下遇難同】疏【正義曰言大畜剛健篤實者此釋大畜之義剛健謂幹也幹體剛性健故言剛健也篤實謂艮也艮體靜止故稱篤實也輝光日新其徳者以其剛健篤實之故故能輝耀光榮日日增新其徳若無剛健則劣弱也必旣厭而退若無篤實則虛薄也必旣榮而隕何能久有輝光日新其徳乎剛上而尙賢者剛上謂上九也乾剛向上上九不距是貴尙賢也能止健大正者釋利貞義所以艮能止乾之健者徳能大正故能止健也不家食吉養賢者釋不家食吉所以不使賢者在家自食而吉者以在上有大畜之實養此賢人故不使賢者在家自食也利涉大川應乎天者以貴尙賢人大正應天可逾越險難故利渉大川也注正義曰凡物旣厭而退者弱也者釋經剛健也若不剛健則見厭被退能剛健則所爲日進不被厭退也旣榮而隕者薄也者釋經篤實也凡物暫時榮華而卽隕落者由體質虛薄也若能篤厚充實則恆保榮美不有隕落也謂上九也者言上九之徳見幹之上進而不距逆是貴尙賢也處上而大通者釋上九何天之衢亨是處上通也旣處於上下應扵天有大通之徳也剛來而不距者以有大通旣是幹來而不距逆是尙賢之義也尙賢制健者謂上九剛來不距尙賢之謂也艮能畜剛制健之謂也故上經云剛上而尙賢王注云謂上九也又云能止健大正也王注云健莫過幹而能止之非夫大正未之能也則是全論艮體明知尙賢謂上九也制健謂艮體也大正應天者謂艮也故前文云能止健大正也止健是艮也應天者上體之艮應下體之幹故稱應天也此取上卦下卦而相應非謂一陰一陽而相應也】

象曰天在山中大畜君子以多識前言往行以畜其徳注物之可畜於懷令徳不散盡於此也音義【識如字又音試劉作志行下孟反】疏【正義曰天在山中者欲取徳積於身中故雲天在山中也君子以多識前言往行以畜其徳者君子則此大畜物旣大畜徳亦大畜故多記識前代之言往賢之行使多聞多見以畜積已徳故云以畜其徳也注正義曰物之可畜於懷令其道徳不有棄散者惟貯藏前言往行於懷可以令徳不散也惟此而已故云盡扵此也】

初九有厲利已注四乃畜已未可犯也故進則有厲已則利也象曰有厲利巳不犯災也注處健之始未果其健者故能利已音義【已夷止反下及注已則能巳同或音紀姚同】疏【正義曰初九𨿽有應扵四四乃抑畜扵巳已今若往則有危厲惟利休已不湏前進則不犯禍凶也故象云不犯災也】九二輿說輹注五處畜盛未可犯也遇斯而進故輿說輹也居得其中能以其中不爲馮河死而無悔遇難能止故無尢也象曰輿說輹中無尢也音義【輿音餘下同本或作轝音同說吐活反注及下同馬云觧也輹音服又音福蜀才本同或作輹一云車旁作復音服車下防也作畐者音福老子所云三十輻共一轂是也釋名云輹似人屐又曰伏菟在軸上似之又曰輹伏扵軸上馮皮冰反】疏【正義曰九二𨿽與六五相應五處畜盛未可犯也若遇斯而進則輿說其輹車破敗也以其居中能遇難而止則無尢過故象雲中無尢也以其居中能自止息故無尢也此輿說輹亦假象以明人事也】

九三良馬逐利艱貞曰閒輿衛利有攸往注凡物極則反故畜極則通初二之進值於畜盛故不可以升至於九三升於上九而上九處天衢之亨塗徑大通進無違距可以馳騁故曰良馬逐也履當其位進得其時在乎通路不憂險阨故利艱貞也閒閡也衛護也進得其時𨿽渉艱難而無患也輿𨿽遇閒而故衛也與上合志故利有攸往也象曰利有攸往上合志也音義【逐如字鄭本作逐逐云両馬走也姚云逐逐疾並驅之貌一音冑曰音越劉云曰猶言也鄭人實反云日習車徒閒如字閡也馬鄭云習阨於革反亦作厄】疏【正義曰九三良馬逐者初二之進值於畜盛不可以升至扵九三升於上九而上九處天衢之亨塗徑大通進無違距故九三可以良馬馳逐也利艱貞者履當其位進得其時在乎通路不憂險阨故宜利艱難而貞正也若不值此時𨿽平易守正而尙不可況艱難而欲行正乎曰閒輿衛者進得其時渉難無患𨿽曰有人欲閒閡車輿乃是防衛見防也故云曰閒輿衛也利有攸往者與上合志利有所往故象曰上合志也】

六四童牛之牿元吉注處艮之始履得其位能止健初距不以角柔以止剛剛不敢犯抑銳之始以息彊爭豈惟獨利乃有喜也象曰六四元吉有喜也音義【童牛無角牛也廣蒼作犝劉云童妾也牿古毒反劉云牿之言角也陸云牿當作角九家作告說文同云牛觸角著橫木所以告人抑於力反下同本又作挫災臥反彊其良反爭爭鬭之爭】疏【正義曰童牛之牿者處艮之始履得其位能抑止剛健之初距此初九不湏用角故用童牛牿止其初也元吉者柔以止剛剛不敢犯以息彊爭所以大吉而有喜也故象云元吉有喜也】

六五豶豕之牙吉注豕牙橫猾剛難制之物謂二也五處得尊位爲畜之主二剛而進能豶其牙柔能制健禁抑盛豈惟能固其位乃有慶也象曰六五之吉有慶也音義【豶符云反劉云豕去曰豶牙徐五加反鄭讀爲互剛暴一本作剛突禁音金】疏【正義曰豶豕之牙者豕牙謂九二也二旣剛陽似豕牙之橫猾九二欲進此六五處得尊位能豶損其牙故云豶豕之牙柔能制剛禁暴抑盛所以吉也非惟獨吉乃終久有慶故象云六五之吉有慶也注正義曰能豶其牙者觀注意則豶是禁制損去之名禇氏云豶除也除其牙也然豶之爲除爾雅無訓案爾雅云墳大防則墳是隄防之義此豶其牙謂防止其牙古字假借𨿽豕傍土邊之異其義亦通豶其牙謂止其牙也】上九何天之衢亨注處畜之極畜極則通大畜以至扵大亨之時何辭也猶云何畜乃天之衢亨也象曰何天之衢道大行也音義【何音河梁武帝音賀衢其俱反馬云四逹謂之衢亨許庚反】疏【正義曰何天之衢亨者何謂語辭猶云何畜也處畜極之時更何所畜乃天之衢亨無所不通也故象云何天之衢道大行也何氏雲天衢旣通道乃大亨】

【震下艮上】

頤貞吉觀頤自求口實音義【頤以之反養也此篆文字也巽宮逰魂卦】疏【正義曰頤貞吉者於頤養之世養此貞正則得吉也觀頤者頤養也觀此聖人所養物也自求口實者觀其自養求其口中之實也】

彖曰頤貞吉養正則吉也觀頤觀其所養也自求口實觀其自養也天地養萬物聖人養賢以及萬民頤之時大矣哉疏【正義曰頤貞吉養正則吉者釋頤貞吉之義頤養也貞正也所養得正則有吉也其養正之言乃兼二義一者養此賢人是其養正故下云聖人養賢以及萬民二者謂養身得正故象云愼言語節飲食以此言之則養正之文兼養賢及自養之義也觀頤觀其所養也者釋觀頤之義也言在下觀視在上頤養所養何人故云觀頤觀其所飬也自求口實觀其自養者釋自求口實之義也謂在下之人觀此在上自求口中之實是觀其自養則是在下觀上乃有二義若所養是賢反自養有節則是其徳盛也若所養非賢及自養乖度則其徳惡也此卦之意欲使所養得也不欲所養失也天地養萬物者自此已下廣言頤卦所養事大故雲天地養萬物也聖人養賢以及萬民者先湏養賢乃得養民故云養賢以及萬民也聖人但養賢人使治眾眾皆獲安有如虞舜五人周武十人漢帝張良齊君管仲此皆養得賢人以爲輔佐政治世康兆庶咸說此則聖人養賢以及萬民之義也頤之時大矣哉者以彖釋頤義於理旣盡更無餘意故不云義所以直言頤之時大矣哉以所養得廣故云大矣哉】

象曰山下有雷頤君子以愼言語節飲食注言語飲食猶愼而節之而況其餘乎疏【正義曰山止於上雷動於下頤之爲用下動上止故曰山下有雷頤人之開言語咀嚼飲食皆動頤之事故君子觀此頤象以謹愼言語裁節飲食先儒云禍從口出患從口入故扵頤養而愼節也】

初九捨爾靈龜觀我朶頤凶注朶頤者嚼也以陽處下而爲動始不能令物由已養動而求養者也夫安身莫若不競修已莫若自保守道則福至求祿則辱來居養賢之世不能貞其所履以全其徳而捨其靈龜之明兆羨我朶頤而躁求離其致養之至道闚我寵祿而競進凶莫甚焉象曰觀我朶頤亦不足貴也音義【捨音捨注同朶多果反動也鄭同京作惴嚼詳略反令力呈反離力智反闚苦規反】疏【正義曰靈龜謂神靈明鑑之龜兆以諭巳之明徳也朶頤謂朶動之頤以嚼物諭貪惏以求食也初九以陽處下而爲動始不能使物賴已而養而更自動求養是舍其靈龜之明兆觀我朶頤而躁求是損已廉靜之徳行其貪竊之情所以凶也不足可貴故象云亦不足貴也注正義曰朶頤者嚼也者朶是動義如手之捉物謂之朶也今動其頤故知嚼也不能令物由巳養者若道徳大則已能養物是物由巳養今身處無位之地又居震動之始是動而自求養也離其致養之至道闚我寵祿而競進者若能自守廉靜保其明徳則能致君上所養今不能守廉靜是離其致養之至道反以求其寵祿而競進也】

六二顚頤拂經於丘頤徵凶注養下曰顚拂違也經猶義也丘所履之常也處下體之中無應於上反而養初居下不奉上而反養下故曰顚頤拂經於丘也以此而養未見其福也以此而行未見有與故曰頤徵凶象曰六二徵凶行失也注皆上養而二處下養初音義【顚丁田反拂符弗反違也薛同注下皆同一音敷弗反子夏傳作弗云輔弼也】疏【正義曰顚倒也拂違也經義也丘所履之常處也六二處下體之中無應於上反倒下養初故曰顚頤下當奉上是義之常處也今不奉於上而反養於下是違此經義扵常之處故云拂經於丘也頤徵凶者徵行也若以此而養所行皆凶故曰頤徵凶也象曰行失者頤養之體皆養上也今此獨養下是所行失也】

六三拂頤貞凶十年勿用無攸利注履夫不正以養於上納上以諂者也拂養正之義故曰拂頤貞凶也處頤而爲此行十年見棄者也立行於斯無施而利象曰十年勿用道大悖也音義【行下孟反下立行同悖布內反逆也】疏【正義曰拂頤貞凶者拂違也履夫不正以養上九是自納於上以諂媚者也違養正之義故曰拂頤貞而有凶也爲行如此𨿽至十年猶勿用而見棄也故曰十年勿用立行於此故無所利也象曰道大悖者釋十年勿用之義以其養上以諂媚則扵正道大悖亂觧十年勿用見棄也】

六四顚頤吉虎視眈眈其欲逐逐無咎注體屬上體居得其位而應於初以上養下得頤之義故曰顚頤吉也下交不可以瀆故虎視眈眈威而不猛不惡而嚴養徳施賢何可有利故其欲逐逐尙惇實也修此二者然後乃得全其吉而無咎觀其自養則履正察其所養則養陽頤爻之貴斯爲盛矣象曰顚頤之吉上施光也音義【視徐市誌反又常止反眈眈丁南反威而不猛也馬云虎下視貌一音大南反逐逐如字惇實也薛云速也子夏傳作攸攸志林云攸當爲逐蘇林音迪荀作悠悠劉作跾雲遠也說文跾音式六反施始豉反下文同又如字】疏【正義曰顚頤吉者體屬上體居得其位而應於初以上養下得養之宜所以吉也虎視眈眈者以上養下不可防瀆恆如虎視眈眈然威而不猛也其欲逐逐者旣養扵下不可有求其情之所欲逐逐然尙扵惇實也無咎者若能虎視眈眈其欲逐逐𨿽復顚頤養下則得吉而無咎也象曰上施光者釋顚頤吉之義上謂四也下養於初是上施也能威而不猛如虎視眈眈又寡欲少求其欲逐逐能爲此二者是上之所施有光明也然六二顚頤則爲凶六四顚頤得爲吉者六二身處下體而又下養所以凶也六四身處上體又應扵初陰而應陽又能威嚴寡欲所以吉也注正義曰觀其自養則履正者以陰處陰四自處其身是觀其自養則能履正道也察其所養則養陽者六四下養扵初是觀其所養初是陽爻則能養陽也】

六五拂經居貞吉不可渉大川注以陰居陽拂頤之義也行則失故宜居貞也無應於下而比於上故可守貞從上得頤之吉𨿽得居貞之吉處頤違謙難未可渉也象曰居貞之吉順以從上也音義【比毗志反得頤一作得順難乃旦反】疏【正義曰拂違也經義也以陰居陽不有謙退乖違扵頤養之義故言拂經也居貞吉者行則失居貞吉也不可渉大川者處頤違謙患難未觧故不可渉大川故居貞吉也象曰順以從上者釋居貞之義以五近上九以陰順陽親從扵上故得居貞吉也】

上九由頤厲吉利渉大川注以陽處上而履四陰陰不能獨爲主必宗扵陽也故莫不由之以得其養故曰由頤爲眾陰之主不可瀆也故厲乃吉有似家人悔厲之義貴而無位是以厲也髙而有民是以吉也爲養之主物莫之違故利渉大川也象曰由頤厲吉大有慶也音義【厲嚴厲也馬王肅云危】疏【正義曰由頤者以陽處上而履四陰陰不能獨爲其主必宗事扵陽也眾陰莫不由之以得其養故曰由頤也厲吉者爲眾陰之主不可防瀆嚴厲乃吉故云厲吉也利渉大川者爲養之主無所不爲故利渉大川而有慶也故象云大有慶也】

【巽下兌上】

大過注音相過之過棟橈利有攸往亨音義【過徐古臥反罪過也超過也王肅音戈震宮遊魂卦相過之過並古臥反棟徐丁貢反橈乃教反曲折也下同】疏【正義曰過謂過越之過非經過之過此衰難之世惟陽爻乃大能過越常理以拯患難也故曰大過以人事言之猶若聖人過越常理以拯患難也棟橈者謂屋棟也本之與末俱橈弱以言衰亂之世始終皆弱也利有攸往亨者旣遭衰難聖人利有所往以拯患難乃得亨通故云利有攸往亨也注正義曰相過者謂相過越之甚也非謂相過從之過故象云澤滅木是過越之甚也四陽在中二陰在外以陽之過越之甚也】

彖曰大過大者過也注大者乃能過也棟橈本末弱也注初爲本而上爲末也剛過而中注謂二也居陰過也處二中也拯弱興衰不失其中也巽而說行注巽而說行以此救難難乃濟也利有攸往乃亨注危而弗持則將安用故往乃亨大過之時大矣哉注是君子有爲之時也音義【拯拯救之拯弱本亦作溺並依字讀下救其弱拯弱皆同說音悅注同難乃旦反上六注同】疏【正義曰大過大者過也者釋大過之義也大者過謂盛大者乃能過其分理以拯難也故扵二爻陽處陰位乃能拯難也亦是過甚之義棟橈本末弱也者釋棟橈義以大過本末俱弱故屋棟橈弱也似若衰難之時始終弱也剛過而中巽而說行利有攸往乃亨者此釋利有攸往乃亨義剛過而中謂二也以陽處陰是剛之過極之甚則陽來拯此陰難是過極之甚也巽而說行者旣以巽順和說而行難乃得濟故利有攸往得亨也故云乃亨大過之時大矣哉此廣說大過之美言當此大過之時惟君子有爲拯難其功甚大故曰大矣哉也】

象曰澤滅木大過君子以獨立不懼遁世無悶注此所以爲大過非凡所及也音義【遁本又作遁同徒遜反】疏【正義曰澤滅木者澤體處下木體處上澤無滅木之理今云澤滅木者乃是澤之甚極而至滅木是極大過越之義其大過之卦有二義也一者物之自然大相過越常分卽此澤滅木是也二者大人大過越常分以拯患難則九二枯楊生稊老夫得其女妻是也君子以獨立不懼遁世無悶者明君子扵衰難之時卓爾獨立不有畏懼遁扵世而無憂悶欲有遁難之心其操不攺凡人遇此則不能然惟君子獨能如此是其過越之義】

初六借用白茅無咎注以柔處下過而可以無咎其惟愼乎象曰借用白茅柔在下也音義【借在夜反下同馬云在下曰借愼辰震反】疏【正義曰借用白茅者以柔處下心能謹愼薦借扵物用潔白之茅言以潔素之道奉事扵上也無咎者旣能謹愼如此𨿽遇大過之難而無咎也以柔道在下所以免害故象云柔在下也】

九二枯楊生稊老夫得其女妻無不利注稊者楊之秀也以陽處陰能過其本而救其弱者也上無其應心無特吝處過以此無衰不濟也故能令枯楊更生稊老夫更得少妻拯弱興衰莫盛斯爻故無不利也老過則枯少過則稚以老分少則稚者長以稚分老則枯者榮過以相與之謂也大過至衰而巳至壯以至壯輔至衰應斯義也象曰老夫女妻過以相與也音義【枯如字鄭音姑謂無姑山楡楡羊朱反稊徒稽反楊之秀也鄭作荑荑木更生音夷謂山楡之實夫如字下同特或作持令力呈反少詩照反下同稚直吏反長之丈反】疏【正義曰枯楊生稊者枯謂枯槁稊謂楊之秀者九二以陽處陰能過其本分而救其衰弱上無其應心無特吝處大過之時能行此道無有衰者不被拯濟故衰者更盛猶若枯槁之楊更生少壯之稊朽老之夫得其少女爲妻也無不利者謂拯弱興衰莫盛於此以斯而行無有不利也象曰過以相與者釋老夫女妻之義若老夫而有老妻是依分相對今老夫而得女妻是過分相與也老夫得女妻是女妻以少而與老夫老夫得少而更壯是女妻過分而與夫也女妻而得少夫是依分相對今女妻得老夫是老夫減老而與少女妻旣得其老則益長是老夫過分而與妻也故云過以相與象直云老夫女妻不云枯楊生稊者枯楊則是老夫也生稊則是女妻也其意相似故象略而不言注正義曰稊者楊栁之穗故云楊之秀也以陽處陰能過其本而救其弱者若以陽處陽是依其本分今以陽處陰是過越本分拯救陰弱也老過則枯少過則稚者老之太過則枯槁少之太過則幼稚也以老分少則稚者長者謂老夫減老而與女妻女妻得之而更益長故云以老分少則稚者長也以稚分老則枯者榮者謂女妻減少而與老夫老夫得之似若槁者而更得生稊故云則枯者榮也云大過至衰而已至壯以至壯輔至衰應斯義者此大過之卦本明至壯輔至衰不論至衰減至壯故輔嗣此注特云以至壯輔至衰也象曰過以相與者因至壯而輔至衰似女妻而助老夫遂因云老夫減老而與少猶若至衰減衰而與壯也其實不然也】

九三棟橈凶注居大過之時處下體之極不能救危拯弱以隆其棟而以陽處陽自守所居又應於上系心在一宜其淹溺而凶衰也象曰棟橈之凶不可以有輔也音義【溺乃歷反】疏【正義曰棟橈凶者居大過之時處下體之極以陽居陽不能救危拯弱惟自守而巳獨應於上系心在一所以凶也心旣狹不可以輔救衰難故象云不可以有輔也】

九四棟隆吉有它吝注體屬上體以陽處陰能拯其弱不爲下所橈者也故棟隆吉也而應在初用心不故有他吝也象曰棟隆之吉不橈乎下也疏【正義曰棟隆吉者體居上體以陽處陰能拯救其弱不爲下所橈故得棟隆起而吉也有它吝者以有應在初心不濶故有它吝也象曰不撓乎下也者釋棟隆之吉以其能拯扵難不被橈乎在下故得棟隆吉九四應初行又謙順能拯扵難然惟只拯初初謂下也下得其拯猶若所居屋棟隆起下必不橈弱何得云不被橈乎在下但經文云棟橈彖釋棟橈者本末弱也以屋棟橈弱而偏則屋下榱柱亦先弱柱爲本棟爲末觀此彖辭是足見其義故子產云棟折榱崩僑壓焉以屋棟橈折則榱柱亦同崩此則義也】

九五枯楊生華老婦得其士夫無咎無譽注處得尊位而以陽處陽未能拯危處得尊位亦未有橈故能生華不能生稊能得夫不能得妻處棟橈之世而爲無咎無譽何可長哉故生華不可久士夫誠可醜也象曰枯楊生華何可久也老婦士夫亦可醜也音義【華如字徐音花譽音預又音余】疏【正義曰枯楊生華者處得尊位而以陽居陽未能拯危不如九二枯楊生稊但以處在尊位惟得枯楊生華而巳言其衰老𨿽被拯救其益少也又似年老之婦得其彊壯士夫婦已衰老夫又彊大亦是其益少也所拯難處少才得無咎而已何有聲譽之美故無咎無譽也象曰枯楊生華何可久者枯槁之楊被拯才得生華何可長久尋當衰落也老婦士夫亦可醜也者婦當少稚扵夫今年老之婦而得彊壯士夫亦可醜辱也此言九五不能廣拯衰難但使枯楊生華而已但使老婦得其士夫而已拯難狹劣故不得長久誠可醜辱言不如九二也注正義曰處得尊位亦未有橈者以九三不得尊位故有棟橈今九五𨿽與九三同以陽居陽但九五處得尊位功𨿽未廣亦未有橈弱若其橈弱不能拯難不能使枯楊生華也以在尊位防有拯難但其功狹少但使枯楊生華而已不能使之生稊也能得夫不能得妻者若拯難功濶則老夫得其女妻是得少之甚也今旣拯難功狹但能使老婦得士夫而已不能使老夫得女妻言老婦所得利益薄少皆爲拯難功薄故所益少也】

上六過渉滅頂凶無咎注處大過之極過之甚也渉難過甚故至於滅頂凶志在救時故不可咎也象曰過渉之凶不可咎也注𨿽凶無咎不害義也音義【頂徐都冷反】疏【正義曰過渉滅頂凶者處大過之極是過越之甚也以此渉危難乃至扵滅頂言渉難深也旣滅其頂所以凶也無咎者所以渉難滅頂至於凶亡本欲濟時拯難意善功惡無可咎責此猶龍逢比干憂時危亂不懼誅殺直言深諫以忤無道之主遂至滅亡其意則善而功不成復有何咎責此亦過渉滅頂凶無咎之象故象云不可咎言不可害扵義理也】

【坎下坎上】

習坎注坎險陷之名也習謂便習之有孚維心亨注剛正在內有孚者也陽不外而在乎內心亨者也行有尙注內亨外闇內剛外順以此行險行有尙也音義【習便習也重也劉雲水流行不休故曰習坎徐苦感反本亦作埳京劉作欿險也陷也八純卦象水埳埳沒之埳便婢面反下同】疏【正義曰習坎者坎是險埳之名習者便習之義險難之事非經便習不可以行故湏便習於坎事乃得用故云習坎也有孚者孚信也由剛正在內故有信也維心亨者陽不外而在扵內是維心亨言心得通也行有尙者內亨外闇內剛外柔以此行險事可尊尙故云行有尙也案諸卦之名皆扵卦上不加其字此坎卦之名特加習者以坎爲險難故特加習名習有二義一者習重也謂上下俱坎是重疊有險險之重疊乃成險之用也二者人之行險先須便習其事乃可得通故云習也注正義曰剛正在內者謂陽在中也內心剛正則能有誠信故云剛正在內有孚者也陽不外發而在乎內心亨者也者若外陽內陰則內心柔弱故不得亨通今以陽在扵內陽能開通故維其在心之亨也內亨外闇者內陽故內亨外陰故外闇以亨通之性而往詣陰闇之所能通扵險故行可貴尙也】

彖曰習坎重險也注坎以險爲用故特名曰重險言習坎者習乎重險也水流而不盈行險而不失其信注險陗之極故水流而不能盈也處至險而不失剛中行險而不失其信者習坎之謂也維心亨乃以剛中也行有尙往有功也注便習於坎而之坎地盡坎之宜故往必有功也天險不可升也注不可得升故得保其威尊地險山川丘陵也注有山川丘陵故物得以保全也王公設險以守其國注國之爲衛恃於險也言自天地以下莫不湏險也險之時用大矣哉注非用之常用有時也音義【重直龍反注下並同陗七妙反】疏【正義曰習坎重險者釋習坎之義言習坎者習行重險險難也若險難不重不爲至險不湏便習亦可濟也今險難旣重是險之甚者若不便習不可濟也故注云習坎者習重險也水流而不盈行險而不失其信者此釋重險習坎之義水流而不盈謂險陷旣極坑穽特深水𨿽流注不能盈滿言險之甚也此釋重險之義也行險而不失其信謂行此至險能守其剛中不失其信也此釋習坎及有孚之義也以能便習於險故守剛中不失其信也維心亨乃以剛中也者釋維心亨義也以剛在於中故維得心亨也行有尙往有功者此釋行有尙也旣便習於坎而往之險地必有其功故云行有尙往有功也天險不可升者已下廣明險之用也言天之爲險懸邈髙逺不可升上此天之險也若其可升不得保其威尊故以不可升爲險也地險山川丘陵也者言地以山川丘陵而爲險也故使地之所載之物保守其全若無山川丘陵則地之所載之物失其性也故地以山川丘陵而爲險也王公設險以守其國者言王公法象天地固其城池嚴其法令以保守其國也險之時用大矣哉者言天地已下莫不湏險險難有時而用故其功盛大矣哉注正義曰言習坎者習乎重險也者言人便習扵坎正是便習重險便習之語以釋習名兩坎相重謂之重險又當習義是一習之名有此両義險陗之極故水流而不能盈者若淺岸平谷則水流有可盈滿若其崖岸險峻澗谷泄漏是水流不可盈滿是險難之極也非用之常用有時者若天險地險不可暫無此謂人之設險用有時也若化治平治內外輯睦非用險也若家國有虞湏設險防難是用有時也】

象曰水洊至習坎注重險懸絕故水洊至也不以坎爲隔絕相仍而至習乎坎也君子以常徳行習教事注至險未夷教不可廢故以常徳行而習教事也習於坎然後乃能不以險難爲困而徳行不失常也故則夫習坎以常徳行而習教事也音義【洊在薦反徐在悶反舊又才本反爾雅云再也劉云仍也京作臻幹作薦行下孟反注同難乃旦反下險難同夫音符】疏【正義曰水洊至習坎者重險懸絕其水不以險之懸絕水亦相仍而至故謂爲習坎也以人之便習於坎猶若水之洊至水不以險爲難也君子以常徳行習教事者言君子當法此便習於坎不以險難爲困常守徳行而習其政教之事若能習其教事則可便習於險也】

初六習坎入於坎窞凶注習坎者習爲險難之事也最處坎底入坎窞者也處重險而復入坎底其道凶也行險而不能自濟習坎而入坎窞失道而窮在坎底上無應援可以自濟是以凶也象曰習坎入坎失道凶也音義【窞徒坎反說文云坎中更有坎王肅又作徒感反云窞坎底也字林云坎中小坎一曰旁入復扶又反下𨿽復同】疏【正義曰習坎入於坎窞凶者旣處坎底上無應援是習爲險難之事無人應援故入於坎窞而至凶也以其失道不能自濟故象云失道凶也】

九二坎有險求小得注履失其位故曰坎上無應援故曰有險坎而有險未能出險之中也處中而與初三相得故可以求小得也初三未足以爲援故曰小得也象曰求小得未出中也疏【正義曰坎有險者履失其位故曰坎也上無應援故曰有險旣在坎難而又遇險未能出險之中故象云未出中也求小得者以陽處中初三來附故可以求小得也初三柔弱未足以爲大援故云求小得也】

六三來之坎坎險且枕入於坎窞勿用注旣履非其位而又處両坎之間出則之坎居則亦坎故曰來之坎坎也枕者枝而不安之謂也出則無之處則無安故曰險且枕也來之皆坎無所用之徒勞而已象曰來之坎坎終無功也音義【險如字古文及鄭向本作檢鄭云木在手曰檢枕徐鍼鴆反王肅鍼甚反鄭云木在首曰枕陸雲閒礙險害之貌九家作玷古文作沈沈直林反出則之坎一本作出則亦坎誤】疏【正義曰來之坎坎者履非其位而處兩坎之間出之與居皆在扵坎故云來之坎坎也險且枕者枕枝而不安之謂也出則無應所以險處則不安故且枕也入於坎窞者出入皆難故入於坎窞也勿用者不可出行若其出行終必無功徒勞而已故象云終無功也】

六四樽酒簋貳用缶納約自牖終無咎注處重險而履正以柔居柔履得其位以承於五五亦得位剛柔各得其所不相犯位皆無餘應以相承比明信顯著不存外飾處坎以斯𨿽復一樽之酒二簋之食瓦缶之器納此至約自進扵牖乃可羞之於王公薦之於宗廟故終無咎也象曰樽酒簋貳剛柔際也注剛柔相比而相親焉際之謂也音義【樽音尊樽酒絕句簋音軌簋貳絕句缶方有反用缶絕句舊樽酒簋句貳用缶句牖音酉陸作誘比毗志反下同食音嗣飯也】疏【正義曰樽酒簋貳者處重險而履得其位以承扵五五亦得位剛柔各得其所皆無餘應以相承比明信顯著不假外飾處坎以此𨿽復一樽之酒二簋之食故云樽酒簋貳也用缶者旣有樽酒簋貳又用瓦缶之器故云用缶也納約自牖終無咎者納此儉約之物從牖而薦之可羞扵王公可薦扵宗廟故云終無咎也象曰剛柔際者釋樽酒簋貳義所以一樽之酒二簋之食得進獻者以六四之柔與九五之剛両相交際而相親故得以此儉約而爲禮也】

九五坎不盈祗旣平無咎注爲坎之主而無應輔可以自佐未能盈坎者也坎之不盈則險不盡矣祗辭也爲坎之主盡平乃無咎故曰祗旣平無咎也說旣平乃無咎明九五未免於咎也象曰坎不盈中未大也音義【祗音支又祁支反鄭云當爲坻小丘也京作禔說文同音支又上支反安也盡津忍反】疏【正義曰坎不盈者爲坎之主而無應輔可以自佐險難未能盈坎猶險難未盡也故云坎不盈也祗旣平無咎者祗辭也謂險難旣得盈滿而平乃得無咎若坎未盈平仍有咎也象曰中未大者釋坎不盈之義𨿽復居中而無其應未得光大所以坎不盈滿也】

上六系用徽纆寘於叢棘三嵗不得凶注險陗之極不可升也嚴法峻整難可犯也宜其囚執寘於思過之地三嵗險道之夷也險終乃反故三嵗不得自修三嵗乃可以求復故曰三嵗不得凶也象曰上六失道凶三嵗也音義【徽許韋反纆音墨劉云三股曰徽両股曰纆皆索名寘之豉反置也注同劉作示言眾議扵九棘之下也子夏傳作湜姚作寔寔置也張作置叢才公反峻荀潤反】疏【正義曰系用徽纆寘於叢棘者險陗之極不可升上嚴法峻整難可犯觸上六居此險陗之處犯其峻整之威所以被繋用其徽纆之繩寘扵叢棘謂囚執之處以叢棘而禁之也三嵗不得凶者謂險道未終三嵗巳來不得其吉而有凶也險終乃反若能自修三嵗後可以求復自新故象云上六失道凶三嵗也言失道之凶惟三嵗之後可以免也】

【離下離上】

離利貞亨注離之爲卦以柔爲正故必貞而後乃亨故曰利貞亨也畜牝牛吉注柔處於內而履正中牝之善也外彊而內順牛之善也離之爲體以柔順爲主者也故不可以畜剛猛之物而吉於畜牝牛也音義【離列池反麗也麗著也八純卦象日象火畜許六反注同牝頻忍反徐扶忍反彊其良反】疏【正義曰離利貞亨者離麗也麗謂附著也言萬物各得其所附著處故謂之離也利貞亨者離卦之體陰柔爲主柔則近扵不正不正則不亨通故利在行正乃得亨通以此故亨在利貞之下故云利貞亨畜牝牛吉者柔處扵內而履正中是牝之善者外彊內順是牛之善者也離之爲體以柔順爲主故畜養牝牛乃得其吉若畜養剛健則不可也此云畜牝牛假象以明人事也言離之爲徳湏內順外彊而行此徳則吉也若內剛外順則反離之道也注正義曰離之爲卦以柔爲正者二與五俱是陰爻處於上下両卦之中是以柔爲正柔處扵內而履正中牝之善也者若柔不處於內似婦人而預外事也若柔而不履正中則邪僻之行皆非牝之善也若柔能處中行能履正是爲牝之善也云外彊而內順牛之善者明若內外俱彊則失扵猛害若外內俱順則失扵劣弱惟外彊內順扵用爲善故云外彊內順牛之善也離之爲體以柔順爲主故不可以畜剛猛之物者旣以柔順爲主若畜剛猛之物則反其徳故不可畜剛猛而畜牝牛也】

彖曰離麗也注麗猶著也各得所著之宜日月麗乎天百谷艸木麗乎土重明以麗乎正乃化成天下柔麗乎中正故亨是以畜牝牛吉也注柔著於中正乃得通也柔通之吉極於畜牝牛不能及剛猛也音義【著直略反卦內同艸木麗之麗說文作防土王肅本作地重直龍反】疏【正義曰離麗者釋離卦之名麗謂附著也以陰柔之質附著中正之位得所著之宜故云麗也日月麗乎天百谷艸木麗乎土者此廣明附著之義以柔附著中正是附得宜故廣言所附得宜之事也重明以防乎正乃化成天下者此以卦象說離之功徳也並明利貞之義也重明謂上下俱離麗乎正也者謂両陰在內旣有重明之徳又附扵正道所以化成天下也然陰居二位可謂爲正若陰居五位非其正位而云重明麗乎正者以五處於中正又居尊位𨿽非陰陽之正乃是事理之正故總云麗於正也柔麗乎中正故亨是以畜牝牛吉者釋經亨義也又總釋畜牝牛吉也柔麗扵中正謂六五六二之柔皆麗扵中中則不偏故雲中正以中正爲徳故萬事亨以中正得通故畜養牝牛而得吉也以牝牛有中正故也案諸卦之彖釋卦名之下乃釋卦下之義於後乃嘆而美之此彖旣釋卦名卽廣嘆爲卦之美乃釋卦下之義與諸卦不例者此乃夫子隨義則言因文之便也此旣釋離名麗因廣說日月艸木所麗之事然後明卦下之義更無義例】

象曰明兩作離大人以繼明照於四方注繼謂不絕也明照相繼不絕曠也音義【作鄭雲起也荀云用也明照相繼一本無明照二字】疏【正義曰明両作離者離爲日日爲明今有上下二體故云明両作離也案八純之卦論象不同各因卦體事義隨文而乾坤不論上下之體直總雲天行健地坤以天地之大故總稱上下二體也雷是連續之至水爲流注不已義皆取連續相因故震云洊雷坎雲水洊至也風是搖動相隨之物故云隨風巽也山澤各自爲體非相入之物故云兼山艮麗澤兌是両物各行也今明之爲體前後各照故云明両作離是積聚両明乃作於離若一明暫絕其離未久必取両明前後相續乃得作離卦之義故云大人以繼明照於四方是繼續其明乃得照於四方若明不繼續則不得久爲照臨所以特云明両作離取不絕之義也】

初九履錯然敬之無咎注錯然者警愼之貌也處離之始進而盛未在旣濟故宜愼其所履以敬爲務辟其咎也象曰履錯之敬以辟咎也音義【錯鄭徐七各反馬七路反警京領反辟音避象同】疏【正義曰履錯然者身處離初將欲前進其道未濟故其所履踐恆錯然敬愼不敢自寧故云履錯然敬之無咎若能如此恭敬則得避其禍而無咎故象云履錯之敬以辟咎也注正義曰錯然者警愼之貌者錯是警懼之狀其心未寜故錯然也言處離之始進而盛未在旣濟者進而盛謂欲前進而向盛也若位在於三則得旣濟今位在於初是未在旣濟謂功業未大故宜愼其所履恆湏錯然避咎也】六二黃離元吉注居中得位以柔處柔履文明之盛而得其中故曰黃離元吉也象曰黃離元吉得中道也疏【正義曰黃者中色離者文明居中得位而處於文明故元吉也故象云得中道以其得中央黃色之道也】九三日昃之離不鼓缶而歌則大耋之嗟凶注嗟憂嘆之辭也處下離之終明在沒故曰日昃之離也明在將終若不委之於人養志無爲則至於老而有嗟凶故曰不鼔缶而歌則大耋之嗟凶也象曰日昃之離何可久也音義【王嗣宗本作仄音同鼓鄭本作撃耋田節反馬云七十曰耋王肅又他結反云八十曰耊京作絰蜀才作咥嗟如字王肅又遭哥反荀作差下嗟若亦爾古文及鄭無凶字】疏【正義曰日之離者處下離之終其明將沒故云日昃之離也不鼓缶而歌則大耋之嗟凶者時旣老耄當湏委事任人自取逸樂若不委之於人則是不鼓撃其缶而爲歌則至大耋老耄而咨嗟何可久長所以凶也故象云日之離何可久也】

九四突如其來如焚如死如棄如注處於明道始變之際昬而始曉沒而始出故曰突如其來如其明始進其炎始盛故曰焚如逼近至尊履非其位欲進其盛以炎其上命必不終故曰死如違離之義無應無承眾所不容故曰棄如也象曰突如其來如無所容也音義【突徒忽反王肅唐屑反舊又湯骨反字林同云暫出近附近之近】疏【正義曰突如其來如者四處始變之際三爲始昬四爲始曉三爲已沒四爲始出突然而至忽然而來故曰突如其來如也焚如者逼近至尊履非其位欲進其盛以焚炎其上故云焚如也死如者旣焚其上命必不全故云死如也棄如者違扵離道無應無承眾所不容故云棄如是以象云無所容也】

六五出涕沱若戚嗟若吉注履非其位不勝所履以柔乘剛不能制下下剛而進將來害已憂傷之深至於沱嗟也然所麗在尊四爲逆首憂傷至深眾之所助故乃沱嗟而吉也象曰六五之吉離王公也音義【出如字徐尺遂反王嗣宗勑反涕徐他米反又音弟沱徒河反荀作池一本作沲若古文若皆如此戚千寂反子夏傳作嘁嘁子六反咨慙也勝音升逆首本又作逆道兩得離音麗鄭作麗王肅云麗王者之後爲公梁武力智反王嗣宗同】疏【正義曰出涕沱若者履非其位不勝其任以柔乘剛不能制下下剛而進將來害已憂傷之深所以出涕滂沱憂戚而咨嗟也若是語辭也吉者以所居在尊位四爲逆首已能憂傷悲嗟眾之所助所以吉也象曰離王公者此釋六五吉義也所以終得吉者以其所居在五離附於王公之位被眾所助故得吉也五爲王位而言公者此連王而言公取其便文以防韻也】

上九王用出徵有嘉折首匪其醜無咎注離麗也各得安其所麗謂之離處離之極離道已成則除其非以去民害王用出徵之時也故必有嘉折首匪其醜乃得無咎也象曰王用出徵以正邦也音義【折徐之舌反注同去羌呂反以正邦也下王肅本更有匪其醜大有功也】疏【正義曰王用出徵者處離之極離道旣成物皆親附當除去其非以去民害故王用出徵也有嘉折首獲匪其醜者以出徵罪人事必克故有嘉美之功折斷罪人之首得匪其醜乃得無咎也若不出徵除害居在終極之地則有咎也象曰以正邦者釋出徵之義言所出徵者除去民害以正邦國故也】

周易注疏卷五

周易注疏卷五考證

剝彖剝剝也○郭京曰剝剝落也今本脫落字落字本與剝字成義若無落字剝字義亦不圓【臣淸植】按卦名剝字主一陽見剝而言彖傳釋之曰剝也指五陰剝之而言故繼之曰柔變剛也卦又曰不利有攸往亦主一陽言也彖傳釋之曰小人長亦指五陰言也五陰𨿽剝陽然陽無終落之理故上九爻辭曰碩果不食郭京謂應作剝落恐與聖人扶陽抑陰之意異矣

六二注稍近於牀轉欲滅物之所處○郭京曰稍近於人人字誤作牀字旣剝牀以辧何得云稍近於牀

六三剝之無咎○釋文本無之字云一本作剝之無咎非【臣照】按剝之無咎言剝卦中之獨無咎者也何以無咎應上九也若去之字則陰剝陽安有無咎之理此先儒所以不從陸氏釋文也今本乃於剝之斷句義似未當

六四注初二剝牀民所以安未剝其身也至四剝道漸長牀旣剝盡以及人身○郭京曰未剝其膚膚字誤作身字牀旣剝膚膚字誤作盡字欲及人身欲字誤作以字【臣良裘】按虞翻曰辧上稱膚崔憬曰牀之膚謂薦席膚字屬牀舉正之義長後人以膚字屬人身故攺王注也

復彖反復其道七日來復天行也○【臣良裘】按注云陽气始剝盡至來復時凡七日此易緯六日七分之說孔氏疏之最然論天行反復必合五月陰生十一月陽生凡歷七月之義而後偹不得議諸家爲背注也侯果曰豳詩一之日周之正月也是古人變月言日亦有明證朱子云七日來復只取七義八月有凶只取八義

象注冬至陰之復也夏至陽之復也故爲復則至於寂然大靜先王則天地而行也○【臣淸植】按至日注兼二至以立說然卦象爲雷在地中乃冬至非夏至也故蘇氏舜欽謂輔嗣昧舉卦之體也【臣照】按漢唐諸儒皆以靜爲見天地之心程朱出而始明動爲見天地之心雷以動之而謂靜爲復固難通也以靜爲復故曰冬至陰之復夏至陽之復自一陰生而至冬至則陰將靜而復矣自一陽生而至夏至則陽靜而復矣此王弼之意也不知雷在地中曰復雷在地中未動也而動之機充周而不可窮見天地之心生生而不已也夫天地無心而天地通體皆心無心者未動也旣動則通體皆心心也者生也天地有生而無殺也殺亦所以生是天地之心也動則有靜則無故不得謂靜爲復謂復爲靜以見天地之心也況夫陽可云復陰不可云復陰之辭曰姤曰遇以明陰者陽之陰也王弼謂冬至者陰之復訛中又有訛焉蘇舜欽謂爲昧舉卦之體誠然

彖音義大畜剛健絕句篤實輝光絕句○【臣淸植】按音義斷句與注不同注蓋以剛健爲幹徳篤實爲艮徳而輝光日新其效也音義則以剛健爲幹徳篤實輝光皆爲艮徳而日新其效也今程傳似從王注朱子本義則從音義

上九象何天之衢道大行也○郭京曰衢下脫亨字義不圓足

頤象自求口實○實監本譌作食

六五注守貞從上得頤之吉𨿽得居貞之吉處頤違謙難未可涉也○郭京曰順字譌作頤審詳自見【臣良裘】按釋文云得頤一作得順是京所謂誤正指得頤之吉句

大過卦名注音相過之過○五字監本脫依閣本添郭京曰音過越之過也誤增相字脫越字過越之過去聲相過之過平聲

九二枯楊生稊○毛居正曰稊字從木作稊誤梯稚也本根再生稚條也從禾者稊稗之稊【臣良裘】按石經稊從禾五經文字曰稊秀也見易正誤之說未知何據

坎卦辭○郭京曰卦首習字上脫卦名坎字王注先觧坎義後論便習足明習字上有坎字彖曰下亦脫坎字【臣良裘】按坎上加習疏已明之諸儒論之極詳京言非也

彖注習乎重險也○監本譌作習重乎險也依閣本攺六四象樽酒簋貳○陸本無貳字釋云一本更有貳字音義樽酒絕句簋貳絕句用缶絕句舊樽酒簋句貳用缶句○【臣淸植】按晁氏說之句依舊說朱子本義從之然証之小象傳則注疏之句法爲是何氏楷曰貳副也謂樽酒而副以簋也禮天子大臣出會諸侯主國樽棜簋副是也其說視注防尢優

離六二注故曰黃離元吉也○郭京本作故曰黃離也下有柔居中正處得其位初則尙敬而我比焉爲卦之主能通其道體明履順吉之大者故曰元吉也三十七字云上解黃離下解元吉今本無之爰附錄焉

九四注無應無承○郭京曰乘字誤作承字四應在初初復陽體是無應也三𨿽在下得位剛彊是無乘也【臣淸植】按爻乘剛者多矣以九四乘九三何謂無乘注上文云逼近至尊處非其位是無承也蓋以九四承六五者多凶易之例也郭京之說非是

周易注疏卷五考證﹤經部﹐易類﹐周易注疏﹥

欽定四庫全書

周易注疏卷六

魏王弼注唐陸徳明音義孔穎達疏

下經【咸恆

遁大壯晉

明夷家人】

【艮下兌上】

咸亨利貞取女吉音義【咸如字彖云感也兌宮三世卦取七具反本亦作娶音同】疏【正義曰先儒以易之舊題分自此以上三十卦爲上經巳下三十四卦爲下經序卦至此又別起端首先儒皆以上經明天道下經明人事然韓康伯注序卦破此義云夫易六畫成卦三才必備錯綜天人以效變化豈有天道人事偏於上下哉案上經之內明飲食必有訟訟必有眾起是兼於人事不專天道旣不專天道則下經不專人事理則然矣但孔子序卦不以咸系離系辭云二篇之策則是六十四卦舊分上下乾坤象天地咸恆明夫婦乾坤乃造化之本夫婦寔人倫之原因而擬之何爲不可天地各卦夫婦共卦者周氏云尊天地之道略於人事猶如三才天地爲二人止爲一也此必不然竊謂乾坤明天地初辟至屯乃剛柔始交故以純陽象天純陰象地則咸以明人事人物旣生共相感應若二气不交則不成於相感自然天地各一夫婦共卦此不言可悉豈宜妄爲異端咸亨利貞取女吉者咸感也此卦明人倫之始夫婦之義必須男女共相感應方成夫婦旣相感應乃得亨通若以邪道相通則凶害斯及故利在貞正旣感通以正卽是防媾之善故云咸亨利貞取女吉也】

彖曰咸感也柔上而剛下二气感應以相與注是以亨也止而說注故利貞也男下女注取女吉也是以亨利貞取女吉也天地感而萬物化生注二气相與乃化生也聖人感人心而天下和平觀其所感而天地萬物之情可見矣注天地萬物之情見於所感也凡感之爲道不能感非者也故引取女以明同之義也同而不相感應以其各亢所處也故女𨿽應男之物必下之而後取女乃吉也音義【與如字鄭云與猶親也說音悅下遐嫁反下注必下同見於之見賢徧反亢口浪反本或作有】疏【正義曰柔上而剛下二气感應以相與者此因上下二體釋咸亨之義也艮剛而兌柔若剛自在上柔自在下則不相交感無由得通今兌柔在上而艮剛在下是二气感應以相授與所以爲咸亨也止而說者此因二卦之義釋利貞也艮止而兌說也能自靜止則不隨動欲以止行說則不爲邪謟不失其正所以利貞也男下女者此因二卦之象釋取女吉之義艮爲少男而居於下兌爲少女而處於上是男下於女也防姻之義男先求女親迎之禮禦輪三周皆是男先下於女然後女應於男所以取女得吉者也是以亨利貞取女吉者次第釋訖總舉繇辭以結之天地感而萬物化生者以下廣明感之義也天地二气若不感應相與則萬物無由得變化而生聖人感人心而天下和平者聖人設教感動人心使變惡從善然後天下和平觀其所感而天地萬物之情可見矣者結嘆咸道之廣大則包天地小則該萬物感物而動謂之情也天地萬物皆以气共相感應故觀其所感而天地萬物之情可見矣】

象曰山上有澤咸君子以虛受人注以虛受人物乃感應疏【正義曰山上有澤咸澤性下流能潤於下山體上承能受其潤以山感澤所以爲咸君子以虛受人者君子法此咸卦下山上澤故能空虛其懷不自有實受納於物無所棄遺以此感人莫不皆應】初六咸其拇注處咸之初爲感之始所感在末故有志而巳如其本實未至傷靜象曰咸其拇志在外也注四屬外卦音義【拇茂後反馬鄭薛云足大指也子夏作荀作母云陰位之尊】疏【正義曰咸其拇者拇是足大指也體之最末初應在四俱處卦始爲感淺末取譬一身在於足指而巳故曰咸其拇也象曰志在外者外謂四也與四相應所感在外處於感初有志而巳故云志在外也注正義曰如其本實未至傷靜者六二咸道轉進所感在腓腓體動躁則成往而行今初六所感淺末則譬於拇指指𨿽小動未移其足以諭人心初感始有其志志𨿽小動未甚躁求凡吉凶悔吝生乎動者也以其本實未傷於靜故無吉凶悔吝之辭】六二咸其腓凶居吉注咸道轉進離拇升腓腓體動躁者也感物以躁凶之道也由躁故凶居則吉矣處不乘剛故可以居而獲吉象曰𨿽凶居吉順不害也注陰而爲居順之道也不躁而居順不害也音義【腓房非反鄭云賜也音市臠反王廙云腓腓腸也荀作肥云謂五也尊盛故稱肥離力智反躁早報反】疏【正義曰咸其腓凶居吉者腓足之腓腸也六二應在九五咸道轉進離拇升腓腓體動躁躁以相感凶之道也由躁故凶靜居則吉故曰咸其腓凶居吉以不乘剛故可以居而吉象曰𨿽凶居吉順不害者𨿽者與奪之辭若旣凶矣何由得居而獲吉良由陰性本靜今能不躁而居順其本性則不有災害免凶而吉也注正義曰腓體動躁者王廙云動於腓腸斯則行矣故言腓體動躁也】

九三咸其股執其隨往吝注股之爲物隨足者也進不能制動退不能靜處所感在股志在隨人者也志在隨人所執亦以賤矣用斯以往吝其宜也象曰咸其股亦不處也志在隨人所執下也音義【股音古】疏【正義曰咸其股執其隨往吝者九三處二之上轉髙至股股之爲體動靜隨足進不能制足之動退不能靜守其處股是可動之物足動則隨不能自處常執其隨足之志故云咸其股執其隨施之於人自無操持志在隨人所執卑下以斯而往鄙吝之道故言往吝象曰咸其股亦不處也者非但進不能制動退亦不能靜處也所執下者旣志在隨人是其志意所執下賤也】

九四貞吉悔亡憧憧往來朋從爾思注處上卦之初應下卦之始居體之中在股之上二體始相交感以通其志心神始感者也凡物始感而不以之於正則至於害故必貞然後乃吉吉然後乃得亡其悔也始在於感未盡感極不能至於無思以得其黨故有憧憧往來然後朋從其思也象曰貞吉悔亡未感害也注未感於害故可正之得悔亡也憧憧往來未光大也音義【憧昌容反馬云行貎王肅云往來不絕貎廣雅云往來也劉云意未定也徐又音童又音鐘京作字林云遲也文冢反】疏【正義曰貞吉悔亡者九四居上卦之初應下卦之始居體之中在股之上二體始相交感以通其志心神始感者也凡物始感而不以之於正則害之將及矣故必貞然後乃吉吉然後乃得亡其悔也故曰貞吉悔亡也憧憧往來朋從爾思者始在於感未盡感極惟欲思運動以求相應未能忘懷息照任夫自然故有憧憧往來然後朋從爾之所思也象曰未感害者心神始感未至於害故不可不正正而故得悔亡也未光大者非感之極不能無思無欲故未光大也】

九五咸其脢無悔注脢者心之上口之下進不能大感退亦不爲無志其志淺末故無悔而巳象曰咸其脢志末也音義【脢武杯反又音每心之上口之下也鄭云背脊肉也說文同王肅又音灰廣雅云胂謂之脢胂音以人反】疏【正義曰咸其脢無悔者脢者心之上口之下也四已居體之中爲心神所感五進在於四上故所感在脢脢巳過心故進不能大感由在心上退亦不能無志志在淺末故無悔而巳故曰咸其脢無悔也象曰志末也者末猶淺也感以心爲深過心則謂之淺末矣注正義曰脢者心之上口之下者子夏易傳曰在脊曰脢馬融云脢背也鄭云脢脊肉也王肅云脢在背而夾脊說文云脢背肉也𨿽諸說不同大體皆在心上輔嗣以四爲心神上爲輔頰五在上四之間故云心之上口之下也明其淺於心神厚於言語】上六咸其輔頰舌注咸道轉末故在口舌言語而巳象曰咸其輔頰舌滕口說也注輔頰舌者所以爲語之具也咸其輔頰舌則滕口說也憧憧往來猶未光大況在滕口薄可知也音義【輔如字馬云上頷也虞作防云耳目之間頰兼葉反盂作俠滕徒登反達也九家作乘虞作媵鄭云送也說如字注同徐音脫又始銳反】疏【正義曰咸其輔頰舌者馬融云輔上頷也輔頰舌者言語之具咸道轉末在於口舌言語而巳故云咸其輔頰舌也象曰滕口說也者舊說字作滕徒登反滕競與也所競者口無復心實故云滕口說也鄭又作媵媵送也咸道極薄徒送口舌言語相感而巳不復有志於其間王注義得兩通未知誰同其防也】

【巽下震上】

恆亨無咎利貞注恆而亨以濟三事也恆之爲道亨乃無咎也恆通無咎乃利正也利有攸往注各得所恆修其常道終則有始往而無違故利有攸往也音義【恆如字久也震宮三世卦】疏【正義曰恆亨無咎利貞者恆久也恆久之道所貴變通必須變通隨時方可長久能久能通乃無咎也恆通無咎然後利以行正故曰恆亨無咎利貞也利有攸往者得其常道何往不利故曰利有攸往也注正義曰褚氏云三事謂無咎利貞利有攸往莊氏云三事者無咎一也利二也貞三也周氏云三事者一亨也二無咎也三利貞也注不眀數故先儒各以意說竊謂注云恆而亨以濟三事者明用此恆亨濟彼三事無疑亨字在三事之中而此注云恆之爲道亨乃無咎恆通無咎乃利正也又注彖曰道得所久則常通無咎而利貞也此解皆以利正相將爲一事分以爲二恐非注防驗此注云恆之爲道亨乃無咎此以恆亨濟無咎也又云恆通無咎乃利正也此以恆亨濟利貞也下注利有攸往云各得所恆修其常道終則有始往而無違故利有攸往此以恆亨濟利有攸往也觀文驗注禇氏爲長】

彖曰恆久也剛上而柔下注剛尊柔卑得其序也雷風相與注長陽長陰能相成也巽而動注動無違也剛柔皆應注不孤媲也恆注皆可久之道恆亨無咎利貞久於其道也注道得所久則常通無咎而利正也天地之道恆久而不巳也注得其所久故不巳也利有攸往終則有始也注得其常道故終則復始往無窮極日月得天而能久照四時變化而能久成聖人久於其道而天下化成注言各得其所恆故皆能長久觀其所恆而天地萬物之情可見矣注天地萬物之情見於所恆也音義【長陽長陰並之丈反大象注同媲普計反配也復扶又反見於之見賢徧反】疏【正義曰恆久也者訓釋卦名也恆之爲名以長久爲義剛上而柔下者旣訓恆爲久因名此卦得其恆名所以釋可久之意此就二體以釋恆也震剛而巽柔震則剛尊在上巽則柔卑在下得其順序所以爲恆也雷風相與者此就二象釋恆也雷之與風陰陽交感二气相與更互而相成故得恆久也巽而動者此就二卦之義因釋恆名震動而巽順無有違逆所以可恆也剛柔皆應者此就六爻釋恆此卦六爻剛柔皆相應和無孤媲者故可長久也恆者歷就四義釋恆名訖故更舉卦名以結之也明上四事皆可久之道故名此卦爲恆恆亨無咎利貞久於其道者此就名釋卦之徳言所以得亨無咎利貞者更無別義正以得其恆久之道故言久於其道也天地之道恆久而不巳者將釋利有攸往先舉天地以爲證諭言天地得其恆久之道故久而不巳也利有攸往終則有始者舉經以結成也人用恆久之道會於變通故終則復始往無窮極同於天地之不巳所以爲利也日月得天而能久照者以下廣明義上言天地之道恆久而不巳也故日月得天所以亦能久照四時變化而能久成者四時更代寒暑相變所以能久生成萬物聖人久於其道而天下化成者聖人應變隨時得其長久之道所以能光宅天下使萬物從化而成也觀其所恆而天地萬物之情可見矣者總結恆義也注正義曰剛尊柔卑得其序者咸明感應故柔上而剛下取二義相交也恆明長久故剛上而柔下取尊卑得序也長陽長陰能相成者震爲長男故曰長陽巽爲長女故曰長陰彖曰雷風相與雷之與風共相助成之義故禇氏云雷資風而益逺風假雷而增威是也今言長陽長陰能相成者因震爲長男巽爲長女遂以長陽長陰而名之作文之體也又此卦明夫婦可久之道故以二長相成如雷風之義也媲配也】

象曰雷風恆注長陽長陰合而相與可久之道也君子以立不易方注得其所久故不易也疏【正義曰雷風相與爲恆已如彖釋君子以立不易方者君子立身得其久之道故不攺易其方方猶道也】

初六浚恆貞凶無攸利注處恆之初最處卦底始求深者也求深窮底令物無餘緼漸以至此物猶不堪而況始求深者乎以此爲恆凶正害徳無施而利也象曰浚恆之凶始求深也音義【浚荀潤反深也鄭作濬令力呈反縕紆粉反廣雅云積也】疏【正義曰浚深也最處卦防故曰深也深恆者以深爲恆是也施之於仁義卽不厭深施之於正卽求物之情過深是凶正害徳無施而利故曰浚恆貞凶無攸利也注正義曰始求深者處卦之初故言始也最在於下故言深也所以致凶謂在於始而求深者也】

九二悔亡注𨿽失其位恆位於中可以消悔也象曰九二悔亡能久中也疏【正義曰失位故稱悔居中故悔亡也象曰能久中者處恆故能久位在於中所以消悔也】

九三不恆其徳或承之羞貞吝注處三陽之中居下體之上處上體之下上不全尊下不全卑中不在體體在乎恆而分無所定無恆者也徳行無恆自相違錯不可致詰故或承之羞也施徳於斯物莫之納鄙賤甚矣故曰貞吝也象曰不恆其徳無所容也音義【或有也一云常也鄭本作咸行下孟反詰去吉反分扶運反】疏【正義曰不恆其徳或承之羞貞吝者九三居下體之上處上體之下𨿽處三陽之中又在不中之位上不全尊下不全卑執心不定徳行無恆故曰不恆其徳徳旣無恆自相違錯則爲羞辱承之所羞非一故曰或承之羞也處久如斯正之所賤故曰貞吝也象曰無所容者謂不恆之人所往之處皆不納之故無所容也注正義曰中不在體者𨿽在三陽之中非一體之中也不可致詰者詰問也違錯處多不足問其事理所以明其羞辱之深如論語云於予與何誅】

九四田無禽注恆於非位𨿽勞無也象曰久非其位安得禽也疏【正義曰田者田獵也以譬有事也無禽者田獵不以諭有事無功也恆於非位故勞而無功也象曰久非其位安得禽者在恆而失位是久非其位田獵而無所是安得禽也】

六五其徳貞婦人吉夫子凶注居得尊位爲恆之主不能制義而系應在二用心專貞從唱而已婦人之吉夫子之凶也象曰婦人貞吉從一而終也夫子制義從婦凶也疏【正義曰恆其徳貞者六五系應在二不能傍及他人是恆常貞一其徳故曰恆其徳貞也婦人吉者用心專貞從唱而巳是婦人之吉也夫子凶者夫子須制斷事宜不可專貞從唱故曰夫子凶也象曰從一而終者謂用心貞一從其貞一而自終也從婦凶者五與二相應五居尊位在震爲夫二處下體在巽爲婦五系於二故曰從婦凶也】

上六振恆凶注夫靜爲躁君安爲動主故安者上之所處也靜者可久之道也處卦之上居動之極以此爲恆無施而得也象曰振恆在上大無功也音義【振之刃反馬云動也鄭云搖落也張作震夫音扶】疏【正義曰振恆凶者振動也凡處於上者當守靜以制動今上六居恆之上處動之極以振爲恆所以凶也象曰大無功者居上而以振動爲恆無施而得故曰大無功也】

【艮下乾上】

遁亨小利貞音義【遁徒巽反字又作又作遁同隱退也匿迹避時奉身退隱之謂也鄭云逃去之名序卦云遁者退也乾宮二世卦】疏【正義曰遁亨者遁者隱退逃避之名陰長之卦小人方用君子日消君子當此之時若不隱遁避世卽受其害須遁而後得通故曰遁亨小利貞者陰道初始浸長正道亦未全滅故曰小利貞】

彖曰遁亨遁而亨也注遁之爲義遁乃通也剛當位而應與時行也注謂五也剛當位而應非否亢也遁不否亢能與時行也小利貞浸而長也注陰道欲浸而長正道亦未全滅故小利貞也遁之時義大矣哉音義【否備鄙反下同亢苦浪反浸子鴆反注同長之丈反卦內同或如字】疏【正義曰遁而亨者此釋遁之所以得亨通之義小人之道方長君子非遁不通故曰遁而亨也剛當位而應與時行者舉九五之爻釋所以能遁而致亨之由良由九五以剛而當其位有應於二非爲否亢遁不否亢卽是相時而動所以遁而得亨故云剛當位而應與時行也小利貞浸而長者釋小利貞之義浸者漸進之名若陰徳防進卽消正道良由二陰漸長而正道亦未卽全滅故云小利貞也遁之時義大矣哉者嘆美遁徳相時度宜避世而遁自非大人照幾不能如此其義甚大故云大矣哉】

象曰天下有山遁注天下有山陰長之象君子以逺小人不惡而嚴音義【逺袁萬反注並同】疏【正義曰天下有山遁者山者陰進在天下卽是山欲上逼於天天性髙逺不受於逼是遁避之象故曰天下有山遁君子以逺小人不惡而嚴者君子當此遁避之時小人進長理須逺避力不能討故不可爲惡復不可與之褻瀆故曰不惡而嚴注正義曰陰長之象者積陽爲天積陰爲地山者地之髙峻今上逼於天是陰長之象】

初六遁尾厲勿用有攸往注遁之爲義辟內而之外者也尾之爲物最在體後者也處遁之時不往何災而爲遁尾禍所及也危至而後求行難可免乎厲則勿用有攸往也象曰遁尾之厲不往何災也音義【辟音避難乃旦反何音河褚河可反今不用】疏【正義曰遁尾厲者爲遁之尾最在後遁者也小人長於內應出外以避之而最在卦內是遁之爲後也逃遁之世宜速逺而居先而爲遁尾禍所及也故曰遁尾厲也勿用有攸往者危厲旣至則當固窮危行言遜勿用更有所往故曰勿用有攸往象曰不往何災者象釋當遁之時宜須出避而勿用有攸往者旣爲遁尾出必見執不如不往不往卽無災害何災者猶言無災也與何傷何咎之義同也】六二執之用黃牛之革莫之勝說注居內處中爲遁之主物皆遁已何以固之若能執乎理中厚順之道以固之也則莫之勝解象曰執用黃牛固志也音義【勝升證反又音升注同說王肅如字解說也師同徐吐活反又始銳反巳音以或音紀】疏【正義曰執之用黃牛之革莫之勝說者逃遁之世避內出外二旣處中居內卽非遁之人也旣非遁之人便爲所遁之主物皆棄巳而遁何以執固畱之惟有中和厚順之道可以固而安之也能用此道則無能勝巳解脫而去也黃中之色以譬中和牛性順從皮體堅厚牛革以譬厚順也六二居中得位亦是能用中和厚順之道故曰執之用黃牛之革莫之勝說也象曰固志者堅固遁者之志使不去巳也】

九三系遁有疾厲畜臣妾吉注在內近二以陽附陰宜遁而系故曰系遁遁之爲義宜遠小人以陽附陰系於所在不能逺害亦已憊矣宜其屈辱而危厲也系於所在畜臣妾可也施於大事凶之道也象曰系遁之厲有疾憊也畜臣妾吉不可大事也音義【系古詣反本或作系近附近之近憊蒲拜反鄭云困也廣雅云極也王肅作斃荀作備】疏【正義曰系遁者九三無應於上與二相比以陽附陰系意在二處遁之世而意有所系故曰系遁有疾厲者遁之爲義宜逺小人旣系於陰卽是有疾憊而致危厲故曰有疾厲也畜臣妾吉者親於所近系在於下施之於人畜養臣妾則可矣大事則凶故曰畜臣妾吉象曰不可大事者釋此系遁之人以畜臣妾吉明其不可爲大事也】

九四好遁君子吉小人否注處於外而有應於內君子好遁故能捨之小人系戀是以否也象曰君子好遁小人否也注音臧否之否音義【好呼報反注下並同否音鄙注下同惡也徐方有反鄭王肅備鄙反云塞也捨音捨】疏【正義曰九四處在於外而有應於內處外卽意欲遠遁應內則未能棄捨若好遁君子超然不顧所以得吉小人有所系戀卽不能遁故曰小人否也注正義曰音臧否之否者嫌讀爲圯故音之也】

九五嘉遁貞吉注遁而得正反制於內小人應命率正其志不惡而嚴得正之吉遁之嘉也象曰嘉遁貞吉以正志也疏【正義曰嘉遁貞吉者嘉美也五居於外得位居中是遁而得正二爲巳應不敢違拒從五之命率正其志遁而得正反制於內不惡而嚴得正之吉爲遁之美故曰嘉遁貞吉也象曰以正志者小人應命不敢爲邪是五能正二之志故成遁之美也】

上九肥遁無不利注最處外極無應於內超然絕志心無疑顧憂患不能累矰繳不能及是以肥遁無不利也象曰肥遁無不利無所疑也音義【肥如字子夏傳云肥饒裕累劣僞反繳章略反】疏【正義曰子夏傳曰肥饒裕也四五𨿽在於外皆在內有應猶有反顧之心惟上九最在外極無應於內心無疑顧是遁之最優故曰肥遁遁而得肥無所不利故云無不利也注正義曰矰矢名也鄭注周禮結繳於矢謂之矰繳字林及說文云繳生絲縷也】

【乾下震上】

大壯利貞音義【壯莊亮反威盛彊猛之名鄭雲气力浸彊之名王肅云壯盛也廣雅云健也馬云傷也郭璞云今淮南人呼壯爲傷坤宮四世卦】疏【正義曰大壯卦名也壯者彊盛之名以陽稱大陽長旣多是大者盛壯故曰大壯利貞者卦徳也羣陽盛長小道將滅大者正故曰利貞也】

彖曰大壯大者壯也注大者謂陽爻小道將滅大者獲正故利貞也剛以動故壯大壯利貞大者正也正大而天地之情可見矣注天地之情正大而巳矣正極大則天地之情可見矣疏【正義曰大者壯也者就爻釋卦名陽爻浸長巳至於四是大者盛壯故曰大者壯也剛以動故壯者就二體釋卦名乾剛而震動柔弱而動卽有退溺剛彊以動所以成壯大壯利貞大者正也者就爻釋卦徳大者獲正故得利貞正大而天地之情可見矣者因大獲正遂廣美正大之義天地之道正極大故正大卽見天地之情不言萬物者壯大之名義歸天地故不與咸恆同也注正義曰大者獲正故利貞也者釋名之下剩解利貞成大者之義也】

象曰雷在天上大壯注剛以動也君子以非禮弗履注壯而違禮則凶凶則失壯也故君子以大壯而順禮也疏【正義曰雷在天上大壯者震雷爲威動乾天主剛健雷在天上是剛以動所以爲大壯君子以非禮弗履者盛極之時好生驕溢故於大壯誡以非禮勿履也】

初九壯於趾徵凶有孚注夫得大壯者必能自終成也未有陵犯於物而得終其壯者在下而壯故曰壯於趾也居下而用剛壯以斯而進窮凶可必也故曰徵凶有孚象曰壯於趾其孚窮也注言其信窮疏【正義曰壯於趾徵凶有孚者趾足也初在體下有如趾足之象故曰壯於趾也施之於人卽是在下而用壯也在下用壯陵犯於物以斯而行凶其信矣故曰徵凶有孚象曰其孚窮者釋壯於趾者其人信有窮凶也】

九二貞吉注居得中位以陽居陰履謙不亢是以貞吉象曰九二貞吉以中也疏【正義曰以其居中履謙行不違禮故得正而吉也】九三小人用壯君子用罔貞厲羝羊觸藩羸其角注處健之極以陽處陽用其壯者也故小人用之以爲壯君子用之以爲羅巳者也貞厲以壯𨿽復羝羊以之觸藩能無羸乎象曰小人用壯君子罔也音義【罔羅也馬王肅云無羝音張云羖羊也廣雅云吳羊曰羝觸徐處六反藩方袁反徐甫言反下同馬云籬落也羸律悲反又力追反下同馬云大索也徐力皮反王肅作縲音螺鄭虞作累蜀才作累張作虆復扶又反】疏【正義曰罔羅罔也羝羊羖羊也藩藩籬也羸拘累纒繞也九三處幹之上是健之極也又以陽居陽是健而不謙也健而不謙必用其壯也小人當此不知恐懼用以爲壯盛故曰小人用壯君子當此卽慮危難用以爲羅罔於己故曰君子用罔以壯爲正其正必危故云貞厲也以此爲正狀似羝羊觸藩也必拘羸其角矣象曰小人用壯君子罔也者言小人用以爲壯者卽是君子所以爲羅罔也】

九四貞吉悔亡藩決不羸壯於大輿之輹注下剛而進將有憂虞而以陽處陰行不違謙不失其壯故得貞吉而悔亡也巳得其壯而上陰不罔巳路故藩決不羸也壯於大輿之輹無有能說其輹者可以往也象曰藩決不羸尙往也音義【決音穴注下同輿音余輹音福本又作輻行下孟反說吐活反】疏【正義曰大輿者大車也下剛而進有憂虞而九四以陽處陰行不違謙居謙卽不失其壯故得正吉而悔亡也故云貞吉悔亡九三以壯健不謙卽被羸其角九四以謙而進謂之上行陰爻不罔已路故藩決不羸也壯於大輿之輹者言四乘車而進其輹壯大無有能脫之者故曰藩決不羸壯於大輿之輹也象曰尙往者尙庻幾也言已不失其壯庻幾可以往也】

六五喪羊於易無悔注居於大壯以陽處陽猶不免咎而況以陰處陽以柔乘剛者乎羊壯也必喪其羊失其所居也能喪壯於易不於險難故得無悔二履貞吉能幹其任而巳委焉則得無悔委之則難不至居之則敵宼來故曰喪羊於易象曰喪羊於易位不當也音義【喪息浪反注下同易以豉反注下同鄭音亦謂狡易也陸作埸謂彊埸險難之難如字亦乃旦反則難之難乃旦反】疏【正義曰喪羊於易無悔者羊壯也居大壯之時以陽處陽猶不免咎而況以陰處陽以柔乘剛者乎違謙越禮必喪其壯羣陽方進勢不可止若於平易之時逆捨其壯委身任二不爲違拒亦剛所不害不害卽無悔矣故曰喪羊於易無悔也象曰位不當者正由處不當位故須捨其壯也注正義曰羊剛狠之物故以譬壯云必喪其羊失其所居者言違謙越禮理勢必然云能喪壯於易不於險難者二𨿽應巳剛長則侵陰爲已宼難必喪其壯當在於平易宼難未來之時勿於險難敵宼旣來之日良由居之有必喪其羊之理故戒其預防而莊氏云經止一言喪羊而注爲兩處分用初云必喪其羊失其所居是自然應失後云能喪壯於易不於險難故得無咎自能喪其羊二理自爲矛盾竊謂莊氏此言全不識注意】

上六羝羊觸藩不能退不能遂無攸利艱則吉注有應於三故不能退懼於剛長故不能遂持疑猶豫志無所定以斯決事未見所利𨿽處剛長剛不害正茍定其分固志在三以斯自處則憂患消亡故曰艱則吉也象曰不能退不能遂不詳也艱則吉咎不長也音義【長之丈反下剛長同分扶問反詳詳審也鄭王肅作祥善也】疏【正義曰退謂退避遂謂進往有應於三欽之不巳故不能退避然懼於剛長故不能遂往故云羝羊觸藩不能退不能遂也無攸利者持疑猶豫不能自決以此處事未見其利故曰無攸利也艱則吉者𨿽處剛長剛不害正但艱固其志不捨於三卽得吉故曰艱則吉也象曰不詳也者詳者善也進退不定非爲善也故云不詳也咎不長也者能艱固其志卽憂患消亡其咎不長釋所以得吉也】

【坤下離上】

晉康侯用錫馬蕃庶晝日三接音義【晉彖云進也孟作齊齊子西反義同乾宮遊魂卦康美之名也馬云安也鄭云尊也廣也陸云安也樂也蕃音煩多也鄭發袁反庶如字眾也鄭止奢反謂蕃遮禽也晝竹又反三徐息慙反下及注同接如字鄭音防勝也】疏【正義曰晉者卦名也晉之爲義進長之名此卦明臣之升進故謂之晉康者美之名也侯謂升進之臣也臣旣柔進天子美之賜以車馬蕃多而眾庶故曰康侯用錫馬蕃庶也晝日三接者言非惟蒙賜蕃多又被親寵頻數一晝之間三度接見也】彖曰晉進也明出地上順而麗乎大明柔進而上行注凡言上行者所之在貴也是以康侯用錫馬蕃庻晝日三接也注康美之名也順以著明臣之道也柔進而上行物所與也故得錫馬而蕃庶以訟受服則終朝三褫柔進受寵則一晝三接也音義【上行之上時掌反凡上行並同著略反下著明同褫勅紙反又紙反】疏【正義曰晉進也者以今釋古古之晉字卽以進長爲義恐後世不曉故以進釋之明出地上者此就二體釋得晉名離上坤下故言明出地上明旣出地漸就進長所以爲晉順而麗乎大明柔進而上行者此就二體之義及六五之爻釋康侯用錫馬巳下也坤順也離麗也又爲明坤能順從而麗著於大明六五以柔而進上行貴位順而著明臣之美道也柔進而上行君上所與也故得厚賜而被親寵也是以康侯用錫馬蕃庻晝日三接者釋訖舉經以結君寵之意也注正義曰云以訟受服終朝三禠柔進受寵一畫三接舉此對釋者蓋訟言終朝晉言一畫俱不盡一日明黜陟之速所以示懲勸也】

象曰明出地上晉君子以自昭明徳注以順著眀自顯之道疏【正義曰自昭明徳者昭亦明也謂自顯明其徳也周氏等爲照以爲自照巳身老子曰自知者明用明以自照爲明徳案王注此云以順著明自顯之道又此卦與明夷正反明夷象云君子以蒞眾用晦而明王注彼云蒞眾顯明蔽僞百姓藏明於內乃得明也準此二注明王之注意以此爲自顯明徳昭字宜爲昭之遙反周氏等爲照之召反非注防也】

初六晉如摧如貞吉罔孚裕無咎注處順之初應明之始明順之徳於斯將隆進明退順不失其正故曰晉如摧如貞吉也處卦之始功業未著物未之信故曰罔孚方踐卦始未至履位以此爲足自喪其長者也故必裕之然後無咎象曰晉如摧如獨行正也裕無咎未受命也注未得履位未受命也音義【摧罪雷反退也鄭讀如南山崔崔之崔著張慮反喪息浪反】疏【正義曰晉如摧如貞吉者何氏云摧退也裕寛也如辭也初六處順之初應明之始明順之徳於斯將隆進則之明退則居順進之與退不失其正故曰晉如摧如貞吉也罔孚者處卦之始功業未著未爲人所信服故曰罔孚裕無咎者裕寛也方踐卦始未至履位不可自以爲足也若以此爲足是自喪其長也故必宜寛裕其徳使功業廣然後無咎故曰裕無咎也象曰獨行正者獨猶專也言進與退專行其正也裕無咎未受命也者處進之初未得履位未受錫命故宜寛裕進徳乃得無咎也】

六二晉如愁如貞吉受玆介福於其王母注進而無應其徳不昭故曰晉如愁如居中得位履順而正不以無應而回其志處晦能致其誠者也修徳以斯聞乎幽昧得正之吉也故曰貞吉母者處內而成徳者也鳴鶴在陰則其子和之立誠於闇闇亦應之故其初愁如履貞不回則乃受玆大福於其王母也象曰受玆介福以中正也音義【愁狀由反鄭子小反云變色貌介音戒大也馬同聞亦作文又作交義並通和胡臥反】疏【正義曰晉如愁如者六二進而無應於上其徳不見昭明故曰晉如愁如憂其不昭也貞吉者然履順居於中正不以無應而不修其徳正而吉故曰貞吉也受玆介福於其王母者介者大也母者處內而成徳者也初𨿽愁如但守正不攺終能受此大福於其所修故曰受玆介福於其王母注正義曰鳴鶴在陰則其子和之者此王用中孚九二爻辭也】

六三眾允悔亡注處非其位悔也志在上行與眾同信順而麗明故得悔亡也象曰眾允之志上行也疏【正義曰六三處非其位有悔也志在上行與眾同信順而麗明故得其悔亡象曰眾允之志上行者居晉之時眾皆欲進巳應於上志在上行故能與眾同信也】

九四晉如鼫鼠貞厲注履非其位上承於五下據三陰履非其位又負且乘無業可安志無所據以斯爲進正之危也進如鼫鼠無所守也象曰鼫鼠貞厲位不當也音義【鼫音石子夏傳作碩鼫鼠五技鼠也本艸螻蛄一名鼫鼠】疏【正義曰晉如鼫鼠者鼫鼠有五能而不成伎之虫也九四履非其位上承於五下據三陰上不許其承下不許其據以斯爲進無業可安無據可守事同鼫鼠無所成功也以斯爲進正之危也故曰晉如鼫鼠貞厲也注正義曰晉如鼫鼠無所守也者蔡邕勸學篇云鼫鼠五能不成一伎王注曰能飛不能過屋能緣不能窮木能遊不能度谷能穴不能掩身能走不能先人本艸經云螻蛄一名鼫鼠謂此也鄭引詩云碩鼠碩鼠無食我黍謂大鼠也陸璣以爲雀鼠案王以爲無所守蓋五伎者當之】

六五悔亡失得勿卹往吉無不利注柔得尊位陰爲明主能不用察不代下任也故𨿽不當位能消其悔失得勿卹各有其司術斯以往無不利也象曰失得勿卹往有慶也音義【失如字孟馬鄭虞王肅本作矢馬王云離爲矢虞云古誓字】疏【正義曰悔亡失得勿卹往吉無不利者居不當位悔也柔得尊位陰爲明主能不自用其明以事委任於下故得悔亡旣以事任下委物責成失之與得不須憂卹故曰失得勿卹也能用此道所往皆吉而無不利故曰往吉無不利也象曰往有慶者委任得人非惟自得無憂亦將人所慶說故曰有慶也】

上九晉其角維用伐邑厲吉無咎貞吝注處進之極過明之中明將夷焉巳在乎角而猶進之非亢如何失夫道化無爲之事必須攻伐然後服邑危乃得吉吉乃無咎用斯爲正亦以賤矣象曰維用伐邑道未光也音義【夫音符】疏【正義曰晉其角者西南隅也上九處進之極過明之中其猶日過於中巳在於角而猶進之故曰進其角也維用伐邑者在角猶進過亢不巳不能端拱無爲使物自服必須攻伐其邑然後服之故云維用伐邑也厲吉無咎貞吝者兵者凶器伐而服之是危乃得吉吉乃無咎故曰厲吉無咎以此爲正亦以賤矣故曰貞吝也象曰道未光也者用伐乃服𨿽得之其道未光大也】

【離下坤上】

明夷利艱貞音義【夷傷也坎宮遊魂卦】疏【正義曰明夷卦名夷者傷也此卦日入地中明夷之象施之於人事闇主在上明臣在下不敢顯其明智亦明夷之義也時𨿽至闇不可隨世傾邪故宜艱難堅固守其貞正之徳故明夷之世利在艱貞】

彖曰明入地中明夷內文明而外柔順以蒙大難文王以之利艱貞晦其明也內難而能正其志箕子以之音義【蒙鄭云猶遭也一云蒙冒也難乃旦反卦內同文王以之王肅云惟文王能用之鄭荀向作似之下亦然】疏【正義曰明入地中明夷者此就二象以釋卦名故此及晉卦皆彖象同辭也內文明而外柔順以蒙大難文王以之者旣釋明夷之義又須出能用明夷之人內懷文明之徳撫教六州外執柔順之能三分事紂以此蒙犯大難身得保全惟文王能用之故云文王以之利艱貞晦其明也者此又就二體釋卦之徳明在地中是晦其明也旣處明夷之世外晦其明恐陷於邪道故利在艱固其貞不失其正言所以利艱貞者用晦其明也內難而能正其志箕子以之者旣釋艱貞之義又須出能用艱貞之人內有險難殷祚將傾而能自正其志不爲邪諂惟箕子能用之故云箕子以之】

象曰明入地中明夷君子以蒞眾注蒞眾顯明蔽僞百姓者也故以蒙養正以明夷蒞眾用晦而明注藏明於內乃得明也顯明於外巧所辟也音義【蒞履二反又律祕反蔽僞本或作獘僞辟音避下同】疏【正義曰蒞眾顯明蔽僞百姓者也所以君子能用此明夷之道以臨於眾冕旒垂目黈纊塞耳無爲淸靜民化不欺若運其聰明顯其智慧民卽逃其密网姦詐愈生豈非藏明用晦反得其明也故曰君子以蒞眾用晦而明也】

初九明夷於飛垂其翼君子於行三日不食有攸往主人有言注明夷之主在於上六上六爲至闇者也初處卦之始最遠於難也逺難過甚明夷遠遁絕迹匿形不由軌路故曰明夷於飛懷懼而行行不敢顯故曰垂其翼也尙義而行故曰君子於行也志急於行饑不遑食故曰三日不食也殊類過甚以斯適人人必疑之故曰有攸往主人有言象曰君子於行義不食也音義【最遠之逺袁萬反下遠難同遁徒遜反匿女力反遑音皇】疏【正義曰明夷於飛者明夷是至闇之卦上六旣居上極爲明夷之主雲飛者借飛鳥爲諭如鳥飛翔也初九處於卦始去上六最逺是最逺於難逺難過甚明夷逺遁絕迹匿形不由軌路髙飛而去故曰明夷於飛也垂其翼者飛不敢顯故曰垂其翼也君子於行三日不食者尙義而行故云君子於行志急於行饑不遑食故曰三日不食有攸往主人有言者殊過甚以此適人人必疑怪而有言故曰有攸往主人有言象曰義不食也者君子逃難惟速故義不求食也】

六二明夷夷於左股用拯馬壯吉注夷於左股示行不能壯也以柔居中用夷其明進不殊退不近難不見疑憚順以則也故可用拯馬而壯吉也不垂其翼然後乃免也象曰六二之吉順以則也注順之以則故不見疑音義【夷於之夷如字子夏作睇鄭陸同云旁視曰睇亦作眱股音古馬王肅作般云旋也日隨天左旋也姚作右槃云自辰右旋入丑拯拯救之拯注同說文云舉也鄭云承也子夏作抍字林云抍上舉音承示或作亦近附近之近下最近同憚但旦反】疏【正義曰明夷夷於左股者左股被傷行不能壯六二以柔居中用夷其明不行剛壯之事者也故曰明夷夷於左股莊氏云言左者取其傷小則比夷右未爲切也夷於左股明避難不壯不爲闇主所疑猶得處位不至懷懼而行然後徐徐用馬以自拯濟而其壯吉也故曰用拯馬壯吉也象曰順以則也者言順闇主之則不同初九殊過甚故不爲闇主所疑故得拯馬之吉也】九三明夷於南狩得其大首不可疾貞注處下體之上居文明之極上爲至晦入地之物也故夷其明以獲南狩得大首也南狩者發其明也旣誅其主將正其民民之迷也其日固巳久矣化宜以漸不可速正故曰不可疾貞象曰南狩之志乃大得也注去闇主也音義【狩手又反本亦作守同去羌呂反】疏【正義曰南方文明之所狩者徵伐之大首謂闇君明夷於南狩得其大首者初藏明而往托狩而行至南方而發其明也九三應於上六是明夷之臣發明以徵闇君而得其大首故曰明夷於南狩得其大首也不可疾貞者旣誅其主將正其民民迷日久不可卒正宜化之以漸故曰不可疾貞象曰南狩之志乃大得者志欲除闇乃得大首是其志大得也】

六四入於左腹明夷之心於出門庭注左者取其順也入於左腹得其心意故𨿽近不危隨時辟難門庭而巳能不逆忤也象曰入於左腹心意也音義【忤五故反】疏【正義曰入於左腹明夷之心者凡右爲用事也從其左不從其右是卑順不逆也腹者懷淸之地六四體柔處坤與上六相近是能執卑順入於左腹明夷之心意也於出門庭者旣得其意𨿽近不危隨時避難門庭而巳故曰於出門庭象曰心意者心有所存旣不逆忤能順其防故曰心意也】

六五箕子之明夷利貞注最近於晦與難爲比險莫如玆而在斯中猶闇不能沒明不可息正不憂危故利貞也象曰箕子之貞明不可息也音義【箕子蜀才箕作其劉向云今易箕子作荄滋鄒湛云訓箕爲荄詁子爲滋漫衍無經不可致詰以譏荀爽比毗志反】疏【正義曰箕子之明夷者六五最比闇君似箕子之近殷紂故曰箕子之明夷也利貞者箕子執志不回闇不能沒明不可息正不憂危故曰利貞象曰明不可息者息滅也象稱明不可滅者明箕子能保其貞卒以全身爲武王師也】

上六不明晦初登於天后入於地注處明夷之極是至晦者也本其初也在乎光照轉至於晦遂入於地象曰初登於天照四國也後入於地失則也疏【正義曰不明晦者上六居明夷之極是至闇之主故曰不明而晦本其初也其意在於光照四國其後由乎不明遂入於地謂見誅滅也象曰失則者由失法則故誅滅也】

【離下巽上】

家人利女貞注家人之義各自修一家之道不能知家外他人之事也統而論之非元亨利君子之貞故利女貞其正在家內而巳音義【說文家居也案人所居稱家爾雅室內謂之家是也巽宮二世卦】疏【正義曰家人者卦名也明家內之道正一家之人故謂之家人利女貞者旣修家內之道不能知家外他人之事統而論之非君子丈夫之正故但言利女貞】

彖曰家人女正位乎內注謂二也男正位乎外注謂五也家人之義以內爲本故先說女也男女正天地之大義也家人有嚴君焉父母之謂也父父子子兄兄弟弟夫夫婦婦而家道正正家而天下定矣疏【正義曰女正位乎內男正位乎外者此因二五得正以釋家人之義並明女貞之防家人之道必須女主於內男主於外然後家道乃立今此卦六二柔而得位是女正位乎內也九五剛而得位是男正位乎外也家人以內爲本故先說女也男女正天地之大義也者因正位之言廣明家人之義乃道均二儀非惟人事而已家人卽女正於內男正於外二儀則天尊在上地卑在下同於男女正位故曰天地之大義也家人有嚴君焉父母之謂者上明義均天地此又言道齊邦國父母一家之主家人尊事同於國有嚴君故曰家人有嚴君焉父母之謂也父父子子兄兄弟弟夫夫婦婦而家道正正家而天下定矣者此嘆美正家之功可以定於天下申成道齊邦國旣家有嚴君卽父不失父道乃至婦不失婦道尊卑有序上下不失而後爲家道之正各正其家無家不正卽天下之治定矣】象曰風自火出家人注由內以相成熾也君子以言有物而行有恆注家人之道修於近小而不妄也故君子以言必有物而口無擇言行必有恆而身無擇行音義【熾尺志反行下盂反注皆同】疏【正義曰風自火出家人者巽在離外是風從火出火出之初因風方熾火旣炎盛還復生風內外相成有似家人之義故曰風自火出家人也君子以言有物而行有恆者物事也言必有事卽口無擇言行必有常卽身無擇行正家之義修於近小言之與行君子樞機出身加人發邇見逺故舉言行以爲之誡言旣稱物而行稱恆者發言立行皆須合於可常之事互而相足也】

初九閒有家悔亡注凡教在初而法在始家瀆而後嚴之志變而後治之則悔矣處家人之初爲家人之始故宜必以閒有家然後悔亡也象曰閒有家志未變也音義【閒馬云闌也防也鄭云習也】疏【正義曰閒有家悔亡者治家之道在初卽須嚴正立法防閒若黷亂之後方始治之卽有悔矣初九處家人之初能防閒有家乃得悔亡故曰閒有家悔亡也象曰志未變也者釋在初防閒之義所以在初防閒其家者家人志未變黷也】

六二無攸遂在中饋貞吉注居內處中履得其位以陰應陽盡婦人之正義無所必遂職乎中饋巽順而已是以貞吉也象曰六二之吉順以巽也音義【饋巨愧反食也】疏【正義曰無攸遂在中饋貞吉者六二履中居位以陰應陽盡婦人之義也婦人之道巽順爲常無所必遂其所職主在於家中饋食供祭而巳得婦人之正吉故曰無攸遂在中饋貞吉也象曰六二之吉順以巽者舉爻位也言吉者明其以柔居中而得正位故能順以巽而吉也】

九三家人嗃嗃悔厲吉婦子嘻嘻終吝注以陽處陽剛嚴者也處下體之極爲一家之長者也行與其慢寧過乎恭家與其瀆寧過乎嚴是以家人𨿽嗃嗃悔厲猶得其道婦子嘻嘻乃失其節也象曰家人嗃嗃未失也婦子嘻嘻失家節也音義【嗃呼落反又呼學反馬云悅樂自得貌鄭云苦之意荀作確劉作熇嘻喜悲反馬云笑聲鄭云驕佚喜笑之意張作嬉陸作喜長之文反】疏【正義曰家人嗃嗃悔厲吉婦子嘻嘻終吝者嗃嗃嚴酷之意也嘻嘻喜笑之貌也九三處下體之上爲一家之主以陽處陽行剛嚴之政故家人嗃嗃𨿽復嗃嗃傷猛悔其酷厲猶保其吉故曰悔厲吉若縱其婦子慢黷嘻嘻喜笑而無節則終有恨辱故曰婦子嘻嘻終吝也象曰未失也者初𨿽悔厲似失於猛終無慢黷故曰未失也失家節者若縱其嘻嘻初𨿽懽樂終失家節也】

六四富家大吉注能以其富順而處位故大吉也若但能富其家何足爲大吉體柔居巽履得其位明於家道以近至尊能富其家也象曰富家大吉順在位也音義【近附近之近】疏【正義曰富家大吉者富謂祿位昌盛也六四體柔處巽得位承五能富其家者也由其體巽承尊長保祿位吉之大者也故曰富家大吉象曰順在位者所以致大吉由順承於君而在臣位故不見黜奪也】

九五王假有家勿卹吉注假至也履正而應處尊體巽王至斯道以有其家者也居於尊位而明於家道則下莫不化矣父父子子兄兄弟弟夫夫婦婦六親和睦交相愛樂而家道正正家而天下定矣故王假有家則勿卹而吉象曰王假有家交相愛也音義【假更白反注同至也鄭云登也徐古雅反馬云大也樂音洛】疏【正義曰王假有家者假至也九五履正而應處尊體巽是能以尊貴巽接於物王至此道以有其家故曰王假有家也勿卹吉者居於尊位而明於家道則在下莫不化之矣不須憂卹而得吉也故曰勿卹吉也象曰交相愛也者王旣明於家道天下化之六親和睦交相愛樂也】

上九有孚威如終吉注處家人之終居家道之成刑於寡妻以著於外者也故曰有孚凡物以猛爲本者則患在寡恩以愛爲本者則患在寡威故家人之道尙威嚴也家道可終惟信與威身得威敬人亦如之反之於身則知施於人也象曰威如之吉反身之謂也音義【著張慮反】疏【正義曰有孚威如終吉者上九處家人之終家道大成刑於寡妻以著於外信行天下故曰有孚也威被海內故曰威如威信並立乃得終於家道而吉從之故曰有孚威如終吉也象曰反身之謂者身得人敬則敬於人明知身敬於人人亦敬巳反之於身則知施之於人故曰反身之謂也】

周易注疏卷六

周易注疏卷六考證

咸九三咸其股執其隨往吝○此節疏文監本全脫依舊本添

上六象滕口說也○滕集解本作騰虞翻曰騰送也音義云虞作媵疏云王注義得兩通【臣淸植】按儀禮燕及大射篇有媵觚媵爵之文注云今文媵皆作騰公食大夫篇有騰羞之文注云騰當作媵恐媵與騰古或可通至滕則說文云與騰通無與媵通者虞蓋因滕與騰通而騰又或與媵通故轉而作媵耳本義曰滕騰通用從說文也然爾雅釋詁云滕虛也王注云咸道轉末故在口舌言語而巳是以虛釋滕也其義亦自親切

恆初六象曰始求深也九二象曰能久中也○【臣淸植】按深字唐韻入侵中字唐韻入東此以深與中葉韓愈送李願歸盤谷序窈而深廓其有容以深葉容蓋本諸此

遁彖注陰道欲浸而長正道亦未全滅故小利貞也○郭京曰𨿽浸而長𨿽字誤作欲字欲者未然之辭兩爻巳變不可言欲

上九肥遁○肥本或作飛【臣良裘】按淮南子師道訓云遁而能飛吉孰大焉張平子思賦欲飛遁以保名曹植七啟飛遁離俗凡李善呂向皆引易文爲注前檢討【臣】毛奇齡仲氏易云明焦竑又以金陵攝山碑緬懷飛遁爲證是唐前易本本有作飛字者明楊愼則謂古肥作因誤蜚因蜚成飛

大壯象注故君子以大壯而順禮也○順釋文本作愼六五喪羊於易○郭京曰喪牛於易經注象五牛字皆誤羊大壯之義莫先於牛義可見矣【臣良裘】按本卦自九三以上皆取象於羊顧炎武日知錄曰大壯自三至五成兌兌爲羊故爻辭皆言羊郭京之說不可從【臣照】按先儒謂大壯卦是夾畫之兌故悉取象於羊且牛性順不得云壯也

明夷六五音義劉向云今易箕子作荄滋鄒湛云訓箕爲荄詁子爲滋漫衍無經不可致詰○【臣良裘】按漢書儒林傳蜀人趙賓好小數書爲易飾易文以爲箕子者萬物方荄滋也顏師古注引彖傳箕子以之之文以斥其妄班固謂賓持論巧慧易家不能難云

上六不明晦○郭京曰晦字上脫至字誤增不明字初九注云明夷之主在於上六上六爲至闇者也九三注云上爲至晦上六注云是至晦者也據此三爻注至晦之理極明【臣淸植】按蘇軾易傳云六爻皆晦而所以晦者不同自五以下明而晦者也若上六不明而晦者也故曰不明晦其說最京說非是

家人像注由內以相成熾也○以字下本或有出字於義較顯

周易注疏卷六考證

欽定四庫全書

周易注疏卷七

魏王弼注唐陸徳明音義孔穎達疏

下經【睽蹇

解損

益夬】

【兌下離上】

睽小事吉音義【睽苦圭反馬鄭王肅徐呂忱並音圭序卦云乖也雜卦云外也說文云目不相視也艮宮四世卦】疏【正義曰睽者乖異之名物情乖異不可大事大事謂興役動眾必須大同之世方可爲之小事謂飲食衣服不待眾力𨿽乖而可故曰小事吉也】

彖曰睽火動而上澤動而下二女同居其志不同行說而麗乎明柔進而上行得中而應乎剛是以小事吉注事皆相違害之道也何由得小事吉以有此三徳也天地睽而其事同也男女睽而其志通也萬物睽而其事也睽之時用大矣哉注睽離之時非小人之所能用也音義【上時掌反下上行同同行之行如字王肅遐孟反說音悅】疏【正義曰睽火動而上澤動而下二女同居其志不同行者此就二體釋卦名爲睽之義同而異者也水火二物共成烹飪理應相濟今火在上而炎上澤居下而潤下無相成之道所以爲乖中少二女共居一家理應同志各自出適志不同行所以爲異也說而麗乎明柔進而上行得中而應乎剛是以小事吉者此就二體及六五有應釋所以小事得吉說而麗乎明不爲邪僻柔進而上行所之在貴得中而應乎剛非爲全弱𨿽在乖違之時卦爻有此三徳故可以行小事而吉也天地睽而其事同以下歷就天地男女萬物廣明睽義體乖而用合也天髙地卑其體懸隔是天地睽也而生成品物其事則同也男女睽而其志通者男外女內分位有別是男女睽也而成家理事其志卽通也萬物殊形各自爲象是萬物睽也而均於生長其事卽故曰天地聧而其事同也男女聧而其志通也萬物睽而其事也睽之時用大矣哉旣明睽理合同之大又嘆能用睽之人其徳不小睽離之時能建其用使合其通理非大徳之人則不可也故曰睽之時用大矣哉也】

象曰上火下澤睽君子以同而異注同於通理異於職事疏【正義曰上火下澤睽者動而相背所以爲睽也君子以同而異者佐主治民其意則同各有司存職掌則異故曰君子以同而異也】

初九悔亡喪馬勿逐自復見惡人無咎注處睽之初居下體之下無應獨立悔也與人合志故得悔亡馬者必顯之物處物之始乖而喪其馬物莫能同其私必相顯也故勿逐而自復也時方乖離而位乎窮下上無應可援下無權可恃顯徳自異爲惡所害故見惡人乃得免咎也象曰見惡人以辟咎也音義【喪息浪反注同復音服注同必顯一本作必下相顯亦然援於眷反下得援同又音袁辟音避】疏【正義曰悔亡者初九處睽離之初居下體之下無應獨立所以悔也四亦處下無應獨立不乖於已與已合志故得悔亡喪馬勿逐自復者時方睽離觸目乖阻馬之爲物難可隱藏時或失之不相容隱不須尋求必自復故曰喪馬勿逐自復也見惡人無咎者處於窮下上無其應無應則無以爲援窮下則無權可恃若標顯自異不能和光同塵則必爲惡人所害故曰見惡人無咎見謂遜接之也象曰以辟咎也者惡人不應與之相見而遜接之者以辟咎也】

九二遇主於巷無咎注處睽失位將無所安然五亦失位俱求其黨出門同趣不期而遇故曰遇主於巷也處睽得援𨿽失其位未失道也象曰遇主於巷未失道也音義【巷戶絳反說文雲裏中道也廣雅云居也字書作衖】疏【正義曰遇主於巷無咎者九二處睽之時而失其位將無所安五亦失位與已同黨同趣相求不假遠渉而自相遇適在於巷言遇之不遠故曰遇主於巷主謂五也處睽得援咎悔可亡故無咎也象曰未失道者旣遇其主𨿽失其位亦未失道也】

六三見輿曵其牛掣其人天且劓無初有終注凡物近而不相得則凶處睽之時履非其位以陰居陽以柔乘剛志在於上而不和於四二應於五則近而不相比故見輿曵輿曵者履非其位失所載也其牛掣者滯隔所在不進也其人天且劓者四從上取二從下取而應在上九執志不回初𨿽受困終剛助象曰見輿曵位不當也無初有終遇剛也音義【曵以制反掣昌逝反鄭作防云牛角皆踴曰防徐市制反說文作觢之世反云角一俯一仰子夏作契傳曰一角仰也苟作騎劉本從說文解依鄭天剠也馬云剠鑿其額曰天劓魚器反截鼻也王肅作臲臲魚一反比毗志反下同】疏【正義曰見輿曵其牛掣者處睽之時履非其位以陰居陽以柔乘剛志在上九不與四合二自應五又與已乖欲載其輿被曵失已所載也欲進其牛被牽滯膈所在不能得進也故曰見輿曵其牛掣也其人天且劓無初有終者剠額爲天截鼻爲劓旣處二四之間皆不相得其爲人也四從上刑之故剠其額二從下刑之又截其鼻故曰其人天且劓而應在上九執志不回初𨿽受困終獲剛助故曰無初有終象曰位不當者由位不當故輿被曵遇剛者由遇上九之剛所以有終也】

九四睽孤遇元夫交孚厲無咎注無應獨處五自應二三與已睽故曰睽也初亦無應特立處睽之時俱在獨立同處體下同志者也而已失位比於三五皆與已乖處無所安故求其疇而自托焉故曰遇元夫也同志相得而無疑焉故曰交孚也𨿽在乖隔志故得行故𨿽危無咎象曰交孚無咎志行也音義【夫如字】疏【正義曰元夫謂初九也處於卦始故云元也初四俱陽而言夫者蓋是丈夫之夫非夫婦之夫也】

六五悔亡厥宗噬膚往何咎注非位悔也有應故亡厥宗謂二也噬膚者齧柔也三𨿽比二二之所噬非妨已應者也以斯而往何咎之有往必合也象曰厥宗噬膚往有慶也音義【噬市制反】疏【正義曰悔亡者失位悔也有應故悔亡也厥宗噬膚往何咎者宗主也謂二也噬膚謂噬三也三𨿽隔二二之所噬故曰厥宗噬膚也三是陰爻故以膚爲譬言柔脃也二旣噬三卽五可以往而無咎矣故曰往無咎象曰往有慶也者有慶之言善功被物爲物所賴也五𨿽居尊而不當位與二合徳乃爲物所賴故曰往有慶也】

上九睽孤見豕負塗載一車先張之弧後說之弧匪宼防媾往遇雨則吉注處睽之極睽道未通故曰睽孤已居炎極三處澤盛睽之極也以文明之極而觀至穢之物睽之甚也豕而負塗穢莫過焉至睽將合至殊將通恢詭譎怪道將爲一未至於洽先見殊怪故見豕負塗甚可穢也見盈車吁可怪也先張之弧將攻害也後說之弧睽怪通也四剠其應故爲宼也睽志將通匪宼防媾往不失時睽疑亡也貴於遇雨和陰陽也陰陽旣和羣疑亡也象曰遇雨之吉羣疑亡也音義【弧音胡弓也說吐活反注同一音始鋭反下弧本亦作壺京馬鄭王肅翟子作壺媾古豆反恢苦回反大也詭女委反異也戾也譎古穴反本亦作決詐也乖也吁況於反剠其京反本或作黥字】疏【正義曰睽孤者處睽之極睽道未通故曰睽孤也見豕負塗者火動而上澤動而下已居炎極三處澤盛睽之極也離爲文明澤爲卑穢以文明之極而觀至穢之物事同豕而負塗泥穢莫斯甚矣故曰見豕負塗載一車先張之弧後說之弧者魅盈車怪異之甚也至睽將合至殊將通未至於洽先見殊怪故又見載一車載不言見者爲豕上有見字也見怪若斯懼來害已故先張之弧將攻害也物極則反睽極則通故後說之弧不復攻也匪宼防媾者四剠其應故謂四爲宼暌志旣通匪能爲宼乃得與三爲防媾矣故曰匪宼防媾也往遇雨則吉者雨者陰陽交和之道也眾異並消無復疑阻往得和合則吉從之故曰往遇雨則吉象曰羣疑亡也者往與三合如雨之和向之見豕見張弧之疑並消釋矣故曰羣疑亡也注正義曰恢詭譎怪道將爲一者莊子內篇齊物論曰無物不然無物不可故爲舉莛與楹厲與西施恢詭譎怪道通爲一郭象注云夫莛橫而楹縱厲醜而西施好所謂齊者豈必齊形狀同規矩哉舉縱橫好醜恢詭譎怪各然其所然各可其所可卽形𨿽萬殊而性本得同故曰道通爲一也莊子所言以明齊物故舉恢詭譎怪至異之物道通爲一得性則同王輔嗣用此文而攺通爲將字者明物極則反聧極則通有似引詩斷章不必與本義同也】

【艮下坎上】

蹇利西南不利東北注西南地也東北山也以難之平則難解以難之山則道窮利見大人注往則濟也貞吉注爻皆當位各履其正居難履正正邦之道也正道未否難由正濟故貞吉也遇難失正吉可得乎音義【蹇紀免反彖及序卦皆云難也王肅徐紀偃反兌宮四世卦難乃旦反卦內及解卦皆同解音蟹上六注同否備鄙反】疏【正義曰蹇難也有險在前畏而不進故稱爲蹇利西南不利東北者西南順位平易之方東北險位阻礙之所世道多難率物以適平易則蹇難可解若入於險阻則彌加擁塞去就之宜理須如此故曰蹇利西南不利東北也利見大人者能濟眾難惟有大徳之人故曰利見大人貞吉者居難之時若不守正而行其邪道𨿽見大人亦不得吉故曰貞吉也】

彖曰蹇難也險在前也見險而能止知矣哉蹇利西南往得中也不利東北其道窮也利見大人往有功也當位貞吉以正邦也蹇之時用大矣哉注蹇難之時非小人之所能用也音義【知音智初六注同中如字鄭云和也又張仲反王肅雲中適也解卦彖同正邦荀陸本作正國爲漢朝諱】疏【正義曰蹇難也險在前也見險而能止知矣哉者釋卦名也蹇者有難而不進能止而不犯故就二體有險有止以釋蹇名坎在其外是險在前也有險在前所以爲難若冒險而行或罹其害艮居其內止而不往相時而動非知不能故曰見險而能止知矣哉也蹇利西南往得中也者之於平易救難之理故云往得中也不利東北其道窮者之於險阻更益其難其道彌窮故曰其道窮也利見大人往有功也者往見大人必能除難故曰往有功也當位貞吉以正邦也者二三四五爻皆當位所以得正而吉故曰當位貞吉也以正邦也者居難守正正邦之道故曰以正邦也蹇之時用大矣哉者能於蹇難之時建立其功用以濟世者非小人之所能故曰蹇之時用大矣哉也】

象曰山上有水蹇注山上有水蹇難之象君子以反身修徳注除難莫若反身修徳疏【正義曰山上有水蹇者山者是巖險水是阻難水積山上彌益危難故曰山上有水蹇君子以反身修徳者蹇難之時未可以進惟宜反求諸身自修其徳道成徳立方能濟險故曰君子以反身修徳也陸績曰水在山上失流通之性故曰蹇通水流下今在山上不得下流蹇之象陸績又曰水本應山下今在山上終應反下故曰反身處難之世不可以行只可反自省察修已徳用乃除難君子通達道暢之時並濟天下處窮之時則獨善其身也】

初六往蹇來譽注處難之始居止之初獨見前識覩險而止以待其時知矣哉故往則遇蹇來則得譽象曰往蹇來譽宜待也音義【宜待也張本作宜時也鄭本宜待時也】疏【正義曰往蹇來譽者初六處蹇之初往則遇難來則得譽初居艮始是能見險而止見險不往則是來而得譽故曰往蹇來譽象曰宜待者旣往則遇蹇宜止以待時也】

六二王臣蹇蹇匪躬之故注處難之時履當其位居不失中以應於五不以五在難中私身遠害執心不回志匡王室者也故曰王臣蹇蹇匪躬之故履中行義以存其上處蹇以此未見其尢也象曰王臣蹇蹇終無尢也音義【遠袁萬反】疏【正義曰王臣蹇蹇匪躬之故者王謂五也臣謂二也九五居於王位而在難中六二是五之臣往應於五履正居中志匡王室能渉蹇難而往濟蹇故曰王臣蹇蹇也盡忠於君匪以私身之故而不往濟君故曰匪躬之故象曰終無尢者處難以斯豈有過尢也】

九三往蹇來反注進則入險來則得位故曰往蹇來反爲下卦之主是內之所恃也象曰往蹇來反內喜之也音義【喜如字徐許意反猶好也】疏【正義曰往蹇來反者九三與坎爲鄰進則入險故曰往蹇來則得位故曰來反象曰內喜之者內卦三爻惟九三一陽居二陰之上是內之所恃故云內喜之也】

六四往蹇來連注往則無應來則乘剛往來皆難故曰往蹇來連得位履正當其本實𨿽遇於難非妄所招也象曰往蹇來連當位實也音義【連力善反馬云亦難也鄭如字遲久之意】疏【正義曰馬云連亦難也鄭云遲久之意六四往則無應來則乘剛往來皆難故曰往蹇來連也象曰當位實者明六四得位履正當其本實而往來遇難者乃數之所招非邪妄之所致也故曰當位實也】

九五大蹇朋來注處難之時獨在險中難之大者也故曰大蹇然居不失正履不失中執徳之長不攺其節如此則同志者集而至矣故曰朋來也象曰大蹇朋來以中節也音義【長良反】疏【正義曰九五處難之時獨在險中難之大者也故曰大蹇然得位履中不攺其節如此則同志者自遠而來故曰朋來象曰以中節者得位居中不易其節故致朋來故云以中節也注正義曰同志者集而至矣者此以同志釋朋來之義鄭注論語云同門曰朋同志曰友此對文也通而言之同志亦是朋黨也】

上六往蹇來碩吉利見大人注往則長難來則難終難終則眾難皆濟志大得矣故曰往蹇來碩吉險夷難解大道可興故曰利見大人也象曰往蹇來碩志在內也注有應在內往則失之來則志志在內也利見大人以從貴也音義【長之丈反】疏【正義曰碩大也上六難終之地不宜更有所往往則長難故曰往蹇也來則難終難終則眾難皆濟志大得矣故曰來碩吉也險夷難解大道可興宜見大人以道化故曰利見大人也象曰志在內也者有應在三是志在內也應旣在內往則失之來則得之所以往則有蹇來則碩吉也以從貴者貴謂陽也以陰從陽故云以從貴也】

【坎下震上】

解利西南注西南眾也解難濟險利施於眾也亦不困於東北故不言不利東北也無所往其來復吉有攸往夙吉注未有善於解難而迷於處安也解之爲義解難而濟厄者也無難可往以解來復則不失中有難而往則以速爲吉也無難則能復其中有難則能濟其厄也音義【解音蟹序卦云緩也震宮二世卦解之爲義之解音蟹下以解來復同厄或作危】疏【正義曰解者卦名也然解有兩音一音佳買反一音諧買反解謂解難之初解謂旣解之後彖稱動而免乎險明非救難之時故先儒皆讀爲解序卦云物不可以終難故受之以解解者緩也然則解者險難解釋物情舒緩故爲解也解利西南者西南坤位坤是眾也施解於眾則所濟者故曰解利西南也無所往者上言解難濟險利施於眾此下明救難之時誡其可否若無難可往則以來復爲吉若有難可往則以速赴爲善故云無所往其來復吉有攸往夙吉設此誡者褚氏云世有無事求功故誡以無難宜靜亦有待敗乃救故誡以有難須速也】彖曰解險以動動而免乎險解注動乎險外故謂之免免險則解故謂之解解利西南往得眾也其來復吉乃得中也有攸往夙吉往有功也天地解而雷雨作雷雨作而百果艸木皆甲坼注天地否結則雷雨不作交通感散雷雨乃作也雷雨之作則險厄者亨否結者散故百果艸木皆甲坼也解之時大矣哉注無所而不釋也難解之時非治難時故不言用體盡於解之名無有幽隱故不曰義音義【解音蟹自此盡初六注皆同坼勑宅反說文云裂也廣雅云分也馬陸作宅云根也否備鄙反亨許庚反】疏【正義曰解險以動動而免乎險解者此就二體以釋卦名遇險不動無由解難動在險中亦未能免咎今動於險外卽是免脫於險所以爲解也解利西南往得眾者解之爲義兼濟爲美往之西南得施解於眾所以爲利也其來復吉乃得中也者無難可解退守靜黙得理之中故云乃得中也有攸往夙吉往有功也者解難能速則不失其幾故往有功也天地解而雷雨作雷雨作而百果艸木皆甲坼者此因震坎有雷雨之象以廣明解義天地解緩雷雨乃作雷雨旣作百果艸木皆孚甲開坼莫不解散也解之時大矣哉者結嘆解之大也自天地至於艸木無不有解豈非大哉】

象曰雷雨作解君子以赦過宥罪音義【宥音又京作尢】疏【正義曰赦謂放免過謂誤失宥謂寛宥罪謂故犯過輕則赦罪重則宥皆解緩之義也】

初六無咎注解者解也屯難盤結於是乎解也處蹇難始解之初在剛柔始散之際將赦罪厄以夷其險處此之時不煩於位而無咎也象曰剛柔之際義無咎也注或有過咎非其理也義猶理也疏【正義曰夫險難未夷則賤弱者受害然則蹇難未解之時柔弱者不能無咎否結旣釋之後剛彊者不復陵暴初六處蹇難始解之初在剛柔始散之際𨿽以柔弱處無位之地逄此之時不慮有咎故曰初六無咎也象曰義無咎者義猶理也剛柔旣散理必無咎或有過咎非理之常也故曰義無咎也注正義曰或有過咎非其理也或本無此八字】

九二田三狐得黃矢貞吉注狐者隱伏之物也剛中而應爲五所任處於險中知險之情以斯解物能隱伏也故曰田三狐也黃理中之稱也矢也田而三狐得乎理中之道不失枉直之實能全其正者也故曰田三狐得黃矢貞吉也象曰九二貞吉得中道也音義【任而鴆反解佳買反稱尺證反枉紆往反】疏【正義曰田獲三狐者狐是隱伏之物三爲成數舉三言之搜備盡九二以剛居中而應於五爲五所任處於險中知險之情以斯解險無險不濟能獲隱伏如似田獵而窟中之狐故曰田三狐得黃矢貞吉者黃中之稱矢也田而三狐得乎理中之道不失枉之實能全其正者也故曰得黃矢貞吉也象曰得中道也者明九二位旣不當所以得貞吉者由處於中得乎理中之道故也】

六三負且乘致宼至貞吝注處非其位履非其正以附於四用夫柔邪以自媚者也乘二負四以容其身宼之來也自已所致𨿽幸而免正之所賤也象曰負且乘亦可醜也自我致戎又誰咎也音義【乘如字王肅繩證反邪似嗟反致戎本又作致宼】疏【正義曰負且乘致宼至者六三失正無應下乘於二上附於四卽是用夫邪佞以自說媚者也乘者君子之器也負者小人之事也施之於人卽在車騎之上而負於物也故宼盜知其非已所有於是競欲奪之故曰負且乘致宼至也貞吝者負乘之人正其所鄙故曰貞吝也象曰亦可醜也者天下之醜多矣此是其一故曰亦可醜也自我致戎又誰咎也者言此宼難由已之招非是他人致此過咎故曰又誰咎也】九四解而拇朋至斯孚注失位不正而比於三故三得附之爲其拇也三爲之拇則失初之應故解其拇然後朋至而信矣象曰解而拇未當位也音義【解佳買反注同拇茂後反陸云足大指王肅云手大指荀作母比毗志反】疏【正義曰解而拇朋至斯孚者而汝也拇足大指也履於不正與三相比三從下來附之如指之附足四有應在初若三爲之拇則失初之應故必解其拇然後朋至而信故曰解而拇朋至斯孚象曰未當位者四若當位履正卽三爲邪媚之身不得附之也旣三不得附四則無所解今須解拇由不當位也】

六五君子維有解吉有孚於小人注居尊履中而應乎剛可以有解而吉矣以君子之道解難釋險小人𨿽闇猶知服之而無怨矣故曰有孚於小人也象曰君子有解小人退也音義【解音蟹注有解及象並下注爲解之極同解難之解佳買反】疏【正義曰君子維有解吉者六五居尊履中而應於剛是有君子之徳君子當此之時可以解於險難維辭也有解於難所以吉故曰君子維有解吉也有孚於小人者以君子之道解難則小人皆信服之故曰有孚於小人也象曰君子有解小人退者小人謂作難者信君子之徳故退而畏服之】

上六公用射隼於髙墉之上之無不利注初爲四應二爲五應三不應上失位負乘處下體之上故曰髙墉墉非隼之所處髙非三之所履上六居動之上爲解之極將解荒悖而除穢亂者也故用射之極而後動成而後舉故必之而無不利也象曰公用射隼以解悖也音義【射食亦反下注同隼茍尹反毛詩艸木鳥獸疏云鷂墉音容馬云城也將解之解佳買反象同悖布內反象同】疏【正義曰隼者貪殘之鳥鸇鷂之屬墉墻也六三失位負乘不應於上卽是罪釁之人故以譬於隼此借飛鳥爲諭而居下體之上其猶隼處髙墉隼之爲鳥宜在山林集於人家髙墉必爲人所繳射以譬六三處於髙位必當被人所誅討上六居動之上爲解之極將解荒悖而除穢亂故用射之也極而後動成而後舉故必獲之而無不利故曰公用射隼於髙墉之上之無不利也公者臣之極上六以陰居上故謂之公也象曰解悖也者悖逆也六三失位負乘不應於上是悖逆之人也上六居動之上能除解六三之荒悖故云以解悖也】

【兌下艮上】

損有孚元吉無咎可貞利有攸往曷之用二簋可用享音義【損孫本反虧減之義也又訓失序卦曰緩必有所失是也艮宮三世卦曷何葛反簋蜀才作軌享香兩反下同蜀才許庚反】疏【正義曰損者減損之名此卦明損下益上故謂之損損之爲義損下益上損剛益柔損下益上非補不足者也損剛益柔非長君子之道者也若不以誠信則渉諂諛而有過咎故必有孚然後大吉無咎可正而利有攸往矣故曰損有孚元吉無咎可貞利有攸往也先儒皆以無咎可貞各自爲義言旣吉而無咎則可以爲正準下王注彖辭云損下而不爲邪益上而不爲諂則何咎而可正然則王意以無咎可貞共成一義故莊氏云若行損有咎則須補過以正其失今行損用信則是無過可正故云無咎可貞竊謂莊氏之言得正防矣曷之用二簋可用享者明行損之禮貴夫誠信不在於丰旣行損以信何用丰爲二簋至約可用享祭矣故曰曷之用二簋可用享也】

彖曰損損下益上其道上行注艮爲陽兌爲陰凡陰順於陽者也陽止於上陰說而順損下益上上行之義也損而有孚元吉無咎可貞利有攸往注損之爲道損下益上損剛益柔也損下益上非補不足也損剛益柔非長君子之道也爲損而可以吉其惟有孚乎損而有孚則元吉無咎而可正利有攸往矣損剛益柔不以消剛損下益上不以盈上損剛而不爲邪益上而不爲諂則何咎而可正𨿽不能拯濟大難以斯有往物無距也曷之用注曷辭也曷之用言何用丰爲也二簋可用享注二簋質薄之器也行損以信𨿽二簋而可用享二簋應有時注至約之道不可常也損剛益柔有時注下不敢剛貴於上行損剛益柔之謂也剛爲徳長損之不可以爲常也損益盈虛與時偕行注自然之質各定其分短者不爲不足長者不爲有餘損益將何加焉非道之常故必與時偕行也音義【上行之上時掌反凡上行皆同說音悅長之丈反下徳長遂長同邪似嗟反拯拯救之拯難乃旦反應師如字舊應對之應偕音皆分扶問反】疏【正義曰損損下益上其道上行者此就二體釋卦名之義艮陽卦爲止兌陰卦爲說陽止於上陰說而順之是下自減損以奉於上上行之謂也損而有孚元吉無咎可貞利有攸往者卦有元吉已下等事由於有孚故加一而字則其義可見矣曷之用二簋可用享者舉經明之皆爲損而有孚故得如此二簋應有時者申明二簋之禮不可爲常二簋至約惟在損時應時行之非時不可也損剛益柔有時者明損下益上之道亦不可爲常損之所以能損下益上者以下不敢剛亢貴於奉上則是損於剛亢而益柔順也損剛者謂損兌之陽爻也益柔者謂益艮之陰爻也人之爲徳須備剛柔就剛柔之中剛爲徳長旣爲徳長不可恆減故損之有時損益盈虛與時偕行者盈虛者鳬足短而任性鶴脛長而自然此又云與時偕行者上旣言損剛益柔不可常用此又泛明損益之事體非恆理自然之質各定其分鳬足非短鶴脛非長何須損我以益人虛此以盈彼但有時宜用故應時而行故曰損益盈虛與時偕行也】

象曰山下有澤損注山下有澤損之象也君子以懲忿窒欲注可損之善莫善忿欲也音義【忿芳粉反窒珍栗反徐得悉反鄭劉作懫懫止也孟作恎陸作欲如字孟作浴】疏【正義曰山下有澤損君子以懲忿窒欲者澤在山下澤卑山髙似澤之自損以崇山之象也君子以法此損道以懲止忿怒窒塞情欲夫人之情也感物而動境有順逆故情有忿欲懲者息其旣往窒者閉其將來忿欲皆有往來懲窒互文而相足也】

初九已事遄往無咎酌損之注損之爲道損下益上損剛益柔以應其時者也居於下極損剛奉柔則不可以逸處損之始則不可以盈事已則往不敢宴安乃無咎也剛以奉柔𨿽免乎咎猶未親也故旣無咎復自酌損乃得合志也遄速也象曰已事遄往尙合志也注尙合於志故速往也音義【已音以本亦作以虞作祀遄市専反速也荀作顓復扶又反九二注同】疏【正義曰已事遄往無咎者已競也遄速也損之爲道損下益上如人臣欲自損已奉上然各有職掌若廢事而往咎莫大焉若事已不往則爲傲慢競事速往乃得無咎故曰已事遄往無咎也酌損之者剛勝則柔危以剛奉柔初未見親也故須酌而減損之乃得合志故曰酌損之象曰尙合志者尙庶幾也所以竟事速往庶幾與上合志也】

九二利貞徵凶弗損益之注柔不可全益剛不可全削下不可以無正初九已損剛以順柔九二履中而復損已以益柔則剝道成焉故不可遄往而利貞也進之於柔則凶矣故曰徵凶也故九二不損而務益以中爲志也象曰九二利貞中以爲志也疏【正義曰利貞徵凶弗損益之者柔不可以全益剛不可以全削下不可以無正初九已損剛以益柔爲順六四爲初六九二復損已以益六五爲六二則成剝卦矣故九二利以居而守正進之於柔則凶故曰利貞徵凶也旣徵凶故九二不損己而務益故曰不損益之也象曰中以爲志者言九二所以能居而守貞不損益之良由居中以中爲志故損益得其節適也】六三三人行則損一人一人行則得其友注損之爲道損下益上其道上行三人謂自六三已上三陰也三陰並行以承於上則上失其友內無其主名之曰益其實乃損故天地相應乃得化醇男女匹配乃得化生陰陽不對生可得乎故六三獨行乃得其友三陰俱行則必疑矣象曰一人行三則疑也音義【巳上之上時掌反醇尙春反】疏【正義曰三人行則損一人一人行則得其友者六三處損之時居於下體損之爲義其道上行三人謂自六三已上三陰上一人謂上九也下一人謂六三也夫陰陽相應萬物化醇男女匹配故能生育六三應於上九上有二陰六四六五也損道上行有相從之義若與二陰並已俱行𨿽欲益上九一人更使上九懷疑疑則失其適匹之義也名之曰益卽不是減損其實損之也故曰三人行則損一人若六三一人獨行則上九納已無疑則得其友矣故曰一人行則得其友也象曰三則疑者言一人則可三人益加疑惑也】

六四損其疾使遄有喜無咎注履得其位以柔納剛能損其疾也疾何可久故速乃有喜損疾以離其咎有喜乃免故使速乃有喜有喜乃無咎也象曰損其疾亦可喜也音義【離力智反】疏【正義曰損其疾使遄有喜無咎者疾者相思之疾也初九自損已遄往已以正道速納陰陽相防同志斯來無復企予之疾故曰損其疾疾何可久速乃有喜有喜乃無咎故曰使遄有喜無咎象曰亦可喜者詩曰亦旣見止我心則降不亦有喜乎注正義曰速乃有喜有喜乃無咎者相感而久不相會則有勤望之憂故速乃有喜初九自損以益四四不速納則有失益之咎也故曰有喜乃無咎也】六五或益之十朋之龜弗克違元吉注以柔居尊而爲損道江海處下百谷歸之履尊以損則或益之矣朋黨也龜者決疑之物也陰非先唱柔非自任尊以自居損以守之故人用其力事竭其功知者慮能明者慮策弗能違也則眾才之用盡矣益而得十朋之龜足以盡天人之助也象曰六五元吉自上祐也音義【知音智以盡之盡津忍反祐音又本又作佑】疏【正義曰或益之十朋之龜弗克違元吉者六五居尊以柔而在乎損能自抑損者也居尊而能自抑損則天下莫不歸而益之故曰或益之也或者言有也言其不自益之有人來益之也朋者黨也龜者決疑之物也陰不先唱柔不自任尊以自居損以守之則人用其力事竭其功智者慮能明者慮策而不能違也朋至不違則羣才之用盡矣故曰十朋之龜弗克違也羣才畢用自尊委人天人並助故曰元吉象曰自上祐者上謂天也故與自天祐之吉無不利義同也注正義曰朋黨也者馬鄭皆案爾雅云十朋之龜者一曰神龜二曰靈龜三曰攝龜四曰寶龜五曰文龜六曰筮龜七曰山龜八曰澤龜九曰水龜十曰火龜】上九弗損益之無咎貞吉利有攸往得臣無家注處損之終上無所奉損終反益剛徳不損乃反益之而不憂於咎用正而吉不制於柔剛徳遂長故曰弗損益之無咎貞吉利有攸往也居上乘柔處損之極尙夫剛徳爲物所歸故曰得臣得臣則天下爲一故無家也象曰弗損益之大得志也音義【不制一本作下制長之丈反夫音扶】疏【正義曰弗損益之無咎貞吉者損之爲義損下益上上九處損之極上無所奉損終反益故曰弗損益之也旣剛徳不損乃反益之則不憂於咎用正而吉故曰無咎貞吉也利有攸往者不制於柔不使三陰俱進不疑其志剛徳遂長故曰利有攸往也又能自守剛陽不爲柔之所制豈惟無咎貞吉而已所往亦無不利故曰利有攸往義兩存也得臣無家者居上乘柔處損之極尊夫剛徳爲物所歸故曰得臣得臣則以天下爲一故曰無家無家者光宅天下無適一家也象曰大得志者剛徳不損爲物所歸故大得志也】

【震下巽上】

益利有攸往利渉大川音義【益增長之名又以裕爲義系辭云益長裕而不設是也巽宮三世卦】疏【正義曰益者增足之名損上益下故謂之益下已有矣而上更益之明聖人利物之無已也損卦則損下益上益卦則損上益下得名皆就下而不據上者向秀云明王之道志在恵下故取下謂之損與下謂之益旣上行惠下之道利益萬物動而無違何往不利故曰利有攸往以益渉難理絕險阻故曰利渉大川】

彖曰益損上益下民說無疆注震陽也巽陰也巽非違震者也處上而巽不違於下損上益下之謂也自上下下其道大光利有攸往中正有慶注五處中正自上下下故有慶也以中正有慶之徳有攸往也何適而不利哉利渉大川木道乃行注木者以渉大川爲常而不溺者也以益渉難同乎木也益動而巽日進無疆天施地生其益無方注損上益下凡益之道與時偕行注益之爲用施未足也滿而益之害之道也故凡益之道與時偕行也音義【說音悅疆居良反下同下下上遐嫁反下如字注同難乃旦反施始豉反】疏【正義曰益損上益下民說無疆者此就二體釋卦名之義柔巽在上剛動在下上巽不違於下損上益下之義也旣居上者能自損以益下則下民歡說無復疆限益卦所以名益者正以損上益下民說無疆者也自上下下其道大光利有攸往中正有慶者此就九五之爻釋利有攸往中正有慶也五處中正能自上下下則其道光大爲天下之所慶賴也以中正有慶之徳故所往無不利焉益之所以利有攸往者正謂中正有慶故也利渉大川木道乃行者此取譬以釋利渉大川也木體輕浮以渉大川爲常而不溺也以益渉難如木道之渉川渉川無害方見益之爲利故云利渉大川木道乃行也益動而巽日進無疆者自此已下廣明益義前則就二體明損上益下以釋卦名以下有動求上能巽接是損上益下之義今就二體更明得益之方也若動而驕盈則被損無已若動而卑巽則進益無疆故曰益動而巽日進無疆天施地生其益無方者此就天地廣明益之大義也天施气於地地受气而化生亦是損上益下義也其施化之益無有方所故曰天施地生其益無方凡益之道與時偕行者𨿽施益無方不可恆用當應時行之故舉凡益總結之故曰凡益之道與時偕行也】象曰風雷益君子以見善則遷有過則攺注遷善攺過益莫大焉疏【正義曰風雷益君子以見善則遷有過則攺者子夏傳云雷以動之風以散之萬物皆益孟僖亦與此同其意言必須雷動於前風散於後然後萬物皆益如二月啟蟄之後風以長物八月收聲之後風以殘物風之爲益其在雷後故曰風雷益也遷謂遷徙慕尙攺謂攺更懲止遷善攺過益莫大焉故君子求益以見善則遷有過則攺也六子之中並有益物獨取風雷者何晏云取其最長可久之義也】初九利用爲大作元吉無咎注處益之初居動之始體夫剛徳以蒞其事而之乎巽以斯大作必大功夫居下非厚事之地在卑非任重之處大作非小功所濟故元吉乃得無咎也象曰元吉無咎下不厚事也注時可以大作而下不可以厚事得其時而無其處故元吉乃得無咎也音義【之處之處昌預反下其處同】疏【正義曰利用爲大作元吉無咎者大作謂興作大事也初九處益之初居動之始有興作大事之端又體剛能乾應巽不違有堪建大功之徳故曰利用爲大作也然有其才而無其位得其時而無其處𨿽有殊功人不與也時人不與則咎過生焉故必元吉乃得無咎故曰元吉無咎象曰下不厚事者厚事猶大事也】

六二或益之十朋之龜弗克違永貞吉王用享於帝吉注以柔居中而得其位處內履中居益以衝益自外來不召自至不先不爲則朋龜獻策同於損卦六五之位位不當尊故吉在永貞也帝者生物之主興益之宗出震而齊巽者也六二居益之中體柔當位而應於巽享帝之美在此時也象曰或益之自外來也音義【享香兩反注同王廙許庚反】疏【正義曰或益之十朋之龜弗克違永貞吉王用享於帝吉者六二體柔居中當位應巽是居益而能用謙沖者也居益用謙則物自外來朋龜獻防弗能違也同於損卦六五之位故曰或益之十朋之龜弗克違也然位不當尊故永貞乃吉故曰永貞吉帝天也王用此時以享祭於帝明靈降福故曰王用享於帝吉也象曰自外來者明益之者從外自來不召而至也】

六三益之用凶事無咎有孚中行告公用圭注以陰居陽求益者也故曰益之益不外來已自爲之物所不與故在謙則戮救凶則免以陰居陽處下卦之上壯之甚也用救衰危物所恃也故用凶事乃得無咎也若能益不爲私志在救難壯不至亢不失中行以此告公國主所任也用圭之禮備此道矣故曰有孚中行告公用圭也公者臣之極也凡事足以施天下則稱王次天下之大者則稱公六三之才不足以告王足以告公而得用圭也故曰中行告公用圭也象曰益用凶事固有之也注用施凶事乃得固有之也音義【用圭王肅作用桓圭不爲之爲於僞反】疏【正義曰益之用凶事無咎有孚中行告公用圭者六三以陰居陽不能謙退是求益者也故曰益之益不外來已自爲之物所不與若以謙道責之則理合誅戮若以救凶原之則情在可恕然此六三以陰居陽處下卦之上壯之甚也用此以救衰危則物之所恃所以用凶事而得免咎故曰益之用凶事無咎若能求益不爲私已志在救難爲壯不至亢極能適於時是有信實而得中行故曰有孚中行也用此有孚中行之徳執圭以告於公公必任之以救衰危之事故曰告公用圭象曰固有之者明非爲救凶則不可求益施之凶事乃得固有其功也注正義曰六三之才不足以告王者告王者宜以文徳爕理使天下人寧不當恆以救凶用志褊狹也】

六四中行告公從利用爲依遷國注居益之時處巽之始體柔當位在上應下卑不窮下髙不處亢位𨿽不中用中行者也以斯告公何有不從以斯依遷誰有不納也象曰告公從以益志也注志得益也音義【不處本或作不屆】疏【正義曰中行告公從利用爲依遷國者六四居益之時處巽之始體柔當位在上應下卑不窮下髙不處亢位𨿽不中用中行者也故曰中行也以此中行之徳有事以告於公公必從之故曰告公從也用此道以依人而遷國者人無不納故曰利用爲依遷國也遷國國之大事明以中行𨿽有大事而無不利如周之東遷晉鄭焉依之義也象曰以益志者旣爲公所從其志得益也】

九五有孚惠心勿問元吉有孚惠我徳注得位履尊爲益之主者也爲益之大莫大於信爲惠之大莫大於心因民所利而利之焉惠而不費惠心者也信以惠心盡物之願固不待問而元吉有孚惠我徳也以誠惠物物亦應之故曰有孚惠我徳也象曰有孚惠心勿問之矣惠我徳大得志也音義【費芳貴反盡津忍反】疏【正義曰有孚惠心勿問元吉有孚惠我徳者九五得位處尊爲益之主兼徳義以益物者也爲益之大莫大於信爲惠之大莫大於心因民所利而利之焉惠而不費惠心者也有惠有信盡物之願必元吉不待疑問故曰有孚惠心勿問元吉我旣以信惠被於物物亦以信惠歸於我故曰有孚惠我徳也象曰大得志者天下皆以信惠歸我則可以得志於天下故曰大得志也】

上九莫益之或擊之立心勿恆凶注處益之極過盈者也求益無已心無怕者也無厭之求人弗與也獨唱莫和是偏辭也人道惡盈怨者非一故曰或擊之也象曰莫益之偏辭也或擊之自外來也音義【厭於鹽反和胡臥反惡烏路反偏音篇孟作徧云周匝也】疏【正義曰上九處益之極益之過甚者也求益無厭怨者非一故曰莫益之或擊之也勿猶無也求益無已是立心無恆者也無恆之人必凶咎之所集故曰立心勿恆凶象曰偏辭者此有求而彼不應是偏辭也自外來者怨者非一不待召也故曰自外來也】

【乾下兌上】

夬揚於王庭孚號有厲告自邑不利卽戎利有攸往注夬與剝反者也剝以柔變剛至於剛幾盡夬以剛決柔如剝之消剛剛隕則君子道消柔消則小人道隕君子道消則剛正之徳不可得直道而用刑罰之威不可得坦然而行揚於王庭其道公也音義【夬古快反決也坤宮五世卦幾音祈坦他但反】疏【正義曰夬決也此陰消陽息之卦也陽長至五五陽共決一陰故名爲夬也於王庭者明行決斷之法夬以剛決柔施之於人則是君子決小人也王庭是百官所在之處以君子決小人故可以顯然揚決斷之事於王者之庭示公正而無私隠也故曰揚於王庭也孚號有厲者號號令也行決之法先須號令夬以剛決柔則是用明信之法而宣其號令如此卽柔邪者危故曰孚號有厲也以剛制斷行令於邑可也若用剛卽戎尙力取勝爲物所疾以此用師必有不利故曰告自邑不利卽戎𨿽不利卽戎然剛徳不長則柔邪不消故陽爻宜有所往夬道乃成故曰利有攸往也】

彖曰夬決也剛決柔也健而說決而和注健而說則決而和矣揚於王庭柔乘五剛也注剛徳齊長一柔爲逆眾所同誅而無忌者也故可揚於王庭孚號有厲其危乃光也注剛正明信以宣其令則柔邪者危故曰其危乃光也告自邑不利卽戎所尙乃窮也注以剛斷制告令可也告自邑謂行令於邑也用剛卽戎尙力取勝也尙力取勝物所同疾也利有攸往剛長乃終也注剛徳愈長柔邪愈消故利有攸往道乃成也音義【決徐古穴反說音悅注皆同長之丈反除上六象並同邪似嗟反下同斷丁亂反注同】疏【正義曰夬決也剛決柔者此就爻釋卦名也健而說決而和者此就二體之義明決而能和乾健而兌說健則能決說則能和故曰決而和也揚於王庭柔乘五剛者此因一陰而居五陽之上釋行決之法以剛徳齊長一柔爲逆眾所同誅誅而無忌也故曰揚於王庭言所以得顯然揚於王庭者只謂柔乘五剛也孚號有厲其危乃光者以明信而宣號令卽柔邪者危厲危厲之理分明可見故曰其危乃光也告自邑不利卽戎所尙乃窮者剛克之道不可常行若專用威猛以此卽戎則便爲尙力取勝卽是決而不和其道窮矣行決所以惟告自邑不利卽戎者只謂所尙乃窮故也利有攸往剛長乃終者剛長柔消夬道乃成也】

象曰澤上於天夬君子以施祿及下居徳則忌注澤上於天夬之象也澤上於天必來下潤施祿及下之義也夬者明法而決斷之象也忌禁也法明斷嚴不可以慢故居徳以明禁也明而能嚴嚴而能施健而能說決而能和美之道也音義【上時掌反注同施始防反注同】疏【正義曰澤上於天夬者澤性潤下𨿽復澤上於天決來下潤此事必然故是夬之象也君子以施祿及下居徳則忌者忌禁也夬有二義象則澤來潤下彖則明法決斷所以君子法此夬義威惠兼施𨿽復施祿及下其在身居徳復須明其禁令合於健而能說決而能和故曰君子以施祿及下居徳則忌也】

初九壯於前趾往不勝爲咎注居健之初爲決之始宜審其防以行其事壯其前趾往而不勝宜其咎也象曰不勝而往咎也注不勝之理在往前也音義【壯側亮反趾荀作止】疏【正義曰初九居夬之初當須審其籌策然後乃往而體健處下徒欲果決壯健前進其趾以此而往必不克勝非夬之謀所以爲咎故曰初九壯於前趾往不勝爲咎也象曰不勝而往咎者經稱往不勝爲咎象云不勝而往咎翻其文者蓋虎馮河孔子所忌謬於用壯必無勝理孰知不勝果決而往所以致於咎過故注云不勝之理在往前也】

九二惕號莫夜有戎勿卹注居健履中以斯決事能審已度而不疑者也故𨿽有惕懼號呼莫夜有戎不憂不惑故勿卹也象曰有戎勿卹得中道也音義【惕勑歷反荀翟作錫云賜也號戶羔反注及下同鄭王廙音號莫音暮注同鄭如字云無也無夜非一夜呼火故反】疏【正義曰惕號莫夜有戎勿卹者九二體健居中能決其事而無疑惑者也𨿽復有人惕懼號呼語之云莫夜必有戎寇來害已能審已度不惑不憂故勿卹也象曰得中道者決事而得中道故不以有戎爲憂故云得中道也】九三壯於頄有凶君子夬夬獨行遇雨若濡有慍無咎注頄面權也謂上六也最處體上故曰權也剝之六三以應陽爲善夫剛長則君子道興陰盛則小人道長然則處陰長而助陽則善處剛長而助柔則凶矣夬爲剛長而三獨應上六助於小人是以凶也君子處之必能棄夫情累決之不疑故曰夬夬也若不與眾陽爲羣而獨行殊志應於小人則受其困焉遇雨若濡有恨而無所咎也象曰君子夬夬終無咎也音義【頄求龜反顴也又音求又丘倫反翟云面顴頰間骨也鄭作頯頯夾面也王肅音龜江氏音琴威反蜀才作仇濡而朱反慍紆運反恨也舊於問反權如字字書作顴棄本亦作去羌呂反累劣僞反】疏【正義曰壯於頄有凶者頄面權也謂上六也言九三處夬之時獨應上六助於小人是以凶也若剝之六三處陰長之時而應上是助陽爲善今九三處剛長之時獨助陰爲凶也君子夬夬者君子之人若於此時能棄其情累不受於應在於決斷而無滯是夬夬也獨行遇雨若濡有慍無咎者若不能決斷殊於眾陽應於小人則受濡濕其衣自爲怨恨無咎責於人故曰有慍無咎也象曰君子夬夬終無咎者眾陽決陰獨與上六相應是有咎也若能夬夬決之不疑則終無咎矣然則象云無咎自釋君子夬夬非經之無咎也】

九四臀無膚其行次且牽羊悔亡聞言不信注下剛而進非已所據必見侵食失其所安故臀無膚其行次且也羊者抵狠難移之物謂五也五爲夬主非下所侵若牽於五則可得悔亡而已剛亢不能納言自任所處聞言不信以斯而行凶可知矣象曰其行次且位不當也聞言不信聰不明也注同於噬嗑滅耳之凶音義【臀徐徒惇反次本亦作赼或作說文及鄭作趀同七私反注下同馬云郤行不前也說文倉卒也下卦放此且本亦作趄或作跙同七餘反注及下同馬云語助也王肅云赼趄行止之礙也下卦放此牽苦年反子夏作掔抵丁禮反本又作抵音同或作羝丁啼反狠胡懇反】疏【正義曰臀無膚其行次且者九四據下三陽位又不正下剛而進必見侵傷侵傷則居不得安若臀無膚矣次且行不前進也臀之無膚居旣失安行亦不進故曰臀無膚其行次且也牽羊悔亡聞言不信者羊者抵狠難移之物謂五也居尊當位爲夬之主下不敢侵若牽於五則可得悔亡故曰牽羊悔亡然四亦是剛陽各亢所處𨿽復聞牽羊之言不肯信服事於五故曰聞言不信也象曰聰不明者聰聽也良由聴之不明故聞言不信也注正義曰同於噬嗑滅耳之凶者四旣聞言不信不肯牽系於五則必被侵克致凶而經無凶文象稱聰不明者與噬嗑上九辭同彼以不明釋凶知此亦爲凶也】九五莧陸夬夬中行無咎注莧陸艸之柔脃者也決之至易故曰夬夬也夬之爲義以剛決柔以君子除小人者也而五處尊位最比小人躬自決者也以至尊而敵至賤𨿽其克勝未足多也處中而行足以免咎而已未足光也象曰中行無咎中未光也音義【莧閒辯反三家音胡綀反一本作莞華板反陸如字馬鄭云莧陸商陸也宋衷云莧莧菜也陸商陸也虞云莧蕢也陸商也蜀才作睦睦親也通也脃七歳反易以豉反比毗志反】疏【正義曰莧陸夬夬中行無咎者莧陸艸之柔脃者也夬之爲義以剛決柔以君子除小人者也五處尊位爲夬之主親決上六決之至易也如決莧艸然故曰莧陸夬夬也但以至尊而敵於至賤𨿽其克勝不足貴也特以中行之故才得無咎故曰中行無咎象曰中未光者𨿽復居中而行以其親決上六以尊敵卑未足以爲光大也注正義曰莧陸艸之柔脃者子夏傳云莧陸木根艸莖剛下柔上也馬融鄭王肅皆云莧陸一名商陸皆以莧陸爲一董遇云莧人莧也陸商陸也以莧陸爲二案注云艸之柔脃者亦以爲一同於子夏等也】

上六無號終有凶注處夬之極小人在上君子道長眾所共棄故非號咷所能延也象曰無號之凶終不可長也音義【咷徒刀反】疏【正義曰上六居夬之極以小人而居羣陽之上眾共棄也君子道長小人必凶非號咷所免故禁其號咷曰無號終有凶也象曰終不可長者長延也凶危若此非號咷所能延故曰終不可長也】

周易注疏卷七

周易注疏卷七考證

睽六三其人天且劓○【臣良裘】按自馬融以剠鑿其額曰天爲訓諸家仍之然王注無明文也胡瑗曰天當作而古文相傳寫之誤漢法髠其鬢髮曰而今按說文而頰毛也漢書耏通作而注云罪不至髠也

上九先張之弧後說之弧音義下弧夲亦作壺○【臣淸植】按集解本亦作壺虞翻曰大腹有口壺之象也然經文言張言說則作弧爲順

蹇象君子以反身修徳○郭京曰正身修徳誤作反字若反君子之身便是小人之道遇難失正吉可得乎【臣良裘】按反身之謂也語見家人像傳反求自反於處蹇之義尢切京說未當

六二注履中行義以存其上處蹇以此未見其尢也○郭京曰以存其正正字誤作上字【臣良裘】按疏云五居王位而在難中六二匡王室渉蹇濟蹇故曰蹇蹇作上字合

九三往蹇來反○郭京曰往蹇來正正字誤作反字六二疏云履正居中九三當位履正六四注得位履正九五注居不失正據四節正字義足相明【臣良裘】按反字之義注疏以爲得位程朱傳義以爲反就二陰與象傳內喜之防尢浹京說亦未當

解利西南無所往其來復吉○蔣悌生五經蠡測曰按無所往三字非卦辭原文乃後人釋利西南義誤寫入經中耳彖釋卦辭字字有著落豈有一句全不釋者知非原辭必矣【臣良裘】按彖傳不言無所往程子以爲省文今考集解本往得眾也之下有此三字後人轉以彖傳有脫字而並疑卦辭也

六三象自我致戎音義致戎夲又作致寇○【臣淸植】按系辭傳曰負也者小人之事也乘也者君子之器也小人而乘君子之器盜思奪之矣上慢下盜思伐之矣蓋以商販小人而得濫竊名器則人爭啟其儌幸之心是奪之說也推其濫竊之由實因在上者慢其名器而褻越用之故使濫竊者得借之以行其如此則不逞之徒有所執辭而害且中於國家矣是伐之說也象易致宼作致戎卽盜思伐之之義作致宼者非

損象君子以懲忿窒欲○懲釋文本作徵釋云徵升反止也鄭云猶淸也【臣良裘】按徵與懲通史記荊舒是徴可驗

六五注故人用其力事竭其功知者慮能明者慮防○郭京曰士竭其功士字誤作事字初論庶民二舉眾士三用才智四任明遠是眾才之義

益六三注壯不至亢不失中行○郭京曰信不失中脫信字下誤增行字信字本爲有孚生義詳審自明考郭京本此注與今本多不同故用凶事乃得旡咎也無乃字足以告公而得用圭也也字作者字故曰中行告公用圭也無中行二字

夬象居徳則忌注忌禁也法明斷嚴不可以慢故居徳以明禁也○【臣淸植】按王注蓋以象傳則字爲明字之誤也疏中釋無明文程傳曰王弼作明忌亦通可補疏家之闕

周易注疏卷七考證﹤經部﹐易類﹐周易注疏﹥

欽定四庫全書

周易注疏卷八

魏王弼注唐陸徳眀音義孔穎達疏

下經【姤萃

升困

井革

鼎】

【巽下乾上】

姤女壯勿用取女音義【姤古豆反薛云古文作遘鄭同序卦及彖皆云遇也乾宮一世】卦疏【正義曰姤遇也此卦一柔而遇五剛故名爲姤施之於人則是一女而遇五男爲壯至甚故戒之曰此女壯甚勿用取此女也】

彖曰姤遇也柔遇剛也注施之於人卽女遇男也一女而遇五男爲壯至甚故不可取也勿用取女不可與長也天地相遇品物咸章也注正乃功成也剛遇中正天下大行也注化乃大行也姤之時義大矣哉注凡言義者不盡於所見中有意謂者也音義【正乃之正如字亦作匹】疏【正義曰姤遇也柔遇剛者此就爻釋卦名以初六一柔而上遇五剛所以名遇而用釋卦辭女壯勿用取女之義也勿用取女不可與長者女之爲體婉娩貞順方可期之偕老淫壯若此不可與之長久故勿用取女天地相遇品物咸章者已下廣眀遇義卦得遇名本由一柔與五剛相遇故遇辭非美就卦而取遂言遇不可用是勿用取女也故孔子更就天地嘆美遇之爲義不可廢也天地若各亢所處不相交遇則萬品庶物無由彰顯必須二气相遇乃得化生故曰天地相遇品物咸章也剛遇中正天下大行者莊氏云一女而遇五男旣不可取天地匹配則能成品物由是言之若剛遇中正之柔男得幽貞之女則天下人倫之化乃得大行也姤之時義大矣哉者上旣博美此又結嘆欲就卦而取義但是一女而遇五男不足稱美博論天地相遇乃致品物咸章然後姤之時義大矣哉注正義曰凡言義者注總爲稱義發例故曰凡言也就卦以驗名義只是女遇於男博尋遇之深旨乃至道該天地故云不盡於所見中有意謂者也】

象曰天下有風姤後以施命誥四方音義【誥李古報反鄭作詰起一反止也王肅同】疏【正義曰風行天下則無物不遇故爲遇象後以施命誥四方者風行艸偃天之威令故人君法此以施教命誥於四方也】

初六系於金柅貞吉有攸往見凶羸豕孚蹢躅注金者堅剛之物柅者制動之主謂九四也初六處遇之始以一柔而承五剛體夫躁質得遇而通散而無主自縱者也柔之爲物不可以不牽臣妾之道不可以不貞故必系於正應乃得貞吉也若不牽於一而有攸往行則惟凶是見矣羸豕謂牝豕也羣豕之中豭彊而牝弱故謂之羸豕也孚猶務躁也夫陰質而躁恣者羸豕特甚焉言以不貞之陰失其所牽其爲淫醜若羸豕之孚務蹢躅也象曰系於金柅柔道牽也音義【柅徐乃履反又女紀反廣雅云止也說文作稱云絡絲趺也讀若暱字林音乃米反王肅作捉從手子夏作鑈蜀才作尼止也羸劣隨反王肅同鄭力追反陸讀爲累蹢防反徐治益反一本作躑古文作躅直錄反本亦作防蹢躅不靜也古文作牝頻忍反豭音家】疏【正義曰系於金柅貞吉者金者堅剛之物柅者制動之主謂九四也初六陰質若系於正應以從於四則貞而吉矣故曰系於金柅貞吉也有攸往見凶者若不牽於一而有所行往則惟凶是見矣故曰有攸往見凶羸豕孚蹢躅者初六處遇之初以一柔而承五剛是不系金柅有所往者也不系而往則如羸豕之務躁而蹢躅然也故曰羸豕孚蹢躅羸豕謂牝豕也羣豕之中豭彊而牝弱也故謂牝豕爲羸豕陰質而淫躁牝豕特甚焉故取以爲諭象曰柔道牽者陰柔之道必須有所牽系也注正義曰柅者制動之主者柅之爲物眾說不同王肅之徒皆爲織績之噐婦人所用惟馬云柅者在車之下所以止輪令不動者也王注云柅制動之主藎與馬同】

九二包有魚無咎不利賓注初陰而窮下故稱魚不正之陰處遇之始不能逆近者也初自樂來應已之廚非爲犯奪故無咎也擅人之物以爲已惠義所不爲故不利賓也象曰包有魚義不及賓也音義【包本亦作庖同白交反下同鄭百交反虞云白茅苞之荀作胞賓如字擅市戰反】疏【正義曰庖有魚無咎者初六以陰而處下故稱魚也以不正之陰處遇之始不能逆於所近故捨九四之正應樂充九二之庖廚故曰九二庖有魚初自樂來爲已之廚非爲犯奪故得無咎也不利賓者夫擅人之物以爲已惠義所不爲故不利賓也象曰義不及賓者言有他人之物於義不可及賓也】

九三臀無膚其行次且厲無大咎注處下體之極而二據於初不爲已乘居不獲安行無其應不能牽據以固所處故曰臀無膚其行次且也然履得其位非爲妄處不遇其時故使危厲災非已招是以無大咎也象曰其行次且行未牽也疏【正義曰陽之所據者陰也九三處下體之上爲內卦之主以乘於二無陰可據居不安上又無應不能牽據以固所處同於夬卦九四之失據故曰臀無膚其行次且也然履得其位非爲妄處特以不遇其時故致此危厲災非已招故無大咎故曰厲無大咎象曰行未牽者未能牽據故其行次且是行未牽也】

九四包無魚起凶注二有其魚故失之也無民而動失應而作是以凶也象曰無魚之凶逺民也音義【逺袁萬反】疏【正義曰庖無魚者二擅其應故曰庖無魚也庖之無魚則是無民之義也起凶者起動也無民而動失應而作是以凶也象曰逺民者陰爲陽之民爲二所據故曰逺民也】

九五以杞包瓜含章有隕自天注杞之爲物生於肥地者也包瓜爲物系而不食者也九五履得尊位而不遇其應得地而不食含章而未發不遇其應命未流行然處得其所體剛居中志不捨命不可傾隕故曰有隕自天也象曰九五含章中正也有隕自天志不命也音義【杞音起張云茍杞馬云大木也鄭云栁也薛云栁柔韌木也並同包白交反子夏作苞馬鄭百交反瓜音工花反舎音舍下同】疏【正義曰以杞匏瓜者杞之爲物生於肥地匏瓜爲物系而不食九五處得尊位而不遇其應是得地而不食故曰以杞匏瓜也含章有隕自天者不遇其應命未流行無物發起其美故曰含章然體剛居中𨿽復當位命未流行而能不攺其操無能傾隕之者故曰有隕自天蓋言惟天能隕之耳象曰中正者中正故有美無應故含章而不發若非九五中正則無美可含故舉爻位而言中正也志不捨命者𨿽命未流行而居尊當位志不捨命故曰不可傾隕也注正義曰杞之爲物生於肥地者先儒說杞亦有不同馬云杞大木也左傳云杞梓皮革自楚往則爲杞梓之杞子夏傳曰作杞匏瓜薛虞記云杞杞栁也杞性柔韌宜屈橈似匏瓜又爲杞栁之杞案王氏云生於肥地蓋以杞爲今之枸杞也】

上九姤其角吝無咎注進之於極無所復遇遇角而已故曰姤其角也進而無遇獨恨而已不與物爭其道不害故無凶咎也象曰姤其角上窮吝也音義【復扶又反爭爭鬭之爭下卦同】疏【正義曰姤其角者角者最處體上上九進之於極無所復遇遇角而已故曰姤其角也吝無咎者角非所安與無遇等故獨恨而鄙吝也然不與物爭其道不害故無凶咎故曰無咎也象曰上窮吝者處於上窮所以遇角而吝也】

【坤下兌上】

萃亨注聚乃通也王假有廟注假至也王以聚至有廟也利見大人亨利貞注聚得大人乃得通而利正也用大牲吉注全夫聚道用大牲乃吉也聚道不全而用大牲神不福也利有攸往音義【萃在季反彖及序卦皆云聚也兌宮二世卦亨王肅本同馬鄭陸虞等並無此字假更白反】疏【正義曰萃卦名也又萃聚也聚集之義也能招民聚物使物歸而聚已故名爲萃也亨者通也壅隔不通無由得聚聚之爲事其道必通故曰萃亨王假有廟者假至也天下崩離則民怨神怒𨿽復享祀與無廟同王至大聚之時孝徳乃洽始可謂之有廟矣故曰王假有廟利見大人亨利貞者聚而無主不散則亂惟有大徳之人能正道乃得常通而利正故曰利見大人亨利貞也用大牲吉者大人爲主聚道乃全以此而用大牲神眀降福故曰用大牲吉也利有攸往者人聚神祐何往不利故曰利有攸往也】

彖曰萃聚也順以說剛中而應故聚也注但順而說則邪佞之道也剛而違於中應則彊亢之徳也何由得聚順說而以剛爲主主剛而履中履中以應故得聚也王假有廟致孝享也注全聚乃得致孝之享也利見大人亨聚以正也注大人體中正者也通聚以正聚乃得全也用大牲吉利有攸往順天命也注順以說而不損剛順天命者也天徳剛而不違中順天則說而以剛爲主也觀其所聚而天地萬物之情可見矣注方以聚物以羣分情同而後乃聚气合而後乃羣音義【說音悅下注皆同邪似嗟反享香兩反聚以正荀作取以正】疏【正義曰萃聚者訓萃名也順以說剛中而應故聚者此就二體及九五之爻釋所以能聚也若全用順說則邪佞之道興全用剛陽而違於中應則彊亢之徳著何由得聚今順以說而剛爲主則非邪佞也應不失中則非偏亢也如此方能聚物故曰順以說剛中而應故聚也王假有廟致孝享者享獻也聚道旣全可以至於有廟設祭祀而致孝享也利見大人亨聚以正也者釋聚所以利見大人乃得通而利正者良由大人有中正之徳能以正道通而化之然後聚道得全故曰聚以正也用大牲吉利有攸往順天命者天之爲徳剛不違中今順以說而以剛爲主是順天命也動順天命可以享於神眀無往不利所以得用大牲吉利有攸往者只爲順天命也觀其所聚而天地萬物之情可見矣者此廣眀萃義而嘆美之也凡物所以得聚者由情同也情志若乖無由得聚故觀其所聚則天地萬物之情可見矣】象曰澤上於地萃君子以除戎器戒不虞注聚而無防則眾生心音義【上時掌反除如字本亦作儲又作治王肅姚陸云除猶修治師同鄭云除去也蜀才云除去戎器修行文徳也荀作慮】疏【正義曰澤上於地則水潦聚故曰澤上於地萃也除者治也人旣聚會不可無防備故君子於此之時修治戎器以戒備不虞也】

初六有孚不終乃亂乃萃若號一握爲笑勿卹往無咎注有應在四而三承之心懷嫌疑故有孚不終也不能守道以結至好迷務競爭故乃亂乃萃也一握者小之貎也爲笑者懦劣之貌也已爲正妃三以近寵若安夫卑退謙以自牧則勿卹而往無咎也象曰乃亂乃萃其志亂也音義【若號絕句號戶報反馬鄭王肅王廙戶羔反握烏學反傳氏作渥鄭云握當讀爲夫三爲屋之屋蜀才同好呼報反愞乃亂反正本亦作匹妃音配】疏【正義曰有孚不終乃亂乃萃者初六有應在四而三承之萃聚之時貴於近合見三承四疑四與三始以正應相信末以他意相阻故曰有孚不終也旣心懷嫌疑則情意迷亂奔馳而行萃不以禮故曰乃亂乃萃一握者小之貌也自比一握之間言至小也爲笑者非嚴毅之容言懦劣也已爲正配三以近寵若自號比於一握之小執其謙退之容不與物爭則不憂於三往必得合而無咎矣故曰若號一握爲笑勿卹往無咎也象曰其志亂者只爲疑四與三故志意迷亂也】六二引吉無咎孚乃利用禴注居萃之時體柔當位處坤之中已獨處正與眾相殊異操而聚民之多僻獨正者危未能變體以逺於害故必見引然後乃吉而無咎也禴殷春祭名也四時祭之省者也居聚之時處於中正而行以忠信故可以省薄薦於鬼神也象曰引吉無咎中未變也音義【禴羊略反殷春祭名馬王肅同鄭云夏祭名蜀才作躍劉作�僻匹亦反逺袁萬反省生領反】疏【正義曰引吉無咎者萃之爲體貴相從就聚道乃成今六二以陰居陰復在坤體志於靜退則是守中未變不欲相就者也乖眾違時則致危害故湏牽引乃得吉而無咎也故曰引吉無咎孚乃利用禴者禴殷春祭之名也四時之祭最薄者也𨿽乖於眾志須牽引然居中得正忠信而行故可以省薄薦於鬼神也故曰孚乃利用禴象曰中未變也者釋其所以須引乃吉良由居中未變】

六三萃如嗟如無攸利往無咎小吝注履非其位以比於四四亦失位不正相聚相聚不正患所生也千人之應害所起也故萃如嗟如無攸利也上六亦無應而獨立處極而憂危思援而求朋巽以待物者也與其萃於不正不若之於同志故可以往而無咎也二陰相合猶不若一陰一陽之應故有小吝也象曰往無咎上巽也音義【比毗志反】疏【正義曰居萃之時履非其位以比於四四亦失位不正相聚相聚不正患所生也幹人之應害所起也故曰萃如嗟如無攸利也往無咎小吝者上六亦無應而獨立處極而憂危思援而求朋巽以待物者也與其萃於不正不若之於同志故可往而無咎但以上六是陰已又是陰以二陰相合猶不巖一陰一陽之應故有小吝也象曰上巽也者以上體柔巽以求其朋故三可以往而無咎也】

九四大吉無咎注履非其位而下據三陰得其所據失其所處處聚之時不正而據故必大吉立夫大功然後無咎也象曰大吉無咎位不當也疏【正義曰大吉無咎者以陽處陰眀履非其位又下據三陰得其所據失其所處處聚之時不正而據是其凶也若以萃之時立夫大功其大吉乃得無咎故曰大吉無咎象曰位不當者謂以陽居陰也】

九五萃有位無咎匪孚元永貞悔亡注處聚之時最得盛位故曰萃有位也四専而據已徳不行自守而已故曰無咎匪孚夫修仁守正久必悔消故曰元永貞悔亡象曰萃有位志未光也疏【正義曰九五處聚之時最得盛位故曰萃有位也旣得盛位所以無咎匪孚者良由四専而據已徳化不行信不孚物自守而已故曰無咎匪孚若能修夫大徳久行其正則其悔可消故曰元永貞悔亡象曰志未光也者𨿽有盛位信徳未行久乃悔亡今時志意未光大也】上六賫咨涕洟無咎注處聚之時居於上極五非所乘內無應援處上獨立近逺無助危莫甚焉賫咨嗟嘆之辭也若能知危之至懼禍之深憂病之甚至於涕洟不敢自安亦眾所不害故得無咎也象曰賫咨涕洟未安上也音義【賫徐將池反王肅將啼反咨音諮又將利反賫咨嗟嘆之辭也鄭同馬云悲聲怨聲涕徐音體洟他麗反又音夷鄭云自目曰涕自鼻曰洟】疏【正義曰賫咨者居萃之時最處上極五非所乘內又無應處上獨立無其援助危亡之甚居不安故賫咨而嗟嘆也若能知有危亡懼害之深憂危之甚至於涕洟滂沱如此居不安方得眾所不害故無咎也自目出曰涕自鼻出曰洟象曰未安上者未敢安居其上所乘也】

【巽下坤上】

升元亨用見大人勿卹注巽順可以升陽爻不當尊位無嚴剛之正則未免於憂故用見大人乃勿卹也南徵吉注以柔之南則麗乎大眀也音義【升式陵反序卦云上也上音時掌反鄭本作升馬云髙也震宮四世卦用見本或作利見】疏【正義曰升元亨者升卦名也升者登上之義升而得大通故曰升元亨也用見大人勿卹者升者登也陽爻不當尊位無剛嚴之正則未免於憂故用見大徳之人然後乃得無憂卹故曰用見大人勿卹南徵吉者非直須見大徳之人復宜適眀陽之地若以陰之陰彌足其闇也南是眀陽之方故曰南徵吉也】

彖曰柔以時升注柔以其時乃得升也巽而順剛中而應是以大亨注純柔則不能自升剛亢則物不從旣以時升又巽而順剛中而應以此而升故得大亨用見大人勿卹有慶也南徵吉志行也注巽順以升至於大眀志行之謂也疏【正義曰柔以時升者升之爲義自下升髙故就六五居尊以釋名升之意六五以陰柔之質超升貴位若不得時則不能升耳故曰柔以時升也巽而順剛中而應是以大亨者此就二體及九二之爻釋元亨之徳也純柔則不能自升剛亢則物所不從卦體旣巽且順爻又剛中而應於五有此眾徳故得元亨用見大人勿卹有慶者以大通之徳用見大人不憂否塞必致慶善故曰有慶也南徵吉志行者之於闇昧則非其本志今以柔順而升大明其志得行也】

象曰地中生木升君子以順徳積小以髙大音義【順如字王肅同本又作愼師同徳姚本作得以髙大本或作以成髙大】疏【正義曰地中生木升者地中生木始於細微以至髙大故爲升象也君子以順徳積小以髙大者地中生木始於毫末終至合抱君子象之以順行其徳積其小善以成大名故系辭云善不積不足以成名是也】

初六允升大吉注允當也巽卦三爻皆升者也𨿽無其應處升之初與九二九三合志俱升當升之時升必大得是以大吉也象曰允升大吉上合志也音義【當如字下同】疏【正義曰允升大吉者允當也巽卦三爻皆應升上而二三有應於五六升之不疑惟初無應於上恐不得升當二三升時與之俱升必大得矣故曰允升大吉也象曰上合志也者上謂二三也與之合志俱升乃得大吉也】

九二孚乃利用禴無咎注與五爲應往必見任體夫剛徳進不求寵閒邪存誠志在大業故乃利用納約於神眀矣象曰九二之孚有喜也音義【邪似嗟反】疏【正義曰孚乃利用禴無咎者九二與五爲應往升於五必見信任故曰孚二體剛徳而履乎中進不求寵志在大業用心如此乃可薦其省約於神眀而無咎也故曰孚乃利用禴無咎象曰有喜也者上升則爲君所任薦約則爲神所享斯之爲喜不亦宜乎】

九三升虛邑注履得其位以陽升陰以斯而舉莫之違距故若升虛邑也象曰升虛邑無所疑也注往必得邑音義【虛如字空也徐去余反馬云丘也】疏【正義曰升虛邑者九三履得其位升於上六上六體是陰柔不距於已若升空虛之邑也象曰無所疑者往必得邑何所疑乎】

六四王用亨於岐山吉無咎注處升之際下升而進可納而不可距也距下之進攘來自専則殃咎至焉若能不距而納順物之情以通庶志則得吉而無咎矣岐山之防順事之情無不納也象曰王用亨於岐山順事也音義【亨許庚反通也馬鄭陸王肅許兩反馬云祭也鄭云獻也岐其宜反或祁支反攘如羊反】疏【正義曰王用亨於岐山者六四處升之際下體三爻皆來上升可納而不可距事同文王岐山之防故曰王用亨於岐山也吉無咎者若能納而不距順物之情則得吉而無咎故曰吉無咎也象曰順事者順物之情而立功立事故曰順事也】

六五貞吉升階注升得尊位體柔而應納而不距任而不専故得貞吉升階而尊也象曰貞吉升階大得志也疏【正義曰貞吉升階者六五以柔居尊位納於九二不自専權故得貞吉升階保其尊貴而踐阼矣故曰貞吉升階也象曰大得志者居中而得其貞吉處尊而保其升階志大得矣故曰大得志也】

上六冥升利於不息之貞注處升之極進而不息者也進而不息故𨿽防猶升也故施於不息之正則可用於爲物之主則喪矣終於不息消之道也象曰冥升在上消不富也注勞不可久也音義【冥覓經反闇昧之義也注同又云日冥也喪息浪反】疏【正義曰冥升者冥猶昧也處升之上進而不已則是𨿽冥猶升也故曰防升利於不息之貞者若冥升在上陵物爲主則喪亡斯及若潔已修身施於爲政則以不息爲美故曰利於不息之貞象曰消不富者𨿽爲政不息交免危咎然勞不可久終致消衰故曰消不富也】

【坎下兌上】

困亨注窮必通也處窮而不能自通者小人也貞大人吉無咎注處困而得無咎吉乃免也有言不信音義【困窮也窮悴掩蔽之義故彖云剛掩也廣雅云困悴也兌宮一世卦】疏【正義曰困者窮厄委頓之名道窮力竭不能自濟故名爲困亨者卦徳也小人遭困則窮斯濫矣君子遇之則不攺其操君子處困而不失其自通之道故曰困亨也貞大人吉無咎者處困而能自通必是履正體大之人能濟於困然後得吉而無咎故曰貞大人吉無咎也有言不信者處困求濟在於正身修徳若巧言飾辭人所不信則其道彌窮故誡之以有言不信也】彖曰困剛揜也注剛見揜於柔也險以說困而不失其所亨注處險而不攺其說困而不失其所亨也其惟君子乎貞大人吉以剛中也注處困而用剛不失其中履正而能體大者也能正而不能大博未能濟困者也故曰貞大人吉也有言不信尙口乃窮也注處困而言不見信之時也非行言之時而欲用言以免必窮者也其吉在於貞大人口何爲乎音義【揜本又作掩於撿反李於範反虞作弇說音悅卦內同】疏【正義曰困剛揜者此就二體以釋卦名兌陰卦爲柔坎陽卦爲剛坎在兌下是剛見揜於柔也剛應升進今被柔揜施之於人其猶君子爲小人所蔽以爲困窮矣險以說困而不失其所亨者此又就二體名訓以釋亨徳也坎險而兌說所以困而能亨者良由君子遇困安其所遇𨿽居險困之世不失暢說之心故曰險以說困而不失其所亨也其惟君子乎者結嘆處困能通非小人之事惟君子能然也貞大人吉以剛中者此就二五之爻釋貞大人之義剛則正直所以爲貞中而不偏所以能大若正而不大未能濟困處困能濟濟乃得吉而無咎也故曰貞大人吉以剛中也有言不信尙口乃窮者處困求通在於修徳非用言以免困徒尙口說更致困窮故曰尙口乃窮也】

象曰澤無水困君子以致命遂志注澤無水則水在澤下水在澤下困之象也處困而屈其志者小人也君子固窮道可忘乎音義【固如字或作困窮非】疏【正義曰澤無水困者謂水在澤下則澤上枯槁萬物皆困故曰澤無水困也君子以致命遂志者君子之人守道而死𨿽遭困厄之世期於致命喪身必當遂其髙志不屈橈而移攺也故曰致命遂志也】

初六臀困於株木入於幽谷三歳不覿注最處底下沈滯卑困居無所安故曰臀困於株木也欲之其應二隔其路居則困於株木進不拯必隱遁者也故曰入於幽谷也困之爲道不過數歳者也以困而藏困解乃出故曰三歳不覿也象曰入於幽谷幽不眀也注言幽者不眀之辭也入於不眀以自藏也音義【臀徒惇反株張愚反谷徐古木反覿大歷反見也注同拯拯救之拯遁徒困反數色柱反本亦作三解音蟹】疏【正義曰臀困於株木者初六處困之時以陰爻最居窮下沈滯卑困居不安若臀之困於株木故曰臀困於株木也入於幽谷者有應在四而二隔之居則困株進不拯必隱遁者也故曰入於幽谷也三歳不覿者困之爲道不過數歳困解乃出故曰三歲不覿也象曰幽不眀者象辭惟釋幽字言幽者正是不眀之辭所以入不眀以自藏而避困也釋株者杌木謂之株也】

九二困於酒食朱紱方來利用享祀徵凶無咎注以陽居陰尙謙者也居困之時處得其中體夫剛質而用中履謙應不在一心無所私盛莫先焉夫謙以待物物之所歸剛以處險難之所濟履中則不失其宜無應則心無私恃以斯處困物莫不至不勝丰衍故曰困於酒食美之至矣坎北方之卦也朱紱南方之物也處困以斯能招異方者也故曰朱紱方來也丰衍盈盛故利用享祀盈而又進傾之道也以此而徵凶誰咎乎故曰徵凶無咎象曰困於酒食中有慶也音義【紱音弗下同享許兩反注同難乃旦反勝音升衍延善反】疏【正義曰困於酒食者九二體剛居陰處中無應體剛則健能濟險也居陰則謙物所歸也處中則不失其宜無應則心無私黨處困以斯物莫不至不勝丰衍故曰困於酒食也朱紱方來利用享祀者紱祭服也坎北方之卦朱紱南方之物處困用謙能招異方者也故曰朱紱方來也舉異方者眀物無不至酒食丰盈異方歸向祭則受福故曰利用享祀徵凶無咎者盈而又進傾敗之道以徵必凶故曰徵凶自進致凶無所怨咎故曰無咎也象曰中有慶者言二以中徳被物物之所賴故曰有慶也】

六三困於石據於蒺蔾入於其宮不見其妻凶注石之爲物堅而不納者也謂四也三以陰居陽志武者也四自納初不受已者也二非所據剛非所乘上比困石下據蒺蔾無應而入焉得配偶在困處斯凶其宜也象曰據於蒺蔾乘剛也入於其宮不見其妻不祥也音義【蒺音疾蔾音梨蒺蔾茨艸比毗志反焉於防反】疏【正義曰困於石據於蒺蔾者石之爲物堅剛而不可入也蒺蔾之艸有刺而不可踐也六三以陰居陽志懷剛武已又無應欲上附於四四自納於初不受已者也故曰困於石也下欲比二二又剛陽非已所據故曰據於蒺蔾也入於其宮不見其妻凶者無應而入難得配偶譬於入宮不見其妻處困以斯凶其宜也故曰入於其宮不見其妻凶也象曰乘剛者眀二爲蒺蔾也不祥也者祥善也吉也不吉必有凶也】

九四來徐徐困於金車吝有終注金車謂二也二剛以載者也故謂之金車徐徐者疑懼之辭也志在於初而隔於二履不當位威命不行棄之則不能欲往則畏二故曰來徐徐困於金車也有應而不能濟之故曰吝也然以陽居陰履謙之道量力而處不與二爭𨿽不當位物終與之故曰有終也象曰來徐徐志在下也注下謂初也𨿽不當位有與也音義【徐徐疑懼貌馬云安行貌子夏作荼荼翟同荼音圖云內不定之意王肅作余余車本亦作輿】疏【正義曰九四來徐徐團於金車吝有終者何氏云九二以剛徳勝故曰金車也徐徐者疑懼之辭九四有應於初而礙於九二故曰困於金車欲棄之惜其配偶疑懼而行不敢疾速故來徐徐也有應而不敢往可恥可恨故曰吝也以陽居陰不失謙道爲物之所與故曰有終也象曰有與者位𨿽不當執謙之故物所與也】

九五劓刖困於赤紱乃徐有說利用祭祀注以陽居陽任其壯者也不能以謙致物物則不附忿物不附而用其壯猛行其威刑異方愈乖遐邇愈叛刑之欲以得乃益所以失也故曰劓則困於赤紱也二以謙得之五以剛失之體在中直能不遂迷困而後能用其道者也致物之功不在於暴故曰徐也困而後乃徐徐則有說矣故曰困於赤紱乃徐有說也祭祀所以受福也履夫尊位困而能攺不遂其迷以斯祭祀必得福焉故曰利用祭祀也象曰劓刖志未得也乃徐有說以中直也利用祭祀受福也音義【劓徐魚器反刖徐五刮反又音月荀王肅本劓刖作臲云不安貌陸同鄭云劓刖當爲倪防京作劓劊案說文劊斷也祭祀本亦作享祀】疏【正義曰九五以陽居陽用其剛壯物不歸已見物不歸而用威刑行其劓刖之事旣行此威刑則異方愈乖遐邇愈叛兌爲西方之卦赤紱南方之物故曰劓刖困於赤紱也此卦九二爲以陽居陰用其謙退能招異方之物也此言九五剛猛不能感異方之物也若但用其中正之徳招致於物不在速暴而徐徐則物歸之而有說矣故曰乃徐有說也居得尊位困而能反不執其迷用其祭祀則受福也象曰志未得也者由物不附已已志未得故曰志未得也乃徐有說以中直也者居中得直不貪不暴終得其應乃寛緩修其道徳則得喜說故云乃徐有說以中直也利用祭祀受福者若能不遂迷志用其中正則異方所歸祭則受福故曰利用祭祀受福也】

上六困於葛藟於臲卼曰動悔有悔徵吉注居困之極而乘於剛下無其應行則愈繞者也行則纒繞居不獲安故曰困於葛藟於臲卼也下句無困因於上也處困之極行無通路居無所安困之至也凡物窮則思變困則謀通處至困之地用謀之時也曰者思謀之辭也謀之所行有隙則言將何以通至困乎曰動悔令生有悔以徵則濟矣故曰動悔有悔徵吉也象曰困於葛藟未當也注所處未當故致此困也動悔有悔吉行也音義【藟力軌反似葛之艸本又作虆毛詩艸木疏云一名巨荒似蘡薁連蔓而生幽州人謂之蓷虆臲五結反王肅姸喆反說文作防牛列反薛同卼五骨反又音刖說文作云不安也薛又作杌字同曰音越向云言其無不然令力呈反】疏【正義曰葛藟引蔓繩繞之艸臲硊動搖不安之貌上六處困之極極困者也而乘於剛下又無應行則纒繞居不得安故曰困於葛藟於臲卼也象不言困於臲卼困因於上省文也凡物窮則思變困則謀通處至困之地是用謀防之時也曰者思謀之辭也謀之所行有隙則言將何以通至困乎爲之謀曰必須發動其可悔之事令其有悔可知然後處困求通可以行而吉故曰動悔有悔徵吉象曰未當也者處於困極而又乘剛所處不當故致此困也吉行者知悔而徵行必吉也】

【巽下坎上】

井攺邑不攺井注井以不變爲徳者也無喪無得注徳有常也往來井井注不渝變也汔至亦未繘井注已來至而未出井也羸其甁凶注井道以已出爲功也幾至而覆與未汲同也音義【井精領反雜卦云通也彖云養而不窮周書曰黃帝穿井世本云化益作井宋衷云化益伯益也堯臣廣雅云井深也鄭云井法也字林作井子挺反周云井以不變更爲義師說井以淸絜爲義震宮五世卦喪息浪反汔徐許訖反注同幾也王肅音其乞反繘音橘徐又居宻反鄭云綆也方言云闗西謂綆爲繘郭璞雲汲水索也又其律反又音述羸律悲反徐力追反下同蜀才作累鄭讀曰虆瓶白經反幾音祈或音機覆芳福反】疏【正義曰井者物象之名也古者穿地取水以瓶引汲謂之爲井此卦眀君子修徳養民有常不變終始無攺養物不窮莫過乎井故以修徳之卦取譬名之井焉攺邑不攺井者以下眀井有常徳此名井體有常邑𨿽遷移而井體無攺故云攺邑不攺井也無喪無得者此眀井用有常徳終日引汲未嘗言損終日泉注未嘗言益故曰無喪無得也往來井井者此眀性常井井潔靜之貌也往者來者皆使潔靜不以人有往來攺其洗濯之性故曰往來井井也汔至亦未繘井羸其甁凶者此下眀井誠言井功難成也汔幾也幾近也繘綆也𨿽汲水以至井上然綆出猶未離井口而鉤羸其瓶而覆之也棄其方成之功𨿽有出井之勞而與未汲不異諭今人行常徳須善始令終若有初無終則必致凶咎故曰汔至亦未繘井羸其瓶凶吉亦者不必之辭言不必有如此不克終者計覆一瓶之水何足言凶以諭人之修徳不成又云但取諭人之徳行不恆不能愼終如始故就人言凶也】

彖曰巽乎水而上水井注音舉上之上井養而不窮也攺邑不攺井乃以剛中也注以剛處中故能定居其所而不變也汔至亦未繘井未有功也注井以已成爲功羸其瓶是以凶也音義【上時掌反注及下注上水皆同養如字徐以上反】疏【正義曰巽乎水而上水井者此就二體釋井之名義此卦坎爲水在上巽爲木在下又巽爲入以木入於水而又上水井之象也井養而不窮者嘆美井徳愈汲愈生給養於人無有窮已也攺邑不攺井乃以剛中也者此釋井體有常由於二五也二五以剛居中故能定居其所而不攺變也不釋往來二徳者無喪無得往來井井皆由以剛居中更無他義故不具舉經文也汔至亦未繘井未有功也者水未及用則井功未成其猶人徳未被物亦是功徳未就也羸其瓶是以凶也者汲水未用而覆諭修徳未成而止所以致凶也注正義曰咅舉上之上者嫌讀爲去聲故音之也】

象曰木上有水井君子以勞民勸相注木上有水井之象也上水以養養而不窮者也相猶助也可以勞民勸助莫若養而不窮也音義【上如字師又時掌反勞力報反注同相息亮反注同王肅如字】疏【正義曰木上有水則是上水之象所以爲井君子以勞民勸相者勞謂勞賚相猶助也井之爲義汲養而不窮君子以勞來之恩勤卹民隱勸助百姓使有成功則此養而不窮也】

初六井泥不食舊井無禽注最在井底上又無應沈滯滓穢故曰井泥不食也井泥而不可食則是久井不見渫治者也久井不見渫治禽所不向而況人乎一時所共棄捨也井者不變之物居徳之地恆徳至賤物無取也象曰井泥不食下也舊井無禽時捨也音義【泥乃計反注及下同滓側裏反向許亮反舍音舍下文同】疏【正義曰井泥不食舊井無禽者初六最處井底上又無應沈滯滓穢卽是井之下泥污不堪食也故曰井泥不食也井泥而不可食卽是久井不見渫治禽所不向而況人乎故曰舊井無禽也象曰下也者以其最在井下故爲井泥也時舎也者人旣不食禽又不向卽是一時共棄捨也注正義曰井者不變之物居徳之地者繇辭稱攺邑不攺井故曰井者不變之物居徳者系辭又云井徳之地故曰居徳之地也注言此者眀井旣有不變卽是有恆旣居徳地卽是用徳也今居窮下卽是恆徳至賤故物無取也禽之與人皆共棄舎也】

九二井谷射鮒甕敝漏注谿谷出水從上注下水常射焉井之爲道以下給上者也而無應於上反下與初故曰井谷射鮒鮒謂初也失井之道水不上出而反下注故曰甕敝漏也夫處上宜下處下宜上井已下矣而復下注其道不交則莫之與也象曰井谷射鮒無與也音義【谷古木反又音浴射食亦反注同徐食夜反鄭王肅皆音亦云厭也荀作耶鮒音附魚名也子夏傳謂蝦蟇甕屋送反李於鐘反鄭作甕雲停水器也說文作罋汲缾也敝婢世反王肅徐扶滅反谿口啼反注章諭反下同復扶又反】疏【正義曰井谷射鮒者井之爲徳以下汲上九二上無其應反下比初施之於事正似谷中之水下注徹鮒井而似谷故曰井谷射鮒也鮒謂初也子夏傳云井中蝦蟇呼爲鮒魚也甕敝漏者井而下注失井之道有似甕敝漏水水漏下流故曰甕敝漏也象曰無與也者井旣處下宜應汲上今反養下則不與上交物莫之與故曰無與也】

九三井渫不食爲我心惻可用汲王眀並受其福注渫不停污之謂也處下卦之上履得其位而應於上得井之義也當井之義而不見食修已全潔而不見用故爲我心惻也爲猶使也不下注而應上故可用汲也王眀則見昭眀旣嘉其行又欽其用故曰王眀並受其福也象曰井渫不食行惻也注行感於誠故曰惻也求王眀受福也音義【渫息列反徐又食列反黃雲治也惻初力反說文云痛也汲咅急污音烏行下孟反象並注皆同】疏【正義曰井渫不食者渫治去穢污之名也井被渫治則淸潔可食九三處下卦之上異初六井泥之時得位而冇應於上非射鮒之象但井以上出爲用猶在下體未有成功功旣未成井𨿽渫治未食也故曰井渫不食也爲我心惻者爲猶使也井渫而不見食猶人修已全潔而不見用使我心中惻愴故曰爲我心惻也可用汲王眀並受其福者不同九二下注而不可汲也有應於上是可汲也井之可汲猶人可用若不遇眀王則滯其才用若遭遇賢主則申其行能賢主旣嘉其行又欽其用故曰可用汲王眀並受其福也】六四井甃無咎注得位而無應自守而不能給上可以修井之壊補過而已象曰井甃無咎修井也音義【甃側舊反馬云爲瓦裏下達上也子夏傳云修冶也干云以甎壘井曰甃字林云井壁也】疏【正義曰六四井甃無咎者案子夏傳云甃亦治也以甎壘井修井之壊謂之爲甃六四得位而無應自守而已不能給上可以修井崩壊施之於人可以修徳補過故曰井甃無咎也象曰修井者但可修井之壊未可上汲養人也】

九五井洌寒泉食注洌潔也居中得正體剛不撓不食不義中正髙潔故井洌寒泉然後乃食也象曰寒泉之食中正也音義【洌音列絜也說文雲水淸也王肅音例撓乃孝反不食之食如字又音嗣】疏【正義曰井洌寒泉食者餘爻不當貴位但修徳以待用九五爲卦之主擇人而用之洌潔也九五居中得正而體剛直旣體剛直則不食污穢必須井潔而寒泉然後乃食以言剛正之主不納非賢必湏行防才髙而後乃用故曰井洌寒泉食也象曰以中正者若非居中得王則任用非賢不能要待寒泉然後乃食也必言寒泉者淸而冷者水之本性遇物然後濁而溫故言寒泉以表潔也】

上六井收勿幕有孚元吉注處井上極水已出井井功大成在此爻矣故曰井收也羣下仰之以濟淵泉由之以通者也幕猶覆也不擅其有不私其利則物歸之往無窮矣故曰勿幕有孚元吉也象曰元吉在上大成也音義【收徐詩救反又如字馬云汲也陸云井幹也荀作甃幕音莫覆也幹本勿作网】疏【正義曰收式冑反凡物可收成者則謂之收如五穀之有收也上六處井之極水已出井井功大成者也故曰井收也勿幕有孚元吉者幕覆也井功已成若能不擅其美不専其利不自掩覆與眾共之則爲物所歸信能致其大功而元吉故曰勿幕有孚元吉也象曰元吉在上大成者上六所以能元吉者只爲居井之上井功大成者也】【離下兌上】

革已日乃孚元亨利貞悔亡注夫民可與習常難與適變可與樂成難與慮始故革之爲道卽日不孚已日乃孚也孚然後乃得元亨利貞悔亡也已日而不孚革不當也悔吝之所生生乎變動者也革而當其悔乃亡也音義【革馬鄭云攺也坎宮四世卦樂音洛上六注同】疏【正義曰革者攺變之名也此卦眀攺制革命故名革也已日乃孚者夫民情可與習常難與適變可與樂成難與慮始故革命之初人未信服所以卽日不子已日乃孚也元亨利貞悔亡者爲革而民信之然後乃得大通而利正也悔吝之所生生乎變動革之爲義變動者也革若不當則悔吝交及如能大通利貞則革道當矣爲革而當乃得亡其悔吝故曰元亨利貞悔亡】彖曰革水火相息二女同居其志不相得曰革注凡不合而後乃變生變之所生生於不合者也故取不合之象以爲革也息者生變之謂也火欲上而澤欲下水火相戰而後生變者也二女同居而有水火之性近而不相得也已日乃孚革而信之文眀以說大亨以正革而當其悔乃亡注夫所以得革而信者文眀以說也文眀以說履正而行以斯爲革應天順民大亨以正者也革而大亨以正非當如何天地革而四時成湯武革命順乎天而應乎人革之時大矣哉音義【息如字馬云滅也李斐注漢書同說文作熄上時掌反革而信之一本無之字說音悅注同】疏【正義曰革水火相息二女同居其志不相得曰革者此就二體釋卦名也水火相息先就二象眀革息生也火本漧燥澤本潤濕燥濕殊性不可共處若其共處必相侵克旣相侵克其變乃生變生則本性攺矣水熱而成湯火滅而气冷是謂革也二女同居者此就人事眀革也中少二女而成一卦比𨿽形同而志革也一男一女乃相感應二女𨿽復同居其志終不相得志不相得則變必生矣所以爲革己日乃孚革而信者釋革之爲義革初未孚已日乃信也文眀以說者此舉二體上釋革而信下釋四徳也能用文眀之徳以說於人所以革命而爲民所信也大亨以正者民旣說文眀之徳而從之所以大通而利正也革而當其悔乃亡者爲革若合於大通而利正可謂當矣革而當理其悔乃亡消也天地革而四時成者以下廣眀革義此先眀天地革者天地之道陰陽升降溫暑涼寒疊相變革然後四時之序皆有成也湯武革命順乎天而應乎人者次眀人革也夏桀殷紂凶狂無度天旣震怒人亦叛亡殷湯周武聰眀睿智上順天命下應人心放桀嗚條誅紂牧野革其王命攺其惡俗故曰湯武革命順乎天而應乎人計王者相承攺正易服皆有變革而獨舉湯武者蓋舜禹襌讓猶或因循湯武干戈極其損益故取相變甚者以眀人革也革之時大矣哉者備論革道之廣訖總結嘆其大故曰大矣哉也】

象曰澤中有火革君子以治歷眀時注歷數時防存乎變也疏【正義曰澤中有火革者火在澤中二性相違必相攺變故爲革象也君子以治歷眀時者天時變攺故須歷數所以君子觀玆革象修治歷數以眀天時也】

初九鞏用黃牛之革注在革之始革道未成固夫常中未能應變者也此可以守成不可以有爲也鞏固也黃中也牛之革堅韌不可變也固之所用常中堅韌不肯變也象曰鞏用黃牛不可以有爲也音義【鞏九勇反固也馬同韌仁震反】疏【正義曰鞏固也黃中也牛革牛皮也革之爲義變攺之名而名皮爲革者以禽獸之皮皆可從革故以諭焉皮𨿽從革之物然牛皮堅韌難變初九在革之始革道未成守夫常中未能應變施之於事有似用牛皮以自固未肻造次以從變者也故曰鞏用黃牛之革也象曰不可以有爲者有爲謂適時之變有所云爲也旣堅韌自固可以守常不可以有爲也】

六二已日乃革之徵吉無咎注陰之爲物不能先唱順從者也不能自革革已乃能從之故曰己日乃革之也二與五𨿽有水火殊體之異同處厥中陰陽相應往必合志不憂咎也是以徵吉而無咎象曰已日革之行有嘉也音義【行如字又下孟反】疏【正義曰已日乃革之者陰道柔弱每事順從不能自革革已日乃能從之故曰已日乃革之徵吉無咎者與五相應同處厥中陰陽相應往必合志不憂咎也故曰徵吉無咎二五𨿽是相應而水火殊體嫌有相克之過故曰無咎象曰行有嘉者往應見納故行有嘉慶也】九三徵凶貞厲革言三就有孚注已處火極上卦三爻𨿽體水性皆從革者也自四至上從命而變不敢有違故曰革言三就其言實誠故曰有孚革言三就有孚而猶徵之凶其宜也象曰革言三就又何之矣疏【正義曰徵凶貞厲革言三就有孚者九三陽爻剛壯又居火極火性炎上處革之時欲徵之使革徵之非道則正之危也故曰徵凶貞厲所以徵凶致危者正以水火相息之物旣處於火極上之三爻水在火上皆從革者也自四至上從命而變不敢有違則從革之言三爻並成就不虛故曰革言三就其言實誠故曰有孚也旣革言三就有孚從革已矣而猶徵之則凶所以徵凶而貞厲象曰又何之矣者徵之本爲不從旣革言三就更又何往徵伐矣】九四悔亡有孚攺命吉注初九處下卦之下九四處上卦之下故能變也無應悔也與水火相比能變者也是以悔亡處水火之際居防變之始能不固吝不疑於下信志攺命不失時願是以吉也有孚則見信矣見信以攺命則物安而無違故曰悔亡有孚攺命吉也處上體之下始宣命也象曰攺命之吉信志也注信志而行音義【比毗志反】疏【正義曰悔亡有孚攺命吉者九四與初同處卦下初九處下卦之下革道未成故未能變九四處上卦之下所以能變也無應悔也能變故悔亡也處水火之際居防變之始能不固吝不疑於下信彼攺命之志而能從之合於時願所以得吉故曰有孚攺命吉也象曰信志者信下之志而行其命也】九五大人虎變未占有孚注未占而孚合時心也象曰大人虎變其文炳也音義【炳兵領反】疏【正義曰大人虎變未占有孚者九五居中處尊以大人之徳爲革之主損益前王創制立法有文章之美煥然可觀有似虎變其文彪炳則是湯武革命順天應人不勞占決信徳自著故曰大人虎變未占有孚也象曰其文炳者義取文章炳著也】

上六君子豹變小人革面注居變之終變道已成君子處之能成其文小人樂成則變面以順上也徵凶居貞吉注攺命創制變道已成功成則事損事損則無爲故居則得正而吉徵則躁擾而凶也象曰君子豹變其文蔚也小人革面順以從君也音義【蔚音尉又紆弗反廣雅云茂也敷也說文作斐】疏【正義曰君子豹變小人革面者上六居革之終變道已成君子處之𨿽不能同九五革命創制如虎文之彪炳然亦潤色鴻業如豹文之蔚縟故曰君子豹變也小人革面者小人處之但能變其顏面容色順上而已故曰小人革面也徵凶居貞吉者革道已成宜安靜守正更有所徵則凶居而守正則吉故曰徵凶居貞吉也象曰其文蔚者眀其不能大變故文細而相暎蔚也順以從君者眀其不能潤色立制但順面從君也】【巽下離上】

鼎元吉亨注革去故而鼎取新取新而當其人易故而法制齊眀吉然後乃亨故先元吉而後亨也鼎者成變之卦也革旣變矣則制器立法以成之焉變而無制亂可待也法制應時然後乃吉賢愚有別尊卑有序然後乃亨故先元吉而後乃亨音義【鼎丁冷反法象也卽鼎器也離宮二世卦去羌呂反下皆同別彼列反】疏【正義曰鼎者器之名也自火化之後鑄金而爲此器以供亨飪之用謂之爲鼎亨飪成新能成新法然則鼎之爲噐具有二義一有亨飪之用二有物象之法故彖曰鼎象也眀其有法象也雜卦曰革去故而鼎取新眀其亨飪有成新之用此卦眀聖人革命示物法象惟新其制有鼎之義以木巽火有鼎之象故名爲鼎焉變故成新必須當理故先元吉而後乃亨故曰鼎元吉亨也】

彖曰鼎象也注法象也以木巽火亨飪也注亨飪鼎之用也聖人亨以享上帝而大亨以養聖賢注亨者鼎之所爲也革去故而鼎成新故爲亨飪調和之器也去故取新聖賢不可失也飪熟也天下莫不用之而聖人用之乃上以享上帝而下以大亨養聖賢也巽而耳目聰眀注聖賢養則已不爲而成矣故巽而耳目聰眀也柔進而上行得中而應乎剛是以元亨注謂五也有斯二徳故能成新而大亨也音義【亨飪之亨本又作亯同普庚反煮也下及注聖人亨大亨亨飪亨者並同飪入甚反熟也徐而鴆反享香兩反注享上帝同上行之上時掌反】疏【正義曰鼎象也者眀鼎有亨飪成新之法象也以木巽火亨飪也者此眀上下二象有亨飪之用此就用釋卦名也聖人亨以享上帝而大亨以養聖賢者此眀鼎用之美亨飪所須不出二種一供祭祀二當賔客若祭祀則天神爲大賔客則聖賢爲重故舉其重大則輕小可知享帝直言亨養人則言大亨者享帝尙質特牲而已故言亨聖賢旣多養須飽飫故亨上加大字也巽而耳目聰眀者此眀鼎用之益言聖人旣能謙巽大養聖賢聖賢養則憂其事而助於已眀目達聰不勞己之聰眀則不爲而成矣柔進而上行得中而應乎剛是以元亨者此就六五釋元吉亨以柔進上行體已通得中應剛所通者大故能制法成新而大亨也】象曰木上有火鼎君子以正位凝命注凝者嚴整之貌也鼎者取新成變者也革去故而鼎成新正位者眀尊卑之序也凝命者以成教命之嚴也音義【凝魚承反嚴貌鄭云成也翟作擬云度也】疏【正義曰木上有火卽是以木巽火有亨飪之象所以爲鼎也君子以正位凝命者凝者嚴整之貌也鼎旣成新卽須制法制法之美莫若上下有序正尊卑之位輕而難犯布嚴凝之命故君子象此以正位凝命也】

初六鼎顚趾利出否得妾以其子無咎注凡陽爲實而陰爲虛鼎之爲物下實而上虛而今陰在下則是爲覆鼎也鼎覆則趾倒矣否謂不善之物也取妾以爲室主亦顚趾之義也處鼎之初將在納新施顚以出穢得妾以爲子故無咎也象曰鼎顚趾未悖也注倒以寫否故未悖也利出否以從貴也注棄穢以納新也音義【顚丁田反倒也趾音止出徐尺遂反或如字注及下同否悲已反惡也注及下同覆芳目反下皆同倒了老反下同以爲之爲於僞反下體爲同悖必內反逆也】疏【正義曰鼎顚趾趾足也凡陽爲實而陰爲虛鼎之爲物下實而上虛初六居鼎之始以陰處下則是下虛下虛而鼎足倒矣故曰鼎顚趾也利出否者否者不善之物鼎之倒趾失其所利鼎覆而不失其利在於寫出否穢之物也故曰利出否也得妾以其子無咎者妾者側媵非正室也施之於人正室𨿽亡妾猶不得爲室主妾爲室主亦猶鼎之顚趾而有咎過妾若有賢子則母以子貴以之繼室則得無咎故曰得妾以其子無咎也象曰未悖也者倒趾以出否未爲悖逆也以從貴者舊穢也新貴也棄穢納新所以從貴也然則去妾之賤名而爲室主亦從子貴也】

九二鼎有實我仇有疾不我能卽吉注以陽之質處鼎之中有實者也有實之物不可復加益之則溢反傷其實我仇謂五也困於乘剛之疾不能就我則我不溢得全其吉也象曰鼎有實愼所之也注有實之鼎不可復有所取才任已極不可復有所加我仇有疾終無尢也音義【仇音求匹也鄭云怨耦曰仇復扶又反下同】疏【正義曰鼎有實我仇有疾不我能卽吉者實謂陽也仇是匹也卽就也九二以陽之質居鼎之中有實者也故曰鼎有實也有實之物不可復加也加之則溢而傷其實矣六五我之仇匹欲來應我困於乘剛之疾不能就我剛我不溢而全其吉也故曰我仇有疾不我能卽吉也象曰愼所之者之往也自此已往所宜愼之也終無尢也者五旣有乘剛之疾不能加我則我終無尢也】

九三鼎耳革其行塞雉膏不食方雨虧悔終吉注鼎之爲義虛中以待物者也而三處下體之上以陽居陽守實無應無所納受耳宜空以待鉉而反全其實塞故曰鼎耳革其行塞𨿽有雉膏而終不能食也雨者陰陽交和不偏亢者也𨿽體陽爻而統屬陰卦若不全任剛亢務在和通方雨則悔虧終則吉也象曰鼎耳革失其義也音義【行下孟反注同塞悉則反雉膏如字鄭云雉膏食之美者】疏【正義曰鼎耳革其行塞者鼎之爲義下實上虛是空以待物者也鼎耳之用亦宜空以待鉉今九三處下體之上當此鼎之耳宜居空之地而以陽居陽是以實處實者也旣實而不虛則變革鼎耳之常義也常所納物受鉉之處今則塞矣故曰鼎耳革其行塞也雉膏不食者非直體實不受又上九不應於已亦無所納𨿽有其器而無所用𨿽有雉膏而不能見食也故曰雉膏不食方雨虧悔終吉者雨者陰陽交和不偏亢者也𨿽體陽爻而統屬陰卦若不全任剛亢務在和通方欲爲此和通則悔虧而終吉故曰方雨虧悔終吉也象曰失其義也者失其虛中納受之義也】九四鼎折足覆公餗其形渥凶注處上體之下而又應初旣承且施非已所堪故曰鼎折足也初已出否至四所盛則已潔矣故曰覆公餗也渥沾濡之貌也旣覆公餗體爲渥沾知小謀大不堪其任受其至辱災及其身故曰其形渥凶也象曰覆公餗信如何也注不量其力果致凶災信如之何音義【折之舌反注同餗送鹿反虞云八珍之具也馬云防也防音之然反鄭云菜也渥於角反沾也鄭作剭音屋施始豉反盛音成知音智】疏【正義曰鼎折足覆公餗者餗糝也八珍之膳鼎之實也初以出否至四所盛故當馨潔矣故以餗言之初處下體之下九四處上體之下上有所承而又應初下有所施旣承且施非已所堪故曰鼎折足鼎足旣折則覆公餗也渥霑濡之貎也旣覆公餗體則渥霑也施之於人知小而謀大力薄而任重如此必受其至辱災及其身也故曰其形渥凶象曰信如何也者言不能治之於未亂旣敗之後乃責之云不量其力果致凶災災旣及矣信如之何也言信有此不可如何之事也】

六五鼎黃耳金利貞注居中以柔能以通理納乎剛正故曰黃耳金利貞也耳黃則能納剛正以自舉也象曰鼎黃耳中以爲實也注以中爲實所受不妄也音義【典反徐又古反又胡宴反一音古螢反馬云鉉扛鼎而舉之也】疏【正義曰鼎黃耳金利貞者黃中也金剛也鉉所以貫鼎而舉之也五爲中位故曰黃耳應在九二以柔納剛故曰金所納剛正故曰利貞也象曰中爲實也者言六五以中爲實所受不妄也】

上九鼎玉大吉無不利注處鼎之終鼎道之成也居鼎之成體剛履柔用勁施以斯處上髙不誡亢得夫剛柔之節能舉其任者也應不在一則靡所不舉故曰大吉無不利也象曰玉鉉在上剛柔節也音義【勁古政反】疏【正義曰鼎玉者玉者堅剛而有潤者也上九居鼎之終鼎道之成體剛處柔則是用玉以自舉者也故曰鼎玉也大吉無不利者應不在一卽靡所不舉故得吉而無不利象曰剛柔節者以剛履柔𨿽復在上不爲幹之亢龍故曰剛柔節也】

周易注疏卷八

周易注疏卷八考證

姤女壯勿用取女彖曰姤遇也柔遇剛也勿用取女不可與長也○郭京曰爻辭取字下誤增女字彖辭勿用取上脫女壯字勿用取下誤增女字【臣良裘】按京言脫女壯字蓋拘於彖釋爻辭皆無遺漏之例不知柔遇剛也已具女壯之義不須再釋非脫文也至謂勿用取下誤增女字尢爲無當故仲氏易直斥其謬注正乃功成也音義正乃之正亦作匹○【臣淸植】按此注系釋天地相遇品物咸章二句作匹字於義爲切

九五以杞包瓜注杞之爲物生於肥地者包瓜爲物系而不食者也○郭京曰似字誤作以字審詳注義自見【臣良裘】按舉正蓋以王注釋包瓜取論語匏瓜系而不食之文則以字無著故謂以當作似然包魚包瓜實皆包裏之義以字爲正

萃亨王假有廟音義亨王肅本同馬鄭陸虞等並無此字○【臣良裘】按程傳本義皆以亨字爲衍文項安世曰彖辭初不及此字

彖利見大人亨聚以正也○舉正本亨字下有利貞二字集解本聚以正也句下有利貞二字【臣淸植】按利見大人者聚也而可以得亨者惟其以正而聚故也若不正則不亨矣此所以利於貞也文義具足不必更舉利貞之辭非脫文也

六三注履非其位以比於四四亦失位不正相聚相聚不正患所生也○郭京曰四亦失位不正不正相聚患所生也具錄定本今本誤可見矣

困彖困而不失其所亨○仲氏易曰所字絕句後漢書朗顗傳引易曰困而不失其所其惟君子乎不連亨字爲句【臣照】按君子所亨在道義所爲孔顏樂處也不能無困命之窮也困卽失所顧其所亨者與困不相交渉非謂君子處困必能自免於困而不失其所也所亨連讀爲是

井音義周書曰黃帝穿井○【臣淸植】按朱子門人問六十四卦名是伏羲元有抑文王所立朱子曰此不可考問據十三卦所言恐伏羲已有曰十三卦所謂蓋取諸離者言綱罟有離之象非觀離而始有此也今據此卦名井而周書謂黃帝始穿井則以六十四卦名爲立自文王者近是故系辭傳其稱名也雜而不越於稽其類其衰世之意耶九家易曰名爲卦名是以名卦爲文王事矣

彖井養而不窮也攺邑不攺井乃以剛中也○【臣良裘】按舉正本攺邑不攺井下有無喪無得往來井井八字集解本八字又在乃以剛中也句之下易古今文全書又云井養而不窮也句乃錯簡當在乃以剛中也句之下上脫無喪無得往來井七字五經蠡測曰彖釋卦辭詳眀不略閒有一二句不言當作脫誤非是省文然脫在何處諸家各自爲說未必是當也朱子本義云無喪無得往來井井句意與不攺井同故不復出蓋井惟有常故其體則無喪無得其用則往來井井不攺井句義足相兼

革彖水火相息○【臣良裘】按革無水而言水火虞翻曰四革之正坎見故於此稱水謂九四變而之坎也熊朋來讀易答問曰二陰夾乾陽則坎水生焉謂自二以上爲大坎也竊意義取相息則不言澤火而言水火於文爲順此不必鑿【臣照】按坎爲水兌爲澤澤𨿽有水顧不得謂澤卽水也消息二字消者滅息者生水能克火而火生於水火亦能克水而水生於火彖傳之意蓋言水火轉有相息之義若二女同居則其志必不相得故曰革也必指澤爲水則義多扞格且澤中必水而今火是革也

鼎彖聖人亨以享上帝而大亨以養聖賢○郭京曰帝字下誤增而大亨三字注末亦誤增大亨二字

九四鼎折足覆公餗其形渥○孔平仲雜說曰王弼注形渥爲沾濡之形唐書元載傳贊以爲則剭廣韻剭音屋問禮司烜若屋刑鄭注曰謂所殺不於市而以適甸師者也【臣良裘】按班固漢書敍傳云底剭鼎臣服防引司烜文及此爻辭爲注顏師古曰剭者厚刑謂重誅也釋文云鄭作剭九家易曰旣覆公餗信有大罪刑罸當加是漢世易本多有作刑剭者故晁說之云諸本皆作刑剭也【臣淸植】按詩言渥赭言渥丹皆以愧生於中而形於外則面發赤而沾渥所謂汗顏也王注似本此爲說本義則從晁氏作刑剭

周易注疏卷八考證﹤經部﹐易類﹐周易注疏﹥

欽定四庫全書

周易注疏卷九

魏王弼注唐陸徳明音義孔穎達疏

下經【震艮

漸歸妹丰

旅巽】

【震下震上】

震亨注懼以成則是以亨震來虩虩笑言啞啞注震之爲義威至而後乃懼也故曰震來虩虩恐懼之貎也震者驚駭怠惰以肅解慢者也故震來虩虩恐致福也笑言啞啞後有則也震驚百里不喪匕鬯注威震驚乎百里則是可以不喪匕鬯矣匕所以載鼎實鬯香酒奉宗廟之盛也音義【震止愼反動也八純卦象雷成亦作威虩許逆反虩虩馬云恐懼貌鄭同荀作愬愬言亦作語下同啞烏客反啞啞馬云笑聲鄭云樂也怠本又作殆惰徒臥反下同解佳賣反下同恐曲勇反下文注皆同喪息浪反卦內並同匕必以反鬯勑亮反香酒】疏【正義曰震亨者震動也此象雷之卦天之威動故以震爲名震旣威動莫不驚懼驚懼以威則物皆整齊由懼而獲通所以震有亨徳故曰震亨也震來虩虩笑言啞啞者虩虩恐懼之貎也啞啞笑語之聲也震之爲用天之威怒所以肅整怠慢故迅雷風烈君子爲之變容施之於人事則是威嚴之敎行於天下也故震之來也莫不恐懼故曰震來虩虩也物旣恐懼不敢爲非保安其福遂至笑語之盛故曰笑言啞啞也震驚百里不喪匕鬯者匕所以載鼎實鬯香酒也奉宗廟之盛者也震卦施之於人又爲長子長子則正體於上將所傳重出則撫軍守則監國威震驚於百里可以奉承宗廟彜器粢盛守而不失也故曰震驚百里不喪匕鬯注正義曰先儒皆云雷之發聲聞乎百里故古帝王制國公侯地方百里故以象焉竊謂天之震雷不應止聞百里蓋以古之啟土百里爲極文王作繇在殷時明長子威震於一國故以百里言之也匕所以載鼎實鬯香酒者陸績云匕者棘匕橈鼎之器先儒皆云匕形似畢但不兩岐耳以棘木爲之長二尺刋柄與末詩云有捄棘匕是也用棘者取其赤心之義祭祀之禮先烹牢於鑊旣納諸鼎而加冪焉將薦乃舉冪而以匕出之升於俎上故曰匕所以載鼎實也鬯者鄭之義則爲秬黍之酒其气調暢故謂之鬯詩傳則爲鬯是香艸案王度記雲天子鬯諸侯薰大夫蘭以例而言之則鬯是艸明矣今特言匕鬯者鄭云人君於祭祀之禮尙牲薦鬯而已其餘不足觀也】

彖曰震亨震來虩虩恐致福也笑言啞啞後有則也震驚百里驚逺而懼邇也注威震驚乎百里則惰者懼於近也出可以守宗廟社稷以爲祭主也注明所以堪長子之義也不喪匕鬯則已出可以守宗廟音義【長之丈反已音紀】疏【正義曰震亨者卦之名徳但舉經而不釋名徳所由者正明由懼得通故曰震亨更無他義或夲無此二字震來虩虩恐致福也者威震之來初𨿽恐懼能因懼自修所以致福也笑言啞啞後有則也者因前恐懼自修未敢寛逸致福之後方有笑言以曽經戒懼不敢失則必時然後言樂然後笑故曰笑言啞啞後有則也震驚百里驚逺而懼邇者言威震驚於百里之逺則惰者恐懼於近也出可以守宗廟社稷以爲祭主也者釋不喪匕鬯之義也出謂君出巡狩等事也君出則長子畱守宗廟社稷攝祭主之禮事也注正義曰已出謂君也】

象曰洊雷震君子以恐懼修省音義【洊在薦反徐又在悶反】疏【正義曰洊雷震者洊者重也因仍也雷相因仍乃爲威震也此是重震之卦故曰洊雷震也君子以恐懼修省者君子恆自戰戰兢兢不敢懈惰今見天之怒畏雷之威彌自修身省察已過故曰君子以恐懼修省也】初九震來虩虩後笑言啞啞吉注體夫剛徳爲卦之先能以恐懼修其徳也象曰震來虩虩恐致福也笑言啞啞後有則也疏【正義曰初九剛陽之徳爲一卦之先剛則不闇於幾先則能有前識故處震驚之始能以恐懼自修而其吉故曰震來虩虩後笑言啞啞吉此爻辭兩句旣與卦同象辭釋之又與彖不異者蓋卦舉威震之功令物恐懼致福爻論遇震而懼修省致福之人卦則自震言人爻則防人威震所說𨿽殊其事一也所以爻卦二辭夲末俱等其猶屯卦初九與卦俱稱利建侯然卦則泛舉屯時宜其有所封建爻則以貴下賤則是堪建之人此震之初九亦其也】

六二震來厲億喪貝躋於九陵勿逐七日得注震之爲義威駭怠解肅整惰慢者也初幹其任而二乘之震來則危喪其資貨亡其所處矣故曰震來厲億喪貝億辭也貝資貨糧用之屬也犯逆受戮無應而行行無所舎威嚴大行物莫之納無糧而走𨿽復超越陵險必困於窮匱不過七日故曰勿逐七日得也象曰震來厲乘剛也音義【億夲又作噫同於其反辭也六五同鄭於力反云十萬曰億喪息浪反注同荀如字貝如字荀音敗躋本又作隮子西反升也復扶又反上六注同】疏【正義曰震來厲億喪貝者億辭也貝資貨糧用之屬震之爲用夲威惰慢者也初九以剛處下聞震而懼恐而致福卽是有徳之人六二以陰賤之體不能敬於剛陽尊其有徳而反乘之是傲尊陵貴爲天所誅震來則有危亡喪其資貨故曰震來厲億喪貝也躋於九陵勿逐七日得者躋升也犯逆受戮無應而行行無所舎威嚴大行物莫之納旣喪資貨無糧而走𨿽復超越陵險必困於窮匱不過七日爲有司所矣故曰躋於九陵勿逐七日得象曰乘剛也者只爲乘於剛陽所以犯逆受戮也】

六三震蘇蘇震行無眚注不當其位位非所處故懼蘇蘇也而無乘剛之逆故可以懼行而無眚也象曰震蘇蘇位不當也音義【蘇蘇疑懼貌王肅云躁動貌鄭云不安也馬云屍祿素餐貌眚生領反】疏【正義曰蘇蘇畏懼不安之貌六三居不當位故震懼而蘇蘇然也𨿽不當位而無乘剛之逆故可以懼行而無災眚也故曰震蘇蘇震行無眚也象曰位不當者其猶竊位者遇威嚴之世不能自安也注正義曰驗注似訓震爲懼蓋懼不自爲懼由震故懼也自下爻辭皆以震言懼也】

九四震遂泥注處四陰之中居恐懼之時爲眾陰之主宜勇其身以安於眾若其震也遂困難矣履夫不正不能除恐使物安已徳未光也象曰震遂泥未光也音義【泥乃計反下同荀夲遂作隊泥音乃低反難乃旦反】疏【正義曰九四處四陰之中爲眾陰之主當恐懼之時宜勇其身以安於眾若其自懷震懼則遂滯溺而困難矣故曰震遂泥也然四失位違中則是有罪自懼遂沈泥者也象曰未光也者身旣不正不能除恐使物安已是道徳未能光大也】

六五震往來厲億無喪有事注往則無應來則乘剛恐而往來不免於危夫處震之時而得尊位斯乃有事之機也而懼往來將喪其事故曰億無喪有事也象曰震往來厲危行也其事在中大無喪也注大則無喪往來乃危也疏【正義曰震往來厲者六五往則無應來則乘剛恐而往來不免於咎故曰震往來厲也億無喪有事者夫處震之時而得尊位斯乃有事之機而懼以往來將喪其事故戒之曰億無喪有事也象曰危行也者懷懼往來是致危之行其事在中大無喪也者六五居尊當有其事在於中位得建大功若守中建大則無喪有事若恐懼往來則致危無功也】

上六震索索視矍矍徵凶震不於其躬於其鄰無咎防媾有言注處震之極極震者也居震之極求中未得故懼而索索視而矍矍無所安親也已處動極而復徵焉凶其宜也若恐非已造彼動故懼懼鄰而戒合於備豫故無咎也極懼相疑故𨿽防媾而有言也象曰震索索中未得也𨿽凶無咎畏鄰戒也音義【索桑洛反注及下同索索懼也馬云內不安貌鄭云猶縮縮足不正也視如字徐市至反矍俱縛反徐許縛反矍矍馬雲中未得之貌鄭云目不正媾古豆反彼動故懼故或作而】疏【正義曰震索索視矍矍者索索心不安之貌矍矍視不専之容上六處震之極極震者也旣居震位欲求中理以自安而未能得故懼而索索視而矍矍無所安親徵凶者夫處動懼之極而復徵焉凶其宜也故曰徵凶也震不於其躬於其鄰無咎者若恐非已造彼動故懼懼鄰而戒合於備豫則得無咎故曰震不於其躬於其鄰無咎也防媾有言者居極懼之地𨿽復防媾相結亦不能無相疑之言故曰防媾有言也象曰中未得也者猶言未得中也畏鄰戒也者畏鄰之動懼而自戒乃得無咎】

【艮下艮上】

艮其背注目無患也不獲其身注所止在後故不得其身也行其庭不見其人注相背故也無咎注凡物對面而不相通否之道也艮者止而不相交通之卦也各止而不相與何得無咎惟不相見乃可也施止於背不隔物欲得其所止也背者無見之物無見則自然靜止靜止而無見則不其身矣相背者𨿽近而不相見故行其庭不見其人也夫施止不於無見令物自然而止而彊止之則姦邪並興近而不相得則凶其得無咎艮其背不其身行其庭不見其人故也音義【艮根恨反止也鄭云艮之言很也八純卦象山背必內反徐甫載反相背之背音佩下相背同否備鄙反令力呈反彊其兩反邪似嗟反】疏【正義曰艮其背不其身行其庭不見其人無咎者艮止也靜止之義此是象山之卦故以艮爲名施之於人則是止物之情防其動欲故謂之止艮其背者此明施止之所也施止得所則其道易成施止不得其所則其功難成故老子曰不見可欲使心不亂也背者無見之物也夫無見則自然靜止夫欲防止之法宜防其未兆旣兆而止則傷物情故施止於無見之所則不隔物欲得其所止也若施止於面則對面而不相通彊止其情則姦邪並興而有凶咎止而無見則所止在後不與面相對言有物對面而來則情欲有私於已旣止在後則是施止無見所止無見何及其身故不其身旣不其身則相背矣相背者𨿽近而不相見故行其庭不見其人如此乃得無咎故曰艮其背不其身行其庭不見其人無咎也又若能止於未兆則是治之於未萌若對面不相交通則是否之道也但止其背可得無咎也注正義曰目無患也者目者能見之物施止於面則抑割所見彊隔其欲是目見之所患今施止於背則目無患也】

彖曰艮止也時止則止時行則行動靜不失其時其道光明注止道不可常用必施於不可以行適於其時道乃光明也艮其止止其所也注易背曰止以明背卽止也施止不可於面施背乃可也施止於止不施止於行得其所矣故曰艮其止止其所也上下敵應不相與也是以不其身行其庭不見其人無咎也音義【應應對之應又音膺】疏【正義曰艮止也者訓其名也時止則止時行則行動靜不失其時其道光明者將釋施止有所先明施止有時凡物之動息自各有時運用止之法不可爲常必須應時行止然後其道乃得光明也艮其止止其所者此釋施止之所也艮其止者疊經文艮其背也易背曰止以明背者無見之物卽是可止之所也旣時止卽宜止時行則行所以施止須得所艮旣訓止今言艮其止是止其所止也故曰艮其止止其所也上下敵應不相與也者此就六爻皆不相應釋艮卦之名又釋不其身以下之義凡應者一陰一陽二體不敵今上下之位𨿽復相當而爻皆峙敵不相交與故曰上下敵應不相與也然八純之卦皆六爻不應何獨於此言之者謂此卦旣止而不交爻又峙而不應與止義相協故兼取以明之也是以不其身行其庭不見其人無咎也者此舉經文以結之明相與而止之則有咎也】

象曰兼山艮君子以思不出其位注各止其所不侵害也疏【正義曰兼山艮者兩山兼重謂之兼山也直置一山已能鎭止今兩山重疊止義彌大故曰兼山艮也君子以思不出其位者止之爲義各止其所故君子於此之時思慮所及不出其已位也】

初六艮其趾無咎利永貞注處止之初行無所之故止其趾乃得無咎至靜而定故利永貞象曰艮其趾未失正也音義【趾如字荀作止】疏【正義曰艮其趾無咎者趾足也初處體下故謂之足居止之初行無所適止其足而不行乃得無咎故曰艮其趾無咎也利永貞者靜止之初不可以躁動故利在永貞也象曰未失正也者行則有咎止則不失其正釋所以利永貞】

六二艮其腓不拯其隨其心不快注隨謂趾也止其腓故其趾不拯也腓體躁而處止旣不得拯其隨又不能退聴安靜故其心不快也象曰不拯其隨未退聴也音義【腓符非反本又作肥義與咸卦同快苦夬反】疏【正義曰艮其腓不極其隨者腓腸也在足之上腓體或屈或伸躁動之物腓動則足隨之故謂足爲隨拯舉也今旣施止於腓腓不得動則足無由舉故曰艮其腓不拯其隨也其心不快者腓是躁動之物而彊止之貪進而不得動則情與質乖也故曰其心不快此爻明施止不得其所也象曰不拯其隨未退聴也者聴從也旣不能拯動又不能靜退聴從其見止之命所以其心不快矣】

九三艮其限列其夤厲薰心注限身之中也三當兩象之中故曰艮其限夤當中脊之肉也止加其身中體而分故列其夤而憂危薰心也艮之爲義各止於其所上下不相與至中則列矣列加其夤危莫甚焉危亡之憂乃薰灼其心也施止體中其體分焉體分兩主大器喪矣象曰艮其限危薰心也音義【限馬云限要也鄭荀虞同夤引眞反馬云夾脊肉也鄭夲作徐又音荀作腎云互體有坎坎爲腎薰許云反荀作動云互體有震震爲動喪息浪反】疏【正義曰艮其限列其夤厲薰心者限身之中人系帶之處言三當兩象之中故謂之限施止於限故曰艮其限也夤當中脊之肉也薰澆灼也旣止加其身之中則上下不通之義也是分列其夤夤旣分列身將喪亡故憂危之切薰灼其心矣然則君臣共治大體若身大體不通則君臣不接君臣不接則上下離心列夤則身亡離心則國喪故曰列其夤厲薰心注正義曰體分兩主大器喪矣者大器謂國與身也此爻亦明施止不得其所也】

六四艮其身無咎注中上稱身履得其位止求諸身得其所處故不陷於咎也象曰艮其身止諸躬也注自止其躬不分全體疏【正義曰艮其身無咎者中上稱身六四居止之時已入上體履得其位止求諸身不防於咎故曰艮其身無咎也求責也諸之也象曰止諸躬也者躬猶身也明能靜止其身不爲躁動也注正義曰自止其躬不分全體者艮卦總其兩體以爲一身兩體不分乃謂之全全乃謂之身以九三居兩體之際在於身中未入上體則是止於下體不與上交所以體分夤列六四已入上體則非上下不接故能總止其身不分全體然則身是總名而言中上稱身者何也蓋至中則體分而身喪入上體則不分而身全九三施止於分體故謂之限六四施止於全體故謂之身非中上獨是其身而中下非身也】

六五艮其輔言有序悔亡注施止於輔以處於中故口無擇言能亡其悔也象曰艮其輔以中正也注能用中正故言有序也疏【正義曰艮其輔言有序悔亡者輔頰車也能止於輔頰也以處其中故口無擇言也言有倫序能亡其悔故曰艮其輔言有序悔亡也象曰以中正者位𨿽不正以居得其中故不失其正故言有序也】

上九惇艮吉注居止之極極止者也惇重在上不防非妄宜其吉也象曰惇艮之吉以厚終也疏【正義曰惇艮吉者惇厚也上九居艮之極極止者也在上能用惇厚以自止不防非妄宜其吉也故曰惇艮吉也象曰以厚終者言上九能以惇厚自終所以吉也】

【艮下巽上】

漸女歸吉利貞注漸者漸進之卦也止而巽以斯適進漸進者也以止巽爲進故女歸吉也進而用正故利貞也音義【漸防檢反以之前爲義卽階漸之道艮宮歸魂卦】疏【正義曰漸者不速之名也凡物有變移徐而不速謂之漸也女歸吉者歸嫁也女人生有外成之義以夫爲家故謂嫁曰歸也婦人之嫁備禮乃動故漸之所施吉在女嫁故曰女歸吉也利貞者女歸有漸得禮之正故曰利貞也】

彖曰漸之進也注之於進也女歸吉也進得位往有功也進以正可以正也其位剛得中也注以漸進得位也止而巽動不窮也音義【女歸吉也王肅夲還作女歸吉利貞】疏【正義曰漸之進也者釋卦名也漸是徐動之名不當進退但卦所名漸是之於進也女歸吉也者漸漸而進之施於人事是女歸之吉也進得位往有功也進以正可以正邦也者此就九五得位剛中釋利貞也言進而得於貴位是往而有功也以六二適九五是進而以正身旣得正可以正也其位剛得中者此卦爻皆得位上言進得位嫌是兼二三四等故特言剛得中以明得位之言惟是九五也止而巽動不窮者此就二體廣明漸進之羙也止不爲暴巽能用謙以斯適進物無違拒故能漸而動進不有困窮也】

象曰山上有木漸君子以居賢徳善俗注賢徳以止巽則居風俗以止巽乃善音義【善俗王肅本作善風俗】疏【正義曰山上有木漸者木生山上因山而髙非是從下忽髙故是漸義也君子以居賢徳善俗者夫止而巽者漸之羙也君子求賢徳使居位化風俗使淸善皆須文徳謙下漸以進之若以卒暴威刑物不從矣】

初六鴻漸於幹小子厲有言無咎注鴻水鳥也適進之義始於下而升者也故以鴻爲諭六爻皆以進而履之爲義焉始進而位乎窮下又無其應若履於幹危不可以安也始進而未得其位則困於小子窮於謗言故曰小子厲有言也困於小子防諛之言未傷君子之義故曰無咎也象曰小子之厲義無咎也音義【幹如字鄭雲幹水傍故停水處陸雲水畔稱幹毛詩傳曰涯也又云澗也荀王肅雲山間澗水也翟云涯也困於小子夲又作困防於小子謗博浪反諛音叟】疏【正義曰鴻漸於幹者鴻水鳥也幹水涯也漸進之道自下升髙故取譬鴻飛自下而上也初之始進未得祿位上無應援體又窮下若鴻之進於河之幹不得安寜也故曰鴻漸於幹也小子厲有言無咎者始進未得顯位易致陵辱則是危於小子而被毀於謗言故曰小子厲有言小人之言未傷君子之義故曰無咎也象曰義無咎者備如經釋】

六二鴻漸於磐飲食衎衎吉注磐山石之安者也進而得位居中而應本無祿養進而得之其爲歡樂願莫先焉象曰飲食衎衎不素飽也音義【磐畔幹反山石之安也馬雲山中磐紆衎苦旦反馬云饒衍養羊尙反樂音洛】疏【正義曰鴻漸於磐飲食衎衎吉者磐山石之安者也衎衎樂也六二進而得位居中而應得可安之地故曰鴻漸於磐旣得可安之地所以飲食衎衎然樂而吉福也故曰鴻漸於磐飲食衎衎吉也象曰不素飽者素故也故無祿飬今日得之故願莫先焉注正義曰磐山石之安者馬季長雲山中石磐紆故稱磐也鴻是水鳥非是集於山石陵陸之禽而爻辭以此言鴻漸者蓋漸之爲義漸漸之於髙故取山石陵陸以應漸髙之義不復系水鳥也】

九三鴻漸於陸夫徵不復婦孕不育凶利禦寇注陸髙之頂也進而之陸與四相得不能復反者也夫徵不復樂於邪配則婦亦不能執貞矣非夫而孕故不育也三夲艮體而棄乎羣醜與四相得遂乃不反至使婦孕不育見利忘義貪進忘舊凶之道也異體合好順而相保物莫能間故利禦寇也象曰夫徵不復離羣醜也婦孕不育失其道也利用禦寇順相保也音義【陸髙之頂也馬雲山上髙平曰陸孕以證反說文云懷子曰孕弋甑反鄭云猶娠也荀作乘能復之復扶又反邪似嗟反好呼報反閒閒厠之間離力智反鄭云猶去也】疏【正義曰鴻漸於陸夫徵不復婦孕不育凶者陸髙之頂也九三居下體之上是進而得髙之象故曰鴻漸於陸也進而之陸無應於上與四相比四亦無應近而相得三本是艮體與初二相同一家棄其羣而與四合好卽是夫徵而不反復也夫旣樂於邪配妻亦不能保其貞非夫而孕故不育也見利忘義貪進忘舊凶之道也故曰夫徵不復婦孕不育凶也利禦寇者異體合好恐有寇難離間之者然和比相順共相保安物莫能間故曰利用禦寇也象曰離羣醜者醜也言三與初二𨿽有陰陽之殊同體艮卦故謂之羣醜也失其道也者非夫而孕孕而不育失道故也順相保也者謂四以陰乘陽嫌其非順然好合相得和比相安故曰順相保也注正義曰陸髙之頂也者爾雅云髙平曰陸故曰髙之頂也】

六四鴻漸於木或得其桷無咎注鳥而之木得其宜也或得其桷遇安棲也𨿽乘於剛志相得也象曰或得其桷順以巽也音義【桷音角翟云方曰桷桷椽也馬陸云桷榱也說文云秦曰榱周謂之椽齊魯謂之桷棲音西字亦作棲】疏【正義曰鴻漸於木者鳥而之木得其宜也六四進而得位故曰鴻漸於木也或得其桷無咎者桷榱也之木而遇堪爲桷之枝取其易直可安也六四與三相得順而相保故曰或得其桷旣與相得無乘剛之咎故曰無咎象曰順以巽也者言四𨿽乘三體巽而附下三𨿽被乘上順而相保所以六四得其安棲由順以巽也】

九五鴻漸於陵婦三嵗不孕終莫之勝吉注陵次陸者也進得中位而隔乎三四不得與其應合故婦三嵗不孕也各履正而居中三四不能久塞其塗者也不過三嵗必得所願矣進以正邦三年有成成則道濟故不過三嵗也象曰終莫之勝吉得所願也疏【正義曰鴻漸於陵者陵次陸者也九五進乎中位處於尊髙故曰鴻漸於陵婦三嵗不孕者有應在二而隔乎三四不得與其應合是二五情意徒相感說而隔礙不交故曰婦三嵗不孕也終莫之勝吉者然二與五合各履正而居中三四不能久塞其路終得遂其所懷故曰終莫之勝吉也象曰得所願也者所願在於與二合好旣備履中正無能勝之故終得其所願也注正義曰進以正邦三年有成者九五居尊得位故曰進以正也三嵗有成則三四不敢塞其路故曰不過三嵗也】

上九鴻漸於陸其羽可用爲儀吉注進處髙潔不累於位無物可以屈其心而亂其志峩峩淸逺儀可貴也故曰其羽可用爲儀吉象曰其羽可用爲儀吉不可亂也音義【累劣僞反峩五何反】疏【正義曰鴻漸於陸者上九與三皆處卦上故並稱陸上九最居上極是進處髙潔故曰鴻漸於陸也其羽可用爲儀吉者然居無位之地是不累於位者也處髙而能不以位自累則其羽可用爲物之儀表可貴可法也故曰其羽可用爲儀吉也必言羽者旣以鴻明漸故用羽表儀也象曰不可亂也者進處髙潔不累於位無物可以亂其志也】

【兌下震上】

歸妹徵凶無攸利注妹者少女之稱也兌爲少陰震爲長陽少陰而承長陽說以動嫁妹之象也音義【婦人謂嫁曰歸妹者少女之稱兌宮歸魂卦少詩照反下皆同稱尺證反下同長之丈反下皆同說音悅後並同】疏【正義曰歸妹者卦名也婦人謂嫁曰歸歸妹猶言嫁妹也然易論歸妹得名不同泰卦六五云帝乙歸妹彼防兄嫁妹謂之歸妹此卦名歸妹以妹從娣而嫁謂之歸妹故初九爻辭雲歸妹以娣是也上咸卦明二少相感恆卦明二長相承今此卦以少承長非是匹敵明是妹從娣嫁故謂之歸妹焉古者諸侯一取九女嫡夫人及左右媵皆以侄娣從故以此卦當之矣不言歸侄者女娣是兄弟之行亦舉尊以包之也徵凶無攸利者歸妹之戒也徵謂進有所往也妹從娣嫁本非正匹惟須自守卑退以事元妃若妾進求寵則有並後凶咎之敗故曰徵凶元攸利】

彖曰歸妹天地之大義也天地不交而萬物不興歸妹人之終始也注陰陽旣合長少又交天地之大義人倫之終始說以動所歸妹也注少女而與長男交少女所不樂也而今說以動所歸必妹也𨿽與長男交嫁而系娣是以說也徵凶位不當也注履於不正說動以進妖邪之道也無攸利柔乘剛也注以徵則有不正之凶以處則有乘剛之逆音義【所歸妹也本或作所以歸妹樂音洛邪似嗟反】疏【正義曰歸妹天地之大義也天地不交而萬物不興者此舉天地交合然後萬物蕃興證羙歸妹之義所以未及釋卦名先引證者以歸妹之義非人情所欲且違於匹對之理蓋以聖人制禮令侄娣從其姑姊而充妾媵者所以廣其繼嗣以象天地以少陰少陽長陰長陽之气共相交接所以蕃興萬物也歸妹人之終始也者上旣引天地交合爲證此又舉人事歸妹結合其義也天地以陰陽相合而得生物不已人倫以長少相交而得繼嗣不絕歸妹豈非天地之大義人倫之終始也說以動所歸妹也者此就二體釋歸妹之義少女而與長男交少女所不樂也而今說以動所歸必妹也𨿽與長男交嫁而系於娣是以說也系娣所以說者旣系娣爲媵不得別適若其不以備數更有動望之憂故系娣而行合禮說以動也徵凶位不當也者此因二三四五皆不當位釋徵凶之義位旣不當明非正嫡因說動而更求進妖邪之道也故戒其徵凶也無攸利柔乘剛也者此因六三六五乘剛釋無攸利之義夫陽貴而陰賤以妾媵之賤進求殊寵卽是以賤陵貴故無施而利也注正義曰以徵則有不正之凶以處則有乘剛之逆者彖以失位釋徵凶乘剛釋無攸利而注連引言之者略例云去初上而論位分則三五各在一卦之上何得不謂之陽二四各在一卦之下何得不謂之陰然則二四陰位也三五陽位也陽應在上陰應在下今二三四五並皆失位其自然柔皆乘剛其猶妾媵求寵其勢自然以賤陵貴以明柔之乘剛緣於失正而進也】

象曰澤上有雷歸妹君子以永終知敝注歸妹相終始之道也故以永終知敝疏【正義曰澤上有雷說以動也故曰歸妹君子以永終知敝者歸妹相終始之道也故君子象此以永長其終知應有不終之敝故也】

初九歸妹以娣跛能履徵吉注少女而與長男爲耦非敵之謂是娣從之義也娣少女之稱也少女之行善莫若娣夫承嗣以君之子𨿽糿而不妄行少女以娣𨿽跛能履斯乃恆久之義吉而相承之道也以斯而進吉其宜也象曰歸妹以娣以恆也跛能履吉相承也音義【娣大計反跛波我反從才用反又如字】疏【正義曰歸妹以娣者少女謂之妹從娣而行謂之歸初九以兌適震非夫婦匹敵是從娣之義也故曰歸妹以娣也跛能履者妹而繼姊爲娣𨿽非正配不失常道譬猶跛人之足然𨿽不正不廢能履故曰跛能履也徵吉者少長非偶爲妻而行則凶焉爲娣而行則吉故曰徵吉也象曰以恆也者妹而爲娣恆久之道也吉相承也者行得其宜是相承之吉也注正義曰夫承嗣以君之子𨿽幼而不妄行者此爲少女作比例也言君之子宜爲嗣承以妃之妹應爲娣也立嗣宜取長然君之子𨿽糿而立之不爲妄也以言行嫁宜匹敵然妃之妹𨿽至少而爲娣則可行也】

九二眇能視利幽人之貞注𨿽失其位而居內處中眇猶能視足以保常也在內履中而能守其常故利幽人之貞也象曰利幽人之貞未變常也音義【眇彌小反】疏【正義曰九二不雲歸妹者旣在歸妹之卦歸妹可知故略不言也然九二𨿽失其位不廢居內處中以言歸妹𨿽非正配不失交合之道猶如眇目之人視𨿽不正不廢能視耳故曰眇能視也利幽人之貞者居內處中能守其常施之於人是處幽而不失其貞正也故曰利幽人之貞也象曰未變常也者貞正者人之常也九二失位嫌其變常不貞也能以履中不偏故云未變常也】

六三歸妹以須反歸以娣注室主猶存而求進焉進未值時故有須也不可以進故反歸待時以娣乃行也象曰歸妹以須未當也音義【須如字待也鄭云有才智之稱荀陸作嬬陸云妾也】疏【正義曰歸妹以須者六三在歸妹之時處下體之上有欲求爲室主之象而居不當位則是室主猶存室主旣存而欲求進爲未值其時也未當其時則宜有待故曰歸妹以須也反歸以娣者旣曰有須不可以進宜反歸待時以娣乃行故曰反歸以娣象曰未當也者未當其時故宜有待也】

九四歸妹愆期遲歸有時注夫以不正無應而適人也必須彼道窮盡無所與交然後乃可以往故愆期遲歸以待時也象曰愆期之志有待而行也音義【愆起防反馬云過也遲雉夷反晚也緩也陸云待也一音直冀反有待而行一本待作時】疏【正義曰歸妹愆期遲歸有時者九四居不得位又無其應以斯適人必待彼道窮盡無所與交然後乃可以往故曰愆期遲歸有時也象曰愆期之志有待而行者嫁宜及時今乃過期而遲歸者此嫁者之志正欲有所待而後乃行也】

六五帝乙歸妹其君之袂不如其娣之袂良月幾望吉注歸妹之中獨處貴位故謂之帝乙歸妹也袂衣袖所以爲禮容者也其君之袂謂帝乙所寵也卽五也爲帝乙所崇餙故謂之其君之袂也配在九二兌少震長以長從少不若以少從長之爲羙也故曰不若其娣之袂良也位在乎中以貴而行極陰之盛以斯適配𨿽不若少往亦必合故曰月幾望吉也象曰帝乙歸妹不如其娣之袂良也其位在中以貴行也音義【袂彌世反幾音機又音祈荀作旣】疏【正義曰帝乙歸妹者六五居歸妹之中獨處貴位是帝王之所嫁妹也故曰帝乙歸妹其君之袂不如其娣之袂良者六五𨿽處貴位卦是長陽之卦若以爻爲人卽是婦人之道故爲帝乙之妹旣居長卦乃是長女之象其君卽五也袂衣袖也所舉斂以爲禮容帝王嫁妹爲之崇餙故曰其君之袂也配在九二兌少震長以長從少者可以從少𨿽有其君崇餙之袂猶不若以少從長之爲羙故曰不如其娣之袂良也月幾望吉者陰而貴盛如月之近望以斯適配𨿽不如以少從長然以貴而行往必合志故得吉也故曰月幾望吉也象曰帝乙歸妹不如其姊之袂良者釋其六五𨿽所居貴位然長不如少也言不如少女而從於長男也其位在中以貴行也者釋月幾望吉也旣以長適少非歸妹之羙而得吉者其位在五之中以貴盛而行所往必得合而獲吉也】

上六女承筐無實士刲羊無血無攸利注羊謂三也處卦之窮仰無所承下又無應爲女而承命則筐虛而莫之與爲士而下命則刲羊而無血刲羊而無血不應所命也進退莫與故曰無攸利也象曰上六無實承虛筐也音義【刲苦圭反馬云刺也一音工恵反】疏【正義曰女承筐無實士刲羊無血無攸利者女之爲行以上有承順爲羙士之爲功以下有應命爲貴上六處卦之窮仰則無所承受故爲女承筐則虛而無實又下無其應下命則無應之者故爲士刲羊則幹而無血故曰女承筐無實士刲羊無血則進退莫與故無所利象曰承虛筐者筐本盛幣以幣爲實今之無實正是承捧虛筐空無所有也】

【離下震上】

丰亨王假之注大而亨者王之所至勿憂宜日中注丰之爲義闡微細通夫隠滯者也爲天下之主而令微隠者不亨憂未已也故至丰亨乃得勿憂也用夫丰亨不憂之徳宜處天中以徧照者也故曰宜日中也音義【丰芳忠反字林匹忠反依字作丰今並三畫猶是變體若曲下作豆禮字耳非也世人亂之久矣彖及序卦皆云大也案丰是腆厚光大之義鄭云丰之言倎充滿意也坎宮五世卦假庚白反至也下同馬古雅反大也闡昌善反令力呈反徧音徧】疏【正義曰丰亨者丰卦名也彖及序卦皆以大訓丰也然則丰者多大之名盈足之義財多徳大故謂之爲丰徳大則無所不容財多則無所不濟無所壅礙謂之爲亨故曰丰亨王假之者假至也丰亨之道王之所尙非有王者之徳不能至之故曰王假之也勿憂宜日中者勿無也王能至於丰亨乃得無復憂慮故曰勿憂也用夫丰亨無憂之徳然後可以居臨萬國徧照四方如日中之時徧照天下故曰宜日中也】

彖曰丰大也注音闡大之大也明以動故丰王假之尙大也注大者王之所尙故至之也勿憂宜日中宜照天下也注以勿憂之徳故宜照天下也日中則昃月盈則食天地盈虛與時消息而況於人乎況於鬼神乎注丰之爲用困於昃食者也施於未足則尙丰施於已盈則方溢不可以爲常故具陳消息之道者也音義【昃如字孟作稷食如字或作蝕非】疏【正義曰丰大也者釋卦名正是大之義也明以動故丰者此就二體釋卦得名爲丰之意動而不明未能光大資明以動乃能致丰故曰明以動故丰也王假之尙大也者丰大之道王所崇尙所以王能至之以能尙大故也勿憂宜日中宜照天下者日中之時徧照天下王無憂慮徳乃光被同於日中之盛故曰勿憂宜日中宜照天下也日中則昃月盈則食者此孔子因丰設戒以上言王者以丰大之徳照臨天下同於日中然盛必有衰自然常理日中至盛過中則昃月滿則盈過盈則食天之寒暑往來地之陵谷遷貿盈則與時而息虛則與時而消天地日月尙不能久況於人與鬼神而能長保其盈盛乎勉令及時修徳仍戒居存慮亡也此辭先陳天地後言人神者欲以輕譬重亦先尊後卑也而日月先天地者承上宜日中之文遂言其昃食因舉日月以對之然後並陳天地作文之體也注正義曰音闡大之大者闡者廣之言凡物之大共有二種一者自然之大一者由人之闡使大丰之爲義旣闡微細則丰之稱大乃闡大之大非自然之大故音之也】

象曰雷電皆至丰君子以折獄致刑注文明以動不失情理也音義【折之舌反防也下及注同】疏【正義曰雷電皆至丰者雷者天之威動電者天之光耀雷電俱至則威明備足以爲丰也君子以折獄致刑者君子法象天威而用刑罰亦當文明以動折獄防決也防決獄訟須得虛實之情致用刑罰必得輕重之中若動而不明則滛灆斯及故君子象於此卦而折獄致刑】

初九遇其配主𨿽旬無咎往有尙注處丰之初其配在四以陽適陽以明之動能相光大者也旬均也𨿽均無咎往有尙也初四俱陽爻故曰均也象曰𨿽旬無咎過旬災也注過均則爭交斯叛也音義【配如字鄭作妃云嘉耦曰妃旬如字均也王肅尙純反或音唇茍作均劉昞作鈞爭爭鬭之爭下皆同】疏【正義曰遇其配主者丰者文明以動尙乎光大者也初配在四俱是陽爻以陽適陽以明之動能相光大者也故曰遇其配主也𨿽旬無咎往有尙者旬均也俱是陽爻謂之爲均非是陰陽相應嫌其有咎以其能相光大故𨿽均可以無咎而往有嘉尙也故曰𨿽均無咎往有尙也象曰過旬災也者言勢若不均則相傾奪旣相傾奪則爭競乃興而相違背災咎至焉故曰過旬災也注正義曰過均則爭交斯叛者初四應配謂之爲交若不均則初四之相交於斯乖叛矣】六二丰其蔀日中見斗往得疑疾有孚若吉注蔀覆曖鄣光明之物也處明動之時不能自丰以光大之徳旣處乎內而又以陰居陰所丰在蔀幽而無覩者也故曰丰其蔀日中見斗也日中者明之盛也斗見者闇之極也處盛明而丰其蔀故曰日中見斗不能自故往得疑疾然履中當位處闇不邪有孚者也若辭也有孚可以其志不困於闇故獲吉也象曰有孚若信以志也音義【蔀音部王廙同蒲戶反王肅晉苟反略例云大暗之謂蔀馬云蔀小也鄭薛作菩云小席見斗孟作見主曖音愛鄣音章又止尙反字又作障同斗見之見賢徧反下不見同邪似嗟反】疏【正義曰丰其蔀者二以陰居陰又處於內幽闇無所覩見所丰在於覆蔽故曰丰其蔀也蔀者覆曖障光明之物也日中見斗者二居離卦之中如日正中則至極盛者也處日中盛明之時而斗星顯見是二之至闇使斗星見明者也處光大之世而爲極闇之行譬日中而斗星見故曰日中見斗也二五俱陰二已見斗之闇不能自以自求於五往則得見疑之疾故曰往得疑疾也然居中履正處闇不邪是有信者也有信以自其志不困於闇故吉也故曰有孚若吉也象曰信以志者𨿽處幽闍而不爲邪是有信以其丰大之志故得吉也】

九三丰其沛日中見沬折其右肱無咎注沛幡幔所以禦盛光也沬微昧之明也應在上六志在乎陰𨿽愈乎以陰處陰亦未足以免於闇也所丰在沛日中則見沬之謂也施明則見沬而已施用則折其右肱故可以自守而已未足用也象曰丰其沛不可大事也注明不足也折其右肱終不可用也注𨿽有左在不足用也音義【沛夲或作旆謂幡幔也又普貝反姚云滂沛也王廙丰蓋反又補賴反徐普蓋反子夏作芾傳云小也鄭幹作韋云祭祀之蔽膝沬徐武蓋反又亡對反微昧之光也字林作昧亡太反云斗杓後星王肅云音妹鄭作昧服防云日中而昏也子夏傳云昧星之小者馬同薛云輔星也肱古反姚作股幡芳袁反幔末半反禦魚呂反昧音妹】疏【正義曰丰其沛日中見沬者沛幡幔所以禦盛光也沬微昧之明也以九三應在上六志在乎陰𨿽愈於六二以陰處陰亦未見免於闇也是所以丰在沛日中見沬也處光大之時而丰沛見沬𨿽愈於丰蔀見斗然施於大事終不可用假如折其右肱自守而已乃得無咎故曰折其右肱無咎象曰不可大事者當光大之時可爲大事而明不足故不可爲大事也終不可用者凡用事在右肱右肱旣折𨿽有左在終不可用也】

九四丰其蔀日中見斗遇其夷主吉注以陽居陰丰其蔀也得初以發夷主吉也象曰丰其蔀位不當也日中見斗幽不明也遇其夷主吉行也疏【正義曰丰其蔀者九四以陽居陰闇同於六二故曰丰其蔀也日中見斗遇其夷主吉者夷平也四應在初而同是陽爻能相顯而得其吉故曰遇其夷主吉也言四之與初交相爲主者苦賔主之義也若據初適四則以四爲主故曰遇其配主自四之初則以初爲主故曰遇其夷主也二陽體敵兩主均平故初謂四爲旬而四謂初爲夷也象曰位不當者正謂以陽居陰而位不當所以丰蔀而闇者也幽不明也者日中盛則反而見斗以譬當光大而居陰是應明而幽闇不明也吉行也者處於陰位爲闇己甚更應於陰無由獲吉猶與陽相遇故得吉行也】

六五來章有慶譽吉注以陰之質來適尊陽之位能自光大章顯其徳慶譽也象曰六五之吉有慶也疏【正義曰六五處丰大之世以陰柔之質來適尊陽之位能自光大章顯其徳而慶善也故曰來章有慶譽吉也象曰有變也者言六五以柔處尊履得其中故致慶譽也】

上六丰其屋蔀其家闚其戶闃其無人三嵗不覿凶注屋藏防之物以陰處極而最在外不履於位深自幽隠絕迹深藏者也旣丰其屋又蔀其家屋厚家覆闇之甚也𨿽闚其戶闃其無人棄其所處而自深藏也處於明動尙大之時而深自幽隠以髙其行大道旣濟而猶不見隠不爲賢更爲反道凶其宜也三年丰道之成治道未濟隠猶可也旣濟而隠是以治爲亂也象曰丰其屋天際翔也注翳光最甚者也闚其戶闃其無人自藏也注可以出而不出自藏之謂也非有爲而藏不出戶庭失時致凶況自藏乎凶其宜也音義【丰其屋說文作寷云大屋也闚苦規反李登云小視闃苦鵙反徐苦鶂反一音苦馘反馬鄭云無人貌字林云靜也姚作防孟作窒並通覿徒歷反藏如字防於鴆反行下孟反治直吏反下同際如字鄭云當爲瘵瘵病也翔鄭王肅作祥翳歷細反自藏之藏如字眾家作戕慈羊反馬王肅云殘也鄭云傷也有爲之爲於僞反不出戶庭此引節卦九二爻辭應雲門庭作戶誤也或雲門戶通語】疏【正義曰屋者藏防隠蔽之物也上六以陰處陰極以處外不履於位是深自幽隠絕迹深藏也事同丰厚於屋者也旣丰厚其屋而又覆鄣其家屋厚家闇蔽鄣之甚也𨿽闚視其戶而闃寂無人棄其所處而自深藏也處於丰大之世隠不爲賢治道未濟隠猶可也三年丰道已成而猶不見所以爲凶故曰丰其屋蔀其家闚其戶闃其無人三嵗不覿凶象曰天際翔也者如鳥之飛翔於天際言隠翳之深也自藏也者言非有爲而當自藏也以出而不出無事自爲隠藏也】

【艮下離上】

旅小亨旅貞吉注不足全夫貞吉之道惟足以爲旅之貞吉故特重曰旅貞吉也音義【旅力舉反羇旅也序卦云旅而無所容雜卦云親寡旅是也離宮一世卦王肅等以爲軍旅重用反】疏【正義曰旅者客寄之名羇旅之稱失其本居而寄他方謂之爲旅旣爲羇旅茍求僅序𨿽得自通非甚光大故旅之爲義小亨而已故曰旅小亨羇旅而小亨是旅之正吉故曰旅貞吉也】

彖曰旅小亨柔得中乎外而順乎剛止而麗乎明是以小亨旅貞吉也注夫物失其主則散柔乘於剛則乖旣乖且散物皆羇旅何由得小亨而貞吉乎夫陽爲物長而陰皆順陽惟六五乘剛而復得中乎外以承於上陰各順陽不爲乖逆止而麗明動不履妄𨿽不及剛得尊位恢大通是以小亨令附旅者不失其正得其所安也旅之時義大矣哉注旅者大散物皆失其所居之時也咸失其居物願所附豈非知者有爲之時音義【長之丈反復扶又反六五注同令力呈反知音智】疏【正義曰旅小亨者舉經文也柔得中乎外而順乎剛止而麗乎明是以小亨旅貞吉者此就六五及二體釋旅得亨貞之義柔處於外弱而爲客之象若所托不得其主得主而不能順從則乖逆而離散何由得自通而貞吉乎今柔𨿽處外而得中順陽則是得其所說而順從於主又止而麗明動不履妄故能於寄旅之時得通而正不失所安也旅之時義大矣哉者此嘆羙寄旅之時物皆失其所居若能與物爲附使亦者安非小才可濟惟大智能然故曰旅之時義大矣哉】

象曰山上有火旅君子以明愼用刑而不畱獄注止以明之刑戮詳也疏【正義曰火在山上逐艸而行勢不久畱故爲旅象又上下二體艮止離明故君子象此以靜止明察審愼用刑而不稽畱獄訟】

初六旅瑣瑣斯其所取災注最處下極寄旅不得所安而爲斯卑賤之役所取致災志窮且困象曰旅瑣瑣志窮災也音義【瑣悉果反或怍璅字者非也鄭云瑣小也馬云疲貌王肅云細小貌】疏【正義曰旅瑣瑣斯其所取災者瑣瑣者細小卑賤之貌也初六當旅之時最處下拯是寄旅不得所安而爲斯卑賤之役然則爲斯卑賤勞役由其處於窮下故致此災故曰旅瑣瑣斯其所取災也象曰志窮災者志意窮極自取此災也】

六二旅卽次懷其資得童僕貞注次者可以安行旅之地也懷來也得位居中體柔奉上以此寄旅必次舎懷來資貨得童僕之所正也旅不可以處盛故其羙盡於童僕之正也過斯以往則見害矣童僕之正義足而已象曰得童僕貞終無尢也音義【資夲或作資斧非】疏【正義曰旅卽次懷其資得童僕貞者得位居中體柔承上以此而爲寄旅必爲主君所安故得次舎懷來資貨又得童之正不同初六賤役故曰旅卽次懷其資得童僕貞象曰終無尢者旅不可以處盛盛則爲物所害今惟正於童僕則終保無咎也】

九三旅焚其次喪其童僕貞厲注居下體之上與二相得以寄旅之身而爲施下之道與萌侵權主之所疑也故次焚僕喪而身危也象曰旅焚其次亦以傷矣以旅與下其義喪也音義【喪息浪反卦內並下卦同施始防反與如字又音預】疏【正義曰旅焚其次喪其童僕貞厲者九三居下體之上下防於二上無其應與二相得是欲自尊而恵施於下也以羇旅之身而爲恵下之道是與萌侵權爲主君之所疑也爲主君所疑則被黜而見害故焚其次舎喪其童僕之正而身危也象曰亦以傷矣者言失其所安亦可悲傷也其義喪者言以旅與下理是喪亡也注正義曰與萌侵權者言與得政事之萌漸侵奪主君之權若齊之田氏故爲主所疑也】

九四旅於處得其資斧我心不快注斧所以斫除荊棘以安其舎者也𨿽處上體之下不先於物然而不得其位不平坦之地客於所處不得其次而得其資斧之地故其心不快也象曰旅於處未得位也得其資斧心未快也音義【資斧如字子夏傳及眾家並作齊斧張軌云齊斧蓋黃鉞斧也張晏云整齊也應劭云利也虞喜志林云齊當作齊齊戒入廟而受斧下卦同快苦夬反斫諸若反坦吐但反】疏【正義曰旅於處得其資斧我心不快者九四處上體之下不同九三之自尊然不得其位猶寄旅之人求其次舎不乎坦之所而得用斧之地言用斧除荊棘然後乃處故曰旅於處得其資斧也求安處而得資斧之地所以其心不快也】

六五射雉一矢亡終以譽命注射雉以一矢而復亡之明𨿽有雉終不可得矣寄旅而進𨿽處於文明之中居於貴位此位終不可有也以其能知禍福之萌不安其處以乘其下而上承於上故終以譽而見命也象曰終以譽命上逮也音義【射食亦反注同而上之上時掌反逮音代一音大計反】疏【正義曰射雉一矢亡終以譽命者羇旅不可以處盛位六五以羇旅之身進居貴位其位終不可保譬之射雉惟有一矢射之而復亡失其矢其雉終不可得故曰射雉一矢亡也然處文明之內能照禍福之防不乘下以侵權而承上以自保故得終以羙譽而見爵命故曰終以譽命也象曰上逮者逮及也以能承及於上故得終以譽命也】

上九鳥焚其巢旅人先笑後號咷喪牛於易凶注居髙危而以爲宅巢之謂也客旅得上位故先笑也以旅而處於上極眾之所嫉也以不親之身而當嫉害之地必凶之道也故曰後號咷牛者稼穡之資以旅處上眾所同嫉故喪牛於易不在於難物莫之與危而不扶喪牛於易終莫之聞莫之聞則傷之者至矣象曰以旅在上其義焚也喪牛於易終莫之聞也音義【號戶羔反咷道羔反易以防反注同王肅音亦嫉音疾字林音自本亦作疾下同其義焚也馬云義宜也一本作宜其焚也】疏【正義曰鳥焚其巢旅人先笑後號咷喪牛於易凶者最居於上如鳥之巢以旅處上必見傾奪如鳥之巢被焚故曰鳥焚其巢也客得上位所以先笑凶害必至故後號咷眾所同嫉喪其稼穡之資理在不難故曰喪牛於易物莫之與則傷之者至矣故曰凶也象曰終莫之開也者眾所同嫉危而不扶至於喪牛於易終無以一言告之使聞而悟也】

【巽下巽上】

巽小亨注全以巽爲徳是以小亨也上下皆巽不違其令命乃行也故申命行事之時上下不可以不巽也利有攸往注巽悌以行物無距也利見大人注大人用之道愈隆也音義【巽孫問反入也廣雅云順也八純卦象風象木】疏【正義曰巽者卑順之名說卦云巽入也蓋以巽是象風之卦風行無所不入故以入爲訓若施之於人事能自卑巽者亦無所不容然巽之爲義以卑順爲體以容入爲用故受巽名矣上下皆巽不爲違逆君唱臣和敎令乃行故於重巽之卦以明申命之理𨿽上下皆巽命令可行然全用卑巽則所通非大故曰小亨利有攸往者巽悌以行物無違距故曰利有攸往利見大人者但能用巽者皆無往不利然大人用巽其道愈隆故曰利見大人明上下皆須用巽也】彖曰重巽以申命注命乃行也未有不巽而命行也剛巽乎中正而志行注以剛而能用巽處於中正物所與也柔皆順乎剛注明無違逆故得小亨是以小亨利有攸往利見大人音義【重龍反】疏【正義曰重巽以申命者此卦以卑巽爲名以申命爲義故就二體上下皆巽以明可以申命也上巽能接於下下巽能奉於上上下皆巽命乃得行故曰重巽以申命也剛巽乎中正而志行者須上下皆巽若命不可從則物所不與也故又因三五之爻剛而能巽不失其中所以志意得行申其命令也柔皆順乎剛者剛𨿽巽爲中正柔若不順乎剛何所申其命乎故又就初四各處卦下柔皆順剛無有違逆所以敎命得中成小亨以下之義也是以小亨以下舉經結也注正義曰案象並舉小亨利有攸往利見大人以結之則柔皆順剛之意不専釋小亨二字而注獨言明無違逆故得小亨者褚氏云夫獻可替否其道乃柔皆順剛非失通之道所以文王系小亨之辭孔子致皆順之釋案王注上下卦之體皆以巽言之柔不違剛正是巽義故知皆順之言通釋詣辭也】

象曰隨風巽君子以申命行事疏【正義曰隨風巽者兩風相隨故曰隨風風旣相隨物無不順故曰隨風巽君子以申命行事者風之隨至非是令初故君子訓之以申命行事也】初六進退利武人之貞注處令之初未能服令者也故進退也成命齊邪莫善武人故利武人之貞以整之象曰進退志疑也注巽順之志進退疑懼利武人之貞志治也音義【邪似嗟反下並下卦同治吏反】疏【正義曰初六處令之初法未宣著體於柔巽不能自決心懷進退未能從令者也成命齊邪莫善威武旣未能從令則宜用武人之正以整齊之故曰進退利武人之貞也象曰志疑者欲從之則未明其令欲不從則懼罪及己志意懷疑所以進退也志治也者武非行令所宜而言利武人者志在使人從治故曰利武人其猶蒙卦初六象曰利用刑人以正法也】

九二巽在牀下用史巫紛若吉無咎注處巽之中旣在下位而復以陽居陰卑巽之甚故曰巽在牀下也卑甚失正則入於咎過矣能以居中而施至卑於神祗而不用之於威勢則乃至於紛若之吉而亡其過矣故曰用史巫紛若吉無咎也象曰紛若之吉得中也音義【紛芳云反廣雅云眾也喜也一云盛也復扶又反下同祗祁支反】疏【正義曰巽在牀下者九二處巽下體而復以陽居陰卑巽之甚故曰巽在牀下用史巫紛若吉無咎者史謂祝史巫謂巫覡並是接事神之人也紛若者盛多之貌卑甚失正則入於過咎人有威勢易爲行恭神道無形多生怠慢若能用居中之徳行至卑之道用之於神祗不行之於威勢則能致之於盛多之吉而無咎過故曰用史巫紛若吉無咎也象曰得中者用卑巽於神祗是行得其中故能致紛若之吉也】

九三頻巽吝注頻頻蹙不樂而窮不得已之謂也以其剛正而爲四所乘志窮而巽是以吝也象曰頻巽之吝志窮也音義【樂音洛】疏【正義曰頻巽吝者頻者頻蹙憂戚之容也九三體剛居正爲四所乘是志意窮屈不得申遂也旣處巽時只得受其屈辱也頻蹙而巽鄙吝之道故曰頻巽吝也象曰志窮者志意窮屈所以爲吝也】

六四悔亡田獲三品注乘剛悔也然得位承五卑得所奉𨿽以柔禦剛而依尊履正以斯行命必能獲彊暴逺不仁者也獲而有益莫善三品故曰悔亡田三品一曰幹豆二曰賔客三曰充君之庖象曰田獲三品有功也音義【逺袁萬反庖步交反】疏【正義曰悔亡田三品者六四有乘剛之悔然得位承尊得其所奉𨿽以柔乘剛而依尊履正以斯行命必能有功取譬田獵能而有益莫善三品所以得悔亡故曰悔亡田三品也三品者一曰幹豆二曰賔客三曰充君之庖廚也象曰有功者田獵有獲以諭行命有功也】九五貞吉悔亡無不利無初有終先庚三日後庚三日吉注以陽居陽損於謙巽然秉乎中正以宣其令物莫之違故曰貞吉悔亡無不利也化不以漸卒以剛直用加於物故初皆不說也終於中正邪道以消故有終也申命令謂之庚夫以正齊物不可卒也民迷固久不可肆也故先申三日令著之後復申三日然後誅而無咎怨矣甲庚皆申命之謂也象曰九五之吉位正中也音義【先西薦反注同後胡豆反卒才忽反下同說又作悅申音身或作甲字非】疏【正義曰九五以陽居陽違於謙巽是悔也然執乎中正以宣其令物莫之違是由貞正獲吉故得悔亡而無不利故曰貞吉悔亡無不利也無初有終者若卒用剛直化不以漸物皆不說故曰無初也終於中正物服其化故曰有終也先庚三日後庚三日吉者申命令謂之庚民迷固久申不可卒故先申之三日令著之後復申之三日然後誅之民服其罪無怨而獲吉矣故曰先庚三日後庚三日吉也象曰位正中者若不以九居五位則不能以中正齊物物之不齊無由致吉致吉是由九居五位故舉爻位言之】

上九巽在牀下喪其資斧貞凶注處巽之極極巽過甚故曰巽在牀下也斧所以斷者也過巽失正喪所以斷故曰喪其資斧貞凶也象曰巽在牀下上窮也喪其資斧正乎凶也音義【斷丁亂反下同】疏【正義曰巽在牀下者上九處巽之極巽之過甚故曰巽在牀下喪其資斧者斧能斬決以諭威斷也巽過則不能行威命命之不行是喪其所用之斧故曰喪其資斧也貞凶者失其威斷是正之凶故曰貞凶也象曰上窮者處上窮巽故過在牀下也正乎凶者正理須當威斷而喪之是正乎凶也】

周易注疏卷九

周易注疏卷九考證

震卦辭震來虩虩笑言啞啞○【臣淸植】按易家或以八字爲初九爻辭誤入卦下者非也易例凡爻爲卦主者辭多與卦同如屯初之利建侯謙三之君子有終之是也震以陽動於下爲義卦惟初四二陽而初最居下故爲卦主而辭與卦同

彖出可以守宗廟社稷以爲祭主也注不喪匕鬯則巳出可以守宗廟○郭京曰經脫不喪匕鬯字注脫社稷字【臣良裘】按京之此言王昭素範諤昌皆主其說今程朱傳義並從之

艮卦辭注施止於背不隔物欲得其所止也背者無見之物○郭京曰不見其所欲而得其所止也見其所字誤作隔物字又背者無見之處處字誤作物字又其得無咎艮其背不其身行其庭不見其人故也○郭京曰其得無咎者誤脫者字

彖艮其止止其所也注易背曰止以明背卽止也○郭京曰艮背爲止以明背則止也注首艮字今本多作易字【臣良裘】按易背爲止之義疏有明文朱子本義亦錄其說又晁氏讀書志云艮其止當依卦辭作艮其背本義亦錄其說項安世云自王弼以前無艮其止之說古文背字爲北有訛爲止字之理然則王注作易背曰止無疑矣

六二不極其隨○拯釋文本作承釋云音拯救之拯馬云舉也【臣良裘】按黃氏韻防引易作拯丁氏集韻又別出承同音同義並無別釋

象未退聽也○退集解本作違虞翻曰坎爲耳故未違聽其義全異

九三艮其限列其夤厲薰心○列集解作裂薰集解作閽虞翻曰艮爲閽閽守門人坎盜動門故厲閽心古閽作薰字馬因言薰灼其心未聞易以坎水薰灼人也荀氏以薰爲勲或誤作動皆非也【臣淸植】按夤爲夾脊骨正與心相對列峙也列夤由於艮限因腰之不能屈伸而脊爲之峙安得不危而薰心哉心猶火也之則明遏之則薰危薰心者言其堙郁昏塞無光明通泰之象也虞說非是

注止加其身中體而分故列其夤○郭京曰限字誤作身字按六四爻辭云艮其身注雲中上稱身此注身字當作限字

九三象曰危薰心也九四象曰正諸躬也○【臣淸植】按心字唐韻入侵躬字唐韻入東此以心與躬葉吳棫韻補心思容切引東方朔七諫賢士窮而隱處兮亷方正而不容子胥諫而靡軀兮比干忠而剖心爲證疑古有此音也

九四注止求諸身得其所處○郭京曰於字誤作求字六五言有序○序集解本作孚虞翻曰動得正故言有孚

漸彖漸之進也注之於進也○【臣淸植】按卦名以進爲義者三晉也升也漸也而漸獨以漸進爲義故言漸之進以別於晉之進升之進也郭雍云傳言漸之進如女之歸則吉以女歸有漸也王注之於進也與雍意同諸儒疑之字爲衍爲誤者皆未允也

象君子以居賢徳善俗○郭京曰善字下脫風字觀注可知【臣良裘】按本義曰疑賢字衍或善下有脫字京言或然

上九鴻漸於陸○【臣良裘】按陸字與九三陸字同漢晉及唐初無岐音自胡瑗以陸爲逵程朱皆從其說訓爲雲路

丰彖注施於已盈則方溢○釋文本無方字釋云本或作則方溢者非也

九四象遇其夷主吉行也○郭京曰志行也脫志字遇其夷主吉旣是爻辭行之一字亦未成句按暌初四皆陽象曰志行也比例詳義足見其脫矣【臣淸植】按小象原有以單字成句者如屯四之求而往明也是也今折中定本以遇其夷主吉爲句行也爲句

上六象天際翔也○集解本作天降祥也孟喜曰天降下惡祥也

旅彖注命附旅者不失其正○郭京曰覉字誤作附字初六旅瑣瑣斯其所取災○郭京曰斯字合作防【臣淸植】按王應麟云斯王注爲斯賤之役郭京謂合作防據後漢左雄傳職斯祿薄注云斯賤也不必攺防字

六五注不安其處以乘其下○郭京曰棄字誤作乘字上九象喪牛於易○釋文本作喪牛之凶

巽彖重巽以申命注命乃行也○郭京曰命乃行也一句彖文誤入注觀文尋義了不闗注【臣照】按郭京舉正謂得王弼韓伯手寫本由此條觀之其說亦系後人僞托舉正類此者多並不采錄舉此條以見例

九五先庚三日後庚三日吉注申命令謂之庚○仲氏易曰王輔嗣於先甲後甲引漢制甲令爲解令有甲乙不得謂甲卽令也巽爲命令於申命義自合然曰申命令謂之庚則杜撰無據不可爲訓矣【臣良裘】按孔疏主申王學必以甲庚皆申命之謂義實未安張淸子曰甲者十干之首庚者十干之過中以造事言之故取諸甲以更事言之故取諸庚其說與終則有始無初有終之義最洽夫巽之九五其動也之蠱聖人於蠱系以先甲後甲而於此爻系以先庚後庚然則所以愼終如始而不至於壞極而後有事者其惟在申命行事巽以行權者乎

周易注疏卷九考證﹤經部﹐易類﹐周易注疏﹥

欽定四庫全書

周易注疏卷十

魏王弼注唐陸徳明音義孔穎達疏

下經【兌渙

節中孚小過旣濟未濟】

【兌下兌上】

兌亨利貞音義【兌徒外反悅也八純卦象澤】疏【正義曰兌說也說卦曰說萬物者莫說乎澤以兌是象澤之卦故以兌爲名澤以潤生萬物所以萬物皆說施於人事猶人君以恩惠養民民莫不說也惠施民說所以爲亨以說說物恐陷諂邪其利在於貞正故曰兌亨利貞】

彖曰兌說也剛中而柔外說以利貞注說而違剛則謟剛而違說則暴剛中而柔外所以說以利貞也剛中故利貞柔外故說亨是以順乎天而應乎人注天剛而不失說者也說以先民民忘其勞說以犯難民忘其死說之大民勸矣哉音義【說音悅卦內並同先西薦反又如字難乃旦反】疏【正義曰兌說也者訓卦名也剛中而柔外說以利貞者此就二五以剛居中上六六三以柔處外釋兌亨利貞之義也外𨿽柔說而內徳剛正則不畏邪諂內𨿽剛正而外迹柔說則不憂侵暴只爲剛中而柔外中外相濟故得說亨而利貞也是以應乎天而順乎人者廣明說義合於天人天爲剛徳而有柔克是剛而不失其說也今說以利貞是上順乎天也人心說於惠澤能以惠澤說人是下應乎人也說以先民民忘其勞以下嘆美說之所致亦申明應人之法先以說豫撫民然後使之從事則民皆竭力忘其從事之勞故曰說以先民民忘其勞也說以犯難民忘其死者先以說豫勞民然後使之犯難則民皆授命忘其犯難之死故曰說以犯難民忘其死也施說於人所致如此豈非說義之大能使民勸勉矣哉故曰說之大民勸矣哉】

象曰麗澤兌君子以朋友講習注麗猶連也施說之道莫盛於此音義【麗如字連也鄭作離云猶倂也】疏【正義曰麗澤兌者麗猶連也兩澤相連潤說之盛故曰麗澤兌也君子以朋友講習者同門曰朋同志曰友朋友聚居講習道義相說之盛莫過於此也故君子象之以朋友講習也】

初九和兌吉注居兌之初應不在一無所黨系和兌之謂也說不在諂履斯而行未見有疑之者吉其宜矣象曰和兌之吉行未疑也疏【正義曰初九居兌之初應不在一無所私說說之和也說物以和何往不吉故曰和兌吉也象曰行未疑者說不爲諂履斯而行未見疑之者也所以得吉也】九二孚兌吉悔亡注說不失中有孚者也失位而說孚吉乃悔亡也象曰孚兌之吉信志也注其志信也疏【正義曰九二說不失中有信者也說而有信則吉從之故曰孚兌吉也然履失其位有信而吉乃得亡悔故曰孚兌吉悔亡也象曰信志也者失位而得吉是其志信也】

六三來兌凶注以陰柔之質履非其位來求說者也非正而求說邪佞者也象曰來兌之凶位不當也疏【正義曰三爲陽位陰來居之是進來求說故言來兌而以不正來說佞邪之道故曰來兌凶也象曰位不當者由位不當所以致凶也】

九四商兌未寧介疾有喜注商商量裁制之謂也介隔也三爲佞說將近至尊故四以剛徳裁而隔之匡內制外是以未寧也處於防近閒邪介疾宜其有喜也象曰九四之喜有慶也音義【商如字商量也鄭云隱度也介音界隔也馬云大也將近附近之近】疏【正義曰商兌未寕者商商量裁制之謂也夫佞邪之人國之疾也三爲佞說將近至尊故四以剛徳裁而隔之使三不得進匡內制外未遑寧處故曰商兌未寧居近至尊防邪隔疾宜其有喜故曰介疾有喜象曰有慶者四能匡內制外介疾除邪此之爲喜乃爲至尊所善天下蒙賴故言有慶也】

九五孚於剝有厲注比於上六而與相得處尊正之位不說信乎陽而說信乎陰孚於剝之義也剝之爲義小人道長之謂象曰孚於剝位正當也注以正當之位信於小人而疏君子故曰位正當也音義【比毗志反長之文反】疏【正義曰剝者小人道長消君子之正故謂小人爲剝也九五處尊正之位下無其應比於上六與之相得是說信於小人故曰孚於剝信而成剝危之道也故曰有厲象曰位正當者以正當之位宜任君子而信小人故以當位責之也】

上六引兌注以夫陰質最處說後靜退者也故必見引然後乃說也象曰上六引兌未光也疏【正義曰上六以陰柔之質最在兌後是自靜退不同六三自進求說必須他人見引然後乃說故曰引兌也象曰未光也者𨿽免躁求之凶亦有後時之失所以經無吉文以其道未光故也】

【坎下巽上】

渙亨王假有廟利渉大川利貞音義【渙呼亂反散也序卦云離也離宮五世卦假庚白反下同梁武帝音賈】疏【正義曰渙亨者渙卦名也序卦曰說而後散之故受之以渙然則渙者散釋之名雜卦曰渙離也此又渙是離散之號也蓋渙之爲義小人遭難離散奔迸而逃避也大徳之人能於此時建功立徳散難釋險故謂之爲渙能釋險難所以爲亨故曰渙亨王假有廟者王能渙難而亨可以至於建立宗廟故曰王假有廟也利渉大川者徳洽神人可濟大難故曰利渉大川利貞者大難旣散宜以正道而柔集之故曰利貞】

象曰渙亨剛來而不窮柔得位乎外而上同注二以剛來居內而不窮於險四以柔得位乎外而與上同內剛而無險困之難外順而無違逆之乖是以亨利渉大川利貞也凡剛得暢而無忌回之累柔履正而同志乎剛則皆亨利渉大川利貞也王假有廟王乃在中也注王乃在乎渙然之中故至有廟也利渉大川乘木有功也注乘木卽渉難也木者專所以渉川也渉難而常用渙道必有功也音義【而上之上如字又時掌反難乃旦反卦內同累劣僞反】疏【正義曰渙亨者疊經文略舉名徳也剛來而不窮柔得位乎外而上同者此就九二剛徳居險六四得位從上釋所以能散釋險難而致亨通乃至利渉大川利貞等也二以剛徳來居險中而不窮於險四以柔順得位於外而上與五同內剛無險困之難外柔無違逆之乖所以得散釋險難而通亨建立宗廟而祭享利渉大川而克濟利以正道而鳩民也王假有廟王乃在中者此重明渙時可以有廟之義險難未夷方勞經略今在渙然之中故至於有廟也利渉大川乘木有功者重明用渙可以濟難之事乘木渉川必不沈溺以渙濟難必有成功故曰乘木有功也注正義曰凡剛得暢而無忌回之累者此還言九二居險不窮是剛得暢遂剛旣得暢無復畏忌回邪之累也柔履正而同志乎剛者此還言六四得位履正同志乎五也剛徳不暢柔不同剛何由得亨通而濟難利貞而不邪乎故言則皆亨利渉大川利貞也注於此言皆者凡有二意一則彖𨿽疊渙亨二字卽以剛來而不窮柔得位乎外而上同釋之下別言王假有廟王乃在中利渉大川乘木有功恐剛來之言惟釋亨徳不通在下二則先儒有以剛來不窮釋亨徳柔得位乎外釋利貞故言皆以通之明剛柔皆釋亨以下至於利貞也乘木卽渉難也者先儒皆以此卦坎下巽上以爲乘木水上渉川之象故言乘木有功王不用象直取況諭之義故言此以序之也】

象曰風行水上渙先王以享於帝立廟音義【享香兩反】疏【正義曰風行水上渙者風行水上激動波濤散釋之象故曰風行水上渙先王以享於帝立廟者先王以渙然無難之時享於上帝以告太平建立宗廟以祭祖考故曰先王以享於帝立廟也】

初六用拯馬壯吉注渙散也處散之初乖散未甚故可以逰行得其志而違於難也不在危劇而後乃逃竄故曰用拯馬壯吉象曰初六之吉順也注觀難而行不與險爭故曰順也音義【拯拯救之拯馬云舉也伏曼容云濟也王肅云拔也子夏作抍抍取也竄七亂反爭爭鬭之爭】疏【正義曰初六處散之初乖散未甚可用馬以自拯拔而得壯吉也故曰用拯馬壯吉象曰初六之吉順也者觀難而行不與險爭故曰順也】

九二渙奔其機悔亡注機承物者也謂初也二俱無應與初相得而初得散道離散而奔得其所安故悔亡也象曰渙奔其機得願也音義【機音凡】疏【正義曰渙奔其機者機承物者也初承於二謂初爲機二俱無應與初相得而初得逺難之道今二散奔歸初故曰渙奔其機也悔亡者初得散道而二往歸之得其所安故悔亡也象曰得願者違難奔散願得所安奔初安是得其願也】

六三渙其躬無悔注渙之爲義內險而外安者也散躬志外不固所守與剛合志故得無悔也象曰渙其躬志在外也疏【正義曰渙其躬無悔者渙之爲義內險外安六三內不比二而外應上九是不固所守能散其躬故得無悔故曰渙其躬無咎象曰志在外者釋六三所以能渙其躬者正爲身在於內而應在上九是志意在外也】

六四渙其羣元吉渙有丘匪夷所思注逾乎險難得位體巽與五合志內掌機密外宣化命者也故能散羣之險以光其道然處於卑順不可自專而爲散之任猶有丘墟匪夷之慮𨿽得元吉所思不可忘也象曰渙其羣元吉光大也音義【有丘姚作有近匪夷荀作匪弟墟去魚反】疏【正義曰渙其羣者六四出在坎上已逾於險得位體巽與五合志內掌機密外宣化命者也能爲羣物散其險害故曰渙其羣也元吉渙有丘匪夷所思者能散羣險則有大功故曰元吉然處上體之下不可自專而得位承尊憂責復重𨿽元吉猶宜於散難之中有丘墟未平之慮爲其所思故曰渙有丘匪夷所思也象曰光大也者能散羣險而元吉是其道光大也】

九五渙汗其大號渙王居無咎注處尊履正居巽之中散汗大號以蕩險阨者也爲渙之主惟王居之乃得無咎也象曰王居無咎正位也注正位不可以假人音義【汗下旦反蕩徒黨反阨於隔反假古雅反】疏【正義曰渙汗其大號者人遇險阨驚怖而勞則汗從體出故以汗諭險阨也九五處尊履正在號今之中能行號令以散險阨者也故曰渙汗其大號也渙王居無咎者爲渙之主名位不可假人惟王居之乃得無咎故曰渙王居無咎象曰正位者釋王居無咎之義以九五是王之正位若非王居之則有咎矣】

上九渙其血去逖出無咎注逖逺也最逺於害不近侵克散其憂傷逺出者也散患於逺害之地誰將咎之哉象曰渙其血逺害也音義【逖湯歷反去羌呂反最逺之逺袁萬反下於逺象逺害並同近附近之近】疏【正義曰渙其血去逖出者血傷也逖逺也上九處於卦上最逺於險不近侵害是能散其憂傷去而逖出者也故曰渙其血去逖出也無咎者散患於逺害之地誰將咎之矣故曰無咎象曰逺害者釋渙其血也是居逺害之地故也】

【兌下坎上】

節亨苦節不可貞音義【節薦絜反止也明禮有制度之名一云分段支節之義坎宮一世卦】疏【正義曰節卦名也彖曰節以制度雜卦云節止也然則節者制度之名節止之義制事有節其道乃亨故曰節亨節須得中爲節過苦傷於刻薄物所不堪不可復正故曰苦節不可貞也】

彖曰節亨剛柔分而剛得中注坎陽而兌陰也陽上而陰下剛柔分也剛柔分而不亂剛得中而爲制主節之義也節之大者莫若剛柔分男女別也苦節不可貞其道窮也注爲節過苦則物所不能堪也物不能堪則不可復正也說以行險當位以節中正以通注然後乃亨也無說而行險過中而爲節則道窮也天地節而四時成節以制度不傷財不害民音義【別彼列反復扶又反說音悅注同】疏【正義曰節亨剛柔分而剛得中者此就上下二體及二五剛中釋所以爲節得亨之義也坎剛居上兌柔處下是剛柔分也剛柔分男女別節之大義也二五以剛居中爲制之主所以得節節不違中所以得亨故曰節亨剛柔分而剛得中也苦節不可貞其道窮者爲節過苦不可爲正若以苦節爲正則其道困窮故曰苦節不可貞其道窮也說以行險當位以節中正以通者上言苦節不可貞其道窮者正由爲節不中則物所不說不可復正其道困窮故更就二體及四五當位重釋行節得亨之義以明苦節之窮也行險以說則爲節得中當位以節則可以爲正良由中而能正所以得通故曰中正以通此其所以爲亨也天地節而四時成者此下就天地與人廣明節義天地以气序爲節使寒暑往來各以其序則四時之功成也王者以制度爲節使川之有道役之有時則不傷財不害民也】

象曰澤上有水節君子以制數度議徳行音義【上或作中今不用行下孟反下注同】疏【正義曰澤上有水節者水在澤中乃得其節故曰澤上有水節也君子以制數度議徳行者數度謂尊卑禮命之多少徳行謂人才堪任之優劣君子象節以制其禮數等差皆使有度議人之徳行任用皆使得宜】

初九不出戶庭無咎注爲節之初將整離散而立制度者也故明於通塞慮於險僞不出戶庭愼密不失然後事濟而無咎也象曰不出戶庭知通塞也疏【正義曰初九處節之初將立制度宜其愼密不出戶庭若不愼而泄則民情姦險應之以僞故愼密不出然後事濟而無咎故曰不出戶庭無咎象曰知通塞者識時通塞所以不出也注正義曰將整離散而立制度者序卦云物不可以終離故受之以節此卦承渙之後初九居節之初故曰將整離散而立法度也】

九二不出門庭凶注初已造之至二宜宣其制矣而故匿之失時之極則遂廢矣故不出門庭則凶也象曰不出門庭凶失時極也音義【匿女力反】疏【正義曰初巳制法至二宜宣若猶匿之則失時之極可施之事則遂廢矣不出門庭所以致凶故曰不出門庭凶象曰失時極者極中也應出不出失時之中所以爲凶】

六三不節若則嗟若無咎注若辭也以陰處陽以柔乘剛違節之道以至哀嗟自已所致無所怨咎故曰無咎也象曰不節之嗟又誰咎也音義【怨紆萬反又紆元反】疏【正義曰節者制度之卦處節之時位不可失六三以陰處陽以柔乘剛失位驕逆違節之道禍將及巳以至哀嗟故曰不節若則嗟若也禍自已致無所怨咎故曰無咎象曰又誰咎者由巳不節自致禍災又欲怨咎誰乎】

六四安節亨注得位而順不攺其節而能亨者也承上以斯得其道也象曰安節之亨承上道也疏【正義曰六四得位而上順於五是得節之道但能安行此節而不攺變則何往不通故曰安節亨明六三以失位乘剛則失節而招咎六四以得位承陽故安節而致亨象曰承上道者以能承於上故不失其道也】

九五甘節吉往有尙注當位居中爲節之主不失其中不傷財不害民之謂也爲節而不苦非甘而何術斯以往往有尙也象曰甘節之吉居位中也疏【正義曰甘者不苦之名也九五居於尊位得正履中能以中正爲節之主則當象曰節以制度不傷財不害民之謂也爲節而無傷害則是不苦而甘所以得吉故曰甘節吉以此而行所往皆有嘉尙故曰往有尙也象曰居位中者以居尊位而得中故致甘節之吉也】

上六苦節貞凶悔亡注過節之中以至亢極苦節者也以斯施人物所不堪正之凶也以斯修身行在無妄故得悔亡象曰苦節貞凶其道窮也疏【正義曰上六處節之極過節之中節不能甘以至於苦故曰苦節也爲節過苦物所不堪不可復正正之凶也故曰貞凶若以苦節施人則是正道之凶若以苦節修身則儉約無妄可得亡悔故曰悔亡也】

【兌下巽上】

中孚豚魚吉利渉大川利貞音義【孚芳夫仄信也艮宮逰魂卦豚徒尊仄黃作遁】疏【正義曰中孚豚魚吉者中孚卦名也信發於中謂之中孚魚者虫之幽隱豚者獸之防賤人主內有誠信則𨿽微隱之物信皆及矣莫不得所而吉故曰豚魚吉也利渉大川利貞者防隱獲吉顯者可知旣有誠信光被萬物萬物得宜以斯渉難何往不通故曰利渉大川信而不正凶邪之道故利在貞也】象曰中孚柔在內而剛得中說而巽孚注有上四徳然後乃孚乃化也注信立而後乃化也柔在內而剛得中各當其所也剛得中則直而正柔在內則靜而順說而以巽則乖爭不作如此則物無巧競惇實之行著而篤信發乎其中矣豚魚吉信及豚魚也注魚者虫之隱者也豚者獸之防賤者也爭競之道不興中信之徳淳著則𨿽防隱之物信皆及之利渉大川乘木舟虛也注乘木於用舟之虛則終已無溺也用中孚以渉難若乘木舟虛也中孚以利貞乃應乎天也注盛之至也音義【說音悅下注皆同爭爭鬭之爭行下孟反難乃旦反】疏【正義曰中孚柔在內而剛得中說而巽孚者此就三四陰柔倂在兩體之內二五剛徳各處一卦之中及上下二體說而以巽釋此卦名爲中孚之義也柔內剛中各當其所說而以巽乖爭不作所以信發於內謂之中孚故曰柔在內而剛得中說而巽孚也乃化者誠信發於內則國化於外故曰乃化也豚魚吉信及豚魚者釋所以得吉由信及豚魚故也利渉大川乘木舟虛者釋渉川所以得利以中信而濟難若乘虛舟以渉川也中孚以利貞乃應乎天者釋中孚所以利貞者天徳剛正而气序不差是正而信也今信不失正乃得應於天是中孚之盛故湏濟以利貞也】象曰澤上有風中孚君子以議獄緩死注信發於中𨿽過可亮疏【正義曰澤上有風中孚者風行澤上無所不周其猶信之被物無所不至故曰澤上有風中孚君子以議獄緩死者中信之世必非故犯過失爲辜情在可恕故君子以議其過失之獄緩捨當死之刑也】

初九虞吉有它不燕注虞猶專也爲信之始而應在四得乎專吉者也志未能變系心於一故有它不燕也象曰初九虞吉志未變也音義【它音他燕音鸞】疏【正義曰虞猶專也燕安也初爲信始應在於四得其專一之吉故曰虞吉旣系心於一故更有它求不能與之共相燕安也故曰有它不燕也象曰志未變者所以得專一之吉以志未攺變不更親於它也】

九二鳴鶴在陰其子和之我有好爵吾與爾靡之注處內而居重陰之下而履不失中不徇於外任其眞者也立誠篤志𨿽在闇昧物亦應焉故曰嗚鶴在陰其子和之也不私權利惟徳是與誠之至也故曰我有好爵與物散之象曰其子和之中心願也音義【鶴戶各反和胡臥反注及下同好如字王肅呼報反孟云好小也靡本又作縻同亡池反散也幹同徐又武寄反又亡彼反韓詩云共也孟同埤蒼作縻雲散也陸作防京作劘重龍反徇似俊反】疏【正義曰鳴鶴在陰其子和之者九二體剛處於卦內又在三四重陰之下而履不失中是不徇於外自任其眞者也處於幽昧而行不失信則聲聞於外爲同之所應焉如鶴之鳴於幽逺則爲其子所和故曰鳴鶴在陰其子和之也我有好爵吾與爾靡之者靡散也又無偏應是不私權利惟徳是與若我有好爵吾願與爾賢者分散而共之故曰我有好爵吾與爾靡之象曰中心願者誠信之人願與同相應得誠信而應之是中心願也】

六三得敵或鼔或罷或泣或歌注三居少陰之上四居長陰之下對而不相比敵之謂也以陰居陽欲進者也欲進而閡敵故或鼔也四履正而承五非已所克故或罷也不勝而退懼見侵陵故或泣也四履乎順不與物挍退而不見害故或歌也不量其力進退無恆憊可知也象曰或鼔或罷位不當也音義【罷如字王肅音皮徐扶波反少詩照反長之文反比毗志反閡五代反憊備拜反】疏【正義曰六三與四俱是陰爻相與爲然三居少陰之上四居長陰之下各自有應對而不相比敵之謂也故曰得敵欲進礙四恐其害已故或鼔而攻之而四履正承尊非已所勝故或罷而退敗也不勝而退懼見侵陵故或泣而憂悲也四履於順不與物挍退不見害故或歌而歡樂也故曰或鼔或罷或泣或歌也曰位不當者所以或鼔或罷進退無恆者止爲不當其位妄進故也】六四月防望馬匹亡無咎注居中孚之時處巽之始應說之初居正履順以承於五內毗元首外宣徳化者也充乎陰徳之盛故曰月防望馬匹亡者棄羣也若夫居盛徳之位而與物挍其競爭則失其所盛矣故曰絕而上履正承尊不與三爭乃得無咎也象曰馬匹亡絕上也注謂三俱陰爻故曰也音義【防音機又音祈京作近荀作旣上時掌反象同】疏【正義曰月防望者六四居中孚之時處巽應說得位履順上承於五內毗元首外宣徳化充乎陰徳之盛如月之近望故曰月防望也馬匹亡無咎者三與已敵進來攻已已若與三挍戰則失其所盛故棄三之如馬之亡匹上承其五不與三爭乃得無咎故曰馬匹亡無咎也象曰絕上者絕三之不與三爭而上承於五也】

九五有孚攣如無咎注攣如者系其信之辭也處中誠以相交之時居尊位以爲羣物之主信何可捨故有孚攣如乃得無咎也象曰有孚攣如位正當也音義【攣力圓反廣雅云拲也捨音捨】疏【正義曰有孚攣如無咎者攣如者相牽系不絕之名也五在信時定於尊位爲羣物之主恆湏以中誠交物孚信何可暫捨故曰有孚攣如系信不絕乃得無咎故曰有孚攣如無咎也象曰位正當者以其正當尊位故戒以系信乃得無咎若直以陽得正位而無有系信則招有咎之嫌也】

上九翰音登於天貞凶注翰髙飛也飛音者音飛而實不從之謂也居卦之上處信之終信終則衰忠篤內防華美外揚故曰翰音登於天也翰音登天正亦滅矣象曰翰音登於天何可長也音義【翰胡旦反防息浪反】疏【正義曰翰髙飛也飛音者音飛而實不從之謂也上九處信之終信終則衰也信衰則詐起而忠篤內防華美外若鳥之翰音登於天虛聲逺聞也故曰翰音登於天虛聲無實正之凶也故曰貞凶象曰何可長也者虛聲無實何可久長】【艮下震上】

小過亨利貞可小事不可大事飛鳥遺之音不宜上宜下大吉注飛鳥遺其音聲哀以求處上愈無所適下則得安愈上則愈窮莫若飛鳥也音義【過古臥反義與大過同王肅云音戈兌宮逰魂卦遺如字上時掌反注同下不宜上之上同上六注亦同鄭如字謂君也】疏【正義曰小過亨者小過卦名也王於大過卦下注云音相過之過恐人作罪過之義故以音之然則小過之義亦與彼同也過之小事謂之小過卽行過乎恭防過乎哀之例是也褚氏云謂小人之行小有過差君子爲過厚之行以矯之也如晏子狐裘之比也此因小人有過差故君子爲過厚之行非卽以過差釋卦名彖曰小過小者過而亨言因過得亨明非罪過故王於大過音之明𨿽義兼罪過得名上在君子爲過行也而周氏等不悟此理兼以罪過釋卦名失之逺矣過爲小事道乃可通故曰小過亨也利貞者矯世勵俗利在歸正故曰利貞也可小事不可大事者時也小有過差惟可矯以小事不可正以大事故曰可小事不可大事也飛鳥遺之音不宜上宜下大吉者借諭以明過厚之行有吉有凶飛鳥遺其音聲哀以求處過上則愈無所適過下則不失其安以譬君子處過差之時爲過厚之行順而立之則吉逆而忤鱗則凶故曰飛鳥遺之音不宜上宜下大吉順則執卑守下逆則犯君陵上故以臣之逆順類鳥之上下也注正義曰飛鳥遺其音聲哀以求處者遺失也鳥之失聲必是窮廹未得安處論語曰鳥之將死其鳴也哀故知遺音卽哀聲也】

彖曰小過小者過而亨也注小者謂凡諸小事也過於小事而通者也過以利貞與時行也注過而得以利貞應時宜也施過於恭儉利貞者也柔得中是以小事吉也剛失位而不中是以不可大事也注成大事者必在剛也柔而浸大剝之道也有飛鳥之象焉注不宜上宜下卽飛鳥之象飛鳥遺之音不宜上宜下大吉上逆而下順也注上則乘剛逆也下則承陽順也施過於不順凶莫大焉施過於順過更變而爲吉也音義【浸子鴆反】疏【正義曰小過小者過而亨者此釋小過之名也並明小過有亨徳之義過行小事謂之小過順時矯俗𨿽過而通故曰小者過而亨也過以利貞與時行者釋利貞之徳由爲過行而得利貞然矯枉過正應時所宜不可常也故曰與時行也柔得中是以小事吉剛失位向不中是以不可大事者就六二六五以柔居中九四失位不中九三得位不中釋可小事不可大事之義柔順之人惟能行小事柔而得中是行小中時故曰小事吉也剛健之人乃能行大事失位不中是行大不中時故曰不可大事也有飛鳥之象者釋不取餘物爲況惟取飛鳥者以不宜上宜下有飛鳥之象故也飛鳥遺之音不宜上宜下大吉上逆而下順者此就六五乘九四之剛六二承九三之陽釋所以不宜上宜下大吉之義也上則乘剛而逆下則承陽而順故曰不宜上宜下大吉以上逆而下順也】

象曰山上有雷小過君子以行過乎恭喪過乎哀用過乎儉音義【行下孟反】疏【正義曰雷之所出本出於地今出山上過其本所故曰小過小人過差失在慢易奢侈故君子矯之以行過乎恭喪遏乎哀用過乎儉也】

初六飛鳥以凶注小過上逆下順初應在上卦進而之逆無所錯足飛鳥之凶也象曰飛鳥以凶不可如何也音義【錯本又作措又作厝同七路反】疏【正義曰小過之義上逆下順而初應在上卦進而之逆同於飛鳥無所錯足故曰飛鳥以凶也象曰不可如何也者進而之逆孰知不可自取凶咎欲如何乎】

六二過其祖遇其妣不及其君遇其臣無咎注過而得之謂之遇在小過而當位過而得之之謂也祖始也謂初也妣者居內履中而正者也過初而履二位故曰過其祖而遇其妣過而不至於僭盡於臣位而已故曰不及其君遇其臣無咎象曰不及其君臣不可過也音義【妣必履反僭子念反盡津忍反】疏【正義曰過而得之謂之遇六二在小過而當位是過而得之也祖始也謂初也妣者母之稱六二居內履中而正故謂之妣已過於初故曰過其祖也履得中正故口遇其妣也過不至於僭盡於臣位而已故曰不及其君遇其臣無咎象曰臣不可過者臣不可自過其位也】

九三弗過防之從或戕之凶注小過之時大者不立故令小者得過也居下體之上以陽當位而不能先過防之至令小者或過而復應而從焉其從之也則戕之凶至矣故曰弗過防之從或戕之凶也象曰從或戕之凶如何也音義【戕徐在良反注同令力呈反下同先西薦反復扶又反卦未同】疏【止義曰弗過防之者小過之世大者不能立徳故令小者得過九三居下體之上以陽當位不能先過爲防至令小者或過上六小人最居髙顯而復應而從焉其從之也則有殘害之凶至矣故曰弗過防之從或戕之凶也春秋傳曰在內曰弒在外曰戕然則戕者皆殺害之謂也言或者不必之辭也謂爲此行者有幸而免也象曰凶如何者從於小人果致凶禍將如何乎言不可如何也】

九四無咎弗過遇之往厲必戒勿用永貞注𨿽體陽爻而不居其位不爲責主故得無咎也失位在下不能過者也以其不能過故得合於免咎之宜故曰弗過遇之夫晏安鴆毒不可懷也處於小過不寧之時而以陽居陰不能有所爲者也以此自守免咎可也以斯攸往危之道也不交於物物亦弗與無援之助故危則必戒而已無所告救也沈沒怯弱自守而已以斯而處於羣小之中未足任者也故曰勿用永貞言不足用之於永貞象曰弗過遇之位不當也往厲必戒終不可長也音義【晏於諫反又音宴鴆除防反本亦作酖怯去業反】疏【正義曰居小過之世小人有過差之行須大徳之人防使無過今九四𨿽體陽爻而不居其位不防之責責不在已故得無咎所以無其咎者以其失位在下不能爲過厚之行故得遇於無咎之宜故曰無咎弗過遇之也旣無能爲自守則無咎有往則危厲故曰往厲不交於物物亦不與無援乏助故危則必自戒愼而已無所告救故曰必戒以斯而處於羣小之中未足委任不可用之以長行其正也故曰勿用永貞也象曰位不當者釋所以弗過而遇得免於咎者以其位不當故也終不可長者自身有危無所告救豈可任之長以爲正也注正義曰夫宴安酖毒不可懷也者此春秋狄伐邢管仲勸齊侯救邢爲此辭言宴安不救邢卽酖鳥之毒不可懷而安之也】

六五密雲不雨自我西郊公弋取彼在穴注小過小者過於大也六得五位陰之盛也故密雲不雨至於西郊也夫雨者陰在於上而陽薄之而不得通則蒸而爲雨今艮止於下而不交焉故不雨也是故小畜尙往而亨則不雨也小過陽不上交亦不雨也𨿽陰盛於上未能行其施也公者臣之極也五極陰盛故稱公也弋射也在穴者隠伏之物也小過者過小而難未大作猶在隱伏者也以陰質治小過能獲小過者也故曰公弋取彼在穴也除過之道不在取之是乃密雲未能雨也象曰密雲不雨已上也注陽已上故止也音義【弋余職反蒸章勝反字又作烝或作媵字非畜本又作蓄同敕六反施始豉反難乃旦反已上並如字上又時掌反注同鄭作尙云庶幾也陽已上故止也本又作陽已上故少陰上少音多少之少】疏【正義曰密雲不雨自我西郊者小過者小者過於大也六得五位是小過於大陰之盛也陰盛於上而艮止之九三陽止於下是陰陽不交𨿽復至盛密雲至於西郊而不能爲雨也施之於人是柔得過而處尊未能行其恩施廣其風化也故曰密雲不雨自我西郊也公弋取彼在穴者公者臣之極五極陰盛故稱公也小過之時爲過猶小而難未大作猶在隱伏以小過之才治小過之失能獲小過在隱伏者有如公之弋獵取得在穴隱伏之獸也故曰公弋取彼在穴也象曰已上者釋所以密雲不雨也以艮之陽爻已上於一卦之上而成止故不上交而爲雨也注正義曰除過之道不在取之是乃密雲未能雨也者雨者以諭徳之惠化也除過差之道在於文徳懷之使其自服弋而取之是尙威武尙威武卽密雲不雨之義也】

上六弗遇過之飛鳥離之凶是謂災眚注小人之過遂至上極過而不知限至於亢也過至於亢將何所遇飛而不已將何所托災自己致復何言哉象曰弗遇過之已亢也音義【遇玉付反本多誤故詳之眚生領反】疏【正義曰上六處小過之極是小人之過遂至上極過而不知限至於亢者也過至於亢無所復遇故曰弗遇過之也以小人之身過而弗遇必遭羅綱其猶飛鳥飛而無托必離矰繳故曰飛鳥離之凶也過亢離凶是謂自災而致眚復何言哉故曰是謂災眚也象曰已亢者釋所以弗遇過之以其已在亢極之地故也】

【離下坎上】

旣濟亨小利貞初吉終亂音義【濟節旣反下卦同鄭云旣已也盡也濟度也坎宮三世卦亨小絕句以小連利貞者非】疏【正義曰旣濟亨小利貞初吉終亂者濟者濟渡之名旣者皆盡之稱萬事皆濟故以旣濟爲名旣萬事皆濟若小者不通則有所未濟故曰旣濟亨小也小者尙亨何況於大則大小剛柔各當其位皆得其所當此之時非正不利故曰利貞也但人皆不能居安思危愼終如始故戒以今日旣濟之初𨿽皆獲吉若不進徳修業至於終極則危亂及之故曰初吉終亂也】

象曰旣濟亨小者亨也注旣濟者以皆濟爲義者也小者不遺乃爲皆濟故舉小者以明旣濟也利貞剛柔正而位當也注剛柔正而位當則邪不可以行矣故惟正乃利貞也初吉柔得中也終止則亂其道窮也注柔得中則小者亨也柔不得中則小者未亨小者未亨𨿽剛得正則爲未旣濟也故旣濟之要在柔得中也以旣濟爲安者道極無進終惟有亂故曰初吉終亂不爲自亂由止故亂故曰終止則亂也音義【邪似嗟反下同】疏【正義曰旣濟亨小者亨者此釋卦名徳旣濟之亨必小者皆亨也但舉小者則大者可知所以爲旣濟也具足爲文當更有一小字但旣疊經文略足以見故從省也利貞剛柔正而位當者此就二三四五並皆得正以釋利貞也剛柔皆正則邪不可行故惟正乃利貞也初吉柔得中者此就六二以柔居中釋初吉也以柔小尙得其中則剛大之理皆獲其濟物無不濟所以爲吉故曰初吉也終止則亂其道窮者此正釋戒若能進修不止則旣濟無終旣濟終亂由止故亂終止而亂則旣濟之道窮矣故曰終止則亂其道窮也】

象曰水在火上旣濟君子以思患而豫防之注存不忘亡旣濟不忘未濟也疏【正義曰水在火上炊爨之象飲食以之而成性命以之而濟故曰水在火上旣濟也但旣濟之道初吉終亂故君子思其後患而豫防之】

初九曵其輪濡其尾無咎注最處旣濟之初始濟者也始濟未渉於燥故輪曵而尾濡也𨿽未造易心無顧戀志棄難者也其於義也無所咎也象曰曵其輪義無咎也音義【曵以制反濡音儒注同燥西早反造七報反易以防反難乃旦反卦末幷下卦同】疏【正義曰初九處旣濟之初體剛居中是始欲濟渡也始濟未渉於燥故輪曵而尾濡故云曵其輪濡其尾也但志在棄難𨿽復曵輪濡尾其義不有咎故云無咎】

六二婦喪其茀勿逐七日得注居中履正處文明之盛而應乎五陰之光盛者也然居初三之間而近不相得上不承三下不比初夫以光盛之陰處於二陽之間近而不相得能無見侵乎故曰喪其茀也稱婦者以明自有夫而他人侵之也茀首飾也夫以中道執乎貞正而見侵者眾之所助也處旣濟之時不容邪道者也時旣明峻眾又助之竊之者逃竄而莫之歸矣量斯勢也不過七日不須已逐而自得也象曰七日得以中道也音義【喪息浪反注皆同茀方拂反首飾也馬同干云馬髴也鄭云車蔽也子夏作髴荀作紱董作髢比毗志反】疏【正義曰婦喪其茀勿逐七日得者茀者婦人之首飾也六二居中履正處文明之盛而應乎五陰之光盛者也然居初三之間而近不相得夫以光盛之陰處於二陽之間近而不相得能無見侵乎故曰婦喪其茀稱婦者以明自有夫而他人侵之也夫以中道執乎貞正而見侵者物之所助也處旣濟之時不容邪道者也時旣明峻眾又助之竊之者逃竄而莫之歸矣量斯勢也不過七日不須已逐而自得故曰勿逐七日得象曰以中道者釋不須追逐而自得者以執守中道故也】

九三髙宗伐鬼方三年克之小人勿用注處旣濟之時居文明之終履得其位是居衰末而能濟者也故髙宗伐鬼方三年乃克也君子處之故能興也小人居之遂喪邦也象曰三年克之憊也音義【鬼方蒼頡篇云鬼逺也憊備拜反鄭云劣弱也陸作備云當爲憊困劣也】疏【正義曰髙宗伐鬼方三年克之者髙宗者殷王武丁之號也九三處旣濟之時居文明之終履得其位是居衰末而能濟者也髙宗伐鬼方以中興殷道事同此爻故取譬焉髙宗徳實文明而勢甚衰憊不能卽勝三年乃克故曰髙宗伐鬼方三年克之也小人勿用者勢旣衰弱君子處之能建功立徳故興而復之小人居之日就危亂必喪邦也故曰小人勿用象曰憊也者以衰憊之故故三年乃克之】六四繻有衣袽終日戒注繻宜曰濡衣袽所以塞舟漏也履得其正而近不與三五相得夫有隙之棄舟而得濟者有衣袽也鄰於不親而得全者終日戒也象曰終日戒有所疑也音義【繻而朱反鄭王肅云音須子夏作襦王廙同薛云古文作繻袽女居反絲袽也王肅音如說文作絮云緼也廣雅云絮塞也子夏作茹京作絮】疏【正義曰繻有衣袽終日戒者王注云繻宜曰濡衣袽所以塞舟漏者也六四處旣濟之時履得其位而近不與三五相得如在舟而漏矣舟漏則濡濕所以得濟者有衣袽也鄰於不親而得全者終日戒也故曰繻有衣袽終日戒也象曰有所疑者釋所以終日戒以不與三五相得懼其侵克有所疑故也】

九五東鄰殺牛不如西鄰之禴祭實受其福注牛祭之盛者禴祭之薄者居旣濟之時而處尊位物皆濟矣將何爲焉其所務者祭祀而已祭祀之盛莫盛修徳故沼沚之毛蘋蘩之菜可羞於鬼神故黍稷非馨明徳惟馨是以東鄰殺牛不如西鄰之禴祭實受其福也象曰東鄰殺牛不如西鄰之時也注在於合時不在於丰也實受其福吉大來也音義【禴羊略反祭之薄者沼之紹反沚因止蘋音頻蘩音煩馨呼庭反】疏【正義曰牛祭之盛者也禴殷春祭之名祭之薄者也九五居旣濟之時而處尊位物旣濟矣將何爲焉其所務者祭祀而已祭祀之盛莫盛修徳九五履正居中動不爲妄修徳者也苟能修徳𨿽薄可饗假有東鄰不能修徳𨿽復殺牛至盛不爲鬼神歆饗不如我西鄰禴祭𨿽薄能修其徳故神明降福故曰東鄰殺牛不如西鄰之禴祭實受其福也象曰不如西鄰之時者神明饗徳能修徳致敬合於祭祀之時𨿽薄降福故曰時也吉大來者非惟當身福流後世注正義曰沼沚之毛蘋蘩之菜可羞於鬼神者並略左傳之文也在於合時者詩云威儀孔時言周王廟中羣臣助祭並皆威儀肅敬甚得其時此合時之義亦當如彼也】

上六濡其首厲注處旣濟之極旣濟道窮則之於未濟之於未濟則首先犯焉過而不已則遇於難故濡其首也將沒不久危莫先焉象曰濡其首厲何可久也疏【正義曰上六處旣濟之極則反於未濟若反於未濟則首先犯焉若進而不已必遇於難故濡其首也旣被濡首將沒不久危莫先焉故曰濡其首厲也象曰何可久者首旣被濡身將陷沒何可久長者也】

【坎下離上】

未濟亨小狐汔濟濡其尾無攸利音義【未濟離宮三世卦狐徐音胡汔許訖反說文雲水涸也鄭云防也】疏【正義曰未濟亨者未濟者未能濟渡之名也未濟之時小才居位不能建功立徳拔難濟險若能執柔用中委任賢哲則未濟有可濟之理所以得通故曰未濟亨小狐汔濟濡其尾無攸利者汔者將盡之名小才不能濟難事同小狐𨿽能渡水而無餘力必須水汔方可渉川未及登岸而濡其尾濟不免濡豈有所利故曰小狐汔濟濡其尾無攸利也】

彖曰未濟亨柔得中也注以柔處中不違剛也能納剛健故得亨也小狐汔濟未出中也注小狐不能渉大川須汔然後乃能濟處未濟之時必剛健拔難然後乃能濟汔乃能濟未能出險之中濡其尾無攸利不續終也注小狐𨿽能渡而無餘力將濟而濡其尾力竭於斯不能續終險難猶未足以濟也濟未濟者必有餘力也𨿽不當位剛柔應也注位不當故未濟剛柔應故可濟疏【正義曰未濟亨柔得中者此就六五以柔居中下應九二釋未濟所以得亨柔而得中不違剛也與二相應納剛自輔故於未濟之時終得亨通也小狐汔濟未出中也者釋小狐渉川所以必須水汔乃濟以其力薄未能出險之中故也濡其尾無攸利不續終者濡尾力竭不能相續而終至於登岸所以無攸利也𨿽不當位剛柔應者重釋未濟之義凡言未者今日𨿽未濟後有可濟之理以其不當其位故卽時未濟剛柔皆應足得相拯是有可濟之理故稱未濟不言不濟也】

象曰火在水上未濟君子以愼辧物居方注辧物居方令物各當其所也音義【令力呈反】疏【正義曰火在水上未濟者火在水上不成烹飪未能濟物故曰火在水上未濟君子以愼辧物居方者君子見未濟之時剛柔失正故用愼爲徳辧別眾物各居其方使皆得安其所所以濟也】

初六濡其尾吝注處未濟之初最居險下不可以濟者也而欲之其應進則溺身未濟之始始於旣濟之上六也濡其首猶不反至於濡其尾不知紀極者也然以陰處下非爲進亢遂其志者也困則能反故不曰凶事在己量而必困乃反頑亦甚矣故曰吝也象曰濡其尾亦不知極也疏【正義曰初六處未濟之初最居險下而欲上之其應進則溺身如小狐之渡川濡其尾也未濟之始始於旣濟之上六也旣濟上六但云濡其首言始入於難未沒其身此言濡其尾者進不知極已沒其身也然以陰處下非爲進亢遂其志者也困則能反故不曰凶不能豫照事之幾萌困而後反頑亦甚矣故曰吝也象曰亦不知極者未濟之初始於旣濟之上六濡首而不知遂濡其尾故曰不知極也注正義曰不知紀極者春秋傳曰聚斂積實不知紀極謂之饕餮言無休已也】

九二曵其輪貞吉注體剛履中而應於五五體陰柔應與而不自任者也居未濟之時處險難之中體剛中之質而見任與拯救危難經綸屯蹇者也用健拯難循難在正而不違中故曵其輪貞吉也象曰九二貞吉中以行正也注位𨿽不正中以行正也音義【綸本作論同音倫又魯門反屯張倫反蹇紀勉反循似遵反猶履也】疏【正義曰曵其輪貞吉者九二居未濟之時處險難之內體剛中之質以應於五五體陰柔委任於二令其濟難者也經綸屯蹇任重憂深故曰曵其輪曵其輪者言其勞也靖難在正然後得吉故曰曵其輪貞吉象曰中以行正者釋九二失位而稱貞吉者位𨿽不正以其居中故能行正也】六三未濟徵凶利渉大川注以陰之質失位居險不能自濟者也以不正之身力不能自濟而求進焉喪其身也故曰徵凶也二能拯難而已比之棄已委二載二而行溺可得乎何憂未濟故曰利渉大川象曰未濟徵凶位不當也音義【喪息浪反己音紀比毗志反】疏【正義曰未濟徵凶者六三以陰柔之質失位居險不能自濟者也身旣不能自濟而欲自進求濟必喪其身故曰未濟徵凶也利渉大川者二能拯難而已比之若能棄已委二則沒溺可免故曰利渉大川象曰位不當者以不當其位故有徵則凶】

九四貞吉悔亡震用伐鬼方三年有賞於大國注處未濟之時而出險難之上居文明之初體乎剛質以近至尊𨿽履非其位志在乎正則吉而悔亡矣其志得行靡禁其威故曰震用伐鬼方也伐鬼方者興衰之徵也故每至興衰而取義焉處文明之初始出於難其徳未盛故曰三年也五居尊以柔體乎文明之盛不奪物功者也故以大國賞之也象曰貞吉悔亡志行也音義【近附近之近】疏【正義曰貞吉悔亡者居未濟之時履失其位所以爲悔但出險難之外居文明之初以剛健之質接近至尊志行其正正則貞吉而悔亡故曰貞吉悔亡正志旣行靡禁其威故震發威怒用伐鬼方也然處文明之初始出於險其徳未盛不能卽勝故曰三年也五以順柔文明而居尊位不奪物功九四旣克而還必得百里大國之賞故曰有賞於大國也象曰志行者釋九四失位而得貞吉悔亡者以其正志得行而終吉故也】六五貞吉無悔君子之光有孚吉注以柔居尊處文明之盛爲未濟之主故必正然後乃吉吉乃得無悔也夫以柔順文明之質居於尊位付與於能而不自役使武以文禦剛以柔斯誠君子之光也付物以能而不疑也物則竭力功斯克矣故曰有孚吉象曰君子之光其暉吉也音義【暉許歸反又作輝】疏【正義曰貞吉無悔者六五以柔居尊處文明之盛爲未濟之主故必正然後乃吉吉乃得無悔故曰貞吉無悔也君子之光者以柔順文明之質居於尊位有應於二是能付物以能而不自役有君子之光華矣故曰君子之光也有孚吉者付物以能而無疑焉則物竭其誠功斯克矣故曰有孚吉也象曰其暉吉者言君子之徳光暉著見然後乃得吉也】

上九有孚於飲酒無咎濡其首有孚失是注未濟之極則反於旣濟旣濟之道所任者當也所任者當則可信之無疑而已逸焉故曰有孚於飲酒無咎也以其能信於物故得逸豫而不憂於事之廢茍不憂於事之廢而耽於樂之甚則至於失節矣由於有孚失於是矣故曰濡其首有孚失是也象曰飲酒濡首亦不知節也音義【耽丁南反樂音洛】疏【正義曰有孚於飲酒無咎者上九居未濟之極則反於旣濟旣濟之道則所任者當也所任者當則信之無疑故得自逸飲酒而己故曰有孚於飲酒無咎濡其首者旣得自逸飲酒而不知其節則濡首之難還復及之故曰濡其首也有孚失是者言所以濡首之難及之者良由信任得人不憂事廢故失於是矣故曰有孚失是也象曰亦不知節者釋飲酒所以致濡首之難以其不知止節故也】

周易注疏卷十

周易注疏卷十考證

渙彖利渉大川乘木有功也注乘木卽渉難也木者專所以渉川也渉難而常用渙道必有功也○郭京曰利渉大川下脫利貞字注所以字上誤增專字木用廣大云專渉川豈不大乖常用正道正字誤作渙字蹇注云難由正濟此渉難與蹇何殊不合用渙離散之義【臣良裘】按利貞之義王注已於上文釋訖京謂此有脫文而注渙道爲正道未當也又孔疏云先儒皆以坎下巽上乘木水上之象王不用象直取況諭之義故言乘木卽渉難則注中專渉川句正言木之所以可乘惟渉川耳未可疑爲誤增

上九渙其血去逖出○集觧虞翻曰逖憂也仲氏易曰逖本悐字與惕同漢書王商傳無怵悐憂可驗【臣淸植】按注云悐逺也疏雲散其憂傷去而逖出是以渙其血爲句去逖出爲句也後儒如朱震王申子兪琰皆從之程傳及本義緣小畜四爻有血去惕出之義因疑逖當作惕而以渙其血去爲句逖出爲句然與小象不合故折中定本斷從疏說

節彖說以行險當位以節中正以通注然後乃亨也○郭京曰然後乃亨也一句誤將入注此一句釋節亨之義審詳彖例足見誤矣【臣良裘】按易本中正以通句下皆無然後乃亨也之文郭氏臆說也

中孚彖豚魚吉信及豚魚也○郭京曰及字下誤增豚魚二字彖例不重言爻文

小過彖柔得中是以小事吉也○郭京曰是以下脫可字小事下誤增吉字彖舉卦辭例無增損若可小事下合有吉則不可大事下合有凶

六五象密雲不雨已上也注陽已上故止也○郭京曰經注止字並誤作上字注下故也誤作故止也

旣濟彖旣濟亨小者亨也○郭京曰按亨字下脫小字【臣淸植】按本義謂卦辭亨小當爲小亨故於此云濟下疑脫小字郭京於卦辭仍作亨小故此云亨字下脫小字然亨小之義陸銓說極善折中從之則此處當爲亨下脫小字如京之說

注小者不遺乃爲皆濟○郭京曰小者不通通字誤作遺字不爲皆濟不字誤作乃字注中通字本釋經文亨字通旣誤遺下句不字遂變爲乃字

又以旣濟爲安者道極旡進終惟有亂○郭京曰旣濟焉焉字誤作爲字此注上云旣濟之要在柔得中也以旣濟焉柔者道極無進終惟有亂義在戒柔者道極無進作爲字則義殊【臣良裘】按今本柔字又作安字或又作象字皆非王氏之舊

六二婦喪其茀注茀首飾也○音義鄭云車蔽也子夏作髴【臣淸植】按衛風翟茀以朝疏云婦人乘車不露見車之前後設障以自蔽隠謂之茀此注乃作首飾觧考廣韻集韻皆以髴爲婦人首飾是注蓋從子夏作髴也然經文本作茀字則作車蔽爲是故程傳本義皆從詩疏

六四注繻宜曰濡○【臣淸植】按旣未濟二卦屢見濡尾濡首之義皆作濡字故注於此繻字斷作濡程傳本義皆從之

未濟初六象濡其尾亦不知其極也○熊氏經說曰極本拯字古注以拯救爲觧且與下行正叶韻作拯字何疑【臣良裘】按王注云不知紀極孔疏引春秋傳証之極字之義本有明文朱子以韻有不葉疑爲敬字後人遂欲攺爲拯字所云古注未知何據

六三未濟徵凶利渉大川○【臣良裘】按程傳曰未濟有可濟之道險終有出險之理徵凶利渉義得兼之易本或於利字上增一不字眞附會本義之失

周易注疏卷十考證﹤經部﹐易類﹐周易注疏﹥

欽定四庫全書

周易注疏卷十一

晉韓伯注唐陸徳明音義孔穎達疏

系辭上疏【正義曰謂之系辭者凡有二義論字取繋屬之義聖人繋屬此辭於爻卦之下故此篇第六章

云繋辭焉以斷其吉凶第十二章

云繋辭焉以盡其言是繋屬其辭於爻卦之下則上下二篇經辭是也文取繋屬之義故字體從繋又音爲系者取綱系之義卦之與爻各有其辭以釋其義則卦之與爻各有綱系所以音謂之系也夫子本作十翼申說上下二篇經文繋辭條貫義理別自爲捲總曰系辭分爲上下二篇者何氏云上篇明無故曰易有太極太極卽無也又云聖人以此洗心退藏於密是其無也下篇明幾從無入有故云知幾其神乎今謂分爲上下更無異義有以簡編重大是以分之或以上篇論易之大理下篇論易之小理者事必不通何則案上繋云君子出其言善則千里之外應之出其言不善則千里之外違之又云借用白茅無咎皆人言語小事及小愼之行豈爲易之大理又下繋雲天地之道貞觀者也日月之道貞明者也豈復易之小事乎明以大小分之義必不可故知聖人旣無其意若欲彊釋理必不通諸儒所釋上篇所以分段次下凡有一十二章周氏雲天尊地卑爲第一章

聖人設卦觀象爲第二章

彖者言乎象者爲第三章

精气爲物爲第四章

顯諸仁蔵諸用爲第五章

聖人有以見天下之賾爲第六章

初六借用白茅爲第七章

大衍之數爲第八章

子曰知變化之道爲第九章

天一地二爲第十章

是故易有太極爲第十一章

子曰書不盡言爲第十二章

馬季長荀爽姚信等又分白茅章後取負且乘更爲別章成十三章案白茅以下歷序諸卦獨分負且乘以爲別章義無所取也虞翻分爲十一章合大衍之數並知變化之道共爲一章案大衍一章總明揲蓍策數及十有八變之事首尾相連其知變化之道已下別明知神及惟幾之事全與大衍章義不類何得合爲一章今從先儒以十二章爲定】

天尊地卑乾坤定矣注乾坤其易之門戶先明天尊地卑以定乾坤之體卑髙以陳貴賤位矣注天尊地卑之義旣列則涉乎萬物貴賤之位明矣動靜有常剛柔斷矣注剛動而柔止也動止得其常體則剛柔之分著矣方以類聚物以羣分吉凶生矣注方有類物有羣則有同有異有聚有分也順其所同則吉乖其所趣則凶故吉凶生矣在天成像在地成形變化見矣注象況日月星辰形況山川艸木也懸象運轉以成昏明山澤通气而雲行雨施故變化見矣是故剛柔相摩注相切摩也言陰陽之交感也八卦相蕩注相推蕩也言運化之推移鼔之以雷霆潤之以風雨日月運行一寒一暑乾道成男坤道成女幹知大始坤作成物幹以易知坤以簡能注天地之道不爲而善始不勞而善成故曰易簡易則易知簡則易從易知則有親易從則有功注順萬物之情故曰有親通天下之志故曰有功有親則可久有功則可大注有易簡之徳則能成可久可大之功可久則賢人之徳可大則賢人之業注天地易簡萬物各載其形聖人不爲羣方各遂其業徳業旣成則入於形器故以賢人目其徳業易簡而天下之理得矣注天下之理莫不由於易簡而各得順其分位也天下之理得而成位乎其中矣注成位況立象也極易簡則能通天下之理通天下之理故能成像並乎天地言其中則明並天地也音義【卑如字又音婢本又作埤同斷丁亂反之分之分符問反章末注同著張慮反見賢徧反注同懸音施始防反摩本又作磨末何反京云相磑切也磑音古代反馬云摩切也鄭注禮記云廹也迫音百蕩眾家作蕩王肅音唐黨反馬云除也桓云動也惟韓云相推蕩鼔虞陸董皆云鼔動也霆王肅呂忱音庭徐又徒鼎反又音定京云霆者雷之餘气挺生萬物也說文同蜀才云疑爲電運行姚作違行大始之大音泰王肅作泰坤作虞姚作坤化姚云化當爲作易知之易以防反章末同鄭茍董並音亦簡能如字姚云能當爲從而成位乎其中馬王肅作而易成位乎其中】疏【正義曰此第一章

明天尊地卑及貴賤之位剛柔動靜寒暑往來廣明乾坤簡易之徳聖人法之能見天下之理天尊地卑乾坤定矣者天以剛陽而尊地以柔陰】【而卑則乾坤之體安定矣幹健與天陽同坤順與地陰同故得乾坤定矣若天不剛陽地不柔陰是乾坤之體】【不得定也此經明天地之徳也卑髙以陳貴賤位矣者卑謂地體卑下髙謂天體髙上卑髙旣以陳列則物之】【貴賤得其位矣若卑不處卑謂地在上髙不處髙謂天在下上下旣亂則萬物貴賤不得其位矣此經明天地】【之體此𨿽明天地之體亦涉乎萬物之形此貴賤總兼萬物不惟天地而已先云卑者便文爾案前經雲天尊】【地卑天地別陳此卑髙以陳不更別陳總云卑髙者上文詳於此略也動靜有常剛柔斷矣者天陽爲動地陰】【爲靜有常度則剛柔斷定矣動而有常則成剛靜而有常則成柔所以剛柔可斷定矣若動而無常則剛道不】【成靜而無常則柔道不立是剛柔雜亂動靜無常則剛柔不可斷定也此經論天地之性也此𨿽天地動靜亦】【總兼萬物也萬物稟於陽气多而爲動也稟於陰气多而爲靜也方以類聚物以羣分吉凶生矣者方謂法術】【性行以類共聚同方者則同聚也物謂物色羣黨共在一處而與他物相分別若順其所同則吉也若乖其所】【趣則凶也故曰吉凶生矣此經𨿽因天地之性亦廣包萬物之情也在天成像在地成形變化見矣者象謂懸象日月星辰也形謂山川艸木也懸象運轉而成昏明山澤通气而雲行雨施故變化見也是故剛柔相摩者以變化形見卽陽極變爲陰陰極變爲陽陽剛而陰柔故剛柔共相切摩更逓變化也八卦相蕩者剛則陽爻也柔則陰爻也剛柔兩體是陰陽二爻相雜而成八卦遞相推蕩若十一月一陽生而推去一陰五月一陰生而推去一陽𨿽諸卦遞相推移本從八卦而來故云八卦相蕩也鼔之以雷霆潤之以風雨日月運行一寒一暑者重明上經變化見矣及剛柔相摩八卦相蕩之事八卦旣相推蕩各有功之所用也又鼔動之以震雷離電滋潤之以巽風坎雨或離日坎月運動而行一節爲寒一節爲暑直云震巽離坎不云乾坤艮兌者乾坤上下備言艮兌非鼔動運行之物故不言之其實亦一焉雷電風雨亦出山澤也乾道成男坤道成女者道謂自然而生故幹得自然而爲男坤得自然而爲女必云成者有故以干因陰而得成男坤因陽而得成女故云成也幹知大始者以干是天陽之气萬物皆始在於气故云知其大始也坤作成物者坤是地陰之形坤能造作以成物也初始無形未有營作故但云知也已成之物事可營爲故云作也幹以易知者易謂易略無所造爲以此爲知故曰幹以易知也坤以簡能者簡謂簡省凝靜不湏繁勞以此爲能故曰坤以簡能也若於物艱難則不可以知故以易而得知也若於事繁勞則不可能也必簡省而後可能也易則易知者此覆說上干以易知也幹徳旣能說易若求而行之則易可知也簡則易從者覆說上坤以簡能也於事簡省若求而行之則易可從也上干以易知坤以簡能論乾坤之體性也易則易知簡則易從者此論乾坤旣有此性人則易可放效也易知則有親者性意易知心無險難則相和親故云易知則有親也易從則有功者於事易從不有繁勞其功易就故曰易從則有功此二句論聖人法此乾坤易簡則有所益也有親則可久者物旣和親無相殘害故可久也有功則可大者事業有功則積漸可大此二句論人法乾坤久而益大可久則賢人之徳者使物長久是賢人之徳能飬萬物故云可久則賢人之徳也可大則賢人之業者功勞旣大則是賢人事業行天地之道總天地之功惟聖人能然今云賢人者聖人則隱迹蔵用事在無境今云可久可大則是離無入有賢人則事在有境故可久可大以賢人目之也易簡而天下之理得矣者此則贊明聖人能行天地易簡之化則天下萬事之理並得其宜矣天下之理得而成位乎其中矣者成位況立象言聖人極易簡之善則能通天下之理故能成立卦象於天地之中言並天地也注正義曰云先明天尊地卑以定乾坤之體者易含萬象天地最大若天尊地卑各得其所則乾坤之義得定矣若天之不尊降在滯溺地之不卑進在剛盛則乾坤之體何由定矣案乾坤是天地之用非天地之體今云乾坤之體者是所用之體幹以健爲體坤以順爲體故云乾坤之體雲天尊地卑之義旣列觧經卑髙以陳也云則涉乎萬物貴賤之位明矣觧經貴賤位矣上經旣雲天尊地卑此經又雲貴賤者則貴賤非惟天地是兼萬物之貴賤云方有類者方謂法術情性趣捨故春秋云教子以義方注云方道也是方謂性行法術也言方𨿽以類而聚亦有非類而聚者若陰之所求者陽陽之所求者陰是非類聚也若以人比禽獸卽是非類𨿽男女不同俱是人例亦是以類聚也故云順所同則吉乖所趣則凶雲天地之道不爲而善始者釋經之幹以易知不勞而善成者釋經之坤以簡能也案經乾易坤簡各自別言而注合雲天地者若以坤對乾乾爲易也坤爲簡也經之所云者是也若據乾坤相合皆無爲自然養物之始也是自然成物之始也是幹亦有簡坤亦有易故注合而言之也用使聖人俱行易簡法無爲之化云聖人不爲羣方各遂其業者聖人顯仁藏用惟見生養之功不見其何以生養猶若日月見其照臨之力不知何以照臨是聖人用無爲以及天下是聖人不爲也云徳業旣成則入於形器者初行徳業未成之時不見其所爲是在於虛無若徳業旣成覆被於物在於有境是入於形器也賢人之分則見其所爲見其成功始末皆有徳之與業是所有形器故以賢人目其徳業然則本其虛無象謂之聖據其成功事業謂之賢也雲天下之理莫不由於易簡而各得順其分位者若能行說易簡靜任物自生則物得其性矣故列子云不生而物自生不化而物自化若不行易簡法令滋章則物失其性也老子雲水至淸則無魚人至察則無徒又荘云馬翦剔羈絆所傷多矣是天下之理未得也】

聖人設卦觀象注此總言也系辭焉而明吉凶剛柔相推而生變化注系辭所以明吉凶剛柔相推所以明變化也吉凶者存乎人事也變化者存乎運行也是故吉凶者失得之象也注由有失得故吉凶生悔吝者憂虞之象也注失得之防者足以致憂虞而已故曰悔吝變化者進退之象也注往復相推疊進退也剛柔者晝夜之象也注書則陽剛夜則陰柔始總言吉凶變化而下別明悔吝晝夜者悔吝則吉凶之類晝夜亦變化之道吉凶之類則同因系辭而明變化之道則俱由剛柔而著故始總言之下則明失得之輕重辧變化之小大故別序其義也六爻之動三極之道也注三極三材也兼三材之道故能見吉凶成變化也是故君子所居而安者易之序也注序易象之次序所樂而玩者爻之辭也是故君子居則觀其象而玩其辭動則觀其變而玩其占是以自天祐之吉無不利音義【系音系捲內皆同而明吉凶虞本有悔吝二字疊田節反剛柔者晝夜之象虞作晝夜者剛柔之象三極陸云極至也馬云三統也鄭韓云三才也王肅】【云陰陽剛柔仁義爲三極見賢徧反序陸云象也京云次也虞本作象樂音嶽適會也虞本作變玩五亂反研】【玩也馬云貪也鄭作翫祐音又後同】疏【正義曰此第二章

也前章言天地成像成形簡易之徳明乾坤之大】【旨此章明聖人設卦觀象爻辭吉凶悔吝之細別聖人設卦觀象者謂聖人設畫其卦之時莫不瞻觀物象法】【其物象然後設之卦象則有吉有凶故下文云吉凶者失得之象也悔吝者憂虞之象變化者進退之象剛柔】【者晝夜之象是設施其卦有此諸象也系辭焉而明吉凶者卦象爻象有吉有凶若不系辭其理未顯故系屬】【吉凶之文辭於卦爻之下而顯明此卦爻吉凶也案吉凶之外猶有悔吝憂虞直云而明吉凶者悔吝憂虞是】【凶中之小別舉吉凶則包之可知也剛柔相推而生變化者八純之卦卦之與爻其象旣定變化猶少若剛柔】【二气相推陰爻陽爻交變分爲六十四卦有三百八十四爻委曲變化事非一體是而生變化也系辭而明吉】【凶明系辭之意剛柔相推而生變化明其推引而生雜卦之意也此下四句經總明諸象不同之事辭之吉者】【是得之象辭之凶者是失之象故曰吉凶者是失得之象也初時於事有失有得積漸成著乃爲吉凶也然易】【之諸卦及爻不言吉凶者義有數等或吉凶據文可知不湏明言吉凶者若干元亨利貞及九五飛龍在天利】【見大人之屬尋文考義是吉可知故不湏云吉也若其剝不利有攸往離之九四突如其來如焚如死如棄如】【之屬據其文辭其凶可見故不言凶也亦有爻處吉凶之際吉凶未定行善則吉行惡則凶是吉凶未定亦不】【言吉凶若干之九三君子終日幹幹夕惕若厲無咎若屯之六二屯如邅如乘馬班如匪冦婚媾女子貞不字】【十年乃字是吉凶未定亦不言吉凶也又諸稱無咎者若不有善應則有咎若有善應則無咎此亦不定言吉凶也諸稱吉凶者皆嫌其吉凶不明故言吉凶以正之若坤之六五黃裳元吉以陰居尊位嫌其不吉故言吉以明之推此餘可知也亦有於事無嫌吉凶灼然可知而更明言吉凶者若剝之初六剝牀以足蔑貞凶六二剝牀以辧蔑貞凶者此皆凶狀灼然而言凶也或有一卦之內或一爻之中得失相形湏言吉凶若大過九三棟橈凶九四棟隆吉是一卦相形也屯卦九五屯其膏小貞吉大貞凶是一爻相形也亦有一事相形終始有異若訟卦有孚窒惕中吉終凶之類是也大略如此原夫易之爲書曲明萬象茍在釋辭明其意達其理不可以一爻爲例義有變通也悔吝者憂虞之象者經稱悔吝者是得失防小初時憂念虞度之形象也以憂虞不己未是大凶終致悔吝悔者其事已過意有追悔之也吝者當事之時可輕鄙恥故云吝也吝旣是小凶則易之爲書亦有小吉則無咎之屬善補過是也此亦小吉而不言者下經備陳之也故於此不言其餘元亨利貞則是吉象之境有四徳別言故於此不言也其有祉有慶有福之屬各於爻卦別言故不在此而說且易者戚人爲惡故於惡事備言也變化者進退之象者萬物之象皆有陰陽之爻或從始而上進或居終而倒退以其往復相推或漸變而頓化故云進退之象也剛柔者晝夜之象者晝則陽日照臨萬物生而堅剛是晝之象也夜則陰潤浸被萬物而皆柔弱是夜之象也六爻之動三極之道者此覆明變化進退之義言六爻遞相推動而生變化是天地人三才至極之道以其事兼三才故能見吉凶而成變化也是故君子所居而安者易之序也者以其在上吉凶顯其得失變化明其進退以此之故君子觀象知其所處故居可治之位而安靜居之是易位之次序也若居在幹之初九而安在勿用居在幹之九三而安在幹幹是以所居而安者由觀易位之次序也所樂而玩者爻之辭也者言君子愛樂而習玩者是六爻之辭也辭有吉凶悔吝見善則思齊其事見惡則懼而自攺所以愛樂而耽玩也卦之與爻皆有其辭但爻有變化取象旣多以知得失故君子尢所愛樂所以特云爻之辭也是故君子居則觀其象而玩其辭者以易象則明其善惡辭則示其吉凶故君子自居處其身觀看其象以知身之善惡而習玩其辭以曉事之吉凶動則觀其變而玩其占者言君子出行興動之時則觀其爻之變化而習玩其占之吉凶若干之九四或躍在淵是動則觀其變也春秋傳云先王卜徵五年又云卜以決疑是動玩其占也是以自天祐之吉無不利者君子旣能奉遵易象以居處其身無有凶害是以從天以下悉皆祐之吉無不利此大有上九爻辭注正義曰云此總言也者此設卦觀象總爲下而言故云此總言也云始總言吉凶變化者謂上文云系辭焉而明吉凶剛柔相推而生變化是始總言吉凶變化也云而下別明悔吝晝夜者謂次文云悔吝者憂虞之象剛柔者晝夜之象是別明悔吝晝夜也言悔吝則吉凶之類者案上文系辭而明吉凶次文別序云吉凶者失得之象悔吝者憂虞之象是吉凶之外別生悔吝是悔吝亦吉凶之類大略總言吉凶若細別之吉凶之外別有悔吝也故云悔吝則吉凶之類云晝夜亦變化之道者案上文云剛柔相推而生變化次文別云變化者進退之象剛柔者晝夜之象變化之外別云晝夜總言之則變化晝夜是一分之則變化晝夜是殊故云晝夜亦變化之道也云吉凶之類則同因系辭而明者案上文云系辭焉而明吉凶次文別序云吉凶悔吝兩事同因上系辭而明之也故云吉凶之類則同因系辭而明也云變化之道則俱由剛柔而著者上文剛柔相推而生變化次文別序云變化者進退之象剛柔者晝夜之象上文則變化剛柔合爲一次文則別序變化剛柔分爲二合之則同分之則異是變化從剛柔而生故云變化之道俱由剛柔而著也云故始總言之者上文繋辭焉而明吉凶不云悔吝是總言之也又上文剛柔相推而生變化不云晝夜是總變化言之也云下則明失得之輕重辯變化之小大故別序其義者案次文別序云吉凶者失得之象是失得重也悔吝者憂虞之象是失得輕也又次經云變化者進退之象是變化大也剛柔者晝夜之象是變化小也両事並言失得別明輕重變化別明小大是別序其義】

彖者言乎象者也注彖總一卦之義也爻者言乎變者也注爻各言其變也吉凶者言乎其失得也悔吝者言乎其小疵也無咎者善補過也是故列貴賤者存乎位注爻之所處曰位六位有貴賤也齊小大者存乎卦注卦有小大也齊猶言辯也卽彖者言乎象也辯吉凶者存乎辭注辭爻辭也卽爻者言乎變也言象所以明小大言變所以明吉凶故小大之義存乎卦吉凶之狀見乎爻至於悔吝無咎其例一也吉凶悔吝小疵無咎皆生乎變事有小大故下歷言五者之差也憂悔吝者存乎介注介纖介也王弼曰憂悔吝之時其介不可慢也卽悔吝者言乎小疵也震無咎者存乎悔注無咎者善補過也震動也故動而無咎存乎悔過也是故卦有小大辭有險易注其道光明曰大君子道消曰小之泰則其辭易之否則其辭險辭也者各指其所之易與天地準注作易以準天地故能彌綸天地之道仰以觀於天文俯以察於地理是故知幽明之故原始反終故知死生之說注幽明者有形無形之象死生者始終之數也音義【爻戶交反說文云交也疵徐才斯反馬云瑕也辯如字京云明也虞董姚顧蜀才並云別也音彼列反見賢徧反介音界注同王肅幹韓云纖介也纖息簾反震馬云驚也鄭云懼也王肅韓云動也周云救也險易之易以防反注同京云險惡也易善也否備鄙反準如字京云等也鄭雲中也平也彌如字本又作彌綸音倫京云彌徧綸知也王肅云綸纒裏也荀云彌終也綸迹也俯音甫察一本作觀反終鄭虞作及終說如字宋衷始銳反云捨也】疏【正義曰此第三章

也上章明吉凶悔吝系辭之義而細意未盡故此章更委曲說卦爻吉凶之事是以義理深奧能彌綸天地之道仰觀俯察知死生之說彖者言乎象者也者彖謂卦下之辭總說乎一卦之象也爻者言乎變者也者謂文下之辭言說此爻之象攺變也吉凶者言乎其失得也者謂爻卦下辭也著其吉凶者言論其卦爻失與得之義也前章言據其卦爻之象故云吉凶者失得之象此章據其卦爻之辭故云吉凶者言乎其失得也悔吝者言乎其小疵也者辭著悔吝者言說此卦爻有小疵病也有小疵病必預有憂虞故前章云悔吝者憂虞之象但前章據其象此章論其辭也無咎者善補過也者辭稱無咎者卽此卦爻能補其過若不能補過則有咎也案略例無咎有二一者善能補過故無咎二者其禍自己招無所怨咎故節之六三不節之嗟又誰咎也但如此者少此據多者言之故云善補過也前章舉其大略故不細言無咎之事此章備論也是故列貴賤者存乎位者以爻者言乎變以此之故陳列物之貴賤者在存乎六爻之立皆上貴而下賤也齊小大者存乎卦者以彖者言乎象象有小大故齊辧物之小大者存乎卦也猶若泰則小往大來吉亨否則大往小來之類是也辧吉凶者存乎辭者謂辧明卦與爻之吉凶存乎卦爻下之言辭是也憂悔吝者存乎介者介謂纖介謂小小疵病能預憂虞悔吝者存於細小之疵病也震無咎者存乎悔者震動也動而無咎者存乎能自悔過也卦有小大辭有險易者其道光明謂之大其道消散謂之小若之適通泰其辭則說易若之適否塞其辭則難險也辭也者各指其所之者謂爻卦之辭各斥其爻卦之之適也若之適於善則其辭善若之適於惡則其辭惡也易與天地準者自此以上論卦爻辭理之義自此以下廣明易道之美言聖人作易與天地相準謂凖擬天地則幹健以法天坤順以法地之類是也故能彌綸天地之道者以易與天地相凖爲此之故聖人用易能彌綸天地之道彌謂彌縫補合綸謂經綸牽引能補合牽引天地之道用此易道也仰以觀於天文俯以察於地理者天有懸象而成文章故稱文也地有山川原隰各有條理故稱理也是故知幽明之故者故謂事故也以用易道仰觀俯察知無形之幽有形之明義理事故也原始反終故知生死之說者言用易理原窮事物之初始反復事物之終末始終吉凶皆悉包羅以此之故知死生之數也正謂用易道參其逆順則禍福可知用蓍策求其吉凶則死生可識也注正義曰云辭爻辭也者其實卦之與爻皆有其辭知是爻辭者但卦辭變化少爻辭變化多此經辯吉凶者存乎辭與齊小大者存乎卦二文相對上旣云卦故此辭爲爻辭也云言象所以明小大者卽齊小大者存乎卦是也云言變化所以明吉凶者則辯吉凶者存乎辭是也云故小大之義存乎卦者覆說言象所以明小大也云吉凶之狀見乎爻者覆說言變所以明吉凶也云悔吝無咎其例一也者謂悔吝無咎體例與吉凶一也皆是存乎辭云悔吝小疵無咎皆生乎變者謂皆生於爻也言乎變者謂皆從爻變而來云事有小大者大則爲吉凶小則爲悔吝無咎也云故下歷言五者之差者謂於吉凶下歷次言五者之差別數五者謂吉一凶二悔三吝四無咎五然諸儒以爲五者皆數列貴賤者存乎位是其一也齊小大者存乎卦是其二也辯吉凶者存乎辭是其三也憂悔吝者存乎介是其四也震無咎者存乎悔是其五也於經數之爲便但於注理爲乖今並存焉任後賢所擇】

精气爲物遊魂爲變注精气煙熅聚而成物聚極則散而逰魂爲變也遊魂言其逰散也是故知鬼神之情狀注盡聚散之理則能知變化之道無幽而不通也與天地相似故不違注徳合天地故曰相似知周乎萬物而道濟天下故不過注知周萬物則能以道濟天下也旁行而不流注應變旁通而不流淫也樂天知命故不憂注順天之化故曰樂也安土惇乎仁故能愛注安土惇仁者萬物之情也物順其情則仁功贍矣範圍天地之化而不過注範圍者擬範天地而周備其理也曲成萬物而不遺注曲成者乘變以應物不系一方者也則物宜得矣通乎晝夜之道而知注通幽明之故則無不知也故神無方而易無體注自此以上皆言神之所爲也方體者皆系於形器者也神則陰陽不測易則惟變所適不可以一方一體明一陰一陽之謂道注道者何無之稱也無不通也無不由也況之曰道寂然無體不可爲象必有之用極而無之功顯故至乎神無方而易無體而道可見矣故窮變以盡神因神以明道陰陽𨿽殊無一以待之在陰爲無陰陰以之生在陽爲無陽陽以之成故曰一陰一陽也繼之者善也成之者性也仁者見之謂之仁知者見之謂之知注仁者資道以見其仁知者資道以見其知各盡其分百姓日用而不知故君子之道鮮矣注君子體道以爲用也仁知則滯於所見百姓則日用而不知體斯道者不亦鮮矣故常無欲以觀其妙始可以語至而言極也音義【煙音因熅紆云反盡津忍反下同知周之知音智注同道如字鄭云當作導流如字京作畱樂音洛注同虞作變贍涉艷反範圍鄭云範法也馬王肅張作犯違張云猶裁成也而知之知如字荀爽荀柔之明僧紹音智上時掌反稱尺證反下章及注同知者之知音智下之知注知者其知仁知並同分符問反鮮悉淺反注同師說云盡也鄭作尟馬鄭王肅云少也】疏【正義曰此第四章

也上章明卦爻之義其事類稍盡但卦爻未明鬼神情狀此章說物之攺變而爲鬼神易能通鬼神之變化故於此章明之云精气爲物者謂陰陽精靈之气氤氳積聚而爲萬物也遊魂爲變者物旣積聚極則分散將散之時浮逰精魂去離物形而爲攺變則生變爲死成變爲敗或未死之間變爲異類也是故知鬼神之情狀者能窮易理盡生死變化以此之故能知鬼神之內外情狀也物旣以聚而生以散而死皆是鬼神所爲但極聚散之理則知鬼神之情狀也言聖人以易之理而能然也與天地相似故不違者天地能知鬼神任其變化聖人亦窮神盡性能知鬼神是與天地相似所爲所作故不違於天地能與天地合也知周乎萬物而道濟天下者聖人無物不知是知周於萬物天下皆飬是道濟天下也故不過者所爲皆得其宜不有愆過使物失分也旁行而不流者言聖人之徳應變旁行無不被及而不有流移淫過若不應變化非理而動則爲流淫也樂天知命故不憂者順天施化是歡樂於天識物始終是自知性命順天道之常數知性命之始終任自然之理故不憂也安土惇乎仁故能愛者言萬物之性皆欲安靜於土惇厚於仁聖人能行此安土惇仁之化故能愛飬萬物也範圍天地之化而不過者範謂模範圍謂周圍言聖人所爲所作模範周圍天地之化飬言法則天地以施其化而不有過失違天地者也曲成萬物而不遺者言聖人隨變而應屈曲委細成就萬物而不有遺棄細小而不成也通乎晝夜之道而知者言聖人通曉於晝夜之道晝則明也夜則幽也言通曉於幽明之道而無事不知也自此以上皆神之所爲聖人能極人之幽隱之徳也故神無方而易無體者神則寂然虛無陰陽深逺不可求測是無一方可明也易則隨物攺變應變而往無一體可定也一陰一陽之謂道者一謂無也無陰無陽乃謂之道一得謂無者無是虛無虛無是太虛不可分別惟一而已故以一爲無也若其有境則彼此相形有二有三不得爲一故在陰之時而不見爲陰之功在陽之時而不見爲陽之力自然而有陰陽自然無所營爲此則道之謂也故以言之爲道以數言之謂之一以體言之謂之無以物得開通謂之道以防妙不測謂之神以應機變化謂之易總而言之皆虛無之謂也聖人以人事名之隨其義理立其稱號繼之者善也者道是生物開通善是順理飬物故繼道之功者惟善行也成之者性也者若能成就此道者是人之本性若性仁者成就此道爲仁性知者成就此道爲知也故云仁者見之謂之仁知者見之謂之知是仁之與知皆資道而得成仁知也百姓日用而不知者言萬方百姓恆日日賴用此道而得生而不知道之功力也言道防昩不以功爲功故百姓日用而不能知也故君子之道鮮矣者君子謂聖人也仁知則各滯於所見百姓則日用不知明體道君子不亦少乎注正義曰云知變化之道無幽而不通者案下云神無方韓氏云自此以上皆言神之所爲則此經情狀是虛無之神聖人極虛無之神知變化之道幽明悉通故能知鬼神之情狀云自此以上皆言神之所爲者謂從神無方以上至精气爲物以下經之所云皆言神所施爲神者防妙通不可測量故能知鬼神之情狀與天地相似知周萬物樂天知命安土惇仁範圍天地曲成萬物通乎晝夜此皆神之功用也作易者因自然之神以垂教欲使聖人用此神道以被天下𨿽是神之所爲亦是聖人所爲云方體者皆系於形器者方是處所之名體是形質之稱凡處所形質非是虛無皆系著於器物故云皆系於形器也云神則陰陽不測者旣幽防不可測度不可測則何有處所是神無方也云易則惟變所適者旣是變易惟變之適不有定往何可有體是易無體也云不可以一方一體明者觧無方無體也凡無方無體各有二義一者神則不見其處所云爲是無方也二則周遊運動不常在一處亦是無方也無體者一是自然而變而不知變之所由是無形體也二則隨變而往無定在一體亦是無體也云道者何無之稱者此韓氏自問其道而釋之也道是虛無之稱以虛無能開通於物故稱之曰道云無不通無不由者若處於有有則爲物礙難不可常通道旣虛無爲體則不爲礙難故曰無不通也無不由者言萬物皆因之而通由之而有云況之曰道者比況道路以爲稱也寂然無體不可爲象者謂寂然幽靜而無體不可以形象求是不可爲象至如天覆地載日照月臨冬寒夏暑春生秋殺萬物運動皆由道而然豈見其所營知其所爲是寂然無體不可爲象也云必有之用極而無之功顯者猶若風雨自有之所用當用之時以無爲心風雨旣極之後萬物賴此風雨而得生育是生育之功由風雨無心而成自有之用極而無之功顯是神之發作動用以生萬物其功成就乃在於無形應機變化𨿽有功用本其用之所以亦在於無也故至乎神無方而易無體自然無爲之道可顯見矣當其有用之時道未見也云故窮變以盡神者神則杳然不測千變萬化聖人則窮此千變萬化以盡神之妙理故云窮變化以盡神云因神以明道者謂盡神之理惟在虛無因此虛無之神以明道之所在道亦虛無故云因神以明道也陰陽𨿽殊無一以待之者言陰之與陽𨿽有兩气恆用虛無之一以擬待之言在陽之時亦以爲虛無無此陽也在陰之時亦以爲虛無無此陰也云在陰爲無陰陰以之生者謂道𨿽在於陰而無於陰言道所在皆無陰也𨿽無於陰陰終由道而生故言陰以之生也在陽爲無陽陽以之成者謂道𨿽在陽陽中必無道也𨿽無於陽陽必由道而成故言陽以之成也道𨿽無於陰陽然亦不離於陰陽陰陽𨿽由道成卽陰陽亦非道故曰一陰一陽也云君子體道以爲用者謂聖人爲君子體履於至道法道而施政則老子云爲而不宰功成不居是也云仁知則滯於所見者言仁知𨿽賢猶有偏見仁者觀道謂道爲仁知者觀道謂道爲知不能徧曉是滯於所見也是道旣以無爲用若以仁以知則滯所見也至於百姓但日用通生之道又不知通生由道而來故云百姓日用而不知也云體斯道者不亦鮮矣者是聖人君子獨能悟道故云不亦鮮矣云故常無欲以觀其妙者引老子道經之文以結成此義無欲謂無心若能寂然無心無欲觀其道之妙趣謂不爲所爲得道之妙理也云始可以語至而言極也者若能無欲觀此道之妙理無事無爲如此叮以語說其至理而言其極趣也若不如此不可語至而言極也】

顯諸仁藏諸用注衣被萬物故曰顯諸仁日用而不知故曰藏諸用鼔萬物而不與聖人同憂注萬物由之以化故曰鼔萬物也聖人𨿽體道以爲用未能全無以爲體故順通天下則有經營之迹也盛徳大業至矣哉注夫物之所以通事之所以理莫不由乎道也聖人功用之母體同乎道盛徳大業所以能至富有之謂大業注廣大悉備故曰富有日新之謂盛徳注體化合變故曰日新生生之謂易注陰陽轉易以成化生成像之謂幹注擬幹之象效法之謂坤注效坤之法極數知來之謂占通變之謂事注物窮則變變而通之事之所由生也陰陽不測之謂神注神也者變化之極妙萬物而爲言不可以形詰者也故曰陰陽不測甞試論之曰原夫兩儀之運萬物之動豈有使之然哉莫不獨化於大虛欻爾而自造矣造之非我理自應化之無主數自防運故不知所以然而況之神是以明兩儀以太極爲始言變化而稱極乎神也夫惟知天之所爲者窮理體化坐忘遺照至虛而善應則以道爲稱不思而覽則以神爲名蓋資道而同乎道由神而防於神也夫易廣矣大矣以言乎逺則不禦注窮幽極深無所止也以言乎邇則靜而正注則近而當以言乎天地之間則備矣夫幹其靜也專其動也直是以大生焉注專專一也直剛正也夫坤其靜也翕其動也辟是以廣生焉注翕斂也止則翕斂其气動則辟開以生物也幹統天首物爲變化之元通乎形外者也坤則順以承陽功盡於己用止乎形者也故幹以專直言乎其材坤以翕辟言乎其形廣大配天地變通配四時陰陽之義配日月易簡之善配至徳注易之所載配此四義子曰易其至矣乎夫易聖人所以崇徳而廣業也注窮理入神其徳崇也兼濟萬物其業廣也知崇禮卑注知以崇爲貴禮以卑爲用崇效天卑法地注極知之崇象天髙而統物備禮之用象地廣而載物也天地設位而易行乎其中矣注天地者易之門戶而易之爲義兼周萬物故曰行乎其中矣成性存存道義之門注物之存成由乎道義也音義【藏才剛反鄭作臧云善也衣於旣反被皮寄反成像蜀才作盛象詰去吉反太虛之大音泰下太極同欻況勿反造在早反下同稱極之稱尺徵反爲稱之稱尺證反禦魚呂反禁止也專如字陸作塼音同翕虛給反斂也辟婢亦反開也易簡之易以防反知崇之知音智注同禮蜀才作體卑必彌反本亦作埤徐音婢下同】疏【正義曰此第五章

也上章論神之所爲此章廣明易道之大與神功不異也顯諸仁者言道之爲體顯見仁功衣被萬物是顯諸仁也藏諸用者謂潛藏功用不使物知是藏諸用也鼔萬物而不與聖人同憂者言道之功用能鼔動萬物使之化育故云鼓萬物聖人化物不能全無以爲體猶有經營之憂道則虛無爲用無事無爲不與聖人同用有經營之憂也盛徳大業至矣哉者聖人爲功用之母體同於道萬物由之而通眾事以之而理是聖人極盛之徳廣大之業至極矣哉於行謂之徳於事謂之業自此已下覆說大業盛徳因廣明易與乾坤及其占之與事並明神之體富有之謂大業者以廣大悉備萬事富有所以謂之大業日新之謂盛徳者聖人以能變通體化合變其徳日日增新是徳之盛極故謂之盛徳也生生之謂易者生生不絕之辭陰陽變轉後生次於前生是萬物恆生謂之易也前後之生變化攺易生必有死易主勸戒奨人爲善故云生不云死也成像之謂幹者謂畫卦成幹之象擬幹之健故謂卦爲幹也效法之謂坤者謂畫卦效坤之法擬坤之順故謂之坤也極數知來之謂占者謂窮極蓍策之數豫知來事占問吉凶故云謂之占也通變之謂事者物之窮極欲使開通須知其變化乃得通也凡天下之事窮則須變萬事乃生故云通變之謂事陰陽不測之謂神者天下萬物皆由陰陽或生或成本其所由之理不可測量之謂神也故云陰陽不測之謂神夫易廣矣大矣者此贊明易理之大易之變化極於四逺是廣矣窮於上天是大矣故下云廣大配天地也以言乎逺則不禦者禦止也言乎易之變化窮極幽深之逺則不有禦止也謂無所止息也以言乎通則靜而正者邇近也言易之變化在於邇近之處則寧靜而得正謂變化之道於其近處物各靜而得正不煩亂邪僻也逺尙不禦近則不禦可知近旣靜正則逺亦靜正互文也以言乎天地之間則備矣者變通之道徧滿天地之內是則備矣夫幹其靜也專其動也直是以大生焉者上經旣論易道資陰陽而成故此經明幹復兼明坤也乾是純陽徳能普備無所偏主惟專一而已若气不發動則靜而專一故云其靜也專若其運轉則四時不忒寒暑無差剛而得正故云其動也直以其動靜如此故能大生焉夫坤其靜也翕其動也辟是以廣生焉者此經明坤之徳也坤是陰柔閉藏翕斂故其靜也翕動則開生萬物故其動也辟以其如此故能廣生於物焉天體髙逺故干云大生地體廣博故坤云廣生對則幹爲物始坤爲物生散則始亦爲生故總云生也廣大配天地者此經申明易之徳以易道廣大配合天地大以配天廣以配地變通配四時者四時變通易理亦能變通故云變通配四時也陰陽之義配日月易簡之善配至徳者案初章論乾坤易簡可久可大配至極防妙之徳也然易初章易爲賢人之徳簡爲賢人之業今總云至徳者對則徳業別散則業由徳而來俱爲徳也子曰易其至矣乎者更羙易之至極是語之別端故言子曰夫易聖人所以崇徳而廣業者言易道至極聖人用之增崇其徳廣大其業故云崇徳而廣業也知崇禮卑者易兼知與禮故此明知禮之用知者通利萬物象天陽無不覆以崇爲貴也禮者卑敬於物象地柔而任下故以卑爲用也崇效天卑法地者知旣崇髙故效天禮以卑退故法地也天地陳設於位謂知之與禮而效法天地也而易行乎其中矣者變易之道行乎知禮之中言知禮與易而並行也若以實像言之天在上地在下是天地設位天地之間萬物變化是易行乎天地之中也成性存存道義之門者此明易道旣在天地之中能成其萬物之性使物生不失其性存其萬物之存使物得其存成也性謂稟其始也存謂保其終也道謂開通也義謂得其宜也旣能成性存存則物之開通物之得宜從此易而來故云道義之門謂與道義爲門戶也注正義曰云聖人𨿽體道以爲用者言聖人不能無憂之事道則無心無迹聖人則亦無心有迹聖人能體附於道其迹以有爲用云未能全無以爲體者道則心迹俱無是其全無以爲體聖人則無心有迹是迹有而心無是不能全無以爲體云故順通天下則有經營之迹者言聖人順通天下之理內則𨿽是無心外則有經營之迹則有憂也道則心迹俱無無憂無患故云不與聖人同憂也云神也者變化之極者言神之施爲自將變化之極以爲名也云妙萬物而爲言者妙謂微妙也萬物之體有變象可尋神則微妙於萬物而爲言也謂不可尋求也云不可以形詰者杳寂不測無形無體不可以物之形容所求而窮詰也云造之非我理自應者此言神力也我謂宰主之名也言物之造作非由我之宰主所爲其造化之理自然空相應而自然造作也云是以明兩儀以太極爲始者言欲明兩儀天地之體必以太極虛無爲初始不知所以然將何爲始也云言變化而稱極乎神者欲言論變化之理不知涯際惟稱極乎神神則不可知也云夫惟知天之所爲者窮理體化坐忘遺照者言若能知天之所造爲者防能窮其物理體其變化靜坐而忘其事及遺棄所照之物任其自然之理不以他事系心端然寂如此者乃能知天之所爲也言天之道亦如此也坐忘遺照之言事出莊子大宗師篇也云至虛而善應則以道爲稱者此解道之目也言至極空虛而善應於物則乃目之爲道故云則以道爲稱云不思而覽則以神爲名者謂不可思量而逺覽見者乃目之爲神故云則以神爲名也云蓋資道而同乎道者此謂聖人設教資取乎道行無爲之化積久而遂同於道內外皆無也云由神而防於神也者言聖人設教法此神之不測無體無方以垂於教久能積漸而防合於神不可測也此皆謂聖人初時𨿽法道法神以爲無體未能全無但行之不已遂至全無不測故云資道而同於道由神而防於神也】

聖人有以見天下之賾而擬諸其形容象其物宜注乾剛坤柔各有其體故曰擬諸形容是故謂之象聖人有以見天下之動而觀其防通以行其典禮注典禮適時之所用系辭焉以斷其吉凶是故謂之爻言天下之至賾而不可惡也言天下之至動而不可亂也注易之爲書不可逺也惡之則逆於順錯之則乖於理擬之而後言議之而後動擬議以成其變化注擬議以動則盡變化之道鳴鶴在陰其子和之我有好爵吾與爾靡之注鶴鳴則子和修誠則物應我有好爵與物散之物亦以善應也明擬議之道繼以斯義者誠以吉凶失得存乎所動同乎道者道亦得之同乎失者失亦違之莫不以同相順以類相應動之斯來綏之斯至鶴鳴於陰气同則和出言戶庭千里或應出言猶然況其大者乎千里或應況其邇者乎故夫憂悔吝者存乎纖介定失得者愼於樞機是以君子擬議以動愼其微也子曰君子居其室出其言善則千里之外應之況其邇者乎居其室出其言不善則千里之外違之況其邇者乎言出乎身加乎民行乎邇見乎逺言行君子之樞機注樞機制動之主樞機之發榮辱之主也言行君子之所以動天地也可不愼乎同人先號咷而後笑子曰君子之道或出或處或默或語二人同心其利斷金注同人終獲後笑者以有同心之應也夫所況同者豈系乎一方哉君子出處默語不違其中則其迹𨿽異道同則應同心之言其臭如蘭音義【賾仕責反下同九家作冊京作嘖云精也典禮京作等禮姚作典體斷丁亂反下注同惡於嫁反荀作亞亞次也又烏路反馬鄭烏洛反並通言天下之至動眾家本並然鄭本作至賾云賾當作動九家亦作冊逺袁萬反惡之之惡烏路反錯七各反議之陸姚桓荀柔之作儀之盡津忍反和胡臥反注同行之行下孟反下同見乎之見賢徧反樞尺朱反王廙云戶樞也一雲門臼機王廙云弩牙也號戶羔反咷道羔反默亡北反字或作嘿利斷之斷丁亂反王肅丁管反臭昌又反】疏【正義曰此第六章

也上章旣明易道變化神理不測聖人法之所以配於天地道義從易而生此章又明聖人擬議易象以贊成變化又明人擬議之事先愼其身在於愼言語同心行動舉措守謙退勿驕盈保靜宻勿貪非位凡有七事是行之於急者故引七卦之義以證成之聖人有以見天下之賾者賾謂幽深難見聖人有其神妙以能見天下深賾之至理也而擬諸其形容者以此深賾之理擬度諸物形容也見此剛理則擬諸幹之形容見此柔理則擬諸坤之形容也象其物宜者聖人又法象其物之所宜若象陽物宜於剛也若象陰物宜於柔也是各象其物之所宜六十四卦皆擬諸形容象其物宜也若泰卦比擬泰之形容象其泰之物宜若否卦則比擬否之形容象其否之物宜也舉此而言諸卦可知也是故謂之象者以是之故謂之象也謂六十四卦是也故前章云卦者言乎象者也此以上結成卦象之義也聖人有以見天下之動者謂聖人有其微妙以見天下萬物之動也而觀其會通以行其典禮者旣知萬物以此變動觀看其物之防合變通當此會通之時以施行其典法禮儀也系辭焉以防其吉凶者旣觀其防通而行其典禮以定爻之通變而有三百八十四爻於此爻下繋屬文辭以斷定其吉凶若防通典禮得則爲吉若防通典禮失則爲凶也是故謂之爻者以是之故議此防通之事而爲爻也夫爻者效也效諸物之通變故上章云爻者言乎變者也自此已上結爻義也言天下之至賾而不可惡也者此覆說前文見天下之賾卦象義也謂聖人於天下至賾之理必重愼明之不可鄙賤輕惡也若鄙賤輕惡不存意明之則逆於順道也言天下之至動而不可亂者覆說上聖人見天下之動爻之義也謂天下至賾變動之理論說之時明不可錯亂也若錯亂則乖違正理也若以文勢上下言之宜云至動而不可亂也擬之而後言者覆說上天下之至賾不可惡也聖人欲言之時必擬度之而後言也議之而後動者覆說上天下之至動不可亂也謂欲動之時必議論之而後動也擬議以成其變化者言則先擬也動則先議也則能成盡其變化之道也鳴鶴在陰者上旣明擬議而動若擬議於善則善來應之若擬議於惡則惡亦隨之故引鳴鶴在陰取同類相應以証之此引中孚九二爻辭也鳴鶴在幽陰之處𨿽在幽陰而鳴其子則在逺而和之以其同類相感召故也我有好爵者言我有美好之爵而在我身吾與爾靡之者言我𨿽有好爵不自獨有吾與汝外物共靡散之謂我旣有好爵能靡散以施於物物則有感我之恩亦來歸從於我是善往則善者來皆證明擬議之事我擬議於善以及物物亦以善而應我也子曰君子居其室者旣引易辭前語已絕故言子曰況其邇者乎者出其言善逺尙應之則近應可知故曰況其邇者乎此證明擬議而動之事言身有善惡無問逺近皆應之也言行君子之樞機者樞謂戶樞機謂弩牙言戶樞之轉或明或闇弩牙之發或中或否猶言行之動從身而發以及於物或是或非也言行君子之所以動天地者言行𨿽切在於身其善惡積而不已所以感動天地豈可不愼乎同人先號咷而後笑者謂擬議而動則同類相應以同人初未和同故先號咷後得同類故後笑也子曰君子之道者各引易之後其文勢已絕故言子曰或出或處或默或語者言同類相應本在於心不必共同一事或此物而出或彼物而處或此物而默或彼物而語出處默語其時𨿽異其感應之事其意則同或處應於出或默應於語二人同心其利防金者二人若同齊其心其纎利能斷截於金金是堅剛之物能斷而截之盛言利之甚也此謂二人心行同也同心之言其臭如蘭者言二人同齊其心吐言語氤氳臭气香馥如蘭也此謂二人言同也】

初六借用白茅無咎子曰苟錯諸地而可矣借之用茅何咎之有愼之至也夫茅之爲物薄而用可重也愼斯術也以往其無所失矣勞謙君子有終吉子曰勞而不伐有功而不徳厚之至也語以其功下人者也徳言盛禮言恭謙也者致恭以存其位者也亢龍有悔子曰貴而無位髙而無民賢人在下位而無輔是以動而有悔也不出戶庭無咎子曰亂之所生也則言語以爲階君不密則失臣臣不密則失身幾事不密則害成是以君子愼密而不出也子曰作易者其知盜乎注言盜亦乘釁而至也易曰負且乘致寇至負也者小人之事也乘也者君子之器也小人而乘君子之器盜思奪之矣上慢下暴盜思伐之矣慢藏誨盜冶容誨淫易曰負且乘致寇至盜之招也音義【借在夜反下同茅卯交反錯七故反本亦作措重直勇反愼時震反鄭乾同一本作順不徳之徳鄭陸蜀才作置鄭云置當爲徳下人之下遐嫁反階姚作機釁許覲反寇徐或作戎宋衷云戎誤乘也者之乘如字一讀繩證反藏才浪反誨如字敎也虞作悔謂悔恨冶音也鄭陸虞姚王肅作野言妖野容儀敎誨淫泆也王肅云作野音也】疏【正義曰此第七章

也此章欲求外物求應必須】【擬議謹愼則外物來應之故引借用白茅無咎之事以證謹愼之理此借用白茅大過初六爻辭也子曰茍錯】【諸地而可矣者茍且也錯置也凡薦獻之物且置於地其理可矣言今乃謹愼薦借此物而用潔白之茅不置】【於地借之用茅何咎之有者何愆咎之有是謹愼之至也勞謙君子有終吉者欲求外物來應非惟謹愼又須】【謙以下人故引謙卦九三爻辭以証之也子曰勞而不伐者以引卦之後故言子曰勞而不伐者𨿽謙退疲勞】【而不自伐其善也有功而不徳厚之至者𨿽有其功而不自以爲恩徳是篤厚之至極語以其功下人者言易】【之所言者語說其謙卦九三能以其有功卑下於人者也徳言盛禮言恭者謂徳以盛爲本禮以恭爲主徳貴】【盛新禮尙恭敬故曰徳言盛禮言恭謙也者致恭以存其位者言謙退致其恭敬以存其位者也言由恭徳保】【其祿位也亢龍有悔者上旣以謙徳保位此明無謙則有悔故引幹之上九亢龍有悔證驕亢不謙也不出戶】【庭無咎者又明擬議之道非但謙而不驕又當謹愼周宻故引節之初九周宻之事以明之子曰亂之所生則】【言語以爲階者階謂梯也言亂之所生則由言語以爲亂之階梯也君不宻則失臣者臣旣盡忠不避危難爲】【君謀事君不愼密乃彰露臣之所爲使在下聞之眾共嫉怒害此臣而殺之是失臣也臣不密則失身者言臣】【之言行旣有虧失則失身也防事不密則害成者幾謂幾微之事當須密愼預防禍害若其不宻而漏泄禍害】【交起是害成也是以君子愼宻而不出者於易言之是身愼密不出戶庭於此義言之亦謂不妄出言語也子曰作易者其知盜乎者此結上不密失身之事事若不密人則乘此機危而害之猶若財之不密盜則乘此機危而竊之易者愛惡相攻逺近相取盛衰相變若此爻有釁隙衰弱則彼爻乘變而奪之故云作易者其知盜乎易曰負且乘致防至者此又明擬議之道當量身而行不可以小處大以賤貪貴故引觧卦六三以明之也負也者小人之事者負者擔負於物合是小人所爲也乘也者君子之噐者言乘車者君子之噐物言君子合乘車今應負之人而乘車是小人乘君子之噐也則盜竊之人思欲奪之矣上慢下暴盜思伐之矣者小人居上位必驕慢而在下必暴虐爲政如此大盜思欲伐之矣慢藏誨盜冶容誨淫者若慢藏財物守掌不謹則教誨於盜者使來取此物女子妖冶其容身不精慤是教誨淫者使來淫已也以比小人而居貴位驕矜而不謹愼而致冦至也又引易之所云是盜之招來也言自招來於盜以愼重其事故尾皆稱易曰両載易之爻辭也】大衍之數五十其用四十有九注王弼曰演天地之數所賴者五十也其用四十有九則其一不用也不用而用以之通非數而數以之成斯易之太極也四十有九數之極也夫無不可以無明必因於有故常於有物之極而必明其所由之宗也分而爲二以象兩掛一以象三揲之以四以象四時歸奇於扐以象閏五歳再閏故再扐而後掛注奇凡四揲之餘不足復揲者也分而爲二旣揲之餘合掛於一故曰再扐而後掛凡閏十九年七閏爲一章五歳再閏者二故略舉其凡也天數五注五奇也地數五注五耦也五位相得而各有合注天地之數各五五數相配以合成金木水火土天數二十有五注五奇合爲二十五地數三十注五耦合爲三十凡天地之數五十有五此所以成變化而行鬼神也注變化以此成鬼神以此行幹之防二百一十有六注陽爻六一爻三十六策六爻二百一十六策坤之策百四十有四注陰爻六一爻二十四策六爻百四十四策凡三百有六十當期之日二篇之防萬有一千五百二十當萬物之數也注二篇三百八十四爻陰陽各半合萬一千五百二十策是故四營而成易注分而爲二以象兩一營也掛一以象三二營也揲之以四三營也歸奇於扐四營也十有八變而成卦八卦而小成引而伸之注伸之六十四卦觸類而長之天下之能事畢矣顯道注顯明也神徳行注由神以成其用是故可與酬酢可與祐神矣注可以應對萬物之求助成神化之功也酬酢猶應對也音義【衍延善反又注演同鄭云衍演也干云合也王廙蜀才云廣也大音泰掛卦買反別也王肅音卦揲時設反案揲猶數也說文云閱持也一音思頰反徐音息列反鄭云取也奇紀冝反注下同扐郎得反下同馬云指間也荀柔之云別也後掛之掛京作卦云再扐而後布卦策初革反字亦作防當如字下同期本又作期音基同伸本又作信音申長之文反行下孟反酬市由反徐又音疇酢在洛反京作醋祐音又助也馬云配也荀作侑】疏【正義曰此第八章

明占筮之法揲蓍之體顯天地之數定乾坤之策以爲六十四卦而生三百八十四爻大衍之數五十其用四十有九者京房云五十者謂十日十二辰二十八宿也凡五十其一不用者天之生气將欲以虛來實故用四十九焉馬季長云易有太極謂北辰也太極生兩儀兩儀生日月日月生四時四時生五行五行生十二月十二月生二十四气北辰居位不動其餘四十九轉運而用也荀爽云卦各有六爻六八四十八加乾坤二用凡有五十干初九潛龍勿用故用四十九也鄭康成雲天地之數五十有五以五行气通凡五行減五大衍又減一故四十九也姚信董遇雲天地之數五十有五者其六以象六畫之數故減之而用四十九但五十之數義有多家各有其說未知孰是今案王弼云演天地之數所賴者五十據王弼此說其意皆與諸儒不同萬物之策凡有萬一千五百二十其用此防推演天地之數惟用五十策也一謂自然所須策者惟用五十就五十策中其所用揲蓍者惟用四十有九其一不用以其虛無非所用也故不數之顧懽同王弼此說故顧懽云立此五十數以數神神𨿽非數因數而顯故虛其一數以明不可言之義只如此意則別無所以自然而有此五十也今依用之分而爲二以象兩者五十之內去其一餘有四十九合同未分是象太一也今以四十九分而爲二以象兩儀也掛一以象三者就兩儀之間於天數之】【中分掛其一而配兩儀以象三才也揲之以四以象四時者分揲其蓍皆以四四爲數以象四時歸奇於扐以象閏者奇謂四揲之餘歸此殘奇於所扐之策而成數以法象天道歸殘聚余分而成閏也五歳再閏者凡前閏後閏相去大略三十二月在五歲之中故五歲再閏再扐而後掛者旣分天地天於左手地於右手乃四四揲天之數最末之餘歸之合於扐掛之一處是一揲也又以四四揲地之數最末之餘又合於前所歸之扐而總掛之是再扐而後掛也天數五者謂一三五七九也地數五者謂二四六八十也五位相得而各有合者若天一與地六相得合爲水地二與天七相得合爲火天三與地八相得合爲木地四與天九相得合爲金天五與地十相得合爲土也天數二十有五者總合五奇之數地數三十者總合五耦之數也凡天地之數五十有五者是天地二數相合爲五十五此乃天地陰陽奇耦之數非是上文演天地之策也此所以成變化而行鬼神者言此陽奇陰耦之數成就其變化言變化以此陰陽而成故云成變化也而宣行鬼神之用言鬼神以此陰陽而得宣行故云而行鬼神也幹之策二百一十有六者以干老陽一爻有三十六策六爻凡有二百一十六策也幹之少陽一爻有二十八策六爻則有一百六十八策此經據老陽之策也坤之策百四十有四者坤之老陰一爻有二十四策六爻故一百四十有四策也若坤之少陰一爻有三十二六爻則有一百九十二此經據坤之老陰故百四十有四也凡三百有六十當期之日者舉合乾坤兩策有三百有六十當期之數三百六十日舉其大略不數五日四分日之一也二篇之策萬有一千五百二十當萬物之數者二篇之爻總有三百八十四爻陰陽各半陽爻一百九十二爻爻別三十六總有六千九百一十二也陰爻亦一百九十二爻爻別二十四總有四千六百八也陰陽總合萬有一千五百二十當萬物之數也是故四營而成易者營謂經營謂四度經營蓍策乃成易之一變也十有八變而成卦者每一爻有三變謂初一揲不五則九是一變也第二揲不四則八是二變也第三揲亦不四則八是三變也若三者俱多爲老陰謂初得九第二第三俱得八也若三者俱少爲老陽謂初得五第二第三俱得四也若兩少一多爲少陰謂初與二三之間或有四或有五而有八也或有二个四而有一个九此爲兩少一多也其兩多一少爲少陽者謂三揲之間或有一个九有一个八而有一个四或有二个八而有一个五此爲兩多一少也如此三變旣畢乃定一爻六爻則十有八變乃始成卦也八卦而小成者象天地雷風日月山澤於大象略盡是易道小成引而伸之者謂引長八卦而伸盡之謂引之爲六十四卦也觸類而長之者謂觸逢事類而增長之若觸剛之事類以此增長於剛若觸柔之事類以次增長於柔天下之能事畢矣者天下萬事皆如此例各以類增長則天下所能之事法象皆盡故曰天下之能事畢矣也顯道神徳行者言易理備盡天下之能事故可以顯明無爲之道而神靈其徳行之事言太虛以養萬物爲徳行今易道以其神靈助太虛而養物是神其徳行也是故可與酬酢者酬酢謂應對報答言易道如此若萬物有所求爲此易道可與應答萬物有求則報故曰可與酬酢也可與祐神矣者祐助也易道宏大可與助成神化之功也注正義曰王弼云演天地之數所賴者五十者韓氏親受業於王弼承王弼之防故引王弼云以證成其義演天地之數所賴者五十謂萬物籌策𨿽萬有一千五百二十若用之推演天地之數所賴者惟賴五十其餘不賴也但賴五十者自然如此不知其所以然云則其一不用者經旣云五十又云其用四十九也旣稱其用明知五十之內其一是不用者也言不用而用以之通者若全不用理應不賴此旣當論用所以並言不用爲用五十者𨿽是不用其有用從不用而來以不用而得用也故云不用而用以之通所用者則四十九蓍也蓍所以堪用者從造化虛無而生也若無造化之生此蓍何由得用也言非數而數以之成者太一虛無無形無數是非可數也然有形之數由非數而得成也卽四十九是有形之數原從非數而來故將非數之一總爲五十故云非數而數以之成也言斯易之太極者斯此也言此其一不用者是易之太極之虛無也無形卽無數也凡有皆從無而來故易從太一爲始也言夫無不可以無明必因於有者言虛無之體處處皆虛何可以無說之明其虛無也若欲明虛無之理必因於有物之境可以知本虛無猶若春生秋殺之事於虛無之時不見生殺之象是不可以無明也就有境之中見其生殺卻推於無始知無中有生殺之理是明無必因於有也言故常於有物之極而必眀其所由之宗者言欲明於無常須因有物至極之處而明其所由宗若易由太極有由於無變化由於神皆是所由之宗也言有且何因如此皆由於虛無自然而來也】子曰知變化之道者其知神之所爲乎注夫變化之道不爲而自然故知變化者則知神之所爲易有聖人之道四焉以言者尙其辭以動者尙其變以制器者尙其象以卜筮者尙其占注此四者存乎器象可得而用也是以君子將有爲也將有行也問焉而以言其受命也如向無有逺近幽深遂知來物非天下之至精其孰能與於此參伍以變錯綜其數通其變遂成天地之文極其數遂定天下之象非天下之至變其孰能與於此易無思也無爲也寂然不動感而遂通天下之故非天下之至神其孰能與於此注夫非忘象者則無以制象非遺數者無以極數至精者無籌防而不可亂至變者體一而無不周至神者寂然而無不應斯蓋功用之母象數所由立故曰非至精至變至神則不得與於斯也夫易聖人之所以極深而研幾也惟深也故能通天下之志惟幾也故能成天下之務注極未形之理則曰深適動微之防則曰幾惟神也故不疾而速不行而至子曰易有聖人之道四焉者此之謂也注四者由聖道以成故曰聖人之道音義【聖人之道眀僧紹作君子之道向許兩反又作響與音豫下及注同參七南反錯七各反綜宗統反天地之文天地一本作天下之文虞陸作之爻籌直周反研蜀才作揅防如字本或作機鄭云機當作防防微也】疏【正義曰此苐九章也上章旣眀大衍之數極盡蓍防之名數可與助成神化之功此又廣眀易道深逺聖人之道有四又眀易之深逺窮極幾神也知變化之道其知神之所爲乎者言易旣知變化之道理不爲而自然也則能知神化之所爲言神化亦不爲而自然也易有聖人之道四焉者言易之爲書有聖人所用之道者凡有四事焉以言者尙其辭者謂聖人言而施政敎者貴尙其爻卦之辭其言辭出言而施政敎也以動者尙其變者謂聖人有所興動營爲故法其陰陽變化變有吉凶聖人之】【動取吉不取凶也以制器者尙其象者謂造制形器法其爻卦之象若造弧矢法暌之象若造杵臼法小過之】【象也以卜筮者尙其占者策是筮之所用幷言卜者卜𨿽龜之見兆亦有陰陽五行變動之狀故卜之與筮尙】【其爻卦變動之占也是以君子將有爲也將有行也問焉而以言者旣易道有四是以君子將欲有所施爲將】【欲有所行往占問其吉凶而以言命蓍也其受命也如向者謂蓍受人命報人吉凶如響之應聲也無有逺近】【幽深者言易之告人吉凶無問逺之與近及幽邃深逺之處悉皆告之也遂知來物者物事也言易以萬事告】【人人因此遂知將來之事也非天下之至精其孰能與於此者言易之功深如此若非天下萬事之內至極精】【妙誰能參與於此與易道同也此已上論易道功深告人吉凶使豫知來事故以此結之也參伍以變者參三】【也伍五也或三或五以相參合以相攺變略舉三五諸數皆然也錯綜其數者錯謂交錯綜謂總聚交錯總聚】【其陰陽之數也通其變者由交錯總聚通極其陰陽相變也遂成天地之文者以其相變故能遂成就天地之】【文若靑赤相雜故稱文也極其數遂定天下之象者謂窮極其陰陽之數以定天下萬物之象猶若極二百一十六策以定幹之老陽之象窮一百四十四策以定坤之老陰之象舉此餘可知也非天下之至變其孰能與於此者言此易之理若非天下萬事至極之變化誰能與於此者言皆不能也此結成易之變化之道故更言與於此也前經論易理深故云非天下之至精此經論極數通變故云非天下之至變也易無思也無爲也者任運自然不關心慮是無思也任運自動不須營造是無爲也寂然不動感而遂通天下之故者旣無思無爲故寂然不動有感必應萬事皆通是感而遂通天下之故也故謂事故言通天下萬事也非天下之至神其孰能與於此者言易理神功不測非天下萬事之中至極神妙其孰能與於此也此經眀易理神妙不測故云非天下之至神若非天下之至神誰能與於此也夫易聖人之所以極深而硏防也者言易道大故聖人用之所以窮極幽深而硏覈幾微也極深者則前經初一莭云君子將有爲將有行問焉而以言其受命如向無有逺近幽深是極深也硏防者上經次莭云參伍以變錯綜其數通其變遂成天地之文極其數遂定天下之象是硏幾也惟深也故能通天下之志者言聖人用易道以極深故聖人徳深也故能通天下之志意卽是前經上莭問焉而以言其受命如向遂知來物是通天下之志也惟幾也故能成天下之務者聖人用易道以硏幾故聖人知事之幾微是前經次莭參伍以變錯綜其數通其變遂成天地之文是也幾者離無入有是有初之微以能知有初之微則能興行其事故能成天下之事務也惟神也故不疾而速不行而至者此覆說上經下節易之神功也以無思無爲寂然不動感而遂通故不須急疾而事速成不須行動而理自至也案下節云惟深也言通天下之志惟幾也言成天下之務今惟神也直云不疾而速不行而至不言通天下者神則至理微妙不可測知無象無功於天下之事理絕名言不可論也故不云成天下之功也子曰易有聖人之道四焉者此之謂也者章首論聖人之道四焉章中歷陳其三事章末結而成之故曰聖人之道四焉是此之謂也章首聖人之道有四者韓氏注云此四者存乎器象可得而用者則辭也變也象也占也是有形之物形器可知也若章中所陳則有三事一是至精精則惟深也二是至變變則惟幾也三是至神神則微妙無形是其無也神旣無形則章中三事不得配章首四事韓氏云四者存乎器象故知章中三事不得配章首四事者也但行此四者卽能致章中三事故章中歷陳三事下摠以聖人之道四焉結之也注正義曰云此四者存乎器象者辭是爻辭爻辭是器象也變是變化見其來去亦是器象也象是形象占是占其形狀並是有體之物有體則是物之可用故云可得而用者也云夫非忘象者則無以制象者凡自有形象者不可以制他物之形象猶若海不能制山之形象山不能制海之形象遺忘已象者乃能制眾物之形象也非遺數者無以極數者若以數數物則不能極其物數猶若以萬而數則不能苞億以一億而數則不能苞千億萬億遺去數名者則無所不苞是非遺去其數無以極盡於數也言至精者無籌防而不可亂者以其心之至精理在通無不記憶𨿽無籌策而不可亂也言至變者體一而無不周者言至極曉逹變理者能體於淳一之理其變通無不周徧言𨿽萬類之變同歸於一變也斯蓋功用之母象數所由立者言至精至變至神三者是物之功用之母物之功用象之與數由此至精至變至神所由來故云象數所由立也言象之所以立有象者豈由象而來由太虛自然而有象也數之所以有數者豈由數而來由太虛自然而有數也是太虛之象太虛之數是其至精至變也由其至精故能制數由其至變故能制象若非至精至變至神則不得參與妙極之理也】

天一地二天三地四天五地六天七地八天九地十注易以極數通神眀之徳故眀易之道先舉天地之數也子曰夫易何爲者也夫易開物成務冒天下之道如斯而已者也注冒覆也言易通萬物之志成天下之務其道可以覆冒天下也是故聖人以通天下之志以定天下之業以斷天下之疑是故蓍之徳圓而神卦之徳方以知注圓者運而不窮方者止而有分言蓍以圎象神卦以方象知也惟變所適無數不周故曰圓卦列爻分各有其體故曰方也六爻之義易以貢注貢告也六爻變易以告人吉凶聖人以此洗心注洗濯萬物之心退藏於宻注言其道深微萬物日用而不能知其原故曰退藏於宻猶藏諸用也吉凶與民同患注表吉凶之象以同民所憂患之事故曰吉凶與民同患也神以知來知以藏往注明蓍卦之用同神知也蓍定數於始於卦爲來卦成像於終於蓍爲往往來之用相成猶神知也其孰能與於此哉古之聰明叡知神武而不殺者夫注服萬物而不以威刑也是以明於天之道而察於民之故是興神物以前民用注定吉凶於始也聖人以此齊戒注洗心曰齊防患曰戒以神明其徳夫是故闔戶謂之坤注坤道包物辟戶謂之乾注乾道施生一闔一辟謂之變往來不窮謂之通見乃謂之象注兆見曰象形乃謂之器注成形曰器制而用之謂之法利用出入民咸用之謂之神音義【夫易開物成務一本無夫易二字開王肅作闈音同冒莫報反注同覆也防丁亂反下二章同蓍音屍圓本又作員音同以知之知音智注同下知以叡知注神知並同分扶問反易以之易以防反韓音亦謂變易貢如字告也京陸虞作工苟作功洗劉瓛悉殄反盡也王肅韓悉禮反京茍陸董張蜀才作先石經同濯直角反藏如字劉作臧善也與音預殺馬鄭王肅千所戒反師同徐所例反陸韓如字夫音符齊側皆反以神明其徳夫荀虞顧絕句眾皆以夫字爲下句一本無夫字闔胡臘反辟婢亦反王肅甫亦反施始防反見賢徧反】疏【正義曰此第十章

也前章論易有聖人之道四焉以卜筮尙其占此章明卜筮蓍龜所用能通神知也天一地二天三地四天五地六天七地八天九地十此言天地陰陽自然奇耦之數也子曰夫易何爲者言易之功用其體何爲是問其功用之意夫易開物成務冒天下之道如斯而已者此夫子還自釋易之體用之狀言易能開通萬物之志成就天下之務有覆冒天下之道斯此也易之體用如此而已是故聖人以通天下之志者言易道如此是故聖人以其易道通達天下之志極其幽深也以定天下之業者以此易道定天下之業由能硏幾成務故定天下之業也以防天下之疑者以此易道決防天下之疑用其蓍龜占卜定天下疑危也是故蓍之徳圓而神卦之徳方以知者神以知來是來無方也知以藏往是往有常也物旣有常猶方之有止數無怕體猶圓之不窮故蓍之變通則無窮神之象也卦列爻分有定體知之象也知可以識前言往行神可以逆知將來之事故蓍以圓象神卦以方象知也六爻之義易以貢者貢告也六爻有吉凶之義變易以告人也聖人以此洗心者聖人以此易之卜筮洗蕩萬物之心萬物有疑則卜之是蕩其疑心行善得吉行惡遇凶是蕩其惡心也退藏於宻者言易道進則蕩除萬物之心退則不知其所以然萬物日用而不知是功用藏於宻也吉凶與民同患者易道以示人吉凶民則亦憂患其吉凶是與民同其所憂患也凶者民之所憂也上並言吉凶此獨言同患者凶𨿽民之所患吉亦民之所患也旣得其吉又患其失故老子云寵辱若驚也神以知來智以藏往者此明蓍卦徳同神知知來藏往也蓍定數於始於卦爲來卦成像於終於蓍爲往以蓍望卦則是知卦象將來之事故言神以知來以卦望蓍則是聚於蓍象往去之事故言知以藏往也其孰能與此哉者言誰能同此也蓋是古之聰明叡知神武而不殺者夫易道深逺以吉凶禍福威服萬物故古之聰明叡知神武之君謂伏義等用此易道能威服天下而不用刑殺而威服之也是以明於天之道者言聖人能明天道也而察於民之故者故事也易窮變化而察知民之事也是興神物以前民用者謂易道興起神理事物豫爲法象以示於人以前民之所用定吉凶於前民乃法之所用故云以前民用也聖人以此齊戒者聖人以易道自齊自戒謂照了吉凶齊戒其身洗心曰齊防患曰戒以神明其徳夫者言聖人旣以易道自齊戒又以易道神明其已之徳化也是故闔戶謂之坤辟戶謂之幹者聖人旣用此易道以化天下此已下又廣明易道之大易從乾坤而來故更明乾坤也凡物先藏而後出故先言坤而後言幹闔戶謂閉藏萬物若室之閉闔其戶故云闔戶謂之坤也辟戶謂吐生萬物也若室之開辟其戶故辟戶謂之幹也一闔一辟謂之變者開閉相循陰陽遞至或陽變爲陰或開而更閉或陰變爲陽或閉而還開是謂之變也往來不窮謂之通者須往則變來爲往須來則變往爲來隨須攺變不有窮己恆得通流是謂之通也見乃謂之象者前往來不窮防其气也气漸積聚露見萌兆乃謂之象言物體尙微也形乃謂之器者體質成形是謂器物故曰形乃謂之器言其著也制而用之謂之法者言聖人裁制其物而施用之垂爲模範故曰謂之法利用出入民咸用之謂之神者言聖人以利爲用或出或入使民咸用之是聖徳微妙故云謂之神注正義曰易以極數通神眀之徳者謂易之爲道先由窮極其數乃以通神眀之徳也故眀易之道先舉天地之數者此章欲眀神之徳先由天地之數而成故云故眀易之道先舉天地之數也言圓者運而不窮者謂圑圓之物運轉無窮己猶阪上走丸也蓍亦運動不已故稱圓也言方者止而有分者方謂處所旣有處所則是止而有分且物方者著地則安其卦旣成更不移動亦是止而有分故卦稱方也】

是故易有大極是生兩儀注夫有必始於無故大極生兩儀也大極者無稱之稱不可得而名取有之所極況之大極者也兩儀生四象四象生八卦注卦以象之八卦定吉凶注八卦旣立則吉凶可定吉凶生大業注旣定吉凶則廣大悉備是故法象莫大乎天地變通莫大乎四時縣象著眀莫大乎日月崇髙莫大乎冨貴注位所以一天下之動而濟萬物備物致用立成器以爲天下利莫大乎聖人探賾索隠鉤深致逺以定天下之吉防成天下之亹亹者莫大乎蓍龜是故天生神物聖人則之天地變化聖人效之天垂象見吉凶聖人像之河出圖洛出書聖人則之易有四象所以示也系辭焉所以告也定之以吉凶所以防也易曰自天祐之吉無不利子曰祐者助也天之所助者順也人之所助者信也履信思乎順又以尙賢也是以自天祐之吉無不利也音義【王肅云此章獨言是故者總眾章之意大極之大音泰注同大極無也馬云北辰也稱尺證反縣音探吐南反賾九家作冊索色白反亹亡偉反見賢徧反出如字又尺遂反下同洛王肅作雒漢家以火徳王故從各佳又以鄭本作有以】疏【正義曰此第十一章

也前章旣明蓍卦有神明之用聖人則而象之成其神化此又明易道之大法於天地則象日月能定天下之吉凶成天下之亹亹也太極謂天地未分之前元气混而爲一卽是太初太一也故老子云道生一卽此太極是也又謂混元旣分卽有天地故曰太極生兩儀卽老子云一生二也不言天地而言兩儀者指其物體下與四象相對故曰兩儀謂兩體容儀也兩儀生四象者謂金木水火稟天地而有故云兩儀生四象上則分王四季又地中之別故惟云四象也四象生八卦者若謂震木離火兌金坎水各主一時又巽同震木乾同兌金加以坤艮之土爲八卦也八卦定吉凶者八卦旣立爻象變而相推有吉有凶故八卦定吉凶也吉凶生大業者萬事各有吉凶廣大悉備故能生天下大事業也是故法象莫大乎天地者言天地最大也變通莫大乎四時者謂四時以變得通是變中最大也縣象著明莫大乎日月者謂日月中時徧照天下無幽不燭故云著明莫大乎日月也崇髙莫大乎富貴者以王者居九五富貴之位力能齊一天下之動而道濟萬物是崇髙之極故云莫大乎富貴備物致用立成器以爲天下利莫大乎聖人者謂備天下之物招致天下所用建立成就天下之器以爲天下之利惟聖人能然故云莫大乎聖人也探賾索隠鉤深致逺者探謂闚探求取賾謂幽深難見卜筮則能闚探幽昧之理故云探賾也索謂求索隠謂隱藏卜筮能求索隱藏之處故云索隱也物在深處能鉤取之物在遠方能招致之卜筮能然故云鉤深致遠也以此諸事正定天下之吉凶成就天下之亹亹者惟卜筮能然故云莫大乎蓍龜也案釋詁云亹亹勉也言天下萬事悉動而好生皆勉勉營爲此蓍龜知其好惡得失人則棄其惡而取其好背其失而求其得是成天下之亹亹也是故天生神物聖人則之者謂天生蓍龜聖人法則之以爲卜筮也天地變化聖人效之者行四時生殺賞以春夏刑以秋冬是聖人效之天垂象見吉凶聖人像之者若璿璣玉衡以齊七政是聖人像之也河出圖洛出書聖人則之者如鄭康成之義則春秋緯云河以通幹出天苞洛以流坤吐地符河龍圖發洛龜書感河圖有九篇洛書有六篇孔安國以爲河圖則八卦是也洛書則九疇是也輔嗣之義未知何從易有四象所以示者莊氏云四象謂六十四卦之中有實像有假象有義象有用象爲四象也今於釋卦之處已破之矣何氏以爲四象謂天生神物聖人則之一也天地變化聖人效之二也天垂象見吉凶聖人像之三也河出圖洛出書聖人則之四也今謂此等四事乃是聖人易外別有其功非專易內之物何得稱易有四象且又云易有四象所以示也系辭焉所以告也然則象之與辭相對之物辭旣爻卦之下辭則象謂爻卦之象也則上兩儀生四象七八九六之謂也故諸儒有爲七八九六今則從以爲義系辭焉所以告者系辭於象卦下所以告其得失也定之以吉凶所以斷者謂於系辭之中定其行事吉凶所以斷其行事得失易曰自天祐之吉無不利者言人於此易之四象所以示系辭所以告吉凶所以斷而行之行則鬼神無不祐助無所不利故引易之大有上九爻辭以証之子曰祐者助也者上旣引易文下又釋其易理故云子曰祐者助也天之所助者順也人之所助者信也履信思乎順者人之所助惟在於信此上九能履踐於信也天之所助惟在於順此上九恆思於順旣有信思順又能尊尙賢人是以從天已下皆祐助之而得其吉無所不利也】

子曰書不盡言言不盡意然則聖人之意其不可見乎子曰聖人立象以盡意設卦以盡情僞系辭焉以盡其言變而通之以盡利注極變通之數則盡利也故曰易窮則變變則通通則久鼓之舞之以盡神乾坤其易之縕邪注縕淵奧也乾坤成列而易立乎其中矣乾坤毀則無以見易易不可見則乾坤或幾乎息矣是故形而上者謂之道形而下者謂之器化而裁之謂之變注因而制其會通適變之道也推而行之謂之通注乘變而往者無不通也舉而錯之天下之民謂之事業注事業所以濟物故舉而錯之於民是故夫象聖人有以見天下之賾而擬諸其形容象其物宜是故謂之象聖人有以見天下之動而觀其防通以行其典禮系辭焉以斷其吉凶是故謂之爻極天下之賾者存乎卦鼔天下之動者存乎辭注辭爻辭也爻以鼔動效天下之動也化而裁之存乎變推而行之存乎通神而明之存乎其人注體神而明之不假於象故存乎其人黙而成之不言而信存乎徳行注徳行賢人之徳行也順足於內故黙而成之也體與理防故不言而信也音義【盡如字又津忍反下同縕紆粉反徐於憤反王肅又於問反奧烏報反而上之上時掌反錯七故反注同本又作措之賾本亦作之至賾裁音才本又作財行下孟反】疏【正義曰此第十二章

也此章言立象盡意系辭盡言易之興廢存乎其人事也子曰書不盡言言不盡意然則聖人之意其不可見乎此一節夫子自發其問謂聖人之意難見也所以難見者書所以記言言有煩碎或楚夏不同有言無字𨿽欲書錄不可盡竭於其言故云書不盡言也言不盡意者意有深邃委曲非言可寫是言不盡意也聖人之意意又深逺若言之不能盡聖人之意書之又不能盡聖人之言是聖人之意其不可見也故云然則聖人之意其不可見乎疑而問之故稱乎也子曰聖人立象以盡意已下至幾乎息矣此一節是夫子還自釋聖人之意有可見之理也聖人立象以盡意者𨿽言不盡意立象可以盡之也設卦以盡情僞者非惟立象以盡聖人之意又設卦以盡百姓之情僞也系辭焉以盡其言者𨿽書不盡言系辭可以盡其言也變而通之以盡利者變謂化而裁之通謂推而行之故能盡物之利也鼓之舞之以盡神者此一句縂結立象盡意系辭盡言之美聖人立象以盡其意系辭則盡其言可以說化百姓之心百姓之心自然樂順若鼔舞然而天下從之非盡神其孰能與於此故曰鼓之舞之以盡神也乾坤其易之縕邪者上明盡言盡意皆由於易道此明易之所立本乎乾坤若干坤不存則易道無由興起故乾坤是易道之所縕積之根源也是與易爲川府奧藏故云乾坤其易之縕邪干坤成列而易立乎其中矣者夫易者陰陽變化之謂陰陽變化立爻以效之皆從乾坤而來故幹生三男坤生三女而爲八卦變而相重而有六十四卦三百八十四爻本之根源從乾坤而來故乾坤旣成列位而易道變化建立乎乾坤之中矣乾坤毀則無以見易者易旣從乾坤而來乾坤若缺毀則易道損壊故云旡以見易也易不可見則乾坤或幾乎息者若易道毀壊不可見其變化之理則乾坤亦壊或其近乎止息矣幾近也猶若樹之枝榦生乎根株根株毀則枝條不茂若枝榦已枯死其根株𨿽未至死僅有微生將死不久根株譬乾坤也易譬枝榦也故云易不可見則乾坤或幾乎息矣是故形而上者謂之道形而下者謂之器者道是無體之名形是有職之稱凡有從無而生形由道而立是先道而後形是道在形之上形在道之下故自形外已上者謂之道也自形內而下者謂之器也形𨿽處道器兩畔之際形在器不在道也旣有形質可爲器用故云形而下者謂之器也化而裁之謂之變者陰陽變化而相裁節之謂之變也是得以理之變也猶若陽气之化不可久長而裁節之以陰雨也是得理之變也陰陽之化自然相裁聖人亦法此而裁節也推而行之謂之通者因推此以可變而施行之謂之通也猶若亢陽之後變爲陰雨因陰雨而行之物得開通聖人亦當然也舉而錯之天下之民謂之事業者謂舉此理以爲變化而錯置於天下之民凡民得以營爲事業故云謂之事業也此乃自然以變化錯置於民也聖人亦當法此錯置變化於萬民使成其事業也凡系辭之說皆說易道以爲聖人徳化欲使聖人法易道以化成天下是故易與聖人怕相將也以作易者本爲立教故也非是空說易道不關人事也是故夫象聖人有以見天下之賾至是故謂之爻於第六章

已具其文今於此更復言者何也爲下云極天下之賾存乎卦鼓天下之動存乎辭爲此故更引其文也且已下又云存乎變存乎通存乎其人廣陳所存之事所以湏重論也極天下之賾存乎卦者言窮極天下深賾之處存乎卦言觀卦以知賾也鼔天下之動存乎辭者鼓謂天下之動動有得失存乎爻卦之辭謂觀辭以知得失也化而裁之存乎變者謂覆說上文化而裁之謂之變也推而行之存乎通者覆說上文推而行之謂之通也神而明之存乎其人者言人能神此易道而顯明之者存在於其人若其人聖則能神而明之若其人愚則不能神而明之故存於其人不在易象也黙而成之不言而信者若能順理足於內黙然而成就之闇與理防不湏言而自信也存乎徳行者若有徳行則得黙而成就之不言而信也若無徳行則不能然此言徳行據賢人之徳行也前經神而明之存乎其人謂聖人也】

周易注疏卷十一

周易注疏卷十一考證

天尊地卑乾坤定矣注乾坤其易之門戶○釋文本無戶字

天下之理得而成位乎其中矣注成位況立象也○況譌作至依古注本攺

注疏故春秋云敎子以義方○推尋文義春秋下當有字

是故吉凶者失得之象也○集解本作得失之象也三極之道也注三極三材也○材似當作才陸績曰此三才極至之道也

君子所居而安者易之序也○序集解本作象

所樂而玩者爻之辭也○樂集解本作變虞翻曰舊作樂字誤

齊小大者存乎卦○小大集解本作大小

辯吉凶者存乎辭注吉凶之狀見乎爻○集解本引韓注作吉凶之狀存乎爻

故能彌綸天地之道○釋文本作天下之道

俯以察於地理○以集解本作則

疏象謂卦下之辭總說乎一卦之象也○監本脫卦下之辭總五字依舊本添

一陰一陽之謂道注在陰爲無陰陰以之生在陽爲無陽陽以之成○郭京本作在陰爲旡陽陽以之生在陽爲旡陰陰以之成京之言曰聞諸師說十月純陰用事是在陰爲旡陽冬至一陽生是陽以之生也四月純陽用事是在陽爲無陰夏至一陰生是陰以之成也【臣淸植】按韓注所謂在陰爲旡陰在陽爲旡陽與周子通書動而無動靜而無靜語意極相類動而無動者不畸於動明有靜也靜而無靜者不畸於靜明有動也此注言在陰爲無陰明有陽也陽主生有陽故陰以之而生也言在陽爲無陽明有陰也陰主成有陰故陽以之而成也正發明互根之妙以釋經文兩一字之義郭京駁之非是

君子之道鮮矣注體斯道者不亦鮮矣○集解本引韓注矣字下有乎字

音義鮮師說云盡也○毛居正曰師是人姓師氏易說謂之師說作帥誤【臣良裘】按唐以前說易家師氏無考惟於釋文則屢見之或陸徳明聞之其師云爾

鼓萬物而不與聖人同憂注未能全無以爲體○本或作不能至無以爲體

又則有經營之迹也○迹釋文本作功釋云本亦無功字

第六章

疏明人擬議之事先愼其身在於愼言語同心行動舉措守謙退勿驕盈保靜密勿貪非位凡有七事故引七卦之義以證成之○【臣良裘】按此疏合七事爲言則七卦自應合爲一章今分借用白茅以下爲第七章

殊不可解疏內動舉措動字當是重字

初六借用白茅無咎○【臣良裘】按陸徳明於此釋云或以此爲別章今不用是釋文本此章合於上章也疏故尾皆稱易曰兩載易之爻辭也○尾字上似脫首字兩字監本譌作而

故再扐而後掛○掛京房本作卦謂再扐而後布卦二篇之策音義策初革反字亦作防○【臣淸植】按史記封禪書黃帝得寶鼎神防於是迎日推防字作防儀禮士冠禮筮人執莢禮記曲禮龜爲卜防爲筮字作防蓋防與防古字通也

子曰知變化之道其知神之所爲乎○集解虞翻曰諸儒皆上子曰爲章首而荀馬從之甚非

以言者尙其辭○釋文本下三句無以字

是以明於天之道而察於民之故○下於字集解本作與

備物致用立成器以爲天下利○荀悅漢紀成器上有象字

莫大乎蓍龜○大釋文本作善

是故夫象聖人有以見天下之○郭京曰是故下誤增夫象字此本第六章

首於此引之爲極天下之者以下爲引文驗第六章

足見其誤

黙而成之不言而信成乎徳行○釋文本無之字

周易注疏卷十一考證﹤經部﹐易類﹐周易注疏﹥

欽定四庫全書

周易注疏卷十二

晉韓伯注唐陸徳明音義孔穎逹疏

系辭下疏【正義曰此篇章數諸儒不同劉瓛爲十二章以對上系十二章也周氏莊氏並爲九章今從九章爲說也第一起八卦成列至非曰義第二起古者包犧至蓋取諸夬第三起易者象也至徳之盛第四起困於石至勿恆凶第五起乾坤其易之門至失得之報第六起易之興至巽以行權第七起易之爲書至思過半矣第八起二與四至謂易之道第九起夫乾天下至其辭屈】

八卦成列象在其中矣注備天下之象也因而重之爻在其中矣注夫八卦備天下之理而未極其變故因而重之以象其動用擬諸形容以明治亂之宜觀其所應以著適時之功則爻卦之義所存各異故爻在其中矣剛柔相推變在其中矣系辭焉而命之動在其中矣注剛柔相推況八卦相蕩或否或泰系辭焉而斷其吉凶況之六爻動以適時者也立卦之義則見於彖象適時之功則存之爻辭王氏之例詳矣吉凶悔吝者生乎動者也注有變動而後有吉凶剛柔者立本者也變通者趣時者也注立本況卦趣時況爻吉凶者貞勝者也注貞者正也一也夫有動則未免乎累殉吉則未離乎凶盡會通之變而不累於吉凶者其惟貞者乎老子曰王侯得一以爲天下貞萬變𨿽殊可以執一禦也天地之道貞觀者也注明夫天地萬物莫不保其貞以全其用也日月之道貞明者也天下之動貞夫一者也夫幹確然示人易矣夫坤隤然示人簡矣注確剛貌也隤柔貌也乾坤皆恆一其徳物由以成故簡易也爻也者效此者也象也者像此者也爻象動乎內注兆數見於卦也吉凶見乎外注失得驗於事也功業見乎變注功業由變以興故見乎變也聖人之情見乎辭注辭也者各指其所之故曰情也天地之大徳曰生注施生而不爲故能常生故曰大徳也聖人之大寶曰位注夫無用則無所寶有用則有所寶也無用而常足者莫妙乎道有用而道者莫大乎位故曰聖人之大寶曰位何以守位曰仁何以聚人曰財注財所以資物生也理財正辭禁民爲非曰義音義【重直龍反注同治直吏反系音系捲內皆同命之孟作明之否備鄙反斷丁亂反見賢徧反下及注皆同趣七樹反貞勝姚本作貞稱累劣僞反殉辭俊反離力智反盡津忍反下同觀官喚反又音官夫音符確苦角反馬韓云剛貌說文云髙至易以豉反下注同隤大回反馬韓云柔貌也孟作退陸董姚作妥像音象施始豉反寶孟作保禁音金又金鴆反】疏【正義曰此第一章

覆釋上系第二章

象爻剛柔吉凶悔吝之事更具而詳之八卦成列象在其中者言八卦各成列位萬物之象在其八卦之中也因而重之爻在其中者謂因此八卦之象而更重之萬物之爻在其所重之中矣然象亦有爻爻亦有象所以象獨在卦爻獨在重者卦則爻少而象多重則爻多而象少故在卦舉象在重論爻也剛柔相推變在其中者卽上系第二章

云剛柔相推而生變化是變化之道在剛柔相推之中剛柔卽陰陽也論其气卽謂之陰陽語其體卽謂之剛柔也系辭焉而命之動在其中者謂系辭於爻卦之下而呼命其卦爻得失吉凶則適時變動好惡故在其系辭之中也吉凶悔吝生乎動者上旣云動在系辭之中動則有吉凶悔吝所以悔吝生在乎所動之中也剛柔者立本者也言剛柔之象在立其卦之根本者也言卦之根本皆由剛柔陰陽而來變通者趣時者也其剛柔之气所以攺變防通趣向於時也若干之初九趣向勿用之時幹之上九趣向亢極之時是諸爻之變皆臻趣於時也其剛柔立本者若剛定體爲幹若柔定體爲坤陽卦兩陰而一陽陰卦兩陽而一陰是立其卦本而不易也則上八卦成列象在其中矣是也卦旣與爻爲本又是總主其時故略例云卦者時也變通者趣時者也則上因而重之爻在其中矣是也卦旣總主一時爻則就一時之中各趣其所宜之時故略例云爻者趣時者也吉凶者貞勝者也貞正也言吉之與凶皆由所動不能守一而生吉凶惟守一貞正而能克勝此吉凶謂但能貞正則免此吉凶之累也天地之道貞觀者也謂天覆地載之道以貞正得一故其功可爲物之所觀也日月之道貞明者也言日月照臨之道以貞正得一而爲明也若天覆地載不以貞正而有二心則天不能普覆地不能兼載則不可以觀由貞乃得觀見也日月照臨若不以貞正有二之心則照不普及不爲明也故以貞而爲明也天下之動貞夫一者也言天地日月之外天下萬事之動皆正乎純一也若得於純一則所動遂其性若失於純一則所動乖其理是天下之動得正在一也夫幹確然示人易矣者此明天之得一之道剛質確然示人以和易由其得一無爲物由以生是示人易也夫坤隤然示人簡矣者此明地之得一以其得一故坤隤然而柔自然無爲以成萬物是示人簡矣若干不得一或有隤然則不能示人易矣若坤不隤然或有確然則不能示人簡矣爻也者效此者也此釋爻之名也言爻者效此物之變動也象也者像此者也言象此物之形狀也爻象動乎內者言爻之與象發動於卦之內也吉凶見乎外者其爻象吉凶見於卦外在事物之上也功業見乎變者言功勞事業由變乃興故功業見於變也聖人之情見乎辭者辭則言其聖人所用之情故觀其辭而知其情也是聖人之情見乎爻象之辭也若干之初九其辭云潛龍勿用則聖人勿用之情見於初九爻辭也他皆放此天地之大徳曰生自此已下欲明聖人同天地之徳廣生萬物之意也言天地之盛徳在乎常生故言曰生若不常生則徳之不大以其常生萬物故云大徳也聖人之大寶曰位者言聖人大可寶愛者在於位耳位是有用之地寶是有用之物若以居盛位能廣用無疆故稱大寶也何以守位曰仁者言聖人何以保守其位必信仁愛故言曰仁也何以聚人曰財者言何以聚集人眾必須財物故言曰財也理財正辭禁民爲非曰義者言聖人治理其財用之有節正定號令之辭出之以理禁約其民爲非僻之事勿使行惡是謂之義義宜也言以此行之而得其宜也注正義曰夫八卦備天下之理者前注云備天下之象據其體此云備天下之理據其用也言八卦大略有八以備天下大象大理大者旣備則小者亦備矣直是不變之備未是變之備也故云未極其變故因而重之以象其動用也云則爻卦之義所存各異者謂爻之所存存乎已變之義因而重之爻在其中是也卦之所存存於未變之義八卦成列象在其中是也云立卦之義則見於彖象者彖象謂卦下之辭說其卦之義也適時之功則存於爻辭者卦者時也六爻在一卦之中各以適當時之所宜以立功也欲知適時之功用觀於爻辭也云王氏之例詳矣者案王略例論彖云彖者何也統論一卦之體明其所由之主者也夫眾不能治眾治眾者至寡者也論卦體皆以一爲主是卦之大略也又論爻云爻者何也言乎其變者也變者何也情僞之所爲也夫情僞之動非數之所求也故合散屈伸與體相乖形躁好靜質柔愛剛體與情反質與願違是故情僞相感遠近相追愛惡相攻屈伸相推見情者獲直往則違此是爻之大略也其義旣廣不能備載是王氏之例詳矣貞者正也一也者言貞之爲訓訓正訓一正者體無傾邪一者情無差二寂然無慮任運而行者也凡吉凶者由動而來若守貞靜寂何吉何凶之有是貞正能勝其吉凶也云夫有動則未能免乎累者寂然不動則無所可累若動有營求則恥累將來故云動則未免於累也云殉吉則未離乎凶者殉求也若不求其吉無慮無思凶禍何因而至由其求吉有所貪欲則凶亦將來故云殉吉未離乎凶也云盡防通之變而不累於吉凶者其惟貞者乎言若能窮盡萬物防通攺變之理而不系累於吉凶之事者惟貞一者乃能然也猶若少必有老老必有死能知此理是盡會通之變旣知老必將死是運之自然何須憂累於死是不累乎吉凶惟守貞一任其自然故云其惟貞者乎云老子曰王侯得一以爲天下貞者王侯若不得一二三其徳則不能治正天下若得純粹無二無邪則能爲天下貞也謂可以貞正天下也云萬變𨿽殊可以執一禦也者猶若寒變爲暑暑變爲寒少變爲壯壯變爲老老變爲死禍變爲福盛變爲衰變攺不同是萬變殊也其變𨿽異皆自然而有若能知其自然不造不爲無喜無慼而乘禦於此是可以執一禦也】古者包犧氏之王天下也仰則觀象於天俯則觀法於地觀鳥獸之文與地之宜注聖人之作易無大不極無微不究大則取象天地細則觀鳥獸之文與地之宜也近取諸身遠取諸物於是始作八卦以通神明之徳以類萬物之情作結繩而爲罔罟以佃以漁蓋取諸離注離麗也罔罟之用必審物之所麗也魚麗於水獸麗於山也音義【包本又作庖白交反鄭云取也孟京作伏犧許宜反又作羲鄭云鳥獸全具曰犧孟京作戲云伏服也戲化也包犧氏大皥三皇之最先王於況反究九又反罟音古馬姚云猶网也黃本作爲网罟云取獸曰网取魚曰罟佃音田本亦作田漁音魚本亦作魚又言庶反馬云取獸曰佃取魚曰漁】疏【正義曰古者包犧至取諸夬此第二章

明聖人法自然之理而作易象易以制器而利天下此一章其義旣廣今各隨文釋之此一節明包犧法天地造作八卦法離卦而爲罔罟也云仰則觀象於天俯則觀法於地者言取象大也觀鳥獸之文與地之宜者言取象細也大之與細則無所不包也地之宜者若周禮五土動物植物各有所宜是也近取諸身者若耳目鼻口之屬是也遠取諸物者若雷風山澤之類是也舉遠近則萬事在其中矣於是始作八卦以通神明之徳者言萬事云爲皆是神明之徳若不作八卦此神明之徳閉塞幽隱旣作八卦則而象之是通逹神明之徳也以類萬物之情者若不作易物情難知今作八卦以類象萬物之情皆可見也作結繩而爲罔罟以佃以漁者用此罔罟或陸畋以羅鳥獸或水澤以罔魚鼈也蓋取諸離者離麗也麗謂附著也言罔罟之用必審知鳥獸魚鼈所附著之處故稱離卦之名爲罔罟也案諸儒象卦制器皆取卦之爻象之體今韓氏之意直取卦名因以制器案上系云以制器者尙其象則取象不取名也韓氏乃取名不取象於義未善矣今旣遵韓氏之學且依此釋之也】包犧氏沒神農氏作斵木爲耜揉木爲耒耒耨之利以敎天下蓋取諸益注制器致丰以益萬物日中爲市致天下之民聚天下之貨交易而退各得其所蓋取諸噬嗑注噬嗑合也市人之所聚異方之所合設法以合物噬嗑之義也音義【斵陟角反耜音似京云耒下耓也陸云廣五寸耓音敕丁反耒力對反京云耜上鉤木說文云耜曲木垂所作字林同力佳反徐力猥反垂造作也本或揉木爲之耒耨非耨奴豆反馬云鉏也孟云耘除艸爲市世本云祝融爲市宋衷云顓頊臣說文云市時止反噬市制反嗑胡臘反】疏【正義曰此一節明神農取卦造器之義一者制耒耜取於益卦以利益民也二者日中爲市聚合天下之貨設法以合物取於噬嗑象物噬齧乃得通也包犧者案帝王世紀云大皥帝包犧氏風姓也母曰華胥燧人之世有大人迹出於雷澤華胥履之而生包犧長於成紀蛇身人首有聖徳取犧牲以充庖廚故號曰包犧氏後世音謬故或謂之伏犧或謂之虙犧一號皇雄氏在位一百二十年包犧氏沒女媧氏代立爲女皇亦風姓也女媧氏沒次有大庭氏柏黃氏中央氏栗陸氏驪連氏赫胥氏尊盧氏混沌氏皥英氏有巢氏朱襄氏葛天氏陰康氏無懷氏凡十五世皆習包犧氏之號也神農者案帝王世紀云炎帝神農氏姜姓也母曰任已有蟜氏女名曰女登爲少典正妃遊華山之陽有神龍首感女登於尙羊生炎帝人身牛首長於薑水有聖徳繼無懷之後本起烈山或稱烈山氏在位一百二十年而崩納奔水氏女曰聽詙生帝臨魁次帝承次帝明次帝直次帝釐次帝哀次帝揄罔凡八代及軒轅氏也】神農氏沒黃帝堯舜氏作通其變使民不倦注通物之變故樂其器用不解倦也神而化之使民宜之易窮則變變則通通則久注通變則無窮故可久也是以自天祐之吉無不利音義【解佳賣反易窮則變變則通通則久一本作易窮則變通則久祐音又本亦作佑】疏【正義曰此一節明神農氏沒後乃至黃帝堯舜通其易之變理於是廣制器物此節與下制器物爲引緒之勢爲下起文黃帝堯舜氏作者案世紀云黃帝有熊氏少典之子姬姓也母曰附寶其先卽炎帝母家有蟜氏之女附寶見大電光繞北斗樞星照於郊野感附寶孕二十四月而生黃帝於壽丘長於姬水龍顏有聖徳戰蚩尢於涿鹿擒之在位一百年崩子靑陽代立是爲少皥少皥帝名摰字靑陽姬姓也母曰女節黃帝時大星如斗下臨華渚女節夢接意感生少皥在位八十四年而崩顓頊髙陽氏黃帝之孫昌意之子母曰昌僕蜀山氏之女爲昌意正妃謂之女樞瑤光之星貫月如虹感女樞於幽房之宮生顓頊於弱水在位七十八年而崩少皥之孫蟜極之子代立是爲帝嚳帝嚳髙辛氏姬姓也其母不見生而神異自言其名在位七十年而崩子帝摯立在位九年摯立不肖而崩弟放勛代立是爲帝堯帝堯陶唐氏伊祈姓母曰慶都生而神異常有黃雲覆其上爲帝嚳妃出以觀河遇赤龍晻然陰風而感慶都孕十四月而生堯於丹陵卽位九十八年崩帝舜代立帝舜姚姓其先出自顓頊顓頊生窮蟬窮蟬生敬康敬康生句芒句芒生蟜牛蟜牛生瞽瞍瞍之妻握登見大虹意感而生舜於姚墟故姓姚氏此歷序三皇之後至堯舜之前所爲君也此旣云黃帝卽云堯舜者略舉五帝之終始則少皥顓頊帝嚳在其間也通其變使民不倦者事久不變則民倦而窮今黃帝堯舜之等以其事久或窮故開通其變量時制器使民用之日新不有懈倦也神而化之使民宜之者言所以通其變者欲使神理微妙而變化之使民各得其宜若黃帝已上衣鳥獸之皮其後人多獸少事或窮乏故以絲麻布帛而制衣裳是神而變化使民得宜也易窮則變變則通通則久者此覆說上文通其變之事所以通其變者言易道若窮則須隨時攺變所以須變者變則開通得久長故云通則久也是以自天祐之吉無不利者此明若能通變則無所不利故引易文證結變通之善上系引此文者證明人事之信順此乃明易道之變通俱得天之祐故各引其文也】黃帝堯舜垂衣裳而天下治蓋取諸乾坤注垂衣裳以辧貴賤乾尊坤卑之義也音義【治直吏反章末同】疏【正義曰自此已下凡有九事皆黃帝堯舜取易卦以制象此九事之第一也何以連云堯舜者謂此九事黃帝制其初堯舜成其末事相連接共有九事之功故連云黃帝堯舜也案皇甫謐帝王世紀載此九事皆爲黃帝之功若如所論則堯舜無事易繋何須連云堯舜則皇甫之言未可用也垂衣裳者以前衣皮其制短小今衣絲麻布帛所作衣裳其制長大故云垂衣裳也取諸乾坤者衣裳辧貴賤乾坤則上下殊體故云取諸乾坤也】刳木爲舟剡木爲楫舟楫之利以濟不通致遠以利天下蓋取諸渙注渙者乘理以散動也音義【楫本又作檝將輒反下同徐音集又子入反方言云楫謂之橈或謂之櫂說文云楫舟櫂也致遠以利天下句一本無渙音喚】疏【正義曰此九事之第二也舟必用大木刳鑿其中故云刳木也剡木爲楫者楫必須纖長理當剡削故曰剡木也取諸渙者渙散也渙卦之義取乘理以散動也舟楫以乘水以載運故取諸渙也】服牛乘馬引重致遠以利天下蓋取諸隨注隨隨宜也服牛乘馬隨物所之各得其宜也音義【一本無以利天下句】疏【正義曰此九事之第三也隨者謂隨時之所宜也今服用其牛乘駕其馬服牛以引重乘馬以致遠是以人之所用各得其宜故取諸隨也】重門擊柝以待暴客蓋取諸豫注取其豫備音義【重直龍反柝他洛反馬云兩木相擊以行夜說文作字林他各反同暴白報反鄭作虣】疏【正義曰此九事之第四也豫者取其豫有防備韓氏以此九事皆以卦名而爲義者特以此象文取備豫之義其事相合故其餘八事皆以卦名解義量爲此也】斷木爲杵掘地爲臼臼杵之利萬民以濟蓋取諸小過注以小用而濟物也音義【斷丁緩反又徒緩反斷絕杵昌呂反掘其月反又其勿反臼求酉反】疏【正義曰此九事之第五也杵須短木故斷木爲杵臼須鑿地故掘地爲臼取諸小過以小事之用過而濟物杵臼亦小事過越用以利民故取諸小過也】木爲弧剡木爲矢弧矢之利以威天下蓋取諸睽注睽乖也物乖則爭興弧矢之用所以威乖爭也音義【弧音胡說文云木弓剡以冉反字林云銳也因冉反睽苦圭反又音圭爭爭鬭之爭】疏【正義曰此九事之第六也案爾雅弧木弓也故云木爲弧取諸睽者睽謂乖離弧矢所以服此乖離之人故取諸睽也案弧矢杵臼服牛乘馬舟楫皆云之利此皆器物益人故稱利也重門擊柝非如舟楫杵臼故不云利也變稱以禦暴客是亦利也垂衣裳不言利者此亦隨便立稱故雲天下治治亦利也此皆義便而言不可以一例取也】上古穴居而野處後世聖人易之以宮室上棟下宇以待風雨蓋取諸大壯汪宮室壯大於穴居故制爲宮室取諸大壯也疏【正義曰此九事之第七也已前不云上古已下三事或言上古或言古與上不同者已前未造此器之前更無餘物之用非是後物以替前物故不云上古也此已下三事皆是未造此物之前已更別有所用今將後用而代前用欲明前用所有故本之云上古及古者案未有衣裳之前則衣鳥獸之皮亦是已前有用不云上古者𨿽云古者衣皮必不專衣皮也或衣艸衣木事無定體故不得稱上古衣皮也若此穴居野處及結繩以治惟專一事故可稱上古由後物代之也取諸大壯者以造制宮室壯大於穴居野處故取大壯之名也】古之葬者厚衣之以薪葬之中野不封不樹喪期無數後世聖人易之以棺槨蓋取諸大過注取其過厚音義【衣於旣反喪期並如字數色具反棺音官槨音郭】疏【正義曰此九事之第八也不云上古直云古之葬者若極遠者則云上古其次遠者則直云古則厚衣之以薪葬之中野猶在穴居結繩之後故直云古也不封不樹者不積土爲墳是不封也不種樹以標其處是不樹也喪期無數者哀除則止無日月限數也後世聖人易之以棺槨者若禮記云有虞氏瓦棺未必用木爲棺也則禮記又云殷人之棺槨以前云槨無文也取諸大過者送終追遠欲其甚大過厚故取諸大過也案書稱堯崩百姓如喪考妣三載四海遏密八音則喪期無數在堯已前而棺槨自殷已後則夏已前棺槨未具也所以其文參差前後不齊者但此文舉大略明前後相代之義不必確在一時故九事上從黃帝下稱堯舜連延不絕更相增修也】上古結繩而治後世聖人易之以書契百官以治萬民以察蓋取諸夬注夬決也書契所以決斷萬事也音義【契苦計反斷都亂反】疏【正義曰此九事之終也夬者決也造立書契所以決斷萬事故取諸夬也結繩者鄭康成注云事大大結其繩事小小結其繩義或然也】

是故易者象也象也者像也彖者材也注材才徳也彖言成卦之材以統卦義也爻也者效天下之動者也是故吉凶生而悔吝著也陽卦多陰陰卦多陽其故何也陽卦奇陰卦耦注夫少者多之所宗一者眾之所歸陽卦二陰故奇爲之君陰卦二陽故耦爲之主其徳行何也注辧陰陽二卦之徳行也陽一君而二民君子之道也陰二君而一民小人之道也注陽君道也陰臣道也君以無爲統眾無爲則一也臣以有事代終有事則二也故陽爻畫奇以明君道必一陰爻畫兩以明臣體必二斯則陰陽之數君臣之辧也以一爲君君之徳也二居君位非其道也故陽卦曰君子之道陰卦曰小人之道也易曰憧憧往來朋從爾思注天下之動必歸乎一思以求朋未能一也一以感物不思而至子曰天下何思何慮天下同歸而殊塗一致而百慮天下何思何慮注夫少則得多則惑塗𨿽殊其歸則同慮𨿽百其致不二茍識其要不在博求一以貫之不慮而盡矣日往則月來月往則日來日月相推而明生焉寒往則暑來暑往則寒來寒暑相推而歲成焉往者屈也來者信也屈信相感而利生焉尺蠖之屈以求信也龍蛇之蟄以存身也精義入神以致用也注精義物理之微者也神寂然不動感而遂通故能乘天下之微會而通其用也利用安身以崇徳也注利用之道皆安其身而後動也精義由於入神以致其用利用由於安身以崇其徳理必由乎其宗事各本乎其根歸根則寧天下之理得也若役其思慮以求動用忘其安身以徇功美則僞彌多而理愈失名愈美而累愈彰矣過此以往未之或知也窮神知化徳之盛也音義【像眾本並云擬也孟京虞董姚還作象奇紀宜反注同行下孟反下同畫音獲下同憧本又作慟昌容反貫古亂反屈丘勿反下同信本又作伸同音申下同韋昭漢書音義云古伸字蠖紆縛反虫名也徐又烏郭反蟄直立反思慮之思息吏反累劣僞反】疏【正義曰此第三章

明陰陽二卦之體及日月相推而成歲聖人用之安身崇徳徳之盛也是故易者象也者但前章皆取象以制器以是之故易卦者寫萬物之形象故易者象也象也者像也者謂卦爲萬物象者法像萬物猶若干卦之象法像於天也彖者材也者謂卦下彖辭者論此卦之材徳也爻也者效天下之動者謂每卦六爻皆放效天下之物而發動也吉凶生而悔吝著者動有得失故吉凶生也動有細小疵病故悔吝著也陽卦多陰陰卦多陽其故何也者此夫子將釋陰陽二卦不同之意故先發其問云其故何也陽卦多陰謂震坎艮一陽而二陰也陰卦多陽謂巽離兌一陰而二陽也陽卦奇陰卦耦者陽卦則以奇爲君故一陽而二陰陽爲君陰爲臣也陰卦則以耦爲君故二陽而一陰陰爲君陽爲臣也故注云陽卦二陰故奇爲之君陰卦二陽故耦爲之主其徳行何也者前釋陰陽之體未知陰陽徳行之故故夫子將釋徳行先自問之故云其徳行何也陽一君而二民君子之道者夫君以無爲綂眾無爲者爲每事因循委任臣下不司其事故稱一也臣則有事代終各司其職有職則有對故稱二也今陽爻以一爲君以二爲民得其尊卑相正之道故爲君子之道者也陰二君而一民小人之道者陰卦則以二爲君是失其正以一爲臣乖反於理上下失序故稱小人之道也易曰憧憧往來朋從爾思者此明不能無心感物使物來應乃憧憧然役用思慮或來或往然後朋從爾之所思若能虛寂以純一感物則不須憧憧往來朋自歸也此一之爲道得爲可尙結成前文陽卦以一爲君是君子之道也子曰天下何思何慮者言得一之道心旣寂靜何假思慮也天下同歸而殊塗者言天下萬事終則同歸於一但初時殊異其塗路也一致而百慮者所致𨿽一慮必有百言慮𨿽百種必歸於一致也塗𨿽殊異亦同歸於至眞也言多則不如少動則不如寂則天下之事何須思也何須慮也日往則月來至相推而歲成者此言不須思慮任運往來自然明生自然歲成也往者屈也來者信也者此覆明上日往則月來寒往則暑來自然相感而生利之事也往是去藏故爲屈也來是施用故爲信也一屈一信遞相感動而利生則上云明生歲成是利生也尺蠖之屈以求信者覆明上往來相感屈信相須尺蠖之虫初行必屈者欲求在後之信也言信必須屈屈以求信是相須也龍蛇之蟄以存身者言靜以求動也龍蛇初蟄是靜也以此存身是後動也言動必因靜也靜而得動亦動靜相須也精義入神以致用者亦言先靜而後動此言人事之用言聖人用精粹微妙之義入於神化寂然不動乃能致其所用精義入神是先靜也以致用是後動也是動因靜而來也利用安身以崇徳者此亦言人事也言欲利已之用先須安靜其身不須役其思慮可以增崇其徳言利用安身是靜也言崇徳是動也此亦先靜而後動動亦由靜而來也過此以往未之或知也者言精義入神以致用利用安身以崇徳此二者皆入理之極過此二者以往則微妙不可知故云未之或知也窮神知化徳之盛者此言過此二者以往之事若能過此以往則窮極微妙之神曉知變化之道乃是聖人徳之盛極也注正義曰陽君道者陽是虛無爲體純一不二君徳亦然故云陽君道也陰臣道者陰是形器各有質分不能純一臣職亦然故云陰臣道也案經云民而注云臣者臣則民也經中對君故稱民注意解陰故稱臣也云利用之道皆安其身而後動者言欲利益所用先須自安其身身旣得安然後舉動徳乃尊崇若不先安其身身有患害何能利益所用以崇徳也云精義由於入神以致其用者言精粹微妙之義由入神寂然不動乃能致其用云利用由於安身以崇徳者言欲利益所用先須自安其身乃可以增崇其徳也】

易曰困於石據於蒺藜入於其宮不見其妻凶子曰非所困而困焉名必辱非所據而據焉身必危旣辱且危死期將至妻其可得見邪音義【蒺音疾藜音棃】疏【正義曰易曰困於石至勿恆凶此第四章

凡有九節以上章言利用安身可以崇徳若身自危辱何崇徳之有故此章第一節

引困之六三危辱之事以証之也困之六三履非其地欲上干於四四自應初不納於已是困於九四之石也三又乘二二是剛陽非已所乘是下向據於九二之蒺藜也六三又無應是入其宮不見其妻死期將至所以凶也子曰非所困而困焉者夫子旣引易文又釋其義故云子曰非所困謂九四若六三不往犯之非六三之所困而六三彊往幹之而取困焉名必辱者以向上而進取故以聲名言之云名必辱也非所據而據焉者謂九二也若六三能卑下九二則九二不爲其害是非所據也今六三彊往陵之是非所據而據焉身必危者下向安身之處故以身言之云身必危也】易曰公用射隼於髙墉之上獲之無不利子曰隼者禽也弓矢者器也射之者人也君子藏器於身待時而動何不利之有動而不括是以出而有獲語成器而動者也注括結也君子待時而動則無結閡之患也音義【射食亦反下注同隼卹允反墉音容括古活反結也閡五代反】疏【正義曰以前章先須安身可以崇徳故此第二節

論明先藏器於身待時而動而有利也故引解之上六以証之三不應上又以陰居陽此上六處解之極欲除其悖亂而去其三也故公用射此六三之隼於下體髙墉之上云自上攻下合於順道故獲之無不利也子曰隼者禽也者旣引易文於上下以解之故言子曰也君子藏器於身待時而動何不利者猶若射人持弓矢於身比君子若包藏其器於身待時而動何不利之有似此射隼之人也動而不括者言射隼之人旣持弓矢待隼可射之動而射之則不括結而有礙也猶若君子藏善道於身待可動之時而興動亦不滯礙而括結也語成器而後動者謂易之所說此者語論有見成之器而後興動也】子曰小人不恥不仁不畏不義不見利不勸不威不懲小懲而大誡此小人之福也易曰屨校滅趾無咎此之謂也音義【懲直升反屨俱遇反校胡孝反下同】疏【正義曰此章第三節

也明小人之道不能善若因懲誡而得福也此亦證前章安身之事故引易噬嗑初九以証之以初九居無位之地是受刑者以處卦初其過未深故屨校滅趾而無咎也】善不積不足以成名惡不積不足以滅身小人以小善爲無益而弗爲也以小惡爲無傷而弗去也故惡積而不可掩罪大而不可解易曰何校滅耳凶音義【去羌呂反何河可反又音河】疏【正義曰此章第四節

也明惡人爲惡之極以致凶也此結成前章不能安身之事故引噬嗑上九之義以証之上九處斷獄之終是罪之深極者故有何校滅耳之凶案第一第二節

皆先引易文於上其後乃釋之此第三已下皆先豫張卦義於上然後引易於下以結之體例不同者蓋夫子隨義而言不爲例也】子曰危者安其位者也亡者保其存者也亂者有其治者也是故君子安而不忘危存而不忘亡治而不忘亂是以身安而國家可保也易曰其亡其亡系於苞桑音義【治直吏反下同】疏【正義曰此第五節

以上章有安身之事故此節明恆須謹愼可以安身故引否之九五以証之危者安其位者也言所以今有傾危者由往前安樂於其位自以爲安不有畏愼故致今日危也亡者保其存者所以今日滅亡者由往前保有其存恆以爲存不有憂懼故今致滅亡也亂者有其治者所以今有禍亂者由往前自恃有其治理也謂恆以爲治不有憂慮故今致禍亂也是故君子今𨿽獲安心恆不忘傾危之事國之𨿽存心恆不忘滅亡之事政之𨿽治心恆不忘禍亂之事其亡其亡系於苞桑者言心恆畏愼其將滅亡其將滅亡乃系於苞桑之固也】子曰徳薄而位尊知小而謀大力小而任重鮮不及矣易曰鼎折足覆公餗其形渥凶言不勝其任也音義【知音智折之設反覆芳六反餗音速馬作粥渥於角反勝音升】疏【正義曰此第六節

言不能安其身知小謀大而遇禍故引易鼎卦九四以証之鼎折足覆公餗其形渥凶者處上體之下而又應初旣承且施非已所堪故有折足之凶旣覆敗其美道災及其形以致渥凶也言不勝其任者此夫子之言引易後以此結之其文少故不云子曰也】子曰知幾其神乎君子上交不諂下交不瀆其知幾乎注形而上者況之道形而下者況之器於道不防而有求焉未離乎諂也於器不絕而有交焉未免乎瀆也能無諂瀆窮理者乎幾者動之微吉之先見者也注幾者去無入有理而無形不可以名尋不可以形覩者也惟神也不疾而速感而遂通故能朗然照鑑於未形也合抱之木起於毫末吉凶之彰始於微兆故爲吉之先見也君子見幾而作不俟終日易曰介於石不終日貞吉介如石焉寧用終日斷可識矣注定之於始故不待終日也君子知微知彰知柔知剛萬夫之望注此知幾其神乎音義【而上之上時掌反離力智反先見之見賢徧反介徐音戒眾家作介徐云王廙古黠反斷丁亂反】疏【正義曰此第七節

前章云精義入神故此章明知幾入神之事引豫之六二以証之云易曰介於石不終日貞吉知幾其神乎者神道微妙寂然不測人若能豫知事之幾微則能與其神道合會也君子上交不諂下交不瀆者上謂道也下謂器也若聖人知幾窮理防於道絕於器故能上交不諂下交不瀆若於道不防而有求焉未能離於諂也於器不絕而有交焉未能免於瀆也能無諂瀆知幾窮理者乎幾者動之微者此釋幾之義也幾微也是已動之微動謂心動事動初動之時其理未著惟纖微而已若其已著之後則心事顯露不得爲幾若未動之前又寂然頓無兼亦不得稱幾也幾是離無入有在有無之際故云動之微也若事著之後乃成爲吉此幾在吉之先豫前已見故云吉之先見者也此直云吉不云凶者凡豫前知幾皆向吉而背凶違凶而就吉無復有凶故特云吉也諸本或有凶字者其定本則無也君子見幾而作不俟終日者言君子旣見事之幾微則須動作而應之不得待終其日言赴幾之速也易曰介於石不終日貞吉者此豫之六二辭也得位居中故守介如石見幾則動不待終其一日也介如石焉寧用終日斷可識矣者此夫子解釋此爻之辭旣守志耿介如石不動才見幾微卽知禍福何用終竟其日當時則斷可識矣君子知微知彰者初見事幾是知其微旣見其幾逆知事之禍福是知其彰著也知柔知剛者剛柔是變化之道旣知初時之柔則逆知在後之剛言凡物之體從柔以至剛凡事之理從微以至彰知幾之人旣知其始又知其末是合於神道故爲萬夫所瞻望也萬夫舉大略而言若知幾合神則爲天下之主何直只云萬夫而已此知幾其神乎者也】子曰顏氏之子其殆庶幾乎有不善未嘗不知知之未嘗復行也注在理則昧造形而悟顏子之分也失之於幾故有不善得之於二不遠而復故知之未嘗復行也易曰不遠復無只悔元吉注吉凶者失得之象也得二者於理不盡未至成形故得不遠而復捨凶之吉免夫只悔而終獲元吉只大也音義【復行之復扶又反注復行同造七報反分符問反只韓音祁支反注同王廙輔嗣音支捨音捨】疏【正義曰此第八節

上節明知幾是聖人之徳此節論賢人惟庶於幾𨿽未能知幾故引顏氏之子以明之也其殆庶幾乎者言聖人知幾顏子亞聖未能知幾但殆近庶慕而已故云其殆庶幾乎又以殆爲辭有不善未嘗不知者若知幾之人本無不善以顏子未能知幾故有不善不近於幾之人旣有不善不能自知於惡此顏子以其近幾若有不善未嘗不自知也知之未嘗復行者以顏子通幾旣知不善之事見過則攺未嘗復更行之但顏子於幾理闇昧故有不善之事於形器顯著乃自覺悟所有不善未嘗復行易曰不遠復無只悔元吉者以去幾旣近尋能攺悔故引復卦初九以明之也以復卦初九旣在卦初則能復於陽道是速而不遠則能復也所以無大悔而有元吉也】天地絪緼萬物化醇男女媾精萬物化生易曰三人行則損一人一人行則得其友言致一也注致一而後化成也子曰君子安其身而後動易其心而後語定其交而後求君子修此三者故全也危以動則民不與也懼以語則民不應也無交而求則民不與也莫之與則傷之者至矣易曰莫益之或擊之立心勿恆凶注夫虛已存誠則眾之所不迕也躁以有求則物之所不與也音義【絪本又作氤同音因緼本又作氳紆云反易其心之易以防反迕五路反字亦作忤】疏【正義曰此第九節

也以前章利用安身以崇徳也安身之道在於得一若己能得一則可以安身故此節明得一之事也天地絪緼萬物化醇者絪緼相附著之義言天地無心自然得一惟二气絪緼共相和會萬物感之變化而精醇也天地若有心爲二則不能使萬物化醇也男女媾精萬物化生者構合也言男女陰陽相感任其自然得一之性故合其精則萬物化生也若男女無自然之性而各懷差二則萬物不化生也易曰三人行則損一人一人行則得其友者此損卦六三辭也言六三若更與二人同往承上則上所不納是三人俱行並六三不相納是則損一人也若六三獨行則上所容受故云一人行則得其友此言眾不如寡三不及一也言致一也者此夫子釋此爻之意謂此爻所論致其醇一也故一人獨行乃得其友也子曰君子安其身而後動者此明致一之道致一者在身之謂若己之爲得則萬事得若己之爲失則萬事失也欲行於天下先在其身之一故先須安靜其身而後動和易其心而後語先以心選定其交而後求若其不然則傷之者至矣易曰莫益之或擊之立心勿恆凶者此益之上九爻辭在無位髙亢獨唱無和是莫益之也眾怒難犯是或擊之也勿無也由已建立其心無能有恆故凶危也易之此言若虛已存誠則眾之所與躁以有求則物之所不與也】

子曰乾坤其易之門邪干陽物也坤陰物也陰陽合徳而剛柔有體以體天地之撰注撰數也以通神明之徳其稱名也雜而不越注備物極變故其名雜也各得其序不相逾越況爻繇之辭也於稽其類其衰世之意邪注有憂患而後作易世衰則失得彌彰爻繇之辭所以明失得故知衰世之意邪稽猶考也夫易彰往而察來而微顯闡幽注易無往不彰無來不察而微以之顯幽以之闡闡明也開而當名辯物正言斷辭則備矣注開釋爻卦使各當其名也理類辯明故曰斷辭也其稱名也小其取類也大注托象以明義因小以諭大其旨遠其辭文其言曲而中注變化無恆不可爲典要故其言曲而中也其事肆而隱注事顯而理微也因貳以濟民行以明失得之報注貳則失得也因失得以通濟民行故明失得之報也失得之報者得其會則吉乖其理則凶音義【易之門本亦作易之門戶撰仕勉反下章同數也廣雅云定也王肅士眷反數色柱反繇直救反下同服虔云抽也抽出吉凶也韋昭云由也吉凶所由出也稽古兮反考也闡昌善反明也辯如字徐扶勉反別也斷丁亂反注同文如字音問中丁仲反注同貳音二鄭云當爲弍行下孟反注同】疏【正義曰此第五章

也前章明安身崇徳之道在於知幾得一也此明易之體用辭理遠大可以濟民之行以明失得之報也子曰乾坤其易之門邪者易之變化從乾坤而起猶人之興動從門而出故乾坤是易之門邪干陽物也坤陰物也陰陽合徳而剛柔有體者若陰陽不合則剛柔之體無從而生以陰陽相合乃生萬物或剛或柔各有其體陽多爲剛陰多爲柔也以體天地之撰者撰數也天地之內萬物之象非剛則柔故以剛柔體象天地之數也以通神明之徳者萬物變化或生或成是神明之徳易則象其變化之理是其易能通逹神明之徳也其稱名也雜而不越者易之稱萬物之名萬事論說故辭理雜碎各有倫敍而不相乖越易之爻辭多載細小之物若見豕負塗之屬是雜碎也辭𨿽雜碎各依爻卦所宜而言之是不相逾越也於稽其類其衰世之意者稽考也類謂事類然考校易辭事類多有悔吝憂虞故云衰亂之世所陳情意也若盛徳之時物皆遂性人悉懽娛無累於吉凶不憂於禍害今易所論則有亢龍有悔或稱龍戰於野或稱箕子明夷或稱不如西鄰之禴祭此皆論戰爭盛衰之理故云衰意也凡云邪者是疑而不定之辭也夫易彰往而察來者往事必載是彰往也來事豫占是察來也而微顯闡幽者闡明也謂微而之顯幽而闡明也言易之所說論其初微之事以至其終末顯著也論其初時幽闇以至終末闡明也皆從微以至顯從幽以至明觀其易辭是微而幽闡也演其義理則顯見著明也以體言之則云微顯也以理言之則云闡幽其義一也但以體以理故別言之開而當名者謂開釋爻卦之義使各當所象之名若干卦當龍坤卦當馬也辧物正言者謂辧天下之物各以類正定言之若辧健物正言其龍若辧順物正言其馬是辧物正言也斷辭則備矣者言開而當名及辧物正言凡此二事決斷於爻卦之辭則備具矣其稱名也小者言易辭所稱物名多細小若見豕負塗噬臘肉之屬是其辭碎小也其取類也大者言𨿽是小物而比諭大事是所取義類而廣大也其旨遠者近道此事遠明彼事是其旨意防遠若龍戰於野近言龍戰乃遠明陰陽鬭爭聖人變革是其旨遠也其辭文者不直言所論之事乃以義理明之是其辭文飾也若黃裳元吉不直言得中居職乃云黃裳是其辭文也其言曲而中者變化無恆不可爲體例其言隨物屈曲而各中其理也其事肆而隱者易之所載之事其辭放肆顯露而所論義理深而幽隱也因貳以濟民行者貳二也謂吉凶二理言易因自然吉凶二理以濟民之行也欲令趨吉而避凶行善而不行惡也以明失得之報者言易明人行失之與得所報應也失則報之以凶得則報之以吉是明失得之報也】易之興也其於中古乎作易者其有憂患乎注無憂患則不爲而足也是故履徳之基也注基所蹈也謙徳之柄也復徳之本也注夫動本於靜語始於默復者各反其所始故爲徳之本也恆徳之固也注固不傾移也損徳之修也益徳之裕也注能益物者其徳寛大也困徳之辯也注困而益明井徳之地也注所處不移象居得其所也巽徳之制也注巽所以申命明制也履和而至注和而不至從物者也和而能至故可履也謙尊而光復小而辧於物注微而辧之不遠復也恆雜而不厭注雜而不厭是以能恆損先難而後易注刻損以修身故先難也身修而無患故後易也益長裕而不設注有所興爲以益於物故曰長裕因物興務不虛設也困窮而通注處窮而不屈其道也井居其所而遷注攺邑不攺井井所居不移而能遷其施也巽稱而隱注稱揚命令而百姓不知其由履以和行謙以制禮復以自知注求諸己也恆以一徳注以一爲徳也損以遠害注止於修身故可以遠害而已益以興利困以寡怨注困而不濫無怨於物井以辯義注施而無私義之方也巽以行權注權反經而合道必合乎巽順而後可以行權也音義【蹈徒報反柄兵病反修如字鄭云治也馬作循辯如字王肅卜免反厭於艷反注同後易之易以豉反注同長之丈反注同施始防反下同稱尺證反又尺升反和行之行下孟反遠於萬反注同濫力暫反】疏【正義曰此第六章

明所以作易爲其憂患故作易旣有憂患須修徳以避患故明九卦爲徳之所用也其於中古乎者謂易之爻卦之辭起於中古若易之爻卦之象則在上古伏犧之時但其時理尙質素聖道凝寂直觀其象足以垂敎矣但中古之時事漸澆浮非象可以爲敎又須系以文辭示其變動吉凶故爻卦之辭起於中古則連山起於神農歸藏起於黃帝周易起於文王及周公也此之所論謂周易也作易者其有憂患乎者若無憂患何思何慮不須營作今旣作易故知有憂患也身旣憂患須垂法以示於後以防憂患之事故系之以文辭明其失得與吉凶也其作易憂患已於初捲詳之也以爲憂患行徳爲本也六十四卦悉爲修徳防患之事但於此九卦最是修徳之甚故特舉以言焉以防憂患之事故履卦爲徳之初基言爲徳之時先須履踐其禮敬事於上故履爲徳之初基也謙徳之柄也者言爲徳之時以謙爲用若行徳不用謙則徳不施用是謙爲徳之柄猶斧刃以柯柄爲用也復徳之本者言爲徳之時先從靜默而來復是靜默故爲徳之根本也恆徳之固也者言爲徳之時恆能執守始終不變則徳堅固故爲徳之固也損徳之修者行徳之時恆自降損則其徳自益而增新故云損徳之修也謙者論其退下於人損者能自減損於己故謙損別言也益徳之裕者裕寛大也能以利益於物則徳更寛大也困徳之辧也者若遭困之時守操不移徳乃可分辧也井徳之地也者攺邑不攺井井是所居之常處能守處不移是徳之地也言徳亦不移動也巽徳之制也者巽申明號令以示法制故能與徳爲制度也自此已上明九卦各與徳爲用也此以下明九卦之徳也履和而至者言履卦與物和諧而守其能至故可履踐也謙尊而光者以能謙卑故其徳益尊而光明也復小而辧於物者言復卦於初細微小之時卽能辧於物之吉凶不遠速復也恆雜而不厭者言恆卦𨿽與物雜碎並居而常執守其操不被物之不正也損先難而後易者先自減損是先難也後乃無患是後易也益長裕而不設者益是增益於物能長養寛裕於物皆因物性自然而長養不空虛妄設其法而無益也困窮而通者言困卦於困窮之時而能守節使道通行而不屈也井居其所而遷者言井卦居得其所恆住不移而能遷其潤澤施惠於外也巽稱而隱者言巽稱揚號令而不自彰伐而幽隱也自此已上辧九卦性徳也自此以下論九卦各有施用而有利益也履以和行者言履者以禮敬事於人是調和性行也謙以制禮者性能謙順可以裁制於禮復以自知者旣能返復求身則自知得失也恆以一徳者恆能終始不移是純一其徳也損以遠害者自降損修身無物害己故遠害也益以興利者旣能益物物亦益已故興利也困以寡怨者遇困守節不移不怨天不尢人是無怨於物故寡怨也井以辧義者井能施而無私則是義之方所故辧明於義也巽以行權者巽順以旣能順時合宜故可以行權也若不順時制變不可以行權也】

易之爲書也不可遠注擬議而動不可遠也爲道也屢遷變動不居周流六虛注六虛六位也上下無常剛柔相易不可爲典要注不可立定準也惟變所適注變動貴於適時趣捨存乎會也其出入以度外內使知懼注明出入之度使物知外內之戒也出入猶行藏外內猶隱顯遁以遠時爲吉丰以幽隱致凶漸以髙顯爲美明夷以處昧利貞此外內之戒也又明於憂患與故注故事故也無有師保如臨父母注安而不忘危存而不忘亡終日幹幹不可以怠也初率其辭而揆其方旣有典常注能循其辭以度其義原其初以要其終則惟變所適是其常典也明其變者存其要也故曰茍非其人道不虛行茍非其人道不虛行易之爲書也原始要終以爲質也注質體也卦兼終始之義也六爻相雜惟其時物也注爻各存乎其時物事也其初難知其上易知本末也初辭擬之卒成之終注夫事始於微而後至於著初者數之始擬議其端故難知也上者卦之終事皆成著故易知也若夫雜物撰徳辯是與非則非其中爻不備噫亦要存亡吉凶則居可知矣知者觀其彖辭則思過半矣注夫彖者舉立象之綂論中爻之義約以存博簡以兼眾雜物撰徳而一以貫之形之所宗者道眾之所歸者一其事彌繁則愈滯乎形其理彌約則轉近乎道彖之爲義存乎一也一之爲用同乎道矣形而上者可以觀道過半之益不亦宜乎音義【遠馬王肅韓袁萬反注皆同師讀如字上時掌反章末同捨音捨昧音妹揆葵癸反度也方馬云方道循似倫反度待洛反要千遙反下文要終同其要之要於妙反易知之易以防反撰鄭作算云數也噫於其反王肅於力反辭也馬同亦要之要一妙反絕句又一遙反絕句至吉凶居馬如字處也師音同鄭王肅音基辭知者之知音智彖吐貫反馬云彖辭卦辭也鄭云爻辭也周同王肅云彖舉象之要也師說通謂爻卦之辭也一云卽夫子彖辭思息吏反貫古亂反近附近之近下章以近同】疏【正義曰此第七章

明易書體用也不可遠者言易書之體皆放法陰陽擬議而動不可遠離陰陽物象而妄爲也其爲道也屢遷者屢數也言易之爲道皆法象陰陽數數遷攺若干之初九則潛龍九二則見龍是屢遷也變動不居者言陰陽六爻更互變動不恆居一體也若一陽生爲復二陽生爲臨之屬是也周流六虛者言陰陽周徧流動在六位之虛六位言虛者位本無體困爻始見故稱虛也上下無常者初居一位又居二位是上無常定也旣窮上位之極又下來居於初是下無常定也若九月剝卦一陽上極也十一月一陽下來歸初也剛柔相易不可爲典要者言陰陽六爻兩相交易或以陰易陽或以陽易陰或在初位相易在二位相易六位錯綜上下所易皆不同是不可爲典常要防也惟變所適者言剛柔相易之時旣無定準惟隨應變之時所之適也其出入以度者出入猶行藏也言行藏各有其度不可違失於時故韓氏云丰以幽隱致凶明夷以處昧利貞是出入有度也外內使知懼者外內猶隱顯言欲隱顯之人使知畏懼於易也若不應隱而隱不應顯而顯者必有凶咎使知畏懼凶咎而不爲也又明於憂患與故者故事故也非但使人隱顯知懼又使人明曉於憂患並與萬事也無有師保如臨父母者言使人畏懼此易歸行善道不須有師保敎訓恆常恭敬如父母臨之故云如臨父母也初率其辭而揆其方者率循也揆度也方義也言人君若能初始依循其易之文辭而揆度其易之義理則能知易有典常也故云旣有典常易𨿽千變萬化不可爲典要然循其辭度其義原尋其初要結其終皆惟變所適是其常典也言惟變是常旣以變爲常其就變之中剛之與柔相易仍不常也故上云不可爲典要也茍非其人道不虛行者言若聖人則能循其文辭揆其義理知其典常是易道得行也若苟非通聖之人則不曉逹易之道理則易之道不虛空得行也言有人則易道行若無人則易道不行無人而行是虛行也必不如此故云道不虛行也易之爲書也以下亦明易辭體用尋其辭則吉凶可以知也原始要終以爲質者質體也言易之爲書原窮其事之初始幹初九潛龍勿用是原始也又要會其事之終末若上幾亢龍有悔是要終也言易以原始要終以爲體質也此潛龍亢龍是一卦之始終也諸卦亦然若大畜初畜而後通皆是也亦有一爻之中原始要終也故坤卦之初六履霜堅冰至履霜是原始也堅冰至是要終也六爻相雜惟其時物者物事也一卦之中六爻交相雜錯惟各會其時惟各主其事若屯卦初九盤桓利居貞是居貞之時有居貞之事六二屯如邅如是乘陽屯邅之時是有屯邅之事也略舉一爻餘爻放此也其初難知者謂卦之初始起於微細始擬議其端緒事未顯著故難知也其上易知者其上謂卦之上爻事已終極成敗已見故易知也上云其上則其初宜云下也初旣言初則上應稱末互文也以易經爻辭言初言上故此從經文也本末也者其初難知是本也其上易知是末也以事本故難知以事末故易知故云本末也初辭擬之者覆釋其初難知也以初時以辭擬議其始故難知也卒成之終者覆釋其上易知也言上是事之卒了而成就終竟故易知也若夫雜物撰徳辧是與非則非其中爻不備者言雜聚天下之物撰數眾人之徳辧定是之與非則非其中之一爻不能備具也謂一卦之內而有六爻各主其物各數其徳欲辧定此六爻之是非則總歸於中爻言中爻統攝一卦之義多也若非中爻則各守一爻不能盡統卦義以中爻居一無偏故能統卦義也猶幹之九二見龍在田利見大人九五飛龍在天利見大人是總攝乾卦之義也幹是陽長是行利見大人之時二之與五統攝乾徳又坤之六二云直方大攝坤卦地道之義六五黃裳元吉亦統攝坤之臣道之義也噫亦要存亡吉凶則居可知矣者噫者發聲之辭卦爻𨿽眾意義必在其中爻噫乎發嘆要定或此卦存之與亡吉之與凶但觀其中爻則居然可知矣謂平居自知不須營爲也知者觀其彖辭則思過半矣者彖辭謂文王卦下之辭言聰明知逹之士觀此卦下彖辭則能思慮有益以過半矣注正義曰夫彖者舉立象之統者謂文王卦下彖辭舉明立此卦象之綱統也云論中爻之義者言彖辭論量此卦中爻義意也舉立象之統者若屯卦彖云利貞夫子釋云動乎險中大亨貞者是舉立象之統也論中爻之義者若蒙卦云蒙亨初筮告注云能爲初筮其惟二乎是彖云初筮其在九二是論中爻之義也雲約以存博簡以兼眾者惟舉中爻是約是簡存備六爻之義是存博兼眾也云雜物撰徳而一以貫之者一卦六爻雜聚諸物撰數諸徳而用一道以貫穿之一謂中爻也以其居中於上於下無有偏二故稱一也其事彌繁則愈滯乎形者愈益也滯謂陷滯也若事務彌更繁多則轉益滯陷於形體言處處妨礙也云其理彌約則轉近乎道者若理能簡約則轉轉附近於道道以約少無爲之稱故少則近於道也】

二與四同功注同陰功也而異位注有內外也其善不同二多譽注二處中和故多譽也四多懼近也注位逼於君故多懼也柔之爲道不利遠者其要無咎其用柔中也注四之多懼以近君也柔之爲道須援而濟故有不利遠者二之能無咎柔而處中也三與五同功注同陽功也而異位注有貴賤也三多凶五多功貴賤之等也其柔危其剛勝邪注三五陽位柔非其位處之則危居以剛健勝其任也夫所貴剛者閒邪存誠動而不違其節者也所貴柔者含居中順而不失其貞者也若剛以犯物則非剛之道柔以卑佞則非柔之義也易之爲書也廣大悉備有天道焉有人道焉有地道焉兼三才而兩之故六六者非它也三才之道也注說卦備矣道有變動故曰爻爻有等故曰物注等類也幹陽物也坤陰物也爻有陰陽之類而後有剛柔之用故曰爻有等故曰物物相雜故曰文注剛柔交錯黃相雜文不當故吉凶生焉易之興也其當殷之末世周之盛徳邪當文王與紂之事邪注文王以盛徳蒙難而能亨其道故稱文王之徳以明易之道也是故其辭危注文王與紂之事危其辭也危者使平易者使傾注易慢易也其道甚大百物不廢懼以終始其要無咎此之謂易之道也注夫文不當而吉凶生則保其存者亡不忘亡者存有其治者亂不忘危者安懼以終始歸於無咎安危之所由爻象之大體也音義【援於眷反勝升證反一音升閒邪之邪似嗟反當如字紂直又反難乃旦反亨許庚反易者之易以豉反注同治直吏反】疏【正義曰此第八章

也明諸卦二三四五爻之功用又明三才之道並明易興之時總贊明易道之大也各隨文釋之柔之爲道不利遠者此覆釋上四多懼之意凡陰柔爲道當須親附於人以得濟今乃遠其親援而欲上逼於君所以多懼其不宜利於疎遠也其要無咎其用柔中者覆釋上二多譽也言二所以多譽者言二所要防無罪咎而多譽也所以然者以其用柔而居中也貴賤之等其柔危其剛勝邪者此釋三與五同功之義五爲貴三爲賤是貴賤之等也此並陽位若陰柔處之則傾危陽剛處之則克勝其任故云其柔危其剛勝也諸本三多凶五多功之下皆有注今定本無也三居下卦之極故多凶五居中處尊故多功也易之爲書至吉凶生焉此節明三才之義六爻相雜之理也六者非它三才之道也者言六爻所效法者非更別有它義惟三才之道也道有變動故曰爻者言三才之道旣有變化而移動故重畫以象之而曰爻也爻有等故曰物者物類也言爻有陰陽貴賤等級以象萬物之類故謂之物也物相雜故曰文者言萬物遞相錯雜若黃相間故謂之文也文不當故吉凶生焉者若相與聚居間雜成文不相妨害則吉凶不生也由文之不當相與聚居不當於理故吉凶生也易之興也至易之道也此一節明易之興起在紂之末世故其辭皆憂其傾危也以當紂世憂畏滅亡故作易辭多述憂危之事亦以垂法於後使保身危懼避其患難也周氏云謂當紂時不敢指斥紂惡故其辭微危而不正也今案康伯之注云文王與紂之事危其辭也則以周釋爲得也案下覆云危者使平則以危謂憂危是非旣未可明所以兩存其釋也危者使平者旣有傾危以蒙大難文王有天下是危者使平也易者使傾者若其慢易不循易道者則使之傾覆若紂爲凶惡以至誅滅也其道甚大百物不廢者言易道功用甚大百種之物賴之不有休廢也懼以終始者言恆能憂懼於終始能於始思終於終思始也其要無咎者若能始終皆懼要會歸於無咎也此之謂易之道者言易之爲道若能終始以懼則無凶咎此謂易之所用之道其大體如此也】

夫乾天下之至健也徳行恆易以知險夫坤天下之至順也徳行恆簡以知阻能說諸心能研諸侯之慮注諸侯物主有爲者也能說萬物之心能精爲者之務定天下之吉凶成天下之亹亹者是故變化云爲吉事有祥象事知器占事知來注夫變化云爲者行其吉事則獲嘉祥之應觀其象事則知制器之方玩其占事則覩方來之驗也天地設位聖人成能注聖人乘天地之正萬物各成其能人謀鬼謀百姓與能注人謀況議於眾以定得失也鬼謀況寄卜筮以考吉凶也不役思慮而失得自明不勞探討而吉凶自著類萬物之情通幽深之故故百姓與能樂推而不厭也八卦以象告注以象告人爻彖以情言注辭有險易而各得其情也剛柔雜居而吉凶可見矣變動以利言注變而通之以盡利也吉凶以情遷注吉凶無定惟人所動情順乘理以之吉情逆違道以蹈凶故曰吉凶以情遷也是故愛惡相攻而吉凶生注泯然同順何吉何凶愛惡相攻然後逆順者殊故吉凶生遠近相取而悔吝生注相取猶相資也遠近之爻互相資取而後有悔吝也情僞相感而利害生注情以感物則得利僞以感物則致害也凡易之情近而不相得則凶注近況比爻也易之情剛柔相摩變動相適者也近而不相得必有乖違之患或有相違而無患者得其應也相順而皆凶者乖於時也存事以考之則義可見矣或害之悔且吝注夫無對於物而後盡全順之道豈可有欲害之者乎𨿽能免濟必有悔吝也或欲害之辭也將叛者其辭慙中心疑者其辭枝吉人之辭寡躁人之辭多誣善之人其辭遊失其守者其辭屈音義【徳行之行並下孟反怕易之易以防反下注險易同阻莊呂反說音悅注同亹亹亡偉反鄭云汲汲也王肅云勉也思息吏反探吐南反射食亦反厭於艷反盡津忍反下同惡烏路反注同鄭烏洛反泯亡忍反比毗志反枝音支誣音無】疏【正義曰此第九章

總明易道之美兼明易道愛惡相攻情僞相感吉凶悔吝由此而生人情不等制辭各異也徳行恆易以知險者謂幹之徳行恆易略不有艱難以此之故能知險之所興若不有易略則爲險也故行易以知險也徳行恆簡以知阻者言坤之徳行恆爲簡靜不有煩亂以此之故知阻之所興也若不簡則爲阻難故行簡靜以知阻也大難曰險幹以剛健故知其大難小難曰阻坤以柔順故知其小難知大難曰險者案坎卦彖雲天險不可升地險山川丘陵言險不云阻故知險爲大難險旣爲大明阻爲小也能說諸心者萬物之心皆患險阻今以險阻逆告於人則萬物之心無不喜說故曰能說諸心也能研諸侯之慮者研精也諸侯旣有爲於萬物育養萬物使令得所易旣能說諸物之心則能精妙諸侯之慮謂諸侯以此易之道思慮諸物轉益精粹故云研諸侯之慮也定天下之吉凶者言易道備載諸物得失依之則吉逆之則凶是易能定天下之吉凶也成天下之亹亹者亹亹勉也天下有所營爲皆勉勉不息若依此易道則所爲得成故云成天下之亹亹也是故變化云爲者易旣備含諸事以是之故物之或以漸變攺或頓從化易或口之所云或身之所爲也吉事有祥者若行吉事則有嘉祥之應也象事知器者觀其所象之事則知作器物之方也占事知來者言卜占之事則知未來之驗也言易之爲道有此諸徳也天地設位者言聖人乘天地之正設貴賤之位也聖人成能者聖人因天地所生之性各成其能令皆得所也人謀鬼謀百姓與能者謂聖人欲舉事之時先與人眾謀圖以定得失又卜筮於鬼神以考其吉凶是與鬼爲謀也聖人旣先與人謀鬼神謀不煩思慮與探討自然能類萬物之情能通幽深之理是其能也則天下百姓親與能人樂推爲主也自此已上論易道之大聖人法之而行自此已下又明卦爻剛柔變動情僞相感之事也剛柔雜居而吉凶可見矣者剛柔二爻相雜而居得理則吉失理則凶故吉凶可見也變動以利言者若不變不動則於物有損有害今變而動之使利益於物是變動以利而言說也吉凶以情遷者遷謂遷移凡得吉者由情遷移於善也所得凶者由情遷於惡也是故愛惡相攻而吉凶生者若泯然無心事無得失何吉凶之有由有所貪愛有所憎惡兩相攻擊或愛攻於惡或惡攻於愛或兩相攻擊事有得失故吉凶生也遠近相取而悔吝生者遠謂兩卦上下相應之類近謂比爻共聚疊相資取取之不以理故悔吝生也情僞相感而利害生者情謂實情僞謂虛僞虛實相感若以情實相感則利生若以虛僞相感則害生也凡易之情近而不相得則凶者近謂兩爻相近而不相得以各無外應則致凶咎若各有應𨿽近不相得不必皆凶也或害之悔且吝者言若能通不偏對於物盡竭順道物豈害之今旣有心於物情意二三其外物則或欲害之則有凶禍假令自能免濟猶有悔及吝也故云或害之悔且吝也將叛者其辭慙者此已下說人情不同其辭各異將欲違叛已者貌𨿽相親辭不以實故其辭慙也中心疑者其辭枝者枝謂樹枝也中心於事疑惑則其心不定其辭分散若樹枝也吉人之辭寡者以其吉善辭直故辭寡也躁人之辭多者以其煩躁故其辭多也誣善之人其辭遊者遊謂浮游誣罔善人其辭虛漫故言其辭遊也失其守者其辭屈者居不値時失其所守之志故其辭屈撓不能申也凡此辭者皆論易經之中有此六種之辭謂作易之人述此六人之意咎準望其意而制其辭也】

周易注疏卷十二

周易注疏卷十二考證

爻在其中矣注所存各異○存譌作在依古注本攺系辭焉而命之動在其中矣注系辭焉而斷其吉凶況之六爻動以適時者也○郭京曰定本作系辭而命之況六爻之動動以適時者也兩注具錄正謬昭然又適時之功則存之爻辭○則譌作見依古注本攺

聖人之情見乎辭注辭也者各指其所之○監本譌不可解依古注本攺

何以守位曰仁○仁釋文本作人釋云王肅卜伯王桓明僧紹作仁【臣良裘】按本義從呂氏作人云所謂非眾罔與守邦卽陸氏本也漢蔡邕有言以仁守位以財聚人則漢以前本用仁字

古者包犧氏之王天下也○包集解本作苞

蓋取諸離疏上擊云以制器者尙其象則取象不取名也韓氏乃取名不取象於義未善○【臣淸植】按蓋取二字之義注疏互異折中云孔氏所議韓氏是也且六十四卦名是文王所命黃農堯舜不應便取卦名蓋以疏說爲正

刳木爲舟剡木爲楫○釋文本刳作挎剡作掞釋云挎口孤反徐又口溝反掞以冉反

易曰憧憧往來朋從爾思注思以求朋未能一也一以感物不思而至○集解本引韓注曰思以求朋未能寂寂以感物不思而至也

天下何思何慮注塗𨿽殊其歸則同○殊譌作亦依古注本攺

又一以貫之不慮而盡矣○不集解本作百

龍蛇之蟄以存身也○釋文本存作全

不見利不勸○勸舉正本作動云動字誤作勸字系於苞桑○苞集解本作包

鮮不及矣○鮮釋文本作尟釋云仙善反少也

幾者動之微吉之先見者也注吉凶之彰始於微兆故謂吉之先見也疏云吉不云凶者凡豫前知幾皆向吉而背凶違凶而就吉無復有凶故特云吉也諸本或有凶字其定本則無也○【臣淸植】按本義謂漢書吉之之間有凶字據此注則韓伯本已無凶字疏說尢善蓋因爻辭有貞吉之文先言幾爲吉之先見故知幾則得吉語意正相應也

注幾者去無入有理而無形○集解引韓注作理而未形郭京曰而理未形倒作理而【臣照】按去無入有則有形矣但未形之前必先有其理是幾之謂也故曰去無入有理而無形集解本作理而未形卽不如理而無形之語之妙郭京謂而理未形倒作理而則全失本旨理安得有形卽旣形諸形矣亦莫不有理焉而理固無形也奚獨去無入有之理無形也

危以動則民不與也○郭京曰則民不輔也輔字誤作與字無交而求則民不與與字不應重見

夫易彰往而察來而微顯闡幽開而當名辧物正言斷辭則備矣○【臣良裘】按本義曰而微顯恐當作微顯而開而之而亦疑有誤李氏集解於開而當名句斷節何氏訂詁開而當斷句名辯物正斷句今折中本開而當名辯物斷句正言斷辭斷句

知者觀其彖辭則思過半矣注其事彌繁則愈滯乎形○形集解本引韓注作有

二與四同功而異位注有內外也○集解本引韓注作有外內也

四多懼近也○郭京曰誤將注近也字作經

文不當故吉凶生焉○集解本無焉字

能研諸侯之慮注諸侯物主有爲者也○【臣淸植】按注說未免附會牽彊朱子本義以侯之二字作衍文是也聞之先【臣】李光地曰諸爲之侯合音想因古經旁注字切而誤增也𨿽文義之末似亦可備一解

凡易之情近而不相得則凶注變動相適者也○適集解本引韓注作逼

又相順而皆凶者乖於時也存事以考則義可見矣○皆集解本作偕存集解本作隨

周易注疏卷十二考證

欽定四庫全書

周易注疏卷十三

晉韓伯注唐陸徳明音義孔穎逹疏

說卦疏【正義曰說卦者陳說八卦之徳業變化及法象所爲也孔子以伏犧畫八卦後重爲六十四卦八卦爲六十四卦之本前系辭中略明八卦小成引而仲之觸類而長之天下之能事畢矣又曰八卦成列象在其中矣因而重之爻在其中矣又云古者包犧氏之王天下也仰則觀象於天俯則觀法於地觀鳥獸之文與地之宜近取諸身逺取諸物於是始作八卦以通神明之徳以類萬物之情然引而伸之重三成六之意猶自未明仰觀俯察近身逺物之象亦爲未見故孔子於此更備說重卦之由及八卦所爲之象故謂之說卦焉】

昔者聖人之作易也幽贊於神明而生蓍注幽深也贊明也蓍受命如向不知所以然而然也參天兩地而倚數注參奇也兩耦也七九陽數六八陰數觀變於陰陽而立卦注卦象也蓍數也卦則雷風相薄山澤通气擬像陰陽變化之體蓍則錯綜天地參兩之數蓍極數以定象卦備象以盡數故蓍曰參天兩地而倚數卦曰觀變於陰陽也發揮於剛柔而生爻注剛柔發散變動相生和順於道徳而理於義窮理盡性以至於命注命者生之極窮理則盡其極也音義【贊本或作贊子旦反蓍音屍說文云蒿屬生千歲三百莖易以爲數天子九尺諸侯七尺大夫五尺士三尺毛詩艸木疏云似藾蕭靑色科生鴻範五行傳云蓍百年一本生百莖論衡云七十歲生一莖七百歲生十莖神靈之物故生遲也史記云生滿百莖者其下必有神龜守之其上常有雲气覆之淮南子云上有叢蓍下有伏龜向香兩反本又作響參七南反又如字音三天或作夫者非倚於綺反馬云依也王肅其綺反云立也虞同蜀才作奇通數色具反奇紀宜反觀變一作觀變化揮音輝鄭云揚也王廙韓雲散也盡津忍反】疏【正義曰此一節將明聖人引伸因重之意故先敍聖人本制蓍數卦爻備明天道人事妙極之理據今而稱上世謂之昔者也聰明叡知謂之聖人此聖人卽伏犧也不言伏犧而云聖人者明以聖知而制作也且下繋已云包犧氏之王天下也於是始作八卦今言作易言是伏犧非文王等凡言作者皆本其事之所自故云昔者聖人之作易也聖人作易其作如何以此聖知深明神明之道而生用蓍求卦之法故曰幽贊於神明而生蓍也倚立也旣用蓍求卦其揲蓍所得取奇數於天耦數於地而立七八九六之數故曰參天兩地而倚數也觀變於陰陽而立卦者言其作易聖人本觀察變化之道象於天地陰陽而立乾坤等卦故曰觀變於陰陽而立卦也旣觀象立卦又就卦發動揮散於剛柔兩畫而生變動之爻故曰發揮於剛柔而生爻也蓍數旣生卦爻又立易道周備無理不盡聖人用之上以和協順成聖人之道徳下以治理斷人倫之正義又能窮極萬物深妙之理究盡坐性所稟之性物理旣窮生性又盡至於一朝所賦之命莫不窮其短長定其吉凶故曰和順於道徳而理於義窮理盡性以至於命也注正義曰幽者隱而難見故訓爲深也贊者佐而助成而令微者得著故訓爲明也蓍受命如響不知所以然而然者釋聖人所以深明神明之道便能生用蓍之意以神道與用蓍相協之故也神之爲道陰陽不測妙而無方生成變化不知所以然而然者也蓍則受人命令告人吉凶應人如響亦不知所以然而然與神道爲一故系辭云蓍之徳圓而神其受命如響亦系辭文也云七九陽數六八陰數者先儒馬融王肅等解此皆依系辭雲天數五地數五五位相得而各有合以爲五位相合以陰從陽天得三合謂一三與五也地得兩合謂二與四也鄭亦雲天地之數備於十乃三之以天兩之以地而倚托大衍之數五十也必三之以天兩之以地者天三覆地二載欲極於數庶得吉凶之審也其意皆以系辭所云大衍之數五十其用四十有九明用蓍之數下雲天數五地數五五位相得而各有合天地之數五十有五以爲大衍卽天地之數又此上言幽贊於神明而生蓍便云參天兩地而倚數驗文準義故知如此韓康伯注繋辭云大衍之數五十用王輔嗣意云易之所賴者五十其用四十有九則其一不用也不用而用以之通非數而數以之成用與不用本末合數故五十也以大衍五十非卽天地之數故不用馬融鄭等說然此倚數生數在生蓍之後立卦之前明用蓍得數而布以爲卦故以七八九六當之七九爲奇天數也六八爲耦地數也故取奇於天取耦於地而立七八九六之數也何以參兩目爲奇耦者蓋古之奇耦亦以三兩言之且以兩是耦數之始三是奇數之初故也不以一目奇者張氏云以三中含兩有一以包兩之義明天有包地之徳陽有包陰之道故天舉其多地言其少也云卦則雷風相薄山澤通气擬像陰陽變化之體者此言六十四卦非小成之八卦也伏犧初畫八卦以震象雷以巽象風以艮象山以兌象澤八卦未重則雷風各異山澤不通於陰陽變化之理未爲周備故此下云八卦相備數往者順知來者逆注云八卦相錯變化理備於往則順而知之於來則逆而數之是也知非八卦者先儒皆以系辭論用蓍之法云四營而成易十有八變而成卦者謂用蓍三扐而布一爻則十有八變爲六爻也然則用蓍在六爻之後非三畫之時蓋伏犧之初直仰觀俯察用陰陽兩爻而畫八卦後因而重之爲六十四卦然後天地變化人事吉凶莫不周備縕在爻卦之中矣文王又於爻卦之下系之以辭明其爻卦之中吉凶之義蓍是數也傳稱物生而後有象象而後有滋滋而後有數然則數從象生故可用數求象於是幽贊於神明而生蓍用蓍之法求取卦爻以定吉凶系辭曰天生神物聖人則之無有逺近幽深遂知來物是也繋辭言伏犧作易之初不假用蓍成卦故直言仰觀俯察此則論其旣重之後端策布爻故先言生蓍後言立卦非是聖人幽贊元在觀變之前云命者生之極者命者人所稟受有其定分從生至終有長短之極故曰命者生之極也此所賦命乃自然之至理故窮理則盡其極也】

昔者聖人之作易也將以順性命之理是以立天之道曰陰與陽立地之道曰柔與剛注在天成像在地成形陰陽者言其气剛柔者言其形變化始於气象而後成形萬物資始乎天成形乎地故天曰陰陽地曰柔剛也或有在形而言陰陽者本其始也在气而言柔剛者要其終也立人之道曰仁與義兼三才而兩之故易六畫而成卦分陰分陽疊用柔剛故易六位而成章注設六爻以效三才之動故六畫而成卦也六位爻所處之位也二四爲陰三五爲陽故曰分陰分陽六爻升降或柔或剛故曰疊用柔剛也音義【要一遙反疊田節反六位本又作六畫】疏【正義曰此一節就爻位明重卦之意八卦小成但有三畫於三才之道陰陽未備所以重三爲六然後周盡故云昔者聖人之畫卦作易也將以順性命之理者本意將此易卦以順從天地生成萬物性命之理也其天地生成萬物之理須在陰陽必備是以造化辟設之時其立天之道有二種之气曰成物之陰與施生之陽也其立地之道有二種之形曰順承之柔與持載之剛也天地旣立人生其間立人之道有二種之性曰愛惠之仁與斷割之義也旣備三才之道而皆兩之作易本順此道理須六畫成卦故作易者因而重之使六畫而成卦也六畫所處有其六位分二四爲陰位三五爲陽位疊用六八之柔爻七九之剛爻而來居之故作易者分布六位而成爻卦之文章也注正義曰在形而言陰陽者卽坤象辭云履霜堅冰陰始凝是也在气而言柔剛者卽尙書云髙明柔克及左傳雲天爲剛徳是也曰二四爲陰三五爲陽者王輔嗣以爲初上無陰陽定位此注用王之說也】

天地定位山澤通气雷風相薄水火不相射八卦相錯數往者順知來者逆注易八卦相錯變化理備於往則順而知之於來則逆而數之是故易逆數也注作易以逆覩來事以前民用音義【薄旁各反陸云相附薄也馬鄭顧云薄入也射食亦反虞陸董姚王肅音亦云厭也數往之數色具反又色主反而數之數色主反下文同】疏【正義曰此一節就卦象明重卦之意易以乾坤象天地艮兌象山澤震巽象雷風坎離象水火若使天地不交水火異處則庶類無生成之用品物無變化之理所以因而重之今八卦相錯則天地人事莫不備矣故雲天地定位而合徳山澤異體而通气雷風各動而相薄水火不相入而相資旣八卦之用變化如此故聖人重卦令八卦相錯乾坤震巽坎離艮兌莫不交互而相重以象天地雷風水火山澤莫不交錯則易之爻卦與天地等成性命之理吉凶之數旣往之事將來之幾備在爻卦之中矣故易之爲用人欲數知旣往之事者易則順後而知之人欲數知將來之事者易則逆前而數之是故聖人用此易道以逆數知來事也注正義曰易以逆覩來事者易𨿽備知來往之事莫不假象知之故聖人作易以逆覩來事也以前民用者易占事在其民用之前此系辭文引之以證逆數來事也】

雷以動之風以散之雨以潤之日以烜之艮以止之兌以說之幹以君之坤以藏之音義【說音悅後皆同】疏【正義曰此一節總明八卦養物之功烜幹也上四舉象下四舉卦者王肅云互相備也明雷風與震巽同用乾坤與天地通功也】帝出乎震齊乎巽相見乎離致役乎坤說言乎兌戰乎乾勞乎坎成言乎艮疏【正義曰帝出乎震至故曰成言乎艮康伯於此旡注然益卦六二王用享於帝吉王輔嗣注云帝者生物之主興益之宗出震而齊巽者也王之注意正引此文則輔嗣之意以此帝爲天帝也帝若出萬物則在乎震絜齊萬物則在乎巽令萬物相見則在乎離致役以養萬物則在乎坤說萬物而可言者則在乎兌陰陽相戰則在乎幹受納萬物勤勞則在乎坎能成萬物而可定則在乎艮也】萬物出乎震震東方也齊乎巽巽東南也齊也者言萬物之絜齊也離也者明也萬物皆相見南方之卦也聖人南面而聽天下向明而治蓋取諸此也坤也者地也萬物皆致養焉故曰致役乎坤兌正秋也萬物之所說也故曰說言乎兌戰乎乾乾西北之卦也言陰陽相薄也坎者水也正北方之卦也勞卦也萬物之所歸也故曰勞乎坎艮東北之卦也萬物之所成終而所成始也故曰成言乎艮音義【向許亮反治直吏反】疏【正義曰萬物出乎震震東方者解上帝出乎震以震是東方之卦斗柄指東爲春春時萬物出生也齊乎巽巽東南也齊也者言萬物之絜齊也者解上齊乎巽以巽是東南之卦斗柄指東南之時萬物皆絜齊也離也者明也萬物皆相見南方之卦也聖人南面而聽天下向明而治蓋取諸此也者解上相見乎離因明聖人法離之事以離爲象日之卦故爲明也日出而萬物皆相見也又位在南方故聖人法南面而聽天下向明而治也故云蓋取諸此也坤也者地也萬物皆致養焉故曰致役乎坤者解上致役乎坤以坤是象地之卦地能生養萬物是有其勞役故云致役乎坤鄭云坤不言方所者言地之飬物不專一也兌正秋也萬物之所說也故曰說言乎兌者解上說言乎兌以兌是象澤之卦說萬物者莫說乎澤又位是西方之卦斗柄指西是正秋八月也立秋而萬物皆說成也戰乎幹幹西北之卦也言陰陽相薄也者解上戰乎幹以干是西北方之卦西北是陰地幹是純陽而居之是陰陽相薄之象也故曰戰乎乾坎者水也正北方之卦也勞卦也萬物之所歸也故曰勞乎坎者解上勞乎坎以坎是象水之卦水行不捨晝夜所以爲勞卦又是正北方之卦斗柄指北於時爲冬冬時萬物閉藏納受爲勞是坎爲勞卦也艮東北之卦也萬物之所成終而所成始也故曰成言乎艮者解上成言乎艮也以艮是東北方之卦也東北在寅丑之間丑爲前歳之末寅爲後歲之初則是萬物之所成終而所成始也】

神也者妙萬物而爲言者也注於此言神者明八卦運動變化推移莫有使之然者神則無物妙萬物而爲言也則雷疾風行火炎水潤莫不自然相與爲變化故能萬物旣成也動萬物者莫疾乎雷橈萬物者莫疾乎風燥萬物者莫熯乎火說萬物者莫說乎澤潤萬物者莫潤乎水終萬物始萬物者莫盛乎艮故水火相逮雷風不相悖山澤通气然後能變化旣成萬物也音義【妙如字王肅作眇音妙董云眇成也橈徐乃飽反王肅乃教反又呼勞反熯王肅云呼但反火气也徐本作暵音漢云熱熯也說文同盛是政反鄭音成雲裏也不相逮鄭宋陸王肅王廙無不字逮音代一音大計反悖必內反逆也】疏【正義曰此一節別明八卦生成之用八卦運動萬物變化應時不失無所不成莫有使之然者而求其眞宰無有逺近了無晦迹不知所以然而然況之曰神也然則伸也者非物妙萬物而爲言者神旣範圍天地故此之下不復別言乾坤直舉六子以明神之功用鼔動萬物者莫疾乎震震象雷也橈散萬物者莫疾乎巽巽象風也漧燥萬物者莫熯乎離離象火也光說萬物者莫說乎兌兌象澤也潤濕萬物者莫潤乎坎坎象水也終萬物始萬物者莫盛乎艮艮東北方之卦也故水火𨿽不相入而相逮及雷風𨿽相薄而不相悖逆山澤𨿽相懸而能通气然後能行變化而盡成萬物也艮不言山獨舉卦名者動橈燥潤之功是雷風水火至於終始萬物於山義爲防故言艮而不言山也上章言水火不相入此言水火相逮者旣不相入又不相及則無成物之功明性𨿽不相入而气相逮及也上言雷風相薄此言不相悖者二象俱動動若相薄而相悖逆則相傷害亦無成物之功明𨿽相薄而不相逆也】

乾健也坤順也震動也巽入也坎陷也離麗也艮止也兌說也疏【正義曰此一節說八卦名訓乾象天天體運轉不息故爲健也坤順也坤象地地順承於天故爲順也震動也震象雷雷奮動萬物故爲動也巽入也巽象風風行無所不入故爲入也坎陷也坎象水水處險陷故爲陷也離麗也離象火火必著於物故爲麗也艮止也艮象山山體靜止故爲止也兌說也兌象澤澤潤萬物故爲說也】

乾爲馬坤爲牛震爲龍巽爲雞坎爲豕離爲雉艮爲狗兌爲羊音義【豕京作彘狗音苟】疏【正義曰此一節說八卦畜獸之象略明逺取諸物也乾象天天行健故爲馬也坤爲牛坤象地任重而順故爲牛也震爲龍震動象龍動物故爲龍也巽爲雞巽主號令雞能知時故爲雞也坎爲豕坎主水瀆豕處污濕故爲豕也離爲雉離爲文明雉有文章故爲雉也艮爲狗艮爲靜止狗能善守禁止外人故爲狗也兌爲羊兌說也王廙云羊者順之畜故爲羊也】

乾爲首坤爲腹震爲足巽爲股坎爲耳離爲目艮爲手兌爲口疏【正義曰此一節說八卦人身之象略明近取諸身也幹尊而在上故爲首也坤爲腹坤能包藏含容故爲腹也震爲足足能動用故爲足也巽爲股股隨於足則巽順之謂故爲股也坎爲耳坎北方之卦主聼故爲耳也離爲目南方之卦主視故爲日也艮爲手艮旣爲止手亦能止持其物故爲手也兌爲口兌西方之卦主言語故爲口也】

乾天也故稱乎父坤地也故稱乎母震一索而得男故謂之長男巽一索而得女故謂之長女坎再索而得男故謂之中男離再索而得女故謂之中女艮三索而得男故謂之少男兌三索而得女故謂之少女音義【索色白反下同馬云數也王肅云求也長之丈反下同中丁仲反下同少詩照反下同】疏【正義曰此一節說乾坤六子明父子之道王氏云索求也以乾坤爲父母而求其子也得父气者爲男得母气者爲女坤初求得乾气爲震故曰長男坤二求得乾气爲坎故曰中男坤三求得乾气爲艮故曰少男幹初求得坤气爲巽故曰長女幹二求得坤气爲離故曰中女幹三求得坤气爲兌故曰少女】

乾爲天爲圜爲君爲父爲玉爲金爲寒爲冰爲大赤爲良馬爲老馬爲瘠馬爲駁馬爲木果音義【圜音圓瘠在亦反下同王廙云健之甚者爲多骨也京荀作柴云多筋幹駁邦角反】疏【正義曰此下歷就八卦廣明卦象者也此一節廣明乾象乾旣爲天天動運轉故爲圜也爲君爲父取其尊道而爲萬物之始也爲玉爲金取其剛之淸明也爲寒爲冰取其西北寒冰之地也爲大赤取其盛陽之色也爲良馬取其行健之善也爲老馬取其行健之久也爲瘠馬取其行健之甚瘠馬骨多也爲駁馬言此馬有牙如鋸能食虎豹爾雅云鋸牙食虎豹此之謂也王廙云駁馬能食虎豹取其至健也爲木果取其果實著木有似星之著天也】坤爲地爲母爲布爲釡爲吝嗇爲均爲子母牛爲大輿爲文爲眾爲柄其於地也爲黒音義【釜房甫反吝京作遴嗇音色柄彼病反】疏【正義曰此一節廣明坤象坤旣爲地地受任生育故謂之爲母也爲布取其地廣載也爲釡取其化生成熟也爲吝嗇取其地生物不轉移也爲均以其地道平均也爲子母牛取其多蕃育而順之也爲大輿取其能載萬物也爲文取其萬物之色雜也爲眾取其地載物非一也爲柄取其生物之本也其於地也爲黒取其極陰之色也】震爲雷爲龍爲黃爲旉爲大塗爲長子爲決躁爲蒼筤竹爲萑葦其於馬也爲善鳴爲馵足爲作足爲的顙其於稼也爲反生其究爲健爲蕃鮮音義【龍如字虞幹作駹虞云蒼色干云雜色旉王肅音孚干云花之通名鋪爲花貌謂之藪本又作専如字虞同姚云專一也鄭市戀反筤音郎或作瑯通萑音九廣雅云藡也藡音狄葦韋鬼反蘆也馵主樹反京作朱荀同陽在下的丁歷反說文作馰顙桑黨反的顙白顚反生麻豆之屬反生戴莩甲而出也虞作阪云陵阪也陸云阪當爲反蕃音煩鮮息連反】疏【正義曰此一節廣明震象爲黃取其相雜而成蒼色也爲旉取其春時气至艸木皆吐旉布而生也爲大塗取其萬物之所生也爲長子如上文釋震爲長子也爲決躁取其剛動也爲蒼筤竹竹初生之時色蒼筤取其春生之美也爲萑葦萑葦竹之類也其於馬也爲善鳴取其象雷聲之逺聞也爲馵足馬后足白爲馵取其動而見也爲作足取其動而行健也爲的顙白額爲的顙亦取動而見也其於稼也爲反生取其始生戴甲而出也其究爲健究極也極於震動則爲健也爲蕃鮮鮮明也取其春時艸木蕃育而鮮明】巽爲木爲風爲長女爲繩直爲工爲白爲長爲髙爲進退爲不果爲臭其於人也爲寡髮爲廣顙爲多白眼爲近利市三倍其究爲躁卦音義【臭昌又反王肅作爲香臭寡如字本又作宣黒白雜爲宣髮廣如字鄭作黃近附近之近倍步罪反究九又反】疏【正義曰此一節廣明巽象巽爲木木可以輮曲直卽巽順之謂也爲風取其陽在上搖木也爲長女如上釋巽爲長女也爲繩直取其號令齊物如繩之直木也爲工亦皆取繩直之類爲白取其風吹去塵故潔白也爲長取其風行之逺也爲髙取其風性髙逺又木生而上也爲進退取其風之性前卻其物進退之義也爲不果取其風性前卻不能果敢決斷亦皆進退之義也爲臭王肅作爲香臭也取其風所發也又取下風之逺聞其於人也爲寡髮寡少也風落樹之華葉則在樹者稀疎如人之少髮亦類於此故爲寡髮也爲廣顙額濶爲廣顙髮寡少之義故爲廣顙也爲多白眼取躁人之眼其色多白也爲近利取其躁人之情多近於利也市三倍取其木生蕃盛於市則三倍之宜利也其究爲躁卦究極也取其風之勢極於躁急也】坎爲水爲溝瀆爲隱伏爲矯輮爲弓輪其於人也爲加憂爲心病爲耳痛爲血卦爲赤其於馬也爲美脊爲亟心爲下首爲薄蹄爲曵其於輿也爲多眚爲通爲月爲盜其於木也爲堅多心音義【矯紀表反一本作橋同輮如九反王肅奴又反又女九反又如又反馬鄭陸王肅本作此王廙作揉宋云使曲者直直者曲爲揉京作柔荀作橈輪姚作倫脊精亦反亟紀力反王肅去記反荀作極雲中也薄旁博反蹄徒低反曵以制反眚生領反王廙云病也】疏【正義曰此一節廣明坎象坎爲水取其北方之行也爲溝瀆取其水行無所不通也爲隱伏取其水藏地中也爲矯輮取其使曲者直爲矯使直者曲爲輮水流曲直故爲矯輮也爲弓輪弓者激矢取如水激射也輪者運行如水行也其於人也爲加憂取其憂險難也爲心病憂其險難故心病也爲耳痛坎爲勞卦也又北方主聽聽勞則耳痛也爲血卦取其人之有血猶地有水也爲赤亦取血之色其於馬也爲美脊取其陽在中也爲亟心亟急也取其中堅內動也爲下首取其水流向下也爲薄蹄取其水流廹地而行也爲曵取其水磨地而行也其於輿也爲多眚取其表裏有陰力弱不能重載常憂災眚也爲通取其行有孔穴也爲月取其月是水之精也爲盜取水行潛竊如盜賊也其於木也爲堅多心取剛在內也】離爲火爲日爲電爲中女爲甲冑爲戈兵其於人也爲大腹爲乾卦爲鼈爲蟹爲蠃爲蚌爲龜其於木也爲科上槁音義【冑直又反幹古丹反鄭云當爲幹陽在外能幹正也董作幹鼈卑列反蟹戶賣反蠃力禾反京作螺姚作蠡蚌步項反本又作蜯同科苦禾反空也虞作折槁苦老反鄭作稾於作熇】疏【正義曰此一節廣明離象離爲火取南方之行也爲日取其日是火精也爲電取其有明似火之類也爲中女如上釋離爲中女也爲甲冑取其剛在外也爲戈兵取其剛在於外以剛自捍也其於人也爲大腹取其懷陰气也爲乾卦取其日所烜也爲鼈爲蟹爲蠃爲蚌爲龜皆取剛在外也其於木也爲科上槁朴空也陰在內爲空木旣空中者上必枯槁也】艮爲山爲徑路爲小石爲門闕爲果蓏爲閽寺爲指爲狗爲鼠爲黔喙之屬其於木也爲堅多節音義【徑古定反蓏力火反馬云果桃李之屬蓏瓜瓠之類應劭曰木實曰果艸實曰蓏說文云在木曰果在地曰蓏張晏云有核曰果無核曰蓏京本作果墮之字閽音昬寺如字徐音侍亦作防字黔其亷反徐音禽王肅其嚴反鄭作黚謂虎豹之屬貪冒之類啄況廢反徐丁遘反堅多節一本無堅字】疏【正義曰此一節廣明艮象艮爲山取陰在下爲止陽在於上爲髙故艮象山也爲徑路取其山𨿽髙有澗道也爲小石取其艮爲山又爲陽卦之小者故爲小石也爲門闕取其有徑路又崇髙也爲果蓏木實爲果艸石爲蓏取其出於山谷之中也爲閽寺取其禁止人也爲指取其執止物也爲狗爲鼠取其皆止人家也爲黔喙之屬取其山居之獸也其於木也爲堅多節取其山之所生其堅勁故多節也】兌爲澤爲少女爲巫爲口舌爲毀折爲附決其於地也爲剛鹵爲妾爲羊音義【巫亡符反決如字徐音穴鹵力杜反咸土也羊虞作羔○此六字依求索而爲次弟也本亦有以三男居前三女居後從幹健也章至此韓無注或有注者非也荀爽九家集解本幹後更有四爲龍爲直爲衣爲言坤後有八爲牝爲迷爲方爲囊爲裳爲黃爲帛爲漿震後有三爲王爲鵠爲鼓巽後有二爲楊爲鸛坎後有八爲宮爲律爲可爲棟爲叢棘爲狐爲蒺藜爲桎梏離後有一爲牝牛艮後有三爲鼻爲虎爲狐兌後有二爲常爲輔煩注云常西方神也不同故記之於此】疏【正義曰此一節廣明兌象兌爲澤取其陰卦之小地類卑也爲少女如上釋兌爲少女也爲巫取其口舌之官也爲口舌取西方於五事爲言取口舌爲言語之具也爲毀折爲附決兌西方之卦又兌主秋也取秋物成熟稾稈之屬則毀折也果蓏之屬則附決也其於地也爲剛鹵取水澤所停則咸鹵也爲妾取少女從姊爲娣也爲羊如上釋取其羊性順也】

序卦疏【正義曰序卦者文王旣繇六十四卦分爲上下二篇其先後之次其理不見故孔子就上下二經各序其相次之義故謂之序卦焉其周氏就序卦以六門往攝第一天道門第二人事門第三相因門第四相反門第五相須門第六相病門如乾之次坤泰之次否等是天道運數門也如訟必有師師必有比等是人事門也如因小畜生履因履故通等是相因門也如遁極反壯動競歸止等是相反門也如大有須謙蒙稚待養等是相須門也如賁盡致剝進極致傷等是相病門也韓康伯云序卦之所明非易之縕也蓋因卦之次托象以明義不取深縕之義故云非易之縕故以取其人理也今驗六十四卦二二相耦非覆卽變覆者表裏視之遂成兩卦屯蒙需訟師比之類是也變者反覆惟成一卦則變以對之乾坤坎離大過頤中孚小過之類是也且聖人本定先後若元用孔子序卦之意則不應非覆卽變然則康伯所云因卦之次托象以明義蓋不虛矣故不用周氏之義】

有天地然後萬物生焉盈天地之閒者惟萬物故受之以屯屯者盈也屯者物之始生也注屯剛柔始交故爲物之始生也疏【正義曰王肅云屯剛柔始交而難生故爲物始生也盧氏云物之始生故屯難皆以物之始生釋屯難之義案上言屯者盈也釋屯次乾坤其言己畢更言屯者物之始生者開說下物生必蒙直取始生之意非重釋屯之名也故韓康伯直引剛柔始交以釋物之始生也】物生必蒙故受之以蒙蒙者蒙也物之穉也物穉不可不養也故受之以需需者飲食之道也飲食必有訟故受之以訟注夫有生則有資有資則爭興也音義【穉直吏反本或作稚爭爭鬭之爭】訟必有眾起故受之以師師者眾也眾必有所比故受之以比注眾起而不比則爭無由息必相親比而後得寧也音義【比毗志反下注同】比者比也比必有所畜故受之以小畜注比非大通之道則各有所畜以相濟也由比而畜故曰小畜而不能大也音義【畜勑六反本亦作蓄下及雜卦同】物畜然後有禮故受之以履注履者禮也禮所以適用也故旣畜則宜用有用則須禮也履而泰然後安故受之以泰泰者通也物不可以終通故受之以否物不可以終否故受之以同人注否則思通人人同志故可出門同人不謀而合音義【否備鄙反下同】與人同者物必歸焉故受之以大有有大者不可以盈故受之以謙有大而能謙必豫故受之以豫豫必有隨注順以動者眾之所隨疏【正義曰鄭云喜樂而出人則隨從孟子曰吾君不遊吾何以休吾君不豫吾何以助此之謂也王肅云歡豫人必有隨隨者皆以爲人君喜樂遊豫則必爲人所隨案豫卦彖云豫剛應而志行順以動豫豫順以動故天地如之而況建侯行師乎天地以順動故日月不過而四時不忒聖人以順動則刑罰淸而民服卽此上云有大而能謙必豫故受之以豫其意以聖人順動能謙爲物所說所以爲豫人旣悅豫自然隨之則謙順在君說豫在人也若以人君喜樂遊豫人則隨之紂作靡靡之樂長夜之飲何爲天下離叛乎故韓康伯云順以動者眾之所隨在於人君取致豫之義然後爲物所隨所以非斥先儒也】故受之以隨以喜隨人者必有事故受之以蠱蠱者事也有事而後可大注可大之業由事而生故受之以臨臨者大也物大然後可觀故受之以觀可觀而後有所合故受之以噬嗑注可觀則異方合防也音義【以觀之觀官喚反】嗑者合也物不可以茍合而己故受之以賁賁者飾也注物相合則須飾以修外也致飾然後亨則盡矣故受之以剝注極飾則實喪也音義【亨許庚反鄭許兩反徐音向同喪息浪反】剝者剝也物不可以終盡剝窮上反下故受之以復復則不妄矣故受之以無妄有無妄然後可畜故受之以大畜物畜然後可養故受之以頤頤者養也不養則不可動故受之以大過注不養則不可動養過則厚疏【正義曰鄭云以養賢者宜過於厚王輔嗣注此卦云音相過之過韓氏云養過則厚與鄭輔嗣義同惟王肅云過莫大於不養則以爲過失之過案此序卦以大過次頤也明所過在養子雍以爲過在不養違經反義莫此之尢而周氏等不悟其非兼以過失釋大過之名已具論之於經也】物不可以終過故受之以坎坎者陷也注過而不已則陷沒也陷必有所麗故受之以離離者麗也注物窮則變極陷則反所麗也

有天地然後有萬物有萬物然後有男女有男女然後有夫婦有夫婦然後有父子有父子然後有君臣有君臣然後有上下有上下然後禮義有所錯注言咸卦之義也凡序卦所明非易之縕也蓋因卦之次托以明義咸柔上而剛下感應以相與夫婦之象莫美乎斯人倫之道莫大乎夫婦故夫子殷勤深述其義以崇人倫之始而不系之於離也先儒以干至離爲上經天道也咸至未濟爲下經人事也夫易六畫成卦三才必備錯綜天人以效變化豈有天道人事偏於上下哉斯蓋守文而不求義失之逺矣音義【錯七各反注同徐七路反縕紆粉反本又作蘊】疏【正義曰韓於此一節注破先儒上經明天道下經明人事於咸卦之初已論之矣】夫婦之道不可以不久也故受之以恆恆者久也物不可以久居其所故受之以遁遁者退也注夫婦之道以恆爲貴而物之所居不可以恆宜與世升降有時而遁也物不可以終遁注遁君子以逺小人遁而後亨何可終邪則小人遂陵君子日消也音義【逺袁萬反】故受之以大壯注陽盛陰消君子道盛物不可以終壯故受之以晉注晉以柔而進也晉者進也注𨿽以柔而進要是進也進必有所傷故受之以明夷注日中則昃月盈則食夷者傷也傷於外者必反其家故受之以家人注傷於外必反修諸內家道窮必乖注室家至親過在失節故家人之義惟嚴與敬樂勝則流禮勝則離家人尙嚴其敝必乖也故受之以睽睽者乖也乖必有難故受之以蹇蹇者難也物不可以終難故受之以解解者緩也緩必有所失故受之以損損而不已必益故受之以益益而不已必決注益而不已則盈故必決也音義【難乃旦反解音蟹下同】故受之以夬夬者決也決必有所遇注以正決邪必有喜遇音義【邪似嗟反】故受之以姤姤者遇也物相遇而後聚故受之以萃萃者聚也聚而上者謂之升故受之以升升而不已必困故受之以困困乎上者必反下故受之以井井道不可不革注井久則濁穢宜革易其故音義【而上之上時掌反】故受之以革革物者莫若鼎故受之以鼎注革去故鼎取新旣以去故則宜制器立法以治新也鼎所以和齊生物成新之器也故取象焉音義【去起呂反和胡臥反又如字齊才細反又如字】主器者莫若長子故受之以震震者動也物不可以終動動必止之故受之以艮艮者止也物不可以終止故受之以漸漸者進也進必有所歸故受之以歸妹得其所歸者必大故受之以丰丰者大也窮大者必失其居故受之以旅旅而無所容故受之以巽注旅而無所容以巽則得所入也音義【長之丈反】巽者入也入而後說之故受之以兌兌者說也說而後散之故受之以渙注說不可偏系故宜散也音義【說音悅下及注同】渙者離也注渙者發暢而無所壅滯則殊趣各肆而不反則遂乖離也物不可以終離故受之以節注夫事有其節則物之所同守而不散越也節而信之故受之以中孚注孚信也旣已有節則宜信以守之有其信者必行之故受之以小過注守其信者則失貞而不諒之道而以信爲過故曰小過也有過物者必濟注行過乎恭禮過乎儉可以矯世厲俗有所濟也音義【行下孟反】故受之以旣濟物不可窮也故受之以未濟終焉注有爲而能濟者以已窮物者也物窮則乖功極則亂其可濟乎故受之以未濟也雜卦疏【正義曰上序卦依文王上下而次序之此雜卦孔子更以意錯雜而對辧其次第不與序卦同故韓康伯云雜卦者雜糅眾卦錯綜其義或以同相類或以異相明也虞氏云雜卦者雜六十四卦以爲義其於序卦之外別言也昔者聖人之興因時而作隨其時宜不必皆相因襲當有損益之意也故歸藏名卦之次亦多異於時王道踳駮聖人之意或欲錯綜以濟之故次序卦以其雜也】

乾剛坤柔比樂師憂注親比則樂動眾則憂音義【比毗志反下同樂音洛注同】臨觀之義或與或求注以我臨物故曰與物來觀我故曰求音義【觀古亂反】屯見而不失其居注屯利建侯君子經綸之時𨿽見而磐桓利貞不失其居也音義【見賢徧反注及下皆同鄭如字綸本又作論音倫又力門反】蒙雜而著注雜者未知所定也求發其蒙則終得所定著定也震起也艮止也損益盛衰之始也注極損則益極益則損大畜時也注因時而畜故能大也無妄災也注無妄之世妄則災也萃聚而升不來也注來還也方在上升故不還也音義【上時掌反下離上及注同】謙輕而豫怠也注謙者不自重大音義【怠如字姚同京作治虞作怡】噬嗑食也賁無色也注飾貴合眾無定色也兌見而巽伏也注兌貴顯說巽貴卑退隨無故也蠱則飭也注隨時之宜不系於故也隨則有事受之以蠱飭整治也蠱所以整治其事也音義【飭音勑注同整治也鄭本王肅作飾】剝爛也注物熟則剝落也音義【爛老旦反】復反也晉晝也明夷誅也注誅傷也音義【晝竹又反誅荀云滅也陸云傷也】井通而困相遇也注井物所通用而不吝也困安於所遇而不濫也咸速也注物之相應莫速乎咸恆久也渙離也節止也解緩也蹇難也睽外也注相疏外也音義【解音蟹難乃旦反】家人內也否泰反其類也大壯則止遁則退也注大正則小人止小人亨則君子退也大有眾也同人親也革去故也鼎取新也小過過也中孚信也丰多故也注髙者懼危滿者戒盈丰大者多憂故也音義【眾荀作終去起呂反】親寡旅也注親寡故寄旅也離上而坎下也注火炎上水潤下小畜寡也注不足以兼濟也履不處也注王弼云履卦陽爻皆以不處其位爲吉也需不進也注畏險而止也訟不親也大過顚也注本末弱也姤遇也柔遇剛也漸女歸待男行也注女從男也頤養正也旣濟定也歸妺女之終也注女終於出嫁也未濟男之窮也注剛柔失位其道未濟故曰窮也夬決也剛決柔也君子道長小人道憂也音義【長之丈反】

周易注疏卷十三

周易注疏卷十三考證

參天兩地而倚數音義倚蜀才作奇○周禮注作奇幹以君之○郭京曰居字誤作君字此一節明八卦長養萬物之功無君臣父子之義

帝出乎震疏帝出乎震至故曰成言乎艮康伯於此無注○【臣淸植】按韓伯所以無注者蓋古人闕疑之義以此所列卦位與上天地定位及雷以動之兩節不相似故也至邵子朱子出以上二節爲伏羲先天卦位此二節爲文王後天卦位其義始明

艮爲狗○狗集解本作拘虞翻曰指屈伸制物故爲拘兌爲羊○集解本作羔虞翻曰羔女使取位賤舊讀以震駹爲龍艮拘爲狗兌羔爲羊皆已見上此爲再出非孔子意也按仲氏易曰羊鄭氏本作陽陽蓋無家女行賃炊防賤於妾者郭璞引魯詩陽如之何又曰巴濮之人自稱阿陽卽此

屯者物之始生也注剛柔始交故爲物之始生也○生譌作交依古注本攺

物生必蒙○郭京曰始字誤作物字

蒙者蒙也○郭京曰蒙者蒙昧也脫昧字已於上經屯卦論訖

故受之以訟○【臣良裘】按僧一行易纂引孟喜序卦曰陰陽養萬物必訟而成之君臣養萬民亦訟而成之今無此

比者比也○郭京曰比者親比也脫親字

故受之以履○【臣良裘】按吳澄纂言本云此下宜有履者禮也四字今韓注有之而王弼略例引此四字當是後人誤以正文書作注字耳

履而泰然後安○晁說之云鄭無而泰二字

物大然後可觀○【臣良裘】按說文引易云地可觀者莫可觀於木今傳無此

致飾然後亨則盡矣○然集解本作而

故受之以剝注極飾則實喪也○實舉正本作賢剝窮上反下故受之以復○【臣良裘】按淮南子引易云剝之不可以遂盡也故受之以復與此不同

故受之以大畜○集解本無以字

然後禮義有所錯注以崇人倫之始而不系之於離也○離譌作雜依古注本攺

物不可以終遁注則小人遂陵君子日消也○舉正本作則小人道勝君子道消也又集解本引韓注無此十字

決必有所遇○集解本無所字

物不可以終動動必止之○今本無動必二字此仍監本

有過物者必濟注禮過乎儉○郭京曰用字誤作禮字此引小過大象辭爲義誤亦可知

雜卦○監本有注雜卦者雜糅眾卦錯綜其義或以同相類或以異相明也二十二字古注本無蓋因疏文而妄之也今削去

屯見而不失其居注𨿽見而磐桓利貞不失其居也○郭京曰見字下脫難字

蒙雜而著○郭京曰稚字誤作雜字蒙昧幼稚之時心無所定非叢雜之義

履不處也注王弼云履卦陽爻皆以不處其位爲吉也○郭京曰美字誤作吉字此是略例正文

周易注疏卷十三考證

欽定四庫全書

周易略例序

唐四

門助

教郉

璹撰

原夫兩儀未位神用藏於視聼一气化矣至賾隱乎名言於是河龍負圖犧皇畫卦仰觀俯察遠物近身八象窮天地之情六位備剛柔之體言大道之妙有一陰一陽論聖人之範圍顯仁藏用實三元之胎祖鼓舞財成爲萬有之蓍龜知來藏往是以孔丘三絕未臻樞奧劉安九師尙迷宗旨臣舞象之年鼓篋鱣序漁獵墳典偏習周易研窮耽玩無舎寸陰是知卦之紀綱周文王之言略矣象之吉凶魯仲尼之論備矣至如王輔嗣略例大則總一部之指歸小則明六爻之得失承乘逆順之理應變情僞之端用有行藏辭有險易觀之者可以經緯天地探測鬼神匡濟邦家推辟咎悔𨿽人非上聖亦近代一賢臣謹依其文輒爲注觧𨿽不足敷易道庶幾有裨於敎義亦猶螢燐增輝於太陽涓流助深於巨壑臣之志也敢不上聞

總目

周易略例音義【此是輔嗣所作旣釋經文故相承講之今亦隨世音焉或有題爲第十者後人輒加之耳】

明彖

明爻通變

明卦適變通爻音義【本又作明卦通變適爻又一本直云適變通爻】

明象

辯位

略例下音義【舊本如此本或無下字】

卦略音義【凡十一卦】

周易略例

魏王弼著唐郉璹注陸徳明音義

略例者舉釋綱目之名統明文理之稱略不具也例舉並也輔嗣以先儒注易二十餘家𨿽小有異同而疊相祖述推比所見特殊故作略例以辯諸家之惑錯綜文理略錄之也

明彖

夫彖者何也注將釋其義故假設問端而曰何統論一卦之體明其所由之主者也注統論一卦功用之體明辯也辯卦體功用所由之主立主之義義在一爻明辯也夫眾不能治眾治眾者至寡者也注萬物是眾一是寡眾不能治眾治眾者至少以治之也夫動不能制動制天下之動者貞夫一者也注天下之動動則不能自制制其動者貞正之一者也老子曰王侯得一以爲天下貞然則一爲君體君體合道動是眾眾由一制也制眾歸一故靜爲躁君安爲動主音義【動不能制動一本作天地不能制動夫音扶後皆同】故眾之所以得咸存者主必致一也注致猶歸也眾皆得存其存者必歸於一故無心於存皆得其存也動之所以得咸運者原必無二也注動所以運運不已者謂無二動故無心於動而動不息也物無妄然必由其理注物眾也妄虛妄也天下之眾皆無妄無妄之理必由君主統之也統之有宗會之有元注統領之以宗主會合之以元首故繁而不亂眾而不惑注統之有宗主𨿽繁而不亂會之以元首𨿽眾而不惑故六爻相錯可舉一以明也注錯雜也六爻或陰或陽錯雜交亂舉貞一之主以明其用剛柔相乘可立主以定也注六爻有剛有柔或乘或據有逆有順可立主以定之是故雜物撰徳注撰數也雜聚也聚其物體數其徳行辯是與非注辯明也得位而承之是也失位而據之非也則非其中爻莫之備矣注然則非是中之一爻莫之能備訟彖云訟有孚窒惕中吉剛來而得中也困彖云貞大人吉以剛中也之例是也故自統而尋之物𨿽眾則知可以執一禦也注無爲之一者道也君也統而推尋萬物𨿽殊一之以神道百姓𨿽眾禦之以君主也由本以觀之義𨿽博則知可以一名舉也注博廣也本謂君也道也義𨿽廣舉之在一也故處璇璣以觀大運則天地之動未足怪也據要會以觀方來則六合輻湊未足多也注天地𨿽大覩之以璇璣六合𨿽廣據之以要會天地之運不足怪其大六合輻湊不足稱其多音義【璇悉全反又作旋璣音機本又作機或作幾輻音福湊千豆反】故舉卦之名義有主矣觀其彖辭則思過半矣注彖總卦義義主中爻簡易者道也君也道能化物君能禦民智者觀之思過其半音義【思息吏反】夫古今𨿽殊軍國異容中之爲用故未可遠也注古今革變軍國殊別中正之用終無疎遠音義【遠於萬反】品制萬變宗主存焉彖之所尙斯爲盛矣注品變積萬存之在一夫少者多之所貴也寡者眾之所宗也注自此已下明至少者爲至多之所主豈直指其中爻而己一卦五陽而一陰則一陰爲之主矣注同人履小畜大有之例是也五陰而一陽則一陽爲之主矣注師比謙豫復剝之例是也夫陰之所求者陽也陽之所求者陰也注王弼云夫陰陽相求之物以所求者貴也陽茍一焉五陰何得不同而歸之陰茍只焉五陽何得不同而從之故陰爻𨿽賤而爲一卦之主者處其至少之地也注王氏曰陽貴而陰賤以至少處至多之地爻𨿽賤眾亦從之小畜彖云柔得位而上下應之是也或有遺爻而舉二體者卦體不由乎爻也注遺棄也棄此一爻而舉二體以明其義卦體之義不在一爻丰歸妹之類是也繁而不憂亂變而不憂惑約以存博簡以濟眾其惟彖乎注簡易者道也君也萬物是眾道能生物君能養民物𨿽繁不憂錯亂爻𨿽變不憂迷惑亂而不能惑變而不能渝非天下之至賾其孰能與於此乎注萬物𨿽雜不能惑其君六爻𨿽變不能渝其主非天下之至賾神武之君其誰能與於此言不能也音義【渝羊朱反賾仕責反與音預】故觀彖以斯義可見矣注觀彖以斯其義可見音義【觀彖以斯亦作以彖觀之】

明爻通變

夫爻者何也注將釋其義假設問辭言乎變者也注爻者效也物剛效剛物柔效柔遇物而變動有所之故云言乎變者也變者何也情僞之所爲也注變之所生生於情僞情僞所適巧詐多端故云情僞之所爲也夫情僞之動非數之所求也注情欲僞動數莫能求故合散屈伸與體相乖注物之爲體或性同行乖情貎相違同歸殊塗一致百慮故萃卦六二引吉無咎萃之爲體貴相從就六二志在靜退不欲相就人之多辟己獨處正其體𨿽合志則不同故曰合散幹之初九潛龍勿用初九身𨿽潛屈情無憂悶其志則申故曰屈伸形躁好靜質柔愛剛體與情反質與願違注至如風虎雲龍嘯吟相感物之體性形願相從此則情體乖違質願相反故歸妹九四歸妹愆期遲歸有時四體是震是形躁也愆期待時是好靜也履卦六三武人爲於大君志剛也兌體是陰是質柔也志懷剛武爲於大君是愛剛也音義【好呼報反】巧歷不能定其算數聖明不能爲之典要注萬物之情動變多端𨿽復巧歷聖明不能定其算數制典法立要會也法制所不能齊度量所不能均也注𨿽復法制度量不能均齊詐僞長短音義【量音亮】爲之乎豈在夫大哉注情有巧僞變動相乖不在於大而聖明巧歷尙測不知豈在乎大哉陵三軍者或懼於朝廷之儀暴威武者或困於酒色之娛注陵三軍暴威武視死如歸若獻酬揖讓汗成霢霂此皆體質剛猛懼在微小故大畜初九有厲利己九二輿說輻𨿽復剛健怯於柔弱也音義【朝直遙反廷音定】近不必比遠不必乖注近爻不必親比遠爻不必乖離屯六二初九爻𨿽相近守貞不從九五𨿽遠十年乃字此例是也音義【比毗志反】同聲相應髙下不必均也同气相求體質不必齊也注初四二五三上同聲相應不必均髙卑也同气相求不必齊形質也召云者龍命呂者律注雲水气也龍水畜也召水气者水畜此明有識感無識命陰呂者陽律此明無識感有識故二女相違而剛柔合體注二女俱是陰類而相違剛柔𨿽異而合體此明異類相應隆墀永嘆遠壑必盈注隆髙也墀水中墀也永長也處髙墀而長嘆遠壑之中盈響而應九五尊髙諭於隆墀六二卑下同於遠壑唱和相應也音義【墀本又作坻直其反坻螘冢壑火各反】投戈散地則六親不能相保注投置也散逃也置兵戈於逃散之域𨿽是至親不能相保守也遁卦九四好遁君子吉處身於外難在於內處外則超然遠遁初六至親不能相保守也同舟而濟則胡越何患乎異心注同在一舟而俱濟彼岸胡越𨿽殊其心皆同若漸卦三四異體和好物莫能間順而相保似若同在一舟上下殊體猶若胡越利用禦防何患乎異心音義【濟一本作載】故茍識其情不憂乖遠茍明其趣不煩彊武注茍識同志之情何憂胡越也茍知外散之趣不勞用其威武也能說諸心能硏諸慮注諸物之心憂其凶患爻變示之則物心皆說諸侯之慮在於育物爻變告之其慮益精音義【說音悅】睽而知其類異而知其通注睽象曰萬物睽而其事類也男女睽而其志同也其惟明爻者乎注知趣捨察安危辯吉凶知變化其惟明爻者乎故有善邇而遠至命宮而商應注善修治也邇近也近修治言語千里遠應若中孚九二鳴鶴在陰其子和之鳴於此和於彼聲同則應有若宮商也音義【善又作繕】修下而髙者降與彼而取此者服矣注處下修正髙必命之否之初六防茅貞吉九四有命疇離祉也與謂上也取謂下也君上福祿不獨有之下人服者感君之徳大有六五厥孚交如威如吉之例是也是故情僞相感遠近相追注正應相感是實情蹇之二五之例不正相感是僞情頤之三上之例有應𨿽遠而相追睽之三上之例無應近則相取賁之二三之例是也愛惡相攻屈伸相推注同人三四有愛有惡疊相攻伐否泰二卦一屈一伸更相推謝音義【惡烏路反次章同】見情者獲直往則違注獲得也見彼之情往必得志屯之六四求婚媾往吉無不利之例不揆則往彼必相違六三卽鹿無虞惟入於林中君子幾不如捨往吝之例是也故擬議以成其變化語成而後有格注格作括括結也動則擬議極於變化語成噐而後無結閡之患也音義【語成而後有格舊本如此一本格作括】不知其所以爲主鼓舞而天下從者見乎其情者也注鼔舞猶變化也易道變化應人如響退藏於密不知爲主也其爲變化萬物莫不從之而變是顯見其情系辭曰聖人之情見乎辭又曰鼓之舞之以盡神是故範圍天地之化而不過曲成萬物而不遺注範法也圍周圍也模範周圍天地變化之道而不過差委曲成就萬物而不有遺失通乎晝夜之道而無體一陰一陽而無窮注陽通晝陰通夜晝夜猶變化也極神妙之道而無體可明一者道也道者虛無也在陰之時不以生長而爲功在陽之時不以生長而爲力是以生長無窮若以生長爲功各盡於有物之功極豈得無窮乎非天下之至變其孰能與於此哉注非六爻至極通變以應萬物則不能與於此也音義【與音預】是故卦以存時爻以示變注卦以存時爻以應變

明卦適變通爻

夫卦者時也爻者適時之變者也注卦者統一時之大義爻者適時中之通變夫時有否泰故用有行藏注泰時則行否時則藏音義【否備鄙反】卦有小大故辭有險易注陰長則小陽生則大否卦辭險泰卦辭易音義【易以豉反章內同】一時之制可反而用也一時之吉可反而凶也注一時有大畜之制反有天衢之用一時有丰亨之吉反有羇旅之凶也故卦以反對而爻亦皆變注諸卦之體兩相反正其爻隨卦而變泰之初九防茅彚徵吉否之初六防茅彚貞卦旣隨時爻變亦準也是故用無常道事無軌度動靜屈伸惟變所適注卦旣推移故道用無常爻逐時變故事無軌度動出靜入屈往伸來惟變所適也故名其卦則吉凶從其類存其時則動靜應其用注名其謙比則吉從其類名其蹇剝則凶從其類震時則動應其用艮時則靜應其用尋名以觀其吉凶舉時以觀其動靜注尋謙比蹇剝則觀知吉凶也舉艮震則觀知動靜也則一體之變由斯見矣夫應者同志之象也位者爻所處之象也注得應則志同相和陰位小人所處陽位君子所處承乘者逆順之象也遠近者險易之象也注陰承陽則順陽承陰則逆故小過六五乘剛逆也六二承陽順也遠難則易近難則險需卦九三近坎險也初九遠險易矣內外者出處之象也初上者始終之象也注內卦是處外卦爲出初爲始上爲終是故𨿽遠而可以動者得其應也𨿽險而可以處者得其時也注上下𨿽遠而動者有其應革六二去五𨿽遠陰陽相應往者無咎也𨿽險可以處者得其時也需上六居險之上不憂入穴之凶得其時也弱而不懼於敵者得所據也憂而不懼於亂者得所附也注師之六五爲師之主體是陰柔禽來犯田執言往討處得尊位所以不懼也遁九五嘉遁貞吉處遁之時小人浸長君子道消逃遁於外附著尊位率正小人不敢爲亂也柔而不憂於斷者得所禦也𨿽後而敢爲之先者應其始也注體𨿽柔弱不憂斷制良由柔禦於陽終得剛勝則噬嗑六五噬幹肉得黃金之例初爻處下有應於四者卽是體後而敢爲之先則泰初九防茅茹以其彚徵吉之例是也音義【斷丁亂反】物競而獨安於靜者要其終也注物甚乎競己獨安靜要其終也大有上九自天祐之吉無不利余並乘剛競其丰富己獨安靜不處於位由居上極要其終也音義【要音邀】故觀變動者存乎應察安危者存乎位注爻有變動在乎應有應而動動則不失若謙之九三勞謙君子有終吉之例爻之安危在乎位得位則安若節之六四安節亨之例失位則危若晉之九四晉如鼫鼠貞厲之類是也辯逆順者存乎承乘注陰乘於陽逆也師之六三師或輿屍凶陰承於陽順也噬嗑六三小吝無咎承於九四𨿽失其正小吝無咎也明出處者存乎外內注遁君子處外臨君子處內遠近終始各存其會注適得其時則吉失其要會則凶辟險尙遠趣時貴近注遁之上九肥遁無不利此尙遠也觀之六四觀國之光利用賓於王此貴近也音義【辟音避本亦作避下章同】比復好先幹壯惡首注比初六有孚無咎上六比之無首凶復初九不逺復無祗悔元吉上六迷復凶幹上九亢龍有悔大壯上六羝羊觸藩不能退不能遂無攸利之例是也音義【比毗志反好呼報反】明夷務闇丰尙光大注明夷彖云利艱貞晦其明也丰繇云勿憂宜日中是也吉凶有時不可犯也注時有吉凶不可越分輕犯動靜有適不可過也注動靜適時不可過越而動犯時之忌罪不在大失其所適過不在深注若夬之九三壯於頄有凶得位有應時方陽長同決小人三獨應之犯時之忌凶其宜也大過九四棟隆吉有它吝大過之時陽處陰位爲美九四陽處陰位能隆其棟良由應初則有它吝此所適違時也動天下滅君主而不可危也注事之大者震動宇宙弒滅君主違於臣道不可傾危若離之九四突如其來如焚如死如棄如之例是也侮妻子用顏色而不可易也注事之小者侮慢妻子用顏色若家人尙嚴不可慢易家人九三家人嗃嗃悔厲吉婦子嘻嘻終吝是也音義【侮亡甫反】故當其列貴賤之時其位不可犯也注位有貴賤爻有尊卑職分旣定不可觸犯音義【當如字】遇其憂悔吝之時其介不可慢也注吉凶之始彰也存乎微兆悔吝纖介𨿽細不可慢易而不愼也音義【介音界本又作分扶問反】觀爻思變變斯盡矣

明象

夫象者出意者也言者明象者也注立象所以表出其意作其言者顯明其象若干能變化龍是變物欲明乾象假龍以明幹欲明龍者假言以象龍龍則象意者也盡意莫若象盡象莫若言注象以表意言以盡象言生於象故可尋言以觀象注若言能生龍尋言可以觀龍象生於意故可尋象以觀意注幹能明意尋幹以觀其意音義【觀意一本作見意】意以象盡象以言著注意之盡也象以盡之象之著也言以著之故言者所以明象得象而忘言象者所以存意得意而忘象注旣得龍象其言可忘旣得幹意其龍可捨猶蹄者所以在兔得兔而忘蹄注蹄以諭言兔以諭象存蹄得兔得兔忘蹄音義【蹄音啼兔他故反又作菟】筌者所以在魚得魚而忘筌也注求魚在筌得魚棄筌音義【筌七全反筌蹄事見莊子】然則言者象之蹄也象者意之筌也注蹄以諭言筌以比象是故存言者非得象者也存象者非得意者也注未得象者存言言則非象未得意者存象象則非意象生於意而存象焉則所存者乃非其象也注所存者在意也言生於象而存言焉則所存者乃非其言也注所存者在象也然則忘象者乃得意者也忘言者乃得象者也注忘象得意忘言得象得意在忘象得象往忘言注棄執而後得之故立象以盡意而象可忘也重畫以盡情而畫可忘也注盡意可遺象盡情可遺畫若盡和同之意忘其天火之象得同志之心防茅之畫盡可棄也音義【重直龍反畫胡麥反下同】是故觸類可爲其象合義可爲其徴注徵驗也觸逢事類則爲象魚龍牛馬鹿狐鼠之類大人君子義同爲驗也義茍在健何必馬乎類茍在順何必牛乎注大壯九三有幹亦云羝羊坤卦無干彖亦云牝馬爻茍合順何必坤乃爲牛義茍應健何必幹乃爲馬注遁無坤六二亦稱牛明夷無干六二亦稱馬音義【應音鷹】而或者定馬於幹注惟執幹爲馬其象未也案文責卦有馬無干則僞說滋漫難可紀矣互體不足遂及卦變變又不足推致五行注廣推金木水火土爲象也音義【漫末半反】一失其原巧愈彌甚注一失聖人之原旨廣爲譬諭失之甚縱復或値而義無所取蓋存象忘意之由也注失魚兔則空守筌蹄遺健順則空說龍馬音義【復扶又反】忘象以求其意義斯見矣

辯位

案象無初上得位失位之文注陰陽居之不云得失又系辭但論三五二四同功異位亦不及初上何乎注問其意也音義【繋戶計反下同】惟幹上九文言雲貴而無位注陽居之也需上六云𨿽不當位注陰居之也若以上爲陰位邪則需上六不得云不當位也若以上爲陽位邪則幹上九不得雲貴而無位也陰陽處之皆云非位而初亦不說當位失位也注不論當位失位凶吉之由然則初上者是事之終始無陰陽定位也注初爲始上爲終施之於人爲終始非祿位之地也故幹初謂之潛過五謂之無位未有處其位而云潛上有位而云無者也歷觀眾卦盡亦如之初上無陰陽定位亦以明矣夫位者列貴賤之地待才用之宅也注宅居也二四陰賤小人居之三五陽貴君子居之爻者守位分之任應貴賤之序者也注各守其位應之以序音義【分扶問反下同】位有尊卑爻有陰陽尊者陽之所處卑者陰之所履也故以尊爲陽位卑爲陰位去初上而論位分則三五各在一卦之上亦何得不謂之陽位二四各在一卦之下亦何得不謂之陰位初上者體之終始事之先後也故位無常分事無常所非可以陰陽定也尊卑有常序終始無常主注四爻有尊卑之序終始無陰陽之常主也音義【去羌呂反】故系辭但論四爻功位之通例而不及初上之定位也然事不可無終始卦不可無六爻初上𨿽無陰陽本位是終始之地也統而論之爻之所處則謂之位卦以六爻爲成則不得不謂之六位時成也音義【無六爻之無亦作損】

略例下

凡體具四徳者則轉以勝者爲先故曰元亨利貞也注元爲生物之始春也亨爲會聚於物夏也利爲和諧品物秋也貞能幹濟於物冬也幹用此四徳以成君子大人之法也其有先貞而後亨者亨由於貞也注離卦云利貞亨凡陰陽者相求之物也近而不相得者志各有所存也注旣濟六二與初三相近而不相得是志各有所存也故凡陰陽二爻率相比而無應則近而不相得注比之六三無應於上二四皆非已親是無應則近而不相得之例音義【率音類又音律又所律反比毗志反】有應則𨿽遠而相得注同人六二志在乎五是有應則𨿽遠而相得之例然時有險易卦有小大注否險泰易遁小臨大音義【易以防反】同救以相親同辟以相疏注睽之初九九四陰陽非應俱是睽孤同處體下交孚相救而得悔亡是同救相親困之初六有應於四濳身幽谷九四有應於初來徐徐志意懷疑同避金車兩相疎遠也故或有違斯例者也然存時以考之義可得也注或有情僞生違此例者存其時考其驗莫不得之

凡彖者統論一卦之體者也象者各辯一爻之義者也注彖統論卦體象各明一爻之義故履卦六三爲兌之主以應於幹成卦之體在斯一爻故彖敍其應𨿽危而亨也注彖云柔履剛說而應乎幹是以履虎尾不咥人亨也象則各言六爻之義明其吉凶之行去六三成卦之體而指說一爻之徳故危不獲亨而見咥也注六三履虎尾咥人凶彖言不咥象言見咥明爻彖其義各異也音義【行下孟反去羌呂反咥直結反】訟之九二亦同斯義注訟彖云有孚窒愓中吉剛來而得中注云其在二乎以剛而來正夫羣小斷不失中應斯任矣九二不克訟歸而逋其邑人三百戶無眚

凡彖者通論一卦之體者也一卦之體必由一爻爲主則指明一爻之美以統一卦之義大有之類是也卦體不由乎一爻則全以二體之義明之丰卦之類是也

凡言無咎者本皆有咎者也防得其道故得無咎也注幹之九三君子終日幹幹無咎若防失其道則有過咎也吉無咎者本亦有咎由吉故得免也注師貞丈人吉無咎注云興役動眾無功罪也故吉乃免咎無咎吉者先免於咎而後吉從之也注比初六有孚比之無咎終來有它吉之例也或亦處得其時吉不待功不犯於咎則獲吉也注需之九二需於沙小有言終吉注云近不逼難遠不後時履健居中以待其會𨿽小有言以吉終也或有罪自己招無所怨咎亦曰無咎故節六三曰不節若則嗟若無咎象曰不節之嗟又誰咎也此之謂矣音義【怨紆萬反又紆元反】

卦略

屯此一卦皆陰爻求陽也屯難之世弱者不能自濟必依於彊民思其主之時也故陰爻皆先求陽不召自往馬𨿽班如而猶不廢不得其主無所馮也初體陽爻處首居下應民所求合其所望故大得民也注江海處下百川歸之君能下物萬民歸之音義【難乃旦反遁明夷卦同馮皮冰反本亦作憑】

蒙此一卦陰爻亦先求陽夫陰昧而陽明陰困童蒙陽能之凡不識者求問識者識者不求所告闇者求明明者不諮於闇故童蒙求我匪我求童蒙也故六三先唱則犯於爲女四遠於陽則困蒙吝初比於陽則蒙也音義【昧音妹諮本亦作資遠袁萬反觀明夷卦同比毗志反】

履雜卦曰履不處也又曰履者禮也謙以制禮陽處陰位謙也故此一卦皆以陽處陰爲美也注九五夬履貞厲履道惡盈而五處尊位三居陽位則見咥也音義【履不處謂陽爻不處其位爲美履者禮也今雜卦無此句韓注有或冩者誤】

臨此剛長之卦也剛勝則柔危矣柔有其徳乃得免咎故此一卦陰爻𨿽美莫過無咎也音義【長之丈反遁卦同】

觀之爲義以所見爲美者也故以近尊爲尙遠之爲吝注遠爲童觀近爲觀國音義【觀古亂反見一本作知近附近之近明夷卦同】

大過者棟橈之世也本末皆弱棟已橈矣而守其常則是危而弗扶凶之道也以陽居陰拯弱之義也故陽爻皆以居陰位爲美濟衰救危惟在同好則所贍褊矣故九四有應則有它吝九二無應則無不利也注大過之時陽處陰位心無系應爲吉陽得位有應則凶也音義【橈乃孝反拯拯救之拯好呼報反贍常艷反褊必淺反】

遁小人浸長難在於內亨在於外與臨卦相對者也臨剛長則柔危遁柔長故剛遁也注遁以逺時爲吉不系爲美上則肥遁初則有厲音義【浸子鴆反長張丈反難乃旦反亨許庚反】

大壯未有違謙越禮能全其壯者也故陽爻皆以處陰位爲美用壯處謙壯乃全也用壯處壯則觸藩矣音義【觸昌錄反藩扶袁反】

明夷爲闇之主在於上六初最遠之故曰君子於行五最近之而難不能溺故謂之箕子之貞明不可息也三處明極而徵至闇故曰南狩獲其大首也注遠難藏明明夷之義音義【遠於萬反近附近之近難乃旦反溺寧歷反】

睽者睽而通也於兩卦之極觀之義最見矣極睽而合極異而通故先見怪焉洽乃疑亡也注火動而上澤動而下睽義見矣音義【見賢徧反丰卦同洽咸夾反本又作合】

丰此一卦明以動之卦也尙於光顯宣揚發暢者也故爻皆以居陽位又不應陰爲美其統在於惡闇而已矣小闇謂之沛大闇謂之蔀闇甚則明盡未盡則明昧明盡則斗星見明微故見昧無明則無與乎世見昧則不可以大事折其右肱𨿽左肱在豈足用乎日中之盛而見昧而已豈足任乎注丰之爲義貴在光大惡於闇昧也音義【惡烏路反沛步貝反又普貝反蔀步口反昧音妹本亦作妹又作沬皆末貝反下同輿如字又音預折之舌反】

周易略例

周易略例考證

【臣良裘】按略例一冊乃王氏易注之綱領隋書經籍志所謂周易十卷蓋並此數之故釋文云或有題爲第十者孔氏作疏主申王學而不疏略例殊失體要至坊刻注疏本乃削去之謬妄甚矣監本𨿽附見卷末而序目不全字句多譌今據相臺嶽氏所梓荊谿家塾本及漢魏叢書津逮祕書所錄稍爲參訂有同異者著之

明彖

明其所由之主也注明辯也辯卦體功用所由之主○監本脫明辯也三字依漢魏叢書本添

貞夫一者也注制其動者貞正之一者也○荊谿家塾本無正字

主必致一也注故無心於存皆得其存也○監本脫此二句依津逮祕書本添

則知可以執一禦也注無爲之一者道也君也○監本脫此九字依荊谿本添

或有遺爻而舉二體者卦體不由乎爻也注棄此一爻而舉二體以明其義○棄此一爻祕書本作棄此中之一爻

其孰能與於此乎○監本脫乎字依叢書本

明爻通變

故合散屈伸與體相乖注人之多辟已獨處正○處荊谿本作取

召云者龍命呂者律注召水气者水畜此明有識感無識命陰呂者陽律此明無識感有識○無識感有識句諸本皆同監本作無識感無識

異而知其通注男女睽而其志同也○同祕書本作通睽彖本作通

語成而後有格○叢書本作語成器而後有格

鼔舞而天下從者見乎其情者也○監本從字下脫者字依叢書本添

一陰一陽而無窮注道者虛無也○監本脫無字依荊谿本

明卦適變通爻

故卦以反對而爻亦有變注爻變亦準也○準監本作應依荊谿本攺

惟變所適注卦旣推移故道用無常○旣監本作𨿽道字上脫故字依祕書本

險易之象也注需卦九三近坎險也○坎監本作難依荊谿本攺

物競而獨安於靜者要其終也○監本脫於字依祕書本

辯逆順者存乎承乘注陰乘乎陽逆也○諸本多作陽乘乎陰誤也今依荊谿本

明象

言生於象故可尋言以觀象象生於意故可尋象以觀意○兩生字監本並作主字依祕書本攺

得意而忘象注旣得幹意其龍可捨○注意字監本譌作象依祕書本攺

存言者非得象者也注未得象者存言言則非象○則監本譌作有下象則非意句同俱依荊谿本攺

辯位

幹上九貴而無位注陽居之也需上六𨿽不當位注陰居之也○監本陽譌作陰陰譌作陽俱依荊谿本攺

應貴賤之序者也注各守其位應之以序○序監本作事依叢書本攺

略例下

其有先貞後亨者亨由於貞也○監本脫下亨字依祕書本添

卦略

洽乃疑亡也○洽監本譌作始依叢書本攺

周易略例考證

少詹事【臣】朱良裘謹言按孔頴達易疏序云爲之正義十有四卷經籍考館閣書目云今本止十三卷監本分爲九卷蓋據王弼注六十四卦六卷韓伯注系辭以下三卷之文而又不依其篇第也諸經題曰注疏而易獨名爲兼義諸經分錄音義而易獨附之卷末直是合刻注疏之始體例未定故爾乖違後人遂沿而不攺耳乾隆四年奉

敕校刋經史廣羅舊本以備參稽得文淵閣所藏不全易疏四冊則上經三十卦釐爲五卷始知孔疏王注已分六卷爲十卷合之韓注三卷而十三卷自備【臣良裘】偕【臣林枝春臣聞棠臣吳泰】昕夕考究凡監本舛錯謬訛之處證以舊本如覆得發如垢得梳惜自晉卦以下舊本殘缺然監本之不可復讀者已十去其六七矣是年冬校訖進呈奉

制報可爰付剞劂逾年竣工玆【臣良裘】復與同事【臣陳浩臣李淸植】覆加檢覈詳審再三錄爲周易注疏考證若干條遵

防列於各卷之末竊惟王弼易注孤行江左二百餘年孔氏正義專申其學防扵盡掃羣言自程朱義出學者乃束而不觀今其說之合者已備錄於周易折中無容更爲論別漢世易諸家異同不可復考間有見於李鼎祚集解者采輯一二以補陸徳明釋文所未備王注流差謬郭京所舉正者總一百三節世罕其書今分別著之其疏釋中字有訛別各加指證以資考索他如五經文字六經正誤音辯韻補諸書所訂正足爲字學韻學之助者亦采其說以附於識小之義深知測海之難實切負山之懼【臣良裘】謹識

