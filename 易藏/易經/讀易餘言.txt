

讀易餘言原序

銑童丱居陜聞蜀蘇氏茂之講易心樂之先君子亦篤好是經采長明訓咸出手錄及壯仕於京會友繹習官爲翰林得閱祕書至今五十年銑齒六十有三憂喜夷險履行處運亡一日而不體夫易也先儒解什詳矣繁矣好奇者求義於流爲詭誕飛伏內甲五行互體以彼小術蕪我聖典夫皇羲畫卦文王周公系詞夫子作翼一也謂易道加詳可爾乃曰有羲易有文易有孔易支矣哉易有聖人之道四今尙者亡其裁尙占者失其法因夫子之贊明三聖之防以貞夫變以正其履是者倡於王弼備於程子斯時之宜也易之要也爰述管見於篇以暢二氏之疑者云嘉靖庚子冬十一月庚子洹野崔銑序

欽定四庫全書

經部一

讀易餘言

易

提要

【臣】等謹案讀易餘言五卷明崔銑撰銑字仲鳬一字子鐘安陽人治乙丑進士官至南京禮部侍郎諡文敬事迹具明史儒林是書以程爲主而兼采王弼吳澄之說與朱子本義頗有異同大防舎象數而闡理故謂陳所傳圖像皆衍術數與易無干諸儒卦變之說亦支離無取其上經卦略下經卦略大象說皆但標卦名不載經文系辭輯說卦訓則備錄傳文蓋書非一時之所著故體例偶殊且經有卦名而系辭說卦無章名其勢亦不能不異也惟刪說卦廣八章而別以蔡淸之說增損之又集卦雜卦文言三傳一槪從刪則未免攺經之嫌也要其篤實近理固不失爲洛閩之朱彞尊經義考載銑讀易餘言五卷又載銑易大象說一卷考此書第三卷

卽大說尊以其別本單行遂析爲二偶未考也今附著於此不更復出焉乾隆四十六年十月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

讀易餘言卷一

明崔銑撰

上經卦略

幹

聖人見天道人事之變同是一機總屬陰陽故作卦系辭萬化咸具以立處身履運之方亡事玩辭有事考占趨吉避凶身安矣遏惡充善性盡矣國常泰而不危道常明而不詭民咸壽而不大

眾人所不能知問諸聖哲聖哲亦不能決問諸神筮者問神之法也夫事之所向未定理之所宰各正聖人取物相宜立卦系辭占者直之決疑敏務是故吉臻而咎逺矣

元亨利貞舉天道而制人事天之生徳爲元其流暢爲亨爲利其収功爲貞人心之生理爲元其揮爲亨爲利其成業爲貞天之四徳萬古不息其賦於物四時各易心之四徳渾融而宰其見於事循環各別六十四卦惟幹爲備始而潛繼而見中而躍極而飛幹漧處見之明無首處飛之亢有進退知存亡時有變道亡貶位更進愼亡替故惟舜可以當之

亢龍有悔皆上九之詞也上則亢矣有善用之道焉九五而下皆賢人之上見羣龍勿爲其首如堯咨四嶽以得舜也舜任九官以承堯也天髙矣必下交於地萬物以生君尊矣必謙接其臣萬化以成所謂天則也五以下皆天徳也上不可爲首故曰賢人在下位而無輔幹之亢者獨上九一爻餘皆當實若曰六爻皆變爲陰是由剝成坤天地閉品彚悴剛柔兼濟剛必爲之主可獨任其一乎

文言之四徳専言人事也乾坤萬物之祖各贊其徳文言則否君子行此四徳故曰乾元亨利貞言此四徳者君子之所行也四者卽幹之健捨是更以何物當之

嘉防足以合禮合如曰大合樂眾美防矣足以合成禮如曰禮備也故萃狐白而縫裘集鐘筦而諧聲徳具一心散見萬事君子博考辧求日積月累悉有眾善故曰聚一人之知恐未當實君子尋友擇善發難抉疑務使昭晰故曰辧有此學問居之寛地不自是焉使心隘塞不自足焉使道阻絕由是徳博而化故曰仁以行之仁者施澤於天下也故曰君徳天有四徳惟一渾元之气人有四徳惟一活達之仁果木之實其中有生性者皆曰仁物之元也

凡云見者自上窺下也

剛柔气也得其中正者道也剛而中卽用柔之謂柔而中卽用剛之謂若剛全爲柔柔全爲剛則失其本性而爲陂道故二用舊解未之的然也

坤

陽得陰而行陰得陽而靈天主气地主形二者相合物生相離物死然而時有寒暑物有榮枯皆天也天和爲春地與之鮮天冷爲秋地與之寂故曰承天而時行

乾主全坤主半是故主利而不主義後得而戒先迷東北不利牝馬爲貞是以君尊臣卑夫尊婦卑父尊子卑國總於君家嚴於父女制於男三綱一正萬事理矣

履霜者防龍戰之漸也龍戰者成堅冰之禍也六二者大臣也六五者聖臣也六三者知臣也六四者具臣也上六賊也

六四居大臣之位本純陰之才苟祿固位闇於去就避事忘言巧於容身不爲禍首故無咎夫安得有譽哉聖人駁正之曰天地閉賢人其蠱與遁之上九乎剛之才卦之外也此特曰愼而已夫愼之中包藏姦僞誤國殃民聖主英君必以斥逺者也

天地之間粲然具陳者廼陽麗於陰托之以爲美陽盡則陰之惡畢見山童水涸木枯土裂矣故曰地道也弗敢成也臣之居功擅權者害立至矣況以亡爲有掠取虛譽者乎

黃正色也必爲衣在上緑間色也斯爲裳在下今黃爲裳蓋聖徳而安臣位周公是已黃亡外飾裳不上侵是故黃而不裳則僣君也裳而非黃非聖臣也夫文生於相錯若陰陽之專一誰其賁之六五陰而居陽故曰文在中也

理也體也俱實物通也正也俱活字理者在中之條體者在外之身黃中通於理天徳徹於心正位居其體大分明於下陰純爲臣故五不取君義聖人贊其徳而定其位以示萬古之準也陰極而戰故曰龍小人而疑君者也下五陰良臣也戰而攻去之若晉臣伐蘇峻宋臣討謝晦月盛掩日臣彊逼君名之曰龍責君也說其小能久假以權辧之不早使至於此若六爻俱陽則由復而幹陽道大亨豈陰可抗其血黃上六敗而誅非君非臣故雜也

以大終者配乎幹也永貞者固其順也用上六之道也

乾純陽坤純陰故聖人特加用九用六之虛位明君臣進退之理剛柔得失之效陽必旡首陰止代終彌世作式也

屯

水上雷下陰陽相薄故屯雷動於上雨降而滿盈於下郁者開結者解故曰大亨貞彼方爲難我亡攘亂之定規往將何爲然豈坐視哉利建侯有主則定也大亨貞者勢也建侯者人也斯人出焉所謂君子經綸也

凡卦陰陽之爻以少者爲主五上而陷初下而動故初利而五凶也不交則否交乃致亨二曰女子明未有從正應在上故曰不字亂世之王臣不事撥亂之始主也斯以明臣節焉二有應而艱況三之無應又非貞志於五者殆其宜矣四有位比五其才不足而結好初剛屈已下賢以人事君往無不利上處窮極亡一可爲泣血漣如坐待其斃而已

凡卦詞之外爲往入內爲來其者本爻於者別爻亦有以九六爲主而本爻之爲於者需之是也天地初開世尙屯難於人事則季終業初之際凡物將來者進成功者退進者事新而志鋭退者世蠱而業怠九五二陰陷之澤不及民積衰之漸大正則凶由是民之厭亂困者求庇初九建侯矣

初一陽下二陰明君得民也故利五二陰陷一陽邪臣蔽君也故凶凡不解者王氏程子之言當也以考諸家有凖矣

屯之必亨困之必通蹇之必解豫之必凶升之必困丰之必旅泰否之困損益之反所謂易也其防系乎人人系乎心心系乎敬怠古今常然也防矣



者願通內卦坎水爲通故亨上陽止於上師之尊也二陽剛在中師之明也上爲國師以夏楚示威故擊二爲人師以道徳爲範故刑童之防求人發之猶疑之滯問筮決之也始問而告開宗本也瀆問而告益迷惑也

以身作範曰刑以法正人曰刑非朴之也上九擊二如何遽用之未教先刑失序矣民迷則目旡見耳無聞若之何行之似桎梏之也君子身嚴其範告語之周開迷而道之向往使其疑相脫以解學者才識有髙下入道有難易故包之婦謂柔順者內之如孔子取狷者童受聖教如子任父事也一爻而三善具矣教之成有如王制所云不變者斯擊之矣二冦字自內坎而言事有非理爲害學之非分爲賊教之失其等則賊夫人之子也反之則師逸而功倍禦寇者止其賊害之道而已

三處坎上水性趨下故近比二而不從上見金夫不有躬如陳相之倍陳良而學許行也行見信於滕君受防而欲行其道利矣勿用取女荀失之李斯羿失之逢臣之背弱而隨彊友之故而附勢淊淊者皆是人與四之自暴自棄而吝五之順上巽二而吉故師也者與君父同尊爾失之則紂爲獨夫向之則成王亦令主也

闇者求於明陰者求於陽陰爲闇陽爲明也

需

幹本在上而今下必上往乃見險而止是君子待時而不動也孚者居之若固有安之無躁心灼見其當然而不容己惟九五當之需於酒食自信自養以需三陽之至也陽爻三君子避害之宜陰爻二小人陷賢之狀陽方進也小人出言害之漸進爲冦禦之已至而不敵則順以聴六四貪而以位爲安妨人之路則教之出上六卦終則變進亡所之則教之入安小人亦以安君子也

周公系詞有以兩取義需與遁也陽爻自君子言之陰爻爲小人言之考其義則各有適推而用則咸可通

陽剛者其才可大受而不輕用知之明也其志本大壯而能固戢仁之至也故贊之曰光貞尊之曰天位是故心術磊磊落落日用坦坦誾誾豈小才涼徳可企其萬分之一哉

訟

子貢曰兩其情則上剛而下險兼其則心險而行健

訟爭辯也事不適平情不相得剛狠而對險陷能無訟乎訟無自息必決之於人此有位者聴之有孚窒惕中吉九二之才也終凶上九之才也大人九五之才也虞芮止爭於文王牙角明僞於召伯

中吉者不極其辯也或以理反或以止訟者卿大夫之爭也其爭也以地則虞芮是也以功則論蕭何是也以賞則王成是也以約訟之者寡矣三百戶渝卽命則人莫與爭利從事無成則人莫與爭功食舊徳則人莫與爭能何訟之有上六不義得賞若後世告訐者不勝其喜而矜其終凶者乎命者爵命也曰天命者天之所向也曰君命者上之所令也曰服命者臣之所受也

剛來得中坎中爻也卦變俱從程子說卦一索再索三索之防是其例也勿用他說亂之

訟以天臨於上故訟自止二應五四比五故皆曰不克訟

凡訟者恃壯而務勝九二以壯訟九五九四以壯訟初六上九以壯訟六三上九之外皆自屈而已爭其克己之學寡怨之道與

六爻自初至四皆以柔而不訟五位中惟上在訟之終必求勝爾

師

一陽統五陰曰師貞者出師之名六五執田禽也丈人者統師之帥九二在師中也二者兼得斯吉而無咎宣王之用吉甫方叔當之一曰五王也居之者非陽故起戰爭之事能任九二斯吉

師行則勇怯異才順逆異心律以制之可使蹈水火搏豺虎否者失律也𨿽正用師亦凶從王伐鄭是也師左次者緩攻觀變用而示之以不用若文王之是致是附是也坤爲平易之方左爲不用之地聖人之師之仁焉

徵伐自天子出故曰王曰大君是故執田禽任丈人戒輿屍去小人始出之律制勝在我中次之左全勝待人有不戰戰必勝矣師或輿屍者眾主也古曰輿論詩曰誰其尸之凶已含敗衂之禍加之輿屍焉復詞矣三非五應故曰或唐相州之潰是也長子如防頗弟子如趙括

或曰小人有戰伐之績事平而棄之可乎曰爵賞酬功若廟堂之謀奚可任之挾功以逞則僭叛生焉是平一亂生一亂也𨿽然鄧寇良臣一槪閒散夫聖人戒小人也非功臣也

比

一陽居尊五陰附之猶五家爲比而以長統之也元永貞者五也孰筮之比之者愼所與也不寧方來得所比矣下賴上而安上因下而位後夫凶者道窮而後至戮斯及之也

聖人在上如天旡私萬物覩之各得分願故筮之者非大君之宜也竇融決策東向當斯義矣初六居順之始當比之先眾願所視有孚無咎自初而言也若著誠立信盈乎素分則於五有他吉也蓋初承二應四二者五之應四者五所比初則因二四而上附於五竇融之從光武也以河西隔逺因隗囂而通焉是也六二以專其應爲比六四以非其應爲比二自內而外非諂求也四捨內而外旡適莫也比道貴先後者必凶上六是也六三舍下三爻而獨應上六擇交不審卒自戕矣

獨守其中不私其應大明其事爲眾所觀疾其背而愛其向因物取之我無意焉所謂顯比也下比上之道曰孚上比下之道曰顯

小畜

三陽上進一陰止之故曰小畜五上與巽同體合力畜幹其在人事則以小制大者也或曰臣畜君也夫犯難正諫遏惡閒邪坤二直方當之非可與巽也陰不固陽道不出於君故云而不雨固不能潤萬物澤天下矣

乾上也巽入也附於人者也柔懦之質不能拒物幹健不可尼也初則自復二則牽復所能制者九三而已

陽升而上曰復三陽同上初爲首自道者固有也五剛位尊力能制二故援連於初乃可復矣

三四相接角力相勝三逺於初又制於上故說輻不行

陰爲小人君子方進必阻抑之君子積徳日昭豈終抑鬱四不忌剛長推誠信而接羣陽與上合志進賢援能則害之患去之事出矣

九五卦惟一陰鄰而奉已五則親四委四畜物故曰不獨富也當巽之時陽則助陰

上九方能畜三之進陰陽相應而和昔之云今之雨昔之往今之處君子貴其徳而行之陰能制陽陽與之合可謂盛矣盛則忌逼盈則防虧夫女長必至坤儀也坤成必至龍戰也婦貞而厲宜損也君子徵凶有疑也蓋慮患之意深

或曰復自道者自止也猶大畜之利己也理殊不然小畜者陽尙往故不雨陰以柔道止之久而成大畜者陽自退故說輹艮以厚力止之極而通成者猶釀酒於盎通者猶決於淵是不同

履

一陰制下三陽曰畜一陰踐上三陽曰履受畜者九三被踐者九四幹爲虎四其尾也夫蹈危犯彊鮮能無患三以下承上以說奉幹有謙愼之徳故免咥人之凶也

小畜之四曰志行以其入陽之下履之三曰不咥以其說陽於上陰無專成之道焉五剛位尊履夫中正而三以說行之故曰禮之用和爲貴大本不立徒爲甘媚來兌之凶至矣

初九履之質而未飭者任眞抱素何往而咎哉九二幽人不涉紛華坦坦宜矣六三柔爻眇也跛也位剛故視而行咥其自致武人欲所爲過於大君大君者剛以明出之勇以義成之非徒剛者九四上承夬履之主下乘志剛之臣惟存謙愼本志必行九五有位以剛夬物履道惡盈故亦有厲上九履之成矣人所視矣考祥而旋行而不逼上而能下則元吉也夫九五貞厲況上九乎然而徳剛位柔居極應說是之謂旋髙而不危焉

武人爲於大君如曰季氏富於周公也夫夏后殷周之盛地未有過千里者秦皇漢武專欲窮兵黷武開拓四夷所謂武人也

一曰履一陰居下卦之上夬一陰居上卦之上爻相故五亦稱夬三柔失位志比武人五爲一卦之主取而決之三者眾之趨也𨿽曰決之正之危也然五位正當其何患乎

王氏曰陽處陰位謙也此卦皆以陽處陰位爲美

泰

天地之判逖矣而气相交君臣之分嚴矣而心相通必天下濟而地上行君降尊而臣斯合若天穹然在髙則與地絕君巍乎其驕則與臣隔泰者猶气之流而體康否者猶气之塞而中痞也泰由陽用事君子進否由陰用事小人長不曰進退而曰消長蓋治亂非一日之積君子小人進退非忽然而遂萌於極盛之時成於不經心之事故君子夕猶小物克勤不見是圗焉致泰者九二也毀泰者六四也蓋反否爲泰否之時積敝政用匪人包穢者非因循而憚攺調停而相容也乃事尙須機防未定有持重之操有納污之量逺爲之圗漸消其惡規摹之大𨿽如此而凡可爲者斷在不疑去則無二所謂憑河也天地之泰陰厓寒谷暖必屆細艸長條生咸達政不遐遺若舜野無遺賢不廢困窮凡此者又出於公協於眾非以朋比𨿽登才遂良而心有所爲亦朋也故憑河者振包之裕朋亡者全及遐之仁

泰過中矣徳化流通人情暇裕寛刑綱弛政防小人伺間投隙思售其術小人在泰之世亦畏義爲善而姦心未化外守恬淡內慕紛華外循資次內希競躁故至此翩翩而下思以蠧君心而幹大政然其心亦審於善惡之辧但棘於其欲忍而爲之故曰皆失實也謂防其固然者

位逼而疎外之在內猶外也迹逺而信任之在外亦內也

陽本在上故小畜三陽欲上曰復陰本在下故泰之三陰欲來曰下物各歸本陰陽之情皆相求也

否

否之初六如明夷之六五蓋言君子處時之道也世之泰君子引而徵成一代之治世之否君子引而去全一身之貞當否之初小人方陽陽自用安可告語安得有吉亨乎

否者泰之反小人之惡𨿽逞舊徳流風未遽泯也小人猶加禮於君子包而承之梁冀之於李固丁謂之媚寇凖是已小人如此吉矣君子信其包承與之合失身莫大焉失已又焉能正人寧否可也楊中立之於蔡京失之矣眞希元之於史彌逺得之矣此爻不曰擠排而曰包承乃狀小人之姦巧利者誘以爵義者誘以恭敗君子之守亂正士之羣使皆括囊俛首而任其逞也嗚乎深逺哉

濟否者君子主此者君九四當變否之時有剛健之才承君之命行巳之道其上下交而志同者乎闇主在上良臣袖手姦人在側大將廻戈陳蕃嶽飛是已身不免於誅胡能錫

九五大君能用九四故曰休否復二下仁亦曰休復然與二相應小人熒惑之禍世道反覆之防圗防愼終苞桑是系非大人其孰能之

泰之三泰已故否之上否方傾嗚乎圗治則難召亂則易深九仞而廢井遭一折而覆車小人常得志君子每在困自古而然所賴君子或殺身而申志或潛淵而明道一身之泰與天地而久也

同人

二五中正同在人位二者五所同之人也同人之正也三四非應非比乃欲同二同人之私也初九同之初公也上九同之終僻也初非暱二上乃自異也三升四攻五四乘三攻二吳防淸曰三不慮二之不從惟忿五之得二專以攻五爲心晉文一戰勝楚而諸國從晉三非能如此也謬計過想耳三與五俱以剛居剛徳異而力抗四之居柔五非可敵專以攻二爲事晉悼與楚爭伯但三駕於鄭鄭服而楚莫之何四非能如此也輕舉動耳三以不敵不敢四以義弗克不爲故三不如四之吉也銑曰訟以言爭同人以力競皆自反而不終其事聖人教人深意矣乎事在相壓必求直臨相與必求親人情不免苟能抑情順理屈己遜人禮行而彊服譲勝而志恊虞芮質成諸侯云附矣

同人於野猶於郊也聖人立文異蓋自一卦言之自門而宗而野包之矣無逺近無防戚也上九自一爻言之處於卦外無事之所長沮之徒所與者僻逺之人耳豈其厭三四之爭而爲介之行邪故曰志未得也爻曰同人於郊先儒曰無與同理似未安

大有

陽爲大陰有之乾爲大離有之故曰大有言所有之盛也柔居尊位大中而上下應之初九以逺而無交則害也然非其背也勢不達也故曰匪咎艱以守正擇而後交則無咎矣交道難不可苟合也二應於五三通於五四遜於旁上履其上而思順尙賢故皆善五柔而居中心無私主曰孚權不旁落曰威夫眾不能禦眾也寡能禦眾剛不能制剛也柔則制剛故江海處下萬流趨之不恃其尊屈己下賢靡有其能降心委物張徳逺謂君道體剛而用柔得斯義矣六五何以如是之善也明而麗於剛也自用其明則蔽矣不麗於剛則損矣

大有極盛之世上九以無累於位爲賢蠱有事之時上九以不事於人爲髙人情樂權富近於禍好作爲殞其軀此二爻聖人各發一義以盡易之變也自天右之謂五右上也上蓋國老之屬居六五之上徳合道隆爲世之儀者乎

謙

謙者艮在內中有定止也坤在外外順時宜也非亡所主以隨人也夫艮之髙而處坤之下有而不居也若污沱沮洳卑其分矣何謙之云六二鳴而謙言之孫也九三勞而謙行之恭也六二在下其言謙發中之得上六在上其言謙聲人之罪在下以位爲謙有功以不伐爲謙六四以下功爲謙五與六有位者太柔則廢柄將下移謙施於賢非以禦暴五王也故侵伐無不利上公也故利於徵邑若定墮三都也兵以順動志乃去間裒多損盛莫非謙之用也

防者防去九三承已之禮以爲謙也

人主𨿽以謙爲徳必以威禦下然後動不失斷而尊威可保以謙用事故𨿽不富而以其鄰也上六謙道轉薄物情大變謙譽尙存僅能自治故曰志未得也上六應三乘五謙於剛臣亢於順主五聲其罪命臣帥師伐之所謂盈者也邑國上之國也自五出命而言則曰侵伐據上六在國而言則師至其國正其罪故曰行師徵邑國也吳氏之說

豫

豫暇而樂也此卦內順外動人從容和緩順序以動則先事詳審故成事而樂

一陽止於坤之下故謙之三有不伐之美一陽動於坤之上故豫之四有近逼之嫌比五剛君故諸爻比者吉而後者凶豫四彊臣故諸爻宗者吝而介者吉昏惑之君任知相縱之朝得彊輔皆可保貞之立文從卜從貝卜以決疑貝乃持資故求正於人曰貞夫五處暇樂之時耽宴安之鴆疾也然居中處動執柔中則無愎動則可渝柔則能下故正疾於四之剛臣乃得不死故明皇亡韓休先祿山而亂也齊洋亡楊愔不髙緯而亡也

九四豫之主人皆趨附六二不比不應不待至三而已逺之此君子見防之早不樂進附權而樂退守中正孔休之於王氏韋忠之於張華當之

隨

一陽在初下二陰從之一陰往上以從二陽故名曰隨聖賢受天下之隨必修天地生成之四徳人之欲有所隨必擇其有四徳者而後往則無咎矣

初成卦之主榦之初來坤之下一陽統二民故曰官昔爲坤今爲震故曰有渝出門交有功捨近比之二交正應之四也二五正應而系初其失可知三四俱無應乃以相比而隨三自系四陰求陽也故三曰求而四曰四無故得三非下之宜然非有心致之故曰其義凶也然有善處之道焉三爲孚震爲大五爲明左右之曰以三四相孚四履震之上同往佐五夫得三之附私擅其民正之凶也以隨之時協隨之義竭誠奉主皆上之有夫何咎哉文王有天下之二君民之大徳事君之小心卒脫羑里之禍非知權者孰能與於此故曰明功也言以明則有功也

配曰嘉偶昏曰嘉禮言陰陽相得也隨之世陰急於求陽陰以不苟隨爲貞陽以不疑人叛爲吉二已系初而五以正應孚之則初不敢有二不敢叛矣此卦以近而相得爲隨二比初三比四上比五惟五捨比求應配合孔嘉兩皆中正也

上六居隨之窮事極則變恐其苟從失正故令其固結於所比之五如豳人當太王之去亦有狄君可事而必趨岐山之下同建周也

蠱

蠱者事之壞也泰之後剛往居外不復有爲柔來居內無能爲也故曰蠱不訓事壊乃有事耳甲十日之首蠱造事之端舉初明始也

初六成卦之主榦父旣沒子出任事必曰有子謂眞有反正之才非曰擁虛位也其父𨿽造危亡之惡而今免危亡之禍故曰無咎當反正之初別立紀綱更任英賢其事𨿽攺意乃順承蓋主於安國家也九二彊臣事弱君九三無應於上子之能爭而不從父令者也九二九三近乎專擅卦中常抑之六四已才旣弱下又無應蓋未嘗収攬英傑內用忠直玩日愒嵗坐視其往吝宜矣益其疾爲裕深罪其用心懈弛後時廢事也六五幹蠱惟在用譽二多譽太甲之伊尹宣王之吉甫也周公於此五爻專於父母其達孝之情因詞以發者乎商之季紂有三仁或戮或逃不能申其拯世之志武王徵伐周公禮樂浹洽之仁維持之具凡有天下與號者八百年所謂有子者成王亦善用譽哉

上九事壊已極防可待賢者亦無如之何則避而去之自潔一身夫疾已成良醫不藥藥亂已就君子不事事一曰上九原在事外治蠱之初不曾宣力若嚴光是也一曰蓋伊尹張良之徒終其事而不享其利者

國壊之初忽有人焉出而整理立事伊始人心向治而小人退聴如宋元祐之初久之治心稍怠小人媒進謀爲報復如宋紹聖之後九二九三恐其過而激禍六四病其裕而養亂大哉中之爲用乎

務自髙潔不屑世事𨿽沮溺之在亂世孔門猶病其果也況可爲之時哉人心之仁卽天之元也天不以冬而絕生君子不因時亂而棄民

臨

臨者自上涖下之稱晝卦者自下而上故二陽之長曰臨方陽之初長已憂八月之凶圗先於事猶恐不及況長一分卽消一分伏之初卽壯之漸漢宣得外夷之朝政君入宮唐宗致貞觀之盛武氏在側不謹內治馴至防邦

凡卦陽上陰下者取尊卑定分之義否與恆也陰上陽下者取往來交感之義泰與咸也故臨二陽曰咸初九陽升之世陰降應之四履正位故曰志行正也二以道感五說而未從哀公說孔子之言而不行故曰未順命陽尙穉而陰猶彊然此必勝而彼必退故以吉無不利奬之進也初九猶有同徳在上二則比乎異人矣六三比浸長之陽將逼已甘言說之曾足以遏其進乎若憂之則安於處下俟陽之壯則何咎矣四處柔不競待賢不忌六五居尊履中得剛明之佐誠信而任之樂取諸人以爲善舜其大知也與上六與二陽非承非應而志順之厚之至也兌終爲說甘臨者小人之態艮終爲厚惇臨者君子之徳凡造化方來者進已用者退馴而漸者恆鋭而驟者廢二陽方來非陰可抗气感樞移潛消黙運然而反覆之機循環之勢天地且不能違之故君子密於人謀志不捨命圗於先防姦不藏闇也

君子易事而難說也於六三見之其陽道之光大乎

觀

以日視物曰觀【俱作平聲】此卦四陰逼二陽勢瀕危矣聖人取九五中正在上四陰仰而觀之五以何道示天下哉下之觀者敬爲大敬之著者祭爲大盥者祭之始薦者祭之終但觀於方盥之始不待觀於正薦之際而穆穆之容肅肅之度下已孚信而仰之矣謂其感應之神速也聖人神道設教者敬而已先儒謂盥致誠而薦則散仁人孝子豈其然哉論語謂不足觀者惡其僭禮卽如舊訓則魯之怠君亂臣也仰首而觀曰顒

童觀日用而不知也闚觀謏聞寡識也此逺者也三四則近矣三乃應上上爲君子而非尊位故自審進退恐其失已四則比五仰詹光華𨿽然履正爲賔否則作敵有光則觀否則生傲五居尊位徴諸庶民上有可觀下斯化之上九無進退之疑無賔王之利但觀己之所爲蓋憤世嫉邪其志未平武王垂拱而天下服伯夷乃之西山采薇焉

羣小得志一君子在下亦系天下之望其管寧之謂乎

蠱上九不與天下之亂觀上九不與天下之治

噬嗑

卦頤口中虛一剛間之口本合有間者則不合矣故必齧其中之間而後上下合也物情不合則成訟獄君子窮其情狀辯其詞防煩瀆口吻而後成此蓋指彊梗之徒不從王化者

初上爲刑之始終初過始於防罰施其薄上則怙終不悛必誅不宥者中四爻治間之道皆噬四者也六二以陰居陰得位下乘初剛噬之易而人服餘皆失位故有難服之義物至於噬而後合徳下衰矣所謂三辟之興皆於季世乎

六三以柔噬間故最難六五以上治下故易九四以剛直之君子噬同位彊梗之小人若王曾去丁謂也然非得已寛以得民刑措不用斯光矣

滅沒也猶浸在水中沒而不見滅趾者械之廣過脛而掩其趾滅耳者校之髙過項而蔽其耳滅鼻者易噬之物一舉盡臠膚掩過噬人之鼻也

金矢黃金程得之解之九二曰得中道也可證訟卿大夫之爭斷以詞噬嗑姦民賊臣之梗威以刑天臨乎上爭自止雷擊乎下威必終

臘正作昔上從肉形下從日肉之日幹者也昔借爲今昔之昔左加月以別之田獵所全體幹之者單稱脂此曰臘肉蓋六三六五並柔畫詞皆曰肉無骨者也九四剛畫方曰胏有骨者也【采吳氏】徳漸衰而民疑疑不釋而彊欲擅教不行而言煩言不孚而刑是用曰膚曰臘肉曰幹胏曰幹肉皆狀其彊梗曰滅鼻曰遇毒曰金矢曰黃金皆狀其用獄爻位不當故服之也難曰艱貞曰貞厲皆狀其宅心直至上九罪人得而重刑施矣夫死者不復生刑者不復續民命者聖王之所重也爻詞繚繞委曲蓋推其並生之仁以敷審克之道也與

卦名噬故取口中咀肉之也

噬嗑而亨獨曰利用獄者五柔在上才不當位不足以大利天下以其柔中不爲狠戾故利用獄也若剛明在五則訟元吉

賁

離柔居內而得正故亨艮陽反上而失中故小利有攸往

六二文下之一陽初九居下無位乘則僭矣不受其文是舍車而徒趾之賁貧賤行乎貧賤故曰義弗乘也

六二須生而美不假外飾然柔而居卑不能自動如須附於頤蓋旣自賁而又以賁人也

九三剛旣得位兩柔附之錯雜成文假物相飾不固則散永貞之吉終莫之陵言不爲他所奪也【他指四】三四居剛柔相雜之際故皆曰賁如去上之逺不得其賁故曰皤如初九介自守二乃比爻不就之者義也四乃應爻來就之者正也四非爲冦乃來昏媾蓋初之徒與上之白皆髙潔守道之人不尙虛飾不耽世榮者四大臣求初五君也聘上君臣用志如此世其泰矣乎

六五無應四亦陰爻不能成賁上九篤實靜止之徳居卦外無事之地五以戔戔束帛惇而聘之得賢輔治故有喜也

白賁其天爵之貴乎無待於外而文也

剛柔相文卽天文也如日月之代明星辰之經緯日月代而爲嵗時星辰見而驗寒暑是察時變人文如五典之敍五禮之秩粲然文以相接肅乎分以相限是化成天下人道失於下則天气乖於上聖人修其人文然後淩犯不生災禍自泯故日月軌道五星順序民和而物遂天文人文合一矣

文者充其質之所能使不鄙陋非漓淳而刓朴也勝則滅本而生巧詐爻詞曰徒曰皤曰戔曰丘園曰白抑末守眞俾民不迷

剝

剝以刀割削也五陰已盛再進之並一陽消之矣故不利有攸往在人事則小人極盛君子順而止也順謂不與時抗

羣陰剝陽六三獨應之剝之無咎者蓋亦乘勢用事之人程子謂如漢之呂彊是也

卦餘一陽聖人謂天道豈可一日無陽世豈可一日無君子故取羣陰順承爲義五連羣陰若貫魚然咸順於上以宮人寵之使尊卑有序各任內事厚恩錫予不及以政寵均則勢分勢分則害淺無政則無權無權則無能始禍此非特開小人遷善之門因以著君子弭亂之道

復

復還反也至前六陽消盡爲坤至後一陽復反而生也本義積之一月未當若然則陽生於坤不生於復夫此一气進則彼一气退進極而消馴至於退退極而消馴至於進气之本原無增損也

吳防淸曰始也南行今回轅向北始也北行今回轅向南是之曰復迷復者迷行至終而復行而迷失正道者其終亦循故道而復然故道非正道也往反皆迷展轉錯誤如梁武帝唐明皇是也上居防昧之極六爲柔暗之資故耳

凶有災眚泛言之用行師一事而有三禍終有大敗勝不可恃如商師敵周前徒倒戈以其國君凶如鄭用楚師共王防目至於十年不克徵民心離國勢弱也皆由君心迷暗所動兪疾去道兪逺蓋一陽君子逺處羣小之下上無由下之異乎二之休復爾一陽之生曰仁名義深妙求仁者可以自知矣

無妄

無妄者誠也乾交坤初以剛易柔應天而動也故貴於當實戒於私系初與四無應又皆陽剛故初吉而四無咎可貞者戒其勿變也二五有應然各中正有病去之復於貞矣凡爲而必獲惟農然矣不耕獲不計始終不菑畬不計難易立心如此則利有攸往見義必爲聞善則行始焉無求效之心則後焉得專力之益孔氏所言先難後得者乎五以下應爲疾然不以應物累心來者不拒去者不畱是曰無妄之疾若是內非外用意屏絕是藥也告子彊制是已不藥疾愈故喜也三上相應又不當位三處下卦猶稱無妄之災謂非已致有系牛於此邑人之畜也偶失其系行人得牛而邑人失牛事固有適然者君子不謂之不幸二五修其性三惟任其運也上九時之終幹亢必變陰窮上則反下行將安之下三爻貴動三靜則居者災上三爻貴靜上動則行者凶

君子爲名譽而爲善必不終人臣爲爵祿而效忠必不盡其六二之所戒者乎則字甚有力如是而往則一無計慮如決水回淵一瀉直入海也

大畜

天在上山在下則爲遁賢者達勢而去也山在上天在下則爲大畜賢者感遇而進也是故牛牿則利己豕牙則說輹此上能止乎下也天衢則利往此上能通其下也凡物畜極則散止極則行上與三同徳應位引之使前九三超乎二陰之上而造天之衢篤實光輝之徳行之天下矣

陸佃曰童牛之牿牢謂之牿豶豕之牙謂之牙【今齊語謂之牙】六四畜初以外制內牿六五畜二以小制大牙童牛豶豕私欲不行剛不累物畜之爲難畜賢之道如牿之駐童牛牙之系豶豕於是爲至銑曰此於名義爲精指爲畜賢蓋自不家食發明然事莫不然者

何與荷通首荷天衢猶曰背負靑天莫之夭閼也先儒謂六爻人人有用深斥幹九四儲貳之訓固然矣然聖人命詞必指一端而發推而行之系乎其人如曰王用亨於岐山箕子明夷若泛乎濫解無可執均之未通

頤

卦程備矣人之頤內飲食以養身其義亦然卦以二陽養四陰觀頤者上九爲養人之賢舜用臯陶不仁者逺可以觀矣自求口實者初九爲自養之賢自作孽不可活宜自求也上有位而下無位故也初九爻詞乃述上九之意也曰羣陰求養於我固其所也爾可以無求如之不食乃仰而觀我有靈不知自貴故凶上九羣陰由之以養位髙有民忌所來也故厲養被天下而物莫之距違故吉且利涉中四爻養於二陽初之所養二比四應上之所養三應五比倒首下垂曰顚引手上摩曰拂六二旣求於初又求於上宅心不恆之上之下俱凶經歷也丘五也求於上而歷於五以求頤也六三與上正應故不曰經三不中正不賢竊祿上之所棄非特一時十年亦勿用非特此事他事亦不利失徳而處動極也六四乃在上之人知己才不足而下賢吉也然其道必如下所云方無咎虎交有時其視𨿽専其欲則逐逐者斥而逺之之謂養徳師賢豈以自利六五近上凡求養於上者之所經然陰不屍養任政不周下施委賢守正不可涉難程子所謂成王信周公是也鄭剛中曰下三爻凶惡其動也上三爻吉喜其止也此卦之詞難明說者甚煩今觀玩卦兼采吳氏定著此說精義具在程

飲食男女人之大欲存焉爻詞曰曰虎气自咽也不漁食也虎交有時也能逐欲也戒人之極口嗜而溺情好也

大過

惟平可恆惟恆可久故卦之陰陽俱六者爲純各三者爲中否則均謂之過過者越常分也四陽在中陰居上下陽過於陰故稱曰大夫有偏重行非適可庶事越軌羣情不附大剛必折凶起棟橈曰剛過而中巽而說行旣巽而說斯爲中矣夫治偏重之世必有反常之政斯能勝之挹濫注防損勝扶衰先後之防正直之用豈小才可與乎

六爻以剛居剛惡其自恃也多凶以剛居柔喜其相濟也多吉初安分而過愼故吉上越分而過渉故凶三太剛二不足以輔之故橈四居柔而五可以補之故隆二過相與居柔也五無譽居剛也上六其王衍曹爽之徒與不量力而當國之或曰殺身成仁蓋惟剛徳乃能此爻殊不也

脊檁之曲以一木支陪之猶能駕屋不折所謂補也宋元祐司馬君實相元城諸人在朝大過也未防而棟橈且折矣故曰大過之時大矣哉非用權者不能處此畢仲遊與執政書可觀

坎

坎卦乾畫天一之水也坤二畫兩岸之土也坤地陷下水流其中岸髙水深故險凡山穴湧出者曰泉平田散漫者曰潦沮洳鐘聚者曰澤

處險之初貴乎早見而去之處險之終貴乎用寛以解之初六居重險之下無剛正之徳非徒不能出更入於窞小人展轉於惡而益深之者也上六在上乃用險之人拘且囚之無所不用其威人用不服不得其情險終貴出故水雷曰屯雷動故亨雷水則解矣六二行險得中爲六三所揜求比於初以相安六三亦欲出險而未能來之者言其求出之謀也四五俱無應以比近相得於重險之時親仁善鄰無害於義六五盈科漸進水之道也盈則上岸今但只平而已程曰下無助是已

凡卦至上則變惟坎遭險益甚乃是專以刻核爲心如申啇之故曰上六失道或謂上六以柔居險之極乘剛中正之君民之大惡也刑以辟之與相戾

水之能出岸者以外來之潦入之溢而散漫程謂五之不盈由下無助者的確矣

離

離麗也明也一陰附二剛而明柔在於內失正則違禮召亂故必利貞而後亨離中畫坤之一爻也故爲牝牛二五麗於二陽之中如牛之系養於牢也處內履正牝莫加焉外彊內順牛莫善焉

火無自明必附於物若九四以剛附柔焰猛而易燼六五以柔附剛物堅而難然九三過盛而衰竭六二以柔附柔又得中也坤之五黃裳文在中離之二黃離亦在中故皆曰元吉

日昃之離人之老而光景垂盡不鼓缶而歌卽大耋是嗟皆言其無聊之甚若夭壽不貳修身以俟之達乎晝夜之通超於死生之外又奚肻如是乎

夫子曰朝聞道夕死可矣況於處老景乎

坎之上六陷陽益甚故凶離之上九爲五除害故吉上九之功才曰無咎蓋徵伐非臣之可專用兵非君之得已

上九出徵除九四之不臣也匪其醜除非其者臣皆恭順而一人僭橫是非也折首者誅也誅止此人爾

坎上六本陰暗而益用險故凶離上九本陽剛而益用明故無咎

讀易餘言卷一

欽定四庫全書

讀易餘言卷二

明崔銑撰

下經卦略

咸

非本情無以動物鹹則加心而名感有私意無以宰物感則去心而名咸雲龍風虎不期而至磁鍼珀芥無約而交防理自然莫之知其原也人則私心合鮮不失其情以賢助賢猶病其朋況於邪僻乎下卦感之淺五上感之未卦體止者靜可也卦體說者貞可也心動而後足行拇徒志於四欲動未成腓上屬於股下連於足故居則得其本體而吉從初則凶股隨腓而動欲止不得何也感主於心百體從之爾主不役動將何爲四當心位而貞貞者虛中無我之謂若上系於五下系於三朋比之急而大公是背所得者狹矣何以爲貞乎五爲梅核感上上以頰舌感五末甚矣此六爻不取應而取比蓋咸速也拇腓股義取下體蓋言無感人之道者勞而無成脢輔舌義取上體蓋言無感人之實者煩而無益四爲心心通萬變出令而非受令應物而不畱物苟明屈信之自然貫物我爲一體所謂聖人感人心而天下和平卽天地感而萬物化生者朋亡不足言矣脢一曰背肉也殊與爻不合蓋艮言止可取諸背咸言感所取皆動物拇而腓而股而心而喉之脢口之頰舌自下而上自末而顚有次序皆運用也凡人將行未行則拇自振揺將言未言則喉中宛轉拇者動腓股之漸脢者鼓頰舌之先

恆

恆有三善亨也無咎也利貞也曰久於其道也其者每事之當然也利有攸往權之運也夫恆者可常斯久或進或止或張或弛固非苦節艮限專而株守者也事君以道合則匪躬違則潔巳交友以直聴則用忠疏則全交協情中理恥辱不逮百代不易之法故曰終則有始也言應變無窮也初之無利三之羞上之凶過而失之也久於其道日以浸深體巽務入始而求之三位重剛卦本柔遜其志不一上居動極而振何施而可故曰過而失之也二之悔四之田五之凶泥而失之也二剛在下失恆道也以居中僅得悔亡四居臣位無徳當之施政則道不敷撫民則澤不下九五至尊所宜流通仁義運天下於掌上而執一道守一方可乎故曰泥而失之也然則盡恆者其惟聖人乎日月得天而能久照四時變化而能久成聖人明如日月制用如四時故曰天下化成矣久於其道爲恆道者中而已矣垣而非徑也逺而非險也中庸不可能也故恆之六爻無善詞

遁

遁者逃內之外也王弼曰柔長故剛遁是也亨者四陽也當遁而去不制於陰小利貞者二陰也本卦爲貞之卦爲悔戒其勿變以逼陽也

初六在下故曰遁尾四陽尙盛陰敵之則危戒其止而勿往六二陰又浸長執用牛革欲其畱而勿進九三系遁位連也謂比二陰九四好遁情洽也謂應初九五嘉遁好逑也謂二五正應上九絕逺於外亡陰之疑肥謂饒裕也

一曰三爲賢人六二見三將避已而去心願執而畱之是用其中順之道以革時者

畜臣妾吉三與二比三若畜二如制臣妾則上三陽安其位否則否而至剝矣然非能宣暢剛大殞落羣小故曰不可大事也一曰下附二陰不任以權如剝之以宮人寵也

或曰小人可爲之謀與曰小人心姦性狠然畏罪避害相時順動亦猶人耳彼安肯妄爲遂取殞滅之禍若盆成括之類小人之愚騃者不足道也故古有佞於隋而忠於唐者況遁之君子猶盛乎

大壯

四陽盛長小道將滅聖人喜之名曰大壯陽壯輕敵陰窮深謀聖人憂之抑其太過

陽盛固天道之復用壯非君子之常得時得位不違謙則吉九二九四以陽居陰則吉九三過剛而觸藩況上六六五以弱據彊何利之有

易疆畔也四乃上卦之初之象大壯者用壯以濟時五居位體柔失其壯矣言陽進至四而五失之也中以自守不能闡剛徳濟生民但無悔而已大壯之五不美者不稱其位也若干之五則利見也大壯之五比二陰夬之五比上所謂憂在腹心變生肘腋下之諸臣宜用艱危也

藩皆謂上六也上六又言用壯之過至終不變凡亂之生由小人也凡陽之進決小人也陰性暗陽性明小人深謀而難測君子直道而多疎故常受反噬之禍而憂及宗社故壯夬多危詞嗚呼逺矣哉

晉

晉進也日出地中進進而麗於中天也大明在上羣陰順之然所惡於九四者爲其間也據位擅權奪君之與幸有五之明不敢顯著貪食畏人便則動厲則縮碩防之焉故初則摧二則愁然君子安於下志於上豈可回心貶行附彊援故皆曰貞吉摧者位也不得進則守貞防孚者徳也不見信則惟裕履順於正立誠於闇不涉邪僞無愧神明至幽王母將來福之矣

升卦三二之升四曰虛邑履乎陰也晉卦初二之遇四曰鼫防阻於陽也四位不當是邪徳也然上有大明焉能遏三陰之附乎

四得竊髙位六五烏在其爲明乎曰知人則哲惟帝其難之昔帝問登庸共兜被薦若非命側陋則舜且攸伏不聞然有帝如堯彼九四者行放之矣問曰初六六二其賢者與答曰執柔履順上附大明非賢而何專志在君不他應也初未受命二始有位三爲一卦之首率其升人三爲眾非四能間矣悔亡者求免咎於己勿卹者不責得於人徳未至者煩於物內無止者於外退而修徳因壘而降動而勤略𨿽盟而抗自明者能照姦用察者常受蔽王伯之辯逺闇之防也

明夷

日本在天其明乃光入於地中明之傷也聖人君子有明徳而遭亂世抑下位則宜艱苦自守不可附匪人與國事也

上六傷明者而卒自傷紂之焚於臺也初九飛而垂翼君子剛徳不回時忌特深然位下事防捨爵椂而速去之防子是也六二曰左股股肱者臣之太顚閎夭脫文王於羑里也九三其武王之定殷亂乎蓋與上六相應然有武之徳則可六四小人得志甘言諂計逢主之惡宣露於外市恩售權飛防之徒也五曰箕子與斯人處是世其道當如是也比干之死不利防子之權未貞也一曰初六爲伯夷太公則二公不處君側無自受傷

鳥被彈射則垂翅而不能飛蓋君子被傷之斂戢而去亦爲見防也

醫書左手切心脈入於左腹者逢君之惡鉤致君心之術也得之則百方媚之久之合一惟其言之是從假上行私無所不至如君好貨先以珍奇動之君好勇先以徵伐投之也

六四小人得志而作難六五君子失時而處難皆由上六之晦爾

家人

風自火出化自內始家人以女爲奧主二四得正故利女貞初防早杜防二體柔服勤三爲家之長寧嚴勿瀆四順徳以成內治五恭已以刑一家上九屋室之終惟信與威六二者其所謂女貞者乎

初上治家之道也閒其邪於始正其範於終家永齊矣二四女正乎內也三五男正乎外也吳氏分爲君臣之二家者鑿也在中饋則門庭之外非所履也無攸遂則壺飱之外非所與也父死從子則後世臨朝涖政者皆亂道也是故君崩子防擇賢宰而任之古之制也

周得太姒宜家之福至於麟趾衛失莊姜宣淫之禍極於泂澤利女貞者一言而盡天下之道也

禮別宮室詩歌蘋藻其六二之事乎閒家者令其守斯道而巳爾男不漁色婦不僻行故曰反身之謂也

睽

睽者目不相視兩情乖異也水火相悖而五柔主之以君應臣故小事吉注謂衣服飲食不待眾力者也天地賦形同於水火父母鞠育同於中少旣而水火各一其性中少各儷其配則睽也然物窮反本睽極求合初九九四二剛不應初防馬不能致逺見惡且以辟咎至四元夫以而合矣二五失位居中各求其黨在難思濟者四遇於巷五往於宗周成之君臣是也三上居水火之極違離特甚其反本之謂乎始難終易無初有終聖人見庶之各遂憫物情之多懷使之適變成功故事無竟壊道無不振者與子夏曰取天下之物成天下之事異物相制或以相合弓矢小物合眾材之體成大器濟天下之務者豈止於一才矣

水火濟而亨槖籥鼓而風雨晹時而茂物黍蘗和而成醴所謂睽而事也

曳拖也引也使之前也牛角皆踴曰防言其用力也天作而乃攺經文一作去髮元非正訓石介曰天謂上九君父稱天三應於上爲四所間故爲上九所疑欲刑及之銑曰輿曳牛防三應上而進之難也天且劓上疑三而絕其通也古人云一日不朝其間容刀況上下之隔又有九四之譖乎未有屈而不申誠而不白者至遇雨之吉則曳輿防牛之勤昭矣

凡經文字攺作別字及添一二字而足義者理必不然旋本訓反周折別一義也曳本訓拖引後之方爲倒曳爾

蹇

蹇者行之艱也見險而止𨿽難其進度徳而處必拯其難也然必致民於寛廣生育之地不內之於險阻使民愈困屍此者其九五乎六二履中應之冒重陰而進盡瘁正事不一九三內卦之主二陰所恃古人所謂保一城守一國者五下應二三遂來比皆所謂朋也初六見險而止有知之譽六四反就於艮連陽之實上六蹇之盡處無可往者來碩者三也大人者五也得比得應蹇可濟矣

六爻二五之外皆不利往而利來見險且止徐圗拯難之道其道伊何謂西南是巳二五之外餘爻不取應而取比蓋蹇跛難於逺應故也見險而止斯不陷於險人立水上方能捄溺兵據要處才得解圍然不知其爲險而以爲易而蹈之者眾也故贊之曰知矣哉

蹇至上六猶蹇也未能平險也

解

雨在雷之下則澤行人動險之外則事濟難去勢緩宜用平順無事而求功是又生難也故宜靜有事而苟止是乃養難也故宜速

六爻二五正應作難者三陰解之者二陽也九二田獲三狐田者有事也蓋施武用剛力去小人聖人恐其猛而多傷教之曰得黃矢害除則止不求盡物九四居陰易比同黨初六在下應之甘媚親附故名曰拇初逺而二來矣六五非能解者守正委下維系於二二有君子之徳若曰爾以君子相維絡則有解而吉小人斯退聴也四去小人而君子至五雜君子而小人去二者相爲去畱李絳入而承璀出欽若守而冦準任也初陰在下九二解之甚易上陰在上九四解之甚難

維言任君子之專獲言去小人之力

六三負謂四乘謂二九四拇謂初【咸卦同】朋謂二上六公謂四隼謂上一曰拇謂三則拇指其甘媚趨附盤旋足下如韓嫣之類三則盜君子之器莽操之凶也一曰諸爻皆解六三彼剛大之事豈陰能爲也故考訂如上所云

位髙擅權眾所附也喜佞惡正固人恆情故戒四曰解而拇

損

損之道二曰孚曰儉蓋奉上之道易涉諂諛物殺之時當戒丰溢惟孚乃用儉否則嫌於簡薄也

初九以損事爲己任故遄往始損於下戒太甚故酌九二全柔再損則剝損下過深不爲上益六三成卦之由三人損一者兩也一人得友者亦兩也萬化以兩而立增之則贅而滯減之則缺而廢六四大臣之位有偏柔之疾賴初之剛損之剛益而不全柔矣大臣攺過福在天下不亦喜乎六五居尊柔而下人人皆歸之損三益上五比上則又益五也故曰或十朋之人助之弗克違神福之也上九損極受益推以益下以人利人恵而不費玆三善宜矣

秦罷列侯而睽漢削七國而背叛失酌損者也

益

明王恵下則天下歌舞其徳故曰利有攸往下受上賜必損軀效命報之也故曰利涉大川

初九受大益者以大功當之爲二陰之主不宜厚事擅九五之民故志於奉上乃元吉也六二居益以衝損四益初而二比初則四又益二也故曰或人神交助位不當尊守正則吉有臣如是王者信用之以亨帝如湯用伊尹格於皇天也六三以陰居陽失謙之徳捄凶則可六四與初正應成卦之由四依二遷初初依三遷四陽爲君爲實陰爲民爲虛故四告初而從自坤成震故曰國也六五不損於下爲得志聖王之道惟益民而已上六益極當損而求之不巳立心勿常如是也而不知戒凶不亦宜乎

初大作二大亨三大四大遷下之受益者也實五以大徳恵之百姓足君孰與不足信哉

中行在卦之中也指三四禹錫圭告厥成功故皆曰用圭非常之舉非臣可專

損之五益之二謙受益也益之上滿招損也損己益人者人益之損人益己者人損之故權利之府遜之猶有害況爭者哉

夬

夬曰健而說決而和和者剛柔適中也惟健而說斯爲和矣下三爻健也恐其過剛而鄰於暴故其詞抑之上二爻說也恐其過柔而流於惴故其詞進之

丁易東曰四陽爲壯五陽爲夬大壯初九曰壯於趾此曰壯於前趾因大壯而言也

九三壯於頄指上六也眾陽決之三則應之違正從邪有凶也然非三求之也或位相逼耳君子則決之又決如獨行遇雨將沾濡而怒之必與之絕陰陽合則雨壯於頄之譬也溫嶠之於王惇此君子用誠溫嶠濟以術內存兢惕外嚴號令周亞夫近之

傕汜一起竟亡漢三思不去再亂唐君子不可恃盛也

壯於頄三之位也有凶度其事爾未必然也君子夬夬九之剛也獨與上應和洽而雨覆說壯頄若濡未濡也巳慍而絕之覆說夬夬也此爻與隨九四相九四無意於三得三之系幹上之有凶也有孚以明則何咎乎夬之三非附於上有上之遇犯眾之怒凶也夬夬有慍則無咎矣失中之得非中之是所謂善補過也

姤

一索之女爲巽四畫之陽爲壯初與四應防陰敵陽小人有不正之行而遇時君子危矣

系於金柅四也爻𨿽以近者得之而男女正應不可廢也夫不字於四而卽遇於二則淫狡之惡愧於屯之六二多矣

夬下五陽上而決一陰也姤上五陽下而遇一陰也夬九四與上同體當羣陽上決之衝而五又比上故坐不安進不速姤九三與初同體當羣陽下遇之衝而二巳遇初故坐不安進不速夬必決而四不能引其姤可不遇而三不黨於陰其得失又有辯朱子發曰大葉可陰譬則賢也可欲而內潰譬則民也九五遇九二之賢防民之潰此盡人謀以求勝天然不勝而隕墜亦天也九五知盡人謀不終捨天之命也蓋天命我右下民者銑曰此爻難明子發之訓可通蓋陰陽相勝如環斯循夬之極卽姤也則治中生亂剝之終卽復也則亂中生治其機運於天其謀成於人時哉時哉未有不反者聖人兢兢業業常早設防姤九五中正之君存有隕之慮故曰懼以終始其要無咎此之謂易之道也

堯捨丹朱而禪舜舜用禹臯亂豈能剝治乎炎隕齊芳而衷衷用華頠治何得不亂乎故曰人定勝天二五皆以二制初蓋因其遇之初而防之不然成遁君子望望而去又孰恃哉

萃

王者當大萃之時立廟祀焉得四海之懽事其先挈萬務之要統於孝然必大人爲主聚道乃全夫物聚而多可以備禮人聚而眾可以集事此王者奉若天道事神使民也大祀者孝也順時者仁也仁且孝斯所以爲大人而亨萃者乎有萃則分有則立黨有黨則起爭五能萃二四能萃初近四無應則四萃三近五無應則五萃上咸在交爭之際夫不能無爭者也卒定於一者各隨其分也古謂十人逐兔一人得之九人袖手者也比以一陽得五陰故吉萃以二陽分四陰故悔九四有權失位九五有位失權四匪躬盡瘁斯免專民之咎五仁徳永修斯亡未光之悔初亂而後萃三萃而猶吝二五正應五用大牲君道隆故盡物也二用禴祭臣道恭惟致誠也上獨立無援求三三不應乘上上所惡危莫甚焉憂懼已甚眾所不害當萃之極而知憂其異乎安危利菑者與屯之世有主則皆定萃之世比則無爭

初九居萃之初柔無固守若號正應而固執之爲人所笑勿卹也所應者正所持者專往而之四何咎哉一者所與專也握者所執固也一團之訓俗而無稽自上招下爲引自下附上爲援

物聚而眾慮其難久二以引而吉五以永貞而悔亡

升

柔以時升指初六至五也凡木根著於土生意漸達乘地气而上干而枝華而實是曰元亨元其生性也人之升也亦然必有徳斯以登用志在濟物用見大人以斯道幹之也故曰有慶出於幽而向明離而仕也故曰南徵吉

巽剛坤柔柔順剛也初六巽陽而上上信其志而不以分九二剛中而應神享其徳而不在物三入坤順虛邑以待此下三爻升其位也六四上遜五尊升其徳六五下內二剛保其尊上居杳防進徳則可此上三爻升其徳也

六四王用亨於岐山程子曰止其分升其徳美哉訓乎非文王之至徳不當此爻非程子之聖學不知此義

王用亨於西山王用亨於岐山一曰亨作享祀之享則王者祀天地未聞偏祀一山者若曰文王之爲伯也則未聞其有何盛事而之考古無稽徴禮不解經好異之也

凡卦四剛五柔者四多不美𨿽豫之四亦涉臣彊之疑故升之四發此一義以示臣恭

困

二之剛爲初三二柔所掩四五之剛爲三上二柔所掩塞其前後無由達也世否道衰小人得志嫉賢丑正君子或屏斥田裏或囚系刑岸卦內險外說君子身困心通處困不能自通小人則然故曰貞大人吉無咎大人二五是也二在下亨已之困五居尊亨世之困亨已之困尙徳不尙言亨世之困以實不以令初六六三掩人實以自掩也死其至矣夫何利哉九二九五皆曰利用亨祀人不信其言神孚其徳修於顯者人見之修於闇者神格之舜在畎畆父頑弟傲防防一心達之上下文王在商虎譖紂囚翼翼自戢昭來上帝學者豈因昭昭修徳豈爲防防墮行難不入慮窮不攺操曾子之貧孟子之不遇厲行成道之資也大矣

九二困於酒食窮而自養增益所不能九五劓刖尊而拯難刑戮所不服朱紱方來待君寵也困於赤紱失臣翼也赤紱所以爲行步之飾困於者不能行也上六困極而求通之詞也困者塞而不能行故以徵爲吉徵者體道而逹變也知剛不可乘而下之是曰親君子知柔不可系而絕之是曰去小人士而修徳徳必修君而拯世世必治

井

井言乎徳性也終日汲之不言損終日注之不言溢在於己者無待於外也是故徳壊於習修學則大成泉敝於甕修井則常新三陰爻井之所也不修而泥人所不食甃其內収其口斯完井也三陽爻井之泉也井敝而水下注人不得食渫其泥水乃冽故曰寒泉也𨿽然無人汲之有口幕之猶爲棄井渇於暑而坐斃靡伸一勺之濟非井之罪也君子徳性完潔可以化民而王明未際徒抱利器此系君與民之幸不幸耳我道何損焉君子之體井也有四徳取其常行取其淸義取其博施而不窮善取其有終而不厭収夏冠之名以収髮爲義今作井者至上圎而狹之或用片石鑿孔以覆名曰井口以幕蓋之則不可汲又作磚井者自下至上甃磚圎而長似甕形治中湖廣民掘地得廢井者乃用一罁無底比用磚更徑約也

江河流通之水皆有污染故味別惟泉天一之眞味也

革

革之道三曰時曰位曰才程明之下三爻酌時而革上三爻成革而變九四大臣相君行革者不曰順命而曰攺命夫革者前政之攺而別創也立法作度使民更新必也永終知敝使後亡害君曰可而有否臣否之君以爲利而貽患臣患之如後世批敇詔者蓋臣誠心朴忠上所素信𨿽易已事違予言知有大益於國也昔舜曰吁禹兪之曰都禹吁之君臣亡嫌僚友亡猜述己功而不避其誇陳君戒而不憚其激直如心役四體體從心令莫知其然而然非至信孰能如是

井之後防以革者君子修徳有常適用有變也不然恆其徳貞夫子有凶矣

二五水火之交故爲卦之主爻

鼎

鼎言乎才器也器有大小隨量而受也鼎取新故初利出否蓋前亨之漬也二有實愼其從三耳革待其虧悔井鼎俱以上出爲功井戒勿幕鼎貴有耳鼎三雉膏可用亨養而四間之大臣行讒於君而賢者受疑矣五之耳攺則三之行塞然上帝之亨聖賢之養固不可廢也三之食可待矣四近阻三之膏而反應初之否折足之凶可免乎大臣而信用匪人凶如何也五耳也以上爲以九爲金虛以待柔以內剛君之聖也上也以九爲以上爲玉剛以爲質柔以爲用臣之節也君於臣惟恐其有所畏難而直不盡故曰金臣於君𨿽致其無不忠信而恭不替故曰玉若後世之風諫詭對歸美引咎皆玉也初之顚去惡也四之折棄美也初虛鼎也四實鼎也

震

處震之道盡之二五又別發一義總括之有三一曰有主二曰懼三曰遜震動也大難廹之也處之道曰不喪匕鬯仁人孝子之奉祀精誠之至也變忽起前而亡移心處難者如是則無難矣古之人有之文王羑里而作孔子被圍而歌五之無防有事亦此也雷之怒天之威行也驚恐者致其福惰慢者致其災古之人有之髙宗雉雊而司敬宣王遇旱而修行三之震行無眚亦此也安其位而不知避則防其位怙其有而不知予則殞其軀以巳裁物者存以物逐己者亡古之人有之太王之去邠西伯之率叛上之畏鄰戒亦此也

五其長子乎不防匕鬯卽無防有事也

艮

艮止也戢其身而弗遷也處之宜曰艮其背夫人資眾體以爲用耳目止則廢視聴手足止則廢持行惟背可止不運亡見也曰時止則止時行則行言人必如是乃爲全徳艮背乃止得其所𨿽有靜亡動事若偏而道當然伯夷之餓首陽箕子之適朝鮮志存大倫可矣震來自外艮止自我皆非常之故先儒動止靜止亡人亡我之訓語髙而理不協夫易聖人處身履運之方母以是內非外之心求之

震爲雷雷震有時艮爲山山止有定恐人法此止靜失於動用故兼行言之猶損之言益也下三爻止之不固者有失上三爻止之善者全得君子以濟物爲心其心若止忘天下也止其躬者有爲在心但身不行耳曾子窮居而作大學垂王者之法於世可以當之鹹四爲心位面不相見否之道也故惟背可止傴僂爲躬亦背也故以釋身字

漸

漸者進有次序不急遽也言女爻言鴻蓋臣事君女從夫鴻隨陽皆以漸其事相臣不貳適女不更嫁鴻不再偶俱以正其道亦同言漸之善有四進得位往有功也謂六往居四位者致用之宅才而無位則難施位而過才則不稱故得位一也進以正可以正邦也四者諸侯之位君子之進正人而已已不正未有能正諸人者三以正進四以正交女得所歸富家大吉故得正二也其位剛得中也剛來居三陽爻之中至五則進極而無所之故得中三也止而巽動不窮也人動以欲躁而失正內艮止外巽順無慕利之私有難進之禮而三四之動不困故止而巽四也此卦本以坤三往四成巽女乾四來三成艮男名曰漸諸家各解彖傳今頗采朱子發之義訓釋如右幹涯也磐石也陸平也水邊初起之鴻臣在下位之象木杪也陵阜也阿山也空中髙飛之鴻臣在髙位之象也

小子厲有言士之初進持正極言小人所忌止而須之可也唐元初年不苟合上書言事特不堪困躓遂附中官名行蕩然

飲食衎衎止而不急於進養徳俟時故曰不素飽也三四成卦之主俱以無應但因陰陽相比而合三居止之極而重剛不中上下之際故失靜止之徳犯躁妄之戒三徵四孕非配故不復非夫故不育此士之妄相朋附而扳援窺利者也異體而得有同心之義故曰利禦冦

六四飛而過於木之上回翔人間得平柯而止之且未卽衝天淩霄也將登髙位而擇所可居故無咎臣皆欲得君而事之君亦廣求臣而使之故二五正應未卽合也五近於四四亦欲以爲夫二近於三三亦欲以爲婦久而他議寢後乃正配諧勝堪也任也非相爭之義

上九陸作阿地旣相近韻與儀葉羽翮肅肅羣飛有序賢人君子登公輔之位不爲名位所動徳業光大天下望而則之

歸妹

漸曰女歸統言之此曰歸妹有帝乙有君有娣則國君之配長子歸之長子卽君之當位者周南之化正家爲先嫡妾紊則嗣子奪邦家之亂由是故聖人愼始

男女合而子姓生子姓壯而父母老老者去而壯者與息而復然終而又始若曰女之終婦之始宜曰妹不可曰人天地交而萬物興猶男女合而子姓出天地亡壊故曰大義人有生死故曰終始

六爻之序初三娣也五妹也震歸之故稱帝乙九二不言歸妹其妹之夫邪卦至四爻女猶在室故曰愆期至五卽嫁故曰有時三以陰居陽履非其正急售而爲須四有摽梅之嘆得長兄之依遲正而成昏五之袂不及娣五之月則及望配陽爲明至滿而挹貞徳之著豈事容飾乎上六士刲羊無血男不成昏女承筐無實女不得嫁歸妹人倫之始終君子以永終知敝故卦之終而著道之敝也

吳防淸曰漸男方求女之事歸妹女將歸男之時以未成夫婦而名卦也咸男女初合相與之情恆男女成配久處之道以旣成夫婦而名卦也

丰

丰盈之時猶人之壯盛也恃彊無節百病肇之人君於是時其憂乎其喜乎蓋庸主之所喜明王之所憂也然則徒憂乎聖人教之曰宜如日之方中已無暗徳下無隠情天下莫得藏慝畜姦則常丰矣

自初至五忌夫闇昧貴於光大上六則痛言姦臣蔽主之害也李簡曰自古陰邪小人蒙蔽其君之明者何君明必憂危亡親君子則小人疎斥矣故仇士良傳其心祕於其徒曰天子不可令常閒宜以奢靡娛其耳目無暇更及他事然後吾軰得志愼勿使之讀書親儒臣聖人作易逆發其心之至隠而曉以禍之必然曰汝之掩君之明欲丰乎巳之屋而專天寵者適所以揜其家而空其居也眞景元曰小人但知竊權固寵爲榮不知國亡則權寵無自保之理故秦危而斯髙戮漢壊而張趙誅

保丰之道曰宜日中故蔀也沛也蔽明者皆忌孚也章也配者夷者明之助也皆吉

旅

旅蓋古之寄公寓賢或公子避患而奔潛於戚國或大夫以道而去畱於他邦猶欲乘機而入賜環而反聖人取旅人晝食夜宿憑髙望逺依山舉火者名卦曰旅示以去處之宜母令避患而得患用道而失道焉

六爻六五九三爲旅人初言其時二四上言其地旅貴得眾而初瑣瑣失之矣二曰卽次暫止也故曰左次曰師次四曰於處安處也故曰出處曰處仁二始在旅待時而發姑且須之故次爲善晉文在狄是也行必赴家避難必求濟旅必有歸可以安之而亡計乎𨿽得資斧之利其心不快狐趙不欲晉文在齊是也處旅用柔而不撓不變心存乎剛五中三過故五得譽命三遭焚次況於上九事窮無變好剛不已不可處不能行有號咷而已

王烈之賢不能處遼東況其下乎

楊廷秀曰六五王之蒙塵者少康逃虞思國宣王匿召公家是也禍亂之作天其啟聖人者乎上逮者聞於天也

射雉一矢亡射雉出旅也𨿽有亡矢之害而卒濟

巽

巽之立卦初與四也二五𨿽據用事之地權不在手故曰剛巽乎中正而志行言必用初與四而後得志也初與四有權而非用事之地故曰柔皆順乎剛是以小亨言必順二與五而後亨也利有攸往爲於二五也二五大人也有權無位非大人孰容之

巽者徳之制也又爲行權宣布政教芟除彊梗非專執柔者況風亦有落木摧物之象焉初下不果宣命行事之初利於勇而行則正也故曰武人四承尊履正體柔用剛行命有功故獲三品蓋去不仁削大患者二卑巽矣以之事神則可達已之誠不厭其丁寧煩也五中正矣以之宣令則利齊物以漸必用其詳審周信也三煩數之令人所厭也故吝上巽窮之地威不行也故凶

甲事之始也庚事當革也以十干取義自甲至戊已春夏生物之气已備庚者秋冬成物之气也故攺生爲殺攺榮爲枯攺燠爲寒涼攺露爲霜雪故四之田而獲五之初與終皆有用剛正物之義焉五直曰先庚後庚矣

兌

朱子曰若不剛中則違道幹譽便成邪媚下面許多道理皆由此出銑曰革與兌皆曰順天應人蓋去舊易流於暴說民易流於邪天道之當然者推故乃所以成新人心之同然者有事正所以省事否則盜賊竊湯武之名窮黷假春秋之義民其多艱矣哉初不比於陰與二相說以中節交君子君子得以用其忠故吉二𨿽說於初與三相比以誠心待小人小人無所用其姦故悔亡五之中實孚於上猶二之中實孚於三也然陰在下之物必剝陽已盡而後至上也君子以誠待之而小人未必無相害之心有厲者度其事勢如此不可不豫爲之戒也六三之來來上也上六之引引三也小人在上則援其同惡之人進列在下則致其同惡之幸就已二小人合則君蠧而國危九四以剛得位又居二邪之間介而別之伐其交離其萃然需乃事賊遲則防失故貴乎疾君無孚剝之厲喜大矣

商兌謀處二陰未寧者計未定也聖人告之曰介疾也

渙

渙者小人遭難離散而避之大人立徳與功解難釋險也王假有廟萃神之渙利涉大川捄民之渙屍此者其二四乎二以剛在陰中力能濟也四以柔在陰外動無違也

六爻初在渙始爲力易而戒後時故用馬壯二奔陰中其來速而得安倚故曰其機馬與機皆本爻之象此二爻自捄其難也四爲巽主風以散之在水上則激波在冰際則解凍四近不比三逺不應初三與初無所用其黨附之私故爲渙其羣而致一以承五然散小羣而成大羣其聚如丘大臣勞來安集之用靖王室不夷其慮九五君位所謂出令者曰汗言其信也曰大言其道也五出之四行而致之民此二爻捄世之難也上九處險之外居巽之極若張翰之避趙王倫者六四九五爲渙之主可依之成功而三獨應上是無拯渙之心惟求自危而已

一曰卦自否變二柔之四爲渙其羣此但可曰離其羣非渙也況卦變自如程傳本之說卦其餘支離穿鑿

節

節者有分限而不可逾之名在學則約情寡欲以養徳在政則作制明禁以齊民然協諸義合於中可常不厭故申徒狄之忠陳仲子之防不可恆諸巳墨翟之儉許行之耕不可施之民

二不應五故當節而不節三居澤溢故過節而不節初因二塞而不出故無咎下三爻皆未善四守節以承上安則非勉五制節以一民甘則適中上至卦終而不變故貞凶上二爻皆盡善然禮奢寧儉未有刻意尙行失身取災者故曰悔亡

炎上作苦人所不堪稼穡作甘人所不厭聖人之制致嚴愼則不可逾也然禮之宜情之實非矯而爲之民之循之也久則嫌間不生義分相浹如魚依水如鳥在林𨿽一日違之而不能苟一事外之卽不安履禮也而用兌節約也而貴甘此聖人之中萬世由之也與

履戒夬節戒苦一偏之行君子不由也故曰中焉止矣

中孚

孚者鳥卵之實柔在內而剛外包之也

初九虞吉居信之初貴夫專一戒於二三惟四是從六四馬亡近上之位臣而擅有逼則取咎惟率下奉上𨿽以蕭長倩之大節李文饒之偉業俱以朋比失之馬亡之義大矣

鶴陽鳥也其飛衝霄其音聞逺而鳴乃在陰山之下澤之中幽暗甚矣言其誠之至也實用其力而徳成於內誠之謂也誠則形而動子和之爵靡之不期而然也翰音爲雞但棲於塒翔於地飛類之走者風傳其音於天而實不能舉聞過其情無以副之日見敗露𨿽貞亦凶況非貞乎

二居中上處窮鶴髙而就下雞下而登上

中孚成卦以柔在內而剛得中也上九剛在外而不中中無其實世有取虛名而委之任重鮮不僨事趙括拒秦兵殷浩正桓溫是也

小過

亨利貞可小事不可大事謂四陰也飛鳥遺之音不宜上宜下大吉謂二陽也初在卦始而鋭上居卦終而極飛鳥𨿽凶上有災眚黨錮盡而閹豎滅僞學禁而冑誅小人之讎君子能自免乎善人國之紀害之則逆天也逆天者亡二五中也聖人教之處過之宜祖謂人之始初六是也妣配祖君謂臣之主九三是也臣服君位過其祖與之配進則遜君反於臣陰可過陽不可過如是者無咎妣與臣皆指六二也六五陰盛陽防不洽爲雨以六之在上也弋之則解位過非徳之美弋取非撥亂之才所謂小事也君子處小人之下彼猶忌其賢而戾其升苟過之則百方害之九三弗過上六當爲之防一小人生心其羣叢起而助之虐或戕謂初也九四弗過五而遇謂承之也𨿽曰無咎當戒往而永貞三爲二陰之主故凶四居二陰之下故無咎九四君子之失位者𨿽遜以遇之亦不與同流而往子之於陽貨是也往則與小人同受其敗時之從蔡京是也小人𨿽一時得志而終不久君子敬徳潔已逺利與害以待天之復而已矣弗過遇之君子待小人之恭弗遇過之小人淩君子之橫六五之權不能雨蓋有穴其間而爲之間者上六也不仁居亢以屯其膏小人恃君之寵居髙位而播惡於眾君徳爲之累夫君子苟無意於盜弋而去之陰過之禍息吾心明於天下矣

陰過之世君子上則爲陰類所嫉取禍下則擇卑處自晦全身是故小官下邑無權可爭陳寔是也埋光鏟采無名可忌申屠蟠是也皆所謂下也

旣濟

度水已竟曰濟二物相資成用曰濟水在上以金盛之則不滅火火在下以木傳之則能熱水亨飪之功萬民以濟夫治亂相尋貞者則勝初吉未濟變爲旣濟也終亂旣濟復入未濟也進而不巳則無終止而不修則肇亂

初九曳其輪者進也濡其尾可以濟而不遽也六二與五正應需而未行虞廷儆戒無虞在於野無遺賢世之方平以士爲無益而忽之者眾也始防茀而七日得之程子謂中正之道無終廢者也九三令主伐夷憊而始克蓋時過力怠所謂有生之樂無死之志故也六四盛極而衰美繻而爲袽其曰有者言其必然終日戒則盛可保矣大臣懷忠憂國者也九五謂盛不如衰盛則恃而怠則亂衰則懼而修則治東鄰旣濟也西鄰未濟也備物者誠不至致誠者物則簡神享誠而不在物上六進違時厲之道與茀者車之蔽防之則不可行女子擁面出門況乘車乎

一曰寒始索裘晚矣繻而又有衣袽廣備也

初濡尾自止而防後也上濡首自恃不慮前也歷險無防捨溺奚適故曰亂者有其治者也

未濟

火上水下未能亨飪故曰未濟卦始乾坤正君臣也終旣未著世變也天地之大徳曰生陰陽之疊運曰易天運於上地載於下水火交化於其中萬物生生而不窮君宰於上臣勞於下徳政並用於其民萬世秩秩而不亂久之運頺而匪人任則世亂而賴人拯治之極者亂之始也亂之極者治之始也是故易終未濟春秋終麟所以章天之心而啟後人之圗治也與

初亂之始涉之首故濡尾二任之重事之勞故曳輪未濟者蓋有待也戒於徵而畜全力可以涉險四居明之初體剛之質伐叛有功五任賢勿貳付物以能有孚而吉未之上蓋旣濟也享其誠而孚飲酒貴於知節夫飲酒無咎自未濟而入旣濟也濡首失是自旣濟而復未濟也所以見人事無常天道多變嗚呼致亂易反治難從欲易守道難君子退易小人退難是以常有千年之亂鮮有百年之治

坎輪離牛牛力曳輪上承五命非不進也

震爲長子用四伐叛有徳之君親徵不足貴用得其人大國卽震之有也震用其蠱之有子者與

二之曳輪忠臣也鞠躬盡瘁知無不爲四之震用功臣也帥師宣力兵無不克五以孚而任之斯以反未濟爲旣濟乎

以柔處明貞乃吉而無咎下任九二君子之光也下賢爲謙謙尊而光光涉於外故又曰有孚暉者日中之气管輅曰日中爲光朝日爲暉

凡彖卽易解也往來上下承乘比應位也系詞所謂相攻相感相取相得情也以是考之易可言矣自術緯之附防方士之卦圗紛紜爭售乃混易之義亂易之象今一切刪削專宗孔氏若步康莊之夷焉

讀易餘言卷二﹤經部﹐易類﹐讀易餘言﹥

欽定四庫全書

讀易餘言卷三

明崔銑撰

大象說

幹

八卦之象廣矣聖人舉其大者幹陽之大坤陰之大六子皆然天行以气言古渾天雲天如雞卵地在天中如卵中之黃二十八宿繞而轉地之四圍上下皆虛空虛空卽天也天何以有行卽其宿而言之耳象用以字卽君子之用易也自彊不息一人之身天行健也天晝夜行九十餘萬里人一呼一吸爲一息晝夜凡一萬三千五百息人一息天行八十餘里夫气固有天矣何莫勱斯徳也

坤

地勢以形言上坤下坤一髙一下勢積而厚焉地之積也不厚則載物不勝其重而墜君子之徳也不厚則載物不勝其重而遺

屯

陽蒸陰則陰气騰而爲云陰鬱陽則陽气奮而爲雷二气交和則雨屯者雷動於雲中而未雨二气尙滯且世何以有屯蓋因彼此情結而志離君子致謀締慮往而亨之如治絲然觧其結如理其緒聚其渙如比其觧法雷之振聚法云之合其道伊何曰物有主則定國主於侯人主於心

蒙

泉方出山而未達如人方在穉而莫適也行言事也怠則隳徳言心也棘則害泉達流於海𨿽折必東果行者取之源於山所涵則防育徳者取之一曰初出之泉濳伏未見亡所污滑未之蘊畜在內亡所誘化必行有漸泉之達果行育徳蒙之亨徳者行之自出行者徳之所形

需

水气升而爲云上於天𨿽未雨而雨可待也君子飲食燕樂時未亨而亨可須也君子豈必醉飽鮮濃單食瓢飲之樂皆然他無一爲安以待之爾夫需豈易能哉世之遭間阻進者百爾求通終焉致敗幸險爲途固無足咎謀人國家抑又甚焉出奇策變機士也尋幾曲就知士也夬而身義士也死而如歸勇士也一致反噬君與受之於乎可不愼乎

訟

天上水下勢自不接而違訟之象也人之情不相合則睽訟之由也故曰天與水違行蓋訟起於負剛好先者作事謀始俾具不違而已人之爭二曰是非也利害也天下有公是公非合理之謂公事勢有當利當害協義之謂當惟理之明不必非在人而是在我惟義之安不必利可就而害可避理也義也心之所同然也君子之謀始有道矣

師

地中之濕者皆水田中之耕者皆兵水行乎地兵隱於農故取爲象容之者居之也比閭族黨州鄕之列則如坤之受水畜之者聚之也田廬谷粟桑麻之利則如坎之有防王者以道得民以寛禦下平日周撫字之恩有動得敵愾之報否則傷民之力環國皆仇讎安得而用之

比

地上有水非澤所鐘散而防川各有所比先王象之建萬國使各子其民親諸侯使咸歸於一公侯伯男封疆有限建之也朝聘往來恩禮亡間親之也夫上下亡分彊弱不齊則大淩小眾暴寡趨於亂而蹙其生於是彊有徳者出焉然後大小之勢分眾寡之情一小事大大字小蓋先王封建之善也唐虞萬國眾建而少其力則多助而易制周之國千有八百夫子系易其逺慕先王之盛而嘅周末之並與

小畜

天非有上也以人目力所及言之風有气而無質況行之空中但能捲浮雲止飛鳥春秋所書六鷁退飛過宋都謂風也是其證也懿柔粹之小徳也以懿文其徳則和气令詞愉色婉容皆全徳之輔固不若多識前言往行啟發培灌之饒也

履

凡履地而行足動而地止天運澤上澤瀦不流故爲履君子辧上下以定民志民志何以不定由上下未辧也貴賤不殊尊卑亡別旣可相淩遂欲相僣夫上者如天之不可爲澤下者如澤之不可爲天見其勢懸絕已其心妄幸程傳至矣考諸近世賦重刑煩農匱商消越限獵級惟士爲然庠序慕榮利朝廷尙躁競亦上下之未辧與夫舉士以行考實以功掄才以職序賢以位一核執於上萬妄息於下矣

泰

天气下降地气上騰曰泰後乘景運裁成輔相非爲天地俾民因天時乘地利養其生而安其業乃左右民也斯後致世之泰焉銑伏讀卦象而三才可重矣故有天地而亡後人而禽木也有後而亡天地後亦枯槁也天生之地成之後用之然天回開治之運後有善道之功天發淳朴之气世多惇厖之民天地否而萬物塞聖人其柰何豈但臣難遇君而後亦賴天也與

裁成輔相舊觧多言養銑謂天地生萬民後列其倫天地生五材後制其器用亦是也

否

天气不降地气不升曰否猶君臣之無交儉徳辟難不可榮以祿乃君子之處否也其徳旣斂其名不聞人亡能知其賢而祿之夫徳之見者名之著也名之著者祿之及也祿之及者害之臨也小人道長之時祿則與之同事彼能容君子之貞乎儉徳坤之嗇也不可祿天之髙也

同人

天運上火炎上故曰同人君子族辧物母乃乖於同之義乎蓋物生𨿽同其類各殊其類𨿽同爲品又別不別其異亡以爲同雜鍮與鏐而均謂之金雜玞與瑜而均謂之玊非但金玉失其眞而玦與鍮亦亡用矣夫族有髙下類之則髙與髙同下與下同物有大小辧之則大與大同小與小同處不失方用各適宜矣兼之者法天之量辧之者法離之明

大有

大象明以日言蓋日君象也明則人可體行火則指气爲類有二已麗於物其焰光明有體之火也未麗於物其气溫暖亡體之火也暖气冬潛地中子月漸升夏見於天上午月則極盛矣故曰大有歷家星火考夏晝漏最多天星大火時盛事煩善惡生無不章別之則善者屈而不伸君子遏人之惡使不復爲人之善使益勤修以順天命非其私意天命有善亡惡故爾一以法離之明一以法天之道也

謙

地中有山與水猶人身中有骨與血若地下則虛空也山各有脈如水各有源其形起於地上其根發於地中觀天下之勢最下而負海者多山地中有山何疑焉大象皆實體所謂仰觀俯察取物象宜者非寓言也君子裒多者以益寡者分人之財不以自殖教人以善不以自賢乃稱量物之宜平其施不見我之髙而彼之卑也上句象山在地中下句象山與地平

豫

陽消而始生雷在地中陽長而日盛雷出地上遏欝之久奮而出聲至通而暢和豫之象也內順外動和積中而發於外樂之原也先王作一代之樂發揚祖考之徳而崇大之盛其享禮以配上帝幽明人防合無間說者曰雷發聲於仲春收聲於仲秋故禘有樂而嘗亡樂固哉斯言春生物作樂以樂其來秋死物致哀以哀其往宋人謂春月樂秋月悲蓋舒慘自然之理焉

隨

朱升曰雷陽薄於陰所爲龍陽气之聚靜則潛伏動則衝破陰气而有聲卽雷也此說於象爲近舊傳収聲於兌乃言其時也太室有龍潭笑語黷神龍龍怒則有雷韓退之防而遇之見題名龍之雷隨澤而靜故曰隨君子向晦宴息如雷在澤也夫人之夜天之冬也冬雷則災冬暖則厲蓋造化不息則斂不凝固妖沴乘之故三才之理一動一靜靜所以養動之根也日入而息人事至防者上法天運道不可須臾離信哉【雷隨澤靜人隨夜息】

蠱

吳氏謂山腹有冷急之气則山枯而崩故曰蠱銑嘗述之然理則未然夫風者動機也驅水气至則寒涼驅火气至則溫暖風烏有寒暖哉凡物動則有成壊山以靜爲體山下有風山之體動而搖矣故曰蠱動之不善者也君子振民育徳者民心偸墮風俗澆薄振而起之使治其生業修其孝弟忠信則民徳歸厚矣此動之善者也所以治蠱也風之鼓外物振民也山之涵內气育徳也凡物遭風吹久則必壊置之則遂朽治之則更新

臨

臨古訓監也謂監守也陽在上者也而履於初之下陰在外者也而依於二之中若有所監守然澤上之地岸也岸下臨乎澤故曰臨言其切近也君子臨民以徳教容保之而已容者萃之也保者安之也然非勞來匡翼從而振徳何從而永奠哉教思無窮者如澤之漸入地中終古不涸容保無疆者如地之周於澤外涓流不泄五行生克本出緯書揣測小驗諸儒采以言易夫子十翼惟水火爲重兌爲澤不曰金震爲雷不曰木夫小道豈無可觀然惑世罔事其害隨之況又以亂大聖之典乎

觀【乎聲】

風行地上卑而及物所加者偃所觸者動故取逰歷周覧之象爲觀先王巡省四方乃觀民俗爲之設教蓋國有異政則民有異俗奇衺淳龎相爲進退王制太師陳詩以觀民風令市納賈以觀民之好惡修其教齊其政不易其俗是也如是則天下化中矣省風象風之行地觀民象風之吹萬設敎象風之因竅而鳴

噬嗑

電煜於上雷震於下物之梗於兩間者皆消噬嗑之象也先王取明威兼用之義明辧按罪所贖之罰使民懲過不疑於所坐檢敇平日所定之法使民畏法不犯於有司堯典曰金作贖刑罰也象以典刑法也問曰噬嗑與丰之象何以異曰丰明在先故致刑噬嗑動在先故明敇而已

賁

山腹之內有溫暖之气則土脈鮮潤艸木華暢所以賁乎山也君子以明庶政法度典章粲乎有文無敢折獄蓋貴情實而忌文飾夫獄之難聼久矣五疵已去三徳已全明淸單詞審克兩造指顧之間存亡攸分猶有原情固慝失於出入者漢宣管仲幾陷於死若恃其明察深文巧詆緣餙以成要小人則敢君子則無敢夫一刑也夫子五致意於大象蓋疾法网之苛文吏之姦嘆民之多艱也夫先之以臨觀教養也次之以噬賁刑罰也刑以弼教之不逮也是故政有敍矣丰明而動故致刑賁明而止故無敢一於止則姦何懲而善何伸一於動則刑日煩而民日玩然無敢者審之詳而發之重也非不聼也气暖於內而賁於外政發於心而明於民

剝

山之下趾杇蝕消圯則上頂傾陷而下附於地故曰剝上以厚下安宅蓋君居民上如山盤地上山以地爲基君以民爲本厚其地則山保其髙厚其民則君安其宅夫民以戴君亦以叛君得之如菑田以飽腹失之如反裘而負薪於乎難之哉夫卦有吉凶大象皆善蓋天下所有之理君子皆體之卦𨿽凶而理可通於吉則取之剝與明夷是也古云不善人善人之資況造化之實體邪

復

復反也有四義行者歸離者聚過者更喪者得也復不曰陽而曰雷蓋陽出地爲雷至冬陽消不雷矣子月陽生地中而長春之震擊卽此一陽之還者故曰復先王於冬至一日之間閉四郊之闗下而商旅上而後王皆禁出入如雷在地中且以養微陽也夫坤十月之卦必至冬至之前坤陰方至上而足復十一月之卦必交冬至之後復陽方自下而生日陽之宗也沒西而後生東盡晦而後交朔積之一月元齊履謙辧其不然夫陰陽消長言化機之用與藏猶人之寤寐也陽極而降降極而升陰伏而升升極又降皆歷六月而成亦非今日爲陰而明日頓然爲陽猶人倦已而寐睡熟而寤耳豈眞若谷粟然根蒂脫落乃復種而芽芽而榦哉一气發則一气防此气伸則彼气縮陰陽消長進退似不過此宰之者其太極乎

無妄

無妄者誠也天以誠動物以誠應非彊而然窮冬寒沍生意閼塞初春一臨物萌芽矣气尙郁而生尙屯也驚蟄之月雷霆一振以聲動萬物之气由是郁者達屯者伸翼者動而飛足者動而走生者動而滋植者動而榮時至而皆化气气化而各成能故曰物與無妄言莫匪自然也聖人對時育物豈能有所先後而加損之法乎天而已

大畜

據渾天之說凡地之上虛空皆天也故曰天在山中山惟畜天故貯气濃厚殖產特盛中庸謂艸木生焉寶藏興焉是也君子多識前言往行以畜其徳故大業成焉爾夫山本天中之物故气與合一而成大畜前言往行乃先得我心之同然者也孤聞淺識不足以議道而盡變故貴乎多君子考之於彼協之於一摭其華必茹其實采其質必寘諸用始也由見聞而得終也並見聞而化如蜂之掇花而蜜如身之飫食而肥後人雕繢組織以爲工隱嘖奇雜以爲博黠者矯之曰六經注腳讀書糟粕銑伏讀聖言竊嘆學之失傳也

頥

人之頥上止下動艮止於上震動於下之象也山以形雷以气程傳以明其山之生物動其根荄云云又若言其義者後人遂迂曲求之乃取諸雷洞亦過矣頥上取義故以切近者曰言語飲食也此象震之動愼節象艮之止

大過

澤水潤養其木者木髙而澤卑也今溢漲而浸沒其木不亦過甚矣乎君子負大過人之才乃隱側陋而屈下僚然節行不折其居此時也或進必大有爲反本末之弱獨立不懼也或退必貞自守樂道義之羙遁世無悶也木在水中特而不欹獨立者取之水過木杪沒而不露無悶者以之君子復善而誠資善而徳可謂有養矣故抱大過之才而成大過之事序卦曰頥者養也不養不可以動故受之以大過

坎

相續曰洊水之流也前者往而東去後者又從而西來兩坎之象也始終如一之謂常徳行有常則處暗如顯勤小如巨一再不已之謂習敎事能習則困而學者如生知利而勉者如安行彖所謂不失其信者與或曰坎北方之卦積陰肅殺之气坎險也難也兵凶器戰危事故坎爲兵戈之象詩序有常徳以立武事月令仲春教振旅仲秋敎治兵銑伏讀夫子之書曰以不敎民戰是謂棄之用武而以文敎古之道也大象五言刑夫兵刑所以治天下之間大則兵小則刑不應略之或者之言可存

離

日出曰明沒曰昏作起也發也明作猶言明發兩猶再也日一而已旦旦明作見重離之象大人以徳言繼明者猶言緝熈也故能徧照四方不然耳目所及且蔽之況萬里之逺哉程傳稱先王者所以立法制建國作樂省方勑法閉闗育物享帝是也稱後者王之所行財成施命是也君子上下之通稱大人王公之通稱

咸

山上何爲而有澤謂山之虛也澤气上蒸於山而山受之人心惟虛方能受人蓋心有私主物又窒之自滿自足事將衝決家語云損其自多以虛受之故能成其博也難曰感不以正亦將受之乎曰彖曰利貞蓋善惡從違在其中矣長善而抑惡背非而從是悉有以通之斯之謂貞否則以量而容擇合而受程子固小之矣

恆

雷震則風發二者常相從而不厭故曰恆或曰雷出而上風入而下夫雷風相遇於天地間上下安有常又曰雷迅則風烈風飛則雷厲此侵益之象故惟程子一句盡之君子立不易方方謂事情所向君子立有定向而不妄動也咸之彖言感象則言受恆之彖言久象則言定易變無窮一曲之見難與共學隨方之所在而立非止一方也

遁

山止而天運天若遁去邈乎不相及也君子之逺小人豈必壯於頄悻於色疾之已甚惟在我非法不道非禮不履則小人逺何者其道不同其交自疎其徳旣髙其心自服其迹旣峻其狎自止故不惡者待彼之禮嚴者守已之節夫天下有山遙望之若相連及登山巓天自上而山自下君子之取象精矣

大壯

二月之卦也雷始發聲遏伏之久乘時而震其壯可知非禮弗履非彊有力者不能故曰自勝之謂彊朱震曰雷在天上非所履而履故史墨謂雷乘幹臣彊之象君子是故動必以正銑謂非據而邪敗亡立至

晉

日者眾陽之宗假之以爲明者若月若星若電若霞是也日乃其自明未出地爲地形所蔽及離闇漸騰明著於上晉之象也君子徳本明而自明之气不能拘欲不能掩上達髙朗之地象日之自地而升也幹之象曰君子以自彊不息我用我之剛晉之象曰君子以自昭明徳我用我之明由已而由人乎哉日出於闇曰晉徳去其蔽曰明

明夷

古之言天者或謂日轉虛空與地相逺今曰日入地中則其說謬矣日惟入地中斯有晝夜若止於天畔旋運則近日爲晝逺日爲夜此以爲晝彼以爲夜豈陰陽幽明之故邪方日中天四國大明萬有畢作入地則爲明夷夫大明而有闇況於人乎夫水至淸則無魚人太察則無徒君子之明必用晦也惟不用其明故能合天下之明爲明若察察自昭則蔽之者至矣

家人

風者火气之所化炎气上蒸猛急飄揚者卽風也廣中大作則空中火飛火極明處風亦盛蓋气所奮激皆風也口鼻之噓亦然君子知風之自萬化出於家家本之身身修之言行言行之接莫親且久於家人豈容一毫彊飾乎有物有恆則信中而達外矣防象言有物入於人也離象行有恆明可見也何粹夫曰風者天機之動日者火精之發風不出於火但取風盛火熾爾

睽

火性炎上而又在兌澤之上澤性潤下而又在離火之下上不逮下下不奉上故爲暌也君子以同而異謂大同之中有不同焉者非立異也同者秉夷之則異者制行之宜子曰君子羣而不黨又曰和而不流同象二女之同異象火澤之異

蹇

水流而就下勢順而利今在山之上爲勢旣逆逢石則礙信乎澀滯難行故曰蹇君子遇蹇反求諸身增修厥徳不彊通而幸進孟子曰愛人不親反其仁治人不治反其智禮人不答反其敬是也易象示人處難之道有三在屯濟以動故曰經綸在困濟以說故曰遂志在蹇止於善耳故曰修徳屯志在救民困志在善道蹇猶可須也因事舒迫相已進退而酌成之已爾

解

坎在上則爲云澤未及物也屯也坎在下則爲雨澤已及物也解也君子於民過則赦之以其誤也罪但宥之以其故也解者物離舊而更新之時赦宥所以滌其舊而與之更新也過弗赦則非仁罪止寛減則合義𨿽然小過可赦大過必終其罰可也小罪可宥大罪必極其刑可也赦令數下長姦滋惡非民之幸也赦宥解之義過動震象也罪陷坎象也

損

澤滅木則大過者澤也上有澤則虛受者山也上有山則損者澤也風得雷則益者雷也象各有所重也山下有澤則澤宼山而山塞澤澤日壅也山日削也揚雄曰山殺瘦澤增髙是也夫人忿有所激而暴發將忘身以及親也欲有所耽而固溺若沿流而靡極也人所當損者莫大是也夫君子所性𨿽窮居不損而之二者必損之害性故也

益

風者天之所變雷者火之所化風則陽交於陰而入雷則火伏於陰而出兩皆動機故勢相須驚蟄雷奮矣遇烈風則震者增其勢而愈迅蓋若風盛火熾然風以益雷也君子見善慕而遷之若在已有過悔而攺之不在大厥徳崇矣人之益孰大於是問曰二者孰難答曰攺過尢難必如顏子不貳其庶乎夫事已而心系之朝更而夕忘之古人謂頻復不巳必至迷復故善須累而成過才一而絕損者於此爲損益者於彼爲益惟兌取兩相麗也楊泉曰積風成雷故曰益

夬

水气上天雲興雨降惠及物也君子施祿及下養賢也共治天職必共食天祿也法天祿賢何有可利若以徳自居是有其善也公而私之道所忌也故古人處功惟以謙也气上蒸水下聚皆謂之澤

姤

天至髙也物至卑也風自天降與物遇也是故水波谷鳴艸偃木撼也後至尊也民至卑也施命誥四方後不親臨也遐陬幽域命悉達也天以風誥萬物後以命誥萬民徳之流行置郵速也四方風動承休命也

萃

澤上有地聚而爲澤萃之象蓋川壅爲澤乃眾流所滙若彭蠡震澤之類是也夫聚而亡防則民生心君子簡戎器之壊者易而新之以備不虞非右武也易貴未然之防焉

升

木伏根於地中發芽於地上積以歲月則其髙尋丈可以干霄其大合抱可以蔽日何也順也君子之徳何以異於是順徳猶言率性君子仁義禮智根於心順則遂其始達之基積則循其下學之漸升而不已以成髙大若夫暴行逆徳淩節不順未能升而困隨之矣

困

澤必資水以利萬物水在澤下是水漏於下而澤枯乏何以資物故爲困也君子致命遂志語曰見危授命致命也從吾所好遂志也小人則不然凡可以幸免者無不爲卒不免焉徒防所守而已體坎以致命體兌以遂志諸家謂天命似未然程子謂以義致命如義可死則死命𨿽當生不計也裁制在我而已若付窮通於天袖手待盡豈易之敎哉

井

以木爲器汲水而上井之象井鼎又以成器爲象焉君子法井之象制爲井田使民服田力穡勤勞於下供給乎上勸其相助不敢惰農自安一井養而不窮也

革

澤以瀦水今乃有火革之大者也蓋澤之大者爲彭蠡云夣彌漫數百里北方大陸之類受河之溢者若歲旱不雨外水不至上爲日所熯下爲火气所蒸消幹其水而白地出焉故曰澤中有火革君子治歷明時夫水火相息乃成四時寒暑之變中有數存焉歷所以步其數也歷差則時不明此變之大者也自有歷以來精其術者代有之歲久必差則治以求合蓋天運不齊而歷乃楚法也後世凡學不及古人惟歷則愈精

鼎

以木入火則火然木木上有熖成亨飪之用鼎之象也君子正其所居之位所謂齊明盛服非禮不動者也定其所出之命所謂堅如金石信如四時者也二者法鼎之重固不遷也朱子謂津潤上行爲井或人遂謂火至木杪果熟爲鼎蓋二卦以成器爲象諸卦中自爲一例夫人非水火不生活井之汲鼎之亨日用不可須臾而缺也今隆慮山居艱水鑿井至二十丈竟亡泉作土窖儲雪至春夏飲之井之用大矣

震

相續曰洊上下兩震之象古人迅雷風烈必變況洊雷之震乎君子恐懼心存敬畏矣而又修省畏天以誠也修者飾其善而進之省者察其過而攺之周王遇災而懼側身修行天下喜於王化復行故恐懼而亡修省見於聲音顏色之間而已矣

艮

雷風水火及澤皆兩各能往來也獨兩山相重各止其所髙下攸分發育之功隨而異人之至難止者心也故取象於艮在上則思止於上在下則思止於下不貳不雜法重艮也彼之言心學者多援艮夫艮者思有所止非視心爲槁木而寂之也若靣不相通否之道也體各定用猶事各定理

漸

地平而气溫厚生木也易山峻而气枯燥生木也難易則長茂速難則長茂遲升漸之木分焉木生亡不漸者山產尢不能遽遂也君子居賢徳善俗亦漸也夫俗非一日所能善書稱旣歷三紀世變風移然賴周公之治君陳之和畢公之老成選賢徳居位以善民俗謂敎而養之漸染成化非責效於旦莫之間者鴻不再偶女不更夫臣不貳適

歸妹

雷震澤上澤隨而動長男少女之相感此私情欲恣之時也君子永終知敝使不流於惡蓋始合不正終則必乖乖而圖之已亡及矣書曰愼厥終惟其始故早爲之謀乃所以永終也卦名歸妹震長男爲兄兌少女爲妹父不及嫁則兄嫁之蓋有國之貴者春秋於魯女適人歸寜之類必書衰世人紀散亂記之見其厚薄內重先君之遺外惇甥舅之好也此卦下三爻二妹也初在下爲娣三躐上爲須上三爻五歸妹者也四愆期而待上過時而背女不及歸男不授室周禮仲春令防男女之亡夫家者豳風殆及公子同歸聖王重人道之原謹昏禮之始也陰從陽動婦以夫歸二气和而成雨二人合而成家

丰

雷電交至威焰盛大故曰丰君子取離之明以折獄取震之威以致刑折獄者決其辭而得其情致刑者比諸法而當其罪噬嗑傳曰雷電合而章蓋陽气震發乃閃然成火故雷電止一气而雷爲主如爆杖然火出而聲卽透也

旅

山上有火蓋野燒延緣而蹔過者也君子明愼用刑而不畱獄旅與獄皆非可久止之處王制曰刑者侀也侀者成也一成而不可復故君子盡心焉或曰觀六十四象獄起象終於中孚賁當聽訟之初𨿽守噬嗑之法猶無敢折獄懼乘快之濫也旅在中孚緩獄之前𨿽得丰之情猶用明愼懼淹禁之瘦也銑謂自旅以前聽訟也中孚死中求生必非怙終之賊仁心如是民將無訟矣

巽

陣陣相防故曰隨風巽申重也申命行事重復申明其命如風防至旣告戒之又丁寧之使人聽信然後見之行事民之從之如風之迅矣易巽主敎命觀設敎姤施命蠱振民夫巽之命可順者也命不順而以剛彊行之難達巳哉申命必行事不然若今州縣徒掛墻間而已

兌

道不同則不相說兩澤相麗彼此相滋君子之有友蓋同气相求同志相資者也講習者講而復之或一義而反覆防繹或眾論而參比協合使理致明白工夫眞切則惟力以行之爾若獨學無朋則聞見孤陋一曲之學一時之見自誤且以誤人論語首篇卽曰有朋自遠方來不亦樂乎

渙

風行水上則水防故曰渙夫天大無涯神气無不在人死而降魂气無不之皆渙也享帝立廟合其防於一壇一室也夫郊焉天神格廟焉人鬼享有所寓故爾古者必立廟於東南祭享必以血易多象巽坎巽居東南坎爲血卦

節

澤者匯眾流而成水流至此而止不泛不溢謂之節書曰大野旣瀦彭蠡旣瀦注曰水停而深者曰瀦君子制數度者因數而起之度如公量私量之制之使平平則上下安分而不逾矣議徳行者由徳而行之行如隘與不恭之議之使中中則知愚守道而不失矣數度者經世之制作徳行者反身之修爲制之議之皆節之義也

中孚

風感於澤而澤必應上感於下而下必應皆情之實也故曰中孚議獄緩死乃求其實情而矜恕之議獄者若今矜與疑者上之大理讞之緩死者若今決囚受其訴牒仍錮之再問禮王聽之司冦聽之三公聽旬而職聽二旬而職聽三月而上之古之獄如爲親報讎殺人及功貴之屬有司皆不得專決夫人有血气必爭況所居之地所當之人所起之情參互伏匿未易以聰察時日而得故擇人曰良臨審曰哀矜存心曰敬有是三者當詳刑之任庶矣乎

小過

雷行天上其聲迅暴山上之雷震於髙處其聲殷殷然但能過於澤上之雷而已行過於恭不爲敖也若考父是巳喪過於哀不爲樂也若髙柴是已用過乎儉不爲奢也若晏嬰是已此三者過人之小節耳必也獨立不懼遁世無悶乃大過人之事論其極惟伊周之忠夫子之刪述足以當之

旣濟

水在火上旣能成亨飪之功然物極必反理數然也君子處旣濟之世知患之必生思而預防之治亂天運也須人力攴持堯舜有盛無衰能通其變也夫火熾水溢反能滅火況有覆其釡者說者曰儲水防火易之所患者坎險也非離明也

未濟

火在水上各居其所以順其性而不相資故曰未濟聖人因法象之常以立義辧物如水火之有性居方如上下之有別君子以愼行之察防致精物聚於方分以羣不相侵奪物者儀采器用之品方者列等適用之宜辧之者離之明也居之者坎之流也問曰與同人之辧物何異曰同人別其所同也未濟致之各異也司馬公曰未濟旣濟反覆相承未濟君子以矜愼之心辧物之宜處之有道如是則旣濟矣他無復爲又當思未然之患而預防之是以君子康乂民物永保安樂者也水火不交乃其常水火相交乃其化

先聖贊易爻隨文生解系辭以下兼明羲畫惟大象探卦象之示民用之宜𨿽剝爛夷誅可安宅蒞眾是故不待布筮列卦而能立已澤物𨿽用三聖之文別發大道於乎其孔易也與程朱義闡防挈蘊於象則略諸儒求義於嘖乃或迂曲不通銑日味聖言乃考諸家乃出臆見裁截敷衍綴爲一卷差若詳明可訓士

讀易餘言卷三

欽定四庫全書

讀易餘言卷四

明崔銑撰

系辭輯上

古云夫子晚而好易韋編三絕而爲之贊蓋象二傳按畫取象字解句釋矣系辭兩篇合三聖之文上通天地而發其嘖上篇贊伏羲之卦兼及於辭下篇贊文王周公之辭上本於卦其稱易者爲類有五一曰造化二曰徳業三曰卦四曰蓍五曰辭造化命於人爲徳業象以卦動以策明以辭皆發徳業之實古之注者或失則髙虛或泥則術緯或混則浮談濫語惟朱子本義陳理平正吳澂纂言爲訓明切今多本之采取眾長僭列管見以爲精思者之階云爾

天尊地卑乾坤定矣卑髙以陳貴賤位矣動靜有常剛柔斷矣方以類聚物以羣分吉凶生矣在天成像在地成形變化見矣

吳防淸曰此贊聖人因天地自然之理而作易也天陽之輕淸尊而在上地陰之重濁卑而在下乾坤以三畫者言定其方位幹上擬天坤下擬地也澤山屮木自卑而髙陳列兩間貴賤以六位言自下而上猶眾植之列也天運則陽常動地塡則陰常靜剛柔以奇偶二畫言奇之剛猶陽動之實而一偶之柔猶陰靜之虛而二也東西南北其人以類聚羽毛鱗介其物以羣分吉凶以蓍之占言卦之六位比應相得而吉否則凶猶人物之聚與分有乖有和也成形於地者升而在天則成日月星辰之象成像於天者降而在地則成水火土石之形變化以蓍之畫言或剛變而化柔或柔變而化剛猶象與形之升降也新者漸長曰變舊者漸盡曰化

是故剛柔相摩八卦相蕩鼓之以雷霆潤之以風雨日月運行一寒一暑乾道成男坤道成女

此章乾坤六子用卦之名贊造化之實後人拘於卦名乃謬見也古注云相切摩言陰陽之交感相浮蕩言運化之推移是也摩謂以一石磑石上蕩猶以一气飄水靣雷霆以聲動气剛者行風雨以气滋形柔者堅所以生萬物也日爲暑夏至日道近極暑之候月爲寒冬至月道近極寒之候所以行四時也皆乾坤之用也故幹徳之健成其爲男而稱父坤徳之順成其爲女而稱母

幹知大始坤作成物幹以易知坤以簡能

吳防淸曰始者气成者質知者主之而無心作者爲之而有迹幹之健其知也宰物而不勞心故易坤之順其作也從陽而不造事故簡本義曰承上文而言乾坤之理陽先陰後陽施陰受陽之輕淸無形而陰之重濁有迹也

易則易知簡則易從易知則有親易從則有功有親則可久有功則可大可久則賢人之徳可大則賢人之業易簡而天下之理得矣天下之理得而成位乎其中矣本義曰此言人體乾坤之道也人之所行如幹之易則其心明白而易知與之同心者多故有親如坤之簡則其事要約而易從與之協力者眾故有功一於內故可久兼於外故可大徳得於已業成於事至成位乎中則與天地參矣銑曰易簡非理也由此以得天下之理也蓋物各有則事皆定理猶幹之必健必成男坤之必順必成女人循理依則不參以僞甚易甚簡一以貫之與物同體若私已縱欲伏姦行詐於人相攻於行則躓矣此一章天地也卑髙也動靜也類羣而形與象也天地原有之易也乾坤也剛柔也貴賤也吉與凶而變化也聖人今作之易也此十者總爲剛柔分爲八卦八卦統於乾坤乾坤之道易簡人而兼體之則亦天地也然則易者人有之成之爲聖失之爲愚也

聖人設卦觀象系辭焉而明吉凶剛柔相推而生變化聖人指文王周公也文王之重卦也皆象二體立名已乃觀其所肖似作彖周公又於各爻作詞皆明占之爲吉爲凶上古淳質觀畫知占中古多故得詞方明也又以剛柔二畫相推生六爻之變化柔推剛則剛化柔剛推柔則柔化剛卽九六之變剛柔兩盛則爲相摩剛柔疊勝則爲相推

是故吉凶者失得之象也悔吝者憂虞之象也變化者進退之象也剛柔者晝夜之象也六爻之動三極之道也

本義曰吉凶悔吝易之詞得失憂虞事之變得則吉失則凶憂虞亦足以取悔吝吉凶相對悔吝居中悔趨於吉吝向乎凶銑曰剛變化柔象陽退而陰進柔變化剛象陰退而陽進剛爲柔象自晝而夜柔化剛象自夜而晝失得憂虞人事也吉凶悔吝象之進退晝夜天地也變化剛柔象之是六爻言人兼有三極之道也三才同一至極之理故曰極

是故君子所居而安者易之序也所樂而玩者爻之辭也是故君子居則觀其象而玩其辭動則觀其變而玩其占是以自天祐之吉無不利

易之序依虞翻本作易之象所居而安如安土之安象者文王名卦之象卦之體靜也所樂而玩如樂天之樂辭者周公系爻之詞爻之用動也是故君子居則觀其象而玩其辭無事學易之方動則觀其變而玩其占有作用易之道如幹之小畜是變也或躍在淵是占也可以進而遲之用九四之道也君子尊奉易象居身處事動與吉防凶咎逺矣此二章贊聖人系辭之防也吳防淸曰文王之彖本象故言象以該詞周公之爻用辭故言辭以該象

彖者言乎象者也爻者言乎變者也吉凶者言乎其失得也悔吝者言乎其小疵也無咎者善補過也是故列貴賤者存乎位齊小大者存乎卦辧吉凶者存乎辭憂悔吝者存乎介震無咎者存乎悔是故卦有小大辭有險易辭也者各指其所之

象者兩體之肖擬其形容也變者九六之動適於時宜也失得者得正言吉失位言凶也悔吝有小疵而無大過也無咎能善補則無過也位者二五功譽三四凶懼初始上終得位者貴失位者賤也齊猶正也陰卦爲小陽卦爲大各有名義名則乾坤大井鼎小義則否泰大賁旅小也辭者彖爻之繇吉有元吉終吉貞吉之類凶有貞凶徵凶見凶之類也介者吉凶之間早見預處則純吉悔者已成之事能畏速攺則爲善張敬夫曰指其所之告之險欲其動心而有懼告之易欲其安意而無疑銑曰此三章釋卦爻之防文王周公所作者也介者誠於思而豫悔者攺其爲而速能是二者吉無不利作易者示人以要道也

易與天地凖故能彌綸天地之道

吳防淸曰易指卦象蓍數伏羲作者凖平等也彌如開弓愈開愈滿綸如合繩漸合漸大充而廣之與天地一道也

仰以觀於天文俯以察於地理是故知幽明之故原始反終故知死生之說精气爲物逰魂爲變是故知鬼神之情狀

天垂日星其行交錯故曰文地竅山川其列有條故曰理天陽也著形於外故明地陰也具質於內故幽程子謂在理爲幽成像爲明是也陰陽交合物之始也陰陽分離物之終也合則生離則死原者本其所從來反者復其所歸往气之精者聚則爲物自無而有爲神魂之防者散則爲變自有而無爲鬼情言體狀言用知神則知生死本義曰此窮理之事也李氏曰形生於精也气與精融而生形也至精湛寂非气不作一气回旋非精不凝相防而物生魂乘乎一气浮防於無窮其於形也直焉魄陰物形之主也魂陽物從神而已其交物者魄也其所與交物者神也其守形不離者魄也然而有異於此者特爲其滋澤而未稿且往來而不停也若人之死精水耗而就涸其涸也麗乎土气火散而不収其耗也隨乎風逰魂爲變與气同防而已

與天地相似故不違知周乎萬物而道濟天下故不過旁行而不流樂天知命故不憂安土惇乎仁故能愛與天相似者道也所謂先天而天弗違也知足以周萬物過之則爲鑿道足以濟天下過之則爲兼愛聖人用易故不過也本義曰旁行者行權之知不流者守正之仁銑曰樂天安其在我者知命付之所遇者夫何憂安土者不擇地惇仁者惟廣施故能愛樂天知命者重內輕外安土惇仁者約巳厚物本義曰此盡性之事也

範圍天地之化而不過曲成萬物而不遺通乎晝夜之道而知故神無方而易無體

範鑄金模也模範在外圍繞得天地之化在其中而莫能越乎此五十之策行神八卦之象通神明消長之定則盈虧之必數是也曲謂一偏纎息成完而一物不遺尙象制器以生民命立卦生蓍以周民用觀變裁動以貞民徳趨吉避凶以保民泰是也晝夜相代循環無窮通貫爲一而能知之吉凶貞勝盛衰疊王否泰之反姤復之變是也神無方天地也妙萬物易無體卦象也達萬變上文言聖人身備大道而神知之用以作易其貫兩儀括萬有知存亡如此三者所謂彌綸天地之道而與之凖者也

一陰一陽之謂道

吳防淸曰天地間陰陽二气而已聖人合卦象蓍數而名曰易者取陰陽互相更易之義此專言陰陽二字見易者此也一陰一陽循環無端也銑曰孤陽不成孤陰不生二者疊運化生無窮故謂之道也

繼之者善也成之者性也仁者見之謂之仁智者見之謂之智百姓日用而不知故君子之道鮮矣

潘氏曰一陰一陽交相爲用所以爲道繼之者道無間斷善也成之者渾然天成性也李簡曰性出於繼善則性豈有不善乎孟子之論原於此仁者見其道濟天下得易之體也知者見其知周萬物得易之用也謂易止於是而已百姓愚暗𨿽日由之而不知故君子之道鮮矣銑曰此四章贊聖人體道作易人不能全之也此章舊解不協者有二其一曰聖人以易窮理也夫易之未作道在天地易之已作道在卦畫聖人蘊之爲徳行行之爲事業筆之爲易易因聖人作之而立名也若曰後人用易則可矣其一曰陰陽气也所以一陰一陽道也夫太極動而生陽靜而生陰混而言之曰太極分而言之曰陰陽以位而言气之浮爲陽質之凝爲陰以气而言陽伸則煥而明陰屈則寒而晦天地由是而運萬物由是而生死言其流行謂之道言其眞實謂之誠言其條達謂之理言其妙合適可謂之中言其於穆不已謂之命言其靈妙謂之神故曰一陰一陽之謂道猶曰率性之謂道也何爲乎求道於外耶又曰天之道陰陽地之道剛柔人之道仁義皆气之中也一也說者有見乎愆伏乖戾之气以爲是陰陽也不可以爲道也而別爲之說詁訓不通名實咸謬矣

顯諸仁藏諸用鼓萬物而不與聖人同憂盛徳大業至矣哉富有之謂大業日新之謂盛徳生生之謂易成像之謂幹效法之謂坤極數知來之謂占通變之謂事陰陽不測之謂神

顯於仁上藏在用中窮冬白地逢春而物萌芽可見其仁自芽之後形形色色皆造化也人但知物之長茂耳非藏乎乾坤變化物受气而自成乾坤何心焉聖人率作興事屢省乃成故曰不與聖人同憂富有者發育之大纎息無遺日新者發育之功禪繼無巳大自外見故曰業功由內樞故曰徳生化蕃鮮謂之易象可見者健也謂之幹法是效者順也謂之坤窮過扐之數因數以知來謂之占貫十有八之變因變以應物謂之事陰陽變化不可測之謂神張子曰兩在故不測是也夫天地徳業者易也統於乾坤周於占事而妙用曰神此五章贊天地之易也舊觧不協者二其一曰藏諸用者秋冬也詳經防蓋言天地無心之妙方與聖人不同憂爾其一曰生生之謂易謂陰陽相生理與書皆然夫陽之气行乎陰陰之質含乎陽然後物從而生陰陽相依相須則可天道卽人事也謂已長之男女相生可乎一生二以至六十四邵子用數以測易也豈混元之實始哉吳氏穿鑿迂泥尢爲蕪經者乎

夫易廣矣大矣以言乎遠則不禦以言乎邇則靜而正以言乎天地之間則備矣

易者陰陽之變也廣矣大矣贊之也推而行之謂之通不禦也天下之動貞夫一靜而正也天地之間則備矣總言之

夫幹其靜也専其動也直是以大生焉夫坤其靜也翕其動也辟是以廣生焉

防曰幹是純陽徳能普被無所偏二惟專一而已若其運動則剛而得正不可屈撓坤是陰柔閉藏翕斂動則開生萬物本義曰乾坤各有動靜於其四徳見之靜體而動用靜別而動交也幹一而實故以質言而曰大坤二而虛故以量言而曰廣天之形𨿽包乎地之外其气常行乎地之中銑曰幹常動而曰靜言其收物也坤常靜而曰動言其生物也幹不交爲靜坤上交乾爲動气之謂也非其形之謂也聖人論天地於其生生見之後人則談虛入誕矣

廣大配天地變通配四時陰陽之義配日月易簡之善配至徳

配合也以此名加之彼實之謂也廣大者是天地也蓋廣大也變通也陰陽之義也易簡之善也名也天地也日月也四時也至徳也實也張敬夫曰乾始坤成廣大配天地也闔辟往來終則有始變通配四時也銑曰日昱晝爲陽月昱夜爲陰代明相易其義一易徳之健簡徳之承固有不逆其善也廣大變通陰陽逺不可禦易簡之善靜而正故曰天地之間備矣此六章贊天地之易也乾坤實體也四時日月乾坤之運也易簡至徳其主宰也

易其至矣乎夫易聖人所以崇徳而廣業也智崇禮卑崇效天卑法地天地設位而易行乎其中矣成性存存道義之門

易字自聖人所履者言蓋備此四徳故有此聖創也夫易者何也聖人徳業是也聖人何如崇徳知而已知以通故崇之使髙明如天何如廣業禮而已禮以踐故卑之使平實如地則與天地並立而三天上地下聖人之易行乎中成性存存道義之門易卽理也性中之固有也存其固有者性之成道義由此而出明道曰盡天理便是易一言盡之矣上章言造化之易以廣大贊之此章言聖人之易以至贊之蓋探本窮源道其末流之自徳業實體也道義之門其變通之四時代明之日月也智禮其主宰也

聖人有以見天下之而擬諸其形容象其物宜是故謂之象聖人有以見天下之象而觀其防通以行其典禮系辭焉以斷其吉凶是故謂之爻言天下之至而不可惡也言天下之至動而不可亂也擬之而後言議之而後動擬議以成其變化

天下之理而難見聖人謂空言不能明也故擬之於有狀可見者摹仿卦之宜稱謂之象以易見之物比難見之義則者明矣天下之事動而難窮聖人謂徧言有不暇也故取剛柔兩畫觀其與人事防通者以行其典禮系之以辭決其吉凶謂之爻以典禮處事則動者定矣有理故至賾不可惡有要故至動不可亂君子擬此爻象而後言議此爻象而後動所以成其變化變化者人之出處語黙也吳防淸曰頥中深處形容如天地電日水泉山澤雷風雲雨是也物畫也儀禮畫地置足亦曰物文王象物之宜稱者名卦如與云雷相稱則曰屯與山泉相稱則曰蒙或以爲龍馬之類則彖辭中所言之象甚少不應捨爻名彖故知此是文王所立卦名也動人之作爲防自彼來者靣靣可至通自此往者方方可達典五典禮五禮擬者比類於物以取義議者講度其理以處事銑曰此八章贊文王周公名卦系爻之義也此下釋中孚九二爻共七節在此無所系屬吳氏取爲文言傳自作一卷今從之其他考定復句衍字並以爲定本云

天一地二天三地四天五地六天七地八天九地十天數五地數五五位相得而各有合天數二十有五地數三十凡天地之數五十有五此所以成變化而行神也

天地者卽陰陽也數有名之始故以天地言之有形而可稽也天之气専直故數奇而一地之形翕辟故數偶而二自上漸加至天九地十而數成矣天數五者一三五七九地數五者二四六八十天之五數自相得地之五數自相得有合者謂奇偶一與六二與七之類也相得如兄弟同體聚也相合如夫婦異體交也一三五七九總之爲二十有五二四六八十縂之爲三十共五十有五聖人因數生蓍有五十之數而九六之變化生矣變生乃以未來之吉凶告人所謂行鬼神也人幹事於明鬼神司其柄於幽惟蓍知之

大衍之數五十其用四十有九分而爲二以象兩掛一以象三揲之以四以象四時歸奇於扐以象閏五歲再閏故再扐而後掛

程子曰數始於一備於五小衍之成十大衍之成五十呂氏曰參天兩地而爲五故十者兩其五也五十者十其五也吳防淸曰其用四十有九衍母之一數之所起故虛其一不用所用者七七一爲體七爲用也本義曰兩天地也掛懸其一於左手小指間也三三才也揲間而數之也奇所揲四數之餘也扐勒於左手中三指之間也閏積月之餘日而成月也五歲之間再積日而再成月故五歲有兩閏然後別起積分如一掛之後左右各一揲而一扐故五者之中凡有再扐然後別起一掛也銑曰天地之數五十有五而大衍之數虛其五蓋數之生者五而已自五以上爲成數五者數之母也虛而不用猶五十之去一也算法用九不用十蓍法不用五十而用四十九蓋參差而後起變若截然之目何用計度天道人事皆然防哉防哉李鼎祚曰大衍之數減一並五備設六爻之位蓍卦兩兼終極天地五十有五之數也

幹之策二百一十有六坤之策百四十有四凡三百有六十當期之日二篇之策萬有一千五百二十當萬物之數也

凡揲蓍第三變九揲得三十六爲老陽八揲得三十二爲少陰七揲得二十八爲少陽六揲得二十四爲老陰周易主變止用九六故成卦之策陽以三十六六之爲二百十六陰以二十四六之爲一百四十四總之三百有六十每歲以二十四气計則三百六十五日有餘以十二月朔計則三百五十四日有餘折中之爲三百六十日也上下經六十四卦三百八十四爻之策百九十二陽爻之策六千九百一十二百九十二陰爻之策四千六百八合之爲萬一千五百二十

是故四營而成易十有八變而成卦八卦而小成引而伸之觸類而長之天下之能事畢矣

本義曰四營一分二掛三揲四歸奇也易一變也三變成爻十八變成六爻也八卦小成謂九變而成三畫也郭子和曰自八卦引伸類長爲六十四卦卦合三百八十四爻萬有一千五百二十策天地之間備矣

顯道神徳行是故可與酬酢可與佑神矣

天道有吉凶禍福問蓍得卦而能前知則幽者顯可用之應酧人事徳行有出處語黙聽神有告而後敢爲則人者神可謂之助神行事

知變化之道者其知神之所爲乎

吳防淸曰自大衍至能事畢言蓍變之神顯道佑神言蓍占之神凡此神之所爲然變占者惟陰陽二畫而已卽天地陰陽之變化也故曰知天地之數變化之道則知變占之神銑曰此九章贊聖人本天地之數作蓍而極變占之神畢天下之事也舊以五行釋變化者荒誕無稽以屈伸釋鬼神者疎謬無據且無闗於生蓍之義也

易有聖人之道四焉以言者尙其辭以動者尙其變以制器者尙其象以卜筮者尙其占

吳防淸曰言謂謀謨陳誨問辯之類辭卦爻之繇也動謂祭田昏姻徵伐之類變蓍策之數也器謂創物利用象所擬物之肖似也卜筮謂叩神決疑占所斷事之可否也

是以君子將有爲也將有行也問焉而以言其受命也如響無有逺近幽深遂知來物非天下之至精其孰能與於此

以言命蓍之辭也君子有爲作內事有行作外事述其故往問吉凶蓍受命報之如響應聲逺近幽深一一告之遂知來物非至精孰能與於此精者詞之驗也故曰以言者尙其詞占在其中矣

參伍以變錯綜其數通其變遂成天地之文極其數遂定天下之象非天下之至變其孰能與於此

參伍古語更相考核如言人之等什伯千萬也錯綜織絲者交錯去取綜提其數揲蓍之法掛一揲四歸奇者參伍也以其數爲一變取第三變所得之數以定卦畫者錯綜也貫三變爲一爻遂成奇偶之畫極十八變爲一卦遂定肖似之象非至變孰能與於此變者多少之數不常也故曰以動者尙其變象在其中矣

易無思也無爲也寂然不動感而遂通天下之故非天下之至神其孰能與於此

蓍枯莖卦陳編靜則止爲一物動則遂通萬變其至神如此神者妙應知來之名也

夫易聖人之所以極深而研幾也惟深也故能通天下之志惟幾也故能成天下之務惟神也故不疾而速不行而至易有聖人之道四焉者此之謂也

古注曰極未形之理故曰深適動防之防故曰幾朱漢上曰天下之志伏於無形非推見至隱者其能通乎易至精也天下之務來而無窮非曲得物先者其能成乎易至變也易至神也體易者不疾而速不行而至極深研幾莫知其然而然銑曰末二句重舉起語結而終之此十章合詞象變占而並贊之也

夫易何爲者也夫易開物成務冒天下之道如斯而已者也是故聖人以通天下之志以定天下之業以斷天下之疑

開物發人所未知成務全人所已行冒包裹之

是故蓍之徳圓而神卦之徳方以智六爻之義易以貢聖人以此洗心退藏於宻吉凶與民同患神以知來知以藏往其孰能與於此哉古之聰明叡知神武而不殺者夫

崔璟曰蓍之數七七四十九象陽圓其爲用也變通不定因之以知來物卦之數八八六十四象陰方其爲用也爻位有分因之以藏往事注曰貢告也六爻變易以告吉凶李簡曰聖人以易道洗滌其心退藏於宻歸於無思無慮密者用之源聖人用易隨取隨足在易不在心心苟畱物焉能應萬變吳防淸曰吉凶民之所患聖人爲氏患之以是心寓於蓍卦著之神知未至之吉凶於先卦之知藏已定之吉凶於內俾民問蓍求卦自能趨吉避凶古謂羲皇聰明睿知生知之知神武不殺諭無言之敎銑曰此原聖人作易之心生萬民也

是以明於天之道而察於民之故是興神物以前民用聖人以此齋戒以神明其徳夫

龔深甫曰剛柔變化天道之幽故明之吉凶悔吝民故之顯故察之是以興神物以盡二端之故蓍植知數灼知象神物也得人而後興有思則與物雜故欲洗心而齋有爲則與物敵故欲防患而戒銑曰人心本虛本靈故神故明但物入爲主喪其靈分其明聖人齋戒以神明其徳徳者心之良有卽涵天道而應民故者也一元澄澈天光昭著以之問占所謂受命如響也前章歷贊聖人窮理盡性崇徳廣業見作易之備萬此章特贊聖人洗心齋戒原作易之致一明道每舉此二句敎人思而得之祭祀以有形感無形卜筮以有心感無心故皆曰齋戒非徳積於素心合於虛於斯二者未足與議也

是故闔戶謂之坤辟戶謂之幹一闔一辟謂之變往來不窮謂之通見乃謂之象形乃謂之器制而用之謂之法利用出入民咸用之謂之神

注曰凡物先藏而後出故先言坤而後言幹朱子發曰坤自夏至以一陰右行萬物從之而入故曰闔戶幹自冬至以一陽左行萬物從之而出故曰辟戶坤闔陽變而陰漧辟陰變而陽故謂之變闔者往也辟者來也其機相感不息故謂之通气聚而有見故爲象象成而有形故爲器利於出入之用而蚩蚩之民咸日用之莫知其然又謂之神也七者同出而異名闔辟變通天之道利用出入民之故夫闔辟以一歲言之寒暑也以一日言之晝夜也以一身言之出入之息死生之變也銑曰禍福無門惟人所召吉凶何常觸機則易上章言聖人作易濟用此特舉乾坤闔辟有此七者以見變通者易之要道其義防其發不可禦能明乎此則於成天下之務也何難之有

是故易有太極是生兩儀兩儀生四象四象生八卦八卦定吉凶吉凶生大業

易謂陰陽更換而爲四象八卦也是易也自其未有之先言之則太極也極者屋檁以其居中而至故名蓋天地之初气質混淪旣分則淸者爲天爲陽濁者爲地爲陰陰陽各有老少穉而初成者曰少久而將退者曰老乾父坤母各三索而成六子則有八卦可用之占以定吉凶俾民無所疑勇於趨事赴功故曰生大業此所謂卦之徳方以知也竊詳經防反覆推明蓍卦之原皆則天地自宋以來言太極者謂陰陽之外別有一物立乎上以主張乎是析道器表理气愈煩而愈支愈詳而愈疏夫自其合而言之太極也自其分而言之儀也象也卦也夫極者脊也儀者容也象者獸也卦者以物附杙也皆取於物爲義气者流形而舉質者也其合當如是而有條者理也如春秋者气也溫與涼者理也气之中正也溫未能勝冬而寒涼未能革夏而熱气未充也愆伏乖戾气之變也皆理所必然於呼天一匡廓也乃有理气二道人一軀殻也乃有理气二性不亦異哉生者皆太極生之而有漸次也非有三度生也

是故法象莫大乎天地變通莫大乎四時懸象著明莫大乎日月崇髙莫大乎富貴備物致用立成器以爲天下利莫大乎聖人探賾索隱鉤深致逺以定天下之吉吉凶成天下之亹亹者莫大乎蓍龜

法象天下爲大變通四時爲大懸象著明日月爲大以此三者起下文苟無其位不能利天下富貴本義謂有天下履帝位是也朱升曰古初以來若鑽燧取火合土範金造字制律作歷創衣何者非備物致用立象成器以利天下乎聖人亦有不自爲而任人代之者惟生蓍之備物致用畫卦之立象成器出於聖人神知之所獨也疏曰亹亹勉勉也天下萬事悉動而好生皆勉勉營爲此蓍龜知其好惡得失人則棄其惡而取其善背其失而求其得是亹亹也

是故天生神物聖人則之天地變化聖人效之天垂象見吉凶聖人像之河出圖洛出書聖人則之

神物蓍也聖人則之易有占事之法變化四時也聖人效之易有九六之變日月五星之象得度吉失度凶聖人像之易有吉凶之詞河圖洛書聖人則之易畫八卦書敍九疇也洛書之敍因河圖而遂言之也夫河圖者馬背旋毛也洛書者背坼甲也具天地之數伏羲之取象有八卦在焉蓋總成數而定奇偶禹之取類有九疇在焉蓋因九數而次治道此甚明白先儒求之數與位多泥而難通乃肖似於金木考變於生克一爲相生一爲相克造化拘於支誕不得該通吁異哉此十一章贊蓍卦之功用遂贊聖人創作之防

易有四象所以示也系辭焉所以告也定之以吉凶所以斷也

象羲皇示人者詞吉凶周公文王所作者

書不盡言言不盡意然則聖人之意其不可見乎聖人立象以盡意設卦以盡情僞系辭焉以盡其言變而通之以盡利鼓之舞之以盡神

郭子和曰意不可以言盡故立象以盡之情僞不可偏舉也故設卦以盡之言非一句可盡也故彖爻互爲之辭以盡之三者聖人作易以盡道也變通鼓舞聖人用易盡其道也變通卽所謂通其變使民不倦鼔舞卽所謂神而化之使民宜之也朱子發曰聖人於無形之中立有象因象得名因名得義言之不盡者盡矣情則相應僞則相違聖設卦斷以中正使人著情去僞又系之詞以吉凶明告之與象相濟書之不盡者盡矣鼔於此舞於彼動止應節莫知其然而然

乾坤其易之緼耶乾坤成列而易立乎其中矣乾坤毀則無以見易易不可見則乾坤或幾乎息矣

吳防淸曰此申言立象盡意也乾坤謂奇偶二畫上云易有四象此以四象本乎兩儀也成列謂奇偶相對易謂奇偶交互相易兩儀一易成四象四象再易成八卦緼如衣有著言根本乎此也無二體則不見相易之用易不見則此一定之體無用矣故曰或息

是故形而上者謂之道形而下者謂之器化而裁之謂之變推而行之謂之通舉而錯之天下之民謂之事業形著於上者陰陽是也疊運不已以生萬物謂之道形著於下者舟車之類是也尙象而成以生萬民謂之器剛柔六位因化裁之著其變之防剛柔相推因動成之通其變之廣以此措諸天下謂之事業夫道者事事物物各有當然之則是謂卽此有之非謂別有物綱紀乎此六經四書之所同也老子憤周末之亂謂聖人所制者啟民機僞乃思上古之朴曰道別立沖虛無爲之名先儒囿於其淆我聖典乃曰陰陽形而下也上有道惻隱情之發也自有性理气之分紛紜煩復奚益於敎易有聖人之道四制器其一也此舉其凡下系詳其目安得生異說哉

是故夫象聖人有以見天下之而擬諸其形容象其物宜是故謂之象聖人有以見天下之動而觀其防通以行其典禮系辭焉以斷其吉凶是故謂之爻極天下之者存乎卦鼓天下之動者存乎辭化而裁之存乎變推而行之存乎通神而明之存乎其人黙而成之不言而信存乎徳行

張南軒曰象者示人以也爻者示人以動也寓象於卦以極天下之綴詞於爻以鼓天下之動聖人之於天下何其憂之深慮之切也然卦與辭載諸方冊化而裁之不失其中必其通其變者乎推而行之無有紀極必其變而通者乎神而明之得之於心存乎其人黙而成之悟易之理不言而信存乎徳行大聖人其深慮天下後世徒泥於簡冊言語而不求聖人之心者乎銑曰此十二章贊蓍卦之象詞變占歸功於聖人之作易學易之君子

系辭輯下

八卦成列象在其中矣因而重之爻在中矣剛柔相推變在其中矣系辭焉而命之動在其中矣吉凶悔吝者生乎動者也剛柔者立本者也變通者趨時者也吉凶者貞勝者也天地之道貞觀者也日月之道貞明者也天下之動貞夫一者也

八卦三畫也象山澤水火之類重卦六畫也爻上下內外之等剛柔奇偶也變謂九六辭周文所系也動謂作事吉凶悔吝人之所值天下之理動不若靜泊然無爲孰爲吉凶一疵不存孰爲悔吝吉一而已此聖人之動常寓於不得已也畫定剛柔如木本之植本卦也蓍有變通乃隨時之適之卦也吉凶之占正主於一者勝吉則無凶凶則無吉也遂極言之天文地理正主以示人日往月來則主以示照人事之吉凶正主於一所謂貞勝也

夫幹確然示人易矣夫坤隤然示人簡矣爻也者效此者也象也者像此者也爻象動乎內吉凶見乎外功業見乎變聖人之情見乎辭

此言乾坤之貞觀以見卦爻所從出故曰易之緼也乾謂天坤謂地夫貞觀者天則剛健示人以易地則柔順示人以簡爻象仿此亦示人易簡而已循理而不參之僞也兆數見乎卦謂之動乎內得失驗於事謂之見乎外變而通之以盡利故曰功業辭也者各指其所之故曰情此一章承上篇之末言辭象變占也古謂伏羲止畫八卦則十三卦之象無據若謂六十四卦已重則九卦之作不協況說卦巳言六畫成卦乎意者伏羲惟有八卦卦各六畫文王乃交互重之自夬至姤共六十四也十三卦蓋推其肖象者乎尙欠考訂

天地之大徳曰生聖人之大寶曰位何以守位曰仁何以聚人曰財理財正辭禁民爲非曰義

天地合而成徳生物而已又生與天地合徳之聖人命之君師之位爲人物之主而後能使天地之所生各遂其生也天地之大徳曰生者仁也聖人成位於兩間仁而已仁者代天生萬民也財者天地所生之物以養其所生之人故聚人以財而理之道三斂聚有經費出有法邦國不得亂其制是曰理財著之話言布之典冊彊橫不得遂其姦是曰正辭利之所萃爭之則盜故法令以禁之得分願以安之是曰禁非理財之所宜用禁民之不宜爲是之曰義所以行其仁也以下言五聖人之制作皆聚人理財之道

古者庖犧氏之王天下也仰則觀象於天俯則觀法於地觀鳥獸之文與地之宜近取諸身逺取諸物於是始作八卦以通神明之徳以類萬物之情

吳防淸曰气之有文曰象形之有理曰法鳥獸動物地之宜植物庖犧觀於天地觀於動植近取逺取洞見兩間之易乃畫奇偶二畫交互成八卦而天地萬物盡矣天地開辟之後不知幾萬年洪荒朴略未有文字伏羲畫卦人文攸肇

作結繩而爲罔罟以佃以漁蓋取諸離

吳防淸曰以散絲散麻紏而合曰結罔取獸曰佃罟取魚曰漁蓋不敢決定之詞人無爪牙不敢敵獸之猛羲皇以前獸每食人人旣有罔罟取魚獸食之免爲獸所食大哉聖人之仁乎子夏傳曰罔罟內虛而外堅維之離之象魚獸麗之而不脫彊能麗彊離之義銑曰罔罟至於書契所謂尙象制器也

包犧氏沒神農氏作斵木爲耜揉木爲耒耒耨之利以敎天下蓋取諸益

子夏傳曰人育而繁腥毛不足結其食修易其變相五穀之種可食者修而藝之其在於器乎吳曰斵削而鋭之耜耒首揉揉而曲之耒耜柄益之上巽二陽耒之自地上而入下震一陽耜之在地下而動

日中爲市致天下之民聚天下之貨交易而退各得其所蓋取諸噬嗑

子夏傳曰古人質而自守其居不相往來財貨有餘不足不知其均也故爲之市日中者明也萬物皆相見而不相昧動於明之象

神農氏沒黃帝堯舜氏作通其變使民不倦神而化之使民宜之易窮則變變則通通則久黃帝堯舜垂衣裳而天下治蓋取諸乾坤

艱鮮並奏市易又興民稍異於禽獸矣而制度未備風气漸開不可如朴略之世此窮而當變也黃帝堯舜教民始於有君臣上下而後禮義有措衣上裳下乾尊坤卑也君臣之義明上下之分定故天下治吳防淸曰幹奇象衣之合一坤偶象裳之殊二朱子發曰神農時與民並耕而食至是君逸臣勞乾坤無爲六子代事王介甫曰執久則釋視久則瞬事久則不更則斁故通其變者使民不倦而已因其所利變而不見其迹使民宜之而已

刳木爲舟剡木爲楫舟楫之利以濟不通蓋取諸渙空木之中爲舟以浮水削木之端爲楫以運舟水阻其道舟楫通之免沈溺之災木在上水在下巽又爲風行水上皆渙之象

服牛乘馬引重致逺以利天下蓋取諸隨

軛加牛項使引重載衡加馬背使致逺道取象之義缺

重門擊柝以待暴客蓋取諸豫

吳防淸曰柝警盜器豫前二偶畫重門之象九四一奇畫而動體擊柝之象下坤三偶民安居無暴客之象

斷木爲杵掘地爲臼臼杵之利萬民以濟蓋取諸小過纂圖曰艮石止震木動臼杵之象胡翼之曰聖人旣敎人粒食又敎精治其五穀是小有過爲其事也

木爲弧剡木爲矢弧矢之利以威天下蓋取諸睽龔深甫曰弧矢之用相睽不可相無卒所以治暌猶火動上而澤下動也

上古穴居而野處後世聖人易之以宮室上棟下宇以待風雨蓋取諸大壯

穴居窟室則無棟宇之壯野處橧巢則有風雨之侵外垣四周曰宮戶牖之內曰室棟檁也宇椽也取象之義缺

古之者厚衣之以薪之中野不封不樹喪期無數後世聖人易之以棺槨蓋取諸大過

以薪承借其下而寘屍焉復以薪覆之不封無墳不樹無識哀盡則止也取象之義缺

上古結繩而治後世聖人易之以書契百官以治萬民以察蓋取諸夬

說者曰民淳事簡結繩爲信書以刀筆畫木簡爲文字也契以木刻一二三四之畫而中分之各執其一合之爲信也契但記數書則有指事象形之變吳防淸曰書契始於一至五而變夬亦至五而上爲偶也韓退之曰如古之無聖人人之類滅久矣吾今與汝安居而暇食優防以生死與禽獸異者可不知其所自耶銑曰尙象制器必其形制之肖其不可推者寧缺之先儒拘泥者旣非而直以義訓者又不協也

是故易者象也象也者像也彖者材也爻也者效天下之動者也是故吉凶生而悔吝著也

自庖羲罔罟至作書契言制作之詳而結之曰易卦者器物之象聖人之作與之合也因象以及辭使人趨吉避凶象之器詞之占皆仁民之道焉此二章言制器之事與詞變占爲四而易廣矣盡矣

陽卦多陰陰卦多陽其故何也陽卦奇陰卦偶其徳行何也陽一君而二民君子之道也陰二君而一民小人之道也

張子曰一其歸者君子之道多其禦者小人之理震坎艮皆一陽二陰巽離兌皆一陰二陽

乾坤其易之門耶幹陽物也坤陰物也陰陽合徳而剛柔有體以體天地之撰以通神明之徳其稱名也雜而不越於稽其類其衰世之意邪

此言六子自乾坤而生故曰門陰陽合徳气相交也剛柔有體所生之物有形也震坎艮一剛二柔巽離兌一柔二剛是體也天地水火雷風山澤天地之撰健順動入陷麗止說神明之徳又言六十四卦自八卦而生重卦之名不一而不過八卦考其類猶曰論其世也蓋聖人監於二代而作時有隆污道有升降世旣下衰不如是不足以盡天下之情僞也

夫易彰往而察來而防顯闡幽開而當名辧物正言斷辭則備矣其稱名也小其取類也大其防逺其辭文其言曲而中其事肆而隱因貳以濟民行以明失得之報吳防淸曰彰往者明於天之道陳已往之理察來者察於民之故知未來之事以人事之顯本之天道所以防之也以天道之幽用之人事所以闡之也開釋名卦之意而各當其名辧別陰陽之物而正言其占凡此者文王斷以彖辭則備矣李簡集說曰稱名小取類大托象以明義因小以諭大也防遠推索而無窮盡辭文假托而不質直曲而中隨物委迆各得其理肆而隱發物縱橫各緼其防因貳以濟民行者因其疑慮不決恐懼易入之時以濟民行告之吉凶悔吝之詞知如此爲得而行之報以吉如此爲失而行之報以凶銑曰此三章贊文王之彖也

易之興也其於中古乎作易者其有憂患乎

不曰述而曰作蓋重卦之名前所未有也文王在羑里而作憂患者爲天下後世不得與聞易道也在岐周之時敷徳行仁救如燬之民無暇著書被幽無事立言垂敎若聖人之自處樂天知命豈借此以自遣乎

是故履徳之基也謙徳之柄也復徳之本也恆徳之固也損徳之修也益徳之裕也困徳之辧也井徳之地也巽徳之制也

聖人於易揭此九卦指示後人全體大用之學說者見上憂患二字遂以爲處是之道豈其然基所以立也非禮不立柄所以持也惟謙可執人性本善故曰復徳久斯固故曰恆損其害則徳自修益而進則徳有餘困則學也明而不蔽井猶性也安而不移巽於理故能制乎變初陳九卦之名取字義也

履和而至謙尊而光復小而便於物恆雜而不厭損先難而後易益長裕而不設困窮而通井居其所而遷巽稱而隱

禮用和而行之至不失中也謙尊人而已則光必受益也復陽方防而不雜於陰【物也】恆動𨿽雜而不厭其入損己之欲難習熟則易益己之徳裕撰造則僞困險而說身困心亨井上乎水泉洌施溥巽稱物之宜然心之權度非可見再陳九卦之名取其徳也

履以和行謙以制禮復以自知恆以一徳損以逺害益以興利困以寡怨井以辧義巽以行權

行貴乎達和無乖忤矣禮本乎讓謙其儀則矣復於善乃反於心徳惟一不徇於物懲忿窒欲是曰遠害攺過遷善是曰興利上不怨天下不尢人是曰寡內能存己外不絕物是曰辧行者不定於一所權者不系爲一物前卻防移以等物之輕重而取衡之平時中是也聖人之大用故以是終焉三陳九卦之名兼上二義而施之用也此四章

易之爲書也不可逺爲道也屢遷變動不居周流六虛上下無常剛柔相易不可爲典要惟變所適其出入以度外內使知懼又明於憂患與故無有師保如臨父母初率其辭而揆其方旣有典常苟非其人道不虛行集說曰不可逺言其書之利於民用不可逺也屢遷言其換易不一定也六虛謂六位虛其位以待變動也爻或往而居上或來而居下或以剛易柔以柔易剛不可爲典要惟變是從而已然其出入往來皆有法度非妄動也卦之內外皆足使人知懼外焉懼其失於有行內焉懼其失於修身又明於憂患之道與其致之之故則有事而占之後𨿽無師保之嚴如父母之臨言易之書使人愛敬如天性也人於用易之始循易書之辭揆其處事之方其道盡有常法不可變易也苟非其人學易用易之君子也銑曰不可爲典要卦之變也旣有典常書之詞也卦之變無定體書之詞有定理學易者由詞以明理卽理而應變錯綜斟酌天下可運於掌此五章贊卦變及聖人以易爲敎也

易之爲書也原始要終以爲質也六爻相雜惟其時物也其初難知其上易知本末也初辭擬之卒成之終若夫雜物撰徳辧是與非則非其中爻不備噫亦要存亡吉凶則居可知矣知者觀其彖詞則思過半矣

易之爲書原究其事之始要截其事之終以爲體六爻分列剛柔相雜者惟天下時與物不齊故以此效之也初者事防而禍福未定其辭多擬議如木之本在下故難知上者事彰而禍福已判其辭多決定如木之末在上故易知此論初上二爻也若夫雜物或陽居陰或陰居陽撰徳或以中以正或過與不及明是二者之是非則非中爻不備非初上所能該此論二三四五之爻也又嘆學者要考陰陽消息之存亡事情得失之吉凶則可坐而知矣通上六爻也知者見於未形但觀彖辭明一卦之材及其大義則十得其四五不待畢六爻之文也

二與四同功而異位其善不同二多譽四多懼近也柔之爲道不利逺者其要無咎其用柔中也三與五同功而異位三多凶五多功貴賤之等也其柔危其剛勝耶此論中四爻也自漢以來觧爲互體此後人因易致占然耳易無是言也蓋初本而擬之難知上未而終之易知二爻煥然矣中四爻功位未明故再陳之二四陰也三五陽也功同位異也二多譽中也四多懼近君也逺者意气舒展故譽近者勢分逼廹故懼柔之爲道不利逺者二何乃多譽乎其用柔中故也𨿽終上令不爲事首𨿽行己志不涉權疑也三多凶五多功五貴三賤其等不同也三賤而失中五貴而得中非謂柔危而剛勝耶三處下位之極其柔居之則危不勝任其剛居之將以爲勝耶有時乎過剛矣危則顚疾過則易敗此三所以多凶也五則不然以剛居之則大中得位以上馭下之權以柔居之則處謙執虛以貴下賤之羙此五所以多功也多者謂不盡然而如此者眾爾此六章專贊六爻之用

易之爲書也廣大悉備有天道焉有地道焉有人道焉兼三才而兩之故六六者非它也三才之道也道有變動故曰爻爻有等故曰物物相雜故曰文文不當故吉凶生焉

三畫之卦象三才也一而已則獨而無對天獨陽而無陰地獨柔而無剛人道混而不明必兼而兩之則天之陰陽地之剛柔人之仁義備矣此卦之所以六畫也一無變動兩之則有故曰爻言效天下之動也爻有上下貴賤之等故曰物物有九六錯居剛柔之位則成文錯居當者吉生焉不當者凶生焉此七章贊六爻本三才而作也鄭氏曰陰斂其質陽防其文天道也靜翕以柔動辟以剛地道也以仁立人以義立我人道也天辟乎上而統元气人位乎中而統元識地辟乎下而統元形此之謂材

易之興也其當殷之末世周之盛徳耶當文王與紂之事耶是故其辭危危者使平易者使傾其道甚大百物不廢懼以終始其要無咎此之謂易之道也夫乾天下之至健也徳行恆易以知險夫坤天下之至順也徳行恆簡以知阻能說諸心能研諸慮定天下之吉凶成天下之亹亹者是故變化云爲吉事有祥象事知器占事知來天地設位聖人成能人謀鬼謀百姓與能

商衰周盛此正消長之際聖人率叛事上蓋修臣禮故易之辭危而不敢安夫視以爲危而懼之可使安平視以爲泰而易之可使顚覆使者理有必至若或使之也易極大而致防使人有危懼終始此心其歸於無咎爾此言懼之一字學易之要道也夫易者乾坤而已乾謂天坤謂地天之至健以易而知險兩險相疑不知其險易者知之地之至順以簡而知阻兩阻相持不知其阻簡者知之天地有險與阻況於人乎安其危者利其亡也人於易簡之徳居則玩而得之心動則研而精其慮可以定吉凶成亹亹矣吉凶之有先非猝至者故變化不一人之言行吉事必有祥祥者福之兆也故象事知器象爲器景占事知來占先事見人事不能先易也天地具此道聖人作易教人由之是成天地之能旣以虛謀之人又以筮謀之鬼吉凶皦然可趨可避是百姓亦及聖人之能也此言險阻卽危者也處以易簡知之用易終之以懼可以無咎矣下文遂陳卦爻命辭之法學者玩而知占占而可用也

八卦以象告爻彖以情言剛柔雜居而吉凶可見矣變動以利言吉凶以情遷是故愛惡相攻而吉凶生逺近相取而悔吝生情僞相感而利害生凡易之情近而不相得則凶或害之悔且吝

八卦以象告者剛柔雜居而吉凶可見當位則吉不當凶也爻彖以情言者言彖因變成卦專言其利如柔來文剛之類𨿽睽蹇明夷皆言所利也若據逐爻之情裁事則以情遷吉凶異於彖故在彖爲卦主而在爻反凶蓋逐爻之情有愛惡有逺近有情僞有得否而值者異其占項平父曰以六爻吉凶悔吝利害之三辭分其出於相攻相取相感之三情總屬於相近之一情故象其情而命辭則觀其辭而知情利害者商略其事宜而相感者情之始交也悔吝有迹而相取者涉於事也吉凶者兆之成而相攻者其事極也此姑就淺深別之凡情莫不然故總以相近一條明之不相得者惡相攻僞相感近不相取也銑曰近謂比爻也逺謂應爻也卦又有主爻如比之五比者吉違者凶豫之四貞者吉宗者吝觀此數言則聖人作易命辭盡情僞以示趨向開物成務立我生民彼拘於象數定爲占卜曰得聖人之本防均未通也

將叛者其辭慚中心疑者其辭枝吉人之辭寡躁人之辭多誣善之人其辭防失其守者其辭屈

上言爻之命辭由情而生故以人情之辭譬之眞希元曰人將爲亂必有愧於中故其辭慚見理不明中心惑故其辭枝支離而多端也端良之人言不苟故寡狂躁之人言必輕故多誣善者中懷羞恧故其辭防不確失其守者奪於利害故其辭卑屈不伸有諸中必形諸外也故聖人曰不知言無以知人銑曰此八章通贊卦爻辭之防也

讀易餘言卷四

欽定四庫全書

讀易餘言卷五

明崔銑撰

說卦訓

系辭曰昔者包犧氏之王天下也仰則觀象於天俯則觀法於地觀鳥獸之文與地之宜近取諸身逺取諸物於是始作八卦以通神明之徳以類萬物之情系辭發其凡說卦詳其目宋陳圖南方外奇蹤不闗日用所傳圖像皆衍術數與易無干伊川康節同裏久矣無一言及之程子豈無眞見耶朱晦庵取圖冠易然實無所用之今止宗聖經本之系辭粗加訓釋而他皆不取也

昔者聖人之作易也幽贊於神明而生蓍參天兩地而數觀變於陰陽而立卦發揮於剛柔而生爻和順於道徳而理於義窮理盡性以至於命

此贊伏羲作易之原也易者何蓍也數也卦也爻也何以生蓍幽贊神明也蓍者五十策也蓍聖人立占筮之名非指在地之艸聖人肇爲蓍法代神明詔人以吉凶贊其幽而使靈之顯也何以有數參天兩地也積天之生數一也三也五也不曰九乎陽之變依之積地之生數二也四也不曰六乎陰之變依之何以立卦觀變於陰陽也謂奇偶二畫奇則實偶則虛何以生爻發揮於剛柔也謂卦之六位蓋陰陽者气也剛柔者气聚而有體也乾坤陰陽之純否泰陰陽之交彖傳言陰陽餘皆言剛柔各得之一體也和順於道徳者卦之槪如乾剛坤柔之類理於義者爻之詳如自初至上時位不同處之異道此所行之利於民者也窮物之理盡己之性合流行之命而一之矣此所知之明於天者也變者言其運用非自蓍言發揚揮布也謂成六位章而明也說卦聖人皆指庖犧一人也

昔者聖人之作易也將以順性命之理是以立天之道曰陰與陽立地之道曰柔與剛立人之道曰仁與義兼三才而兩之故易六畫而成卦分陰分陽疊用柔剛故易六位而成章

此贊聖人作卦之義也性謂人稟賦之道卽下文仁義是也命謂天地流行之道卽下文陰陽剛柔是也天地人之道無獨有對故天之气有明而陽幽而陰者地之質有彊而剛耎而柔者人之徳有愛而仁斷而義者兼三才者一之也不二則無體而兩之者配之也不兩則無用故易六畫而成卦象天地人各有兩而爲六也分陰分陽言六位位無質故以陰陽名之疊用柔剛言六畫畫有質故以剛柔名之位者初至上也畫者九六也六位之陰陽一定六畫之剛柔無定或剛上柔下或柔上剛下相錯而成文此所謂順性命之理也說卦贊庖犧之易而曰六畫而成卦則已有重卦之證也而非出於文王明矣

天地定位山澤通气雷風相薄水火不相射八卦相錯數往者順知來者逆是故易逆數也

聖人兼三才以兩成卦自天地定位至旣成萬物則言造化各以兩而爲用聖人立卦圖造化而已天地定位在上在下也山澤通气山虛澤潤也雷者陽欲出風者陽欲入相薄也水濕火然相克相濟也相錯猶曰錯行謂各出而交互也順者言已然逆者言未然易以知來故曰逆數也宋以來儒者謂此爲先天圖下數章爲後天圖先天者夫子贊易之言謂先創此制天不能違如歷之望卜之吉凶是也卽如虛之論則謂一气之先未有一物之名今天地山澤形之博大水火雷風變之紛蕩義殊不類蓋此數章卽所謂神明之徳萬物之情聖人仰觀俯察得之夫子縷陳之以備易道焉

雷以動之【動其气而胎萌】風以防之【解其結】雨以潤之【滋其形】日以烜之【暖而長】艮以止之【形有定】兌以說之【含其性】幹以君之【知大始】坤以藏之【作成物乾坤者體也六子者用也】

帝出乎震齊乎巽相見乎離致役乎坤說言乎兌戰乎乾勞乎坎成言乎艮萬物出乎震震東方也齊乎巽巽東南也齊也者言萬物之潔齊也離也者明也萬物皆相見南方之卦也聖人南面而聼天下向明而治蓋取諸此也坤也者地也萬物皆致養焉故曰致役乎坤兌正秋也萬物之所說也故曰說言乎兌戰乎乾乾西北之卦也言陰陽相薄也坎者水也正北方之卦也勞卦也萬物之所歸也故曰勞乎坎艮東北之卦也萬物之所成終而所成始也故曰成言乎艮

蔡伯靜曰帝之出入不可見而可驗於物銑曰出而物生生而齊畢出也離明而形見坤養而物成成則保和而說皆結實矣遇凋落之候盛陰殘陽相爭坎則歸根而復艮則息气而萌生成者物也生之成之者八卦也主之者帝也帝者一元之气也楊廷秀曰艮東北也北爲冬物所終而止東爲春物復始而動動而止止而動物莫窮其用始而終終而始物莫知其紀大哉造化之仁乎

神也者妙萬物而爲言者也動萬物者莫疾乎雷撓萬物者莫疾乎風燥萬物者莫熯乎火說萬物者莫說乎澤潤莫物者莫潤乎水終萬物始萬物者莫盛乎艮故水火相逮雷風不相悖山澤通气然後能變化旣成萬物也

帝者言其宰物者也神者言其妙物者也帝者一元之樞神者一元之英宰則包萬物無遺妙則運萬物不滯六子之成無限帝也六子之用無迹神也其乾坤之尊稱與非有二物也朱子發曰六子不能獨化故必相逮也不相悖也通气也然後能旣成萬物程可久曰始言六子之材各有所長終言六子之情各有所合銑曰此所謂一陰一陽之謂道也前以八卦並言之上章合八卦而首曰帝此章舉六子而統於神其表異造化之盛徳與或者繪此爲圖名曰後天又曰莫盛乎艮以上爲文王之卦之位故水火相逮以下爲伏羲之卦之位先天對待後天流行嗟乎一造化也至二圖而列爲異體且一章之內首尾橫決本末舛逆蕪穢聖言極於此夫先天方圓圖方士假易之卦爲火之候未有以觧易者傳之自陳邵始邵子經世土石風雨之配與易相反蓋自爲一學天地定位以下則後人因易之文圖之爾【發萌殷蟄動吹拂長飬撓炎赫爆炙燥精實肥滑說滋液歸根潤】

乾健也坤順也震動也巽入也坎陷也離麗也艮止也兌說也八卦之徳六子各以所索一爻言之

乾爲馬坤爲牛震爲龍巽爲雞坎爲豕離爲雉艮爲狗兌爲羊乾爲首坤爲腹震爲足異爲股坎爲耳離爲目艮爲手兌爲口【在上首有容腹陽下動足陰兩岐股収聲耳散明目止物在手上折口】系辭曰遠取諸物近取諸身余見廣象

乾天也故稱乎父坤地也故稱乎母震一索而得男故謂之長男巽一索而得女故謂之長女坎再索而得男故謂之中男離再索而得女故謂之中女艮三索而得男故謂之少男兌三索而得女故謂之少女

索求也自坤求陽皆男自干求陰皆女卽所謂卦變也夫聖人判陰陽爲八卦以八卦括人道立徳者去陂適中前用者避凶趨吉人道立於仁義天地統於乾坤而宋元諸儒卦變之訓破裂造化支散聖經今一無取焉

幹純健天

體動圜

主萬物君知大始父徳粹玉

純剛金

西北寒

寒水冰盛陽色赤純陽健久良老瘠極而變駁圓在上木果

坤積陰地

作成物母柔而廣平布虛容物釡靜翕吝嗇動辟廣均性順牛牝牛乳子子母

相隨厚載大輿坤偶畫文眾承物柄極陰色黑

震陽動雷動奮之物在重陰下龍乾坤始交色兼黃陽始布旉一奇二偶開通大塗一索長子陽進爲決躁蒼震色蒼筤竹下實上虛萑葦气始亨善鳴陽動於下足馬懸足也在下健作足陰白色在上的顙凡稼生意從種中出著地爲根然後乃萌芽上出成苖反生或曰剛反動於下陽長終幹健蕃鮮

巽榦陽根陰木善入風一索長女以柔正剛繩直工少陰白木長髙風行長陰伏進退不果陰气郁臭陽盛陰伏寡發二陽在上廣顙眼白爲陽黑爲陰離目黑在中巽上陽多多白眼陰在內善入近利市三倍三變震躁

坎二陰凹之象一陽象水流凹中水溝瀆

陽匿隱伏陰制陽矯輮弓輪陽陷加憂心耳體虛坎中實病痛坎爲血得幹中畫赤脊外體之中得陽美心內藏之中得陽亟上畫柔下首下畫柔蹄薄曳多水之性通水之精月陽匿陰中盜剛中堅多心

離明火日電再索中女甲冑外堅干畫戈兵上鋭離性中虛大腹火槁燥外剛內柔鱉蟹蠃蚌中虛外幹科上槁

艮一陽出陰上而髙山一陽橫亙徑路小而剛在土上石上畫連亙下二畫雙峙而虛闕小而實果蓏止閽寺手止物在指內剛止物狗前剛鼠黔喙之屬剛上堅多節

兌澤水之聚二陽下沈一陰上見坎壅成澤兌決成川三索少女兌上折巫口舌前畫缺毀折柔

附剛剛決柔附決下陽堅硬上陰鹵濕鹵水之死气凝而不流成之少女從姊妾內狠外說羊右廣象晉江蔡淸采舊訓之精者今更刪潤簡明易廣矣大矣百物不廢先聖有作莫非精義序卦有程雜卦本文自明吳幼淸以卦主釋之詳具本書

讀易餘言卷五

