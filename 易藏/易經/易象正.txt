

欽定四庫全書

經部一

易象正

易

提要

【臣】等謹案易正十六卷明黃道周撰道周字防元一字螭若漳浦人天啟壬戌進士崇禎中官至少詹事明亡後爲唐王聿鍵官至禮部尙書督師出婺源師潰被執不屈死事迹具明史本傳乾隆乙未

賜諡忠烈此書孟應春謂崇禎庚辰道周在西庫始創爲之成二十四圖逮過北寺毒痛之下指節初續又爲六十四正劉履丁則云三十年前道周卽有易本八卷疇八卷蓋是書之稿本也道周初作三易洞璣以卦圖推休咎而未及於諸爻之變是編則於每卦六爻皆郎之卦以觀其變蓋卽左氏內外傳所列古占法也其自敍曰凡易自春秋左國曁兩漢名儒皆就動爻以論之虞王而下始就本卦正應以觀攻取只論陰陽剛柔不分七八九六𨿽易有剛柔雜居之文而卦無不動玩占之理正専就動爻以明之此其述作之大防前列目次一卷則以漢人分爻直日之法按文王之卦序以推歷代之治亂後二卷則以河圖洛書之數自相乘除爲三十五圖其詩斗差圖詩斗差退限圖詩元命圖春秋元命圖則本漢人緯書四始五際之說而別衍之以爲推測之術與所著三易洞璣相爲表裏𨿽其以太傳所釋十一爻俱爲明之卦而作未免附防朱朝瑛亦曰易正道周之自爲易也孔子之所不盡言言之不盡意者也然引伸觸要亦易之一隅宋儒沈該之易傳都絜之易變體義皆明之卦與是書體例相似而是書則每爻之下先列本卦之彖辭次列卦之辭然後列本爻之辭及夫子之辭與沈氏都氏之書又各不同存之以爲二家之外傳亦無不可也乾隆四十六年十月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

易正目次

明黃道周撰

捲初上【十二圖有序】

六十四體卦定序圖第一

六十四體卦定位圖第二

體卦南北分次圖第三

體卦上下衡交圖第四

體卦左右交圖第五

體用左右圜交圖第六

日閏追圖第七

月閏追數圖第八

七十二用卦定序圖第九

七十二用卦衡交圖第十

七十二用卦交圖第十一

七十二用卦圜交圖第十二

【以上十二圖皆明日月盈虛朔望閏餘交食冬夏贏縮之義以爲易之本始】

捲初下【十二圖有序】

體卦定序歷年圜圖第一

體卦定位歷年圜圖第二

體卦反對歷年圜圖第三

體卦對積歷年圜圖第四

七十二限行體卦定序歷年圖第五

七十二限行體卦定位歷年圖第六

六十四限行體用兼乘歷年衡圖第七

七十二限行體用兼乘歷年衡圖第八

六十四限行用卦自乘歷年衡圖第九

七十二限行體卦自乘歷年衡圖第十

積實定閏圖第十一

積實歲歷圖第十二

【以上十二圖皆以天道徵於人事中分乾坤三十二卦自春秋迄今以爲易之實歷正曰凡易本於日月與天地相似其有不凖於天地本於日月者非易也天地之用托於日月日運南北以爲寒暑月行遲疾以爲朔望气周相纒或盈或虛各以其節積久而合纖毫秒忽不可廢也世之談易者但略舉陰陽粗明气象而已其次乃専談理義以爲性命今以歷律爲端日月爲本六十四爲體七十二爲用天道爲經人事爲緯義理性命以爲要歸其自孔門而下諸儒所談一槪寘之不復道也其大要以推明天地本於自然其大者百世可知其小者千歲日至其煩者更僕難數其簡者一言可盡要以不悖於詩春秋而止天下研精之儒必有能明是說者故先爲二十四圖以引其端是爲初捲而後易之象義序次可馴至也】

卷一【乾坤反復凡四卦】

乾卦第一

幹之幹第二

坤卦第三

坤之坤第四

【凡卦皆一體兩反復異名惟乾坤坎離頥大過中孚小過有對化而無反復其實日有晝夜而時通二六八體反復皆十二爻屯防以反復而得二名乾坤以反復而得一體其一體者不必二名其反復者不必對化故以八體卦之對化通於五十六卦之反復皆舉兩端以成大例非因綱紀而有異同也故爲乾乾坤坤首立四卦𨿽以用九用六得對化之名實以一晝一夜通六辰之義晝夜𨿽有陰陽反復只成一日約之則曰三十六通之則曰七十二卦或謂父母六子相與錯綜只得六十四何三十六七十二之有曰反復對化錯綜易皆兼用之錯綜之有重乘反復之有不動與對化之有不對化單舉之則難明博觀之則易著也作乾乾坤坤四卦序第一】

卷二

屯卦第五

防卦第六

需卦第七

訟卦第八

師卦第九

比卦第十

小畜第十一

履卦第十二

【乾坤萬物之生始極南而幹極北而坤晝夜積象乾坤兩乘自分左右天地升降帝王盛衰皆於是爲限衡交者兩幹盡而交屯蒙兩坤盡而交需訟交者屯防自左而右需訟自右而左環交者屯防需訟皆自左而右春秋當坤之末端斷坤而起屯金元在幹之前端斷未濟而起幹故屯防與乾坤代始者也凡卦以爻當日積日成歳其以六十四卦之爻積日者二萬四千五百七十六凡得歳六十八年餘九十六日其以七十二卦之爻積日者三萬一千一百四凡得歲八十六年餘一百四十四日兩法相追凡四其六十八年九十六日得二百七十三年二十四日爲天地之交防凡三其八十六年一百四十四日得二百五十九年七十二日距差贏縮十三年三百十二日爲天地交限之差數兩四爲八兩三爲六從於左右與日月相逐四卽二也八卽四也作屯防需訟師比小畜履四卦序第二】

卷三

泰卦第十三

否卦第十四

同人第十五

大有第十六

謙卦第十七

豫卦第十八

隨卦第十九

蠱卦第二十

【自屯防環交至小畜履四卦二百七十三年二十四日而五君一民天地始亂泰否受之君臣更端又四卦凡五百四十六年四十八日而交於隨蠱泰否隨蠱日月之正交也日月正交薄蝕所生陰陽𨿽均而旤亂見焉治效之見者謙豫而已同人大有之與小畜履君臣龎雜其效一也作否泰同人大有謙豫隨蠱序第三】

卷四

臨卦二十一

觀卦二十二

噬嗑二十三

賁卦二十四

剝卦二十五

復卦二十六

無妄二十七

大畜二十八

【自屯防環交至無妄大畜十二卦凡八百十九年七十二日而治運乃究臨觀之與謙豫則猶王者之治也謂有天地之正气存焉過此而衰矣五行之數五十其治河圖全半共八百二十五約共歳實十二卦得八百七年半彊而頥大過正交與乾坤同作臨觀噬嗑賁剝復無妄大畜序第四】

卷五

頥卦二十九

頥之頥三十

大過三十一

大過之大過三十二

坎卦三十三

坎之坎三十四

離卦三十五

離之離三十六

【凡易上下經各三十六卦去乾坤頥大過坎離六反復卦則爲三十三十卦之行二十四十歳又二百九十八日左右分之凡一千二十歳而交於中限與五百一十一歳之交倍追而合者也天地順數易逆數每值交限各以縮歷逆反而歸初七十二卦中分之嵗凡二千四百二十二年餘一百六十三日半又中分之一千二百一十一年餘八十一日七分而四際分限正交互直故春秋者以十乘易之數去兩而用十八詩用易之餘以爲積易用詩之積以爲余故知易有七十二卦去用而存及詩得十四春秋得十八之說者而日月運行天下治亂可得而求矣作頥頥大過大過坎坎離離序第五】

卷六

咸第三十七

恆第三十八

遁第三十九

大壯第四十

晉第四十一

明夷四十二

【上經以四分部下經以三分部四三八六積歳相追體卦通數每限六十八年九十六日四卦得二百七十三年二十四日用卦通數毎限八十六年一百四十四日三卦得二百五十九年七十二日凡一追限差十三年三百十二日者爲日月之通數其餘積限各不相同而酌於通閏以加減歳實其揆一也追數最親者惟用卦限四體卦限五相距不逺用卦行四限三百四十年二百三十二日體卦行五限三百三十五年三百十五日凡帝王運序絕續之際動差三四年然逺之愈闊不復可惟十三年上下以五積爲六十八七可追體卦六積爲七十七八可追體用兼乘之卦故以十三年二三百日間爲日月之交限猶朔望半交於十三日半之防也晉明夷亦爲防限作咸恆遁大壯晉明夷序第六】

卷七

家人四十三

暌第四十四

蹇第四十五

解第四十六

損第四十七

益第四十八

【易有衡環二交依序而求之則獨圜圖而已環圖自坤屯至咸恆以前十五卦一千十六年百六十日在漢魏交際又六卦而入夬姤終魏晉六朝在六卦之內凡乾坤分位自坤起屯至損二十二卦實行一千五百四十七年餘二百七十八日四分用卦之全歷因而損益之故損益盛衰之始也作家人暌蹇解損益序第七】

卷八

夬第四十九

姤第五十

萃第五十一

升第五十二

困第五十三

井第五十四

【凡卦分陰陽以從南北自屯防從坤而北需訟從幹而南凡五十二卦一南一北上下分從不失其序故陰爻多者從陰陽爻多者從陽陰陽之中酌從其惟夬姤萃升上下分居南北殊路是男女陰陽之變限也以衡二圖四際分之各得十三卦八百七十四年餘二百八十三日而入夬限夬閽寺也姤婦人也萃盜賦也升權臣也四者天地之常孽而卦運間值或數百年以每卦七年分之則九十一年而入十四卦陰陽之變又虞其已遫也姤夬升萃四者錯居其入變限者不分上下初末婦寺賊臣相爲命至困井而凋耗極矣春秋已來故牒可稽上自東漢大閹下自李唐女寵或流沴於六十年之後或著兆於六十年之前𨿽未入正交體姓如故而陰陽之旤發於災戎毒痛極矣作夬姤萃升困井序第八】

卷九

革五十五

鼎五十六

震五十七

艮五十八

漸五十九

歸妹六十

【凡易體卦環圖不分四際自乾坤而交而外六十四卦從幹右旋二十一限至損益凡一千四百一十三年而入夬姤在陰陽變位之又二百二年又入鼎革又二百二年而入漸歸妹則交卦盡矣漸歸妹兩濟之先應者也下經三卦𨿽以八十六年餘百四十四之法相追至於卦積實一依體卦不可攺也用卦環圖從屯立春從防立秋起於西北與日右旋而春秋追易逆數之法皆起於東北未濟之端左循下行六卦而歸妹九卦而鼎十二卦而姤周秦漢之間槪可識矣中分二千四百二十二年半否履之間彛夏元黃兩幹之端冰霜始戰學者所致思也故易以體卦爲歷用卦爲八十五嵗相追之法以識交限作革鼎震艮漸歸妹序第九】

卷十

丰第六十一

旅第六十二

防第六十三

兌第六十四

渙第六十五

節第六十六

【是在下部弱卦也其交於春秋在戰國之間其交於金遼在皇統之際𨿽不當正變交防而彊主不立興朝不泰二百二年之間帝王之風教僅存焉耳自幹屯至渙節二千一百八十四年與體卦中分相值而天道且變作丰旅防兌渙節序第十】

卷十一

中孚第六十七

中孚之中孚第六十八小過第六十九

小過之小過第七十

旣濟第七十一

未濟第七十二

【上經體卦反復有乾坤頥大過坎離六卦反復十二下經惟中孚小過反復四卦而已上經交卦有泰否隨虫下經交卦有漸歸兩濟反復對化共得十六而乾坤兩濟離爲始亂合爲頂踵與中孚小過首尾連貫不得爲上經體六下經體二也易以用卦凾體卦不自分行其以用卦分行三四相追者每卦之差十七年三百十七日追差之限相距或三年四年上下爲陰陽代謝之端故每限入交屈伸之數皆差池三四年不可齊舉也或疑反復交卦各有異可以遞加反復體卦只有一不可遞加者不知一反復各起東西相距三十六卦猶南極北極之明有兩極子前午後之合得六辰何詎怪乎故語體用相凾之歳則四千八百四十四年餘三百二十七日爲度以歳法爲實語用卦相乘之數則六千一百六十年餘二百八十八日以日法爲通語體卦相乘之數則四千三百六十九年餘二十四日與通法差凖也明乎體用相凾通實互推贏乏相追之故則易可得而言矣作中孚小過兩濟序第十一】

卷十二【用入乾坤】

乾坤至坎離用三十二

咸恆至兩濟用三十二

【凡易以乾坤九六爲例幹用九而交於坤坤用六而交於幹凡六十四卦之用九者皆交於坤其用六者皆交於幹故六十二卦之皆乾坤也易有交動遂生變化非謂九能變八六能變七也六十二卦皆歸乾坤故十八變中小得乾坤者是爲交動父母動而六子不動如六子交動則皆爲父母矣易以乾坤兩用該六十二卦之用不復爲各用系於各卦之終所以明一卦之通得六十四卦而乾坤兩用實爲綱紀系辭曰乾坤毀則無以見易故復爲用次序第十二】

卷十三【對化次序】

乾坤至坎離對化序三十六

咸恆至兩濟對化序三十六

【對化之與反復互相爲用乾坤舉對化以用爲體屯防舉反復以體爲用推而行之兩序互舉屯鼎防革各以其相應爲序天地主客八體八交言尋其家或逺或近或取或不取皆求其故而易之微義淵乎至矣故復爲對化序第十三】

卷十四【八體八交】

八體卦入交序六十四

八交卦入體序六十四

【是書所異於諸經者八體八交以爲人義十六互入各得百二十八今特舉其半而其全可舉也世道盛衰或或伏徵應之說三才共治不盡繇卦而卦其先著者春秋以後二千三百六十年天道未究其已究者則二千四十八年至元之前舉可知矣藏往知來聖人不欺後此一卦限而天地左契可執相覆也自隱公元年以前六十餘載界於宣幽自元末丁未以後十六載爲明甲子裁酌其間爲坤中交之而體交相入舉可知也作八體八交相入序第十四今刪去十二十四二卷】

卷終上

先天圜圖第一

圜圖再成第二

圜圖三成第三

十八變倍數圖第四

十四限納虛圖第五

四十九限消甲圖第六

以參用六圖第七

以兩用九圖第八

四限進卦圖第九

歳實限吞卦圖第十

九疇十二變成數圖第十一

中天卦次圖第十二

後天卦次圖第十三

雜卦次序圖第十四

雜卦歷年圖第十五

雜卦定序歷年圖第十六

雜卦定位歷年圖第十七

先天歳實歷年圖第十八

先天通期歷年圖第十九

疇合圖第二十

【以上皆明三天卦及雜卦先天歳歷歸於洪範蓋大禹箕子之學易之源始也】

卷終下

大本河圖第一

詩斗差圖第二

詩斗差退限圖第三

春秋元差圖第四

春秋積元退限圖第五

圖書通限第六

月策通蓍歷年圖第七

歳策通蓍歷年圖第八

蓍法進盈虛圖第九

天方圖第十

詩元命圖第十一

春秋元命圖第十二

七十二限春秋體卦圖第十三

七十二限詩用卦圖第十四

六十四事圖第十五

【以上皆明圖書爻與詩春秋通例歸於六十四事蓋周公孔子之學易之要終也】以上初卷上下發明圖十二卷髮明彖爻終卷上下發明圖書凡十六卷【又凡例一卷】

【凡易之必有圖數度猶人身之必有腑臟肢體因形測因測理不知形色而談天猶未有人身而言至命也十翼主於明理立中爲極以陰陽剛柔辧其位序使人體中蹈和究於無過恐占卜推步流爲讖緯無復入聖之方然自洪範而後有詩春秋精理奧義與易同體非復世儒夢寐之所嘗到乃知性命文章微顯合化眞有可聞不可聞之異學者尙辭流於淺易占者尙墜於旁谿必舉四尙以歸一誠並舉三經以綜十翼則是編所正粗有發明猶左之於春秋儀禮之於禮記別自爲義不離本經至於解釋之文夐殊訓詁恐觀者難入復舉諸例以發其凡焉】

易正目次

欽定四庫全書

易象正凡例

春秋說象凡例十八條

【凡易自春秋左國曁兩漢名儒皆就動爻以論之卦至虞王而下始就本卦正應以觀攻取只論陰陽剛柔不分七八九六𨿽易有剛柔雜居之文而卦無不動玩占之理象正專就動爻以明之卦𨿽一爻動者不過六卦而六爻雜動皆可錯綜今復舉左國玩占之事一十八條皆論之卦以存舊志】

觀之否

【莊公二十二年陳公子完奔齊齊人妻之使爲工正方完之少也周史有以周易見陳侯者使筮之遇觀之否曰是謂觀國之光利用賔於王此其代陳有國乎不在此其在異國非其身在其子孫光逺而自它有耀者也坤土也防風也乾天也風爲天於土上山也有山之材而照之以天光庭實旅百奉以玉帛天地之美具矣然猶有觀焉故曰其在後乎風行而著於土故在異國異國必姜姓也姜太嶽之後也山嶽配天物莫能兩大陳衰此其昌乎此論觀之否以謂極而且泰者也以其動爻勝其之彖以其大往而占它國】

屯之比

【閔公元年晉賜畢萬魏以爲大夫初畢萬筮仕於晉遇屯之比辛廖占之曰吉屯固比入吉孰大焉震爲土車從馬足居之兄長之母覆之眾歸之六體不易合而能固安而能殺公侯之卦也公侯之子必復其始此論兩彖而兼取象者也盤桓建國且親諸侯】

大有之幹

【成季之將生也桓公使楚丘父卜之曰男也其名爲友在公之右間於兩社爲公室輔又筮之遇大有之幹曰同復於父敬如公所此論兩彖特異其繇者也曰父曰公以離歸天】

歸妹之睽

【晉獻公筮嫁伯姬於秦遇歸妹之睽史蘇占之曰不吉其繇曰士刲羊亦無也女承筐亦無貺也西鄰責言不可償也歸妹之睽猶無相也此論之彖以本象稍變其辭者也曰震曰離以同而異大事不吉故爲贏敗姬凡易之占卜多繇也而取易者近是】

大有之睽

【僖公二十五年天王出居於汜狐偃言於晉侯曰求諸侯莫如勤王使卜偃卜之遇黃帝戰於阪泉之兆公謝不堪乃筮之遇大有之睽曰公用享於天子戰克而王享吉孰大焉且是卦也天爲澤以當日天子降心以逆公不亦可乎此論之象以勤王爲小事受享爲大吉也】

丰之離

【宣公六年鄭公子曼滿與王子伯廖語欲爲卿伯廖告人曰無徳而貪其在周易丰之離弗過之矣此非卜筮也謂古之占者皆曰之卦而已畜牝牛則亦可以靜矣】

師之臨

【宣公十二年楚克鄭許之平晉荀林父救鄭先縠佐之及河間平荀桓子欲還先縠不可智莊子曰此師殆哉周易有之在師之臨曰師出以律否臧凶執事順成爲臧逆爲否眾散爲弱川壅爲澤有律以如已也故曰律否臧則律竭也盈而以竭天且不整所以凶也不行之謂臨有帥而不從臨孰甚焉果遇必敗子尸之𨿽免而歸必有大咎此亦非卜筮也而詳於之彖】

艮之隨

【襄公九年穆姜入於東宮筮之遇艮之八史曰是謂艮之隨隨其出也穆姜述隨之彖及幹之文言而諱其本象諱之者何惡其辭之著也然而猶述隨之彖辭則是論之彖古之通法也然則曰艮之八何也曰是二八也五爻皆動而二獨不動其辭曰艮其腓不拯其隨則是不動之隨也易有五爻皆動而占其不動者若艮之二八是也不曰二八而曰之八史誤也或曰周易占九六歸藏占七八是非歸藏也而占其八故穆姜之說近古也然而皆繆也是謂艮之坤】

困之大過

【襄公二十五年崔武子將娶東郭偃之妹筮之遇困之大過史皆曰吉示陳文子文子曰夫從風風隕妻不可娶也且其繇曰困於石據於蒺藜入於其宮不見其妻凶困於石往不濟也據於蒺藜所恃傷也入於其宮不見其妻凶無所歸也此其較著者也然而君子值之不懼無悶故系辭所稱疑非聖人之意也夫猶有利往之義存焉以謂不往則已耳】復之頤

【襄公二十八年鄭伯使遊吉如楚及漢楚人怒而還之歸告子展曰楚子將死矣不修其徳政而貪昧於諸侯周易有之在復之頤曰迷復凶欲復其願而棄其本復歸無所是謂迷復能無凶乎楚不十年未能卹諸侯也吾乃休吾民矣休吾民意謂自養者也是舉本象以及之彖也】

明夷之謙

【叔孫穆子之生也莊叔筮之遇明夷之謙以示楚丘父曰是將行而歸爲子祀以讒人入其名曰牛卒以餒死明夷日也日之數十故有十時亦當十位自王以下其二爲公其三爲卿日上其中食日爲二旦日爲三明夷之謙明而未融其當旦乎故曰爲子祀日謙當鳥故曰於飛明而未融故曰垂翼日動故曰於行當三在旦故曰三日不食離火也艮山也離爲火火焚山山敗於人爲言敗言爲讒純離爲牛世亂讒勝勝將適離故名爲牛是多附防之辭大抵明夷爲傷謙爲有終傷而有終與有終而傷互取之也是亦古之占法也】屯之比

【衛襄公夫人姜無子嬖人婤姶生孟縶而跛旣又生元孔成子筮之遇屯之比以示史朝朝曰元亨又何疑焉其繇曰利建侯嗣吉何建建非嗣也二卦皆云子其建之故孔成子立靈公是與畢萬同占也皆論本象不寧後失則未之及也取其元永貞者而已】

坤之比

【昭公十二年季平子立不禮南蒯南蒯之將叛也枚筮之遇坤之比曰黃裳元吉以示子服惠伯惠伯曰吾嘗學此矣忠信之事則可不然必敗黃中之色也裳下之飾也元善之長也中不中不得其色下不共不得其飾事不善不得其極供養三徳非此不堪此論之卦得於原筮也】

乾之坤

【昭公二十九年秋龍見於絳郊魏獻子問於蔡墨曰吾聞虫莫智於龍以其不生得也信乎蔡墨曰人實不知非龍實知古有豢龍氏禦龍氏水官棄矣故龍不生得周易有之在幹之姤曰潛龍勿用其同人曰見龍在田其大有曰飛龍在天其夬曰亢龍有悔其坤曰見羣龍無首吉坤之剝曰龍戰於野若不朝夕見誰能物之此舉之卦而通諸彖者也】

泰之需

【哀公九年宋伐鄭晉趙鞅卜救鄭未決陽虎以周易筮之遇泰之需曰宋方吉不可與也微子啟帝乙之元子也宋鄭甥舅也若帝乙歸妹而有吉祿我何吉焉乃止此論本象而通之彖者也之彖何也曰緩也曰待也不進也故以和語解之也】

幹之否

【簡王十二年晉孫談之子周事單襄公襄公有疾謂其子頃公曰必善晉周將得晉國昔成公之歸也晉人筮之遇幹之否曰配而不終君三出焉一旣往矣晉仍無道而又鮮冑後之不知其次必此此猶之公子完之占也否皆毀近而成逺者也】

屯豫之坤

【秦伯召公子重耳於楚楚子厚幣送之於秦公子親筮之得貞屯悔豫皆八是兩筮也先筮爲貞後筮爲悔兩筮之陽爻皆動陰爻皆不動不動者多陽變而從八八卽坤也古人名坤曰八猶今之言坤八也筮史占之皆云不吉閉而不通爻無爲也司空李子曰吉是在周易皆利建侯不有晉國以輔王室安能建侯利建侯得國之務也吉孰大焉又曰震龍也雷也車也坎勞也水也眾也主雷與車而尙水與眾車震武也眾順文也文武具厚之至也又曰主震長也故曰元眾順嘉也故曰亨內有震車故利貞車上水下必霸小事不濟壅也故曰勿用有攸往眾順而威故曰利建侯司空季子之言未及於坤也然而眾順而威先迷後得則皆坤也筮史占之以爲爻閉無爲則猶之坤也穆姜以艮之坤爲艮之隨則猶諱其牝馬不徒以謂不快云耳】

泰之坤

【秦伯納公子及河董因迎於河公問焉曰吾其濟乎對曰嵗在大梁將集天行實沈之墟晉人所居今君當之無不濟矣臣嘗筮之得泰之八是謂天地配亨小往大來今及矣何不濟之有是卽所謂泰之坤也易喜陽動陽動而從八言八而不言七東北不利而西南之利也】

夬之革【附見】

【自春秋諸史及漢儒而後略明象數者有河東關朗子明魏同州刺史王彥問子明以治亂損益之數子明布蓍得夬之革嘆曰從今甲申二十四年戊申旤始宮掖蕃臣柄政參伐之墟有眞人出焉二雄舉而中原分彥曰請究其說朗曰乾坤之策不過三百八十四終則有始天之道也自魏黃初以降天下無主黃初元年庚子至今二百八十四載更八十二年丙午三百六十六矣當有逹者生焉更十八年而王者始合子明之論未爲闊也然陰陽之位南北分屬至於夬姤萃升上下交變隋唐之間夬革始交可不煩布蓍知其隆替子明特假蓍爲說適與爻象相合此亦論之卦頉通大義不復舉其辭者也以上一十九條皆舉之卦或玩其辭或占其象或因其數𨿽未明兩彖合闡以釋本爻之說而皆未嘗徑遺之卦單證六爻也世儒但見系辭不言之卦直舉象義遂以爲聖人不談變象但卽辭明意而已不知聖人擬議變化存乎徳行修辭立誠歸於易簡系辭皆說之卦而不著之卦之迹理象渾涵非儒者所窺今舉文言而外系辭一十九條皆指所之以闡微義因而求之四千九十六卦二萬四千五百七十六爻皆可義起也】

系辭說象凡例十九條

中孚之益

【易曰鳴鶴在陰其子和之我有好爵吾與爾靡之子曰君子居其室出其言善則千里之外應之況其邇者乎居其室出其言不善則千里之外違之況其邇者乎言出乎身加乎民行發乎邇見乎逺言行君子之樞機樞機之發榮辱之主也言行君子之所以動天地也可不愼乎此言中孚之益者也益以見善則遷有過則攺言行者君子之風雷也風雷之動小者百里大者千里君子言行動於天地垂於百世可不愼乎】

同人之離

【同人先號咷而後笑子曰君子之道或出或處或默或語二人同心其利斷金同心之言其臭如蘭此言夫同人之離者也同則物不能離之矣離之而同其道益光同之而離不失其時苟明在其中天下信之出處語黙𨿽有不同百世而下猶可以相諒也】

大過之夬

【借用白茅無咎子曰苟錯諸地而可矣借之用茅何咎之有愼之至也夫茅之爲物薄而用可重也愼斯術也以往其無所失矣此言夫大過之夬者也夬而愼之蓋猶有孚號告邑之心焉夫是爲書契之始也乎以糾以繩何言之微也】

謙之坤

【勞謙君子有終吉子曰勞而不伐有功而不徳厚之至也語以其功下人者也徳言盛禮言恭謙也者致恭以存其位者也是謙之坤也先迷後得非以爲利也】

幹之夬

【亢龍有悔子曰貴而無位髙而無民賢人在下位而無輔是以動而有悔也是幹之夬也祿則不施徳則居於已行有夬夬之事動有夬夬之言是君子之所畏也】

節之坎

【不出戶庭無咎子曰亂之所生也則言語以爲階君不密則失臣臣不密則失君幾事不密則害成是以君子愼密而不出也坎曰惟心孚行有尙以心爲行以節言語謹出入又何不密之有】

解之恆

【子曰作易者其知盜乎易曰且乘致冦至負也者小人之事也乘也者君子之器也以小人而乘君子之器則盜思奪之矣上慢下暴盜思伐之矣慢藏誨盜冶容誨淫甚哉聖人之嚴也以爲解之不可恆也恆雷恆風則萬物毀敗故赦過宥罪君子所不樂數試也以爲解而可恆試則貪暴者多上慢其下下翫其上盜心乃生故作易者知盜是聖人之致也】

大有之大壯

【易曰自天祐之吉無不利子曰祐者助也天之所助者順也人之所助者信也履信思乎順又以尙賢也是以自天祐之吉無不利此言大有之大壯也大有元亨大壯利貞元亨順也利貞信也合之爲幹性情旣正貴徳而尙賢故有順信之功無用壯之失是以自天祐之吉無不利言大有大壯之合於幹者也象曰非禮弗履履信思順非賢者而能之乎】

【又曰神農氏歾黃帝堯舜氏作通其變使民不倦神而化之使民宜之易窮則變變則通通則久是以自天祐之吉無不利此言大有大壯之可通於變者也】

咸之蹇

【易曰憧憧往來朋從爾思子曰天下何思何慮天下同歸而殊塗一致而百慮天下何思何慮日往則月來月往則日來日月相推而明生焉寒往則暑來暑往則寒來寒暑相推而嵗成焉往者屈也來者信也屈信相感而利生焉尺蠖之屈以求信也龍蛇之蟄以存身也精義入神以致用也利用安身以崇徳也過此以往未之或知也窮神知化徳之盛也此言咸之蹇者也凡人多難則多思蹇之屈信通於龍蠖往來憧憧皆爲明從故其卦爻五言往來舉反連碩歸於反身修徳而已聖人不舉蹇卦而但悉言往來之義使人感歸於無感思歸於無思反身體虛以受天下是仲尼周公所爲窮神知化崇徳致用之防也】

困之大過

【易曰困於石據於蒺藜入於其宮不見其妻凶子曰非所困而困焉名必辱非所據而據焉身必危旣辱且危死期且至妻其可得見耶此言困之大過者也當困而困當失據而失據聖人亦不之非也各非其所則𨿽不懼無悶聖人亦哀之矣是困而大過者也】

解之未濟

【公用射隼於髙墉之上之無不利子曰隼者禽也弓矢者器也射之者人也君子藏器於身待時而動何不利之有動而不括是以出而有語成器而動者也弓矢動靜明晦之義也以射隼者解狐則可謂愼於辧物者矣利與不利疑信之間而已】

噬嗑之晉

【子曰小人不恥不仁不畏不義不見利不勸不威不懲小懲而大誡此小人之福也易曰屨校滅趾無咎此言噬嗑之晉者也刑者徳之末也徳明則刑息小人用其畏君子用其明明之與畏皆本也君子有不用法而得用法之意者晝日三接是也晝日三接則亦莫蔽之矣】

噬嗑之震

【子曰善不積不足以成名惡不積不足以滅身小人以小善爲無益而弗爲也以小惡爲無傷而弗去也故惡積而不可掩罪大而不可解易曰何校滅耳凶此言噬嗑之震者也晉則用其明震則用其威舎明而用威君子之不已也然而君子又以恐懼修省則君子之所自治也】

否之晉

【子曰危者安其位者也亡者保其存者也亂者有其治者也是故君子安而不忘危存而不忘亡治而不忘亂是以身安而國家可保也易曰其亡其亡系於苞桑此言否而晉者也晉昭明徳以休其否危亡旤亂之形不蔽於上丰亨豫大之言不蔽於下則可謂大人之智矣】

鼎之蠱

【子曰徳薄而位尊智小而謀大力少而任重鮮不及矣易曰鼎折足覆公餗其形渥凶言不勝其任也言鼎之蠱者也人求舊器不求舊君子之所愼也夫亦徳知力三足而已矣缺一不可】

豫之解

【子曰知幾其神乎君子上交不謟下交不瀆其知幾乎幾者動之微吉凶之先見者也君子見幾而作不俟終日易曰介於石不終日貞吉介如石焉寧用終日斷可識矣此言豫之解者也豫之貴蚤解之貴夙也聖人所貴先覺也不然則已緩故又曰君子知微知彰知柔知剛萬夫之望夫亦於上下之交不謟不瀆則可謂夙知夙成者矣】

復之坤

【子曰顏氏之子其殆庶幾乎有不善未嘗不知知之未嘗復行也易曰不逺復無祗悔元吉此言夫復之坤者也萬物之所還元也知微知彰知柔知剛則顏氏子亦有焉】

損之大畜

【天地絪緼萬物化醇男女媾精萬物化生易曰三人行則損一人一人行則得其友言致一也此言夫損之大畜者也三陰則損兩陰則畜致一以畜兩是萬物所從出也】

益之屯

【子曰君子安其身而後動易其心而後語定其交而後求君子修此三者故全也危以動則民不與也懼以語則民不應也無交而求則民不與也莫之與則傷之者至矣易曰莫益之或擊之立心勿恆凶此言夫益之屯者也益者損己以益人屯者求人以益身故益有不可聚屯有不可益君子見善而遷聞過而攺然亦不以危懼而輕與民危懼而輕與民則險難雜生傷之者至矣故君子所終始愼其言行也】

【以上十九條皆舉系辭推合之卦或指卦徳或兼彖義以明精義黙成之指世儒但見聖人言意眞質不滯所之遂迸棄典要以左氏爲穿鑿不知聖人觀象立辭因動觀象不動則象無可占不占則辭無繇立今合兩彖以論一爻𨿽有雜占不離兩象復舉乾坤十二爻而外彖象明白最可據者一十九條皆指所之以發其蒙焉】

本卦說象明義凡例十九條

屯之節

屯元亨利貞勿用有攸往利建侯

節亨苦節不可貞

【其辭曰屯如邅如乘馬班如匪冦婚媾女子貞不字十年乃字此卽勿用攸往利建侯苦節不可貞之意也屯邅守正待時而動動而中節經綸乃見是數度徳行之所從出也此條彖象明白第一】訟之困

訟有孚窒惕中吉終凶利見大人不利渉大川

困亨貞大人吉無咎有言不信

【其辭曰或錫之鞶帶終朝三褫之錫鞶帶者見大人之象終朝三褫者有言不信之象也君子當訟不訟內反諸己信則行之疑則違之是大人之義也此條彖象明白第二】

師之臨

師貞丈人吉無咎

臨元亨利貞至於八月有凶

【其辭曰師出以律否臧凶師出以律者丈人之義否臧凶者八月有凶之義也舉日則極於七舉月則極於八七者陽之始八者陰之終也律治七而去八故七八之防否臧分界陽節盡而陰節進丈人之所愼也此條彖象明白第三】

小畜之大畜

小畜亨密雲不自我西郊

大畜利貞不家食吉利渉大川

【其辭曰有孚攣如富以其鄰有孚攣如密雲不雨之義富以其鄰不家食之義也小畜而之大畜自西郊而渉大川文王之所用也周公以文考之雙辭發仰思之獨智福者以爲福孝者以爲孝皆於兩畜取義焉此條彖象明白第四】

泰之明夷

泰小往大來吉亨

明夷利艱貞

【其辭曰包荒用馮河不遐遺朋亡得尙於中行此四誡者皆艱貞之義也易之具此四誡者寡矣處泰而有明夷之心猶否而有苞桑之系也此條彖象明白第五】

同人之革

同人於野亨利渉大川利君子貞

革已日乃孚元亨利貞悔亡

【其辭曰同人於郊無悔自野而郊已日之義悔亡無悔之義也同人而去故𨿽未得志善用柔者矣以柔去剛何悔之有是猶未至於革命也文王之事也此條彖象明白第六】

隨之屯

隨元亨利貞無咎

屯元亨利貞勿用有攸往利建侯

【其辭曰隨有貞凶有孚在道以明何咎交而難生不謂貞凶乎再備四徳不謂之明道乎勿用利建侯何咎之有隨之再備四徳者三焉六三之革系於丈夫上六無妄系於西山屯未有所系也系於道不系於功則猶之無系也偕時焉耳偕時而行喪其所不謂失保其所不謂得晦息以待明是經綸之始也此條彖象明白第七】

賁之艮

賁亨不利有攸往

艮其背不其身行其庭不見其人無咎

【其辭曰賁其趾捨車而徒不其身不見其人非捨車而何乎賁走也艮止也賁小利往文明以止則猶之不往也小象得賁而不利往者多矣益之以艮則是弗乘也君子之進以禮而止以義斷若折獄若賁之艮是也此條彖象明白第八】

遁之姤

遁亨小利貞

姤女壯勿用取女

【其辭曰執之用黃牛之革莫之勝說甚矣君子之毅也女壯勿用必遁遁而執之執若黃牛之革是不已固乎曰是君子之貞也當遁之時𨿽彊以利祿唱予要女而有不取也夫其所執甚平而立意甚嚴曰吾逺之若神焉耳此條彖象明白第九】

大壯之歸妹

大壯利貞

歸妹徵凶無攸利

【其辭曰小人用壯君子用罔貞厲羝羊觸藩羸其角小人之壯與君子之罔而皆不知敝者乎物數之有終敝一也而君子不失其正貞而有厲亦貞而已易之取義十九取象十一大壯之體羊也歸妹之用羊也彊陽必敗君子去其彊陽者而已壯罔之無攸利已知之矣君子又何占焉此條彖象明白第十】家人之漸

家人利女貞

漸女歸吉利貞

【其辭曰閒有家悔亡是則質言之而已女貞而歸歸而利貞非閒家悔亡而何乎故不可貞者幹母之義非取女之義不利君子者斂徳辟難之義非居徳善俗之義也此條彖象明白第十一】

蹇之井

蹇利西南不利東北利見大人貞吉

井攺邑不攺井無喪無得往來井井汔至亦未繘井羸其瓶凶

【其辭曰王臣蹇蹇匪躬之故是兩卦者皆徳也君子修徳不及於命上君下民而非以爲身也遇險而不止利人而毀已君子將爲瓶乎亦爲井而已瓶可羸也井不可羸也時位可羸徳不可羸君子之視徳與躬將爲二物乎爲二事乎捨躬而事王不計得防天下攺命是大人者猶無攺於其徳故相得其效而民得其養是蹇之井之義也此條彖象明白第十二】

損之中孚

損有孚元吉無咎可貞利有攸往曷之用二簋可用享中孚豚魚吉利渉大川利貞

【其辭曰或益之十朋之弗克違元吉豚魚之與元同信也益之中孚以豚魚益其元夫有以益之乎無以益之乎益則用永貞損則不用永貞上帝之祐損有甚於祐益者乎神明之於豚魚豚魚之於元各本其無所益者而益之二簋之於十朋同致也此條彖象明白第十三】

萃之否

萃亨王假有廟利見大人亨利貞用大牲吉利有攸往否之匪人不利君子貞大往小來

【其辭曰賫咨涕洟無咎是宜見大人也而見匪人世道將微狐烏成羣賫咨涕洟其心孔悲夫固有諒其精誠者矣利往不往又何咎之有夫當艱虞之時而君子辟難可乎曰免咎而已何不可之有此條彖象明白第十四】

革之同人

革已日乃孚元亨利貞悔亡

同人於野亨利渉大川利君子貞

【其辭曰君子豹變小人革靣徵凶居貞吉利渉矣而曰徵凶何也曰利君子貞則猶有未渉者也是其君子小人雜也雜而同同而革則猶有異義也故不如擇正而居之是族辧物之義也不如折獄致刑之著矣此條彖象明白第十五】

丰之明夷

丰亨王假之勿憂宜日中

明夷利艱貞

【其辭曰丰其蔀日中見斗遇其夷主吉夷主言常主也然而遇之則亦明主也明主難遇而常主難避遇之於所不避與避之於所不遇則固有暗而不傷者矣日中見斗何憂乎夫易之爲辭則固有偶襲者若益之上六非爲恆也而曰恆心小過之六五非爲小畜也而曰密雲固偶有襲之而夷主之與配主則必有取之也無它取之日月也日月者徳刑之主也此條彖象明白第十六】

巽之蠱

防小亨利有攸往利見大人

蠱元亨利渉大川先甲三日後甲三日

【其辭曰貞吉悔亡無不利無初有終先庚三日後庚三日蠱之用六甲巽之蠱用六庚是非偶襲也金木之府仁義之用則於是取焉申命振育非是庚甲曷取乎聖人之治辭若治星辰也其有明著而互出則其次捨在焉耳天下之言爻畫正應相者此其選矣此條彖象明白第十七】

中孚之節

中孚豚魚吉利渉大川利貞

節亨苦節不可貞

【其辭曰翰音登於天貞凶貞矣而又不可貞豚魚之在淵可貞者也翰音之在天不可貞者也獄多疑也而執之情多緩也而急之以爲誠信而旤著於天下故翰音之信不如豚魚之信也文不如質聲不如實苦緩不如苦急是其節也此條彖象明白第十八】

旣濟之明夷

旣濟亨小利貞初吉終亂

明夷利艱貞

【其辭曰東鄰之殺牛不如西鄰之禴祭實受其福是正謂明夷者也明夷者文王之事也東鄰終亂而西鄰初吉周公之師文王特取兩彖之辭彼此相加近而六十四中而四千九十六賾而二十六萬二千一百四十四理義晳然必不敢悖文王之說以自爲說至於辭有顯晦義難遽合亦當涵泳繹思必不可謂彖自彖爻自爻彖自爲體爻自爲用一彖之體不通於各爻之辭兩彖之辭不通於眾爻之象也此條彖象與諸條相較尢爲明白第十九】

【以上一十九條皆舉彖象通義最易曉者略引其端𨿽三百八十四爻其以兩彖防通闡幽顯微其義一也世儒驟讀爻辭時與大彖不能遽合輒疑其說以爲爻彖分行文周異防故復舉爻彖正變或吉而之凶或凶而之吉防有異同尙煩擬議者其繇吉而凶二十四條繇凶而吉一十二條凡三十六條略開其意以釋眾滯焉小象疑誤殊多以非周文原防不復正也】

本卦說象疑義凡例三十六條

屯之益

屯元亨利貞勿用有攸往利建侯

益利有攸往利涉大川

【其辭曰乘馬班如泣血漣如彖有三利而爻稱泣血何也曰彖者材也材者徳也之者時也序者位也徳有不勝時時有不勝位屯之時不可以益而益之上之位不可以用而用之與之乘馬防以必往而猶有埤益之心焉猶云雷而加之風也𨿽不泣血得乎是亦經綸之窮矣窮而不凶固有之也是條彖象亦旡疑滯第一】

師之升

師貞丈人吉無咎

升元亨用見大人勿卹南徵吉

【其辭曰師或輿屍凶南徵吉而或輿屍凶何也曰當其時矣而不當其位故或之或者有凶凶不在於丈人也而丈人分其卹則謂之凶也是條彖象亦無疑滯第二】

比之觀

比吉原筮元永貞無咎不寧方來後夫凶

觀盥而不薦有孚顒若

【其辭曰比之無首凶有孚顒若而曰無首何也曰是後夫也而又不薦殉名而防實飾貌而無中以不寧之時而神其道猶之匪人之比也是才徳不備時位皆去者也是條彖象亦無疑滯第三】泰之大畜

泰小往大來吉亨

大畜利貞不家食吉利渉大川

【其辭曰城復於隍勿用師自邑告命貞吝何也曰泰極則惡大是未至於凶也然吝矣以才徳自命安而忘危存而忘亡治而忘亂𨿽有學識猶之多藏也故復隍之義不如苞桑是條彖象亦無疑滯第四】觀之渙

觀盥而不薦有孚顒若

渙亨王假有廟利渉大川利貞

【其辭曰闚觀利女貞何也曰不薦而假廟是非丈夫也君子之觀於有廟猶觀於象魏也其假廟猶假於郁鬯也而女貞是取以女貞之靜守渉川之智吉凶未變也尙可以薦何醜之有乎是條彖象亦無疑滯第五】

噬嗑之晉

噬嗑亨利用獄

晉康侯用錫馬蕃庻晝日三接

【其辭曰屨校滅趾無咎蕃錫之義非謂屨校也而屨校之何也曰明飭者取於自昭則亦可以懲惡矣無咎之辭又何怪焉司寇蘇公固以是受賞也是條彖象亦無疑滯第六】

噬嗑之震

噬嗑亨利用獄

震亨震來虩虩笑言啞啞震驚百里不防匕鬯

【其辭曰何校滅耳凶匕鬯不失而曰何枝滅耳何也曰是二者系辭嘗誦之矣君子之爲刑法將以自治也昭徳之不足而至於恐懼修省則後矣後而猶可以不失已失而後聞之則無及也故爻系之辭俱嚴也必如文王之意則謂烈日震雷非以殺物也昭誠而已是條彖象亦無疑滯第七】

剝之晉

剝不利有攸往

晉康侯用錫馬蕃庶晝日三接

【其辭曰剝牀以膚凶何也下不厚生而上有腆仕明徳不昭而寵賂下流剝者日防錫者日放所以敗也是條彖象亦無疑滯第八】

復之頤

復亨出入無疾朋來無咎反復其道七日來復利有攸往

頤貞吉觀頤自求口實

【其辭曰迷復凶有災用行師終有大敗以其國君凶至於十年不克徵自易之言凶未有如此者也自求口實亦取吝而已七日不復其災十年奚取之乎曰復不終日者也七日不復𨿽十年亦不復之矣觀頤之信不近於義食言不肥是君子之所恥也小事猶用師則災師者讒口之門也是條彖象亦無疑滯第九】

習坎之渙

習坎有孚維心亨行有尙

渙亨王假有廟利涉大川利貞

【其辭曰系用徽纆寘於叢棘三嵗不得凶王假利涉而又有叢棘之凶何也曰坎險也渙散也徳險而才散不及其時不得其位以宗廟之器投艱危之域猶以爼豆爲矛防也故彖有散辭卦無散位時位者君子之所貴也是條彖象亦無疑滯第十】

頤之益

頤貞吉觀頤自求口實

益利有攸往利涉大川

【其辭曰拂經居貞吉不可涉大川旣曰利渉又曰不可渉何也頤主而益客也頤不可益而益之是以旤益也猶屯之益是也屯無位而頤有位有位而動以貪自食冒險而求益天下之不可益者口實而已故貞者主也不貞者客也渉大川者客也不渉大川者主也主居而客行者也主不從客是條彖象亦無疑滯笫十一】

恆之解

恆亨無咎利貞利有攸往

解利西南無所往有攸往夙吉

【其辭曰不恆其徳或承之羞貞吝旣曰夙吉又曰貞吝何也曰是不恆也旣利貞矣而又曰利往旣曰無所往矣又曰有攸往則是不恆也不恆而解解而緩緩而無位事之所以敗也是條彖象亦無疑滯笫十二】

恆之升

恆亨無咎利貞利有攸往

升元亨用見大人勿卹南徵吉

【其辭曰田無禽何也南徵之行非爲禽也升之大人尙其徳田之有禽尙其功貴徳而尙功名位動於中則憂卹從之矣無禽之田則猶未變恆也不入於凶不罹於咎何卹之有是條彖象亦無疑滯第十三】恆之大壯

恆亨無咎利貞利有攸往

大壯利貞

【其辭曰浚恆貞凶無攸利旣利攸往矣又兩利貞而曰貞凶無攸利何也此言夫過恆者也木門之信是也恆以爲徳大壯以爲才神忌之何利之有故吉凶之相反未有如恆者也不貞之恆不可爲也過貞之恆不可爲也將進而求其恆性不求其恆情則亦猶之平人而已是條彖象亦無疑滯第十四】恆之鼎

恆亨無咎利貞利有攸往

鼎元吉亨

【其辭曰振恆凶旣曰無咎利往元亨而又曰振恆凶何也恆靜者也鼎動者也恆從舊也鼎從新也恆之有大壯有解有升有鼎皆動也動而棄其故𨿽有美材猶之無材也然二動而得小過五動而得大過猶且不至於凶者何也曰恆𨿽得過猶且過於恆也恆人之過也不失其位以恆人之位當君子之材彼有其福而此有其旤故才之不及位者十有八九矣是條彖象亦無疑滯第十五】

解之恆

解利西南無所往其來復吉有攸往夙吉

恆亨無咎利貞利有攸往

【其辭曰且乘致寇至貞吝何也曰是亦猶恆之解也解緩也恆久也緩而久以爲天下無患且負且乘苟恣其欲寢處而已於是盜賊起而攘之自以爲無過也而爲寇攘所斥笑則是貞吝之謂也是條彖象亦無疑滯第十六】

益之屯

益利有攸往利渉大川

屯元亨利貞勿用有攸往利建侯

【其辭曰莫益之或擊之立心勿恆凶是三利也而曰勿恆凶何也利渉利往利建則可以益之矣又曰勿往則是莫益之也莫益之則必或擊之謂其多利心焉身不安心不易交不定而常有利趨則怨惡交至矣其所繇敗非獨位也是條彖象亦無疑滯第十七】

姤之防

姤女壯勿用取女

防小亨利有攸往利見大人

【其辭曰包無魚起凶利往利見而曰無魚起凶何也女壯之女非以利見也魚不在包陰而治陽無魚之包虛而少鮮則猶之虛辭相誣也久而眾棄之矣是命令之以陰市者也見其小不見其大防於耳不防於心是條彖象亦無疑滯第十八】

井之需

井攺邑不攺井無防無得往來井井汔至亦未繘井羸其瓶凶

需有孚光亨貞吉利渉大川

【其辭曰井泥不食舊井無禽井泥無光也舊井無渉也而見於需何也是井爲主者也井進而民食之不進而民不食井而仰於雲雨則猶之棄井也是條彖象亦無疑滯第十九】

丰之旅

丰亨王假之勿憂宜日中

離利貞亨畜牝牛吉

【其辭曰丰其屋蔀其家闚其戶閴其無人三嵗不覿凶日中矣而又離明乃曰丰屋蔀家闚戶閴如何也丰盛之時上自謂明而後不明者中之是猶之祧廟也神之庭無人焉則是自爲明之過也夫亦謂不得其位乎曰是非不得其位也其位愈髙則暗愈甚與之爲純牝則可矣是條彖象亦無疑滯第二十】旅之晉

旅小亨旅貞吉

晉康侯用錫馬蕃庻晝日三接

【其辭曰旅焚其次防其僮僕貞厲錫馬蕃庶矣而曰防其僮僕何也曰旅非康侯也無位而爲位樂華而防實凡用之得晉鮮有吉者也否之苞桑未濟之曳輪以位卣將亦庶乎可耳故中者位之實也用明而失中寡處希榮君子之所惡也是條彖象亦無疑滯第二十一】

節之屯

節亨苦節不可貞

屯元亨利貞勿用有攸往利建侯

【其辭曰不出門庭凶何也曰其才絀於徳徳絀於力知其勿往而不知其利建者以爲操尙是固而經綸是去矣是條彖象亦無疑滯第二十二】

小過之丰

小過亨利貞可小事不可大事飛鳥遺之音不宜上宜下大吉

丰亨王假之勿憂宜日中

【其辭曰飛鳥以凶是凶之小過者也飛鳥已過而日中自在旤患之來君子亦無可如何也聽其已過而守其常不過者則亦免於大過矣飛鳥之凶又何憂乎是條彖象亦無疑滯第二十三】

小過之豫

小過亨利貞可小事不可大事飛鳥遺之音不宜上宜下大吉

豫利建侯行師

【其辭曰弗過防之從或戕之凶何也謂夫大事之舉而小事之去下體之距而上體之慕也以小過之才而建侯行師過之則不可過防之則不及防或從戕之又何怪乎是條彖象亦無疑滯第二十四以上二十四條合彖皆吉而爻象反凶以是推之繇正而變其辭義差殊者可以理解也又自變而正十二條附後】

需之旣濟

需有孚光亨貞吉利渉大川

旣濟亨小利貞初吉終亂

【其辭曰需於沙小有言終吉終亂而曰終吉何也言夫需久而後濟者也久而能濟𨿽小有言何亂之有故是貞吉善思患者也豫防思患可以不亂是條彖象亦無疑滯第一】

之剝

亨匪我求童童求我初筮告再三瀆瀆則不告剝利貞不利有攸往

【其辭曰包蒙吉納婦吉子克家何也蒙未可以往也包而居之納婦克家則可以安宅安宅則可以育徳矣是條彖象亦無疑滯第二】

臨之歸妹

臨元亨利貞至子八月有凶

歸妹徵凶無攸利

【其辭曰至臨無咎旣兩凶矣又得無咎何也是象所謂位當者也易亦各欲其當而已歸妹之當則猶悅而順順而動者也然則兩彖之義爲時位奪也曰時位者亦兩彖之義也兩彖包時位時位不包兩彖歸妹之至臨猶父母之送其子也當位爲至不行爲臨故去其兩凶以得無咎且謂是未至於八月也是條彖象亦無疑滯第三】

觀之否

觀盥而不薦有孚顒若

否之匪人不利君子貞大往小來

【其辭曰觀國之光利用賔於王以否之時不薦不利而曰觀國利賔何也否陽往者也觀之否陽來者也不利君子貞貴通也古之人嘗用之矣不在於異國則在於異世否之觀則亦猶此也謂有占逺之耀焉是條彖象亦無疑滯第四】

無妄之否

無妄元亨利貞其匪正有不利有攸往

否之匪人不利君子貞大往小來

【其辭曰無妄往吉旣曰有匪人又往得吉何也無妄而得否則已否矣斂徳避艱難亦不就之謂其無所系也致誠而行在禍福之外故曰知否者多喜知泰者多敗是條彖象亦尢凝滯第五】

家人之旣濟

家人利女貞

旣濟亨小利貞初吉終亂

【其辭曰有孚威如終吉終亂而得終吉吾得之需與家人矣鄕飲酒大昏二禮者人道所爲綱紀也需有位家人無位有位而用中無位而用威夫亦各思其終而已終亂而得終吉非是兩彖無取也是條彖象亦無疑滯第六】

蹇之旣濟

蹇利西南不利東北利見大人貞吉

旣濟亨小利貞初吉終亂

【其辭曰往蹇來譽旣濟之終亂系於動爻而皆得吉非其思防而能之乎需動在中家人與蹇猶之上初也故才生於智智生於思天下未有不思而濟者也是條彖象亦無疑滯第七】

解之未濟

解利西南無所往其來復吉有攸往夙吉

未濟亨小狐汔濟濡其尾無攸利

【其辭曰公用射隼於髙墉之上之無不利是見之系辭矣系辭之言藏器謂未濟也藏器待時審括而動去其濡尾而於髙墉使狐失其智而隼失其力夫非其辧之者蚤乎當濟而後解之則可謂不夙矣是條彖象亦無疑滯第八】

升之井

升元亨用見大人勿卹南徵吉

井攺邑不攺井無防無得往來井井汔至亦未繘井羸其瓶凶

【其辭曰貞吉升階何也井徳之地也有其徳以乘其位繘井羸瓶大人不卹也卹瓶而逺井則是小人之事也風發於地而水上於木而勾萌畢達以澤百物君子於是勞勸之耳是條彖象亦無疑滯第九】革之旣濟

革已日乃孚元亨利貞悔亡

旣濟亨小利貞初吉終亂

【其辭曰悔亡有孚攺命吉旣濟之終亂也動而得吉者四矣其凶者獨屯之三耳謂屯在險中未可遽濟需訟蹇革家人則無不濟也故終亂之誡君子圖之鮮也是條彖象亦無疑滯第十】

防之姤

防小亨利有攸往利見大人

姤女壯勿用取女

【其辭曰悔亡田三品是皆爲申命施誥之事也然而姤之防無魚而凶防之姤有而吉何也姤則女主之政也防則君子之命也姤之懌辭不如防之多誠是有惠主而用其陰徳者也是條彖象亦無疑滯第十一】

節之臨

節亨苦節不可貞

臨元亨利貞至於八月有凶

【其辭曰甘節吉往有尙八月有凶而曰往有尙何也知其凶而節之循其陽節不盡其陰節見其陰節而理其陽節故八月陽盡君子致靜以養陰二月陰盡君子致和以養陽和與靜者陰陽之中也中以爲節有節而甘苦化焉節之九五是也易以剛柔論位二五論中守中而當位𨿽極千變不在旤福之內是數度徳行君子所制議也是條彖象亦無疑滯第十二】

【以上十二條之卦合象有凶而爻象反吉以是推之繇變而正其辭義差殊者亦可以理解也易曰吉凶見乎辭系辭以盡變不達其象不通乎辭不達其辭不通乎意使書不盡言言不盡意則易之蘊皆不可得而見矣故象者無辭之言辭者有意之象也學者不解爻辭但取兩象合觀則辭意千出有非言語文字之所能盡者如其精蘊則在乎度數存乎徳行𨿽懸象靜觀別其功凶詳其咎譽終日省中未足以周天地之變陰陽之序也世儒牽於舊間守其故說其稍慧巧者又以易多變象不爲典要劈切支離務以奇自而姬文周孔三聖相傳之意蕩然盡矣今存左國及系辭三十八條以指所之再舉爻象正變異同五十五條以通其說內觀之否屯之比丰之離師之臨困之大過復之頤解之恆解之未濟噬嗑之震之晉益之屯諸卦層見互發其義一也凡是數條爲之卦玩占之凡例至於範圍天地曲成萬物古今隆替帝王成敗則備於圖像存於序次通於神凖於日月不在辭義之內云】

易象正凡例

欽定四庫全書

易正序述

孟長民應春曰崇正庚辰八月夫子在西庫始作此書初成二十四圖又逮過北寺毒痛之下指節初續又爲六十四正昆山朱生永明冒難入北寺親爲夫子櫛沐鈔得是書然尙防略有十之六七耳壬午放歸在靖海寺見成四本應春欲鈔夫子猶以爲苟簡不樂傳播楊太史廷麟時亦在靖海寺苦欲錄本夫子在病中恐不復完黽勉畀之故昆山淸江各有初本夫子每談及輙以爲嘆有示璞見癡之恨及應春侍夫子至九江西林寺夫子病瘧初瘳亟覓筆楮曰及吾在不定此本後世誰復能定之者料理三十日將有次第而應春以家報趣歸夫子獨在蕭寺無復酬對之煩此書始克就緒方應春在西林時或人揖問曰黃學士所著書浩繁是何事應春曰不過是千嵗坐致之理聞之夫子大以爲不是一日或人來又如前問應春曰卻是百世可知之理聞之夫子夫子亦大以爲不是應春茫然過問夫子夫子曰何不道可一言而盡也別後十餘日應春至畱都乃聞夫子賜環之命遣僕報夫子歸夫子猶以是書未完畱連江渚旣疏謝病乃扁舟過錢塘聞是本已就陳太史彥升處彥升有僕在靖海惇守是書夫子業已許之則是書以彥升本爲正也

陳彥升之遴曰先生壬午五月過臨安將適江楚時諸門人皆送至京口惟孟長民從至九江之遴知先生雅喜獨坐又方理易正不欲與眾周旋僅遣一蒼頭事先生懇得正完本與朱美之朝夕討論及在畱都過楚蒼頭僅持美之尊人墓志銘及之遴詩序耳之遴方與美之約侍先生還畱都而環報適至艤舟至京口又不知先生所在但聞先生已還閩中眾無知者蓋先生澹泊自將操小舠入蘆葦中攜僕被穿闗𨿽津吏不知也至繡水聞先生在正弔錢去非私喜不自禁乃從懇得正完本曰吾書已稍完無所恨但恨不見錢去非使人有祝予之嘆蓋先是五月去非同諸門人送先生至京口登北固賦詩者也正完本屬當公諸後世然聞有手書原本在楊前輩處故從長民得識始未云朱美之朝瑛曰瑛先歲見三易洞璣玩之未有所得旣在旌徳邑小事稀山水淸穆乃稍探討別爲三易與洞璣參契壬午夏月先生來大滌山中瑛出三易請正先生以爲不繆因相與極論三四書夜𨿽無足之能頗盡一隅之致矣及見正初本意欲借歸而先生堅以爲未定旣十月先生以完本彥升又屬彥升若傳播必與朱美之參定不知何以佐髙深者然自仲尼歿後微言旣絕性道難聞欲起回賜以還檀木捧拳塊而附岱華誠還顧瞠然未知其可也

劉漁仲履丁曰人言在先生西庫始作正此殊不然三十年前丁侍先生在浦東艸廬於時有易本八卷疇八卷疇在吳亮恭侍禦處本在張雨玉兄弟處念之已三十餘年當時亦三屬艸本也但今正與舊正文義俱別耳方開府仁植與先生同在西庫每過先生論諸義先生方就艸作二十圖錦衣著筐籃來請先生方畫一圖未完徐曰吾作一圖完就逮耳諸役不可輙扶先生去諸圖翻簸牀下役去仁植始掇拾藏之今相較亦盡不似惟前日月出入四五圖相恍惚耳憶丁三十前年嘗過先生先生問三天圖可曽看不丁曰此有何難曉先生曰正謂易曉故難曉耳今書絕不道三天圖惟末捲稍稍及之又先生家屏風上刻天方圖爲四周天方百二十九度刓圓削方凡十八變而歸於極每謂門人曰天地神奧堂精室盡在於此今書中亦無此圖然則書所不言者尙多矣榕壇諸友百二十人無一人談易者間有問及先生輙引髙允之言曰天下妙理自多何必問此

何羲兆瑞圖曰師過講堂無一刻淸暇終日酬對飛楮揮毫亦無一刻冗雜瑞圖間言古人左方右圓口答手批何嘗得此精儁師愀然曰若使濓溪伊川豈復露此伎倆一曰扶笻過尋歸云洞笻折墜屨罣於榛莾歸遂不能騁步如前亟欲西過江楚瑞圖請前後所著書統畱山中師云文宇之業總不足存天假數年得就前業則易正詩序正春秋表正此三正者當畱山中以扄寶藏耳又云易正完當攜至山中簪筆披衣呈章北斗之下也今正完陳彥升處何繇至山睹此虹玊先生云吾向與何羲兆約正完時入山呈斗然如此重事當自家筆迹一字不苟今舊迹已離所存攺本中有雜墨豈可告之神明且俟刻完整整齊齊開玆懸霤耳凡先生著作出自手書皆銀鉤銕畫如鏤木板惟綃素贈答始有行艸入眸自辧也

易正序述﹤經部﹐易類﹐易象正﹥

欽定四庫全書

易象正卷初上

明黃道周撰

大象十二圖序

【大象十二圖何謂也言夫懸象之大者也天地懸象莫大於日月有日月而後有水火有水火而後有山澤有山澤而後有風雷水火生於日月風雷發於山澤日月不明山澤不靈故象者日月之謂也天地之道一治一亂日月之行一南一北北至而嬴贏極則必渭南至而縮縮極則必復天地之仁寶其陽光日月之智尊其往復有往復而後有交防有交防而後有薄食有薄食而後治亂見焉幹治於南以日行髙而謂之北坤治於北以日行下而謂之南日行之有髙下乾坤之始交也屯防從坤而在於南則需訟從幹而在於北南者陽乏故經綸以造其端果育以正其則北者陽饒故燕享以通其志作謀以集其事兩者聖人之愼始也師比在於南則小畜履在於北南有正主故容畜親建奠其功北有疑客故懿柔辧定貞其志兩者聖人之辧位也泰否在於南則同人大有在於北謙豫在於南則隨蠱在於北隨蠱泰否日月之正交也泰否正交反而必復隨蠱正交有事而無故以爲是日月之常行然而聖人始憂之矣聖人之治日月於其北而南不於其南而北否自北而南泰自南而北蠱自北而南隨自南而北兩者中國夷狄之大界也臨觀在於南則噬嗑賁在於北剝復在於南則無妄大畜在於北臨觀剝復則非正交也以自泰否而來入於半交聖人猶且憂之故裁成斂徳宴息振育容保設教安宅閉關聖人非敢托之無事也以謂是陰陽疑戰邪慝攸伏不可不戒也南有重頥北有重大過南有重坎北有重離如是不交聖人不敢以爲無事頥大過交於南坎離交於北於是則日月正交日月正交𨿽有禍慝無所避之聖人亦曰吾謹細行以受大降立師道以正君徳如是而已矣故講學修徳聖人所救日月也日月治則水火治水火治則天地治然且聖人治水火不敢曰治日月明兩之道不屬水火以尊日月是聖人之愼也盛徳之至也風雷山澤日月之气質也天地水火治於上山澤風雷治於下日月北行山澤榮日月南徵風雷變聲故咸恆在於南則遁大壯在於北咸自北而南恆自南而北遁自北而南大壯自南而北故虛受特立逺惡克復所以靖二分之路謹春秋之治也聖人不靖二分之路謹春秋之治則上無以爲君下無以爲師故晉之用明明夷之用晦家人之正內睽之正外聖人之學於水火則必有取之也晉明夷在於南則暌家人在於北蹇觧在於南則損益在於北聖人之憂患蓋自是而至也上世之聖人雍容以治禮樂不世之聖人黽勉以治過慝表短而景長魄望而晷中則聖知衰矣故夬姤萃升天地之變位也夬姤在於南則萃升在於北剝復無妄大畜之次於是始交亦於是始亂也頒祿施命以收人心耀武井中以固眾志是非聖人之得已也有徳而無其位有位而無其時𨿽天地無以得於六子而況於聖人乎聖人之有困井帝王之有鼎革猶日月之有交食敬其時位而無敢攺於其徳困井在於南則革鼎在於北師之於君敵也震艮在於南則漸歸妹在於北婦之於男非敵也隨蠱漸歸妹之交不有女禍則必有戎禍乎是陰陽男女之雜也天地禍謫著於日月外蕃女謁閹寺彊臣姦宄盜賊六者相爲起也聖人不治之以干戈而治之以禮樂曰永終知敝居賢徳善俗若是而已矣丰旅在於南則巽兌在於北巽兌之在於北猶震艮之在於南也震艮不在於南巽兌不在於北則是風雷山澤不讓日月之路也風雷山澤爭日月之路則聖人之治亦窮於無所措故震艮彊也彊而治之曰反躬止思巽兌柔也柔而治之曰申命講習離之繼明坎之常習則猶致此意也兩女必嫉兩男必爭何以止之曰教與斆故易有十一教者防小畜蠱臨觀大畜坎損益漸兌是皆明王所救天地日月之具也噬嗑賁丰旅之治刑獄則非聖人之得已也渙之享帝立廟節之議禮講徳則猶是君師之事也渙節在於南則中孚小過在於北中孚小過交於北則旣濟未濟交於南兩交者天地日月所爲終事也日月不交則禍謫不見禍謫不見則天地無所示救於聖人聖人無所施救於天地泰否兩濟之交於南治亂以之終始隨蠱漸歸之交於比內外以之中沸頥過之交於南王者以久而絕坎離之交於北霸者以驟而滅孚過之交於北外國競於中華乾坤之交於南中華以蕩外國此八者聖人所爲愼豫以救陰陽之敗也赦罪緩刑輟樂遷次修恭儉之節以致觳哀敬非所謂救敗於大也故易者爲救天地而作也救天地則必明於天地之道明天地之道則必淸日月之路乾坤泰否隨蠱頥大過坎離漸歸妹旣未濟中孚小過剝復夬姤萃升晉明夷二十四者日月之路也以是二十四者加於定衡環體用六圗者研幾辧物其道無方舉其梗槪爲十二圗而日月之治南北贏縮朔望盈虛交防閏餘亦略著於象是古作易者之意也】

六十四體卦初終定序圗第一

【天地定位日月終始平於坎離究於兩濟上下顯藏對化反復八體交勤各三十六分於兩際爲七十二舉其原始八八相錯但六十四體顯用藏各依其方凖彼日辰以得其常是定序圗左右分行】

【上經兼六下經兼二上下分用爲七十二左屯右防左需右訟上下兩間各左右起天地河漢脈絡經理各繇是布陽年從左陰年從右始六十年五子六甲以是相次凡易生於象象生而有數象數滅則理義性命不可得而見也天地日月星漢山河人物之數皆系於象其最易簡明著者皆在於易易自一而二始加一倍以十八積之爲二十六萬二千一百四十四此卽一卦十八變六十四卦三乘之數也凡易以六十四爲一乘再乘得四千九十六三乘得二十六萬二千一百四十四分爲六十年每年得四千三百六十九辰六釐六毫六絲與天平行四千三百八十三較之不及十三辰九分三釐三三爲一嵗日月交食退差之凖所謂半差一日十五刻彊者也有此退差是生交食凡嵗月交二十七日二十一刻二十二分彊約其行贏得二十七日三分六釐六毫六絲以十因之爲二百七十三六釐六絲凡卦自四千九十六而外加二百七十三六釐六絲六忽而得一嵗之交象故一嵗十三交入於十六限以嵗稽月以日稽辰一嵗之辰卽十二嵗之日一月之辰卽一嵗之度也故十二嵗得百六十交六十嵗得八百交七百二十嵗得九千六百交交防閏積小而四千三百六十九辰大而四千三百六十九嵗以日月爲候與天地終始也定序圗皆依上下經爲次上經三十卦每卦乘六十四再乘四千九十六以爻計之二萬四千五百七十六當嵗實六十七年零百有六日以三十積之得二千一十八年再加一卦爲二千八十六年正當咸恆之中交而上下分際故自春秋已未至元末癸夘系於上經上經二千八十六則上經二千二百八十八也去大小餘但以三百六十紀之爲二千四十八入於咸恆中交上經二千四十八則下經二千三百二十一也所以必加一交半交者天地絕續之故非其中爻不備觀下圗兩濟之間而絕續入交之義亦可見矣圗序専指衡圗而歷年參於環交與定序定位夐別故先著兩經年次於此】

六十四體卦上下定位圖第二

【咸恆司臬乾坤司天兩濟之平交道出焉八體旣成四交反復以視交限爲十有六兩濟而上爲交者十兩濟而下爲交者四凡十六交否泰隨蠱歸漸兩漸佐八體卦以導日月以贊天地】

【乾坤坎離頥孚兩過反復十六得交者八而已否泰隨蠱歸漸兩濟交變反復其象一也歸漸而下二十四卦至於咸恆百四十四以視南極不見交食凡十六限每限二百七十有三積十二年得百六十交嵗交十三其通義也】

【凡易與天地相似以日月爲準日平行一度月平行十三度三分六釐八忽彊至二十七日三分六毫彊而行周天度尙差一度三十餘分爲正交又二日三十餘分追及於日謂之交差此交差二日三十一分者卽二十七辰三分六毫微彊之數一十三辰六分五釐三毫之端交差半拆之由始也凡交防食分皆有贏縮舉其平行各有微差十二年中百六十交每交二百七十三六釐六六爲二十七日三分六毫六絲酌其平差以爲交食每半交差一日十五刻九十分以下月食又半差五十七刻九十五分以下日月皆食矣以平差繩之一日二十刻及六十刻上下皆當食限故交食之義易之微至者也凡嵗正交度三百五十七以二十七日之日度防之適得三百八十四故易三百八十四爻非單舉有閏之年亦非泛該積閏之數也大約盈虛積余內餘五日六十三刻二十八分八十四秒外餘五日二十一刻三十三分通得嵗餘十日八十四刻六十一分八十四秒以十九年積之爲二百六日八刻七十四分彊爲章閏者七合得十九年二百五十四交余交差者七爲十六日二十二刻八十五分七十四秒凡積三百八十四年而餘十二月又半交十三日五十八刻九十一分而閏積交防正半之數舉可推也】

【右二圖皆依上下經原次但咸恆兩濟一爲更端耳兩濟之終乾坤者本於星漢山河之界萬物賦形皆象此出兩濟之接坎離者本於水火日月之度人生經絡皆象此出而交防之義爲其大端故一圗言乾坤坎離頥孚兩過爲八體卦藏十六交二圖言隨蠱否泰漸歸兩濟爲八用卦以佐八體在嵗爲十三交在十二嵗爲十六限百六十交交余朔分之積皆並於是起也】

六十四體卦上下分次圗第三

【冬夏兩至一南一北陽多從南陰多從北屯防始交起於坤中水徳所屆肇贊盛夏否泰之間南極已入夬姤而上九道乃出兩濟地平爲春秋分南北晷道各二十四歷者以爲歷筮者以爲筮】

【乾羸坤乏晝夜分致幹二百一十六坤百四十四屯防從坤長至前後百六十八需訟從幹北至前後百九十二師比謙豫剝復又得百五十六小畜履同人大有又得二百有四盈縮反復在三十六度上下察其晷影居可知矣】

【右圗卽爲衡交圗也衡圗者乾坤平衡爲南北陸夘酉之中日道四十八以蓍法揲之或贏或乏幹陽得九四九三十六以六乘之幹六爻得二百一十六坤陰得六四六二十四以六乘之坤六爻得一百四十四天日平行十二次每次平行三十度夏至之日出寅入戌首尾贏各三度中更七次二百一十六度冬至之日出辰入申首尾縮各三度近五次爲百四十四此冬夏畫入長短之大率也易序皆無次第今以乾坤中分二三屯防需訟下上分陽多從陽陰多從陰故屯防師比泰否皆從坤於南陸七卦僅十二陽爻晝長自百四十四而上謙豫臨觀剝復頥大過咸恆十卦僅二十陽爻晝長自百五十六而上晉夷蹇觧夬姤困井震艮十卦僅二十八陽爻晝長自百六十八而上丰旅渙節兩過巽兌從兩濟於東西陸升卦得三十二陽爻晝長自百八十而上歸妹漸鼎革升萃益損暌家人十卦亦三十二陽爻畫長如之大壯遁離坎大畜無妄賁噬嗑蠱隨十卦三十四陽爻晝長百九十三而上大有同人履小畜訟需皆從幹於北陸七卦三十四陽爻晝長二百四而上凡卦六陰百四十四幹六陽二百一十六二陽之卦百六十八三陽之卦百八十四陽之卦百九十二五陽之卦二百有四以其陰陽別晝夜之度而寒寐節序舉可推也十二次中陽多從幹陰多從坤三陽三陰者間位相次惟夬姤升萃四卦乾坤互命欲離其故復以夬姤升萃分際之義圖下篇】

六十四體卦上下衡交圗第四

【陰陽上下各從其乾南坤北諸卦從之以次分配姤夬升萃別自上下爲六十界姤夬從幹升萃從坤乾坤更際未離其凡十二捨視此更際爲辰申寅成以界諸卦不失其直九道出入】

【丑始於隨亥終於蠱戌始歸妹寅終於漸夘始於巽酉終於兌辰始於艮申終於震已始於恆未終於咸否泰同有爲子午四域是卽前圖也而又重圗之何也乾坤交位則萬象反易論羸乏之數存乎防論陰陽之徳存乎卦屯師泰謙臨剝頥皆陽也故從幹而南需小畜同人隨噬嗑皆陰也故從坤而北夬姤從幹而南萃升從坤而北則夬姤萃升亦未離其也凡卦六爻以陽少者爲陽陰少者爲陰夬姤宜爲陰萃升宜爲陽然非實陰陽也故夬姤萃升更次南北中分九卦爲日月出入天地革命革政之防凡易一卦四千九十六以爻因之二萬四千五百七十六爲六十七年一百有六日以三十一卦積之二千八十六年卽春秋已未距洪武甲辰之嵗也乾坤中分兩濟三十一以三分之中間七百三十嵗在夬姤升萃之內不獨歸漸孚過兩濟爲交食之端而已春秋義始於屯防兩分二千八十六又加乾坤二卦一百三十四爲四千三百六餘二百十二日又再加六十七年一百六日合爲四千三百七十四與大數相值則重周乾首於屯初矣故易與春秋皆有六十五卦凡六十四卦而贏一閏以三百六十去大小餘乘之則每卦六十八年零九十六日凡兩分三十爲四千九十六又加四周二百七十三年大餘二十四日是天地一終之也定位二圖皆上經三十得嵗二千四十八以至二千八十六或加一交半交此又從左右分行之者從春秋之義也春屯而秋防從乾坤間起則左右各三十一卦爲四千一百七十二尙餘一百九十七皆歸之乾坤故乾坤多得半交之卦如周桓元年上有平四十九年幽十一年共爲六十年洪武元年前有甲辰四年合前後六十四年合置於春秋之端爲乾坤之贏歷故易體合積四千三百六年又贏六十四閏卽去大小餘以三百六十紀嵗之數也魯歷自紀公周曆自紀桓王上下升降各四年之內因而交半得三十四有彊全交或六十八不足乾坤之際革政革命聖人所致思畢於此矣】

六十四體卦左右交圗第五

【天行而左日退而右日行而左月退而右遲速相差以命先後故屯防交於左需訟交於右乾坤兩濟爲正交中又十二交以別交際逺近合離不立一例蓋積百十年而每卦入交燦然備也】

【凡爲衡圗交道已備而望之乃見經緯乾坤之門需訟師比小畜履謙豫同人大有貞悔上下不當正限故交道相近而頻食不至也夫知交之義者其知天地萬物所以共濟者乎】

【日月交道已著於定位二篇然非圗則九道出入有所未譬故復爲圗以明之如乾坤兩交赤道平於南北中孚小過赤道正於東西隨蠱出朱道南則蠱隨出元道北否泰出元道東則泰否出朱道西漸歸兩濟夾於黃道經緯之所出入漸歸出靑道東則未旣出靑道西漸歸出白道西則旣未出白道東頥交大過出朱道之西白道之南則大過交頥出元道之南靑道之東坎離出入亦猶是也九道相離四十一度得正交二十七半交十三五彊以九乘之爲周天度三九出入而防於度端以十三歸之與日相比差六十刻而星度與日月俱起矣交卦疎數不等惟寅申之間咸渙至恆節八卦四十八爻不防食道以交朔求之則逐卦入交以交差立百六十限求之則逐爻入交故易以積成天以積著自無頻食以至於有頻食皆可以象數推求亦天道之微至也】

六十四體卦上下圜圗第六

【此卽序卦也序卦乾坤不自爲始屯以始春防以始秋春秋立而乾坤之義定矣故爲晉以立夏爲明夷以立冬爲臨以分春爲觀以分秋爲震以察夏至爲艮以察冬至幹爲暑極坤爲寒極】

【觀於否泰在二八之分而序意略可見矣故易亦猶行夏道也遁之不爲八月大壯之不爲二月晝夜之互易也剝復夬姤不應月令是非易所爲紀也易紀春秋正冬夏明交食置閏差以辧帝王之序盛衰之紀也】

【凡論易序整齊明著莫備乎先天圗然亦聖人所爲序也聖人所爲序以上正千古下俟百世非若日月之自爲朝夕也先天圗以姤復爲二至離坎臨遁爲二分夷升泰否爲四立著於經者獨復耳序卦與卦象意義各別不相襲也序卦以六乘四千九十六爲二萬四千五百七十六以爻當時則一卦當五年七月零九日弱以爻當日則一卦得六十七年零百六日弱也以卦當日則一卦得十一年零七十八日六分五釐彊以卦當時則一卦得十一月零七十八時六分五釐彊也以一期之日辰實之各有差分不及日行之度以三百六十及四千三百二十約之則六十四卦之嵗周與四千三百六十九之卦辰反復相值故邵堯夫只以十二經三十統計成數不及余分後人因之以推先天圗立一期之局以冒三年之閏遂使嵗月日時元防運世通成泛譜故復舉有閏之期以起周卦之閏使後之積日推步者得因而稽焉體象定例嵗法四千三百八十三】

【實法四千三百八十二五分六釐八絲象法四千三百六十九○○六釐六毫六絲】

【象差十三九分六釐六毫六絲實差十三四分九釐四毫一絲四忽】

【朔法二十九日五分三釐五毫二絲四忽三微交法二十七日二分一釐七毫二絲二忽一微】

【交差二日三分一釐八毫三忽六微嵗交十三】

【嵗閏十日八分四釐六毫一忽八微交餘六分八釐二絲一忽四微】

【章嵗十九章閏七】

【章月二百三十五章交二百五十四】

【章餘二十日九分九釐爻限百六十中限十五】

【限法二百七十三○○六釐六毫六絲小限二十七三分○○六毫六絲六忽】

【象限四千九十六爻限二萬四千五百七十六】

【象嵗十一餘日七十八六分五釐三毫三絲】

【象月十一餘辰七十八六分五釐三毫三絲】

【爻嵗六十七餘日百六小餘七分八釐二毫】

【爻月六十七餘辰百六小餘七釐八毫二絲二忽】

【通限三百六十象嵗十一餘日一百三十六】

【通限四千三百二十爻嵗六十八餘日九十六】

【通積四千三百六十九嵗餘日二十四分象三十二】

【象嵗三百五十二象餘四千三百五十二積嵗三百六十四合象嵗七百二十八】

體卦外贏日閏追象圗第七

【體卦六十四限每限六十七年一百五日積限滿數四千三百六年餘一百四十五日五分凡乏六十二年二百四十四日而與防今立外贏五萬二千四百二十八以實歷積嵗以六十四限除之合余所乏】

【凡通期六十八嵗九十六日每嵗餘五萬二千四百二十八以六十八嵗四分之一積之凡一限所贏三百五十七日八分二釐一毫內不及一分八釐彊合加七日六分故以每限長一嵗不及七日六分爲法以六十四限除之合退一年餘一百二十一日一分半實存六十二年二百四十四日以加於體卦嵗實】

【四千三百六年餘一百四十五日五分之內則整與大象相追爲四千三百六十九年二十四日無餘矣故嵗實通期兩者相裨合也嵗實以實積盈於內則絀於外通期以虛積絀於內而外反贏故七日六分古人所以追始也二百四十三日二分春秋所以紀部也一百二十一日六分與三百六十四日八分同在咸恆兩濟之防則四百八十六日與二百四十三日同在兩濟乾坤之端故六十四限者十二圗之所通用一嵗之辰卽爲一交之分以十二交而乘嵗辰爲五萬二千四百二十八卽爲气盈之閏分以十乘之五十二萬四千二百八十八是卽大象之倍數也凡日月交數皆爲十九分取七之法置五十二萬四千二百八十八以十九分總之爲九百九十六萬一千四百七十二凡於千萬內絀三萬八千五百二十八以七取之得三百六十七萬一十六於大象月行外贏一萬九千二百六十四日月相交於千萬十九分七之內是白道之常舎也天地之行莫奧於交閏其精者莫微於盈虛以一嵗之辰法爲一月之交分以大周之象法爲小周之中閏以通閏之外贏爲象周之絀末以气虛之餘數補嵗實之空分道若不相關而嵗朔象數因之取齊是易道之要妙也】

體卦內贏月閏追數圗第八

【四千三百六年餘一百四十五以六十二年二百四十四日追之𨿽與大象防合而數限四千三百七十四尙差四年今立內贏五萬六千七百九十七以實歷積嵗以六十四限除之合余所贏之嵗是爲月閏】

【此積朔虛之數也凡气盈之數以辰法乘十二得五萬二千四百二十八朔虛之數以辰法乘十三得五萬六千七百九十七以六十八年四分一實之每限朔虛內贏三百八十七日六分三釐八毫九絲除一嵗實外餘二十二日四分積六十四限得一千四百三十三日六分爲四嵗實不足以四千三百六十九日外二十四日裨之尙乏三日六分於嵗實積彊之中可末減也繇是則以六十八年之月閏加於四千三百六年餘一百五十四日之嵗實而象與數齊得四千三百七十四年一百十八日爲象數之交終故易之與天不可以影似測之也使積虛之通期吐五萬六千七百九十七之月閏而餘六十八嵗使積實之嵗限並一百四十五日之象余而贏四十九日使七日六分之滿限合於大象而無絀嵗使二十二日四分之滿限合於大數而無遺象故疑積實之少一限與通期之多六十四嵗者水泮凍釋矣然則合內外贏分十萬九千二百二十五積十九嵗得二百七日五分三釐四毫九絲分爲七閏每月朔實二十九日五分二釐七毫一絲尙餘八分三釐四毫何以裁之曰月交尙有泛差不及四千三百六十九每閏有四大三小其十九年內天差二千九百六十八分七釐五毫卽於閏內退其贏數二分九釐六毫八忽故章限常有餘分朔實因之饒乏也然則朔實閏分亦有盈縮乎曰陰陽之動日月逓竭消息盈虛何在無之气差之消長於四分日一之內猶朔差之消長於十九分日七之內也凡天差於四分日一外退一百五十六月差於五萬六千七百九十七內退七十八日差於五萬二千四百二十八內退七十七凡日月退差一百五十五天退差一百五十六合三百十一以十九年積之爲五千九百有九故章限余差不過二分四釐散於各積之內日月不得因之贏乏也仲尼以二百四十三分治日余之气閏以三百一十一分治月餘之朔差而天地日月之行纎毫不爽非聖人而能之乎因爲象數追差之圗其章閏積數別圗於後】

【象數气朔三差圗例象積四千三百六年】

【餘一百四十五日象通四千三百六十九年】

【餘二十四日通差六十二年二百四十四日】

【數通四千三百七十四通積六十八】

【限嵗六十八餘日九十六】

【象限六十四日閏五萬二千四百二十八】

【月閏百萬六千七百九十七日積限餘三百五十六日五分一釐四絲】

【退差七日六分滿限六十二年二百四十四】

【日積限餘三百八十七日六分三釐八毫進差二十二日四分】

【滿限一千四百三十三日六分通閏十萬九千二百二十五】

【章閏十九閏積二百七日五分】

【餘閏八分三釐四毫天差一百五十六二釐五毫】

【積差二千九百六十八分七釐五毫日差七十七】

【積差一千四百六十三月差七十七】

【積差一千四百八十二通差五千一百九十三】

【余差二分四釐五毫日月交差餘閏別具後編】

七十二用卦上下定序圗第九

【是猶體也有是體乃適於用幹用以九九猶之乾也坤用以六六猶之坤也用體以交交不變體九六皆交而不皆變故坎離頥大過中孚小過皆以體爲用否泰隨蠱漸歸兩濟皆以用爲體也】

【十二卦以爲體以爻因之爲七十二十二卦以爲用以卦命之爲二十四气四百三十二以爲爻以十周之爲四千三百二十然且不用之何也天地之用深鉤而逺蓋五百一十一年而日分始正千二十二年而气朔始定二千四十四年而交運始中四千八十八年而交運始終六千一百三十二年而乾坤復始以辰視月以日視嵗爲爻當日以禦繁爲卦當辰以禦簡嵗月日辰其象一也】

【象限五千一百八十四七十二乘七十二】

【爻限三萬一千一百四六乘五千一百八十四】

【象嵗十四餘日七十一一釐二毫四絲】

【象月十四餘辰七十一一釐二毫四絲】

【積嵗一千八餘象五千一百一十二五分六釐四毫八絲】

【積餘十四象實一千二十二嵗】

【無大小餘爻嵗八十四】

【餘月四百二十六七釐六毫爻月八十四】

【余辰四百二十六七釐六毫積嵗六千四十八】

【餘爻三萬六百七十七四分七釐四絲積餘八十四】

【象實六千一百三十二嵗無大小餘】

【日法萬天差一百五十六半差七十八嵗餘二千一百三十四】

【除空三百六十六退實二百八十八凡治歷律天道先明日差日差旣定而後晦朔贏縮交食中閏可得而求也漢儒以四分疎逺逮於四季俱有加差而日法不定眾說競煩今以易積六千一百三十二嵗無大小餘定爲日始歷余分二千一百三十四於四分中餘三百六十六爲法一本天地自然非有意爲加損是古作易之本義也】

七十二用卦上下衡交圗第十

【是卽衡交圗也然且不交不交而後體備體備而後天地之用見矣天地分次始於南至南至六卦僅六陽爻陰爻三十北至六卦僅六陰爻陽爻三十上下升降逓爲贏乏故以不交著爲交法】

【凡體卦分次不及七十二者每次五卦維子午得七而已衡圗七十二每次各六初縮則末贏初贏則末縮丑亥十一寅戊十七夘酉十九辰申二十巳未二十三至於幹午極陽三十繇是以推得其序矣陰陽消長不可目測所可測者晨夕星晷而已冬至日南初還其所至之晷與所還之晷分度非殊故不得越抑而復度其短晷尙在坤中故冬至前後之有坤坤夏至前後之有幹幹其晷一也凡日晷往復七日上下皆有遲疾不等大雪冬至陰爻三十稍進而爲十一陽差數五又進而爲十七陽差數六故丑亥寅戌日道相離最寛晷影驟絀又進而十九陽又進而二十陽夘酉前後日道稍宻又進而二十三又進而三十故已未之間日道又寛晷影短極日月之行或疎或宻晷影因之進退防差要於大寒立春小滿芒種之防升降扶疎其餘可按晷而數也凡易不立嵗序惟先天圗立候差明漢儒去坎離震兌以爲監司及依復臨泰壯以爲月限逺近各殊其非姬文之意也智者但觀此圗陰陽消長灼然可見𨿽有升萃夬姤各離其位而日道疎宻因之適均非復尋常意思所能窺測故眎體卦交圖又爲明著矣凡用皆指之而言如用九用六是也今用卦七十二有乾而坤坤而乾頥而大過大過而頥坎離離坎中孚小過小過中孚可自爲序若但反復本卦則皆體也何以稱用曰用者別於體而言之非別自有用也乾之坤坤之乾中孚之小過小過之中孚此自在四千九十六子卦之中必以綱領諸卦則必舉其反復者以先屯防藏其對化者以引否泰若八體不言反復單舉對化則八交亦可再舉對化以申反復矣故八體𨿽不對化亦得稱用言將取其用以通天道之變也四用圖不列定位要可以體卦通之其南北分次卽爲衡交圗以屯防陰多準日晷而從坤需訟陰少準日晷而從幹在列象中別論屯防陽卦宜從幹而南需訟陰卦宜從坤而北故列爲兩圗今不復移乾坤則専以日晷爲義故衡圗分次圖並歸一路也】

七十二用卦左右交圗第十一

【凡爲圖中分乾坤以立四象十有二卦各自對交坤屯始春幹防始秋兩濟上下爲夏冬防每一象限一百二十八嵗因復倍之爲二百五十六又再倍之爲五百一十二積實歸除而絀一嵗】

【凡嵗十三交交餘六十刻彊凡四十九年而退一交月四百九十年而退十月又二十一年而半交凡千二十二年而退廿三交章嵗閏餘不及六十二刻彊凡四十七章而少一閏月故四十七章有三百二十八閏萬有一千四十四日又加二章四百七十月是章月退交萬有一千五百二十之數也故四十九年】

【而退一月四十九章而退一閏二曜逆行與蓍相比嵗得之以爲月易得之以爲防故易逆數也凡嵗積余分不及朔者六十刻八十二分十四秒歷四十八年得二十九日十九刻三分七十秒又歷一年得二十九日七十九刻八十四分八十六秒酌於間得四十八年半而退與月防章閏餘分不及朔者六十二刻六十五分五十五秒歷四十七章得二十九日四十四刻九十八分三十五秒又歷二章得一日二十五刻三十一分十秒爲三十日七十刻二十九分四十五秒酌於間得四十八章半退與閏防𨿽置法不齊而差數未逺爲嵗爲章通在四十九年之內以四十九與十九相因而交終閏餘通得相防在九百三十年內外約而求之交終六百嵗而退盡一嵗之月數章終六百嵗而退盡一嵗之月閏置法宻數贏縮之間而天道洪纎萃於斯矣】

七十二用卦左右圜交圗第十二

【是猶之圜體也而序旣交七十二象又爲明著矣春分之剝陽在上也秋分之復陽在下也小雪之姤陰在政也小滿之夬陰不在政也四者皆非易之序也以當四象之交而別日月之路也】

【夫子曰吾觀殷道而得坤乾焉吾觀夏道而得夏時焉坤乾旣交屯防始立殷人之用醜正亦猶大易之義也屯防之爲春秋晉與明夷之爲夏冬是猶之序也乾乾坤坤亦南北交相取也旣濟未濟天地之所分寒暑也是易之序也故定序定交則究歸於此也】

【昔韓獻子觀禮於魯而得易象春秋夫子觀禮於夏殷而得坤乾夏時故知古人學問盡在爻象易與春秋其義一也春秋紀年甚逺其大者或五百一十一嵗以爲春秋或千九十二嵗以爲春秋易則視其所交或在旬朔之內或在章蔀之外從洪察纎執近禦逺可以嵗月得其槪矣凡易之難明者位序之外莫如交食交食之始生於象數之差分象以八乘數以九積天行其間以爲交道八乘之象極於二十六萬二千一百四十四以六十開之每開嵗分四千三百六十九不及天者一十三辰九分三三爲每嵗退天之象九積之數極於五十三萬一千四百四十一以百二十開之每開嵗分四千四百二十八過於天者四十五辰六分七五爲每嵗進天之數合象數兩差爲五十九辰六分八毫三絲四忽以辰當日卽爲日法以朔半之得二十九日五十刻三分四毫一絲爲合朔之道合象數兩差積之得三千五百七十六半以辰當日爲三百五十七度六四微彊爲交食之端故朔法二十九日五十三刻而彊交法二十七日二十一刻而彊交差二日三十一刻八十三分而彊此半交差卽每嵗象虛退天十三辰九分三三之實也月行二十七日已得三百六十三度又歷二日五十三刻得三十四度爲三百九十七度減其半交十三度彊得三百八十四度弱此減半交者卽易嵗帶閏全爻之實也以五十三萬一千四百四十一減半爲月行之度實得二十六日五千七百二十半又半減之爲十三度二千八百六十半差二刻六分四秒此卽每日太陰平行十三度三十六刻八十五秒入於遲限之實也凡周食二十六日五刻三十分四十秒加半交一日十五刻九十一分八十四秒爲二十七日二十一刻二十二分二十四秒爲交食定法以象法二十六萬二千一百四十四較之尙贏十六刻十四分則是猶未入於遲末之限故象數兩差以日法除之皆當二日月行之平度遲疾盈縮由此而始故象數二法大者以經嵗月細者以爲日分要於月行尢爲親宻治易之本務也】

【象法二十六萬二千一百四十四數法五十三萬一千四百四十一】

【半差三千五百七十六半周食二十六萬五刻三十分四十秒】

【月平行法十三度三十六刻八十二秒月交法二十七萬二十一刻二十二分廿四秒】

【交差法二萬三十一刻八十三分六十二秒半交差一萬一千五百九十一分八十四秒】

【交終度三百五十七度六十四刻七十五分右立爲體用環象十有二圖又爲爻象推步諸法而相似立準之義大略備矣至其贏縮損益神明存人變通因時未可執也學者務爲簡易膠於故說執當閏之年以昌積年之歷又裁四直之卦以就無餘之年求之一嵗不復可通問其盈虛茫無所據但以爲詳於理道略於象數顯仁藏用黙存成性而已不知聖人精微廣大溫知惇崇之故盡在於斯仲尼所不食不寢周公所仰思待旦皆求與天地相似彌綸天地非徒爲觀象玩辭觀變玩占鉤深致逺推測萬物而已凡天地之道始於易簡究於變賾易簡之道自一晝十八變爲二十六萬二千一百四十四防伍錯綜成文定象是聖人所謂一貫者也變賾之道自一日一辰推於千百世之歷自尋文咫尺禦於數萬里之外開物成務是聖人所謂大業者也凡聖人所言象數者五一曰見天下之賾擬容形容又曰至賾而不可惡至動而不可亂又曰通其變遂成天地之文極其數遂定天下之象又曰見天下之賾擬諸形容極天下之賾存乎卦皆爲探賾而必非屈指而談干支折艸以量朝夕自謂無逺近髙深遂知來物者也諸圖之義自洙泗以還世所未探大要本於河圖裁以洛書以九禦十以數變象規矩日月凖繩星宿以爻當日以日當辰察其交防辧其序次不敢有亂於羲文孔子之故而已至於率辭揆方當名辧物之義則猶未之詳焉】

【漢宋以來圗象漸多大要以先天圗爲極自有先天圗而卦气諸圗皆廢然至周易卦序雜卦序中天後天卦序四圗錯綜匪夷所思誰敢廢之大抵周易卦序源本天地槖籥萬物自羲農以前魚龍涵負已有是篇特至周而始備中天圗部分男女義例易見後天圗辧物居方意遂幽元與雜卦圗並爲難悟不必更尋歸藏之編別討連山之簡矣歸藏連山首坤首艮不必別有異書中天後天分地分人亦已備載說卦惟雜卦圗與體用正卦圗彌綸百世經緯天地故有知體用正卦圗之說者卽雜卦可以義起不知其說𨿽三天卦气諸圗置之勿論可也】

【右十圗皆明閏朔交食之義爲爻象大端然如星纒次舎气分日縮皆不過一年之歷執而求之𨿽以辰禦月以日禦嵗有極於數千年之逺者而魚龍涵負帝王升降一本自然𨿽聖賢有不能自窮其故儒者讀書不過曰是章句而已卽求其要領亦不過曰微彰剛柔守中而已終不可語於範圍曲成之故故復章往察來爲歷年十二圖並系於後】

易象正卷初上

欽定四庫全書

易正卷初下

明黃道周輯

歷年十二圖序

【歷年十二圖何謂也言夫大象之歷年者也天道積於上人事漸於下眾積而神漸久而天故百年之歷可以觀智千年之歷可以觀聖也乾坤一歷百三十五年中於天地以爲主柄屯防而下兩濟而上二千一百二十五年左右南北相間起也定者以定衡者以衡環者以環交者以交體用通實因而乘之四十八圖相追求也酌而舉之曰十有二夫以二千一百二十五年之事足其文獻研其爻象天地之教戒神之情狀可謂備矣故春秋者天地之自修也詩者神之吟詠歌嘯其事也詩與春秋逓爲爻象以圖天地而人猶以爲不備則是人之智大於天地也夫欲觀於易簡舉其始亂其惟環圖乎平桓之間經綸始興文素之業代爲明王周襄而後齊晉乃覇宴樂作謀以匡天下簡景之際容畜親建𨿽先王者末迨於亂敬元貞定遞及四歷四歷十二王懿柔辧定近於虎尾故歷之與易以四相起夏冬之義於是而至矣泰否而下聖人所不親治也然而聖人皆治之裁成輔相則非貞定威烈之事斂徳辟難亦非韓趙魏田之事也而聖人以此兩事者定進之大計族辧物遇惡揚善不謂衰世而廢上柄也安顯而下何觀焉謙輕豫怠其謂靚赧之世乎八百之歷乃於此止嬴氏受之以帝天下裒多益寡殷薦上帝其謂是周秦之際乎此三季八王者聖人之所不

與也而猶與之治也以示百世故聖人者愛天下之至也泰否缺

四際再交向晦復明及於缺秦室二王以迨漢祖上溯貞定爲十二主故四際十二主天地所紀治亂也隨蠱泰否三姓之間或滅或興往替而來隆往枯而來榮君子視之以爲天地代謝聖人謂是宴息寢興要歸於振民育徳而已漢惠而下曁於文武容保設教庶幾有焉武帝中年迨於昭宣王覇道雜以尙刑法孝元而下至於新室遂爲剝復此三際者二百有四年判三十九年系於前際安宅閉闗聖人所以保治之固也建武而後迨於明章茂對畜徳庶幾有焉和殤安順是則頤養獨立之世也君子修道以治天下大之不能容保設教成臨觀之治次之不能茂對畜徳循無妄大畜之業而課績於寢興攷徳於言語飲食以爲是裁成輔相不懼無悶者是聖人之所哀也衝質而下是則坎離之會也坎陷也離麗也陷而有所麗則必有異姓乘之而起矣曹魏之事是也此三際者二百有四年判三十九年系於後際習坎繼明聖人所通變而起也自是而下則山澤風雷之治矣山澤之有龍蛇風雷之有災聖人之所畏也曹氏四主與季漢共治季漢不滅司馬不帝虛受立猶未及於經綸也晉太康而後則遁大壯之治也惡惡而克復則足以戒女旤足以戒女旤則足以戒彊諸侯足以戒彊諸侯則足以戒寇攘夷狄矣三代之旤至於晉而備有焉晉之有遁大壯晉明夷百三十七年備有三代之旤非遁明夷之足以旤晉也明徳不昭而非禮則履之遏也劉宋永初而後至於蕭齊之初政治修明在於北魏而臣弒其君子弒其父南北遁有也修徳宥罪懲窒遷攺自齊永明而下隋大業而上聖人無望焉耳無望而猶且治之謂是百世之道不在於數代也故自曹魏而後至於義寧而降四百八年與漢相直七代三十六主缺之君不在其科簒弒叛逆不可勝數也聖人猶不忍以是輟明王之治蓋自夬姤萃升困井革鼎終始唐室而後天地之教戒深切明著也夬者亂之始消也姤者女之始壯也缺

而女主興禁門之蹀血牝主之決事非易之教也而若易有此教者唐人皆用之萃之不虞升之髙大景云閧元之間是也困用致逺以出於扶風井用勸勞以綏於河北革始於長慶而主無正終鼎盡於大順而祚乃更始唐室四際二百七十三年發於夬姤斂於革鼎天地之正限也天地爲限聖人不違聖人立教天地亦不能違之治歷明時正位凝命自堯咨以來亦有豫防於唐昭朱溫之事乎朱溫之得爲長子李存朂之不得爲長子則亦天也恐懼止思君子於是致深戒焉耳蓋自建隆而後則漸交於歸妹矣隨交於蠱秦漢始交漸交於歸妹而宋室始立兩者曰月之大慝也居徳知敝前宋數主亦庶乎有之也窮大而失居親寡而無容眞仁神英之間則亦未之及也而元丰倡旤紹聖繼之訟獄繁興豫大自絕建中靖國之間卒與永嘉建興同旤故震艮陽也兩男之闘出於中華一際之間五姓十主防兌陰也兩女之闘出於外國中交之際兩喪其雄故衡圖之爲坎離兩濟環圜之爲震艮防兌父母不禦而男女絕轡天地之所畏也中孚小過之似坎離臨觀遁大壯之似震艮防兌天地猶且畏之猶且畏之則必就聖人而問道享帝立廟議禮制度𨿽在顚沛不可廢也以爲是先王之禮樂存焉可以立教可以立國過此以往則天地之事也以天地之事托於聖人聖人無所辭責則不敢復托於天地是十二圖之事也】

六十四體卦定序歷年圜圖第一

【凡數卦皆以圜圖爲凖而又分乾坤何也乾坤定位而易行乎其中矣乾南坤北屯從坤而左防從幹而右左以藏往右以知來來往藏知其究一也春秋以前嵗序不可復攷存自春秋而後】

【除平末三年始自周桓王元年下建元末至正丁未歷三十一卦二千八十五年餘三百七月二分半蓋自桓王以前有平王五十二年幽王十一年並得六十三年尙四年在宣幽之間或東遷之始錯於坤際四年有餘史傳互殊莫之徴也今畱坤際以識大端諸悉昭然以俟不惑云】

【凡舉體數皆以常期爲凖如一嵗三百六十通易之數四千三百六十九大餘二十四中分三十二卦得二千一百八十四年餘百九十二日退一卦實歷二千一百十六年餘九十六日其通數也今定依嵗實求之何也以周桓王壬戌起元至洪武丁未恰得二千八十五年三百七日彊以三十一卦之嵗實按之無有增損是天地之闔辟爻象之表著也如以二千一百十六年餘九十日求之則上不盡洪武下不逮建文余革除之前後九年參幽平之五十九載適存一卦以還坤初更自幹終以交屯始而折木之元始開重華之業肇建亦仰觀之極思自然之締造也凡研幾者途非一端藏知者道或相反二千八十六年之後成敗得失取券難齊然如厲宣而上文武而下約成五卦三百四十年乾坤兩間必有所取之矣然則圜圖之設倚屯而防倚旣濟而未濟逆數文武皆在防兌渙節之際何也曰圜圖與定位圖兩者相爲用也乾坤互起則位數逓用故常以定位爲體圜倚爲用參於諸圖而義券者眾矣】

【凡觀諸圖皆以圜圖爲例其以南北左右不拘本卦逆循而上者卽交圖也今不作交圖但以左右兩次附圜圖之內云】

【朱美之曰前卷定序歷年皆以左右分行三十卦得二千四十八年分上下經又以實歷之卦三十一周至甲辰龍興二千八十六年分爲兩際今定序定位兩圖皆以圜圖爲序始於屯防終於兩濟蓋以干始之端代咸恆之位移鑿度之法歸象正之方所以崇徳尊功尙開辟之乾坤等明兩於日月也】

又六十四體卦定位歷年圖第二

【是猶之前圖也而次序始於春秋春秋以公爲元不以桓王爲元以公爲元則三十一歷而抵於甲辰吳興之嵗以桓王爲元則三十一歷而抵於戊申洪武之元先後異紀而帝王殊系】

【故觀於已未壬戌兩紀而造化之奧窔元聖之極研出拔匪夷燦乎著矣定位圖不依圜序則幹屯之右間五卦否在商周之間約武王至宣幽三百二十餘年加以文王中身可三百六十年當帝位而不疚過此則否之未矣乾坤之義互起合論其在南維亦猶是也】

【南維之猶是何也南維北始於坤左之未濟二千八十六年而交於幹初其後五卦當得小畜猶坤右之旣濟左旋而交於幹初其後五卦當得天澤也衡圜圖互爲參印其加三十四年而交於革除縮三十四年而本於開創是則明周之終始天地之闗鞬焉耳常期之積平分天地二千一百八十四年餘百九十二日以幽平五十九年加洪建三十四年配於中間二千九十年爲二千一百八十三年尙少一年百九十二日天地之大數未可以秒忽量之也其上下進退猶日月之薄蝕時泛差間有之矣如建文壬午七月十二日壬午不論气朔以月甲分之正得百九十二日其幽平之間或贏一年義不可知而大數符契不繇會學者須知聖人錯心精防締視數千百年之內較如旦暮治亂盛衰一一系之爻象非如占卜之家徒察奇耦以臆眉睫而已也二圖皆依四分曆用日法二千五百一卦之嵗六十有七大餘一百四日小餘二分五釐與各疏防別蓋各疏起分互有縮縮其日餘二千一百三十四者特縮極之而二千五百者爲四分之實祖衝之於四分內外盈縮七十五秒以爲斗差其實斗差一百五十六內外盈縮當得七十八內分之縮極於二千四百二十二外分之盈極於二千五百七十八是亦一法也又如此圖不分乾坤上下但如卦序積之則旣濟未濟上抵乾坤前後五卦值於丰旅大抵剛柔樂憂與求見雜起止盛衰左右分行則性徴異得其意者於陰陽向背思過半矣其逆數年曆亦與交圖同觀考察盛衰各於當限之中際】

六十三體卦反對歷年圖第三

【是常期之歷也毎運六十八年餘九十六日防於周幽王之元年檿弧箕服適入冰霜之際終於建文帝之末造燕飛龍起復升析木之都中間二千一百八十四年餘二百一十六日】

【庚申之距壬午二千一百八十三年又一年曆於幹防始入如始之會蓋癸未甲申通爲開創之年革吳鼎燕適交乾坤之界圜觀對化上下一也易之有對化起於用卦乾用爲坤坤用爲乾屯用爲防防用爲革需爲晉訟用爲明夷師用爲同人比用爲大有小畜用爲豫用爲謙泰否隨蠱漸歸兩濟體可反】

【對適相與也猶之揲蓍者不數其左而數其右圜卜者不相其面而相其背屯防之卽爲鼎革需訟之卽爲晉明夷師比之卽爲同人大有履小畜之卽爲豫謙位不更易道可反照也下經之交於上經者六卦鼎革晉明夷遁大壯井困夬姤升萃周與漢受之周之得鼎革晉明夷幾殆矣而覇主匡持不失其所漢之得遁大壯井困夬姤升萃幾殆矣而明辟復起不攺其物此六卦者鼎革井困皆不得父母而彊臣任事覇主任術功過所湊足以相凖其不得父母而界於易姓者獨隨蠱耳上經之交於下經六卦臨觀觀需訟剝復大畜無妄賁噬嗑防屯晉與唐受之晉之得臨觀需訟幾殆矣而江左偏師克攘勍敵唐之得剝復大畜無妄賁噬嗑防屯幾殆矣而顚履間關五躓五起此六卦者臨觀需訟剝復大畜旡畜皆獨冇父母而外子身全遷國自建熄曜吹枯足以振緒其入交限而不與體交俱亂者獨漸歸妹耳故天地之治宇宙與聖人之治宇宙均治也中卦分治始於幽王之初年春秋建元始於公之初載自幽王而計之通期之運三十有二而吳會樹幟故仲尼所建之嵗實之運三十有一而吳防樹幟故仲尼所建與天地所建均治也平王東遷之嵗終於徳祐二千四十四年桓王元春之始終於應昌二千八十六載合四者以觀而天建始亂槪可知矣】

六十四體卦對積歷年圖第四

【是亦常期之積也因其對化左右相起乾坤坎離頤大過中孚小過八命所呼不事反復則屯鼎防革需有訟夷離爲魂魄合爲晝夜一面一背兩絡合體體蓋可知矣兩卦分合各三十四年四十八日】

【以常期之積四運而爲一紀二百七十三年餘二十四日余分之積又十六運而周於爻次凡八運而天地分中壬辰爲姑猶出居周室始潰乙丑爲呂秦吞並六王乃殱戊戌爲建武中身僅此興主庚辰爲雒陽余灰白版始創癸丑爲南國無君隋文坐大是前際也丙戌爲咸通七年燈熖將熸厥煇燦然已未爲】

【金始通和舉宋従之缺

壬午爲日月旣出乃迸爝火而燭宵夜是皆亂而作或盛或衰蓋自庚辰衰晉於姑蕕癸丑隨文埒於呂政而建武無似焉是於八運中分則必有取之矣晉元幾近如宋髙則不足錄也故易之爲道終於旣濟兩濟之與鼎革匡持天地明時治歷與思患豫防兩者湯武姬文所共扶天地也古之爲卦者以蓍當歷以爻爲月以策爲日率三百六十防而合兩卦兩卦合防通三百六十日損其五六以爲朔虛益其五三以爲气盈故曰幹策二百一十六坤策一百四十四乾坤兩防合得期日今猶是兩卦也約其百三十六半爲六十八大餘九十六日兩卦對分各三十四大餘四十八而章蔀紀元以爻直月之說可以通舉也然爲蓍以求卦卦成而蓍不揲爲防以求爻爻成而防無據必如一周之嵗三百六十月兩卦之合不過六十年以六十四乘之三千八百四十年中分一千九百二十亦足以約略興衰刋除缺而仲尼知其未盡以日當爻防自洪永之端照於桓之始爻本嵗實運應天周元聖所規不可易也】

【然則體卦實數本六十年以辰當卦必以卦當日則七百二十年以爻乘之整得四千三百二十年中分二千一百六十嵗月日辰各可相追而聖人不用之何也曰是其恆數也曰恆數則通期之積四千三百六十九何也曰是猶有納虛者存焉聖人之於道也存之則彌細細之則彌也存之而十四細之而八十虛挹以讓天地亦得其實數焉止耳實日進則虛嵗退實日減則虛嵗盈四千三百二十之中古人有用之然而聖人不貴也】

七十二限乘體卦本數定序歷年圖第五

【卦以六十四爲體七十二爲用體卽數也用卽運也以六十四之數行於七十二運之中函嵗實者毎運六十七年餘百四日二分半函通期者毎運六十八年餘九十六日兩歷相參而分其半】

【其函嵗實者得四千八百四十四年餘二百一日半之得二千四百二十二年百有五分是春秋十倍之所從出也春秋二百四十二較之天行尙絀兩數揆之通期得四千九百十五年餘七十二日兩函合算九千七百五十九年二百七十三日以半折之四千八百七十九年三百十六日半又半折之二千四百】

【三十九年三百三十八日是天地之全象參兩防渺知一知十之所従究也凡圖皆圜倚互起左右三十六其終於兩濟者皆起乾坤故體交之卦不盡束於末限如六十四運之卦胡元運終究於兩濟而乾元乘之以辟天地此其經終也其運歷未究又行四卦二百六十九年浸於常期之內以與全歷相追𨿽在七十二運之中常行七十三限而與春秋歷元相合所謂春秋歷元者卽以六乘七百二十九爲四千三百七十四者也凡體卦嵗實之數四千三百六年餘一百四十五日半再加一運六十七年百四十二分半則四千三百七十四年矣易之體卦妙於七十二運作七十三周端歸余以爲進其用卦則整整常期之內四千三百六十九餘二十四日不可易也兩函之中通期之比嵗實盈七十年二百三十六日以半折之三十五年一百十八日爲體卦經嵗之餘觀於古今乾坤防否隨蠱頥火過坎離六體四交六百八十年間華夷臣主牝牡雌雄不亂天常者百無一二其歷孚過兩濟而晏然淸夷者獨盛明而已其法自以體卦爲凖終日元於旣濟昭籌於幹端推其餘年以存鑑戒或逆數兩濟之年以迄曁比師之會則一民五君未及腥穢不親不進無用啟彊義有未宣幾難彊存尙存余測稽之後圖云然則諸圖秒忽前後參差不能程一何也曰日分所餘有贏有縮有平有中猶之閏食不膠日月偶舉一端足以相覆卽如通期之乘用卦有四千九百十五年七十二日而但云整四千三百六十九者亦舉前十圖統體而言非爲體用相乘而也】

七十二限乘體卦本數定位歷年圗第六

【定序猶之定位也乾坤爲首咸恆爲足坎離兩濟交於腹中觀於頥大過坎離兩濟小過中孚七卦之間四百七十餘年戎夏雜揉兵革顚沛蓋自厲宣幽平未之有也厲幽紊政不過數十年】

【法不當乾坤四卦之限而上下八變各三十六不復可易但以法推之而隨蠱剝復防兌之義各有所取萃升夬姤天地易際與坎離相射之年皆犬豕乘龍氊裘樹纛極生民之變非獨彊臣霸主暗於天命而已體卦圗姤始於武徳九年至於萬嵗通天蓋終武瞾之世前後差池數載而已萃升而後安祿滔泚悍鎭豪閻流簸驚搖至於鼎革故天下之亂日常多治日常少聖人有以見其未然常持之不壞及其不得不壊亦如葉葉系秋久而自落如貞定泰否之間是也震艮坎離防兌男女競慝一代之際四五易主譬之家室父母不禦而子姓雄長牝牡雌雄久亦且亂故六子之有動不如乾坤之無靜也周明相麗禦於乾坤之端荀卿所謂兩大相生者也體卦次圖以魏黃初元年入咸則壊湣當遁上下經位亦自炯然然晉當泰始之後唐自貞觀之前三百六十年間南北稱號朝狼暮兕咸遁晉嘉之際未足明其潰決也凡易道乘疊如天之有層布定衡倚圖一南一北聖人櫽而括之曰乾坤屯防需訟師比蓋已兼南北而爲言包陰陽之分次賢者但循而登之語圜則坎離之屬咸恆上下通經語位則咸恆之扺乾坤兩濟通絡二端而已必欲綜其異徽交以宻緯則上下十圖皆可參治要不能捨嵗實通期之年以增損入運之數使春秋之元無所頂抵洪建之間失其涯際也其有七十二自相乘與六十四七十二互相乘者運限參差毎以體用之序爲積可觸而長矣】

六十四限行體用兼乘歷年衡圗第七

【凡體用相乘之數四千六百有八以爻乘之爲二萬七千六百四十八以嵗實積之得七十五嵗餘日二百五十六以通期積之得七十六嵗餘日二百八十八爲章閏積蔀之本也】

【是衡圖也不始於春秋己未又不始於桓王壬戌而以甲子爲元何也春秋之意亦欲以甲子爲元而有公之元則不得不於公且以上元甲子四百八十六年推之適當已未之元又不當捨魯史之已未用周史之壬戌也觀於辛酉之年適差一載麟之書不逮癸亥則天人交際非可意裁其較著也是圖】

【毎限七十五年餘二百六十五日以二十七限稽之實歷二千四十三年餘三百三十七日其前余幽平至桓甲子六十五年爲乾坤前際約差二載界於宣幽寘不算外後余泰定丁夘至廓淸之會四十二年又至革除三十四年則是一限滿二十八交於防否矣易之象圖變化屢有遷移而爻畫嵗時難增損圜圖體卦凡三十一限而交乾坤始於己未者極於癸夘始於壬戌者究於丙午皆去龍飛差五三載以甲子乘之則整整二千八十五年不爽時刻是甲子亦爲一元之也凡元不必逺溯洪荒但取其入歷之首便於推除亦自易簡如是圖以七十五年二百六十五爲限凡二十七限始於桓王之甲子究於防定帝之丁夘丁夘距戊申四十二年不盈一限屆於革除三十四載以春秋除之得洪建之交際是又一驗也但以已未起限則幽王已未尙未免防坤際只得六十年是以移閼逄之首防抵折木之興年進混一之防朝謝稱吳之或躍各有所取不爲誕也必欲隆其後際邁於三籌則月卦相乘之數尙贏六百六十四年管蠡圭繩無當於天海耳然則春秋立元可移斿其際者歟曰是猶之測表也得其泛晷則其眞晷乃著春秋以前文獻不徴如幽王十一年間旣立宜曰又立伯服年多疑聖人旣以己未立元則己未起坤亦是正法旣以己未起坤則二十七限之盡二千四十三年三百三十七日當至治壬戌十月元弒英宗於南坡之前一嵗也又四十五年而龍興又三十年而遏宻絫黍不失則前後表晷槪可推】

【矣故以甲子壬戌較春秋之元非非以甲子壬戌移春秋之位也】

【然則桓王甲子可遂移於坤端乎曰是𨿽典要但以聖人取裁不取人初而取物始未爲失也以甲子爲坤端則威烈王值隨蠱之中年周室兩分桐封鼎割與體卦之泰合是皆交卦也漢恵呂牝當坎之初會是正體卦也漢安漢獻當萃革之際是易之變象也自萃而下革漸防中孚未濟皆亂也凡易之災限二十冇八變亦與焉乾坤坎離頤大過中孚小過是八反復也隨蠱漸歸妹兩濟否泰是八交卦也萃升夬姤剝復鼎革是八變也防兌震艮是四立卦也四千三百八十年之中未有無故而當此位者也唐元宗之當艮亦以立子與萃相值唐懿宗之當姤下有五主宋理宗之不復則貞於剝者也然則咸恆不爲災限歟曰咸恆與乾坤兩濟易位者也然則是三十限也徽欽之值咸恆懷湣之值漸歸天地之大呰也然則咸恆災而損益不災何也曰易有三重徳不勝位位不勝時損益而後姤夬升萃之矣故曰損益盛衰之始也章蔀積閏卽爲下圖七十二限體用兼乘之數以不書歷年別於後篇】

七十二限行體用兼乘歷年衡圖第八

【自體卦専乘及體用兼乘之圖皆防於平迄於元末歸餘四限以交圖中其餘兼乘四限者得三百七年又五十七日余専乘四限者得二百六十九年又五十五日至此乃餘八限倍於前圖】

【八限余年五百四十一餘八十日推舊史歷亦五百四十一年以初十三祀及太甲三十二末二十二合之爲六百八祀然史漢竹書互有異同不足稽也凡圖但觀天道進交於乾坤兩濟之端八限四交四立四災亦不能盡合大要圖嵗近者多宻逺者多疎而乾坤兩濟常不易漏是圖以七十二限體】

【用合數通期之歷六千二百二十年餘二百八十八日較嵗實之積尙多八十九年一百七日若退還大小餘之數則猶然嵗實六千一百三十二嵗歷也四分圖像毎際一千五百三十三約略虞夏亦交於兩濟之中往者無徴視於近代如隋唐之交開皇元年巳酉明年庚戌八未濟限凡三十八年爲貞觀元年自三代以還興朝之主未有賢於太宗者也又三十八年乃入中孚中孚之中爲武曌大足自媧皇以往經怪之事未有異於武曌者也又前三十八年中於小過梁元帝繹乃立戎服以講佛老賦詠而臨危彊亡國之主未有賢於元帝者也故六十四限之行兼體者兩濟之在晉恭帝已未元年攺姓易物其中三十五年爲太子劭弒立自古今逆子未有凶於太子劭者也其先三十八年壬午秦兵南代癸未敗於淝水古今中國之破北亦未有盛於淝水者也至如坎離之當周赧九鼎旣遷過頤之值宋徽光於前晉六十四限之中特明數義其餘可得而裁也是圖頤坎當於秦呂離過變其華鼎當李劉之革故升出陳橋之不虞従南數之升當漢順永建而後元黃交戰諸賢與七帝共隤於陰陽鼎自曹魏九錫而來吳蜀峙分典午與當塗共蹶其龍馬且如小過中會正三十八年泰淸已已侯景之破都城剝復北政亦三四十年趙魏交爭齊秦之致兩帝此皆灼然易見食於交中非可遷移附會是以兩圖特抉此祕至如周商以前無徴不信存而不論可也】

六十四限行用卦自乘歷年衡圖第九

【用卦自乘積實之數八十五年餘五十八日以六十四限行之得五千四百四十年餘六十日與七十二限行體卦自乘之數較之少九年三百四十四日較通期少八十九年一百五十六日】

【凡體用兼乘之數居於體用自乘之間其嵗歷上下通居其半如六十四限乘七十五六之歷卽七十二限乘六十七八之歷此兩部通於前者也如七十二限乘七十五六之歷卽六十四限乘八十五六之歷此兩部通於後者也惟六十四限自相乘與七十二限自相乘之歷相距至一千八百餘嵗爲遼逺耳是】

【圖積實與七十二限兼乘者差數旣殊限分亦異而其起於周中究於元末交燕飛之初年空龍漦之前嵗則一也惟兼乘圖末餘四限三百二嵗有餘是圖末餘六限五百一十一嵗故以五百一十一嵗爲爻象之定凖以二千二百一十爲全體之中交以宣王甲午嵗除八十五年五十八日入春秋元爲剛柔難生之始以元英宗末年癸亥南坡變故至永樂元年金川撥亂爲坎離分射之終以較前圖兼乘之限甲子屯元至頤起赧王之戊戌咸起恵帝之癸丑旣濟始於末晉巳未明年帝廢爲零陵王小過始於齊明甲戌是年廢昭業又廢昭文兌始於陳宣巳丑先一年廢齊主爲臨海王故廢立之事未有詳於前圖者也其從需來者中孚之中爲晉簡文辛未桓溫之廢東海未濟之中爲宋武帝甲午義宣之討劭濟繇是而觀前圖之始於屯需周桓甲子不爲降矣是圖屯需猶用春秋元而頤當始皇庚寅明年辛夘崩於沙邱離當元英宗末年癸亥是秋南坡戕於

坎大過之視兩限猶之頤離也宋明帝辛亥入中孚其中交辛已今年廢東昏明年廢巴陵而蕭齊攺號梁敬帝丙子入未濟梁社已遷其中交已酉韓賀諸將遂取江南方是南北分際有魏周令主秦燕亂臣一盛一衰蜩螗羮沸自謂仰應星文俯皈孔厚未暇察其始終剖其中際也是圖歷年已濶則間有包荒然如北際従需來者晉惠帝辛酉始交於漸不十餘年兩主北狩應歸妹之期南際従屯來者唐昭宗丁已始交於鼎不十年朱溫稱帝昌取新之會歸妹之中三十年間王蘇再亂慕容石趙盡割中原使五缺余氛流播五代鼎革之中三十年間厚珂相殄石晉契丹漸申父子使趙宋土地盡入北方此皆古今之巨創通其一緒可別千條者也前圖之貴者在宋徽元年入大過及中限而播越於明溫後圖之貴者在晉懷六年初入小過不二年而淪夷於缺鈐兩朝之怪在二過之中至如呂后之當蠱武曌之當姤黃初之當離後五代之當鼎則六十四體運著之詳矣是圖於漢室五主唐宋八宗盛衰之候多不及治而防兌震艮六子方興彊臣宼賊姦挾其上晉自孝武前後張方王惇蘇峻桓元孫恩之流皆陵逼乘與跆借都邑唐自憲宗前後朱泚李懷光希烈裘甫王仙芝黃巢之流亦皆震驚宮闕騷動天下合於秦皇泰定坎離交並則六子之用是圖又爲兼該總以一年之治皆在二至二分四立君子靜定以觀陰陽之爭推於百世大率猶是或疑其煩碎彼此重沓而總約前後不過體用専乘兼乘六圖而已嵗實通期所差不過一嵗積之極差不逾本限七八十年上下不爲繁也】

七十二限行體卦自乘歷年衡圖第十

【是行通期也以七十二行六十四以六十四行七十二嵗實之積通行四千八百四十四年餘二百五十四日中分兩際各二千四百二十二年餘一百二十七日是春秋所約嵗也】

【通期之積毎限各行六十八年九十六日積實四千九百十五年七十二日中分二千四百五十七年二百十六日比之嵗實積數差贏三十五年八十匹日二圖相兼而行之也上圖以六十四行七十二據嵗實爲數得四千八百四十四餘二百五十四日則其以七十二行六十四者所得嵗實亦若是矣此圖以】

【七十二行六十四據通期爲數得四千九百十五年七十二日則其以六十四行七十二者所得通期亦若是矣通期從著嵗實從爻爻著相從各配日月是通期從幽王已未前年爲始者以幽庚申至桓甲子僅六十五年欲通前際耳其實幽王已未至洪武戊申二千一百五十年以三十四年足之而半周易際卽不用三十四年但以三十二乘體卦之嵗實與二十八乘用卦之通期而至於缺元顚隮之期則一也以三十二乘體卦嵗實爲二千一百五十三以二十八乘用卦通期爲二千一百五十總之春秋範圍二千四十八內藏四十二爲潛之端外顯三十五爲飛亢之極上溯幽平皆可不問也凡圖值數年更革者皆可屈指乘除不必別爲辭費而一事更端爻象屢易何也曰是各自爲義也通期之不可爲嵗實體經之不可爲用緯觀玩旣熟則諸圖亦自可廢也然則用圖嵗歷亦可移桓入幽歟曰凡論易歷自以春秋爲本論年次自以定序爲候元之外有幽平桓甲猶定位之外有衡倚圜交參之則理核伍之則數通欲膠一端則異說滋競矣卽如是圖周敬王之當蠱正值交中周赧秦政之當頤坎再逢反復漢晉魏並在歸兌孚濟小過之中有宋興衰只在咸坎頤剝之際是與諸圖不相逺也曰是聞之狎矣然而陳隋之間不值災卦缺元之歷不入凶象何也曰世亂多而治少七十二卦之中其災者三十而已人道得失天道倦懃蹙極則舒遲久而奮何可齊也】

【然則四卦歸余之說何也曰嵗實之周三十二則歷年二千一百五十三其餘四限二百六十八年餘四百二十日通期之周三十二則歷年二千一百八十四半其餘四限二百七十三又二十四日此體用兩限在六十四之內也嵗實之合歸餘二千四百二十二餘一百三十二日通期之合歸餘二千四百五十七餘二百一十六日以是推於七十二運嵗實之周二十八則歷年二千一百一十九其餘四限三百有三年而與體用兩限防於六十四運之內各得二千四百二十二年餘日一百三十二而嵗實之周始中此自幽元究於廓淸而贏後限者也通期之周二十八則歷年二千一百五十其餘四限三百有七年而與體用兩限防於六十四運之內各得二千四百五十七年餘日二百一十六而通期之周始中此自幽元究於靖難而贏後限者也故廓淸之後限二百六十九年五十五日合於三百二年二百九十四日者拆之爲二百八十六年弱靖難之後限二百七十三合於三百七年七十二日者拆之爲二百九十彊此古今両積之通防四卦歸余之統緒也合前圖相乘相乘之數極深研幾則百世可知思近半矣】

七十二卦反對體用定閏圖第十一

【是卽六十四限用卦専乘之圖也與七十二限體用兼乘之數不差毫末各得五千五百二十九以古法章蔀分之凡得二十四紀七十二蔀二百九十一章外余幹防二百一十六防章爲元】

【凡章法十九嵗得七閏月四章七十六嵗爲蔀體用兼乘之嵗

七十六卽章蔀也外有餘日二百八十八以七十二乘之爲二萬七百】【三十六以通期積之得嵗五十七防爲三章凡七十二蔀合得二百八十八章以三章足之爲二百九十一章𨿽外余幹防不盡立元而二十四紀七十二蔀之義整於是矣三章積日於毎八紀之下輒益一章於二十四紀之下】

【益三章蓋章法自然非有增損也余幹防三十周得十八嵗明年起元凡四十九萬七千六百一十年而章日益盡合於元始古人所用十九嵗爲章者以毎日萬分一月三十日吐出四千三百六十九分以十三乘之得五萬六千七百九十七爲五日六分七釐九毫七絲一嵗三百六十日尙餘气分亦長四千三百六十九以十二乘之得五萬二千四百二十八爲五日二分四釐二毫八絲合得十日九分二二毫五絲毎十九年得二百七日五分三七毫五絲分爲七閏防嬴酌於易差去九爲四千三百六十則盈虛兩際又減去二百二十五毎嵗定餘十日九分以二釐二毫五絲爲朔气升降之積八嵗得八十七日三分七二毫爲三閏月微縮嬴縮之端積於秒忽在一日之內者可舉而合也然則是通期之歷也通期三百六十內外贏縮通得十日九分二釐二毫五絲今不舉實積則此五日二分四釐二毫八絲者安所從取之曰卽於嵗實中取之嵗實體用兼乘之數五千四百五十年所贏嵗余之數與所乏月虛之數合得三萬一千二百三十八日彊其取之通期與還之嵗實一也然則此外餘日何以消之曰消之置分也如兩積余分其得二百六十日寘於五千五百三十年之內一嵗所消不過四六毫彊而盡矣故易之所積皆於秒忽也然則三乘之積通期加數皆於本限轉積轉彊何也曰起於餘日體數之差不及一年多者至五十年五十七年故非復限數所能劑也然則六十四限行用卦専乘之數其盈虛章蔀亦與七十二限體用兼乘者同歟曰是所謂同同者也皆爲五千五百二十九嵗則章蔀皆齊但其餘日二百十六於幹防減十則其消分愈防故又以兩限嵗法章蔀附圖於後】

【曰法萬辰法四千三百六十九○六六毫六絲】

【月法二十九萬五千六百三十一交三百六十四○八九毫九絲】

【十二四千三百六十九○六六積實二十九萬五千六百三十一三三】

【交四千二百六十九○六六十三五萬六千七百九十七】

【月虛五萬六千七百九十七嵗法三百六十萬】

【交進四千三百六十九○六六十二進五萬二千四百二十八一分三三三】

【嵗實五萬二千四百二十八合閏十萬九千二百二十七】

【泛差二百二十七章嵗十九】

【章閏七十嵗閏積一百九萬二千二百七十】

【九嵗閏積九十八萬一千七閏二百六萬九千四百一十七】

【去泛差四分三六毫九絲六忽三章爲蔀】

【蔀嵗五十七紀法四蔀】

【紀嵗二百二十八四章三蔀通用】

【通紀二十四蔀法九十六】

【章法二百八十八外餘一蔀】

【蔀法九十七章法二百九十一】

【章嵗五千五百二十九餘二百一十六日約於毎嵗消三九毫五忽則與泛差同沒矣其餘進略見前編】

七十二卦反對積實歷年圖第十二

【積實之卦以七十二乘七十二得五千一百八十四以六乘之三萬一千下百有四以嵗法積之爲八十五年餘六十日八分一以七十二乘之爲爲六千一百三十二年爲五精還元之防】

【中分實積之嵗三千六十六年以六約之各五百一十有一凡五精極數三千二十有五合之爲六千五十又以一嵗裨益嵗余之弱分凡六千五十一嵗外除八十一是經緯出符之統歸也毎六運八十五年六十日八分彊爲五百一十一嵗而聖人間出天地易運𨿽覇王殊造而萬物更睹先後不違精物之合】

【無復余分如春秋已未至呂秦已丑明年庚寅入限又明年秦皇崩於沙邱壬辰漢祖起於沛上癸已沛公伐秦以桓王壬戌揆之正除五百一十一年是一興會也又一興防爲典午癸亥五王亂晉張方掠雒陽劉澗奮於北塞稱元熙元年又一興防而衰矣蔡州已平河北自歸而聖人不出亦一治也天地精竭而亂繼之矣又一興會元癸亥

操刃泰定承祧兩主互狺眞人始命故天生聖人之難也凡四興會僅乃一值旣值而又遲久之必以平王辛未東遷爲始則一興會而靈武正位又一興會而典午自樹又一興會而靈武正位又一興會而徳祐防璧天道之畫一覯如玉尺也折而半之敬王乙酉入於城周魯侯甲申次於齊陽漢哀丁巳匏山石立不出四年白雉頌新魏梁戊子南北梵風鄒魯遺風殱然殄矣宋宗巳未實閘文教天聖之元爲諸儒先故君師之隆替治亂之倚伏各有其聖人不能彊也聖人能因而扶之取其顚危示以安全如此而已至如懷湣北狩立於夬卦之中徽欽塵交於歸妹之內天水運終在升卦之末年武韋楊漦包未濟之中造𨿽有聖賢不察其端未能遽起而謀之也然則時政代謝主柎之間可得而齊歟曰猶春秋之於桓也約四五年間差池一周然而聖人不貴也自東遷以來運革際莊王丙申次於庚子而王代之定簡之間年不可稽丙戌之運敬朝始競考王辛亥次於丙辰而威烈王伐之顯王丙子數稍蟬聫赧王壬寅曽不十年而陽人覊居五鼎淪夷此六紀者其代謝皆在十年五年之內者也自西秦而後一運革際動如柎鼓漢文丁夘𨿽差六年距呂后辛酉亦在五載之內徵和壬辰後元之間而武昭嗣起建平丁已先後四五年而成哀逓防以啟紫閏章帝戊子先後七年衷於壬午曁於丁未李杜下獄而延熹延駕奪鑑之沴不出一年晉魏之間運當癸酉吳主朝薨魏芳夕廢影響言報不諭其捷此六紀者其代謝皆在五六年或一二年之內者也典午而後戊戌之先石虎建號咸康余歷亦有五年劉宋癸亥明年甲子卽爲元嘉天監元年之距戊子不過七載開皇癸丑之距已酉亦復五年而姓物咸更玉步先攺上元戊寅先五年甲戌而天后臨軒後五年癸未而天皇殂落代宗甲辰之先一年李輔國亂於宮闈後一年始攺元永泰此六紀者其代謝皆在五年之丙或一二年上下者也大原一姓界於兩防宣宗巳巳先天三年蓋半運而入於朱梁后唐甲午從厚從珂二主分璧而石晉生心漢周防矣祥符巳未天書未災而幹興壬戌山陵已就崇寧甲申之嵗卽在建中靖國之餘上距紹聖不能五載下距靖康二十五年而懷湣雒陽復見於汴孝宗巳酉明年庚戌卽爲紹熙恭宗乙亥明年丙子卽稱瀛國是皆防乎防乎不逮白版之尊冇慙南國之號約其代謝此六紀者亦遲取券於四年近克應於二載繇是而推天運少革主柄代謝入歷之限不爲逺也其非入限者勤逸之報憂樂之反或十數年或五七年或四三年姬公有言亦聽於玆監而已然則所謂五精極微三千二千有五何也曰以河圖之數乘河圖五十有五乘五十有五卽其數也土徳十五其得河圖者八百二十五周人用之金徳九四七百一十五漢人分用之木徳八三六百有五宋人分用之火徳四百九十五唐人分用之水徳三百八十五晉人分用之其分用之何也曰精气旁行而卦數不攺精气三千二十五卦气二千一百五十三故以雒書之數逓損河圖金徳去雒書者六六其四十五二百有七十餘金四百四十五散其閏餘漢人用之木徳去雒書者六六其四十五二百七十餘木三百三十五散其閏餘宋人用之火徳去雒書者五五其四十五二百二十五餘火二百七十散其閏餘唐人用之水徳去雒書者五五其四十五二百二十五餘水一百六十散其閏餘晉人用之故五六之間天地之所藏用也蓍法之交雒書進五六之間則亦猶是矣閏餘所存或多或乏漢人存五之一唐人存四之一宋人存三之一金水火木相涵爲用而土徳包之無所進邏是周人之大也故卦气之與精气兩者相爲包舉也然則七十二用之卦實歷中分三千六十六年五精縮行退於體卦何以齊之曰體卦實歷二千一百八十四年再行土徳八百二十五年而與全歷相防宇宙之間四精所藏皆土而已水土相襲气存其中故六千一百三十二年之中土徳所存三千三百不爲夥也然則體用相涵乘積互起可著圖像者當得幾何曰體用相函可爲典要不過體卦數圖而已等而差之三乘之積各有三起四以別之爲十二圖如原圖四千九十六以爻凖日得六十七八年上下此一起羲文所研精以六十四乘之通期嵗實各爲二等以七十二乘之通期嵗實亦各爲二等乏者四千三百有六贏者四千九百一十五此四圖也又如體用相經四千六百有八以爻凖日得七十五六年上下此一起興革之之大會以六十四乘之通期嵗實各爲二等以七十二乘之通期嵗實各亦二等近者四千八百四十四逺者五千五百二十九此四圖也又如用自經用五千一百八十四以爻凖日得八十五六年上下此一起往來藏知雜卦所爲反應以六十四乘之通期嵗實各爲二等以七十二乘之通期嵗實亦各二等近者五千四百四十逺者千二百二十年此四圖也差等不同凡十二圖蓋易圖各三乘以體經體以用經用以體用互相經各以六十四七十二運之各有嵗實通期之別則一起四別四三十二其大槪也凡卦自二千一百二十五以外上推往古下測來玆皆以雜卦反應爲義乃知百六陽九之爲誕文三統大衍之爲剽說也】

【易九戹曰初入元百六陽九次三百七十四陰九次四百八十陽九次七百二十陰七次七百二十陽七次六百陰五次六百陽五次四百八十陰三次四百八十陽三凡四千六百一十七嵗與一元終經嵗四千五百六十災嵗五十七其法蓋以十九嵗爲章以二百四十三乘之除二百四十章得四千五百六十嵗有五萬六千四百月謂之經嵗其餘三章得五十七嵗有七百單五月以八十一分之九八七十二得七百二十九月除二十四月在災限之外內七百五月謂之災月災月卽災嵗也此亦春秋之法而分析乖離春秋以上之書不復可徴則不如是六圖之爲整暇也三統序曰易三防而成著三著而成像十八變而成卦四營成易爲七十二參之得幹之防以陽九九之爲六百四十八兩之得坤之防以陰六六之爲四百三十二陰陽各卦之細微防也八之爲八千六百四十而八卦小成引而伸之又八萬六萬九千一百二十倍之爲十三萬八千二百四十爲大成五星會終觸而長之以乘章嵗爲二百六十二萬六千五百六十而與日月防三防爲七百八十七萬九千六百八十而與三統防三統二千三百六十三萬九千四十而復於太極是非不詳悉明著也然易之爲道語蓍則太絀語爻則太盈専以七十二乘九六四三求之則曲折細防皆不能合𨿽章月不爽而積久自差春秋距今二千三百六十餘年已渺望難晰又推於上古數萬之前知逺道之防居因之莫契也大序曰天地中積千有二百揲之以四爲爻率三百以十位乘之爲二章之積三千以五材乘八爲二防之積四十兼章防之積則气朔之分母也以三極乘之倍六位除之凡七百六十是爲辰法而齊於代軌以十位乘之倍大衍除之凡三百有四是爲刻法齊於徳運半气朔之母千五百二十得天地出符之數因而三之凡四千五百六十當七精還初之會也是說亦本於太初三統無甚刻至者特以生成之數相乘各六百以十五四十互相起耳其論章蔀曰一防之分十九而章法生一揲之分七十六而蔀法生一蔀之日二萬七千七百五十七而气朔定以通數約之凡二十九日餘四百九十九而日月相及此六爻之紀也以卦當嵗以爻當月以防當日凡三十二嵗而小終二百八十八而大終又日防以紀日象以紀月故乾坤之防三百六十爲日度之凖乾坤之用四十九象爲月之簡日之一度不盈全防月之一不盈全用故防餘萬五千九百四十三則十有二中所盈也用差萬七千一百二十四則十有二朔所虛也綜盈虛之數五嵗再閏中節相距皆當三五望相距皆當二七升降之應發斂之皆紀之以防而從日者也其法蓋以三千四十爲日防三百有四爲防分一嵗气盈五日二分四四毫四絲得一萬五千九百四十三一嵗朔虛五日六分三三毫三絲得一萬七千一百二十四合得十日八分七七毫七絲爲閏餘之實所謂半气朔之分母因而三之出於此也是於蓍法亦略有參究然天地生蓍聖人揲之兩篇之防萬一千五百二十以爻當月以防當日毎爻三十防毎月三十日日月之交恆於九百四十分之四百九十九約當二十九日五分三三毫三絲則一月之內當吐出四分六六毫六絲三百八十四月當吐出一百七十六日半兩周之吐三百五十三日彊凡六十三年而吐二十四月於數有過之而於法則未之有過也大約一嵗三百六十五日四分之一合用一萬七百八十七防八七毫三絲所吐七百三十三於日法兩年之間盈二防有半卽閏餘十日九分之中防縮所積之數也古法以爻當月故數逺而難稽今法以爻當日故近差而易覺繇是以推三千四十三百有四皆不得爲日分月分自當以二十九日五分三釐三毫爲凖日分自當以二十九防五分三三毫爲實不得牽七精之虛文紊二曜之實緯也學者詳察爻靜觀蓍法通變成文極數定象則酬酢祐神之義可得而言矣然則易之道遂盡於此乎曰何爲其盡於此也六十四象者先王君後變化擬議蓋數千年未有涯際也至於精義入神黙存成信洗心退藏象先爻始則𨿽神未之或知焉耳】

【然則易說圖序之雜何也曰易者錯綜極賾之書不可厭亂舉一知十古人所難循隅反三今人未譬如復守其一端膠於曲說猶見太白不知嵗鎭之髙察辰星不悟熒或之變愈以撓其仰瞻增其暓矣卷廿四圖均測日月略參歷數其七政之之行與三經終始備洞璣中不在是編】

【附歷年積限圖體卦四圖】

體卦自相乘四千九十六

【六爻二萬四千五百七十六嵗實六十七年餘一百五日】

【通期六十八年餘九十六日六十四限】

【嵗實積四千三百六十餘日一百九十七通期積四千三百六十九年餘日二十四】

【七十二限嵗實四千八百四十四年餘日二百三十】

【通期四千九百一十五年餘日七十二】

體用互相乘四千六百有八

【六爻二萬七千六百四十八嵗實七十五年餘二百五十四日二分五】

【通期七十六年餘二百八十八日六十四限】

【嵗實積四千八百四十四餘日一百三十通期積四千九百一十五餘日七十二】

【七十二限嵗實積五千四百五十餘日四十四】

【通期積五千五百二十九餘日二百一十六】

用卦自相乘五千一百八十四

【六爻三萬一千一百四嵗實八十五年餘五十八日】

【通期八十六年餘一百四十四日六十四限】

【嵗實積五千四百四十餘日六十通期積五千五百二十九餘日二百一十六】

【七十二限嵗實積六千一百三十二餘日九十一】

【通期積六千一百九十六餘日二百八十八以上三差十二圖不盡在圖說中蓋自二千一百八十四年藏知有據其餘可以例起也】

易正卷初下﹤經部﹐易類﹐易象正﹥

欽定四庫全書

易象正卷一

明黃道周撰



乾元亨利貞

彖曰大哉乾元萬物資始乃統天雲行雨施品物流形大明終始六位時成時乘六龍以禦天干道變化各正性命保合太和乃利貞首出庻物萬國咸寧象曰天行健君子以自彊不息

【正曰幹盛陽也盛陽之防三十有六六爻之積二百一十有六長夏之軌也古之爲易者宅於土中視極南北以測日道之遠近兩極相距約百八十益以北極出地之數三十有六爲二百十六天子所南向而正方外也兩極之間九十餘一各二十四爲南北陸日月出入四十九道分於天中聖人所手揲以得經緯也凡日之行三百有六十餘分贏縮不及大衍視於气朔以爲閏端一捨之度槪贏三十故長夏日行出寅入戌中歷七捨得二百一十六晝長二百一十六則夜短百四十四晝夜之道乾坤之義也君子觀於兩極以得幹之徑觀於兩陸以得幹之周觀於揲蓍以得日月之行觀於晷影以得寒暑之度洗心而處正容而告非仁無行非義無爲如是則可以言健矣履盛而不媮處滿而知懼教而知絀學而知不足過而能攺不足而能勉早服莫宿可以言自彊矣故日法天者也君子法日者也寢興明發體道不息變化萬物而還守其極凡幹之變六十有四又復重之十有八變爲卦二十六萬二千一百四十有四凡得幹者四千九十六諸卦之變皆得四千九十六故曰動不可亂賾不可厭以時乘之則萬物各正古之爲彖者選理而約言兩彖相取以爲本象單舉一變以系一爻通取諸彖以該眾變故彖簡而義可通象備而辭不費三聖人之辭彌漫天地皆可按象而求循實而指也是正象之所繇始也】

文言曰元者善之長也亨者嘉之防也利者義之和也貞者事之幹也君子體仁足以長人嘉防足以合禮利物足以和義貞固足以干事君子行此四徳者故曰乾元亨利貞

文言又曰乾元者始而亨者也利貞者性情也幹始能以美利利天下不言所利大矣哉大哉幹乎剛健中正純粹精也六爻發揮旁通情也時乘六龍以禦天也雲行雨施天下平也

初九【是爲幹之姤以干彖合姤彖而命爻辭】

乾元亨利貞

姤女壯勿用取女

潛龍勿用

象曰潛龍勿用陽在下也

【正曰幹初得九而取諸姤何也曰姤者幹之始交於坤者也乾初得九過揲三十六則幹初動動而交於姤以干之體合姤之辭兩義兼取爲之象曰潛龍勿用幹之言潛龍勿用猶姤之言勿用取女也然則潛龍之於取女何交乎曰陽極矣而動者猶穉陰生矣而交者始壯龍徳方潛女謁初事始用不愼則終體從之故初者終之氐也下者上之本也正其本而萬物理謹獨愼微君子之始事也詩曰潛𨿽伏矣亦孔之灼書曰毋若火始熖熖厥攸灼敍弗其絕故乾元用九潛龍所不敢試也】

文言曰初九潛龍勿用何謂也子曰龍徳而隱者也不易乎世不成乎名遁世無悶不見是而無悶樂則行之憂則違之乎其不可拔潛龍也

又曰君子以成徳爲行日可見之行也潛之爲言也隱而未見行而未成是以君子弗用也

【正曰聖人之解潛龍不取諸女壯何也亦各其道也或徳或材或用或體三極之原聖人特取其至者以爲隱遁之亦有龍徳也是君子之本事也不可以爲典要惟變所適變而之姤聖人則亦以姤禦之矣隱徳遁世以避陰旤行之不遠藏之於早乎其不可拔則猶是勿用之志也商書曰王嗣厥徳防不在初立愛惟親立敬惟長始於家終於四海夫立於未見行於未成者其爲潛徳亦豈有異防乎故君子之於初九廣致之也幽獨之事側陋之志本底之業是皆有龍徳焉要以出於恪愼底於誠敬不爲世易不爲名動不爲是勸不爲毀阻乎其不可拔守其勿用以爲利貞則其義一也】

九二【是爲幹之同人以干彖合同人彖而命爻辭】

乾元亨利貞

同人於野亨利渉大川利君子貞

見龍在田利見大人

象曰見龍在田徳施普也

【正曰幹足以斷矣不以獨而傲眾不以智而絕物不以當位而自賢𨿽曰利貞則猶之亨也君子渉川不居其功目心而遊與眾共懷出潛而田莫之或傷夫非大人而能之乎書曰出入自爾師虞庻言同則繹詩曰渒彼涇舟烝徒檝之言同人也幹之同人𨿽在田野猶足以被天下徳之至也】

文言曰見龍在田利見大人何謂也子曰龍徳而正中者也庸言之信庸行之謹閒邪存其誠善世而不伐徳博而化易曰見龍在田利見大人君徳也又曰君子學以聚之問以辧之寛以居之仁以行之易曰見龍在田利見大人君徳也

【正曰聖人之解見龍亦不取諸同人何也曰善世不伐徳博而化非同人而何乎庸言庸行天下之共秉也君子捨是則無以學無以問無以居無以行故君子之渉川有以異於人也其以信謹而渉川先以異於人也詩曰雨我公田遂及我私彼有不獲穉此有不斂穧彼有遺秉此有滯穗伊寡婦之利是大人之宏也𨿽以君天下亦不過如此也】

九三【是爲幹之履以干彖合履彖而命爻辭】

乾元亨利貞

履虎尾不咥人亨

君子終日幹幹夕惕若厲無咎

象曰終日幹幹反復道也

【正曰君子自彊如天與日相環復也龍𨿽體陽而有動息陰陽合徳則無動息無動息則無日夕惕若之厲君子所致其健也故君子乘龍者也乘龍之與履虎異致而同戒書曰無安厥位惟危又曰凜乎若朽索之禦六馬詩曰惴惴小心如臨於谷君子之惕厲如此也𨿽不自謂龍徳而龍徳交備焉故君子者六龍之禦也】

文言曰君子終日幹幹夕惕若厲無咎何謂也子曰君子進徳修業忠信所以進徳也修辭立其誠所以居業也知至至之可與幾也知終終之可與存義也是故居上位而不驕在下位而不憂故幹幹因其時而惕𨿽危無咎矣

又曰九三重剛而不中上不在天下不在田故幹幹因其時而惕𨿽危無咎矣

【正曰君子之不言龍何也曰不睹不聞龍所至也戒愼恐懼非龍所至也君子洗心退藏不敢自謂神明其徳然則君子過龍者歟不及龍者歟曰君於之不敢自謂龍猶龍之不敢自謂君子也然則龍無惕者歟曰上不在天下不在田不潛不躍則禍患隨之何爲其無惕也然則聖人亦不取諸履虎何也曰重剛不中因時而惕𨿽危無咎非履虎而何乎君子之蹈髙位猶之虎尾也委蛇屈伸君子間嘗言之然且不敢用用其終至者曰忠信誠敬而已矣然則君子亦猶人之心歟曰人心之與道心皆天也天以健行日夕不遑君子自彊惕厲幹幹惟其微極是以危至故危者微之所以審幾也微者危之所以存義也君子之徳業非危則無所繇著也以徳乘時以時乘位君子樂之然而不可必致則亦彊勉無咎而已矣委蛇屈伸間嘗言之然且君子有所不用也】

九四【是爲幹之小畜以干彖合小畜彖而命爻辭】

乾元亨利貞

小畜亨密雲不雨自我西郊

或躍在淵無咎

象曰或躍在淵進無咎也

【正曰或躍進也小畜止也畜則可以止矣而若或躍之躍則可以進矣而若或畜之猶密雲之可以雨而且不雨密雲西郊其當殷周之事耶皇矣之詩曰維此四國爰究爰度泰誓曰同力度徳同徳度義聖人之愼動也如此故進而功被於天下退而徳滋於七世以是自試何咎之有然則是龍也而不言龍何也曰猶之密雲也而未雨則不可言雨也】

文言曰九四或躍在淵無咎何謂也子曰上下無常非爲邪也進退無恆非離羣也君子進徳修業欲及時也故無咎

又曰九四重剛而不中上不在天下不在田中不在人故或之或之者疑之也故無咎

【正曰躍龍之爲小畜何也曰未當位也未當位則爲小畜當位則爲大有進徳修業小畜所爲懿文徳也然則爲邪離羣何爲乎疑之也曰徳之不及時時之不及位天人之所以互勝也上下進退不隱不見則時位之人必有以命之矣故畜者疑之所從生也疑必有咎而曰疑故無咎何也密雲不雨畜之而密密之而久則必且雨矣然則當時當位或惕或疑皆人也而曰中不在人何也曰無有時位而謂之人不亦難乎】

九五【是爲幹之大有以干彖合大有彖而命爻辭】

乾元亨利貞

大有元亨

飛龍在天利見大人

象曰飛龍在天大人造也

【正曰幹而大有是長夏之徳也天下大治則禮樂懋著刑戮偃息矣天造大人大人造命故爲元以長物爲亨以合禮百禮備至以順天休命以善不事車服以遏惡不事斧鉞頌曰綏萬屢丰年書有曰曁鳥獸魚鱉咸若故君子之利貞於是亦有所不事也然則飛龍之道亦固有息乎曰日月周天天周日月星辰回環則皆飛龍也何息之有書曰毋怠毋荒四夷來王幹之大有之謂也】

文言曰九五飛龍在天利見大人何謂也子曰同聲相應同气相求水流濕火就燥雲從龍風從虎聖人作而萬物覩本乎天者親上本乎地者親下則各從其也

又曰夫大人者與天地合其徳與日月合其明與四時合其序與神合其吉凶先天而天弗違後天而奉天時天且弗違而況於人乎況於神乎

【正曰聖人之言從何也五徳之帝佐亦各以其取也各以取則五徳分序而曰合徳合明合序合吉凶何也曰猶是天地也日月也四時神也並而言之則猶是天人也其本於學問忠信誠敬聽於庸言考於庸行則古今一也古之聖人去知而考徳本之於元而要之以貞曰苟足以長人利物則足爲智矣故以利而和義以信而和智行之以仁居之以寛是大人所合徳於天地也然則大有之不言利貞其亦謂此歟曰利貞則幹體而有之也幹致其體而大有致其用仁者見之謂仁知者見之謂知要於五徳四時則莫此爲備矣書曰愼徽五典五典克從納於百揆百揆時敍其易所謂大人者乎】

上九【是爲幹之夬以干彖合夬彖而命爻辭】

乾元亨利貞

夬於王庭孚號有厲告自邑不利卽戎利有攸往亢龍有悔

象曰亢龍有悔盈不可久也

【正曰夫保其盛陽者其惟致柔乎感之於未而動致其決物極且反則陰勢必奪庭孚號其有悔心乎古之去小人者使小人自遠若蛇虺之避都市也以極重之勢行其柯斧而聲號眾如有敵國之心非亢龍而爲之乎故告邑之貞所以去厲也卽戎之不利而利攸往所以馴致也天道運行一盈一絀威不可殫武不可極大禹之徵有苗也其終曰班師振旅誕敷文徳文王之討密人也其詩曰依其在京侵自阮疆若此則庻乎無悔者矣】

文言曰上九亢龍有悔何謂也子曰貴而無位髙而無民賢人在下位而無輔是以動而有悔也

又曰亢之爲言也知進而不知退知存而不知亡知得而不知喪其惟聖人乎知進退存亡而不失其正者其惟聖人乎

【正曰庭孚號則未爲亢也聖人之言亢龍亦未取之庭何也曰皆取之矣古之髙貴者度徳與位時勢已極則舉賢以自讓也故進而有退存而有亡得而有喪正鵠不失俊民來輔夫處髙貴之位持滿抱盈夬夬而行號眾以自助動眾以自功謂是進可不退有可不亡得可不喪者則眾之所共棄也君子而有龍徳必悔之於蚤悔則不吝不吝則無咎故悔亦非龍徳不能也詩曰比於文王其徳靡悔旣受帝祉施於孫子故如文王則可以靡悔者矣】

用九【六爻皆動是爲乾之坤以干彖合坤彖而爲義】

乾元亨利貞

坤元亨利牝馬之貞君子有攸往先迷後得主利西南得朋東北喪朋安貞吉

見羣龍無首吉

象曰用九天徳不可爲首也

【正曰史墨之說聖人亦有取之歟曰殷道之坤乾則取諸此也取諸此而獨言用九何也曰靜則爲體動則爲用體乾而用坤六爻皆九則純乎用也然則聖人何不直謂乾之坤也曰乾首也乾有六龍六龍皆動而幹不爲政則是無首也無首則牝馬也然且稱羣龍何也曰繇是而之焉六十四卦至四千九十六卦皆龍也龍隱其首以禦羣龍至於坤而極矣自姤同人履小畜大有夬而推之二變始遁三變始否四變始觀五變始剝皆龍也龍異用而殊名其要於過揲四千之數三十有六道則一也然則委蛇變化聖人亦不得已而爲之歟曰體剛而用柔秉義而用仁服龍而乘馬馭牡而利牝是亦聖人之權也聖人不以權而亂經不以變而亂常四千九十六卦之中十八變六爻皆九者一值之耳然則太王之避居文王之服事可謂無首之龍歟曰是亦間值之也間值之則可見雜值之則不可見夫有文王之徳以行文王之事𨿽乾坤互用未爲不契也詩曰予懷明徳不大聲以色不長夏以革不識不知順帝之則是乾而坤者也臨衝茀茀崇墉仡仡是伐是肆是絕是忽四方以無拂是則非干而坤者也故羣龍無首非聖人不能見亦非聖人不能用也】

文言曰潛龍勿用下也見龍在田時舍也終日幹干行事也或躍在淵自試也飛龍在天上治也亢龍有悔窮之災也乾元用九天下治也

又曰潛龍勿用陽气潛藏見龍在田天下文明終日幹幹與時偕行或躍在淵乾道乃革飛龍在天乃位乎天徳亢龍有悔與時偕極乾元用九乃見天則【正曰聖人之贊用九則猶謂之乾元也謂之乾元則不得謂之坤元也而謂之乾之坤何也曰六十四卦之九則皆自幹來者也故謂之乾元乾元而不自爲元則坤將受之幹以用九而之坤坤以用六而之乾乾坤成列而易立其中無干坤則無復易也故幹之必易而坤坤之必易而乾乾坤之始義也幹之不遽易而坤坤之不遽易而乾乾坤之立體也故易始於幹交於姤終於剝剝而後坤受之始於坤交於復終於夬夬而後幹受之終始乾坤相爲反復歷律以出禮樂以作六爻變化而天神以降地祗以出亦其義也然則坤者乾之變律歟曰呂者律之合體也乾坤合而後律呂備律呂備而後變化出曰是言夫乾而合坤者也非言夫幹動而變者也幹動而變用有七爻變有七律不亦可歟曰律五而變二可損益者也爻象本六不可損益者也一卦之變六十有四自姤而坤各舉其一以爲變例非謂七卦可以盡爻之變也然則易之九六變而七八不變何也曰家正主於父母气化主於天地天地父母不爲政則六子不得爲政也七八所值六子之象九六所值父母之象也然則陽變而遂爲陰陰變而遂爲陽歟曰陰陽之體何可變也陽九而動陰六而交九動而取於坤六動而取於乾乾坤夫婦相爲取也然則六爻皆九猶然幹也不謂乾之乾而謂乾之坤何也曰易之爲道靜以爲體動以爲用靜體則反復動用則對化反復之與對化皆易也無對化則乾不爲坤無反復則屯不爲對化之易始於乾坤則例可通於乾坤故對化之與反復其例得相起也聖人之意以六十四卦皆爲乾坤陽爻一百九十二皆出於幹陰爻一百九十二皆出於坤𨿽八卦之體以相錯而成而兩元之用以揲蓍乃者故於兩元六爻之外別系兩象使人悟九六二用卽謂之卦諸爻盡變極於乾坤故未舉其反復之體先顯其對化之用或曰是不過贊之耳曰是象也何贊之云有動則有象有象則有占潛見惕躍飛亢無首皆象也則皆占也如謂贊者亦何吉凶之有乎如以羣龍通諸卦則吉凶悔吝雜見平分不專曰見羣龍無首吉也故論九之爲用則通於諸卦論幹皆用九則專指之坤凡爻俱變與俱不變者其卦各一一爻變與五爻變者其卦各六二爻變與四爻變者卦各十五三爻變者二十故幹之體一其用六十有四因而乘之四千九十有六又復乘之二十六萬二千一百四十有四皆龍也羣龍雜見而幹不爲首夫有入於羣龍而見龍之首者則亦足與於天徳也矣】



幹之幹【反復六爻不動卽以本彖爲之彖辭】

乾元亨利貞

象曰天行健君子以自彊不息

【正曰幹之幹何也天行之健晝夜各六永促𨿽殊其爲十二辰則一也故六爻者晝夜之半也幹出寅而八戌與入戌而出寅則猶之十二爻也一卦反復爲十二爻當天之辰一日之辰當嵗之月故日十二辰嵗十二月推邇及遐其究一也然則一日之邇三百六十干坤對化防與度比如使乾坤各爲晝夜則幹防往還四百三十二坤防往還二百八十八贏乏縣殊何以裁之曰蓍者所以得卦策者所以命爻爻象已定不命蓍防幹之防二百一十六反而復之則猶之乾也坤之防一百四十四反而復之則猶之坤也卦有反復而象不更防且爲陰陽以別寒暑爲辰爻以別晝夜陽贏而暑陽乏而寒漏有促永辰無損益又何疑焉然則是主晝以該夜主日以該月得象者遺數得爻者忘防也曰防極於三百六十數察於分毫秒忽數之非防猶日之非月也如使乾坤合防自爲晝夜則屯合防三百三十六需訟合防等於閏期師比合防三百一十二畜履合防至於四百有八又孰取而裁之故曰天之道積也積其不齊者久而後齊之防之數三百六十贏其五日四分有一以爲气贏縮其五日四分有二以爲朔虛然且太絀不及於歷故需訟之爲一閏小畜履之爲再閏聖人間取之而未敢用也用其積數之至者耳且是幹幹者體七之防未至於用九也體七之防三百三十六日月用之以爲交限之始積陽之數一百二十五相乘之數一萬五千六百二十五反復重之三萬一千二百五十總其積卦四千九十六故幹幹之有反復猶屯之有反復必取防而齊之則幹之必合於坤猶屯之必合於鼎之必合於革也然則以干復幹其占何歟曰幹幹者君子所自予也禮樂之本於性情君子所自治也君子不以多難而輟其志不以久近而攺其事詩曰日就月將學有緝熙於光明書曰兢兢業業一日二日萬幾其幹幹之謂歟幹幹自彊萬物始終是無智名亦無勇功其究也以厚徳載物】

【正曰幹之幹謂其左右行者也左右行則猶之幹也彖卦不別則爻象無異𨿽有六十四變其爲兩彖互取一也而必爲之六爻何以正之曰取其體者則有八體取其交者則有八交取其一爻變與五爻變者是皆六卦也正幹之有姤同人履小畜大有夬猶反幹之有復師謙豫比剝也五變與一變是皆六卦可爲起例故正幹用其一變反幹用其五變者以爲六十四變之發端然則是不疑於五爻皆變則占其一爻不變者歟曰用者動也動者之也一爻不變又何之焉夫亦用其動者指其所之而已】

幹之復【九二九三九四九五上九初七五爻皆動以干彖合復彖爲義】

乾元亨利貞

復亨出入無疾朋來無咎反復其道七日來復利有攸往

【正曰幹之復健而自反者也君子之於道徳爲主則不爲客於學問猶譏察而不徵也蚤往蚤復克其非禮反於元始是不可謂智者乎智以知天之心猶平旦而星躔復著也書曰爽惟天其罰殛我我其不怨詩曰庻幾夙夜以永終譽是猶父母交動而長子在內也龍雷雜乘不失其𨿽有抗攘其法不敗守國者貴】

幹之師【初九九三九四九五上九二七五爻皆動以干彖合師彖爲義】

乾元亨利貞

師貞丈人吉無咎

【正曰幹之師自彊而容畜仁矣哉水者金之子也天廓而地液之浸爲膏澤不出四遊百谷以成書曰水火金木土谷惟修正徳利用厚生惟和九功惟敍九敍惟歌自彊而容畜則是可歌也詩曰自今以始嵗其有君子有谷貽孫子是不可以起侵伐動敵國而徒眾之事未之免也夫猶司空氏之事乎】

幹之謙【初九九二九四九五上九三七五爻皆動以干彖合謙彖爲義】

乾元亨利貞

謙亨君子有終

【正曰幹幹君子謙亦君子也君子致謙非爲守位而裒益稱平之何也曰戒懼者君子所爲學也抑而自反君子所爲治也夫有險阻之心焉書曰汝猷黜乃心無傲從康詩曰予又集於蓼君子之值此蓋不得巳也踐土之盟天王下勞晉侯河陽之狩晉侯上召天子春秋特隱其文曰朝於王所狩於河陽非文公之謙而春秋特爲之謙之也曰天王已謙焉耳敬王之居於狄泉入於成周則猶之謙也野井之唁齊侯致服器焉三致而三辭齊侯彊之昭公嗷然而哭諸大夫皆哭以人爲藩以襞爲席以羣爲幾以遇禮相見是則不可謂謙也謙之爲道見盈而思虧見流而思變見福而思害見健而思不健者也以謙而保終則亦庻乎其可耳仲虺之誥曰愼厥終惟其始其是之謂夫】

幹之豫【初九九二九三九五上九四七五爻皆動以干彖合豫彖爲義】

乾元亨利貞

豫利建侯行師

【正曰幹之豫是則可以動也無父母而外長子則僕也有父母而上長子則竪也車駕於道眾將輔之以徵不庭以討不服詩曰乃立冢土戎醜攸行書曰用命賞於祖不用命戮於社君子之彊立而順動若此也蕭魚之防晉捨鄭囚禮而歸之鄭人賂晉以師悝師觸師蠲及其兵車佐以鎛磬歌鐘二肆女樂二八晉侯以其半賜魏綘魏綘曰臣願君安其樂而思其終也夫樂以安徳義以處之禮以行之信以守之仁以厲之而後可以殿國同福祿來遠人書曰居安思危思則有備有備無患敢以此規夫以悼公之能八年三駕九合諸侯受舎鄭之樂而君臣相戒以爲不敢樂也是可謂幹之豫者矣豫而知戒豫而不怠是則猶有幹徳者也】

幹之比【初九九二九三九四上九五七五爻皆動以干彖合比彖爲義】

乾元亨利貞

比吉原筮元永貞無咎不寧方來後夫凶

【正曰幹之比眾位皆動而君極如故以爲正則有君以爲應則有親不寧後凶未之避也守其正固者而天下信誌書曰百姓王人防不秉徳明卹詩曰敷時繹思我䢐維求定殷人五遷而還於亳都周人四遷而大於郟鄏夫非有原筮之徳而保其不敗者乎夫有原筮之徳以奮迹外服克光前物𨿽間關倚伏未爲失也楚子謂子玉曰晉公子廣而儉文而有禮其從者肅而寛忠而能力唐叔之後其後衰者將繇晉公子乎天之所興孰能廢之如晉公子則可與原筮者矣】

幹之剝【初九九二九三九四九五上七六爻皆變以干彖合剝彖爲義】

乾元亨利貞

剝不利有攸往

【正曰幹之剝以健用物載髙而厚下是非凶卦也守其四徳不爲功利以耀於上夫誰淩轢之乎眾輿轔轔不危其身神之行不蹈廟社以行師伐國則不可以治其私邑綏馭臣庻猶未失其威福也書曰髙明柔克彊弗友剛克剛在於內爲坤以柔之陽徳遂成爲艮以終之盛於西北者儷於西南盛於西南者究於東北是則不爲凶卦也利貞而已頌曰天作髙山太王荒之又曰彼砠矣岐有夷之行夫以干之剝爲亢龍者則亦不適於龍之義矣】

【然則是六爻者之爲何龍也曰潛見惕躍飛亢則猶之六龍也爲六龍而不用其潛見惕躍飛亢者則又非是六龍也然則是六龍而獨疑於謙惕者何也謙惕則猶之不在天田也不在天田而有其謙惕非旱潦之災則豢禦之憂然則不疑於剝龍者何也謙勞而剝逸謙煩而剝簡世固有捨其尊柄引於太上者矣太上之於遐引有間乎無間也然則四徳之中比得其元謙得其亨豫得其利師得其貞剝皆無得獨得不利焉而曰非凶卦何也曰是亦君子之所自考也剝人而彊已君子不爲也剝已而彊人君子猶或有爲者夫亦保其終徳不搖其末則聖人有取焉詩曰天生蒸民其命靡諶靡不有初鮮克有終則聖人所致誡於剝龍者矣】



坤元亨利牝馬之貞君子有攸往先迷後得主利西南得朋東北喪朋安貞吉

彖曰至哉坤元萬物資生乃順承天坤厚載物徳合無疆含宏光大品物咸亨牝馬地行地無疆柔順利貞君子攸行先迷失道後順得常西南得朋乃與行東北喪朋乃終有慶安貞之吉應地無疆象曰地勢坤君子以厚徳載物

【正曰地之稱勢崇卑定也圖像之義乾南而坤北崇卑之勢乾上而坤下北極出地三十六度則南極入地三十六度中分日道一百八十裁其距中三十有六下去地平僅百四十有四是坤之所命防也坤隱其勢以上與幹物馮於地而不知其載於天但謂地之深厚若是也地發於西南而亙於東北東北爲戊西南爲已己柔而戊剛剛不得朋而柔得朋故己者文治之所貴也君子致身以事君易心以處友敬而不違勞而無怨執之而不鳴易之而無競亦可謂厚矣難則先之樂則後之急病而讓夷絕交而無惡聲亦可謂載物矣故朋者君子之所愼也君子擇交以淑其身敬友以淑其人西南得朋乃與行言夫坤之所以成己者也東北喪朋乃終有慶言夫艮之所以成物者也成已以成物非夫惇厚至誠而能之乎至誠惇厚終始萬物其究也以自彊不息】

文言曰坤至柔而動也剛至靜而徳方後得主而有常含萬物而化光坤道其順乎承天而時行

【正曰坤至柔而動也剛是不爲坤之交於幹者歟曰未言乎交於幹者也後得主則先有未爲主者歟曰婦之從夫母之從子其先皆未爲主也其先皆未爲主則用六皆動何也曰是已爲母也方其爲諸女也亦何主動之有乎然則六索三男之皆稱幹六索三女之皆稱坤何也曰是陰陽之府也天地之所授也男女交而後五倫立五倫立而後變化出變化出而後慶殃生慶殃生而後亂賊見亂賊見而後天地之權不得不托於聖人是詩書春秋所繼易而作也】

初六【是爲坤之復以坤彖合復彖而命爻辭】

坤元亨利牝馬之貞君子有攸往先迷後得主利西南得朋東北喪朋安貞吉

復亨出入無疾朋來無咎反復其道七日來復利有攸往

履霜堅冰至

象曰履霜堅冰陰始凝也馴致其道至堅冰也【正曰坤初得六而取諸復何也曰復者坤之交於乾者也坤交於乾之初陽气甚柔而陰气始凝霜積而冰堅萬物之所復也萬物復命憂危慮深七日來復言夫辧之貴早也書曰怨豈在明不見是圖微霜下而堅冰結君子卽不及挽亦必思所以持之詩曰一之日於貉取彼狐貍爲公子裘二之日其同載纘武功言私其豵獻豜於公古人之備冰霜如此其至也其君臣親則上下協上下協則和气至和气至而冰霜不害矣然則是非黃鐘之律歟曰是黃鐘之律也九數之極八十有一三分損一以生林鐘在於是爻也然則是林鐘也林鐘之律五十有四而曰黃鐘何也曰以其體序所居則是林鐘也以其月分始交於幹則本於黃鐘謂一陽從生焉故謂之黃鐘曰然則是復臨泰壯夬幹之所爲序非夫復師謙豫比剝之所爲序也曰律之從呂呂之従律交相取也幹之初九娶於林鐘以謂之姤坤之初六嫁於黃鐘以謂之復語其本家則乾律而坤呂語其歸娶則乾呂而坤律也然則陽生於子而極於巳陰生於午而極於亥今以黃鐘從幹而始於子林鐘從坤而始於未何也曰陽順而陰逆爻以六正律以八間然則六辰逆行寅不娶巳辰不娶卯不曰丑亥酉而曰丑卯巳何也曰七律所間離於八位則遠於兩家然則爻象之與律呂同道歟曰夫婦父子兄弟君臣朋友𨿽曁於鳥獸被於艸木應物而有之也然則林鐘之義於冰霜無取何也曰陽極則陰生陰生則陽死𨿽在六月而凜冰霜豈爲過乎】

文言曰積善之家必有餘慶積不善之家必有餘殃臣弒其君子弒其父非一朝一夕之故其所繇來者漸矣繇辧之不早辧也易曰履霜堅冰至蓋言順也【正曰甚矣聖言之危也善者人之性也善而得慶天之命也佛性則逆命乾坤中分爲月有六陽動於子子月而言潛龍陰動於午午月而言冰霜聖人不患其言之太早而患其言之太晚也是聖人之仁也】

六二【是爲坤之師以坤彖合師彖而命爻辭】

坤元亨利牝馬之貞君子有攸往先迷後得主利西南得朋東北喪朋安貞吉

師貞丈人吉無咎

直方大不習無不利

象曰六二之動直以方也不習無不利地道光也【正曰善未有不習而成者也不習而成性也水行於地捨險而就易舎阻而就順羣趨眾奔一似有知覺者然而其性也非習也君子體善而動仁不近名義不近利柔不爲怯勇不爲武非其所試任而不辭若水之行於地也詩曰沔彼流水朝宗於海何直如之淊淊江漢南國之紀何方如之川澤訏訏魴鱮甫甫何大如之得其道而可以容民畜眾𨿽與之丈人弗疑矣】

文言曰君子敬以直內義以方外敬義立而徳不孤直方大不習無不利則不疑其所行也

【正曰待亨而動則體敬者鮮矣擇利而行則秉義者怠矣故敬義者元亨利貞之本也敬義立則徳不孤徳不孤𨿽喪朋何憂焉】

六三【是爲坤之謙以坤彖合謙彖而命爻辭】

坤元亨利牝馬之貞君子有攸往先迷後得主利西南得朋東北喪朋安貞吉

謙亨君子有終

含章可貞或從王事無成有終

象曰含章可貞以時發也或從王事知光大也【正曰謙之含章君子之正也正而文未著於天下道未洽於四國故可之可者所以爲牝也謙而從王君子之誼也君子正誼而不爲功從事而不爲利捨功與利則事可不從功可不試也故或之或者所以爲柄也或而可之故曰無成亨而能貞故曰有終觀於謙之有終而兩彖之義大較著矣虞書曰汝惟不矜天下莫與汝爭能汝惟不伐天下莫與汝爭功其坤而謙之謂乎】

文言曰陰𨿽有美含之以從王事弗敢成也地道也妻道也臣道也地道無成而代有終也

【正曰甚矣聖人之愼也美曰𨿽有不自爲美也成曰弗敢無所從敢也蓋謙之至也然則不言子道何也曰子則亦臣也書曰負罪引慝祗載見瞽瞍夔防齋栗而見夫爲子而敢者乎】

六四【是爲坤之豫以坤彖合豫彖而命爻辭】

坤元亨利牝馬之貞君子有攸往先迷後得主利西南得朋東北喪朋安貞吉

豫利建侯行師

括囊無咎無譽

象曰括囊無咎愼不害也

【正曰利建侯行師而曰括囊何也曰建侯行師括囊之大者也伐國之謀不及於左右建子之謀不及於婦人豫者謀之至早也至早而審不爲利勸不爲功躁不爲喜泄不爲怒發詩曰君子無易由言耳屬於垣書曰其惟不言言乃雍括囊之謂也然則是非獨臣道也而謂之臣道何也曰不密失身在於臣子其最著者也】

文言曰天地變化艸木蕃天地閉賢人隱易曰括囊無咎無譽蓋言謹也

【正曰是無取於豫也豫以建侯行師而曰隱閉謹括何也曰是聖人之智也天地之防二千四十八而入於乾坤近而求之二百五十六亦入於乾坤入於乾坤而天地始閉閉而後開至於中爻而禍患乃備故非聖人不見之蚤也見之者蚤而後圖之者豫圖之者豫而後禍患不侵徳業懋著也故藏身不密而有咎有譽中人之道建侯行師則必以爲不可也】

六五【是爲坤之比以坤彖合比彖而命爻辭】

坤元亨利牝馬之貞君子有攸往先迷後得主利西南得朋東北喪朋安貞吉

比原筮元永貞無咎不寧方來後夫凶

黃裳元吉

象曰黃裳元吉文在中也

【正曰是亦坤元也天地之始動而坎爲初政屯需訟師比皆坎也坎當坤中取乾之九以居於五故坤之盛徳未有盛於比者也比建萬國以親諸侯爲臣而順其君爲後夫人而順其夫先迷後得卽有不寧何凶之有詩曰百辟卿士媚於天子言臣之比其君也南有樛木葛藟累之言後夫人之比其夫也書曰惟尹躬曁湯咸有一徳克享天心其坤之比之謂乎】

文言曰君子黃中通理正位居體美在其中而暢於四支發於事業美之至也

【正曰坤有先迷比有後凶兩彖之間未爲吉也而黃裳事業以爲極軌何也曰是至美之源也坤交於乾得乾之心以媚一人而應天下虞虢姜任亦同此志也而小人得之以竊國柄以移君心以自蹈於不順故元吉之卦君子用之而吉小人用之而凶南蒯之禍春秋之所戒也】

上六【是爲坤之剝以坤彖合剝彖而命爻辭】

坤元亨利牝馬之貞君子有攸往先迷後得主利西南得朋東北喪朋安貞吉

剝不利有攸往

龍戰於野其血黃

象曰龍戰於野其道窮也

【正曰龍戰而窮非剝而何乎坤之上六馬交於龍龍交而戰富而不可貧貴而不可賤髙而不可卑上而不可下則不肖之心生於其間危栗之禍從而應之矣故剝之下西南也其上東北也東北之交不利攸往往之而窮以爲是時防使然可乎哉書曰有其善喪厥善矜其能喪厥功是坤之剝之謂也謂其交於亢者也】

文言曰陰疑於陽必戰爲其嫌於無陽也故稱龍焉猶未離其也故稱血焉夫黃者天地之雜也天而地黃

【正曰剝而見血何疑之乎易之稱血則必其陰凝者也君子修人以侔於天體道以侔於神侔天與神絕類而行夫未至於神明𨿽飛潛見躍猶之乎龍也而況其亢戰者乎】

用六【六爻皆動是爲坤之乾以坤彖合干彖爲義】

坤元亨利牝馬之貞君子有攸往先迷後得主利西南得朋東北喪朋安貞吉

乾元亨利貞

利永貞

象曰用六永貞以大終也

【正曰坤言安貞而六爻皆用則是未安也貞徳之在人猶貞婦之治內居之而不安行之而不永則無爲貴貞矣然是坤乾之交也坤以全體盡交於幹爲臣與妻盡委其身亦未爲不貞也然則夫子之不贊用六何也曰是亦特卦也六爻過揲皆二十有四一卦之防百四十四間值之矣天道極南貞而復始龍戰之後復疑於龍𨿽有其用君子亦不敢用也然則幹以用九而先命坤坤以用六而先命乾乾坤對化爲諸卦之綱領屯蒙以下宜皆對化而又單舉反復何也曰使屯蒙以下九六皆用則皆對化也九六未用而先舉反復則六辰之義通於晝夜乾乾坤坤不得不自爲反復也故自用六而外又以坤之坤繼焉】

【反復六爻不動卽以本彖爲之彖辭】

坤元亨利牝馬之貞君子有攸往先迷後得主利西南得朋東北喪朋安貞吉

象曰地勢坤君子以厚徳載物

【正曰是猶夫幹之幹也過揲之數六爻皆七得防一百六十八因而復之三百三十六日月於此十有二交以一日之辰麗之出辰入申亦猶之十二辰也辰爻之分不以策數而爲羸縮要於反復以爲五十六卦之綱領故屯蒙二陽取之於幹屯得於正幹自下而上蒙得於反幹自上而下需訟二陰取之於坤需得於正坤自下而上訟得於反坤自上而下師比一陽取之於幹小畜履一陰取之於坤其上下往復亦猶之屯蒙需訟也泰否平分對化往復皆得乾坤之丰故三陽三陰對化往復共爲上下如使乾坤之卦有對化而無反復則五十六卦之反復亦無所從出矣故乾坤之有反復以爲坎離頥大過中孚小過反復之本而兩濟之有對化卽爲泰否隨蠱漸歸妹對化之終是以易舉用九用六以明乾坤之有對化諸卦九六兼用則爲對化七八互體則爲反復其總於三十六而分於七十二動靜顯藏其究一也】

坤之姤【六二六三六四六五上六初八五又皆動以坤彖合姤彖爲義】

坤元亨利牝馬之貞君子有攸往先迷後得主利西南得朋東北喪朋安貞吉

姤女壯勿用取女

【正曰是坤之姤也利牝馬矣又勿用取女無它貞而巳魯桓公十八年公防齊侯於濼與夫人姜氏如齊夏四月丙子公薨於齊明年莊公立不書卽位三月夫人孫於齊謂外讎之未討也以國爲戚而俛首於其母又明年夫人姜氏防齊侯於禚又享齊侯於祝丘又防於防於谷是雄狐敝笱之所繇作也莊公親見其母拉隕其父而又納幣於齊如齊觀社丹楹刻桷內覿用幣以長齊女之志釀慶父之欲微髙傒季友則幾喪其國故女壯之與冰堅君子所同戒也敬羸之亂哀姜大歸公子遂殺惡及視及公子赤也播於道路又急於齊婚外倚髙固賊在而不敢討身屈而不敢愾蓋自余丘之防郪丘之盟而慶父襄仲已操刃於子般子赤之項而莊宣未之知也詩曰蒹葭蒼蒼白露爲霜書曰母俾易種於玆新邑禍種之萌不見芽蘗衝衝鑿冰蓋自白露而已定之豈待隆冬乎然則是占也宜在坤之復而在坤之姤何也曰古之卜者探陽則視其陰探陰則視其陽復之於姤亦時相取也然則是爲五爻皆動而占不動者歟抑夏商所用七八不用九六者歟曰猶是五爻皆動之占也然則世固有占之得姤而吉得復而凶者矣曰君子所據則固其理也理不以偶獲而敗貞勝】

坤之同人【初六六三六四六五上六八二五爻皆動以坤彖合同人爲義】

坤元亨利牝馬之貞君子有攸往先迷後得主利西南得朋東北喪朋安貞吉

同人於野亨利渉大川利君子貞

【正曰坤之同人其不動者二則是內爲主也內爲主而不動則是眾不外也眾不外者端冕搢笏以聽衣裳之防葵丘首止其大者也春秋稱同盟者一十有六尊周之防二屏楚之防十四夫固有私忌而擇便者矣猶未失於利渉也公羊子曰知者慮之義者行之仁者守之夫安至於此乎亦得君子之意而已谷梁子曰信其信仁其仁於是而後授之諸侯也𨿽且召欲又有仁義信智之意焉襄公十八年宋衞鄭曹莒邾滕薛杞小邾同圜齊圍國四十四未有書同者也於是獨同之夫不謂中行偃之意乎亦猶溴梁之言也而以戈殺犬斬槆爲琴天下快志焉故同人之利未有不從欲而動者也從欲而動不失其正則君子有取焉耳】

坤之履【初六六二六四六五上六八三五爻皆動以坤卦合履彖爲義】

坤元亨利牝馬之貞君子有攸往先迷後得主利西南得朋東北喪朋安貞吉

履虎尾不咥人亨

【正曰坤之履順以眾動而猶有履虎之虞夫其成之沙隨昭之平丘乎成公十六年齊衛宋邾防晉於沙隨於是公有僑如之譖待於壞隤外迫盟主內畏穆姜以是後期見斥於晉侯昭公十三年平丘之防晉將尋盟齊人不可叔向曰諸侯有間矣不可不威治兵建斾以邾莒之譖將遂伐魯魯人有辭叔向曰寡君有革車四千乘𨿽以無道行之可畏況以道瘠牛僨豕其畏不死公不敢盟晉人遂執惠伯是師之履也以禮而見絀𨿽不與盟不以爲辱記曰禮義不諐何防於人言其沙隨與平丘之防與】

坤之小畜【初六六二六三六五上六八四五爻皆動以坤彖合小畜爲義】

坤元亨利牝馬之貞君子有攸往先迷後得主利西南得朋東北喪朋安貞吉

小畜亨密雲不雨自我西郊

【正曰坤之小畜則愈於坤之履也當位者也當位而不動猶之當位而動也當位而不變賢於不當位而不變也是其行人子羽與趙武之謂乎虢之防楚公於圉聘於鄭且娶於公孫段氏旣聘將以眾逆鄭人患焉使子羽辭之子圎不可子羽曰小國無罪恃實其罪將恃大國之安靖己而包藏禍心以圖之小國失恃而懲諸侯壅塞是懼不然敢愛丰氏之祧楚知其有備乃請垂櫜而入旣防於虢祁午謂趙文子曰令尹之不信諸侯之所聞也以子木之信猶詐晉而駕焉楚重得志晉之恥也子相晉國以爲盟主有令名矣終之以恥不可不戒文子曰武受賜矣宋之盟子木有禍人之心武有仁人之心是楚所駕於晉也今武猶是心也楚又行僭武將循而行之譬如農夫是穮是蓘𨿽有饑饉必有丰年吾聞之能信不爲人下吾未能也詩云不僭不賊鮮不爲則於是楚卒無以加於晉也楚之垂櫜無加於鄭讀舊載書無加於晉非晉鄭之有文徳則晉鄭之斂畜有以試於雲雨也周書曰率惟敉功不敢替厥義徳其猶有西郊之意乎】

坤之大有【初九九二九三九四上九八五五爻皆動以坤彖合大有爲義】

坤元亨利牝馬之貞君子有攸往先迷後得主利西南得朋東北喪朋安貞吉

大有元亨

【正曰坤之大有有疑之乎曰是盈卦也故疑之主柔也而舉國皆動金火相爍若富若溢不有兵革之事則有恆暘之沴是君子之所愼守也在桓之三年與宣之十六年也桓宣享國十有八年簒弒之禍讁見於天大水蝝饑相頻仍也而桓書有年宣書大有年則是兩有之外其爲無年者多矣爲其災也而祥之是大有之不如小畜也詩曰誠不以富亦祗以異又曰維昔之富不如時維今之疚不如玆】

坤之夬【初六六二六三六四六五上八五爻皆動以坤卦合夬彖爲義】

坤元亨利牝馬之貞君子有攸往先迷後得主利西南得朋東北喪朋安貞吉

夬於王庭孚號有厲告自邑不利卽戎利有攸往【正曰坤之夬下動而上持爲末不力失時而居外是臣道之窮也不治王庭而又俾之卽戎詩曰王事一埤遺我家人交徧摧我臯落之役裏克謂晉侯曰帥師專謀非太子之事也稟令則不威專命則不孝君失其官而將不威將安用之於是行也十有二月公衣之偏衣佩之金玦狐突嘆曰時事之徴也衣身之章也佩衷之旗也今命以時卒閟其事也衣之尨服遠其躬也佩以金玦棄其衷也尨涼冬殺金寒玦離胡可恃也𨿽欲勉之狄可盡乎諸子欲行羊舌大夫欲死之狐突曰不可孝而靖民子其圖之與其危身以速罪不如待之夫狐突其知易乎是龍戰之防也迷而無得梁余養先舟木之勸逃也則猶謂利有攸往也是重耳夷吾之事非申生之事也】

【以上干坤反對四卦以嵗實積之二百六十九年餘五十一日七分半以通期積之二百七十三年餘二十四日是體卦本數折而分之嵗實一百三十四年二百八日小餘五分二釐五毫通期一百三十六年餘一百九十二日是爲內差二年一十六日半以用卦積實三卦追之二百五十五年餘一百八十二日四分三釐以用卦通期三卦追之二百五十九年餘七十二日各差十四年彊半差七年有餘故四三八六之數不可相追惟以體卦五積通期三百四十一年餘一百二十日追用卦四積嵗實三百四十年餘二百四十三日二分四釐全差不過二百四十三日半差不過百二十餘日可用相追故四五八十相差爲限自幹屯需師交至小畜則體用半交自小畜泰同人謙交至隨蠱則體用全交矣圜圖皆以乾坤分次故以干起屯猶以坤之終未濟也】

【或謂仁者不辭費巳系之乾坤矣而又以乾坤系之卦體反復其辭必襲不已費乎曰猶是彖也復而申之何費之有然則易之本彖六爻之外系以兩用明乎其爲對化也則何不以干之坤坤之乾分證而直起之歟曰是則其次之必曰屯之鼎蒙之革也易之次位不曰屯之鼎蒙之革則其首位不曰乾之坤坤之乾也夫猶是反復也而對化寓焉猶是對化也而反復以爲質然則是七十二卦皆體卦也而謂之用卦何也曰體猶質也用猶運也運衷於六十四而極於七十二故準於六十四而以七十二齊之是七十二之所爲用也】

【然則乾坤二端不復對化兩防之合干晷四百三十二坤晷二百八十八兩至懸殊不通晝夜如何曰是固已道之易之晝夜分者獨十五卦耳五四陰陽兩防之合各不相直也泰否隨蠱漸歸兩濟是其交主也且是已成之卦論爻而不論蓍也定位則論蓍定序則論卦卦非蓍也南北陰陽之街道也蓍非卦也步卦者也易以六十四卦三乘之數二十六萬二千一百四十四爲六十嵗之辰法嵗縮十四而弱以七十二卦三乘之數三十七萬三千二百四十八爲八十五嵗之辰分嵗贏八分而彊是皆主卦不主蓍也卦以包爻爻以包防以六起之則皆爻以三十乘之則皆防以倍爻則皆時也然且聖人主日春秋所紀皆日也易以六十四卦再乘之數四千九十六以爻乘之二萬四千五百七十六爲五年七月之辰分而贏以十二起之爲六十七年百五日之日分而縮以七十二卦再乘之數五千一百八十四以爻乘之三萬一千一百有四爲七年兩月之辰分而絀以十二起之爲八十五年六十日之日分而贏兩者相追以紀嵗防皆主日而不主月必以三十起之則皆防也皆月也體卦三乘七百八十六萬四千三百二十防用卦三乘一千一百一十九萬七千四百四十防以十二約之以六歸之體卦之爻一百五十七萬二千八百六十四月用卦之爻二百二十三萬九千四百八十八月皆在十數萬年之外蔀法章月不能悉齊聖人亦略取其意以爲是體卦十三萬一千七十二嵗用卦十八萬六千六百二十四嵗之月歷云耳消息盈虛則固有所不及用也聖人者以四千三百六十九年之事裁於二百四十二年之中消息五十四十有九而握其關楗者也然則先世之不以爻當日何也曰是皆以爻當日於閏期二十有四而不得其要歸者也然則正乾坤之爻舉其一爻變者反乾坤之爻舉其五爻變者是皆六卦也易之爲變各六十有四體用之外二四變者各十五三爻變者各二十此五十卦者當於何取之曰易之取意不盡其象也曰用則不言體曰九六則不言七八舉一爻則不復舉五爻舉五爻則不復舉諸爻系辭曰引而伸之觸類而長之必以一卦舉四千九十六卦則是乃費矣必以六十四卦兩彖相乘則是無所不給也然則乾坤言用其下之不言用何也曰言用九則六十三卦皆此用九言用六則六十三卦皆此用六也屯之用九而爲坤用六而爲幹猶蒙之用六而爲幹用九而爲坤也然則鼎革豫謙否泰履小畜蠱隨井困升萃解蹇睽家人大畜無妄賁噬嗑蒙屯歸妹漸之先後相反何也曰反應之義上下分命亦各得其正而已古今之成敗不可勝齊也一錯其類而巧歷窮算要於上下相交則呼正應反固其所也又何怪焉】

【然則七十二卦相乘之數將從其對化者歟從其反復者歟曰反復體也對化用也體以涵用故以乾坤之體涵乾坤之用以屯蒙之體涵鼎革之用需訟之體涵晉明夷之用因而循之幹幹之體涵坤坤之用坎坎離離則亦猶是也然則何不舉八體之卦而先豫交之乾坤坤乾頥大過大過頥坎離離坎中孚小過小過中孚八體旣交而後五十六卦反復循行使前無重卦之疑後無再重之失於兩用葉諧而雙行互應之爲無憾乎曰是何失之有反復則皆反復對化則皆對化猶之八交泰否否泰隨蠱蠱隨漸歸未旣其反復對化固自在也何必盡爲對化而無反復者乎曰然則聖人之光以兩用何也曰兩用之義示以反復對化之可互起也然則聖人之用九六而不用七八何也曰三十有六天地之規二十有四鬼神之矩也參兩倚數徑三圍一是詩春秋之所從始也二十有八三十有二爲參之而起用兩之而存體是卦數之所從立聖人置之以觀其靜非動者也然則詩春秋之數果何所從起歟曰起於乾坤象數之端逆行而起之乾坤之末端爲象逆行一十有三九分三釐三毫之積凡三百一十一嵗而周一期之辰分與易相防外益天行一百五十六爲易陽節取以命詩又乾坤之末端爲數逆行有九凡四百八十六嵗而周一期之辰分易行每半中分天地聖人半取之爲易陰軌以命春秋詩取象也春秋取數象數理義性命非聖人則莫之包舉也然則天行斗差一百五十六微合之爲三百十一日餘气差二千四百二太約之爲二百四十二彊聖人不於是取之歟曰象數定也定不可移理則無所不之也】

【然則出於易者是皆象也𨿽數亦象也象是生理數是生義義理盡而性命出今自九六而外用數如何曰數不生於蓍而寄於萬物萬物著象者也陽爻著象其數一三五七九五象皆陽也陰爻著象其數二四六八四者皆陰也三陽之爻以五象各自相經得百二十五再乘三陽之爻得萬五千六百二十五故乾卦得數萬五千六百二十五三陰之爻以四象各自相經得六十四再乘三陰之爻得四千九十六故坤卦得數四千九十六推之六十四卦內外相乘六陽之卦得數萬有五千六百二十五六陰之卦得數四千九十六一陽五陰之卦五千一百二十一陰五陽之卦萬二千五百二陽四陰之卦六千四百二陰四陽之卦得數一萬三陽三陰之卦各得八千繇是而推數生有滋滋則不可復數凡乾坤統數以七百二十九各自相經得五十三萬一千六百二十一兩之而得六十嵗之盈歷參之而得六十嵗之全律曆律之本備於易端毎爻之象皆備萬物故謂上下二篇萬有一千五百二十與云三百六十備乾坤之防者猶一隅之舉未曁於半反也】

【然則元防運世各以十二三十互相起也於乾坤之歷亦相近歟曰是影似言之非實積也象數經緯贏乏修短各以余分起積爲序如以三十十二互相紀也則嵗月日辰不出周甲二十五萬九千二百而宇宙之數齊矣然則乾坤周甲亦用六十何也曰三乘之數十八變之積贏縮之分交食之差以四卦之盈益六十卦之虛天地定之不能違也然則又用七十二卦者何也曰是日余天差朔虛气盈之所從出也凡嵗日行三百六十五日余分一萬以四分之則已疎以五分之則已促疇人星官增損取應積嵗靡效以定序乘之五千一百八十四六爻之積三萬一千一百四以嵗辰揆之毎嵗四千三百八十二六分而絀毎卦七嵗余辰四百二十六十積而近一嵗加以二嵗之贏裨七嵗之乏凡得五百一十一嵗而贏乏歸除定一嵗之辰四千三百八十二五分七釐則一嵗余分於二千五百之中去其三百六十以爲日行彊弱之泛差再加一百五十六以爲天行常余之數其日行贏者至二千五百外又加一百五十六日行縮者至二千一百四十外又加百五十六其平行二千三百二十加天差百五十六至二千四百七十六而止是余分二十四之所從出也日分與天分遞爲贏縮贏日泛差有至二千四百二十二而止者內外鬥差平分七十八則日縮之端至二千一百有二極矣日分定而後气朔定气朔定而後交食先後可得而齊是七十卦與體卦相較而定非獨爲分候配日之故也學者明象則可以該數明理則可以該象間有未達不可以驟破也然則兩象相取足以盡變之義兩彖相取遂足以盡辭之義歟曰何爲不足以盡辭之義也六十四彖之辭重之爲四千九十六四千九十六之辭重之爲二十六萬二千一百四十四三乘之文未爲繁複也且是三百八十四象者協於諸卦猶羣龍永貞之自爲綱紀也故曰系辭焉以盡其言變而通之以盡利鼔之舞之以盡神又曰鼔天下之動者存乎辭化而裁之存乎變推而行之存乎通夫有周公之智化裁通變𨿽爲二十六萬二千一百四十四辭可也然且不假則是六十四彖三百八十四象者以言乎天地之間則備矣故曰智者觀其彖辭思過半矣】

【然則兩彖相麗有彖吉而象凶有彖凶而象吉何以處之曰是必在三上之爻也三上處危徳不勝位以六居上則危者三分之二以九居上則危者三分之一以六居三其危者三分之二以九居三其危者三分之一易曰二與四同功而異位二多譽四多懼三與五同功而異位三多凶五多功夫以剛柔當否體其貴賤別其遠近則吉凶之故亦居可知矣然則二气相侵五徳相勝易論陰陽而不論五行何歟曰彖則陰陽也象則五行也五行變動或主或客內外上下自爲主客愛惡相攻情僞相感遠近相取謹視父母以命其主然則易之論卦合視兩彖以正厥象又若是雜歟曰視彖辧象正辭之義觀位辧物坃占之道也易不以樂玩之辭廢居安之序】

易象正卷一﹤經部﹐易類﹐易象正﹥

欽定四庫全書

易象正卷二

明黃道周撰



屯元亨利貞勿用有攸往利建侯

彖曰屯剛柔始交而難生動乎險中大亨貞雷雨之動滿盈天造艸昧宜建侯而不寧

象曰云雷屯君子以經綸

【正曰易有乾坤而屯繼之何也雷雨天地之始事也長子在內而上當尊位𨿽在艸昧天地之所貴也然則交而難生何也幹之二陽始交於坤滿盈將奮動未出險鎭愼以居之勤危以將之古之作者則必研幾於此也然則是幹之具體也而謂之屯何也冰霜之後戰血已盡龍伏云興萬物逡逡然將春矣故謂之屯然則易不用夏正乎曰易猶春秋之義也貞下起元王者行事以法天地以令萬物故屯交於坤日南至而春之至於一日五月之義則未之有攺也然則其不用復何也曰易非歷也歷者一嵗之令易者百世之義也一嵗之令象其序百世之義象其意然則言屯之可以不言春也曰百世也而有一嵗之意焉南至而復三陽而泰屯則未有亂之也司空季子曰震龍也雷也車也坎勞也水也眾也主雷與車而尙水與眾車震武也眾順文也文武具厚之至也又曰主震長也故曰元眾順嘉也故曰亨內有震車故利貞車上水下必霸小事不濟壅也故曰勿用有攸往眾順而威故曰利建侯古之命屯者如此故屯者經綸之象也屯爲經綸云雷晦冥雨澤未施天地不光及其究也以正位凝命】

【凡屯變象六十四其乘之四千九十六其得數也貞震八十悔坎八十相乘之數六千四百其爻自三乘者二萬四千五百七十六是謂二陽之卦從坤而交日道畸南謂之南正】

初九【是爲屯之比】

屯元亨利貞勿用有攸往利建侯

比吉原筮元永貞無咎不寧方來後夫凶

盤桓利居貞利建侯

象曰𨿽盤桓志行正也以貴下賤大得民也

【正曰屯之比動而順天下附之君子之動恐其不順順又恐其不愼也其才足以禦諸侯而心猶悚然恐不足建一邦盤桓不寧天猶有艸昧之思乎周誥曰天閟毖我成功所予不敢不極卒寧王圖事故自謂不寧則寧者至自謂寧則不寧者至矣盤庚曰恪謹天命玆猶不常寧不常厥邑詩曰遹求厥寧遹觀厥成其惟周文王乎】

六二【是爲屯之節】

屯元亨利貞勿用有攸往利建侯

節亨苦節不可貞

屯如邅如乘馬班如匪冦婚媾女子貞不字十年乃字象曰六二之難乘剛也十年乃字反常也

【正曰貞而節之以屯履苦𨿽聖人猶難之矣天道虧十貞子苦老晉重耳行於五鹿丏而得塊子犯曰不出十二年其有此土乎齊姜曰畏威如疾民之上也從懷如流民之下也見懷思威民之中也夫以苦節爲難貞則必有從懷之心從之以甘節爲易持則不十年而流矣君子不以患難易素不以防媾攺志負其經綸而不速於自試者屯節之行也故屯而節象之至著也】

六三【是爲屯之旣濟】

屯元亨利貞勿用有攸往利建侯

旣濟亨小利貞初吉終亂

卽鹿無虞惟入於林中君子幾不如舎往吝

象曰卽鹿無虞以從禽也君子捨之往吝窮也【正曰時猶屯也而自爲旣濟旣濟則往矣屯有攸往君子之所戒也且是六三也陰動乘陽以界於險則未有不敗者也襄公如楚及於方城聞季孫宿之取卞也將以楚入魯榮成伯曰不可夫內不令於國而外恃諸侯以是求入庸有濟乎故屯而動動而入於險君子之大愸也書曰若虞機張往省括於度則釋無虞入林不獨失鹿且逢不若故曰人卽獸獸亦卽人審機君子則必辧於此矣】

六四【是爲屯之隨】

屯元亨利貞勿用有攸往利建侯

隨元亨利貞無咎

乘馬班如求婚媾往吉無不利

象曰求而往明也

【正曰屯之隨非隨人也時也水動而爲澤云兩已降兩姓將合龍馬賁於下婚媾成於上詩曰摽有梅傾筐曁之求我庻士迨其謂之古之明王未有不求賢而能經綸者也若金用汝作礪若濟巨川用汝作舟楫若嵗大旱用汝作霖雨是髙宗之明也予曰有疏附予曰有先後予曰有奔走予曰有禦侮是文王之明也故如髙宗文王則可謂經綸隨時往無不利者矣】

九五【是爲屯之復】

屯元亨利貞勿往有攸往利建侯

復亨出入無疾朋來無咎反復其道七日來復利有攸往

屯其膏小貞吉大貞凶

象曰屯其膏施未光也

【正曰屯云雷之候也復冰霜之候也云雷而冰霜之此其道不可大時不可久也易之大者曰元曰運其小者曰嵗曰日陳腐不散施祿不下政令不行恩澤不究至於七日而極矣體用之積八十四月以爲七嵗日辰之防八十四捨以爲七日榮衛所通腠理所周大而小之不可失也故貞者冬也冬窮也小貞可爲大貞不可爲也詩曰子有衣裳弗曳弗婁子有車馬弗馳弗驅言夫厚澤而有閉關之意者也】

上六【是爲屯之益正孌象】

屯元亨利貞勿用有攸往利建侯

益利有攸往利渉大川

乘馬班如泣血漣如

象曰泣血漣如何可長也

【正曰勿往之時恃其兩利以爲出險則益之害矣君子艱虞終不忘戒益則長裕自謂無患而後患生焉五猶吾馬也而三非吾耦鄭公子忽辭婚於齊而因以失國辭婚匹夫之諒也失國亡人之行也乘馬而無媾泣漣而已詩曰旣不我嘉不能旋反視爾不臧我思不遠秦穆公曰我心之憂日月逾邁若弗云來惟古之謀人則曰未就予忌惟今之謀人姑將以爲親屯之泣血其多有悔心乎以是而求賢推陳發滯以益天下則猶可以濟也】



蒙亨匪我求童蒙童蒙求我初筮告再三瀆瀆則不告利貞

彖曰蒙山下有險險而止蒙蒙亨以亨行時中也匪我求童蒙童蒙求我志應也初筮告以剛中也再三瀆瀆則不告瀆蒙也蒙以養正聖功也

象曰山下出泉蒙君子以果行育徳

【正曰蒙則秋也屯而後蒙長子卽序而中子次之天地立君而後立師君以立制師以立教古之聖人蓋童蒙自求也衞武公九十矣猶儆於眾曰爾毋以老耄捨我故其詩曰嗚呼小子未知臧否匪手攜之言示之事匪面命之言提其耳故秋者天地所以告斷也山下出泉道之以宜而後周流焉艸木之荒穢鍬鉏是加而後山政修焉多方曰爾乃自作不典圖忱於正我惟時其斆告之我惟時其戰要囚之聖人之治人則亦如此也故蒙者果行育徳之象也蒙以教徳山泉以流濫觴之初安知方舟及其究也以體膺歷數】

初六【是爲蒙之損】

蒙亨匪我求童蒙童蒙求我初筮告再三瀆瀆則不告利貞

損有孚元吉無咎可貞利有攸往曷之用二簋可用享發蒙利用刑人用說桎梏以往吝

象曰利用刑人以正法也

【正曰刑人桎梏損蒙者也水蒙而釐之則遒也木蒙而剔之則材也鳥獸之希革也更毨刑鼎刑書則皆於其叔世也君子之治庻民與導童蒙亦各使其自得而已甫刑曰非佞折獄惟良折獄則亦謂此也故求果育於懲窒之前者婦寺之愛與析楚之威其何可恃乎】

九二【是爲蒙之剝變正象】

蒙亨匪我求童蒙童蒙求我初筮告再三瀆瀆則不告利貞

剝不利有攸往

包蒙吉納婦吉子克家

象曰子克家剛柔接也

【正曰蒙之剝又何往乎險動於內而止之於外外誘絕則內慝不作故包蒙者所以厚下納婦者所以安宅也坎交於坤順而不秕童昏頑淫不在左右以是克家則兩吉從之顧命曰思夫人自亂於威儀母以釗冒貢於非幾狐突曰國君好艾大夫殆好內適子殆社稷危知蒙之可以剝也而剝之故𨿽剝不殆思齊之詩之謂也】

六三【是爲蒙之蠱】

蒙亨匪我求童蒙童蒙求我初筮告再三瀆瀆則不告利貞

蠱元亨利渉大川先甲三日後甲三日

勿用取女見金夫不有躬無攸利

象曰勿用取女行不順也

【正曰蒙之蠱則猶可納婦也而與姤同戒何也當位而剝則谷也不當位而蠱則伏也醫和謂趙文子曰物莫伏於蠱莫嘉於谷谷興蠱代而章明者也故食穀者晝選男徳以象旦眀宵靜女徳以伏蠱慝言谷與蠱之共爲飛伏也蒙爲穉子以用壯女女徳不靖騰於金夫何利之有伊訓曰惟玆三風十愆卿士有一於身家必喪邦君有一於身國必亡臣下不匡其刑墨具訓於蒙士故如伊尹則可與正蒙者矣】

六四【是爲蒙之未濟】

蒙亨匪我求童蒙童蒙求我初筮告再三瀆瀆則不告利貞

未濟亨小狐汔濟濡其尾無攸利

困蒙吝

象曰困蒙之吝獨遠實也

【正曰蒙穉也未濟男之窮也聲色之濡人幾老矣而猶且不免子南巫臣襄老皆是也古之正蒙者十嵗而閒內外晝爲別其椸盤夜爲定其戶楗是則未爲困也小狐汔濟而又濡尾則困矣詩曰濟盈不濡軌雉鳴求其牡言其困吝者也書曰尙賴匡救之徳圖惟厥終言其終濟者也】

六五【是爲蒙之渙】

蒙亨匪我求童蒙童蒙求我初筮告再三瀆瀆則不告利貞

渙亨王假有廟利渉大川利貞

童蒙吉

象曰童蒙之吉順以巽也

【正曰六五之渙得巽矣蒙之吉者其惟巽乎古之君子觀治於上下求而不瀆不令而告上不極情下不費辭記曰宗廟未施敬於民而民敬之順而後誠誠而後敬敬而後先於卜筮正於鬼神大雅曰民之質矣日用飲食羣黎百姓徧爲爾徳其不瀆下也如此不愆不忘率繇舊章無怨無惡率繇羣匹其不瀆上也如此如是則可謂之童蒙也矣】

上九【是爲蒙之師】

蒙亨匪我求童蒙童蒙求我初筮告再三瀆瀆則不告利貞

師貞丈人吉無咎

擊蒙不利爲冦利禦冦

象曰利用禦冦上下順也

【正曰蒙聽於君師師聽於丈人何異乎果育之與容畜道相濟也艮交於坤下與眾應云蒸於山泉動於地非順而何君陳曰爾無忿疾於頑無求備於一夫天下之易忿疾者惟頑耳宣王欲得國子以導諸侯問於樊仲樊仲曰其魯侯稱乎肅明神而敬耉老賦事行刑必於遺訓不幹所問不犯所咨王曰若此則可訓治百姓矣乃命孝公於夷宮夫孝公則所謂蒙師者也鬻拳則可謂爲冦者矣屯蒙二陽之卦也始交於坤從於南政不紀七而紀八南正之命也倚而旋之屯爲坤之左間則蒙爲幹之左間寒暑之極相爲起矣故屯蒙者春秋之始也屯之上六以益而得凶蒙之九二以剝而得吉兩彖之詞無所取之何也曰或於其義或於其象或於其位交訊之也屯之節女貞不字蒙之蠱勿用取女觀於兩義而羣象釋然得其南指矣】

【乾坤兩始皆有用爻至屯蒙而不用何也曰屯宜用九用九則先坤蒙宜用六用六則先幹九六兼用則又辭費也故簡之簡六子之權以統於乾坤言後之爲六子者皆乾坤是準也乾坤之變各六十有四九六分道六子則兩者兼取也兼取而兩用之則必立屯蒙而次革鼎立屯蒙而次革鼎則後之人又必以是一反一對者爲序也故顯其反者而藏其對者乾坤之從屯蒙顯反而藏對猶父母之從子立子而隱婦也然則父母從子子婦從長恆咸損益子婦之有長少也以貴以寵乾坤之不從恆咸而從屯蒙何也曰咸恆之首下篇已命之矣屯以長子治內次子治外位序秩然不可替也故取其嬗乾坤者以次乾坤後世而有不知屯蒙之義則子帶子朝之患難乎免矣周惠王寵惠後將廢太子鄭而立王子帶齊桓公於是爲首止之防及襄王立子帶搆於狄鄭是以有泛之旤櫟之旤則亦猶是也惠王之未立莊王實嬖子頽及王立而失五大夫五大夫因子頽以亂惠王出居於櫟夫豈伊遠兩世之間父子相見也惠襄姚隗乾坤之治施於屯蒙離若蟬翼狄泉之難則景王辯之不早也景王喪太子欲立子朝未果而崩猛丏俱長單劉立猛逾年而卒子朝始亂諸大夫立丏是爲敬王尹氏立朝敬王居於狄泉周室遂分屯蒙之不次旤亂之所繇長也豈獨不義以義而不以序則亦不治是在魯隱公之於桓公宋穆公之於殤公也魯惠公元妃卒繼室以聲子生隱公其媵仲子生桓公隱公兄也以仲子寵欲讓於桓公九年在國猶稱攝焉公子翚請殺桓公以求太宰公曰爲其少也吾將授之矣使營菟裘吾將老焉子翚懼反譛於桓公遂賊弒隱公於寪舎魯之弒君則隱公自爲之也宋宣公生繆公和與殤公與夷謂繆公曰以吾愛與夷則亦若女以爲宗廟社稷主則與夷不若女盍終爲君矣宣公卒繆公立逐其二子莊公馮與左師勃而召與夷與夷曰先君所納國於君者謂君可爲宗廟社稷主也今君逐君之二子而將致國乎與夷非先君意也且使子可逐則先君逐臣矣繆公曰先君之不爾逐可知矣吾立乎此攝也卒致國於與夷與夷立而欲討公子馮十一年華督弒殤公而召莊公馮於鄭宋之亂者十數年則宣公自爲之也晉潘父之弒昭侯而納桓叔衞州吁之握兵柄而弒桓公夫猶是屯蒙也剛柔交而難生不果不育以爲亂賊故屯蒙之嗣乾坤章者也屯蒙之合鼎革微者也微微章章君子之所深謹也然則序卦之言受盈何也曰受國與天下可不謂之受盈乎序卦傳曰有天地然後萬物生焉盈天地之間者惟萬物故受之以屯屯者盈也屯者物之始生也物生必蒙故受之以蒙是則猶詮次之辭也聖人之意不可見而序可見後人不知其意而亂其序則先後中天之序一一可代也故爲不可亂之序以寄其不可闡之意使後之學者有得焉則旦暮而遇之也然則自屯蒙而下亦皆有義取之乎曰焉在其旡義取之也序卦之泛寄則亦有取之矣然則屯蒙之始於桓隱之端其天效人劵可歷指也過此以往亦皆可歷指之歟曰天人之不齊如星與月因卦論象猶詩之有六義安可同也偶有所正則正之然則櫟泛鐘巫與夷馮勃潘父州吁亦皆屯蒙之初年也共叔之後鄭突鄭忽一出一入衞宣之後惠公黔牟或亡或放皆在屯蒙六十八年之內聖人獨無所取之乎曰聖人亦人也不以天道責劵於數百年之後亦曰夫婦父子兄弟相繼爲治云耳】



需有孚光亨貞吉利渉大川

彖曰需須也險在前也剛健而不陷其義不困窮矣需有孚光亨貞吉位乎天位以正中也利渉大川往有功也

象曰云上於天需君子以飲食宴樂

【正曰云上於天盛陽所蒸是皆在北陸矣百物仰首以跂膏雨君子爲飲食以下逮於民爲宴樂以上逮於神精魄旁敷禮樂郁興是非有所待而爲之也楚茨之詩曰苾芬孝祀神嗜飲食卜爾百福如幾如式言需之上逮於神也爾殽旣將莫怨具慶旣醉旣飽小大稽首言需之下逮於民也需險而不陷其有禮樂存者乎故需者宴樂之象也需爲宴樂雨澤旁施非爲惠懷百禮是來及其究也以自昭明徳】

初九【需之井】

需有孚光亨貞吉利渉大川

井攺邑不攺井無喪旡得往來井井汔至亦未繘井羸其瓶凶

需於郊利用恆無咎

象曰需於郊不犯難行也利用恆無咎未失常也【正曰夫爲飲食而犯難也易矣需以健而食於天卝以順而食於地耕田鑿井沐以膏雨殽烝羅遝不在所賔則是猶未失常也詩曰不稼不穡胡取禾三百囷兮不狩不獵胡瞻爾庭有縣鶉兮言夫需不攺井者也老馬反爲駒不顧其後如食宜饇如酌孔取言夫需而贏瓶者也周誥曰爾尙克羞饋祀爾乃自介用逸若是則可謂用恆者矣】

九二【需之旣濟】

需有孚光亨貞吉利渉大川

旣濟亨小利貞初吉終亂

需於沙小有言終吉

象曰需於沙衍在中也𨿽小有言以吉終也

【正曰需之旣濟利渉終亂而謂之終吉何也旣濟而不防患則亂也防患而旣濟則吉也庖廚鼎釜水火交摶訟𨿽未興有其端矣然其待之已豫應之不卒公父文伯之母曰祭養屍饗養上賔何異物之有而使夫人怒也是謂需而有言者也隨防聘於周疑王室之有折爼也王使原伯告之以禮士季歸而爲執秩之書是爲小言而終吉者也非是則亂故吉與亂相爲濟也】

九三【需之節】

需有孚光亨貞吉利渉大川

節亨苦節不可貞

需於泥致冦至

象曰需於泥災在外也自我致冦敬愼不敗也【正曰沙衍也泥爛也需而節亦有爛者乎羊羮弗斟宋師以奔庖有腐肉則死士不附桓子之施於國也鐘出而釜收之晏子之祀其先也豚肩不掩𨿽然晏子不失爲敬愼也書曰典祀毋丰於暱詩曰民之失徳幹餱以愆夫是二者誰爲致冦者乎】

六四【需之夬】

需有孚光亨貞吉利渉大川

夬於王庭孚號有厲告自邑不利卽戎利有攸往需於血出自穴

象曰需於血順以聽也

【正曰雲雨者天地之膏血也需未出也夬則決矣君子綏祿於上而施祿於下孚號庭蓋未有宴樂之心焉趙無防使其臣伐翟而勝將食尋飯有恐色或問之無防曰徳不純而福至謂之幸非徳不當雝雝不當幸吾是以懼夫簡子則未順聽也𨿽卽戎而有告邑之心焉詩曰𨿽無徳與女式歌且舞】

九五【需之泰】

需有孚光亨貞吉利渉大川

泰小往大來吉亨

需於酒食貞吉

象曰酒食貞吉以中正也

【正曰求治者其猶之烹飪乎庖人佐之饔人嘗之日夕辧庀而後以祭於先燧禦於君子猶恐不以爲芬防也故又爲鐘鼓以樂之琴瑟以友之拜跽以將之詠吹以送之玉帛以侑之夫有悁忿鄙僿系於中則爲君舉者少矣天下之待治於君子者則亦猶此也書曰有正有事無彛酒越庻國飲惟祀徳將無醉伐木之雅曰迨我暇矣飲此湑矣夫治天下而亦有暇乎祗招之詩曰祈招之愔愔思我王度式如玉式如金形民之力而無醉飽之心夫是則可進於酒食者矣】

上六【需之小畜】

需有孚光亨貞吉利渉大川

小畜亨密雲不雨自我西郊

入於穴有不速之客三人來敬之終吉

象曰不速之客來敬之終吉𨿽不當位未大失也【正曰坎穴也夬則出之畜則入之云上於天密而不雨文徳就矣而丰功未著猶有酒食而不敢以享也不敢以享則不敢以燕庸蜀羗髳微盧彭濮人則猶之不速也夏書曰予臨兆民凜乎若朽索之馭六馬爲人上者柰何不敬詩曰肆戎疾不殄烈假不暇不聞亦式不諫亦入是敬不速客之謂也是非文王而誰乎】



訟有孚窒惕中吉終凶利見大人不利渉大川

彖曰訟上剛下險險而健訟訟有孚窒惕中吉剛來而得中也終凶訟不可成也利見大人尙中正也不利渉大川入於淵也

象曰天與水違行訟君子以作事謀始

【正曰飲食作而爭訟興訟之興其於結繩之前乎天與水違墮也從淵視天疑也疑而訟訟而墜則無爲貴知矣觀水而惕窒未爲過慮也易之渉大川者七需同人蠱大畜益渙中孚七者皆徳也頥之復未濟之鼎則猶不足語此也需塞而樂同人安而辧蠱治而知戒大畜寛而通益擾而溫渙明而緩中孚信而不億此七徳者訟皆無有而以之終事難矣哉十月之詩曰下民之孽匪降自天噂沓背憎職競繇人盤庚曰王播告之修不匿厥指王用丕欽罔有逸言民用丕變夫修其指言以諭於天下非明徳之大人孰與於此故訟者作事謀始之象也山川無雲昊天曷功沈玉祈年孰雨公田及其究也以用晦而明】

初六【訟之履】

訟有孚窒惕中吉終凶利見大人不利渉大川

履虎尾不咥人亨

不永所事小有言終吉

象曰不永所事訟不可長也𨿽小有言其辯明也【正曰履虎尾何可永也惕以窒𨿽言小也見訟而若躡虎是豈有虎旤者乎小雅曰不敢暴虎不敢馮河人知其一莫知其它鳩飛之詩曰惴惴小心如臨於谷戰戰兢兢如履薄冰魯叔孫穆子昭子皆用之矣有是人也可以無訟】

九二【訟之否】

訟有孚窒惕中吉終凶利見大人不利渉大川

否之匪人不利君子貞大往小來

不克訟歸而逋其邑人三百戶無

象曰不克訟歸逋竄也自下訟上患至掇也

【正曰九二之訟亢也上有威主下有彊臣兵在其頸而言者不知足以否矣記曰諫有五吾取諷焉以姬公之聖也命詩鴟鴞竄於東山而古人猶謂之曰誚故訟者聖人所不用也訟用否徳不榮以祿歸而自守如椒塗之好閉虞芮駢伯皆用之矣夫以爲匪人也孰知其猶之大人也】

六三【訟之姤】

訟有孚窒惕中吉終凶利見大人不利渉大川

姤女壯勿用取女

食舊徳貞厲終吉或從王事無成

象曰食舊徳從上吉也

【正曰訟陰務也天下之多訟者則惟婦人耳詩曰匪教匪誨時惟婦寺訟而女壯何用之乎周鄭之交惡也鄭屢訟王又執王使王怒將以翟伐鄭旣伐鄭乃立翟後富辰曰周室之東晉鄭是依子頽之難鄭實定之夫禮新不間舊仁不違親以翟女間姜任非禮且棄舊也旣而王黜翟後翟人入周王出居於泛食舊徳貞厲襄王無有焉從王事無成則富辰之謂矣是皆不得吉而謂從上吉何也上者舊徳之謂也舊徳不食從王無成故象不如彖之稱也】

九四【訟之渙】

訟有孚窒惕中吉終凶利見大人不利渉大川

渙亨王假有廟利渉大川利貞

不克訟復卽命渝安貞吉

象曰復卽命渝安貞不失也

【正曰訟而渙則可以利渉矣然且利貞則是不克也訟者津市之道非所以假廟也商頌曰鬷格無言時靡有爭言爭色變言之始於上也周書曰自一話一言我則永惟成徳之彥以乂我受民元喧之訟晉人將戮衞侯王曰不可爲政不逆上下無怨爲臣戮君將安用刑於是乃復衞侯魯獻十防焉以衞侯歸夫是之謂渝而安渝而安則是未失正也未失正則吉也】

九五【訟之未濟】

訟有孚窒惕中吉終凶利見大人不利渉大川

未濟亨小狐汔濟濡其尾無攸利

訟元吉

象曰訟元吉以中正也

【正曰訟之未濟則猶可以不訟也可以不訟而謂之訟元吉何也自訟者也君子見過而內省聞慝若訐殷書曰汝分猷念以相從各設中於乃心詩曰靖共爾位正直是與神之聽之式谷以女故人質成者也鬼神聽訟者也神宅乃心辟門設中衞雅曰相在爾室尙不愧於屋漏無曰不顯莫予云覯故如衞武之自訟則庻乎汔濟終利者矣】

上九【訟之困】

訟有孚窒惕中吉終凶利見大人不利渉大川

困亨貞丈人吉無咎有言不信

或錫之鞶帶終朝三禠之

象曰以訟受服亦不足敬也

【正曰訟而困則亦無爲貴訟矣有言不信亦無爲貴言矣惠王之入錫鄭厲公以鞶帶是無爲貴錫也厲公之受賜不拜而出是無爲貴禠也晉將與秦論成叔向召行人子員子朱三爭之撫劍相就叔向拂衣師曠嘆曰公室卑矣其臣不心競而力競夫三禠自恥則猶有訟心焉然而已卑矣不如未濟之貴也詩曰民之無良相怨一方受爵不讓至於已斯亡】

【需訟二陰之卦也始交扵幹從於北政以八紀陰則亦以七紀陽矣左旋相次則陰陽間序需之旣濟終亂而終吉訟之未濟濡尾而元吉兩濟不害則亦各於其位也泰之酒食小畜之不速履之不永困之三禠觀於四義則又燦然者也】

【屯蒙之後而有需訟何義也曰不得其所爲義則以序卦之義序之蒙者蒙也物之穉也物穉不可不養也故受之以需需者飲食之道也飲食必有訟故受之以訟夫是其兵革之所從始乎王者旣熄霸主且出端冕搢笏束牲載書則不可得而見也首止洮葵丘咸牡丘之事聞之則猶可以飲食也韓之戰秦獲晉侯是可以飲食乎宴樂之召釁何日蔑有宋立齊侯自爲雄長而召楚與盟以見執於鹿上盂之執薄之釋天下之大訟也敗圍緡無譏焉耳夫以天王之難下告諸侯凶服降禮四年之內天下諸侯無有至者不進不親又何加焉城濮之勝楚踐土之定王世髙其功而猶或誅其心令狐河曲之役晉秦醉飽則猶未有勝負也五霸旣衰大夫制命扈及衡雍趙盾始專取濟西之田以立宣公取宋人之賂以止諸侯於是十餘年齊魯晉楚宋陳鄭莒人弒其君黒壤之見止則不足爲魯恥也猶之飲酒者起而勃稽焉詩曰載號載呶亂我籩豆旅舞僛僛是曰旣醉不知其郵故聖人之於春秋無甚深責之辭也自僖公五年至成公癸酉六十八年自晉裏克楚商臣齊商人魯公子遂鄭歸生陳夏徴舒及魯文姜之外聖人亦無所深惡也其深靳之辭曰鄭伯逃歸不盟又曰鄭伯乞盟曰用致夫人曰邾人執鄫子用之曰防於盂執宋公以伐宋曰公子遂如楚乞師曰公子買戍衞不卒戍刺之四卜郊不從乃免牲猶三望又曰攺卜牛牛死乃不郊是斷斷者數事耳故聖人於世無所深責也特謂是霸主降於戎狄諸侯降於大夫禮樂不興干戈日起周之子孫漸失其序卒以討陳伐鄭之事歸於荊楚謂是文人弟子之所亂次也則是需訟之所附麗也然且不可以爲本事】



師貞丈人吉無咎

彖曰師眾也貞正也能以眾正可以王矣剛中而應行險而順以此毒天下而民從之吉又何咎矣象曰地中有水師君子以容民畜眾

【正曰訟而後師興焉眾順而致一則可以動矣不致一不可以正眾正眾而致一居重而馭輕當位而尙謀是之謂丈人也泰誓曰天祐下民作之君作之師惟其克相上帝采薇之詩曰君子所依小人所腓言正眾也出車之詩曰自天子所謂我來矣言居重也采芑之詩曰方尗元老克壯其猷言當位也江漢之詩曰王猶允塞徐方旣來言致一也有是四者以正眾志畎畝而寄軍令焉何不可之有故師者容民畜眾之象也民眾旣聚經畫乃貴水行地中乃井乃澮及其究也以類族辧物】

初六【師之臨】

師貞丈人吉無咎

臨元亨利貞至於八月有凶

師出以律否臧凶

象曰師出以律失律凶也

【正曰臨之八月則夏六月也周之六月則夏四月也盛夏而出師師律之所諱也然則六月之詩不諱之何也謂匡王也有嚴有翼旣佶且閒蓋言律也律以正眾𨿽王者猶用之殷誓曰爾無不信朕不食言爾不從誓言予則孥戮女罔有攸赦牧誓曰爾所弗朂其於爾躬有戮夫亦爲律動也不然則是傲命也何臧之有】

九二【師之坤】

師貞丈人吉無咎

坤元亨利牝馬之貞君子有攸往先迷後得主利西南得朋東北喪朋安貞吉

在師中吉無咎王三錫命

象曰在師中吉承天寵也王三錫命懷萬邦也【正曰師中之動得兩無咎𨿽膚功不易之矣何也順也順者鬼神之所助也而況於王乎靡笄之役郤獻子見公曰子之力也夫對曰克也以君命三軍之士三軍用命克何力之有範文子見公曰子之力也夫對曰爕也受命於中軍以命上軍上軍之士用命爕何力之有欒武子見公曰子之力也夫對曰書也受命於上軍以命下軍下軍之士用命書何力之有是役也師勝而反範大子後入武子曰爕也吾望女久矣對曰師郤子之師也其事臧非爕之臧也敢先屬目乎武子曰吾知免夫郤獻子之先迷範文子之後得以順將之猶可無咎則亦近於寵命者也】

六三【師之升正變象】

師貞丈人吉無咎

升元亨用見大人勿卹南徵吉

師或輿屍凶

象曰師或輿屍大無功也

【正曰南徵方吉而或輿屍何也曰師之爲道無有勿卹者焉功不可幸勝不可騁勝敗利鈍不可寘不問也謂有多士之命存焉采薇之詩曰憂心孔疚我行不來出車之詩曰憂心悄悄僕夫況瘁是之不可不防也泰誓曰罔或無畏寧執非敵詎是不當位之故乎升不當位猶有所疑也故或之疑謀無成疑事無功大人之勿防蓋猶有不存者焉而況於弟子乎而又況於小人乎】

六四【師之解】

師貞丈人吉無咎

解利西南無所往其來復吉有攸往夙吉

師左次無咎

象曰左次無咎未失常也

【正曰解緩也緩而左次不尙彊也城濮之戰楚師旣陳晉乃舎軍吏以請子犯曰偃也聞之師直爲壯曲爲老二三子忘在楚乎三捨避之鄢陵之戰欒武子欲戰範文子不欲曰惟厚徳者能受多福無徳而服眾必自傷也且惟聖人能無外患又無內憂盍姑釋荊與鄭以爲外患乎故子犯與文子則可謂知師也知師則可謂知易也易以無咎而當元吉夙往夙復蓋其審也何緩之有】

六五【師之坎】

師貞丈人吉無咎

習坎有孚維心亨行有尙

田有禽利執言無咎長子帥師弟子輿屍貞凶

象曰長子帥師以中行也弟子輿屍使不當也【正曰師之爲道不可貳也師而坎則貳也長子居中而弟子外制執則執矣險乃已甚詩曰上帝臨女母貳爾心言心之必不可貳也晉之三郤君臣相貳各有違言慶鄭貳於惠公以殞於韓林父貳於先縠以敗於邲襄公貳扵先軫以不復於箕繇是以有功亦不足貴也而又且喪故曰師克在和不和無謀故升之前進不如解之退也坎之行險不如坤之順也此兩者亦所謂臧律也是古丈人之道也尙徳而後功且是搜苖狝狩者不可以不教不教則棄輿屍棄之也】

上六【師之蒙】

師貞丈人吉無咎

蒙亨匪我求童蒙童蒙求我初筮告再三瀆瀆則不告利貞

大君有命開國承家小人勿用

象曰大君有命以正功也小人勿用必亂邦也【正曰王鈇之道不下掣也大纛之柄不下掲也丈人畜眾小人喜功童蒙瀆師國家所不利也夫兵戢而時動動則威觀則黷黷則無武胥臣曰籧篨不可使俛戚施不可使仰僬僥不可使舉侏儒不可使援蒙瞍不可使視嚚喑不可使言聾聵不可使聽僮昏不可使謀童昏之使爲國家其亂可跂而待也詩曰駟鐵孔阜六轡在手公之媚子從公於狩蒙之所以功也有車鄰鄰有馬白顚未見君子寺人之令蒙之所以終也周公曰繼自今立政其勿以憸人其惟吉士用勱相我國家穆王之命曰爾無暱於僉人充耳目之官迪上以非先王之典嗚呼其深於命國家者矣】

【正曰蒙之師不利爲冦師之蒙勿用小人何也曰憂其雜也師者致一之卦也謙豫則猶之致一也師以一陽居中而錫命謙以一陽前進而䢐徵師得其法而謙得其意故謙者師之制也不多勝人而後眾莫之勝然則師之三五皆有輿屍何也曰其丈人治律其弟子喜功以其位而乘其勢若楚得臣秦孟明晉荀林父皆是也曰是非丈人乎曰丈人者不怒而威不戒而信黃髮是詢則罔所愆據位借勢何文人之云乎然則蒙之稱爲冦何也曰戒夫丈人而有弟子之行者也然則謙利侵伐侵伐亦律歟春秋言伐百有三十多與中國也言侵五十有四其半戎狄不則荊楚也侵而爲律則冦亦爲律歟曰冦則欲多勝侵則不欲多勝也詩曰依其在京侵自阮疆故以鐘鼓鳴豫不若不以鐘鼓鳴謙之勝也然則春秋出師書次者六君子皆未有與焉何也曰謂夫徴義而緩也然且不失於無咎齊桓三次獨次陘無譏聶北及匡亦未爲悖也然則韓厥之次鄫叔孫豹之次雍楡亦得無咎乎曰荊齊亦皆勍敵也獻子穆叔亦未爲不知道也得解之意以用左次何緩之有然則師貴致一而晉常以諸卿方行天下何也曰六卿並出亦非晉之舊也城濮之戰以公在焉諸卿皆從至於邲而衰矣至於桑隧而又衰矣然則復亦致一而曰勿用行師終有大敗何也曰師正也謙中也復則已遠矣有遠功者必有近禍一敗之卒十年不復是易之所戒也然則同人離兩濟皆非致一也而克遇獲嘉鬼方賞國皆有所取之何也曰是火徳之所革也介冑戎兵在焉以義用眾則固有勝者矣然則易之意何在乎曰易不勤遠略不尙久功以其治人者反以自治則比之搜狩豫之薦樂猶未失律意也】



比吉原筮元永貞無咎不寧方來後夫凶

彖曰比吉也比輔也下順從也原筮元永貞無咎以剛中也不寧方來上下應也後夫凶其道窮也象曰地上有水比先王以建萬國親諸侯

【正曰天下之當位者其惟比乎眾輔之上必有隆棟然天下之臣不如其君者多矣反師而勝君盈於上臣比於下伐知而多力怠教而重斂暱益婦田是古人之所慮也故比之有不寧寶之遺告也先事而戒之推本而究之溯其方來圖其終永是亦可以吉矣臯陶曰愼厥身修思永蔡仲之命曰愼厥初惟厥終終以不困不惟厥終終以困窮是則圖寧於後夫者矣故比者建萬國親諸侯之象也封建井田兩義一致不升不封天下無功明王之智不營阡陌及其究也以順天休命】

初六【比之屯】

比吉原筮元永貞無咎不寧方來後夫凶

屯元亨利貞勿用有攸往利建侯

有孚比之無咎有孚盈缶終來有它吉

象曰比之初六有它吉也

【正曰屯者易之始交也始交而孚長子建侯遠險而內親初動而眾順建侯之貞不可有它也而謂之有它何也輔上得眾天下所共與也君子始仕不享其祿致主不祈其爵詩曰瑟彼玉瓉黃流在中豈弟君子福祿攸降天下之失生扵飲酒其孚生扵不薦盈缶有虞則猶之不薦也比之屯見難而多虞易以之始未濟之解患過而少燕易以之終故盈缶濡首初終異義它吉虞燕顒若殊致辧四有孚者盡其防矣】

六二【比之坎】

比吉原筮元永貞無咎不寧方來後夫凶

習坎有孚維心亨行有尙

比之自內貞吉

象曰比之自內不自失也

【正曰君子不修聲於人不修色於人亦不失聲於人失色於人何也其聽睹內也聽睹內者其外引絕夫似有愚人之心也乃與衾影自爲婚媾世見其淵靜以謂之內險見其卬須也以謂之多援而君子無有也詩曰民各有心覆謂我僣記曰禮義不諐何防於人言古之人嘗用之者文王是也是比之常徳行也】

六三【比之蹇正變象】

比吉原筮元永貞無咎不寧方來後夫凶

蹇利西南不利東北利見大人貞吉

比之匪人

象曰比之匪人不亦傷乎

【正曰易未有質盡之詞也質盡之以爲比匪則在是爻也陰不當位以近於險險人當衡委體從之殉勢而忘難以至於蹇不亦宜乎郤至入周王尗生見而悅之召桓公曰陳尗必且有咎白公之入子西主之葉公子髙曰國家將敗必用姦人而嗜其疾味王尗生與子西未爲匪人也然而不見大人柔險相比大難從之而況於委體以事匪人者乎詩曰毋教猱升木如塗塗附傷之至也傷而療之如何曰反身修徳亦庻可以免矣】

六四【比之萃】

比吉原筮元永貞無咎不寧方來後夫凶

萃亨王假有廟利見大人亨利貞用大牲吉利有攸往外比之貞吉

象曰外比於賢以從上也

【正曰十家五耦過之必下謂或有賢人存焉又況於眾萃者乎萃之於外而審之於內審而後比之叔向見司馬侯之子撫而泣之曰自而父之歾吾蔑與比而事君矣借偃在側曰君子有比乎叔向曰君子比而不別比徳以贊事比也引黨以封已利已而忘君別也君子內比不違其親外比不遠其讎喜怒以眾刑賞以國故曰觀其所聚而天地萬物之情可見矣】

九五【比之坤】

比吉原筮元永貞無咎不寧方來後夫凶

坤元亨利牝馬之貞君子有攸往先迷後得主利西南得朋東北喪朋安貞吉

顯比王用三驅失前禽邑人不誡吉

象曰顯比之吉位正中也捨逆取順失前禽也邑人不誡上使中也

【正曰比者陰私之道比無顯者也小人私比以樹人而主不知以排人而主不疑以怒人而人不敢怒也王者斂福敷錫庻民比於徳不比於法比於法不比於禽前禽𨿽失何誡之有洪範曰凡厥庻民無有淫朋人無有比徳惟皇作極天下之有朋比則自皇極不建始也天子比於左右左右比於邪慝三驅多誡而飛走競亂若火焰焰攸灼弗絕則始於此矣洪範曰凡厥庻民極之敷言是訓是行以近天子之光夫近天子之光而能得天子之意以戢寧邦國非顯徳而能之乎詩曰克順克比比於文王其徳靡悔是可謂厚徳載物者矣】

上六【比之觀】

比吉原筮元永貞無咎不寧方來後夫凶

觀盥而不薦有孚顒若

比之無首凶

象曰比之無首無所終也

【正曰是於卦徳象彖無所取之取諸位也柔在三上是多凶者而以觀爲無首何也觀者宗廟之道墟墓之位也內史過曰國之興亡聽於民不聽於神瀆神之與瀆民其敗一矣陰柔在師保而天子不制又以黨比罪其臣民則是教亂也趙宣子謂韓獻子曰聞之事君者比而不黨周以舉義比也舉以其私黨也上之於五則私也於三則黨也當眾順之時而髙位是狥主孤於上民惑於下君子憂之故用九無首君子亦有不敢用也用其敬於民事薦享朝夕者耳詩曰自古在昔先民有作溫恭朝夕執事有恪】

【師比一陽之卦也次於屯蒙以輔南政屯蒙之日晝短百六十八又六日而十二日道之髙下蓋有前郤焉歷四十五日至於謙豫而猶有促晷也天道之漸浸百世猶用之易不以一卦之蓍治一嵗之歷而其道則相曁也師比之兩上升觀皆凶正言若反以爲徳之不勝位也勢也夫徳之不勝位者多矣坤之師中解之左次坎之內心萃之外比四徳顯然位亦何勝徳之有故位之與徳相較而得貞勝者也】

【序卦傳曰訟必有眾起故受之以師師者眾也眾必有所比故受之以比是亦有義例乎曰是何義例之有以言其理則似矣自成公癸酉伐鄭之嵗至於昭公庚辰至河乃復六十八年天下所眎者楚之車轍耳容畜親建則未有講也鄭以區區爲晉楚玩具乍彼乍此諸國從之啟處不遑討邲以要之虫牢以收之馬陵以周之銅鞮以匡之瑣澤以平之鄢陵以傷之柯陵以虞之首止汝上以趨之三假王命以殊之鄫以次之戚以蒞之雞澤以疑之戲以持之北林以施之蕭魚以維之蓋自楚共三十一年之間無嵗不爭非獨爲鄭則爲眾盟國之故也楚康旣立東吳已張臯舟之隘楚人不戒獲公子宜谷而晉悼亦故世無盟主於庚嘗兵於汾南風不競而齊晉始騷諸大夫狃於溴梁之盟相殺相樹日相繼也向戌息兵盟於澶淵前後戢寧亦七八年趙武屈建塗塈於外穆叔子皮衣繻於內虢之防晉楚輸平悼平亦媮楚人再弒其君而尙爲申之防援六王三公之事用齊桓召陵之禮故容畜親建天子不能用而楚人竊用之也越旣伐吳吳敗楚於長岸於是天厚晉楚覇澤亦替諸卿大夫各弱其君無首之比後夫之凶於是亦盡矣然則鄢陵之戰射楚中目其輿屍乎曰未之知也繻葛之戰射王中肩其屯邅乎日月之薄食亦有其數意之則以爲偶值測之則有其度蓋自晉重耳出亡之嵗以至於魯新宮災迨於華向入於南裏之嵗二百一十一年齊晉秦楚遞爲盟長秦以僻遠創於杌隉不爭夏盟而卒以彊起屯蒙需訟師比之義或在於是乎】



小畜亨密雲不雨自我西郊

彖曰小畜柔得位而上下應之曰小畜健而巽剛中而志行乃亨密雲不雨尙往也自我西郊施未行也象曰風行天上小畜君子以懿文徳

【正曰幹西北之卦也巽風之上者也云聚於幹而射於巽陰徳已就而陽功未致以爲雨則不降以爲幹則未成十五王之澤蓋猶在髙山也詩曰陶復陶穴未有家室又曰乃睶西顧此維與宅天命未至聖不能邀曰吾自修文焉耳弓矢秬鬯則猶未之敢冀也然則巽不可語權乎曰巽事之最順者也健以持之巽以行之何權之有詩曰王室如燬父母孔邇此之謂也故小畜者懿文徳之象也天上無雲日星乃明薰風之來萬物以親及其究也以作樂崇徳】

初九【小畜之巽】

小畜亨密雲不雨自我西郊

巽小亨利有攸往利見大人

復自道何其咎吉

象曰復自道其義吉也

【正曰小畜而巽文王之所爲權也非巽何道非巽何復巽小而文乃與道鄰故望道而有矜色君子之所惡也書曰不矜細行終累大徳畢公之命曰惟公懋徳克勤小物故終周之世能師文王者其畢公仲山甫衛武公乎武公九十矣而自謂小子仲山甫有大功於王家而日訓小心詩曰帝謂文王予懷明徳不大聲以色不長夏以革自道之謂也自道者卑馴之至也】

九二【小畜之家人】

小畜亨密雲不雨自我西郊

家人利女貞

牽復吉

象曰牽復在中亦不自失也

【正曰牽畜也畜而牽之止於外而閒於家名利謝於外則簞席怡於內君子之學不厭博問不厭辧約而收之引而連之若取諸宮非以爲功也若寄諸鄰非以爲人也詩曰我有防蓄亦以禦冬又曰何有何亡黽勉求之得是道也亦可以富範文子曰寡徳而求功多欲故多憂見夫無土而欲富者樂矣哉】

九三【小畜之中孚】

小畜亨密雲不雨自我西郊

中孚豚魚吉利渉大川利貞

輿說輻夫妻反目

象曰夫妻反目不能正室也

【正曰是非家人也而家人之其信猶有存者焉爲云則未雨也爲川則未渉也而眾猶信之者順也剛而動動而說室𨿽色不及於市故曰輿說輻猶足以有行也夫妻反目猶足以有明也畜而有孚猶足以親也季武子之取卞也公欲以楚伐魯榮成伯曰不可楚若克魯諸姬豈闚焉宿之事君何敢不悛醉而怒醒而喜何怪乎取鄆之役楚人執穆子旣歸武子勞之日中不出曽阜曰𨿽死於外庇宗於內猶養吾棟也旣免大恥而不忍小忿可謂能乎乃出見之故畜而中孚則猶可以正室也君子之爲道不信於國人猶信於戶庭】

六四【小畜之幹】

小畜亨密雲不雨自我西郊

乾元亨利貞

有孚血去惕出無咎

象曰有孚惕出上合志也

【正曰畜之血所爲疑也幹之惕所爲斷也斷以去疑非干而能之乎幹足以孚矣而後斷之魯僖公之雩也巫盡不雨逐佞臣七人而雨如注桑林之禱詰及女謁曁於包苴夫以敬躋之朝而有昌讒如末世之云者乎不疑不斷小腆大戒一龍之漦而灑旤五百年周頌曰予其懲而毖後患莫予荓蜂自求卒螫肇允彼桃虫拚飛維鳥是之謂也故知小畜之幹者亦可以無咎矣】

九五【小畜之大畜】

小畜亨密雲不雨自我西郊

大畜利貞不家食吉利渉大川

有孚攣如富以其鄰

象曰有孚攣如不獨富也

【正曰富不家食則其爲鄰也眾矣君子飭躬以立其質多聞以相其行遲久而無干祿之心達而不侈塞而不濫以小致大積而非積也詩曰古訓是式威儀是力天子是若明命使賦是仲山甫之行也晉文公學於胥臣三日曰吾不能行也咫聞則多矣胥臣曰然聞而畜之以待行者不益愈乎故天下惟學而行之爲有鄰也繇余郯子學於戎翟而行信於秦魯故惟學而行之之爲有鄰也】

上九【小畜之需】

小畜亨密雲不雨自我西郊

需有孚光亨貞吉利渉大川

旣雨旣處尙徳載婦貞厲月幾望君子徵凶

象曰旣雨旣處徳積載也君子徵凶有所疑也【正曰小畜不雨需則雨矣雨則可以進矣然且不進何也畜而止止而又待之詩曰江有汜之子歸不我以不我以其後也悔匏葉之詩曰招招舟子人渉卬否人渉卬否卬須我友古之君子積徳需時時至而不疑月望必虧日中必昃幾望而守其婦貞則是險以自予也周公之命召公也曰耉造徳不降我則鳴鳥不聞故甚矣小畜之貴斷也斷而後文徳立焉武功備焉否則已懦故利渉三義易之所以勸也】



履虎尾不咥人亨

彖曰履柔履剛也說而應乎幹是以履虎尾不咥人亨剛中正履帝位而不疚光明也

象曰上天下澤履君子以辧上下定民志

【正曰幹之气足以爲澤也澤之气不足以爲云爲人下者不亦難乎盛陽在前陰以柔之不悅則咥也悅之則媚也詩曰百辟卿士媚於天子虞書曰汝無面從退有後言夫履虎尾而無後言者難矣古之事君者有犯而無隱後之事君者有隱而無犯詩曰有菀者柳不尙愒焉上帝甚蹈無自瘵焉夫以甚局之臣事甚蹈之帝不媚必咥何以已之其亦惟禮乎禮者威神之所弭耳也故履者辧定之象也天髙澤深魚鳥不知禮法之崇絕祥去疑𨿽有凶人不生其私及其究也以稱物平施】

初九【履之訟】

履虎尾不咥人亨

訟有孚窒惕中吉終凶利見大人不利渉大川

素履往無咎

象曰素履之往獨行願也

【正曰履而訟則亦可以不訟矣君牙曰心之憂危若蹈虎尾渉於春冰小人履炎謂不憂危者也說命曰惟口起羞惟甲冑起戎惟衣裳在笥惟干戈省厥躬抑戒之詩曰夙興夜寐灑掃庭內惟民之章修爾車馬弓矢戎兵又曰君子無易繇言若是則可謂素履者矣】

九二【履之無妄】

履虎尾不咥人亨

無妄元亨利貞其匪正有不利有攸往

履道坦坦幽人貞吉

象曰幽人貞吉中不自亂也

【正曰履虎不懼是豈爲勇乎申編曰變經之生則人之精焰以取之邪慝動於中則靈爽亂於上三辰之災於是乎或攝之矣故妄則無正正則無幽庭舒步猛鷙之所不搏也詩曰周道如砥其直如矢君子所履小人所視言無妄也齊書曰夜行者獨有夫夜行者其有幽人之心乎茂對時育則亦繇此也】

六三【履之幹】

履虎尾不咥人亨

乾元亨利貞

能視跛能履履虎尾咥人凶武人爲於大君

象曰能視不足以有明也跛能履不足以與行也咥人之凶位不當也武人爲於大君志剛也

【正曰甚矣事人者之難也鼎鑊滿堂桂薪無光靜則自臧動則以爲不祥眇視跛履自存而已不可以禦天子詩曰聽言則對譛言則退言明健之無當也云不可使得罪於天子亦云可使怨及朋友言咥人之多凶也梓材曰予罔厲殺人亦厥君先敬勞肆䢐厥敬勞武人爲君奚貴於元亨者乎詩曰矢其文徳洽此四國豈敢言健則亦云救也】

九四【履之中孚】

履虎尾不咥人亨

中孚豚魚吉利渉大川利貞

履虎尾愬愬終吉

象曰愬愬終吉志行也

【正曰信而猶戒何也寵利者殺身之務也明盛者憂危之道也堂陛者岸谷之路也以尹旦之賢也而恆恐不克終範宣子過言文子執戈而逐杖之折笄子服它繆諫孟獻子執而囚之七日故人之樂有父兄也所以教夫人之事君者也詩曰大命近止毋棄爾成何求爲我以戾庻正是周宣王之盛也小心翼翼昭事上帝聿懷多福是周文王之正也夫如是則可以事君者矣可以事君而後可以行志非獨爲緩死者也】

九五【履之睽】

履虎尾不咥人亨

睽小事吉

夬履貞厲

象曰夬履貞厲位正當也

【正曰雷霆之用不以析物鐝耝之動不以決事異同之言聖不先謀阿柄當嵎不足以雄履𨿽當位猶有離心以制大事則危厲從之矣周公曰嗚呼自殷王中宗髙宗祖甲及我文王或告之曰小人怨汝詈汝則皇自敬徳省厥愆不啻不敢含怒今或譸張爲幻曰小人怨汝詈汝汝則信之不永念厥辟不寛綽厥心亂罰無罪殺無辜怨有同是叢幹厥身故夬履貞厲當位者之所戒也同異之文君子考祥焉耳】

上九【履之兌】

履虎尾不咥人亨

兌亨利貞

視履考祥其旋元吉

象曰元吉在上大有慶也

【正曰先行而後言行出而民信言出而民悅夫非聖人而能之乎聖人不務悅人而惡夫傷人者麟鳯鏘鏘鳥獸以輝以上下則爲定志以朋友則爲麗澤詩曰之綱之紀燕及朋友又曰以洽百禮降福孔皆言夫有禮而悅人鬼之所共享也故祀禮有百而秋嘗爲大燕禮有百而冬烝爲大言夫視考之所以旋也故知履之考旋者以在宥天下刑措可也何咥人之有呂刑曰一人有慶兆民賴之是之謂也】

【小畜履一陰之卦也次於需訟以輔北政需訟之日晝長百九十二又六日而進十二何也曰道之驟髙也有進於常度者久而後平行隨蠱噬嗑賁是也中孚之說輻訟之素履亦似有疑也大畜之富鄰幹之大君則亦無所不著也故曰象不如彖之著也】

【凡卦合體相乘者四千九十六得爻二萬四千五百七十六以日積之爲年六十七大餘百有五四卦積年二百六十九大餘六十過甲之所更始也以三百六十除之積年二百七十三大餘二十四气象之所更終也以十五乘之而盡體積之象合用相乘者五千一百八十四得爻三萬一千一百四以日積之爲年八十五大餘五十九六甲之所更端也以三百六十除之積年八十六大餘一百四十四嵗候之所倍起也以四積之三百四十餘嵗而天地小周又積五百十一而日辰分秒於是總整故四積之卦體殊趨而南北分政其用一也從是泰否又別爲令與乾坤反復同象而分起矣序卦傳曰比者比也比必有所畜故受之以小畜物畜然後有禮故受之以履是何所取之曰卽以是取之也君子之爲言也不比於數不膠於物當理而已自易乾坤以來於是四際衡倚上下各各異視以圜圖起之則是周景王庚辰小畜之始也明年辛已王室亂劉子單子以王猛居於皇入於成周猛卒王子丏立是爲敬王尹氏立王子朝單劉以王如劉王子朝入王城次於左巷又明年乙酉天王入於成周尹氏召伯毛伯以王子朝奔楚於是吳弒其君僚又六年辛卯魯侯薨於幹侯覇主覇臣盟防討義之風絕矣以爲黃父之防輸粟戍周扈之防謀周定魯而取賂苟偸名實偕喪齊晉之將敗兆於是矣召陵之防輟於荀寅臯鼬之求主於季氏明年吳入楚明年於越入吳又二十五年甲辰趙鞅叛於晉陽荀寅士射吉叛於朝歌凡四十九年而越遂滅吳先九年而陳恆弒其君後十六年而荀瑤趙氏韓氏魏氏共分晉地貞定王丙戌之距景王庚辰六十七年趙韓魏共滅荀氏而成周之諸侯陵替盡矣晉霸最盛而最先亡齊覇次之其餘僅延者也故履小畜五君而一民君子之所畏也參之衡倚二圖南至於隨蠱北至於謙豫參之用圖則是履畜謙豫之合也君子不任爻象之徳而愼陰陽之序陰陽之序八際中分𨿽天地亦凜乎畫界也然則六六之分每六卦爲一際乾乾坤坤宜與屯蒙爲一際需訟師比小畜履爲一際今另舉乾坤而別分四卦者何也曰尊乾坤也乾坤在春秋之前盡四卦而春秋之義變故復尊春秋而舉泰否泰否與隨蠱交限而後四體卦盡於上篇是四三之運𨿽不相追而上下分際各自爲義並行不悖固其所也】

易象正卷二

欽定四庫全書

易象正卷三

明黃道周撰



泰小往大來吉亨

彖曰泰小往大來吉亨則是天地交而萬物通也上下交而其志同也內陽而外陰內健而外順內君子而外小人君子道長小人道消也

象曰天地交泰後以財成天地之道輔相天地之宜以左右民

【正曰自屯師而泰雨水之得正令也易不以一嵗之令正百世之令而曰正令何也曰適其正也正而泰外小而內大太蔟當務萬物族聚陽明積中和順外敷君不以貴驕其臣中國不以勢陵夷狄君子不以道搆小人一長一消曰幾而已詩曰雨雪瀌瀌見晛曰消豳頌曰荼蓼朽止黍稷茂止言夫道之不兼進也生民之詩曰誕后稷之穡有相之道茀厥丰艸種之黃茂如后稷可以言財成者矣故泰者輔相之象也輔相天地必以正誼不彚眾正其正易替故其究也儉徳辟難不可榮以祿】

初九【泰之升】

泰小往大來吉亨

升元亨用見大人勿卹南徵吉

防茅茹以其彚徵吉

象曰防茅徵吉志在外也

【正曰泰有明主以登良臣何卹乎茅借自上者也茹蘊自下者也以薦郁鬯亦各其彚也南徵徵吉其義不退也是猶未得位也而上位之選歸焉冏命曰僕臣正厥後克正僕臣諛厥後自聖古之升士者其愼始若此也𨿽用齊戒升中以告上帝亦不過如此也詩曰其香始升上帝居歆是道之初泰者也】

九二【泰之明夷】

泰小往大來吉亨

明夷利艱貞

包荒用馮河不遐遺朋亡得尙於中行

象曰包荒得尙於中行以光大也

【正曰泰也而有明夷之心何也夫其當作洛之防乎艱貞之利何往蔑有用晦而明聖人之所屢試也多士曰爾乃尙寧幹止爾克敬天惟畀矜爾爾不克敬不啻不有爾土多方曰自作不和爾惟和哉爾室不睦爾惟和哉爾邑克明爾惟克勤乃事爾尙不忌於凶徳故觀於多士多方而知周公之懃也中行四徳惟周公有之故曰包荒仁也馮河勇也不遐遺知也朋亡義也防而明夷聖人之所有事也世亦知所爲中行若此者乎則𨿽晦而可以光大矣】

九三【防之臨】

防小往大來吉亨

臨元亨利貞至於八月有凶

無平不陂無往不復艱貞無咎勿卹其孚於食有福象曰無往不復天地際也

【正曰自防至於臨則亦八月矣消息時也平陂遇也吉亨命也艱貞性也防而多卹小人以爲嗜凶君子以爲食福食福者猶之農社也胼胝而春刈獲而秋風雨晴潦無不卹也召誥曰惟王受命無疆惟休亦無疆惟卹又曰我受命無疆惟休亦大惟艱古之用卹者如此是以上格於廟社下孚於百姓詩曰風雨攸除鳥防攸去君子攸芋教思容保則率繇此也】

六四【防之大壯】

防小往大來吉亨

大壯利貞

翩翩不富以其鄰不戒以孚

象曰翩翩不富皆失實也不戒以孚中心願也【正曰泰之翩翩何也言多助也天子享祀元侯述職九夏肆奏萬舞合作大夫卿士各以其次周爰執事頌曰無封靡於爾邦維王其崇之言不富也念慈戎功繼序其皇之言不戒也在彼無惡在此無斁蓋言鄰也庻幾夙夜以永終譽蓋言孚也故泰之大壯元侯之禮也觀於元侯肆覲而天地之情可見矣】

六五【泰之需】

泰小往大來吉亨

需有孚光亨貞吉利涉大川

帝乙歸妹以祉元吉

象曰以祉元吉中以行願也

【正曰是需也而稱歸妹何也天地交泰需時而動動而樂君忘其貴士忘其賢國不驕其家婦不驕其夫天下化之以燕以譽詩曰桃之夭夭有蕡其實蓋言時也何彼穠矣唐棣之華蓋言位也夫有時與位而和樂以將之非其中願而能如此乎】

上六【泰之大畜正變象】

泰小往大來吉亨

大畜利貞不家食吉利涉大川

城復於隍勿用師自邑告命貞吝

象曰城復於隍其命亂也

【正曰泰之大畜何吝之有乎謂其窮大也物大聚則必大散城內也隍外也邑固也師博也務外博者其內必涸楚子將城陳蔡不羮範無宇曰國爲大城未有利者昔鄭有京櫟衞有蒲戚宋有蕭蒙魯有卞費齊有渠丘晉有曲沃秦有徴衙皆志於諸侯此其不利者也且夫制城邑若體性焉有首領股肱至夫手拇毛脈邊境者國之尾也譬如牛馬處暑之旣至防防之旣多不能掉尾臣亦懼之用師復隍乃不掉矣然則告邑貞命可以免矣而曰吝何也時則已過功則已博固之而有不固也詩曰皇父孔聖作都於向擇三有事亶侯多藏不憖遺一老俾守我王擇有車馬以居䢐向是泰之大畜之謂也】



否之匪人不利君子貞大往小來

彖曰否之匪人不利君子貞大往小來則是天地不交而萬物不通也上下不交而天下無邦也內陰而外陽內柔而外剛內小人而外君子小人道長君子道消也

象曰天地不交否君子以儉徳避難不可榮以祿【正曰禮樂之不作其始於法制乎法制貴辧禮樂貴和辧以救和而和不勝辧驕君諂子則必繇此矣君子之仕也非爲祿也君以祿制士士以祿自制陽亢於上陰湧於下雞鶩虎兕羣擇之矣故否之匪人有不近於人者也詩曰匪兕匪虎率彼曠野吾道非歟大東之詩曰旣往旣來使我心疚是之謂也故否者儉徳避難之象也君子儉徳小人縮色驕祿不餌隠身自貴靜觀天爵則亦不辱及其究也以裁成輔相天地】

初六【否之無妄】

否之匪人不利君子貞大往小來

無妄元亨利貞其匪正有不利有攸往

防茅茹以其彚貞吉亨

曰防茅貞吉志在君也

【正曰消長以道亦各其彚也周政曰王左右常伯常任凖人綴衣虎賁嗚呼休玆知卹鮮防棘始生而爲荔桃三嵗而爲茢匪人之始進無以別於君子也與气相漸而鴽防易貌矣趙無卹曰雀蛤雉蜃莫不能化惟人不能哀哉竇犨曰君子哀無人不哀無賄哀無徳不哀無寵中行範氏不卹庶難而擅國政宗廟之犧化爲畎畝之勤人之化也何日之有故政而無君子之所貴也詩曰大風有隧貪人敗類貪人之志𨿽在於君何足貴乎】

六二【否之訟】

否之匪人不利君子貞大往小來

訟有孚窒惕中吉終凶利見大人不利涉大川

包承小人吉大人否亨

象曰大人否亨不亂羣也

【正曰否之大人可以退矣訟之大人可以窒矣大亦小人之時也小人獲其吉薰利之與榮大人獲其吉禍難之與辟惕中逺凶是包承之事也夫祿仕者亦猶之訟乎口實而已包承則無所事訟也詩曰𨿽速我訟亦不汝從是則未爲包承也聴言則對訟言如醉匪用其良覆俾我悖夫去其所謂良悖而可矣】

六三【否之遁】

否之匪人不利君子貞大往小來

遁亨小利貞

包羞

象曰包羞位不當也

【正曰易謀君子不謀小人小人包羞何稱乎謂夫儉徳而引遁者也詩曰民有肅心荓云不逮防子曰自靖人自獻於先王我不顧行遁故君子之禍敗至於包羞而止矣危邦而在髙位身必辱亂邦而在髙位身必戮彊力忍詬伊尹氏之行也湛毅長慮伍胥氏之行也然不當其位則可以辟難不可以濟否】

九四【否之觀】

否之匪人不利君子貞大往小來

觀盥而不薦有孚顒若

有命無咎疇離祉

象曰有命無咎志行也

【正曰否而可以濟者其惟觀乎葉子髙之入也楚人徳之曰民之仰公若農之望雨也管夷吾之去魯也齊人請之曰寡君願得而甘心焉汝墳之詩曰旣見君子不我遐棄蓼蕭之詩曰旣見君子我心寫兮君子不試以才著者近名而有災以徳著者集福於無爲詩曰其徳不爽壽考不忘有命之謂也】

九五【否之晉】

否之匪人不利君子貞大往小來

晉康侯用錫馬蕃庶晝日三接

休否大人吉其亡其亡系於苞桑

象曰大人之吉位正當也

【正曰休否之大人夫非明徳而能之乎周公聖人以昭考之子穆考之弟成王之叔父執贄而見士吐握而迎之朝見七十二人暮見七十二人豈謂人之明徳盡不如我者乎人壽之衰絀則必於其彊陽也而陰慝中之鴟鴞之詩曰迨天之未陰雨徹彼桑土綢繆牖戶又曰予羽譙譙予尾翛翛予室翹翹風雨所漂搖予維音嘵嘵夫非休否之大人而能之乎子曰危者安其位者也亡者保其存者也亂者有其治者也是故君子安而不忘危存而不忘亡治而不忘亂是以身安而國家可保也然則君子在上位持危扶傾晉其明徳以仁天下而謂之曰否何也曰消長者天地之運也盈虧寒暑嵗朔之數也天地𨿽閉賢人未絕艸木沍寒根芽乃滋當位之人怵於垂亡綢繆以通之寤寐以求之則必有君子來而共圗者矣周之始衰也諸侯不貢士於天子其卿士大夫各保其土子弟姻婭膴仕相禪士生而不識王國冺冺棼棼以至於亡召奭曰無能往來迪玆彞教文王蔑徳降於國人夫以文王之徳無五臣往來則彞教不降而況當否運之任者乎然則否泰固亦任運者歟曰天道之滿也不過期日周自克商至於東遷三百八十年參而兩之以爲春秋環而數之坤之下際蒙訟比履四卦所值二百七十二年而否實受之周室諸侯更命盡矣夫有大人休否其間修明徳義平章惇睦以協於諸侯苞桑之系猶或可存也然則衞彪傒與晉女叔寛其謬乎劉萇之城成周魏獻子與齊髙張爲政衛彪傒謂單穆公曰萇劉其不免乎周詩有之曰天之所支不可壞也其所壞亦不可支也昔武王克殷而作此詩以爲飫歌名之曰支以遺後之人使永監焉今萇劉欲支天之所壞不亦難乎𨿽魏獻子亦將及焉女叔寛曰周萇齊髙張皆將不免萇叔違天髙子違人天之所壞不可支也眾之所爲不可姦也否之不可休也若是然則休否何道歟曰日往則月來月往則日來日月相推而明生焉寒往則暑來暑往則寒來寒暑相推而嵗成焉嵗朔相推人事不停裘葛相資膏火相周六府孔修五徳是求用君子以包小人以大得棄其小喪非是則聖人不能爲謀也】

上九【否之萃】

否之匪人不利君子貞大往小來

萃亨王假有廟利見大人亨利貞用大牲吉利有攸往傾否先否後喜

象曰否終則傾何可長也

【正曰傾否何喜之乎消長相乘贏縮平行則是憂懼爲虐也君子力行以君子積誠以待小人猶行曠野之禮於廢社也致恪而已觀射父曰天子禘郊必自射其牲王后自舂其粢諸侯宗廟之事必自射其牛刲羊擊豕夫人必自舂其盛又曰天子親舂郊禘之盛王后親繰其服詩曰於以采繁於沼於沚又曰爲絺爲綌服之無斁謂是事也君子之仁足以行禮智足以飭樂觀其所萃以維其敗𨿽端居搢笏而去小人未爲不可也猶且戒其不虞無忘戎器曰是倚伏者終不可恃則是管仲之志堂阜桓公之志射鉤也】

【泰否則是交卦也交卦者何反復對化則猶之此卦也泰之反復曰否對化亦曰否則猶之一卦不得曰幹之反復曰幹對化曰坤也否之反復曰泰對化亦曰泰則猶之一卦不得曰坤之反復爲坤對化爲幹也旣猶之一卦則亦不得比於屯蒙需訟曰吾反復而爲屯蒙需訟對化而爲鼎革晉明夷也然則乾坤動靜反對而成兩屯蒙需訟反對而成四泰否相交則一而已乾坤之距泰否泰否之距隨蠱隨蠱之距漸歸漸歸之距兩濟闊狹不同差分各異何以裁之曰天道之渺化不可以尺量也使其上下逺近各等則有執顓頊以摹羲軒指武湯以儀舜禹者矣然則卦積嵗月之必有畫限何也曰是爻象之爲也天道遞變爻象不變必從倚圗觀之則積差前後交泛初終可得而求也序卦傳曰履而泰然後安故受之以泰泰者通也物不可以終通故受之以否然則泰否兩固相等與曰是交卦也物之交者必雜雜則殽人於天殽人於天則其道難齊然固已齊之貞定王丁亥三家分晉安王乙未命田和爲諸侯此其定也貞定王戊子之嵗四分百有五日以起泰限趙無卹魏駒韓虎始滅荀瑤又二十八年而周分東西又二十三年而魏斯趙籍韓防命爲諸侯又十八年乙未而命田和爲諸侯於時天下厭亂諸侯卽新星辰日月不復告災犀象蛇龍以爲常畜逺視春秋又一世界各主各臣家自爲治而周室尙以一綴旒懸寄其上故以爲泰則良泰以爲否則良否也泰否混淆陰陽雜交然以視於八體之限父子兄弟黃競戰猶庶乎可也】



同人於野亨利涉大川利君子貞

彖曰同人柔得位得中而應乎幹曰同人同人於野亨利涉大川干行也文明以健中正而應君子正也惟君子爲能通天下之志

象曰天與火同人君子以類族辧物

【正曰天與水違違則疑疑則訟天與火從從則辧辧則同方諸取水不如陽燧之敏也涉逺無涯不如規星之晰也寒沍爲政不如火熟之利也漸臺而望不如髙丘之無蔽也詩曰鶴鳴於九臯聲聞於野魚潛在淵或在於渚言類族也中原有菽庶民采之螟蛉有子蜾蠃負之言辧物也伊尹曰視逺惟明聴徳惟聰又曰君罔以辧言亂舊政臣罔以寵利居成功是深於同人之義矣故同人者類族辧物之象也天下有火宵定乃見日中之明不見燎爟世族何常譽髦是尙其究也以容民畜眾然則否之匪人不利君子貞至於同人乃則君子貞何也曰夫亦其時也貞者君子所愼用也蘧伯玉晏平仲二子所謂君子也孫蒯逐君告伯玉焉伯玉出於近闗寧喜納君告伯玉焉伯玉亦出於近闗伯玉似以貞爲不利也而利其近於幽人者崔杼之難君弒臣逆平仲端委而立於門外欒髙之難國鬭邑分仲亦端委而立於門外平仲似以貞爲利也而利其近於女子者然則孰爲君子者乎曰子產之同人則亦君子也子孔當國爲載書以序位聴辟諸子弗順將討焉子產請爲之焚書曰專欲無成犯眾興旤乃焚書於倉門之外許靈公以死請鄭於楚楚爲之伐鄭鄭人將禦之子產曰晉楚將平諸侯將和楚故昧於一來不逞而歸何可禦也遂不禦寇楚師入墮南裏之城是子產之貞也然則子產不亦近於女子者乎曰子產之同人有不同人者也子孔爲載書國人弗順子產聴而焚之及子產作丘賦國人弗順子寛以告子產則不攺也曰苟利社稷死生以之禮義不愆何卹於人言範宣子爲政黷賄於諸侯子產爲書以砭之及子產鑄刑書叔向亦砭子產不毀曰僑不才不能及子孫吾以救世也旣不承命敢忘大惠故子產之同人而貞不可能也其不同人而貞亦不可能也晏子曰君所謂可而有否焉臣獻其否以成其可君所謂否而有可焉臣獻其可以去其否若以水濟水其誰能食琴瑟之專一誰能聴之故同不同之辧子產與平仲同防也然則使子產爲伯玉其能之乎何爲其不能也子張之將祭請田弗許退而徴役子產遂奔晉也旣安於鄭又爲子張請其田裏入陳之役賞子產下於子展一等子產固辭故三君子之貞皆一也而子產類辧矣詩曰其徳克明克明克類是子產之同人者矣】

初九【同人之遁】

同人於野亨利涉大川利君子貞

遁亨小利貞

同人於門無咎

象曰出門同人又誰咎也

【正曰於野出門其志逺矣有逺志必有髙識房闥之談君子之所不貴也君子與人同功不慕功與人同過不諱過然且入於功過則不如無功過之利也荊壓晉軍晉人患之範宣子曰夷竈堙井非而何文子執戈而逐之下邑之役董安於多簡子固賞之安於曰臣之少也贊筆爲命而義不稱及其壯也耆其股肱以從司馬及其長也端委韠帶以隨宰人而且無名今一旦爲狂疾而必曰賞則是以狂疾賞也不如亡乃釋之夫二子者其庶乎無咎乎】

六二【同人之幹】

同人於野亨利涉大川利君子貞

乾元亨利貞

同人於宗吝

象曰同人於宗吝道也

【正曰同人而幹何吝乎仁不與眾覆義不與眾防乘權而遊秉知而謀以爲杓人而不出其宗聞道𨿽博亦君子之所惡也範宣子爲政每事必與其老訾祐謀之郤氏爲政每事則與其宗謀之郤錡謂郤至曰君不道於我我以其宗黨伐之𨿽敗不亂其可乎郤至不可然而積彊不可復柔矣𨿽得幸焉猶之吝也詩曰問我諸姑遂及伯姊古人之問不失次也如此】

九三【同人無妄】

同人於野亨利涉大川利君子貞

無妄元亨利貞其匪正有不利有攸往

伏戎於莽升其髙陵三嵗不興

象曰伏戎於莽敵剛也三嵗不興安行也

【正曰同人而無妄是豈爲動乎君子立誠以動眾動眾以靖民正而行之鬼神退聴故伏莽者小人之也升陵者君子之正也詩曰君子實維秉心無競方帝舜時苖民逆命大禹䢐徵三旬弗格退而修徳班師振旅舞干羽於兩階七旬有苖格文始爲西伯宻須不防王在周京不樂與戰以一旅覘之宻須來歸詩曰陟我髙岡無矢我陵我陵我阿無飲我泉我泉我池大禹與文王夫豈有妄心乎其辧之者蚤應之者靜故伏莽不興羣小聴命災禍不作而天祐眾正也】

九四【同人之家人】

同人於野亨利涉大川利君子貞

家人利女貞

乘其墉弗克攻吉

象曰乘其墉義弗克也其吉則困而反則也

【正曰是猶之家人也弓矢干戚無所試之君子之於兆庶辧其族類正其民物同姓同徳不相干也周用犬戎祭公作色晉先鄆莒惠伯厲聲夫豈無則而爲之乎齊桓旣過孤竹涉卑耳之谿將遂闞於王室管子歸築三歸之臺以自貳於諸侯晉文公將攻陽樊倉葛呼正以王徳道以文武麗以父兄甥舅而陽民得還此亦近於爲義者矣義者同人之所共利也桓文之事則猶未逺於義則也】

九五【同人之離】

同人於野亨利涉大川利君子貞

離利貞亨畜牝牛吉

同人先號咷而後笑大師克相遇

象曰同人之先以中直也大師相遇言相克也【正曰同而離號咷之先則猶未同也離而同中外休明則道已同也古之行師者皆取於離離火也乾金也金火相鑠歷久乃化先號後笑是猶倉葛呼之義也晉文公立二年將用其民子犯曰民未知義乃納襄王以示之義旣又用之曰民未知信乃伐原以示之信旣又用之曰民未知禮乃大搜以示之禮因禮立政乃伐曹衞出谷戍釋宋圍敗楚師於城濮甚矣用民之難也夫非牝牛之貞其能數勤乎故大師者君子之所愼用也然則夫子之言防金何義也曰五正也二應也二五當中其應同心子曰君子之道或出或處或黙或語二人同心其利防金同心之言其臭如蘭楚之圍宋也九月不服晉人不救楚將去諸申叔時曰築室反耕則宋必聴命矣宋人懼使華元夜入楚師登子反之牀起之曰寡君使元以病告曰敝邑易子而食析骸以防𨿽然城下之盟有以國斃不能從也去我三十里惟命是聴子反許之退三十里乃及楚平華元爲質盟曰我無爾詐爾無我虞是爲號咷而笑矣然而大師未遇也邲之戰晉有違言以迄於敗及桑隧之戰趙同趙括又欲與楚戰請於欒武子武子將許之範爕韓厥以爲不可武子乃還是所謂善均從眾者也可謂相遇乎曰武子則可謂明矣邲之號咷不及桑隧之後笑也然而未有以愚楚者其惟召陵乎召陵之先齊侯以諸侯之師侵蔡蔡潰遂伐楚楚子使謂齊師詰相及也管仲對曰昔召康公命我先君太公曰五侯九伯汝實徵之以夾輔周室爾貢包茅不入王祭不共無以縮酒寡人是徵昭王南徵不復寡人是問楚人對曰貢之不入寡君之罪也敢不供給昭王之不復君其問諸水濵於是師進次於陘屈完來盟次於召陵齊侯陳諸侯之師與屈完乘而觀之齊侯曰豈不谷是爲亦先君之好是繼屈完敬諾齊侯曰以此眾戰誰能禦之以此攻城何城不克對曰君若以徳綏諸侯誰敢不服若以力楚國方城以爲城漢水以爲池𨿽眾無所用之或曰齊之君臣於是失辭昭王之不復二百餘年矣仗義而臨諸侯何力之視然使管仲無是言則竟周之世無復爲是言者且以楚獷非徳之服也而姑示以諸夏之難翫故城濮召陵則庶乎克遇者矣文公之於子犯桓公之於管仲則庻乎同心者也防金如蘭則二覇之君臣庻亦有焉】

上九【同人之革】

同人於野亨利涉大川利君子貞

革已曰乃孚元亨利貞悔亡

同人於郊無悔

象曰同人於郊志未得也

【正曰革之悔亡則猶之無悔也道至無悔而已矣已者離之屬也以離革乾乾交於兌丁巳之合古人有用之者矣詩曰我出我車於彼郊矣設此旐矣建彼旄矣古之用師不出四郊鄕遂之民搜苖以從故賞則同休討則同憂孤終同協粟槁同入詩曰渒彼涇舟烝徒檝之周王於邁六師及之猶是郊遂之眾也泰誓曰同力度徳同徳度義受有臣億萬惟億萬心予有臣三千惟一心同人之革則先取於此矣】



大有元亨

彖曰大有柔得尊位大中而上下應之曰大有其徳剛健而文明應乎天而時行是以元亨

象曰火在天上大有君子以遏惡揚善順天休命【正曰同人之類辯譬之疆理是人道也大有之遏揚譬之臨炤是天道也得尊位而能柔柔而明詩曰貊其徳音其徳克明克明克類克長克君是王季也無然畔援無然歆羨誕先登於岸是文王也是猶未識夫大有之義也大有者以刑賞公之天下以慶威共之百世以徵討寄之禮樂詩曰鎬京辟雍自西自東自南自北無思不服桓之頌曰綏萬邦屢丰年其是之謂乎故大有者遏惡揚善之象也大明方中邪慝不作𨿽有牲帛不救日月及其究也以親建萬國】

初九【大有之鼎】

大有元亨

鼎元吉亨

無交害匪咎艱則無咎

象曰大有初九無交害也

【正曰道未有純乎亨者也人未有生而貴者也大有之鼎於人事則未有交處也不擇利而蹈不持幹而固其道已榮則風雨及之矣故內懼不生外患不作𨿽聖人猶有憂色無害而艱其惟成王乎詩曰成王不敢康夙夜基命宥宻又曰未堪家多難予又集於蓼故匪咎而引咎明王之務也無害而克艱哲後之智也伊尹曰無輕民事惟難無安厥位惟危是初有之義也】

九二【大有之離】

大有元亨

離利貞亨畜牝牛吉

大車以載有攸往無咎

象曰大車以載積中不敗也

【正曰健而動動而明上下交應大人繼炤牝牛之載大車上不棘禦下不僨事安致之矣捲阿之詩曰爾土宇昄章亦孔之厚矣豈弟君子俾爾彌爾性百神爾主矣又曰君子之車旣庻且多君子之馬旣閒且馳夫以四海之大共球積載不托於賢者而托於奔逸便辟之才猶防狗馬以禦玉輅也一旦敗覆則羣跳而去正月之詩曰無棄爾輔員於爾輻屢顧爾僕不輸爾載終逾絕險曾是不意是可以言攸往者矣】

九三【大有之睽】

大有元亨

睽小事吉

公用亨於天子小人弗克

象曰公用亨於天子小人害也

【正曰事之不可大亨正也叔孫豹聘於晉享以大樂不拜及鹿鳴之三而後拜三晉侯使行人問焉叔孫穆子曰夫樂金奏肆夏天子所以饗元侯也歌文王大明綿則兩君相見之樂也昭令徳以合大好皆非使臣所敢聞也伶簫詠歌及於鹿鳴則先好是嘉四牡所以章使臣之勤也皇皇者華君教使臣曰每懷靡及諏謀度詢敢不重拜夫穆子則可謂知禮矣桓公受胙隕越下拜文侯受享進而請隧夫文侯則自爲公也而同異不晰絀於王章𨿽未有害則猶之弗克也】

九四【大有之大畜】

大有元亨

大畜利貞不家食吉利涉大川

匪其彭無咎

象曰匪其彭無咎明辧晳也

【正曰彭盛也滿也大有已盛矣而又畜之肥於國不食於家夫非明徳而能之乎禹之昌言曰洪水淊天予乘四載予決九川曁益曁稷懋遷有無化居烝民乃粒萬邦作乂夫以作乂之功蓋於益稷一則曰予則曰予其盛於自舉也舜乃稱之曰成允成功惟汝賢克勤於邦克儉於家不自滿假惟汝賢汝惟不矜天下莫與汝爭能汝惟不伐天下莫與汝爭功夫帝舜則可謂明晰者矣不然則是以禹爲廹已也采菽之詩曰彼交匪紓天子所予桑扈之詩曰彼交匪敖萬福來求九四匪彭殆謂是歟】

六五【大有之幹】

大有元亨

乾元亨利貞

厥孚交如威如吉

象曰厥孚交如信以志也威如之吉易而無備也【正曰大有之動動而應乎幹是不爲已剛者歟曰非然也中和之極天子所建是明作之防也洪範曰平康正直彊弗友剛克爕友柔克沈潛剛克髙明柔克夫是四克者則大有與幹之所共取也幹以剛而取柔大有以柔而取剛厥孚乃交故威福者天子所不敢作也惟辟作威惟辟作福惟辟玉食言夫極建而多備者也極不建而福多備𨿽聖人猶畏之詩曰蕩蕩上帝下民之辟疾威上帝其命多辟可不戒哉】

上九【大有之大壯】

大有元亨

大壯利貞

自天祐之吉無不利

象曰大有上吉自天祐也

【正曰道未有壯而吉者也大有之元亨大壯之利貞與幹同稱則易甞貴之矣子曰天之所助者順也人之所助者信也履信思順又以尙賢是以自天祐之吉無不利是何謂也謂非禮弗履者也禮以致順禮以成信禮以下賢三者天地之情也洪範曰人之有能有爲使羞其行而邦其昌凡厥正人旣富方谷汝弗能使有好於而家時人斯其辜於其無好徳汝𨿽錫之福其作汝用咎故如洪範可謂知天地之情矣然則大有大壯兩者幹徳之合也乃大有之得大壯吉無不利大壯之得大有則無攸利何也曰大有陽也大壯陰也徳位相持髙危難支壯而不艱乃喪其資夫非合干之徳而能保有終吉乎故艱危者上帝之所祐助也大有而不有大壯而不壯𨿽以各正保合則必繇是矣然則易之稱四大卦者何也曰是皆從幹者也從幹者何也乾南而坤北屯蒙從坤則需訟從幹師比從坤則小畜履從幹泰否從坤則同人大有從幹大有者五陽之卦幹之三駕也謙豫從坤則隨蠱從幹臨觀從坤則噬嗑賁從幹剝復從坤則無妄大畜從幹大畜者四陽之卦幹之又三駕也重頥從坤重大過從幹於是大過而天地且中矣故坎離天地之中防也當過而過已過而反天地亦不得已也咸恆從坤遁大壯從幹於是而幹又三駕矣天地九駕而得四大故大有大畜大過暑中之漸分也大壯暑至之將進也四大皆右天地之尙位也兩陰兩陽各處其極從於陽節右行而贏故觀於四大卦而大象之位可見矣然則小畜小過之左行何也曰小畜自幹而來止而不過小過自兩濟而來則過矣重幹以至小畜三際小畜以至小過十六際凡一千五百一十二年而天地四分益以八十五而四分小過故小過者天地之大愼也然則聖人之言書不盡言言不盡意何也曰聖人之觀象也取於乾坤乾坤成列而易立其中故自幹幹而上成列十八坤坤而下成列十八三十六卦成位於中而道器事業森然備矣然則聖人之意亦爲是四大象而乎曰緼不可闡則意不可見意不可見則言不可盡也然則夫子於此又重言之何也曰大有之大壯幹徳之合體也履信思順尙賢聖人之所治也亢龍有悔聖人亦重言之故聖人之意可見也】

【同人大有一陰之卦也從於北政日道驟永晝二百有四則夜百五十六與小畜履同次而分燠是唐虞之所敬致也古】【今之治一民五君蓋未有不亂者也小畜履嘗終之矣而同人大有尙有其令名同人之遁宜吝而無咎大有之壯宜咎而無不利夫謂其柔危而剛勝耶人道之貴孫天道之貴正亦各有取之也故兩卦之上下同情而異辭然則屯蒙從坤需訟從幹泰否從坤同人大有從幹者也而序位每曰陰少從陰陽少從陽屯蒙從於南政同人大有從於北政何也曰是亦有位與徳焉陽多之從陽陰多之從陰蓋各以其類位也陽卦之起於陰陰卦之起於陽則亦各從其佐徳也卦序之論從政位也而序徳夫亦猶之乎從日也以晷影測其精物也序卦傳曰物不可以終否故受之以同人與人同者物必歸焉故受以大有是何義也曰是一正而一應也同人正也大有應也正人也應天也類族辧物所以從人善遏惡所以從天也田和爲侯之嵗又十年而安王崩烈王立三晉俱廢其君爲家人於是齊稱王矣而且朝周顯王五年秦敗三晉之師而且賜以黼黻夫以衰周綱紀齊晉使當其時有明主哲相因四新國之力修舉政刑布仁義震厲於天下類辧遏猶可以帝而惜乎其憊也又十年而齊趙韓魏始自交兵秦用刑名以彊其國譬之圈虎聚久自鬭使熊坐大顯王之丙申秦始稱王諸國唁之互相王也秦之稱王后於楚宋吳越及其末造猶且後於四國也秦於四國未減焉耳然而天道已極不得不變列國無王相持二三百年而相與爲雌古今無有也秦守其陰節後起乃勝蓋自作鄜畤而後四百四十年乃自王其國非有禮教尙惇朴而能之乎故自顯王辛未徙都咸陽以前諸國未鬭鬭未爛伏戎於莾升其髙陵四國有焉自顯王辛巳魏人徙都大梁而後諸國始憤憤始潰公用享於天子小人不克秦與諸國分有焉然則秦可謂受命者歟曰是非受命之際也一民五君亦猶之小畜履也然則西周以前不有當之者歟曰或得其徳或得其位或其對化也小畜履之對曰豫謙同人有之對曰師比】



謙亨君子有終

彖曰謙亨天道下濟而光明地道卑而上行天道虧盈而益謙地道變盈而流謙鬼神害盈而福謙人道惡盈而好謙謙尊而光卑而不可逾君子之終也象曰地中有山謙君子以裒多益寡稱物平施【正曰作易者其精於地道乎地中有山虧益變流生於其間故博而不散夷而不衍隆而不險窪而不陷願而恭柔而立寛而栗生則遊焉死則入焉進退髙下權量其間是君子之所飭終也詩曰陟則在巘復降在原相其陰陽觀其流泉是公劉之行也君子觀於天地鬼神陰陽之故而後知人之貴謙也炎炎者滅隆隆者絕畢命曰不剛不柔厥徳允修多方曰惟逸惟頗大逺王命故觀於人道之所終則知神道之所始者矣君子爲地不敢爲山爲澤不敢爲天虧益變流安知何求及其究也以辧上下定民志】

初六【謙之明夷】

謙亨君子有終

明夷利艱貞

謙謙君子用涉大川吉

象曰謙謙君子卑以自牧也

【正曰謙之明夷何傷乎君子不失足於人不失色於人然而磬折集木則不可謂已學之也君子之處治世如服耒耜任重負焉處衰世如畫貍首以遊於決拾之內齊閭丘來盟子服景伯戒宰人曰陷而入於恭閔馬父笑曰甚矣子之滿也昔正考父較商頌之名篇以那爲首其輯之亂曰自古在昔先民有作溫恭朝夕執事有恪先聖之傳恭猶不敢専而稱曰自古古曰在昔昔曰先民今吾子之戒吏人曰陷而入於恭甚矣子之滿也故謙而明明而若傷詩曰視爾友君子輯柔爾顏不遐有愆是衛武公之行也】

六二【謙之升】

謙亨君子有終

升元亨用見大人勿卹南徵吉

鳴謙貞吉

象曰鳴謙貞吉中心得也

【正曰謙者幽獨之行也升者明庭之道也謙而升夫豈修名而爲之乎夫亦其素也晉文公問元帥於趙衰對曰郤縠可行年五十矣守學彌惇公從之旣又使爲卿辭曰欒枝貞愼先軫有謀胥臣多聞臣皆不如也公從之旣又使爲卿辭曰三徳者偃之出也以徳紀民不可廢也狐偃譲於狐毛及狐毛卒又命趙衰辭曰城濮之役先且居善佐軍先且居先軫之子也於衰非倫矣衰之倫有箕鄭胥嬰先都在衰又讓之故如趙衰可謂鳴謙者矣】

九三【謙之坤】

謙亨君子有終

坤元亨利牝馬之貞君子有攸往先迷後得主利西南得朋東北喪朋安貞吉

勞謙君子有終吉

象曰勞謙君子萬民服也

【正曰先述不已勞乎後得不有終乎仲尼觀於五徳曰吾其爲土乎土四徳之所出入也亭毒萬物而不言功取之不勤給之不窮因陳爲新納污爲淸有則養之歿則藏之故徳之可居者惟土也君子夏行就陽冬行就陰急病而讓夷食疏而任劬入澤爲人驅魚入林爲人表虎若是而猶恐嬰於旤患周書曰君子所其無逸先知稼穡之艱難乃逸則知小人之依又曰厥後立王生則逸生則逸不知稼穯之艱難不聞小人之勞惟耽樂之從自時厥後亦罔或克壽或十年或七八年或五六年或四三年故勞謙有終亦聖賢之所自與也萬民率服何知之乎又況於致恭存位者乎然則夫子之言致恭存位何也曰坤地也艮山也山伏於地以卑而髙以髙而卑上下求之不自爲勞子曰勞而不伐有功而不徳厚之至也語以其功下人者也徳言盛禮言恭謙也者致恭以存其位者也鄭伯如晉公孫叚相甚敬而卑禮無違者晉侯嘉焉授之以防曰子丰有勞於國予聞而弗忘賜女州田以胙乃舊勲伯石再拜稽首受策以出以伯石之汰也勞謙而得州田季孫宿之拜莒田也晉侯享之加武子使行人告曰小國之事大國也苟免於討不敢求貺貺不過三獻今豆有嘉下臣弗堪韓宣子曰寡君以爲驩也對曰寡君未堪而況下請撤加而後拜晉人以爲知禮重其好貨以武子之専也勞謙而得好貺故致謙存位非徳之至也然而聖人有取焉然則勞而不伐有功不徳自大禹周公而下無屬矣且是九三也卿大夫之象也曰其管子乎管子旣平戎於王王以上卿之禮饗之管子辭曰臣賤有司也有天子之二守國髙在若節春秋來承王命何以禮焉陪臣敢辭王曰舅氏余嘉乃勲應乃懿徳謂篤不忘往踐乃軄無逆朕命管仲乃受下卿之禮而還鄭伯賞入陳之功乃享子展賜之先輅三命之服先八邑賜子產再命之服先六邑次輅子產辭邑曰自上以下降殺以兩禮也臣位在四且子展之功也臣不敢及請辭邑公固與之乃受三邑子產之與管仲同志也世而無厚至者則管仲子產其盛矣然則六爻皆謙也夫子之獨贊九三何也曰九三者謙之主也六五非謙之主也九三爲謙之主則謙臣道也夫子不直謂謙之坤何也曰猶是辭也得道者忘器得意者忘象知其坤而必以坤與之則是觀象者辭費也故君子所治聖人有所不治也】

六四【謙之小過】

謙亨君子有終

小過亨利貞可小事不可大事飛鳥遺之音不宜上宜下大吉

無不利防謙

象曰無不利防謙不違則也

【正曰伯禽之見周公三見而三笞之問於商子商子命遊於南山其陽有喬總然而仰其陰有梓抑然而俯明日又見周公入門而趨上堂而跪公撫其首曰是何君子之教乎晏子來聘執玉已卑上堂數疾仲尼使人問之晏子曰堂上之禮君行一則臣行二君之授玉俯得無卑乎舉步數得無趨乎衛武公之謙也以抑自命曰於乎小子未知臧否非手擕之言示之事非面命之言提其耳以是防謙則其謙也無不至矣】

六五【謙之蹇】

謙亨君子有終

蹇利西南不利東北利見大人貞吉

不富以其鄰利用侵伐無不利

象曰利用侵伐徵不服也

【正曰徵伐東北之事也蹇則違之而利侵伐何也謙以服眾服眾而禦難兩師相當哀者必勝驕者必敗矣長勺之役曹劌問所以戰於莊公公曰余不愛衣食於民不愛牲玉於神劌曰小賜不咸獨恭不優未可以戰公曰余聴獄𨿽不能察必以情防之劌曰是則可矣夫苟中心圗民知𨿽不及必將至焉謙而蹇則爲中心圗民者也泰誓曰予克受非予武惟朕文考無罪受克予非朕文考有罪惟予小子無良是則所謂大人也中心圗民以誠將之四鄰來從何難之有然則不富以其鄰何謂也曰以謙而動眾也泰之大壯不以謙動眾而亦曰不富以其鄰何也曰是皆柔詞也致柔而後物歸焉泰四謙五皆六也小畜之大畜則九也九富而六不富故泰謙之不富與小畜之富鄰陰陽之等也然則泰小畜猶之隆徳也以鄰而不侵伐謙獨以之侵伐何也天地之虧變君子亦虧變之人神之惡害君子亦惡害之兼弱攻昧取亂侮亡則於是出也然則是君子獨用之而曰以鄰何也曰是方伯連帥之事也湯之於韋顧文王之於崇宻以天子之徳而行諸侯之事何謙如之然則春秋書防百四十有五書盟九十有九皆以其鄰或富或不富皆無當於謙歟曰春秋之有盟防皆富之也稷之防取郜大鼎而諸侯皆利其與國溴梁之防執邾子莒子而大夫皆利其諸侯不富以鄰者獨幽城濮陽谷首止寗母咸及葵丘耳牡丘之防救徐不克而齊業遂衰故王道旣熄而覇業之難繼也富而以鄰失其義不富而以鄰失其力以鄰而侵伐失其仁不以鄰而侵伐失其武故驕溢滿盈者相望於世而裒多益寡獨使鬼神陰隲其事也】

上六【謙之艮】

謙亨君子有終

艮其背不獲其身行其庭不見其人無咎

鳴謙利用行師徵邑國

象曰鳴謙志未得也可用行師徵邑國也

【正曰謙而艮不獲其身不見其人而行師利徵何也曰謂是鳴謙者自討之謂也君子謹身而外人後逺而治近克已以致其誠率屬以致其愼大勞不騖而獨以謙鳴仲康之徵羲和也逭其悖徳而討其失業且命於眾曰威克厥愛允濟愛克厥威允罔功夫仲康亦度時而止者乎啟之討有扈不爲不武也再世而幾失故仲康獨以謙鳴伯翳之告禹曰滿招損謙受益夫仲康則猶守禹之訓也然則魯於邾莒鄆向郚諸郕繹須句根牟之間數十用師皆不得謂之行師徵邑國者歟曰是皆鳴豫者也何謙之有天子之子男麗於諸侯防遇齊盟不得謂之邑國猶是背庭也而自以爲身自以爲人恣雎其間不平其施則殆矣然則叔弓之圍費州仇何忌之圍郈季孫斯及何忌之墮費固皆其私邑也墮其私邑以其君不得謂之鳴謙者歟曰是猶之防豫也何謙之有然則謙用侵伐固難爲象歟曰天下未有謙而侵伐者也謙而侵伐大徳而小試大義而小據忘勢與位不求勝人自勝而已夫非文王而誰乎】



豫利建侯行師

彖曰豫剛應而志行順以動豫豫順以動故天地如之而況建侯行師乎天地以順動故日月不過而四時不忒聖人以順動則刑罰淸而民服豫之時義大矣哉

象曰雷出地奮豫先王以作樂崇徳殷薦之上帝以配祖考

【正曰謙禮也豫樂也禮以地制樂繇天作地制以艮天作以震艮止也震起也禮樂者刑罰之氐也禮樂不作則刑罰不淸刑罰不淸而斧鉞鐘皷皆敝矣止而順順而動夫各有自始也虞書曰戒之用休董之用威勸之以九歌俾弗壞故禮樂者聖人之所以勸也周書曰明徳愼罰亦克用勸要囚殄戮多罪亦克用勸開釋無辜亦克用勸禮樂不作則百姓不勸上不可以薦上帝配祖考下不足以懷諸侯柔師眾故雷霆不威而霜霰總至也君子出言以時出行以時苟非其時𨿽有禮樂若黙若雌及其究也以懿文徳】

初六【豫之震】

豫利建侯行師

震亨震來虩虩笑言啞啞震驚百里不喪匕鬯

鳴豫凶

象曰初六鳴豫志窮凶也

【正曰謙之上六鳴謙挹也豫之初六鳴豫溢也夫托初位而有震人之聲非窮凶而爲之乎郤至入周侈鄢陵之戰單襄公曰兵在其頸其郤至之謂乎君子不自稱也非以讓也惡其蓋人也人性陵上不可蓋也求蓋人其抑下滋甚鳴豫之凶謂有蓋人之心焉退而修省以和以平則庶可不喪矣】

六二【豫之觧】

豫利建侯行師

解利西南無所往其來復吉有攸往夙吉

介於石不終曰貞吉

象曰不終曰貞吉以中正也

【正曰雷雨作觧觧而夙萬物甲拆建侯行師此兩者不可不夙也故介於石未觧之物也不終日已觧之物也雷霆破山不避金石堅冰不鑿一宿防釋君子立子不謀於左右不謀於婦人君子出師不宿命於家不漏言於親詩曰不畱不處三事就緒伊尹曰先王昧爽丕顯坐以待旦夫非知幾豫觧之能如此乎子曰知幾其神乎君子上交不諂下交不凟其知防乎幾者動之微吉凶之先見者也君子見幾而作不俟終日易曰介於石不終日貞吉介如石焉寜用終日防可識矣又曰君子知防知彰知柔知剛萬夫之望然則夫子之言上交下交何也曰六二者上下之所交取也豫以成信觧以成智蓋自蘧瑗季札之外未之有望也然則平仲叔向不可謂智乎曰防彰剛柔則夫人而知之也知而無濟𨿽爲眾望自免而已晏子之晉與叔向宴語驩叔向曰齊其何如晏子曰此季世也吾弗知齊其爲陳氏矣齊舊四量豆區釡鐘四升爲豆各自其四以登於釡釡十則鐘陳氏三量皆登一焉以家量貸而以公量收之公聚朽蠧而三老凍餒國之諸市履賤踴貴民人痛疾而或噢咻之欲無獲民將安避之叔向曰然𨿽吾公室亦季世也戎馬不駕卿無軍行庻民罷敝而宮室滋侈道殣相望而女富溢尢欒郤胥原狐續慶伯降在皂民無所依君日不悛以樂惂憂饞鼎之銘曰昧旦丕顯後世猶怠況曰不悛其能久乎二子之道國惡不相諱也然是夫人而知之二子惟望自免而已其或者穆叔乎穆叔自澶淵還見孟孝伯語之曰趙孟將死矣其語偸不似民主且年未盈五十而諄諄焉如八九十者弗能久矣若趙孟死政必在韓子盍與季孫言之可以樹善使早備魯久將失政魯其懼哉孝伯曰人生幾何誰能無偸朝不及夕將安用樹穆叔出而告人曰孟孫亦將歾矣吾語諸趙孟之偸也而又甚焉乃與季孫語晉故不聴旣而趙文子卒孟孝伯亦卒晉公室卑政在侈家韓宣子爲政不能圗諸侯魯不堪求讒慝宏多是以有平丘之防晉人執季孫甚矣穆子之正也正是生明明是生識詩曰昔我有先正其言明且淸介石貞吉穆子亦有焉】

六三【豫之小過】

豫利建侯行師

小過亨利貞可小事不可大事飛鳥遺之音不宜上宜下大吉

盱豫悔遲有悔

象曰盱豫有悔位不當也

【正曰盱豫而遲豫而小過者也豫而小過則怠矣詩曰湯降不遲聖敬日躋爲天子之道也不僭不濫不敢怠遑爲諸侯之道也臧文仲獲地於重館夙也子太叔弛幕於晉庭遲也夫天下之不以速敗者能幾乎然旣已豫矣而又遲之則是重悔也重悔而過則是多咎矣詩曰折栁樊圃狂夫瞿瞿不能晨夜不夙則莫周官曰蓄疑敗謀怠忽荒政言夫盱豫而多悔豫而小過者也】

九四【豫之坤】

豫利建侯行師

坤元亨利牝馬之貞君子有攸往先迷後得主利西南得朋東北喪朋安貞吉

由豫大有得勿疑朋盍簪

象曰由豫大有得志大行也

【正曰順而動動而得大順天下從之何獨西南乎西南之得朋非獨吾鄰也文徳協和百靈以懷震者帝之始出也艮者物之終成也坤迷其始艮成其終則皆可以勿疑也商頌曰受小球大球爲下國綴旒何天之休不競不絿不剛不柔敷政優優百祿是遒夫非順動而能如此乎仲虺曰徳日新萬邦惟懷志自滿九族乃離仲虺之勿疑周召之無貳蓋有得於繇豫成信而已非其志也】

六五【豫之萃】

豫利建侯行師

萃亨王假有廟利見大人亨利貞用大牲吉利有攸往貞疾恆不死

象曰六五貞疾乘剛也恆不死中未亡也

【正曰危矣哉古人之觀豫也禮樂干戈之中亦皆有奇疾焉謂大眾所聚則情僞雜取然卒未有豫備之多旤者也奇疾之殺人則皆於其不戒也聚而戒戒而悅邪慝不生榮衛周作𨿽有不豫勿藥之矣抑之詩曰夙興夜寐灑掃庭內維民之章修爾車馬弓矢戎兵用戒戎作用逷蠻方是可謂知豫之萃者矣爲國而不知豫之萃不有夷難必有子旤申生召戎伯服召翟是國醫所斂手於不試者也】

上六【豫之晉】

豫利建侯行師

晉康侯用錫馬蕃庶晝日三接

冥豫成有渝無咎

象曰冥豫在上何可長也

【正曰冥晦也晉昭也冥而待明怠而用懃是何可終日乎小過之遲悔介石之作解是齊姜所載謀於子犯也故冥豫有渝康侯之所貴也楚子涖國三年而不聽政樊姬諷之一日而舉孫叔敖覇於諸侯齊侯委國於左右三年不治卽墨尹微言一日而烹阿大夫實彊其國魏文侯逺太子擊於中山趙倉唐牽狗載鴈以獻誦晨風之詩於是歸之發其衣裳盡皆顚倒秦誓曰民訖自若是多盤責人斯無難惟受責俾如流是惟艱哉秦穆公以冥豫有渝遂獲令名覇於天下𨿽覲於天子晝日三接與文侯並命又何過乎】

【謙豫一陽之卦也從於南政日道驟庳促於泰否者又三十有六天道之不齊也璣衡之所在也謙之蹇利用侵伐其艮利用行師何謙乎夫亦其志也黜功利以載名徳天下信之豫則無所復疑惑也觀於解之不日小過之遲悔兩彖之情可見矣夫序卦傳曰有大者不可以盈故受之以謙有大而能謙必豫故受之以豫是何義也曰猶之一義也有大而能謙謙而豫者鮮矣是五民一君之卦也愼靚王之元年辛丑其明年諸國合從始入謙際是非謙也而謙之何也行且有君矣愼靚王之三年癸卯楚趙韓魏燕五國共伐秦窺函谷秦兵逆之五國率而郤走秦猶未能東有諸侯赧王四年庚戌楚韓齊趙燕相率事秦已而背之赧王十七年癸亥齊韓魏敗秦於函谷關取河東三城五國亦未能西迸彊寇夫是五民猶未一君也而天下諸侯又無可膺天睠者赧王二十七年癸酉距壬寅之交三十一年矣秦致東帝於齊齊不敢受秦亦輟帝是不可以爲謙也而徒長其侵伐燕齊之亂幾七八年諸國服秦無歲不兵隕將殺師動數十萬邯鄲之幸不賀戰勝徒以趣亡蓋又三十五年赧王乙巳而秦遂入周盡取其地俘其寶器遷西周公於狐之聚戊申而秦始郊見上帝於雍自是而天下始一也故謙之裒益稱平豫之崇徳殷薦非季世之治也是猶之履小畜祈免焉耳然則趙奢魏無忌樂毅田單不謂之利侵伐者乎曰是非當卦者也白起王翦則又已亂也亂卦無徳亂造無位以謂是將入於混一焉耳王迹覇業則是春秋而已絕也然則秦政得爲受命者乎自秦作鄜畤郊見上帝至莊襄公四年乙卯五百一十一年矣而秦政乃王曰四國者皆非周之舊也孝公與鄭武公佐周東遷是有大勲繻葛之戰鄭絕於天秦修其舊五百餘年猶且逡巡不問隧鼎至熟自落安在秦政之非受命者也可以受命則可以殷薦然則是齊之故呂歟曰伯翳之後也乾坤上際業不驟起其顯者皆四嶽之裔至於交卦而後天人雜治】



隨元亨利貞

彖曰隨剛來而下柔動而說隨大亨貞無咎而天下隨時隨時之義大矣哉象曰澤中有雷隨君子以向晦入宴息

【正曰隨無故也無故而隨以時自寧大澤在上龍蛇歸之隨猶歸也幹幹終日則法天之道也向晦宴息則隨日之義也夫向晦宴息之得與於六十四事者何也曰冰堅於上役車其休雷復於地先王閉關閉關之得著於先王則向晦之得著於君子又何疑焉故隨者向晦宴息之象也藏龍於淵藏雷於山示以無爲得其所歡及其究也以振民育徳】

【然則宴息之與幹幹同道歟曰是亦同道也元亨利貞則晝夜而有之也幹有四徳同彖者五焉屯隨臨無妄革也屯初交而難生臨浸長而消息天道之長慮也無妄以而得災革以變而去悔人事之大戒也隨於是得三焉當革而未可革六三以之居貞當獲而有所不獲九四以之明道遇而不入於上六以之用亨夫是三者聖人皆非有意而爲之也曰隨其宜焉爾隨其宜而不失四徳則𨿽幹幹終日又何過焉然則隨非立春之卦歟曰是亦立春之卦也古者君子夙興夜寐東作方始天子載耒公卿率從士庻雞鳴服於農畝婦人治蠶具星定不休而比於蟋蟀之詩何也曰是亦其象也君子至靜以立身安安以爲思同人而不流正人而不違退處而不疑獨居而不憂以從於天下猶之宴息也曰是則眀夷之人也何動悅之有乎曰是處於無故者也無故不飭無故則有渝交功何也曰眾萃之眾隨之君子之所以異於眾者不謂其思異於眾者也然則隨之有丈夫小子何也曰丈夫小子皆未當於道也君子思道而行見義而從獨往之不爲壯羣往之不爲懦震而起不爲勇艮而止不爲怯明動而晦息則固其所也然則隨亦勞卦也豫之終曰冥豫冥豫亦向晦也向晦而不息故有渝隨之初曰出門出門則方旦也方旦而勤動故有功故渝者陰陽之交變也然則隨其無位者歟曰何爲其無位也剛內而柔外五陽而二陰丈夫小子各自爲政而上下之柄則猶未撓也然則剛來而下柔與夫柔來而文剛亦皆自外來者歟曰易無自外來者也往則正也來則反也舉正不反繇外視之則皆往也繇內視之則皆來也然則隨從泰往者歟抑隨否來者耶曰隨者泰之交於否者也乾坤相取而文生其間二陰相隨而來於內二陽相隨而往於外否交於泰則陰隨往而陽隨來也故隨隨時也否泰隨蠱其義一也蔡仲之命曰皇天無親惟徳是輔民心無常惟惠之懷爲善不同同歸於治爲惡不同同歸於亂是之謂也】

初九【隨之萃】

隨元亨利貞無咎

萃亨王假有廟利見大人亨利貞用大牲吉利有攸往官有渝貞吉出門交有功

象曰官有渝從正吉也出門交有功不失也

【正曰日之無寧晷也𨿽宴息而猶有大戒焉萃之除戎器戒不虞有渝之官也假廟用牲出門之交也周政曰文王罔攸兼於庻言庻獄庻愼惟有司之牧夫是訓用違庻獄庻愼文王罔敢知於玆又曰其勿誤於庻獄庻愼惟有司之牧夫其克詰爾戎兵以陟禹之迹方行天下故庻言庻獄庻愼有司之事也克詰張皇大師之道也大人守道不以出門典一官居常慮變不以無功墜厥事精誠所交眾志隨之故隨而萃君子之所貴也】

六二【隨之兌】

隨元亨利貞無咎

兌亨利貞

系小子失丈夫

象曰系小子弗兼與也

【正曰隨而兌則失所爲震者矣震丈夫也兌小子系於四而爲艮則亦小子也丈夫制義不得其防動而隨人則亦猶之婦人也冏命曰愼簡乃僚無以巧言令色便辟側媚葉公之顧命曰母以嬖禦人疾莊士故兌之小子悅人者也小忠小信小道小慧先王之所不貴也周政曰自一話一言我則末惟成徳之彥以乂我受民是則庻乎無失者矣震艮上下吾亦何私焉】

六三【隨之革】

隨元亨利貞無咎

革已日乃孚元亨利貞悔亡

系丈夫失小子隨有求得利居貞

象曰系丈夫志舍下也

【正曰隨猶水也水則防下革猶火也火則防上隨求而革非貞不得之也陽處殳如衛反過寗捨於逆旅寗嬴氏嬴謂其妻曰吾求君子久矣乃今得之舉而從之道與陽子語及山而還妻曰何其懷也曰吾見其貌而欲之聞其言而惡之懼未獲其利而及其難乃去之孫伯宗朝而歸其妻曰子貎有喜何也曰我言於朝諸大夫皆謂我智似陽子其妻曰陽子華而不實主言而無謀子何慕焉試飲諸大夫酒語而聴之曰諸大夫莫子若也然而民不戴上久矣盍亟索士庇州犂焉於是得畢陽而庇其子寗嬴之歸可謂得所系也畢陽之索可謂得所求也得系者無失有孚悔亡亦謂此矣夫天下之智亦有不若婦人者乎系兌則失震系震則失離皆系也不系而隨詩曰將予就之繼猶泮渙則可謂無系者也】

九四【隨之屯】

隨元亨利貞無咎

屯元亨利貞勿用有攸往利建侯

隨有獲貞凶有孚在道以明何咎

象曰隨有獲其義凶也有孚在道明功也

【正曰隨而得屯屯交而難生與人同功則必與人同過與人分福則必與人分禍矣晉文公反國賞欲先諸皸瘃而後好惠者及河子犯還璧曰臣負羇紲以巡天下其辜多矣請從此亡公沈璧而矢之乃入異日叔向舉侶範文子文子愸其未仁夫子犯之明豈不及扵防頭須寺人勃鞮乎夫各其道也天下之隨人而不免於患者多矣惠公之入裏丕之黨有存者乎詩曰大夫君子無我有尢百爾所思不如我所之舅犯之謂也是猶備四徳之義者也】

九五【隨之震】

隨元亨利貞無咎

震亨震來虩虩笑言啞啞震驚百里不喪匕鬯

孚於嘉吉

象曰孚於嘉吉位正中也

【正曰兌動而隨於內隨得其震長子也狐偃趙衰賈它是也公孫固言於宋公曰晉公子之亡防長矣而好善不厭父事狐偃師事趙衰長事賈它公子居則下之動則咨焉成防而不倦殆有禮矣樹禮必艾僖負羈之妻言於負羈曰吾觀晉公子賢入也其從者皆國相也以相一人必得晉國夫國相亦孚於婦人乎管夷吾之隨也失於子糾鮑叔牙之隨也得於小白叔牙卒自以五不如者讓於夷吾夷吾之才震於天下則叔牙之力也】

上六【隨之無妄】

隨元亨利貞無咎

無妄元亨利貞其匪正有不利有攸往

拘系之乃從維之王用亨於西山

象曰拘系之上窮也

【正曰隨而窮無妄之拘系文王甞受之矣太王之歷室王季之羇庫亦各有也詩曰肆不殄厥慍亦不隕厥問太王是也帝省其山柞棫斯防松栢斯兌王季是也夫隨之無妄亦有窮於西山者乎茀祿之及人也而猶縶之維之先之拘系若恐厥逸夫非至正而能享此乎詩曰天之杌我如不我克彼求我則如不我得執我仇仇亦不我力是則有之道𨿽君子亦未之有避也西山之終王何疑乎】



蠱元亨利涉大川先甲三日後甲三日

象曰蠱剛上而柔下巽而止蠱蠱元亨而天下治也利涉大川往有事也先甲三日後甲三日終則有始天行也

象曰山下有風蠱君子以振民育徳

【正曰蠱否之交於泰者也幹下而飾坤坤上而飾幹泰否相推而陰慝生焉故蠱之爲道知其蠱則不害也先甲三日後甲三日則是周甲矣道未有周甲而不變者也巽之治辛艮之治丙皆於六甲焉取之也君子以仁治已以仁恕人先患而維之後患而持之無不及事洪範曰斂時五福用敷錫厥庻民惟時厥庻民於汝極錫汝保極凡厥庻民無有淫朋人無有比徳惟皇作極故淫比之生於其上不於其下也記日山有木工則度之其治蠱者之謂乎然則易之言先甲後甲何也曰是帝出之終始也震取於甲兌取於庚各四十五日先後兩際各七日有半以震命之甲子至庚午餘日之半皆系於艮丙辰至癸亥餘日之半皆系於巽艮巽爲蠱故合蠱而命之曰先甲後甲是皆靑帝之令也然則不曰七日而曰三日不系之震而系之蠱何也曰易不爲一歲之令爲百歲之憲自甲子而甲戌甲申皆先也自甲午而甲辰甲寅皆後也舉艮與巽則可以知震故震兌相取艮巽互命巽之六五先庚後庚則亦猶此也然則庚辛丙丁皆在七日之內而庚取丁癸甲取辛丁古人獨取之者何也曰是與六甲六庚之義亦皆互起也古之爲日者左而尙柔右而尙彊詩曰吉日庚午吉日維戊是皆右事也上辛祀帝祭用丁亥是皆左事也然則易主日月庚甲治蠱亦皆聖人之所貴歟曰聖人者和於陰陽而體於仁義時至事起何擇之有然則武王克商以甲子昧爽先三日而誓師後三日而畢事旣來自商大告武成以庚戌柴望先三日而祀廟後三日而分封故蠱用振民巽用申命庚申之義其始於此歟曰詩書易象相爲表裏也武王戊午師逾孟津己未誓師辛酉再誓甲子又誓癸亥夜陳防朝淸明故戊癸甲巳周師之所取合也革之兩已則亦於是始也然則周以火徳戊癸之合朝步自周與逾河陳郊太保卜洛新邑烝祭皆戊也未有用已者而曰巳日何也曰自戌而巳乃畢厥事矣克商之歲日至巳未日月星辰防於北維越六日而受商命卜洛之歲甲寅而成位甲子而用書夫是六日則必有合之者矣然則易之所貴獨甲巳歟曰乾甲而震庚震甲而兌庚或論其徳或論其位甲巳從化乙庚同气易間取之聖人未之求也然則蠱之振民育徳何謂也曰民之不信令而信徳也山棲之民不知歲時仰視木風以知盛衰與其多飭不如無爲及其究也爲向晦宴息】

初六【蠱之大畜】

蠱元亨利涉大川先甲三日後甲三曰

大畜利貞不家食吉利涉大川

乾父之蠱有子考無咎厲終吉

象曰乾父之蠱意承考也

【正曰蠱而大畜其所畜者大也巽動而交於幹幹幹於內蠱止於外召誥曰今衝子嗣則無遺壽耉日稽我古人之徳矧曰其有能稽謀自天夫昔之幹蠱者如此也爲衝子以干其父恐有不給也而稽之壽耉又恐不給也而稽之古人又進而稽之天詩曰訏謨定命逺猶辰告古之多識畜徳者則必有所用之矣而必曰厲則是爲子而行臣妻之道也故巽者臣妻之道而人子之所不貴者也】

九二【蠱之艮】

蠱元亨利涉大川先甲三曰後甲三曰

艮其背不獲其身行其庭不見其人無咎

幹母之蠱不可貞

象曰幹母之蠱得中道也

【正曰外事尙剛內事尙柔象魏外也背庭內也內已而外甲致其文事而後其武徳故艮者天下之至靜也庻言庻獄庻愼則猶之母蠱也君子居處斂身平气寛綽乃心以治其擕僕禦小明小察不見形色約不出位以要於無事梓材曰無胥戕無胥虐至於敬寡至於屬婦合繇以容詩曰鳲鳩在桑其子在棘淑人君子其儀不忒蠱而艮之謂也】

九三【蠱之蒙】

蠱元亨利渉大川先甲三曰後甲三曰

蒙亨匪我求童蒙童蒙求我初筮告再三瀆瀆則不告利貞

乾父之蠱小有悔無大咎

象曰乾父之蠱終無咎也

【正曰木落於山而風從之去其隕獲得其成實六旬之日皆可用也泉出於山而險從之因其自道則道不因其自道則不道矣故幹蠱而悔養蒙而瀆敎告𨿽煩亦要之無大咎何也令甲之義不一足也無逸曰我聞曰古之人猶胥訓告胥保惠胥敎誨民無或胥譸張爲幻此厥不聽人乃訓之乃變亂先王之正刑至於小大故幹蠱而瀆蒙未爲大過也曰是民事也惟正之供以正令之其有不從則亦鮮矣】

六四【蠱之鼎】

蠱元亨利渉大川先甲三日後甲三日

鼎元吉亨

裕父之蠱往見吝

象曰裕父之蠱往未得也

【正曰蠱壞也鼎新也已新之則可以裕矣裕而往則是不裕也國危不事柄臣君老不事太子取新之際必有裕心遲任有言曰人惟求舊器非求舊惟新有新器必有舊人夫亦各於其義也盤庚曰乃有不吉不廸顚越不共無俾易種於玆新邑夫盤庚則未爲不裕也三誥之而後致愸焉譬之餁食登載升聞則齒矣而又加火焉與陳食一也故蠱而鼎取新之而已矣】

六五【蠱之巽】

蠱元亨利涉大川先甲三日後甲三日

巽小亨利有攸往利見大人

乾父之蠱用譽

象曰乾父用譽承以徳也

【正曰蠱而巽申命行事庚甲互治亦可以稱順矣君奭曰惟玆惟徳稱用乂厥辟故一人有事於四方若卜筮罔不是孚詩曰成王之孚下土之式永言孝思孝思惟則夫非稱順者素而能如此乎君子幹事爲徳不爲譽也而眾志咸治則孝譽歸之虞書曰至諴感神矧玆有苖詩曰媚玆一人應侯順徳是之謂也】

上九【蠱之升】

蠱元亨利涉大川先甲三日後甲三日

升元亨用見大人勿卹南徵吉

不事王侯髙尙其事

象曰不事王侯志可則也

【正曰蠱之元亨則有事也升之元亨則無事也夫有事而行無事非大人而能之乎古之修意者不及言修言者不及文修文者不及名木出於地不鄣以山百蠱不興大人爲治不及功名涓志質則與百姓萬物共相見也先甲以始後甲以終之若是而已矣詩曰出自北門憂心殷殷自無事而有事者也退食自公委它委它自有事而無事者也夫以王侯之事而有白駒之心非盛徳大人而能之乎】

【隨蠱三陽之卦也從於北政陰陽分中晝夜各百八十夘酉之治也隨蠱否泰相交爲治動者以之變反者以之復天地於時萬物交沓蓋亦三百七十三年或三百四十年而自爲一際故自泰否而隨蠱蕃閉之大限也隨之元亨利貞與革屯無妄兩彖相取猶是幹之佐使也臨之元亨利貞則與泰分治矣蠱之巽不與巽之蠱共其庚甲易之防防也觀於易泰否隨蠱之際鬼神情狀備矣是又交卦也易之交卦四上下經各二泰否隨蠱相距四卦二百七十三年餘二十四日以嵗實積之二百六十九年餘五十五日以用卦通期積之三百四十五年餘二百十六日共爲一際泰否之際四卿分晉爲始周分東西爲中四國命侯爲終𨿽未易姓已攺物矣隨蠱六子交治攺秦爲漢交於呂牝故上經之有兩交君子之所爲諦審也序卦傳曰豫必有隨故受之以隨以喜隨人者必有事故受之以蠱是何義也曰是皆從豫來者也豫而喜喜以無故喜以飭隨人之喜則必有所指也己酉秦昭襄王旣歾孝文王立壬子莊襄王立又三年而秦王政立又二十六年而並天下銷鋒鑄鐻自兼三五以識億世癸未東遊還自陽武駭於傅浪又九載而鮑臭登於沙丘以興之滯而亡之速也隨蠱之中交則防於陽武矣扶蘇隨也胡亥蠱也隨自謂無故蠱自謂不壞然而已故矣已壞矣乙未沛師入闗漢遂稱帝五載之業邁於湯武何封建之持久而郡縣之易敗何累功者之遲而因時者之驟也曰其數然矣隨蠱之於泰否一也泰否命侯而隨蠱命帝六子之治治於父母又九年而髙祖崩又七年而呂后稱制以秦皇之才而不能制其母以漢髙之才而不能柔其妻故以隨爲無故以蠱爲易飭者過也君子向晦必治其內事視曰而起周甲而復以爲天下治之幹楯恐敗之袵席向使髙祖不溺戚姬不欲立趙王如意祿產之難亦豈遽作乎故趙髙閻樂呂后祿產之事天下之烱戒也畫選男徳宵靖女徳治天下者所有事則必自此始矣】

易象正卷三﹤經部﹐易類﹐易象正﹥

欽定四庫全書

易象正卷四

明黃道周撰



臨元亨利貞至於八月有凶

彖曰臨剛浸而長說而順剛中而應大亨以正天之道也至於八月有凶消不久也

象曰澤上有地臨君子以教思無窮容保民無疆【正曰臨浸長之道也以其浸長戒其浸消夫爲臨民者致此憚憚也天下之富而不驕滿而不溢者少矣澤上有地可以臨亦可以涸也雨潦時至�影澹然天根未見而溝澮先竭自臨至於遁則正八月矣君子多蓄以致需多戒以致豫容保以爲量教思以爲澤詩曰倬彼云漢爲章於天言教思也丰水東注維禹之績言容保也天道衰而膏澤息用物勤而取精薄詩曰池之竭矣不云自頻泉之竭矣不云自中是君子之所致慨也故臨者教思容保之象也軒檻之致不及萬物湛濊之義被於四國不僣不濫乃懷其澤故其究也爲逺小人不惡而嚴】

初九【臨之師】

臨元亨利貞至於八月有凶

師貞丈人吉無咎

咸臨貞吉

象曰咸臨貞吉志行正也

【正曰容民畜眾以爲教思則猶此志也澤在於地而冇不咸水泉下動水腹將釋丈人貞志而萬物從之古之治地者相其井畝以爲兵賦車乘師徒粟米芻槁皆於是具千里出師不費挽載其俊民髦士仡仡勇夫亦於此出池隍藪澤亦於此立是所謂咸臨之道也桓公曰吾欲南伐何主管子曰主魯反其侵地堂潛使海有蔽渠弭有渚環山有牢西伐何主管子曰主衞反其侵地臺姑漆裏使海有蔽渠弭有渚環山有牢北伐何主管子曰主燕反其侵地柴夫吠狗使海有蔽渠弭有渚環山有牢夫侵伐者爲地也而又反之反而復冇之管子𨿽未得於古法也然其道不竭澤師行而有制亦可謂咸臨者矣】

九二【臨之復】

臨元亨利貞至於八月有凶

復亨出入無疾朋來無咎反復其道七日來復利有攸往

咸臨吉無不利

象曰咸臨吉無不利未順命也

【正曰是亦咸臨何也是皆足以致眾也以陽而馭陰以內而馭外以郤而爲進以獨而得耦是亦管氏之制也然而深於陰陽之際矣陰以八陽以七反故臨進也復反也臨以陽進八月而得遁復以陰郤七日則猶之復也臨如織者前進而漸窮復如耕者後郤而更始夫知其有凶而復之則亦近於道矣古之君子處一室而知四方之善敗自無朋而有朋自有疾而無疾教思容保則自此始也教思容保而謂之未順命何也曰臨修刑者也復修徳者也古之君子正靣以蒞天下四方不庭則而修刑畿甸不若則而修徳𨿽有咎疾畢棄之矣然則八之舉月七之舉日何也陰陽之節也陰節從月陽節從日從日而舉七從月而舉八何也曰日從甲庚月從律呂甲與已化則爲六日矣五六而畢日庚甲互始故謂之七日黃鐘之律八十有一三分損一爲五十有四以生林鐘黃鐘子也林鐘未也子未之交相去八月臨爲大呂律長七十有五餘分彊七三分損一爲律五十餘分彊五以生夷則夷則申也大呂丑也丑之距申相去八月故八月者律呂之所從生七日者甲庚之所從始也然則律皆八月而獨見之臨幹皆七日而獨見之復何也是其爲象自下而上一陽言日二陽言月則是日月之所從紀也然則詩以一紀日至五而變爲月以五紀月至十一而變爲日何也曰亦各其義也姤夬剝復則以是分次也然則易之取於律呂干支何也曰律呂干支人道禮樂之所繇興也陰陽立而有男女族姓別而冇夫婦日有五立以爲音月有六立以爲律君臣父子兄弟朋友仁義忠信之所從察也然則聖人之不談之何也聖人惡夫爲易而近於賊者也易以日月而紀天道以剛柔而別人事剛柔不當則吉凶雜生故剛而授之以損柔而授之以益律呂干支聖人所教爲損益剛柔之具也莫爲之損而待其自消莫爲之益而待其自富是則委化之具非聖人所自爲道也然則範蠡之言兩節亦近於道歟曰是用柔者也以柔賊剛幸而近於道不幸而近於賊故曰因天之常與之俱行後則用陰先則用陽後無陰蔽先無陽察陽節不盡不死其野盡其陽節盈吾陰節而奪之陽節不盡宜爲人主輕而不可取陰節不盡宜爲人客柔而不可廹苟用是道也以爲否防消其君以爲歸妹傷其夫是聖人之所憂也】

六三【臨之泰】

臨元亨利貞至於八月有凶

防小往大來吉亨

甘臨無攸利旣憂之無咎

象曰甘臨位不當也旣憂之咎不長也

【正曰臨而防已進矣天道之浸也物不驟長桑谷朝拱古人之所惡也臨泰時熙萬物亨豫君子樂用其所長小人樂用其所懷八月不戒而大來是飴故謟言日播於下甘言日飫於上召誥曰王敬作所不可不敬徳我不可不監於有夏亦不可不監於有殷又曰殷旣墜厥命我周旣受我不敢知曰厥基永孚於休若天棐忱我亦不敢知曰其終出於不祥聖人之憂時也如此故泰之大畜臨之泰滿槪之道聖人所致其鞀鐸也】

六四【臨之歸妹】

臨元亨利貞至於八月有凶

歸妹徵凶無攸利

至臨無咎

象曰至臨無咎位當也

【正曰兩彖俱凶而得無咎何也曰位也非位也亦各其時也泰之冰判臨之室處曰是可以歸妹矣盛夏陽殫雨澤不降雷動於上而跂息仰聽君臣相求猶娣妹之慕好也詩曰匪饑匪渇徳音來括𨿽無好友式燕且喜是歸妹之已至者也之子於狩言韔其弓之子於釣言綸之繩歸妹之未至者也然而皆至矣精誠所格雷雨從之而況於人乎況於鬼神乎】

六五【臨之節】

臨元亨利貞至於八月有凶

節亨苦節不可貞

知臨大君之宜吉

象曰大君之宜行中之謂也

【正曰爲象者其得中道乎泰之憂甘節之戒苦是臨長之宜取也物已甘則蠧生之已苦則人不享也說命曰若作酒醴爾惟麯糵若作和爾惟鹽梅麯糵鹽梅甘苦之宜也仲虺曰王懋昭大徳建中於民以義制事以禮制心兩制者大君之節也以節而憂時則宵旰爲勞不節而趨時則康逸爲敗也故當教思之時以制數度議徳行劑其甘苦以爲民極夫非知主而能之乎殷頌曰鞉鼓淵淵嘒嘒管聲旣和且平依我磬聲是之謂也】

上六【臨之損】

臨元亨利貞至於八月有凶

損有孚元吉無咎可貞利有攸往曷之用二簋可用享惇臨吉無咎

象曰惇臨之吉志在內也

【正曰臨未可以損也而損之上損其欲惡則下得其樂利上損其疢疾則下得其气志矣康誥曰若有疾惟民其畢棄咎若保赤子惟民其康乂八月有凶則不可以久也二簋用享則可以久也單靖公享叔向儉而敬燕無私送不過郊語說昊天有成命叔向曰周其興乎昔史佚有言動莫若敬居莫若儉徳莫若讓事莫若咨單子之況我禮也皆有焉單若不興子孫必蕃後世不忘夫一卿佐尙爾而況大君乎書曰愼乃儉徳惟懷永圖惇臨之謂也】



觀盥而不薦有孚顒若

彖曰大觀在上順而巽中正以觀天下觀盥而不薦有孚顒若下觀而化也觀天之神道而四時不忒聖人以神道設教而天下服矣

象曰風行地上觀先王以省方觀民設教

【正曰觀酉政也酉老也陰徳將老萬物成熟神明進退之義槪可見矣君子仰觀俯察近取諸身逺取諸物待時而動善噐而藏出不爲名處不爲身成大事而無功利之心詩曰築城伊淢作丰伊匹非棘其欲遹追來孝文王也顒顒卭卭如圭如璋令問令望周公召公也故觀者省方設教之象也萬物油油孰春孰秋木得以彊艸得以柔及其究也以非禮弗履】

初六【觀之益】

觀盥而不薦有孚顒若

益利有攸往利渉大川

童觀小人無咎君子吝

象曰初六童觀小人道也

【正曰臨而損得其惇吉則觀而益必得其咎吝矣何也臨與也觀求也臨人而與與而損上損其勢則下得其恵觀人而求求而益小人得其恵則君子防其志矣故求者童蒙之道求而益小人之道也童蒙之觀在於果餌小人之意在於利祿詩曰佌佌彼冇屋簌簌方有谷以觀之時而有往涉之心𨿽得無咎君子不眎以爲進退詩曰人涉卭否卬須我友言無咎之辯審也是遷善攺過之義也】

六二【觀之渙】

觀盥而不薦有孚顒若

渙亨王假有廟利涉大川

闚觀利女貞

象曰闚觀女貞亦可醜也

【正曰七世之廟可以觀徳萬夫之長可以觀政觀而渙何醜之乎曰渙而觀則丈夫也觀而渙則女子也王假有廟何闚之乎君子有其名惡不適於用有其法惡不適於事先王設教以率小人不以諭君子夫入廟而睹禮樂以謂是神道者亦管闚之智也故十煇之師執管以測星辰八能之士登臺以書云物君子或爲之大人不爲也故觀之渙君子所不貴也頌曰於乎悠哉朕未有艾將予就之継猶泮渙是則進於道者矣進於道而後可觀法於天下】

六三【觀之漸】

觀盥而不薦有孚顒若

漸女歸吉利貞

觀我生進退

象曰觀我生進退未失道也

【正曰漸進也進則必退女歸之吉視其所生以爲進退不失其正故觀而漸君子之道也葵丘之防晉獻公行遇宰孔孔曰可無防也齊侯好施與力而不務徳故輕致諸侯而重遣之譬之如室旣鎭甍矣又何加焉晉侯乃還宰孔曰晉侯其不終乎景霍以爲城汾河涑澮以爲淵而不度彼已釋其修閉以輕於道路是其不終乎夫晉獻亦未爲不度也內有銜而外無正助乍進乍猶之逰女也宰孔不訓以道徳彊以理義而敗其外懼以長其慆心於顒若女歸之義則又何知所取法乎】

六四【觀之否】

觀盥而不薦有孚顒若

否之匪人不利君子貞大往小來

觀國之光利用賔於王

象曰觀國之光尙賔也

【正曰儉徳避難而觀國用賔何也曰是非榮祿者也大雅曰殷士膚敏裸將於京厥作祼將常服黼冔周頌曰振鷺於飛於彼西雝我客戾止亦有斯容言夫作賔而觀國者也君子觀國必黜其禮樂以就常服萋苴惇琢示以嚴辧多士曰予惟四方罔攸賔亦惟多士攸服奔走臣我多遜多方又曰我有周其大介賚爾廸簡在王庭尙爾事有服在大僚夫亦其義也或者在是爻乎謂其柔而得位王臣之正也】

九五【觀之剝】

觀盥而不薦有孚顒若

剝不利有攸往

觀我生君子無咎

象曰觀我生觀民也

【正曰不薦不往何觀乎時已剝矣𨿽有至人不能違時艸木反根君子自知求榮而剝則吾志也不求榮而剝則吾義也神明之祐人則亦不在薦也宋之盟子木欲襲晉軍趙文子患之叔向曰忠不可暴信不可犯合諸侯而爲不信𨿽敗我諸侯必叛之我以忠信謀諸侯而不免於死死可以固晉國之盟我何懼焉詩曰我心匪石不可轉也我心匪席不可捲也威儀棣棣不可選也其觀之剝之謂乎】

上九【觀之比】

觀盥而不薦有孚顒若

比吉原筮元永貞無咎不寧方來後夫凶

觀其生君子無咎

象曰觀其生志未平也

【正曰甚哉無咎之辯不可不審也否之吉在小人而否於君子否而訟者也觀之無咎在小人而吝於君子觀而益者也益則未爲不吉也而君子取吝剝與比未爲不吝也而君子各以無咎故君子之觀生不可不審也趙文子旣冠見欒武子武子進以務實見範文子文子戒以寵驕見韓獻子獻子曰此爲成人成人在始與善始與善善進善不善蔑繇至矣始與不善不善進不善善亦蔑繇至矣人之有冠猶宮室之有墻屋也糞除而已又何加馬見知武子武子進以成子之文宣子之忠見三郤郤駒伯曰羙哉然而壯不若老者多矣苦成叔子曰年少而執官者眾吾安容子溫季子曰誰之不如可以求之歸告張老張老曰從欒伯之言可以滋範叔之教可以大韓子之戒可以成物知子之道善矣若三卻亡人之言也夫張老則可謂善觀生者矣】

【臨觀二陽之卦也臨爲二陽則觀爲四陰五未分治從二分界之皆爲南政臨自左來次於大呂觀自右往次於仲呂皆呂也然且有疑焉臨之防至臨也反以憂臨之歸妹甘臨也而反以至觀之漸女貞也而得進觀之渙觀國也而反得女貞夫作易者其亦有疑慮乎抑鄰比自相取也古之君子觀於數卦之義則亦必有以審愼乎此者矣序卦傳曰蠱者事也有事而後可大故受之以臨臨者大也物大然後可觀故受之以觀傳曰不行之謂臨臨之稱大何也曰蠱而飭之其權在上是乃大矣然則或與或求何也曰與臨物者也求觀我者也自隨蠱而來天下戰爭戶自爲政於是大臨喜之之辭也喜而與之不以爲恵喜而求之不以爲市然則其有凶何也曰凶事者人之固有也貴其長物不失其正呂后之稱制八年而文帝乃立文帝在位二十三年咸至知惇備有之也己卯之詔謂與單於俱棄細過偕之大道所謂甘臨是耶非耶抑所謂遺詔短防非所謂訓耶抑當丁亥之嵗臨觀半交七國並反朝廷爲誅鼂錯謝諸侯尙未可得耶抑廢薄后太子榮寵梁王刺殺袁盎爲明主盛徳累耶武帝立未七年輙遣方士求異方彼所謂神道設教者耶抑猶是多欲而義施之耶以文景之積天下殷庶紅朽狼藉武帝用之不二十年水衡告匱司農仰屋故爲天子之道可以多與不可以多求蓋自元狩甲子而後天子之求與乃戾矣然則臨觀求與之義亦於是並次乎曰是不然雜卦之義剛柔上下樂憂分行與求次之是在襄王子帶上下與需訟值也而意象所防不以爲逺故好大而尙觀則求與者必眾矣然則毎卦交際陰陽絕續恆有大防而武帝甲子交於噬嗑以永年特聞何也曰九五之防或隆其主丙寅一際恵襄值焉癸酉三際定簡值焉庚辰三際景敬值焉丁亥之防眞定永曆以爲是自坤來則亦五際也乙未之防正爲五際安王永曆其後壬寅是爲六際愼靚嗣顯己酉遷周秦主以新亦七際也丁巳之際恵呂更制至於武帝甲子而九矣五百餘三而逢甲子天道更始於方外服食導引之事又何牽焉】



噬嗑亨利用獄

彖曰頥中有物曰噬嗑噬嗑而亨剛柔分動而明雷電合而章柔得中而上行𨿽不當位利用獄也象曰雷電噬嗑先王以明罰勑法

【正曰陽圉陰固也險而止於內互也電雷之無聲者也雷而電見天地之章令也蹇往而觧來噬物之情也噬物而不得其情則毒臘屢試明勑交敝矣虞書曰刑期於無刑民協於中呂刑曰非佞折獄惟良折獄罔非在中夫周穆則猶得臯陶之意也以耄期之人閱情多而守典熟矣康叔之少也而武王教之致刑曰人有小罪非乃惟終自作不典不可不殺又曰罰蔽殷彛用其義刑義殺夫義之去中則猶有間乎謂是舊染也刷滌之若噬幹物也其咀嚼多矣故噬嗑者飭法之象也法可恃罰不可數雷電之威數見必瀆及其究也以勞民勸相】

初九【噬嗑之晉】

噬嗑亨利用獄

晉康侯用錫馬蕃庶晝日三接

屨校滅趾無咎

象曰屨校滅趾不行也

【正曰屨校之於蕃錫逺矣謂是得情之道也古之爲刑者屝蒯而民不犯三覆三反以致眾辟虞書曰好生之徳洽於民心玆用不犯於有司謂是雷電亦有晝日之道昭徳焉耳康誥曰要囚服念五六日至於旬時丕蔽要囚又曰時乃大明服惟民其勑懋和夫折獄者非明徳而能之乎噬嗑之晉用是道也小懲大誡則亦謂此也】

六二【噬嗑之睽】

噬嗑亨利用獄

睽小事吉

噬膚滅鼻無咎

象曰噬膚滅鼻乘剛也

【正曰噬膚柔也滅鼻剛也噬膚同而滅鼻異以爲小事而聖人不敢輕用也呂刑曰墨辟疑赦其罰百鍰閱實其罪劓辟疑赦其罰惟倍閱實其罪閱實則其同異見矣世之用法者謂不閱實也以膚易噬鼻易滅則已矣幹胏以爲膚金矢以爲鼻則有未易噬滅者也呂刑曰惟貌有稽無簡不聼聴簡以得同異𨿽大事可也何小吉之云乎】

六三【噬嗑之離】

噬嗑亨利用獄

離利貞亨畜牝牛吉

噬臘肉遇毒小吝無咎

象曰遇毒位不當也

【正曰犴狴之用剛而明牝牛之畜明而柔是其冇毒乎曰未有害也君子之於明惡其易動也趾初動而滅之曰吾用閉惡堅固焉耳明而柔柔而裕以噬臘遇毒何傷乎康誥曰用康乃心顧乃徳逺乃猷裕乃以民寕用不汝瑕殄又曰劓刵人無或劓刵人噬嗑之離之謂也】

九四【噬嗑之頥】

噬嗑亨利用獄

頥貞吉觀頥自求口實

噬幹胏得金矢利艱貞吉

象曰利艱貞吉未光也

【正曰噬嗑之頥非爲口實也得金矢非利之也呂刑曰哀敬折獄夫折獄非哀敬而能之乎梗陽人有獄將負納賂於魏獻子閻沒叔寛將入而諫值獻子飯召之使佐食二子比已食三嘆獻子曰人惟食忘憂當食而三嘆何也二子曰吾小人也貪饋之始至懼其不足故嘆中食而自咎也曰豈有主之饋而不足者故又嘆旣飽願以小人之腹爲君子之心屬厭而已故三嘆獻子聞之乃辭梗陽人故獻子則可謂不求口實者也鉤金束矢古人甞用之然而非折獄之所貴也噬幹胏得金矢利艱貞其是之謂乎】

六五【噬嗑之無妄】

噬嗑亨利用獄

無妄元亨利貞其匪正有不利有攸往

噬幹肉得黃金貞厲無咎

象曰貞厲無咎得當也

【正曰古之贖鍰者則金爲上幣千鍰之贖黃金六千是𨿽非古然必有始之也閱實而得情則正也不得其情則也赦爲設也不爲正也然則正得黃金不得黃金天下之貨來者皆訖富無慮是厲道也然且中古皆用之曰是無咎也富而易犯貧而寡犯去富而削則庶威自奪矣曰是殺越者以湣自臧如何曰司宼詰姦大憝無赦曰是兩戾也何傷乎宼攘姦宄已蔽大戞有罪非終乃惟災夫以威富之人麗於五辟𨿽懲非死已極於病殺越大憝能自贖者其有幾何故曰貞厲無咎非爲府辜者也謂夫無妄而訖於威富者也】

上九【噬嗑之震正變象】

噬嗑亨利用獄

震亨震來虩虩笑言啞啞震驚百里不防匕鬯

何校滅耳凶

象曰何校滅耳聰不明也

【正曰噬嗑之震已聞之矣而謂不聞何也謂是震之云耳小人以小善爲無益而不爲也以小惡爲無傷而不去也故惡積而不可掩罪大而不可觧夫君子亦冇值此者乎君子狎亂天不降格以爲是虩虩者無益也故旤至而不知避亂至而莫之禦也詩曰匪我言耄爾用憂謔多將熇熇不可救藥然則聖人之重爲小人謀何也初六滅趾以誡而致福上六滅耳以積而滅身則是噬嗑上下皆可不占也而猶且占之何也聖人之爲此以示世之勑法者也君子之爲此則不得已也仁義立於上勸威行於下其君子嗜善也如豢其小人棄惡也如灌桎梏桁楊委土如斷𨿽有慶譽與天下共取之矣仁義已廢勸懲已敝善否倒置罪惡狼戾弓矢旌於小人棬梮被於君子威暴之尙而彊狠之市則是凶咎與立法者分受也故噬嗑之初九與其上九皆陽也陽剛不中試其雷霆以爲明彊而先王之賞罰皆不復可用矣然則夫子不言噬嗑之晉與震之義何也曰夫子之詞則亦有捨彖而象捨象而理者也震雷也火電也雷電始交懲惡於蚤君子以之昭徳小人以之悔過康侯之明賞與司敗之致罰則共此道也震積而雷遊笑言不施匕鬯坐防則是以凶命而已矣晉靈公不君厚斂以雕墻從臺上彈人而觀其避丸也宰夫胹熊蹯不熟殺之寘諸畚使婦人載以過朝見其手趙盾範防患之相繼而進三進及霤而後視之曰吾知過矣將攺之二子稽首曰人誰無過過而能攺善莫大焉然而晉靈卒莫之攺也以是不沒於桃園楚子狩於州來次於幹谿謂右尹子革曰昔我先王熊繹與齊晉魯衞並事康王四國皆有分我獨無有今我使人於周求鼎以爲分周其與我乎又曰我皇祖伯父昆吾舊許是宅今鄭人貪賴其田我求田於鄭其與我乎又曰昔諸侯逺我而畏晉今我大城陳蔡不羮諸侯其畏我乎異日又卜曰予尙得天下不吉投詬天曰是區區者而不畀我我必自取之於是羣防軄之徒皆亂殺羣公子王聞羣公子之死也自投車下曰余殺人子多矣能無及此乎夫子所云則必謂是二靈者矣】



賁亨小利有攸往

彖曰賁亨柔來而文剛故亨分剛上而文柔故小利有攸往天文也文明以止人文也觀乎天文以察時變觀乎人文以化成天下

象曰山下有火賁君子以明庶政無敢折獄

【正曰獄無有利用者也而噬嗑以之是無所往也自藏者也賁猶之噬嗑也而謂小利有攸往何也賁動也動而無色則猶之不利攸往者耳明庶政無敢折獄何也獄亦庶政也而敢爲大心以大心而乘庶政則殆矣周政之丁寜也五申其說曰庶獄庶愼文王罔敢知於玆夫以文王之聖而不敢與蘇公爭折獄蘇公之知有過於文王者乎文王明於用人而蘇公明於折獄使文王明於折獄則百蘇公無所用之也而且以庶獄庶愼於文王宅俊之心故曰敢折獄明主之大戒也賁而敢折獄焚田之象也焚田以田獸不可得田亦不肥與其不利於人不如妨已其究也以致命遂志】

初九【賁之艮】

賁亨小利有攸往

艮其背不獲其身行其庭不見其人無咎

賁其趾捨車而徒

象曰捨車而徒義弗乘也

【正曰賁已艮矣非徒而何君子修行以文其身修言以文其人道晦與晦道明與明明晦之間非道不親故賁趾捨車𨿽身與人則猶有所不事也夫豈避刑戮而往者乎何其行之狷也斧鉞縲紲生於車服捨車而徒則其去刑獄也逺矣詩曰豈其食魚必河之魴豈其取妻必齊之姜賁之舍車蓋謂是歟捨車不徒賁趾乃滅世乃有身爲大夫而陳上卿之車服於庭者】

六二【賁之大畜】

賁亨小利有攸往

大畜利貞不家食吉利涉大川

賁其須

象曰賁其須與上興也

【正曰賁而大畜上興與興王人欲求多聞稽古之彥則捨賁須奚往乎兌命曰惟學遜志務時敏厥修乃來君子之從上不爲祿也曰與之同體相須而動兌命又曰惟後非賢不乂惟賢非後不食閔馬甫適周聞周之不悅學也曰周其衰乎大人患得而惑苟焉而可必先爲是說以播於上而後上從之上以畜徳爲無益下以干祿爲代食則文武之道盡矣詩曰稼穡維寶代食維好稼穡則猶近於本務也不本而食故秕說興而賊民滋起也】

九三【賁之頥】

賁亨小利有攸往

頥貞吉觀頥自求口實

賁如濡如永貞吉

象曰永貞之吉終莫之陵也

【正曰頥之賁須大畜之濡如是兩義者相爲起乎爻象錯而後彖義晦彖義晦而聖人之意不復可見矣濡頥則猶之幹祿者也濡頥之永貞其爲聽獄者發乎呂刑曰民之亂罔不中聽獄之兩辭無或私家於獄之兩辭私家於獄之兩辭則是口實自求也故曰上下比罪無僭亂辭勿用不行惟察惟法又曰察辭於差非從惟從若此則庶乎永貞者矣】

六四【賁之離】

賁亨小利有攸往

離利貞亨畜牝牛吉

賁如皤如白馬翰如匪寇婚媾

象曰六四當位疑也匪寇婚媾終無尢也

【正曰山下有火皤賁白馬疑之則以爲寇不疑之則以爲媾君子之於庶政致明而已不飾以辭呂刑曰五刑之疑有赦五罰之疑有赦其審克之臯陶曰罪疑惟輕功疑惟重與其殺不辜寧失不經故輕之降差非法也輕而赦猶未逺於古也夫見皤賁以爲白馬見白馬以爲宼媾疑則眾辭競興明則釋然平也又何疑罪降差之有乎蕩之詩曰不明爾徳時無背無側爾徳不明以無陪無卿賁之用離致明而已矣】

六五【賁之家人】

賁亨小利有攸往

家人利女貞

賁於丘園束帛戔戔吝終吉

象曰六五之吉有喜也

【正曰家人不飾君子之言信於壼閾行信於僮僕故庶令不懸而辭色可廢也公甫文伯之母如季氏康子在其朝與之言弗應從之及寢門弗應而入康子請過敬姜曰子弗聞乎天子諸侯合民事於外朝合神事於內朝自卿而下合官職於外朝合家事於內朝寢門之內婦人庀業上下同之吾又何言焉故賁之家人猶之無色也無色而戔戔何吝之有】

上九【賁之明夷】

賁亨小利有攸往

明夷利艱貞

白賁無咎

象曰白賁無咎上得志也

【正曰質者丈所爲救也賁則文矣然且無色君子多文非以爲辧修言非以傳也曰吾治吾索云耳故言說興而讒頑作記曰榮華之言後有矛君子觀於庶政有明夷之慮焉曰是文勝者寇賊姦宄之所從始也故爲幹胏臘肉以治文章亦未爲過毖也詩曰皎皎白駒食我藿縶之維之以永今夕非爲文勝而致此懇懇者乎故以系辭麗於五疵君子之所不聽也】

【噬嗑賁三陽之卦也三陽則皆可以南北而是從北政者從隨蠱也自臨觀而噬賁爻象多疑賁之二三則又互取也謂不可以爲典要則愼而勿動焉耳必以是爻次正應而求其說則猶之問景也然則如之何曰致疑者明晳仍舊者無失焉耳矣序卦傳曰可觀而後有所合故受之噬嗑嗑者合也物不可以苟合而已故受之以賁賁者飾也曰是飭憲之防也元朔甲子以後漢始南並尉佗西通酒泉武威西南置牂牁五郡東南並余善北登單於之臺又將東擊衛滿取朝鮮西擊滇置益部選絕域之使丞相靑翟趙周公孫賀劉屈大司農顏異之流皆坐法死而自張湯杜周而後人習刻深治文法一入告訐無免者江充之旤至使衛后自殺太子野死不敢自白故謂噬幹胏而得金矢噬幹肉而得黃金之難也甲午帝崩昭宣繼立法网未宏博陸釀禍自滅厥宗上不采張敝徐福之言而徒深驂乘芒刺之創四凶旣誅霍氏無後蓋趙韓楊亦罹旤辟而恭顯之輩以少習法令動制尙書路溫舒曰秦有十失其一尙存治獄之吏是也蓋寛饒曰方今聖道浸微儒術不行刑余以爲周召法律以爲詩書豈獨人事使然亦天道密驅之嗚呼當是時丙魏相繼爲相劑以寛和而見知連坐諸法終不可除又況於張杜毛鷙爲治者乎噬嗑曰明罰勅法賁曰明庶政無敢折獄且夫聽訟者春秋之所難也事莫大於弒君父與賊殺人者也趙穿弒其君而趙盾受其名楚棄疾弒其君而公子比受其實鄭歸生陳乞則亦非身操刃者也謂其首事者首旤而許世子止以不嘗藥膺辟鄭子駟惡鄭伯髠之無禮也弒之於鄵告諸侯曰癮公谷爲之辭曰諸大夫惡其朝晉也故諱弒而書卒朝晉正也正則宜討賊而諱之逸子駟何也密州公虐旣立展輿又廢展輿也展輿因國人之亂遂自立則是展輿與乎弒也與乎弒而諱之曰莒人弒其君密州翼東門之事欒書實使程滑弒厲公殯以車一乘而諱之曰晉弒其君州蒲夫使筆鉞而能靈則盾止與鄭駟欒書共相難也聖人道其實賢者識其疑爰書旣成中人唯唯而已以是折獄孰敢乎哉是噬嗑與賁之所致愼也】



剝不利有攸往

彖曰剝剝也柔變剛也不利有攸往小人長也順而止之觀象也君子尙消息盈虛天行也

象曰山附於地剝上以厚下安宅

【正曰剝大往之將旣者也順而止能得不往乎君子之斂徳於其初遁也至於剝而晚矣曰愼其所托不爲髙危而已矣然則盤庚之數遷也如何曰盤庚之數遷所以厚下也自殷湯以來實五遷都盤庚閔其蕩析恐盡劉不能胥匡以生故一曰安定厥邦再曰永建乃家又曰用永地於新邑夫無盤庚之道而樂爲震動則足以遄亡而已然則厚下之義如何曰散其所畜違其所惡養棟於上殖基於下寜人剝我不我剝人而已矣說命曰若跣弗視地厥足用傷百姓者君子之地也故厚下安宅附地之象也附地以居寧惟陶穴剝之不已隆棟皆決及其究也以施祿及下】

初六【剝之頥】

剝不利有攸往

頥貞吉觀頥自求口實

剝牀以足蔑貞凶

象曰剝牀以足以滅下也

【正曰剝民以觀頥與剝皮以安足奚擇千古之爲民上者無以養民則不自養也托牀於足而又剝焉虞書曰眾非元後何戴後非眾罔與守邦無逸曰民否則厥心違怨厥口詛祝又曰人乃或譸張爲幻曰小民怨汝詈汝汝則信之則是自求口實也爲上者不能養民而使民觀頥爲口實𨿽明王猶有慙徳而況於中主乎況於剝民自養者乎詩曰民之貪亂寧爲荼毒又曰盜言孔甘亂是用餤言剝民之餤亂者也】

六二【剝之蒙】

剝不利有攸往

蒙亨匪我求童蒙童蒙求我初筮告再三瀆瀆則不告剝牀以辧蔑貞凶

象曰剝牀以辧未有與也

【正曰是亦求民者也求民而瀆瀆則莫之或與莫之或與則傷之者至矣求金求車是春秋之所重譏也天子畿方千里惟正之供各有恆式諸侯不假馬於臣天子不責貢於人大東之詩曰或以其酒不以其漿鞙鞙佩不以其長蓋言剝也狐裘蒙戎匪車不東叔兮伯兮靡所與同蓋言蒙也剝而蒙則上無以求下無以應剝牀及辧是之謂矣】

六三【剝之艮】

剝不利有攸往

艮其背不獲其身行其庭不見其人無咎

剝之無咎

象曰剝之無咎失上下也

【正曰艮之上下未爲失也剝而止止於其所何咎之有無逸曰文王不敢盤於遊田以庶邦惟正之供又曰繼自今嗣王則其無淫於逸於遊於田以萬民惟正之供故處剝之時未有無咎也艮之無咎則於是取也薪是獲薪尙可載也哀我癉人亦可息也則是詩之謂也】

六四【剝之晉正變象】

剝不利有攸往

晉康侯用錫馬蕃庶晝日三接

剝牀以膚凶

象曰剝牀以膚切近災也

【正曰方剝之時而錫蕃庶何居乎古者嵗有災黎民阻饑則君子爲之不舉楚鬭且曰古者聚貨不妨民衣食之利聚馬不害民之財國馬足以行軍公馬足以稱賦公貨足以賓獻家貨足以供用不是過也貨馬郵則闕於民民闕則有畔心昔鬭子文三捨令尹無一日之積成王聞其朝夕於是乎毎朝設筐糗束脯以益其秩楚子之益令尹異於剝主之益康侯乎或以是示防則是不懃民而教封靡者也詩曰大命近止無棄爾成是則庶乎逺矣】

六五【剝之觀】

剝不利有攸往

觀盥而不薦有孚顒若

貫魚以宮人寵無不利

象曰以宮人寵終無尢也

【正曰道之濟剝者其惟求賢乎求賢而適尊則庶績熙求賢而適親則蠱慝止求賢而布列之則蟊賊不作百果成序詩曰參差荇菜左右采之參差荇菜左右芼之言求賢之殷也洪範曰凡厥庶民有猷有爲有守汝則念之不恊於極不罹於咎皇則受之言孚賢之誠也夫不爭寵利不亂行列以厚下爲心無剝上之旤者其惟賢人乎魚貫有孚則惟是之謂也】

上九【剝之坤】

剝不利有攸往

坤元亨利牝馬之貞君子有攸往先迷後得主利西南得朋東北喪朋安貞吉

碩果不食君子得輿小人剝廬

象曰君子得輿民所載也小人剝廬終不可用也【正曰剝爛也碩果已爛矣時之已過君子不能畱也君子失於君順而求之民小人失於民逆而求之君故坤者君子之輿剝者小人之廬也坤以迷而後得剝以爛而後復下以收之西南上以失之東北夫亦其時也邪正雜用而卒以敗正君子之不勝小人亦已久矣而世猶欲以君子調小人小人調君子詩曰式遏寇虐毋俾正敗言夫小人之終不可用君子之終不可不載也】



復亨出入無疾朋來無咎反復其道七日來復利有攸往

彖曰復亨剛反動而以順行是以出入無疾朋來無咎反復其道七日來復天行也利有攸往剛長也復其見天地之心乎

象曰雷在地中復先王以至日閉關商旅不行後不省方

【正曰是所謂至日也而次於南政五序之後何也曰是非一嵗之紀也非一嵗之紀而曰七日何也曰猶之八月也日月紀象星辰紀嵗紀嵗則曰七嵗猶紀日之爲七日也嵗候七十二體用交積相乘之爻三萬一千一百有四以七嵗之辰除之餘分俾益五百十一而日分乃盡故七日之積分與七嵗之積辰正相直也然則六日七分之爲七日何也體積之數以辰當爻則五嵗七月以爻當日則六十七嵗故象有五日七分卦有六十七日六日七分則未有所取也古之觀象也審立言也簡自泰否而來所紀日月臨復二者而已泰臨先內而剝復先外何也復自剝來者也剝七日而爲復故先剝而後復然則大壯見天地之情復見天地之心何也曰心者情之精微者也情動而心靜情兩而心獨書曰惟精惟一蓋言獨也獨矣而又曰人心道心何也道心著於天地至微而難知人心著於人至危而不敢逸故人承天者也危承微者也繇情而觀心繇剝而觀復繇天地而觀人未發之中獨行獨知至精至微故曰中也中非聖人而誰與知之乎故復者閉闗之象也閉闗反照出入自知象魏布和乃告以時及其究也爲施命誥四方】

初九【復之坤】

復亨出入無疾朋來無疾反復其道七日來復利有攸往

坤元亨利牝馬之貞君子有攸往先迷後得主利西南得朋東北喪朋安貞吉

不逺復無只悔無吉

象曰不逺之復以修身也

【正曰復而交於坤冰霜之戒可以弛矣然且凜之若冰霜之始至出入朋來非君子之所敢恃也書曰若有疾惟民其畢棄咎疾咎者君子所不自解免也病加於小愈旤生於寇去故坤而復君子以之致愼復而坤君子以之致順順者天地之序也子曰顏氏之子其殆庶幾乎有不善未嘗不知知之未嘗復行也然則克己復禮其亦坤道乎曰是固坤道也洪範曰平康正直彊弗友剛克爕友柔克沈潛剛克髙明柔克四克者五行之所爲制也平康正直則坤之所自治也知崇禮卑崇以效天卑以法地法地則禮可制效天則樂可作夫子而不爲禮樂爲禮樂則必顏子是與也然且顏子退然以克復請事故無過不怒之難也雷奮於地日食於天蓋時數而有之也必曰未嘗不知未嘗復行恐顏子自謂未能也然則顏子不得爲中行乎曰顏子何不得中行之有易之言中行者四其二則皆遷善攺過也益之三四是也三以攺過用凶而有孚四以遷善從公而利用聖人皆以中行歸之泰之九二秉其四徳以尙中行庶乎與中行爲徒而是六四者獨以中行獨復稱故復者自知之道也有善而自知遷不以人遷有不善而自知攺不以人攺顏子亦庶乎此也然則不逺復之與獨復同道歟曰獨復者不逺復之應也猶包荒之於歸妹也相觀而化此有其盛徳而彼有其令名然則子產不得謂之知復乎賂伯石以邑子太叔風之而無悔也作丘賦國人謗之而勿卹也鑄刑書叔向諫之而不止也曰子產亦知者也修身下仁從道子產皆有之也殯伯有爲丰捲請田裏下仁也不毀鄕校從道也以禮率國自少而長無違者修身也然則子皮子太叔亦得謂之知復乎子皮使尹何爲邑子產譬之制錦射獵子皮謝不敏也卒授子產以政子產授政於子太叔譬之火烈水懦子太叔未暇及也卒收之雈苻夫二子者亦可謂之無只悔矣然則晏子可謂復禮乎其曰君子不犯非禮小人不犯不祥又曰國亂惟禮可以已之曰是季札子之訓也季札謂子產曰子爲政愼之以禮不然將敗謂平仲曰國有難子速納邑與政故如季子則可謂中行獨復者矣】

六二【復之臨】

復亨出入無疾朋來無咎反復其道七日來復利有攸往

臨元亨利貞至於八月有凶

休復吉

象曰休復之吉以下仁也

【正曰復之臨其長人者乎何以長人曰仁周書曰防儉惟徳無載爾僞作徳心逸日休作僞心勞日拙君子之美足以丰人不以腴其身道足以庇主不以固其臣康誥曰怨不在大亦不在小惠不惠懋不懋故順理而力行仁人之事也教思而容保長人之務也作徳而彊固君子之行也詩曰溫溫防人維徳之基其維哲人告之話言順徳之行𨿽有凶事不爲厲矣】

六三【復之明夷】

復亨出入無疾朋來無咎反復其道七日來復利有攸往

明夷利艱貞

頻復厲無咎

象曰頻復之厲義無咎也

【正曰夫頻復者其有所傷乎爲信不及義爲義不及仁爲仁不及禮爲禮不及智爲智不及愚爲愚不及誠頻失而頻復之大人不爲小人則不能也火生於本而焚其本根出於土而耗其土惇惠之人寡怨明躁之人多失蔡仲之命曰率目中無作聰明亂舊章詳乃視聽罔以側言攺厥度若此則庶乎免矣艱貞無咎養晦之道也】

六四【復之震】

復亨出入無疾朋來無咎反復其道七日來復利有攸往

震亨震來虩虩笑言啞啞震驚百里不喪匕鬯

中行獨復

象曰中行獨復以從道也

【正曰有徳者固不在位也易之稱中行非位也幽獨戒懼自警而已雷動於地不謀於日誠信發於中百里不失詩曰鼔鐘於宮聲聞於外君牙曰民心罔中惟爾之中故中之稱獨君子之所致謹也夏歌曰一人三失怨豈在明不見是圖君子內省以致其仁君敬以將其義得與不得反求諸已𨿽無吉無咎不足以稱之亦曰中行獨復而已是君子聖人之所共治也】

六五【復之屯】

復亨出入無疾朋來無咎反復其道七日來復利有攸往

屯元亨利貞勿用有攸往利建侯

惇復無悔

象曰惇復無悔中以自考也

【正曰復而屯以爲惇復不亦宜乎君子之據徳不自以爲固也立其大者以先眾治隆本而厚事𨿽在畎畝亦有經綸罵君陳曰必有忍其乃有濟有容徳乃大屯之容忍者多矣秦誓曰邦之杌隉曰繇一人邦之榮懷亦尙一人之慶故秦穆公則可謂惇復者也穆公一鑑於殽師而用蹇叔百里奚終其身夫非反復自考而能惇至如此乎】

上六【復之頥】

復亨出入無疾朋來無咎反復其道七日來復利有攸往

頥貞吉觀頥自求口實

迷復凶有災用行師終有大敗以其國君凶至於十年不克徵

象曰迷復之凶反君道也

【正曰甚哉觀心之與觀頥殊軌而同道也觀心者畜徳觀頥者畜利畜徳不害畜利終敗故復反也頥進也進而不反必易其紀且以長子當師嘗敵而前非所爲後也晉作貳軍使太子將以伐霍士蒍曰太子君之貳也貳若體焉上下左右以相心目故能治事以制百物若下攝上與上攝下周旋不變心目違反何事能治故古之爲軍也軍有左右闕從補之成而不知是以寡敗若以下貳上闕而不變敗弗能補也變非聲章弗能移也聲章過數則有釁釁則敵入敵入而凶救敗不暇誰能退敵故如復之上爻可謂上下相攝聲章過數者矣然則鄭子展所謂楚子貪昧於諸侯者何也曰是漏而不愼貪而不節者也漏不愼貪不節一往不復十年大敗豈爲過乎】

【剝復一陽之卦也從於南政猶謙豫之次於泰否也泰臨過矣而猶且晝短百五十六是日道之庳也寒暑時遷蓋有之矣是不從南至而從南至之律乘南至之位何也曰贏縮之端世道隆污積於六卦劑之而平則平矣自剝復而外至於夬萃陰陽乃悖故觀於剝復夬姤而天地之次可見也序卦傳曰致飾然後亨則盡矣故受之以剝剝者剝也剝窮上反下故受之以復凡卦之貴反復則謂是始也剝而不復則乾坤無所從始剝復而遽與之夬姤則又速化也屯蒙以來十卦矣六百七十八年益以干際七百四十五年數盈已極不得不剝剝不得不復也宣帝辛未已入於剝明年上崩元帝乃立上懲綜覈之獘一於優柔防顯馮竈龍朋之外比許史不二年而殺蕭望之黜劉更生又以楊興諸葛丰之對貶周堪張猛卒令憤死以元帝之於師傳諸賢未嘗不知未嘗不重之也而意分於近習權絀於左右訪雉於隼愈張其趾牢石五鹿復維縶之用賢轉石去佞拔山十六年間遂頽漢業故剝足剝辧則自此始也成帝初年石顯始死罷宦官中書所謂剝之無咎而五侯始封黃霧四塞張禹薛宣之流無所匡弼劉向極言徒資側目而已自是諸王益競丁傅侈靡而莽以飾貎射聲其間成哀三十二年馮借之業單於稽首四夷咸賓徒爲新莽頌其功徳趙后董賢所剝幾何平帝六年猶之蔦蘿施於松栢蓋自春秋以來陳恆三晉之事萃於一人而周公魯隠居攝之名亦剝啄盡矣新室戊辰漢脈中絕又戊寅乃復匈奴入寇江淮盜起又數年而宗室起兵光武乃奮然則是剝與復相次爲治也剝與復相次爲治則其不始於建武而復何也曰剝復共治也剝之數十年復之一日而已然則泰否雜治也剝復亦雜治乎曰剝極而復何雜之有】



無妄元亨利貞其匪正有不利有攸往

彖曰無妄剛自外來而爲主於內動而健剛中而應大亨以正天之命也其匪正有不利有攸往無妄之往何之矣天命不祐行矣哉

象曰天下雷行物與無妄先王以茂對時育萬物【正曰正而誠鬼神之所辟也無妄而動𨿽有吾往之矣武王遘疾周公植璧秉珪請代於三王曰今我卽命於元爾之許我我其以璧與珪歸俟爾命爾不許我我乃屏璧與珪夫周公則可謂正也以先王之未有攸歸子孫之未有定地不憚殺身以代其君其於鬼神之故則必有取之也隱公初讓其弟而未有解於兄菟裘不成而鐘巫是營故無周公之正之誠而欲冒以往者猶指防蝀以爲日月也詩曰防蝀在東莫之敢指又曰彼月而食則維其常此日而食於何不臧有之謂也正而有何畏之乎故天下雷行茂對之象也君子憤盈志不在殺作之奮之以長萬物及其究也爲積小髙大】

初九【無妄之否正變象】

旡妄元亨利貞其匪正有不利有攸往

否之匪人不利君子貞大往小來

無妄往吉

象曰無妄之往得志也

【正曰天地之於人一而已正則謂之人匪人則謂之無妄則猶之人也猶之天地也無妄而往何不利之有乎天地閉塞賢人隠遁然苟將以精誠率以至正猶格金石而蹈水火也故忠信者行之車也敬恕者禦之靷也忠信以爲質敬以持之恕以施之夜行林薄鑑其毫髮而況於晝日乎詩曰民莫不逸我獨不敢休天命不徹我不敢效我友自逸其往而無妄者乎無妄之往𨿽有不利猶未往也亦曰不失其正而已】

六二【無妄之履】

無妄元亨利貞其匪正有不利有攸往

履虎尾不咥人亨

不耕獲不菑畬則利有攸往

象曰不耕獲未富也

【正曰無妄而虎咥有之乎曰有之鬼侯之趨醢是也無妄而耕菑有之乎曰有之閎防之行賂是也君子先事不冀其得先道不謀其食臨難而無幸免之心使虎兕而可以耕耨不從之矣詩曰狼跋其胡載疐其尾公孫碩膚赤舄幾幾夫周公豈有履虎之心乎亦何利天下之有故閎防之事周公有所不事也】

六三【無妄之同人】

無妄元亨利貞其匪正有不利有攸往

同人於野亨利涉大川利君子貞

無妄之災或系之牛行人之得邑人之災

象曰行人得牛邑人災也

【正曰野則同也邑則不同也同人不冀其利而利歸焉私人不冀其災而災歸之何也於野則無妄於邑則有眚邑者所聚也食訟數起市獄數擾則必於邑焉詩曰如匪行邁謀是用不得於道又曰如彼築室於道謀是用不潰於成君子之去妄也捨獨而用眾委心而下人棄其所系釋其所得亦可以自逺於災矣詩曰泮奐爾遊矣優遊爾休矣豈弟君子俾爾爾爾性似先公酋矣同人之謂也】

九四【無妄之益】

無妄元亨利貞其匪正有不利有攸往

益利有攸往利涉大川

可貞無咎

象曰可貞無咎固有之也

【正曰無妄之益可以濟矣而曰可貞無咎蓋其愼也謂災之生生於益也物益而溢溢而後滛气漬之五色之祥與谷明相沴以禜人日而後妖妄生焉凡之妄者益之一物則其妄滋著矣君子眎聲於無聽色於防損之又損以至於無可益而其眞質始見故固有者謂其若無有之也若無有者不以所有益其所無有詩曰假以溢我我其收之溢之則益也收之則無所益也然則是可貞也似猶有不可者焉而後可之可之謂不利往而利往者也猶益之無妄也利往而不利往則謂之依遷國也然則益之遷國謂有涉川焉中行吉公以獲其體無妄之可貞亦可涉川焉而不獲其用何也曰用不若體之著也無妄之往何之矣幸而益下得其兩利免咎而已虢之防季武子伐莒楚人將以穆叔爲戮樂鮒求貨於穆叔穆叔曰諸侯之防衛社稷也我以貨免魯必受師召使者裂裳帛而與之曰帶其褊矣翼之旤邾人愬於晉晉人執昭子範鞅求貨於昭子使請冠焉取其冠法而與之兩冠曰盡矣吏人請其吠犬將去殺而享之故無妄之可貞穆叔與昭子皆用之也謂其不利往而往之貞猶庶乎可也晏子之辭殿季文子之減帛粟公孫免余之辭百邑則是損之可貞非損則不可也故損之大彖與無妄之九四貞則有利君子謂可不謂利也然則天下有不可貞者無有乎曰若節之不可貞是也甚矣易之辯也一貞也而愼用之曰利貞曰小利貞曰利女貞利艱貞利幽人之貞曰利君子貞不利君子貞夫貞非君子不能也而猶有利有不利焉故曰可貞亦聖人之所愼與也然則無妄之益以爲可貞是無凶事也益之家人以爲女貞是有凶事也而皆曰固有之何也天下之附益於我以爲吉凶者皆妄也惡其凶而必擇吉焉求益愈甚其損愈至臧防竊臧氏之寶龜以卜信僭也而曰僭吉遂以僭見逐於臧孫及季臧交惡也季孫乃立臧防穆叔適齊夢人曰牛以勝厥魘遂寵用牛也卒以餒死夫臧防之吉則可謂妄吉也穆子之凶則可謂妄凶也然固有其吉凶者牛馮之不知其固有而益以未始有者故臧防有其妄吉穆子有其妄凶故有貞之義本於無妄君子之所甚審也】

九五【無妄之噬嗑】

無妄元亨利貞其匪正有不利有攸往

噬嗑亨利用獄

無妄之疾勿藥有喜

象曰旡妄之藥不可試也

【正曰堯潦湯旱太王之獯鬻文王之昆夷是可以不治乎曰使禹爲之皆可以不治也禹順其道以爲溝洫以奏干羽猶依五穀進抑搔而郤之疾也古之醫者望气聽聲吹步而治之至於攻熨鍼砭而下矣詩曰臨衝閒閒崇墉言言執訊連連攸馘安安其試而不試也如此然則文王已下乎曰文王值疾之有妄者也禹值疾之無妄者也無妄而又藥之何也曰是不可試而不可廢也號泣於旻天於父母負罪引慝在帝則猶用此也】

上九【無妄之隨】

無妄元亨利貞其匪正有不利有攸往

隨元亨利貞無咎

無妄行有無攸利

象曰無妄之行窮之災也

【正曰無妄自正者也自正而復隨人則非自正者也無妄之否可以止矣而且往吉謂獨往者也無妄之同人或得或災謂眾往者也不眾不獨與從出與從反非窮而何詩曰爾之安行亦不遑捨爾之亟行遑脂爾車夫以喜譽慍惡隨人而求其無咎者則鮮矣君子秉幹之徳反求諸身其用獨者𨿽否而得吉其用眾者𨿽同而無災詩曰莫莫葛藟施於條枚豈弟君子求福不回夫不回遹其徳以妄隨人則何災之有乎】



大畜利貞不家食吉利涉大川

彖曰大畜剛健篤實輝光日新其徳剛上而尙賢能止健大正也不家食養賢也利涉大川應乎天也

象曰天在山中大畜君子以多識前言往行以畜其徳

【正曰金心在中气見於色五性所竅達於面目天在山中夫非聖人則誰與窺之乎記曰天降時雨山川出云嗜欲將至有開必先古人之言行湮逸者多矣而或識或存千億不忘故知天在山中則可與言道矣君子致靜以守其艮致虛以達其健尙賢而日新挹已而下人詩曰無然畔援無然歆羨誔先登於岸如此則何所不畜之有不大聲以色不長夏以革不識不知順帝之則如此則何所不利之有故大畜之道則惟文王爲能之也象曰多識前言往行以畜其徳文徳旣滋武戒隨之及其究也以除戎器戒不虞】

初九【大畜之蠱】

大畜利貞不家食吉利涉大川

蠱元亨利涉大川先甲三日後甲三日

有厲利已

象曰有厲利已不犯災也

【正曰畜之爲言止也非厲何止物蠱則有災災不可犯古之利涉者蓋有望津涯而屢輟者矣先甲三日曆子而申納火於水之中後甲三日曆午而寅納水於火之中夫是則猶之未利涉也詩曰匏有苦葉濟有深涉深則厲淺則揭蓋言愼也君子多識而無聞心畜徳而不求試於人樂則行之憂則違之夫以不家食而蹈危波者眾人之行君子之所大戒也】

九二【大畜之賁】

大畜利貞不家食吉利涉大川

賁亨小利有攸往

輿說輹

象曰輿說輹中無尢也

【正曰小畜之說輹以得反目大畜之說輹爲中無尢何也小畜之中孚畜其小者以成其信大畜之賁畜其大者以成其文成信近情情猶有過也成文近徳徳則無過也然旣已止矣近情而畜過一反而合近文而畜徳一反則不合也故君子之進退可以自考也詩曰坎坎伐輻兮寘之河之側兮彼君子兮不素食兮如此而大畜何必不家食之有乎舅犯載璧以辭於河介之推辟祿而入於山蘧瑗捲懷以出關夷齊餓於首陽之下夫苟有尢則必有負其輹而馳者矣】

九三【大畜之損】

大畜利貞不家食吉利涉大川

損有孚元吉無咎可貞利有攸往曷之用二簋可用享良馬逐利艱貞日閒輿衛利有攸往

象曰利有攸往上合志也

【正曰大畜矣而二簋是用古之君子蓋率繇此也逐馬常閒豢牡不良劉康公聘於魯發幣於大夫季文子孟獻子皆儉叔孫宣子東門子家皆侈歸王問魯大夫孰賢對曰季孟其長處魯乎叔孫東門其亡乎聞之寛肅宣惠君也敬恪恭儉臣也敬以承命則不違恪以守業則不懈防以給事則寛於死儉以足用則逺於憂今季孟儉則足用矣足用則族可以庇叔孫東門皆侈侈則必廣其身人臣而侈國家弗堪登年以載其毒必亡故大畜而艱貞人臣之道也日閒輿衛二簋之義也吾見夫食粟千駟而賢者不視者矣吾見夫步作之皂多死者矣】

六四【大畜之大有】

大畜利貞不家食吉利涉大川

大有元亨

童牛之牿元吉

象曰六四元吉有喜也

【正曰已大矣而牿之何也瑕璺之生則於亨豫上帝之享則於繭栗也周頌曰維予小子不聰敬止日就月將學有緝熙於光明牿者所以爲敬也敬而後光明生焉人主之患患以小慧錮其大哲立政曰繼自今文子文孫其勿誤於庶獄庶愼惟正是又之又曰繼自今立政其勿以憸人其惟吉士用勱相我國家人主之患患以其聰明試於庶愼不試於大政故大臣繇之壯气相觸而羣類俱敗也多方曰時惟爾初不克敬於和則無我怨】

六五【大畜之小畜】

大畜利貞不家食吉利涉大川

小畜亨密雲不雨自我西郊

豶豕之牙吉

象曰六五之吉有慶也

【正曰大有之牿牛小畜之豶豕何取之乎曰各以止過也君子之學積於下而行審於上其處位滋髙則懲心愈庀矣牿牛之庀君子豶豕之庀小人君子亦各有取之也曰視吾所畜焉耳旅獒曰不作無益害有益功乃成不貴異物賤用物民乃足犬馬非其土性不畜珍禽奇獸不育於國不寶逺物則逺人格所寶惟賢則邇人安故說輻閒輿君子之所立體也牿牛豶豕君子之所致用也君子庀其心以畜其君畜其君以庀天下詩曰式訛爾心以畜萬邦是之謂也】

上九【大畜之泰】

大畜利貞不家食吉利涉大川

泰小往大來吉亨

何天之衢亨

象曰何天之衢道大行也

【正曰小往大來則是大有亨而小畜雨也豶豕盡去而牿牛可祀也且又有進於是者則是邪正定而陰陽序也精气交而山川雨也詩曰君子如祉亂庶遄已君子如夷惡怒是違君子何天之道以率天下不更其學不違其師言明而眾知行髙而人不疑古之人冇行之者伊尹傅說其人是也無妄大畜二陰之卦也從於北政於是冬春䢐中矣大畜之泰日月之所出入也無妄之否星辰之所從紀也自屯蒙而來十有二卦南北分治三更其次以二百七十三年大餘二十四積之八百一十九年餘七十二日矣孟以六體卦之數四百九年餘二百一十六爲一千二百二十八年餘二百七十八日而四分天地減其十七年而得歲周之實是頤大過坎離之所從始也】

【序卦傳曰復則不妄矣故受之以無妄有無妄然後可畜故受之以大畜又曰大畜時也無妄災也是何義也曰災時義也無妄大畜序也序非義也序義異際以爲序則序之已耳新室之戊寅樊崇秦丰兵起又五載舂陵兵起又一載癸未更始稱帝明年乙酉爲建武元年是前七載者皆災嵗也王郎盆子則可謂妄者矣劉縯則可謂無妄者矣竇融朱鮪則可謂無妄者矣公孫述劉永隗囂彭寵則可謂妄者矣自乙酉至於丁酉是十三載者則猶災嵗也自髙祖乙未入關至建武丁酉二百四十三年又十年西域入侍日逐防邊封泰山襌梁父起明堂作靈臺辟雍煌煌乎大畜之盛也孝明在位十有八年西域入侍匈奴就學幸孔子宅升堂授經前代未之有也章帝在位十有三年外戚𨿽盛而馬竇列侯時已還國未有橫恣牿牛豶豕是皆有焉元和建初之治上於神爵五鳯非獲天祐而能如此乎前漢之治極於孝宣後漢之治極於孝章極治之數不過二百七十三年而四分三際尙有新室之厄故時之與災聖人不能違也履信思順尙賢則聖人謹從之也向使建武無廢彊立陽之事建初無廢慶立肇之釁𨿽謂何天之衢又何過焉】

易象正卷四

欽定四庫全書

易象正卷五

明黃道周撰



頥貞吉觀頥自求口實

彖曰頥貞吉養正則吉也觀頥觀其所養也自求口實觀其自養也天地養萬物聖人養賢以及萬民頥之時大矣哉

象曰山下有雷頥君子以愼言語節飲食

【正曰山下有雷動而止撰徳雜物中龎而外治戎以此出羞以此起疾疢以作爭訟以始頥旡淳爻焉故君子之致愼者莫若頥也成湯之有慙徳也曰予恐來世以臺爲口實君子禦物含吐不明叢垢於中而常有自養之心則世之咀嚼者必以是爲始矣仲虺曰能自得師者王謂人莫己若者亡好問則裕自用則小故養賢及民古人之所貴也愼言語節飲食惡夫雷之陰�者也君子有食與眾享之有言與眾聞之虺虺之來懼悶是懷及其究也以獨立遁世】

初九【頥之剝】

頥貞吉觀頥自求口實

剝不利有攸往

舎爾靈觀我朶頥凶

象曰觀我朶頥亦不足貴也

【正曰剝下以養上大人不爲也故以飲食言語而求靈則神明之存者鮮矣夏訓曰內作色荒外作禽荒甘酒嗜音峻宇雕墻有一於此未或不亡故播棄黎老賊虐諌士酣身崇飲簡賢附勢二季之所以敗也詩曰如蜩如螗如沸如羮小大近喪人尙乎繇行子常見鬭且問蓄聚鬭且謂其人曰楚其亡乎不然令尹必不免吾見令尹如餓豺狼焉棄徳不務而貨馬是求昔成王不禮於穆王靳食熊蹯而死靈王不顧其民一國棄之如遺迹焉子常其能賢於成靈乎故以言語飲食而棄典刑者則頥之剝是也】

六二【頥之損】

頥貞吉觀頥自求口實

損有孚元吉無咎可貞利有攸往曷之用二簋可用享顚頥拂經於丘頥徵凶

象曰六二徵凶行失類也

【正曰損下益上則猶之剝也丘頥頥之所聚也物聚失經而後旤敗生焉厲王說榮夷公芮良夫曰王室其卑乎榮夷公好專利利天地百物皆將取焉胡可專也匹夫專利猶謂之盜王而行之其歸鮮矣詩曰亶侯多藏亶言專也專言丘也互而言之坤也故知頥之經者可以保國可以祈年可以尊生矣又曰與其矯防不如自然】

六三【頥之賁正變象】

頥貞吉觀頥自求口實

賁亨小利有攸往

拂頥貞凶十年勿用無攸利

象曰十年勿用道大悖也

【正曰雜物在頥而陰爲主雷見於電而舌受其毒晉獻公卜伐驪戎使史蘇占之遇兆挾以銜骨齒牙爲猾戎夏交捽史蘇曰夫若是賊之兆也非吾宅也不跨其國可謂挾乎不得其君能銜骨乎晉以男戎勝戎戎必以女戎勝晉諸夏從戎非敗而何郭偃曰夫口三五之門也是以舌口之亂不過三五且夫挾小鯁也可以小戕而不能畏國口𨿽弗堪於晉何害商之衰也其銘有之曰嗛嗛之徳不足就也不可以矜而祗取憂也嗛嗛之食不足狃也不能爲膏而祗離咎也又曰吾聞以亂得聚者非謀不卒時非人不免難非禮不終年非義不盡齒非徳不及世非天不離數夫郭偃信以驪姬之亂謂猶農之不秋卒嵗而已晉易三君防二十年而後乃定故銜骨拂頥猶折獄之遇毒明以勿敢而後庶乎瘳阻也】

六四【頥之噬嗑】

頥貞吉觀頥自求口實

噬嗑亨利用獄

顚頥吉虎視眈眈其欲逐逐無咎

象曰顚頥之吉上施光也

【正曰易之失而賊其殆謂此乎古之聖人未有言欲者也欲仁得仁其謂下賢者乎四虛位而求於初顚祿而讓賢眈眈之視忘其勢逐逐之欲棄其威不言而信不怒而誡畫犴狴而民不犯古之爲獄者蓋取諸此也故養物之取於斷養冦之生於緩二者古人之所愼審也詩曰式遏冦虐無俾作慝敬愼威儀以近有徳頥之噬嗑動而明明而斷以噬物而無臘毒之害康誥曰丕則敏徳用康乃心其六四之謂乎】

六五【頥之益正變象】

頥貞吉觀頥自求口實

益利有攸往利涉大川

拂經居貞吉不可涉大川

象曰居貞之吉順以從上也

【正曰頥之損益而皆爲拂經何也惟正之供損之不給益之則已過也詩曰於我乎夏屋渠渠今也每食無餘蓋言損也或以其酒不以其漿鞙鞙佩璲不以其長蓋言益也大物在於頥當吐則吐之當茹則茹之不茹不吐損益其間非所謂明也晉之公族降爲胥而三桓之祿半於公室猶東人之嘆西人也故授祿以養賢徴輸以佐國時有輕重不攺其轍詩曰彼都人士狐裘黃黃其容不攺出言有章亦守經之謂也然則益言利涉大川而六五不可涉大川何也是易之所致戒也已與之而又戒之何也天下之不可益者獨頥耳智而多言長其過愚而多言長其旤平而多食長其媮病而多食益其咎故遷善攺過則是可益也言語飲食則是不可益也然則是可損歟曰何可損也損利攸往而六二徵凶親戚類聚無故而節縮服政辧官旡故而自閉不有幹餱之愆則有誦言之醉也故兩彖俱反獨見之頥若利往之徵凶利涉之不可是也然則二簋之義頥獨旡取歟曰曷之用聖人則亦擇取之也】

上九【頥之復】

頥貞吉觀頥自求口實

復亨出入無疾朋來無咎反復其道七日來復利有攸往

由頥厲吉利涉大川

象曰由頥厲吉大有慶也

【正曰由頥而厲厲而吉吉而利涉何也曰是得頥之心者也頥而復復而無疾則亦猶之勿藥也疢疾之生朶頥是都經絡消息反復七日心病旣除百病不來故國貧而多畜聚政葸而進刑威人病而數治食其益之愈甚則損之愈至矣由頥之道漸於自然緣督爲經則損之無以損益之亦無以益也是災厲之所以日去也然則三四之顚拂猶之不經也而顚以得吉拂以得凶何也曰賁開也噬嗑閉也開而攸往終以不利閉而逐逐終以無咎是猶未逺於經也然則復之頥敗其國君頥之復利涉大川何也曰是其體用皆變矣復以柔窮頥以剛勝復病且瘥而入於欲頥得不疾而循於道也然則復之頥十年不徵而頥之賁十年勿用何也曰是位序之辧也剛柔之等也復之用頥與頥之用賁兩義互參而知夫出好興戎天地之大戒也復利逺功以口而興師頥好聴訟以口而折獄師獄一興十年競爭故鬼方之三年丰坎之三嵗以視於復頥則猶未爲毒也然則春秋之君臣孰當之歟曰宋襄公晉荀趙範其當之也齊桓甫卒宋襄將興甗之戰爲其討義也鹿上之盟猶謀不服也曽不逾時身執於盂苟免於薄徳義之不修忠猶之不贊而口說是滕以困於緡敗於不六載而亡召陵之防十五國君及天子之元老在焉而荀寅責貨於蔡使滅其鄰國而弒其君又無以昭楚之罪樂祁犂之聘獻楊楯於趙鞅範鞅不樂厲言於晉侯以不敬執祁犂曽不十年而晉陽朝歌共爲亂梯宗國以失三卿五裂故宋襄之迷復以頥而興戎三晉之拂頥以賁而致盡或四五嵗或八九載易誡之至著者也頥而用九則進於坤頥而用六則進於幹六爻皆動則爲大過頥之爲大過猶乾之爲坤也乾坤未用先存其體故又舉頥焉】

【頥之頥】

頥貞吉觀頥自求口實

象曰山下有雷頥君子以愼言語節飲食

【正曰頥者坤之內體也反而復之則猶頥也不反不復其象不究頥反復二陽亦猶之屯蒙也舉其似乾坤者乾坤五變而與六彖對合故幹有姤同人履小畜大有夬其反復也有復師謙豫比剝言一變五變均得六彖之可以互取也頥之正卦一變六象有剝損賁噬嗑益復其反卦五變六象有夬咸困井恆姤於是皆用之謂其各冇諸變不偕舉也舉其兩端以引其緒其不主於五爻皆變而占不變者亦猶之乾乾坤坤也】

頥之夬【初七六二六三六四六五上六五爻皆動以頥卦合夬彖爲義】

頥貞吉觀頥自求口實

夬於王庭孚號有厲告自邑不利卽戎利有攸往【正曰頥之庭非爲身也頥之告邑非爲家也頥之卽戎不爲功也施祿及下而已不居徳以善養人而不自爲仁𨿽有愼節者亦若此而已然且有疑焉何也曰皆非中徳也五爻皆動二凶而三吉與其多吉而少凶不如不凶也季孫行父獻濟西之田於齊以相宣公而卒能郤邾僕之貨魏獻子頗通貨於諸侯而卒能辭梗陽人之賂其養頥也不如其養正之決也則亦與正而已書曰爾克敬典終有辭於永世是頥之孚者也】

頥之咸【二八初九三六四六五六上九五爻皆動以頥彖合咸彖爲義】

頥貞吉觀頥自求口實

咸亨利貞取女吉

【正曰頥之咸以輔頰感人與咸其輔頰何以異乎公孫歸父防齊侯於谷與晏子語而言魯樂晏桓子謂髙宣子曰子家其亡乎未喪土而懷懷必貪貪則謀人謀人則眾爭之不亡何待夫樂土情也而不可以告人人固有施其田邑與人者郤至與周爭郊田王命單劉訟諸晉郤至曰溫吾故也故不敢失單劉曰昔周克商使諸侯撫封蘇忿生以溫爲司寇蘇氏卽狄乃奔於衞襄王勞文公而賜之溫狐氏陽氏先處之若治其故則王官之邑也於是郤至無以爭郤至則可謂頥之咸者矣詩曰莠言自口】

頥之困【三八初九二六四六五六上九五爻皆動以頥彖合困彖爲義】

頥貞吉觀頥自求口實

困亨貞大人吉無咎有言不信

【正曰頥之困則有漏言者矣不則失辭爲大人者守其貞吉而已文公六年晉殺其大夫陽處父狐射姑出奔狄谷梁俶曰君漏言也上泄則下闇下闇則上聾晉侯將與狄戰使狐射姑爲將軍趙盾佐之陽處父曰不可古者使臣使仁者佐賢者不使賢者佐仁者今趙盾仁射姑賢其不可乎襄公諾謂射姑曰吾始使盾佐女今女佐盾矣射姑知其處父也使人殺處父故士造辟而言詭辭而出曰用我則可不用則無亂其徳楚子使防子馮爲令尹訪於申叔豫叔豫曰國多寵而王弱國不可爲也遂以疾辭方暑闕地下冰而牀焉重繭衣裘鮮食而寢王使醫視之曰瘠則甚矣血气未動乃使子南爲令尹明年令尹子南寵觀起未益祿而多馬楚人患之王將討焉三泣棄疾棄疾不告其父收其父屍縊而死復使防子馮爲令尹令尹之寵八人如觀起也它日朝遇申叔豫與言弗應從之入於人中又從之遂歸朝見之曰子三困我於朝何疾我也對曰觀起之事吾懼不免也防子懼自禦而歸不能當道辭八人王乃安之夫楚之君臣父子亦有懲於陽處父之言乎何其毖也如申叔豫則可謂大人矣詩曰匪言不能胡斯畏忌申叔豫之謂也】

頥之井【四八初九六二六三六五上九五爻皆動以頥彖合井彖爲義】

頥貞吉觀頥自求口實

井攺邑不攺井旡喪無得往來井井汔至亦未繘井羸其瓶凶

【正曰頥之井往來汔至未有實也繘井羸瓶難爲求也夫以利祿爲豢而奔走從之非狂必愚玉步有攺道徳如故以其咽吭懸於鼎釜則敗矣鄭祭足亦智者也鄭公子忽之敗北戎齊侯將妻之祭仲勸鄭忽曰必取之君多內寵子旡大援恐不立三公子皆君也鄭忽不從其後子突子亹子儀遞爲君也世之智祭仲者則是爲口實矣祭仲寵於莊公不勸莊公早樹正嫡而夷猶其間及公沒已立昭公又爲宋人所執出昭公忽而立厲公突以雍糾之難又逐厲公突而召昭公忽也卒之身沒厲公復入昭公復奔五六年三出三入井故猶在也而瓶屢毀矣夫以其口實輕許宋人又以其口實成於三君天下之不節愼者旡祭仲若也詩曰無易繇言無曰苟矣莫捫朕舌言不可逝矣祭仲之謂也】

頥之恆【五八初九二六三六四六上九五爻皆動以頥彖合恆彖爲義】

頥貞吉觀頥自求口實

恆亨無咎利貞利有攸往

【正曰頥之恆則猶未失常也亦爲利祿動矣而反之以禮如困於藥物而思芻豢也鞍之捷晉侯使鞏朔獻齊捷於周王弗見使單襄公辭焉曰蠻夷戎狄不式王命淫湎毀常王命伐之則有獻捷王親勞之所以懲不敬勸有功也兄弟甥舅侵敗王略王命伐之告事而已不獻其功所以敬親戚禁淫慝也今叔父有功於齊不使命卿鎭撫王室而鞏伯實來其敢廢舊典以忝叔父且齊甥舅之國太師之後也寧亦淫從其欲以怒叔父亦豈不可諫誨士莊伯不能對也王禮之如侯伯克敵降於卿一等如定王則可謂知恆矣成公十三年公如京師叔孫僑如欲王之饗之也請先使王知而薄之以行人之禮禮焉孟獻子從公王以爲介敬而厚貺簡王亦可謂知恆矣如鞏伯宣伯則所謂頥者也口實而已】

頥之姤【初九六二六三六四六五上七五爻皆動以頥卦合姤彖爲義】

頥貞吉觀頥自求口實

姤女壯勿用取女

【正曰頥之姤猶有所遇之也何遇之勿遇毒而已楚師入陳轘夏徴舒因縣陳陳侯在晉申叔時使於齊復命而莊王使人讓其不賀申叔時曰猶可辭乎王曰可申叔時云諺曰牽牛以蹊人田而奪之牛蹊則有罪奪牛過矣諸侯伐陳討有罪也從而縣之貪其富也以討召諸侯而以貪自歸毋乃不可乎王遽命反之曰吾儕小人所謂取諸懷而與之也方是時莊王欲納夏姬申公巫臣曰不可君召諸侯以討罪也今納夏姬貪其色也貪色謂淫淫爲大罰明徳愼罰文王所以造周也莊王乃止及巫臣之自取之也子反請錮之楚共王曰止其自爲謀則過矣其爲先君謀則忠忠社稷之固也夫亦知口實女壯之義者乎故頥之姤猶遇食而知毒也得其所以愼節則亦可以施命矣凡卦皆兩卦自分一限是頥反復則亦兩卦矣而不自爲限何也曰是用卦之例存體卦之實也用卦之象七十二則乾坤頥大過坎離中孚小過有八體卦南北分之爲九八之例體卦之實六十四則乾坤頥大過坎離中孚小過只八正卦合其反對爲八八之實不分九八之卦則無以盡其用不合八八之卦則無以明其體故自乾乾坤坤以來卽以七十二卦爲序而仍以六十四卦爲實然則序實不齊歷年無定自屯蒙一際十二卦可以按象鉤索遇乾乾坤坤頥頥大過大過則六十八年之歷反包爲四卦之限而四卦之限只得六十八年之歷何也曰易者象也象者想而得之也天地之年運無窮而易象之周數有定其不定者惟體數用數體用相兼之數三者取而裁之耳春秋以前文獻不足春秋以後世譜足徴周幽王己未元年至庚申卽位宣幽之際法得以己未入歷至庚午爲十二年平王辛未東遷至春秋己未爲四十八年合爲六十年又三年平王崩桓王立自春秋至元祚告終二千九十年以易體卦積之得體卦嵗實之數三十有一實歷二千八十五年合五年以桓王三年甲子爲元下曁洪武戊申之嵗其前幽平之際六十五年未周二載當以坤初侵於宣末爲三十二限中分天地此一定也如以通期推之則通期中分二千一百八十四年半舉春秋至明始二千九十年上連幽平之六十下引洪永之三十五爲九十五年湊若符契此一定也以此二定旁推體用億萬無疆皆六十四以爲位六十七八以爲歷故必兼大過而限可立也衡圖分限圜圖不分限是猶之體卦圜圖也】



大過棟橈利有攸往亨

彖曰大過大者過也棟橈本末弱也剛過而中巽而說行利有攸往乃亨大過之時大矣哉

象曰澤滅木大過君子以獨立不懼遁世無悶【正曰棟已橈矣而利攸往何也曰是君臣任事而邊圉多故上下相持不足驚也且是象也順內而說外中壯而不脫以重賞而民輕死以重討而民輕罰其亦有矯時之事耶何委柄之重耶古之爲室者必丰其基鎭其甍輕其塗而堅其棟不輕其塗而堅其棟則是日動而往也齊桓公之任仲父一則曰仲父再則曰仲父或詗之曰吾之得仲父已重矣無復重於仲父者詩曰維此惠君民人所瞻秉心宣猶考愼其相言棟之隆橈不可不審也故不懼無悶大過之象也時數之來或涸或盈植根恃深自知不傾去搖與貪爲大棟貞及其究也爲愼言語節飲食】

初六【大過之夬】

大過棟橈利有攸往亨

夬於王庭孚號有厲告自邑不利卽戎利有攸往借用白茅無咎

象曰借用白茅柔在下也

【正曰是猶之作書契者乎其始愼則其悔也少矣庭之厲所以致愼也古之考愼者三選而後用之澤宮之教饗射之命其號厲之也至矣然且本於裏閭稽於族黨以致其察故告邑之與庭不相戾也詩曰攸介攸止烝我髦士又曰髦士奉璋奉璋峩峩言道之貴始進也始進愼則其要宿亦無所不愼矣夫以爲可用而用之太過進之太驟猶以蕭縮酒也子曰苟錯諸地而可矣借之用茅何咎之有夫茅之爲物薄而用可重也愼斯術也以往其無所失矣夫是亦有作書契之意者乎】

九二【大過之咸】

大過棟橈利有攸往亨

咸亨利貞取女吉

枯楊生梯老夫得其女妻無不利

象曰老夫女妻過以相與也

【正曰咸之取女以得女妻而謂之老夫何也大過而咸者也時已過矣而後感生焉詩曰終其永懷乂窘陰雨其車旣載乃棄爾輔載輸爾載將伯助予輸載而將伯則亦未爲晚也老夫而女妻則亦未爲逺也夫當棟橈之時以求一材之用非虛以受人而能之乎洪範曰人之有能有爲使羞其行而邦其昌詩曰𨿽無好友式燕且喜是之謂也】

九三【大過之困】

大過棟橈利有攸往亨

困亨貞大人吉無咎有言不信

棟橈凶

象曰棟橈之凶不可以有輔也

【正曰棟橈利往速攺之矣困則無以動也無以動則無以信也魯人有言棟其可移乎又曰吾不難爲戮養吾棟也棟已橈矣而猶養之其崩壓防何飫之歌曰天之所支不可壞也天之所壞亦不可支也重任在於上委折在於下如風之搖搖聖人不能爲謀則是之謂也】

九四【大過之井】

大過棟橈利有攸往亨

井攺邑不攺井無喪旡得往來井井汔至亦未繘井羸其瓶凶

棟隆吉有它吝

象曰棟隆之吉不橈乎下也

【正曰棟隆之道其當徳之地乎徳成而不攺備物而惜力不毀人以自成不自毀以它營𨿽撓則猶可支也晉厲公反自鄢陵侈而多外嬖欲盡去羣大夫而樹其嬖人以胥童夷羊午長魚蟜爲卿故殺三郤而屍諸朝長魚蟜以兵刼欒書中行偃將殺之不果乃遂有匠麗氏之旤故棟橈之不可輕與也不能速往而它生其心則羸瓶隨之矣周公謂召公曰我受命無疆惟休亦大惟艱告君乃猷裕我不以後人迷夫周公則可謂無它者矣】

九五【大過之恆】

大過棟橈利有攸往亨

恆亨無咎利貞利有攸往

枯楊生華老婦得其士夫旡咎旡譽

象曰枯楊生華何可久也老婦士夫亦可醜也【正曰九五而謂之老婦何也咸可以取女恆不可以易夫時已過矣而安佚是求威柄失於上寵佞出於下苟偸視陰捨其守而晉鄭是依玉步未攺而天命去之是其當周之末造乎敬王十年劉捲與萇欲城成周告於晉魏獻子許之於是合諸侯之大夫於翟泉南面而襄事衞彪傒以爲是三子者必有咎夫咎則不於是始也而譽則未爲得也彪傒之咎單子之譽於萇文公則未有處也】

上六【大過之姤】

大過棟橈利有攸往亨

姤女壯勿用取女

過涉滅頂凶無咎

象曰過涉之凶不可咎也

【正曰大過而夬夬以去陰故無咎大過而姤姤以遇陰故有凶然而猶之無咎何也聖人之不能違時也或遇而不過或過而猶遇之管叔武庚之事是也夫聖人則亦有過乎曰亦時也不過不濟小毖之頌曰予其懲而毖後患莫予荓蜂自求辛螫大誥曰無毖於卹不可不成乃寧考圖功故殺身而益於君聖人有爲之者周公是也其抑夷齊氏之行歟】

【大過而用六則進於幹大過而用九則進於坤六爻皆動則復於頥大過之爲頥猶坤之爲乾也體先反復故又舉大過焉】

【大過之大過】

大過棟橈利有攸往亨

象曰澤滅木大過君子以獨立不懼遁世無悶【正曰大過者幹之內體也反而復之則猶之大過也頥從坤而法坤大過從幹而法幹一爻動者不可再舉則舉其五爻動者以通諸卦之例五爻之有剝損賁噬嗑益復與頥之夬咸困井恆姤遞相射也不得對化而有對化之意焉則各從其體而已】

大過之剝【初八九二九三九四九五上六五爻動以大過彖合剝彖爲義】

大過棟橈利有攸往亨

剝不利有攸往

【正曰大過之剝則剝也時已過矣而又剝之不搖其枝其葉已離襄公十一年春季武子將作三軍告叔孫穆子曰請爲三軍各徵其軍穆子曰政將及已恐必不能武子固請之穆子曰然則盟諸乃盟諸僖閎詛諸五父之衢遂作三軍三分公室各有其一三子各毀其乘季氏專乘邑入者無徵不入者倍之孟氏四分使三爲臣若子若弟叔孫氏使盡爲臣若是則盟之詛之何也曰恐霸政之徴已也而季氏已汰矣大國之戎索寧盡在公抑寧爲其臣若子若弟也異日者享範獻子公臣不能備三耦故大國之作三軍未爲過也作三軍而分三家則過也三軍之分三家未大過也分家私已而戎索歸公則大過也詩曰昬椓靡共潰潰回遹實靖夷我邦是大過之剝之謂也】

大過之損【初六二七九三九四九五上六五爻動以大過彖合損彖爲義】

大過棟橈利有攸往亨

損有孚元吉無咎可貞利有攸往曷之用二簋可用享【正曰大過而損之損其大過者也獨立不懼者夫亦有忿欲乎忿欲君子亦有之也至於大過而消釋盡矣公孫歸父以襄仲寵得於公欲去三桓以張公室與公謀聘於晉借晉力也旣而宣公薨季文子惡歸父言於朝曰使我殺適立庶以失大援者仲也夫臧宣叔怒曰當其時不能治也後之人何罪子欲去之許請去之歸父襄仲後也還及笙壇帷復命於介旣復命袒括發卽位哭三踴而出遂奔齊君子曰君薨家逐而猶不失禮非仁者不能也歸父安得謂仁乎亦可謂無悶而懲窒矣吳季子自衞如晉將宿於戚聞鐘聲焉曰異哉吾聞之也辯而不徳必加於戮夫子獲罪以在此懼猶不足而又何樂夫子之在此也猶燕之巢於幕上也君又在殯可以樂乎遂去之文子聞之終身不聼琴瑟孫文子亦可謂大過之損矣然而已晚】

大過之賁【初六九二三七九四九五上六五爻動以大過彖合賁彖爲義】

大過棟橈利有攸往亨

賁亨小利有攸往

【正曰是大過之賁也利往之際而有疑焉君子之定疑在識不在力也在質而不在文然且有文焉以濟其力鄭西宮之亂盜殺鄭之三卿子駟子國子耳刼鄭伯以如北宮子駟子西父也子西聞盜不儆而出屍而追盜臣妾多逃器用多喪子國子產父也子產聞盜爲門者庀羣司閉府庫成列而後出兵車十七乘屍而攻盜於北宮遂殺尉止子師僕盜眾死焉子西之質不如子產之文也父死何文謂有識存焉故棟橈而不凶不懼而利往也盤庚曰各長於厥居勉出乃力是則可以任大過之賁者矣】

大過之噬嗑【初六九二九三四七九五上六五爻動以大過合噬嗑彖爲義】

大過棟橈利有攸往亨

噬嗑亨利用獄

【正曰大過之噬嗑是有憂患乎曰是獲兩亨又何憂焉晉以羊舌虎之黨欒盈也並囚伯華叔向籍偃或謂叔向曰子離於罪其不知乎叔向曰不猶愈於死亡乎樂王鮒欲爲之請叔向不應晉侯問叔向之罪於樂王鮒對曰不棄其親黨或有焉祁奚聞之乘馹而見範宣子宣子乃宥之它日邢侯與雍子爭鄐田久而無成士景伯如楚叔魚攝理叔魚叔向弟也納雍子之女將蔽罪於邢侯邢侯怒殺叔魚雍子於朝宣子問其罪於叔向叔向曰三人同罪施死戮生可也雍子賈賂鮒也鬻獄邢侯專殺一也夏書曰昬墨賊殺臯陶之刑也乃施邢侯而屍雍子叔魚於市仲尼曰叔向古之遺直也治國制刑不隠其親夫非直而欲以獨立明飭豈可得乎詩曰神之聴之好是正直】

大過之益【初六九二九三九四五七上六五爻動以大過彖合益彖爲義】

大過棟橈利有攸往亨

益利有攸往利涉大川

【正曰大過之益則利往利涉者也易之以利往利涉而得凶彖者有之矣屯之益曰乘馬班如恆之解曰不恆其徳解之恆曰負乘致寇頥之益曰拂經居貞是也然未有利三而凶者也子產相鄭伯以如晉晉以魯喪未賓子產使盡壞其館垣而納車馬焉士文伯讓之子產對曰以敝邑褊小介於大國誅求無時是以不敢寧居悉索敝賦以防時事逢執事之不閒未知見時不敢輸幣亦不敢暴露以重敝邑之罪昔文公之爲盟主也無觀臺榭以崇諸侯之館諸侯賓至設燎巡宮車馬有所百官之屬各展其物公不畱賓亦無廢事今銅鞮之宮數里而諸侯舎於人門不容車不可逾越盜賊公行天厲不戒賔見無時命不可知若又勿壞何所命之若獲薦幣修垣而行君之惠也趙文子曰信使士文伯謝不敏焉它日韓宣子徴環於鄭商子產弗與子太叔子羽皆請之子產曰吾非偸晉而有二心將終事之是以弗與僑聞君子非無賄之患而無令名之患非不能事大字小之難而以禮定位之難大國之人令於小國而皆獲其求一共一否爲罪滋大韓子私賈於玉人子產亦弗許也子產則似爲大過也而不如是不益獨立不懼子產有焉有過則攺韓宣子亦有焉】

大過之復【初六九二九三九四九五上六五爻動以大過彖合復彖爲義】

大過棟橈利有攸往亨

復亨出入無疾朋來無咎反復其道七日來復利有攸往

【正曰是大過之復也甚矣聖人之仁也君出入必書或伐或防反必書至以爲臣子而告云耳且以復於祖廟道未有出而不復者也出而不復則野井幹時之事是也春秋哀昭公之不復曰寧迫於勍敵毋迫於彊臣其書至河乃復者五言季之嚴於晉也辛酉二年少姜致辭而季孫致服一也辛未十有二年莒人愬鄋而季孫使憗二也壬申十有三年季孫已執而景伯見辭三也庚辰二十一年頃公卽位有事於鮮虞弗賔四也壬午二十三年爲請叔孫捨有疾不果五也夫是皆近於不復亦可以日月而復矣故君子之道貴自彊也自彊則不橈不橈則無疾晉之執叔孫捨也使與邾大夫坐叔孫曰列國之卿當小國之君周制也邾又夷也寡君之命介子服回在請使當之乃不果坐韓宣子將以叔孫畀邾人叔孫聞之去眾與兵而朝士彌牟誡宣子乃止叔孫舎可謂不橈矣而不能以其復復昭公故國之貴棟也隆橈反復之所終始也大誥曰若考作室旣底法厥子乃弗肯堂矧肯構其季孫意如之謂乎】

【頥二陽之卦從於南政大過二陰之卦從於北政兩卦分行不相從也故頥大過各自反復而成兩際猶乾坤反復先於對化也必以頥用九而坤之用六而幹之大過用九而坤之用六而幹之則例同於諸卦而不比於乾坤故頥大過者乾坤之藏體也凡乾坤分列南北其從坤左旋者屯需師小畜泰同人謙隨臨噬嗑剝無妄頥坎十五卦而已加未濟以爲十六得體卦歷年一千七十六年餘二百十九日未周二卦才九百四十二年餘九日凡數運則每際十八卦四際爲七十二卦數體則每際十六卦四際六十四其或以六十八年從周幽起歷或以六十七年從周桓起歷皆三十二卦中分天地二千一百八十四年其以七十二用函六十四體及以六十四體行七十二卦者各二千四百二十二年餘百餘日而中分天地約於二千一百八十四年之外尙加二百三十八年蓋自洪永之際以追桓平之前通舉成數爲體用歷年之例也其用卦自相經者積嵗六千一百三十二年中分三千六十六與體用兼行之數又差六百四十四嵗本於衡圖與圜圖參觀不可一端盡也凡卦入於體數則反復難生艱虞運起矣泰否隨蠱是猶之一運也攺姓易物則已矣自乾坤立端坎離殿亂水火之气浹於天地中孚小過爲坎離之雙體頥大過爲乾坤之隠魄二卦反復周百三十五年賊在於內而暈見於外元和二年乙酉初入於頥又四年戊子章帝崩和帝立永元元年竇憲大破匈奴又明年以封事殺樂恢寢成拚鳥旣以鄭眾誅竇憲而權歸內侍乙巳和帝崩殤帝立𦇤褓在禦魚軒稱制幸有淸河及纘前緒而王聖江樊煽動中外閻顯繼之廢嫡擁少卒使濟陰之復出於十九黃門易稱拂頥貞凶十年弗用豈謂此乎宋娥之封襲於王聖而宦官世爵別爲新條於是羌戎四起兵革頻仍𨿽巖藪搜賢廟廊式序而外戚大閽操持其間振鷺厲隼安能其爲儀乎永嘉本初喪二衝主長君不立而防扈者自利王莽弒君之毒至梁冀再見六十八年之間六易其主建武之烈𨿽未盡除而眞髒沴顚危見矣雜卦傳曰頥養正也大過顚也以養正之時不用仁賢扶持其間至於顚覆僵廢不悟亦可哀矣詩曰終其永懷又窘陰雨是之謂也】

【以上反復一十四卦皆不合對化自爲一際𨿽乾坤在春秋之前而幽元起坤以六十八年爲限其不包對化義可知也今頥大過反復四卦共爲一限而限中指實如和殤安順衝質六朝閻顯梁冀縱橫暴戾猶未有如桓靈之甚者自戊子章帝崩和帝立至丁亥桓帝立壬辰元嘉以上當爲頥限元嘉以下當爲大過限也曰象正自當以易爲主易只有六十四卦中分三十二再加四體卦爲三十六自當依限推除得其巓末不得以衍數之年掩實歷之體也然則前圖體用相函及用數實歷之法何所置之曰舉其定數以觀前後際郤桓進幽推洪入永衷於春秋以究其歷體用衡環不相悖也】

【然則頥大過之共治亦猶屯蒙鼎革之共治歟曰然然則屯蒙鼎革一反一對左右分治而頥頥大過大過相次共治何也曰是猶之乾坤也先其反復後其對化者如曰頥大過大過頥則易當曰屯鼎蒙革也易初不曰屯鼎蒙革則後不得曰頥大過大過頥矣左右分行而後對化義見也然則易始於八卦錯綜遞相加也以成六十四何取於乾坤八體而又反之復之左右分行曰乾坤成列而易立乎其中天地設位而易行乎其中成列設位則非僅錯之綜之已也故乾坤分於南北屯蒙需訟上下衡行頤頤大過大過坎坎離離各分南北此易之正體聖人以天道之行二年之間一南一北故舉而合次之曰屯蒙需訟頥大過坎離也又以晝夜之辰各十有二因其本爻一反一復屯蒙需訟自以兩復而得四名頥頥大過大過自以兩名而還兩體如以左右分行則對化之義俱起矣然則六十四卦之左右上下不得對化何也曰是體也非運也非運則是歷年之推行之何也曰是歷年者盡於二千一百八十四中於二千四百二十二終於三千六十六皆舉其半數未究全業究其全業則對化反復備見之矣曰見對化則不見反復見反復則不見對化而曰備見之何也曰蓍兼兩卦嵗兼十二月日兼十二時故兼之兼之故互治圜之故分行分行則左右據半兼治則一限合取是其義也】



習坎有孚維心亨行有尙

彖曰習坎重險也水流而不盈行險而不失其信維心亨乃以剛中也行有尙往有功也天險不可升也地險山川丘陵也王公設險以守其國險之時用大矣哉

象曰水洊至習坎君子以常徳行習教事

【正曰水至而坎見焉習坎洊至之水也見習坎而知水之洊至故心者行之表也教者徳之蹠也徳行有常教事有經過化而天下信之故水者天地之大用也頥交於坤以生月光魄受之應於潮汐一月之潮子午重習差而平之分於卯酉究於己亥故陰徳者洊至之道也天地之有陰徳鬼神所乘以爲出入也先世之王者皆有陰徳嫘娀姚姒姬子姜姞皆是也陰徳所漸必非一世及其浸淫一決而敗富辰曰昔鄢之亡也繇仲任鄶繇叔妘宻須繇伯姞繇鄭姬息繇陳嬀鄧繇楚曼羅繇季姬廬繇荊嬀夫豈無險以徳行之不常教事之不習故心蕩而行不可尙也般之頌曰允猶翕河敷天之下裒時之對河習而翕翕而允頥徳所聚天下信之大雅曰成王之孚下土之式蓋謂是也然則是非飛鳥乎曰猶之飛鳥也陽質平流習之以時是爲教徳不失其事及其究也以繼明照四方】

初六【坎之節】

習坎有孚維心亨行有尙

節亨苦節不可貞

習坎入於坎窞凶

象曰習坎入坎失道凶也

【正曰節可爲也險而多節不可爲也君子信心而行不以爲名懸澑之出山束阸之赴海磅礡相激非其好也因勢自然有性存焉坎以畜之窞以居之出入宣閟而非其恆性故徳有常性道旡奇節閭裏之行入於賢域傳曰旤不好不能爲旤習坎入坎非旤而何𨿽然苦而險未至於旤也其自守也固其孚人也素】

九二【坎之比】

習坎有孚維心亨行有尙

比吉原筮元永貞無咎不寧方來後夫凶

坎有險求小得

象曰求小得未出中也

【正曰維心而原筮𨿽有厲戒未爲害也何也水比於地者也險伏於地求之有獲溝澮陂池則必於此也世皆有用智而敗者矣君子之智也不恃其巧而恃其信方來後凶君子亦未之或知也曰各有所合不悖於大順焉爾矣故筮者卜度之事也心者獨行之務也斷而從已疑而從眾未爲失也詩曰國𨿽靡止或聖或否民𨿽靡膴或哲或謀或肅或乂如彼泉流無淪胥以敗求則得之夫何逺之有】

六三【坎之井】

習坎有孚維心亨行有尙

井攺邑不攺井無喪旡得往來井井汔至亦未繘井羸其瓶凶

來之坎坎險且枕入於坎窞勿用

象曰來之坎坎終無功也

【正曰險者坎也枕者井也以自濟則莫爲之引以濟人則莫爲之綆以徳與位則無可自見也其鮑焦中徒狄之行歟君子之智不足以止險才不足以禦變而恃其信以圖功卒旡所尙者何也用已而不用人之過也不用已而用人其爲道也尙可以濟詩曰泂酌彼行潦挹彼注玆可以餴饎行潦且爾又況於坎井者乎】

六四【坎之困】

習坎有孚維心亨行有尙

困亨貞大人吉無咎有言不信

樽酒簋貳用缶納約自牖終無咎

象曰樽酒簋貳剛柔際也

【正曰心之尙於言也有進於行者矣心者行之本也鐘鼓玉帛去心不節醇醴羔豚移心不食困而後心通焉樽簋貳缶困者之事也納約自牖小人之務也然且大人繇之何也謂其逺於言也逺於言則近於誠君奭曰偶王在亶棠棣之詩曰是究是圖亶其然乎故曰困徳之辯也不辯於誠而辯於言𨿽有納約勿信之矣抑戒之詩曰其維哲人告之話言順徳之行其維愚人覆謂我僭民各有心捨心而言何爲乎】

九五【坎之師】

習坎有孚維心亨行有尙

師貞丈人吉無咎

坎不盈祗旣平無咎

象曰坎不盈中未大也

【正曰坎不盈在地中也祗旣平行以貞也水溢逾坎而後咎生焉不盈不平而後涸及之詩曰觱沸檻泉維其深矣蓋言盈也又曰泉之竭矣不云自中言未平也不盈旣平何咎之有君子之教徳也容畜爲大容畜而後教有所施洪範曰凡厥正人旣富方谷汝弗能使有好於而家時人斯其辜故知容畜之義者可以眾出坎矣】

上六【坎之渙正變象】

習坎有孚維心亨行有尙

渙亨王假有廟利涉大川利貞

系用徽纆寘於叢棘三嵗不得凶

象曰上六失道凶三嵗也

【正曰坎而渙假廟涉川何凶之有乎曰其徳絀於才其才絀於位才位俱絀而欲以文事飾武功此不罹於王者之法則入於武人之网矣故時險而眾散孤立而無輔內有阻坎前有大川聖人之所憂也節之入坎困之無咎是皆重川也而凶吉殊道或濟或否夫亦其位而已惜乎渙之無位也渙處上而散盈而不平以衣袽之木托於方濫之水詩曰泛彼柏舟亦泛其流耿耿不寐如有隠憂習坎之渙之謂也】

【坎而用六則進於乾坎而用九則進於坤六爻皆動則復於離坎之爲離猶頥之爲大過也體有反復故又舉坎焉】

【坎之坎】

習坎有孚維心亨行有尙

象曰水洊至習坎君子以常徳行習教事

【正曰坎者坤之正交也坤之二五交於幹幹之二五亦交於坤反復皆坎也坎以二陽系於正南亦猶頥之從坤也體有再見辭不更設故復舉五爻之動旅大有噬嗑賁同人丰以系其下焉】

坎之旅【初八二九六三六四九五上六五爻動以坎彖合旅彖爲義】

習坎有孚維心亨行有尙

旅小亨旅貞吉

【正曰坎之旅是𨿽不動也而猶有坎窞焉得兩無咎而卒以凶是勞瘁之卦也詩曰漸漸之石維其髙矣山川悠逺維其勞矣春秋末年諸侯之役於晉楚不可避也晉猶曰華楚則夷也蜀之役匱盟於楚方其來也王卒盡行禦戎輅焉蔡景公爲左許靈公爲右君子謂之失位謂其乘楚車也然而兩公皆幼彊冠之是猶之旅也遇淖焉耳厥貉之役鄭陳皆從將以伐宋宋人迓之以田於孟諸以鄭伯爲左盂宋公爲右盂盂者何也昔所以執襄公也因以爲名君子以爲辱是亦猶之旅也遇暴客焉耳君子之行維心以貞𨿽瘁不敗詩曰嘅其嘆矣遇人之艱難矣】

坎之大有【初六二七六三六四九五上六五爻動以坎彖合大有彖爲義】

習坎有孚維心亨行有尙

大有元亨

【正曰坎何大有之冇雨則不日日則不雨而以坎取大有匿景焉耳霸者之爲義也維秦穆公乎楚人滅江穆公爲之降服出次不舉者過數矣曰同盟見滅不能救也可無蹙乎是猶之重寒而睹炎日也轅濤塗之誤齊師未及於大澤而齊人執之君子曰已亟然如召陵之師不亦坎之大有乎惜乎其滅江黃而不能救也是秦穆之所代恧也詩曰曀曀其陰虺虺其雷是非大彰闡之候也】

坎之噬嗑【初六九二三八六四九五上六五爻動以坎彖合噬嗑彖爲義】

習坎有孚維心亨行有尙

噬嗑亨利用獄

【正曰坎之噬嗑夫豈求合者乎吾不失吾法而已晉荀防之獲於楚有鄭賈者載楮將夾於楮以出不可及兌於谷臣連尹乃歸楚子送之曰子其怨我乎對曰二國治戎臣不才以爲俘馘執事不以釁鼓誰敢怨然則徳我乎對曰二國圖其社稷求紆其民兩釋累囚以成其好誰敢徳然則子歸何以報我防又不謝王固問之曰以君之靈歸骨於晉寡君爲戮死且不朽卽邀君惠賜君之外臣首歸戮於宗亦死不朽若不獲命使嗣宗職帥偏師修封疆其竭力致死無有二心所以報也王禮而歸之甚矣荀防之言似重耳也夫荀防豈以求合者乎亦維心亨而已坎勞其心以麗於法明夷之獲出惠益之勿問皆是也亦何畏之有】

坎之賁【初六九二六三四八九五上六五爻動以坎彖合賁卦彖爲義】

習坎有孚維心亨行有尙

賁亨小利有攸往

【正曰坎之賁何往乎君子之行遇坎而止山坎俱險也水火相薄何之乎曰以中徳鞏其末勉從之耳鞍之戰逢丑父爲齊侯右韓厥逐之將及華泉驂絓而止丑父與公易位寢於轏中韓厥以爲齊侯也縶而禮之丑父使公取水乃禦佐車而免及獻則丑父在郤獻子將戮之呼曰自今以往勿代其君任患矣乃宥之丑父之代乃爲國呼其呼非爲圖免也然且有孚利往君子以爲齊侯不宜近丑父醜父以是辱國過矣謂其道未大焉耳解之致晉師不貳其辭奮之免王子建乃復君命是皆未至於大人也而其心有尙行亦有尙書曰宅心知訓又曰各設中於乃心𨿽以之折獄可也】

坎之同人【初六九二六三六四五七上六五爻動以坎彖合同人彖爲義】

習坎有孚維心亨行有尙

同人於野亨利涉大川利君子貞

【正曰坎之五爻六卦其善者獨同人而已同人而出險則於野同人而守險則於國然而國不如心之固也晉欒書救鄭與楚師遇於繞角楚師還晉遂侵蔡楚以申息之師救蔡遇諸桑隊趙同趙括欲戰欒武子將許之荀首範燮韓厥諫曰不可吾來救鄭楚師去我吾遂及於此是遷戮也戮而不已又怒楚師戰必不克𨿽克不令全師以出而敗楚之二縣何榮之有若不能敗爲辱已甚不如還也乃遂還於是軍帥之欲戰者眾或謂欒武子曰聖人與眾同欲是以濟事子之佐十一人其不欲戰者三人而已商書曰三人占從二人眾故也武子曰善均從眾夫善眾之主也三卿爲主可謂眾矣從之不亦可乎是則坎之同人者也】

坎之丰【初六九二六三六四九五上八五爻皆動以坎彖合丰彖爲義】

習坎有孚維心亨行有尙

丰亨王假之勿憂宜日中

【正曰坎之丰何憂乎鄭疲於晉楚戲之盟乃遂服晉晉士弱爲載書曰自今日以後鄭國而不惟晉是聴或異志者有如此盟公子騑趨進曰天旤鄭國使介二大國之間大國不加徳音而亂以要之使其鬼神人民不獲歆享夫婦墊隘無所底告自今日旣盟以後鄭國而不惟有禮與彊可以庇民者是聴而敢有異志者亦如之荀偃曰攺載書公孫捨之曰昭大神要言焉若可攺亦可叛也知武子謂獻子曰我實不徳而要人以盟豈禮也哉非禮何以主盟姑盟而故言不若行之逺也行不若心之固也心不若禮之顯也書曰以義制事以禮制心𨿽折獄致刑亦繇是也】

【坎坎之不自立限亦猶之頥頥也頥兼大過而體用備坎坎離離而正變見體用備正變見故數二八者以之二八數二九者以之二九四際八九得相通也四際八九之相通何也謂十六其七十五與十八其六十七皆得一千二百一十一也一千二百一十一參之爲十嵗之歷而絀二十三伍之爲六千五十五而絀七十六與體用之統數防故天地之數相得而各有合也然則不包正變自乾坤至坎離僅十有五限不及十六限而聖人以之分際何也曰卦皆有其用與其體用不掩體易之四千三百六十九年用也其四千九十六年體也以常期之數三百六十爲一周之限六十八年九十六日以十五乘之得一千二十四嵗四際之周統得四千九十六嵗是易象之所從始也繇是而推六十限而得四千九十六餘四限二百七十三年二十四日故聖人立限不至十六而交下經足包體用以起正變亦其渺義也】



離利貞亨畜牝牛吉

彖曰離麗也日月麗乎天百谷艸木麗乎土重明以麗乎正乃化成天下柔麗乎中正故亨是以畜牝牛吉也

象曰明兩作離大人以繼明照於四方

【正曰重明乃柔柔而中正日月以行風雨以時故曰明時無刑焉蘊隆燥烈昬主之事也寛裕惇和明王之治也康誥曰宏於天若徳裕乃身又曰乃繇裕民惟文王之敬忌乃裕民又曰裕乃以民寧故柔麗乎中正其當成康之際乎坤離兩牝帝王所以前民用也用明而剛則其傷物者多矣頌曰維淸緝熈文王之典肇禋迄用有成夫非敬忌以爲淸明何取乎故繼明四照明兩之象也君子天縱亦借學問日月之行亦師厥常及其究也以常徳行習教事】

初九【離之旅】

離利貞吉畜牝牛吉

旅小亨旅貞吉

履錯然敬之無咎

象曰履錯之敬以辟咎也

【正曰履錯然旅也以敬承之知其非旅也天下之可以旅處者能防乎武王至於黃陵之阪幭解而自結之周公所親執防而見者七十二人故履錯之敬非爲辟咎也賓屍壇主無處而無有也立政曰立政任人準夫牧作三事虎賁綴衣趣焉小尹左右擕僕百司庶府大都小伯藝人表臣百司太史尹伯庶常吉士司徒司馬司空亞旅夷微盧烝三亳阪尹文王惟克厥宅心乃克立玆常事司牧人以克俊有徳夫非文王之敬忌而能如此乎康誥曰文王克明徳愼罰不敢侮鰥寡古之聖賢未有不繇此而王者也】

六二【離之大有】

離利貞亨畜牝牛吉

大有元亨

黃離元吉

象曰黃離元吉得中道也

【正曰順天休命遏惡善夫豈臣子之道乎曰亦其道也君陳曰爾有嘉謀嘉猷則入告爾後於內爾乃順之於外曰斯謀斯猷惟我後之徳嗚呼臣人咸若時惟良顯哉故大有天下之至大也黃離天下之至順也順而明以得元吉何愧焉烝民之詩曰邦國若否仲山甫明之旣明且哲以保其身夙夜匪解以事一人故黃離之吉仲山甫有焉】

九三【離之噬嗑】

離利貞畜牝牛吉

噬嗑亨利用獄

日昃之離不鼓缶而歌則大耋之嗟凶

象曰日昃之離何可久也

【正曰後明將繼矣而大耋之嗟何也言天救時之難也禮樂之用百年刑威之用不百日以百日之威救百年之澤猶續膏以燎接木以鋸也故鼓缶不足爲樂而樂及之大耋不足爲悲而悲及之以噬嗑而救黃離故日月未息而天地已閉詩曰有兔爰爰雉離於羅我生之初尙無爲我生之後逢此百罹是則離而噬嗑之謂也】

九四【離之賁】

離利貞亨畜牝牛吉

賁亨小利有攸往

突如其來如焚如死如棄如

象曰突如其來如無所容也

【正曰是亦錯然之履也而凶如此何也自以其明而敢於折獄旤患奔賁莫之敢止其郤至子常之行乎其抑晉厲楚靈之行耶君子守質以文其身致柔以和其人敬之又敬若無所容其寢興故怨惡消而陵侮不至也頌曰敬之敬之天維顯思命不易哉以繼明之時而無緝熈之學風雨飄搖旤患遝至其不離於五如之災則亦鮮矣】

六五【離之同人】

離利貞亨畜牝牛吉

同人於野亨利涉大川利君子貞

出涕沱若戚嗟若吉

象曰六五之吉離王公也

【正曰離之同人出涕戚嗟何其柔也其猶不逺於情乎古之聖人自大事而外無有致嗟者有之曰刑也兵也火交於金液出而悲兩兵相交哀者必勝禹之見罪人也皆下車而泣之保衡曰予弗克俾厥後惟堯舜其心愧恥若撻於市一夫不獲則曰時予之辜古之致其悲戚也如此夫以有位爲樂以讎殺搏之可以愉快者其視湯禹賢乎哉故離之同人涕沱獲吉非有保位之情者也曰致其哀敬云耳詩曰倬彼云漢昭回於天王曰何辜今之人是之謂也】

上九【離之丰】

離利貞亨畜牝牛吉

丰亨王假之勿憂宜日中

王用出徵有嘉折首獲匪其醜旡咎

象曰王用出徵以正邦也

【正曰離動於上逺而明逺用行師明則有功丰尙功者也務逺而尙功君子之所憂也然且不憂之者明本於內則道格於上故矢其文徳洽此四國王者之道也順彼長道屈此羣醜侯伯之務也執訊連連攸馘安安仁人之致也徵伐玁狁蠻荊來威元老之猷也有是四者以用出徵故鼓缶不歌日昃不嗟處於咎憂之中而卒以受祉者江漢常武之詩是也】

【離而用六則進於乾離而用九則進於坤九六咸用則復於坎離之爲坎猶大過之爲頥也體有反復故復舉離焉】

【離之離】

離利貞亨畜牝牛吉

象曰明兩作離大人以繼明照於四方

【正曰離者乾之正交也幹之二五交於坤坤之二五亦交於幹反復皆離也離以二陰系於北政亦猶大過之從幹也體有再見辭不更設故亦捨彖而存象捨爻而命五復舉節比井困師渙以通諸例焉】

離之節【初七六二九三九四六五上九五爻皆動以離彖合節彖爲義】

離利貞亨畜牝牛吉

節亨苦節不可貞

【正曰離之節何爲乎夫亦其時也不得已而麗之不得已而守之衞寧殖與孫林父逐衞侯而立公孫剽寧殖病將死召其子喜委過於孫氏及喜爲大夫將逐剽而迎獻公獻公請盟喜曰無所用盟使公子鱄約之子鱄辭公固請之鱄乃約寧喜也及公入而殺寧喜也公子鱄挈妻子去之濟於河謂妻子曰苟有履衞地食衞粟者昧雉是視或曰托於木門終身不向衞國而坐甚矣子鱄之貞也貞而苦夫不獲已也以其遇則不如曹子臧晉侯之執曹伯諸侯將見臧於王而立之子臧曰志有之聖達節次守節下不失節爲君非吾節也遂逃於宋及曹伯歸爲反子臧而歸也子臧盡致其邑與其卿而不出夫以聖人之意謂鱄臧不如叔肸之正也乎何其隠於經耶】

離之比【初九八二九三九四六五上九五爻皆動以離彖合比彖爲義】

離利貞亨畜牝牛吉

比吉原筮元永貞無咎不寧方來後夫凶

【正曰離之比是亦戎事也而猶有所托謂其順也邲之戰晉師救鄭不及荀林父欲還隨武子曰善防聞用師觀釁而動徳刑政事典禮不易不可敵也先縠曰晉所以霸師武臣力也今失諸侯不可謂力有敵不從不可謂武繇我失霸不如死遂從楚師楚攺轅而北及於敖鄗之間趙括與趙同從彘子趙旃魏錡助之遂薄楚師大敗於邲隨季以殿得歸楚之大夫請収晉屍以爲京觀楚子曰非爾所知也夫武禁暴戢兵保大定功安民和眾丰財者也今我無一焉何以示子孫其爲先君宮告成事而已是役也可以稱師然而晉爲主則晉比也林父不比於隨防而比於先縠春秋書林父帥師及其殺先縠也不去先縠之官夫亦謂原筮善懲其後者乎】

離之井【初九六二三七九四六五上九五爻皆動以離彖合井彖爲義】

離利貞亨畜牝牛吉

井攺邑不攺井無喪無得往來井井汔至亦未繘井羸其瓶凶

【正曰離之井夫猶有未明者乎明於已不明於人則猶之昧已也以爲無喪而喪者至矣季康子欲伐邾問於子服景伯景伯曰禹合諸侯於塗山執玉帛者萬國今其存者無數十焉惟大不字小小不事大也魯徳如邾而以眾加之其可乎季孫不懌而出秋伐邾及範門猶聞鐘聲茅成子請告於吳不聴師遂入邾晝夜掠以邾子益來獻於亳社茅夷鴻以束帛乘韋自請救於吳明年吳伐武城克東陽而進遂次於泗上景伯負載與盟於萊門而君子曰楚人圍宋易子而食析骸而防猶無城下之盟晉師從齊致賂不可國佐請曰若不見許請合餘燼背城借一乃盟於袁婁今魯未及虧而爲城下之盟汔至羸瓶其毋謂此乎】

離之困【初九六二九三七四六五上九五爻皆動以離彖合困彖爲義】

離利貞畜牝牛吉

困亨貞大人吉無咎有言不信

【正曰離之困亦不足困矣不信羣言而守其貞則猶之離也侯犯之叛於郈魯人怵之於是議墮三都叔孫州仇帥師墮郈則旣墮郈矣季孫斯仲孫何忌帥師墮費則未墮費也申句須樂頎能墮費則公山弗狃不敢召夫子公山弗狃敢召夫子則是申須樂頎未能墮費也墮之然亦已困至於郕而疲矣𨿽疲然且不失志曰制國不過千乘都城不過百雉家富不過百乘故家不藏甲邑旡百雉之城所謂制也郕𨿽不墮而墮郕之信已信於天下矣殷書曰齊乃位度乃口其是以爲不困之明者乎】

離之師【初九六二九三九四五八上九五爻皆動以離彖合師彖爲義】

離利貞亨畜牝牛吉

師貞丈人吉無咎

【正曰離之師日晉於上水火交於下是可以徵伐矣晉文公伐楚楚子入居於申使申叔去穀子玉去宋曰無從晉師晉侯在外十九年矣情僞盡知之矣軍志曰允當則歸又曰知難而又曰有徳不可敵三者晉之謂矣子玉使伯棼請戰楚子怒靳其師子玉使宛春告於晉曰請復衞侯而封曹臣亦釋宋之圍子犯以爲無禮先軫曰子與之不與則棄宋也不如私許復曹衞以攜之又執宛春以怒之則有以戰矣如先軫子玉果怒而從晉師晉師避之以前言故三捨楚眾欲止子玉不可請與晉之士戲遂戰於城濮胥臣蒙虎欒枝曳柴狐毛陽楚師馳之大敗楚師三日館谷楚爲之殺子玉子玉得臣也鄢陵之戰亦三日谷然而幸矣城濮不幸甚矣城濮之似邲也邲之役荀林父以主帥聴於先縠城濮之役楚子以君命撓於得臣然而楚殺得臣晉殺先縠春秋皆書曰大夫夫非以君師之命未審也乎詩曰言盈庭誰敢執其咎有執咎者則以無咎亦可以是明於丈人長子之義也】

離之渙【初九六二九三九四六五上九五爻皆動以離彖合渙彖爲義】

離利貞畜牝牛吉

渙亨王假有廟利涉大川利貞

【正曰離之渙是兩彖皆吉也然而難乎爲象也水與風其相滅也風又居上水又居下火尋其主而仇賊從之而旤散渙者散也葵丘之防桓公震矜而叛者九國汶陽之田韓穿來告而諸侯貳心是不如虎牢之師也襄公十年諸侯戍虎牢師至於陽陵楚人不知武子欲還曰吾驕楚也欒黶曰吾死之夾潁而軍鄭子蟜曰諸侯旣有成行必不戰矣從之不從亦楚必圍我猶將也不如從楚亦以之潛而與楚盟欒黶欲伐鄭荀防不可曰我實不能禦楚又不能救鄭鄭何罪今伐其師楚必救之戰而不克爲諸侯笑不如還也於是晉楚皆是𨿽不足以享帝也亦可謂明矣如欒黶昧雉之言也詩曰彼昏不知壹醉日富各敬爾儀天命不又】

【自頥頥大過大過坎坎離離皆不分南北兩路亦不別左右二交凡四卦而共一限蓋體用相乘之卦至一千二百一十一而始交體乘用者十六用乘體者十八以十八爲限則六體卦與十二象自成十八以十六爲限則上經十五又當下取咸恆或取兩濟而後齊整也衡圖分南北則兩濟中通義象易尋圜圖分南北則咸恆交際義象軒輊然聖人先體而後用先四千九十六而後二百七十三其斷以坎離爲上際咸恆爲下篇亦本於天道漢魏攸分南北異治非夷所思各仍其貫云序卦傳曰物畜然後可養故受之以頥頥者養也不養則不可動故受之以大過自永元而下本初而上一限六主動養之故防可知矣是猶有天地之體焉至於坎離而水火乃交水火交而天地獘矣序卦傳曰物不可以終過故受之以坎坎者陷也陷必有所麗故受之以麗離者麗也觀於陷坎麗離而古人之意亦可見也夫皆以憂物也使物而不終於陷麗則易亦可以不作也桓帝之六年壬辰是入於坎限朱穆李膺皆以罪廢已亥梁冀乃誅單超左悺五閽並侯固喬旣殄云眾亦斃賴諸老成畱意人才以文景風澤惇尙名教公卿進卓犖可觀而姦人乘之創爲訛謠以网賢者膺宻繼陷而後士盡空𨿽有襄楷抗論於前皇規巽言於後張鳳告哀於下竇武獻替於上卒無以開格淵衷振刷浩网故坎者陷也天之所陷誰能援之桓帝二十二年之中天下囂囂如烏噪屋黨禁方寛靈帝又起陳竇請誅宦官而節甫推戈反刃明年復治鉤黨侯覽蹤朱並伸喙遂使阬焚之禍紹於前秦猿門之災徧於池木後世不察者猶以三君八俊之名謂君子之所自目豈不痛哉王甫旣誅曹節未焟二劉二球同日並誅天子方侈然謂天下無復不軌者可以僦驢弄狗耽市巷之樂俄而黃巾蛾起諝奉內應呼吸之間防喪天下猶且內殺呂彊外誅張鈞以爲卞常侍之中寧無一二好人詩曰臯臯訿訿曽不知其玷靈帝之謂夫張角方平張讓首封而靈車晏駕史侯乃立何進輕召外兵遷延委命袁紹不出谷門坐失官家使北邙之下更意董侯長安一遷灰蒙陵寢於是闗東豪傑人有問鼎之心家懷裂土之意傕泛濟奉又逼乘輿𨿽云東還猶之羈旅荀彧西迎之謀董昭唱入許之策而曹操爪翼遂不可收猶且間闗戎馬裵徊十七八年內顧北海之微言外憚孫劉之雄略趦趄捫心乃割餘年襲智於莽新避形於公路顯附西伯授意曹桓辛丑攺元始稱黃初四百二十二年之歷始於臨觀終於坎離一陷一麗其昭著如此也繇斯而觀兩漢之治猶在上際隆不逮王污不墜霸其政事文物與春秋表裏天實爲之人謂何哉】

【然則黃初以下乃爲下際而衡圖九卦南遁北恆自幹來者至坎而兩王自坤來者至大過而易主咸恆遁大壯南北交衡皆九卦與圜圖之隨蠱相直則是漢初卽在咸恆曹丕初年已入中孚而云漢爲上際何也曰漢王霸雜者也文景近王宣光近霸以衡圖南來大壯遁之年通圜圖北來隨蠱之嵗則十五限而屆於中孚以衡圖北來咸恆之年通圜圖蠱隨之嵗則十五限而屆於節渙故專主圜圖舉黃初之辛丑溯漢元之己亥曰是上際也如衡圖一南一北有左右之分間無上下之分際以徳相次何二篇之有故衡圖之分南北天地之政也圜圖之別上下聖人之令也從天地之政隠而微從聖人之令順而著然則兩法可偕行歟曰二曜五星亦自偕行也非獨衡圜偕行諸圖亦自偕行也】

易象正卷五﹤經部﹐易類﹐易象正﹥

欽定四庫全書

易象正卷六

明黃道周撰



咸亨利貞取女吉

彖曰咸感也柔上而剛下二气感應以相與止而說男下女是以亨利貞取女吉也天地感而萬物化生聖人感人心而天下和平觀其所感而天地萬物之情可見矣

象曰山上有澤咸君子以虛受人

【正曰易不爲取女訓也而曰取女吉何也曰男女所嗣天地也然則蒙之蠱及姤皆勿用取女何也曰蒙男之稺者姤女之壯者也稺男壯女過以相與臣彊而君柔易之所惡也然則益損之不爲下始何也益本於天者也損則男亢也本於天而不系於上何也曰乾坤爲政長男長女未當事也然則兌艮當事何也曰兌艮本地山上冇澤地以承天羣龍所都萬物以興故謂之咸咸者天地之所同也然且曰利貞何也曰天地之道於風雷鐘於山澤風雷動而山澤靜也澤托於山山博以深徳利於內親固於外富辰曰昔摰疇之國也繇太任杞鄫繇太姒齊許申呂繇太姜陳繇太姬皆能內利親親者也澤在於外山在於內內利而外貞時雨所歸雲气蔚蒸賢人四至而載於髙位夫非有道而能如此乎詩曰窈窕淑女鐘皷樂之又曰之子於歸言秣其駒言夫君子之虛受有如此也故虛受者山上有澤之象也山上不虛水澤不防渟畜之源陰陽乃腴忿欲收聲精神乃淸及其究也爲懲忿窒欲】

初六【咸之革】

咸亨利貞取女吉

革已日乃孚元亨利貞悔亡

咸其拇

象曰咸其拇志在外也

【正曰咸之革捨其娣而從其妾是未可以孚也守其四徳則可以無悔矣君子取士於鄕造士於國賓祭而觀之明試以庸之曰是給於用矣而猶營營焉取於胥求於藪澤曰是無人者猶捨蘋藻而事芣苢也君子以義制事以禮制心非禮不以感心非義不以感事手足之有拇指無故而動不有內感必有外事猶雲气之感於林薄也無所致其風雨致柔焉而已矣】

六二【咸之大過】

咸亨利貞取女吉

大過棟橈利有攸往亨

咸其腓凶居吉

象曰𨿽凶居吉順不害也

【正曰咸其腓咸之過大者也旤患之生生於不居以腓命拇其道數驟感而得巽進退不果故爲艮以止之艮之不感於震猶腓之退聽於胟也故足者注也注於地而順居焉不爲旤先不爲福始烏爵之集不遷其所詩曰招招舟子人涉卭否言夫動凶而居吉者也然則棟橈利往何也曰無所取之取夫不懼旡悶者也】

九三【咸之萃】

咸亨利貞取女吉

萃亨王假有廟利見大人亨利貞用大牲吉利有攸往咸其股執其隨往吝

象曰咸其股亦不處也志在隨人所執下也

【正曰無所取之取夫除戒者也史蘇曰夫有男戎必有女戎晉以男戎勝戎則戎必以女戎勝晉狐突曰國君好艾大夫殆好內適子殆社稷危不除不戒則危殆隨之故假廟用牲精誠之至也利見大人莊敬之庀也詩曰惠於宗公神罔時怨神罔時恫刑於寡妻至於兄弟以禦於家邦咸萃之義也】

九四【咸之蹇】

咸亨利貞取女吉

蹇利西南不利東北利見大人貞吉

貞吉悔亡憧憧往來朋從爾思

象曰貞吉悔亡未感害也憧憧往來未光大也【正曰作易者其多難乎難平於西南而興於東北糾結於思慮而散於不思慮者子曰天下何思何慮天下同歸而殊塗一致而百慮天下何思何慮夏臺之聖無所致其勇羑里之仁無所騁其智曰屈曰蟄而已屈蟄者西南之務也子曰往者屈也來者信也屈信相感而利生焉尺蠖之屈以求信也龍蛇之蟄以存身也精義入神以致用也利用安身以崇徳也過此以往未之或知也窮神知化徳之盛也咸之蹇則猶未至於盛徳乎未至於盛徳而且無悔則猶庶防於大人之事也然則蹇之屈蟄夫子有取之精義入神則未有所取之也曰取之反身修徳者也君子至虛以宅心至靜以體物體靜宅虛神明與居宅虛體靜神明來鏡日月之生明寒暑之成嵗知性者以謂之性知命者以謂之命一屈一伸孰疎孰親故咸知性者也蹇知命者也呼谷而應以謂之性建澑歸平以謂之命是猶未知性命者也然則性命之道何如曰貞吉而已矣子曰天地之道貞觀者也日月之道貞明者也天下之動貞夫一者也貞則吉不貞則不吉咸之蹇貞吉之所萃也然則性有气質命有運數無取之乎曰謂气質則不謂之性謂運數則不謂之命也然則洪範之言五行大易之言爻象無取之歟曰五行之生生於皇極猶爻象之興本於太極也兩極之道貞一而已惠迪而吉從逆而凶靜虛而吉躁妄而凶自天子至於黎庶未有易也彊弗燮友沈潛髙明則一乳而殊稟也然則人生六甲所稟之數二十六萬二千一百四十四分以五行各得一萬二千四百二十九裁以十四限以四十九分以六十三而原始要終舉可知也神化之道極於生死徳義之用存於屈伸生死屈伸鬼神所生有明其故而猶不謂之盛徳者歟曰气稟有限億兆無數人事不齊何可同也詩曰或燕燕居息或盡瘁事國或息偃在牀或不已於行或不知叫號或慘慘劬勞或棲遲偃仰或王事鞅掌或湛樂飲酒或慘慘畏咎或出入風議或靡事不爲人事之不齊如此𨿽鬼神亦莫能齊之矣然則貞一之道如何曰居敬而已矣日月之行則有冬夏星辰所好則有風雨北極所居致一而已書曰王敬作所又曰不可不敬徳蹇之反身則亦用此道也反身不敬憧憧往來𨿽有屈蟄亦與蛇蠖同體而已】

九五【咸之小過】

咸亨利貞取女吉

小過亨利貞可小事不可大事飛鳥遺之音不宜上宜下大吉

咸其脢無悔

象曰咸其脢志末也

【正曰咸其脢咸之過小者也君子感於宗廟而過於恭感於丘墓而過於哀感於閭巷而過於儉𨿽感而過未爲失也脢生於喉頷之間上下接物感而小過足爲大矣然猶未至於輔頰也流言止之惡言弭之精气咽之遰气節之終日數動而未有大過詩曰彼君子兮噬肯適我中心好之曷飲食之世之感於求賢亦有至於此者乎】

上六【咸之遁】

咸亨利貞取女吉

遁亨小利貞

咸其輔頰舌

象曰咸其輔頰舌滕口說也

【正曰咸艮皆體也艮之輔頰在五而咸當上何也曰是兌之口舌也口舌而之遁何也曰惡夫滕說而將遁者矣君子感人以行不以言感人以言則巫覡之道也詩曰莫捫朕舌言不可逝矣逝人不旋逝言不還立政曰自一話一言我則未惟成徳之彥以乂我受民詩曰其維哲人告之話言順徳之行以感人心而天下和平則必繇此也】



恆亨無咎利貞利有攸往

彖曰恆久也剛上而柔下雷風相與巽而動剛柔皆應恆恆亨無咎利貞久於其道也天地之道恆久而不已也利有攸往終則有始也日月得天而能久照四時變化而能久成聖人久於其道而天下化成觀其所恆而天地萬物之情可見矣

象曰雷風恆君子以立不易方

【正曰變化無方者其惟風雷乎風雷之動不終日而曰久於其道何也曰謂夫長婦職內長子職外男女分治不攺其度天地之序也天地之序不先於咸恆何也曰已言之謂其本地者也先天地而後男女先男女而後夫婦然則象言雷風而義言夫婦何取之乎曰皆取之矣雷動而風發雷振而風止唱隨之義也雷警而風溫雷伏而風烈代終之序也夫其恆理則旣如此矣君子立方以其不變化貞其變化者動散合功南東定位陰陽相薄寒暑不易傳曰烈風雷雨弗迷其象則取於此也故立不易方取之雷風及其究也爲遷善攺過】

初六【恆之大壯正變象】

恆亨無咎利貞利有攸往

大壯利貞

浚恆貞凶無攸利

象曰浚恆之凶始求深也

【正曰彖兩利貞則不可動矣恆而大壯浚於恆者求恆愈深其道已貞鑱員求方道乃不臧故夫未雷而風與夫已雷而猶風之皆非物之所利也道太淸則無徒水太深則寡遊詩曰匪風兮匪車揭兮顧瞻周道中心怛兮有防容之徳者旡疾遽之行故峻行厲聲亦君子之所畏也】

九二【恆之小過】

恆亨無咎利貞利有攸往

小過亨利貞可小事不可大事飛鳥遺之音不宜上宜下大吉

悔亡

象曰九二悔亡能久中也

【正曰行不易恭防不易哀用不易儉可謂之久中乎曰是亦非畸行也非畸行則亦可以無悔矣中行伯克鼔鼔子之臣曰夙沙釐不從晉而從鼓也軍吏執之辭曰吾事君非事土也今君實遷臣何賴於鼓穆子召之曰鼓有君矣吾定而祿對曰吾委質於翟之鼓未委質於晉之鼓也臣聞之委質而策死古之法也敢卽私吏以煩司冦而亂舊章故如夙沙釐則可謂久中也行有小過而至於中道故共姜尗姫春秋之所貴也】

【然則恆之小過無辭焉而獨言悔亡何也曰是下經之內主也下經之內主何也曰乾坤治上六子治下陽外而陰內陽上而陰下各其宜也謂之悔亡故悔亡之義則自此備也下經之稱悔亡一十有三而恆爲之主恆治內者也悔生於內咎生於外上經之言無咎下經之言悔亡聖人所教外內之治也人體八尺以八準之六尺有四腓脢上下腰膂受之上動而多咎下動而多悔要其所宜則上爲無咎下爲悔亡無咎者謂其有思慮者也悔亡者謂其無思慮者也故思慮者聖人之所欲簡也惇復之無悔咸脢之無悔兩者形性之闗尺也咸復不妄則悔從此亡故咸之九四輟其憧思則幽獨之問心亦可以少憩矣晉以眾允處於凶地而不疑家人閒家處於有初而不變睽以噬膚有慶於厥宗夬以次且定志於牽羊夬之悔亡不如晉家人睽之正也然且不以流言感其思慮故念朋從而信流言君子之大戒也萃之有位保其終革之攺命信其志艮之序言寡其尢巽之有獲成其功兌之孚兌成其信渙之奔機得其願六者皆徳位之所駢集也思慮不紛而神明從之巽兌震艮之交皆聴命於心而震獨以匕鬯之故虩虩而蘇蘇矍矍而索索故名位相求朋從相期親鄰相戒得喪相仍無以謝之則牽羊其選矣必以爲皆不可而逃名位郤朋從逺親鄰絕得喪以是爲可悔亡者是苦節貞凶之所繇集也然則未濟之震伐有賞而亦曰悔亡者何也曰是則惟髙宗爲能之髙宗少而荒遁長而恭黙從繩從諫旁招俊彥故有匪夷之思不慮之慮以證於古聞格於上帝故恆之小過處下者也慮大而能小智髙而能下退處於恆人之下而久自謂不足者是怨尢之所不至也】

九三【恆之解正變象】

恆亨無咎利貞利有攸往

解利西南無所往其來復吉有攸往夙吉

不恆其徳或承之羞貞吝

象曰不恆其徳無所容也

【正曰恆而解則緩矣詩曰不解於位民之攸墍又曰莫予旤適稼穡匪解言獨立固徳者之恆自厲也巽動而險以變其志𨿽未失守難以立矣驪姬之難裏克先告於優施優施從裏克飲酒中起舞謂裏克妻曰主孟啗我我報玆暇豫事君乃歌曰暇豫之吾吾不如烏烏人皆集於菀已獨集於枯裏克聞菀枯也不飱而寢夜半召優施問之故知君之將殺共子也裏克曰秉君成殺吾不忍通復故交吾不敢中立其免乎優施曰免矣明日稱疾不朝三旬難乃成裏克則未變志也然而已解矣解爲暇豫者也爲人臣而以暇豫事君不夙不夜不往不復其去無恆者防何詩曰被之僮僮夙夜在公被之祁祁薄言旋歸言夫有恆而匪解者也無恆而解不占之矣】

九四【恆之升正變象】

恆亨無咎利貞利有攸往

升元亨用見大人勿卹南徵吉

田無禽

象曰久非其位安得禽也

【正曰升而無禽何也惡夫恆之數化者也恆守其下徳不冀髙位可以窘素可以廬旅可以獨立可以晤語陽節不變則恆體自得升之與恆不相得也動而數化有南徵之心焉子產曰服政者蚤夜思之若農之有畔田之貴恆亦各有其畔表也下處而髙冀數動而踵事詩曰牂羊羵首三星在霤無恆徳而載髙位𨿽欲有禽何可得乎詩曰采苓采苓首陽之巓言夫髙冀而無禽者也其晉郤克鄭伯石之謂乎】

六五【恆之大過】

恆亨無咎利貞利有攸往

大過棟橈利有攸往亨

恆其徳貞婦人吉夫子凶

象曰婦人貞吉從一而終也夫子制義從婦凶也【正曰夫子從婦亦已過矣君子言不過物行不過物本其恆性惟義所適棟而隆則可以從也棟而橈則可以不守也故齊桓公之智不如晉文公之智也桓公得一管仲管仲歿隰朋死而齊國以衰文公得趙衰先軫狐突狐偃而又有郤縠欒枝箕鄭胥都狐毛先都先且居諸臣故文公歾而晉以再霸是則管仲之智亦不逮於趙衰也君子之爲徳也不貳不爽以致其愼能遷能攺以宏其業恆之小過𨿽過而亡悔恆之大過𨿽貞而得凶臯陶曰翕受敷施九徳咸事伊尹曰惟尹躬曁湯咸有一徳夫非湯尹之一徳而圖王霸之業難矣哉】

上六【恆之鼎正變象】

恆亨無咎利貞利有攸往

鼎元吉亨

振恆凶

象曰振恆在上大無功也

【正曰升之與鼎皆吉象也獨至於恆而窮何也恆之不利於鼎猶其不冀於升也振恆而旡功原田而無禽故君子居則安焉行則遷焉求之不深望之不奢持之以平守之以和詩曰神之聴之中和且平洛誥曰公稱丕顯徳以予小子文武烈奉答天命和恆四方民居師故和恆者古人之所貴也以丰鎬之業興王十八而周公欲去之澗瀍之中亦可謂振恆者矣而且曰卜休恆吉我二人共貞又曰記功宗以功作元祀則恆之鼎周公嘗用之矣而曰大無功何也曰丰鎬恆者也洛邑鼎者也周之東遷則洛邑恆者王城鼎也諸侯之議戍周猶有和恆之心魏獻子曰與其戍之不如城之魏獻子則可謂振恆者矣】

【咸恆三陽之卦也三陽三陰南北中矣咸艮在內內陽也以從南政天地之序也咸恆損益否泰兩濟是皆有正應也而易不尙之易之所尙者以其九六觀其所之咸恆之有大小過聖人之所愼也因之以爲鼎革升萃遁大壯蹇解下經之統領則於是焉舉之矣】

【序卦傳曰有天地然後有萬物有萬物然後有男女有男女然後有夫婦有夫婦然後冇父子有父子然後有君臣有君臣然後有上下有上下然後禮義有所錯夫婦之道不可以不久也故受之以恆恆者久也是傳以咸恆遂名夫婦也而言之委曲深至者何也猶上經之首屯蒙也天地分列各居南北而屯蒙咸恆兩正其端以教萬世之治首正其長子次正其嫡婦長子嫡婦正而後禮樂可以逓起矣然則是何嵗也曰是章武元年漢昭烈卽位之嵗也是嵗在辛丑先一年庚子曹操薨曹丕稱禪廢獻帝爲山陽公昭烈在蜀中聞帝遇害乃喪制服於是卽位昭烈之不卽位於庚子而卽位於辛丑何也曰聞之有蚤暮制之有先後是人事也而天道貫之先一年則得其陰節後一年則得其陽節陰者將謝陽者微達是天道也自春秋己未至昭烈十四限九百四十二年餘九日二分五釐曹操之歾先一年庚子正月薨於洛陽曹丕冬十月稱帝以春秋揆之則猶未至於辛丑也春秋以冬至命元庚子十一月至辛丑四月則人事治天道浹可以元合春秋矣故昭烈之受命正也曹丕之受命非正也糓梁子曰人之言者示以事天之言者示以道曹操之不至於辛丑而山陽早廢𨿽不半載而天示見焉然則作者擇焉而爲之歟曰天道之精閟人受其節山髙澤深何擇之有然則昭烈之立吳氏爲後正歟曰是皆正也江東方彊諸夫人無有貴於吳者曹丕之立甄則非正也故冡嫡之事易春秋之所命始也然則易以屯蒙正子帶咸恆正子建魏亦有與於天命也而易正靳與之何也曰是猶之當璧其肘胯及焉耳然則己酉黃龍攺元孫權稱帝旡當於運歷歟曰是咸之拇與坎之窞也以三世之雄略而稱臣於曹丕漢室之壊荊州永安權實爲之權之罪不減於操以爲正閏勿數焉耳庚申魏主芳元年曹明已故司馬方張不十載遂誅曹爽滅何桓之族是在咸之防腓坎之有險壬申咸坎各在四爻夏吳主權卒又三年司馬師廢其主芳庚辰司馬昭弒其主髦於是恆之四與離之四當事矣不四年鄧鐘破成都安樂啣璧北地王與瞻尙並命而鄧鐘破蜀亦死於蜀在突如之爻始盡明年乙酉司馬炎立爲泰始元年於是四方稍平江南垂熸庚子孫皓出降三國鼎分未十六載司馬氏拱手受之禪代之局變爲誅夷一百三十餘年體卦兩交之防閹宦縱橫則頤過亂於離坎賢人君子矢心激烈咸燼於閹宦之手閹宦盡而權臣縱橫咸恆亂於離坎賢人君子矯情頽放半燼於權臣故道之與運相爲張弛一正一反自章帝己丑而後頤坎咸共運而勲戚閹寺權臣相纓絡也三者相因亂亡繼之矣然則咸遁非體交之卦也而皆以體交治之何也曰是猶之體卦也以用加之則自頤而下大過坎離未濟四限相並起也故自勲戚而閹寺閹寺而權臣權臣而戎狄若王瓜之於靡艸也然則和帝永元之前無是四亂者歟曰剝之終有新莽臨之初有祿產自未濟中分而上之交於隨蠱泰否皆彊諸侯也王者之有霸主霸主之有彊大夫天子之有悍後悍後之有宦寺相因爲起至於宵小權姦則無所不因無所不起也李杜之觚稜足以令曹瞞終身不帝稽阮之荒頓足以使司馬三弒其主前限之異者閹寺養子各襲其侯封其甚者坎過中交三十三年靈帝乙丑之際張讓等十三人皆世爲列侯後限之異者匈奴復嗣各命爲帝王其甚者離遁中交二十八年劉漢建元而後石趙諸國皆相繼稱制天實爲之非人力所能預也】



遁亨小利貞

彖曰遁亨遁而亨也剛當位而應與時行也小利貞浸而長也遁之時義大矣哉

象曰天下有山遁君子以逺小人不惡而嚴

【正曰遁猶來否也先否而去之君子浸逺小人浸長則君子何持危之有曰否可持也遁不可持也否之小人陰節已盈盈且敗敗而後持之邪正已別易爲功遁之小人陰節方厲厲而進進而欲持之邪正不別易爲害故處遁之君子則捨遁無術也詩曰薈兮蔚兮南山朝隮婉兮孌兮季女斯饑朝隮者小人之道也斯饑者隠遁之義也君子嚴其身不嚴於人嚴其道不嚴其辧善且不爲何惡之有乎故遁者逺小人之象也逺小人而又保其身保其身乃以保黎民及其究也爲容保民無疆】

初六【遁之同人】

遁亨小利貞

同人於野亨利涉大川利君子貞

遁尾厲勿用有攸往

象曰遁尾之厲不往何災也

【正曰是初遁也而曰遁尾何也君子嘉肥去之已逺是猶有同人之心焉委蛇和光亦曰救也救之不可終亦必遁則是遁尾矣冦賊猛鷙之所搏噬則必於其遁尾也君子淑愼以持其身溫惠以持其人在醜不爭失的旡怨謀之而獲曰非予智圖之而勝曰非予武詩曰縞衣茹藘聊可與娛若是亦庶乎免矣是利涉而勿往之謂也】

六二【遁之姤】

遁亨小利貞

姤女壯勿用取女

執之用黃牛之革莫之勝說

象曰執用黃牛固志也

【正曰夫當逺遁之時而有壯女之誡𨿽冇善說者莫挽之矣天道之支壊亦各有其序也若人焉莫逃之遁而得姤庸愈乎猶八月而之十月也君子觀艸以知春觀霜以知冰是未爲明逺也然而已譬故委蛇調停君子之所敬謝也詩曰豈其食魚必河之魴豈其取妻必齊之姜大雅曰稼穡維寶代食維好是則固志之謂也】

九三【遁之否】

遁亨小利貞

否之匪人不利君子貞大往小來

系遁有疾厲畜臣妾吉

象曰系遁之厲有疾憊也畜臣妾吉不可大事也【正曰遁之否儉徳辟難恐不及也何系之有乎系遁者臣妾之事也夫有所謀而告之臣妾則必不逮矣故臣妾者天下所爲系畜也夷齊之逃也手不賫糧公子鍼之亡也而有百乘畜系臣妾亦何吉之有乎謂我之能用小人也近情以柔之輯辭以收之情見勢絀而靷鞔俱絕故系畜之義近於匪人君子有所不取也冏命曰愼簡乃僚無以巧言令色便辟側媚夫當否之時誰復舉此者乎舉其系畜者以庶防一吉猶以身嘗而得厲藥也】

九四【遁之漸】

遁亨小利貞

漸女歸吉利貞

好遁君子吉小人否

象曰君子好遁小人否也

【正曰遁退也漸進也君子以退爲家小人以進爲家各得其家而禍敗分焉陰陽之所趨也古之君子三讓而進一揖而退小人惡退則以遁爲棄婦也然則雨無正之詩非歟曰雨無正爲救遁者也或爲親臣則義無所之也然則召公非歟曰召公則未爲好遁也鳴鳥方聞天休滋至微周公則召公亦未有遁心然則周公非歟曰周公何過之有三年䢐東亦未爲退也七年制作亦未爲進也書曰明我俊民在讓後人於丕時是則二公之志也】

九五【遁之旅】

遁亨小利貞

旅小亨旅貞吉

嘉遁貞吉

象曰嘉遁貞吉以正志也

【正曰是貞志者皆得於小亨未嘉防也而謂之吉何也曰君子者天地之所養也君子得其志天地得其養𨿽在巖壑亦各有禮樂焉詩曰皎皎白駒食我塲藿縶之維之以永今夕所謂伊人於焉嘉客夫世之所公侯者多有矣咎譽相繩而惡斁逓加卒不見所爲優遊者君子視之則猶之旅人也詩曰有萋有苴追琢其旅故萋苴之追琢亦古人之所貴也】

上九【遁之咸】

遁亨小利貞

咸亨利貞取女吉

肥遁無不利

象曰肥遁無不利無所疑也

【正曰是澤山之臒也而以爲碩人何也曰是天地之所尙也澤山之在天地猶爼豆之在堂奧是皆有君子焉非是不尊詩曰考槃在澗碩人之寛獨寐晤言永矢弗諼夫非肥遁而能如此乎故寂感者天地之所貴也市廛薦茅其神不靈致虛以貞故遁世而無尢人之心繇是而當位則帝王之輔也夫是其當巖莘野之初事乎而君子以爲卒業天地反復飛潛載升則於是通利焉是神明所爲終始也】

【然則遁與臨不相爲表裏歟曰固爲表裏也固爲表裏而捨八月之義何也曰君子之於易也以之誡不以之勸遁之八月則臨也其七月則復也其九月則泰也浸長之道也然則易爲對化不爲反復者歟何云不爲反復也曰以言反復則臨之宜爲觀也遁之宜爲大壯也而互易之何也曰臨自坤上者也六月而幹又兩月反而視之則遁矣遁自幹上者也六月而坤又兩月反而視之則臨矣然則林鐘八月是生大呂歟曰是太蔟也太蔟而謂之臨何也曰子午同位而起蕤賓則是太呂也丑未同位而起林鐘則是太蔟也遁爲林鐘其律五十有四泰爲太蔟其律七十有二然則臨爲太呂二陽之月從丑至申八月而生夷則夷則否也否而後傷傷而後凶然則臨之八月有凶宜曰自臨而否八月矣猶且曰臨而遁何也曰亦仍其貫也自其初位而數之也然則律稱六正六間黃鐘爲子子爲幹之初九林鐘爲未未爲坤之初六何也曰易道也道本積漸與气升降故陽子而極於已陰午而極於亥律器也器本方圓與時損益故子領六正而究於戌未領六間而究於已然則律之不從未而逆數之何也曰亦各其義也積漸之與升降道各馴致也然則君子之與小人分治天地也猶陰陽之互起也而臨曰容保遁曰惡小人何也曰遁之爲道天地之貞气也天地之气暑不勝寒君子能容小人小人不能容君子遁之同人利君子貞遁之匪人不利君子貞兩者天地之大厲也夫以天地閉塞朝野易治君子逺引貞固其志是而猶有不利則何以處君子者乎遁之六爻皆貴其貞而初之與三別利不利夫亦有容保之意乎曰苟逺而已分疾有喜君子所不敢試也】



大壯利貞

彖曰大壯大者壯也剛以動故壯大壯利貞大者正也正大而天地之情可見矣

象曰雷在天上大壯君子以非禮弗履

【正曰可以制情者其惟禮乎禮者天地所爲節文也情盛而禮盈禮盈而情竭情竭而質起質起而文衰故曰大壯則衰者將至矣君子知其已壯而守之以正故黃玉帛可以不敝也故夾鐘者日月之所繇中也陽進而已過日行而始中陽壯而稺守之若大武之總幹山立而遲久也故貞者應鐘之義也夾與應應應與林應故林遁而夾壯三鐘者陰陽所爲條逹反根而致末也用之大壯則其气散越多華而少實故夾鐘出四隙之細條繇間出以爲枝葉聖人因之以制禮樂柔神人和百度𨿽不言元亨得其利貞者而元亨之義備矣故非禮弗履大壯之象也大壯獨行象疑其彊用以教民噢媮無方及其究也以省方觀民設教】

初九【大壯之恆】

大壯利貞

恆亨無咎利貞利有攸往

壯於趾徵凶有孚

象曰壯於趾其孚窮也

【正曰物不可以恆壯也壯不可以恆始壯而始動動而謂之恆趾髙心亢其末必繇之矣君子之始進也甚正而巽也巽而猶有凶焉謂其數動也動而不失其恆則猶未至於徵凶也多方曰爾維克勤乃事爾尙不忌於凶徳詩曰淑愼爾止不愆於儀不僭不賊鮮不爲則若是則庶乎有孚矣】

九二【大壯之丰】

大壯利貞

丰亨王假之勿憂宜日中

貞吉

象曰九二貞吉以中也

【正曰大壯而丰勿憂之矣雷電者盛陽之時也盛陽當時雷電不疑以刑飭刑則是秋令也以禮飭刑則是夏正也以大壯而秉夏正則未爲失也古者夾鐘之月以釋系囚解桎梏所以繼長增髙順天地之生事也於時則日猶未昃也天子當陽炎臣無權欲以刑威賈壯竊天子之令以快其欲惡者希有矣康誥曰庸庸祗祗威威顯民夫亦繇禮之用也不用禮而致刑以自爲威用者有苗氏之行也呂刑曰今往何監非徳於民之中又曰屬於五極咸中有慶受王嘉師監於玆祥刑王假之勿憂其蓋謂此乎】

【然則大壯之丰無辭焉而獨言貞吉何也曰是天地之情也情得其正明得其中上下之貞吉皆於此防也故上經之貞吉一十有三下經之貞吉一十有二而大壯之丰爲之中主中主者上下貞吉之所取中也需兩貞吉彖之涉川五之酒食緩而得其正比兩貞吉自內不失自外從上順而去其私履以幽人得其道否以拔茅從其類謙豫兩二以載盛徳隨臨兩初以興大業此十者天地之正令也而澤雷得一焉咸之悔亡遁之正志此猶在壯丰之前者也壯之九二而得貞吉猶恆之九二而得悔亡二者天地之中憲也壯之貞吉悔亡與咸之貞吉悔亡二者南北兩正之所分治也故貞吉者天地之所貴也天地之托於下經不過八卦而遁大壯晉姤升得八貞吉焉澤雷之取於上經得一而已家人之中饋解之獲狐損之無家巽之有終未濟之曳輪孚光六者六子之所媚於天地也故道至於貞吉而練要矣坤與訟之安貞吉則必有所未安者也頤與革之居貞吉則必有所未居者也賁與益之永貞吉則必有所未永者也居之而安安之而永聖賢以厲其志鬼神以輔其命盈昃寒暑之所不能奪也詩曰彼其之子捨命不渝書曰底至齊信用昭明於天下貞吉之謂也然則師之執言隨之明道未爲失也而與苦節翰音並稱貞凶者何也曰師之五非長子也嗜功而前進隨之四非明時也有獲而慕功亦與苦節翰登同敝而已矣然則所謂貞吝者何也曰是泰之大畜與晉之豫也時極而且過位過而且下治其私邑不及其它而猶有丰亨豫大之心則下人必有私議其上者然則屯之小貞吉大貞凶何也曰是屯之復也爲徳而不宏有施而未光惠不惠懋不懋又何怪焉】

九三【大壯之歸妹】

大壯利貞

歸妹徵凶無攸利

小人用壯君子用罔貞厲羝羊觸藩羸其角

象曰小人用壯君子罔也

【正曰壯而歸妹以男悅女非禮也夫有全盛之國底於羸敗則鮮不自女旤矣君子當陽小星無光亦謂是媵妾者易與也而卒以不制詩曰燎之方寧或滅之赫赫宗周褒姒滅之故當壯歸之時𨿽自謂貞勝而猶有厲存焉君子致貞以一其守致厲以戒其事詩曰其儀不忒正是四國是之謂也】

九四【大壯之泰】

大壯利貞

泰小往大來吉亨

貞吉悔亡藩決不羸壯於大輿之輹

象曰藩決不羸尙往也

【正曰大壯之泰動而順順以下賢賢人景從故震者藩也輿者坤也決藩而負輿賢人之務也泰之尙於大壯者藩決而已藩限上下賢人不親動而決大輿壯輹周公曰在昔成湯旣受命時則冇若伊尹格於皇天在太甲時則有若保衡在太戊時則有若伊陟臣扈格上帝巫咸乂王家在祖乙時則有若巫賢在武丁時則有若甘盤又曰惟文王尙克修和我有夏亦惟有若虢叔有若閎夭有若散宜生有若太顚有若南宮括是皆大壯之時也大壯而藩之上聴不明下徳不行𨿽有湯文之輿虛車而已故壯而能泰純佑秉徳卽禮陟配天亦率繇此也】

六五【大壯之夬】

大壯利貞

夬於王庭孚號有厲告自邑不利卽戎利有攸往喪羊於易無悔

象曰喪羊於易位不當也

【正曰壯而號不已厲乎君子之去小人不厲聲色自治而已羊喪於險不可求也喪於易則可求也以大壯之時決將消之陰鐘鼓不鳴干戚自陳𨿽有逸罰亦可以已矣君陳曰寛而有制從容以和梓材曰肆王惟徳用和懌先後迷民故從容和懌盛時之所貴也厲卽戎大人之所辟也喪羊於易何悔之有乎】

上六【大壯之大有】

大壯利貞

大有元亨

羝羊觸藩不能退不能遂無攸利艱則吉

象曰不能退不能遂不詳也艱則吉咎不長也【正曰利貞在前乃動而有誡元亨在後乃吉而無悔夫以大壯之時而享大有之奉不已難乎福祿者豈弟之報也艱虞者躁動之旤也兌命曰有其善喪厥善矜其能喪厥功夫當大壯之時用其小心以履大位而大業非聖人而能之乎故進用捨聖人之所大愼也進一人而使之不可退退一人而使之不可進壯志動於中藩薄縈於外自以爲不疑而蹈於不詳者比比也君子見善則之見惡則遏之見疑則察之詳審乃達之伊訓曰弗慮胡獲弗爲胡成慮而詳之詳而爲之則庶乎免於壯罔者矣利貞而元亨其道固如此也】

【遁大壯二陰之卦也二陰之卦從此北政先陰而後陽剝復南政亦先陰而後陽何也亦各其序也大壯而止遁而退天地所善持滿也否泰咸恆夬姤皆在於是是亦下經之次義也】

【序卦傳曰物不可以久居其所故受之以遁遁者也物不可以終遁故受之以大壯是何取之取之遁大壯也消長之義冇近之者古人以綿其辭曰是可以屢爲進乎曰是亦天道也晉太康之十年己酉入於遁限明年爲惠帝永熈元年長沙成都豫章吳代廣陵始命爲王明年賈氏殺楊駿弒太后於金墉是王通所作元經也元經之始於遁猶上經之終於離也又十年庚申殺太子遹於是趙王倫兵起廢後遷帝以大位自竪諸王聞之相噪興師齊王冏成都王頴河間王顒等投刃向闕五緯亂行旣而諸王分崩長沙成都雌雄未決東海王越旣殺長沙又圖成都張方乘之再掠京師幽並兵起劉淵還部聰曜繼之李雄石勒之流分煽邊腹凡二十五載生民托於芻槁天子寄於鋒鏑不五六年間京師再陷二帝出降江左一旅卽席未安而王惇復起自己酉金墉之嵗至元帝崩年凡三十四載明帝乃立爲大壯交遁之中王惇旣除江左粗安而蘇峻祖約又逆朝命石頭播遷朝紳隕越賴陶溫之力克復王室亦以五胡競帝不煽南風瘡痍初蘇而諸君乘隙經略中原屢出屢反徒以長桓溫之雄心遺劉翔之訶責耳自明帝太寧元年以後又三十三年南北分際疆域始淸然則前際分遁後際分壯乎曰猶交卦在兩濟之限耳咸恆定位自南來者交於兩濟與咸同限也然則雜卦之稱壯進而遁何也遁壯合際明帝以前三十四年有志之士常恐不是以陸機兄弟郤顧榮之言以卒死於成都明帝以後三十三年有志之士常恐不進是以王猛從氐薄桓溫之請猶見存於彤冊是亦一義也然則咸速而恆久何也曰是猶之剝復也魏短而晉長魏之視晉四分之一】



晉康侯用錫馬蕃庶晝日三接

彖曰晉進也明出地上順而麗乎大明柔進而上行是以康侯用錫馬蕃庶晝日三接也

象曰明出地上晉君子以自昭明徳

【正曰詩書所論明徳備矣以帝堯之明徳而猶難於知人三接康侯何鑑而憑之曰我自昭明也天下之難明者我徳而已蕩之詩曰不明爾徳時無背無側爾徳不明以無陪無卿故已徳不明則視天下皆無賢人矣日出而百物昭焉山川炳焉𨿽有翳陰白日無咎人之所諒白日者信於白日之所諒人者也虞書曰能哲而惠何憂乎驩兜何遷乎有苖何畏乎巧言令色孔壬不哲不惠𨿽四目四聰滋其旁落也何以療之曰惟學古乎學古者聰明之所以成憲也故明出地上自昭明徳之象也明徳自昭不以傲物髙閌之家神去其室及其究也以飲食宴樂】

初六【晉之噬嗑】

晉康侯用錫馬蕃庶晝日三接

噬嗑亨利用獄

晉如摧如貞吉罔孚裕無咎

象曰晉如摧如獨行正也裕無咎未受命也

【正曰是其當文王之事乎以三世之侯伯弓矢未受而憂患總至若晉之若摧之君臣罔孚亦歷年所矣而卒以無咎者非文王之敬忌而能之乎故貞而獲吉裕而旡咎二者蒞事之總也晉而噬嗑君子自得其貞裕而已詩曰肆戎疾不殄烈假不瑕不聞亦式不諫亦入文王之謂也】

六二【晉之未濟】

晉康侯用錫馬蕃庶晝日三接

未濟亨小狐汔濟濡其尾無攸利

晉如愁如貞吉受玆介福於其王母

象曰受玆介福以中正也

【正曰晉而未濟所以亨也君子之受寵命如將避之而不獲也胥溺之波則利祿爲甚吾見夫隆貴之家求爲庶姓不可得者矣晉如愁如未濟之日也將旦而大昧嵎之陰也君子之防患不於其已濟於其未濟小人之旤敗不於其未濟於其將濟也故汔濟而濡尾小狐之事君子之所戒也伊訓曰終始愼厥與惟明明後康誥曰爾克永觀省作稽中徳則庶乎愁如之福受於王母者矣】

六三【晉之旅】

晉康侯用錫馬蕃庶晝日三接

旅小亨旅貞吉

眾允悔亡

象曰眾允之志上行也

【正曰晉而得旅亦眾所共與也寵錫之來猶之樂餌過客所爲行止也然而天子以行其禮樂鬼神以致其福佑百姓以載其聲徳詩曰在彼無惡在此無斁庶防夙夜以永終譽夫非盛徳而能之乎故違道以干眾譽與違道以干上澤其得失必有軒輊也於上多謟於下多瀆瀆者取咎於上謟者興謗於下惟聖人大寵而小居之詩曰小心翼翼昭事上帝聿懷多福是小亨而眾允之謂也失位而無悔未有如此者也】

九四【晉之剝】

晉康侯用錫馬蕃庶晝日三接

剝不利有攸往

晉如鼫防貞厲

象曰鼫防貞厲位不當也

【正曰晉而剝又何足貴乎莒僕之弒紀公以其寶來奔宣公以書命季文子曰莒太子不憚以吾故殺其君而以寶來其愛我甚矣爲我予之邑今日必授無逆命矣裏革遇之而更其書曰夫莒太子殺其君而竊其寶來不識窮固又求自邇爲我流之於夷今日必達無逆命嗟夫莒太子則所謂鼫防也宣公之三接則所謂洊剝也詩曰三嵗貫女莫我肯顧逝將去女適彼樂土其晉而剝之謂乎】

六五【晉之否】

晉康侯用錫馬蕃庶晝日三接

否之匪人不利君子貞大往小來

悔亡失得勿卹往吉無不利

象曰失得勿卹往有慶也

【正曰否之晉與晉之否皆可以吉何也曰明徳之庇也明徳而當位𨿽晝接小人不以爲卹共工驩兜之載於嶽牧是也然則恕於匪人而嚴於鼫防歟曰明徳當位𨿽失於匪人而無卹明徳不當位𨿽有明賞猶之誨貪也然則明主之遇匪人固可以勿卹歟曰蜉蝣鼓陰鳶鴟鳴風白日旣出靑燐且息知其匪人而匪人之小猶未來大猶未往也然則賞固可僣歟曰僣賞小失明人大得周書曰繼自今後王立政其惟克用常人】

上九【晉之豫】

晉康侯用錫馬蕃庶晝日三接

豫利建侯行師

晉其角維用伐邑厲吉無咎貞吝

象曰維用伐邑道未光也

【正曰豫利行師而維伐邑何也古者哲後蓋有師行而不試者矣試之伐邑其順則吾徳也其不順則吾賊也晉文公將取陽田陽人不服晉人圍之將殘其民辭以樊仲之官守與王之父兄甥舅也乃捨之旣而伐原令以三日之糧逾期疏軍而去之故如文公則免於貞吝矣夫以厲吉爲無咎固成其伐則羞吝逮之矣君子之利建亦爲明徳也厥徳不明以賞則無光以伐則無威𨿽其僕猶大玩之而況其私邑乎又況於不庭不服者乎】



明夷利艱貞

彖曰明入地中明夷內文明而外柔順以蒙大難文王以之利艱貞晦其明也內難而能正其志箕子以之

象曰明入地中明夷君子以蒞眾用晦而明

【正曰用晦而明是蒙難之道非所以蒞眾也而蒞眾以之何也內明而外順天地之大則也夫日行艱貞在於宵夜嵗行艱貞在於秋冬亨嘉之徳無所復著則敬靜其本矣敬靜者星辰所以凝光艸木所以著根也君子謹於宵夜以正日行立於秋冬以起嵗序禍難不攺素阨窮不變志眾或傷之君子不自傷曰是出入昧者日月之序云耳詩曰帝度其心貊其徳音明夷之艱貞是也𨿽不蒞眾以之蒞眾而可矣故明入地中用晦之象也日夕考徳火滅乃敬𨿽有宵夜不廢學問及其究也以作事謀始】

初九【明夷之謙】

明夷利艱貞

謙亨君子有終

明夷於飛垂其翼君子於行三日不食有攸往主人有言

象曰君子於行義不食也

【正曰義與命異乎守吾義則亦吾命也或曰致謙以明素猶之乎捨車也主人有言何也曰猶之乎夷主也曰君子之於行何也曰無所逃之也然則垂翼而有終君子知之乎曰履謙不亢蹈仁不死何爲其不知之也然則艱貞九徳而獨取謙者何也曰謙有履之基焉有復之本焉有恆之固焉有損之修焉有益之裕焉有困之辧焉有井之地焉有巽之制焉兼是九者而舉之故曰仁也義也然則君子之不貴行權何也曰謙則巽巽則權權非聖人不能用也然且君子之義在於正志】

六二【明夷之泰】

明夷利艱貞

泰小往大來吉亨

明夷夷於左股用拯馬壯吉

象曰六二之吉順以則也

【正曰傷而大來何傷乎君子在內用其柔明以得馬壯故疏附先後奔走禦侮君子皆用之矣然且君子不籍之者君子夷易以平其心和謹以治其气哀敬以致其思故夷而能拯柔而能健𨿽危而不傷夫當日出之時惰行墜志喪馬夷傷是則君子之罪也日入矣健勒箝輈鞭策是求馬力已竭而總轡者不休是則非君子之罪也君子蒙難上下泰然古人之與居詩書之與稽後世有王者出必來取法故其馬壯用拯夷股無害也】

九三【明夷之復】

明夷利艱貞

復亨出入無疾朋來無咎反復其道七日來復利有攸往

明夷於南狩得其大首不可疾貞

象曰南狩之志乃大得也

【正曰夷而復天道用明我仇好還南狩大得非爲報之也謂是七日反復則亦天道也君子之於明夷有進而用地者焉桑楡垂翼於飛無光君子之用地也有進而用人者焉逾險顧僕馬壯是來君子之用人也有進而用天者焉遲久反復罪人斯得君子之用天也君子用晦旡復可用者然且得是三極而用之以爲君子之道則可以爲君子之志則不可詩曰柞棫拔矣行道兌矣昆夷駾矣維其喙矣是之謂也】

六四【明夷之丰】

明夷利艱貞

丰亨王假之勿憂宜日中

入於左腹獲明夷之心於出門庭

象曰入於左腹獲心意也

【正曰丰之於明夷均也明夷明而入於地丰明而蔀於天故明夷昧谷也丰蔀食陰也日月之光未有食者或蔀之而憂生焉日之不食於月猶明之不傷於地也月退而入日之左腹則日出而明於月之右庭日進而入地之左腹則地退而日出於東方矣故明而不傷明夷之心也用晦而明明夷之意也丰蔀之宜中明夷之宜出君子所以敬靜而不懼也明夷之丰何憂乎多患者君子之命多戒者君子之福也詩曰昊天曰明及爾出王昊天曰旦及爾遊衍言敬之不可以已也君子不患多故患不得其心志焉耳心志者所謂夷主也】

六五【明夷之旣濟】

明夷利艱貞

旣濟亨小利貞初吉終亂

箕子之明夷利貞

象曰箕子之貞明不可息也

【正曰箕子得爲正乎曰箕子何不得爲正也陳範之與抱器一也而箕子之思防逺矣然則微子不得爲正也曰君子亦仁而已舊徳已謝新主已出頑徒之不可與妹土之不可居蚤夜致思以永終譽夫豈與箕子殊志乎故吉之恐亂明之恐息仁人所同慮也然則易有箕子何始也曰自周公始也周公之學蓋多得之箕子也營洛之與遷鮮必有取爾矣然則利貞何也曰已濟矣守艱則不利去其艱則不貞故曰利貞】

上六【明夷之賁】

明夷利艱貞

賁亨小利有攸往

不明晦初登於天后入於地

象曰初登於天照四國也後入於地失則也

【正曰山下有火晦而始見故老而好學者猶之炳火也明傷而飭刑以爲折獄明庶可以救敗者眞晦昧之事也君子之當明夷傷其身故不忍有傷人之心傷其事故無傷人之事日月相推出入地天則亦序也嵗明屈伸各以其序聖人無如之何亦曰吾學不厭誨不倦而已矣去晦而明𨿽入地後登何傷乎瞻卬之詩曰藐藐昊天無不克鞏無忝皇祖式救爾後明夷之上六不言得失則亦云救也】

【晉與明夷二陽之卦也從於南政下經之有晉夷猶上經之有需訟也明夷從南需訟從北乾坤分系而日月防次兩者相直則交食明著矣聖人以爲是經緯存焉耳約其夷蔀則不如頥大過坎離之著也故上經交次終於頥大過坎離而下經經緯至晉明夷又自爲一際】

【咸恆遁大壯晉明夷自爲一際是甫三卦也不及四象何也曰是積差之所從生也積差亦非聖人所貴然必如是而紀部乃別體用相乘所入於紀限也蔀法七十六以三積體用相乘之歷二百二十八爲十二章余贏之積二十九月凡二千八百四十九月而爲體用兼乘之限上下之所取衷也然則上經之不用三限何也曰古者以四章爲蔀四蔀爲紀則亦兼取之矣三章四積以當三部義見圖中是自爲義不與追象同防也】

【序卦傳曰遁者也物不可以終遁故受之以大壯物不可以終壯故受之以晉晉者進也進必有所傷故受之以明夷序卦之言亦有近於道者如致飭亨則盡矣進必有所傷是近於道者也然則是何限也南來用卦則猶在小過之限也晉穆帝十二年丙辰入晉於是稱晉者尙六十四年明年丁巳秦主堅始自立爲永興元年晉亦攺元升平桓溫始爲大都督出討姚襄修謁陵寢旣請遷都請移鐘簴已挾問鼎受禪之心及灞上枋頭相繼敗衂怒室色市遂廢帝弈立簡文甫圖卽眞而天褫其魄安石以廟廊之量明於用捨坐破氐秦不動聲色甫十餘年而柄樞諸臣驕奢相繼守藩之將動興晉陽道子國寶煽於內王恭桓競於外南郡欲收姑熟之餘以建黃初之業而劉下邳起於績屨一戰破敵遂復尋陽猶且北伐臨朐西折姚秦取盧循收徐道覆劉毅以英雅之防欲與抗衡如虎搏熊自取夷滅乃復西取長安中修洛陽兩執燕秦之帝付於槁街𨿽不足爲懷湣雪恥猶爲中原吐气蓋自南渡沈溺用兵之盛未有若此者也桓溫區區以灞上之勲欲躡踵孟徳燕翼五官宜其及矣崔浩有言裕奮寒微不階尺土討滅羣冦其才過於慕容垂然旣克秦而歸必簒其主闗中華戎錯雜風俗悍勁裕欲以荊之化施之函秦無異解衣包火捕虎張羅𨿽畱兵守之適足資敵耳旣而義眞逃歸赫連據長安終五代之世函秦不復𨿽雲天道亦人事矣劉裕歸弒立之後三年亦殂似爲晉歷未竟以永初足之然司馬簒晉非有崇功偉業不過罏皷韝燎人毛髮耳劉裕舉匪夷之勲行沿常之事豈必以伊呂責於傭雄哉蓋自晉惠己酉而來一限之中八易其主自穆帝丙辰而後六更其君酉虜再廢三遷惟安石爲政十二三年差稱無事誰謂仁賢無益於國者然則是遁大壯晉明夷之歷也上際從左下際從右是其遁明夷爲政歟何其傷之創也曰自下逆數猶是小過旣濟之政也然則用卦反復自上來者苻堅永興已入咸際永興以後六十四年義熈之後三年孰爲久速者歟是則恆咸逓用也恭帝己未晉室始廢蒼梧己未宋社亦遷以宋視晉夫孰爲久速者乎】

易象正卷六

欽定四庫全書

易象正卷七

明黃道周撰



家人利女貞

彖曰家人女正位乎內男正位乎外男女正天地之大義也家人有嚴君焉父母之謂也父父子子兄兄弟弟夫夫婦婦而家道正正家而天下定矣

象曰風自火出家人君子以言有物而行有恆【正曰木來從火順以與內內明而外巽言不過物行不過恆家道之成則必繇此也夫家道成虧其悉在婦人乎幹治外而同於野巽向內而宿於家故革不相得不相得則變也家人相得相得則順也故曰家人利女貞而治家之道備矣詩曰無非無儀惟酒食是議無父母貽罹故言有物行有恆風火之象也君子仁覆不私其家以顧復心施於天下及其究也以雷雨作解】

初九【家人之漸】

家人利女貞

漸女歸吉利貞

閒有家悔亡

象曰閒有家志未變也

【正曰閒有家則自女歸而始矣必敬必戒古人之命也魯公問於仲尼曰冕而親迎不已重乎仲尼曰夫婦之義以承宗祀以續祖妣何謂其重也莊公娶於齊丹桓宮之楹而刻其桷匠慶非之哀姜且至公命大夫宗婦覿皆用幣宗展辭焉夫匠慶與宗展則猶知所閒家也春秋之於夫人出入必謹書焉桓莊之世夫人如齊與歸自齊是不一見也而魯之卿士宗祝無有執其說者曹劌之論觀社則猶未及此也夫姬任姜姒波瀾所漸亦遂難反也乎齊詩十有一篇南山敝笱載驅猗嗟則皆魯風也以魯風而著於齊明乎女歸之漸於齊也曹劌曰齊棄太公之法而觀民於社非故業也齊社而魯往觀之非先王之訓夫捨先王之訓與公侯之業而欲以閒其家不已難乎】

六二【家人之小畜】

家人利女貞

小畜亨密雲不雨自我西郊

無攸遂在中饋貞吉

象曰六二之吉順以巽也

【正曰中饋有事不雨而小畜夫其有蘋蘩之薦乎古者公侯夫人與於賔祭詩曰君婦莫莫爲豆孔庶爲賔爲客又曰諸宰君婦廢徹不遲故捨中饋無復遂事也周之衰也用捨予奪皆謀於婦人十月之詩曰皇父卿士番維司徒家伯冢宰仲允膳夫棸子內史蹶維趣馬楀維師氏艶妻煽方處是則卿士而下皆煽之方艶者也故風自火出饋者以饋煽者以煽君子之所致謹也瞻仰之詩曰亂匪降自天生自婦人匪教匪誨時維婦寺又曰如賈三倍君子是識婦無公事休其蠶織故蠶織之與中饋適相佐也爲君子而不通於詩之義者必有女旤蓋謂是歟】

九三【家人之益】

家人利女貞

益利有攸往利渉大川

家人嗃嗃悔厲吉婦子嘻嘻終吝

象曰家人嗃嗃未失也婦子嘻嘻失家節也

【正曰春秋滅國三十有六其起於嘻吝蓋十有四五矣公父文伯朝其母其母方績文伯曰以歜之家而主猶績懼幹季孫之怒也其母曰魯其亡乎以子備官而未之聞耶古者天子諸侯大夫士庶皆朝夕庀其職業而後卽安王后親織紞公侯夫人加之以紘綖卿之內子爲大帶命婦成祭服列士之妻加之以朝服庶士以下皆衣其夫社而賦事烝而獻功男女效績愆則有辟古之制也今我寡也爾在下位朝夕處事猶恐忘先人之業況有惰心其何以避辟故如公父文伯之母則可謂不失家節者矣】

六四【家人之同人】

家人利女貞

同人於野亨利涉大川利君子貞

富家大吉

象曰富家大吉順在位也

【正曰小畜者中饋之事同人者蠶織之事也古者天子耕於借田王后蠶於公宮是家人之同人也宣王不借千畝虢文公諫曰不可民之大事在農上帝之粢盛於是乎出民之蕃庶於是乎生事之共給於是乎在和協輯睦於是乎興財用蕃殖於是乎始惇厖純固於是乎成故先期而戒事及期而陳禮太史贊王王耕一墢班三之庶人終於千畝及稷徧戒百姓命旅曰狥農師一之農正再之後稷三之司空四之司徒五之太保六之太師七之太史八之宗伯九之王則大狥是同人之道也詩曰侯主侯伯侯亞侯旅侯疆侯以有嗿其饁思媚其婦有依其士其是富家之謂也卽以富天下何不可之有】

九五【家人之賁】

家人利女貞

賁亨小利有攸往

王假有家勿卹吉

象曰王假有家交相愛也

【正曰家人之賁賁不飾也君子居處假於妻子則假於鬼神假於父母昆弟則假於王者師相矣質而不吝素而不僿𨿽無黃之觀又何卹焉洪範曰臣無有作福作威玉食臣之有作福作威玉食其害於而家防於而國人用側頗僻民用僭忒故家人之賁王者之所愛也內人無儀外人無容而後其志通焉長防有序男女有別而後其教行焉詩曰相在爾室尙不愧於屋漏無曰不顯莫予云覯神之格思不可度思矧可射思言王者之假家與鬼神之格人其致一也可觀易而得其象矣】

上九【家人之旣濟】

家人利女貞

旣濟亨小利貞初吉終亂

有孚威如終吉

象曰威如之吉反身之謂也

【正曰家人之旣濟是不可以已乎曰何可以已也患生於所忽旤起於所防君子之敬其妻子婢僕皆如其始至焉故濟家之道𨿽十世猶若有未濟也敬姜室文伯饗其宗老而爲賦緑衣之三章文伯卒戒其羣妾從禮而靜故旣濟之終亂家人之大誡也家人女貞則無有不貞者矣夏書曰威克厥愛允濟愛克厥威允罔功夫治家人而有師政乎亦曰反身而已反身而威百度以生詩曰我其夙夜畏天之威於時保之反身之謂也反身終吉何亂之有戒其終亂而得終吉非思患豫防何以得此乎】



睽小事吉

彖曰睽火動而上澤動而下二女同居其志不同行說而麗乎明柔進而上行得中而應乎剛是以小事吉天地睽而其事同也男女睽而其志通也萬物睽而其事類也睽之時用大矣哉

象曰上火下澤睽君子以同而異

【正曰同而異睽度之義也水火相互以辧內治癸在於內丁在於外同異相濟以和庶事洪範曰汝則有大疑謀及乃心謀及卿士謀及庶人謀及卜筮汝則從從筮從卿士從庶民從是之謂大同身其康彊子孫其逢吉汝則從從筮從卿士逆庶民逆吉卿士從從筮從汝則逆庶民逆吉庶民從從筮從汝則逆卿士逆吉汝則從從筮逆卿士逆庶民逆作內吉作外防筮共違於人用靜吉用作防夫以天子之明下謀於庶人以庶人之智上參於筮五味相濟必有得其大和者矣而且曰睽小事吉故異同之間鬼神之所以致聽也同異致聽譬於火澤星辰水鑑𨿽逺未失及其究也略於爭辧曰反身修徳】

初九【睽之未濟】

睽小事吉

未濟亨小狐汔濟濡其尾無攸利

悔亡喪馬勿逐自復見惡人無咎

象曰見惡人以辟咎也

【正曰睽之未濟則猶未有喪也鹽梅醯醬於人何忌存之則爲理執之則爲埶理埶相競愛惡乃興故朝有變色之言則室有操戈之釁矣夫以異同爲愛惡變色而求者猶建斾而逐亡馬也君子不辟惡人不尋危言戒其不濟而存其所以濟者異同在於先符契執於後𨿽有惡人莫之或仇也詩曰君子實維秉心無競蓋謂此歟】

九二【暌之噬嗑】

睽小事吉

噬嗑亨利用獄

遇主於巷無咎

象曰遇主於巷未失道也

【正曰道至於噬嗑而愼矣愼其小事以至於大事異同好惡無有分畛小人愛其明君子諒其誠故於門於庭於野則猶有所避之也遇主於巷則無所避之也亦各致其情實焉已矣或曰君子之有詭遇也伊尹負爼膠鬲載盟寧戚飯牛百里粥羊夫君子亦何詭遇之有乎金縢納誥通於風雷羑里行權廸於彛教君子亦何詭遇之有乎詩曰奕奕寢廟君子作之秩秩大猷聖人莫之異同相遇亦斷於誠敬焉止矣】

六三【睽之大有】

睽小事吉

大有元亨

見輿曳其牛掣其人天且劓無初有終

象曰見輿曳位不當也無初有終遇剛也

【正曰睽而大有是猶未得合也噬嗑則得合大有則不得合何也曰睽外也大有眾也睽而用眾則猶未可用也甲冑明於逺口舌動於內書曰惟口起羞惟甲冑起戎夫必以善遏惡順天休命則是大有者終取之矣詩曰民今方殆視天夢夢旣克有定靡人弗勝故始異而終同先違而後合人事也則亦天道也曳掣之凶𨿽古人或離之君子則亦何憂乎】

九四【睽之損】

睽小事吉

損有孚元吉無咎可貞利有攸往曷之用二簋可用享睽孤遇元夫交孚厲無咎

象曰交孚無咎志行也

【正曰獨往之論不可持也孤行之事不可爲也有信於一人則眾或從之非理之附權亦其道宜然也以睽而用損用者不鉅孚者甚宏忿欲旣除渺論獨存夫世而無元夫則已矣世而有元夫則必以是爲未孤也詩曰嗟爾朋友予豈不知而作如彼飛虫時亦弋獲其道在季札之於晏嬰晏嬰之於叔向叔向之於子產子產之於韓起也】

六五【睽之履】

睽小事吉

履虎尾不咥人亨

悔亡厥宗噬膚往何咎

象曰厥宗噬膚往有慶也

【正曰五之與二則亦互相取也五若遇主二若噬膚剛柔之制則亦互爲用也睽而履虎下有危言上有危權噬膚之慶何爲乎夫必有所遇之矣君子持論不已忤時持气不已忤物持身不已忤眾不幸而遇猛鷙則猶免於搏噬也幸而值明主則厥宗之契也委蛇隨人以異爲同則君子不能也詩曰我言維服勿以爲笑先民有言詢於芻蕘聖人之采芻蕘亦自昔而然矣厥宗噬膚又何咎乎】

上九【睽之歸妹】

睽小事吉

歸妹徵防無攸利

睽孤見豖負塗載鬼一車先張之弧後說之弧匪寇婚媾往遇雨則吉

象曰遇雨之吉羣疑亡也

【正曰上九則猶有應也而謂之弧何也應不當位者也應不當位羣疑橫生異同之來鬼豕商羊曳輿掣牛何足以方之乎故歸妹者女怨之宗也睽者嫉妬之事也君子以異同之身立嫉妬之路其得免於天劓者防何以爲事窮而理合孚久而疑亡張弧說弧往或遇雨焉耳詩曰憂心悄悄慍於羣小覯閔旣多受侮不少亦謂是歸妹也以媾疑宼苟信其爲媾以劑眾口以襄國是則亦何異同之有乎詩曰江有汜之子歸不我以不我以其後也悔是睽之歸妹之謂也】

【家人睽二陰之卦也從於北政自咸恆至晉夷爲差則北政又爲始矣家人睽之有兩濟損益漸歸是北政之令也從此而下皆南北參倚爲令焉序卦傳曰夷者傷也傷於外者必反其家故受之以家人家道窮必乖故受之以睽何言之厲也曰是猶在中孚之交也劉裕歾受命才三年癸亥爲景平元年義符踐祚不克負荷義眞北歸無攺其徳徐羨之傅亮謝晦等遂行廢立並殺義眞及義隆踐祚乃殺徐傅討謝晦於江陵是時北魏亦有令主河南相持不失尺寸而再有劉斌範曄之事撲滅淸晏幾三十年猶且坦懷含哺以餌梟獍使指墜玉几軀橫齋閣家人之傷何以過焉武陵王旣起討劭殺濟義宣臧質亦旋踵誅夷孝建大明之間差爲無事子業昏淫囚執諸父湘東朝升晉安夕殪子勛旣除之後乃大殺宗室武帝二十八子當年俱盡及於同產兄弟亦用殄絕嗚呼人皆能裁弟不能裁子而亦有劭濟之變興於元嘉皆爲江東之亂在諸王不在外國而亦有零陵赤紙發於從容是則乖傷之事不盡家人之咎也蒼梧旣弒汝陰復徙蕭道成無桓溫之略劉裕之勲徒以王敬則禇彥回刀筆陸梁坐姦天位方是時魏太武興於中原綱紀法度頗有華風南侵不遂荼毒靑徐歸而聽讒殺子斃於宗閹是在壬辰皆在家人之中交逆劭奮刃之先一嵗也其後孝文之立已十二載太后馮氏猶利稱制手毒其子以擁防孤家道之窮於玆而極夫南北分應易象乎曰猶是天下也山河兩戒蒼生系命爲之主者星物應之天地閉否豈辧種姓乎然則元嘉之誅徐傅黜義康不殺子劭義乎曰義也傅亮謝晦置君如碁已取佐命於晉室之裔又欲成博陸之業誰當安之義康不出劉斌王履之徒終爲亂階至若巫蠱事武帝終念戾據之事踟躇屏人不爲不密而潘妃一言墮及四體故威如之吉聖人之所深戒也】



蹇利西南不利東北利見大人

彖曰蹇難也險在前也見險而能止知矣哉蹇利西南往得中也不利東北其道窮也利見大人往有功也當位貞吉以正邦也蹇之時用大矣哉

象曰山上有水蹇君子以反身修徳

【正曰蹇者睽之用卦也睽而之蹇分政南北女睽於內男蹇於外蓋自下經而淳气且散矣又何其多故也蹇者東北之卦也睽者西南之卦也合蹇而睽亦未爲吉也大人齊其徳不齊其遇夷險利鈍何擇焉反身修徳曰不失吾正云耳故蹇之爲道六爻皆吉也智皆長於患難徳皆敗於安樂無皇曰令日耽樂乃非民攸訓非天攸若時人丕則有愆是周公之訓也故蹇者君子所不避也蹇之與睽其象相繼舍人求己𨿽不忤眾及其究也亦有異同】

初六【蹇之旣濟變正象】

蹇利西南不利東北利見大人貞吉

旣濟亨小利貞初吉終亂

往蹇來譽

象曰往蹇來譽宜待也

【正曰方蹇而遂濟恐猶有蹇者也蹇往不可忘譽來不可邀且眾蹇之來未有不生於譽者也咎譽互根譽可以來則蹇亦可以來矣君子之思防不爲其來蹇爲其來譽也詩曰樂只君子保艾爾後又曰公屍燕飲無有後艱古人之善持後也如此故待者所以持蹇亦所以持譽也涉者之回顧其義亦猶此也】

六二【蹇之井】

蹇利西南不利東北利見大人貞吉

井攺邑不攺井無喪無得往來井井汔至亦未繘井羸其瓶凶

王臣蹇蹇匪躬之故

象曰王臣蹇蹇終無尢也

【正曰吉凶之故王臣所不防也君子反躬懋徳於身以勞勸天下一夫不獲則曰予辜蹇而攺邑未爲得也蹇而羸瓶亦未爲喪也勞其身以事其君其君諒之則行潦泂酌餴濯而不辭其君不諒之則夷竈堙井谷汲而自老夫亦吾義也故爲厚祿以養身余祿以養人則君子不爲也詩曰坎坎伐輻兮寘之河之側兮河水淸且直猗夫王臣之心則已告之河水矣】

九三【蹇之比】

蹇利西南不利東北利見大人貞吉

比吉原筮元永貞無咎不寧方來後夫凶

往蹇來反

象曰往蹇來反內喜之也

【正曰蹇不可以獨往也往而用獨則多窮反而思來則多順矣故水之下於山不若其比於地也王臣之原筮何爲乎夫有知止之明者則亦無所待筮矣逾險而傾流以謂顚沛及之平地瀉水亦無所不得其湮郁也故不寧之來後夫之防君子有所不患也得其永貞者以抵於無咎而已矣喜平而惡陂與喜陂而惡平是何當於大人乎然且從眾而就平詩曰原隰旣平泉流旣淸召伯有成王心則寧克順克比以靜觀其後是亦君子之所貴也】

九四【蹇之咸】

蹇利西南不利東北利見大人貞吉

咸亨利貞取女吉

往蹇來連

象曰往蹇來連當位實也

【正曰蹇修徳也咸致虛也往蹇而知反反而修徳修徳而致虛則與之者至矣水滙於山而澤鐘焉山以連而得其力水以平而得其徳故蹇之惡險也匪躬而獨往亦非其性也詩曰凡百君子各敬爾身不愧於人不畏於天君子之受教戒於人與受教戒於天一也夫無已往之行有來連之實𨿽不得譽於外亦寡怨於內矣小明之詩曰靖共爾位好是正直神之聽之介爾景福夫是則猶朋友之力也】

九五【蹇之謙】

蹇利西南不利東北利見大人貞吉

謙亨君子有終

大蹇朋來

象曰大蹇朋來以中節也

【正曰蹇則朋盡矣大蹇而朋來𨿽致虛克順未足以及此也致恭以存位以功而下人勞不言瘁役不言懃以西南之徳而成東北之業非君子而孰與於此乎故謙者九徳之選也井之匪躬於是相應謙君而井臣君得其柄臣得其地以濟旤難若炎岐雷跗之爲醫藥也公子重耳十九年於外不得一士而秦翟齊楚聞聲相附𨿽二臣之力而謙柄所造亦已多矣然則蹇備柄地而不列於九二何也曰是未出險也憂患不除何益於慧王臣之相濟亦以教謙云耳書曰木從繩則正後從諫則聖是謙與井之自相與也以謂之大朋亦宜】

上六【蹇之漸】

蹇利西南不利東北利見大人貞吉

漸女歸吉利貞

往蹇來碩吉利見大人

象曰往蹇來碩志在內也利見大人以從貴也【正曰甚矣蹇之喜退也蹇而有名利之心則足以喪其身而危其家蹇而有委蛇之志則足以隕其名而墜其情漸而女歸何傷乎故遁之稱肥蹇之稱碩古人所致澤於性命也君子用世不及虞夏致身不及臯伊則亦已矣而依違淟涊以殉乎人是大人所不取也然則大人固無功乎曰何爲其無功也世未喪道道未喪家女歸待時與時偕行連反之往來蹇碩如環夫必以險難爲不可往者則亦過於用智矣故曰來反者智士之務碩來者仁人之義也以仁人而朋王臣蹇難以夷旤亂以平遁之稱肥何足以稱之詩曰狼跋其胡載疐其尾公孫碩膚赤舄幾幾言夫往蹇而來碩者也是大人之事也】



解利西南無所往其來復吉有攸往夙吉

彖曰解險以動動而免乎險解解利西南往得眾也其來復吉乃得中也有攸往夙吉往有功也天地解而雷雨作雷雨作而百果艸木皆甲拆解之時大矣哉

象曰雷雨作解君子以赦過宥罪

【正曰蹇而受之解則可以往矣而曰無所往何也謂其方解者也物方孚而息之病方復而綏之雷雨方作羣首屏聽夙往夙復則猶之安處也夫君子之有安處何也君子者不與聖人爭能不與鬼神爭功天地方動雷雨爲政君子則猶之百果艸木也以大徳讓之天地以至仁讓之聖人詩曰羔羊之皮素絲五緎委蛇委蛇自公退食庶可免於罪過矣君子必自仁也而後以仁於人故赦過宥罪雷雨之象也雷雨自天不可妄邀苟非其時赦宥不行及其究也以言有物而行有恆】

初六【解之歸妹】

解利西南無所往其來復吉有攸往夙吉

歸妹徵凶無攸利

無咎

象曰剛柔之際義無咎也

【正曰蹇之歸妹嫌其有咎也故謂之無咎冰泮而雷作則亦歸妹之時也及時而歸則猶之夙往夙復也險動而說蓋猶有西南之心焉萬物之終敝於其未解也解而緩緩而歸男過女慝可以不作詩曰我䢐東山滔滔不歸我來自東零雨其蒙是周公之事也倉庚於飛熠耀其羽之子於歸皇駁其馬是將率之事也以是而解解而歸妹何咎之有乎無咎八十此其選矣故但曰無咎以解夫咎歸妹者也】

九二【解之豫】

解利西南無所往其來復吉有攸往夙吉

豫利建侯行師

田獲三狐得黃矢貞吉

象曰九二貞吉得中道也

【正曰解而豫天地見徳萬物以說獲狐得矢行師之利也故解則未爲緩也豫則未爲怠也去其苛疑以得其中正如是而已君陳曰予曰辟爾惟勿辟予曰宥爾惟勿宥惟厥中有弗若於汝政弗化於汝訓辟以止辟乃辟故獲狐者勿宥之道黃矢者止辟之路也蔡仲之命曰率自中無作聰明亂舊章詳乃視聽罔以側言攺厥度夫是則可謂得其黃矢者矣】

六三【解之恆正變象】

解利西南無所往其來復吉有攸往夙吉

恆亨無咎利貞利有攸往

負且乘致宼至貞吝

象曰負且乘亦可醜也自我致戎又誰咎也

【正曰夫易之貴位也三不得位恆以剛處之而羞解以柔處之而吝則是剛柔兩無所處也夫恆之得羞者謂其解恆者也恆徳不守動而之險夫婦之道變於內解之得吝者謂其恆解者也解徳不成勲而若故刑徳之義變於內故外無變象內有變徳小人之所伺而宼攘所從至也故解者甲拆之防也甲拆之防而有恆風艸木披靡百果剝落雨澤之利委於溝壑君子不得其志小人不得其欲其免於暴伐者幾何詩曰而秉義類彊禦多懟流言以對宼攘式內是夫子所謂盜招者也子曰作易者其知盜乎負也者小人之事也乘也者君子之器也小人而乘君子之器盜思奪之矣上慢下暴盜思伐之矣慢藏誨盜冶容誨淫易曰負且乘致宼至盜之招也夫子之意其謂季孫乎季桓子不能制其家臣而外侈功於諸侯一與家臣盟於稷門再於周社盟一詛於國門再詛於五父之衢而今嵗侵鄭明年侵齊今嵗圍鄆明年侵衛於是陽虎以五族之徒難於蒲圃旣敗脫甲如公宮取寶玉大弓春秋書之曰盜則負乘之事季桓子受之也然則負乘之當於恆者何也曰亦其象也解水也舟也雷也車也舟車負載緩而慢蔵巽以乘水險動於下以於其上自以爲一家而盜生其中屯之上六則亦猶是也然則是貞也而曰吝何也貞吝異實而醜咎同名何取之乎曰夫其徳與位俱散也然則恆之解徳與位猶未散也而亦曰貞吝不占何也曰恆者婦人之志解者耄期之事也彼此互取而載於防介則聖人有憂之矣然則處於防吝而貞志無咎者其臧哀伯與季文子乎桓公二年取郜大鼎於宋納於太廟臧哀伯諫曰君人者將昭徳塞違以臨照百官猶懼或失之故昭令徳以示子孫今滅徳立違而寘其賂器於太廟以明示百官百官象之其又何誅焉莒太子僕弒紀公以其寶來奔宣公使人以書命季文子曰夫莒太子不憚以吾故殺其君而納其寶將與之邑今日必授季文子曰人旣不愛其親又何愛於君使司宼出諸竟曰爲我流之於夷今日必達故周內史之嘆臧孫猶太史克之贊文子也言夫見利而能斷斷而能克者也洪範之志咎徴也曰蒙恆風若解之恆與恆之解則猶之恆風也故恆寡吉辭焉謂其近於婦人也寶賄之好而負載之尙盤庚曰朕不肩好貨敢恭生生鞠人謀人之保居敍欽是則進於夙吉之道甲折萬物之義者矣】

九四【解之師】

解利西南無所往其來復吉有攸往夙吉

師貞丈人吉無咎

解而拇朋至斯孚

象曰解而拇未當位也

【正曰解而用眾用眾而得丈人則將捨其弟子捨弟子而得丈人是解之得朋也君子爲仁不以市恩爲徳不比於私眤行於西南而解於東北天下之大順也大禹之格苗晉文公之伐原皆解而後成師盤庚曰朕不肩好貨敢恭生生鞠人謀人之保居敍欽是乃爲解拇而孚朋者矣解拇而孚朋天下之大順也】

六五【解之困】

解利西南無所往其來復吉有攸往夙吉

困亨貞大人吉無咎有言不信

君子維有解吉有孚於小人

象曰君子有解小人退也

【正曰解之困困於解者也𨿽困於解然且眾志系焉天下歸焉故以赦爲無益鉗結爲有用者鬼神之大惡百姓所不附也康誥曰非汝封刑人殺人無或刑人殺人又曰非汝封劓刵人無或劓刵人故刑戮者君子小人所共爲治也君子以刑戮治小人小人亦以刑戮治君子則是交亂矣諺曰獸惡网羅民憎其上故网罟始制而飛濳交喪矣然則虞典五刑康誥七殺不爲廸吉歟曰虞典世輕康誥世重亦其正也君子不撓法以從欲於上不違道以干譽於百姓雷雨數行膏澤不分解而旣困亦猶之不解也君子成信於天下則亦得其意焉已矣】

上六【解之未濟變正象】

解利西南無所往其來復吉有攸往夙吉

未濟亨小狐汔濟濡其尾無攸利

公用射隼於髙墉之上獲之無不利

象曰公用射隼以解悖也

【正曰是春令也鷹化爲鳩則隼可射矣射隼髙墉非在下位而能之也古之爲刑者期於無刑虞書曰好生之徳治於民心玆用不犯於有司故以人用法惟人是視是則人也以禽用法惟禽是視是則禽也故世之爲悖者皆禽也治天下而使猛鷙之人據於髙位則解澤之涸久矣解之未濟則猶可以解也在位羣疑率於大戛三狐旣獲則髙隼可射也夫以解爲必不可濟以隼爲必不可射猶以霜霰尙於雷雨鳴鳥絀於狐烏也詩曰鳯凰於飛翽翽其羽亦傅於天藹藹王多吉人維君子命媚於庶人夫以君子而媚庶人亦爲瘝君造譽者乎故解之未濟君子所致決於猶豫也猶豫者小狐之事也觀於此義則易之所以垂戒者深矣然則夫子所云成器而動何也子曰隼者禽也弓矢者器也射之者人也君子蔵器於身待時而動何不利之有動而不括是以出而有獲語成器而動者也是則夫子不謂解之未濟也曰不謂其未濟則蔵器待時何爲者乎小人而在下位去之易小人而在上位去之難射狐於三驅之下無所疑也射隼於髙墉之上則有所疑也亦曰待其可濟則濟矣晉人之去欒盈宋人之去魚石皆彌年而發旤待濟而終濟其惟公子友與鄭子產乎公子友之事君也誼於公不私其親莊公之疾也問後於季友季友曰臣以死奉般又問於叔牙叔牙曰慶父材慶父非正也季友遂以君命酖叔牙慶父賊般季友立閔公慶父又弒閔公季友以僖公入自邾求慶父於莒使公子魚從而哭之慶父乃殪季友之蔵器亦未爲密也待時亦未爲審也而不括有獲動得解悖亦無所不濟者矣子產之治國也直而恵敏而多知公孫楚之與公孫黒鬭也子南下而子晳長矣子晳惡未可制乃執子南而數之曰國有大節五而汝皆幹之不畏君之威不聽政不尊貴不事長不養親君曰余不忍殺宥女於逺乃放遊楚於吳及公孫黒之將作亂疾作未果子產將鄙乘遽而至使吏數之曰爾有亂心國不女堪専伐伯有而罪一也昆弟爭室而罪二也薰隧之盟女矯君位而罪三也不速死司宼將至乃屍諸衢加木焉子產不逐遊楚則子晳必亂且使諸大夫殺子晳則無以靖鄭國也皆數而速正之故子產之解悖則猶之季友也而子產爲審矣然則解之未濟曰無攸利而上六曰無不利何也曰去其小狐而射於髙墉則無不利也夫使季友子產猶有狐疑之心則方覆宗不暇何解悖之有乎】

【蹇解者二陽之卦也從於南政與家人睽正相反也相反而互起是皆有咸恆兩濟焉故爲下經之綱紀繼以損益而三代盛衰備見於是也然則對化之卦相比而起間得防卦歟曰惟是兩卦也渙節之與丰旅則猶巽兌之夾輔也然則是亦有異義乎曰家道之難也咸恆兩濟相爲倚伏用體之交限家睽蹇解正於是起也於是起者何也曰體用之相差以咸當坎以遁當離晉當兩濟家人當小過蹇當中孚此定位之卦衷於南北者也以頥當頥以大過當坎以坎當咸以離當遁以咸當晉以遁當家人以晉當蹇以家人當損此定序之卦鱗次而集者也故家睽蹇解洽比之因起也易之聨卦惟是兩者故不得不尋其始以要其終也序卦傳曰睽者乖也乖必有難故受之以蹇蹇者難也物不可以終難故受之以解解者緩也爲序卦者亦知其有憂患乎庚午永明之八年於是入蹇時則蕭鸞用事矣猶是家人也不五載一弒昭業再弒昭文儒生防袴廢天子遂爲常事於是治道綱紀在魏魏興伐罪之師而僅付之水濵無何齊魏兩主俱捐軒駕而蕭衍髙歡咸奮爪翮恣其飛騰矣蕭衍難在十年之內旣廢寶卷復廢寶融隆昌之報宜在雍州髙歡發難在四十年之後破爾朱立淸河才長於石勒事正於劉曜而竟畱一侯景以報壽陽方蹇解之中交在魏庚子元義殺淸河幽胡後於北宮先一年羽林戕張彜而髙歡蓄士馬后數年梁取壽陽又兩年而胡後弒主爾朱榮舉兵晉陽沈妖牝誅徐鄭魏主攸方誅朱榮而朱兆亦復弒攸髙歡起乘其敝與宇文泰抗立東西兵革之事無日無之八十老公偸五十年之治而卒以貪納叛人餓委沙丘簡文旣廢侯景自立繹詧共附魏齊方智淵明不能自存徒爲陳覇先厲其嚆矢耳乙亥丙子梁祚遂絕元魏亦熸蹇解乖睽相爲終始也而元魏以家難獨著天道北行從其盛者而一蹇一解自分南北北無反躬修徳之期南多赦過宥罪之日可嘆也夫】



損有孚元吉無咎可貞利有攸往曷之用二簋可用享彖曰損損下益上其道上行損而有孚元吉無咎可貞利有攸往曷之用二簋可用享二簋應有時損剛益柔有時損益盈虛與時偕行

象曰山下有澤損君子以懲忿窒欲

【正曰古之爲學者損益其大端矣損人以與天損已以與禮無所益而益之故損者下學之最要也君子和說以制行至止以飭躬不動於气不牽於物水澤澹於下源泉定於上故山澤之通气男女之效悅君子以是致學也和而止澹而定則忿欲之懲窒已過半矣然且君子致其日損謂是源流之不可遽靜也柔以持之虛以觀之終老其身無所盈益而已矣詩曰無然畔援無然歆羨不大聲以色不長夏以革是文王之學也書曰文王卑服卽康功田功二簋用享其謂此乎故山下有澤懲忿窒欲之象也水澤所鐘隄防不虧先之甚難獲之甚易不自謂多致虛之功及其究也以虛受人】

初九【損之蒙】

損有孚元吉無咎可貞利有攸往曷之用二簋可用享蒙亨匪我求童蒙童蒙求我初筮告再三瀆瀆則不告利貞

已事遄往無咎酌損之

象曰已事遄往尙合志也

【正曰損之蒙損亦未可瀆也致誠而已誠則虛虛則和能和而敬何憂乎忿欲何虞乎不告故已事遄往所以致敬也酌損之所以導和也天下之善損者其惟蓍乎其設像也虛其立辭也簡其取防也要忿欲存於中則精靈不交故損之蒙亦致其和敬而已和敬以爲學有不瀆學和敬以爲問有不瀆問詩曰我日斯邁而月斯徵遄往之事也各敬爾儀天命不又酌損之事也損之童蒙𨿽學問猶謹用之而況於忿欲乎】

九二【損之頥】

損有孚元吉無咎可貞利有攸往曷之用二簋可用享頥貞吉觀頥自求口實

利貞徵凶弗損益之

象曰九二利貞中以爲志也

【正曰損之頥亦各以爲養也得其所養𨿽損弗損失其所養𨿽益弗益故以言語飲食爲足以害人而損之與以言語飲食爲足以利人而益之是皆未得其正也然其道要於節愼則益之不若損者多矣故二簋者貞吉之實也損其二簋則已損益其二簋則已益過往而防養正而吉詩曰委蛇委蛇自公退食退食自公委蛇委蛇弗損益之謂也】

六三【損之大畜】

損有孚元吉無咎可貞利有攸往曷之用二簋可用享大畜利貞不家食吉利涉大川

三人行則損一人一人行則得其友

象曰一人行三則疑也

【正曰夫觀損之大畜而知學之大也大畜多者也損不貴多者也擇三而從一去疑而從誠古人之言行則必有以貫之也故多言不如多行多行不如一行以損而爲大畜以二簋而不家食約博之路古人則必有取之矣子曰天地絪緼萬物化醇男女搆精萬物化生一則精精則神神則化精一之端萬化以出𨿽定大疑濟大險則亦繇此也何獨行道之自爲師友者乎詩曰鳲鳩在桑其子七兮淑人君子其儀一兮其儀一兮心如結兮若此則可謂善學者矣三人而得師其亦謂此也夫】

六四【損之睽】

損有孚元吉無咎可貞利有攸往曷之用二簋可用享睽小事吉

損其疾使遄有喜無咎

象曰損其疾亦可喜也

【正曰天下無復大事也忿疾當身毫末皆大忿疾去身天下皆小欲忿相尋疾疢乃來異同其間血气不菑故睽猶未蠲忿也以損命之小損而大益以視天下之疢疾則悉繇此矣洪範曰彊弗友剛克燮友柔克沈潛剛克髙明柔克燮友沈潛損其欲髙明彊弗損其忿損之又損疾喜乃反書曰若有疾惟民其畢棄咎夫能損疾以濟小事睽之大事亦鮮不濟矣遄喜無咎則亦指此而爲言也】

六五【損之中孚】

損有孚元吉無咎可貞利有攸往曷之用二簋可用享中孚豚魚吉利涉大川利貞

或益之十朋之弗克違元吉

象曰六五元吉自上祐也

【正曰損之中孚明水繭栗以告上帝上帝之將享不擇博而嗜也曰吾得其精意焉耳故損無所益損而信則益也君子齋戒洗心神明其徳下無朋從之助上無卿尹之援用其二簋而十朋弗違是非至誠而能之乎詩曰泂酌彼行潦挹彼注玆可以翟罍豈弟君子民之攸歸豈弟之道不自滿假不自滿假而後眾歸之永言配命成王之孚則亦謂此也】

上九【損之臨】

損有孚元吉無咎可貞利有攸往曷之用二簋可用享臨元亨利貞至於八月有凶

弗損益之無咎貞吉利有攸往得臣無家

象曰弗損益之大得志也

【正曰損已而臨民損君而恵臣損家而益國夫有耕獲之心而能之乎教思容保則君子之志也肥身肥家則非君子之事也故八月者收獲之月也菑畬未獲可以就實矣君子秉其幹徳而退若山澤居不問貨蔵家不言有無鼓萬物而與之同憂先萬物而與之避防視天下無可益我者則亦窅然若喪其天下矣云漢之詩曰耗斁下土寧丁我躬云漢之防八月也君子以是損恵不以是損志圭璧旣卒二簋是獻天下翕然信其不吝故得臣無家天下之所繇治也周公曰我受命無疆惟休亦大惟艱夫非周公誰用其不富之志乎】



益利有攸往利涉大川

彖曰益損上益下民說無疆自上下下其道大光利有攸往中正有慶利涉大川木道乃行益動而巽日進無疆天施地生其益無方凡益之道與時偕行象曰風雷益君子以見善則遷有過則攺

【正曰學之有損益其相起也損盡而師天益動而師人師天者退師人者進故損無學而益有學損無問而益有問也風雷相勵鼓舞以時正者得其志應者得其气气志旣從朋來乃同故忘食忘憂不厭不倦仲尼之學也君子不以人爲無善已爲無過故約已而師人居上而下下仲虺曰能自得師者王謂人莫已若者亡好問則裕自用則小湯與仲尼皆用之也故遷善攺過風雷之象也風雷迅烈次於幹幹約於天心何攺何遷性命之源不廢學問學問不廢乃得其貫及其究也以立不易方】

初九【益之觀】

益利有攸往利涉大川

觀盥而不薦有孚顒若

利用爲大作元吉無咎

象曰元吉無咎下不厚事也

【正曰益益下者也觀未有以與之也曰致其意云爾世未有不隆其事而隆其意者也夫將隆其事以實其意則可以大作矣君子有郊祀之意而後可以致賓享有禘嘗之意而後可以致禴祠詩曰顒顒卬卬如圭如璋令聞令望夫非大作而何以副聞望乎故修意修言修文修名修徳修行皆不可以已也而君子本之禮樂曰使下各厚事則六府之利已溥矣君子之益下非有以與之也曰使天下信之謂非徒取之天下者則是君子之與天下也詩曰如取如攜攜無曰益牖民孔易是益之觀之謂也】

六二【益之中孚】

益利有攸往利涉大川

中孚豚魚吉利涉大川利貞

或益之十朋之弗克違永貞吉王用享於帝吉象曰或益之自外來也

【正曰是猶之觀也亦貴其誠信而已蓍之益人亦非有益於人也誠然而求之誠然而告之其益之則皆吾正也其順之則皆吾信也豚魚且然而況於神明乎詩曰徒禦不驚大庖不盈君子之庖禦非有以益人也取其惟正則羣下皆益矣車攻之亂曰之子於徵有聞無聲允矣君子展也大成天下之信君子與君子之取信於天下決不在多博也或得之聲聞或不得之聲聞要本於精意可以享帝則可以格於賔屍可以格於賔屍則可以格於黎庶矣】

六三【益之家人】

益利有攸往利涉大川

家人利女貞

益之用防事無咎有孚中行告公用圭

象曰益用凶事固有之也

【正曰六徳之有女貞五禮之有防事善詛者不以咒善禱者或以祝謂是出於天性而因爲之節文值其所損聖賢不能增值其所與天子不能奪故孝子貞婦恭兄弟弟至性所命或以爲偏至一往者而聖人則以是爲中行中行者中理而行之無所復損則皆可益矣故益之家人眞切之至也桐宮之命東山之避或以是諱談而聖人履之若家人之嗃嗃有恆有物適相告焉爾故或益之或自外來者而益之用防事不自外來者也父父子子兄兄弟弟夫夫婦婦聖人樂爲之而有不能嚴父恭子友兄順弟義夫貞婦聖人能爲之而有不樂一以是爲無所損益者正行而不疑故金縢之義聖人不以爲誕也】

六四【益之無妄】

益利有攸往利渉大川

無妄元亨利貞其匪正有不利有攸往

中行告公從利用爲依遷國

象曰告公從以益志也

【正曰家人居者也居而女貞不避防事無妄行者也行而有避防事也故君子之爲道不一律也要於中行而已矣烈風震雷不數見於家和風巽雨不數見於國可以居則居之可以行則行之以爲正而利往以爲而不利往度其正而匪則決其不利往而利往者盤庚洛誥皆用之矣盤庚曰各匪敢違卜用宏玆賁洛誥曰汝受命篤弼丕視功載丕宏之事鬼神與謀聖人非樂爲嘗試也本之至誠防其永藏天地震動而咫尺是循聖人則亦不爲之矣故中行告公無妄之道也利依遷國涉川之事也然則古之遷國皆冒大險亦皆告圭歟亦猶造次而遷之耶曰相其陰陽觀其流泉公劉之智也爰始爰謀爰契我太王之治也匪棘其欲聿追來孝文王之仁也貽厥孫謀以燕翼子武王之誼也易之大事有六建侯禦宼用刑行師遷國肆覲而取女不與焉故遷國者聖人之大毖也見善而遷見過而攺𨿽卜宅建兆亦有所不得已也六三之防事益之而有所不避夫非遷攺誰從乎然則六四中行謂當位而行之六三柔防而亦曰中行何也曰家人無妄皆貴其誠也誠則孚孚則從從則𨿽遷不失其中故依遷者亦古人所謂凶事也凶事致誠故告之而不違遷之而不疑然則春秋遷國有九聖人皆無一取焉何也曰是不獲已也迫於彊鄰而依遷以自存聖人亦垂憫焉則何中行之有故無公劉古公之智文王武王之仁而欲依盤庚洛誥之事者亦寶所不告聖人所不憫也】

九五【益之頥】

益利有攸往利渉大川

頥貞吉觀頥自求口實

有孚惠心勿問元吉有孚惠我徳

象曰有孚惠心勿問之矣惠我徳大得志也

【正曰益下以養民損上以養聖賢觀其所養而風雷之意可見矣故風申命者也雷爲政者也申命居尊而雷應之動而受益發於心徳夫以益下爲事養賢爲務何往而不得孚吉乎故惠者順也損上益下天下之大順也詩曰媚玆一人應侯順徳是益之頥之謂也勿問元吉則亦當位之謂也故位者聖人之所貴也】

上九【益之屯】

益利有攸往利涉大川

屯元亨利貞勿用有攸往利建侯

莫益之或擊之立心勿恆凶

象曰莫益之偏辭也或擊之自外來也

【正曰是猶有未利涉者乎建侯系其中而進退不果屯爲主人而家人爲客云雷交動險生於外是則旤患隨之矣故曰利涉則涉矣而曰勿涉曰利往則往矣而曰勿往夫以往涉之利爲不如建侯之利也則是求益而不已者也屯難之所起也楚觀起有寵於令尹子南未益祿而有馬數十乘楚人患之王遂討焉防子馮繼爲令尹有寵於防子者八人又無祿而多馬申叔豫三避之於朝防子從而請過叔豫曰子南自縊而觀起車裂夫子未之知乎於是子馮退八人者而王乃安之慶氏之亡與晏子殿其鄙六十弗受子尾曰子固不欲富乎晏子曰慶氏之邑足欲故亡吾邑不足欲也益以殿乃足欲足欲亡無日矣韓宣子求環於鄭商子產弗與子太叔子羽爲請之子產曰僑聞君子非無賄之難而無令名之患爲國非不能事大字小之難而無禮以定位之患大國之人令於小國而皆獲其求何以給之一共一否爲罪滋大故如申叔豫晏子子產可謂恆心莫益者矣然則利渉而不涉利往而不往亦有頥用居貞渙思匪夷者矣而益獨以屯而得擊何也曰益極之必損損極之必益亦猶之否泰也富天下而不益退無家而弗損以爲是恆心者非聖人而能之乎故觀損之上九而後知益之將退也非所以爲進也然則夫子所謂三修者何也曰夫子其謂郤獻子乎範武子將老召文子曰爕乎吾聞之喜怒以類者鮮矣易者實多詩曰君子如怒亂庶遄沮君子如祉亂庶遄已君子之喜怒以已亂也弗已者必益之郤子或者欲已亂於齊乎不然吾懼其益之也武子請老以位益郤獻子獻子以是擊齊亦以是自擊也子曰君子安其身而後動易其心而後語定其交而後求危以動則民不與也懼以語則民不應也無交而求則民不與也莫之與則傷之者至矣易曰莫益之或擊之立心勿恆凶其郤獻子之謂乎】

【損益三陰之卦也山澤爲令風雷佐之故從於北政自否泰咸恆損益剛柔相應至於兩濟爲乾坤之終始而泰否損益三分其間爲距乾坤咸恆三百三十六嵗而自爲一際自乾坤至於損益千二百一十嵗而入於夬姤南北反正剛柔易位故曰盛衰之始則始於此也】

【序卦傳曰解者緩也緩必有所損故受之以損損而不已必益故受之以益是何義也曰亦其義也是其意不爲義起也永定元年陳覇先自立弒其主方智宇文覺亦弒其主欽自爲天王曽不數月宇文防亦弒覺南北之智孰爲俱謀夫猶是損之初嵗也不則蹇之中交也於時周齊兩大陳介江南蓋自梁詧淵明之時則固齊魏之屬國也陳主借席故事黃鉞卽眞不三年而殂蓋自永明建元隆昌三簒立主未有過三年者安成北還伯宗坐廢叔寶嗣之與敗爲餌天塹之險墜於婆娑韓賀一鼓辱井梯繩可嘆也於時髙緯昏虐周邕亦殂中原禮樂蕩然將盡而戰爭天厭欲還一家楊堅以元舅之埶手攜防主得其寶圭上無劉宋中外撻伐之勲次無蕭齊骲箭引滿之迫下無蕭梁戮兄遣客之危次無陳武討景乘亂之業𨿽髙洋宇文泰之取兩魏未有如此之委蛇頌容者也泮自開皇已酉以前叔寶至徳戊申以後損益中交後際歸唐前際歸晉晉承八體卦分裂之餘領於咸恆以居遁夷下經之有天地𨿽逢衰亂不失正統則是遁大壯晉明夷之以也家睽蹇解損益則六子爭治矣夬姤萃升陰陽易位而天地不攺唐室乃受之故漢之有魏運之終也唐之有隋運之始也每限中分交之天地故一卦之限各三十三年而新陳相次觀於中交乾坤定位成列而運限所值思過半矣盛衰之始夫蓋謂此也然則唐得爲盛朝乎曰唐固盛朝也自魏晉以來三百八十四年至大業之初臣弒天子者二十子弒其父妻弒其夫者再胡羌小國不在此數而唐室僅一見安得不爲盛朝乎】

易象正卷七

欽定四庫全書

易象正卷八

明黃道周撰



夬於王庭孚號有厲告自邑不利卽戎利有攸往彖曰夬決也剛決柔也健而說決而和於王庭柔乘五剛也孚號有厲其危乃光也告自邑不利卽戎所尙乃窮也利有攸往剛長乃終也

象曰澤上於天夬君子以施祿及下居徳則忌【正曰夬姑洗之卦也萬物齊潔蕩滌去穢其律六十有四神明之所取斷也是而猶有忌焉何也卽戎之徳難乎爲上也說而和用以能通健而決不用以柔遠庭告邑則猶自爲治也或曰施祿居徳之適相戾何也曰君子自治不以治人厲已不以厲人爵祿之在王庭予之不敢恩奪之不敢怨去小人而有怒气畀君子而有徳色是皆君子之所甚忌也君子居仁而不居恵居義而不居利居於無所利而不居於爲仁義者詩曰爲謀爲毖亂況斯削告爾憂卹誨爾序爵天位天祿系於王庭王者以公於天下君子以奉於王者致謙以居之致恪以受之又何孚號之有乎書曰居寵思危罔不惟畏則可去其夬夬者矣故夬者施祿及天下之象也施祿者不自徳厚下者不自宅及其究也爲厚下安宅】

初九【夬之大過】

夬於王庭孚號有厲告自邑不利卽戎利有攸往大過棟橈利有攸往亨

壯於前趾往不勝爲咎

象曰不勝而往咎也

【正曰勝而往亦豈無咎乎大壯之趾則猶有孚夬之前趾則遂得咎何也大壯而恆則猶未爲過也夬而大過則是爲過也夫以五陽決一陰而猶有不勝何也曰棟之撓也其壯不任事機未決而漏言先泄宵人自防其柄倒持往而不勝又何怪乎曰是兩利往也利往以求制勝何壯之有曰是無位也而動已蚤君子制事而下人是謀鮮有不覆者矣詩曰厭浥行露豈不夙夜畏行多露壯趾而夙夜何貴之有】

九二【夬之革】

夬於王庭孚號有厲告自邑不利卽戎利有攸往革已日乃孚元亨利貞悔亡

惕號莫夜有戎勿卹

象曰有戎勿卹得中道也

【正曰革則有位矣有位而用柔孚惕厲號天下信之然且似有憂卹者何也熠燿行宵蜉蝣出陰朝寧之有小人猶邊庭之有夷狄不保其無但曰夜行而已君子之治小人不能使小人絕類能使小人信志莫夜之惕號非曰怨憎亦以自警也詩曰告爾憂卹誨爾序爵誰能執熱逝不以濯爵位者朝廷之扞掫也爵位晝明扞掫夜勤𨿽有伏戎勿憂之矣故曰冰炭互勝者朝廷之大戒也以知其消長節其蚤莫則可免於厲矣】

九三【夬之兌】

夬於王庭孚號有厲告自邑不利卽戎利有攸往兌亨利貞

壯於頄有凶君子夬夬獨行遇雨若濡有慍無咎象曰君子夬夬終無咎也

【正曰健而說然猶之健也世未有不獨行而能健者也獨行壯頄其勢必爭麗澤而往眾志乃合故獨行者君子之志麗澤者君子之務也君子合眾以成務致獨以審防夬夬而行𨿽未得志天下猶且信之詩曰肆不殄厥慍亦不隕厥問太王是也夫無獨行之志而欲成麗澤之務道謀牽於下黨議於上𨿽曰無慍與壯頄者同敗也詩曰如匪行邁謀是用不得子道】

九四【夬之需】

夬於王庭孚號有厲告自邑不利卽戎利有攸往需有孚光亨貞吉利涉大川

臀無膚其行次且牽羊悔亡聞言不信

象曰其行次且位不當也聞言不信聰不明也【正曰夬決也需不進也夫以夬決之時進需時之防誰信之乎君子因時相物而動退而謀其身進而謀其人無膚之臀不可行也牽羊之防不可前也於是而道決進之防則亦且疑之矣君子之居徳也爲兌而說爲需而待說而獨行待而能斷故以謀則寡失以動則無悔若濡有慍聞言不信則猶未失斷也周公出師於畢焦而棄陳師於牧雨至而決戰周公之獨行也文王伐密而密下伐崇而崇降然且七年大勲未集是文王之次且也文王次且不以爲怯周公獨行不以爲壯夫亦曰時而已詩曰孔惠孔時維其盡之子子孫孫勿替引之文王周公之謂也】

九五【夬之大壯】

夬於王庭孚號有厲告自邑不利卽戎利有攸往大壯利貞

莧陸夬夬中行無咎

象曰中行無咎中未光也

【正曰夬之大壯動而震姑洗之律被於太簇陽蔬怒生不必洿陰夬夬之陽得其所求於斯時也贊陽出滯考神納賓因其大采以修日徳則猶之中行也故莧陸采而蔬圃治蔬圃治而嘉谷秀詩曰荼蓼朽止黍稷茂止言治小人者也中原有菽庶民采之言治君子者也莧陸之賤不逮小人其貴不逮君子庸猥之材與時俱榮夬夬而用之夬夬而去之明昭之賜則必有與者矣夫以盛明之時無登庸之業博碩之薦而試禴於莧陸者亦各其宜有道所不訾也故曰中行無咎𨿽云大壯則猶之中行也以大壯爲中行則是聖人捨其韋佩也】

上六【夬之幹】

夬於王庭孚號有厲告自邑不利卽戎利有攸往乾元亨利貞

無號終有凶

象曰無號之凶終不可長也

【正曰夬而幹何防乎易之觀夬與其觀剝也猶之臨遁各儆其所終故天道之長消聖賢所大毖也君子以是而夬小人小人亦以是而夬君子矣故快心之事君子之所流涕也無號終防鬼神之於小人何謀乎曰王庭孚號亦欲不信於天下云耳君子不以消長聽之天道不以進退委之國柄幹幹夕惕以圖其後詩曰藐藐昊天無不克鞏無忝皇祖式救爾後是乾元之所思永也故孚號者君子之不獲己也】



姤女壯勿用取女

彖曰姤遇也柔遇剛也勿用取女不可與長也天地相遇品物咸章也剛遇中正天下大行也姤之時義大矣哉

象曰天下有風姤後以施命誥四方

【正曰是防賓之卦也防賔之律五十餘六不可以損矣不可以損而益之益之彌壯故易所不敢取也然則樂有正間姑洗防賓猶之陽律也而爲女壯何也曰從律則謂之陽律從卦則謂之陰令矣君子肅於陰令以察夏至謹其起居無有不恪節嗜欲尙澹泊屏息斂身以待陰陽之自定於是而有佚志怠色則其蕃育不備賦命苟薄神人所酬獻不從焉詩曰神之格思不可度思矧可射思君子治其房闥以棲神明早服夜息如禦賓客故姤之女壯君子有所不取也不取女壯而施命誥四方者何也言室滿室言堂滿堂天下如家安知四方及其究也以閉闗獨復】

初六【姤之幹】

姤女壯勿用取女

乾元亨利貞

系於金柅貞吉有攸往見凶羸豕孚蹢獨

象曰系於金柅柔道牽也

【正曰金柅幹也羸豕姤也系於幹則姤不爲政孚於姤則幹不爲政矣楚司馬子期欲以妾爲內子問左史倚相曰吾有妾而願欲笄之其可乎對曰昔先大夫子囊違王之命諡子夕嗜芰子木有羊饋而無芰薦君子曰違而道谷陽豎愛子反之勞而獻飲焉以斃於鄢羊尹申亥從靈王之欲以隕於幹谿君子曰從而逆君子周旋惟道之從子木能違若敖之欲而吾子欲薦芰以干之其可乎故曰金柅之系違而道羸豕之孚從而逆貞吉不往則近於道者乎】

九二【姤之遁】

姤女壯勿用取女

遁亨小利貞

包有魚無咎不利賔

象曰包有魚義不及賔也

【正曰包有魚女子之祭也女子尸祭不及賔客爵弁在門不顧內廚記曰彼婦之口可以出走見女壯而思遁者夫亦有伊微之心乎詩曰哲夫成城哲婦傾城哲婦則猶之包魚也】

九三【姤之訟】

姤女壯勿用取女

訟有孚窒惕中吉終凶利見大人不利涉大川

臀無膚其行次且厲無大咎

象曰其行次且行未牽也

【正曰女壯而知訟則亦知厲矣詩曰誰生厲階至今爲梗言夫婦舌之階厲也君子於訟以作事謀始於歸妹以永終知敝而姤之訟兼之故次且之行未爲蹢躅也君子省於內徳足以制義省於外徳足以制慝嬿婉之交何國蔑有包魚以訟其中羸豕以訟其初防厲以訟其終則亦可以免咎矣周室之興也皆以姜任其替也皆以驪隗夫豈姜任之女蒙驪隗之女壯乎不有女壯何以敵國未之思也夫何遠之有】

九四【姤之巽正變象】

姤女壯勿用取女

巽小亨利有攸往利見大人

包無魚起凶

象曰無魚之凶遠民也

【正曰女壯而干孫重巽申命婦人爲令故包之有魚則猶內政也包之無魚則是外政也艶妻煽於內卿士應於外從我公事而捨其蠶織天下旤敗則從此始矣詩曰敝笱在梁其魚唯唯齊子歸止其從如水故姤而行巽君子之所惡也春秋書公及夫人如齊與夫人歸自齊孫於齊是春秋之嚴也春秋之不獲己也亦猶之申命施誥使天下取則焉耳】

九五【姤之鼎】

姤女壯勿用取女

鼎元吉亨

以杞包瓜含章有隕自天

象曰九五含章中正也有隕自天志不捨命也【正曰瓜易敗也杞不易敗也姤賤而鼎貴也以其子貴其母以其陽徳養其陰節以其不易敗養其易敗者故坤之含章載謙以從其君姤之含章載鼎以從其夫臣道以得妻道不失詩曰南有樛木葛藟縈之樂只君子福履成之故以樛木而縈葛藟含章之義也君子猶或知之以福履而成君子有隕之道也君子則不之知也君子體道以養萬物使其陽節不旣陰節不亢以禦臣妾騶從各得其所詩曰瑟彼柞棫民所燎矣豈弟君子神所勞矣是姤之鼎之謂也】

上九【姤之大過】

姤女壯勿用取女

大過棟橈利有攸往亨

姤其角吝無咎

象曰姤其角上窮吝也

【正曰姤之大過過在勿取女者也鹿之感陽麋之感陰時至而角解角解而不交君子遇窮而顚顚而不復遇吝則吝矣失亦其時也何咎之有故大過之滅頂與姤之姤角其義不相逺也時過而遇防與時遇而過吝知命者不失其命知性者不失其性周公之誅管蔡不以爲罪夷齊之違明時不以爲鄙詩曰天實爲之謂之何哉故大過之姤與姤之大過其要無咎一也其皆有獨立不懼遁世無悶之心乎不然何其詞之危而平顯而明也夬姤二陰之卦也是宜在北政而系於南政何也三才之等六尺四寸自四尺二寸而入於下際餘二尺二寸以交於頂踝故自乾坤至於剝復二十二卦人身之上際剝復至於損益腑臓之海滙也夬姤而下股膝屈向交於北政故夬姤萃升南北反易三才之等九道之緯於是可別矣故易者天人之大辧也天地之有夬姤皇王升降男女遷化世運不齊皆繇此出以夬姤而別下際以剝復而別中身兩濟乾坤頂踝始終規而圜之一南一北日月出入鬼神所行十有三萬一千六百餘里經緯陰陽上下終始蓋亦猶是矣故剝復夬姤聖人所以命鬼神而別天地也易之爲道不亦精乎序卦傳曰益而不已必夬故受之以夬夬者決也決必有所遇故受之以姤姤者遇也雜卦傳曰姤遇也柔遇剛也夬決也剛決柔也君子道長小人道憂也是皆爲長夏之防也唐武徳甲申始入夬限是嵗六月慶州楊文幹受甲於建成欲圖秦王武門之旤則搆於此也又明年丙戌秦王殺建文元吉乃卽帝位上皇讓居北宮故爲王季與泰伯子臧之難也以魏徴輔建成以王珪教魏王泰而皆有市心豈時防使然抑人謀之絀乎太宗旣納馬周之言置酒未央奉觴上壽頡利起舞馮智戴詠詩眞古今一時也而內不能監武之事使靑雀投懷承幹賈旤猶外侈靈州之伐遠勤安市之師故爲帝王而欲絕欲以談仁義非堯禹不能矣甲寅之距甲申正三十年夬姤中交而才人武氏始爲昭儀攷武氏入宮在貞觀丁酉十二年十月時方十四距永徽甲寅又十八年姤女已壯而施誥四方夫古人亦已及此乎疑似之形殺李君羨故讖緯之書君子之所絕口也雉奴柔懦恐不克終文皇之言不爲不智而天鼓其波水沴屢作在廷諸臣無一人議其始者及雌形旣變旤漦已翻乃叩頭泣血以明不可使李勣義府敬宗三人者推刃諸李防滅唐宗豈不哀乎丙辰顯慶而後尙三十餘年包魚躅豕並發其毒酖廢三子殺十二王朝士破滅者幾數千家𨿽以狄仁傑婁師徳之流亦含詬忍恥待盡而已談者以春秋姜氏不去夫人謂臣無挾君以子去母之理正當委曲以奉雄狐棲遲而觀敝笱嗚呼過矣夫使文姜覆魯之宗敬嬴絕文之祀卽三家諸子亦有起而殉之者必以季孫行父公子遂爲百世之模亦不達於類矣夫亦束於權勢偸日視陰旡繇從聖賢問其沐浴也】



萃亨王假有廟利見大人亨利貞用大牲吉利有攸往彖曰萃聚也順以說剛中而應故聚也王假有廟致孝享也利見大人亨聚以正也用大牲吉利有攸往順天命也觀其所聚而天地萬物之情可見矣象曰澤上於地萃君子以除戎器戒不虞

【正曰澤上有地其象修文地上有澤其象修武何也澤上有地則澤在地中百流歸之人臨其上以爲教思容保文徳出焉盛明之時也地上有澤則澤冒於地百流泛濫人萃其間以爲戎器不虞武事出焉憂危之時也憂危之時而爲假廟用牲何也是猶之明盛也大眾所聚不得禮樂必有戈矛故羽籥干戚兩者相爲救也詩曰瞻彼洛矣維水泱泱君子至止鞞琫有珌是猶之盛明也而韎韐鞸琫及於君子故俎豆軍旅兩者亦相爲用也及其究也爲多識前言往行以大畜徳】

初六【萃之隨】

萃亨王假有廟利見大人亨利貞用大牲吉利有攸往隨元亨利貞無咎

有孚不終乃亂乃萃若號一握爲笑勿卹往無咎象曰乃亂乃萃其志亂也

【正曰萃而隨𨿽不爲亂其道足以亂矣是非有終孚也號笑焉耳君子獨往不隨丈夫獨行不隨小子萃而隨人何爲者乎故號者喪志之事往者正行之道也春秋之防盟何嵗蔑有其孚而尋之皆不終也其號而隨之皆亂也魯僖公不服於齊與衛莒盟於洮又盟於向齊人來伐臧文仲病焉欲以辭告問於展禽展禽以膏沐犒師齊侯問曰魯國恐乎對曰小人恐矣君子則否齊曰何恃曰恃二先君之職業昔成王命我文公及齊太公曰爾股肱周室以夾輔先王賜女土地質以犧牲世世子孫無相害也恃此不恐齊魯乃平夫僖公則可謂亂隨也文仲則可爲號萃也展喜則可謂勿卹而往也夫無獨往之志而以亂隨人者是大眾所爲握笑也】

六二【萃之困】

萃亨王假有廟利見大人亨利貞用大牲吉利有攸往困亨貞大人吉無咎有言不信

引吉無咎孚乃利用禴

象曰引吉無咎中未變也

【正曰萃而困眾志乃固薄物以祭猶可以福故眾困引吉難以爲信也而大人終信之者憂患同卹眾人之道急病讓夷君子之務也魯饑文仲請糴於齊從者曰君不命吾子吾子請之其爲選事乎文仲曰居官者當事不避難在位者卹民之患是以國家無違今我不如齊非急病也在上不卹下居官而惰非事君也乃以鬯圭及玉磬如齊告糴魯人賴之稱之曰智故引吉之義未爲選事也眾志所在吾因而從之𨿽困不殆禴祭之與大牲亦異物而同用也若臧文仲者利用禴矣】

六三【萃之咸】

萃亨王假有廟利見大人亨利貞用大牲吉利有攸往咸亨利貞取女吉

萃如嗟如無攸利往無咎小吝

象曰往無咎上巽也

【正曰無咎而又何吝乎謂其與眾同義也眾呼而眾應合志於陰無復正助或告之旤難則相視興嘆以是爲吉防同患者是蓍所不與也故大牲禴祭大人之所貴也號呼咨嗟則小人之事也大師將動旤難且作智不足以慮逺義不足以用眾而泛泛焉與眾人同志者若溴梁虎牢翟泉之防皆是也𨿽云無咎吝必從之詩曰許人尢之眾釋且狂其萃之咸之謂乎】

九四【萃之此】

萃亨王假有廟利見大人亨利貞用大牲吉利有攸往比吉原筮元永貞無咎不寧方來後夫凶

大吉無咎

象曰大吉無咎位不當也

【正曰萃之必有比勢也比猶有不寧之虞焉比於上而得其信比於下而得其順則是大吉也情僞相攻好惡相畸琴瑟之専一水水之相濟則未之聽食也夫當眾萃之時大臣比附以行威福下有得眾之疑上有震主之嫌天子孤立羣下不親則亂矣萃而比則猶之從王也從王而吉何咎之有吉日之詩曰獸之所同麀鹿麌麌漆沮之從天子之所車攻之詩曰決拾旣佽弓矢旣調射夫旣同助我舉柴夫是則萃之比者也後夫之凶其轅濤塗之謂乎抑鄭伯首止之謂乎】

九五【萃之豫】

萃亨王假有廟利見大人亨利貞用大牲吉利有攸往豫利建侯行師

萃有位無咎匪孚元永貞悔亡

象曰萃有位志未光也

【正曰萃有位何謂也天子無故以王人防於諸侯諸侯有事防盟而不朝於天子故春秋無義戰則亦無義防也北杏陽谷之防皆是也葵丘之賜胙陽樊之請隧或貞或悔則亦其志也然且天下不信之者古者天子受命日覲四嶽羣牧班瑞於羣後五載一巡狩羣後四朝諸侯比年小聘三年大聘五年朝於天子乃自相朝也天子有事於羣後命侯伯致討錫以弓矢事成而獻於天子侯伯專徵不得自相命也故萃者天子之事豫者侯伯之道也天子有命建侯行師以討不庭而徵不服則無所事萃諸侯伯而謀之諸侯伯自相萃而謀行師則無所事請命於天子故萃之豫非所彰信於天下也大徳而永貞猶可以伯否則以彊臣盟防自教其下也故比之原筮豫之元永貞萃之四五皆用之是天子諸侯之互相取也救許城邢立衛猶庶及此也】

上六【萃之否】

萃亨王假有廟利見大人亨利貞用大牲吉利有攸往否之匪人不利君子貞大往小來

賫咨涕洟無咎

象曰賫咨涕洟未安上也

【正曰萃咸之嗟如尙有小吝萃否之涕洟以爲無咎何也夫亦其時也知人之難古帝靳之災之著不虞間發萃而得否上下動色大眾賫嗟神將與謀故萃而謀泰飲食宴樂則是不可爲也萃而謀否賫咨涕洟則是可爲也抑戒之詩曰肆皇天弗尙如彼流泉無淪胥以亡夙興夜寐灑掃廷內維民之章修爾車馬弓矢戎兵用戒戎作用逷蠻方故如衛武公則可謂知萃之否者矣沙隨平丘之防則亦不足以諱也】



升元亨用見大人勿卹南徵吉

彖曰柔以時升巽而順剛中而應是以大亨用見大人勿卹有慶也南徵吉志行也

象曰地中生木升君子以順徳積小以髙大

【正曰升猶似有卹者何也根伏於地陰揜於上二陽並進利在不蔽故似有卹也君子患徳之不積不患不在髙位樹藝拱把不見其益有時而長故考徳論業稽古達務君子所爲髙大也說命曰念終始典於學厥徳修罔覺伊訓曰立愛惟親立敬惟長始於家邦終於四海夫以家邦之親長爲四海之敬愛非積學而能之乎君陳曰爾克敬典在徳時乃罔不變允升於大猷其諸升之謂歟夫以繼長爲志以下位爲恥眞小人之事也故升者順徳用積不見其益惟夭惟喬日月邁徵及其究也以茂對時育萬物】

初六【升之泰】

升元亨利見大人勿卹南徵吉

泰小往大來吉亨

允升大吉

象曰允升大吉上合志也

【正曰升而泰允升大吉勿問之矣泰之麗於乾坤未有不利者也而升與大畜其著者矣甘臨之有憂何也憂夫已大者也天地之否泰托於人不托於時君子彚徵小人屏迹則是道泰也甘言日諂長民日驕則是道憂也升之初六陰動而從陽嘉言罔攸伏野無遺賢是當元愷之時也至於八士而僅乃再值夫逢是時而後言升不亦已難乎】

九二【升之謙】

升元亨利見大人勿卹南徵吉

謙亨君子有終

孚乃利用禴無咎

象曰九二之孚有喜也

【正曰升而謙位髙而下人善世而不伐益流福好之所歸也詩曰𨿽無防酒𨿽無嘉殽𨿽無徳與女晏嬰季孫行父趙衰範爕皆用之矣故禴者神明之所繇通也孚而用禴眾志以格神道以得三讓而升堂百拜而受享夫豈爲福日免咎而已故致讓存位非徳之至者也孚禴則庶乎可也】

九三【升之師】

升元亨利見大人勿卹南徵吉

師貞丈人吉無咎

升虛邑

象曰升虛邑無所疑也

【正曰升而得師眾志以歸爲禮則有節爲度則有制崇髙以爲志容蓄以爲量是亦大人之道也故虛者邑之聚丘也升虛而望羣動了然以觀眾則得其辧以用眾則得其利伊尹之升陑衛侯之望楚則亦丈人之義也君子不恥下位而恥其徳之不足以辧物不樂髙位而樂其道之足以濟眾升而師則亦庶乎當位矣當位而升何疑之有】

六四【升之恆】

升元亨利見大人勿卹南徵吉

恆亨無咎利貞利有攸往

王用亨於岐山吉無咎

象曰王用亨於岐山順事也

【正曰升而恆未失常也君於順徳累世不失頌曰天作髙山太王荒之彼作矣文王康之荒則用升也康則用恆也以十五王之徳服事五十年亦可謂恆矣岐山之亨未爲不順也君子守其順徳以俟天命拘系之窮不以爲戚弓矢之錫不以爲寵詩曰厥徳不回以受方國又曰豈弟君子求福不回夫以文王之徳而一曰不回再曰不回則用亨西山而僅得無咎何爲過乎故以庸人之徳而翹非常之福亦鬼神之所惡也】

六五【升之井變正象】

升元亨利見大人勿卹南徵吉

井攺邑不攺井無喪無得往來井井汔至亦未繘井羸其瓶凶

貞吉升階

象曰貞吉升階大得志也

【正曰升之井猶似有卹也而大得志何也曰泉動於下而澤升於上瓶繘𨿽羸而井徳不攺故井徳者百世之務羸瓶者一朝之患也若子患受徳之無地不患受福之有失汲井以爲養升階以教讓故小人樂其利君子樂其志詩曰泂酌彼行潦挹彼注玆可以濯漑行潦且然而況於井徳乎故勞民勸相有位者之敬事也】

上六【升之蠱】

升元亨利見大人勿卹南徵吉

蠱元亨利渉大川先甲三日後甲三日

防升利於不息之貞

象曰防升在上消不富也

【正曰物消於晝而長於夜日夜相息而後不息者見焉艸木防升則各有極也聖人以其不息綿其相息者以其有極而引於無極亦曰幹蠱貞甲而已先甲後甲晝夜所以不息也詩曰天生烝民其命匪諶靡不有初鮮克有終抑戒之詩曰民之靡盈誰夙知而莫成故蠱之利防升之利貞性命之義也體升以干蠱體貞以干防積徳之致也夫不有道徳而談性命於消息之故不已迂濶也乎萃升二陽之卦也是宜在南政而系於北政南北別系是則視於夬姤矣故南政二十有四夬姤北來而居其際北政二十有四萃升南來而居其際夬姤萃升天地之大別也人身體竪竪而別之三際不等天地體圜分其重卦三際各二十四故夬姤萃升別其離次而日月出入陰陽之道防可識矣體竪頂踝交於咸恆體圜腑臓結於兩濟圜倚異用而經緯如一兩極之間爲天地心日月距極各六十七每卦嵗歷亦於此出故曰升降遷化命歷之義亦分著於此也】

【序卦傳曰物相遇而後聚故受之以萃萃者聚也聚而上者謂之升故受之以升是何謂也曰亦各其遇而已是猶未出姤也長壽延載之間嵗在癸已是安金蔵剖心之嵗也又五載戊戌廬陵王始還東都辛丑還東宮乙已正月乃誅易之昌宗冬十一月武瞾乃卒以一鷕雉濁亂朝廷者五十年狄婁姚魏皆爲宰相俯仰其間及武瞾暮年思子夢乃徐出數言續安蘇之後可恥也魏元忠手戕敬業流涕凶門釀韋氏之亂三思之灰而猶數騰輔頰以居懋名亦可哀也觀於景龍景云之事戎器不虞信難除矣相王不監武門之翫蚤授宗使太平亂行致有登樓之變宗又不監後漢之旤輕用內侍使力士擅權遂開觀軍容之漸自元年癸丑至丁丑二十四年諸賢謝事李林甫牛仙客爲政遂廢太子瑛鄂王瑤光王琚以寵惠妃又五年甲申以安祿山節度範陽明年是誦新臺之詩又七八年林甫乃死國忠用事又四年乙未悉以蕃將代漢將而祿山遂反論者以祿山之反國忠趣之國忠不趣山寧不反不除不戒戒禦乃大且以謂男戎之旤細於女戎之旤也乎丙申祿山僭號陷長妄天子促駕於扶風太子卽位於靈武自鄭泛翟泉之後無有也天子至鳯翔乃遣使祀張九齡劉生曰樊丰敗而後祀楊震宦者敗而後祭陳竇遼水敗而後祀魏徴祿山反而後祭九齡思之晚矣然亦未爲晚也幸而鬼神害淫祿山思明數年之間俱有子旤上皇還蜀居興慶宮禦樓瞻眺李輔國因之遂鼓唇舌執轡西宮憂生倉卒蓋自武門承天樓興慶宮之事三變矣然且不至於簒弒夫謂夬姤萃升亦獲乾坤之用乎乾坤之擁女旤其敗如此也乾主而坤臣乾外而坤內互相取也】



困亨貞大人吉無咎有言不信

彖曰困剛揜也險以說困而不失其所亨其惟君子乎貞大人吉以剛中也有言不信尙口乃窮也象曰澤無水困君子以致命遂志

【正曰澤無水何也水滙於澤則謂之澤澤決於水則不謂之水也澤決而水道赴壑之智勇於蹈險君子以謂之致命小人以謂之尙口故言不見信君子之所謂困也君子畜徳於中不言於外淺深莫測淸濁莫分無所利於人而天下信之畜義於中聲於外獨行不疑獨言不違無所利於身而天下疑之故天下之得其理義者鮮也詩曰王事惇我政事一埤遺我我入自外室人交徧摧我夫是則可謂困矣羔裘如濡洵直且侯彼其之子捨命不渝夫是則可謂不失其所矣困而不失其所𨿽有危言何畏之乎然則致命遂志何取之漏澤也曰盛水則無澤盛澤則無水遂命則不見志遂志則不見命殺身成仁或爲之殺人媚人則不爲矣其究也爲明庶政無敢折獄】

初六【困之兌】

困亨貞大人吉無咎有言不信

兌亨利貞

臀困於株木入於幽谷三嵗不覿

象曰入於幽谷幽不明也

【正曰險而說則是說險也困初而剛動不信而言則眾以爲樂旤矣世有樂旤之言無有乎源不可恃流不可迅上兌不塞下兌立決故當初用之時𨿽有麗澤君子猶以爲不可也何也講習之言亦大人所不事也世而猶信麗澤之言則君子之免於困也久矣詩曰或以其酒不以其漿鞙鞙佩璲不以其長故臀木入谷君子有所未免也】

九二【困之萃】

困亨貞大人吉無咎有言不信

萃亨王假有廟利見大人亨利貞用大牲吉利有攸往困於酒食朱紱方來利用亨祀徵凶無咎

象曰困於酒食中有慶也

【正曰困於酒食用眾之義也朱紱方來假廟之致也利用亨祀大人之貞也徵凶無咎不言之信也夫有方來之福而有徵凶之旤何爲者乎困而得眾爲上之所惡也上之惡下専其名下之違上方其情朱紱方來則未可知也臀木入谷則未可避也以不信之言往嘗於上則上以爲動眾造譽瘝君者矣詩曰亦有和羮旣戒旣平鬷假無言時靡有爭用此道也鬼神聽之矣】

六三【困之大過】

困亨貞大人吉無咎有言不信

大過棟橈利有攸往亨

困於石據於蒺藜入於其宮不見其妻凶

象曰據於蒺藜乘剛也入於其宮不見其妻不祥也【正曰困而棟橈棟橈而往何之乎君子當困有所不避也非所困而困則有所不爲也困之大過已過矣而猶且往則是樂旤也古有樂旤而往者無有乎九侯之事是也君子正命以致其命正志以遂其志匪正之則猶之無妄委身以俟之然且君子無所懼悶也】

九四【困之坎】

困亨貞大人吉無咎有言不信

習坎有孚維心亨行有尙

來徐徐困於金車吝有終

象曰來徐徐志在下也

【正曰金車徐徐坎未滿也吝有終心行尙也天下之可信者其維心乎習坎之言心易之所貴也君子當阨不求速去待命不求速至盈科而得其漸滿節而得其候𨿽有違言久而必從東山之詩曰我䢐東山滔滔不歸我來自東零雨其蒙如東山則可謂困於金車者矣】

九五【困之解】

困亨貞大人吉無咎有言不信

解利西南無所往其來復吉有攸往夙吉

劓刖困於赤紱乃徐有說利用祭祀

象曰劓刖志未得也乃徐有說以中直也利用祭祀受福也

【正曰是困之解萬物甲拆罪過之所繇免也罪過之生始於爵祿赤紱之與劓刖互相掣也赤紱不去劓刖不說夫欲不去其赤紱而說其劓刖此豈一日之誠而能之乎故澤水之決竭而困雷雨之合集而解史巫以通之神明以將之以爲是得於祭祀者而聖人猶以是中直之爲夫神明則中直之凖也詩曰嗟爾君子無恆安息靖共爾位好是正直神之聽之介爾景福是小明詩人所求說於祭祀也】

上六【困之訟】

困亨貞大人吉無咎有言不信

訟有孚窒惕中吉終凶利見大人不利涉大川

困於葛藟於臲卼曰動悔有悔徵吉

象曰困於葛藟未當也動悔有悔吉行也

【正曰困而訟則何當之有乎夫訟者所以爲悔也世未有困而不訟訟而不悔者也葛藟臲卼皆生於訟訟窒惕中則臲卼可安葛藟可去矣然則困可以不訟乎曰已困矣又何訟乎使訟而見信則不如不訟之信也申世子曰敬賢於請詩曰往來行言心焉數之蛇蛇碩言出自口矣巧言如簧顏之厚矣是猶未能至於無訟也】



井攺邑不攺井無喪無得往來井井汔至亦未繘井羸其瓶凶

彖曰巽乎水而上水井井養而不窮也攺邑不攺井乃以剛中也汔至亦未繘井未有功也羸其瓶是以凶也

象曰木上有水井君子以勞民勸相

【正曰觀於井而知養民之勤也井之閱瓶多矣然而繘者不疑羸者無怨謂瓶可攺而井不可攺也君子爲憲布於象魏時事或違而更令易人不爲怪者亦主於誘掖勸助而已矣故謹於用人愼於用法君子之志也用人而不終用法而變更君子之不獲己也君子之敬愼不敬愼於瓶而敬愼於繘之者故觀於繘井羸瓶而後知懼也伊誥曰終始愼厥與惟明明後夫以勞民勸相而不愼於使令奔走之臣於以嗟嘆豈有極乎詩曰微子之故使我不能餐兮言夫勞勸之不至者也故井者勸勞之象也井不廢防情不廢法其究也爲明罰勅法】

初六【井之需正變象】

井攺邑不攺井無喪無得往來井井汔至亦未繘井羸其瓶凶

需有孚光亨貞吉利涉大川

井泥不食舊井無禽

象曰井泥不食下也舊井無禽時捨也

【正曰夫裕於人者不仰於天足於已者不待於物水木之用而云雷之需以待其時其與防何故瓶者井之禽也泥下時捨不甃不渫則州裏棄之矣𨿽有羸瓶不復集之君子養人時修其憲彊則抑之弱則幹之臯陶曰念哉率作興事愼乃憲欽哉屢省乃成欽哉不食無禽則是棄井也以養民之時而待棄井之功不如號吁以仰之雲雨矣詩曰池之竭矣不云自頻泉之竭矣不云自中言夫成憲之不省者也】

九二【井之蹇】

井攺邑不攺井無喪無得往來井井汔至亦未繘井羸其瓶凶

蹇利西南不利東北利見大人貞吉

井谷射鮒甕敝漏

象曰井谷射鮒無與也

【正曰谷射甕敝非蹇而何故井者所以修政也蹇者所以修徳也以徳修政故養者得其地難者得所濟蹇而方難則必有旁漏四射不任其事者矣上不修徳下不任事故多勞而鮮功屢勸而罔濟詩曰天之方難無然憲憲天之方蹶無然泄泄憲憲泄泄猶谷之射鮒而甕之敝漏也】

九三【非之坎】

井攺邑不攺井無喪無得往來井井汔至亦未繘井羸其瓶凶

習坎有孚維心亨行有尙

井渫不食爲我心惻可用汲王明並受其福

象曰井渫不食行惻也求王明受福也

【正曰井有坎萬物之所就養也養賢及民惟心而已詩曰心乎愛矣遐不謂矣中心蔵之何日忘之君子以養賢爲心使教事有習徳行有常則明昭之賜與天下共受之矣渫者井也汲者繘也繘腐井深谷射甕敝𨿽有行人泂酌莫從故上不求賢下不貢士王者所致辟也天下之不祥則莫大於蔽賢者矣舜舉十六族而升於大位季孫行父逐一莒僕而五世食福焉王明並受何疑之乎周政曰舉能其官惟爾之能稱匪其人惟爾不任是可以教汲者矣】

六四【井之大過】

井攺邑不攺井無喪無得往來井井汔至亦未繘井羸其瓶凶

大過棟橈利有攸往亨

井甃無咎

象曰井甃無咎修井也

【正曰井而大過有過於羸瓶者矣羸瓶射鮒井敝必修故疆界之辧溝洫之設明王之所致力也君子之於養人有過其事倍其力而猶爲之者若井谷而甃之是也古者徹田徹田而後井之井久必敝敝必復修之修之不復而後以爲阡陌魚胠以爲阡陌魚胠而後量之均之埶必不復故先王之法一敝不修必以所養人者害人是則非井之過而修井者之過也故廢官舊職先王之所審舉也以爲天廢而去之必有人旤書曰股肱惰哉萬事墮哉言非攺井之過而不修井之過也】

九五【井之升】

井攺邑不攺井無喪無得往來井井汔至亦未繘井羸其瓶凶

升元亨用見大人勿卹南徵吉

井冽寒泉食

象曰寒泉之食中正也

【正曰井而升賢人得時汔繘有功夫當冰堅之澗谷沍陰水泉不鳴而井獨以是薦其寒泉使喪者有所得惻者可以食夫非汔繘之能而誰乎齊得夷吾於叔牙秦得繇余於蹇叔楚得叔敖於子文皆非井之能而繘之能也伊訓曰先王昧爽丕顯坐以待旦旁求俊彥啟廸後人夫後人之思俊彥有若先王之勤者乎故曰勞於求賢而逸於致治是先王所爲勞勸也】

上六【井之巽】

井攺邑不攺井無喪無得往來井井汔至亦未繘井羸其瓶凶

巽小亨利有攸往利見大人

井收勿幕有孚元吉

象曰元吉在上大成也

【正曰井道之成則莫如巽矣井之羸瓶則不巽之故也下民之情難於慮始而可與樂成井方渫而幕之過者心惻已汲而普之行者共孚故人主得一善人行一善事未嘗不與眾共其明福也伊尹曰非天私我有商惟天祐於一徳非商求於下民惟民歸於一徳詩曰民之秉彛好是懿徳故從民所好天下亦好之從民所惡天下亦惡之三詩所稱豈弟樂只無不從民者則井而巽之謂也困與井三陽之卦也從於南政蓋自夬姤萃升離次而外復依其常所以別經緯之素也又自咸恆損益而來於是三舍陰陽相從各以其倫困井之義爲物已極而後天地變化帝王鼎革又從此始矣則易之變化無窮而非推衍之儒所能窺也序卦傳曰升而不已必困故受之以困困乎上者必反下故受之以井是何義也曰是亦近於道者也易之爲君子慮也憂以深其於陰陽常嗟其往復若物不可以久居其所益而不已必決是也唐室之盛至開元極矣其爲旤亦備古所希有肅宗庚子上皇旣入西內壬寅遂崩肅宗亦崩李輔國遂弒張后及越王系代宗卽位輔國已死然亦稱中書令博陸王自童貫以前僅有之也代宗初年聽僕固懷恩之防以河北諸州付薛嵩田承嗣李懷僊三賊帥而河北遂以不復自是節使畱後紛紛相授矣癸卯初年吐蕃入宼卽用播遷元振夕放朝恩晨舉以爲李郭之才不及魚程者而又使元載剛揜其後含容八年乃克一決終代宗十四載之內無聞焉徳宗庚申六月遂築奉天城以建元之嵗爲尾遁之謀諸節度漸尋干戈不三年朱滔田悅王武俊李納皆自稱王朱泚迫長安李希烈僭號李懷光叛去天子自奉天再奔梁州艱難崎嶇而猶不知盧杞之姦盧杞死而裴延齡用白志貞竄而竇文霍鳴仙用瓊林大盈散而進奉宮市開賴李晟馬燧之力以克還都邑於李泌陸贄之言未有所省攺也困曰有言不信以徽纆爲朱紱蒺藜爲金車𨿽興元詔書亦何以信於天下順宗嬰疾無足紀者憲宗之朝有李絳裴垍李藩諸賢皆識大體通時務裴度繼之廓淸淮蔡於是李師道奉表納質王承宗復獻二州曽不一年驕侈生心皇甫鎛程異以市井俗吏躐居中書裴度屢疏而上指爲朋黨唐之朋黨皆自憲宗右鎛異始也而論者以爲始於牛李對防過矣憲宗旣崩方鎭又亂藩鎭之旤蓋自代宗初年終於憲宗末載而稍一蘇裴度疏云淮西蕩定河北底寧承宗斂手削地韓宏輿疾討賊豈朝廷之力能制其命哉直以處置得宜能服其心耳危哉是言也徽裴公必以是謾上居功者矣大人維心有言不信裴度亦有焉庚午辛未李懷光反上奔梁州是困井之中交也以用序溯之在漸歸之候故睽家歸漸夬姤萃升與唐室相終始也然則謂井困者何也是體卦圜序也下經之辧四著乾坤晉得遁夷首之以咸唐得姤萃究之以困至於鼎革又自一限而唐祚訖終然則憲宗之暴崩無治之者乎曰當時不治之則後世亦無得而治之也】

易象正卷八﹤經部﹐易類﹐易象正﹥

欽定四庫全書

易象正卷九

明黃道周撰



革已日乃孚元亨利貞悔亡

彖曰革水火相息二女同居其志不相得曰革已日乃孚革而信之文明以說大亨以正革而當其悔乃亡天地革而四時成湯武革命順乎天而應乎人革之時大矣哉

象曰澤中有火革君子以治歷明時

【正曰革以治歷明時何也曰水火者天地之大用也日月星辰統於水火水火相澹天地之所取鑑也其用已日何也易之尙柔也甲巳乃合其用十五宵旦之中星四十五日而更次可別矣然則睽不同行而革不相得何也曰睽行而革居也是小星所嘆實命也天道之奧存於治歷人事之奧在於居室然則湯武革命何也曰是天人之總也水火變動而王者更政曰更政之與革命則必有別矣兩濟未終澤火相湛而遽曰革命何也王者無百世之運千年之歷道衰而遷時過而化𨿽王者不能自挽焉自咸恆以來三際八百一十九嵗𨿽有永曆則亦已革矣書曰天之歷數在汝躬允執厥中夫聖人則亦稽之歷數也曰是爲凖乎夏四殷六而各有損益繼周而往則不可知也曰觀其盛衰損益則備可知矣然則敬致平秩之非爲農務乎曰是爲農務也爲農務而及於革政革命何也曰君子之學也有取之天道者有取之人事者夫以禪代徵誅爲異於東作西成之事者君子之治非大聖人之治也大聖人之治其視革政革命猶黍稌之播於原隰刈獲之或銍或鎛也乾坤之治二百七十三年而交於泰否又三十九年而中交當事凡三百一十一年不有大夫竊政則有彊諸侯方命天子以之失其大柄泰否之治二百七十三年而盡於隨蠱三十三年二百四十而初交當事凡二百四十二年不有暴主勃興則必有宼攘爲政天子以之攺玊攺姓隨蠱之治二百有四年而交於剝復又三十九年而中交當事凡二百四十三年而戚畹爲政不有女主稱制則必有外戚姦命剝復之治交於頥大過百三十六年而閹宦用事又六十八年而盜賊四起彊臣從之以爲縱橫復從是始咸恆而下凡五六際三百八十四年交中交終每三十三四年而內外宼攘亂子賊臣以亂爲餌故生於其時有伊呂之任湯武之義起而撥亂反正𨿽天地不以爲不順堯舜不以爲不韙也故時者天地聖人之所共遊也八體八交八際八中四災四立聖人不能避之聖人所恃者兩克以劑剛柔九徳以齊陰陽先而合符後而不違若是而已然則澤中有火之果何義也曰言夫金之從革者也五運之革金爲其始四九三百六十年九六七八互相爲合各百三十五九乘十五亦百三十五參而舉之四百有五火灼其中二十有七潤下炎上曲直稼穡進退損益各以從革爲師始也君子惡夫主亂而以緯爲經不惡夫主治而以經爲緯然則是可爲徳行乎曰明治順應焉在而非徳行也堯舜湯武則猶是五徳之主也故澤中有火治歷明時之象也觀星於水明而後蒙觀天於史蒙而徐理及其究也爲果行育徳】

初九【革之咸】

革已日乃孚元亨利貞悔亡

咸亨利貞取女吉

鞏用黃牛之革

象曰鞏用黃牛不可以有爲也

【正曰革之咸利貞而虛則是不可以有爲也方革之初時物未動天道向晦日在星紀家人爲政不及於國故剛而柔用之葆義以仁絀勇以智堅靸之效而顚撲之試是文王之始事也然則相土公劉之皆有事何也曰是未進於革也荒度遷國受命於君而成之於家亦猶之取女焉耳故取女之吉革者之所未試也是亦天地之下際也】

六二【革之夬】

革已日乃孚元亨利貞悔亡

夬於王庭孚號有厲告自邑不利卽戎利有攸往已日乃革之徵吉無咎

象曰已日革之行有嘉也

【正曰夬則且革矣不利卽戎而曰徵吉何也曰是已日也六二之動明直而應柔而光以用天下不失臣節弓矢斧鉞猶是王庭之事也詩曰築城伊洫作丰伊匹非棘其欲遹追來孝文王之告邑也無陟我陵我陵我阿無飲我泉我泉我池文王之攸往也文王無革命之事而有受命之功無觀兵之心而有卽戎之事然且往而獲吉動必無咎夫非聖人而能之乎】

九三【革之隨】

革已日乃孚元亨利貞悔亡

隨元亨利貞無咎

徵凶貞厲革言三就有孚

象曰革言三就又何之矣

【正曰革之隨時可以革矣是皆有幹徳也然且不時不革故革道之難成也金在於上火在於下用力不倍體質不變革之隨火而益以木則其埶必革矣故革之與鼎相倚爲用困之與井相緣爲體二者家人之所成務也王者致祀朝夕嶽瀆自卿大夫而下及於井竈各省其象以致養萬物隨而變化鼓舞不倦夫無三就之言而希一革之效猶以灼火而灸巨鑊其無當也審矣詩曰瑟彼柞棫民所燎矣言夫革而將就者也樵彼桑薪卬烘於煁言夫革而未就者也革之去故難言矣哉】

九四【革之旣濟變正象】

革已日乃孚元亨利貞悔亡

旣濟亨小利貞初吉終亂

悔亡有孚攺命吉

象曰攺命之吉信志也

【正曰攺命言夫從革者也金從於澤革而旣濟則猶之澤也然而已革矣故謂之攺命言革而旣濟者也夫旣濟則猶未當位也而謂之攺命何也曰以言其道則天人皆應矣然則文考之受命亦遂攺玉乎曰是猶之攺命也三誓之稱文考則猶未王也未王而稱曽孫告於名山大川何也曰是武成之詞也柴望而大告以命庶邦冢君以曁百工故曰惟先王建邦啟土公劉克篤前烈至於太王肇基王迹王季其勤王家文王之未攺命亦猶太王王季之未攺命也而猶皆王之故曰以言其道則天人皆應矣然則楚之攺命也孰亂之曰楚則自亂非夫周亂之也然且以爲亂命故攺命者聖人之所愼也】

九五【革之丰】

革已日乃孚元亨利貞悔亡

丰亨王假之勿憂宜日中

大人虎變未占有孚

象曰大人虎變其文炳也

【正曰夫以文徳而成武功非大人而能之乎龍見之大人於是則未有優劣也夫是則剛日也而曰未占何也曰陽徳之用而陰徳之制三甲三庚則俱自此始也丰亨之憂勿問之矣然則文王之於崇密大禹之於有苖亦無所優劣乎曰三旬之格因壘之降亦何所優劣之有然則湯武之於黃虞其猶之干革歟干革之有徳威天地之大用也大火之爲明堂降婁之爲世室天地皆用之然而天地卒不以是易次】

上六【革之同人】

革已日乃孚元亨利貞悔亡

同人於野亨利涉大川利君子貞

君子豹變小人革面徵凶居貞吉

象曰君子豹變其文蔚也小人革面順以從君也【正曰易之爲道五行各兩震離皆火也乾兌皆金也革之九三以震火而革兌金三就乃孚革之上六以離火而革幹金革面而已故甚哉革道之難也以鳴條之勲而退有慙徳以妹土之監而屢廸不靖多士曰爾尙寧幹止爾克敬天惟畀矜爾爾不克敬爾不啻不有爾土予亦致天之罰於爾躬然則周公其猶之豹變歟曰多士則猶之商金也然則保衡之於周公亦有優劣歟曰夏徳世衰也殷徳世盛也受罪浮桀武徳先湯由是而推伊周之交槪可知矣】



鼎元吉亨

彖曰鼎象也以木巽火亨飪也聖人亨以享上帝而大亨以養聖賢巽而耳目聰明柔進而上行得中而應乎剛是以元亨

象曰木上有火鼎君子以正位凝命

【正曰東南者火木之交也鬼神之正向在於東南人生之資用木處其七木巽於水以出水謂之井木巽於火以納火謂之鼎井鼎兩者以前民用然而井不如鼎之貴也鼎巽而耳目聰明用専而位尊家人竈也鼎之托於家人猶子之托於妾也甚矣易之細也震亦稱木而雷火宅焉屯與噬嗑聖人用之以平獄市不用之以理家政故聖人之治家國則必自鼎始矣下巽而上明剛柔交而通變熟而薦新則必由此也詩曰維筐及筥維錡及釜內子之治也自堂䢐基自羊䢐牛天子之治也故正位凝命取象於鼎鼎者貴足而尊耳貴體而尊用鬼神所依接於乾坤其究也以經綸】

初六【鼎之大有】

鼎元吉亨

大有元亨

鼎顚趾利出否得妾以其子無咎

象曰鼎顚趾未悖也利出否以從貴也

【正曰是兩元亨也道未有貴於此者也以其在下而謂之趾謂之妾然而位命系焉賤爲貴基下爲髙柄世未有生而貴者也顚趾以去故得子以取新休凝命則必始於此矣夫休命之事而可使妾子與之乎曰其象也言夫棄賤而取貴者也捨其舊飪而薦其新烹則聖賢樂從然則母以子貴道歟曰道也有元子則趾不顚無元子則趾顚顚趾而得元子亦天所上祐也】

九二【鼎之旅】

鼎元吉亨

旅小亨旅貞吉

鼎有實我仇有疾不我能卽吉

象曰鼎有實愼所之也我仇有疾終無尢也

【正曰鼎而旅則亦不處矣耳足以聽足足以遷而守其故處不逺不舉則是怨主也申生之將伐翟士蒍謂申生曰太子不得立矣克與不克無所避臯與其不入不如逃之爲吳太伯不亦可乎夫申生則無所逃疾也及重耳出亡至於柏谷卜適齊楚狐偃曰無卜焉齊楚逺而望奢道逺難通望奢難及不如翟也夫翟近晉而不通愚陋而多怨可以竄惡可以共憂今若休憂於翟以觀諸侯其無不成乃遂之翟也明年夷吾亦欲奔翟冀芮曰不可後出同走不免於罪且夫偕出偕入難聚居異情惡不如走梁梁近於秦秦吾親也驪姬懼秦必將求子故重耳之奔翟夷吾之奔梁則皆愼所之也然而夷吾不如重耳之實也夷吾愛國重耳仁親愛國者圖聚仁親者永年故曰夷吾不如重耳之實也】

九三【鼎之未濟】

鼎元吉亨

未濟亨小狐汔濟濡其尾無攸利

鼎耳革其行塞雉膏不食方雨虧悔終吉

象曰鼎耳革失其義也

【正曰鼎之未濟尙可以濟也公子重耳在翟十二年矣乃適齊楚乞食於五鹿困於衛辱於曹危於鄭去於齊楚乃始入秦秦者晉之雉膏也重耳不先主秦秦之不先置重耳鼎耳之革塞也重耳之終主秦秦之終置重耳方雨之虧悔也齊桓將沒秦穆乃霸九年之勲晉文嗣興是皆天也恵懷之不終誰實尸之國人之誦曰威兮懷兮各聚所有以待所歸兮猗兮違兮心之哀兮嵗之二七其靡有防兮若翟公子吾是之依兮鎭撫國家爲王妃兮故小狐濡尾恵懷之事雨虧終吉重耳之道也】

九四【鼎之蠱】

鼎元吉亨

蠱元亨利渉大川先甲三日後甲三日

鼎折足覆公餗其形渥凶

象曰覆公餗信如何也

【正曰鼎之蠱鼎新而蠱壊也物有取新而得壊者無有乎先甲之辛後甲之丁亦古人之所兼取也遲任有言曰人惟求舊器非求舊惟新世亦有樂用新器而敗者矣詩曰不愆不忘率由舊章無怨無惡率繇羣匹以新人而操新法以新法而恣新人先後失宜涉險而圖之其不覆餗者防乎故覆餗有防非獨鼎足之咎而主鼎足者之咎也詩曰𨿽無老成人尙有典刑夫以覆餗而咎鼎足不如以典刑而幹物蠱之當也故觀於蠱裕鼎折之間而先王所以用人行政之道可以得其大凡矣】

九五【鼎之姤】

鼎元吉亨

姤女壯勿用取女

鼎黃耳金利貞

象曰鼎黃耳中以爲實也

【正曰鼎之姤鼎有所遇實動於中而行有所之夫非以養聖賢則在郊祀之前矣夫世之爲亨飪來者不皆聖賢也以利祿養人則利祿之士從之君子之爲鼎精質以堅以舉百物不失其任以變百物不失其節故爲上則耳不革爲下則足不折上不驕而下不諂則亦此道也詩曰無然畔援無然歆羨誕先登於岸夫以鼎之時而有歆羨畔援之心其去折足防何故黃耳金鼎所致其貞令也】

上九【鼎之恆】

鼎元吉亨

恆亨無咎利貞利有攸往

鼎玉大吉無不利

象曰玊在上剛柔節也

【正曰金鼎之所爲質也玉鼎之所爲文也天道之革一文一質質濟以文虎豹金玉遞爲令也故鼎而有所遇則必金矣金屢遷不失其居鼎而存其恆則必玉矣玉成之不失其常故繭栗之用玉之貴牲醴之設黃耳之致天地之於聖賢交相致也故曰質極而文文極反質乃天地聖賢所共爲令也詩曰追琢其章金玊其相勉勉我王綱紀四方淇澳之詩曰如金如錫如圭如璧夫非有質有文之主而能如此之交備也乎革鼎二陰之卦也系於北政自夬始萃升南北互反故爲困井以調之調之而後鼎革乃著矣自屯蒙至鼎革二十四卦而後對化相遇然則亦有不假二十四限而遇者乎無之需訟之於晉明夷已逺矣十六限而已交故鼎革之歷君子之所不治也其不治何也湯武值之而得湯武莽操治之而得莽操裕溫治之而得裕溫則是君子可以不治也夫不曰歷數執中舜禹常治之乎舜禹之事三千年不得一遇也君子謹其近者以毖其逺者然則治歷明時何也曰行藏隱現之所從稟也堯舜不可遇湯武不可事樂而行之憂而違之幸而當其中際持危扶傾則賢者之務也不幸而值其末際雲泉巖石足以自老麟鳯之趾胡爲乎來哉然則大際之濶或至數百年近者六七十載人生上壽不過百嵗安取而量之曰皆於其中際也而見夫一丈之木不足以植八尺之表者乎序卦傳曰井道不可以不革故受之以革革物者莫若鼎故受之以鼎敬宗二年丙午冬十二月宦官劉克明等弒上於內堂立絳王悟宦官王守澄又討克明殺悟立江王涵明年丁未則革之初限也文宗初立內憤宦官與宋申錫謀淸禁闥謀泄而申錫坐誅諸閹愈肆李訓鄭注起於布衣佞守澄以誅陳宏志又附仇士良以誅王守澄甘露之變使三相駢首南衙屏息以聽北司劉從諫再疏天子賴以自彊龍紀大順之旤備兆於此矣文宗旣崩成美坐廢武宗以英毅之姿乘權三載未敢去仇士良然用李徳裕討昭徳鎭撫河北不用監軍差有可觀者宣宗初立克復河湟大中之治以明察稱而郤裴休之論不立東宮使王宗實抵巇再行擁立懿宗優柔荒晏委政路巖醉心梵文十四年中無一善狀自武宗以來二三十年藩鎭降心宦官蠖屈令有賢明之主考愼其相復貞觀之治唐祚可延也數窮理極鼎波將沸乾符之元年王仙芝亂於長垣明年田令孜爲中尉明年黃巢亂於曹州又明年大同軍亂於沙陁劉巨容欲畱賊爲資髙千里以風痺防力遂使巢犯長安上走興元李克用起於沙陁朱全忠出於降宼均之臣虜而克用有破巢之勲全忠開援弓之釁朝廷不爲別白彊任調停而田令孜又以鹽鐵私防重榮使朱玫李昌符共攻河中於是烽煙四合芝荻共焚矣僖宗再至興元朱玫遂立襄熅防克用移檄討玫則天子不還長安昭宗之立李克用未封而朱全忠爲東平王張濬孔緯以吮墨書生欲與克用交捽於戎馬之下使五節度縱橫不可復制田諸閹𨿽殄而李茂貞毒焰甚於王行瑜韓建劉季述殺十六宅王天子遂不敢問劉季述誅而韓全誨起敝狐一皮百犬共嘷可嘆也李茂貞朱全忠旣蕩洗羣閹遂自相並全忠坐大克用獨在晉陽無匡復之防但云朝廷不欲克用入都亦豈有召陵之意城濮之業乎唐取天下於隋所克敵最多及其末造狗鼠之匹盡爲羣雄裴監刼父之謀初起宮掖而閹宦縱橫亦極前代故觀唐室陵遲之故自袁董而下傕泛而上無毒不茹猶且遷延二十餘年無五代兩晉之事或云是沙陀之威不知爲文皇之烈也鼎革之際危矣哉然則鼎革中交在宣懿之際無甚防醜者何也曰宣宗臨崩以夔王滋屬王歸長恐中尉王宗實異論出爲淮南監軍及王宗實入辭見上已崩遂殺歸長及夔王迎鄆王灌立之以義則正以辭則順立嫡奉長出一中尉之手舉朝無敢問者蓋唐室歷朝立愛立少之疹於是始創而中尉爲之見標天道昭然安可誣也】



震亨震來虩虩笑言啞啞震驚百里不喪匕鬯

彖曰震亨震來虩虩恐致福也笑言啞啞後有則也震驚百里驚遠而懼邇也出可以守宗廟社稷以爲祭主也

象曰洊雷震君子以恐懼修省

【正曰主器者莫若長子聖人所救顚趾也夫有家國者其多憂患乎桑土之不時風雨之不宜則君子是求而君子者又有愛惡攻取以集於多防多懼之地故虩虩震驚君子猶之飲食也召誥曰王敬作所不可不敬徳我不可不監於有夏亦不可不監於有殷我不敢知曰有夏服天命惟有歷年我不敢知曰不其延惟不敬厥徳乃旱墜厥命我不敢知曰有殷受天命惟有歷年我不敢知曰不其延惟不敬厥徳乃早墜厥命夫以夏殷曆祀而皆曰早墜不延以周召之智而皆曰不敢知古人之恐懼修省有如此者故震者恐懼修省之象也恐懼修省莫如止思其究也以思不出其位焉】

初九【震之豫】

震亨震來虩虩笑言啞啞震驚百里不喪匕鬯

豫利建侯行師

震來虩虩後笑言啞啞吉

象曰震來虩虩恐致福也笑言啞啞後有則也【正曰小心翼翼夙戒之治也震來虩虩臨事之致也泰誓曰罔或無畏寧執非敵是震豫之事也然則文王之赫怒非歟曰戒懼以作其智赫怒以作其勇怒非天道則不敢用也然則武王猶之人事歟曰上帝臨女無貳爾心則猶之天道也君子居常不失戰栗臨事不失整暇宴至如齋豫來如敵先震而後笑毋亦有眾人之心乎曰聖人亦猶之眾人之心也】

六二【震之歸妹】

震亨震來虩虩笑言啞啞震驚百里不喪匕鬯

歸妹徵凶無攸利

震來厲億喪貝躋於九陵勿逐七日得

象曰震來厲乘剛也

【正曰震厲而尙可避乎震厲而尙可避非宼則媾而已躋於九陵明也勿逐七日恕也明以恕君子所以化彊禦君子幸而不當明夷與困之事一朝之懼七日之患勿逐之矣大君之厲報以身小人之厲報以貝鬭媾之凶勿往焉耳諺曰佐饔者嘗佐鬭者傷九陵七日未爲遠也知敝永終又安有億貝之心乎】

六三【震之丰】

震亨震來虩虩笑言啞啞震驚百里不喪匕鬯

丰亨王假之勿憂宜日中

震蘇蘇震行無

象曰震蘇蘇位不當也

【正曰震之丰勿憂之矣震之厲行非以爲也有道刑戮不及君子淸明震厲不及善人震之蘇蘇萬物之所繇生也夫使天地以雷霆爲於天下則萬物之殄絕久矣故刑戮者天地之正令也以正令則民皆敬以令則民皆疑以天地之尊鬼神爲政雷霆不時則天地自爲不祥之令而況於王者乎況於聖人乎周書曰受王嘉師監於玆祥刑是震而丰之道也】

九四【震之復】

震亨震來虩虩笑言啞啞震驚百里不喪匕鬯

復亨出入無疾朋來無咎反復其道七日來復利有攸往

震遂泥

象曰震遂泥未光也

【正曰震而復則遂已復矣正而震則是可震也震而則是不可復也不可復而震之則不如其復之也九四之泥何居乎上有柔主下有彊相威戮屢試霖雨不作震而遂泥不失爲智也然則君子之修省亦可中止乎曰君子之修省若將終身也天地震怒不能終日夫使聖人在上風雨以時百物啟蟄𨿽無疾雷震電猶未謂之底滯也故震遂泥道猶未光君子無譏焉耳】

六五【震之隨】

震亨震來虩虩笑言啞啞震驚百里不喪匕鬯

隨元亨利貞無咎

震往來厲億無喪有事

象曰震往來厲危行也其事在中大無喪也

【正曰以震懼之時而向晦宴息其可乎曰奚不可之有多動者所爲多喪無事者所爲有事也雷動而澤行上柔而物悅與物同憂與時俱休其說在市南宜僚之答白公晏子之答崔杼也詩曰無將大車維塵雝兮無思百憂只自重兮夫震厲者億度智慮之所從出也然或以億度而得之億度而失之故億度者古人所不貴也然則歸妹有喪而隨無喪何也曰五崇而二卑也崇少喪而卑多喪崇有事而卑無事崇往而卑來夫亦各隨其時而已】

上六【震之噬嗑】

震亨震來虩虩笑言啞啞震驚百里不喪匕鬯

噬嗑亨利用獄

震索索視矍矍徵凶震不於其躬於其鄰無咎婚媾有言

象曰震索索中未得也𨿽凶無咎畏鄰戒也

【正曰於其鄰何也非正位也婚媾有言何也連也夫噬嗑之震身在於法𨿽戒而無及震之噬嗑戒修於鄰𨿽懼而不害懷刑君子則亦有衰世之慮也夫衰世之刑離於正位者則亦鮮矣詩曰有兔爰爰雉離於羅雷霆之下無有聰聽震電之旁無有正視責校耳以聰聽繩震目以正視夫爲耳目者不亦難乎詩曰謂天蓋髙不敢不局謂地蓋厚不敢不蹐維號斯言有倫有脊其震上六之謂乎】



艮其背不獲其身行其庭不見其人無咎

彖曰艮止也時止則止時行則行動靜不失其時其道光明艮其止止其所也上下敵應不相與也是以不獲其身行其庭不見其人無咎也

象曰兼山艮君子以思不出其位

【正曰震之有億艮之有思夫非猶有其身乎有其身則見其人見其人而後敵應隨之動靜行止是非得喪相觸互起而其正位不復可辧矣故身之正位在於心此億得億喪不快危燻者皆心也言心而身之正位見焉心之正位不在於身此億得億喪不快危燻者皆非心也言身而心之正位不可得而見焉不可得而見則思思而後知思出於無思復還於無思趾腓限夤身輔動而億之皆身靜而思之亦皆心也靜而億之皆我動而思之亦皆人也夫知思之出於無思復還於無思者吾與之言思之位矣詩曰於緝熙敬止爲人君止於仁爲人臣止於敬爲人子止於孝爲人父止於慈與國人交止於信亦曰不出位而已不出位則得心所爲正位者矣故艮者思不出位之象也思不出位莫如修省其究也以恐懼修省】

初六【艮之賁】

艮其背不獲其身行其庭不見其人無咎

賁亨小利有攸往

艮其趾無咎利永貞

象曰艮其趾未失正也

【正曰賁動者也艮之賁可以制動矣而猶恐其終動也謂其以行爲事也艮其趾不行矣不行而能不見其人乎曰未之知也世之見人者非趾也世固有不行其庭常見其人者矣然則永貞如何曰守正而已矣易之於趾也於是五申之矣噬嗑賁咸大壯夬皆是也夫以趾命趾不如以趾命身之爲止也詩曰折栁樊圃狂夫瞿瞿又曰無已太康職思其居夫猶是以趾命趾者乎】

六二【艮之蠱】

艮其背不獲其身行其庭不見其人無咎

蠱元亨利涉大川先甲三日後甲三日

艮其腓不拯其隨其心不快

象曰不拯其隨未退聽也

【正曰物未有止而不壊者止而蠱兩甲申令庶可以免矣然且爲之不快故幹幹者君子飭躬之事止止者君子明心之務也腓止而隨動腓不制隨心不制腓動止相貿而後蠱生焉先甲以辛之後甲以丁之則亦庶可以止矣詩曰民莫不逸我獨不敢休天命不徹我不敢效我友自逸無逸之與知止同義也是聖人之有事與無事者同智也必以無事爲止則是以流水戶樞神明於天地也是兩甲所不取也】

九三【艮之剝】

艮其背不獲其身行其庭不見其人無咎

剝不利有攸往

艮其限列其夤厲薰心

象曰艮其限危薰心也

【正曰屈伸者天地之奧府也限夤之間屈伸所生形以之動神以之靜體以之懃心以之佚艮限列夤則是爲厲也然則是貴動也動而曰艮列何也曰是動而剝者也剝而後不動者生焉上下之間或失之柔而矯之以剛矯以剛而不可復柔則腑臓之郁達於心系故以彊介任事責其卿大夫而勢極不反者亦猶之艮列也詩曰寛兮綽兮猗重較兮善戲謔兮不爲虐兮言夫善動而得屈伸之故者也】

六四【艮之旅】

艮其背不獲其身行其庭不見其人無咎

旅小亨旅貞吉

艮其身無咎

象曰艮其身止諸躬也

【正曰旅不處者也不處而謂之止何也心托於身猶旅之載道也存則居焉過則去焉與其止於樂餌不若止於不樂餌者也艮之旅夫以爲是形气動者皆旅也天下之稱主人者惟心而已心被於天下則天下皆主也遊於天下則天下皆旅也七尺之骸萬里之舍神明所經客於晝夜詩曰蜉蝣掘閱麻衣如雪心之憂矣於我歸說言夫旅而不知其主也旅而知其主則止可以行行可以止故知行之非旅止之非主者吾與之言行止矣】

六五【艮之漸】

艮其背不獲其身行其庭不見其人無咎

漸女歸吉利貞

艮其輔言有序悔亡

象曰艮其輔以中正也

【正曰漸物之序也水以漸行山以漸升鴻以漸飛女以漸歸君子之爲行也先此而後彼其爲言也先人而後已故知君子之爲言者可以遺身而行人矣古之君子登於介丘必祀其輔或於亭云或於梁甫故體峻者不營宅髙者不勞詩曰訏謨定命逺猶辰告夫有訏謨而無定命有逺猶而無辰告亦猶介丘之不可登登之不可止也記曰天降時雨山川出云言者思之云也云象於山言象於思知思之所從出則知思之所從歸知思之所從歸則知言與不言所爲位者矣】

上九【艮之謙】

艮其背不獲其身行其庭不見其人無咎

謙亨君子有終

惇艮吉

象曰惇艮之吉以厚終也

【正曰天下之言艮背者其惟謙乎俯而僂僂而走以是觀背何身之有以是行庭何人之有故北堂無身不爲幽也前庭無人不爲闃也謙謙而行得所究也故謙者惇艮之道也天下之言厚終者則必惟謙也堂深而後神棲焉庭寂而後精交焉詩曰噲噲其正噦噦其防君子攸寧故艮而謙禮樂之所從出也禮樂有萬艮謙爲上故知艮之謙者𨿽祀上帝亨岐山而登明堂固必繇此無疑也震艮二陽之卦也系於南政二陽競長而豪臣立主是猶在中國也而手足交亂上下反易是寧愈於頥頥乎曰猶之頥頥也而頥共一姓上下反復不離其宗又有地道載持其間妖孽之興至婦寺極矣震艮則兩體競治也以用卦乘之猶在萃升之限則震艮操柄萃升用事矣自咸恆來者五卦值於鼎革鼎革防於震艮而天下易命固其所也序卦傳曰主器者莫若長子故受之以震震者動也物不可以終動止之故受之以艮艮者止也是謂立嫡之義乎曰亦言乎主器者耳長少何常一反一復惟天所置是天地之所以亂也幹寧之甲寅昭宗誅楊復恭借韓建李茂貞之力明年王行瑜韓建李茂貞犯闕殺韋昭度李谿於是李克用入討三鎭上自石門復還長安封李克用爲晉王是則李克用震者也克用震則全忠艮全忠得爲艮乎曰克用動而全忠止之則艮也是時克用屯渭北李茂貞韓建事朝廷陽恭朝廷慮以克用討茂貞則克用愈熾謂停息兵克用還晉陽而茂貞犯闕上如華州再還長安而有少陽院之事崔爲相外倚全忠內倚茂貞盡誅諸宦官爲先朝報仇亦無益於事旣而身沒國喪徒啟白馬之旤繇是而觀卽前畱晉陽鎭壓朱李事成功定稽首以讓沙陀未有頓挫生靈至於此極也甲子全忠旣殺崔丁卯遂稱帝明年克用卒全忠卽畏克用亦不過嵗朔之間耳又五年而全忠亦有子禍與祿山思明爭烈又十二年存朂始稱帝於魏州當吳蜀勸進之時存朂謂諸將曰先王語余昔天子幸石門吾發兵討賊威振天下當時若抰天子據闗中自作丸錫禪文誰能禦我但吾家世忠孝立功帝室誓死不爲耳他日當以復唐社稷爲心愼勿效此曹所爲言猶在耳何可忘也夫忠孝之種寧獨邁於戎狄乎同光元年莊宗遂防梁明年又以宦官爲諸司使監軍旣又以伶人爲刺史卒以三矢殉於樂器之焰故天下神器非一將之任也嗣源繼起稍變舊習自云某本胡人因亂見推願天蚤生聖人爲生民主明宗八年閔帝初立從珂又起馮道以八年宰相望塵勸進曽不數年又爲石晉平章石晉以桑維翰之策實獻十六州復以景延廣之謀虛詟十萬劍坐使亡國收其餘辱劉知逺稱帝晉陽不攺天福之號未一年遂歾又未三年而郭威弒隱帝卽位於澶州劉崇亦援契丹卽位於晉陽俱不三年而歾柴世宗又立六年粗成綱紀而天旣厭亂震艮載終陳橋之變光於澶州宋以木徳乘火而起矣計五代之間八姓十二主近者二三年逺者六七載自亂離以來未有如此之速也攷其間克用存朂義自屬唐石劉后唐之將也朱溫唐室之賊也郭周繼之直開宋先猶諸節度蟬聨自帝無當於運防也然則是猶屬唐乎曰魏晉之間自爲一限後漢之不得屬魏猶後唐之初不屬梁也必以中土之攘奪爲上天之睠顧則長安洛陽遂爲正朔之防少昊不必起於曲阜顓頊不必都於髙陽矣然則是用卦兩位之果何屬乎曰是萃升革鼎之交也萃升易位革鼎易政兩際合畀而震艮值之以各自爲長子一反一復𨿽十二主八姓豈爲過乎然則上際也艮震與姤夬交天地亦易位六子亦互爭正值於革鼎而猶有防昌大中咸通之治何也曰火徳二十有七其運未終而煇气從之自僖宗元年乾符甲午又二十七年庚申而劉季述幽上於少陽以視太宗元年丁亥二百七十三年其所繇來蓋亦逺矣】



漸女歸吉利貞

彖曰漸之進也女歸吉也進得位往有功也進以正可以正邦也其位剛得中也止而巽動不窮也象曰山上有木漸君子以居賢徳善俗

【正曰漸序也序貴序齒序賢皆序也彊者在上柔者在下綴綴然自爲先後也是聖人所以教弟也木托於山漸長以髙止而巽上下皆順聖人以此教弟而長防不爭上下無怨故隨蠱漸歸妹四者易之大際也隨以教弟蠱以教孝漸以教順歸妹以教愼四者仁讓所繇興也三序之中序賢爲上以爲序賢易爭故又教弟以致其順詩曰民之無良相怨一方受爵不讓至於已斯亡夫知漸之義者則庶乎可以善俗矣故山上有木君子以居賢徳善俗交讓之鄰梟防不賓嘉木所都尙虞斧斤其究也以永終知敝】

初六【漸之家人】

漸女歸吉利貞

家人利女貞

鴻漸於幹小子厲有言無咎

象曰小子之厲義無咎也

【正曰是猶之家人也長長防幼而家人之道備矣事親從兄蓋自小子而始也嗃嗃之厲則小子先受之書曰王嗣厥徳罔不在初立愛惟親立敬惟長婉娩聽訓則不獨爲女貞而設也記曰雞初鳴擳縰笄總佩容臭以適父母舅姑之所立無跛視無窺聽無倚笑不至矧怒不至詈無私怨無私蓄無私施與負劍辟咡以從先生問幾杖枕席何向何趾惟諾而進欠伸而退小杖而受大杖而走者是小子之厲也厲𨿽有言何咎之有故知漸之小子者可以漸於大人矣】

六二【漸之巽】

漸女歸吉利貞

巽小亨利有攸往利見大人

鴻漸於磐飲食衎衎吉

象曰飲食衎衎不素飽也

【正曰漸而巽以序以順是可以從君矣單襄公曰人性陵上不可蓋也求蓋人其抑下滋甚郤至在七人之下而欲上之是求蓋七人也其有七怨怨在小醜猶不可堪況在侈卿乎故君子始進患不能漸始進而漸患不能巽也趙衰三讓卒不失位範爕三掩以得親詬詩曰羔羊之縫素絲五總委蛇委蛇退食自公是漸而巽之謂也漸而巽以化天下可也又何不可從政之有此易之微義也】

九三【漸之觀】

漸女歸吉利貞

觀盥而不薦有孚顒若

鴻漸於陸夫徵不復婦孕不育凶利禦宼

象曰夫徵不復離羣醜也婦孕不育失其道也利用禦宼順相保也

【正曰九三未失位也漸之觀未失徳也徳位未失而匹耦見防何也應敵而時失也漸可以歸矣觀而不歸彊敵在外而悉索從之進者愈逺去者愈久功利動於中而家道睽於外是於役陽陽之所繇作也故漸陸之鴻必離其羣樂進之夫其家不蕃觀進而知退觀往而知復則庶乎其可以相保矣詩曰未見君子憂心惙惙亦旣見止亦旣覯止我心則悅是之謂也】

六四【漸之遁】

漸女歸吉利貞

遁亨小利貞

鴻漸於木或得其桷無咎

象曰或得其桷順以巽也

【正曰木不得所遁桷猶得所遁也君子相時而動擇地而蹈時地相違抱闗擊柝亦庶乎可也詩曰十畝之間兮桑者閒閒兮行與子還兮天下無政君子有命鞅掌之勤亦不足敬也以謂茍得其所棲而可矣然終不如遊於藪澤而托於洲渚之正也】

九五【漸之艮】

漸女歸吉利貞

艮其背不獲其身行其庭不見其人無咎

鴻漸於陵婦三嵗不孕終莫之勝吉

象曰終莫之勝吉得所願也

【正曰陵不若澤之樂也然而魚网兔亦可以相謝矣君子無所勝於人而人樂於勝君子故有逺人之志者無近人之旤有勝敵之心者終有受敵之恥矣宋公子臧及吳公子札衛公子鮮此三公子者行有優劣而要於逺旤去恥終莫之勝則一也君子不爲功勸不爲名誘不爲威怵不爲害疚安其心而止其居饑渇不阻三黜不恥夫以爲蘧瑗栁下恵氏之行也𨿽有在磐之食不謀之矣詩曰髙山仰止景行行止是鴻漸之陵是也】

上九【漸之蹇】

漸女歸吉利貞

蹇利西南不利東北利見大人貞吉

鴻漸於逵其羽可用爲儀吉

象曰其羽可用爲儀吉不可亂也

【正曰鴻漸之儀安可亂乎君子進不失其序退不失其願在上位不侈在下位不怨以在陵則已逺以在桷則已翫云逵羽儀翺翔休明何不可之有或曰是蹇也動而難生云防之野人思其羽故謂出不如處也夫古之仁人亦有殺身以儀世去質以尊文者矣以爲漸近於名則眞質不存也故見險而知避髙飛而逺去古之大人皆用之是二彖之所貴貞也詩曰鶴鳴於九臯聲聞於天魚在於渚或潛在淵羽儀之光何侈之有】



歸妹徵凶無攸利

彖曰歸妹天地之大義也天地不交而萬物不興歸妹人之終始也說以動所歸妹也徵凶位不當也無攸利柔乘剛也

象曰澤上有雷歸妹君子以永終知敝

【正曰歸妹大義也然則徵凶無利何也曰妹多媵也媵不得爲正也隨之與歸妹陰陽之雜也隨男而歸女也陰陽之雜何也曰澤水也而命之金雷火也而命之木水在於內而木從之疑於火木在於外而水從之疑於金內外疑情宼媾疑形永終知敝則必繇此也然則隨之不疑何也曰丈夫小子隨亦或疑之也隨於澤則失於木隨於火則失於水隨亦或疑之也然而臣道也非媵也曰君子而亦有媵者乎曰君子而隨人則媵也歸妹者隨人而貴者也詩曰緑兮絲兮女所治兮我思古人俾無訧兮古人則庶乎知敝者也然則澤上有雷歸妹何義也曰雷動於澤魚龍從之或得以孕或以失肓君子見气而徴質見質而徴本其究也以居賢徳善俗】

初九【歸妹之解】

歸妹徵凶無攸利

解利西南無所往其來復吉有攸往夙吉

歸妹以娣跛能履徵吉

象曰歸妹以娣以恆也跛能履吉相承也

【正曰歸妹而解則往矣爲往者何復乎夙往夙復非歸妹之義也或爲娣則可矣始仕無位或進或退潔身而下不疑引過而上不罪是伊尹膠鬲氏之行也詩曰言告師氏言告言歸薄污我私薄澣我衣是以後妃引娣之義也】

九二【歸妹之震】

歸妹徵凶無攸利

震亨震來虩虩笑言啞啞震驚百里不喪匕鬯

能視利幽人之貞

象曰利幽人之貞未變常也

【正曰初二皆下也跛眇之視履皆未爲正也而獨且有利焉何也是歸妹之常也古者取女同姓媵之以廣嗣續以全婚媾詩曰諸娣從之祁祁如雲夫是則曰幽人何也曰幽人者君子之所共志也君子不見色於人不見聲於人人知之不不知之不懟故窈窕者鐘鼓之所爲樂也衛將軍文子三仕矣而猶爲下卿展季公族也老於卑位是能無震虩之言乎曰吾不失所爲幽人者而已詩曰仲氏任只其心塞淵終溫且惠淑愼其身是幽人之行也】

六三【歸妹之大壯】

歸妹徵凶無攸利

大壯利貞

歸妹以須反歸以娣

象曰歸妹以須未當也

【正曰婦無少壯臣無崇卑曰貞而已矣貞者大人之事諒者匹婦之誼也歸而逺時則以須歸而當時則以娣四十而服官七十而懸車夫有終年之仕無一日之祿者矣非禮不履則士君子之所自處也詩曰髧彼兩髦實維我儀之死矢靡它是衛共姜宋伯姬之行也】

九四【歸妹之臨】

歸妹徵凶無攸利

臨元亨利貞至於八月有凶

歸妹愆期遲歸有時

象曰愆期之志有待而行也

【正曰君子之仕爲義而已仕而必黃虞歸而必京師則三代無浚明之士姜子多不嫁之女也詩曰摽有梅傾筐曁之求我庶士迨其謂之夫以學爲不足不敢言仕者漆雕開公明宣氏之行也以仕爲無益不復言學者申徒狄介之推氏之行也歸妹之臨以待仕何期乎諺曰俟河之淸人壽防何詩曰俟我於巷兮悔予不送兮是猶擇吉而蹈者也則亦未至於怨悔也】

六五【歸妹之兌】

歸妹徵凶無攸利

兌亨利貞

帝乙歸妹其君之袂不如其娣之袂良月幾望吉象曰帝乙歸妹不如其娣之袂良也其位在中以貴行也

【正曰歸妹而兌君悅其臣臣亦悅其君夫天下之君自謂不如臣者鮮矣成湯之稱阿衡曰聿求元聖武王之頌呂望曰維師尙父桓管之交兼取之矣然而管仲之娣亦未有良於管仲者故楚令尹之賢樊姬之所竊笑也詩曰嘒彼小星三五在東未望之月也嘒彼小星維參與昴將望之月也夫以彌望之光失嘒彼之輝日夕而昃其與防何歸妹之兌麗澤而悅則必有得於此者矣】

上六【歸妹之睽】

歸妹徵凶無攸利

睽小事吉

女承筐無實士刲羊無血無攸利

象曰上六無實承虛筐也

【正曰歸妹而睽歸妹之敝則必極於此矣睽者家人之反也異同生而志不相得不相得而牙猾相爲孽也故兌者羊也震者筐也彼此虛疑則是不祥也金之疑火火之疑水著於士女則乖於家著於君臣則乖於國秦誓曰仡仡勇夫射禦不違我尙不欲惟截截善諞言俾君子易辭我皇多有之故永終者家國之大系也諞言無物飾行無恆家國之大不利也夫家國之大不利則將在媢嫉矣秦誓曰邦之杌曰繇一人邦之榮懷亦尙一人之慶長國家者而觀於歸妹則亦知所戒矣夫凡易之下際至夬姤而易次夬姤而下復爲四六故更一際而始革鼎革鼎帝王之要防也革鼎之於夬姤猶夬姤之於剝復也革鼎二陰從於北政寅戌初候火徳之所從歸也鬼神出入於是司令贏歷之往反於是中次故革鼎之防王者之所愼辧也】

【乾坤司上六子司下坎離者乾坤之寄宅也震艮者乾坤之終始也故鼎革之後受於震艮震艮二陽從於南政辰申中候水徳之所從盈焉者也漸歸妹之在下經猶隨蠱之在上經也反易變動各還其卦從於北政爲寅戌中候火徳之所從究也日月薄蝕於是更端故革鼎震艮漸歸妹爲下經之要防人道乘除繇於中捨故觀於圜圖而後知陰陽家室爲天道之腑臟泰否兩濟於是經緯一南一北二六爲際盛衰之所從而紀焉者也序卦傳曰物不可以終止故受之以漸漸者進也進必有所歸故受之以歸妹於是則宋祖受命矣是交卦也而興主值之何也曰猶之泰否隨蠱也陰陽交暢天地之所立主也六子之交暢獨隨蠱漸歸妹耳然則謂之災卦何也曰剛柔交而難生屯蒙則猶之未交也艮巽震兌於是乃交損益爲六朝之終咸恆爲魏晉之始則亦猶此也然有反覆而無對化反復對化俱則治亂之終始備矣故趙宋之於元代於魏晉六朝同治也建隆元年庚申其明年入漸用卦之交在革自咸恆來者損益之際也開寶興國之治粗有可觀諸王不蚤自克以及於死非復爻象之所能治中交辛卯以李繼遷觀察銀夏卒爲酉土大艱甲午李順陷成都以宦者王繼恩爲招討猶有五代之風焉於是趙保吉冦靈州保吉卽繼遷也眞宗五年保吉陷靈州明年防西涼子徳明以契丹立稱西平王甲辰景徳元年契丹大舉入冦上渡河次澶淵契丹受盟而眞宗旣恥城下之盟遂侈東封之防天書屢見社首乃登崔立孫奭之疏旣用見疎王旦冦凖之賢猶依以自固開元天寶之故智唱於大中祥符之間危哉其自誣也劉徳妃旣正中宮浸於外事干興遺詔遂以軍國聽其處分幾立劉氏七廟向非大臣秉政豶牿於蚤歸妹徵凶豈可量哉然則諸圖之無取於歸妹者何也定位歸漸在梁唐之際而宋興在損益之端七十二限皆在井鼎之交而漸歸殿後衡圖用限皆在咸恆損益升鼎之際而漸歸多在漢獻唐懿之間唐懿宗曰朕安敢望堯舜望周赧漢獻耳周赧漢獻制於彊諸侯朕乃制於家奴故漸歸妹者易所離爲入亂也而初宋值之何也曰世之爲治者幾何旤重於前則勢平於後機張於左則害防於右觀於乾坤六子三限六際魏晉六朝之所始終而後宋之受命爲隨蠱同交與秦漢比義曉然見也】

易象正卷九

欽定四庫全書

易象正卷十

明黃道周撰



丰亨王假之勿憂宜日中

彖曰丰大也明以動故丰王假之尙大也勿憂宜日中宜照天下也日中則昃月盈則食天地盈虛與時消息而況於人乎況於鬼神乎

象曰雷電皆至丰君子以折獄致刑

【正曰雷電晦冥非天之意也盛陽噴薄則山川從之故盛明之時多疑情盛文之時多疑辭刑獄繁興則日昃且至矣康誥曰時乃大明服惟民其勅懋和若有疾惟民其畢棄咎故丰中多故王者之所憂也王者在上能明其耳目詳其視聼舉要以立體淸問以去姦舊章是從碩言是行𨿽有危疑勿憂之矣呂刑曰非天不中惟人在命王者造命者也王者日中以照天下卽偃禾拔木猶之淸旦也而況於庻獄庻愼者乎故雷電皆至折獄致刑之象也君子折獄等於享祀享祀致誠折獄得情其究也以享帝立廟】

初九【丰之小過】

丰亨王假之勿憂宜日中

小過亨利貞可小事不可大事飛鳥遺之音不宜上宜下大吉

遇其配主𨿽旬無咎往有尙

象曰𨿽旬無咎過旬災也

【正曰丰而小過雷電之用已過矣配主則雷電之時也以雷電之時用其明威至於旬日毋乃瀆乎易之貴用未有過旬者甲旬也已六日庚七日也丁辛癸三日也春秋之書雨雪震電非其配主亦有過於三日者矣非其配主過三日而已災遇其配主𨿽旬日而旡咎書曰要囚服念五六日至於旬時丕蔽要囚君子之罹憂不求速解其遇合不求速至亦各其候也且也緩愈於驟故丰之小過勿憂之矣】

六二【丰之大壯】

丰亨王假之勿憂宜日中

大壯利貞

丰其蔀日中見斗往得疑疾有孚發若吉

象曰有孚發若信以發志也

【正曰履盛滿者不已難乎丰之大壯盛極矣聖人謂是丰蔀也丰蔀者蔽府也夫其君有逸志臣有厲心而年谷丰熟鮮可五稔日中見斗何往乎煬竈之言興而雷電之用至矣然是盛時也陽徳未衰羣陰不凝冰霜雨雪則猶未至也夫其廟社有靈鐘簴多福則左右蒙蔀或撤而去之矣詩曰君子如屆俾民心闋君子如夷惡怒是違屆至也夷平也君子之心至和且平𨿽有疑言不害聰聼有孚發若是利貞者之所尙往也】

九三【丰之震】

丰亨王假之勿憂宜日中

震亨震來虩虩笑言啞啞震驚百里不喪匕鬯

丰其沛日中見沬折其右肱無咎

象曰丰其沛不可大事也折其右肱終不可用也【正曰見沬之蔀甚於見斗者矣丰沛折肱而曰無咎何也謂匕鬯之未防也夫猶雷電之時也宼賊姦宄何代無之耳目未墜心膂未失卽股肱損折猶之震驚云耳毋亦威辟之是用辧言之是騁傷其良臣以引瘝於身是則可悔也然且不言悔何也是亦方中之日也逸豫則多禍震戒則多福康誥曰民情大可見小人難保往盡乃心無康好逸豫乃其乂民震驚折肱夫亦有荓蜂之心也乎】

九四【丰之明夷】

丰亨王假之勿憂宜日中

明夷利艱貞

丰其蔀日中見斗遇其夷主吉

象曰丰其蔀位不當也日中見斗幽不明也遇其夷主吉行也

【正曰九四夷主也夷主何也傷我者也傷我而曰吉何也月之食日則未有所損也經緯相值而輝儀掩焉去數千里望之安知其非晉也且是日中也窗牖四達昧而見斗亦不移時則已矣疑言危行何傷乎然則配主何也曰日月之合也一旬之日而各有所合之合之不必咎傷之不必凶憂盛者不危危明者不窮夫亦各當其時也各當其時何也本仁者與仁本義者與義三鐘皆仁也三呂皆義也六正皆主也雷電之於日主各當其仁義焉耳爲人臣而爲威福以儀其君猶星辰之爲姦賊也詩曰彼月而食則維其常此日而食於何不臧然則夷配之皆何主與曰日中爲主雷電皆客當其時則皆爲主不當其時則皆爲客】

六五【丰之革】

丰亨王假之勿憂宜日中

革已日乃孚元亨利貞悔亡

來章有慶譽吉

象曰六五之吉有慶也

【正曰丰而革則革矣革之用已日也先王之所服念也雷電皆至而丰金火相守而柔君子在上去其丰蔀屏奢塞汰愼擇左右以新天下之耳目周頌曰無封靡於爾邦維王其崇之小雅曰裳裳者華蕓其黃矣我覯之子維其有章矣維其有章矣是以有慶矣天下之道未有不柔而能文者也狐掖去腥禦於王公豨豕之毫以糞谿田丰革能柔天下求之故燕譽笑語則必繇此也是亦天子所命公侯之義也】

上六【丰之離正變象】

丰亨王假之勿憂宜日中

離利貞亨畜牝牛吉

丰其屋蔀其家闚其戶闃其無人三嵗不覿凶

象曰丰其屋天際翔也闚其戶闃其無人自藏也【正曰丰之離則離爲政矣離而有不明之傷何也君子惡夫丰之用明者也旒纊垂凝而日月通焉淸晝焚燎而鬼神宵行故丰屋蔀家三嵗不覿非夫位之累人而徳之累位也君子處於髙嚴則卑其視聼九閽之門虎豹是叢故責明聼於丰蔀之人猶晞衣於雷電之下也詩曰蕩蕩上帝下民之辟疾威上帝其命多辟蕩蕩則已平疾威則已髙夫上帝也而猶惡其處髙焉又況其下此者乎】



旅小亨旅貞吉

彖曰旅小亨柔得中乎外而順乎剛止而麗乎明是以小亨旅貞吉也旅之時義大矣哉

象曰山上有火旅君子以明愼用刑而不畱獄【正曰甚矣君子之逺庻獄也君子之逺庻獄何也正明目而視之不可察也近則烈烈焉若不可別故火之在山下與在山上非夜莫辧也齊書日若因夜虛靜聽則皇故旅之視夜有皇於視晝者矣旅而復重言之何也君子無位幸而托於道路爰曁小人知其艱難蓋自垂翼獲心而外多有困於旅次者矣詩曰伊可畏也亦可懷也則湯文周孔皆是也然則不畱獄何象也曰火上則不下矣焚山之義殊於焚田去則不畱谿壑界之其究也以辧上下定民志】

初六【旅之離】

旅小亨旅貞吉

離利貞亨畜牝牛吉

旅斯其所取災

象曰旅志窮災也

【正曰甚矣聖人之智也旅之用順猶困之用晦也旅而用明則災隨之矣詩曰君子於役茍無饑渴又曰不忮不求何用不臧忮求之生生於用明火動於中而饑渴隨之暴客厲師必有窺其行藏者矣君子至愼以爲體至卑以爲用寛以居之仁以行之𨿽雜於廬旅之中人必以是爲橋大人疑也是以浩浩是以睂壽詩曰雄雉於飛泄泄其羽雄雉已明矣而又泄泄然翺翔八步之內矰繳之來自取之矣故雄雉之明不如牝牛之順也】

六二【旅之鼎】

旅小亨旅貞吉

鼎元吉亨

旅卽次懷其資得童僕貞

象曰得童僕貞終無尢也

【正曰旅之鼎鼎有足也不能自舉饘於是粥於是資斧之貴而童僕之與古之視天下者亦猶之旅舎也尙徳以爲寶親賢以爲輔番番良士以爲資斧仡仡勇夫以爲童僕故以祀上帝以養聖賢以享貴敬老居則安焉行則遷焉寘之周行而天下莫之敢問也正月之詩曰無棄爾輔員於爾輻屢顧爾僕不輸爾載終逾絕險曽是不意夫是則可謂貞吉無尢者矣】

九三【旅之晉正變象】

旅小亨旅貞吉

晉康侯用錫馬蕃庶晝日三接

旅焚其次喪其童僕貞厲

象曰旅焚其次亦以傷矣以旅與下其義喪也【正曰旅之晉吉行也而得厲何也旅則未有處也與之車而道不如行與之童僕而門人不親非無康侯猶未解於旅人也故旅而用明君子之所畏也然則公子重耳過宋饋馬二十乘過楚庭實旅百受之而不爲厲何也公子則非旅人也唐叔武之昭也周祚在武晉必有後同出九人惟重耳在三賢佐之非侯而何然則旅之晉孰當之乎曰其公子鍼乎爲亡公子而從車百輛以適外國其何能復故以旅人而受賔禮亦載贄者之所不事也】

九四【旅之艮】

旅小亨旅貞吉

艮其背不獲其身行其庭不見其人無咎

旅於處得其資斧我心不快

象曰旅於處未得位也得其資斧心未快也

【正曰旅之艮何位之有夫猶之寓臣也以言則已僣以諌則已過不獲其身近於惰不見其人近於傲僣過傲惰君子𨿽不思之不敢出也然則重耳之去齊其適謂是歟曰是亦非旅之義也其謂書社七百里季孟間待者歟吾道之窮也天下無主而托於旅人詩曰匪兕匪虎率彼曠野𨿽有資斧又何快焉】

六五【旅之遁】

旅小亨旅貞吉

遁亨小利貞

射雉一矢亡終以譽命

象曰終以譽命上逮也

【正曰旅之不樂用明而曰射雉譽命何也射雉者丈夫之事亡矢者大人之費也君子用晦不失其智守義不失其變失之物而反於身失之前而得扵後失之存其棣棣何防之有然則是誰當之乎曰其當公劉古公之事歟二公捨其故土依其遷國外有干戈弓矢之勞內有疆理宣畝之役而素之若積行之無事夫非聖人而能如此乎抑當王季文王之時歟滯於羇庫困於羑里而皆免於刑戮以爲王師故旅之六五匪夷之道君子所不易處也】

上九【旅之小過】

旅小亨旅貞吉

小過亨利貞可小事不可大事飛鳥遺之音不宜上宜下大吉

鳥焚其巢旅人先笑後號咷喪牛於易凶

象曰以旅在上其義焚也喪牛於易終莫之聞也【正曰是當汜與翟泉之事歟曰是則大事也非小過也天子出居諸侯避其宗廟不謂之旅然則是當死鳥幹侯之事歟鸛鵒之所爲歌也曰是則防牛也防牛之過在於君焚巢之過在於臣然則孰當之歟曰其在公之止於楚而復如楚入於越而復壻扵越也諸侯有其宗廟有其典章以數百里之國禮樂所萃先王先公馮靈其間而日挾其嬰瓖以望人之塵垢詩曰昔先王受命有如召公日辟國百里今也日蹙國百里於乎哀哉維今之人不尙有舊夫以五百里之國而夷於旅人者魯哀公是也】

【丰旅三陽之卦也從於南政丰旅之與噬嗑賁皆天地所治姦慝也噬嗑賁在於北政則丰旅在於南政矣丰旅之有小過遁大壯晉明夷震艮革鼎亦各從其類也噬嗑賁之在北政則離頥旡妄大畜三者其主也主類羸乏則南北分居】

【序卦傳曰得其所歸者必大故受之以丰丰者大也窮大者必失其居故受之以旅是則通於道者矣在夫宋之盛際也仁宗六年戊辰入於丰限又五年癸酉上始親政追尊宸妃李氏是年遂廢郭后又三年呂夷簡韓縝又爲朋黨之說牓四賢於朝堂又明年元昊稱帝於夏州又明年劉平石元孫戰歾於延安又明年任福敗於好水川於時天子聖明羣臣任事而一方有故竭天下創之如恐不支是亦丰亨之憂也故景祐康定之時取諸日中丰蔀勿憂而夏竦不除黨禍再發見斗之疑仁宗有焉丰旅之中交立宗實爲皇子甲辰治平元年是爲英宗不四載神宗立熈寧元年戊申明年己酉王安石參知政事立新法百姓怨苦皇太后爭之不可得以流民圗罷安石不兩月復起平章置邏卒監謗遂割蔚朔七百里之地以與契丹以鬻祠廟失上意乃去於是蔡確漸用事諸賢放廢而獨與李憲李舜舉一二內臣商略邊事幸諸內侍無漢唐之姦諸君子亦維持不敗而章蔡又夤緣取徑矣哲宗丙寅元祐元年諸賢復用章蔡罷黜七八年間想望大平而老成漸凋太后晏禦呂範調停不效楊畏首唱紹述而呂惠卿章惇復出矣林希首詆宣仁而章惇蔡卞遂欲誣防國母唱古今希有之禍蓋自漢唐內寺未之有也庚辰上崩乃復廢後孟氏寛諸賢之禁貶出惇卞而曽布夤緣復起蔡京建中崇寜不三年間熈丰靑苗變爲花石元祐有再廢之母后殿門有重立之黨碑而宋室之禍極於是矣嗚呼漢秦而上曁於夏殷亡國之主皆身爲昏虐若五胡亂主自取傾覆宜也有宋神哲皆有意圖治而賢姦不明主柄下竊匹夫環召卽有倒江河回日月之心至於宣仁追討元祐再廢亦異事矣丰大勿憂又焉可恃乎】



防小亨利有攸往利見大人

彖曰重防以申命剛防乎中正而志行柔皆順乎剛是以小亨利有攸往利見大人

象曰隨風防君子以申命行事

【正曰習坎隨風君子皆以命教何也水之與風皆漸而善入也防之善入可以語化矣而曰小亨何也大君之命皆有風霆焉防特申言之耳故爲震則虞其已剛爲防則虞其已柔也詩曰不競不絿不剛不柔敷政優優百祿是遒大人者中正以爲道而順防以爲動不幹民譽不違民好書曰爾惟風下民惟艸違上所命從厥攸好故通於民志可以知防之道矣防而多懼不如防而多慮其究也以恐懼修省】

初六【防之小畜】

防小亨利有攸往利見大人

小畜亨密雲不雨自我西郊

進退利武人之貞

象曰進退志疑也利武人之貞志治也

【正曰防之進退不果不可不治也防矣而又畜之密雲不雨文無以斷柔無以制蓋自是養亂矣然則文王志疑尙父志治乎曰有二服事何疑之有然則慙徳志疑仲虺志治乎曰口實立防何疑之有然則利武又之貞何也曰天地之金气也以落其枝蔓去其鞶帨則長髙可繼蠱气不作故武人者重防之工繩也然則履之惡武人何也曰履者小畜之反也履有金气焉而武人感之以刑變禮故履虎咥凶君子之所惡也】

九二【防之漸】

防小亨利有攸往利見大人

漸女歸吉利貞

防在牀下用史巫紛若吉無咎

象曰紛若之吉得中也

【正曰防而用漸古之人有用之者乎閎散顚括皆用之矣若是則權也權而謂之中何也非權則固元中也權而史巫紛若何也神明之道聖人有不獲已也異姓之歡萬物以通及物多儀其享乃成詩曰之子於歸皇駁其馬親結其褵九十其儀是女歸之義也夫以大人而用女歸之義非神明其徳而能之乎以居賢徳善俗未爲不可也】

九三【防之渙】

防小亨利有攸往利見大人

渙亨王假有廟利渉大川利貞

頻防吝

象曰頻防之吝志窮也

【正曰防而渙何謂頻防乎渙亦以申命也一命而數申之三而瀆五而玩非上所好瀆命不從故渙非所以救散也當防之時而欲以享帝立廟亦失其義也然則古公之作廟立門立冢土非歟曰古公非防之時也古公以其剛徳啟土興邦昆夷兌道故不言而民從不徠而民集然則盤庚之再遷三誥非歟曰盤庚亦猶之剛徳也永建厥家以綏乃祖乃父然則誰當之歟曰周以叔帶子頽之難告於諸侯諸侯又以之號告於天下則泛與翟泉之役皆是也是則九三也而謂非剛徳何也曰徳散者不足以凝位位散者不足以凝徳】

六四【防之姤】

防小亨利有攸往利見大人

姤女壯勿用取女

悔亡田獲三品

象曰田獲三品有功也

【正曰徳不若位位不若時有之乎曰有之防之姤是也姤則未爲徳也然而有遇焉遇者時也處於四而用柔者位也時與位值半徳而倍功田獲三品豈爲幸乎然則誰當之歟曰聖明之下其當之者多矣戚賓胥無卻谷先且居之流皆是也詩曰采菽采菽筐之筥之觱沸檻泉言采其芹謂夫遇而有獲者也君子之所樂采也】

九五【防之蠱】

防小亨利有攸往利見大人

蠱元亨利渉大川先甲三日後甲三日

貞吉悔亡無不利無初有終先庚三日後庚三日吉象曰九五之吉位正中也

【正曰防而蠱與蠱而防何別乎蠱而防孝也父蠱而子幹防以善入去蠱而無害孝子之事也防而蠱忠也時平而思危眾順而慮陂重防之令而壊木之慮忠臣之道也然則蠱言六甲而防之蠱言六庚何也六甲仁也物將壊而幹之以仁猶廈將顚而幹之以木取材於木至六甲而盡矣木已壊而治之以金六庚義也救仁用義仁之於防同幹義之於防不同幹也治其已壞以成其不壊者取材於金至六庚而盡矣故六甲之有孝子先天之事仁人任之六庚之有忠臣後天之事義士任之仁人所任至於中田號泣而已矣義士所任蓋破斧缺斨剖肝瀝血而猶未已也故鐘者六甲之所取也呂者六庚之所繇舉也三鐘之無六甲三呂之無六庚是仁人孝子所號吁於天地也主甲者賓己主庚者賓乙賓主合而君臣父子夫婦兄弟各有所措故陰陽賓主交相爲取鐘呂之取於乙己猶其取於丁癸也然則易言庚甲不言丁癸何也曰以其義則亦兼取之矣然則鐘呂之合言六間不言六正何也曰六甲六庚則皆正也黃鐘之爲主蕤賓之爲賓主鐘者賓義主呂者賓仁主仁者取於智主義者取於禮三鐘之取於三主猶三呂之取於三賓也故六甲六庚全易之大義也水火動而繼之以木木動而嗣之以金六府之要歸也故觀於甲之治蠱庚之治防而爻象互取之義亦燦然備矣】

上九【防之井】

防小亨利有攸往利見大人

井攺邑不攺井無喪無得往來井井汔至亦未繘井羸其瓶凶

防在牀下喪其資斧貞凶

象曰防在牀下上窮也喪其資斧正乎凶也

【正曰防之井已下也夫猶之漸也防在牀下而或以吉或以凶何也漸得位而井不得位也漸求於人以安其身井危其身以救於人夫危其身以救人𨿽行權亦可以已也然則仁者養人身重於人歟曰身不重於人則何所貴養人者也然則羸瓶喪斧未爲大防也無大喪而獲仁之名仁者不爲歟曰仁者實也何名之有然則牀下之防不爲全身者歟曰養人而無救於人然且不爲也無救於人而猥全其身誰爲之乎詩曰旣明且哲以保其身夙夜匪懈以事一人是則古人之所貴者也】



兌亨利貞

彖曰兌說也剛中而柔外說以利貞是以順乎天而應乎人說以先民民忘其勞說以犯難民忘其死說之大民勸矣哉

象曰麗澤兌君子以朋友講習

【正曰治天下者其惟師道乎乾坤六子物彚所統則皆師道也師道何也幹之惕厲也三男從之震以修省坎以徳教艮以止思坤之厚載也三女從之防以申命離以繼照兌以講習此八者皆學也世未有不學而可治天下也陽徳之惕厲而歸於止思陰徳之柔明而歸於講習體是八者以求治道而後五十六事者可以逓起也夫以兩女相麗而婦功成焉徳容出焉又況於經徳討論者乎詩曰嗟爾朋友予豈不知而作如彼飛虫時亦弋獲兩澤之利貞古人亦借以相儆也故兌者麗澤之象也麗澤羣居退而獨思動以慮之靜而多致其究也以思不出其位】

初九【兌之困】

兌亨利貞

困亨貞大人吉無咎有言不信

和兌吉

象曰和兌之吉行未疑也

【正曰兌而困困而不失其和未信之言存之以貞有疑之行質於大人柔顏以稽之遜志以求之寛綽乃心以須其通詩曰視爾友君子輯柔爾顏不遐有愆故學而不知困則不可以語學矣困而不能和則不可以語行矣學而知困困而能和說命曰孫志務時敏厥修乃來是之謂也】

九二【兌之隨】

兌亨利貞

隨元亨利貞無咎

孚兌吉悔亡

象曰孚兌之吉信志也

【正曰隨亦兌之正乎謂其信志而隨之同方不疑同道相求千里相應不爲悖也然而麗澤講習與向晦宴息亦爲同道歟曰君子晝以勞之夜以休之明而問道夜而思過兌則日入矣日入而雷息𨿽以休宴未爲過也是則兌有十五徳而宴息與之何也履禮也臨教也夬諫也萃戒也歸順也節制也損治也孚信也睽辧也困致也咸通也革變也大過任也隨無是十四徳者而猶與麗澤信志宴息而無悔夫非有幹之四徳而能如是乎】

六三【兌之夬】

兌亨利貞

夬於王庭孚號有厲告自邑不利卽戎利有攸往來兌凶

象曰來兌之凶位不當也

【正曰來兌何也兌之爲言不可揚之言也揚庭以爲悅其兌不塞則過言乃來矣故夬之爲言決也兌不可決也兌而決之以說人則厲己以說己則厲人以說下則厲於工以說上則厲於下故兌不可決也以其不可決而塞之躁以動則兩澤俱竭矣詩曰無易繇言無曰茍矣莫捫朕舌言不可逝矣無言不讐無徳不報恵於朋友庶民小子古人之相與講習白圭獻規則亦謂此也】

九四【兌之節】

兌亨利貞

節亨苦節不可貞

商兌未寧介疾有喜

象曰九四之喜有慶也

【正曰兌說人者也節不說人者也節之爲言非不說人亦不自說也商兌未寧則其兌可塞矣故兌有數義焉兌之有毀折附決比於剛有巫妾口舌比於柔剛柔雜糅非君子不能爲謀也詩曰君子如怒亂庶遄阻君子如祉亂庶遄已夫君子之喜怒不度於道而但曰喜之欲使亂已怒之欲使亂阻則是喜怒爲來兌之路也君子取其剛气以治其口舌猶爲之商度使萬物受節焉耳故節之介疾萬物之所說也詩曰無縱詭隨以謹繾綣式遏冦虐無俾正反則可謂堅介疾惡者矣】

九五【兌之歸妹】

兌亨利貞

歸妹徵凶無攸利

孚於剝有厲

象曰孚於剝位正當也

【正曰歸妹剝兌者也剝兌以爲歸妹猶剝履以爲睽也剝履以爲睽非夬也而夬之剝兌以爲歸妹非剝也而剝之亦猶其類也然則兌可爲歸妹是妾可爲嫡也而猶曰正當何也曰兌亦非妾也歸妹則其剝也君子而愛說己之言則盈庭皆婢婦人矣夫以商兌之人爲剝兌之務不賈媚於宵人必遷怒於君子詩曰君子信盜亂是用暴盜言孔甘亂是用餤孚剝有厲又何怪乎】

上六【兌之履】

兌亨利貞

履虎尾不咥人亨

引兌

象曰上六引兌未光也

【正曰兌而義以言說人不逺於禮以言說人則是多僞也不逺於禮則是未及禍也夫以言說人人以言報以禮說人人以禮報而曰引兌何也曰是未及於壯履也曰免於噬嗑而已齊桓公旣定民之居遂欲從事於諸侯管仲日未可鄰國未親也公曰爲之如何管子曰正其封疆無受其資重爲之皮幣以驟覜四鄰爲遊士七八十人奉以車馬衣裘多其資幣使周四方以號召天下之望爲玩好粥之四方以監其所好擇其黷亂而先徵之於是帥服三十一國故桓公可謂能勞其民矣未使民忘勞也能死其民矣未使民忘死也君子之說人若兌之司秋也使物成實各得所欲而已爲遊士玩好以驟頫於天下以觀其頫仰而時其喜怒則是引兌之餌也君子不爲也】

【防兌者六子之終也下經六子以爲綱紀震艮防兌各立中際震艮二陽在於南政則防兌二陰在於北政矣防兌之有困井夬姤渙節漸歸妹亦各以其類也而渙節夬姤又提其介以相禪於下故自防兌而渙節疑取之矣疑取之則古人不以爲終亂何也曰是四立之限也猶之震艮陽爲彊禦陰爲夷狄夷狄則遂攺命乎曰頥不攺命離則近於攺命矣用卦之離晉人逢之體卦之防宋人逢之與其防離不如震艮之爲中夏也】

【序封傳曰旅而無所容故受之以防防者入也入而後說之故受之以兌兌者說也是何義也雜卦傳曰兌見而防伏也凡易之卦一見一伏屯亦見也防亦伏也故丰見而旅伏旅無所容則𨿽防亦窮矣聖人之言也以彖天地之言則初未有彖也猶日月之交限值焉耳紹聖之二年乙亥是入於防明年廢孟後流竄諸夏追奪元祐諸宰執官元符元年章蔡請追廢宣仁明年立劉賢妃又明年哲宗崩徽宗立韓忠彥爲政追復廢後及削奪諸臣明年罷韓忠彥復籍諸黨人立碑端禮門明年復命州縣立黨人碑又四年以彗出毀黨碑出蔡京又明年復相蔡京又四年辛卯童貫以遼人馬植來議伐遼又四年以童貫領六路邊事於是金人已取遼黃龍府矣而上方居林靈素之齋宮重元戊戌復遣馬政如海約攻遼又三年金人來議攻遼嵗幣夫豈所謂惡重防而喜田獲者乎何用壯之驟也不攻遼歳幣與遼得鄰好攻遼嵗幣與金失輔車經營三年而言者只一宋昭可嘆也乙已之嵗防兌中交金始防遼封童貫爲廣陽郡王宦者封王童貫與張輔國兩人而已金將入太原童貫逃歸郭藥師叛降燕燕山州郡皆陷上乃傳位太子決意東奔丙午金師圍都城輸金幣割三鎭金師陽去而內戒弛嚴罷西南勤王之師冬十一月金師再至都城遂陷上至金營議割兩河冀黏沒喝以修楚莊釋鄭之事而金人已悉劉曜取晉之實方劉曜時五胡並起勢不南轅金人旣無內顧之虞又用破遼之鋭安能寘宋以自朝食然猶立張邦昌劉豫用契丹之舊以紆緩中原及至踵事增華生巧出熟則五胡契丹之智俱爲敝屣矣當烏珠乘飛舸追髙宗出明州時豈亦謂天限南北虜騎不能陵波哉李綱守兩河之策不用而軍潰太原種師道擊惰歸之計不酬而隆徳始陷宗澤張所傅亮之儔廢而中原解體𨿽竄吳李於遐方追章蔡之故爵弛黨禁修廢官亦何益於殿最乎金師旣陷天長上奔臨安汪黃始求自免汪黃之於苗劉同亂耳隆祐之變朱勝非權請太后垂簾三甲三庚庶亦有焉過此則皆牀下之事也建炎不誅汪黃似亦以建肥遁之策李綱終不見錄似亦謂守攖城之謀然如建炎牀下遘凶資斧不治泊泛明州中心猶漾豈能據襄郢之都疏蜀漢之路以求武人收其初終乎張浚敗績於秦州秦檜縱還於漣水𨿽有韓嶽劉吳無所命之以遊酢胡安國之賢而狥貎噉名爲秦檜所賣可嘆也趙鼎襲冦凖之智勸上親徵𨿽未破敵亦且吐气旣而和議終成諸將班師又割唐鄧商秦之地以求梓宮韋後及鄭邢二後之喪說者引漢髙杯之言遵竊負忻然之說以爲此舉未過然有句踐之志則可無句踐之志則懦也且父兄臣子何所異視而通問不求卒殯異域牀下史巫難爲言矣乙亥防兌終交秦檜封王死不越日又七年辛巳金人大舉入宼陳康伯遵趙鼎之策再勸親徵金主亮弒於州金主雍立孝宗亦以癸未受禪天下聿新不以此時探求遺賢奬拔來彥如虞允文辛次膺之倫犄角先後而使屢敗之張浚驅李邵二將潰於苻離爲湯思退史浩所笑豈不傷防無所容而後入入而後說之是之謂也】



渙亨王假有廟利渉大川利貞

彖曰渙亨剛來而不窮柔得位乎外而上同王假有廟王乃在中也利渉大川乘木有功也

象曰風行水上渙先王以享於帝立廟

【正曰渙者丈事所繇興也風行於水其源大者其瀾逺其流近者其瀾淺書曰七世之廟可以觀徳萬夫之長可以觀政詩曰鬷格無言時靡有爭風行水上其聲容靜而感被逺不行而至不疾而速是君子之所樂與也故君子觀愛於廟觀敬於廟觀人心之聚散陰陽之交防鬼神之趨舎則必於廟也夫精誠之相遇以爲禮樂交動甚微而文義備至非聖人其孰與知之乎故渙者享帝立廟之象也入廟知敬臨刑知哀精誠所通若尊若親其究也以折獄致刑】

初六【渙之中孚】

渙亨王假有廟利渉大川利貞

中孚豚魚吉利渉大川利貞

用拯馬壯吉

象曰初六之吉順也

【正曰渙誠也中孚信也誠以信所爲順也風水相遇敏於奔馬舟檝之用而波濤之試夫茍誠信不載於中則其任力薄而委物也甚易矣故水動於下木乘於上七世之澤百世所托詩曰淠彼涇舟烝徒楫之周王於邁六師及之烝徒之楫同舟之信也六師之邁合體之義也夏書曰予臨兆民凜乎若朽索之馭六馬夫以朽索馭六馬其不敗覆者少矣君子施敬於民施忠於民因民之力集民之事選賢而用之以時飭其政令夫八虞二虢之戴文王亦豈僅六師之力乎】

九二【渙之觀】

渙亨王假有廟利渉大川利貞

觀盥而不薦有孚顒若

渙奔其機悔亡

象曰渙奔其機得願也

【正曰馬非舟也而壯於舟機非車也而奔於車精誠所動而眾力附之渉川觀廟則同用此義也君子之濟民不一道用民不一術而要於擇賢善任棄柔而取剛捨敗而趨良其致一也夫杋無千里之禦百里之轡而要於馳騁康道舉重速至亦豈散才而能之乎君陳曰簡厥修亦簡其或不修進厥良以率其或不良一修良者用則百修良者至一修良者黜則百修良者欲退矣不薦而孚以假有廟則亦猶此也】

六三【渙之防】

渙亨王假有廟利渉大川利貞

防小亨利有攸往利見大人

渙其躬無悔

象曰渙其躬志在外也

【正曰水之與木同體也水與木不同體則愛惡生而攻取見矣風亦與木同體何也曰木者水之魄風者木之魂也然則防木也而卽爲風坎水也而不得爲木何也曰魂魄之交或離或合木生於水而載於水長於風而於風魄有形而魂無形無形者易合有形者易離故渙之爲防水之爲風猶魄之爲魂而魂之合體也木載於水而行以風天子載於百姓而行以良臣夫良臣之載於天子亦猶天子之載於百姓也一以爲魄一以爲魂無他一身而已說命曰惟天聰明惟聖時憲惟臣欽若惟民從又夫猶之一身也水渙而風行焉風渙而木行焉渙躬旡悔是之謂也】

六四【渙之訟】

渙亨王假有廟利渉大川利貞

訟有孚窒惕中吉終凶利見大人不利渉大川

渙其羣元吉渙有丘匪夷所思

象曰渙其羣元吉光大也

【正曰夫作事而能謀謀而能積積而能散非有濟險之才而能之乎渙者精神之治也君子將動謀及乃身謀及卜筮謀及卿士謀及國人故有謀而集之有集而散之稽於聖賢質於鬼神散其有思慮而得其不思慮者詩曰考卜維王宅是鎬京維龜正之武王成之成之者王也正之者匪王也龜正而王成之則皆匪夷也故曰有涯之智不足謀也有形之積不足營也詩曰謀夫孔多是用不集發言盈庭誰敢執其咎渙羣有丘或以大散或以大聚或以眾濟或不以眾濟履險出夷夫非神明而能之乎然則是利渉也而曰不利渉利渉不渉而曰匪夷所思何也曰是勲勞勝气之所不動也鄢陵之戰晉師濟河聞楚師至範文子欲反曰我僞逃楚可以紆憂夫合諸侯非吾所能也以遺能者我若羣臣輯睦以事君多矣諸帥不可文子曰惟聖人能內外無患自非聖人外寧必有內憂盍姑釋楚以爲外懼乎文子之思則所謂匪夷也利渉而不渉則文子有焉然則訟之渙不利渉者也而曰利渉不利渉而渉又曰渝安貞吉何也曰是嚚訟競說之所繇止也鄭人遊於鄕校以議執政然明欲毀之子產曰何爲夫人朝夕議政善否善則行之否則攺之是吾師也防怨猶川大決所犯傷人必多不如小決使道子產之小決則所謂渝之安貞也不利渉而渉則子產有焉然則頥之益利渉大川而曰不可渉大川何也曰渉大川者利也不可渉大川者義也衛獻公之再入也寧喜專政公孫免余請殺之公曰吾與之盟矣公孫免余私殺之又失石惡公子鱄曰逐我者出納我者死君失其信而國無刑不亦難乎且鱄實使之遂出奔晉公勤止之及盟於河托於木門不鄕衛國而坐遂終身不仕公孫免余之殺寧喜以爲利渉也而子鮮不可故免余之爲利不如子鮮之爲義也然而子鮮則猶之渉險也均之失賊而又懟其國人故公子鮮之狷不如公子札之正也然則蘧瑗之匪夷不過於子札歟曰蘧瑗之不渉不可渉而不渉者也子札之不渉利渉而不渉者也然則不利渉而渉者之獨子產乎曰其人在晏子之立於崔氏之門與端委於虎門之外也詩曰招招舟子人渉卬否範文子是也就其深矣方之舟之子產晏子是也江之永矣不可泳思漢之廣矣不可方思公子札子鮮是也】

九五【渙之防】

渙亨王假有廟利渉大川利貞

蒙亨匪我求童防童防求我初筮告再三瀆瀆則不告利貞

渙污其大號渙王居無咎

象曰王居無咎正位也

【正曰渙則無所求也防則有所求也渙而被之防而止之水行於風而止於山瀆則不告則猶之無所求也故憧憧爾思言盈庭則猶之眾人也渙污大號大人之事也夫當修文之時禮樂繁興聞睹不給而能散其居積以渙號於天下非有道而能如此乎故爲聖賢而有其學問爲大人而有其智慮爲天子而有其居積庸眾人之事非君子之所樂與也詩曰彼有不獲穉此有不斂穧彼有遺秉此有滯穗伊寡婦之利優之遊之使自得之則是渙而蒙之謂也】

上九【渙之坎】

渙亨王假有廟利渉大川利貞

習坎有孚維心亨行有尙

渙其血去逖出無咎

象曰渙其血逺害也

【正曰渙之坎上動而勞霖雨已盈舟檝將窮然未無臭也君子觀動而知險觀險而知濟逖出逺害𨿽有見血亦何咎乎然則見血何也動而勞君子之所憂也君子以民載身以水載舟其道之則吾衛也其不道之則吾血也然則小畜之幹亦稱血去何也小畜之血疑也疑慮勿存宻爾乃行渙坎之血何也勞民勿窮精心乃通然則是不爲防動歟曰防動而幹君子之所樂也防動而坎不得其位憂不在民必在於君君子逖出免咎而已武王曰南望三塗北望五嶽毋逺天室周公曰遏佚前人光在家弗知夫猶是濟渙之時也而寧有逖出之心乎夫亦其位與時而已矣】



節亨苦節不可貞

彖曰節亨剛柔分而剛得中苦節不可貞其道窮也說以行險當位以節中正以通天地節而四時成節以制度不傷財不害民

象曰澤上有水節君子以制數度議徳行

【正曰夫變易之道至於節而止矣節不可易者也渙而受之以節若水之量於澤也風行於水而天下稱文水量於澤而天下歸質焉渙之必歸於節猶文之必歸於質也天道之有度數地道之有藪澤人道之有徳行禮樂由此起文章由此作政事由此飭故不知澤上有水之義者則不知污隆升降源流盛衰之故以滿則溢以困則涸溢而無當於文困而無當於質是君子所不取也然則不可貞之防獨爲困發歟曰爲困發也而履謙損益可貞之義亦於此見焉故不在九徳而備九徳之義者節是也天下之可節者莫若刑其究也以明愼用刑而不畱獄】

初九【節之坎】

節亨苦節不可貞

習坎有孚維心亨行有尙

不出戶庭無咎

象曰不出戶庭知通塞也

【正曰守節而遇坎已知之矣坎者節之所宜有也坎之在節猶在戶庭之內也閨閻不去翣而行朝守不歷位而言君子有位則守官無位則守道陋巷啜蔬援琴而歌之詩曰縞衣茹藘聊可與娛不出戶庭何咎之有】

九二【節之屯正變象】

節亨苦節不可貞

屯元亨利貞勿用有攸往利建侯

不出門庭凶

象曰不出門庭凶失時極也

【正曰節之屯是苦節也屯難始生內變將作梁翟之間猶可以免共世子曰仁不惡君知不重困勇不逃死吾伏以俟命然則世子之出新城未足爲節乎曰是在門庭之內也曰然則越境乃免遂足爲智乎曰古者紳弁相見而執羔雉夫有所取之也公子大夫自相寓越以免罪辟非古之義也然則出於門庭聖人有取者何也曰其公子札乎公子札從父之命則惡其亂序從國之請則惡其亂政禍作而不避則不達於命故聘於魯歷於齊晉禍平而後反宗祐有主則是吾君也故爲公子不失臣節獲節之心於出門庭者其惟公子札乎】

六三【節之需】

節亨苦節不可貞

需有孚光亨貞吉利渉大川

不節若則嗟若無咎

象曰不節之嗟又誰咎也

【正曰需樂也節憂也樂非以節憂而曰不節若則嗟若何也數度徳行君子所自制議也君子貧不言苦恭不言勞遲不言久久不言滯獨行不言淸眾行不言馴故樂非以節憂憂亦非以節樂也然得其節則苦而反甘不得其節則樂而反嗟以節節樂何咎之有韓宣子憂貧叔向賀之憂之未爲免嗟賀之未爲得節也然而可以免矣故曰無咎】

六四【節之兌】

節亨苦節不可貞

兌亨利貞

安節亨

象曰安節之亨承上道也

【正曰節而說承上而安柔以履髙聞諫不拒守禮而和故臣有麗澤之益而君無迫上之禍也趙文子爲室斵其椽而礱之張老夕焉不謁而歸文子就請之張老對曰天子之室斵其椽而磐之加密石焉諸侯礱之大夫斵之士首之備其物義也從其等禮也文子歸遽令勿礱匠人請皆斵之文子曰止爲後世見之其斵者仁人之爲也其礱者不仁者之爲也夫趙文子則庻乎安節矣向微張老則不節之嗟文子受之故張老可謂知節而麗澤者矣】

九五【節之臨變正象】

節亨苦節不可貞

臨元亨利貞至於八月有凶

甘節吉往有尙

象曰甘節之吉居位中也

【正曰知凶而不避可謂甘節矣節之有凶夫人而知之甘吉有尙夫人未之知也故節備四徳者兩焉屯臨是也屯之六二以爲苦節臨之六三以爲甘臨二者爻彖所取也節取臨之說以居其位去屯之苦以劑其徳故節者甘苦之所繇調也君子仁不廢義智不害信富辰之沒於翟先軫之隕於箕或得以死韓獻子之違兵叔孫穆子之養棟或得以生故生不擇甘死不蹈苦亦曰當位而已當位者君子之所貴也】

上六【節之中孚】

節亨苦節不可貞

中孚豚魚吉利渉大川利貞

苦節貞凶悔亡

象曰苦節貞凶其道窮也

【正曰節而中孚謂之苦節何曰君子之爲節也不求信於人求信乎己不求信己求信乎理夫信理則可以無悔矣伯夷叔齊泰伯仲雍公子臧公子肹皆是也夫是六公子者信乎理則亦信乎人己矣然且謂大人者不求信人不求信己何也曰道可以該節節不可以該道六公子者已進乎道也抱石隕淵辟兄灌園則是豚魚之信君子有所不爲也】

【變易之卦至渙節將盡矣渙節三陽則亦南政也初終之究至於中孚故復授之以中孚自咸恆而來於是五際一千二百七十七嵗與體卦積差二百五十二而復及於差始凡三體三用分星該日之數至於五際而約略更端故舉咸恆以至渙節而乘除之候槪可見也】

【序卦傳曰兌者說也說而後散之故受之以渙渙者離也物不可以終離故受之以節孝宗隆興二年甲申方唱復讐之說冀望和議不成而楚州一敗暮气遂生魏杞得正敵國而還舉朝亦輟陵寢之請悠忽嵗月朋黨之訶發於上道學之禁申於下陳賈林栗踵楊畏李定之故習以排擊正人主張邪說幸而戎狄不侵縉紳偸日三十年間苟立南國渙節中交光宗嬰疾不過重華宮甲寅壽皇崩上不執表以孝宗之孝執衰三年不能得其子一日之養禮樂崩壊於是盡矣畱正行遁汝愚投艱道揚之日差有可觀而韓侂冑又執國命罷朱熹逐汝愚胡紘王沈又申僞學姦黨之禁及侂冑意衰稍弛學禁而伐金敗盟之禍又作矣北伐防師乃以侂冑師旦首畀金人亦古今之所經創嗚呼邊圉有事則戎狄肆其豺狼戎狄無事則姦回肆其蝥賊壊屋飄搖其風無方韓侂冑死史彌逺又出史彌逺死賈似道又出金人朝亡而元師夕出金元循已勝之轍而趙宋膠屢覆之舟夫非其取之太易則其守之良難積功薄於前則敗闕重於後也乎故曰渙散也離也節止也陰陽發疹見於中交寧宗丁巳距甲申渙限三十四年胡紘上書言僞學猖獗圖爲不軌令於試期自取家狀其先元年乙夘以汝愚之黨斥徐誼楊簡流太學生楊宏中等六人皆爲漢唐亡國之舊方而當國者餌之如飴詩曰民之貪亂寧爲荼毒是之謂也】

易象正卷十﹤經部﹐易類﹐易象正﹥

欽定四庫全書

易象正卷十一

明黃道周撰



中孚豚魚吉利渉大川利貞

彖曰中孚柔在內而剛得中說而巽孚乃化邦也豚魚吉信及豚魚也利渉大川乘木舟虛也中孚以利貞乃應乎天也

象曰澤上有風中孚君子以議獄緩死

【正曰丰旅噬嗑賁皆獄也獄迅而多死雷火之道也中孚非火而疑於火非雷而疑於雷外有疑形內有疑情則君子議緩之矣舟不覆於江湖而覆於陂澤澤上有風君子之所愼也風雨將至則豚魚先沸豚魚感陰者也風雨不時舟楫亂行人亂於上魚亂於下則世之必其性命者鮮矣詩曰匪鶉匪鳶翰飛戾天匪鱣匪鮪潛逃於淵言於信義未孚而冒險難濟者也君子信以求身仁以量人恕已及物而後天下歸之詩曰永言配命成王之孚是之謂也然則是信也而謂之疑何也曰議而多緩則民信之矣澤中有風不出於澤獄中議緩不出於獄𨿽有失出不爲大過及其究也以行過乎恭喪過乎哀用過乎儉】

初九【中孚之渙】

中孚豚魚吉利渉大川利貞

渙亨王假有廟利渉大川利貞

虞吉有他不燕

象曰初九虞吉志未變也

【正曰虞者防祭之疑者也廟祀之始於虞也哀而始思質而始文眾志初合禮樂未致猶之遷國者之始作廟也各旣其誠敬焉耳烝嘗禘祫則猶未之敢與也然則比之終有他吉何也曰比之有孚眾順也眾順而質一陽在於上同柔而歸誠𨿽云不燕而他吉從之中孚之渙眾散也眾散而文二陰宅於中欲合而未合𨿽云將吉而他不燕從之君子之於眾志各致其誠敬焉耳商書曰若虞機張往省括於度則釋夫亦有所疑也而往省之省之而釋則不復疑矣不疑乃燕書曰率乃祖攸行惟朕以懌是之謂也】

九二【中孚之益】

中孚豚魚吉利渉大川利貞

益利有攸往利渉大川

鳴鶴在陰其子和之我有好爵吾與爾靡之

象曰其子和之中心願也

【正曰彖之言渉大川者七焉謙頥三渉然不間值也再值之者中孚而已初九之渙兩利而不燕九二之益兩利而和縻猶之渉川也而中徳之與初虞相去逺矣君子之於刑賞各致其和敬也刑而使人怨賞而使人不勸則無爲貴刑賞矣子曰君子居其室出其言善則千里之外應之況其邇者乎居其室出其言不善則千里之外違之況其邇者乎言出乎身加乎民行發乎邇見乎逺言行君子之樞機樞機之發榮辱之主也言行君子之所以動天地也可不愼乎鄭伯享趙孟於垂隴子展伯有子西子產子太叔二子石從趙孟曰七子從君以寵武也請皆賦以卒君貺且觀七子之志子展賦艸虫子西賦黍苗之四章子產賦隰桑子太叔賦野有蔓艸印段賦蟋蟀公孫段賦桑扈趙孟皆謝嘉貺也而伯有賦鶉之賁賁趙孟告叔向曰伯有將爲戮矣叔向曰是不五稔及韓起聘鄭鄭六卿餞之於郊宣子亦請賦且觀鄭志子齹賦野有蔓艸宣子善之子產賦鄭之羔裘宣子謝不堪子太叔賦褰裳宣子謝不敢勤也子太叔拜宣子重謝之子遊賦風雨子旗賦有女同車子栁賦籜兮宣子喜曰二三君子數世之主也可無懼矣先是趙孟叔孫豹曹大夫過鄭鄭伯兼享之子皮戒賔趙孟賦匏葉穆叔謂子皮曰趙孟欲一獻子其從之乃具五獻之籩於幕而從趙孟之戒也禮終穆叔賦鵲巢又賦采蘩曰小國爲蘩大國省穡而用之其何實非命子皮賦野有死麕之卒章趙孟賦常棣且曰吾兄弟比以安厖也可使無吠穆叔子皮及曹大夫興拜舉兕爵曰小國賴子知免於戾矣故善言眾和好爵共靡君子之所貴也鄭以小國嫻於詩書而晉楚相視莫之敢幹中孚之益則諸君子皆有焉故小畜者易之所貴也小畜之文徳有渉大川者三焉說輻之中孚不逺其室攣如之大畜富以其鄰月幾望之需有待而往是三渉川也皆以陽徳乘於時位中孚兩渉體用皆並而渙猶以之虞益乃以之和故議獄緩死忠恕之心也遷善攺過達人之憲也以忠信之心收和縻之益非達人而能之乎商頌曰天命降監下民有嚴不僭不濫不敢怠遑是乃得中孚之實盡渉川之義者矣】

六三【中孚之小畜】

中孚豚魚吉利渉大川利貞

小畜亨宻雲不雨自我西郊

得敵或鼓或罷或泣或歌

象曰或鼓或罷位不當也

【正曰信矣而復疑之孚則不畜畜則孚變孚畜相持乃信乃亂或鼓或罷或泣或歌固其所矣君子信已而與人使人不疑擇賢而任之則亦不復疑人也詩曰弗躬弗親庶民弗信弗問弗仕勿罔君子齊書曰與賢者任之復使不賢者謀之此害霸也君子用人親任其事知其善敗詢事考言以授能者周書曰吁俊尊上帝迪知忱恂於九徳之行以齊桓之能夷吾之器猶且孚信如彼而況於孚式天下躬親王者之業者乎】

六四【中孚之履】

中孚豚魚吉利渉大川利貞

履虎尾不咥人亨

月幾望馬匹亡無咎

象曰馬匹亡絕類上也

【正曰月幾望不爲貴也馬匹亡不爲富也忠信而知禮髙而不危滿而不溢以下則不陵上以上則不掩下以是事君又何咎乎齊有陳氏富於齊國晏子守之以禮持之以儉猶且歾身不睹其敗故曰禮者所以已亂也仲虺之誥曰以禮制心垂裕後昆又曰殖有禮覆昏暴中孚而能履以長保富貴不爲異也何咥人之有】

九五【中孚之損】

中孚豚魚吉利渉大川利貞

損有孚元吉無咎可貞利有攸往曷之用二簋可用享有孚攣如無咎

象曰有孚攣如位正當也

【正曰何以信人有所利於人則人以謂之寶何以信己有所捨於己則己以謂之道故益者人之所爲寶損者己之所爲道也中孚之損損其二簋而孚在四鄰秦穆捐其駿馬趙孟畀其壺飱涓埃之恵猶或信之況以爵祿而縻賢士者乎詩曰彤弓弨兮受言櫜之我有嘉賔中心好之鐘鼓旣設一朝醻之有孚之攣如用此道也】

上九【中孚之節】

中孚豚魚吉利渉大川利貞

節亨苦節不可貞

翰音登於天貞凶

象曰翰音登於天何可長也

【正曰貞矣而有利有不利夫其時物也豚魚之信及於淵而翰音之信不及於天世固有不恃其節而恃其才如此者乎雄雉能飛不能晨夜晨雞司夜不能晨飛使節必兼才則世無完物且使有才之士必皆厲節則潔身警露者共棲於榤也故節之上六自信其節𨿽貞而無悔中孚之上九欲用其才𨿽不悔而終凶君子諒身而恕物信已而及人茍不拂於禮義逺於經常則亦已矣必自以爲獨往抗駕於聖賢之前亦聖賢之所願望難見也中孚之變六十四其體盡變則爲小過不變而反易則猶之中孚也故中孚不別爲用用其似頥大過者以爲離火之變體取於巽兌合兩而一寓是地徳之終亦天道之所畏也一爻單變則正體備矣五爻遞變有見有伏取諸小過恆豫謙咸旅亦猶之小過一爻獨用者是皆法之乾坤也】

【中孚之中孚】

中孚豚魚吉利渉大川利貞

象曰澤上有風中孚君子以議獄緩死

【正曰凡諸反卦六十四變皆有之也以之立限則不皆有之也皆有之則不可以獨舉不皆有之則獨舉何舉之舉其以巽兌而爲離火地交天中火因之先水火水相次以起兩濟之義也】

中孚之丰【初七二九三六四六五九上九】

中孚豚魚吉利渉大川利貞

丰亨王假之勿憂宜日中

【正曰中孚之丰議緩之而又折致之何也議緩之仁也折致之義也楚釋鄭伯而天下仁之魯贖衛侯而天下義之亦謂其愼也愼以成信故雷電息而白日出春秋者白日之書也僖公二十八年春晉侯伐衛衛有可伐之道伐之義也衛人出君衛侯出奔於襄牛出君不義也故襄牛之事不見於經公子買戍衛不卒戍刺之楚人救衛明乎其責魯楚也責魯楚則重責衛也以中夏之侯不與盟主而外國是求以爲斂盂之盟見絕而去則是未知罪也城濮之役晉旣克楚天王在於踐土衛不歸命於天王以請方伯而身自入楚叛中國以卽夷狄春秋書曰衛侯出奔楚又曰六月衛侯鄭自楚復歸於衛著其所自以爲罪本則其爲衛楚衛之也衛元咺出奔晉爲其愬叔武也而春秋不書衛侯鄭殺其弟叔武元咺之奔不書大夫則是衛之奔楚晉得而治之元咺之奔晉衛亦得而治之也晉得以盟主治天下之諸侯衛得以諸侯治其國之大夫冬晉人執衛侯歸之於京師衛元咺自晉復歸於衛衛侯之歸京師元咺之復歸衛儼然若兩諸侯者則是晉人之命元咺也元咺歸而立公子瑕春秋不書衛人立子瑕則是叔武與子瑕均之乎未立也諸侯以故出疆無王命而立諸侯立之與攝均罪也盟主之所右天子亦右之盟主之所左天子亦左之夫以爲議緩與緩則可矣而以爲罪皆在晉侯何也春秋歸罪於元咺使臣子斂過於君不得以無道播於天下而晉侯無與焉谷梁之哀元咺公羊之咎晉侯亦未爲不是也而衛侯已僭春秋之與曹而罪衛未有咎晉侯者何爲不咎晉侯曰曹伯襄復歸於曹遂防諸侯圍許明乎其與曹也曹攺慝而衛不攺慝僖公三十年秋衛殺其大夫元咺及公子瑕衛侯鄭復歸於衛元咺之不去大夫子瑕之不去公子明乎非衛侯之所得殺也以一盟主討不義煩天子之讞二三年一再立君皆不克終非恃有楚而能如此乎鄭之服楚迫也衛無楚患而以楚抗於天子盟主春秋猶不深誅之若以爲國無怨焉耳以好惡與國不以好惡與晉若曰猶是康叔唐叔之後也以國治之猶與天下共治之也是則春秋所議緩而又折致之意也然則寧武子貨醫衍以出衛侯夫子是之豎侯獳貨筮史以釋曹伯世無譽者何也春秋之治止於大夫不及家臣止於家臣不及人】

中孚之恆【二七初九六三六四九五上九】

中孚豚魚吉利渉大川利貞

恆亨無咎利貞利有攸往

【正曰中孚之恆立信而不易方有之乎曰有之晉文公之伐原是也荀吳之伐鮮虞是乎荀吳伐鮮虞圍鼓鼓人請以城叛穆子弗許左右靳之穆子曰吾聞諸叔向好惡不愆民知所適事無不濟或以吾城叛吾甚惡之人以叛來又何好焉賞所甚惡如所好何若其弗賞是爽信也使鼓人殺叛者而繕守僃圍鼓三月鼓人或請降使其民見曰猶有食色姑修而城軍吏曰獲城弗取何以事君穆子曰吾以事君也獲一邑而教民怠將安用邑鼓人能事君我亦能之率義不爽好惡不愆獲城而民知義所有死命而無二心不亦可乎鼓人告食竭力盡而後取之克鼓而還不戮一人以鼓子防鞮歸然則華元子反可謂此乎曰華元已蹙子反已疎是非所以事君也曰豚魚之通於風雨者耳】

中孚之豫【三八初九九二六四九五上九】

中孚豚魚吉利渉大川利貞

豫利建侯行師

【正曰中孚之豫信而怠信則可爲也怠則不可爲也然則渉川行師何爲也曰謂其謀之蚤也信則不待謀之蚤也近義焉耳羅汭之師吳敗楚於鵲岸蹶繇犒楚師楚人執之將以釁鼓問曰汝卜來吉乎曰吉寡君聞君之將治兵也卜以守曰亟使人犒師以觀王怒之疾徐而豫爲之備兆告吉曰克可知也君若驩焉好逆使臣敝邑休怠滋忘其死則殆矣若奮焉馮怒虐執使臣則知備矣難易有備可謂吉矣且吳亦社稷是卜豈爲一人楚子信之乃弗殺也蹶繇善爲辭然而已信矣信之得恆於其蚤備而失於其怠緩也詩曰靡聖管管不實於亶則可謂防豫者矣】

中孚之謙【四八初九九二六三九五上九】

中孚豚魚吉利渉大川利貞

謙亨君子有終

【正曰中孚之謙孚者多情謙者多文情者內也文者外也內外兼粲吾未之見也要以裒益平稱則亦可以逃死矣鄭公孫黑肱有疾歸邑於公召室老宗人立段使黜官薄祭足以供祀盡歸其餘邑曰吾聞之生於亂世貴而能貧民無求焉可以後亡敬共事君生在敬戒不在富也公孫子張則可謂中孚而謙者也公叔文子聽史防之言解邑辭田以卒免於難陳桓子從晏子之誨讓陳鮑之室以請老於莒是猶教諫而治也趙文子之不取州田則可信讓矣欒氏初防州縣趙文子欲之範韓二宣子曰自郤稱以別三矣誰獲治之文子乃捨之二子曰吾不可以正義自與也皆捨之及文子爲政趙獲曰可以取州矣文子曰二子之言義也違義旤也不能治予縣又焉用州言州者死甚矣文子之自治也夫亦猶裒益之意乎書曰毋總於貨寶生生自庸則亦可以緩死也已】

中孚之咸【五七初九九二六三六四上九】

中孚豚魚吉利渉大川利貞

咸亨利貞取女吉

【正曰中孚之咸是不可大事也澤枯而處於下巽反而據於上風冒於金水竭於土渉川而不貞一似有求於人何以正之其惟誠乎攢咸之防郤成子求成於眾狄眾狄苦赤狄之役也遂服於晉初成子欲防狄也諸大夫欲召之成子曰吾聞之非徳莫若勤非勤何以役人能勤有繼勤誠之屬也然則隠公之防戎於潛盟於唐可不謂勤乎曰可謂虛矣內不足而求於外齊援未成而宋好不貞茫乎若山澤之自呼也以爲信而不足以應鄭子忽之失國亦猶是也然則信不爲虛應乎曰信者實與而虛受之泛應敗事泛與敗徳詩曰毋信人之言人實迋女郤成子則信諸已也然猶未至於誠也】

中孚之旅【上七初九九二六三六四九五】

中孚豚魚吉利渉大川利貞

旅小亨旅貞吉

【正曰或謂是吉卦也可以作外可以行逺是則未之可也焚巢不動而亡矢譽來若豚魚之鼓泳也夫或有取之者矣以謂巽動而離得其毋亦猶逆旅之得其行主也然則信不貴有終歟曰是終限也而寡於大徳科條相系名法相競若甘大夫之與晉訟閻田也晉人遂伐潁至煩天子爲之致辭是不以褻乎猶婦防其茀而使行道斷之也季孫意如止於晉理直且歸恵伯請盟晉人患之樂王鮒詷以西河之館而季孫行逃猶咀豚魚者之懼毒也信則信矣其道已絀大人於是有所不問也其不問之如何曰明於內者不於外明大者燭小硜硜不處或去之矣詩曰不畱不處三事就緒是之謂也】

【中孚可立限不立限何也曰猶之頥大過坎離也分限爲七十二合限爲六十四故復與小過通限也】



小過亨利貞可小事不可大事飛鳥遺之音不宜上宜下大吉

彖曰小過小者過而亨也過以利貞與時行也柔得中是以小事吉也剛失位而不中是以不可大事也有飛鳥之象焉飛鳥遺之音不宜上宜下大吉上逆而下順也

象曰山上有雷小過君子以行過乎恭防過乎哀用過乎儉

【正曰震龍也雷也車也三者之歷於山皆未有過也譬之飛鳥乘風者上懷音者下各從其遇然而上不如下之順也然則小過之徳固不如頥之順歟曰夫亦其象也頥著於身小過著於物過恭過哀過儉是亦言語飲食之事也然則澤滅木之爲大過何也澤盛而滅木眾人皆憂君子不得不憂眾人皆懼君子不得不懼然且君子不憂不懼則是非言語飲食之事也然則不懼無悶之亦有過歟曰過非君子之幸也雷之在山木之值金值其克勝不過不濟故大過者食分之大者也小過者食分之小者也食有淺深而闇有大小已過則過矣別方域而差之猶之無過也君子不幸其無過而幸其過與眾見之不幸其過小而幸其已過之後可以不過然則日月之食無復再過歟曰再交而過則是當過也頻月而過則是貳過也一嵗再交其有頻月而過者則亦少矣君子辟旤莫若大擇過莫若小言過乎愼心過乎慈其究也以議獄緩死】

初六【小過之丰正變象】

小過亨利貞可小事不可大事飛鳥遺之音不宜上宜下大吉

丰亨王假之勿憂宜日中

飛鳥以凶

象曰飛鳥以凶不可如何也

【正曰是謂當食者也太陰之行麗於日道盛而當中則陽光蔽虧從下望之若飛鳥之搏也見斗見沬則於是始矣君子不幸值於丰蔀上下無援左右蒙陰一朝之患厲於飛鳥君子曰是亦吾過也吾自反無尢焉耳日月之食不過逾時日中而食月廓少攝四鄰之光固猶在也過七十分則盡復矣故兩過剝復聖人所深謹於日月也人君謹於兩徳則日月不食非不食也食而旋復若不食者𨿽有丰蔀勿憂之矣】

六二【小過之恆】

小過亨利貞可小事不可大事飛鳥遺之音不宜上宜下大吉

恆亨無咎利貞利有攸往

過其祖遇其妣不及其君遇其臣無咎

象曰不及其君臣不可過也

【正曰小過之恆常也日月之食各有常度日食於正交則月食於半交過正交之後則遇半交之前不及正交之前則遇半交之後九道盤旋或嬴或縮或過不及各有所遇之故人道屈伸明晦之間各有所遇不可逃也日祖而月妣日君而月臣過於朔而遇於望過於望前而遇於望後與不及於朔始而遇於望前皆遇也詩曰彼月而食則維其常此日而食於何不臧聖人不敢以月食爲常猶且修其陰徳登社鳴金縈絲而救之以教於祖妣君臣之無所親疎也是同體之義也曰然則不言父母何也曰避於乾坤也父而母之則綦親祖而妣之則綦尊日月言其尊者也】

九三【小過之豫正變象】

小過亨利貞可小事不可大事飛鳥遺之音不宜上宜下大吉

豫利建侯行師

弗過防之從或戕之凶

象曰從或戕之凶如何也

【正曰防之貴豫也以爲小過而不之防則戕我者至矣故豫者所以防患也爲干戈以防暴亂爲爼豆以防干戈作樂崇徳者建侯行師之所從出也重門擊柝而後暴客不作克勤細物而後嘉績可集詩曰旣作泮宮淮夷攸服蓋言豫也日月之行托於天載或遇或過而人猶知之況於人事成敗得失魄兆先見者乎書曰怨豈在明不見是圖小過之豫蓋欲圖之蚤也然則聖人固亦善防歟曰非防人也防過而已】

九四【小過之謙】

小過亨利貞可小事不可大事飛鳥遺之音不宜上宜下大吉

謙亨君子有終

無咎弗過遇之往厲必戒勿用永貞

象曰弗過遇之位不當也往厲必戒終不可長也【正曰日月當食又何咎乎九四之間爲正交中折其十三六日七分日月過之則不復遇遇之則不復過弗過遇之則亦君子之命也君子惕厲以存其學戒懼以存其性和柔平通以存其命往厲必戒勿用永貞聖人於此則必有取之矣詩曰日月告凶不用其行四國無政不用其良去凶而用良擇吉而用行謙謙之卑以尊而光夫非善圖厥終而能如此乎】

六五【小過之咸】

小過亨利貞可小事不可大事飛鳥遺之音不宜上宜下大吉

咸亨利貞取女吉

宻雲不雨自我西郊公弋取彼在穴

象曰宻雲不雨已上也

【正曰時已過矣而乃感之若似諱食者也然而非諱食也宻云之於丰蔀異道也君子反徳各當其度而已雲雨晦冥在穴不移飛鳥之藏弋人是知日月食矣而陰雲蔽之日月不以陰雲輒攺其度君子有過而左右防之君子不以左右而忘其故公弋取彼在穴是君子之虛受也詩曰肆戎疾不殄烈假不瑕不聞亦式不諫亦入文王則得弋取之義者也】

上六【小過之旅】

小過亨利貞可小事不可大事飛鳥遺之音不宜上宜下大吉

旅小亨旅貞吉

弗遇過之飛鳥離之凶是謂災

象曰弗遇過之已亢也

【正曰弗遇則非正交也非正交未有食者也而又有過之何也日度遲疾之有紆驟也𨿽智數未之能測也飛鳥徵厲過而離之若過客之離於旅捨也詩曰魚网之設鴻則離之是猶之無妄也無妄而得災君子未有不戒懼者也然則小過之旅文王亦用之乎曰小畜無妄文王皆用之也然則小畜之彖獨見於咸無妄之獨見於旅何也曰是位也時也或遇之或過之皆命也命之所值君子皆引爲已過故上不懟於天地下有以儆於大眾詩曰天命不徹我不敢效我友自逸云漢之詩曰耗斁下土寧丁我躬是猶遇之而不敢避者也然則日月之行是天道也臝轉而歌無與於人而必曰是人事者何也曰春秋二百四十二年臣子弒君三十有六其奔走覆亡者無算也或過之而弗遇或遇之而弗過其過之以爲相失也而或適以免旤其遇之以爲相得也而或適以不免突忽之出入其稱伯公子則未有處也衎剽之立歸其或出或弒亦未適定也以爲過之若飛鳥之過遇之則飛鳥之遇也師矌侍於晉侯晉侯曰衛人出其君不亦甚乎對曰或者其君實甚良君將賞善而刑淫養民如子蓋之如天容之如地民奉其君愛之如父母仰之如日月敬之如神明畏之如雷霆其可出乎夫君神之主而民之望也若困民之主匱神乏祀百姓絕望社稷無主將安用之幹侯之變趙簡子問於史墨曰季氏出其君而民服焉諸侯莫之罪也對曰天生季氏以貳魯侯爲日久矣魯君世從其失季氏世修其勤民忘君矣𨿽死於外其誰矜之社稷無常奉君臣無常位自古以然詩曰髙岸爲谷深谷爲陵三後之姓於今爲庶主所知也甚矣史墨之言不如師矌之順也然而聞之足以戒故史墨之言則謂小過之旅也飛鳥之災是也師矌之言則謂小過之謙也往厲之必戒是也然則過其祖遇其妣不及其君遇其臣之果何謂也謂夫小過之恆也致謙而已六二柔也六五亦柔也柔不可過剛尢不可過也過其祖而遇其妣不及其君而遇其臣爲臣子則宜如此也子產作慧而子國叱之曰童子何知範文子掩人於朝武子杖之折笄夫亦有防戕弋穴之心乎何其戒之蚤也然則六五之咸非小畜也而亦曰宻雲不雨自我西郊何也曰咸與畜皆未之敢決也取其至陰感其少陽取其至柔感其少剛宻云之義或在此乎】

【小過之變六十四其體盡變復爲中孚不變而反易則猶之小過也故小過不別爲用用其似中孚者以謂坎水之變體取於震艮合兩而一寓是陰節之終亦陰節之所謂也五爻遞變有渙益小畜履損節猶之中孚一爻獨用者是亦法之乾坤也】

【小過之小過】

小過亨利貞可小事不可大事飛鳥遺之音不宜上宜下大吉

象曰山上有雷小過君子以行過乎恭防過乎哀用過乎儉

【正曰天交地中雷以之上山孚過相次爲大離坎亦兩濟之義也】

小過之渙【初八六二九三九四六五上六】

小過亨利貞可小事不可大事飛鳥遺之音不宜上宜下大吉

渙亨王假有廟利渉大川利貞

【正曰小過之渙鳥體皆動而垂翼不舉以是渉川則滅頂隨之矣天下之爲小過者恭儉哀三者而已過此以往則皆大過也慢之無小若蕭同叔子之笑跛眇也汏之無小若蔡昭侯之作佩裘也樂事無小若衛懿公之好鶴也王子頽享五大夫樂及徧舞鄭伯聞之見虢叔曰寡人聞之哀樂失時殃咎必至今王子頽歌舞不倦樂旤也大司宼行戮君爲不舉而況樂旤乎夫子頽姦君之位迫逐天子鄭伯不之討也而討其徧舞謂其舉小以彰大也然則子頽不徧舞鄭虢遂立之乎曰東西周之旤則必從此始矣故享帝立廟誠敬而已鐘鼓玉帛君子冇所不敢舉也】

小過之益【二八初六九三九四六五上六】

小過亨利貞可小事不可大事飛鳥遺之音不宜上宜下大吉

益利有攸往利渉大川

【正曰小過之益在古人之稱杜蕢也杜蕢者屠蒯也晉荀盈如齊還卒未葬晉侯飲酒樂膳宰屠蒯趨而入請佐使尊許之遂酌以飲矌曰子卯不樂謂之疾日女爲君耳將司聰也股肱或虧何痛如之女聞而樂是不聰也又酌以飲外嬖叔曰女爲君目將司明也事有其物物有其容今君之容非其物也而女不見是不明也又執以自罰曰味以行气气以定言臣實司味二官弗禦而君弗命臣之罪也公說徹酒爲是不敢廢知氏而立外嬖故杜蕢之遺音則可謂益矣益以遷善攺過晉侯之不廢知氏而立外嬖小過之益晉侯亦有焉】

小過之小畜【三七初六六二九四六五上六】

小過亨利貞可小事不可大事飛鳥遺之音不宜上宜下大吉

小畜亨宻雲不雨自我西郊

【正曰陰陽之滯於中皆過也過而止猶可以寡則小畜近於寡過也或曰是皆非大事也爲之分過焉鞌之防韓獻子將斬人卻獻子馳將救之至則斬之矣卻子使速以殉告其僕曰聊以分謗也宋皇國父爲太宰築臺妨農子罕請之弗許築者謳曰澤門之晢實興我役邑中之黔實慰我心子罕聞之親執撲以抶不勉或問其故曰宋國區區而有詛有祝旤之本也韓獻子與皇國父小過也獻子與子罕則所謂小畜也二至而食謂之過宻雲而雨謂之畜】

小過之履【四七初六六二九三六五上六】

小過亨利貞可小事不可大事飛鳥遺之音不宜上宜下大吉

履虎尾不咥人亨

【正曰小過之履則猶爲正者乎曰恐其已懦也震乾也艮澤也乾動而彊澤淖而污是有凶事畏其陷也君子秉道而行以禮自持趙宣子驟諌靈公不從夜使人刺之入其庭登其堂歷其寢無人焉宣子方朝服而假寐刺者投刄而出觸槐而死晏平仲以士禮居桓子之防以下大夫祀其宗崔杼之難三召不往而不敢難也季文子與於仲遂之事賂齊以濟西之田叔肸非之文子爲之斂約妾不衣帛馬不食粟而卒以成名於天下故小過之履君子之所樂與也恐其卒不中於禮若魏人所刺褊心者則君子所不事也】

小過之損【五八初六六二九三九四上六】

小過亨利貞可小事不可大事飛鳥遺之音不宜上宜下大吉

損有孚元吉無咎可貞利有攸往曷之用二簋可用享【正曰小過之損以懲窒過行可以往亦可以享範宣子與蘇大夫爭田三年矣將討之問於諸大夫室老皆以職辭無對者問於叔向叔向曰盍問之祏訾乎見祏訾祏訾辭以祀事謂明徳之可以祭也爭田而祀則其爲祀者少矣子產聘於晉就小國之賦焉防於楚獻侯伯享公之禮六𨿽晉之墨臣楚之傲主莫敢難也故天下之可以免過者其惟禮乎忿欲克則仁禮復仁禮復則天下歸君子所從事則必於此矣】

小過之節【上八初六六二九三九四六五】

小過亨利貞可小事不可大事飛鳥遺之音不宜上宜下大吉

節亨苦節不可貞

【正曰小過矣而又爲制數度議徳行何也夫謂小過之不足與制議乎制議之而無過則遂無過也然而已窮矣是其動皆不中下悅而上險若範文子與叔孫昭子之祈死也無所置其制議焉宋伯姬之死君子謂之女而不婦臧堅之死君子謂之婦而不夫防之戰衛人獲臧孫堅齊侯使夙沙衛唁之夙沙衛幸也且曰母死藏堅稽首曰拜命之辱抑君賜不終姑使其刑臣禮於士遂以杙抉傷而死臧堅則可謂貞矣然不如死鼓之勇也然則曹沫賢於臧堅乎曰曹沫則可與議數度矣然則夫子之與叔肹不與公子札何也曰何爲其不與札也曰叔肹之卒書曰公弟叔肹卒季札之聘書曰吳子使札來聘則是不與札也曰爲其國絀也有使之者或受其惡焉臣子爲國受惡則是可議徳行也】

【咸亨至中孚小過十六卦一千八十六年餘九十六日加孚過二反復爲一千二百二十二年餘二百八十八日七十二限計之餘兩濟及幹日月食分於是盡矣梓愼曰二分同道二至過之大過猶之同道小過則明乎其爲過也限至小過而盡矣正曰頥則陽也直於南政大過陰也直於北政小過從頤大過從中孚從爻者也頤從中孚大過從小過從象者也乾坤之象頤大過坎離之象中孚小過日月皆交食有淺深至於兩濟而旣矣旣者天地旣之非旣之旬朔也】

【序卦傳曰節而信之故受之以中孚有其信者必行之故受之以小過是豈謂不信者發乎宋背金之盟非過也守金之盟非信也宋之失信在遼而不在金其過信在和而不在戰也理宗七年辛卯限在中孚明年伐金又明年金主守緒走蔡州又明年甲午蒙古入蔡州殺守緒及其立主承麟於是金亡金亡在中孚之初距徽欽北狩百有十年巽兌之中交中夏之正孚過之初交邊域之際也於是趙範議復中原防兵趨汴旋卽棄汴而歸丙申王旻作亂遂棄襄陽孟珙旣復襄陽與余玠共收西蜀二賢戮力奄忽俱凋漸經分道而來朝廷所倚獨一賈似道似道降書甫出於袖捷音騰播於朝又拘畱信使以掩厥醜度宗初六俯躬答拜以朴簌之臭承尙父之寵旣而樊襄俱陷元師東下汪立信之防不行文天祥之謨已晚伯顏有言汝國取天下於小兒失天下於小兒復何辭乎度宗之先甲子孚過中交宋綂已絕而猶棲遲十一二年乃覆於厓陵之下自古亡國之異亦未有如此者庚辰元殺文天祥己丑殺謝枋得乙未元成宗立又十一年武宗海山立中原豪傑之士所受治於元者可屈指而數也自周平王四十九年己未春秋立元凡三十限體卦歷實二千一十八年而屆於元成宗之丙申後限六十七止於癸卯明年而金陵啟祚幹龍乃興中交三十五年建文受之前限六十七年上於周宣王癸丑中交三十五年而在共和之初坤元分濟故中交者天地之所立限也乾坤成列南北分中各二千一百八十四年通期合體之數也實歷二千一百五十三年餘三十日四分凡三十卦實歷二千一十八年加一卦爲二千八十五年餘三百二十三日又半交三十三年一百八十三日合爲二千一百二十年洪武丁丑三月淸明之末也以桓王三年甲子步之得永樂壬午嵗前冬至交於幹中或曰是未濟之中也曰前際坤元入於宣幽何爲其兩濟之交也然則用卦專乘之數如何曰體卦三十限用卦二十四限四六五六逓相及也用卦八十五年餘五十九日以二十四限積之二千四十三年益以通期之數三十年爲二千七十三年外加四十三年甲辰交於震艮之中內減四十三年己卯而交於鼎革之中鼎革己卯卽張陸過渉之嵗也故易之繩凖必在中交也日月星辰之所取道也然則體用兼乘之數如何曰兼乘之數七十五年餘二百五十四日以二十八限乘之得二千一百十九年餘百七十二日洪武丁丑嵗夏至前十日也以桓王三年甲子步之得永樂壬午嵗夏至前十日燕師鷹揚之防也二十四限交者得震艮二十六限交者得漸歸妹是皆序卦也衡圖南北則各有所取之矣然則是皆不溯之幽平乎曰前限則幽平也圖之有平王元年何也曰平王四十八年足以洪建三十五年泛歷二載則亦可取也而聖人業有其繩凖引伸觸類夫有不勝取者矣】



旣濟亨小利貞初吉終亂

彖曰旣濟亨小者亨也利貞剛柔正而位當也初吉柔得中也終止則亂其道窮也

象曰水在火上旣濟君子以思患而豫防之

【正曰旣濟之終亂何也曰怠也然則豫之不亂何也曰豫知戒者也旣濟不知戒者也人自謂無患也而或患生焉湯誥曰尙克時忱乃亦有終多方曰時惟爾初不克敬於和則無我怨三代之子孫借其先徳自謂旣濟者多矣而不濟者比比也詩曰天生烝民其命匪諶靡不有初鮮克有終盤庚曰汝不謀長以思乃災汝誕勸憂今其有今罔後故愼修思永古人之所貴也然則水在火上何也曰水者火之蒸气也蒸气上盈降而滅火𨿽彊主亦有女旤詩曰燎之方揚寧或滅之赫赫宗周褒姒烕之君子爲患卽不至於滅祀而防茀殺牛其所繇來不可不審矣故思患豫防旣濟之象也焚於已鼎覆於已熟或生或殺或甘或毒其究也爲愼辧物居方】

初九【旣濟之蹇】

旣濟亨小利貞初吉終亂

蹇利西南不利東北利見大人貞吉

曵其輪濡其尾無咎

象曰曵其輪義無咎也

【正曰旣濟矣而猶且蹇反身修徳則是未忘難也趙簡子使尹鐸爲晉陽曰必墮其壘培若見壘培是見寅與吉射也尹鐸往而增之簡子怒欲殺尹鐸郵無正曰昔先主文子少釁於難從姬氏於公宮無典刑師保基於其身以復其所及景子亦長於公宮纂受先業無謗於國乃擇言以教子擇師保以相子而子皆疏之以及於難尹鐸曰思樂而喜思難而懼人之道也委土可爲師保吾何爲不增簡子說乃以免難之賞賞尹鐸故如簡子可謂不忘難矣濟難而不忘𨿽曵輪濡尾何咎之有】

六二【旣濟之需】

旣濟亨小利貞初吉終亂

需有孚光亨貞吉利渉大川

婦防其茀勿逐七日得

象曰七日得以中道也

【正曰旣濟而思患者鮮矣需以宴樂宴樂而防茀左右之借房闥之蔽是可以勿逐也君子濟難去其節以惟大政愼黙以居之寛綽以舒之喜怒笑詈不濫於僕禦如是則可謂知治者矣晉文公之出也寺人勃鞮斬袪於蒲城裏鳬須竊其守藏及其入也而公皆見之是以呂冀之亂獲免於公宮故需而防茀防茀而又逐之旤亂未平而怨惡沓至非內順之道也洛誥曰彼裕我民無逺用戾君陳曰寛而有制從容以和是則旣濟之需之謂也】

九三【旣濟之屯】

旣濟亨小利貞初吉終亂

屯元亨利貞勿用有攸往利建侯

髙宗用伐鬼方三年克之小人勿用

象曰三年克之憊也

【正曰旣濟之屯亦未免難也夫是有挾其才智以侈爲功名者矣伐鬼方而克之可用也三年而後克之則不可用也三年克之則猶可用也使君子侈其名而小人侈其功則不可用也古之聖人亦有以馳騁僨事者隆本而持末愼始而要終善爲經綸者日守此艸昧也詩曰匪安匪舒淮夷來鋪又曰不畱不處三事就緒疲中國以事遐方功成則不得不賞不成則勞費十倍此先王所以愼固封守不勤逺略也建侯不寧亦庶乎無時或怨矣然則易之屢稱帝乙髙宗何也曰君也師也成湯之永終知敝武丁之思亂豫防二者先王之所貴也夏以妹喜殷以妲已周以褒姒𨿽飛亷惡來韋顧昆吾未有其竪靱也湯誥曰殖有禮覆昏暴說命曰惟事事乃其有備有備無患二者其子孫有不能守也然則髙宗之時亦有小人乎曰帝乙之時而有女謁讒夫況其中葉乎君子以禮制其內以義制其外故爲歸妹以治女謁爲旣濟以治讒夫女謁之與讒夫兩者相爲倚伏否泰治亂之所終始也易於兩濟正言治亂以閫外之治治之於否泰不言治亂則猶以閫內之治治之也故泰於歸妹旣濟於未濟兩王同辭春秋之畏戎狄不甚於畏女謁也楚吳越之僭也始而國之旣而人之旣而子之杞叔姬一女子往還父母之國而四見於經然則少齊之卒公卿再反而不著少齊何也曰微之也著其禮者而微其非禮者亦猶以外治治之若姜氏之出入則不得以外治治之也然則勞兵逺師春秋亦與髙宗乎曰撻伐秉鉞再見於詩何爲其不與髙宗也春秋所不與者夙沙釐之殿逢丑父之替賈舉州綽邴師之毅𨿽可而春秋不與也至於小國逺與盟防以攘夷狄則春秋無所不與者天子之斧逺及四海周書曰其克詰爾戎兵以陟禹之迹方行天下至於海表罔有不服猶恐有小人依附女謁以興戎於內故又曰繼自今後王立政其惟克用常人然則女謁之盛何詩似之曰維秦風乎閻趙之旤兆於寺人以寺人而達君子猶鬼之吁帝也其詩曰未見君子寺人之令見君子而並坐鼓瑟猶見病而投之毒也不如不見之矣故其詩曰今者不樂逝者其耋夫君子之惡小人則亦謂此也以房中之好與於寺人而猶有死亡之憂況於秉鉞從徵於萬里之外者乎】

六四【旣濟之革】

旣濟亨小利貞初吉終亂

革已日乃孚元亨利貞悔亡

繻有衣袽終日戒

象曰終日戒有所疑也

【正曰已日乃孚而曰終日戒何也甲己之合則猶六日焉故未可革新未可取衣袽之苴漏茍塞而已茍塞而心戒𨿽旣濟有未濟之懼也君子之濟事可革則革之不可革不以身試也盤庚曰爾忱不屬惟胥以沈詩曰其何能淑載胥及溺長慮者所以屬忱序爵者所以拯溺也長慮之不用序爵之不試以濟大川鮮不覆矣詩曰如彼泉流無淪胥以敗】

九五【旣濟之明夷】

旣濟亨小利貞初吉終亂

明夷利艱貞

東鄰之殺牛不如西鄰之禴祭實受其福

象曰東鄰殺牛不如西鄰之時也實受其福吉大來也

【正曰旣濟之明夷是當文王與紂之事也小過之西郊旣濟之西鄰文王則用以自與也鬼神之魄兆發於東北而宅於西南其榮實發於東南而收於西北夫亦其徳而已矣不在於位旣濟之九五水則爲政也水尅牝牛火伏而傷柔順文明未受其祥然而時則已至矣詩曰旣克有定靡人弗勝有皇上帝伊誰云憎是則文王之謂也故易之有先甲先庚東鄰西鄰爻象相取是聖人之明防也】

上六【旣濟之家人】

旣濟亨小利貞初吉終亂

家人利女貞

濡其首厲

象曰濡其首厲何可久也

【正曰旣濟之上且亂矣亂而以家人治之蓋多所不治也故女貞者所以保吉非所以濟亂也四方有敗猶之一家濡首以救之未爲失也然而道非豫設變不一適殞身而救人君子不爲也然則女貞之利謂不救人者歟曰潔身智也潔身而亂義則亦不智也然則智者固不潔身歟曰濡其首而益於人則爲之濡其首而厲於人則亦不爲也詩曰就其深矣方之舟之就其淺矣泳之遊之何有何亡黽勉求之是旣濟之家人之謂也】



未濟亨小狐汔濟濡其尾無攸利

彖曰未濟亨柔得中也小狐汔濟未出中也濡其尾無攸利不續終也𨿽不當位剛柔應也

象曰火在水上未濟君子以愼辧物居方

【正曰辧物居方何也是易之終義也易有天地之義六焉經星所麗屬於河漢出入兩濟以爲首尾一也七緯所纒歷於次捨朔望薄食淩犯生焉以爲災祥二也南北距極盈縮入歷行陰行陽一南一北嵗月日辰各視其積以稽世運以知得失三也地道繇之以司八方以正分野察其星物四也水土之合五緯逓變形象類居龍虎鳥燦及牛馬降於狐鼠或動或交逆數順舉五也生寄歸藏以廟以兆尙象而制咎譽功凶各得其意六也有是六者以別其剛柔相其方位以生萬物而命六十四事如星之在於天而水之在於地也故月之命潮星之命丘南首而北尾古之聖人則必有取之也君子於是致愼焉耳愼之如何曰察其義類而正之以禮體剛而用柔賤疑而貴斷狐者物之善疑者也龍者物之善斷者也屈伸進退斷之以道得失憂虞斷之以命故曰樂天知命故不憂安土惇仁故能愛窮理盡性故不惑獨立遂志故無懼愼是四者則可去小狐之恥進於幹龍之用矣愼者易之大用也易以誠始誠故無息易以愼終愼故無患惟其無患故能與民同患其究也曰思患豫防思患豫防與愼辧物居方斯兩者堅冰龍戰之所不至也】

初六【未濟之睽】

未濟亨小狐汔濟濡其尾無攸利

睽小事吉

濡其尾吝

象曰濡其尾亦不知極也

【正曰未濟而有異同亦可以止矣有異同而往則是濡尾也君子濟世不違眾志不違筮夫有卿士與庶民俱逆而王者猶用之夫非聖人而能之乎君子量力而動葉眾而謀愼始而慮終行其明不行其疑敬其初以極其歸詩曰國𨿽靡止或聖或否民𨿽靡膴或哲或謀或肅或又以眾人爲無謀以獨往爲能斷恃其一得以憑大川者是小狐之智也】

九二【未濟之晉】

未濟亨小狐汔濟濡其尾無攸利

晉康侯用錫馬蕃庶晝日三接

曵其輪貞吉

象曰九二貞吉中以行正也

【正曰未濟而能濟非借賢而誰乎晉之三接以貴貴則有功以賢賢則有親詩曰君子之車旣庶且多君子之馬旣閒且馳以君子之車馬敷求賢人𨿽日中昃不遑暇食未爲過也趙簡子將行召董安於三趨之乃至至而後簡子有求於執事三往三反而安於皆備之故安於之皆備安於之所以後至也詩曰招招舟子人渉卬否人渉卬否卬須我友有是友也以曳其輪何遲之有】

六三【未濟之鼎】

未濟亨小狐汔濟濡其尾無攸利

鼎元吉亨

未濟徵凶利涉大川

象曰未濟徵凶位不當也

【正曰徵凶而利渉何也謂其取新也已濟而去故猶或疑之未濟而取新則不已驟乎曰大川在前漏舟在後不革不鼎何驟之有然則其徵凶何也曰於眾則猶未信也伊尹之遇汝鳩汝方膠鬲之遇商洛諸侯則猶未之遽信也未遽信而往危道也然且出險矣頤之上九則非出險也而亦曰利渉大川何也曰頤而復未濟而鼎其徳皆足以濟矣徳勝其位需同人蠱大畜益渙中孚則亦其徳也然則謙之明夷而亦利渉何也是徳之勝時也然則頤之益獨爲無徳歟曰頤而益之何徳之有故渉川之義非爲出險也亦各求其濟而已】

九四【未濟之蒙】

未濟亨小狐汔濟濡其尾無攸利

蒙亨匪我求童蒙童蒙求我初筮告再三瀆瀆則不告利貞

貞吉悔亡震用伐鬼方三年有賞於大國

象曰貞吉悔亡志行也

【正曰兩濟之屯蒙皆試於鬼方何也乾坤之位帝王之業繇近而逺離火之動燥逺而明甲冑戈兵逖出乃光夫有柄臣剛夫欲建經綸以嘗新主則必自此始矣殷室之盛也聲靈赫濯其詩曰撻彼殷武奮伐荊楚罙入其阻裒荊之旅其衰也炰烋沈湎詩曰小大近防人尙乎由行內奰於中國覃及鬼方故曰遐逖之民有道則先治無道則先亂先王察其治亂以爲之制或用以賞或用以罰先罰則師不憊後賞則眾志定賞而不建則侯度不貳詩曰不僭不濫不敢怠遑命於下國封建厥福以是而逺徵則可謂不瀆者矣不瀆而後果行果行而後有功髙宗之治五十有九年詩曰壽考且寧以保我後生是之謂也】

六五【未濟之訟】

未濟亨小狐汔濟濡其尾無攸利

訟有孚窒惕中吉終凶利見大人不利渉大川

貞吉無悔君子之光有孚吉

象曰君子之光其暉吉也

【正曰未濟之訟不利渉大川而曰貞吉無悔何也未濟而不渉未爲不知也兩濟之間南曰井鬼北曰尾箕渉井出鬼渉箕出斗天地之大限也兩濟之需訟麗於井鬼或出或入需在河漢之中訟出太微之庭矣故需渉川者也訟不渉川者也旣濟之需自尾而鬼歷於冬夏至於斗而濡首矣一出再入順行於河漢之間與日同道辰星爲主故明夷爲政而需不爲政也未濟之訟自尾而鬼歷於斗首逆行棲遲或伏或畱月二十七交而熒惑乃終熒惑爲主則月不爲主故訟爲政而晉不爲政也聖人之於言也顯而微其於理也隠而費需訟屯蒙漸反而之乾坤星物方位辧於其居環而眎之則二至之交在兩濟之端衡而眎之則二分之中直黃赤之路也故辧物居方則必於兩濟焉取之易象之要義也然則訟之徳彖何取乎曰訟之言愼也愼始而謀終亦未濟之所甚貴也】

上九【未濟之解】

未濟亨小狐汔濟濡其尾無攸利

解利西南無所往其來復吉有攸往夙吉

有孚於飲酒無咎濡其首有孚失是

象曰飲酒濡首亦不知節也

【正曰未濟而解解而飲酒則已緩矣君子之於濟也或失則已急或失則已緩鼎則已急解則已緩緩而知節則猶未爲失也秦穆公之置服也三世十九年而後濟晉勾踐之持節也反國七年而後興師夫各未知道也而皆有以自信君子之爲道也欲通於眾通於眾欲適於用也未濟已窮窮而後通通而變變而久解緩濡首何爲者乎君子不捨已而殉人不遺人而樂身旣濟殉物濡首則已急未濟樂身濡首則已緩詩曰匏有苦葉濟有深渉深則厲淺則掲夫亦各有其節也何弗辧乎易之稱孚則二五俱倍何也中也未濟之上而有孚何也曰六則不終九則有終九可信六不可信者也上九之爻三十有二其凶者噬嗑無妄中孚巽旅益六卦而已獲吉之數二十有六上六之爻三十有二其吉者臨隨謙升井解蹇七卦而已凶平雜半二十有五需之上六可以終吉而聖人猶以爲未當位故聖人之信上六不如上九之信也然則益之三五小畜之四五比之初二革之三四五皆屢言有孚何也曰是自本卦而言之則皆當位也益之三不當位而有凶故聖人之信六不如九之信也信而又信之以爲是當位者窮而不變不變不通則於是有失矣故徳義名節亦時不可信也所可信者曰仁而已仁不失貞貞不失元貞元相資而亨利隨之記曰造次必於是顚沛必於是必於是者不失是也夫以危急而必於是又以解緩而失之自以爲才可濟而猶且未濟故聖人之學絕而王佐之才不見於世也夫亦大可慨矣未濟在斗井之西栁星在焉辧物居方者或於此有取之乎曰需之飲酒宴樂則亦不取於此也且是未濟猶在觜觹之間也未濟將終而自爲旣濟𨿽不濡首亦有醉飽之心焉故需在氐房之間則亦待濟者也天下之待濟者視其可濟亦不逾時而濟矣詩曰雝雝鳴雁旭日始旦士如歸妻迨冰未泮言夫可濟而不可不濟者也可濟而不濟故王道衰而霸功亦熄也然則濟之時義不亦大乎兩濟三陰三陽南北兩正於是盡矣孚過中分南北之間間以兩濟北正之盡中孚十有七卦南正之盡小過十有八卦贏縮兩候之所從出也兩濟在孚過之間爲日月之正交道南贏而北縮故自冬至以至春分八十七日而浹度自夏至以至秋分九十三日而浹度贏縮之間約差六日七分歸於兩濟而距象平等故否泰隨蠱漸歸妹兩濟與體卦相間猶六律之間有三鐘三呂也每卦相成六十四卦統旬積嵗南北逓分四千三百六十九以四判之各一千九十二餘二分有半以七十二卦分之四分之卦各得十八兩濟出於其中而戎夏卒猝國無定君民無定主故坎離兩濟君子之所重戒也以上下定序而論體卦則坎離爲腹兩濟爲終以南北兩正而論體卦則坎離頤大過爲四立兩濟爲二分四立之間猶有代謝兩濟之交未有不亂者也故易曰初吉終亂無攸利聖人之防患深至如此也然則六十四卦三百八十四爻積卦推爻不足以紀治亂歟曰猶是象數也範圍曲成莫之或逃也莫之或逃則必用七十二卦何也曰治亂之故著於爻象積漸之數生於卦差故體用積差參伍相稽十二圖者君子所並用不厭微賾也義理昭然不爽錙黍神而明之存乎其人序卦傳曰有過物者必濟故受之以旣濟物不可窮也故受之以未濟終焉雜卦傳曰旣濟定也未濟男之窮也是何義也曰是亂際也治亂之際匪夷所思思之與不思同義也古人不以思致辭曰若是稟於自然焉耳然且不敢紊其終始元成宗戊戌是入旣濟又十年戊申武宗海山立又四年壬子仁宗立又七年辛酉英宗立仁英亦皆賢主也儒臣向用而胡人主兵癸亥南坡之變禦史大夫鐵失手刃英宗於臥幄亦唐宋數百年所未有也泰定五年上崩皇太子卽位見並於懷王懷王卽位旣還授明宗不半嵗而懷王又自取之是爲文宗又五載上崩酈王立酈王明宗子也不一載順帝立順帝亦明宗子也文宗之後再捨其子而立其侄爲難能也然亦以亡其國而卒以亡其身至正十一年辛卯劉福通徐壽輝兵起順帝在位於是十九年矣又明年癸已張士誠兵起明年明師起嵗在乙未則猶漢祖入關之年也丙申克金陵辛丑伐漢抜江州癸卯滅漢誅陳友諒明年建號稱吳於是在乾元之初交故易之大象非言辭之所能治也羲文治其象周孔治其辭辭不盡意而象無盡辭理義者象數之精魂也象數不得喪其體魄象數不持精魂乃離當兩濟之中交文宗辛未遣皇子出居立酈王爲帝時已伏庚辰廢遷之旤然猶中外冥豫守兄弟終及之議迨於庚辰論定燭斧搖眞吉刺後與古思兒亦無以自白於天下綱常久斁淫放日增卽徐韓張陳奮魚狐之智亦足以亡其天下而猶舂容十八年以待聖主特起豈非天乎然則坎離之際皆有戰國衡交諸圖值於孚過華夷之亂常十百年而龍奮之防以十四年廓淸海宇何也曰已倍於漢髙之年矣秦滅七國爲時尙蹔方肉方爼著於人心宋役北朝爲時已久鮑肆蕕蒸習而安之我又起於江南徒步赤手以挽天地宜其久也然則甲辰之歷遂當寶籙乎曰陰陽之節後起者勝前縮後贏徐應者長以春秋魯歷應之則甲辰爲仲尼所立元以桓王周曆應之則戊申爲天地所立元仲尼與天地所治命一也然則已未立元至龍飛戊申實得二千九十嵗以三十一卦實歷二千八十五年零三百二十三日步之實得吳前癸夘立冬後三日破陳友諒還金陵犒賚之日也體用兼乘之卦外餘四限渙節孚過兩濟乾元自戊寅而後三百二年餘二百八十六日是天地中限百世帝王之所凝歷也然則天地分周自平王辛未而始東遷周公所卜召公所營至辛未乃定何取之歟曰諸圖皆取之也而體卦通基用其全歷幽平之間五十九年中際二千九十洪建三十五通爲二千一百八十四年是全易之分體也去幽王之十一存平王之四十八以引用卦二千四十三年曁於定都析木之嵗是則二十五限之所從究也故以周平王辛未爲元曁於永樂壬午二千一百二十五年又三年乙酉定鼎燕都而革鼎之限始究是周公之立元與天地仲尼並申其治命也周遷而以衰明遷而以興周云救而明云授也體用兼乘之數舉其通基爲二十八限得二千一百五十嵗亦始於幽王之元年去幽存平二千一百三十八又益以半交三十八嵗爲二千一百七十六年亦始於洛邑而究於燕都故聖人之與天地相似也聖人而不與天地相似則無所用參天地者矣然則已已之限如何曰是半交也用卦之數二十五限在於震艮實歷二千一百二十九年加漸歸妹半交四十三年爲已已夏至後十日又二十九日夏秋之間也故聖人察其中交以爲苞桑之系用卦二十四限在元英宗之壬戌中交四十二爲明命之甲辰兼乘二十七限亦在元英宗之壬戌中交三十七而方國珎來降爲明初之戊戌贏縮少差亦皆中交也中交之差在隠公已未與桓王壬戌春秋已未與天元甲子參伍之間也然則聖人察於中交而前宋靖康西晉建興皆過不遇之何也曰體卦巽兌交於丙午靖康之元年兼卦革鼎始於宣和之乙已兼卦頤過交於建興之丙子用卦頤過始於建興之乙亥夫固已治之矣何爲其莫遇之也然則新室之初始固莫治之歟曰用卦八限隨蠱終於孝成之元年已丑後四十一年已已新室乃廢孺子兼卦九限臨觀亦終於孝成之元年已丑後三十八年丙寅爲居攝二年是皆正中交也故天下變故天地未嘗不先而治之也先天不違後天奉時天地與聖人均不獲已也然且聖人不言之何也曰徳至者其言簡言至者其意密古之治歷者皆未有如今之細也而晦望式序交食不錯其求之愈細則其抵牾者愈眾矣然而聖人必不使其道終晦於天下知道者得象以該數得數以該義理義得而禮樂興禮樂興卽天地鬼神亦有所不能治也諸治道禮樂皆在六十四事中又爲十二圖中差略附於後焉】

三體卦限歷差圖

七十二限差【積實通期毎限各加一年積余爲嵗三較立差】

【一限六十七一限七十五

一限八十五餘一百五

餘二百五十四二五

餘五十八

上差八

上差十七餘百四

十九餘三百

一十八下差九餘一】

【百六十九二限一百三十四二限一百五十一二限

一百七十餘

二百十

餘一百

四十五餘百十

六上差十六

上差三十餘三百餘】

【二百七十

二下差十八餘三百三十六三限二百一三

限二百

二十六三限

二百五十

五餘三百一十五

餘三十二餘

一百七十四上差二十】

【四上差五十三餘八十二

餘二百二十四下差

二十九餘一

百四十二四

限二百六

十九四限三百二四限

三百四十餘

五十四餘二百八十六】

【餘二百三十二上差三十三上差七十一餘二百三十二

餘一百七十

八下差三

十七餘三

百一十一五限三

百三十六

五限三百七十八】

【五限四百

二十五餘一百六十餘二百六十五餘二百

九十上

差四十二

上差八

十九餘一百五餘一百

三十下差

下差六十餘二百一十六】

【七限四百七十一七限五百二十九七限五百九十六餘五百

餘三百十八

餘二十五

上差五十八

上差百二十五餘三百十三

餘二十

下差六十六餘七十二】

【八限五百三十八八限六百八

八限六百八十一餘八十一

餘一百一十二

餘九十九

上差七十

上差一百四十三餘一百三十一

餘十八

下差七十二餘三百五十三】

【九限六百五

九限六百八十一九限七百六十六餘二百十五

餘一百二十六

餘一百九十二

上差七十五

上差百六十餘二百七十六

餘十

下差八十五餘六十六】

【十限六百七十二餘三百二十】

【限差之法無所取之取之積防也三體互追積而逾逺惟體卦五限與用卦四限僅差四年七十二日以十六乘用卦之差而得差積一限之實故嵗實六十四限常退六十三年亦其也體卦十限較九八二限常差八年一百餘日各以八乘之爲六十七年餘之限限中相追其最親者用兼兩卦九八二限耳二限較差不過二十七日以七九六十三及九八七十二乘之不及月行八交之道故體用相乘之數分爲體用二限是逺近內外之所取衷也體限積實四千八百四十四餘日百三十一半交二千四百二十二約之爲春秋之本用限積實五千四百五十餘日四十四半交二千七百二十五約之爲月交之本其不及者以通期進之是春秋原本朔虛之所從出也用卦亦乘兩限體限積實五千四百四十餘日六十與兼卦體限平交約差十分上下贏不過十一分用限積實六千一百三十二餘日九十一半交三千六十六爲約得三百有六再約之爲气閏之本其不及者以通期進之通期六千一百九十六半交三千九十八以實贏十六足之三千一百一十四以十約之爲三百一十一四分爲气閏之本通實相裨實則三千五十通則三千一百一十約之爲詩猶二千四百二十二爲春秋之實本二千四百五十七半爲春秋之通本也以通本之十七裨實本之二十二而嵗實參分月交气閏爲天地之大用詩用气閏得用限之半交春秋用月交得兼限之半交各爲十約之以察天地之體數聖人所範圍天地差等百王祖仁義而興禮樂皆出於此也】

易象正卷十一

欽定四庫全書

易象正卷十二

明黃道周撰

幹幹第一

乾元亨利貞

乾元亨利貞

【正曰重幹爲政天地燻灼金革盛行如火烈烈萬物喙困於饑渴馬不觧羈車不輟軶冰雹礟擊厲於霜雪君子無以豫小人無以悅方斯時也非夫砥才礪徳名世應時之器何以安轡龍馭得其解澤乎詩曰言念君子溫其如玉在其板屋亂我心曲是之謂也】

坤坤第二

坤元亨利牝馬之貞君子有攸往先迷後得主利西南得朋東北喪朋安貞吉

坤元亨利牝馬之貞君子有攸往先迷後得主利西南得朋東北喪朋安貞吉

【正曰重坤爲令道路坦易剛夫觧甲館人安次府守其文吏習爲治車行一舎馬食品餼惰農歌於野賈適於市堂有耄耋之幾家有曽元之裔方斯時也羽籥貴於干戚詩書尊於鐘簴百里之城六尺之子坐而治之詩曰判奐爾遊矣優遊爾休矣豈弟君子俾爾彌爾性似先公酋矣是之謂也】

乾坤第三

見羣龍無首吉

【正曰純乾爲坤天地乃革君臣離次萬物變易豪雄競出龍蛇交搏金玉委路鐘鼎攺作大人值之凝命小人值之易服詩曰民之無辜並其臣僕瞻烏爰止於誰之屋】

坤乾第四

利永貞

【正曰牝馬乘龍主母自雄金輅之退而牛車之式質或以文文或以質天下無故而彊臣爲辟燻燎宵炬賁於白日詩曰髙岸爲谷深谷爲陵哀今之人胡防莫懲】

屯鼎第五

屯元亨利貞勿用有攸往利建侯

鼎元吉亨

【正曰大人經綸徳音不瑕馳駟四方復歸其家戎狄交徵中庭不嘩水火猝於外風雷和於內防鴞無音疑言勿生詩曰匪疚匪棘王國來極於疆於理至於南海】

蒙革第六

蒙亨匪我求童蒙童蒙求我初筮告再三瀆瀆則不告利貞

革已日乃孚元亨利貞悔亡

【正曰釜甑鳴於內行旅困於外戰不得克祭不得福不求之則爲傲求之則爲瀆方斯時也不亦難乎君子正志正行言不攺慮動不變色守其不變以待其自落詩曰旣克有定靡人弗勝有皇上帝伊誰云憎】

需晉第七

需有孚光亨貞吉利渉大川

晉康侯用錫馬蕃庻晝日三接

【正曰父母旣適男女無怨兩澤旣釋巑岏乃出去險而就夷捨晦而就明庸夫之智齊於聖賢詩曰防亂旣平旣安且寧𨿽有兄弟不如友生】

訟明夷第八

訟有孚窒惕中吉終凶利見大人不利渉大川

明夷利艱貞

【正曰惟口起差惟才見咎悻直自理其道足死渾渾之源足以藏鱗林鳥不鳴孰與繳親正靜之居明神與鄰終訟夷傷匪艱曷貞詩曰臯臯訿訿曽不知其玷兢兢業業孔塡不寧我位孔貶】

師同人第九

師貞丈人吉無咎

同人於野亨利渉大川利君子貞

【正曰何以動眾使眾爲用何以服眾不爲眾誑專陽生公專柔生明公明相宣萬物不傷盜寇以息大眾不作牧牛放馬復還其野頌曰載戢干戈載櫜弓矢我求懿徳肆於時夏】

比大有第十

比吉原筮元永貞無咎不寧方來後夫凶

大有元亨

【正曰比得髙位以從於陰四夷陸梁諛佞相尋五穀狼藉輿馬湧貴瓦車楮神騰奮於市方斯時也聞諫不敢入鞀鐸不敢致小人蛙鳴君子虎視詩曰舟人之子熊羆是裘西人之子百僚是試】

小畜豫第十一

小畜亨密雲不雨自我西郊

豫利建侯行師

【正曰小畜而豫陰謀在於內師眾動於外阿柄不斷宼攘乃大詹詹之謀不出國城爪牙之士裹糧從兵詩曰發言盈庭誰敢執其咎如匪行邁謀是用不得於道】

履謙第十二

履虎尾不咥人亨

謙亨君子有終

【正曰恩澤未沛土功壅塞威主彊相旅興是力賢者絀其誼智者絀其識卜肆之長爲有道師空谷優遊誓言不來詩曰不稼不穡胡取禾三百囷兮不狩不獵胡瞻爾庭有懸鶉兮彼君子兮不索飡兮】

泰否第十三

泰小往大來吉亨

否之匪人不利君子貞大往小來

【正曰天地之運至於泰否自爲一際日月已環風靁已行山澤已陳陰陽燦然內外時乘夫常泰而盡變之時萬物旉榮君怙其世臣耽於仕天下睢睢非宦不稱羣邪煽之蚍蝣宵行鬻爵貿官寶賂始尊是𨿽未至於亂然其道已不可治矣詩曰菀彼栁斯嗚蜩嘒嘒有漼者淵雈葦淠淠言夫物盛而將衰時極而將退者也】

否泰第十四

否之匪人不利君子貞大往小來

泰小往大來吉亨

【正曰否之盡變天地沓合血戰𨿽勝元黃猶雜往者未艾來者又戒大者未安進小者未安退日之方且其舎猶昧詩曰陟彼崔嵬我馬虺隤我姑酌彼金罍維以不永懷】

同人師第十五

同人於野亨利渉大川利君子貞

師貞丈人吉無咎

【正曰同人之師得其柄師之同人失其令謀之以和斷之以貞眾蹠成池眾志成城三千一心賢於如林師錫之先昆命則亦謂此也詩曰濟濟多士克廣徳心桓桓於徵狄彼東南夫廣徳心者其惟丈人乎】

大有比第十六

大有元亨

比吉原筮元永貞無咎不寜方來後夫凶

【正曰金火已闘水土再摶入別其母出畏其敵彊貴之門不可以托喜義者置徳喜利者置服龍寵之餘必有垢辱詩曰不慭遺一老俾守我王擇有車馬以居䢐向】

謙履第十七

謙亨君子有終

履虎尾不咥人亨

【正曰履之謙則不得其位謙之履則得其所貴猶之有制也而名實異義安勉殊致或爲上以下壅或爲子以母貴詩曰小心翼翼昭事上帝聿懷多福厥徳不回以受方國】

豫小畜第十八

豫利建侯行師

小畜亨宻雲不雨自我西郊

【正曰羣疑之門哲人不遊久陰宻云下有邪謀雷頤將動風畜而止而澤不霈眾怨乃起大人以弛其功小人以輟其事君子相時修文畜徳交鄰服恭不見疑色詩曰無已太康職思其憂好樂無荒良士休休】

【正曰乾坤交動男子爲政屯蒙反復不言鼎革而鼎革之義實從此出屯蒙之後比政坎治需訟師比冒於天地晉夷同有亦以義互起風澤繼之以隱山雷天冒於地幾八交而爲天地大際火始爲政日月麗天雷山附地同有謙豫始出爲政師比履畜亦藏其義故同有謙豫師比履畜天地所命以先神明之治也然則山雷之不先於風澤何也風凙動於天山雷出於地故先天者以爲上際後天者以爲下際觀於泰否之前隨蠱之後兩地者一天兩天者一地水火風凙山雷之次而天地六子所上下治槪可見矣】

隨蠱第十九

隨元亨利貞無咎

蠱元亨利渉大川先甲三日後甲三日

【正曰泰否主際陰陽反易上歷四象水雷引之地貫天中風澤從水以佐干政師比畜履各戴其徳爲天地四輔凡歷九卦六百五年餘日未究而隨蠱主際陰陽反易下歷四象火雷間之天環地外山雷從火以佐坤政頤過坎離各兼四象爲乾坤具體故泰否隨蠱間於天地綱紀二九一千二百十一年而上下分治方隨蠱之時萬物向晦六甲更起雜霸爲政王迹乃息蓋春秋起屯五百三十九嵗而臨觀爲治先王之禮樂文武之風雅若墜若垂其詳悉不復可問矣故四乘五百四十嵗者是聖人所中分天地也】

蠱隨第二十

蠱元亨利渉大川先甲三日後甲三日

隨元亨利貞無咎

【正曰物蠱而隨聖人無爲後甲者起先甲者退雷伏於澤龍蟄於水天時未至聖人不起詩曰君子於役不知其期曷至哉雞棲於塒日之夕矣羊牛下來】

臨遁第二十一

臨元亨利貞至於八月有凶

遁亨小利貞

【正曰臨戎陰長遁爲八月以丑趨未靡之若熱然是元金各得其母坤上事乾不失其理體不當用則君子避小人用當其柄則小人避君子詩曰毋教猱升木如塗塗附君子有徽猷小人與屬】

觀大壯第二十二

觀盥而不薦有孚顒若

大壯利貞

【正曰木托於地其根麗土雷動從幹乃易其所觀靜而敬壯動而競爲徳不終乃以力騁神明離次艸木予聖詩曰爲民不利如雲不克民之回遹職競用力】

噬嗑井第二十三

噬嗑亨利用獄

井攺邑不攺井無防無得往來井井汔至亦未繘井羸其瓶凶

【正曰爲法以拯人非以斃人也獄閉而井通多懼而不窮古之君子不擾獄市於死求生不於生求死火雷水風則猶之一家也詩曰魴魚頳尾王室如燬𨿽則如燬父母孔邇】

賁困第二十四

賁亨小利有攸往

困亨貞大人吉無咎有言不信

【正曰山下有火澤中無水夜行不迷𨿽困不瘁艱貞久塞反得其位故去文而反質怵言而惇行君子之所貴也詩曰狼防其胡載疐其尾公孫碩膚赤舄幾幾】

剝夬第二十五

剝不利有攸往

夬揚於王庭孚號有厲告自邑不利卽戎利有攸往【正曰宼媾相尋往亦得平垂墜之舉君子自寶快意之業大人斂手寒暑之來觀炭與灰正與醜闘莫之敢救道人旁觀撫手一笑詩曰我言𨿽服勿以爲笑先民有言詢於芻羌】

復姤第二十六

復亨出入無疾朋來無咎反復其道七日來復利有攸往

姤女壯勿用取女

【正曰陰陽顚撲龍蛇始戰爲善不卒肘腋興變婦言是用童昬是戀上帝四顧於是不睠詩曰婦有長古維厲之階亂匪降自天生自婦人】

無妄升第二十七

無妄元亨利貞其匪正有不利有攸往

升元亨用見大人勿卹南徵吉

【正曰得類偕行去妄而誠邦國將否突然出焉邦國將治突然入焉匪祿是嗜爲政以制辭髙而卑辭富而貧厥徳乃崇邈與天鄰詩曰皎皎白駒食我場藿縶之維之以永今夕所謂伊人於焉嘉客】

大畜萃第二十八

大畜利貞不家食吉利渉大川

萃亨王假有廟利見大人亨利貞用大牲吉利有攸往【正曰天山出云澤地藏水神明所托欝然懋起鳥獸龍蛇以爲朝市君子積學以爲道選才以爲藝積古以爲誠慮逺以爲智利不與眾共食患不與眾共避詩曰君子至止福祿如茨韎鞈有奭以作六師】

頤頤第二十九

頤貞吉觀頤自求口實

頤貞吉觀頤自求口實

【正曰自乾坤至頤五百九十六嵗餘五十八日四時山雷涵坤澤風涵乾爲天地中限夏秋交際月納於日日光不失上下反復自得口實君臣和柔禪受相期虎防鸞梟相爲雄雌詩曰羔裘逍遙狐裘以朝豈不爾思勞心忉忉】

大過大過第三十

大過棟橈利有攸往亨

大過棟橈利有攸往亨

【正曰大過反復君臣相敵墻髙基下土虛木濕都邑未變四夷侵軼工作繁興民困於役詩曰徹我墻屋田卒污萊曰予不戕禮則然矣】

頤大過第三十一

頤貞吉觀頤自求口實

大過棟橈利有攸往亨

【正曰變虛以盈動滿且覆武人顚頤何其驕溢以口諭腹不知其適國無十年之法人有百年之疾詩曰匪我言耄爾用憂謔多將熇熇不可救藥】

大過頤第三十二

大過棟橈利有攸往亨

頤貞吉觀頤自求口實

【正曰頤而大過虛動以盈大過而頤盈衝以虛剛而能柔敷政優優柔而能剛邊圉孔張夫以剛治巖廊以柔治邊圉不得其道則劍佩易序矣詩曰瘨我饑饉民卒流亡我居圉卒荒蓋是之謂也】

坎坎第三十三

習坎有孚維心亨行有尙

習坎有孚維心亨行有尙

【正曰天下將競道人信命奇險相侵君子維心習習之鳥各歸其家浼浼之流各底於海動不愧心行不愧迹君子何悔詩曰風雨瀟瀟雞鳴膠膠旣見君子云何不廖】

離離第三十四

離利貞亨畜牝牛吉

離利貞亨畜牝牛吉

【正曰關石和鈞王府則有典章禮樂厥辟受之𨿽有愆忘士未去口𨿽有髙下吏未去手明明制度子孫勿替聖者何作明者何議饑饉宼攘不失其次詩曰無競維人四方其訓之有覺徳行四國順之】

坎離第三十五

習坎有孚維心亨行有尙

離利貞亨畜牝牛吉

【正曰水臨雜動火莫能客水險雜舉火莫能主佞之見佞喪其田詐之見詐喪其賂小人以貪利捐身君子以貪功失度詩曰天之降罔維其幾矣人之云亾心之悲矣】

離坎第三十六

離利貞亨畜牝牛吉

習坎有孚維心亨行有尙

【正曰火烈具阜勢必莫火烈具勢必亡自焚不戢無庸自及𨿽有戰功銘之簦笠以狩以田足以舉筵十日在野必防其馬詩曰四牡騤騤旟旐有翩亂生不夷靡國不冺民靡有黎貝禍以燼正曰坎離頤過兩反兩交亦猶之乾坤也反者不交交者不反而又兩用之何也曰易無偏舉者也其偏舉之則有藏顯者也顯者爲仁藏者爲用乾坤舉交其體藏反屯蒙舉反其用藏交顯體藏六爲三十六因而重之天地之道乃備故書不盡言言不盡意易之大蘊使人黙取之也上經三十六卦以同人大有師比豫謙畜履爲主屯蒙噬嗑賁爲客以頤大過坎離爲體以隨蠱泰否爲限凡體卦相乘之嵗六十有七餘日百六用卦相乘之嵗八十有五餘日五十九南北分政四際九卦自六百五嵗至七百六十六嵗差一百五十二嵗餘五日南北兩差爲三百四嵗餘十日仲尼所以綱紀全詩也】

咸損第三十七

咸亨利貞取女吉

損有孚元吉無咎可貞利有攸往曷之用二簋可用享【正曰闞山於澤得其意挹澤於山得其利肥鱗堅材使民自來獲葉孕波使民自多君子虛已以受人損已以與人故動得民之義靜得民之志詩曰瞻彼早麓榛楛濟濟豈弟君子幹祿豈弟】

恆益第三十八

恆亨無咎利貞利有攸往

益利有攸往利渉大川

【正曰恆而得益風雷頻薄政令苛急善者恆與怒者恆奪與有恆賞怒有恆罰驟喜驟怒此收彼脫詩曰君子如屆俾民心闋君子如夷惡怒是違】

遁臨第三十九

遁亨小利貞

臨元亨利貞至於八月有凶

【正曰亨小陰內也元亨陽內也利貞之象無所屆也遁而臨之有所待也反復八月進以退也先處後出尙徵邁也與時往來禍未沬也守之若城固不害也驟來之貴不可受也驟來之凶君子有所不怖也詩曰終風且霾惠然肯來莫往莫來悠悠我思】

大壯觀第四十

大壯利貞

觀盥而不薦有孚顒若

【正曰陽而驟陰剛而驟柔荏苒之絲與相求望望之視厥志未納遲遲之來厥悔未及名位猶存中立何失詩曰舒而脫脫兮無感我帨兮無使尨也吠】

晉需第四十一

晉康侯用錫馬蕃庻晝日三接

需有孚光亨貞吉利渉大川

【正曰時而酺眾有未舉日出而雨敗醬滿筥康莊命車遂臨大川褰惟以帆輟檝而轅𨿽有旨酒又何啜焉君子不以名位攺志不以酒食攺气詩曰彼都人士狐裘黃黃其容不攺出言有章行歸於周萬民所望】

明夷訟第四十二

明夷利艱貞

訟有孚窒惕中吉終凶利見大人不利渉大川

【正曰以晦用明乃不自理戒懼恐惕乃諒君子冬晝𨿽短晴明者多夏日𨿽長柰霖雨何羑里覉庫卒免於禍詩日戰戰兢兢如臨深淵如履薄冰】

【正曰自咸恆而來六子爲政坎離之用次於天地遁壯晉夷以涵乾坤臨觀需訟復來爲客再歷三辰而天地易位夬姤萃升南北更次故智者觀於大象主客之位可以不假詞義而得其蘊意矣】

家人解第四十三

家人利女貞

解利西南無所往其來復吉有攸往夙吉

【正曰家人之始乃和乃緩𨿽云嗃嗃蕭斧不斷西南之雨以作百果雞魚祠竈不違其所故家有其圃不尙廣野家有尊政不貴天下詩曰君子陶陶左執翿右招我由敖其樂只且】

睽蹇第四十四

睽小事吉

蹇利西南不利東北利見大人貞吉

【正曰求與義違教諫道絕君臣相邈禮樂乃缺君子寶其道小人惜其力愚者尊其意賢者尊其迹詩曰鞠人忮慝譛始竟背忮外者慝中譛始者背終睽而蹇之謂也】

蹇睽第四十五

蹇利西南不利東北利見大人貞吉

睽小事吉

【正曰髙趾多躁望目多怒彊言無朋或摘其舌彊步少交或掃其迹故爲良臣曲其躬爲美婦巧其目睨目直躬乃垢乃辱故曰蹇蹇之言莫與爲朋悁悁之徒莫與爲朋詩曰不我能慉反以我爲讐旣䢐我徳賈用不售蹇而睽之謂也】

解家人第四十六

解利西南無所往其來復吉有攸往夙吉

家人利女貞

【正曰雷動而風不足以雨水動而火不足以處男子輟耕婦人輟纖元首不喜股肱不力詩曰喪亂旣平旣安且寧𨿽有兄弟不如友生】

損咸第四十七

損有孚元吉無咎可貞利有攸往曷之用二簋可用享咸亨利貞取女吉

【正曰損之咸可益也咸之損亦可益也咸之損不可損也損之咸亦不可損也山澤無聲而人呼之闗市不嚴而行者戒途故損已而虛則進於道矣詩曰𨿽無徳與女式歌且舞蓋損已虛受之義也】

益恆第四十八

益利有攸往利渉大川

恆亨無咎利貞利有攸往

【正曰恆而益之則不利益而恆之則利也往而遷攺之則不可遷攺而往之則可也風之起以雷風之止亦以雷詩曰君子如怒亂庶遄阻君子如祉亂庶遄已】

【正曰咸恆至於損益六子之治乾坤宅中每差十七餘日三百有十三差之等五十三嵗餘日二百故三差五十有四中嵗之交天地六子別日爲治夬姤萃升由此分始也】

夬剝第四十九

夬揚於王庭孚號有厲告自邑不利卽戎利有攸往剝不利有攸往

【正曰朝市之倫與語物價山藪之倫與語道竅在消息中消息不親舟人言潮猶與潮鄰出入日月乃知其眞故小人莫以咎君子君子莫以咎小人詩曰無言不讐無徳不報惠於朋友庶民小子】

姤復第五十

姤女壯勿用取女

復亨出入無疾朋來無咎反復其道七日來復利有攸往

【正曰復而之姤傷其生姤而之復葆其精復而之姤益其疾姤而之復百不失諛臣成羣堯舜聼熒彊臣孔聖堯舜罷聼詩曰成王不敢康夙夜基命宥密於緝熈單厥心肆其靖之蓋此義之謂也】

萃大畜第五十一

萃亨王假有廟利見大人亨利貞用大牲吉利有攸往大畜利貞不家食吉利渉大川

【正曰禮樂攸興麟鳯來庭翹翹之弓先之以旌君子以得其翼小人以食其福煢獨有以養行旅有以宿委佩之儒以帥以牧詩曰方叔率止約軧鍇衡八鸞瑲瑲服其命服朱芾斯皇有瑲蔥珩是也】

升無妄第五十二

升元亨用見大人勿卹南徵吉

無妄元亨利貞其匪正有不利有攸往

【正曰厚味宜毒薄祿宜福轟車之下無有捲耳鐵冶之傍無有側理木過百嵗必細其枝十丈之松是生兔絲耽仕不已老馬重齒詩曰彼昏不知壹醉日富各敬爾儀天命不又蓋謂升之無妄也正曰夬姤一陰越次而南萃升二陽越次而北夫姤之從剝復猶升萃之從無妄大畜自乾坤分政至於損益十有二卦千嵗之歷餘二十二兩差之積二百一十六幹策所分坤策從之望人分揲以爲交限南北殊分則亦取諸此也】

困賁第五十三

困亨貞大人吉無咎有言不信

賁亨小利有攸往

【正曰澤水方決山火遇之辧者失其智亷者失其誼仁者失其慈勇者失其勢用以決戰則賁者爲客困者爲主用以禦下則賢士皆敗良民皆敝矣詩曰如彼嵗旱艸不潰茂如彼棲苴我相此邦無不潰止】

井噬嗑第五十四

井攺邑不攺井無喪無得往來井井汔至亦未繘井羸其瓶凶

噬嗑亨利用獄

【正曰水得火而以明防得震而以起累累之瓶見震而疑引防就竈乃知其資徳法相扶君子所懷舎地任法小人以摧要於致養不失吾素詩曰獻酬交錯禮儀卒度笑語卒獲神保是格是之謂也】

革蒙第五十五

革已日乃孚元亨利貞悔亡

蒙亨匪我求童蒙童蒙求我初筮告再三瀆瀆則不告利貞

【正曰鐘鼔旣設彤弓不降虎豹司闗理道未通疆埸鋭夫謀於閽公十叩九黙精誠欝結用圭先金如水沃石詩曰告爾憂卹誨爾序爵誰能執熱逝不以濯】

鼎屯第五十六

鼎元吉亨

屯元亨利貞勿用有攸往利建侯

【正曰鼎可以行屯則廢也鼎可以新屯則昧也鼎之經綸不久頓也動而險生未爲頥也已爲元子而又建之無所進也君子不以未成之故墜已成之物詩曰敷時繹思我䢐維求定時周之命於繹思】

震防第五十七

震亨震來虩虩笑言啞啞震驚百里不喪匕鬯

防小亨利有攸往利見大人

【正曰出齊南東養長之鄕同徳異姓曰姬與姜君子束脩仁禮相輔戒懼申防動循其故仡仡勇夫莫之或取詩曰有命自天命此文王纉女維莘長子維行震而巽之謂也】

艮兌第五十八

艮其背不獲其身行其庭不見其人無咎

兌亨利貞

【正曰山與澤通云物所趨萬物喜成以利相娛君子詰姦以戢禍亂薄其徴賦使往者勸故富藏於民而道得其貫詩曰終南何有有紀有堂君子至止黻衣繡裳佩玉將將壽考不忘蓋是之謂也正曰困井革鼎始命六子通貫經始以正下事震艮受之代天地柄以敷六政故坎先於離頤先於大過震艮之先防兌固其序也】

漸歸妹第五十九

漸女歸吉利貞

歸妹徵凶無攸利

【正曰流俗之敝女風爲籥君子視其家政大人觀其內樂登庸而不驕退窮而不惡進遂其媾歸遂其服故有正進者必有正歸臣道婦儀粲如素絲詩曰淑人君子其儀一兮其儀一兮心如結兮】

歸妹漸第六十

歸妹徵凶無攸利

漸女歸吉利貞

【正曰山川何逺各以其家陽秋何疏各以其華志願所適不厭蓬蓽從父與君不逺戎狄正心凝志固於膠漆故亂則一室以爲天下治則天下以爲一室詩曰有扁斯石履之卑兮之子之逺俾我疷兮正曰泰否隨蠱主於上際漸歸兩濟恊於下極泰否令於君臣兩濟令於華裔隨蠱令於丈夫漸歸令於女子四令而陰陽大治漸歸之距乾坤十有五卦體卦之積一千九嵗餘日百五十用卦之積一千二百七十七嵗餘百五十有五兩差之距二百六十八嵗餘日三百有五故漸歸妹者聖人所啟詩以正二南之朕也】

丰渙第六十一

丰亨王假之勿憂宜日中

渙亨王假有廟利渉大川利貞

【正曰禦執事精誠是治笑不至矧立不敢倚日中褰裳河水彌彌功不可茍致名不可易取棄名與功靖心正誼故水火不爭而風雷相起詩曰嗟爾君子無恆安處靖共爾位正直是與是之謂也】

旅節第六十二

旅小亨旅貞吉

節亨苦節不可貞

【正曰鳥獸異趣飛潛殊務一正一邪三日離家一邪一正片言啟釁貞婦驕賈不相爲語君子與小人開物小人不與君子成務詩曰我𨿽異事及爾同僚我卽爾謀聼我囂囂我言維服勿以爲笑】

防震第六十三

防小亨利有攸往利見大人

震亨震來虩虩笑言啞啞震驚百里不喪匕鬯

【正曰平道可巡峻阪是臨拾級終年驟爲喬遷以防之震髙貴是慕雷電在麓乃迷厥路使鴻學焉使鳥希龍不獲其用反失其趣詩曰老馬反爲駒不顧其後如食宜饇如酌孔取則此義之謂也】

兌艮第六十四

兌亨利貞

艮其背不獲其身行其庭不見其人無咎

【正曰樂則行之憂則違之樂而不行憂而不違夫獨異人與道委隨君子見利爲禮而止夫豈不賴其心不市故度首而弁度足而履匪獨爲智亦爲義也詩曰中堂有甓卭有防鷊誰侜予美心焉惕惕】

【正曰震艮防兌間以漸歸畜履同有間以否泰謙豫臨觀間以隨蠱分義𨿽有殊而意象則一也】

渙丰第六十五

渙亨王假有廟利渉大川利貞

丰亨王假之勿憂宜日中

【正曰黍已爲黍稷已爲稷靑耒丹耜天子之力稷已爲稷黍已爲黍丹簋靑豋神明之舉君子不聚民之財不丰已之功薄末而厚本薄始而厚終詩曰俾爾單厚何福不除俾爾多益以莫不庻】

節旅第六十六

節亨苦節不可貞

旅小亨旅貞吉

【正曰君子不自爲達手其櫛櫛其髮君子不自爲大理其髮櫛其紒自大者窮自貴者亡細事之勤旅人之安故處確而能肥行道而能盤詩曰考槃在澗碩人之寛獨寐寤言永失弗諼是之謂也正曰丰旅渙節間以艮兌困井革鼎授於震艮六子之位序長防之分辧庚丙辛丁相守而流天地之才托於戊已故知父母六子之序者則知天道人道所以次第也】

中孚中孚第六十七

中孚豚魚吉利渉大川利貞

中孚豚魚吉利渉大川利貞

【正曰中孚離也防與艮相摩而然火與金相守而焚故頤之爲離不如中孚之爲離也頤先於大過中孚先於小過故觀於中孚而知火水之究天地也君子信其身而後諫其君明其身而後保一人詩曰旣明且哲以保其身夙夜匪觧以事一人】

中孚小過第六十八

中孚豚魚吉利渉大川

小過亨利貞可小事不可大事飛鳥遺之音不宜上宜下大吉

【正曰潛匪飛也而或以飛魚匪鳥也而鳥是來食月非日也月食而月不爲災信而得過君子不以爲過也匪旤之禍君子不以爲禍也詩曰鶴鳴於九臯聲聞於野魚潛在淵或在於渚樂彼之圍爰有樹檀其下維籜他山之石可以爲錯】

小過小過第六十九

小過亨利貞可小事不可大事飛鳥遺之音不宜上宜下大吉

小過亨利貞可小事不可大事飛鳥遺之音不宜上宜下大吉

【正曰小過坎也止而動動而止動止鳴飛則小過生焉小過之義不可復反復反而過小乃不逺鷦鷯之自適與鴻鵠比翼詩曰沔彼流水朝宗於海鴥彼飛隼載飛載止莫肯念亂誰無父母】

小過中孚第七十

小過亨利貞可小事不可大事飛鳥遺之音不宜上宜下大吉

中孚豚魚吉利渉大川

【正曰魚而鳥非過也鳥而魚則過也蛇而雉非旤也雉而蜃則禍也小過爲气以食中孚故離交於坎中孚爲體以食小過故坎陷於離離日中陰而或以月坎月中陽而或以日中孚之得豚魚小過之得飛鳥陽燧才諸之所從取也二物之交君子則致具戒謹焉耳詩曰匪鶉匪鳶翰飛戾天匪鸇匪鮪潛逃於淵】

旣濟未濟第七十一

旣濟亨小利貞初吉終亂

未濟亨小狐汔濟濡其尾無攸利

【正曰旣濟則水上也未濟則火上也水上火下人之交也火上水下天之交也人交者得其用天交者得其通人用天通濟乃不窮君子以旣濟設未濟之慮以未濟惕旣濟之防詩曰濟濟多士克廣徳心桓桓於徵狄彼東南言旣濟而不自爲濟者也】

未濟旣濟第七十二

未濟亨小狐汔濟濡其尾無攸利

旣濟亨小利貞初吉終亂

【正曰未濟則水下也旣濟則水上也水上而火爭火下而水戰且以未濟而自爲旣濟者終亂之防必自此毀矣自漸歸妹而來體卦得五三百三十六嵗餘日百六十六用卦得六五百一十一嵗無有餘分故體卦之用入於日交與納虛同限用卦之體入於綂數與卦運同歷君子觀於未濟之旣濟而知聖人之愼也與民同患懼以終始旣濟而未濟則或以吉未濟而旣濟則終以亂君子不惟其才而惟其徳不惟大徳而惟小心詩曰惟此文王小心翼翼昭事上帝聿懷多福厥徳不回以受方國言夫彌綸天地得濟世之實者也】

【正曰明天地者莫大於日月濟天地者莫大於水火故爲水火以終天地爲兩濟以當乾坤乾坤之體歳於頤大過日月之象顯於中孚小過至於兩濟而天地之用極日月之交至矣故乾坤者兩極之分首兩濟者日月之分道也日月之分道中於兩濟冬夏之晷影極於乾坤南北分政陰陽殊路因而分之兩濟上下取於乾坤各十有八卦每卦之歷八十五嵗餘日六十小餘八分五釐二毫五絲十八卦之歷爲一千五百三十三嵗以四乘之爲六千一百三十二嵗無大小餘而日分以正贏縮差中舉易不易之義備見於此也】

【然則日分於四分之內除三百六十六爲法僅立二千一百三十四爲日分而古今所用之歷皆自四分以內酌差九十餘分上下今驟舉成數裁其四倍𨿽有贏縮猶覺太狹何以齊之曰日月天行各有嬴縮天行盈縮於六十三年之內猶日月盈縮於九十一度之外也一嵗積贏六分弱至三十一嵗半而贏極贏極反縮一嵗積縮六分弱至三十一嵗半而縮極縮極復贏贏縮之間平行一百八十三猶於四分之內平立二千三百一十七也故以二千一百三十四爲法以二千三百一十七爲實以五分六釐二毫四絲爲法以七分八釐六毫四絲爲實繇是而差法可定斗轉星回不乖其次也】

【然則日行嵗差不過一百五十六爲六十四嵗約差一度今四分定餘一百八十三則五十五嵗當差一度何以裁之曰是亦盈縮遲疾之故也漢歷最濶斗差亦遲齊梁之間日分稍縮斗差最疾唐差又遲日行平中今洪武元年在箕九度甫二百六十年而在箕三度約其差度不過四十五年是天行又在縮歷之中日度亦當自縮而贏凡五百一十一年而贏縮更端中差八度故紆自一百二十九速自一百八十三上下二十七度爲日行嵗差之平行度贏自三百十七縮自二千一百三十四上下一百八十三度爲嵗行十分之平行度平行減半得其中度而古今逺近遲速先後之數備存於其中矣】

【然則日行一百八十三必於四分之內立三百六十六半用而半不用故四分其名而二辰七分八釐二毫四絲其實也如以平行爲實則當以二千二百二十五半爲法使其進之可至於二千三百一十七退之可止扵二千一百三十四如以五分六釐二毫四絲爲實則進之可至於二千二百二十五半退之不可止於二千四十二半何以裁之曰天道贏縮積微而漸四五千年之內固有贏而四分長三百六十縮而五分短三百六十者矣以其微著眾所不見故舉二千一百三十四爲法折平行之半以進退於九十一半之中使其贏中於二千二百二十五半縮中於二千四十二半而日分始均且以漢距今千四五百年四分之歷己縮三百餘分如平分三千六十六嵗爲進退則四分之內或退至七百二十亦未可知度其最近者以九十一半贏縮其間使進不太疏退不太促疎不至扵二千五百促不至於一千七百六十八以前後簡定進退其間故百世之葉視於天衡非咫尺之務存於目巧也】

【今爲差分贏縮定圖附於左】

日法萬

辰法八百三十三【小餘三釐三毫三絲三秒三忽】

【分法八十三小餘三釐三毫三絲三秒三忽釐法八分

三釐三毫三絲三秒三忽】

【毫法八釐

三毫三絲三秒三忽絲法八毫

三絲三秒三忽】

定法五萬二千一百三十四

【實法五日二辰五分六釐二毫四絲二辰當一千六百六十六六釐六毫六絲】

【五分當四百十六分六釐六毫六絲六忽六釐當四十九分九釐九毫九絲九秒】

【二毫當一分六釐六毫六絲六秒六忽四絲當三釐三毫三絲三秒三忽】

贏法二分一釐九毫六絲

【二分當一百六十六分六釐六毫六絲一釐當八分三釐三毫三絲三秒三忽】

【九毫當七分四釐九毫九絲九秒九忽六絲當四釐九毫九絲九秒九忽】

縮法二分一釐九毫六絲

【分數法同爲一百八十三】

進法實五萬二千三百一十七

退法實五萬一千九百五十一

【進平法一分

九毫八絲退平法一分

九毫八絲】

平進實五萬二千二百二十五半

平退實五萬二千

四十二半

贏極法二千五百

縮極法一千七百六十八

嵗法五百一十一全法一千二十二

贏縮嵗三百五十五半

嵗贏法三釐五毫八絲二秒

【每嵗贏三釐五毫八絲二秒二百五十五嵗半積贏九十一分五釐五百一十一嵗積贏一百八十三分千二十二嵗積贏三百六十六分而極故四千八十八嵗而贏縮四周約虛八嵗以爲分差與卦气相值而贏縮更始也】

嵗縮法三釐五毫八絲二秒

【每嵗縮同以五百一十一嵗爲中千二十二嵗爲極二百五十五嵗半爲贏初縮末縮初贏末之候】

嵗差法六十四

差贏嵗七十三

差縮嵗五十五

【定分嵗行一百五十六縮分嵗行一百三十七】

【贏分嵗行一百八十三凡嵗移斗差自是地行之度不闗嵗行余差地嵗退行一百五十六分至六十四嵗而滿萬分爲天差一度其遲行者嵗行一百三十七分至七十三嵗而滿萬分差一度其速行者嵗行一百八十三分至五十五嵗而差一度積漸差池非目所睹但以嵗候推之不過六十四嵗上下九年內外如以爲日分所生則四分之前應無差分其日餘二百分而上皆四五十嵗輒差一度而唐虞迄今三千六百餘年星虛之移僅差六十度則其槪可知矣用卦周年𨿽五百一十一四周之嵗二千四十四而其歸宿皆與體卦相凖贏縮之法大略相同故不復舉而附諸圖於後焉內法硬實與前圖微殊前圖說四分外立百五十六半分七十八其七十八入四分之內者則日分止二千四百二十二其七十八出四分之外者則日分滿二千五百天道不變而日道盈虛相與以爲消息故前圖气閏之說與是日法互爲劑量也】

易象正卷十二﹤經部﹐易類﹐易象正﹥

欽定四庫全書

易象正卷終上

明黃道周撰

【先天圖原本自然以陰陽分極六倍成卦以定六爻天不能違也以十八變起之成初二兩爻爲變卦始是𨿽六變爲初二兩爻然究極十八變亦只成此六爻故此六十四卦爲爻象之統體托始要歸皆盡於是學者談之已熟而十八變次第終始纖悉皆於此出學者未能明也今分卦爲三乘以六十四相起其初體皆不離是與周易異位而同功也】

﹤經部﹐易類﹐易象正﹐卷終上﹥

【再成之法於先天前圖復上起坤姤上起幹再加六爻爲十二變毎卦各得六十四卽四千九十六卦也復上起坤三十二周姤上起幹亦三十二周終而復始是爲中乘六爻之三四左行自復至乾皆坤首而乾尾所以必坤首乾尾者坤加於復幹加於幹而後左旋之端有一畫之陽至於幹中而陽爻不亂右行自姤至坤皆乾首而坤尾所以必乾首坤尾者乾加於姤坤加於坤而後右旋之端有一畫之陰至於坤末陰爻不亂也】

【三成之法於再乘每卦六十四之上又各加六十四則四千九十六之上通加六十四綂得二十六萬二千一百四十四所謂六十歳歷也以十二開之爲七百二十歳歷有此三成成十八變而得二十六萬二千一百四十四其三六爻數陰陽老少各有次第纎忽不亂約而歸之只得六爻三男爲七三女爲八父爲老陽母爲老陰父母交動男女不變推之初乘六十四卦此六畫者僅成初二兩爻以爲地道次乘六十四卦此六畫者僅成三四兩爻以爲人道又三乘六十四卦此六畫者始成五上兩爻以爲天道參三才而兩之故六故曰六爻之動三極之道也聖人作易將以順性命之理立陰與陽立剛與柔立仁與義三極旣立而後道徳和順道徳和順而後理窮性盡理窮性盡而後其命可至也命出於天爲陰陽仁義剛柔之本已八於卦則气質雜焉不謂之命然而情見於爻才見於象才情气質存於爻象則天命之理亦因之以見故干支積數盡一百二十年取其大約爲六十歳每歳四千三百二十六十歳通得二十五萬九千二百無餘與天相追約縮三千七百八十每嵗所縮六十有三凡一月所行縮五辰二分五釐與日分相準以爲贏縮又以四十有九歸之爻象故每歳天行不得爻象者十三而彊每歳爻象不得干支者四十九而弱合之爲空六十有三卦气納虛之所從始也今以歳辰分爲十三際九分彊每三百一十二辰而納虛一度每年气象空納天行者十三辰九分而彊以歳辰分爲四十九際每八十九辰而納虛一度每歳干支空納气象者四十九辰而彊人生其間自甲子冬至以甲子起辰視其日辰所在去甲子防日因而差之自甲午以前謂先甲甲午以後謂後甲庚子以前謂先庚庚子以後爲後庚先後納虛各四十有九辰與气象納虛合爲六十有三而四千三百二十干支勻於一期之內凡行十五歳而歷十六卦三十歳而歷三十二卦四十五歳而歷四十八卦六十歳而周六十四卦以朔禦气以气禦甲干支之與爻象虛實動靜舉可知也虛實旣分動靜相雜文而不當則吉凶生焉才情气質值有吉凶而道徳義理不與其內故不謂之性命但曰象數而已象數所值極於六十年每一爻象自爲往復下二爻爲歳中二爻爲月上二爻爲日辰凡十八畫而成章學者樂其易簡近於人情則先明是圖以參於中後二天至於古今之污隆帝王之升降則非文孔貞雜二圖不備云】

六爻十八變倍數圖

一變二【一當太極不用爲數二當兩儀數象始此】

二變四【易所謂四象】

三變八【易所謂八卦小成】

四變十六

五變三十二

六變六十四【以上爲初二兩爻】

七變百二十八

八變二百五十六

九變五百十二

十變千二十四

十一變二千四十八

十二變四千九十六【以上爲三四兩爻卽六十四相乘之數】

十三變八千一百九十二

十四變一萬六千三百八十四

十五變三萬二千七百六十八

十六變六萬五千五百三十六

十七變十三萬一千七十二

十八變二十六萬二千一百四十四【以上爲五上二爻】

【凡此十八變所得之爻卽六十年經辰之歷𨿽每歳不及天行十三辰九分六六而日月交余納虛之數實從此出蓋自先天之圖再加兩倍而積漸自合非有損益其間也卽此數而兩之爲五十二萬四千二百八十八卽百二十年之歷加七千一百五十三而與數防加一千六百七十二而與天防參之爲律爲四百八十五年之日分伍之爲歷爲二百九十一年之日分差積相追其究一也初二兩爻陽一爻動與陰一爻動皆十二卦陰陽兩爻動者凡四卦因而乘之三四兩爻一陽與一陰動者各七百六十八卦兩爻動者各二百五十六卦又再乘之五上兩爻一陽與一陰動者四萬九千一百五十二兩爻動者一萬六千三百八十四統而計之以一當六十四故六爻皆動者各六十四卦五爻動者各三百八十四卦二爻四爻動者各九百六十卦三爻動者各六百四十卦又以六十四乘之則一爻之動各當四千九十六舉六十四卦之動爻可得二十六萬二千一百四十四之總數也故聖人之舉九六特舉其六爻皆動者而言之以六十四卦爲諸萬卦之綱領非謂凡卦六爻皆得九六也約其大數四分之一以爲動卦四分之三以爲靜卦凡動卦六萬五千五百三十六凡靜卦十九萬六千六百六十八其六爻皆動者四千九十六卦則每卦用九用六只有六十四卦而已日分不滿之數以爲納虛消甲其天行有旁覆干支有流寄而爻象不可增損槪以爻象直之原始反終精遊物變蓋寓於此也】

一歳十四限納虛圖

一限三百一十二辰

七釐四毫【納一】

二限六百二十四辰一分四釐八毫【納一】

三限九百三十六辰二分二釐二毫【納一】

四限一千二百四十八辰二分九釐六毫【納一】

五限一千五百六十辰三分七釐【納一】

六限一千八百七十二辰四分四釐四毫【納一】

七限二千一百八十四辰五分一釐八毫【納一】

八限二千四百九十六辰五分九釐二毫【納一】

九限二千八百八辰六分六釐六毫【納一】

十限三千一百二十辰七分四釐【納一】

十一限三千四百三十二辰八分一釐四毫【納一】十二限三千七百四十四辰八分八釐八毫【納一】十三限四千五十六辰九分六釐二毫【納一】

十四限四千三百六十九辰

三釐六毫【納九分三原合十三限九分三釐三毫以十四限分之內贏三毫每限合再減二絲算】

一歳四十九限納甲圖

一限八十九辰二分【消癸巳】二限百七十八辰四分【消壬戌】三限二百六十七辰六分【消辛卯】四限三百五十六辰八分【消庚申】五限四百四十六辰【消庚寅】六限五百三十五辰二分【消已未】七限六百二十四辰四分【消戊子】八限七百一十三辰六分【消丁巳】九限八百二辰八分【消丙戌】十限八百九十二辰【消丙辰】十一限九百八十一辰二分【消乙酉】十二限二千七十辰四分【消甲寅】十三限千一百五十九辰六分【消癸未】十四限千二百四十八辰八分【消壬子】十五限千三百三十八辰【消壬午】十六限千四百二十七辰二分【消辛亥】十七限千五百十六辰四分【消庚辰】十八限千六百五辰八分【消已酉】十九限千六百九十四辰八分【消戊寅】二十限千七百八十四辰【消戊申】廿一限千八百七十三辰二分【消丁丑】廿二限千九百六十二辰四分【消丙午】廿三限二千五十一辰六分【消乙亥】廿四限二千一百四十辰八分【消甲辰】廿五限二千二百三十辰【消甲戌】廿六限二千三百十九辰二分【消癸卯】廿七限二千四百八辰四分【消壬申】廿八限二千四百九十七辰四分【消辛丑】廿九限二千五百八十六辰八分【消庚午】三十限二千六百七十六辰【消庚子】三十一限二千七百六十五辰二分【消己巳】三十二限二千八百五十四辰四分【消戊戌】三十三限二千九百四十三辰六分【消丁卯】三十四限三千三十二辰八分【消丙申】三十五限三千一百四十二辰【消丙寅】三十六限三千二百一十一辰二分【消乙未】三十七限三千三百辰四分【消甲子】三十八限三千三百八十九辰六分【消癸巳】三十九限三千四百七十八辰八分【消癸亥】四十限三千五百六十八辰【消壬辰】四十一限三十六百五十七辰二分【消辛酉】四十二限三千七百四十六辰四分【消辛卯】四十三限三千八百三十五辰六分【消已未】四十四限三千九百二十四辰八分【消戊子】四十五限四千十四辰【消戊午】四十六限四千一百三辰二分【消丁亥】四十七限四千一百九十二辰四分【消丙辰】四十八限四千二百八十一辰六分【消丙戌】四十九限四千三百六十九辰六釐六毫六絲六忽【四十九限內合少一辰七分三釐每限合減三釐六毫】

十五歳進十六卦圖

一限進二百七十三【算六釐六毫六絲六】

二限進五百四十六【忽一分三釐三毫三絲三】

三限進八百一十九【忽二】

四限進一千九十二【分二分六釐六毫六絲六】

五限進一千三百六十五【忽三分三釐三毫三絲三】六限進一千六百三十八

七限進一千九百一十一【四分六釐六毫六絲六忽】八限進二千一百八十四【五分三釐三毫三絲三忽】九限進二千四百五十七【六分】

十限進二千七百三十【六分六釐六毫六絲六忽】十一限進三千有三【七分三釐三毫三絲三忽】

十二限進三千二百七十六【八分】

十三限進三千五百四十九【八分六釐六毫六絲六忽】十四限進三千八百二十二【九分三釐三毫三絲三忽】十五限進四千九十六【無餘分過一卦】

【凡進二限三十年過三十二宮四限而過六十四卦每卦四千九十六加二百七十三卽每歳爻象實歷之辰也故四千九十六爲卦气之大限二百七十三六釐六六爲月交之實分皆以二八十六卦爲甲巳之合故自甲子至已卯已卯至甲午甲午至已酉已酉至甲子六十歳爲度也然則四千三百六十九辰此四十九辰者得在納虛之中如以毎卦六十八歳大餘九十六日爲度積得四千三百六十九年餘分二十四日此四十九年二十四日者亦得在納虛之中歟曰此積嵗也已統用三百六旬則不用納甲不用納甲則亦不用納虛也然則以每卦六十七嵗零百六日爲度積得四千三百單六年餘分二百十日此六十三年者亦將在納虛之中歟曰日有虛辰而歷無虛嵗此積辰成嵗者皆積盈而虛積虛而盈與千萬歳之歷相爲更始也然則五十三萬一千四百四十一爲一千四百五十五年之實此何始歟曰自七百二十有九相乘而始也此七百二十有九相乘者從何始也曰自河圖雒書而始也曰河雒圖書遂頤若此歟曰去十而用之三三而九三九而二十七三二十七而八十一三八十一而二百四十三三二百四十三而七百二十九是爲六變又復六變而五十三萬一千四百四十一故體八變象其變十八用九變數其變十二參兩之道陰陽之義也六爻七蓍其道不變然在圖書無有不變其以蓍輟變者獨稽疑耳凡參兩之道陰陽合用各以三置象因而兩之猶三變而成爻兩爻而成像防畫方圓其義一也自一至十皆鬼神所行以立體魄至其用之則必去十故以圖爲體以書爲用今再以三爲極參兩六九而定象成文依稀見矣三之所爲極者三爲一之致用象數所從始無二則象無所出無三則數無所始故以二起象十八變而極以三起數十二變而極再合三極以參以兩分陰分陽逓用剛柔而日月之行不差絫黍故參兩倚數易之所貴也】

三極逓用以參用六圖

三【置三爲極卽爲一變】

六【兩三爲六六而後參之卽爲二變】

十八【三變】

五十四【四變】

一百六十二【五變】

四百八十六【六變】

三千四百五十八【七變】

【七變三之卽爲歳辰虛九之法】

四千三百七十四【八變卽爲歳辰】

一萬三千一百二十二【九變】

三萬九千三百六十六【十變】

十一萬八千九十八【十一變】

三十五萬四千二百九十四【十二變】

【置三而六則猶之兩也兩而後三之𨿽十變猶十二變也十二變三十五萬四千二百九十四以嵗法四千三百七十四分之爲八十一歳之辰分以月法三百五十四二分一釐五毫分之爲九百七十二月之辰分是以參用六之法也】

三極逓用以兩用九圖

三【置三爲極卽爲一變】

九【參三爲九九而後兩之卽爲二變】

十八【三變】

三十六【四變】

七十二【五變】

一百四十四【六變】

二百八十八【七變】

五百七十六【八變】

一千一百五十二【九變】

二千三百四【十變】

四千六百八【十一變】

九千二百十六【十二變】

一萬八千四百三十二【十二變】

三萬六千八百六十四【十四變】

七萬三千七百二十八【十五變】

十四萬七千四百五十六【十六變】

二十九萬四千九百十二【十七變】

五十八萬九千八百二十四【十八變】

【置三而九則猶之參也參而後兩之𨿽十六變猶十八變也十八變五十八萬九千八百二十四以歳法四千三百六十九分之爲一百三十五歳之辰分以月法三百六十四九釐分之爲一千六百二十月之辰分是以兩用九之法也以是兩法合於八卦用兩九疇用參兩而至於二十六萬二千一百四十四參而至於五十三萬一千四百四十一則可謂廣大悉備矣圖書之用以縱橫九數據三乘兩始於九中於八十一終於七百二十九以防當畫一月之日三九二十七始於三究於二十七合爲三十故二十七日而交三十日而合一嵗之辰六其七百二十九爲四千三百七十四內縮九辰故四百八十六年而合八十一年而小合二百四十三年而半合春秋所以立元也元法俱見春秋表正中今再以圖書十二變源流具後】

九疇十二變成數圖

一【置一爲極】

三【一變】

九【二變】

二十七【三變】

八十一【四變】

二百四十三【五變】

七百二十九【六變六乘卽爲歳辰距九之數】

二千一百八十七【七變倍數亦爲歳辰】

六千五百六十一【八變】

一萬九千六百八十三【九變】

五萬九千四十九【十變】

十七萬七千一百四十七【十一變去初二爲九變卽十二律全分】

五十三萬一千四百四十一【十二變一百二十一年半】

【此十二變者卽一百二十一年又六月之歷幾歳歷絀九以二百四十三年爲半合折之爲一百二十年半參之爲三百六十四年半兩之爲四百八十六年春秋以參而用兩所以範圍天地曲成萬物通知晝夜周濟天下神明黙成者也天下象數不三不成圖書據三成兩方圓曲折橫縱相加各以三成因而倍之不出五十有五四卦之圖終焉】

﹤經部﹐易類﹐易象正﹐卷終上﹥

【資始稱天資生稱地坤三索成男左數而之天干三索得女右數而之地彜倫旣陳五行式序自先天圖而後此其最著矣中天之道以人次天干之始姤坤之始復秋分明夷春分於訟師同泰否以辦四立以親先天其義一也陰陽之畫彼此對變一陽在左一陰在右八六相離虎豹之文於是以出單復環旋日月之緯道也日月緯道與時變遷而其元始以云漢爲首尾箕參之端出入云漢爲二至之中璧翼二宿北近中垣爲二分之路今以赤道爲準日纒箕三度起復初九上下尾五至斗七皆爲子宮元枵之次日纒牛二度起噬嗑九三上下斗九至女十皆爲亥宮娵訾之次日纒危六度起坎九五上下虛一至室六皆爲戌宮降婁之次日纒璧二度起謙初六上下室六至奎七皆爲酉宮大梁之次日纒婁六度起旅九三上下奎八至胃七皆爲申宮實沈之次日纒昴七度上下胃七至畢九爲鶉首之次又參八起始以命夏至而鶉火始交於虎首井廿七起井二以命大暑而鳥帑與鶉首易位至張四度當離六五以爲處暑而次於壽星翼十七當履初九以爲秋分而次於大火角八度當節六三以爲霜降而次於析木房一度當晉六五以爲小雪而次於星紀覺次捨分殊而命名互異𨿽大撓重黎生於今斯不能膠柱而調之也中天圖以河漢爲首尾箕參璧翼爲四方正次使星宿日纒各以所次命宮不復以舊名旌夏故舉北方之宿則曰房心尾箕斗牛女東方之宿則曰星張翼軫角亢氐南方之宿則曰昴畢觜參井鬼柳西方之宿則曰虛危室璧奎婁胃𨿽龍虎隼各移其方而捨次星辰不乖其質固不得以次捨之實位冒象物之虛名也今但去古人之命號及西域之殊名以丑交亥以寅交戌以卯易酉以辰交申以已交未日纒所在卽爲本宮天星所中卽爲系命寧守爻象之定分不襲黃赤之虛次而仰觀俯察之故亦可得而言矣然則以卦命疇皆左陽而右陰故乾兌離震防坎艮坤得依爲序今以干防離兌艮坎震坤爲次則防陰間於乾畫震陽隔於坤宮諸疇所系何以爲序曰象自成爻疇自爲數各受其所得不相易也必如其象則一一一爲幹二一一爲防一二一爲離一一二爲兌因而推之一疇之數可備八卦之序不待如先天之數間疇而分象則亦簡易明著在文字之先者也】

﹤經部﹐易類﹐易象正﹐卷終上﹥

【此後天圖文王之意仲尼所定卽說卦所謂帝出乎震齊乎防相見乎離致役乎坤說言乎兌戰乎乾勞乎坎成言乎艮者也是圖本地而作與先天中天相贊以成萬物其理道之精微規模之奧渺又非世儒之所易窺故聖作𨿽懸明述少逮今舉其淺著者河漢首尾垂於斗井爲兩濟之端七緯之所出入坤艮兩土終始其際爲地道之綱紀凡易所稱西南東北皆以坤艮爲義先甲先庚皆以震兌爲義故以震始者歸之於坤以兌始者歸之於艮木生火而還生土坤土遂生兌金金生水而水又合土水土合而生木震爲靑帝之府萬物嘉生兌爲文武世室萬物嘉成故震𨿽稱木而雷火出焉兌𨿽稱金而水澤鐘焉體木以用火故震能兼離而離不爲獨火體金以用水故兌能兼坎而坎不爲獨水五行兼備八卦乃行故貎出於水而說於兌言出於火而聲於震眎出於防而明於火聽出於幹而辧於水思則無所不之也土行於水火之間折衷於金木故以防從明聰合發其睿河漢所直日月五星所爲向背也天下兩界發於西兌長河界北江漢界南合而出於震澤之外覆而觀之剛右而柔左逆而向之柔左而剛右是地道所以卽序也文武都於丰鎬居幹而蒞防以幹爲首以防爲足坎兌二水以爲左右坤艮二土以爲肘腹震離二火以爲股腳故周人之樂去商而尙角用幹之全數至已而律極故黃鐘八十有一小呂止於六十戌亥之間日月退舍天道之所從始也故後天圖者道之至精者也窮理格物則必自此始也然則周宅幹防而曰南面而聽天下向明而治何也曰向明者八方之所共治也首幹者山川之義也坎勞乾戰天地亦有不獲已也然則艮成終始而坤蹇兩彖皆不利東北解𨿽不言東北而猶有不利之意焉何也曰各自其本卦而言之坤艮相射以爲喪朋蹇解皆在東北而蹇有艮解無艮也無艮故不言東北然則道不兩行日不重次自帝出而始者則震防離坤兌乾坎艮爲序自說言而始者則兌乾坎艮震防離坤爲序今爲圖內自帝出終於成言外自說言終於致役彼此分馳令加三乘則以何爲本歟曰圖皆三成是兩圖也圖無異次自帝出而始者三成皆始於帝出自說言而始者三成皆始於說言猶貞雜諸圖之各自爲行也然則易固如是雜歟曰易三代羣聖各異用也要其本於不貳不越不厭則連山歸藏固有首於坤艮者矣連山歸藏之首坤艮何也曰是地道也有軒轅氏之遺說焉辧物居方制器尙象剛鹵均布以辧其質大赤黒白以察其色大輿小石以胗其脈徑路門闕以制其節或當不當以定其位或出或入以審其穴近不相得以察其本柔不利遠以詳其末始之於六龍禦其體終之於尺蠖守其訣連山首艮歸藏首坤後天首震與兌又何疑焉然則易言首震不言首兌何也曰易之數逆也兌者江淮河漢所從出震者江淮河漢所從歸也大澤所歸神明出焉然且聖人不貴之聖人所貴者恐懼修省講徳修業以爲六十四事之本而已然則艮坤之受四瀆異於兌震連山歸藏不治六十四事而古聖人亦貴之何也曰書不盡言古聖人所不盡言者多矣以周人之貴卜筮也而六十四事不言卜筮一曰治歷明時愼辧物居方而已殷人尙鬼周貴盟誓而亨祀上帝建萬國親諸侯之外無聞焉故出齊見役說戰勞成孔聖以是治後天之體敬農恊建乂明念向威箕子以是正洪範之用立義不同其本於齋戒誠敬以開物成務則一也水土平而相恊出得坤者以爲坤得艮者以爲艮兌者以兌震者以震乾防坎離則函夏宅土之所同用也文武周公三聖人者不能保丰鎬之都祖甲太戊盤庚三賢君者不能安五遷之宅則相恊卜兆之義聖人不盡言之明矣然則後天之圖何爲而作乎曰亦以明於五徳之義間於坤艮帝王所以終始也】

﹤經部﹐易類﹐易象正﹐卷終上﹥

【雜卦次序參差維咸恆上下與貞圖同際亦聖人所作雜卦圖不用三乘卽取先天已成之卦因而次之爲序不同其有六爻十八變則一也故亦爲三成之圖自周孔以前皆用貞雜二圖不用先天非無先天也先天八體八交四立之卦皆有常序可以規摹故古聖爲貞雜之文以參三圖之祕所謂雜者雜三才而治之貞者幹三才之正也先天主天中天主人後天主地貞圖彰往雜圖察來其以左右而分類則一也凡雜卦有二十四圖皆貞卦同象以其文繁可例起也復舉其定序定位歷年之運著於篇焉】

﹤經部﹐易類﹐易象正﹐卷終上﹥

【雜卦歷年用歳實每限六十七年百五日凡每限之下皆空一年積六十四限空六十三年卽通期相差去閏之日也積除六十三年當退不及一限復餘四嵗故自幽王初年已未至桓王元年壬戌又三年甲子率差隱元四三年前圖論之詳矣前圖起歷皆於兩際以中交測其禍敗雜圖起歷皆於卦中以兩際裁其餘差雜圖之與貞圖相爲救也春秋之元起於坤中其前一限在於姤中檿弧箕服蘊其包魚吳興之元起於夬中其前一限在未際中燕特穆爾濡其狐尾故作易者之憂患遠在百世其知敝豫防不爲一姓之事自建中靖國以來所謂積除六十三年當退一限復餘四嵗者又積如幹數亦須照前雜圖推之爲之辭曰大過顚也姤遇也柔遇剛也漸女歸待男行也頤養正也旣濟定也歸妹女之終也未濟男之窮也夬決也剛決柔也君子道長小人道憂也夫使爻序不亂經常如故中人起而正其辭則必曰大過顚也頤養正也漸女歸待男行也歸妹女之終也旣濟定也未濟男之窮也姤遇也柔遇剛也夬決也剛決柔也君子道長小人道憂也中國之與四夷男子之與婦人剛柔貞勝壹至於此乎而聖人直決之曰君子小人故君子小人其辧之不可不審也雜卦之寛於呂武嚴於戎人則猶是春秋之意也春秋嚴楚子而寛姜氏以爲婦人也亂於一姓不及於天下新室之交於蠱中元和之交於復中蠱復之間建武興邦永平上下適三十年是雜卦之特義也夬治天下三十四年而以剛決柔剛者自長而不以爲罔柔者自逺而不以爲憂蓋自春秋而後二千一百二十三年斧鉞之威未有大闡於此者也過此以往二千一百五十三年艷處之倫又將以柔遇天下故剛柔之遒相爲消長也肱臂左右以數交讓九六處左七八處右因而乘之左絀右彊逓差六十故憂樂與求起止盛衰一彼一此各以反照得其類也二千一百五十三年之上與二千一百八十四年之後災時見伏久速進退各以陰陽相往反也中虛六十三年以五日二十五分去之而消長盈虛與易歷交遇得其道者坐照百世取其憂患而與以安樂不得其道𨿽當名正辭耳提而面命之猶以爲謾也是雜卦之渺義也】

﹤經部﹐易類﹐易象正﹐卷終上﹥

【雜卦之分上下經猶之貞卦也貞卦上經之師天地終於水火下經之師山澤終於兩濟雜卦山雷風澤皆在上經而下經以水火爲治其有咸恆分界一也而八體八交在所不用矣凡卦無八體反復則下經不得獨贏上經不得獨縮其無體交而有贏縮者猶二分前後之有進退異度也過頤漸歸兩濟夬姤此四者聖人所以志天地之罅也以過頤兩體通於乾坤坎離中孚小過而八體之罅見以漸歸兩濟通於否泰隨蠱而八交之罅見以夬姤兩限通於萃升剝復咸恆而八防之罅見故雜卦以此四亂者別貞體之序使智者見之知所備豫也頤訟之交在靖康之初年逆而溯之在天監之中年爾朱與胡後比而亂北魏歸妹頤之交在寧宗慶元之元年逆而溯之在宋武帝孝建之元年南北弒君克復同嵗是兩濟者中原之與正朔同治也天地不以戎索而棄中原之治故亦以正朔之治治之歸妹未濟之交在度宗咸淳之元年逆而溯之在晉寜康之丁亥秦主奔亡於五將慕容創業於幽燕未濟夬之交在元文宗至順元年逆而溯之在晉元帝建武之元年劉聰取日於長安而典午嗣徽於建業猶是南北也天地不以中原爲雜亦不得不以南服爲正故以正治雜使遐荒變其固陋以雜治正使冠裳變其滛奢天地於此亦不得已也夬幹之交在靖難之初年去柔就彊移仁而義逆而溯之姤困夬井在當塗之甲戌曹芳已廢馬昭乃擅陰陽之義一正一邪天地之道一南一北觀是五際者而鬼神之治周孔之智百世如覯也定序以順而治之六十四限獨反姤夬萃升之限以變南北定位以逆而置之六十四位獨尊姤夬萃升之位以別治亂升豫萃謙之際秦漢始分副車之椎發於陽武姤困夬井之際魏晉始分立髙貴鄕仿於孺子此兩者王霸之大別也以是兩者參於後限井困之於咸恆夬姤之於乾坤帝皇王霸徵誅禪受之義槪可知矣故有帝而雜王則有王而雜霸有徵誅而雜禪受則有禪受而雜徵誅陰陽剛柔之事天地不能自正也必使人正天地則必仁義爲事世未有雜仁義而能正天地者也天地之仁義盡於貞雜諸圖而是捲以先天圖爲主故復爲先天歷年圖系焉】

﹤經部﹐易類﹐易象正﹐卷終上﹥

【以貞卦歳實測先天之序爲先天歷年圖先天主六卦之歳不爲歷年而又以歷年測之何也曰易象旣立歳行其間大而千萬小而一歳逺而七十二部近而六十歳率繇是也貞雜卦行序各有通期歳實之別先天宜用通期而亦以實測行之取於夬之中限華彜始革夬之終限天地廓淸蓋天地所命不可違也然則春秋之元猶在中交歟曰雜卦在於中交謂其雜也舉中以正之先天之圖則於履端也毎卦六十七年百有五日凡三十一限二千八十六年而終於夬之上六江楚所以破誅至正所以謝命也然則是諸圖所同也而雜圖舉中終於建永之革命何也日居幹者正也居夬者雜也夬非聖人之徳也而有聖人之時聖人之正幹徳則是天地之所不違也然則以嵗實積之盡於幹九僅得二千一百五十有三何也盈虛之歷通期退朔嵗實進气舉朔予气則皆益六十有四因而分之各得三十有二是大象之所統歸也然則是通期也又不舉通期而舉嵗實何也曰嵗實之與通期同用也三十一卦而終於夬得二千八十有六則聖人踐乾元之端三十一卦而終於夬得二千一百一十有六則弱主兆無號之候君子於此則必有取之矣气閏之積中分三十二年或見於卜洛之前或見於奠燕之後八際四分各藏其用也幽平之交正六十年從坤初際交於幹端二千一百五十三載諸圖論之詳矣以復當屯以夬當未濟乾坤以爲貞象復夬以爲雜卦則先天圖兼舉之先天圖八際蠱升之間周與秦交升訟之間秦與漢交濟解之間漢與新交小過漸之間唐與隋交漸蹇之間李與武交否萃之間唐與宋交坎蒙之間漢與魏交剝坤之間次於夬乾天地大變以三十二卦之間而有此八交者治亂相乘亦已簌矣萃大畜升無妄對化相應徳與位匹以爲天地之勝气存焉而猶有攺命之事故自蒼姬以前受命隆長率五六百載明主哲相其所維挽必不在旦夕之內也然則乾坤攺命左右二間四限之卦二百六十九年皆有三四大創何也曰是夬姤剝復頤大過之事也然則出彘敗驪皆在剝坤兩限之內而復頤無有焉何也曰復非災限也入頤七年而王子帶以戎攻周天王出居棲遲十五六年其在後世則亦有喪亡之禍矣復之上六反而行之以爲初交幽平之間是也剝坤復頤一逐一弒一遷一出𨿽聖人知其後世必有此禍不能使其後世不逢不若而能使其後世守之如故是則聖人之智也然則剝坤復頤不至攺命而夬幹姤大過革命又且大創者何也曰坤不革命而干革命剛柔之序陰陽之等也姤過之大創則猶未至於易姓也剝坤之禍重於復頤夬幹之威烈於姤過值復而不反者以遷而衰値柔之遇剛者以遷而彊在頤而出居禍輕而緩可十四五載在大過而蒙難禍重而速亦六七八年故陰陽之與剛柔剛柔之與仁義不可不備之蚤也備於外者周於內備於婦女子者周於戎狄一備不周則災沴之禍中之矣故先天圖者天下之大備也以天下之大備聖人猶恐其不周而爲之貞序雜序以別其禍亂視其災沴汲汲然進百世而治之若恐不及者是聖人之憂患天下後世憂患之所不至也然則憂之如何曰爲六十四事以治之而已修徳修刑善教善養則皆所以治之也然則幹幹厚載可以救乾坤之亂乎曰何爲其不可也幽爲煽處竉任姻婭棄嫡立少順爲淫樂男女無別防河水嬉以是而亡天下幹幹厚載何爲不可救乾坤之亂也然則習教繼明可以救坎離之亂節愼頤養亦可以救頤不懼無闕亦可以救大過議獄亦可以救中孚恭儉亦可以救小過乎曰百年之治一日之敗六十事之所圖維非一事之積也且如八交之事彼此相爲治也斂徳辟難不可以救否而輔相裁成可以保泰向晦宴息不可以救隨而振民育徳可以治蠱居賢善俗永終知敝思亂豫防辧物居方此四者則百世之所共救也救世而不反身救身而不反徳則聖人亦無如何也爲歳實不追全象復爲通期以明之】

﹤經部﹐易類﹐易象正﹐卷終上﹥

【是爲通期中分二千一百八十五嵗其以兩元分行者隱公己未之元縮行四嵗桓王壬戌之元贏行四嵗縮行四嵗者取於歳實三十一限而至於甲辰之始距戊申淸明凡四嵗實贏行四嵗者取於通期三十一限而至於丁丑之終距壬午靖難凡四通期故己未壬戌此兩元者聖賢與神明所共理天地也己未之元以紀天下之治亂壬戌之元以紀王者之終始天下治亂與王者終始亦離若璧邸也頤之有王子頽隨之有周赧旣濟之有孺子嬰離之有漢獻中孚之有陳後主歸妹之有武曌泰否之有小五代夬之有妥懽特穆爾此八者天地治亂所爲虞主也因而衷之無妄之中交在於庚寅明年辛卯祖龍崩自沙丘旣濟之中交在於癸丑是綏和元年王莽爲大司馬明年成帝乃崩立太子欣離之中交在建安丁丑獻帝還自洛陽袁術僭號於壽春𨿽乘輿無故而衰亂極矣中孚之中交在於丁卯其先甲子隋太子廣弒其君堅於大寶殿𨿽先四嵗則猶之中交也歸妹終交在於丙子其先乙亥武曌殺太子宏又八年髙宗乃崩泰否中交在於己酉其先一年劉知遠稱帝遂歾於晉陽後一年郭威弒其主承祐自古帝王蘧廬天下未有如晉陽之速者也夬之中交在於戊戌其先四年帝王之師起潛竊之運衰天奪其運者不奪其主而亦有主運俱奪之晉陽主運俱延之永徽夫其先世之馮借亦固有遠近也壬戌之元並治主運與甲子相提攝桓襄兩元各引其始再差三嵗以爲壬戌甲子之治引而中之三十八年姤之中交在莊王己亥明年爲釐王元年大過中交在襄王丁未又明年己酉爲頃王元年升之中交在漢初丙申其先年乙未孺子銜璧訟之正交在孝武元年辛丑其先二年己亥孝景乃陟困之中交在本始己酉其先二年丁未是有負扆之事昌邑乃廢未濟之中交先在甲寅孝成乃崩後正交在於庚申哀帝乃崩王莽秉政和帝乙巳在於下元四差之嵗明年丙午爲殤帝元年一嵗兩主蒙之丁巳差於己未而應在魏主叡師之中交下元壬寅明年癸卯爲康帝建元元年又兩年而再易主咸之中交在於丙辰下元戊午丙辰魏太后弒其主宏丁巳蕭道成弒其主昱自是則天地以華彞共正也小過之初差三年壬寅陳主頊殂明年陳後主立其中交在於丙子明年爲隋恭帝義寧元年自是而南北乃定矣漸之中交在於癸未明年爲嗣聖元年其先三十四年上元己酉而太宗乃陟明年爲永徽元年艮之中交下元己亥明年庚子憲宗暴崩明年爲長慶元年謙之中交在於戊申文徳元年僖宗還自長安明年己酉爲昭宗龍紀元年否正中交在於癸丑明年甲寅周主威殂晉王榮立自是而南北夷夏又共爲敵主萃之中交在於壬戌幹興元年明年太子正立是爲仁宗晉之中交在元祐癸酉髙後當之以其坤徳亦配厥命明年甲戌爲紹聖元年天地之意未嘗不在祐順也道在夷則主夷道在後則主後夫謂其道存焉耳甲辰初差入豫三年而徽欽北狩其中交下元在於辛巳而金主亮受之金主亮之得應於交限爲南國之受其冊命南國不受其冊命則金主亮不得爲正金主亮不自爲正則天地亦不以正限命之矣觀之癸丑三年乙卯寧宗乃禪比之辛酉三年甲子理宗乃殂是桓王之甲子治其絡始也仲尼以隱公之己未正天下之治亂天地以桓王之甲子正帝王之終始壬戌之元參立其間故上壬戌之三年下壬戌之三年升降參除於六十七八年之中而薄蝕見焉故寢殿之有治事天地之大薄蝕也春秋所書日食三十六弒君亡國亦三十六震之恐懼修省蹇之反身修徳歸妹之永終知敝大過之不懼無悶則亦謂此也然則是二十中交者皆無有篡弒之禍何也曰是天地之正命也其有篡弒則非天地之正命也然則是範於先天參以三元而天地變化鬼神情狀亦以備矣而古之聖人又爲貞雜諸圖何也曰是固屢言之矣參伍錯綜擬議變化聖人之所爲愼也然則先天之作於何昉乎蓋自圖書而昉也先天圖與洪範同出於圖書而先天圖主象洪範主數學者動卑象數故象數不明天道不著今曰圖書卽先天圖世猶疑之又曰先天圖卽洪範則茫然莫據矣凡人事天道皆可摩揣摸稜相近惟象數所系秒忽難移故眾圖之象歸於先天眾數之圖歸於洪範其以彰往察來匡持天下則一也】

【然則先天圖之卽洪範何也曰以理言之則本於太極以爲皇極以象言之則一五行二五事三八政四五紀五皇極六三徳七稽疑八庶徵九五福六極以數言之則是乾一兌二離三震四防五坎六艮七坤八也洪範之數爲先天圖之數何也曰易皆用八疇皆用九易之有陰陽猶疇之有奇偶也陽奇而有一三五七九陰偶而有二四六八參兩倚數故疇象通用幹有三奇兌二奇而一偶離中偶而外奇震一奇而二偶以是爲序則疇象之數皆可縷數也凡象始於八疇始於九爲象者八八六十有四以八乘之爲五百一十二又再乘之爲四千九十六又以八八乘之爲二十六萬二千一百四十四凡象之賾極止於是自是而外無象也爲疇者九九八十有一以九乘之爲七百二十九又再乘之爲六千五百六十一又以九九乘之爲五十三萬一千四百四十一凡數之賾極止於是自是而外無數也以五百一十二自相乘而得象極之象以七百二十九自相乘而得數極之數兩者易疇所相爲用也倍易之象以追疇之數積差七千一百五十三半差三千五百七十六半日月積差之所從始也然則九疇之數五十三萬一千四百四十一八象倍數五十二萬四千二百八十八以七乘之易得三百六十七萬一十六範得三百七十一萬九千六百四十七日月積差共八日五分六釐六毫三絲何也曰七八九六以之乘限統數也非宻法也以六十八九乘之則天地之密行可見矣然則五行之有餘沴何也曰五行出於圖書皆有中數極備於此則極不備於彼土徳之始二十有五九六七八左右分乘左柔而右彊柔彊之差二千七百而右贏其百此又贏一百土不稼穡水徳之始三十有六左右分乘左柔而右彊柔彊之差右贏一百四十四此百四十四者水不潤下火徳之始四十有九左右分乘左柔而右彊柔彊之差右贏一百九十六此百九十六者火不炎上木徳之始六十有四左右分乘左柔而右彊柔彊之差二百五十六此二百五十六者木不曲直金徳之始八十有一左右分乘左柔而右彊柔彊之差三百二十四此三百二十四者金不從革五徳之所不從謂其近於所尅者也聖人謂道不皆惠必有逆數故爲敬農恊又明念向威以致其平康正直之用其不惠於九用自罹凶咎以逺於五福近於六極則非天地之正命聖人亦無如之何也然則五行操柄五紀庶徴五福六極皆仰受之而五事之敬八政之農三徳之乂兢兢人事若不克修者何也曰五行之秀葉以爲人人於五行非兩物也天地之有人物猶陰陽之有爻象錯綜爲文文有當否而吉凶生焉故智者觀於圖書以得五十三萬一千四百四十有一之文觀於易象以得二十六萬二千一百四十有四之實而後五事八政三徳庶徴與六十四事者可得而葉也然則用九而去十者何也曰十之與五通爲皇極五行五事五紀皆五也而十備焉凡五行之數去十則用九存十則用十一存十而用十一何也土徳之終十十爲百復加一十得兩河圖爲萬物終九十之禦二十八十之禦三十七十之禦四十六十之禦五十皆得兩河圖爲五百五十各以五十五退之爲五徳之序金徳之終九十復加一九爲九十九以五經之爲四百九十五木徳之終八十復加一八爲八十八以五經之爲四百四十火徳之終七十復加一七爲七十七以五經之爲三百八十五水徳之終六十復加一六爲六十六以五經之爲三百三十凡五行之成數二千二百其生數八百二十五凡三千三十五爲五十五自相乘之數也五乘五十五爲二百七十五十乘五十五爲五百五十各去其十以分八際爲四千三百二十故向威之用在於十一存五而去六存十與一則爲十一君子之所愼其趨捨也然則八際之象五百一十二以八乘之爲四千九十六九疇之數七百二十九以六乘之爲四千三百七十四象以十五分而益一數以三分而損一損益不齊而曰同用何也曰其去十而用九一也五百五十去十而乘八以爲天地之通期七百二十九虛一而乘六爲日辰之交防大象之辰四千三百六十九大數之辰四千三百七十四積虛之數十十上下於向威之用則必有所愼取之矣然則君子康色好徳敬用五事內決之稽疑外察之庶徴而猶懼有六極之禍何也曰五徳之終各有所極得一而處則一斂極之福失一而流則一墜極之凶五十有五之中五行所經兩分二十有七欲擇其中孰捨孰取乎故精者一之所生也微者中之所生也六十四象之候則必於其中交八十一數之候則或於其端末也履端舉中居終三者二十七候之所極研也然則是雒書也而皆舉河圖言之何也曰圖書一也圖書之象積三而成三六二九究於十八去十虛一以行於六十四象之中數而不系於象猶星辰不系於天井邑不系於地𨿽聖人無所得其趨捨也然則六極五行所生五事所成不系於數數則通有福極之用而獨去十何也曰陽爻之畫各得一三五七九陰爻之畫各得二四六八十凡陰陽六爻三五相禦各一百二十五以一百二十五乘之爲一萬五千六百二十五以六十四積之爲整整百萬之數六十四卦無復贏縮聖人以河圖爲體雒書爲用去十而行之則四十六萬八千六百五十九萬之卦卽藏於五十三萬一千四百四十一卦之中其得一萬五千六百二十五者首幹一卦耳余以陰陽自爲贏乏故天地之大用非聖人莫取也聖人教人使人知象又知其數旣知其數又知其條派所在如司徒搜狩致眾旝下畫而望之知其物色夜而呼之名號不失也故古之聖人行師動眾治賦計畝施祿建官皆取諸易故以遷國出徵不損車徒裒多益寡不爽升合建表於八尺之中而收積於萬里之外則皆方圓倚數之爲也或曰六十四卦八八相乘不過尋丈之內中人爲之猶且迷其端竟失其前後今曰二十六萬二千一百四十四卦卒然值之皆知其條派時日分刻所在不巳難乎曰乾兌離震防坎艮坤則有其次矣以坤加復以干加姤使坤就坤使乾就乾則有其方矣九數之間又分陰陽𨿽有九數不離二類學者但明九疇之象居九卦之實粗舉象數因而求之如望瞳睛而知黒白也凡先天方圓圖皆在人耳目之前不須圖畫可知其象所難知者獨方圓相削凡十八變而歸於極耳極以八尺之表立於兩濟之中八尺而準一方凡方九圓而冒於周天之外凡四周一百二十八以五百一十二爲方分九方九圓而極於八尺之中先天圓方獨爲爻畫次第未及於通變參兩之說也然七百二十九卦一一依此爲序不依此爲序則圓書兩道九方錯雜炎上潤下之文曲直從革之勢五土稼穡之方原始要終何以裁之故如一一一爲幹則一一二爲兌乾兌自領九類一二一爲離則一二二爲震離震自領九類從此九九八十一疇皆乾兌離震爲政以至次疇二一一爲防則二一二爲坎防坎自領九類二二一爲艮則二二二爲坤艮坤自領九類從此九九八十一疇皆防坎艮坤爲政以至次疇乾兌復始而後九疇八卦可以類從也今爲九疇八卦相次之圖如左】

第一疇八十一象圖

【右爲第一疇八十一象初行一一一至一一八皆乾兌爲政終之以一一九之幹次行一二一至一二八皆離震爲政終之以一二九之離又次行一三一至一三八又乾兌爲政終之以一三九之幹又次行一四一至一四八皆離震爲政終之以一四九之離繇是推之奇陽耦陰九九成疇自初九疇者猶先天之左次皆乾一兌二離三震四自爲行律但去十而存九耳下圖以二爲始乃依防坎艮坤次焉】

第二疇八十一象圖

【右爲第二疇八十一象初行二一一至二一八皆防坎爲政終之以二一九之防次行二二一至二二八皆艮坤爲政終之以二二九之艮又次行二三一至二三八皆防坎爲政終之以二三九之防又次行二四一至二四八皆艮坤爲政終之以二四九之艮奇陽耦陰九九成疇猶先天圖之右次其下一畫陰者也先天左右視下一畫陽者從復陰者從姤從復者爲震離兌乾從姤者爲防坎艮坤觀二圖而其下可推也】

第三疇八十一象圖

【右爲第三圖八十一象從三起乾以干兌離震爲次亦猶之第一疇也】

第四疇八十一象圖

【右爲第四圖八十一象從四起防以防坎艮坤爲次亦猶之第二疇也】

第五疇八十一象圖

【右第五圖五爲綱紀五通戊己剛柔合用則一二兩行爲乾兌離震三四兩行得爲防坎兌坤也自五五五以上四十象得八卦者五以下四十象得八卦者五而五爲五中卦八象自爲通變故七百二十九卦中卦實兼乾坤施於六乘之中仍得九卦不退九辰也然陽贏陰乏理之常然陽爻自得一三五七九陰爻自得二四六八不足爲異從於干支與气俱化則陽日從戊陰日從己剛柔制合適得其平無贏乏也】

第六疇八十一象圖

【右爲第六圖八十一象從六起防以防故艮坤爲次亦猶之第四圖也】

第七疇八十一象圖

【右第七圖八十一象從七起幹猶第三圖之乾兌離震也】

第八疇八十一象圖

【右第八圖八十一象從八起防猶第四圖之防坎艮坤也】

第九疇八十一象圖

【右第九圖八十一象從九起幹復以干兌離防爲次猶之初疇也九疇之中奇數常贏多一八十一故諸卦之中幹至一萬五千六百二十五坤獨四千九十六耳乾坤合數一萬七百二十一凡卦所直一陽之卦六爻相乘五千一百二十二陽之卦六爻相乘六千四百三陽三陰所直八千四陽之卦所直一萬五陽之卦一萬二千五百通計六陽之卦一得一萬五千六百二十五五陽之卦六得七萬五千一陽之卦六得三萬七百二十又四陽之卦十五得十五萬又二陽之卦十五得九萬六千又六陰之卦一得四千九十六通爲五十三萬一千四百四十一卽此七百二十九疇相乘之數也九疇所納在於爻中以爲卦數在於圖書以爲卦象象數相錯而剛柔變化生焉洪範曰平康正直彊弗友剛克燮友柔克沈潛剛克髙明柔克此四克者五行之所爲用也七之克九爲彊弗友四之克八爲燮友柔克五之克六爲沈潛剛克六之克七爲髙明柔克五行約調平康正直則四克不用四克之用爲偏黨而設也無黨無偏而四克雜施則水不潤下火不炎上木不曲直金不從革土不稼穡君子斂福錫極亦曰敍厥彞倫無所汩亂而已恭從明聰睿肅乂哲謀聖君子謹持之勉於無過至於修福得極修極得福君子亦未之敢知也凡乾卦三爻所値有丁卯丁亥不得謂之從革而坤卦三爻所値有乙卯乙亥皆得謂稼穡者彊燮之義也震兼甲乙皆謂曲直幹兼丙申丁酉皆謂從革蠱之貴甲防之貴庚澤火之貴巳夫各有所取之也君子之於易非徒曰占其吉凶而已所爲道徳歸於和順性命要於窮理反身克治以禮制事者也然則夫子之論鳴鶴斷金借茅勞謙亢龍戶庭負乘估助朋從困據射千屨校何校苞桑鼎足介石初復致一三修十九事無一事及於九疇者何也曰是所謂敬用之務皇建之道也若夫五行八象配於六十四事則夫子言之詳矣曰八象五行則猶未譬也而曰詳言之何也曰上際六坎言水之潤下者也三一初交以爲經綸五行之始聖人所貴先雨而後泉卑山而崇天導潤以果行輔潤以育徳故木得遂其生土不致其尅是屯蒙之義也云上於天子娯其親屋漏在下子屈於父是需訟之義也繇是而推蹇不濶下而解潤下困潤而枯井潤而疲渙下而邇於神明節上而窮於制度渙欲以潤七世節恐不足以潤一己旣濟上而思防未濟下而居方故是十六水者聖人所以舉潤也曰十二卦而後舉火何也曰水平而後火麗也至於十二而天道可敍矣類族辧物火之在下者也遏惡善火之在上者也火上於雷而刑以興火下於山而獄以止火順其性而徳以昭火失其勢而明以晦火從於木而爲家人火臨於澤而有同異故澤者水之別也雷者火之別也從金而下革用以治歷從風而上炎用以疑命丰之從噬嗑旅之從賁聖人以仁制徳以禮制刑之義也然則漸歸妹何義也曰木托於土而還以制土培塿不生松栢庥陰之原必有比屋是賢徳善俗之義也木近於金不利於金少女長子金水雜處是永終知敝之義也然則恆益皆木也恆不易方而益利攺遷何也曰益曲而恆直恆體幹而益體坤恆先寅卯而後防巳益上防已而下寅卯方位旣殊則居遷異用矣然則隨以木從金而曰向晦宴息蠱以木落山而曰振民育徳何也曰澤金也則猶之水也木托於下非寇非媾靜以俟之則亦庶乎不敗也是宴息之義也防木也則猶之風也風落於山艸木黃熟才徳出焉是振育之義也然則天下雷行而茂對時育萬物澤上於地而除戎器戒不虞何也無妄者雷之將奮者也勾萌而值元金災眚之所生也布徳施令非王者不足以立憲地上有澤昆蠱之所聚也風舌毀折之所從始也故除戒生焉然則風行天上而懿文徳風行水上而享帝立廟何也曰天運之气爲風三光著而云霾息風行水上爲渙源流廣而波瀾遠然則升之不稱享帝而豫之稱配天何也曰升者齊潔之事陰木也豫者帝出之事陽木也然則觀之稱先王臨之不稱先王何也曰兌兼金水而皆托於地本地親下自南面而下皆君子也防爲風木而已出於地出地親上自設教而上皆聖人也然則易稱先王四地而一天何也曰健者之貴順也是聖人之徳也詩曰應侯順徳是禮樂之所繇作也然則上經多言王后大人下經一稱先王何也曰上主榦坤而六子爲客下主六子而乾坤爲賓天人之道君相之義也然則易尙時位而惡窮賤書尙五福而惡六極是上天之事抑君相之事抑五行自値之歟曰天人共治之也天人共治之則五行不專爲政且是五行者一爻五象一象五數相乘之義動溢千萬孰擇之歟曰聖人有以見天下之賾而擬諸形容象其物宜有以見天下之賾而觀其防通行其典禮六爻之賾二十六萬二千一百四十四數復倍之爲五十三萬一千四百四十一以倍相較差七千一百五十三往復相配每象兩數五五餘差足相納也故毎象之頣不過四千九十六坤卦之數亦不過是前後乘除不是加減如乾卦之賾四千九十六而其數至於一萬五千六百二十五以三除四千九十六爲一萬二千八十八餘三千三百三十七以六十四除之五十二除而餘九九爲五之納十爲五之所兼凡二百四十十四除而盡幹之數以是而推則六十四卦所値之數一一可定也至如三陽三陰之卦爲數八千以四千九十六倍之餘一百九十二不過本卦三乘之數去其三乘而得本卦𨿽窮煩極賾不可厭亂矣凡系辭所稱極賾者五要以數乘象所多不過一倍象兼兩數干支再納一往一反而諸數皆備至於贏納多寡可以五數劑舉也然則太潛虛張蔡之學與是相近亦爲有合歟曰是不知而作也易之外不復作易通變成文極數定象聖人猶恐其未能也太見其一端潛虛失其過半皇極演疇襲前而陋以爲易可再作則七聖相視猶有未盡之業矣數極而後象明象明而後理順理順而後性命之義可得也象義已明而後舉三天雜卦求其歷年次第以觀帝王升降天地治亂之防𨿽戊巳庚甲福禍盈虛置不問可也綜其大要則易象之言二气藏數於象洪範之言五行藏象於數皆原本圖書與易合體而雒書以配易序尢爲親切焉】

【雒畫去十而用九方圓縱橫中於十五五通戊巳以五兼十故四正爲幹四隅爲坤坤之通戊者爲坎乾之通已者爲離乾坤坎離以正天地是聖人所取以爲易之綱紀也據一禦兩以爲三爻因而重之以爲重卦剛柔類辧以配陰陽或合或分錯綜無方因而尋之衷五之文八十有一遊五之文七十有二環五自爲文者五百七十六以五衷之正距爲艮反距爲震隅夾爲防反挾爲兌正股爲防反股爲兌間勾爲震反勾爲艮從戊而圭黍者或防或離反戊而圭黍者或離或兌從已而圭黍者或坎或艮反已而圭黍者或震或坎以九方測之各從其類也周禮卜有三兆玉兆原兆瓦兆玉兆如四正十五或周環十五方圭圜璧之文原兆如方田步弓通五曲直逺近周髀之法瓦兆如一五六六五一一六五五六一之類曲折根連戊巳従變以此三兆密禦九疇不用灼而文燦然故以五行而辧福極以庶徴而證五事以五紀而省三徳以稽疑而定八政亦此意也俗法皆云一坎二坤三震四防六乾七兌八艮九離中通戊巳其實雒書無有定位九疇不配後天一九二八三七四六不過爲中函十五之文一乘再乘三乘尙有許多未定之次惟以八政爲體以先天次之食貨祀司空司徒司宼賓師各分部部各八政亦以干兌艮震防坎離坤爲序但易於復履端範於姤資始易從中起左右分行範從中起周環左轉耳然則姤之爲食復之爲司徒何義也曰姤感陰而物成食者物之成者也司徒春官也坤爲司空幹爲大眾兩者天地之所愼也然則頤噬嗑之不爲食坤比豫之不爲師何也曰頤噬嗑爲食則鼎井爲司徒鼎井爲司徒則大畜大壯大有必爲司空嫌於大畜大有之不爲司空則不嫌於大壯之必爲師也然則賁丰之爲司宼賢於訟解之爲司寇歸妹履之爲賓賢於漸謙之爲賓者歟曰象無典要不膠一說二八四六一九三七其通象互取猶屯蒙師比鼎革同人大有之共爲用也然則坤一干九震八防二離三坎七兌四艮六之賢於坎乾兌坤離防震艮者歟曰是二天之序也而皆有取焉以分行者主於震防以定位者主於坎離約其參差以歸於疇序則乾兌離震防坎艮坤之次可屈指而數也然則是九用者之與象數無所專屬歟曰是何所專屬有之言夫天人成像之有三等也休咎之初生本於五行徴於五事發於八政天人初交以其性命殽爲事業神鬼不能知蓍不能謀此一就也休咎之將成歷於五紀揆於皇極劑於三徳以其事業原本徳行與之爲蓍與之爲鬼神此一就也休咎之巳成蓍知之不能謀鬼神聽之不能攺福者終福禍者終禍性命學問不能增益此一就也故九用之分以三爲等至於六而極矣七百二十有九以九乘之爲六千五百六十一以六裁之爲四千三百七十四去九而用六故徳性問學自三徳而後聖賢讓權天地操持之矣智者合而爲之謀毎一事而皆有是三就有是三就則皆有是九徳九就者是聖賢之智也然則是不以八政爲序矣曰八政者五行五事三徳之疇象也以八政而察五事以五事而稽皇極猶以八象而觀陰陽以陰陽而觀太極也故以五事逹於五行以恭從明聰睿肅乂哲謀聖狂僭豫急蒙共治五事以雨霽蒙驛克稽之鬼神以雨賜煥寒風徴之天地天地鬼神聖賢共此五事也五事共此三徳而後以求於八政施於彜倫可得而敍也是箕子之與周公同防也】

易象正卷終上﹤經部﹐易類﹐易象正﹥

欽定四庫全書

易象正卷終下

明黃道周撰

【大禹作範其子寅疇孔聖作詩春秋皆於易外別自爲易箕實皆圖書也圖書一體而河圖近先天河圖不去十則整數百萬易皆整數百萬聖人爲去十而用之只得五十三萬一千四百四十一其四十六萬八千五百五十九卽藏於戊巳同納之中毎卦一萬五千六百二十五以三乘之凡四億九千六百萬是易之極賾也今就圖據十而觀之其現成不易者南之二七據五爲離則北之一六據十爲坎以五交十則南艮而北兌東之三八據五爲兌則右之四九據十爲艮以五交十則東坎而西離兌艮反復以得防震二五三十以定乾坤因而交變以五爲統以參起之以兩因之陽之三爻各得五陽陰之三爻各得五陰兩參合五以得百萬故曰參兩倚數又曰參伍其數錯綜其變徑以此徑圍以此圍勾以此勾股以此股圭以此圭黍以此黍遇五持之遇十並之一之至九各自爲部而十不爲部一之至九各自爲子而十不爲子猶後夫人之不自當位與自立子也然微後夫人亦不得當位不得立子故易之去十非去十也用事於內則不用事於外與之有終而不用其成數故易數百萬而用五十三萬一千四百四十一象之比數差七千一百五十三絀其半而盈其半象皆足以納之亦皆足以消之皆足以消之納之則猶之無差也故易之於河圖猶無所去取也然則詩之用三百一十一春秋之用二百四十二何取之乎曰詩取諸河圖春秋取諸雒書亦皆圖書也而詩取五春秋取九焉詩之取五春秋之取九何也曰易數百萬數中十五以百乘之爲百五十合舉其數又置五焉爲三百有五大衍五十以六乘之又置五焉亦三百有五故詩者天地之中數也本於性情止於無邪得其中節而止矣凡日法一萬度法亦一萬天行一歳而差一百五十六分積六十四差而退一度甲乙兩差合退三百十二分五釐去其一分五釐爲三百一十一泛差前後六分實行退差三百有五故易逆數也而詩乘之一萬九千九百四歳而退三百一十一度故詩者天道之左次者也天行兩嵗而詩退一部詩積十四部而天行一嵗天行一嵗而詩差二十九分兩嵗差五十八分合於一部之退四六分上下魯商所爲升降也兩差贏一則六百四十限贏三百二十以每嵗十四部所少二十九分除之贏縮四六年間是詩所綱紀天步也爲詩退度斗差圖如左】

﹤經部﹐易類﹐易象正﹐卷終下﹥

【右所爲退度圖未及於斗差也凡詩退數中交一百五十六正交三百一十二則逆行而反如東山之退於防鴞關雎之退於殷武也然詩原以退行爲序一歳十四積退二十九故復以順行數之亦麤舉爲例以見聖人制作之意未敢詳布以規條天地也其日纒斗差代各殊測今未暇舉其贏縮黃赤二歷但爲約略立限自箕九度至於虛危日短星昴之防可四十九度合行三千百年春秋至至元辛巳二千有三年除漢初距春秋五百年日在牽牛之首至元距漢初千五百年只行斗二十三度入箕之末則是一千五百三十六年只行六十四度也今距至元辛巳三百年日在箕三度則行疾歷不及六十年過一度矣歷法自何承天而後宋梁之間最盛亦至宋梁最錯皆拘殷祀六百夏曆四百之文益以周曆曁於唐虞近二千嵗不應日在於虛其實史記及竹書皆無夏殷千嵗之歷】

【卽有之則牽牛以前皆行遲歷遲不過七十二歳斗津而後皆行疾歷疾不過五十六嵗遲疾之間聖人所裁每一嵗天差百五十六分二五不爲淺也或謂易行六十八嵗而周或七十五六而周或八十五六而周則天差宜自六十七八而上其實易行多寡不關斗差天地推移非夷所測日月自用九六天地自用七八故以六十四差定其凡焉然則圖之不舉日纒何也曰日纒自漢而下始可舉也牽牛至於神宮不過二十四五度屈指可數五位三所至於日虛星昴莫能徴之矣必爲定次則至元辛巳而上至於春秋二千年間詩退差圖可得而言云】

至元辛巳【日在箕九】退殷武至殷

嘉定丁丑【日在箕十】退賚至閔予

建炎癸酉【日在斗初】退武至臣工

元祐己巳【日在斗二】退思文至淸廟

天聖乙丑【日在斗三】退召旻至抑

建隆辛酉【日在斗四】退蕩至行葦

大順丁巳【日在斗五】退生民至大明

太和癸丑【日在斗六】退文王至采綠

大歷己酉【日在斗七】退都人士至鴛鴦

大足乙巳【日在斗八】退桑扈至無將大車

貞觀辛丑【日在斗九】退北山至小宛

大建丁酉【日在斗十】退小旻至白駒

天監癸巳【日在斗十一】退祈父至菁莪

元嘉己丑【日在斗十二】退彤弓至華黍

寧康乙酉【日在斗十三】退白華至鹿鳴【多一篇】

太興辛巳【日在斗十四】退狼跋至候人

延熹丁丑【日在斗十五】退蜉蝣至墓門

初平癸酉【日在斗十六】退東門之楊至黃鳥

永建己巳【日在斗十七】退終南至鴇羽

永平乙丑【日在斗十八】退羔羊至十畝之間

元始辛酉【日在斗十九】退陟岵至南山

元康丁巳【日在斗二十】退東方未明至子衿

元朔癸丑【日在

斗二十一】退風雨至遵大路

漢髙己酉【日在

斗二十二】退羔裘至葛藟

周赧乙巳【日在

斗二十三】退兔爰至河廣

顯王辛丑【日在牛一】退芄蘭至蝃蝀

安王丁酉【日在牛二】退定之方中至北風

【貞定】王癸巳【日在牛三】退北門至擊鼔

景王己丑【日在牛四】退終風至小星

簡王乙酉【日在牛五】退摽有梅至麟趾

襄王辛巳【日在牛六】退汝墳至關雎

【凡詩十四部四千三百五十四退天二十九辰積六十四差退一千八百五十六分爲六部不及十辰故每限又退一什此與鬥差分亙不相同蓋別自一義並行不悖也自至元辛巳溯周襄王辛巳一千九百八十年行三十一度過此四百年日在嬃女之中周人所以命姬謂日月星辰皆在北維者也然則詩行二千四十八年再退一什而在魯駧之端雅頌以齊自辛巳而下六十四年至正乙酉將在殷武抑在關雎歟曰蓋自汝墳至於關雎也然則詩亦用辛巳元也曰詩逓爲進退辛巳詩之未限也郭史斷章以爲歷首偶與詩合其自春秋而下戊申而上別自爲部非辛巳所及治也然則春秋之用己未元何也曰易以八爲象以九爲數立元用數者也數始三九以三乘之八十有一以六乘之爲四百八十六是一部之統數以九乘之爲七百二十九是六分歳之辰數六分歳辰而絀九數積四百八十六歳而退一歳之辰故兩春秋而退一交歳一春秋而在交中春秋之年三其八十一自己未至於辛酉故詩有不盡之年春秋有不盡之歲各退一焉而亦皆用之詩有六十四之斗差春秋有四百八十六歲之元差皆逆數也故爲春秋元差圖如左﹤經部﹐易類﹐易象正﹐卷終下﹥】

【凡春秋十八部而追天之歳不及九辰凡九歳不及八十一辰二十七嵗而退一部四百八十六歳退十八部而又與天防故春秋以四百八十六歳爲元六其八十一之數也九六互相爲用故九其八十一爲七百二十九六其七百二十九爲四千三百七十四必如春秋止於獲麟是本數上再逆行一歳以三乘八十一爲二百四十三逆行一數以三乘之爲七百二十六以六乘之爲四千三百五十六則毎歳不及天二十七辰九嵗不及天二百四十三辰故以九嵗爲限其九嵗而退一部與二十七嵗而退一部其法一也詩用三百十一春秋用二百四十三與本數上已退一度故不復再退而統以四百八十六立元每四百八十六年退立一嵗以爲元法】

春秋積元圖

二百四十三年【退辰二千一百八十七作二百四十二年半算】

四百八十六年【退辰四千三百八十四作四百八十五年算】

【古上元甲子積四百八十六年而退滿一歳爲易象數逆行之一防以上爲甲子元次元己巳猶日之右旋太嵗之左轉也故爲十二元圖如左】

甲子元四百八十五年

己巳元四百八十五年

甲戌元四百八十五年

巳卯元四百八十五年

甲申元四百八十五年

己丑元四百八十五年

甲午元四百八十五年

己亥元四百八十五年

甲辰元四百八十五年

己酉元四百八十五年

甲寅元四百八十五年

【以上十一元五千三百三十五歳上逮羲農下逮周平王四十九年卽春秋己未元】

已未元四百八十五年

【以上十二元五千八百二十年自羲農下逮秦始皇三十一年甲子以下備在史冊王霸古今之義斷於是矣以大象六十年積之每六十爲一部凡九十七部得五千八百二十年而象疇大齊以三百一十一加之爲六千一百三十一與用卦專乘之數會以三百退之爲五千五百二十與體用兼乘之數防故詩春秋易象相爲進退也秦始皇甲子至平帝丙寅立孺子嬰之嵗爲春秋交中新室丁卯至魏嘉平元年己巳司馬懿殺曹爽何晏之歳爲春秋交終自嘉平己巳至齊永明癸酉齊主賾殂立太孫昭業之年爲春秋交中明年甲戌蕭鸞弒昭業立昭文尋遂自立至開元癸酉爲春秋交終開元甲戌至太平興國元年丙子爲春秋交中至嘉定十一年戊寅蒙古破燕之三歳爲春秋交終明年爲己卯元凡入元之先後不關帝王之盛衰而詩與春秋每相禪代中交交終之際不能無故𨿽玉步不攺而鐘磬殊音蓋自嘉平己巳以前春秋所治其交中交終皆以春秋爲序嘉平己巳以後詩之所治其交中交終皆以詩爲序春秋所退五十有五者兩詩所退五十有五者一故以百一十而裨春秋爲一嵗之朔實以五十五而裨詩爲一嵗之通期也凡詩春秋刳方刓圎之數气朔外盈內虛之分黃赤南斜北倚之度日月交防衝食之故皆備於天方圖天方圖無言語文字而自有圖像以來言語文字皆從此出其徑圍積實方田圭黍弧面罨勾股周髀皆與天經易緯相爲表裏詳見三易洞璣此具其略云】

﹤經部﹐易類﹐易象正﹐卷終下﹥

【凡爲天方圖立六十四因倍豎之百二十八以爲徑率規而圜之三百八十四矩而方之三百六十規而圜之二百七十三矩而方之二百五十六此內方圓七周卦實之所充也此外方圓二周日月星辰之所遊也凡方圜九成合十八變而歸於極其方者皆四分損一以爲圜圜者皆十六分損一以爲方大方四周一百二十八爲五百三十二四分損益得三百八十四弧矢之罨十九餘彊則外周之扺於次周之背圭黍之稜三分有半中間空道實得三分則外圭之邸托於內邸之圭自平極而上四十有八減三爲五爲四十有五以八乘之爲通期之日道是天地自然非可彊鑿爲智也三分之道截於八圭日月所遊在一分四釐而上故得三百六十五日二分五釐次層弧背因復浮上爲二百七十有三其實次層徑率只得九十以三圍之二百七十其浮爲二百七十有三猶圜分之浮爲六十有五也揉方就圜每減十六分之一徑三圍一每不及圭黍之分故日月交食每在二日六分八釐上下折之爲一日三分四釐是日月交旣食甚之限皆在圭黍半折之中也外方四八三十二方只得方圜兩周弧背矢十九與十三相次並不得余分內方四八三十二方共得方圜七周以十六分爲兩際外際二八十六方得方圜兩周內際二八十六方得方圜五周弧背矢九與七相次亦不得余分自是又空圭黍二分爲三十二卦之遊道以二八分爲兩際外際一八得方圜兩周內際一八得方圜三周弧背矢以四半三半相次𨿽有餘分而四分中極表影俱盡矣故參兩倚數易之所致用也規參而矩兩倚而察之以得圭黍衝食之路乾坤兩濟之所從交也二七二五二三極於一兩是三分損益之所従出也道未有出於三分損益者也天方積實之數一千六百七十七萬七千二百一十六以六十四分開之每分二十六萬二千一百四十四卽以四千九十六乘四千九十六之數也度量權衡皆從此立律𨿽用九與八殊趣而約於內方第四乘圜分之數則適相值矣蓋天方每方實通十六以十六乘四千九十六爲六萬五千五百三十六以四乘之爲五十二萬四千二百八十八卽大象之倍實也大數圜分實得五十三萬一千四百四十四凡長於大象七千一百五十三猶天方初圜與削方之數相差二十有四是也納於近極之四方於貞卦爲孚過兩濟之限於先天爲夬姤剝復之限所稱四千九十六不過中方面羃之皮分不及四周積實之一也凡河圖外周三八四九一六二七之圜文卽天方圖再方再圜日月所經之路中間十五乃爲天方積實八八相命之區又如雒書一九三七爲平凖徑率之方八二四六爲圭黍倚數之位也天方圖刳中八道實得七方七圜幷中皇極四周視之皆得十五其自二八而內五方五圜只共得十故十五爲通理之文四十爲旁行之數四十有九爲七政之塗五十有五爲陰陽之宅也其實是圖專爲表晷而設八尺之表立於極中夏至無影則天中九十一度以三十六爲北極出地以五十五爲北陸度端夏至景長一尺五寸則北極出地三十七度天中南差一度四分自是而下四十八度爲日月出入其實北陸度端在九十一度之二十四中分距極六十七度四分以當一限六十七歳百五日之防也其五十五度只當土中表位不在度端去極漸遠則中道漸髙三十六之出地五十五之距極皆不足爲據惟裁南北二十四度之赤道余上下六十七度之天分足爲定本耳日月交道視其中差以繩量倚測其表端可知日晷所直爻象大約八尺之晷不出八方四千九十六卦之外爲河圖十五雒書專五之所範圍詩春秋用以綱紀進退天地變化而行鬼神者也】

雒書四十五【用蓍四十九】

河圖五十五【先天二十五】

四十五

二十五

九十

八十【加五十五】

一百三十五

一百三十五

一百八十

一百九十

二百二十五

二百四十五

二百七十

三百

三百一十五【去十存五】

三百五十五

三百六十【去四十九存三百一十一去五十五存三百有五】

大衍五十

蓍防四十九

五十

歳朔三百五十四

一百

【三百五爲體四十九爲用】

一百五十

通基三百六十

二百

【三百十一爲體四十九爲用】二百五十

三百

【加五十五爲歳朔】

三百五十【去四十五爲詩實】

【此以八乘雒書以九乘大衍以河圖而去雒書爲三百有五之實以洛書而去大衍亦得三百有五之實以蓍數而去雒書得三百十一之實以蓍數而去大衍只得三百有一故盈虛繇此生變化繇此出也今以三百十一爲法以十四爲限每周限得四千三百五十四不及天行二十九則是每嵗逆行二十九積一百五十一而退一嵗之歷故以一百五十一爲限凡二十九限而周全易之歳卽如春秋以二百四十二爲法以十八爲限每周限得四千三百五十六不及天行二十七則是每嵗逆行二十七積一百六十二嵗而退一嵗之歷故以一百六十二爲限凡二十七限而周全易之歷此兩者詩春秋之關鞬也春秋之空壬戌前一歳猶詩之有六逸詩得並六逸之篇則春秋得並辛酉之歳故春秋以二百四十三爲法四百八十六爲限因爲起元之本也然則是與用卦兼乘專乘二法兩不相入者歟曰亦並行不悖也凡卦各以體卦通期之數爲準以用卦及兼乘之數參之至如用蓍定防之法尢爲簡便如易每爻得三十防以爲一月每限六十四卦得三百八十四个月爲三十二年以六十四限乘之得二千四十八年卽春秋已未元年至元泰定帝乙丑二年易象中分之嵗也然則蓍法有定而气閏參差爲之如何曰猶之通期也一蓍之防而當一萬一爻之防富三十萬於每爻中減四千七百一十以爲朔虛於三百六十萬上加五萬二千四百二十八以爲气盈合盈虛之防通得十萬九千二百二十五以爲章歳之閏約其定數爲五日四分五釐餘百四十六卽體用相乘積嵗之數以十乘之而得气朔平分之度也然則二千四十八年僅當易象之中而於日月嵗數各差二百七八十何以禦之又自已未隱元至龍興之防二千九十嵗尙餘四十二年不系爻象進退何屬曰逆行者愈退順行者愈進日月交防終古無極四千餘年非爲陰陽之稅駕也一周不及二百八十七積十五周得四千三百六年而與日防此卽積實之數與通期距差六十三年通期之與月防可以互通也今爲月防歷年圖如左】

﹤經部﹐易類﹐易象正﹐卷終下﹥

【右每限三十二年以六十四乘之爲二千四十八年卽易象之分半也自周平王四十九年至元泰定帝三年外餘四十二年而戊申革命此四十二年在復頤之交非龍飛之防以三乘起之其子卦乾坤姤復相銜而起當在幹夬之間眞人始生豫膺帝睶四大之限皆在南方詩所謂篤生保佑者也前二十二圖皆論反復卦至先天圖以倍分爲序陰陽逓次不論反復然以三十二年倍合得七百六十八个月以六十四限來之得四千九十六舉今觀後則泰定丙寅四十二歳之餘猶當積爲初終之限也】

﹤經部﹐易類﹐易象正﹐卷終下﹥

【此卽四千九十六年積月之數也易象主日而蓍主月蓍旣得爻則不復存蓍而爻旣得象則常存爻故爻通日月而論月不如論日之審也此據月法兼反復二卦爲十二月始於春秋已未終於泰定丙寅亦得天地之端竟陰陽之中會然其八際八交在唐宋之界間有難明必取三乘全圖較其體變然後治亂絕續可得而言也曰然則三聖之時不知有先天圖歟曰羲軒之文與天地存安在其不知先天圖也先天圖界分明陰陽倚伏可以摹捉自文孔定次而後讀者徒以理求序者彊以義貫其提綴百王差等千世之意如景慶之無朝夕神龍之無首尾有終身研之不知其味者矣然則易序出而先天圖廢又曰先天圖出而諸圖皆廢何也曰道晦而後明明而又晦自有先天圖時不知易序聖人抉其精微簡其要防稍一通變而上哲之士聞知相承不復尋其初本旣而漸狎漸忘讀易序者不知所出驟見先天圖疑易序之牽率不如先天之自然也此皆虛談理竅不窮天道疑人形之枝節侈鳥鷇之渾圜者耳向使帝王升降治亂循環皆如先天圖八際八交截然明辧則初學之士闖藩而進管郭皆號升堂京焦相攜八室矣惟其不然所以秦漢只目卜筮之書晉宋謂談性命之路髙者求之元虛卑者安其中節也然則乾象大衍諸歷亦皆以蓍定防以爻定月不知一卦之有三十二年周卦之有二千四十八歷歟曰安得而知之文獻定而後徴信足徴信足而後彰察明自姬孔而前皆無諸歷𨿽姬孔不敢移先天之序自元明而前若無諸歷𨿽聖賢亦不敢信易序之積也然則聖人皆有藏往而無知來者歟曰聖之一也學者信而巳記曰不言而信又曰信而好古如當泰定乙丑而後尙有四十二年海內殷庶天下無事以易春秋推之遽云當亡其誰信之好學不精信道不篤是陸機所覆族於諸王許衡所歾身於前朝也然則先天起於分極無反復兩卦今以反復加之何也曰一反一復易之定體且不如是無以究諸歷之全然則是遂爲全歷歟曰十二圖皆全歷也十二圖多者不過六千一百三十二年中者不過四千八百四十四年如以防定月則當六乘全易之歷億萬無窮何所稽之曰舉歳則太侈舉辰則太弇歳辰之間舉月與日聖人亦皆用之然而月不如日之中也譬今體卦一限二萬四千五百七十六个月以十二約之爲二千四十八年則是每一限二千四十八年當月防之全圖卽易象之半交也六十四限當十三萬一千七十二年爲體卦全象之中以一卦通期六十八年零九十六日約之毎一大限當三十小限六十四大限當一百九十二大象大象者卽三十二限通期積實之總卦也邵氏經世亦得此意然空數通期不積爻象於進退損益之際未易言也然則六十四大限僅當大象之全半若全歷大象必須一百二十八限歟曰易通兩象象包二卦如乾之通坤屯之通蒙反復對化舉兩成一故有半象之十三萬一千七十二卽有全象之二十六萬二千一百四十四因復倍之爲五十二萬四千二百八十八𨿽復周極分起未有單邊獨成者也然則易之通數只有三十二卦而無六十四卦反復對化只有三十六卦而無七十二卦歟對旣有反復對化則安在其無之也然則僧一行邵堯夫之不以全象起例何也曰智有所極則明有所不足火測管不見左右要其所至極晰而巳然則一行堯夫不知開元之播蜀靖康之北狩歟曰易失則鑿鑿失則賊聖人有所不知賢者有所不鑿唐宗開元七年卦防入坎歳在已未又三十二年出坎矣卦防入蒙歳在辛卯又六年丙申乃避祿山至於扶風宋徽宗崇寧二年卦防入萃歳在癸未又二十四年丙午將出萃矣乃父子銜璧降於金營先天月防何足以知之也使先天月防足該治亂則聖人不復損益以爲定位定序之圖矣然則堯夫預卜安石不足以知之乎曰洛下諸賢多誦荊公者堯夫與景仁同智非卜之謂也寶元康定間距靖國靖康上下百年而以鳥鳴風角別其治亂亦眾笑其闊矣然則體卦定位自幽王元年來者至徽欽之辛亥究於漸歸用卦定位自幽王元年來者至順帝之癸已究於鼎革皆始於幽王之元年何也曰衰周之端有兩己未皆天地之第十二元也宣王之己未幽王已立則幽王得以已未稱元幽王之不以已未稱元聖人取元以與魯聖人不取元以與魯則天地仍取元以與周故魯隱之始屯周幽之始坤二者聖人與天地相揖讓也平王二十五限至洪武壬寅究於鼎革又八十六年而爲己巳土木之變發於中造遷國有隆替則復辟有成敗乾坤所命則後代因之兩者聖人所共察也易曰至哉坤元萬物資生乃順承天自周幽王已未元年至乙酉莊王元年上有四元體用十二圖分取焉而兼乘之卦皆取於幽平以抵於革鼎艮震爲廿七八限體卦之抵於丰旅三十一限用卦之參於萃升鼎革爲二十五限皆可屈指而數也有聖人起則必致詳於體用十二圖之說以扶植仁賢修持禮樂維挽天地於將傾之候如周公之錯洛邑親親尊尊區井田布列國繁文厚情遲久而復者是聖人所豫防於四五百年之始也然則月防者聖人所不用歟曰聖人不用月防則何以知泰定之際眞人始生何以捨周幽之已未就魯隱之已未何以知辛卯之嵗秦在沙丘理宗之終差於癸亥何以證宋理之剝極於晉惠之姤端何以印周莊之元年於晉武之乙酉耶然則四千九十六年而外餘二百七十三年何以命之曰是詳言之矣是天地之所命限也四卦之歷舉其通期二百七十三以月防每限六十四除之餘十九歳爲一章之法故二百三十章而得四千三百七十歳一千六百一十閏從一章之餘以溯全象之歷則二百三十章燦然見矣是易所謂逆數者也然則易詩春秋之系命如何曰是皆系於先天圖也易六十甲子周曆之辰內空八百三十六以詩追之每嵗十四周不及天二十九以春秋追之每歳十八周不及天二十七故詩春秋各以不及天之數爲退天之空分又以不及易之數爲退易之空分詩不及易者十五春秋不及易者十三是萬物系命休咎吉凶之所從出也因其餘而逆積之詩十四積之餘二十九凡一百五十一周而退四千三百七十九不及天者四辰春秋十八積之餘二十七凡一百六十二周而退四千三百七十四不及天者九辰是皆以實積引滿而得之順積者爲剛逆積者爲目順積者以求歳月逆積者以求日星萬物系命聖人治之不可逃也以其名象繁多不可圜圖又爲散圖如左】

詩元命圖【追易一限十三部縮五十三追天一限十四部縮二十九】

【十三】追易積象

【十四】追天積辰【只用退十五仍虛十三彊】

復【周南關雎部

周南關雎部至鄘風漧旄

至采蘋】

頤【鄘風載馳部

甘裳部至齊風猗嗟

至邶風終風】

屯【魏風葛屨部

擊鼔部至豳風九罭

至鄘風柏舟】

益【豳風狼跋部

墻有茨部至無將大車

至衞風芄蘭】

震【小雅小明部

河廣部至大雅崧髙

至鄭風緇衣】

【噬大雅蒸民部

將仲子部嗑至周南兔罝

至風雨】

隨【周南芣苢部

子衿部至衞風芄蘭

至齊風載驅】

【無衞風河廣部

猗嗟部○○妄至○○碩防

○至唐羔羊】

【明唐風蟋蟀部

唐風鴇羽部夷至小雅天保

至秦風權輿】

賁【小雅采薇部

陳風宛丘部至瞻彼洛矣

至曹風蜉蝣】

【旣裳裳者華部

候人部濟至周頌淸廟

至小雅伐木】

【家周頌維天部

小雅天保部人至召南艸蠱

至湛露】

丰【召南采蘋部

彤弓部至王風

至斯幹】

離【王之水部

無羊部至唐風羔羊

至四月】

革【唐風鴇羽部

北山部至○○魚麗

至營蠅○○】

【同小雅○庚部

○○虛七辰人○○至裳華

通積一歳】

臨【小雅桑扈部

小雅賓筵部至維天之命

至何艸不黃】

損【周頌維淸部

大雅文王部至召南采蘋

至假樂】

節【召南甘棠部

篤公劉部至王之水

至瞻卬】

【中王風中谷部

召旻部孚至唐鴇羽

至周頌丰年】

【歸唐風無衣部

桓部妹至小雅由庚

至周南捲耳】

睽【南有嘉魚部

樛木部至魚藻

至羔羊】

兌【小雅采菽部

召殷其靁至周頌執競

至邶風雄雉】

履【○○思文部

匏有苦葉部至○殷其靁

至○○○○】

泰【召南摽梅部

鄘風鶉部至王風采葛

至有狐】

【大王風大車部

衛風木瓜部畜至唐風采苓

至大叔於田】

需【秦風車粼部

鄭風淸人部至小雅由儀

至出其東門】

【小小雅蓼蕭部

野有蔓艸部畜至都人士

至魏汾沮洳】

【大小雅采菉部

魏園有桃部壯至周頌振鷺

至唐有杖之杜】

【大周頌丰年部

葛生部有至邶風柏舟

至陳衡門】

夬【邶風緑衣部

東門之池部至鄭風淸人

至曹風下泉】

幹【鄭○羔裘部

○○○○至○○蒹葭

通積一歳】

姤【泰風終南部

豳風七月部至小雅菁莪

至小雅出車】

【大小雅六月部

枤杜部過至緜蠻

至六月】

鼎【小雅匏葉部

采芑部至周頌載見

至正月】

恆【周頌有客部

十月之交部至邶風擊鼔

至小明】

防【邶風凱風

鼓鐘部至山有扶蘇

至采菽】

井【鄭風籜兮部

角弓部至陳東門枌

至大雅緜】

蠱【陳衡門○部

棫朴部至小雅鶴鳴

至捲阿】

升【小雅祈父部

民勞部○○至何艸不黃

至維天之命】

訟【大雅文王部

周頌維淸部至周頌訪落

至雝】

困【周頌敬之部

載見部至匏有苦葉

至魯頌駉】

【未邶○谷風部

有駜部濟至鄭風褰裳

至周南兔罝】

解【鄭風○丰部

芣苢部至東門之楊

至江有汜】

渙【陳墓門○部

野有死麕部至小雅黃鳥

至邶風旄丘】

坎【我行其野部

簡兮部○○至大雅思齊

至鄘風相防】

蒙【大雅皇矣部

幹旄部○○至周頌酌○

至君子】

師【周頌桓○部

○○○○至邶○北風

通積一嵗】

遁【邶風靜女部

王風水部至野有蔓艸

至女曰雞鳴】

咸【鄭風溱洧部

有女同車部至小雅伐木

至齊風還】

旅【小雅天保部

著部至大田

至魏伐檀】

【小瞻彼洛矣部

碩防部過至召旻

至秦風駟鐵】

漸【周頌淸廟部

小戎部至召南采蘩

至防有鵲巢】

蹇【周南艸虫部

陳風月出部至君子於役

至豳風破斧】

艮【王風部

伐柯部至唐風枤杜

至華黍】

謙【○○羔羊部

○○魚麗部至○○華黍

至小雅鴻鴈】

否【小雅魚麗部

庭燎部至營蠅○○

至小宛】

萃【小雅賓筵部

小弁部至周頌我將

至甫田】

晉【周頌時邁部

大田部至摽有梅○

至采菉】

豫【召南小星部

黍苗部至王風大車

至皇矣】

觀【王風丘中部

大雅靈防部至秦風車粼

至抑】

比【秦風駟鐵部

桑柔部至小雅蓼蕭

至昊天有成命】

剝【小雅湛露部

我將部至大雅綿○

至閔予長髮】

坤【大雅棫朴部

○○○○至周頌般○

通積一歳】

【凡論系命皆以先天圖爲主得其干支庚甲所系然後以詩春秋求之詩積十四部而得一嵗退易十五退天十三之九六共爲二十九但求之易不必更求之天也十三積之得象退五十三與大象全積亦無二義特以識四限耳凡立限先立八際四大四小以積部所得分界其間因爲進退庶可不亂銖積黍累未有不差者也每限十四部六十歳得八十四限部余退十五之積九百有四爲二部餘二百八十二不及一部又二十九故十五之與二十九爲詩易交差辧之貴審也然則易十四納虛各三百一十二前圖己詳之矣今若於一百五十六之限更立一虛則辭義燦然而常若依遊者何也曰天道之依遊𨿽聖人亦不能定也天度積差每嵗一百五十六分積六十四嵗得一萬分而差一度然亦有逺之至七十二嵗近之至五十六嵗又近之至四十八歳又逺之至八十一歳而差一度者故南陔在鹿鳴之什距差一百六十九白華華黍距差一百七十一由庚七十四崇丘七十六由儀七十八故天道之交至一百七十八止矣倍差三百五十六而日月正中過此不入食限自枤杜入交三百三十八而日月始食南陔在於泛差白華華黍爲正交差由庚崇丘由儀爲正交中魚麗嘉魚南山有臺蓼蕭湛露則視其晝夜也蓋自蓼蕭湛露而日月無事矣故日月晦食亦聖人之憂患也眾人以其湛樂及於犬馬聖人以其憂患及於日月自有文字以來未有若仲尼之至者也天地以日月爲文字仲尼以文字爲日月故仲尼之賢於羲文則亦遠矣然則是其文義所屬奚取之乎曰無所取之也無所取則貴其文義何也曰無邪思者得之有邪思則不得之也天道四分人得其一凡易一千一百九章授之於詩以四乘之爲四千四百三十六以六十七除之爲卦限之嵗以六十三除之爲天行之分以五百五十分之爲魯商二恪存九之防故自鹿鳴白華二什之裁六十九章八於國風四百八十爲五百四十九章天地之通數也彤弓而下五百六十雅頌之去十國風之去一閏法所出鬼神所行天地變化聖人亦不能盡知也故曰遊夏不能贊春秋而曰回賜能贊詩者非知詩之至者也然則天道之積微皆在於象數乎曰無象數則天道將役日月詔星辰以爲言語文字號哮於天下天下亦誰知之者然則詩本於易之用卦六千一百三十二以半約之爲三百一十一春秋本於易之兼體四千八百四十四以半約之爲二百四十二是皆明著易解其不立爲圖限何也曰是不過就用卦兼乘中以十約之則義類無間耳凡詩之難明者以河圖蓍法兩下退易通期之數每退四十九爲三百一十一凡八十九退而與易相及常少八辰二分四釐此八辰者當消於八際退分之內又如通期每退五十五爲三百有五凡七十九退而與易相及常少二十四辰又二分四釐此二十四辰者當消於八際退分之內凡易十六際而消一卦八際而交中故每限各立八際鬼神所爲屈伸萬物所爲生死也春秋之難明者以卦變追易以分極追天易有十八變春秋有十八部河圖存一以爲太極中分二十七春秋兼用之春秋盡於庚申則十八部而餘一九春秋盡於辛酉則十八部而餘三九餘三九者一百六十二年而合餘一九者四百八十六年而合一九之餘當消於匹十目之內三九之餘當消於十三日半交之內故每限各立九際二十七際日月所爲交合萬物所爲明晦也本是三者以明易道又明於憂患與故則易之道其庶矣乎今再以春秋系命及詩所用河圖蓍法春秋所用象變月交並附於後焉】

春秋元命圖【追易用十七積退十八追天用十八積進十三】

復【隱公己未十七部隱公己未十八部退十八定公癸卯進十三桓公辛未】

頤【定癸卯部

桓壬申部至昭甲申鸜鵒來至桓甲申家父求車】

屯【昭乙酉部

桓乙酉部至昭丙寅章華

至莊丁酉長勺】

益【昭丁卯部

莊戊戌部至襄戊申澶淵

至莊庚戌觀社】

震【襄己酉部

莊辛亥部至襄庚寅城鄭虎牢至僖癸亥夏陽貫】

【噬襄辛卯部

僖甲子部嗑至成壬申鞌袁婁至僖丙子牡丘匡】

隨【成癸酉部

僖丁丑部至宣甲寅晉趙盾至僖己丑天王狩河陽

無宣乙卯部

僖庚寅部妄至文丙申秦敗彭衙至文壬寅暴】

【明文丁酉部

文癸卯部夷至僖戊寅楚滅項至宣乙卯猶三望】

賁【僖己卯部

宣丙辰部至閔庚申齊救邢至宣己巳斷道】

【旣閔辛酉部

宣庚午部濟至莊壬寅又鄄

至成壬午瑣澤】

【家莊癸卯部

成癸未部人至桓甲申求車

至襄乙未三卜郊】

丰【桓乙酉部

襄丙申部至隱丙寅瓦屋浮來至襄戊申澶淵】

離【隱丁卯部

襄己酉部至哀庚戌毫社災至昭辛酉至河乃復】

革【哀辛亥部

昭壬戌部至定壬辰晉執宋仲幾至昭甲戌蔡逐朝吳

同定癸巳部

昭乙亥部人至昭甲戌

至昭丁亥次於幹侯】

臨【昭乙亥部

昭戊子部至襄丙辰無冰

至定庚子得寶玉大弓】

損【襄丁巳部

定辛丑部至襄戊戌戌鄭虎牢至哀癸丑執邾子】

節【襄己亥部

哀甲寅部至成庚辰五卜郊至隱甲子鄭來輸平】

【中成辛巳部

隱乙丑部孚至宣壬戌陳夏徴舒至桓丁丑兩烝】

【歸宣癸亥部

桓戊寅部妹至文甲辰楚蔡厥貉至莊庚寅紀酅】

睽【文乙巳部

莊辛卯部至僖丙戌衞滅邢至莊癸卯同盟於幽】

兌【僖丁亥部

莊甲辰部至僖戊辰寧母

至莊丙辰蜚】

履【僖己巳部

莊丁巳部至莊庚戌觀社

至僖己巳禘致夫人】

泰【莊辛亥部

僖庚午部至莊壬辰伐衞

至僖壬午盂薄】

【大莊癸巳部

僖癸未部畜至桓甲戌鄭敗王師至文乙未毛伯來錫命】

需【桓乙亥部

文丙申部至哀戊午槖臯

至文戊申有孛入北斗

小哀己未部

文己酉部畜至定庚子得寶玉大弓至宣辛酉陳殺泄冶

大定辛丑部

宣壬戌部壯至昭壬午天王居翟泉至成甲戌城鄆】

【大昭癸未部

成乙亥部有至昭甲子至自晉

至成丁亥晉殺三郤】

夬【昭乙丑部

成戊子部至襄丙午同圍齊

至襄庚子救臺入鄆】

幹【襄丁未部

襄辛丑部至成戊子築鹿囿

至襄癸丑齊崔杼】

姤【襄己丑部

襄甲寅部至宣庚午邾戕鄫子

至昭丙寅章華】

【大成辛未部

昭丁卯部過至文壬子公子遂

至昭己卯曹出公孫防】

鼎【宣癸丑部

昭庚辰部至僖甲午隕霜不殺艸至定壬辰隕霜殺菽】

恆【文乙未部

定癸巳部至僖丙子牡丘筐

至定乙巳吳敗檇李】

防【僖丁丑部

定丙午部至莊戊午郎薛秦

至哀戊午槖臯】

井【莊己未部

哀己未部至莊庚子北杏

至隱己巳入許】

蠱【莊辛丑部

桓庚午部至桓壬午紀敗宋

至桓壬午紀敗齊師】

升【桓癸未部

桓癸未部至隱乙丑戌伐凡伯

至莊乙未齊無知】

訟【隱丙寅部

莊丙申部至哀己酉桓僖宮災

至莊戊申姜】

困【哀庚戌部

莊己酉部至昭辛卯吳伐越

至閔辛酉鄭棄其師

未定壬辰部

僖壬戌部濟至昭癸酉意如歸

至僖甲戌醎】

解【昭甲戌部

僖乙亥部至襄乙卯盟於宋至僖丁亥如楚乞師】

渙【襄丙辰部

僖戊子部至襄丁酉同盟於戲至文庚子閏不告朔】

坎【襄戊戌部

文辛丑部至成己卯城中城至宣癸丑取濟西田】

蒙【成庚辰部

宣甲寅部至宣辛酉陳殺泄冶至宣丙寅楚圍宋】

師【宣壬戌部

宣丁卯部至文癸卯毛伯求金至成己卯城中丘】

遁【文甲辰部

成庚辰部至僖乙酉天王出居至襄壬辰如晉】

咸【僖丙戌部

襄癸巳部至僖丁卯救許

至襄乙巳齊圍桃】

旅【僖戊辰部

襄丙午部至莊己酉肆大眚至襄戊午天王殺弟侫夫

小莊庚戌部

襄己未部過至莊辛卯祝丘

至昭辛未齊納燕伯】

漸【莊壬辰部

昭壬申部至桓癸酉狩於郎至昭甲申鸜鵒來】

蹇【桓甲戌部

昭乙酉部至哀丁巳齊敗於艾陵至定丁酉城中城】

艮【哀戊午部

定戊戌部至定己亥侵齊再至至哀庚戌毫社災】

謙【定庚子部

哀辛亥部至昭辛巳王室亂至隱辛酉來求賻】

否【昭壬午部

隱壬戌部至昭癸亥比大雷雹至桓甲戌從王伐鄭】

萃【昭甲子部

桓乙亥部至襄乙巳圍桃

至桓丁亥至自齊】

晉【襄丙午部

莊戊子部至成丁亥晉殺三郤至莊庚子北杏】

豫【成戊子部

莊辛丑部至宣己巳斷道

至莊癸丑戎徐】

觀【宣庚午部

莊甲寅部至文辛亥谷

至僖丙寅首止】

比【文壬子部

僖丁卯部至僖癸巳衛及狄盟至僖己卯狄救齊】

剝【僖甲午部

僖庚辰部至僖乙亥緣陵沙鹿至僖壬辰四卜郊】

坤【僖丙子部

僖癸巳部至莊丁巳鼔用牲至文乙巳敗狄於醎】

【是皆主易也不復追天追天則辛酉之符用一九庚申之符用三九也主易者以庚申獲麟歳二百四十二爲主以十七乘之四千一百十四退其十八爲四千九十六以六十四乘退數得一千一百五十二以十乘一千一百五十二爲萬有一千五百二十此春秋歸余約於易象之所從出也追易卽以追天裁其納虛以滿易彀則春秋與易亦無虛實之分也其追易全數以十八乘之四千三百五十六進其十三爲易象防以六十四乘進數得八百三十二並其餘分爲八百三十六卽易行納虛一周常數殽於春秋一千八十八部之內也以余分加積四限之數歸於全象爲千九十二部以四乘之爲四千三百六十八部並其餘分而春秋與易同積矣凡積限八年皆有參差別須以數求之此與詩限同積不過紀其大略耳至其奧渺非夷所思亦非言說之所得至也】

【然則是於辭義皆無所取之乎曰何爲其無所取之也春秋一書本天行王以正萬世之亂臣賊子易爲變通趨時致謙守位之說若不相入者夫子於坤之初六直云臣弒其君子弒其父其所繇來者漸矣如此看易與春秋豈有兩義必若因象至命觀物測則易詩春秋治百世不治一世治帝王聖賢不治匹夫言之詳矣然則百世與一世帝王與匹夫有異乎曰其稱名小其取類大探索鉤致亦在人自取之也凡易詩春秋系命治天下百世皆在於其中交吉凶禍亂與食法相遇故日月之食禍謫於天聖人因之以糾防修救及其無妄不藥曰無如之何也匹夫之命與道升沈若水漸魚而已困以辧徳坎以立信蹇以反身大過以正志君子又何問焉然則求之如何曰五十有五萬物之所立體四十有九萬物之所致用也詩三百有五益五十五以防於日月退五十五以防於春秋詩三百十一進五十五以出於日月之交退五十五以入於日月之食中分五十有五爲二十七半又半分之爲十三分七釐五毫此陰陽之衷五行之街道也乘除之交萬物乃遷一期之日五退河圖而餘三十者值其泛交食緩而淺五退河圖而餘三十六者値其正交食速而深故曰咸速也恆久也咸在前限百八十之交恆在後限百九十二之交也自冬至以至秋分日行贏二百七十而彊夏至以至春分日行縮二百七十而弱各先一月爲正交道星辰之所警蹕也陰陽且戰謹持其端是不論月限但以三元所起値其交數則得失之報見焉四十九者日月南北相距之隱界也分而揲之北陸二十有四物因之執南陸二十有四物因之寒萬物善熱而惡寒寒熱之競相靡爲端不備而凶極備而凶五福六禍之所繇分也凡五行街道皆去其一以爲開塞五十五之中分小分二十五四十九之中分小分二十五皆陰陽日月所相引避也陰陽日月相爲引避故徳讓出而仁義生焉二七十四以部命詩二九十八以部春秋春秋上下二十有七詩上下二十有九上下間道或得而死或得而生剛柔兩克則必有知其端者矣月實之期三百五十五以六退之三百三十餘二十五以退圖像關雎騶虞守其天數期余積縮三百五十四以七退之三百二十九餘二十五以退蓍防關雎騶虞守其衍中故關雎騶虞君子之所貴也然則坤之初六不於是始乎曰冰堅龍戰皆於是始也一交之後而星物遷次矣然則駉駜殷武無稱乎曰何爲其無稱也九者四五之合也天道用九萬物以究逆而數之九備兩恪焉雒書之則實用五九以四十五爲則順而數之去其七則三百十五其餘四十除其盡數以八去之三百六十復更其端皆始於淸廟極於殷武故聖人以圖書爲堂奧而登降寢息之也詩一千一百四十春秋九百六十八相距一百七十二猶關雎葛覃之於白華華黍也以六十四乘二十七爲一千七百二十八並其餘分三十二有餘以六十乘二十九爲一千七百四十並其餘分三十不足而春秋兼用之故春秋紀事一千七百六十四聖人於此則必有取之矣聖人之爲詩春秋而不足以明天道治人事與日月出八使鬼神聽服焉則猶是纂組刀筆之務也聖人皦然不爲之矣然則聖人之爲之如何曰聖人觀防通以行興禮六十四事皆所以扶顚撥亂也扶顚撥亂則其不稱用師何也曰用師而撥亂非聖人之所貴也聖人之救時至於修刑而已下矣易六十有四事修徳三十有六經綸敎養二十有二修刑六者而已自噬嗑而外則皆輕典也然則爻彖皆稱用師何也曰爻彖八稱用師其戒勿用者參半焉聖人修徳其通足以格天下君子用之猶足以去頑格姦容蓄勸勞以治其先振育遏以匡其後思患豫防以圖其終𨿽數百年兵革不試可也然則易其猶太古之意乎曰易猶盛世之意也世𨿽不可常盛而聖人常以盛世之治治之然則九徳之義皆爲治身不爲治天下發何也曰治身以治天下天下與身則非兩事也以天下治天下其道一世以身治天下其道百世否之儉徳蹇之反身大過之無悶小過之過哀過儉似非爲治天下者也然而治天下之君子猶用之曰相與以永無獘焉耳君子以九徳治其身以六十四事治天下爲春秋以本禮爲詩以本樂易者禮樂之精神詩春秋之魂靈也春秋之治二百四十二年而一變二千四百二十二年而一大變詩之治三百一十一年而變三千六十六年而一大變兩變相差六十八年九十六日而詩與春秋交防八交防而小成六十四交防而大成故易之有詩春秋猶天地之有日月也然則詩用圖書而春秋不用圖書何也曰何爲其不用圖書也合春秋之數四百八十有五約以爲蓍以通於圖書以十三乘之爲五千五百五十五以闡河圖而贏其一是春秋之用圖書也詩以爲春秋以爲蓍視其羸縮以爲長短詩不加長春秋不加短夫各進退衷之於易也然則合詩春秋五百五十而余其三何也曰五百四十而余其七羸縮進退則猶之無餘也故進退者易之大用也易之大要五十有五以十乘之爲五百五十而春秋與詩合取之天地之變化鬼神之情狀所以成行也故五十有五四十有九二者爲詩春秋之大候日月出入鬼神所以視聽也然則詩有五際各六十餘一春秋三際不及八十有一何也是則化裁之在人矣天地之道一贏一乏視其所防以相救治聖人之所與而不隱卽其所隱而不與也河圖五十冇五其精去十大易用九與六其防體七體七故其用愈防去十故其體彌精進十則數順退一則數逆去十體七退一而天地之奧備鬼神之祕得故五九之治三百一十五各去其一爲三百一十而六九五十四無去焉葛屨之至狼跋一百五十六章是也唐魏之終霸秦豳之終王上下百七十八章盛衰之道具彊劣之風並故有能知五九之用六笙之防者吾與之觀妙於帝王觀竅於天地矣然則易之精防盡於是乎曰其動賾則盡於是也顯道神徳行酬酢變化則𨿽聖人有所不知也以謂詩春秋足以盡易之用故復以詩春秋爲易本命二端具圜圖如左】

【七十二限乘體卦六十四凡得六十七年百有五日者七十二是得四千八百四十四年餘二百六十日也以丰分之以十約之爲二百四十二年八十五日所乘體卦不必先天自四千九十六者皆可乘也而終卷髮於先天故以先天爲例以春秋麗之凡得春秋者十而天地中分二十而天地終始中分之防視體卦積實之數差二百六十九年五十五日四積之數也以通期乘之四千九百十五年餘七十二日去爻彖本實餘五百四十五故天地之數至五百五十則退而又反矣詩亦猶是也】

﹤經部﹐易類﹐易象正﹐卷終下﹥

【七十二卦相經之數五千一百八十四其爻三萬一千一百四此卽詩所爲本也春秋行十詩行以百故春秋浹於人事而詩通於萬物艸木鳥獸所貢其爻象也三萬一千一百有四以百經詩而余其四故時有七百二十部以十六乘之爲萬有一千五百二十部俯仰觀察之通數也然則是以十命也曰十之於百通命也用卦一限八十五年餘五十八日贏縮之間約六十日以七十二限積之六千一百三十二年中分三千六十六年以十約之爲三百有六空其四十有四爲不及六虛之數南陔而下所聽其消息也三萬一千一百餘四爲不及五實之數駉駜而下所乘其權輿也四虛四實終始相嬗而皇帝王霸乘除之端略可見矣四實之乘發於關雎順行而進二百八十有八四虛之乘發於閟宮逆行而退三百一十有七盈縮相劑縮於三百盈於三百有五順逆兩端虛六以相交也虛六兩端在啇周之交關雎以愼其始閟宮以愼其終故乾坤兩濟之際治者以治亂者以亂戎者以戎夏者以夏水火黃此其大界矣然則詩春秋之不與天地同體何也曰用者徳之神也神無方而易無體與神同方則不能盡其神與天地同度則不能進退天地矣然則不知詩春秋之數度則不足以與於易不足以與於易則不足以治天下乎曰制數度議徳行非獨易之一節也中和繇此建禮樂繇此出聖人所裁成輔相顯神黙存行其典禮措之事業則舉此物也曰然則節之不與於九徳何也曰臯陶九徳不稱中和節之與中和猶飲食之有鹽梅摰生之有黃理不以一徳自名而百行歸之爲禮樂歷律分布之六十四事亦各中其節而已矣然則六十四事之亦有序次乎曰六十四事之序次猶象彖之序次也易無妄說亦無茍次旣有倫脊卽爲典要故又爲六十四事序象終馬】

【序象正曰大人者與天地合徳與天地合徳則與陰陽合序幹幹終日萬物所以資始也萬物資始則能載地載地則能載物能載物則厚徳歸之矣故健而厚者君子所以經綸也經綸之始莫如蚤建子蚤建子莫如告徳行故屯曰經綸蒙曰果行育徳果行育徳而後可以燕亨酬酢燕亨酬酢而後可以通眾志謀始事故需曰飲食宴樂訟曰作事課始謀始事垂永業者莫大於井田井田之治莫大於封建師者井田之治比者封建之務也故師曰容民畜眾比曰建萬國親諸侯井田封建矣而後文徳修文徳修而後上下辯民志定故小畜曰懿文徳履曰辯上下定民志文徳辯定而後財成輔相萬民有所左右天地無所輔相萬民無所左右則徳難雜生君子不試故秦曰財成天地之道輔相天地之宜以左右民否曰天地不交否君子以儉徳辟難不可榮以祿此兩者族物所繇辯也循是之爲善逆是之爲惡順者天休逆者於不祐故同人曰類族辯物大有曰遏惡善順天休命善惡旣明持之以平遏旣淸禮樂乃興平以爲禮柄興以爲樂根故謙曰裒多益寡稱物平施豫曰作樂崇徳殷薦之上帝以配祖考族物旣定禮樂旣作上宴息而不煩下振育而不瀆宵徳甚靖畫徳甚夙故隨曰向晦入宴息蠱曰振民育徳隨靜而蠱動隨無爲而蠱有作也夙夜以時動靜不失而後教成於天下故臨曰教思無窮容保民無疆觀曰省方觀民設教自是而後可以敇法也不教而敇法則是以法教亂也噬嗑曰明罰敇法賁曰明庶政無敢折獄是聖人之不敢以法爲治也聖人爲治先教而後罰薄賦斂罷徵輸先農夫而後商旅剝曰厚下安宅復曰至日閉關商旅不行後不省方言省刑薄斂之相次爲義也立教省刑薄斂三者相次而後四時得其序萬物遂其生而後上可以質聖人下可以垂來裔不愧於前言往行故無妄曰荗對時育萬物大畜曰多識前言往行以畜其徳於是則王道成聖學就過此以往則疾疢時命之事也頤養不節而生疾疢時命將顚而有大過君子修其節愼無所懼悶故頤曰愼言語節飲食大過曰獨立不懼遁世無悶是非獨賢者之道也君子於此亦曰徳行教事萬世無獘大人以之教冑子君子以之示後世常習明徳求爲可繼而已坎曰常徳行習教事離曰繼明照四方二者乾坤所授體綸經之終事也是古先聖王所治天下之次也】

【君子欲治天下則先治其身治其身則先治其心其心不治則身不治身不治則無以治天下國家矣鹹者心之靜也恆者心之定也靜心以與人定心以與身故咸曰虛以受人恆曰立不易方虛以受人則難於遠小人立不易方則無以觀禮之通故遁曰遠小人不惡而嚴大壯曰非禮勿履兩者所以治身心之要也君子以禮修身以禮遠小人故以自昭得其明以蒞眾得其智晉曰自昭明徳明夷曰蒞眾用晦而明兩者仁智之通義也仁不用文智不用術故內有以信其言行外有以服其辧治家人曰言有物行有恆睽曰以同而異同異者言行之辧也君子捨禮則何以辧徳捨徳則何以辧其言行矣君子之先徳而後刑先治已而後治眾不自上世始也蹇曰反身修徳解曰赦過宥罪𨿽在末世則猶用此道也君子密於自治不以徳成而廢懲窒勇於師人不以道凝而廢遷攺損曰懲忿窒欲益曰遷善攺過𨿽在聖人則亦猶用此志也古之學易者取於損益以爲易止於是矣而又用以施祿施命逮及四方不如是則不足爲治夬曰施祿及下居徳則忌姤曰施命誥四方言夫爲徳而不居行政之及遠也用戒不虞克勤小物兩者用政之大要也萃曰除戎器戒不虞升曰順徳積小以髙大是亦虛心質行者所致其問學也繇是以入於患難而神不傷投於艱大而勞不輟困曰致命遂志井曰勞民勸相是君子之舍命而有事也君子不以學足而祁通不以行髙而謝事不以遘閔而隕心不以小喪而墜志湯武之革命堯禹之正位則猶之寒暑飲食不足以貳行也革曰治歷明時鼎曰正位凝命震曰恐懼修省艮曰思不出位君子之視常變動靜則猶之雞鳴風雨也故君子進之不與習俗同趣反之不與天下同敝漸曰居賢徳善俗歸妹曰永終知敝是君子之進反也君子無所甚惡惡夫下蔽其上無所甚畏畏夫濫刑而畱獄去是二者以輯辭於百姓收益於朋友故徳日以明政日以淸丰曰折獄致刑旅曰明愼用刑而不畱獄防曰申命行事兌曰朋友講習四者是君子所爲律令也君子之律令曰修已治人而已矣修已莫若敬治人莫若誠上帝宗廟不督人敬而人敬之不教人誠而人誠之數度繇此立徳行繇此出渙曰亨於帝立廟節曰制數度議徳行是禮樂之飭歸也故君子寡過者也君子以天處人故人獲其命以地制身故巳獲其性議獄之有失出制行之有已卑是非君子之過也君子成信焉耳中孚曰議獄緩死小過曰行過乎防喪過乎哀用過乎儉君子於此未始不尙乎中道也君子研防於易以知禍敗之所在陰隲相恊以奠萬民之居故天地有所終萬物有所始其憂患吉凶生民與共君子或未之免也曰不失吾正云耳旣濟曰思患豫防未濟曰愼辧物居方愼者人事天道之所繇總也故序易者有五道焉先自治而後治人一也尙徳而緩刑二也謹身而寡過三也先物而救敗四也言教養而不言行師五也有是五者而終之以愼故六師之長失其勇五行之吏失其智民生有所享死有所葬上世之師天地下世之師山澤取於誠愼而同得其用一也】

﹤經部﹐易類﹐易象正﹐卷終下﹥

【凡易爲救世而作也世有憂患聖人與共四方有敗必先知之故爻彖胗脈者也六十四事制方者也爲爻彖而無大象猶切脈而無方藥也君子之爲道嚴於責君子而寛於責帝王易之言先王者七後大人者三餘皆君子也故君子爲王后救世而治方藥者也救天下而以干戈救君上而以諫諍君子愼用之故建侯行師遇主納約爻彖間或言之至於六十四事修徳行政而已上經取法天地終於日月其爲道自韋布通於君相下經取法山澤終於水火其爲道自君相通於百執事爲治而不知六十四事之象𨿽明知吉凶與世同患於以救敝起衰無繇矣故作大象序而又爲六十四事圖終焉】

易象正卷終下

