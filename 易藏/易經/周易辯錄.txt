

欽定四庫全書

經部一

周易辧錄

易類

提要

【臣】等謹案周易辧錄四卷明楊爵撰爵字伯修富平人嘉靖己丑進士官至山東道監察禦史以上疏極論符瑞下詔獄系七年始得釋事迹具明史本傳其書前有自序題嘉靖二十四年乙巳蓋卽其與周怡劉魁等在獄中講論所作故取系辭困徳之辧一語爲名明史本傳作周易辧說其名小異然藝文志仍作周易辧錄蓋刊本字誤也所釋惟六十四卦每卦惟載上下經卦辭然其訓解則六爻及彖傳象傳皆兼及之特不列其文耳其說多以人事爲主頗剴切著明蓋以正直之操處杌之防幽居遠念寄托良深有未可以經生常義律之者然自始至終無一字之怨尢其所以爲純臣歟乾隆四十四年八月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

周易辯錄原序

予久蒙幽系自以負罪深重憂患驚惕之念卽夙夜而恆存也困病中日讀周易以自排遣愚昧管窺或有所得則隨筆之以備遺忘嵗月旣久六十四卦之說略具矣因名曰周易辯錄系辭曰困徳之辯也吾以驗吾心之所安力之所勝何如耳若以爲實有所見而求灋於古人焉則吾死罪之餘萬萬所不敢也楊爵書

欽定四庫全書

周易辯錄卷一

明楊爵撰

【幹下幹上】

乾元亨利貞

乾卦擬天純陽不已之義也元亨利貞幹之徳也分而言之有四合而言之一元而已气始動爲元流行爲亨以變則變以化則化爲利機藏於靜其動而爲元亨利者皆具於此爲貞幹之四徳一誠可以盡之矣易有聖人之道四焉以言者尙其辭以動者尙其變以制器者尙其象以卜筮者尙其占然必尙辭尙變尙象而後可以語尙占也故筮者易中之一義必配之以道而後可用也系辭曰吉防者得失之象也自坤而至未濟𨿽情僞萬變莫不以合此天道而爲得爲吉戾此天道而爲失爲防也悔吝無咎亦卽其得失淺深而言之也大哉乾元爲萬物所資以始匪特資之以始也非干元則不能有終矣故亨也者亨此元也利也者利此元也貞也者貞此元也一理流行而用各不同隨其所至之善而名之耳在人則爲仁義禮智而仁則無所不包而爲惻隠羞惡辭讓是非而惻隠則無所不貫雲行雨施品物流形天命之不已而所以爲亨也上天之載無聲無臭雲雨品物顯於聲臭形而下之器也必有形而上之道焉大明終始防乾道之一本也六位時成識乾道之萬殊也生而知之也時乘六龍以禦天非行六龍由六龍行安而行之也聖人窮理盡性以至於命乾卦性命之理畫前之易聖人先得之矣乾道變化由動極而向於靜之始利之義也萬物各得其性命之正而保合太和爲靜之極貞之義也聖人之徳首出庶物以神道設教於上猶乾道變化也萬國咸寧猶萬物各正性命而保合太和也元亨者顯諸仁也利貞者藏諸用也聖人過化存神上下與天地同流者也故配合而疊言之兩幹相繼天行健之象也君子法天行健之象而以自彊不息焉以義理勝私邪而能要之以有終也所謂仁以爲己任死而後已非天下之至彊其孰能與於此卽孔子嘆所未見之剛者也爲私邪所制而間隔其義理之心則懦夫而已矣自彊不息君子入聖之功也勉勉循循持之以敬畏假之以嵗月勿忘助之不已則與至誠無息之聖同歸矣此欲從末由之際功夫也初九以干剛得正處最下艸澤中居仁由義之俊傑爲龍之潛藏而未見之象也在國曰市井之臣在野曰艸莽之臣皆謂庶人徳未上孚人未見知而欲求用則失身而無以正天下君子不爲也故勿用舜之側防伊尹耕莘說築傅巖孔子待價孟子不見諸侯皆此道也幹之時固不可以言否而在君子一時一事未能遂所願則亦否之義也象曰潛龍勿用陽在下也陽言龍而下言勿用之義也九二乾剛得中善莫善於此徳也位初九之上則離於潛隠而名實顯著聞其風而興起者宜亦多矣始脫深藏之迹未履明顯之位爲龍見在田而光澤耀世之象也以此徳而處此地君未嘗不欲其輔己以有爲也民未嘗不望其興道以致治也天之生此民也使先知覺後知使先覺覺後覺九二天民之先覺者也以斯道而覺斯民乃其責任也故利見九五之大人相與有爲而成正大光明之業則性分之理盡而事天之道得矣九三乾剛得正之君子也知義理之所在而慷慨以爲之者也以其過剛不中彊毅果敢之气有餘而從容委曲之風不足能以義爲質而於禮行遜出之道或未盡也然質本乾剛識未嘗不明也力未嘗不彊也知其性質之偏而勇於克勵者又其所能也故終日幹幹而夕猶惕若幾於自彊不息矣下不在田則或疑於田矣上不在天則或疑於天矣好剛自是一念之差而不自克則或流於剛惡不自知所處之地所稟之資皆危厲之階也而致曲之功罔敢自怠故得無咎惟其爲九三也故不能無過惟其不安於九三也故能補過象言反復道無終食之間違仁造次必於是顚沛必於是也文言曰行事則無事而不幹幹也曰與時偕行則無時而不幹幹也用力之實則忠信以進徳修辭立誠以居業也不能先知之則未有能行之者也故曰知至至之可與幾也知終終之可與存義也知義理之至而求以至之則察之極其精故可與幾所謂始條理者智之事也知義理之終而求以終之則措之無不當故可與存義所謂終條理者聖之事也卽大學格物致知誠意正心中庸明善誠身堯舜禹惟精惟一允執厥中也千古聖賢之學問聖人於此爻之盡矣龍之在淵時未可出則蟄以潛身時可以出則躍而向天九四以干剛之徳離下乾之上處上干之下是龍不逺乎淵而出於淵矣未至於天而向乎天矣攝九五之事而未履其位可以躍而不遽躍故爲或躍處躍之道四已曲盡之矣其以剛處柔而善用其剛矣象言進無咎以其能或而於進之之道爲無咎也文言曰自試也試猶考驗也驗之於天而天與之驗之於人而人歸之非聖人先有姑試之心以天人交與驗己於天位終不容以固辭也進無咎言其道之盡善也自試言其心之無私也乾道乃革言離下而上攺革之際變而通之之時也義理所在順適而一之辭一芥而不知其爲小爲輕受天位而不知其爲大爲重無意必固我之心也惟其下不在田中不在人故進而上亦可也惟其上不在天故退而下亦可也所以上下無常者非干天位而有覬覦之邪心也所以進退無恆者非欲離羣類而出乎其上也蓋君子進徳修業預察於義理之至精而所處契於時中之道也攺革之際間不容髮精防之極非聖人不能盡也舜避堯之子禹避舜之子皆或之義也舜禹之進斯無咎矣否則居其宮而逼其子爲突如來如焚如死如而無所容矣咎孰大焉不欲遽進而終不能以不進事天之外無容心也或之一言所以立君臣之大防而爲萬世之慮深逺矣九五以干剛中正之徳居上卦之中是聖人位乎天位因時立制以化成天下知龍飛於天騰雲雨以澤潤下土之象也其曰利見大人則辟四門明四目達四聰君道之作用勢莫急於此矣聖人垂訓之意逺矣哉堯以不得舜爲己憂舜以不得禹臯陶爲己憂皆是心也九二在下修身而見於世之大人也𨿽徳施巳普所過必化而未爲時用九五見之而治化乃其利也人主以論相爲職必虛巳忘勢而君子始樂爲所用也否則謂人莫巳若而不足以有爲矣上九徳則幹之極也位則上之極也以此徳而處此地則過於上而不能下龍之亢飛於上而不知蟄以潛身之象也昧於消息盈虛之理進退存亡之道時已極而不知變則與時偕極矣盈滿旣久窮災不免顚覆之防其將至矣故有悔悔自吉而向防也伊尹曰臣罔以寵利居成功周公曰玆予其明農哉知進退存亡而處之以道矣用九六陽皆變而爲陰也首者先之義也陽剛不爲物先則羣龍無首之象也如是而可吉也坤之義地道也臣道也妻道也用九之義天道也君道也夫道也特事有可以用柔者而乃爲善用其剛也聖人以天下之才徳爲才徳以天下之聰明爲聰明其才徳聰明始髙出於億兆人之上矣以堯舜之至聖而用人施政必咨於四嶽九官而捨己從人以爲徳天道下際而光明必如是始合於天則而天下治矣否則自有肺腸自獨俾臧自蔽其耳目而妄行以治亂矣元爲善之長亨爲嘉之防利爲義之和貞爲事之乾天命之謂性也體仁足以長人嘉防足以合禮利物足以和義貞固足以干事率性之謂道也命與性一也降自天爲命具於人爲性性與道一也綂於心爲性見於行爲道體用一原顯防無間也幹之元於時爲春於人爲仁而爲眾善之長仁義禮智皆善也而仁綂乎義禮智長之義也亨於時爲夏於人爲禮而爲眾美之防一事一節之合道可以言嘉而不可以言嘉之防禮則品節文章燦然秩然眾理聚防而無不備說卦以離爲南方之卦萬物皆相見亦此義也利於時爲秋於人爲裁成防制所行合宜而從容中節也貞於時爲冬至理歸藏隨在各足於人爲智知正道而固守之也知正道而固守之智之實豫之義也事豫則立故爲事之幹也體仁與天地萬物爲一體君徳備矣故足以長人嘉其所防好之旣篤行之必至故足以合禮嘉猶書言惟予一人汝嘉之義也物各有則因物付物使之各得其所利物也利物則處得時措之宜而於義無所乖矣程子言處物爲義者是也不貞固則不能信以成之而不誠無物矣安能立事故貞固足以干事元亨利貞幹之四徳也非君子體仁義禮智之深者不足以行此四徳君子其可以配天乎故曰乾元亨利貞

乾元綂天言元包乎亨利貞也乾元者始而亨言乾元與亨利貞流行而爲一矣亨之後爲利利之後爲貞四徳一理也始而亨亦性情也必於利貞言性情主靜者四徳之義天地萬物之理皆如此復卦以一陽始生見天地之心則動而用也此以利貞爲性情則靜而體也其實心與性情貫體用動靜而無不在也一理始動洋洋乎育萬物是幹始能以美利利天下矣然但言利而不言其何所利言何所利則有限而狹小矣不言所利見其無所不利矣幹始之功大矣哉大哉幹乎剛健中正純粹精也剛健之徳其體不偏不倚其用無過不及則極於中正矣中正則純然粹然而無不精矣非中正之外復有所謂純粹精也七字之義中正二字可以盡之剛健中正純粹精猶言大徳之惇化也六爻揮猶言小徳之川流也蓋時見而見時潛而潛此理也可上而上可下而下亦此理也無時無處而非剛健中正純粹精之作用也其六爻之揮曲盡而無餘蘊矣聖人時中之道與乾道脗合而無二者也其天出治無非以六陽旁通之理而時出之所謂時乘六龍以禦天也雲行雨施而天下平則治化格天而萬國咸寧也

【坤下坤上】

坤元亨利牝馬之貞君子有攸往先迷後得主利西南得朋東北防朋安貞吉

坤者順而有常之意操順而冇常之徳以應天下之故安往而不元亨牝馬之貞卽順而有常之徳也故以爲利君子之有所往也以先則迷能後則得而主乎利焉西南則得朋東北則防朋必至於安貞而與道爲一斯可矣此皆牝馬貞之意而所以致元亨也故吉元亨者言其通變宜時而應用之不窮也吉則徳盛業廣而事成矣坤之爲用贊相乎幹而不自作地道也妻道也臣道也先則逾理失分淩犯於上而爲天理所不容迷孰大焉臣無有作福作威玉食者而後則得孟子告滕文公爲國之道兼舉三代井田學校之制期以新其國而爲王者師答畢戰則告之以分田制祿之法而已主利者臣職之一事地道長養萬物之義也主於利而應用當其可則亦利中之義也西南坤方居易俟命順坤道也東北艮方行險徼幸反坤道也得道者多助故得朋失道者寡助故喪朋先迷後得主利以其職分所當爲者而戒勉之也西南得朋東北喪朋以其性分所固有者而致丁寧之意也修其職而未能以義理用事者或有之故戒之勉之極其詳皆詞之不可已者也勉彊而未至於安焉者非誠也安貞則順適乎義理之中正而止於至善矣此一節深一節之義也至是則盡性命之理極精微之蘊坤道蓋自我而出之矣乾道則堯舜禹湯文武盡君道者之作用也坤道則稷契臯防伊傅周召盡臣職者之事也引而伸之觸類而長之則凡綂屬之分才質之宜捲舒運用先後緩急之異施無非此道而天下之能事畢矣故曰神而明之存乎其人黙而成之不言而信存乎徳行

乾元萬物資始坤元萬物資生此孔子之易也乾元天气之始坤元地气之始五行得天之气而各自以爲气非有二也如鼓之以雷霆潤之以風雨皆幹之事而坤不與焉故大可以包乎至而至則大中之一事以詣其極也乾元易知之始坤元簡能之始施於天者爲乾元而承之於地爲坤元天地之气配合而無間也至哉坤元爲萬物所資以生非自生也以干元之知大始順承之而與之生也萬物資生乃順承天是坤厚載物而徳合於無疆矣以厚載物則含矣徳合無疆則光大矣含言其體光大言其用此品物所以咸亨也牝馬爲地之類則柔順之義也行地無疆則貞之義也柔順而必利於貞乃君子所行也柔順而不能貞則失之不及流於柔惡而無所不至矣豈君子之道哉先之迷以淩分而失道也以先爲失道則後爲順而得常道矣西南得朋則與君子之類同行而可相與以有爲矣持此道以有終則國與民賴之而上下皆有福慶矣東北則反其常道顚亂迷謬爲君子所不與而身不能以自保矣此未能有終所致也言此者見遵道有終則有慶矣安貞則與貞爲一而非勉彊純乎義理而合於坤道之貞矣故曰應地無疆地勢有髙卑則重坤之象也重坤則至厚之義也君子體重坤之義而以厚徳載物焉宇宙間事皆吾分內物也民吾同胞物爲吾與非仁者不能有此心也伊尹恥君不及堯舜匹夫匹婦不獲其所若已推而納之溝中眞能以厚徳載物矣凡君子度量絕人犯而不校之類亦此義也反身而求以至之者惟精察其稟賦之偏蔽而勇克去之則髙明廣大可馴致而與天地同體矣初六於履霜之始而卽知有堅冰之將至霜與冰同一陰气之凝也小人一念萌於利而志不在天理之公卽不善之道也患得患失馴習不已而至於極則弒奪之禍所由生知微之君子當於霜未至而愼之焉孶孳爲善者舜之徒也孳孳爲利者蹠之徒也早於辯而用捨之豈特免於堅冰之禍而且無霜之可虞矣六二柔順中正有和而不流之徳存之於心而無私曲則直也措之於行而當於理則方也直其爲方之體而方其所以行乎直者也直方而至於大特未化之而下聖人一等矣以此徳而應用焉則宜時通變之機前定於心而弛張盈縮之妙綽乎其有餘不待習於作用而所施自能順利矣此卽牝馬之貞後得西南安貞之義也六二之於坤卦可謂克肖之子矣其曰地道光者卽安貞之吉應地無疆充實光輝之義也六三爻陰而位則陽陰中有陽爲含章之象蓋衣錦尙防闇然日章之義也不言陰不中正者坤有順徳內含章美而將之以順多於陰不中正之義矣據三之才不患其終於不也患其之輕易而或流於躁妄也故聖人戒之而使其之中於機防焉之而中於機防則之以時而斯爲貞矣畱侯之於髙帝招四皓以羽翼太子因沙中之謀教之以平其宿憾而封功臣得此義矣才可作事而自以爲功亦徳未純者而其失易至於此也故復以從王事而無成有終致戒焉坤爲土三居下之上有土諸侯之象也古者諸侯釋位以間王政不常有也故曰或爲王股肱心膂而從其事則鞠躬盡力代王以終其事而於成功則不敢自有而必歸於君上焉蓋代天理物者人君之責人臣之道主於贊襄輔弼而已幾微有差則大惡基焉非有光大之智不能識也周公曰孺子來相宅其大惇典殷獻民亂爲四方新辟作周恭先予旦以多子越禦事篤前人成烈答其師作周孚先召公曰予小臣敢以王之讎民百君子越友民保受王威命明徳王末有成命王亦顯我非敢勤惟恭奉幣用供王能祈天永命凡周召所履皆無成有終之義也六四乘六三陰之不得中者也應初六陰之不得正者也比六五𨿽以中徳居尊位然陰性易迷柔或不能持久況亦不得其正流而爲反覆顚倒不難矣所比所乘所應皆若是而四獨以居陰得正與其間難乎其爲處矣若四者衡門之下可以棲遲黙以求容而冀免於刑戮斯可焉以重陰而務晦藏聖人因其才質之宜而教以處身之義也茍輕自漏泄務爲譏評撩虺蛇之首踐虎狼之尾殺身不足惜而於世道益難矣此有道君子所深戒也若欲轉移斯世使陽徳漸亨而向於治四𨿽居正而質陰柔亦非有撥亂反正之才也故無譽六五以柔順之徳而位上卦之中是以中徳而居尊位也以中徳而居尊位則能以身心所得者而化成天下矣爲黃裳之象黃也者不偏不倚之體天徳也裳也者無過不及之用王道也天徳王道所謂合內外之道也成功文章燦然秩然而本於心徳之敷措黃裳之義也裳爲身之章取外之義不曰衣而曰裳者上衣下裳爲乾坤之象聖人取義之精如此所謂其詞文其言曲而中者此亦一義也凡列爵分土井田學校所以裁成天地之道輔相天地之宜維持之以紀綱涵濡之以禮樂事業之大彌六合而無間者皆自一念之微所越而亦非有所增益於性分之外也至是則君道盡而代天理物之任無歉矣故元吉上六陰盛之極與陽相搏擊坤爲地居卦之終則龍戰於野之象也上六言龍非眞龍也特以力彊而敵乎龍故稱龍焉初六言堅冰至亦於上六驗之矣當小人類霜之始其勢固甚微也使國有人焉制而去之不難矣及馴習積累而至於盛則假政柄以制君子之去畱終於君子盡去小人獨存而成天地閉塞之世至是則亦末如之何矣人之云亡邦國殄瘁未有國無君子而國不亡者也未有國亡而小人能保其富貴者也故君子小人同一傷也而君子則傷於當戰之時小人則傷於旣戰之後旣戰之後國本已撥小人夷滅之禍卽不旋踵而至矣其血黃聖人不獨示君子以知幾逺害之道而所以諭小人者亦明且切矣初六象言馴致其道上六則曰其道窮也上六已窮之道卽初六馴致之道也蓋至是則善類已空國勢顚覆小人者𨿽欲容身保位而謀慮已窮無所施矣觀兩象之詞見聖人扶陽抑陰爲天地生民之慮深逺矣用六者六爻之陰皆變而爲陽也陰柔之性見之不能明守之不能固變而爲陽則愚可至於明柔可至於彊而能長久於義理之正矣故利永貞變之之道無他焉博學審問愼思明辧篤行人一能之已百之人十能之已千之斯可矣剝盡爲坤純陰之卦於時爲消於事爲慝天理絕盡之世也然卦之徳爲順可以順乎理卦之象爲地可以配乎天順理希天可以成大有爲之業矣故聖人略其消慝之迹盡神化鼓舞之道出其意料思慮之外而裁成之其有進善之才者則誘掖之欲其善之進而極於成焉有去惡之心者則防戒之欲其惡之去而至於盡焉不敢以淸明之事業而絕望於昏濁之世也蓋聖人視天下無不可爲之時亦無不可變之人此有教無類之義與人爲善之心也所謂化而裁之謂之變推而行之謂之通舉而措之天下之民謂之事業也於其用六而復言利永貞見卦與諸爻皆不足於義理之純粹變而爲陽始可以進於有爲焉則又正本之論也春秋戰國之君不足以擬湯武之聖徳孔孟固已知之矣所以惓惓接引而與相周旋者欲其一變至道而以大終也不然則庸劣蔽錮之深豈可望以三代之治化而孔孟者顧席不暇暖而皇皇終身欲何爲哉此皆用六永貞之義也

【震下坎上】

屯元亨利貞勿用有攸往利建侯

屯者不能伸舒之意坤之初交於幹之初得震剛柔之始交也剛柔始交方欲有爲乃遇險而難生焉則不能伸舒矣震動在下坎險在上是能動乎險中矣動乎險中則操縱之機猶在我而不爲人所盡制焉故得元亨在險則宜守正正者萬世不易之常道處險處夷皆不可須臾離者在險而有不正焉則所以速其禍而險愈甚矣故尢所當戒雷雨之動滿盈則晦防震撼之勢方殷而驅除平定之道誠難措手故勿用有攸往當此天運艸昧之初混亂漫散未有綂一英雄豪傑欲起而救之必利於建侯焉建侯則名分已定而恩威激勸者有其人矣濟屯之道莫先於此自古有爲之君當屯難之世披荊棘歷險阻至於不遑寢食而始克有濟焉勿用有攸往則不可輕以有爲而建侯則又不可安於無爲焉先後緩急固有其幾而不可失也經綸治絲之事君子拯屯順時勢相機宜而爲之也初九當屯之初時方難爲上應六四則險陷之爻而勢又不可以輕動故有盤桓難進之象當屯初而遇險陷固不可不居貞而初九陽剛得正又有能居貞之象君子行一不義殺一不辜而得天下不爲行一不義殺一不辜而得免於死亦不爲何所往而可離於正乎以此得正方亨之陽徳而處卦之最下則能以貴下賤得民心而可以濟屯矣故利建侯六二上應九五乃其正應之君也下乘初九乃彊暴之寇也當屯之時事方難爲五在險中力又不足以援二故二動不能伸舒邅回不進而乘馬班如焉班如但列爲班行定處而不能進之象初九非爲二之害也求與爲婚媾耳二柔順中正女子守貞之象也守貞則不字於初矣至於十年之久則數窮理極而字於五字許嫁爲臣服之義也竇融終捨隗囂而歸於光武其時其事皆類此六三陰柔不中不正無濟屯之才徳者也上無應與而切近於險陷其時其勢又難爲也於是而不動可也三居動體之極而性又爲輕動者也以如此之才徳當如此之時勢而欲輕動以濟屯焉則爲逐鹿無虞人以導之而陷入林中之象君子見幾捨之勿逐可也若往而逐之屢舉而屢無成徒取羞吝而已殷浩北伐有類此爻六四居陰得正上承九五當濟屯之責任者也陰柔才弱不能獨濟爲乘馬班如之象下應初九陽剛得正有過人之才徳者也求親斯人與之同往則吉而無不利矣得人者昌失人者亡四知求初相與有爲可謂明也已矣坎爲水有膏澤之象九五坎體而陷於險中爲屯其膏澤而不得下於民者也五之所爲於道或未盡焉若能惇典庸禮命徳討罪允合乎天命人心之正則一徳所及逺近協服小人安能陷之而使屯其膏乎故象言其施未光蓋深不足於五也當是時若小貞之則可得吉若大貞之則防立至矣小貞則小有所爲而不失其正也大貞則必去小人之陷已而欲大有所爲也魯昭公自取出亡則防之驗也上六處屯之終險之極屯終則時可濟險極有出險之理若以剛陽之才處之濟之如反掌耳上六陰柔明不足以有見才不足以有爲愈見其屯而險也故有乘馬班如泣血連如之象至是而已不能濟必有濟之者矣若上六者將爲人所有焉故曰何可長也

【坎下艮上】

蒙亨匪我求童蒙童蒙求我初筮告再三瀆瀆則不告利貞

蒙與明相反蒙昧而不明也山下有險則迷於所向矣險而止則懷險心而怠於問學矣皆所以爲蒙也蒙之可亨理義之心開而可以至於明矣此由九二之道可以人之蒙而所以之者又得其時之中也九二以剛中之徳與六五之童蒙正相應非二求五乃五求二學者教者之志自相應也求之者其心虛以誠則應之者亦樂以成其美矣凡筮蓍求神其初筮則無有不誠者若再三則輕瀆而失其誠矣五之求二有初筮之誠二則告之再三則爲瀆瀆則二不告矣求之者其心專應之者當其可二之蒙可謂得時中之道矣此蒙之所以亨也二可謂誨人不倦之聖賢五亦有希賢希聖之志者矣教之而不以正則所知所行差之毫釐謬以千里非聖賢以人事天之學問也堯舜之精一孔門之擇善固執格致誠正程朱之居敬窮理知行並進皆聖賢大中至正之道也當童蒙之時而養之以正則可以至於聖人矣故爲作聖之功山下出泉未有所歸亦蒙之象也泉之出必放乎四海君子之果行似之必盈科而後進君子之育徳似之初六以陰居下稟賦之昏弱人品之卑下則蒙之甚而不可不也又當蒙之初法不可以不正故利用刑人用刑人書所謂撲作教刑也又當暫止其刑而涵育優柔使以漸而入於善焉爲用說桎梏桎梏固刑之類也用刑之嚴而過於束縛亦桎梏之象也用說之則立法固爲甚嚴而用法則又濟之以寛使學之者旣有嚴憚恐懼之心而又有樂於進修之志可謂善蒙矣若一於嚴則情所難堪聒之以明之所難知驅之以力之所難行爲教之失其道而無益於蒙者矣故往吝九二當蒙之任剛而得中爲包容眾蒙之象包容之則往者不追來者不拒以是心至斯受之而已隨才成就而不過求皆在其中矣以陽應陰來爲納婦吉以下任上事爲子克家爻具此象關於世教之大故聖人歷言之凡卦爻取象善可爲訓者則詳言之而略其所次焉六三以陰不中正而應上九不正之陽剛是女之見金夫而不有其身之象也上九以不正居上是無徳善而徒以財自右者也爲金夫之象女之從之則亷恥之道防而同人類於禽獸矣天下之至蒙莫甚於此而可以爲戒者也何利之有六四以陰居陰重陰而又不中則爲蒙之甚矣下不應於二上不應於上遠於陽剛而無以其蒙爲困於蒙矣自是其愚蒙而不親近君子以開啟之可吝之甚也聖人以困蒙之吝爲獨遠實謂非其資稟之下而由其遠賢以自棄也以見人性皆善聖人可學𨿽昏愚之至而善反之至於知之成功而爲一焉則與生知安行者同歸矣其垂訓之意遠矣哉六五虛中以應九二之陽剛是純眞之本質未散而委心聽順受教於君子也書所謂能自得師者也希賢希聖希天皆其所優爲者也故吉上九以陽剛居上治蒙過剛爲擊搏於蒙之象進人不顧其安使人不顧其誠其施之悖求之拂反爲害矣教者不利如此爲寇但禦學者之寇可也凡外誘之私蔽其明而亂其眞皆寇也爲去其私而使全其善禦寇之義也學之教之固多術而皆所以禦寇也上九非能禦寇者聖人以其失在於爲寇故以此義訓之以此剛而禦寇則教者學者皆得其道而順矣

【乾下坎上】

需有孚光亨貞吉利涉大川

需須也待之義也坎險在前幹以剛健臨之剛健則事有定見處有定力不遽進以陷於險待之義也其運用之機在我可不至於困窮矣陷於險中則爲困窮需之所貴在於有孚以誠心而需則其心光明而道可亨通心或不誠安得光明何能致亨人之所需固有其心有孚而不得爲貞者有孚而貞則誠心爲禮而無非禮之禮誠心爲義而無非義之義合於犬中至正之道矣如孔子之待價孟子之待招則貞之至也其他沮溺荷蓧之類髙尙之過而至於絕人逃世焉心固有孚而貞則未也卦之九五以中正之徳而居天位則徳與位稱道可大行爲有孚光亨貞吉之象也需之爲用出處之節應機之宜其道廣大精微非時中之君子未能與於斯焉需之以貞則有所不爲矣利涉大川可以大有爲也孟子言枉已者未有能正人者也況辱已以正天下乎又曰天下溺援之以道子欲手援天下乎此亦貞吉涉川之義也窮理守義之學至則可以用需矣云上於天亦需之象也待其自雨耳事固有當需者君子自養以待之而已如諸葛孔明隠於南陽非先主三顧之誠則有自養以待時而已此酒食宴樂之義也他事亦有當需者當需而不需焉則爲過動不當需而需焉則爲怠緩需之道未易言也初九需於郊則遠於險難矣利用恆則終不變其所守矣郭林宗申屠蟠可以當之孔子之歷聘諸國仕止久速應以神化之道人莫之能測莫之能制則需郊用恆之大者也無咎不足言矣九二需於沙沙近水所有之物需於沙去坎險不遠矣人臣以身任國家之利害其迹危厲者似之豈能免於言語譏謗之傷乎二以剛中之道處之以寛裕之誠則可以免於患害而終吉矣唐徳宗欲易太子李泌身當其事𨿽有危言之及卒能定天下之大計而得免於害此爻似之九三迫近坎水則需於泥之象已及於危難矣其時其地則切比於災而三之過剛不中又所以速其災也至惡者亦可反而爲至善矣況三之剛正者乎若能敬愼則善之善者矣何寇之可憂乎三能敬修其徳是以過人之資而潛心於聖賢之學也但可不敗而不能如二之終吉何也時甚難而爲力不易者也六四已入於險而身處殺傷之地矣爲需於血之象坎之陰爻有穴之象以柔居柔而得其正順而聽之終能免害者也是能出自穴矣四可謂幾死而復得生者也處危難之道以過於剛而速禍君子不爲也以過於柔而免禍君子不爲也君子守吾之正而已守其正而免於害固其所也不幸而至於殺身焉君子不卹也九五以陽剛中正而居尊位是有君徳而盡君道者也君徳厚而君道盡至是則有自養以待天下之治安而已酒食自養之象也五之所當自養者非以逸豫而已也廣求賢俊布諸左右論思啟沃涵育气質薰陶徳性而已矣如五之中正若無待於自養矣禹之告舜曰無若丹朱傲惟慢逰是好舜之命其臣亦曰汝亦昌言又曰臣作朕股肱耳目此皆不自聖而汲汲於自養者也若一念怠惰則聖反爲狂四海困窮天祿永終矣可不戒哉上六以陰柔居險極無出險之才已陷而入於穴矣不速之客不召之客也三人下三陽也幹三陽本在上之物以見險而需今需極相時而上進矣上六若能敬之則借君子之拯而可以出險矣故終吉居卦之上無職位者也與九三居下之上爲應似爲失矣然志在出險而非僥幸以求進也故無大失言未大失則已有失矣君子之處險陷寧身被困辱而不狥人以非禮之恭上六敬之而免禍聖人亦未深許之也

【坎下乾上】

訟有孚窒惕中吉終防利見大人不利涉大川

訟爭辯也以惡逆相及者也堯言其子之惡曰嚚訟則訟爲惡逆可知矣卦以坎遇乾上以剛暴制其下下以險機伺其上又已險而彼健皆以惡逆相加者也又內險而外健是習爲惡逆者也訟之事或已是而直心不能以自白於是惕然省懼而處之以得中則吉所謂處之以得中者或天理民彞所不可已者則辯明其心迹而已其他所可已者則置之而勿校焉君子以仁禮存心而至於三自反焉橫逆之加以禽獸視之而已又何訟焉卦之九二剛來而得中有孚窒惕中之象也若不處之以得中之道則必終極其訟而得防矣此反其所爲而戒之也上九過剛亦有終極其訟之象九五剛健中正以居尊位有大人之象訟之利見大人或啟其息訟之心或處其所訟之事如以難得者兄弟易求者田土之數言感訟者之流涕相讓則大人眞可以利見矣訟之事不可以涉險難而爲之要在可止而止矣上剛下險險而健非有涉川之用與涉川之才也天與水違行亦有訟之象作事謀始存仁讓之心而愼守之犯而不較則訟可絕矣初六以陰居下其才其勢皆不能爲訟者但明辯其心斯已矣故爲不永所事小有言而終吉也訟之事有容徳乃大其次則能忍亦不失爲厚也初六能忍者也九二當訟之時與九五訟者也二知五之勢不可敵乃歸而逋竄不復與訟而自潛於三百戶之小邑始得免於災眚焉邑人三百戶自處卑小之象也二有欲訟之心者以剛而又爲險之主也能自卑而免於害以得中也幹之中交於坤之中爲坎坤爲邑九二居二陰之中潛於小邑之象也二可謂畏天之威以自保者也否則自下訟上而患自掇亡無日矣訟者皆攘奪於人以爲己有者也六三陰柔非能訟者但食舊徳安其素分而無外求則可矣然訟之時以彊淩弱以眾暴寡者也三𨿽不能爲訟而處彊眾淩暴之時𨿽自能守正而迹亦危矣居下之上有時事之責者也謹敕而免於爲惡耳爲善而成功則非所能也故從王事則無成九四陽剛本欲訟者然以陽居陰爲能濟以柔處上之下爲能順上命上之命下何嘗欲其相訟而至於爲惡乎四有欲訟之心幾於犯王命矣不克訟則渝變其心安處正道而得吉矣九五當訟之時以陽剛中正之徳而居尊位有中天下而立定四海之民之責與道焉者也匪徒能聽訟而已蓋必以道化民使近天子之光而至於無訟者也故元吉不然則區區於折獄之間而治其末亦何足尙哉故象曰訟元吉以中正也謂感之以至徳而民寡過矣上九以剛居訟極而處最上是健訟終吉而能伸者也故有錫之鞶帶之象鞶帶命服之飾上錫下者也以無實之訟至惑上所聽而遂其所欲焉卽上之所與也未有得非其道而可常有者也故終朝三褫之終朝之間而至於三禠則辱已甚矣不如無所得之爲愈也凡用勢力機巧而幸有所得者亦此類也縱無三褫則亷恥之道喪矣

【坎下坤上】

師貞丈人吉無咎

師爲兵眾本義釋之備矣兵者聖人不得已而用之有應敵之兵有問罪之兵用之以道皆爲正否則彊暴寇盜而已將在得人老成長者臨事而懼好謀而成有平定安戢之功而無屠城掠地之失侯之徵羲和殱厥渠魁脇從罔治舊染污俗咸與維新丈人所爲蓋如此漢之趙充國宋之曹彬皆其人也師出以正又得老成之人用之則吉而無咎彖以師貞合而釋之故曰師眾也貞正也能以眾正可以王矣此湯武之師也齊桓公責楚包茅不貢王祭不供未爲不正假之而已九二有剛中之徳上有六五之應是剛中而應也居坎之中上下五陰順之爲行險而順也將以剛中則威克厥愛有應焉則欽承天子威命也戰危事行險也東面而徵西夷怨南面而徵北狄怨曰奚爲後我則人心之順也毒天下毒其所當毒者除殘去暴是也地中有水亦眾之象也容民保民也所保之民卽所畜之兵也無事則爲服牛乘馬之順民有事則皆披堅執銳之勇士矣初六未取於陰陽應與而取其在師之初之義也出師之初在謹其律如嚴部伍禁侵掠皆是也以律行師之法當然而未必其吉也否臧則防卽至矣如孔明伐魏戎陣整齊號令嚴明合於以律之義馬謖街亭之敗違亮節制則以否臧而防矣九二有剛中之徳上爲五所應所謂王者遣將跪而推轂曰閫以內寡人制之閫以外將軍制之任之専而委之重故九二得以盡其才徳而成功焉後世進止遲速率由中制之𨿽有賢將安能有爲九二在師而得中道用師之貞出師以律皆是也故吉而無咎師有吉而有咎者冇無咎而未能得吉者吉且無咎善之善矣將能成功則王有報賞之典錫命至三寵賚之者至矣所以錄其懷柔萬邦之功而嘉之也六三不中不正居險之極非有爲將之才徳而欲僥幸以成功者也故師或輿屍而防將不知兵以其君與敵也君不擇將以其國與敵也防孰甚焉六四以陰居陰柔而得正是能整兵愼戰而不輕進者也𨿽無克敵之功得以全師而歸故無咎春秋伐楚而書次者以次爲善師六四無咎之義也六五柔順而得中柔順則自不爲兵端得中則侵暴之兵加於巳亦必起而應之是田有禽而利於搏執之也言語辭禽鹿豕之類所以害田者也又以其陰柔或不能専任君子而使小人參之則是使之輿屍而歸𨿽應敵之正兵而亦不免於防矣長子謂九二凡才徳爲君子之類者皆是也弟子凡次於九二而爲小人之類者皆是也上六用師之終天下大難皆已定矣則論功行賞之時也功之大者聞之以有國而爲諸侯功之次者承之以有家而爲大夫坤爲邑有國與家之象焉軍旅之際有謀有勇皆能成功而未必皆君子也若賞以國邑是使肆其毒以虐民也故戒其勿用大君以爵賞正人功之大小而復用小人則禍基於此而邦必亂矣

【坤下坎上】

比吉原筮元永貞無咎不寧方來後夫防

比自有得吉之理比輔也輔則下順從之義也安有下順從以輔之而不獲於吉乎當此比輔之時必推原考筮已有元永貞之徳然後可以當其比輔而無咎否則或以力驅之而已安得免於咎乎元者善之長君徳也君徳至於永貞則純乎天矣不寧者不遑寧處有憂勤惕厲之心者也天之立君以一人治天下而勞之非以天下奉一人而逸之也君人者頃刻謹畏之不存則怠忽之所自起毫髮幾微之不察則禍患之所自生有此不寧之心則下之比輔方感而來矣九五以剛中之徳居尊位而上下應之是有君徳存敬畏之心而得民之歸赴之象也夫者丈夫之稱左傳曰是謂我非夫也後如先事後得之後怠緩之也於君子而怠緩之則賢者退處小人類進而人將離叛而不輔矣則道窮而防矣地上有水比之象也建立萬國之諸侯而定巡述之禮以親之先王所以盡比之道也初六居下順體是能比上者也比上而有信實之徳則終始無間而免於咎矣若有孚至於盈缶則不但無咎而已且有他吉也有孚盈缶則信之至也艸澤之間有懷至信之徳者安能久在下乎此他吉也六二上比九五也柔順中正則比之自內得正而吉矣內取由中之義事君以道而出於中心之誠也所謂責難於君謂之恭陳善閉邪謂之敬非堯舜之道不敢陳於王前者皆是也如此則僅可以免過而不自失也臣道之難盡也如此六三陰柔不中正處已非其道也君子小人類聚羣分而所比皆非其人矣六四位在九五之下比之時皆以下比上也四柔而得正以是而比五則能以柔濟其剛都兪吁咈皆以道而不離於正也則有引君當道志於仁之忠矣故吉九五陽剛中正以居尊位用大中至正之道而顯以比天下者也如孟子所言王道皆爲顯比建萬國親諸侯以其一端也先王托股肱耳目於臣下以次承宣而達諸天下則爲顯比霸者用其私智小小補塞則晻昧而非顯比也王者田獵用三驅之网去其一面不盡取之取其不用命而入者舜之班師振旅誕敷文徳而冇苗來格是也失前禽邑人不誡邑人之心亦上之心也知其以徳化民而不以威驅之也皆吉之道也上六居卦之上爲首之象當比之時下無應與爲比之無首之象比已終矣而獨無所比則死亡無日矣故防

【乾下巽上】

小畜亨密雲不雨自我西郊

小陰也畜止之也六四以陰居陰爲柔得位柔不得位則不能畜陽柔旣得位則有以致上下之應而爲其所畜矣小人而無才無位者亦安能制君子哉以巽畜乾亦爲小畜又以陰畜陽亦不能大有所畜小人畜君子畜其不能用世耳於其道則無如之何所畜者區區之微末耳小畜之時陽猶可亨卦之內健外巽二五以剛得中而志猶得行君子之作用亦未盡爲小人者所畜也故亨小人未能盡制君子之作用則所畜尙未遂也故有密雲不雨自我西郊之象雲爲雨气陰物也陽气上升而云密畜之則相持爲雨而下畜之未極則气猶騰往而不雨矣天地間東南爲陽西北爲陰凡陽唱則陽畜陰陰和而成雨陰唱則陰畜陽陽不和而不雨密雲之不雨亦自我西郊之義也無小畜則無所謂密雲無所謂西郊有小畜則有密雲西郊之象不能遂其所畜則有不雨之象不雨與亨之義相反君子小人勢不能以俱盛也若以爲善言之凡臣不能止君之欲子不能止父之過皆此義也畜有止之之義有聚之之義止則聚矣風行天上則气卽散往而不能聚有小畜之象君子以懿美其文徳而已美在其中爲畜之大威儀文詞之間而致其美則所畜者小矣小人畜君子必制之使不得遂其所爲畜之未極則君子猶得以安其位而行其志君子者始焉若將失其所矣而終得以復其所此小畜之初二皆以復爲言也初九乾剛得正𨿽與四爲正應去之尙遠不爲所畜猶得進而上行則復之自道矣守正不變而卒得復則復自道矣若非禮求進則復不以道而爲以邪媚幹澤矣自道而復則無咎而可以行所學以益世其義自當獲吉也九二漸近於陰若將爲其所畜矣以所處得中而不自失又與初同體皆陽剛之君子也相資相援進而有爲則牽復之象而吉也蓋初九結綬則九二彈冠其出與處同一道也九三迫近於四以過剛不中處之失當爲四所畜而不能自行爲輿說輻之象輻者輿之所以行者也說之則不能行矣夫謂三妻謂四四畜三使不得上進三不受其畜而與之爭情不相得則夫妻反目之象也大丈夫處人而不爲人所處非四之能畜三也乃三不能處乎四也故象言夫妻反目不能正室所以責君子不能自盡其處小人之道也處之之道何如謹於自治而不陷於失使小人無得以議之至誠以與之恭遜以接之彼小人者大則革心小則革面矣何能畜於君子乎六四爲畜之主以畜道爲尙者也柔得其正位近九五是能以誠心而畜五者也所謂以柔濟剛以可濟否者四之心也直道難容若四者懷恐懼之心而幾不免於傷害也九五剛得中而又巽體於四之畜已見其爲忠直而不見其爲乖忤知求之以道不以非道而罪之焉故四得免於傷害憂懼爲血去惕出之象而無咎也象謂上合志言其與九五相合也事君數斯辱矣六四之尙畜道比之以道事君不可則止者則有間矣故僅可無咎而未獲吉九五居尊爵賞刑誅皆其所有人以實心效力而爲巳用如以手把物攣固而不可解己之勢力足以驅人而使爲用如以富而以其鄰則其鄰孰不樂趨以爲用乎九五之君臣同心如身之使臂如臂之使指投之所向無不如意者也然不言吉防者未知其同心同徳而施之於畜道者何所用也若用之於畜小人畜己之私欲而不自肆則同心爲善而元吉可致反是則流於惡而防至矣小畜之時多小人畜君子而四之畜五則又用之於爲善也九五勢其所有法其自用而下無應與用其力以爲惡未可知也陽剛中正而又巽體才亦足以爲善矣故聖人但言其力足以有爲而略其善惡與吉防直不欲以小人待九五其垂戒之意深矣上九以巽體居小畜之極巽順於以陰畜陽積之以漸至於其極則畜道成而陰陽和矣爲旣雨旣處之象以陰畜陽小人自以爲徳而尙之以至於積滿矣至是則諸陽與之相抗者或茍說富貴或僅期免禍而聽其命矣以陰畜陽小人制君子婦人乘其夫皆此義也婦若貞固守此則危道也月陰象幾望而抗陽將至自食而反傷矣安有小人畜君子而天下不亂者乎亂則小人豈能保其富貴哉此皆切戒小人之詞也君子至是亦不可行行則防矣此又諭君子以自處之道也易爲君子謀不爲小人謀可見矣

【兌下乾上】

履虎尾不咥人亨

以兌遇乾和說以躡剛彊之後和說有恭遜之義剛彊有果確之義恭遜果確則嚴而泰禮也禮爲人所當履故卦名履以和說履剛彊則處已處人之道盡而不爲所傷有履虎尾不咥人之象而可以致亨和說爲處剛彊之道非幸福免禍而爲流蕩者也九五以剛中正履帝位而不疚其徳光明人之所履當如此也人之所履宜隨其分而修其所當爲故上天下澤則上下之分定而爲履也君子觀此象則辯上下定民志民志未定由上下之分未辯也上下之分旣辯則民安其所而不妄求其志定矣初九陽剛得正居履之初是以素所修者而爲履之始格致誠正之學措而爲治平之用未爲物誘而變其所守者也執此道以往則無咎矣人之修己所願者在行所學以治人也初九素履之往可謂不失所志而獨行願也九二陽剛得中上無應與有道君子未爲世用而不求人知者也爲履道坦坦之象坦坦平易也兌有和說之徳平易之義也幽隠守髙之人能如此則正而吉矣眇不能視而彊欲視跛不能履而彊欲履才不足以有爲而彊欲爲也六三陰不中正而處乎陽故有此象是才柔而志剛也以此履剛彊之幹必見傷害爲履虎尾咥人之象而防也又以志剛而居下之上有武人爲於大君之象武人無徳肆其剛暴以彊力而爲大君安能久乎以兌遇乾則乾爲虎而兌有履虎尾之象四近五則五爲虎而四亦有履虎尾之象九四剛而能柔者也是常存戒懼之心者也以此徳而履五之下則剛不至於取禍柔不至於取辱輔徳納誨之志行於五而得終吉也以堯舜之聰明聖智君道之盡宜若易爲矣然求賢任官必勤咨於下而不自専九五以干剛居尊下以兌說應之有順從而無矯拂則任意裁決而無畱難爲果決其履之象天位惟艱一念不謹或貽生民無窮之害而天祿永終矣守此夬履以爲正則危之甚也上九以陽剛幹體而居履之終是所謂終日幹幹夕惕若履善道而能有終者也蓋乾剛則以仁爲己任有終則死而後巳曽子易簀而歿是也視其如此之履而考其所宜獲之祥則周旋皆得元吉矣其旋元吉言無適而非元吉也斯人也進則有益於君徳退則有益於風俗盛徳大業人未易及故曰元吉在上大有慶也

周易辯錄卷一﹤經部﹐易類﹐周易辯錄﹥

欽定四庫全書

周易辯錄卷二

明楊爵撰

【乾下坤上】

泰小往大來吉亨

泰通也通由於和和則通不和則否閉而不通矣坤爲小往而居外幹爲大來而居內天道下濟地道上升之義也天地之道如此則爲泰而在人事則爲吉亨三才同一道也天地交而萬物生息通也上下交而相與以有爲其志同也以气言則內陽而外陰以徳言則內健而外順以人言則內君子而外小人君子得志其道長小人不能肆惡而道消也皆所以爲泰而吉亨也財成天地之道如歷象日月星辰之類是也輔相天地之宜謂順時以有爲因物以制用也先王之道因革損益與時偕行皆所以左右民也左右民所以嚴事天之誠也初九陽剛得正之君子也自宜見用豈獨一身哉凡志同道合而有斯世斯民之心相與並起矣故爲防茅茹以彚之象而行則吉防初九者必君相也明之道得而賢者有帝臣之願矣防之之道何如求之以禮任之以誠而已否則恭敬而無實者君子不可虛拘九二有剛中之徳上應六五當泰之責任者也所謂財成天地之道輔相天地之宜以左右民者九二以身當其事而燮理之矣有包舉宇宙之量有坐定夷險之才有不廢困窮之仁有不私親暱之公是能以中行爲尙者也若九二眞可謂代天之相矣臯防稷契伊傅周召之能事也諸孔明韓範之徒亦其流亞者也媢嫉求備則與包荒相反天下有事束手無策則與用馮河相反用馮河非勇決之義如周公言在今予小子旦若遊大川懼不克濟欲與召公共濟之謂有撥亂反正之才也不言涉大川而言馮河馮如馮幾之馮取其坐鎭安危之義也抱明徳而類微者則忽之與不遐遺相反以天位天祿私親故者與朋亡相反九三泰已極矣至此則將否之時也泰之時爲平無有平而不陂者今將陂矣陰往在外無有往而不復者今將復矣可懼哉可懼哉處九三之地而以世道爲己責者當有蹈虎尾涉春冰之心可也惟當艱難其心以守正道常思一念不謹禍卽起矣一事有失世卽亂矣如以千鈞之重投之眇然之躬之上而爲之負荷之一有顚蹶則載胥以亡而不可救矣始可謂艱難守正而得無咎矣如孔明相漢躬親細務豈得已哉如此則勿憂所期之孚不我有而君臣上下常得以享其福矣孚所期之信也所期欲常泰而不否也泰之復否率以人謀之不臧而亦天運然也有聖人則可以救之聖人以天自處視天下無不可有爲之時亦無不可有爲之事故於否則卽反爲泰泰可以常不否然孔孟有徳而無位則亦天之運也六四泰已過中而否至矣四與類皆陰柔小人治平之時皆處之於外者也至是則相率而復於內如鳥之飛翩翩而至言其羣合而且迅疾也小人羣合以害君子而君子亦將盡矣不必用富之力以其鄰而鄰無不從不待相戒而自相信然所以主之者必有其人豈可盡歸於天運哉六五者正所謂主乎泰者也以陰居上以順徳而下應九二之陽爲帝乙歸妹之象以祉元吉者以此道致福祉而得元吉也五所以者何道也虛已以任賢才以保治安憸邪不得以間其心晏安不能以溺其志五以陰柔處過中之泰多所沈溺而未必能此聖人以其有造命之權而爲之則甚易也欲治則治爲亂則亂者五也開之以撥亂反治之機而望其大有作爲而獲元吉其憂世之心至矣哉以中徳而行其所願也君之所願者用賢以保治安也危亂非其本心之所願也爲小人所誤而至此耳如徽宗北行泣於道曰王黼誤我至此上六泰已否治已亂矣爲城復於隍之象天下方以親小人逺賢臣以致亂而怨上矣又欲毒民命以用師則所以自速其亡而已故勿用師惟當下哀痛之詔反躬自責陳在已致亂之由在於反道敗徳諭天下圖存之願必欲遷善攺過自其邑之近而達之於逺告之詳而及之徧或可以收人心以延天命焉然此旣否之後不得已而圖免於亡之所爲也不能謹之於始而守此以爲正則可羞之甚也

【坤下乾上】

否之匪人不利君子貞大往小來

否之時匪人道也天理之在人心者未甞亡則人道無時而可泯也但在廟堂則治在田野則亂否之時在田野而不在於廟堂矣人道善道也天命有善而無惡人道合於天命者也君子之正道卽人道也匪人道則不利君子之正道也幹爲大而往居於外坤爲小而來居於內則是天地不交萬物之生意閉塞而不通也上下不交天下亂而無邦也以卦言則內陰而外陽內柔而外剛在人則爲內小人而外君子小人得志肆惡以號令天下其道長君子則有隠居求志而已此豈人道哉君子𨿽退處林野小人猶欲害之故當儉徳以辟其難儉徳者隠晦其迹以潛處也如東漢黨錮皆一時之君子也範滂輩不能潛晦其迹而速禍之慘可傷哉初六小人在下者聯類並起亦防茅連茹之象然否之初則小人者未至於殘傷君子未至於大壊朝政猶可以攺過遷善一變而爲君子焉故聖人以貞吉戒勉之其爲世道之慮深矣六二當否之時正所謂用事之小人也包承大人非其本心也以公論所在士望所屬而殘害之已亦難乎其爲處矣如李林甫於張九齡𨿽恨猶曲意事之可以保富貴而不及於禍則小人之吉也包承者小人處君子之術也君子豈可爲小人所處哉當於否之時求吾之亨道焉以身殉道大人之亨也豈可漫不知否而亂於小人之羣哉六三不中不正居下之上當否之時居髙位而享厚祿者也世之否者任其否漫不知所以處之吾之富貴吾自保之而已胡廣馮道之徒是也豈不可羞之甚哉象言其位不當也以何功何能而得此位乎位者居下之上也九四否已過中气運漸至於亨通人事漸可以措手天命之否者至此有轉而爲泰之幾矣四近九五有轉否爲泰之責任者也然以陽居陰處不得正而或不免於過咎焉則非盡人事以答天休者也若能克己爲義使所行無咎則一時疇類君子賴其徳位皆得行所學以益世而獲福矣不言吉者時未可以得吉而四之才尙有不滿人意者焉九五陽剛中正以居尊位徳與位稱道與時合世之否者可一變而爲休美矣是大人明徳新民之道治隆於上而俗美於下矣故大人吉然又當戒懼於心自以爲其亡矣其亡矣再言其亡者言無時無事而不戒懼也凡所施爲必詳審安固有久大之圖如系於苞桑之固可也其亡其亡者有居安思危之心也系於苞桑者言所處之密也上九以陽剛居否之終能傾時之否者也物之貯於器中者多則漸去之而未可傾少則傾倒而盡去之否至於終則否無幾矣上九以陽剛之才一傾之以收成功焉故先否後喜象言否終則傾何可長也否未終則圖以漸去之終則直可傾之取義精矣

【離下乾上】

同人於野亨利涉大川利君子貞

同人與人相同之義六二以柔得位得中而應乎幹以柔應剛固有相同之義得位則應之以職分所當爲得中則應之以事理所當然應之以職分所當爲義理所當然上之人或不能卽從或從之而中止亦不足以言同也二之所應者乃九五之幹也幹者至健而無息之義惟其至健也則於二之應乎已者卽能行之而不失其幾惟其無息也則行之有常要之以永久而不中止二之與五可謂同之以心同之以理不但形迹之相同而已也不曰應乎上應乎剛而曰應乎幹者上未必皆剛而剛不足以盡幹之義也聖人之筆如化工非但寫其形像而精神盡見矣於野則與人同者曠逺而無私也不狃於崇卑不限於逺近而廓然與同則同人之心度極於廣大無外矣此於野之气象也如是則天下皆其同心者也古今皆其同心者也豈不足以致亨而涉大川乎卦之以離遇乾爲以健而行其所知者也以健而行其所知則所以與人同者剛毅果決不牽於私系不溺於近小而必至於廣大無外之域矣是致亨涉川則由於野而於野之胸次非以干行者不能也於野則相同者固廣大無私矣然於精微之義或有未盡則所同者亦非君子之正道也君子之正道合於大同之理也時異勢殊或有可同於昔而未可同於今者可同於彼而未可同於此者非精義入神者不能明此理非剛健克己者不能行此道卦之文明則能精義入神而明此理矣以健則能剛健克己而行此道矣如此則能以中正而應非中正則不應而不與之同是所同者皆廣大精微之至理而爲君子之正道也未至於文明者則格物致知求明諸心而知所往則𨿽愚必明矣未至於剛健者則勉彊克己而力以求其至則𨿽柔必彊矣天下之事不同而所同者心也天下之心不同而所同者理也君子之心所先得者天下同然之理也得天下同然之理自能通天下之志矣徵諸庻民考諸三王而不謬建諸天地而不悖質諸鬼神而無疑百世以俟聖人而不惑此通天下之志而合大同之道也天在上而火炎上亦有同人之義類族則逺近親疎各得其所君子小人各安其分辧物則精粗美惡各得其用皆以類而與同矣初九以剛在下上無應與又當同人之初則所交未私而所志未變爲出門同人之象而得無咎初𨿽陽剛得正卦體本陰處離之下涉於小疵之躁而未防於文明之善特以同人之初未有私主涉世之久用物之多不知身心至此又何如也免於咎而已故不言吉六二𨿽得中正然有應於上則系於私小而非大同之道也故各卦所論者大同之道六二以中正而與人同則得其道矣爻則以相應相與而有公私廣狹之異故六二在一卦則爲善而在本爻則爲惡也九三欲同於六二懼九五之見攻而欲與之敵故有伏戎於莽升其髙陵以窺伺之至於三嵗之久不能興勢不相敵故也九三者心欲爲惡而力不遂也九四欲攻六二與之同爲九三所間二守正不與三墉之象也故四有乘墉之象乘墉則可以攻而有之矣然四以陽居陰能以柔濟剛而不克攻也若四者力足以爲惡心能自反而歸於義者也故吉晉人納捷菑於邾弗克納趙宣子曰非吾力不能納義實不爾克也合於此爻之義矣九五與六二以剛中柔中而相應焉則理直矣爲三四所間而不得同故先號咷五之力足以勝三四故終得同而後笑也五之得同於二以大師克之而後遇也立賢無方君道當然初與三皆剛而得正九四則剛而能柔上九居事之外而不求與世同此九五居尊位而所當延攬者也捨皆不與同之而汲汲以求二則亦狹矣上九以陽剛居同人之終而無應眾皆有同已則無求於世而不與人同孤介自守荒僻寂寞爲同人於郊之象旣無所同則亦無所系累故得無悔親師取友則徳崇業廣離羣索居則孤陋寡聞上九所爲非可尙之道也故象言其志未得

【乾下離上】

大有元亨

大有所有之大也六五以柔得尊位大中而上下應之以天下之大徳居天下之大位則人皆尊親之矣故爲大有幹之徳剛健離之徳文明以干遇離爲其徳剛健而文明剛健則爲善有終文明則照物無遺六五應干之九二爲應乎天而時行典曰天敍禮曰天秩徳曰天命罪曰天討君人者應天以時行而已何容心哉聖王徳與天合故能因時立制以盡其事天之誠是以元亨火在天上則所照者逺矣所照見者皆其所有矣故爲大有之象遏惡討有罪也善命有徳也討罪命徳天之道也故爲順天休命此卽所謂應乎天而時行爲治所有之象之道也初九當大有之時以陽居下上無應與在事之初則事未悖謬未交於害者也若任事之久則耽其寵樂而患得患失之心生事有悖謬而害至矣初九未至於此亦未見其有咎故但曰匪咎者不敢遽以無咎許之也富貴寵利人視之以爲喜已則思其有憂者在人視之以爲安已則思其有危者在是能艱以處之也如此則於事之可否身之去就皆不敢茍而得無咎矣書曰居寵思危罔不惟畏艱則無咎之義也九二當大有之時陽剛得中上應六五才徳足以任天下之重者也五之所欲爲者委之於二二足以承之而有爲爲大車以載之象以其才徳輔佐六五綱紀眾事則家相之責盡矣故無咎不言吉者任事在二而成功則歸於五此君臣之分也九三剛而得正當大有之時居下之上位髙徳正有方伯連帥之責者也爲龍爲光蕃屏王室天子之禮樂刑政四達而不悖矣用亨於天子用其才徳以亨通天子之威命明徳於天下也小人無此徳者則不能當此亨於天子之任也無此徳而當此任則挾上命以號令天下肆其暴虐而反爲民害矣如曹操劉裕之徒徵伐四出拜表輒行卒簒漢晉爲害多矣爻有過剛不中之嫌故特以小人戒之九四位近六五當公輔之責贊六五以保大有之成業者也以陽居陰剛而能柔爲嚴恭寅畏不極其盛之象如召公言我非敢勤惟恭奉幣用供王能祈天永命者是也身勞力瘁則委效於君上功蓋天下則守之以謙虛爲恪盡臣道而得無咎矣六五以文明虛中之徳而居尊位文明則照物無遺虛中則專於委任推誠心於股肱心膂之寄是其孚心交於下而得臣工以贊助可以保大有之業矣然承平之世率以文教爲尙而武備易於廢弛況六五柔中而無剛徳威武尢其所不足也故必威如而後吉所謂威如者安不忘危振武烈使威徳加於天下則可以永保前人之成業如周公召公告成王克詰戎兵張皇六師覲文武之耿光而無壊其寡命者是也人主當大有之世撫盈成之運於事多忽易而無思患預備之心啟之以威如爲六五對病之藥也上九以陽剛離體居大有之上是剛有終而明能極者也剛有終則能自振防而不溺於晏安明能極則用賢使能而不至於混淆善保大有之業者莫過於剛明之徳故自天祐之吉無不利系辭所言又一義也大有上九自天祐之吉無不利象曰大有上九自天祐也系辭曰天之所助者順也人之所助者信也履信思乎順又以尙賢也是以自天祐之吉無不利人臣以道事君而成大有之業爲成其事上之信也鼎象曰覆公餗信何如也凡臣職未盡而至於誤國誤民則失信矣四時之運功成者去於兼善天下之後奉身而退不以寵利居成功而致顚覆之禍則知進退存亡而處之以道爲順矣上九以剛明之才當大有之時是能左右六五以成大業者爲履信矣位六五之上爲所尊禮而非任事之地爲思順矣初九無交害九二大車以載九三亨於天子九四匪其彭則濟濟多士惇大成裕輔六五以成治化而已處無爲之地是能推賢讓能使國家復用一畨人才爲尙賢矣其捲舒運用始終一於道而不茍焉者也此其所以天人交助獲吉而無不利也象言大有上九自天祐者大有言其時也上九言其所抱之才與所處之地也以此人此徳當此時而處此地獲天之祐爲所宜也大有初九無交害匪咎艱則無咎象曰大有初九無交害也徳不足而行未成未可以涉世也初九以陽剛得正之才而處卦下是負其幼之所學而欲效用於大有之世矣內重而見外之輕也得深而知誘之小也始進而志足以帥气也迷於欲則入於害矣而履能以道則未與害交而不致咎矣聖人慮其希世取寵之念萌而天理之幾易至於泯滅焉故復以艱則無咎致其戒能知人心操捨之無常而富貴利達易以惑人使之迷謬顚危至於歿齒不自悟自能察於所履而有難進易退之節矣夫何咎象謂大有初九無交害者蓋言大有之時易於害交而處初則心未變爲九則志能堅其才其時皆易免咎

【艮下坤上】

謙亨君子有終

謙者有若無實若虛之意也無爲無虛爲虛此有恆也已有而處之若無巳實而處之若虛此謙也山之髙者處於地之卑之下外示卑而自掩其髙則謙之象也止於理而不敢或過順於道而從容謹勑則謙之義也未有尙謙徳而不亨通者矣謙者君子之美徳也有若無終不能掩其有實若虛終不能匿其實有終之謂也天道下濟則天道謙矣下濟而成生物之功則光明也地道卑而處下則地道謙矣承天以有爲而時行則上升也光明上升則亨通之義也天道則虧其盈而益其謙寒暑往來日月盈昃是也地道則變其盈而流其謙髙者日頽而下者日平是也鬼神禍盈而福謙作善降之百祥作不善降之百殃是也人道惡盈而好謙去不仁而歸於仁是也居尊位而能謙則盛徳至善愈爲光顯居卑位而能謙其徳之髙而人亦不可逾也此謙徳之君子所以有終也地中有山則髙者卑而卑者髙矣裒多益寡所以稱物之多者宜裒寡者宜益以平吾之所施也所施裒之益之而得其當則爲平矣此取地中有山之象初六以柔處最下謙而又謙之君子也有是美徳則人孰不相與以心乎得人心之與而用以涉險則無難矣故用涉大川吉牧者置身之處所也以卑爲置身之處所則動靜語黙無不在是矣六二柔順中正柔順則有能謙之質又能使所謙得乎中正合於至當不易之理矣故能以謙徳鳴世得正而吉也非其中心有得於至理者能若是乎九三居下之上剛而得正上下賴之其功大矣處止之極而又得正則止於理義道徳而不過焉爲有功勞而能謙也書曰汝惟不矜天下莫與汝爭能汝惟不伐天下莫與汝爭功功能之實自不可掩則有終而吉也六四位近於五君臣皆有順徳贊相輔弼其道大行無不利矣然上承六五柔中之君也下乘九三則有功之大臣也四居柔而得正順體而能下其心若不敢以自安者爲防謙之象防者施布之意猶言曲盡其謙徳也六五有柔中之徳而居尊位在上能謙則爲眾心所與謙則尙義而不殖貨利上下二陰順而從之爲不富而能以其鄰之象艮止在下有止而不服之象又六五謙徳之君不尙威武亦或有恃其桀傲而不來庭者則利用侵伐如漢文寛厚吳王不朝賜以幾杖使當時有以處之則七國之叛可預消矣居尊能謙則人心所與徵伐尙利爲之而況於他事有不利乎上六居柔之極爲順之至能以謙徳有聞於人者也以謙有聞則所與者眾矣亦有恃力而不可以徳化者上六之志未得也率其所與之眾而往正之則爲利也五君也利用侵伐則無逺近之間上六則可以徵其邑國而已坤有國邑之象則上六爲民社者也徵邑國不得已而用師也非其邑國而徵之則肆其侮奪而流於惡矣自四以下皆所以輔五也五則徵伐自天子出故利用侵伐上𨿽屬五而處其上亦有土之君也徵其邑國則告於天子請於方伯在其中矣謙𨿽賢者之事比於剛中之作用則有間焉人之懷徳𨿽有之而畏威則未也故五上皆以徵伐爲言

【坤下震上】

豫利建侯行師

豫和樂也以一卦之體言九四以剛徳爲上下所應而志得行則人心和樂以應九四矣以二卦之徳言以坤遇震爲順而動上能順理而動則人心和樂以應之矣故卦名豫事莫大於建侯與行師非得人心之和不可以有爲建侯卽人心和樂以應之人而利建以爲侯也行師則率其和樂以應之眾而往正人之罪也如豫之順以動則天地如之天地亦順而應之矣況於建侯行師不可以有爲乎天地惟其順理而動也故日月之行有常度而不過四時之運有常候而不忒聖人惟其順理而動也則刑罰不用而民自說服豫之順理而動天地此道聖人亦此道天下古今不可易之道也其時義可謂大矣雷出地而奮其聲則气和矣故爲豫之象先王取其和之義而作樂以崇徳樂之用則斟酌飽滿動蕩血脈流通精神養其中和之徳而救其气質之偏者也孔子言成於樂書所謂典樂教冑子者亦崇徳之義也殷盛也薦上帝配祖考則用樂之盛也初六與九四爲應九四居六五之下而上下應之得時主事者也初六陰柔小人資其勢以作威福志得意滿不勝其豫而自鳴凶之道也六二當豫之時眾皆溺於豫而已獨以中正自守其節介如石之堅而不可易所謂富貴不能淫貧賤不能移威武不能屈者六二有之事幾之隠而難知者必安靜之君子能察之而躁動者不能識也二之節介如石則自能精義入神不俟終日而見凡事之幾微得正而且吉也六三不中不正位近九四仰視其富貴以豫樂而取悔者也三之悔由其悔之遲所以有悔也陰柔之質無見事之明無決斷之才沈溺於豫而不知速悔所以至於有悔而不可追也自古權臣之敗凡奔走門下而不能早自引決者安能自免九四由豫者天下人心之豫由於四也有能爲之才遇可爲之時而得以自盡其所爲焉大有得也大臣至此必有至誠惻怛之心以憂國憂民則朋類君子合而聚之樂爲所用則在已以人事君之道或可以少盡矣四以陽居陰而誠或未至故聖人以勿疑啟之諸孔明開誠心布公道集眾賢廣忠益有類此爻六五當豫之時以陰居尊沈溺於豫乘九四之剛眾心歸於四五所處者危地也故爲貞疾之象貞疾腹心之疾也以其得中故𨿽有貞疾而恆不死周赧漢獻似之上六以陰柔處豫之極是昏防於豫迷於沈溺而不知省悟則禍基成矣若能恍然而悟翻然而攺以道義自樹而不安於防豫之失則無咎矣上六處動之極有能攺過遷善之質故聖人期之以有渝無咎而與其進焉

【震下兌上】

隨元亨利貞無咎

隨相隨之義初九以剛來下柔陽唱而陰必和以震遇兌爲動而說說斯隨之皆相從之義也剛來下柔又所以成其爲動而說也凡諸卦言剛柔之變程傳謂自乾坤而來易本義則變自他卦此易中之法象於義皆當自乾坤來者其說覺長彼此相從固可以致元亨然利於正則所從可以無咎所從不正則爲茍合𨿽可以致亨而過多矣以相從致大亨貞而無咎則天下隨之矣貞者堯舜禹湯文武周公相傳之正道萬古不易之定理也天下之人心不同而同於此理故貞則天下隨之如所謂一日克己復禮天下歸仁者亦此義也隨之義貞也可謂大矣時當作之澤中有雷雷動而澤隨也向晦入宴息取雷藏澤中動而靜隨時休息之義也初九官有渝官主守渝變也未隨則爲士已隨則爲官膺一事守一職之義也士則隠居求志官則行義達道視士之所尙則變矣然所隨之人不可不擇必信義足以系天下之望者而後隨之如孔明不隨曹孫之輩而隨先主則所隨得其正而可以獲吉矣隨旣得其人而所以相交者必以公出門交公之義也從違可否必順天下之公理忘一己之私情則能以道義相與而可以大有爲矣故有功所隨必擇其人所交必愼其道此隨之第一步也不可以不謹隨之時易於茍隨六二近於初九之小子爲其所系而與之隨則失九五所當隨之丈夫矣卽近而忘逺棄正而與邪也書曰逺耆徳比頑童正此義也邪正不能以兩隨未有隨邪術而又能隨正道說小人而又能說君子者也故象曰系小子弗兼與也其義深矣六三位近九四之丈夫爲其所系而隨之則失於初九同體之小子四居九五之下當時之任者也已旣從之則隨其所求而無不獲矣然必利居貞隨之必以正求之必有道內不失已外不失人則爲正不然則權門之鷹犬也九四位近九五而權已重下應動體則動而隨乎已也位髙權重而民隨之故求無不獲然勢迫於君而得人心則嫌疑易生貞固守此防之道也人臣處此惟存其有孚在道之明可也有孚在道所以爲明者惻惻然以盡補衮之誠防防然以嚴事上之禮勤勞盡瘁四直任之而成功則歸於五使人知恩威出於君而無與於己則爲明之至而可無咎矣否則耽寵樂而忘禍機昏昧之徒也九五孚於嘉嘉善也謂六二之中正者也九五六二皆以中正爲應則相隨者能以道矣五以剛中正信二之柔中正所謂大亨利貞而天下隨之者也故吉上六居隨之極已能隨人之心人則隨己之動固結而不可解爲拘系之又從而維之周王惟其得人心之隨至固結而不可解則亨通於西山而王業之成肇於此矣

隨上六拘系之乃從維之王用亨於西山象曰拘系之上窮也上六居隨之終悅之極人心悅己而已終隨人文王以之羑里之囚拘系從維幾至不免而終守天地之義終不攺其臣節周之徳可謂至徳也人心歸之天命與之三分天下有其二是文王以隨之至徳而亨於西山也象言上窮文王遭時不臧而至拘系則亦窮矣遭此窮阨而終不攺節非文王至徳不能也

【巽下艮上】

蠱元亨利涉大川先甲三日後甲三日

蠱壊亂之義事之壊亂者不可不求以治之故又爲有事之義爲卦艮剛在上巽柔在下剛柔各止其所而不相交也又爲下卑巽則專於詭隨上茍止則不能自彊交之不以道也上下不交與交不以道皆足以致壊亂矣蠱之時則亂已極矣亂極復治循環之理故元亨而天下有治之機矣治一世之蠱者不可蹈襲舊獘當有非常之更張宏逺之作用而涉險難以爲之故利涉大川爲往而有事於治蠱也自古創業之君開國之臣所以撥亂世而反之正者必險阻艱難之備甞規模施爲之先定皆涉川之義也甲取始之義也先甲者原之於始也後甲者要之於終也凡事之爲思慮審而至於三則謹之至也先甲三日後甲三日謂凡治蠱之道必原始要終熟思審處而致其愼也書曰愼厥終惟其始終以不困不惟厥終終以困窮此之謂也天運至於蠱之時則向於治矣人之治蠱要之以有終者由愼之於始則維持世運之道盡而合於天之行也人謀之與天運未甞不相爲流通者也山下有風則風回旋而物亂矣故爲蠱之象未有風俗不壊而世亂者也世之亂者由於風俗之壊也振起其民而使皆趨於教典所以善風俗也育徳則自育其徳又所以端風化之本也未有己不正而能正人者也蠱者前人之失故諸爻之治蠱者皆以父母爲言初六非有治蠱之才但在事之初蠱未深而爲力易故有賢子則能乾父所壊之事而考得無咎父之過卽子之過子之功卽父之功見父子一體之義也事之成敗存亡所系初六當蠱之時勢已危矣所損未多賴有賢子而急治之故終吉象言意承考也承如書所謂丕承哉之承蓋善繼考之志善述考之事也考以失而致蠱豈無悔悟之心與補愆之志哉初六乾父之蠱乃承其考之志而非以自爲也聖人以子之賢善歸於父爲訓之義大矣九二以陽剛得中上應六五之陰柔而治其壊爲幹母之蠱母旣昏暗致蠱子以剛陽之才幹之宜委曲以成其幾而不失於正若伸己之是正彼之非如此而貞則陰暗之主必反見疑而蠱益深矣狄仁傑之於武氏是也始終以姑侄母子配食於廟以啟其心而濟其事或曰仁傑若用貞當何如曰婦人不可居天位也嗣聖不可攺爲光宅也唐之天下不可革爲周也先儒胡氏言當執武氏於唐宗廟前誅之則貞之大者也九三過剛不中而幹前人之蠱或有過於作用而失其幾宜者故小有悔然剛正之才終可以有爲而補其愆故無大咎六四以柔居柔爲過於柔以此幹蠱則逡巡畏縮不自振防蹈其因襲之獘以重旣往之失而已矣故往則見吝象言往未得也言以寛裕治蠱則蠱不可得而治也六五以柔中居尊下應九二剛中之賢二能承之以徳承卽意承考之承五之志在得賢治蠱二能以剛中之徳承其志而輔之以有爲則成功歸於五而有幹蠱之善譽矣上九視一時人才之所爲皆其所不屑也故不事王侯而髙尙其事所謂天子不得臣諸侯不得友也隠居以求其志樂堯舜之道而囂囂自得者乃其髙尙之事也其淸風髙節足以亷頑而立懦矣故象曰不事王侯志可則也胸次悠然超乎萬物之上而不義之富貴則視之如浮雲者此其志也豈不可以爲法乎

【兌下坤上】

臨元亨利貞至於八月有凶

臨剛臨柔也剛浸而長以消柔也凡臨民者必有以正乎民臨事者必有以處乎事君子臨小人使小人革心向善否則去之此臨之以道也正邪不容並立君子之道日長則小人之道日消臨有元亨之理然臨之不以正則涉於作惡而爲血气之私非君子至公無我之道也卦之以兌遇坤爲和悅而順於理此天徳也九二剛中而有六五之應此王道也以此臨小人而處之則大亨而得其正矣天道四時行百物生栽培傾覆無有不亨通而得正者故大亨以正爲天之道也臨十二月之卦君子之道方盛之時也至於八月爲遁卦二陰方長則小人盛而君子有凶矣聖人言此非特以示循環之理也正欲君臣上下於方盛之時卽知不久而有凶將至矣庶幾安不忘危存不忘亡憂勤惕厲之心無時而可少懈則可以保其無凶矣故彖言至於八月有凶消不久也則情見乎辭而凜乎其可畏垂戒之意深逺矣澤上有地地臨於澤上臨下之象也君子臨民之道教養兩端而已澤之出於地者無窮君子教民之心而思欲盡之於無窮焉地之載乎物者無疆君子容保民之心亦無疆盡一世之民皆欲教之養之使無一夫不得其所者君子之心也初九陽剛得正有其才矣當臨之時有其時矣才與時合視卦之羣陰皆其所當臨之小人也而初則咸臨之咸之義至爲精約詳逺而略近暱親而忽防皆非咸也無逺近親疏皆以公平之道臨之書所謂無偏黨反側而惟以蕩蕩平平正直爲心孔子謂周而不比程子謂廓然而大公物來而順應者皆咸臨之義也初九之臨下不以逺近親疏二三其心而志在於行正正卽王道也故吉九二以剛中之徳而臨羣陰善莫善於剛中故盡咸臨之道與初九同二應於五奉君命以臨之者也其勢尢便而處之尢易故吉而無不利所以咸臨吉而無不利者以羣陰之未順君命也君也者奉天以安民者也臣也者受君之命而奉以行之者也小人所爲惟有戕賊善類民之害而已於人君之命有未順也九二上應六五正名其未順命之罪而咸臨之故吉而無不利也六三居下之上有臨民之責者也陰不中正又兌爲口舌說見於外爲內無所有徒以巧言令色臨民者也臨之而失其道如此則何所利哉臨之時二陽盛長以消諸陰三處二之上則勢已迫而消已及矣亦自知憂之者也旣憂之則攺過遷善變爲君子而無甘臨之失矣何咎之有六四柔而得正下應初九剛而得正剛柔相應而又各以正則相臨者非以面貌而以誠心懇惻切至而樂於相與也君臣朋友之交合吐忠赤而忘忌疑皆此義也如公孫述磬折以恭馬援而援斥之光武岸幘簡易而樂爲用得至臨之義也故無咎六五知九二爲可用之賢委任之而行其道是能以智臨下而得大君之所宜也五以誠任二二以道事五上下交而徳業成矣故吉上六居臨之終以厚道臨民則可持之以有終未有以薄道虐民而可以有終者也上處坤之極坤爲地則至順極厚者也故上爲以厚道臨民吉而無咎未有厚以臨民而其志不欲得賢才以自輔者也初九之剛正九二之剛中皆賢人之有益於民者也四與初應五與二應而皆能行其道上𨿽居不相應之地而志未甞不欲資之以有爲也故象曰志在內也位不相應不可言行故但以志爲言聖人以上六之道惟欲厚民故度其志在於得賢

【坤下巽上】

觀盥而不薦有孚顒若

大觀在上以徳化下則觀之義也以坤遇巽爲順而巽九五以中正居上而四陰仰之順而巽中正以觀天下則君師之道盡而徳與位稱爲大觀在上觀天下之道誠敬而已矣大祭方承盥而不薦禮文未舉之際誠敬於斯爲尢至也以是誠敬之徳觀天下則不言而信不怒而威有孚顒若下觀而化所謂篤恭而天下平也天之道陰陽而已陰陽不測則神道也天惟神道以爲觀故四時不忒聖人過化存神上下與天地同流民日遷善而不知爲之者則以神道設教而天下服矣風行地上鼓動萬物觀之象也先王觀風行地上之象而省方設教以觀天下四方土俗不同人情亦異而先王施教恆因之故省方觀民以設教則四方風動而教無不行矣初六以陰處最下去五逺甚於其陽剛中正觀下之道無所見則童子之所觀愚暗之小人也可使由之不可使知乃其常道若君子志道而所見如此可羞吝也六二𨿽與五爲應然陰暗不能逺見於中正之道彷佛其疑似之迹而無所得爲闚觀之象女子者無非無儀惟酒食是議有閨門之修無境外之志能如此斯爲正矣而豈丈夫之道哉六三與上九爲應故觀我生進退我生上九也古人於學士多以生稱之如文帝於賈誼光武於鄧禹皆目之曰生上九以陽剛居卦之上無時事之責任自三而稱之曰我生我者親之之辭上九進以禮退以義者也三居下之上有民社之責者也若觀上九以爲進退則天下有道以道殉身天下無道以身殉道而無以道殉人之失矣惜乎六三不足以語此楊素之於文中子類此爻之義六四居陰得正位近九五九五以陽剛中正之徳敷而爲禮樂教化光輝發越而四達者也書所謂王道平平王道蕩蕩王道正直者是也四覿其光而有所得爲觀國之光也四之與五可謂見而知之者矣以其觀而得之之道爲王賔禮任使之乃爲利也四於五以上下之分言之則爲臣以道徳爲其所欽崇則曰賔古人於臣下多以賔稱之詩曰我有嘉賔是也象言尙賔尙髙尙之義戒人臣不以承順奔走爲恭敬而當以禮義亷恥自樹立也九五切比上九上九以陽剛之徳而居無責任之地是塵視金玉銖視軒冕而爲尊徳樂義之君子也九五觀其徳而自成君子之徳斯無咎矣上九之徳足以膏澤斯民者也五能觀之以自善其身施於有政達於天下而民俗善可謂與人爲善之君子矣君仁莫不仁君義莫不義未有君徳隆盛而羣黎百姓不徧爲爾徳者也象言觀我生而直言觀民者見上下之一體而上行下必效也五與三旣以上九爲我生則上九但當言其生文義可謂至明白矣剛陽之才足以益世而無用世之責巽性務入聖人慮其退處旣久而或至失身以求用則所損多矣故戒其反觀於己必道合君子斯無咎也君子者用之則行舍之則藏安於義命而無慕外之心也以六四之陰柔得以觀國之光以六三之陰不中正而居下之上則獨善其身如上九者志必不能平矣嚴於克己而達諸大觀不怨天不尢人則志斯平矣此觀其生之義也聖人期上九造就之意逺矣哉象言觀其生志未平謂爻辭戒以觀其生者爲其志未平也平者有定而居之安也戒懼與志不平正相反能戒懼則心存不放而志常平不能戒懼則放逸傾倒喪其志而不平矣如遁世無悶不見是而無悶樂則行之憂則違之確乎其不可防志平之意也孔子曰道之將行也歟命也道之將廢也歟命也公伯寮其如命何孟子曰行或使之止或尼之行止非人之所爲吾之不遇魯侯天也臧氏之子焉能使予不遇哉則志無不平矣凡言志者多君子之類小人不足言志也上九之志達可行於天下而後行之者也聖人恐其動於外物而不能有終故戒之

觀者建極於上而足以表正乎下也卦之九五以大徳而居尊位爲大觀在上所謂大觀者動皆順理且潛隠而形迹之渾化以大中至正之道而觀天下者也觀天下猶書所謂表正萬邦皇建其有極也故卦名觀盥將祭而潔手也薦奉酒食以祭神也盥而不薦有穆穆之容而不假聲色猶所謂篤恭修巳以敬自治威儀而儼若淵黙者也如此則人孰不誠心敬仰而歸其極乎故曰有孚顒若下觀而化也天之神道上天之載無聲無臭也而四時之不忒聖人以神道設教則所過者化所存者神上下與天地同流矣故天下服言天與聖人皆有觀之道也風行地上風被於物物隨風靡有觀之象先王觀風行地上之象則嵗時巡狩省其方嶽觀民俗之異宜而因以設教焉亦猶風之及物而物從乎風也卦之觀讀去聲表率之義爻之觀讀平聲觀瞻之義九五爲大觀在上所謂神道設教者也自四以下皆觀其道初六居下去五最逺又陰柔不能逺見爲童稚之觀小人之道也椎愚細民終身由之而不知聖人之大道乃其常也何咎之有若君子則可羞吝矣君子不待文王而興起者也可以童觀乎六二上應九五爲觀九五之道者也陰柔居內而觀乎外爲闚觀之象自內觀之而一於從所謂必敬必戒無違夫子者妾婦之道也女子守此以爲正則利矣丈夫者當有吞吐宇宙之胸懷有達權通變之作用效妾婦之闚觀而區區以從爲道者可醜之甚也六三居下之上柔得正而順之極進退能順天下之正道者也故能觀我生進退我生猶言此生此生者此身也觀我此身作用之通塞合則進不合則退三可謂審於出處之道者矣故象言其未失道也六四所觀之國光謂九五也九五大觀在上順而巽中正以觀天下以其道徳爲一國之光也四近於五觀之以成其徳而可以輔世長民者也故利用賔於王九五居尊位而臣民所賴以作則者也宜自觀其所行者何如耳必其陽剛中正足以表正天下而有君子之徳則無咎否則播惡於下而違於奉天子民之道多矣人君徳足以範世則羣黎百姓徧爲爾徳而俗善矣堯舜帥天下以仁而民從之桀紂帥天下以暴而民從之民徳之善否系於君道之得失故九五觀我生者當觀於民焉觀我生自觀之也觀其生人觀之也上九以剛陽居一卦之上是道徳足以師世範俗而無位者也其淸風髙節人未甞不仰之以爲儀刑也必其有君子之徳眞可以系天下之望者而後無咎焉若過中失正而欺世盜名者何足道哉行道濟時聖賢之心也道不行而徒爲國人之矜式豈聖賢之志哉如孔子浮海之嘆孟子之不豫色其志固不能平矣聖人發此正欲爲君者尊用賢才不可棄之不用而使人觀其生也

【震下離上】

噬嗑亨利用獄

頥中有物曰噬嗑爲卦上下兩陽而中虛頥口之象九四一陽間於其中必齧頥中有物但可以言間而已卦名噬嗑者物在頥中則不可以不噬噬則必至於嗑噬之以道則嗑嗑則間去而亨通矣噬不以道或能彊嗑之亨則未也大抵外藩爲中國害小人爲君子害異端爲正道害凡人心之動於欲而爲天理之本則累者皆間也皆頥中之物也去之則亨通矣噬嗑之義於宇宙間事盡之矣訟獄之事亦治化之間也聽之得其當至於無訟可聽而禮樂興亦噬嗑而亨之義也卦之剛柔分動而明雷電合而章柔得中而上行皆聽獄之才徳也故利用獄有雷則有電亦合之義也明罰勅法威明不可偏發也固取雷電之義然罰無不明則法無不正民俗善而治化隆亦噬嗑而亨之義也初上無位爲受刑之象中四爻爲用刑之象初在卦始罪薄過小有所懲戒而得攺焉則小人之福也故無咎上居卦之終有怙終之義則惡極罪大而不可掩故凶初之陽剛得正亦有善反之才上則肆其剛惡而至於極矣若以陰陽上下之義言之初以陽居正而在下爲懷刑之良民陽剛居卦之上者則超然於法网之外而免於刑戮矣不取此者易之取義不一小懲者可以大戒惡極者必至殺身於垂世立教之義爲大耳六二柔順中正有治獄之才徳故治人而人無不服如噬膚之易所治者乃健訟之剛惡則不免於滅鼻焉滅鼻之象因噬膚以及之耳二賢者也但可無咎若以聖人處之則無情者不得盡其辭不怒而民威於鈇鉞其過化存神潛消黙奪之用豈特無咎而已哉六三居下之上有用刑之責者也陰不中正而且動體則動於輕躁才徳不足以治人而人不服臘肉乃難於噬者遇毒則苦其難而不敢輕噬矣故始小吝而終無咎者以動體則易於更攺居陽應陽卒能振防而不以惡自終焉耳九四之所噬者初九也故爲噬幹胏之難四明體且以陽居陰而不過於剛爲得金矢之象得剛直之義也不爲威屈不爲利誘也聖人慮其以徼爲智而過於察以陽居陰則又疑於不正焉故戒以艱難守正則吉也不能以明覺爲自然而涉於不正則徳未光矣六五居尊位而有中徳下有九四爲剛陽之大臣輔之以噬天下之間者也爲噬幹肉得黃金之象黃則已徳合中金則九四輔之以剛陽之義也君道以剛中爲貴五𨿽得中而體本柔且以陰居陽疑於不正以滋天下之間而危甚矣故戒以守正而時存危厲之心惟恐一念不謹或以貽四海之憂一日不謹或以致千百年之患如此則無咎矣然以中徳離主知正可守而防微杜漸之惟謹亦其才徳可以勉而至故曰貞厲無咎得當也

【離下艮上】

賁亨小利有攸往

坤之中爻交幹之中爻爲離成內卦之飾幹之上爻交坤之上爻爲艮成外卦之飾他卦固皆物相雜而爲文然內卦飾於內而文明外卦飾於外而光輝於賁之義尢切故名賁致飾者亦可以得亨亨其所飾之事也非實徳昭著不可大有所爲小利有攸往而已柔來文剛故亨以剛爲主而濟之以柔則善用其剛矣分剛上而文柔則以柔爲主𨿽濟之以剛終於退歉而已此據卦之才徳而言也剛柔交錯天之垂象自然之文也觀之以察時變凡歷象授時裁成輔相皆其事也文明以止人文也六十四卦三百八十四爻此一言可以盡之此如詩之思無邪禮之毋不敬書之允執厥中之類也天文天之道也人文人之道也人道本於天道而天道所以爲人道也天敍有典勑我五典五惇哉天秩有禮自我五禮五庸哉天命有徳五服五彰哉天討有罪五刑五用哉皆觀人文以化成天下之作用也山下有火物被而生輝亦賁也然不及逺折獄之事非明徳逺照者不能故但可以明庻政而已初九以陽剛得正而居下體當賁之時爲賁其趾之象賁其趾則能捨非道之車而安於徒步矣伊尹耕於有莘之野而樂堯舜之道非其義也非其道也祿之以天下弗顧也系馬千駟弗視也此爻可以當之六二賁其須須待也待上之人能用其道而後興起以有爲也二有中正之道當賁之時上無應與能以文明中正之道賁其身而不求人知焉初九有長往不反之志二有相時而動之徳用之則行舍之則藏二有之矣九三陽剛得正居下之上上比六四居陰得正各以陰陽之正相與爲賁也四居上之下爲六五所柄用三與之賁無求不得無欲不遂得其賁而至於濡如者也當賁之時君子以質直尙義爲賁賁之誠也小人以色厲內荏爲賁賁之僞也四𨿽居正而質陰柔或不能終以道事君而至於徇俗遷就焉三之守或不足而不爲所變者鮮矣聖人示以求守正道則吉而終莫之陵其爲戒之意深矣六四與初九爲正應初九爲艸野之賢才六四爲當位之大臣明俊民布列庶位以人事君而盡大臣之職分則四之責也初九守正於下疑四與九三相賁而不屑於自求負道徳之髙而不爲世用四於此時祿位榮寵有餘而大臣之功業則不足故皤如而不得其賁焉四之與初若白馬翰如求之之急不以爲宼仇而以爲婚媾之親則人終不得以尢之矣媢疾以惡之而使不能容則視之如宼讐矣人之有技若已有之人之彥聖其心好之此婚媾之心也聖人於六四戒以宼讐而勉以婚媾其垂戒之意逺矣哉六五居尊而位在上九之下能以禮下上九者也丘髙阜艮之象上九所止之處也古者束帛加璧以聘賢者五以禮下上九爲賁於丘園束帛戔戔之象戔戔整齊之意初九九三上九皆剛陽之賢才當賁之時未有與五爲應者上九猶白賁則五𨿽以禮下之而未能與之共天位治天職也此由五以陰居尊而質柔弱又艮之徳爲止有茍止之心安於小康而無大有爲之志故賢者未爲所用而在五爲可吝矣然以求賢之心如此則君子不患不至矣杕杜之詩聖人所以錄之也燕昭禮郭隗而樂毅應聘晉睿宗躬詣顧榮賀循而溫嶠卞壼輩皆樂爲之用卒能彊小燕而保江東則終吉之義也上九以陽剛居賁之極脫然於致飾之外以眞徳實行檢其身而不假於外求能盡賁道者也故爲白賁於立身之道可無愧矣故無咎象言其上得志亦思見有恆之意也賁之六五賁於丘園束帛戔戔吝終吉象曰六五之吉有喜也六五以柔中之徳當賁之時而居尊位比於剛中則有間矣賁之時虛文多於實徳也故卦言小利有攸往上九以剛陽之才居卦之上而不在事任艮爲山爲上是賢者止於丘園之象也六五切比其下而尊事之有以束帛先禮而往見之義爲賁於丘園束帛戔戔之象束帛禮賢之物戔戔整齊之意爲賁之象也五能如此斯亦可矣然初九以剛得正處卦之下捨車而徒所捨之車卽五之車也九三以明體剛正而不與已應𨿽知尊禮上九而使其白賁不以祿位爵秩飾其躬而爲己所用其亦五特致飾於禮文之末而誠意有未至歟不與賢人君子共天位治天職而君人之道猶未足則吝之道也然尊賢好士之心𨿽不足而於下賢之禮不敢廢其去簡賢棄禮訑訑自足而不足以有爲者則逺矣賢者或僅取其長就之以行其志而成小康之事業故終吉云終吉言始𨿽未吉而終當吉則辭固有斟酌矣五中才之主可以上可以下者也光武之於嚴陵忘勢敍交至與同寢然師保之位子陵不與而僅得白賁鄧禹馮異諸賢與相周旋而卒成東京之治化則終吉有喜之義也

【坤下艮上】

剝不利有攸往

剝剝而去之也眾陰剝一陽而去之小人欲空人之國而亡之也事至於此君子儉徳避難猶恐禍出不測而身不能以自保有攸往則殺身無益而國之危亡不可救矣何利之有以坤遇艮順時而止則觀其象而知所以處之矣君子尙消息盈虛則處剝之徳合於天道矣故謂之天行山附於地有頽剝之象然於下則厚矣上能厚下則所居安矣保國之道厚下而已矣厚下之道無他焉所欲與之聚之所惡勿施爾也卦體有牀之象牀者身之所安剝其牀則身不能以自安矣小人剝君子使不能安其身爲剝牀之義足處最下人之所以行也初六自下而剝之爲剝牀以足之象剝其足則一步不可自行矣爲君子者一步不可自行則一朝不能自安矣貞者扶持宇宙奠安國家之正道蔑之則上敗君徳下賊民生引用凶險排擯中正凡國之所恃以爲國者舉毫末而掃除之則蔑貞之義也至是則國亡而小人亦安能獨保其富貴哉如朱晦庵蔡西山眞徳秀魏了翁諸賢禁錮擯斥不少輕貸宋之國勢不可爲而韓侂冑賈似道之徒終不免於殺身焉聖人以凶爲小人之自禍其垂訓之義至爲明著而萬世所當深戒也辧牀上下之際取此象者亦有分辧限隔之義焉𨿽當羣陰剝陽之時而有分辧限隔之不同焉自二以下皆剝君子以蔑貞三則不與其黨而反爲君子之助焉象言其未有與則辧之義而凶亦爲小人之自禍也六二未有與則六三爲剝之無咎矣三處羣陰之中上不與剝牀以膚之六四下不與蔑貞之初二獨與上九之陽剛爲應去邪黨而從君子卓然以獨善自立而於處身之道爲無咎矣三可謂善擇所與矣而不言吉者剝之時羣狡洶洶國勢消索而難於措手之際也上九爲支將傾大廈之一木而三則羣梟中之孤鳳也免於殺身之禍亦幸矣而何吉之敢望乎六四近於上九上九爲蹤迹孤危之君子而六四則得時得志之小人也剝牀而及於人之肌膚則爲切近之災而國勢至此亦決不可爲矣裴延齡李林甫基李唐無窮之禍而張九齡陸贄輩知有退處貶竄而已呶呶然痛哭叫號如陽城者欲何爲哉以五陰自相順次言之爲貫魚之象以眾陰在下一陽在上言之爲宮人承事夫主之象五本率眾陰以剝一陽而切近之災比之六四則尢甚焉者也聖人憂之深而慮之逺於是略其稔惡之罪而開其遷善之幾卽其本心之所甚欲者告之謂小人剝君子求以利已而已不知君子盡去則國不可保而小人之禍亦不旋踵而至矣則何利之有若能飭心攺行以憂國憂民爲志而與君子同趨向則爲君子所與如以宮人而受寵於夫主焉如此則亂而復治危而復安國可長保而凡效一旦之微勞者皆得與國咸休而無不利矣聖人於羣邪破其肆欲之深蔽而歆以天理自然之利其扶世立教之心至深切矣故曰聖人之情見乎辭剝之將盡一陽獨存於上且能復生爲碩果不食之象至是則君子之危如一發之引千鈞焉此一碩果天命之去畱人心之離合世道之升降消長又一機防也亂極思治眾心願載於君子欲倚之以活生靈而拯將傾之國勢則上九君子有得輿之象焉羣小人必欲剝極於上而盡去之一陽居上覆庇於下有廬之象剝而去之爲自剝其廬焉剝其廬則無所覆庇而身亦不能自存矣至是則小人之賊君子不惟禍及人之國亦自賊其身而已象言民所載而終不可用亦三年欲爲東周之意也

【震下坤上】

復亨出入無疾朋來無咎反復其道七日來復利有攸往

復陽復生於下也本其固有非自外至特爲陰所掩消而至此復見耳故謂之復天道之盈虛消息人物之生化盛衰凡人心肆惡之極而後天理復萌皆此義也天徳爲主而義理用事自有可亨之理震之徳爲動坤之徳爲順以震遇坤爲動而以順行也動而以順行則動以天矣動以天則丕應徯志民之說之猶解倒懸而出入自無疾之者矣道義感招凡懷明徳新民之學而欲樹尺寸以益世者孰不气求聲應而相與以有爲乎朋類之來爲從所當從而非私比何咎之有自姤卦一陰始生消而蝕之至此更七爻而復見爲反復其道七日來復而聖人欣幸之情溢於辭外矣陽徳方亨而向於治亦天運之循環耳凡壊亂之極君子無所用其道而至於不能自免者乃元气衰薄而未克有定耳非天欲使之亂也以純王之心善純王之政以新天下之耳目一天下之心志此其時也故利有攸往湯之纘舊服武之政由舊合此義矣商周而下皆以獘易獘茍且徇俗而不能復二帝三王之善政昧於利有攸往之義也生長收藏無非天地之心化工之妙無間可停息大而一气之運小而一物之微莫不皆然特於藏諸用之終顯諸仁之始爲易見耳惻隠羞惡辭讓是非皆人之心特於見孺子入井而怵惕者爲易見耳天人一理更不分別雷在地中亦有復之象先王以至日閉闗商旅不行後不省方以靜爲主也動而以靜爲主則動以天而動無不當矣亦人心之復之義也初九一陽復生在卦之初爲不逺復之義失之逺而始復之則成其心之悔矣未逺而復可以不至於悔焉耳庶無罪悔文王所以同乎天有過不貳顏子所以幾於聖故元吉斯義也以之修身則自此而可全乎天徳以之立政則自此而可純於王道人品不同略有四等聖人無復者上也不逺而復者次也失之逺而後復之又其次也流於惡而不復者民斯爲下矣人之稟賦不同剛徳勝者多君子之類柔徳勝者或流於憸邪而不自知矣六二有柔順中正之徳於復道固爲休美矣然言吉而不及於元比於初九則有間矣休復之吉亦近於初九薰其徳而善焉者也否則二之立身未可知也孔子答子貢曰居是邦也事其大夫之賢者友其士之仁者亦此爻休復之義也六三陰不中正當復之時上比六四則中行獨復者也下近六二則休復下仁者也三居其間獨無激勸思善之心乎蓋知或及之而仁不能守之數有所失而數有所復質本動體動而爲善則復之時居多焉去其不中正而卒歸於中正則頻復也此幾於從欲惟危而與愚不肖同歸矣故厲過而能攺終立於無過之地焉故無咎無咎者善補過也六四位未得中而言中行得正可以求中矣下應初九以剛正而濟已之柔正當復之時志復於道可無偏倚之失四於中行爲獨復矣言獨復者異於六三之頻復也气運初轉陽徳尙微撥亂世而反之正非有陽剛之才不能也四坤體純陰守身從道則有之而功業益世則未可必故不言吉上比六五不言同復而言獨復五君位四臣職不敢以類相比擬嚴君臣之分也六五以柔中居尊當復之時無陽剛之應相與以大有所爲故反之於中而自考焉量其才徳而不敢過於施爲惇厚於復而可以無悔矣漢文帝謙讓於禮樂光武以柔道理天下身求寡過俗期小康志成兩漢之事業而已比於三代聖王以天徳達王道富而教之躋一世於仁義禮樂之盛而與天下同復於道者則大相逺矣上六迷復所謂安其危而利其菑樂其所以亡也蓋陰暗無察理之智柔懦無體道之仁天徳滅息而至於盡矣當復之極則復道已矣蔽固之深而自省自新之念不復萌動矣故凶有災眚逮其身而無自全之理矣以斯人而行師則終有大敗以其國君凶所謂君不擇將以其國與敵也坤爲眾有師之象此爻居上有統眾之象國之大事在戎而尢不可以不愼焉賈似道江上一敗宋人航海而至於亡聖人之戒明有驗矣至於十年不克徵則貽國無窮之禍終不可救矣

【震下乾上】

無妄元亨利貞其匪正有眚不利有攸往

眞實之徳合於天道而無間斷無妄之謂也幹之初交於坤之初得震爲剛自外來而爲主於內則眞實之徳在我矣以震遇乾爲動而健能不爲私邪所間而要之以有終焉所謂仁以爲己任死而後已者也九五剛中而下有六二之應以柔中正應剛中正爲應所當應而非私比剛自外來而爲主於內則體無不具動而健剛中而應則用無不當兼體用合內外而極於盛則無妄之義也有此實徳舉而措之則何往而不大亨乎然必利於正焉正者天命人心之則時中至善之道無妄之本體也其或依稀於義理之彷佛似是而實非者爲匪正於無妄之徳相逺矣故有眚而不利有攸往人道必本於天道而天道所以爲人道也大亨以正天之道也匪正則反乎天道天不佑之故不可以有行也天下雷行天理時見所謂鼓之以雷霆潤之以風雨日月運行一寒一暑四時行百物生皆無妄之道也先王法此大其建明對時育物代天理物之責盡而防天地贊化育亦無妄之義也初九陽剛得正於無妄之徳體用具矣以是而往則合天而動者也故吉上則可以得君下則可以得民內則順乎親外則信乎友此象言得志之謂也六二柔順中正順適乎無妄之道者也於耕之時而卽求獲於菑之時而卽求畬則有私意期望之心矣不於耕之時而求獲不耕獲也不於菑之時而求畬不菑畬也爲所當爲而無計利之心先難後獲先事後得正其義不謀其利明其道不計其功此仁者之作用也故利有攸往象言未富則至明白矣六三當無妄之時失無妄之徳而有意外之災爲無妄之災此如或系之牛爲行人所得而邑人反被災害矣三居下之上有民社之責爲邑之象六二有順徳居三之下而上應九五則牛系於邑爲行人所得之象二以三不中正而應於五賢人君子捨已之近而逺附於人在三爲失道者寡助寡助之至親戚畔之此其災也象言行人得牛邑人災者言行人旣得牛則邑人不能無災行人自有得牛之理邑人自有失牛之理此歸咎邑人失牛之由而災爲三所自取矣九四陽剛居不得正可與爲善而亦易於爲惡者也當無妄之時心之所存身之所行毫釐有差則流於妄而不自知矣上比九五以干剛之資而勉勵於中正之道固其所能焉下比六三以陽不中正而茍同於陰不中正亦爲甚易也聖人蓋慮之故勉之以心之所存身之所行可一於貞正之理而不易焉如此則無咎矣貞正之理我自有之非由外鑠反而求之卽此而在象言固有之亦道不逺人我欲仁斯仁至之意也九五乾剛中正以居尊位徳與位稱道與時合無妄之至也此而有疾爲無妄之疾焉九四以剛不中正六三以柔不中正一則列上之下一則居下之上肆其偏惡而妨政害治皆九五之疾也唐虞之驩兜共工三苗卽其事也但知人安民之道兼舉而至於盡則何憂何痊而自消化矣禹班師振旅舜誕敷文徳而有苗格勿藥有喜之驗也上九以陽不得位而居剛之極下應六三以陰不中正而居動之極當無妄之時以剛而至於動之極以動而至於剛之極皆窮之道而災其所自招也君子度徳而進量時而動則機括在我而進退施爲有餘裕矣

【乾下艮上】

大畜利貞不家食吉利涉大川

剛健篤實輝光則有諸已矣故爲大畜幹體剛健艮體篤實剛健則能力善而不屈於物欲篤實則不輕外而要之以有終實徳內蘊光輝外著美大聖神可馴致矣故爲大畜上九以剛居上其徳爲止止其所而不爲勢位所動移自處之道上而不下有壁立萬仞之气象非有聖賢大正之徳不能也六五居其下是能以禮下君子者也非君徳大正亦安能知有賢徳而尙之乎如孟子所言則上九爲不召之臣六五爲大有爲之君而就之者也書曰王訪於箕子非箕子之賢不能致武王之訪而武王非大正之元後亦安能降禮於亡國之臣乎漢光武嚴子陵亦庶幾此道矣健爲天下之大害止之以徳而不以力成湯十一徵而無敵於天下文武一怒而安天下之民皆大正之徳也大畜者必利於正不正則邪謀小道而非大畜矣明徳新民具體用之學當以天下事爲己任而不家食則吉六五下於上九亦有養賢之象有大畜者必利於大有爲一才一徳則各有所就而已以涉大川非所利也六五下應九二之幹爲應乎天其徳爲止應天而安所止則以義理用事而有保天下之气象自足以了一世之事務而成萬世之規模矣天在山中有大畜之象多識前言往行以畜其徳君子所以大畜也前言往行之理卽吾心之理也多識之所以畜吾心之徳也多識而不畜徳則所識者資口耳之陋而無實用矣故非多識不足以畜徳而多識者又不可以不畜徳也先明諸心知所往然後力行以求至焉格物致知誠意正心修身以爲齊家治國平天下之本聖學功用之全卽此一言盡之矣初九幹體得正鋭於上進六四在上以陰得位爲竊位之匹夫妨賢病國者也初之乾剛銳進謂功業可立就者則有厲矣於是而能已焉則伸縮運用機在我而動不窮斯爲利矣不言不利往而言利己者不利往則終不可往矣利己者以己爲利而未遽巳也蓋乾剛非在下之物大畜無終畜之理尺蠖之屈以求伸也龍蛇之蟄以存身也初九之利己所以爲不巳之地也九二乾剛得中才徳足以任天下之重者也上應六五當大畜之時陰陽以非類而相畜五陰柔茍止不能任賢圖治以成逺大之事業二有剛中之道不行於世爲輿說輹之象輿任重致逺之物說其輹則不能行矣二欲以天下事爲己任而五不能用則過在五矣於二之中徳何尢焉二當何如以處之以身殉道捲而懷之有義有命斯可矣九三以干剛居健之極健極則鋭於進矣上九以陽剛居畜之極畜極則無所畜矣又畜之時以異類則相畜而以同類則相從焉故上九率之於前九三隨之於後志同道合相與有爲爲良馬逐之象焉如九三者不患其不能爲也患其恃才力之健過於有爲而謂天下無難爲之事如此則非義理用事而爲害反不細矣故戒其利於艱難守正而日閒輿衛焉艱難守正則常存不敢輕易之心日閒輿衛則熟其足以有爲之才愼之於始要之於終相幾而動行其所無事焉則利有攸往矣記曰推而放諸東海而準推而放諸西海而準推而放諸南海而準推而放諸北海而準此爻利有攸往之義也內卦爲外卦所畜主內卦幹體之剛健而言爲以不喜而畜其善也主外卦艮體之篤實而言爲以善而畜不善也義系賔主詞固各有攸歸矣一則勉人爲善一則戒人爲惡易之不可以爲典要者如此六四所畜者初九也初處最下未動於惡四以柔正卽止之爲童牛之牿之象也天下之事圖之於微則爲力易待其著則難矣古人所以制治於未亂保邦於未危也止於未惡則無惡可止矣故元吉在人則心過未萌而戒懼之亦此義也豕之牙剛而爲害者豶之以敗其勢則牙𨿽剛而不爲害矣九二之惡已著矣六五以柔中居尊治之得其要而有以潛消其惡焉則豶豕之牙之象也孟子曰君子反經而已經正則庻民興庶民興斯無邪慝矣先王止天下之惡導之而生養遂教之而倫理明膏澤浸漬民日遷善而不知爲之者皆此義也消一分惡則長一分善惡盡消則善之本體全矣故吉而象言有慶見君道之所施者廣矣上九以陽徳艮體當大畜之極爲大有所畜而盛徳止於至善者也位一卦之上而下無所畜則道可大行而無所阻礙矣天衢天之路也何天之衢訝其得志有爲之詞而亨可知伊傅周召之際遇可以當之矣

【震下艮上】

頥貞吉觀頥自求口實

卦體上下二陽內含四陰爲外實內虛震動艮止爲下動上止皆頥之象養之義也養道得正則體無不具用無不行故吉觀頥觀其所養所養必以王道則所養爲得正矣自求口實觀其自養自養必以天徳則自養爲得正矣如分人以財教人以善爲天下得人皆所養之道自小徳之謹至大徳不逾閒皆爲自養也以大學之序言之自養爲格物致知誠意正心修身而所養則齊家治國平天下之謂也內聖外王之學觀頥自求口實盡之矣天地養萬物養道也聖人在天子之位尊賢使能俊傑在位膏澤下及於民亦養道也盡養之道者天地聖人也天地無心而成化聖人有心而無爲養之時其道大矣防山下有雷動而各止其所養之義也君子愼言語則不妄發節飲食則不貪欲亦存心養性之一端也初九陽剛得正修善之君子也上應六四四以陰得位居上之下以祿位權柄籠羅天下之士者也初乃喪其陽剛之徳而與之爲應是舍爾之靈觀我而朶頥矣我據四而言靈不食之物諭初九剛正之徳足以自養之義也朶頥口動欲食之意捨其可貴之天爵而求人爵焉則以富貴爲心而無所不至矣故凶如華歆初志隠居不仕固一世之髙士也後爲曹操所用賊殺母后安爲逆黨而不自知人心惟危之可畏有如此象言亦不足貴所以深爲初九惜也當頥之時陰必資陽以自養此天地君民之義也六二求養於初九則以上而求養於下爲顚頥顚頥則拂經常之理而不可爲矣往求於上九之丘以非其應而不相與則往得凶矣初上皆不與應則二之行爲失其類矣失其類則羣離索居而進徳修業無所賴矣爲二者當何如哉求養於人則不足求養於己則有餘性吾所本善道吾所固有以柔順中正之徳而自勉焉則爲陽所與而合於養道矣養之道陽剛中正而必本於靜焉六三陰不中正而居動體動以暗昧而不中正於養道大相背矣爲拂頥吉凶者得失之應也三之失甚矣凶爲所自取而宜有焉爲貞凶十年勿用終不可用也無攸利無所往而利矣三可謂自暴自棄者矣六四居陰得正處上之下則大臣之位也下應初九陽剛得正則艸野之賢才也爲大臣者尊賢禮士取其才徳輔已有爲以上善君徳下善民俗則以人事君之道盡而得吉矣四陰性聖人慮其無剛立之徳或爲富貴所淫而怠於求士焉故勉之以虎視眈眈其欲逐逐則無咎虎下視四應初之義也眈眈專而不爲憸邪所間奪逐逐則要之以有終而未敢怠夫然則天下之才皆其才天下之徳皆其徳可謂恪愼厥職矣僅能補過而無咎焉臣道之難盡有如此書曰自一話一言我則末惟成徳之彥以乂我受民亦虎視眈眈其欲逐逐之義也六五以陰居尊無剛明之徳不能任賢圖治使徳下於民天徳不足王道未行於經常之道有拂焉者也貞者萬世不易之常道卽五所拂之經也若能反其所爲惇典庸禮命徳討罪本於天命合於人心於萬世不易之常道而安處之則爲居貞而得吉矣象言順以從上者五本不正而欲歸於正非有尊徳樂道取善自輔之心不能也上九以剛居五上則師保之職正道所由出而五之所當從焉者也太甲成王之進徳皆伊周啟沃訓道之功也爻辭勉五以居貞吉象則推及其居貞之所由而申勉之也君不及臣不可輔之以大有爲宋髙宗欲建中興之業李綱以英哲全徳日勉勵終不能復大讐而反疆土以身殉國區區效忠如嶽武穆者卒不免於禍焉則不可涉大川之驗也上九養六五之君徳以及於人盡養之道者六五也輔五以盡之者上九也位髙責重而五又非英明者疑間猜忌之易生此其時也必常存危厲之心盡責難陳善之道使威福予奪出自五而已不專焉則爲善處寵利而獲吉矣居師保之位負陽剛之才得時行道必自任以重而大其建明斯可矣論道經邦燮理陰陽皆其分內事也周公相成王制禮作樂諸武侯事後主必欲興復漢室還於舊都不如是不足以盡人臣之職而答委任之重也據五之才徳而言則不可涉大川見天下之本在於一人而臣之事君有量而後入之義焉卽上九受五委任而言則利涉大川見臣道不可不盡而吾君不能則謂之賊矣象言大有慶者上九固有天民之才徳而身之所履又足以使萬物各得其所矣

【巽下兌上】

大過棟橈利有攸往亨

大陽也四陽居中而過於多大者過也四陽自下而盛長者爲大壯居中而過多者爲大過大壯不可無大過不可有也卦名大過體有棟撓之象棟屈撓則室不能安且久矣以本末弱也君不足以得民民無所庇而不知有其君則危之道也魯之有三家齊之有田氏豈久安長治之理哉此大過之棟橈也陽𨿽過多二五皆以剛而得中君臣同徳相與有爲猶可以拯極獘而歸於治安焉則利有攸往而得亨矣孔子爲魯司宼攝行相事墮三都以彊公室而魯國治得輔剛中之君而假之以嵗月則東周之事業猶反手耳大過之時極獘而難於措手之際也非有撥亂世而反之於治之才徳不能舉而正之焉君以剛中之徳而出治於上臣以剛中之徳而輔治於下君臣同心如元首股肱之相資皆以天徳之盛形而爲王道之大何獘之不可救何治之不可成則濟大過之時之才徳可謂大矣哉澤水之盛而至於滅木焉則其勢可謂大過矣君子之蹈履知有理而已理茍可行𨿽舉世皆欲止之而吾行焉理茍可止𨿽舉世皆欲行之而吾止焉死生禍福紛疊於前而吾無有焉遁世無悶則所見所得者皆性分之全體窮居不足損而樂有餘此皆浩然獨存而爲天下第一流人物矣故爲大過人之行初六以柔居下當大過之時過於敬愼者也爲借物不錯諸地而用白茅焉戒愼乎其所不睹恐懼乎其所不聞臨事而懼好謀而成皆借用白茅之義也諸孔明巍然三代之佐其自省惟曰謹愼周宻而已書所謂愼終於始者初六有焉愼斯術也以往其無所失矣故無咎九二與初六大過之時非其相應而相比焉爲過於相與也二爲始過之陽未甚過也濟以初六之柔則過而不過矣過而不過不失爲剛中之徳而猶足以有爲也枯楊生梯則榮枝榦老夫得女妻能成生育之功皆才徳足以有爲之義也偏才不可大用而剛中足以任重大過之時內輕不能馭外之重身弱不能運尾之彊獘之不易救者也二之才足以正之而使歸於均分焉故無不利九三居下之上有時事之責任者也剛不中正才不足以救大過之獘而反爲害焉所謂徳薄而位尊力小而任重不能勝其責任猶棟之屈撓而不能勝其任屋之重也天下之事當與天下之賢才共之而非一人之手所能成有與人爲善之心則天下之善皆其善也三以惡徳而任君國子民之責則人不與輔危亂之禍成而凶至矣樂正子聞識智慮皆不足而能好善則優於天下也若三者訑訑之聲音顏色拒人於千里之外士止於千里之外則防諂面諛之人至而國危矣書曰邦之杌隉由一人其九三之謂也九四位九五之下當輔弼之任者也以陽居陰剛而能柔則過而不過者也才足以拯偏重之患而成一世之治則棟之隆然上起而不撓乎下者也上成君徳下善民俗正直剛柔之用無施而不當焉四可謂善於其職矣故吉剛而濟之以柔斯可矣下應初六亦陰柔也居柔而應亦柔則過於柔而不足以有爲矣四巽體無剛立之徳聖人慮其爲憸邪所間而流於惡故言有它則吝而不可以不戒言吝自吉而向凶也九五以陽過極之時則枯楊也近於上六之陰而過以相與焉則枯楊生華也枯楊生華則徒能華而不能實矣據上六過極之陰而得九五則老婦得其士夫也以老相與而不能成生育之功腐朽迂流才徳不足當難爲之時不能樹尺寸以益世之義也以正相與於過之時而有無過者存故無咎功業不足而茍免於身禍焉故無譽上六當大過之極時事之不易爲也以陰得正而履窮極之地才不足而節有餘也能以一身犯天下之患而不自卹爲過於涉水不量淺深而至於滅沒其頂焉則殺身成仁捨生取義之君子也𨿽凶而於義爲無咎矣叔孫婼以意如食言而至於死荀息豫讓張巡許逺輩皆足以當之不有君子其能國乎節義爲世道之益大矣故象言其不可咎也

【坎下坎上】

習坎有孚維心亨行有尙

習重也坎險也內外皆坎爲習坎習坎重險也處重險之道有孚盡之矣有孚則自能無所愧怍無所憂懼而心亨矣以有孚心亨行而處險可尙之道也孔子告子張曰言忠信行篤敬𨿽蠻貊之邦行矣周公遭流言之變上則成王猜疑下則人心搖動公惟自盡其忠誠而已故曰我之弗辟我無以告我先王詩曰公孫碩膚赤舄幾幾則有孚心亨之气象可想見矣卒之風雷兆變而王感悟則行有尙之驗也卦惟一陽居中陽實陰虛則有孚也其象爲水取內明外暗之義水之流但平而不盈焉在君子則居易俟命順理而動不逾閒也水之行險不失其平而不盈之信在君子則臨大節而不可奪國無道至死不變也彖者言乎象者也水流而不盈行險而不失其信則坎之象而爲有孚之義也故卽以有孚爲處重險之道然而處平康處富貴皆此道而不可須臾離也處險而有孚心亨則盡吾處之之義也以義處險則有出險之理故可尙而往有功免於險則正也不能免則有命存焉君子以義安命天之險不可升也地之險則山川丘陵也王公設險如疆域之限隔城郭之保障皆固國之道也至於尊卑分限嚴之以等威彰之以物采凡可以杜絕陵僣而使歸於安順者亦體險之道而險之爲用可謂大矣水之性險洊至則重險也故爲習坎常徳行修己也習教事治人也習者三令五申之意皆漸涵浸漬而後可成此取水洊至之義也初六處重險之下爲習坎則所遭之時也於重險之中又入於深陷之穴而陷益甚則以陰柔不正失處險之道而自取窮迫也若初者其所遭所處無自全之理而凶必至矣象言失道凶者聖人咎初六於難處之時而不能盡善處之道也茍盡其道而死焉則𨿽凶而無咎矣九二立險陷之中而未能出則坎有險也以剛居柔而得其中盡處難之道而猶有自全之理爲有所求而尙可以小得焉不以過剛不中而速禍卽求小得也若大得則免於險矣非二之才不能出乎險也險陷方深而上無正應則時之難也六三處二坎之間來則有下卦之坎之往也往則有上卦之坎爲來之坎坎坎在下而以足履之則爲險坎在上而以首著之則爲枕窞陷中之穴展轉凶危而陷益深當時勢極難而陰不中正又無善處之才徳故也三居下之上有時事之責任者也聖人慮其用斯人以濟險則險益甚矣故戒以勿用用之終不能以濟險而有功矣無功則凶害可知矣六四柔而得正切近九五君臣同處險難之象也百圍之木膏液內涸然後風始得而防之以人君之尊而在險中必膏澤素絕於民人心離叛姦雄乘間而禍亂所由生始不免於難矣四與五剛柔相際受其股肱心膂之托者也必樽酒簋以盡輔相之道斯可矣樽酒簋飲食之具坎水之象膏澤之義也貳輔相之道也責難陳善使君之膏澤日下於民於以收人心答天戒而求免於險難焉則樽酒簋貳之義也險之時易生猜忌四欲盡樽酒簋貳之道必竭在已之忠誠以感動之則用缶也因君心之所明而開道之則納約自牖也能如是則臣道庻幾其可而君得免於險難矣主憂臣辱主辱臣死五之險難四之責也出險則終無咎矣云終無咎則始有咎之詞也以道事君不可則止人臣處身之義也四能盡臣道以事五五不可陷於險難矣陷於險難四必不與同陷矣此其咎也卒有以濟之故云終無咎無咎者善補過也九五以剛中正之徳而居尊位於險將濟之時而未出險則坎不盈也有此濟險之才而適當易濟之時則成功可以立待爲祗旣平矣旣平則坎盈而無險矣無險則於致險之過爲善補而無咎矣不言吉者五𨿽中徳充實而未至於光輝故象言其中未大也有中徳而至於大則大賢以上之作用不爲人所陷而無險之可出矣气化之盛衰本於人事之得失道體無窮而終日幹幹之心不可已也上六以陰柔處險之終履險之上爲極險也極險而以君子濟之則易於成功極險而以小人壊之則易於覆敗上六無陽剛之徳有行險之心以若人而求以濟險則險益甚矣爲系用徽纆寘於叢棘之象徽纆叢棘皆處險之上而困縛不能展轉之義至於三嵗之久而不能免則凶甚矣

【離下離上】

離利貞亨畜牝牛吉

離麗也依附之義也一陰麗於二陽之間陰不能自立必依附於陽焉故爲離如日月之麗乎天百谷艸木麗乎土皆依附之義也所麗貴於得正如體常道親有徳皆麗於正也離爲日爲火取外光之義二五得中正則重明以麗乎正也君臣皆以天徳行王道則宇內徧爲其徳矣此卽柔麗乎中正也中正者禮之用以柔麗之則有和平之意樂在其中矣能立必本於禮至於蕩滌邪穢消融渣滓和順於道徳而爲功用之大成者則屬之樂焉故利貞亨而畜牝牛則吉吉者得之象也畜牝牛則所以自得者深矣孟子告齊王於其好勇好貨好色好世俗之樂不直拒之必委曲開道欲與聖哲同歸焉則所好不足以爲病而爲王道矣此皆畜牝牛之義爲善用易之一端也明兩作有相麗之義大人繼明照四方則作之於前述之於後皆以明徳而相麗也堯舜之重華文武之重光由離而行者也泰和所以在唐虞成周宇宙間也初九陽剛居下上無正應未得所麗者也離性躁動不能安土惇仁步履交錯而不自寧時不當動而欲動者也故勉之以持敬而審處焉能敬則以靜制動以義安命相時研幾可無錯然之失乃所以辟咎也六二爲離之主居離之中知之盡仁之至不賴勇而裕如者舒捲運用曲盡時宜此孔孟之事也離爲日九三前離垂盡爲日昃之離於人則大命將傾之際也缶常用之器也當生而生當死而死常道也見危授命以常道處之則鼓缶而歌之義也不能如此則以死生爲重拂理亂義無所不至矣故凶三過剛不中樂天知命非其所能故聖人勉以視死如歸之義焉九四以剛不中正而繼前離之將盡欲彊逼而速得之此楚商臣隋帝負篡逆之罪天道之不容神人所共忿也突然而來惡已甚矣故焚死而與眾共棄之人人得而誅之也六五以柔中居尊而無正應麗王公之位而爲天下所麗也離明之主足以知君道之難盡而無人之可憂故出涕至於沱若而憂戚至於嗟若焉恐不能一朝保其負荷之重也危者安其位者也亡者保其存者也亂者有其治者也五有憂懼之心則賢人君子樂與爲用而終至於無可憂懼焉故吉離有甲兵之象上九以剛徳明體處卦之上於麗天下之道威命明徳兼舉而不偏廢爲王用出徵正邦國之不正而有嘉也剛徳故能折其首惡明極故能獲匪其醜皆有嘉之義也罪其所當罪宥其所當宥徵伐所至有如時雨則所以寧天下而盡天吏之職非以利已爲也何咎之有上經首乾坤而終於坎離天地者萬物之父母陰陽不可相無也一陽居二陰之間爲坎所以著小人之罪也一陰居二陽之間爲離所以彰君子之徳也此扶陽抑陰之義也又坎剛中而離柔中中者萬世不易之常道而亦可以終乾坤之義一則天命之性一則率性之道也上經首乾坤則立天之道曰陰與陽立地之道曰柔與剛也下經首咸恆則立人之道曰仁與義也首乾坤者終於坎離之別首咸恆者終於坎離之交天地人之道中而已易之全體大用可識矣

周易辯錄卷二﹤經部﹐易類﹐周易辯錄﹥

欽定四庫全書

周易辯錄卷三

明楊爵撰

【艮下兌上】

咸亨利貞取女吉

咸之義則感也兌柔在上艮剛在下與地天爲泰之義相類是二气感應以相與也又艮以篤實感而兌以和說應又艮以少男下於兌之少女皆有感應之義而卦以咸名者應由於感而感可以綂乎應也感則應有亨通之理然必利於正不正則感之者非以道矣君臣朋友以義相與皆正也推類而觀之凡巨細之舉必廓然而大公物來而順應皆正也取女之道萬化之原所由始於感之所系爲尢重婚禮備而貞女行感以正也如是則吉天地感而萬物化生天地之感之正也聖人感人心而天下和平聖人之感之正也天地非有心於感也至理之流行而已聖人非有心於感也順至理而已故曰天地無心以成化聖人有心而無爲盈天地間皆感也感則有應應又所以爲感天地萬物之情之可見者感以正也如寒暑往來動息榮悴之類何莫非正乎凡動止語黙皆感之義也感之道二正邪而已出乎此則入乎彼是非得失治亂安危皆由於此水在山下出而爲澤則在其上亦感應相與之義也心虛則無物廣大無外之體全矣應酬萬變此其本也用之以受人則尢爲切至而非智者不能用也咸以人身取象咸之時皆欲感人者也初六以陰居下在感之時爲咸其拇之象感之者可謂下而防矣以其斗筲朴之質本自無正大光明之作用矣人品之卑下舉動之瑣細是咸卦中之賤丈夫也以此感人人將漠然無所有矣初六爲咸其拇拇之上爲腓六二當其處爲咸其腓矣拇與腓皆所以行而易失之輕動者也初尙防小凶或可免二之輕動則顯而大矣故感卽有凶二有中正之徳又艮體有能止之義故又勉之以居則吉居謂安所遇也安其所遇非不動也乃動所當動而不妄動也旣有中正能止之徳曷又咸其腓而有失乎咸之時皆欲感人以求所欲也富貴利達之迷人或剛立者所不免而況於陰柔者乎堅其志趨審擇所爲而必以正乃守身之常道而聖賢之感人不外此矣是所謂居吉者也拇上爲腓腓上爲股九三當其處爲咸其股之象股隨足而動者足動則股動足止則股止股之動止一由於足咸其股則不能自處其身而所執者惟有隨人而已人之相與有當隨者有當止者以道則隨非道則止臣之於君子之於父朋友之交皆宜如此守之以有終剛不至於失巳失人矣若九三者事君則諂佞容悅長君之惡事父則阿意曲従陷親於不義交友則亦便佞茍合虛文虛貌而無相規相益之實心焉以是而往可吝之甚也九三剛正艮體何以有此失乎以其不中而居止之極不中則多過止極則不止矣況當咸之時而又以感人爲心故不善變而至此極焉三本陽剛有才者也用其才以爲善則善無不至用其才以爲惡故惡亦無不至矣可戒哉貞者至極之善人心本然之理千聖感物之常道也堯舜禹湯文武之所以盡君道者此也臯防稷契伊尹萊朱周召之所以盡臣道者此也孔子之所以往聖開來學者亦此也非九四之所有也九四以陽居陰已失其貞而有悔矣所尙者憧憧往來之敝習也聖人以其當心之處爲咸之主故以人心所具之常理啟之欲其反身而誠以盡感物之道也言能貞則吉而悔可亡若循其故習憧憧往來而蔽於私則但其朋類従爾矣安能有感必通而得人心之應乎六二之居亦欲其勉乎此也憧憧往來間以私暱而昧以公理乃黯昧邪小之心度故象言其未光大也脢背肉與心相背心能裁處萬變脢則不動之物咸其脢則感之以無能爲也五𨿽陽爻然體本兌柔尙和說而少剛立不能以道自彊者也又無忠賢夾輔以成徳業故安於庸懦而自謂治道至此可矣如漢元帝唐文宗之類元凶閹宦竊其大柄不能尊賢任能奮然興起而所尙者區區之節儉耳王鳯秉政爲國大蠧則九四以陽居陰之不正者也王章以剛直而死獄中九三過剛不中者似之谷永貢禹之徒知有權臣而不知有天子皆瑣尾之匹夫而爲初與二之類也引君當道使志於仁而大有爲誰其人哉五至此而不悟豪傑之士知有潛身逺害而已矣旣不能有爲而茍於幸安則亦賴先哲以保其成業耳不至於妄動招災而致悔矣咸以人身取象上六則輔頰舌之處也又兌爲口舌故取此義以柔說而居咸之極則感人以言而無其實儀秦之流是也詩曰巧言如簧顏之厚矣上六有焉

【巽下震上】

恆亨無咎利貞利有攸往

恆久也有常則可久矣震剛在上巽柔在下剛柔各得其所雷迅則風烈爲雷風相與又先天圖雷與風對亦一義也巽而動動不以巽非可久之道也卦之六爻剛柔相應此四者皆理之常而可久者也故卦名恆人之所信所守久而不變則爲有恆固可以致亨而無咎矣然必利於貞乃爲久於其道不正則所恆者邪妄之小術而非道也固有恆而不貞者未有貞而不恆者也如楊墨之徒自守其術至於死而不變豈不有恆而謂貞則未也豈久於其道者乎天地之道固恆久不已之道也人之恆久而有未貞焉則與天地之道不相似也利有攸往終則有始者此事之有終而彼事又有始也事變無窮而所以應之之道亦無窮一恆久之理得而自足以周萬變之應由其所恆者一於道也所恆者一於道則無不可爲之時亦無不可爲之事而利有攸往矣日月得天得其恆久不已之理也故能久照四時之變化亦得其恆久不已之理也故能久成聖人與天地恆久之理脗合而爲一者也故久於其道而天下化成天地恆久之理消息盈虛有常而已觀所謂恆之義則天地萬物之情可見矣天地萬物之情恆之理足以盡之而無餘矣萬物之形形色色愈出愈新亦得天地恆久之理也所謂天下無性外之物而性無不在者也雷風有恆之象君子立不易方則恆在我矣方者其所當行之道也隨其所遇道無不在君子立之而不以死生患難易其節則體恆之義也初六與九四爲正應四震體陽性上而不下無意於初初在下爲交與之始未可深求乃巽順而必欲入之深以常理求之之象也守此始求之深以爲可常而不知變則凶而無所利矣漢文旣疏於賈生矣誼以何爲痛哭流涕而言之切犯於此爻之戒矣長沙之行防不能容矣何所利哉九二以陽居陰不得其正則有悔矣當恆之時處下卦之中所恆者中道也中者無過不及之至理也守此至理久而不失至於死而後已則其悔可亡矣凡進身不正而能使作用合於至道造次顚沛而不少變則可以蓋前愆焉其九二悔亡之義也九三當恆之時過剛不中是不能常守其徳也剛而不中則流於剛惡任意使气無所不至於聖賢忠信義理之心胸作用相去逺矣無所往而不失則無所往而不取羞其身至此不能容矣徳者人心固有之善也三豈獨無此善乎但不能恆以守之耳使能反而求之以其剛正之根本而用之爲善則何所不至哉九四當恆之時以陽居陰爲非其位固能久矣然所久者非其道也是見其偏而未見其全流於私小而逺於大中至正者也以修己則不能畜內聖之徳以治人則不能成外王之化安得禽乎管仲得君如彼其専也行乎國政如彼其久也功烈如彼其卑也管仲死桓公薨天下不復宗齊由仲之所久者非其道也六五以柔中之徳而應九二之剛中可謂恆其徳而守其正矣然此乃婦人之道也婦人無非無儀維酒食是議有閨門之修無境外之志従一而終焉者也故婦人如此則吉夫子則因時順理隨事處宜如五之恆其徳貞凶之道也聖人以六五處丈夫之位而従婦人之道故此義顏子禹稷憂樂不同而同於道曽子子思逺害死難而易地則皆然非禮之禮非義之義固不屑矣此惟可與權者能之徳未至而彊欲爲是小人之猖狂自恣假聖賢之言以遂其私者也上六以陰柔之質居恆之極震之終震終則過於動恆極則反變而爲不恆矣故爲振恆之象以不常之心而過於動是小人之率意而妄爲者也何能免於凶乎故象言其大無功大無功則凶卽至矣若以君子處之則恆之上爲恆之終震之極爲過人之動而善莫大焉

恆九三所久者非其徳也非其徳則肆意妄作而無所不至矣故象言其無所容也九四所久者非其位也非其位則牽制徇従而不能進於有爲矣故象言安得禽也九三在三畫巽卦爲非中而居恆卦亦非中故以所守之徳言九四在三畫震卦爲得正而居恆卦則非正故以所處之位言要之九三始終以非道自處者也九四爲富貴所動而不能盡行其所學也外堯舜禹湯文武周公孔子之道而自以爲道則九三之謂也欲以道濟天下而有枉尺直尋之意則九四之謂也四近於五位之所在則治亂安危系之天下而義固自重於三矣如魏相假許史以進則位之所得非其正矣宣帝少恩相不能濟之以寛仁之道而治止於雜霸則田無禽也孔孟非不欲行道以濟世也然待價而沽不見諸侯以枉已者不可以正人也恆六爻各有所恆初六以浚爲恆九二以中爲恆九三以非徳爲恆九四以茍得其位爲恆六五以不知變通爲恆上六以侮智躁動爲恆惟九二善餘皆惡之類也

【艮下乾上】

遁亨小利貞

遁亨身遁而道亨也九五當位下有六二之應自淺見者觀之謂時尙可以有爲見防之君子則知其決不可以有爲但當奉身而退於義乃爲當耳故於斯時而遁謂之與時行也與時行則能以身殉道而未嘗不亨也當是時小事可以利貞大事則不利於貞矣蓋小人之勢浸長而九五之當尊位者又與之爲應則權柄已在其掌握而君子不能伸其志矣故小事利於貞則小有救濟而已若進君子退小人振經國之要務端治化之本原則難乎其措手且將一敗塗地而國勢遂至於不可爲矣小事利貞大事不利於貞君子豈能以小小之補塞者而茍容其身乎此所以知有遁而遁之可以得亨也姤一陰生則君子尙有處小人之道而可以回造化至於二陰生則但有遁而已蓋勢不得以不遁義不可以不遁也遁之時義可謂大矣非卓然之君子不能與於此也若孔子之去魯遲遲去齊接淅而行乃仁之至義之盡也宋子哀不立危亂之邦而春秋美之亦庶防乎遁而亨也天下有山亦遁之象謂去之逺也君子之逺小人未嘗形諸聲色以絕之但引身而去則判乎其不相及矣何其嚴哉初六處卦之下爲遁而在後尾之象也陰柔之才不能察之於防而致之以決至是而始遁則小人動心矣豈非危之道乎遁旣在後而不可遁則勿用有攸往潛晦其徳以免災害俟其可遁之機而徐處之亦或一道也非終於不遁而已也聖人言勿用有攸往欲人之善處而免害也毫有差則爲與世浮沈之小人矣六二當遁之時有中順之徳自謂於是時而必遁則所處得中而合於順時之應矣二之所執者此理也其執之之固而人不能以言間之可謂知及之仁能守之矣皎皎白駒在彼空谷生芻一束其人如玉終不以爾公爾侯之言易其心此爻似之九三剛而不中下比二陰與相親暱又艮體爲止勇退之節非其所長當遁之時有所系於心而不能卽遁之象也三之有疾何疾也或戀戀於富貴之榮寵而不欲去乎惴惴於小人之气焰而不敢去乎有一於此皆足爲害心之疾危厲之道也然是道也惟用之以畜臣妾則吉臣妾防賤者不必其賢而可畜矣天下之治亂系庶官之賢否豈於小人而可以暱近乎九三以畜臣妾之道而用之以畜庶官焉聖人所以斥賤之也九四與初六居相應之位四陽剛幹體上而不下絕初而不與之應有好遁之象焉人見其絕小人逺利寵而決於必遁以爲好遁而不知四非好遁者也有所沮撓道不行而勢不得以不遁是君子之能事也小人之汲汲於求而戀戀不能去安能與於此九五當遁之時與六二居相應之位二之應非尊仰其道徳之可以益世也特怵惕其責任尙可以有爲而曲意以順承之耳五心知其如此以其勢之方盛未已而時不可以不遁於斯時而去之在巳旣不失進退之道足以正其志又渾厚其迹而小人莫測其所以遁焉是可謂處之甚善遁之嘉美正而吉矣上九以剛陽居卦之上在事之外剛陽旣有能遁之節在事之外又無小人相與以系累之爲肥遁之象肥者寛裕自得之意言超然逺遁而人莫之疑邈乎其不可近矣天子不得臣諸侯不得友免於是非之議利害之交無往而不利矣

【乾下震上】

大壯利貞

大謂陽君子之類也大壯謂大者壯也以一卦之體言則四陽盛長而過中爲大壯以二卦之徳言則幹之徳爲剛震之徳爲動剛以動也剛以動亦爲壯盛之勢也以其壯而形諸作用則利於正正則爲君子爲以義理用事者也不正則爲小人爲以血气用事者也正則爲王道不正則爲霸術矣文武一怒而安天下之民大壯之正者也齊桓晉文威制諸夏亦可謂壯矣然假之而已非正也如言君子和而不流彊哉矯中立而不倚彊哉矯國有道不變塞焉彊哉矯國無道至死不變彊哉矯皆大壯之正也若暴虎馮河死而無悔失其正矣大者本所以爲正正爲大者所有之道非假於外求也特以不察而自失其正者有之天地之情正大而已生長收蔵與時消息皆正大之道也此大壯之不可不利於正也正則盡人道以合乎天道矣聖人先天而天弗違後天而奉天時盡其正大之作用而已矣一失其正則與天地不相似而非率性之道也雷在天上有大壯之象非禮弗履則眞能用其壯矣顏子之非禮勿視聽言動是也然必至明能察其防然後能以至健而致其決也知之不明則非禮之禮非義之義安能自擇趾在下而進壯於動者也初九陽剛當大壯之時固欲用其壯者也然位次最下以壯進動而欲大有所爲則壯於趾之象也以是而行則凶可信有矣凡人臣之疏逺未信者欲勇於去君側之惡以天下事自任則動取窮極一蹶而僕此壯趾徵凶之義也九二以陽居陰本非正也然所處得中則上應六五當大壯之時而承之以有爲者率不失乎天下之至理是能以義理用事者也如此則以九居二者未爲不可適見其爲得正而吉矣凡居其位而能盡其所當爲之事則其位爲所宜居而爲正矣居其位而不能盡其所當爲之事則其位爲非所宜居而爲不正矣九二貞吉聖人言簡而義精矣九三過剛不中當大壯之時在小人則爲用壯焉狼瞫馳秦師而死是也在君子則爲用罔焉君子固以義理用事者然或有忘其深逺之慮而忽於禍機之防者矣張柬之謂武三思如幾上肉而不足畏者是也以是爲正道而守之則亦危矣如羝羊觸藩而羸困其角則智竭力窮人得而制之矣五王以禍自及而唐之宗社防於危亡則用壯用罔所致也九四當大壯之時以陽居陰爲不得其正是用壯而不以道者也聖人以其陽剛之才可以有爲又時當大壯則易於振奮故勉其能貞則吉而以陽居陰之悔可以亡之貞者天下之達道也愼修而有得焉則爲聖哲之作用矣何吉之不可致何悔之不能亡乎至是則裁處百爲隨感而應視天下之事皆有可乘之防伸縮變通之妙用在我而不窮矣藩決不羸之象也其才徳足以任天下之至重焉壯於大輿之輹之象也至是則爲體用全備之事業矣聖人之敎九四亦不得中行而與狂狷之意也卦之體似兌有羊象焉故九三六五上六皆取其義羊則內剛外柔而喜觸者也六五以柔居剛而得其中所持者平易之道也剛壯則或過於激烈而有抵觸之失平易則不能抵觸爲喪羊於易矣他卦以柔居五者或爲過於柔大壯之時則爲得中矣況自四以下皆爲五所用諸爻之剛卽五之剛也眾賢以剛徳同奮而明作有功人主以柔中而制之而惇大成裕則何悔之有如光武之時寇恂賈復皆以剛壯用事者也世祖以柔道制之或息其忿爭或戒其黷武卒皆得其用而成中興之業此喪羊於易無悔之義也上六處壯之終動之極其過動用壯之餘習則固在也故觸藩而不能退然壯之終則將失其壯動已極則動或不能繼而有止矣況其質本柔弱故不能遂其進也由其用壯過動而失之輕易也亦何所利哉若能反其所爲艱以處之則得吉大抵天下之事莫不成於難而敗於易以爲難則可以無難處之事以爲易則憂卽至矣艱之一言乃聖人示人以存誠之基本而轉災爲祥之機也

九三剛而得正君子之類也應上六上六居壯之極則用壯以制君子之小人當小人用壯以制君子謀隠交合而君子者其勢固不能以自全矣故宻其機愼其動猶懼不能免禍九三過剛不中則任气自裁而視之蔑如也是當小人用壯之時而君子如九三者則用罔也象曰小人用壯君子罔也非有小人用壯而猶不可用罔況小人用壯君子所當深慮也而顧可以用罔乎

【坤下離上】

晉康侯用錫馬蕃庶晝日三接

晉進而上也世道之升於隆平道徳之躋於髙明人臣之以事覲君皆此義也日出地上有其時矣順而麗乎大明有其徳矣柔進而上行有其事矣康侯安國之侯也當此之時徳備功成而進謁於君是以有錫馬蕃庶晝日三接之寵賚也有其時而無其徳有其徳而無其事皆不足以與此詩曰君子來朝何錫與之𨿽無與之輅車乘馬又何與之衮及黼其錫馬蕃庶晝日三接之謂乎周襄王賜晉文公大輅戎輅之服出入三覲有類此義而文公不足以當康侯也明出地上明進而上有晉之象自昭明徳日非不明也掩於地下則不明出於地上則明矣徳非不明也蔽以巳私則不明克去其私則明矣自昭明徳克已復禮之學也取明出地上之象日有上達則亦晉之義也當晉之時居下者孰不欲進而用世以行其志乎初六之所應者九四也九四不中不正居上之下是蔽賢之小人也安能汲引艸茅之士盡其以人事君之道乎故初六進而爲其摧折欲進而不能也但當隠居求志獨行其正以待善爲人信時可進而進之則吉矣如不爲人所信而終不能進亦當處以寛裕則無咎若急迫求進則爲欲所動而咎多矣蓋初處最下旣無官守又無言責可進可退其機在我固綽綽然有餘裕矣初之才徳非能如此聖人但以出處之常道教之而欲其知所以自處也六二當晉之時上無應與欲進而愁如也非以區區榮遇之未遂而憂世之誠心不能已也二𨿽中正然陰柔之質恐其於廢斥之際不能堅志於正道而終不變故言若能自處以正終始不移則吉而受玆介福於王母矣王母祖母謂六五以陰居尊之象也有離明得中之徳離明則知賢之不可不用得中則任賢有常而不以小人間之賢如六二則自當見用於世而受大福矣六三以陰居陽不中不正本有悔也然居下之上處順之極居下之上有時事之責任者也處順之極則能以順處天下之事者也凡賢才在下而欲上進如二與初之類者已必與之同升而盡其以人事君之道一念爲國之誠心眾皆信之而樂爲之用則三之志亦可以行於上矣如此則其初之所悔者至是亦可以亡矣九四以陽居陰不中不正處上之下位近於六五當晉之時是患得患失之小人履髙位竊大柄以自私者也必陰窺潛探伺君心之所欲而蠱惑之以保其榮寵鼫防之象也是所謂逢君之惡者也以其竊據者爲已所當得而固守之則危矣小人誤人之國以基深禍而至於亡已亦安能獨保其富貴哉六五以陰居陽非其正宜有悔矣然有離明之徳以處尊位而下皆順從則悔可以亡矣失得勿卹則存王道之大要而不屑於霸者功利之小術也如蕭何勸髙帝養民致賢收用巴蜀此計失得之私心也文王則誠心養民以盡君道而已失得所不卹也如是而往則吉而無不利聖人以六五明察而不足於君道故欲其逺功利之小術而尊帝王之大道也上九晉其角以剛處上角之象也以剛處上已之私邑或有不服者則當伐之下卦爲坤有邑之象六三居下之上與上爲應而間於九四有不臣服之象上九剛明非柔暗又離爲甲兵有徵伐之象必舉大眾動徵伐而後臣順則厲而吉伐所當伐而非窮兵也故無咎兵凶器不得已而後用之者也以此徵伐爲正而不知修徳以綏服之則吝之道也聖人抑予奪之防意欲上之人以徳爲化民之本而兵不可以輕用也

【離下坤上】

明夷利艱貞

明而見傷展轉困迫去死一間耳處之之道利艱貞心存戒懼若未嘗戒懼視其窘辱若固有之而心若樂受者也時事得失心如未嘗有知語言動作此心黙黙以操運用之準繩而外若愚人焉剛忿以重其困殞獲而喪其心則失之逺矣離之象爲日坤之象爲地日之明爲地掩明而見傷之象也內文明則所以察乎處難之理者至矣外柔順則所以由於處難之道者盡矣防用其周身之智委曲於安土之誠文王所以蒙大難之道也故曰文王以之利艱貞晦其明而未顯見於外心固未嘗晦也心晦則志不得爲正矣遭家大難而處之以此道者箕子也故曰箕子以之然自眾人視之則其明若晦而無所謂明矣自知防之君子觀之則已光輝越而爲明之至矣君子蒞眾固有當用晦之時亦有當用晦之事用晦若其心有未明者然要其所以而論之乃其至明也人之邪正有未可以盡知者事之是非有未可以盡辧者非不能知非不能辧也知之辧之爲非宜也在智者黙識之耳如世祖平王郎不省吏民交通之詞此用晦也如此則反側子之心安河此安而天下遂安矣非光武之明見萬里不能如此處之也初九當明夷之初傷之尙淺爲於飛垂其翼之象垂其翼尙可以飛君子𨿽有所傷尙可以行之但不能盡遂其所志耳始焉不能盡遂其志終則至於反其所爲又甚則殺之矣君子於行三日不食行之速而不暇食所以避殺身之禍也當是時則富貴寵利爲防生之鴆毒矣君子所以潔身而急逺之也愚昧淺見之匹夫安知此義反以去爲無故而議其所處之非矣君子之所爲眾人固不識也明夷乃上六之陰暗傷下五爻之君子也初九去之甚逺陽剛有勇退之徳故能超然逺去六二與上六相去𨿽尙逺比於初九則有間矣故當明夷之時傷其左股焉股所以行者也傷其股則不能行矣股之用右爲切左爲緩傷其左股則傷之未切𨿽不能行而尙可去二之救其所傷又有壯馬則得吉矣二有柔順中正之徳爲離之主見防之明應防之圖皆所優爲順處而有則者也用此徳以處之而免於傷則以壯馬拯之而獲吉之義也二之獲吉有餘裕矣有徳故也九三剛而得正居下之上有天吏之責者也正與上六爲應爲其所傷則順天應人伐而去之明夷於南狩得其大首之象此湯武之事也此事間不容髮一日之間天命未絕則爲君臣當日命絕則爲獨夫此不可疾之義也有湯武之仁遇桀紂之暴則可不然是未免於篡弒之罪此不可貞之義也上六爲大首則六四正當其腹之處古者尙右以右爲尊六四柔而得正以其柔而同體則爲腹心以其持正而行則非所尊右而入於左腹矣四𨿽獲明夷之心而視其所右者則猶有間故於出門庭終得去矣此已陷暗中而僅得出之之象可謂百死中得一生矣象取門庭者以五在其上當其至暗至切之傷在其門庭之內而不能出矣四猶有可出之道焉六五爲箕子之明夷箕子之傷可謂切矣箕子之處可謂盡矣貴戚之卿義同休戚去之則不可救之則不能處之之道貞而已於人事則咎之以己於大運則歸之於天自靖其志獻於先王此箕子之貞不息之明而後人之所當法也上六傷絕君子委用細邪下失人心上違天意此不明其徳而至於晦也非無徳也自不能明耳初登於天所處者照臨四國之位也後入於地則有死亡而已矣人君失道求爲匹夫而不可得安有肆惡已極而能保其身乎上六之惡𨿽已極矣若能瞿然省悟翻然遷攺則有自怨自艾之太甲明徳復全而爲萬世之瞻仰也

【離下巽上】

家人利女貞

卦名家人取一家中人之義也必利女貞閨門風化之原女貞則家可齊家齊則國治而天下平舉而措之耳隠防之際所系甚大六二以柔得中正女正位乎內也九五以剛得中正男正位乎外也男女正合於天地之道故爲天地之大義也自二五各有其徳又以徳相應而言則謂之男女自二五各盡其道又以道齊家而言則謂之父母以卦之六爻言上九以陽居上有父之象初九以陽居下爲子之象九五居上之中爲兄之象九三居下之上爲弟之象五三又爲夫之象二四又爲婦之象四配五冢婦也二配三眾婦也父子兄弟夫婦各盡其道則家道正矣家道正而天下不定者未之有也火家之所用以炊爨者也風化自此而出亦有家人之象言有物則順理而言又不徒言而必行之也行有恆則要之以有終而不變也此修身之要也家固國與天下之本而身又爲家之本也立家之初習尙未定心志未變訓之以正則正感之以邪則邪如影響之出形聲防乎其不易矣初九陽剛得正當有家之始是能閒之者也閒之之道何如內外之分長幼之節宗法之嚴恩禮之周曲盡其道又能謹身教以率勵之則家可齊而悔可亡矣六二以柔順中正之徳上應九五承之以有終而已無自遂焉婦人無遂事有之則爲婦乘夫捨閨門之修而與境外之事矣在中而主饋食之事所謂精五飯幕酒漿事舅姑縫衣裳皆婦人之職也守此以爲正則吉否則淫蠧之惡生而家之所以敗也婦無公事休其蠶職與此正相反焉詩人所以深刺之也九三𨿽剛而得正然過於剛者也在家人中爲嗃嗃然治家嚴厲之象比於仁讓之化不言而信不怒而威者則有間矣過於嚴則人情或有所不堪者焉致悔而有厲矣三之心則欲防其惡而同歸於善焉威之者乃所以愛之也若婦子嘻嘻然至於失家之節則由處之過於柔而人無所畏憚也安能相與羣居而不亂乎故終吝爻無嘻嘻之象聖人舉其與嗃嗃之相反者以戒之也陰主以利養萬物而使遂其生者也六四居陰得正處上之下其位與才皆可致富故爲富家而大吉矣四之能富其家不過生之者眾食之者寡爲之者疾用之者舒四者而已外此無所謂致富之道也小人剝民奉君務聚斂以充府庫者無以借口九五王假有家假至也以是道而理其家爲至其家也五之道何道也已以陽剛中正刑其家而爲男正位乎外六二以柔順中正助之而爲女正位乎內此皆五所有之道也以是道而齊家者得天地之大義也勿憂而吉可得矣言九五之道而有及於六二何也妻道無成而代有終六二之道卽九五之道也二固不得而専之矣故象言交相愛則二在中矣上九以剛陽之徳居上而處終居上則有尊於一家之象處終則能要之以有終也爲一家之尊用剛陽之道以治其家而要之以有終則人見其有孚威如而不可犯也有孚威如猶言信哉其威如也如語辭凡與與如也恂恂如也皆此人視之以爲然也上九非有意於作威也知有反己自治而已反己自治則持身不茍動作威儀自然有則儼然人望而畏之矣如此則終吉終吉言吉可以有終也吉之有終由徳之有終也其正大服人之气象宛乎可見矣

【兌下離上】

睽小事吉

睽乖異也火則動而上澤則動而下動輒相反言無往而不相異也二女同居而其志不同行不同居而不同行固其所也同居矣而志不同行見其乖戾之甚也卦之名睽以此睽之時小事可以得吉而大事不可爲以時方甚難而卦之才徳又不足以濟睽也濟一時之睽非有剛明之徳者不足以任其事說而麗乎明比於其徳剛健而文明者則不同矣柔進上行得中而應乎剛比於應乎天而時行者則不同矣以此才徳用之於內外安靜之時則無不可以有爲者若內叛外抗動相乖戾非此才此徳所能辦也如周室東遷之後內則王室乖離外則諸侯背叛當此之時非有上聖之才不能爲也晉睿宗委任王導君臣同心而僅足以保江左謝安桓沖劉裕檀道濟之輩終不能平一中原則小事吉之義也天地異位暌也然天道下濟地道上升以成化育之功其事同也男女異質睽也然男以女爲室女以男爲家而交相願焉則其志通也萬物之形象有萬其不同也然以類相聚於不同之中而各有同焉則其事類也天地萬物之形皆有自然之睽睽之相與則皆有自然之道聖王之治天下使各正於自然之道而已此則睽之時用也盈天地間滿眼皆暌之象亦滿眼皆睽之時用也在黙而識之君子之相與則同而異同而異不害其爲同乃所以爲大同也同而異則爲公君子相與之道也同而不異則爲私小人相與之道也初九居下無應宜有悔者也然當睽之時志在有爲或以才徳相與而卽爲所應者亦有之故初九之與九四𨿽皆陽剛而亦相應焉則初之悔可以亡之而爲喪馬勿逐自得之象馬人所乘以行者也初之遇四則可資之以行其道矣然必見惡人則可以無咎時之睽率以惡人致之而使至於睽也或權柄在其掌握者亦有之豪傑之士欲起而救之不一見焉則有山林獨善而已矣往而見之借其力以有爲而處以善處之道則伸縮運用轉移變化之機操之在我而可以有濟矣如孔子欲討陳恆則往見三子三子者非所謂惡人者乎使當時能用孔子之言則聖人作用之防權因是得以舉行變春秋之衰晚以復文武成康之盛治亦未可知也然初九之道徳亦必有大過人者而可以見惡人故聖人與其見之觀九四目之爲元夫則亦不世出之才也非初九之類而欲見之剛則必取禍柔則必取辱矣下此則又爲鞠躬權門之匹夫而不足道者也九二上應六五五離性躁而過察上而不下易於猜忌者也二剛中而說體有遇主於巷之象巷取委曲之義言委曲以行其志而不失臣道之正也程子所謂至誠以感動之盡力以扶持之明理義以致其知杜蔽惑以誠其意者也如此則無咎矣大抵睽之時溫厚明辯者志或可伸而剛直自遂者率皆見忤而速禍矣孟子於齊王卽其好勇好貨之類而引之使歸於王道亦遇主於巷之義也六三見輿曳輿三也三陰爻自坤而來坤爲大輿三亦可以取輿之象矣曳爲二所曳也牛謂四離畜牝牛則四可以取牛象矣三居二陽之間處位不當二陽皆以非道而相求焉上九六三之正應當睽之時猜狠方甚三往應之不惟拒絕而且有髠劓之傷未有以正相求而終不相得者暌之極亦可合焉故無初有終九四當睽之時下無應與則睽孤矣得初九之陽與之同徳相應而且相信焉則爲遇元夫交孚矣其初以孤立處不得正之陽當睽時而居上之下又有時事之責任者不亦危乎旣而得人共濟相與有爲可以行其志矣故無咎六五以陰居陽本有悔然爲離之主所處得中則可以亡其悔矣厥宗謂九二六五賴其輔弼以成治則二爲五所宗依者也五有明中之徳能聴於二而行其道故二之道得行於五而易合焉爲厥宗噬膚之象五能如此則君道得而可以濟睽矣以是而往何咎之有上九疑六三而不與之應爲睽孤六三處不得正而居二陽之間其迹固可疑矣上以剛居明極睽極之時明極則過察而多疑睽極則猜甚而難合故有見豕負塗載鬼一車張弧欲射之象然睽巳極矣時極則當變事久則自明故又有後說之弧匪寇婚媾之象惟往遇雨則陰陽相合應六三以成濟睽之功則吉上九以剛明之才又當可濟之時處之以道則可以成功矣

【艮下坎上】

蹇利西南不利東北利見大人貞吉

循平易不行險見大人尙貞正不特處蹇當然治平之世亦宜如此但卦有此象義故聖人系以此辭彖贊其時用之大此道理卽時中也卽堯之舜舜之禹湯文武周公孔子也聖人因卦象義以胸中之理耳卦之象義卽胸中所具之理也見險而止謂之仁亦可也謂之義與禮亦可也然曰知矣哉以知之明而守之固於知爲切知對愚而言險在前而不見與見之不能止迷於欲而妄動昏愚之流也反身修徳處蹇之時固當如此而待時以濟蹇亦必本於此不能反身修徳安有西南不東北見大人貞之作用乎往蹇來譽初六可謂能諒其時與巳之才矣六二居其位而有應足以行其志矣不能濟蹇者才弱也故聖人許其忠節而惜其不能成功耳若以聖人處此則期月而巳可也六二謹厚君子也撥亂世而反之正非其事也九三剛正之才迫近於險而憂方甚大所應所喜又陰柔之才而逺出巳下者也安能有濟故聖人但言其爲人所喜與而未許其成功諸孔明似之六四居陰得正才不足以濟蹇連於九三之實得處之之道也阨於時勢之難而未見有成功之機子家子於魯昭公有類此爻而子家無可連之人耳九五之蹇非一身之蹇也四海九州之塗炭皆巳之責也故謂之大蹇有位有徳故諸賢合力以應而樂爲之用惜皆中才而不足以稱任使已又在險中故至此尙不能成功耳上六之才不及九三六二而成功反過之者以處將濟之時知九五可以有爲而能従也聖人於蹇之卦爻至此始以吉與之信乎處世之有難易而知防之君子可尙也

【坎下震上】

解利西南無所往其來復吉有攸往夙吉

利西南與來復吉夙吉亦是卦有此象義而西南來復夙皆處解之道也西南來復夙皆中道也看至此則聖人系易可一笑只是此理逐卦逐爻因時與事而之耳中庸可以盡之三往居四而入坤體利西南之象也二居其所而得中來復之象也卦無有攸往夙吉之象聖人以義言之大抵解之後或有未解而尙當解之者貴於夙耳不夙則爲害不細也旣解便當平易安靜來復其所漢髙入闗約法三章光武燒棄文書令反側子得以自安裴度入蔡州言蔡人則吾人皆平易來復之義也若旣解之後無中生有過求細小久爲煩瑣則難復生矣天地解而雷雨作雷雨作而百果艸木皆甲拆天地亦解之義也天地閉塞賢人隠則反乎解矣赦過宥罪體解之義法天地好生之徳也天地間一治一亂一善一惡一得一失皆解之義也君子省之使有治無亂有得無失有善無惡則善於用解者矣初六之應九四可也陰陽相應未得其正故言善於補過而未有美詞以與之也九二上應六五當解之任者也難之未解以小人害之也有以去之卽得中直之道矣二可謂無愧於委任者矣六三負且乘致寇至寇之至也三之致也天乎人也亦何尢也九四解去小人則能反正而有君子之志向矣朋不至而相孚者未之有也六五之君子惟有解則吉也所當解者信小人而用之也聖人懼五爲羣小所惑而任九二之不専故特戒之於九二則以去羣陰而許其得中直於六五則欲去羣陰之惑亂可謂丁寧切至矣五柔暗之主難於任君子而易於信小人若陽剛則無事於戒矣上六處卦之終備解之道也當解之極則解之易也可謂蔵其用而以時之也據上六之才徳未能如此蓋其處終則養之有素當害之將解而眾皆欲解之故成功之易也

【兌下艮上】

損有孚元吉無咎可貞利有攸往曷之用二簋可用享損而有孚如茅茨土堦菲飲食惡衣服卑宮室損之事也忘勢禮賢役己利物亦損之義也損所當損而皆出於誠心則盛徳至善可大可久施之天下國家無所往而不當矣二簋用享以祭之一事當損者而言亦凶年用下牲之義也損下益上其道上行乃上自伐其本根不自知其爲損而反以爲益矣鹿臺之財鉅橋之粟乃所以速其亡也損何大焉猶曰其道上行在下者不可謂非事上之道焉此君民之義也聖人一系詞而警戒之切名義之嚴盡之矣然悅而止則自足自怠亦損之義也卦之得名以上下之體相遇而言詞則直言損之義也二簋應有時損剛益柔有時損益盈虛與時偕行有孚也君子損益非有意也循天理而已矣懲忿窒欲謂之損可也謂之益亦可也聖人特以克己而言則理之復者非益乎消一分人欲則長一分天理初九所當益者六四也已事遄往盡巳之誠以益之也然有上下之分陰陽之別說止之體焉故戒以酌損之此處己處人之道也九二所不足者貞也又說體而易有過動之失故利貞而戒其徵凶固守其貞卽可以成人之善若失已徇人則相率而陷於惡矣六三之損所以爲益免於雜亂而成其相應之専在人事固有如此者六四之疾多矣初九乃已疾之藥石也聖人於初九防示以不可則止之意於六四則欲其虛心求善痛自遷攺而與道同歸矣君之所當寶者善也當損下益上之時人固欲以善進矣而五又虛中以應之則進善無窮而其益無方矣上九弗損益之得居上益下之體也非小補之益而人之應之者眾矣故象曰大得志也

【震下巽上】

益利有攸往利涉大川

益之道損上益下民說無疆自上下下其道大光以此大光之道而得民說之無疆何所往而不利何險之不可濟乎二五中正之道固可以有慶矣中正之道大光之道也木道乃行程子作益道理或然也動而不以巽躁於動者也有損而已動而巽所以日進於無疆也天施地生其益無方上之益下亦猶是也凡益之道與時偕行則益之所施當其可矣先王益下井田學校封建肉刑舉一世而甄陶之功業之盛上下與天地同流豈小補之哉見善則遷進善無窮有過則攺可至於無過此作聖之功也初九當益下之時受上之益厚矣不爲大作不足以報之上之益初亦欲其大作也故曰利用陽剛之才亦足以爲大作而致元吉矣六二居中而有應上之益下必自益賢以及之共天位治天職食天祿而及於二者自不能已而二亦弗克辭之也爻位皆陰或不能固守而少誠實也故戒以永貞吉守正而不爲富貴所淫則吉也曰王用享於帝吉盡誠心以事上而不有其身則吉也六三不中不正當益下之時受上之益者凶事也上之益下窮乏者周給之賢能者任使之不肖者懲戒之聖人無棄物王者重絕人豈可遽棄六三而不求其遷攺乎若三格則承之庸之否則威之矣三處動體之極非止於惡而不進者也故得無咎又期以有孚中行望其所得者深矣告公必用圭公始信之三之所以告公而得其信在有孚中行而已六四居上之下所不足者亦中行也行未得中而能盡益下之道未之有也故戒以中行則告公以益下之志而公従之矣卦爻之義有因其所不能而戒之者有據其所巳能而與之者有慮其所必至而防之者有卽其所可至而勉之者國依於民者也中行益下得民之心而用以遷國則民無不従大王遷岐而民従之如歸市卽其事也國未必皆遷特卽得民心而可以有爲言之耳九五以有孚恵下則下以有孚而惠上以徳矣未有上好仁而下不好義者也五之益下有徳有位有時矣戴之爲元後親之如父母其生也榮其死也哀皆有乎惠我徳之義也初與二三受上之益者也四五益下者也上九居卦之上處益之極而未有益下之任乃自益者也若以道義自益則安貧樂道之逸民也聖人用以戒貪人故以爲求自丰殖之賤夫而斥之也立心勿恆喪其所守其義凶也

【乾下兌上】

夬於王庭孚號有厲告自邑不利卽戎利有攸往於王庭孚號告自邑不卽戎有攸往皆夬之用也健而說決而和夬之徳也柔乘五剛治亂安危基於此矣安得不於王庭乎斯時也君子不特以去就決之如貴戚之臣與國同休戚者𨿽死生以之亦不爲過孚號有厲必盡吾決之誠與決之道也成敗不必論而其道可謂光明矣不告自邑而徒卽戎小人得以借口而君子反爲所制自速其窮而已矣剛長乃終時則可決而防不可以自失也唐之五王昧於此義相就死而宗社之危防不救可爲鑑也陳蕃竇武則又下於此者施祿及下當賞而賞無所吝也取其流通潤澤之義居徳則忌取其淵深廣大之義忌敬之意也敬徳之輿不敬則徳不可居矣初九壯於前趾往不勝咎也在下不當進者而進又先之以疎逺未信之小臣欲去君側之惡而又先焉躁動之甚也安能有濟九二有能決之才有能決之徳終日幹幹夕惕若之心也謹愼周宻之至而眞可以當決之任矣意外之患不足慮也九三過剛不中以決小人是用壯而見於頄凶之義而非君子決所當決之道也君子夬夬決其所當決而已行其所無事而吾無加惡焉健而說決而和是也三若得此道焉則善用其決矣𨿽合於上六之小人如獨行遇雨若濡終則知其可慍而慍之亦無咎矣此因其所不足而戒之也臀無膚不決則不安行次且往決則不進持兩端以觀望公私交戰之機也何以至此以九居四而處說體失其陽剛之徳致悔之道也若撁挽眾陽合力以決則可以亡其悔而又不以爲然焉處天下事智仁勇三徳缺一不可四之所以卒失也九五切近上六乃其所親暱者也若但知小人之當去忘私順道決其所當決不以私暱之故而失其果防之徳則合於中行而無咎矣下而眾陽處之各盡其道則上六無號終有凶矣若知其窮極變爲君子而以國與民爲心則聖人未嘗不與也

【巽下乾上】

姤女壯勿用取女

以一小人敢於犯天下之公議與眾君子敵則壯之甚也君子宜謹於防慮而求所以逺之焉一陰猶可制之故言勿用取女若至二陰生則有遁而巳矣一陰生爲姤一陽生爲復主客之義也三陰生則成否始於用娶也四陰生則爲觀變其名義以抑之剝之君子得輿亦此義也𨿽世運之常亦有可回之理而轉移之機在我矣天地相遇品物咸章天地之常道遇而已剛遇中正天下大行聖人徳與位遇而化行於天下矣盈天地間皆遇之義也而聖人制以相遇之禮焉如五品人倫之相與一事一物之裁制君子遇之以道小人遇之以非道富貴貧賤死生患難之在人亦遇也而亦有遇之之道焉非其道則妄而巳矣遇之之道所以巳天下之亂也施命誥四方取其風行天下之義也初六系於金柅貞吉有所往見凶聖人不以小人不可變而絕望於善焉故啟反正之機在君子不可以惡未著而易之故警之以羸豕孚蹢躅張柬之以武三思爲幾上肉而卒爲其所害昧於羸豕蹢躅之訓也二處初之上初之惡尙防二猶可以制之而使不得以肆其毒二剛而得中善於處初者也而初在其所處之下故聖人深以制初之惡望之焉九三過剛不中下無所遇故臀無膚上無所遇故其行次且孤立無助故厲逺於污邪故無大咎言無大咎則小出入有之由於過剛不中也若以剛中而無所遇則爲幽人之貞矣自九二視初六則爲害治之邪而欲其逺之自九四視初六則爲所禦之民而欲其近之易惟變所適而不可爲典要如此若取名卦之義則四近五而居不得正下應柔邪罪莫大焉不取此者居上位而澤不下究使民轉而望救於他人亦足以爲世戒矣九五有徳有位治初六之柔邪若甚易也而聖人特愼之而欲含章焉蓋小人變詐百出而易以惑眾淺謀躁動爲所窺見則乘間抵隙人之耳目亂人之心志而使莫知適従矣惟時其動勿使有妄宻其機勿使或露則處得其道而治可以常保矣上九過剛而居卦之上角之象也知剛而不知柔視中和之徳逺矣而莫與羣焉吝之道也然剛善也終不爲欲所動故無咎

【坤下兌上】

萃亨王假有廟利見大人亨利貞用大牲吉利有攸往此順而彼說剛中而有應皆聚之義也若未順而得說非剛中而致應則聚不以道矣王假有廟王者聚道之大而亦所以聚天下也利見大人亨非有君長臨之則不能相正以生矣而何以致亨通聚不以正則茍合而豈聚之道哉聚之時用大牲有所往皆理之正故爲順天命也丰年用上牲得其所聚仁之愛之之道不可已也天地萬物之情聚而已天施地生乾坤交泰聚之義也五品人倫恩義相篤亦聚之義也飛潛動植類聚羣分亦聚之義也盈天地之間者聚而已但以道則得非道則失升降消長治亂安危胥此焉基膺宰治之責者黙識而操之以道可也除戎器戒不虞乃處聚之一道而致其常聚也兵非聖人之得已而爲徳化之輔不可廢也處萃之道知仁勇三徳缺一不可初六知及之而仁不能守故有孚不終乃亂乃萃初之本心不自昧而萃非其所在初終不能以自安也故又號呼而爲眾所笑惟勿卹流俗往従正應則無咎大抵聚之時易至於茍聚或以逺近或以難易或制於彊力而不能自振君子審於逆順公私而已矣馬援捨公孫而就光武萃之正也張瑛従宦官而攻陳竇其失甚矣臧洪不憚殺身而應張超得往無咎之義矣六二應九五而雜於二陰必引吉乃得無咎引謂心懸於五而有以感招之也感招之道誠而已矣故又曰孚乃利用禴禴祭之儉薄之義盡其誠則𨿽儀物不足而可以通其志於五矣人臣有孤忠爲讒慝所間而君或未諒者惟積誠以感之而已矣三所乘者二而二則萃於五矣所比者四而四則萃於初矣已以不中不正人莫與萃求萃不得則嗟如而已亦何所利哉惟往従上六求與之萃則無咎上𨿽非陽當萃之時固有以類相聚者所應之義可略也𨿽與上六兩陰相聚亦無大益差勝於無所與聚而已故小吝三惟不中正故嗟如若以剛陽之徳處斯時則爲獨立不懼而五與二之外皆不屑與之相萃也九四處位不當必大吉始得無咎非大吉不足以補過人臣有進不以正而位非所當得者必攄忠誠以大建明始可以掩前愆矣九五以剛陽當萃之時而居尊位徳可以稱其位固無咎矣或有未孚則亦修其元之徳而已元爲四徳之首君徳也君子體仁足以長人元之徳至於常永貞固則君徳備而萬邦作孚悔可以亡矣悔謂徳未盛而人未孚也謂其志未光也蓋兌體柔說而非純粹於剛陽中正者也上六無應處萃之終眾之萃皆已定矣而已無所萃人之云亡邦國殄瘁之時也故始焉賫咨而終至於涕洟不能一朝自安也其求萃之心切矣故無咎杕杜之詩近之故曰彼君子兮逝肯適我求之可謂誠矣君欲得臣以用其道臣欲資君而行其義朋友之以道徳相須皆此義也

【巽下坤上】

升元亨用見大人勿卹南徵吉

柔以時升升也地中生木亦升也巽而順亦升也巽而順則徳尊業廣日進未已亦升之義也若自賢自用過於髙亢日下而已安能升升之時向治之時也巽順於理以制事變則所以應天下之故而圖於防防者亦精且宻矣有剛中之臣而得柔中之君以應之皆致元亨之道也六五應九二有見大人之象如卦之才以見大人相與大有爲則何處不遂何行不得故南徵吉成湯三聘伊尹十一徵而無敵於天下先主三顧孔明而成霸業用此道也順修其徳而積小以成髙大士希賢賢希聖亦升之義也初六居二陽之下九二上應六五剛而得中九三居下之上剛而得正其心皆欲以人事君也初六有巽徳而與同體其志相合故允升大吉九二輔六五以致升者也九三剛而得正六四柔而得正一時之賢俊而履已之上二𨿽剛中然以陽居陰而得善猶有可議焉若疑忌之心生則於開誠心廣忠益之道有未盡而五亦疎之矣故盡其誠心則𨿽儀物不足而可以達其志於五矣九三以剛正之才居下之上前臨於坤無所疑礙得升而行其志可謂才與時合矣六四坤體而有順徳王用亨於岐山用其誠而已用其誠以輔君順人臣之道以爲其所事也不言升者六四近君位已髙矣患於尸位而無以報稱故勉之以誠六五以陰居尊所不足者貞也故言能貞則吉而如升階之易五之所升世底於極治也惇典庸禮命徳討罪本於天命人心之正而已無與焉貞之義也能如此則世臻隆平而君道盡矣故大得志上六防升孜孜於爲惡而惟日不足也聖人設言以誘其入善言以此惟日不足之心而用之於貞則爲君子矣其啟人遷善之意至矣以陰柔居升極馴習爲茍賤流爲污穢患得患失無所不至於君徳民生則忘之久矣才一也用之以爲惡則惡無不至用之以爲善則善亦無不至矣上六得至於升之極非無才者也用其才於爲惡而已故聖人勉以不息之貞

升六四王用亨於岐山吉無咎象曰王用亨於岐山順事也王大王也六四居上卦之下坤爲土爲有土諸侯之象正大王之謂也坤之徳爲順上順天命下順人心邠人從遷於岐山國勢亨通而日升於彊大王業肇基正大王之事業也故吉而且無咎事固有吉而不免於咎者亦有無咎而未能吉者王業肇基國勢昌大吉也順天命人心而非有覬覦之私則無咎也孔子恐人疑大王亨於岐山有僥幸茍得之心故明其義曰順事也順之一字足以破千古之惑與隨上六相類彼爲文王之事三分天下有其二以服事殷隨道之極也出羑里之囚則誕受天命享於西山也象言上窮者窮極而後亨也西山盡周西土而言气象故大於岐山矣本義之誤自見

【坎下兌上】

困亨貞大人吉無咎有言不信

困亨險以說困而不防其所守是身困而道則亨處困之正理君子之能事固可以得吉而無咎若隕獲於困阨僥幸以求免則失其所以處之之道而咎多矣含蓄晦黙靜以待之不可尙口益取困窮方在困中一身一心不爲所信而況於言乎有言適所以招尢取辱也兌爲口舌巧言求免以冀茍脫豈處困之道哉故又以尙口爲戒困之時非實有所見實有所得不能處也聖人安土惇仁而皆自得賢者決於義命而可泰然實有所見實有所得則言語動止死生處之如一盡言語之道則能盡動止之道盡動止之道則能盡死生之道言語動止死生皆理之常事有大小道無二致見其爲一則能與天地萬物同流而無所謂困矣致命遂志則不但處困能亨處死亦亨矣初六當困之時上無所庇下不能以自安臀困於株木之象也昧所以自處之道入於幽谷三嵗不覿之象也不能自安人品之卑也昧自處之道識見之暗也如初六者未足與之處困也酒食人之所欲九二有剛中之徳可欲之善也當困之時反以此可欲之善而自困焉大凡有徳之君子必以國與民爲心而憂時慨世之心爲獨切欲轉移之則又勢方殷盛力所未能而心不能以自已適見其困而已矣蘊仁義之道懷經濟之術躋一世於平康者捨斯人無與歸上之人方委以拯困之責任而朱紱方來矣惟盡我之誠一念忠貞可以感神明而無間察其機防而徐處之乃爲利也若遽欲徵行則時方甚難而反凶矣九五爲困之主未能出困而有劓刖之傷在九二則主憂臣辱主辱臣死之時也故𨿽凶而於義則無咎矣當困之時君子固爲小人所困而亦思所以去小人矣六三不中不正處九四之下而不能動乎四困於石也履九二之上而不能自安據於蒺藜也上有難動之人下無自安之地則死亡無日矣故入於其宮不見其妻凶初六九四之正應初六方困於下九四處位不當不能濟物又爲九二所間而濟之緩在九四亦可吝矣春秋之法救而書次則爲貶畏於彊梗而爲義不果來徐徐吝之道也齊桓公一爲陽谷之防楚人滅黃而不能救處位不當不能濟物之義也九四說體卹小事大睦以與人之意多𨿽履險之上而已出於險之外故終有濟於初六惜齊桓不能自彊而無終也九五上爲柔所掩下爲剛所挾是上下俱傷矣赤紱賞徳之服也以赤紱賞柔說之邪而使履已之上賞不中正之剛而使之迫近於巳賞之未當故上下俱傷困於赤紱也善惡在人未有久而不定者也況五有中直之徳故久則得其道而可以濟天下之困而志遂矣乃徐有說之義賞善去惡以拯一世之困誠而已未有誠而不動者也未有誠而弗能成功也故利用祭祀則可以獲福矣人君之福在天下免於困阨而躋於康泰也五何以未盡道待勉乎亦萃有位未光之義也上六困於藟纒綿不能脫之義也於臲卼則動輒顚危而不可動也處說之上暗之甚而又當困極之時也妄說昏暗困其所失而固拯則有可濟之防曰更端之辭故更端而告之曰若於動而有悔之時卽能悔其旣往之失而勉於善則行合於道而得吉矣悔自凶而向吉故有獲吉之理

周易辯錄卷三﹤經部﹐易類﹐周易辯錄﹥

欽定四庫全書

周易辯錄卷四

明楊爵撰

【巽下坎上】

井攺邑不攺井無防無得往來井井汔至亦未繘井羸其瓶防

君子立身可貴可賤可榮可辱可生可殺而不可使爲不義進則澤被於生民退則道傳於來世攺邑不攺井無防無得往來井井之義也若中道而廢則前功盡棄防矣九卦言井徳之地攺邑不攺井無防無得之義也井不動而及物則往來井井之義也又謂井以辧義則井之能事也於井卦見立身之義蓋成已成物之道也木上有水汲而上行井之象也勞來斯民而勸相之相左右之義皆養民之道也初六以陰居下旣無陽剛之泉自無及物之功非世故捨初而在初無可用之才之徳也地風爲升初六則允升大吉水風爲井初六則舊井無禽何也蓋升之時主於上進之義九二九三皆得時行道之君子初固可借之以允升矣井之義主於自立而九二九三之君子己不爲世用矣而況初之久下於人者乎又升之徳巽而順善之善者井則巽而險柔而害物之義也諸賢生於其時則難乎其效力矣聖人卦辭取其大者而不及於此九二有剛中之徳上無應與下比初六爲井谷射鮒之象谷初之象鮒谷之所有也泉下谷則注於鮒而置之無用之地矣甕敝漏亦取此義九三剛而得正井渫之象而不爲人所食者所應者無位之陰爻又處險之極則陰險之意多三未可以得志也若三者孰不望其興道致治哉故爲我心惻而可用汲若明王在上則三可得志而天下並受其福矣九三伊尹太公之儔也有商湯周文則功被於一世矣六四井甃之象可以無咎而已水生於陽者也陰柔則無泉矣居陰得正則自修飾而爲謹厚之類耳匡世之略非其所有九五陽剛中正以居尊位澤被生民而志行矣是井冽寒泉而爲人所食也亦可謂善矣而無美詞以之何也或者以其爲險之主君子未必樂爲用而五有自賢自用之小乎若五者好臣其所教而不好臣其所受教者也不然則九三不心惻九二不射鮒眾賢和於朝萬物和於野徳業之盛上下與天地同流矣豈區區一己之寒泉而爲人所食乎上六陰柔本非泉也然居井之上則井之口泉在下矣上又恆開不掩爲井收勿幕之象徳澤及物而無間之義也故有孚元吉井道之成視九五則逺過之

【離下兌上】

革已日乃孚元亨利貞悔亡

樂因循而憚攺革茍目前而忘逺大眾人之情也故已日乃孚人心旣孚隨其推放無所不凖一時之敷理可爲永久之宏規而大亨通矣人之變革不無違道幹譽拂人從已之失故利於正則可以亡悔聖王因時立政順天命之正合人心之公而行其所無事也夫豈容私於其間哉有以時之獘而理其時者有以法之獘而更其法者皆革之大要也內有文明之徳則在已所以察之者精外有和說之气則在人所以從之者易革之所以能貞致亨而得人心之孚矣天地革而四時成天地革之大徳也湯武革命順乎天而應乎人湯武革之大用也聖人序書則錄湯武誓師之辭系易則贊其爲順天應人拯一時之屯溺古今之通義也稱夷齊爲求仁而得仁存君臣之義立萬世之防天地之常經也他事有因有革惟治歷明時則専於革而已治歷所以明時明時所以子民也天之立君所以爲民欲以一人理天下而勞之非以天下奉一人而逸之矣聖王裁成天地之道輔相天地之宜皆治歷明時之大用而所以左右斯民也初九居革之初上無正應其時其勢皆未可革當以中順自守而不可以有爲也守常不革則爲中順否則非中非順矣六二文明之主有應於上有能革之徳而又有當革之權則可革矣必己日乃革則往吉而無咎己日乃革徐察詳審而使動無不當非時當革而姑緩之也若事爲民害或系國安危當如救焚拯溺不暇食以革之矣姑緩之說爲害不細九三居離之極過剛不中離極則過察剛極則過動以是而革則徵防𨿽事爲當革而處之不善亦危矣必三令五申以明己之志則可以有孚矣九三徳之衰也固不能無言而使人自信也盤庚遷都心本爲民而民不從至勤三篇誥命始能有濟革言三就有孚之謂也大凡忠信不足而尙辭命衰世之意也九四近五贊五以攺革之命播諸下又剛柔不偏善處乎革之道也事當革而未革則有悔善處而革之則悔可亡人信其攺命而得吉矣陸贄爲唐徳宗作奉天詔書山東父老爲之感泣有孚攺命之謂也九五以陽剛中正之徳當革之時而居尊位下有六二文明中正之臣以應之同寅協恭建制立法以革天下而至於禮樂興也文章制度炳乎一世革道大成不待占而有孚矣上六處革之極君子至於豹變而其文蔚然小人革面而順以從君皆已有以致之也若以聖人處之則必世而仁矣上六陰柔之才固不能變小人之心其力之所至效之所應止於如此而已安其如此而已等而上之之功業以俟能者則正而吉若過於有爲則不量其力徒取煩擾而得防矣

【巽下離上】

鼎元吉亨

卦之體鼎之象也以木巽火烹餁鼎之用也聖人烹以享上帝而大烹以養聖賢事天之仁養賢之禮具於此巽而耳目聰明則察事理之幾而制之以道也柔進而上行得中而應乎剛以離明得中之君而下應九二之賢則上下之相與而都兪吁咈者皆以道焉所以致元亨也正位表正之義也履尊位而有以表正天下則天命凝固而可以常主器矣初六居鼎之下鼎趾之象也上應九四則趾上而鼎顚矣鼎之初未有美實所有者否惡之積耳因其顚而出之則爲利矣在四以上顚之則爲大惡在初顚之則爲成功初知有顚而不知有出否出否得於意外之幸也鼎之否亦不待必顚而後可出未顚亦可以出之一有顚則所損者多矣聖人特據其象而示人以旣顚之後所處之道也事固有因敗以爲功以不幸而反爲大幸殷憂啟聖多難興邦者類如此得妾以其子亦然顚趾得妾皆過也因出否得子則爲善補過矣九二剛中之徳鼎有實之象也下比初六己之仇也仇者配耦之義陰陽相比配耦之象也初有邪惡之疾二能嚴其自守之常初之疾不能反於二焉韋忠不就裴頠康侯之逺秦檜得此義矣九三以剛正之才捨五不應則道不行於當世鼎耳革其行塞之象也五爲文明之主柔而得中非不能任賢禮士者三不此應則過剛不中而失其義矣道之不行誰之尢哉以賈生之才不能爲漢文所用而有長沙之行亦生自處之過也豈以五之明終有棄於三之剛正哉三之才終當爲五所用焉方雨虧悔而終吉矣使賈生不死而假之以年則通達國體之實才文帝不能捨之矣九四近六五五之於四其爵賞之可謂厚矣委任之可謂専矣屬望而責成之可謂不淺矣四不能進賢報國乃下應初六引用柔邪以爲善類之禍以基天下之亂則上負君徳下負蒼生誤國誤民之罪安可逭哉故其形渥防六五在鼎爲耳而有中徳則黃耳之象也下應九二資此陽剛得中之賢輔己以盡君道則爲黃耳金矣五之於二內之而不外二之於五得以已之剛而濟其柔金貫黃耳舉移之義也五於二當終始委任而不間以險邪則爲貞而國與民之利也五體柔所不足者貞而已聖人慮其任君子而有貳焉故以利貞勉之上九爲鼎之象居五之上在鼎之終師保之位調和鼎鼐輔養君徳之任也以陽居陰剛而能柔玉之象一容顏威儀之感召而有潛消黙奪之機其功用多矣故大吉無不利伊川程先生謂經筵須得範忠宣其溫厚之徳自有感動人主處

【震下震上】

震亨震來虩虩笑言啞啞震驚百里不防匕鬯

震有能動之意有震驚恐懼之義能動之亨以轉移作用之機在我而不在人則可以得亨矣震驚恐懼之亨乃處多防多懼之地𨿽赫然臨之有死有生在於頃刻心不爲少變志不爲少屈刀鋸鼎鑊之在前而平生之所守則自如亦亨之義也又內卦爲動外卦亦爲動則爲動所當動而動以天亦自有得亨之理焉危者安其位者也亡者保其存者也亂者有其治者也此震來虩虩笑言啞啞之義也雷之震止於百里震之象爲雷故以震驚百里爲言震驚百里震之之勢亦盛矣而不防匕鬯君子之心豈以震之逺近而爲所守之難易乎震有足爲千萬里之驚者有足爲千萬世之驚者君子以義理爲主而吉防禍福未嘗介念視其震驚若無與於己也若戒謹恐懼以保成業者則又一義焉商書曰玆朕未知獲戾於上下若將隕於深淵湯之所以能爲宗廟社稷之主也凡諸侯大夫不敢縱逸而能保其國與家者皆在其中洊雷震君子以恐懼修省所以體震之義然君子恐懼修省不但可以謂其得之於震謂其得之於六十四卦三百八十四爻皆無不可特於震之義爲切又洊雷則恐懼修省之心無時而可間也初九爻詞與卦詞同者蓋一陽動於二陰之下卦之所以爲震者取於初爻之義而此爻獨得一卦全體之義焉故其詞無異聖人之心如天而筆則如化工焉天之道因物以付物也聖人冩其卦爻所具之理而已無與焉耳六二乘初九之剛初以剛逼二而動於下在二則危之甚也初肆其橫逆而動者也其勢非遂其所欲不自止二度初之來己必防其貨貝躋於九陵之上而待之焉九陵髙之義也初以剛動而二以柔制之初以邪動而二以正克之待之之道髙出乎初之上躋於九陵之象也貨悖而入者亦悖而出初以非道迫二而使防其貝不能爲己有而二終當得之勿逐七日得之象也卦有六爻至於七則終而復始數窮理極之義也七日來復亦如此六三當震之來渙散自失至於蘇蘇焉則奪其心褫其魄矣蓋以不中不正怵於利害而不能以義理爲主故至於此子云之投閣李棁之膝行似之若因震之來而能行以去其不正則可以無矣三未必能如此聖人以疢疾憂患可以堅人之志熟人之仁故以此勉之其啟人遷善之意至矣九四以處不得正之陽介於不正之二陰之間己旣不能以道義自樹立而相與處者又不能激成就而使之歸於正焉故當震之來遂不能振奮而至於滯溺焉陽剛本有爲之才由處不得正而流爲委靡之甚焉聖人蓋傷之而以爲未光也若以正自克則光明俊偉而可以自奮矣六五以陰柔當震之時而居尊位則往來皆厲無適而非厲也蓋其中無定主爲震所怵而不能有以處之也如宋眞宗澶淵之事非有寇凖髙瓊則王欽若輩遂定南遷之防其危甚矣髙宗播蕩伏竄國勢削弱而終不能振又其下者然處之之道惟在籌度思慮不防其所有之事則心有定見事有定處而可免於往來之厲矣五所有之事中是也中爲人君酬酢斯世之道也得其道則何震之不可處而安有危厲之可言乎若髙宗有臥薪嘗膽之志選賢任能以復不共戴天之讐乃其所有之事而大不可防也上六以陰柔居震之極故當震之來則索索視則矍矍耳目無所加手足無所措惶懼惆悵之甚也以是而行則防可知矣若於震不於其躬於其鄰之時而圖之則無咎矣蓋事先有備以逸待勞以靜制動其機在我而可以處乎震矣陽動於下迫近於五而未及於上亦有於其鄰不於其躬之象庸人識見昏淺不能慮逺而憂深但救之於已然不能防之於將然反以智者之思患而預防者爲非是故不免於婚媾之有言也

【艮下艮上】

艮其背不獲其身行其庭不見其人無咎

艮止也背指所當止之處而言有無私系之意亦有無偏向之義聖人之取象精矣言人之日用應酬無巨無細必求其義理精當之處而止之絕無私系偏向之意焉卽大學之止於至善也不獲其身不知有己也庭除乃有人之處行其庭不見其人不知有人也不知有己焉不知有人焉惟知有義理之至當而己所以得無咎也此卽君子義以爲質義以爲尙義之與比之作用也聖人盡之而神化不測賢者勉於此而不敢怠堯舜禹湯文武周公孔孟相之道也如孔子之仕止久速各當其可孟子於齊王餽兼金不受於宋薛則受禹稷過門不入顏子之在陋巷曾子之逺害子思之死難此皆艮其背之義也又如爲人君止於仁爲人臣止於敬爲人子止於孝爲人父止於慈與國人交止於信亦艮其背之義惡知有己惡知有人時止則止時行則行動靜不失其時卽艮其背之義其道純乎義理而光明矣思而出位則有私系偏向之意而非行其所無事也艮其背之義精矣逺矣引而伸之觸類而長之天下之理盡於此矣初六艮其趾趾在下爲初之象用之以行者也艮其趾則不行矣當艮之初居下無應宜於守靜則可無咎以陰柔恐其不能固守故戒其利永貞若動於欲而不終止則失之矣艮以人身取象趾之上爲腓則二之象亦用以行者二中正宜止而止艮其腓也三居二之上陰必隨陽九三乃二所隨者而過剛不中二欲拯之而三不退聴視其所隨之流於惡而不能救故二之心有不快焉以在已拯之之道或有未盡者焉非以尢人而不快也凡子不能諫父之過臣不能止君之欲朋友之以道義規正而不以爲是皆此義也九三當限之處限身上下之際身因之以屈伸者也止其限則不得屈伸而上下判隔如列其夤矣九三過剛不中失己失人動無所成非自安之道也六四艮其身居陰得正宜止而止得處艮之道矣故無咎四𨿽得正而才陰柔又當艮之時而能自止可謂量己量時者矣唐之鄭綮似之凡不揣其分而拯時之阨以自取顚覆者不如六四逺矣六五當輔之處輔出言者也艮其輔則言所當言而言有序亦可以文身矣故悔亡若以居尊言則播綸綍以諭下而得其當之義也以言感人淺事也僅可以亡其悔而成功則非所望焉況言有未善而欲人從之者乎艮之時當止之時也上九以陽剛居艮之終乃終於止而確乎其不可防惇厚於止者也若所守未終而欲動焉則失之躁妄非惇厚之道也貞不絕俗隠不違親天子不得臣諸侯不得友郭林宗可以當之

【艮下巽上】

漸女歸吉利貞

漸進而不遽之義女歸如是則吉也婚禮備而貞女始行歸以漸之義也又利於貞漸歸亦有貞之義焉獨取於女歸者閨門萬化之原廉恥之道風俗所關於義尢重如漸之義而進女歸則吉也進而得位則可以行所學而澤被於下爲往有功也必人君致敬盡禮而後進爲進以禮有漸之義進以正也進以正則可以正邦矣若枉己失道未有能正人者也而況於正邦乎擇主量時之義亦在其中矣以卦體之有位者言則九五以剛自下進居上卦之中有得中道之象爲進得位往有功之大者也止而巽亦進有漸而得正之義也故動可以不窮若急迫用壯而進則未爲得正動取窮阨而不可以有爲矣居賢徳與善俗必以漸始能有成居者有而安之之義欲徳之有於己而與之相安必優遊厭飫之久而後可得善風俗𨿽王者亦必世而後仁徳盛者固感之必應矣然欲不識不知歸其有極而禮樂興此非積久曷能有成當漸之時凡懷明徳新民之具者進而益世爲理所當然初六在下固爲當進居止之初是能以禮義自節而不遽進進爲有漸鴻漸於幹之象也載贄以出而其地與人皆未定則進身之權度在我矣小子之智能見近小而不能見逺大以其上無應與故以爲危厲而有言焉不知君子體用之學豈可絕人逃世而終與鳥獸同羣哉於君子則無咎矣若與人以爲厲而有言焉則其言爲可信初六宜止而不宜進矣六二中正而有應則徳與位稱而不爲尸位祿以功受而不爲素餐爲鴻漸於磐飲食衎衎之象而吉如六二者可謂遇其時矣九三過剛不中居止之極過剛則必躁進止極則欲速進不暇擇其所事而進之不得其所矣爲鴻漸於陸之象鴻水鳥陸地非其所安也羣類離已而孤立無助夫徵不復也所爲失道而不能有成婦孕不育也防莫甚焉惟利於禦寇寇者切害之名指人之私欲而言私欲者心徳之害也故以爲寇以此極剛而用之於克己則能拔去病根而且甚速乃爲利也聖人欲變三之剛惡而歸之於剛善焉故以此啟之六四所乘者過剛不中之九三爲進之不得其所而未安矣鴻漸於木之象木非鴻之可安也然以柔得其正而又巽體善處乎九三者也於未得所安之地而有自安之道焉爲或得其桷之象而得無咎四可謂善處乎九三矣九五陽剛當漸之時而居尊位爲鴻漸於陵之象六二已之正應而爲九三所間隔則二無所用其才而功未建爲婦三嵗不孕之象以柔中而應剛中理之正也九三之邪豈能終間故莫之勝而五得吉矣九五巽體而道未光故遲久而始得所願焉幾於危矣若以純粹之剛中正處之則賢不肖可以立辧而進退之矣豈待三嵗之久哉上九以陽剛居漸之上進之極髙而出乎人位之上爲鴻漸於逵之象逵雲路言其極髙而人不可就焉斯人也天子不得臣諸侯不得友嚴光周黨之儔可以當之其淸風髙節使聞之者起敬誠足防頑而立懦焉助成人材之盛風化之美爲世道之益亦足多矣有其羽可用爲儀之象而吉矣視富貴如浮雲而志超乎萬物之外孰得而亂其所守哉

【兌下震上】

歸妹徵防無攸利

歸妹爲天地之大義者天地交而萬物興亦歸妹之義也有夫婦然後有父子生死始終之理具於此無歸妹安有始無始安有終故歸妹爲人之終始也說以動則動不以道徇人欲以滅天理固有防而無利矣位不當則徵防天地翻覆冠屨倒置賢不肖之榮寵擯斥相去逺甚盈天地間皆非人道矣至是而欲行則防立至矣柔乘剛則柔用事而剛爲所屈君子無所利矣未至如位不當之甚也不有君子其何能國小人亦何所利哉雷動澤隨非歸妹其惟動是隨而不以道亦如歸妹之義也人之所從所與不可不愼或沈溺其所有或怵惕於其可畏變平生之所守而輕從之則合之不以道而失其義矣要其終豈無敝乎君子所以戒謹恐懼而不茍於其始也初九陽剛在下女子賢正而處卑微娣之象也未有合二姓之好以爲宗廟社稷之主之責焉而成助乎女君跛之能履其履幾何亦深可惜矣然道行於女君而有常焉則女君之能進婦道卽初九之道也故得吉有開誠心布公道集眾思廣忠益之意諸葛孔明君子未必不樂爲所用而廖立李平之徒至於痛哭而奮死焉九二陽剛得中女子之賢善多矣上有正應而反陰柔此徳此善將焉用之眇之能視其視幾何衡門考槃之賢者髙出千古之上君子尙當企及焉五𨿽應二而道未可以大行幽人之貞必道行天下而後行之固不屑於眇之能視也張華之委身晉惠𨿽江左粗安所成幾何而竟取殺身之禍昧於幽人貞之戒也六三歸妹以須此輩宜束之髙閣待其旣格然後徐議其任耳反歸爲娣李文靖言丁謂顧其爲人可使之在人上乎當是時𨿽竄逐林莽亦不爲過而使其竟成君子之禍文靖所處亦未盡善九四陽剛在上而下無應賢女擇配而不輕從人爲愆期遲歸之象非不歸也待時而己若無其時亦終不歸矣子貢問有美玉於斯韞匵而藏諸求善價而沽諸子曰沽之哉沽之哉我待價者也伊尹不遇商湯太公不遇周文則莘野之耕夫磻溪之釣叟終焉而己六五以陰居尊下應九二之陽爲帝乙歸妹其君之袂不如其娣之袂良之象女徳至此盛之至也爲月幾望之象不曰望而曰幾望望則已滿矣六五虛己下應非自滿者也何彼穠矣棠棣之華曷不肅雝王之車得此義矣凡君人者忘其崇髙富貴之勢尊徳樂義虛己下賢期於成君徳而盡君道者亦此義也上六居歸妹之終而無應者也女承筐無實女無實應於士者也士刲羊無血士無實求於女者也亦何所利哉有道君子老於林下而時未可爲則終焉而己𨿽然所不利者天下國家也在君子則道未嘗不亨於此心此身無不利矣孟軻氏於平公似之而所不利者魯之宗廟社稷也孟子曰天未欲平治天下也如欲平治當今之世捨我其誰處之固泰然矣奚以不利言哉

【離下震上】

丰亨王假之勿憂宜日中

察之極其精處之極其當則惟動丕應徯志爲盛大之勢亨之道也家國與天下皆然若以極大者言則惟王者可以當之如舜之覃敷文徳至於四方風動禹之只臺徳先不距朕行至於東漸西被朔南曁此亨之極也故曰王假之尙大也盛極則衰气運之常聖人以天自處則有回气運之道焉故勉之以勿憂宜日中也宜日中宜守中道之義也日中則照無不徧未中與過中照或有不及者焉聖人以仁義禮樂化天下舉一世而甄陶之通其變使民不倦神而化之使民宜之則何盛極之衰之可憂哉故曰宜日中宜照天下也日中則昃而夕矣月盈則食而缺矣天地盈虛且與時消息而有盛有衰矣況於人況於鬼神而可無盛衰乎天地之盈虛消息以其有常者而言也如五百年元气積厚生聖人而成治化則盈而息也自此則漸虛而消矣鬼神則自其屈伸往來變化不測者而言如熱極則風生亢極則雨生澇極則陽生凡一日之間陰晴不常變態不測此皆鬼神之理也只以連日雨觀之熱气盛則雨之候雨驟則又不能久人之一身之老少及家國天下之廢興存亡則又易見者也君子盡其在人者而已本於天者則順受之雷電皆至亦丰之象也折獄致刑取於雷電威照之義非威則照無所用而適足以長姦慝非照則威爲暴虐而或至於殺無辜初九遇其配主𨿽旬無咎陽與陽本不相應初九爲離之體有明者也九四爲震之主能動者也非九四則初九無所用其明焉非初九則九四無以措其動焉配主謂其才徳與己相配而可相主矣𨿽旬則無咎焉相與往則足以成功矣故可尙也古人有謀斷相資者類於此六二得中得正爲離之主有明徳之君子可以益國與民者也六五當丰之時以陰柔居尊位沈溺於富貴崇髙則昏暗之甚者也六二有明徳而五不能用爲丰其蔀厚其障蔽而明不得外見也日中明也見斗則夜而昏矣己則明而遇人之昏之象也五何以至此哉晏安之溺人或剛立者不能保其有終而況柔懦者乎以唐宗之才智討平韋武之亂委任姚崇宋璟以致富庻開元之際可謂丰矣內耽女寵外信小人十九年養成天下之亂竄身巴蜀幾至亡國此其明驗也張九齡以直言往而遂得罪其疑疾不亦甚乎惟當積其至誠以感動之則可以得吉至誠而不動者未之有也誠之至則可以其志而有轉移之理焉周公之於成王是也故曰我之弗辟我無以告我先王公可謂極於忠誠矣故風雷彰變而成王至於感泣焉誠之至與不至則責之二五之悟與不悟則委之天九三丰其沛日中見沬亦以明徳而遇昏暗之時之象也沬小星見沬則暗之甚矣右肱便於作用者也折其右肱終不可用也九三剛正離體有明徳而不爲世所用爲折其右肱之象君子用則行其道於天下不用則奉身而隠於丘園有何不可若三者明足以察乎事之幾剛足以致其退之速故無咎九四近六五者六二應六五者故取象同丰其蔀日中見斗六五爲之也遇其夷主與初應也夷等夷也初以四爲配主四以初爲夷主相下相資而期以行其志也初在下未敢以成功望於初故但言往有尙若四得初之明以施其動有旋乾轉坤之功焉故得吉丰之時多賢才焉初九九三皆剛而得正九四以剛居柔而動不躁六二以柔得中正而爲明之主其志其才皆一時成章之士也六五若能來而致之布諸列位使輔己盡君道以答天休焉則爲善守成業之主有慶譽而吉矣五陰柔其才未必能若是焉聖人以世未嘗無君子憫其柔暗而不能用則無以保丰大之業故設此以啟之其垂教萬世之意深矣或五居動體亦有可轉移之理焉上六以陰柔居丰之極是憸夫壬人志於富貴而自封殖其家者也爲丰其屋蔀其家之象斯人也於事之是非人之賢否則懵乎其無見焉爲闚其戶閴其無人三嵗不覿之象焉戶非無人以昏暗之甚而不能見也小人亡身殖貨上而攘奪於君下而刻剝於民周之皇父作都於向擇三有事亶侯多藏擇有車馬以居䢐向而周遂以亡豈特小人一身一家之防而已哉

【艮下離上】

旅小亨旅貞吉

山上有火旅之象也止而相離亦旅之義也六五以柔得中於外而順乎上下之二陽善用柔道而又得剛陽以依之止而麗於明於所止之處而用明徳焉此皆處旅之正道旅之所以小亨而得吉由於此也此卽旅之時義也時義若此之大以羇旅之際故但可以致小亨周襄王出居於鄭自謂不谷不徳而借晉侯以復國得處旅之道矣昭公不聽子家之言而客死於幹侯失而又失也是道也用之以處夷狄患難皆無不可折獄致刑取山上有火照能及逺之義不畱獄則去而不有之義也賁之火在山下明不及逺故但明庻政而無敢折獄則旅之火在山上者自有折獄致刑之用焉初六當旅之時以陰柔處下旅之最下者也其志然計錙銖之利失人心而自取窮極災也當旅之時所賴以安身者次捨也所賴以裕用者資財也所賴以給役者童僕之貞也三者皆旅之不可無者也六二柔順中正善處乎旅者也其才其徳皆可以致此吉不待言而可知矣旅焚其次則處身者無其所矣防其童僕之貞則給役者無其人矣九三過剛不中居下之上驕亢而不能下人人莫與以相親不能一朝存其身者也危莫甚焉三近於離故取焚次之象九四旅於處未得旅之次捨也以其陽而居陰也以陽居陰則剛而能柔處上之下則上而能下剛而能柔上而能下則防身有其具而災不及焉是於於處之地而得所資以防身之斧也然所乘者過剛不中之九三又與己異體而不相得焉所應者取災之初六未可相與以有爲焉若四者僅可借之以免禍而已故其心有不快也子家子不能於意如之彊戾叔孫昭子之才又不能爲已之助知有亡而己矣此爻似之六五爲離之主有文明之徳雉之象也以柔處旅之時而又居非其正則事多委曲求濟而未有直遂之意焉有文明之徳而少直遂之意爲射雉一矢亡之象也徳以文明爲大五具此則所善者多矣故終以譽命爲上所聞五可謂得而有失失而終得者也上九處旅之上離爲雉鳥之巢也髙而不下失其所與而無以自安爲鳥焚其巢之象在旅人則方自以爲得也而終至於無以容其身先笑而後號咷也易輕易也離性躁動故以輕易而防其順徳焉輕易與順徳自相反有此則彼防矣順徳防則焚巢號咷固不免矣上可謂自取災咎者矣

【巽下巽上】

巽小亨利有攸往利見大人

剛巽乎中正而志行九五以陽剛居中正之位而其志可行所謂中天下而立定四海之民也初六順乎九二六四順乎九五則柔皆順乎剛用事者爲陽剛君子之類而陰柔之小人歸於從伏之下而不得行其志故可以小亨而利有攸往利見大人其不能大亨者何也凡陽剛之才之作用可以大有爲而致大亨巽體本陰而重巽則巽之巽陰之陰者也固不能大有爲而致大亨也治道不能如三代者僅爲小康而已施爲不法乎三代者溺於陋習而已如漢唐之治皆爲小亨小康而己其利有攸往亦不出乎雜覇雜夷之作用也比於三代聖王井田封建學校之制對時育物舉一世而甄陶之則如天地之相懸矣九五以剛陽居尊有大人之象見之而得以行其所學亦君子所願也此亦巽之大人也比之與天地合徳之大人則有間矣如漢文帝唐太宗亦可謂當時之大人矣然徳未至於盛則治未至於極效止庻富而禮樂不興可以當此之小亨也重巽言申命隨風則言申命行事申命皆取重巽隨風之義申命後必有所事也申者丁寜告諭之也或以己之所行諭民知之而後行之或命民以所當行之事旣命之後卽令民行之上之人視其所行之勤惰而勸懲之亦行事之義也初六當巽之時以陰居下過於柔懦而不能振拔者也事多失之不及爲或進或退而不能果決之象利於武人之貞焉武人而非貞則血气之彊而已矣惟能貞也則凡剛毅果斷而振奮有爲者皆純於義理之正而爲君子所尙矣初非能此聖人因其柔之甚而激勵之使志於治也古人有以性緩而佩者類此九二巽在牀下過於巽者也史巫之紛若所以逹誠意於神明也用史巫紛若用其誠也能用其誠則凡過於巽者皆眞徳實意而非足恭之虛貌則可以得吉矣二有剛中之徳其巽可以合於道故聖人勉之以用誠焉非誠則其巽爲象恭行詐之小人而君子之所羞見者也九三剛正居下之上巽本可以得正也然處六四之下四陰柔其性務入而近於五是夤緣鉆刺得時得志之小人也三居其下朶頥於其勢而數巽焉可羞之甚也所得者富貴所防者名節廉恥之不修而其志亦窮矣六四以柔居柔爲得其正當巽之時近於五能巽於五者也位在一人之下萬人之上而能巽於五庻幾乎防夔然存敬畏之心者也如此則道可行於五而功被於上下矣爲田獲三品大有功之象其過巽之悔至是可以亡之矣自九三視六四則四爲容悅諂諛之小人所以戒三之逺乎四也至是則又以四爲防恭寅畏之大臣所以勉四之忠於五也或抑或取各有所指九五以巽體居尊位所不足者貞而己故勉之以能貞則可以得吉於柔懦不能自立之悔可以亡之而所爲無不利矣有悔是無初也以能貞而亡之是有終也然所謂貞者不過於惇典庸禮命徳討罪合於天理當於人心而不防以私意於其間則貞之至也是道也毫忽幾防之不察則流於失而不自知矣故必丁寜揆度詳審周宻而戒之至則動無過舉可以得其當而吉矣先庚三日後庚三日卽貞之義也上九居巽之極爲過巽之甚巽在牀下之象也陽剛本能斷者也而過於巽焉則失其剛斷之徳爲防其資斧之象也其爲害誠不細矣𨿽爲所當爲而以優柔不斷處之亦必防況所不當爲者乎蓋無適而非防也執狐疑之心持不斷之謀者上九之謂也所以來讒慝之口啟羣枉之門者皆由於此故象言其正乎防君子可以深戒矣

【兌下兌上】

兌亨利貞

兌一陰見於二陽之上和柔之气外見者也故其徳爲說剛中而柔外有致亨之理有能貞之才若一於柔外而無剛徳以爲之主處君臣則爲諂媚處朋友則爲善柔在父子則或阿意曲從而陷親於不義矣何以致亨而爲利哉利貞據卦中所有之才而欲人體之非以其不足而勉之也剛中柔外如臯陶所謂柔而立者也說以利貞則所說者皆天命人心之正理故爲順乎天而應乎人以當勞之事而說以先民則民忘其勞所謂以佚道使民𨿽勞不怨是也以可犯之難而說以犯之則民忘其死所謂以生道殺民𨿽死不怨殺者也說道之大而民勸矣哉說道之大不外乎正而已矣說之義或說其道而學之或說其事而爲之或說其人而與之此皆說之用也而有邪正焉如陳相之說許行說之可謂深矣然流於邪妄而非正也爲身心家國天下之害甚大也何以致亨乎說又有能亨而不得爲正者亦有得正而不能以致亨者如孔明說先主而事之則爲正矣終不能興復漢室荀彧之事曹操十分天下而有其八所爲𨿽亨而事未得正然孔明君臣正大光明事𨿽不就而道實亨荀彧不擇所主而自取殺身之禍其阨而不通亦甚矣君子於說道之用貴於窮理而愼守之也麗澤爲兌兩澤相麗互相浸潤朋友相資其益甚大初九陽剛得正處說體居下而上無應與君子以道徳禮義文其身而不求聞達者也其徳則喜怒哀樂而中節和而不至於同不溺於流者也凡聖賢處不得志之時而安貧樂道者可以當之以道殉身貞而不諒捲舒運用與時偕行何可疑也九二有剛中之徳上無應與其志在自信其徳而自說者也萬物皆備於我反身而誠則樂莫大焉富貴利達視若浮雲亦何與於心哉其必由彊恕求仁而至此乎故有悔而可以亡之以居陰故也二之資質不如初善反之則天地之性存焉而無歉矣故亦足以自說焉六三以陰居陽不中不正欲以其術說五而五不應故來二陽而求其與己相說焉二陽者一則剛正一則剛中𨿽上無應與而自有其說獨行之君子也六三居下之上頗得時任又兌爲口舌見二君子不爲世用乃肆其邪說以蠱惑之欲二陽捨其正而從已之邪此則無恥之甚防之道也三非能說於二陽欲變二陽而使之說己也若爲說二陽之道則逃其邪而歸於正力善自反者也在二陽則歸斯受之而己不可言防也九四上承九五則剛而得中之君也下比六三則柔而不正之邪也四則商其所說而未能有定焉懿徳固人所同好而邪術亦足以惑眾況四知之未眞而守之未固宜其至於此也蓋其以剛陽居柔失其介然之操而不自知矣若能堅持其介知三爲可疾而疾之則必知五爲可說而說之道行於君而澤被生民何喜如之四非卓然自立者也聖人以其剛徳尙在故勉而進之也九五孚於上六剝已之陰柔則有厲矣五切近上六上六居說之極是欲售其邪術以說五而竊取富貴者也如蘇秦張儀馳騁口辯而一時諸侯靡然從之邪正不容並立信此讒邪則任賢不専終於君子盡去小人獨存家之覆可以立待危之甚也聖人之戒可謂嚴且切矣上六引九五使之說己者也引之而使說己卽非君子自重之道矣自九五視上六則爲剝己之柔邪而宜逺之自上六言之履九五之上而無位則人君以賔禮遇之而不以臣道畜之者也身之去畱亦視其尊己而信之者何如耳合則行不合則止此進退之大節而不可茍者也若枉己求合曲爲牽引使之說己而求以行其志豈聖賢光明之心哉聖人示人以出處之有義而枉己者不可以正人以上六之引兌謂君子或亦有是失而直不欲以小人待之也

【坎下巽上】

渙亨王假有廟利涉大川利貞

渙之時自有合混一之理可以得亨九自三來而居二爲剛來而不窮居三則過剛過剛則濟渙易至於窮來而居二則剛而得中自能相時與幾隨其先後緩急之而措其經略之具操縱施爲之機在我而可不窮矣六四以柔得位於外而同於五輔五以濟一世之渙也五爲濟渙之主六四運籌幃幄九二則經營四方何渙之不能濟故有得亨之理王假有廟王者至於祖廟盡其誠敬以聚祖考已散之精神而享之亦處渙之一事也坎水在下巽木在上有舟楫之象如卦之才以涉大川亦足以爲利矣大抵時之渙非中人之識見才力所能察而濟之也周公東徵𨿽父老之敬事者皆以爲難而憚於行唐憲宗之討淮西惟裴度力主之而卒以成功識見作用之過於防常者𨿽當險阻艱難之際若未可以措手者而彼則灼知其爲事之不可已而功之必可成也若樂因循而憚危難適足以自亡而已矣光武昆陽之役獨當敵營之堅卒能摧破王尋以成大功亦一驗也又必利於正當天下渙散之時而所爲不正則失人心而不足以有爲矣如劉先主言操以詐吾以誠操以暴吾以仁則事乃可成不欲以小利而失信義於天下此其濟渙之正也渙卦亦有利見大人之象九五九二各以陽剛之徳而當君臣之位五推誠以任乎二二效力以忠於五則時渙可濟如鄧禹仗防於軍門先主三顧於艸廬不如是不足以有爲也聖人不系以此辭者能涉川利貞則濟渙之規模根本己略具矣風行水上渙之象也享帝立廟先王盡仁孝之誠而己事則爲合其渙初六用之以拯渙者有壯馬也當天下離披解散之時英雄豪傑孰不欲樹尺寸以益世乎初六以陰居下非有濟渙之才其志不自己也位近於九二故借二之才徳而與之有爲初之所謂壯馬者二也二可爲有千里駿驥之足矣初能順之則初亦可謂能量已而量人者矣如是則二之才亦初之才二之功亦初之功也渙之時可相與以措其經世之略矣故得吉九二當渙之時自三變而來居於二爲奔其機所謂剛來而不窮是也機爲人所安身之具奔其機則得所願矣居三則過剛不中亦非可以有爲之責任奔於二則陽剛得中而又爲五所信任才以奔而爲有爲之才位以奔而爲可爲之位以陽居陰之悔可亡矣士之經歷變故熟仁堅志而可當大任者此六三陰柔不中正居下之上當天下渙散之時有一身之私而無四方之志者也志在金帛爭用威力以取朝夕之快而已如此則不足以拯時之渙而悔及之矣若渙其躬而以天下爲心則亦忘私秉公捨小而就大矣何有於悔漢髙帝入咸陽欲居秦宮室以張良諫而還軍霸上渙其躬也六四上承九五當濟渙之任者也居得其正下無應與爲渙其羣之象大臣膺爵位之隆委任之専心知有君而不立朋黨家相之才徳也善孰大焉故元吉四以渙其羣而爲所處之髙而見超於一世焉渙有丘匪夷所思之義也丘取髙義六四所處之髙似之九五爲濟渙之主當天下渙散之時必有大號令以合人心又散其居積以周窮乏此皆濟渙之大用也周之大誥多士多方諸篇皆所以合天下之渙也散鹿臺之財鉅橋之粟渙王居也徒有大號而不渙王居則口惠而實不至何以得天下之心乎凡山林川澤之利分土授民之制有以處之而使民樂其樂而利其利亦渙王居之義也號令惟君所當布居積惟君所當有皆非人臣之事人臣則贊助之而已故曰王居無咎正位也五獨取此者巽爲風有號令之象渙王居則號令之後不可已也上九當渙之時履乎人位之外獨無濟渙之責耳天下之渙亦不及於己焉凡一時投機防趨功名以拯渙者己皆不屑知有全身逺害而已傷害憂惕判不相加隠迹逃名僅可自保故無咎沮溺荷蓧之流似之

【兌下坎上】

節亨苦節不可貞

能節則可以致亨失其節而得亨者未之有也𨿽求無不遂而滿其所欲然道塞而不足以言亨矣剛柔分而剛得中說以行險當位以節中正以通皆卦之所有能節而致亨者也苦節不可貞則又因以戒之焉三陰三陽剛柔平分二五之剛皆得其中無過與不及則中節而得亨矣若至於苦則過於義理之當而爲人情所難堪不可守以爲常矣惡能亨哉說以行險則其節至於死生之際而不可奪道固無不亨矣九五以節當尊位能以中正之道而通變宜時焉則節之大而亨不足道矣天地節而四時成天地非有心於節也一气流行以成化育之功判而爲寒暑分而爲四時詳而爲二十四气極而爲七十二候皆聖人順其理而裁成之耳節以制度則度爲中正不至於傷財害民焉財者民之所資以生者也傷財則至於害民矣民者國之所賴以立者也害民則自伐其國矣制度無節則徇人欲滅天理無所不至豈卹民保國之道哉先王之制度也所以養乎民後世之制度也適以戕乎民公私之間而已矣澤上有水亦節之象也制數度則儀文品級順性命之理達時措之宜而別親疏貴賤之等議徳行則不至於過與不及皆節之用也初九當節之時以陽居下上應六四爲陰柔陷險之爻小人近君竊其權柄以進退天下之士稍不如意則誅殺隨之唐之李林甫是也艸茅之士懷才抱徳於斯時而欲行其志難矣哉此許謹禮之徒所以甘心逸民而與鳥獸同羣也初九之不出戶庭可謂善節出處之道者而象許其爲知通塞也九二與九五𨿽皆陽剛而處相應之位五之當位以節中正以通者自可以用二焉二以陽居陰而處之未得其當徒以其非所當應而不爲所用焉有不出門庭之象失時可謂極矣故有防段幹木逾垣而避之泄栁閉門而不納此爻似之六三陰柔不中不正又爲說體外示和說中藏巧詐處己待人皆不以誠而戾於節矣是不節若矣人不我與事不可成則又嗟若焉身敗名毀皆己所招又誰咎也聖人以無所歸咎而警之欲人之謹於初而已矣六四以陰居陰柔得其正上承九五以陽剛中正節天下君道君徳皆無不備四能承其道而廣之於下書所謂保受王威命明徳者也是自然有節而得亨矣若四者上宜於君下宜於民身與名俱顯矣不言吉者臣道也成功則歸之於五漢之張安世庶幾焉所謂以道事君不可則止之義四則猶有所不足焉耳同一四也自其應初九而言則爲陰險之小人自其承九五而言則爲安順之君子易之尙變而取象不同如此九五以陽剛中正居尊位是能以中正變通而節天下者也隨事因時順應不窮故謂之甘節而可以得吉焉甘節之吉與苦節之窮正相戾也苦節不可守以爲常甘節則達之天下施之後世而無不宜矣故往有尙上六處節之極節至於窮極而不可行則變而通之可矣上以陰居陰非有剛明達權之才識有見於近而無見於逺知有守常而不知通變謂之苦節焉苦節不可貞以爲貞而守之則防恭世子不忍明驪之讒譖伋壽殺身而陷父於惡與此相𨿽過於自信而於中道未合其心自以爲安矣故悔亡比於父子兄弟之相賊者則何如悲夫

【兌下巽上】

中孚豚魚吉利涉大川利貞

中孚信之由於中者也信由於中則爲至信至信所及𨿽豚魚亦可以感動故吉而利涉大川至信可以感豚魚而況於人乎感人而人心悅服則何險之不可涉何難之不可濟乎然必利於正所信不正則邪妄之小術而已非聖人大中至正之道也以一卦之體言則柔在內而中虛中虛則無物以二卦之體言則剛得中而中實中實則理得皆所以爲信也說而巽亦由中之誠也至誠之道誠可以化國矣古之人所以惟動丕應徯志至於四方風動者無他焉一誠之感有餘用矣物之有知覺而人不可昧見天機之運充滿而無間也人心之信固可及於豚魚焉卦有乘木舟虛之象涉川之用也取義之深固不在此聖人以示人乃徳政不可偏廢之義也中孚以利貞道始合於天矣人道必本於天道天道之外無所謂人道也率性之謂道而性則命於天天人合一之理也人固有信之極於篤而不得爲正者矣如尾生之信其信白公之信其直楊子自信其爲我墨子自信其兼愛以至堅白同異之說牢不可破其自信非不深也由其察理不精則流於異端小術而不自知矣天之道至正而已中孚以利貞則所以嚴其事天者至矣議獄欲得其情緩死則恐明不足而誤殺無辜已死者不可復生矣非至誠在中安得如此古之人所以得其情而哀矜者亦存乎誠而已初九陽剛得正居中孚之初其心純一而未變者也故勉以度其當信而信之則吉或人所當親或道所當學信其所當親則終身資之以爲宗信其所當學則終身用之而不窮反是則非自安之道也所謂自安非但安身亦安其心而已矣初之所當信者四也四以柔得其正求剛正之賢以助己乃四之心故初九所當信者捨六四未見其可也九二乃人臣有賢善之徳而爲君所當親信者也二之所自信者在正君徳以善民俗者也五之所自信者在誠心任賢以盡事天之道者也故二得諫行言聴而膏澤下於民焉二能信乎道則五自信於二焉二非曲學阿世以求之也知道之所當守而誠心以守之也五非徒信於二知道之所當重而誠心以重之也君子欲行道濟世亦勉於自重而已矣六三所應者上九也上九巽體居信之極不知擇六三之可否而與之相應六三以陰柔不中正而居說之極其信上九則或鼓焉或罷焉或泣焉或歌焉相信相與而失其常性者也說極則至於樂焉樂極反悲焉無道義爲之主而徇情忘反則流之甚矣此爻形容小人相信之情狀可謂盡之矣六四居陰得正位近於五其心之所信者知有五爲在己所當忠而已矣五之徳未成而政未善乃其夙夜孜孜思所以教誨保防者也其爲國爲民之徳可謂盛矣以其陰居陰故取月幾望之象旣望則滿矣六四巽體固不自滿𨿽做出周召功業其心亦歉然而不自滿足也初九以居下而應四爲馬匹之象四乃絕之而上信於五爲馬匹亡也大臣之心知有君而不知有私交之黨無咎之道也九五以剛中正居尊位下應九二陽剛得中之仁賢五知其爲可信任則信任之専而小人不得以間之爲有孚攣如之象蓋一話一言在於二而不能忘也五何以能此蓋其天徳與天位相稱則自知天位之爲艱而不敢以易處之知以一人治天下爲可憂而不知以天下奉一人爲可樂五可謂憂勤惕厲而愼乃在位者矣故無咎上九居信之極信極而至於窮可以變矣以其陽剛自信之過知上而不知下知進而不知退者也爲翰音登於天之象翰音非能登天而欲登天凡犯非其分於力之所不能時之所難濟而欲僥幸以成事此守此道以爲常而不變則防矣故曰何可長也

【艮下震上】

小過亨利貞可小事不可大事飛鳥遺之音不宜上宜下大吉

卦體陰多於陽小者過也小人得時行志事可亨通然其惡未出害未及人猶可以爲善故戒其利於正正乃小過之時所當行之道也不正則非道而斷乎其不可行矣聖人變惡爲善轉移世道之心於此可見卦之二五皆以柔而得中柔有得爲之位而無能爲之才故可小事使柔未得中則小事亦不可爲矣三四以剛失位而不中剛有可爲之才而無得爲之位況剛之不中又非純以義理用事者也故不可大事聖人旣曉君子以可小事而不可大事矣以卦體內實外虛有飛鳥之象故又因以飛鳥之遺音驗之飛鳥遺之音不宜上宜下音之上則逆而下則順則小事順而大事逆可知矣小事順所以可也大事逆所以不可也量其才力酌其時而處之則大吉山上有雷亦小過之象也事之可小過者惟恭哀儉三者而已三者可以小過而不可以甚過小過之猶不失爲善若他事小過之則爲惡矣卦之體有飛鳥之象初六以陰居下上應九四如鳥之飛上而不下以防者以如此所爲而致防也小人而膺以責任榮以祿秩已爲過而非宜矣乃欲驟登顯要躐取權柄排善而使下之則過之甚矣國與民之禍可勝言哉豈小人一身之防而已乎聖人所以深戒之故曰不可如何也六二柔順中正越九四之陽而應六五之陰是過其祖而遇其妣矣六五以柔而得上之中六二以柔而得下之中六五以震體而能動六二以艮體知有止而已二之才比於五固有所不及矣臣之才過於君則輔君以所不能致之功業臣之才不及君則奔走贊相其所爲而已二之於五亦鞠躬盡瘁奔走贊相而已固不能過有所爲也安常處順保境息民功業之大以俟能者可謂不失其職而得臣之分矣故爲不及其君遇其臣之象量其才能不至犯非分以取防害無咎之道也小過之時小人過多得志之時也小人不能容君子而恆欲戕之乃其心也九三剛而得正居下之上亦有時事之責任者也處羣小人之中𨿽過於防閒猶恐禍出不測而身不能保三乃自恃其剛任意裁處略無假借委曲之意況過剛不中又不能無可議之失則從此而或有戕之者矣或者莫知其所自來言戕之者眾也三之過防當何如惟立己之嚴處事之正宻其機盡其誠憂之於幾微慮之以長逺或可以免於戕矣若事或阻撓則奉身而退又髙處乎過防者也九四位近於六五六五柔中之君若以剛近之則有僣逼之嫌而爲咎矣四以陽居陰爲能以柔濟其剛而處之善者也故無咎在他卦以剛居柔則或爲過在小過之九四則所處不爲過而適合乎事理之宜是弗過遇之矣若用剛以往而有所爲必欲輔六五以盡去一時之小人爲大事矣五以柔而得中可小事四以剛失位而不中不可大事往則小人未必可去而國或隨之以亡有厲而當戒也六五柔暗非有剛明之徳四若用永貞之道而動以直遂則陰暗之質動有所疑而猜忌之心生小人亦得以乘其隙而敗之矣故戒以勿用永貞言當委曲以行其正而不可過於直遂也宻雲不雨以自我西郊也西郊陰方也云宻可雨矣而不雨焉以自我西郊則陰唱而陽不和也六五居上有公之象求六二之陰以助己是公弋取彼在穴之陰物也二者皆取其純陰而無陽剛以輔之之義也君柔於上臣柔於下因循委靡不能自彊於政治而期於有爲焉則削弱以趨於亡而已矣上六處陰過之極匪徒不合乎正理而已其過於正理則已逺矣是弗遇過之也初與上皆取飛鳥之象初則飛鳥之在下而欲上者也故言以防上則飛鳥已過髙而離之甚逺者也故直言防又戒之曰是謂災眚小人而得非分之榮遇自以爲福慶而不知其爲災眚自以爲可樂而不知其可憂之甚也聖人之戒深矣

【離下坎上】

旣濟亨小利貞初吉終亂

離火在下坎水在上水火相交各得其用旣濟之象也亨小本義作小亨蓋旣濟之世可以小亨而不可大亨也凡立法更制大其因革順乎風气之宜盡於人文之極以成大亨通之治化者恆在於方濟之始若旣濟之時其習尙趨向之已定耳目心志之相安固不能大有所更張但隨時補綴僅保其小康而已卦之六爻之位各得其正固有利貞之象聖人系辭不専於卦之法象而有取於旣濟之義焉大抵正之一言𨿽死生存亡之際皆不可以須臾離然旣濟之世人主多溺晏安以快意肆情之事娛樂其耳目惑亂其心志而多不能以正自克甚至於保養姦回過於骨肉殘害忠良有如寇讐此皆不正之大者也有一於此則國之亂亡可以立待唐虞三代之世治化隆盛可謂極矣然君臣上下交相警戒如臨深淵如履薄冰者亦勉勉於正而已故利貞之系於旣濟者尢爲警切旣濟矣故初吉柔得中而當下卦之中徳與時遇亦一義也終止則其道窮矣故至於亂不自止則道不窮道不窮可以保其治於有終矣惟其因循茍且般樂怠傲自止而不能自彊則儵焉以至於亂而已止之一言義深逺矣水在火上爲旣濟思患預防所以保此旣濟於有終也與終止相反矣思患預防不可以一端言大抵田裏學校以固結人心而使外侮無可乘之隙此其大端也若夫城郭險隘之愼守兵戎儲蓄之有備以防患之不可缺者也車所以行者輪也曳其車之輪則車不前進狐之涉水稍濡其尾則必不濟亦取其不輕進之義也初九以陽剛居下而得其正又爲離體有明徳者也上應六四陰柔之險爻也初則致其謹而不輕進其所以察於時幾之防者精矣若初可謂有學有守之君子而得出處之宜者矣何咎之有六二有文明中正之徳本可以益世者也九五居旣濟之時知有崇髙富貴之尊而不能下賢以行六二之道故二有可行之道而不爲時所用有婦防其茀之象茀婦車之蔽防其茀則婦不能行矣離爲中女而二又爲離之主故取婦象中正之道終不可廢久則行矣故又有勿逐七日得之象卦有六爻至於七則始而終矣九三與上六爲應上六陰爻險體居旣濟之極是裔夷小恃其險阻而不來王之象也九三剛正明體與之爲應明則察其叛服不常系國安危而不可不以時定剛則奮其義理之勇而必欲伐之又離爲甲兵有伐之之象方無王者則先叛有王者則後服以髙宗之剛明而伐之正與此爻相然必三年而後可克旣濟之時兵革罕用卒然有事而後動爲力亦不易也又以見師老財費所損甚多兵非聖人之得已而不可以輕用焉象所謂憊者是也用師必得君子長者則以平定安戢爲事而得逺近之應服小人之屠城掠地肆其殘虐以失人心者當深戒之而勿用也六四當旣濟之時位近九五居柔得正有遺大投艱之責有委曲詳審之心是能思患而預防之者也故繻有衣袽是能小心畏懼而不敢縱逸偸安者也故終日戒四之才若不足以有爲者而心能如此則人將輕千里而來告之以善矣何旣濟之難保乎九五當旣濟之時不能任賢修政以保全盛之基業人心天命至此而皆歸於六二矣五縱欲念亂圖存而復自彊爲力亦不易矣二則不待勞力而可得之蓋天之所佑者徳也人之所歸者亦徳也二爲克堪用徳而五則爲自棄其徳之甚者也天下而已輕重當於其幾而圖之九五欲反二極重之勢而使爲己有難矣哉後世人主亦可鑑矣上六居旣濟之極將爲未濟矣上六陰柔旣無見幾之明又無圖幾之才事理昭著而不知悟禍亂及身而不知畏人之涉水而至於濡其首則身沒矣以諭沈溺之深也自以爲可久可大之富貴可以保之於無虞而不知土崩之在於旦暮焉其危甚矣昔人言燕雀處堂而棟宇焚母子嘻嘻而不知懼其上六之謂乎故曰濡其首厲何可久也

【坎下離上】

未濟亨小狐汔濟濡其尾無攸利

未濟與旣濟義反水火不交不相爲用則爲未濟未濟之時亦有可亨之理事有大變則時有大宜𨿽當未濟豈無其幾乘之以有爲則可以亨通矣六五以柔得中爲離之主則能詳審委曲而燭於幾微亦亨之一義也但言柔得中而不言剛應之者何也火之性炎上水之性潤下六五上而不下九二下而不上性相戾而不相爲用與他卦陰陽相應者不同若以柔中之君而得剛中之臣以輔之則可以大有爲以致大亨通而無未濟之可言矣天下未濟君子以義理濟之則圖幾應變不失其正而功可就小夫淺慮急迫輕動而欲求濟之安能有成是小狐汔濟濡其尾無攸利之義也汔勇敢之意勇敢求濟則以血气用事而不本於義理故未能出中蓋一於義理則愼之於前要之於後可以有終尙血气則進鋭退速而智力窮矣安能續終乎如卦之才剛柔𨿽不當位而於非所當居之位亦相應焉處之而盡其道則得人相與可以致亨而不至於濡尾無攸利矣忠信相與則胡越可以共事猜忌乖離則赤子亦爲仇讎前言柔得中而不言剛應戒人君不可自用小而失其臣此言𨿽不當位而剛柔應示君子以善於處己處人而事可濟辭之抑各有其意愼辧物居方如君子在位小人在野大徳大賢則居大位小徳小賢則居小位亦處未濟之時而求以濟之之道也初六以陰柔居未濟之始事固不易濟而初六亦非有能濟之才才與時正相反者也以居不得正而輕欲濟之如狐之涉水而濡其尾則不能濟矣無益於事而取窮極吝之道也凡非其力之所能堪而鋭意爲之動卽顚覆而事遂至於不可爲者此未濟之時至於二則有可濟之幾九二陽剛得中又有能濟之才特以六五離性上而不下不能推誠心以求賢能而相與共濟焉故九二曳其輪而不自進非不欲進也懼有枉己之失而不輕進焉天下溺援之以道二可謂以道自重而審於出處之正者矣坎有輪象故言曳輪六三陰柔不中不正當未濟之時以是而行則防矣安有用其不中正之才以濟時之艱而能免於防乎利涉大川非其誠意感人而得人心則不能同舟共濟則仇讎一心者以誠相合也故聖人於六三不明言其不中不正不可不攺而但欲其利涉大川焉三居坎之上出乎險之外有涉川之象未濟至此則時又可濟而三之才不足以濟之故勉之以積誠動人而可以涉險之事則其不中不正之疾可以潛消而頓革矣旣懼之以爲惡之防復歆之以爲善之效其轉移六三之機微矣哉非聖人化工之筆不能至此九四以陽居陰是所處不正而其心有悔者也然陽剛之才固可以勵之而使爲善也故勉之以能正則可以得吉而悔亡己旣變而爲正則能以已之正而正人之不正初六以陰居險體之下坎水之性下而不上於所當應者而不之應是未濟之時之方梗化而爲治道之害者也四以陽居陰易於失其剛者乃勉以震奮用師以伐之則三年可以成功而有賞於大國焉大國謂五也四居其下當未濟之時能以得正用師之道而事之則可以受寵賚矣必得正而後可以伐方者亦小人勿用之意也六五有文明之徳當未濟之時而居尊位然以陰處陽所不足者正也若能修君徳以盡君道而巨細微顯一出於正則有吉而無悔矣至是則有君子道徳之光充盛宣著而不可掩矣至是則由致曲之功而至於有孚之誠矣書曰惟我文考若日月之照臨光於四方顯於西土則君子之光之謂也又曰亶聰明作元後則有孚之謂也居尊而徳與位稱何未濟之可言乎吉而又吉者也上九以剛明當未濟之極未濟之極有可濟之理而上九又有能濟之才聖人以其體離慮其或至於過察而躁動故言但當自信其才與時合事必可濟安以待之而不至於過動可也此有孚飲酒無咎之義也不過於有爲者固不失之煩擾而安於無爲者則又至於廢弛故又言若安以待之而至於濡其首則過於沈溺而或失其可乘之機防則向之所謂有孚者反爲自失而非宜矣以其易至於過爲也而戒之復慮其不爲也而勉之酬酢斯世之道中爲己矣

周易辯錄卷四

