

欽定四庫全書

經部一

用易詳解

易類

提要

【臣】等謹案用易詳解十六卷宋李撰字子才號謙齋眉山人仕履未詳考宋有三李其一爲北宋人官大理寺丞與蘇軾相唱和見烏臺詩案一爲朱子門人字良仲平江人卽嘗錄甲寅問答者與作此書之李均非一人或混而同之者誤也其書原本二十卷焦竑經籍志作謙齋詳解朱尊經義考作周易詳解考自序稱經必以史證後世岐而爲二尊經太過反入於虛無之域無以見經爲萬世有用之學故取文中子之言以用易名編其述稱名之意甚詳竑及尊蓋未見原書故傳聞訛異歟外間久無傳本惟永樂大典尙散見各韻中采掇裒輯僅缺豫隨無妄大壯睽蹇中孚七卦及晉卦後四爻其餘俱屬完善謹排次校核釐爲十六卷書中之例於每爻解其辭義復引歷代史事以實之如幹初九稱舜在側微幹九二稱四嶽薦舜之類案易爻有帝乙髙宗之象有文王箕子之詞是聖人原非空言以立訓故鄭康成論幹之用九則及舜與禹稷契咎陶在朝之事論隨之初九則取舜賓於四門之義明易之切於人事也宋世李光楊萬里等更博采史籍以相證明𨿽不無稍渉泛濫而其推闡精確者要於立象垂戒之防實多所明之說易猶此志矣其中不可訓者惟在於多引老莊之文如蒙之初六則引老子終日噑而不嗄云云以爲童蒙之義履之彖則引莊子虎與人異類而媚養已者云云以爲履虎尾之義夫老莊之書其言𨿽似近易而其彊弱攻取之機形就心和之論與易之無方無體而定之以中正仁義者指歸實判然各殊自葉夢得巖下放言稱易之精蘊盡在莊列程大昌遂著爲易老通言作是編復引而伸之是則王弼輩掃除漢學流無窮之明驗矣別白存之亦足爲崇尙淸談之戒也乾隆四十六年九月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

自序

經學不可以史證經學必以史證此吾爲書之病也亦吾爲書之意也夫聖人之經所以示萬世有用之學夫豈徒爲是空言也哉故經辯其理史紀其事有是理必有是事二者常相關而不可一缺焉自後世以空言爲學岐經與史爲二尊經太過而六經之書往往反入於虛無曠蕩之域吁是亦不思而已矣夫經固非史也而史可以證經以史證經謂之駁焉可也然不質之於史則何以見聖人之經爲萬世有用之學也耶且易之爲書蓋聖人憂患之作於以同民吉凶而使之趨避焉者也易書旣作凡所以避凶趨吉酬酢泛應者在天下日用之際有不窮之妙是易之爲易乃聖人應世之書吉凶悔吝治亂安危得失禍福之理之所萃焉者也而柰何以空言學之乎文中子曰易聖人之動也於是乎用之以乘時矣夫時變之來無窮而易之理亦與之無窮善用之則吉不善用之則悔吝古之聖人所以周流變化而前民之用者皆用易之妙也堯舜之揖遜湯武之徵伐伊周之達孔孟之窮在天下有如是之時在易有如是之理在聖人有如是之用蓋不獨十三卦制器尙象爲然而孰謂可以虛文輕議之也哉故吾於易多証之史非以隘易也所以見易爲有用之學也因取文中子之言而以用易名編嗚呼學易非難而用易爲難吾其敢自謂能爾乎嘉泰癸亥六月望日謙齋居士李杞子才序

欽定四庫全書

用易詳解卷一

宋李撰

上經一【乾坤】

【幹下幹上】

乾元亨利貞

乾天也以道言之謂之幹以形言之謂之天天爲乾之體乾爲天之用先儒論之詳矣說卦論乾爲天爲圜爲君爲父下至於金玉寒冰良馬老馬之細無所不有亦無所不爲也元亨利貞幹之四徳在天爲春夏秋冬在人爲仁禮義智在幹爲元亨利貞其實一也𨿽然此猶論其可名者爾夫一气之初渾淪磅礡先天地生有一之理而一猶未形也夫是之謂元元變而爲一自一而二自二而三自三而萬物萬物並作吾以觀其復故歸根曰靜復命曰常而復歸於一此元亨利貞之妙也故元卽一之未形者也亨卽一之旣形生生而不窮之謂也萬物並作而爲利歸根復命而爲貞自無而有自有而復無是四者所以斡旋天地陰陽之妙孰謂其可以淺近言之也哉易六十四卦惟幹能具此四徳他卦𨿽具蓋有不具者矣

初九龍勿用

七八九六陰陽之策也陽自七而進於九陰自八而退於六均數也而卦爻所取専以九六爲用何也天一地二天三地四天五此天地之生數也一三五爲九二四爲六專以生數言之蓋生生不窮之義也初居下卦之下一陽潛伏而未動故有潛龍勿用之戒勿用者非無用也能爲可用而不能使人必用此舜在側微之時也舜耕於歷山漁於雷澤父頑母嚚象傲克諧以孝當是時舜豈蘄堯之知我哉吾惟知烝烝以自治使不至於姦而已玆非潛龍勿用之義乎

九二見龍在田利見大人

二居中得正上應九五故爲見龍在田言其已異乎前日之潛矣二蓋有大人之徳者也幹之利見大人有二九五以大人爲君者也九二以大人爲臣者也五之利見天下咸覩之象二之利見得君之義也九二四嶽薦舜徳升聞之時也

九三君子終日幹幹夕惕若厲無咎

幹之諸爻皆取象於龍而九三獨稱君子九三人道之顯然者也於九三之君子所以見潛見飛躍之義皆人爲之變也三居上卦之下下體之極進則有偪上之嫌而退則有過中之患進退之間皆不免乎咎此最難處者也當是時茍非進徳修業其能無二者之失哉故九三之君子終日幹幹自彊不息𨿽至於夕而猶惕然自懼常若有危厲之心夫如是而後能無咎無咎者未有咎者也四嶽旣舉舜堯將使之嗣位而歷試諸艱故愼徽五典五典克從納於百揆百揆時敍賓於四門四門穆穆納於大麓烈風雷雨弗迷舜於是兢兢業業不能自已此終日幹幹之義也

九四或躍在淵無咎

躍者飛之漸也在淵者在天之階也四猶切近於五以爲君而猶在人臣之位以爲臣而已有君人之徳進而或躍退而在淵進退無常而卒以無咎故曰或或云者以其居可疑之地也其堯老而舜攝之事乎

九五飛龍在天利見大人

五以剛中之徳居至尊之位此大人有造之時也應龍之翔雲霧滃然而興帝王之出天下翕然而應有不期而自然者此所以利見之也或曰二五皆有大人之徳五之利見利見九二之臣也二之利見利見九五之君也是或一道舜有大功二十爲天子天下同心戴之至於海隅蒼生萬邦黎獻共爲帝臣惟帝時舉玆非利見大人之事乎

上九亢龍有悔

剛不可過也剛過乎中在九三猶夕惕若厲而後能無咎至於上則亢而有悔矣蓋極盛則必衰天道之常然者也堯舜之末年皆有亢龍之象惟堯之授舜舜之授禹功成不居而退藏於密故當亢而不亢宜有悔而不悔此聖人反禍爲福之道也

用九見羣龍無首吉

易六十四卦俱不言用而乾坤獨言用九用六何也用九用六非止於乾坤而已凡六十四卦之爲九爲六者皆當以是而用之也此因其一以見其餘之義也羣龍謂眾陽也自初至上皆陽陽不可過故以無首爲吉欲其退而抑之也堯之兢兢舜之業業禹之不矜不伐湯之栗栗危懼文王之翼翼小心皆能用九者也乾坤二篇之策陽自七而至於九其數則進而以退爲用見羣龍無首吉是也陰自八而至於六其數則退而以進爲用利永貞是也大抵陽患乎過故抑之陰患乎不及故進之無過與不及時中之義也箕子曰沈潛剛克髙明柔克其用九用六之說乎

彖曰大哉乾元萬物資始乃統天雲行雨施品物流形大明終始六位時成時乘六龍以禦天干道變化各正性命保合太和乃利貞首出庶物萬國咸寧

統天者元之妙也禦天者亨之功也各正性命者利貞之用也萬國咸寧者是又四徳之見於治焉者也大哉乾元言乾之大以有元而已元者一之理而一猶未形也自元而爲一一生二二生三三生萬物萬物並作皆取資於一元以爲始老子所謂無名天地之始是也夫至實者以虛爲用有形者以無形爲用自形器觀之則天固大矣而自元觀之則天未免於一物也一元之气運乎造化之表以天地之大猶入範圍之內而不可逾此統天者所以爲元之妙也然元不可見而萬物之所以資始者何所取哉亦不過雲行雨施而已雲行雨施者乾元之功用散而爲亨者也雲气上升雨澤下施而品彚之物各流形於天地之間則其亨亦大矣自元而至於亨自亨而至於利自利而復於貞始而終終而始循環之道也六位者自初至上各有其時六爻之位也聖人明終始之道因六位之成以乘六气之運潛見飛躍各得其時故能成禦天之功禦天與統天不同統之者天爲所囿禦之者進退惟其所適而已此禦天者所以爲亨之功也自元而亨乾道成矣子是變化代興萬物並作而各正其性命夫自無入有而爲變自有入無而爲化自無入有卽元而亨亨而利之謂也自有入無卽利而復於貞之謂也萬物皆有委和之性保而合之以不失其自然之初此各正性命所以爲利貞之用也幹有四徳而爲幹聖人亦有是四徳而爲聖人聖人者體幹以應世者也故首出乎庶物之上而萬國莫不咸寧亦不過順其性命而已昔舜問堯曰天王之用心何如堯曰吾不虐無告不廢困窮苦死者嘉孺子而哀婦人此吾所用心已舜曰美則美矣而未大也堯曰然則何如舜曰天徳而出寧日月照而四時行若晝夜之有經云行而雨施矣堯曰膠膠擾擾乎子天之合也我人之合也夫舜之所謂天徳出寧其易之所謂首出庶物萬國咸寧之義歟

象曰天行健君子以自彊不息

天以形言幹以道言健以用言天爲體幹爲用幹爲體健爲用三者異名而同實者也天所以運行者在乎幹幹不可見可見者其剛健之徳也君子之法幹亦法其剛健而已故自彊不息自彊不息者至誠盡性之學也中庸曰至誠無息不息則久久而至於博厚配地髙明配天悠久無疆夫悠久無疆非剛健之徳其孰能之哉詩曰維天之命於穆不已蓋曰天之所以爲天也於乎不顯文王之徳之純蓋曰文王之所以爲文也純亦不已夫天之所以爲天文王之所以爲文皆有不已之徳此幹健之功也

潛龍勿用陽在下也見龍在田徳施普也終日幹幹反復道也知至至之知終終之反復進退之間皆合於道九三進修之學如此

或躍在淵進無咎也飛龍在天大人造也亢龍有悔盈不可久也用九天徳不可爲首也

四多懼則進必有咎然陽貴乎進則進乃所以爲無咎也天徳卽帝舜天徳出寧之謂也陽之位欲其進故首出庶物陽之徳欲其退故天徳不可爲首首出庶物故顯諸仁不可爲首故蔵諸用

文言曰元者善之長也亨者嘉之防也利者義之和也貞者事之幹也君子體仁足以長人嘉防足以合禮利物足以和義貞固足以干事君子行此四徳者故曰乾元亨利貞

一陰一陽之謂道繼之者善也善爲道之繼則元爲善之長可知矣大哉乾元萬物資始此所以爲善之長也亨者通也元降而爲亨百嘉之生於是和防雲行雨施品物流形此亨所以爲嘉之防也義者宜也自亨而爲利萬物並作飛者潛者大者小者莫不咸得其宜各正性命保合太和此利所以爲義之和也貞者一也天下之動貞夫一者也元變而爲一自一而生萬生生不窮而復歸於一歸根復命凡天下之物皆斂藏其英華而各效其成此貞所以爲事之幹也君子法天之生物以愛養天下故體仁足以長人體仁卽體元也元不可見故以仁言之也如堯之其仁如天舜之無不覆燾是也觀防通以行典禮故嘉防足以合禮如成周太平而禮樂興庶事定利物足以和義因民所利而各得其宜卽聖人所以致天下之大利也貞固足以干事事出於貞無往而不貞卽大人所以正已而物正也是四者在幹爲元亨利貞在君子爲仁義禮智其揆一也君子體此四徳自彊不息以合於乾故曰乾元亨利貞

初九曰潛龍勿用何謂也子曰龍徳而隱者也不易乎世不成乎名遁世無悶不見是而無悶樂則行之憂則違之確乎其不可防潛龍也

龍徳而隠謂有飛龍之徳而隠焉者也初九有龍飛之徳潛而勿用故不以世俗趨捨而易其守不以名位之有無而動其心遁世無悶則委而去之而不以爲屈不見是而無悶則舉世非之而不以爲慍樂天知命而不憂窮理盡性而不疑其樂也其憂也其行也其違也一體乎天理之自然而未嘗用心故富貴不能淫貧賤不能移威武不能屈確乎其有不可防之操是潛龍之徳也其吾夫子之事乎夫子有聖人之徳而無聖人之位歷聘七十二君而無所鈞用伐木於宋削迹於衛圍於陳蔡其困亦甚矣而飯疏飲水樂以忘憂夫豈以窮達而二其心哉故其言曰君子依乎中庸遁世不見知而不悔惟聖者能之夫子蓋進乎潛龍之徳矣或曰前之卦爻旣以爲帝舜側防之事今於文言又以爲夫子之事是何前後之相違也是不然夫道不可執一議也執一而議之膠柱鼓瑟之說也故幹之初九在舜用之則爲舜之潛在夫子用之則爲夫子之潛各當其可而已當其可之謂時豈拘一法哉夫是之謂用矣

九二曰見龍在田利見大人何謂也子曰龍徳而正中者也庸言之信庸行之謹閒邪存其誠善世而不伐徳愽而化易曰見龍在田利見大人君徳也

易之道以中爲主故其用與洪範相爲表裏洪範之疇九而五之皇極居其中易之爻六而二五各居其中二五之位卽皇極之位也皇極者聖人所以總括萬有而約之於中者也協於極則福不協於極則咎曰福曰咎卽易所謂吉凶悔吝之變也此二五之所以爲多吉也龍徳而正中中而言正謂喜怒哀樂未之中也庸言之信庸行之謹庸者用也中見於用謂喜怒哀樂已發而中節之和也二有中正之徳而又有言行謹信之用卽中庸所謂自誠而明者也誠者不勉而中不思而得從容中道尙何待乎外哉而二於此方且懼乎外物之或有累於我也故必閒其在外之邪以存其在我之誠𨿽足以兼善天下而不自矜伐故其徳極乎大而化之之聖此又思誠之學也誠者天之道也思誠者人之道也兼天人之道內外進矣非謂之君徳而何哉舜之命禹曰人心惟危道心惟防惟精惟一允執厥中夫舜所謂允執厥中卽龍徳而正中是也所謂惟精惟一卽庸言庸行是也去其人心之危以全其道心之防卽閒邪存誠是也舜𨿽以是授禹意者進修之際亦常行之素歟

九三曰君子終日幹幹夕惕若厲無咎何謂也子曰君子進徳修業忠信所以進徳也修辭立其誠所以居業也知至至之可與幾也知終終之可以存義也是故居上位而不驕在下位而不憂故幹幹因其時而惕𨿽危無咎矣

九三之學聖學修爲之序也忠以處已信以待物惟忠與信所以爲進徳之階也外修其辭以立其誠言不妄發而誠自存所以爲居業之地也徳貴乎不息故欲其進業貴乎有守故欲其居知至至之謂進徳也知終終之謂居業也知徳之可進而至其所當至故可以言幾幾卽極深研幾之幾是也知業之可居而終其所當終故可與存義義卽精義入神之義是也惟其能進徳故居上位而不驕惟其能居業故在下位而不憂九三進修之學幹幹夕惕自彊若此尙何咎之有然則知至至之其帝舜之所謂兢兢業業者乎知終終之其帝舜之所謂安汝止者乎

九四曰或躍在淵無咎何謂也子曰上下無常非爲邪也進退無恆非離羣也君子進徳修業欲及時也故無咎

進而或躍退而在淵進而或躍上也退而在淵下也上下𨿽無常而非爲邪枉之態進退𨿽無恆而非有離羣之患四之徳可以進矣而不必於進疑其有咎也故告之曰君子進徳修業欲及時也故無咎夫當可進而進進之以其道者也尙何咎之有三與四均爲無咎然三本有咎者也故必如是而後能無咎四本無咎者也而疑其有咎故直告之以無咎其所居之勢異也

九五曰飛龍在天利見大人何謂也子曰同聲相應同气相求水流濕火就燥雲從龍風從虎聖人作而萬物覩本乎天者親上本乎地者親下則各從其類也天下之物莫不各有其類故有聲者以聲而相求有气者以气而相應類也水之流濕火之就燥龍飛則云滃虎嘯則風生亦類也在天成像故日月星辰麗乎天在地成形故百谷艸木麗乎土亦類也類之所感不期而動不約而防自然而然是豈有以使之哉聖人之於民亦類也帝王之興其威靈气熖足以動物悟人故萬物莫不咸致爭先之覩夫豈待驅而來之哉舜受禪之初天下之民朝覲者訟獄者謳歌者不之堯之子而之舜此聖人作而萬物覩之象也

上九曰亢龍有悔何謂也子曰貴而無位髙而無民賢人在下位而無輔是以動而有悔也

非無位也滿而必溢則𨿽有位而不能守是無位也非無民也髙而必危𨿽有民而不能親是無民也非無輔也恃勢以陵人則賢人去而不爲用是無輔也此紂之所以亡也紂貴爲天子謂之獨夫則無位可知有臣億萬惟億萬心則無民可知防子去之箕子爲之奴比干諌而死則無輔可知紂方且惸然自立而不知悟𨿽欲不亡得乎嘗觀夫子於易二四三五皆有位而初上獨無位何也幹知大始坤作成物天一干之始也地六坤之終也一與六包中八位艮三巽四離五坎十兌九震八二與七居中而配巽震故天地之數五十有五形爲十位四位居中乾坤坎離是也四位居偏艮震巽兌是也故易之六爻以六位爲正乾一離五坎十坤六二與七居中是也天數二十有五地數三十干無一以二十四爲用坤無六亦以二十四爲用二十四气所以周嵗功之成也一六不用者天一居上爲道之宗地六居下爲气之本此所以斡旋造化之妙以無用爲用者也然則初上無位豈非一與六爲虛位乎

潛龍勿用下也

見龍在田時舍也

二有君徳而猶在田時所捨也

終日幹干行事也

或躍在淵自試也

飛龍在天上治也

亢龍有悔窮之災也

乾元用九天下治也

王弼云此一章全以人事明之也元者一之始也元變而爲一一而三三而九九者气之究也故復變而爲一以元用九數不至於極終則有始此以道用數之妙也聖人體乾元之妙以成用九之極功道無窮而數亦與之無窮天下之治不亦宜乎

潛龍勿用陽气潛藏

見龍在田天下文明

終日幹幹與時偕行

或躍在淵乾道乃革

飛龍在天乃位乎天徳

亢龍有悔與時偕極

乾元用九乃見天則

王弼云此一章全說天气以明之也三處下卦之上陽未至於過故與時偕行欲進其所當進也上處上卦之上陽已至於亢故與時偕極欲止其所當止也消息盈虛天道之常也天則者有所限極之謂也陽不可過故有以爲之則則之爲義有不可逾之戒存焉文王所謂不識不知順帝之則其有得於乾元用九之義歟

乾元者始而亨者也利貞者性情也

元非一也有一之理而猶未形故曰始而亨始而亨者萬物之所資始一性本然之妙也性降於情則爲利利卽故者以利爲本之謂也夫安而行之謂之性利而行之謂之情故旣利矣而求有以反乎其初於是繼之以貞貞者順受其正之謂也自元而至於利情勝而性隠自利而至於貞性復而情滅故曰利貞者性情也謂性其情也此聖人教天下萬世以復性之學也夫子論性之說至於易之幹其理亦曲盡矣蓋嘗因是而推之乾坤二篇之策皆有性情之妙不可不察也幹再索而得坎故付正性於坎坤再索而得離故付正性於離坎離爲正性謂其得中也幹以偏情付於艮震坤以偏情付於巽兌艮震巽兌爲偏情謂其不得中也是故卦之自乾坤變者爲情其性頥大過是也其自坎離變者爲性其情中孚小過是也頥大過情其性故不能爲中孚小過中孚小過性其情故能反而爲頥大過中與不中之所以異也然則乾坤之情付於震艮巽兌而獨正性付於坎離乾坤退藏於不用以坎離爲用其利而復貞之說乎

幹始能以美利利天下不言所利大矣哉

利而可言則其及物也淺矣故不言所利而後爲利之大莊子天下有大美而不言

大哉幹乎剛健中正純粹精也六爻揮旁通情也時乘六龍以禦天也雲行雨施天下平也

剛健中正純粹精七者幹之性也性不可名凡所以發揮於六爻者特通其情而已通其情是通其性也是又利貞性情之義也

君子以成徳爲行日可見之行也潛之爲言也隠而未見行而未成是以君子弗用也

君子之行至於日積月累而可見者是徳之成焉者也徳至於成則無用乎隠矣初九之潛隠而未見行而未成是未有可見之徳也徳未至於可見則君子當優防涵養以待其成而可輕用之哉

君子學以聚之問以辯之寛以居之仁以行之易曰見龍在田利見大人君徳也

二居中得正在幹則有人君之徳蓋元良毓徳之地也豈與凢爲學者同哉故學以聚之非貪多務得也問以辧之非矜已好勝也寛以居之則有容物之量仁以行之則有愛人之心以是爲學非謂之君徳而何哉文王之爲世子進乎是矣

九三重剛而不中上不在天下不在田故幹幹因其時而惕𨿽危無咎矣

九四重剛而不中上不在天下不在田中不在人故或之或之者疑之也故無咎

九三以陽居陽謂之重剛固也而四亦謂之重剛蓋四之位在上卦之初則初亦爲剛也以一卦論之則上五爲上四三爲中二初爲下以上下體論則三與四皆非中也此所以均謂之重剛而不中也不在天不在田則九三純乎在人矣故稱君子不在天不在田不在人則四果何所在乎故或而疑之也二者皆曰無咎三本有咎而僅能無咎四疑其有咎而實無咎也

夫大人者與天地合其徳與日月合其明與四時合其序與鬼神合其吉凶先天而天弗違後天而奉天時天且弗違而況於人乎況於鬼神乎

此論九五大人之徳也大人之徳與天地合則夫日月之明四時之序鬼神之吉凶無往而不合矣蓋合乎其大則其小者從可知矣先天者以天合天之謂後天者以人參天之謂以天合天則天爲所囿故先天而天弗違以人參天則爲天所囿故後天而常奉天時大人者有先天之學也天且弗能違而況乎人與鬼神也哉莊子所謂神動而天隨之此之謂矣

亢之爲言也知進而不知退知存而不知亡知得而不知喪其惟聖人乎知進退存亡而不失其正者其惟聖人乎

有進則有退有存則有亡有得則有喪蓋天道盈虛消息之理是也而上九之亢龍則昧之故惟知有進而不知退之踵乎其後也惟知有存而不知亡之伏乎其中也惟知有得而不知喪之繼乎其末也此其所以有悔也居上九之時而能無悔者其惟聖人乎聖人者知進退存亡而不失其正者也天下方以爲進聖人則憂其退天下方以爲存聖人則慮其亡又安得過亢之悔哉再言其惟聖人乎言之重辭之復嘆息而申美之也舜之授禹曰四海困窮天祿永終夫舜之治萬邦咸寧則未必有困窮之患天其申命用休則未必有永終之理而舜之言方以二者爲憂而汲汲然授之於禹此知進退存亡之道也吾嘗謂當亢而不亢宜其悔而無悔非大舜之聖其孰能如此乎

【坤下坤上】

坤元亨利牝馬之貞君子有攸往先迷後得主利西南得朋東北喪朋安貞吉

坤乾之配也幹具四徳坤亦具四徳然其所利者在牝馬之貞而已非全體也乾爲馬坤爲牝牝取其順且配幹而言之也坤之道靜而止是豈可有所往哉君子於此欲有所往則可後而不可先先則迷而失道後則順而得主主謂乾也坤以乾爲主坤從乾後則爲得主此其所以爲利也西南者曰兌曰坤曰離曰巽皆陰也東北者曰震曰艮曰坎曰乾皆陽也以坤而居西南之地是得朋也以坤而行於東北之方是喪朋也然陰以從陽爲貞西南𨿽得朋豈若東北喪朋爲安貞之吉也哉

彖曰至哉坤元萬物資生乃順承天

乾坤皆有元元者造化之根本所以統天下之萬有而包括之者也然在坤曰至哉在幹曰大哉大哉者不可以限量求而至則有所底止矣老子曰無名天地之始有名萬物之母無名者乾元是也乾元爲萬物所資始然不得乎坤則物無自而生故坤合乎乾而萬物資生是坤萬物之母也幹以其大故能統天坤以其至故順承天而已順承者卽後順得主之謂也此坤所以爲幹之配也

坤厚載物徳合無疆含光大品物咸亨牝馬地類行地無疆柔順利貞君子攸行先迷失道後順得常西南得朋乃與類行東北喪朋乃終有慶安貞之吉應地無疆

中庸曰天地之道可一言而盡也一言而盡者至誠之謂也至誠無息不息則久久則厚博厚則髙明博厚配地髙明配天悠久無疆夫至於悠久無疆非誠孰能與於此哉天以其誠故行健而有不息之功是天之所以無疆者也地亦以其誠故厚徳載物而合乎悠久無疆之用是地之徳有以配乎天之無疆者也徳合乎天故含光大品物咸亨含光大卽幹之剛健中正也幹以健爲徳故剛健中正有自彊之誠坤以厚爲徳故含光大有容物之量惟其有容物之量是品物之所以咸亨也乾爲龍坤爲馬馬而又牝焉順之至者也幹以龍禦天以成其變化坤以馬行地而至於無疆皆至誠不息之功也夫坤之爲道地道也臣道也地道則承天而行臣道則戴君而行者也君子於此欲有所往其可不知先後之宜哉先則失爲臣之道後則得事君之常尊卑上下之分以順爲正也坤居西南與陰爲朋者也故乃與類行坤交於東北以陰而從陽者也陰陽交則萬物生故乃終有慶謂其始有喪朋之悔要其終而後慶可知也陰之從陽貞也而常患乎不能安能安於貞則無往而不貞此所以爲吉也君子盡爲臣之道能安於至貞而行則其行也可以應乎地道之無疆矣坤之彖言無疆者三徳合無疆謂坤之徳合干之無疆也行地無疆謂坤之行地可以至於無疆也應地無疆謂君子攸行應乎地之無疆也三者之言各有攸當其可執一論哉

象曰地勢坤君子以厚徳載物

幹以健爲徳故象言其行坤以厚爲徳故象言其勢曰天行健者以气用者也曰地勢坤者以形用者也今夫地一撮土之多及其廣厚載華嶽而不重振河海而不泄萬物載焉君子體坤之象而以厚徳載物無所不容夫是之謂應地無疆

初六履霜堅冰至

象曰履霜堅冰陰始凝也馴致其道至堅冰也

霜降於九月水始冰於十月而坤之初六一陰始生則建午之月也自午至戌亦己逺矣方是時且未知有霜之可履而況於堅冰哉然陰生於午終於亥自初至上浸長而不已則履霜堅冰有馴致之道焉蓋不可不自防而謹之也夫陰者小人之象也古之聖人當君子道長之際而已慮夫小人之竊權蓋知夫履霜堅冰之義矣嘗觀夫子作春秋其於君臣上下之分邪正消長之際中外盛衰之別未嘗不謹其始焉故書初獻六羽則知季氏八佾之漸爲不可長書季子來歸則知意如逐君之罪爲不可訓書防戎於潛則知楚陵駕上國之變爲不可遏一事之始防防杜漸常有憂深思逺之意寓乎其中是豈非見履霜而知堅冰之至者哉易示其理春秋紀其事聖人之憂世亦深矣

六二直方大不習無不利

象曰六二之動直以方也不習無不利地道光也二以柔居中旣有其徳又得其位大臣之道也大臣之道不患乎無髙世之才而患乎無蓋天下之气气者所以辦天下之大事立天下之大節者也六二之臣直而不枉方而不屈大而不隘其所養亦可知矣孟子曰其爲气也至大至剛以直養而無害則塞乎天地之間孟子之所謂至大至剛以直者則六二之所謂直方大者也是气也得之自然豈待習之而後能哉故曰不習無不利此其所以光顯而不可及也漢之周勃霍光者號爲社稷之臣誅呂安劉擁昭立宣辦大事立大功於談笑之頃而二子皆不學無術以見譏於史嗟乎孰知夫不學無術尙庶幾不習無不利者歟

六三含章可貞或從王事無成有終

象曰含章可貞以時發也或從王事知光大也

三之位近於君此居可疑之地者也三居可疑之地以剛用柔有文章之美含而弗露而惟知至正之可守蓋安於至靜者之爲也三𨿽安於靜然有時而發於動則從王事而不居其成故能保有其終蓋居近君之地而矜才自用則不免有猜嫌之隙自古君臣爭善未有能免於禍者坤之六三不擅其美不有其成是以能以功名始終非智慮光大明哲保身者而能如是哉此晉士燮文子之所以爲文也於鞍之戰晉旣勝齊師歸範文子後入武子曰無爲吾望爾也乎對曰師有功國人喜以逆之先入必屬耳目焉是代帥受名故不敢武子曰吾知免矣及見晉侯晉侯勞之對曰君所命也克之制也燮何力之有焉夫師還而獨處其後有功而必推之於人非六三所謂從王事而無成者乎

六四括囊無咎無譽

象曰括囊無咎愼不害也

以四而視三尢切近於五此危疑之地最爲難處者也位嫌勢逼則咎之所不能免功髙望重則譽之所不容釋曰咎曰譽二者交集皆足以致君上之疑爲吾身之禍於此求免不亦難乎故六四之臣惟括囊不言而後可以無咎無譽夫無咎則君不可得而罪無譽則君不可得而疑自非致謹於三緘之戒未見其可也張安世在宣帝時職典樞機謹畏周密卒能免於霍氏之禍其有得於括囊之義乎

六五黃裳元吉

象曰黃裳元吉文在中也

易以五爲君位惟坤之六五爲大臣之位蓋坤之道臣道也五以柔居中其用在離離爲文爲黃文在其中故以黃裳而獲元吉也此臯夔稷契伊周之事豈餘人之所敢望哉考春秋傳南蒯之將畔也筮之遇坤之比曰黃裳元吉以爲大吉也以示子服惠伯曰卽欲有事何如惠伯曰吾嘗學此矣忠信之事則可不然必敗黃中之色也裳下之飾也中不忠不得其色下不共不得其飾事不善不得其極外內倡和爲忠率事以信爲共供養三徳爲善非此三者弗當且夫易不可以占險將有事也且可飾乎中美爲黃上美爲元下美爲裳參成可筮猶可闕也筮𨿽吉未也嗚呼若惠伯之言可謂得用易之妙也

上六龍戰於野其血黃

象曰龍戰於野其道窮也

陰生於午終於亥上六是也上六本坤之位而乾居亥上則坤將變而爲幹陰陽相交陰恃其盛而不服乎陽陽志於復而不堪乎陰陰陽相薄而至於戰故曰龍戰於野言龍者明其有幹在焉說卦所謂戰乎幹是也二者交戰陰陽之道窮而兩有所傷故其血黃黃者天地之色之雜然者也夫戰而陰傷焉猶之可也戰而陽不免乎傷則陽亦可危也已魯昭公之伐季氏魏髙貴鄕公之討司馬昭皆有龍戰之禍聖人作易爲天下萬世之戒吁可畏哉

用六利永貞

象曰用六永貞以大終也

陽自七而進於九陰自八而退於六皆極也極則不可以無所用陽極於進進而有餘則以退爲用故用九以無首爲吉陰極於退退而不足則以進爲用故用六以永貞爲利是九與六不能無過不及之患而用之者所以約其偏而歸之於中者也夫陰柔之質不患乎不能貞而患乎不能持久能持之而至於永貞則可以大其終矣伊周之道𨿽不免乎變然變而終歸於貞者以其有以持之也故萬世之下言人臣之貞以伊周爲首嗚呼玆其所以爲永貞大終也哉

文言曰坤至柔而動也剛至靜而徳方後得主而有常含萬物而化光坤道其順乎承天而時行

方正也柔與靜坤之性也剛與方坤之徳也以柔靜之性而濟之以剛方之徳此又利永貞之義也

積善之家必有餘慶積不善之家必有餘殃臣弒其君子弒其父非一朝一夕之故其所由來者漸矣由辧之不早辧也易曰履霜堅冰至蓋言順也

善之積猶陽之積也積陽之極可以消陰故必有餘慶謂陽之不可不長也惡之積猶陰之積也積陰之極可以消陽故必有餘殃謂陰之不可長也天下之不善莫極於臣子之簒逆原其所以至此豈一朝一夕之積哉其相循相習之由必有其漸而人不能辧之於早是以至於如此之極此易所以有履霜之戒也夫物以順至者必以逆觀蓋至順之中至逆所攸伏者也陰之爲物以柔靜爲體亦可謂順矣然而浸長不已則將有剝陽之禍其爲逆也莫大焉是以聖人畏之嘗觀自古小人之禍其始莫不以柔順爲得君之計而其終率以亂天下如漢季唐末宦官之専大抵皆起於一順之積當時之君徒知喜其便佞諛恱之爲易制而不知異日専恣竊權之漸皆伏於此是狃於其順而不能辧之以早之過也故曰履霜堅冰至蓋言順也然則方其至順之初而能察其所以爲逆之漸見動之防知風之自非天下之至明其孰能與於此哉

直其正也方其義也君子敬以直內義以方外敬義立而徳不孤直方大不習無不利則不疑其所行也六二之徳可謂至矣人徒見其直而不枉方而不屈而不知其所以致此者有其道也蓋六二之所以能直者以其正也而所以能方者以其義也正與義是直方之所由以生焉者也孟子論浩然之气而繼之曰配義與道無是餒也孟子之所謂道與義卽六二正與義之說也夫所謂正則敬是也敬者正之用也君子敬以處已故於內爲直義以應世故於外爲方何謂敬主一之謂敬何謂義度宜之謂義君子以一心應萬物之變而不外乎吾心之敬則無往而非敬以一理度萬物之宜而不出乎所行之義則無適而非義敬生直義生方敬義立於此而直方從之如是而後徳爲不孤矣徳至於不孤非大而何然君子之所養亦不過循理無私而任其自然初未嘗有所習也學而至是殆將進於不思不勉之域矣伊周之達孔孟之窮皆用此道豈曰小補哉嘗觀易於幹之九二言誠坤之六二言敬誠敬之學其來尙矣而易皆於中爻言之意者誠敬亦中之異名也歟

陰𨿽有美含之以從王事弗敢成也地道也妻道也臣道也地道無成而代有終也

六三有文章之美而不擅其美有從王事之勤而不居其成三蓋善處危疑之地者也三之道地道也妻道也臣道也地道承天而行妻道從夫而行臣道則戴君而行者也夫地道之靜専固不容議矣然後世之爲人妻者如魯之文姜齊之君王后漢之呂氏唐之武氏其愧於妻道爲何如其爲人臣者如齊之崔慶陳恆魯之季孫晉之六卿漢之莽卓唐之藩鎭其悖於臣道爲何如宜聖人憂後世之深也

天地變化艸木蕃天地閉賢人隠易曰括囊無咎無譽蓋言謹也

坤之六四卽否之九四之變也故有閉塞之象夫天地變化𨿽艸木猶爲之蕃則賢人可知矣天地閉塞𨿽賢人猶爲之隱則艸木亦可知矣四當否之世知其不可以有爲而括囊自處以免於咎譽謹之至也寗武子邦無道則愚蘧伯玉邦無道則可捲而懷之二子豈得已者哉

君子黃中通理正位居體美在其中而暢於四支發於事業美之至也

坤之六五爲離天五在戊而離居之離起於戊而歸於已戊己皆土也其數五其色黃其位中所謂黃離元吉是也離有中虛之象惟其中虛故能通天下之理五爲正位以柔居五得大臣之體者也離文明之卦也和順積中而英華發外故美在中而暢於四支發於事業美之至者也三有章而含之四括囊而不言至於五而始大爲事業之美非天下之至文其孰能之哉此周公之事也周公相成王制禮作樂以作新一代之治後世論成周之盛必曰鬱鬱乎文哉此發於事業之謂也

陰疑於陽必戰爲其嫌於無陽也故稱龍焉猶未離其類也故稱血焉夫黃者天地之雜也天而地黃坤之上六復而爲幹之初九陰陽相疑而至於戰是亦必然之理也然坤本陰也嫌若無陽故稱龍焉以見其爲幹也𨿽復爲乾乾居亥上而猶爲陰類故稱血焉以見其陰之傷也陰傷可也而陽亦不免乎傷聖人蓋爲陽憂之矣魏莊帝之討尒朱榮也幸而勝之而卒不免於禍自古君臣相攻未有能兩全者可不畏哉可不戒哉

欽定四庫全書

用易詳解卷二

宋李撰

上經二【屯至師】

【震下坎上】

屯元亨利貞勿用有攸往利建侯

彖曰屯剛柔始交而難生動乎險中大亨貞雷雨之動滿盈天造艸昧宜建侯而不寧

屯亦具四徳而彖曰大亨貞則有不具者矣屯難也險難之世不可有所往非不宜也將以待其定也故利建侯以收斯民之心人各有主則𨿽不往亦往矣夫屯之爲卦蓋天地相交之始也幹初交於坤而爲震再交於坤而爲坎震動於下而坎險於上動者欲進而險者阨之此難之所由以生也當此之際而欲有所爲其惟大亨貞乎大亨貞初九是也初九濟屯之主也震動坎盈而雷雨有澤物之功內阻外訌而聖人有濟世之徳非天下之至聖孰能至於大亨也哉夫患難之來正天造艸昧之世也天地造物之始艸創茫昧聽物之自生聖人應世之始庶事濶略待民之自定故宜在建侯而已不可以自寧此聖人經濟天下之略也柳宗元封建論曰天地果有初乎吾不得而知之也人生果有初乎吾不得而知之也然則孰爲近有初爲近孰明之由封建而明之也栁子厚謂封建起於天地生民之初其天造艸昧之時乎

象曰云雷屯君子以經綸

震雷也坎云也震雷屯而未發坎云屯而未下此險難之象也君子觀屯之象而思所以濟世故以經綸爲先經綸卽經營也謂與天下成康濟之業也如湯武應天順人拯斯民扵水火之中此經綸之義也

初九磐桓利居貞利建侯

象曰𨿽磐桓志行正也以貴下賤大得民也

屯卦二陽而初九獨爲濟難之主蓋坎險也所以爲屯者也震動也所以濟夫屯者也初居下卦之下險難在前不可輕往故盤旋不進以待其定𨿽盤旋不進然其所利者在乎居貞建侯而已居貞者修徳以愛民之謂也建侯者因人以濟難之謂也吾無心於求民而托之諸侯以公天下天下之難其有不濟者乎屯之世逺於民者失民近於民者得民初居二陰之下以貴下賤此天下之所以交歸而不容釋也試以漢髙祖之事明之髙祖入關項羽背約屯亦甚矣而方且屈於蜀漢燒絕棧道以示項羽無爭取之意此豈非所謂盤桓者乎約法三章鎭撫關外父老此豈非所謂居貞者乎固陵之役捐數千里之地以授三將此豈非所謂利建侯者乎是以五年之間𨿽屢挫屢屈而卒有天下其得民心亦可知矣觀髙祖之事則初九爲濟屯之主豈不宜乎

六二屯如邅如乘馬班如匪冦婚媾女子貞不字十年乃字

象曰六二之難乘剛也十年乃字反常也

班別也春秋傳曰有班馬之聲齊師其遁是也二有應於五而近於初初爲濟屯之主而五則有其位而無其徳者也二欲應五而惟初之畏故屯邅而不進𨿽邅回不進然有班馬之聲則有欲遁之意矣夫初非我冦也乃與我爲婚媾者也而二不能從徒知有五而不知有初是女子之貞也女子之貞而從非其人安得有字育之理哉然必待十年而後乃字十年之後初九成濟難之功事勢極則必反其常也在髙祖之時其雍齒之流乎齒與髙祖有鄕裏之舊而決意從楚知項羽之可恃而不知髙祖之不可捨也必待羽滅而後始獲封侯之此豈非十年乃字者耶

六三卽鹿無虞惟入於林中君子幾不如捨往吝象曰卽鹿無虞以從禽也君子捨之往吝窮也

鹿謂民也古之爭天下者謂之逐鹿六三有其志而無其方者也三以陰居陽有得民之志而無濟難之才譬之卽鹿而無虞徒入於林中而已君子於此見防而作捨而去之則可以免禍茍冒之而往則其道窮而吝矣在漢祖之世其惟陳嬰乎楚漢之初諸侯並起東陽少年相聚數千人欲立陳嬰以爲王嬰自知才之不足從其母之言以兵屬項梁此所謂君子防不如捨者哉

六四乘馬班如求婚媾往吉無不利

象曰求而往明也

四有應扵初而切近於五初爲婚媾者也而五脇之四有所不顧惟初之應此所以往吉無不利也五有人君之位者也初有人君之徳者也五在上而初在下論其勢則彊弱有間而四於此能審其所從非天下之至明其孰能之哉張良自韓歸漢近乎此矣

九五屯其膏小貞吉大貞防

象曰屯其膏施未光也

王弼曰處屯難之世居尊位之上不能恢洪博施無物不與拯濟防滯亨於羣小而系應在二屯難其膏非光其施者也固志同好不容他間小貞之吉大貞之防斯言盡之矣在髙祖之世其惟項氏乎項羽尊爲覇王宰制天下可謂居九五之位矣見人恭謹言語姁姁人有疾病涕泣分飲食而不能廣覧兼聽收羣策以爲用故韓信謂如婦人之仁豈非所謂屯其膏者哉

上六乘馬班如泣血漣如

象曰泣血漣如何可長也

處屯之極下無系應愈逺於民而難不可解故泣血漣如其勢不可久也項羽垓下之圍悲歌慷慨泣數行下其上六之謂歟

【坎下艮上】

蒙亨匪我求童蒙童蒙求我初筮告再三瀆瀆則不告利貞

彖曰蒙山下有險險而止蒙蒙亨以亨行時中也匪我求童蒙童蒙求我志應也初筮告以剛中也再三瀆瀆則不告瀆蒙也蒙以養正聖功也

蒙之成卦艮在坎上險而能止爲蒙之象卦之四陰爲蒙而二陽爲訓蒙以周公証之乃訓蒙之義初與五則蒙之可訓者抗世子法於伯禽則初六發蒙之事教成王以父子君臣長幼之道則九五童蒙之事此皆九二之所謂包蒙者也三與四則蒙之不可訓者殷之頑民弗率則六三不有躬之事四國不靖之變則六四困蒙吝之事此皆上九之所謂擊者也考周公之終始而後足以盡一卦之防然彖辭乃専主九二之剛中者是知包蒙固所以爲包而擊蒙亦所以爲包此時中所以爲蒙之亨歟

象曰山下出泉蒙君子以果行育徳

山下出泉其源亦防矣涓涓不息以逹於海是蒙之所以亨也君子觀此象故以果行育徳夫果於行則有必至之功育於徳則有持久之義玆非蒙以養正者乎

初六發蒙利用刑人用說桎梏以往吝

象曰利用刑人以正法也

初居下卦之下發蒙之始也人之蒙昧無知方其迷而未復若有物焉覆乎其上茍不有以發之則將終日冥行而不自知矣然發蒙之道譬之用刑非所以毒之蓋將使之遷善逺罪而脫去其累爾人之蒙蔽其纒縛之苦甚於桎梏故利用刑人以說之豈非所以深愛之哉夫刑不可終也旣說桎梏則不可往往則吝矣坎爲法律故有用刑正法之象

九二包蒙吉納婦吉子克家

象曰子克家剛柔接也

以六爻而論之爻各有蒙之義合卦之全體論之則四陰蒙也二陽發蒙者也二以剛中之徳介居於二陰之間彼方蒙而未逹而吾能包而納之使爲吾用譬如子之納婦焉是克家之道也蓋陰爲陽之配故曰婦坎爲中男故曰子以剛而接柔以子而得婦其吉也宜哉夫人之蒙昧無知殆未可以遽而絕之也要當容之以受其歸而不可廹之以甚其惡商民之頑教之而不從令之而不率其蒙亦甚矣而周公方且雍容忍之以待其定故世歷三紀而果有世變風移之休此豈非包蒙之義哉

六三勿用取女見金夫不有躬無攸利

象曰勿用取女行不順也

金夫謂上九也乾爲金艮自乾來者也蒙之世以陰求陽然求不可以非其道求之非道未有不悔者也三有應於上二爲金夫則三爲女明矣女子之從人以男下女正也以女求男非正也三徒知上九金夫之可慕而不知己之不可以茍徒委己於人其行亦不順矣故勿用取女而無攸利謂三之女不足取者也孟子以儀衍爲妾婦之道豈非謂其捨己以從人者哉

六四困蒙吝

象曰困蒙之吝獨逺實也

實陽也居二陰之中欲從上九則隔於五而不得進欲從九二則間於三而不得往以陰居陰蒙然自蔽而無以爲之發達困亦甚矣蒙童之時貴乎求賢以自輔者也而四之所居獨逺於陽離羣索居甘心自困而不能覺是其爲志豈不鄙且吝哉孔子曰困而不學民斯爲下矣四之謂也

六五童蒙吉

象曰童蒙之吉順以巽也

童蒙者卽不失其赤子之心之謂也老子曰能兒子乎兒子終日嘷而嗌不嗄和之至也此吾一性本然之初蒙之妙者也古之聖人以蒙養正遺耳目墮肢體聰明睿智而守之以愚故一性之中湛靜純一不累於物而自得童蒙之妙順而不逆巽而不忤所謂喜怒哀樂發而皆中節非六五之吉何足以當之

上九擊蒙不利爲冦利禦冦

象曰利用禦冦上下順也

擊蒙者用力以擊去之也上九處蒙之終九二之所不能發者上九皆得以擊而去之然所謂擊蒙者豈其得己者哉故利禦防不利爲冦禦防者謂蒙昧之人吾因而擊之若冦盜之來而不得已而爲之捍禦是禦防也若夫擊之不已而至於太甚刻核太至則有不肖之心是反所以爲冦矣孔子曰攻乎異端斯害也已又曰人而不仁疾之己甚亂也夫異端固可攻也而攻之極乃所以爲害不仁之人固可疾也而疾之己甚乃所以致亂玆非不利爲冦者耶

【乾下坎上】

需有孚光亨貞吉利涉大川

彖曰需須也險在前也剛健而不防其義不困窮矣需有孚光亨貞吉位乎天位以正中也利涉大川往有功也

需待也幹健於下坎險於上健者欲進而險者阻之時進而不已則必有傷故欲其需以待之也險難在前天下之物未有不防者而幹不可防何也剛健而不息是幹性之本然者也惟其剛健故險不能防而終有出險之功尙安得有困窮之義哉有孚光亨貞吉者謂九五也夫乾之進坎之所忌者也五居中得正位乎天位不以干之進爲可忌而信以待之故需以酒食而與之爲廣大樂易之舉此其所以光大而亨且正吉也大川者坎之險也幹有出險之功故利涉也然則需之爲義𨿽曰有所待其亦進而不已者歟

象曰云上於天需君子以飲食宴樂

云上於天欲雨而未雨非不雨也有所待也君子觀需之象當險難之世必優防寛緩以待之故以飲食宴樂非有所玩也事變之來茍不能寛之以待其定而方且與之俱擾則未有不顚倒錯亂而防其所守者矣周公當狼跋之際而赤舄幾幾孔子在陳蔡之間而歌不輟其飲食宴樂之義乎

初九需於郊利用恆無咎

象曰需於郊不犯難行也利用恆無咎未失常也需之世初最逺於難故需於郊郊者寛閒廣莫之地也初以在下之陽潛而勿用惟能安靜自守退居於寛閒之野以待其定未嘗輕舉妄動犯難而行故能守其常而無失蓋君子居易以俟命者也東漢之末諸侯競起天下才智之主莫不鼓舞於功名之防而諸葛孔明方且澹然自處抱膝長吟於艸廬之下若無意於世者彼固有所待爾然則隆中髙臥之舉其需於郊之謂耶

九二需於沙小有言終吉

象曰需於沙衍在中也𨿽小有言以吉終也

衍寛也廣也謂九五也二與五爲應而四間之故需於沙沙者以其近於險也二欲從五四不免於有言然其言亦小矣九五之君方以寛廣之道待我彼𨿽有言何以間吾君臣之合哉夫是之謂終吉

九三需於泥致冦至

象曰需於泥災在外也自我致冦敬愼不敗也

凡所以爲難者謂坎也三居下卦之極廹近於險故需於泥泥者坎水之險也夫人必自侮然後人侮之國必自伐然後人伐之冦難之來未有不自乎我有以招之者茍能於此知所敬焉則可以免乎敗矣不然冒險而不戒豈不危哉紂自作孽以致周人之難方且謂已有天命謂敬不足行是以卒有倒戈之衂此不知敬謹之義者也

六四需於血出自穴

象曰需於血順以聽也

四爲三陽之蔽三陽之進四之所深忌者也故常有以拒之然剛健不息之徳彼豈能終防之哉力旣不敵而至於傷不得已出穴以避其鋒且順以聽命焉四於此亦無能爲矣自古小人𨿽多爲君子之間然君子之黨勝則未有不折而從我者狄仁傑引五王於朝而二張卒以伏辠豈特出穴之傷哉

九五需於酒食貞吉

象曰酒食貞吉以中正也

需之世三陽類進而六四之小人不能間之者以有九五爲之主也九五之君以中正之徳待天下寛緩樂易以受三陽之歸故需於酒食貞吉酒食者所以養賢之道也古者致治之世人主盡尊賢之禮賢人無家食之義鹿鳴三奏而權輿不作所謂百官牛羊倉廩備以事舜於畎畆之中者是豈特廩人繼粟庖人繼肉而已哉鼎之彖曰大亨以養聖賢此之謂也

上六入於穴有不速之客三人來敬之終吉

象曰不速之客來敬之終吉𨿽不當位未大失也上六處需之極三陽之進上六之所不願者也而不能抗故謂之不速之客不速者謂其自來而非我有以招之也夫幹本上也坎本下也幹之必進坎豈能久拒之哉六四扼之而有出穴之傷上六敬之而有入穴之固是𨿽不若九五之當位亦未至如四之大失矣陰陽相交之際正君子小人進退之決不可不謹也故九三之致防則告之以敬謹不敗上六有不速之客則告之以敬之終吉然則敬之爲用果何往而不可哉

【坎下乾上】

訟有孚窒中吉終凶利見大人不利涉大川

彖曰訟上剛下險險而健訟訟有孚窒中吉剛來而得中也終凶訟不可成也利見大人尙中正也不利涉大川入於淵也

天下不平之心常生於有所激乾剛而坎險剛則不屈險則能防不屈則有好爭之心能防則有相傾之智健與險相遭而不相能此訟之所爲作也凡人之心莫不有中孚之信自其一爲血气所激而至於相訟則是非曲直之理不能以自明而前日由中之信始窒塞而不通矣於此之際茍能知懼而中止則吉苟不知懼而怙終焉凶必隨之蓋訟非美事也不可以長惟其出於不得已而爲之尙可諉焉若得已而不己凶之道也剛來而得中謂九二也利見大人謂九五也九二能中止其訟而九五則聽訟之主也孔子曰聽訟吾猶人也必也使無訟乎九五之君以中正之道待天下使天下聞風而化此能使人無訟者也夫人之所以訟者以其險也見險而能止則可免於難冒險而行則未有不防者矣故不利涉大川畏其入於淵也𨿽曰健與險相遭然幹之剛健猶有明白洞達之理而至於坎之險則有深防不可測之失聖人以涉大川爲戒豈非以險爲可畏也哉

象曰天與水違行訟君子以作事謀始

幹以健而行於上坎以險而行於下二者所行相違而不相協夫是之謂訟君子居訟之世欲有以止之必先作事謀始作事謀始者謂止於未訟之前也未訟之前人莫不有禮義亷恥之心使是心常存不爲血气所激安得有訟哉故媿恥之風能已人心於聽斷之外此必使無訟之意也

初六不永所事小有言終吉

象曰不永所事訟不可長也𨿽小有言其辧明也所事謂所爭之事也初與四爲訟者也以陰柔之質居下卦之下上應扵四而不相能以至於訟是以四不免扵有言然四𨿽小有言而初能不永其所事而止之故獲終吉夫四之所以有言者非以紛爭相競者也蓋將以辧其曲直之理也惟其辧之也明是以初知其訟之不可長也孔子曰片言可以折獄者其由也與故小邾射之來千乘之國不信其盟而信子路之言豈非以其辧明也哉

九二不克訟歸而逋其邑人三百戶無眚

象曰不克訟歸逋竄也自下訟上患至掇也

春秋晉人納防菑於邾弗克納說者曰大其弗克納也弗克者非其力之不能義之弗克也二與五爲訟以分言之二爲臣五爲君其義亦悖矣二自知其不可故不克訟而歸深自貶損逋竄其邑而不與爲較然後能免於災眚二之所以爲此者蓋將以求免於患也夫以下而訟上其患之來猶掇而取之茍不知自反豈不難哉管仲奪伯氏駢邑三百而伯氏沒齒無怨言夫伯氏之所不怨其亦以夫義之不克也歟

六三食舊徳貞厲終吉或從王事無成

象曰食舊徳從上吉也

人之所以有訟者以其好勝也好勝之念激於其中喜新而厭舊不能安其常守而有輕攺妄作之心尙安能帖然靜處於無事之地哉惟六三以陰柔居於眾陽之間退然自處食其舊徳而無慕乎其外兢兢守正故𨿽若危厲而終以獲吉蓋由其無好勝之念也惟其無好勝之念是以或從王事而不居其成三之自處恬退若此我無所加於人人忍與之較哉馮異每所止捨諸將並坐論功異常獨屏大樹下光武璽書褒之有曰徵西功若丘山猶自以爲不足孟之反奔而殿亦何異哉若馮異者可謂或從王事無成者矣彼爭功而防劍擊柱豈不媿乎

九四不克訟復卽命渝安貞吉

象曰復卽命渝安貞不失也

四之不克訟卽初之不永所事也四與初有言其始固不免乎訟矣而四能知所以自復卽其義命所在變其前日之訟以安乎後日之貞是以吉而不失也夫人之所以好訟以其不知命爾使之知命則將有以安其自然而尙何用紛紛也哉春秋鄭人來渝平傳曰渝變也

九五訟元吉

象曰訟元吉以中正也

五爲聽訟之主凡天下之訟於我焉取決者也聖人以中正之道待天下而天下之不中不正者皆不足進於聖人之前在聖人無聽斷之勞而在天下自得安貞止訟之美虞芮之爭聞文王之風而自化文王豈果有以使之哉正心格物之效不言而從不令而勸蓋有非形迹之所可議者矣

上九或錫之鞶帶終朝三褫之

象曰以訟受服亦不足敬也

以剛居上健不能止訟而勝者也訟而勝故之鞶帶之服是豈徳賞也哉蓋所以愧之也旣服之又褫之褫之不已而至於三愧而不安之甚也夫有功而獲賞固可貴也今以訟而受服尙何足敬乎古之聖人所以開天下愧恥之心蓋亦有道矣吳王不朝錫以幾杖張武受賂賜以金錢文帝所以待二子者是豈有所畏而然哉凡以愧其心爾此以訟受服之義也

【坎下坤上】

師貞丈人吉無咎

彖曰師眾也貞正也能以眾正可以王矣剛中而應行險而順以此毒天下而民從之吉又何咎矣

丈人者師之主也威譽徳業足以服三軍之心使敵人聞風而畏如周之尙父漢之周勃衛霍蜀之諸葛孔明晉之羊祜唐之郭子儀卽其人也夫用師之道𨿽以眾爲主而用眾之道必以貞爲先正者眾之所恃以取勝者也春秋傳曰師直爲壯曲爲老傳之所謂直卽易之所謂正也其動也有辭其出也有名以至仁伐不仁以至義伐不義能以眾正非湯武之師而誰爲之哉剛中而應謂九二也二以剛居中上應於五師之所謂丈人者也險坎也順坤也兵凶器戰危事其險亦可畏矣而濟之以順應天順人王者之舉也夫兵本所以衛民也而不免於傷民以戰止戰以殺止殺要在其終而後可見也譬如以藥而攻疾𨿽復暝豈所以毒之哉此宜若有咎者而吉且無咎以其心乎愛也孟子曰以生道殺民𨿽死不怨死且不怨而況乎未至於死也哉

象曰地中有水師君子以容民畜眾

兵形象水水之行也而伏於地中則其形有不可測者矣君子觀師之象故其爲兵也常容之於民而畜之於眾使天下見其爲民而不見其爲兵夫孰得而狎之哉周之井田齊之內政漢之材官唐之府兵皆寓兵於農無事而耕有事而戰此容民畜眾之義也

初六師出以律否臧凶

象曰師出以律失律凶也

舊說否音鄙非也否與不同謂其不如此也律卽法律之律謂以眾正也甘誓曰左不攻於左汝不共命右不攻於右汝不共命馭非其馬之正汝不共命泰誓曰四伐五伐六伐七伐乃止齊焉此師之所謂律也出師之道必以紀律爲先茍出不以律𨿽善亦凶王者之師以正勝不以奇勝也春秋邲之戰孫林父欲還彘子以中軍佐濟知莊子曰此師殆哉周易在師之臨曰師出以律否臧凶師之臨初六之變也

九二在師中吉無咎王三錫命

象曰在師中吉承天寵也王三錫命懷萬邦也

二以一陽爲眾陰之主師之所謂丈人者也古之爲將者必先得君於中故能功成而無後患茍不得於其中讒間一開則𨿽欲求免且不可得而況能承天寵也哉二之在師中有六五之應是以吉且無咎而獲王三錫命之以其得君於中也夫賞當其中則天下咸服萬邦之懷不亦宜乎宣王命召虎平淮夷召公則固有功矣而非宣王知之則未必能安故釐爾圭瓉秬鬯一卣錫山土田召公之所以承天者以宣王能任之也樂羊伐中山非魏文侯之明則篋書之謗何以自免信乎爲將者不可不得君也

六三師或輿屍凶

象曰師或輿屍大無功也

輿眾也屍主也任將之權貴乎專一權專則進退在我而無掣肘之憂茍不能專執其權而使或者得以眾人主之未有不敗者也晉荀林父不能制先縠趙同趙括之專是以有邲之敗師或輿屍豈獨無功也哉

六四師左次無咎

象曰左次無咎未失常也

次止也左次者止於無用之地也四以陰居陰自知其力之不足而左次以待之此宜若有咎者矣然能審彼已之彊弱不失其常而免於覆亡之患此所以能無咎也春秋齊師宋師曹師次於聶北救邢遂伐楚次於陘聖人於齊桓之事皆有以取之以春秋之所取則知易之所以無咎信乎其無咎也哉

六五田有禽利執言無咎長子帥師弟子輿屍貞凶象曰長子帥師以中行也弟子輿屍使不當也

長子謂九二也弟子謂四陰也任將之道貴乎專一任將而不出於一未有不敗事者五以陰居柔爲師之主慮其不能一也故告之曰敵之爲害譬如田之有禽執而取之辭正言順尙何咎之有哉然二以剛中之徳居長子之任五旣與之爲應矣是長子帥師者也長子帥師不能專任而又使弟子之眾主之以君使臣𨿽出乎正然使之不當能無凶乎唐討安慶緒九節度之師不相統一以郭子儀之賢亦可謂長子矣而無救於大師之潰以其任之不專也然則弟子輿屍豈非任將之大戒也哉

上六大君有命開國承家小人勿用

象曰大君有命以正功也小人勿用必亂邦也

上六處師之極師有功而人君錫命之時也功之大者爲諸侯次者爲卿大夫故有開國承家之象開國承家謂裂地以封之也用兵之初使智使勇使愚使貪惟其才而已豈暇有所決擇哉然功成事立之後而求爲久安之計則當辧正其功分別君子小人而使之各安其處故有小人勿用之戒所謂勿用者非謂棄其功而不錄也謂求有以處之而使之不亂也髙祖捐數千里地以封三將而不免葅醢之禍光武退功臣進文吏列侯奉朝請而君臣相安了無猜忌之隙韓彭英盧固非忠順自全之道然使髙祖有以處之亦何至若是之極也哉

﹤經部﹐易類﹐用易詳解﹥

欽定四庫全書

用易詳解卷三

宋李撰

上經【比至否】

【坤下坎上】

比吉原筮元永貞無咎不寧方來後夫凶

彖曰比輔也下順從也原筮元永貞無咎以剛中也不寧方來上下應也後夫凶其道窮也

忠信爲周阿黨爲比君子周而不比比非美名也然能審其所比比而不失乎正則非所以爲美者未有不反爲至美者也故原筮元永貞無咎原再也再筮而後從之貴其審也曰元曰永貞而後無咎茍非善與貞則咎有所不免矣比之世五以一陽爲眾陰之主合陰以助陽故曰比輔也下順從也天下惟柔者易於茍說惟剛者不肯茍從凡阿諛求合者皆柔弱之徒而守貞不屈者必至剛之士比之所謂元永貞惟九五之剛中足以當之五陰求比於陽而阻於坎險故有不寧之象不寧者求安是以方來而不窮上下皆應之也後夫凶謂上六也比道貴乎始眾人皆求比而已獨後焉進無所與退無所附其凶也宜哉嘗觀蒙初筮告再三瀆而比原筮元永貞無咎筮一也在蒙則以再三爲瀆在比則以原筮爲吉何也蒙之筮以人求我者也以我爲人求其進退在我故欲其審此其所以異也

象曰地上有水比先王以建萬國親諸侯

建萬國親諸侯比之大者也古者至治之世天子適諸侯曰巡狩諸侯朝於天子曰述職成周盛時比年小聘三年大聘五年一朝上下相親相比共樂大同協一之風當是之時不獨下之人有以比於上而上之人亦有以比於下分𨿽嚴而情不至於相隔玆非比道之大者哉

初六有孚比之無咎有孚盈缶終來有他吉

象曰比之初六有他吉也

居比之首而欲求比於人比之最難者也夫以疑待物物必猜焉以信待物人必保焉求比之初茍不以誠信自守未有能無咎者故必有孚比之而後可以無咎也信之在人蘊於一心之中不過盈缶之防爾然而感此而彼應感近而逺應感一人而千萬人應其始𨿽甚防而其終也方來畢應至於有他之吉微之顯誠之不可掩蓋如此也齊桓公於柯之會要盟可犯而桓公不欺故天下諸侯皆翕然歸之而伯業以成傳者以爲桓公之信著於天下自柯之盟始焉此豈非所謂有孚盈缶終來有他吉者哉

六二比之自內貞吉

象曰比之自內不自失也

求比之道莫患乎捨己而惟人之徇捨己而惟人之徇則物重而我輕未有不防失其所守者二居中得正安恬自守是知以內自重者也夫所重者在內則其求之於人者必不茍以此爲比尙安有自失其守者哉伊尹不以湯之幣聘而易其畎畆之樂孟子不以齊之萬鐘而廢其不見諸侯之義皆比之自內者也

六三比之匪人

象曰比之匪人不亦傷乎

六三之所比者上也上有無首之凶則非其人可知矣非其人而比之是可傷也商鞅之於景監谷永之於王鳳牛僧孺之於李宗閔皆比非其人自防於姦邪而不悔可不悲哉

六四外比之貞吉

象曰外比於賢以從上也

外也賢也上也皆謂五也四之應在初初爲內則五爲外可知矣四不內從其有應之初六而外比乎剛中之九五是能知所決擇者也故爲貞吉貞吉者謂其以貞而得吉也比不失賢以從其上可不謂之貞哉伊尹丑夏而歸亳防子去商而歸周陳平自楚而歸漢馬援捨隗囂而歸光武皆知外比之貞者也

九五顯比王用三驅失前禽邑人不誡吉

象曰顯比之吉位正中也捨逆取順失前禽也邑人不誡上使中也

顯比比之顯然者也王者比天下之道明白洞逹其好惡人皆得而見之故曰顯比也三驅之禮三面缺其一禽逆來向我則捨之其背而去我則射而取之舍其逆來者而取其背去者故其所捨必前禽也王者比天下之道叛而伐之服而捨之故邑中之人不待誡而吉夫邑中之人在吾封域之內皆前禽也而尙何用乎誡之也哉是故可取則取之可捨則捨之使天下皆知相親相比之義而無乖爭犯陵之習所謂建萬國親諸侯比之大者未有大於此者也非所居之位得其正所使之道得其中能若是乎成周盛時洛邑旣成四方民大和防侯甸男邦咸在百工播民和見士於周其比可謂顯矣而商之餘民猶有所未服故成王伐淮夷伐奄四徵不庭而後天下晏然六服羣辟罔不承徳以成太平之治然則捨逆取順眞王者比天下之極功也哉

上六比之無首凶

象曰比之無首無所終也

比道貴乎始始之不正其後有不可勝言者矣故上六以無首爲凶惟其無所始是以至於無所終也塗山之會萬國畢赴而防風氏後至爲戮所謂後夫凶者其上六之謂乎

【乾下巽上】

小畜亨密雲不雨自我西郊

彖曰小畜柔得位而上下應之曰小畜健而巽剛中而志行乃亨密雲不雨尙往也自我西郊施未行也小畜者以臣畜君之卦也以臣畜君其心𨿽順而其迹不免有拂逆之嫌故有密雲不雨之象夫陰陽和而後有雨澤之功君臣和而後成天下之治小畜者以臣而畜其君君未必肯受其畜而臣必求有以尙之外有所拂而內有所拒君臣之間未能和同無間此所以止爲密雲而不能爲雨也西郊兌也陰之所居人臣之象也小畜之密雲自我西郊言其所以致此者皆人臣爲之也然則爲小畜之主者其六四之謂乎四以柔居陰正當大臣之位而上下五陽從而應之四所以畜者也而上下五陽爲其所畜者也畜君之難古人病之故曰畜君何尢畜君者宜若有罪者也而畜之以其道則何尢之有故健而能巽剛而得中𨿽有諫諍之名而無矯訐之過夫如是則吾之志可以有行而君臣之間可以相通而亨矣密雲不雨非不雨也尙往則雨也自我西郊非止於西郊也所施之未行也方其爲畜之初上下扞格而不相入故𨿽有愛君之心而人君或有所不能受是以所施齟齬曰西南得朋乃與類行東北防朋乃終有慶是故天气下降地气上騰陽居其所陰防其朋然後云行而兩施今六四之巽旣上騰矣然而未離其類自我西郊是以屯其膏而未下也子曰密雲不雨尙往也自我西郊施未行也尙往之爲言猶曰乃與類行雲爾自我西郊而未逹於東北施之未行不亦宜乎東北艮也自北而東震也大畜以艮畜乾而九三上九皆有震體此其所以異於小畜歟

象曰風行天上小畜君子以懿文徳

云所以爲雨也而風薄之是以不能雨也君子當小畜之世未能行其所施則當漸以積之而不可太驟故以懿文徳以懿文徳者君子自畜之學也天下未有己之不正而能正人者小畜之君子必先懿其徳於已而後求有以畜其君豈非自治之道哉

初九復自道何其咎吉

象曰復自道其義吉也

以臣而復君事之不順者也此宜若有咎矣然而復之而務引其君於當道則其心實順故曰何其咎吉謂心乎愛君其迹若可咎而其義則吉也此所謂畜君何尢者也其周公攝政之事乎周公攝政人有非之者矣然周公之心不過輔導成王盡其拳拳之愛爾彼流言於國何足爲吾咎哉

九二牽復吉

象曰牽復在中亦不自失也

以全體論之則爲畜者巽也受畜者幹也以六爻論之則爻皆有畜之義九二以陽居陰此大臣之得君而欲恬退者也惟其以恬退自處故常有求去之意必待牽挽之而後復夫牽之而後復𨿽不若復自道之爲美矣然退不失其中則亦未有不吉也其周公作君奭之事乎周召相成王爲左右而召公不悅欲逺引而去周公作書以挽畱之丁寧委曲無所不用其至而召公亦釋然自悔有篤棐時二人之言此豈非所謂牽復吉者哉

九三輿說輻夫妻反目

象曰夫妻反目不能正室也

輻者輿之所賴以行者也妻者夫之所資爲助者也輿而說輻則不能行夫妻而反目則不能正其室矣此猶君臣相資而至於不相悅未有不睽離者也三處幹之極而受畜於四四之畜三三之所不能堪也乾爲夫巽爲長女故有夫妻反目之象其周公東徵之時乎周公遭變逺則四國流言近則王不知是以不免有東徵之役苟非金縢之啟不辧而自明則反目之禍必有不可勝言者以臣畜君𨿽有周公之聖防不能免可不畏哉

六四有孚血去惕出無咎

象曰有孚惕出上合志也

小畜之所以畜幹者四也四以陰畜陽是以臣畜君之象也以臣畜君其事爲不順必有忠信之誠而後可六四惟其有孚是以血去惕出血去則可以無傷惕出則可以無懼無傷無懼何咎之有四之所以致此者以其忠信之念有以動悟人君之心而與上合志故也其周公西歸之事乎天大雷電以風之變周公之精誠上通於天金縢之書一啟而成王卽知悔悟歸禾嘉禾之書作君臣交歡亦可謂無間矣非周公之忠誠不欺豈能致成王之自悔也哉故公自謂作周孚先信乎其有孚矣

九五有孚攣如富以其鄰

象曰有孚攣如不獨富也

以巽畜乾卦之全體然也而自六爻別之則四爲臣五爲君五亦受畜者也五切近於四故謂四爲鄰四旣有孚矣而五亦以信待之君臣相親相信牽攣而無間五不能自富也而待四以爲富四之畜五其有功於五亦多矣是君臣相資之至焉者也周公旣歸於東輔導成王盡其愛君之忠而成王亦拳拳於公畱之而不使去故制禮作樂成洛邑遷頑民皆公身任其責而成王因之以坐享太平之治此其所謂富以其鄰者哉

上九旣雨旣處尙徳載婦貞厲月幾望君子徵凶象曰旣雨旣處徳積載也君子徵凶有所疑也

處卦之極畜道成矣故前日之密雲不雨者今則旣雨謂其陰陽之和也前日之自我西郊者今則旣處謂其君臣之無間也上九果何以得此哉其徳之積厚有以任天下之重也𨿽然以臣畜君事爲不順不可過也故有婦貞厲月幾望之象夫婦所以配夫也而不可過乎貞過乎貞則危矣月所以配日也而防至於望則敵乎陽矣以臣畜君畜之太過其能無陵犯之憂哉故君子於此不可復徵徵則防矣此周公復辟之事也周公旣歸自東君臣相得無間亦可謂旣雨旣處矣公自任以天下之重一身總百官而不以爲辭亦可謂尙徳載矣而公乃復於明辟焉豈非憂其婦之過乎貞而月之至於望也哉不然以霍光之忠而卒不免於禍君子徵防聖人之戒深矣

【兌下乾上】

履虎尾不咥人亨

彖曰履柔履剛也說而應乎幹是以履虎尾不咥人亨剛中正履帝位而不疚光明也

六三爲履之主以一陰而居於眾陽之間以柔履剛犯天下之至危者也自子至寅爲三陽三陽幹也而寅爲虎故有履虎之象幹之爲卦剛而不可犯亦猶虎之爲物剛猛而不可近也孰能履之而無反噬之憂哉然六三以柔履剛而虎不見咥是必有其道矣三之爲道柰何不過乎以說而應之也三以和說之道而應乎幹故能履而不傷是以亨也莊子曰養虎者不敢以生物與之爲其殺之之怒也不敢以全物與之爲其決之之怒也時其饑飽逹其怒心虎之與人異類而媚養己者順也莊子所謂順卽易之所謂說也故曰形莫若就心莫若和古之至人天眞內融與物無迕故能入火不焦入水不濡入獸不亂行入鳥不亂羣其和說之至孰能傷之哉聖人於履示天下後世以涉世之法蓋如此也曰剛曰中曰正皆謂五也五居至尊之位者也兌爲毀折而五履之冝若病矣然履帝位而不疚者以其有是三者之徳光明而不可掩也然則履之爲義眞聖人處已應世之大者歟

象曰上天下澤履君子以辯上下定民志

系辭曰天尊地卑乾坤定矣卑髙以陳貴賤位矣上天下澤而貴賤之位已定於三極肇判之先此禮之所由起也君子觀履之象而以辯上下定民志夫民志之不定皆生於上下之分不嚴而各有覬覦之心苟能辧其分之所當得使上者安乎其上下者安乎其下則榮願有餘而爭奪自息尙安有淩犯之習哉

初九素履往無咎

象曰素履之往獨行願也

初九以陽剛之資安於在下踐履之有素者也凡人無一日之素而昧於有行未有能免咎者初九惟其踐履有素是以能獨行其志願之所安以此而往何咎之有叔孫通欲正君臣之義召諸生於齊魯所不能致者二人二生之勇往不反素履者也彼其志趣之所向毅然有大臣之風安肯爲一叔孫通而輕變之哉

九二履道坦坦幽人貞吉

象曰幽人貞吉中不自亂也

二以陽居陰安恬自守故其所履之道坦坦自適而無憂坦坦者樂易之狀也九二之所以爲履者其幽人之貞乎幽人自居於幽閒僻陋之鄕無所羨慕於外故富貴不能淫貧賤不能移威武不能屈舉天下之大不足以亂其中之所守履之正而吉也伊尹居於畎畆之中以堯舜之道自樂𨿽祿之以天下有所弗顧系馬千駟有所弗視此豈非所謂履道坦坦者哉

六三眇能視跛能履履虎尾咥人凶武人爲於大君象曰眇能視不足以有明也跛能履不足以與行也咥人之凶位不當也武人爲於大君志剛也

論一卦之體則所以爲履之主者三也三以說而應於幹是以履虎尾而不見咥也論六爻之位則三本陰也而居乎陽是不能說者也惟其不能說是以不免有咥人之凶也夫渉世之法以和說爲先而和說之道以謙退爲本惟能斂其有餘而自處於不足則𨿽履天下之至危而物莫能傷若夫六三則無其徳而冒其事者也以陰柔之資而居剛彊之位如人之眇而自以爲能視跛而自以爲能履夫眇者之視豈眞能有明哉跛者之履豈眞能有行哉不過外慕其名而冒爲之爾三本不足而自以爲有餘此所以履虎尾而見咥也六三之履是武人之事也武夫志乎剛而不能自抑往往有爲君之志是以凶也其楚靈王之徒歟靈王無桓文之徳而僥幸乎湯武之事號召諸侯淩蔑小國橫亦甚矣而不知公子棄疾之得以議乎其後是履虎而有反噬之憂者也觀其投龜詬天之語鋭然有取天下之志而幹谿之禍卒不免焉此豈非所謂武人爲於大君者哉

九四履虎尾愬愬終吉

象曰愬愬終吉志行也

愬愬憂畏之狀也四居六三武人之上而又廹近於五其爲履虎危亦甚矣四自知其危也而憂畏以保之是以其志上行而終有其吉所謂終吉者言其始之或不免也石慶以恭謹而自全於孝武之世張安世以謹畏而獲免於宣帝之朝若二子者其愬愬終吉者乎若夫灌夫以驕溢被誅楊惲以怨望獲罪其亦異乎九四之爲吉矣

九五夬履貞厲

象曰夬履貞厲位正當也

夬決也五以陽剛之徳居至尊之位以夬而決物者也夫剛之爲用不可以太過若利刄焉善刀而藏之則無缺折之傷茍恃刄之利而求割乎物則刄與物俱傷矣九五之夬履是過乎剛者也惟其過乎剛故𨿽得正當之位而亦不免乎有危厲之憂然則人君之剛徳其可不知衝而用之也哉秦始皇漢武帝皆有過剛之失故秦以之亡而漢亦有虛耗之其爲危厲亦甚矣箕子曰沈潛剛克髙明柔克貴其中也

上九視履考祥其旋元吉

象曰元吉在上大有慶也

祥證也旋反也禍福之來莫不各有其證視其所履之善惡以占其所應之吉凶君子於此可以自反矣上九履道之成自初至五其所履之或得或失皆有以徧觀之是以能自反諸身以獲元吉之慶元吉者以善而得吉者也伊尹曰作善降之百祥作不善降之百殃周公曰我不可不監於有夏亦不可不監於有殷蓋前車之覆後車之戒前事之不忘後事之師所謂視履考祥者其此之謂歟

【乾下坤上】

泰小往大來吉亨

彖曰泰小往大來吉亨則是天地交而萬物通也上下交而其志同也內陽而外陰內健而外順內君子而外小人君子道長小人道消也

往者屈也來者信也屈信相感而利生焉泰小往大來是陰之屈而陽之伸也陰屈陽信小者往而不復大者來而不止而利於是乎生此其所以吉而且亨也天地交坤乾是也上下交二五是也坤升而上干降而下乾坤相交而上下而萬物無不通之气二以臣而上應於五五以君而下應於二二五相交而上下無不同之志是泰之所以爲泰也內陽而外陰則陽用事而陰退居於無用之地矣內健而外順則健者日進而順者不敢抗矣內君子而外小人則君子在位而小人失位矣長如艸木之長日盛而日益也消如雨雪之消日融而日釋也夫君子小人之際聖人之所以爲盡心焉者也聖人作易於陽之進則每爲之喜於陰之進則每致其憂今泰之爲卦三陰三陽𨿽若相敵而陽有浸長之勢陰有自屈之理故於彖諄復言之豈非深致其喜也哉

象曰天地交泰後以財成天地之道輔相天地之宜以左右民

泰者至治之世也至治之世不可復有所爲尙容以私智加於其間哉故爲人君者不過卽天地之道而裁成之因天地之宜而輔相之以左右斯民與之相安於無事而已此保治之道也放勲曰勞之來之匡之直之輔之翼之使自得之舜曰予欲左右有民然則堯舜無爲而治豈非居泰之世乎

初九防茅茹以其彚徵吉

象曰防茅徵吉志在外也

外卽春秋傳所謂同外楚也茅之爲物薄而用可重以其純潔故祭祀用之君子之象也君子引類而進如防茅焉防其一則根茹相連而起故以進而吉進而吉是進之以正者也然君子之外小人豈誠有心於外之哉以類相從君子之黨勝則小人之黨孤𨿽非外之乃所以深外之也禹遜於稷契臯陶而四防之惡無能爲狄仁傑引五王於朝而二張之姦不足慮君子引類以外小人其事如此

九二包荒用馮河不遐遺朋亡得尙於中行

象曰包荒得尙於中行以光大也

尙配也主也猶漢尙符璽尙公主之尙荒者小人之荒穢而無所用者也馮河者小人之勇而可使者也荒者包而容之勇者因其才而用之𨿽至疏至逺未嘗遺也夫如是則在我者無偏系之心而朋黨之患亡矣二以陽居陰而上應扵五此大臣之得位者也二不以其得位自矜而方且恢洪廣大舉天下之小大包而納之於度量之中可容者容之可用者用之是得配於六五中行之君而獲光大之美二可謂有大臣之量者也夫君子之於小人要當容之以受其歸而不可疾之以甚其惡晉欒氏之難樂王鮒謂範宣子曰曷反州綽邢蒯勇士也宣子曰彼欒氏之勇也王鮒曰子爲彼欒氏乃亦子之勇也夫使宣子能從王鮒之言則二子之勇必爲吾用又安有異日曲沃之變哉嗚呼若宣子者是不知用馮河之義者也

九三無平不陂無往不復艱貞無咎勿卹其孚於食有福

象曰無往不復天地際也

幹本居上坤本居下泰以相交而互爲升降至於九三則天地將復之際也幹不能久安於下而求復於上坤亦不能久安於上而將復於下蓋未有平而不至於陂往而不至於復者泰之極則否乘之是亦勢之必至者矣當此之時而欲求有以使之不至於否則柰何不過以艱守貞而已居至治之極而能以克艱爲心持天下之正而不流於變此保泰之道也夫陰陽之必至扵復是其必信之理也吾誠能以艱貞自治則理𨿽必信而可以無憂而坐享太平之福矣蓋天人有相勝之道治亂有可移之理人君知保治之戒則安知泰之不可長享也哉舜之時泰和極治之時也惟其君臣之間知所警懼故後臣克艱之戒警戒無虞之戒惟時惟防之戒更相儆敕而天下之治卒至於天其申命用休玆非所謂艱貞無咎者歟

六四翩翩不富以其鄰不戒以孚

象曰翩翩不富皆失實也不戒以孚中心願也

富與實皆謂陽也鄰謂二陰也翩翩者欲下之狀四所以能與其鄰翩翩而俱下者以其不富皆失實也而三陽亦有志於復故欣然納之不待告戒而更相孚信焉君子是以知泰之必反爲否其勢然也夫陽降而陰升𨿽有相交之義而實非其心之所欲乃今陽復於上陰反於下上下易位而各安其處玆非其中心之所願者哉

六五帝乙歸妹以祉元吉

象曰以祉元吉中以行願也

五居尊位故言帝尙書自成湯至於帝乙帝乙紂之父也而史亦謂湯爲帝乙京房載成湯嫁妹之辭曰無以天子之尊而乘諸侯無以天子之冨而驕諸侯則所謂帝乙疑爲成湯言之也婦人謂嫁曰歸𨿽以帝女之貴猶下嫁於諸侯降尊就卑之義也五以至尊之位而能屈己以從下九二之剛不恃其尊而以至柔接下故有帝乙歸妹之象焉夫能忘勢以下人者𨿽不求福而福自至其爲元吉也豈不宜哉然五所以爲此者初非有所矯而後然也其好賢下士之誠出於中心之所願欲自然而然者也五在離爲中女故曰妹

上六城復於隍勿用師自邑告命貞吝

象曰城復於隍其命亂也

闕土爲隍積而成城城之壞也復歸於隍事之反本有固然者坤本下也而居於上及其復也則必反於下此何異乎城之復於隍哉上六居泰之極而否乘之是以有岸谷之變方是之時權臣擅命於下天子之號令不出於國邑之中豈可用師以貞之哉用師以貞之貞之不可則反爲吝矣何者其命已亂無庸貞也唐明皇天寶之末玩治不戒而成祿山之禍河北二十四州如入無人之境明皇之威命已亂而方且趣哥舒翰而使之出戰一敗塗地而兩京爲虛此犯勿用師之戒其禍豈獨貞吝也哉

【坤下乾上】

否之匪人不利君子貞大往小來

彖曰否之匪人不利君子貞大往小來則是天地不交而萬物不通也上下不交而天下無邦也內陰而外陽內柔而外剛內小人而外君子小人道長君子道消也否者泰之反也泰之極則否乘之向之往者今變而爲來矣向之內者今轉而爲外矣向之所謂陰與柔之小人今皆據用事之地矣上下易位天地閉塞而不相交人道絕滅故曰否之匪人也泰之世非無小人也而小人擯棄於外不足以爲君子之害此防之所以爲泰也否之世非無君子也而君子逺引退避惟恐小人之防此否之所以爲否也堯舜之世𨿽有四防不能爲患桀紂之世𨿽有龍逢比干亦復何益則否泰之相反其君子小人勝負之決乎君子者國之綱也不有君子其能國乎此所以天下無邦也漢鉤黨之獄唐白馬之禍善良掃地殆盡而漢唐亦隨之以亡所謂天下無邦豈不可畏哉

象曰天地不交否君子以儉徳辟難不可榮以祿邦無道富且貴焉恥也無道而冨貴豈獨可恥也哉亦有可憂者矣故君子當否之世深自貶損以避其難未嘗敢以爵祿爲榮凡所以求免之道也故曰生於亂世貴而能貧可以後亡君子陽陽之詩賢者相招以祿仕𨿽伶官之賤而不以爲辱凡以存身逺害而已可不悲哉

初六防茅茹以其彚貞吉亨

象曰防茅貞吉志在君也

否之初六卽泰之初九之君子也君子在泰則防茅茹引其類以進在否則防茅茹引其類以退守貞不屈是以吉且亨也初六之退豈遂忘情於斯世哉其志則未嘗一日而不在乎君矣防子箕子相引以求去而自靖人自獻於先王猶有拳拳不忍之心故曰志在君也

六二包承小人吉大人否亨

象曰大人否亨不亂羣也

將欲取之必固與之六二小人之黠者也小人曲意以奉承君子非助之也蓋欲有以並包之也外示忠信而中藏禍心君子中之此小人之利故曰小人吉也惟大人於此知其陰謀詭計而速去之髙舉逺引不亂乎小人之羣故其迹𨿽否而其道則亨矣陽貨之見孔子也彼豈知尊聖人哉將以並包之爾而孔子時其亡也而往拜之故一諾之言足以屈小人於言語之外玆非所謂大人否亨者哉

六三包羞

象曰包羞位不當也

以六居三處非其位者也處非其位不能自安而常有赧然羞媿之心蓋𨿽小人未有無恥者亦惟君子有以媿之也小人知恥而否庶防可通矣

九四有命無咎疇離祉

象曰有命無咎志行也

疇類也離附也四居近君之地蓋大臣欲助其君以濟夫否者也否之世小人擅作威福不知有君命之可從而九四能有其君命以忠義自守故小人不得以爲之咎而君子之疇皆相附麗以獲其福祉而其志行矣武后屏中宗於外當時之臣豈知有中宗之命令哉而狄仁傑從容之間未嘗一日不以中宗爲言故五王之徒引類而進以成取日虞淵之功所謂離祉其是之謂歟

九五休否大人吉其亡其亡繋於苞桑

象曰大人之吉位正當也

休止也九五有大人之徳能止夫否者也天下方否而五能止之以復於泰則其吉可知矣然五未嘗恃此以爲安也而方且有其亡其亡之戒焉再言之者戒之切而憂之深也惟其戒之切故其保治之道若系於苞桑根本牢固有不可防之勢而泰可復矣西漢否於新莽之亂而光武中興光武可謂能休否者也而天下旣平兢兢如不及審黃石存苞桑閉玉門以謝西域之質玆非戒之切而憂之深也哉

上九傾否先否後喜

象曰否終則傾何可長也

傾反也泰之復否之傾一也泰極則坤復於下否極則幹傾於上事極則反理之必然者也故否之上九先否而後喜此天地消息盈虛之運豈有終否者哉夏否於桀而湯承之商否於紂而周繼之秦否而漢興隋否而唐起先否後喜自古然矣

欽定四庫全書

用易詳解卷四

宋李撰

上經四【同人至蠱】

【離下乾上】

同人於野亨利涉大川利君子貞

彖曰同人柔得位得中而應乎幹曰同人同人曰同人於野亨利涉大川干行也文明以健中正而應君子正也惟君子爲能通天下之志

同人者合異爲同之卦也合異爲同惟天下之無心者能之一有心於其間則有偏系之私蓋未有能同者也故曰同人於野亨野者廣曠之地也天下之理惟廣大無私者爲足以得天下同然之情故同人自居於廣莫之野四通八達撤去藩籬無所滯礙而所與同者始無有不通者矣惟其無有不通故𨿽居患難之地而可使相救故曰利涉大川也荘子曰夫以利合者迫窮禍患害相棄也以天屬者迫窮禍患害相收也夫當禍患之相迫而相收不相棄焉非出於天合者有所不能此所以謂之干行也然則同人爲一卦之主其六二乎二以柔居陰得中得位而上應乎幹同人之大者也文明離也健乾也中正以應合二五而言之也君子和而不同如梁丘據之以水濟水有茍合之患焉此又貴乎君子之正也天下之志殊塗而同歸一致而百慮然非君子莫能通之君子以正而通天下之志而天下莫不相與以爲君子之同此同人之所以亨也歟

象曰天與火同人君子以類族辧物

天在上而火炎上二者相合而爲同人然幹本陽也離本陰也二者𨿽同亦有不同者矣故君子以類族辧物類其族而使不相雜辧其物而使不相亂如舜之別生分類蓋以不同而同之

初九同人於門無咎

象曰出門同人又誰咎也

同人之初中無私主出門而遂得其所同則其同也可謂出於無心者矣我無所求彼無所系兩相遭而適相得焉是天下之眞同者也而何咎之有孔子之鄭遇程子於塗傾蓋而語終日相親夫子於程子初未始有一日之素也而相得於不期然之中其出門同人之謂歟

六二同人於宗吝

象曰同人於宗吝道也

以全體論之二爲一卦之主同人之正也以六爻論之則二偏應於五其同有不廣者矣同人之道以廣大無私爲心而二徒知有五之可宗不能大同而系於私主以是爲同鄙吝之道也君所謂可據亦曰可君所謂否據亦曰否如梁丘據之所爲君子奚取哉

九三伏戎於莽升其髙陵三嵗不興

象曰伏戎於莽敵剛也三嵗不興安行也

二與五爲應而三四間之二之從五也是三與四之所欲攻而取之者也故三之於二也旣伏戎於艸莽之中而又升其髙陵以望之然畏五之剛彊而不敢進是以三嵗不興而至於不能行也春秋之世諸侯之從晉久矣而齊景公欲攘而取之然畏晉之彊而未之發也故今年次於五氏明年次於垂葭又明年次於渠蒢玆非所謂三嵗不興者歟

九四乘其墉弗克攻吉

象曰乘其墉義弗克也其吉則困而反則也

四近於五而逺於二亦欲得二者也故乘其墉以攻之四非力之不足者矣惟能知其義之不可是以弗克攻知困而自反於法則焉此其所以吉也晉趙盾以諸侯之師八百乘納接菑於邾其勢力爲何如哉惟其義之所在邾人一言而趙盾自屈於春秋書之曰弗克納者非其力之不能義不可也故傳者謂大其弗克納也然則人能知過而有以自反安有不吉者哉

九五同人先號咷而後笑大師克相遇

象曰同人之先以中直也大師相遇言相克也

二五之相應同人之正也而三四爲之間三之伏戎四之乘墉其始不免有外侮之憂然五知其理直而以大師克之是以卒相遇焉此所以先號咷而後笑也晉文公入國之初諸侯爲楚所間解體眾矣而城濮一戰之後踐土之盟翕然有大同輯睦之風此非大師克相遇者耶

上九同人於郊旡悔

象曰同人於郊志未得也

國外曰郊郊者無人之地也處卦之極髙亢在上物無與同故僅能無悔而已卦言同人於野亨而上九同人於郊志未得何也同人於野謂其無所不同者也同人於郊謂其無所與同者也無所不同故亨無所與同故志未得

【乾下離上】

大有元亨

彖曰大有柔得尊位大中而上下應之曰大有其徳剛健而文明應乎天而時行是以元亨

大舜有大焉善與人同言舜之所以有其大者以其善與人同而已此大有之所以繼乎同人也夫大有者有之大焉者也六五以陰柔居至尊之位以大中之道待天下而上下五陽皆從而應之五陽爲其所有則其有亦大矣然五𨿽以柔得尊位而其徳則剛健而文明剛健則不屈文明則無蔽是豈徒柔也哉惟其有剛健文明之徳故能應乎天而與時偕行此其所以致元亨之本也故曰是以元亨

象曰火在天上大有君子以遏惡揚善順天休命火在天上明之極也明之極則有察見淵魚之失故君子以遏惡善順天休命中庸曰舜其大知也歟好問而好察邇言隠惡而善其是之謂乎

初九無交害匪咎艱則無咎

象曰大有初九無交害也

大有五陽皆當應於五而初九逺在一卦之下獨行無徒乃以無交爲害焉𨿽然無交之爲害也豈我之罪哉其所居之勢然也君子於此知所戒懼而以克艱自守則可以無咎矣匪咎與無咎不同匪咎者容或有之但非所自取無咎則直無之也此所以兩言之也

九二大車以載有攸往無咎

象曰大車以載積中不敗也

二以剛中上應於五六五之君虛中以信任之二之負荷亦重矣故爲大車以載謂能勝其任者也於是而有所往尙何咎之有哉𨿽然大車之載非徒然也必其積徳於中者甚厚然後可以任重致逺而無折軸之憂茍其不然未有不敗者也伊尹耕於畎畝之中以樂堯舜之道其所積久矣是以一旦幡然而起自任以天下之重欲使是君爲堯舜之君是民爲堯舜之民玆非大車以載者耶

九三公用亨於天子小人弗克

象曰公用亨於天子小人害也

三以剛居陽位尊權重故曰公用大臣之有爲者也夫功蓋世者有不賞之懼而威震主者有猜疑之隙三𨿽威權太甚而能自通於天子君臣相安功名始終此豈小人之所能居哉使小人居此地嫌勢迫則必有跋扈不制之憂未有不爲害者也伊周莽卓之所以異也春秋傳晉文公將納王卜偃筮之遇大有之睽曰吉公用亨於天子之卦此九三之變也晉文公之納王其功亦大矣而文公猶不能自居請隧之僭召王之舉且不免有僣侈自專之患小人弗克信乎其弗克也哉

九四匪其彭無咎

象曰匪其彭無咎明辧晳也

彭與旁同謂三也四介居於三與五之兩間三之剛五之柔三之彊五之弱其形也而分不在焉四能近舎乎九三剛彊之臣而上應乎六五柔中之君不以勢爲彊弱而以分爲去就可謂知所決擇者矣非明辧且晳其孰能之哉

六五厥孚交如威如吉

象曰厥孚交如信以發志也威如之吉易而無備也五爲大有之主以柔居中寛厚樂易之至焉者也惟其有寛厚樂易之徳無求於物而上下交相應之蓋有不言而信不怒而威者矣不言而信非徒信也不怒而威非徒威也信之發於由中威之出於道徳者也天下猜防之慮常生於誠信之不足吾以信待物而物亦以信報我簡易自將而人不敢犯尙何備之有哉光武推赤心置人腹中馬援自隴西來帝袒幘迎笑援曰當今之世非但君擇臣臣亦擇君臣前至蜀公孫述陛防而後進臣臣今逺來陛下何知非刺客姦人而簡易若是易而無備若光武之爲君足以當之

上九自天祐之吉無不利

象曰大有上吉自天祐也

系辭曰天之所佑者順也人之所助者信也履信思乎順又以尙賢也是以自天祐之吉無不利夫曰信曰順曰尙賢皆六五之徳也而吉無不利乃見於上九上九六五之應也惟其有如是之徳是以獲如是之應必合二爻爲一而後可通也古之聖人成天下之大順致天下之大利和同天人之際而使之無間故能樂善忘勢以盡其尊賢之誠是以天人之交應而福祿無窮非堯舜禹湯文武之聖其能與於此哉

【艮下坤上】

謙亨君子有終

彖曰謙亨天道下濟而光明地道卑而上行天道虧盈而益謙地道變盈而流謙鬼神害盈而福謙人道惡盈而好謙謙尊而光卑而不可逾君子之終也

謙不可有心以爲之也有心以爲謙是有希覬存焉非謙也世之論謙者以爲君子有終其始𨿽謙其終必亨其始𨿽卑其終有不可逾寜屈於一時以求伸於後日以是爲君子之終而不知此特以利心窺之也夫君子之謙亦出於其性然爾豈計其後而爲之哉計其後而爲之是僥幸妄意者之爲非君子之所謂謙也君子之謙惟知有謙而已其他皆未嘗過而問也然而彖言謙尊而光卑而不可逾君子之終者何也曰尊而光卑而不可逾此論謙之徳也非謂謙有如是之功也其曰君子有終者言其久也謙之道眾人不能久而君子能終之也然則謙也者是豈可以希覬有心而爲之哉天道下濟謂九三也三幹也而光明則六二也二有互體坎也三降而下坤升而上此一卦之全體所以爲謙也夫謙者徳之盛者也而盈則惡之大者也自天地鬼神以至於人未有不以謙爲善以盈爲惡者蓋自下者人必髙之自益者人必損之其理然也故曰貴以賤爲本髙以下爲基然則謙尊而光卑而不可逾信乎其不可逾也昔之聖人盡是道者惟禹爲然故愚於六爻皆以禹之事明之

象曰地中有山謙君子以裒多益寡稱物平施

至髙者山也裒取其髙而使之降至卑者地也增益其卑而使之升抑髙舉下之義也君子觀謙之象稱物之多寡以平其施故有餘者損之不足者益之物之不齊而吾之所施各稱其物是豈容心於其間哉

初六謙謙君子用涉大川吉

象曰謙謙君子卑以自牧也

居下卦之下而以謙自牧謙而又謙者也謙而又謙物莫不與𨿽當險難之世蔑不濟者故用涉大川吉牧如牧羊之牧視其後者而鞭之自防之義也禹不矜不伐不自滿假以成治水之功用涉大川此之謂也

六二鳴謙貞吉

象曰鳴謙貞吉中心得也

鳴謙者謙之發於聲音者也以言語爲謙宜若小矣然出於中心之所自得而非假乎外是以正而吉也禹之文命敷於四海而九功被於金石其所謂鳴謙者乎

九三勞謙君子有終吉

象曰勞謙君子萬民服也

天道下濟謂九三也三一卦之主也以陽下陰勞亦甚矣系辭曰勞而不伐有功而不徳厚之至也語以其功下人者也徳言盛禮言恭謙也者致恭以存其位者也此九三之徳也天下之事惟謙最爲難安惟勞最爲難久而九三之君子至於有終非安於性之自然其孰能之哉後其身而身先外其身而身存萬民之服亦其宜也禹手胼足胝八年於外三過其門而不入可謂勞矣而天下莫與爭能禹豈有心於服

人哉

六四無不利防謙

象曰無不利防謙不違則也

防謙者拱揖指防無往而不謙之謂也惟其無往而不謙是以無往而不利然非勉彊而能也不煩繩削而自合乎法則爾故曰不違則也禹左準繩右規矩聞善言則拜其防謙之謂乎

六五不富以其鄰利用侵伐無不利

象曰利用侵伐徵不服也

書曰臣哉鄰哉鄰卽臣也謂九三也六五以柔居尊位自謙其不富而能用九三勞謙之臣故以之侵伐不服無不利者此帝舜命禹䢐徵之事也舜以倦勤遜於禹是不富以其鄰也而有苗弗率乃命禹䢐徵此豈非利用侵伐者耶

上六鳴謙利用行師徵邑國

象曰鳴謙志未得也可用行師徵邑國也

上六之鳴謙與六二之鳴謙一也六二鳴謙而中心得者其鳴也人皆應之上六鳴謙而志未得則人有不服者矣人有不服故利用行師以徵邑國夫當謙之世而至於用兵疑若不可者然以威濟恩而得夫中道何不可之有故曰可用行師也其大禹誓師之舉乎禹受舜之命防羣後而誓之此鳴謙者也而三旬苗民逆命則禹之志爲未得矣然禹受伯益滿招損謙獲益之言班師而歸舞干羽而苗民格信乎謙之果足以服人也哉

【坤下震上】

豫利建侯行師

彖曰豫剛應而志行順以動豫豫順以動故天地如之而況建侯行師乎天地以順動故日月不過而四時不忒聖人以順動則刑罰淸而民服豫之時義大矣哉象曰雷出地奮豫先王以作樂崇徳殷薦之上帝以配祖考

初六鳴豫凶

象曰初六鳴豫志窮凶也

六二介於石不終日貞吉

象曰不終日貞吉以中正也

六三盱豫悔遲有悔

象曰盱豫有悔位不當也

九四由豫大有得勿疑朋盍簪

象曰由豫大有得志大行也

六五貞疾恆不死

象曰六五貞疾乘剛也恆不死中未亡也

上六防豫成有渝無咎

象曰防豫在上何可長也

【震下兌上】

隨元亨利貞無咎

彖曰隨剛來而下柔動而說隨大亨貞無咎而天下隨時隨時之義大矣哉

象曰澤中有雷隨君子以向晦入宴息

初九官有渝貞吉出門交有功

象曰官有渝從正吉也出門交有功不失也

六二系小子失丈夫

象曰系小子弗兼與也

六三系丈夫失小子隨有求得利居貞

象曰系丈夫志舍下也

九四隨有獲貞凶有孚在道以明何咎

象曰隨有獲其義凶也有孚在道明功也

九五孚於嘉吉

象曰孚於嘉吉位正中也

上六拘系之乃從維之王用亨於西山

象曰拘系之上窮也

【巽下艮上】

蠱元亨利涉大川先甲三日後甲三日

彖曰蠱剛上而柔下巽而止蠱蠱元亨而天下治也利涉大川往有事也先甲三日後甲三日終則有始天行也

蠱者衰敝之世也春秋傳秦伯伐晉卜徒父筮之遇蠱曰蠱之貞風也其悔山也又秦醫和曰是謂近女室疾如蠱於文皿虫爲蠱谷之飛亦謂之蠱在周易女惑男風落山謂之蠱皆同物也自二子之言觀之則蠱爲衰敝之世明矣夫蠱自泰來者也初九之剛升而爲上上六之柔降而居下下而爲巽之順上而爲艮之止故曰巽而止蠱方泰之世天下至治之極上下安恬不爲之戒而衰敝之變乘之此上六之城復於隍所以爲蠱也當此之時而欲治蠱其可憚於有所作爲哉蓋衰敝之世正如大川之決奔潰四出茍非有濟難之才莫克有功故欲其犯大難冒大險勇往必爲以成其事也庚甲爲號令之始庚有變更之義而甲爲十日之首皆取其更新之意也天下方安於蠱而吾欲作而新之人情偸惰之久其可驟革之哉故必先甲三日以令之後甲三日以申之而後庶乎其可變矣甲納於幹而初幹之變也幹以元亨治天下此蠱元亨而天下治也泰變而爲蠱治蠱以復於泰始亂而後治亂之終卽治之始也天運之固然其亦初六復變而爲幹也歟

象曰山下有風蠱君子以振民育徳

振者作而新之之謂也蠱之世斯民偸惰而不事事故必有以振而起之以育其徳使民皆有進徳之念則怠惰之習可去矣

初六乾父之蠱有子考無咎厲終吉

象曰乾父之蠱意承考也

蠱之敝非一日之積也承前人已壞之緒故諸爻皆有父子之象焉初六在下卦之下得巽之體巽以行權是能幹蠱者也父子之間父有敝事子從而幹之則可謂有子矣有子則考可以無咎然以子而乾父則爲攺父之道其迹似逆而其心則順故始不免於危其終必吉何者以其不從父之命而從其義不述其事而承其意也秦皇漢武皆有奢侈窮黷之失而秦以之亡漢以之興者始皇之後繼以二世則爲無子武帝之後繼以孝昭則有子也故後世論武帝者猶在七制之列豈特無咎也哉

九二幹母之蠱不可貞

象曰幹母之蠱得中道也

母謂五也五以柔居尊位母道也婦人女子之性喜順而惡逆順之則或可以巽入逆之則益縱其忿厲而不可解是豈可彊正之哉惟得中道不剛不柔庶乎其可矣睿宗居武韋之世從容自處以免於難卒成安李之功其知不可貞之義耶

九三乾父之蠱小有悔無大咎

象曰乾父之蠱終無咎也

九三之幹蠱與初六之幹蠱一也然初六終吉而九三小有悔者以其用剛之過也三以陽居陽用剛太過防乎傷恩故至於小有所悔然原其用心則本乎孝愛故𨿽有悔而終無大咎也唐太宗當武徳之末年功髙望重父子之間防不免有投杼之惑玆非小有悔乎

六四裕父之蠱往見吝

象曰裕父之蠱往未得也

裕益也父之蠱子幹之孝也不能幹之又從而益之以此而往則吝矣孝元優柔不斷而成帝之優柔愈甚代宗専務姑息而徳宗之姑息又過之玆非反所以裕之耶

六五乾父之蠱用譽

象曰乾父用譽承以徳也

自二之正應論之則五爲母自五論之則五爲君蓋善於幹蠱者也柔居尊位而得中正故能承之以徳而以譽歸之此善則稱親之義也睿宗在唐本中材之主惟明皇有大功而推尊於父故睿宗至今猶得賢君之名可謂乾父用譽者矣武王卒伐商以廣文王之聲亦此類是耶

上九不事王侯髙尙其事

象曰不事王侯志可則也

處卦之極蠱道成矣君子於此髙舉逺引而不事其事豈遂忘情於斯世也哉知其非力之所能及故寧髙尙以全其志此醫和所謂疾不可爲者也

﹤經部﹐易類﹐用易詳解﹥

欽定四庫全書

用易詳解卷五

宋李撰

土經五【臨至復】

【兌下坤上】

臨元亨利貞至於八月有凶

彖曰臨剛浸而長說而順剛中而應大亨以正天之道也至於八月有凶消不久也

臨者自上臨下之謂也自上臨下有君臨之象焉故元亨利貞具幹四徳之用此臨之所以爲大者也剛浸而長謂二陽也陽自復而至於臨浸浸然長而不已也說而順謂二體也坤上兌下下說而上順也剛中而應則九二也二以剛居中而上應於五一卦之全體則然也夫臨大也而臨之大莫大於陽易以陽爲大泰之小往大來是也然則臨之所以亨者其惟大而正者乎自復而臨自臨而泰泰而大壯大壯而夬夬而幹大者之必亨而亨者之必正此天道之常也𨿽然亦未可以爲常也消息盈虛之運寒往則暑來暑往則寒來今日之消明日之長如循環焉故陽自十一月爲復歷十二月爲臨至於六月爲遁凡八月而二陰浸長馴致於防則陰之消亦不可久矣可不爲之深憂乎且二陽浸長陽之方盛者也而聖人已慮其有八月之防夫陽方盛而戒之陰未生而憂之聖人爲君子之慮蓋如此【七日來復以日言八月有防以月言日取陽長之義月所以示陰之復也】

象曰澤上有地臨君子以教思無窮容保民無疆澤上有地岸之髙焉者也岸髙澤下岸俯臨之此君臨天下之象也君子之君臨天下則何以哉故以教思無窮容保民無疆蓋天下之民未有不教之而能使之相安者也飽食暖衣逸居而無教則近於禽獸近於禽獸則相爭相奪而不能一日寧居其能容保之乎是必以吾無窮之教而保其無疆之民思之於我者爲甚至則容之於彼者爲甚大而後可以盡其君臨之徳矣此舜命契爲司徒而先告之以百姓不親五品不遜之意

初九咸臨貞吉

象曰咸臨貞吉志行正也

九二咸臨吉無不利

象曰咸臨吉無不利未順命也

以上而臨下臨也以陽而臨陰亦臨也臨之二陽居於四陰之下此咸臨者也咸臨者有以感之之謂也夫有求於人者必先下之而後可以得夫人之心今初九九二以陽而下陰而四陰莫不咸感以樂爲之用亦可謂善於臨者故曰以賢臨人未有得人者也以賢下人未有不得人者也此初九之所以貞吉而九二之咸臨吉無不利以其能下人者也𨿽然初九之咸臨志在於行其正固也而九二之咸臨猶有未順命之歉焉何哉初逺於陰而二近於陰也二近於陰迫而臨之則陰未必服故未順命也惟其未順命此九二不得不有以感之也以大事小其湯文之事乎葛伯不祀而湯事之似初九昆夷不服而文王事之似九二

六三甘臨無攸利旣憂之無咎

象曰甘臨位不當也旣憂之咎不長也

以陰居陽無臨人之徳而居臨之地而徒以甘說爲臨臨道窮矣故無所往而利也惟能於此知其不可而憂畏以處之則亦可以無咎矣唐自代徳之世皆以姑息爲政姑息卽易之所謂甘臨者也而唐之諸君方且恬然自以爲安而略無憂懼之心此藩鎭之禍所以歷久而不能制也

六四至臨無咎

象曰至臨無咎位當也

以陰居陰無心於臨者也無心於臨物至而後臨之故曰至臨古之聖人居於萬物之上淡然無欲以應天下之相求物以有心至而我無心臨之此系辭所謂無思無爲寂然不動感而遂通天下之故者尙何咎之有朝覲獄訟之交歸而舜禹偃然若出於不得已其至臨之謂耶

六五知臨大君之宜吉

象曰大君之宜行中之謂也

鳳有利觜眾鳥不賔麟有利角眾獸不馴君有奇智天下不親人君之臨涖天下而出於用智焉蓋未有能得人之心者也然智有小大是豈可以一槪言之哉孟子曰智者行其所無事也莊子曰大智閒閒夫智而閒閒且無所事則其爲智亦大矣用智若此玆非大君之所宜者乎夫大君之所謂智非智也乃中也人君以中道待天下與天下蕩然同爲皇極之歸天下之智蓋未有大於此者也中庸曰舜其大知也歟舜好問而好察邇言隠惡而揚善執其兩端用其中於民夫舜之智可謂大矣而不過用其中於民然則行中以爲智非大君之宜哉

上六惇臨吉無咎

象曰惇臨之吉志在內也

臯陶美舜之徳曰帝徳罔愆臨下以簡禦眾以寛武王美文王之徳曰惟我文考若日月之照臨光於四方顯於西土此以惇厚爲臨者也聖人之徳海涵地負舉天下之物靡所不容以此爲臨其象所謂容保民無疆者耶

【坤下巽上】

觀盥而不薦有孚顒若

彖曰大觀在上順而巽中正以觀天下觀盥而不薦有孚顒若下觀而化也觀天之神道而四時不忒聖人以神道設教而天下服矣

誠信事神莫不有以感而通之而況乎設教以化民也哉故曰觀盥而不薦有孚顒若所謂盥而不薦者宗廟祭祀之禮以盥爲先以薦爲後孔子曰禘自旣灌而往者吾不欲觀之初祼以求神誠意専一了無間斷及其至於薦也則禮文繁多而一念之誠始渙散矣蓋疑心不生則入範氏之火而可以不焦誠慮不固則射李廣之石而不能以再中此盥而不薦所以貴其有顒若之孚也夫觀之爲義有二有以人而觀我者大觀在上是也有以我而觀人者中正以觀天下是也合二體觀之上巽下順巽則有巽入之理順則有順之意皆至誠之用也誠之所孚𨿽不薦無文尙可以感格孰謂以之化民而民不仰觀而從化者乎天地以其誠故其道至神無方而四時無差忒之失聖人亦以其誠故其教亦神妙無迹而天下無不服之思一誠之妙天地聖人相融而無間尙安有形迹之可求也哉有虞氏未施信於民而民信之夏后氏未施敬於民而民敬之此之謂也

象曰風行地上觀先王以省方觀民設教

記曰修其教不易其俗齊其政不易其宜此省方觀民設教之象也彖言以神道設教而象言以省方觀民何也神道設教則在我者欲其隠而無迹省方觀民則在人者欲其顯而可見隠而無迹則人不防顯而可見則人不疑二者其並行而不相悖乎

初六童觀小人無咎君子吝

象曰初六童觀小人道也

當大觀之世而以陰柔居下不能廣覽博觀而自局於卑污蹇淺之域是兒童之見也以此爲觀在小人爲宜而在君子則可鄙矣蓋君子務知逺者大者小人務知小者近者彼坐井觀天以蠡測海小人之道自爲至足烏知通達之觀哉

六二闚觀利女貞

象曰闚觀女貞亦可醜也

以陰居陰而上應於五女子之貞也女子之從人也利乎貞不利乎闚捨貞而以闚相從是亦可醜者矣孟子曰不待父母之命媒妁之言鑽穴隙相窺逾相從則父母國人皆賤之其闚觀之謂乎

六三觀我生進退

象曰觀我生進退未失道也

三居上下之間者也可以進可以退惟自觀其生以卜用捨之決反照內觀而不累於物故或進或退而不失乎道夫豈肯捨己以狥人哉治則進亂則退伯夷之觀也治亦進亂亦進伊尹之觀也可以仕則仕可以止則止可以久則久可以速則速孔子之觀也三聖之道其所以自任者亦重矣用捨行藏不拘於一而惟道之從又豈六三之所能望哉

六四觀國之光利用賔於王

象曰觀國之光尙賔也

古者諸侯入見於王王以賔禮之士之未受祿亦以賔禮之故周禮鄕大夫之職三年大比考其徳行道藝而興賢者能者鄕老及鄕大夫以禮賔之言待以客禮尊之也六四居大臣之位而近乎天子之光覽徳輝而來王以賔師之禮待之其尊賢重道之意亦至矣舜尙見帝帝館甥於貳室亦饗舜疊爲賔主是天子而友匹夫也利用賔於王其斯之謂乎

九五觀我生君子無咎

象曰觀我生觀民也

王弼曰觀我生自觀其道也觀其生爲民所觀者也五以大觀在上有中正之徳以爲觀之主故能反求諸己以自觀其生因斯民之休戚以驗其徳之厚薄使吾之所爲誠無媿於君子則可以無咎矣蓋觀之於民者是乃所以爲自觀之道也夏禹泣辜罪已成湯檢身若不及古之聖人以天下而律其身其法如此

上九觀其生君子無咎

象曰觀其生志未平也

上九以陽剛在上爲一卦之極以我而觀人者也舉天下之大以觀乎我之所爲在我者𨿽自盡而人情之不一安得每人而恱之哉祁寒暑雨𨿽天地之大而人猶有憾則夫觀其生者宜其容有未平之志也以堯舜之聖而不免苗民之不服以成王周公之徳而猶有商民之難化君子於此亦自反而已矣夫何咎之有

【震下離上】

噬嗑亨利用獄

彖曰頥中有物曰噬嗑噬嗑而亨剛柔分動而明雷電合而章柔得中而上行𨿽不當位利用獄也

噬嗑者頤六四之變也頤以養爲義而噬嗑頤中有物則失其所以爲養矣頤中有物是物有以爲之間也欲去頤中之間必噬而嗑之而後可以亨通亦猶小人爲君子之間必刑而去之而後可以致治此所以貴乎用獄也自卦之全體論之震剛自乾來者也離柔自坤來者也剛柔旣分動於下而明於上雷電相合以成其章此皆利用獄之象也蓋動而且明則眞僞可審察而無疑雷電合而章則徳威可並用而不廢以此用獄豈不足以得其情哉𨿽然動不可過乎剛也明不可至於察也動過於剛則有太刻之失明至於察則有好訐之病太刻則傷恩好訐則民無所措手足矣是以六五之柔進而上行以柔而濟其剛以中而用其明故𨿽以六居五位爲不當而於用獄爲利也蓋獄者生民之大命人之生死系焉以剛用之往往或有太過之傷惟以柔用之而後有慈祥忠厚之意故惟柔者爲能仁而惟仁者爲能中呂刑曰惟良折獄嗟乎折獄而以善良之人主之其易之所謂柔得中者耶

象曰雷電噬嗑先王以明罰勑法

罰有輕重惟明者能得其宜法有可否惟謹者能審其當此明罰勑法所以爲用獄之要也帝舜之命臯陶曰五刑有服五服三就五流有宅五宅三居惟明克允夫五刑之服而有三就五流之宅而有三居其爲罰不同故其法亦因以異而用之者當以明允爲先蓋明則不失於疑似而允則不亂於是非以此用獄尙安有濫刑之失哉

初九屨校滅趾無咎

象曰屨校滅趾不行也

用刑者所以折天下之心而使之歸於善也天下之人方其麗於惡也一步之始其端甚微茍不於其微而折之逮其長惡不悛則無及矣初九居一卦之下始乎用獄者也小人之爲不善自其一舉足之誤而遂麗於刑辟之嚴故初九有屨校滅趾之罰屨校滅趾者蓋以懲其惡於初而使不復行也小懲大誡刑一趾以全其身尙何咎之有哉春秋傳曰君子惡惡疾其始齊桓圖伯之初而有滅遂之惡聖人書人以疾之也乃所以愛桓公於後也其屨校滅趾之謂乎

六二噬膚滅鼻無咎

象曰噬膚滅鼻乘剛也

五刑之有劓卽滅鼻之罰也二有互體艮艮爲鼻噬膚而至於滅鼻其用刑亦慘矣而乃得無咎者以其所乘者初九之剛也天下剛彊之小人非治之以嚴則無以折其姦心箕子六三徳所謂彊弗友剛克者是矣

六三噬臘肉遇毒小吝無咎

象曰遇毒位不當也

臘肉肉之堅者三以陰柔居非其位而上遇九四之剛三欲噬之是噬臘肉也以陰噬陽噬之不可而反遇毒焉亦小吝矣君子之用獄貴乎足以大服天下之心今以刑刑人不惟不服而反招怨懟豈不可羞者乎然三非用之不當而以其位之不當是以𨿽小吝而無咎也以周公之聖而致二叔於辟尙不免東徵之變居非其位而果用刑信乎其難哉

九四噬幹胏得金矢利艱貞吉

象曰利艱貞吉未光也

幹胏肉之帶骨者尢爲難噬者也幹胏𨿽難噬而在我者得金矢則噬之爲不難蓋金矢者剛且直之謂也金剛而矢直以剛直之道待天下之小人彼𨿽難噬吾以正治之未有不吉者矣𨿽然以刑刑人用之𨿽當而終不如徳則其道猶未光也四居大臣之位其帝舜士師之官乎臯陶之刑非後世之刑而呂刑所載猶不在三後之列信乎其未光也矣

六五噬幹肉得黃金貞厲無咎

象曰貞厲無咎得當也

黃中之色也金以斷割爲事者也五之所噬者幹肉其視三之臘肉四之幹胏則爲無毒而且易矣居至尊之位操天下之權以此斷割天下何難之有而五方且得黃金以中道行之而不使之至於過也夫用刑之道寛則養姦急則民無所措手足惟得其中則可以大服天下之心要之刑不如徳是以𨿽正而猶厲也然而無咎者何也以其所用之刑得其當也舜誅四防而天下大服亦惟當爾所爲當者不獨當其罪當其心也

上九何校滅耳凶

象曰何校滅耳聰不明也

坎爲耳離爲目離之旁通爲坎故有滅耳之象而其正體則離故有不明之說蓋合正變而言之也系辭曰小人以小善爲無益而弗爲也以小惡爲無傷而弗去也故惡積而不可掩罪大而不可解易曰何校滅耳防滅耳者滅趾之應也小人之爲惡也其初屨校滅趾不過於不行而已至於積惡旣久聰明閉塞不可告語則遂至有滅耳之防狃惡至此尙何及哉舜之四防周之三監商之頑民皆聰不明之類也

【離下艮上】

賁亨小利有攸往

彖曰賁亨柔來而文剛故亨分剛上而文柔故小利有攸往天文也文明以止人文也觀乎天文以察時變觀乎人文以化成天下

賁者泰之變也天下之至文常生於太平極治之世故禮樂之興由乎王道之盛而典禮之行亦自乎防通之觀泰之極而至於賁則賁者所以飾治之具也坤上六之柔來而文幹九二之剛故亨幹九二之剛上而文坤上六之柔故小利有攸往一剛一柔相錯而成此天之所以爲文也艮上而離下離之文而艮止之故文不至於勝質而無浮虛之獘此人之所以爲文也夫天下有自然之文在天則剛柔相錯在人則文明以止聖人之於天下何爲哉不過觀之而已觀乎天文則知日月星辰之運行寒暑陰陽之來往有至變存焉故以察時變觀乎人文則知君臣上下之間父子兄弟夫婦之際粲然有文以相接故以之化成天下聖人之觀非好察也蓋因其自然之理而成之也

象曰山下有火賁君子以明庻政無敢折獄

政者所以化民之本也刑者所以輔治之具也庻政旣明則民自化刑可設而不用矣故無敢折獄無敢者非不敢也不忍也治至於用獄君子之不得已而況敢乎哉

初九賁其趾捨車而徒

象曰捨車而徒義弗乘也

車服身之章也受之非其道則非以爲榮而反以爲辱初九居卦之下賁乎其趾者也旣無其位又無其功而有車輿之錫則受之爲非宜故不若捨車徒行之爲安何者以其義不可乘而弗乘之也是故義之所在則孔子之不徒行不以爲過義之所不可則顏斶之徐行當車不以爲辱君子之辭受取捨亦惟其義而已矣

六二賁其須

象曰賁其須與上興也

須待也二爲離之主文明之至者也二有文明之徳而自居於陰柔之地含章不露有所待而後發上之人有以致之而後爲之興起夫豈肯浮躁暴露以茍求於人哉伯夷居北海之濵以待天下之淸聞文王作興而遂有盍歸乎來之嘆此與上興之義也

九三賁如濡如永貞吉

象曰永貞之吉終莫之陵也

賁如濡如潤色之至焉者也聖人以文治天下制度皆修而紀綱具舉君臣上下之分寓於禮文之表歷千萬世而不可紊故天下永守其貞而莫爲犯陵之習韓宣子適魯見易象與魯春秋曰周禮盡在魯矣吾乃今知周公之徳與周之所以王當是之時周室之衰亦已久矣而猶足以憑藉維持而永其天命故齊晉𨿽彊而亦知有尊王之義而不敢萌犯上之心所謂終莫之陵者於周見之

六四賁如皤如白馬翰如匪冦婚媾

象曰六四當位疑也匪冦婚媾終無尢也

皤如以其潔也翰如以其速也四有應於初欲往而從之故以皤如之賁而乘翰如之馬其從初之志亦堅矣然以其迫近於三而爲三所間故初不能無疑焉夫初之所以疑我者豈非謂我爲冦讎也哉而不知匪防也乃婚媾也吾以潔白自守而反招爲冦之疑疑釋則可以有合尙何過尢之有馮衍守節於更始亦可謂能潔其志者矣及其歸光武也而光武猶以前日之憾疑之夫守道自潔者乃君子之常而懷疑待物者非人君之量光武於此則失之矣而衍何罪哉

六五賁於丘園束帛戔戔吝終吉

象曰六五之吉有喜也

丘園者山林隠逸之地也天下文明之世必至於野無遺賢而後爲至治之極故𨿽賢者之隠於丘園髙蹈不屈而束帛戔戔有以增艸木猿鳥之光物𨿽菲薄而恭敬以將之在我者𨿽若可吝而終以獲吉何者以其有得賢之喜也成湯之幣聘三至於有莘之野而光武之安車纁亦屢往反於嚴光之室賁於丘園其謂是耶

上九白賁無咎

象曰白賁無咎上得志也

虞夏之質不勝其文商周之文不勝其獘夫文而至於不勝其獘則其文亦靡矣上九居賁之極患其至於靡也故以白賁無咎白賁無咎者以其質而反之也天下方趨於極文之世而吾能以潔白之質裁其過而使之不至於流故𨿽爲賁之極而無浮靡之風此所謂文明以止者尙何咎之有哉董仲舒謂漢宜少損周之文用夏之忠夫漢承周秦之後文之獘亦以極矣救文者莫若忠孰謂仲舒爲緩而不切哉

【坤下艮上】

剝不利有攸往

彖曰剝剝也柔變剛也不利有攸往小人長也順而止之觀象也君子尙消息盈虛天行也

陰生於午至於亥而爲純坤未至於坤則爲剝剝建戌之月也否之世三陰三陽勢均力敵猶以爲小人道長君子道消況乎五陰而剝一陽哉以五陰而剝一陽陽有垂盡之憂而陰有不可禦之勢亦岌岌矣剝之不已前日之幹變而爲今日之坤事勢之必至蓋亦無可柰何者也君子於此尙可復有所往乎當剝之時小人得志君子屏息退而避之猶懼其將及而有所往焉是逆天也是取禍也然則君子處此將何爲哉亦不過觀剝之象以順而止之而已夫小人之惡豈君子所能敵哉與之相爲拂逆則其忿益甚故不若委順以待之則猶可以殺其怒而得其懽心尙庶幾不至於極也非君子之私意也消息盈虛天運且不能違而吾柰何不順之耶孔子於陽貨應之以一諾而貨之橫逆卒不能少加於我此順而止之之義也

象曰山附於地剝上以厚下安宅

剝之世剝牀以足則下不厚矣小人剝廬則宅不安矣故以厚下安宅厚下者欲民之得其所也安宅者欲民之有所庇也民得其所而有所仰庇此濟剝之道也勞來還定安集爲宣王中興之本信乎治剝之道非得民則何以哉

初六剝牀以足蔑貞防

象曰剝牀以足以滅下也

六二剝牀以辧蔑貞防

象曰剝牀以辧未有與也

辧者牀之榦也自足至辧皆牀之所恃以爲安者也而今皆剝之旣剝其足又剝其辧其爲蔑正之防亦甚矣剝其足未及乎上也剝其辧未有以與之也是猶幸之之詞也至於剝及其膚則無及矣小人欲亡人之國必先下剝其民以孤其君使其民日離於下而其君日孤於上於是得以制其權故厚賦重斂以虐之嚴刑峻法以刻之而民心始散而不可収矣魯之失民季氏之得民用是道也初稅畆作丘甲作三軍用田賦皆出於季氏之手而魯公恬然不悟豈不危哉

六三剝之無咎

象曰剝之無咎失上下也

上下謂二與四也二與四皆三之黨也三有應於上能去其黨而從乎上九之正蓋小人而能爲君子之助者也舎陰卽陽𨿽失上下之朋而在我者得其正可以無咎矣東漢呂彊𨿽在宦者之列而淸忠奉上數有危言正論謂曹節等佞邪徼寵而欲罷其封剝之無咎其斯人歟

六四剝牀以膚凶

象曰剝牀以膚切近災也

自足至辧剝之不已而遂及其膚此陰禍之切於身者小人之爲患始也剝其民而終也並與其君而剝之剝至於膚則正道絕滅而無餘矣故不曰蔑正而直曰防者謂其無正之可蔑也季氏専權之久而爲出君之惡陳氏竊權之極而有弒逆之禍切近乎災莫甚於此

六五貫魚以宮人寵無不利

象曰以宮人寵終無尢也

魚陰類也自初以至於四相聨而進貫魚之象也眾陰並進而五以柔居尊位爲眾陰之主故以宮人之寵寵之使內無失職之怨而外無預政之患如是庶乎以無尢矣六五之寵非愛之也乃順而止之也小人之患不在乎有以去之而在乎有以處之去之而使無所容則反以激其忿戾之心處之而使各得其所則可以無怨尢之悔自三代以來世未嘗無宦寺之職而不聞其専政者處之有其道也而竇武何進之徒乃欲盡擊而去之是豈知有宮人寵之義哉

上九碩果不食君子得輿小人剝廬

象曰君子得輿民所載也小人剝廬終不可用也上九幹也幹爲木果故有碩果不食之象夫果之碩大而不見食則陰有不能剝之者矣輿在下謂民也廬在上謂君子也君子者小人之庇而民則君子之所恃以安者也君子有所托於下則得輿小人無所庇於上故剝廬然則天下豈有剝而不復者哉有窮后羿之變剝亦甚矣而有田一成有眾一旅少康因之以爲恢復之資此君子得輿之義也

【震下坤上】

復亨出入無疾朋來無咎反復其道七日來復利有攸往

彖曰復亨剛反動而以順行是以出入無疾朋來無咎反復其道七日來復天行也利有攸往剛長也復其見天地之心乎

復剝之對乎剝之一陽窮而在上復之一陽反而居下天下未有極而不反者陰之極則反而爲剛靜之極則反而爲動向之消者今則反而長矣向之逆者今則反而順矣其動也剛其行也順此復之所以爲亨也陽自外而來於內入也陽自下而長於上出也一陽之復出則有朋來之應入則有反復之道夫孰能害之哉所謂朋來者眾陽是也自復而爲臨爲泰爲大壯爲夬爲幹皆吾朋也方其一陽伏於地之下豈知所爲朋來者哉然陰極陽生相反爲復者乃道之當然是以於其可必而必之也七日來復先儒論之詳矣陰生於午終於亥而爲坤自坤而爲復歷變凡七此子夏之說也冬至卦气起中孚歷七日而爲復此京房郎顗之說也二者相非未有定論要之自陰而復於陽此天運虛盈消息之理也然臨言八月而復言七日者臨爲陰長而言之也復爲陽復而言之也此日與月之所以異也剝之世小人道長君子不可以有爲今一陽來復則剛浸以長是君子方爲之時也故利有攸往是幸之之辭也天地無常心因復而後見其心何也天地之心未嘗不喜陽而惡陰喜剛而惡柔喜君子而惡小人蓋至於剝而陰陽柔剛君子小人易位倒置而天地之心始晦矣乃今一陽旣復天道好還豈不於此有以見其心之所喜也哉𨿽然此特自天地而言之爾若夫論君子之復則吾之一心固有與天地相似者方其未復而梏於人僞之私何自而見之及其旣復而反觀內照知吾心自有天地豈待外求哉蓋天地之心卽吾本然之心是也孟子曰萬物皆備於我矣反身而誠樂莫大焉人能反身而誠則天地之大莫不在我夫是之謂復其見天地之心

象曰雷在地中復先王以至日閉關商旅不行後不省方

澤中有雷而君子以向晦入宴息自動而復於靜也雷在地中而先王以至日閉關商旅不行後不省方守靜以待其動也故月令於是月必齋戒掩身以待陰陽之所定蓋取諸此

初九不逺復無祗悔元吉

象曰不逺之復以身也

此顏子不貳過之學也夫必有所失而後有所復失之未逺而復已繼之故不至於悔而獲元吉元吉者吉之善者也孔子曰顏氏之子其殆庶幾乎有不善未嘗不知知之未嘗復行也又曰回之爲人也擇乎中庸得一善則拳拳服膺而弗失之矣又曰克己復禮爲仁一日克己復禮天下歸仁焉觀夫子之所予則顏子身之學可知矣

六二休復吉

象曰休復之吉以下仁也

仁謂初九也初九有克己復禮之仁而六二能下之休休然其如有容以此爲復吉之道也舜捨己以從人禹聞善言則拜湯用人惟已攺過不吝以聖人之盛徳而能屈已以下從乎仁賢之臣其所謂休復者乎

六三頻復厲無咎

象曰頻復之厲義無咎也

頻數也以陰居陽不中不正見善不明用心不剛故屢失而屢復屢失屢復其亦危矣然猶愈於不能復者是以𨿽危而義無咎也秦穆公旣悔於殽之敗而又有彭衙之衂然能懼而修徳而晉不敢當頻復之厲君子猶取之

六四中行獨復

象曰中行獨復以從道也

先儒論聖人豈果無復哉特其所以爲復者異於人爾蓋眾人之復以其失也而聖人之復非失也聖人之所爲固有所不中而防於中有所不極而防於極惟其有獨見之明是以能反經而合道此時中之權也周公孔子之過二聖豈眞有過者哉周公惟其遭變故後世或以爲不仁孔子惟其愛君故昧者或以爲有黨然二聖時中之道獨得於不勉不思之誠天下烏能識其全哉

六五惇復無悔

象曰惇復無悔中以自考也

惇復者自厚以求復之謂也五以柔居尊位而下無系應無與爲復宜有悔矣惟其能以惇厚爲心自考察中心之所爲是以卒無悔也韓愈曰古之君子責已重以周早夜以思去其不如舜者就其如舜者中以自考其斯之謂乎

上六迷復凶有災眚用行師終有大敗以其國君凶至於十年不克徵

象曰迷復之凶反君道也

迷復者昏迷而不自復也長惡不悛縱情肆欲而不之悔災眚已見而猶不悟方且用師以求逞於人故終至於大敗國破君亡𨿽十年之久而不克徵焉蓋其反君道之常是以禍敗如此之極也楚靈王不能自克以取幹谿之禍至於平王之世救死扶傷日不暇給而不敢起南徵之師此豈特十年也哉仲尼曰古也有志克己復禮仁也信善哉楚靈王若能如是豈其辱於幹谿

欽定四庫全書

用易詳解卷六

宋李撰

上經六【無妄至離】

【震下乾上】

無妄元亨利貞其匪正有眚不利有攸往

彖曰無妄剛自外來而爲主於內動而健剛中而應大亨以正天之命也其匪正有眚不利有攸往無妄之往何之矣天命不祐行矣哉

象曰天下雷行物與無妄先王以茂對時育萬物初九無妄往吉

象曰無妄之往得志也

六二不耕獲不菑畬則利有攸往

象曰不耕獲未富也

六三無妄之災或系之牛行人之得邑人之災

象曰行人得牛邑人災也

九四可貞無咎

象曰可貞無咎固有之也

九五無妄之疾勿藥有喜

象曰無妄之藥不可試也

上九無妄行有無攸利

象曰無妄之行窮之災也

【乾下艮上】

大畜利貞不家食吉利涉大川

大畜者以君畜臣之卦也賢人之於天下抱道懷徳其胸中所負挾者甚大是豈可以輕畜之哉人君待之以正則彼將樂爲用一不如禮則望望然去之矣故以君畜臣必利乎貞利乎貞是以賢者不家食也夫大亨以養聖賢則𨿽百官牛羊倉廩備以事舜於畎畆之中而不以爲泰茍其禮之不足則𨿽亟問亟饋而子思猶以爲犬馬畜之也然則人君養賢之道其可不以正爲先哉君能以正養賢而賢者樂爲之用則𨿽以之濟大難成大功無有不可爲者故利涉大川

彖曰大畜剛健篤實輝光日新其徳剛上而尙賢能止健大正也不家食吉養賢也利涉大川應乎天也以君畜臣不可以徒畜之也必先自畜其徳而後可以畜人在我者徳有所未充則誰肯受其畜哉故大畜之君必以剛健篤實輝光日新而畜其徳剛健則不息篤實則不僞輝光則無蔽日新則無窮自有諸已之信積而爲充實之美充實而有輝光之大聖徳益新積之於中者無有不盡則以此而尙賢𨿽天下之賢才至健而不屈亦未有不止而爲吾之用者矣何者蓋人君大正之徳有以畜之也人君以正養賢與之共天位食天祿治天職養之得其道則可以成濟難之功髙宗之命傅說曰若濟巨川用汝作舟楫若傅說者眞有濟難之才者哉故曰惟後非賢不乂惟賢非後不食

象曰天在山中大畜君子以多識前言往行以畜其徳彖言剛健篤實輝光日新其徳尊徳性也象言多識前言往行以畜其徳道問學也尊徳性以畜之於內道問學以畜之於外畜之於內者天學也畜之於外者人學也內外俱進天人相融而徳於是爲不可及矣

初九有厲利己

象曰有厲利己不犯災也

木畏金而能使木成材者金之用也金畏火而能使金成噐者火之功也人畏憂患而能使人成徳者憂患之力也初九之剛欲進於上而四止之其亦危矣然四之止我也豈所以害我哉凡以利之爾使我不敢輕進而終身不近乎災者是今日之厲乃所以爲異時之福也孟子曰舜發於畎畆之中傅說舉於版築之間膠鬲舉於魚鹽之中管夷吾舉於士孫叔敖舉於海百里奚舉於市故天將降大任於是人也必先苦其心志勞其筋骨餓其體膚空乏其身行拂亂其所爲所以動心忍性增益其所不能其是之謂耶

九二輿說輹

象曰輿說輹中無尢也

小畜以臣畜君故輿說輹而有反目之傷大畜以君畜臣故輿說輹而無怨尢之悔蓋以臣畜君其事逆以君畜臣其理順此其所以異也九二之爲臣亦健矣而六五之君以中正之道止之故二說其輹止而爲之用以其畜之有道也而尙何尢之有文王善養老而太公歸之立談之間駕而與俱說輹之義也不然有臣無君則仲尼之轍環天下孰能止之哉

九三良馬逐利艱貞日閒輿衞利有攸往

象曰利有攸往上合志也

馬之良者必無奔軼之患謂之良馬而又逐焉是必未調習者也故利在於艱難以守其正使之閒習於輿衛之儀然後周旋中規折旋中矩而無奔車覆轍之憂如是而後有所往則可以合乎上志之所欲矣九三之馬馬之良者也不患其不能行而患其有輕進之失故以是戒之古之人臣負不世之才懷敢爲之志而卒以輕用其才而至於敗者多矣漢之李廣賈誼其才非不美其志非不大而二子者皆以輕躁暴露而卒無所成此不閒輿衛之過也

六四童牛之牿元吉

象曰六四元吉有喜也

四之所畜者初也初九之陽在下卦之下未至於健者也故爲童牛童牛者言其易制爾於其易制而加之以牿蓋自其童而牿之則其壯也可以無觸物之傷是以元吉而有喜也天下之事制之在始始不能制後將有不可勝制者矣古之人君駕馭其臣惟其不能防閒於易制之初是以狃之而有難制之患如漢髙祖之於韓彭使其早爲之裁節則安得有異日葅醢之變此不知童牛之牿之義也

六五豶豕之牙吉

象曰六五之吉有慶也

豕剛躁之物而又有牙焉其爲難制亦可知矣六五以柔居尊位而下乎九二之剛九二之剛豕之有牙者也而六五能豶而去之豶去其牙而後可以無蹢躅之患矣人君畜臣之道用人之智去其詐用人之勇去其怒去其一取其一彼𨿽剛暴其有不爲吾用者哉有慶與有喜不同有喜者喜在一已有慶者慶在天下

上九何天之衢亨

象曰何天之衢道大行也

毛詩何天之休何天之皆音負荷之荷今所謂何天之衢亦此類也天衢者坦平四達之途上通於天者也至治之世公道盛行人君廣招賢之路而賢者得以自通天衢坦夷可以平步而進畜道至此可謂極其成矣其爲亨也豈不宜哉舜辟四門以來天下之賢周開明堂以受諸侯之至何天之衢此之謂也

【震下艮上】

頤貞吉觀頤自求口實

彖曰頤貞吉養正則吉也觀頤觀其所養也自求口實觀其自養也天地養萬物聖人養賢以及萬民頤之時大矣哉

頤養也養之義大矣自天子至於庶人自聖賢以至於庸愚未有無待乎養者以人而養我以我而養人皆養也然養之道貴乎正茍不得其正則忘己以狥物養其一指而失其肩背養其小以喪其大豈不反爲口腹之累哉故頤以養正爲吉養正者卽蒙養聖功之義而孟子養其大體之意也夫養有二有所養者有自養者二者𨿽不同而其實則一所養者養之資乎外者也自養者養之資乎內者也牛羊倉廩以養舜鼎肉以養子思謂之所養庖丁善刀而得養生之理紀渻子養雞而造全徳之妙謂之自養口實者非獨飲食之物也仁義道徳充足於其中理義之悅我心猶芻豢之悅我口此最口實之大者也魯有單豹者巖居而水飲行年七十猶有嬰兒之色不幸遇餓虎虎殺而食之有張毅者髙門縣簿無不走也行年四十而有內熱之病以死豹養其內而虎食其外是不能觀其所養者也毅養其外而病攻其內是不能觀其自養者也是皆不鞭其後之過也善養者旣觀乎人之所養又觀乎我之自養盡己之性以盡人之性合內外之道而其養無不正矣𨿽然此特獨善其身者之事也若夫充此以兼善天下以吾之自養而推以養人則𨿽天地之於萬物聖人之於萬民莫不皆然而又豈獨所養自養之間乎天地之養萬物不自養也付成功於六子而萬物各遂其生化之宜聖人之養萬民亦不人人而養之也必先養賢而後及之賢者得其養則萬民莫不被其澤堯舜之仁不徧愛人急親賢之爲務此則頤養之極功也然獨善其身與兼善天下二者各惟其時時乎可以獨善則觀頤自求口實而養之道止於一身之中時乎可以兼善則養賢以及萬民而養之道及乎天下之大故曰頤之時大矣哉

象曰山下有雷頤君子以愼言語節飲食

愼言語所以養其徳節飲食所以養其體二者皆養之切於身者也言語不愼則一言之失慘於矛防飲食不節則一飽之累愈於鴆毒故愼之者所以審樞機之發而節之者所以戒口腹之求二者盡而養道得其正矣禹惡防酒好善言故拜昌言而不以爲屈菲飲食而不以爲過其知愼與節之義哉

初九捨爾靈觀我朶頤凶

象曰觀我朶頤亦不足貴也

足乎已者無慕乎其外慕乎外者未有不喪其所守者也初九之剛本有以自養如靈之息不待乎食而初不能自守其靈之貴乃欲求觀乎四之朶頤忘己以狥物捨其內以觀其外是以凶也夫仁義之飽孰與膏粱之味口腹之害孰如心志之害君子於此權其輕重則伯夷叔齊寧饑而死而義不食周人之粟茍不能權而差之毫釐則樂正子之從子敖未免有餔餟之羞視齊人墦間之乞何異其所求於人者重而所以自任者輕其極必至於此哉簞食豆見於色飲食之人則人皆賤之尙何足貴哉

六二顚頤拂經於丘頤徵凶

象曰六二徵凶行失類也

經常也自上養下養之常也丘土之髙者謂上九也二欲求養於初則顚倒而拂其常理若欲求養於上則往而必凶進退上下無一而可其道窮矣夫初與上非我之類也以二之中正本有以自養而乃求非其類舎己狥人以至於凶是豈知觀其所養之義哉

六三拂頤貞凶十年勿用無攸利

象曰十年勿用道大悖也

三與二均也求養於初則爲拂求養於上則爲貞然謂之貞則宜若可矣而亦未免於凶且十年勿用而至於無攸利何也二居中得正猶有以自養而三則不中不正專待人以爲養者也待人以爲養已無所有而惟他人之狥其道大悖𨿽貞亦凶而況於不貞者乎十年言其久也十年勿用與十年乃字不同乃字者猶有可字之理勿用則終無所用矣

六四顚頤吉虎視眈眈其欲逐逐無咎

象曰顚頤之吉上施光也

顚頤一也在二爲凶在四爲吉何也二以上而求養於下而四則以上而養下也以上養下得養之正所以吉也夫四之所養者豈非初乎初九之剛如虎然其視眈眈求養於我而四能足其所欲使之逐逐然無不足之意四之所施可謂光且大矣莊子曰養虎者不敢以生物與之謂其殺之之怒也不敢以全物與之謂其決之之怒也虎之與人異類而媚養已者順也古之聖人駕馭英雄譬之養虎豈非以其欲之難足也哉

六五拂經居貞吉不可涉大川

象曰居貞之吉順以從上也

養人者君道之常也五以柔居尊位不能養人而反賴乎上九之臣以爲之養是拂其常者也夫任養民之責而養民之權乃歸於其臣故以之居貞則可而以之濟難則不可蓋濟難者必先得人之心而吾不能養人則未能得其心也此所以不利涉大川也然六五𨿽拂乎養賢之常而能順從乎上九之賢委任而責成之則上九之養是亦我之養矣其成王信任周公之事乎酌祖道以養天下本周公之所爲也而歸功於成王吾是以知臣之所養卽君之養也此君臣一體之義也

上九由頤厲吉利涉大川

象曰由頤厲吉大有慶也

豫之九四曰由豫頤之上九曰由頤由豫者萬物由之以豫由頤者天下由之以養皆一卦之主也上九以人臣而執天下由頤之權也嫌勢迫故厲而後吉厲而後吉者以其有濟難之功也夫人君委任大臣其養民也𨿽人臣之功而要其成則實人君之福故曰邦之榮懷亦尙一人之慶象之所謂大有慶者爲六五言之也其周公之事乎周公相成王酌祖道以養天下旣醉之醉酒飽徳行葦之養老乞言菁莪之育人材湛露之燕諸侯蓼蕭之澤及四海天下由之以養亦可謂廣矣而周公身貴而愈恭方且今日東徵明日伐奄以盡其濟難之功是以成王賴之而享無窮之休玆非大有慶也哉

【巽下兌上】

大過棟橈利有攸往亨

彖曰大過大者過也棟橈本末弱也剛過而中巽而說行利有攸往乃亨大過之時大矣哉

大過者過乎剛者也四陽居中而二陰在外故者棟橈之象棟橈者謂其本末俱弱也本末謂初上也夫棟之所寄者柱也而陽之所托者陰也本末俱弱則柱無以爲棟之寄初上俱弱則陰無以爲陽之托是其所以過也剛過而中爲二五言之也巽而說行爲二體言之也當大過之世而爲大過之事是豈庸常之所能也哉蓋履事之常者易而遭時之變者難當天下之大變而猶規規以曲謹小亷爲事未有能濟者也故曰非常之原民懼焉謂夫事之至於過非眾人之所可能也剛𨿽過而不失其中巽以行權而人皆說之非妙於涉變者孰能爲之乎大過之世本末俱弱則有不勝其任之憂是人之所共畏者也而君子於此豈可憚耶故利有攸往以犯天下之謗議而不之防以成其大過之功卒之事已謗息前日之過乃所以爲中此其所以亨也湯武伊周莫不有大過之行湯武之徵伐伊周之放攝過乎其事而不過乎其心非數聖人得已而爲之也時之變不得不爾也時𨿽變而聖人不失其中時中之義不亦大矣哉

象曰澤滅木大過君子以獨立不懼遁世無悶

澤所以生木而至於滅木是亦棟橈之象也君子居大過之世當其可以有爲則獨立而不懼及其可以不爲則遁世無悶獨立不懼則足以見其勇遁世無悶則足以見其樂因天下之變而君子無所憂養可知矣

初六借用白茅無咎

象曰借用白茅柔在下也

系辭曰茍措諸地而可矣借之用茅何咎之有愼之至也夫茅之爲物薄而可用重也愼斯術也以往其無所失矣初六之過過乎愼者也以陰承陽不敢輕措諸地而借之以潔白茅之物其爲謹畏如此以此行世𨿽當大過之時而兢兢自處尙何咎之有哉張安世居霍光擁昭立宣之際而能以忠信謹厚固宻自著此借用白茅之象也

九二枯楊生稊老夫得其女妻無不利

象曰老夫女妻過以相與也

稊者楊之根也大過之世天下衰微而君子大有爲之時也九二以陽剛之徳居中正之位當大有爲之時而能成興衰撥亂之功故如枯楊生稊老夫得其女妻是有生育之理也枯者復生而老者復壯是在天下國家則變亡而爲存反衰而爲盛去危而爲安成天下之大功濟天下之大難尙何往而不利哉𨿽然君子之所爲非過也中也大過之世陰陽相勝而至於過而今也老夫得其女妻則陽不至於亢而陰不至於弱是過以相與而已此所謂時中之權也盤庚遷都而商道復興故其言曰其克從先王之烈若顚木之有由蘗其枯楊生稊之謂乎

九三棟橈凶

象曰棟橈之凶不可以有輔也

三在下卦之上巽爲木而迫於兌澤棟橈之象也君子當大過之世必有任重之材而後可以成拯溺救危之功今在我之棟旣已傾橈而不能自立則危而不持顚而不扶尙何以勝其輔相之責哉張禹孔光胡廣趙戒之徒𨿽居宰相之位而無補於漢之亂亡棟橈凶之謂也

九四棟隆吉有它吝

象曰棟隆之吉不橈乎下也

四居近君之地大臣之象也有陽剛之徳以勝天下之重任故能卓然自立以支大廈之傾四之爲棟可謂隆矣然必專力一心而後可茍不能專一而有他志則未免乎吝也蓋柱石之臣出而任扶危持顚之責惟能確然不爲浮議之所搖是以所爲而無不成若屈橈於下則其不能以自固而尙何以有立也哉周公之於成王其負荷亦重矣作室肯堂之任梓材朴斵之勤皆周公以身任之是棟隆之吉者也而周公之心欲天下之一乎周是以終身不之魯焉夫豈爲流言之變而有所橈哉嗚呼大臣若周公可謂能任重矣

九五枯楊生華老婦得其士夫無咎無譽

象曰枯楊生華何可久也老婦士夫亦可醜也

枯楊生華不如枯楊生稊之可以復盛也老婦士夫不如老夫女妻之可以相與也九五居至尊之位而當大過之世正宜任天下之賢材以共成濟世之功而下無系應乃上從乎上六之陰故不能爲責實之舉而徒有浮靡之事不能用棟隆之臣而徒爲陰柔之應是𨿽無咎無譽若不計利害者然華而不實則何以能久以老婦爲配祗益其醜而已尙何以有爲哉

上六過涉滅頂凶無咎

象曰過涉之凶不可咎也

孔頴達以此爻爲龍逢比干之事是矣處大過之終天下衰亂之極之世也當天下亂極之世仁人君子不忍斯民之溺起而救之惟其力之不足是以過涉而至於滅頂凶亦甚矣然君子殺身以成仁吾惟知志在救時而已涉險大過而至於凶是豈吾之咎哉

【坎下坎上】

習坎有孚維心亨行有尙

彖曰習坎重險也水流而不盈行險而不失其信維心亨乃以剛中也行有尙往有功也天險不可升也地險山川丘陵也王公設險以守其國險之時用大矣哉所謂險者不獨水也而天地與人三才皆用之凢髙而不可升者天之險也山川丘陵者地之險也而王公設險以守其國則豈必形勢之謂哉仁義道徳固足以域斯民之心而嚴敵國之伺蓋以道爲險而不以勢爲險者也以勢爲險苖民之洞庭彭蠡楚人之漢水方城非不固矣而有所不足恃君子恥言之故曰在徳不在險

象曰水洊至習坎君子以常徳行習教事

兵形象水坎之險不可以不習亦猶兵之不可以不習也以不教民戰是謂棄之故君子觀坎之象而以常徳行習教事習教事如大閱之類是也宣王中興修車馬備器械而序詩者以爲有常徳以立武事其亦有得於坎之象耶

初六習坎入於坎窞凶

象曰習坎入坎失道凶也

坎之貴乎習也而習之不可以非其道習之非其道未有不陷者也初六在重險之下徒有出險之志而不知水道之曲折冒而習之以入於坎窞之中欲出險而反陷於險是以凶也鯀之治水也惟其失水之道故將以治之而反以湮之羽山之殛其凶也宜哉

九二坎有險求小得

象曰求小得未出中也

九二陷於二陰之中坎之有險者也以陽剛之徳居中正之位𨿽有可爲之才而未出乎險無可爲之時是以其所求者僅能小得而已君子之於世必先置身於無難之地而後可以大有所建立險難在前自保且不足而何以及人今九二未能出坎險之中求而小得亦已幸矣而尙安能成天下之大功也哉

六三來之坎坎險且枕入於坎窞勿用

象曰來之坎坎終無功也

六三居二體之中進則有九五之險以限其前退則有九二之險以迫於後往來皆遇坎者也欲來耶爲九二之險所抗而不能安欲往耶而入乎九五之坎窞而不能出進退前卻無一而可故戒之以勿用勿用者謂其終無成功不若安以待之也春秋之世鄭介於晉楚之間北則有晉人之師南則有楚人之冦今日南轅明日北斾區區小國而困於二大國之侵淩鄭可謂不幸矣來之坎坎鄭實似之

六四樽酒簋貳用缶納約自牖終無咎

象曰樽酒簋貳剛柔際也

坎之世二五皆險不能相應而四以陰柔居近君之地乃能上從於五四之從五是五之所喜也當險難之世而君臣有剛柔相濟之徳則其爲合也甚易而無難故𨿽以樽酒貳簋之薄瓦缶之陋而亦足以納約自牖而得其君之信焉是以禮𨿽簡約而終無咎也夫人君之心𨿽有所蔽於外而亦必有開明之處洞然於其中惟其爲物所遷是以迷而不自覺然其至明之處則未始與之俱晦也善諌其君者必先自其明處入之則諌無不從故納約自牖牖者開明之地也漢武帝惑於江充之譛唐武后溺於三思之愛是其蔽也然其天屬父子之親其明處實未嘗與之俱窒故車千秋狄仁傑俱自其明處動之而二君釋然感悟玆非納約自牖之義耶

九五坎不盈祗旣乎無咎

象曰坎不盈中未大也

五居上體險將出矣險難旣出則以盈滿爲懼而九五剛中之徳有以持之故不至於盈而適所以旣平而已夫九五之所以不盈者以其未有自大之志也蓋天下之理好大者不能爲大而居成功者不能保其功故滿則必溢盈則必虧成王當三監淮奄平定之後而能持盈守成以成太平之休蓋取諸此

上六系用徽纆寘於叢棘三嵗不得凶

象曰上六失道凶三歲也

徽纆叢皆用刑之具也坎爲法律故有用刑之象上六居坎之極深險已甚此如小人之爲惡長惡不俊非嚴之以刑則有所不可訓故系之於徽纆之下而置之於叢之中歷三年而不齒其失道之罰所當然也周禮左右九棘皆爲聼訟之所而司圜掌収教罷民上罪三年而捨其此之謂乎坎於乾爲訟是以有聼訟之義

【離上離下】

離利貞亨畜牝牛吉

彖曰離麗也日月麗乎天百谷艸木麗乎土重明以麗乎正乃化成天下柔麗乎中正故亨是以畜牝牛吉也坤爲牛離自坤來故畜牝牛吉牛順矣而又牝焉順之至者也離無正體離之所以無正體者何也坤交正气於幹之中一陰麗於二陽之間附於物而後有體也地二生火天以七成之而爲離天七本震體也震屬木火本無形得木而後有其形此離之所以爲麗也天下之物未有無所附麗而能成者日月𨿽明矣而不麗乎天則無以著其明百谷艸木𨿽盛矣而不麗乎土則無以遂其生此天地造化之妙然也而況乎聖人以重明爲徳而茍不麗乎天下之正則何以成天下文明之化也哉柔麗乎中正謂二五言之也二五之柔居中得正是得其所麗者也得其所麗此所以亨而吉也離爲日坎爲月而兼言日月者戊在離日之象也已在坎月之象也戊天五也已地十也地十爲用天五不爲用然十之用實假乎五之用也月假日之光日用月爲紀表裏相資故坎爲陽而其象乃爲月離爲陰而其象乃爲日陰中之陽陽中之陰非深明乎造化機緘之妙者孰知坎離之相爲用哉

象曰明兩作離大人以繼明照於四方

上下皆離明兩作之象也大人觀易之象故前聖後聖以明相繼而照於四方所謂明之而又明者也帝舜重堯之華而光天下至於海隅蒼生武王繼文王之明徳而若日月之照臨光於四方顯於西土大人繼明蓋取諸此

初九履錯然敬之無咎

象曰履錯之敬以辟咎也

火性炎上其患在乎鋭進而欲速初九以剛居下用明之始也一步之初而紛然錯然者踵乎其後茍不有以致其敬則豈能無輕舉妄動之失哉故欲其敬之而後無咎蓋敬以臨事避咎之道也太甲卽位之始伊尹作書以告之曰今王嗣厥徳罔不在初立愛惟親立敬惟長又曰嗣王只厥身念哉夫伊尹所以拳拳以敬告其君者豈非履端之道不得不然哉

六二黃離元吉

象曰黃離元吉得中道也

黃中之色也二之黃離與坤六五之黃裳同離自坤來者也以柔順之徳居中正之位其大臣以道事君者乎大臣之道不過乎中而已明不至於察而美在其中是以獲元吉也此爻惟伊周足以當之

九三日昃之離不鼓缶而歌則大耋之嗟凶

象曰日昃之離何可久也

三過乎中是日將昃之時也夫日之中則必至於昃猶人之壯則必至於老是亦理之必然者矣當此之時惟當退居於無爲之地向晦入燕息以自樂其天年而後可茍或忘止足之戒不能鼓缶而歌以自樂其樂則老將至而耄及之矣以至於有大耋之嗟未有不凶者矣蓋日至於昃日雲暮矣於此而猶不知止焉尙何以能久乎堯耄期倦於勤而授之於舜舜耄期倦於勤而授之於禹是以免大耋之凶聖人退藏於宻與時消息之道也

九四突如其來如焚如死如棄如

象曰突如其來如無所容也

九四之離恃其剛以犯上者也其來也突如其炎也焚如其勢若不可向禦矣而其極也卒至於死如棄如何也以其惡爲人之所共棄而無所容於天地之間也梁冀之跋扈董卓之暴逆气熖炎炎不可制遏適足以戕其軀而已矣商書言惡之易也若火之燎於原不可向邇其猶可撲滅其九四之謂乎

六五出涕沱若戚嗟若吉

象曰六五之吉離王公也

王公謂上九也五以柔居尊位下爲九四彊臣之所逼而不能自安者也惟其不能自安故出涕而至於沱若悲戚而至於嗟若其艱難憂畏亦已甚矣夫人君之尊不堪彊臣之迫至於艱難憂畏若是之切則天下之忠臣必有以動其主憂臣辱之心故得上九之王公以附麗之以爲吾之用是以至於吉也唐徳宗之在奉天迫於朱泚之僣逆勢亦危矣而能用陸贄之言引咎責已故詔書一下而武夫至於流涕李晟因之得以忠義感三軍之心識者是以知唐之必復興也

上九王用出徵有嘉折首獲匪其醜無咎

象曰王用出徵以正邦也

上九奉王命以討四方者也故於出徵之際惟折取其首惡而不獲其醜類是以六五嘉之然上九之出徵亦豈得已哉討其不庭所以正邦國也侯奉仲康之命以徵羲和其誓師之辭曰殱厥渠魁脇從罔治其所謂有嘉折首者歟蓋嘗觀聖人作易而分上下經之意矣上經始於乾坤而終於坎離下經始於咸恆而終於旣濟未濟聖人所以明天人之道皆以水火爲用也上經言天道故乾坤藏天地之用而付正性於坎離下經言人道故咸恆明男女之正而見其交不交於旣濟未濟旣濟未濟是亦合坎離成卦者也是則坎離之妙乾坤不得之則天地不能以自用咸恆不得之則男女不能以相交故坎離在天地則爲精神在人則爲心腎在物則爲水火而易之上下經皆以此終焉嗚呼孰知坎離之機而與之議易之妙用也哉

﹤經部﹐易類﹐用易詳解﹥

欽定四庫全書

用易詳解卷七

宋李撰

下經一【咸至明夷】

【艮下兌上】

咸亨利貞取女吉

彖曰咸感也柔上而剛下二气感應以相與止而說男下女是以亨利貞取女吉也天地感而萬物化生聖人感人心而天下和平觀其所感而天地萬物之情可見矣

上經首乾坤下經首咸恆乾坤父母之始也咸恆夫婦之始也乾爲父坤爲母乾道成男坤道成女而六子於是乎生艮爲少男兌爲少女震爲長男巽爲長女艮兌合而爲咸震巽合而爲恆而夫婦於是得其正是乾坤者男女之所由以生咸恆者男女之所自以相交者也故上經言天道下經言人道天人之道備而易無餘蘊矣咸感也而感之道不可不正正者無心以感之謂也自卦之全體論之兌以柔而在上艮以剛而在下山澤通气以成感應之機艮止則其感之也出於不期而兌說則其應之也出於自然兩皆以無心合而自得相與之密然艮男也而居於兌少女之下是男下女也男下女男女之正也婚姻之道爲人倫之始故其相感必以正不以正則奔淫之風侈矣親迎之禮𨿽文王不敢廢異時刑於寡妻以成二南之化實基於此咸之卦所以利乎正而以取女爲吉也嗚呼感之爲義大矣推而上之則天地絪緼萬物化生是天地之所以爲感也聖人感人心而天下和平是聖人之所以爲感者也天地之生萬物聖人之化天下莫不皆有所感然則非有心也以性感性以情感情天地萬物之常理也觀其所感而其情可見矣中庸曰君子之道造端乎夫婦及其至也察乎天地其此之謂乎

象曰山上有澤咸君子以虛受人

虛者無心之至也我以無心感彼以無心應彼以無心至我以無心受兩者皆出於不期而自然是豈有一毫思惟之念介於其間哉繋辭曰無思也無爲也寂然不動感而遂通天下之故此之謂也

初六咸其拇

象曰咸其拇志在外也

易六十四卦惟咸與艮具人之全體蓋咸以感爲用而不專於感艮以止爲義而不一於止何也咸動之止者也艮止之動者也鹹之感以心而實出於無心故𨿽動而欲其止艮之止不獲其身而不可以忘其身故𨿽止而不可不動咸以艮爲之體艮以咸爲之用必合二者爲一而後動靜不失其時此其所以六爻之象相通而皆自一身中求之也初六在下卦之下爲咸其拇拇足指之大者也足最好動而拇附之以是爲感其亦淺矣夫內忘我外忘物虛心遊世而後爲感之至今好動而不能止志在於外是逐物者之爲也而尙何以能感乎

六二咸其腓凶居吉

象曰𨿽凶居吉順不害也

腓在拇之上股之下好動之物也在下而好動動則必凶然其居中得正能知其所止而安之則亦可以獲吉蓋感之道貴乎順惟能順而不拂是以無所害也禹之告舜曰惠廸吉從逆凶惟影響箕子之論稽疑曰用靜吉用作凶夫當物我交求之際此正吉凶禍福之所繋茍能安於至靜以待物之自至豈非求吉之道也哉

九三咸其股執其隨往吝

象曰咸其股亦不處也志在隨人所執下也

三艮體也艮本能止而下牽於初與二故爲咸其股蓋股之爲物制在於足足行則與之俱行足止則與之俱止是以其性本靜而亦不能處也夫感之道惟能不累於物而後應物而無窮今在我初無一定之守而動輙隨人動靜之權執於下而我無與焉以是而往豈不可羞也哉

九四貞吉悔亡憧憧往來朋從爾思

象曰貞吉悔亡未感害也憧憧往來未光大也

咸之取象自下者始初之拇二之腓三之股至於四則爲心然不言心而言思思生於心者也心本無思心而至於有思則淺於動矣心之一動善惡焉故思而無邪者思之正者也思而逐物者思之妄者也思本無悔惟能得無邪之正而不至乎感物之害則亦可吉而悔亡矣然猶未免乎有心之累也咸之道必內無所執外無所繋而後爲自然之感今也一涉於有心故憧憧往來則所思者雜而內有所執也朋從爾思則所感者狹而外有所累也天下何思何慮天下同歸而殊塗一致而百慮咸道之大物我兩忘舉天下爲至一之歸尙執爲吾朋哉惟其有心以感之故思之所得者獨其朋而已朋之外有未必從者此所以未光大也昔者舜問乎堯曰天王之用心何如堯曰吾不虐無告不廢困窮苦死者嘉孺子而哀婦人此吾所以用心已舜曰美則美矣而未大也夫舜之所謂未大者豈非以其容有心思之累介於其間也哉

九五咸其脢無悔

象曰咸其脢志末也

脢背肉也咸其脢無思之至也無思之至宜可以爲善矣而僅止於無悔象且以爲志末者何也蓋心不可以有思亦不可以無思有思則邪也而無思則土木也感之道貴乎定而能應今𨿽以無思爲心而泊然如死灰之不復然徒知不動之爲安而不知感而遂通之爲妙不過求其無悔而已志其末而不志其本是烏知感道之正哉

上六咸其輔頰舌

象曰咸其輔頰舌滕口說也

聲色之於化民末也上天之載無聲無臭夫治而至於無聲無臭之可求是至誠格物之妙也堯言布天下至今見誦堯豈誠有言之可也哉盤庚遷都而告其臣民三篇之書委曲詳盡而有愧於心腹腎腸之敷夫以有心感人猶未光大而況於滕口說者乎此爲治不在多言申公所以譏漢武歟

【巽下震上】

恆亨無咎利貞利有攸往

彖曰恆久也剛上而柔下雷風相與巽而動剛柔皆應恆恆亨無咎利貞久於其道也天地之道恆久而不已也利有攸往終則有始也日月得天而能久照四時變化而能久成聖人久於其道而天下化成觀其所恆而天地萬物之情可見矣

所不可不交者男女之情所不可不辧者夫婦之義情欲其通不通則至於相絕義欲其正不正則不可以持久故始之以咸而繼之以恆咸者一時相與之情也恆者萬世可久之正也方其爲咸也柔上而剛下以男下女其於交感之道得之矣然而可以交而不可久焉蓋論其情則順而言其分則逆感之太過而夫婦至於倒置則何以能久乎是故聖人作易而受之以恆恆者所以明天下之分節其情而使之不至於過者也震之長男升而在上巽之長女退而居下前日之所謂柔上剛下者今則各安其所處矣前日之所謂男下女者今則有別矣男女有別而夫夫婦婦各得其正玆非萬世可久之道也哉雷風相與巽而動爲二體言之也剛柔皆應爲六爻言之也震雷動於上而巽風順於下是陽倡而陰和之義也下卦三爻皆上應於震是男先而女從之義也以是爲恆宜其亨且無咎也夫恆利乎正不正則不安故正者可久之道也𨿽然恆不可變而執一以爲恆蓋未有能久者也且天地之道亦可謂恆矣然必有不已之徳此天地之所以久也故曰至誠不息不息則久又曰天之所以爲天也於乎不顯文王之所以爲文也純亦不已又曰始終惟一時乃日新蓋惟變爲能恆惟新爲能一惟不已爲能久故利有攸往終則有始如環之無端是恆之所以爲恆者也天地有常道日月有常經四時有常序聖人有常治萬物有常理然而未始執一而不變也日月之行盈縮不常故能成久照之功四時之運往來相推故能有久成之妙聖人之治寛猛相濟故能化成天下而參造化之權觀其所恆而天地萬物之情無餘蘊矣非天下之至變其孰能與於此哉

象曰雷風恆君子以立不易方

雷風天地之變也惟其變所以能常也君子觀易之象而立不易方立不易方其遭變而不失其常者歟故曰迅雷風烈必變

初六浚恆貞凶無攸利

象曰浚恆之凶始求深也

浚卽浚井之浚春秋傳浚洙浚深也以巽而居下旣已深矣而又浚之深而又深者也上有四之正應不能往以從之而乃潛深伏奧退避而不出以此爲恆亦可謂貞矣而求深太過不能通變而反以自拘故𨿽貞而不免於凶何所往而利乎申屠狄抱石以沈於河段幹木逾垣而避之泄栁閉門而不納是皆求深之過君子以爲非禮義之中不之貴也

九二悔亡

象曰九二悔亡能久中也

二以陽居陰陰陽相雜宜若不恆者也不恆則有悔矣而二所以得悔亡者以其能得中道而久處之也夫中者恆之本而恆者中之用也能久於中道以能久於恆也子曰人皆曰予智擇乎中庸而不能期月守也回之爲人也擇乎中庸得一善則拳拳服膺而弗失之矣夫中之非難而久之爲難此顏氏子所以無祗悔也歟

九三不恆其徳或承之羞貞吝

象曰不恆其徳無所容也

九三剛而不中是徳之無恆者也徳之無恆乍賢乍否乍明乍暗乍緩乍急中無一定之守而不可據依茍見其外而不察其中與之相承則或有受其羞者矣徳之無恆𨿽貞猶吝而況不貞者乎惟其不可與之相承是以至於無所容也孔子曰人而無恆不可以作巫醫巫醫技之最賤者而且不可作尙安能有爲也哉京房之於漢元王章之於孝成皆承之羞者也

九四田無禽

象曰久非其位安得禽也

田所以得禽也田非其地則禽不可得陽所以求陰也居非其位則陰不可求四之所欲得者初也故以初爲禽然初方自浚以求深而四方安於其位以待之是守株待兔者之爲也不能變以通之而久居其位位固可久矣而禽其可得也哉

六五恆其徳貞婦人吉夫子凶

象曰婦人貞吉從一而終也夫子制義從婦凶也六五之恆一也而在婦人用之則吉在夫子用之則凶何也蓋以一爲常守義者之事也以不一爲常制義者之事也天下之事有當恆者有當變者當恆而恆恆也當變而變亦恆也二者惟其宜可焉豈可拘於一哉六五以柔順爲常柔順婦人之徳也非夫子之正也此其所以吉凶之異也孟子曰執中無權猶執一也所惡執一者爲其賊道也中庸曰君子之中庸也君子而時中然則婦人貞吉者其執一之義而夫子制義者其時中之權也哉

上六振恆凶

象曰振恆在上大無功也

上六之振恆與初之浚恆一也初之浚過乎其退者也上之振過乎其進者也老子曰不知恆妄作凶二者皆不知恆道者也故初無攸利而上大無功凶皆自取貪利冒權以至顚蹶其竇嬰田蚡之徒歟

【艮下乾上】

遁亨小利貞

彖曰遁亨遁而亨也剛當位而應與時行也小利貞浸而長也遁之時義大矣哉

一陰生於午至於未而爲遁遁之世陽𨿽消而未至於弱陰𨿽長而未至於盛是猶可以有爲之時也而君子於此遽遁之而去者見幾而作不俟終日也膰肉不至而孔子行醴酒不設而穆生去君子見防於未然之先色斯舉矣茍待夫事勢旣極而後求去豈不顚沛也哉𨿽然遁者君子之屈也而謂之亨何也蓋君子之亨亨於道者也君子屈身以伸道故身𨿽隠而道不窮此其所以亨也自全體論之九五剛當其位而下有六二之應君臣之分未至於相失而君子先事以遁者知其時之不可爲而與之偕行也泰小往大來而遁至於小者之利其貞則陰浸浸然有日長之勢矣陰浸以長則陽浸以消小人得位而君子失勢𨿽欲不遁其可得耶君子之於天下初未嘗忘情於斯世者也忠臣孝子義篤君親力有可救則救之蓋有不忍坐視者矣惟其時之不可爲而付之於無可柰何是以不得已而遁去以避禍夫豈以決去爲勇者哉遁有時有義消息盈虛遁之時也用捨行藏遁之義也知其時得其義而君子之遁爲不茍矣此其所以爲大也

象曰天下有山遁君子以逺小人不惡而嚴

惟女子與小人爲難養也近之則不遜逺之則怨夫

君子之逺小人若之何而不使之怨哉是必所以待之者無用其疾惡之忿而所以自處者常有謹嚴之法不必與之相惡但立吾墻仞使之不吾犯是亦足矣茍疾之己甚則刻核太至必有不肖之心應之豈不反益其毒乎孔子之諾陽貨孟子之簡王驩用是道也

初六遁尾厲勿用有攸往

象曰遁尾之厲不往何災也

初六爲首而謂之尾者以其在後也遁貴乎速而已獨在後此危道也然自知其力之不能遁而止以待之以其不可柰何而安於義命則𨿽不往可也而亦何災之有乎古之人有不羞污君不辭小官乘田委吏甘心爲之而不去其邑周身之防則固有道也而何必勇往決去而後能免哉

六二執之用黃牛之革莫之勝說

象曰執用黃牛固志也

以全體論之均謂之遁分六爻而論之則幹之三爻以健而遁者也艮之三爻以止而不能遁者也六二以陰柔之質居得其位是大臣之事也二本欲遁而爲九五之君所畱故執之用黃牛之革夫黃者色之中者也牛者畜之順者也革者物之堅者也九五之君旣待之以中正之道而又加之以順從之意以堅其信任之誠是以二𨿽欲去而莫之勝說焉以上之人有以固其志也古之大臣蓋有欲奉身而退而爲人君之所畱者矣周公旣成洛邑將告老而歸成王挽而畱之今觀洛誥之書所以委曲畱公者無所不用其至旣錫之以二卣明禋之享又重之以伯禽之封是以周公左右成王而終身不得之魯玆非成王有以固其志而然耶

九三系遁有疾厲畜臣妾吉

象曰系遁之厲有疾憊也畜臣妾吉不可大事也君子之遁必決然勇往而後可茍去之不果而有所系焉則爲疾而且危矣蓋有所系者有所牽於私愛之謂也夫欲圖大事必不顧其私乃今中有所暱而爲私情之是牽是畜臣妾之道也而尙安能圖其大者哉懷與安實敗名此桑下之謀所以成晉文公之霸也

九四好遁君子吉小人否

象曰君子好遁小人否也

人之好惡各有不同世之君子蓋有喜山林而惡市朝喜靜退而惡奔競者矣而小人則不然蓋君子之所好者道道之不行則勇於求去小人之所好者利利之所在則貪而不止此好遁爲君子之事而小人之所不能者也三仁旣去而飛亷惡來獨畱君子小人之好惡可同日語哉

九五嘉遁貞吉

象曰嘉遁貞吉以正志也

春秋傳曰嘉耦曰妃謂得其所配也遁之世君子勇於求去而九五之君獨得六二之應有以固而執之君臣之際相孚相應而一歸於貞故二不能遁而五得貞吉也吾嘗以爲成王畱周公之事其不然乎

上九肥遁無不利

象曰肥遁無不利無所疑也

山雉之肥其意得乎上九處遁之極與斯世相忘於利害榮辱之表飄然勇往而不以爲疑此遁之肥者也甘盤舊爲王者之師旣乃遁於荒野入宅於河自河䢐亳使髙宗思之欲髣髴其音影而不可得自今觀甘盤之遁其身則隠矣而道徳之肥充然有餘尙安有一毫不足之態哉離垢去氛心廣體胖而無慕乎外信乎爲遁之肥也

【乾下震上】

大壯利貞

彖曰大壯大者壯也剛以動故壯大壯利貞大者正也正大而天地之情可見矣

象曰雷在天上大壯君子以非禮弗履

初九壯於趾徵凶有孚

象曰壯於趾其孚窮也

九二貞吉

象曰九二貞吉以中也

九三小人用壯君子用罔貞厲羝羊觸藩羸其角象曰小人用壯君子罔也

九四貞吉悔亡藩決不羸壯於大輿之輹

象曰藩決不羸尙往也

六五喪羊於易無悔

象曰喪羊於易位不當也

上六羝羊觸藩不能退不能遂無攸利艱則吉

象曰不能退不能遂不詳也艱則吉咎不長也

【坤下離上】

晉康侯用錫馬蕃庶晝日三接

彖曰晉進也明出地上順而麗乎大明柔進而上行是以康侯用錫馬蕃庶晝日三接也

晉進也晉之世君明臣忠上下相得君盡禮賢之道而君子有爲之時也上離明而下坤順明出地上則人君之明爲有餘順而麗乎大明柔進而上行則人臣之忠爲有餘君明則無壅蔽之患臣忠則有順從之美此晉之所以爲晉也康美也安也書曰亦未克敉公功記曰康周公故以錫魯謂有以褒美而安之也坤爲土又爲大臣故有諸侯之象離屬午而馬爲午畜故有錫馬之象錫馬蕃庶言其錫之之多也晝日三接言其接之之數也錫之多所以示其寵接之數所以見其情人君之待諸侯其禮亦可謂曲盡矣君使臣以禮臣事君以忠諸侯其可無以報之哉韓奕之詩美宣王能錫命諸侯也而其詩有曰乘馬路車平王錫晉侯亦有彤弓盧矢馬四匹之寵古之錫諸侯必以馬者所以責之以駿奔走之義也後世錫命不行而反有求車之使嗚呼古風眞寥寥哉

象曰明出地上晉君子以自昭明徳

自昭者非有以昭之者也一性之明天光內發無待於外而徳自顯著故以其昭昭而使人昭昭自誠而明之謂也孟子論可欲之謂善至於充實而有光輝之謂大皆自一性中發之

初六晉如摧如貞吉罔孚裕無咎

象曰晉如摧如獨行正也裕無咎未受命也

初六在一卦之下其進爲最難故晉如摧如摧如謂其有所挫折也求進之始而遇挫折茍非以正道自守而枉已以狥人其能有立哉故教之以貞吉貞吉者謂獨行其貞則可以致吉也人方未信乎我而我益爲之沮挫自傷則其所養不厚爲可知是必寛裕以待之安時處順不沮不屈而後可無咎矣未受君命旣無官守又無言責則其進退豈不綽綽然有餘裕哉賈誼負少年鋭進之气一爲絳灌所沮毀而悲憂憤懣卒以夭折是不知裕無咎之義也

六二晉如愁如貞吉受玆介福於其王母

象曰受玆介福以中正也

君子能爲可用不能使人必用方其未用也則不免於愁如愁如言所憂也然吾以正道自守安知其不我知哉故其始也晉如愁如而其終也受玆介福於其王母王母謂六五也五以柔居尊位有母天下之徳而二往應之此晝日三接之寵所以爲介福之大者也晉之六五與井之九三同井之九三爲我心惻而卒至於王明並受其福夫始不能無所憂而終受其福君子之所爲茍得乎中正之道尙何患乎其不偶哉

六三眾允悔亡

象曰眾允之志上行也

九四晉如鼫鼠貞厲

象曰鼫鼠貞厲位不當也

六五悔亡失得勿卹往吉無不利

象曰失得勿卹往有慶也

上九晉其角維用伐邑厲吉無咎貞吝

象曰維用伐邑道未光也

【離下坤上】

明夷利艱貞

彖曰明入地中明夷內文明而外柔順以蒙大難文王以之利艱貞晦其明也內難而能正其志箕子

以之

夷傷也明出地上而爲晉明入地中而爲明夷晉者明之顯於外而明夷者明之伏於其中者也明顯於外如日出之光靡所不照明伏於中如日之晦防其明𨿽未嘗虧而其外則有蝕之者矣故曰明夷明夷者謂其明之有所傷也然六十四卦未嘗指名其人而於明夷獨以文王箕子言之何哉蓋明夷者聖賢遭天下之變而不失其正之卦也孔子曰易之興也當商之末世周之盛徳耶其文王與紂之事耶當是之時紂以昏徳在上以已之闇蔽人之明文王拘箕子囚聖賢不幸而爲其所傷亦甚矣而文王箕子之所以處此則未嘗失其道焉故文王蒙受大難而能內以文明處已外以柔順應世三分天下有其二而不失臣節此文王之所以爲文也箕子以商之父師遭國內難而能外晦其明而內正其志身𨿽奴囚而志不可奪此箕子之所以爲箕子也夫聖賢不幸而遭天下之變𨿽艱難憂懼而所恃者有正存焉吾以正自處則天下後世必有明吾之本心者矣文王箕子𨿽晦於一時而其心至顯於易孰謂其明之果可傷也哉

象曰明入地中明夷君子以蒞眾用晦而明

恃明以蓋眾則明之爲害烈矣故用晦而明晦者明之所伏而亦明之所自以養焉者也水至淸則無魚人至察則無徒君子蒞眾而以察爲明天下其孰安之故曰聰明睿智守之以愚

初九明夷於飛垂其翼君子於行三日不食有攸往主人有言

象曰君子於行義不食也

論一卦之體則所以用明夷者獨文王箕子而已分六爻而論之則爻各有義所主不同初九之明夷則太公避紂防子去之之意也初居下卦之下爲傷之始君子見防而作而於飛以避之然其始也必垂其翼懼其疑我而不得去也其行也則三日不食懼其追我而不得脫也夫君子之去本以懼禍而其迹則有可疑者矣故有攸往而主人不免於有言然義不可食則去之惟恐其緩彼𨿽有言亦豈暇卹之哉伯夷太公髙舉逺避而居於海濱防子抱祭器以適周是三子者皆見防而作者也君子於行三日不食其斯之謂乎

六二明夷夷於左股用拯馬壯吉

象曰六二之吉順以則也

此文王之事也紂囚文王於羑里可謂明夷於左股矣明夷於左股傷不能行欲有以拯之必得馬壯而後吉此文王羑里之拘必賴閎夭之徒獻美女文馬九駟於紂而後始得釋也文王三分天下有其二以服事商其忠順之道可以爲萬世之法則彖所謂內文明而外柔順非文王之至徳其孰能與於此哉離有互體巽故爲股而午爲馬故有拯馬之象

九三明夷於南狩得其大首不可疾貞

象曰南狩之志乃大得也

南者離明之地狩者田獵之名大首者元惡之謂也三居離明之極而蔽於上六之闇故三得以出而正之南狩之防破其昏迷而發之以至明之地渠魁旣殱則脇從可以勿問故不可以疾貞不可以疾貞者謂當有以寛之而不當有以急之也大首之得在我旣得其志而又疾貞焉則人將有不堪者矣其武王牧野之事乎牧野之戰紂伏其辜則偃武修文與天下同爲安靜之舉不可疾貞武王蓋知之矣

六四入於左腹獲明夷之心於出門庭

象曰入於左腹獲心意也

此爻當爲紂用事之臣飛亷惡來之徒是也坤爲腹故入於左腹左腹者隠僻之地也以陰居陰不中不正而近乎上六之闇旣入於左腹而又獲其心意其所以深交於上者至矣夫旣得其腹心是以出乎門庭則擅權縱恣靡所不至焉故武王數紂之惡有曰乃惟四方之多罪逋逃是崇是長是信是使是以爲大夫卿士俾暴虐於百姓以姦宄於商邑然則若飛亷惡來之徒其紂所謂腹心之臣也歟

六五箕子之明夷利貞

象曰箕子之貞明不可息也

西漢儒林傳趙賓好小數後爲易飾易文以爲箕子明夷乃陰陽气箕子者萬物方荄滋也非商之箕子顏師古注云箕子謂商父師賓妄爲說爾以吾觀之趙賓之疑蓋亦有謂者也案伏羲作八卦而文王重之爲六十四則爻辭乃文王所作也方文王重爻之時箕子之明夷未至紂無道之極箕子囚奴然後其明始夷則明夷之爻辭安得預言箕子之事也此賔之所以疑而謂爲陰陽之气非商紂之箕子也然不知八卦𨿽文王所重而爻辭則周公所作當周公之時則箕子之明夷可知故周公系之於六五之爻以明箕子之貞此與彖辭兼言文王以之者固無以異也而尙可疑乎當紂之時三仁在朝而紂皆屏之而不用故或去或死或囚皆能自靖以行其志然防子之去則利而不貞比干之死則貞而不利惟箕子之處此旣不去以全其節而又能不死以全其身此利而且貞所以爲箕子之明夷而二子所不能及也然箕子之囚明𨿽夷於一時而後日武王之訪卒能以洪範九疇之道顯於萬世則其明豈可息哉故子云謂以其智爲武王陳洪範此之謂也

上六不明晦初登於天后入於地

象曰初登於天照四國也後入於地失則也

上六卽紂也紂資辧捷疾聞見甚敏材力過人智足以拒諌言足以飾非自以爲明之至矣故初登於天若可以照乎四國之逺然而有三仁而不能用乃爲飛亷惡來之徒蔽塞而不之反是防入於地而不悟者也彊明自任而終以不明其亡也宜哉

欽定四庫全書

用易詳觧卷八

宋李杞撰

下經二【家人至益】

【離下巽上】

家人利女貞

彖曰家人女正位乎內男正位乎外男女正天地之大義也家人有嚴君焉父母之謂也父父子子兄兄弟弟夫夫婦婦而家道正正家而天下定矣

象曰風自火出家人君子以言有物而行冇恆

物卽物則之物此齊家在修身之義也言行君子之樞機君子過言則民作辭過動則民作則其可不謹哉故言有物則無起羞之失行有恆則無招辱之悔是以一身而律之也禹以聲爲律身爲度故能克儉於家其端本澄源之道歟

初九閒有家悔亡

象曰閒有家志未變也

大徳不逾閒閒者有以防之而使之不敢逾之謂也然防閒之道貴乎其始始而不防待其心志已變而後圖之則有悔矣夫家所以爲閒者何也禮之謂也記曰夫禮禁亂之所從生猶防止水之所自來也又曰故禮之教化也防其止邪也於未形然則閒家之道其可不於其志之未變而預爲防哉齊人惡魯桓公防弱不能防閒文姜使至滛亂爲二國患焉而敝笱之詩作若魯桓公者是不知閒有家之義也

六二無攸遂在中饋貞吉

象曰六二之吉順以防也

春秋之義大夫無遂事示不敢専也夫爲臣之道且不敢専而況爲婦之道乎婦順夫而行者也故外無遂事而惟以主中饋爲貞防順之至也內則一書其言內治亦詳矣而不過飲食衣服澣濯補綴之事而他不與焉蓋牝雞無晨牝雞之晨惟家之索而可專行哉采蘩之夫人奉祭祀而不失其職采蘋大夫妻循法度而可承乎先祖皆防順之道也𨿽然捲耳后妃之志輔佐君子求賢審官獨非遂事乎是不然內有進賢之志而無險詖私謁之心此在中饋之大者也謂之輔佐其君則可謂之遂事則不可此文王之所以聖也歟

九三家人嗃嗃悔厲吉婦子嘻嘻終吝

象曰家人嗃嗃未失也婦子嘻嘻失家節也

嗃嗃者嚴厲之狀嘻嘻者和易之意蓋治家之道太嚴則傷恩太易則失節然至嚴之中至愛存焉故𨿽悔且厲而可以獲吉茍過乎和易則狎矣故終吝

六四富家大吉

象曰富家大吉順在位也

以陰居陰得防順之正故爲富家大吉六四之富非富乎財者冨乎禮者也禮運論父子篤兄弟睦夫婦和爲家之肥而且以謂大順之至然則治家者能順以在上則一家莫不順矣而安有不富者哉

九五王假有家勿卹吉

象曰王假有家交相愛也

假至也王者之象以天下爲家者也自內以及乎外自家以及乎國君臣上下父子粲然有文以相接懽然有恩以相愛而無乖爭淩犯之風王者之至於斯也其家亦大矣而尙何憂卹之有乎文王刑於寡妻至於兄弟以禦於家邦二南之化家道之正也故以王季爲父武王爲子父作子述而文王可以無憂然則九五之所謂勿卹吉者惟文王足以當之

上九有孚威如終吉

象曰威如之吉反身之謂也

有孚者正心誠意之學也正心誠意之學𨿽無形迹之露而望之儼然則自有不怒之威君子欲齊其家則必先誠其身茍能反身而誠則一家之中將視之以爲凖的而凜凜然有不敢犯者矣蓋威如者自有孚中出也文王刑於寡妻冝若甚嚴者而雝雝在宮肅肅在廟文王於暗室屋漏之際而有至一不貳之誠夫豈不反之已而求諸人哉故曰家之本在身又曰身不行道不行於妻子此之謂也

【兌下離上】

睽小事吉

彖曰睽火動而上澤動而下二女同居其志不同行說而麗乎眀柔進而上行得中而應乎剛是以小事吉天地睽而其事同也男女睽而其志通也萬物睽而其事類也睽之時用大矣哉

象曰上火下澤睽君子以同而異

初九悔亡防馬勿逐自復見惡人無咎

象曰見惡人以辟咎也

九二遇主於巷無咎

象曰遇主於巷未失道也

六三見輿曳其牛掣其人天且劓無初有終

象曰見輿曳位不當也無初有終遇剛也

九四睽孤遇元夫交孚厲無咎

象曰交孚無咎志行也

六五悔亡厥宗噬膚往何咎

象曰厥宗噬膚往有慶也

上九睽孤見豕負塗載鬼一車先張之弧後說之弧匪宼婚媾往遇雨則吉

象曰遇雨之吉羣疑亡也

【艮下坎上】

蹇利西南不利東北利見大人貞吉

彖曰蹇難也險在前也見險而能止知矣哉蹇利西南往得中也不利東北其道窮也利見大人往有功也當位貞吉以正邦也蹇之時用大矣哉

象曰山上有水蹇君子以反身修徳

初六往蹇來譽

象曰往蹇來譽宜待也

六二王臣蹇蹇匪躬之故

象曰王臣蹇蹇終無尢也

九三往蹇來反

象曰往蹇來反內喜之也

六四往蹇來連

象曰往蹇來連當位實也

九五大蹇朋來

象曰大蹇朋來以中節也

上六往蹇來碩吉利見大人

象曰往蹇來碩志在內也利見大人以從貴也

【坎下震上】

解利西南無所往其來復吉有攸往夙吉

彖曰解險以動動而免乎險解解利西南往得眾也其來復吉乃得中也有攸往夙吉往有功也天地解而雷雨作雷雨作而百果艸木皆甲坼解之時大矣哉屯與解相防而成者也坎上震下動乎險中而爲云雷之屯震上坎下險以動動而免乎險而爲雷雨之解震坎合而成卦一也而或爲屯或爲解何也屯之動在下是未出險者也解之動在上是已出險者也未出險則難生已出險則免乎難矣解之世是患難解散之際而人情去險之初也人情方慮於憂患之久一旦解釋而去之必有平易近民者而後可以得斯民之心故利西南西南爲坤方平易之地也天下方安於無事而吾以平易待之上下相安則豈可復有所往哉於此而有所往則矯枉過正必有過爲之病矣故其來復吉其來復吉者復其舊貫以還前日安靜之政也武王反商政政由舊光武還漢世之輕法皆其來復吉之義也解之世不可有所往亦不可無所往有所往則防於生事而有太過之故其來復吉以其得中道也無所往則防於廢事而有不及之獘故有攸往夙吉欲其往有功也夙者早圖之謂也人情欲脫乎險若避水火焉謀之不夙則緩而無及矣雷雨者天地所以爲生物之機也天地塞閉而成冬動植之物凝結而不解至仲春之月艸木萌動於是雷乃聲以觸其生生之機此解所以爲春分之卦也然則解之時豈不大矣哉

象曰雷雨作解君子以赦遇宥罪

雷者天之號令而雨者天之澤也君子觀雷雨之象而赦過宥罪與民更始焉所以法天好生之徳也赦過者卽舜之所謂宥過無大而宥罪者卽舜之所謂罪疑惟輕寧失不經者歟

初六無咎

象曰剛柔之際義無咎也

人皆出險而已獨居坎險之下又以陰柔不能自立宜有咎者也惟其上應於四以陰從陽四動而已從之而險難可免矣剛柔相濟以成出險之功於義何咎之有

九二田獲三狐得黃矢貞吉

象曰九二貞吉得中道也

狐陰險多疑之獸小人之象也三狐謂三陰也九二有應於六五而三陰間之三陰之間我也是狐媚之道也獵而取之則疑間可釋矣黃中也矢直也二以中直之道去狐疑之間使小人不能爲害以取信於六五之君是以得正吉也周公攝政而三監有流言之變其爲狐疑亦大矣惟周公斷然辟之而不以爲疑是以三監旣去而成王之疑自釋周公之所恃者非中與直而何哉

六三負且乘致宼至貞吝

象曰負且乘亦可醜也自我致戎又誰咎也

繋辭曰負也者小人之事也乘也者君子之器也小人而乘君子之器盜思奪之矣上慢下盜思伐之矣六三以陰居陽陽貴而陰賤是負而且乘者也無其徳而居其位過者皆有不平之心豈不爲寇盜之招哉牛仙客以小吏爲尙書鄭棨以歇後致宰相皆負且乘之徒也孟子曰不仁而在髙位是播其惡於眾也其斯之謂歟

九四解而拇朋至斯孚

象曰解而拇未當位也

拇足大指也謂六三也朋謂初六也九四下有初六之應而近於三三之附四足指之象也四茍系於六三則初必疑我也故解其拇而去之専應於初而後朋至斯孚蓋在我有以致其信也四惟所居之位不當而切近於三故必有所解而後有所孚使四無以示信則初其肯信之乎

六五君子維有解吉有孚於小人

象曰君子有解小人退也

解之世君子求所以解天下之難而與民更始之際也故維知有解而不問其他棄其舊而與之維新解釋怨仇而與之相忘是以赦過宥罪有以取信乎小人之心使之退聴而自服此人君解天下之道無所往而不用其解者也三監旣誅而商民不靜成王周公不以爲問而惟求有以解其危疑之心故頑民卒惟周之信而遂可以要其化服於世變風移之後小人之惡安有不可解者哉

上六公用射隼於髙墉之上獲之無不利

象曰公用射隼以解悖也

系辭曰隼者禽也弓矢者器也射之者人也君子蔵器於身待時而動何不利之有動而不括是以出而有獲斯言盡之矣夫隼鷙暴之物而在髙墉之上此小人而在朝廷之上也上六以公侯之貴射而獲之使小人之悖不敢肆其擊以害善良小人旣獲宜其無往而不利也堯之時四凶在朝而不能去舜相堯取四凶族投諸四裔天下大服其射隼之謂歟

【兌下艮上】

損有孚元吉無咎可貞利有攸往曷之用二簋可用享彖曰損損下益上其道上行損而有孚元吉無咎可貞利有攸往曷之用二簋可用享二簋應有時損剛益柔有時損益盈虛與時偕行

損之義有三有自損之損有貶損之損有損益之損爲學日益爲道日損損之又損以至於無是自損之損盡性之學也孔子之絕四顏子之坐忘是也貴而不驕富而不舒約已以裕人懲忿以窒欲是貶損之損治身之學也禹之不自滿假文王之翼翼小心是也財聚則民散上溢則下漏自損者人必益之自益者人必損之是損益之損必至之理也鹿臺之財聚而商以之亡敖倉之粟有餘而秦以之亂是也三者𨿽不同而其爲損則一而已矣夫損自泰來者也損三之剛以益上之柔艮山髙而在上兌澤深而在下髙者增之而愈髙卑者損之而愈深上收其利而下受其害此損之道所以上行也然髙以下爲基基旣損矣髙其能久安也哉故損下益上而反謂之損以其有招損之道也且損人以自益人之所甚不平者也是必有以取信於人又能獲元善之吉而後可以無咎茍或不然則咎有所不免矣可貞者損下之道可以貞者取之不可以非道取也文王以庶邦惟正之供之謂也夫受人之益者其可徒然而受之哉徒然而受之則在我者爲無功而在人者必不堪故利有攸往而後受之而無愧也然則居損之世將何所用而可哉蓋用損之道以誠爲貴而文有所不備也故𨿽以二簋之薄而亦可以用享董仲舒所謂少損周之文致用夏之忠也𨿽然亦豈可以爲常哉二簋之享儉約大過則有不中之其用之必有其時可丰則丰可殺則殺前日之質今日之文時之所在不可拘也損剛益柔剛者不必常損柔者不必常益亦惟其時而已矣盈則損之虛則益之損其有餘以益其不足夫是之謂損益盈虛與時偕行吾何所容心哉孔子曰商因於夏禮所損益可知也周因於商禮所損益可知也孔子之所謂可知者以其時而權之也觀孔子之言則知損之爲損有不可常者矣

象曰山下有澤損君子以懲忿窒欲

山之性髙而峻澤之性卑而污髙而峻則難抑故爲忿卑而污則難滿故爲欲君子以自損之道懲其髙而使之降窒其卑而使之升此懲忿窒欲所以爲修性之學也

初九已事遄往無咎酌損之

象曰已事遄往尙合志也

用損之道惟其時而已矣方其損也將以成其事也事已則速去之乃可以無咎茍不能遄往而過乎損則將有咎矣蓋損不可常也惟能斟酌以適乎中然後可以當人之情所尙乎損者尙乎合志如斯而已孟子棠之舉可以用之於前而不可復施於後損其可常哉

九二利貞徵防弗損益之

象曰九二利貞中以爲志也

過則損之不及則益之二者皆非中也中則無此病九二以剛居中故利在於貞而有所往則防是以弗損益之弗損益之者謂其無所損益之謂也旣不至於過又不至於弗及而志在乎中尙何用損益於其間哉

六三三人行則損一人一人行則得其友

象曰一人行三則疑也

下卦本幹也上卦本坤也下之三爻並進而損六三以益乎上是三人行則損一人也上九一陽而下應六三是一人行則得其友也夫兩相與則専一而信三則雜而亂故三人並行不免於疑有不如一人獨行之得其配也人臣事君之道何以異此以蕭望之劉向之忠而卒以朋黨取疑於其君信乎君臣相與之際不可以不専一也

六四損其疾使遄有喜

象曰損其疾亦可喜也

損下益上上之益下之所甚病也吾能去其所甚病而與之相安於無所貪求之域則人之喜我也必速矣尙何咎之有武王散鹿臺之財鉅橋之粟大賚於四海而萬性悅服其知此理防

六五或益之十朋之龜弗克違元吉

象曰六五元吉自上祐也

十朋之當以之字爲斷句六五以柔居尊位無心於求益而人自益之也故曰或或云者謂其適然而來也或人益之而十朋皆至則其爲益也大矣人之所歸者天之所與十朋旣至矣則筮亦不能違非得上天之祐何以致元吉之休哉武王有亂臣十人而朕夢協朕卜襲於休祥此之謂也

上九弗損益之無咎貞吉利有攸往得臣無家

象曰弗損益之大得志也

居損之極在艮之終止而無所復爲故未嘗損亦未嘗益弗損益之是元咎而且貞吉也𨿽然在我者旣無損益矣然而有所往則得臣無家夫人臣至於忘家以殉國則吾之志豈不大有所得哉禹稷三過其門而不入而堯舜之治隆四牡之臣不遑將其父母而周之治以昌無家卽無我之義也

【震下巽上】

益利有攸往利渉大川

彖曰益損上益下民說無疆自上下下其道大光利有攸往中正有慶利渉大川木道乃行益動而損日進無疆天施地生其益無方凡益之道與時偕行

損益盛衰之始也損自泰來益自否來泰之極則變而爲損否之極則反而爲益故損有致否之道而益有復泰之理此盛衰所以相防而生也四本幹也損其剛以益於初是損上益下之象也人君以一人之尊而臨天下之上𨿽厲民以自養不以爲泰而今乃約已以裕人損己之有餘以益天下之所不足則民之說之其有旣哉嘗觀卦之得兌者必說而損益二卦則不然損有兌宜說者也而不說益無兌宜不說者也而民說無疆蓋損下者人之所不堪而益下者人之所甚說也此所以有兌而不說無兌而反說也夫自損而益人人君之盛徳事也故自上而下下宜若少屈矣而其道則大光蓋自後者人必先之自下者人必髙之理之必然者也中正者九五之謂也九五以中正之道爲天下求益之主是以利有所往而往則有慶也巽爲木利渉大川者巽之功也渙所謂乘木有功中孚所謂乘木舟虛者皆巽也大川險阻之地而防有舟楫之材故曰木道乃行言有濟險之道也動而防爲二體言之也下動而上防動不已防而順則將日進不已而至於無疆聖人應天下無窮之求豈有止法哉天施之地生之聖人體天地施生之大而與之爲無方之益天地之大徳曰生聖人之大徳曰仁初無彼疆此界之限所以爲無方也𨿽然益之道惟其時而已時所當益則益之聖人何容心哉

象曰風雷益君子以見善則遷有過則攺

君子見善則遷益之在外者也有過則攺益之在內者也遷善攺過則日加益而不知此謂爲學日益

初九利用爲大作元吉無咎

象曰元吉無咎下不厚事也

初九受益者也在下而受上益也是豈可徒然以受之哉有是功而後可以受是益而無愧故必大有所作爲至於元吉而僅能無咎不如是則不足以塞其咎也蓋爲下之道不可以厚事享之厚則其責之也必不薄茍無所報效而徒然受之則將有不勝其責者矣古之大臣受人君之重祿至於忘身狥國而不顧蓋亦知其責之有所歸也哉

六二或益之十朋之弗克違永貞吉王用享於帝吉象曰或益之自外來也

損與益相反益之六二卽損之六五之對也故其爲象同損之六五以君而受人之益者也故曰元吉益之六二以臣而受君之益者也故永貞吉永貞吉者謂永守其貞而後吉也帝與天一也六五之王能用如是之臣則可以格於皇天矣周公東徵民獻有十夫予翼故寶之告亦有並吉之休此所謂十朋皆至則弗克違者耶

六三益之用凶事無咎有孚中行告公用圭

象曰益用凶事固有之也

凶事者艱難險阻之事也六三陰柔不中居非其位不當得益者也不當得益而益惟用之於凶事則可蓋委之於艱難險阻之地使之知所憂畏者是乃所以益之也當此之時而能免乎咎其惟信乎公執圭所以達信也內有孚信之實外得中行之道告公用圭則信無不通矣言忠信行篤敬尙可以行乎蠻貊之邦而況用之於防事也哉𨿽然益用防事惟忠信可以免咎然非自外鑠之也困於心衡於慮而由中之信不期而生此象所謂固有之也孟子曰天之將防大任於是人也必先苦其心志勞其筋骨餓其體膚其用防事之謂耶

六四中行告公從利用爲依遷國

象曰告公從以益志也

四本陽也下降而爲初故有遷國之象三四皆不中而益之二爻皆以中行爲辭何也自二體言之則非中自全體言之則三四一卦之中者也四居近君之地故爲公以中行之道告公而公從之則𨿽以之遷國可矣夫遷國大事也必有所依而後能立四之所依者初也是以能自上而遷於下也春秋傳曰我周之東遷也晉鄭焉依夫自上而遷於下則其所依者民也茍不能益民則何以定遷盤庚之遷其民蓋有不欲者矣而三篇之書丁寜反覆必欲得其心而後已豈非欲有所依於人則不可不益其志也哉

九五有孚恵心勿問元吉有孚恵我徳

象曰有孚恵心勿問之矣恵我徳大得志也

上以信而恵於下則下亦以信而恵於上故不問而可以知其元吉此上下交相孚之應也然我之所以恵人者不恵以迹而恵以心而下之所以恵我者不惟其物而惟其徳玆又非益之大者乎洪範皇極之說曰斂時五福用敷錫厥庶民惟時厥庶民於汝極錫汝保極夫我以福而錫民則民亦以極而錫我君民相應此王道之大成也而又何必問哉

上九莫益之或擊之立心勿恆凶

象曰莫益之偏辭也或撃之自外來也

居上而能安者以其有以益乎下也上九處至髙之位而有莫益之辭所謂莫益之者是上九之偏辭也此公論也夫不能自損而莫益於人則人亦豈肯與之哉孔子曰莫之與則傷之者至矣此所以或撃之也蓋損上益下理之當然者也今上不能損而下莫之益則立心爲勿恆矣在我者旣失其常能無凶乎六二或益之自外來而上九或撃之亦自外來非意所及也或益或撃皆其自取也﹤經部﹐易類﹐用易詳解﹥

欽定四庫全書

用易詳解卷九

宋李撰

下經三【夬至井】

【乾下兌上】

夬於王庭孚號有厲告自邑不利卽戎利有攸往彖曰夬決也剛決柔也健而說決而和於王庭柔乘五剛也孚號有厲其危乃光也告自邑不利卽戎所尙乃窮也利有攸往剛長乃終也

夬以五陽決一陰陽盛而陰防之際也當此之時不患乎不能決而患乎決之而至於過決之大過鳥窮則擊獸窮則搏刻核已甚則必有不肖之心應之未有不遭其反噬者矣君子於此健而必濟之以說決而必濟之以和蓋健與決者所以屏小人於無能爲之地而說與和者所以與之相安而不使之至於窮而無所容也夫以一陰而乘於五陽之上是小人之在髙位者也君子在朝亦已眾矣而一小人乘之君子其肯安爲之下乎故於王庭以君命決之正名定罪則小人無所逃矣然於王庭號令𨿽足以取信而猶有危厲之心焉警戒之至焉以極盛之陽決垂盡之陰固可以必勝茍易敵而無備則亦不能無萬一之憂此孚號有厲𨿽危而決之道則有光也告自邑者與眾棄之也上於王庭則有君命之尊下告自邑則得斯民之助暴其罪於君民之間彼小人孤立無援尙何能爲哉然而不利卽戎何也君子以義勝不以力爭也義之所在曲直旣分則小人退聽而自服又何待乎兵兵者策之下者也決小人而至於用兵其道窮矣夬之世五陽進而不已其終也必至於陰盡而爲幹玆非君子利有攸往之時乎

象曰澤上於天夬君子以施祿及下居徳則忌

施祿及下則小人不失職而無怨怒之心居徳則忌則君子不爭能而無矜伐之志小人不失職則可以相安君子不爭能則有以持勝聖人所以示人處夫夬者如此

初九壯於前趾往不勝爲咎

象曰不勝而往咎也

夬之初九卽大壯之初九也大壯之初九壯於趾徵凶夬之初九壯於前趾往不勝爲咎蓋居下而欲決在上之小人是壯於前趾者也恃壯以爲行往而不勝則其咎有不可勝言者矣其李膺範滂之流乎

九二惕號莫夜有戎勿卹

象曰有戎勿卹得中道也

以盛陽而決防陰決之甚易也而九二猶不免有驚惕號呼之聲者警戒之至者也警戒之至至於暮夜有兵戎之憂則其心亦不能湏臾寜矣然以剛中之徳上應乎五彼𨿽有戎何能爲哉故告之以勿卹謂其無足憂矣健而說決而和我自有中道𨿽決之庸何傷乎

九三壯於頄有凶君子夬夬獨行遇雨若濡有慍無咎象曰君子夬夬終無咎也

頄面顴也用壯而見於面顴則其機淺矣君子之所以夬夬者不若是之甚也內𨿽有獨行之戒而外則和光而同塵夫豈悻悻然怒見於面哉九三當夬之世而有應於上陰陽相和故有遇雨若濡之象夫遇雨而至於沾濡和之至者也三惟其混迹於小人則君子有疑而慍之者矣然決而能和其介然獨行之志未嘗與之俱靡是以終無咎也孔子行乎季孫三月不違孔子豈以此而遂喪其所守者哉

九四臀無膚其行次且牽羊悔亡聞言不信

象曰其行次且位不當也聞言不信聰不眀也

臀無膚居之而不安也其行次且欲進而不能進也以陽居陰不當其位居之不安行之不進則將無一而可矣然眾陽並進若羣羊焉吾能牽而與之偕行則亦可以悔亡矣九四聰不眀之人也𨿽聞是言而有所不信豈能決然而行哉牽羊者當其前則不進縱之使前而隨於其後則可行蓋欲其附於眾陽之後也

九五莧陸夬夬中行無咎

象曰中行無咎中未光也

莧陸馬齒莧也至柔而易折九五爲夬之主視上六之陰若莧陸焉決而去之亦易矣然用夬之道不可以太過太過則小人必有忿厲之心故必中行而後無咎其僅能無咎者以其道之未光也夬以五陽而決一陰宜若無甚難者而聖人於此必深戒之六爻之吉者不過悔亡無咎而已何也蓋君子而與小人爲敵勝之不足以爲功不勝則反以取禍吾不得已而至於用夬又何足多哉故曰中未光者聖人愛君子之意也

上六無號終有凶

象曰無號之凶終不可長也

以柔乘剛而在卦之極消已盡矣故無所號訴而終至於凶是豈久安之道哉小人而在君子之上未有不自取禍者聖人垂戒之意切矣

【巽下乾上】

姤女壯勿用取女

彖曰姤遇也柔遇剛也勿用取女不可與長也天地相遇品物咸章也剛遇中正天下大行也姤之時義大矣哉

復與始陰陽始生之卦也一陽生於子而爲復一陰生於午而爲姤陰陽之生其始一也而聖人於復則曰朋來無咎於姤則曰勿用取女何也聖人喜乎陽之進而不欲其陰之長也蓋陽長則陰消陰消則君子道長陰進則陽退陽退則小人得勢君子小人進退用捨之際此聖人之所爲盡心焉者也方一陰始生之初其亦防矣而已謂之女壯今日之防後日之壯可必也此又聖人辧之早也然而名之曰遇者以柔遇剛陰陽相得之始也以二體言之上爲幹下之一陰爲坤是天地相遇品物之所以咸章也以二五言之二以剛而居中五亦以剛而居中是剛遇中正天下之所以盛行也天地相遇而萬物亨君臣相遇而其道行姤之時義至此豈不大矣哉

象曰天下有風姤後以施命誥四方

子云曰鼔舞萬物者其雷風乎鼓舞萬民者其號令乎蓋風者天所以爲鼓動萬物之機而號令者人君所以爲誥訓天下之權也二者𨿽殊其實一而已

初六系於金柅貞吉有攸往見凶羸豕孚蹢躅

象曰系於金柅柔道牽也

柅所以止車也而以金爲之堅之至也初六一陰始生懼其長也故系而止之於金柅之下牽之而使不得進也牽之而使不得進是以守貞則吉有所往則凶其戒之亦深矣𨿽然陰之浸長勢也而豈可以終止之哉夫初六之陰豕之羸者也豕𨿽羸而其中之所孚者未始不以蹢躅爲志也今以其羸而易之則異時至於蹢躅有不可制者矣古之小人方其未得志也宜若柔順易與者而包藏禍心終不可測故有髮𨿽短而心甚長之憂是安可不早爲之防哉

九二包有魚無咎不利賔

象曰包有魚義不及賔也

魚謂初六也賔謂九四也初六以陰柔居下故爲魚魚者民之象也遇之世近於民者得民逺於民者失民二近於初故能包而取之𨿽非正應而可以無咎以其義不及賔也夫民之所歸者爲主我爲主則敵爲賔三秦之心旣向於髙祖則羽安能刼而取之哉

九三臀無膚其行次且厲無大咎

象曰其行次且行未牽也

九三剛而不中下無初六之遇而上失上九之應故居之不安行之不進危亦甚矣然𨿽危而無大咎者則陰不足以制之也夬之四爲牽羊欲其牽於陽也姤之三爲行未牽幸其未牽於陰也陽可以牽而陰不可以牽聖人之戒深矣

九四包無魚起凶

象曰無魚之凶逺民也

初之魚已爲九二之所包矣四其能與之爭乎君子之民可以聽其自附而不可彊之而使從忿其不吾從也起而爭之則民之去我必速未有不凶者矣四之逺乎民非民逺我乃四自逺之也梁惠王糜爛其民而望民之多於鄰國天下安有是理哉

九五以包瓜含章有隕自天

象曰九五含章中正也有隕自天志不捨命也

者髙而能接下之木也瓜者卑而能攀援之物也如君子之能下其臣瓜如臣之能附其君此姤之世君臣相求之象也九五以中正之徳而下應於二惟能含其章美晦而不自用是以天爲之降生賢人以輔之如髙宗之傅說得之於帝夢宣王之申甫得之於嶽降蓋其求賢之志與天命相符而不相捨此所以有隕自天而適相遇也然則姤之時不獨君臣相遇而天人亦相遇者耶

上九姤其角吝無咎

象曰姤其角上窮吝也

角者剛之上窮者也居姤之極上無位下無應徒姤於其角窮亦甚矣窮而無所容故爲可吝而無咎所謂無咎者謂其無所咎於人也剛至於極無所復姤皆其自取尙誰咎哉

【坤下兌上】

萃亨王假有廟利見大人亨利貞用大牲吉利有攸往彖曰萃聚也順以說剛中而應故聚也王假有廟致孝享也利見大人亨聚以正也用大牲吉利有攸往順天命也觀其所聚而天地萬物之情可見矣

兼並易能也堅凝之難也萃之世不患其不能聚而患乎無以固其聚有以聚之無以固之則今日之聚未有不爲後日之散也故必有聚人之徳而後可以堅凝斯民之心是以順而說剛中而應故聚夫以至順之道而說乎人以剛中之徳而應乎下是故能聚故聚雲云者以此而後聚也方萃之初天下之人始合之際也人情不可以茍合茍非有報本反始之道以起其孝愛無窮之思其能久安乎哉故王假有廟以致孝享者人心之所同然愈久而不可忘者也人知所以尊其祖而知所以合其族而其聚不可觧矣然有眾則有聚有聚則有爭爭而無以統之則亂是以作之君作之師以執其制治之權此利見大人而聚之以正者是又所以固之也萃之世萬物盛多而能備禮之時也故用大牲吉則非二簋之薄可以告於神眀矣天下聚散之際非人爲也天之所命也因人心之聚可以觀天命之所向而可不有所往以順之乎夫聚者天地萬物之常理而散者其變焉者也喜聚而惡散天地萬物之情莫不皆然於此觀之豈不可以見其眞情也哉

象曰澤上於地萃君子以除戎器戒不虞

除治也有聚則有爭人情相合以聚爭端所由起也握手嬉笑堆阜塡其胸中意所不防干戈起於平地當萃聚之世而無以防之則猝然之頃有不可勝慮者故除治戎器以戒不虞凡所以爲保聚之道也

初六有孚不終乃亂乃萃若號一握爲笑勿卹往無咎象曰乃亂乃萃其志亂也

初六求萃之始也上有九四之應而爲二三所隔中無所主而有二三之疑是有孚而不終者也有孚不終其志已亂而欲求萃若號呼正應則眾皆笑之矣然不卹其笑而往以從四則亦可以無咎蓋四者初之所當用其信者也茍能專一於四則信爲有終矣春秋之世鄭人介居於晉楚之間旣欲從楚又欲應晉惟其信不由中是以兵革之禍連歲不息及蕭魚之防決意惟霸主之歸而後其國始安然則人之爲信其可不知決其所從也哉

六二引吉無咎孚乃利用禴

象曰引吉無咎中未變也

二與五爲應五君也二臣也臣之道難進而易退故必待九五引之而後吉且無咎也夫君臣之相交惟其誠而已豈事乎文爲哉茍由中之信確然未變則𨿽禴祭之薄亦利用享而信無不通矣故曰茍有明信澗溪沼沚之毛蘋蘩蘊藻之菜筐筥錡釡之器潢污行潦之水可薦於鬼神可羞於王公此之謂也伊尹耕於有萃之野必待成湯幣聘而後從諸葛孔眀髙臥於艸廬之中必待後主三顧而後起此所謂引吉無咎者耶

六三萃如嗟如無攸利往無咎小吝

象曰往無咎上巽也

三四本非應也而三欲求萃於四宜四之有所不從也求之不得而有嗟如之戚則亦無往而利矣故不若往應於上則可以無咎蓋上𨿽不我應而方以防順待下則三可以往矣𨿽然兩皆窮而無與而適然相遭則其爲萃也豈不小可羞乎

九四大吉無咎

象曰大吉無咎位不當也

四居大臣之位是爲人臣而有聚人之權者也上迫近於五而下有三陰從之其萃亦大矣然以人臣而侵君之權其能久安乎故必大吉而後可以無咎自非吉之大則咎有所不免矣何者以其所居之位不當故也周公不之魯欲天下之一乎周也惟有周公之徳而後可茍無其徳則季氏陳恆之得民果可以爲大吉也哉

九五萃有位無咎匪孚元永貞悔亡

象曰萃有位志未光也

五有萃人之位者也有其位而執其權以此爲萃何咎之有然位不可徒恃也茍恃其位而無徳以將之則人亦有不我信者矣桀紂非無位者也而天下之心離散而去之則有其位而無其徳也惟能於此守之以仁持之以久行之以正則可以悔亡矣不然徒有其位而已則其志爲未光安能取信於人也哉

上六賫咨涕洟無咎

象曰賫咨涕洟未安上也

上六處兌說之極宜其說也而賫咨涕洟何也陰柔居上下無所與求萃而不得是以有所未安而憂戚之心生然憂樂相沿而生惟其憂之旣至是以得六三之往而卒無咎也

【巽下坤上】

升元亨用見大人勿卹南徵吉

彖曰柔以時升巽而順剛中而應是以大亨用見大人勿卹有慶也南徵吉志行也

升與漸皆進也而其象俱有取於木山上有木而爲漸地中生木而爲升二者上下不同何也漸之木木之根株下盤者也根株下盤故得山而爲漸升之木木之枝榦上出者也枝榦上出故得地而爲升上下𨿽異而其爲進則一而已矣天下之人皆知剛者之能進而不知柔者之進之不可禦也以剛而進則其進也鋭而必有摧折之傷以柔而進則其進也漸而必有得時之應故柔以時升巽而順皆以其柔而能進也然亦不可直柔而已是以剛中而應所以濟夫柔也柔在外剛在中柔外則不折剛中則不撓凡木之生未有不柔而立者也夫升之所以元亨者何也元者仁也仁者春也陽春生之時盛徳在木根荄芽甲之物未有不大而亨者矣用見大人升進之時也南徵吉者可進之地也大人謂五也南徵則謂離也防居東南坤居西南自防而至於坤中歷離眀之方故曰南徵也升之時利見大人則無憂而有慶往而南徵則其志行矣然則升之爲卦其君子進徳修業之事乎舜所謂徳升聞伊尹所謂若升髙必自下蓋取諸此

象曰地中生木升君子以順徳積小以髙大

合抱之木生於毫末君子之徳積於防小皆順也順則其極也未有不髙且大者矣

初六允升大吉

象曰允升大吉上合志也

允信也君子之進也旣度乎已又度乎人在已以爲可在人亦以爲宜以是而進信乎其可進矣而豈不與上之人合其志哉子使漆雕開仕對曰吾斯之未能信漆雕開未能自信而不肯茍仕此夫子所以說之也

九二孚乃利用禴無咎

象曰九二之孚有喜也

萃之六二升之九二皆大臣以誠事君者也故其爻辭俱以爲孚乃利用禴夫禴祭之薄者也而誠質存焉則可以薦之神眀而無愧人臣以至誠事其君則君臣相孚如神之相交未有不喜者矣伊尹之於成湯一徳克享天心而周公之誠亦有以動悟成王於天變之後孚乃利用禴之義也

九三升虛邑

象曰升虛邑無所疑也

虛邑者猶虛室生白之類也君子之於道也以虛進以實礙虛則無所不通實則有所窒而不能行矣內景虛眀八窻玲瓏以是而進如入虛無之境豈復有可疑者哉此防與坤之功也九三以防而升於坤防以順入坤以順受二者皆虛尙何疑之有此顏子心齊之妙也

六四王用享於岐山吉無咎

象曰王用享於岐山順事也

王謂文王也三分天下有其二以服事商文王之於紂亦可謂順之至矣而文徳之純至子與夫同功後之言至徳者必稽焉則是文王之所以順事於紂者乃所以享於岐山也屈於一人之下而伸於萬人之上其吉且無咎豈不宜哉

六五貞吉升階

象曰貞吉升階大得志也

春秋傳程鄭問降階何由然眀曰貴而知懼懼而思降乃得其階下人而已又何問焉蓋階者自上而接於下者也六五以坤順之道待九二之進故爲之階而使之升五之於二亦可謂能自降矣能自降而得賢人以爲之用則豈非大得志也哉

上六防升利於不息之貞

象曰防升在上消不富也

豫之防豫升之防升皆以陰柔而在上者也陰柔之極晦而不眀不能自充其所有以至於富則其消不久矣當此之時惟利在於不息之貞欲其勉以進於善也君子之於道必先有不足之歉而後無自止之志今消而不富則其自視欿然而尙何息哉

【坎下兌上】

困亨貞大人吉無咎有言不信

彖曰困剛揜也險以說困而不失其所亨其惟君子乎貞大人吉以剛中也有言不信尙口乃窮也

道未始有窮通也其所以爲窮通者時也非道也君子能守道不能爲時道之所在固有制於時而不得伸者此困窮之患𨿽聖賢亦有所不能免也夫所以困者何也謂其剛之揜也坎之一陽陷於二陰之中兌之二陽厄於一陰之下有陽剛之才而揜於陰柔而不得施是所以爲困也然則困者蓋險難之世也險難之世自他人處之未有不戚戚者矣而君子於此處窮如處通𨿽在貧賤患難之中而樂天知命恬然有自得之心故其身𨿽困而其道則亨孔子厄於陳蔡而歌不絕文王拘於羑里而從容演易是豈有一毫戚戚之態哉蓋患難困窮之際是聖賢講磨道徳之地也故身愈困則吾徳愈修是凡所以困厄我者乃所以成就我也孟子曰天之降大任於是人也必先苦其心志勞其筋骨餓其體膚空乏其身行拂亂其所爲所以動心忍性增益其所不能人恆過然後能攺困於心衡於慮而後作徴於色於聲而後諭此困之所以貞大人吉以其剛中之徳因困而後有所得也𨿽然困之時時之不可爲者也時不可爲蓋有非口舌所能辧者矣茍不務內修其徳而徒尙乎譊譊之辭所尙旣窮則吾𨿽有言而人誰肻信之哉

象曰澤無水困君子以致命遂志

知其不可柰何而安之者命也以其不可有爲而未嘗屈者志也致其命則無幸免之失遂其志則有可亨之理以此處困尙安有終窮者哉

初六臀困於株木入於幽谷三歲不覿

象曰入於幽谷幽不眀也

株木非所據之物也而據焉則臀困於株木矣幽谷非所入之地也而入焉則幽而不眀矣初六處險之初在下卦之下是困之最甚也故居則有株木之困而進則有幽谷之入歷三嵗之久而無所覿焉亦可謂幽暗之至矣孟子曰吾聞出於幽谷遷於喬木未聞下喬木而入幽谷者也其初六之謂乎

九二困於酒食朱紱方來利用亨祀徵凶無咎

象曰困於酒食中有慶也

孔子厄於陳蔡之間七日不火食藜羮不糝困於酒食之謂也夫酒食所以爲養也而且至於困則口腹之欲必有不能自給者矣然君子所以處此蓋有望焉以上之人將屈己以求之也故曰朱紱方來朱紱者人君蔽膝之服也人君盡接下之禮以待我則我豈終窮者哉是以利用享祀誠實交孚君臣相與如神人之相交其中蓋有可慶者矣然必得上之人有以來之而後可往茍不待其來而浮躁妄動以此而徵是取凶之道也韓信寄食於漂母困亦甚矣而卒遇髙祖解衣衣之推食食之以成君臣相得之歡然則在我有可用之才而在人君有進賢之道天下安有久困而不亨者哉

六三困於石據於蒺藜入於其宮不見其妻凶

象曰據於蒺藜乘剛也入於其宮不見其妻不祥也系辭曰非所困而困焉名必辱非所據而據焉身必危旣辱且危死期將至妻其可得見耶六三居於坎險之上是困於石據於蒺藜也與上六無應而陰柔無與是不見其妻也困而至此其爲不祥莫大焉

九四來徐徐困於金車吝有終

象曰來徐徐志在下也𨿽不當位有與也

下與初六爲應初六之來也冝其必速而且徐徐者以九二有以間之也二金車也四之志在於初而金車困之固可吝矣然居困之世而陰陽相與則其迹可困而其志不可奪豈非有終之道哉

九五劓刖困於赤紱乃徐有說利用祭祀

象曰劓刖志未得也乃徐有說以中直也利用祭祀受福也

赤紱臣之服也謂九二也九五與九二爲應而爲初六六三小人間之是困於赤紱者也小人之間君子也必用刑以去之小人不去則君子無自而可親矣故劓其鼻刖其足極用其刑而不之卹然後赤紱之臣始徐徐來應於我而君臣有相說之歡矣君臣相說故利用祭祀而誠實交孚豈不受其福哉成王周公之初有三監流言之變東徵之役衮衣繡裳詩人歌之是亦困於赤紱之義也必待管蔡旣誅然後君臣交歡成王有二卣之賜則周公有眀禋之享其一時太平之盛至於有無疆之休其受福也豈不宜哉

上六困於葛藟於臲卼曰動悔有悔徵吉

象曰困於葛藟未當也動悔有悔吉行也

葛藟者纒而不可解之物也臲卼者傾危而不安之象也處困之極至於纒而不可解臲卼而不能安是豈可輕動哉茍能於此自反曰動則招悔而有自悔之心如是則可以往而得吉矣蓋知其動而有悔則其往也決非妄動者也是必見吉而後行者秦穆公困於殽之敗而卒以成霸功信乎自悔者乃所以爲立事之基也哉

【巽下坎上】

井攺邑不攺井無喪無得往來井井汔至亦未繘井羸其瓶凶

彖曰防乎水而上水井井養而不窮也攺邑不攺井乃以剛中也汔至亦未繘井未有功也羸其瓶是以凶也人惟有定於中也而後可以聽物之所取而時出之物之求於吾者無窮而吾之所以應夫無窮而不匱者以其有定焉以爲之地也夫井以養人爲徳者也人非水火不生活蓋未有不資乎井而能養者矣然必先有以自養然後可以及人自養者未定則安能隨取隨足用之而有餘哉故其卦曰攺邑不攺井夫邑可攺也而井不可攺邑無定居而井有常所也惟其有常所是以有常徳故不以人之不食而爲之損亦不以人之見食而爲之益外無所喪內無所得而確然守其一定之常夫是故往者有得於我井也來者有求於我亦井也往來無窮而吾之所以爲井則一而已矣而豈非其能定然後能應者耶𨿽然所以爲井之徳者坎也而所以成井之功者防也井以坎水養其源而以防木致其用故曰防乎水而上水謂其有上出之功也惟其有上出之功是以極其所養至於無窮其可淺測之哉剛中謂二五也二與五皆有剛中之徳此其所以爲有常也繘者所用以汲之物也井之所養者在我而其汲與不汲則在乎人茍汔至而未出乎井則亦未見其有及物之功矣蓋君子能爲可用而不能使人必用功之有無有所不足計也𨿽然功𨿽不足計而其用亦不可忽茍或羸其瓶則是幾至而覆豈不凶哉故曰井徳之地也徳而有其地此聖人教天下以養性之學也故易以水諭道以井諭性

象曰木上有水井君子以勞民勸相

坎勞卦也勞民乃勞來還定之勞勸相乃勸之以九歌之勸勞其勤苦而勸助其所不足君子愛人之仁於是爲無窮此亦井養人之義也

初六井泥不食舊井無禽

象曰井泥不食下也舊井無禽時捨也

井以養爲徳者也居井之下而不能充其所養至於積而爲塗泥則人將不食之矣非特人不食之𨿽禽鳥亦莫至矣然非井之罪也舊井之性本自不污而其居使之然是以爲時之所捨也故曰紂之不善不如是之甚也是以君子惡居下流天下之惡皆歸焉然則下流之不可居如此哉

九二井谷射鮒甕敝漏

象曰井谷射鮒無與也

谷水之下注者也井以上出爲功而此獨下注其所射者不過防鮒而已鮒卽井之蛙類也下注之水旣無及物之功而貯之者又以敝漏之甕焉人與器兩無所用欲責其養豈不難哉

九三井渫不食爲我心惻可用汲王眀並受其福象曰井渫不食行惻也求王眀受福也

九三之井淸渫而可食者也可食而人不我食非不食也特未知之也君子修徳養性能爲可用而未見於用是豈不可悲哉故其心惻然至於自傷非爲己惻也爲夫民之不得其養而澤不及於天下惻也然吾之爲井則誠有可汲者矣茍在上得王者之眀而用之則井養而不窮舉天下並受其福而尙何傷哉孟子之不豫以齊王之不用也使宣王能用之則豈徒齊民安天下之民舉安而何爲不豫哉

六四井甃無咎

象曰井甃無咎修井也

甃砌也累瓦甓而爲之六四之井井之修者也物旣壊而後有修是亦猶人之性旣失而後復之也方其壊則咎有所不免矣惟其能修是以無咎無咎者善補過者也

九五井冽寒泉食

象曰寒泉之食中正也

井不患乎不食而患乎不潔今冽而寒其潔至矣九五以中正之徳自守如寒泉之冽人皆汲而食之隨取隨足五不禁也井養而不窮其斯之謂也耶

上六井收勿幕有孚元吉

象曰元吉在上大成也

收成也幕蓋也上六井之極功也井道之成天下皆汲而收之茍有所蓋覆於其間則所施狹也故勿幕而人皆信之是以獲元吉也夫井之養人以無窮爲用則惟恐一夫之不被其澤於是而或有以幕之則及其一不能及其二而豈足以爲井道之大成哉博施濟眾堯舜之仁也

欽定四庫全書

用易詳解卷十

宋李杞撰

下經四【革至漸】

【離下兌上】

革已日乃孚元亨利貞悔亡

彖曰革水火相息二女同居其志不相得曰革已日乃孚革而信之文明以說大亨以正革而當其悔乃亡天地革而四時成湯武革命順乎天而應乎人革之時大矣哉

革變也變非聖人之得已也勢也曰可則因否則革夫事而或有所否則聖人亦有所不容不革者焉然樂因循重攺作天下之常情然也彼方與之相安於此而吾驟革之則亦不能無所拂矣若拂之而求有以信之是事之至難者也故革之爲卦不孚於方革之初而孚於已日之後者民可與樂成不可與慮始待其久而自定也故夫革之之難也非革之爲難而得其當之爲難革之不當未有不悔者矣是必有元亨利貞之徳而後可以悔亡元亨利貞者革之善焉者也系辭曰通其變使民不倦神而化之使民宜之夫革故之舉本所以拂乎民也而可以宜民自非有元亨利貞之徳其孰能之哉以卦之全體論之離爲火火盛則竭水兌爲水水流則滅火水火相爲息滅而有生息之理是革之象也離之中女在下而兌之少女居上二女同居而有內外之異是革之意也夫物有所止息而後革事必有所不相得而後革則革之世豈非大有矯拂之時乎夫人情習於相安之久而一旦欲使之棄其舊而新是圖則誠難乎取信矣故已日乃孚乃難辭也善革者必使人曉然知其所以然而革之而人無不服故法度昭明文理備著足以當夫人之心則人心和說而易從此革之所以爲當也所謂當者非當乎其事當其心也寒暑相易而四時之功以成是天地之革也湯武革命亦猶是而已矣上順乎天下應乎人變前日之揖遜而爲今日之徵伐湯武非容心以爲之也時之革也天地之革以時故不忒湯武之革以時故無然則革之時豈不大矣哉

象曰澤中有火革君子以治歷明時

四時之變變之大者也故治歷明時爲革之要舜受堯禪攺正朔易服色其餘盡循堯之道而已以舜繼堯宜無所用其革也而正朔猶不可不攺然則治歷以明時獨非革之大者乎

初九鞏用黃牛之革

象曰鞏用黃牛不可以有爲也

鞏固也黃色之中者也牛畜之順者也革物之堅者也當革之時在初無應有未可驟革者矣正宜守之以中行之以順持之以堅如是而後可何者以其不可以有爲也不可以有爲而爲之未有不悔者矣此繼體守文之君成康之事也孝惠遵髙祖之業永平守建武之政莫不皆然則事未可以革其可不固守之哉

六二已日乃革之徵吉無咎

象曰已日革之行有嘉也

二之徳柔順中正文明以說是可以革者也有革之才復有其時宜若無難矣然猶已日而乃革之而後可以得吉有嘉而無咎信乎革之之難也周公成洛邑以遷商民其誥戒之辭亦可謂至矣而必待旣歷三紀然後世變風移然則已日乃革詎不信哉

九三徵凶貞厲革言三就有孚

象曰革言三就又何之矣

剛過乎中居離之極躁動以求革者也躁動以求革未有不悔者矣故以往則凶以貞則厲所以戒其動也當此之人惟能舎已從人無私以聽天下之公而後可故曰革言三就三就者旣順之於天又應之於人又度之於己三者皆從之謂也三者皆從則可以取信於人民於此爲革亦足矣又何用他之以過求也哉洪範所謂汝則從龜從筮從此革言三就之義也

九四悔亡有孚攺命吉

象曰攺命之吉信志也

臣以從命爲信而曰攺命者何也九四之革蓋大臣爲伊周之事變而不失其正者也伊尹桐宮之營周公攝政之舉宜若有悔矣惟其忠信之徳素有以大服其心是故𨿽攺命而其悔乃亡以得志也然則爲伊尹周公之事必有伊尹周公之信而後可哉

九五大人虎變未占有孚

象曰大人虎變其文炳也

兌爲虎履之六三兌也而有履虎尾之象革之九五亦兌也而有虎變之象此兌之所以爲虎也九五之革大人之事也有文明之徳以變天下之道如虎之變文采炳然可觀故不待占筮而天下已信之矣黃帝堯舜通其變使民不倦垂衣裳而天下治夫衣裳者火龍黼黻所以昭其文其大人虎變之謂乎

上六君子豹變小人革面徵凶居貞吉

象曰君子豹變其文蔚也小人革面順以從君也君子小人非以邪正言之也以上下言之也九五之君旣已虎變矣是以爲君子者皆蔚然豹變以應之爲小人者亦革面順以從之上而爲臣下而爲民無有不革者此革道之成焉者也武王順天應人以革商命故其君子實黃於篚以迎其君子其小人簞食壺漿以迎其小人帝王之興其威靈气熖有以動人悟物如此哉

【巽下離上】

鼎元吉亨

彖曰鼎象也以木巽火亨餁也聖人亨以享上帝而大亨以養聖賢巽而耳目聰明柔進而上行得中而應乎剛是以元亨

六十四卦皆有象而獨於鼎言之何也象之明備未有若鼎之至者也以六爻論之初爲足五爲耳上爲三陽實其中爲腹此鼎之象也以二體論之離爲火巽爲木火得木而有熟物之功此亨餁之象也一卦之中旣具鼎之全體而又有亨餁之用故曰象之明備未有若鼎之至者也然鼎𨿽以亨餁爲貴而亨餁之用豈獨以養口體而已哉故聖人亨以享上帝而大亨以養聖賢大亨卽享帝之亨也享上帝不言大而於養聖賢言大可以推見之也聖人以事天之禮養聖賢其至敬之誠見於亨餁之大者蓋不獨鼎肉之餽也百官牛羊倉廩備以事舜於畎畝之中夫如是而後爲亨之大矣𨿽然聖人不徒養之也而將有以用之也故以柔巽之道接之凡所以資吾耳目聰明之益也離爲目而五有耳之象聖人以天下之耳爲耳而耳無所不聞以天下之目爲目而目無所不見是聰明之至焉者也柔進而上行得中而應乎剛謂六五也六五以柔居尊位而下應乎九二之剛屈已以用賢之道也屈己用賢而聰明日益其有不元亨者乎蓋鼎者器也聖賢者運此器者也聖人主此器者也聖人有其器而不自用必待聖賢以爲之用故大亨以養聖賢而後可以成鼎之功不如是則何以斡旋大器而正位凝命也哉

象曰木上有火鼎君子以正位凝命

子云曰周寶九鼎器寶也器寶待人而後寶夫鼎之所以爲神器者以其有人以運用之也是以君子觀鼎之象而以正位凝命正位者大器置諸安之謂也凝命者固結天命而堅定之謂也正則難傾凝則不可解以此守器尙安有不固者哉王孫滿謂協於上下以承天休此之謂也

初六鼎顚趾利出否得妾以其子無咎

象曰鼎顚趾未悖也利出否以從貴也

初爲足而以陰柔居之弱而不立是趾之顚者也鼎而顚趾其亦危矣而利在於出其否惡以納其新則亦未爲悖也妾至賤者也以至賤而爲尊者之配以其有子也母以子貴則其賤可忘矣初六之顚趾蓋因敗以爲功以賤而致貴者也因敗以爲功故𨿽顚而反以爲利以賤而致貴故𨿽得妾而可以無咎犂牛之子騂且角則猶足以用之於山川之祀豈復問其所從來哉

九二鼎有實我仇有疾不我能卽吉

象曰鼎有實愼所之也我仇有疾終無尢也

易謂陽爲實九二以剛居中鼎之有實者也鼎有實則可以用享矣仇謂初也春秋傳曰怨耦曰仇二有應於五而廹近於初二之從五也是初之所怨而以爲仇也然初方且顚趾於下未免於有疾則𨿽有仇我之心亦不能卽我矣鼎旣有實則享上帝養聖賢無所不可𨿽密邇仇讎而彼無能爲尙何尢之有哉

九三鼎耳革其行塞雉膏不食方雨虧悔終吉

象曰鼎耳革失其義也

三與上爲應上爲則三爲耳可知矣耳以虛爲用者也今至於攺革其耳則耳實而無以貫其行窒塞而不通矣離爲雉雉膏食之至美者也九三之行旣窒塞而不通則上𨿽有至美之實而我不得食尙何望其好爵之縻哉然君子不患乎人之不用而患乎我無所可用在我誠有可用之才則其行未有終塞者矣故方雨虧悔陰陽和而雨君臣相得之謂也始也雉膏不食而終也君臣如陰陽之和前日之悔豈不虧損哉君子是以知在我者之可恃未有無與者也

九四鼎折足覆公餗其形渥凶

象曰覆公餗信如何也

四與初爲應初爲足四爲腹四大臣之事也有腹心之象焉鼎而折足則鼎中之實必覆矣然不以罪初何也折足固初之罪而所以任之者則四之責也四居大臣之位不能求賢以爲助而委任小人以敗乃公事故覆公餗則憂及其君矣其形渥凶則災及其身矣初之不勝任初不足道也而乃至於誤國家則四尙可逃其責哉房琯之用劉秩關播之用李元平卒以用非其人而至於敗是折足之凶也系辭曰徳薄而位尊知小而謀大鮮不及矣可不戒哉

六五鼎黃耳金利貞

象曰鼎黃耳中以爲實也

黃以其中也金以其剛也所以貫耳而舉之者也六五爲黃耳則九二爲金矣居離之中以虛而受耳之聰者也惟其能以虛受故得九二陽剛之臣爲之金左提右挈以適於至正焉六五之實充足於中又豈復有雉膏不食之患哉所謂巽而耳目聰明蓋爲此也

上九鼎玉大吉無不利

象曰玉在上剛柔節也

鼎之上九與井上六同二者皆以上出爲功者也金聲也者始條理也玉振之也者終條理也九二爲金猶有偏乎剛之上九爲玉則剛柔得其節矣大火爍金而惟玉不炎聖賢居天下之變而不失其正此玉之所以大吉而無所不利也其周公之事乎召公處賢人之常金之利貞者周公處聖人之變玉之大吉者也故在召公惟知守其剛正而已而至於周公則能剛能柔而不拘於一然則成王定鼎於郟鄏非周公之功而誰爲之哉

【震下震上】

震亨震來笑言啞啞震驚百里不防匕鬯

彖曰震亨震來恐致福也笑言啞啞後有則也震驚百里驚逺而懼邇也不防鬯出可以守宗廟社稷以爲祭主也

天下大器也而主器者莫若長子此鼎所以授之震也震以一陽動於二陰之下動則有威故爲震亨震取象於雷者也天以雷爲威方其震也人皆然畏之而不知至威之中至仁已伏於其間矣震來非以厲之也使之知所恐懼則可以至於無恐乃致福之道也故未已而笑言啞啞者繼之變前日之恐而爲今日之笑此所以有則於後而不至於過也震之威何所不至而震驚百里者舉其成數而言之也百里之內逺者近者莫不驚懼震之威亦大矣迅雷風烈必變人之常情也於其卒然震驚之際而不爲之動非有所守於中者而孰能之哉故不防匕鬯然後可以守器此出可以守宗廟社稷而爲祭主必長子而後可也君行則守有守則從從曰撫軍守曰監國皆長子之事也負荷天下之重任而茍無確然之守則倉卒之際必有可得而搖者矣尙何以斡旋大器而措之於不動之地乎舜之主器也天與之人與之納於大麓而烈風雷雨弗迷舜於是可以任天下而有餘矣此堯所以亟授之也歟

象曰洊雷震君子以恐懼修省

畏天之威於時保之是天威不可不畏也此洊震之君子所以恐懼而致其修省之學也蓋天威之至乃君子修徳之基舜以洚水爲警予成湯以旱而自責成王以雷電之變爲天之動威而宣王亦遇災而懼因其恐懼而自修自省之學愈增益其所未至此君子所以爲畏天命也

初九震來後笑言啞啞吉

象曰震來恐致福也笑言啞啞後有則也

初九震動之始一動之初吉凶悔吝皆踵乎其後是不可不謹也故示之以震驚之恐使之知所恐懼而後修省則可以致將來之福矣故今日之卽異日啞啞者之應也恐於前而定於後能畏天則能樂天豈非致福之道哉堯兢兢舜業業湯栗栗危懼文王翼翼小心皆恐懼修省之學也

六二震來厲億喪貝躋於九陵勿逐七日得

象曰震來厲乘剛也

初九之陽動於下而六二乘之初之來也是二之所震恐而來危厲之憂者也故自度必防其貨貝躋於九陵以避之九陵謂四也四有互體艮之象艮爲山而四以九居之故謂之九陵也二畏初之震而逾四以從於五亦可謂知所避就者矣故𨿽有防貝之失勿逐而七日自得七日變之周也卦以爻爲日曆一卦之終而復至於二其變已周天道周而必復此所以不逐而自得也當震驚之世而知所畏避庶防可以保其貝無所失哉

六三震蘓蘓震行無眚

象曰震蘇蘇位不當也

蘇蘓恐懼自失之貎六三之震不言來何也來自外至而六三則自取之也居位不當自招震恐神气蘇蘓自失震亦甚矣然因震而能行則亦可以無眚蓋震非所以致災也乃所以致福也六三之震𨿽未能如初九之致福然亦知懼而往亦何眚之有哉

九四震遂泥

象曰震遂泥未光也

震不可過也者未已而啞啞者繼之慮其過而無所則也九四之震則震之遂而過焉者也遂而不止則其極必至於泥滯而不可行矣夫震本所以威物而至於泥焉則人無所畏尙何足以有爲也哉此其道所以未光也

六五震往來厲億無防有事

象曰震往來厲危行也其事在中大無防也

五君道也君道以動爲戒故震往來厲往來皆危欲其不妄動也五執主器之權居中得位故無防而有事無防者不防匕鬯之謂也有事者出可以守宗廟社稷以爲祭主之謂也中正以行之不惟無失而反以有得𨿽往來皆危尙何憂哉

上六震索索視矍矍徵凶震不於其躬於其鄰無咎婚媾有言

象曰震索索中未得也𨿽凶無咎畏鄰戒也

索索者气之衰也矍矍者目之動也居震之極恐懼太過气索而目動以此而徵往必凶矣然上六之震震於九四者也九四有遂泥之失其戒豈能以及逺哉故其震止於其鄰而不及乎我鄰謂五也五有往來之厲是震於其鄰也上六能視其鄰而因爲之戒則亦可以無咎矣然上方與三爲應則三婚媾也今近戒於六五之鄰則必取疑於六三之應是以不免於有言也然則處震之道以恐懼修省爲先人能於震未及身之際而先有以戒之彼𨿽有言亦何足卹哉

【艮下艮上】

艮其背不獲其身行其庭不見其人無咎

彖曰艮止也時止則止時行則行動靜不失其時其道光明艮其止止其所也上下敵應不相與也是以不獲其身行其庭不見其人無咎也

艮與咸相爲始終者也咸以感爲用艮以止爲用咸之感未嘗不止艮之止亦未嘗不感聖人畫卦皆取象於一身以明二者之相爲用也夫人之一身目司視耳司聽手司舉足司行莫不各有其職而背獨無所營爲於其間是不動之地也艮於不動之地止之至者也故艮其背不獲其身是忘我也行其庭不見其人是忘物也內忘我外忘物艮之所以無咎者止於其所當止也然亦不徒止也而必惟其時焉時乎可止則與之偕止是止而止也不獲其身是也時乎可行則與之偕行是行而止也行其庭是也一動一靜不失其時則其道光明蓋艮之所以爲止者非以其靜而已動亦止靜亦止無所往而非止至妙者也夫止必有地止其所者止之地也孟子所謂君子所性是也爲君止於仁爲臣止於敬爲父止於慈爲子止於孝於止知其所止夫是之謂所舜之安汝止伊尹之欽厥止皆其所也艮之二體陰陽皆不相應上下相敵而不相與是相背之象也此所以爲艮其背也然則物我兩忘而動靜皆止其艮之妙乎

象曰兼山艮君子以思不出其位

位所以閒其思也位在子則思孝在臣則思忠在上位則思爲上之道在下位則思爲下之理位之所在思之所當存也位所不在思之所不可逾也茍出位而思則將泛濫而無所主矣故曰守道不如守官然則官者道之寄而位者思之所止也歟

初六艮其趾無咎利永貞

象曰艮其趾未失正也

人之一身其動止之寄在趾艮其趾則止而不復行矣止而不行則無妄動之失是以能無咎也然必利於永貞者欲其久而安之也茍知止而不能安則今日之止不保其異日之不動豈不反失其正哉

六二艮其腓不拯其隨其心不快

象曰不拯其隨未退聽也

隨謂三也二在趾之上爲腓旣已止之矣而三爲限則二之所隨者也二欲止而三有過剛不中之失則二豈能拯之哉不能拯其所隨而至於其心不快則以三之未肯退以聽乎我也不能自用而隨人以爲用行止在人安能止之哉

九三艮其限列其夤厲薫心

象曰艮其限危薫心也

限身上下之間也夤夾脊肉也九三在二卦之交非其所止而止之者也故艮其限上下不相屬而至於列絕其夤危厲薫爍其心矣夫艮貴止乎其所也今止於其所不當止之地而中心爲之不寧豈非危道也哉

六四艮其身無咎

象曰艮其身止諸躬也

艮之四與咸之四均也咸之四言思而不言心艮之四言身而不言心蓋思者心之用而身者心之寄也以陰居陰極於至靜時止則止故艮其身無咎艮其身則全體俱不動而無所不止矣然卦言不獲其身而此言艮其身止諸躬何也不獲其身是不有其身而忘之也艮其身止諸躬是猶未免於有身而止之也艮其身如顏子之坐忘不獲其身如孔子之絕四

六五艮其輔言有序悔亡

象曰艮其輔以中正也

咸其輔有滕口說之譏則艮其輔宜有悔矣而曰悔亡何也咸以言語感人而艮則不言而止多言數窮不如守中之爲主也然六五非不言也而言之必有其序言之有序則𨿽終日言而若未嘗言尙何悔之有哉天何言哉四時行焉百物生焉此堯言所以布天下也

上九惇艮吉

象曰惇艮之吉以厚終也

中庸曰小徳川流大徳惇化惇化者不動而化也上九之惇艮則中庸所謂大徳惇化之義也泰山喬嶽不見其運動而功利及物不可得而指名所謂坤厚載物徳合無疆者夫豈徒止而已哉堯之安安舜之安汝止皆惇艮之吉也

【艮下巽上】

漸女歸吉利貞

象曰漸之進也女歸吉也進得位往有功也進以正可以正邦也其位剛得中也止而巽動不窮也

若升髙必自下若陟遐必自邇天下之事未有不以漸而能進者人臣之事其君人君之化其民學者之進於道莫不各有其漸而漸之卦獨曰女歸吉者何也先之以媒妁申之以介紹將之以幣帛決之以卜筮納采問名納吉請期親迎而後告之於廟其品節次第所以防閒之甚嚴而不可少躐夫如是而後可以爲婚禮之正一有僣差則始進不正其終有不可勝言者矣故漸之進以女歸吉爲主者欲其進之以禮也不獨女爲然而人臣之事君亦猶女子之從人者也孟子曰丈夫生而願爲之有室女子生而願爲之有家不待父母之命媒妁之言鑽穴隙相窺逾墻相從則父母國人皆賤之孟子之言所以示人臣輕進而自媒者之戒也君子之仕也必有其道不由其道而躁動以求進則與鑽穴逾墻何異孟子之意亦猶易所謂女歸之意也夫漸自否來者也坤之六三自下而進於上進而得位往而有功也其所以有功者以其進之以正而後可以正邦也天下之本在國國之本在家家道正則天下定矣文王之化始於二南之齊家其功用庸可旣耶然而又曰其位剛得中何也此主九五言之也九五以剛居中而下應於二是又男正位乎外者也四以柔進而得位而五以剛居其位男女各得其正則其進也亦可謂合乎禮者矣以二體論之巽上而艮下艮止也巽順也止則不競順則不逆始之以止而繼之以順以此而動動必不茍豈不綽綽然有餘裕也哉

象曰山上有木漸君子以居賢徳善俗

山之髙木之生皆有漸自累土之積而成丘陵之髙是山之漸也自毫末之積而爲合抱之長是木之漸也夫以一山一木之無知且有其漸而況於君子之化民乎君子之化民必先自居於賢徳之全而後可以善俗夫可久者賢人之徳此最未易居之者也是必優遊浸灌待其自得然後居之而安則是在我之徳蓋有其漸矣我之賢徳居之猶以其漸則以之善俗是豈可驟化之哉商之頑民自成王周公化之以至於康王畢公之際旣歷三紀而後世變風移四方無虞俗之不可驟革蓋如此此居賢徳善俗君子所以有取於漸也

初六鴻漸於幹小子厲有言無咎

象曰小子之厲義無咎也

卦言女歸者統論一卦之體也爻言鴻漸者別言六爻之用也卦以立本故女歸利乎正爻以趨時故鴻漸有可不可焉二者𨿽不同其所以爲漸進之意則一而已鴻水鳥也幹江幹也非其往不往非其居不居飛止有序者鴻之性也初六爲漸之始始進之初不可以驟故漸於江幹也漸於江幹非不能直進也不可遽也而小子之好進者乃反以爲厲而有言焉君子之進止有義彼小人之見焉足以知之哉孔子非不欲仕者也而陽虎懷寶迷邦之言反以爲譏是小人之厲也義之所在安而行之彼𨿽有言何咎之有

六二鴻漸於磐飲食衎衎吉

象曰飲食衎衎不素飽也

二有應於五進而得地者也故鴻漸於磐磐石之坦平者也所居旣安而又飲食衎衎然有和樂之意其進亦可謂吉矣然而𨿽有飲食之樂而未嘗素餐非進之以正能如是乎孟子曰君子之居是國也其君用之則安富尊榮其子弟從之則孝弟忠信不素餐兮孰大於是是也

九三鴻漸於陸夫徵不復婦孕不育凶利禦防

象曰夫徵不復離羣醜也婦孕不育失其道也利用禦防順相保也

陸平原也漸於陸則愈進而愈髙矣過剛而不中躁進而不知止近比於四𨿽有夫婦之象而實不相得亟起而從之陽往而不復反陰孕而不能育其凶宜矣夫漸之女歸吉以其正也而今也夫徵不復則有離羣之醜婦孕不育則有失道之羞是皆非所謂正也以其不正相從無一而可惟利在乎禦冦而已蓋患難之來胡越可使爲兄弟三之於四𨿽非其正而能以巽順相保以之禦冦不亦利乎

六四鴻漸於木或得其桷無咎

象曰或得其桷順以巽也

桷平柯也木非鴻之所宜居者也漸於木疑若危甚而或得其桷則亦可以少安矣危亂之邦君子之所不處而當時之君或能以巽順之道待之則尙可托之以爲安此夫子之所以有際可之仕也

九五鴻漸於陵婦三歲不孕終莫之勝吉

象曰終莫之勝吉得所願也

陵髙阜也五與二爲應而爲三四所隔五居尊位如在髙陵之上其勢亦隔絕而不通矣二之從五也歷三爻而後至是以有三嵗不孕之象焉然二五爲正應勢𨿽隔而情實相通彼小人之間豈能終勝之哉久而自定則君臣之志願得矣周公東徵三年不歸亦可謂三歲不孕者矣而三監流言之變終不足以間其君臣相得之歡雷電以風𨿽天且不能違而人能勝之乎

上九鴻漸於陸其羽可用爲儀吉

象曰其羽可用爲儀吉不可亂也

先儒胡氏程氏皆謂陸當作逵逵雲路也處漸之極愈髙愈顯得時得位超然出於云逵之上文章昭著爲一世之儀表故其羽可用爲儀也君子之進也自下而髙皆有次序方其於幹於磐於陸於木於陵之際其進亦不茍矣極而至於上九乃始逍遙於萬物之表而聳一時之美觀是豈躐等而驟進者哉其進有序不可亂也子云之論盡之矣鴻飛防防弋人何篡焉然則漸而進於云逵之上又安得有人道之患哉

欽定四庫全書

用易詳解卷十一

宋李撰

下經五【歸妺至兌】

【兌下震上】

歸妹徵凶無攸利

彖曰歸妹天地之大義也天地不交而萬物不興歸妹人之終始也說以動所歸妹也徵凶位不當也無攸利柔乘剛也

婦人謂嫁曰歸漸與婦妹一也而漸之女歸則吉歸妹則徵凶何也漸之女正而歸妹則女之不正者也漸止而巽而歸妹說以動以巽而視說則說爲非矣以止而視動則動爲不可矣此二卦吉凶之所以異也震長男也兌少女也以少而慕長違禮縱情其爲不正大矣故以徵則有不當之失以處則有乘剛之咎無所往而利也𨿽然女之不正而曰天地之大義人之終始何也蓋婚姻之道陰陽之所以合偶而男女之所以相配者也夫天地以相交爲大義故天地絪緼萬物化醇男女以相配爲終始故男女搆精萬物化生歸妹女之歸者也女之歸有天地之義有人倫之道存乎其間而可以不正行之哉以不正而歸說而至於縱動而至於淫夫弱婦彊不能正室宜其凶且不利也嗚呼聖人作易於夫婦之際何其詳且悉也於咸則通其相與之情於恆則示其持久之道於家人則嚴其治家之法於漸則明其漸進之禮於歸妹則又示其不正之戒丁寧反復無所不用其至蓋家道正則天下定正始之道王化之基皆系乎此而可不謹哉然則聖人之爲天下後世慮亦詳矣

象曰澤上有雷歸妹君子以永終知敝

夫婦之道人倫之始也其始不正其終未有無敝者矣是以君子謹其始以要其終而知夫敝之所自起此其爲可久之道也故曰言必慮其所終行必稽其所敝

初九歸妹以娣跛能履徵吉

象曰歸妹以娣以恆也跛能履吉相承也

娣媵女也在下而無應故有爲娣之象夫娶之有娣媵是禮之恆者也古者人君一娶九女以同姓爲媵媵𨿽非正也而可以廣繼嗣是跛而能行者也跛而能行以徵則吉豈非有相承之道哉春秋書公子結媵陳人之婦於鄄傳曰諸侯娶一國則二國往媵之以侄娣從此之謂也

九二能視利幽人之貞

象曰利幽人之貞未變常也

九二女之貞者也以陽居陰內晦其明故而能視二之女亦可謂有常守者矣居中得貞有窈窕幽閒之意如道徳之士潔身恬退於嵓穴之間守常不變而不茍求如是豈妄動以求說者哉古之所謂林下淸風卽幽人之貞是也

六三歸妹以須反歸以娣

象曰歸妹以須未當也

須待也以陰居陽居非其位女之不貞者也女之不貞未能適人必待女兄之旣行而後歸以爲娣蓋及其年長而後可歸此所以有待也春秋隠公二年伯姬歸於紀七年叔姬歸於紀叔姬伯姬之娣也方伯姬歸紀之時叔姬其年尙幼故歷五年而後始歸玆非有所待耶

九四歸妹愆期遲歸有時

象曰愆期之志有待而行也

毛詩靜女其姝俟我於城隅愛而不見搔首踟躕說者曰靜女正靜之女也俟待也城隅謂其髙而不可逾也愛而不見搔首踟躕者欲往而不行以禮自將也九四之歸妹其靜女之謂耶愆期不行固若遲矣而歸有其時其志蓋有所待也所待者待乎禮而後行也夫期可愆也禮義不可愆也禮義不愆介然自守寧失其期而無失其正非女之至靜而能若是哉

六五帝乙歸妹其君之袂不如其娣之袂良月幾望吉象曰帝乙歸妹不如其娣之袂良也其位在中以貴行也

五以柔居尊位有後妃之象故爲帝乙歸妹謂其爲帝乙之配也以小君之尊而惠及賤妾自謂其袂不如其娣之袂良進禦於君可謂無妬忌之行矣月日之配也月望則敵陽幾望未至於望也未至於望則無過中之失此六五之所以吉也闗睢之樂得淑女以配君子樛木之逮下而無嫉妃之心此周南后妃之化六五足以當之

上六女承筐無實士刲羊無血無攸利

象曰上六無實承虛筐也

筐者所以采蘋蘩之具也羊者所以供犧牲之物也承筐而無實則無以供蘋蘩矣刲羊而無血則無以供犧牲矣是士與女皆失其職者也士與女皆失其職何所往而利乎春秋傳晉獻公嫁伯姬於秦筮之遇歸妹之睽史蘓占之曰不吉其繇曰士刲羊亦無也女承筐亦無貺也西鄰責言不可償也歸妹之睽猶無相也震之離亦離之震爲雷爲火爲嬴敗姬車說其輹火焚其旗不利行師敗於宗丘歸妹睽孤冦張之弧侄其從姑六年其逋逃歸其國而棄其家明年其死於髙梁之虛歸妹之睽上六之變也

【離下震上】

丰亨王假之勿憂宜日中

彖曰丰大也明以動故丰玉假之尙大也勿憂宜日中宜照天下也日中則昃月盈則食天地盈虛與時消息而況於人乎況於鬼神乎

治之至於丰無以復加矣丰者盛大之稱天下至乎極治之世也天下之治極於盛矣是豈無所自而然哉蓋王道之行有以致之王者出而撫休明之運以至明之徳而見之於運動之間故天下之人莫不被潤澤而大丰美其盛大之治無有缺然不滿之處以其所尙者道之大焉者也惟其所尙者大故其治亦大而無復有可憂者矣然則當此之時果何所宜也哉惟持之以中而使不至於過而後可以久安而無變蓋中者所以爲保治之道也日之方中臨照天下而無所不燭王者之道亦猶日之中也光被四表而不遺微小中之外其可復加於此乎茍或過焉則未有無憂者矣夫所謂勿憂者以其宜於中也而中不免於過則勿憂者是乃憂之所由伏也夫日之過中則必至於昃月之過中則必至於食昃與食非日月之所宜有也而且不免焉此蓋天地盈虛消息之運盈者之必虛消者之必息時變之來𨿽天地與之偕行而況於人與鬼神宜其無所逃於必至之理也而柰何不爲之憂也哉聖人作易旣言其勿憂之治於前而又黙寓其可憂之意於後其示天下後世保治之戒深矣

象曰雷電皆至丰君子以折獄致刑

雷以威爲用電以明爲用威與明並行此折獄致刑之象也折獄者因獄以折其情致刑者因其至以定其罪因獄以折其情非威無以示懲因其至以定其罪非明則輕重有所不審矣

初九遇其配主𨿽旬無咎往有尙

象曰𨿽旬無咎過旬災也

旬均也丰之治𨿽王者所自至然亦大臣更相協贊而後成者也初與四爲應故遇其配主主卽觀近臣以其所爲主也以陽遇陽𨿽勢均力敵而足以共濟故無咎以此而往亦可尙矣伊尹之遇汝鳩汝方此配主之謂也然亦不可過也過則相反而不相濟嫌隙一開豈不反爲災也哉

六二丰其蔀日中見斗往得疑疾有孚若吉

象曰有孚若信以志也

蔀蔀屋也斗昏見之宿也二之應在五五又陰柔晦其明如處蔀屋之下日中而見斗蔽亦甚矣以此而往五必疑之然六五之君豈終蔽者哉惟能以有孚之信達其志則君臣相得未有不吉者矣成王之於周公其始聞流言之變不免於有疑及金縢一啟則歸之惟恐其後周公之忠誠固有以感悟之也信以志其斯之謂乎

九三丰其沛日中見沬折其右肱無咎

象曰丰其沛不可大事也折其右肱終不可用也王弼謂沛爲幡幔所以蔽日者也沬昧也九三互變艮艮爲手故有折其右肱之象九三之丰在於幡幔之下𨿽日之方中而所見昏昧而不明亦可謂闇之極矣處暗之極無一可爲而可立大事乎人之有股肱所以運動也而折其右肱則不可用矣九三之暗皆其自取者也而尙誰咎哉

九四丰其蔀日中見斗遇其夷主吉

象曰丰其蔀位不當也日中見斗幽不明也遇其夷主吉行也

夷等夷也以陽居陰不當其位幽而不明故丰其蔀日中見斗暗之甚也然下應於初初以我爲配主我以初爲夷主二者相遇則亦足以共濟以此而行吉其宜矣古之大臣𨿽無所能爲而能達賢以共事如吳公之薦賈誼常何之薦馬周卒以此取名豈非以其協謀共贊之爲美哉

六五來章有慶譽吉

象曰六五之吉有慶也

章謂二也二有離明之徳含章而在下也六五以柔居尊位晦其明而不自用而資六二含章之美以爲用有以致而來之故二之美卽我之美而二之譽卽我之譽未有不吉且慶者秦誓曰邦之榮懷亦尙一人之慶夫任得其人則榮懷之慶皆萃於一人之身然則人君其可自用其明哉

上六丰其屋蔀其家闚其戶闃其無人三嵗不覿凶象曰丰其屋天際翔也闚其戶闃其無人自藏也丰之六與明夷之六同明夷初登於天而丰則丰其屋天際翔也明夷後入於地而丰則蔀其家闚其戶闃其無人也是皆不明而彊以爲明者也外慕之人其中本無所見而侈然有自大之心然而彊明而終晦未有不防行索塗者徳宗以彊明自任謂天下皆莫能欺而蔽於盧之姦而不悟是丰其屋者之爲也

【艮下離上】

旅小亨旅貞吉

彖曰旅小亨柔得中乎外而順乎剛止而麗乎明是以小亨旅貞吉也旅之時義大矣哉

旅之爲義非獨以適異國逃空虛也凡困而不得其所者皆旅也君子道不遇時彷徨無所之故有取於旅之象如伊尹之在夏周公之居東孔子之遊於列國孟子之仕齊梁下而至於賈誼之謫長沙王仲淹之居河汾馬周之困新丰杜子美之入蜀韓退之之貶潮陽皆旅也君子當旅之時舉世無所知自守且不足而安能大有爲也哉幸而可以求通亦不過小亨而已小亨者僅足以茍安非大通之時也道之不行惟介然有守而後可以不累於物茍枉道從人則窮斯濫矣故曰旅貞吉謂其守貞而後吉也以全體論之六五得中於外而順乎二陽之剛艮以止而麗乎離明此旅之所以取象者然也夫旅之世天下無與之世也天下無以相與而以剛處之則多所忤逆而益至於窮惟以柔自處而順乎剛則庻乎可以少安矣旅不可不止也不止則愈行而愈困然必得明哲之士以附麗之則可相托以爲安此夫子當厄所以主司城貞子觀貞子之謚則其人之賢明亦可知也旅有時有義困而無所歸者時也正而不失其守者義也安其時行其義非聖賢其孰能之哉

象曰山上有火旅君子以明愼用刑而不畱獄

山上有火其勢不能久畱此旅之象也所謂旅者直暫寓爾夫豈久於此哉以此而用刑則必不畱獄而無淹滯之嘆矣

初六旅斯其所取災

象曰旅志窮災也

言細碎也以陰柔居下不能逺圖而志在於細之末志窮而災隨之自取之也旄邱之詩黎侯寓於衞也其卒章曰兮尾兮流離之子所云旅者其斯之謂歟

六二旅卽次懷其資得童僕貞

象曰得童僕貞終無尢也

次者旅之所居以安者也資財者旅之所賴以爲用者也童僕者旅之所資以爲助者也旣卽其次又懷其資又得其童僕六二之旅亦可謂貞矣尙何尢之有其晉公子重耳在秦之時乎

九三旅焚其次防其童僕貞厲

象曰旅焚其次亦以傷矣以旅與下其義防也

離爲火九三逼近於離故有旅焚其次之象焚其次則無以爲安矣防其童僕則無以爲助矣𨿽以貞處之且不免於厲而況不貞乎魯昭公之事近之矣居鄆而鄆潰是焚其次也有子家覊而不能用是防其童僕也昭公之失民已久𨿽欲以旅與下而下無所與所防若此不亦傷乎

九四旅於處得其資斧我心不快

象曰旅於處未得位也得其資斧心未快也

資斧所以自衛也居多懼之地位之不當而處之則其處必不安矣惟其得資斧以自衛是亦可處焉然豈欝欝久居此哉故𨿽得資斧而其心不快也晉重耳安於姜氏子犯醉而遣之凡今日之所以不快者卽異時覇天下之本也故曰懷與安實敗名

六五射雉一矢亡終以譽命

象曰終以譽命上逮也

離爲雉文明之物也射雉而一矢亡則雉未必得矣以其未必得也而益之則所防滋多故不若安以待之而終有譽命之喜則今日之失未必不爲他日之得也亡其一矢而上恩下逮夫豈終於旅哉馬周之在新丰近之矣

上九鳥焚其巢旅人先笑後號咷防牛於易凶

象曰以旅在上其義焚也防牛於易終莫之聞也旅之世宜下而不宜上下則可安上則愈窮也上九處離之極髙而自焚是以鳥焚其巢失所依也方其有巢也其心以爲喜故先笑及其焚之也其心以爲戚故後號咷悲之至也牛所以致逺負重旅人所賴以行者也今以輕易而防之至於終莫之聞則其凶可知矣以旅而在人上不能謙順自守以至於窮而無所復入豈非自焚之道哉此陸機之所不免也

【巽下巽上】

巽小亨利有攸往利見大人

彖曰重巽以申命剛巽乎中正而志行柔皆順乎剛是以小亨利有攸往利見大人

巽入也一陰生於二陽之下順而不逆故有巽入之義大人之渉世至於與物無忤也甚難莊子曰形莫若就心莫若和惟就與和其巽入之謂乎然而謂之小亨何也蓋巽之小亨異乎旅之小亨旅之小亨所亨者小也巽之小亨以小而亨者也執柔處下無自大之色而物莫之忤是小而能亨者也惟其自居於小是以無入而不自得故利有攸往也夫巽以柔順爲事者也然一於柔順而或有阿附茍從之患是必審其所從以歸於正故利見大人大人謂二五也二五有剛中之徳者也巽以行權上下皆巽而權在其中是以重巽申命申命者亦以順而申之者也鼓舞萬物者莫如風鼓舞萬民者莫如令風行而物不知令行而天下不容議是蓋有權焉而非形迹之所可求者也二五之剛巽乎中正而其志行初四之柔皆順從乎剛柔以巽入剛以巽受剛柔皆巽而無有不順者矣以此涉世何忤之有故曰是以小亨利有攸往利見大人

象曰隨風巽君子以申命行事

風不一故謂之隨風命不一故謂之申命風不獨鼔舞而已亦必有生物之功命不獨號令而已亦必有可行之事此人君所以法天而行也

初六進退利武人之貞

象曰進退志疑也利武人之貞志治也

巽爲不果初六在巽之下柔而不立欲進而不能欲退而不遂進退交疑於中其爲不果亦甚矣故勸之以利武人之貞武人勇於進者也志在於進所守專一而不亂尙何遲疑之有哉夫事之不成者生乎疑而有疑者由乎智識之多機事之能立者本乎一而能一者始乎念慮之不雜蓋多機爲求道之累用智爲進徳之賊而疑心爲立事之蠧也孔氏之門惟回愚參魯足以入道漢廷羣臣惟木彊之周勃足以成功信乎志之疑者有不如志之治者之爲有立哉

九二巽在牀下用史巫紛若吉無咎

象曰紛若之吉得中也

九二過乎巽者也二與五爲應兩剛相敵而不相下然二臣也臣其可與君抗哉故以卑巽自處𨿽在牀下而不以爲屈且用祝史巫覡之辭以通其誠意於君𨿽辧說紛然而卒有以取信於上是以吉而且無咎也夫二之所以吉者以其得乎中也以柔而濟剛𨿽行過乎恭而不失事君之道玆非得乎中而能若是哉

九三頻巽吝

象曰頻巽之吝志窮也

巽以順從爲事然不可不持之以正也一以巽而無自立之義則流乎謟矣九三之巽巽之頻者也旣巽之又巽之巽之不已而至於頻可吝之道也阿附茍悅其志已窮此公孫張禹所以不免阿諛之譏也歟

六四悔亡田獲三品

象曰田獲三品有功也

四以陰柔而居近君之地宜有悔者也而悔亡何也以其有功也以陰居陰固若不足以有爲而柔順之中自有制服剛彊之義故用之於田獵則有三品之獲其爲有功亦大矣羊祜身不跨馬射不穿札謂之柔懦不武可也而輕裘緩帶雍容不迫乃足以令三軍而制彊敵孰謂巽順之道爲不足快意也哉

九五貞吉悔亡無不利無初有終先庚三日後庚三日吉

象曰九五之吉位正中也

巽以行權九五行權之主也居中正之位當巽之世而以陽用剛宜有悔矣惟其守貞而得吉是以悔亡而且無不利也方其悔未亡也故無初及其悔亡是有終也然九五之權亦豈驟用之哉故必先庚三日後庚三日庚有變更之義先三日而慮之後三日而申之先後審慮以申其命而動無不吉矣盤庚遷都一時之權也而三篇之書丁寧反覆所以告之者無所不用其至古之聖人審於用權而不敢輕者蓋如此豈若後世商鞅之徒彊民攺作而自以爲權者哉

上九巽在牀下喪其資斧貞凶

象曰巽在牀下上窮也喪其資斧正乎凶也

上九之巽在牀下與九二不同二本在下者也故巽在牀下而不以爲屈上處一卦之極而亦在牀下此卑辱之甚者也斧所以割斷之物權之所在防其資斧則失其權矣有陽剛之徳而不能用卑巽太過以失其權自窮於上𨿽正其能免於凶乎周之衰也下堂而見諸侯此巽在牀下之象也

【兌下兌上】

兌亨利貞

彖曰兌說也剛中而柔外說以利貞是以順乎天而應乎人說以先民民忘其勞說以犯難民忘其死說之大民勸矣哉

兌爲澤說萬物者莫說乎澤蓋以其有潤物之功是以萬物咸說之也夫天下有眞說可以心感而不可以僞爲惟其出於中心之誠故眞笑未而和茍出於僞則脇肩諂笑蓋有貎然而心不然者矣故兌之所以亨者以其說之出乎誠然者也𨿽然說不可以非其道也以我而說人不以其道則在我者爲茍說以人而說我不以其道則在人者爲過諛故必利乎貞貞者所以持之而不使之至於流也以卦之全體論之二五以剛而居中三上以柔而在外以剛居中則中無所茍以柔居外則外無所忤外無所忤故說中無所茍故貞說而貞說而不流者也夫說之爲義大矣上順乎天下應乎人湯武之所以救民於水火說也以此先民而使之則民忘其勞周公東山之詩亦說也以此犯難則民忘其死楚王巡拊三軍而士如挾纊亦說也夫民之所不欲者莫若勞而所甚畏者莫若死乃今至於忘其勞與死而相勸以惟上命之從則說之爲義豈不大矣哉

象曰麗澤兌君子以朋友講習

兩澤相麗更相滋益此朋友切磋琢磨之象也子曰學而時習之不亦說乎有朋自逺方來不亦樂乎樂者說之至者也以得朋爲樂則說可知矣

初九和兌吉

象曰和兌之吉行未疑也

晏子論和與同異以爲以可濟可以否濟否謂之同獻可以替其否獻否以成其可謂之和則是和者以有所不說而爲說者也以有所不說爲說則人必有疑之者矣惟其行之以貞是以吉而無疑也初九以說居下而不失其剛是豈茍說者乎

九二孚兌吉悔亡

象曰孚兌之吉信志也

九二大臣之事也二與五爲應五以剛而二亦以剛應之兩剛相直宜有悔矣然人臣之於君不患乎不能以剛介自處而患乎無忠信之誠以固之茍有忠信之誠則𨿽犯顏敢諫未有不能取信於人君之志者矣九二以剛而居中有中孚之信是以悔亡而乃得吉也齊景公欲爲遊觀之舉而晏子有荒亡流連之諫晏子之言則剛且直矣惟其於至誠故景公說之而命太師作君臣相說之樂故曰畜君何尢畜君者好君也夫晏子伯者之佐尙能以此動悟其君之心而況古者大臣之事哉

六三來兌凶

象曰來兌之凶位不當也

兌之義𨿽主乎說而說之不可以非其道說之非其道是容說者之爲也六三陰柔不中不當其位而來就二陽以求說謟諛取容無所不至其爲失正甚矣以此而來誰肯受之其凶也宜哉

九四商兌未寧介疾有喜

象曰九四之喜有慶也

商度也上有九五中正之君下有六三陰邪之臣處於二者之間欲說乎五而未得欲說乎三而不可商度於中未有所定然能介然自立疾惡六三之陰邪則可以有喜慶矣蓋三與五不兩立也旣能疾惡乎三則五必說之豈不得人君之慶也哉自我言之謂之喜自人君言之謂之慶

九五孚於剝有厲

象曰孚於剝位正當也

剝小人之道也六三之來兌上六之引兌是也九五以陽剛居尊位不信乎君子而信乎小人是危道也漢元帝之信恭顯唐明皇之信李林甫徳宗之信盧皆不免乎危是孚於剝者也然而象以爲位正當何也非美之也乃愧之也以人君之尊而惟陰邪小人是信則其居於此位豈不有愧也哉

上六引兌

象曰上六引兌未光也

引君以當道正也引之非其道則入於邪矣六三之來兌以容說爲事者也上六之引兌則是以逢迎爲說者矣以逢迎爲說阿諛己甚𨿽使九五信之豈足爲光哉其不言吉凶者以六三觀之凶可知矣

欽定四庫全書

用易詳解卷十二

宋李撰

下經六【渙至未濟】

【坎下巽上】

渙亨王假有廟利涉大川利貞

彖曰渙亨剛來而不窮柔得位乎外而上同王假有廟王乃在中也利涉大川乘木有功也

天下之險莫甚於水而水之險莫甚於風風與水相激則波濤震怒蕩潏四出而不可遏此渙之所以取象也夫渙自否來者也幹之九四來居於二而水流不窮坤之六二得位乎四而上同五陰陽俱得其位此所以𨿽渙而亨也方天下渙散之際必有以一天下之心而後可以固而畱之王者之於天下其能使天下之情散而復合者是豈無其道哉宗廟之中未施哀而民哀未施敬而民敬凡有以起斯人無窮之思而系其孝愛不敢忘之念未有切於此者也故王至於有廟則人有定主心有定向王居其中以一天下歸往之心而天下始大服之矣坎水也巽木也乘木有功用巽之功也天下𨿽當險難之世而聖人常有出險之才若濟巨川用汝作舟楫非用木之功而誰爲

象曰風行水上渙先王以享於帝立廟

古之享帝者必配之以祖考蓋自內出者無匹不行自外至者無主不止此享於帝立廟之意也天人相交宗廟有主而天下之心始有所系矣

初六用拯馬壯吉

象曰初六之吉順也

馬壯謂九二也九二有濟難之才者也初以陰柔居渙之下不能拯物而附九二之壯馬以爲之拯順而從之而難可濟矣初非能自用者也而能托乎九二之剛則九二之功卽我之功是以吉也明夷之六二用九三之壯以自拯渙之初六用九二之壯以拯物故其象皆以順從爲言順坤也坤爲馬九二變而爲坤故有馬與順之象

九二渙奔其機悔亡

象曰渙奔其機得願也

九五機也機人憑之以爲安亦猶人臣賴君以自固也九二有濟難之才然使非人君有以信之無所主於其中則猜忌四出未有不悔者矣故奔其機以求安乎上憑藉人主之威以爲固則吾之志願可畢而其悔亡矣不然用力於其外而無所信於其內則樂毅之反間樂羊之謗書豈不可畏也哉

六三渙其躬無悔

象曰渙其躬志在外也

當患難之世而以身爲狥未有能濟者也六三之渙是不狥其身者之爲也天下方有渙散之憂而六三出身以任之志不在乎私而在乎外是𨿽陰柔未必有功而其志亦可嘉矣尙何悔之有禹思天下有溺者猶已溺之稷思天下有饑者猶已饑之伊尹思匹夫匹婦有不與被堯舜之澤者若已推而納之溝中古之聖賢視天下如一身曷常一日而忘之哉

六四渙其羣元吉渙有丘匪夷所思

象曰渙其羣元吉光大也

四以柔得位當濟渙之任者也人之所聚曰羣四當渙散之世而有聚人之徳是以人皆羣起而從之故獲元吉也丘丘民也天下方渙而我能得乎丘民是豈常人思慮之所能及哉至公以天下爲心常人之所思者利害止於一身而吾之所思者及乎天下萬世之逺宜乎其所建立光大而不可掩也此伊尹周公之事餘人何足以當之

九五渙汗其大號渙王居無咎

象曰王居無咎正位也

令出惟行弗惟反汗出而不反者也當渙之世宜有赦令以収斯民之心故大號之出無反汗之疑而王又能居中以爲之主則民情之渙散者有所系矣夫王者之所居所以一天下歸往之心也王居於此以正其位號則人有定主而知所趨向尙何憂其渙散而弗合乎奉天之詔書一下而諸鎭戮力者皆知乘輿所在以起勤王之師陸防於此可謂能用易矣

上九渙其血去逖出無咎

象曰渙其血逺害也

逖逺也凡易之言血者皆有所傷者也處渙之極有見血之傷去而避之逺出而不顧是𨿽不免乎有傷而能全身逺害尙何咎之有

【兌下坎上】

節亨苦節不可貞

彖曰節亨剛柔分而剛得中苦節不可貞其道窮也說以行險當位以節中正以通天地節而四時成節以制度不傷財不害民

節者中之異名也事必有所過而後有所節節者所以裁其過而約之於中者也夫人之所欲無窮茍縱之而不已則將流蕩而忘反是豈可無以節之哉故文之勝則節之以忠奢之過則節之以儉樂之極則節之以禮大爲之防使天下之欲不至於逾矩則無往而不中矣然節亦不可過也節而歸於中節之宜也節而過乎中則儉不中禮人將有所不堪是苦節也苦節不可常之道也夫節自泰來者也幹之九三分而爲五坤之六五分而爲三而二五以剛得中夫以剛而居中則剛不至於過是節之義也泰之世人情溺於宴安之久不能無縱情肆欲之憂故必有以約其過而使之不流此泰而變之以節者聖人保治之道也要之節不可過乎中也過乎中是儉嗇褊急之爲也勞之過則苦味之過亦苦節而至於苦其道窮矣是安可以爲常者乎以全體論之坎險而兌說以說而行乎險則不以險爲苦而以爲安是節之得乎中者也九五剛得尊位以中正之道節天下故天下通行而不厭尙安有苦節之過乎嗚呼節之爲義大矣哉寒之過則節之以溫暑之過則節之以涼四時運行而不忒此天地之所爲節者也聖人觀節之義故節以制度以明天下之定分使上下各足是以不至於傷財亦不至於害民而節之道達於天下矣故曰什一天下之中正也多乎什一大桀小桀寡乎什一大貊小貊又曰兼足天下在明分古之聖人以中正之節而示天下兼足之分又安有傷財害民之憂也哉

象曰澤上有水節君子以制數度議徳行

制數度所以節乎人也議徳行所以節乎已也數有多寡度有長短無以節之則必有僣差之失徳有剛柔行有淸和無以議之則必有過與不及之制度數以歸於一議徳行以求乎中而節之道可通行於天下矣

初九不出戶庭無咎

象曰不出戶庭知通塞也

九二不出門庭凶

象曰不出門庭凶失時極也

君子之出處惟其當而已不可出而出與可出而不出是皆失節者也初九居下卦之下此未可以有爲之時也故其在戶庭之內謹密而不出而可以無咎以其知通塞之宜也九二居中得位是可以有爲之時也故不出夫門庭則反足以致凶以其失時之極也禹稷當平世三過其門而不入孔子賢之顏子當亂世居陋巷一簞食一瓢飲不攺其樂孔子賢之孟子曰禹稷顏回同道今有同室之人鬭者𨿽被髮纓冠而救之可也鄕鄰有鬭者被髮纓冠而往救之則惑也𨿽閉戶可也然則初九之不出戶庭其有合乎顏子之閉戶九二之不出門庭其亦異乎禹稷之被髮纓冠者也

六三不節若則嗟若無咎

象曰不節之嗟又誰咎也

志不可滿樂不可極貴乎節也三居兌說之極是說而無以節之也說而無以節之故繼之以嗟若之傷此秋風樂極悲來漢武不免於有悔者也然其始也不能自節而其終至於有悔則亦自取之爾尙何所歸咎於人哉

六四安節亨

象曰安節之亨承上道也

安節者安而行之之謂也夫節約之道人情之所難而六四安而行之以至於亨此聖賢事業也九五之君以中正之道節天下而惟六四實承之其爲節也蓋出於誠然而非勉彊者矣禹之克勤於邦克儉於家所以仰承茅茨不剪之化玆非所謂安節者哉

九五甘節吉往有尙

象曰甘節之吉居位中也

甘與苦爲對甘節者節之美者也天下之欲無厭而人君求有以節之則必有不說者矣而甘以受其節則是必有其道也九五以中正節天下天下樂之而不厭以此而往豈不可尙哉古者帝王之世貧富貴賤各有其等尊卑上下各有其制其所以立天下之定分而爲之裁節者亦嚴矣惟其用之得中是以人皆樂從而不敢少逾此甘節之義也

上六苦節貞凶悔亡

象曰苦節貞凶其道窮也

行不貴茍難惟其當之爲貴古之人固有負石投河漆身吞炭以此爲節者矣惟其非禮義之中是以其道窮𨿽身亦未免於凶也然而謂之悔亡何也蓋一介之節𨿽非中道而亦足以自守尙何悔之有哉

【兌下巽上】

中孚豚魚吉利涉大川利貞

彖曰中孚柔在內而剛得中說而巽孚乃化邦也豚魚吉信及豚魚也利涉大川乘木舟虛也中孚以利貞乃應乎天也

象曰澤上有風中孚君子以議獄緩死

初九虞吉有他不燕

象曰初九虞吉志未變也

九二鳴鶴在陰其子和之我有好爵吾與爾靡之象曰其子和之中心願也

六三得敵或鼓或罷或泣或歌

象曰或鼓或罷位不當也

六四月幾望馬匹亡無咎

象曰馬匹亡絕類上也

九五有孚攣如無咎

象曰有孚攣如位正當也

上九翰音登於天貞凶

象曰翰音登於天何可長也

【艮下震上】

小過亨利貞可小事不可大事飛鳥遺之音不宜上宜下大吉

彖曰小過小者過而亨也過以利貞與時行也柔得中是以小事吉也剛失位而不中是以不可大事也有飛鳥之象焉飛鳥遺之音不宜上宜下大吉上逆而下順也

易以大小言陰陽大過者陽之過也小過者陰之過也大過四陽據用事之地而擯二陰於外故有棟撓之象謂其本末之俱弱也小過四陰處卦之上下而二陽處於內故有飛鳥之象謂其翼柔而能飛也小過之時宜若不能亨矣而曰小過亨者小者之亨也小者過中而亨必利乎正而後可利貞者與時偕行者也陽失位而陰得勢小人之所爲蓋有過而能亨者矣然必反之以正則庶乎不至於太甚而爲君子之憂此聖人之所深戒者也天下惟君子務知遠者大者惟小人務知小者近者二五以柔而得中是小人之道長也小人所知者小故可小事吉以其可以有爲也三四以剛而不中是君子之失位也君子所知者大故不可以大事以其不可以有爲也小過有飛鳥之象焉二陽其身也四陰其翼也鳥之飛也不見其形而獨遺其音愈上而愈窮陰之過也愈過則愈甚其可不知所以反之哉當此之時陰宜在下而不宜在上在上則有乘剛之逆居下則有從陽之順小過本不吉者也惟能以陰而從陽是吉之大者也聖人於小過其爲君子小人之戒切矣始言可小事不可大事欲君子之安乎時也終言不宜上宜下大吉欲小人之安乎分也君子安乎時則無妄爲之失小人安乎分則無已甚之過使君子小人各當其處則𨿽小有過差亦不害其爲吉之大矣玆非聖人之所盡心者哉

象曰山上有雷小過君子以行過乎恭喪過乎哀用過乎儉

天下之事皆不可過惟行之過恭喪之過哀用之過儉則𨿽過而無害故曰禮與其敬不足而禮有餘也不若禮不足而敬有餘也喪與其哀不足而禮有餘也不若禮不足而哀有餘也又曰禮與其奢也寧儉

初六飛鳥以凶

象曰飛鳥以凶不可如何也

以者不宜以者也居小過之初宜下不宜上而有應於四乃有騰上之心其飛愈速而其勢愈窮是以之於凶者也夫師能左右之曰以不以之吉而以之凶乃其自取其如之何哉

六二過其祖遇其妣不及其君遇其臣無咎

象曰不反其君臣不可過也

祖謂四也妣謂五也過四之剛遇五之柔是過其祖遇其妣也𨿽然五君位也而以柔居之吾其可過之哉故不及其君乃得無咎不及其君者所以示尊君抑臣之義也蓋祖與妣主恩而言之也君與臣主義而言之也恩可過而義不可過聖人於君臣之分嚴矣

九三弗過防之從或戕之凶

象曰從或戕之凶如何也

三以剛失位而與上六爲應上六小人也其陰懷險狠中有不可測者存焉是固三之所當過爲之防者也今三與小人爲應而不能預防乃反從之未有不爲其所戕者矣春秋邾人戕鄫子於鄫曰凡自虐其君曰弒自外曰戕然則三之見戕豈非自外來者歟

九四無咎弗過遇之往厲必戒勿用永貞

象曰弗過遇之位不當也往厲必戒終不可長也以全體論之四陰用事而二陽失位是陰過乎陽也分六爻而論之則四爲臣五爲君臣剛而君柔是臣過乎君者也臣過乎君宜有咎矣而四得無咎者以陽居陰行過乎恭宜過而不過者也宜過而不過以遇乎五然亦不可往也往則過矣故有厲而在乎必戒欲其不用以永守其貞所以盡爲臣之義也不然往而不知止以犯危厲之戒此豈長久之道乎

六五宻雲不雨自我西郊公弋取彼在穴

象曰宻雲不雨已上也

陰陽和而雨宻雲不雨者陰上而陽下不能升降以相和者也六五以柔居尊位爲小過之主不能下降二陽陰勝而陽不及故爲宻云而澤不及下故不雨也西郊者陰之正位也自我西郊而下應乎二二之在穴亦陰之所居也弋之所取不取其他而取其在穴以陰求陰亦見其無能爲矣五君位也而曰公此黍離降而爲國風之說也聖人爲天下後世戒其防微矣

上六弗遇過之飛鳥離之凶是謂災眚

象曰弗遇過之已亢也

上六處一卦之極過亢已甚是過而無所遇者也過而無所遇如飛鳥之離羣愈飛而愈無所依以至於凶其所謂災眚者豈非自取之哉

【離下坎上】

旣濟亨小利貞初吉終亂

彖曰旣濟亨小者亨也利貞剛柔正而位當也初吉柔得中也終止則亂其道窮也

旣濟者坎離升降以相濟爲功者也坎水在上其性以潤下爲本離火在下其性以炎上爲常水之必下火之必上精神相通而旣濟之功成然而謂之亨小何也旣濟之世舉天下之物各得其所𨿽至微至細者亦莫不亨故謂之亨小者言小者之亨則大者從可知矣旣濟自泰來者也二五相易君剛臣柔各正其位六爻相應而各得其當此所以爲利貞也天下非未治之可憂而旣治之爲可慮未治之世人情憂思則猶有可爲已治之世人情宴安則止於此而不復爲矣故旣濟有初吉終亂之戒初吉者離之功也終亂者坎之險也二以柔得中上應乎五以成旣濟之功故初吉坎以險居上人情見險則止而不復進故終亂詩曰靡不有初鮮克有終終之實難聖人當旣濟之世而已有未濟之憂信乎天下之治亂果不可常也哉

象曰水在火上旣濟君子以思患而豫防之

未濟則思濟旣濟則怠而止矣是旣濟之世患之所攸伏者也天下方狃於宴安之習而君子則思患而豫爲之防君子豈私憂過計者哉凡所以保成之道固如此也警戒無虞之念惟時惟幾之勑𨿽堯舜泰和之盛有所不廢而況於後世乎

初九曳其輪濡其尾無咎

象曰曳其輪義無咎也

輪在下尾在後初之象也當旣濟之初有濟難之心而勢未可以有爲故曳其輪濡其尾曳其輪則車不行矣濡其尾則狐不濟矣此宜若有咎者然志在靖難茍有其志何患其不終濟哉此其義所以得無咎也

六二婦喪其茀勿逐七日得

象曰七日得以中道也

二以柔居中婦之象也茀者所以蔽車之飾也上有應於五而爲三四之所侵故喪其茀喪其茀則車止而不能行矣然二以中正之道自守専應於五而弗與之較故𨿽喪茀而勿逐待七日之久則不求而自得是豈有終不可行者哉易凡言七日者歷七爻而復其本之謂也自二而復至於二其變凡七故謂之七日

九三髙宗伐鬼方三年克之小人勿用

象曰三年克之憊也

髙宗商之賢君也考之於書無伐鬼方之事惟殷武之詩有曰奮伐荊楚冞入其阻意者所謂鬼方其荊楚之謂乎天下惟聖人爲能內外無患自非聖人內寧必有外憂當旣濟之世而遠人不順𨿽商宗之賢不能無鬼方之伐然歷三年之久而後克之則亦難乎其爲力矣用兵之道最不可使小人容於其間小人要功生事則必有兵連禍結之憂以髙宗之伐鬼方尙不免三年之憊而安可復參以小人哉觀髙宗舊學於甘盤後又得傅說以爲輔相宜無所謂小人者而易之言云爾所以示後世之戒也

六四繻有衣袽終日戒

象曰終日戒有所疑也

程子以繻爲濡衣袽所以塞舟漏也舟有罅漏而至於沾濡以衣袽塞之終日警戒而不能自寧此思患預防之道也四以陰居陰陰多疑故其戒懼如此

九五東鄰殺牛不如西鄰之禴祭實受其福

象曰東鄰殺牛不如西鄰之時也實受其福吉大來也胡氏以爲此爻當文王與紂之事紂居東山故爲東鄰文王居岐西故爲西鄰東鄰殺牛祭之丰者也西鄰禴祭祭之薄者也紂貴爲天子得用郊祀之禮其禮固丰矣然穢徳彰聞腥聞於天豈如文王之薄祭足以受命乎天而得大來之福也哉旣濟初吉終亂二以柔得中西鄰之吉也五以剛居險東鄰之咎也五爲紂則二當爲文王其象可推矣

上六濡其首厲

象曰濡其首厲何可久也

初爲尾則上爲首旣濟者未濟之所攸伏者也濡其尾容可以濟濡其首則無復可爲者矣處卦之極柔在險上危而不能自立尙何以能久哉

【坎下離上】

未濟亨小狐汔濟濡其尾無攸利

彖曰未濟亨柔得中也小狐汔濟未出中也濡其尾無攸利不續終也𨿽不當位剛柔應也

旣濟者未濟之所伏也未濟者旣濟之所始也旣濟則怠怠則有未濟之變未濟則憂憂則有必濟之理二者相爲循環聖人所以示易爲無窮之原也故旣濟亨未濟亦亨旣濟亨亨之已然者也未濟亨亨之將然者也汔幾也獸之隠伏而多疑者莫如狐狐渡冰而聴水疑則其性也而小狐之幾濟不免於濡尾則疑未熟之過也狐愈老則其疑愈多人愈更事則其慮愈審當未濟之世而小狐勇以求濟是以有濡尾之患無所往而利也以全體論之五以柔居中是未濟而能亨者也初以陰居下欲行而陷於九二之險中顧其後而無以爲繼是小狐之濡尾者也夫未濟旣濟之反也五柔而二剛不當其位宜若不足以有爲矣然而剛柔相應則尙可資之以成必濟之功焉旣濟坎在上故初吉終亂未濟坎在下其始不濟其終未有不可濟者矣易六十四卦上經終於坎離水火之體也下經終於旣濟未濟水火之用也明乎體用之說於易其庻幾乎

象曰火在水上未濟君子以愼辧物居方

坎爲陰中之陽在地爲水在天爲月在幹爲男在人則爲腎而正位在北離爲陽中之陰在地爲火在天爲日在坤爲女在人則爲心而正位於南水火不相得而相爲用者也君子觀其物而愼其辧因其方而定其居而類聚羣分者各得其所矣書序所謂方設居方別生分類其以此耶

初六濡其尾吝

象曰濡其尾亦不知極也

旣濟未濟之初皆曰濡其尾旣濟之濡尾其剛陽之才可以終濟者也故無咎未濟之濡尾其陰柔之資不足以有爲者也故吝當未濟之世天下之變方極而初六之小狐勇以求濟不知其極而冒難以往以自取濡尾之患豈可不審也哉

九二曳其輪貞吉

象曰九二貞吉中以行正也

九二濟難之臣也以剛中之才上應六五離明之君當未濟之世人君方望之以有爲而二乃遲緩不決曳其輪而不往宜乎不貞矣然其以中正自守深謀審慮而不敢輕則夫所謂遲鈍者是乃所以行其正者也呂氏之禍陳平不敢出一語而燕居深念若無所能爲嗟夫孰知夫燕居深念乃有爲之大者乎

六三未濟徵凶利涉大川

象曰未濟徵凶位不當也

陰柔失位不足以有爲然而在下卦之上將出乎險則亦可以自免於難故以之自濟則可以之濟物則不可古之君子當多難之世而無濟難之才則全身遠害足矣茍僥幸以行險豈非取凶之道哉

九四貞吉悔亡震用伐鬼方三年有賞於大國

象曰貞吉悔亡志行也

髙宗伐鬼方聖人於旣濟之九三嘗言之矣而此復曰震用伐鬼方何也旣濟之九三卽未濟之四也三在下卦之上爲君故稱髙宗則四爲大臣宜若髙宗之臣也髙宗之臣如傅說教之以道學如祖已訓之以正事曷嘗聞有攻伐之事哉而且云爾者聖人托焉以示戒也夫功震主者不賞宜有悔矣而九四乃有大國之賞何也蓋其志之所行者在乎貞是以得悔亡也未濟之世臣有功君賞之君不以震主爲嫌而臣亦不以不賞爲懼而君臣相得天下之難其終濟矣乎

六五貞吉無悔君子之光有孚吉

象曰君子之光其暉吉也

四與五君臣各得其貞者也四有震主之威故貞吉而後悔亡五有知人之明故貞吉而可以無悔曰悔亡曰無悔𨿽若不同其爲貞則一而已矣暉光者信之充實於中而越於外者也充實於中則爲有孚越於外則爲君子之光五以柔居尊位有離明之徳而不自用故能知人而任之不疑是以若此其吉也然則九四其周公之爲臣乎六五其成王之爲君乎

上九有孚於飲酒無咎濡其首有孚失是

象曰飲酒濡首亦不知節也

當未濟之極𨿽有忠信之誠而勢不可以有爲故自放於酒以全身遠害而已晉阮籍之流豈眞無意於世哉惟知其不可柰何不得已而以酒自迷所以求全於亂世也然而沈湎之極而至於濡首而不知節以此自信則失之矣昔人謂爲名教之罪人豈非以其太過也哉

﹤經部﹐易類﹐用易詳解﹥

欽定四庫全書

用易詳解卷十三

宋李撰

系辭上

此夫子所作易大是也按系辭之爲義亦不一矣凡文王周公所作卦爻之辭孔子彖象文言之辭與天上下系說卦序卦雜卦之辭皆系辭也夫擊辭云者有其義而系之以辭之謂也文王重易爲六十四卦其始不過有其畫而已其後系之以卦辭爻辭是爲古易而孔子所作彖象文言大之屬則自別爲篇目漢費直始取而分屬諸卦之後今乾卦是也至王弼作注又分爻象之辭各附本文今坤以下諸卦是也惟大之說無所系屬故獨以系辭名之然則所謂系辭者果止此兩篇而已乎近世晁氏說之始考而正之分彖象文言大之辭以類相從皆謂之系辭而以卦爻之辭爲古周易然後學者始識古經之正然王弼之易相旣久未易遽革今從之若論古文則當以晁氏爲正也

天尊地卑乾坤定矣卑髙以陳貴賤位矣動靜有常剛柔斷矣方以類聚物以羣分吉凶生矣在天成像在地成形變化見矣

易何從生耶曰生於天下之實理者也世之論易者曰有形生於無形故太極未分此理已具嗚呼是則然矣天下之理茍曰無形而已則亦何所附麗而見其所以然哉故論易之妙則出乎無形之先而論易之書則得於有形之後蓋至虛者未有不托乎至實者以爲之地也故天地未奠則乾坤安從生自天地一判而乾坤始定矣卑髙未陳則貴賤安從辧卑髙一陳而貴賤始位矣陽動陰靜各有其常而剛柔於是乎斷是動靜者剛柔之所因以托焉者也方以類而聚物以羣而分善惡相形而吉凶於是乎生是方與物者吉凶之所因以寓焉者也在天有日月星辰之象在地有山川動植之形相蕩相摩而變化於是乎見是形象者變化之所由以顯焉者也夫乾坤也貴賤也剛柔也吉凶也變化也太極未分之前易固有是理也然始天地未形法象未著則是理也不防於隠晦而不明乎故自有天地而動靜卑髙萬物形象之理靡不畢具而易之爲書於是與理俱顯矣蓋無形者易之所謂虛用者也有形者易之所謂實體者也易之用𨿽妙於無形而易之體實托於有形然而求易而不求之於天地烏知其所出之原哉

是故剛柔相摩八卦相蕩鼓之以雷霆潤之以風雨日月運行一寒一暑乾道成男坤道成女

此専言變化之妙也自有天地而易理已具剛柔以此而相摩軋八卦以此而相推蕩而變化於是爲無窮矣雷霆以鼓之風雨以潤之日月運行而寒暑相推是變化之成像者也乾交於坤而爲震爲坎爲艮故成男坤交於乾而爲防爲離爲兌故成女是變化之成形者也相蕩相摩其爲變化亦妙矣而不出乎成形成像之間玆非易之所謂實理者乎

幹知大始坤作成物幹以易知坤以簡能易則易知簡則易從易知則有親易從則有功有親則可久有功則可大可久則賢人之徳可大則賢人之業易簡而天下之理得矣天下之理得而成位乎其中矣

大始者物之資始者也成物者物之成形者也物之始妙於無形惟幹爲能知之物之成見於有形惟坤爲能作之知之者所以開其端而作之者所以成其終是乾坤之妙用也𨿽然幹之知也夫豈有心於知而坤之作也亦豈彊作之哉亦不過以易知以簡能而已何謂易何謂簡主一之謂易不離於一之謂簡易簡者理之自然而無所容私之謂也在卦謂之元在系辭謂之易簡其實一也故雲行雨施品物流行幹之所以資始也含光大品物咸亨坤之所以資生也而極其大哉至哉之功不出乎一元之妙而已庸非所謂易與簡乎𨿽然易簡者至一之理也而充其極則可以至於無窮蓋一者其體也而無窮者其用也故自幹之所謂易者而充之惟其易故人易知而有親愛之心有親愛之心則可以至於悠久而君子得之而日新之盛徳著矣惟其簡故人易從而有明見之功有明見之功則可以極於廣大而君子得之而富有之大業成矣夫徳與業君子應世之用也而必於易簡焉取之蓋易簡者天下之至理也君子得天下之至理而成位乎天地之兩間故進徳修業足以範圍天地之化而不過曲成萬物而不遺豈非有無窮之用耶舜臨下以簡禦眾以寛文王彼岨矣岐有夷之行盡是道矣

右此一章以天地之實體而明作易之原以易簡之至理而明用易之妙學者當深味之

聖人設卦觀象系辭焉而明吉凶剛柔相推而生變化是故吉凶者失得之象也悔吝者憂虞之象也變化者進退之象也剛柔者晝夜之象也六爻之動三極之道也是故君子所居而安者易之序也所樂而玩者爻之辭也是故君子居則觀其象而玩其辭動則觀其變而玩其占是以自天祐之吉無不利

易有四學象數辭義是也聖人設卦觀象此象也系辭焉而明吉凶此辭也剛柔相推而生變化此義也六爻之動三極之道此數也夫聖人之作易也其所以設爲卦爻者豈徒畫之而已哉將以觀其象也其系以辭者豈徒取其文辭而已哉將以明吉凶也其所以剛柔相推者豈徒取其錯綜而已哉將以生變化也故象以卦而明吉凶以辭而著變化以剛柔而顯是聖人作易之意也𨿽然聖人之所謂象者何也乾爲龍坤爲馬乾爲馬坤爲牛山澤之象水火之象雷風之象以至棟橈之象飛鳥之象皆象也而聖人之所觀者不在是焉蓋彼之所謂象者泥乎物者也聖人之所觀者觀乎理者也泥乎物則拘而不通觀乎理則周流萬變而不窮矣故觀乎吉凶則知其爲失得之象蓋以其有失得是以知吉凶之所從生也觀乎悔吝則知其爲憂虞之象蓋以其有憂虞是以知悔吝之所由起也觀乎變化而知其爲進退之象蓋以其進退之無常是以知變化之所由著也觀乎剛柔而知其爲晝夜之象蓋以其晝夜之相代是以知剛柔之所由推也然則聖人之所貴乎觀象者豈特拘拘乎一事之間哉故六爻之動卽三極之道三極者天地人之謂也極太極也太極未分函三爲一旣分則天地人各一太極也以六爻論之初與二爲地三與四爲人五與六爲天六爻之中變動不居而三極之道存焉是又象之互爲者也是故君子之學易也必先觀其貴賤大小之序故能知其分而居之則安又當觀其所系之辭故能窮其理而玩之則樂是以平居無事則觀象玩辭而深得其意動而有爲則觀變玩占而不失其時動靜與天地相參而易與我爲一矣故自天祐之吉無不利

此章明聖人作易君子學易之事皆不出乎象數辭義如此

彖者言乎象者也爻者言乎變者也吉凶者言乎其失得也悔吝者言乎其小疵也無咎者善補過也是故列貴賤者存乎位齊小大者存乎卦辧吉凶者存乎辭憂悔吝者存乎介震無咎者存乎悔是故卦有小大辭有險易辭也者各指其所之

彖謂卦下之辭文王所作也爻謂六爻之辭周公所作也彖言其象如坤利牝馬之貞大過棟橈小過飛鳥之類指全體而言之也爻言乎變如初之潛二之見四之躍五之飛之類主一爻而言之也失之則凶得之則吉是吉凶者失得之報也未至於大失而有小疵故悔且吝是悔吝者吉凶之小者也無咎者本有咎者也惟其能補過是以得無咎也故自吉凶而言之則爲得失大矣至於悔吝則悔向乎吉而吝趍乎凶是得失之次者也若夫無咎則因失而後有得者也此卦爻辭之變所以示人以避就之意也位有貴賤如二爲臣五爲君是也卦有大小如泰之大否之小是也辭有吉凶如徵吉徵凶有悔無悔無咎之類是也悔吝之來在乎有以憂之憂之如何辧之於纎介之防則可以免矣咎責之至在乎震而懼之懼之如何知所以自悔則可以無咎矣卦之有小大大畜小畜大過小過大者之必陽而小者之必陰也辭之有險易如君子終日幹幹此易辭也睽孤見豕負塗載鬼一車此險辭也蓋大者必易小者必險也夫辭各有所向知其意之所向則吉凶悔吝之變可以類推矣

此章専釋爻辭之通例欲人知所趨避之意

易與天地凖故能彌綸天地之道

未有天地已有此易易者所以運用天地而爲之範圍者也故易爲天地作一大準則而天地囿乎其中故能彌綸天地之道彌彌滿也綸經綸也天地之道不過乎陰陽而易有以彌綸之則亦足以見易之大而天地爲小矣易與天地凖則易在天地之外彌綸天地之道則天地囿於易之中然則易者其天地之所取則者耶故曰地法天天法道

仰以觀於天文俯以察於地理是故知幽明之故原始反終故知死生之說精气爲物遊魂爲變是故知鬼神之情狀

此聖人學易窮理之事易之大何所不有而聖人得之以爲窮理之學故仰觀於天而日月星辰之運行有自然之文俯察於地而山嶽江河之流止有自然之理而幽明之故可得而知矣原其始而知其所以終反其終而知其所以始始終相循而死生之說可得而究矣精气聚而爲物遊魂散而爲變觀其聚散則鬼神之情狀可得而識矣夫幽明也死生也鬼神也皆陰陽之變也天地之道不過乎陰陽而易與天地凖亦不過彌綸此而已聖人學易以窮理而是三者皆能知其所以然然則易之大果何往而不有哉

與天地相似故不違知周乎萬物而道濟天下故不過旁行而不流樂天知命故不憂安土惇乎仁故能愛此聖人盡性之學也夫天地之道不過陰陽而已陽爲仁陰爲智聖人所以與天地相似不相違者仁智之兩盡焉者也周乎萬物爲智道濟天下爲仁智而不仁則過乎陰仁而不智則過乎陽仁且智是以無一偏之過而與天地相似也旁行者智之達權者也不流者仁之守正者也樂天理知天命故能無憂而其智爲益深隨所寓而安純厚愛物而其仁爲益廣聖人之與天地夫豈有二道哉亦曰仁智焉而已矣𨿽然愛固不足以盡仁也而以仁爲愛何也仁爲愛之體愛爲仁之用仁可以兼愛而愛不足以盡仁蓋亦自其濟物者而言之乎

範圍天地之化而不過曲成萬物而不遺通乎晝夜之道而知故神無方而易無體

此聖人至命之事也範圍以模範而圍之也範圍天地卽易與天地凖是矣易能爲天地作凖則聖人亦能爲天地作範圍聖人蓋與易爲一者也天地之化陰陽疊運不能無一偏之失聖人體易以爲之範圍而使之不過乎中此豈可以限量求之哉夫如是則以之曲成萬物而無一物之遺以之通乎晝夜而無不知之理在聖人特餘事爾夫神與易所以運用天地之妙焉者也故在神則周流六虛而無方所之可拘在易則包羅三極而無形體之可見易卽神也神卽易也易者神之所寓神者易之所化也聖人之學旣極乎範圍之妙則𨿽神之無方易之無體皆與我爲一矣玆非至命之學疇克爾哉

一陰一陽之謂道繼之者善也成之者性也仁者見之謂之仁知者見之謂之知百姓日用而不知故君子之道鮮矣

一陰一陽天地之道也自有天地卽有陰陽陰陽者萬物之所資以生故彊名之曰道其實則天命之本然者也自道而降則繼之以善善卽元也所謂元者善之長是也自善而充之則成之者性性本善也而性之所以成者善有以爲之繼也故自道而繼之以善馴致之理也自善而成之以性復性之學也馴致之理自天而之人者也復性之學自人而之天者也然則所謂道者其性之本然而所謂性者其道之自然者乎天下之人惟其不能充其可繼之善以成其性而各執其所得故仁者遂謂道之止於仁知者遂謂道之止於知而不知仁與知皆各得陰陽之一偏者也一陰一陽然後謂之道偏陽偏陰非惟不足以爲道亦未足以爲善也若夫百姓所賦非無陰陽也而方且日由陰陽之內而不自知故君子之道鮮矣夫所謂君子之道者則繼之以善而成其性之謂也天下之人仁智異見而眾人迷而不知茍能充其善以復其本有之性是豈可多得者哉子思子曰天命之謂性率性之謂道修道之謂教夫子思所謂天命之性卽易所謂一陰一陽之道也子思所謂修道之教卽易所謂繼之者善也子思所謂率性之謂道卽易所謂成之者性也夫子思之言自道而至於教有修爲之序易系之言自善而復於性有反本之理性命之論於斯盡之矣

此章言易之大有以彌綸天地之道聖人得之以爲窮理盡性至命之學眾人得之而爲仁知之異見俱不外乎陰陽云

顯諸仁蔵諸用鼓萬物而不與聖人同憂盛徳大業至矣哉富有之謂大業日新之謂盛徳生生之謂易成像之謂幹效法之謂坤極數知來之謂占通變之謂事陰陽不測之謂神

天地之大徳曰生其生者可見而其所以生之者不可見其生者可見是顯諸仁也其生之者不可見是蔵諸用也夫天地豈有心於爲仁哉天地惟無心故視萬物如芻狗而無所憂聖人不免於有心故以天下爲心而不能無憂天地聖人蓋理一而分殊者也天地無徳業之可求聖人之所謂盛徳大業卽天地之顯仁蔵用者也故業而謂之富有則充塞天地而不爲大是顯諸仁也徳而謂之日新則綿亙古今而不爲久是蔵諸用也天地顯仁蔵用而無顯之蔵之之心聖人盛徳大業而有富有日新之迹是天地與聖人同其徳而不與聖人同其憂則聖人之所以有憂患者其亦應世之際不得不然者乎𨿽然顯也蔵也非特天地聖人爲然而大易之妙亦莫不然也故生生之謂易言其生生相續而無有終窮之謂也易有生生不窮之緼故在幹則知大始而有以成其象在坤則作成物而有以效其法乾坤成列而象法昭著亦可謂顯矣然而極其數以知方來則謂之占通其變以至於無窮則謂之事行乎陰陽而極於不可測則謂之神自曰占曰事曰神觀之則又隠矣旣隠而復顯然則易之爲書豈不有以兼天地聖人之妙用也哉

此章言天地無心而成化聖人有心而無爲大易致用而無迹皆顯仁蔵用之意

夫易廣矣大矣以言乎逺則不禦以言乎邇則靜而正以言乎天地之間則備矣夫幹其靜也専其動也直是以大生焉夫坤其靜也翕其動也辟是以廣生焉廣大配天地變通配四時陰陽之義配日月易簡之善配至徳子曰易其至矣乎夫易聖人所以崇徳而廣業也知崇禮卑崇效天卑法地天地設位而易行乎其中矣成性存存道義之門

易之道至廣至大無所不有自其逺者言之則不可止禦自其近者言之則旣靜而且正自其囿於兩間者言之則小大備具蓋其道之廣大是以隨其所寓無往而不足也然易之道𨿽極於廣大而廣大之用莫極於乾坤今以二卦論之其所以爲廣且大者是豈可以限量求之哉故幹之爲幹其靜也専而一其動也直而遂而至大之徳於是乎生坤之爲坤其靜也翕而受其動也辟而散而至廣之徳於是乎顯蓋靜者其體也動者其用也體用兩全此至廣至大之所從出也然而幹謂之大坤謂之廣大則不可指名而廣則猶有所至此大哉乾元至哉坤元所以爲廣大之辧也夫乾坤之道無往而不有是以無往而不合故言其廣大卽天地之所以爲廣大也言其變通卽四時之所以爲變通也言其陰陽則配乎日月之往來言其易簡則配乎中庸之至徳無一不備故無一不配惟其有之是以似之豈區區彊求其合哉夫易之道可謂至焉者矣聖人之於易將以崇其徳而廣其業者也然易道廣大悉備將何從而取之茍一一求合則不勝其勞惟法其大者而已矣法其大則其小者斯從之矣故廣大配天地是易之大焉者也而聖人則崇其知以效乎天卑其禮以法乎地蓋知之用極乎髙明而髙明者天之道也禮之用極乎卑順而卑順者地之體也知崇則徳崇禮卑則業廣是聖人之廣大卽天地之廣大也聖人旣能法天地之廣大則變通也陰陽也易簡也𨿽不區區然以求合而豈不在其中乎蓋知與禮成性之善者也一性之成道義之所從出誠能以知效天以禮法地而存其一性之自然則道義之用散於變通陰陽易簡者無一而不存矣故天地設位而乾坤定知禮成性而道義出其義一也

此章言易之道無一不備聖人之於易惟從其大者而法之

聖人有以見天下之賾而擬諸其形容象其物宜是故謂之象聖人有以見天下之動而觀其會通以行其典禮系辭焉以斷其吉凶是故謂之爻言天下之至賾而不可惡也言天下之至動而不可亂也擬之而後言議之而後動擬議以成其變化

賾深逺也天下深逺之事宜不可得而測矣而聖人擬之以形容之可求象之以物宜之可見故能有以見天下之賾所謂形容者如乾爲圜坤爲大輿之類是也所謂物宜者如乾馬坤牛之類是也此易所以謂之象也防通言綱要也天下變動之理宜不可得而一矣而聖人觀其防通之至要以行其典禮系之以辭以斷其吉凶故能有以見天下之動所謂防者卽庖丁解牛之所謂族而所謂通卽庖丁之所謂節是也此易所以謂之爻也夫天下之至賾最隠而難知者也而有象焉則𨿽隠而不可惡天下之至動最變而無窮者也而有爻焉則𨿽變而不可亂君子觀象以玩其辭觀變以玩其占其可以易心臨之哉是必擬之而後言而言無輕議之而後動而動無妄舉言動之間擬議詳審以爲卦爻之求則人事與天理相參而變化在其中矣

此下七爻皆擬議而得之者也余卦皆可以類推之

鳴鶴在陰其子和之我有好爵吾與爾靡之子曰君子居其室出其言善則千里之外應之況其邇者乎居其室出其言不善則千里之外違之況其邇者乎言出乎身加乎民行乎邇見乎逺言行君子之樞機樞機之榮辱之主也言行君子之所以動天地也可不愼乎此中孚九二之義也鶴鳴於幽陰之地非求有聞者也而聲之必聞以其自然之誠越於外也鶴鳴於此而子和於彼同然者應類然者合豈相期而然哉君子修諸已無求於人而好爵之靡不期而自至蓋有以致之也夫言無隠而不彰行無防而不著言行之在人宜若甚防而善惡之判遽有從違之異於此而彼應於近而逺應如戶樞之運弩機之釋動則從之是豈可以其隠而不謹之乎故君子過言則民作辭過動則民作則古之人蓋有退修於宮庭屋漏之中而人自化服於四方萬里之逺者誠之不可掩也堯未嘗有言而布於天下文王不大聲以色而萬邦信其儀刑言行之大𨿽天地猶將格之而況於人哉

同人先號咷而後笑子曰君子之道或出或處或黙或語二人同心其利斷金同心之言其臭如蘭

此同人之九五也五與二爲應而三四間之二五以誠相同者也三四豈能終間之哉故其始號咷而後必笑以其不可得而間也夫惟以誠同則二人一人耳兩心一心耳或出或處之不同而其志則同或黙或語之不同而其道則同以同心而爲事則其利可以斷金石之堅以同心而爲言則其言有如芝蘭之臭天下尙可得而間之乎堯之於舜舜之於禹伊尹之於湯髙宗之於傅說成王之於周公先主之於孔明是以誠同者也

初六借用白茅無咎子曰茍錯諸地而可矣借之用茅何咎之有愼之至也夫茅之爲物薄而用可重也愼斯術也以往其無所失矣

此大過之初六也天下之事皆不可過而惟過乎畏謹者𨿽過而無大咎故借用白茅無咎夫不措諸地而借之以茅茅之爲物固薄矣而有謹畏之用存焉以斯術而行於世尙安有所失哉萬石君父子過宮門闕必趨見路馬必式恂恂謹畏不敢失墜蓋得借用白茅之義也

勞謙君子有終吉子曰勞而不伐有功而不徳厚之至也語以其功下人者也徳言盛禮言恭謙也者致恭以存其位者也

此謙之九三也夫君子之謙豈有心以求之哉有心以爲之是有希冀存焉非謙也而易於九三乃以爲君子有終吉夫子於系辭乃以爲致恭以存其位何也夫君子之謙非爲有終而後爲之也而必至於有終非以存其位也而乃所以存其位蓋謙尊而光其應必至於此而君子則初無心也故勞而不伐其勞有功而不以爲徳言其徳則盛矣而其禮則恭是謙之所以爲謙者也夫惟致恭若此是以位不期存而自存玆非君子之有終者哉周公身貴而愈恭其言有曰我文王之子武王之弟成王之叔父未嘗以色驕人故吐哺握髮以下白屋之士周公非好富貴者而勞謙乃爾此所以爲盛徳也歟

亢龍有悔子曰貴而無位髙而無民賢人在下位而無輔是以動而有悔也

此幹之上九也上九處一卦之極𨿽貴矣而無其位𨿽髙矣而無其民𨿽有賢人在二而爲九五之用則無其輔是以動而有悔也其桀紂秦皇之謂乎易之六爻惟初上無位何也天一干之始也地六坤之終也乾無一坤無六一六不爲用惟四位爲之用故二五爲正三四爲偏此上九所以爲無位也

不出戶庭無咎子曰亂之所生也則言語以爲階君不宻則失臣臣不宻則失身幾事不宻則害成是以君子愼宻而不出也

此節之初九也當節之初時未可以有爲故欲其不出戶庭然後可以無咎蓋言愼也夫天下之患莫大乎不宻不宻常起於語言之間一言之輕禍輙隨之蓋有不可不愼者矣故曰惟口起羞又曰言輕則招憂古之人以漏言而取禍者多矣君而不宻則失其臣陽處父之死是也臣而不密則失其身祭仲之殺雍糾是也防事不密則害成唐文宗之誅宦官是也夫君子之謀事未有所爲而先泄其幾則人反得以圗之烏有不敗者哉此愼宻不出君子之所貴也

子曰作易者其知盜乎易曰負且乘致宼至負也者小人之事也乘也者君子之器也小人而乘君子之器盜思奪之矣上慢下暴盜思伐之矣慢蔵誨盜冶容誨滛易曰負且乘致宼至盜之招也

此解六三之義也天下之事未有不自乎我有以致之者防盜之來是豈無因而至哉負且乘致防至以負荷之賤而乘君子之車則人皆有不平之心此盜之所欲奪之者也處非其據徳不稱其位而傲然自視有陵上蔑下之心則其爲盜之所伐亦其宜矣夫有財貨而輕慢其蔵者是教之使盜者也有女色而夭冶其容者是教之使淫者也居非其位而爲暴慢之事寧不爲盜之招乎故曰作易者其知盜乎盜不難知也知其所以致之之由則盜之情無所遁矣秦始皇東遊一時兵衛之盛古未有也而髙祖觀之已動其大丈夫當如此之嘆項羽觀之已有彼可取而代之之語然則無其徳而有其位則𨿽千騎萬乘之富豈不適所以動姦雄之心也哉

此章論象之至賾爻之變動當擬議而求之而歷舉七爻以明其擬議之意

欽定四庫全書

用易詳解卷十四

宋李撰

系辭上二

天一地二天三地四天五地六天七地八天九地十程氏以此一叚合在天數五之上簡編失次是也夫自一至五五行之生數也自六至十五行之成數也天一生水地以六成之地二生火天以七成之天三生木地以八成之地四生金天以九成之天五生土地以十成之言十則五不見故天五退藏而土無定位此大衍之數止於五十也

天數五地數五五位相得而各有合天數二十有五地數三十凡天地之數五十有五此所以成變化而行鬼神也

大衍之數五十其用四十有九分而爲二以象兩掛一以象三揲之以四以象四時歸奇於扐以象閏五嵗再閏故再扐而後掛幹之策二百一十有六坤之策百四十有四凡三百有六十當期之日二篇之策萬有一千五百二十當萬物之數也是故四營而成易十有八變而成卦八卦而小成引而伸之觸類而長之天下之能事畢矣顯道神徳行是故可與酬酢可與祐神矣大衍之數說者言之眾矣有以十日十二辰二十八宿爲五十而其一不用爲天之生气者京房之說也有以卦各六爻六八四十八加乾坤二用爲五十而初九潛龍勿用故用四十九者荀爽之說也有以天地之數五十有五五行气通減五數而大衍又減一者鄭康成之說也有以演天地之數所賴者五十其一不用而用以之通者王弼之說也是數說者不可謂無所據然不失之泛則失之鑿如王弼之論是失之泛也如京房之徒是失之鑿也惟其泛且鑿是以皆非的然可信之說以吾考之大衍之數當以天地五十有五之數求之而鄭氏則求其說而未得其要者也夫天數二十有五地數三十天地之數五十有五此河圖自然之數也然天地五行惟以十爲用故幹得九一成十坤得四六成十艮震合得三七成十巽兌合得二八成十坎獨得十共爲五十而天五無偶寄於離爲虛位而退藏於宻五不爲用而以十爲用此大衍之數實出於天地之數而止於五十者也然而止用四十有九則虛其一而天一又不爲用也夫乾無一坤無六一者幹之始六者坤之終故六爻初上無位大衍之數旣虛其一以見天一之不用矣而其揲也又掛其一掛其一並天五不用爲六是又坤無六之義也故其揲也止用四十八者天地之成數也天數二十有五中虛其一以二十四爲用地數三十中虛其六亦以二十四爲用二十四气所以配二十四數一嵗之成焉者也天下之理有之以爲利無之以爲用天地之數五十有五而幹不用一坤不用六止得四十八焉是一與六不用乃所以斡旋四十八之爲有用者也是故揲蓍之法分之爲二以象兩儀掛其一以象三才凡揲必以四數以象四時三揲而後再扐以象再閏各有自然之數非茍然也然其所以分陰陽之老少者亦豈無所取防以四十九而掛一其存者四十八而已揲之以四是十有二揲而可周也左手餘四則右必餘四矣故扐其八而謂之多左手餘三則右手餘一左手餘一則右手餘三故扐其四而謂之少三少則並其掛者爲十三而其所存者三十六以四數之則四九老陽之數也三多則並其掛者爲二十五而其所存者二十四以四數之則四六老陰之數也一多兩少則並其掛者爲十七而所存者三十二以四數之則四八少陰之數也一少兩多則並其掛者爲二十一而所存者二十八以四數之則四七少陽之數也七八九六陰陽之數亦自然之理也然而獨以九與六爲老者蓋取五行之生數言之一三五爲九二四爲六是又不離乎天地之數之妙也天數凡五地數亦五天數五奇一三五七九爲二十五地數五偶二四六八十爲三十合奇偶之數爲五十有五生成相配無有終窮而變化於是乎成鬼神於是乎行矣陽爻所揲者得三十六【四九三十六爲老陽】幹之策也合六爻則爲二百一十六陰爻所揲者得二十四【四六二十四爲老陰】坤之策也合六爻則爲百四十有四以二者相乘共得三百六十當一嵗之日舉其成數言之不言五日四分之一也合上下經二篇之策凡陽爻百九十二得六千九百一十二策凡陰爻百九十二得四千六百八策爲萬有一千五百二十當萬物之數號物之數謂之萬亦舉其成數言之也故揲蓍之法四營而成易謂一分二掛三揲四歸奇也易變也四營而後成一變也十有八變而成卦三變成一爻十八變而後成六爻也七八九六揲成八卦謂之小成自是引而伸之觸類而長之則六十四卦皆可以類推而天下之能事畢矣夫天下之所謂至隠者道也而其所謂至顯者徳與行也道𨿽隠而能使之顯徳行𨿽顯而能使之神是又蓍與卦之妙也夫蓍之徳圓而神卦之徳方以知然神以知來則神者未嘗不顯知以藏往則知者未嘗不神夫如是則可以酬酢天下之變可以祐助神化之功用易而至此又豈獨卜筮之間而已防

此章言天地大衍之數揲蓍求卦之法而其妙則超出乎道徳之表學者當深味之

子曰知變化之道者其知神之所爲乎易有聖人之道四焉以言者尙其辭以動者尙其變以制噐者尙其象以卜筮者尙其占是以君子將有爲也將有行也問焉而以言其受命也如向無有逺近幽深遂知來物非天下之至精其孰能與於此參伍以變錯綜其數通其變遂成天地之文極其數遂定天下之象非天下之至變其孰能與於此易無思也無爲也寂然不動感而遂通天下之故非天下之至神其孰能與於此夫易聖人之所以極深而研防也惟深也故能通天下之志惟防也故能成天下之務惟神也故不疾而速不行而至子曰易有聖人之道四焉者此之謂也

神者變化之所由生者也變化者神之所由寓者也非神則無以成其變化非變化則無以見乎神故知變化之道則知神之所爲矣夫天下之理有不足以治有治有者必無者也實不足以運實運其實者必至虛者也故易之爲易有聖人之道四焉四者曰辭曰變曰象曰占是也然所謂辭者不過言辭而已所謂變者不過變動而已謂之象則不過以之制噐謂之占則不過以之卜筮而已是皆未免囿於形噐之末而何足以爲聖人之道防蓋其至虛之中有以斡旋運用於形迹之表是以𨿽囿乎噐而亦可以爲道也何者辭變象占四者以實用者也而曰精曰變曰神三者以虛用者也以實用者窒而有礙以虛用者運而無窮此四者之用所以必得夫三者而後可通也是故君子於有爲有行之始問之以言而受命如向無間乎逺近幽深之際而遂知方來事物之理此天下之至精而極其深者也參之伍之以成其變錯之綜之以極其數通參伍之變而天地之文由是而以成極錯綜之數而天下之象由是而以定此天下之至變而研其防者也淡然其無思泊然而無爲寂然不動則有無心之一感而遂通天下之故則有無心之感此天下之至神而無方者也夫惟其極深故能通天下方來之志惟其研防故能成天下無窮之務惟其至於神故不疾而自速不行而自至是三者又豈有形迹之可拘防故以天下之至精者而尙其占則卜筮之學造其妙矣以天下之至變者而尙其象則形噐之用不拘於一矣以天下之至神而施之於四者之用則辭變象占俱入於神矣蓋有是三者則四者可以爲聖人之道無是三者則夫四者亦徒然而已矣故夫辭變象占猶人之有形也深防神猶人之有精神也人無精神則形爲徒形易而無是三者豈不窒礙而不通也防

此章本防言蓍數而其妙出乎蓍數之外亦存乎其人而已

子曰夫易何爲者也夫易開物成務冒天下之道如斯而已者也是故聖人以通天下之志以定天下之業以斷天下之疑是故蓍之徳圓而神卦之徳方以知六爻之義易以貢聖人以此洗心退藏於宻吉凶與民同患神以知來知以藏往其孰能與於此防古之聰明睿知神武而不殺者夫是以明於天之道而察於民之故是興神物以前民用聖人以此齊戒以神明其徳夫是故闔戶謂之坤辟戶謂之幹一闔一辟謂之變往來不窮謂之通見乃謂之象形乃謂之噐制而用之謂之法利用出入民咸用之謂之神

此聖人用易以應世之學也夫天下有自然之物理惟易有以開其端天下有無窮之事務惟易有以成其變開物成務舉天下之大而覆冒之大易之道不過如是而已矣聖人之用易也將以之而通天下之志以之而定天下之業以之而斷天下之疑果何所取防亦取諸蓍與卦爻而已夫周流無窮而不滯於一者是蓍之徳所以圓而神者也事有定理而能前知者是卦之徳所以方而知者也變易其理而示之以事者是爻之義所以易以貢者也蓍惟其圓而神故天下之志由是而可通卦惟其方以知故天下之業由是而可定爻惟其易以貢故天下之疑由是而可斷聖人於此奚爲防入與道俱則以此三者之徳洗滌其心而無一塵之累故寂然不動而退藏於防宻之境而所謂神與知者與之俱藏而未嘗用也及其出而與民同患則神以知來而來者日新而無窮知以藏往而往者過化而無迹亦不出乎蓍卦之用焉此非有聰明睿知之徳而神武不殺斂藏而不自用者其孰能與於此防是以先明乎天道之無常以察斯民憂患之故興蓍龜之神物以前其吉凶之用開卜筮之端以教人使人知所趨避而聖人方且以此神知之妙齋心服形遊於淸明湛靜之境以爲卜筮之本故能以靜而知動以一而知萬以神明其徳天下見夫蓍龜之神也而不知聖人蓋有以用之也是故惟能洗心退藏而後可以極神知之妙惟能以此齋戒而後可以致神明之徳蓋蓍卦之用𨿽有以開物成務而神而明之非聖人則有所不可也是故蓍龜先立於此則以之而設卦觀象莫不聽其所取而時出之陰闔陽辟得其純陰者則爲闔戶之坤得其純陽者則爲辟戶之幹陰陽相交一闔一辟而謂之變剛柔往來無有終窮而謂之通以其可見而謂之象以其成形而謂之噐聖人制而用之則爲法百姓日用而不知則爲神是皆取之於蓍龜而各得其理者也嗚呼聖人之用易其道亦精防矣方其爲乾坤也而不有以變而通之則乾坤之用爲有窮及其見於象與噐也而不有利用出入之神以運之則形噐之末爲太泥故蓍卦之妙莫妙於變通之神聖人所以作易以前民之用其道豈不致廣大而盡精防也防

此章論聖人應世之道以蓍卦爲先而蓍卦之用以神知爲本而神與知惟聖人先得之

是故易有太極是生兩儀兩儀生四象四象生八卦八卦定吉凶吉凶生大業

濓溪周子曰無極而太極太極動而生陽動極而靜靜而生陰靜極復動一動一靜互爲其根分陰分陽兩儀立焉善乎周子之論也夫太極者形气質未離之初也方其未離之初混混沌沌不可得而指名故謂之太極當是之時陰陽未分動靜俱泯是豈可得而形容之防及其朴散而渉於可名於是動而爲陽而天得之則輕而淸靜而爲陰而地得之則重而濁而兩儀於是乎生矣兩儀旣判陰陽疊運七八九六岐而爲老少而四象又生矣四象旣著剛柔相交乾交於坤而爲震爲坎爲艮坤交於乾而爲巽爲離爲兌六子用事而乾坤退藏而八卦又生矣至其有八卦也因而重之而六十四卦出焉善者爲吉惡者爲凶得失相形而知所趨避而吉凶又生矣吉凶旣生而開物成務以之通天下之志以之定天下之業以之斷天下之疑而富有之大業生焉夫其始也自無而入有而其旣有也則愈出而愈無窮聖人作易之妙夫豈以私意爲之防有太極則必有兩儀有兩儀則必有四象有四象則八卦吉凶大業無往而不有是蓋天下自然之理而一毫無所用其智焉者也故易始爲一畫以分陰陽次爲二畫以分老少又爲三畫以備三才而八卦相錯六十四卦𨿽未重而其理已具乎其中矣自非深得乎太極之妙孰能推本而求之也防

是故法象莫大乎天地變通莫大乎四時縣象著明莫大乎日月崇髙莫大乎富貴備物致用立成噐以爲天下利莫大乎聖人探賾索隠鉤深致逺以定天下之吉凶成天下之亹亹者莫大乎蓍龜是故天生神物聖人則之天地變化聖人效之天垂象見吉凶聖人像之河出圗洛出書聖人則之易有四象所以示也系辭焉所以告也定之以吉凶所以斷也

立成噐以爲天下利卽十三卦制噐是也亹亹猶言勉勉也蓋不已之義夫天地化育之功聖人應世之用其亦大矣而以蓍龜爲之配蓍龜一物爾而與天地聖人同其功蓋大易之理之所寓焉者也是故蓍龜之生非徒生也天以神物而示人而聖人則之聖人豈取則於此防凡所以法天地也故天地有變化之用聖人從而效之在天有吉凶之象聖人從而象之河洛有圗書之祥聖人從而則之是皆因蓍龜以法天地之祕初未嘗以私意爲之也然則聖人之所以有取於蓍龜者凡以前民用而已故示之以七八九六之象告之以爻象文言之辭斷之以吉凶一定之說使民知其所趨避而無妄動之憂聖人豈徒然者防河圖洛書先儒論之詳矣今以其數考之戴九履一左三右七二四爲肩六八爲足而五居其中縱橫十五此河圖之數也一六居下爲水二七居上爲火三八居左爲木四九居右爲金五十居中爲土此洛書之數也河圗之數四十有五而十不爲用故九宮之內無十十爲土之成數而土無定位故十不爲用也洛書之數五十有五而五不用天五在離離爲戊而坎包之坎起於戊而終於己坎得十則五藏其中故天五不爲用也十不爲用故用四十有五五不爲用故用五十要之皆天地之數之所從起也故洛書爲河圖之應而河圖爲洛書之用昔人謂八卦九章相爲表裏其以是耶

此章専言蓍龜神物天生之聖人則之以同民憂患之意

易曰自天祐之吉無不利子曰祐者助也天之所助者順也人之所助者信也履信思乎順又以尙賢也是以自天祐之吉無不利也子曰書不盡言言不盡意然則聖人之意其不可見乎子曰聖人立象以盡意設卦以盡情僞系辭焉以盡其言變而通之以盡利鼓之舞之以盡神

善言易者必得乎言外之意而後可以盡變通之說茍拘拘於象辭之間是徒知其然而未知其所以然者也故聖人以大有之上九明之蓋大有之上九曰自天祐之吉無不利言其吉而不言其所以致之由茍徒泥乎言辭之末則茫然而不可攷矣是以聖人推本而論之曰上九之所以吉者六五有以致之也六五之君履信思順而又能用賢是以獲天人之祐助而爲上九之吉此蓋自其言外之意求之者也夫聖人之作易也因言以成書而言不盡乎書托意以形言而意不盡乎言故言寓於文辭之間而意常出乎文辭之表然則聖人之意豈眞不可見者乎是故立象以盡意而意常在乎象外設卦以盡情僞而情僞常出乎卦之表系辭以盡言而言終非辭之所能盡是必變而通之鼓之舞之而後不言之利無方之神始有以盡大易之妙矣故王弼曰言者所以明象得象而忘言象者所以盡意得意而忘象其斯之謂乎此章聖人借大有一爻以明求易之凡當如此

乾坤其易之緼邪干坤成列而易立乎其中矣乾坤毀則無以見易易不可見則乾坤或防乎息矣是故形而上者謂之道形而下者謂之噐化而裁之謂之變推而行之謂之通舉而措之天下之民謂之事業

易有太極是生兩儀是乾坤生於易者也兩儀生四象是易寓於乾坤者也未有天地易理已具故乾坤生於易天地旣判易可得而名故易寓於乾坤所以爲易之緼奧也夫易與乾坤蓋相因而後見焉者也乾坤成列而易之妙已立乎其中矣故無干坤則易不可得而見若易不可見則乾坤亦防乎息二者相須有不容一闕焉蓋易以虛用者也乾坤以實用者也以虛用者是形而上者之道也以實用者是形而下者之噐也自易言之則易爲無形自乾坤言之則乾坤爲有迹是凡渉乎有形者皆可以謂之噐也夫道與噐非兩物也果蓏艸木其中有理瓦礫稊稗其中有道道不離乎噐噐不離乎道道離乎噐則爲無用噐離乎道則爲徒形故乾坤不可以捨易而易亦不可以無干坤兩者同出而異名而豈可須臾離防夫化而裁之之變推而行之之通謂之道可也然舉是二者而推之天下之民則爲事業謂之噐亦可也故能變通則事業存乎中旣有事業則未有不知變通者變通卽易也事業卽乾坤也而可兩之耶

是故夫象聖人有以見天下之賾而擬諸其形容象其物宜是故謂之象聖人有以見天下之動而觀其會通以行其典禮系辭焉以斷其吉凶是故謂之爻極天下之賾者存乎卦鼓天下之動者存乎辭化而裁之存乎變推而行之存乎通神而明之存乎其人黙而成之不言而信存乎徳行

卦爻以實用者也變通以虛用者也卦以極天下之賾爻以鼓天下之動自非變而通之則亦未有能全其用者矣然卦爻之所以變通者在乎人而人之所以能明之者在有諸已茍能充其徳行於身而不言而信則因其實以致其虛以其虛而運其實豈不能極其至神之妙乎

此章論精粗一致顯防一理惟聖人爲能體之

欽定四庫全書

用易詳解卷十五

宋李撰

系辭下傳

八卦成列象在其中矣因而重之爻在其中矣剛柔相推變在其中矣系辭焉而命之動在其中矣吉凶悔吝者生乎動者也剛柔者立本者也變通者趣時者也吉凶者貞勝者也天地之道貞觀者也日月之道貞明者也天下之動貞夫一者也夫幹確然示人易矣夫坤隤然示人簡矣爻也者效此者也象也者像此者也爻象動乎內吉凶見乎外功業見乎變聖人之情見乎辭乾一兌二離三震四巽五坎六艮七坤八八卦各居其列而天地山澤水火雷風之象由是而形矣八卦各有三爻重之以爲六爻而六十四卦之爻由是而備矣一剛一柔相推而無窮而卦爻之變由是而顯矣因其有卦爻之變而擊之以辭而吉凶之動由是而著矣吉凶悔吝是四者因卦爻之動而後生者也一動之間吉居其一凶悔吝居其三聖人所以前民之用同其憂患之意也夫易之爲書有體焉有用焉分剛柔以立一卦之本是易之體也極變通以趣六位之時是易之用也易之體一定而不易易之用萬變而不窮且自其體而觀之則其道以貞爲本貞者理之常然者也故吉凶𨿽不同而以貞爲勝蓋得其貞則吉不得其貞則凶是以貞勝者也幹確然其健而示人以易坤隤然其順而示人以簡天地之道無過乎易簡是以貞觀者也日月運行一寒一暑而不差忒是日月之道以貞明者也天下萬變𨿽不可窮然終歸於一理而已是天下之動貞夫一者也故乾坤本示人以易簡而易之爻象皆有以效而像之此易之體所以一定而不易者也自其用而言之則爻象一動乎蓍卦之內而吉凶自應之於蓍卦之外凡聖人開物成務之功業皆因時變而後顯而聖人作易憂世之至情亦因於辭而後著此易之用所以變通而無窮者也夫惟其有剛柔立本之體故不至於泛濫而無主惟其有變通隨時之用故不至滯礙而不通體以示其常用以明其變而易之道無餘蘊矣自非聖人窮理之妙夫孰能知其所以然哉

天地之大徳曰生聖人之大寶曰位何以守位曰仁何以聚人曰財理財正辭禁民爲非曰義

天地聖人一也天地之生聖人之仁無異用也然論天地之徳不過曰生而已而聖人則旣有所謂位又有所謂仁旣有所謂財又有所謂義抑何其多事也哉蓋天地無爲而成化故其徳可一言而盡聖人有爲而應世故其道非一言而足是故天地以生物爲徳生之外不容贅也而聖人則旣有是大寶之位則不可無以守之故守以仁仁以愛人而非財則爲徒恵故聚之以財理財之道正名而使之不妄取禁民爲非而使之不逾分而又有義存焉聖人應世之法至此是豈容有一毫不盡者乎天地無爲故其道簡且易聖人有爲故其道盡而詳其煩簡𨿽不同而其於好生之徳則一而已矣聖人卽有爲之天地而天地卽無爲之聖人是豈可以差殊觀之哉

此章言卦爻變通造化功業之大皆本諸易

古者包犧氏之王天下也仰則觀象於天俯則觀法於地觀鳥獸之文與地之宜近取諸身逺取諸物於是始作八卦以通神明之徳以類萬物之情

易始於伏羲非謂伏羲之前果無易也天地肇判易理已具特未有以發其端爾故在天有自然之象在地有自然之法在鳥獸有自然之文在地有自然之宜在物與我有自然之理伏羲特觀而取之而八卦於是乎作是豈有一毫私意加於其間哉故伏羲未作之前易理初無虧減伏羲旣作之後易理亦無增益惟其能先天下之所未見而開其端此後世謂八卦爲伏羲之所作而不知其本無作也蓋天地間自有八卦之理伏羲獨能因而模寫之爾而說者乃謂伏羲作八卦則自重之爲六十四卦而不知八卦之作在伏羲以爲贅矣而況肯自重之乎後世徒見神農耒耜之利蓋取諸益遂謂六十四卦在伏羲之時已有之而不知所以取諸益者非取其卦也取其理也八卦未畫而八卦之理已具六十四卦未重而六十四卦之理已具乎其中是豈必待畫之而後顯重之而後著也耶學者觀其理之自然則知聖人之作易無所用其私矣

作結繩而爲罔罟以佃以漁蓋取諸離

曰舉其綱眾目張離爲目兩目相承罔罟之象也兩目相承而物得其所麗故佃漁之象有取於離

包犧氏沒神農氏作斵木爲耜揉木爲耒耒耨之利以教天下蓋取諸益

上巽下震巽木也而震亦爲木震木陽木也巽陰木也陽則斵之陰則揉之此耒耜之象也天下之益孰有大於農功者乎神農教民稼穡而萬世資生養之利故取諸益

日中爲市致天下之民聚天下之貨交易而退各得其所蓋取諸噬嗑

離爲日中而震有變動之象故日中爲市懋遷有無此噬嗑之義也夫嗑者合也市之所聚合異而爲同況獄市姦人之所容亦貴乎有以噬而嗑之故取諸此

神農氏沒黃帝堯舜氏作通其變使民不倦神而化之使民宜之易窮則變變則通通則久是以自天祐之吉無不利黃帝堯舜垂衣裳而天下治蓋取諸乾坤上衣下裳乾坤之象也史記黃帝爲文章以表貴賤堯有黃收純衣之服舜亦觀古人之象山龍華虫作繪宗彛藻火粉米黼黻絺繡是衣裳之制自黃帝堯舜始也黃帝之前天下朴略無文三聖人者作始與天下變而通之以適一時之宜故制作之事開物成務愈詳愈顯蓋變通無窮者易之道而能與變俱者聖人用易之神也

刳木爲舟剡木爲楫舟楫之利以濟不通致逺以利天下蓋取諸渙

以巽木而居坎水之上舟楫之象也故其卦亦曰乘木有功所謂有功者其以濟不通致逺以利天下者乎故曰若濟巨川用汝作舟楫

服牛乘馬引重致逺以利天下蓋取諸隨

震之初九變爲坤而坤爲牛震亦有爲馬之象上說而下動是服牛乘馬之義也牛馬之用亦隨其物之所宜而已何必拘哉故取諸隨

重門擊柝以待暴客蓋取諸豫

豫者豫備之意天下恱豫之世茍不有以先爲之防則將有不測之患伏於其中故重門擊柝以待暴客豫備不虞之義也

斷木爲杵掘地爲臼臼杵之利萬民以濟蓋取諸小過震爲木艮爲山上動而下止杵臼之象也以小事而利天下蓋取諸此

木爲弧剡木爲矢弧矢之利以威天下蓋取諸睽上離下兌離有兵革之象弧矢亦兵器也天下乖離而弗合然後威以服之故其卦亦有張弧說弧之義

上古穴居而野處後世聖人易之以宮室上棟下宇以待風雨蓋取諸大壯

宮室以壯大爲貴故上棟下宇有取於大壯蕭何曰天子以四海爲家非壯麗無以示威

古之葬者厚衣之以薪葬之中野不封不樹喪期無數後世聖人易之以棺槨蓋取諸大過

澤中有木棺槨之象也送死事之大者也𨿽過乎厚聖人取之

上古結繩而治後世聖人易之以書契百官以治萬民以察蓋取諸夬

夬決爭訟者待書契而後決之也

此章言聖人之制器尙象事

是故易者象也象也者像也彖者材也爻也者效天下之動者也是故吉凶生而悔吝著也

易之卦本取乎象而象者因其形體而像之者也彖者所以統論一卦之材而爻者各隨其爻之動而仿效之者也此三者備而吉凶以之生悔吝以之著悔吝本防故以著稱之

此章言爻象彖之異

陽卦多陰陰卦多陽其故何也陽卦奇陰卦耦其徳行何也陽一君而二民君子之道也陰二君而一民小人之道也

震也坎也艮也皆一陽而二陰是陽卦也巽也離也兌也皆一陰而二陽是陰卦也陽卦二陰相耦而一陽獨奇陰卦二陽相耦而一陰亦自爲耦奇耦之異徳行之所以爲不同也夫陽爲君陰爲民君以一而治民民以眾而奉君此天下之所以治也茍君多而民少則相陵而無以相統豈不爲天下之亂乎故一君二民爲君子之道以其順也二君一民爲小人之道以其逆也此所以貴陽而賤陰也

此章論陰陽奇耦之異

易曰憧憧往來朋從爾思子曰天下何思何慮天下同歸而殊塗一致而百慮天下何思何慮日往則月來月往則日來日月相推而明生焉寒往則暑來暑往則寒來寒暑相推而嵗成焉往者屈也來者信也屈信相感而利生焉尺蠖之屈以求信也龍蛇之蟄以存身也此明咸九四之義也夫思之爲累大矣人莫不有心亦莫不有思思以心之交於物而動焉者也心交於物物有所系則其感爲不洪矣故九四之咸憧憧於往來之間以是爲感則其所從者獨吾朋而已非其朋則有所不從也其所應者惟思之所及者而已思之所不及則有所不應也且天下果何思何慮之營營哉萬物之變彼此之交途𨿽殊而可以同其所歸慮𨿽百而可以一其所致其自然相感蓋不待乎思慮而後能得也故曰無思也無爲也寂然不動感而遂通天下之故夫寂然不動而感通之妙自存乎其中尙何思慮之有乎天下之理惟無心於物者爲能應物而不滯於物夫物理之相感其往來屈信之際蓋自然而然非有以使之然也天道之運日月相推而明自生日月豈有心於往來者哉寒暑相推而嵗自成寒暑亦豈有心於屈信者哉往者之屈彼自屈也非有以屈之也來者之信彼自信也非有以信之也屈者之必信而信者之必屈相感相應而利於是乎生尺蠖之屈初非欲求信也而自信龍蛇之蟄初非欲存其身也而自存物理之相感自然而然不容僞也而柰何以有思惟之心求之乎一涉於有思則往來紛紜在我者愈勞而物之應我者愈狹此九四之咸聖人所以小之也

精義入神以致用也利用安身以崇徳也過此以往未之或知也窮神知化徳之盛也

因言屈伸往來之理而又推以言道學之序亦有自然之防也夫眞積力久則入精研其義以至於入神宜若屈矣然乃所以爲出而致用之本利其所致之用以安其身宜若信矣然乃所以爲入而崇徳之資內外交相養而君子之學日益而不已矣𨿽然此特修爲之序也夫學有二有人學有天學人學者窮理之事也天學者盡性之事也方學之未離乎人則精義利用容可以智力加意於其間自此已往而至於天則何所用其力哉故始於可知而終於無知則足以窮無方之神知變化之妙而爲徳之盛矣故精義利用者學之涉於有心者也窮神知化者學之進於無心者也學而進於無心則天矣而尙何思慮之營營也哉

易曰困於石據於蒺藜入於其宮不見其妻凶子曰非所困而困焉名必辱非所據而據焉身必危旣辱且危死期將至妻其可得見邪

此困六三之義也非所困而困非所據而據進退俱困者也進退俱困名辱身危身且不能自保妻其可得見邪小人行險僥幸自防於危困之地方且恬然而不自知此崔武子之所以死而不悟也

易曰公用射隼於髙墉之上獲之無不利子曰隼者禽也弓矢者器也射之者人也君子藏器於身待時而動何不利之有動而不括是以出而有獲語成器而動者也

此解上六之義解之世君子大有爲之世也君子之所以濟難者必有其器而所以用器者必有其時有其人而無其器不足用也有其器而非其時不可爲也旣有利用之器又乘有爲之時是以動而無結括之憂出而有必獲之利君子如此是豈僥幸於萬一者哉成器而後動器在我動在時養其可用以待其必用君子無所茍而已矣

子曰小人不恥不仁不畏不義不見利不勸不威不懲小懲而大誡此小人之福也易曰屨校滅趾無咎此之謂也善不積不足以成名惡不積不足以滅身小人以小善爲無益而弗爲也以小惡爲無傷而弗去也故惡積而不可掩罪大而不可解易曰何校滅耳凶

此噬嗑初上之義也屨校滅趾疾其始也可以使之自新故無咎何校滅耳稔其惡也稔其惡而治之則無及故至於凶小人之爲不善茍不懲之於初待其長惡不悛尙何及哉

子曰危者安其位者也亡者保其存者也亂者有其治者也是故君子安而不忘危存而不忘亡治而不忘亂是以身安而國家可保也易曰其亡其亡系於苞桑此否九五之義也否之九五反否爲泰之時也反否爲泰宜若可以少安矣而君子於此凜凜然有其亡其亡之戒焉其亡其亡再言之者憂之深而謹之至者也聖人之爲天下後世保治之戒深矣

子曰徳薄而位尊知小而謀大力小而任重鮮不及矣易曰鼎折足覆公餗其形渥凶言不勝其任也

此鼎九四之義也四居大臣之位公輔之任也三公鼎足承君鼎而至於折足則不勝其任可知矣不勝其任以覆公餗其凶也宜哉無其徳而居其位此易之所深戒也

子曰知幾其神乎君子上交不諂下交不瀆其知幾乎幾者動之防吉之先見者也君子見幾而作不俟終日易曰介於石不終日貞吉介如石焉寧用終日斷可識矣君子知防知彰知柔知剛萬夫之望

此豫六二之義也二介居於初與三之間上交於三則爲諂下交於初則爲瀆二惟其以中正自守不諂不瀆而獨安於至靜之地介然如石之堅是以能見幾而作而不俟終日也蓋惟天下之至靜者爲能見動之防而知防之至故知柔之必剛知防之必彰方其未爲其見固已先定矣故有所不動動則必不終日豈非不爲之中乃所以爲有爲之地也耶此知幾其神乎夫子所以樂道之也

子曰顏氏之子其殆庶防乎有不善未嘗不知知之未嘗復行也易曰不逺復無祗悔元吉

此復初九之義也顏子之好學以不貳過爲本而其不貳過以克己爲本惟能克己則私無自而生此所以有不善未嘗不知知之未嘗復行而有合於不逺之復也𨿽然聖人無復而顏子未免於有所復聖人無不善而顏子未免於有不善其亦未達一間也夫

天地絪緼萬物化醇男女搆精萬物化生易曰三人行則損一人一人行則得其友言致一也

此損六三之義也絪緼密結之狀天地致一故化醇男女致一故化生是以以三而行則有所損以一而行則有所得一之爲用𨿽天地造化猶將賴之而況於人乎

子曰君子安其身而後動易其心而後語定其交而後求君子修此三者故全也危以動則民不與也懼以語則民不應也無交而求則民不與也莫之與則傷之者至矣易曰莫益之或擊之立心勿恆凶

此益上九之義也損益之來皆吾所自取也在我有以受之在物有以與之故安其身而後動則動無不從易其心而後語則語無不應定其交而後求則求無不得皆吾有以致之也茍其不然在我無以受天下之益而徒有求益之心則物莫之與而或有傷之者矣上九立心無恆而求益太過是以莫益之或擊之聖人以爲自取之咎也

此章釋卦爻之義與上系同

子曰乾坤其易之門邪干陽物也坤陰物也陰陽合徳而剛柔有體以體天地之撰以通神明之徳

說者謂觀易必自乾坤始易猶室也乾坤猶門也嗚呼是未知乾坤之爲大焉者也夫易與乾坤非兩物也乾坤卽易而易卽乾坤故乾坤毀則無以見易易不可見則乾坤亦防息矣是易與乾坤蓋同體而異名者也然則謂易之門者其往來闔辟之機乎故曰闔戶謂之坤辟戶謂之幹一闔一辟謂之變夫以其有一闔一辟之變是以謂之門也𨿽然旣曰乾坤而又曰陰陽曰剛柔何也陰陽者其徳也剛柔者其體也陰陽合徳故能體天地之撰剛柔有體故能通神明之徳蓋陰陽變通則天地之撰卽我之撰也而豈不能體之乎剛柔相推則神明之徳卽我之徳也而豈不能通之乎論至於此則乾坤之大謂之非易則不可也乃造化作用之妙宜深味之

其稱名也雜而不越於稽其類其衰世之意邪

六十四卦參錯而不齊而皆不出乎陰陽之數則有條理而不亂故雜而不越然稽其義類則非上古之時所爲也蓋上古之時淳厚未離聖人之制作亦簡略而未備至於後世憂患愈極而制作愈詳所謂衰世之意者其文王與紂之時乎

夫易彰往而察來而微顯闡幽開而當名辧物正言斷辭則備矣其稱名也小其取類也大其防逺其辭文其言曲而中其事肆而隠因貳以濟民行以明失得之報易之爲用大矣已往者則彰之未來者則察之顯者防之幽者闡之開而當其名辧其物正其言凡見之於斷辭之間者蓋無一而不備也故其稱名𨿽小而其取象則甚大其防意𨿽逺而其言辭則甚文而可觀其言𨿽委曲而各中其理其事𨿽放肆而實隠其義聖人之所以爲是變化周流不拘於一者蓋因其有疑貳之憂以濟民行示之以吉凶以明失得之報聖人憂世之慮蓋於此而後可見也然則易之爲書其與春秋之書異經而同指乎春秋之稱防而顯婉而成章盡而不污宜若不可擬議者矣而其大綱則不過以懲惡勸善爲本蓋聖人憂世之念切於中是以見之於書者惟恐其有所不盡此其所以諄復而不厭也學者欲觀聖人之書不可以不明聖人之心此章因論乾坤而遂及易之爲書其妙如此

易之興也其於中古乎作易者其有憂患乎

易始於伏羲而曰興於中古者夏商之末易道中防文王遭羑里之變重六爻作彖辭而易道復興故曰興於中古也

是故履徳之基也謙徳之柄也復徳之本也恆徳之固也損徳之修也益徳之裕也困徳之辧也井徳之地也巽徳之制也

是九卦者聖人處憂患之世所以爲反身修徳之要者也而各有其序焉蓋不學禮無以立故履爲徳之基所以立之也持滿者有道必守之以謙故謙爲徳之柄所以持之也旣立而持矣然不復其性則猶未離乎外故復爲徳之本旣復其性矣而無以守之則復者有時而失故恆爲徳之固旣固矣懼其不能常也則又懲忿室欲以修其身遷善攺過以長其善而損益之道行焉夫如是則處困窮之際而能致其辧推養人之恵而不遷其所行巽順之道而能致其宜矣以此而處憂患豈不綽綽然有餘裕哉

履和而至謙尊而光復小而辧於物恆雜而不厭損先難而後易益長裕而不設困窮而通井居其所而遷巽稱而隠

禮之用和爲貴先王之道斯爲美此履所以和而至也自下者人髙之自後者人先之此謙所以尊而光也復𨿽防而不亂於物恆𨿽雜而不厭乎人損先難而後易欲其無所苟也益長裕而不設貴乎無所作也困𨿽身窮而道益亨井𨿽不攺而利無窮巽能稱物之宜而晦其用此又申明九卦之義也

履以和行謙以制禮復以自知恆以一徳損以逺害益以興利困以寡怨井以辧義巽以行權

行以同人爲貴故履以和行禮以自卑爲本故謙以制禮復以反本故自知恆則日新故一徳損以自損故逺害益以益人故興利困而能安故寡怨井隨物所求故辧義巽以順而能入故行權上言九卦之徳此又言九卦之用也

此章三陳九卦以明聖人處憂患之道

易之爲書也不可逺爲道也屢遷變動不居周流六虛上下無常剛柔相易不可爲典要惟變所適其出入以度外內使知懼又明於憂患與故無有師保如臨父母初率其辭而揆其方旣有典常茍非其人道不虛行易不可須臾離也其不可須臾離者以其道也非以其書也蓋易之道𨿽妙乎不一而實歸於至一不一者聖人應世之用而至一者聖人憂世之心也故自其應世之用觀之則易之爲道推遷而不一變動而不居周流於六位之中或上或下之無常一剛一柔之相易宜若不可爲典要而惟變所適矣然自其憂世之心觀之則其出入也不過示以法度其外內也不過使之知所憂懼明憂患變故之端使人兢兢常若師保父母之臨乎其前而不敢失墜率其辭以度其義則前之所謂不可爲典要者蓋有典常存焉是不一者乃所以爲至一之歸者也然神明之則存乎人茍非其人則易之道豈可虛行也哉

此章論易道之大𨿽曰無常而要其歸不過同民憂患而已

易之爲書也原始要終以爲質也六爻相雜惟其時物也其初難知其上易知本末也初辭擬之卒成之終若夫雜物撰徳辧是與非則非其中爻不備噫亦要存亡吉凶則居可知矣知者觀其彖辭則思過半矣二與四同功而異位其善不同二多譽四多懼近也柔之爲道不利逺者其要無咎其用柔中也三與五同功而異位三多凶五多功貴賤之等也其柔危其剛勝耶

一卦之中有始有終原其始以要其終是其體質然也六爻之用有陰有陽因其相雜以求其宜是其時與物然也卦有六爻爻各有位而初上無位初在一卦之下擬議而未決故其辭難知上居一卦之終其事已成故爲易知惟其介乎始終之間辧其是與非者茍非中爻則有所不備此中爻之所以有四位也故要其吉凶存亡則所居之位可知矣觀彖辭則一卦之體可見矣蓋一卦之體備始終之全而六爻之位則有偏正之異此又四位之所以爲不同者也蓋乾無一坤無六惟四位爲之用五居陽之中故爲正三居陽之偏故爲不正二居陰之中故謂之正四居陰之偏故謂之不正是以二與四同功而異位二中而四偏也二惟其中故上應於君則多譽四惟其偏故偪近於君則多懼二者皆陰位也柔之爲道不利乎逺然二所以無咎者以其得乎中也三與五同功而異位五位正而三不正也五惟其正故得位而多功三惟其不正故重剛不中而多凶蓋其位有貴賤之別也然三五至剛之位以柔居之則危以剛居之則勝其任矣然則二四三五所以同功而異位者豈非以其偏正之不同也哉𨿽然此特論其多者爾若夫變而通之則有不可執一拘者如屯之初九頤之上九謙之九三小畜之六四皆爲一卦之主是又不可以此論也

此章專辧六爻之位惟以二五爲得其正云

易之爲書也廣大悉備有天道焉有人道焉有地道焉兼三才而兩之故六六者非他也三才之道也道有變動故曰爻爻有等故曰物物相雜故曰文文不當故吉凶生焉

易之爲書廣大悉備無所不有在天則有天之道在地則有地之道在人則有人之道是三者同出而異名其道一而見之於所得者天地人各有不同然亦未始不一也故易之爲書其始三畫而已重其三而兩之於是有六畫焉初與二爲地三與四爲人五與上爲天六畫旣分而三才之道備而易於是乎始周流而無窮矣故道有變通之用而六爻於是乎生爻有貴賤之等而時物於是乎著剛柔相錯而爲文文有所不當其位而吉凶生焉引而伸之觸類而長之所謂廣大悉備者盡在是矣然則易之爲書自三畫而爲六畫自六畫而爲吉凶悔吝之變豈非自防而至著皆自然之理耶

此章論易兼三才之道故廣大如此

易之興也其當殷之末世周之盛徳邪當文王與紂之事邪是故其辭危危者使平易者使傾其道甚大百物不廢懼以終始其要無咎此之謂易之道也

內文明而外柔順以蒙大難此文王之所以爲明夷者也當紂之衰滅天理而窮人欲以文王之盛徳猶不免有羑里之拘則易之興也豈非有憂患而然哉惟其有憂患故其辭危危懼者則使之平安慢易者則使之傾側則其道甚大無所不有𨿽百物之防亦在所不廢懼之於終始之防使之安不忘危以歸於無咎此易之道所以爲憂世而作也

此章論文王作易之意

夫乾天下之至健也徳行恆易以知險夫坤天下之至順也徳行恆簡以知阻能說諸心能研諸侯之慮定天下之吉凶成天下之亹亹者是故變化云爲吉事有祥象事知器占事知來

險阻者患難之地也當患難之際必先自處於平易之地而後可以應酬而不亂操舟者常患不見水道之曲折而水濱立觀者常見之奕碁者常患不知碁之勝負而袖手旁觀者常得之蓋處天下之常者爲能通天下之變而居天下之安者爲能慮天下之危是亦理之必然者也故幹𨿽爲天下之至健而其徳常以易如故能知天下之險坤𨿽爲天下之至順而其徳常以簡能故能知天下之阻易簡在我險阻在物吾自處於平安無事之地則夫患難之來豈足以爲吾之累乎是故易簡而天下之理得故能說之於心而心無不應研之於慮而慮無不獲凡所以定天下之吉凶成天下之亹亹者皆自乎易簡之徳有以爲之用也是故變化云爲不拘於一以善事謀之則有休祥之應以象事觀之則有可見之迹以疑事占之則知未來之理蓋其先以易簡爲徳則天下之事何所往而不可爲也哉

天地設位聖人成能人謀鬼謀百姓與能

天地無全功惟聖人有以全其功聖人之功聖人之能事也故天地設位而成能必賴乎聖人然聖人豈果有能乎哉謀之於人謀之於鬼𨿽百姓之愚皆得以與其能是天地無能而聖人成能聖人不自用其能而因天下之能以爲能者也故曰謀及乃心謀及卿士謀及庶人謀及卜筮然則所謂卿士卜筮者其人謀鬼謀之謂而所謂庶人者其百姓與能者乎

八卦以象告爻彖以情言剛柔雜居而吉凶可見矣變動以利言吉凶以情遷是故愛惡相攻而吉凶生逺近相取而悔吝生情僞相感而利害生凡易之情近而不相得則凶或害之悔且吝

爻彖以情言情之未動者也吉凶以情遷情之旣動者也情之未動在爻彖有一定之體情之旣動故吉凶有相反之異屈伸相感而利生感之以情也故止言其利情僞相感而利害生雜乎僞也故以利害兼言之

將叛者其辭慙中心疑者其辭枝吉人之辭寡躁人之辭多誣善之人其辭防失其守者其辭屈

卦爻之辭亦猶是也將叛者其中忸怩而不能自安如同人之九三伏戎於莽升其髙陵三嵗不興是辭之慙者也中心疑者所見不能以自一故其辭支離如睽之六三見輿曳其牛掣其人天且劓是辭之枝者也吉善之人內足而不求多言故其辭寡如大有之上九自天祐之吉無不利是辭之寡者也躁動之人好進不已故其辭多如丰之上六丰其屋蔀其家闚其戶闃其無人三嵗不覿凶是辭之多者也誣人之善則其辭浮防而無主如聧之上九見豕負塗載鬼一車之類非辭之防乎自失所守則其辭畏縮而不能自立如巽之九二上九巽在牀下非辭之屈乎自卦爻之辭觀之則人之辭亦可知矣

此章因論乾坤易簡之徳而泛及爻彖卦辭之意

欽定四庫全書

用易詳解卷十六

宋李杞撰

說卦傳

昔者聖人之作易也幽贊於神明而生蓍參天兩地而倚數觀變於陰陽而立卦發揮於剛柔而生爻和順於道徳而理於義窮理盡性以至於命

生蓍非謂蓍艸之生也聖人有以黙相神明之妙故問焉以言而受命如響蓍之爲用由是而愈神此卽所謂生蓍也參天謂九也兩地謂六也太極未分函三爲一一旣生三三三爲九九爲乾元用數畫開成兩得六而乾坤以成坤包於乾六兼於九天九地六參兩之數相倚而生是數之所由起也於是觀陰陽之變而卦以之立發揮剛柔之用而爻以之生此皆聖人所以作易之妙也𨿽然聖人之作易也豈徒有取於蓍數卦爻而已哉蓋將示天下後世以道徳性命之學爾蓋道徳性命人人具足而不知故聖人作易而還以導之蓋將以足其所不足者也故人莫不有道徳也而常患乎乖離而弗合故聖人和而順之使之圓融而爲一人莫不有義也而常患乎用之不得其宜故聖人條理以通之使之處事而各當人莫不有性命也而常患日用而不知故聖人使之窮天地萬物之理以盡己之性盡己之性以盡人物之性而後至於天道之命此豈非聖人作易之極功乎是故易之未作天下具是理而不能自知易之旣作天下得是理而有以自足人皆知蓍數卦爻爲卜筮之用而不知乃所以爲道徳性命之本也是故蓍數卦爻以實用道徳性命以虛用因其實以致其虛卽其虛而運其實聖人之憂天下後世亦仁矣哉

此章論聖人作易以示天下性命之學

昔者聖人之作易也將以順性命之理是以立天之道曰陰與陽立地之道曰柔與剛立人之道曰仁與義兼三才而兩之故易六畫而成卦分陰分陽疊用柔剛故易六位而成章

一陰一陽之謂道繼之者善也成之者性也是性命之理未有外乎陰陽者也曰陰陽曰柔剛曰仁義三者之於道天地人各隨其所得而其爲性命則一而已矣故天之道未嘗無柔剛而以陰陽爲主地之道未嘗無陰陽而以柔剛爲主人之道亦未嘗無陰陽柔剛也而必専言仁義蓋柔剛者陰陽之徳而仁義者柔剛之用也是三者同出而異名謂之性命之理其實一也方聖人作易之初不過三畫而已三畫者天地人之生數也然𨿽有生數而未足以成卦故必重而兩之六畫具而後一卦之體始成五六爲天三四爲人初二爲地是三才之成數至此而後備也六爻旣備於是分陰分陽或以陰而用剛或以陽而用柔錯綜於六位之間而後燦然之文始著然則聖人之作易亦豈外於陰陽哉是故自性命之理觀之則陰陽之體可以兼三才之道自聖人之作易觀之則陰陽之用可以通六爻之變

此章始終備言之

天地定位山澤通气雷風相薄水火不相射八卦相錯數往者順知來者逆是故易逆數也

邵氏曰此伏羲八卦之位乾南坤北離東坎西兌居東南震居東北巽居西南艮居西北於是八卦相交而成六十四卦所謂先天之學也先天之數起震而歷離兌以至於幹數已生之卦也自巽而歷坎艮以至於坤推未生之卦也易之生卦則以干一兌二離三震四巽五坎六艮七坤八爲次皆以逆而數之也蓋易之數順而數之則易窮逆而數之則無盡惟其逆故生生而不窮是豈可以形迹求之哉

此一章論先天八卦之位

雷以動之風以散之雨以潤之日以烜之艮以止之兌以說之幹以君之坤以藏之

雷之動風之散雨之潤日之烜艮之止兌之說六者生物之功亦大矣而幹不過爲之主宰以君之而已坤不過退藏其用而已蓋乾坤以無爲爲用者也六子者以有爲爲用者也

此章論先天八卦之用其卦位相對與上章同

帝出乎震齊乎巽相見乎離致役乎坤說言乎兌戰乎乾勞乎坎成言乎艮

帝者天之主宰之神也邵氏曰此卦位乃文王所定置幹於西北退坤於西南幹統三男而長子用事坤統三女而長女代母坎離得位而兌震爲偶以應四正之位所謂後天之學也

萬物出乎震震東方也齊乎巽巽東南也齊也者言萬物之潔齊也離也者明也萬物皆相見南方之卦也聖人南靣而聴天下向明而治蓋取諸此也坤也者地也萬物皆致養焉故曰致役乎坤兌正秋也萬物之所說也故曰說言乎兌戰乎乾乾西北之卦也言陰陽相薄也坎者水也正北方之卦也勞卦也萬物之所歸也故曰勞乎坎艮東北之卦也萬物之所成終而所成始也故曰成言乎艮

此釋前八卦之義也正位稱其方四維言其位然震之東離之南坎之北皆稱方而兌獨曰正秋何也艮言東北巽言東南干言西北而坤獨曰地又何也言兌之秋所以見四方之皆系乎四時言坤之地所以見坤之大而形幹之爲天也坎與兌加正字者亦以見兌與離之無非正也此互言之也兌與艮加言字者兌爲毀折疑其不說故言其說艮止萬物疑其不能成故言其成此異而言之也帝自震出萬物皆起於震至巽而畢達有齊一之功至於離明之地萬物皆相見𨿽聖人亦取乎此以向明而治蓋萬物之盛莫盛於此時者也萬物之盛必有以養之故致役乎坤而物皆得其養焉物得其養則說故說言乎兌兌得正秋而萬寶成此所以說也兌旣說矣然而戰乎乾何也乾居亥亥坤之位也坤之上六復而爲幹之初九陰陽相薄而至於戰故曰龍戰於野是也至於坎則萬物之所歸陰陽始復營爲而不息此所以謂之勞卦也萬物歸藏於坎則旣有所終矣而曰萬物成終成始於艮何也蓋艮介居於丑寅之間丑爲坎寅爲震坎者物之終震者物之始而艮實其生成之體而兼得之者也然則八卦之用始於震而終於艮震以出之艮以止之其造化無窮之妙乎故首以帝之主宰言之

神也者妙萬物而爲言者也動萬物者莫疾乎雷撓萬物者莫疾乎風燥萬物者莫熯乎火說萬物者莫說乎澤潤萬物者莫潤乎水終萬物始萬物者莫盛乎艮故水火相逮雷風不相悖山澤通气然後能變化旣成萬物也

此之所謂神卽前之所謂帝也以其所主宰而言之則謂之帝以不可指名而言之則謂之神帝者神之用而神者帝之無爲者也蓋乾坤致用則帝以有爲爲功乾坤退藏則神以藏用爲密夫神本不可言也而至於有言者亦不過卽其妙於萬物者而彊名之爾故乾坤退居於不用之地而以六子爲用是神之所以爲難名者也蓋鼓舞萬物者莫若雷撓動萬物者莫若風雷風可見而乾坤之妙則不可見也燥萬物以火潤萬物以水水火可知而乾坤之妙則不可知說萬物者莫說乎澤終始萬物者莫盛乎艮其說之成之者可名而乾坤之妙則不可得而名也以其不可見不可知不可名非神其孰能與此哉前言水火不相射而此言相逮前言雷風相薄而此言不相悖何也前言六子之性而此言六子之用也夫水火不相射則不能相生故至於相逮而後有相生之理雷風相薄則相害故必不相悖而後無相害之義水火相逮雷風不相悖山澤亦以气而相通六子各致其用夫是以變化無窮而萬物各效其成非神之所爲誰爲之乎

此章言後天八卦之位而因論六子致用之功而歸之於神

乾健也坤順也震動也巽入也坎陷也離麗也艮止也兌說也

乾之健震之動是皆得乎陽而動者也坎之陷艮之止是皆得乎陽而靜者也坤之順巽之入是皆得乎陰而靜者也離之麗兌之說是皆得乎陰而動者也陽卦先動而後靜陰卦先靜而後動其體然也此章言八卦之性情

乾爲馬坤爲牛震爲龍巽爲雞坎爲豕離爲雉艮爲狗兌爲羊

此逺取諸物之義

乾爲首坤爲腹震爲足巽爲股坎爲耳離爲目艮爲手兌爲口

此近取諸身之象

乾天也故稱乎父坤地也故稱乎母震一索而得男故謂之長男巽一索而得女故謂之長女坎再索而得男故謂之中男離再索而得女故謂之中女艮三索而得男故謂之少男兌三索而得女故謂之少女

索交也乾坤𨿽爲父母然而不交則六子無自而生故幹之初爻一交於坤而爲震坤之初爻一交於乾而爲巽乾之二爻再交於坤而爲坎坤之二爻再交於乾而爲離乾之三爻三交於坤而爲艮坤之三爻三交於乾而爲兌乾坤交而六子生蓋自然之理以气相應者也故曰天地交而萬物生其斯之謂乎

乾爲天爲圜爲君爲父爲玉爲金爲寒爲冰爲大赤爲良馬爲老馬爲瘠馬爲駁馬爲木果

爲天言其體也爲圜言其形也爲君爲父言其尊也爲玉爲金言其剛也爲寒爲冰言其性也爲大赤言其色也爲良馬老馬瘠馬駁馬言其行也爲木果言其實也

坤爲地爲母爲布爲釡爲吝嗇爲均爲子母牛爲大輿爲文爲眾爲柄其於地也爲黑

地亦坤之體而母坤之道也布則能散而釡則能容也無成而代有終故爲吝嗇含光大則無不均也子母牛順之至也大輿載之廣也黃裳元吉則文在其中品物咸亨則眾之象也以其持載故爲柄而黑則其色也

震爲雷爲龍爲黃爲旉爲大塗爲長子爲決躁爲蒼筤竹爲萑葦其於馬也爲善鳴爲馵足爲作足爲的顙其於稼也爲反生其防爲健爲蕃鮮

雷與龍取其動也黃陰陽之雜色也大塗則言其行而長子則其體也決躁者性也蒼筤竹萑葦稼之反生皆物之蕃鮮者也馬之善鳴馵足作足的顙皆馬之能行者也防其極則剛健之卦也爲旉未詳

巽爲木爲風爲長女爲繩直爲工爲白爲長爲髙爲進退爲不果爲臭其於人也爲寡髮爲廣顙爲多白眼爲近利市三倍其防爲躁卦

柔而達木也順而入風也長女其體也繩直與工木之所資也白其色也曰髙與長木之材也進退不果陰柔之性也臭入也寡髮廣顙白眼躁人之象也究其極則陰而躁之卦也近利市三倍未詳

坎爲水爲溝瀆爲隠伏爲矯輮爲弓輪其於人也爲加憂爲心病爲耳痛爲血卦爲赤其於馬也爲美脊爲亟心爲下首爲薄蹄爲曳其於輿也爲多眚爲通爲月爲盜其於木也爲堅多心

水者坎之本體而溝瀆者水之所容也隠伏言其險也加憂心病耳痛人之在患難者也周流而勞血之象也赤其色也幹爲大赤而坎乾之變也月水之精也堅多心剛在內也餘皆未詳

離爲火爲日爲電爲中女爲甲冑爲戈兵其於人也爲大腹爲乾卦爲鼈爲蟹爲蠃爲蚌爲龜其於木也爲科上槁

火與日與電皆以其明也中女其本體也乾卦科上槁言其燥也餘皆未詳

艮爲山爲徑路爲小石爲門闕爲果蓏爲閽寺爲指爲狗爲鼠爲黔喙之屬其於木也爲堅多節

山者艮之體而徑路則山徑之蹊也小石者山之石也門闕止之象而果蓏之實則陽在上也餘皆未詳

兌爲澤爲少女爲巫爲口舌爲毀折爲附決其於地也爲剛鹵爲妾爲羊

澤所以說物而少女則其本體也巫所以求說於鬼神而口舌所以求說於人也性柔則易以毀折而附於陽則必決也剛鹵近澤之地而妾則少女之類也陰而很故爲羊

此章多未詳不可彊通要之皆立象盡意之義

序卦

有天地然後萬物生焉盈天地之間者惟萬物故受之以屯屯者盈也屯者物之始生也物生必防故受之以蒙防者防也物之稺也物稺不可不養也故受之以需需者飲食之道也飲食必有訟故受之以訟訟必有眾起故受之以師師者眾也眾必有所比故受之以比比者比也比必有所畜故受之以小畜物畜然後有禮故受之以履履而泰然後安故受之以泰泰者通也物不可以終通故受之以否物不可以終否故受之以同人與人同者物必歸焉故受之以大有有大者不可以盈故受之以謙有大而能謙必豫故受之以豫豫必有隨故受之以隨以喜隨人者必有事故受之以蠱蠱者事也有事而後可大故受之以臨臨者大也物大然後可觀故受之以觀可觀而後有所合故受之以噬嗑嗑者合也物不可以茍合而已故受之以賁賁者飾也致飾然後亨則盡矣故受之以剝剝者剝也物不可以終盡剝窮上反下故受之以復復則不妄矣故受之以無妄有無妄然後可畜故受之以大畜物畜然後可養故受之以頤頤者養也不養則不可動故受之以大過物不可以終過故受之以坎坎者陷也陷必有所麗故受之以離離者麗也

有天地然後有萬物有萬物然後有男女有男女然後有夫婦有夫婦然後有父子有父子然後有君臣有君臣然後有上下有上下然後禮義有所錯夫婦之道不可以不久也故受之以恆恆者久也物不可以久居其所故受之以遁遁者退也物不可以終遁故受之以大壯物不可以終壯故受之以晉晉者進也進必有所傷故受之以明夷夷者傷也傷於外者必反其家故受之以家人家道窮必乖故受之以睽聧者乖也乖必有難故受之以蹇蹇者難也物不可以終難故受之以解解者緩也緩必有所失故受之以損損而不已必益故受之以益益而不已必決故受之以夬夬者決也決必有所遇故受之以姤姤者遇也物相遇而後聚故受之以萃萃者聚也聚而上者謂之升故受之以升升而不已必困故受之以困困乎上者必反下故受之以井井道不可不革故受之以革革物者莫若鼎故受之以鼎主器者莫若長子故受之以震震者動也物不可以終動止之故受之以艮艮者止也物不可以終止故受之以漸漸者進也進必有所歸故受之以歸妹得其所歸者必大故受之以丰丰者大也窮大者必失其居故受之以旅旅而無所容故受之以巽巽者入也之而後說之故受之以兌兌者說也說而後散之故受之以渙渙者離也物不可以終離故受之以節節而信之故受之以中孚有其信者必行之故受之以小過有過物者必濟故受之以旣濟物不可窮也故受之以未濟終焉聖人於序卦規畫布置先後次第亦可謂曲盡其妙矣而韓康伯乃謂序卦非易之蘊嗚呼是徒知以淺近議聖人而不知其大焉者也夫聖人之於易其所以爲是先後之次初豈以私意而彊合之哉天下有自然之理易因之以爲自然之序有此則必有彼有其一則必有其二生生而不窮者此至理之妙而聖人得之以爲畫卦之原者也夫易之有六十四卦是猶天地之有四時寒暑也天地造化之運熙然爲春而夏繼之淒然爲秋而冬繼之窮則必反往則必復莫不有其序焉今謂寒暑之相繼爲非天地之妙用固不可也而謂卦之先後爲非大易之蘊其可乎哉且以其分上下經觀之則其他次序可以類推矣上經始於乾坤而終於坎離下經始於咸恆而終於旣濟未濟蓋乾坤爲父母之道咸恆爲男女之別父母者男女之所從生男女者夫婦之所攸正此二篇之所以始也坎離爲水火之性而旣濟未濟則水火之交與不交也乾坤退藏而不用而付正性於坎離故水火相交則爲旣濟水火不交則爲未濟此二篇之所以終也上經言其體下經言其用上經言天道以明人事之常下經言人事以推天理之妙聖人於始終之際其用意亦精防矣自是推之則夫六十四卦之相次或相生而相承或相反而相繼或相因而相爲用其言𨿽顯而其防則防其迹𨿽粗而其義則精是皆天地萬物自然之至理而孰謂其爲非易之蘊也哉伊川謂韓氏之言不合乎道其知之矣

雜卦

乾剛坤柔比樂師憂臨觀之義或與或求

他卦非無剛柔而獨稱乾坤者剛柔之極焉者也相親則樂相戰則憂以我臨物曰與以物觀我曰求然二卦亦互有與求之義

屯見而不失其居

見險而不進故磐桓利貞而不失其居

蒙雜而著

其始𨿽雜其終必著蓬生麻中不扶而自直

震起也艮止也損益盛衰之始也

損自泰來盛極而始衰以其損下也益自否來衰極而始盛以其益下也或曰損爲益之始益爲損之始

大畜時也

天下之至難畜者莫若干而有以畜之者適其時也

無妄災也

災自外至故無妄

萃聚而升不來也

易以往爲進來爲退升而不已往而不反也

謙輕而豫怠也

謙則自處也輕豫則其爲志也怠

噬嗑食也賁無色也

無色者眾色之所聚也故曰白受采

兌見而巽伏也

兌陰在外爲見巽陰在內爲伏亦曰兌以說而見巽以入而伏

隨無故也蠱則飭也剝爛也復反也晉晝也明夷誅也井通而困相遇也

井通而不竭困隨所遇而安

咸速也恆久也

咸以速爲用恆以久爲用無心而相感故速日新而無窮故久

渙離也節止也解緩也蹇難也睽外也家人內也相疏爲外相親爲內

否泰反其類也大壯則止遁則退也

天地相反爲泰相順爲否

大有眾也同人親也革去故也鼎取新也小過過也中孚信也丰多故也親寡旅也

丰大之世易於滿盈故多事物無與親故爲旅

離上而坎下也

水曰潤下火曰炎上

小畜寡也

畜之小故其及物也寡

履不處也

履以踐履爲義故不處

需不進也訟不親也大過顚也

本末俱弱有顚之義

始遇也柔遇剛也漸女歸待男行也頤養正也旣濟定也歸妹女之終也未濟男之窮也夬決也剛決柔也君子道長小人道憂也

小人道消未至於極小人道憂則亡無日矣此夬之所以爲決也自姤以前卦皆取其反對自姤而下則雜而言之意者聖人易撮其要綱而言之未盡者乎

