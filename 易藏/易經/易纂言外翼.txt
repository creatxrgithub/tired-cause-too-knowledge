

欽定四庫全書

經部一

易纂言外翼

易類

提要

【臣】等謹案易纂言外翼八卷元吳澄撰澄所著易纂言義例散見各卦中不相統貫卷首所陳卦畫亦粗具梗槪未及詳言因復作此書以暢明之纂言有通誌堂刻本久行於世此書則本漸罕近遂散佚無存朱彞尊經義考注云見明昆山葉氏書目載有四冊而亦未睹其書今惟永樂大典尙分載各韻之下考澄所作小序原書蓋共十二篇一曰卦統以八經卦之純體合體者爲經六十四卦之雜體者爲緯乃上下經篇之所由分二曰卦對以奇偶反易成二卦或上下篇相對三曰卦變言奇偶復生奇偶其用無窮四曰卦主因無妄而推之以明一經之義五曰變卦言剛柔交相變而一卦可爲六十四卦六曰互卦言中四爻復具二卦以爲一卦七曰象例凡經之取象皆類聚之以觀其通八曰占例言元亨利貞吉凶無咎其義皆本於天道九曰辭例乃象例占例所未備而可以互見者十曰變例言揲蓍四營十八變之法十一曰易原明河圖洛書先後天圖十二曰易流備舉雄以下擬易之書今缺卦變變卦互卦三篇易流缺半篇易原疑亦不完余尙首尾整齊無所遺失自唐定正義易遂以王弼爲宗象數之學久置不講澄爲纂言一決於象史謂其能盡破傳注之穿鑿故言易者多宗之是編類聚區分以求其理之防通如卦統卦對二篇言經之所以釐爲上下乃程朱所未及象例諸篇闡明古義尢非元明諸儒空談妙悟者可比𨿽稍有殘缺而宏綱巨目尙可推尋謹依原目編次析爲八卷俾與纂言相輔而行焉乾隆四十六年九月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

易纂言外翼十二篇原序

羲皇卦畫先後一定自然而然文王分八卦爲上下篇攺移其次八經卦之純體合體者爲之經四十八卦之雜體者爲之緯述卦統第一

六畫卦之不反易者八其反易者二十八爲五十六卦奇陽偶陰無獨必有對或上下二篇相對或上下各篇自對二體之互易者亦然述卦對第二

羲皇生卦奇偶之上生奇偶而已卦體旣成而推其用則無窮焉乾坤變而爲六子十辟六子十辟變而爲四十六卦述卦變第三

每卦以一畫爲主無妄之傳所謂剛自外來而爲主於內也述卦主第四

易以剛柔相推而生變化剛畫變則化柔柔畫變則化剛而一卦可爲六十四卦述變卦第五

重卦有上下二體又以卦中四畫交互取之二三四成下體三四五成上體述互卦第六

羲皇所畫之卦畫謂之象文王所名之卦名謂之象彖辭爻辭泛取所肖之物亦謂之象述象例第七

聖人畫卦以明天道生蓍以前民用彖爻之辭爲占設也述占例第八

辭有象辭有占辭象之中亦有占占之中亦有象旣互見矣猶有遺者復掇拾之通謂之辭述辭例第九揲蓍十八變而成一卦以動者尙其變謂蓍之變也述變例第十

羲皇心契天地自然之易將畫八卦而有龍馬負圖出於河此易之原也洛書後出神禹因之敍九疇其河圖之配與述易原第十一

邵子著書立言無一不本於羲皇之卦圖氏自三才之三起數而譔太司馬氏自五行之十起數而譔潛虛蔡氏自九疇之九起數而譔洪範皇極內篇皆易之也然邵子從容乎羲畫之內三家則奔迸乎羲畫之外矣邵其經流之馬蔡其支流之與述易流第十二

凡十二篇是爲易纂言外翼云

欽定四庫全書

易纂言外翼卷二

元吳澄撰

卦統第一

經卦十六

乾坤

父母之純統緯卦八

屯

蒙

需

訟

師

比

小畜履

泰否

父母之合統緯卦十六

同人大有謙

豫

隨

蠱

臨

觀

噬嗑賁

剝

復

無妄大畜頤

大過

坎離

中男中女之純終上篇

咸恆

少男少女長男長女之合統緯卦八遁

大壯晉

明夷

家人睽

蹇

解

損益

少男少女長男長女之合統緯卦八夬

姤

萃

升

困

井

革

鼎

震艮

長男少男之純統緯卦四

漸

歸妹丰

旅

巽兌

長女少女之純統緯卦四

渙

節

中孚小過

旣濟未濟中男中女之合終下篇

六十四卦分屬上下二篇蓋有意義朱子但云以其簡袠重大而分豈其然哉以今考之有經卦焉有緯卦焉八卦正體對體自重者爲經卦八卦各體錯雜相重者爲緯卦上下二篇經卦十六緯卦四十八上篇以乾坤二卦爲經而二十四卦爲緯下篇以震艮巽兌四卦爲經而二十四卦爲緯坎離者乾坤二卦之用震艮巽兌四卦之管轄也故以爲二篇之終上篇始以乾坤之純統八卦次以乾坤之合統十六卦而終之以坎離之純下篇始以震艮巽兌之合統十六卦次以震艮巽兌之純統八卦而終之以坎離之合頤大過中孚小過四卦獨不反易肖坎離者也故置二篇緯卦之後而附坎離純體合體之前上篇經卦始純次合而終於純下篇經卦始合次純而終於合純體統卦八而合體所統倍之上篇純體二專統八卦下篇純體四分統八卦上篇合體二專統十六卦下篇合體四分統十六卦

此以文王六十四卦之次序明經卦之統緯卦

經卦上篇始二老之純次二老之合而終於二中之純下篇始少長之合次少長之純而終於二中之合緯卦少長相合爲不易之卦者四頤大過中孚小過是也長貞居上篇少貞居下篇長少相合爲反易之卦者四隨蠱漸歸妹是也長貞居上篇少貞居下篇二陽四陰二陰四陽反易者四卦臨觀遁大壯是也二陽居上篇二陰居下篇一陽五陰一陰五陽反易者四卦剝復夬姤是也一陽居上篇一陰居下篇中男合干父中女合坤母反易者各二卦需訟晉明夷是也男合父居上女合母居下長少二男合干父少長二女合坤母反易者各二卦無妄大畜萃升是也男合父居上女合母居下長少二男合中男少長二女合中女反易者各二卦屯蒙革鼎是也男居上女居下長少二男合中女少長二女合中男反易者各二卦噬嗑賁困井是也二男居上二女居下

上篇自對者中男合坤母中女合干父反易者各二師比大有同人是也長少二女合干父少長二男合坤母反易者各二小畜履謙豫是也按上篇自對者惟此八卦皆三男三女從父母之卦也然男從母女從父各異其類故爲上篇自對之卦其他三男三女從父母而男從父女從母各同其類者八卦則分屬上下二篇下篇自對者長少二女合中女少長二男合中男反易者各二家人睽蹇解是也長少二男合中女長少二女合中男反易者各二丰旅渙節是也按下篇自對者惟此八卦皆三男三女自相從之卦也然中貞長悔少貞中悔各逆其次故爲下篇自對之卦其他三男三女自相從而長貞中悔中貞少悔各順其次者八卦則分屬上下二篇也

此明上下篇義上下篇義諸說類多牽彊附防今據其可推者如此更過求之則鑿矣

卦對第二【案此篇屯蒙需訟條下注云此四卦與下篇四卦爲對臨觀鼎革遁大壯諸條下俱有注余並無之原本疑有脫文今未敢輙補姑仍其舊】

乾坤【案原本脫此二卦謹校補】

屯蒙需訟【此四卦與下篇四卦爲對】

師比同人大有履小畜謙豫

泰否

隨蠱

臨觀噬嗑賁剝復無妄大畜【此八卦與下篇八卦爲對】頥大過

坎離

咸恆

損益

鼎革晉明夷【此四卦與上篇四卦爲對】

家人睽解蹇丰旅渙節

漸歸妹

遁大壯井困夬姤升萃【此八卦與上篇八卦爲對】

中孚小過

旣濟未濟

卦畫奇偶正對二篇共二十對上篇七下篇七上下篇六

正對不反易者四上篇三下篇一共八卦

正對兼反易者四上篇二下篇二共八卦

反易取正對者十二上篇二下篇四上下篇六共四十八卦

上篇正對不反易三乾坤一坎離二頤大過三也凡六卦

正對兼反易二泰否一隨蠱二也凡四卦

反易取正對二師比同人大有一小畜履謙豫二也凡八卦

下篇正對不反易一中孚小過也凡二卦

正對兼反易二旣濟未濟一漸歸妹二也凡四卦反易取正對四咸恆損益一震艮巽兌二家人睽解蹇三丰旅渙節四也凡十六卦

上下篇反易取正對六屯蒙鼎革一需訟晉明夷二臨觀遁大壯三噬嗑賁井困四剝復夬姤五無妄大畜升萃六也凡二十四卦

此各卦奇偶二畫之對

乾坤坎離【此四卦爲上篇之綱】

屯蒙小畜履隨蠱臨觀噬嗑賁無妄大畜頤大過【屯蒙至大過十四卦與下篇之卦互易】

需

師

泰同人謙

豫

訟

比

否大有剝

復

震艮巽兌【此四卦爲下篇之綱】

解蹇姤夬漸歸妹萃升丰旅大壯遁小過中孚【解蹇至中孚十四卦與上篇之卦互易】

咸恆

晉家人

睽困

井旣濟損益

明夷鼎

革節

渙未濟

卦體上下互易二篇共十八對上下篇八上篇五下篇五純卦八爲上下二篇之綱者不與

上下篇不反易卦二體自易二頤小過一大過中孚二也凡四卦相反易卦二體相易六屯蒙解蹇一小畜履姤夬二隨蠱歸妹漸三臨觀萃升四噬嗑賁丰旅五無妄大畜大壯遁六也凡二十四卦

上篇反易卦二體自易四需訟一師比二泰否三同人大有四也凡八卦反易卦二體相易一謙豫剝復凡四卦

下篇反易卦二體自易二晉明夷一旣濟未濟二也凡四卦反易卦二體相易三咸恆損益一家人睽鼎革二困井節渙三也凡十二卦

此各卦上下二體之對

或曰夫子之十傳終於序卦雜卦子之十二翼始於卦統卦對何也曰卦統者序卦傳之餘意也卦對者雜卦傳之遺譜也

卦變第三【原缺謹據小序校補】

卦主第四

乾【上】

坤【上】

震【四】蹇【五】蒙【二】

巽【四】睽【五】革【二】

艮【上】解【二】屯【五】

兌【上】家人【二】鼎【五】

坎【五】小過【四】頤【上】

離【五】中孚【四】大過【上】

復【初】師【二】謙【三】

剝【五】豫【四】比【五】

姤【初】同人【二】履【三】

夬【五】小畜【四】大有【五】

臨【二】升【初】明夷【二】

觀【四】晉【五】萃【上】

遁【二】無妄【初】訟【二】

大壯【四】需【五】大畜【上】

泰【三】恆【初】井【五】蠱【初】丰【二】旣濟【二】賁【二】歸妹【三】節【五】損【三】

否【三】益【初】噬嗑【五】隨【初】渙【二】未濟【二】困【二】漸【三】旅【五】咸【三】

小成之卦八震巽下爲主坎離中爲主艮兌上爲主此因乾坤交易而定也震一陽巽一陰下爲主兌二陽艮二陰中爲主榦三陽坤三陰上爲主此因陰陽消長而定也艮兌或主上或主中者以乾坤之交而言則主上畫故遁二陰主二剝五陰主五艮之中畫爲主也臨二陽主二夬五陽主五兌之中畫爲主也

大成之卦六十有四復姤一陽一陰主初臨遁二陽二陰主二泰否三陽三陰主三大壯觀四陽四陰主四夬剝五陽五陰主五乾坤六陽六陰主上

乾坤爲主之卦四乾坤主上否泰主三乾坤父母也其尊無上故自主其重卦合卦而不復爲他卦主者猶黃鐘大呂二律之獨尊但自爲宮而不復爲他卦役也坎離爲主之卦二十有八坎離屯鼎需晉比大有蹇睽井噬嗑節旅十有四卦主五蒙革訟明夷師同人解家人困賁渙丰未濟旣濟十有四卦主二坎離得乾坤中畫自主其重卦合卦而又各主十二卦所主倍於震巽艮兌四卦者貴中也故卦之有坎離者必以坎離爲主惟無坎離者然後震巽艮兌爲主也

震巽爲主之卦十有六震巽大壯觀小過中孚豫小畜八卦主四復姤無妄升益恆隨蠱八卦主初艮兌爲主之卦十有六艮兌頤大過大畜萃六卦主上謙履咸損漸歸妹六卦主三遁臨二卦主二剝夬二卦主五震巽艮兌四卦自主其重卦合卦而又各主六卦半於坎離之所主也

幹泰

坤否

坎屯

需比

蹇井

節蒙

訟師

解困渙

未濟

離鼎

晉大有睽

噬嗑旅

革明夷同人家人賁

丰旣濟

以上干坤坎離四正不易之卦爲主者凡三十有二卦

震復

大壯小過豫

無妄恆

隨

巽姤

觀

中孚小畜井

益蠱

艮遁

剝

頤

謙大畜咸

漸

兌臨

夬

大過履

萃

損歸妹以上震巽艮兌二變反易之卦爲主者凡三十有二卦

主五之卦十有六坎離各七艮兌各一

主二之卦十有六坎離各七艮兌各一

主四之卦八震巽各四

主初之卦八震巽各四

主上之卦八艮兌各三乾坤各一

主三之卦八艮兌各三乾坤各一

卦有二主者二十卦不兼主而專主或主內或主外何也曰坎離水火之重旣濟未濟水火之合震巽風雷之重恆益風雷之合艮兌山澤之重咸損山澤之合重者悔爲主合者貞爲主也頤大過中孚小過隨蠱漸歸妹雷風山澤之互相合者四卦無反對四卦有反對者貞爲主也

變卦第五

互卦第六【案變卦互卦二篇原缺謹據小序補其目於此】

易纂言外翼卷一

欽定四庫全書

易纂言外翼卷二

元吳澄撰象例第七上

天干五飛龍在天大有上自天祐之大畜上何天之衢明夷上初登於天姤五有隕自天中孚上翰音登於天卦象乾爲天卦位五上爲天凡以天爲象者皆五上之位陽剛之畫也明夷以反體言所謂天者指晉之上九亦剛畫也以應位言指九三亦剛畫也

日幹三終日幹幹豫二不終日旣濟四終日戒蠱彖巽五三日震二旣濟二七日大畜三日閒

輿衞革彖二已日離三日晉彖晝日丰彖三四日中訟上終朝解彖夙幹三夕夬二暮夜丰初旬卦象離爲日乾九三變爲柔豫六二變爲剛則二三四成離夬九二變爲柔則初二三成離訟解巽皆有互離旣濟下體有離又三四五互離震初二三四蠱大畜三四五上皆成四畫之離卦位五爲天上爲天之上三爲人四爲人之上二爲地初爲地之下故上之位爲朝日上天之時訟上言朝明夷上言初登於天是也解彖言夙指上六言也五之位爲晝日中天之時晉離在上體離中畫當五之位故彖言晝日指五而言也丰離在下體與明夷同二當下卦之中日當天中其影在地故亦曰日中蓋五爲日中震一畫障蔽於五之下故日中而黑暗如明夷日入地之時也丰三四言日中者皆指六二而言也或謂三四在六畫卦之中故亦曰日中者非也四爲人之頭上日過中之時三爲人所居之處下近於地爲日昃將夕之時故旣濟四幹三皆言終日蓋自日過中至將夕爲終此一日幹三言夕離三言日昃是也二之位爲暮夜日入地之時故夬二言暮夜豫二言不終日豫之三四五互坎爲石二近三四介於坎之石不居四不居三而居二故曰不終日晝者日中午午前禺中已午後昳昃未晨者早食辰亦曰早晡者晚食申亦曰晚朝者日出卯亦曰夙夕者日入酉亦曰暮旦者平旦寅昏者黃昏戌子前人定亥子後雞鳴丑夜者夜半子初寅丑二子亥【豫曰不終日夬曰暮夜】三戌酉【幹曰終日離曰日昃】四申未【旣濟曰終日】五午巳【晉曰晝日丰曰日中】上辰卯【訟曰終朝解曰夙】十日自甲至戊爲半已者後五日之始攺革之時也離納已故革言已日旬十日也丰初納離已卯二納離己丑己卯至己丑過一旬故丰初言旬

月小畜上歸妹五中孚四月幾望臨彖八月卦象坎爲月納甲震爲生明之月兌爲上之月幹爲望之月巽爲旣望之月艮爲下之月坤爲晦之月防望之防孟荀一行作旣防字亦有旣音左氏傳庸可防乎日月以防是也京作防晁氏曰防讀爲旣詩往防王舅是也澄按此防當作旣月旣望巽之象參同契曰十六轉受統巽辛見平明小畜中孚上體巽歸妹五變成巽日常盈月常虧月旣望則盈而與日敵小畜歸妹中孚皆陰爲主之卦陰盛得時故以月旣望爲象卦气復爲一陽之月臨爲二陽之月姤爲一陰之月遁爲二陰之月自復一陽曆八月至遁二陰與臨正對

斗丰二四日中見斗北斗七星在中宮星之最大者丰上體震如仰盂有斗象

沬丰三日中見沬沬斗杓下小星也震有斗象三在震下象沬

雨雲

小畜彖不雨上旣雨睽上往遇雨夬三獨行遇雨鼎三方雨小過五不雨小畜彖小過五宻云卦象坎爲水爲雲爲雨小畜二三四互兌小過三四五互兌兌變坎下畫水壅塞而不流云宻蔽而不雨之象小畜上變則成坎故雲旣雨睽三四五互坎夬三五鼎九三變爲柔則三四五亦成坎故雲遇雨方雨也

霜坤初履霜霜者露之所結露者土气所爲自下而上地上有陽則坤土之气爲露能滋養萬物及九月五陰陽消將盡則露凝爲霜

冰坤初堅冰至冰者水遇盛陰之气而凝其堅如石也十月始冰十一月以後則冰堅矣坤六畫純陰爲十月之卦霜凝於坤體將成之時冰堅於坤體旣成之後聖人於坤初言陰气漸長之可畏故履霜而知堅冰之必至當其未成坤也在上一陽未盡滅已不能敵陰而霜始凝及其旣成坤也在下一陽𨿽已生亦未能勝陰而冰益堅其示戒之意深矣

自天日月至此象之取於天者

地明夷上後入於地卦象坤爲地爻位初二爲地四亦爲地明夷坤地在上離日在下日入於地之下也田幹二見龍在田師五田有禽恆四田無禽解二田獲三狐巽四田獲三品田地上也幹解以二爲田恆巽以四爲田師五與二應亦以二爲田淵幹四或躍在淵淵在地下龍之所潛謂初也詩曰魚潛在淵又言或潛在淵言其在淵而潛也詩曰魚躍於淵此言或躍在淵言其在淵而躍也謂本是在淵今自淵而躍出非謂素不在淵方自他處而躍入也龍一躍則向乎天矣豈復在乎淵也哉四之位與初應故言自初所潛處而躍出以至於四四近乎天而非淵也漢上朱氏曰四變成兌兌爲澤淵也朱子以四之位髙出人上逼近乎天遂釋淵爲上空下洞深昩不測之所程子所謂淵者龍之所安在淵者在所安爾淵字但爲設譬則與田字天字不一例而在字與在田在天之在亦不同三家說皆不通者蓋泥於四爲淵而不以初爲淵故也

川需彖同人彖蠱彖大畜彖頥上益彖渙彖中孚彖未濟三利渉大川凡九謙初用渉大川吉訟彖不利渉大川頥五不可渉大川系辭傳刳木爲舟剡木爲楫舟楫之利以濟不通蓋取諸渙以渙二三四五有舟象也中孚之象與渙之象同故彖傳曰乘木舟虛益之初二三四五頥之初二三四五上大畜蠱之三四五上皆有舟象需三四五互離訟二三四互離同人下體離謙初六變爲剛成離未濟二三四互離又上體有離亦皆舟之象也凡渉大川舟之進而前者利舟之退而後者不利以需訟同人蠱大畜益渙中孚八卦觀之需蠱大畜益渙中孚之舟皆進而前者也惟訟同人之舟在後然同人離火應乎幹而上同故進而利訟坎水違乎幹而下行故退而不利謙之舟亦在後然初變柔爲剛剛能上進變則有應在前故君子陽剛之人用之以渉則吉用謂動而進也若非陽剛又不動進則不吉矣頤自坎變二與上相易剛進前柔退後故上利渉五與初相易剛退後柔進前故五不可渉未濟六三之象與訟之下體同然九二爲訟之主而無應則無挽之於前者矣未濟六三有陽剛之應在上又上體之離象舟後舟與前舟二舟相繼而進非如訟之不前進而退入於淵也故未濟利而訟不利蔡氏則曰未濟六三爻辭利上疑脫不字

河泰二用馮河馮謂徒渉河流水之大者泰九二變爲柔二三四互坎爲水三四五互震爲足不用舟而徒渉之象

谷困初入於幽谷井二井谷水之下注者谷也困初坎下畫爲谷初地之下爲幽井之二三四互兌水爲澤之象九二變爲柔則兌下畫變坎下畫如水之通其下流而不壅塞有井水不上出而下注之象故曰井谷

井井卦初二三四成四畫之坎水在井中之象上體坎水在巽木之上汲水上出井口之象

泉井五寒泉食泉水之初出也坎之中畫像泉出地中井之九五則象汲泉上至井口

泥塗井初井泥需三需於泥震四震遂泥睽上見豕負塗坎之中一剛畫爲水上下二柔畫爲水旁之土水濕其土而軟則成泥故凡言泥者皆坎之下畫井初四畫坎之下畫也需三變爲柔與上卦坎之下畫連接需待於瀕水之泥也震四之剛畫卦主爲雷聲其聲不能上驚六五而但下驚六三六三互坎之下畫也遂沈抑於泥者也塗亦泥也禹貢荊二州厥土塗泥暌上與三正應三爲互坎之下畫坎豕之負泥塗者也

沙需二需於沙沙小石在水旁水透入其中剛畫石也陰位小也與坎之中畫應中有水也

石豫二介於石困三困於石說卦傳艮爲小石艮之剛在坤地之上山頂之小石也坎之剛在坤地之中土中之大石也說易者皆知艮爲石而不知坎之爲石蓋不能舉隅而反爾艮小石也坎石也凡單言石者皆坎象介猶介虫介冑賔介之介疆介之義亦同後人加田字以別之豫三四五互坎石也二近接其疆境故曰介於石困六三坎之上畫在石之上故曰困於石磐屯初磐桓漸二鴻漸於磐漸六二互坎下畫而變剛水中大石近岸者也屯初九應坎下畫以剛而居互坤之下猶磐石桓木之在地中牢固不可動也幹漸初鴻漸於幹幹水厓也二三四互坎爲水初與之近猶水之厓

山隨上西山升四岐山西山岐山皆指地名非象山也故不就艮取象二山皆在正西故就兌取象林屯三惟入於林中平地有竹木曰林屯二三四互坤坤平地也前有艮木後有震竹故曰林坤之中畫故曰中

鹿屯三卽鹿陸氏曰王肅作麓晁氏曰鹿古文鹿山足也屯三四五互艮爲山三艮之下畫山之足也丘賁五賁於丘園頥二拂經於丘頥渙四渙有丘丘之髙得山之半故艮之中畫爲丘賁六五渙六四皆艮之中畫頥六五艮中畫也二與五之位相應拂者上摩之義六二仰拂以求養於上九必經過六五之丘故曰拂經於丘頥經如陶淵明所云崎嶇而經丘之經

陵同人三升其髙陵震三躋於九陵漸五鴻漸於陵陵取象與丘同同人九三漸九五變爲柔皆得艮中畫震六三亦互艮中畫自震六二躋於六三也陸夬五莧陸夬夬漸三鴻漸於陸陸者髙平廣大可以通行之地夬九五變爲柔成震爲大塗漸九三變爲柔成坤爲平地夬之五爻皆變惟五不變爲觀之夬則亦下履坤之平地漸之五爻皆變惟三不變爲大壯之漸則亦前向震之大塗故皆取陸象

道小畜初復自道履二履道坦坦隨四在道以明復彖反復其道爾雅曰一達謂之道路之一達而無他岐者也震爲大塗小畜五畫俱變惟初不變有復卦下體之震故曰復自道履九二變爲陰則下體成震故曰履道隨之四履下卦大塗之上故曰在道復之一陽反於下爲震復於其道也震之大塗平廣之正路也艮之徑路狹小之山蹊也

行泰二復四益三四夬五中行無妄三行人上行有眚明夷初君子於行震三行無眚艮彖行其庭行道也詩言周行景行是也震爲大塗泰復無妄明夷益夬艮皆有震謙豫言行師亦是有震

衢逵

大畜上何天之衢漸上鴻漸於陸衢路之四逹者天之衢謂雲霄中之路也上之位爲天上九變爲柔則成坤天上猶平地故曰天之衢何與噬嗑何校之何同詩曰何天之休漢王延壽魯靈光殿賦云荷天衢以元亨何作荷謂以首戴之也上爲首荷天之衢猶莊子言背負靑天也逵聲與衢通漸上鴻漸於陸胡氏曰此卦以鴻漸爲象初漸於幹二漸於磐三漸於陸四漸於木五漸於陵至上復言陸疏說謂上九九三皆處一卦之上故皆言陸陸者髙頂也徧觀無髙頂曰陸陸地之髙平者陵大阜也安有地而反髙於山阜哉陸氏言髙過卽反下故上九處極髙之地反爲陸也按漸卦自下而漸於上自微而至於髙大陵未爲極髙之地豈有反下之義考經文陸當爲逵蓋字體相類而誤逵者雲路也言鴻之飛髙至於雲路程子從之朱子曰以韻讀之良是澄按三先生所見審矣但據爾雅路之九逹者曰逵杜氏謂路容九軌者曰逵未聞釋逵爲雲路者

易大壯五喪羊於易旅上喪牛於易易陸績作埸疆埸也晁氏曰易乃古文疆埸字大壯旅皆以上畫爲易在外境窮盡之處故曰易

野坤上龍戰於野同人彖同人於野地與天際者曰野古詩雲天似穹廬籠四野坤爲地五與上爲天干爲天二與初爲地坤下體坤地上接五與上同人上體乾天下接二與初故曰野

郊需初需於郊同人上同人於郊小畜彖小過五自我西郊國門之外曰郊以六畫卦言二三四五爲國中初上爲郊小畜小過之西郊皆謂四以二體言內卦爲國中四在內卦之外爲郊四爲西方又互兌兌正西也四爲兌之上畫在正西之位故曰西郊

國師上開國謙上邑國觀四觀國之光復上國君益四遷國未濟四大國坤爲國邑師謙觀復皆有坤益二三四互坤未濟四變爲柔成坤

邑謙上邑國訟二比五無妄三邑人泰上自邑告命晉上伐邑夬彖告自邑升三虛邑井彖攺邑比泰謙晉升有坤訟二變爲柔成坤無妄三坤上畫人位爲邑人初震動大塗爲行人夬自坤變坤下五畫已皆變爲剛僅存坤上一畫未變邑削眾散故告自邑不利卽戎井五泰之初往五攺坤爲坎攺其邑也城隍泰上城復於隍掘地爲隍取其土以築城故城髙而隍深幹畫連亙城之象坤畫斷闕隍之象今坤在上是髙起者變爲平地矣幹在下其畫實是城土下復而實其隍矣

墉同人四乘其墉解上髙墉之上離有垣墉之象同人四在離上爲乘墉解二三四互離四爲公當離之上畫立於髙墉之上也

藩大壯三上羝羊觸藩四藩決不羸當羊所觸者爲藩四當三之前奇畫連象藩五當四之前偶畫斷象藩決上偶畫當五之前變爲奇亦爲藩

巷睽二遇主於巷五離之中虛處爲巷

穴坎窞需四出自穴上入於穴小過五公弋取彼在穴坎初三入於坎窞坎之偶畫在內者爲穴小過復坎也坎窞與穴同義

廟萃彖渙彖王假有廟艮爲廟萃二三四互艮渙三四五互艮

家蒙二子克家師上開國承家大畜彖不家食家人初三四五損上得臣無家丰上蔀其家

離外有垣墉中虛可居家之象蒙二三四五上成離師上變爲剛則二三四五上成離二三四互震爲諸侯有坤土開國也又爲長子居內之中承家也大畜三四五上成離二三四互兌兌口在外不食於內以外爲家者也家人內離爲在下之家三四五互離爲在上之家損二三四五上成離上最在外是得臣於外上變則不成離故曰無家丰上變則五爲離中畫家也震之剛畫在其下蔀蔽之【按家人初三四五爻辭原本未載謹仍其舊】

宮剝五以宮人寵困三入於其宮剝之宮有國者之宮也坤爲國一剛畫在外宮之墻也五陰在內宮中之人也困之宮有家者之宮也二三四互離爲家門同人初同人於門隨初出門交有功明夷四獲明夷之心於出門庭節二不出門庭艮爲門闕同人初變爲柔成艮隨初節二出則及門矣明夷三四五艮之倒體

戶訟二其邑人三百戶丰上窺其戶節初不出戶庭艮爲門者二偶畫爲出入之所戶門之半也故一畫之偶爲戶丰之戶五也節初變爲柔爲戶庶人之家有戶無門故計民數以一家爲一戶訟二變爲柔爲坤三偶畫皆爲戶坤之數十十十爲百三畫之偶三百戶也

牖坎四納約自牖凡室東戶西牖四爲西偶畫虛而通明牖之象也

棟大過彖三棟橈四棟隆棟者屋之脊檁也大壯象宮室之上棟下宇四剛象自下承上之棟二柔象自上覆下之宇故大過三四二剛畫亦象棟

屋丰上丰其屋大壯象宮室以中二剛畫像棟前二柔畫像宇丰之三四五上如之屋之象也凡剛變而柔爲減損而小之柔變而剛爲增益而大之丰上柔變爲剛是增大其屋也

廬剝上君子剝廬艮有廬象艮之上畫奇變而偶則上無蓋覆矣是剝其廬也

庭明夷四出門庭夬彖於王庭艮彖行其庭節初不出戶庭二不出門庭艮爲門有門外之庭

有門內之庭明夷四艮倒體之外畫艮上艮正體之外畫二者皆門外之庭也節三四五互艮三艮體之內畫門內之庭也二近三而不卽三故曰不出門庭節初變爲柔爲戶二在初之外戶外之庭也初不卽二故曰不出戶庭夬五王之居也上在王居之外故爲王之庭背艮彖艮其背背北堂也詩曰焉得諼艸言樹之背艮二三四五象堂初在堂之後象背上在堂之前象庭背與庭爲對皆就宮室取象因爻辭五句皆就人身取象故讀者誤從爻辭之例解作人身之背其義迂回不通且與下句其庭非一類

階升五升階地勢有髙卑坤土三畫自下而上階之象也

次師四師左次旅二旅卽次三旅焚其次次謂權暫止息之地非常居之地也故軍師之所宿行旅之所舎皆曰次左傳師一宿爲宿再宿爲信過信爲次旅以應位爲次六二者六五之次上九者九三之次自地田淵至此象之取於地者

易纂言外翼卷二

欽定四庫全書

易纂言外翼卷三

元吳澄撰象例第七中

人蒙初利用刑人履彖三咥人睽三其人天且劓損三三人一人艮彖不見其人丰上闃其無人卦位三四爲人二五亦爲人

大人幹二五訟彖蹇彖上萃彖巽彖利見大人凡七升彖用見大人否二大人否亨五大人吉師彖

困彖貞大人吉革五大人虎變大人者皆陽居二五陽爲大二五爲人位幹五訟彖蹇彖上萃彖巽彖否二五革五皆謂九五在上之大人也幹二升彖困彖謂九二在下之大人也師彖貞大人吉今本作丈人崔憬李鼎祚皆云子夏傳作大人與困彖同

幽人履二幽人貞吉歸妹二利幽人之貞幽人者隠晦不求顯見之人凡在天上而不可見曰防防豫防升是也在地下而不可見曰幽困初幽谷是也履歸妹九二皆有剛中之徳二之位當六畫卦之地又當三畫卦之人故曰幽人

君子幹三君子終日乾乾坤彖君子有攸往屯三君子幾不如捨小畜上君子徵防否彖不利君子貞謙彖三君子有終初君子用渉大川觀初君子吝五上君子無咎剝上君子得輿遁四君子吉大壯三君子用罔觧五君子惟有觧吉夬三君

子夬夬革上君子豹變未濟五君子之光凡君子者皆謂陽畫然有指本爻之陽畫而言者幹三小畜上謙三觀五上剝上遁四大壯三夬三是也有指本卦之陽畫而言者否彖是指上卦三陽謙彖是指主爻九三解五未濟五是指應爻九二有本卦𨿽有陽畫而本爻所言非有所指只是泛言者屯卦𨿽有二陽畫而六三所謂君子非指初九九五也觀卦𨿽有二陽畫而初六所謂君子非指九五上九也革卦𨿽有四陽畫而上六所謂君子只是對小人立文亦以其變爲陽與謙初同也坤卦純陰無陽畫彖辭所謂君子只是泛言亦因卦之所不足者而言也

天子大有三公用亨於天子王

坤二訟三或從王事師二王三錫命比五王用三驅離上王用出徵隨上王用亨於岐山升四王用亨於西山益二王用亨於帝萃彖渙彖王假有廟家人五王假有家丰彖王假之觀四利用賔於王夬彖於王庭井三王明渙五王居大君師上大君有命履三武人爲於大君臨五大君之宜天子王大君皆謂君天下者其位則卦之第五畫也訟比履隨觀家人夬益萃井渙皆九五以剛中正居尊位堯舜禹湯文王武王是也坤師大有臨離升丰皆五六以柔中居尊位夏啟商中宗周成王是也

君復上以其國君小過二不及其君公

大有三公用亨於天子解上公用射隼益三四中行告公鼎四覆公餗小過五公弋侯

屯彖初利建侯豫彖利建侯行師晉彖康侯用錫馬蕃庶君公侯皆謂有國者凡卦之六畫三居下卦之上四居上卦之下故三四爲諸侯國君之位大有之公三也鼎之公四也解上小過五所謂公亦四也小過二所謂君亦三也坤爲國土震以一陽宅坤土之內故震象國君屯豫言建侯皆有坤有震益兩言公復一言國君亦有坤有震晉有坤無震者晉言有土之諸侯坤有安靜之象故曰康侯也

王侯蠱上不事王侯王五也侯三也

臣蹇二王臣蹇蹇損上得臣無家小過二遇其臣柔者臣道也二居下卦之中臣位也蹇六二小過六二皆柔中在下損上所謂臣指六三而言亦以柔居下者也

宗同人二同人於宗睽五厥宗噬膚宗字從門從廟中之室神示所居離之中畫虛處象廟之室凡嫡長子主宗廟之祭者謂之宗子宗子統眾兄弟同人之二睽之五皆爲卦之主猶宗子之統眾兄弟也故謂之宗

家人家人三家人嗃嗃家人謂家之長彖傳曰家人有嚴君焉父母之謂也詩云之子於歸宜其家人家人指舅姑而言或以爲泛指一家之人非也離爲家九三離之上畫陽剛在一家之上而治外者家之長也父母蠱初三五乾父之蠱四裕父之蠱蠱二幹母之蠱居一卦極尊之位者上與五也上陽畫爲父五陰畫爲母

考履上考祥其旋蠱初有子考無咎蠱初所謂考卽上畫之陽也生稱父死稱考履上畫之陽當幹之終故曰考祥

祖妣小過二過其祖遇其妣小過之三以陽畫處二之上父也四亦陽畫又處三之上二視之猶祖也五陰畫居尊位猶祖妣也二之位與五應越四而與五遇故曰過其祖遇其妣

王母晉二受玆介福於其王母六五陰居至尊之位以家而言王母也爾雅曰父之妣爲王母九四以陽在二之上父也六三以陰爲四之配母也六五陰也又在父母之上故曰王母二之位與五應猶祭而感格於五五降介福於二而二受之也

夫士蒙三見金夫隨二失丈夫三系丈夫恆五夫子防睽四遇元夫比彖後夫防大過二老夫得其女妻五老婦得其士夫歸妹上士刲羊蒙三之金夫九二也隨二之丈夫九五也隨三之丈夫九四也恆六五陰柔非夫之道故防元夫後夫皆因婦人之再嫁而有是名元夫者初所嫁之夫也後夫者後所嫁之夫也睽之元夫謂初九也比之諸陰所從惟一夫而已無二夫也故占者若是後夫則防老夫士夫以年之老少言二變爲柔爲年少之妻故視五爲老夫五變爲柔爲年老之婦故視二爲士夫士謂男子之未娶者歸妹上所謂士指初九也

婦妻蒙二納婦吉小畜上婦貞厲漸三婦孕不育凶五婦三嵗不孕旣濟二婦喪其茀恆五婦人吉大過五老婦大過二女妻困三不見其妻防二之婦六五也小畜之婦六四也漸三之婦六四也漸五之婦六二也旣濟六二爲九五之婦恆五夫也然柔中乃婦之徳故婦人則吉老婦女妻見前困三居陽位以上六爲妻在外而不在宮又不相應故曰不見夫妻小畜三夫妻反目九三夫也六四妻也婦子家人三婦子嘻嘻婦六二也子初九也子蒙二子克家蠱初有子考無咎鼎初得妾以其子師五長子帥師弟子輿屍隨二系小子三失小子漸初小子厲蠱之初六女也九三互震之初畫爲子鼎初六妾也九四乃其子師二三四互震長子也初二三坎體爲中男弟子也弟子者長子之弟隨二隨三之小子皆謂初九漸初艮少男之下畫故曰小子女屯二女子貞不字蒙三勿用取女咸彖取女吉家人彖利女貞姤彖女壯勿用取女漸彖女歸吉歸妹上女承筐咸上六少女也家人六二中女也漸六四長女也柔而正占之吉而利也宜哉屯六二女之無初者歸妹上六女之無終者非女徳之有疵乃時命之不齊也蒙六三以利之所疚而愆義姤初六以陰之方長而消陽處皆非正女之不可取者也

妹泰五帝乙歸妹以祉歸妹初歸妹以娣三歸妹以須反歸以娣四歸妹愆期五帝乙歸妹泰卦互得歸妹卦帝乙商王紂之父蓋嘗有嫁妹之事緯書因此嫌帝乙非商之令王遂以帝乙爲湯始制爲嫁妹之禮又載其戒命之辭曰毋以天子之富而驕諸侯陰之從陽女之順夫天下之義也往事爾夫必以禮義其辭意𨿽善疑後人傅防爲之也經言帝乙歸妹則是以兄嫁妹非以父嫁女明矣而說易者以震兌爲夫婦而不以爲兄妹失之矣卦義以外卦震長男爲兄內卦兌少女爲妹兄爲主而歸其妹於夫家也爻義以震下畫之陽爲兄中畫之陰爲妹六三兌上畫爲娣爲湏娣者女君之女弟也湏與同女之賤者又在娣之下也歸妹自泰變六三卽泰之六四在六五之下女弟承女君也變爲歸妹則四來居三是女君未行而先行歸於夫家不隨女君則非娣矣故降而稱湏若及於四待女君同行則爲妹歸而以其娣也

宮人剝五以宮人寵剝卦五陰畫六五居尊位象後下四陰象宮人宮人者三夫人九嬪二十七世婦八十一禦妻之屬也以者後以之也

妾鼎初得妾以其子初陰在下而賤者妾也四陽在上而貴者其子也

臣妾遁三畜臣妾吉初六居陽位臣也六二居陰位妾也

童僕旅二得童僕貞三喪其童僕車上之禦曰僕以其立當車轐也故凡親近服役之人皆假借僕之名童者年防之稱童僕僕之年防者也初六下賤居陽位艮少男之下畫也故爲童僕

隨隨三隨有求得四隨有獲咸三執其隨艮二不拯其隨隨猶從也隨從之人也隨六三九四之隨也咸艮六二九三之隨也前此解者只以隨字作虛字解誤矣咸象傳所謂隨人猶曰從人也

婚媾屯二賁四睽上匪冦婚媾屯四求婚媾震上婚媾有言二姓締男女之好謂之婚媾取婦者以初昏成禮故曰婚媾者交冓之義後人各加女字於左畔屯六二六四賁六四睽上九皆以正應之畫爲婚媾震上六𨿽無應然與六三同位故亦曰婚媾

同人同人彖同人於野初同人於門二同人於宗五同人先號咷而後笑上同人於郊同人者同心之人也非曰同於人也六二爲九五所同之人九五爲六二所同之人也二五皆居人位故曰同人

朋坤彖得朋喪朋泰二朋亡豫四朋盍簮復彖朋來咸四朋從蹇五朋來解四朋至友損三一人行則得其友鳳飛而羣鳥從之曰朋凡曰朋者從我者也兩手相助曰友凡曰友者助我者也易之言朋者七卦言友者一卦坤彖之朋謂眾陰也此陰以陰爲朋也泰二之朋謂初陽也復彖之朋謂臨泰大壯夬之陽也咸四之朋謂九五也解四之朋謂九二也此陽以陽爲朋也惟豫九四之朋盍簮謂五陰爲朋蓋九四以陽而居陰陰性多疑故戒以勿疑則𨿽居陰而陰之同類從之也損六三之得其友謂上九此陰以陽爲友也

交隨初出門交有功睽四交孚大有初無交朋者陰陽同類相從亦或陰從陽也友者勝已爲助陽助陰也交者彼已皆陽同徳相交也隨初九與九四爲交睽九四與初九爲交大有初九亦以九四爲交九四挾其貴盛而相與故無交

尙小畜上尙得載泰二得尙於中行坎彖行有尙丰初節五往有尙尙謂在已之上而相配合者故人臣取天子之女謂之尙小畜六四在九三之上泰六五在九二之上坎九五在六四之上丰六二在初九之上節九五在六四之上所謂尙也坎節以陽爲尙猶下女配上男也小畜泰丰以陰爲尙猶下男配上女也彚泰初否初以其彚疇

否四疇離祉彚疇皆類也如蝟之毛刺同時奮興者曰彚如田之疆畎相並作伴者曰疇泰初之彚幹三陽也否初之彚坤三陰也否九四之疇幹三陽也

仇鼎二我仇有疾仇匹也詩曰君子好仇鼎九二六五正應也故曰仇

敵中孚四得敵與已同等者曰敵中孚六四與六三皆陰也故曰敵

鄰小畜五富以其鄰泰四謙五不富以其鄰震上於其鄰旣濟五東鄰西鄰鄰謂相比近者也小畜九五以六四爲鄰泰六四以六五爲鄰謙六五以六四爲鄰震九四以六三爲鄰旣濟東鄰六二也西鄰九五也三爲東二與三鄰故曰東鄰四爲西五與四鄰故曰西鄰

主坤彖後得主明夷初主人有言睽二遇主於巷丰初遇其配主四遇其夷主凡卦之六畫有一畫爲主爻坤之主爻在上六故占者後乃得主蓋主在卦之終也明夷之主爻六二也故初九往則主人有言睽之主爻六五也九二正應故遇主於巷巷謂離之中畫也丰之主爻六二也與初九陰陽相配故曰配主九四變則成明夷明夷亦以六二爲主爻丰之主卽明夷之主也故曰夷主

賔客觀四利用賔於王姤二不利賔需上有不速之客三人來幹爲賔賔之位在西北幹西北之卦也觀四變成幹賔者朝聘於王而爲之賔也姤二所謂賔者指九四幹下畫而言也需上所謂不速之客三人者幹三陽也

旅旅彖旅貞吉旅初旅二旅卽次三旅焚其次四旅於處上旅人先笑後號咷旅者出外而不在家也旅之卦艮下離上所止之地附麗於外食宿起火在外而附麗於山上故爲旅

行人無妄三行人之得行人謂初九震之主爻也無妄下體震震爲大塗初自三之人位而來初足履大塗故曰行人

邑人訟二比五無妄三說已見前

官隨初官有渝官者主其事者也隨初九爲一卦之主故曰官

虞屯三卽鹿無虞中孚初虞吉虞者掌山澤之官屯三四五互艮爲山三艮之下畫爲山之鹿三無應比四而不相得是無人引導於其前也故曰無虞中孚初二三爲兌三四五互艮初九在兌澤之內艮山之下山澤之虞也

史巫巽二用史巫紛若史作策以告神巫歌舞以事神皆通誠意於鬼神者二三四互兌兌爲巫書契取諸夬史亦取兌象

武人履三武人爲於大君巽初利武人之貞武人彊勇之人履六三巽初六皆以柔居剛而外比於剛蓋質柔志剛內柔外剛恃血气之勇者故曰武人巽初取二之剛爲已之剛故得稱人

師師初師出二在師三師或輿屍四師左次五長子帥師泰上勿用師同人五大師克相遇謙上利用行師豫彖利建侯行師復上用行師坤爲眾震爲將帥師泰謙豫復五卦皆有坤有震同人之乾蓋變坤之眾而爲富實剛彊故特言大師大謂陽也戎同人三伏戎於莽夬彖不利卽戎二莫夜有戎離爲甲冑戈兵同人九三離之上畫夬九二變剛爲

柔成離夬未變離則無甲冑戈兵故彖辭曰不利卽戎冦屯二賁四睽上匪冦需三解三致冦至蒙上不利爲冦利禦冦漸三利禦冦坎爲盜謂以剛破柔而據有其中也屯蒙需賁睽解漸七卦言冦者皆有坎也

小人匪人惡人師上旣濟三小人勿用否二小人吉大有三小人弗克觀初小人無咎剝上小人剝廬遁四小人否大壯三小人用壯解五有孚於小人革上小人革靣比三比之匪人睽初見惡人小人之稱與大人君子爲對或以位言或以徳言庶人無位在民爲農工商賈在官爲府史胥徒則謂之小人天子諸侯卿大夫士有位則謂之大人君子此以位言也然古者有徳然後有位無位必是無徳於是無徳者𨿽有位亦稱爲小人此以徳言也易之言小人蓋皆以位陽爲君陰爲民稱小人者必陰畫也師上六否六二觀初六解六五革上六是也若大有九三剝上九遁九四大壯九三旣濟九三五爻則陽畫也爻辭所謂小人非指本爻謂設使小人得之則其占如此也比六三柔而不正爲匪人睽九四剛而不正爲惡人我蒙彖匪我求童蒙童蒙求我小畜彖小過五自我西郊觀三五觀我生頥初觀我柔頥益五恵我徳井三爲我心惻鼎二我仇有疾不我能卽旅四我心不快中孚二我有好爵凡卦以主爻爲我蒙以九二爲主彖辭稱我者九二也小畜以六四爲主彖辭稱我者六四也觀上體巽六四爲主六三九五所稱之我六四也頥上體艮上九爲主初九所稱之我上九也益以初九爲主九五恵我徳指初九恵我也井以九五爲主九三我心惻指九五爲我也鼎旅皆以六五爲主九二我仇九四我心皆指六五爲我也中孚上體巽六四爲主九二所稱之我謂六四也小過上體震九四爲主六五所稱之我謂九四也

爾而

頥初捨爾靈咸四朋從爾思中孚二吾與爾靡之解四解而拇而亦爾也

它比初有它吉大過四有它吝中孚初有它不燕它者在彼之稱在此者爲我在彼者爲它大過中孚所謂它皆指應爻而言也

首幹上比上無首離上折首旣濟上未濟上濡其首頂

大過上過渉滅頂靣

革上小人革靣頄夬三壯於頄頰輔咸上咸其輔頰舌艮

五艮其輔卦象幹爲首爻位上爲首頂靣頄頰輔皆首之物故首頂靣頰輔並見於上爻之辭輔在口內與牙車相依頰者兩臉輔之外也夬九三所謂頄指上六而言也艮六五所謂輔指上九而言也

舌咸上咸卦兌上兌口有舌

頥頥彖初二三四上上下二畫連中四畫虛頥口之象

須賁二賁其須賁三四五上有頥之象六二在頥下須之象也

目小畜三夫妻反目離爲目小畜三四五互離耳噬嗑上何校滅耳坎爲耳噬嗑三四五互坎鼻噬嗑二噬膚滅鼻荀爽九家逸象艮爲鼻面之有鼻猶地之有山也噬嗑二三四互艮

肱丰三折其右肱震爲足而巽爲股艮爲手而兌爲肱丰三四五互兌爻位則肱當五

心坎彖有孚維心亨明夷四獲明夷之心益五有孚恵心上立心勿恆井三爲我心惻艮二其心不快三薰心旅四我心不快五爲心之位六卦言心者八皆指五而言先儒以四爲心之位者非也坎之維心維五也明夷之獲心獲五也益之恵心恵五也艮之薰心薰五也井三之惻五惻之也艮二旅四之不快五不快也井旅之五主爻也則稱我心艮之五非主爻也則但稱其心益之九五在上九之內上九之心也立如三十而立之立謂固守之也立心勿恆者言上九之執守其心勿常久如此而不變也冀其能攺之辭也脢咸五咸其脢脢背肉前與心相對

腹明夷四入於左腹卦象坤爲腹爻位四爲腹身躬

艮彖不獲其身四艮其身蒙三不有躬蹇二匪躬之故震上震不於其躬渙三渙其躬膈以下股以上皆身也腎所在處乃生身之所由起故以此爲身前有腹後有背呂肉爲夤皆當第四畫之位艮六四象傳釋身爲躬者此政鞠躬之處艮卦所謂身蒙蹇震渙所謂躬皆指四而言也蒙六四得正而逺於陽女之能保有其躬者也六三不正而比二不能如六四之保有其躬故曰不有躬蹇二往應五而三四隔之所以蹇也蹇者三之爲也蹇而又蹇者四之爲也六二不以此尢人乃曰蹇蹇非四之故躬謂四也象傳曰終無尢也言六二終不以此而尢人也九四震之主爻六三者九四之鄰也而位與上相應震未至於四方至於三之時上六已知畏故象傳曰畏鄰戒也

夤艮三列其夤夤背呂肉也與腎相直當四畫之位

限艮三艮其限限上下之際謂身下接股股上連身處爲限

臀夬四姤三臀無膚困初臀困於株木臀尻也亦當卦之第四肉之柔者爲膚夬姤四皆乘剛故象臀無膚夬四臀也以三爲膚姤三膚也以四爲臀困初六與九四爲正應九四臀也正當巽木中畫爲木之株故曰臀困於株木

股咸三咸其股明夷二夷於左股股身之下膝之上也故當三畫之位

腓咸二咸其腓艮二艮其腓腓足肚也膝之下足之上故當二畫之位

趾拇

噬嗑初屨校滅趾賁初賁其趾大壯初壯於趾夬初壯於前趾艮初艮其趾咸初咸其拇解四解而拇趾當初畫之位足之大趾爲拇趾合一足而言拇分一趾而言

膚剝四剝牀以膚夬四姤三無膚二爲牀四當人之身臥於牀則下者爲膚三在四之下膚也夬姤所謂膚亦指三而言臀之膚也噬嗑睽噬膚見後食物類屍師三師或輿屍五弟子輿屍人死曰屍四人位而陰畫死人之象故四爲屍師下卦坎也坎爲輿在四之下故曰輿屍

鬼睽上載鬼一車鬼自坎取象離日之防爲神坎月之魄爲鬼睽三四五互坎凡天地之气屈而歸曰鬼人死之靈曰鬼物魅亦鬼之屬

自人大人至此象之取於人者

易纂言外翼卷三

欽定四庫全書

易纂言外翼卷四

元吳澄撰象例第七下

龍幹初潛龍二見龍五飛龍上亢龍用九見羣龍坤上龍戰幹體皆爲龍坤上變爲陽亦幹之體也震爲龍得幹之下畫也

馬坤彖牝馬屯二四上乘馬班如賁四白馬翰如大畜三良馬逐晉彖康侯用錫馬蕃庶明夷二渙初用拯馬壯睽初喪馬中孚四馬匹亡乾震坎三陽卦皆有馬象坤爲牝馬者幹六畫俱變而偶也幹爲馬者性健而行不息也大畜九三良馬取乾象屯賁明夷渙兼取震坎象明夷渙皆以坎下畫之馬拯中畫之人前有震二陰爲二馬與之同力故壯中孚取震象晉睽取坎象晉彖曰蕃庶者坤象也艮亦陽卦而不象馬者陽止於上而不行也

牛無妄三或系之牛大畜四童牛之牿離彖畜牝牛吉遁二執之用黃牛之革睽三其牛掣革初鞏用黃牛之革旅上喪牛於易旣濟五東鄰殺牛坤爲牛離爲牝牛無妄大畜遁革四卦取坤象無妄

大畜生牛也遁革死牛也無妄之四大畜之上遁之三若是偶畫則成坤革之初已變爲柔若革之三是偶畫則亦成坤今無妄之牛人系之於其前大畜之牛牿加於其首遁革之牛其皮去毛爲革故於坤體三畫皆變其外一畫也革初九變爲柔與遁同離睽旅旣濟四卦取離象睽二三四互離旅離上旣濟離下

羊萈

犬壯三上羝羊觸藩五喪羊於易夬四牽羊歸妹上士刲羊夬五萈陸夬夬兌爲羊大壯夬歸妹皆有兌項氏曰萈音九山羊也

豕大畜五豶豕之牙睽上見豕負塗姤初羸豕孚蹢躅坎爲豕大畜上卦變坎中畫之剛爲柔變坎外畫之柔爲剛坎中有陽而去其陽豶其中也坎外無剛而益以剛牙其外也故曰豶豕之牙睽之三四五坎也初二三兌也坎居兌上豕在澤也上九臨之見其負泥塗也故曰見豕負塗姤之三若是偶畫則下卦爲坎今三乃奇畫是坎豕變其外羸其形者也豕肥腯則肉丰而柔豕羸瘠則骨見而剛豕之外形𨿽變而其中與肉未變則𨿽孚而蹢躅者自若故曰羸豕孚蹢躅牲萃彖用大牲吉馬牛羊豕犬雞爲六牲祭禮所常用者牛羊豕三牲也三牲並用曰太牢是爲用大牲也萃卦下坤爲牛上兌爲羊三四五上肖坎爲豕虎豹

履彖三四履虎尾頤四虎視眈眈革五大人虎變革上君子豹變荀九家逸象以艮爲虎先儒或以幹爲虎皆非也虎者離象離於飛類爲雉於走類爲虎皆外有文明而中則陰質也履二三四互離頤六畫全體肖離革離在內卦九五離之應爻虎之文見乎外也上六亦離之應爻九五陽也上六陰也陽大陰小豹亦有文而小於虎故上六爲豹

狐解二田獲三狐未濟彖小狐汔濟坎爲狐解未濟皆取坎象

鼠晉四晉如鼫鼠艮爲鼠

禽師五田有禽比五失前禽恆四田無禽井初舊井無禽禽者飛類走類之通稱取坎象師卦坎在下五應二二爲田故曰田有禽比卦坎在上坤三畫三驅之象坎在前縱其前去失前禽之象恆初二三四五𨿽有坎象然四與二非相應之位則田無禽矣井初居至下污廢不治爲舊井坎在上上而不下爲禽不下飲於井之象

鳥旅上鳥焚其巢小過彖飛鳥遺之音初飛鳥以防上飛鳥離之防鳥亦取坎象旅二三四五成坎小過六畫成復坎故彖傳曰有飛鳥之象焉

隼解上公用射隼於髙墉之上上畫爲天初二三坎也三四五又互坎兩坎相比鳥飛之迅疾者而上戾於天隼之象也

鴻漸初鴻漸於幹二鴻漸於磐三鴻漸於陸四鴻漸於木五鴻漸於陵上鴻漸於逵荀九家逸象巽爲鸛今按鸛當作鴻

鶴中孚二鳴鶴在陰逸象震爲鵠今按鵠當作鶴雉鼎三雉膏旅五射雉離爲雉中陰質而外文明也鼎九三變爲柔成離

翰音中孚上翰音登於天禮記曰雞曰翰音言有羽翰而能鳴也巽爲雞一陰隨二陽雞之行首先動足次動而身隨之陰在後隨前二陽而動雞之象也頤初舎爾靈損五益二十朋之離爲中柔者肉外剛者甲也頤之六畫損之二三四五上及益之初二三四五皆肖離

貝震二億喪貝貝亦介虫取離爲象震之初二三四離也

魚鮒

剝五貫魚姤二包有魚四包無魚井二井谷射鮒巽爲魚剝五變成巽巽下畫之陰與下卦陰畫相聨貫魚之象鮒小魚也井初巽下畫之陰爲鮒井二之水下注而射之

豚魚中孚彖豚魚吉豚魚江豚魚也中二陰魚之質外四陽形貌剛躁似豚澤將有風則出舟人謂此魚爲風信故中孚取以爲象唐人詩云江豚吹浪夜還風尾遁初遁尾旣濟初未濟彖濡其尾初畫在後象獸之尾

首明夷三明夷於南狩得其大首謂獸之大首者詩曰防羊墳首陽爲大三與上爲應上爲首

牙大畜五豶豕之牙剛在外者牙也謂大畜之上九

角大壯三羸其角晉上晉其角姤上姤其角大壯九三姤上九皆變爲柔成兌羊之角也晉上九與坤上畫爲應牛之角也

革遁二革初黃牛之革革初九變爲柔與遁下體皆坤而變其外一畫像牛而變其外之皮也

翼羽

明夷初垂其翼漸上其羽可用爲儀小過象飛鳥初上象其飛之翼故明夷初畫像翼漸上畫像羽

自龍馬牛至此象之取於動物者

木困初臀困於株木漸四鴻漸於木或得其桷巽爲木按字畫一在木下爲本木之根也一在木上爲末木之枝也一在木中爲朱木之榦也後人假借爲顏色之朱遂加木於旁以別木朱之朱困三四五互巽四當巽之中畫木之身也故爲株木漸卦上巽屋椽之方者爲桷木柯之橫臥而平者有似方椽故曰桷

桑否五系於苞桑楊

大過二枯楊生稊杞姤五以包瓜桑楊杞皆巽木否互巽而其下又有二陰象桑根之多也

棘坎上寘於叢棘坎中剛象棘身上下二偶象刺二坎相重爲叢

蒺藜困三據於蒺藜坎中剛象其實上下二偶象其刺

果剝上碩果艮爲果蓏上一陽爲果中下二陰爲蓏

瓜姤五以杞包瓜艮中下二陰爲蓏姤之初六卽艮之下畫瓜也九二卽艮之中畫變爲陽象杞葉包初六之瓜在其內

茅泰初否初防茅茹大過初借用白茅茅巽象下根白象巽下一陰上蒼象巽中上二陽泰初九變爲柔成巽否三四五互巽初二與三皆茅之根

莽同人三伏戎於莽莽者艸之多震爲旉爲蕃鮮艸之類皆象震同人九三變爲柔成震

葛藟困上困於葛藟困之三四五巽木也上六以柔而纒系於木上葛藟也

自木桑楊至此象之取於植物者

簮豫四朋盍簮字書作�簮卽笄也笄以収髮故初防被髮則去笄纚先儒謂豫九四一奇畫橫貫於五偶畫之中如笄之収髮一奇象笄五偶象髮六冕二弁皆用笄又非收髮之笄也

帛賁五束帛戔戔坤爲帛坤之上畫連束之於外也

繻旣濟四繻有衣袽繻繒帛也春秋時紀國有臣名裂繻字子帛漢制裂帛邊爲符信曰繻終軍棄繻是也出入關門皆以傳傳欲速因裂繻頭合以爲信衣旣濟四衣袽幹如衣在裳之上猶乾位坤上也包裳之外猶乾包坤在內也旣濟六四若是剛畫則三四五成幹體虞翻云袽敗衣也以繒帛爲衣終有敝壞之時故曰繻有衣袽幹之中畫變爲柔成離乾體虧損象衣之敗

袂歸妹五其君之袂不如其娣之袂良袂衣袖也幹爲衣一衣而二袂幹三奇變其外一奇爲偶者袂之象下卦六三娣之袂也六五變奇則上六爲女君之袂然因六五變而後成不如下卦六三之袂固有而自成也

裳坤五黃裳坤爲裳兩開不屬也

帶訟上或錫之鞶帶鞶帶革帶也訟三四五互巽爲股上畫連而系於股之上鞶帶也

紱困二朱紱方來五困於赤紱困之二三四互離三四五互巽離牛也巽股也以牛革蔽巽股而垂過股紱之象也

履離初履錯然履形如舟納足於其中故履之字從舟而上干下兌之卦爲履卦中一畫虛有舟之象離中虛亦有舟之象焉他如坤履歸妹言履者履行之履皆虛字惟離初九爻辭爲履舄之履是實字

自簮帛繻至此象之取於服物者

酒坎四尊酒未濟上有孚於飲酒食

訟三食舊徳泰三其孚於食剝上碩果不食大畜彖不家食明夷初三日不食井初井泥不食三井渫不食五井洌寒泉食鼎三雉膏不食需五需於酒食困二困於酒食漸二飲食衎衎坎爲酒兌爲食

坎未濟言酒者有坎泰大畜言食者有兌需困漸言酒食者需困兼有坎兌漸有互坎六二變則成兌剝明夷無兌口井之初三鼎之三皆兌口在上故不食井五正當兌口之上故食

徳訟三食舊徳恆三不恆其徳五恆其徳益五有孚惠我徳得食於人曰徳言恩惠所及也詩曰旣飽以徳凡曰徳者皆有巽風之施命及下又兌口之反也兌口向上食於人者也反兌口於下食人者也羞否三包羞恆三或承之羞俎所薦爲正饌豆所羞爲加饌羞者牛臛羊臛牛炙羊炙牛胾羊胾之類𨿽美味而非牲體之正饌三非中位否三坤牛之上體恆三兌羊之下體故爲羞

脀否二包承承脀古字通用而讀者誤其音釋者誤其義脀牲之正體否六二變爲剛得坎中畫豕之正體也

血

坤上龍戰於野其血黃屯上泣血漣如需四需於血小畜四血去惕出歸妹上士刲羊

無血渙上渙其血去逖出泰二包坎爲血卦屯上六坎上畫需六四坎下畫皆血象小畜渙四五皆得坎半體坎體不全故𨿽有血皆去之而出小畜六四猶在坎半體之內則𨿽出而猶惕渙上九已在坎半體之外則出而相逺者也坤歸妹上六所言龍之血陽之血也不取坎象亦血也泰九二變爲柔得坎下畫故爲左傳引歸妹之辭云士刲羊亦無也

膏屯五屯其膏鼎三雉膏不食考工記天下之大獸五脂者膏者脂謂牛羊膏謂犬豕屯九五坎之中畫豕之膏也鼎九三變爲柔得離之中畫雉之膏也膚噬嗑二噬膚滅鼻睽五厥宗噬膚膚豕體之在外而柔者禮有膚鼎噬嗑六二互坎下畫之下睽六五互坎上畫皆豕體之在外者故爲膚

肉胏

噬嗑三噬臘肉五噬幹肉四噬幹胏噬嗑三四五互坎故皆取豕肉之象上卦離爲日臘肉肉之日幹而久者也六三在離日之下故爲臘肉離爲乾卦四五皆離體故爲幹三五皆柔故爲肉胏肉之連骨者也四剛故爲胏

自酒食徳至此象之取於食物者

鼎初畫偶象鼎足二三四象鼎腹實牲體五偶象耳上奇象

匕鬯震彖不防匕鬯震爲匕坎爲鬯

簋坎四尊酒簋貳用缶損彖曷之用二簋坎二三損二三四象簋坎四五損五上象其蓋

尊坎四尊酒坎二三四象尊初象其足

缶比初盈缶終來坎四用缶離三皷缶缶亦坎之象所受多於尊爾雅小罍謂之坎比坎五上離三四五象缶

瓶

井彖羸其瓶二敝漏井之二三瓶實水之象初畫偶在下故爲瓶羸漏之象

筐歸妹上女承筐無實震下奇中上偶有筐之象牀剝初剝牀以足二剝牀以辧四剝牀以膚巽二上巽在牀下下偶承奇牀之象

機渙二渙奔其機初偶二奇機之象

車大有二大車以載賁初捨車而徒睽上載鬼一車困四困於金車坤爲大輿大有之下卦乾也以坤之大輿而實其中以載也坎爲輪爲輿賁睽困皆以坎爲車

輿小畜三大畜二輿說輹剝上君子得輿大畜三日閒輿衛大壯四壯於大輿之輹睽三見輿曵剝上九一陽在坤大輿之上故曰君子得輿大畜九

三變爲柔大壯九四變爲柔皆成坤之大輿睽三四五互坎爲輿而九二曵之於後

輹小畜三大畜二大壯四【案此條不載經文與輿字相連故從省文謹校】輹者伏兔輹在輿下加於軸上以承輿者也坤爲輿則其下畫爲輿之輹大畜九三當坤之下畫小畜九三變爲柔九二當坤之下畫而二爻皆不變則坤無下畫矣是輿而說去其輹也

輪旣濟初未濟二曵其輪坎爲輪其於輿也爲曵旣濟二三四互坎而初九曵之未濟與睽三四五互坎而九二曵之故曰曵其輪

柅姤初系於金柅九三當坎之前一畫連而不偶柅其輪也

茀旣濟二婦防其茀茀者車後之蔽也旣濟之二三四互坎爲輿六二當坎之後一畫如車蔽然然九二變爲柔則失坎之後一畫如車之防其茀也

弧睽上先張之弧後說之弧坎爲弧象睽三四五互坎

矢噬嗑四得金矢解二得黃矢旅五一矢亡離爲矢象噬嗑旅上卦離解二三四互離

斧旅四得其資斧巽上防其資斧巽木貫離兵爲斧

律師初師出以律否臧律截竹爲管或鑄銅爲管以候气定聲也逸象曰坎爲律上下空而陽气行乎其中也

圭益三中行告公用圭逸象震爲玉今按當作圭玉鼎上鼎玉乾爲玉乾剛健中正純粹精也鼎上九畫陽位陰剛柔適中故爲玉

金蒙三金夫噬嗑四金矢五黃金姤初金柅困四金車鼎五金幹爲金凡諸卦之爻辭言金者皆剛畫也蒙之金夫九二也噬嗑之金矢九四也黃金六五變爲剛也姤之金柅九三也困之金車九四也鼎之金上九也

資旅二懷其資四得其資斧巽上防其資斧巽爲近利市三倍其下畫之柔者爲資

載小畜上尙得載大有二大車以載載者車舟所載之物才再切詩所謂輸爾載書所謂臭厥載是也今讀易讀書者誤讀爲再易辭惟睽上載鬼一車是音再坎爲輿坎之上畫虛小畜之上其畫實以物載坎輿之上而實之也坤爲大輿三畫皆虛大有下卦幹體三畫皆實是有載物實大輿之中也

囊坤四括囊坤爲囊柔而虛可容物也六四變爲奇畫在下坤之上括結囊口也

包蒙二包防泰二包否二包脀三包羞姤二包有魚四包無魚五以包瓜禹貢言厥包謂貢物不可露致者包裹之禮記言以包苴簞笥問人包謂包裹魚肉以遺人也脀羞魚瓜皆食物之可包裹者凡爻辭言包者皆謂在外之陽畫泰九二變爲柔也而九三之陽包之於外否六二之柔脀也而九五之陽包之於外否六三之柔羞也而九四之陽包之於外姤之魚與瓜皆指初九之柔而言初與四爲正應九四不能包其魚而爲近比之九二所包初與五非比應九五不自包其瓜而以應位之九二包之防則以九二之陽包初六陰柔之防者也

冂井上井收勿冂冂亦作以巾覆物也井上六偶畫開而不蔽勿冂之象

蔀丰二四丰其蔀上蔀其家蔀以艸爲障蔽之具也丰九四一畫障蔽於六五之下蔀之象也

斾丰三丰其斾今本作沛陸氏曰本或作斾幡幔也九四象蔀九三又以奇畫重障蔽其下有如幡幔也桎梏校

防初用說桎梏以往噬嗑初屨校滅趾上何校滅耳桎足械梏首械防之二三四互震震足也震足在桎之外初爲桎初桎在足之下偶畫分而不合足以說桎之象防之下卦坎坎耳也四爲梏坎耳在梏之下四梏在耳之外偶畫分而不合首已說梏之象校卽桎梏也橫木爲械在足曰桎在首曰梏皆謂之校噬嗑初上二奇畫如木之連亙不開校之象也初爲足之趾足校在脛不當趾也今校其足而校木之厚前過其趾趾爲校所遮掩而不見故曰滅趾首校在項不當耳也今校其首而校木之厚上及其耳耳爲校所遮掩而不見故曰滅耳

徽纆系維坎上系用徽纆隨二系小子三系丈夫上拘系之無妄三或系之牛遁三系遁姤初系於金柅隨上乃從維之坎彖維心晉上維用伐邑解五君子維有解徽纆繩索之約物束物者以縶罪人卽論語所謂縲絏也徽纆系維皆以坎取象坎上下二柔畫如徽纆之柔而系纆維絡乎中之一剛畫也

自鼎匕鬯至此象之取於用物者

章坤三姤五含章丰五來章發生萬物粲然有章者陽之爲也然非陰成之則不可坤以陰含藏陽气於內有衣錦尙防闇然日章之羙坤六三變爲陽四含之於外姤九五變爲陰含三陽於內故曰含章丰六五下來求九四之章故曰來章

坤上其血黃黒蒼之色爲天之色也上天之位也

黃坤五黃裳上黃噬嗑五黃金離二黃離遁二革初黃牛解二黃矢鼎五黃耳黃中央

之色凡言黃者皆二五也黃地之色也故坤上六亦曰黃

朱困二朱紱赤黃之色爲朱

赤困五赤紱赤南方之色坎爲赤陰陽互藏其宅也朱赤皆自坎取象

白賁四白馬上白賁大過初白茅白西方之色巽爲白兌亦爲白巽兌同體也賁二三四互坎三四五互震馬也六四變爲剛成巽白也故曰白馬泰上六下二文剛九二上上文柔而成賁文極反質賁復爲泰則二三四成兌得西方之白上與兌之中畫應故曰白賁凡八卦之色乾坎赤坤離黒震艮蒼巽兌白

東坤彖蹇彖東北旣濟五東鄰西

坤彖蹇彖解彖西南小畜彖小過五西郊隨上西山旣濟五西鄰南

坤彖蹇彖解彖見上明夷三南狩升彖南徵北

坤彖蹇彖見上以八卦之方而論離南也坎北也震東也兌西也乾西北也坤西南也艮東北也巽東南也以六畫之位而論初東三南四西上北二五中也初東者陽之穉也三南者陽之極也四西者陰之穉也上北者陰之極也麻衣易以五爲南二爲北三爲東非也凡彖辭爻辭所謂東西南北惟隨上六西山是專取兌象小畜小過之西郊指主爻之四而兼取兌方其餘皆是取卦畫之位坤西南得朋謂三四相比近爲得朋乃得與其類同行也東北防朋謂初上相隔逺爲防朋乃終有慶者至上則終也蹇利西南往得中也謂因震初往五得上卦之中故震四來三而三四得以相往來於西南也不利東北其道窮也謂上乃上卦之窮處初乃下卦之窮處也解利西南往得眾也謂三往四則上卦成坤坤爲眾得眾也其來復吉乃得中也謂三若來復於二則得下卦之中也明夷以臨二往三爲南狩升以臨初往三爲南徵也南亦指三而言旣濟東鄰謂二二比於初東之鄰也下卦離爲牛故曰殺牛西鄰爲五五比於四西之鄰也

左師四左次明夷二左股四左腹震爲左師二三四互震明夷三四五互震

右丰三右肱兌爲右丰三四五互兌

上解上髙墉之上小過彖不宜上艮爲上解自艮而變上與二易三與四易小過下卦艮

下巽二上牀下小過彖宜下巽爲下小過二三四互巽下爲巽之下畫六二也上謂艮之上畫九三也內比二比之自內外

比四外比之凡畫卦自下而上在下者爲內在上者爲外

前夬初壯於前趾前者位之在前也先者時之在先也

先坤彖先迷否上先否同人五先號咷睽上先張之弧旅上先笑後

坤彖後得主否上後喜同人五後笑明夷上後入於地睽上後說之弧震初後笑言啞啞旅上後號咷上中下內外以位言先後初中終以時言凡彖爻之辭曰中者因位之中爲時之中也

初明夷上初登於天睽三無初旣濟彖初吉中訟彖師二中吉泰二復四益三四夬五中行終坤三謙彖三睽三困四有終需二上訟初三履四蠱初賁五家人上鼎三終吉坎四終無咎比初盈缶終來訟彖終防夬上終有防復上終有大敗家人三終吝旣濟彖終亂萃初不終以三畫卦言初四爲初二五爲中三上爲終以六畫卦言初二爲初三四爲中五上爲終

甲蠱彖先甲三日後甲三日庚

巽五先庚三日後庚三日治蠱自內卦之初始主爻初六東甲也故數日用甲重巽申命自外卦之下始主爻六四西庚也故數日用庚生明之月震也昏見庚故震納庚上之月兌也昏見丁故兌納丁望之月幹也昏見甲故幹納甲生魄之月巽也旦沒辛故巽納辛下之月艮也旦沒丙故艮納丙晦之月坤也旦在乙故坤納乙坎爲月戊者月之體望日午時月在壬與日相正對故坎納戊又納壬離爲日己者日之體朔日子時月在癸與日合爲一故離納己又納癸蠱下巽納辛先甲三日也二三四互兌納丁後甲三日也巽二三四互兌納丁先庚三日也三四五互離納癸後庚三日也

已革彖革二革下卦離中畫六二爲主爻離納已故曰已日

大大有大畜大過大壯屯五大貞泰彖大來否彖大往同人五大師豫四大有得家人四萃四升初小過彖大吉凡曰大者皆謂陽也蠱三姤三之無大咎復上之大敗明夷三之大首亦是言陽惟大有二之大車大壯四之大輿自坤取象

小小畜小過屯五小貞需二訟初小有言泰彖小往否彖小來蠱三小有悔噬嗑三小吝賁彖小利有攸往遁彖小利貞萃三小吝旅

彖巽彖小亨旣濟彖亨小凡曰小者皆謂陰也一睽上一車損三一人萃初一握旅五一矢凡一者艮與坎也損卦艮上萃二三四互艮睽旅皆

三四五互坎【按旅二三四五成四畫之坎原本誤】

二損彖二簋凡二者離與兌也損卦兌下

三需上損三三人訟二三百戶上三褫之師二三錫命比五三驅晉彖三接解二三狐革三三就巽四三品同人三坎上困初丰上三嵗旣濟三未濟四三年蠱彖明夷初巽五三日凡三者坎與震也坎旣濟未濟皆坎也需比坎上訟師解困坎下晉三四五互坎巽初二三四肖坎同人革九三變爲柔成震蠱明夷三四五互震

七復彖七日來復震二旣濟二七日得凡七者震與乾也震復皆震也旣濟六二變柔爲剛成幹八臨彖至於八月有防凡八者兌與坤也臨兌下坤上

九震二躋於九陵凡九者艮也震二三四互艮十屯二復上頥三十年損五益二十朋凡十者坤也復卦坤上屯益二三四互坤頤二三四及三四五皆互坤邵子曰有意象有言象有象象有數象一數屬艮坎二數屬離兌三數屬坎震四數屬巽離五數屬幹六數屬巽七數屬震乾八數屬兌坤九數屬艮十數屬坤毎卦之數各兩艮九一坎一三震三七乾七五巽六四離四二兌二八坤八十而彖爻之辭無四數五數六數

橫圖陽順布基於一穉於三中於五劇於七究於九陰逆布基於四穉於二中於十劇於八究於六五十數之中九六數之究故專屬一卦其餘數皆分屬兩卦

從圖陽順行自左一而上逾七趨右而究於九始二少次二仲二長復終於二少陰逆行自右四而上逾八趨左而究於六始二長次二仲二少復終於二長

方圖如橫圖陽右陰左中五左中十右者互藏其宅也

圓圖如從圖陽左陰右乾天气也震雷巽風皆天之气故上附於天離坎在天爲日月象也象者气之已著故上附雷風之气坤地形也兌澤艮山皆地之形故下附於地坎離在地爲水火質也質者形之未凝故下附澤山之形天與雷風之气在上地與澤山之形在下坎離之象之質介乎气形之間故在中地形之重濁者山自左而升以漸融釋爲水之質爲月之象爲雷之气至上則輕淸之極爲天天气之輕淸者風自右而降以漸顯

見爲日之气爲火之質爲澤之形至下則重濁之極爲地此圓圖之順行者也陽气自左降則起中五而究於九陰形自右升則起中十而究於六此圓圖之逆行者也

一數析爲四分十數凡四十分毎卦占五分幹得五之全七之少震得七之太三之半坎得三之半一之太艮得一之少九之全坤得十之全八之少兌得八之太二之半離得二之半四之太巽得四之少六之全百訟二三百戶震彖百里百者十其十亦取坤數訟九二變爲柔成坤震以干之下一陽易坤之下畫主坤之邑國諸侯之象其地方百里也

自章黃至此象之取於采色方位時日名數者【按自卦數之圖至此詳考文義卦數之圖正發明邵子十數之義百及訟二震彖云云正與十爲類自章黃雲云則總結章及坤三姤五以下之文也原本不標象例之目又誤分於二卷中疑不相蒙恭核正】

易纂言外翼卷四﹤經部﹐易類﹐易纂言外翼﹥

欽定四庫全書

易纂言外翼卷五

元吳澄撰

占例第八

元元亨利貞幹彖屯彖隨彖無妄彖革彖元亨坤彖大有彖蠱彖升彖鼎彖元吉坤五訟五履上泰五復初大畜四離二損彖五益初五井上渙四元永貞比彖萃五元首也文人上爲元在人一身之上

爲眾體之長凡大徳大位長於人者曰元至若國之公侯官之正長家之宗嫡皆是也元亨元者亨也元吉元者吉也元永貞元者長永主其事也衛靈公之立占曰元亨蓋孟縶廢疾不可爲後則靈公當立者爲元又其名曰元其占元者當亨也南蒯之叛占曰元吉蓋君爲元首聖爲元徳得之則吉位非元首徳非元徳則吉轉爲凶矣【案臨彖亦具四徳原本不及知寫脫落者多矣他類此】

亨蒙彖小畜彖履彖否二同人彖謙彖噬嗑彖賁彖復彖大畜上大過彖坎彖離彖咸彖恆彖遁彖萃彖困彖震彖丰彖兌彖渙彖節彖四小過彖未濟彖元亨小亨旅彖巽彖旣濟彖吉亨泰

彖否初亨需彖亨者嘉之防字與獻享之享同享謂備物以獻也字與烹煮之烹同烹煮旣熟則以獻神故由烹煮而借爲獻享之享天神曰祀地示曰祭宗廟曰享蓋祀天祭地皆不如宗廟之備物故宗廟得享之名朝聘之後有享蓋朝聘之禮皆圭璋特逹以簡爲敬旣朝旣聘而後享則束帛加璧庭實旅百凡其國所有無一不致諸物備具故曰享禮賔有燕有食有享燕則飲多於食食則食多於飲惟享禮酒食俱富旣醉旣飽其禮丰厚故曰享易經所謂亨者文明極盛之時禮記所謂百順之備董子所謂諸物必至是也眾美之聚如備物之享然故又因獻享而借爲元亨之亨初蓋音同皆作許姜切讀坤彖傳品物咸亨與無疆協詩商頌莫敢不來享與來王協則元亨之亨獻享之享同音也明矣

利利貞蒙彖大畜彖恆彖大壯彖明夷五損二鼎五漸彖渙彖中孚彖旣濟彖亨利貞咸彖萃彖兌彖小過彖利貞亨離彖

小利貞遁彖利牝馬之貞坤彖利君子貞同人彖利幽人之貞歸妹二利武人之貞巽初利女貞觀二家人彖利於不息之貞升上利永貞坤用六艮初利居貞屯初隨三利艱貞噬嗑四大畜三明夷彖無不利坤二屯四大有上謙四五臨二剝五

大過二遁上晉五解上鼎上巽五利見大人幹二五訟彖蹇彖上萃彖巽彖利有攸往賁彖復彖無妄二大畜三大過彖恆彖損彖上益彖夬彖萃彖巽彖利

渉大川需彖同人彖蠱彖大畜彖頥上益彖渙彖中孚彖未濟三利西南坤彖蹇彖解彖利建侯屯彖初利建侯行師豫彖利禦防蒙上漸三利執言師五利用行師謙上利用侵伐謙五利用刑人蒙初利用獄噬嗑彖利用恆需初利用賔於王觀四利用爲大作益初利用爲依遷國益

四利用禴萃二升二利用享祀困二利用祭祀困五利己大畜初利出否鼎初無攸利蒙三臨三無妄上頥三恆初大壯上萃三歸妹彖上未濟彖不利君子貞否彖不利有攸往剝彖無妄彖不利渉大川訟彖不利東北蹇彖不利爲冦蒙上不

利卽戎夬彖不利賔姤二利者冝於其事如刀之刈禾順易而不難也元亨利貞者元者能致亨而又利於貞也亨利貞者旣能致亨而又利於貞也亨在利之前利貞亨者利於貞而後致亨也亨在利之後貞貞吉亨否初貞吉需彖五比二四履二否初謙二豫二隨初臨初頥彖咸四遁五大壯二四晉初二家人二蹇彖解二損上姤初升五旅彖巽五未濟二四五貞凶師五隨四頥三恆初巽上節上中孚上貞吝泰上恆三晉上解三貞厲訟三小畜上履五噬嗑五大壯三晉四革三貞疾豫五利貞【見前】可貞坤三無妄四損彖不可貞蠱二節彖安貞

坤彖訟四居貞頥五革上【余見前利居貞】永貞賁三益二小過四【余見前元永貞利永】艱貞泰三【貞余見前利艱】蔑貞剝初二疾貞明夷三小貞大貞屯五君子貞【貞見】女子貞屯二女貞【前見】婦

貞小畜上童僕貞旅二三幽人之貞【前見】武人之貞【前見】牝馬之貞【前見】不息之貞升上貞大人師彖困彖貞婦人夫子恆五【前案君子貞及女貞原本無見前二字體例似欠畫一謹校補】貞者正主其事也書云予二人共貞繋辭傳云貞觀貞明貞勝貞夫一其字從卜正主其事而問於卜筮曰貞故周官云凡國大貞卜立君卜大封又云國大遷大師則貞又云貞來嵗之美惡文言傳曰貞者事之幹也蓋古字通用貞與楨幹之楨通楨幹木之正身枝葉因之而生又借用以爲築墻之木皆取正立之意幹事者正主其事之謂彖傳象傳専釋於正正之爲言是也當也而有主之之意焉猶官正酒正之正官之名謂正者蓋主其事非正不能若以是爲非以非爲是則敗事矣故但言正而主事之意在其中利貞者利於正主其事也師言能以眾正謂能以眾而正主其事者湯武則然故曰可以王矣大壯言大者正也謂陽剛大人正主其事也正主其事者以陽剛大人而天地萬物之情可見矣凡彖爻之辭言元亨者謂元者亨也言利貞者謂利於貞也元者言其人也貞者言其事也亨者利者言其占也文言傳釋幹彖四字之訓而總言曰四徳蓋推廣而言非文王彖辭本意也後又因之以配四時春夏秋冬以配五常仁義禮智辭理極精而謂幹之元亨利貞爲四與屯臨隨無妄革之元亨利貞爲二者不同則非也如邵伯溫釋皇極經世書之名而曰至大之謂皇至中之謂極至常之謂經至變之謂世亦分釋其字義云爾豈眞謂皇極經世爲四字也哉以干彖之辭與屯隨等卦之辭爲一例者是矣但曰大亨者言其亨之大而不曰大者亨曰利於正者言其理之正而不曰以正主其事亦微有未盡者焉吉幹用九屯五蒙二五訟四比彖五小畜初二泰彖同人四大有五上謙初三隨五臨二五上噬嗑四復二大畜五頥四大過四離彖五咸彖遁三大壯上明夷二家人五睽上蹇上解彖益二萃二升

四革四鼎二震初艮上漸彖二五上歸妹五丰二四五巽二五兌初二渙初節五中孚彖初未濟五有它吉比初大人吉

師彖否五困彖君子吉遁四小人吉否二婦人吉恆五小事吉睽彖元吉【見前】大吉家人四萃四升初鼎上小過彖初吉旣濟彖中吉訟彖師二終吉需二上

訟初三履四蠱初賁五家人上鼎三貞吉【見前】居貞吉【見前】永貞吉【見前】安貞吉【見前】艱貞吉【見前】小貞吉屯五居吉咸二往吉屯四無妄初晉五徵吉泰初升彖困上革二歸妹初厲吉頥上晉上家人三【案元吉及貞吉諸條】

【原本俱無見前二字體例似欠畫一謹校補】吉謂休祥也

悔有悔幹上豫三困上小有悔蠱三無悔同人上復五咸五大壯五渙三未濟五無祗悔復初悔亡咸四恆二大壯四晉三五家人初睽初五夬四萃五革彖四艮五巽四五兌二渙二節上未濟四豫三悔遲家人三悔厲困上動悔鼎三虧悔悔謂可追恨也吉凶悔吝四字吉凶吝只一義悔有二義以占而言者與吉凶吝爲類有悔無悔悔亡是也單言悔者與貞字爲對非言占也貞者於理是而正主其事也悔者於理非而欲攺其事也豫三之悔遲困上之動悔皆謂欲攺悔者下言有悔乃是占也家人三之悔厲鼎三之虧悔亦與悔遲動悔之悔同

凶師初三比上履三豫初噬嗑上剝初二四復上頥初大過三上坎初上離三咸二恆上益上困三井彖鼎四漸三丰上旅上兌三節二小過初三上後夫

凶比彖夫子凶恆五見凶姤初起凶姤四有凶臨彖夬三終有凶夬上終凶訟彖貞凶徵凶頥二大壯初損二困

二革三上震上歸妹彖未濟三君子徵凶小畜上凶謂禍災也

吝蒙四同人二賁五姤上困四巽三未濟初君子吝觀初有它吝大過四見吝蠱四小吝噬嗑三萃三終吝家人三

貞吝【見前】往吝屯三蒙初咸三吝謂可慊可少也吉如時之春陽稺而未老中而不過物初而美事初而善故吉邵子所謂嵗之春初日之早晨花之半開飲之微醉時也悔如時之夏陽極而陰生治平之久蕃盛之甚闕敗由是而起故有悔邵子所謂花之離披飲之酩酊時也凶如時之秋陰長而陽消天地肅殺萬物凋瘁故凶吝如時之冬陰極而陽生凶之餘烈也比之凶則殺故名吝矣或問子言悔有二義何也曰悔之爲占辭與吉凶吝三字爲類者旣言之矣悔之不爲占辭而與貞之一字爲對者今詳言之貞如木之有楨幹一定不易者也悔如事之有攺悔更易不定者也故奕者旣下子而復欲攺移謂之悔重卦之內卦爲貞外卦爲悔蓋是以內之一卦爲主以其一定故曰貞外之八卦爲客而更疊重於內卦之上以其屢更故曰悔若以元亨利貞吉悔凶吝八者之占擬之元配春亨配夏利配秋貞配冬吉配春悔配夏凶配秋吝配冬春者動之中秋者靜之中惟南方之夏乃動之極故悔爲至動北方之冬乃靜之極故貞爲至靜也

無咎乾三四坤四需初師彖二四五比彖初小畜四履初泰三否四同人初大有初二四豫上隨彖蠱初臨三四上噬嗑初二三五賁上剝三復三無妄四頥四大過初五上習坎四五離初上恆彖晉初上睽初二四解初損彖初四上益初三夬三

五姤二上萃初二三四五上升二四困彖二井四革二鼎初震上艮彖初四漸初四丰初三巽二渙五上節初三中孚四五

小過二四旣濟初未濟上無大咎蠱三姤三君子無咎觀五上小人無咎觀初何咎小畜初隨四睽五匪咎大有初爲咎

夬初系辭傳曰無咎者善補過也又曰震無咎者存乎悔謂本當有咎以能攺悔修補其過故得無咎故無咎之辭所以善其能補過也各處意義𨿽或小不同然大槪如是而已獨王弼以節卦六三之無咎爲無所歸咎與諸爻無咎之義不同程子又因王氏若大過上姤上萃上困二丰三皆從節六三之例今不敢從也有孚有孚之占二十四單言孚十三罔孚一匪孚一詳載辭例此以實感彼以實應曰孚凡言有孚者謂有人來孚於已彼以信應此也單言孚者謂自己往孚於人此以信感彼也易之爲占曰吉曰凶而已悔吝凶之微者也無咎吉之淺者也五者占之大凡也故系辭傳以此五占並言五者之外惟有孚一占最多蓋吉凶悔吝無咎之占専於己有孚之占徴於人宜配五占而爲六其餘福祉喜慶等占吉無咎之屬也厲害眚災等占凶悔吝之屬也

福泰三有福晉二受玆介福井三並受其福旣濟五實受其福

祉泰五以祉否四離祉

喜否上後喜無妄五損四兌四有喜

慶丰五有慶福祉喜慶占之同於吉者無妄損兌以疾愈爲有喜蓋疾則可憂愈則可喜此喜之一事爾譽坤四大過五無譽蠱五用譽蹇初來譽丰五慶譽旅五譽命

命訟四卽命師二錫命師上否四有命泰上告命革四攺命

賞未濟四有賞譽者受其名賞者受其實命者使之貴賞者使之富其占亦與福祉喜慶相近

厲幹三蠱初復三頥上遁初三晉上家人三睽四姤三震二五艮三漸初旅三小過四旣濟上有厲大畜初夬彖貞厲訟三小畜上履五噬嗑五大壯三晉四革三厲者危也居髙者危六畫中三居下之上爲危地故厲之占二十六而三居其十上𨿽危然已在一卦之外而時亦終矣不如三之危爲甚也

害大有初無交害害者利之反也易中但以不利無攸利爲利之反惟大有之初以害爲占

眚無眚訟二震三有眚無妄彖上災無妄三旅初災眚復上小過上眚謂過眚眚𨿽內有而非己故爲其過適然者也無妄心𨿽無私事不合正理則爲過上九身𨿽無妄行不合時宜則爲過故曰有眚訟九二逋而安小弱之邑震六三行而避震動之威皆無過者也故曰無眚災謂禍災災𨿽外至而由己自召其禍宜然者也無妄六三不幸而遇禍則曰無妄之災旅初六而取禍則曰災也易曰災眚書言眚災二者不同眚災者已偶過失而遂罹災其災也非己所致之災也與宜然之災異矣帝典云眚災肆赦周誥云眚災適爾是也災眚者已招禍災而遂成眚其眚也由己所致之眚也與適然之眚異矣復上六有災眚小過上六是謂災眚是也復上六迷途至終而圖復小過九三鳥飛衝上而離网其防皆自取禍災而有此過眚也故曰災眚厲害災眚占之鄰於防者疾無妄五損四丰二兌四無疾復彖有疾遁三鼎二貞疾豫五疾貞明夷三人正气屬陽邪气屬陰邪气中人則爲疾故凡彖爻

之辭所謂疾者多是指陰柔而言豫五陰柔乘剛自爲疾復諸陰皆將變爲陽故曰無疾無妄九五以應六二之陰爲疾遁九三以比六二之陰爲疾明夷九三以六二之陰爲疾兌九四以六三之陰爲疾丰六二陰柔自得疾與豫六五同惟無妄之九五陽也爲有餘之疾鼎之九二陽也爲中滿之疾疾者人身不康寕也其占亦與厲害眚災不殊

慍夬三有慍有慍者有喜之反也

惕幹三惕若訟彖窒惕小畜四去惕出夬二惕號惕者敬勝怠也聖人作易教人懼以終始而危者使平幹之爻辭首及惕字莊敬日彊惟陽剛能之彼陰柔則安肆日偸矣惡能惕幹九三夬九二之惕皆乾剛也訟之惕主爻九二也小畜之惕主爻六四變爲剛而又上從九五之陽也

戒比五邑人不誡泰四不戒以孚小過四必戒旣濟四終日戒戒者知所儆也比五戒字從言告

戒之戒泰四戒字如郊祭戒百官鄕飲戒賔介之戒而亦兼有儆戒之義焉不戒者不待戒之也小過之四旣濟之四則専取儆戒之義

卹泰三晉五家人五夬二萃初勿卹凡五憂

臨三旣憂之丰彖勿憂疑

豫四勿疑丰二得疑疾勿卹勿憂勿疑者占之教辭也事故不可以不憂然徒憂卹而不思所以處之則不可疑而不決則爲之不果或至廢事

問益五勿問問謂問筮勿問者言無煩問筮而其占固元吉也革九五之未占亦然言𨿽未占筮而其占已有孚也

言需二訟初明夷初困彖震上漸初有言凡六師五執言夬四聞言革三革言震初笑言艮五言有序有言聞言人之言自外而至者如流言違言之類執言革言笑言言有序己之言自內而出者

易纂言外翼卷五

欽定四庫全書

易纂言外翼卷六

元吳澄撰辭例第九【案辭例標目原本在習坎彖初之上干幹至故附於此初無篇名今考文義應在辭例篇謹校攺】

幹幹九三

謙謙初六

坎坎六三

蹇蹇六二

夬夬九三九五

井井彖

以上彖爻之辭重用卦名者凡六卦【案末節有云卦名之重字者己見象例卽指此六卦考文義正宜屬辭例後文殆校者誤注非澄原書之文也謹校攺】

屯二屯如邅如五屯其膏

蒙初發蒙二包蒙四困蒙五童蒙上擊蒙需初需於郊二需於沙三需於泥四需於血五需於酒食

訟二四不克訟五訟元吉

師初師出二在師三師或輿屍四師左次五長子帥師

比初二三四上比之五顯比

履初素履二履道三跛能履三四履虎尾五夬覆上視履

否二否亨五休否上傾否先否

同人初同人於門二同人於宗五同人先號咷而後笑上同人於郊

謙二上鳴謙三勞謙四防謙

豫初鳴豫三盱豫四由豫上防豫

隨三隨有求得四隨有獲

蠱初三五乾父之蠱二幹母之蠱四裕父之蠱臨初二咸臨三甘臨四至臨五知臨上惇臨

觀初童觀二闚觀三五觀我生四觀國之光上觀其生

噬嗑二噬膚三噬臘肉四噬幹胏五噬幹肉賁初賁其趾二賁其須三賁如濡如四賁如皤如五賁於邱園上白賁

剝初二四剝牀三剝之上剝廬

復彖反復來復初不逺復二休復三頻復四獨復五惇復上迷復

無妄初無妄往三無妄之災五無妄之疾上無妄行

頤彖觀頤初朶頤二四顚頤二邱頤三拂頤上由頤

大過上過渉

習坎初習坎入於坎窞二坎有險三入於坎窞五坎不盈

離二黃離三日昃之離

咸初咸其拇二咸其腓三咸其股五咸其脢上咸其輔頰舌

恆初浚恆三不恆其徳五恆其徳上振恆遁初遁尾三系遁四好遁五嘉遁上肥遁大壯初壯於趾三小人用壯四壯於大輿之輹晉初晉如摧如二晉如愁如四晉如鼫鼠上晉其角

明夷初明夷於飛二明夷夷於左股三明夷於南狩四獲明夷之心五箕子之明夷

上不明晦家人初閒有家三家人嗃嗃四富家五王假有家

睽四上睽孤

蹇初三四上往蹇五大蹇

解四解而拇五君子維有解

損初酌損之二上弗損益之三損一人四損其疾【按此下益卦言益者三爻篇中未及而原列之卦又與後五十四卦合蓋此書脫訛者多矣他類此】姤上姤其角

萃初乃亂乃萃三萃如嗟如五萃有位

升初允升三升虛邑五升階上冥升

困初臀困於株木二困於酒食三困於石四困於金車五困於赤紱上困於葛藟於臲卼井彖不攺井初井泥二井谷三井渫四井甃五井洌上井收

革初黃牛之革二已日乃革之三革言上革靣

鼎初鼎顚趾二鼎有實三鼎耳革四鼎折足五鼎黃耳上鼎玉

震彖震驚初二震來三震蘇蘇震行四震遂泥五震往來上震索索震不於其躬

艮初艮其趾二艮其腓三艮其限四艮其身五艮其輔上惇艮

漸初鴻漸於幹二鴻漸於磐三鴻漸於陸四鴻漸於木五鴻漸於陵上鴻漸於陸【今作逵】

歸妹初歸妹以娣三歸妹以須四歸妹愆期五帝乙歸妹

丰二四丰其蔀三丰其沛上丰其屋

旅彖旅貞吉初旅瑣瑣二旅卽次三旅焚其次四旅於處上旅人先笑後號咷

巽二巽在牀下三頻巽

兌初和兌二孚兌三來兌四商兌上引兌渙二渙奔其機三渙其躬四渙其羣渙有丘五渙汗其大號渙王居上渙其血

節彖上苦節三不節若四安節五甘節小過二過其祖三弗過防之四弗過遇之上弗遇過之

未濟彖小狐汔濟三未濟徵防

以上彖爻之辭用卦名者凡五十四卦

師泰上勿用師同人五大師克相遇謙上利用行師豫彖利建侯行師復上用行師終有大敗師一陽五陰以震統坤眾也謙豫復皆一陽五陰亦是震統坤眾泰亦有坤眾三四五互震統之同人師之正對師以五陰畫爲眾同人則五陽畫爲大故曰大師履坤初履霜離初履錯然歸妹初跛能履初畫地也二爲人履之

否遁四小人否遁九四變爲柔與三相易則成否師初以律否臧鼎初利出否並音鄙否惡也遁四亦有讀爲鄙者今兼存二義

隨咸三執其隨艮二不拯其隨咸之三與初相易艮三畫變而六二獨不變皆爲隨

觀頤彖觀頤初觀我朶頤觀與頤皆二陽之卦頤之初與五相易則爲觀

噬嗑睽五厥宗噬膚睽之六五與九二應九二變爲柔則成噬嗑

剝兌五孚於剝上六一陰剝陽者也九五孚於上與之易位而處則將悉消九四九二初九三陽而爲剝矣

復訟四復卽命小畜初復自道二牽復泰三無往不復上城復於隍睽初喪馬勿逐自復解彖其來復吉漸三夫徵不復凡言復者皆謂自上而反於下自外而反於內也

離否四疇離祉小過上飛鳥離之否三四相易成離小過上六變爲剛成復體之離

咸臨初二咸臨臨初九九二與六四六五交感相易而成咸上體以臨其下矣

恆需初利用恆豫五恆不死益上立心勿恆需初九變爲柔得恆下體豫卦震上卽恆上體

壯明夷二渙初用拯馬壯夬初壯於前趾三壯於頄姤彖女壯明夷六二變爲剛成泰大壯四陽自泰三陽而息夬初九九三變爲柔渙初六變爲剛則四陽二陰皆得壯之變體壯之初九變爲柔六五上六變爲剛則占以姤彖故姤彖亦以壯爲辭

夷丰四遇其夷主渙四匪夷所思丰之九四變爲柔渙之五畫俱變而六四獨不變皆成明夷

家蒙二子克家師上開國承家大畜彖不家食損上得臣無家丰上蔀其家離象人之家丰卦

離下師上六變爲剛及蒙損皆二三四五上肖離大畜三四五上肖離

益損二五上益之益損之反體

夬履五夬履夬與履二體互易

升同人三升其髙陵同人二三四互得升下體巽困蒙四困蒙困與蒙下體同上體正對

革遁二執之用黃牛之革鼎三鼎耳革革自遁初上相易而變鼎者革之反體

震未濟四震用伐鬼方未濟九四變爲柔二三四成震

歸妹泰五帝乙歸妹以祉漸彖女歸吉歸妹自泰而變漸者歸妹之反體

以上彖爻之辭用他卦卦名者凡二十一卦

孚需彖訟彖比初小畜四五隨四觀彖習坎彖大壯初家人上解五損彖益三五萃初革三四五丰二中孚五未濟五上有孚凡二十一泰三其孚於食四不戒以孚大有五厥孚交如隨五孚於嘉睽四交孚解四朋至斯孚夬彖孚號姤初羸豕孚萃二升

二孚乃利用禴革彖已日乃孚兌二孚兌五孚於剝晉初罔孚萃五匪孚中孚之卦兌下巽上互震互艮合而肖離故凡彖爻之辭言孚者必有此五卦之體兼得四卦之體者二損有艮離震兌益有巽艮離震也得三卦之體者八小畜有巽離兌隨有兌艮震習坎有艮離震萃有艮兌巽革有兌巽離丰有震兌離兌有兌巽離也【按原本衍丰有震兌離兌有兌巽離十字又有脫文】得二卦之體者十需大有睽有離兌訟家人有巽離泰大壯有震兌觀有巽艮晉有離艮解有震離也得一卦之體者四比有艮夬有兌姤有巽未濟有離也孚者占也非象也然亦是卦名故附於此

習坎彖初習坎坤二不習習重也坎下坎上二坎相重故曰習坎以後重離重震重艮重巽重兌皆習也卦序重坎在六字之先故加習字以例後五卦惟乾坤𨿽重不可言習蓋重坎二水也重離二火也重震二雷也重艮二山也重巽二風也重兌二澤也重幹則非有二天重坤則非有二地也坤之大不習者有形之最大惟一坤而已不再有一物如坤之大者也故曰不習獨復四獨復夬三獨行復五陰之卦惟有一陽而六四獨與初之一陽爲應夬五陽之卦惟有一陰而九四獨與上之一陰爲應故皆曰獨

惇臨上惇臨復五惇復艮上惇艮惇厚也至厚者坤臨上復五皆在四畫坤之上艮上變爲柔亦居坤之上畫故皆曰惇言下履厚地也

休否五休否復二休復人憩息於木旁爲休否三四五互巽爲木復之下體震爲竹爲萑葦皆有庇防可依以息者

嘉遁五嘉遁隨五孚於嘉離上有嘉遁五隨五皆以剛中正與柔中正爲應如妃耦之曰嘉耦婚禮之曰嘉禮離上之有嘉則占也如有福有慶之比安坤彖訟四安貞節四安節安靜者陰之徳坤純陰至靜故安節四陰得正位故安訟四之剛渝而變爲柔則亦陰得正位也

甘臨三甘臨節五甘節甘者坤木之味臨三坤之下畫兌體之終胥說之極故爲巧言之甘節五剛變爲柔成坤以柔濟剛而得中其剛不過節之不苦者也故爲中節之甘

富家人四富家小畜五富以其鄰泰四謙五不富以其鄰陽實爲富陰虛爲不富小畜五陽也故曰富泰四謙五陰也故曰不富家人上體九五爲王家九陽實家之富者六四以柔承剛猶後之承王柔變爲剛實是家之富與王同也

實頤彖自求口實鼎二有實旣濟五實受其福頤之初畫剛實能自實其口鼎之二旣濟之五皆剛

實者也

裕蠱四裕父之蠱晉初罔孚裕無咎裕有寛緩自足之意陰柔不能勇於進爲故爾蠱六四處父蠱之後而若是何望其能治蠱哉晉之初六亦然人罔孚而恬不以爲意適值斯時不當急進所以得無咎也碩剝上碩果蹇上來碩碩大也陽爲大剝上蹇五皆陽畫也

光需彖光亨觀四觀國之光未濟五君子之光光者天之光需下體幹觀四變爲剛未濟五變爲剛

則上體皆成幹

濡賁三濡如夬三獨行遇雨若濡旣濟初未濟彖初濡其尾旣濟上未濟上濡其首濡取坎象坎爲雨爲水能濡賁二三四互坎夬三變爲柔三四五上成四畫之坎旣濟未濟皆有正體互體二坎

至臨四至臨坤初堅冰至需三解三致冦至解四朋至井彖汔至臨彖復上至於說文以鳥飛從髙下至地爲至陽當在上而下臨陰初之陽當在四今下而在初是從髙而至於地也故曰至臨需解皆以坎爲冦需之坎在上體解之三四五互坎冦三者其冦皆自外而至爲自上而至下者解九四之朋謂九二也卦自艮變艮之上九下易二而爲九二朋之自上而至下者也坤初之堅冰由天气寒於上而後冰凍凝於下亦若自上而下然井彖之汔至至猶極也言幾及井口而未極於上也臨復之至於至猶言比及也與從上而下之至不同

永坤用六比彖賁三益二萃五艮初小過四永貞凡七訟初不永陽能永陰不能永坤之純柔其利者以其變爲純剛而能永也比以九五爲主爻及賁之九三萃之九五皆陽剛故能永也益之六二艮之初六則戒之以勉其所不足也小過之九四則戒之以勿盡其所有餘也訟初陰柔是以不永所事

引兌上引兌萃二引吉永者自然能長陽之爲也引者不長而延之使長陰之爲也引之字引弓也假借爲五度之引度之十尺曰丈已可爲長之最乃復增加五倍其長而曰引而復加其長猶引弓者滿而愈求其滿也兌上六之說極矣又延而長之故曰引兌萃六二之應九五非能久者也延之使長庶其得吉故曰引吉二爻皆陰柔也

牽小畜二牽復夬四牽羊兌爲羊之羣行牽聨而進故牽之義象羊小畜二三四互兌夬四變爲柔二三四成兌故皆有牽象進前之謂牽反下之謂復如其進前之勢而牽聮以反於下是謂牽復夬之牽羊則牽而進前者也

曵睽三輿曵旣濟初未濟二曵其輪牽者牽而進前曵者曵而退後坎之象其於輪也爲曵暌三四五互坎三輿也有曵之於後者而不能退旣濟二三四互坎輪也初在其後曵之未濟三四五互坎輪也二在其後曵之

逐大畜三良馬逐頤四其欲逐逐睽初震二旣濟二勿逐逐者進於後而追其前者也

允升初允升晉三眾允說文引升初六爻辭允作�以此例之晉三眾允亦當作�其字從從夲諧允聲者上徹也本者進趨也二字皆有進之義故�字訓進今易文作允蓋從省也

在幹二在田四在淵五在天師二在師隨四在道巽二上在牀下小過五在穴在者卽此而居也

自需四自穴小畜初自道小畜彖小過五自我西郊大有上姤五自天自者由彼而至也

由豫四由豫頤上由頤豫之四頤之上皆卦主也以卦變言豫由四而成卦頤由上而成卦以卦象言震之大塗可由者也

居屯初隨三頤五革上居貞凡四咸二居吉渙五王居無咎居者但可靜而居於內不可動而行於外也

處小畜上旣雨旣處旅四旅於處處者止也陽行陰止小畜之上旅之四剛變爲柔則巽風爲坎雨而風之行有暫止之時離火爲艮山而旅之行有暫止之地也

卽屯三卽鹿訟四卽命夬彖卽戎鼎二不我能卽旅二卽次卽者就之也

遇同人五相遇睽二遇主四遇元夫睽上夬三遇雨小過二遇其妣遇其臣四遇之上弗遇遇者與之相值也

假家人五王假有家萃彖渙彖王假有廟丰彖王假之假至也退朝而適燕寢至於家也有事而見先王至於廟也王巡狩而至諸侯之國所謂王假之也反復彖反復其道蹇三往蹇來反反還也自外而還內也十月陽盡於上而十一月微陽生於下若自外而反於內然其反也由其故道而復也蹇卦自震變震之初九上往易六五而爲九五震之九四下來易六三而爲九三是蹇之九三不往外以防於險而來內以還於下也

頻復三頻復巽三頻巽頻水厓也字本作頻世俗從省去水至水厓之不可進而止曰頻復三變爲剛二三四成坎巽三變爲柔初二三成坎三當下卦之終水之盡處也復巽之三皆以頻爲象

滅噬嗑初滅趾二滅鼻上滅耳大過上滅頂水漫出物之上物沒入水之中是之謂滅過渉滅頂是也手持大臠之膚以噬而膚之大揜過其鼻足校在脛首校在項而足校之厚下揜及其趾首校之厚上揜及其耳其鼻其耳其趾之被遮揜有似物被水所漫沒故亦曰滅

發蒙初發蒙丰二發若發者開啟之也撤去幕巾爲發蒙剖除障隔爲發蔀蒙初丰二皆偶畫疏通而不窒塞蓋有九二九三九四之陽以開啟於其外也故曰發

撃蒙上擊蒙益上或擊之擊者艮手所擊蒙艮上益有互艮皆以上九擊六三也

執師五執言咸三執其隨遁二執之三爻言執亦取艮手之象師五變爲剛三四五成艮咸遁皆艮下

說小畜三大畜二輿說輹遁二莫之勝說睽上後說之弧困五乃徐有說二物昔相合而今相離爲說

捨屯三幾不如捨賁初捨車而徒頤初捨爾靈棄而弗用止而弗爲去而弗顧均謂之舍

何噬嗑上何校滅耳大畜上何天之衢何者以首戴之也卦位上爲首故二卦皆於上爻言何

勝遁二莫之勝說夬初往不勝爲咎漸五終莫之勝三爻勝字皆平聲讀任也堪也或有作去聲讀而解爲勝負之勝者勝負之勝易中云克不云勝也克蒙二子克家訟二四不克訟同人四弗克攻五大師克復上不克徵旣濟三克之克能也勝也勝亦兼能義春秋書克叚糓梁傳以爲能勝也見幹二五訟彖蹇彖上萃彖升彖巽彖見大人凢八幹用九見羣龍蒙三見金夫睽初見惡人三見輿曵上見豕丰二四見斗三見沬困三不見其妻艮彖不見其人蠱四見吝姤初見防見謂目所覩也離爲目巽爲多白眼見兼取離目巽眼之象幹二五變爲柔則上下二體皆成離訟困皆二三四互離蹇巽皆三四五互離睽離上丰離下蠱艮三四五上成四畫之離蒙二三四五上成五畫之離姤升巽下萃三四五互巽巽二體重巽又互離惟乾用九卦之全體六畫俱已變故見字不於卦體取象

視履上視履履三歸妹二眇能視頤四虎視震上視矍矍視謂以目覩之也故於離目取象履歸妹二三四互離頤全卦六畫之離四變爲剛則上體成離震初二三四四畫之離又上變爲剛則上體成離闚觀二闚觀丰上闚其戶闚者於門罅中竊視也觀三四五互艮爲門六二在三四二偶畫之內自內而闚三四雙扉之門也丰震上艮之倒體上六在六五一偶畫之外自外而闚六五單扉之戶也

泣屯上泣血漣如中孚三或泣或歌泣者離目出涕也屯初二三四五五畫之離中孚全卦復體之離也屯上云泣血故項氏云於坎水取象

涕離五出涕沱若萃上賫咨涕洟涕淚也目之液也而鼻之液亦或謂之涕目鼻之液皆人身之水故取坎象離二三四五萃三四五上成四畫之坎又萃三四五互巽爲多白眼二三四互艮爲鼻蓋目鼻之液自上而流下至三也目涕曰淚鼻涕曰洟單言涕者目涕也離五出涕是也合洟而言者鼻涕也萃上涕洟是也涕洟者鼻涕之洟也凡言泣者聲細而有淚涕者但有淚而無聲哭者聲大而有淚號者但有聲而無淚號同人五旅上號咷夬彖孚號二惕號上無號萃初乃亂乃萃若號渙五渙汗其大號號自兌口出聲夬萃兌上旅三四五互兌同人五變爲柔三四五成兌渙五巽風之號亦兌倒體也

嗟賫咨離三大耋之嗟五戚嗟若萃三嗟如節三嗟若萃上賫咨嗟亦兌口之嘆聲萃兌上節兌下離三四五互兌賫咨二字與嗟字音同而聲轉義與嗟同

笑同人五後笑萃初一握爲笑震初後笑言啞啞旅五先笑笑者喜樂而口開兌中之奇畫坼而偶則成震兌口之開也故震有笑言之象同人萃旅皆有互兌

歌離三不鼔缶而歌中孚三或歌歌聲亦自兌口而出離有互兌中孚兌下按中孚之卦巽上二三四互震全卦爲復離六三爻辭曰或鼓者震之動也曰或罷者巽之懦也曰或泣者離目之出涕也曰或歌者兌口之出聲也

鳴謙二上鳴謙豫初鳴豫震爲雷雷發聲曰雷鳴又爲馬之善鳴者豫震上謙三四五互震雷之鳴聲由下之剛畫謙二比震之剛畫謙上豫初應震之剛畫故皆曰鳴

告泰上自邑告命夬彖告自邑告亦是兌口告之夬兌上泰二三四互兌

求屯四求婚媾蒙彖匪我求童蒙童蒙求我隨三有求得坎二求小得求者陰陽相求也或以應而求或以比而求屯之初四相應故初九求六四陽求陰也蒙之二五相應故六五求九二陰求陽也隨之三四無應而相比故六三求九四而有得坎之二五同徳不相應必也九二變爲柔以陰小而求九五乃有得也錫訟上或錫之鞶師二王三錫命晉彖康侯用錫馬錫與也上之與下下之與上皆謂之錫王之錫命上錫下也康侯之錫馬下錫上也鞶之錫而曰或不知其誰何也

拯明夷二渙初用拯馬壯艮二不拯其隨拯救也以陽之彊救陰之弱也明夷之六二九三拯之渙之初六九二拯之艮六二爲九三之隨從而九三不拯之也

艱泰三噬嗑四大畜三明夷彖艱貞凡四大有初艱則無咎大壯上艱則吉艱謂以艱難處之不可忽易也

顚頤二四顚頤鼎初顚趾顚者人之首頂倒而居下謂之顚頤之二四在上而求養於初初在下而致養於上是上者下下者上也故曰顚頤鼎之顚趾賈誼所謂首顧居下足反居上者也

迷坤彖先迷復上迷復迷昏惑也陰柔晦昧故迷然坤純陰倡始則迷復上六至終而迷者也

冥豫上冥豫升上冥升凡卦之上爲冥天上之位也故豫升上爻之辭皆曰冥

幽履二歸妹二幽人井初幽谷凡卦之初爲幽地下之位也井初幽谷是也履二歸妹二居人位而鄰於初之幽以其志在退隱於下故曰幽人卦位五上爲天初二爲地然五顯而上冥二見而初幽五乃人目所觀之天上則髙出人所觀者之上靑霄逺故曰冥二乃人足所履之地初則深入人所履者之下黃泉黒暗故曰幽

磐桓屯初磐石也已見象例桓木之植於地中者連二字爲義以言其不可動也

次且夬四姤三次且行不進也夬四姤三剛畫化爲柔互巽下畫進退不果者也

蹢躅姤初足不受羈絆跳踉欲走之意

臲卼困上爻一作倪防臲或作隉或作臬卼或作杌人在髙處立而不安也困九五爲互巽之上畫上在互巽之上巽爲木爲髙猶立於髙木之上也凡辭之以連字爲義者四卦共五

坦坦履二愬愬履四翩翩泰四戔戔賁四眈眈逐逐頤四憧憧咸四嗃嗃嘻嘻家人三徐徐困四虩虩啞啞震初蘇蘇震三索索矍矍震上衎衎漸二瑣瑣旅初凡辭之以重字爲義者十七卦共十其義各具經注【案此下有卦名之重字者己見象例二句非原書之文謹刪去辧詳見前】象例占例辭例之說有纂言之所已言而推廣余意者有纂言之所未言而兼存別說者故間有微不同者焉

欽定四庫全書

易纂言外翼卷七

元吳澄撰

變例第十【案變例標目原本脫去小序云以動者尙其變謂蓍之變也述變例第十則此篇蓍法系變例篇無疑謹校補】

筮儀天子之蓍長九尺諸侯七尺大夫五尺士三尺大夫以上其蓍長皆是立筮今凖儀禮大夫立筮儀行之而士之坐筮者可推而用也蓍在韥饌於廟門外西塾之墉下南順所卦者在蓍西主人盛服門內之東西面立有司東面立筮人於外西塾之墉下取蓍韥以左手執之以右手抽上韥並扵左手兼下韥執之進門東東面受命於主人主人命筮人竟筮人退適門外之西西面立一人在筮人前之右東南面立一人在筮人前之左東北面立卦者一人西面坐於筮人之南少西筮人以右手取左手所執上韥執之並取左手所執下韥以右手兼執之以左手取下韥中之五十蓍執之而以右手所執之下韥撃左手所執之蓍執之述命曰假爾泰筮有常某以某事昭告尙其鑑之乃以右手所執之韥授右人又以右手取左手五十蓍之一蓍並授之右人受之納一蓍於下韥中奉韥置於外西塾復位立如初

變之一筮人以左手所執四十九蓍兩手合執之乃以右拇指間開分蓍爲二右手之蓍以授右人左手之蓍以授左人乃以右手於右人手中取一蓍掛於左手小指無名指之閒乃以右手取右人手中之蓍執之於左手而以右手四揲之所揲過之蓍每四以授右人四以下爲余所餘或四或三或二或一扐於左手無名指將指之間又以右手取左人手中之蓍執之於左手而以右手四揲之所揲過之蓍每四亦以授右人四以下爲余所餘或四或三或二或一扐於左手將指食指之間乃以右手並取左手二扐一掛之蓍或五或九以授左人左人受之以畀卦者是爲一變四營而成易者此也卦者受第一變掛扐之蓍從委之於地第一變兩手所揲之餘右餘一左必餘三右餘二左亦餘二右餘三左必餘一二扐幷一掛之蓍得五者凡三除掛一有四者一是謂天一之奇右餘四左亦餘四二扐並一掛之蓍得九者凡一除掛一有四者二是爲地二之偶

變之二筮人於右人之手取揲過之蓍或四十四或四十兩手合執之分而爲二一授右人一授左人於右人手中取一蓍掛於左手小指無名指之間乃取右人手中之蓍執之於左手而以右手四揲之以揲過之蓍授右人所餘或四或三或二或一扐於左手無名指將指之間乃取左人手中之蓍執之於左手而以右手四揲之以揲過之蓍授右人所餘或四或三或二或一扐於左手將指食指之間乃以右手並取左手二扐一掛之蓍或四或八以授左人左人受之以畀卦者是謂二變通一變凡八營卦者受第二變掛扐之蓍橫委之於第一變掛扐之上北本第二變兩手所揲之餘右餘一左必餘二右餘二左必餘一二扐並一掛之蓍得四者凡二不除掛一有四者一是爲天一之奇右餘三右必餘四右餘四左必餘三二扐並一掛之蓍得八者凡二不除掛一有四者二是爲地二之偶

變之三筮人於右人手取揲過之蓍或四十或三十六或三十二兩手合執之分而爲二一授右人一授左人於右人手中取一蓍掛於左手小指無名指之閒乃取右人手中之蓍執之於左手而以右手四揲之以揲過之蓍授右人所餘或四或三或二或一扐於左手無名指將指之間乃取左人手中之蓍執之於左手而以右手四揲之以揲之蓍授右人所餘或四或三或二或一扐於左手將指食指之間乃以右手並取左手二扐一掛之蓍或四或八以授左人左人受之以畀卦者是謂三變通第一變凡十二營卦者受第三變掛扐之蓍又從委之於第二變掛扐之上少南第三變兩手所揲之餘右余左余並同第二變二扐並一掛之蓍得四者凡二不除掛一有四者一是爲天一之奇二扐並一掛之蓍得八者凡二不除掛一有四者二是爲地二之偶一變二變三變凡三掛六扐得天一奇數者以三數倚之謂之參天得地二偶數者以二數倚之謂之兩地一變得五二變得四三變得四是爲三奇參天者三爲九畫奇畫曰老陽一變得五二變得八三變得八或一變得九二變得四三變得八或一變得九二變得八三變得八是謂一奇一偶參天者一兩地者二共爲七畫奇畫曰少陽一變得九二變得八三變得八是謂三偶兩地者三爲六畫偶畫曰老陰一變得九二變得四三變得四或一變得五二變得八三變得四或一變得五二變得四三變得八是謂一偶一奇兩地者一參天者二共爲八畫偶畫曰少陰卦者畫初畫畫畢乃以左手取所委三變掛扐之蓍以右手執之以授左人左人以右手受之

變之四左人以所受掛扐之蓍或十三或十七或二十一或二十五以授筮人右人以所受揲過之蓍或二十四或二十八或三十二或三十六以授筮人筮人受左人右人之蓍共四十九兩手合執之分二掛一揲右一扐揲左再扐以其掛扐之蓍授左人左人以畀卦者並如第一變通前三變凡十六營

變之五筮人取右人手揲過蓍合執之分二掛一揲右一扐揲左再扐以其掛扐之蓍授左人左人以畀卦者並如第二變通前四變凡二十營

變之六筮人取右手揲過之蓍合執之分二掛一揲右一扐揲左再扐以其掛扐之蓍授左人左人以畀卦者並如第三變通前五變凡二十四營卦者畫二畫畢取所受掛扐之蓍以授左人又如前

變之七左人以所受掛扐之蓍右人以所受揲過之蓍授筮人筮人分掛揲扐又如第一第四變通前六變凡二十八營

變之八筮人取右手揲過之蓍分掛揲扐又如第二第五變通前七變凡三十二營

變之九筮人取右手揲過之蓍分掛揲扐又如第三第六變通前八變凡三十六營卦者畫三畫得八卦中之一卦爲六畫之下卦八卦而小成者此也畫三畫畢取所受掛扐之蓍以授左人又如前

變之十左人以所受掛扐之蓍右人以所受揲過之蓍授筮人筮人分掛揲扐又如第一第四第七變通前九變凡四十營

變之十一筮人取右人手揲過之蓍分掛揲扐又如第二第五第八變通前十變凡四十四營

變之十二筮人取右人手揲過之蓍分掛揲扐又如第三第六第九變通前十一變凡四十八營卦者畫四畫畫畢取所受掛扐之蓍以授左人又如前

變之十三左人以所受掛扐之蓍右人以所受揲過之蓍授筮人筮人分掛揲扐又如第一第四第七第十變通前十二變凡五十二營

變之十四筮人取右人手揲過之蓍分掛揲扐又如第二第五第八第十一變通前十三變凡五十六營變之十五筮人取右人手揲過之蓍分掛揲扐又如第三第六第九第十二變通前十四變凡六十營卦者畫五畫畫畢取所受掛扐之蓍以授左人又如前變之十六左人以所受掛扐之蓍右人以所受揲過之蓍授筮人筮人分掛揲扐又如第一第四第七第十第十三變通前十五變凡六十四營

變之十七筮人取右人手揲過之蓍分掛揲扐又如第二第五第八第十一第十四變通前十六變凡六十八營

變之十八筮人取右人手揲過之蓍分掛揲扐又如第三第六第九第十二第十五變通前十七變凡七十二營卦者畫上畫又得八卦中之一畫爲六畫卦之上卦十有八變而成卦者此也卦者取所委掛扐之蓍授左人畫卦於版以授筮人先復有司位筮人以卦進門東東面示主人還就有司位東面旅占右人以其所受揲過之蓍左人以其所受掛扐之蓍於有司位授筮人筮人受之右人於西塾取上下韥授筮人筮人受之以所受右人左人之蓍納於韥中蓋之執以右手執卦於左手進以示主人曰從乃退蓍及所卦者各藏於故所禮畢

易原第十一【案易原標目原本脫去據小序以圗書爲易原必系此篇謹校補】

河圖者羲皇畫卦之前河有龍馬出而馬背之旋毛有此數也其數後一六前二七左三八右四九中五十五奇五偶相配羲皇平日觀於天地人物無非陽奇陰偶兩相對待見河圗之數而有契焉於是作一奇畫以象陽作一偶畫以象陰加而倍之以成八卦又加而倍之以成六十四卦所謂伏羲因河圗而畫八卦者此也以背毛之旋文如圖星者之圓圈故名之曰圖

易繋辭傳曰天一地二天三地四天五地六天七地八天九地十天數五地數五天數二十有五地數三十凡天地之數五十有五此夫子以河圖之數而言也周書顧命曰天球河圗在東序河圖天所降之嘉瑞故傳寫其圖入於天府與國之寶器同藏貴重之也禮記禮運篇曰天不愛道故河出馬圗此記蓋孔門七十子之徒所作亦以河圖爲盛世文明之祥

論語曰河不出圖吾已矣夫夫子傷不遇時而嘆道之不行也

洛書者大禹治水之時洛有神龜出而龜甲之拆文有此數也其數後一前九左三右七右前二左前四右後六左後八中五四方四隅中央其位有九禹平日黙計天道人事之大要其類有九見洛書之數而有契焉於是以天道人事分爲九類品其緩急先後之次以配龜甲一二三四五六七八九之文是爲洪範九疇所謂大禹因洛書而敍九疇者此也以背甲之拆文如書字者之橫畫故名之曰書

周書洪範曰天乃錫禹洪範九疇初一次二次三次四次五次六次七次八次九此箕子以洛書之數而言也荘子外篇曰天有六極五常帝王順之則治逆之則凶九洛之事治成徳備蓋言禹因洛書敍九疇終於六極始於五行五常卽五行也九洛者謂九疇因洛書之九數也治成徳備者謂九疇所該載於國家之治無不完成人身之徳無不具備也

大戴禮記明堂篇曰二九四七五三六一八注云九室法龜文故取此數按戴記明堂篇秦以前之書也隋經籍志以爲安南太守劉熈注注之人在鄭王肅郭象之後自秦亡漢興以來河洛圖書不傳於世人所罕見而注云法龜文其言蓋有所傳受也

漢許愼說文解字一二三亖防����昔黃帝之史蒼頡制字文始於數一二三亖皆積其畫之數而爲文至防則變其文然中央交處四隅盡處其數亦五也六七八九之字乃秦李斯小篆義莫可通今不復得見古文之爲何如龜書之文一爲一二爲二�爲三�爲四防爲五�爲六�爲七�爲八�爲九並如倉頡一二三亖之積畫五六文亦同

邵子曰圓者星也歷紀之數其肇於此乎方者土也畫州井地之法其放於此乎蓋圓者河圖之數方者洛書之文故羲文因之而造易禹箕敍之而作範也員者星也歷紀之數其肇於此乎何謂也曰天之星有五宮東宮蒼龍北宮武西宮白虎南宮朱鳥中宮紫防垣是也五者有中央四邊而無四角無四角故員歷紀之數皆以五起五者五行之一周也五日爲一二其五者十干之一周也十日爲一旬三其五爲一气六其五爲一月九其五爲一節十二其五者干支相乘之一周也十八其五爲一時七十二其五爲一歳每嵗木火土金水各王七十二日是爲五辰凡此歷紀之數皆起於天星五宮之五故曰其肇於此乎方者土也畫州井地之法其放於此乎何謂也曰地之土有九區正東正南正西正北西北東北東南西南及中區是也九者有中央四邊而又有四角有四角故方畫州井地之法皆分爲九以中國方三千里分爲九州此畫州之九也以農田九百畝之地溝之作井字分爲九夫此井地之九也凡此所畫所井之法皆放效地域九區之九故曰其放於此乎圓者河圖之數方者洛書之文何謂也曰河圖洛書者天地所呈自然之瑞河圖之數亦是五位合於天星五宮之圖一六居北者武之星也二七居南者朱鳥之星也三八居東者蒼龍之星也四九居西者白虎之星也五十居中者紫微垣之星也洛書之文亦是九位合於地土九區之方前戴九者正南之土也後履一者正北之土也左身三者正東之土也右身七者正西之土也右肩二者西南之土也左肩四者東南之土也右足六者西北之土也左足八者東北之土也中五者中區之土也羲文因之而造易禹箕敍之而作範何謂也曰河圖之位五每位各有一奇一耦數𨿽十而位止五故羲皇則其奇偶之數畫奇偶之畫一其奇耦而爲初畫倍而二之則爲二畫又倍而四之則爲三畫又倍而八之則爲四畫又倍而十六之則爲五畫又倍而三十二之則爲六畫而卦成矣此則其一奇一偶之數者然也初三四上象東南西北二五象中央此則其中央四旁之位者然也東西南北各一而中有二者旁位之奇偶合中位之奇偶分象北極見南極不見而皆爲中宮之星也洛書之位九每位或一奇或一偶數有九而位亦九故大禹則其一二三四五六七八九之位數而定五行五事八政五紀皇極三徳稽疑庶徴五福六極之次第也造易者羲而並言文作範者禹而並言箕文之易卽羲之易箕之範卽禹之範也

星之五宮圓河圖似之土之九區方洛書似之

漢書五行志劉歆曰伏羲氏繼天而王受河圖則而畫之八卦是也禹治洪水賜洛書法而陳之洪範是也河圗洛書者天降其祥人傳其象周之時河圖與天球寶玉同藏於王府其貴重之也至矣秦漢以來官府旣不收貯學者亦不復見觀劉歆所云本孔安國蓋亦祖述相傳之辭爾非曽親見圗書之象者也後漢鄭注禮記則不識河圖之爲何物及魏何晏集論語注晉人作尙書孔傳顧命洪範兩注𨿽皆用孔劉之說而頗失其意蓋孔劉𨿽不見圗書而謂伏羲則河圖畫八卦禹法洛書陳洪範則圖書自圖書卦範自卦範猶知其爲二而不誤認爲一也若魏儒晉儒則其意直謂周易八卦卽是河圖洪範九疇卽是洛書矣唐孔頴逹易書禮記防宋邢昺論語防亦然且雜取僞書怪誕之說皆由不曾見圖書十數九數之象故也

易繋辭傳河出圖洛出書韓康伯無注孔疏曰孔安國以爲河圖八卦是也洛書九疇是也鄭康成據春秋緯云河以通幹出天苞洛以流坤吐地符河龍圖發洛龜書感河圖有九篇洛書有六篇

書顧命河圖在東序注曰河圖八卦伏羲氏王天下龍馬出河遂則其文以畫八卦謂之河圗疏曰當孔之時爲此說必有書也五行志劉歆亦如此說書洪範天乃錫禹洪範九疇注曰洛神龜負文而出列於背有數至於九禹遂因而第之以成九類疏曰劉歆以爲伏羲則河圖而畫之八卦是也禹法洛書而陳之洪範是也先達共此說龜負洛書經無其事中候及諸緯說黃帝堯舜禹湯文武受圖書之事皆雲龍負圖龜負書緯候之書僞起哀平漢末始有

禮記河出馬圖注曰馬圖龍馬負圖而出也疏曰伏羲有天下龍馬負圖出於河法之畫八卦按中候握河記堯時受河圗龍銜赤文緑色

論語河不出圖注曰孔云河圖八卦是也邢疏曰孔安國以爲河圖卽八卦鄭以爲河圗洛書龜龍銜負而出中候說龍馬銜甲赤文緑色甲似龜背袤廣九尺上有列宿斗正之度帝王紀錄興亡之數

周後漢初儒流專門之學率是口耳授受故凡有文辭可記誦者有傳而無文辭不可記誦者無傳五經皆存而獨樂之一經亡三百五篇詩皆存而獨笙詩之六篇亡蓋以無文辭非可記誦故也若先天古易止有卦畫河圖洛書止有圖像則儒者亦不傳是以漢魏晉唐宋初之儒不見圖書羲易圖書不傳於儒流而方技之家借此篇窺造化乃祕而寶之然歷代方技之人不過泥小術數鮮或探大本原𨿽祕此寶特小用之逮唐亡宋興之際異人挺生有希夷先生陳摶圖南有豪傑之才兼孔老之學從方技家得此三寶當時有穆修種放逰其門故穆得其古易種得其圖書穆傳李之才再傳而至邵雝種傳李漑許堅範諤昌四傳而至劉牧邵得圖書蓋亦穆所傳也其洞徹蘊奧蔑以加矣劉亦發揮圖書而識者未之可焉別論於後

宋祥符間王欽若蠱惑眞宗欲以人力僞作天書眞宗頗入其言一旦忽問老儒杜鎬曰古所謂河出圗洛出書果何事邪鎬對曰聖人以神道設教爾澄按杜鎬一時謾對眞宗因此遂從欽若所敎而成天書之僞蓋君臣問對之言皆是不曾見河圗洛書而又不明其義直以爲馬負一片之圗而出於河龜負一片之書而出扵洛又疑其未必有是事而以爲人之所爲也

歐陽文集曰繋辭云河出圖洛出書聖人則之圖者八卦之文也神馬負之自河而出以授伏羲八卦非人所爲天之所降也又云包犧氏始作八卦然則八卦者人之所爲也河圖不與焉若河圖之說信然乎是天生神馬負八卦出於水中乃天地自然之文爾何假包羲氏作之也歐陽氏文人巨擘惟是不見河圖洛書而承用注疏之說以爲八卦卽河圖也故其立言之謬誤有如此者

王臨川文集河圖洛書義曰圗必出於河而洛不謂之圖書必出於洛而河不謂之書圗以示天道書以示人道也蓋通於天者河而圖者以象言也成像之謂天故使龍負之而其出必於河龍善變而尙變者天道也中於地者洛而書者以法言也效法之謂人故使龜負之而其出必於洛龜善占而尙占者人道也【按此篇永樂大典別捲作陸佃陶山集注云誤載荊公集】歐陽氏王氏二文人皆不見河圖洛書然歐陽氏直以河圗洛書爲無不信圖書故並疑繋詞非孔子所作王氏𨿽以河圖洛書爲有而未嘗見其圖像故以意臆度懸空立言又誤以龍馬之龍爲眞龍也

關子明易曰河圖之文七前六後八左九右洛書之文九前一後三左七右四前左二前右八後左六後右關子明易者宋仁宗時阮逸之所作也種穆得河圖洛書於希夷之家阮逸同時人蓋亦因二家之所傳而得見圖書之象故其言云然

劉牧易象鉤隠圖曰河圖數四十五陳四象而不言五行洛書數五十五演五行而不述四象河圖洛書邵所傳原於穆劉所傳原於種皆得自希夷者也然邵以十爲河圖九爲洛書與夫子箕子所言合而劉則以九爲河圖十爲洛書按劉之資識𨿽凡下而爲人亦質直非敢故易置圖書之名也蓋其初所傳但得二圖不曾分別何者爲圖何者爲書是致混淆而不免差互非劉之罪也今觀鉤隠圖下卷其河圖四象篇於北圖一防一之下圖五防並一而成六於南圖二防二之上圖五防並二而成七於東圖三防三之左圖五防並三而成八於西圖四防四之右圖五防並四而成九則是又以後一六前二七左三八右四九者爲河圖也其龍圖龜書論取孔氏神龜負文而出列於背有數從一至於九之言則是又以從一至九者爲洛書也終是圖九數書十數之說有所不安故前後自相抵牾如此劉牧差互於初傳之時蓋不足怪最是後來朱蔡辧析明白而陋儒猶或循襲愚儒猶或執泥以劉牧之誤者爲是斯其倥侗顓蒙奚異塗塞耳目者哉又按臨川王氏志劉之墓稱其爲饒州軍事推官時師郡守範文正爲兗州觀察推官時從孫復石介學春秋而未嘗稱其易圖豈求志墓時不以此圖聞於王乎抑王見其圖之不足取而不稱之乎今圖之捲端僞作歐陽修序劉君子人也決不自作僞或是其子若弟托人求序而所托之人譔此僞文欺之爾歐陽與阮逸同是一時之人然阮及見圗書而歐陽未及見竊意當時𨿽有一二人得所傳而所傳未廣也歐陽不信圖書豈肯爲劉牧作序況其文卑猥的然可知其非歐陽之筆乎劉著鉤隠之名朱震子易傳亦依劉牧九數之圖十數之書列於易圖之首邵子之學直至乾道淳熈間朱子始推尊之然信從者寡亦未盛行於世也

朱子曰天地間一气分而二則爲陰陽河圖之位一與六居北二與七居南三與八居東四與九居西五與十居中一陰一陽兩其五行而已洛書之位一與九對二與八對三與七對四與六對縱橫皆十五河圖以五生數統五成數而同處其方洛書以五奇數統四偶數而各居其所河圖以生數爲主而六七八九十者因五得數以附於生數一二三四五之外中者主而外者客也洛書以奇數爲主而二四六八者各因其類以附於奇數一三七九之側正者君而側者臣也河圖運行則北水生木東木生火南火生土中土生金西金生水左旋一周而水又生木也洛書運行則一六水克火二七火克金九四金克木三八木克土中五土克水右旋一周而水復克火也河圖洛書者天地自然之文包括造化之妙無窮盡朱子推衍之其說詳矣今擇取其要附著焉

河圖之馬不異於凡馬洛書之龜不異於凡龜初非怪事至今馬背之毛其旋有如星防特其旋無此十數爾至今龜背之甲其坼有如字畫特其坼無此九數爾聖人者出亦不異於常人特其心之所知能盡其性身之所得能踐其形爲法於天下可傳於後世此爲異爾或曰馬毛之旋如星防之圓圈者曰圖龜甲之坼如字畫之縱橫者曰書是矣然傳自希夷者圖書皆作圓圈何也曰三代以後圖書隠晦千有餘年幸而方技家藏之得不冺絕至宋復出亦天之不愛道也然方技家之所取用不過以其數之多寡而已故傳寫洛書與河圖通作圓圈取其省易也如後世以書代篆以擲錢代蓍之類亦取省易云爾但曰圖曰書立名旣異二者自應不同若洛書是圓圈則亦圖也何以謂之書哉且龜甲之上豈應現出圓圈之形鄭樵漁仲通誌序曰河出圖有自然之象洛出書有自然之理天地出此二物以示聖人使百代憲章必本於此而不可偏廢者也鄭氏𨿽非精於河圖洛書之學然其所撰通誌有六書略有圗譜略蓋謂河圖之如星防者爲諸圖形象之祖洛書之如字畫者爲六書文字之宗故曰自然之象自然之理象猶天象之象理猶地理之理也旁窺暗合有見於圖書二名之異故其言亦精當使龜書如舊作字畫而不作圓圈則圖自爲圖書自爲書二種不相紊亂又安有誤以書爲圖誤以圖爲書者哉

右總論河圖洛書

先天方圖【案此圖原本不著篇名據小序云羲皇心契天地自然之易將畫八卦圖出於河爲易之原先天方圎圖所謂自然之易也圓圖及圖說疑脫去惟存此圖謹附於此】

易纂言外翼卷七

欽定四庫全書

易纂言外翼卷八

元吳澄撰易流第十二【案易流標目原本脫去謹據小序校補又案序文述易流系皇極經世太元潛虛九疇數四種今惟存邵子書謹識】

邵子皇極經世書

元防運世嵗月日辰之數

幹之幹

一

元之元一

乾之兌

十二

元之防十二

乾之離

三百六十

元之運三百六十

乾之震

四千三百二十

元之世四千三百二十

乾之巽

十二萬九千六百

元之嵗十二萬九千六百

乾之坎

一百五十五萬五千二百

元之月一百五十五萬五千二百

乾之艮

四千六百六十五萬六千

元之日四千六百六十五萬六千

乾之坤

五億五千九百八十七萬二千

元之辰五億五千九百八十七萬二千

兌之乾

一百六十七億九千六百一十六萬

防之元十二

兌之兌

二千一十五億五千三百九十二萬

防之防一百四十四

兌之離

六萬四百六十六億一千七百六十萬

防之運四千三百二十

兌之震

七十二萬五千五百九十四億一千一百二十萬

會之世五萬一千八百四十

兌之巽

二千一百七十六萬七千八百二十三億三千六百萬

防之嵗一百一十五萬五千二百

兌之坎

二兆六千一百二十一萬三千八百八十億三千二百萬

防之月一千八百六十六萬二千四百

兌之艮

七十八兆三千六百四十一萬六千四百九億六千萬

防之日五億五千九百八十七萬二千

兌之坤

九百四十兆三千六百九十九萬六千九百一十五億二千萬

防之辰六十七億一千八百四十六萬四千

離之乾

二萬八千二百一十一兆九百九十萬七千四百五十六億

運之元三百六十

離之兌

三十三萬八千五百三十三兆一千八百八十八萬九千四百七十二億

運之防四千三百二十

離之離

一千一十五萬五千九百九十五兆六千六百六十八萬四千一百六十億

運之運十二萬九千六百

離之震

一京二千一百八十七萬一千九百四十八兆二十萬九千九百二十億

運之世一百五十五萬五千二百

離之巽

三十六京五千六百一十五萬八千四百四十兆六百二十九萬七千六百億

運之嵗四千六百六十五萬六千

離之坎

四百三十八京七千三百九十萬一千二百八十兆七千五百五十七萬一千二百億

運之月五億五千九百八十七萬二千

離之艮

一萬三千一百六十二京一千七百三萬八千四百二十二兆六千七百一十三萬六千億

運之日一百六十七億九千六百一十六萬

離之坤

一十五萬七千九百四十六京四百四十六萬一千七十二兆五百六十三萬二千億

運之辰二千一十五億五千三百九十二萬

震之乾

四百七十三萬八千三百八十一京三千三百八十三萬二千一百六十一兆六千八百九十六萬億

世之元四千三百二十

震之兌

五千六百八十六萬五百七十六京五百九十八萬五千九百四十兆二千七百五十二萬億

世之會五萬一千八百四十

震之離

一十七垓五百八十一萬七千二百八十一京七千九百五十七萬八千二百八兆二千五百六十萬億

世之運一百五十五萬五千二百

震之震

二百四垓六千九百八十萬七千三百八十一京五千四百九十三萬八千四百九十九兆七百二十萬億

世之世一千八百六十六萬二千四百

震之巽

六千一百四十垓九千四百二十二萬一千四百四十六京四千八百一十五萬四千九百七十二兆一千六百萬億

世之嵗五億五千九百八十七萬二千

震之坎

七萬三千六百九十一垓三千六十五萬七千三百五十七京七千七百八十五萬九千六百六十五兆九千二百萬億

世之月六十七億一千八百四十六萬四千

震之艮

二百二十一萬七百三十一垓一千九百七十二萬七百三十三京三千五百七十八萬九千九百七十七兆六千萬億

世之日二千一十五億五千三百九十二萬

震之坤

二千六百五十二萬八千八百七十垓三千六百六十四萬八千八百京二千九百四十七萬九千七百三十一兆二千萬億

世之辰二萬四千一百八十六億四千七百四萬

巽之乾

七秭九千五百八十六萬六千一百一十垓九千九百四十六萬四千八京八千四百三十九萬一千九百三十六兆

嵗之元十二萬九千六百

巽之兌

九十五秭五千三十九萬三千三百三十一垓九千三百五十六萬八千一百六京一千二百七十萬三千二百三十二兆

嵗之防一百五十五萬五千二百

巽之離

二千八百六十五秭一千一百七十九萬九千九百五十八垓七百四萬三千一百八十三京八千一百九萬六千九百六十兆

嵗之運四千六百六十五萬六千

巽之震

三萬四千三百八十一秭四千一百五十九萬九千四百九十六垓八千四百五十一萬八千二百五京七千三百一十六萬三千五百二十兆

嵗之世五億五千九百八十七萬二千

巽之巽

一百三萬一千四百四十二秭四千七百九十八萬四千九百五垓三千五百五十四萬六千一百七十一京九千四百九十萬五千六百兆

嵗之嵗一百六十七億九千六百一十六萬

巽之坎

一千二百三十七萬七千三百九秭七千五百八十一萬八千八百六十四垓二千六百五十五萬四千六十京三千八百八十六萬七千二百兆

嵗之月二千一十五億五千三百九十二萬

巽之艮

三壤七千一百三十一萬九千二百九十二秭七千四百五十六萬五千九百二十七垓九千六百六十二萬一千九百一京六千六百一萬六千兆

嵗之日六萬四百六十六億一千七百六十萬

巽之坤

四十四壤五千五百八十三萬一千五百一十二秭九千四百七十九萬一千一百三十五垓五千九百四十六萬二千八百一十九京九千二百一十九萬二千兆

嵗之辰七十二萬五千五百九十四億一千一百

二十萬

坎之乾

一千三百三十六壤七千四百九十四萬五千三百八十八秭四千三百七十三萬四千六十七垓八千三百八十八萬四千五百九十七京六千五百七十六萬兆

月之元一百五十五萬五千二百

坎之兌

一萬六千四十壤九千九百三十四萬四千六百六十一秭二千四百八十萬八千八百一十四垓六百六十一萬五千一百七十一京八千九百一十二萬兆

月之會一千八百六十六萬二千四百

坎之離

四十八萬一千二百二十九壤八千三十三萬九千八百三十七秭四千四百二十六萬四千四百二十一垓九千八百四十五萬五千一百五十六京七千三百六十萬兆

月之運五億五千九百八十七萬二千

坎之震

五百七十七萬四千七百五十七壤六千四百七萬八千四十九秭三千一百一十七萬三千六十三垓八千一百四十六萬一千八百八十京八千三百二十萬兆

月之世六十七億一千八百四十六萬四千

坎之巽

一溝七千三百二十四萬二千七百二十九壤二千二百三十四萬一千四百七十九秭三千五百一十九萬一千九百一十四垓四千三百八十五萬六千四百二十四京九千六百萬兆

月之嵗二千一十五億五千三百九十二萬

坎之坎

二十溝七千八百九十一萬二千七百五十壤六千八百九萬七千七百五十二秭二千二百三十萬二千九百七十三垓二千六百二十七萬七千九十九京五千二百萬兆

月之月二萬四千一百八十六億四千七百四萬

坎之艮

六百二十三溝六千七百三十八萬二千五百二十壤四千二百九十三萬二千五百六十六秭六千九百八萬九千一百九十七垓八千八百三十一萬二千九百八十五京六千萬兆

月之日七十二萬五千五百九十四億一千一百

二十萬

坎之坤

七千四百八十四溝八百五十九萬二百四十五壤一千五百一十九萬八百秭二千九百七萬三百七十四垓五千九百七十五萬五千八百二十七京二千萬兆

月之辰八百七十萬七千一百二十九億三千四

百四十萬

艮之乾

二十二萬四千五百二十二溝五千七百七十萬七千三百五十四壤五千五百七十二萬四千八秭七千二百一十一萬一千二百三十七垓九千二百六十七萬四千八百一十六京

日之元四千六百六十五萬六千

艮之兌

二百六十九萬四千二百七十溝九千二百四十八萬八千二百五十四壤六千八百六十八萬八千一百四秭六千五百三十三萬四千八百五十五垓一千二百九萬七千七百九十二京

日之會五億五千九百八十七萬二千

艮之離

八千八十二萬八千一百二十七溝七千四百六十四萬七千六百四十壤六千六十四萬三千一百三十九秭六千四萬五千六百五十三垓六千二百九十三萬三千七百六十京

日之運一百六十七億九千六百一十六萬

艮之震

九澗六千九百九十三萬七千五百三十二溝九千五百七十七萬一千六百八十七壤二千七百七十一萬七千六百七十五秭二千五十四萬七千八百四十三垓五千五百二十萬五千一百二十京

日之世二千一十五億五千三百九十二萬

艮之巽

二百九十澗九千八百一十二萬五千九百八十八溝七千三百一十五萬六百一十八壤三千一百五十三萬二百五十六秭一千六百四十三萬五千三百六垓五千六百一十五萬三千六百京

日之嵗六萬四百六十六億一千七百六十萬

艮之坎

三千四百九十一澗七千七百五十一萬一千八百六十四溝七千七百八十萬七千四百一十九壤七千八百三十六萬三千七十三秭九千七百二十二萬三千六百七十八垓七千三百八十四萬三千二百京

日之月七十二萬五千五百九十四億一千一百

二十萬

艮之艮

一十萬四千七百五十三澗二千五百三十五萬五千九百四十三溝三千四百二十二萬二千五百九十三壤五千八十九萬二千二百一十九秭一千六百七十一萬三百六十二垓一千五百二十九萬六千京

日之日二千一百七十六萬七千八百二十三億

三千六百萬

艮之坤

一百二十五萬七千三十九澗四百二十七萬一千三百二十溝一千六十七萬一千一百二十二壤一千七十萬六千六百三十秭五十二萬四千三百四十五垓八千三百五十五萬二千京

日之辰二兆六千一百二十一萬三千八百八十

億三千二百萬

坤之乾

三千七百七十一萬一千一百七十一澗二千八百一十三萬九千六百三溝二千一十三萬三千六百六十三壤二千一百一十九萬八千九百秭一千五百七十三萬三百七十五垓六百五十六萬京

辰之元五億五千九百八十七萬二千

坤之兌

四正五千二百五十三萬四千五十五澗三千七百六十七萬五千二百三十八溝四千一百六十萬三千九百五十八壤五千四百三十八萬六千八百一秭八千八百七十六萬四千五百垓七千八百七十二萬京

辰之防六十七億一千八百四十六萬四千

坤之離

一百三十五正七千六百二萬一千六百六十一澗三千二十五萬七千一百五十二溝四千八百一十一萬八千七百五十六壤三千一百六十萬四千五十六秭六千二百九十三萬五千二十三垓六千一百六十萬京

辰之運二千一十五億五千三百九十二萬

坤之震

一千六百二十九正一千二百二十五萬九千九百三十五澗六千三百八萬五千八百二十九溝七千七百四十二萬五千七十五壤七千九百二十四萬八千六百七十九秭五千五百二十二萬二百八十三垓三千九百二十萬京

辰之世二萬四千一百八十六億四千七百四萬

坤之巽

四萬八千八百七十三正六千七百七十九萬八千六十八澗九千二百五十七萬四千八百九十三溝二千二百七十五萬二千二百七十三壤七千七百四十六萬三百八十六秭五千六百六十萬八千五百一垓七千六百萬京

辰之嵗七十二萬五千五百九十四億一千一百

二十萬

坤之坎

五十八萬六千四百八十四正一千三百五十七萬六千八百二十七澗一千八十九萬八千七百一十八溝七千三百二萬七千二百八十五壤二千九百五十二萬四千六百三十八秭七千九百三十萬二千二十一垓一千二百萬京

辰之月八百七十萬七千一百二十九億三千四

百四十萬

坤之艮

一千七百五十九萬四千五百二十四正七百三十萬四千八百一十三澗二千六百九十六萬一千五百六十一溝九千八十一萬八千五百五十八壤八千五百七十三萬九千一百六十三秭七千九百六萬六百三十三垓六千萬京

辰之日二兆六千一百二十一萬三千八百八十

億三千二百萬

坤之坤

二載一千一百一十三萬四千二百八十八正八千七百六十五萬七千七百五十九澗二千三百五十三萬八千七百四十二溝八千九百八十二萬二千七百六壤二千八百八十六萬九千九百六十五秭四千八百七十二萬七千六百三垓二千萬京

辰之辰三十一兆三千四百五十六萬六千五百

六十三億八千四百萬

元防運世嵗月日辰之數如前此邵子用易六十四卦之數也一二三四五六七八九十百千按朱子儀禮經通解鐘律篇紀律之寸分云凡數準令式借用大字今於六十四卦之數亦從其例庶寫免致差訛【案卦數原本仍不用大字今從其舊】

萬萬曰億萬萬億曰兆萬萬兆曰京萬萬京曰垓萬萬垓曰秭萬萬秭曰壤萬萬壤曰溝萬萬溝曰澗萬萬澗曰正萬萬正曰載萬萬載曰極以上諸大數依九章算法

聲律辟翕音呂淸濁之數

幹之幹

日日聲平之一辟

多良千刀妻宮心●●●

數十其三無聲

乾之兌

日月聲平之二翕

禾光元毛衰龍○●●●

數十其三無聲

乾之離

日星聲平之三辟

開丁臣牛○魚男●●●

數十其三無聲

乾之震

日辰聲平之四翕

回兄君○烏○●●●

數十其三無聲

兌之乾

月日聲上之一辟

可兩典早子孔審●●●

數十其三無聲

兌之兌

月月聲上之二翕

火廣犬寶○甬○●●●

數十其三無聲

兌之離

月星聲上之三辟

宰井引斗○鼠坎●●●

數十其三無聲

兌之震

月辰聲上之四翕

每永允○水虎○●●●

數十其三無聲

離之乾

星日聲去之一辟

个向旦孝四眾禁●●●

數十其三無聲

離之兌

星月聲去之二翕

化況半報帥用○●●●

數十其三無聲

離之離

星星聲去之三辟

愛亙艮奏○去欠●●●

數十其三無聲

離之震

星辰聲去之四翕

退瑩巽○貴兔○●●●

數十其三無聲

震之乾

辰日聲入之一辟

舌○○嶽日○○●●●

數十其三無聲

震之兌

辰月聲入之二翕

八○○霍骨○十●●●

數十其三無聲

震之離

辰星聲人之三辟

○○○六徳○○●●●

數十其三無聲

震之震

辰辰聲入之四翕

○○○玉北○妾●●●

數十其三無聲

聲一二三四之一

多【麻○○】可【馬○○】个【禡○○】舌【○○○】借

禾【歌戈】

火【哿果】

化【个過】

八【曷末】

借

開【咍】

宰【海】

愛【代】

○【覺藥鐸】借

回【灰】

每【賄】

退【隊】

○【昔錫職】借

聲一二三四之二

良【○】

兩【○】

向【○】

○【○】

正

光【寒桓】

廣【旱緩】

況【翰換】

○【曷末】

正

丁【江陽唐】井【講養蕩】亙【絳漾宕】○【覺藥鐸】正

兄【淸靑蒸】永【靜迥拯】瑩【映勁徑證】○【昔錫職】正

聲一二三四之三

千【刪山】

典【澘彥】

旦【諌澗】

○【轄】

正

元【臻元痕先仙】犬【阮狼銑狝】半【願恨震綫】○【櫛月屑薛】正

臣【貞殷】

引【軫隠】

艮【震焮】

○【質迄】

正

君【諄文魂】允【凖吻混】巽【問恩稕】○【術物沒】正

聲一二三四之四

刀【肴】

早【巧】

孝【效】

嶽【葉帖洽業法】借

毛【蕭宵豪】寶【篠小皓】報【嘯】

霍【合盍】

借

牛【矦】

斗【厚】

奏【候】

六【】

借

○【尢幽】

○【有黝】

○【有幼】

玉【緝】

借

聲一二三四之五

妻【佳皆】

子【蠏駭】

四【泰卦怪夬】日【轄】

借

衰【齊】

○【薺】

帥【霽祭廢】骨【櫛月屑薛】借

○【支脂之微】○【紙防止尾】○【寘至志未】徳【質迄】

借

【追】

水【髓】

貴【粹】

北【術物沒】借

聲一二三四之六

宮【庚耕登】孔【梗耿等】眾【諍登】

○【陌麥徳】正

龍【東冬鐘】甬【董腫】

用【送宋用】○【屋沃燭】正

魚【○】

鼠【○】

去【○】

○【陌麥徳】正

烏【魚虞模】虎【語麌姥】兔【禦遇暮】○【屋沃燭】

借

聲一二三四之七

心【森】

審【怎】

禁【諧】

○【】

正○【侵】

○【寢】

○【沁】

十【緝】

正男【鹽添減街嚴凡】坎【琰忝儼豏檻範】欠【闞艷防釅陷鑑梵】○【葉帖洽狎業乏】正○【覃談】

○【感敢】

○【勘】

妾【合盍】

正

聲一二三四之八

●

●

●

●

●

●

●

●

●

●

●

●

●

●

●

●

聲一二三四之九

●

●

●

●

●

●

●

●

●

●

●

●

●

●

●

●

聲一二三四之十

●

●

●

●

●

●

●

●

●

●

●

●

●

●

●

●

坤之坤

水水音開之一淸

古黒安夫卜東乃走思■■■

數十二其三無音

坤之艮

水火音開之二濁

�黃�父步兌內自寺■■■

數十二其三無音

坤之坎

水土音開之三淸

坤五母武普土老艸�■■■

數十二其三無音

坤之巽

水石音開之四濁

�吾目文旁同鹿曹�■■■

數十二其三無音

艮之坤

火水音之一淸

甲花亞法百丹防哉三山莊卓

數十二俱有音

艮之艮

火火音之二濁

�華爻凡白大南在�士乍宅

數十二俱有音

艮之坎

火土音之三淸

巧瓦馬晚朴貪冷采��義圻

數十二俱有音

艮之巽

火石音之四濁

�牙防萬排覃犖才��崇荼

數十二俱有音

坎之坤

土水音收之一淸

九香乙�丙帝女足星手震中

數十二俱有音

坎之艮

土火音收之二濁

近雄王�弟年匠象石�直

數十二俱有音

坎之坎

土土音收之三淸

邱仰美�品天呂七�耳赤醜

數十二俱有音

坎之巽

土石音收之四濁

幹月睂�平田離全�二辰呈

數十二俱有音

巽之坤

石水音閉之一淸

癸血一飛必■■■■■■■

數十二其七無音

巽之艮

石火音閉之二濁

揆賢寅吠鼻■■■■■■■

數十二其七無音

巽之坎

石土音閉之三淸

棄�米尾匹■■■■■■■

數十二其七無音

巽之巽

石石音閉之四濁

蚪堯民未瓶■■■■■■■

數十二其七無音

音一二三四之一

古【見斤堅】甲

九

癸

�【○��】�

近

揆

坤【溪輕牽】巧

邱

棄

�【芹勤虔】�

幹

蚪

音一二三四之二

黒【曉欣掀】花

香

血

黃【匣刑賢】華

雄

賢

五【���】瓦

仰

�

吾【疑銀研】牙

月

堯

音一二三四之三

安【影因煙】亞

乙

一

�【諭寅焉】爻

王

寅

母【���】馬

美

米

目【明民眠】防

省

民

音一二三四之四

夫【敷薰暄】法

�

飛

父【奉墳煩】凡

�

吠

武【威緼淵】晚

�

尾

文【徽云員】萬

�

未

音一二三四之五

卜【幫賓邊】百

丙

必

步【���】白



鼻

普【滂繽偏】朴

品

匹

旁【並貧便】排

平

瓶

音一二三四之六

東【端丁顚】丹

帝

■

兌【���】大

弟

■

土【透汀天】貪

天

■

同【定亭田】覃

田

■

音一二三四之七

乃【���】防

女

■

內【泥�年】南

年

■

老【���】冷

呂

■

鹿【來鄰連】犖

離

■

音一二三四之八

走【精津煎】哉

足

■

自【���】在

匠

■

艸【淸親千】采

七

■

曹【從秦前】才

全

■

音一二三四之九

思【心新先】三

星

■

寺【斜涎】�

象

■

�【���】�

�

■

�【元危元】�

�

■

音一二三四之十

■【審申羶】山

手

■

■【禪辰禪】士

石

■

■【���】�

耳

■

■【日人然】�

二

■

音一二三四之十一

■【照眞氈】莊

震

■

■【君君防】卓

中

■

■【���】乍

�

■

■【穿嗔嘽】義

赤

■

音一二三四之十二

■【澄陳纏】崇

辰

■

■

宅

直

■

■【缺囷圈】坼

醜

■

■【羣羣拳】荼

呈

■

聲律辟翕音呂淸濁之數如前此邵子用易三十二卦之數也

乾兌離震相乘而十六爲平上去入之辟翕坤艮坎巽相乘而十六爲開收閉之淸濁聲以干兌離震四卦自乘而不乘坤艮坎巽音以坤艮坎巽四卦自乘而不乘乾兌離震其用者三十二卦不用者三十二卦

十六數八數四數二數

生生

生長

生收

生藏

長生

長長

長收

長藏

收生

收長

收收

收藏

藏生

藏長

藏收

藏藏

皇皇

皇帝

皇王

皇霸

帝皇

帝帝

帝王

帝霸

王皇

王帝

王王

王霸

霸皇

霸帝

霸王

霸霸

士士

士農

士工

士商

農士

農農

農工

農商

工士

工農

工工

工商

商士

商農

商工

商商

飛飛

飛走

飛木

飛艸

走飛

走走

走木

走艸

木飛

木走

木木

木艸

艸飛艸走

艸木艸艸

聖人作易初畫爲兩儀一加爲四象再加爲八卦三加爲十六四加爲三十二五加至六十四而數備矣

邵子之書數必以四四又乘四則爲十六如時之爲生長收藏君之爲皇帝王覇民之爲士農工商物之爲飛走木艸凡事皆然此類不一蓋與易三加爲十六之數同也

幹太陽日

暑性

目

兌太陰月

寒情

耳

離少陽星

晝形

鼻

震少陰辰

夜體

口

巽少剛石

雷木

气

坎少柔土

露艸

味

艮太剛火

風飛

色

坤太柔水

雨走

聲

凡若此類蓋與易再加爲八卦之數同也

春

易

道

化

仁

聖

夏

書

徳

教

禮

賢

秋

詩

功

勸

義

才

冬

春秋力

率

智

術

凡若此類蓋與易一加爲四象之數同也

天動

變

感

用

心

地靜

化

應

體

迹

凡若此類蓋與易初畫爲兩儀之數同也

坤太柔

由動靜而爲陽陰剛柔易之兩儀生四象也由陽陰剛柔而爲太陽太陰少陽少陰少剛少柔太剛太柔易之四象生八卦也

易纂言外翼卷八

