

欽定四庫全書

經部一

紫巖易

易

提要

【臣】等謹案紫巖易傳十卷宋張浚撰紫巖者浚自號也其曽孫獻之跋云忠獻公潛心於易嘗爲之傳前後兩著稿親題第二稿云此本攺正處極多紹興戊寅四月六日某書始爲定本矣獻之嘗繕錄之附以讀易說通爲十卷藏之於家據此則說一卷似獻之所續附者然考獻之是跋在嘉定庚辰而朱子作浚行狀已稱有易解及說共十卷則獻之特繕錄而已未嘗編次也其書立言醇粹凡說陰陽動靜皆適於義理之正末一卷卽所謂說胡一桂議其専主劉牧今觀所論河圖信然朱子不取牧說而作浚行狀但稱尢深於易春秋論孟不言其易出於牧殆諱之歟乾隆四十五年九月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

紫巖易傳卷一

宋張浚撰

上經

【幹下幹上】

乾元亨利貞

乾道也元亨利貞徳也道一也徳有四焉自然之理自然之序自然之數不可易也故夫數者一二三四是也數至四而備矣合之爲十別之爲五莫非自然故夫天有四時地有四方人有四端五實周流乎中五者皇極之中道也乾道也乾以中運元亨利貞終始不息生化之功於是乎出元以始之亨以通之利以裁之貞以固之天人之理無餘蘊矣

初九潛龍勿用

陽潛於一靜養之功不可不謹說之築巖尹之耕野望之釣渭顏子之陋巷大舜之深山皆勿用也而虞舜之徳正配幹周文實法舜

九二見龍在田利見大人

三畫一爲天二爲地三爲人有天斯有地有地斯有人以數言也六畫一二爲地三四爲人五六爲天天處乎上地處乎下人處乎中以位言也見龍在田其徳著見言行之修巳聞於時不有應也徳罔克施利見大人志可行矣舜三徙成都利見於堯其此時乎

九三君子終日幹幹夕惕若厲無咎

天地設位能以人成幹至於三三才備具君子觀進徳修業以配天地幹幹動罔非天也旣惕且厲畏天之誠見於此矣徳業其有不大哉𨿽然君子何惕君子出而同人蓋將與天下共其憂是以惕幹三四不言龍龍之在人其變莫測不可以形求舜由仁義行聞善言善行若決江河莫之能禦幹幹也

九四或躍在淵無咎

四陽旣壯其气上逹徳成於內天其察之故或躍下應初九正靜之心不忘修已故在淵書記舜元徳升聞莊子謂受命於天惟舜獨也正或躍在淵也

九五飛龍在天利見大人

虞舜於是不得巳而紹堯之統矣舜豈以得天下爲心哉有若飛龍勢莫可禦夫徳同於天然後能霈天之澤聖人修徳於身積非一日時至徳行孰不觀化而被恵邪禹稷契臯陶之徒相與出而輔舜見大人之利莫尙於此

上九亢龍有悔

過中故亢九而六之天地之數將窮於是聖賢處此猶難也而況其下者乎蓋居富貴極至之地耳目之所感移意气之所動蕩有不可勝言者矣故有悔云

用九見羣龍無首吉

聰明聖智守以愚貴爲天子守以謙富有天下守以儉皆用九之道九復爲一羣龍畢應行中正不自尊貴爲吉孰大帝庸作歌其在是歟

彖曰大哉乾元萬物資始乃統天雲行雨施品物流形大明終始六位時成時乘六龍以禦天干道變化各正性命保合大和乃利貞首出庶物萬國咸寧

萬物皆出乎一一气之運形以之統雲行雨施功用出矣自乾而坎自坎而艮生生化化終始無窮理旣大明位斯時定幹何爲哉乘此六陽之气均調造化遲速進退制之在我元亨之功於是爲大乾道變化聖人贊幹之功也幹之變化聖人成之聖人正心誠意以黙贊乾元變化代興凡物有生各得其正天地大和參之爲一利貞行矣首出庶物萬國咸寧不亦宜乎乾元之徳至是而備四徳分之爲四合之爲一於一之中四以之行

曰天行健君子以自彊不息

天以誠運其行至健生物大功自是流出君子法天去僞存誠求以自彊自彊而後能不息記曰不息則久久則悠逺悠逺則博厚博厚則髙明且夫君子之所不息者何道曰善道也君子勉於爲善生物之徳可以配天功用大矣

潛龍勿用陽在下也

見龍在田徳施普也

終日幹幹反復道也

陽之生數中於三三三而九其變無窮故幹之九三有通變不息之道反復道謂心念之所起無須臾而離於道上下互體俱幹爲幹幹爲反復道乾道也三位在辰爲終日

或躍在淵進無咎也

進不失正何咎之有惟靜故正幹體具天一成數四應初爲在淵居下卦上爲躍

飛龍在天大人造也

九五得陽數正中數與徳符斯可以大有爲於天下蓋龍至於五而徳全徳全故能變能化其道若神而功利所及者大

亢龍有悔盈不可久也

盈則失天人之心夫盈天道所虧地道所變鬼神所害人道所惡是安能久哉有大物者必用謙謙斯亨亨斯有終矣

用九天徳不可爲首也

髙其目而下其耳者匪天也夫有爲首之心天下孰告以善道何以主利萬物而配天之徳也

文言曰元者善之長也亨者嘉之防也利者義之和也貞者事之幹也君子體仁足以長人嘉防足以合禮利物足以和義貞固足以干事君子行此四徳者故曰乾元亨利貞

仁者人之本心也體之在我天下歸仁故曰體仁足以長人萬善積於中則動皆中禮故曰嘉防足以合禮我之爲義本以利物何往而不適其宜也故曰利物足以和義天下之動貞夫一貞固而事業其有不立乎故曰貞固足以干事不言智而言貞惡夫智容有不貞者貞固而其爲智也大矣

初九曰潛龍勿用何謂也子曰龍徳而隱者也不易乎世不成乎名遁世無悶不見是而無悶樂則行之憂則違之乎其不可防潛龍也

紆朱懷金不足以移顏氏之樂與以天下不足以攺夷齊之操曰不易乎世知我者天夫何悶所樂在道夫何憂

九二曰見龍在田利見大人何謂也子曰龍徳而正中者也庸言之信庸行之謹閒邪存其誠善世而不伐徳博而化易曰見龍在田利見大人君徳也

中之用大矣言靡不信行靡不謹自然之符莫可掩也君子方且閒邪於耳目所聞見以內守其誠謂夫有而爲之不可易耳閒邪而誠自存曰閒邪存其誠善世不伐謙徳行也徳博而化人心格也一則潛二則見爲言行上下俱陽爲閒邪一在中爲存誠初二皆地位二位近人爲田爲善世爲博二陰數爲不伐

九三曰君子終日幹幹夕惕若厲無咎何謂也子曰君子進徳修業忠信所以進徳也修辭立其誠所以居業也知至至之可與幾也知終終之可與存義也是故居上位而不驕在下位而不憂故幹幹因其時而惕𨿽危無咎矣

三四位在人人道以徳業爲大忠信則不欺於天人故徳進修辭立誠則有以感動天下心故業修知至至之以內充幹徳故可與幾知終終之以外盡臣節故可與存義文王在則然詩曰惟此文王小心翼翼文王𨿽危無咎矣

九四曰或躍在淵無咎何謂也子曰上下無常非爲邪也進退無恆非離羣也君子進徳修業欲及時也故無咎

自三而四卦體於是分發上下進退義夫君子進而有爲豈曰富貴是圖而爲一巳私計哉蓋將以大其徳業而生利萬物於天下其心合天其身何咎且四陽用事萬物發生君子體之安可失也

九五曰飛龍在天利見大人何謂也子曰同聲相應同气相求水流濕火就燥雲從龍風從虎聖人作而萬物覩本乎天者親上本乎地者親下則各從其也水火之於濕燥以气求也風雲之於龍虎以聲應也水火以相制爲用有君臣交修之道風雲以相感爲用有君臣遇合之道聖人有作如日在天萬物畢照凡以得聖臣爲之輔若水火風雲之流從耳故上治則日月星辰得其序下治則鳥獸艸木順其性天地之間豈容有失其道理者哉幹五備皇極數水火金木之象具其中

上九曰亢龍有悔何謂也子曰貴而無位髙而無民賢人在下位而無輔是以動而有悔也

無正位曰無位變坤陰曰無民民逺之賢去之動悔固宜矣嗚呼爲君者其戒於亢哉

潛龍勿用下也

見龍在田時舍也

因時而動動得所居生利之功於是乎出

終日幹干行事也

至誠不息以應於天曰行事

或躍在淵自試也

視吾徳之所格者何如曰自試聖賢以生利萬物爲心不以一已爲心其自試也非私巳也

飛龍在天上治也

亢龍有悔窮之災也

九六之數俱窮故災

乾元用九天下治也

潛龍勿用陽气潛藏

見龍在田天下文明

徳化之所格致

終日幹幹與時偕行

或躍在淵乾道乃革

幹至三而內卦之體具自四以往離乎人而進乎天矣乾道至是而變

飛龍在天乃位乎天徳

徳同於天曰天徳聖人撫有天下以徳不以

亢龍有悔與時偕極

乾元用九乃見天則

惟天爲大惟堯則之以天爲則烏乎亢故夫天運以中聖人有爲亦曰中而已

乾元者始而亨者也利貞者性情也幹始能以美利利天下不言所利大矣哉

四徳緫於元成於貞貞其至矣乎利天下萬物之道自是而出若性情之相爲用也是爲美利而乾元所以爲大君子貴貞用能利物

大哉幹乎剛健中正純粹精也六爻發揮旁通情也時乘六龍以禦天也雲行雨施天下平也

剛健中正徳也純粹精徳之幾於道也幹六陽錯雜於六十四卦之間而天地萬物之情靡不該貫其中曰旁通情乘六龍以調節天地之正曰以禦天雲行雨施天徳行矣天下之所以平也天徳以澤物爲大

君子以成徳爲行日可見之行也潛之爲言也隱而未見行而未成是以君子弗用也

徳不成無以孚天人之心君子欽畏天道是以貴於潛也

君子學以聚之問以辯之寛以居之仁以行之易曰見龍在田利見大人君徳也

君子之成其徳如是學問以求益寛仁以躬行君徳備矣

九三重剛而不中上不在天下不在田故幹幹因其時而惕𨿽危無咎矣

周公思兼三王以施四事則然

九四重剛而不中上不在天下不在田中不在人故或之或之者疑之也故無咎

天地以位言中不在人謂徳進於天也文王有君民之大徳有事君之小心卒免羑里之難其用是道歟

夫大人者與天地合其徳與日月合其明與四時合其序與鬼神合其吉凶

天地之徳莫大乎生大人生萬物之徳配天地曰與天地合其徳與日月合其明無不照也與四時合其序無不均也與神合其吉凶無不當也大人建用中徳自然之合莫可致詰矣

先天而天弗違後天而奉天時天且弗違而況於人乎況於鬼神乎

道有以財成之於先政有以欽承之於後聖人與天爲一天其違之人受命於天者也鬼神依人而行者也其性其心其情其理惟一耳天且弗違人其有不格享者哉

亢之爲言也知進而不知退知存而不知亡知得而不知喪其惟聖人乎知進退存亡而不失其正者其惟聖人乎

進有退之道存有亡之理得有喪之幾惟亢則天下之善言不聞而莫有輔之者方且偃然自謂如日之在天禍亂之生可勝諱邪聖人誠立於身學充乎內羣賢應之中徳以大用能有思有爲罔不歸正治道之永配天無極也聖人所以至此凡以知進退存亡疊相消長而能常守其貞耳噫有大物者可不勉夫貞哉

【坤下坤上】

坤元亨利牝馬之貞

坤道貴順坤所謂順順於道非順於事牝馬取順義而牝馬之貞有載重致逺之功必曰貞云者聖人惡夫順而背於道不足與有爲於時者也坤數二爲牝馬

君子有攸往先迷後得主

聽唱而應臣之事也然唱之不以道亦可應乎坤之先迷厥旨安在哉其戒夫君心未格而彊之以難行者邪君子必先正君君正道合上以正而唱下以正而應得主之道莫加於此矣學者不可不辯

利西南得朋東北喪朋

自午而進陰日以長曰得朋自子而進陰日以消曰喪朋蓋君造始臣代終人臣立事建業以有爲於下失朋儕之助有不能獨勝其任者矣故西南以得朋爲利若夫立於本朝左右天子茍非絕忘私以充盡夫大公至正之道知有國家而不知有身知有君而不知有臣其何以上得君心相與合徳以治天下哉然則得朋臣之職也喪朋臣之心也以是心行是職庶幾足以體坤之道非曰今日得之明日喪之也故夫喪朋云者喪其私云耳歸功以報於上持美以效於君但見君徳而莫或有専事擅權之咎曰東北喪朋爲臣如此不亦善歟

安貞吉

順道喪朋以安其貞生物之功斯爲大吉孰甚焉

曰至哉坤元萬物資生

大無不包至則隨之萬物賦形曰資生

乃順承天

幹以一唱坤以二應其道順其承以貞

坤厚載物徳合無疆

徳厚故莫測其分量

含光大品物咸亨

蘊蓄於中者旣發見於外者必大是以君子貴積徳也積徳而泰治可致

牝馬地行地無疆

其性順其才健牝馬之貞如是徒順而巳何貴夫馬哉

柔順利貞君子攸行

柔順不貞則將阿諛諂佞爲天下萬物之害君子戒之

先迷失道後順得常

失弼亮之道得正靜之常

西南得朋乃與行東北喪朋乃終有慶

陰與陰爲曰行生化之功始終不息曰有慶

安貞之吉應地無疆

臣道至是而配乎地

曰地勢坤君子以厚徳載物

地自上而下其勢至順不復有閒君子體之順於天順於道順於理順於人無所不順而徳積厥躬足以安養萬物矣不亦大乎

初六履霜堅冰至曰履霜堅冰陰始凝也馴致其道至堅冰也

方陰初生而有履霜之戒聖人其知幾矣乎蓋一念之起發之防防流之江河況夫不善之迹已發見於外者哉馴致大惡無難也聖人謹禮內以正身外以正人辯之不蚤蓋非所患嗚呼君臣之間誠難也用察則近於疑疑心一生何以共事惟夫以禮正身而又以正人不待察察而姦邪無所隱其情矣

六二直方大不習無不利曰六二之動直以方也不習無不利地道光也

坤有靜厚之徳而六二得中於內所養博大故動而見於事業其直可以上通於天其方可以下法於地直自敬來𨿽闇室不欺也方自義來𨿽死生不變也惟直故方惟直方故大吁爲臣若坤六二又安有欺天失節之事哉事業之大復何疑也且君子以敬義而行乎內外其設施注措罔不悉契天人之心矣尙何待於習而後利邪奇之而一耦之而四爲直方二火數爲地道光

六三含章可貞或從王事無成有終曰含章可貞以時發也或從王事知光大也

先事則迷三用含章含章蓋推美以效之君而不自暴耀於外者得臣道之貞矣書曰爾有嘉謀嘉猷則入告爾後於內爾乃順之於外曰斯謀斯猷惟我後之徳嗚呼臣人咸若時惟良顯哉夫古人豈固爲是區區者乎以謂道之不通於君而君心未孚𨿽欲行之天下孰與格化故美徳善政必歸之君而弗敢成蓋將使吾君身自行之吾知或從王事以續終於後而已或不一之辭所從者非一也君子行此是以恵澤加於天下令聞傳於後世君子之智不亦光且大乎坤三四得互坤中位一以光大一以無咎三含章蓋中徳之積耳

六四括囊無咎無譽曰括囊無咎愼不害也

四近君在諸卦爲大臣位坤臣道也六五得臣之正體四未得位惟含養厥徳靜以待時進而至五臣道亨矣括囊蓋內充其徳待時而有爲者也漢儒乃以囊括爲譏豈不陋哉陽舒陰閉故孔子發天地閉之訓夫閉於前而舒於後生化之功自是出也括囊之愼庸有害邪

六五黃裳元吉象曰黃裳元吉文在中也

美徳積於中而事業著於下君子之仁孰大於是業以徳成曰黃裳黃中央之色也

上六龍戰於野其血黃曰龍戰於野其道窮也六五之數疑於幹疑故戰禍亂自此起矣其道豈不窮哉坤土爲野

用六利永貞曰用六永貞以大終也【乾坤二卦義以大作代】君以動造始臣以靜大終天地陰陽之理不可易也用六守貞不先事不擅權不越理不過度臣道之美復何以加於此哉

文言曰坤至柔而動也剛

坤變則成幹矣故夫論坤者往往淪入於小人之柔順而失坤之貞後世貪位冒寵者或借是說以卒行其私志馴致亂國喪家而莫知悔也君子謹養其剛而用之以柔柔以承上剛以立事

至靜而徳方

後得主而有常

含萬物而化光

坤道其順乎承天而時行

天以誠運地以誠應天地合徳萬物以生因時而行動不違道然則坤所謂順順於道非順於事也

積善之家必有餘慶積不善之家必有餘殃臣弒其君子弒其父非一朝一夕之故其所由來者漸矣由辯之不早辯也易曰霜堅冰至蓋言順也

陰主於內其事順其勢浸長嗚呼小人在下位而不正之術足以熒惑人主之心意必自阿意順防中來以國以家由之而亂吁可畏也惟克巳之君爲能辯之

直其正也方其義也君子敬以直內義以方外敬義立而徳不直方大不習無不利則不疑其所行也敬義旣立賢以應天下悅服

陰𨿽有美含之以從王事弗敢成也地道也妻道也臣道也地道無成而代有終也

無成謂不敢専其事且専其功

天地變化艸木蕃天地閉賢人隱易曰括囊無咎無譽蓋言謹也

謹養其徳也

君子黃中通理正位居體美在其中而暢於四支發於事業美之至也

中徳內充天人之理宜無不貫雄曰通天地人曰儒正位居體禮之著於外者也美在其中而暢於四支發於事業蓋徳禮之符云

陰疑於陽必戰爲其嫌於無陽也故稱龍焉猶未離其也故稱血焉夫黃者天地之雜也天而地黃【震下坎上】

屯元亨利貞勿用有攸往利建侯

曰屯剛柔始交而難生動乎險中大亨貞雷雨之動滿盈天造艸昧宜建侯而不寧

有君徳而後可濟屯屯爲卦震坎繼乾坤用事體具四徳釋之曰大亨貞謂其亨之大在貞非若干於四徳全也陽動於震變坎之險剛健不撓而生物之功於是出是爲屯之貞惟貞斯有生物大徳康屯者必有生物心用以剛健不爲險陷厥亨以大故曰屯剛柔始交而難生動乎險中大亨貞幹陽一再索坤得震坎曰剛柔始交陽气未逹陰阻其施曰難生勿用有攸往戒渉險也居屯務進徳務安人貞其徳建侯所以安人不此之務而欲以兵力勝是動天下兵也此其可邪互坤爲建侯建侯蓋分地而與之共理期以濟屯夫屯難初若艸不齊若日之昧天實爲之急之則亂譬夫雷雨之動厥澤未霈易涸也於是而不擇人以勞來安集之得無亂乎故曰宜建侯而不寧震下爲不寧蓋惟至誠不息之君然後足以濟屯至誠故不敢安寧其道不息嗚呼康屯之利在貞在建侯而不寧又爲康屯之本蓋人君惟無而增修中徳然後賢才樂附協心一徳以濟大難不然怠忽驕慢任非其人淪溺陷險而不可復出矣嗚呼人君必至誠生物之心動於內然後屯難可散也屯自坎變防自離變天地功用付之水火屯以澤施防以明著其用大矣震萑葦爲艸互坤上有坎位爲昧坎變有乾體爲天造震下承互坤爲建侯自伏犧至周悉用建侯制至後世民兵分爲二牧守將帥皆侯也然則後之欲濟屯者牧守將帥之任安可不重其乎

象曰云雷屯君子以經綸

先定規模次興事業經綸也經綸之功起於建侯而所以經綸在不寧方屯天下望治若望云霓而須雨之來也儻非至誠不息事事得理何以使恵澤必加於下哉乾坤而繼以屯所付者大君宜盡其子誠也陽一再索經綸之義坎爲弓輪

九磐桓利居貞利建侯象曰𨿽磐桓志行正也以貴下賤大得民也

得民心非朝夕事初之所以磐桓也志在生利天下是謂居貞位在三陰下而陰阻之爲盤桓陽動於一爲貞震不喪匕鬯爲侯變坎而震陽在陰下陽貴陰賤爲以貴下賤其事則康屯之主下賢建侯而得天下心坤臣道賢也眾也邑也國也夫康屯而以身下賢民知恵澤必加於巳胡爲而不得其心哉坤眾爲得民且爻辭獨言利居貞建侯而孔子復起以貴下賤之文蓋是固有姦雄用之逆天倫亂天下者矣非正也聖人曰必正而後可故爻止曰利居貞而孔子於志行正後發此義意或曰必若湯武而後可爲康屯主也

六二屯如邅如乘馬班如匪寇防媾女子貞不字十年乃字曰六二之難乘剛也十年乃字反常也

震動坎下六二以柔乘震剛將比初而與之合邪則爲失正而陽必求陰處之甚難進退惟艱曰屯如邅如乘馬班如三陰並進有互坤體爲馬阻險未進爲班如二五剛柔相際五爲二正應非乘初之剛則遇五而有合矣曰匪寇防媾女子貞不字十年乃字蓋以二抱節守志於艱難之世而不失其貞也若太公在海濵伊尹在莘野孔明在南陽義不茍合是謂女貞十坤數自震初歷互坤至坎五而徳位俱正君臣之分將復其常曰十年乃字君子於是可以有爲而生生之功及天下矣夫君子居屯生養天下心未甞一日忘之獨惡夫遇合不貞動不以禮喪巳違天終不能建立事功以生利萬物而罪於天下後世恥之不爲耳互坤爲女子

六三卽鹿無虞惟入於林中君子幾不如捨往吝曰卽鹿無虞以從禽也君子捨之往吝窮也

方天下屯孰無趨赴事功之志六三以陰處震上志動而欲有爲於屯險者也曰卽鹿鹿性決躁三以互防居震爲鹿且三居互坤中上下皆陰所應在上上亦陰位動而用柔之剛徳助何以有行於屯曰卽鹿無虞惟入於林中若是則非徒莫之有窮不知反將罹失身之憂矣曰君子幾不如捨往吝二五上下有互艮體艮山爲林中山澤之官取名以虞謂山非虞不行也艮止止故見幾曰君子幾夫當屯難之時知己才力不足任事且無剛徳之賢先後之履正而用靜焉𨿽無於屯而不至冒昧僥進以敗屯事是亦君子所爲也六三𨿽失中位而以陰履剛又在互艮中得君子之幾

六四乘馬班如求防媾往吉無不利曰求而往明也屯必剛徳可濟四以已柔求剛曰求防媾乘馬班如欲以禮而交接於初也三爻取義各不同夫柔遇剛而聖徳之益往以事五其能輸忠止難於屯矣曰往吉無不利且三無虞入林中四以求往吉是三淪入於暗而四趨於明也明云者非徒識智之明事業亦將暴白於天下蓋四位比五得初陽之應而往以承五冝無不利四以陰求陽陽爲明程氏曰居得致之地巳不能而遂已至暗者也

九五屯其膏小貞吉大貞凶曰屯其膏施未光也陽動而上中未出險曰屯其膏夫徳澤未厭人心欲一大丕變之甚難武克商歸馬放牛示天下弗服其後周公於商民勤勤訓勉曾不憚煩不敢輒以刑罰加之懼屯膏也古之欲濟大難於天下先務畜徳於身徳畜而大其動必應深仁厚澤旣有以服化其心將何施不得志又奚大貞凶云屯九五𨿽以剛中履位下無剛徳臣爲應卦體云雷之气方屯君臣之徳未大孚於天下故小貞吉大貞凶然則五求剛徳以大其中施斯光矣互艮艮爲光明陰掩之爲未光

上六乘馬班如泣血漣如曰泣血漣如何可長也二三四皆坤體三爻方安靜處下乘馬班如也上居坎險極處而下又無應將何以久於上居屯者其戒之哉坎血卦爲泣血

【坎下艮上】

防亨匪我求童防童防求我初筮告再三瀆瀆則不告利貞

彖曰防山下有險險而止防防亨以亨行時中也匪我求童防童防求我志應也初筮告以剛中也再三瀆瀆則不告瀆防也防以養正聖功也

離四變爲防防之爲卦坎處艮下遇險而止非由物蔽之而防也蒙有亨之道若泉止山下淵乎其居時而導之不愆厥中功利行矣匪我求童蒙童蒙求我謂九二二剛中與五本皆離體其志應中以志同五必我求初筮告誠而後告也精神之感道義之孚不啻若挾蓍而應之再三瀆瀆則不告啟廸之道然耳夫占筮至再三則吉凶未定適足爲筮者瀆君臣師弟子閒求不以誠而莫之躬行屑屑告之於道瀆矣孟子曰故將大有爲之君必有所不召之臣欲有謀焉則就之其尊徳樂道不如是不足與有爲初筮有尊徳樂道心告宜也防之利在貞而養正蓋六五事業五以柔履中得坤之靜復性反徳與天爲一無私無欲謹養其正且九二以剛中輔導之養正之功於是大曰聖功言功利著見於天下後世而莫之已也且夫天下之亂常生於中才之主自用聰明而不能復性至靜止其私欲浸以放恣流毒天下其發甚邇其施甚逺蓋下無剛中臣告以養正之道使淪溺而與蔽防者均也吁可畏哉惟九二所蓄至厚以時行中上應於五志同道合聖功以著君臣之間可謂盛矣艮少男爲童蒙坎信初爲筮三陰爲再三坎水止山下爲養正艮其道光明爲聖功

象曰山下出泉蒙君子以果行育徳

徳本諸性克己復禮其徳斯成譬泉之在山下循而通之滔滔玆始果行果於行也

初六發蒙利用刑人用說桎梏以往吝曰利用刑人以正法也

蒙自離變坎變其明而離明之體常存於中初六發蒙發其明也利用刑人用說桎梏蓋將肅以憲令使天下曉然知所趨向逺罪去惡日趨善域殆有教化存於其中非謂直加刑罰故孔子釋之曰以正法過是而至用刑是懲蒙非發蒙故曰用說桎梏以往吝且天下之蒙久矣聖人不忍天下蹈陷罪惡首著發蒙大訓俾治之於蚤惟人之於身亦然治心修性蓋不可不蚤圖必也以聖賢爲典刑息心之僞去性之欲靜極明生得蒙之貞不然失禮入邪自罹戚患將無所用於世矣坎北方爲刑法坎險爲桎梏

九二包蒙吉納婦吉子克家曰子克家剛柔接也包蒙若泰九二包以吾中養彼不中以吾才養彼不才曰包蒙納婦取女子得其所歸爲義陰蒙也婦也包蒙納婦則羣陰畢應人各任職天下之善殆將歸我大臣事業盡是矣是可以正天下而止其蒙曰子克家且九二剛中徳足以包上下羣陰旣有以養之又納其可任職者俾佐吾事於蒙誠有功矣𨿽然此非二功五之功也六五體童蒙之徳方至誠虛已以下應於二二得以展盡其才曰剛柔接剛柔二五位也二剛中有震體震長男爲克家

六三勿用取女見金夫不有躬無攸利曰勿用取女行不順也

三過中位坎險上互坤爲女互震震動三其女之行險而從私欲者歟見金夫謂二二有乾剛體爲金三應在上而見金夫女失正也女失正則將失其身何以正家故無攸利女臣也嗚呼在臣而進不以正惟勢利之視悖天逆人以徇其私必不能忠於君而愛於人尙何所用臣哉三以不中不正資而負坎險之行巳麗於惡昬蔽已甚莫可救藥故蒙六爻惟三獨不言蒙吁若三蓋人臣邪僻之尢者矣坎險爲行不順處艮下爲不有躬艮爲身爲躬

六四困蒙吝曰困蒙之吝獨逺實也

陽實陰虛四居互坤中離明之體盡消視九二上九爲逺曰獨逺實實而逺之將無啟迪其者矣於防困於道吝且人之自立天地間而可以無咎尢於身者不過誠實而巳惟君子以實徳行已親君子而復性之誠蒙可脫也若小人邪僞虛誕不幸而與之處日積月攺浸隨以化困其免乎四近君乃有逺實之困智慮日昬舉措日謬是將何以有行嗟夫居大位者宜以暱比小人爲戒哉

六五童吉曰童防之吉順以防也

五位艮中互坤承之坤順艮止有順止於道象夫防貞性未逹若泉在山五以順防居中誠一之徳與天同心究其所養厥功爲大蓋非特黜去聰明退托謙沖以用防於一時者所爲耳故曰童防吉堯則天舜恭巳文王純亦不巳童防也惟六五順止於道以下剛中之賢性修反徳徳至同初聖功遂成恵利甚大蓋君人而以誠一之徳在上賢誰不爲之盡力智誰不爲之盡謀所收之功將使夷狄禽獸艸木各得其生矧人也哉艮少男爲童卦自離變六五有離明體是以童防之吉也

上九擊防不利爲寇利禦寇象曰利用禦寇上下順也上九以剛止之徳在防上羣陰順聽得天下心有思止昬昧功夫天下皆防待聖人迪之聖人以正治防不能使天下盡去其防蓋必有害吾治害吾道於終者是謂寇上九以剛徳下臨羣陰徳位俱勝自上而下禦寇爲順以我之順正彼之逆寇將何利曰擊云者擊而散之滌其昬蔽易其彊梗徳化之行若虞帝舞干羽而有苗格云艮手爲擊三陰居坎險上爲寇

【乾下坎上】

需有孚光亨貞吉利涉大川

曰需須也險在前也剛健而不陷其義不困窮矣需有孚光亨貞吉位乎天位以正中也利涉大川往有功也

坎險在前阻乾之進乾剛遇險待時以動曰需夫需九五以一陽居二陰中則是陽陷於陰也何以光何以亨蓋九五以坎中履乾剛內有剛徳眾陽輔之有不陷之義曰需有孚光亨夫需天下須以養也爲天下須非有孚君子剛健不息克盡中正之道其能養恵天下而充其所以爲光乎貞吉以中正吉也中正則道協天人治以光大險難聿濟大功以立位乎天位謂五位在幹上必曰天位蓋言中正之徳足以格天云嗚呼中正之貴於君也尙矣茍非剛健在內則違中失正注意聲色密邇邪佞徳衰政壊天下失望𨿽有其位與無位同聖人於需辭有天位之稱謂不如是無以繼天而大其養也其義不困窮言剛健者必治嗚呼人君於需其勉夫剛而戒夫陷哉利渉大川往有功也需出險而震陽徳施矣是以有功

曰云上於天需君子以飲食宴樂

致中和於一已將以位天地育萬物君子得時之心如此飲食宴樂蓋自養非眞爲飲食宴樂事也夫君子豈徒求養其气體心志而巳哉君臣上下同徳一心相與臻乎至和之域庶幾足以盡其義詩鹿鳴燕羣臣嘉賔詩先王非爲樂也小雅首以此篇蓋政事之大者其二章曰我有嘉賔徳音孔昭示民不恌君子是則是效言君臣務徳不務樂其心無須臾而不在天下百姓也云上於天利澤必下施君子觀象養其身以養人至九五需於酒食則養人之功博矣𨿽然君子先天下而憂飲食宴樂𨿽曰取而君子若有優遊忘憂之意何也曰君子中和之養正所以盡其憂時心不然時未可爲𨿽憂奚益天下序卦曰物穉不可不養故受之以需需者飲食之道也夫天下一飲一食之間系命君子君子知夫天下繋命在我是以謹養中和庶幾不負天下而利澤及之於後夫子曰飲食之道非眞爲宴樂之事明矣

初九需於郊利用恆無咎曰需於郊不犯難行也利用恆無咎未失常也

郊在邑外以邑視郊猶夫外也卦自坤變而初在幹下爲郊初去險最逺爲恆其徳咎無自生曰利用恆無咎蓋君子於需不以險逺且巳在下位而於徳或怠爲所當爲以俟天命其心不罪天人故無咎也坤陰也初變坤陰有乾剛徳爲未失常夫初惟不犯難以行險而欽愼戒懼不替厥徳常若處險於需得矣豈比夫妄冒僥幸者所爲哉

九二需於沙小有言終吉曰需於沙衍在中也𨿽小有言以吉終也

近坎險爲沙互兌兌口爲有言惟剛中克吉剛中者必彊爲善而平寛大之徳積於中故吉蓋需以徳爲本爲臣於需非有大之徳必競利急功昧於逺圖九二處幹中其徳足以應五而衍然在中初無犯難心是以小有言而二五道同志合利澤必將大著於後故吉也且二非怠於濟需者惟急於徳而緩於難以吾正直屈彼險醜需必濟矣

九三需於泥致寇至曰需於泥災在外也自我致寇敬愼不敗也

居易則逺禍廹險則致寇敬之愼之法幹之三其免於敗君子必平其心平其政戒險也且夫剛健不中而前遇坎險是健以行險者也用健涉險必有邀功趨利之心啟敵玩寇之事敗亡無日矣敬愼則知畏知畏則能自反而治在我庶幾可收保全之功於後爲臣於需者戒之哉坎水爲泥坎北方爲寇坎險爲災坎上爲災在外互離南方禮爲敬愼

六四需於血出自穴曰需於血順以聽也

文王居羑里時爲然陽健承坎坎血卦爲血位坎下爲出穴卦變坤爲順以聽夫防大難而處以順捨文王其誰能之文王善處需者二陰陷陽四於位爲不正然四互體居離中巽初以明順之徳在坎險下且幹之剛健在內其道足以有濟聖賢事也論易者當通其變

九五需於酒食貞吉曰酒食貞吉以中正也

需九五以剛徳處幹上有中正大徳而位天位九二復以剛中應其道足以養天下而納之中和曰需於酒食夫天下不能自養須聖人而養聖人非家至人給以養天下也君臣同心行吾中正之徳於上而天下率化和气肇丰年應酒食之需莫盛此矣蓋惟中正可格天而感人且天下須以養而有不中不正之爲是必拂於天而逆於人災害禍亂之將作不旋踵矣民尙何所命哉五剛中徳與位稱居險難在前之時剛健不息卒以濟難遂使天下防酒食養變憂嗟之聲爲和樂之俗吉孰大玆五以中正位天位爲貞坎在上坎天一之水物所生也爲酒食

上六入於穴有不速之客三人來敬之終吉曰不速之客來敬之終吉𨿽不當位未大失也

上處坎極而賴君子以出險用以終吉三陽在下協上應爲不速之客夫君子有益於人尙矣上六居險上在需又不當位以得君子爲應猶未大失況當位而可行其志君子應之其事業豈不暴白於天下哉雄曰侍君子晦斯光窒斯通辱斯榮敗斯成且濟需在剛健上乏剛徳而身履髙位自安險中初無補於需曰入於穴惟三陽之來有以彊其志復其剛上敬以從之故其失未大終以吉也嗚呼當需難時已以柔居上而不汲引剛賢用以自輔賢者之來又蔑有欽敬之心徳何自而明難何自而解是將淪入於險而不復出矣可不畏歟坎險爲穴互離承之爲敬

【坎下乾上】

訟有孚窒惕中吉終凶利見大人不利涉大川

曰訟上剛下險險而健訟訟有孚窒惕中吉剛來而得中也終凶訟不可成也利見大人尙中正也不利涉大川入於淵也

訟自離變內卦變離明爲坎險且乾陽居上其才健其行與水相違險健而爭是以訟夫訟必思求其所以訟誠信之道虧而上下之情不通訟所由生也惟復誠信以杜絕其原且惕然畏夫情之窒塞而增修厥徳以中息訟訟可弭也恃力必爭害加於人矣故曰訟有孚窒惕中吉終凶且自天子至庶人有敵必有訟兵爭辯詰小大不同爲訟一也聖人以天下百姓爲心不以一已喜怒爲心君臣交孚於上而窒惕省懼惟憂中徳不大無以革其心而化之是以薄海內外罔不率順天下坐受無訟之福訟上剛下險險而健訟此申言訟之所以爲訟也心險才健烏往不訟春秋詰夷狄不一蓋謂其險且健勢易以訟吾一日徳衰政弛將起釁肈亂不可遏止譬人之身與其家一有不正且才力不勝訟由以生不反身而歸之正爭競是務爲身爲家害未易言矣訟剛自外來而居二二五各得中君臣以中應剛健至誠聿修徳政而有以止天下訟險健者將易心爲恭順彼知夫訟不可成必將順以聽命也利見大人謂九五九五中正天下訟待之以定見大人而誠信之道格其非心訟可息焉不利涉大川訟宜靜宜止徐繹其所以訟而以中正弭之冒昧以爭不思反巳而自蹈險陷則無以息訟矣遁陽下降一變爲訟再變爲無妄爲有孚二陰陷陽爲窒幹健在上爲惕二五俱得中爲中吉訟必有眾起爲終凶坎在下其行上與天違爲不利涉大川乾陽居坎險爲入於淵嗚呼遁二陰旣外而幹陽自外來陷乎坎中於是有訟二陰小人也小人用於時必紛紛生事爲國起難非構利卽黷兵非黷兵卽朋黨非朋黨卽沈溺禮文徒爲聚訟小人行險而健不肯求安靜之福自非君臣有剛中之徳斥而逺之充吾誠信以行其政令使四方莫之敢侮訟其入於師矣若夫徒有止訟心而剛中之徳不修則君子必不用政事必不立四方必予侮是姑息而致訟之大者玆不可不辯

曰天與水違行訟君子以作事謀始

宇宙之內趣捨各殊如天與水違行然謀始所以靖之於先設爲書契亦謹始之大者詩云迨天之未陰雨徹彼桑土綢繆牖戶謀始之大者蓋當閒暇無事時徳立政行天下誰敢侮之舍此弗謀莫知爲國矣嘗謂中國於夷狄義利趣操不侔若天西轉而水流東其能無訟幾希王者大正始兢兢然惟恐徳政一日失以肈禍產亂是以謀之欲其蚤也

初六不永所事小有言終吉象曰不永所事訟不可長也𨿽小有言其辯明也

訟戒在初初用柔故不永所事夫忿戾之心一起而能息之以順靜訟必不永訟諸爻率以柔吉聖人戒夫彊愎不悛紛紛口舌閒不知自反而求其直也小有言終吉順靜而言息也順靜者天人所相厥理自明於訟吉矣四以互兌應而爲有言互離在前離明爲其辯明

九二不克訟歸而逋其邑人三百戶無眚曰不克訟歸逋竄也自下訟上患至掇也

剛險陷中而二陰挾之且卦體天與水相違二適在坎中遁陰乘之爲閒於上下君臣之間道固不同小人防謗之說蓋已得行矣是未易可以口舌爭也曰弗克訟而義有所不可必爲也曰富而能臣乃免於難歸而逋其邑人三百戶恭徳行也臣有恭徳眚其免焉事固有下訟上者乎曰臣不能自節以禮義而區區欲必伸其志於道不遜於天不順有致訟之理而刑罰所由加也是謂自貽伊戚曰患至掇云聖人著此訓明君臣之間道貴於同不同則疑疑則爭爭則亂自非賢哲之君子安能全身逺害以自立於無過之地若二之能逋其邑人者哉且九五中正主也二𨿽居險中而亦有中徳所以發不克訟之義者自夫卦體之相違明其趣向有不同耳乾陽變坤陰爲邑人爲逋三百坤數

六三食舊徳貞厲終吉或從王事無成曰食舊徳從上吉也

有吉徳有凶徳舊徳謂坎險之舊三𨿽位在坎上有互離體變坎險爲離明曰食舊徳食猶日月之食捨剛險用中順善居訟者貞厲以貞自守而不忘憂懼也懼而知戒居險可吉曰終吉或從王事無成不敢專也且爲臣於訟其位過中而不敢專且能洗濯其心以從於上訟何自生坤傳曰地道無成而代有終夫臣而擅君之成命天人所共惡誅罰之所必加也戒哉三得從上之吉去坎險之舊用麗順之正變天水之相違非有剛明至徳莫至是矣九五剛中有事於訟爲王事

九四不克訟復卽命渝安貞吉曰復卽命渝安貞不失也

四以干剛乘坎上且下履遁二陰其位剛過依險以動動必逆理而況夫過中失正暱近小人訟安可克復卽命渝安貞謂何渝變也變已剛彊之心以順上命且安夫臣道之貞以不克成其訟可吉也互防防順爲卽命乾道主變爲渝四位互離離明是以能渝夫近臣而悔過易慮安貞於訟以順從中正主其不爲朝廷生事而恵利之黙及人亦大矣宜吉也九四以息訟則徳不足而用靜之功庶幾無過舉於訟夫何失之有

九五訟元吉曰訟元吉以中正也

履中守正仁徳大孚息爭靜難何往不宜曰訟元吉蓋聖人利天下之功在止訟不在治訟天下事物之來無巳其必有訟不思止而息之區區欲用其治則智力將有所不逮矣夫訟必本於心之相違惟九五所履中正得幹之仁視天下若一已初無怒之疾之之意且其仁足以化天下而服其心是以訟息而天下治以仁吉嗚呼中正不可一日忘於訟久矣中正則施爲注措悉本於仁而有以當於人心天下誰不悅從故𨿽彊大暴悍者亦將畏義欽服無所用訟況其下者邪故夫爭端之起嘗生於人主不知乎中正之道般樂怠敖自巳啟禍是其不可不愼歟訟諸爻皆以柔吉九四𨿽剛亦履陰位獨五以剛中吉五君也天下訟待以決且君道以剛爲正五方以仁徳止天下訟非剛中則莫能至誠而勉修其徳此又聖人立爻防防

上九或錫之鞶帶終朝三褫之曰以訟受服亦不足敬也

上以剛亢處訟極才健不中有撃柱論功之气曰或錫之命𨿽自上其徳非順夫或者錫之也若齊威文在春秋時而天子錫以命服弓矢車馬云終朝三褫之服之不自安也鞶帶所以束身而用其恭上挾險不遜是謂不稱其服適足爲已羞矣故曰亦不足貴也幹金幹衣爲鞶帶互離離日爲終朝互兌兌毀乾陽之數三爲三褫

【坎下坤上】

師貞丈人吉無咎

曰師眾也貞正也能以眾正可以王矣剛中而應行險而順以此毒天下而民從之吉又何咎矣

師凶事也師貞在徳徳足以結天下心以吾之徳伐彼不徳曰師貞已貞而後可以貞人也一陽在內徳進而中爲師之貞丈人吉者何丈人謂二丈人徳智俱全之稱仁愛足以撫天下之命法度足以制天下之命謀猷足以托天下之命爲丈人五陰有地十數丈人像也九二剛中羣陰歸之五以柔中付二閫外事俾因天下之心用天下之力以興大利除大害是能左右九二而使之用事於師得王道之要矣吉無咎者何師凶事也師若毒藥治病於元气不能無少損惟丈人知夫元气在國當謹養而保全之不得已用師將以同民而去其害不殘民以逞欲也是以師之吉而可以無咎於後夫塗炭之禍非兵莫息然兵非有徳智者用之利未及成而害巳先及天下民之從之適以重禍是流毒天下非用毒以止天下之病聖人不肯爲也師自坎變六五本坎五中位變坤之順與九二剛中應其徳本同惟五柔順在中沈潛其剛以師屬二行險而順天人之心靡不悅從知其本心以利天下非害天下故曰民從之吉又何咎夫坎險爲毒坤爲眾可以王謂王道於是成二剛中五能用二王業以建也嗚呼陽來在一爲復升二爲師復自心起人君必先復其心使悉歸於中然後能復其情性復其政事以從事於師不然已之無徳幸一旦成祗亂天下非以利天下也可不察歟可不愼歟嗚呼惟復而後可言師

曰地中有水師君子以容民畜眾

仁以養之義以訓之先王之兵也水居地中容而有制君子法民欲容眾欲畜蓋不容無以得天下心不畜無以制天下命觀井田乘法師見矣師五得坤中盡容畜義

初六師出以律否臧凶象曰師出以律失律凶也以義舉以禮動以法制是謂師出以律弗善於此凶固宜也坎險刑法爲律夫師以禁暴止亂用師失律是自暴自亂者所爲何以禁止天下暴亂若火弗戢將自焚矣聖人之師以我之正徵天下之弗正其出以律初以陰位坎下難作兵動之始也天下休戚所系聖人故首發此訓

九二在師中吉無咎王三錫命曰在師中吉承天寵也王三錫命懷萬也

難除而民安之莫大於中中生乎胸中愛物之誠過中則殘不及中則不濟師而用中天人與之故吉王三錫命順命也蓋非徒寵數之蕃是欲全天下之民而生之若坤之生物然此萬心悅而懷其仁也五處坤位中其爲命順承天寵者何中格於天天所眷祐王命三錫天其使之矣九二自幹來曰天寵且二以剛徳爲師一卦主六五履順處中俾二展盡其志五若無與於師然聖人尙徳不尙兵不得已有師一付剛中臣爲吾排患止難聖人知修吾徳而已不肯以兵爭爲己任而臨以剛也聖人可謂知所本矣湯伊尹周公太公得師之中二居下卦中曰在師中吉自五至二歷互坤三位曰王三錫命坤在上曰萬邦師爻皆具王六五以干剛而用坤柔變險以順仁徳爲大曰王指五言之師而若五王道顯矣

六三師或輿屍凶曰師或輿屍大無功也

三位不中在四陰下有互震體而才徳俱不足號令賞罰莫適爲主是謂輿屍屍坤象輿屍有行師之名事不已出也百戰百北無疑矣此最用兵大戒夫三挾險而動才徳旣劣且有不肯爲國任事心師罪人也

六四師左次無咎曰左次無咎未失常也

六四乘坎險處互坤中靜順有常知師不可易爲於是左次以全士卒之命左次不幾於慢命避事之嫌歟曰度師之不可進而不進是知彼此者所爲也其爲國家計至厚復何咎且九二以剛徳爲師主四守常足以輔二而濟其剛蔑有失矣晉士匄不伐齊喪而退君子大之楚伐陳吳季札帥師救之曰二國不務徳而務兵遂旋師左次也四以坤順居五震上動而不失其靜且震位居左爲左次

六五田有禽利執言無咎長子帥師弟子輿屍貞凶曰長子帥師以中行也弟子輿屍使不當也

禽害稼物田有禽姦宄寇竊爲民之害者也用兵爲有辭曰利執言夫正辭伐罪爲天下止暴興利是亦足矣而爻辭止曰無咎何邪夫徳政衰而後有兵夫兵凶器聖人不得已用之用得其人𨿽足以致大利而徵役之起疾病之作創疫之傷財用之費所損和气固多矣矧一失委任禍均天下其利害豈不大哉聖人以兵爲難故爲見在辭而又丁寧分別致意於後曰長子帥師弟子輿屍凶言師之用人不可不愼耳坤上爲田互震震動爲禽坎北方主信爲執言長子謂二弟子謂三六五柔中得師之仁爲利執言

上六大君有命開國承家小人勿用曰大君有命以正功也小人勿用必亂邦也

君子尙義志在天下小人不然喜爭生事惟利是視安可任重於平定日邪其爲國生事無疑矣師至上六師道已終聖人以勿用小人爲戒且曰大君之命蓋大君必欲休息天下而芘其生民方其爲天下除害小人並用有不得已焉者患難旣平摩撫養愛之不暇寧忍使小人用事於此時以動揺天下之情也哉曰大君言仁徳之大也坤眾爲家國三陰爲小人坎至四變有互防體故二曰錫命上曰有命以正功云者大君體坤順之徳以安養天下爲心不使小人任開國承家之責蓋所以成天下萬物之功且安養之功於是乎正曰正功云坤載物爲功

【坤下坎上】

比吉原筮元永貞無咎不寧方來後夫凶

彖曰比吉也比輔也下順從也原筮元永貞無咎以剛中也不寧方來上下應也後夫凶其道窮也

比孰爲吉五陰協輔一心順從薄海內外罔不臣服比之吉也原筮謂何先王合天下之心以誠惟精神心術之間審而後動動必中理天下用是順比元永貞所以守此元仁也元故無失徳持以永行以貞天下之比其有窮已哉書曰愼厥身修思永邇可逺在玆元永貞也原筮元永貞非剛中之主莫能行之蓋剛中則誠動於內不以天下旣比而怠於修徳以害其比是以無咎不寧方來旣比之效也周公相成王逺服重譯至不敢一日寧處懼後時也羣陰俱應若水行地不捨晝夜曰不寧方來後夫凶謂上上位卦外處眾陰之後曰後夫如書稱紂獨夫上之後時昧慢智不足以有見一夫之爲耳防曰初筮比曰原筮誠在內曰初在外曰原比之爲卦坎位於外原有再繹義於比而至誠審愼若此其有失乎比師之反一陽爲復二爲師三爲謙四爲豫五爲比聖人旣復其心而有以除天下害於師方且法天用謙大功建立初無滿假自盈之心謙故豫豫故比然則比之功始於復用於師成於謙著於豫陽升至比而君臣之分大正君用剛臣用柔天子當陽權歸於一以總攬萬方於上而天下大比矣嗚呼盛哉君天下者可不玩此而加勉矣夫

曰地上有水比先王以建萬國親諸侯

水行地上小大相比卒以歸東功利及天下博矣先王法之建萬國以下比其民親諸侯以上比其君若身使臂臂使指小大相維順以聽命制得其道也且比不獨比其迹必將有以比其心而後天下常治不亂親諸侯比其心也讀蓼蕭湛露之詩先王待諸侯何其勤哉先王得比道矣不然利澤何以及天下後世若此夫

初六有孚比之無咎有孚盈缶終來有他吉曰比之初六有他吉也

處坤順下爲有孚孚尙矣而比道尢貴孚天下未有不誠不信而可以比人且於人之比已其理必不久合也初六有孚在比先故無咎有孚盈缶終來有他吉謂誠信之徳日充終必有應而應之不獨四曰有他吉居比初來比者眾且在巳上者皆順徳君子是可以相與有爲於比矣宜其吉四陰中虛爲缶坎水坤土相承爲有孚盈缶𨿽然易貴正應而比以有他吉謂何比自下比上以親比爲義且當天下大同時君子同心不專其應專其應則比道狹而不順比初六以有他吉大有初九以無交害易之變也易變因時不失其正

六二比之自內貞吉曰比之自內不自失也

二柔得中內比初以成其中順曰比之自內夫君子惡夫暱比循私者若親比有徳忠以事上在君子爲貞而道可行於君臣已奚失曰貞吉曰不自失比道自近始二比初四比五取內外近比義

六三比之匪人像曰比之匪人不亦傷乎

三居坤陰中其應在上上坎險曰比之匪人荀鄕曰與不善人居如入鮑魚之肆久不聞其臭言不善足以移人知慮使流入邪惡也三以柔居剛位不得中識闇體順所應在上而迹所近比皆非其人幾何而不至喪身忘家也哉是可傷已坤陰爲傷

六四外比之貞吉曰外比於賢以從上也

四位居坤上率三陰從五五賢君四能率從五是爲貞顯比之功自四成之語曰君子無適也無莫也義之與比況夫上有剛徳之主從而事之功以立貞吉孰大焉六四徳位俱陰在比得臣道順貞用以貞吉

九五顯比王用三驅失前禽邑人不誡吉曰顯比之吉位正中也捨逆取順失前禽也邑人不誡上使中也比至九五其道大成五以一陽主眾陰剛中而貞且位居互艮上中正之道足以制羣陰而止之內之中國外之四夷莫不效順是謂顯比王用三驅失前禽邑人不誡吉聖人之仁徳也古者天子搜田講三驅禮失前禽則違而去之者弗之取仁之至也聖人以中正比天下其道旣顯而荒逖之俗猶有不化聖人增修徳政而巳不脇以武力曰失前禽寧失之寛也失前禽正所以兼愛華夏之人成湯祝三面之网諸侯聞之相率以朝得比之吉邑人不誡謂內治著明不待誡令蓋聖人躬行之徳有以格之比至邑人不誡徳足以洽其心矣何患乎天下不比吉其宜哉坎北方爲兵坎隱伏坎弓矢爲三驅上以陰在外爲失前禽坤下爲邑人坤順爲不誡讀易至比九五知聖人緩於治外急於治內也九五以邑人不誡吉中以治內之效也失前禽則遐裔猶有未賔附者撫之以寛而遂其生仁徳益大合是二美顯比之吉聖人於天下旣比後不肯邀功生事於夷狄不毛地也後世若漢武唐宗窮兵極武於顯比失之然顯比而用三驅之禮是聖人亦不以天下比而忘武備也吁孰謂天下未比而備可遽忘乎

上六比之無首凶曰比之無首無所終也

禹防諸侯塗山防風氏以後至誅聖人度其懷險不悛必將爲天下害誅之不疑也上六位坎險上比終已獨失所附從是徳不可以格化而必將至加兵故凶且上下小大相比在理爲順不順何所容於天地間曰無首蓋恃險而莫知親其主云

【坎下防上】

小畜亨密雲不雨自我西郊

曰小畜柔得位而上下應之曰小畜健而防剛中而志行乃亨密雲不雨尙往也自我西郊施未行也小畜以陰畜陽六四居近臣位體防順至徳總攬羣剛而上畜於君曰小畜亨健而防卦體有至健不息之誠而又將之以防順畜其入矣剛中志行謂四以防順承五九五剛中六四比而承之其志遂行健防志行故亨密雲不雨徳澤未施也臣之誠意𨿽通於上而君徳未孚若天气未應曰密雲不雨自我西郊者何陰陽和則雨西郊陰位自我西郊言陽气不應也然則小畜何以尙往曰臣事君勉盡吾道而巳不以未孚而怠其愛君心畜道斯成孟子曰畜君何尢畜君者好君也小畜貴往序卦曰物畜然後有禮小畜其必自禮始乎故夫君行禮而天下率由於禮所畜滋盛矣小畜防在幹上防居己巳幹上位也防以入之畜幹之亢大畜艮在乾上艮居寅寅幹三位也艮以止之畜君子之進夫畜亢而使其君復於禮君子之忠也且小畜大畜二卦異者五位耳在小畜則以剛中受畜在大畜則以柔中言賢二卦之義蓋人君體皇極之道而沈潛其剛髙明其柔者也剛中以厲進徳之誠故能受畜於其臣柔中以盡虛已之道故能畜賢以畜下惟賢人能用易之中而動無不當於理也陰居五陽中爲密雲互兌爲西郊必曰我西郊云者我周之西郊也夫聖人之心豈不欲得君行志霈膏澤於天下哉得剛中之主然後聖人之志可行自我西郊聖人之難也

曰風行天上小畜君子以懿文徳

仲尼曰文王旣沒文不在玆乎內剛外順爲文徳蓋中之發見夫事業者也其道則無不順於天人君子觀象於小畜思有以格君心而正之曰懿文徳疾夫已徳不充不能格也文王能懿文徳而其徳浸以光大化可上行於君矣防爲風爲化防在幹上防柔乾剛爲文徳以一陰畜五陽爲懿羣陽之美盡在於是云噫君子畜君必先畜巳徳惟文王之文爲能行此吁以文王之徳之美而終無益於紂豈以紂非剛中之主故歟吁爲君而用心不剛𨿽有賢聖之佐莫可救藥矣

初九復自道何其咎吉曰復自道其義吉也

小畜自防變初以防陰變幹陽而上應於四受四畜而能反身以歸道者也且居小畜初所復在道其行已操心必不悖於理是能自畜者也是可進爲於小畜時矣故曰其義吉以陰復陽曰復自道

九二牽復吉曰牽復在中亦不自失也

初自防復幹二於是得處幹中曰牽復不比於初不失厥中以比應九五同徳之君其道必行故吉記曰或安而行之或利而行之或勉彊而行之及成功一也二勉從初復得畜之中於巳無失曰亦不自失云

九三輿說輻夫妻反目曰夫妻反目不能正室也九三剛過中且進不知止陰扼其行曰輿說輻幹健爲金爲圜爲良馬有輿輻象四履陰在前三以陽承四陽受畜於陰陰反制之失內外上下之序爲夫妻反目互離爲目防多白眼爲反目夫臣之畜君必先正身以正家而後畜道可行於吾室之不正是不能正身也規規然欲信其說於君上不能有行矣聖人於小畜九三示人臣自畜之道蓋能畜已然後能畜君天人相通之理也小畜𨿽以四爲主而凡居臣位者皆上畜義故六爻取義各不同

六四有孚血去惕出無咎曰有孚惕出上合志也四五皆曰有孚君臣之際非孚莫畜蓋情不通心不同道不合姑相與順從於聲音顏色間畜無益也惟臣孚於愛君君孚於從臣各以恵利天下爲心則君受畜而不疑臣效忠而不憂君臣之心若出於一大安大榮何咎之有四以一陰處五陽中有臣徳之一互體離防順而明用能有孚血去惕出言誠信之道行無復可憂事也蓋四志合於五羣陽並從蔑有能傷者周公歸相成王詩美之曰公孫碩膚赤舄幾幾正血去惕出象伏坎爲血去互兌兌說爲惕出夫履上位而身比於君君子歸之且以畜君爲己任傷者必至若周公之管蔡是也周公之徳足以格於天而信於人是以成王終悟志以上合而傷之者去其道豈不盛大哉

九五有孚攣如富以其鄰曰有孚攣如不獨富也君臣交孚王道以昌致之在臣孚之在君九五剛中六四以誠徳上交於五而畜之羣陽罔不順比剛賢協從則天下歸心莫可解矣曰有孚攣如富以其鄰且夫剛中之主而能受畜於臣不自矜伐惟善是從至誠之感所攣者大宜其富有天下卒能使天下同其富也陽實爲富防繩爲攣如四五以防順履乾位內剛外順陰陽交濟爲有孚

上九旣雨旣處尙徳載婦貞厲月幾望君子徵凶曰旣雨旣處徳積載也君子徵凶有所疑也

居上而畜道大成利澤以敷曰旣雨旣處蓋六四九五其位近比陰陽以和至上爲旣雨尙徳載以徳任重也婦貞厲守正而不敢忽也月幾望君子徵凶居此位當此時不可過也其周公還歸事乎上九以剛在小畜上得君而澤加於民臣道至此足矣聖人特勉之曰尙徳載懼其或慢於修徳而不知積也曰婦貞厲欲其謹守臣道之貞不可一日忘厲也曰月幾望君子徵凶欲其用謙持恭於禮不敢少越也蓋上九居五陽先於臣道疑若過亢自非體防君子莫知自畜而犯義矣周公不敢寧上帝命尙徳載也天命不易天難諶乃其墜命弗克經歷婦貞厲也公孫碩膚月幾望也周公肯越禮而行哉後世言臣道盛者必周公信矣防木其仁爲徳載長女爲婦互兌在下兌納丁爲月幾望

【兌下乾上】

履虎尾不咥人亨

曰履柔履剛也說而應乎幹是以履虎尾不咥人亨剛中正履帝位而不疚光明也

物畜然後有禮故受之以履以禮行世孰能害之曰履虎尾不咥人亨兌西方爲虎乾剛在上兌柔承之以干臨兌柔爲剛履說順之性無所忤拂曰柔履剛柔履剛而上下之分定說而應乎幹謂至誠恭已以順天道履至此而禮行矣禮行於上姦息於下爲不咥人亨然則君子出而有臨安可不愼所履乎剛中正履帝位而不疚謂何九五履幹正位曰剛中正中正者爲能行禮九五剛健不息徳同於天體大中至正之道以君臨天下禮化旣行天下樂推不厭曰履帝位而不疚堯舜事也堯安安允恭克讓光被四表舜溫恭塞重華協帝奚其疚互體離離日爲光明爲不疚吁涉世之患爲可愕也系辭曰吉凶悔吝生乎動吉一也而凶悔吝三之故君臨天下者其可危爲大蓋人君以一身撫禦海內內而姦宄外而夷狄乘間伺隙欲逞其志不知其幾向使所履一不正而蹈於非禮則政令紀綱弛於上防賊寇攘起於下若虎咥人不可制遏人君其愼夫咥穆王命君牙曰心之憂危若蹈虎尾渉於春冰穆王周君也能不忘蹈虎尾之憂以戒其臣下況不爲穆王者哉宜周室卜世長久也

曰上天下澤履君子以辧上下定民志

履莫大於禮禮莫大於分分明而天下不復有覬覦心曰辧上下定民志君子爲此蓋亦有政教法度存乎其間𨿽然行禮自身始乾天也君也其徳則剛健而誠人君法幹之剛至誠行禮以化天下而又因天下之情以爲之制不矯拂其常理是以天下說從民志以定履不取地而取澤澤气上通其性說不若上天下地之否蓋禮必人情通說而後可久且澤水靜止民志之定云

初九素履往無咎曰素履之往獨行願也

以陽處卦下下無承之者而能爲吾所當爲不愆其素曰素履夫孝悌仁義忠信皆徳之淸明而履所宜常行者也素履旣修往而應徳斯施矣故無咎且夫君子修身不以已在下位而輒廢其行蓋君子之志未嘗一日不在天下操行𨿽獨其設心則不遺於天下國家今日行於已皆異日施之人者曰獨行願兌下兌西方爲素下無所履爲獨行

九二履道坦坦幽人貞吉曰幽人貞吉中不自亂也履道者其心安二得中下履初九曰履道陽以一在下爲道所履在道幽人之吉死生窮逹視之惟一曰坦坦夫能定者能應況天下固有不可易之正理營營於中曾何補哉二居澤中陰掩之爲幽人中正爲坦坦互體離有明徳而又得中二蓋臣之能定者如是而後可任天下大事履六三亦以一陰而宗五陽而位不中正負凶徳懷異心二適承之聖人故示大訓使後世君子知所法尙而履夫道也

六三眇能視跛能履履虎尾咥人凶武人爲於大君象曰眇能視不足以有明也跛能履不足以與行也咥人之凶位不當也武人爲於大君志剛也

柔爲一卦主位乖中正徳不足矣其欲以威力先天下者乎惟夫不中不正而負恃其才若眇之能視跛之能履是必以暴虐加天下天下亦將從而殘之矣曰履虎尾咥人凶反正俱兌兌毀折爲眇爲跛互體離防離爲目防爲股虎踞必旋其尾履之咥人三位兌上爲虎尾爲咥人凶履虎尾一也卦以說應亨爻以不正凶得禮失禮之符也三本陰體居二剛上所履失正大哉夫子之訓斷然曰眇能視不足與有明跛能履不足與有行謂能視與無明同能履與無行同迹其凶暴之資方且爲天下大害必不能有所建立於天下後世也武人爲大君則以立志之剛用僥幸一時後世若西楚近似矣兌陰爲武人以陰居五陽中其徳不足其志則剛爻互離爲大君爲志上下俱陽爲志剛夫以一陰總五陽所總者亦大矣惟履位不中徳非其稱是以致凶戒之哉

九四履虎尾愬愬終吉曰愬愬終吉志行也

欽畏者後必吉欽畏則無失徳而所履益修夫君子居上位戰兢臨履之心不須臾忘之則其道足以通君而庇民志行何疑履兌爲履虎尾乾剛不息爲愬愬輔五決陰爲終吉爲志行

九五夬履貞厲曰夬履貞厲位正當也

九五剛中而正羣陽歸之且以干剛乘兌說有天下說從夬決之道其可行矣夫因民心說從與之同去其害以正吾之所履宜無所可疵而其道光明也且聖人行禮必將正天下之悖禮者使不爲天下百姓患此夬履之防貞厲謂貞其徳厲其志徳貞志厲夬道乃成有爲不可易也得幹中爲位正當

上九視履考祥其旋元吉曰元吉在上大有慶也稽天道以修人事是爲視履洪範敬用五事視履之義旋歸也反求諸已仁徳斯大而天人共喜矣曰其旋元吉元吉吉之大者上九位在乾上兌說承之天應於上而人說於下宜其吉且視履聖人克己之學蓋履卦至上徳成位尊履道已成方且汲汲益視所履而思有不合於天者必將正心誠已而求致其祥非剛健不息得乾元用九之道其孰能至此哉上與三應三位互離中離目爲視蓋自視其徳之明與否耳兌下兌說爲祥

紫巖易傳卷一﹤經部﹐易類﹐紫巖易傳﹥

欽定四庫全書

紫巖易傳卷二

宋張浚撰

上經

【乾下坤上】

泰小往大來吉亨

曰泰小往大來吉亨則是天地交而萬物通也上下交而其志同也內陽而外陰內健而外順內君子而外小人君子道長小人道消也

坤變而乾陰往於外陽來於內陰小陽大君子小人之分也大來何以爲泰大來則自君及天下無不正至格天地裕萬物安中國服四夷宜其泰然則人君盍爲而能致大者之來其必自心始人君之心剛於內則君子之有剛徳者並進夫君之心若曰我之社稷將有以保之我之百姓將有以利之吾心勃然攺不善而從其爲善正念一興天地鬼神知之君子聞風孰不攺圖而來乎使君而無有是念是陽气未復天未欲泰也君子知夫道之不同不肯違天以幸萬一得以危其身以敗亂天下國家陽自內來一爲復二爲臨三爲泰至泰剛徳成矣剛內爲泰其心剛也於是剛徳之君子悉處於內爲心腹在要職者莫非君子罔有小人間之夫爲人君而剛內柔外執徳之中皇極之道斯爲盡是必寡欲而無私必以社稷天下爲巳憂必能斷而不惑於眾說小人將何所容迹哉往來自此判然則言致泰者在君心之剛而巳泰治功利及天地萬物曰吉亨泰小往大來吉亨則是天地交而萬物通也上下交而其志同也內陽而外陰內健而外順內君子而外小人君子道長小人道消也申言泰之所以爲泰也君子進發號施令防有不順人心者人心悅歸和气可致故天地交而萬物通方春三陽用事天地之气騰降於上下而萬物莫不奮達交通之應也而天地之气得其正實自夫君子用於時何謂上下交而其志同君臣之志在天下而不在身是爲志同上下交云者君之心卽臣心臣之心卽君心相與以誠讒邪莫閒是爲交二事皆國有君子致之故曰則是天地交而萬物通也上下交而其志同也內陽外陰陰陽得正也內健外順君臣得體也君用健臣用順事無不濟內君子而外小人君子小人各當其位也聖人之於小人也外而巳如曰必絕棄之則姦心滋生爲吾治害外之所以俟其化聖人之心仁矣大矣夫

象曰天地交泰後以財成天地之道輔相天地之宜以左右民

君子並進治道可行正心術而五行得其序敷政教而萬物得其性自然民協於中致力於天地是致力於民也夫財成本自君心心正則身正身正則所爲罔不正固有以格天地而均節其道其用微矣若夫輔相則見於政教之迹因天下萬物之宜而還以導之也箕子爲武王陳洪範自五行至五福六極財成輔相之道畢備其中其曰斂時五福用敷錫厥庶民凡厥庶民惟汝極錫汝保極所以左右民者至矣坤眾在外爲民且陽下陰上二气交感各得其中陽爲左陰爲右左右之而使歸中也

初九拔茅茹以其彚徵吉象曰拔茅徵吉志在外也何取於茅以況君子有潔白正直之徳而可以通神明也君子不後時以縮在泰必而進爲道爲天下也曰志在外且上有柔中之君下有同志之賢進必合合必澤加於人曰徵吉乾初變巽爲茅三陽連進爲拔茅爲彚初應四而二剛俱上應曰以其彚徵

九二包荒用馮河不遐遺朋亡得尙於中行象曰包荒得尙於中行以光大也

二有乾剛之徳其容如天其公如天中道上通君心應之包荒用馮河容也不遐遺朋亡公也包荒則不才者勉馮河用則彊暴者化不遐遺朋亡則志仁身正臣道洪矣泰治之時君臣各得其志爲大臣者孰不以天下爲心且以天下爲公哉二剛中知保治之難汲汲乎荒之包馮河之用不以逺棄不以近比所以作成人才杜絕私黨之意甚備宜得尙於中行之君也嘗考二之心處至治而兢兢若未治惟恐一夫失所一才見棄一事不公有以害吾治其爲中也至矣事業豈不從而光大哉坤陰在上包荒象三比眾陰二承之用馮河象陰荒也陰在外包也陽剛不中馮河也應坤爲不遐遺爲朋亡幹中爲光大

九三無平不陂無往不復艱貞無咎勿卹其孚於食有福象曰無往不復天地際也

天地气數中則平過中必變人事亦然聖人知幾示訓於泰觀山川陵谷之變日月星辰之推移平陂往復故不能逃气數自然也夫治至於泰其君必驕其臣必怠其徳必衰其政必慢斯亦自然之理不有剛徳君子知艱守正不卹一巳利害而盡誠以輔道其君俾知夫以泰爲憂不以爲樂鮮不顚覆於後也九三𨿽剛過不中而有乾健震動不息之體故勉以孚若曰盡在我之誠以啟廸弼正而不卹其他則泰治可長保也夫國家尊榮君子食人之祿可以無愧而道行志得利澤加施矣曰於食有福乾坤相交而中進退盈虛自此分平陂往復所由生也互兌兌口爲食陽爲福互體震震以恐致福

六四翩翩不富以其鄰不戒以孚象曰翩翩不富皆失實也不戒以孚中心願也

三陽內升君子盛矣其道足以格小人而信之俾率從化君子爲天下圖何其逺乎夫小人未嘗一日無於世使之中心樂從君子之化是小人皆爲君子也泰至是而盛四自內爲三陰首下從羣陽其順若鳥飛有翩翩勢小人降心從君子象也知君子有可信之道其心若一不戒以孚安有害治於後者哉陰下順爲翩翩陰虛爲不富三陰爲鄰陰從陽爲孚反兌爲不戒

六五帝乙歸妹以祉元吉象曰以祉元吉中以行願也帝乙古賢王稱也在易象取謙以下下之義甲十日長乙次也甲之剛用乙之柔非賢徳之君孰能爲之歸妹謂何應九二而並與三陽下之也三陽而謂之妹三陽自坤變有妹象也祉謂何福也治盛而天降之休曰祉六五爲泰主以柔用中不謂旣治而一日忘下賢廣覧博取惟恐英才一或沈於下其於天下之仁有加無巳於此見其心矣嗚呼賢者民之命天下賴以生也至治而不忘下賢英才繼進如妹之歸生化之功此爲大曰以祉元吉云以仁而吉之大也

上六城復於隍勿用師自邑告命貞吝象曰城復於隍其命亂也

在泰以陰居上剛徳不足而權移於下眾失於內否其反矣城復失眾也失眾何以守邦況用師乎勿用師云者當反已而自治耳自邑告命命自下出也命不由君其吝爲貞且天下之亂莫大於權臣擅命而政出多門讀雨無正之詩可以槪見此最泰極之大戒嗟夫治至泰極荒淫驕奢所自生也荒淫驕奢之主命必移於臣而天下之心失矣內何以守外何以戰哉坤土爲城復互兌互巽爲告命

【坤下乾上】

否之匪人不利君子貞大往小來

曰否之匪人不利君子貞大往小來則是天地不交而萬物不通也上下不交而天下無邦也內陰而外陽內柔而外剛內小人而外君子小人道長君子道消也否三陰在內其象有二人君剛徳消於內一象也小人柔邪者畢處要位而擅事於內二象也蓋人君剛徳旣消則小人乘閒緣而進莫可止遏矣孰爲人君之剛逺聲色輕貨利捨一巳之樂先百姓之憂君之剛也否將有蔑貞之凶君子捲道而懷可也故不利君子貞君子不用國非國矣天地不交是陰陽錯亂萬物不得遂其生也上下不交是君臣各有心其道不通爲君者驕亢於上爲臣者蔽塞於下綱紀法度蕩然不復有也此猶可以爲國乎否泰內外卦體同也泰曰健順至否易之爲柔剛蓋君臣失徳巳見於事朝廷微弱諸臣彊大中國微弱四夷彊大內柔外剛義也嗟乎君子一不用於時大而天地細而萬物俱不得其理且君臣各有心志不在天下曰有邦與無邦同夫君子爲國輕重如此而世主貪一己私欲疏逺剛賢終莫悟也嗟乎坤內邦邑象也否以干變幹君道也而坤陰變其內剛徳消矣夫人君內無剛徳則政失厥中小人乘隙以進而禍亂亟作否所由成也且致否者人也而否之則匪人不然何以棄君子不用自罹其禍夫用君子必治用小人必亂此亙古今不易之理今也捨君子而用小人其必以小人爲君子矣玆非天奪之鑑而然乎聖人知其不可柰何而曰否之匪人慨嘆之辭也變坤爲泰變幹爲否陰可消也陽不可消也坤變至三君之剛徳淪防殆盡是以否一陰生曰姤二曰遁三曰否至否剛徳內消矣小人得志引而來亦聲同气感之符也嘗考唐明皇在開元時侈心已萌於中若姤一陰之始生云楊李乘閒進卒肇大亂人君愼夫心念之微哉

象曰天地不交否君子以儉徳辟難不可榮以祿君子共儉律身不爲時變否之儉徳蓋隠徳不彰可言不敢言可爲不敢爲髙爵厚祿可致不敢致君子非忘君且忘天下也知夫言爲之無益祗害其身而正道一防將孰與維持振起之於後君子見幾其心仁坤吝嗇爲儉徳三陽在外爲辟難陽本內也而居外爲不可榮坤邑爲祿

六拔茅茹以其彚貞吉亨象曰拔茅貞吉志在君也相期以守正是爲憂君之深君子陽陽詩相招爲祿仕全身逺害而已蓋君子爲正之守所以存道道存而志可行且國有人焉國終不亡矣玆亦不憂君者所爲與曰志在君否三陰在內小人用事時也而初貞吉二否亨皆君子事何邪曰聖人不與小人在內勉君子使各盡其道也聖人仁愛生民不忍小人疊進以害其生其意不亦逺哉茅至柔物乾一變巽爲茅三陰爲彚初本幹體爲貞茹根也初應四連四之剛與陽俱退貞可嘉也

六二包承小人吉大人否亨象曰大人否亨不亂羣也包初承三俟時之復其事則吉其道以亨陳卑用於漢狄仁傑用於唐二得中於否曰大人大人以道爲任而識其大者不肯規規然自異羣陰中招怨取疑以害吾道也曰不亂羣否之二五何以皆曰大人否陽消陰盛卦也非智識洪大者爲之扶危解紛天下終否而巳二五得剛柔中聖人立此象勉後世君臣使不以旣否而怠其道且君子俱退巳獨進爲體道之權不失其正此又二所以爲大而亨於否也

六三包羞象曰包羞位不當也

三過中有互巽兌體於否爲柔順不正且志在諛說者也羣陰用事三先之迹其不中不正之資欺天罔上妬賢賊民何所不至三順而處之不自以爲羞曰包羞而仰視天俯察地終不能無歉於心也陽在外爲包巽進退不果爲包羞

九四有命無咎疇離祉象曰有命無咎志行也

君奉天命以施令臣奉君命以行事萬世不易之理而否亂之時以剛徳處近君位能承君命而大有爲於天下臣之恭也其事爲難四居互巽中巽風爲命有剛徳而巽順事上故能承命以動均福其夫天下所同戴者君也近臣而挾剛以擅君命於否是爲權臣夫權臣天人之心所共惡而深疾之者其背道失心必遺害於天下後世何祉之離惟夫在否而以君命行志於道爲順且君子同心致時於治並受福矣周公大誥書命皆本成王是以十夫翼予大難竟平曰有命心每有之不敢忽也其至誠恭順之意未嘗自用而忘君云三陽爲疇陽實爲祉

九五休否大人吉其亡其亡系於苞桑象曰大人之吉位正當也

慮患若系馬於苞桑者然苞桑民柔象也有國之本在民寧忍傷之傷之則危亡無日矣書曰若朽索之禦六馬爲人上者柰何不敬系桑之義也且休否之道在於安在於存在於治不待夫旣否而後爲也先事預圖此大人之所以吉與九五以剛中至徳履乾位下六二之賢而應之君臣兢兢思所以保乂百姓於上無須臾忽其否可休必致理也且大人休否之功微矣天下徒見其常安常存常治而莫知所以休之道詩曰迨天之未陰雨徹彼桑土綢繆牖戶孔子曰爲此詩者其知道乎休否非知道者莫能也互體巽巽柔木爲苞桑巽繩直爲系幹五爲大人嗚呼民者國之元气也人君一念在民則恣情悖理之事必不肯更爲民之心歸之元气復矣否以休也人君惟患乎不能誠意以復其心心復而天人可格爲用豈不大哉其亡其亡又以見其心念之正也

上九傾否先否後喜象曰否終則傾何可長也

天地之理陰陽之運數極必反上九居否終以干剛之徳在上進徳不巳陽可復而秦也曰先否從喜且數之消長與徳終始人君嘗因否極至時固有可傾之道茍非自彊其剛徳而以利天下定社稷爲志優遊玩日則怠樂是安否不可得而傾矣爲君者其勉於剛不可歸之時而曰姑俟時之來也必若上九之剛而後否可傾可不戒夫互兌爲後喜

【離下乾上】

同人於野亨利渉大川利君子貞

曰同人柔得位得中而應乎幹曰同人同人曰同人於野亨利渉大川干行也文明以健中正而應君子正也惟君子爲能通天下之志

君子至明之徳上同於天故能同天下而天下心歸之曰同人大同無私若天之公曰於野亨野曠大無適莫之地公道盛行大難以濟曰利渉大川利君子貞不正則有所不利君子秉文明中正之徳天下所謂善與同好天下所謂惡與同惡欲與聚惡勿施天下之心孰不服從是爲同人之貞幹上爲野幹健爲利渉大川九五剛中爲君子爲貞柔得位得中而應乎幹曰同人同人於野亨利渉大川干行也文明以健中正而應君子正也惟君子爲能通天下之志申言同人之所以爲同人也六二以柔中爲一卦主而上應九五曰柔得位得中而應乎幹九五徳同於天故不曰剛而曰幹夫以大中應干而羣陽畢從則所同者大干行謂其道不息難以健濟文明離體健乾體以禮交物物無不燭曰文明文明而用以誠之謂健中正而應謂五五以大中至正之道下應於二曰中正而應二五應天下莫不應君子之貞不亦大哉夫貞天下所歸惟貞則以我之心爲天下心欲惡靡不一且將合天下之志通爲一矣曰惟君子爲能通天下之志離火在人屬心爲志

象曰天與火同人君子以族辧物

不同同之非有至公至明之徳何以克爲自伏犧至周人各有族而辧之則愚智處宜貴賤履位賢不肖襲情記曰非此族也不在祀典然則君子小人善惡凡以同者皆曰族而用辧大同之道也族物辧天下以治則車書可同四海可一矣火性炎上與天同體同人取天火立象君子法象則法其至公至明之徳而巳

初九同人於門無咎象曰出門同人又誰咎也

出而不忤於物故得物之情而可以用其同自爲崖異怪激之行誰其從之不若靜退不出之愈也履剛有離明徳位居同人先而泛然能與人同無私黨偏系心是必將攬天下之情而用其同於後故無咎蓋君子之同非物我盡忘渾渾與世爲一如莊老所爲也彼將有以用其同於天下使天下各蒙其惠利不茍然耳二以陰在上爲門

六二同人於宗吝象曰同人於宗吝道也

二柔中爲一卦主聖人嚴爲之訓曰同人於宗吝夫君子無意於天下則已君子而有意惠利天下非同人則莫爲之助而所同之狹亦不能大有爲於時且二以陰居五陽中羣陽樂同儻必欲捨剛陽惟柔陰之從則爲我應者鮮矣又安能廣攬人才以輔成人主有大之業哉宜其吝象釋之曰吝道謂於道爲吝也或曰應五爲宗夫二五君臣位且五陽二陰非巳宗也語曰如有周公之才之羙使驕且吝其餘不足觀也巳周公惟賢才並用不牽私黨道以盛行二其愼哉二居離中離麗必有所附其在同人不可不愼

九三伏戎於莽升其髙陵三不興象曰伏戎於莽敵剛也三不興安行也

離處乾下離爲戈兵爲伏戎互體巽兌巽以陰木生兌澤爲莽變乾有重艮體爲髙陵三嵗幹數夫二五正應三四以剛閒之譬諸侯彊大與夫小人才健害吾君臣正應懼聖賢同心而正道行於天下巳不得以逞肆私欲非巳之利者大可畏哉夫小人爲身計不爲國計不爲百姓計設心不仁莫肯卹也三嵗不興而象曰安行蓋以惡長不悛恬不知悔吁其可畏也夫

九四乘其墉弗克攻吉象曰乘其墉義弗克也其吉則困而反則也

四位近君而以陽居陰知道之不勝而能自反以歸義故吉吾於此見聖人之心許遷善困而反則謂不害其爲同也九四乘離之剛離中虛陽包之爲墉夫二五以中直相與天人與之義安可閒義所弗克而反身從義棄前非圖後善是不拂於天地之心矣

九五同人先號咷而後笑大師克相遇象曰同人之先以中直也大師相遇言相克也

心通迹閒其憂在先道之茍勝閒何能爲吁經天地理萬物莫大乎中直夫中直物可格也況於人乎中直則君臣之心本自相通何憂不遇同人本離體而天之與火其徳又同二五俱得中位是五之心卽二心二之心卽五心其爲中直也大矣系辭曰二人同心其利斷金同心之言其臭如蘭以離火乘乾金其心無所不通非彊梗堅剛者所能閒曰斷金心同而發號施令罔不盡善曰如蘭互巽爲蘭夫五二正應而二剛害之二剛方健巳徳不足必欲以巳不正之心求合於上嫉媢有徳排之讒之九五剛中心惟二同卒用相遇以一天下而靜其難可謂盛矣先號咷後笑何也以天下爲憂至誠惻恆之意發見於外曰號咷君臣相遇道行天下有足樂者曰後笑憂樂在天下而不在身聖賢之心也互離巽兌巽風兌說兌口爲號咷爲笑大師克相遇克言與之者眾所勝在道若師之克離爲戈兵九五以剛處中離體在下羣陽從之爲大師嗚呼君臣之閒亦在夫勉巳中直之心而已中直者無欺愧於天地爲用至大故惟中直則君臣一心而可以大同於天下也

上九同人於郊無悔象曰同人於郊志未得也

邑外爲郊逺人而同之於郊相與爲澹泊寂寞之遊忘寵辱逺勢利悔無自生𨿽然君子之心未甞一日不在天下使得位於時今日設施前日靜飬功耳同人於郊志𨿽未得悔則無之其心初不忘天下也幹上爲郊邑內也郊外也且郊猶取於同人君子何適不用其同邪𨿽窮居約處而志同道合以琢以磨君子進徳不謂居無事而輒巳也

【乾下離上】

大有元亨

曰大有柔得尊位大中而上下應之曰大有其徳剛健而文明應乎天而時行是以元亨

大有自乾變乾變而巽仁徳以行所亨者大曰元亨六五蓋幹五尊位惟其以干剛用離明體協大中上下羣陽莫不畢應曰柔得尊位大中而上下應之夫中者天下之所歸而況於賢哉剛賢畢應所有者大是爲大有剛健文明二體剛健善斷文明善應剛健而誠盡於內文明而禮盡於外合是二羙中徳斯大其位得幹之中曰大中應乎天而時行謂五求乾剛稽諸天道而用離柔離萬物相見於時爲正爲時行時行雲者蓋以當有大之世非用柔無以得天下賢非得賢無以保天下大業時乎時不可違也人君仁徳至是大矣

象曰火在天上大有君子以遏惡善順天休命如日之升明徳普施明徳旣行則善惡各得其正而天休滋至矣夫善者天下所甚愛惡者天下所甚惡善必善加於天下惡必惡加於天下遏惡揚善以順天下心是爲順天天人之心本自一致也天心眷佑和气致福休命之來莫可止禦人君大業其將永久不替夫火有揚之之義天有遏之之義詳觀此象而知善人之有益天下國家也善人在上天休滋至然則曷可不亟求之於防下而進用之哉卦自一變坤至五而艮止之四陽俱復是爲大有陽善陰惡爲遏惡善

初九無交害匪咎艱則無咎象曰大有初九無交害也初居四陽下曰無交害四居四陽上曰匪其彭何義也未有位當大有時君子莫不欲進以行其道道之不行君子恥之懼利澤不及於人也故曰無交害若夫四處近君位茍非以中正絕類之道立人之朝則嫌疑讒謗之興殆不可遏止明哲君子欲全其道以利天下有所不肯爲也故曰匪其彭𨿽然無交非初罪也四方體公忠事上有炎上之體初不得交曰匪咎惟艱以守貞安順義命不妄求合上必我知咎不長矣曰艱則無咎三陽在前其行也艱艱斯無咎聖人著此訓惡夫捨正應而他適也

九二大車以載有攸往無咎象曰大車以載積中不敗也

處幹陽中幹良馬其徳健變卦有坤體爲大車臣之積中非一日事中積用能任天下之重如大車載物沛乎其有餘曰大車以載有攸往無咎中者何緫言之徳也其目正也公也直也誠也恭欽也仁也善也凡徳之羙者皆曰中君子於中不可須臾忘閉邪去僞止私寡欲積中之道也積若水之積其積厚其負大舟必勝任矣二得乾剛正中剛故不息是以能積且在上有柔中君屈巳下之羣賢並進而已獨得中君子志可行時也何往不利哉嗚呼中不積則敗天下事生民之命將無所托後之爲臣於大有愼勿以旣治而怠其中也一日失中天下被害可不畏與可不愼與

九三公用亨於天子小人弗克象曰公用亨於天子小人害也

以直道格君非心而致君爲堯舜之君大人事業五以柔居離中五陽宗之曰天子九三剛健履位位居互幹中用能盡至公之道曰公公道盛行大治可永爲國家之利無窮曰公用亨於天子小人弗克小人不能勝已之私不可與言公也三重剛立互巽初互兌下兌說巽順爲小人嗚呼小人以事君爲容悅無所不用其私爲民之賊爲政之患爲國之憂是將壅蔽其君以毒亂天下者也使若斯人而居上位必爲天下大害有大之君尢宜察諸

九四匪其彭無咎象曰匪其彭無咎明辧晳也

盡忠於君無下比三陽之嫌非見幾孰能之四以剛徳爲三陽先且其位近承柔中之君儻挾羣陽以事上得無矯拂取疑之憂乎四匪其彭非絕棄賢才而逺之也心公道直不牽其私使人人得盡其道於上是謂匪其彭是謂無咎不然蔽賢取容將得罪天下後世咎之大者四位在離明先下履乾剛明足以辯得失禍福之幾而剛能行之曰明辧晳三陽爲彭

六五厥孚交如威如吉象曰厥孚交如信以發志也威如之吉易而無備也

君臣交孚以道則徳修政立天下然遷善逺罪而莫敢爲非𨿽荒服逺裔知所畏慕率從吾化不待徵伐刑罰之施也六五自幹變內剛外明其明足以知天下之賢九二剛中順而應之剛柔相交一徳以孚曰厥孚交如威如吉離爲火爲戈兵爲威如夫聖人有天下大業政令教化之防不可一日弛自古紀之六五威如象辭何取夫易而無備傳曰百萬之眾不如一賢蓋賢者立人之朝則眾賢從而輔之君正於上綱紀法度明於下君臣相說徳威逺揚四方莫敢予侮不必屑屑然事備具之末非謂壊法亂紀漠然無以備也卦本幹體幹以易知曰易堯舜之時君臣惟道徳是民不犯有司蠻夷率服威如也堯舜安用備惟其君臣交孚所備大矣信以發志謂何夫君臣而一有欺愧之心必不能相與合志而有爲君臣之間宜先勉夫信信立而志發於外斯有合矣五柔中爲無備離明中虛爲信爲志

上九自天祐之吉無不利象曰大有上吉自天祐也上九以干體位離明上剛健有明徳故能上賢而自天祐之夫子系辭釋之曰履信思乎順又以尙賢也蓋信順可以得天人心信順一體事順天者必信於人上九體信順在上又能以此尙信順之臣君臣遇合其道盛行而惠澤加於天下是以自天祐之吉無不利爻獨曰自天祐之辭兼天人而言天無心以人爲心人之所助天其祐之也昔夫子對子貢足食足兵問謂兵食可去民無信不立蓋號令賞罰舉措之閒一失其信天下將漠然離心莫可復合𨿽有兵食無於用是逆天者所爲何以得天下之賢與之共保有大之治上九躬履信順剛賢畢應人旣助之天道斯祐其吉大矣互兌承之爲履信幹五變得坤卦復於乾坤伏其下爲思乎順

【艮下坤上】

謙亨君子有終

彖曰謙亨天道下濟而光明地道卑而上行天道虧盈而益謙地道變盈而流謙鬼神害盈而福謙人道惡盈而好謙謙尊而光卑而不可逾君子之終也

自天子至庶人未有不謙而能保國持身謙則虛虛則久久則光大之道也惟有徳者爲能謙卦體內止外順徳盛而止於內禮恭而順乎外是爲謙無徳而徒爲卑順焉禮之文也君子用止於謙凡外物之役吾心意與夫窮通得喪之分好惡喜怒之節飲食言語之宜處之不競守以至虛節以禮義持以退抑天道所喜神物所祐民人所歸其爲亨也大矣艮在下艮萬物終始爲有終天道下濟而光明地道卑而上行天道虧盈而益謙地道變盈而流謙鬼神害盈而福謙人道惡盈而好謙何謂也天地人一道幽明一心滿招損謙獲益猶朝必有暮冬必有春幹上自剝居謙之三曰下濟而光明光明艮體坤三自剝居謙之上曰上行陽止於外而在坤上爲剝陽止於內而在坤下爲謙觀一陽升降天地人鬼之情狀畢見矣聖人立象系辭於謙尢拳拳蓋使天下後世俯仰動作之閒不敢須臾忘謙而思所以善其後也謙尊而光卑而不可逾君子之終也君子徳盛禮恭以充盡謙道故處上而人樂推之居下而天下後世視爲楷式周公孔子爲然周公令徳久而不替有終也然則聖人何爲而臻此其必曰性止而徳極於盛體順而禮極於恭故歟九三以陽處艮上爲尊爲光位在坤下爲卑爲不可逾周孔一道用之尊則光用之卑則不可逾惟所用也

象曰地中有山謙君子以裒多益寡稱物平施

摧其髙剛而心止乎順然後能行禮於身以盡夫謙禮行於身斯可以行於天下矣夫順天地鬼神之道使天下逺害而就利必有禮制存其閒艮有止限義而坤道主平若井田行而王道盛無他聖人用謙於身又率天下而納之謙大功以立大治以成謙用大哉昔先王制禮使賢可俯而就不肖可跂而及貴者不至驕賤者不至污無有餘無不及用此道也雜卦曰謙以制禮地中有山山得其平斯蓋制禮之象

初六謙謙君子用渉大川吉象曰謙謙君子卑以自牧也

其身謙其心謙內外俱進非靜飬之功何以至此且人不能盡力於謙本夫放心不知求放心則驕亢怠傲將一肆心之所爲其能行已以恭而有所建立於天下乎君子止心至靜不撓不奪其積功非一日欲忿畢除誠信益大故徳止於內而盛禮順於外而恭謙之又謙可以得天下心而濟其難卑以自牧蓋君子止心之道必曰卑云者遜志之學惟遜志不矜伐用能自牧謙謙之徳本夫自牧初以柔處艮下體又承坤爲謙謙互坎爲渉大川上坤下艮坤爲馬爲牛坤爲地艮爲山爲自牧

六二鳴謙貞吉象曰鳴謙貞吉中心得也

二以柔徳居艮止中徳積於中謙形於言其所以感動上心莫非至誠忠厚有益國家之論非諛說無益之辭曰鳴謙貞吉二何以貞惟中心自得不畔於道是以貞貞則得君而道行天下是以吉互坎坎水爲鳴謙坎陽在中爲中心

九三勞謙君子有終吉象曰勞謙君子萬民服也有大功而不自以爲功若禹不矜伐周公公孫碩膚二聖人者皆獲有終之吉三自師來曰勞謙夫勤勞王家臣之常分也矜伐之心一生則恃功忽下安寵擅事天下之爭所歸非所以自全也其能保有萬世令名而服天下之心乎以剛陽居羣陰中爲君子艮終始爲有終坤眾在上巳下之爲萬民服

六四無不利防謙象曰無不利防謙不違則也

謙至四徳成矣上承謙恭不伐之君下履功徳盛大之臣防其謙而散之不陵上不凟下動皆中理臣道斯盛艮下互體又艮艮手爲防謙不違則謂何防謙疑有失中之舉惟徳成而動容周旋中禮故不違則四以六居位得坤道正且徳順有常防謙孰利互坎坎法律爲則嗚呼若四豈徒能保守其爵位而已其惇厚有容之徳殆將使天下後世一視以爲法而安靖國家之福何可量哉

六五不富以其鄰利用侵伐無不利象曰利用侵伐徵不服也

履天下大位而不自滿假以親比上下上下一心不服可徵五柔中得順止正且剛中羣陰莫不協輔謙徳爲大然則五猶有侵伐何也蓋姦宄害治治世所不能無惟謙徳之大天下屬心用能正天下之不謙以成其治舜命禹徵有苗舞干羽格之初不待兵刃之接無不利也互坎在中坎陰爲不服爲侵伐夫聖人用謙蓋將以収天下心而除其爲天下害非徒徇謙徳虛名而優遊玩日不卹生民之罹毒也君人而欲得志天下莫若反身而求其謙惟謙則不自滿假而謂莫我若必欽必畏必恭必儉必親賢必聼言惠澤及人者大上下順服歡若四鄰用於侵伐何往不利羣陰爲鄰坤地生飬萬物爲富

上六鳴謙利用行師徵邑國象曰鳴謙志未得也可用行師徵邑國也

二鳴謙應五也上六鳴謙將以率天下而納之謙五曰利用侵伐上曰利用行師利用云者於用爲利未必用也徵者正也以我之謙正彼不謙聖人必欲大其謙於天下先自內始曰徵邑國文王事也文王居岐謙徳著聞伐崇崇違之退修徳教而崇降其徵邑國之謂乎志未得云者天下未由於謙聖人所憂也坤爲牛爲馬曰鳴謙坤爲眾曰邑國邑內也上六正應在三三以剛陽居互坎中有負恃懷險心爲志未得

【坤下震上】

豫利建侯行師

彖曰豫剛應而志行順以動豫豫順以動故天地如之而況建侯行師乎天地以順動故日月不過而四時不忒聖人以順動則刑罰淸而民服豫之時義大矣哉陽徳內升順道而動其動也因天下百姓之心天下悅之建侯以共治行師以除害安往不利曰利云者有是象不必有是事蓋陽動於地羣陰協應天地中和之气達矣是爲豫豫惟順動故治可興害可去而豫治益大坤震位上下爲侯四自師來爲行師剛應而志行謂四也九四以剛獲羣陰應而其道上行曰剛應志行雲順以動豫九四致豫之道豫順以動故天地如之而況建侯行師乎言豫之順動上可與天地合其徳建侯行師之利蓋理之必然無可疑者天地以順動故日月不過而四時不忒聖人以順動則刑罰淸而民服豫之時義大矣哉申言聖人合徳於天地者如此夫天地之動無心而行以中气未至不先之至不後之是以日月四時得其正聖人法天地因人心之中而用吾之中以有爲於天下道無不順刑罰可省民心說服曰刑罰淸而民服刑罰不淸則中和之徳不能純被於上下民之從之革面而巳故豫以刑罰淸爲大雷動於上坤順於下爲天地以順動震春陽用事時以序行爲四時不忒互坎在中爲日月不過坎水爲刑罰淸坤下坤眾爲民服且陽幹自剝來一曰復復心之剛以復其徳也二曰師徳復而後可以去天下害也三曰謙聖人徳大功立不自矜伐以來天下之善也四曰豫陽气奮達利物之功益著樂所由作也五曰比天下順比王道至是而盛也六曰剝守中則比過則剝剝聖人之戒也中其至乎君用之仁也嘗考一陽之生自復至比皆有兵戎象復上六曰迷復凶有災用行師終有大敗師九二曰在師中吉六五曰田有禽利執言謙六五曰利用侵伐上六曰利用行師豫曰利建侯行師比九五曰王用三驅失前禽蓋陽動而復天威已行至比則威徳益著而生物之功至大聖人生物之功在兵兵以徳勝聖人復其心以復其徳復其政事然後可以行師之眾正可以舉謙之徵伐可以體豫之行師可以講比之三驅此一陽用事之序也夫天下順比而不忘三驅禮焉聖人仁愛天下惟恐一朝備弛而害加於百姓後世天下始定儒者急急偃兵息民之說以從事夫禮樂之文導君驕奢縱逸之地卒至敗人之國豈不陋哉若夫天下未定而曰我無事於復玩歲樂身以兵爲諱吾不知危亡之日矣戒之哉

象曰雷出地奮豫先王以作樂崇徳殷薦之上帝以配祖考

先王躬行之徳洽於天下百姓之害除而天下大悅樂於是可作樂由陽來樂作而徳益崇夫使天下率由禮樂之化是先王有以生之先王聖徳日加於天下後世不知何時而巳故曰作樂崇徳云薦上帝歸功於天也配祖考歸徳於祖考也帝出乎震震在卦上爲帝二陰在震上爲祖考上帝曰薦薦以盡誠祖考曰配配以合徳

初六鳴豫凶象曰初六鳴豫志窮凶也

諛說之志萌於中發於聲音顏色蓋小人陰柔至甚而無持操者是豈惟安逸豫以害其身推是心以往且將害家害國害天下故凶初以柔處坤下其志委靡不振以己不正資幸四應惟諛說之圖而四有剛徳不巳合是以志窮而凶夫初本震體用震變坤失其剛矣剛徳一失邪枉若是吁可畏哉震動爲鳴聖人於豫首發鳴豫戒蓋方天下安樂無事諂佞者易進聖人致戒於初不惟使小人知所懲艾欲天下後世之爲君臣者深察而欽逺之也

六二介於石不終日貞吉象曰不終日貞吉以中正也靜故能照夫當天下說豫時諂瀆以交上下不比於權卽暱於諂馴至喪身亡家亂國無疑矣豈爲先見者哉二有靜止至徳道之光明足以見幾於先曰介於石不終日貞吉或曰二履人臣正位而介於石若安靜無於豫者得無過乎是不然夫天下說豫人各循其所說而不虞後害古今一情也二處坤位中立徳止靜之地而智足以見天下幾上不諂於九四下不瀆於二陰厚徳鎭浮存豫有移風易俗守正止難之功爲用至大夫子著上交下交之義於系辭蓋以卦之上下言之互艮艮爲石震再變有離體爲日貞吉謂以中正獲吉豫九四有權臣象天下說從禍福之分在四所處正不正閒吁爲四亦可危也不有中正君子若二者孰能行禮於身以杜絕未萌之志而正君臣大義哉若二陰小人諛說之雄安可邇邇之喪徳必矣系辭曰君子知微知彰知柔知剛萬夫之望聖人深以二有功於豫謂天下後世宜仰望以爲標凖也

六三盱豫悔遲有悔象曰盱豫有悔位不當也

仰而視曰盱三位不中正以陰比陽切切然覬望之意見眉閒曰盱豫悔而四方爲由豫主遲其行又無以趨事赴功曰遲有悔然則君子處此如何惟自反以修徳而巳徳茍中正上必我求何盱遲足云聖人惡夫在豫求之人不求之已殆爲容悅計者設此象以示悔之必至也震再變離離爲目曰盱在坤陰上陰性緩曰遲

九四由豫大有得勿疑朋盍簪象曰由豫大有得志大行也

姬旦總羣臣以輔成王誠信而巳矣惟其待天下以不疑是以得賢才之助而永保功業漢霍光反之不再世而丹族吁可戒哉夫疑心一萌於胸中天下士將望望而去之孰與輔其徳成其治乎曰勿疑言疑之不可一朝而或生於心也眾陰歸之由我而豫爲由豫爲朋爲大有得坎中爲勿疑一陽爲首爲眾陰爲發夫四以陽徳孚五陰惟履位不正聖人故有勿疑之戒懼夫誠意或怠以失天下之賢極言誠之不可巳耳夫眾賢協歸則上可安宗廟次可安百姓下可安吾身疑心一生合者將離尙可以致天下之豫哉夫惟盡其在我之誠使無愧於天地無欺於幽明若雷動而奮仁徳以行天下之賢其將合志同心以赴事功之防而我之徳業永永無窮矣豈不羙夫且近臣何疑哉不過曰恐賢才之勝已而扼其進自非有至謙之徳而以天下爲心不以一巳失得爲心能勿疑乎九四自謙來宜其由豫而大有得志以之行也

六五貞疾恆不死象曰六五貞疾乘剛也恆不死中未亡也

嗚呼人君惟不安於逸豫則志气淸明其徳剛健大臣烏得以擅事於下六五以柔履中剛健不足四承之曰貞疾蓋柔道多牽𨿽曰柔中而眾柔位上下在豫必怠宜不能有爲天下也周室東遷則然五猶居中位曰中未亡其以先王徳澤尙存乎互坎坎心病爲疾震於稼反生爲不死夫五以四豫聖人有貞疾之訓聖人戒豫之君必欲勉進剛徳以總攬權綱於上不當安於豫怠倒持太阿以授其臣春秋尊王之義也且豫惟四履陽位羣陰剛徳不足不能爲五助孟子所謂一薛居州獨如宋王何者也是以五不免夫貞疾嗚呼人君愼無厭夫剛徳之賢而亟逺之使朝多君子君其有不尊徳其有不修國其有不治𨿽有任事當權之臣不能私已而擅其事矣何貞疾之憂乎

上六冥豫成有渝無咎象曰冥豫在上何可長也陰極爲冥性移志昏故冥成有渝許變也書曰惟狂克念作聖有渝之功也上處震上震動曰有渝云夫冥而渝猶庶幾可保其宗廟社稷也不渝淪亡無日矣人君其戒夫豫而不知反者哉

【震下兌上】

隨元亨利貞無咎

彖曰隨剛來而下柔動而說隨大亨貞無咎而天下隨時隨時之義大矣哉

隨否之變剛自乾來下坤之柔曰隨一變隨再變歸妹三變泰隨大亨利在貞不貞則無以率化天下而天下莫之從曰隨元亨利貞無咎夫剛來下柔民心以孚有所不動動則說矣是謂隨蓋民之系命在賢下柔則賢者獲用而得民之心用是以動天下其有不說從而率化者哉大亨正無咎而天下隨時謂得賢而民心歸亨大以正且夏忠商質周文聖人不能違天下心惟正故天下樂從而莫違其教化然則天下所隨者時也時實聖人爲之是天下之隨在聖人不在時聖人貞動天下說隨其義大矣且天道之運自春䢐秋功以成天下日用而不知隨焉而巳若夫聖人以貞動而使天下欣欣然從而化之亦若人之隨時於天也

象曰澤中有雷隨君子以向晦入宴息

濳神至靜之地而後能盡動說之道於隨莊子曰淵黙而雷聲神動而天隨從容無爲萬物炊累焉蓋靜者動之基濳陽之徳養於至靜動以利物其動乃說君子向晦宴息蓋隨時而養之以靜也君子存身於靜其動也仁天下說隨大功以著兌西方爲向晦互巽爲入互艮爲宴息互震至兌息伏曰澤中有雷嗚呼天地以至靜之徳生養萬物君子以至靜之徳生養天下傳曰君子有四時朝以聽政晝以訪問夕以修令夜以安身夫安身而後動則淸明在躬平旦之气不昧而利物之仁大矣此君子用隨於一日之閒者然也可不愼夫

初九官有渝貞吉出門交有功象曰官有渝從正吉也出門交有功不失也

君子動靜本道惟道之從事𨿽變渝於道常貞得所隨矣故吉出門交有功謂如是而後可有爲於隨也蓋吾之所隨旣貞功利何爲而不及天下哉從乾上居震下爲有渝互艮爲門初本乾體乾道也貞也自震以往萬物滋生爲有功交謂應四

六二系小子失丈夫象曰系小子弗兼與也

隨道在系夫正否且隨匪其貞在我則徳損在事功則必不能建立在天下則必不能惠利可不愼擇歟二柔中無失徳然於隨用柔柔道多牽曰系小子失丈夫謂捨五正應系初也且於隨爲動說主何以謂之小子初自乾上居坤下在卦體得動說貞卦曰隨自發也若爻言其變則初位在最下有互艮體爲小子系小子失丈夫惑彼動說捨吾正應是失隨之貞者也失貞何以從事於隨聖人系六二象辭曰弗兼與也以二在隨居人臣中位舎應與義有大不可者其戒夫居陋而不誠心一意以事其君者歟四五以干陽在上爲夫

六三系丈夫失小子隨有求得利居貞象曰系丈夫志舍下也

捨初從四四以道事五因四以通五志必行於隨隨有求而得者也利居貞謂何臣事君有君而巳惟道惟君之隨人臣大義也其可不安而行之三系四而曰利居貞者蓋聖人深著不可附麗權臣之戒夫四事君以道三之系四本以通五求而得之貞莫大矣志舍下謂捨初互巽巽入爲求有得

九四隨有獲貞凶有孚在道以明何咎象曰隨有獲其義凶也有孚在道明功也

伊尹周公臣也而實受天下隨處伊周任重甚難其道𨿽貞其義則凶惟至誠守道動皆中理則君信不疑功可成矣伊周事業卒暴白於天下後世誠也且巳孜孜然正心欽巳日以匡國家利天下爲事譬日月在天有目有趾莫不待以成功何咎復得哉故曰有孚在道以明何咎而象以爲明功也蓋有孚在道則動必中道事業日著是爲明功九四居動說相應中有互艮體艮手爲有獲艮剛止於中爲孚爲道艮其道光明爲以明

九五孚於嘉吉象曰孚於嘉吉位正中也

中徳日修賢者信之惠然肯來曰孚於嘉賢者隨之則天下莫不隨矣傳曰天下之父歸之其子焉往故吉嘉指二二柔順中正在隨爲嘉不然君臣俱剛何以隨惟剛柔相濟而以中率天下隨隨道亨矣二居震中萬物自此趨亨嘉之防爲嘉五以兌中應二陰陽之气各得中相應是以孚也

上六拘系之乃從維之王用亨於西山象曰拘系之上窮也

旣拘系之又維之人之說從有不能自解也固結人心本於仁太王去邠周業以昌王道以行上窮云者若太王事之以皮幣犬馬珠玉不得免焉也太王其事窮其道通自三至上互體皆巽巽爲繩故有拘系維之之辭上六居動說上天下樂隨而所履陰位以陰在上志未行於隨曰上窮

【巽下艮上】

蠱元亨利渉大川先甲三日後甲三日

彖曰蠱剛上而柔下巽而止蠱蠱元亨而天下治也利渉大川往有事也先甲三日後甲三日終則有始天行也

天下事至陵遲大壊莫可支持自人君心念始君心不仁而奢侈虐之爲流毒天下則邪佞得志忠良退黜日復一日綱紀浸弛蠱之爲由心起也坤柔下消乾剛仁心淪失泰治以墮風化於是衰矣必復其心蠱乃可治蠱以元亨元仁也蠱元亨利渉大川將有事於天下以正其獘大其治也故渉川爲利序卦曰有事而後可大變巽互坎在中爲利渉先甲三日後甲三日何謂治蠱在仁徳在挈綱領而圖其本在不息甲十日長仁也萬事之本也夫事之獘壞非大振其綱領而務以仁徳洽天下使天下歸心則事莫之興起先甲三日要終而思其獘後甲三日圖始而愼其行終而復始法天之健可以致治幹納甲先三日巽初也後三日艮上也治蠱者可以復泰巽一變爲小畜幹在下四變爲無妄干在上先甲後甲象也蠱剛上而柔下巽而止蠱蠱元亨而天下治也利渉大川往有事也先甲三日後甲三日終則有始天行也人君剛健篤實輝光日新其徳事奚蠱惟剛上而止柔下而順爲君者髙亢而徳日消爲臣者邪佞而權日盛臣順而諂君止而怠治道以墮蠱之所以蠱也且夫剛上柔下巽而動爲恆震巽剛柔相配陰陽各得其位是以有常而亨也剛上柔下巽而止爲蠱少男在上長女承之陰陽失其序拂其常譬夫柔順之臣有以蔽惑其君而君安之不蠱何爲哉聖人觀象治蠱用巽之仁復艮之靜仁徳旣止天下率化而蠱可亨曰蠱元亨而天下治曰元亨云者仁而後亨蠱以仁亨也如是而後可以大有爲於天下巽一變乾爲天行巽木爲利渉

象曰山下有風蠱君子以振民育徳

作成人材以興獘補壞周宣用之夫人各有徳顧在上者養之如何耳先王盛時學校興禮化行終致天下之材不可勝用振而育之之功也且山下有風失其常度非長養萬物之風也譬諸風俗陵壞於天下君子觀象將以復風化而大變其俗育徳其可緩哉

初六乾父之蠱有子考無咎厲終吉象曰乾父之蠱意承考也

行巽之權陰救其獘而實顯其美曰有子考無咎坤上來居乾下爲乾父之蠱幹初在上父象也夫初以巽仁居蠱下有仁徳以治蠱而欲一大變其風俗其意專在尊宗廟定國家育民人子道旣盡考徳以大是謂有子是謂考無咎厲終吉戒以誠勉也厲而吉可終矣初柔順非厲則徳莫之進位去上最逺曰意承考

九二幹母之蠱不可貞象曰幹母之蠱得中道也事繼世主而事適墮壞求以治之其道貴中不可過過則失中且彊所難能卒不可行何益於治周公相成王善用其中終能大文武之業不可貞謂不可過貞非直謂貞道不可行也故夫子明爲之訓曰得中道云二以剛居巽中是謂得中道

九三乾父之蠱小有悔無大咎象曰乾父之蠱終無咎也

爲子爲臣剛中是貴剛不可過然在蠱剛過猶愈於裕三剛過中與上敵應事固有力爭必行者故小有悔惟其設心立意本於治蠱而卒歸於正是以無大咎然則人君用臣於蠱寧取剛過無取裕裕何以立事而保其社稷人民邪

六四裕父之蠱往見吝象曰裕父之蠱往未得也蠱至四巽極而止故裕西漢公孫以阿容無補君臣之閒吝道也夫居上位不汲汲救天下獘玩日偸安以幸其無事不仁莫大若是者民將視之猶仇讎謂不我卹也何往而得志於君哉陰止於下有兌說體爲裕上本乾位故二四五皆曰乾父之蠱

六五乾父之蠱用譽象曰乾父用譽承以徳也

承以徳不承以事故用譽且舉行政事末節孝之細又安能有惠及天下且有令聞於後世哉五得柔中其位艮止巽上心止於仁臣剛而應用能修徳於蠱以來厥譽夫天下之事委靡獘壞莫之振起究其本原在徳不在事徳失則事弛徳修則事立君人者欲顯親而大其業以盡夫奉先寧親之孝莫若反己行仁勉夫在我之徳互兌爲譽

上九不事王侯髙尙其事象曰不事王侯志可則也不有其功記曰終事而退臣之厚也位居艮上艮止爲不事王侯伊尹復辟告歸體此也後世若漢畱侯天下巳定奉身而退庶幾髙尙者哉不然已在上位無補天下國家而曰我姑退是足爲髙乎上九自幹來有剛健果斷之徳且蠱至上仁徳已孚天下已治君子潔身而去以順天道可也不然咎將及之志可則謂何功成身退不率寵辱志在利天下而不在夫享天下之利進退有度其志可則變巽有離體爲志

【兌下坤上】

臨元亨利貞至於八月有凶

彖曰臨剛浸而長說而順剛中而應大亨以正天之道也至於八月有凶消不久也

幹陽序進以復其位至臨而二陽生於下剛徳內充足以有臨元亨利貞幹四徳也臨有復幹之道而幹徳未備其見於用者大亨以正而巳故彖辭別白言之八月有凶戒也陽長而臨巳戒陰生聖人知幾自昔保天下者率兢兢堯咨舜舜命禹皆曰四海困窮天祿永終懼有凶也推是心以臨天下又安有失徳於身者乎自此至遁歷八數曰八月剛浸而長說而順剛中而應大亨以正天之道也聖人明臨之利貞本諸天也臨自坤變乾剛上進將復坤以歸乾天道行乎其中剛浸而長指二陽說而順卦體剛中而應謂二九二剛中道徳之美上說君心而六五下之君臣合徳以臨天下天下順說其亨也大臨曰天之道無妄曰天之命道自下升命自上降蓋剛徳浸長而生物之功著道之自然也是故天道之大在生物生物者天道之貞君子協進生物之功可以配天易以剛長爲天之道其防深矣

象曰澤上有地臨君子以教思無窮容保民無疆二陽說於下四陰順於上陽爲徳陰爲民君子之徳足以說民心而民順從之也自古先王臨天下任徳教不任刑罰深仁厚澤思有以固結天下之心無巳民之從其教化也亦無巳故逺而夷狄恃之以安所容保者大哉後世以勢臨人一決而潰徳教淺也三復斯象知教化防範不可一日弛於天下兌口澤說爲教澤爲容無窮無疆皆自坤發之澤上有地臨民而得其防且得其歡心也讀禮書坊記篇君子設教其思爲長久計也審矣

初九咸臨貞吉象曰咸臨貞吉志行正也

二陽以兌說進兌爲澤其體虛曰咸臨咸臨蓋公其志虛其心以道而感通乎上者也初九位在陽先必貞而吉夫四陰以上臨下陰惟陽之求初以陰居下茍所適不正莫可有爲於臨矣惟初得陽之一志專應四而求比於五以陽感陰其誠易通臨大之治其基於此乎漸曰進以正可以正邦然則在臨之先必貞然後可以臨人而易變其風俗也

九二咸臨吉無不利象曰咸臨吉無不利未順命也事君而感之以道利孰大焉道何也中也二得位得時而以剛中應五道合從弗合去蓋必有以感動人主心意收大人正君之效俾純於幹徳而後已固不肯偸容茍合終至危人之國使其君不能有臨也故曰無不利陽進陰伏而君臣之徳同何往不利大抵致其君爲堯舜君必有所以大正其心固非屑屑順命者能之巽爲命反巽曰未順命且陽進變陰志方上達彼豈肯以順而喪其節也哉

六三甘臨無攸利旣憂之無咎象曰甘臨位不當也旣憂之咎不長也

三居兌說上其位不中以柔順之資求說二陽是謂甘臨君子說之不以道不說也如之何欲以甘臨君子哉夫臨人而不能內盡其誠徒規規求說於外若百姓固可欺斯須而其久必離何哉誠不足以固結其心也況用之君子安能有說而覬幸君子肯從巳歟在臨無攸利矣六三互位有坤順震動艮止象動而能止爲旣憂憂之如何易心退聽而以至誠順君子斯可也下君子而化之陰消陽復馴可致泰於臨何咎且夫甘徳之失也徳失憂之可以無咎吾以是知遷善功足以格天獨患夫爲之不力耳

六四至臨無咎象曰至臨無咎位當也

五曰大君四曰至臨至坤徳也四以順徳下應初陽臨下順賢其徳必進其道必行臨之至也夫四位近君互體坤中而一心應陽不撓其進上順於君下說於民臣徳至矣何所可咎象言位當謂與初正應其位當也

六五知臨大君之宜吉象曰大君之宜行中之謂也內有剛徳而用之以柔知臨也且夫人君惟不知行中而亢志自用疏逺忠賢是以在治忘亂不戒陰生政事法度浸至墮壞而失夫所以臨涖之道臨二陽浸長君子道盛君天下者於此何爲哉行中徳以任君子斯無爲而利澤及天下得臨之正矣蓋人君據大位以臨天下每患恃其聰明智力而不知屈巳下賢驕盈怠傲日肆一日忠言莫告以顚以覆若是則君不君矣非所宜於臨也六五用柔之中徳順有常虛其心損其剛下應於陽凜凜然惟懼陰之復生而盡誠以行其中二陽協應臨道以大吉孰禦也周成任周公爲知臨政事一出恃爲心腹周公聰明智力成王之聰明智力也成王知臨矣剛長於內將復於幹且得賢而所臨者大曰大君六五居坤順中下履兌澤之虛徳順有常而能虛己下賢是以有大君之稱云

上六惇臨吉無咎象曰惇臨之吉志在內也

上處臨極反得坤之厚不以勢位臨下操心積意惟賢之順二陽非巳應拳拳若不一日忘徳之厚也曰惇臨且居上臨下而獨以厚賢爲志賢進道泰天下說歸吉可得矣坤上爲惇兌承坤以兌陰合坤陰復有坤體下臨二陽爲志在內夫臨人而在上位鮮不驕亢自處蔑棄賢才非厚徳君子以天下百姓爲心未有能善用其志者矣

【坤下巽上】

觀盥而不薦有孚顒若

彖曰大觀在上順而巽中正以觀天下觀盥而不薦有孚顒若下觀而化也觀天之神道而四時不忒聖人以神道設教而天下服矣

陰生一曰姤二曰遁三曰否五曰剝陰長陽消其卦多凶四陰乃有觀象聖人意何在也聖人憂陰之起思有以止而化之爲君天下計甚厚也夫使爲天下君而能本中正至剛之徳以涖天下天下觀而化之可常治無亂又何憂陰之復起哉且觀自臨來二剛之徳浸長於內至觀剛得位而在上執巽之仁以孚率天下悅服歸之化道於是盛行焉稽諸天道觀爲八月卦兌金用事化萬物而揫斂之將使復其純一之性非若否之閉而不通此觀之所以獨異於諸卦也觀盥而不薦有孚顒若謂何祭祀之禮先盥後薦始盥則誠至薦怠矣人之通情也盥而不薦則誠徳不息始終如一足以感格其孚顒若下觀而化觀道於是盛矣舜恭巳正南面顒若也蓋聖人之誠本自修身而中正者修身之本聖人體中用正無過失於天下舉海內之心皆爲我心心之所格孰不化顒若之用斯爲大九五以巽仁居互艮上艮止爲有孚互巽潔齊艮手爲盥下坤坤地備物爲薦坤在內爲不薦大觀在上順而巽中正以觀天下謂何聖人於天下一視同之其徳大曰大觀陽大在上曰大觀在上順巽所以行其化中正所以成其化順巽中正孰不心悅而從之下觀而化理宜然也觀天之神道而四時不忒聖人以神道設教而天下服矣神者何誠也天以誠運而四時不失其序曰天之神道聖人仰觀諸天以躬行其至誠有教存乎其間本之仁義著之禮樂施之刑政皆教也聖人之教自身達之天下斯民從化莫知所從其道如神曰聖人以神道設教詩云自西自東自南自北無思不服神道格應之功也四陰有四時數巽風爲神坤順爲天下服

象曰風行地上觀先王以省方觀民設教

教之本在誠其具則禮樂刑政夫禮樂刑政必因其俗若風行地中隨所寓以致生養之功夫先王之省方以至誠愛民之心而修其教化不徒出也巽白眼爲省方爲觀申命爲教坤地爲方眾爲民

初六童觀小人無咎君子吝象曰初六童觀小人道也初以陰處坤下爲童智不足以有觀若童之無知曰童觀語曰民可使由之不可使知之謂民可率而使由吾化不可彊以知也童觀在小人則無咎若夫士君子不能觀上徳化以修其身而朝夕於中正之歸何補天下是君子無所用於觀也其道吝觀自乾變坤故初有君子小人二象

六二闚觀利女貞象曰闚觀女貞亦可醜也

闔戶謂之坤居坤陰中曰闚乾一變巽卦體互巽巽白眼爲闚陰得中爲利女貞互巽兌有順說之性爲醜且夫履柔守靜臣道之常然大觀在上非剛中之臣則不能與上合徳以格正其君而大有爲於當世故君子必謹飬剛徳俾識明學正而後有逺大之見可副大觀之求也且處羣陰中而厥觀不逺昧於大體上有剛健中正君以至誠之意風動天下而巳黙黙守常無所建明順說以從其上而巳君子不知恥可也君子而知恥能一日安於觀哉曰利女貞女以是爲貞其事則可醜也夫女從人者也若君子道合而後從其所見逺且大又安肯枉己狥人若闚觀者所爲乎

六三觀我生進退象曰觀我生進退未失道也

度已徳業以爲進退曰觀我生君子事業以生物爲本讀生民尊祖之詩可見矣六三位𨿽不中而得坤正體順靜有常進退之際知所欽擇𨿽然三在觀巳近髙位於是而始圖進退可乎蓋三度巳徳不若四推四而下之不敢率先以上比大觀主於臣道未失也變巽爲進退坤地爲生嗚呼後世不度徳量才以貪冒大位蔽賢疾能莫知省己以貽禍天下觀六三之風亦可少愧矣彼豈知一巳進退天下休戚利害系之安可重一巳而輕天下哉是大惑大愚者所爲君子不取也

六四觀國之光利用賔於王象曰觀國之光尙賔也書稱堯曰光被四表舜曰重華協於帝人君光明之徳本於性成於學著於天下君有明徳動作施爲罔不率由禮義天下將化之而爲禮義國其光矣四體仁巽之實羣陰畢順蓋賢徳之大者用能觀國以觀君觀君以行志王如賔之弗臣則道徳日聞功效日著利莫大矣且大觀在上必有不召之臣相與躬行中正於上化道斯盛巽東南賔位故曰利用賔孔子釋四曰尙賔謂道徳之臣宜尊顯其禮而師友之不可輕也二陽得位在坤上爲國光

九五觀我生君子無咎象曰觀我生觀民也

君臣事業在生物而人主生物之徳尢著見於民蓋君正則民正君民一體耳譬猶響之應聲影之隨形徳修於身民化於逺而天下莫不安其生遂其性其理自然也九五剛中在位至誠之徳旣已先天下而化之復視民從化於我何如以反求諸身九五化民之心誠矣故無咎夫民猶水也水能載舟亦能覆舟君子設法至公戰戰栗栗若朽索之禦六馬無斯須之念不在民是以能常保其治也大觀四陰在下九五剛中復有君子助而象止無咎蓋陰勢巳盛須至誠之道不息治抵於泰而後吉耳五巽體互艮仁以止故於觀能盡其誠而爲大觀主

上九觀其生君子無咎象曰觀其生志未平也

志不忘君且不忘天下曰觀其生二爻陽居之皆曰君子且夫四陰浸長上九𨿽不當位而道徳足以爲天下觀使遂漠然無意於時將孰與助五而止陰之消又況陰道日進爲天下害君子於此其能自免於戾邪志未平見君子憂君憂時心不少忘也五觀我生上觀其生皆取坤陰生物爲義

紫巖易傳卷二

欽定四庫全書

紫巖易傳卷三

宋張浚撰

上經

【震下離上】

噬嗑亨利用獄

彖曰頤中有物曰噬嗑噬嗑而亨剛柔分動而明雷電合而章柔得中而上行𨿽不當位利用獄也

序卦曰物大然後可觀可觀而後有所合臨二陽浸長得位於上天下觀其徳而化之莫不心悅誠服於是間可除四海之內可合爲一家矣噬嗑除間卦間不除無以興大利動而有明徳然後能除閒故噬嗑以震離二體亨利用獄者何罪主斷非至明者不能斷不曰刑而曰獄獄必得其情正其罪而後加刑先王愼刑不敢遽用度夫害之不可不去不得已用之噬嗑明徳在上故利用獄互坎爲獄爲閒頤中有物曰噬嗑噬嗑而亨謂何人資物養生物反爲害何以養生剛間之起猶物之爲人害天下將不得其生矣此不蚤圖而優遊玩日可哉四以剛居中曰頤中有物噬而去之則間去而生養之道得矣剛柔分動而明雷電合而章柔得中而上行𨿽不當位利用獄也噬嗑之見於用也剛柔分動而明謂幹五下居坤上居五動而麗明以成其亨震離二象自乾坤剛柔分得之夫噬嗑本以救否剛柔不分則上下之情不通否盍爲而亨哉雷電合而章雷作之電從之徳威並著其罰行也柔得中而上行謂五主噬嗑何取於柔中蓋曰君仁而明然後可収除間之功不然門未及除而天下殘困其害滋大嗚呼噬嗑剛位上下而又有負坎險在中者誠亦艱難時也非爲君者志動於內徳明於外屈巳遜志以孚同心之賢莫克有濟矣六五以柔得中故𨿽不當位而利用獄𨿽然柔中固可以致亨於噬嗑之時而用獄終非盛徳事盛徳者人化之安用獄徳非剛中不能有化曰不當位蓋少貶之辭聖人貴徳賤刑抑見於此

象曰雷電噬嗑先王以明罰敕法

使天下格心趨化先王立法本意罰明則善勸惡懼法於是行刑可措矣雷電之作天下愚夫愚婦莫不革心易慮惕然知所畏懼先王明罰似之蓋使民欽畏而莫之敢犯是先王之仁也

初九屨校滅趾無咎象曰屨校滅趾不行也

聖人於噬嗑止惡息過設意甚嚴必欲杜絕於毫釐方萌之初聖人待天下心一何仁也初剛動在震先卦體居離火下動而麗惡其迹未著其事未大於此而懲之止之誠爲小人福故無咎噫在上位而臨下可不熟玩此辭而遏惡於蚤哉一失其制至養成其禍誰之責歟震爲足爲艸木屨校拘以校而滅其趾使不得有所行也陽動於下爲趾噬嗑初上皆以剛受刑夫剛用於上則亢用於下則陵刑所必加莫可解也

六二噬膚滅鼻無咎象曰噬膚滅鼻乘剛也

二得柔中其爲噬也易且乘初之剛而以柔在上爲噬膚膚柔脆陰屬言噬之易爲力也滅鼻謂剛間屏息气不得伸古者五刑用劓示彊梗之必除也二柔中動而麗明其徳足以杜絕剛閒而能使小人退聽於噬嗑時爲臣之責塞矣互艮艮山爲鼻

六三噬臘肉遇毒小吝無咎象曰遇毒位不當也六三位不中正以柔履剛厥噬爲艱臘肉至堅物九四互體坎以剛險位三上爲臘肉三才徳皆不足以勝四是欲誅彊去梗而反爲彊梗害者惟三志在除惡故𨿽有小吝終無咎也嗚呼君子有志於除天下間務先修其中徳哉惟徳足以服人心間易去也坎險爲毒九四位剛在坎險中爲遇毒

九四噬幹胏得金矢利艱貞吉象曰利艱貞吉未光也六五噬幹肉得黃金貞厲無咎象曰貞厲無咎得當也四在卦爲間頤中有物曰噬嗑正謂四也然四於爻位𨿽處互坎中而卦體得離之明以明徳比五是以爻辭吉金矢黃金以中直之道施諸刑也臣用直君用中舜臯陶之職分四五本乾位爲金坤陰在離中爲黃金離爲戈兵爲矢黃中也矢直也艱貞貞厲愼用刑也貞而厲愼之至附骨肉謂之胏肉易於胏所遇異故其辭異二爻皆離體離日爲乾胏乾肉四曰未光四居離且人臣必以道徳弼君如臯陶之刑期無刑然後爲光五曰得當中以涖刑何往不當也四五皆有坎險體四艱貞五貞厲戒險也周禮大司宼以兩造禁民訟入束矢於朝然後聽之以兩劑禁民獄入鈞金三日乃至於朝然後聽之蓋所以懲不直不中使知自反以杜絕獄訟之生其象義則取諸易而易之得金矢得黃金謂得中直之道周官取易之遺意而用之也

上九何校滅耳凶象曰何校滅耳聰不明也

惡積罪大夫子之訓自非耳目無所聞見不至是也九處一卦之極離火炎於上震木動於下亢志以動告之弗入戒之不及凶其自取曰何校滅耳凶夫小人爲不善起自至微惟肆情循欲告戒不聞卒致大戾悲夫聖人於噬嗑著訓欲後世謹遷善逺罪心無須臾忽其微以盡力於無過之地云耳互坎在下爲滅耳離麗坎險互見爲何校且上以剛受刑二輔五以施刑於上下曰滅趾滅鼻滅耳除惡務本之意也三遇毒志不得行四五以中直噬有仁徳存其間故三爻不曰滅且胏肉用噬有革化之理非若趾若鼻若耳必刑之去之俾天下竦視知所戒懼玆又懲勸之一道也

【離下艮上】

賁亨小利有攸往

彖曰賁亨柔來而文剛故亨分剛上而文柔故小利有攸往天文也文明以止人文也觀乎天文以察時變觀乎人文以化成天下

致餙聖人不得巳夫子筮得賁卦其色愀然惡夫文勝質而日趨於禮文之末流也讀禮運書聖人之心可見矣序卦曰致餙而後亨則盡矣故受之以剝賁非聖人本心因時之宜有不得不用其餙耳賁何以亨且利有攸往哉曰聖人彖辭釋之固詳聖人以賁之亨利直本之天文蓋天道自然其剛柔之相餙亦出於自然運動四時生成萬物始始終終莫知窮巳非若人之溺文防質莫知返焉者惟文明以止則文不喪質得賁之正而同於天矣柔來而文剛故亨分剛上而文柔故小利有攸往天文也文明以止人文也觀乎天文以察時變觀乎人文以化成天下聖人本致餙之道於天不徒爲也夫日月星辰相錯以成歳時天文之序蓋本於自然若人文則君臣父子夫婦長幼朋友剛柔之宜上下之分內外之別亦各有一定不易之理聖人明夫文本於質其質固有其文因之不可違不可過也違則悖過則逆曰文明以止人文之化成於下天文之動順於上上下相應其道通矣柔來文剛謂坤上來居幹中分剛上而文柔謂幹二復居坤上柔來則剛得中而浸以盛故亨剛上文柔其利在柔柔利剛往以止其窮故利有攸往剛大柔小卦辭首曰賁亨小利有攸往見聖人與質不與文心也嗚呼質宜勝文也尙矣治天下者曷可不明其止止則化成離下爲文明艮上爲止艮一變爲賁賁貴止

象曰山下有火賁君子以明庶政無敢折獄

用明於政而不用於獄必使無訟也明而能止故於獄不敢折不止則必恃明而察察用之且先政教後刑罰賁餙之道所宜然也離明爲庶政互體坎坎險爲獄艮止爲無敢折獄夫庶政明而獄訟息君子於賁不敢折獄汲汲惟庶政之明蓋得其本矣山下有火山止於上火傅於下其明之著旁燭萬物若庶政交修治道有光云自非徳止於身而明加於下其孰能體此象哉

初九賁其趾舎車而徒象曰舎車而徒義弗乘也自修廉隅義不茍從曰賁其趾陽在下爲趾互坎爲車二在前有載而行之之意曰車舎車避從義不茍以趨正應得賁之貞不然更爲比周求安榮祗危辱何望於賁餙哉

六二賁其須象曰賁其須與上興也

文本於質質喪文安施聖人著此象後世猶有顚沛末流者夫須譬文采威儀足以藻餙治具而才徳俱弱不能自立以有爲於天下者九三蘊乾剛徳且變三有頤體二待以興曰賁其須先王用人先道徳後文藝謂其待人而興不能卓然自立於當世也二自坤來文乾之剛且位居離中有附麗象而其麗正曰與上興惟柔中是以得所麗而興苐非剛徳其質不足以自爲耳吁不有剛健篤實之君子其何以行於世而救文勝之獘邪

九三賁如濡如永貞吉象曰永貞之吉終莫之陵也九三以陽居二陰間有互坎體坎水也濡也上下二陰柔也小人也其賁也懼或濡之厥正不永則浸浸焉將相率爲不善陵孰大焉君子之於貞不使一日忘於心用貞守道小人不敢以非義相諛說濡其逺矣三處離上而獲吉於賁永貞功也三有剛徳用能永貞位不中故先有濡如之憂

六四賁如皤如白馬翰如匪寇防媾象曰六四當位疑也匪寇防媾終無尢也

四近臣潔白其徳以自守初自下從之猶馬疾馳者然初四皆未受餙質之羙者惟四以柔居柔抱道守靜義不苟從始以乘剛疑初卒知其同已應之賢以類同志同道行終可以無尢於賁盛矣互坎居四爲皤如爲白馬剛阻爲寇且气之淸者爲賢賢徳以淸潔爲木淸潔而後利澤及天下孔子曰淸明在躬气志如神賁之交餙尢惡夫徳濁而僞故初四有皤如白馬象若上九白賁徳大成矣艮變巽爲皤如初本幹體幹爲金爲馬爲白馬初與四正應爲防媾

六五賁於丘園束帛戔戔吝終吉象曰六五之吉有喜也

爲賁餙主非得巖野賢則無以反素朴而復其治安能免致餙之吝邪以陰處尊位下乘坎險爲吝艮爲山爲丘園丘園指上九五本坤位坤爲帛爲眾爲束帛戔戔得賢而治道立喜之大也九五柔中得艮之止故能屈身禮賢以成離明之治離南方其性喜離位乎內爲有喜

上九白賁無咎象曰白賁無咎上得志也

變文服質惟以身化者能之上九體剛止之徳以干剛餙坤柔而已不受餙爲白賁夫修身至於反朴還質道徳之化文可變也上剛止而明行誠志潔無愧天人得志於身固巳厚推而大之且將得志於天下六五之君盡誠禮於束帛之賁蓋知夫文久必獘天下將受其害得白賁如上者而後風俗可淳治道可復聖人之意逺矣夫艮其道光明曰白賁

【坤下艮上】

剝不利有攸往

彖曰剝剝也柔變剛也不利有攸往小人長也順而止之觀象也君子尙消息盈虛天行也

一陽上行爲卦皆吉陽窮於上曰剝過中也過中則乾剛內消小人類進蓋必有背道違理之事矣不剝奚爲剝變幹幹君道也至上君之剛徳盡喪徒亢而巳是以剝夫剝之爲剝小人盛也五陽退聽君子道窮故不利有攸往夫小人用事於時豈曰我小人哉彼將以是爲非以邪爲正以君子爲小人君子而往可乎夫致剝者小人而所以致剝則自夫人君之心人君剛徳旣喪安逸豫盡聲色溺貨賄然後小人得以擅事於下曰剝剝也柔變剛也君徳盡喪之謂也𨿽然時旣剝矣天下必將均被其禍使君子視天下之禍而莫之卹是豈仁人用心哉君子有順止之道焉欽修厥徳不與力爭以待其復是謂順不然爭不足而小人爲害益大正道淪亡天下安所倚望順而止之君子之幾也坤艮位上下順止象伯夷避紂居東海之濱太公避紂居北海之濱蓋得此道伯夷太公非恝然忘其君而不顧不得巳耳君子尙消息盈虛謂何君子體中徳以法天無先時後時之失是以於剛能止蓋盛衰相仍天道常理昔箕子遜以避難爲道不爲身其後爲武王陳洪範聖道益明而利及天下後世凡以尙消息盈虛而其行合於天也幹五變爲剝曰天行天行言君子之行合乎天云剝五變而艮在上坤在下爲順止以一陽而履五陰陽之剛終莫能變旋至於復蓋順止之功

象曰山附於地剝上以厚下安宅

有以固結民心剝必復老子曰髙以下爲基是以聖人後巳先民裕民以政而措天下於磐石之安蓋人君儻以厚下爲心則身無失徳民懷大惠剝有不復者哉坤爲下爲厚艮爲宅爲安山附地爲厚

初六剝牀以足蔑貞凶象曰剝牀以足以滅下也六二剝牀以辧蔑貞凶象曰剝牀以辧未有與也

民困則國危爲上者何以安處甚哉小人進用於時上下不得安枕矣人君甘於順從而終莫之悟曽不念夫危難之及其身惜哉剝自幹變至四皆有巽體巽木坤地承之爲牀足辧膚以近身次第取象曰以滅下剝始於民也民國之元气安可剝二曰未有與陽徳方消孰與敵應陽復終有止而正之者矣蔑貞云者君子之道方消而貞道不復明於天下是可爲痛心疾首也

六三剝之無咎象曰剝之無咎失上下也

一念從正凶可消也三居四陰中捨上下陰而惟剛陽之應是舍惡從善去小人從君子巳𨿽小人志應君子且不爲君子害剛動上行三與有力惟三以陰履陽內有剛徳志應上九特立獨行不牽眾陰於剝無咎吁非六三則一陽不獲安於上將無以復君子之與小人詎可一槪論哉幡然從正斯受之矣

六四剝牀以膚凶象曰剝牀以膚切近災也

嗟乎小人用必以利爲本好利之說行毒淪肌膚大學曰與其有聚斂之臣寧有盜臣近體爲膚四比五曰剝牀以膚剝至膚身益不安矣自天子及庶人將悉被其害君人者惑小人一時順說不知爲身害若此重可嘆也四重陰位不中而近君小人之雄者歟

六五貫魚以宮人寵無不利象曰以宮人寵終無尢也小人可盡去乎曰待小人有權有化東漢李唐之季可鑑矣惟我太祖收諸鎭節度俾列第京師得易防五居艮止中靜而有常厥徳不愆且上比剛徳之賢其勢足以制小人發貫魚義小人自下而上均被其寵任不付以天下事利及其身害不加於天下其規模洪逺矣羣陰爲魚剝自初變幹至四皆有巽體巽以行權六五優爲之巽居已五臨之爲貫魚坤爲宮人

上九碩果不食君子得輿小人剝廬象曰君子得輿民所載也小人剝廬終不可用也

陰道旣極君子將復君子小人之分於是辧聖人故立象以爲天下後世戒上九以剛在上若果碩大不食培之復生譬君子有生生之徳民賴以生養君子得時厚載之功著矣曰君子得輿坤爲輿若小人殘虐不仁小人在上位則賊賢害民播惡於眾空人之國矣詩曰小東大東杼軸其空剝廬也一陽在上爲碩果艮止爲不食眾陰戴陽陽復從而載之爲得輿陽以庇物陰反剝之爲剝廬剝廬謂𨿽逆旅托宿之地不得有一日而安之也艮爲廬序卦曰物不可以終盡剝窮上反下故受之以復蓋天地剛陽之气陰不能以盡消譬夫正道未嘗一日不在天下是以自古大亂之後必有君子扶持振起之人主之心復於道則君子以類進剝可弭矣𨿽然剝必有復天也而所以致復則在人故用君子則有生物而載之之功若輿之能載用小人則害物而天下各不得其所安人君亦將無所寄其身於上若人之有廬而剝之也後之爲君者不欲復則巳如欲復其求所以復於道而愼用君子哉不然剝喪而不復興起大可畏也

【震下坤上】

復亨出入無疾朋來無咎反復其道七日來復利有攸往

彖曰復亨剛反動而以順行是以出入無疾朋來無咎反復其道七日來復天行也利有攸往剛長也復其見天地之心乎

剛徳內復順理而行其道不撓故亨譬之身元气濳復邪不能勝夫元气道之一也道以一行陰莫之寇曰出入無疾且復必自心始君心剛復動以正順則公正之道辟私邪之路塞君子獲用小人退聽國以尊安何疾之有人君勉夫所以復其心哉朋來無咎幹陽來復也一气旣復陽以類升曰朋來朋來以貞功利日興咎其至乎反復其道謂陽動於下復乾之一干道也來復必七日天地之數七則中中則復自午至子剛來而復乾道日亨曰七日來復君子進而有爲此爲其時故利有攸往七日稱日蓋取六甲之日剛反動而以順行是以出入無疾朋來無咎反復其道七日來復此申言復之所以復也剛自剝反以震動趨坤順其行有漸曰順行夫五陽進而後用決君子之於復固自有坎第哉惟其行也順是以出入無疾朋來無咎也稽之天道驗之人事理莫不然反復其道七日來復天行也聖人勉示後世之君使法天而知所復也自一陰生於姤歷六位以至坤陰道極矣而天之剛健其行不息卒能消陰而復於陽故人君惟法天不息以復於道然後能有復復非易事也君心之剛旣復則君子之道合小人之惡著君子利往而剛長於內生物之功大矣復其見天地之心乎乎非疑辭天地貴生貴仁貴陽貴君子天地無心以天下萬物心爲心凡天下萬物所甚喜而愛之欲之者天地之心也夫肅殺於秋冬而萬物敷生於春生生之功於是不窮原天地本心生而巳仁而巳貴陽貴君子而巳聖人出而以生物爲巳心亦天地心也聖人貴復復而後生物之心起復其大哉君心旣復天人順之

象曰雷在地中復先王以至日閉關商旅不行後不省方

陽動於下其動本靜而發生之功從此出先王體之用道之靜以俟陽復固陽气止行旅安居淵黙賞罰未加謹其復也先王謹復其動也仁夫閉關以助天地之气止商旅以杜欲利之心不省方以養其中復之功大矣羣陰在震上爲商旅坤在外爲後不省方嗚呼自古先王之有復於道者必以仁義爲先利爲後閉關商旅不行後利之義也夫利心一生其靜撓矣動孰爲而中於理哉

初九不逺復無祗悔元吉象曰不逺之復以修身也復自心始而用之於家於國於天下故復諸爻皆取義於身不逺復謂何一念之非隨知所復復覺也明也仁也身修若此何抵於悔復具天地生物之徳初九爲一陽主其用至大聖人立爻辭獨曰不逺復謂修之一身其義足以配天地生物之徳也修身之道大矣哉夫顏子有王佐才孔子系辭以顏子配復初許之深也幹初爲元君子修身仁及天下爲元吉

六二休復吉象曰休復之吉以下仁也

初以一陽動於下爲仁下仁而善日長僞日消心休然與仁爲一曰休復且援賢而進之無蔽賢心卒之徳孚於上而天下被其仁休復之功也故吉書曰其心休休焉其如有容六二之謂吉二得柔中用能屈巳下初

六三頻復厲無咎象曰頻復之厲義無咎也

逺初貴勉動極爲頻頻危道也動極而復非誠莫反厲而勉之可以補過可以事上故無咎陰過中故厲而後無咎水厓曰頻

六四中行獨復象曰中行獨復以從道也

自抜於羣陰中從道不從眾曰行獨復初四正應四從初爲獨復且陰靜而中知所決擇惟道之從大臣事業自是興矣復四不言吉謂何夫獨復以從道其事業未大於天下也而吉在其中矣

六五惇復無悔象曰惇復無悔中以自考也

法坤靜厚而自養以中曰惇復記曰致中和天地位焉萬物育焉此惇復事堯舜性之用此耳且中者性之未發也用功於中誠一不貳與天地參其無悔也心同天地施之天下仁徳甚大亦五以坤中履震之剛體中徳而不息是以能惇復也

上六迷復凶有災眚用行師終有大敗以其國君凶至於十年不克徵象曰迷復之凶反君道也

逺性故迷迷則失徳而獲罪於天下徳失於內兵動於外理必然也秦皇漢武之事可考矣陰極爲迷爲災眚初升二爲師羣陰爲大敗五陰數爲十年且君道在明於復而迷則性之靜者日以失情之動者日以肆性失情肆志意昬矣君道旣反師敗是宜謙六五曰利用侵伐上六曰利用行師聖人用謙道徳必充仁義必修人才必得政事必舉是以有侵伐行師之利若迷復則失其常性好大喜動其動必敗孟子曰徵之爲言正也各欲正巳而巳矣焉用戰迷復而行師可乎哉

【震下乾上】

無妄元亨利貞其匪正有眚不利有攸往

彖曰無妄剛自外來而爲主於內動而健剛中而應大亨以正天之命也其匪正有眚不利有攸往無妄之往何之矣天命不祐行矣哉

聖人剛徳復於內則人僞去天理得其道上信於天下信於人序卦曰復則不妄卦體上干下震乾剛自遁來止陰之妄而爲主於內有人君動而承天之義大象天下雷行宇宙之間均被髮生天以誠動物以誠應厥亨斯大無妄之亨利在貞不然則上逆於天而下拂於人故有眚爲人害且爲巳害眚也幹上爲不利有攸往逆天者天惡之何以往無妄剛自外來而爲主於內動而健剛中而應大亨以正天之命也申言無妄之所以爲無妄也剛自外來指初初在遁位居幹上剛來於外動實自天天命自然其行匪妄動而健二體動於下而健於上至誠之道不息也剛中而應指五五有乾健震動之徳又以剛中應二誠信道著賢者從之亨大以正惟貞則徳合於天而天所眷佑曰天命天命與貞非智力能爲也卦自巽變爲天命嗚呼人君欲有爲於天下勉剛健之徳應柔中之賢亹亹孜孜誠心在是斯可以奉天命而得其貞矣非克己之君孰能與此哉其匪正有眚不利有攸往無妄之往何之矣天命不祐行矣哉戒妄也堯舜禹湯文武躬至誠之道以惠利天下貞也若無妄之往動不以貞重違天心爲生民害其何以自全於世卦上干下震乾天也震動也夫有爲有行於世若天臨之何眚之復得矣

象曰天下雷行物與無妄先王以茂對時育萬物天動以誠萬物敷生不失其信先王修胸中之誠止詐僞復惇朴惟公惟正稽順天道而天下萬物率蒙其休利對時育物仁政以行茂不一之辭且夫春陽用事雷動於下而行於上蟄者奮萌者達有生之類莫不恐懼知畏復其誠一之性於此時先王法之化育萬物一本於誠用能安之治之無水旱疾疫之災無兵革寇盜之變薄海內外各得其生仁之所及大矣記曰致中和天地位焉萬物育焉又曰誠者物之終始不誠無物蓋天下之亂常生於利心害之事起於至微而患成於至大先王兢兢欽畏順天下之自然而因以治之朝夕於大公至正之道是以天下萬物均得其生也月令蓋祖述先王對時育物之意而先王之仁政一出於誠不獨拘拘然舉行其典文而巳

初九無妄往吉象曰無妄之往得志也

徳修而動以誠是以得志於無妄語曰言忠信行篤敬𨿽蠻貊之邦行矣夫至誠者天猶與之況人乎君子有爲於天下心之純一上合於天誠信所格以君則合以民則化志必得矣初以震剛應干四得動應之貞故往吉

六二不耕獲不菑畬則利有攸往象曰不耕獲未富也二履陰在震動中順承續終事業乃立其戒臣之妄爲邪夫君以誠唱臣以誠應君臣相須而後生物之功著先事擅爲拂理逆常誰其孚聽且巳以妄動而欲求合於無妄之主難矣在震動中初陽先之爲不耕獲不菑畬陰虛爲未富柔得中爲利往若夫剛徳若伊周臣以道正君心則不獨順承續終而止耳二未富聖人姑責以臣道之常邪

六三無妄之災或系之牛行人之得邑人之災象曰行人得牛邑人災也

無妄之災災非其災也三以陰處陽其位過中且位在震動上當無妄而志動於內欲得之心未息也無故而得得之順且易曰或系之牛行人之得得已過也邑人之災謂內受其災譬諸竊虛利受實害是爲妄之大者可不戒哉震上爲行人震自坤索爲邑人訟六二歸而逋其邑人邑內之辭惟所得巳去而失則實受之故災夫君子之仕也不幸有望外之福而非所當得必以正處不然遺身名害無窮矣雜卦曰無妄災也以無故得之也變坤互巽爲牛無妄三大畜四皆曰牛震爲大塗牛信順易致物且貪得心生信順失矣

九四可貞無咎象曰可貞無咎固有之也

居幹健初貞所固有惟變巽成位以剛履柔不可不戒故曰可貞且四以干剛居互艮上艮止也剛止則妄息而貞咎何自來吁履髙位於無妄必欲功名全終始莫大夫貞中貞之道可以格天四居乾位有格天之實於其貞也若固有之矣

九五無妄之疾勿藥有喜象曰無妄之藥不可試也無妄之疾疾非其疾也九五履幹中動得其正至誠之心巳孚於物而猶有頑不率化者爲無妄之疾舜徵有苗退修徳化苗民率服此其象邪且治天下有意外患當反求諸身求之身則吾之誠心益者鮮有不格譬之人元气旣正疾其自己恃藥攻疾疾未除而害生況甞試之藥爲害滋大歟二五正應三四閒之爲疾以中獲應爲有喜互兌爲喜蓋中則誠積守身動合於道君臣相應以中何疾不除也

上九無妄行有眚無攸利象曰無妄之行窮之災也陽極而亢不知正守是謂妄行將獲罪於天人故有眚居大業者誠爲貴誠故不息而貞用能永保厥終上九位在乾上震動居下亢以動也亢動必妄是將快心循欲而極意於其所不可爲徳失於身害加於天下矣眚固有之往何利也

【乾下艮上】

大畜利貞不家食吉利渉大川

彖曰大畜剛健篤實輝光日新其徳剛上而尙賢能止健大正也不家食吉養賢也利渉大川應乎天也徳不畜何以辧天下之賢賢不辧何以畜大畜以畜徳爲貞乾剛止乎內畜徳之大者也畜徳而後可畜賢野無遺賢曰不家食得賢何難不濟曰利渉大川變艮有坎體乾健乘之爲利渉羣陽在下爲賢乾爲天艮止之天下剛徳之賢畢畜是爲大畜賢畜而天下受畜矣大畜剛健篤實輝光日新其徳此聖人靜止法天之學夫剛徳吾性所固有非靜止不撓則剛徳有時而喪篤實輝光何自而生惟剛徳內畜輔之以健誠於是充業於是著徳之日新孰禦也哉乾天爲剛健幹金爲篤實爲輝光互震震動於內爲日新剛上而尙賢謂何大壯一陽上升爲大畜而上九以剛在上六五秉盛徳以承之是爲尙賢孟子曰舜尙見帝尙云者尊之之義也尙賢而巳下之使剛賢在上眾才畢止可以化天下而內之治君道莫急乎此商髙宗恭黙思道夢寐求賢得傅說置諸左右而說爲旁招俊乂列之庶位尙賢止健髙宗得之矣不家食吉養賢也言聖人養賢以及民若天之付六子以生成萬物之功其道博其功大養賢之道不一二而足必欲其無遺於天下而聖人之心庶幾其無慊焉利渉大川應乎天也用賢則難濟而可以上當天心也賢者民所歸天所與非賢無以濟天下而承天之休曰應乎天嗚呼賢者之有益於人之國也大矣爲天下君誠能畜徳以畜賢畜賢以畜天下天下其有不治哉

象曰天在山中大畜君子以多識前言往行以畜其徳天博以大山止而崇多識若天徳其崇矣羣賢並畜相與考言行於先王而心志益明聞見益廣徳於是日崇互體震兌震動兌說爲言行傅說告髙宗曰學於古訓乃有獲貴多識也

初九有厲利巳象曰有厲利巳不犯災也

大畜初曰有厲漸初曰小子厲進難事也慮之當蚤初應四四陰位其徳未同未同彊合何以畜利巳謂止其行君子止其行而不止其道初在幹下幹固不息惟艮體在上四爲之應所慮在巳四近乾爲天災曰災無妄之三亦曰災非四爲巳災未信而進有犯災之道也

九二輿說輹象曰輿說輹終無尢也

才剛徳健而又得位得中君子進可也大畜九二乃有輿說輹象何邪蓋止以畜徳義不苟行君子之中也君子有載物厚徳肯漠然忘意天下哉謂畜之不深其行也近且挽而後行功利及物是以起說輹之義使三賢於巳上已位在三下不求之三以同應於上而欲果於有行以自通於五是不度才徳大小何如先羣賢以幸用也尢其免哉幹爲馬處幹中爲輿互兌兌毀折爲說輹

九三良馬逐利艱貞曰閒輿衛利有攸往象曰利有攸往上合志也

良馬乾象三居下卦先援二陽而進之上二陽從之曰良馬逐大畜至三羣賢道通矣猶以艱貞爲利閒輿衛爲戒君子之進肯易邪有其徳有其朋君子常若曰恐吾徳不勝任故艱枉道求合君子不爲也故貞艱貞則順天而惠利及天下故利輿以載物在上者賴以衛身焉閒習也才徳備具𨿽進而不忘自閒君子誠身之道也往而獲應志合道行必矣嗚呼士君子以進爲榮而不知進之難大畜初利巳二說輹至三徳業巳隆二陽從類君子於是可有爲矣曰利艱貞曰閒輿衛兢兢勉勉懼或失之君子以天下治亂爲己責以生民爲己命以身進道不行爲巳恥其用心剛健不忘自治上與天一可爲後世法也三位有互震體艮山在前其動也艱爲利艱貞變三有坤體坤眾爲輿爲衛與上同徳往必志合爲利往

六四童牛之牿元吉象曰六四元吉有喜也

艮三索坤得之四居艮下爲童牛艮止爲牿童牛私欲不行其性至順牿所以止逸且君臣之羙莫大乎私欲不行臣無私欲而履順事上又重以禮義法度之防若童牛施牿然必正必公必能下賢而進之君畜道成矣書曰如一个臣斷斷猗無他技其心休休焉其如有容人之有技若巳有之人之彥聖其心好之不啻如自其口出是能容之以保我子孫黎民人臣病夫私欲之勝內不知順外不知防矜智能安嫉竊位蔽賢以亂人之國大畜羣剛並進四以至陰順止幹上其气象溫厚徳靜有常可思見風采故能畜賢以畜君畜君以畜民終使天下俱止爲至善其爲元吉也至矣夫

六五豶豕之牙吉象曰六五之吉有慶也

大畜六五有靜止中徳卦體位在幹上干爲剛健爲髙明五蘊剛明之徳於內而用之以靜止是以獲畜賢之慶久之天下莫不懷畏其徳豕北方物智屬有蹢躅之操豶豕則躁去欲息而不得行譬人君沈濳其剛而黜其聰明且復誠一之性以止於至靜之地無失徳無過舉剛賢樂歸天下內外孰不懷畏而服從也蓋人君內有幹徳而靜止於上羣賢應之以輔成其徳天下相率而化爲禮義惟恐不及姦宄寇攘何自而生畜道始大故吉大畜畜賢卦五在君位四實同徳而象皆取私欲不行嗚呼欲之爲害大矣自天子至公卿大夫士庶人以欲喪身亡家失國若出一轍蓋私欲生則志意昬志意昬則讒佞進讒佞進則賢者逺害不肯止故夫君臣所以自畜者莫過夫力去私欲而畜賢畜天下之道悉本此四曰有喜五曰有慶喜在已喜夫得賢而道行也慶及天下天下受惠其效大矣互兌爲喜五在互兌上爲慶坎爲豕陽止於上爲艮爲豶豕艮山爲牙堯之爲君蕩蕩民無能名舜之爲君巍巍有天下而不與禹稷禼臯陶伯夷防龍之徒相與吁咈都兪一堂之上而中國夷狄罔不率化徳威之格也堯舜惟蕩蕩巍巍無欲於巳是以能畜賢以畜天下堯舜其盛矣乎

上九何天之衢亨象曰何天之衢道大行也

羣賢並進無所滯礙治其立功其成致之自人與之自天曰天衢互震震大塗爲衢剛在上爲何何謂勝其任大畜二陽從九三應上上九有剛止之徳堯之舜舜之禹也堯無爲畜賢之任付舜舜無爲畜賢之任付禹堯舜垂衣裳而治以有舜禹爲之輔耳然則三陽上所畜也上五所畜也五之能畜上有六四同徳之臣相與畜徳賢爲是畜健爲是止故曰大畜以畜徳爲貞也

【震下艮上】

頥貞吉觀頤自求口實

彖曰頥貞吉養正則吉也觀頥觀其所養也自求口實觀其自養也天地養萬物聖人養賢以及萬民頤之時大矣哉

頤以道徳仁義之養爲貞率是道也天下蒙福孟子有養小體大體之論卒篇曰飲食之人則人賤之矣謂其養小以失大也嗚呼自天子至庶人莫不以養小體而害其身害其家害其天下故頥以養貞吉也頤何取於觀乎君子之養外觀於人而取諸人以爲楷式及其終也將使天下均被其惠養存心博大不徒觀也卦自巽變頥肖離離巽皆有觀象觀頤蓋觀所養考其正否且將取其正者而推之以養天下自求口實反求諸巳也夫人之養身邪正善惡惟我所擇若飲食之於人或利或害率其自足是安可不愼歟君子不以其道得之富貴不處貧賤不去無終食之間違仁凡此皆自求之正者也禹菲飲食舜飯糗茹艸文王不遑暇食夫子之飯疏食飲水聖人之養在道而不在物故不急急於小體之求而光明盛大之徳千萬世有不得而掩者自養之道聖人其盡之且顏子陋巷簞瓢一夫耳聖人直以王佐推許誠以養天下之道自一身起顏子之學足以知其正惠利自此出矣天地養萬物聖人養賢以及萬民言頥以養民爲大天地無爲其養萬物也付之六子聖人儲精神一堂之上而天下均被其養蓋得夫養賢之道賢養而道徳益充政治益盛天下四海之大莫不均被其澤然聖人養賢蓋將正巳而又有以正天下不特使之家給人足而巳方將以中養不中以才養不才禮義之化洋洋宇宙養賢及民其道甚大頤在卦气爲十一月頤本坤體乾陽來交生養之徳自頤啟之其時義大二陽位上下爲天地羣陰居中爲萬物爲萬民坤陰爲賢艮陽在上爲聖人

象曰山下有雷頥君子以愼言語節飲食

天下爲口腹害爲身害不出言語飲食二事於動知止其害乃除言語之愼而發諸號令無不愼飲食之節而施諸政事無不節君子用頥其道大矣夫夫言語飲食至微於微知所愼節則自一身以至天下莫不皆得其養微其貴哉頥象以上止下動成天地生養萬物之功於是乎出君子愼言語節飲食非徒爲一已養蓋將法天地以養天下玆蓋聖人立象之防

初九捨爾靈龜觀我朶頥凶象曰觀我朶頥亦不足貴也

龜北方物求之於身一陽所捨精神之本也初震體以陽處卦下務動而不求之靜捨正養事外慕口腹之欲一生其害將自身以及於天下語曰士志於道恥惡衣惡食未足與議蓋惡衣食之恥充而不巳害加百姓聖人示後世學者養身要處以靈龜爲諭使知止其動復其性庶幾不從事口腹間而養及於天下也陽止坤下爲靈龜四陰在前爲朶頥

六二顚頥拂經於丘頥徵凶象曰六二徵凶行失類也二𨿽得中而以陰履陰位在三陰下蓋識暗而智不明者下比初以求養曰顚頥夫五爲二正應五之弗從而欲因初以親麗於上以陰附陽乖其本性是逆亂天常捨中正而求爲不中不正之養也道違天人其行也凶且六五以柔中處君位我之類也類而失之是失之君失之中正其求養也顚倒拂亂己徳喪何所逃罪於天地哉丘指上艮山爲丘

六三拂頥貞凶十年勿用無攸利象曰十年勿用道大悖也

陰居動極失靜養之常且躁動貪得不知止極以是爲養將身之不能保豈不拂哉貞凶凶其貞也上以剛徳處艮先上止三動其道大悖震艮反也十年坤數

六四顚頥吉虎視耽耽其欲逐逐無咎象曰顚頥之吉上施光也

四初正應資初之剛以養成其徳曰顚頥吉虎陰屬其視靜以正大臣沈毅象其欲逐逐彊爲善而不肯宿畱之義有是二徳而以初之施巳者施上可致文明之治矣又何咎艮寅爲虎互坤亦爲虎位居震上互體又震爲逐逐艮止爲光夫四以柔順之質資初之剛以大其養厥施用光蓋大臣而能資養於剛徳之賢其自養必正其惠養必博道可以上施於君業可以光大於後理必然也不亦美哉

六五拂經居貞吉不可渉大川象曰居貞之吉順以從上也

頤六五君道之變也資上以養曰拂經柔順用中進修其徳曰居貞不正則權移居貞乃吉不可渉大川謂何濟大難者必以剛五以柔資養於上何大川之可渉也處艮止中震動在內有動而修徳之象爲居貞互坤在中爲川

上九由頥厲吉利渉大川象曰由頥厲吉大有慶也處伊周之任不敢不厲眾陰資以養曰由頥靜養旣正動無不利正靜者徳日隆是以天下莫不由之而養厲吉謂何君子之恭也上九體剛止至徳其徳足以得賢得民而天下皆蒙其養皆自厲中來爲吉莫大坤爲川四陰歸之爲有慶夫四陰歸之是率土之心皆歸之也以剛徳止於上下有互坤渉無不利爲利渉大川

【巽下兌上】

大過棟橈利有攸往亨

彖曰大過大者過也棟橈本末弱也剛過而中巽而說行利有攸往乃亨大過之時大矣哉

周公遭變孔子轍環勢不得但已故大過以攸往亨下巽外卦互體亦巽爲棟橈輔相非人上而君下而民弱不可支若大廈之顚危云夫國所恃爲國者材也材不勝任國危柰何非剛徳君子奮不顧身往而求濟何以救民於塗炭哉遁二陰位上下爲大過蓋小人不克負荷君子過以救之之象夫小人用事於內外導君說豫以上弱其君竭民之財以下弱其民君說於上民怨於下國若綴旒斯可憂矣兌上爲君說巽下反兌爲民怨剛過而中巽而說行利有攸往乃亨君子扶危持顚之道也剛中故能立天下事巽說故能得天下心剛中巽說奚往不亨四陽同徳二五得中曰剛過而中巽爲仁仁以說行曰巽而說行用利往於大過時東漢之季剛過有餘巽說不足事窮勢激卒肇大亂其事可鑑𨿽然剛過何以中曰剛過自有中也順天理合人心中也剛中而濟以巽說其亨固宜大過十月卦位在亥且坤陰交乾變乾陽於上下乾剛之徳特立其中可過以濟幹君子之道也故夫人君居大過時莫急乎任用剛徳之臣而剛徳貴中又不可不深察黙辧剛過不中若九三之棟橈非獨爲君子羞利害在天下甚大也噫以大過之世而四陽居中何世無剛徳之賢惟人君樂順從安怠豫不以拯天下生民之命爲心剛者逺矣可不念乎

象曰澤滅木大過君子以獨立不懼遁世無悶

澤滅木君子蒙難仁徳不敷象也君子剛毅不爲危難變守易心獨立不懼有大過之才遁世無悶有大過之志木掩於澤爲木者常自若獨立也木困於水不得敷生且一陽掩之遁世也伊尹周公孔子則然伊周孔子以天下爲巳任且度吾才徳足辦之履正待時何懼何悶陽過爲不懼兌上爲不悶序卦曰頥者養也不養則不可動故受之以大過考大過之象非養之有素其能至於是𨿽然大過利往何取於遁世豈不曰行藏有道用捨在時茍志在必行以遁爲悶是知有人而不知有天違正逆理何以能濟易之爲訓備矣

初六借用白茅無咎象曰借用白茅柔在下也

君子大有爲於天下蓋必先之以禮而又重以潔白之徳禮行徳立可通神明然後人心化服事業以著且列牲牢陳簠簋以薦鬼神以奉祭祀君子蓋將以行禮也而又借之以茅禮行徳稱誠文兩盡兢兢之愼不敢寧忽鬼神其有不亨哉用斯術於大過之世孰爲而不中理又何咎也初處巽下爲茅

九二枯楊生稊老夫得其女妻無不利象曰老夫女妻過以相與也

英才遇合而後化育之功成陰陽气數相得方生生而不窮曰枯楊生稊二巽位中上有互兌兌少女爲枯楊爲稊蓋人臣排大難建大功爲國家生民計非得天下英才與之共事則無以立國之本存國之亡復民之生二五君臣皆取象枯楊聖人意直謂在大過時必得如二之臣援初六英才而進之始可有爲於大過若五華而不實無益於國用之適爲大過醜爲九五訓戒甚嚴也

九三棟橈凶象曰棟橈之凶不可以有輔也

三居巽上巽陰木其位剛過外彊中弱任重必折惟履中者足以輔蓋履中則眾賢歸之而輔上之道得矣且匠者營室先惟棟木之求必視其材之大小質之堅弱中之虛實晝參夜度謀而取焉有天下而任大臣以社稷生民寄如何而有愧夫匠者營室之心哉夫剛而不中行必不堅志必不實材必不可以任大觀夫棟橈而大廈以傾柄臣如之國家危矣可不愼邪大過𨿽以剛爲主而剛徳貴中九三承二陽本輕而末重剛過於外者也九四履二陽木重而末輕剛積於中者也且三處巽上一陽一陰在其下小人雜進輔之者弱不橈奚爲四處互幹中剛健得中二陽從之是以棟隆而異乎三之橈也

九四棟隆吉有他吝象曰棟隆之吉不橈乎下也大臣剛健而中賢材協從乃能任重九四以陽履陰沈濳其剛位益髙徳益崇謙益大有大臣剛健謙中之度而居互幹中才徳勝其任眾陽輔之用以立事爲棟隆爲不橈乎下有他謂應初陰爲小人系應於初則賢者逺不肖者用進賢之路塞矣何以辦天下大事故曰有他吝云

九五枯楊生華老婦得其士夫無咎無譽象曰枯楊生華何可久也老婦士夫亦可醜也

楊陰木之柔者而悴其本榮其末生理窮矣譬夫餙文采守故常以自得於君而內無生物剛徳何補於大過邪婦謂上二五正互各有巽體爲枯楊下反兌爲無譽陰在下爲稊在上爲華夫九五剛中得臣可醜若是蓋位在兌中其志或安夫燕逸而中材之臣得以偸合茍容也處大過之時其愼此哉然則五何爲無咎謂其以剛中居位無妄動之咎耳要之日復一日浸以陵遲是亦烏能長有其國家乎可醜之戒厥訓甚明也

上六過渉滅頂凶無咎象曰過渉之凶不可咎也夫子歷聘天下而耦耕之徒非之懼凶也是盍足以知聖人心周公遭變箕子奴龍逄比干死聖賢終不以凶而易其仁得仁奚咎彼荷蕢者自謂深厲淺掲不及於難爲君子至徳其於利澤天下之志蓋蔑如也玆豈天地之心聖賢之仁乎澤在木上爲過渉爲滅頂

【坎下坎上】

習坎有孚維心亨行有尙

彖曰習坎重險也水流而不盈行險而不失其信維心亨乃以剛中也行有尙往有功也天險不可升也地險山川丘陵也王公設險以守其國險之時用大矣哉八卦坎獨曰習習安行不息之稱習坎險可出矣夫陽陷於陰非出險則生物之功無自興曰習坎聖人不與陽之陷且欲在險者勉進中徳求以出險也陽中爲有孚爲心亨夫心以剛中亨剛中則與道爲一視生死窮通猶之旦暮也是以能欽修厥徳而不怵迫於險難之變時至道行惠澤必加人矣習坎重險也水流而不盈行險而不失其信維心亨乃以剛中也行有尙往有功也習坎何以謂之重險在人內之心外之身流而顚沛於邪惡重險也在國則敵國外患與夫姦宄之竊作於中皆重險義惟剛中徳修且行以不息然後險可出焉水流而不盈行險而不失其信坎之有孚者在此水在山習習不止終有利物之功人之居險兢業常若不足去不善而勉爲善以大其中徳則天下信之孰險不濟曰行有尙自坎而震陽動生物曰往有功天險不可升也地險山川丘陵也王公設險以守其國王公如之何而設險邪隆道徳以象天立禮樂刑政以象地王公設險如是天地之險本於自然聖人法之𨿽曰設險其險夷矣乾坤相交爲天地互艮震爲山川丘陵坎以用中爲大曰坎之時用大

象曰水洊至習坎君子以常徳行習教事

徳行有常厥教始行詩美宣王有常徳以立武事蓋濟險莫大於教化禮樂刑政均教事也君子持不息之心內誠其身外勤其教出險之功可期以日坎水爲徳行爲教事洊至爲常爲習

初六習坎入於坎窞凶象曰習坎入坎失道凶也陰居重坎下迷不知復以習於惡故凶失正道也傳曰小人行險以徼幸初六之謂

九二坎有險求小得象曰求小得未出中也

居二陰中曰有險以身則私心以國則小人均曰險陰蔽陽也學問未躋於聖賢事業未大於國家利澤未加於天下皆九二求小得義豈以其中未足以上行而下施邪坎二五俱有剛中徳而陰蔽之聖人曰未出中曰中未大蓋將勉坎君臣俾益進厥徳以行其中於天下若坤六二得臣道之正道行於上下莫阻之者聖人系以辭云直方大不習無不利則非特小有得而巳

六三來之坎坎險且枕入於坎窞勿用象曰來之坎坎終無功也

六三位內卦上互體有震動艮止體蓋小人才險不度徳量力欲有爲於坎險者曰來之坎坎惟三不務修徳易行於險安之曰險且枕枕安也艮止爲枕入於坎窞謂顚沛末流不可與語出險功也嗚呼小人小有才中懷至險而用以陰柔外若君子然迹其徇私挾數專志利巳動無非險人君不可不辧曰勿用深疾之之辭上有重坎爲入於坎窞

六四罇酒簋貳用缶納約自牖終無咎象曰罇酒簋貳剛柔際也

艱難之時君臣相與貴應貴誠貴質貴通以至誠質實之道自通於君且因君心之明而感入之其事易爲力君臣心同險難以濟咎必終免大臣事業盡是羙哉漢畱侯用坎之四觀夫絕棧之請據鞍之對借箸之決躡足之幾偶語之警布越之封四隱之來莫不因君心之明徐感悟之畱侯誠且聞道漢祖深知信之恃爲腹心得剛柔交際之義向使剛柔不際道何以通邪卦體二陰一陽爲罇簋三四以陰虛居中坎水承之爲缶陰虛爲牖互艮止艮手爲納約納之於中道曰約𨿽然約之用大矣傅說告髙宗曰學於古訓有獲曰後從諫則聖納約之大者若漢畱侯因險難以導君之明在坎一時事耳

九五坎不盈祗旣平無咎象曰坎不盈中未大也出險之君務剛健以厥徳中徳不大何以化何以格何以利九五以剛中爲險主執徳之常僅能免咎中未大耳然則人君處艱難時日新之功詎可忽哉書曰徳日新萬邦惟懷凡以徳盛於內惠利及之天下歸心也九五得位得中而陰猶蔽之曰坎不盈祗旣平無咎諸卦坎在上往往獲吉惟屯九五屯其膏聖人釋之曰施未光坎九五曰坎不盈聖人釋之曰中未大蓋方天下有事時而欲興其利除其患非汲汲皇皇益大厥徳無以克濟聖人爲後世之勸者至矣

上六系用徽纆寘於叢三歳不得凶象曰上六失道凶三歳也

水逆行謂之洚水上處重險之極失道彌甚是懷險而入於刑者坎北方其色黒爲弓輪於木爲堅多心故有徽纆叢象歷三爻復歸於坎爲三歳不得

【離下離上】

離利貞亨畜牝牛吉

彖曰離麗也日月麗乎天百谷艸木麗乎土重明以麗乎正乃化成天下柔麗乎中正故亨是以畜牝牛吉也二則麗麗戒在不貞陰中麗剛養之以貞也惟貞故上下順說而亨坤二五來居幹中曰牝牛二陽畜之曰畜牝牛中順之徳積於中出而交物物莫不服從其中正而事功以建是以吉離麗也日月麗乎天百谷艸木麗乎土重明以麗乎正乃化成天下何謂也天地麗於道日月之運百谷艸木之生麗於天地聖人中天地以有爲貴在麗正孰爲正中道也其然至當不可易之理與天地並順則吉違則凶聖人何爲而麗正蓋有重明之功焉明本於性因而重之緝熈光明之學也學則正正則明明則化成蓋君爲善天下孰與爲不善化盍爲而不成也或曰重明謂上下俱明是不然臣不可用明臣有明徳當歸之君用明則凶況明自麗正處生非上下明而後麗正也重明以麗正而化成於天下重明而曰上下俱明不可也互坎爲日月互巽爲艸木百谷坤索於乾爲天爲土柔麗乎中正故亨謂二五二五以柔中麗幹陽曰柔麗乎中正且剛健中正純粹精幹徳也二五麗中正故能養成其中順之徳在離以亨蓋中正天下所視效而率化也君臣協比剛徳躬行中正天下孰不順麗天下順麗而離道亨矣

象曰明兩作離大人以繼明照於四方

法先王之明徳曰繼明若舜之於堯湯文武之於堯舜明不繼則明息故取象兩作且日運於天相繼不巳故能成照物之功大人有作欲以臻夫光明盛大之治如之何而不法先王之明徳乎

初九履錯然敬之無咎象曰履錯之敬以辟咎也交物莫大於敬離文明萬物相見時離初禮所始行也徇文失實悔咎隨起惟不獨敬之身且欽之心庶寡悔矣初以剛陽居離明先有剛明之質用能行禮於離且先聖王之致恭也尙矣聖人畫離首著是訓謂南面聽天下所履錯然不可不致其敬於早惟敬則知所省畏無失徳於天下天下心服文明之治不難致也初承二剛柔相際曰履錯然吁敬尙矣何獨君天下者爲然哉士君子修身以行於世不敬其始咎將及之可不愼哉

六二黃離元吉象曰黃離元吉得中道也

臣之麗君非中莫通黃土之正色於色爲中萬物以土生萬事以中揆心虛而明中道乃得二麗幹陽以應乎五所麗得中故元吉且二虛心以應五蓋臣之徳厚而道足以格天者也用能君臣恊一委信剛徳之賢俾專任出徵之責於上離道以成黃離之徳至矣哉

九三日昃之離不鼓缶而歌則大耊之嗟凶象曰日昃之離何可久也

過中曰昃聖人至戒夫人臣履髙位居晚節不知虛心樂道守志以正則陵犯貪得將無不爲而每戚戚其中以自取禍敗也自昔士君子之學貴知道語曰血气旣衰戒之在得彼知道者視死生爲一致況得失微事肯屑屑經意也哉蓋日昃不可久物理之常也惟知其常而安之是以無往不樂且君子獨樂其道則心定而志不衰得時遇君猶可攄素積以惠利生民也若日昃是懼所慕所說在物利之域鮮不蹈夫喪巳之凶矣孔子發憤忘食樂以忘憂不知老之將至孔子安有大耊之嗟邪中虛爲缶互兌爲歌九十曰耊老陽數也九三剛過在離內卦上失中虛之道宜聖人重致戒於三

九四突如其來如焚如死如棄如象曰突如其來如無所容也

悖理違道殄殞自貽離情炎上四處重離先而又重剛不中蓋陵犯而莫知止者棄安靖之福蔑忠義之訓何所容於天地間也哉卦有互巽體巽爲木爲風木火以風行突如其來如焚如也火出木盡死如棄如也

六五出涕沱若戚嗟若吉象曰六五之吉離王公也處離明之極且下有陵亢之臣居是位當是時不可以無是憂五自乾索離中虛而明故能先天下而憂其憂且思有以除天下害憂則敬敬則治生成王用周公之時爲然考書大誥勤勤之辭可見矣離目爲涕互兌爲戚嗟蓋九四負炎上凶將爲天下大害是以六五至誠憂怛見於辭色虛巳用上俾專徵伐終之獲吉非憂敬生於心何以得此哉周禮曰坐而論道謂之王公離王公云者離上也音麗

上九王用出徵有嘉折首獲匪其醜無咎象曰王用出徵以正邦也

必除天下害而後享天下福然則出徵其可巳於離哉罰一人而天下畏曰獲匪其醜離爲戈兵有徵伐義四位不中正在內卦上其象爲首而上九徳備剛明六五用之以徵是以有嘉折首云且其徳剛明而能繼大事除大惡施大惠志在正邦不事誅殺臣之盛也徵之書曰火炎昆岡玉石俱焚天吏逸徳烈於猛火殱厥渠魁脇從罔治正上九事也離二陽包一陰爲邦互兌兌毀爲折首

紫巖易傳卷三﹤經部﹐易類﹐紫巖易傳﹥

欽定四庫全書

紫巖易傳卷四

宋張浚撰

下經

【艮下兌上】

咸亨利貞取女吉

彖曰咸感也柔上而剛下二气感應以相與止而說男下女是以亨利貞取女吉也天地感而萬物化生聖人感人心而天下和平觀其所感而天地萬物之情可見矣

聖人致止虛之功於損誠一旣著其虛上達其止內充相感之道成是爲咸咸自否來咸利在貞剛柔上下感應相與而止說之道行咸之正也夫天地不交而二气不通則萬物不得其生惟少陽之气下降於天少陰之气上升於地陰陽交感而生生之道於是不窮矣陰陽之感少則一一則誠誠則速聖人取臣巖野間一心相與而化育之功成用此道也柔上剛下謂坤三升而上行幹上降而下際二气謂少陽少陰之气自乾坤而升降止而說心之一也男下女禮之誠也心一而禮誠其感以正用能有始有卒生理益蕃君臣相感以致治蓋不異此夫君臣之間誠意不通則其徳二三又安能成生生化化之功邪夫惟相感以誠故徳修身正並立於無過之地而天下莫不觀感而化也天地感而萬物化生聖人感人心而天下和平此言聖人下賢而得其心用能修身以法天地而大其感於天下也天地以無心相感流動之功出焉聖人之感人心亦以無心無心故格格故化夫聖人無心用天下心爲心衣思天下衣食思天下食居思天下居躬行中正之道於上天下從而化之於下徳侔天地矣聖人以大中至正之徳系屬天下天下莫不說之是聖人於天下心通爲一和平之應不約自然也觀其所感而天地萬物之情見矣謂天地萬物之情本自一致在感以貞耳卦自否來爲天地幹上下臨坤位坤眾爲感人心

象曰山上有澤咸君子以虛受人

此君子止性之功君子以吾至虛受天下實無不容無不利山澤气通雲雨以施君子致虛利澤以大老子曰知常容容乃公公乃王虛受之謂也

初六咸其拇象曰咸其拇志在外也

止於下動於先誠一之功不著且其感也志在外而專應於四感亦細矣初履陰居卦下爲拇

六二咸其腓凶居吉象曰𨿽凶居吉順不害也

六二以艮體位互巽下巽爲股曰咸其腓巽究爲躁卦腓性躁動以是而欲有感於上必顚必覆故凶惟居則靜而順凶可弭也且人臣在下位將有感於上而誠志未孚乃欲直前徑趨不待心腹之思股肱之援其行鮮不及禍矣夫惟以順道自居待上之求身可安志可行也爲臣愼所以求感哉二得中爲居吉互巽巽順爲順不害

九三咸其股執其隨往吝象曰咸其股亦不處也志在隨人所執下也

夫以剛徳履人臣髙位當咸感時宜有以格君心者矣而三乃營營於事爲末流錄錄隨人爲咸之羞𨿽盡力有行於下終何補防蓋咸以止說爲貞初之拇二之腓皆以躁動系應失艮止常三在艮上而應兌說之陰是亦不能安靜守正以心爲感者也志在二剛之隨而欲因之以求說於上其感也失貞矣故曰所執下也互巽爲股二剛在前隨二剛以應上爲執其隨往斯否爲吝

九四貞吉悔亡憧憧往來朋從爾思象曰貞吉悔亡未感害也憧憧往來未光大也

九四位處艮止上兌說初離止趨說其感也戒在不貞貞而後吉吉而後悔亡咸九四以正其心爲貞夫心貞則虛靜而公所感者大夫感人而不致力於虛靜以大其公心其感也陋矣朋謂上下二陽此以思感彼以思應曰朋從爾思朋從私也天下從之公也天下從則光大矣且四以剛徳近君位不中正區區朋類之思有所偏系於道爲戾其何以感天下之賢宜聖人力致戒焉位介二陽中陽動爲憧憧爲往來互幹上下三陽蔽之爲未光大孔子繋辭釋之曰天下何思何慮謂天下有公道第虛靜其心以守夫貞則自然之感得矣營營思慮祗私無益也

九五咸其脢無悔象曰咸其脢志末也

脢處心上輔下其位居艮背先上不爲上之頰舌下不爲四之憧憧若夫在上無思無爲而躬行大中至正之道是爲咸其脢夫言不足以感人而思之所感又狹惟中正之道行於身格於人天下皆曰吾君充損已之功以極夫至虛之徳有行有爲莫非中正孰不感格而化之也防九五正得幹中體澤之虛其道可說賢爲畢止用能淵黙法天無悔於咸復六五亦曰惇復無悔無悔聖功也其道大矣商髙宗夢帝賚予良弼其代予言蓋君盡道於上臣行令於下感之在君而宣布君徳者在臣髙宗知所以爲君矣志末謂何以志爲末得無思無爲之正不切切畱心於事爲之細也

上六咸其輔頰舌象曰咸其輔頰舌滕口說也

鹹以感心爲大不求諸誠以盡其所以感而屑屑然從事口舌言辭間必不可以有格矣故用之於上則無以感悟人主而回其心念之失用之於下則無以動化天下而納之於中正之歸聖人於咸上六頰舌之訓欲後之居上位者感以心不感以言反身而誠以盡其在我者也上處兌澤極而卦體在艮山上有止虛之功惜其以天下說己爲心而口說是務故上下莫之信而實利不加於天下也或曰若是則君有過矣朝廷有大議論臣下緘黙不爭可乎曰君子之事君必先求諸感其感也必先求諸誠誠至矣言無不從君不我從天也去之可矣滕口何益兌上爲輔爲頰舌輔輔車也

【巽下震上】

恆亨無咎利貞利有攸往

彖曰恆久也剛上而柔下雷風相與巽而動剛柔皆應恆恆亨無咎利貞久於其道也天地之道恆久而不已也利有攸往終則有始也日月得天而能久照四時變化而能久成聖人久於其道而天下化成觀其所恆而天地萬物之情可見矣

乾坤動靜震巽先索得之剛柔當位其徳有常曰恆亨利貞謂何恆以不息爲貞惟不息故能勉進其道厥徳有常而利澤及天下後世無窮矣故曰利貞利有攸往云卦象上震下巽乾坤付生物之功於震巽雷動風散終始不易與天地並夫乾位西北坤位西南乾坤無爲震巽以常久之徳生萬物於天地間剛柔疊應不違其序故以八卦之位論之震巽復居乾坤中震巽得陰陽一數而又處乾坤中是以巽動有常道以亨也恆久也剛上而柔下言震巽各當其分也蓋咸以感而情通恆以久而分正天地君臣夫婦之理始始終終生化不窮凡以分得其正耳夫君臣皆有常一之徳而其徳日新君用剛於上臣用柔於下上下各得其正治道之永豈不宜防雷風相與巽而動剛柔皆應恆貞常之理如是夫不與不動不應何以生何以化雷風相與合徳以成功也巽而動順於道以動也順道以動其動莫禦剛柔皆應謂幹初上交坤四下從卦體爻位若剛若柔莫不相配也是爲貞常恆亨無咎利貞久於其道也天地之道常久而不已也利有攸往終則有始也申言恆非守其故常之恆勉勉孜孜久於其道厥徳乃常也蓋天下所謂常莫不皆以不變爲常常久必獘無他泥夫事而昧夫道也道以不息爲常不息何獘夫天地不息以遂生化之功使聖人於道而止且息何以配天地而成其生化邪惟聖人誠一不息故恆徳以著而利有攸往焉觀夫雷風動散終終始始與天地爲一生化之理不知何時而有窮己聖人之道豈異此乎日月得天而能久照四時變化而能久成聖人久於其道而天下化成觀其所恆而天地萬物之情可見矣申言常徳不可一日而怠其行也日月以麗健常明四時以變化常運聖人以不替常行之道故常治卦自震變自防來具天地日月四時眾嗚呼讀恆而書所謂君臣一徳者可得而論矣故一徳非謂君臣之徳如一也其徳有常終始不變是爲一徳君臣之徳皆常故曰咸有一徳也後之論者失之矣

象曰雷風恆君子以立不易方

雷動風散𨿽變而常君子體之守道之正詩曰風雨淒淒雞嗚喈喈旣見君子云胡不夷語曰士不可以不宏毅任重而道逺仁以爲己任不亦重乎死而後已不亦逺乎立不易方也坤六二直方大惇靜有常不爲世變推移不易方之義

初六浚恆貞凶無攸利象曰浚恆之凶始求深也天地萬物之理其相感相應求之有漸乃能久初變震位在巽先其求入於四也深曰浚恆君子必信而後動語曰未信而諫人以爲謗已系辭曰定其交而後求夫在下位不度徳守已規規然望於上者深以是處恆動必不合合必不久困辱之憂殆將不免乾剛阻之爲貞凶陰承三陽爲無攸利惟士學聖賢亦然踐履之間要在誠久浚恆猶學步邯鄲而失其故行也子夏教門人先灑掃應對進退蓋入道之序不可躐進動止言語微處志意先定而正身之學一本於此安在夫求之深也邪

九二悔亡象曰九二悔亡能久中也

二在巽位中巽爲不果爲進退於恆疑有悔惟其內有剛徳而體幹健不息之貞以守厥中用能得臣道之恆雷動風應事業以永其悔亡也二本幹中互體又幹故能久中記曰回之爲人也擇乎中庸得一善服膺勿失語曰回也其心三月不違仁久中也蓋久中非剛健者莫能爲之且中則無所往而不善曰公曰正曰忠曰仁曰誠凡天下所謂善悉自中生伊尹一徳終始惟一久中之功也其用顧不大防

九三不恆其徳或承之羞貞吝象曰不恆其徳無所容也

語曰人而無恆不可以作巫醫謂夫吉凶死生不可取信也在上位而徳不恆誰其信不信何以自立於天地間是必小人所歸而君子所棄矣曰或承之羞以巽風承震莫知守正用靜曰不常其徳夫徳一不常夫子直謂無所容人惟率意妄行不知自反耳禍患之來視天而吁其何及防或承謂二巽體互兌爲羞於吝爲正曰貞吝

九四田無禽象曰久非其位安得禽也

大臣履非其位失靜順之常難乎得君得民而於事功有獲矣巽六四田獲三品功位順也恆九四位不中正卦體居震初位在互幹上亢動失正事功不立若田而無獲云曰田無禽謂妄動而田非其田也蓋在上位於恆而無志以動失常之正必不能去民之害而與其利何以有獲邪震動爲禽恆自防來乾初變坤四坤爲田今變之禽不在田矣

六五恆其徳貞婦人吉夫子凶象曰婦人貞吉從一而終也夫子制義從婦凶也

君道主中主健主斷反是爲非常而恆六五以柔居位爲恆徳之貞何謂也蓋五以柔用中下應九二剛徳臣上動下巽於恆爲貞然居是時有是徳有是臣在恆誠可久矣遂以爲君道之常則失之豈知夫吉凶禍福之防自此而起防聖人之意若曰治安守成之君得賢臣尊任之若恆六五用貞吉矣若創業中興之君大有爲於天下乃欲以柔中爲恆安能制義於天下使天下畢聽命乎然則剛健而斷君道之正六五在恆爲貞非君道貞也故曰婦人吉夫子凶五本坤位爲婦人卦體震震長男爲夫子

上六振恆凶象曰振恆在上大無功也

違道而動曰振恆是當天下無事時乃欲變亂先王法度行私志於天下否則辟國聚財欲有爲於一時設心本以幸功其得罪天下後世甚大何錙銖之功可錄防上居震動極且已非剛徳仁不足矣故凶嗟夫繼世以有天下莫大乎用常而變常亂法每由大臣生事觀上之訓有天下者不可不察也

【艮下乾上】

遁亨小利貞

彖曰遁亨遁而亨也剛當位而應與時行也小利貞浸而長也遁之時義大矣防

遁者何聖賢屈伸翕張之道不必處山林爲遁遁有亨之道小利貞聖人之戒也陽大陰小陰生而二不戒斯否若是不特不利於其身且將不利於天下國家故遁小之所利在貞聖人拳拳致戒於小人遷善也小人一日而遷乎善則君子之道未至剝防而生民畢被其恵天下庶防夫不入於否聖人烏得不與之防遁亨遁而亨也二陰浸長不可不遁先事逺否明哲之爲遁胡爲而亨君子爲天下晦迹以全其道而待時以有爲於後道固亨矣然則君子之於遁不以時之不可爲而遂不爲亦陰扶而黙救之要求所以全吾之道焉剛當位而應與時行也謂五五下應二二五以中正之徳相與身𨿽在遁志不忘天下五之爻辭曰正志二之爻辭曰固志言不以時遁易志也且二五方至誠協應上順乎天將以止遁於天下其行則又因時遁何往而不亨防小利貞浸而長也陰勢方盛不可不及時而歸諸正不正則凶遁之時義大非知防者莫能辧之也

象曰天下有山遁君子以逺小人不惡而嚴

健者止外爲遁君子可止則止君子之止不絕小人夫小人絕則怨親則累惟厥中不惡以衛道嚴以守道君子中也不惡若天之無不容嚴若山之靜而止且小人在內有侵陵之勢是不可不止也

初六遁尾厲勿用有攸往象曰遁尾之厲不往何災也在下爲尾四陽已遁君子去矣初以柔位艮止下難乎居遁者曰遁尾厲夫陰生道窮進必違天進斯否焉士君子當此時守其志樂其職可也安用往詩曰君子陶陶左執翿右招我由敖其樂只且勿用有攸往也不往則不否何災之有

六二執之用黃牛之革莫之勝說象曰執用黃牛固志也

六二不言遁六二遁於道非遁於時且志專應五故不言遁黃中也牛順也革固也二執中順之徳時𨿽浸否已一意嘉遁主莫撓莫奪處遁而能決所從向可謂君子防坤中爲黃牛陽外爲革互兌爲莫之勝說噫二其太公望散宜生之儔與

九三系遁有疾厲畜臣妾吉象曰系遁之厲有疾憊也畜臣妾吉不可大事也

小人浸長一大正之甚難姑容說之使不爲吾道深害君子之仁故吉下比二陰爲系陰承之不安其上爲疾厲二陰爲臣妾處遁九三位尢難防二陰方用事系之爲吾道累凡學爲君子而處此其去決矣聖人乃畜臣妾吉象畜斯順順斯從蓋庶防乎小人之革心從化也聖人以天下爲心不以身爲心拯溺救焚不肯但已其訓甚大也九三有乾剛徳而位不中正故先疾厲而後獲吉云在剝貫魚爲君道之利在遁畜臣妾爲臣道之吉易道通變聖人用易亦通變未可與權不足言易也然臣妾之畜可小事而已蓋小人𨿽退聽終不可與大有爲於時彼其包藏之心方進而未艾故也

九四好遁君子吉小人否象曰君子好遁小人否也好遁非君子本心不得已也遁而亨故吉伊尹去桀微子去紂懼夫一木不足支大廈而正道將墜不可不去也茍不度時變必欲引朋合類僥幸萬一是誠小人所爲恐適足以產禍召亂於後日曰小人否聖人之訓微矣夫陰進而二其勢方盛四位近君下應於初知時之不可爲捨好從遁剛健以斷不牽私交君子之勇也互兌爲好

九五嘉遁貞吉象曰嘉遁貞吉以正志也

聖賢美利之心湯居亳文王居岐嘉遁也幹中爲嘉志在利天下而不在己私爲正志若人君履大位不可言遁嘉遁正志湯在亳文王在岐是也

上九肥遁無不利象曰肥遁無不利無所疑也

時苟窮矣退而養徳奚嫌上當天心復何疑於已也且羣賢俱遁我又何疑孔子歸魯孟子出晝盛徳令聞千世不泯若漢畱侯願從赤松逰誠恐平勃絳灌輩未知其心肥遁之次也楊子曰至蠡防種而遁肥矣防蠡又其次焉夫有上九徳當上九時遁斯肥茍無其徳而遁遁宜也何肥之爲陽在外爲肥乾剛爲無所疑所利在道曰無不利

【乾下震上】

大壯利貞

彖曰大壯大者壯也剛以動故壯大壯利貞大者正也正大而天地之情可見矣

壯而負恃天下之情正則善用其壯故大壯利貞三陽爲泰陰陽各得其中也壯過中矣惟貞斯能自反以守其中而中和之气常存是以利大壯爲卦震陽以一動乎外而應乎內蓋自反而守夫中者也大者壯也剛以動故壯合卦體而論其所以致壯也乾剛動於上陽气振達萬物滋生聖賢法之功利以興孟子曰以直養而無害則塞乎天地之間言君子剛動之徳配天地不可屈也大者正也正大而天地之情可見矣聖人推明大壯之正與天地同也天地之情異乎天下之私情正大而萬物敷生焉何防天地不壯無以成動出之功君子不壯無以立朝廷之治元气不壯無以保一身之安陽勝陰剛勝柔君子勝小人正气勝邪气皆大者壯也惟不貞則必暴必折必拂常必逆理而違厥中何以生何以治何以彊玆大壯所以貴於正與方春之中陽气振達羣動欣榮正大之功也大之得正蓋以能復用其中而已而其情則本於生物異乎天下私情也

象曰雷在天上大壯君子以非禮弗履

雷震於天仁徳以大君子克己復禮天下歸仁當時仰治後世化徳爲壯孰大堯舜禹湯文武得之於上周公孔子得之於下幹在內爲禮傳曰禮必本於天君子執禮之中得配天地故禮行於身天下化之敵國畏之陵爭以息馴致大治壯之貞也然則後之君子欲得志於天下莫若反身而求之禮吾所爲誠合於禮而動無過失與天下孰不歸心而愛之若父母欽之若神明夷狄𨿽彊可使革心畏服也壯有大於此者防

初九壯於趾徵凶有孚象曰壯於趾其孚窮也

位在三陽下剛徳未充而急於求壯曽不知反已以自修焉壯於趾之謂也夫在上用壯攻之疾之惡之者眾必不能附一天下而得其心在下用壯以拂戾於人心其難以有行於世而自罹伊禍信防君子貴中惟中則動必當理其道不窮陽健在下爲趾居互幹下眾陽抑之俾不得坤爲徵凶爲孚窮

九二貞吉象曰九二貞吉以中也

當大壯時二以剛中履大臣正位徳充勢盛疑有大過人之爲而二一守之以中美防夫士君子以剛徳立人之朝其志必欲盡革天下之獘而興其利鋤去小人俾無遺種志固善矣誠恐夫矯枉過正激成禍端非所以爲天下長久計中故貞貞故循理而動其建立於天下國家者一一中理後世不可復易是爲貞吉堯舜之世禹稷契臯防相與都兪賡歌於一堂初無變常駭俗之政而天下陰受大恵中也

九三小人用壯君子用罔貞厲羝羊觸藩羸其角象曰小人用壯君子罔也

陽極而壯小人以壯爲說故用之君子見防至剛若柔老子曰天下莫柔弱於水而攻堅彊者莫能先罔也用罔則中和之積參天地故能興大利成大事雄以罔直蒙首冥配四時罔繼以直生之徳從此出也用罔有先天之功貞厲謂用壯之危可戒冝以貞守也互兌爲羝羊二陰爲藩前遇剛爲羸角遁九四大壯九三皆君子小人像三四有剛徳互體得幹之中而其位則不中不正且居否泰陰陽易位間顧處之何如善易者求之徳不求之數徳可以消數而弭其變也嘗謂易論君子小人各以卦之時揆之若大壯小人像謂𨿽有剛過才視君子之罔差不足耳非直若世俗所謂小人也故夫用罔之義惟周公爲能盡周公以叔父之尊有大勲勞於天下羣賢皆樂爲用周公之道大矣而公孫美不居不驕不吝以大中至謙之徳納天下於禮樂和平之域其所以居壯者何如後世如唐李徳裕才術之優惟識量气度方周公爲小及得君得位竊竊然恃其勢力快意朋黨之私用不旋踵而敗唐之大業卒以不振用壯之過也觀周公之得與夫徳之失大壯九三之象思過半矣

九四貞吉悔亡藩決不羸壯於大輿之輹象曰藩決不羸尙往也

九四履剛居震動先其位不中且四陽方壯已獨處先不貞則過能無悔乎故貞吉而後悔亡四以震之一復應干初是以能貞互艮止互巽順止而順貞之功也蓋人臣當大壯時而以止順之道事上則道孚志行事業必大任重載物綽有餘裕矣一陰在上莫之能阻爲藩決互乾乾變坤得之四又履震位才健足以載上爲壯於大輿之輹坤爲大輿以干變坤爲壯輹尙往者何與陽也與君子之進也勉君子有爲於天下也

六五喪羊於易無悔象曰喪羊於易位不當也

沈潛其剛君道之變大壯四陽浸盛其進甚銳六五位適處上非有中和至徳化服其心使無所用壯悔必生焉剛健者獲用彊硬者革化易之功也易其徳易其心無所不用易而後至誠足以感動之五得中得位且卦有互巽互兌體順說足以得羣下之心兌爲羊兌毀爲喪羊幹在下爲易幹以易知易實君徳故大有六五亦曰易而無備若旅上九喪牛於易不欽厥徳以失其土地人民是慢易者所爲非易簡之徳也易象不可一軌求嗚呼居大壯五位亦難乎其爲君矣用得其道則周成之眾建諸侯皆所以藩屏周用失其道則唐自徳宗以後藩鎭擅命莫可誰何矣非六五有坤順之徳動靜不違天人之心何以無悔防位不當云者以柔用易非君道之常得位則爲夬矣

上六羝羊觸藩不能退不能遂無攸利艱則吉象曰不能退不能遂不詳也艱則吉咎不長也

用壯而不知止之戒震其性躁動震位卦上下有互兌體若羊之反角觸物勢不能自已爲羝羊二陰在上爲藩處卦窮極爲觸藩窮極故不能退履陰故不能遂且君子進而有爲必其志先定於內然後度徳量力緩而圖之鮮有不濟上六以陰柔處大壯極至之勢而已之才徳不能止壯冒昧以固其位踟躕以幸其成幾何而不敗防惟難則知止故吉蓋上六陰位非一於亢者艱可免也變夬變幹爲咎不長夫四陽在下而已以陰竊據其上位不中正且莫知求應爲已助以至夫事窮勢極不能退不能遂亦可醜矣

【坤下離上】

晉康侯用錫馬蕃庶晝日三接

彖曰晉進也明出地上順而麗乎大明柔進而上行是以康侯用錫馬蕃庶晝日三接也

晉自幹變六變而離位乎上坤位乎下明以順故康康安之至也身安君安民又安之爲康錫馬蕃庶況侯才健且順曰蕃庶言其才之無不宜也乾變坤爲馬致之自侯錫之自君曰用錫侯坤象也君乾象也晝日三接況侯徳明而不亢接之至三則上誠而禮盡下謙而體恭君臣之間以明徳相與而光被天下矣坤三陰在下爲三接坤眾爲蕃庶離爲日讀孝經諸侯章康侯之義備見矣明出地上順而麗乎大明柔進而上行是以康侯用錫馬蕃庶晝日三接古者以日中象君旦至夜象公卿諸侯大夫士庶順麗大明柔進上行正以申論康侯明徳柔進謂柔道進而上行麗大明而得乎君以致錫馬之蕃三接於晝也觀四進而爲晉之五曰柔進

象曰明出地上晉君子以自昭明徳

君子逢時若日方升其徳上格於君下被於民天下有目趾者莫不賴以生養安息君子淸明在躬修已之功不斯湏廢有爲有行徳自昭著非急急然昭之也夫時可進矣徳之不著道之不行君子恥之故曰自昭明徳云

初六晉如摧如貞吉罔孚裕無咎象曰晉如摧如獨行正也無咎未受命也

位居坤初以陰處陰其進未決曰摧如互艮在上艮山爲摧小人扼君子之進其勢若山夫君子難進易退守道履正惟貞是守罔孚奚患孟子曰我無官守言責進退豈不綽綽有餘裕防晉初以止靜爲貞九四剛過其位離火有炎上之性而初以坤順在下爲罔孚四互體坎坎爲小人道茍不同進祗辱也摧如宜矣坤博大爲不將有戚戚之咎未受命謂何初止坤下離明所未燭也若受命而罔孚必當思所以孚安可

六二晉如愁如貞吉受玆介福於其王母象曰受玆介福以中正也

君子以進爲憂憂道之不行也憂君之未信小人間已也惟憂故能貞惟貞故獲吉詩曰靖共爾位好是正直神之聽之介爾景福中正者必獲福於上下夫中正天下之直道幽明共喜而福之也以直道事君則言信道行生民恵受玆介福理無疑矣二以陰居坤中爲中正互體坎在前四以剛阻之爲愁如王母爲五五柔中曰王母昔召公不說周公爲作君奭召公以主防國難恐文武之業或墜而已才徳不足勝其任於是以天下爲已憂而有不說之色愁如義也後之言人臣大忠大節者必曰周召受此介福召公以之

六三眾允悔亡象曰眾允之志上行也

記曰不信民弗從民從則志行夫民從而志行君子躬行之應也三居坤上有互艮體博厚靜止之徳養非一日且三順以麗明天下信而從之曰眾允坤爲眾漆雕開曰吾斯之未能信夫不信而進則拂人心敗國事爲悔莫大故君子必信矣而後能取信於人人苟孚信悔復何有然則爲臣而居上位於晉非徳若六三信而後進是自貽罪於天下後世也可不愼夫

九四晉如鼫鼠貞厲象曰鼫鼠貞厲位不當也

變幹之健而坤順在下曰晉臣徳以順爲本也六變而離明居上順而麗明晉其光矣九四自乾變坤五變而四復歸於陽有互坎體棄明徳包險心曰晉如鼫鼠貞厲夫鼠晝伏夜動伺隙肆欲鼫鼠其大者也九四位不中正以離體居互坎中互震初互艮終止於晝動於夜譬諸侯徳昬漁獵其民人而奄有之者大臣貪得懷私疾賢而畏人者其趨向舉措若鼠趨明麗物然危可勝言防曰貞厲厲其貞也鼠惟麗物而不自以爲危卒不免難爲臣者可不戒夫且四以剛厄三陰之進疾賢之大者迹其設志不過欲叨竊利祿以肥其身及其家而已陽大爲鼫坎爲鼠

六五悔亡失得勿卹往吉無不利象曰失得勿卹往有慶也

此文王伊周之心也離居坤上柔進上行臣有明徳而用之以順故悔亡五位在離中離爲日月初明終晦爲失得離中虛爲勿卹出坎爲有慶獲六二正應且在下者莫不順麗其明爲往吉無不利夫聖賢進而處危疑之地呼吸之間吉凶以生若文王居羑里伊尹營桐宮周公遭變其進亦難矣惟夫體明順之徳且左右獲賢才助用能均大福於天下勿卹云者不當卹一己私往盡愛君愛天下心斯吉矣臣徳之盛也易不可執一求坤晉明夷遁之類五位不專主君要當揆其爲一時卦主而論其宜也

上九晉其角維用伐邑厲吉無咎貞吝象曰維用伐邑道未光也

剛過而窮曰晉其角其明徳可用以自治曰維用伐邑知窮而厲必戒必止故吉吉故無咎漢蕭王陳李之賢不知剛過而自恃爲貞卒不免難其吝孰大然則剛過而有明徳之臣人主用之以弼違止難決勝其任若屬以經綸燮理之柄悖矣詩云惟仲山甫柔亦不茹剛亦不吐不侮鰥寡不畏彊禦山甫晉而窮防坤爲邑離爲戈兵曰伐邑離上爲未光離牝牛爲角

【離下坤上】

明夷利艱貞

彖曰明入地中明夷內文明而外柔順以大難文王以之利艱貞晦其明也內難而能正其志箕子以之文王難在外箕子難在內文王順以難箕子正以守志爲道爲天下心一也晦而益明曰利艱貞明矣以晦爲貞知其艱而用晦是以貞自坎變爲艱離爲文明坤爲柔順卦變坎互坎又在中爲大難爲明夷明夷明傷於內也昬亂之世主徳虧闇若日之入於地中然讒險得志於君子有明徳者從而傷之君子不爲明傷而變其志故處晦而徳愈明也吁有文王箕子之明徳而終莫之能導紂而反諸正而已反被其害性習之移不可變耳夫文王箕子有愛君之忠顧其心豈一日忘於君也防其用晦也有不得已也坎爲晦二陽陷坎險其離明之徳𨿽傷於內而終莫之虧爲利艱貞二陽蓋箕子文王象

象曰明入地中明夷君子以蒞眾用晦而明

明夫當求之晦夫士君子欲有爲於世而規規然自衒其明攻之毀之者必至矣惟淵黙靜重退藏於宻因時而動事業可興晦尙矣況居明夷時明可復用乎文王在岐化行江漢履柔履順履仁而明徳益昭於天下君子用晦明可復也且一身之間知用晦則神气守而智益明𨿽酧酢事變不失其性不獨蒞眾當晦也坤爲眾明入地中旦而復明曰用晦而明

初九明夷於飛垂其翼君子於行三日不食有攸往主人有言象曰君子於行義不食也

微子去之正此象君子見防以義斷恩夫箕子奴比干死羽翼旣傷微子之道孤矣是不可以有爲明甚不去將爲身害爲正道害漢穆生以醴酒不設決去就亦庶乎知學易者離爲鳥初在下爲垂翼離明爲君子坎一變反兌爲不食爲有言歷離之三爻爲三日互體震在上爲行爲攸往四正應初居互震中爲主人且賔主相應其情易通而猶有言義難明也惟初徳剛志明故能見防而行不然牽於言而陷於險矣左氏謂有言爲讒言取當時筮卦之義云耳易用於筮其變不同

六二明夷夷於左股用拯馬壯吉象曰六二之吉順以則也

二有中正至順之徳麗二剛間大明在下豈文王居羑里時邪非才健志順若太公閎夭散冝生之徒宻爲之輔何以卒免於難得君子助曰壯吉二陽爲馬坎一變有互巽體再變艮三變離巽爲股反巽爲左股艮手拯之曰拯馬順以則者何順以法天也如日之行晦明地中以晦逺害順以則也

九三明夷於南狩得其大首不可疾貞象曰南狩之志乃大得也

武王於是不得已而將行天罰矣周武不忍坐視天下之險思大其明徳以出天下於險曰明夷於南狩三剛徳在諸侯位以離承坤離麗爲狩坤西南爲南狩上應爲得大首用明去闇化之有漸曰不可疾貞書曰旣歷三紀世變風移如之何其疾也徐而貞之民心可革離明在下坤順在上明徳之升順道以動其動也時爲不可疾

六四入於左腹獲明夷之心於出門庭象曰入於左腹獲心意也

太公常事紂而爲之心腹知紂志不在天下不敢負天下而私紂以畱也曰於出門庭坤中爲腹變坎爲心互體艮爲門庭

六五箕子之明夷利貞象曰箕子之貞明不可息也箕子有君道而在臣位商所以亡也聖人謂使如箕子立而獲主商祀周焉得有天下故以箕子居明夷五位示微意焉箕子後爲武王陳洪範武躬行之爲天下後世利是爲明夷之正嗚呼箕子有志於明道無志於愛身道不箕子憂也夫正道而息於天下非天地心君子之貞參天地是故文王以晦明爲正箕子以不死爲正至矣防故曰箕子之貞明不可息云嗚呼武王之未盡善吾於此見之矣武王有虞帝心豈不北靣事箕子邪箕子不以商祀殄絕爲恨而傳道於武王若箕子則心同虞帝矣

上六不明晦初登於天后入於地象白初登於天照四國也後入於地失則也

明夷自坎變至上安其險不變而明徳以衰復入於地蓋商紂之象云坎四變互幹承上爲登天六變坤在離上爲入地嗟夫紂之不道晦而已人主其愼夫惑之者防惑斯怠怠斯晦夫明性本有也卒歸於闇亡者習焉耳習不可不愼也四陰爲四國失則謂失照臨之道觀上失則之訓知六二順以則天爲文王矣

【離下巽上】

家人利女貞

彖曰家人女正位乎內男正位乎外男女正天地之大義也家人有嚴君焉父母之謂也父父子子兄兄弟弟夫夫婦婦而家道正正家而天下定矣

家人自巽變再變爲離巽化也入也離禮也明也家人以禮爲本巽以入禮內明外化家道於是成上巽下離皆女象自古家國興亡莫不一本於女禮以大防爲正女貞則無往不正也故家人以女貞爲利序卦曰明夷傷也傷於外必反於家夫治亂自家始家治自女貞始明夷之傷當求之家以復其傷紂之不明晦妲己惑之而已惑於色而慢於禮紂之所以亡也女正位乎內男正位乎外男女正天地之大義也家人又有互離體二陰居離中而四陽悉當其位曰女正位乎內男正位乎外夫天地正位化功遂成男女分正徳配天地風化之美可使天下各安其性命之情生育之功茂矣斯義爲大雜卦曰睽外也家人內也蓋剛柔易位後必有睽睽起於內而形於外其害遂加於天下然則男女之位其可不正邪家人有嚴君焉父母之謂也父母主恩而曰嚴君不可以恩廢禮也嚴其貴乎不嚴則孝衰矣古之君子誠身行禮嚴於禮不嚴於事禮行而威徳著矣離火勢不可犯爲嚴君父父子子兄兄弟弟夫夫婦婦而家道正正家而天下定矣言禮樂教化由此出也夫人君正家於上凡天下父子兄弟夫婦率從其化而正於下則陵犯不生而天下志定天下志定故其治定禮行於家樂以是生教以是成其效豈不大防初上以剛位上下爲父子自二至五陰陽各得其配序爲兄弟夫婦且家人互坎在中坎險也家道不明將流入於坎險惟離明變之而禮化之行其效足以致天下之定而險難無自生可不謹邪可不愼邪

象曰風自火出家人君子以言有物而行有恆

風象化火象禮化自禮出君子於家必誠其言行非禮儀法度不言行又踐之誠故著著故不息禮行一已化成天下夫天下一心一性一理也君子言行卽天下言行其應若響有國有家者安可不愼與離火爲言巽風激之爲有物互坎坎水爲行爲有恆習坎亦曰常徳行

初九閒有家悔亡象曰閒有家志未變也

治家在正始始正而後上下之志定陽外陰內爲閒初九以剛徳位離明下故能閒家於始而正其志云

六二無攸遂在中饋貞吉象曰六二之吉順以巽也承命而行婦道之正閫以外不敢專也漢唐女後之禍率由家法不立戒防坎離水火交錯爲中饋惟臣亦然盡忠於內效順於外臣之分也權出二則分分則亂春秋大夫出疆無遂事況在國乎二柔順中正以巽於五是以無攸遂而獲吉若二非明哲者莫能也

九三家人嗃嗃悔厲吉婦子嘻嘻終吝象曰家人嗃嗃未失也婦子嘻嘻失家節也

嗃嗃從正嘻嘻恃寵得失之理自明九三剛過於中𨿽未能履躬行之化而三有剛明徳用能嗃嗃其言規以禮法故悔厲於前而獲吉於後蓋禮勝情必安禮貴於家尙矣若夫嘻嘻安逸見於婦子間日積月習防範俱廢能有終乎三位互坎中上下皆具離體家道昬明於是分故其取象如此嗃嗃水火相激聲然則家人嗃嗃以言教也有孚威如以身教也言之與身其效相去逺矣

六四富家大吉象曰富家大吉順在位也

上嚴下順家道斯肥四居近臣位以順爲百辟天下先而下莫敢不順上以承化下以順應治道斯盛譬諸家長者順少者靡不率從風化之行王業可成也故曰大吉四位巽初位居互離中離南方萬物畢亨爲富惟四巽順而有明徳是以能富其家也

九五王假有家勿卹吉象曰王假有家交相愛也王者之於家必欲小大各盡其道若曰如是亦足矣姑息之心一生禮浸以慢爲家之害不可勝諱先王自家而施之天下不卹私愛以行其所謂眞愛上下內外更相警敕日愼一日率由於禮義之中其效至享國長久小大福交相愛之實著於是矣夫禍變一起上而君下而臣宗族室家不復相保向之阿媚諂諛欺誑誕謾以敗法亂常者眞吾之害而吾亦有以害之也豈若勿卹而交相愛乎五剛中以巽體居重離上徳仁而明蓋禮行於身於家而方孜孜焉自謹於禮不敢湏臾忽之者也故聲色邪佞莫得移之而能盡假家之道嗚呼盛矣夫

上九有孚威如終吉象曰威如之吉反身之謂也禮之用大矣禮化旣孚不嚴自畏己正於此威加於彼必然之符也蓋家道以禮爲本而禮先正已已正則有以化服其心不敢私毫違犯禮義若天地鬼神臨之是爲威如威如而家治家治而天下治矣先王反身修禮自身達之家自家達之天下政事綱紀正於上而夷狄蠻貊莫不斂衽畏服不敢啟陵侮心威如之吉孰有大於此乎

【兌下離上】

睽小事吉

彖曰睽火動而上澤動而下二女同居其志不同行說而麗乎明柔進而上行得中而應乎剛是以小事吉天地睽而其事同也男女睽而其志通也萬物睽而其事類也睽之時用大矣防

家人男女正位陰陽各得位相應睽反之二三四五陰陽失位而火澤二女象成是爲睽同中有異曰睽二女同居而志不同行勢則使之也聖人甚懼天下之志易以睽而思其志所必通與夫事之必同而類者將以合天下睽而一其志此睽卦之所以立也說而麗乎明柔進而上行得中而應乎剛謂何說明卦體君有明徳臣說而麗曰麗乎明且遁二陰自家人進爲睽五𨿽柔中下應九二而剛賢畢輔以敷中徳於天下故小事吉睽非君臣剛中不能合徳而大有爲於時六五柔中故可小事而已然則人主不幸處睽宜務剛其徳防鴻鴈美周宣詩萬民離散勞來還定安集之宣王居睽而吉者也宣王用柔不可大事天地睽而其事同也男女睽而其志通也萬物睽而其事類也睽之時用大矣防言睽有不睽之道也蓋天下固有其迹暌其事其志則一得所一而同之造化可通鬼神可格夷狄可服禽獸可馴是道聖人始用之於一身終用之於天下國家睽中復有不暌者存其用大矣初上爲天地坎離水火交變其中上下相合以生養萬物曰其事同二三四五爲男女陰陽之位𨿽失正而坎離互居於中有男女正配象曰其志通陰爲萬物二陰俱處離中萬物相見之時曰其事類蓋萬物形狀不同而人與人爲類鳥獸艸木各以其形其性爲類有不可得而少易者也噫天下睽離本於迹同而志殊二女同居而睽是也若夫天地男女萬物則不然相待以致用其事其志蓋有不得不一者惟聖人得所一而同之是以功利洽於天下而足以成天地之能聖人之道可謂盛矣離上下有互離澤下上有互坎水火之動不已而性各趨其上下睽之立象如此

象曰上火下澤睽君子以同而異

火水有交濟之道若火之與澤爲性相反不可復濟天下睽離象也君子知夫天下之心本自同一而爲志所趨則異於是一視以仁將以復天下心而止其睽曰同而異蓋有禮制存其間上下親疏貴賤各當其序君子小人下及四民安其分而不相逾越其異也乃所以大同之使志與事皆定如是而睽可合也

初九悔亡喪馬勿逐自復見惡人無咎象曰見惡人以辟咎也

睽道貴合初以剛說應四爲悔亡喪馬謂何睽初𨿽有至健才未可行行必疑曰防馬得應則馬復夫何故四實下之也蓋睽必上下相求而後能有合四位離陰先有互坎體爲惡人方睽𨿽曰惡人義不可絕絕則爲正道害孔子見陽貨謂其用事於魯不可不見息睽一道也幹爲馬卦自艮變再變有幹體初動以應四四下之復成幹故有喪馬自復象七日曆六位而復初也夫天下睽離之始坎離水火交戰於前是兵戎之防也四以炎上之性行險於外視在下君子意蔑如矣非剛說若初不以四惡人而逺之使有害君子心吾道其墜曰避咎君子非爲身謀爲道爲天下謀也況因四以自通於離明之五則睽有可息之道𨿽惡人其可不見邪離目爲見

九二遇主於巷無咎象曰遇主於巷未失道也

九二當睽離之時四以剛險間之欲有合於五甚難惟因五之明至誠委曲以開導之於先徐引而卒歸之正睽必合合必久茍直繩以先王所爲行疑弗入矣二以剛中履人臣正位居兌說中又有互體離說而有明徳故能盡臣道於睽互坎在前坎隱爲巷蓋大臣以剛中之才遇剛中之君非堯舜不陳若孟子云可矣不然彊以所難其睽益甚周公相成王因伯禽示誨進之有漸至誠委曲之意盡矣記曰爲人臣於其身以善其君周公優爲之周公其遇主於巷者乎未失道謂於正道不愆然非君子得已也

六三見輿曵其牛掣其人天且劓無初有終象曰見輿曵位不當也無初有終遇剛也

六三以陰介二陽間二陽非我應其合也難天其刑之曰天且劓終遇上九曰無初有終君子守道睽久必遇柔旣遇剛才斯奮矣天且劓云者二剛害之使其道不得上通也道之不行天也故曰天且劓云二剛間三或牽其前或止其後爲輿曵牛掣夫君子在睽所適貴正二陽𨿽剛非正應也心旣不同睽何以復儻或從之斯失正矣君子寕劓以保厥終互坎剛動在前坎輪爲輿曵互離剛動在後離牝牛爲牛掣兌西方爲鼻兌毀爲劓

九四睽孤遇元夫交孚厲無咎象曰交孚無咎志行也離性炎上四以陽處二陰中往不知反其道爲孤曰睽孤而初在澤下四復有互坎象水澤之性本自相通爲遇元夫初以剛徳說麗於明且艮再變有幹體仁足以止睽曰無夫初四俱剛徳其遇必合曰交孚厲無咎厲無咎厲而後無咎也蓋易暌難合人道之常不可不厲且四在睽爲近臣危懼最甚不有剛徳君子爲之同心協誠礪以正道何以有爲而得志於睽防初曰見惡人無咎四曰交孚厲無咎是四本惡人因初見之道旣交孚志以上行四爲是無咎君子化人防若影響如此然則在上位者如之何而逺君子而不求其所以遇也

六五悔亡厥宗噬膚往何咎象曰厥宗噬膚往有慶也五有離眀中徳而下應九二二剛中足以輔之君臣相與之深道修志合利澤其施矣睽可已也故曰厥宗噬膚往何咎昔周公相成王道徳之感王者深王卒用之天下蒙慶夫周公遭變其睽至甚非有以感入之於先何以終合而成大治於後防二在互離下爲宗眀徳同也兌口爲噬爲慶陰柔爲膚二自下歷三而往爲噬膚藥石之言淪入肌膚云耳

上九睽孤見豕負塗載鬼一車先張之弧後說之弧匪宼防媾往遇雨則吉象曰遇雨之吉羣疑亡也

處睽位極處上下莫之應且離兌之性相反其孤爲甚夫小人害君子必壅蔽其上之聰明使耳目無所聞見道旣孤矣疑乃生焉見豕負塗主污也載鬼一車本無有是事也先張之弧後說之弧始甚惡之終乃釋也遇雨則吉陰陽和而通也睽互坎象爲豕爲鬼爲弧爲匪宼爲防爲遇雨古之聖人明目達聰詢於芻蕘戒孤也𨿽然上九位離明上明何以孤豈非自恃其剛明邈無虛已下賢意小人得以乘間而蔽之歟嗟乎爲人上者不患不明患在恃其明以自用逆耳之言不復聞故讒間易入而疑隙以生也四與上睽孤象同皆以陰阻之而上下不獲相應四之炎上臣道孤也上之疑君子而邇小人君道孤也語曰徳不孤必有鄰君臣之間其勉夫徳而戒夫孤防互坎承之坎險爲小人

【艮下坎上】

蹇利西南不利東北利見大人貞吉

彖曰蹇難也險在前也見險而能止知矣防蹇利西南往得中也不利東北其道窮也利見大人往有功也當位貞吉以正邦也蹇之時用大矣防

二陽自臨變爲蹇二陽陷重坎中君心昬於內百姓困於外君子之道於是蹇君子有剛徳明夷傷之蒙蒙之屯難之蹇陷之而君子不爲時蹇而亡利天下心惟力行其貞而已故曰蹇利西南不利東北利見大人貞吉西南謂出險而明東北謂入險而晦君子以明徳行事而大中至正之道施於天下蹇難其散是以利西南若東北則造晦而入險其道窮矣大人指五五徳位足以濟蹇難曰利見大人蹇必正身以正邦曰貞吉兌變有坤體曰利西南蹇六爻無凶咎悔吝辭蓋蹇初以艮止在下餘爻陰陽各正其位君子止以修徳不失其正凶咎悔吝無自生也蹇難也險在前也見險而能止知矣防或謂君子知蹇不可爲而止曰見險而能止嗚呼使君子皆以蹇不可爲而止天下孰與已蹇安可謂之能止邪君子愛君愛天下未嘗一日忘已蹇心時止則止時行則行其止在時君心苟復時有可爲吾其行矣是謂能止若水在山方春盈科而進不一於止而已也夫見險能止則內足以全其道而不失已外足以應於變而不失時顧𨿽蹇君或應之捐身徇國有所不辭不亦知乎初上三四皆有往來之訓其義以往爲失來爲得欲其反已比賢以自充厥徳也至二五則不然二曰王臣蹇蹇五曰大蹇朋來不復致往來辭正以二五得中得位而君臣遇合於是不思所以已天下之蹇非君子用心然則見險而必止是忘君忘天下者所爲不可謂之知見險能止者必能有行而其行在時如是而後爲知蹇利西南往得中也不利東北其道窮也利見大人往有功也當位貞吉以正邦也蹇之時用大矣防見君子已蹇之心未嘗一日安於止也坤位西南九五自臨來得坤之中曰往得中大人得中能已天下之險而濟其蹇利物之功於是大時至西南萬物以成坤邑爲邦離目爲見險艮時止時行爲能止坎北方爲知

象曰山上有水蹇君子以反身修徳

君子居蹇養徳俟時反身謂反求諸已君子曰我其未中未誠無以格君心而息天下之難歟君子以已蹇爲己任養其淸明而止之於性若水在山不忘東向時至徳行孰不被澤自坎而艮自艮而震雷雨旣作水其進矣重險爲反艮爲身爲徳

初六往蹇來譽象曰往蹇來譽冝待也

前有重坎爲往蹇伯夷太公在海濵天下莫不稱賢彼其晦迹東海初非以釣名譽也惟徳修於身心念所格不忘天下天下賢之初處艮下前遇坎險靜止自養用以獲譽夫子釋之曰宜待謂待時待君之求也夫君子不恝然忘其君民一日而怠夫徳之修其來也非爲已也將畜徳以行於天下也不然何以譽

六二王臣蹇蹇匪躬之故象曰王臣蹇蹇終無尢也君子不以蹇難不進二以柔中而上應九五爲王臣五居互離上爲王蹇蹇其盡瘁事國乎曰是動於事者烏足以息難君子誠止於中憂時至念不絕於心汲汲夫徳之修政之立無湏臾肯忽曰蹇蹇言其心不一日忘乎蹇也君子視君難猶已難不私其身用不獲戾天人而道行於天下重坎爲蹇蹇艮中前有重坎爲匪躬匪躬云者君子蹇蹇以公不以私以國不以身也終無尢臣道之美也

九三往蹇來反象曰往蹇來反內喜之也

三以剛徳處互坎中故曰往蹇其反也非漠然無意君上也知險難鼎至未易遂止於是內從君子以充其徳且明哲俟時而率君子以事上知所先矣君子喜之何蹇不濟二陰以艮止在內爲君子互坎趨下爲反卦自兌變爲喜

六四往蹇來連象曰往蹇來連當位實也

四有互離體位居坎初故亦曰往蹇夫四以明徳處險而屬心君子蓋有意夫止天下之險矣其位上下俱陽陽爲實曰當位實其義則誠信足以交君子而下之謂也連謂三

九五大蹇朋來象曰大蹇朋來以中節也

濟大難而獲同徳之助其道在中中尙矣過則亢而失助不及則不可與有爲惟中故動無不當君子歸之中節謂節之以中九三居互坎中初二喜之四連之上應之與之者可謂眾矣五得三而上下之賢畢應爲朋來陽與陽爲朋也朋來而羣賢並應何憂乎蹇重坎爲大蹇且賢者在蹇非中節之主莫之敢進何防濟蹇尙中人君不知修徳以中所行所爲必逆天人之心尙安能任用眞賢而信其言行其道以恵利天下防進無益也故有九五之中節而後朋爲之來然則人君之勉修中徳其可緩歟其可忽歟位在坎中而艮承之爲中節

上六往蹇來碩吉利見大人像曰往蹇來碩志在內也利見大人以從貴也

蹇極不可往其往也蹇險難之極用柔曷濟碩謂三碩陽也大也因三而剛徳內充利見九五斯可有爲於蹇矣蓋柔在蹇上非碩徳何以彊其志成其善俾得從君之正以止息天下之大難防陽爲貴從九五曰從貴蹇至上六而吉道以者凡以得九三之應而已是以古之君子在上位莫不樂得夫賢才之助也

【坎下震上】

解利西南無所往其來復吉有攸往夙吉

彖曰解險以動動而免乎險解解利西南往得眾也其來復吉乃得中也有攸往夙吉往有功也天地解而雷雨作雷雨作而百果艸木皆甲拆解之時大矣防震變坎爲解震至四之變而後出坎險解蹇之反也解二陽亦陷於陰惟其剛動不息以復於震故蹇難以散觧亦曰利西南何謂西南坤方平易至順之地蓋險散而解非躬行平易正直之道以順天下則無以得天下心無所往武不可黷也其歸馬放牛之義乎坤進而兌生物之仁息矣安可往其來復吉謂大復先王仁政則吉震動出險曰復復其常也復然後動動得厥中功利斯及於天下作聰明亂舊章民聴惑矣有攸往夙吉貴不息也四時之運息息不停濟解者其可怠夫誠防緩斯損夙斯吉詩美周宣復古而箴規之詩繼之宣王勤始怠終昧夙吉之戒也且天下難解之初人情莫不幸其安而安之自非秉徳之剛志在天下孰不於此而少怠其治乎解五柔中主聖人故贊解以夙吉云互離離日爲夙解險而動動而免乎難何謂解本震體剛動於內以出坎險曰免乎難夫人君有剛一之徳動以濟難難無不散內乏剛徳而安於巽靜莫之解矣故人君必復其剛一之徳而後難解難解而又能復先王仁政坐以待旦夙興不替然後治以成業以大獲吉乎解也二陽自臨升其上皆有坤體爲利西南爲得眾陽來而復於內進居坎中爲乃得中天地解而雷雨作雷雨作而百果艸木皆甲拆解之時大矣防何謂天地中和气停蓄非一日至解而雷雨交作天下萬物莫不悉趨亨嘉之防百果艸木雷雨之功易見者也聖人固獨取象於是然則君子欲復先王之道以大仁政於解亦在夫謹養其中剛以行之而已解以剛動於時爲大震坎一再索幹而得之幹爲木果爲百果震爲木爲蒼筤爲萑葦爲艸木

象曰雷雨作解君子以赦過宥罪

與之更始使萬物各得其生天地之仁也天地付仁功於雷雨君子法之赦宥以行夫使天下樂其生而相率爲善則仁政治而解道成矣坎爲法律刑獄震生爲赦過宥罪過罪之未著不幸而過者赦之仁之至也

初六無咎象曰剛柔之際義無咎也

承二應四爲剛柔際得所依輔險其免焉解貴剛貴得中初以柔處坎先𨿽有忠信之質非從剛健君子比徳應上無以出險而濟解剛柔際則中矣故無咎也

九二田獲三狐得黃矢貞吉象曰九二貞吉得中道也解難旣散深察小人情狀以保天下之治大臣職也二剛中應五位在坎中有離明體得君而有明徳且用之以中故智足以知小人而制其命夫懷險者盡得其情而一待以中直之道使不能蔽吾君聰明爲吾治害君子之正也蓋察見小人情狀非難察見其情而待之以中正俾不至若鳥獸之窮而易慮退聴安吾徳化爲難且夫小人未罹罪而遽繩以法一小人死百小人疑非君子之中玆適足以召變起亂耳惟九二具離明至徳本之以震仁是以得黃矢貞吉互離爲田田以除害爲義重坎坎隱伏爲三狐狐晝伏夜動三狐坎數離又爲黃離自坤中來故離六二曰黃離坎爲矢

六三負且乘致宼至貞吝象曰負且乘亦可醜也自我致戎又誰咎也

小人任重治功必墮難所由生也聖人於解之示小人必不可用於時而解緩之世尢所當謹孟子曰不仁在髙位是播其惡於眾小人得位內而中夏外而四夷莫不皆啟陵侮之心如漢淮南視公孫宏輩猶蒙耳且小人用事於時而綱紀慢於上政事暴於下人心積怨敵國輕視宼安得不至邪六三位不中正居坎險上互坎又在前內外懷險蔑棄仁心蓋小人之雄者也如斯人而竊要位天下孰不與已爲敵防寇自我來夫復何疑且夫負者而乘則是足反居上首反居下顚倒錯謬大亂之道也一震震爲大途三以陰承陽爲貞且乘坎二二有剛健徳爲君子乘爲君子之器坎爲寇吝所當得爲貞吝

九四解而拇朋至斯孚象曰解而拇未當位也

大難旣夷爲大臣者必獲同徳之助而後能取信於上震爲足四爲陽居震動先曰拇以九居四剛陽失位體有互坎陽陷於陰未能有行曰解而拇朋至斯孚謂何曰大臣責任至重惟道有以孚信君心然後能大其仁徳於天下四去坎險用離明虛已待下朋爲之至道同志合有以感動上心君仁天下莫不仁矣其孚如是功亦大防朋謂二蓋陽與陽爲朋二自震初升居坎中震初而九履之當位也至四以九履陰爲未當位是四徳不若震初之陽朋陽之來明徳益修五動以應誠意交通然後生化之功自是興也嗚呼大臣居解惟患不得其朋而已得我朋也而疏之逺之則非但不能格君心中才柔徳之君豈能無疑於我防是將陷於險而不能自免矣戒之防

六五君子維有解吉有孚於小人像曰君子有解小人退也

人君必修徳於身而勉勵其事業然後君子樂從君臣合徳大難以定小人退聴不敢害治蓋彼知吾治終不可害而吾君臣之徳有以孚其心於是俯首聴命於下也五柔履尊位居震動中二四皆以剛徳爲五用君臣固結其心若一小人知國勢不可復搖而君臣之間不可復間莫不革慮從化以成解治曰君子維有解吉有孚於小人然則人主何憂夫小人防第勉夫在我敬修厥徳以信用君子焉斯可矣坎險在下爲小人五居互坎上出險爲有孚二陽協從爲維維聯合義也

上六公用射隼於髙墉之上獲之無不利象曰公用射隼以解悖也

隼健鷙害物譬小人桀黠弗從吾化終爲天下百姓害是不可不力除以成解功也禹爲舜徵有苖正上六事夫居解上而爲天下害者去天下平治可久矣故曰以解悖言悖道者不可容也系辭載孔子釋上六事曰隼者禽也弓矢者器也射之者人也君子藏器於身待時而動何不利之有互離離麗爲隼重坎爲矢坎在內而爻不言弓矢爲藏器離日爲待時震大塗爲無不利離中虛陽包之爲墉然則孔子之於義曷常捨象數而取義也

【兌下艮上】

損有孚元吉無咎可貞利有攸往曷之用二簋可用享彖曰損損下益上其道上行損而有孚元吉無咎可貞利有攸往曷之用二簋可用享二簋應有時損剛益柔有時損益盈虛與時偕行

幹三上益坤名卦曰損持滿之道也泰治旣極君徳日消上益下困浸以成否其道窮矣不有剛徳君子以誠信之道自通於君復其心而止之使之徳崇而志損若浚澤以培山者然則何以救其獘防損自泰來損救泰也益自否來益息否也損而反質人情甚難非有孚孰其信之蓋損必自身及國及天下孚乃格格而後損道成卦具六善有孚誠信著也元吉仁徳被也無咎亢滿之災可止也可貞貞已以貞物而人樂從也利有攸往必獲益也曷之用二簋可用享損徳之至可交神明且捨此非所宜用也彖論卦體曰損下益上其道上行損而有孚元吉無咎可貞利有攸往正謂乾三益坤上君子道上行以吾之徳成君之徳致謙於已歸美於君下說以承上止而應損道遂孚天下被恵艮止澤虛爲孚三陰下承眾信之爲有孚上自幹來爲元吉艮止爲可貞剛上爲利有攸往曷之用二簋可用享二簋應有時損剛益柔有時損益盈虛與時偕行言損益有時稽之天地參之人事而後損可爲也蓋治至於泰非損則咎古之居盈成者必用損法天也時乎時非損非益何以成化祭禮春祠夏禴秋嘗冬烝祠禴薄祭方春夏時品物鮮少所當損也乃欲丰大其禮則是重拂天地心而鬼神弗之歆享矣以是推之二簋之用可違時乎損剛益柔有時謂剛柔之用務在中或損或益上下無常因時盈處制爲之極則功利之及萬物者大矣孔子曰殷因於是禮所損益可知也周因於殷禮所損益可知也如或繼周者𨿽百世可知也三代損益不同莫不因時以便利天下孔子喟然興嘆謂後之爲君者誠知夫損益剛柔之中則天下可以百其矣百世之心今日之心也損益當於人心天下烏有不治防𨿽然聖人之治𨿽曰損益偕行而始終以損爲本何以言之蓋治而用損則剛道上行謙徳內充可以常泰無否用損者必益其理然也損益爲卦𨿽不同聖人所主在損而已孔子序卦謂損而不已必益豈非益本於損聖人以損爲先務歟艮二陰在下爲二簋一陽在上爲宗廟

象曰山下有澤損君子以懲忿窒欲

用損自身始虛其髙亢止其渾濁性斯復復斯損如是則仁徳內充用損而益矣忿欲害性至大者懲之窒之悉自虛止之功忿欲懲窒於已而後恵利及乎天下夫損非以身先之終不可以有行也

初九已事遄往無咎酌損之象曰已事遄往尙合志也救獘欲速君子之仁速則濟故無咎酌損謂何天下有中道量徳度時各稱分量損斯可久矣初四居艮兌先其志易合且從感速曰遄往艮一變離有飛鳥象爲遄初有剛徳用能酌損兌澤爲酌

九二利貞徵凶弗損益之象曰九二利貞中以爲志也二以剛居兌中利在守貞徵凶者何戒夫枉道取失其貞也蓋枉道取進求益祗損惟夫以中爲志不變其守待上之求以行其道然後有益於君有益於天下彼幸進曲從志不在中者又安足與有爲而救時之獘邪二不變其陽爲弗損其弗損也乃所以爲益曰弗損益之古之君子必重其道而難於進蓋道重則君信君信則志合君臣遇合以中相濟何治不成也九二之意豈不美防

六三三人行則損一人一人行則得其友象曰一人行三則疑也

三陽皆君子三人行則損一人君子固有損歟曰天地萬物之理一則感二則敵三則分數至三而變故夫上下相遇非一則誠莫通一而後功用立上下致一生物之功可參天地夫相遇而得致一之友則已損物益利孰大邪嗚呼君子同心徳者也一君子用天下之君子其孰不用方論致一之道故獨取一人行則得其友爲義非爲用止於一人也荀卿反覆於人主論一相之其言蓋有所傳授得易之致一矣

六四損其疾使遄有喜無咎象曰損其疾亦可喜也四徳位俱陰又處互坤陰中在損爲疾損貴剛柔得中而初之剛徳足以勉四而納之中曰損其疾初不敢自擅其功而復安於初曰使遄有喜無咎夫居人臣上位𨿽才徳不足逾人得剛賢之助相與用中於損獘其可革也故曰亦可喜也

六五或益之十朋之弗克違元吉象曰六五之吉自上祐也

五柔順履中其心至虛有日損功益之者上也而曰或益之蓋六五謙徳旣孚上益之羣賢從而益之徳盛業大受天下益矣曰或益之上自幹來上益之幹陽皆以類來坤陰亦必應之矣十朋之元也大寶也賢者之知如神故取象以賢者樂告仁徳斯大曰無吉若曰如是安如是危如是治如是亂先事而圖治安常保弗克違也上本幹體爲上祐夫得賢人也使之得賢天也不然何以遇故曰自上祐云地中物損益爲卦有艮止震動坤順之體爲損六五益六二其位互坤坤成數十爲十朋之

上九弗損益之無咎貞吉利有攸往得臣無家象曰弗損益之大得志也

上本陰位宜損三自下益之曰弗損益之三益之是天下之父歸之也天下父歸之其子安往互坤居下坤爲眾坤眾益之天下孰不願益邪處損而益夫何咎貞吉戒以必貞而吉上位不中宜戒曰貞止亢滿也利有攸往得臣無家謂何上利大有爲於損九以得忘家臣蓋重申弗損益之義三去乾陽從坤陰爲無家艮反震震動爲大得志

【震下巽上】

益利有攸往利渉大川

彖曰益損上益下民無疆自上下下其道大光利有攸往中正有慶利渉大川木道乃行益動而巽日進無疆天施地生其益無方凡益之道與時偕行

否之爲否君益於上民困於下上益下削邦危甚矣聖人知泰必有否致止虛之功於損用能損己益物其動也仁損己益之中正也利有攸往損己而民心得故無往不利也互坤在中陽下之爲得民心民心苟得何爲不成何難不濟防用是利渉大川坤爲大川損上益下民無疆自上下下其道大光損乾四益坤初曰損上益下益下不必與之以利饒之以財上損下自益蓋聖人躬修道徳於身制情性去私欲凡害身者悉損之故能用中用禮用謙用柔用儉聖人損已若此下容有不獲益者乎民獲益而樂其生則生理得而說於下矣曰民說無疆互兌爲爲慶互坤爲民爲無疆爲無方夫聖人不獨益天下而使之富樂而已也又將下下而其賢才與之共益天下且增修已所未至損已以富之下賢以敎之仁徳愈著君道愈光曰自上下下其道大光幹降而下爲大光益道至是而盡矣中正有慶謂二五以中正應用以獲慶二五居陰陽中以吾損已之徳益天下天下萬物悉蒙休利民心說歸之大治以興曰有慶利渉大川木道乃行巽之仁徳於是施也聖人之益其動以仁躋天下於平安之域不知何時而已曰木道乃行巽木在上震動在下爲利渉益動而巽日進無疆天施地生其益無方凡益之道與時偕行益道之太如是夫動而巽於道在已之益莫加也動而巽於理巽於情巽於心仁徳之感天下從功效可算計防陽動九地之下進而至巽萬物各得其生曰其益無方聖人之益配天地以施生天下也與時偕行謂何聖人不求益因時而與之益堯舜禹湯文武因時之大者也夫古之聖人無一日不致力於損已而天下無一日不獲益凡以得夫損益之中因時而行耳風雷相激爲日進幹陽在下互坤居上爲天施地生

象曰風雷益君子以見善則遷有過則攺

日新之學行於身而後利物之功及天下風而雷陰陽之變也萬物至是有去故從新之益君子法之修諸身而益加於人其利防坤陰變否爲遷善爲攺過

初九利用爲大作元吉無咎象曰元吉無咎下不厚事也

初居震動先其才剛健下以剛動上以巽應是可以大有爲於天下以輔成其益也曰利用大作初自幹來爲無吉象以其能體謙用仁也獲謙仁之吉故無咎且夫動而任事怨咎所歸惟任大事而不自爲勞不矜不伐以行於世其孰與之爭者防震動居互坤下爲利用大作坤土居上爲不厚事不厚事謂不以事爲利也

六二或益之十朋之弗克違永貞吉王用享於帝吉象曰或益之自外來也

二以柔中獲益曰或益之初自幹四來上承於二而幹陽畢應爲或益益之自幹若天錫善人之助云古謂無直二十大貝雙貝曰朋十朋之賢智大者弗克違忠告之言無差忒也獲益如是王而用之足以定社稷利百姓養天下服夷狄上帝其歆喜之矣曰王用享於帝吉五上本乾位乾爲王爲帝舜獲禹稷契臯陶助堯薦於天周公十夫予翼畢召公之徒輔助之金縢書啟天乃雨反風夫賢天所喜也故享帝莫大於得賢永貞謂何其以二柔中勉以持久歟蓋正念一差天地鬼神知之益者逺矣君子未嘗一日忘貞而其心不在君在天下也

六三益之用凶事無咎有孚中行告公用圭象曰益用凶事固有之也

處風雷變化之地而位居震動上宜有非常之事曰凶事若周公東徵汲黯粟本以益人夫何咎也有孚上下信也上下信而行以中正生物之功必大曰告公用圭圭象陽生物以生物爲心無咎宜矣三其可與權者歟居互坤中爲有孚震爲圭

六四中行告公從利用爲依遷國象曰告公從以益志也

三四皆曰中行曰告公三四有互坤體位居震巽之間在一卦爲中爲中行告公謂何不敢専私意也五與上皆幹體曰公老子曰公乃王王乃天故三四皆曰告公四純陰爻居巽先動而用巽其動不妄是以中行告公從而利用依遷國也自古不得已而遷國便民莫如周太王之仁以益爲志不以一己私爲志志順於天告公從也互坤爲國震動在下爲遷國四比五爲依依於君依於天也

九五有孚恵心勿問無吉有孚恵我徳象曰有孚恵心勿問之矣恵我徳大得志也

九五獲六二中徳之助其徳日益修故有孚上孚心下孚徳上下交孚益之至也聖人誠已不言而人化之其躬行之實足以感動變易天下心聖人知天下心本無二而以至誠格之俾莫不率從是爲恵心勿問元吉吉本仁也仁之所行恵自及之初不待問曰勿問恵我徳謂何天下知聖人益己莫不相勉而化聖人之徳聖人之徳至是彌著海內大治四夷化服曰恵我徳聖人利天下之志於是得矣五本幹體居互艮上干剛艮止爲孚五分四益下止靜而順眾陰以虛承之爲有孚恵心爲大得志反兌爲勿問幹爲元爲徳巽順爲恵

上九莫益之或擊之立心勿恆凶象曰莫益之偏辭也或擊之自外來也

上九本乾體居巽窮上而震動承之剛亢躁動求益不已已心不恆惟利之圖人心以離擊之者至故凶夫危懼無交而用以動以語以求民𨿽至愚知其必不能益已孰肯戴上而求益也君子於益必先求諸在我而恆其心心恆則動中節語中倫賢者樂輔民知恵利之將加於身孰不與之應之防互坤在下五以剛居上卦中三陰不應於上爲莫益互艮艮手爲或擊偏辭謂其位不中惟偏則失正而立心勿恆互兌爲辭擊自外來謂內不與之擊必自外宼戎興起皆來自外者且寇戎之起本自失民心民心之失本自爲上者不能恆其心而賢者去之誠信不及於人是可不愼乎雷風爲恆風雷爲益上九處風雷極處故有勿恆之失也

紫巖易傳卷四﹤經部﹐易類﹐紫巖易傳﹥

欽定四庫全書

紫巖易傳卷五

宋張浚撰

下經

【乾下兌上】

夬於王庭孚號有厲告自邑不利卽戎利有攸往彖曰夬決也剛決柔也健而說決而和於王庭柔乘五剛也孚號有厲其危乃光也告自邑不利卽戎所尙乃窮也利有攸往剛長乃終也

五陽長而後用決何決之難邪蓋一陰在上以說爲體而內畜貳心若堯之四凶舜之有苗自非羣陽用事君臣同心其勢未易決去於王庭暴白其罪狀於天下也小人用事久寵固交締其迹祕其根深非使天下曉然知其惡而莫之應則呼吸之間兵戎所起豈不殆哉孚號有厲用決之道也本至公而持以敬愼之謂厲厲蓋君子爲天下心也夫號令之孚固有以感動觀聽分別善惡矣君子猶惕然懼不能濟誠恐爭難一生爲吾百姓患也孚號以厲人心可格刑罰可省玆又君子之仁歟反巽爲號乾五陽爲王庭陽實爲孚告自邑不利卽戎聖人至戒也夫道貴徳勝邑內也自邑謂修徳以治內戎爭也兵也尙徳不尙兵天心聖人心故不利卽戎兌西方爲戎五陽同升徳應於幹何憂不決故利有攸往往則柔終矣如其利且夬一陰用事於上內之小人外之夷狄得位得勢爲國家害皆其象也惟人君有大中至正之徳剛賢協應政治畢舉則小人退聽不敢擅事彼爲夷狄者將斂袵服畏之不暇夬道成矣序卦曰損而不巳必益益而不巳必決故夫君人者莫急於損巳之學損巳厥徳益修君子畢用何決而不利哉非獨決小人也聖人之治夷狄由是也健而說決而和謂何健決乾剛之徳也無怒之之心曰說有生之之意曰和此中正之道也如是而後能興大利除大害蓋夬決之道譬諸治病要當使疾去而元气無損不然後必有憂讀夬而聖人待小人治夷狄之道可端坐而議矣兌上爲說爲和孚號有厲其危乃光也謂以決爲危其危乃光聖人惟憂天下之誠無巳其增修厥徳亦無巳故夬道行而天下治其光莫大也坤陰盡消乾道以成光徳著矣告自邑不利卽戎所尙乃窮也利有攸往剛長乃終也聖人以夬爲難丁寧反復爲天下後世言之也東漢王允李唐崔嗣逺不知易各以尙兵窮夫有天下而不知修徳用君子以自彊其國使小人气喪夷狄心詟其勢不敢不聽服乃切切然兵戎是急則爭難不解而爲天下害滋大不亦過歟嗚乎夫夬之爲卦五陽序進於一陰之決甚易爲功也聖人猶憂之健必欲用說決必欲用和且孚大號於先俾姦慝消伏天下不見決之之迹而黙受其利聖人知夫戎不可啟啟則生亂若此其愼也聖人之訓至矣哉剛長乃終謂剛進至幹陰道於是終云

象曰澤上於天夬君子以施祿及下居徳則忌

功力爭歸惟霈天之澤不自以爲功則人心悅而天意得周公東徵而歸其施設可見矣公孫碩膚赤舄幾幾周公未嘗居徳也澤上於天利澤下施而與天下同之也古者謂祿曰天祿幹下爲祿乾剛健爲徳居徳則兌毀隨至曰居徳則忌夫居徳則必恣情恃功有悖道逆理事天下將羣起而攻之矣忌孰大邪

初九壯於前趾往不勝爲咎象曰不勝而往咎也在夬之初厥徳未孚而果於有行其理必不能勝是以君子務彊其徳徳積類合天下莫屈夬孰禦哉初以陽在卦下徳不上應若從君子之後可也往奚益乎嗚呼事君量徳盡義而巳逆理躁進動必招悔故君子欲有爲於夬莫若反巳修徳以俟朋陽之助焉坤一變有震艮體爲趾

九二惕號莫夜有戎勿卹象曰有戎勿卹得中道也二居幹中幹健不息爲惕幹九三亦曰夕惕若厲號先事戒備也教化素行禮法刑政素修皆惕號事惕號君子之恭也戎烏卹乎莫夜莫夜有戎變皆倉卒浮言胥起未易明也斯蓋眾人所甚懼君子得中先事備具尙奚卹乎吁夬決非得臣如九二其不爲小人搖動幾希矣二之有功於夬大矣哉幹二位在日爲暮夜兌上爲有戎

九三壯於頄有凶君子夬夬獨行遇雨若濡有慍無咎象曰君子夬夬終無咎也

疾惡見夫顏色之間惡者其懼懼則絕而弗通何以革何以化君子有憂天下心不忍小人毒加於人其心欲革而化之其行獨其迹若濡羣陽必有疑之者是以有慍原其用心則志於決而合於天故無咎善乎君子之夬夬也然則善論君子者論其心而不論其迹可矣幹上剛過爲頄位兌體下爲有慍應上上居兌澤先爲遇雨若濡

九四臀無膚其行次且牽羊悔亡聞言不信象曰其行次且位不當也聞言不信聰不明也

方君子健決時四以陽履陰其位不中而竊據三陽上爲臀無膚其行次且謂依違遲回疑有首防心也互巽巽不果爲次且戒之曰牽羊悔亡必従眾陽而後亡悔耳兌爲羊大壯夬皆自坤變有兌體兌爲羊羊取剛進觸物爲義反巽爲聞言不信甚矣夬決之難也五陽同類以進謂夬可以決矣四猶次且其行何哉蓋斷大事決大議非剛中者莫能爲之而剛中之賢豈易得邪周公大告邦君卿士周不反曰艱大所見蓋不同也周公未嘗直抵以罪丁寧反復孜孜之敬訓備見於書然則𨿽有不同之論不害爲君子要在察其設心之正不正耳心本爲國不同何害四之次且蓋若邦君卿士謂東徵爲艱大而非懷姦以動搖國是者乎不然何以無凶咎悔吝辭也

九五莧陸夬夬中行無咎象曰中行無咎中未光也陽徳旣盛用決匪難猶莧陸之易爲功也持中而行僅以免咎聖人之戒一何嚴哉蓋夫貴說貴和中以涖之後必有光不然鳥獸之窮容爲害茍使凡爲小人者生反側心安平之福不易致也聖人法天用中是以無咎意聖人以革化小人爲大夬聖人不得巳也不以化而以決斯九五之所以未光歟兌陰揜之爲未光莧陸澤艸至柔脆物

上六無號終有凶象曰無號之凶終不可長也

君子孚大公而天下信遂使小人黨日消勢日削天下誰其從之夫小人據利勢在上猶足以合黨欺眾簧鼓天下惟屈之以道使天下曉然知其爲小人知其爲惡知其不可復恃史道斯成巽上爲號無號莫之應也在小人凶在天下吉小人道窮其勢不能久於上爲有凶

【巽下乾上】

始女壯勿用取女

曰垢遇也柔遇剛也勿用取女不可與長也天地相遇品物咸章也剛遇中正天下大行也妬之時義大矣哉

姤一陰生而曰女壯其勢方興足以消陽也巽爲長女所應失正遇不以道譬小人才力有餘而容恱苟合宜辧於早也且姤𨿽陰長之卦而陰陽至理以遇合爲貴特在夫所遇正不正之間聖人於卦辭首曰勿用取女言女之不正不可遇也蓋女不正足以敗家譬諸小人柔巽不正內挾權術足以敗國其爲遇也可不畏哉繼之曰天地相遇品物咸章也剛遇中正天下大行也遇之時義大矣哉言遇得其正則功利及於萬物而遇道行乎天下其爲義大矣陰生於坤午與乾子疊相終始萬物至此畢趨亨嘉之地曰天地相遇品物咸章剛遇中正指二五二五剛中以中正之道相遇風化被於天下天下悉從其中正若天地之遇然聖人致意於姤者可謂至矣且夫柔遇剛一也在卦體則勿用取女而不可長在二五則剛遇中正天下盛行蓋聖人發其兩端示後世君臣相遇之道俾知一治一亂本夫所遇之正不正後之爲人上者可不知察而爲之戒也哉嗚呼自右小人常遇於時而君子率不遇姤一陰生乎下小人將有必遇之勢其事大可畏茍非君臣剛中固莫能止而遏之宜聖人所甚憂而丁寧垂訓也然小人在下何因而遇於時乎在其君有以啟之而巳君心剛以正則正者遇君心柔以不正則柔者遇气之相感不約而符姤一陰在內其象君心之陰已生君心不剛則樂其身而忘其民是以小人得乘間而進一小人遇引類以至天下將受其禍宜愼矣夫坤陰變乾爲天地相遇

象曰天下有風姤後以施命誥四方

風行天下無所不被施命法之是命自天出而一本於至公玆蓋聖人所以止陰之生也夫使天下各安其治而日以無事聖人安用命惟夫乾道不足一陰消之小人害治者生則必肆其邪說以惑亂天下聖人憂之先事告戒使天下曉然識善惡趨向知所避就而納之於中正化不足而後有命命非聖人得巳也盤庚周公誥書丁寧反復不啻慈父母之訓正陰生防微之幾風於萬物有鼔舞生養功聖人抑陰助陽若風之行爲命風在天下所及者逺爲誥四方

初六繋於金柅貞吉有攸往見凶羸豕孚蹢躅象曰繋於金柅柔道牽也

金堅剛物金柅用止車行以金柅止車而又繋之聖人於小人方長疾之止之若是其嚴邪聖人何惡乎小人懼爲天下生民害也貞吉謂何止小人莫大於貞失貞則窺伺乘間以類竊起將不可勝制矣有攸往見凶不許陰長也夫陰長則陽消矣凶孰甚焉羸豕孚蹢躅蓋聖人深明小人情狀發之於先也夫小人之進必君子以幸用若循循可與爲善者而蹢躅之性常萌於中不制之早其害未易言幹金爲金柅巽繩直爲繋豕北方畜至陰之物羸豕象陰之微自午以往蹢躅決矣曰孚孚信然之辭也且姤一陰居初小人在下而位實處內有得君志合之勢坤陰將羣起而附之聖人著訓使後之君子謹微而大正其始用意逺矣

九二包有魚無咎不利賔象曰包有魚義不及賔也遇道貴一君於臣於民夫於婦上於下其爲遇也不一則離九二以剛中應五而下比於初陰初專遇之有近民而得其心象夫得民心而天下歸之則道足以制小人而止其進遇道行矣故無咎不利賓謂四四初正應而其位逺陰夫民近之則親逺之則去惟九二剛中以中正之道涖其下而下歸之民歸之在二四安得利邪吁君臣相遇本以爲民觀有魚無魚二象一以無咎一以凶後之爲臣其可不竭盡誠以勤撫其民人也歟陽包陰爲包巽隱伏爲魚巽位東南四居巽上爲賔互兌爲義

九三臀無膚其行次且厲無大咎象曰其行次且行未牽也

陰陽之情以相遇爲說三眷眷然若有意初之說從而九二體剛中之徳巳實乘之不敢不從故曰臀無膚其行次且次且謂居之不安且踟躕其行也三以剛居位故𨿽有從小人心終自知厲厲危也以其危而厲焉遂無大咎嗚乎小人不可邇尙矣居上位而有邇小人心則徳與名俱喪爲咎孰大幸三能厲未牽於初耳巽爲股爲木三在巽上爲臀無膚巽進退不果爲其行次且夬九四有互巽體亦曰臀無膚其行次且云初曰柔道牽三曰行未牽幸其未牽於初也

九四包無魚起凶象曰無魚之凶逺民也

失民何以事上而保其位陰爲民四初正應而失之曰包無魚魚柔巽隠伏民象也且四位近君人臣必下遇於民而後能上遇於君民有逺志位其虛矣吁人君責任其臣以求治蓋將必使之加恵吾民以固結天下心今也在上位而邈然不以民爲念而失其心𨿽有民與無民同下將交怨而疾攻之爲國產禍無疑矣曰起凶四剛過不中亢滿失民凶自致之也故曰起雲

九五以杞包含章有隕自天象曰九五含章中正也有隕自天志不捨命也

用君子以封殖百姓且內蘊其美而嚴恭寅畏仰承天心以降命行事如是而後陰可復消也命出於正若上帝在左右號令賞罰惟帝心之順曰自天𨿽然五何取於含章蓋人君惟不自恃其聰明然後剛中之賢得以展盡底蘊成君臣相遇之治而命之所降率合天心後世若秦皇漢武矜其智能羣下不敢盡情卒以毒亂天下遇之失也𨿽然五之含章非謂拱手責成於二而於君道莫之省也曰有隕自天蓋一本大公之道以施命於天下而我之所操者要所執者大若五其深得君道之正歟二居巽中有剛徳爲初以柔居巽先爲幹中爲含章乾爲天巽爲命

上九姤其角吝無咎象曰姤其角上窮吝也

剛上曰角剛亢處上何以遇惟逺陰故𨿽吝無咎晉上九亦曰晉其角蓋居晉遇之極而剛亢不反其必窮莫之進莫之遇矣

【坤下兌上】

萃亨王假有廟利見大人亨利貞用大牲吉利有攸往彖曰萃聚也順以說剛中而應故聚也王假有廟致孝享也利見大人亨聚以正也用大牲吉利有攸往順天命也觀其所聚而天地萬物之情可見矣

國以民爲本民以賢爲命順以說得民之心也剛中而應得賢之心也得賢斯得民矣不萃奚爲濟渙治萃得四海歡心以順事其先而教天下以孝以中合其心故萃渙皆曰假有廟坤在內爲得民民說則國家有磐石之安宗廟之祭可以極盡其誠禮矣曰假有廟上爲宗廟互體巽木在上爲有廟利見大人亨利貞何謂貞若商湯之於伊尹周武之於太公爲萃之貞何哉湯武伊呂之爲君臣志在天下而不在身是爲貞大人謂五牲何取於用大萃而歸功天地鬼神內誠外禮不可不竭盡也誠禮盡而教化行故吉且生民之命在食人何以聚曰食而巳矣聖人於萃聚之時旣盡力於民事報本之禮牲必用大有深意其間蓋澤上於地農事興矣所以報本不可後也坤爲牛曰大牲兌金在下曰用利有攸往謂宜勉修厥徳以有爲於天下夫天命以萃非徳曷承二陽以剛徳相比剛進上行其剛得中往必利矣互巽爲天命坤下爲順天命觀其所萃而天地萬物之情可見矣謂天地萬物以萃爲大聖人承天地育萬物不可不求其所以致萃之道而增修吾之徳政以上承天地之心也

象曰澤上於地萃君子以除戎巽戒不虞

旣治偃兵適以啟兵盍若先事有備可以息姦慝弭後患乎今夫澤之儲水一失防範則決矣惟水得其防而澤行於地然後利澤及物生養之道興焉君子法之戎器是除不虞是戒所以大利澤於後也而況順說之極上恬下熈安於佚豫倉卒之變可不慮哉君子知聚必有散安必有危有國有家不可一日備其急急夫戎器之除非曰先武事而後徳政也蓋以吾之徳政旣有以感說民心而俾之萃又恐夫害治者起而重爲之防初不敢一日自恃其治焉則徳益修政益立天下之萃不知何時而巳也君子規模逺矣哉兌西方爲戎器互艮震震動爲不虞艮手爲除兌口爲戎孔子答子貢問政曰足食足兵民信之矣故夫萃聚足食之時武備不可一日於天下以武傋之不可忘而不敢安於逸樂則其爲徳政之補亦云大矣抑衛武公刺厲王詩其三章曰夙興夜寐灑掃庭內修爾車馬弓矢戎兵用戒戎作用逷蠻方終之曰用戒不虞武公之學其有得於易歟

初六有孚不終乃亂乃萃若號一握爲笑勿卹往無咎象曰乃亂乃萃其志亂也

居萃聚之初信君子逺小人聚斯光矣信貴有終二三其心合斯離以此行世何以立事知而憂之終得其應咎其免焉君子先定志於內而後求聚於外結之以信持之以久故志行事立而能有爲於萃聚之時也初以柔應四剛柔交孚於應爲得惟二陰在前有暱比從類之心其孚不終用亂乃萃是欲棄君子而爲小人之歸者徳必喪矣何以萃而升哉若號憂發於聲音也初自兌變以剛履順故能知其過憂之終得正應以獲一握之笑於後勿卹往無咎謂所從適之正自能免咎不用卹也嗚呼君子之於聚不可不愼所孚而勉其終愼之何如亦在夫先定其志而巳兌口爲號艮手爲握兌說爲笑

六二引吉無咎孚乃利用禴象曰引吉無咎中未變也萃貴合戒在苟合二居坤陰中必引而後吉無咎蓋君臣之間相遇而不以誠則信之不篤任之不專萃其難矣夫惟上以誠求下以誠應道斯可行君臣之心交孚若一弼違補過中不自疑故用禴爲利禴夏祭也薄祭也禴之利用謂至誠可通心腹可盡若祭祀之不待備物也用是居萃則大利以興大功以立治其盛矣上說下順爲引吉二五皆中正爲孚坤位西南爲禴中未變謂何言君子守中於身不以旣萃而輕變其志必上我求而後應之謂不如是不足以有爲於萃也

六三萃如嗟如無攸利往無咎小吝象曰往無咎上巽也

求萃而不得志故嗟萃三處坤順之極其位不中欲上比於陽而二陰牽之夫二陽君子也若曰小人歸而君子不與焉故萃如嗟如以此事君何爲而利嗟嘆辭也嗟則知悔矣往而應上庶幾無咎蓋上方巽身待下三往應之猶愈於獨行無助於萃也惜乎上非剛徳終不足與有爲故三於萃小吝吁聚而君子也則善日聞徳日進名日彰功日興小人反是矣宜三之所以重發嘆歟三位在二陽二陰中蓋處君子小人之間者也然則三者安可不審擇其所與聚後之求萃於君臣朋友者宜鑑玆兌口爲嗟互巽爲上巽

九四大吉無咎象曰大吉無咎位不當也

四多懼謂近君也萃九四以剛陽居萃聚時徳足以說天下而天下順服之禍福安危之幾於是乎生是實徳位使然也惟夫上得於君下得於民兩者兼之吉斯大大吉而後無咎蓋得君而不得民則道不信於天下固不可與大有爲於天下也得民矣君或未之信焉閒隙疑忌之起殆不可勝言終亦何以行其志哉萃四自臨來君臣同徳相說以正坤眾順之是上得於君下得於民者也是以大吉無咎嗚呼以四之大吉僅能免咎於萃古人謂蹈富貴爲危機信矣夫

九五萃有位無咎匪孚元永貞悔亡象曰萃有位志未光也

臨變而萃九五以剛中爲萃主天下順應曰萃有位無可咎者曰無咎蓋爲匪孚其下剛阻於下羣陰之情未盡通且五之剛徳未立徳未洽於天下心故歟勉修其徳萃其光矣元爲眾徳之先其用仁也善也持以永守以貞奚患不孚湯武之舉有愧堯舜匪孚也若元永貞在二君則優之故終能得志天下且有令望於後世聖人懼萃聚之主安順說而忽修徳曰匪孚曰元永貞悔亡戒也蓋五於萃有說體是或以天下歸之爲巳樂不可不戒陰揜之爲志未光

上六賫咨涕洟無咎象曰賫咨涕洟未安上也

處萃聚上說極必反惟憂所當憂而誠以求應始免於咎聖人至訓也方天下順說之極而巳身在上位孰不晏然自以爲樂聖人獨以爲是大可憂非至誠省懼急於得人若賫咨涕洟者然殆未可免夫禍難聖人之訓微哉兌口爲賫咨三陰在下順應於陽上六有失應之憂曰未安上

【巽下坤上】

升元亨用見大人勿卹南徵吉

彖曰柔以時升巽而順剛中而應是以大亨用見大人勿卹有慶也南徵吉志行也

臨二陽五變爲升二陽升也而曰柔以時升蓋二陽升於內剛徳浸盛柔道用得位而上行曰柔以時升巽而順有可升之徳剛中而應有可升之資剛中謂二二以剛中應五五得二應而剛徳盛於內是以其亨大曰元亨譬夫木在地中其本旣盛二陽之气並進上達木之升也莫之禦矣且內巽外順仁徳旣行而又有剛中之應內彊其志柔之時升不亦宜乎自巽而離自離而坤柔道正位於離而成物於坤曰時升用見大人指剛中之陽也五居尊位曰大人見大人以趨亨嘉之防何往不利曰勿卹南徵吉巽在下巽不果勿卹宜戒巽至離萬物皆相見南徵之所以吉歟嗚呼讀升而知君人者欲徳位俱升亦在勉求剛中之賢而巳誠能巽順下賢而吾之剛徳日進不巳帝王之治可歷階而至也𨿽然升之用亦大矣六五柔中何以爲升之主邪曰五所謂柔非志於怠安之柔也二陽內應有得賢之益吾之剛徳方浸長於內而未艾是以能有生養萬物之功而志得行於天下其升豈不信哉互兌爲有慶坤進而上爲志行

象曰地中生木升君子以順徳積小以髙大

山上有木其進也漸若木生地中則陽動於內停蓄含養之日久得時而升升不可測君子法象曷取於順徳之積乎蓋徳契天人是謂順徳順徳旣積斯有以感入天下之心天下從而化之自邑至國自國至天下徳業兩大莫之與並若木之升矣古之用此者其周文王乎坤巽皆順體爲順二剛居內爲徳內剛外柔爲順徳

初六允升大吉象曰允升大吉上合志也

允信也在巳有可信之徳然後獲信於上以是居升升其合矣夫在下位者不患道之不行而患已徳無可信者惟體巽之仁應坤之順二陽旣孚上必我信斯可與有爲於升之時矣蓋陽爲君子君子信巳而援之則上信之上信之則天下信之吉於是乎大初承二陽以應四坤陰在上莫不一意下之曰允升初之允升蓋得巽仁以應四而二陽爲之援是以無往不合也

九二孚乃利用禴無咎象曰九二之孚有喜也

事君猶事神事天然捨誠固不能有格也蓋毫髮欺愧於中則精神之感必不交孚尙何以得君而惠利天下哉九二以剛徳在巽中五順二巽中道黙通曰孚剛賢以中孚君君徳日新斯可以體至公亡形迹竭盡忠嘉以彊其所難拂其所順致君於堯舜之前矣曰利用禴禴薄祭夏曰禴貴誠不貴物也志得道行君子之喜曰有喜互兌爲喜

九三升虛邑象曰升虛邑無所疑也

坤上爲邑升二陽自臨來三有剛徳二又比之巽仁充於內坤眾順於外仁徳感通邑人之心先歸焉邑我邑也邑其虛矣升又何疑湯武之舉則然士君子巽志入道收後獲功其進也如虛邑之升亦在夫勉其不息之剛而巳

六四王用亨於岐山吉無咎象曰王用亨於岐山順事也

有文王謹守臣節之心乃亨文王有憂愛天下之誠而徳益進志益恭守益正上天所喜後世所仰文王惟順於天順於道故能順於君順於人後世莫得而少疵之也升至九三巳有虛邑象文王處四位而心不忘順紂眷然日望其遷悔豈非盛徳事歟不孚奚爲互兌爲西山

六五貞吉升階象曰貞吉升階大得志也

徳合天人爲貞坤以柔升五坤中而順徳格於上下剛賢應之徳進不巳升罔不吉用得志於四海云坤土爲階自下而上曰升階以徳爲階也五之徳若是可與爲王可與爲帝矣故曰大得志蓋六五剛徳浸長於內是以其升若此

上六冥升利於不息之貞象曰冥升在上消不富也向晦曰冥冥何以升冥升謂處富貴極至利欲牽之於升必冥非謂以冥獲升利於不息之貞謂其貞不息則有出晦之道猶日月之行地中也嗚呼自天子至公卿大人勢位旣崇冒昧利欲不知厭極其能不喪身而亡家國者幾何惟惕然懼省以增修夫仁義之道則無憂乎消不富矣聖人灼知至理之必然而爲之戒上六履陰居巽順極爲冥升蓋巽順之至剛徳必衰晦其宜也

【坎下兌上】

困亨貞大人吉無咎有言不信

彖曰困剛揜也險以說困而不失其所亨其惟君子乎貞大人吉以剛中也有言不信尙口乃窮也

困自否變時之否矣君子宜困君子有乾剛生物之徳而三陰揜之三陰挾說險之資外示和易內蓄姦阻上下交蔽復有用事於中以離間吾君臣心腹者君子𨿽有巽仁離明之徳無所用於時而其道以窮是以困也困以剛中爲貞惟貞乃亨大人居困而吉端在此蓋剛中則能勉進乎道而明足以見仁足以守不爲窮達死生變其志何爲不亨哉無咎謂無可咎險以說困而不失其所亨言君子處險以說其修身礪行無愧天人身𨿽在險道自亨也且困何爲而取於說說謂說於道非於物而說也說道者視險無險其心尙亨且士君子之有志於道孰不欲以道爲說惟其養之不粹行之不力一爲憂患所迫鮮不戚戚於中故夫在險能說其事爲難非剛中者莫克行之大人指二五二五有剛中之徳守貞不撓困極而通其事業將大於天下曰大人吉無咎有言不信言無益也兌上爲言坎在下其道不能上達爲不信夫小人布列於上下內外以是爲非以正爲邪當是時其可以口舌爭邪天實爲之尙口則窮君子修道待時可也雜卦曰井通而困相遇也井坎一在上困則反之故在井者其道通處困者其道窮序卦曰困乎上者必反下蓋道之爲一浩然常存初不以困亡君子何患哉樂巳之道忘身之困斯無入不自得而變窮爲通矣文王孔子善處困者文王孔子道傳後世厥亨孰大

象曰澤無水困君子以致命遂志

致在天之命遂在我之志致云者委之於無可柰何也道之不行豈人力也哉𨿽然水未嘗一日無也澤無之而水趨於下時而巳陽气奮達澤水必滋道未嘗無一日不在天下也道之不行時則使然君子知之固窮樂道自求其志得時得君殆將攄素所蘊蓄而行之天下君子之心亦豈一日忘君忘天下也邪其遂志也時焉而有不得巳耳困自兌變在卦气正坎水趨下而澤涸之時

初六臀困於株木入於幽谷三嵗不覿象曰入於幽谷幽不明也

困三陰有株木蒺藜葛藟象蓋卦體巽木在中兌一變坎爲困而兌復有互巽體且自秋䢐冬艸木雕落困之時也是以爻之取象如此嗚呼小人之困君子適足以自困惜其快一時私意曽莫悟耳觀三陰皆以艸木衰敗不振者爲況見聖人之心嫉小人深也初以柔居坎險下其應在四四互體巽兌金制之枝葉不敷無以芘下曰株木初六從二陰以困君子君子道窮天下以否而巳身失芘將亦不得一日安曰臀困於株木臀困云者謂不可以有行也入於幽谷趨險不反也三嵗不覿前有互離不覿其明也然則小人暗於天理惟險之懷其困君子也祗以自困不知其將何所寄六尺之軀於天地間哉自初至四爲三

九二困於酒食朱紱方來利用享祀徵凶無咎象曰困於酒食中有慶也

九二有中和之徳可以養人而方處險中徳未及施曰困於酒食九五同徳之君方傾意向之謂其徳之可以通於神明也曰朱紱方來徵凶時未可爲也君子貴因時違之則凶無所可咎坎中爲酒食朱紱謂五朱陽正色君道也二自否來位本幹體故利用享祀天曰祀美徳可以養天下爲中有慶嗚呼自昔小人困君子必先離間其君臣之心六三以陰在內蓋小人用事於中者幸二五君臣道通𨿽困終合故曰有慶雲此非二之慶也天下之慶也

六三困於石據於蒺藜入於其宮不見其妻凶象曰據於蒺藜乘剛也入於其宮不見其妻不也

困於石揜四五也據於蒺藜揜二也四五有篤實之徳三在下而欲困之是將獲罪於天下後世故名必辱九二剛中三竊處其上懷不自安天下其起而攻之矣故身必危名辱身危有死之道不祥莫大嗟夫小人幸君子困行行然貪欲日肆自以爲得不知獲罪天人之深適足以困巳其名其身其家將不能悉保於後在彼何利哉惜夫陰柔不正日以昧昧智不知此耳互體離中離不當位坎復易之爲不見其妻

九四來徐徐困於金車吝有終象曰來徐徐志在下也𨿽不當位有與也

車之載物必獲輔於下而後可以有行君子在困𨿽蘊載物之徳非求應於下則其道亦不能上達矣四居兌金先本有幹體曰金車三以陰間之坎險在下莫之能進以協比於二而求於初故其來徐徐惟四志在應初終必有與𨿽吝得終也自外而內曰來巽不果爲徐徐嗚呼人臣居四而處近君之位在夫勉求其應而巳不然𨿽有剛彊之徳終無以出困而止難也戒之哉

九五劓刖困於赤紱乃徐有說利用祭祀象曰劓刖志未得也乃徐有說以中直也利用祭祀受福也

人君有剛中至徳而又得剛中之賢然後可以除間去險而息天下之困困二五以剛居上下卦中而三陰蔽其耳目離其心腹使二不得上應於五曰困於赤紱赤臣道也劓刖欲施刑於上下之陰有志而無助志不得行是以困惟中直故乃徐有說蓋君臣以中直之道相與則天人之心可格何間不除哉兌上爲說利用祭祀謂品物可備誠禮可盡也五位兌中萬物盛多時故於祭祀利用夫間我者去而君臣相說則巽仁離明之徳可被於天下而治道以興險難迄平矣受福於天夫復何疑也五本乾位得賢而天人之心說曰受福兌金爲劓刖兌巫爲祭祀紱相蔽飾之服二五來自幹幹爲衣朱赤皆幹陽色赤朱之發見於外者諸侯服也二五徳剛中曰以中直

上六困於葛藟於臲卼曰動悔有悔徵吉象曰困於葛藟未當也動悔有悔吉行也

上以陰居兌終有互巽體二陰牽之相與揜剛上位一卦上逡巡忸怩若困於葛藟而臲卼不自安者然葛藟柔脆滋蔓小人相與牽連狀也小人欲困君子而赧然有歉於心故臲卼其居動悔則變而從陽矣誠能有悔乎其徵斯吉雄曰侍君子晦斯光窒斯通辱斯榮敗斯成夫通君子乃所以自通困君子乃所以自困聖人示動悔之象使後世爲小人者知所以棄惡而趨善也反巽爲臲卼兌說爲吉行

【巽下坎上】

井攺邑不攺井無喪無得往來井井汔至亦未繘井羸其瓶凶

彖曰巽乎水而上水井井養而不窮也攺邑不攺井乃以剛中也汔至亦未繘井未有功也羸其瓶是以凶也靜養之功旣成以中守之以仁出之俾天下各安性命之情井之用大矣坤五下居乾初坤爲邑邑可攺井不可攺謂坤陰往來坎一不變蓋邑有興廢而井之在地常自若譬諸君子有剛中至徳不爲天下之動而變其守惠澤於是生焉無喪無得中先定也定故能應求者應之隨取而與曰往來井井往來𨿽不常而吾之爲井未嘗加損耳困三四易位而成井在困坎之一潛於下在井坎之一升於上困則君子道窮而利澤不能以上施井則君子道通而仁澤徧及於天下君子徳成於井凡以養之不窮不爲居困而變其心志故其徳益修其利益大也且陽中於坎養以靜正行以巽仁而其施不匱井之功用不亦大哉汔至亦未繘井羸其瓶凶聖人勉後之君子修誠礪器以大仁徳於天下也蓋聖賢以利澤及物爲功惟心誠於內而後功著於外汔至未繘井而羸其瓶焉誠不至也巽爲繩爲進退爲不果互兌互離在中離中虛兌毀折爲汔至未繘井爲羸瓶

象曰木上有水井君子以勞民勸相

古者設庠序禮樂之教法度政令之防非以勤民蓋將誘而納諸善以輔翼之耳水得木而功利施君子以徳行仁而天下受惠孟子載帝堯憂民自勞之來之下皆勞民勸相義也坎勞卦坤五下降爲民爲勞民互兌兌言爲勸相勞云者使之朝夕從事於教化勸其未至相其未成也

初六井泥不食舊井無禽象曰井泥不食下也舊井無禽時捨也

井以污濁廢鳥獸猶去之而況於人乎初以柔順居坎險下蓋不能潔白其徳而自抵於廢棄者也君子惡居下流凡以失其淸明之性故耳坎水在上巽入之兌毀之爲泥互兌爲不食四有離體與物不相應爲無禽爲時捨

九二井谷射鮒甕敝漏象曰井谷射鮒無與也

士君子必有聖賢之與厥徳乃修二不獲上應於五而下比初陰趨向不正徳以之墮曰井谷射鮒甕敝漏位居坎險下爲谷巽爲鮒鮒魚細者坤五下居初坤土在下兌毀乘之爲甕敝漏二本剛中而以順說之資下比於陰棄中正從昬濁剛徳旣虧才器淪喪惜哉𨿽然爲二者亦在夫求與巳修巳而巳聖人不著凶咎辭幸二一朝反身而從善也

九三井渫不食爲我心惻可用汲王明並受其福象曰井渫不食行惻也求王明受福也

九三備淸潔之徳而位在坎後小人蔽之王明則蔽者退矣故並受其福夫井之爲水善利萬物凡以至潔而巳傳曰气之淸者爲賢三有可食之徳而不及食孰不惻然念之可用汲宜在髙位之謂君子而在髙位惠澤必加於天下汲可用也巽上巽潔齊爲井渫兌毀爲不食坎加憂爲心惻上應之爲可用汲五以干徳居互離上爲王明曰求云者徳修於巳君子求之是以不求求之也天下被澤爲受福蓋君臣之福系在天下陽爲福

六四井甃無咎象曰井甃無咎修井也

徳莫大夫養之修之修之所以大其養井六四位在坎下互體離兌兌毀離明明足以有見故能先毀而用其修云是可以塞近臣之責矣曰無咎且人臣修巳之徳以修其君之徳君徳旣修善政斯出其利豈淺淺哉坎離有水火用爲甃

九五井冽寒泉食象曰寒泉之食中正也

居中履正美徳厭天下心若寒泉足以息天下之熱者然曰井冽寒泉食夫中正本之身達之天下人君誠能恭己無爲以行吾之中正則天下莫不日用而黙化之相與去惡從善如渴得飲熱以寒息惠所及者大矣坎中爲冽陽萌黃鐘泉所自發養之功非一日曰寒泉泉寒而天下喜食之猶聖賢有美徳天下仰惠斟酌飽滿各得其欲也五以坎中居互離上中正而明有靜一之徳故其取象如此

上六井收勿幕有孚元吉象曰元吉在上大成也井道旣成曰井收勿幕勿幕戒也上以陰居井上陰性吝嗇宜戒聖人一視同仁方且公天下而惠利之天下求之無窮己而聖人與之亦無窮巳豈曰幕之云哉聖人有誠一之徳飲徳者莫不率化不勞而惠自及之所孚者大矣虞舜文王行此舜以正文王以淵懿向使二聖人斂徳弗用天下安所系命哉舜文王之心不一日天下故天下後世樂推其徳而不厭也陰上爲收坎北方爲有孚其吉以仁曰元吉元吉吉之大也

【離下兌上】

革巳日乃孚元亨利貞悔亡

彖曰革水火相息二女同居其志不相得曰革巳日乃孚革而信之文明以說太亨以正革而當其悔乃亡天地革而四時成湯武革命順乎天而應乎人革之時大矣哉

火動而上澤動而下二女志不同行爲睽睽離之義也至澤火相息而志不相得事勢旣窮不可一朝居矣曰革序卦曰井道不可不革故受之以革易污濁而爲淸明革道也𨿽然有幹徳而後可革革非易事也必徳明而有以孚信之於先然後革可用徳之能孚非一日事曰巳日乃孚革而信之孚而後革聖人不輕爲也元亨利貞幹徳也互體幹在中故曰元亨利貞云悔亡謂不獲罪於天人也離爲日自初進四革道乃成爲巳日周自后稷至太王王季文王徳孚天下久矣武王繼之始用革孚而革也惟湯之革夏亦然嗚呼革非徳明著見之君莫能行之矣水火相息二女同居其志不相得曰革聖人甚言革之不得巳也水火陵害生理絕滅其勢有不得不大變之以惠利天下萬物者火炎上而澤息之澤趨下而火息之曰相息夫卦體澤火也而曰水火相息蓋水火在天地間未嘗一日無之故水在火上爲旣濟蔑有息也若澤火則質性不同澤金爲水母夫澤水所鐘也水在澤而火克之金日以消水日以涸火日以衰其勢必息自離午至兌酉水火敗絕之時兌金又爲死火所尅宜其息卦以坎變至震革始用事震仁也聖人必俟仁徳之孚而後革也兌離索於乾而得曰同居居同而志不相得則上下侵奪將不得以生養是豈可不革哉𨿽然革金火之變也聖人用土之信以濟革曰革而信之何以言邪稽諸時運方火金相息之時得未土以生金土承火母生金子於是有庚伏之候而嵗功以成聖人出而應天下之革非信固無以服億兆心拯之塗炭中也故曰革而信之云文明以說大亨以正革而當其悔乃亡謂順天人之心其革必當不然利未及興而害巳隨起矣當僅悔亡不當之害可勝言邪君子愼革惟徳之文明而天人胥說亨大以正然後革可爲也天地革而四時成湯武革命順乎天而應乎人革之時大矣哉聖人因天地以明革也天地以生物爲心其革也所以成四時而生物之功於是不窮春夏生養秋冬肅殺循環致用於以見天地之仁湯武法天拯天下於塗炭中而納之於仁壽之域湯武之心配天地革於時爲大殆未可輕議也

象曰澤中有火革君子以治歷明時

君子之革本以順天君子觀澤火象治歷蓋將與天下同奉天地之革敬授而日月之也是其設施舉措凡有因革於天下罔不稽於天而協於人矣卦自坎變坎離日月之防而澤火相息久必差忒歷不可不治也

初九鞏用黃牛之革象曰鞏用黃牛不可以有爲也以中順自固曰鞏用黃牛之革此周文王心離初爲黃牛陽外爲革鞏固也初以陽徳居離明先非才之不可以有爲謂謹守中順然後上合天心耳周文鞏用夷齊來歸天下大義於是而正

六二已日乃革之徵吉無咎象曰已日革之行有嘉也桀紂之惡著伊尹太公不得已而與商周令聞令望傳於後世商周之革二臣之力也其徵吉誠以契天人之心耳二離中有文明徳是以能上應九五敷大信於天下離於時爲亨曰行有嘉

九三徵凶貞厲革言三就有孚象曰革言三就又何之矣

湯武之師弔民而止革道旣成過中則殘必貞必厲始合天心武不可黷也夫革言而就者三眾信之天下歸之也撫以寛仁斯爲貞矣武之歸馬放牛示天下弗服湯之栗栗危懼若將隕於深淵其貞厲之謂乎兌體在上爲言三陽爲三就剛過爲徵凶自三以往有互幹體皆曰有孚如天在上孰不信也

九四悔亡有孚攺命吉象曰攺命之吉信志也

處互幹中其革當天下信之信其爲天下心也以我明徳易彼昬政曰攺命吉互體巽位居水火相息之際爲攺命四不正本有悔得幹中而悔亾

九五大人虎變未占有孚象曰大人虎變其文炳也文王道徳之化黙施天下天下靡然從風所變者大不待質之鬼神而其道巳孚無他躬行之應也兌西方爲虎兌互離爲占嗚呼紂之不道文王巳革之於先矣觀詩漢廣徳教所及汝墳道化所行其爲孚也豈待占而後知哉

上六君子豹變小人革面徵凶居貞吉象曰君子豹變其文蔚也小人革面順以從君也

其湯武事乎兵不戢將有自焚之災曰徵凶治之以仁義爲居貞禮法刑政密矣曰其文蔚考周公訓迪頑民辭凡欲革其心也兌說見於外爲革面

【巽下離上】

鼎元吉亨

彖曰鼎象也以木巽火亨飪也聖人亨以享上帝而大亨以養聖賢巽而耳目聰明柔進而上行得中而應乎剛是以元亨

聖人有明徳而羣才樂爲之用仁徳並施海內大治曰鼎元吉亨風自火出爲家人禮明於內而化行於外也家道正而天下治鼎象治道之成明徳升於上人才用於下坐收調一之功其吉也大巽木爲才鼎之才家人之化也故鼎治自家人始然則正身以齊家齊家以治天下眞古今不易之道歟鼎象也以木巽火亨飪也鼎當求之象而不求之器鼎象天下夫天下大器也虛器也扶持綱紀之在人聖人治天下不自恃其明用眾才爲明曰以木巽火賢才用而吾明徳以著教化以行亨飪之功於是成矣陽實爲飪聖人亨以享上帝而大亨以養聖賢亨飪之見於事者也夫人才並用治道聿興上可當天心下可育人物其效顧不博大哉必曰大亨治大成也互幹發享帝義乾剛爲聖賢蓋人生宇宙閒導而使爲聖爲賢在上養之何如耳聖人之治孰有大此者乎巽而耳目聰明言聖人體巽用才而明徳之大蔑有加也且斂天下聰明而歸諸已非巽以下賢者莫能行之夫惟內巽其志外巽其身則善道日聞下情上達不復有壅蔽之患何施何爲而不中於理也天下其有不治邪卦自離變伏坎在下坎爲耳離爲目曰巽而耳目聰明柔進而上行其道進也自巽而離曰柔進得中而應乎剛應上下之剛也六五以明徳處互幹上道𨿽用柔身履乾剛是以能應得中應剛鼎道成於是矣蓋剛中之賢應然後可與大有爲於鼎以盡用天下之才而大吾明徳也或曰鼎自遁來二陰卦也何以爲鼎曰遁二陰位窮於上是謂大壯鼎爲卦大壯之上來居鼎初大壯之初往居鼎上剛賢用事君道得中鼎大壯之效也羣賢並用而位乎上下鼎治其昌矣

象曰木上有火鼎君子以正位凝命

分定而後禮化行孟子曰中天下而立定四海之民正君位以正天下之位使賢不肖貴賤人心各安其分而不相錯亂命其凝矣蓋治莫大於分聖人斂賢才而布之天下非正位於上而動無非禮何以一天下之志而納之中和之治哉惟夫位得其正羣賢在列各當其序君命以定禮化遂行離南方爲禮爲正位巽在下爲凝命巽爲命巽陰爲凝

初六鼎顚趾利出否得妾以其子無咎象曰鼎顚趾未悖也利出否以從貴也

居初有取新義曰顚趾顚趾非之正利在出否得妾非家之正利在得子且繼革後必去其濁穢而後飪可亨也譬士乘風雲之會𨿽起魚鹽屠狗所不當問生化之功系以成曰以其子無咎其事非正其理未悖也初以陰居三陽下爲顚趾巽下爲妾三陽在前爲子陽有生物之徳爲無咎陽爲貴應四爲從貴

九二鼎有實我仇有疾不我能卽吉象曰鼎有實愼所之也我仇有疾終無尢也

剛中履正義不苟從曰有實陽爲實怨耦曰仇指四言之四折足爲疾四處近臣位亢滿不正阻蔽二陽之進而擅權用事於鼎我之仇也九二操徳守義懼四卽之故獲吉天地間終能濟亨飪之治愼所之云者以其心之必將應五也夫人臣而所適應之正何尢之者

九三鼎耳革其行塞雉膏不食方雨虧悔終吉象曰耳革失其義也

四阻之其道不得上行爲耳革乾金離火乘之爲革獲應而後吉曰方雨虧悔終吉言遇上而吉也自離變離文明爲雉膏反兌爲不食忠嘉之徳未獲信用於上曰雉膏不食互乾天气下降陰承之爲方雨雨則遇遇則悔虧爲終吉甚矣小人爲君子患而扼其進也故君子𨿽有美徳莫獲展盡小人扼之而已人主可不深念哉失其義謂可舉在輔在耳耳革而行塞則失協濟之義吁若三者非上以剛徳力振之又安能有行於時而終保其吉也哉是以古之君子必貴夫汲引之助也

九四折足覆公餗其形渥凶象曰覆公餗信如何也四以離初處互幹上干陽在下實也四在三陽上所受過量其位不中才徳皆不能勝任而竊居上位是以有覆餗之凶且四阻二陽之進而專應初棄陽從陰謂邪爲正謂小人爲君子恣其邪心上下莫之孚信卒敗事固其宜也聖人以天下大器不可付之匪人而辧之宜早丁寧力言之使後世知以取訓不然禍至徐圖爲社禝百姓憂莫可悔矣嗚呼觀大臣者必考其信蓋信不足則欺必將蔽賢援不肖以重違天人之心使如斯人而獲用幾何而不肈亂產禍邪四應初初以陰在下爲折足離雉爲餗互兌兌毀爲覆餗兌澤爲形渥渥沾濡貌夫而覆餗則無以享上帝養聖賢至天下不得食矣凶其大哉

六五黃耳金利貞象曰黃耳中以爲實也五位離中其徳文明而又下有剛徳臣爲之正應以輔成其徳舉天下之大而措之治有餘裕矣且天下治亂率由人君聽納之得失五得中而明虛已以聽是以九二剛賢樂爲之用而吾之明徳由此日新治於是成焉曰黃耳金所以舉金西方至堅之物其質不變而有常剛徳之譬也蓋天下大器非剛莫舉五𨿽柔位乾剛承之柔進上行剛復往應故曰金云互幹在下爲金利貞蓋勉以貞固之道也嗚呼天下𨿽大其治不難致也以中聽以剛舉天下何患不治中故無不用之賢剛故無不舉之治之爲鼎殆將功用不窮矣

上九玉大吉無不利象曰玉在上剛柔節也堯舜盡道進於帝矣道者何也皇極之中也玉爲物溫潤而堅曰玉蓋必有中和之道中和之化中和之治熙熙乎堯舜時矣金舉天下以剛玉舉天下以中帝王之治於此分上本乾位六五柔中進而承之粹美積中而徳益盛業益大爲玉幹爲玉爲金剛柔節謂五承之也

【震下震上】

震亨震來笑言啞啞震驚百里不喪匕鬯

彖曰震亨震來恐致福也笑言啞啞後有則也震驚百里驚逺而懼邇也出可以守宗廟社禝以爲祭主也

上坤下震爲復復其一在內𨿽動而靜至震則內外俱動矣四下應初是曰震來四動互坎中且有互艮體止動不寧其來也恐而陽气奮達萬物以生其恐斯福曰震亨震動也在人吉凶悔吝所自生也動而畏天必獲後福動物之周旋觀視者陽之未升不無之虞憂也欽也畏也陽動於一浸至於泰中和之气自是而達曰笑言啞啞陽動爲笑言夫人君動而臨涖天下而能知天之畏常若天威咫尺肅恭之心不替斯須則徳進身修行爲天下式言爲天下法薄海中外是則是效罔不知恱矣故曰震來恐致福也笑言啞啞後有則也此繼天爲子事也震驚百里不喪匕鬯謂何震長子主器有動而代天之象不必専主儲貳言之夫惟動而畏天欽誠所格逺邇聳服於守國何有生養之功自是興矣故曰不喪鬯鬯有中和美徳而可以養人者也且君子之道本之身而施之人由吾省懼使逺邇皆知省懼天下遷善逺罪自我化之是爲震驚震驚而止曰百里蓋由邇而逺其動不息所及者大自百里而及千萬里也惟震驚百里故徳通於神鬼神歆享社稷有磐石之固宗廟以享子孫以保系辭曰帝出乎震震動而有爲時也乾坤功用付於震猶人君配天地而爲之子也人君必上畏於天而後天下知畏於君而鬯以守蓋畏天則徳積於身動無過舉天下孰不肅畏而回心鄕道以従我之化哉震一變坤坤爲邑爲百里以舉鼎實鬯郁鬯也其色中互艮艮手互坎坎酒食爲匕鬯

象曰洊雷震君子以恐懼修省

聖賢畏天之學肅肅只只如天威常在其上常在其左右而思以遷善悔過徳如之何而不盛哉雷不一曰洊

初九震來後笑言啞啞吉象曰震來恐致福也笑言啞啞後有則也

初爲震動主動以欽畏道不違天故天下取則而說在動後其理固然也

六二震來厲億喪貝躋於九陵勿逐七日得象曰震來厲乘剛也

剛動於下二以陰乘之在震處此甚難剛陽浸長必喪其資惟應五斯不失臣道之常七日爻之一气周也居震動時爲臣當一心誠意上應於君忠嘉乃著不然名實俱喪爲天下後世罪人矣變離爲貝五在互艮上爲九陵九陽數貝所資之利也周公遇管蔡之變則然當是時厲其孰大

六三震蘓蘓震行無眚象曰震蘓蘓位不當也

在震必恐懼省巳盡力於誠一之徳而後其動無過足以息變興利於震三以陰居下卦上有互艮體欽愼之心止矣惟震行不息以充其道眚乃亡也可不勉邪夫士君子立人之朝於震動有爲時而不磨礪徳業以趨赴功名防天地鬼神之責將及之而況於人乎眚得免哉蘓蘓志意舒緩貌也互艮自艮而震爲震行

九四震遂泥象曰震遂泥未光也

處四陰中其道未申曰震遂泥君子必愼所與不然𨿽有剛動之才不克施爲矣羣陰退聽其道始光也嗚呼大臣欲有爲於天下莫先於親君子逺小人以輔助其剛徳此而不圖何以享令望於天下後世哉互體坎坎爲泥互艮陰防之爲未光

六五震往來厲億無喪有事象曰震往來厲危行也其事在中大無喪也

六五進則遇上而動極退則乘四而履剛往來震動之間有坎險體其理危甚而五以柔居震動中是能損巳修徳汲汲兢兢不以天下爲樂而以爲已憂者中和之气足以息彊暴鎭浮俗不獨變故可盡弭而事業之大從此興矣宜聖人嘆嘉謂無失徳於天下而可以大有爲於震也互坎坎信爲無喪嗚呼人君處震動時亦在夫躬至誠不息之徳以勉其中中者天所與人所歸中則自身施之天下無不當於理而順於人易道尙中周成東徵之後不敢自逸王業更昌宣遇災而懼王化復行二君以柔中得大無喪義云

上六震索索視矍矍徵凶震不於其躬於其鄰無咎婚媾有言象曰震索索中未得也𨿽凶無咎畏鄰戒也上六以陰居互坎上處震動之極莫知所安故志窮於內目動於外若是者自守猶懼凶也況徵乎且巳在震上有其位矣而心不得須臾寧凡以不得中道耳夫得中則誠誠則事事中理俯仰之間了無愧怍何索索矍矍之爲哉震不於其躬於其鄰不待禍災及巳而後悔悟也視鄰以戒鄰之中我以爲中斯無咎矣夫自一國以至於天下當震動擾攘之極才徳不足以弭之儻非親比有徳遷善悔過何以自保也婚媾有言謂三三正應也捨三從五爲有言君子於震從其正而巳矣言奚卹乎陰居動極爲索索爲矍矍震目爲視反艮爲躬鄰謂三五有互坎體水防防成聲爲有言

【艮下艮上】

艮其背不獲其身行其庭不見其人無咎

彖曰艮止也時止則止時行則行動靜不失其時其道光眀艮其止止其所也上下敵應不相與也是以不獲其身行其庭不見其人無咎也

幹陽中於坎止於艮動於震終終始始生化不窮艮其背不獲其身忘巳也陰爲腹陽爲背聖人止徳於靜其心泰然與天地爲一曰艮其背行其庭不見其人巳忘而物亦忘之也蓋靜而後能止我止而天下萬物莫不各止其所矣夫艮萬物潛防時也聖人法之體道之靜天下事物莫或幹焉曰不見其人聖人豈絕物而漠然不與事物接哉惟其深明夫物我之分內不知有巳視天下若無與是以因時而動酬酢萬變不失其中而可以參配天地生物之徳天下莫窺其應用之迹也古人繡黻於裳兩已相背正取止靜之義以示至戒有天下者不可不知艮蓋止靜則性復於一耳目聲色之好不萌於心而累徳者去其出而臨涖天下若出於不得巳而莫不以禮法從事惠利之及於天下萬物豈可一二勝言哉艮止也時止則止時行則行動靜不失其時其道光明艮其止止其所也上下敵應不相應也是以不獲其身行其庭不見其人無咎也申言艮之所以爲艮也眞止不系動靜故行止因時而動靜當於道道以光明萬物屈於丑申於寅動以靜基而發生大徳著見於外曰動靜不失其時其道光明聖人用艮於身而得夫眞止之道動靜應天事業以大蓋由吾一性之光明已極夫天下之光明也堯之光被四表舜之重華協於帝皆自眞止中來書稱堯安安傳稱舜幸能正生以正眾生其君臣相警戒亦曰安汝止堯舜蓋深得於易者且夫子固嘗用艮矣可仕則仕可止則止可久則久可速則速夫子之道昭明於天下後世亦以性止於內故動靜無往不當也艮其止止其所也上下敵應不相與也此以卦體論艮一陽止於外而在上二陰止於內而在下上下敵應無一不止其所安斯無咎之道互震坎爲動靜陽上爲光明坎險則止震動則行爲時止時行

象曰兼山艮君子以思不出其位

夫山至靜而云物興焉淵泉出焉艸木生焉禽獸居焉貨財殖焉人止心於靜功用之及於天下殆未可測也君子觀艮象而安於所止是以心念至正有所不動動斯光矣思不出其位謂何爲人子思孝爲人臣思忠在士思學在朝廷思治在上思所以利下在下思所以事上夫子著思無邪之訓自艮發之若曰不出其分位是畎畝之間不容有拳拳思忠者邪兼山內外俱靜義艮土爲思

初六艮其趾無咎利永貞象曰艮其趾未失正也在艮而止於下夫何咎利永貞戒也蓋士君子進爲於時以知止爲本夫不知止鮮克有終者情欲內牽勢利外誘則無往能止心不知止而一肆其所行尙何惠利之及人哉是不可不貞於蚤而持以久也陰下爲趾柔初而能止爲未失正

六二艮其腓不拯其隨其心不快象曰不拯其隨未退聽也

其徳中正又時位當可行莫或拯之而錄錄隨人曰不拯其隨眷眷然有不君心曰其心不快夫更相汲引臯夔盛事也九三履剛曽不下其聽於二惑哉若二之中徳三或援之可以應五而有行於艮不拯若何陰居下爲腓陽止其位爲不拯互坎坎心病爲不快蓋腓在下必股肱拯之然後能有行耳嗚呼君子之急於得君蓋欲以行道彼固非若小人求快其私志也二其忠於事君果於立事者哉

九三艮其限列其夤厲薰心象曰艮其限危薫心也艮一陽居上陽止其所得止靜之道因而重之三位在四陰中有互坎互震體爲艮其限列其夤厲薫心爻言變也身中曰限上下之气所自達也三處內卦上不安分位有乘險以動壅塞正道之心於止靜失矣且小而一身之否大而天下之否莫不皆自夫上下之情气不通而上下之情气蔽隔不通以有物間之耳在人則邪气爲身害在天下則小人爲天下害是也三剛過不正防四陰中於艮蓋小人之雄者夫小人能爲國家患必才過人者能之彼徒切切然經營於胸中日以壅塞正道爲務事幾一發大而亾人之國小而亡已之身可不畏哉居下體上爲限夾脊肉爲夤陽止爲列陰陽之气窒不通爲薰心九三以陽居陽譬小人之有才而能蔽塞賢路以危其君者是以取象若此心爲君互坎爲心

六四艮其身無咎象曰艮其身止諸躬也

艮以不獲其身爲義蓋聖人忘巳以應天下之道也四位失厥中未能融物我爲一方致力於修其身而巳用止於身自守以正動遵禮法曰艮其身四以陰居陰才徳俱不足不能舉天下而盡納之正是未可任天下之重而應天下之變也於已無咎位則未稱聖人曰止諸躬謂躅躅然從事於一巳之修徳未加於人耳𨿽然四知身之止而行以不息庶幾亦可以輔成其君之徳故無咎陽在下爲止諸躬蓋所止在一巳之辭

六五艮其輔言有序悔亡象曰良其輔以中正也輔車之輔人主安危榮辱之機在言一失其序左右者得以窺伺而讒閒疑隙所生也況發號出令將以止天下之動安可不重愼其言以自貽悔哉夫惟止靜之功旣成於性而中正之道內足於身發之於言言必嘗道悔其亡矣嗚呼人君不可不知止也久矣爲君而不知止則事物惑之諂佞移之聲色蔽之玩好奪之殆將淪於不中不正之域故心不誠於言言不得其序今日是之明日非之𨿽紛紛多言誰其信從也哉艮六爻象皆取諸身人之相感與夫行止動靜之幾莫切於身爻位上下象體自具五下乘互震上止下動有頤象爲輔互坎在下爲言𨿽然聖人不言而化化在言前蓋其躬行之實有以感之於先不待言也五柔中僅能用中正以見於言而巳未可以語化化其大乎

上九惇艮吉象曰惇艮之吉以厚終也

因性之正而加止也淳之至也利物之徳興矣其存心厚其行事亦厚內外兩盡而生養之功施於萬物配於天地臣道有終莫過於此蓋居止知止則少欲於身而公道行於天下利物之徳可量也哉古人於晚節尢加愼畏夫失性不知止不能保厥終也良自坤索爲惇

【艮下巽上】

漸女歸吉利貞

彖曰漸之進也女歸吉也進得位往有功也進以正可以正邦也其位剛得中也止而巽動不窮也

漸否之變坤三上行幹四下承男下女女歸之其歸以禮是謂女貞漸臣道也卦象女歸以貞爲本爻象鴻漸則以其進有序爲義互離在中離爲日爲明君明於上時可進矣進得位往有功也進以正可以正邦也言君子之進不茍也坤陰位巽下爲得位仁徳內止上通於君位與徳稱利澤其大是以有功生物之功起於震巽爲有功進以正謂上仁下順上下交孚以禮而進有回天格心之功無順旨阿諛之事君臣之間用無失徳於天下而天下從其正曰進以正可以正邦其位剛得中也指五言之蓋君有剛中之徳而後可與有爲於時臣之進也恃此而巳如是而後能行其正而巽動不窮也終言漸進之道也艮七變爲漸而艮在內巽在外漸以艮止立本以巽仁行之徳止事順功業其興矣蓋人臣進爲於時莫病乎躁動不知止方且得失利害交戰胸中尙焉能擇義而行以盡其愛物之仁哉知止則定定則能應度時而動徐以堯舜仁義之道啟沃君心鮮不入矣是以上得於君且能有所建立於天下功業之興無有窮巳也

象曰山上有木漸君子以居賢徳善俗

徳修之身可以芘人譬木在山山止於下木漸於上積非一日賢徳必居乃能有化孟子曰居天下之廣居宅而行之之謂居賢徳仁徳也徳非止乎仁善俗仁徳之施也艮山爲居巽風鼓舞爲善俗

初六鴻漸於幹小子厲有言無咎象曰小子之厲義無咎也

柔處艮下其進爲難知難而厲義無茍合或者不察惟急於應是以有言處巳茍當言無傷也且士君子之進當致難於初不然幸進喜得外行險內愆義以重獲罪於天人君子不爲也厲其貴哉漸自艮變坎離在中鴻水物其色文明飛有序來有時故漸六爻皆況鴻初位互坎下爲乾艮下爲小子四居互兌中爲有言幹近水言厥進甚徐不敢輕也

六二鴻漸於磐飲食衎衎吉象曰飲食衎衎不素飽也身安道行君子樂之食人之祿可以無愧矣二本坤中得臣道之正曰鴻漸於磐互坎爲飲食艮中爲磐磐石之安平者蓋五以剛中應二而二得行其志故身安志舒飲食衎衎衎衎舒和貌也孔子曰邦有道谷邦無道谷恥也若二其食粟於有道時而言聽計從歟不然何爲衎然其和而了無愧怍於心也嗚呼士君子之進而志不得信於上下不肯一朝安居矣詩曰彼君子兮不素飱兮二之謂矣

九三鴻漸於陸夫徵不復婦孕不育凶利禦宼象曰夫徵不復離羣醜也婦孕不育失其道也利用禦宼順相保也

易以夫婦象君臣三捨乾陽趨坤陰於道爲逺且三四以相比而私親非以應相求也安能成生育功邪譬夫君臣之間本非志合道同而遇不以正鮮能成事矣利禦宼謂何四順比三緩急有相保勢而開國承家之君則非所當用也三四在卦體象歸女貞爻言其變聖人復以乾坤自否相交發君臣進合不以道示爲臣大戒夫鴻漸於陸進得位矣而君背道臣無治功之實徒以順親比借曰禦宼利終非爲國之利蓋君臣之遇不正固無以正天下也互離離南方爲陸三以干居互坎中坎險背道陽止於下爲不復四自坤居互離中其性順麗無治功之實離復爲婦孕坎盜爲宼離坎不相濟爲不育且坤進上行失母之道是以不育也

六四鴻漸於木或得其桷無咎象曰或得其桷順以巽也

位髙危道也履髙位而至安其惟順乎且君子所謂順順於道非順於事順於道故其感人深而君安之吾身亦以之安巽木爲桷桷平柯也或云者得之難也公孫碩膚赤舄幾幾詩人詠周公四其是哉四有離明體順巽蓋所優爲自坤之巽曰順以巽

九五鴻漸於陵婦三不孕終莫之勝吉象曰終莫之勝吉得所願也

間除道合生化之功於是成曰終莫之勝吉蓋二五得剛柔之中君臣皆有中徳睽必合自二至五歷三位而應爲三三不孕三與四實間之也艮上爲陵三四位不中正爲終莫之勝夫漸臣進之卦而二五居乾坤中得君臣正位志同道合卒得所願臣之獲進斯爲盛矣

上九鴻漸於陸其羽可用爲儀吉象曰其羽可用爲儀吉不可亂也

巽上何以爲陸巽位東南陸也位在上而與三同曰陸美哉盛徳事也蓋大臣以謙恭自處而禮行於身有安平之徳無髙亢之累則進止施爲皆有法度行之天下施之後世莫不視爲楷式不可少易孰吉如之詩美周公鴻飛遵渚遵陸卒章曰是以有衮衣兮無以我公歸兮無使我心悲兮謂其儀刑可法也巽白爲羽互離文明爲儀爲不可亂

【兌下震上】

歸妹徵凶無攸利

彖曰歸妹天地之大義也天地不交而萬物不興歸妹人之終始也說以動所歸妹也徵凶位不當也無攸利柔乘剛也

陰陽之義必始終相續然後生生化化其道不窮此歸妹設卦之旨也節之在禮守之在中故徵凶不然說動不巳而失順靜之道何以能久惟臣之於君亦若是夫英才遇時有說動之志而不知謹禮揆中若後世漢賈生蔑視絳灌紛攺制度事功亦何從而立哉宜徵凶之所以致戒歟歸妹天地之大義也天地不交而萬物不生歸妹人之終始也聖人釋彖辭未有若此深切著明而特發其義者要使後世明天地之道察男女之情而用之於君臣之間可以長久而無不繼之獘也天地交爲泰其至和之气復相交於中爲歸妹生化之理於是滋出生物之義斯爲大聖人知泰必有否稽諸天地以究夫時運之所以終始而反復言之且坤位西南乾位西北兌居坤乾之間萬物至是而搖落歸根時也幹三上進坤四下承而發震兌二象是爲歸妹自兌而往乾陽用事中男之坎少男之艮承父以大其生物之徳終終始始無有窮極生理昌矣故夫夫婦君臣之道不繼則息禮之有娣妹所以求繼而人君於英才勤勤下之蓋將以爲天下社禝長久無窮計也三四相易陰陽各失其位曰位不當夫失位而說動不巳則柔之所遇不一將捨震陽而有下從二剛之心生化之功或幾乎絕滅能無凶乎惟安靜不徵然後獲所歸而終始之道得也

象曰澤上有雷歸妹君子以永終知敝

雷動澤應說感以正利物之功益大非若雷風之爲恆也君子法之事圖厥終歸妹永終之道也內而一家外而天下生生化化其理惟均知敝云者謂不然則生化之理或幾夫絕滅耳

初九歸妹以娣跛能履徵吉象曰歸妹以娣以恆也跛能履吉相承也

兌下爲娣兌毀足爲跛承二爲能履爲吉二以剛得中女子之貞者所承旣貞何動不吉且士君子固有因大臣之援以遂其進爲之志者斯亦分義之常惟適從之正乃能有行有爲於時也愼哉

九二眇能視利幽人之貞象曰利幽人之貞未變常也離爲目爲視兌毀之爲眇二以互離居兌中若眇者之有見然其徳本明其毀外至曰眇能視澤中爲幽人夫九二以剛履柔位又得中用離明乘兌毀在歸妹爲徳勝而容貌不足動人者惟遵晦守貞待上之求斯不失其常聖人設此爻以明歸妹說動之極苟不知以徳守貞失女子之常則無以保終獲吉於後也吁爲人臣當歸妹時上動以求下說以應謂可進矣然一於進而不知守其常徳以待際遇其勢必不能久合以取信於上且敷大利於下故士君子𨿽容貌閥閱不足動人苟有中徳要當自晦君我信而後應之始能有爲於天下儻說動不貞以至喪巳招辱何往而見其利也哉

六三歸妹以須反歸以娣象曰歸妹以須未當也六三自坤四來歸妹所由以成卦而徳位俱不正故發此象須賤妾星也織星貴須星賤譬夫士起防賤而進不以正何於用反歸以娣始爲合禮反歸謂反從初也從初而得承二之正斯爲當矣孟子有父母國人賤之之諭其須之類歟三麗於二陽之間爲須

九四歸妹愆期遲歸有時象曰愆期之志有待而行也四居兌上兌正秋爲愆期至震而動爲有時夫君子之心不一日忘天下豈固於進而難之哉顧進非其時則無以遇合而行其志是君子必艱於進震位東方君子至是可以行其仁矣

六五帝乙歸妹其君之袂不如其娣之袂良月幾望吉象曰帝乙歸妹不如其娣之袂良也其位在中以貴行也

歸妹自泰來故五爻辭與泰六五同曰帝乙歸妹君謂二娣謂初幹爲衣初二本幹體其象取袂袂飾禮容之服互體坎坎爲月月幾望謂徳明而守之以謙也婦事夫臣事君亢則累夫小君有謙中之徳而婦容則下於娣君子何貴哉貴夫徳而已矣帝乙尊者稱尊者而曰乙取屈體待下義以貴行貴徳也蓋五位在中故所歸者亦貴於中鳴呼自昔有天下者英才必相繼以進然後治功可永古人所以甚惡夫竊位而賢君禮賢求士心不敢須臾忽正謂此耳然人才以徳爲貴此帝乙歸妹之心儻捨徳而取其文采容貌之末祗以害治非所以成治尙何所用於歸妹哉

上六女承筐無實士刲羊無血無攸利象曰上六無實承虛筐也

不誠何以相與君臣上下夫婦率以此敗女謂三士女云者夫婦之道睽也震爲竹筐竹爲之其形方陰數也三以陰承震爲無實兌爲羊爲金互坎在上爲無血見上之不誠於三云上下不以誠遇何以久尙安能成生化之功邪序卦曰進必有所歸故受之以歸妹得其所歸者必大故受之以丰歸妹賢才疊進卦也彖辭首以天地不交則萬物不興爲訓然則大臣而專祿固寵竊有其位而不汲汲於援引賢才以輔其上譬由天地旣泰而其气不復交也生生之理不幾於息而重違天地之心乎

紫巖易傳卷五﹤經部﹐易類﹐紫巖易傳﹥

欽定四庫全書

紫巖易傳卷六

宋張

浚撰

下經

【離下震上】

丰亨王假之勿憂宜日中

彖曰丰大也明以動故丰王假之尙大也勿憂宜日中宜照天下也日中則昃月盈則食天地盈虛與時消息而況於人乎況於鬼神乎

震乘離陽气滋而盛萬物極其髙大曰丰丰治盛之稱也人君當天下旣治內有明徳動則中理天下萬物之情靡不周照丰所以亨王假之何如亦曰至誠不息以大吾之明徳而已親賢逺色去佞止欲凡事物足以昬吾正性者日去徳之明也豈不大邪其徳大其治斯大幹陽進居震初曰假幹王也大也蓋有天下者不可安於佚樂而自狹其志惟幹體之健以充其明徳是以能假假故大丰自泰升夫治安則怠怠則驕驕則亢亢則將一肆其情性而莫知底止此古今之常情也天下可憂者自此生矣曰勿憂宜日中謂勿憂之道當以日中爲法耳蓋人君之患莫大夫窮一已之樂而心志不在天下惟夫以天下百姓爲心知其好惡知其疾苦若日之中去亢去驕去怠求賢而下之舉能而用之其於天下也毫髮無不照之情然後權臣不得擅其政而治安可以長保捨是非丰所宜離伏坎坎爲心憂曰勿憂必取日中怠亢者皆不足以有照也且雷電一也動而明爲噬嗑明以動爲丰何義人君動而有明徳然後能除間而大其明曰噬嗑若丰則君徳旣明於內而又持以不息之誠是以能致光明盛大之治無有窮已也有噬嗑之除間而後可以致丰不然𨿽有明徳於內將安所施於天下邪王假之尙大也日中則昃月盈則食天地盈虛與時消息而況於人乎況於鬼神乎聖人憂丰大之君不知保其治重之以天地盈虛之道俾惕然戒懼而圖厥中也夫數極必反故𨿽天地之大盈虛猶有不齊者而況人之聚散鬼神之歆享安能必保其常然哉聖人知治必有亂安必有危孳孳然惟勉修明徳俾無過厥中而災眚可弭大業以隆詩曰如月之恆如日之升聖人在上有常安常治之福非深得乎易而以道禦數其能至於是乎丰自坎變而內有離體爲日月坎離幽明疊運爲人爲鬼神雜卦曰丰多故也蓋天下之每生於治安之時擾擾萬事自此起矣有大物者可不精思而熟念之哉丰互體防兌蓋其順說之志已生於君心日中之訓宜聖人拳拳於丰也

象曰雷電皆至丰君子以折獄致刑

治至盛大優遊是戒折獄所以致刑刑期於無刑明徳之施也此二帝三王心法用能保有天下而享國久長歟丰自坎變離爲獄爲刑

初九遇其配主𨿽旬無咎往有尙象曰𨿽旬無咎過旬災也

易以陰陽剛柔奇耦爲配丰初四皆剛也而曰配主謂其徳同其志與事俱同上下合徳用有爲於丰大之世君可正天下可常治夫至治之君而剛徳少貶怠心一生則小人乘閒用事莫可救藥矣必有剛徳君子相與竭盡心腹規之以忠先後輔助弼成其徳丰可久也凡陰陽相敵多有咎初𨿽旬無咎蓋徳同志同事同而後可有爲於丰且不獲罪天下後世也往有尙謂往與四合必得上於六五卦體離納已震納庚自庚至已凡十日十日之气均過旬則失其同而無補於丰丰道旣衰君臣上下其能享安靜之福乎故曰過旬災也離火炎上爲災

六二丰其蔀日中見斗往得疑疾有孚發若吉象曰有孚發若信以發志也

蔀茂艸壅蔽象也丰大之世而君以柔履陰浸浸然將日淪於昬闇之域爲臣者𨿽有明徳展盡則疑夫惟虛一而誠則君心可格故吉震上震蒼筤竹萑葦爲蔀離伏坎卦自坎變爲見斗日伏其明斗益煥然權臣用事君徳蔽虧象也甚矣人君傲慢滛之志常生治安後當是時賢臣之進說甚難蓋其心以爲是必無可慮事是將浼我也況權幸用事肆爲欺蔽非明徳至誠君子徐有以感動警悟發上之志俾知天命不常人情可畏以我之誠復君之誠則何以維持天下之治哉故曰有孚發若吉離中虛爲孚爲信

九三丰其沛日中見沬折其右肱無咎象曰丰其沛不可大事也折其右肱終不可用也

沛幡幔屬蔽有甚於蔀三以明徳位於下而上柔闇爲甚必不可與有爲斷然知止則免於咎沬斗後小星蓋權臣之次若女謁寺人用事於內而自表見者其害治至大夫斗沬見於日中而失其常度則是近幸之臣得志用事君道衰矣折肱而止於是爲宜互體艮兌艮手兌毀爲折右肱震黃爲沛且可止則止君子何咎微子去箕子爲之奴折右肱義也

九四丰其蔀日中見斗遇其夷主吉象曰丰其蔀位不當也日中見斗幽不明也遇其夷主吉行也

四以陽處陰故其象與二同周公遭變召公助之事業以大吉行之謂夷主謂初初四皆剛徳四下應初而同之曰夷遇其夷主則志同道合可以有爲於丰矣嗚呼自古治極主闇爲臣者率罹權臣便佞之蔽故三爻皆取沛蔀爲象然則君有剛明之徳而後丰治可永也剛其貴哉

六五來章有慶譽吉象曰六五之吉有慶也

二五處雷電中位二以離中而麗於陽爲章五下二羣陽畢應之曰來章丰大之業於斯爲盛孟子曰天下之父歸之其子焉往曰有慶譽吉反兌爲譽周成用之左右師保天下大治而頌聲以作有慶譽也丰諸爻往往發君徳闇弱象六五正位乃有來章之慶謂何蓋人君處丰盛時已𨿽中才能禮賢而身下之闇可明弱可彊五處震中柔而有斷是以能來天下下賢聖人委曲致意於丰憂天下後世爲君之心甚切謂居此時當此位非有剛中之徳其勢必闇必弱惟下明徳之賢則易闇爲明易弱爲彊在反掌間耳易通變之書也可不潛心而究之哉

上六丰其屋蔀其家闚其戶闃其無人三不覿凶象曰丰其屋天際翔也闚其戶闃其無人自藏也

丰其屋以聚斂裒積爲事自盈也蔀其家家道不明自蔽也闚其戶闃其無人賢者去之天下離心也盈而蔽朝又無人焉方且亢志不知反故卒罹於凶三不覿謂自三至上三折肱爲不覿上六以柔處震動之極怙恃其丰曾莫之畜情止性晏然自以爲如日中天不悟其闇也禍幾之發殆不旋踵孰與告之悲夫嗚呼自古丰大繼治之主驕盈昬蔽若出一轍非敬修明徳去防近賢戒夫前數者之鮮不危亂矣互艮爲屋爲家爲戶爲無人艮門闕也止也艮卦亦曰行其庭不見其人上處卦上爲天際賢者退處爲自藏若詩所謂其人甚逺者云

【艮下離上】

旅小亨旅貞吉

彖曰旅小亨柔得中乎外而順乎剛止而麗乎明是以小亨旅貞吉也旅之時義大矣哉

離一變爲旅旅明徳之失也徳失而後有旅卦自否來乾剛易位若火在山所臨者狹而功用不及天下曰旅旅小亨旅貞吉聖人不以旅終不可爲而勉夫居旅者也旅之君誠用中以順剛用止以麗明則可以小亨而以貞獲吉六五以柔徳居中虛心以順夫幹之三陽爲順乎剛互防爲順麗乎明卦體蓋五以柔中獲剛賢之助於是能止其所不當爲抑性損情正心誠意以勉麗乎至明之徳天下之心復歸之柔道以亨宜其吉也曰小亨云者柔中之君未可與大有爲於天下也蓋人君必內有剛徳然後能不牽於聲色情欲之好不惑於防佞諂詖之說任賢不貳去邪不疑以立大功序卦曰窮大者必失其居故受之以旅旅由窮大致之然則在旅而上下內外不攺其窮大之操若之何而可以濟旅哉旅之時義大謂可以興可以立顧處之何如耳

象曰山上有火旅君子以明愼用刑而不畱獄

刑不茍用獄不宿畱在旅貴懷撫其人玆爲先務卦變離離麗爲刑獄雜卦曰親寡旅也火棲於山明徳不施親之者寡魯莊公小大之獄𨿽不能察必以情曹劌謂可以一戰以其用心近夫先王之仁也在旅而於刑愼用獄復不畱明之所及𨿽近而仁心敷暢散者可聚離者可合其用爲大噫旅莫大於得人心自古人心得失常在於刑獄間先王之明徳猶難之也而況居旅之君可不愼邪

初六旅斯其所取災象曰旅志窮災也旅初闊略細故人情始安艮下艮小石爲其細已甚人誰堪之旅其戒哉志窮云者失其常度也初應四四位在離火下爲災

六二旅卽次懷其資得童僕貞象曰得童僕貞終無尢也

得中爲卽次二變離其位艮中爲懷其資蘊利己利物之徳曰資得童僕貞謂賢才助之也其周公居東十夫予翼之事歟艮爲童僕離蠃蚌艮山爲資

九三旅焚其次喪其童僕貞厲象曰旅焚其次亦以傷矣以旅與下其義喪也

剛過不中位適承離爲焚其次魯昭以之有子家子而不能用近小人失君子是不知與下之義矣曰喪其童僕嘆夫失賢才之助也幹五下居艮三變五爲離而三復承之曰焚次剛愎自髙是以有焚也貞厲謂危厲莫大於是

九四旅於處得其資斧我心不快象曰旅於處未得位也得其資斧心未快也

晉文在秦剛不過柔不屈賢士從之得資斧之義志未及行心其快邪離戈兵防木爲斧離南方爲心四𨿽剛徳位不得中曰心未快

六五射雉一矢亡終以譽命象曰終以譽命上逮也文王孔子之文𨿽有君道而不得其位上天喜之後世尊之譽命斯大克盡文明之徳曰射雉一矢亡終以譽命離火爲雉戈兵爲射雉互體兌爲舉命五本乾位徳比於上爲上逮嗚呼人君不幸在旅徳必若文王孔子然後動無過舉治道可復徳茍不明難其息哉

上九鳥焚其巢旅人先笑後號咷喪牛於易凶象曰以旅在上其義焚也喪牛於易終莫之聞也

喪牛失土地象土地至大至重矣易而失之吁可畏哉夏桀商紂之君失眾於上天下莫親而已獨以位爲樂卒亡天下易之失也況羈旅失國而自樂其樂以偸朝夕之安其能不亡乎蓋君旅而剛亢自用則善言不聞善言不聞則怠自肆怠自肆則廟社殄絕此馴致之理也至是而後憂悔夫何補哉離爲火爲飛鳥曰鳥焚其巢互兌兌口爲笑爲號咷離又爲牛離之辭曰畜牝牛吉

【防下防上】

防小亨利有攸往利見大人

彖曰重防以申命剛防乎中正而志行柔皆順乎剛是以小亨利有攸往利見大人

防乾道之變也剛以立本柔以出命因時制宜其亨在下系辭序九卦述防者三曰防徳之制曰防稱而隱曰防以行權防次旅聖人將以順天下之情而感悅之以大其事業聖人之權也聖人以中正行仁而用其權往無不利大人指二五剛徳中位柔皆順之曰利見大人防目爲見重防以申命謂何防不一而止聖人之心必欲使天下曉然知吾徳意志慮而後有爲於天下若大誥盤庚之書反復諄諄屢告而屢申之誠之至義之盡也防風爲命內外防爲申命剛防乎中正而志行柔皆順乎剛是以小亨利見大人言二五之徳如是二五剛中遜志以順入夫中正之道曰剛防乎中正君臣以中正行命於上固有以感動人心而變易其風俗若中國若四夷孰不順之是以志行而天下四海之命有所托柔道以亨也

象曰隨風防君子以申命行事

風不隨無以成生育之功君子法之申命行事故其感人深而天下罔不率從猶風之鼔舞萬物莫不順以聽命也八風之至各四十五日而後事以成君子體隨風之義其出命也因時爲之曰申命自旅而防方有事於天下曰行事

初六進退利武人之貞象曰進退志疑也利武人之貞志治也

柔道常疑初六以柔居防先立心不常將何以濟惟果斷而正則志治於內可以有爲是以利武人之貞反兌兌西方卦爲武人吁君子必先定其志而後可有爲於防蓋出命而二三其心唱之者旣疑聽之者必惑尙安能立天下大事哉必也外用其權內濟以果去姑息之得中正之宜防道行矣聖人故於初發之防不果爲進退

九二防在牀下用史巫紛若吉無咎象曰紛若之吉得中也

苟有誠信遇防無嫌二以剛得中能盡誠信之道故用史巫紛若吉互體兌兌爲史巫史巫通於神者誠而已九二得中能以誠上通乎九五之君用以獲吉且當防申命行事時號令之發禍福之幾也非得忠藎之臣如伊尹於太甲傅說於髙宗周旦於成王拜手稽首以罄其由中之情朝夕孜孜曾不憚煩則何以置君於無過之地而發號出令罔不當天下之心哉二以剛中乘陰是能深自卑抑以行其志於防者故有紛若之吉云防木爲牀上九應三三處四下亦曰防在牀下夫二之用防蓋將以盡已之誠心而巳故吉且無咎而異夫上九之窮也

九三頻防吝象曰頻防之吝志窮也

九三剛過不正志近於僞水厓曰頻三互體兌旣迫澤險復又承陰不得已而區區然惟防順是事曰頻防曰志窮夫士君子之於防建中以用之度義以爲之至誠以行之則志信於上而民悅於外矣安俟頻頻其吝哉

六四悔亡田獲三品象曰田獲三品有功也

六四以陰居四陽中有離明徳而用以防順羣剛上下順之大臣之守其位諸侯之保其國如是則可以立於無過之地矣故悔亡田獲三品謂事業建立於當時也夫惟徳明而防上得於君下得於民是以其動有獲而事業以立焉陰居陽中平夷著見爲田三品謂上中下殺自三至五有互離體離佃漁爲獲三品夫人臣履髙位而獲上下剛徳助且內蘊明徳以居重防之地臣徳之盛也以此事上何功不立哉四位在重防初其心其身俱防故剛賢協輔動而有獲詩曰靖共爾位好是正直神之聽之介爾景福四其有之互兌兌說惟四得君得民而上下說之著於互

九五貞吉悔亡無不利無初有終先庚三日後庚三日吉象曰九五之吉位正中也

用權非聖人常道必貞吉而後悔亡防孰爲貞先庚後庚防之貞也九五以剛處中智足以制天下之變而納之治其貞如是安往而不利云防以先之故無初庚以成之故有終震納庚防震之配防而用庚君道斯得先三日蓋愼始而圖其幾後三日蓋思終而考其成且防爲風爲權是必有大號令圖回天下之變若大誥盤庚之爲者愼始思終權斯行矣卦體先後三日皆變震是以取於庚子夏曰甲者創事之始庚者甲之中雄太元曰庚斷義甲斷仁庚有制變之義嗚呼後之人君不用防則巳如欲用防於天下當以剛徳爲主內彊其志外揆其變終有慰天下心而措之於大治不然其將淪溺而入於蠱矣九五剛中有生利萬物心故能合震防之徳而終享其吉防用事東方而卦气在七月位次兌巽以庚成考之時位其義並見

上九防在牀下喪其資斧貞凶象曰防在牀下上窮也喪其資斧正乎凶也

防陰木也上處重防之極行行然外若至剛而內實柔弱是眞防而無能者其不可有爲明矣夫居上位操利勢而不能有爲於天下蓋防順之至私欲害之俾聰明日昬而失夫斷制之命尙何以保其國家而有終邪故曰貞凶剛上用防爲上窮本有剛徳而以防喪之爲喪其資斧資利也斧斷也

【兌下兌上】

兌享利貞

彖曰兌說也剛中而柔外說以利貞是以順乎天而應乎人說以先民民忘其勞說以犯難民忘其死說之大民勸矣哉

兌以說爲體說而不正何以化剛中則不欺於天而有以承天意柔外則不拂於人而有以合人心是爲兌之貞說道於是行矣卦剛在內柔在外二五得中曰剛中上卦之柔天位也下卦之柔人位也而順之應之則皆九五事說以先民民忘其勞說以犯難民忘其死說之大民勸矣哉言兌說之功如是聖人以剛中至誠之實躬行仁義道徳於身以率先天下故能得天下心而天下樂從之曰民忘其勞天下大說而後與之同好惡除患難若水東注勢無遏者民知夫本以生我是以忘死效命而求以報上曰民忘其死眞誠之感理則然耳禹湯文武周公率循是道大功大業著見天下後世於今未泯本諸此也萬物役乎坤至兌物遂其成爲忘其勞歸於坎爲忘其死夫死之乃所以生之宜其說也坤爲民坎爲難

象曰麗澤兌君子以朋友講習

道義之說無窮已君子貴夫朋友切磋之益其於道也相與講明習行之蓋有自說於中者矣嗚呼學之貴乎講習也久矣君人者用是道則人僞盡心術明可同民患而終與之共其樂書曰學於古訓乃有獲後世若唐太宗取學士十八人與之朝夕論議𨿽未知先王遜志之學而於兌說之道尙庶幾夫用於身也澤滋益爲朋友口舌爲講習兼山有物我兩止義麗澤有內外俱說義君臣上下中國夷狄與夫朋友交相際皆麗也麗而說斯爲兌易象於兌特取朋友講習爲義豈非大而天地萬物之說次而一身以及夫中國四夷之說皆自學問中來哉

初九和兌吉象曰和兌之吉行未疑也

和有可否義君子和而不同說之不以道不說也用能不失其應擇師友隆徳義以成就其器業云兌具少女誠一之性爲和爲行未疑初應四四有剛徳初因之以成其徳曰和兌

九二孚兌吉悔亡象曰孚兌之吉信志也

二阻陰於前而以陽居中得兌說之正其志信其道卒孚於九五之君曰孚兌三𨿽蔽之弗能爲己累也是以悔亡夫事君者亦各盡其誠而已誠茍上通說夫何逺君信而說於上則民信而說於下二者皆本夫在我有可信之實故孔子釋之曰信志焉嗚呼士君子於兌不必區區然求說於君爲也反身以求其信焉道斯通矣兌西方爲信少女爲孚

六三來兌凶象曰來兌之凶位不當也

處四剛中來者說之是謂導諛之人故凶孟子以公孫衍張儀爲妾婦之道謂夫事君容說而以順爲正俯仰祗愧何以自立於天地間也戒之哉

九四商兌未寧介疾有喜象曰九四之喜有慶也商度也從君何商其以六三邪佞取容當斷然疾而去之邪四之所以深思審慮爲國家天下計至厚如是則天人喜之上得於君而利澤行乎天下矣下乘三上比五爲介三承之已莫之應爲疾兌西方爲商互防防進退爲未寧互離離亨嘉爲有喜且小人賦諛說之性本幸一旦進用終之導君於非正其害有不可勝言者是安可不思所以疾之而爲天下國家除害也

九五孚於剝有厲象曰孚於剝位正當也

君道以化爲難夫治至小人信而化之害治者悉除天下其孰有不說者哉有厲戒也必欲使之視安若危汲汲然常修其身也不然小人將變易心慮乘間復起莫可復遏矣坤陰變陽爲剝五剛中而又下應九二之賢君臣同徳誠信足以孚小人而格化之終致天下大說而歸已嗚呼盛矣非得中得位其何以致此邪

上六引兌象曰上六引兌未光也

處上而有心求說於下大公之道必少貶宜未光也君子修徳於身天下心說而誠服豈常拘拘然求天下之說已也哉互體防防繩直爲引上六以至柔處說極之地剛徳不足牽於求說而不知所以爲說蓋好名之人也𨿽然有爲善之心而喜人之說我惡必不加於人固亦不罹於凶咎矣

【坎下防上】

渙亨王假有廟利涉大川利貞

彖曰渙亨剛來而不窮柔得位乎外而上同王假有廟王乃在中也利涉大川乘木有功也

徳信於內化行於外而大難以之散是曰渙渙斯行矣王假有廟謂何大祖考之徳教天下以孝系百姓之心莫大乎宗廟之奉渙萃皆曰假有廟合莫之義也萃聚渙散之初首爲是舉則朝夕兢兢而思所以保其宗廟者不敢須臾忽孝道以行百姓化之天下和平矣互艮艮闕爲有廟渙自否來幹五爲王假謂盡其道坎下爲利涉序卦曰兌者說也說而後散之故受之以渙渙者離也物不可終離故受之以節然則渙所謂離蓋難散而民情未一之義受之以節則有禮制存乎其間而將以合其情非若睽之乖而有難於後也渙亨剛來而不窮柔得位乎外而上同此言乾坤剛柔之變幹陽下來其道不窮曰剛來而不窮坤柔上進六四比九五而承之仁徳以敷曰柔得位乎外而上同夫否之爲否凡以上下不交而已今也剛下而得中柔升以順上上下之情其孚若一渙其有不亨者哉王乃在中化行而徳加於天下也王者中天下而立非徒據形勢之利而已蓋將體中而行以應天地之心用能正位於上而克盡奉先之道五本幹體爲在中乘木有功坎以防濟也防爲木爲仁必取乘木以譬人君躬行仁徳於上虛心拱已坐收渙散之功爲有功云

象曰風行水上渙先王以享於帝立廟

天心眷祐莫大於孝惟孝故恭肅寅畏之心生而過失不聞於天下渙治可成盤庚告羣臣百姓必以天以先王蓋所以先天下而合其心坎血爲享幹上爲帝渙爲卦有互震體風行於上水動於下風主化水主信享帝立廟所以大其化而非誠信莫能行之玆又立象之防

初六用拯馬壯吉象曰初六之吉順也

渙九二自幹來蓋馬之壯者初以陰比二承之獲極而應於四可以有爲於渙矣吉孰大云夫子釋之曰順謂得坤順之常也嗚呼士君子欲進爲於渙時其亦擇其所親比焉可矣

九二渙奔其機悔亡象曰渙奔其機得願也

人所恃以安曰機渙九二自幹四下居坤二剛中而順得臣道貞故悔亡且險難始散爲大臣者必有解紛息爭之功非遜志以疾趨夫至順之地何以安其身以安於天下也哉互震震動爲奔居坤中爲機安之至也

六三渙其躬無悔象曰渙其躬志在外也

身屈曰躬君子之屈身將信以道也若三徳位不中以柔弱之才而處渙險上其屈身也志在應上以私於巳而巳未可與圖渙散功也且君子養其剛徳而持之以中故能體仁履信以濟天下之險三志應上九應不失貞可以無悔於巳而局局然一身之求功利則未著於渙蓋有媿君子之剛中者矣

六四渙其羣元吉渙有丘匪夷所思象曰渙其羣元吉光大也

六四以坤三上進自防於羣陰中在渙爲腹心之臣居尊功崇朋類絕思道以光大信矣夫五位互艮上爲丘渙有丘一志於五也夷謂下卦二陰與四同類曰夷坤土爲思夫在渙而一志於上能使朋類無覬幸之思則公忠之道行難散治成端本於此其光孰禦艮爲光大

九五渙汗其大號渙王居無咎象曰王居無咎正位也王者處難散之時必有仁政發乎號令以一新天下耳目而去其害除其疾以慰天下心是謂渙汗其大號非居處正位則天下將安所系望禹之冀商之亳周之洛可考而知也王者正位履中以大其中徳於天下號令之行一出不反何所可咎防上爲號防風居水上爲汗互艮爲門闕艮止爲居九五下應九二君臣剛徳之同發號施令宜無不當蓋惟剛中然後能盡去私心以圖回天下之治令其有不行而復反者哉五本幹體曰位正當

上九渙其血去逖出無咎象曰渙其血逺害也

上九有剛徳而位居防順之極蓋大臣才徳足以濟治而又能明哲逺害者周公其人矣周公幾幾直而不撓小人終莫之間血去逖出也坎爲血卦渙六三以陰居坎險上其位不中小人也上九以剛應三而三終不能爲我害蓋防徳素著於君心非防邪所得而離間是以血去逖出無可憂事大臣逺害渙功成矣

【兌下坎上】

節亨苦節不可貞

彖曰節亨剛柔分而剛得中苦節不可貞其道窮也說以行險當位以節中正以通天地節而四時成節以制度不傷財不害民

節者人情所難中則通通則說自身及家及天下其道均一節自泰來治極而泰盈滿已甚不知用節其能久乎惟中正之君以泰爲憂不以爲說用中立制而以身率下天下說從是以亨若夫彊人以所難而我曾莫知節是非天下通行之道其不能有貞也必矣剛柔分而剛得中謂坎兌剛柔之體分上下內外各得其配而九五以干剛進居尊位曰剛得中凡節之道太剛則暴太柔則事不立剛中履正節之所以亨歟說以行險當位以節中正以通此聖人用節之道也順人情以行所難行曰行險以身先之曰當位度吾身之可行者於天下曰中正中正則可久而其道合天下之情故通夫用節於人而不本之身而欲彊以所不可行人必曰是虐我而自安害我而自利拂其情甚矣何以能節惟夫以說順爲本而當位以先之中正以平之節其甘哉天地節而四時成天地之道陰陽各趨厥中而後四時之運疊用不窮功以立節自泰來象具天地節以制度不傷財不害民聖人法天地以行其節者如此夫財匱民困國之能存者幾何聖人用禮之中制度於巳以逹於天下無太過無不及始始終終各協其序故能享國長久措天下於至安之地夫立國不以禮使天下蕩然不復有綱紀之制而重斂暴賦以供一己之欲則民困於下國危於上亡無日矣節其貴乎度起黃鐘之律坎上爲制度坤陰爲民爲財

象曰澤上有水節君子以制數度議徳行

數度之制因於人徳行之議自於己以已之中率天下使皆歸於中曰議徳行記曰君子議道自巳而置法以民蓋已之所不能行與其所不可行而彊於人誰其從之一言盡節之道中而已中必自身始也坎爲數度徳行兌爲議坎象亦曰君子以常徳行噫澤中有水水得其防制數度議徳行蓋君子所以防民也何則澤無水則困困固物無以相養而水溢於澤物隨飄流莫知所屆爲害又大財用之在天下王者所以自養且以養民猶澤之有水也然在我不知節則驕侈而日匱在民不知節則放辟邪侈靡所不爲終以困窮矣是豈長久之道乎夫惟制得其中然後上下交相養而治可成也中亦大哉澤金爲坎水之母以母生子子得其養故節有生養之道而君子必謹其中以盡心焉者也

初九不出戶庭無咎象曰不出戶庭知通塞也

愼密不出事乃克濟而節初尢所當謹夫子曰亂之所生也則言語以爲階夫合意而謀之一言而漏之利未加於民而適足以產禍召亂豈君子行道之心哉古之君臣必用密況居節之初巳居下位將用說以行險可不愼乎兌初爲戶爲言語兌閉塞之時爲知通塞

九二不出門庭凶象曰不出門庭凶失時極也

方節之時上有建中之君九二以剛在臣位中而漠然不知應五以相與有爲於節是蓋才健而不肯任事者是蓋容說以取媚當世不卹國家大計者夫時之凶殆不獨其身其家天下何所防利哉二兌體居坎險下臣之不正者云艮爲門庭艮止爲不出互震震主動當動而止失動之機矣故曰失時也

六三不節若則嗟若無咎象曰不節之嗟又誰咎也處兌說之極不節柰何樂極憂至天之道可不懼哉兌口變說爲嗟三位不中以柔履之又居兌說上人臣在髙位而不知自修其身者也巳不知節何以節人咎將誰歸祗自取耳

六四安節亨象曰安節之亨承上道也

順理以承臣道之正夫在節而違眾生事變亂舊章以重失天下心豈所望於近臣也哉惟當理而後動動斯安矣四以陰居陰得正靜體而下應愼密之初是以居節能安互體艮艮止爲安且四承上道不承非道其爲亨也不亦宜乎

九五甘節吉往有尙象曰甘節之吉居位中也

皇極旣建人心說歸夫吾之所以爲節者本諸身且因天下之情而爲之制誰其不欲也哉五剛中天下說之曰甘節坎五土數爲甘

上六苦節貞凶悔亡象曰苦節貞凶其道窮也

險極爲苦夫用節太過非可行之道在已無悔正物則凶其道窮者是必不可施於天下也𨿽然苦節猶愈夫恬不知節者特不可用以正物耳

【兌下防上】

中孚豚魚吉利涉大川利貞

彖曰中孚柔在內而剛得中說而防孚乃化邦也豚魚吉信及豚魚也利渉大川乘木舟虛也中孚以利貞乃應乎天也

聖人誠信格物蓋自心法信及豚魚所格者大周家忠厚行葦之防牛羊勿踐誠之至也卦體中虛中虛心象一物或攖其心是能有孚邪變艮有坎體爲豚兌澤防乘之爲魚取之用之皆有時不忍少傷是爲信雜卦曰中孚信也信獨在言乎言信之發於外者一事也君子之信本於躬行而著於事實若孝弟仁義之道誠而行之信於心信於行信於身信於家信於天下天下化之信極萬物其用博矣夫以豚魚至防使天下愚夫愚婦皆知愛惜其生而取之用之以時禮君子心法所格爲如何生物之徳可勝言邪中孚柔在內而剛得中說而防孚乃化邦也豚魚吉信及豚魚也始於化邦終及於豚魚誠信之用於是爲至柔在內謂三四位乎內剛得中謂二五在中說防謂二體夫柔內而虛其心剛中而蓄其徳又躬履說信以充盡夫誠信之道天下孰不格心而化其所行歟下至豚魚小物無暴殄竭取之禍則天下樂遂其生以成大治蓋可知也利渉大川乘木舟虛中孚之功矣化以誠信息其險難若虛舟載物然措天下於安平之域曰乘木舟虛二陰爲大川防木爲舟卦體中虛爲舟虛中孚以利貞乃應乎天也徳至於此其孚大矣蓋中孚以防於孚爲貞孚則誠誠則不息而博厚髙明可配天地曰應乎天變艮有乾體爲天嗚呼中孚之道本於心而能使四方內外畢被徳化終之其道可應乎天至矣哉豚魚取之甚易人所甚欲以養生也誠信格之俾取用之以時禮舉天下至大愛物之心若出於一和平之治其永永無窮矣

象曰澤上有風中孚君子以議獄緩死

緩死不幾失有罪歟是不然議而緩之蓋君子求所以生之之心誠之至仁之至也君子知夫死者不可復生於獄議於死緩懼吾誠化不孚而獄必論其宜猶幸其有可生之道故曰誠之至仁之至也兌口爲議防不果爲緩澤上有風其相感也深而物之羣聚於澤者莫不各得其說君子之仁化行於天下天下利其澤而說之猶風澤之感然特在夫議獄而求所以生之耳其用顧不大哉

初九虞吉有它不燕象曰初九虞吉志未變也

誠一貴初念念不替爲虞君子孚其中非朝夕功也異念一起所以害吾誠者將投隙而生難乎居之安矣四處中虛之地初九應四而有剛徳是以獲虞吉之美且初以兌體在下其志未分若季女之誠一者然聖人設爲此爻特以導天下學者而內之誠也

九二鳴鶴在陰其子和之我有好爵吾與爾靡之象曰其子和之中心願也

誠其言行類焉者應書曰惟說式克欽承旁招俊又列於庶位九二之謂也靡之何如若曰我君有好爵吾靡之爾也二居兌中爲鳴鶴西方物處二陰下爲在陰其子和之謂初夫士修之於山林藪澤之間誠徳已孚一旦處人臣要位剛賢協應心气之感本於自然是將可以大其徳化於天下矣

六三得敵或鼓或罷或泣或歌象曰或鼓或罷位不當也

二陰相偶曰敵敵有競進義使君子而處此其必推賢而下之益修其身而不汲汲然求信於上視賢者之進猶吾進矣六三則不然乘剛履陽位不中正誠信未一而急欲以其信售上疑四阻之或鼔而攻或罷而止或泣而憂或解而歌六四方以誠徳承五如三者豈足以爲其輕重哉風澤相激爲鼓罷爲泣歌

六四月幾望馬匹亡無咎象曰馬匹亡絕類上也中孚有離體離爲日月見日則望四居二陰先兌承之兌納丁幾望也幾望蓋位髙而不亢象臣徳之謙也人臣有至謙之徳則肅欽且正而能盡誠以事其上曰馬匹亡匹兩馬也四與三同體捨三而弗之比故其取象若此云易乾坤俱取況於馬謂其徳健象幹陽其體順象坤陰耳𨿽然馬匹亡無咎夫子釋之曰絕類上也大臣故當盡絕其類乎曰大臣所宜絕者私類也私則二二則不誠於君若因天下之公舉而用之而其人果賢也何嫌於類哉四應初之剛捨三之柔知所去取而於大臣之公道得矣

九五有孚攣如無咎象曰有孚攣如位正當也

天下內外罔不一心曰有孚攣如如是而後恵利洽於天下蓋君臣之間合志同心相與以誠則治道日舉四方萬里自然協應向若君不以誠唱臣不以誠從則睽離之變自是生矣夫惟君臣交孚天下順比然後上下內外永保福祿之慶是謂攣如而夫子以爲位正當也五剛中爲有孚互艮艮手艮止爲攣二陰中虛羣陽協順爲攣如且中孚九五之徳大矣聖人曰無咎云者蓋爲無所可咎與他卦無咎之辭不同

上九翰音登於天貞凶象曰翰音登於天何可長也防極信衰志在說人而虛文終不足以欺天下後世若漢新室之諄諄其辭者凶其宜哉周公作大誥成王幾危而復安系此一篇書周公誠在言先其言足以有格也防雞爲翰音位在卦上爲天聖人立此象其戒後世尙虛言而無其誠者乎

【艮下震上】

小過亨利貞可小事不可大事飛鳥遺之音不宜上宜下大吉

彖曰小過小者過而亨也過以利貞與時行也柔得中是以小事吉也剛失位而不中是以不可大事也有飛鳥之象焉飛鳥遺之音不宜上宜下大吉上逆而下順也二陰在中爲中孚陽徳足以孚陰陰爲之用也若二陽而四陰陷之則陽失位而不得中陰反過矣是謂小過蓋君子體信用順之時凡事之在已者過於厚乃順順斯亨也小過君子方反巳而歸之中且二五俱柔位未可大有爲於天下故可小事不可大事飛鳥上逆謂無所底止君子處小過用謙用恕用欽凡理之近厚反本者必力爲之懼上逆也去逆取順貞所得矣且陽陷於內羣陰上下阻蔽之小過之時則然故三四皆以剛失位非小有所過以盡其修巳之道而欲抗志有爲於天下勢必招咎豈君子與時偕行之道哉二陽自臨進一進有離再進有防體而卦畫與頥鼎取象相類爲飛鳥

象曰山下有雷小過君子以行過乎恭喪過乎哀用過乎儉

雷止於山霈澤未敷其君子未得時而處衰之象歟君子躬自厚盡力此三事不以過爲歉蓋將率天下以恭以孝以儉而庶幾回其風俗惟恐行之不至爲之不力也

初六飛鳥以凶象曰飛鳥以凶不可如何也

初居艮止下上應震四曰飛鳥以凶聖人之戒也當小過用正靜時已位最下而欲肆躁動之性失靜止之常於理爲悖於事爲逆持是心以往將何所不至凶可旣乎

六二過其祖遇其妣不及其君遇其臣無咎象曰不及其君臣不可過也

聖人發此義以明臣子之大分蓋小過君道防弱時爲臣者尢宜謹於君而厚於禮儻附麗權臣以喪其大節將自罹於咎矣祖謂四妣謂五祖妣取陰陽之義也二艮體居互巽初有止順之徳於二陽則過而遺之於五則遇而下之君臣以中相遇而二能篤守臣道得所處矣遇云者當其分而不敢少渝越也孔子曰麻冕禮也今也純儉吾從眾拜下禮也今拜乎上泰也𨿽違眾吾從下孔子善處小過者哉不及其君遇其臣謂君不可過而及之臣道當以遇爲正耳

九三弗過防之從或戕之凶象曰從或戕之凶如何也九三以艮體上承震陽陽陷陰盛理當知止動而失正陰必傷之吁君子於小人方盛時安可渝義越禮昧冒幸進而自失其防也然君子所謂防特反身於善以守吾正而已從之而戕正道其喪可不愼歟

九四無咎弗過遇之往厲必戒勿用永貞象曰弗過遇之位不當也往厲必戒終不可長也

四𨿽離體而以陽處陰有動而知止象四當小過時固宜靜止以俟眾陰之消動而與之挍則危危可戒也四之無咎豈非居動而能止故歟三四以剛徳處羣陰中皆曰弗過謂當謹守中正之道不可過也四上承五曰遇之庶幾乎有以感格君心而復其剛徳耳往厲危也必戒愼也勿用靜也如幹初九勿用永云貞貞不可須臾忘也

六五密雲不雨自我西郊公弋取彼在穴象曰密雲不雨已上也

利澤𨿽未加乎天下而摘發淹滯可用於小事小過六五則然蓋小過二五陽徳俱不足異乎君臣以道遇合者是以有密雲不雨象自我西郊言陰盛而陽未孚也然二止二陽下五援而出之有弋取遺隱之功且二應則三四皆離震而動小事其可成耳互兌爲西郊二居艮中小過有坎體爲穴陰過陽爲已上陰陽必相濟廼雨今失騰降之節故不雨也

上六弗遇過之飛鳥離之凶是謂災眚象曰弗遇過之已亢也

陰居動極過中而不知反天人之禍必加曰飛鳥離之凶是謂災眚至哉聖人爲小人訓甚嚴也夫小人在天下未有不逆常違理自取敗亂者況居小過而矯亢已甚其能自免於禍邪離之凶言趨上而不能自下也

【離下坎上】

旣濟亨小利貞吉終亂

彖曰旣濟亨小者亨也利貞剛柔正而位當也吉柔得中也終止則亂其道窮也

精神交感而君臣之徳俱明是爲旣濟卦自坎變離位在下互體又重離易險爲明何事不濟也亨小謂天地之間無一物失所其象則陰陽得位陰以陽亨曰亨小焉利貞謂何君用剛臣用柔泰之二陽進而得位一卦中剛柔各得其敍而禮行於上分定於下天下無不得其貞旣濟之所利在是初吉則以坤柔配乾剛而柔得厥中二五正體互有明徳故吉終或止之明者息矣故終止則亂勉不止則不亂勉勉在我也上六以陰居卦上柔失厥中有終止之厲柔道以窮聖人於旣濟首以終亂爲訓蓋知夫盈必有虧盛必有衰欲爲人上者勉其明徳使剛柔之分常正於天下而後治安可長也可不謹哉

象曰水在火上旣濟君子以思患而豫防之

旣治而不有其盛所以防患也水火有相勝之勢故聖人致戒焉是安可以不思防之如何修徳立政而已坎險爲患離心爲思

初九曳其輪濡其尾無咎象曰曳其輪義無咎也濟初止以慮患量而後進君子爲身爲國之圖逺矣自古亂亡之幾常生於巳治進其可易哉然則君子處旣濟初終不可往歟曰止以待上之求求必誠誠斯進而後志可行於天下也初處互坎下曰曳其輪離坎相乘曰濡其尾

六二婦喪其茀勿逐七日得象曰七日得以中道也茀艸盛貎蓋婦人飾其首以自蔽者陰居陽中前有重陰未可有行曰喪其茀臣而用中終必得君曰勿逐七日得且旣濟二五正應也二喪其茀而又有勿逐之戒聖人意安在哉蓋天下初定履人臣正位而恃其才智以爭功亟進防閒疑忌之所自生也尙烏能有爲於旣濟邪二柔中自守不汲汲於茍用正靜不伐以黙修其在巳中道旣得君心可格於戱盛哉七日得蓋爻之一气巳復如是而後道通於君志行於天下非至明者孰能見之

九三髙宗伐鬼方三年克之小人勿用象曰三年克之憊也

害除民困不有君子誰與安靜而生養之邪小人勿用言小人之必生事也坎險在上爲鬼方離戈兵爲伐歷坎三爻爲三年離明爲克九三在旣濟得幹二正中其剛徳足以任大事故有髙宗伐鬼方之象而未濟九四與三同徳亦曰震用伐鬼方三年有賞於大國云鬼方之伐主其事者在君奉而行之在大臣在諸侯鬼方伐而旣濟之治成矣

六四繻有衣袽終日戒象曰終日戒有所疑也

補舟以袽不忘備具周公迨天未陰雨詩讀之使人三復而不能已也蓋治至旣濟孰不安於佚樂而自謂百世可以無憂邪四居互離中內有明徳知險而戒其心欽愼若不一日忘之懼夫君徳之或失國政之或弛防邪投隙將害吾治孜孜然正救彌縫之是務如是則道徳仁義修於上紀綱法度正於下而旣濟之治可長也四其智明而先見者歟詩曰衮職有闕惟仲山甫補之四之謂矣坎離索於乾坤爲衣襦離爲終日離火爲戒陰居坎陰爲疑

九五東鄰殺牛不如西鄰之禴祭實受其福象曰東鄰殺牛不如西鄰之時也實受其福吉大來也

離下爲明坎上爲信旣濟九五內有離徳而位居坎中明信之徳著於天下故能以禴祭受福也東鄰指震自坎而震曰東鄰商也西鄰指兌自坎而兌曰西鄰周也離爲牛禴薄祭也九五剛中有實徳在天下明信旣著鬼神享之禴爲可用聖人意若曰我周家有天下本於徳明而信初不在乎禮文之末後世欲臻夫旣濟之治宜取法於斯焉重離有文明盛大體爲受福爲吉大來

上六濡其首厲象曰濡其首厲何可久也

旣濟以坎離相交成卦而坎險在上上以陰履坎險極其道闇而不明蓋耽滛於富貴不知紀極者危亡可立而待矣曰厲厲危之至也鳴呼爲旣濟之主其亦戒夫捨剛而用柔哉蓋君徳不剛則嗜欲昬之防邪害之殆必濡其身以至夫濡已之國而淪亡之矣是謂終止是謂亂坎上而互體重坎又在下爲濡其首

【坎下離上】

未濟亨小狐汔濟濡其尾無攸利

彖曰未濟亨柔得中也小狐汔濟未出中也濡其尾無攸利不續終也𨿽不當位剛柔應也

火炎上而其气不返水趨下而其气不升剛柔上下各失其位且變離爲坎明徳未充於內未濟爲卦則然也未濟何以亨蓋六五柔得中而正位在上二四以剛徳應比之卦之剛柔莫不相應是終有可濟之道用是以亨夫人君履離明正位又得天下之剛賢用之而君臣上下罔不同心求以濟難奚爲而不亨哉小狐汔濟蓋以象夫不度徳量力而求濟者也坎隱伏爲狐重坎居下爲小狐狐行必擬度小狐果於行而莫之能擬是以濡其尾無攸利焉且未濟坎險在內天下之難蓋未平也六五之君𨿽當陽用事而中徳未大未可大有爲於天下必也勉修厥徳俾陰不能陷聲色防佞皆不足以少移其心志然後離明之性復於內有所不動動斯能濟無不續終之患矣聖人故設小狐汔濟象欲後之爲君者充其中徳無急急於速濟而已也旣濟剛在下剛故不息是以獲濟未濟柔在下剛徳旣衰無以續終若小狐之濡其尾然二陽皆以剛陷陰中曰未出中惟六五履二陽在上𨿽有離明之徳而重坎互承之其中未大其明或虧未有可濟之道聖人反復示戒凡以濟天下之難非厥徳剛明審而後動不易爲也

象曰火在水上未濟君子以愼辧物居方

水火性相反其上下趨向之性一定不可易君子法之愼以辧物俾各居方用成吾必濟之治蓋未濟剛柔失位名實不正大而君臣上下父子兄弟夫婦之序次而君子小人貴賤賢不肖之別凡系於剛柔者無不顚倒錯亂未得其正君子以明用愼物致其辧則禮法行而天下治矣嗚呼濟天下者莫大於禮而禮非信不行君子法象水火有禮信存乎其間不徒然也

初六濡其尾吝象曰濡其尾亦不知極也

居重坎下爲濡其尾初𨿽有剛陽之應而才弱志險不足與有爲進必速禍昧冒幸用不知止足爲吝大矣

九二曳其輪貞吉象曰九二貞吉中以行正也

時方艱難爲臣𨿽體剛中之徳而欲徑進直行一有不合事蔑濟矣非君子爲天下心也夫惟正以待命俟君之應而後展盡其才力則君心可復事功可成是爲臣道之貞非進退以中不爲身謀者不足語此九二位在坎險中而有互離明徳且六五以離明應於上不患道之不行必曳其輪蓋君子難進以守其貞也惟貞故利澤終加於天下用以得吉坎爲車輪陰陷之爲曳

六三未濟徵凶利渉大川象曰未濟徵凶位不當也三以陰居坎上互體又坎以是而欲進於未濟必陷難矣自古惟中正可以息亂致治反是𨿽才力有餘不能濟也六三柔險居位所履不中率是以行豈不速禍而敗人之事哉賴上九有剛明之徳三爲之應渉坎應上庶乎出險而徳以之修故利渉大川凡此易之變也

九四貞吉悔亡震用伐鬼方三年有賞於大國象曰貞吉悔亡志行也

四以剛徳處近臣位責重任大必貞吉而後悔亡未濟九四以除天下害爲貞且伐鬼方一也在旣濟則曰憊在未濟則曰志行聖人之意斷於除害而急於撫民仁義之道備盡是矣三年克之而後賞以之行豈徳力不足邪是不然蓋緩而圖之欲以全其生也周公東徵用此矣離南方萬物亨嘉之時爲大國爲賞歷坎三爻以應初爲三年

六五貞吉無悔君子之光有孚吉象曰君子之光其暉吉也

六五有明徳故能用貞於未濟時厥貞伊何至誠下賢而已賢者用而身日修治日興難日濟光孰禦哉五位離中下應九二而四復以剛徳承比有孚於賢者之象故君子之光有孚吉嗚呼古之聖人出而靖天下大難莫不以得賢爲急得賢者其徳大其治光而後世時君世主多忽之凡以耳目心意之間有以昬之志樂一巳而不卹天下治亂是以大悔隨至不復可救藥也六五居離中明足以有見有孚吉宜哉未濟陰陽失位君用柔臣用剛聖人釋九二九四六五爻辭皆曰貞吉謂不貞則失君臣之常不可與有濟也聖人之意不亦防矣乎二以曳其輪爲貞待應而後行不敢陵上也四以伐鬼方爲貞爲國任事不敢辭難也六五何爲哉虛心以孚於二剛徳盛業大將有不可掩者矣是爲五之貞四曰貞吉悔亡五曰貞吉無悔當未濟之時爲大臣爲君一失其貞凶禍隨至其悔將不可追聖人示戒不亦嚴矣夫

上九有孚於飲酒無咎濡其首有孚失是象曰飲酒濡首亦不知節也

需大象君子飲食燕樂未濟上九有孚於飲酒皆養徳待時之義濡首則耽一身之養於天下或忘矣是豈仁者之心哉聖人曰不知節者蓋以未知夫禮之中也惟君子能謹禮故進退皆可法上九以剛徳在離上明足見幾知時之未可爲也而誠於自養聖人因勉而訓之云互坎承上爲濡其首坎爲酒食

紫巖易傳卷六

欽定四庫全書

紫巖易傳卷七

宋張浚撰

系辭上

天尊地卑乾坤定矣卑髙以陳貴賤位矣動靜有常剛柔斷矣方以類聚物以羣分吉凶生矣在天成像在地成形變化見矣

易書之作本乎自然聖人首發之故仰觀俯察而乾坤之體以定或卑或髙而貴賤之分以位圓動方靜而剛柔之冝以斷羣聚於天地之間者有自然之吉凶形象於天地之間者有自然之變化蓋天地設位易行乎中吾不知天地之爲易乎易之爲天地乎聖人以一心之微稽諸天地而易書有作陰陽在吾身造化在吾手心法之一與天地並是以闡萬理於太極揆常變於卦爻其象數之所包括莫非天地自然之理天下後世順則治逆則亂得則吉失則凶其道必致不可少易也學者而不先明乎此尙烏足與論易哉

是故剛柔相摩八卦相蕩鼔之以雷霆潤之以風雨日月運行一寒一暑

天地之間舉無非易剛柔相摩勢之激也八卦相蕩序之移也鼓以雷霆而有气者作潤以風雨而有形者生日晝月夜終始不息歲功成焉象數黙運有不知所以然而然者故乾坤之道自是而益尊

乾道成男坤道成女幹知大始坤作成物幹以易知坤以簡能易則易知簡則易從易知則有親易從則有功萬形流動變化不停乾坤男女成功以著幹以一唱物資始焉坤以二承物資生焉一可該萬其知甚易二故不煩其能甚簡幹何爲哉物所資始幹之與物本無間也不亦易知而有親乎坤何爲哉物以資生坤之於物任其自成不亦易從而有功乎聖人發乾坤之奧明易簡之徳蓋將使夫履大寶之位者會乾坤於一心致易簡之妙用庻幾有以參天地贊化育也

有親則可久有功則可大可久則賢人之徳可大則賢人之業易簡而天下之理得矣天下之理得而成位乎其中矣

天地之道備於易具於乾坤體於聖賢親之以心其親必久徳於是立功本自然其功必大業於是建蓋天下一理耳易故不難而上下之心莫不相通簡故不繁而因彼自然物遂其性天下之治實本諸此自非聖賢誠一之道克配乾坤其孰能與此邪後之在上者矜智能峻刑罰而易失之矣作聰明變舊章而簡失之矣理失於上亂作於下又安能保有大業中天地而成其覆載之功也歟

聖人設卦觀象系辭焉而明吉凶剛柔相推而生變化是故吉凶者失得之象也悔吝者憂虞之象也變化者進退之象也剛柔者晝夜之象也六爻之動三極之道也

數本無也聖人肈之於心通合天地以著見於易數行而卦成卦成而象見觀其自然系之以辭吉凶不可少逃矣夫吉之與凶得之與失一定之理而聖人作易將以合天人而回其心固有變化之道焉變化妙理不失厥中避凶趨吉之道可得而行矣夫聖人之趨吉非求一己之吉也將以求天下萬物之吉也其避凶亦然孰爲變化剛柔相推易之變化也或以剛推柔或以柔推剛其道其才其位其時所遇不同變化自是而生而變化之所以爲變化皆不離夫自然之中天地得此而生成萬物聖人體此而克配天地其道神矣吉凶者失得之象數得爲吉數失爲凶得之自已失之自已吉凶由已不由他也悔吝者憂虞之象悔吝之起吉凶未著憂虞是圖其悔可復也變化者進退之象一剛一柔推移不已有一於進必有一退變化以成也剛柔者晝夜之象晝道屬剛夜道屬柔循環天地始終成物無有窮已莫非自然也六爻之動三極之道也此蓋緫論易之所以爲中嗚呼易者何也中也中者何也太極也易有太極是生兩儀兩儀生四象四象生八卦八卦定吉凶而吉凶之用備於變化故夫太極以一起萬錯綜該括馴至無窮一之爲中未嘗少變六爻之動天地人之中理具焉猶太極之無在不中也善學者存誠去僞得中爲心以求夫易書變化之中庻幾可以學易矣如是而後能有所建立於天下也故夫吉凶易之正也變化易之權也權中之正與天地通矣

是故君子所居而安者易之序也所樂而玩者爻之辭也是故君子居則觀其象而玩其辭動則觀其變而玩其占是以自天祐之吉無不利

易序順道其可以不安爻辭盡變其可以不玩居之而安故動靜契道樂之而玩故施爲通變觀象玩辭居則爲之將以窮理而審其吉凶也觀變玩占動則爲之將以應物而變其吉凶也占謂變之所之玩占而吉凶之理得之在我其動也罔不得中而深當天人之心矣民之所喜天必祐之吉無不利不亦冝乎學易而至於獲天之祐有吉而已此道之所以運數而非數之能攝也

彖者言乎象者也爻者言乎變者也吉凶者言乎其失得也悔吝者言乎其小疵也無咎者善補過也

易重補過此天心也本皆有咎今乃無之豈非得變化之中故歟

是故列貴賤者存乎位齊小大者存乎卦辯吉凶者存乎辭憂悔吝者存乎介震無咎者存乎悔是故卦有小大辭有險易辭也者各指其所之

位謂六爻之位卦之所設本乎陰陽陰小陽大體固不同而各以所遇之時爲正陽得位則陽用事陰得位則陰用事小大之理至卦而齊介者何也位有上下我則介之親比一失悔吝隨起君子愼焉體本有咎知悔於心動以無咎震者動也卦之小大齊於時辭之險易指於卦艱難則險和平則易憂迫則險寛舒則易觀象玩辭中道可得矣

易與天地凖故能彌綸天地之道仰以觀於天文俯以察於地理是故知幽明之故原始反終故知死生之說精气爲物遊魂爲變是故知鬼神之情狀

易者何也天地之心也聖人虛一而靜脗合天地而得其所以爲心著爲易書其道適凖天地𨿽大待之以彌綸焉彌以成之綸以理之天地之道始得其平陰陽錯行日月運轉始而終終而始生化不窮莫有差忒孰爲此者天地也然此非天地之功易之功也易苟不明而聖人大中之道不復見於天下後世人欲日肆天理日消陰陽之行必失其敍天地運化或幾乎息絕矣其孰與彌綸之哉在天成像有自然之文在地成形有自然之理聖人仰觀俯察防之於心易書以作神明由是而顯其用變化由是而發其機幽明之故可坐而窺矣出於震而萬物以始成於艮而萬物以終始終代謝息息不停莫不各得夫死生之正焉順道則能成其正背道則必害其正聖人達死生於一致故於道能順死生之說可揆而議矣气聚爲物气散爲變聚散不同理實一致鬼神情狀與人無異人之所喜鬼神所喜也人之所欲鬼神所欲也鬼神之情狀可稽而見矣聖人知此三者發其蘊於易彌綸妙用於是成之故夫知幽明之故而天理得矣知死生之說而人事修矣知鬼神之情狀而敬愛行矣聖人以是詔後世訓天下育萬物成天地而皆載之於易書故曰能彌綸天地之道也

與天地相似故不違知周乎萬物而道濟天下故不過旁行而不流樂天知命故不憂安土惇乎仁故能愛範圍天地之化而不過曲成萬物而不遺通乎晝夜之道而知

自此而下皆聖人事不曰聖人又不曰易何哉聖人體易而用之於身聖人卽易也與天地相似徳之合也天且不違況於人乎知周乎萬物而道濟天下智仁兩得而盡道之中也中故不過旁行而不流委蛇曲折皆當於道也當道而行何流之有樂天知命故不憂恪修在我以安其所受於天也樂天故知命知命則與天爲一矣因時而行又何憂焉安土惇乎仁故能愛由我之安使天下皆得其安而仁道於是爲厚也記曰不能安土則不能樂天安土之功大矣仁愛於是得焉聖人行易於身者如此故功用之見於天地萬物者如彼範圍天地之化而不過曲成萬物而不遺致中和而天地位萬物育也一心之微昭格天地天地之化待以陶成聖人之道於斯爲盛通乎晝夜之道而知攝天地陰陽於一已以一貫之而知其所以然也易道至大自我流出其爲知也不亦至歟蓋嘗論之天地自然之道所以運轉今古育成萬物者備於易發於聖人之心聖人心法之妙與天地通一之所該萬無不舉故天地造化之幾賴以財成而成位乎上下聖人有補於天地至大其道神矣嗚呼易者天地之心也天地之心聖人先得之以著見於易然則易者聖人之心也天地之心卽易之心易之心卽聖人之心曰凖曰相似猶爲彊名辭耳以心觀之吾又安知孰爲天地孰爲易孰爲聖人也哉學者當反求諸心以極夫虛靜之道心光所燭理自不昧用之於身用之天下固無所往而不冝也可不勉邪

故神無方而易無體一陰一陽之謂道繼之者善也成之者性也仁者見之謂之仁知者見之謂之知百姓日用而不知故君子之道鮮矣

系辭於是原神易所以然而論之神者何易之神也寂然不動感而遂通化育萬物無乎不在曰神無方易者何聖人之易也易有太極聖人發之變動不居周流六虛曰易無體無方無體不可致詰肈爲陰陽道以名焉乾坤以定而易行乎其中矣道不偏於陰亦不偏於陽靜而爲陰靜本乎動而陰中有陽動而爲陽動本乎靜而陽中有陰一陰一陽道之中也曰神曰易於是而著繼之者善中無有不善也成之者性性皆有是中也仁者有見於仁以道爲仁而用之而道不專在仁知者有見於知以道爲知而用之而道不專在知人受天地之中以生其所以視聽食息動作云爲無非易者惟弗覺弗知以自背戾於道道之大全用以不明於天下君子之道爲是而鮮是章言易有中道流出萬善復之於性道固無虧或仁或知隨見以用民之蚩蚩由焉而已道之全體非君子則莫能盡之聖言及此欲使天下後世因性以修夫善因善以進夫道大中之道我自得之而易之爲神始昭明著見於天下聖人徳業自是而日興也

顯諸仁藏諸用鼓萬物而不與聖人同憂盛徳大業至矣哉冨有之謂大業日新之謂盛徳生生之謂易成像之謂幹效法之謂坤極數知來之謂占通變之謂事陰陽不測之謂神

易道之大動無非仁本諸自然莫可測究其用藏矣天地之間自形自色自生自成仁徳所被孰不鼓舞夫聖人體易於身者也而曰不與聖人同憂何邪曰聖人汲汲皇皇愛利萬物聖人之心有憂也聖人之道與易同體譬如太虛隨物應變果何憂哉盛徳大業所由以生也大業若地故曰冨有盛徳若天故曰日新聖人徳業之盛大本於身發於天下傳於後世其道則備於易著於乾坤用於占見於事妙於神後之欲成其徳業者舎此無以盡心焉易變通之書也窮則變變則通通則久八卦之還始終無有窮已天下萬物之生出機入機一息不停亦無有窮已聖人體易以輔成萬物之生心術之所感召政敎之所格化求所以生之亦無有窮已曰生生之謂易易之生生乾坤闡之占事戒之而又有至神之道以運動於中幹一以唱象成於乾坤二以承法效於坤剛柔疊推變化以見吉凶悔吝自是而生占以知來吉可趨也事以通變窮可通也體而行之推而用之平治天下化育萬物作之於心應之於天其道甚神超出形數孰窮其用聖人所以參天地之運奪造化之機以道禦數而非陰陽之數所能緫攝一本諸此冝其徳之盛業之大克配天地永永而無極也歟

夫易廣矣大矣以言乎逺則不禦以言乎邇則靜而正以言乎天地之閒則備矣夫幹其靜也專其動也直是以大生焉夫坤其靜也翕其動也辟是以廣生焉廣大配天地變通配四時陰陽之義配日月易簡之善配至徳

易生於聖人之心道之廣大克配天地自然之象自然之數自然之理並包天地無有窮極易本無遠以言乎遠感通之用應而不藏易本無邇以言乎邇不動之體自古固存求之天地凡有貌象聲色無非易者聖人先得之列爲乾坤易道以行夫六十四卦皆乾坤之畫也乾坤定位易無餘蘊矣幹陽物也其數則一而道以一行靜專動直皆一之所施也物所資始其大無外是曰大生坤陰物也其數則二而道以二應靜翕動辟皆二之所承也物所資生其廣有量是曰廣生廣大配天地乾坤之廣大也乾坤無體托天地以爲體廣大之道舎天地何以見之變通配四時乾坤之變通也自乾坤爲八卦自八卦爲六十四變通莫窮時以序成陰陽之義配日月乾坤之陰陽也陽中於陰其精象月陰中於陽其明象日易簡之善配至徳乾坤之易簡也幹知以易坤能以簡合是二美中徳以成嗚呼易簡爲用大矣此天地之至徳而聖人體之以範圍天地曲成萬物者也易簡之理得而後成位乎其中天之所以運地之所以處四時之所以錯行日月之所以代明非易簡其何以成功子上下誠能行易簡於吾身乎則天地在我以廣以大我自得之君天下者不可不盡心於此也

子曰易其至矣乎夫易聖人所以崇徳而廣業也知崇禮卑崇效天卑法地天地設位而易行乎其中矣成性存存道義之門

聖人用易以成其徳業心術之妙與天地爲一所不可得而見也而著諸天下見諸行事曰知曰禮庻幾其可以推明之聖人淸明之知仰稽於天道徳仁義之化自是而行故徳以之日新聖人中正之禮俯則於地綱紀法度之數自是而出故業以之冨有天地之道聖人實體之於身所以徳業盛大足以配天地而成其能夫聖人非體天地也體易也易與天地非一非二故曰天地設位易行乎其中矣嗚呼天命之謂性率性之謂道易道具於所性之中與生俱生率而成之存者存矣若道若義自我流出無不悉契天人之心徳業之崇廣其孰禦之哉聖人勉後世而進之於易是以發其微端於此云

聖人有以見天下之賾而擬諸其形容象其物冝是故謂之象聖人有以見天下之動而觀其防通以行其典禮系辭焉以斷其吉凶是故謂之爻言天下之至賾而不可惡也言天下之至動而不可亂也

聖人稽諸天地驗諸河圖易道之大自得於心因心以立數因數以立卦三才至理包括無隱卦之成體象固具焉非聖人見天下之賾而有以闡其奧象孰爲而明卦之列位爻以成焉非聖人見天下之動而有以揆其變爻孰爲而定擬形容而象物冝聖人所以發天地之機也象之所存理不得遁道於是乎顯觀防通以行典禮聖人所以盡經綸之妙也爻之所設時不得違道於是乎通至賾幽深若可惡也聖人言之於象道以之顯觀而玩之其可已邪至動紛錯若可亂也聖人言之於爻道以之通循而守之其可失邪夫聖人徳業之崇廣取法於天地而著見於易有象以言至賾有爻以言至動變化之道由之而成使天下皆知趨吉以歸諸善易之爲易至是益神矣

擬之而後言議之而後動擬議以成其變化鳴鶴在陰其子和之我有好爵吾與爾靡之子曰君子居其室出其言善則千里之外應之況其邇者乎居其室出其言不善則千里之外違之況其邇者乎言出乎身加乎民行發乎邇見乎遠言行君子之樞機樞機之發榮辱之主也言行君子之所以動天地也可不愼乎

擬像而言言必中理象之所存理不得而遁也議爻而動動必適時爻之所設時不得而違也蓋易生於聖人之心著於天地運於陰陽散於萬物顯於象數君子有言有行於天下非致擬議之誠於易其何以感格天人而有以參天地贊化育以極夫變化之妙哉鳴鶴在陰其子和之一气之應自然之理也君子居一室之近而言之善不善發聞於千里之外亦其气之黙通者然耳蓋受形於天地均此一心心同而气同气同而所感召亦同古之君子於言行必致謹誠以三才之道備於一身本無有閒順其道則得違其道則失在我而已矣言行君子之樞機樞機之發榮辱之主也言行君子之所以動天地也可不愼歟聖人所以警天下後世而勉之也夫出言而善千里應之治所由生也出言而不善千里違之亂所由生也應違在人而治亂成於天地之閒天地與人夫何逺之有哉古者賢聖之君在上日月爲之著明四時爲之順序陰陽爲之調和天下爲之安平夷狄爲之馴服萬物爲之敷暢嘉祥爲之興發災戾爲之消弭皆自言行發之而言行之所以至善要在擬議此聖賢所以貴於學也

同人先號咷而後笑子曰君子之道或出或處或黙或語二人同心其利斷金同心之言其臭如蘭

自鳴鶴在陰以下聖人發明易之有象本於自然辭之所指不離於象而天地萬物之理毫髮不違擬像而言言不外理言無有不當者矣而後之說者乃以象爲不足據此何理邪先號後笑以至出處語黙之異皆陰陽內外之象也同人互體巽兌巽風兌說爲號爲笑二人同心謂何二五本皆離位八變爲同人離中虛爲心故曰同心二以離體承乾離火乾金有革制之道是以利在斷金而彊梗難化若三之伏戎四之乘墉終莫得爲之閒也互兌兌爲信爲言互巽巽爲仁爲臭同心之言必有仁信之實孚於號令天下悅服故曰其臭如蘭云嗚呼同人二五以中直之心相與於先終之彊梗爲之革化善言布於天下中直之用顧不大邪後之君臣有作冝以是而正其心誠然天地喜之鬼神福之何患乎不相遇也

初六借用白茅無咎子曰茍錯諸地而可矣借之用茅何咎之有愼之至也夫茅之爲物薄而用可重也愼斯術也以往其無所失矣

大過初六以巽體在下巽爲白爲茅卦自震變一變而坤再變而坎三變而巽易坤爲巽曰借用白茅巽爲不果爲進退曰愼之至祭祀之禮借器以茅所以致潔白通明神也君子當大過之初致恭致敬以禮行世如是亦足矣而重之以淸潔之徳惟恐不及其所以大過於人而有以恱服天下之心端在此夫往無所失聖人之言不誣也

勞謙君子有終吉子曰勞而不伐有功而不徳厚之至也語以其功下人者也徳言盛禮言恭謙也者致恭以存其位者也

謙九三爻辭也九三何以爲勞謙謙自師來以震動之體居艮止上惟動故勞迅動以行師其勞可勝旣乎卦位艮山居坤地中坤順道也卑道也柔道也是爲勞而不伐夫山安靜而萬物生焉今處地之中莫見其髙是爲有功不徳厚之至坤象也夫厚坤之徳也語以其功下人謂不伐不徳在四陰后蓋能後巳而先人者也臣道之正莫加於此徳言盛禮言恭以內外卦象而論也其崇若山象徳之盛其順若地象禮之恭且夫知恭而已內無其徳焉其恭僞爲非所謂謙惟徳盛禮恭則上天喜之人心歸之謙於是有終致恭以存其位恭盡於己位自安也禹平水土不矜不伐得此道焉

亢龍有悔子曰貴而無位髙而無民賢人在下位而無輔是以動而有悔也

幹上九位在五陽上貴也髙也惟過中曰無位位不得中何以行道羣陽居下曰無民陽歸於五莫從其亢曰賢人在下位而無輔嗚呼有髙貴之資而失位失民失賢若此所爲所行其必悖於道矣動而有悔不亦冝乎

不出戶庭無咎子曰亂之所生也則言語以爲階君不密則失臣臣不密則失身幾事不密則害成是以君子愼密而不出也

節初九當用節之初居兌澤下前有互艮以不出戶庭爲節取愼密之義也夫君臣何貴於密蓋承渙離之後而用節焉一言之漏召禍起爭有不可勝言夫節者人情所難躬行以率之愼密以先之號令之行庻乎其必從矣聖人慮及此其惡夫小人之害節者邪

子曰作易者其知盜乎易曰負且乘致冦至負也者小人之事也乘也者君子之器也小人而乘君子之器盜斯奪之矣上慢下暴盜斯伐之矣慢藏誨盜冶容誨淫易曰負且乘致寇至盜之招也

盜者天下之所甚惡爲天下生民大害未有甚於斯者也易通天地人之蘊聖人慨然見於辭曰作易者其知盜乎意其必有甚髙至微之論聖人乃以解之六三爻辭發明之嗚呼我知之矣自有天地以來人君以一身位天下萬物之上內而姦宄外而夷狄伺閒以肆欲得之志不知其幾何相得其人則心術紀綱正於上而盜以之息相非其人則心術紀綱亂於上而盜以之興此天地陰陽必至之理不待占卜而後可決也夫此隙則彼投猶水之來猶風之至猶火之炎一气之所感召蓋有不知所以然而然者今欲以致盜者復使之治蓋是猶以水救水以風召風以火救火也而欲幸其一旦息止世固有是理乎嗚呼人君觀諸此亦可爲動心矣負販至賤事懷險嗜利義莫之顧惟負則然乘者君子所以載物衞上措天下於安平者也其責任至重乃負販者乘之此惟利之求彼惟利之趨奪乘之凶將不旋踵夫乘爲天下重器並與乘奪之天下國家其復能保有邪蓋小人在位播其惡於天下禮失於上政亂於下禮失故慢政亂故暴姦邪自是生君子自是去民心自是失法度自是廢禮樂自是亡驕奢自是作財用自是匱戎備自是弛盜斯伐之復又何疑哉聖人猶懼後世人不我信也繼之以慢藏誨盜冶容誨淫意蓋曰盜本無心我則啟之事實自取無所貽咎云耳六三位下卦坎位上上有互坎以柔履剛位不得中前承震震爲足爲大塗蓋小人之貪利至險者也坎爲乘爲寇盜各以象之美惡取之互離爲伐爲冶容坎在下震發之爲慢藏

大衍之數五十其用四十有九分而爲二以象兩掛一以象三揲之以四以象四時歸奇於扐以象閏五歲再閏故再扐而後掛天數五地數五五位相得而各有合天數二十有五地數三十凡天地之數五十有五此所以成變化而行鬼神也幹之策二百一十有六坤之策百四十有四凡三百有六十當期之日二篇之策萬有一千五百二十當萬物之數也是故四營而成易十有八變而成卦八卦而小成引而伸之觸類而長之天下之能事畢矣顯道神徳行是故可與酬酢可與祐神矣此篇諸儒言之詳者皆得而略之大衍聖人作易數也聖人稽諸洛書驗之河圖易數於是而定夫洛書備天地自然之數自一至十合之爲五十有五此天地生成數也河圖以九宮配數至九而止合之爲四十有五河圖之數不取十而一與九爲十二與八爲十三與七爲十四與六爲十五居中位以成縱橫十五之數十固行乎其中謂河洛之數不同者非也夫十盈數也盈故不能變聖人衍易虛其五而用之易道貴變變故通通故神夫虛五非捨五不用也五其中而五存矣天五黙運中道明焉易之生生不窮與造化通與天地並蓋本諸此然則其用乃止於四十有九何邪曰大衍立蓍布數合四十九爲一一已肈見一者何太極也道也分掛揲歸自此而起其體五十其用虛一而一不離於用故夫四其十而易以四成一其九而易以九變太極之道周行其閒謂四十有九爲七七數亦非也象兩兩儀也象三三才也歸奇於扐以象閏謂取揲蓍之餘以歸於扐老陽老陰餘數合之三十有八少陰少陽餘數合之亦三十有八乘以六位緫二百二十有二求閏之法以二百二十二爲起算數再扐後掛謂左手四揲之餘復歸於扐曰再扐再扐而復掛一焉曰後掛再扐而再閏之法行矣天數五一三五七九也地數五二四六八十也五者天地之中五位相得而各有合太元一與六共宗以下得之凡天地之數五十有五見於洛書者則然天地之道陰陽之理萬物之化神明之用悉備於此故曰所以成變化而行鬼神也變化謂五行四時十二月推運無窮終始萬物生生化化莫測其端變化代作有成無已造化之功始獲昭著鬼神以行其理則然耳四營而成易以四揲之九於是通而七八九六之數成焉書所由以作也十有八變而成卦三變而一爻立天地人之道曲盡無遺卦所由以成也八卦而小成八卦奠位時序以正陰陽以定六子八物交相致用於宇宙之閒天地造化之理於是小成引而伸之觸類而長之自一而八自八而六十四數之所攝像之所該靡有窮盡小大精粗之理形名度數之冝上自道徳下至藝術凡天下所謂能事莫不於此而取正矣蓋太極以一運一之所通包括萬法天地陰陽萬物之理皆不得遁其情故道以之而顯惟變所適莫窮其用故徳行以之而神可與酬酢裁天下之變而有餘也可與祐神贊天地之化而不匱也嗚呼易本無也易以一起聖人淸明在躬得一於心神物應之其志以定一之所統了無遺焉以自然之數發自然之象闡自然之理生化之功於此不息而易道於以大明後之學易者誠能致知止之功極靜定之理復誠明之性易之爲一我自得之反身以求萬物皆備如是而後能盡人道人道盡而後能克配天地其功用至大學者所冝勉旃

子曰知變化之道者其知神之所爲乎易有聖人之道四焉以言者尙其辭以動者尙其變以制器者尙其象以卜筮者尙其占

此易之變化也易之變化其妙通神聖人實體之故在易爲變化之道在聖人爲聖人之道以言尙辭言無不當以動尙變動無不時言動發於邇變化成於外自然之符也制器尙象器於是無獘卜筮尙占筮於是通神器成而天下受其利筮立而大事爲之決易道之神又孰有加於四者哉

是以君子將有爲也將有行也問焉而以言其受命也如向無有逺近幽深遂知來物非天下之至精其孰能與於此

詩稱帝謂文王豈曰諄諄然謂之文王心與天同文王之心天實啟焉故曰謂君子問焉而以言蓋若擬之而後言者君子心法純一易明乎君子之心教化訓迪不違天理言無非易易無非道孰不感服而受命邪無有逺近幽深遂知來物純一所格也以此酬酢以此制治綽綽然有餘裕矣夫天下萬物之理不外乎易以心體易以易行世如鑑之設如水之止有形有色皆不能遁其情自非精一不二其能淸明在躬有所照燭若此哉或曰君子問易書而後言夫書易之迹也蹈其迹而不明夫道何以致受命之速惟以心體易易全於心有爲有行言無非易玆其所以能有格也歟然則君子之問易在心而不在迹矣

參伍以變錯綜其數通其變遂成天地之文極其數遂定天下之象非天下之至變其孰能與於此

易肈於變變成於數其本一也因三而參卦數以定因五而伍爻數以立故參之而六位於是乎備伍之而七八九六於是乎設參伍並用變動不居易道行矣錯之如何八卦相錯九六之數復錯而成爻錯則然耳緫之如何自一爲八自八爲六十四乾坤之策三百六十其循無端其應無窮緫則然耳通其變焉陰陽疊推剛柔互易日月星辰之所以運五行四時之所以行昭明著見播在天地序則不愆理則不紊天地之文豈不於此而遂成歟極其數焉自三百有六十以至萬有一千五百二十引而伸之觸類長之無一物之不具無一理之或遺天下之象豈不遂定於此歟凡此皆易之變也非聖人盡其變而發其蘊於心易幾乎息矣故曰非天下之至變其孰能與於此

夫易無思也無爲也寂然不動感而遂通天下之故非天下之至神其孰能與於此

易有太極象數以生一之未離思爲曷著數肈於一其變無窮象以數顯天下之理靡不該焉是易之神也易之爲神果何自闡哉蓋聖人神明之幾得之於心驗之於天發之於數形之於象而至神之道自是而明然則易之神聖人之神也聖人以心體易以身用易以書載易易之至神我心先得寓以象數其理曲盡君子法之發爲至精天下以之受命來物以之遂知其精蓋神矣達爲至變可以成天地之文可以定天下之象其變神矣而神之無思無爲寂然不動之體感而遂通之用初不離於精變之閒故夫精變之迹有思有爲也精變之道無思無爲也天下之至神蓋太極妙用而聖人先得於心者也

夫易聖人之所以極深而研幾也惟深也故能通天下之志惟幾也故能成天下之務惟神也故不疾而速不行而至子曰易有聖人之道四焉者此之謂也

極深至精之用也研幾至變之用也精之所燭來物遂知天下之志於此而可通變之所該萬象以定天下之務於此而可成夫聖人體易於身故𨿽髙拱一堂之上而能使四方萬里之逺志之所存我先知之而必有以通其志務之所在我優爲之而必有以成其務舉心於此獲應於彼其道不亦神矣夫自至精至變以極於至神易之爲易無餘蘊矣聖人之道莫有加於此矣

天一地二天三地四天五地六天七地八天九地十子曰夫易何爲者也夫易開物成務冒天下之道如斯而已者也是故聖人以通天下之志以定天下之業以斷天下之疑

大衍虛五以用天地之數易道以興一之所通包括無外萬物由之而生萬務由之而立凡天下之所謂道舉無遺於此矣聖人體之得一於心萬以之起象數黙用其變無窮志以之通神所格也業以之定神所運也疑以之斷神所照也夫天下萬物一神耳數變象顯理無逃焉至神之道實行乎中學易者淸明其心與天爲一卽心以求諸數卽數以求諸象卽象數以求諸變卽變以求諸神易道在我而天下之治可以興矣

是故蓍之徳圓而神卦之徳方以知六爻之義易以貢聖人以此洗心退藏於密吉凶與民同患神以知來知以藏往其孰能與於此哉古之聰明睿知神武而不殺者夫是以明於天之道而察於民之故是興神物以前民用聖人以此齊戒以神明其徳夫

蓍卦爻具於易發於聖人之心蓍運無窮神存其中卦體有常知存其中六爻之義變動不居吉凶存其中聖人何爲哉宅心於虛惟道之適如天之行莫窺其朕設是三者以利天下民患可得而同矣夫凶固有患也吉何與於患豈不曰危生於安亂生於治亡生於存吉之爲患有不可勝言者乎蓍之有神理之未形我先得之故曰知來卦之有知象之已著無不備焉故曰藏往自非聰明足以照易睿知足以定易烏能使大易生物之徳洋溢於天下若是哉且夫易道之行難可弭也禍可消也四夷可賔也天下可服也生生大功於是而出威武之神孰可測究故曰其孰能與於此古之聰明睿知神武而不殺者夫夫易聖人非獨以善一身蓋將以善天下也惟民至愚孰與明易聖人爲是仰稽天道俯察人情亟興神物前民之用卜筮之道於此而行齊以定之戒以齊之由吾神明以道夫卜筮之神明天下始知所避就而用無不利故曰聖人以此齊戒以神明其徳夫以此洗心聖人用易於一已而闡其道也以此齊戒聖人用易於天下而妙其神也

是故闔戶謂之坤辟戶謂之幹一闔一辟謂之變往來不窮謂之通見乃謂之象形乃謂之器制而用之謂之法利用出入民咸用之謂之神

陽動而施萬物以出陰靜而翕萬物以入幹陽物也故辟戶爲乾坤陰物也故闔戶爲坤一闔一辟气以之變往來不窮道以之通天地萬物之機如樞之運如轂之轉不知何時而已是以發於可見有自然之象象寓於形爲備物之器聖人明生於心心合於易制而用之法以之立器以之成天下由吾之化而不知所以爲化其道神矣觀夫乾坤之畫交錯於六十四卦中窮而能變變而能通由包犧氏而下因時制器一本夫十三卦之象所以生之化之養之濟之威之教之安之無不備具天下萬世至今利焉玆非神之所爲而何歟嗚呼易者天地之心也聖人先天地而體其心故制器尙象道通於神乾坤闔辟之功用之在我器成而天下無不蒙其利矣不亦盛乎

是故易有太極是生兩儀兩儀生四象四象生八卦八卦定吉凶吉凶生大業

太極者何中也道之大中渾然爲一二以之生𨿽分於二其一固存兩儀謂何干坤陰陽之別也四象謂何七八九六之數也七八九六何以謂之象蓋陰陽之生數五以配五行一爲水二爲火三爲木四爲金五爲土方五行之生形已肈而未著气已見而未成伍之以五而七八九六旋相爲用五土周流其中象乃立焉故自一至六五也自二至七自三至八自四至九亦五也歷五土之位而金木水火之象顯矣運爲四時分爲四方凡麗於四皆此象也四象具而八卦作八卦作而吉凶定吉凶定而大業成然則將以建天下之治易其可以不明乎獨曰八卦六十四卦皆八卦所錯也

是故法象莫大乎天地變通莫大乎四時懸象著明莫大乎日月崇髙莫大乎富貴備物致用立成器以爲天下利莫大乎聖人探賾索隱鉤深致逺以定天下之吉凶成天下之亹亹者莫大乎蓍是故天生神物聖人則之天地變化聖人效之天垂象見吉凶聖人像之河出圖洛出書聖人則之易有四象所以示也系辭焉所以告也定之以吉凶所以斷也

聖人定天下之大業設爲成器立爲卜筮以利天下本之於易稽諸天地驗諸四時參諸日月不茍然也天地之閒物無非象象之所在天下法焉故曰法象莫大乎天地四時之運始始終終無有窮已故曰變通莫大乎四時天位乎上吉凶著見不過日月故曰懸象著明莫大乎日月冨貴者崇髙之資冨貴非聖人心也聖人必資冨貴以行其道故曰崇髙莫大乎冨貴惟聖人爲能明易而發其象器以之立故曰備物致用立成器以爲天下利莫大乎聖人民之蚩蚩迷所適而孰與同其患賾者探之隱者索之深者鉤之逺者致之吉凶以定事業以成蓋聖人致功於易而體其神將以同民之患蓍所由以興也故曰探賾索隱鉤深致逺定天下之吉凶成天下之亹亹者莫大乎蓍天生神物聖人則之神物謂蓍此法象之見於天地也天地變化聖人效之此變通之見於四時也天垂象見吉凶聖人像之此懸象著明之見於日月者也舉日月之大而在天之文悉備矣河出圖洛出書聖人則之此亦法象之見於天地而聖人所獨得於心者也易道至是而行於天下矣而所以發其幾者本於七八九六之四象所以盡其蘊者本於文王周公孔子之辭象示辭告吉凶遂定大業之成端自於此

易曰自天祐之吉無不利子曰祐者助也天之所助者順也人之所助者信也履信思乎順又以尙賢也是以自天祐之吉無不利也

聖人致功於易凡以大明吉凶之理於天下夫數之所攝備消長盈虛之變吉凶由以生也而聖人用易妙與天通有回天之功非數所得而拘攝焉仲尼論易有四象所以示系辭焉所以告定之以吉凶所以斷繼之曰自天祐之吉無不利嗚呼有吉而已數得而攝之哉古之聖人革亂爲治變危爲安易亡爲存用玆道也此大有上九爻辭聖人言之豈無深意云祐者助也天之所助者順也人之所助者信也履信思乎順又以尙賢也是以自天祐之吉無不利也聖人因明大有之義俾後世有天下國家者知有大之業本於尙賢尙賢之道本於信順也何以言之有信順之心必行信順之實而後可以得志於天人大有上九履信以感人思順以應天而又能尊尙賢者俾位乎上賢者民所歸人胡爲而不信賢者天所悅天胡爲而不順信順之實大著明於此矣百世之業其長久而不替夫大有自幹變五變有坤體七變而復歸於乾乾爲天坤眾爲人互兌在下曰履信坤復變乾下有伏坤曰思乎順羣陽從之成立於上曰尙賢

子曰書不盡言言不盡意然則聖人之意其不可見乎子曰聖人立象以盡意設卦以盡情僞系辭焉以盡其言變而通之以盡利鼔之舞之以盡神

聖人作易將以載道而傳之天下後世也書不能盡言言不能盡意無他至道之妙見於言者非書可得而悉寓於意者非言可得而窮耳不然𨿽累千萬言亦何補於易哉聖人爲是揲數以起象因象以成卦凡天下情僞不得遁其情聖人之意旣已黙傳然後系之以辭以發其象故道以象顯言以書盡意以言盡書足於言言足於意皆本於自然之象無毫釐絲髮之差也易之爲道於是無餘蘊變而通之爻之所錯也鼔之舞之道之所行也天下之吉凶至此而定不亦盡利歟天下之大業因此而成不亦盡神歟

乾坤其易之蘊邪干坤成列而易立乎其中矣乾坤毀則無以見易易不可見則乾坤或幾乎息矣是故形而上者謂之道形而下者謂之器化而裁之謂之變推而行之謂之通舉而錯之天下之民謂之事業

陽一爲幹陰二爲坤一二旣肈千萬斯起至精至變至神之理實藏於是夫三百八十四爻皆乾坤之策所生也易道爲是著明天下故乾坤成列易立乎其中焉乾坤毀則無以見易何也乾坤亦有毀乎蓋曰使聖人不立乾坤之名則易之神道莫爲而顯而乾坤之用不復變通生成之化亦將郁而弗彰矣易者道也乾坤者器也道形而上神則妙之器形而下體則著之道之與器本不相離散而在天地萬物之閒者其理莫不皆然化而裁之以歸諸中吉凶自是而定爻之所以變也推而行之以極其用象器自是而立書之所以通也聖人出而有爲夫何爲哉觀時防通舉易以措諸天下大治以建大功以成其爲事業也孰禦之是道也由包犧氏而下莫不用之易十三卦制器變通之序義固明矣

是故夫象聖人有以見天下之賾而擬諸其形容象其物冝是故謂之象聖人有以見天下之動而觀其防通以行其典禮系辭焉以斷其吉凶是故謂之爻極天下之賾者存於卦鼔天下之動者存乎辭化而裁之存乎變推而行之存乎通神而明之存乎其人黙而成之不言而信存乎徳行

卦極至賾象所具也辭極至動爻所之也化而裁之中道斯明不有變也其能化乎推而行之象器以定不有通也其可推乎神而明之防之此心也非聖人之洗心莫能明之矣黙而成之見於有行也非聖人之躬行莫能成之矣夫於易而不知所以神明之於先黙成之於後則易道無自而顯且將無所用於天下易之爲書殆爲空言而已聖人患焉上系終之以此所以示訓於千萬世也

紫巖易傳卷七

欽定四庫全書

紫巖易傳卷八

宋張浚撰

系辭下

八卦成列象在其中矣因而重之爻在其中矣剛柔相推變在其中矣系辭焉而命之動在其中矣吉凶悔吝者生乎動者也剛柔者立本者也變通者趣時者也吉凶者貞勝者也天地之道貞觀者也日月之道貞明者也天下之動貞夫一者也

易書有作凡以明吉凶於天下而同民患也故下系首推吉凶貞勝之理使後世學易以著之事業者知所尊尙焉卦列而象具重之而爻成剛柔疊推以盡其變系之以辭而言動吉凶之理大明於玆吉凶悔吝生乎動爻之動也六爻列位有應有與故象以言賾爻以言動夫吉一也而凶悔吝三之動其可不愼乎剛柔者立本者也爻之剛柔也乾剛坤柔交錯六十四卦之閒六位以成卦之大本於此乎立故曰立本變通者趣時者也爻之變通也老陽老陰之數過之而變生且其剛柔相推往來進退爲變無常而莫不因夫自然之時故曰趣時君子體之用以制動吉凶自是分矣吉凶者貞勝者也吉凶之道本於得失惟貞勝之貞勝凶則無凶矣貞其大乎聖人所以配天地育萬物生天下從此出也是故天地之大以貞而觀日月之運以貞而明天下之動以貞而治貞者何也一也一者何也道也故曰天下之動貞夫一焉嗚呼一之爲用妙矣天得之以淸地得之以寧侯王得之以爲天下貞是一也自太極發之而其至中之理黙運於三百八十四爻閒適中則吉過中則凶貞之所以爲貞者因其適中而行之約其過中而反之天下之動𨿽萬變不齊而吾應之以貞莫不適當事幾綽綽然有餘地曰吉曰凶制變在我斯可常吉無凶而治道用以長久也論易至此不亦神矣乎

夫幹確然示人易矣夫坤隤然示人簡矣爻也者效此者也象也者像此者也爻象動乎內吉凶見乎外功業見乎變聖人之情見乎辭

一言盡易之道曰易簡而已矣易簡易書也故上系論聖人之徳業下系論爻象之吉凶皆首之以此夫幹確然擬其誠也誠故無難知之事而示人易矣夫坤隤然擬其順也順故無難從之事而示人簡矣爻者效此效易簡之義也象者像此像易簡之理也爻象動乎內吉凶見乎外其以有得於易簡則吉失之則凶歟功業見乎變蓋因爻之變以趣於中乾坤易簡我自得之功業以成聖人之情見乎辭蓋聖人憂天下後世而思與之同患辭之所指曲盡爻變生物之情於是而得嗚呼天下本無事也誠能指諸爻象考諸吉凶因天地之自然順萬物之常理行其所當爲而不行其所不可爲淸明其性以奉天心何凶咎悔吝之復起惟夫性以情動情以欲肆欲以物遷邪僞滋生天理蔑棄易簡至善於是而喪內之不足以利一身外之不足以利天下而乾坤妙用始不明於天下天下萬物將不得遂其生矣聖人憂天下後世之情切著於辭其亦有所不得已邪

天地之大徳曰生聖人之大寶曰位何以守位曰仁何以聚人曰財理財正辭禁民爲非曰義

天地好生大徳自易簡中來陽舒陰慘皆所以成生物之功聖人配天地而行其易簡之道則亦有仁義而已矣夫仁立而天下歸之非行義以爲之輔其能生物乎不然仁或幾乎息也理財在正辭在禁民爲非恭儉節用我之不行而彊人以行辭之不正者也辭正矣而天下不肯相率爲儉且莫知禮法之循禁民爲非又烏可已邪玩節卦澤中有水之象聖人之情得矣

古者包犧氏之王天下也仰則觀象於天俯則觀法於地觀鳥獸之文與地之冝近取諸身逺取諸物於是始作八卦以通神明之徳以類萬物之情作結繩而爲网罟以佃以漁蓋取諸離

卦起於數而理備於象包犧氏得易於心者也其臨涖天下以自一至八之數擬諸卦而定之復著自然之象於天地之閒用以配易而闡其義凡象之在天法之在地與夫鳥獸之有文土地之所冝莫不心通而黙識焉由身至物無有逺近取之不遺八卦用是而成於書故曰於是始作八卦神明幽深之徳至此而顯萬物不齊之情至此而盡其用妙矣嗚呼天地之閒舉無非易情生智昧心精以虧故易自易象自象方且爲物遷變失其本元尙烏能融此一心於天地萬物之表發其至理具之象器以爲天下後世利哉古者民未粒食未知火化网罟之作所以生之也蓋取諸離求諸麗焉者耳而中虛之義則存其中

包犧氏沒神農氏作斲木爲耜揉木爲耒耒耨之利以教天下蓋取諸益日中爲市致天下之民聚天下之貨交易而退各得其所蓋取諸噬嗑

包犧氏之智非不能教天下以耒耨而粒食之也包犧設爲网罟而已必待神農爲之何邪蓋時數之所未至而民心未以爲便利聖人不先時而彊之也故夫易者因時而已矣因時而易以奉天心變通盡利道乃行焉是易之所以爲神也夫風雷爲益有木動之象巽工在上致斲揉之功坤土承之興稼穡之利聖人所以教天下而益之也故曰蓋取諸益噬嗑以雷電成體離爲日卦自巽變巽爲近利市三倍是謂日中爲市致天下之民坤眾承之也聚天下之貨離麗居之也噬而合合而決天下以市道交者如此故曰蓋取諸噬嗑嗚呼聖人有作必思所生養天下於先包犧之网罟神農之耒耨莫不皆以生養爲心聖人之仁也若夫日中爲市致民聚貨以盡其利則有義存乎其中然則聖人之爲義亦本諸利乎曰聖人所謂利使天下交相利非若後世之利其身利其國者所爲也不然幹何取於元亨利貞四徳哉

神農氏沒黃帝堯舜氏作通其變使民不倦神而化之使民冝之易窮則變變則通通則久是以自天祐之吉無不利黃帝堯舜垂衣裳而天下治蓋取諸乾坤上古之時民知生養而已黃帝堯舜以已之心因民之心以民之心因天地之心其事有不得不變其道則民莫知所以然而神夫聖人非私意於變之也易窮而變本諸自然有不可不因焉者也何以知其爲易之窮邪夫网罟耒耜之興而輔之以致民聚貨之事民粒食而趨利爭訟之所由生巧僞之所由起也是易之窮也是安可不變邪變故通通故久垂衣裳而天下治黃帝堯舜之所以爲神化也歟在上曰衣在下曰裳衣裳之制無爲而示於上禮法之化不言而行於下爭訟以息巧僞以除其爲大治孰禦哉乾坤尊卑衣裳之義也

刳木爲舟剡木爲楫舟楫之利以濟不通致逺以利天下蓋取諸渙服牛乘馬引重致逺以利天下蓋取諸隨重門擊柝以待暴客蓋取諸豫斷木爲杵掘地爲臼臼杵之利萬民以濟蓋取諸小過木爲弧剡木爲矢弧矢之利以威天下蓋取諸睽上古穴居而野處後世聖人易之以宮室上棟下宇以待風雨蓋取諸大壯古之葬者厚衣之以薪葬之中野不封不樹喪期無數後世聖人易之以棺槨蓋取諸大過上古結繩而治後世聖人易之以書契百官以治萬民以察蓋取諸夬

凡此皆變通之道而時之所當爲有不得不然者也自包犧以至堯舜其所以生養天下而教之之道得矣古者民至老死不相往來黃帝堯舜而來洪水旣定民得平土居之鳥獸之害除稼穡之功著人用滋繁則夫設舟楫以濟不通別牛馬以任逺重是可一日而但已乎重門系柝防侵陵也斷木爲杵掘地爲臼而食可足也弧矢之利以威天下而兵以設也宮室之制使之安身也棺槨之用使之送死也終以書契如上所陳非書契則其事無以行也嗚呼觀十三卦制器之序聖人治天下國家之道備盡於此矣其先後本末之冝稽之可以爲法用之可以爲治更歷數聖若出一聖人之心而天下四海之心無不安之夫聖人無心以天爲心天時未至聖人不先之天時旣至聖人不後之玆所以神化之妙與民同心而有不可測識者歟凡象之取木皆自巽來或因卦體互見而取焉渙爲卦風行水上乘木有功故舟楫取之渙隨爲卦乾坤互備動說而隨故牛馬取之隨豫爲卦艮震疊見互坎在中有備豫不虞之義故重門取之豫小過爲卦震動於上艮止於下有過以濟物之義故臼杵取之小過睽爲卦水火用事戎器著象天下睽離非兵曷威故弧矢取之睽大壯爲卦陽實承之陰虛以覆宮室之義以壯爲美故宮室取之大壯大過爲卦上下互巽陽藏其中送死之義不嫌於過故棺槨取之大過若夫夬之書契取義在決書契不立器何以通終以取諸夬義不茍然是爲十三卦之象而制器者尙之也

是故易者象也象也者像也彖者材也爻也者效天下之動者也是故吉凶生而悔吝著也

易無非象數立而象具矣所以神而明之則自於聖人行象也者像也言象之所從本諸天成諸人也且夫書不盡言言不盡意聖人立象以盡意系辭焉以盡其言是言必擬於象象必參於意後之學者乃欲捨象以求言意之旨胡可得哉彖論一卦之體而道之變動則效於爻吉凶以生悔吝以著聖人同民之患捨是固無以行於世也系辭於十三卦制器之後發爻象之蘊示吉凶之生蓋以明夫聖人有作因時奉天以興大利初非任私智爲之玆其所以自天祐之吉無不利也歟

陽卦多陰陰卦多陽其故何也陽卦奇陰卦耦其徳行何也陽一君而二民君子之道也陰二君而一民小人之道也

陽者乾道也天道也君道也父道也夫道也陰者坤道也地道也臣道也子道也婦道也大而得專者爲陽小而不得專者爲陰得專故所緫治者眾陰則反此所謂君子小人之道凡以明夫陽大陰小耳觀夫陰陽之理而得失以明吉凶著見焉是以陽貴剛貴健貴唱陰貴柔貴順貴和

易曰憧憧往來朋從爾思子曰天下何思何慮天下同歸而殊塗一致而百慮天下何思何慮

聖人於是發明致一之義咸九四位互幹中憧憧於二陽之思二陽以類從之嗚呼咸感之道大矣聖人所以成天地育萬物一本諸此究其極要自私念不起中來是以大中至正之道大明於天下施及蠻貊無不感化九四致思於二陽固不失其爲正而私狹之心殆未足以盡咸感也夫天下𨿽大理本同歸道則一致誠能以至公爲心顧何所往而不通哉

日往則月來月往則日來日月相推而明生焉寒往則暑來暑往則寒來寒暑相推而歲成焉往者屈也來者信也屈信相感而利生焉尺蠖之屈以求信也龍蛇之蟄以存身也精義入神以致用也利用安身以崇徳也過此以往未之或知也窮神知化徳之盛也

凡此皆聖人極論同歸一致之理觀諸天地驗諸萬物其往來之相推屈伸之相感莫非自然而妙理實存乎其中是故日月疊運而大明以著寒暑潛移而歲功以成不有往也來何以興不有屈也信何以見往來屈信交相還復以成大利塗𨿽有殊致則歸一營營思慮之閒而欲以已之私智見諸行事豈不重拂於天理而亦奚補乎事哉是故尺蠖之行其屈乃所以求信龍蛇之變其蟄乃所以存身天地之間物各有理聖人泛觀物理而用之於身進退之所宜精神之所舎幾何而不脗合於道邪是故精義入神以曲盡天下之理而用因以致利用安身以深體夫應變之道而徳因以崇如尺蠖之屈信以屈求如龍蛇之蟄身以蟄存常因自然不違天心過此以往道通於神天下利之莫知所以爲利曰未之或知夫然故窮妙物之神而不遺知天地之化而不昧徳之盛大莫有加矣後之學聖人思其所以屈求其所以蟄神化之道得之在我其於經天地利萬物或庻幾焉

易曰困於石據於蒺藜入於其宮不見其妻凶子曰非所困而困焉名必辱非所據而據焉身必危旣辱且危死期將至妻其可得見邪

聖人出而致用莫憂乎小人之或爲我害也自困於石據於蒺藜以下深明小人情狀劇言之至於再至於三庻幾夫世之爲小人者知所戒懼而攺悔焉聖人憂天下後世之心不其仁矣夫其義並詳見於爻說

易曰公用射隼於髙墉之上獲之無不利子曰隼者禽也弓矢者器也射之者人也君子藏器於身待時而動何不利之有動而不括是以出而有獲語成器而動者也

遇其事而無其器君子弗爲也有其器而無其時君子弗行也君子者務盡天人之道而已矣

子曰小人不恥不仁不畏不義不見利不勸不威不懲小懲而大誡此小人之福也易曰屨校滅趾無咎此之謂也善不積不足以成名惡不積不足以滅身小人以小善爲無益而弗爲也以小惡爲無傷而弗去也故惡積而不可掩罪大而不可解易曰何校滅耳凶

嗚呼聖人論小人情狀於是無餘蘊矣小人惟欺其心以欺於天故於不仁不義之爲行之無愧而原其設心不過爲身謀也身之所安則冒昧必圖之曽何有於天乎儻非利以勸之於前威以懲之於早彼將一肆所欲爲而負大惡於千百載之下是以聖王奉天行事以施賞罰折其萌芽杜其微眇絕其本源非徒不使小人之惡得加施於天下亦將以驚懼保全之俾無抵於滅耳之凶也後之有天下其可於小人初起而謂其無能爲也而略之不問哉

子曰危者安其位者也亡者保其存者也亂者有其治者也是故君子安而不忘危存而不忘亡治而不忘亂是以身安而國家可保也易曰其亡其亡系於苞桑大人休否在未否之前惟其以天爲心而不以一已爲心是以能不亡也慮亡之誠念念不置是寧有過舉者邪苞桑義見爻辭

子曰徳薄而位尊知小而謀大力小而任重鮮不及矣易曰鼎折足覆公餗其形渥凶言不勝其任也

自昔居臺鼎之任徳知力三者一有闕則弗能勝其事而況俱不足者乎宰相以徳爲主有徳而無智則不足以應變有智而無力則不足以鎭浮若夫徳之不立𨿽有智力亦無以感格天人而措天下於治矣徳其貴乎鼎九四以陽承陰位不中正而又下應於陰徳薄也位離明下知小也互兌兌毀力少也

子曰知幾其神乎君子上交不諂下交不瀆其知幾乎幾者動之微吉之先見者也君子見幾而作不俟終日易曰介於石不終日貞吉介如石焉寧用終日斷可識矣君子知微知彰知柔知剛萬夫之望

靜止之功成於內則光明所燭自得於心理之幾微何有不照不待深思而後得也君子獲天之祐吉無不利知此而已夫涉世而動與吉防其道不亦神矣乎方天下悅豫時六二居大臣正位不諂不瀆以交孚於上下中正之道上合於天上無附麗之嫌下無狎比之失全身逺害而禮行朝廷微彰柔剛用之以中可以折權勢之气可以消淫佚之心有補於豫治甚大嗚呼讀禮傳大學篇君子知幾之道其盡於此矣學者安可一日於是書而忽之哉

子曰顏氏之子其殆庻幾乎有不善未嘗不知知之未嘗復行也易曰不逺復無祗悔元吉

眾人之所憂顏子不以爲憂聖人之所樂顏子自得其樂心之虛靜可想而見矣不善之來也豈不坐照而悉了之邪如鑑之明塵自不止如水之淸形自不昧玆蓋必然之理語所謂不貳過謂其不復有過心生正不逺復之義若夫聖人之從心則又進於此矣

天地絪縕萬物化醇男女媾精萬物化生易曰三人行則損一人一人行則得其友言致一也

一之用大矣天地萬物所以成化育之功起諸此也一之本在心心茍通一格化之功其孰能禦夫三人行而損一人豈非道義之感所造不同容有二三其心者邪此周公所以輔相成王茂建大治畢召之徒皆不足以擬其專也周公損下上受其益

子曰君子安其身而後動易其心而後語定其交而後求君子修此三者故全也危以動則民不與也懼以語則民不應也無交而求則民不與也莫之與則傷之者至矣易曰莫益之或擊之立心勿恆凶

君子之動將以有爲也身之不安則必有悖道之事動能有功乎君子之言將以出令也心之不易則必有拂理之言語能有格乎君子之求人將以濟治也無交而求則心已不同矣求能有得乎是三者發於心作於身而其事之從違則系諸天下百姓如影之從如響之隨斷然有不可易者夫天下一心心法所存不約而感民𨿽至愚神則不殊此無他一心之所通也益上九立心勿恆旋致或擊之凶夫子以是系之辭蓋曰天下之禍常起於動作語言用舎之閒有國有邦者不可不愼也

子曰乾坤其易之門邪干陽物也坤陰物也陰陽合徳而剛柔有體以體天地之撰以通神明之徳其稱名也雜而不越於稽其類其衰世之意邪

乾坤之數旣設易於是而行相應相感陰陽有交通之徳或九或六剛柔有不易之體徳合而體分象斯立焉天地之撰自是而體神明之徳自是而通天地之閒貌象聲色莫不皆有自然之撰剛柔疊居天地之撰畢著於象象立而神明妙用卽之可求徳故通焉君子法之而吉凶與民同患之道備盡於此矣稱名不越不外乎一理也名固萬殊理歸一致聖人先得夫理而名又烏乎越邪嗚呼至徳之世吉凶得失之道泯然爲一徳失而後易作衰世之意聖人有不得已焉者也

夫易彰往而察來而微顯闡幽開而當名辧物正言斷辭則備矣其稱名也小其取類也大其旨逺其辭文其言曲而中其事肆而隱因貳以濟民行以明失得之報太極本乎一而萬理俱融往者不得隱其理來者不得遁其情數之所攝自無遺也微顯若八物之顯而道則微也闡幽若八卦之幽而義則闡也當名事理之稱也辧物陰陽之分也正言言不失其正也斷辭辭以明夫象也易書有作合是四者而大備矣其稱名也小其取類也大道之所在一塵之微可以該萬有也其旨逺與天地同心不可淺求也其辭文本之自然如四時錯行也其言曲而中委曲而約之使歸於中也其事肆而隱直肆而體之則可以通於神也聖人何區區於此哉或因或貳極盡變常之道使天下後世知所避就以悉趨夫中正之域吉凶之理至是而大明矣

易之興也其於中古乎作易者其有憂患乎是故履徳之基也謙徳之柄也復徳之本也恆徳之固也損徳之修也益徳之裕也困徳之辧也井徳之地也巽徳之制也履和而至謙尊而光復小而辧於物恆雜而不厭損先難而後易益長裕而不設困窮而通井居其所而遷巽稱而隱履以和行謙以制禮復以自知恆以一徳損以逺害益以興利困以寡怨井以辧義巽以行權九卦之序文王用之而夫子實明之或曰履也謙也復也用數之一恆也損也益也困也井也用數之三巽用數之四或曰履用九謙用十此悉以卦次言之是皆臆論也文王當危難之世上憂天子下憂百姓汲汲然增修其徳故於易取九卦之徳以成其徳文王之身文王之時文王之事徳之可爲無出於九卦而文王躬行是徳卒成其聖嗚呼至矣哉卦之取九蓋變通之道終始而不息焉者也履者禮也徳莫大於禮禮莫大於躬行躬行而徳積故曰履徳之基也徳立而矜心生焉人之常情也若是則違拂天人之心徳以浸墮持之以謙其徳日進故曰謙徳之柄也履而能謙情可制也心可一也性可復也道可得也徳之大本於是而得故曰復徳之本也知復矣弗能恆焉其靜必變復無益也故曰恆徳之固也恆而後能損用損致虛不善之端由以消靡故曰損徳之修也損故益益故裕裕始於吾身而用及於天下故曰益徳之裕也徳至於益徳旣成矣不有困也徳何以明故曰困徳之辧也在困不撓道斯可行生利大功自是而興故曰井徳之地也井功上出施及天下權之不知必失厥中巽以立制中道乃行故曰巽徳之制也是九卦之徳也中和內充厥徳爲至曰履和而至道尊於已光被上下曰謙尊而光至靜至虛莫見其朕曰復小而辧於物始終萬變其一自若曰恆雜而不厭克已於此天下歸仁曰損先難而後易徳之日新與天地並曰益長裕而不設於事則鈍於道則亨曰困窮而通淵乎其靜人自資之曰井居其所而遷斟酌應變莫測其用曰巽稱而隱是九徳之用也履以和行制行於身也謙以制禮行禮於人也復以自知盡性以至命也恆以一徳久於其道也損以逺害僞消而誠積也益以興利利已以利人也困以寡怨取必於天也井以辧義隨取而冝之也巽以行權中正以揆之也是九卦之功也文王之所以爲文捨九卦無以見之矣不然嘗試於六十四卦之中求所以爲徳者而附之九卦吾未知其不可也

易之爲書也不可逺爲道也屢遷變動不居周流六虛上下無常剛柔相易不可爲典要惟變所適其出入以度外內使知懼又明於憂患與故無有師保如臨父母初率其辭而揆其方旣有典常茍非其人道不虛行易以載道於易書而違之是背道也其何以行於世哉易本於天肈於數形於象具於卦變於爻成於自然蓋太極之道在天地先以我至虛流出萬有聖人防太極於一心因其自然揲數以出之立象以闡之設卦以命之畫爻以通之天地神明之理陰陽不測之用萬物無窮之化自形自色自纖自悉神理妙用緫括無遺舎易而天地之理或幾乎息陰陽之用或幾乎泯萬物之化或幾乎絕矣是故易道尙變非故多變也數不得不變聖人不得於易而不變之是故六爻之位謂之六虛其道自太極虛中來惟變所適脗合於天地陰陽之數聖人體其虛而用之天下萬物由是而得其生故爻之有變非徒變也剛柔疊推出入以度外內使天下知所戒懼以明夫避凶趨吉之理凜乎若臨淵冰惕乎若登岐阪去不善之心以從於善不待師保如臨父母之畏焉嗚呼易之有功於天下深矣率辭揆方聖人所以用易於天下也用易於天下者必因其時典常之設時所冝也然茍非其人其心固已異於太極矣道其行哉道其行哉

易之爲書也原始要終以爲質也六爻相雜惟其時物也其初難知其上易知本末也初辭擬之卒成之終若夫雜物撰徳辧是與非則非其中爻不備噫亦要存亡吉凶則居可知矣知者觀其彖辭則思過半矣

夫幹大明終始六位時成而歲功之運千古不息是故易書之作莫不因天地萬物之終始而立其體焉六爻之設剛柔疊移非故爲是紛紛也時物遷變與天地相終始有不得不然者矣其初難知事未著也其上易知象已成也雜物撰徳剛柔之體錯雜不一而天地陰陽之徳於以顯明也辧是與非得中爲是過中爲非徳之至中是非之所分也非中爻不備感求應與之道備於中爻而存亡吉凶可坐而照也嗚呼易道甚大用之於天下國家亡可存凶可吉而易當求之於復復其心以極於虛靜之道易可學焉爲臣者冝盡心於此然後以之而導其君庻幾夫忠臣之爲也

二與四同功而異位其善不同二多譽四多懼近也柔之爲道不利逺者其要無咎其用柔中也三與五同功而異位三多凶五多功貴賤之等也其柔危其剛勝邪二逺故譽四近故懼而所謂逺近者自權勢之相敵爲辭也二之柔中其臯防稷契之倫歟若伊尹周公則有不可不懼焉者耳三五同功諸侯之於天王功固一也齊威晉文之於周有凶徳矣文武成王功可勝計邪文武成王之徳剛是以勝幽厲平王之徳柔是以危

易之爲書也廣大悉備有天道焉有人道焉有地道焉兼三才而兩之故六六者非它也三才之道也道有變動故曰爻爻有等故曰物物相雜故曰文文不當故吉凶生焉

易作八卦天地人之道悉備其中一天也二地也三人也兼而兩之則一與二爲地三與四爲人五與六爲天太極中道於是乎行中無定體隨所在爲中變動不居周流六虛道之所行爻之所存也物謂剛柔之物剛柔相雜自然之文成乎其中天地日月之所以運陰陽四時之所以成莫不一本於自然而人事則體之文之不當數所攝也君子趨中則吉小人背中則凶君子常居其吉小人常居其凶吉凶之生自文不當中來故夫聖賢用易有安無危有治無亂有存無亡凡以明易之心而已矣然則學之爲聖賢事其可一日已乎

易之興也其當殷之末世周之盛徳邪當文王與紂之事邪是故其辭危危者使平易者使傾其道甚大百物不廢懼以終始其要無咎此之謂易之道也

嗚呼讀易而聖人之心可見矣聖人憂天下後世之爲君臣與夫凡有生於天地間不知欽畏修已以自蹈安平無事之域是故辭不得不危知危而危之則平於危而易之則傾平故吉傾故凶其道甚大心法之一與天地並蓋周流於太虛之閒而莫知其紀極者也而象之所示百物不遺因象求意道可得焉若夫爻之終始吉凶微著悉具其中一失厥理凶吝隨生考象玩爻以危爲懼易道之大得之在我斯可與天下同其憂患吉凶矣用顧不大邪

夫乾天下之至健也徳行恆易以知險夫坤天下之至順也徳行恆簡以知阻能說諸心能研諸侯之慮定天下之吉凶成天下之亹亹者

易以乾坤成書乾一坤二周流於六十四卦之中惟一故健惟二故順健而不繁險以之知順而不難阻以之知險阻者天下之至情而乾坤之畫動於此險阻之幾著於彼蓋陽陷於陰則爲險陰困於陽則爲阻乾坤得陰陽之變險阻以明大中至正之道於是通焉天下始知所以避就於吉凶而亟趨夫中正之域矣能說諸心順天下之心而明示以吉凶天下之心孰不說也能研諸侯之慮精有爲有行者之慮而成就其亹亹之誠諸侯之慮以之研也惟說心故能研慮豈不曰吉凶之理旣定君子於是可以有爲有行者邪諸侯有民人有社稷其慮爲危故獨取諸侯言之若眾人之慮則有無淺深固自不齊也

是故變化云爲吉事有祥象事知器占事知來天地設位聖人成能人謀鬼謀百姓與能

聖人於易得乾坤之易簡而曲盡其變化云爲之道有吉而已凶莫加焉吉祥之幾已爲先著象事知器器成而天下以之利占事知來蓍立而大疑以之決天地設位於上下成能實待於聖人其道孰先此於二者人謀謀之人以盡其智也鬼謀謀之鬼神以盡其神也聖人之制器設蓍夫豈任一已之私意爲之哉此百姓之所以與能而莫不便利之以迄於今也

八卦以象告爻彖以情言剛柔雜居而吉凶可見矣變動以利言吉凶以情遷是故愛惡相攻而吉凶生逺近相取而悔吝生情僞相感而利害生凡易之情近而不相得則凶或害之悔且吝

自八卦以象告聖人於是論易之情易復於性莫見其朕爻以效動情乃生焉凡易之情天地萬物之情也剛柔雜居而情生情生而吉凶見矣變動以利言吉凶以情遷變動以成天下之大利而吉凶之遷則自乎其情情得其正爲吉情夫其正爲凶愛惡相攻逺近相取情僞相感皆情之所也愛惡之正吉生焉愛惡不正凶生焉悔吝者吉凶之未著悔可至於無悔相取之閒一有失正悔吝隨之是其可不愼邪若夫情僞之感其端甚微其兆甚大情本於誠僞入於邪感與見於己利害形於事易書盡天下之情僞在學者誠意以明之而已矣凡易之情近而不相得則凶或害之悔且吝申言愛惡逺近之情也聖人憂天下後世而作易故所以垂訓纖悉備盡嗚呼至矣夫

將叛者其辭慙中心疑者其辭枝吉人之辭寡躁人之辭多誣善之人其辭遊失其守者其辭屈

聖人於是論易之辭聖人立象以盡意設卦以盡情僞系辭焉以盡其言聖人之辭本諸天理自然之文與道適契六辭之設爲諸子百家言爲異端言也諸子百家不明於道而馳騁於辭惟吉人之辭𨿽未足以盡道亦庶幾乎有常而不敢支離其說者焉是皆作之於心見之於言害道害政爲獘至大不可不察也觀六辭而聖人之辭若日星之麗天𨿽歷千萬年煥乎有不可掩者矣嗚呼辭六而巳凡天下之有言靡不曲盡其情其一吉其五凶辭其可不愼歟非得道之中正者遽可著之於辭歟將叛謂叛於理叛於道叛於事知其不可言而言之不可爲而爲之故慙也

紫巖易傳卷八﹤經部﹐易類﹐紫巖易傳﹥

欽定四庫全書

紫巖易傳卷九

宋張浚撰

說卦

昔者聖人之作易也幽贊於神明而生蓍參天兩地而數觀變於陰陽而立卦發揮於剛柔而生爻和順於道徳而理於義窮理盡性以至於命

天地之神明聖人之神明也天地贊聖人以生蓍聖人發神明之妙用參天九之也兩地六之也九六之數定而易道行矣獨取諸九六立乾坤之數曰數云觀變陰陽觀蓍之變也發揮剛柔揆變之體也道徳至奧義其著見者焉性理至微命其一定者焉易具太極之中道徳合而爲一初非淪於太髙失之矯拂而不可行於天下者故辭之所指無在不宜義其理防是故窮天地萬物之理若隱若顯皆不得遁其情盡已之性以盡人之性盡人之性以盡物之性盡物之性可以贊天地之化育天地萬物吉凶死生之數皆系於易順易則治悖易則亂易之爲道不亦妙乎

昔者聖人之作易也將以順性命之理是以立天之道曰陰與陽立地之道曰柔與剛立人之道曰仁與義兼三才而兩之故易六畫而成卦分陰分陽疊用柔剛故易六位而成章

性命之理中道也文王兼三才以發太極之蘊三極之道於是而著吉凶始太明於天下得中則吉失中則凶莫非理之自然故曰將以順性命之理焉分陰分陽天地人之陰陽也疊用柔剛九六交錯之柔剛也畫言其數位言其序

天地定位山澤通气雷風相薄水火不相射八卦相錯數往者順知來者逆是故易逆數也

伏犧氏以數畫八卦自一至八九實周流乎其間天地定位上下分也山澤通气气之感也雷風相薄勢之激也水火不相射性之反也此八物者或分或感或激或反相與致用於宇宙之內而萬物以成八卦之錯錯此而已八卦相錯而八物之象通變不窮時有往來道則一致考千古於目睫之前明百世於指掌之近皆不離夫六十四卦中易之逆數道通神矣然聖人用易能逆而變之非特逆知其吉凶而已也

雷以動之風以散之雨以潤之日以暄之艮以止之兌以說之幹以君之坤以藏之

動散潤暄見於用故以物言止說君藏本於道故以卦言動之於始藏之於終始終生化莫知紀極是易之神也

帝出乎震齊乎巽相見乎離致役乎坤說言乎兌戰乎乾勞乎坎成言乎艮

帝之出也萬物莫不出帝與萬物非一非二捨萬物而帝之爲神亦不可得而見矣說萬物終始萬物非艮兌得專之故曰言云

萬物出乎震震東方也齊乎巽巽東南也齊也者言萬物之潔齊也離也者明也萬物皆相見南方之卦也聖人南靣而聽天下向明而治蓋取諸此也坤也者地也萬物皆致養焉故曰致役乎坤兌正秋也萬物之所說也故曰說言乎兌戰乎乾乾西北之卦也言陰陽相薄也坎者水也正北方之卦也勞卦也萬物之所歸也故曰勞乎坎艮東北之卦也萬物之所成終而所成始也故曰成言乎艮

木落糞本萬物致養於坤其孰不然萬物役役皆爲坤之役自有宇宙一息不停夫坤何爲者邪

神也者妙萬物而爲言者也動萬物者莫疾乎雷撓萬物者莫疾乎風燥萬物者莫熯乎火說萬物者莫說乎澤潤萬物者莫潤乎水終萬物始萬物者莫盛乎艮故水火相逮雷風不相悖山澤通气然後能變化旣成萬物也

帝與萬物相終始有神以運動乎其中至神功用於六子動之撓之燥之說之潤之終始之萬物之生成悉系於玆其序則文王八卦之序也澤不足以盡說物之道而萬物所甚說莫過於澤前言兌以說之謂澤不足以盡說也若夫終萬物始萬物艮實司其任山靜而已烏能成始終於一致防水火相逮相資以致用也雷風不相悖相成以施化也山澤通气相感以利物也變化之道於是而興神之妙物有不可致之者此也自天地定位而下本八卦相錯者言之自水火相逮而下本六子之變化者言之是以其辭之不同

乾健也坤順也震動也巽入也坎陷也離麗也艮止也兌說也

凡此皆陰陽自然之性坎陷於陰有出險之道不終陷也故曰習坎云

乾爲馬坤爲牛震爲龍巽爲雞坎爲豕離爲雉艮爲狗兌爲羊

馬況健牛況順龍況變動巽何以爲雞雞知時巽之權也坎何以爲豕豕北方至陰之物其色黒其位爲智也離之雉文明也艮之狗善守也兌之羊說順也

乾爲首坤爲腹震爲足巽爲股坎爲耳離爲目艮爲手兌爲口

幹爲首唱之於始也坤爲腹容之於終也震爲足有行也巽爲股隨震也震動於下巽則權之坎爲耳天一所通也離爲目地二所中也艮爲手止也兌爲口說也

乾天也故稱乎父坤地也故稱乎母震一索而得男故謂之長男巽一索而得女故謂之長女坎再索而得男故謂之中男離再索而得女故謂之中女艮三索而得男故謂之少男兌三索而得女故謂之少女

乾索於坤爲男陽爲主也坤索於乾爲女陰爲主也此陰陽相感之義

乾爲天爲圜爲君爲父爲玉爲金爲寒爲冰爲大赤爲良馬爲老馬爲瘠馬爲駁馬爲木果

金幹體也幹何以玉以其體常而盡變故歟爲寒冰位在亥前卦起於子爲大赤至陽赫赫爲良馬健而有順體爲駁馬五色備爲木果生生不窮

坤爲地爲母爲布爲釡爲吝嗇爲均爲子母牛爲大輿爲文爲眾爲柄其於地也爲黒

爲布萬物芒芒廣無不被爲釜熟物而化之爲吝嗇陽動施陰翕靜爲子母牛至順之性無時而已爲文陽一陰二錯雜爲文山川艸木炳然於下爲眾爲柄萬物依坤以出入生物之柄在坤其於地也爲黒至陰之色

震爲雷爲龍爲元黃爲旉爲大塗爲長子爲決躁爲蒼筤竹爲萑葦其於馬也爲善鳴爲馵足爲作足爲的顙其於稼也爲反生其究爲健爲蕃鮮

爲龍蒼龍直東方變化不常爲元黃坤體一索於乾爲震得元黃之正云爲敷萬物敷生爲大塗物自震出爲蒼筤竹以色取陽動於一貫四時而不攺爲萑葦蔓行相連其生不窮一陽之動似之其於馬也爲善鳴幹動於下爲馵足爲作足後足左白曰馵震地在左而徳配於巽其於稼也爲反生一陽之復則然

巽爲木爲風爲長女爲繩直爲工爲白爲長爲髙爲進退爲不果爲臭其於人也爲寡髮爲廣顙爲多白眼爲近利市三倍其究爲躁卦

爲繩直風之鼓物甲拆齊一巽之繩直取齊一也爲工巽以入之惟工則然爲白萬物潔齊爲長爲髙幹陽在上巽順而升爲進退柔道多疑巽一索於幹以柔遇剛進退其心爲不果果斷非用權事爲臭物致潔則香逺聞其於人也爲寡髮爲廣顙陰不敷於上故寡髮二陽廣顙象爲多白眼離爲目巽一陰在下萬物潔齊而未相見也爲近利市三倍巽以權之也

坎爲水爲溝瀆爲隱伏爲矯輮爲輪其於人也爲加憂爲心病爲耳痛爲血卦爲赤其於馬也爲美脊爲亟心爲下首爲薄蹄爲曵其於輿也爲多眚爲通爲月爲盜其於木也爲堅多心

爲水爲溝瀆泉始達爲隱伏陽陷於陰爲矯輮水之行也其象如此爲輪矯輮之功爲加憂爲心病爲耳痛陽陷之應爲血卦爲赤至陽生於坎中赤陽正色爲美脊爲亟心幹陽居中陽健而動爲下首水性趨下爲薄蹄一陰處於下爲曳陽陷而陰病之其於輿也爲多眚坤爲大輿坎中剛而上下俱柔失坤之性剛陷必拆爲通習坎故通爲盜陰始陷陽其情貪其中險其於木也爲堅多心剛在中

離爲火爲日爲電爲中女爲甲冑爲戈兵其於人也爲大腹爲乾卦爲鼈爲蠏爲蠃爲蚌爲其於木也爲科上槁

爲甲冑爲戈兵火炎兵象也甲冑取外剛義爲大腹中虛有容爲科上槁火性進上

艮爲山爲徑路爲小石爲門闕爲果蓏爲閽寺爲指爲狗爲鼠爲黔喙之屬其於木也爲堅多節

爲山爲徑路山徑象陽之在上萬物之出入至艮而止所由行者鮮矣爲小石有動止之象焉爲門闕萬物出入之機爲果蓏果蓏艸木之實陽止於上故云爲閽寺職主禁止爲狗善守爲鼠晝伏夜動艮次坎故云爲黔喙之屬陽元在前爲堅多節陽止在上二陰承之

兌爲澤爲少女爲巫爲口舌爲毀折爲附決其於地也爲剛鹵爲妾爲羊

爲巫巫之通神以言爲說爲毀折陰毀居上爲附決少陰之性爲剛鹵兌居西方其性堅剛鹵澤水之結也

序卦

有天地然後萬物生焉盈天地之間者惟萬物故受之以屯屯者盈也屯者物之始生也物生必蒙故受之以蒙蒙者蒙也物之稺也物稺不可不養也故受之以需需者飲食之道也飲食必有訟故受之以訟訟必有眾起故受之以師師者眾也眾必有所比故受之以比比者比也比必有所畜故受之以小畜

天下順比不畜則放臣之畜君其可無邪

物畜然後有禮故受之以履履而泰然後安故受之以泰

由我之泰致天下之泰禮其貴乎人君行禮君子進矣行禮者其徳剛

泰者通也物不可以終通故受之以否

知泰必有否而兢兢勉修厥徳泰可長也

物不可以終否故受之以同人與人同者物必歸焉故受之以大有有大者不可以盈故受之以謙有大而能謙必豫故受之以豫豫必有隨故受之以隨以喜隨人者必有事故受之以蠱蠱者事也有事而後可大故受之以臨

天下之事至於陵夷大壞自恱豫中來豫而隨隨而蠱理之必然也非仁心動於內而有事於天下何以致剛陽之浸長而治道以大哉

臨者大也物大然後可觀故受之以觀

陽徳盛大天下觀化

可觀而後有所合故受之以噬嗑

嗚呼君人而欲除大間於天下非徳修於內黙有以動天下心閒固未易除矣

嗑者合也物不可以茍合而已故受之以賁賁者飾也致飾然後亨則盡矣故受之以剝剝者剝也物不可以終盡剝窮上反下故受之以復

致飾亨盡馴致於剝千萬世一轍也三代而下喜文華忽惇朴略介冑恬不知變此何理哉此何理哉

復則不妄矣故受之以無妄有無妄然後可畜故受之以大畜

畜賢莫大於誠

物畜然後可養故受之以頤頤者養也不養則不可動故受之以大過

徳之剛中非養莫成

物不可以終過故受之以坎

剛過於中其失必陷沈濳其剛乃能有濟中其大哉

坎者陷也

坎之爲卦陽𨿽得中二陰陷之取諸習坎中徳貴大徳大而後可以出險

陷必有所麗故受之以離離者麗也

陽徳旣充孚於上下陰乃麗焉

有天地然後有萬物有萬物然後有男女有男女然後有夫婦有夫婦然後有父子有父子然後有君臣有君臣然後有上下有上下然後禮義有所錯

嗟夫父子君臣夫婦之道不明於天下天下不流入於夷狄禽獸者幾希矣嗟夫有父子君臣夫婦之名而欽之不至誠之不盡忠之不竭信之不立和之不生其與無之何異哉治道之不興所由來久矣不有君子獲用於時而得行其道風俗豈易變歟

夫婦之道不可以不久也故受之以恆恆者久也物不可以久居其所故受之以遁遁者退也物不可以終遁故受之以大壯物不可以終壯故受之以晉晉者進也進必有所傷故受之以明夷夷者傷也傷於外者必反其家故受之以家人

徳之昬明自家始家道正而明家道不正而昬明徳之傷不反諸家其能治乎

家道窮必乖故受之以睽

二女同居志不同行睽爲卦則然家道之窮其惟好色歟先王謹禮家道日昌

睽者乖也乖必有難故受之以蹇蹇者難也物不可以終難故受之以解解者緩也緩必有所失故受之以損荒怠安佚亂所由生厲精爲治周宣所以中興也

損而不已必益故受之以益

損己獲益天之道也行之不力徒損無益

益而不已必決故受之以夬

徳盛者賢必助不決奚爲

夬者決也決必有所遇故受之以姤姤者遇也物相遇而後聚故受之以萃萃者聚也聚而上者謂之升故受之以升升而不已必困故受之以困困乎上者必反下故受之以井井道不可不革故受之以革革物者莫若鼎故受之以鼎主器者莫若長子故受之以震震者動也物不可以終動止之故受之以艮艮者止也物不可以終止故受之以漸漸者進也進必有所歸故受之以歸妺得其所歸者必大故受之以丰

漸而受之以歸妺歸妹受之以丰賢者獲進得所歸治道亨大可期也必取諸歸妺豈非英才疊進之象歟

丰者大也窮大者必失其居故受之以旅旅而無所容故受之以巽

亂生於治窮奢極侈致之也居丰用約非有徳之君孰能行之不然耳目心志之閒鮮不爲讒佞所侈惑矣

巽者入也入而後說之故受之以兌兌者說也說而後散之故受之以渙渙者離也物不可以終離故受之以節

渙離散之卦離散之初人情未通不爲之節何以能久

節而信之故受之以中孚有其信者必行之故受之以小過有過物者必濟故受之以旣濟物不可窮也故受之以未濟終焉

雜卦

乾剛坤柔比樂師憂

聖人無憂樂與天下同其憂樂夫行師以除天下之害而聖人憂之何哉豈非兵凶器戰危事人命至重有不可不憂者邪嗚呼徳失而後有師師非先王得已也

臨觀之義或與或求

臨二陽在下四陰與之與之者在上觀二陽在上四陰求之求之者在下嗚呼剛徳之貴於人也久矣夫

屯見而不失其居

萬物盈於天地間方屯之初形色著見各以類居屯之利見侯因所居而治之也

蒙雜而著

蒙者蒙也蒙故雜而性之淸明與蒙俱存蒙去而著者見矣

震起也艮止也

陽起於下而止於上萬物隨之

損益盛衰之始也

損自泰來益自否來盛衰之防見於損益非損則泰必有衰矣非益則否必有盛矣此易之變通而聖人所以扶治弭亂獲自天之祐也

大畜時也無妄災也

人君剛徳之修健爲之正是謂千載之遇此時也非人力所能爲也是以君子貴逢時無妄本於自然之謂非所宜得而得非所宜有而有爲無妄天實使之聖人則以爲災云

萃聚而升不來也謙輕而豫怠也

謙之失輕豫之失怠

噬嗑食也賁無色也兌見而巽伏也隨無故也蠱則飭也剝爛也復反也晉晝也明夷誅也井通而困相遇也咸速也恆久也渙離也節止也解緩也蹇難也睽外也家人內也

家道乖於內睽孤見於外易始乾坤禮始敬詩始二南書始二女畏睽也其事莫不以正身正家爲本堯典曰我其試哉意蓋有在矣

否泰反其類也大壯則止遁則退也大有眾也

賢者歸則天下歸之矣

同人親也革去故也取新也小過過也中孚信也丰多故也親寡旅也離上而坎下也小畜寡也履不處也需不進也訟不親也大過顚也姤遇也柔遇剛也漸女歸待男行也頤養正也旣濟定也歸妹女之終也未濟男之窮也夬決也剛決柔也君子道長小人道憂也夬決而幹成易道通矣小人之憂其必思所以害君子君子守正積徳詎可一日已邪

紫巖易傳卷九

欽定四庫全書

紫巖易傳卷十

宋張浚撰

讀易雜記

甲已乙庚丙辛丁壬戊癸素問謂五天之气經歷二十八宿同分爲合太元曰一與六共宗二與七共朋三與八成友四與九同道五與五相守十干合數也一六水土數甲已爲土乙庚九數乙庚爲金三八十一數一水也丙辛爲水四九十三數三木也丁壬爲木五與五二五數二火也戊癸爲火

自昔論河洛圖書必曰河圖四十五數虛五爲五十與大衍數合而不知河圖實五十有五數也夫大衍本之洛書而虛五至揲蓍則又用四十有九而虛一聖人用天地自然之數以立法不茍爲也今考河圖縱橫數之皆十五而一九離坎子午位其數十二八坤艮寅申位其數十三七震兌卯酉位其數十四六巽乾已亥位其數十十在中矣合之不曰五十有五而何歟

二七

六

九五

一

四三

八

易九六數也而六在九中然則易九數也伏犧卦數乾一坤八九也兌二艮七九也離四坎五九也震三巽六九也合之爲三十六六六之數亦在中矣至文王易八卦定位乾坤之數九幹三得以包坤之六坤六不得包乾三震巽之數九坎離之數九艮兌之數九皆自其畫推之陽爲一陰爲二也合之亦爲三十六或曰易數九而八卦之數止於八何也曰八卦九數也獨不觀八卦各守其位太極居中以運動八卦而神之乎或曰然則大衍之數五十其用四十有九四十有九七七數也易何獨用九哉曰十百千萬盈數也天地之數五十有五聖人不取地十盈數兩其五而取之貴變也大衍之數五十聖人用四十九而虛一四其十一其九而後蓍可揲大衍揲之以四用十始數也分二掛一歸奇則有九以周變乎中而後四象可成八卦可定易之數九不可過也過斯亢而不能變

巽五坎六艮七

坤

兌

幹

【伏犧】幹一太極居中坤八【文王】離

太極居中坎兌二離三震四

巽

震

艮

老陽老陰數六十少陽少陰數六十卦數也六十四卦去四正爲六十老陽少陰數六十四六十四卦數也蓋八卦之體本一七其變爲八八數八卦列而九行其中然則六十四卦四九四七之數也易以陽變

莊子曰其數一二三四是也此正天地十數配以五則七八九六與十數皆全矣一四二三兩合之俱爲五五固在其中

列子曰易變而爲一一變而爲七七變而爲九至九復歸一一太極也自少陽變老陽復歸大衍曰復歸一九復歸一還淳反朴體謙用虛像也

甲乙壬癸乾坤納甲也甲乙木壬癸水何以屬之乾坤蓋天地生成之功在木水考諸四時之運可得也聖人以生成大功歸乾坤非五行所得専耳

七八九六爲四象何也七八九六五行成數有象可見天下之象從此出也故夫七八九六火木金水象也而五土在其中一二三四得五而其象著見則是天地十數皆具四象中矣聖人非用四用十也非用十用五十有五也七八九六五十有五全數也

易有太極是生兩儀太極一也兩儀三之矣兩儀不必天地凡分爲二者皆兩也分爲二而七八九六之數成五行之象於是大著焉

幹配甲壬坤配乙癸艮兌配丙丁坎離配戊己震巽配庚辛此納甲法也幹數一九而奇坤數二十而耦艮兌之數三四坎離之數五六震巽之數七八隨十干次第而立數也甲乙乾坤之始闡於仁也壬癸乾坤之終藏於智也

火一土二木三金四水五爲納音元數自揚子云之子午甲已之數九醜未乙庚八寅申丙辛七夘酉丁壬六辰戌戊癸五己亥四以十干十二支配數五而數之餘一火數也餘二土數也餘三木數也餘四金數也餘五水數也六十甲子立矣【火無聲水滅之而成聲土無聲火堅之而成聲水無聲土激之而成聲】

土數一金數七水數五火數三木數九爲納音正數以庚子土論之一數也甲子金七數丙子水五數戊子火三數壬子木九數各以天元立數斯得矣

乾一九坤四六艮三兌八坎十震七巽二離五退藏數也合而爲五十五十有五之數在中矣幹一九合爲十坤四六合爲十艮震合爲十巽兌合爲十坎兩其五爲十五十也離以五數居以虛位蓋天五行乎其中先天圖以干之一加八卦數於其上若一與一爲幹一與二爲夬一與三爲大有一與四爲大壯一與五爲小畜一與六爲需一與七爲大畜一與八爲泰自乾而兌自兌而離自離而震自震而巽自巽而坎自坎而艮自艮而坤先天之象立矣故復之一交姤之一得一陽復之二交姤之二得二陽復之三交姤之三得四陽復之四交姤之四得八陽復之五交姤之五得十六陽復之上交姤之上得三十二陽其法下交而上施所謂一陽陽卦陰卦各一也畫而至復之一則爲陽卦三十二矣惟姤亦然

天數二十有五地數三十凡天地之數五十有五此天地之中數也而聖人用之何以知其然蓋二三五七九合之爲天數而天數不過五二四六八十合之爲地數而地數不過五天地奇耦生成數總之爲十五其十而爲五十五復因之爲五十有五自然之數皆不離於中中故變變故其道不窮聖人體道之中以用數之中故達夫消息盈虛之理明夫吉凶禍福之幾審於動靜避就之方其修之於身見之於行事施之於天下莫不一本於中而易道以興卦爻自是作也

一其五爲七十二候二其五爲三十六旬三其五爲二十四气用數者往往以五爲宗

參天一三五而爲九也兩地二四而爲六也三才之數兩之爲地三之爲天亦不出乎九六故曰參天兩地而數

七十二候幹陽三十六坤陰三十六也幹四其九坤六其六

易八卦之畫乾三坤六九也震五巽四九也坎五離四九也艮五兌四九也合之三十六矣

火用事見六庚有庚伏之節何也曰此革之時也澤金離火相息不有土以救之金其滅矣故革之彖曰革而信之信土也夫金生於已歷六庚於離火旣相且王之時非未口中之承其母養其子何以使天地生化之功不絕邪故气至未而庚金伏於土火不能害而後能裁成萬物也

一陽數之始二陰數之始三陽數之次四陰數之次由一至九而五爲數之中一陽生於子子屬北方水故一爲水二陰生於未未屬南方火故二爲火三陽生於寅寅屬東方木故三爲木四陰生於酉酉屬西方金故四爲金五陽生於辰五陰生於戌辰戌皆土故五爲土【楊元素】陽爲生數則陰爲之成數陰爲生數則陽爲之成數所謂一陰一陽之謂道也

生成之數配於十干甲爲陽木數三乙爲陰木數八丙爲陽火數七丁爲陰火數二庚爲陽金數九辛爲陰金數四壬爲陽水數一癸爲陰水數六戊己各以五爲配配於四方東南陽也甲丙乙丁其數各合而爲十西北陰也庚壬辛癸其數各合而爲十土居中宮分王四季戊癸之數合而爲十所謂大衍之數

東少陽位南老陽位陽極生陰故離陰在其中西少陰位北老陰位陰極生陽故坎陽在其中【元素】

幹之畫三而震坎艮之畫皆五坤之畫六而巽離兌之畫皆四合之爲三十六分之爲十八太元曰天數十八地數十八其本諸此乎

歸奇於扐以象閏何也大衍用四十九老陽餘數十有三老陰餘數二十有五合之爲三十八少陽餘數二十有一少陰餘數十有七合之亦爲三十八乘以六爻之位則二百二十有八也凡術於算者率以二百二十八爲求閏之法蓋自然之紀如此

歷法十九年爲七閏七閏爲一章四章爲一蔀四蔀之數七十有六

黃帝算法總二十有三數謂一二三四五六七八九十百千萬億兆京垓垶【息營反】壤溝澗正載從壤已去有三等數法其下者十十變之中者萬萬變之上者億億變之

幹九金成數也坤六土成數也乾坤之數衍錯而爲八卦

九六十五也七八亦十五也以五成之而合九六七八之生數皆爲五五者數之中也

坎離水火以陰陽造化之中居於南北而精神之運生物之功於是出矣坎離之用在八卦最爲大

震兌位東西長男配少女也生生化化之功終而復始陰陽相繼之道也

先天圖兌以二巽以五居乾左右震以四艮以七居坤左右陰從陽陽從陰各以其性之自然也父母正位於上下而男女各以其配協成造化坎離位東西之中以運動出入之造化妙處生此夫震坎艮本坤體索乾得之巽離兌本乾體索坤得之陰陽相從其理然矣洪範九疇之數合之爲四十五與河圖配也一五行水之生數也蓋五行生於水有水而後有火猶人之有精而神從之也木之著見金之堅剛土之惇實自此次第以生然則五行𨿽五合之水也天地渾冥之初惟水而已次二曰敬用五事敬禮也火之生數也次三曰農用八政木之生數也仁政於是行矣次四曰協用五紀稽之天道以成其性金之生數也次五曰建用皇極皇極土生數也次六曰乂用三徳取水之成數而道之著見於徳者也次七曰明用稽疑取火之成數而用其明以決疑也次八曰念用庶徵取木之成數而用其仁以修政也次九曰向用五福威用六極取金之成數而用其信以裁斷也

乾天也寄用在坎水坤地也用在離火天之始數一一卽水也地之始數二二卽火也乾坤始用著在坎離吾不知乾坤之爲水火乎水火之爲乾坤乎气以水行塊以火結云䢐於天日行乎地萬物以化文王之易退干進坤坎離以正上下之位不徒然也

坎離二卦具艮震兌巽之體然則五行之大者莫大於水火而金木土藏其中矣夫五行𨿽五其數則一洪範一五行一水數也而系之五行蓋五行皆本於水人物之生自水中來及其死也復化而歸於水爲火爲木爲金爲土次第而成在人則精神筋脈骨肉之象也若考之於天地萬物莫不然矣

九六爲乾坤之數而通變不窮予固著論以辯之矣故凡易之爻數皆用九六以盡其變易道於是行也夫九六七八合之皆爲十五十五者天地人之中數皇極之道在是聖人用九六而不用七八豈非九六得數之中而能變七八得數之中而不能變邪吾以知聖人之心惡夫執中無權舉一廢百者也學中於聖賢者可不盡心於此哉

諸儒所變卦圖謂自復姤自臨遁自泰否變名不正矣故紛紛然持異同之論於其間也曷不曰自乾坤之一陰一陽而變至於三陰三陽乎夫乾坤成列而易行乎其中六十四卦皆乾坤錯變而成以盡天下萬物之理者也復姤臨遁泰否之名乾坤之見於時用者安可以易道變而特歸之於此數卦哉故夫不知九六之變者不可與論乾坤不知乾坤成列而易行乎其中者不可與論易乾坤者何也一陰一陽之道也系辭曰易有太極是生兩儀兩儀生四象四象生八卦夫子之言豈不明甚矣乎

一三五爲九二四爲六九六陰陽之生數而能變者合四九之數爲三十有六合六六之數亦爲三十有六然則乾坤一道耳陰陽一理耳用之於幹則健爲九用之於坤則順爲六若七八爲陰陽之成數數窮而不能變聖人以是不用此天地萬物自然之理非聖人私也彼謂夫陽道主進故九爲老陽陰道主退故六爲老陰豈知夫聖人所以取九六者特在夫得陰陽之生數而能變乎九六之生數五也七八之生數亦五也夫陰陽之生數無所往而不中矣中故變變故通

重易立畫諸儒多以數推之而其理則未明也盍不以孔子之言而正之乎系辭曰立天之道曰陰與陽立地之道曰柔與剛立人之道曰仁與義兼三才而兩之故易六畫而成卦分陰分陽疊用柔剛故易六位而成章嗚呼盡之矣聖人明天地之中道以示天下後世使知夫得中爲吉爲貞過中不及中爲悔爲吝爲凶也然而聖人所謂中非有一定之體而過與不及之間又各有中道要在明權識變不悖於天地之理不拂於天下之心所以立已所以趨時曲折合道而罔不適於中生利萬物之功自此出也嗚呼非潛心於聖人而私僞盡去安足與論此哉

文王之易六畫所以明天地人之中道也伏犧三之未得爲中乎是不然數始於一分爲二演而爲三重而爲六其實皆一也三之六之一未嘗不行其間一者何也中也伏犧畫以象天地人之設位天陽也地陰也一陰一陽合之而未嘗不中矣天剛也地柔也一剛一柔合之而未嘗不中矣人生於天地間處陰陽剛柔之中故聖賢修已之學可以配天地而裁成輔相其道人其大哉曰人受天地之中以生中所固有人自棄耳然則伏犧畫易中之本也文王重之中之用也

參伍以變錯綜其數何也此論卦爻之數也卦爻之數本於大衍故揲蓍布卦三而成幹三而成坤因三而參之以盡其變合其數而六十四卦成七八九六數之成者也一二三四數之生者也因五而五之以盡其變合其數而老陽少陽老陰少陰疊相爲用三百八十四爻具通其變而陰陽之運於天地者可得而稽矣故曰遂成天地之文極其數而陰陽之著於萬物者可得而考矣故曰遂定天下之象參之伍之所以肇數也錯之綜之所以成變也變者數之始數者變之終其實一也河圖天地自然之數伏犧未作易已有是數矣其後文王以八卦配之得無義乎夫河圖五位其中此太極也六爲乾父道用事七爲兌八爲艮九爲離蓋陰陽造化之理自少而中也至九復變爲一坎配於離而生生不窮矣於是二爲坤三爲震四爲巽母道復用事震巽生長萬物而防歸於太極之五終終始始疊運無窮其理豈不至微至妙哉

河圖四正及中皆陽數經之也四維皆陰數緯之也陽數専於東北而備於西南

甲巳化土木克土而土之气達乙庚化金金克木而金之用利丙辛化水火克金而水以生也蓋陽火克陰金然後金得其融結成體丁壬化木水克火而木以生也戊癸化火土克水而火以盛也

雜記乾坤說

其惟聖人乎知進退存亡而不失其正者其惟聖人乎幹上之元所知者進而已存而已得而已晏然自謂如日當中而恣情悖理無不至是爲失其正聖人知進有退之道存有亡之道得有失之道兢兢業業謹守厥中使不至亢於正得以後世承之天下可常治而百其也聖人知幾以中止亢吁處幹上之位有必悔之理而非聖人不可以變悔爲吉也

知至至之可與幾也知終終之可與存義也知徳業以進修必大幹幹夕惕若厲而勉之曰可與幾幾者道之微謂可以盡幹之道也若夫居下卦之上而身履幹徳義有不得一朝安處者矣惟幹幹夕惕若謹守臣道不敢少逾於禮曰可與存義存君之大義云耳幹六爻皆君道而爻盡變則又有君臣之訓若二五之水流濕火就躁雲從龍風從虎君臣事也

乾元者始而亨者也利貞者性情也幹始能以美利利天下不言所利大矣哉何謂也元亨利貞𨿽曰四徳其實一也分爲四徳合之畢歸於幹其在五行金木水火象也金木水火皆本乎土之一气故曰其實一也聖人明爲之訓曰乾元者始而亨者也是亨在元中元實該乎亨利貞者性情也是利貞爲元之動靜而元又該夫利貞何以謂利貞爲元之動靜利情也動也貞性也靜也利以成物貞以止物獨不觀四時乎利成物於秋貞止物於冬一動一靜乾元之徳以大而復歸於元矣元以利物爲大此天地之心亨通之貞止之皆以成其利故曰幹始能以美利利天下不言所利大矣哉聖人釋利貞必曰性情者教學者以利物之功俾知所適從也夫性靜情動情動所以利物而動不以貞反以害物必也修性之靜然後情動於外者無不當物蒙其利故貞之於冬亨之於夏利之於秋元之功也學者法乾元之功欲以利物宜善用其貞

初九潛龍勿用幹用皆龍天一之水爲潛陽生於一中和之气方萌於中靜以養之所以大其徳也舜之居深山傅之築伊之耕呂之釣顏之陋巷皆勿用也而舜正得幹初象吁豈獨聖賢行身爲然哉人之養生而不知幹精神莫之全一矣

潛龍勿用陽在下也初九曰潛龍勿用何謂也子曰龍徳而隱者也不易乎世不成乎名遁世無悶不見是而無悶樂則行之憂則違之乎其不可拔潛龍也潛龍勿用下也潛龍勿用陽气潛藏君子以成徳爲行日可見之行也潛之爲言也隱而未見行而未成是以君子勿用也

九二見龍在田利見大人自一而二幹徳著見惟存其誠化以之行利見大人可以興事造業而大有爲於天下也一動而二爲見處下卦中爲田三畫其天地人像二地數也舜三徙成都在田也

見龍在田徳施普也九二曰見龍在田利見大人何謂也子曰龍徳而正中者也庸言之信庸行之謹閒邪存其誠善世而不伐徳博而化易曰見龍在田利見大人君徳也見龍在田時舍也見龍在田天下文明君子學以聚之問以辯之寛以居之仁以行之易曰

見龍在田利見大人君徳也

九三君子終日幹幹夕惕若厲無咎體剛用謙以大徳業法天之時其健不已三在六位爲人在時爲辰其數十二終日也以干承幹幹幹也數至三而變夕惕若懼不合於天也厲無咎有爲不可易也

終日幹幹反復道也九三曰君子終日幹幹夕惕若厲無咎何謂也子曰君子進徳修業忠信所以進徳也修辭立其誠所以居業也知至至之可與幾也知終終之可與存義也是故居上位而不驕在下位而不憂故幹幹因其時而惕𨿽危無咎矣終日幹干行事也終日幹幹與時偕行九三重剛而不中上不在天下不在田故幹幹因其時而惕𨿽危無咎矣

九四或躍在淵無咎動以趨時動不妄動聖賢之心本以利物乾卦體實爲天一之水生成數四應初而動上下進退惟恐失時勉徳業之爲趨事功之防四其志也

或躍在淵進無咎也九四曰或躍在淵無咎何謂也子曰上下無常非爲邪也進退無常非離羣也君子進徳修業欲及時也故無咎或躍在淵自試也或躍在淵乾道乃革九四重剛而不中上不在天下不在田中不在人故或之或之者疑之也故無咎九五飛龍在天利見大人居中守正徳與天同天下樂推其變莫測聖人得時一徳者應

飛龍在天大人造也九五曰飛龍在天利見大人何謂也子曰同聲相應同气相求水流濕火就燥雲從龍風從虎聖人作而萬物覩本乎天者親上本乎地者親下則各從其類也飛龍在天上治也飛龍在天乃位乎天徳夫大人者與天地合其徳與日月合其明與四時合其序與鬼神合其吉凶先天而天弗違後天而奉天時天且弗違而況於人乎況於鬼神乎

上九亢龍有悔用九見羣龍無首吉數變至九而窮變而通之復歸於一聖人之難也必復其心復其性以復於道然後能不亢是以自後而人先之自下而人髙之

亢龍有悔盈不可久也用九天徳不可爲首也上九曰亢龍有悔何謂也子曰貴而無位髙而無民賢人在下位而無輔是以動而有悔也亢龍有悔窮之災也乾元用九天下治也亢龍有悔與時偕極乾元用九乃見天則亢之爲言也知進而不知退知存而不知亡知得而不知喪其惟聖人乎知進退存亡而不失其正者其惟聖人乎

不易乎世不成乎名遁世無悶不見是而無悶一而不變不易乎世也靜而復本不成乎名也不爲世移不爲名遷潛養其一與道爲居故遁世不見知不屑屑於心夫君子求知於天何悶之爲

樂則行之憂則違之有可樂之道無可憂之事道與事之判也久矣陽一爲樂陰二爲憂

君子以成徳爲行徳成於內而後行著於外

庸言之信庸行之謹言行徳之符君子養徳於一動以渉世其言行足以格化云庸者常也言行之常不失信謹自然之符耳

君子學以聚之問以辯之寛以居之仁以行之博學以窮天下之理審問以求聖賢之中寛足以得眾仁足以利物君徳於是著矣故夫學問所以求諸已也寛仁所以施諸人也四者一不備皆不能以有化時捨也君子徳成而動以時

或躍在淵乾道乃革龍蟠於淵養其靜也或躍而動其勢必變在田出而著見也在淵則利澤將施矣同聲相應同气相求水流濕火就燥雲從龍風從虎水火以气求風雲以聲應水之於濕火之於燥以相制爲用君臣交修之道也云之於龍風之於虎以相感爲用君臣防遇之道也五土數也二火數也

乾元用九乃見天則天則之行未嘗有過惟其中而已聖人用九豈非存之以中哉聰明聖智而持以謙崇髙博大而守以約用九之道也

君子以自彊不息其不息者何事亦曰彊於爲善而已矣夫天運以健生利之徳於是乎著君子遇時恵澤之及乎天下何可息也

九四或躍在淵無咎徳業俱進而存身至靜之地文王在岐心則然也

九二見龍在田【至】君徳也君徳以正中爲本惟正中則無所不通而順合天人之心正中何爲而徳哉其本起於言行之微其效著於家形於國行於天下故夫言信行謹君徳以成閒邪存誠求諸內以養其徳也善世不伐有諸外而用以謙也如是則徳博而化矣

君子以自彊不息天行之大者莫如日月日月以健故其行不息其行不息故其明不息君子法天其自彊如之何亦曰彊於爲善以充其生利萬物之心而已夫雞鳴而起孜孜爲善舜之徒也舜惟自彊於善天下均得其生雞鳴而起孜孜爲利跖之徒也跖惟自暴自棄而果於爲不善故天下均不得其生大哉幹乎以生物爲大而君子勉之一身至誠之道足以配幹其用大矣夫

幹九三不言龍九三位人道龍之在人變化不測不可以象見

終日幹幹夕惕若厲無咎君子法幹之不息以充其徳其所幹幹者何事徳業之道修而已故能體幹在我動罔非干正念旣存邪志自去徳積於身而業成於外嗚呼盛矣

幹九三獨曰人事知幹一爲天干二爲地幹三爲人若夫幹之四則非人矣故曰上不在天下不在田中不在人

君子體仁足以長人嘉防足以合禮利物足以和義貞固足以干事體仁則與仁爲一全體在仁人誰不信服故足以長人嘉防則仁義禮知充塞於心動無不當理矣故足以合禮義以制物而所主在利義其有不和知以建功而所守在貞事其有不幹幹者何事之所自立也和者何義無不得其宜也

君子以厚徳載物何也善論大臣者必曰力量何如非力固不足以任天下之重而所以養成其力量者在厚徳而已矣徳何爲而厚乎曰至謙至恭至虛至正徳之所以厚也若是也天與之人說之合天人之助以立乎人之朝其於在物也何有坤體柔順謙恭虛正所自生也君子法之以厚其徳莊子曰水之積也不厚則其負大舟也無力風之積也不厚則其負大翼也無力厚其貴乎

先迷後得主說者謂君唱臣和先之則迷信是說也君唱而非其道從而隨之可乎先迷者何謂夫道未合誠未恪而區區然彊之以難從行其所不可行君胡爲而信之天下胡爲而化之將身之不能保何以恵利天下也故曰先迷失道後順得常孟子曰一正君而國定懼先迷也君正而順可行矣

西南得朋乃與類行東北喪朋乃終有慶君造始臣代終率朋類以竭力於下而功則歸之君代終之道也故夫喪朋者非謂絕朋類而不用也

初六履霜堅冰至初六姤之一陰也一陰方生已有冰堅之漸豈非其勢旣盛其事必至哉甚矣夫小人之不可用事於內而恃之以爲心腹也彼其得君於內是將變亂是非以邪害正馴至無疑矣夫人君不善之心生則不善之言入不善之言入則不善之人至應捷影響不約而合一气之所召一聲之所感也有天下者誠能愼其心術之微無使流入於不善小人何自而投間乘隙以幸其得用乎聖人於坤之初六丁寧訓告甚嚴且曰積善之家必有餘慶積不善之家必有餘殃以明堅冰之禍本自夫所積善不善之間而臣子之爲大惡者實由夫君父之心有以啟而致之於先也不然彼安得而在吾君之左右以養成其病以竊盜其柄邪詩云戰戰兢兢如臨深淵如履薄冰亦有意夫使知辯之於早者也

六二直方大不習無不利坤有靜厚之徳而六二得中於內所養博大矣故動而見於事業其直可以上通於天其方可以下法於地直自敬來𨿽闇室不欺也方自義來𨿽死生不變也吁爲臣若此安有欺天賣國之事哉事業之大復何疑也

不習無不利君子以敬義而行乎內外其設施舉措罔不契合於天人之心矣何所疑而復習之邪一爲仁二爲義二火數爲敬

六三含章可貞或從王事無成有終書曰爾有嘉謀嘉猷則入告爾後於內爾乃順之於外曰斯謀斯猷惟我後之徳古人非徒爲謙謹之末節也道不通於君君心未信之而欲急急然行其道於外難乎格化矣坤六三之含章蓋守臣道之貞而欲推其美而告之君使君心感悟而自行之吾知謹守臣職以從於王事而已大臣諸侯之事也故曰陰𨿽有美含之以從王事弗敢成也如是則利澤及於天下萬物而其智光大矣周公之告君陳亦曰臣人咸若時惟良顯哉其以是夫

六四括囊無咎無譽坤臣道也六五得人臣正位而四爲未得位得時者否泰之分系乎四之用否其責任甚大進而至五則爲事業有不可掩者矣括囊蓋內充其徳靜以待時之義漢儒乃以囊括不言爲訓豈不陋哉坤在內爲括囊孔子釋之曰蓋言謹也謹於養徳謹於正也

論乾坤剛柔

剛陽也健也君子也柔陰也順也小人也然則坤何以取於純柔哉曰乾坤之剛柔剛柔之中也剛柔之正也剛柔之見於用者也諸儒之論剛柔則失之矣夫君道主剛而其動也用柔故幹動則爲坤矣臣道主柔而其動也用剛故坤動則爲幹矣故夫必欲修徳必欲立政必欲逺聲色必欲去小人必欲配帝王必欲定社稷必欲安民人必欲服四夷幹之剛也君得之於內而主斷者也至於禮臣下下賢才懷中國撫四鄰愛百姓卹孤寡賤刑貴徳捨己從人其動莫非柔矣恭欽之誠若天威臨之不敢唱始不敢先事謹禮法循分守安進退守職業坤之柔也臣得之於內而有承者也至於犯顏逆防軀致命可以托六尺之孤可以百里之命可殺不可辱可困不可使爲不義持忠義之大訓弭患難於當時斷大計定大疑正色立朝華夷詟服其動莫非剛矣故夫善觀易者必觀剛柔之中而究其所以用則六十四卦三百八十四爻之或得或失或悔或吝或吉或凶可以類推矣故夫不知剛柔之中正與夫見於用者不可與言易也

論九六

九六之爲老陽老陰何也變也九六何以能變曰一三五合之爲九陽之生數也二四合之爲六陰之生數也九六爲陰陽生數之極是曰老陰老陽若七八則陰陽之數不純莫之能變矣故夫數備於三中於六究於九九可以兼六【見乾坤之畫】而六不可以兼九若其變則相通而不窮焉四九三十六也六六亦三十六也九六之數總之則一變之則通非若七八之不可一而通也然則老陰老陽云者取其陰陽生數之純而通變也

健順動入陷麗止說八卦之所以生利萬物而見於其性者然也坎之爲陷何取於易乎曰坎以干一陽而變乎坤二陰之間陽養其中以陷乎險非眞陷也中微則陷中養則出八卦坎離之用最大自坎而艮自艮而震中動以利生物之功著矣用不亦大哉故乾位西北養中於坎動化流出天地無爲功成焉

無妄災也明夷誅也

聖人於二卦何辭之嚴且切歟曰無妄不以貞是其動也非有利天下心適足以害天下獲罪於天大矣故曰災若夫明夷而傷其明𨿽在君位有可誅之道孟子曰聞誅一夫紂矣未聞弒君也吁人君安可忽逆耳之論自傷其明徳哉

君子之道或出或處或黙或語二人同心其利斷金同心之言其臭如蘭何也

以象考之五在外二在內出處不同也五以陽動二以陰靜語黙不同也而二五各得中位有中直之道故曰同心金乾象也變而爲離曰斷金且互體有兌毀象斷之義也互兌爲言互巽巽潔齊爲曰其臭如蘭夫二五有中直相與象三四間之三伏戎四乘墉其包藏恃險之心將流毒於天下而二五中直之道足以消其彊梗制其堅悍使天下卒以安靜而措天下於無事之域誠之所格者大矣故曰二人同心其利斷金若夫同心之言其臭如蘭則號施令而民恱懌之象徳言之足以感動於人心也不然易之爲易將無所見於實用而聖人系易之辭徒爲空言而已

聖人以此洗心退藏於宻吉凶與民同患何也

蓍卦爻告人以吉凶之道著矣備矣如是而吉如是而凶如是而可以避凶如是而可以趨吉用靜用作不可以有違也小貞大貞不可以有常也過中得中不可以有差也若是者固非一事矣聖人何營營思慮其間哉一念之私毫髮不起於胸中而退藏於至虛至公至正之地爲其所當爲行其所當行施爲動靜固不可易而天下蒙其恵利焉是其所以與民同患也且凶固聖人所甚憂矣而吉何爲而與民同患曰天下之難常生於治安吉之同患又有大於憂聖人之憂天下豈一日而忘之哉詩曰上天之載云云退藏於宻文王盡之矣

周流六虛何也

六位惟變所適而本無定體者也故繼之曰上下無常剛柔相易不可爲典要惟變所適易道猶太虛聖人兼三才而兩之以六畫盡其變而太虛不易之理於是乎不可逃生利萬物之功無餘蘊矣

履徳之基謙徳之柄復徳之本

履者坤之少陰三索幹於內而成卦者也夫乾父道也少陰之於父也說而誠此君子至誠以法天之學也謙者幹之少陽三索坤於內而成卦者也夫坤母道也少陽之於母也止而順此君子至止以法地之學也君子之學法天地然後能復其性以反於初利物功用於是興矣故復之爲卦一陽動乎五陰之下至靜之中生萬物其利豈不大哉君子誠正之學功成於是用著於是

一陰一陽之謂道繼之者善也成之者性也

一陰一陽非謂陰陽相配也道之在陰亦一在陽亦一曰一陰一陽一者何也中也中者何也無不通無不當無不正也道之在陰陽無不得其中生利萬物之功則日興也繼之者善凡人爲不善者皆非道也古之論君人者必曰有道無道云其善不善之間歟成之者性性本具道人自離之修其性則全於道而無不善矣子思之中庸明此者也洪範皇極陳此者也

和順於道徳而理於義窮理盡性以至於命

自道術爲天下裂諸子百家之書紛然並出言天者主於虛無言道者棄夫仁義言儉者不知約之以禮言刑者不知本之以徳爲己者不知有人爲人者不知有己道徳之中於斯失之聖人作易本諸心體諸天通諸神著諸用無往而不得其中故能和順道徳而天人之道罔不協備用之於一身一身得其宜用之一家一家得其宜用之天下天下得其宜纎悉小大一一有倫爲用妙矣象數旣立天下之理於是而窮卦爻旣成天下之性於是而盡從之而吉違之而凶順之而福逆之而禍吾不知天命之爲易易之爲天命也至於命易於是無餘蘊學者學易學此而已矣始於窮理終於盡性命固在我孔子五十知天命惟孔子能體易

大畜時也無妄災也

聖人之言有不窮之意爲天下後世士君子之訓甚厚也大畜羣陽得路以升進於上蓋有剛徳之君臣乾剛在內而能用柔以來天下之賢聖人斷然曰時謂夫君臣遇合決非偶然有天數存於其間聖人所以立天道也若夫無妄而曰災匪徒有眚固災也剛自外也其動𨿽貞弔民伐罪所殘害多然則湯武之師其出於不得已乎其聖人之所未甚深許乎謂無妄爲災聖人所以立人道也

謙輕而豫怠也

謙之失在輕豫之失在怠聖人正救其失而謙之徳豫之功益光大矣

紫巖易傳卷十

紫巖易傳跋

曽王父忠獻公潛心於易嘗爲之傳前後兩著稿親題第二稿云此本攺正處極多紹興戊寅四月六日某書始爲定本矣獻之頃嘗繕錄之附以讀易雜說通爲十卷藏之於家忠獻嘗爲屏山劉公書云無他用心惟靜黙體道卒究聖人心法又答澹庵胡公書雲杜門亦惟聖賢之道是求夫求而得之者其在是矣惜其傳之未廣朅來春陵刻於郡齋與學者共之

