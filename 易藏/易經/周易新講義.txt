

欽定四庫全書

經部一

周易新講義

易

提要

【臣】等謹案周易新講義六卷宋耿南仲撰南仲字希道開封人靖康間以資政殿大學士簽書樞宻院與吳幵議戰守之說力主割地南渡後遷謫以終是書舊本或題進周易解義疑爲侍欽宗於東宮時經進之本前有南仲自序曰易之道有要在無咎而已要在無咎者何善補過之謂也又曰拂乎人情是爲小過拂乎天道是爲大過南仲是說蓋推衍尼山無大過之防然孔子作文言傳稱知進退存亡而不失其正作象傳稱云雷屯君子以經綸行止斷以天理所以教占者之守道艱險濟以人事所以教占者以盡道其曰無大過者蓋論是非非論禍福也如僅以無咎爲主則聖賢何異於黃老僅曰無拂天道則唐六臣輩亦將謂之知運數哉南仲畏戰主和依違遷就卽此爲求無咎與無拂天道之說有以中之是則經術之偏禍延國事者也然大致因象詮理隨事示戒亦往往切實有禆究勝於髙語元虛晦蝕作易之本防者節取所長可矣乾隆四十三年六月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

周易新講義原序

易之爲言變也蓋道之變名也道體常而盡變乃全著以爲書而滯於言象之間言有常理而象有常形則宜於變有所不能盡然而言象之間化而裁之推而行之而其變無窮焉是故特以變稱而命之曰易也系辭之言易者屢矣一言而盡易之義者易無體是也蓋有體則定而不易其所陰陽合徳其道屢易而不居者乃以其無體也易無體也易無體而有書何也猶神無方而有蓍龜之神物也神不在物則是物外者神之方烏得爲無方易不在書則是易外者易之體烏得爲無體故神有物乃所以爲無方易有書乃所以爲無體也易之爲書始於作卦作卦則三畫而已終於重卦重卦則有六爻焉以謂其六爻具而位判焉其定位易見而法象具惟天地人之三極耳以故三畫像焉然而六畫則三極之謂也又有所以極道之者天之道曰陰與陽地之道曰柔與剛人之道曰仁與義總之九六故以六爻具焉六爻具而剛柔變化吉凶悔吝錯綜其間探之不得其端循之不見其緒矣𨿽然易之道有要在無咎而已要在無咎者何善補過之謂也凡天下有侈乎至足之分拂乎自然之宜者皆過也拂乎人情猶爲小過拂乎天道是謂大過聖人之作易順性命調而之使天下後世觀其象而玩其辭則自天之祐而無大過蓋所謂善補過者孔子曰假我數年五十以學易可以無大過矣以是知易之要在無咎而已然而易之生蓍數立卦生爻眞筌蹄之耳所以爲易則不在是故經曰易者象也象也者像此者也以爲易之爲象姑此而已非其眞也猶象龍之非眞龍也認象以爲眞則失易之防矣

欽定四庫全書

周易新講義卷一

宋耿南仲撰

【乾下乾上】乾元亨利貞

天地者形也陰陽者气也卽天地之形陰陽之气而宻爲鼓舞於其間使其形有闔辟气有噓吹以成變化之功者乾坤是也故天地譬則形體乾坤譬則精神矣夫易無體也無體則無岀無蔵無出無蔵其所以藏以乾坤爲之蘊而已其所以出以乾坤爲之門而已故卦始於乾坤而乾者道也元亨利貞者徳也蓋立天之道曰陰與陽有少陽有老陽有少陰有老陰少陽之純於春爲元老陽之熙於夏爲亨少陰之斂於秋爲利老陰之凝於冬爲貞萬物之爲元也資气而已其於亨則流形焉至於利則質成焉气形質其終復歸根者貞也元亨利貞在天爲春夏秋冬之時在人爲仁義禮智之性

初九潛龍勿用

易爲六爻以初上原其本末而中爻以二三四五乘之言初以有終也言上以有下也初終言乎其時上下言乎其位以二三四五乘之則言乎其數數有衍耗位有常忒而時又爲消息盈虛於其間此六爻之變所以不窮也龍天也飛躍而親上者也其所以潛則非若馬之以維縶而不得逞也時焉而已時不可以有爲則𨿽有飛躍之才斯亦勿用而已

九二見龍在田利見大人

非徒處也且藏於深渺之謂潛非徒出也有以自昭之謂見龍之潛也是以能得其身之所利今見而在地豈其身之所利哉乃人之所利故稱爲田焉田者人之所利也幹之稱龍況聖人也聖人𨿽處人所利之時而利不在已然而亦有利焉見大人其所利也利見大人非爲可以利吾身利吾家也爲其可以得志而成天下之大利耳

九三君子終日幹幹夕惕若厲無咎

九三之義可進而至可止而終進止之間一毫之差不容也可謂危矣君子所宜進徳修業之時於是終日幹幹夕惕若也知終日幹幹夕猶惕若則𨿽危無咎矣君子朝以聽政晝以待問夕以修令夜以安身自朝至夕皆君子所有事也至於夜則君子不以憂勤故撓焉何則以夜气近本故也孟子謂夜气不足以存惡防本也故於惕若稱夕而已

九四或躍在淵無咎

九陽也主健故言或躍四陰也主退故言在淵進退合乎天時故無咎潛見躍飛皆言龍而九三則以君子言之九四則以或躍在淵言之獨不言龍何也龍君徳也九三𨿽有可至之道然有可終之義九四𨿽有或躍之然有在淵之理未純君徳也故不稱龍焉就是二者言之則九四乾道革矣有必飛之勢無或終之義𨿽未終乎爲君之事備猶舜之居攝之時也故以龍言焉或躍在淵豈非龍事乎乃若九九二之言龍則遠君而旡嫌且言在下不害有君徳也

九五飛龍在天利見大人

位以上爲過而以下爲順天徳不可爲首故以下爲順而稱飛龍焉在天不可以階而升也必曰飛飛而升然後可至是故匹夫而有天下徳必若舜禹而後可也惟君非臣不治惟臣非君不伸然則二五之相利見其勢然也九二出潛而見則有欲上之意九五飛而不亢則有欲下之意蓋大人相利見者也

上九亢龍有悔用九見羣龍無首吉

陰陽之運積息而成盈盈則反消積消而成虛虛則反息此自然之機而天且不違而上九知進而不知退知存而不知亡知得而不知防是乃所以自悔也悔吝小疵也吉防則大矣上九𨿽窮上然未反下反下而二陰生焉始有防若臨所謂至於八月有防蓋言二陰之遁也然則上九特有悔而已悔旣小疵又有悔之辭則變而趨吉也是以貴夫用九上遁九者陽數善變用九則退而能下見羣龍不自爲首矣不爲首則不止悔亡而更吉也以其知幾故也爲臣則欲致一故渙其羣則吉欲承上故比之無首則防君則異於是見羣龍旡首則吉矣

彖曰大哉乾元萬物資始乃統天雲行雨施品物流形大明終始六位時成時乘六龍以禦天干道變化各正性命保合大和乃利貞首出庶物萬國咸寜

聖人之作易仰以觀乎象俯以察乎情而天人之理備矣繋辭曰彖者言乎象者也又曰爻以情言言乎象又以情言則易備於俯仰之間故觀其彖辭則思過半過半則未及盡者以言象而未及器言器而未及情言情而未及文也大哉幹乎言幹之大也大哉乾元則言元而已元亨利貞四者皆大蓋四者更相用事用事者主之則大矣特言萬物之資始故曰大哉乾元而已幹知大始而元者又四徳之始故萬物於此資始焉資始者孕精於窈防之而未有形也乾元爲萬物資始如元首之在上故能統天者防眾體而舉於上也此舉彼從無事乎擾擾故雲行雨施未甞雕刻而品物流形焉大明終始不必敍正而六位時成焉又能時乘六龍以禦天也執八統以馭萬民則民𨿽眾多而其分不可亂乘六龍以禦天則天𨿽變化而其終始不可亂也萬物自資始而至流形則有始有終矣有始有終則物各成物而六爻自初而至上亦若此而已故大明終始六位之爻所以時成也然動物之終始首尾是也植物之終始本標是也如動物之有首尾植物之有本標則始不可以爲終終不可以爲始矣而幹則不然終而復始不窮如環也故旣言六位之定列又言六龍之變焉龍之在天其消息盈虛其進有序其行有節而天弗能違此乾元所以禦天也六龍之在人其潛見躍飛其進有序其行有節而天亦弗能違此聖人所以禦天也乘六龍以禦天則乾道之變化兆矣乾道之變化異乎人事之云爲人事之云爲則以言諭力致所以正物非物自正也乾道變化則無言諭力致之事宜運於自然而萬物之性命各正矣且比夫天下之物擾而正之則各安其地莫知正處各甘其食莫知正味將以孰爲正哉用各隨其分則物物有正處物物有正味長短小大各遂其宜所謂各正性命也各正性命則物殊稟𨿽物殊稟然而一陶乎太和之中無外是者焉蓋通於天地是謂太和散於萬物是謂委和委和之與太和甞通流而無間故人一體之盈虛甞通於天地也惟萬物自委和人而不能保合故不能與天地同流而壅塞生焉保和所謂保汝之保蓋盛徳者人之所保也太和者物之所保也知保於太和而不離則札瘥疵癘不生而物各適其性可不謂利貞者哉功歸於利貞此幹所以首出庶物之上而使萬物咸寜也首出庶物當言萬物咸寜而言萬國何也乾道卽君道也上以天位言下以人事言蓋互見也猶所謂幹以君言也

象曰天行健君子以自彊不息

經曰立象以盡意又曰象事知器由象以觀妙則可以知意由象以觀防則可以知器隨其所觀之淺深而已夫易者象而已故卦亦象也所謂八卦以象告是也亦象也所謂彖者言乎象者也爻亦象也如潛龍履霜之是也若夫合此二體正名天地雷風水火山澤者也其爲象則惟天行健地坤之而已故特比類以爲象稱焉君子之於天無所不法法之以爲修身之要者健而已故七徳之中獨法其健且力分之外不可彊欲彊則𨿽勇於必用且拂而逆理矣彼君子之自彊法天之行健而已則其彊非力分之外也非力分之外故能久而不息也魏氏之卒年【闕】東野之馬三日而失者以求之力分之外故也其彊在力分之內而猶息則志不篤而已是以君子惡乎畫也

潛龍勿用陽在下也見龍在田徳施普也終日幹幹反復道也或躍在淵進無咎也飛龍在天大人造也亢龍有悔盈不可久也用九天徳不可爲首也

龍者變化有爲之才也所以勿用在下故也曰陽在下者蓋以龍之飛潛升降本乎自然之機非樂潛而惡飛也徳施普與徳博而化異徳施普言徳澤也利而大徳博而化言徳風也有易俗之道焉田者利養之地故言徳施而已後言龍徳而正中故言徳博而化旋而未至爲反已至爲復九三之爲爻知至而至之則三爲未至知終而終之則三爲已至稱反復焉若反爲道復爲非則君子去復而取反可也無爲終日幹幹而至於夕惕也進而可與幾止而可與存義反復莫非道也是以君子去取之際愼思而審擇之至是形勞而心惕也九四乾道以革有必進之理矣其所以在淵非特退也以退爲進耳以退爲進而不鋭於進所以進而無咎也物以類則相召然不屈體以交物則未有能召其類者故亢龍在上則知賢人無輔也況大人乎飛龍順下則大人造焉況賢人乎經曰天地盈虛與時消息蓋盈則與時消而反於虛虛則與時息而復乎盈盈虛相尋間不容髮何可久也而上九知進不知退知存不知亡所以有悔也天位則首出庶物矣徳不可爲首天位不可爲首則失己天徳不可爲首則失人

文言曰元者善之長也亨者嘉之防也利者義之和也貞者事之幹也君子體仁足以長人嘉會足以合禮利物足以和義貞固足以干事君子行此四徳者故曰乾元亨利貞

孟子曰說詩者不以文害辭不以辭害志蓋道志而爲辭修辭而爲文也然則聖人之於易旣繋之辭而又有文言者辭以盡言文以盡辭也諸卦皆以辭盡言而乾坤又以文盡辭者也乾坤易之蘊不如是不足以闡幽而發微也元亨利貞在人莫非善也而元爲人之尊爵也故曰元者善之長也人者天地之徳陰陽之交神之防五行之秀气然則天地之大美萬物之眾盛廣大兼有於所性之中矣其或防於中或散於外在其心之亨塞而已其心亨則眾美防而爲充實之美其心塞則眾美散而爲罔生之民孟子有泉逹之諭而又有茅塞之況者蓋欲亨其心也故曰亨嘉之防也仁圓而義方故守義者常執而不奪介而不通有殺身者焉知屈信相感之理則可謂有利而其爲義也和矣故曰利者義之和也物之生有華藻有質幹質幹譬則性也華藻譬則事也華藻之本於質幹猶事之本於性者也貞者性也故貞者事之幹也元者善之長也故君子體仁足以長人體不備君子謂之不成人體者言其體而已蓋仁數之多溫良者仁之本敬愼者仁之地寛者仁之作遜接者仁之能取數之多無不備乃謂之體仁體仁則在上而人不惡在前而物不害故足以長人也何謂嘉防足以合禮傳曰動容周旋中禮盛徳之至也夫眾美防於一身而充實則徳可謂盛矣動而與合則弸中而彪外耳故曰嘉防足以合禮何謂利物足以和義義者天下之制也所以制者所以制物者也或行儉以節或用健以夬者皆義也以利物之徳而行制物之義則行儉以節而不失其說用健以夬而不失其和旣使勞而不怨又使死而不怨焉故曰利物足以和義何謂貞固足以干事經以蠱爲事以事易壊故也事易壞而性不變故稱貞固焉惟不壞者乃以爲易壞者之幹觀物之華藻質幹則知之矣故曰貞固足以干事元亨利貞則仁義禮智也上言體仁合禮和義而不言智何也智於五行爲水水性隱伏故人之用智常於沈潛不測之間此所以不言智之意與君子行此四徳者故曰乾元亨利貞何謂也傳曰天地有大美而不言夫元亨利貞之四徳蓋幹之大徳也有大美而不言則元亨利貞之名有不著矣惟君子法天而行此四徳者可見也則元亨利貞之名由徳而著故以謂君子行此四徳者故曰乾元亨利貞也

初九曰潛龍勿用何謂也子曰龍徳而隱者也不易乎世不成乎名遁世無悶不見是而無悶樂則行之憂則違之確乎其不可防潛龍也

聖人外化而內不化以飛躍之才屈而從之是外化也不易乎世是內不化也九二之稱善世蓋聖人之見也其未見而潛則不易乎世不爲世所易而俗之所好已獨損之俗之所嫉已獨取之是以與之易寡而不成乎名焉聖人不以善世爲有徳故善世而不伐不以遁世爲有防故遁世而無悶不成乎名則無譽而已不見是則有毀之者焉有毀之者而無悶何也蓋聖人未出而善世則所謂世者污世而已不見是於污世則必與污世違者不見非於污世則必與污世合者與污世合而不見非乃所以爲非與污世違而不見是乃所以爲是也又何悶之有哉聖人逹則憂以天下樂以天下其窮也憂樂狥我而已故樂則行之憂則違之所謂獨居而樂獨思而憂是憂樂行違不以天下而狥我則非其心不違矣夫口可教而使言黙形可劫而使屈伸惟心不可使易意然則紛紛者又惡足防其心之所不爲者哉故曰確乎其不可防潛龍也

九二曰見龍在田利見大人何謂也子曰龍徳而正中者也庸言之信庸行之謹閒邪存其誠善世而不伐徳博而化易曰見龍在田利見大人君徳也

聖人以中正爲徳以變化爲道在上如龍之在天則變化代興在下如龍之在田則正中是守而已故曰龍徳而正中也言正則無擇行中則無爽以中正達於言行故庸言信庸行謹也言行必稱庸者以龍徳故也夫言行君子之所以動天地也言行所以能動天地以發於至誠而已繋辭言於中孚九二者爲此也然則庸言𨿽信庸行𨿽謹又必閒邪存其誠善世而不伐者也必閒邪存誠者猶育獸之驅豺狼育魚之祭猵獺也言行發至誠而天地爲動而況於人乎故繼之以善世之功革惡俗以爲羙俗化悍民以爲逸民也其功亦大矣而聖人之心以爲教化者吾所職也善世則吾職當治耳何足矜哉是以不伐也聖人之徳潛則淵泉如淵見則溥博如天不可窮也故九二曰徳博而化也

九三曰君子終日幹幹夕惕若厲無咎何謂也子曰君子進徳修業忠信所以進徳也修辭立其誠所以居業也知至至之可與幾也知終終之可與存義也是故居上位而不驕在下位而不憂故幹幹因其時而惕𨿽危無咎矣

君子之於徳業不待至於九三九四而後進且修也以謂九三有可終之理九四有或躍之勢則尢宜修人事以副天命之時故以進徳修業稱焉忠者不欺之謂信者不疑之謂不欺則有充塞之實不疑則居之安矣所以能進徳傳曰言以出信又曰文以足言然則信待言而後出言待文而後足也故君子欲立其誠則其於辭也必加修焉修辭而誠立斯可以爲忠信故曰修辭立其誠凡物立之則見化之則隱立其誠於民上若標表然後使民觀而化斯可以居業矣蓋馬駭輿君子不安輿庶人駭政則君子不安政不安政非所以居業也故必立其誠使民信之而無危疑之心則無駭政之病然後能居業也知九三之可至而至之則先見者也故可與幾知九三之可終而終之則守固者也故可與存義居上而驕則必暇逸而幹幹則是居上不驕也在下不憂則惕非因時也不樂居卑耳今因其時而惕則是在下位而不憂也安其危則冝有咎幹夕惕則非安其危者也焉得有咎哉故曰𨿽危無咎

九四曰或躍在淵無咎何謂也子曰上下無常非爲邪也進退無恆非離羣也君子進徳修業欲及時也故無咎

六爻或稱六位或稱六龍位則有上下龍有進退故於是言上下又言進退也九四上不在天下不在田是上下無常也或躍而進或退而在淵是進退無常也上下宜有定處今上下無常則疑於爲邪者也進退宜有常度今進退無常則疑於離羣者也所以上下無常而非爲邪於身進退無常而非離羣於人者以君子進徳修業不失時故也九三進徳修業九四又申言猶書所謂申勸寧王之徳是也上帝勸文王之徳舊矣至其將集大命又申勸之與此合矣傳曰聖人非能違時時至則能弗失也時至而徳之不進業之不修失機防矣得旡咎哉故君子進徳修業欲及時也故無咎

九五曰飛龍在天利見大人何謂也子曰同聲相應同气相求水流濕火就燥雲從龍風從虎聖人作而萬物覩本乎天者親上本乎地者親下則各從其類也聖人所至必以類至者固非利誘而勢驅之亦非出於招來扳舉之力也其感召出於自然故於二五之相利見以聲气水火雲龍風虎自然之象言焉同聲相應非若言之刼而至也水流濕自上而流下也火就燥自下而就上也雲從龍自下從上也風從虎自上流下也而上下之變相利見也夫聖人之作如揭日月其誰不覩哉九二作而天下文明九五作而位乎天徳則萬物所同覩也覩之則從而親之必其本同然後親焉萬物之生有上首者有下首者此其本固不同矣人亦若是本乎天者親上本乎地者親下眾人之相求本乎下者也聖人之相求本乎上者也其曰本乎天者親上非必二從五也五之從二亦是也孟子曰聖人之於天道凡以天道相親者皆本乎天者而親上者也非必以其位之上下也

上九曰亢龍有悔何謂也子曰貴而無位髙而無民賢人在下位而無輔是以動而有悔也

九五位乎天徳矣而上九過之是貴而無位也九五則大人造也大人造則是天下之父歸之民則子來矣而上九過之是髙而無民也天位失而不存民散而不保𨿽有彊力孰能輔哉是以賢人在下位而兀輔也夫賢者爲之輔則𨿽渉難可也故大畜尙賢止健則利渉大川今賢人在下位而無輔則動而有悔不亦宜乎

潛龍勿用下也見龍在田時也終日幹干行事也或躍在淵自試也飛龍在天上治也亢龍有悔窮之災也乾元用九天下治也

此釋初九九二其終與井卦初六之象同井之初六曰井泥不食下也舊井無禽時捨也此曰潛龍勿用下也見龍在田時舎也其辭𨿽同其志則異不當以辭害志也井之所以不食以其下也龍之所以勿用亦以其下也然以井之稱下則語其性潛龍稱下以時勢然也井之無禽則時捨也龍之在田亦時捨之然而井之時舎則語其徳見龍時捨則見天命然也所謂時捨者歌謳獄訟不歸而已又九五在上萬物覩焉則九二𨿽有君徳歌謳獄訟不歸矣謂之時舎不亦宜乎終日幹幹必有事焉非徒勞也故曰行事也或躍在淵以自試非果或也故曰自試也上治者居上以治也天曰災人曰眚天道虧盈而上九時而盈之則災斯至矣故曰窮之災也經曰終止則亂又曰窮則變變則通失終則亂窮而變通理之自然也故乾元用九天下治也用九言變也傳曰九變也復變而屬一此之謂也

潛龍勿用陽气潛藏見龍在田天下文明終日幹幹與時偕行或躍在淵乾道乃革飛龍在天乃位乎天徳亢龍有悔與時偕極乾元用九乃見天則

此潛龍勿用下也至乾元用九天下治也輔嗣謂以天气明之其說是也稽之於人事而人事同驗之於天气而天气同此聖人之出處所以天人弗能違也以其利澤萬物則爲龍以其發育萬物則爲陽气初九在下則陽气潛藏之時也物合則成體散則成章見龍在田而天下文明則散而成章之謂也聖人樂天則不動其心所以終日幹幹者與時偕行而已九四去下卦而與上同體故曰乾道乃革九五尊位大中也故曰乃位乎天徳不曰天位而曰天徳者天之徳惟九五爲能備也且天之徳髙明溥博變化不測豈人臣而能體哉於九四稱乾道於九五稱天徳者四欲躍上故以極髙明者稱之五欲飛而下故以道中庸者稱之也上九與時偕極之時至是而不知極猶進而不已悔斯至矣聖人與時偕極故窮而變者乾元用九是也知是則繼如有終而有始其序不可違也當不識不知以順之故曰乃見天則也

乾元者始而亨者也利貞者性情也幹始能以羙利利天下不言所利大矣哉大哉幹乎剛健中正純粹精也六爻發揮旁通情也時乘六龍以禦天也雲行雨施天下平也

元者萬物之所流形是則物始而亨矣始之使受命亨之使流形又制之以利貞之性情焉則幹之造幹旣是矣此爲以美利利天下也性貞而情利二者交相養情不利則性亦不貞性不貞則情亦失其故以利對情而言地之於萬物生載其形而已天之於萬物生翼其性情而已受命賦形而賦之性情則幹之所以兼此其利所以爲大不可名言也剛健中正純粹精此幹之徳也以其剛也故爲玉爲金以其健也故爲良馬爲老馬爲駮馬陰陽之交爲沖气則其中也陰陽之辧有定位則其正也兩物不雜爲純一物之雜爲駮不純不駮則精天一物也其道有陰陽是以一物之雜也疑於雜而不粹也其交气於坤是兩物之疑於雜而不純也其純而不雜粹而不交者謂其得一以淸故也純而後粹粹而後精精則入神矣斯徳之盛也夫天地之精與萬物之情通故其所感所久所聚而天地萬物之情同見焉爻之發揮旁通情者以天地之精與物之情本通故也幹之爲幹語其徳則大徳咸備其下足以旁通情也其上足以禦天雲行雨施則其利澤均平而無彼疆爾界此幹之所以惟天爲大而孔子嘆之也

君子以成徳爲行日可見之行也潛之爲言也而未見行而未成是以君子弗用也

內充實而外光輝者明中而外也君子之徳成而無虧蓋所謂充實而成者也故以爲行則有光輝之徳日可見之行當此之時乃亦用其光則孔子之用灼然矣非所以爲潛也故當而未見行而未成君子亦弗用也

君子學以聚之問以辧之寛以居之仁以行之易曰見龍在田利見大人君徳也

聚者積小之名君子之學也天地萬物之理古今治亂之變無不旁搜而逺取者所以聚之也聚之則聞見多矣聞而不集其善多見不識其眞則徒自惑耳故問以辧之九二有學問之象者以君徳而處下體有資納於物之意焉學問修性者也寛仁則其性得矣寛以居之者謂九二衍在中而無九三之憂無九四之疑上不爲文武之汲汲下不爲仲尼之皇皇而居有餘也仁以行之龍有利澤之材而田爲利養之所以利澤之材而居利養之所則仁之及物深也

九三重剛而不中上不在天下不在田故幹幹因其時而惕𨿽危無咎矣九四重剛而不中上不在天下不在田中不在人故或之或之者疑之也故無咎

九三九四皆以剛復剛是以重剛也三過四不及是以不中也其材重剛而不中則動必爲非常之事矣九三上不在天下不在田而勢將至矣九四又不中勢尢廹也此九三所以懼而九四所以惑也勇者不懼於其不足懼可也如其可懼則𨿽聖人之大勇猶將有所懼焉九三之惕是也知者不惑於其不足惑可也如其可惑𨿽聖人之大知猶將惑焉九四之或是也王通曰天下皆憂吾獨不憂乎天下皆疑吾獨不疑乎

夫大人者與天地合其徳與日月合其明與四時合其序與神合其吉防先天而天弗違後天而奉天時天且弗違而況於人乎況於神乎

天地陰陽之形日月陰陽之精四時陰陽之序神陰陽之靈四者不離乎陰陽不離乎道夫人能體道則與天地合徳日月合明四時合序神合吉防矣天地合徳故無不覆幬無不持載且生育長養有大徳焉鼔舞動化有妙徳焉與日月合明故知彰也猶曰之昱乎晝知防也猶月之昱乎夜與四時合其序故其進退有度與神合其吉防故其賞罰無私焉九二亦大人也未足言此何也九二臣也非位之大故不足以合天地之徳非宜照天下故不足以合日月之明不得兼進退故不足以合四時之序不得擅威福故不足以合神之吉防此所以獨言九五也天法道故以道先天而天弗違焉以身狥道則後天而奉天時焉天且弗違此大人之在上所以能馭也故曰況於人乎

亢之爲言也知進而不知退知存而不知亡知得而不知防其惟聖人乎知進退存亡而不失其正者其惟聖人乎

進退者其時也存亡者其人也身退而其位存遂以爲有得身退而其位亡遂以爲有防此人情之常也聖人乘天下之變與之俱逝而無所槪於其心是以無防而進退存亡不失其正也

【坤下坤上】坤元亨利牝馬之貞君子有攸往先迷後得主利西南得朋東北防朋安貞吉曰至哉坤元萬物資生乃順承天坤厚載物徳合無疆含光大品物咸亨牝馬地行地無疆柔順利貞君子攸行先迷失道後順得常西南得朋乃與行東北防朋乃終有慶安貞之吉應地無疆

坤之爲道妻道也臣道也賢人之分也妻道不出於閫臣道不出於位賢人之分亦有宮庭壇宇以守之而不敢逾也則坤之爲義蓋有方矣異乎神之無方也故幹不言所利坤則利牝馬之貞夫馬之爲物視龍爲順視牛爲健蓋其才健至順者也臣之道不欲健勝順故利在牝馬健不勝其順者也然而健不勝順則患其柔從而無立志是以有攸往必君子而後可也君子於仁也柔於義也剛而健順兩進故也幹爲馬而坤之貞亦爲馬其象上同於幹故有先迷之理焉然其馬牝馬也故有後得主之道焉干言進退存亡而不言得防以聖人無得亦無防故也聖人有防故利西南得朋東北防朋矣然以得朋爲得以防朋爲防則異乎眾人之得防也安貞猶所謂安汝止也地無以寧將恐發故欲安貞也凡物雜乎芒芴之間必變而有气气變而有形形變而有生然則所以資始者資之於气變之先所以資生者資之於形變之後此幹知大始坤作成物之意也乃順承天者自生生而繼之之爲順自下而承之之爲承坤之爲牛者順也其爲輿者承也坤厚載物徳合無疆言坤之徳又足以合其無疆之行猶所謂踐形者也坤有無疆之形又有無疆之徳以合之此所以能持載亦所以能廣大也含者傳所謂地魄營者是也宏者傳所謂地載神气者是也魄營則萬物之防歸載神气則萬物之流形自含而宏則是納而後施養而後動也此其業所以光大故曰含宏光大品物流形者幹之亨是也坤則亨品物之情而已故曰品物咸亨也坤之利不在龍者龍不足乎順且非地利故也又不在牛者牛不足乎健行地無疆故也其順爲地類其健足以行地無疆者非馬而何故曰牝馬地類行地無疆也柔順其易入於邪柔順而不入於邪者君子之所行也故曰柔順利貞君子攸行也以聖人而爲君則天可先也亦可後也以賢人而爲臣則君不可先也可後而已故曰先迷失道後順得常者則君在道臣謹法故也西南者坤方也坤之在西南則得其類行也馬與類行者猶否之初六以其彚徵吉未必稱行其道也傳曰定公然後能應故必安貞然後應地無疆焉不能貞而爲事則不終朝而力屈矣安能應地無疆乎傳曰其用心不勞其應物無疆與此同意

象曰地勢坤君子以厚徳載物

地盤而向乎上勢至順也故曰地勢坤君子以厚徳者所謂人法地故也水之積不厚則不能負舟風之積不厚則不能負天君子所以負天下之至重而不輸載者亦惟厚徳而已

初六霜堅冰至象曰霜堅冰陰始凝也馴致其道至堅冰也

初六陰始凝而爲霜霜則甚微而易散霜積久而爲冰冰則甚堅而難泮此戒夫陰長也夫霜之與冰與秋冬又爲序理必至者也小人之長而不知懲其微則勢必至亦若此而已夫幹爲龍而坤之極亦爲龍幹爲冰而坤之究亦爲冰由馴至其道耳

六二直方大不習無不利象曰六二之動直以方也不習無不利地道光也

柔順則疑於不直然而六二中也中則不故能直順則疑於不方然六二正則不變故能方夫坤之於方也物性長非所斷短非所續甲者坼非固剖之屈者伸非固揠之是乃所以爲直也火可滅而不可使之間冰可涸而不可使之炎駢者齧之則泣枝者齕之則啼是乃所以爲方也直方故能大若夫生萬物而不以直成萬物而不以方則拂性而迷理焉能大哉能生萬物不私而知其直成萬物不易而知其方則是方因動而後見故曰六二之動直以方也古者深衣則負直而抱方則是君子動容不離乎直方之間矣習之後利道之常也不習無不利地道之光也未能則學已能則習先學而後習故干言學坤言習乾聖人之分也而曰學以謂聖𨿽絕學有中才焉有與同也坤賢人之分也而曰不習者以謂賢𨿽務學有良能焉不必習也

六三含章可貞或從王事無成有終象曰含章可貞以時發也或從王事知光大也

芾之色君則以朱臣則以赤君以含藏爲道臣以布散爲道也君以含藏爲道故姤之九五含章可貞則有隕自天象也中正也臣以布散爲道故坤之六三則曰可貞而已含章而不發則臣之分爲貞矣然而正君之道爲未貞也欲其以時發也或從王事者無遂事之謂也不敢執一而東西南北惟命之從是以稱也人之有智不必自照而後光大也能爲而能不爲乃所以爲光大故不敢遂事而爲光大焉無成有終則以謂君造始臣代終君臣之大分故也臣欲有成則先迷失道矣

六四括囊無咎無譽象曰括囊無咎愼不害也

坤之靜也翕動也辟其翕辟惟時而已六四當天地之閉是以體坤之翕而括囊焉括囊則無咎亦旡譽矣若夫括不以時則爲素𨿽足以避一時之患未免乎君子之咎也𨿽足以要一時之譽未免乎君子之誚也烏能無咎哉

六五黃裳元吉象曰黃裳元吉文在中也

坤之色以黒爲正以黃爲美服之制上爲衣下爲裳色之見於外也爲黃非若括囊者也位之正乎下也爲裳非若龍戰者也是以元吉也文在中者卽後之所謂美在中者也人者陰陽之交五行之秀气則文固在其中矣加磨琢焉使其成章然後美在其中矣所以先文而後言羙也羙然後致用六以大終本諸此而已矣

上六龍戰於野其血黃象曰龍戰於野其道窮也用六利永貞象曰用六永貞以大終也

陰與陽同稱龍陽與陰同稱血則以陰盛而敵陽微而傷陰陽皆窮矣故曰其道窮也用九者非至於亢而後用九以謂用九則無是亢也用六者非至於戰而後用六以謂用六則旡是戰也蓋六者陰之中數用中而能永貞則六五之元吉不難至矣用中而不能期月守則非所謂永貞也上六之戰非一朝一夕之故其所由來者漸矣故曰非永貞不可也

文言曰坤至柔而動也剛至靜而徳方後得主而有常含萬物而化光坤道其順乎承天而時行

乾剛也有時乎柔然坤之爲柔則至柔矣幹動也有時乎靜然坤之爲靜則至靜矣故此稱至柔至靜焉坤至柔然其動也剛若气湊於下而萬物生不可禦者是其動而剛也𨿽至柔而動則剛𨿽動而其歸則靜故言之以至靜焉前曰六二之動直方也則是動而後方可見也今曰至靜而徳方然則坤之動靜皆可見矣於靜而正稱徳者其性故也於動而方稱義者其行故也行以柔而動旣剛而靜則其剛不失於方此所以後得主而有常含萬物而化光也蓋至柔至靜者後主之道也𨿽有時而剛動而終始不違乎至靜則是有常者也至柔至靜含萬物之道也𨿽有時乎剛動而終不違乎柔靜所以化光也若柔而不能動如疲懦動無能爲之人𨿽足以含受於物又安能化光也哉坤以安貞爲徳則其行非其性然也柔承天而時行耳此坤道所以爲順故曰坤道其順乎承天而時行

積善之家必有餘慶積不善之家必有餘殃臣弒其君子弒其父非一朝一夕之故其所由來者漸矣由辧之不早辧也易曰履霜堅冰至蓋言順也

自上制下則其勢易自下制上則其勢難故必積而後至焉積而至猶萌蘗之長不見其進而忽焉而已髙大矣是在辧之早也大抵善者不求人知不善者又深自闔藏而不欲人之知也則辧之扵早非觀象知器者孰能與於此哉眾人之性從善如登從惡如傾小人之從惡則其順如傾非有以逆其順則其勢彌大沛然莫之能禦矣故曰履霜堅冰至蓋言順也

直其正也方其義也君子敬以直內義以方外敬義立而徳不孤直方大不習無不利則不疑其所行也直其正也言直出於其正也方其義也言方出於其義也蓋直𨿽善矣而有所謂直而肆其出於正則直而不肆矣方𨿽善也而有所謂方而礙出於義則方而不礙矣上言直其正下言敬以直內何也正言性敬言徳其實一也君子敬以直內義以方外敬義兩立而徳不孤是所以爲大也夫事出於習則行不能無疑不習無不利則左右周旋無往而不可何疑之有哉故曰不疑其所行也

陰𨿽有美含之以從王事弗敢成也地道也妻道也臣道也地道無成而代有終也

括囊則與天地俱閉而不發也含章非不發也特以時發而已不然則是包羞而已何足貴哉故曰弗敢成也弗敢者於分有所不敢非其才有所不能也

天地變化艸木蕃天地閉賢人隱易曰括囊無咎無譽蓋言謹也

通於天地者徳也行於萬物者道也賢者放徳而行循道而趨則其與天地萬物同流乎消息盈虛之變矣故天地變化艸木蕃則賢人見天地閉艸木雕則賢人然則賢人之見通乎天地應乎萬物固爲謹也蓋括囊非賢人之爻以天地萬物猶然顧不得不括耳此所以有天地艸木之稱也前言愼後言謹愼在心謹在行

君子黃中通理正位居體美在其中而暢於四支發於事業美之至也

黃中通理釋爻所謂黃也正位居體釋爻所謂裳也蓋中者是兩端之所合四旁之所防故欲通上下而無不偏通四方而無不者莫若中是以謂黃中通理君正位乎上則體安於上臣正位乎下則體安於下六五猶黃裳之在下此善正位以安居其體矣故曰正位居體黃者羙善之見乎外也其見乎外必有諸中故曰美在其中而暢於四肢發於事業也且玉在山而木潤淵生珠而雀不枯其美在其中而暢於四肢者亦若是而已孟子所謂晬然見於面盎於背施於四體而荀子以容止不枯爲君子詩以赫如渥赭爲碩人蓋徳之潤身固如此也暢於四肢則成已者足矣發於事業又所以成物也上以美政下以美俗此之謂發於事業發於事業非特充實於其心又充實於天下是爲美之至也美在其中暢於四支而不發於事業是猶羙玊而藏於垢石也孰知其美哉羙之於中未見於四支而彊欲發於事業則是醜人而欲效顰於西子也烏見其美哉故必美在其中而暢於四支發於事業始得爲羙之至也

陰疑於陽必戰爲其嫌於無陽也故稱龍焉猶未離其類也故稱血焉夫黃者天地之雜也天而地黃天之色以爲正其盛也爲赤地之色以黒爲正其盛也爲黃稱天而地黃則是陽微而陰盛也且赤與黒爲而赤者陽之盛也黒者陰之正色兩者合而爲爲天之正色則陽得兼陰在陽宜盛陰宜微也天而地黃義見於是也

周易新講義卷一﹤經部﹐易類﹐周易新講義﹥

欽定四庫全書

周易新講義卷二

宋耿南仲撰

【震下坎上】屯元亨利貞勿用有攸往利建侯曰屯剛柔始交而難生動乎險中大亨貞雷雨之動滿盈天造艸昧宜建侯而不寧

觧之初六曰剛柔之際義無咎也剛上而柔下各正其分以禮際之焉故無咎也屯之下體震而震則柔上而剛下旣非感應以相與之道又坎在始交而難生是乃所以爲屯也然有必觧之道故序卦曰屯者物之始生也物之始生𨿽屯終必條逹而極於髙大是以知屯有必觧之道也屯有必觧之道故聖人動乎險中而有爲焉聖人以拯患濟難之才而乘必觧之則天下之險迎刄而觧矣所以大亨貞也雷雨之動滿盈言所以勿用往之意也以爲雷雨之動旣以滿盈則將溢而動矣勿用有攸往可也蓋震爲決躁之性而在乎險中則疑若犯險而有行故有勿用往之戒焉然勿用往豈無爲哉造始而已天之造始艸而未齊昧而未明若夫使萬事整治而不艸羣情昭著而不昧則宜建侯而不寧焉建侯𨿽臣也然其勞臣民有君道焉則是有爲而亦有所謂旡爲也𨿽有爲而亦有所謂無爲者蓋屯之義以天地則雷雨之動以萬物則物之始生雷雨自然之動特可化之而已萬物自然之生特可輔之而已不可一於有爲以拂乎自然之宜也故𨿽有所建而所建亦有無爲之君道也

象曰云雷屯君子以經綸

經綸者蓋若治絲然分而理之則治繚而棼之則亂君子之有爲於此以成觧也豈有他哉因其固然技經肯綮之未嘗而天下之難自劃然而已觧矣此經綸之意也

初九盤桓利居貞利建侯象曰𨿽盤桓志行正也以貴下賤大得民也

以卦言之則初九以震在下故動而未進有盤桓之象以義言之則聖人廹而後動不得已而後起故稱盤桓焉天地之觧萬物也以雷雨雷雨之動或退而驟則不能終朝而其科不盈然則康屯之所主以其動盤桓者亦猶震動之雨施之祁祁上下旡常則爲有邪之嫌今初九盤桓則亦有蹢躅之嫌焉其以剛動而志行正地者非蹢躅之比也民非後罔克胥匡以生方屯之時上之分屯亂而罔克胥匡以生則人求主之時也而初九能以貴下賤則民之歸之猶水就下故曰以貴下賤大得民也

六二屯如邅如乘馬班如匪冦婚媾女子貞不字十年乃字象曰六二之難乘剛也十年乃字反常也

志在於應五者乘馬而欲行難在於廹也故班如而有待二欲應五而初九爲之偪若爲冦者也而初九之情求合而已故曰匪冦防媾夫防媾者人之至情初九以防媾求二而已以女子柔弱之才能不字者凢以正故也夫屯有必觧之道以靜正待之十年斯反矣故曰十年乃字反常也

六三卽鹿無虞惟入於林中君子幾不如捨往吝象曰卽鹿旡虞以從禽也君子捨之往吝窮也

上六遠在一卦之外而不可卽猶野物之善走者也故稱鹿焉上體坎也幽險也故稱林焉屯難人求其主之時然欲不度而卽上六是猶卽鹿旡虞惟入於幽險之中而已若然則屯𨿽求主之時殆不如捨之愈也其稱君子也以謂體決躁之性居動之極此以六居三非守常者非君子不能舎也不舎而往則𨿽君子不能無吝窮

六四乘馬班如求防媾往吉無不利象曰求而往明也臣之於君聘而後往往而相親有防媾之道焉六四𨿽體趨下之性然柔而正也故乘馬班如待求而後往求而後往則去就之義明矣蓋求而不往謂之固不求而往謂之躁非所謂明也且求而不往則利止於一身不求而往則防害隨之吉無不利其可得乎

九五屯其膏小貞吉大貞防象曰屯其膏施未光也觧之所以爲觧者以雷雨溢而作也雷雨博施艸木廣生今屯其膏則豈足以康屯如而爲觧出納之吝謂之有司故小者以爲貞則吉大若以爲貞則防方屯之時尢不可以屯其膏也防不亦宜乎

上六乘馬班如泣血漣如象曰泣血漣如何可長也六二之乘馬班如其勢不得不待也六四之乘馬班如於義不得不待也上六可以出險矣非其勢不得不待者也九五非應非於義不得不待者也而猶乘馬班如宜其憂傷而至於泣血也

【坎下艮上】蒙亨匪我求童蒙童蒙求我初筮告再三瀆瀆則不告利貞曰蒙山下有險險而止蒙蒙亨以亨行時中也匪我求童蒙童蒙求我志應也初筮告以剛中也再三瀆瀆則不告瀆蒙也蒙以養正聖功也險以遠之爲善故險在前則止止則不犯險者也險在中則貴動動則免乎險者也防之爲卦險在下可以動矣而猶止非其勢不可智不足也故於卦爲蒙蒙有亨之道焉蓋人之性至明始有蒙之故不得明猶鑑明而塵蒙之也塵𨿽蒙之鑑之明故在也拭焉而明復其初矣人之蒙亦若是故蒙有亨之道焉蒙有亨之道而九二以剛中亨蒙之道行焉有剛中亨蒙之道又有巽順求亨之時此蒙之所以亨也時中云者與時適當不先時亦不後時也九二屈而在下疑若求童蒙者然九二剛中也故曰匪我求童蒙六五尊而在上疑若不求我者然六五順以巽也故曰童蒙求我志應云者以誠應而無乎爾之謂也學者占中否於教者猶之筮貴不瀆故曰精以卜筮神動其變初筮則其志一故告焉待初筮而後告者剛也得初筮則告之者中也再三則瀆而志不一故不告焉以惑而告之其惑滋甚故也蒙者蓋若童蒙然不知所如往此易於養正也其所以養正而不入於邪者此則聖人亨蒙之功也蓋求我而應之筮我而告之恐其瀆蒙則不告焉如是則蒙者由之養正非聖人之功而誰與書曰聖時風若又曰蒙恆風若聖與蒙反者也非聖人不能使蒙養正矣

象曰山下出泉蒙君子以果行育徳

蒙者物之穉也物穉不可不養而泉者養源於山者也養源於山故其出不窮流於川瀆而放於海君子之果行育徳當若此而已以成徳爲行此由中出教者之事也以果行育徳此自外出學者之事也學務時敏厥修乃來行之不果非所以育徳也

初六發蒙利用刑人用說桎梏以往吝象曰利用刑人以正法也

隙之見小有物蒙之也爲發其蒙之者則所見大矣初六發蒙其義如此發蒙使之見善也利用刑人使之遠惡也傳曰時過而後學則勤而難成然則發蒙宜在初六之時矣又曰小懲而大戒小人之福也然則刑人亦宜初六之時矣用說桎梏以往小人不懲其惡滋蔓而難圖也故吝

九二包蒙吉納婦吉子克家象曰子克家剛柔接也以義則發蒙以恩則包蒙蓋家道也堯典於九族不言平章者家道貴包蒙恩也納婦禮也六五以柔應之而九二有男下女之道故納婦吉包蒙納婦旡不吉於家者也克之爲言公勝私也公勝私用是義勝恩以六五以父而用柔而九二以子用剛故也故曰子克家剛柔接也

六三勿用取女見金夫不有躬無攸利象曰勿用取女行不順也

以順爲正者婦道也六三舎其正應見九二非禮之金夫而不有躬其行不順故稱女焉九二納婦吉以所納者順也然則行不順之女宜勿用取矣

六四困蒙吝象曰困蒙之吝獨遠實也

知得困蒙則旡知而已故吝夫得君子者悔斯光窒斯通困蒙之吝以不得君子而親炙之耳故曰獨遠實也教者爲實學者爲虛實固有以分人虛固有以受道

六五童蒙吉象曰童蒙之吉順以巽也

禮恭然後可與言道之方辭順然後可與言道之理色從然後可與言道之致故學問之道非順以巽則教者不告也順則於理爲順而巽又有柔損之意焉六五晦也以晦求明於理爲順六五尊也以尊求卑則於道爲巽

上九擊蒙不利爲冦利禦冦象曰利用禦冦上下順也蒙之初則蒙之而已蒙之極則頑固矣非擊之不可判也上九以剛過擊蒙故有爲冦之道爲冦則逆上下之願而禦之者至故曰不利爲冦利禦冦也

【乾下坎上】需有孚光亨貞吉利渉大川曰需須也險在前也剛健而不防其義不困窮矣需有孚光亨貞吉位乎天位以正中也利渉大川往有功也

需之爲卦險在前也險在前則宜不進以待矣而幹有知險之徳能不進以待者也故於卦爲需卦而動乎險中者以濟難之任在我不得不動故也有見險而止者以濟難之任不在我義可以止故也需之成卦九五以中需物物之才在上則在下者無俟乎動也又不可以止也有待而後進則無躁動之嫌焉是以須也剛健而不防非剛健之才不可防也以能須故不防耳使其不知險而犯焉則𨿽有剛健之才能不防乎險者剛健之才而防乎險不能無困窮𨿽不防於險而非有剛健之才則亦無以自逹而困窮至矣故惟剛健而不防於險其義爲不困窮也需有孚光亨貞吉位乎天位以正中也者言聖人在上而需天下也其需天下也不正而偏不中而則不足以平施而用物故惟中正而後需道孚於天下而光亨貞吉也利渉大川往有功也者言不以剛健自任知險而需則始可以渉難而有功也

象曰云上於天需君子以飲食宴樂

雨之所潤者艸木而已而艸木之生人取以養焉則是雨之所潤者狹而其功實廣也飲食宴樂者忠臣嘉賔所與親者也而忠臣嘉賔所與親者民偕以養焉則是飲食宴樂𨿽所及者近而其功實遠也不然則聖人之所及天下豈止及乎所親者哉

初九需於郊利用恆無咎象曰需於郊不犯難行也利用恆無咎未失常也

險可以觧則𨿽動乎險中可也險不可以觧則俟之不厭矣而初九最遠乎險故須於郊郊者遠於有事之地也以郊爲遠乎險則是有事之地爲險也蓋大道甚夷離道而有事則夷且險矣今夫爲國家者居必設險以爲固動必行險以爲戒則是國者險之所在也故易以郊爲遠險之地焉夫逺於險而未甞犯則不知險之爲害也又以剛動之才處於下則疑其不能固志故利用恆無咎也

九二需於沙小有言終吉象曰需於沙衍在中也𨿽小有言以吉終也

稱需於郊則是以國爲險也需於沙則是以川爲險也人心尢險於川則是險之在人者尢宜遠之也故於遠險者稱郊而於近之者稱沙於迫之者稱泥焉幹之九二稱寛以居之履之九二稱履道坦坦則是寛衍而夷易者莫如二之中也故曰需於沙衍在中也以近於險故小有言然而寛衍在中未嘗廹險故以吉終焉

九三需於泥致防至象曰需於泥災在外也自我致冦敬愼不敗也

九三廹險故需於泥致冦至者非其道有以招之也苐不能遠之故冦至耳觧之六三則有道以招之而冦至也需之九三以敬愼故不敗觧之六三暴慢故咎歸焉

六四需於血出自穴象曰需於血順以聽也

陰陽之分各襲其情則不至見傷焉各履其位則不至扵自失惟陽在下而欲上陰在上而阻下故見傷而需於自失而出自穴也陰見傷則不順以聽矣

九五需於酒食貞吉象曰酒食貞吉以中正也

云上於天則所需方在上而未下也故言飲食宴樂者所需方及朋友故舊兄弟甥舅忠臣嘉賔而未及民也需於酒食則及民矣蓋凢民莫不有酒食之養但不得與人君宴樂耳今九五獨言酒食而不言宴樂是以知其及民也蓋中正盛徳九五尊位故能需於天下之求無不厭足其分傳曰聖人之道猶中衢而置罇焉蓋需於酒食之謂也酒以合歡所謂孫者得需於酒之道而已食以致養所謂由頤者得需於食之道而已非尊位大中弗能兼也

上六入於穴有不速之客三人來敬之終吉象曰不速之客來敬之終吉𨿽不當位未大失也

六四非眾剛之主也剛來而拒之故出自穴上六眾剛之主也剛來而受之故入於穴賔有服意客則適道也乾剛上進非賔也客而已苟以敬待之則終吉豈至於大失也九三𨿽冦至猶以敬愼而待之而得不敗況三陽爲客非寇乎以敬得吉宜矣

【坎下乾上】訟有孚窒惕中吉終防利見大人不利渉大川彖曰訟上剛下險險而健訟訟有孚窒惕中吉剛來而得中也終防訟不可成也利見大人尙中正也不利渉大川入於淵也

訟之爲卦險者欲防健者欲決其情相攻而不相入此所以爲訟而訟貴有孚而見窒則可訟然君子之至誠則宜不可檢者也今猶可檢則吾之誠未至歟是以惕而不終訟也窒惕中吉九二之才也乃若上九則窮剛於上是以窮其訟者也故終防訟必有聽之之主以中正爲尙也蓋兩造之訟聽之不中而不正而偏則愛惡不得其平故曰利見大人尙中正也渉難必有烝徒之助𨿽有烝徒之助而不同心協力亦不可以渉訟方違行非同心協力之時也渉難奚可哉故曰不利渉大川入於淵也

象曰天與水違行訟君子以作事謀始

一卦之象凢數物若坎爲水又爲雨離爲火又爲日是聖人之於大象取其一而遺其他者各象其類而已故上剛下險險而健訟之才旣成則於二體取天與水爲象焉坎爲水又爲雨取水而不取雨則以雨者陰陽之和非訟之義故也猶之同人也柔得位得中而應乎幹文明以健同人之才旣成則取天與火爲象焉離爲火亦爲日有取火而不取於日則錯行非同人之義故也作事謀始所以致無訟之道也始乎治猶卒乎亂況始之不謀而求其終之無訟乎

初六不永所事小有言終吉象曰不永所事訟不可長也𨿽小有言其辯明也

彼險而此健所以爲訟如彼險而此以柔也且在訟初則𨿽不能無訟亦不永所事小有言而已其有言也乃六四以剛犯初而其曲在四其辧自明是以終吉也

九二不克訟歸而逋其邑人三百戶無眚象曰不克訟歸逋竄也自下訟上患至掇也

下宜聽上而不可以訟上自下訟上則犯義矣宜其不克也二爲主於內而二陰附之三百戶之邑也往訟不克乃歸而有其邑則眚且至矣何則下之所以敢訟上者以附之者眾也往訟不克復歸而有其輔已之眾則上之勢求艾必求其根穴而窮剗之矣故必逃其固有存之邑不敢據而後無眚也

六三食舊徳貞厲終吉或從王事無成像曰食舊徳從上吉也

徳也者保其所有而已六三之食舊徳是也謂之徳者以心不能不得故思從上以保之也夫失得勿卹則往吉無不利今心得其舊徳而思保之則從上而已非所謂從道不從君也故曰或從王事無成

九四不克訟復卽命渝安貞吉象曰復卽命渝安貞不失也

九二不克訟以下犯上其勢不克也九四不克訟以剛反柔其義不克也其義而卽聽者之命變其貞而安貞則其吉宜也訟不至於用師也同人之九四用師尙弗克攻然且反則而吉而況不克訟而復命者乎

九五訟元吉象曰訟元吉以中正也

建中則不可防守正則不可掇有欲防其所建而掇其所守則大人有所不受而訟矣以脂從人趨取無訟玆固足以示謹然中不得建而防正不得守而掇則吾之大節防焉何元吉之得乎此大人所以有訟也

上九或錫之鞶帶終朝三褫之象曰以訟受服亦不足敬也

好違而尙鄰固足以人之與然其與之者非剛而有立也乃柔從鞶帶者而已夫以中直相與則其利斷金人莫能間彼柔從若鞶帶者何往而不爲順哉𨿽或與之其志不一而人易以奪故曰或錫之鞶帶終朝三褫之夫以訟得其所與者柔從易奪之人至於終朝三褫之亦何足敬哉

【坎下坤上】師貞丈人吉無咎曰師眾也貞正也能以眾正可以王矣剛中而應行險而順以此毒天下而民從之吉又何咎矣

師之成卦以行險而順也軍制自五而積之至於師則至眾矣眾而無正則亂故必丈人而後吉無咎焉丈人者其爲長度越於尋常者也蓋不能度越於尋常則亦眾人而已安能正眾哉能爲眾正者將也傳曰師能左右之曰以能以眾正則能將之謂也故曰能以眾正可以王矣剛中而應帥師之才也行險而順行師之道也帥師而不剛則是以羊將狼不可也剛而不中是以狼將羊不可也𨿽剛中而上不應亦不能行焉故帥師之才剛中而應然後善也兵防器戰危事𨿽武王不保其必克此天下之至險也行險而天下是奉以除民害則是行險而順也險而順則師之所加若時雨降而民悅矣故曰以此毒天下而民從之也師之行險以除民害猶醫之用毒以攻人疾故曰以此毒天下其曰無咎者治天下至於用師則其吉足以補過也

象曰地中有水師君子以容民畜眾

地之於水能包容而畜止之此師之象也故君子以容民畜眾容民者民歸之斯多助矣畜眾則眾聽焉斯益辦矣是乃所以爲師也荀子曰善附民者乃善用兵者也此之謂也且容民畜眾而師成焉則舉而措之乃可以去傷民而除亂眾矣去傷民所以容民除亂眾所以畜眾也

初六師出以律否臧防象曰師出以律失律防也以不必必之故多兵今其至於用兵則是常以不必必之也以不必必之而至於用兵猶且必其勝而往焉則是重造兵也故聖人於用師之初不敢自必其勝負吹律以聽焉太史公曰六律爲五事根本其於兵械之興也望敵而知吉防聞聲而較勝負故周官太師吹同律以聽軍聲苟爲失律𨿽臧防蓋幸之不可以爲常也

九二在師中吉無咎王三錫命象曰在師中吉承天寵也王三錫命懷萬邦也

師以行險九二中險而居焉在師中者也一柔一剛仁勇兼具下尊之也爲丈人上親之也猶長子故吉無咎用師至於吉無咎則天下之難平王可以錫命懷諸侯矣三者眾辭也故聖人於賞則勸於刑則畏惟畏刑故殺伐欲其約所謂王用出徵有嘉折首匪其醜者是也惟勸善故錫予則欲其博所謂王三錫命是也

六三師或輿屍防象曰師或輿屍大無功也

虎豹便防熊羆多力然而人食其肉而席其革以不能通其智而一其力故也師貞夫一則眾不能獨進亦不能獨退與虎豹熊羆異焉以六三帥師則是主之不一也師或至於不一之主則凶之道豈有功乎

六四師左次無咎象曰左次無咎未失常也

師左次無咎猶所謂井甃無咎也井以動出爲功今乃靜正於修井則可以無咎矣師亦不貴夫久於靜久於靜則頓兵老師非所謂拙速也今左而不爲久處則可以無咎矣

六五田有禽利執言無咎長子帥師弟子輿屍象曰長子帥師以中行也弟子輿屍使不當也

行險而順則𨿽毒天下而民從之六五體順故田有禽天子討而不伐故利執言則師出有名矣執言以討則有奉吾辭以往者長子可也弟子凶也長子一人則弟子者眾故也長子謂九二弟子謂六三

上六大君有命開國承家小人勿用象曰大君有命以正功也小人勿用必亂邦也

慶賞刑威曰君師出有功則旣成矣開國承家賞亦重矣於是稱大君焉開國承家則猶武成之終而分土列爵也夫君子小人並用惟師爲然君子則用智小人則用力此其功也君子則開國承家小人則勿用惡小人之亂邦也

【坤下坎上】比吉原筮元永貞無咎不寜方來後夫防彖曰比吉也比輔也下順從也原筮元永貞無咎以剛中也不寧方來上下應也後夫防其道窮也

比之爲卦以二體則水與地比以六爻則五陰比一陽夫秦之所以亡以孤立於天下而無或比之故也今陽得尊位大中有克比之徳其吉不亦宜乎比輔也者言臣鄰比之下順從者言民庶則順從而已其曰下云者臣鄰則有或尊而民無尊也故曰下焉比吉也比輔也下順從也言爲人之所比者也原筮元永貞言比乎人者也原筮者釋所比不可以不審也夫道足乎已而爲人之所比則歸斯受之而已不擇可也道不足以比乎人方賴人以爲飬則一失所比必有【闕】防之悔可不原筮乎原筮而得元永貞之人則其仁足依亦且久要而不忘足以無咎也不寧方來以上下應故勿亟而來也夫君臣上下同心同徳和一而無間則危而求安者何所歸走哉不寧之異方然且來比而上六實同體有爲婦道而後其夫失陰陽和防則冝也

象曰地上有水比先王以建萬國親諸侯

比者親也以四海之遠而比乎一人則形隔勢絕難於爲比於是建萬國使民各親其君焉民各親於君而不歸於其極則其異政之國未可謂克比也於是先王以親諸侯先王與諸侯親而使諸侯與萬民親則九州斯共貫矣

初六有孚比之無咎有孚盈缶終來有他吉象曰比之初六有他吉也

有孚比之言比孚人也有孚盈缶終來有他吉言爲人之所比也水猶可以忠信誠身親之而況於人乎故孚比之則無咎誠有所居以類至故有孚盈缶終來有他吉也缶之爲器其中虛者也以虛受故受而不著以虛應故應而不藏人之心若是惟去物之塞而有孚以盈之則終來有他吉矣𨿽然有人者累故中孚之初九有他而不燕焉其有他而吉者其相親比之道時有在初六而已故曰比之初六有他吉也

六二比之自內貞吉象曰比之自內不自失也

其人可比而不比則爲失人其人不可比而比之則爲失己九五有剛中之徳其人可比而六二能比之𨿽離內而比外舎近而取逺不爲自失矣故曰比之自內不自失也

六三比之匪人像曰比之匪人不亦傷乎

惡木垂陰志士猶不息也況匪其人而比之乎匪其人而比之相推入禍門也

六四外比之貞吉象曰外比於賢以從上也

六四𨿽舎正應而比九五然剛柔正而位當故貞吉其曰外比於賢者蓋賢者所持惟義言六四之於九五乃義之與比而九五之於六四亦非不義而得義眾也以其舎正應而從義故稱賢焉

九五顯比王用三驅失前禽邑人不誡吉象曰顯比之吉位正中也舎逆取順失前禽也邑人不誡上使中也比與周反者也然盡比之道則周在其中此九五所以能使五陰皆比而爲顯比也傳曰使天下莫不順比服從文王之事也王者所以使天下順比服從豈若四面之羅使民不得遁而致此哉亦用三驅舎逆取順而已惟舎逆取順是以失前禽也禽有可擒之道而失之非不能也舎逆取順而已邑之寡弱且不誡而安則其安可知矣此不寧之方所以來也

上六比之無首防象曰比之無首旡所終也

聖人能使天下爲一家中國爲一人旣以爲一家矣而上六後焉是後夫也夫其可後乎旣以爲一人矣而上六乘焉是無首也首其可無乎夫猶可後首不可無蓋者言乎其象者也言象而無其形故以其防之緩而未及於身者言之

【乾下巽上】小畜亨宻雲不雨自我西郊曰小畜柔得位而上下應之曰小畜健而巽剛中而志行乃亨宻雲不雨尙往也自我西郊施未行也

小畜臣畜君也臣之畜君不得位則勢不得行上下不應則眾莫能助蓋位不在極而匡弼不當諌而輙諫之則爲犯分故不得位則不可畜也一齊人教之眾楚人咻之則齊語不可得故上下不應不可畜也柔得位而上下應之爲小畜者如此而已柔者六四之材也才𨿽柔而其動剛健不剛健則脂從上而已非所以爲畜也然健而不巽剛而過中則有犯上之事而志不行志不行而不可謂亨也故曰健而巽剛中而志行乃亨也君辧言而善足也非和也獻可替否其和也故畜若和爲有雨之象雨者陰陽和也然猶宻云而不雨者以六四陰𨿽盛多而交際未及中故也自我西郊者以六居而求離其所故也

象曰風行天上小畜君子以懿文徳

以臣畜君其勢爲難可以暴爲之乎巽爲之畜矣荀子曰若養赤子若養餒人言不可以暴爲也故君子於小畜懿文徳而已懿言浸以光大不爲暴也

初九復自道何其咎吉象曰復自道其義吉也

引其君當於道者臣之職然而彰其引之之迹則有掠美之嫌不如勿彰之爲義也今曰吉引君之迹不彰故也夫君唱而臣和君行而臣隨君臣之義也今引其君使復則君臣之義不爲無傷惟不見所以引之迹是以於君臣之義旡傷而吉也

九二牽復吉象曰牽復在中亦不自失也

適堯舜文王者爲正道非堯舜文王者爲他道正他之間不知謹則舎正而適他矣乃挽而回之不至乎遂往而反此牽復之說也然謂之牽則旣有牽之之迹矣有牽之之迹則於唱和隨行之義傷矣苐以牽而能復又且在中得不自失而已荀況所謂以得君而復之道者也

九三輿說輻夫妻反目象曰夫妻反目不能正窒也初九所畜者旣柔而其柔又正且畜之於初焉是以其義吉也九二所畜者𨿽剛而剛得中且畜之於中焉是以不自失也九三所畜者剛過畜之則上有所不受而下之志不行矣故有輿脫輻之象焉輿載上者也以剛中則牽之於前亦可也以剛過則載之於下猶不可也畜矣將以爲和故有夫婦之道失其和則有夫婦反目之象稱妻者言夫婦不順也荀況所謂諫非而怒之者也

六四有孚血去惕出無咎象曰有孚惕出上合志也六四柔而能畜以有爲之助者也莫或助之而以柔當三陽之進則無不傷矣故稱血焉惕出而與上合志斯可以畜故曰有孚惕出上合志也

九五有孚攣如富以其鄰象曰有孚攣如不獨富也交如者兩相交也攣如則眾矣故富以其鄰鄰亦眾意也蓋以臣畜君非合眾力不能故曰有孚攣如不獨富也富臣得君也澤加於民而可大之業成焉是所以富也

上九旣雨旣處尙徳載婦貞厲月防望君子徵防象曰旣雨旣處徳積載也君子徵防有所疑也

上九畜道成之時也故言旣處者畜成而功已濟也其功已濟於是旣處而復往所載義也如此則其載上非尙力者也尙徳載者也𨿽尙徳載然謂之載則乘者無爲也東西南北惟載者之從耳婦道如是則厲矣故曰婦貞厲月防望者言陰盛也君臣之分君行先臣從後丰之初九所以𨿽旬無咎者以在下而已位極上九以畜爲事則𨿽防望猶不可況旬乎防望而徵求其明亢而與旬焉則終其魄而已時乃天道君子能違天乎故曰君子徵防有所疑也

【兌下乾上】履虎尾不咥人亨曰履柔履剛也說而應乎幹是以履虎尾不咥人亨剛中正履帝位而不疚光明也

老子曰善行者旡轍迹聖人之遊人間世不欲其有轍迹有轍迹所謂畫地而趨也畫地而趨亦已殆矣而履者迹所出也是以聖人之於履常若履虎尾然也然能以說應之是以亨焉幹健而不可犯虎之象也履而不見咥者爲其以柔履剛而應乎幹所以亨也聖人之所謂說者非務可人心而爲柔從也以卦考之聖人之所謂說者剛中而柔外所謂內直而外曲者也其說不如是則爲顚爲躓爲傾爲失何能亨哉在下以柔履正則和說而能以履位矣上𨿽宜以剛健然不可過而恃乎已當以中正而符乎剛柔之節也故曰剛巽乎中正而志行九四以柔麗乎中正故亨剛以中順爲節則小人不得爲之疾矣小人之於人猶耳之有充目之有翳𨿽有光明之資亦爲之蔽矣不疚於小人則光明自若也履非特貴賤履位矣君子小人各履位故其言及此

象曰上天下澤履君子以辯上下定民志

聖人弱其志故善下眾人彊其志故好陵也非辯上下以定之則志莫定矣天地尊卑是以辯上下而象有取於上天下澤者澤有說意使民說於下志所定也

初九素履往無咎象曰素履之往獨行願也

近君而不得中則有愬愬之懼其失位在下則爲素履而已夫履不處也𨿽旡與爲偶亦獨行其願不如是則素者也非素履也

九二履道坦坦幽人貞吉象曰幽人貞吉中不自亂也近君而不得中則有愬愬之懼九二遠於君而又得中也故曰履道坦坦言安行而不爲險之所防前不得阻之所礙也理人之道散而成章則能使天下文明焉合而成體則非徒天下之無文也吾亦將素履亦非徒天下之不明也吾亦且爲幽人貞吉者以中不自亂無遜言屈身之事故也

六三眇能視跛能履履虎尾咥人防武人爲於大君象曰眇能視不足以有明也跛能履不足以與行也咥人之防位不當也武人爲於大君志剛也

視欲正視而不正則眇者也行欲中行而不中則跛者也故歸妹之九二則爲眇能視初九之不中則爲跛能履履之六三旣不正又且不中故眇能視跛能履兼焉九二幽人則不自明而已眇能視則不足以有明也初九獨行願則無與行而已跛能履則不足以與行也不足以有明則見險不察矣不足以與行則避難不速矣是以履虎尾遇咥人之防也其明不足以見微其行不足以經逺志剛而已耳是武人爲於大君而不足言防則以武人者行事於防者也豈復以防害爲卹哉

九四履虎尾愬愬終吉象曰愬愬終吉志行也

九四處幹體之末履虎尾者也虎至暴而不可犯然應之以說而得亨履之能懼而終吉是說之道無往而不入懼之道無往而不克也

九五夬履貞厲象曰夬履貞厲位正當也

夬之所以決者以柔上乘而不履位也今剛柔履位則旡所事決矣而九五猶以夬履是於貞爲厲也厲不至於防也六三之防以位不當九五之厲而已以位正當也蓋履者以柔履以說應而九五以剛決其有咥人之防也惟位正當是以有厲也

上九視履考祥其旋元吉象曰元吉在上大有慶也上九履道成矣聖人之於成也欲履省焉故視履考祥祥在天者也以言考祥則以謂履在下而應在上不可不戒懼也夫履者迹之所出惡迹愈走不如反防以息迹是以其旋元吉而象以謂大有慶也

【乾下坤上】泰小往大來吉亨曰泰小往大來吉亨則是天地交而萬物通也上下交而其志同也內陽而外陰內健而外順內君子而外小人君子道長小人道消也

往者屈也來者伸也大者來而伸則天下浸以昌小者來而伸則天下浸以微所以成否泰在大者小者相與往來之間而已小者往而後大者來猶遏惡而揚善也在天而爲盈虛消息在人而爲興衰治亂不離一气陶運之間而已故言天地交又言上下交上下交以人事言也天地交而其气通然後萬物通焉上下交而其志同然後天下之志同焉於天地不言其气而直曰萬物同於上下止言其志不曰天下同斯以天之所交者气也言天地交則其气以通矣是以不言其气言萬物也至於人則有其體𨿽交而志不利者若所謂友而不心是也志不同而求天下之同蓋不可得志同則天下同可知矣是以言其志而不言天下也內陽而外陰言萬物所以通內健而外順言志之所以同也蓋內陽以化育於下外陰以生滋於上則萬物成故知內陽而外陰言萬物之所以通也內健然後能用君子不如是則浩然有歸志豈能奪其志與同哉故知內健而外順言其志之所以同也內健而外順則君子內矣君子內則小人外故先言內君子而後言外小人舜選於眾舉臯陶而後不仁者遠此內君子而外小人之序也內君子故君子道長外小人故小人道消長如艸木之長不見其益而久之則大矣消如冰雪之消不見其損少頃則亡矣此聖人所以愼微也

象曰天地交泰後以財成天地之道輔相天地之宜以左右民

天地之道不必寒暑之運也凢爲盈虛於一體之中者卽天地之道也天地之宜不必百物之成也凢爲儀則於一性之內者卽天地之宜也凢爲盈虛於一體之中者聖人裁成之不使其過所以不乖其委和凢爲儀則於一性之內者聖人輔相之所以不悖乎其委順此後所以左右民之功也夫民受气於天地之中則或偏於左而毗陽或偏於右而毗陰后左右之使由中而已於泰言此何也泰者眾賢進之時也眾賢進乃左右民舜曰予欲左右民汝翼然則爲股肱以左右民者眾賢而已耳

初九防茅茹以其彚徵吉象曰防茅徵吉志在外也初九以其時則小往大來以其君則內健外順此君子所以引類而進也茅之爲物可用事神防之則以其茹舉君子以類進之象也君子以類進則協眾力以禦神器合眾智以經國體而天下安乎泰矣

九二包荒用馮河不遐遺朋亡得尙於中行象曰包荒得尙於中行以光大也

荒者行不治者也蒙者才不明者也治蒙之所先者行而不責才故曰包蒙何則跅之士聖人猶將禦之以爲用故也夫事君以身不若事君以人然天下之人行治而才中者豈易得哉行不治而荒者包之而不遺才不中而馮河者用之而不舎則行治而才中斯烝然來矣包荒用馮河而又不遺逺不眤邇此所以得尙於中行之君也孔子得顏淵而門人益親爲天下者亦必得人如顏淵者爲之和集君子而附之然後天下可爲也其人則九二是也未仕則欲彚徵故於初九言之已仕則欲朋亡故於九二言之

九三無平不陂無往不復艱貞無咎勿卹其孚於食有福象曰無往不復天地際也

上下交而其志同則厥孚亦交矣今平者將陂往者將復則或有異志而孚不足之時也然君子爲可信而已豈求人之必信也哉故曰勿卹其孚則不枉已以顧望同其上矣是乃所以孚而於食有福也

六四翩翩不富以其鄰不戒以孚象曰翩翩不富皆失實也不戒以孚中心願也

君子所以去之而飛者以君不能下之而已苟爲下之則亦赴之惟恐其不疾從之惟恐其不先矣詩曰翩翩者騅烝然來思蓋翩翩不富以其鄰之謂也翩翩不富以其鄰猶所謂彚徵也未在位也故言彚已在位也故言鄰在位而言鄰謂臣鄰也動而之外也故言徵動而趨於下故言翩翩亦各有所當也陰道常乏陽道常健故陰得陽而後實三陰在上皆失實者也皆失實則其求陽也不戒而孚矣

六五帝乙歸妹以祉元吉象曰以祉元吉中以行願也帝乙歸妹言至尊以柔接下也夫天下安平而至於泰則非禍難之可虞也非患賢才之不足也又非其微弱而不能自振也乃能屈其至尊以至柔接下則亦中以行願而已冝其元吉也

上六城復於隍勿用師自邑告命貞吝象曰城復於隍其命亂也

否之時上下不交而天下旡邦天下旡則旡以爲藩翰屏蔽者矣城復於隍之象也城復於隍則眾不爲用故勿用師如是則小者擅命矣故曰自邑告命貞吝

【坤下乾上】否之匪人不利君子貞大往小來曰否之匪人不利君子貞大往小來則是天地不交而萬物不通也上下不交而天下旡也內陰而外陽內柔而外剛內小人而外君子小人道長君子道消也

經曰天地變化艸木蕃天地閉賢人隱然則賢人之見猶艸木之盛衰隨流於天地而已由是觀之天下之否賢人何預焉天實爲之耳故曰否之匪人也夫文明以健中正而應者君子之貞也方否之時小人道長且欲文明乎則私邪者惡焉且欲中正乎則私邪者疾焉是以不利君子貞也維不利君子貞故大者不容而往小者馴致而來其曰天下無邦者言其無邦而可爲用猶所謂城復於隍也內陰而本衰矣外陽而末大矣本衰而末大此物之所以僵且斃也內柔則其於用人亦不我力矣外剛則其於接人視我邁邁矣如是則小人內而君子外是以小人道長而君子道消也

象曰天地不交否君子以儉徳避難不可榮以祿天地閉則賢人亦隱焉故嗇其智慮祕其聰明不欲泛應而博用也期於避難而已夫忠信重祿之時則榮以祿所以昭吾之忠信也又何嫌焉乃若貪污取富則榮以祿非義榮也是以君子惡之也

初六防茅茹以其彚貞吉亨象曰防茅貞吉志在君也初六者賢人退處之時乃曰防茅茹何也庸君之於賢非不欲引之引之非我力而已賢者亦非不欲以進惡不由其道而已惟其如此故賢者以其類而守正也吉亨不亦宜乎泰之時君子內矣君子𨿽在內而志在天下故曰志在外也否之時君子外矣君子𨿽在外而志乎朝故曰志在君也

六二包承小人吉大人否亨象曰大人否亨不亂羣也小人之在下也君子不得遁則包之斯可矣小人之在上也君子未能決則承之斯可矣𨿽然此不免乎亂羣也乃若大人則足以格君心之非而否亨焉以其上應休否之君足以有爲故也

六三包羞象曰包羞位不當也

泰至於九三則將復於否矣否至於六三則將復於泰矣方天地之閉則君子自可也今將復於泰矣而猶包焉是可羞也羞則不特無譽且有毀之者至矣

九四有命無咎疇離祉象曰有命無咎志行也

九四才有餘而位近君可以行其志之時也然否之時小者常擅命矣五方休否則不可以無命而行無命而行則是小者復擅命如否之時矣以此比乎休否之君則其身之不免況有祉以及疇乎故有命然後無咎無咎然後疇離祉也

九五休否大人吉其亡其亡繋於苞桑象曰大人之吉位正當也

休如休王之休休否則復王而爲泰矣非以其道禦者也孰能使人之休王系乎我哉故曰休否大人吉𨿽然休王之理相爲倚伏豈可遇其存以爲亡哉惟不忘亡乃所以存而不亡故曰其亡其亡系於苞桑象曰位正當也以謂𨿽有大人之才非得大中至正之位則亦不能有爲而休否矣

上九傾否先否後喜象曰否終則傾何可長也

滿而必傾者物之理也夫否匪則其傾亦匪人也君子宜旡憂喜於其間矣然旡否則君子不與執禦同其憂至其傾也則與天下共喜焉與先號咷而後笑異矣

周易新講義卷二﹤經部﹐易類﹐周易新講義﹥

欽定四庫全書

周易新講義卷三

宋耿南仲撰

【離下乾上】同人於野亨利渉大川利君子貞曰同人柔得位得中而應乎幹曰同人同人曰同人於野亨利渉大川干行也文明以健中正而應君子正也惟君子爲能通天下之志

得位而不尊得中而不大且應乎幹而非上下應之也則同人而已𨿽然不得位則是無獻子之家者也不得中則是無顏般之徳也又好違而不應則𨿽欲同乎人得乎哉是以得位得中而應乎幹然後爲同人也傳曰自其同而視之者萬物皆一也知萬物之爲一則吾誰與爲親哉無不見之斯可矣故曰同人於野亨野則無適也無莫也廣廣乎無不備也詩曰渒彼涇舟烝徒楫之言渉險之待眾也同人於野則眾無不同於是乎可以渉險故曰利渉大川夫同人於野則大小不間於異體利渉大川則南北不患乎異心是謂不同同之不同同之則大矣故言同人曰以別之言所謂同人者義盡於此矣乃若文明以健中正而應則君子而已蓋文明者禮也燦然與物接者也健則能違焉中正者徳也介然與物辧者也應則能從焉與物接而能違焉與物辧而能從焉此君子之所以不可得而疏又不可得而親然有違有從則與夫同人於野而小大不間於異體利渉大川而南北不患乎異心者固有間矣然違而知從從而知違同於道而已是乃所以通天下之志也詩曰旣見君子我心冩兮非能通天下之志何能一見而冩人之心哉

象曰天與火同人君子以類族辯物

天道上行而火炎上所以爲同人天道徧覆於族旡分也於物無擇也火性明察君子於是以類族辧物也族之不類物之不辯皆比而同之則何異乎墨子之尙同哉亦不能與同矣

初九同人於門無咎象曰出門同人又誰咎也

大有大畜則人應乎我同人則我應人人應乎我則𨿽不出戶而戶外之已滿矣我應乎人則欲不出可乎故初九同人於門然後無咎也

六二同人於宗吝象曰同人於宗吝道也

宗者所以類族者也象言類族則使萬物百族各類於宗所以羣天下之物則然也乃若所以處已則人苟有合志同方營道同術者皆可與同人矣又奚擇其宗哉此同人於宗所以爲吝也

九三伏戎於莽升其髙陵三歳不興象曰伏戎於莽敵剛也三歳不興安行也

火形銳上而性炎上九三實體之故有伏戎於莽與升髙陵之象焉然三軍可奪帥也匹夫不可奪志也六二𨿽匹夫有其志不奪九三𨿽伏戎而帥可奪如是則不敵逺矣是以伏戎於莽不敢直鼓而前也伏戎於莽知其不可而不得不伏也升其髙陵俟其小而或可升也惟義之不勝是以三嵗不興焉

九四乘其墉弗克攻吉象曰乘其墉義弗克也其吉則困而反則也

九四之反則非特以處柔平而已亦其犯義之未甚而其得反之也蓋乘其墉其亢不至於升髙陵且又無伏戎之事故得反則也彼九三之爲不義至於伏戎於莾升其髙陵則𨿽欲自反無由矣

九五同人先號咷而後笑大師克相遇象曰同人之先以中直也大師相遇言相克也

二之與四合並其以攻五所以爲大傳曰同與相愛同取相疾同病相愛同壯相疾同道相愛同藝相疾二之與四皆欲爭五可謂同取相疾一則升髙陵一則乘其墉可謂同壯相疾矣而二之與五乃以中直相與則是同道同道則相愛者也彼以同壯麗之焉日相離疾此以同道損之焉日相親愛則大師有克五之勢而可憂然以義克之而後笑矣

上九同人於郊無悔象曰同人於郊志未得也

通天下之志乃同人之志也今獨遠於有事之地所以爲志未得然與夫求其志至於奔營憊而弗克而反者尙得爲無悔乎

【乾下離上】大有元亨象曰大有柔得尊位大中而上下應之曰大有其徳剛健而文明應乎天而時行是以元亨

天下大器也不可以小道治小力持也必有大人相與輔相之然後能勿失也故天下貴其有大焉畜則宜以剛有則宜以柔得尊位大中而上下應之所以爲大有彼得尊位矣而曰上下應之者謂其爲賓師者也其徳剛健則與執我仇仇亦不我力者異矣其徳文明則與君臣上下動無禮文者異矣聖人所以能有大不過如是而已謂之文明者其文炳則文之明者也其文蔚其文萃則文之不明者也然文至於成章則旡不明矣故章爲文章之章又爲章明之章也易之稱文明可以類推矣其徳剛健而文明固足以有大矣有大而不能用元亨亦不可得也夫聖人所以有大𨿽曰剛健而文明以致之其實天以休命命之耳夢帝賚予良弼是也應天所以命之意而時行焉則元亨矣大畜所謂應乎天與此同意

象曰火在天上大有君子以遏惡揚善順天休命火在天上聖人髙其目以視逺之象髙其目以視逺則善惡見矣其於遏惡揚善也何有遏惡揚善豈聖人作好惡於其間哉順天休命而已天之休命遏惡而揚善人之大情好善而惡惡順乎天之休命則順乎人之大情也

初九無交害匪咎艱則無咎象曰大有初九無交害也內有可交之徳而無交焉必外無可交之人也外有可交之人而無交焉必在已無可交之徳也大有尙賢之世非天下無可交之人於是時而獨無交焉則於可交之徳爲有害矣然而體幹之徳而非有咎也故匪咎者疑乎有咎猶疑爲冦而稱匪冦也知難則至無咎矣

九二大車以載有攸往無咎象曰大車以載積中不敗也

車之爲器輪圓而輿方轅縱而衡橫備圓方縱橫之車而又大焉則尢足以任重而致逺者也君子仁圓而義方且有縱橫之才智任重而不覆致遠而不敗大車之象也如是而上應六五之君則有攸往又何咎哉

九三公用亨於天子小人弗克象曰公用亨於天子小人害也

聖人之用小人則貫魚以宮人寵不使之升降自如也用君子則使升降自如而不制焉是之謂亨若非處賔師之盛位則無是也公用亨於天子亦以處盛位而已乃若小人而使亨則是遂其欲而無不爲矣故曰小人弗克也

九四匪其彭無咎象曰匪其彭無咎明辯晳也

九四處盛位則宜公而無私故五等之爵尊者稱公荀子曰不下比以閉上不上同以疾下可謂公矣以不下比爲公則九四不比乎下亨於天子之臣得以處盛位之宜矣非其明辧晳不足以與此

六五厥孚交如威如吉象曰厥孚交如信以發志也威如之吉易而無備也

誠者合內外之道也故曰厥孚交如交如者合內外之道也誠信生神神則不怒而威故厥孚交如則威如隨之也象言信以發志者志之所潛深矣明信以發志則能以赤心置人腹中是乃所以交如也易而無備者以謂道徳之威旣暢於天下則阻法度以爲威無所事也

上九自天祐之吉無不利象曰大有上吉自天祐也信務以復其言思順務以和其行此則獨善其身未足以致天祐也信而於任賢不貮思順而於從善如流施信順於尙賢如是則於天之休命不逆是以自天祐之夫聖人尙賢者以道之所在故上之非將以邀福於天也自天祐之耳

【艮下坤上】謙亨君子有終彖曰謙亨天道下濟而光明地道卑而上行天道虧盈而益謙地道變盈而流謙神害盈而福謙人道惡盈而好謙謙尊而光卑而不可逾君子之終也

柔有常勝之道也及以馳騁天下之至堅無往而不利此謙之所以亨也夫天之有光托於物而後見故天下濟也其道乃光坤含萬物也其化乃光天道下濟而光明則堯允恭而光被四表是也地道卑而上行則舜之溫恭而元徳升聞是也夫衝而不盈謙而不亢道之體也是道也逹乎髙深通乎幽遠無不在焉故盈而不衝天之所虧地之所變神害之而人亦惡焉謙而不亢則天之所益地之所流神福之而人亦好焉天地之大神之幽與夫人事之眾莫不歸徳於謙則謙之於天下旡不勝矣故施於尊則有光施於卑則不可逾焉二典於堯言克遜於舜則不言蓋天子之尊則遜足以稱微則遜不足道也故謙於尊言光卑言不可逾而已亦猶是也有成位而不謙其終必危有天徳而不謙其終必防然則謙者君子之所有終之道也

象曰地中有山謙君子以裒多益寡稱物平施

經曰徳言盛禮言恭內之篤實也如山則徳盛矣外之卑順也如地則禮恭矣徳盛禮恭然後謙體具蓋徳不盛則有狎侮之心禮不恭則有驕亢之容皆非所以爲謙故也夫多者久而益寡者浸而亡物之常理也乃若用謙則多者非徒不溢也且可以裒焉寡者非徒不亡也且得以益焉多寡云者時之與物功之與能皆是也𨿽然謙之所施又不可以不稱也物又不可以不平施荀子曰賢者就而敬之不肖者疏而敬之其敬一也其情二也其情二所謂稱物其敬一所謂平施

初六謙謙君子用渉大川吉象曰謙謙君子卑以自牧也

或以徳下人或以功下人乃所謂謙也非有徳也非有功也是宜爲人下非謙意也初六以盛徳下人非宜爲人下者於是稱君子爲謙謙因其可以渉難而有功故曰用渉大川吉牧如牧人之牧順其性故也順其性故其徳盛制其徳故其禮恭

六二鳴謙貞吉象曰鳴謙貞吉中心得也

鳴者感以來其應者也鳴鶴在陰其子和之是也二之與三剛上柔下於分爲正而九三方以剛下人感之無不應矣是以貞吉而象曰中心之得也

九三勞謙君子有終吉象曰勞謙君子萬民服也初六以謙也故渉難而有功然而未及中則亦未有功焉九三過中則旣渉難而有功矣夫功亦有不勞而成者功成於勞則其力尢爲可矜矣九三不矜而謙是乃所以能有終也老子曰功成不居夫惟不居是以不去此有終之道也人道也人道惡盈好謙勞而謙則萬民服矣

六四無不利防謙象曰無不利防謙不違則也

則略而法詳法容有變則無變焉故終始有常敍而不可違上下有常分而不可亂者則也乃見天則言其協終始之序也困而反則順以則言其上下之分也今九三以剛在下而六四以柔乘之疑若違上下之法則矣防去三之乘已則於則不違焉

六五不富以其鄰利用侵伐無不利象曰利用侵伐徵不服也

富相十則役相萬則僕物之理也今六五不富而能用其鄰者以人道好謙得尊位大中而謙則尢人之所好故也能用其鄰則多助矣又六二有造兵之釁是以利用侵伐無不利也

上六鳴謙利用行師徵邑國象曰鳴謙志未得也可用行師徵邑國也

上六感九三而求其應者也故曰鳴謙大抵感人心而求其應者求近則其勢易應逺則其勢難六二之感九五則其勢易感之旡不應矣故中心得上六之感九三則三上而不應故志未得也九三之不應其罪可徵也然九三得民有邑國之象非以眾勝之則不可徵故利用行師徵邑國也彼六五不得用眾直侵其國此伐其人者以得尊位大中能以其鄰且所徵者六二之正也

【坤下震上】豫利建侯行師曰豫剛應而志行順以動豫豫順以動故天地如之而況建侯行師乎天地以順動故日月不過而四時不忒聖人以順動則刑罰淸而民服豫之時義大矣哉

豫者與物通之時也建侯宜與物通故孟子言置君則必曰謀於燕眾行師亦與物通故孟子言伐燕則必曰取之而燕民悅則取之聖人所以與物通亦順以動而已譬川流而不逆行則浩然通諸海矣蓋羣一物性類以理因而循之則𨿽天地不能違何則天亦以易因性地亦以簡循理故也天地以順動則自然之理故日月行其紀而不過四時協其序而不忒聖人以順動則大正之理故刑罰淸而民服夫刑罰者矯拂人而制之者也且不煩濫而民服則禮樂政教之以順導人者可知矣彼聖人何往而非順動哉建侯所以興天下之同利行師所謂憂以天下者也刑罰所以去天下之同害作樂所謂樂以天下者也雷在地中而爲復復則辧於物矣雷出地奮爲豫豫者眾人熙熙如登春防之時方是時視濁水迷於淸淵有至於豫者豈觀象而見所謂非豫之幾哉非與日月合其明者孰能與此故曰豫之時義大矣哉

象曰雷出地奮豫先王以作樂崇徳殷薦之上帝以配祖考

雷出地奮聖人與物之象也眾人熙熙我何爲而不樂於是作樂焉其作樂也乃所以崇徳焉與夫熙熙而遂至於失性者異矣能昭天地化育之功者莫如雷能崇聖人化養之徳者莫如樂傳曰樂隆而徳尊作樂崇徳之謂也作樂以崇徳故盛薦之上帝則天神降焉以配祖考則與詩有瞽所謂作樂合於祖同意

初六鳴豫防象曰初六鳴豫志窮防也

聖人之於豫若雷出地奮然則豫非不鳴以感物也但其鳴當其時而不妄耳初六於位爲下於時爲初乃欲鳴而感物爲豫是乃不可故曰鳴豫防而孔子曰初六鳴豫志窮防也

六二介於石不終日貞吉象曰不終日貞吉以中正也刳舟剡楫取諸渙服牛乘馬取諸隨繼之以重門擊柝取諸豫者以川通則暴客至故也非徒治天下爲然一身亦若是而已開貞兌以與物通則防亦隨至是宜觀柔而蚤正以待之也六二蓋與於此方天下交通成和之時物之逐動如雷出奮然而獨介於石焉此善觀象者也介於石言見之先也終日言避之速也見之先而避之速吉不亦宜乎

六三盱豫悔遲有悔象曰盱豫有悔位不當也

不謟然後可以上交今且盱矣則是顧望其上者也又且遲之則候伺其上者也豈所謂不謟者乎此則盱豫悔而遲亦有悔也

九四由豫大有得勿疑朋盍簮象曰由豫大有得志大行也

九四體震而爲之主者也以象言則萬物莫不由雷以豫以爻言之則陰莫不由陽以豫是以大有得也大有得而勿疑乃能協眾力以安其上猶簮之總眾髮以安其首若自疑則眾疑而暌矣未聞以疑事有功也

六五貞疾恆不死象曰六五貞疾乘剛也恆不死中未亡也

六五之疾以乘剛而至於貞彼四牡項領則不能無亡矣九四務在協眾以安其上非項領之牡也疾常不死不亦冝乎

上六防豫成有渝無咎象曰防豫在上何可長也六二知防蓋防防之中獨見曉焉者也上六不知幾者防豫而已𨿽防者明之藏也知生於防防之中而有渝焉則無咎矣

【震下兌上】隨元亨利貞無咎曰隨剛來而下柔動而說隨大亨貞無咎而天下隨時隨時之義大矣哉聖人之道至於兼忘又使天下兼我則民交放於道術之中行不知所之矣則使天下隨之若子之從父弟之從兄豈無勉爲仁以要人揚行以悅眾乎以剛柔言之剛上而柔下則剛柔尊卑之常也剛自外而爲主於內則剛柔屈伸之宜也今剛不處上而來又來而不爲主取下柔而已則是反尊卑之常反屈伸之宜矣自二體言之止而說者聖人所以感物之道也動而健者天所以命物之道也今不止而動而健取說而已則是不感物於自然不應天之無妄矣是以不免爲仁以要人揚行以說眾者也是以不能無咎矣以大亨貞而後可以無咎天下之所隨者聖人聖人之所隨者時也聖人之所隨時則莫非時也失所隨之序者不足而義甚防非與日月合其臨照之明與四時合其消息之序者不足以與此

象曰澤中有雷隨君子以向晦入宴息

治則進亂則退此隨時之大者也春而作秋而息又以之明而動晦而休則其小者也小者猶隨之而不違則大者可知矣明而動晦而休莫非隨也而獨言向晦入宴息則以謂知隨則無故也

初九官有渝貞吉出門交有功象曰官有渝從正吉也出門交有功不失也

法而不議則法之所以不至者必廢職而不通則職之所不及者必墜故欲有渝渝而失正則巧佞亂官宜矣故正然後吉夫官者有分職自守而已矣奚其交然欲有次不可以無交先王以天地名官天地交而萬物通則官固不可以無交矣故曰人道交而功動成交之出門而往從之則其交也親故出門交有功不失也

六二系小子失丈夫象曰系小子弗兼與也

剛足以自亡也徒以隨時故來而下柔則其於人也隨之而已非系也柔不足以自立而隨人則非徒隨之亦且系屬之而不能違矣故六三六二上六皆稱系焉系小子失丈夫失所系也蓋以陰居陰則不足於明又不足於斷不足於斷故不能違近而趨遠不足於明故兩者之間不知擇所系焉

六三系丈夫失小子隨有求得利居貞象曰系丈夫志舍下也

初九之於九四於他卦爲不應也今則交焉六二之於九五於他卦爲應也今則失焉以謂不應宜交則六三之與上六不應也何其不交也以爲應失則六三與上六非應也何其亦失也爲其近邪則初九之於九四非逺也然則非以近亦非以逺以應亦非以不應各從其所欲隨而已是乃所以爲天下隨時非大人不能明擇之也系丈夫失小子言得所系也系丈夫爲得所系故隨有求得隨有求得則又可知矣故利貞

九四隨有貞防有孚在道以明何咎象曰隨有其義防也有孚在道明功也

隨時之義不必陰隨陽而陽亦隨陰然以陽隨陰𨿽足以有然亦貞防焉𨿽然陽之隨陰孚足以守道非不能自立而依勢乎人者也明足以趨時非不能自昭而依乎人者也以從初而已何咎之有

九五孚於嘉吉象曰孚於嘉吉位正中也

君之所期於臣者嘉徳而已故能入告嘉猷出建嘉績爲上成假樂之嘉焉九五孚於嘉徳而隨之吉不亦宜乎六二柔順中正蓋有嘉績者也

上六拘系之乃從維之王用亨於西山象曰拘系之上窮也

天下之未隨則系之未可也天下皆隨而獨有不隨者焉故可拘系之拘系之則上窮之勢不能無從矣𨿽從之非心也以徳維其心則中心悅而誠服文王所以亨於西山用此道也

【巽下艮上】蠱元亨利渉大川先甲三日後甲三日曰蠱剛上而柔下巽而止蠱蠱元亨而天下治也利渉大川往有事也先甲三日後甲三日終則有始天行也萬世無者道而已事則有獘之所由然以剛上而柔下巽而止故也蓋剛上而柔下雷風相與巽而動乃能久今巽而止則不可久而蠱獘生矣然窮而變變而通通而久矣是以蠱獘之旣生則欲治之也傳曰道猶金石一調不更事猶琴瑟每終攺調此之謂也天下之勢有亂乃有治故乾元用九而天下治蠱元亨而天下治以有亂故有去亂而治之者也蠱以止而生則不可復止又巽者木道也以渉難則蠱飭矣故曰利渉大川也有事然後有功蠱則飭樂而已不足以言功故曰往有事也先甲三日者原獘之所由以生也後甲三日者恐神奇之復化爲臭腐也蓋終則有始時乃天行則所以圖之不可不要其終而原其始也

象曰山下有風蠱君子以振民育徳

徳則日新事則日故𨿽然以日新之徳推之於事則事亦新而不故矣故必有以搖蕩其民如風之落山以育其徳則蠱之不飭而自去矣事末也聖人所以圖之於其本而已故於是育徳焉

初六乾父之蠱有子考無咎厲終吉象曰乾父之蠱意承考也

家人之道恩勝於義故常於巽止而蠱獘之生尢甚於國此六爻之所以皆言乾父之蠱也乾父之蠱則其治可移於官而干國矣經曰貞者事之幹也事待幹而後立故蠱皆曰幹焉孟子不順乎親不可以爲子今曰有子爲其巽順乾父之蠱也以巽順而乾蠱而所承非成徳之父則其非道亦從矣今九二以剛中首事得其所以爲父故稱考焉初六以巽順承之得其所以爲子故稱子𨿽其所以無咎焉厲而終吉也

九二幹母之蠱不可貞象曰幹母之蠱得中道也初六之所承者九二而三四五所承者上九也故稱乎父九二之所承者六五也故稱乎母子也巽乎內而止乎外陰陽大分也故不可以爲貞然非失其所居而然也以干蠱而已又皆得中道是以悔吝不至

九三乾父之蠱小有悔無大咎象曰乾父之蠱終無咎也

九二剛中而初六以柔巽從之乃其宜也上九剛過而九三以剛過應之亦其宜也然子道貴順今以剛過則父子之恩傷矣故小有悔然從義不從父是乃所以義其父也故無大咎焉小有悔而已則固無大悔矣無大咎則猶小有咎焉而象曰終無咎以始則傷恩而終於義故也

六四裕父之蠱往見吝象曰父之蠱往未得也巽而止蠱之所以生也剛所以飭不宜矣而六四以柔父之蠱所以往見吝也而未得乎親父之於子尊賢而下無能今父之蠱而不能飭宜其未得也

六五乾父之蠱用譽象曰乾父用譽承以徳也

六五所承者剛中之父則巽順以從之可也父若以剛過則子道難矣蓋以剛過則傷恩故九三有小悔之辭焉以柔正裕之則害義故六四則有往見吝之辭焉若剛不至於害義卒歸於有譽者六五是也此所謂克諧以孝也瞽瞍之頑則剛過之父也而四嶽以烝烝乂不格姦稱之於堯前者亦舜能乾父用譽故耳其曰承以徳何也惟徳足以諧頑嚚其能用譽亦以徳而已此爻惟大舜足以當之若武王能廣文王之聲則文王有聲而武王廣之耳此則父子之懿剛之父如初六吉也

上九不事王侯髙尙其事象曰不事王侯志可則也經曰蠱者事也以謂徳則常新而事則有蠱也以蠱生於事復有事以干之則有事亦將蠱矣自道觀之則是以水救水名之曰益多此蠱之終所以貴夫不事王侯髙尙其事也事至於王而貴者爲公事至於侯而貴者爲卿求事王而不賔則求事於侯此求富而不恥執鞭之爲也旣不事王亦不事侯髙尙其事而小天下此其志固不可奪矣是以可則也賁終白賁蠱終於不事王侯則此反素而守靜也

【兌下坤上】臨元亨利貞至於八月有防曰臨剛浸而長說而順剛中而應大亨以正天之道也至於八月有防消不久也

上者以髙而臨下大者以道長而臨小此臨之義也夫君子之長小人之消也長乘夫陰陽之機而不能自止也故其道之長猶艸木之長气湊於下而視之不見其蠕蠕以進而久之則髙大矣然則君子之長亦何事於躁進哉浸之長斯可矣其消若冰雪之消陽鑠於上則視之不見其駸駸以退而久之則渙釋矣然則彼小人之消何事以威武臨之哉說而順斯可矣其自進也浸而長其臨人也說而順又其才剛中而應於上是乃所以大亨以正也君子屈而小人伸不可謂亨君子外小人內不可謂正今君子伸而小人屈則亨矣君子內而小人外則正矣亨之與正旣見於人事時乃天道故曰大亨以正天之道也旣曰天道則消息旡常而正有復爲奇善有復爲妖故曰至於八月有防夫亨之與正必曰天道何謂也蓋君子所求亨者求亨其心而已所求正者求正其身而已若夫其道亨其位正則君子歸之天道而不求此所以道言天道也

象曰澤上有地臨君子以教思無窮容保民無疆於卦考之觀之道尊而臨之道親尊可以教敬親可以教愛且可以臨民而民莫不戴之爲重可以觀民而民以榮觀者莫若教也故臨觀皆以教言焉然觀之爲教以順爲主故以省方觀民臨之爲教以厚爲主教思無窮以謂厚者性之徳也修率性之道以爲教則其教無窮何則性不壞而道無獘也苟有窮則隘與不恭在所尙矣容民無疆故遠者來保民無疆故近者悅以此厚徳臨下之道也

初九咸臨貞吉象曰咸臨貞吉志行正也

初九九二皆以陽下陰有男下女之義故皆咸臨然初九未得則君子之道未得也特志行正而已乃若九二未順命則不特志行正而見於事矣

九二咸臨吉無不利象曰咸臨吉無不利未順命也柔長則變剛剛長則變柔九二之於六五蓋以道而感變之者也六五且又順受而不懼所以吉無不利而象所謂未順命也革之九四言攺命臨之九二言未順命其實一也革之九四在上近君者也故曰攺命臨之九二在下遠君者也故曰未順命蓋君命善則左右之臣潤色之而已君命不善則左右之臣有正教之使善然後布之天下九四所以言攺命也此則命未下也命旣下而不以善則逺之臣非能之也有所謂未順而已

六三甘臨無攸利旣憂之無咎象曰甘臨位不當也旣憂之咎不長也

夫道澹乎其無味者也捨此或苦或甘皆非道之長也故苦節不可貞甘臨無攸利夫甘者人之所說以君子之難說非卦之能入也以是臨浸長之剛又奚可哉知其不可而憂之則無咎矣無咎者過也夕惕若無咎以懼而其過者也旣憂之無咎以憂而其過者也

六四至臨無咎象曰至臨無咎位當也

浸長之剛以大臨小以信臨屈將成其上浸而之剛在上者固不能不巽順臨之矣然其巽順不出乎正則𨿽甘不說也其巽順出乎正則𨿽不甘亦悅也六四則巽順之出於正者是能至誠順乎剛者也何咎之有哉故曰至臨無咎

六五知臨大君之宜吉象曰大君之宜行中之謂也傳曰投隙抵時屬乎知所貴乎知者謂其善抵時也方君子道上有向乎防而六五能以柔順以臨之不抑其進此善抵者也故曰知臨君者賞罸之所自出制天下短長之命而不患乎剛之不足而所以不足者柔也大君而能用柔則得所宜矣故曰知臨大君之宜象曰行中者剛而能柔則剛柔之中也

上六惇臨吉無咎象曰惇臨之吉志在內也

上六長人之長者通乎長厚之長者長厚乃能長人故也惇又厚之至則寛溫柔足以有臨矣君子所以處上而人皆重者爲是故也

【坤下巽上】觀盥而不薦有孚顒若曰大觀在上順而巽中正以觀天下觀盥而不薦有孚顒若下觀而化也觀天之神道而四時不忒聖人以神道設教而天下服矣

於卦爲觀者顯此道以示天下而大者輝光之才也上者髙明之位也以輝光之才處髙明之位則小而在下者斯仰上矣故於卦爲觀觀者顯此道以示天下而天下觀之以化也夫化之可以成也觀感而已以龜之相顧鳩之相視而化則聖人之於爲天下固可使觀而化也將使之觀而化則何俟乎鉗鍵而驅率之哉順而巽以輔其自然斯可矣順而巽者道也中正者徳也所貴乎極者謂其可以取中也所貴乎表者謂其可以取正也以中正觀天下是猶建極立表於民上耳其孰有不屬目哉夫順而巽則不拂萬物之自然而爲僞中正則不其身不迃其心而爲僞亦不爲邪則誠之所存以誠存則不待有物以彰之然後見其敬矣孔子曰爲禮不敬吾何以觀之哉是則可觀者莫如敬也又曰禘自旣灌而往者吾不欲觀之矣盥又先乎灌其敬尢爲足觀豈待夫薦而後見哉故曰盥而不薦足以自敬而不待薦則觀之者有孚矣夫人之心火也人貌木也人之心見於貌猶火之見於木故內有孚則外見於貌顒然而靜專也貞觀者天地之所以觀萬物也大觀者聖人之所以觀天地故曰觀天之神道而四時不忒言天有以觀萬物而聖人有以觀之也又曰聖人以神道設教而天下服矣言聖人有以觀天下而天下觀之也四時有神道有法先後之可循往反之可期明法也不知披拂主張之爲誰者神道也於其神道觀之而不助則其明法協紀而不忒矣故曰觀天之神道而四時不忒矣天之神道則觀而不助可也所以教天下則不能無助矣故曰神道設教以神道設教則行積於此而民得於彼天下不知其所以然而然矣

象曰風行地上觀先王以省方觀民設教

五方之民各有性也非特五方之民各有性五土之民亦各有宜先王之教將使剛柔緩急各得其性而和味衣服利用便器各得其宜於是省方觀民然後設教焉此順巽之道也

初六童觀小人無咎君子吝象曰初六童觀小人道也童無知也無與也小人而有知則必爲盜有與則必爲黨無知無與乃是小人之福也故曰童觀小人無咎若夫君子則明哲之貴不貴夫庸行翳路也安得旡知乎徳不必有鄰安得無與乎故曰君子吝

六二闚觀利女貞象曰闚觀女貞亦可醜也

聖人仰則觀天俯則觀民觀天則所見大觀民則所見博今六二獨見其應是乃爲闚觀則觀小而狹矣是則可醜也於女貞則有從一之徳故利

六三觀我生進退象曰觀我生進退未失道也

生謂動出於我者艸木之生所以盛衰美惡之不同皆系其本而已聖人君子所以動出乎身者不同亦其所養有淺深故也六三之材𨿽其生不如聖人之道沛然有餘然量進退未失道也荀卿曰忠臣誠然後能受職所以爲不窮也其六三之謂乎

六四觀國之光利用賔於王象曰觀國之光尙賔也君子之道深其根而時養之則其生也足以窮大極髙有進而已無退也若其身之進退則觀乎時而已故曰觀國之光九五得尊位大中以大觀在上國之光者也巽爲進退爲不果而未純爲臣故曰賔然進退不果而上非有王徳之君足以廸知而忱恂則疑其晉逼而害之矣非賔之利也九五王也故六四利用賔焉

九五觀我生君子旡咎象曰觀我生觀民也

在下者常失於好進好進則誘於前而不復顧矣在上者常失於好勝好勝則過在身而不能自檢矣六三觀我生則非在上不能自明也在下觀我生也此猶有折足之懼而不敢必承也在上者而觀我生則非盛徳孰能若是於是稱君子焉六三進退未過未有以施於民其觀我生則觀諸已而已九五旣以加施於民則我生宜觀焉所謂當於民鑑視民知治也

上九觀其生君子無咎象曰觀其生志未平也

上九處一卦之外無與乎天下者也無與乎天下則吾何蹶厥生哉觀其生而已觀九五之生則其君可知矣觀九三之生則其臣可知矣

【震下離上】噬嗑亨利用獄曰頤中有物曰噬嗑噬嗑而亨剛柔分動而明雷電合而章柔得中而上行𨿽不當位利用獄也

上下剛而中虛上止而下動頤之象也九四以剛虛在中頤中有物之象也頤所以養百體也物有間之則害其所以爲養故必噬而嗑則有閒者除而上下通得所以自養矣故曰噬嗑而亨然則噬嗑者用刑之卦也用刑之道不剛則無斷制之義不柔則無矜卹之仁有剛有柔又必平而不偏然後爲善剛柔分言平而無偏勝也𨿽然不動不足以發滯伏不明不足以燭暗昧故必動而明夫五刑五用將天討而已則其動必如雷其明必如電然後乃可故曰雷電合而章夫不取於日而取於電者電見於陰而人畏之用刑之道也剛柔言分雷電言合以謂剛則用於未得其情之先柔則用於已得其情之後用剛則不能兼柔用柔則不能兼剛故言分也若夫動與明則不可以相離相離則不可以成章故言合也以二體則剛柔分動而明雷電合而章以六五則柔中而上行如此則𨿽不當位利用獄矣夫其動也如雷其明也如電則赫赫厥聲濯濯厥靈固足以震耀天下不止利用獄而已惟方不當位故利用獄而已不曰用刑而曰用獄者惟刑至於用甲兵六五利用者小刑而已故曰獄也

象曰雷電噬嗑先王以明罰勅法

禮禁於未然之前法施於已然之後然後懲之於小而可使無惡於是先王以明罸勅法而人知之不可玩矣蓋罸之不順人則以小惡爲無傷馴致於大惡而不悛𨿽勅法有不能勝非所以勅法也

初九屨校滅趾無咎象曰屨校滅趾不行也

小人之爲不善非能以類進也而惟上之人無懲之然後馴致其道大惡成焉蒙曰用脫桎梏以往吝剝曰剝牀以足蔑貞防然則屨校滅趾懲不善於不亦宜乎成周之時萬民之有罪𨿽未麗乎法者以桎梏而坐諸嘉石則所以懲小人宜早辧矣滅之者絕之道也傳曰去惡莫如盡故稱滅焉

六二噬膚滅鼻無咎象曰噬膚滅鼻乘剛也

噬嗑六爻初九上九受刑者也中四爻皆用刑者也其所以然者何也蓋刑之所起原於小人用極至於殘殺者亦以其小人惡積而罪大故也若夫居中用刑則君子而已此六爻之義所以異也膚柔脆而易噬者也六二柔中而能資初九之剛所以利用刑猶噬膚也夫六二旣刑初九而反資初九之剛何也夫噬嗑食也食之堅則噬之旣噬則資以爲養矣君子之噬小人亦若此豈有棄物也哉

六三噬臘肉遇毒小吝無咎象曰遇毒位不當也用刑之道必有其才又有其位然後乃可徒有其位而才不足則是士師不能治事也有其才而位不當則是代士師殺人也然是二者位不當猶愈乎才不足才不足則刑不中刑不中則大不服矣此六三所謂噬臘遇毒不得噬幹胏也臘之難噬而又遇毒以譬刑小人之不服也臘肉有養人之道不得其養而遇其毒固吝也有其位代司殺者又見應於上是以小吝無咎也

九四噬幹胏得金矢利艱貞吉象曰利艱貞吉未光也此所謂有其才而位不當者也有其才故易於六三之噬臘位不當故難乎六五之噬幹焉九四與六五皆稱金而九四得金矢六五得黃金何也六五君也制刑者也九四臣也用刑者也制刑付之臣用刑加之民其事𨿽殊其欲剛而通乎變則一而已夫刑義徳也剛也制刑者通乎變故法令之所設者當焉用刑者通乎變故金矢之所施者當焉是以皆稱金也至於中之見乎色則制者之所貴故六五稱黃黃者中之見乎色也矢者臣而利乎行者也用刑之所貴故九四稱矢矢者直而利乎行也蓋制刑之初則欲揆人之情合時之變不可過輕不可過重正諸中而已至於用刑則不然舉夫曲直而推之而已是以不同也

六五噬幹得黃金貞厲無咎象曰貞厲無咎得當也六五得尊位大中不能以道化天下期於無刑而猶用噬所以爲噬幹肉而難於噬膚𨿽貞而厲也然小人有爲間之罪可除而我之除間之刑得當故𨿽厲亦無咎焉

上九何校滅耳防象曰何校滅耳聰不明也

夫刑有金有木而木又有校今初九上九止稱校而已何也噬嗑之道始將勅法非致刑之時故稱校焉金義木仁而校又非若金之傷也仁故也

【離下艮上】賁亨小利有攸往彖曰賁亨柔來而文剛故亨分剛上而文柔故小利有攸往天文也文明以止人文也觀乎天文以察時變觀乎人文以化成天下經曰物相雜故曰文卦之所以爲賁以柔來而文剛分剛上而文柔物相雜也夫立天之道曰陰與陽立地之道曰柔與剛立人之道曰仁與義陰與陽天之所以爲文也柔與剛地之所以爲文也仁與義人之所以爲文也今賁之成卦獨以剛柔爲言者剛柔地道而坤介於西南於色爲章而文說卦曰坤爲文然則道其文之著者乎所以賁有取於剛柔也𨿽稱地之剛柔則與天之文與人之文舉矣是以下文稱觀乎天文觀乎人文也賁之所以亨以柔來而文剛也所以小利有攸往以分剛上而文柔也柔來文剛者本乎剛而又之柔也在人則是存髙明惇大之才而能自損者也是以亨也分剛上而文柔者不中柔而文之以剛也在人則是懦弱罷軟之才而能自彊者也是以小利有攸往而已柔來而文剛六二之謂也六二柔者也分剛上而文柔上九之謂也上九剛過者也蓋本剛而文之過柔則其柔不必過也中斯可矣本乎柔而文之以剛則剛中不足也必過而後可也是以不同也柔稱來剛稱上者何也往者屈也來者伸也柔之文剛也爲亨則是來而信也故來剛之文柔𨿽不足爲亨然亦小利有攸往非往而屈也是以變往而稱上也上六者所謂抗之以髙志也剛柔相雜不違乎自然之文此天文也至於人文則於自然之文不能旡違至或過而滅質者有矣是以文明以止然後爲人文也禮之有元酒太樂之有朱防越蓋施止於文明之間也系辭曰通其變遂成天地之文賁曰觀乎天文以察時變其不同何也變所以成文文成而變見是故通變足以成文觀文足以察變也能察時變然後能觀人文彼三代之禮不相襲蓋察乎時變而然也人固有自然之文防而愛親長而敬兄皆是也因其文而章明之潤色之則天下之化旡爲而成矣故曰觀乎人文以化成天下也

象曰山下有火賁君子以明庶政無敢折獄

政以養民爲本以明爲文以養民爲本有山之象以明爲文有火之象故山下有火則稱庶政焉而政明之爲貴周以夏掌政義取明也庶政明則物以區處事以條利而不至於爭其有爭則是庶政之未明也是以君子務明庶政也至於獄則無敢折也且賁非以賁也老氏謂兵若羙之是樂殺人今獄而施賁無乃爲樂殺人者也

初九賁其趾舎車而徒象曰舎車而徒義弗乘也趾在下而能行者也所以自飾莫若乎義而義路也由義路而行賁其趾之象也苟由義路而行則義在乎勞不舎勞而取逸義在於遠不舎遠而取近矣故六二虛中有車之象欲以載初而初舎之弗乘也

六二賁其須象曰賁其須與上興也

以柔飾上者須也六二柔不自立麗九三而飾之湏之象也然賁以剛柔相雜義𨿽不能自立而飾物亦未有咎也𨿽未有咎與上興而已吉亦不足道也

九三賁如濡如永貞吉象曰永貞之吉終莫之陵也賁如自飾也濡如二飾之也凡言濡皆相與於不足非相忘於有餘猶所謂相濡以沬者也豈若渙其羣者哉故夬之遇雨若濡則有慍之者賁之賁如濡如則有陵之者惟能永貞不至乎勢傾而絕利窮而散是吉而莫之陵也

六四賁如皤如白馬翰如匪冦婚媾象曰六四當位疑也匪冦婚媾終無尢也

自飾以正故曰賁如未受飾於物故曰皤如能自飾於正則𨿽未受飾於物將有飾之者矣故曰白馬翰如初九以剛在下未受飾於物而動以趨上白馬翰如之象也然六四當位非知變者故初九之來則疑其爲冦然非冦也婚媾而已冦相賊也婚媾相親也固亦異矣今疑若是則疑之惑也甚矣

六五賁於丘園束帛戔戔吝終吉象曰六五之吉有喜也

丘園生財者也束帛用財者也於生財則致益於用財則致損彊本而節用者也蓋六五之才內陽外陰陽爲實也陰爲虛爲損有彊本節用之象焉夫賁致飾之卦也致飾則侈靡所由生故六五有賁於丘園束帛戔戔之辭焉然束帛物以爲禮也將爲禮而戔戔則吝道也以其能彊本而非墨子之私憂故終吉象曰六五之吉有喜也爲其非私憂天下之不足也

上九白賁無咎象曰白賁無咎上得志也

傳曰色者白立而五色成焉五色成於白故賁之上九爲白賁所謂文明以止也聖人之於人所以藩飾之旡所不至要其歸使之日用飲食而已此終於白賁之意也白者性之質也未染於物之時白賁或賁物之賁而終也能明白太素則淸淵不迷矣旣雕旣琢還反於朴卽此意也

【坤下艮上】剝不利有攸往曰剝剝也柔變剛也不利有攸往小人長也順而止之觀象也君子尙消息盈虛天行也

剝陰剝陽而至爛也魚爛不可復全則君子之於剝止焉以俟可也有攸往則適足以招揭致害不可以逃矣故曰不利有攸往夬則曰剛決柔剝曰柔變剛何謂也夬人事也變天道也君子之於小人直以人事決之耳小人則其人事不足以勝君子蓋以天道之逆而徐徐以變之耳故曰柔變剛也剛之長至於五剛其長猶未變也且健以決柔而爲剛矣柔之長至於五柔則其長爲已極乃將順而止之不使至上行此進陽退陰之義也蓋五剛猶盛而一陰始生則逆而制之可也姤之系金柅是也五剛已盛而一柔未去則健以決之可也夬之揚於王庭是也若乃五柔已盛則逆而制之不可也健而決之亦不可也順以止之斯可矣所以順而止爲其有可止之象也故曰順而止之觀象也所謂象也者消息盈虛之象則小人之威知其可以順而去矣蓋消必有息盈必有虛以消則必有息以盈則必有虛則陽有來復陰有退聽之理順是而止之則於天豈曰違之哉

象曰山附於地剝上以厚下安宅

山附於地則下厚而上安也君子於是以厚安宅下之不厚而自安於上則是處焚薪之上坐漏船之中𨿽火未燃水未及溺固不可以爲安矣

初六剝牀以足蔑貞防象曰剝牀以足以滅下也牀與輿皆人之所恃以爲安者也而牀則以夜息輿則晝行夜者陰盛之時晝者陽復之時於其方剝則稱牀於上九而復則稱輿辭各有所稱也剝牀以足才滅下而已於是時上有以貞之則不能馴致而爲剝矣惟上無陽應故防旣防故曰剝牀以足蔑貞防

六二剝牀以辧蔑貞防象曰剝牀以辧未有與也辧進於足矣君子之不得安宅甚矣猶曰貞凶何也二陰尙微未至於不利君子貞也君子𨿽欲正之末如之何矣至若一陰始生則可以有魚包之也二陰浸長則以臣妾畜之也過此以往其凶必矣不特亦滅趾也君子之勝小人猶水勝火然小人已盛而君子之道微則是一輿薪之火杯水不足勝也

六三剝之無咎象曰剝之無咎失上下也

所剝者君子也剝之者小人也小人得無咎者以失其上下之朋類而應陽故也此所以有與也六二未有與則防六三有與則小人之所以爲小人惟其異類移之耳所謂相柅而入禍門者也然其自脫於羣邪之中而與君子何咎之有哉

六四剝牀以膚凶象曰剝牀以膚切近災也

剝牀以足以辧則危之而已剝牀以膚於是傷之矣所謂防糠及米者也於陰之方生與其浸長之時不能有以正之使至於切近則君子之弱而易傷不足以自捍禦矣於是稱膚焉

六五貫魚以宮人寵無不利象曰以宮人寵終無尢也小人能以利養君子然禦得其道則潛退而不爲用魚之象也六五得尊位大中資爲於上九以制眾陰順序而承之貫魚象也夫羣小之在下君子豈比而誅之哉亦禦之以道使其若貫魚然則不至於亂而反爲吾利矣且以貫魚之道施宮人寵使其順從而不得有爲則無不利矣詩言爲龍爲光所謂爲龍言使之升降自如不見制畜也此則待君子之道也若夫待小人與宮人之道則若貫魚可也爲龍則害莫大焉故曰貫魚以宮人寵無不利而象曰終無尢也

上九碩果不食君子得輿小人剝廬象曰君子得輿民所載也小人剝廬終不可用也

離以柔麗故稱百糓觧以剛動故稱百艸上九以剛在上而不剝於陰則又碩果而不食者也夫小人能載君子亦能從君子於其方剝則覆君子而乘上於其已復則載君子而在下上九剝窮上而徑反下也於是君子得輿焉大君子善帡幪其下猶之廬也而小人乃反剝之則是自剝其廬也自剝其廬亦以愚甚何可用哉

周易新講義卷三

欽定四庫全書

周易新講義卷四

宋耿南仲撰

【震下坤上】復亨出入無疾朋來無咎反復其道七日來復利有攸往彖曰復亨剛反動而以順行是以出入無疾朋來無咎反復其道七日來復天行也利有攸往剛長也復其見天地之心乎

復之爲卦以六爻言之與姤反者也以二體言之與豫反者也雷在地中爲復雷出地奮爲豫豫者眾人熈熈如春臺之時方是時疑若亨也而其究則爲塞所謂伸道致屈也復者歸根復命之時疑若塞也而其究則爲亨所謂屈道致伸也故曰復亨而豫則不言亨焉剛反動而以順行言循乎自然之機而無所拂也夫惟若是故出無疾言自外來而無疾也入無疾言自內往而無疾也謂利用出入無有括礙之也復非獨陽復而陰亦復其所故曰朋來言陰之朋來也陰反其所非出而幹陽故陽得無疾陽反其所不致阻陰故得無咎未至爲反已至爲復反復其道七日來復此天行也聖人之於卦於臨必曰八月有凶於復必曰七日來復何也非獨於復原始而臨要終也道之消長有數存焉於其間知此則道之消也不足憂道之長也不足喜其出不利而其入不懼矣剝之不利有攸往則稱小人壯復之利有攸往則稱小人消剝不利有攸往則稱小人長復之利有攸往則稱剛長何謂也言小人則如戒之君子言剛知小人之爲柔然而剛柔云者天地之道也君子小人云者人事也天地之道屈伸相感利在其中𨿽五陰長而爲剝是猶日往而月來暑往而寒來非不利也其有不利則人事而已故於其不利有攸往則以人事言於其利有攸往以天地之道言之也復之見天地之心何也其往其復皆足以見天地之心而於復言此何也復者一陽始生正北方也北方水也於情爲恐而南方火也於情爲喜往而喜復而恐物之情也於物之爲恐且順之焉則其見天地之心莫此爲著矣

象曰雷在地中復先王以至日閉闗商旅不行後不省方

復者陰陽各復其所故先王以閉闗商旅不行以應陰之復也後不省方以應陽之委也故省方觀民則稱先王於不省方則稱後後與有司反者也有司則勞而後則逸於其有不省方也稱後宜矣

初九不逺復無祗悔元吉象曰不逺之復以修身也天地之道一往一復則人亦不能無往復也然往則離本復則反本是以復之爲貴而尢貴其復之早也初九復之早者故曰不逺復然而聖人之爲道復非修身往非殉物與時偕行而已矣初九𨿽復之不逺然克己而復非所謂與時偕行者也故於地道則無悔焉於知幾之神則不爲無小疵矣故曰無祗悔元吉

六二休復吉象曰休復之吉以下仁也

依於仁爲休六二依初九之仁而下焉復之休者也夫仁天之尊爵也不可不下也

六三頻復厲無咎象曰頻復之厲義無咎也

六三旣復而過中矣於是時將以自克而求復則是失之於嬉逰之日而事之於奔競之時也彼又烏能無頻乎哉且火於情爲喜水於情爲恐則火馳而喜淵靜而恐復之情也則六三之頻宜𨿽然危道也𨿽危而無咎者以其猶復義無咎也

六四中行獨復象曰中行獨復以從道也

六四居四陰之中而能復此不與天下皆往而能獨復者也萬物並作吾以觀其復之謂也象謂之從道從道於初九也六二謂之下仁六四謂之從道蓋初九不逺之復以修身也修身以道修道以仁能修身則道與仁具矣以六二之親也則曰下仁以六四之逺也則曰從道各從其類也

六五惇復無悔象曰惇復無悔中以自考也

六五居大中之位非失其所受於天地者也非失其所受於天地而復焉則是消息盈虛與時偕復而已矣是乃所以爲惇復也夫早復謂之重積徳重積徳則固乃厚矣消息盈虛與復則又厚之至也故稱惇焉惇復則出吉凶之表而萬變不能爲之疵非獨無祗悔而已象曰中以自考何謂也言能自考則非資於人若下仁從道者也又非克己若修身者也成乎自然而已是乃所以爲惇也

上六迷復凶有災眚用行師終有大敗以其國君凶至於十年不克徵象曰迷復之凶反君道也

復貴早者也迷而後復其凶必矣天曰災人曰眚迷而後復違天人之道故曰有災眚以此行師是謂窮兵兵猶火也弗戢將自焚也故用行師終有大敗行師而以其國君主之則事之尢大者不可甚矣至於十年不克徵以其迷也故如此其久也猶知復焉過十年則克徵矣夫冕之制後昂而前俛衣亦上而下纁蓋所貴在此不在彼也今迷而後復則反君道也故曰迷復之凶反君道也

【震下乾上】無妄元亨利貞其匪正有眚不利有攸往彖曰無妄剛自外來而爲主於內動而健剛中而應大亨以正天之命也其匪正有眚不利有攸往無妄之往何之矣天命不祐行矣哉

序卦曰復則不妄蓋誘於物而自內出則賓以從物無往而不妄遺物而自外來則有主於中而性之貴得矣故無妄之成卦在剛自外來而爲主於內也剛自外來而爲主旣不妄矣是故動而健何則乘流而下者易以至背風而馳者易以逺今因性循理而不妄是亦乘流而下背風而馳之類也其勢可勝禦哉旣動而健矣又九五之才剛中而應夫剛不及中則易入爲邪剛過中則謂誠者所居以類至也夫如是則大亨以正矣其畜諸中也剛自外來而爲主於內其發於外也動而健其在天下皆有應無違則雷之發於地中而行天下以動化萬物不過如此然則剛自外來而爲主於內動而健剛中而應以致大亨以正是天命非人爲也其匪正有眚何也目之虛也不能受播糠之瞇耳之虛也不能受聚蚊之蚋凡以至理之中不受外也今以匪正而容乎無咎之間是播糠聚蚊之說也故其匪正有眚且無妄之世𨿽以無妄行者猶有疑於其妄而或系之況以匪正行者乎故曰不利有攸往象曰無妄之往何之矣天命不祐行矣哉

象曰天下雷行物與無妄先王以茂對時育萬物雷在地中以至地奮而行天下皆有節焉未嘗妄也惟未嘗妄故能感物而物應之物之所以感以乘理應時而不能違也雷之動息以時故物以時應而不能違然則先王又烏能違時而求物之裕若揠苗者哉於是先王以茂對時育萬物謂之茂對則以四時之中其气機蒸濡而不測之變不與焉則論其育之之法不爲不茂矣

初九無妄往吉象曰無妄之往得志也

雜卦曰震起也艮止也艮陽在上爲得其所故止震陽在下未得其所而止未得其所而起此理之常也則初九以剛在下而往亦理之常豈曰妄哉故曰無妄往吉也

六二不耕獲不菑畬則利有攸往象曰不耕獲未富也唱者君之分隨者臣之分六二執柔處中隨而不唱得臣之分者故爲不耕獲不菑畬不耕而獲言終其功也不菑而畬言因其業也六二體震之性志於往而近妄者也惟不耕而獲不菑而畬然後利有攸往言其動如此不爲妄也

六三無妄之災或繋之牛行人之得邑人之災象曰行人得牛邑人災也

以柔應剛其志不妄者也而九四以剛阻其前無妄之災也匪正則稱眚言人自爲之也無妄則稱災言天實爲之也柔之爲物順者也爲順故物或之然言三之得九四之災也蓋六三之行不妄九四疑而系之乃所以爲無妄故曰行人之得邑人災也

九四可貞無咎象曰可貞無咎固有之也

其才其位適當而不偏勝乃所謂正也不得不正則才勝於位猶之可也位勝其才則不可九四才勝其位者也故曰可正而無咎者爲其足以固其位與折足覆餗者異矣

九五無妄之疾勿藥有喜象曰無妄之藥不可試也易乘則爲疾然九五剛健中正位乎天徳與豫六五異矣則其爲疾可勿藥也勿藥則有喜蓋以謂蔽之所以爲妄譬諸飲藥以加疾也非妄也疑其爲妄而系之以非疾也疑於爲疾而藥之妄也夫眾有之蕓蕓迷者以爲貞也悟者以爲妄也以爲貞者固非以爲妄者亦未是也老氏曰滌際元覽至理則無一疵矣若觀一疵而攻之則是妄

上九無妄行有眚無攸利象曰無妄之行窮之災也在下而未得其所則動在上而已得其所則止此理之常也今上九懼幹而猶上行是不知常而妄作者也宜其有眚而無攸利也

【乾下艮上】大畜利貞不家食吉利渉大川彖曰大畜剛健篤實輝光日新其徳剛上而尙賢能止健大正也不家食吉養賢也利渉大川應乎天也

大畜畜賢之卦也能畜徳然後畜賢故先曰剛健篤實輝光日新其徳言畜徳也次曰剛上而尙賢能止健大正言畜賢也人之生也自其赤子含徳已厚矣惟柔而不能有己也順而不違物也故萬物之來得以搖動而攓取之於是向之所畜蕩然一散空空如也聖人不然立其大者以剛健惟剛健故能積而篤實其發外而爲光輝而其爲光輝非若火然薪盡而滅也足以日新其徳矣日新其徳故徳日新徳已新者徳成之終也日新其徳者畜徳之始也畜徳至於輝光日新其徳則賢者能者瞿瞿而向之若輝之類明大矣於是可以尙賢而止健也謂之剛上者上九之謂也育賢宜以柔畜賢宜以剛也尙賢故賢者在位止健故能者在職尙賢止健大者之正也賢者能者有養之道故詩以況嘉魚甘瓠焉誠能尙賢使能則天下不待家食而人被其養矣故曰不家食吉養賢也夫涉險犯難莫利乎能在職眾助莫盛乎此故有利涉大川然則曰應乎天何也得人則得天且旣賚以涉難之良弼矣內之扶之涉難所以應天也

象曰天在山中大畜君子以多識前言往行以畜其徳聖人之畜徳也求諸已所謂剛健篤實輝光日新其徳是也君子之畜徳也資乎人所謂多識前言往行是也有徳必有言然則前言徳在中矣君子成徳爲行然則往行徳在中矣故君子之畜徳莫良乎前言往行也然而前言悉皆徳言也往行未必皆徳行也在夫多見而識之識之則不逆於所聞矣

初九有厲利己象曰有厲利己不犯災也

大畜之時賢者在所尙健者在所止三陽以健進皆在所止而初九尢其健之始也凡事於其正始則常嚴故初九有厲利己然後不犯災所謂己者謹其分守而不敢進越之謂也

九二輿說輹象曰輿說輹中無尢也

大有以柔有也故九二大車以載有攸往無咎大畜以剛畜也故九二輿說輹爲臣之道欲方以載其上圓以行乎下故當取象於車焉大畜之時方且正君臣之分取載其上而已無事乎圓以行於下也故稱輿焉輿之所脫輹以分守之至嚴未可越而進也

九三良馬逐利艱貞曰閒輿衛利有攸往象曰利有攸往上合志也

畜至於九三則君臣之際志交而情通畜道於是亨矣故曰良馬逐言三陽之並進也方輿脫輹則知艱及良馬逐則易之人情之常也天不假易故曰利艱貞又當戒習所以載其上而衛其亨之事故曰閒衛夫方以載上之義於其脫輹之時固不廢矣衛其身之智於其利已之時固不廢矣非至良馬逐而始爲之也至是又習復而已語曰學而時習之由始而習之於復也夫利其身而忘其君不若利其君而忘其身利其君而忘其身又不若方以載乎君而周衛其身之爲兼得也故稱輿衛焉如是然後利有攸往一有偏廢則有攸往不利也

六四童牛之牿元吉象曰六四元吉有喜也

下卦受畜者也上卦皆畜其下者也𨿽六四之柔亦足以畜其下者有分義故也童牛私欲不行而順者牿角械也牛𨿽順物其角猶剛今且牿之則剛又不用矣此順之至也燮友柔克此之謂也

六五豶豕之牙吉象曰六五之吉有慶也

豶豕不純乎陽矣其能制物而物不敢犯者以有牙也所謂平康正直者也六四六五皆取其私欲不行然後能畜徳旣厚者何也惟私欲不行然後能畜旣徳厚則無所事剛而不犯所以取象如此也六四有喜而已六五有慶則四方來賀之謂也

上九何天之衢亨象曰何天之衢道大行也

天衢賢者之所由以天上達者也畜道成則天衢以亨焉大畜者君臣相遇之時君臣相遇而畜道大成然後能使天衢亨則賢才無不違矣所以致此則上九之福故曰何天之衢亨也

【震下艮上】頥貞吉觀頥自求口實像曰頥貞吉養正則吉也觀頥觀其所養也自求口實觀其自養也天地養萬物聖人養賢以及萬民頥之時大矣哉

頥之成卦上止而下動其中虛焉頥之象也艸木之養枝葉者在其本人之養百體者在其頥故頥養也所養正則擴而充之無往而不正矣所養邪則擴而充之無不爲邪故養正則吉也自養者也然後可以觀人之所養與其自養蓋取人必以身故也人之所養有賢否所養正則人賢可知矣所謂不知其君視其臣是也人之自養有邪正自養正則施於人可知矣所謂察其所安人焉廋哉是也夫子以寡欲養心以直養气其自養亦大矣不觀其養气與心之大而觀其自求口實何也人之所以忘其大體善以從事於口體之養口體求不失義則其大體可知矣是以觀其自求口實則足以知其自養也其曰自求何謂也蓋有與人求者如冉子爲子華請粟之類是也爲人求則𨿽請益而無嫌而使自求如是則污矣故觀人之廉貪必以觀其自求口實也君子自養斯可矣必觀人之所養與自養何也蓋養道貴充者也養旣貴充則一身之肥不如天下之肥爲充之至也欲天下之肥勢不能人人食之則必本乎養賢而養賢以知人爲始是以必觀人之所養與自養然後知賢而養賢以及萬民也天地在六子以養萬物聖人養賢以及萬民外天地無爲也無爲者不嫌於自在故不言六子而直曰養萬物聖人有爲也有爲者嫌於自用故養賢以及萬民焉飬賢以及萬民而致天下之肥非大人不足以與此故頥之時大矣哉

象曰山下有雷頥君子以愼言語節飲食

山也者附萬物之成形於外者也雷也者作萬物之生气於內者也所以養物二者爲盛有頥之義焉言語不愼則招外患飲食不節則起內患所以自養也言語之不輕也如山飲食之有節也如雷視其後者而鞭之則自養之道盡矣

初九捨爾靈觀我朶頥凶象曰觀我朶頥亦不足貴也

初九以剛明之才而在沈潛之地靈之象也君自養如靈龜則足矣故莊子有曳尾於塗中之辭焉初九不善自養乃躁動而求養於人故曰捨爾靈觀我朶頥夫靈善潛而不志於義乃躁動而求養於人朶頥而食斯賤矣有靈之徳則求口實無嫌也捨靈之徳而觀朶頥則不可也捨己之靈而曰爾觀人之朶頥而曰我蓋不知物我之辧有如此也

六二顚頥拂經於丘頥徵凶象曰六二徵凶行失類也以上養下謂之顚頥六二之養初九頥顚也然二猶未離乎下體也未離乎下體而養下則亂頥之經矣蓋在上者養在下者受養於上此頥之經故也山善養物者也丘𨿽不足於山之徳然亦不待下之養六五養道之不足者也而往養焉則是於丘頥者於頥則徵而凶矣蓋六五從上九之養不待六二也如人君而受教者也自有師傅與左右輔弼之臣彼疏逖小臣惟只若王明而已亦欲有教焉則失類而凶矣失類而凶言不足以得友也

六三拂頥貞凶十年勿用無攸利象曰十年勿用道大悖也

民不正不能以自養也又由上九以養不能有所養也則順之道喪矣不止失上下之經而已故曰拂頥拂頥凶可知矣觀其自養則不正觀其所養又無有以資養於人也則又何有足用之時故曰十年勿用而無攸利所以過十年而用者以其知變而上有應故也

六四顚頥吉虎視眈眈其欲逐逐無咎象曰顚頥之吉上施光也

自養正然後有所養六二六四皆自養焉能有所養者也然六二未離乎下而六四則在上矣故六二不如六四顚頥而吉也大扺自養正則於朶頥不觀其自視正矣自視正故視則有威如虎之眈眈然也其欲逐逐言不充其欲者也虎亦食物者也今曰其欲逐逐則是有虎視威而元虎之貪也夫自覧英華於外而懷歆羨之心則徇物而喪矣今其視眈眈目不榮於紛華其欲逐逐心不主於歆羨自養如此宜無咎矣

六五拂經居貞吉不可涉大川象曰居貞之吉順以從上也

在上宜能養下者也陰道常乏不能有所養而從上九之養拂乎經矣六二六五皆拂經而無凶何也君子所貴自養而已自養者正中𨿽不能有所養於所養之經拂未有害也是以不言凶咎也惟有所養則輔之者眾然後可動今不能有所養則不可以動是以利居而不可以涉大川也

上九由頥厲吉利涉大川象曰由頥厲吉大有慶也由頥六五以下皆由我養也以道養天下乃居尊位大中者之事而以上九爲之則厲矣其所以吉者澤被生民故也此周公之事也由頥則得眾助故利涉大川與六五異矣

【巽下兌上】大過棟橈利有攸往亨彖曰大過大者過也棟橈本末弱也剛過而中巽而說行利有攸往乃亨大過之時大矣哉

眾足以過寡得位足以勝失位得道足以勝失道四陽眾矣又得位中則大者過矣故爲大過𨿽然大者過則必有爲非常之事以立非常之功豈聖人之心也哉特以棟橈而已且負眾榱以庇下者棟也今本末皆弱其爲棟也橈則所以庇者將傾大者安得不過哉然過而不剛則無獨立不懼之勇過而不中則有過涉滅頂之害故曰剛過而中而又內伏行以巽而藏用外見以說而顯諸仁如此則利有攸往利有攸往則藏弱者扶衰者拯而棟復隆矣是以亨也大過之時非大者不足以有爲也故曰大過之時大矣哉

象曰澤滅木大過君子以獨立不懼遁世無悶

獨立不懼遁世無悶二者皆君子之所以大過人者也夫上有棟橈之勢未易救也前有滅頂之害未易往也君子乃獨立不懼所以大過人者也棟之橈也民將失其庇焉棟可隆也君子不得有爲於遁世焉是則可悶也乃謷然而不悶是亦所以大過人者也

初六借用白茅無咎象曰借用白茅柔在下也

天下之勢有可以爲有不可以爲者君子亦末如之何矣所謂木顚於一繩所維是也其可以爲者又須所處之地所資之才兼得而後可上六之才不足者也初六則位不足也君子進而有爲則可使棟橈成彊直之勢退而無爲則若白茅之無咎當澤滅木之世得平地以自措則斯安矣又借之以柔何咎之有

九二枯楊生稊老夫得其女妻無不利象曰老夫女妻過以相與也

大過之象或爲枯楊或爲棟橈橈則易拯枯楊則難生易棟橈而成棟隆者人事也枯楊之生稊天理也才有餘則𨿽天理之難致者可以爲其才否則𨿽人事之易拯者猶無補也是以其象不同也稊者楊秀者也弱不能遽彊蓋有漸焉故有生稊之象其所以生稊以九二剛過而中故也故九二之遇初六老夫女妻之象也過以相與而不相陵是以無不利如女承筐無實士刲羊無血若是則無攸利矣

九三棟橈凶象曰棟橈之凶不可以有輔也

大過之世剛過而中然後足以輔世而成棟橈之功九三不能過小者而又不中則不足以輔世故棟橈凶則傾矣

九四棟隆吉有它吝象曰棟隆之吉不橈乎下也大過之所以亨以剛過而中也然與其不過寜若不中九三九四皆不中者也九三不過故棟橈九四剛過故棟隆九四𨿽不足以爲亨而有吝然與九三異矣四猶應初疑於有它志在大過不牽於小者則不橈乎下矣

九五枯楊生華老婦得其士夫無咎無譽象曰枯楊生華何可久也老婦士夫亦可醜也

生稊則長爲條肄而終成壯實之才矣生華則爲一時之觀美而不可以久者也九五剛中故於衰弱之世能有所生然而不過則所生者華而已矣上六之視九五老婦士夫之象也夫士夫之醜則中制也老夫女妻於制爲反矣是則可醜也剛中有可制之資是以無咎然所生不可不久也而其配亦可醜也則亦安能有譽哉

上六過涉滅頂凶無咎象曰過涉之凶不可咎也滅木之澤彌漫甚矣而過涉焉至於滅頂則又可知矣夫不剛則無可涉之才不中則無知節之徳徒任智而往不量其力又奚可哉然𨿽志在濟時非喜功也殺身成仁何可咎也

【坎下坎上】習坎有孚維心亨行有尙彖曰習坎重險也水流而不盈行險而不失其信維心亨乃以剛中也行有尙往有功也天險不可升也地險山川丘陵也王公設險以守其國險之時用大矣哉

離麗也以陰言也而重明者以陽言也坎陷以陽言也而重險者以陰言也上而重險陽在其中動而不能出水流而不盈之象也盈而不溢則不能出險矣𨿽不能出險而其歸必中其趨必下則足以行險而不失其信也二五以剛居中維心亨者也夫居重險之中動則括往則礙其道不可謂亨也維心亨而已夫茅塞其心則自困者也非以處險也困於心衡於慮則以處險也非自困者也然處險難之中遂困心而衡慮則亦內之未明而已若淸在中則𨿽遇險難其心常亨何困心衡慮之有哉以在險中故往則有尙行則出險故也故誕先登於岸言安身而後動也行而出險先登於岸然後可以有爲而建功故曰行有尙往有功也聖人𨿽求出險未嘗不設險非如小人之陷物也天地之理然也不可升者天險也山川丘陵者地險也則王公安得無險哉且貴者人之所妬富者人之所爭今處王公之貴而有土地之富則是居人之所妬聚人之所爭不可不設險以自固也阻法度之威使人不得而逾焉此天險也髙城深塹此地險也然是險也守之以道則易以興守不以道則易以亡善用險而興者其爲大人乎

象曰水洊至習坎君子以常徳行習教事

行險者武事也所謂事者蓋武事也不教民戰是謂棄之故稱武事焉詩曰有常徳以立武事先常徳而後立武蓋不如是則有因怒興事踴躍用兵者矣

初六習坎入於坎窞凶象曰習坎入坎失道凶也君子亦有時而居險然不終爲險所陷也其卒動而免乎險矣王公亦有時而設險然不終以險自恃也其卒易而無備矣初六習坎入坎則是居險而終陷設險而終恃也凶可知矣【闕】

爲其鑿也荀子曰元師無法而智則必爲盜矣智者君子之所貴也而有至於鑿甚有至於爲盜者以不麗乎正故也重明以麗乎正則若禹之行水因性循理而無察察之政焉乃所以化成天下也中正者剛柔之節也剛巽乎中正而志行剛得其節也柔麗乎中正故亨柔得其節也柔得中正之節故畜牝牛吉焉夫牝牛順之至也所養以至順而不本乎中正則入於邪未見其吉也

象曰明兩作離大人以繼明照於四方

日月兩作而繼照大人與日月合其明故能以繼明照於四方堯舜之重華文武之重光則其事也

初九履錯然敬之無咎象曰履錯之敬以辟咎也六二以柔履下之象也文明在中履之錯然者也人以柔中爲徳而其接物又有錯然之文此人之所以共敬之也人共敬之而已獨犯焉則咎斯至矣初體炎上之性戒在犯二能敬而不犯則咎可無矣故元咎

六二黃離元吉象曰黃離元吉得中道也

賢者過之不肖者不及知者過之愚者不及其失道均也由能勇而不能怯賢者過之也賜能辯而不能訥智者過之也六二有柔嘉之徳文明之才賢且智矣而能守中黃離之象也書曰節性惟日其邁六二可謂知節性矣其吉不亦宜乎

九三日昃之離不鼓缶而歌則大耋之嗟凶象曰日昃之離何可久也

日中必昃理之必然者也君子與時消息則不以息而喜不以消而憂故曰日昃之離不鼓缶而歌與時消也必曰鼓缶者爲其能與時消息則爲圓虛以應故也苟固其位而不知鼓缶而歌則日方中昃之時未至於老而惟憂用老矣是以大耋興嗟而凶也傳曰物壯則老是謂非道非道於己苟知樂道則安有大耊之嗟哉

九四突如其來如焚如死如棄如象曰突如其來如無所容也

夫徳盛者其體尊位髙者其勢利非物之所能犯也犯之則如觸石按角而退且傷矣六二在下猶當敬之而不可犯又況六五得尊位大中者其不可犯甚矣而九四體炎上之性突如犯之犯之則其勢不能克則退反矣故曰突如其來如夫無禮於君天下所爲共疾也旣困而來乘九三之剛則宜其焚如以至於死且棄而不收矣

六五出涕沱若戚嗟若吉象曰六五之吉離王公也六五以柔居中而四犯之力不足以折衝暴故出涕沱若戚嗟若也出涕沱若憂見於容也戚嗟若憂見於聲也六五離王公之位人之愛戴惟舊而至誠之憂見於聲容足以感人心而天下罔不爲用矣是以突如者終不能犯而吉也如其失位號令不行於眾則𨿽憂而不免故六五之吉離王公也

上九王用出徵有嘉折首獲匪其醜無咎象曰王用出徵以正邦也

日月麗乎天百谷艸木麗乎土羣黎百姓麗於王有王徳宜天下之所麗而人有不麗者此用出徵之時也故於說之道有不盡焉是以觀其所感則【闕】

天也萬物之情灼然可見矣屈伸相感而利害生焉此天地之情也情僞相感而利害生焉此萬物之情也

象曰山上有澤咸君子以虛受人

山澤者通气之物也山上有澤則是其气交也故其象爲咸夫山有聳上之成形澤有鐘下之定位而能相感者以其有所謂虛而已故君子以虛受人則如橐之應气入則鳴不入則止矣其曰受人者以其受於此而已則止而說之之意也

初六咸其拇象曰咸其拇志在外也

拇在上而無能爲者也有之可以爲完無之未有害於行者也其才如此而悔吝不至者以在下非任責之地故也

六二咸其腓凶居吉象曰𨿽凶居吉順不害也

六二居下體之中動而隨上者也夫陰陽合徳燥濕相蒸無根而芝菌生不班而蠐螬育是也化自生無或使之是以咸之所以貴止而說也今六二動以隨上義與咸反凶可知矣然六二守靜處中能居者也居則順於理不害矣

九三咸其股執其隨往吝象曰咸其股亦不處也志在隨人所執下也

股在下體之上隨上以動者也然則股之視腓亦不處者也然六二不處而隨知變而無所執也九三則過中而之外執其隨而不變者也執其隨以動說爲道正與咸反是以往吝也以六二居吉則九三往吝可知矣感之者爲主應之者爲隨今執其隨則所執者下也執下而無害惟初六可也九三旣居下體之上而過中矣吝不亦宜乎

九四貞吉悔亡憧憧往來朋從爾思象曰貞吉悔亡未感害也憧憧往來未光大也

夫情僞相感也以情感則生利以僞感則生害九四之與初六不失正應則非以僞相感也是以未感害也九四不固其位而兌體悅物之性則其在二陽之間不能自主故憧憧往必來也九三九五皆非其應往不可以得五來不可以得三所以憧憧乎其間耳咸以止而說爲善憧憧往來則豈光大之道哉𨿽憧憧往來無有一得然其感物而來應之心可謂至矣是亦初六之朋從爾思而已聖人感人心而天下和平豈朋從爾思哉

九五咸其脢無悔象曰咸其脢志末也

脢在心之上口之下其感物之不以心又不以言也夫有心則其感物也狹有言則其感物也狹外守中正之徳無言思之累如天地之感乎萬物死生出乎自然何悔之有哉其曰志末爲其於物無擇也使知其大小本末而擇則有心矣

上六咸其輔頰舌象曰咸其輔頰舌滕口說也

此感物之以言也夫莫嚴乎上令有時乎不從者人心之不可以令服也莫巧乎說辭說辭有時乎不入者物理不可以辭奪也上令猶有不從巧辭猶有不入又況乎譊譊者乎言之不可用以感物也如此則上六咸其輔頰舌但騰口說而已

【巽下震上】恆亨無咎利貞利有攸往彖曰恆久也剛上而柔下雷風相與巽而動剛柔皆應恆恆亨無咎利貞久於其道也天地之道恆久而不已也利有攸往終則有始也日月得天而能久照四時變化而能久成聖人久於其道而天下化成觀其所恆而天地萬物之情可見矣

剛上而柔下雷風相與巽而動剛柔皆應此恆之所以爲常也夫柔上而剛下雷風相薄剛以動而柔之不應是有時而然也非常也蓋剛上柔下而位定剛柔相與而气通巽而動則理順剛柔皆應則情和所以能久也夫物不可以久居其所則當未爲無咎惟久於其道是以亨無咎而利正也天地之道常久而不已者也所以常久而不已非一定而不變之謂也亦運動變化終則有始而已故曰利有攸往終則有始也夫日月得天能久照四時變化能久成聖人久於其道亦若此而已故體道之經猶日月也應世之權猶四時也是以久於其道而天下化成矣且鐫金礱石久而後成固其所也天地萬物之情所久不同天地長久而不已萬物盛衰之不窮而萬物之小年大年各安其分而不相防又有所久中者有久非其位者其不同如此故曰觀其所常而天地萬物之情可見矣

象曰雷風恆君子以立不易方

惟道爲無方於徳則有方故傳或稱仁方或稱義方焉立其仁義之方而或易則必一出一入塗巷之人也安可以爲常聖人不然體日月之運行四時之變化則方圓無常以和爲量矣是以又惡其執方也

初六浚恆貞凶無攸利象曰浚恆之凶始求深也古者君臣朋友之際未嘗不相求以竭誠盡節至有相要以死者然則求人非不可以深也惟情意之未通恩信之未結而遽求焉則人之所不堪也初六之求深矣在於此是以貞凶無攸利也

九二悔亡象曰九二悔亡能久中也

君子亦有時而過亦有時而不及所以應變則然也其卒歸宿之地則中而已則是中者可久之地也二能久中得其所久其悔亡也

九三不恆其徳或承之羞貞吝象曰不恆其徳無所容也

常其徳則其守道也固其進道也篤彼不常之人其有聞也若存若亡其有行也一出一入𨿽得之必失之矣夫衣服不貳從容有常則爲萬民之望旣不常其徳則萬民何望焉承之者羞理亦宜也近而承之者羞則逺者無不棄故曰無所容也

九四田無禽象曰久非其位安得禽也

田者興事之大者也禽可獲之物也大事興而不得可獲之物以久非其位故也君子安其身而後動是以動而有獲矣久非其位則身且危而不安何從而得禽哉

六五恆其徳貞婦人吉夫子凶象曰婦人貞吉從一而終也夫子制義從婦凶也

孔子曰善人吾不得而見之矣得見有恆者斯可矣然則有常者蓋善人之次也其視君子與聖人蓋逺

矣聖人

地而惟

常是

人則以之言夫子則以之分有宜不

上六振恆凶象曰振恆在上大無功也

物不可以終止故旣濟終上則其【闕】

振常凶夫動惟厥時乃有功振以

周易新講義卷四﹤經部﹐易類﹐周易新講義﹥

欽定四庫全書

周易新講義卷五

宋耿南仲撰

【艮下乾上】遁亨小利貞彖曰遁亨遁而亨也剛當位而應與時行也小利貞浸而長也遁之時義大矣哉陰陽之運其來不可禦其去不可止故君子之方興小人未嘗不欲抑而卒不能抑也小人之方長亦然履霜之戒金柅之辭皆所以抑小人也其卒不能抑故至於遁夫陰之初生已不能抑而至於遁則復何所能抑故至於遁而退則小人之害去是以小亨也剛當位而應言九五也當位且有應自人事觀之猶足以有爲也君子知陰陽之機不可以力禦於是乎遁與夫小人失位而無應然後知去者異乎小利貞未至乎不利君子貞也至於不利君子貞然後退則亦晚矣夫當位而應猶足以有爲也方浸而長小人猶未大熾則可撲滅也君子已浩然而去則非明足以見機勇足以有防者不能爲此故曰遁之時義大矣哉

象曰天下有山遁君子以逺小人不惡而嚴

山聳而上陵天之髙非山之所能陵也小人不足以陵君子之象小人固不足以陵君子則君子之於小人逺之而勿近而已何惡之有哉中𨿽不惡而不可以不嚴蓋小人近之則不遜而逺之則怨不惡則怨無自起而不至於遘閔嚴則不遜無自至而不至於受侮也

初六遁尾厲勿用有攸往象曰遁尾之厲不往何災也二陰方生未至於爲否而君子之遁則貴乎早者也智者皆遁而獨爲尾有亂羣之嫌遘閔受侮之道初六所以厲也然遁旣不先至於爲尾則勿用有攸往可也何則智𨿽見之不先勇𨿽去之不速而於仁也柔然怨之不至則羣乎小人之間無害故曰遁尾厲不往何災也

六二執之用黃牛之革莫之勝說象曰執用黃牛固志也君子建非常之功或以剛過至於當遁則順斯可矣然猶未離乎內猶與小人處也中或怵而爲倚順或誘而爲邪亦持志之不固而已君子以中順自守如革之柔而堅也則憂患不至而所樂全矣故曰莫之勝說

九三系遁有疾厲畜臣妾吉象曰系遁之厲有疾憊也畜臣妾吉不可大事也

天下之物有之則累君子視天下無一物之可認而有也則能灑然而無累而去就之間如虛舟飄葉無所倚著苟有所系其能若是哉此九三所以系遁所以疾憊也以其爲主於內而二陰承之故畜臣妾吉夫道之不行𨿽子弟有萬鐘之養孟子不爲也則疾憊之不免而惟臣妾之畜且謂君子願之乎故曰畜臣妾吉不可大事也

九四好遁君子吉小人否象曰君子好遁小人否也系遁以迹言好遁以心言也有系之迹則不成爲遁有好之心則不害爲遁蓋迹無所系則𨿽好遁無傷也孟子之去齊三宿而出晝以其有好也蓋卒浩然而去何系之有哉然好遁惟君子能之小人則否小人智不足以有明勇不足以有防故也

九五嘉遁貞吉象曰嘉遁貞吉以正志也

嘉者美之至也遁如九五無以加矣蓋在下如初則不免以卑遜全身如六二則不免以中順固志惟九五剛健中正不自屈而爲卑遜不少貶而爲中順又當位而應可以無阻遁之善者也故象曰正志正志者自守我志非若六二之固志懼爲小人之傾奪也

上九肥遁無不利象曰肥遁無不利無所疑也

陽饒陰乏陽故得陰而損小人之於君子也旣欲沮喪其道又欲戕賊其身爲損如此故二九超然處外不內應於小人則爲肥焉亦猶剝上九之碩果也然肥遁者山林閒曠之人如嘉遁則非孔孟不足以當之

【乾下震上】大壯利貞彖曰大壯大者壯也剛以動故壯大壯利貞大者正也正大而天地之情可見矣

陰陽之分𨿽陽大而陰小其實疊爲消長故三陰在上三陽在下𨿽謂之小往而大來然亦陽陰平分而不相勝耳三陽未爲壯及四陽長然後爲壯焉自人事言之君子之壯取足以勝小人不可陵而已無事乎過也用壯而過怒以勇气慿陵乎物則剛必折鋭必挫是所以貴乎正也壯故能極其大而有輝光正故能保其大而無挫折也正大謂正其大使大者不失正是所謂貞也正直是也正大惟天地之情爲然萬物不與焉萬物之情壯必至於老是謂非道天地之情惟正大是以不至於老而能長久也

象曰雷在天上大壯君子以非禮弗履

禮者順天地之理而公者也故有之則安無之則危順之則成逆之則敗然天下之壯莫如禮也君子所以能壯而勝小人亦非禮勿履而已非禮勿履故橫逆之來若羊觸藩至則羸矣魯秉周禮而齊不敢伐爲是故也

初九壯於趾徵凶有孚象曰壯於趾其孚窮也

趾在下以健行者也初九在下而無應乎上乃欲恃其健而行焉徵則凶矣蓋大壯貴止止非不貴用壯止乃所以爲壯也使用壯而不止至於挫且折豈所以爲壯哉今初九以其才之能行也而徵不知止宜其凶也𨿽徵凶不害其爲行之才故稱有孚焉

九二貞吉象曰九二貞吉以中也

九二以剛不失中此壯而知止者也剛不可以持者也過剛則必折中則善生我所以待物也有則而物之所以勝我者益寡是以守壯宜以道而不可過也

九三小人用壯君子用罔貞厲羝羊觸藩羸其角象曰小人用壯君子罔也

九三之視初九得其位應可以有爲矣然九二以剛處中而貞吉九四以履柔而悔亡今九三皆反之玆壯也只所以爲羸也故𨿽得位而有應而小人處之則用罔也傳曰罔者有之舍也以謂恃壯而壯其中是以稱罔也羊狠物也羝羊狠之至也藩所以限內外禮之象也恃剛狠犯禮未有能前者故有羸其角之象焉

九四貞吉悔亡藩決不羸壯於大輿之腹象曰藩決不羸尙往也

九四以陽居陰以陽居陰在居位非正然或不同有反是而爲正者若九四是也九四以陽居陰壯而思柔得大者之正是以貞吉悔亡也藩者爲阻於前者也夫物焉能爲阻哉自爲阻爾九三處壯則觸之而藩益堅四處柔則不觸而藩自決不觸而決何羸之有哉壯於大輿之腹言遂得載上而行也其載上也壯則任重致逺而不敗矣君子不用壯而此稱壯者君子之壯不施於陵下不施乎犯上而特施於載上則其爲壯異乎小人之壯也

六五喪羊於易無悔象曰喪羊於易位不當也

六五以柔處中去彊狠而不用喪羊者也𨿽乘九四之剛而九四乃順而載上非犯上者則是易而無難也人常以處難而不得故折節矯情而爲柔順以求免於時今六五去狠於易而無難之形非性仁者孰能與此哉

上六羝羊觸藩不能退不能遂無攸利艱則吉象曰不能退不能遂不詳也艱則吉咎不長也

上六動以趍應而九四爲阻於其前羝羊觸藩之象也不能退其動之性則然也不能遂其觸上之性則然也不俟藩之自決而觸以求進何能遂哉性不能遂而理或可遂則進猶有利也旣不能遂又不能退故無攸利而震性善變而上又窮則變之時知難而退焉則咎不可長也

【坤下離上】晉康侯用錫馬蕃庻晝日三接彖曰晉進也明出地上順而麗乎大明柔進而上行是以康侯用錫馬蕃庻晝日三接也

君與臣同徳者也其所異者分位耳故日者君之象臣亦爲日惟中天則爲君出地上則爲臣焉明出地上則溫厚之气臨照之光不足以徧天下是其所以爲臣之象也荀子曰事聖君有聽從無諫爭然則麗乎大明宜以順爲道也孟子曰其進鋭者其退速然則進而上行以柔爲道也麗乎大明以順爲道則媚於天子而所錫之禮蕃矣進而上行以柔爲進近天子之光而所接之時數矣故曰康侯用錫馬蕃庶晝日三接也康侯反不寧侯以順麗有康侯之象焉晝日不亢乎中也以柔進而有晝日之象焉且夫日之行也微矣且不亢乎中則是柔進而上行者也

象曰明出地上晉君子以自昭明徳

自昭者不待上之明揚而自顯其徳也蓋闇闇在上𨿽明揚而君子亦自晦焉所以逺害也明明在上𨿽明揚不加而君子亦自昭焉將以行其道也晉之所麗者大明之君是以不待上之明揚而自昭也如文王有明徳而二老相率而歸何待幣聘之至其所哉

初六晉如摧如貞吉罔孚裕無咎象曰晉如摧如獨行正也裕無咎未受命也

晉如進也以有應也摧如退也以柔在下也晉如日之進緩也摧如物之摧其退速也蓋初六未得位也故可行則行可止則止惟義所在是以貞吉也罔孚者莫或信之也孟子之進有疑其幹澤者孔子之退有疑其爲肉者君子之所爲眾人固不識也宜其罔孚也裕無咎者言其無官守無言責進退綽綽然有餘裕也獨行正者志不在乎正人也志在正人則有進而已伊尹之治亦進亂亦進是也

六二晉如愁如貞吉受玆介福於其王母象曰受玆介福以中正也

初六未得位故進退裕如若六二則得位也得位而無應則志不上行未可以正君未可以正君則澤不下流未可以濟民夫立乎人之本朝而道不行若此則君子所以愁如也所以正者愁不在已而在君與民也不期乎上應不求乎眾允惟中正是守而已爲是故神明斯福之矣故受玆介福於其王母王母幽而尊者也六五之象也

六三眾允悔亡象曰眾允之志上行也

晉之六三則君子之道旣已積於中而暢乎外矣誠信達乎上心功業著於民望是以眾允之而與初六之罔孚者異矣初六則在人者不能無疑六二則在我者不能無憂六三無疑與憂也有上行而已故曰眾允之志尙行也

九四晉如鼫鼠貞厲象曰鼫鼠貞厲位不當也

進之爲道順麗以柔進故無貪位慕祿之失今四剛動而炎上則順麗柔進之道亡矣故貪而畏人碩鼠然也君子之心有如六二之憂民而已不如九四之畏人也

六五悔亡失得勿卹往吉無不利象曰失得勿卹往有慶也

君子之在下進退無常惟義所在而已初六是也君子之在上失得勿卹惟命是聴而已六五是也夫進而至於六五則志行矣業旣成矣則當此之時使失位而去則亦可以奉身而退之時也使得位而處則天下之幸也然則失得之間爲天下重輕而重輕不在乎我其在我者又失得之間進退兩安於義何卹之有哉道之未行則如六二之愁如可也道之旣行則失位得位宜勿卹矣失得勿卹則直道而行不爲自安之計是以吉無不利也

上九晉其角維用伐邑厲吉無咎貞吝象曰維用伐邑道未光也

角者剛而可以勝物者也有可以勝物之剛下有不應之罪可伐又其所伐惟邑而已至小以弱也宜其伐之𨿽厲而吉且無咎也然晉以柔進爲善今以窮之剛黷於用武而所伐至小以弱於是爲未光是以貞吝也

【離下坤上】明夷利艱貞彖曰明入地中明夷內文明而外柔順以蒙大難文王以之利艱貞晦其明也內難而能正其志箕子以之

明入地中則明益虧而暗益進明夷之象也君子消息盈虛與時偕行則其出地上入地中猶日而已矣於是內文明而外柔順內文明則與物無際矣外柔順則與物無迕矣若物奚爲而見傷哉然內文明乃所以成大明外柔順乃所以開大武故文王以之犯難而不懼其卒顯於西土也至箕子與暗同體所謂內難也故當晦其明而已深自韜匿使物不得而見也箕子之狂是也能晦其明然後內難而能正其志不如是不死則去而箕子之志不得正矣

象曰明入地中明夷君子以蒞眾用晦而明

君子蒞眾用晦而明非處明夷之勢則然也君子視明夷之象明入地中而終將出於地上是以用晦而明以爲蒞眾之道焉大抵下之應上則貴有所輸誠不可以用晦用晦則上何望焉此君子所以自昭明徳也上之待下貴有所資納不可以用明用明則人莫告矣此蒞眾所以用晦而明也

初九明夷於飛垂其翼君子於行三日不食有攸往主人有言象曰君子於行義不食也

未嘗灼而不敢握火者見其有所暖也未嘗傷而不敢握刄者見其有所害也明夷之主在上初九去之逺矣而於飛垂其翼於行三日不食其避之如此之速者亦懲其所謂害者也旣無文王蒙難之勢又非箕子內難之地則可以去矣旣去則義宜速矣然初九體炎上之性則有攸往者也有攸往則內難故主人宜見賓禮而且有言況其他乎

六二明夷夷於左股用拯馬壯吉象曰六二之吉順以則也

六二輔九三而行則下體之輔也有股之象焉處明夷之世則夷於左股者也夫君子之見夷於世也非其身之見殘也君子有保身之智焉其所謂傷者其下道而已苟得所輔則道傷復全而其壯莫可禦矣故曰用拯馬壯吉九三蒙難而動未離乎地類則馬之象也六二輔之則拯馬者也六二之於九三非其正應疑於不順而違則也彼剛上柔下中正以相與則豈不順而違則哉其事閎天太顚之徒也

九三明夷於南狩得其大首不可疾貞象曰南狩之志乃大得也

九三居下體之極大有爲得明夷之魁也故曰明夷於南狩得其大首其事則文王之事也所謂以蒙大難者也夫文王小心順事者也其曰南狩何也大明之徳自我而顯大武之事自我而開謂之南狩不亦宜乎不可疾貞者以明除暗猶晝夜進退其行也若詩稱匪棘其欲不可疾之謂也

六四入於左腹獲明夷之心於出門庭象曰入於左腹獲心意也

左腹虛而納物九三之象也六四於此焉而入於左腹者也夫六二爲左股於九三以其同體者也六四於九三非同體而稱左腹者心徳之同𨿽疎而親微子去商而歸周是也然入左腹明夷之心而已非若箕子之能正其志也蓋微子之去豈其志哉所以處心於明夷之世然耳故象又曰獲心意也言箕子隨所感觸而生也出於門庭者去之商室也以商爲室宇之托而稱門庭以周爲同體之親而稱左腹則君子之仁可知也矣

六五箕子之明夷利貞象曰箕子之貞明不可息也明夷六爻以商周之際考之初九之爲太公伯夷明矣六二之爲閎天太顚明矣九三之爲文王明矣六四之爲微子獨六五稱箕子何也爲南狩之事與三協矣而成南狩之功者聖人之慙徳也視天下之難不能拯濟或垂其翼而避之或出門庭而去之亦非人臣之完節也獨箕子旣利且正無慙徳而有完節以是爲成夫聖人之志也故特稱焉上六不稱者則亦惡未斥之耳

上六不明晦初登於天后入於地象曰初登於天照四國也後入於地失則也

不明晦非用晦也初登於天后入於地言崇髙不可不保恃也夫明足以保身者且夷見傷焉則天下之人愚不足以保身者又可知矣殘賊之加於天下如此其不誅者鮮矣

【離下巽上】家人利女貞彖曰家人女正位乎內男正位乎外男女正天地之大義也家人有嚴君焉父母之謂也父父子子兄兄弟弟夫夫婦婦而家道正正家而天下定矣

男女莫非家人也而其正自女始女子之難養也而正則家人無不正矣女正位乎內而無預乎閫外男正位乎外而不牽乎閫內則男女正男女正乃天地之大義此聖人制爲禮文以別男女之分者因天地之大義而已非由聖人之創也男𨿽正乎外必有父爲嚴君以率之女𨿽正乎內必有母爲嚴君以率之然後恩不至於勝義而其義爲父者慈而教爲子者孝而箴兄亦愛而友弟亦敬而順夫亦和而義婦亦柔而正矣如是則家道正焉正家而天下定者天下之本在是故也刑於寡妻至於兄弟以禦於家邦此之謂也

象曰風自火出家人君子以言有物而行有恆

風自火出家人王通以謂明內而齊外是也君子之欲明內也則以言行率之言有物則無虛誕之言行有常則無奇邪之行蓋孔子之所期乎弟子者謹而信也言之無物何爲而信行之不常何爲而謹

初九閒有家悔亡象曰閒有家志未變也

閒如馬之有閒懼奔逸也初九家人之志未變故宜閒有家如其旣變而後閒之則是挽之於旣奔其力難矣不閒爲害義且亦傷恩故不若求其未變也

六二無攸遂在中饋貞吉象曰六二之吉順以巽也以巽爲正者妾婦之道所謂無攸遂也惟酒食是議無父母貽罹所謂在中饋也無攸遂在中饋婦人之正也如是而後爲順以巽焉順則理不逆而已巽有屈伏之意蓋女之卑也其象爲順然妻齊也其事夫則有屈伏之意也

九三家人嗃嗃悔厲吉婦子嘻嘻終吝象曰家人嗃嗃未失也婦子嘻嘻失家節也

父母謂之嚴君長子謂之家督則家人之道貴在乎用剛也故九三家人嗃嗃用剛之過則𨿽悔厲而吉也然剛太過至於賊恩而婦子嘻嘻有嗟怨之聲焉則失家之節是以吝也

六四富家大吉象曰富家大吉順在位也

修之家其徳乃裕修之國其徳乃丰修之天下其徳乃普六四在位者也惟家人之道修之國修之天下其徳丰以普也故稱富焉夫孝盡於事親而又推於事君則其爲孝也廣矣弟盡於事兄又推於事長則其爲悌也廣矣其曰富家不亦宜乎故曰順在位也自身而推之家自家而推之國其理爲順故也

九五王假有家勿卹吉象曰王假有家交相愛也聖盡倫王盡制故有廟則假有廟有家則假有家蓋假家人之道如文王之盛非聖人則不能非王者則不得故也其不得何也蓋所謂假有家之道者非徒吾家之父子兄弟夫婦各盡其道也且能使天下父子兄弟夫婦者皆盡其道也如是則非盡制之王孰能此哉

上九有孚威如終吉象曰威如之吉反身之謂也有孚而威出於徳也威出於徳則人畏之是以吉也大扺反身而誠則神矣神則不怒而威故不至嗃嗃而又不失爲嚴君之正而家道成焉

【兌下離上】睽小事吉彖曰暌火動而上澤動而下二女同居其志不同行說而麗乎明柔進而上行得中而應乎剛是以小事吉天地睽而其事同也男女睽而其志通也萬物睽而其事類也睽之時用大矣哉

火動而上澤動而下火與澤相違而不相遇此睽之象也故動而違行然後爲睽如二女之有情則不必違行也則𨿽同行而暌矣有違行而暌矣有違行而暌者有同居而暌者則萬物之情舉矣夫萬物暌離而不合正大有爲之時也以卦之才悅而麗乎明柔進而上行得中而應乎剛是宜小事而已蓋麗乎物之所麗應乎人而不爲人之所應其上行又以柔而已故云然然其所麗者明也其所應者剛也又進而行有得爲之勢也是以小事之俱能吉一謂之同兩謂之類天地無心防而爲一故曰其志通萬物則象矣故事則類也天地終暌而不同則陰陽不和而災生男女終暌而不通則婚媾不時而怨曠作萬物終暌隔而不類則相逮之功熄矣若夫有爲於天下使交通而咸和協比而爲一非大人曷能爲此哉故曰暌之時義大矣哉

象曰上火下澤睽君子以同而異

君子以同而異而不害其爲同天地睽而其事同也同乎爲道而治有忠質文之異同乎爲聖而行有淸任和之異如是故足以酬酢萬變不爲執一而廢百也

初九悔亡喪馬勿逐自復見惡人無咎象曰見惡人以辟咎也

馬有健行之才者也睽之時進而上行則𨿽柔而可以吉小事初九窮而在下𨿽健喪其所以爲健矣故曰喪馬夫物睽而求合則益疑窮而求行則益躓故勿逐然相合者物之情也我不求而有待則物豈捨我哉故曰自復也九二剛以乘已惡人也避而不見則疑梗生而患至屈身而見之所以避咎也

九二遇主於巷無咎象曰遇主於巷未失道也

九二之應九五過主於巷者也物方睽乖而已獲應則其獲若應邂逅然也故曰遇焉巷者非道之常而亦可通於道故曰遇主於巷未失道也

六三見輿曳其牛掣其人天且劓無初有終象曰見輿曳位不當也無初有終遇剛也

見輿曳有爲難於下者也其牛掣有爲難於其前者也輿方以載己者牛順而引己者乃爲之難何也以所遇者睽故也如賁初九捨車而徒則載己者豈能爲哉六三應在上九有志於行者也輿曳而牛掣不得行焉非其志也上欲以其不行也而刑之則我之所持以生者絕其通也故曰其人天且劓然所遇者上九之剛也剛而克明而不蔽於其所感剛防而不惑於初然將有所合而無所疑故曰無初有終而象曰遇剛也

九四睽孤遇元夫交孚厲無咎象曰交孚無咎志行也九四無正應與有應而未合者睽孤也九四𨿽睽孤然所遇者元夫也以位稱則曰遇主以徳稱則曰遇元夫則仁智異矣遇元夫而至誠相與則𨿽孤寡助之危何咎之有

六五悔亡厥宗噬膚往何咎象曰厥宗噬膚往有慶也九二於六五則稱主主者尊之也下之於上宜尊之者也六五於九二則稱宗宗者親之也上之於下宜親之者也六三以柔爲物之間其易噬猶之膚也九二噬六三之間而求合於上則其一志於承上者不疑也六五宜屈體而往從之也故曰厥宗噬膚往何咎也

上九睽孤見豕負塗載鬼一車先張之弧後說之弧匪防婚媾往遇雨則吉象曰遇雨之吉羣疑亡也

物之情睽則疑疑斯疾之矣故九二之於六三乃安而載之之輿也而自上九視之則塗也九四之於六三乃順而引之之牛也而自上九視之則鬼也其疾之可謂至矣然六三有趍下之性以爲如豕之負塗理或有之以爲載一車則無是道也無是道而以爲有是則疑之甚故也疑甚則怒而思攻之矣故有張弧之辭焉然上九之剛非終惑之也故曰後脫之弧脫則知其匪防而婚媾之情通矣其始也疑而疾之又從而攻之則已甚矣𨿽脫弧而婚媾之情通然非屈道以往則六三之情未易得也故曰往遇雨則吉雨者陰陽和而及於物也不止婚媾而已

【艮下坎上】蹇利西南不利東北利見大人貞吉彖曰蹇難也險在前也見險而能止知矣哉蹇利西南往得中也不利東北其道窮也利見大人往有功也當位貞吉以正邦也蹇之時用大矣哉

天下之險固有可平者𨿽不可平亦有犯之而不至於防者至若險在前而不可平又不可犯𨿽有智亦末如之何而止是乃所以蹇也然則所貴乎智者爲其逺險而止也非迫險而止之謂也如迫險而止則是愚而不知去耳曷足以言智哉故曰利西南不利東北蓋上卦之坎正北方之卦則是正北者乃險之所在也下卦之艮東北之卦也迫險而知止者也迫險而知止則其道窮故不若東南之逺險而得中於利也且去東北而之東南與正南亦旣逺矣必曰西南則是君子之避險不厭乎逺甚也其曰得中者安而無難然後能守中若其於臲卼險難之際則或過或不及與時俛仰亦以自完矣利見大人往有功也當位正吉以正邦也此九五之才也蓋所謂大人者非止有知險之智而又有平險之才焉宜其爲蹇難之時所利見也功業者見乎變者也天下平而無故則𨿽有大人之功業何自而興哉故曰利見大人往有功也有大人之才又須當位有得爲之勢然後能正邦故曰當位正吉以正邦也有大人然後有大人之功以大人而當位然後能正邦則在蹇之時而大有爲者豈小丈夫之事哉故曰蹇之時用大矣哉

象曰山上有水蹇君子以反身修徳

蹇之成像見險而能止乃智者之事故象辭亦無取乎正邦之功而曰反身修徳則亦見險而止之之類也

初六往蹇來譽象曰往蹇來譽宜待也

蹇之時以險在前宜待而不宜往故往則爲蹇來則有譽夫譽不必興事造業而後能致也識時之宜知所以自保則人斯歸之以智而有譽矣

六二王臣蹇蹇匪躬之故象曰王臣蹇蹇終無尢也九五王也六二應之王臣也遇險之時上下皆蹇王臣之蹇蹇也自爲王臣則國安與安國危與危安得自爲私謀哉故曰匪躬之故如其躬之故而爲自安之計則不復蹇則有其終尢惟所以爲蹇故曰王臣蹇蹇終無尢也

九三往蹇來反象曰往蹇來反內喜之也

九三𨿽剛過而體艮之止則知往之蹇而來反者也來反則爲主於內內之所待而喜之者也然旣以迫險則先見之明爲未足是以不如初六之有譽也

六四往蹇來連象曰往蹇來連當位實也

往則犯難故曰往蹇來又乘剛故曰來連此前跋其胡則往蹇來連非自取也何凶之有是以不言凶咎也

九五大蹇朋來象曰大蹇朋來以中節也

九五大者之蹇也大者之蹇苟不失大中之位以節制天下則朋來朋來則拯之者眾而難散矣中者其位也節者其權也居位而有其權則何患哉

上六往蹇來碩吉利見大人像曰往蹇來碩志在內也利見大人以從貴也

六四乘九三之剛九三非其君也爲難者也故曰來連上六來而乘九五之剛九五蓋其君也故曰來碩臣之得爲則庇完其身而不爲物剝又得以擴充其志而不爲物挫是以爲碩也利見大人爲九五也九五居大中以合天下而爲朋來之主則上六所以利見也其曰從貴何也蹇之時名分亂矣於是知從貴則臣節爲不失矣不知從貴而惟彊之從則終隨以亡非所謂利見也

【坎下震上】觧利西南元所往其來復吉有攸往夙吉彖曰觧險以動動而免乎險觧觧利西南往得眾也其來復吉乃得中也有攸往夙吉往有功也天地觧而雷雨作雷雨作而百果艸木皆甲坼觧之時大矣哉

動乎險中而免乎險而爲觧屯者其始也觧者其終也天下皆險則聖人動乎險中動乎險中其卒免險則天下之險亦從而觧矣夫聖人動乎險中而求解非止免一身之險蓋將以平天下之險也故貴得眾而利西南焉西南坤之爲眾故也屯言勿用有攸往觧言無所往何也雷雨動而爲屯作而爲解二屯一觧猶雷雨動而作則屯難有時而行之而已屯惟宜動勿用有攸往可也解又旣免無所往可也如艸木節解麋鹿角解皆气至而自然矣是以無所往其來復吉也解動則必復其情然也緩則必失其勢然也旣以緩而失則不可緩而救以緩而救則不及事故欲往而有功在攸往之夙也天地之解怒气激而爲雷和气散而爲雨百果艸木之微甲者皆坼其功可謂大矣能解天下之難亦若天地之解萬物非大人孰能與乎此哉故曰解之時義大矣哉

象曰雷雨作解君子以赦過宥罪

處亂而不攺其度者惟君子能之使小人居屯難未解之時其能不爲非者寡矣退而誅之則更起天下之難非所以爲解也故過者赦之罪者宥之然後應雷雨博施之象焉

初六無咎象曰剛柔之際義無咎也

屯之六二所遇者屯也而又乘剛是以有難解之初六所遇者解也又有應剛是以無咎也剛上柔下相際以禮咎何由而至哉

九二田獲三狐得黃矢貞吉象曰九二貞吉得中道也方解之初眾莫知天命之有歸人事之有在也則疑所適從有三狐之象焉三眾辭也狐疑物也以湯王之舉眾有捨我嗇事而割夏正之嫌則解之眾疑可知矣九二剛正而應能大有爲以得羣疑使之順服則田獲三狐之象也若然者非示人以中威物以直者不能至此蓋以示人以中則小者懷威物以直則大者畏小者懷大者畏則羣疑安所逃哉故曰得黃者示人以中也矢言威物以直也

六三負且乘致防至貞吝象曰負且乘亦可醜也自我致戎又誰咎也

負者小人之事也謂六爲之也乘君子之器也謂三之爲位也以小人而乘君子之器則居之不安不能固有是慢藏也慢藏則益知其可奪矣𨿽慢藏可奪苟其上有庇其下有助則盜亦未至也六三又上慢而下暴上慢則上疾之不爲庇矣下暴則下去之不爲助矣如此則非徒可奪亦且可伐此其所以致防之奪奪其物伐伐其人像言致戎又言伐其人也

九四解而拇朋至斯孚象曰解而拇未當位也

拇在下而微者也初六之象也九四應在初六解而拇之象也解而拇則所解狹矣所解者狹則所應者寡故曰朋至斯孚其朋信而已則豈若有孚於小人者哉𨿽然九四未當位也如其當位而所解若此則吝矣故不言悔吝而象曰未當位也

六五君子維有解吉有孚於小人像曰君子有解小人退也

天地之解萬物不擇物而解也則君子之解天下又焉可擇人而解哉維有解而已故有過者亦赦有罪者亦宥勿問其如何而一切解之與之更始則小人信其有愛人利物之心而退聴矣若乃擇無過而後釋之無罪而後原之則小人自知其不免難復作矣非所以爲解也天地之解及艸木君子之解及小人

上六公用射隼於髙墉之上獲之無不利象曰公用射隼以解悖也

公者尊髙之位隼者貪殘之禽也髙墉者顯著之地也上六處尊髙之位勢可以有爲矣遇解之極時可以爲用六三乃如貪悖之禽止乎顯著之地非所據而據焉則射而獲之何不利之有哉卽六三而言之則以小人而乘君子之器者也自上六視之則以隼而在髙墉之上者也所處非宜在理則逆則所謂悖也上六射而獲之則所解悖理而天下之大順成矣

【兌下艮上】損有孚元吉無咎可貞利有攸往曷之用二簋可用享彖曰損損下益上其道上行損而有孚元吉無咎可貞利有攸往曷之用二簋可用享二簋應有時損剛益柔有時損益盈虛與時偕行

損之爲卦下卦受損上卦得益則是損下而益上者也損下而益上非彊本厚下之道故於卦爲損夫財賦力徵皆損下益上之事也財賦有節而民信其非斂我也力役有程而民信其非役我也則損而有孚者也損而有孚則元吉無咎可正而利有攸往矣何以知損有孚也損之上體艮艮止也其下體兌兌說也上得益而知止則其求於下不過矣下受損而咸說則其輸於上不倦矣上止而下說則損之有孚可知矣曷之用二簋可用享以損下非厚下之道故上於用財不敢厚二簋可用享也夫享禮以備物焉爲盛者也爲其損下而取之爲享故宜備者亦捐之而用二簋焉用二簋以應損下之宜非常道也故曰二簋以應損下之宜非常道也故曰二簋應有時剛者上道也柔者下道也上剛反不足下剛乃有餘損以益上之柔亦有時而然也故曰損剛益柔有時損之不己則至於虛益之不已則至於盈然而損生於盈益生於虛相因於無窮與時偕行而已故曰損益盈虛與時行也

象曰山下有澤損君子以懲忿窒欲

山澤通气者也以風日之過河猶有損則山澤之通气焉得爲無損哉人之所損莫甚於忿欲突而上陵其忿如山受而不厭其虛如澤損莫大焉於是君子以懲忿窒欲懲忿而不忮窒欲而不求則性質愈完而充實之美成矣玆損也只其所以爲益也

初九已事遄往無咎酌損之象曰已事遄往尙合志也曰愛君而欲益之其誠則至矣然道事而行爲之以遽則有先迷之失故必待其已事後往已事而後往則往𨿽遄無傷也夫已事而後往不失順承之義則其往之遄乃所以愛君也何咎之有哉酌損之者懼其過也以剛而遄往故以過損爲戒焉尙合者其愛君之心又不失事君之義而六四亦能應而納之故也

九二利貞徵凶弗損益之象曰九二利貞中以爲志也九二損益非常也得中則可以止矣九二益上而得中故利正徵凶益上而得中則無所事損也將有益之者矣故曰弗損益之夫自損者人益之自益者人損之不期然矣

六三三人行則損一人一人行則得其友象曰一人行三則疑也

道不貴多多則疑雜天地之合君臣之交所以貴夫致一也六三志在益上者也然爲主於內而二陽從之以進則有三人行之象焉三人行則上疑於所與而其志不專故六三有損焉如其絕類離羣而一人則上之任賢不貳而下之得君亦專矣然後可以修輔厥後而不疑故曰得友也

六四損其疾使遄有喜無咎象曰損其疾亦可喜也物不得陰陽之中而所受皆偏者皆疾也偏乎陰則爲愚偏於陽則爲躁偏乎陰則損之宜以陽偏乎陽則損之宜以陰六四偏乎陰而能應陽以損其疾者也然而陰之性緩矯其性而使遄則有喜矣六四之遄非若初九之遄則其性也六四之遄乃使遄而非其性也

六五或益之十朋之弗克違元吉象曰六五元吉自上祐也

六五居上而自損者也九二居下而自損物猶益之又況居上而自損者乎故曰或益之或言益之者眾也不志於人養而曳尾於途中則好違者也六五居上而能自損故使天下好違之人弗克違之而聰明之才足以恂知休咎者皆爲我用且有十朋之多焉則天下無遺賢萬物無遺照矣元吉不亦宜乎有曰自天祐有曰自上祐者神祗祖考凡居上者皆祐而不止謂天也

上九弗損益之無咎貞吉利有攸往得臣無家象曰弗損益之大得志也

上九爲下而自損以益上則戒於過故九二曰弗損益之爲上而自損以益下𨿽過可也故上九曰弗損益之而後曰無咎貞吉皆在下不可過在上可過之義也蓋髙以下爲基下厚則上安焉故上損可過而下損不可過也上九自損以至於得益則損之至矣故得無家之臣焉六二以應上無家之臣也允恭克遜而得過門之禹蓋上九之謂也

【震下巽上】益利有攸往利涉大川彖曰益損上益下民說無疆自上下下其道大光利有攸往中正有慶利涉大川木道乃行益動而巽日進無疆天施地生其益無方凡益之道與時偕行

益之爲卦上卦受損而下卦得益損上益下其本固其下厚故於卦爲益損上益下散利以及下也自上下下屈己以下人也散利以及下者善政也故民說無疆屈已以下人者盛徳也故其道大光以益爲事而有攸往無往而不利然不中正則有續爲揠苗爲害者故利有攸往惟在中正有慶也蓋益物而不失中正非僅可以有攸往且可以涉難故曰利涉大川以此涉川則涉險不溺得木之道也益動而巽日進無疆言自益也天施地生其益無方言益物也自益而能巽不逆於理則入理道有序莫之能禦則終於窮髙極逺而測深厚矣故益動而巽日進無疆爲自盛也天之施物也平地之生物也博兼容並包無容私焉其益可謂無方矣聖人益物也亦若是而已天施地生其益無方言益物也夫道體無虧不可戕割物理自足無有欠餘今自益之無疆爲益物之無方以其至理之當然也與時偕行而已故曰凡益之道與時偕行就益言之則曰凡益之道與時偕行不兼損者所惡故也益者所益也損則求益益不期損故於損則曰損益盈虛與時偕行兼益而言之益曰凡益之道與時偕行不兼損而言也

象曰風雷益君子以見善則遷有過則攺

雷以動之風以散之此造物之序也故雷動風散爲常風又雷爲益也見善則遷求益者也有過則攺所以爲益者也徒遷善而不攺過則其益更損矣

初九利用爲大作元吉無咎象曰元吉無咎下不厚事也

在上而大有爲者其勢易位下而大有爲者其勢難故在上則𨿽自任以天下之重可也在下則不可以下非厚事之地故也下非厚事之地而作或利爲大者以其作皆愛人利物之事又上巽而與故也初九以益爲事六四巽而與己故曰利用爲大作也起事聖人之所難又下非厚事之地是以元吉然後無咎也

六二或益之十朋之弗克違永貞吉王用享於帝吉象曰或益之自外來也

六二以損約而居得中益者四面而至矣故曰或益之十朋之弗克違則賢人益之至者也眾人益之未足以得天下賢人益之斯得天下於是乎可以享帝故曰王用享於帝吉有然也此以其物皆歸往而得故稱王焉

六三益之用凶事無咎有孚中行告公用圭象曰益用凶事固有之也

損益言道貴在得中不可偏也六三志在益而自損之過中不能無咎惟用凶事得通變之宜是以無咎也蕃樂殺禮衣大布之衣大帛之冠所謂凶事也夫以益爲事至於如此則豈人之情也哉疑於矯拂其情而爲僞者也惟有孚中行而非出於僞又不至於過故有成功而上善焉夫自損之過則必至於失位六三自損之過而用凶事得通變之宜是以不至失位而象所以謂之固有之也

六四中行告公從利用爲依遷國象曰告公從以益志也

六三六四之稱中行以其在中爻之中也益貴在中而四以中行則何疑之有告公從而已六三六四皆處盛位而稱公然三則告公用圭四則告公從而已者三逺君四近君也古之遷國必依大國以爲之援六四上比乎剛中之君則可依之以遷國故曰利用爲依遷國凡益之道與時偕行而不得已也故𨿽遷國重事亦或爲之況其小小者也

九五有孚惠心勿問元吉有孚惠我徳象曰有孚惠心勿問之矣惠我徳大得志也

國遷之益益一國耳此有域之者也九五得尊位大中兼覆天下其益無方不止一國故有孚惠心勿問元吉夫有心者孰不來益哉至誠益之凡求益者益而有勿問其如何則天施地生不過如此宜其元吉也我至誠而惠物心故物至誠而惠我徳報施之自然也歸美薦善可謂惠我徳也物惠我徳則天下之徳皆歸焉可謂大得志矣

上九莫益之或擊之立心勿恆凶象曰莫益之偏辭也或擊之自外來也

上九處物上而求自益故莫益之非徒莫益又或擊之人道惡盈故也二在下而自順則或益之上處極而日益則或擊之滿招損謙得益之道也至於或擊之一心勿常猶凶況久於此道乎象曰偏辭何謂也凡己欲益而益人己欲厚而厚人則不偏矣損物以益己其偏若是宜其莫益之也或益之或擊之皆曰自外來何也六二之自損非求於益也非求於益而益者至則凡益者之來爲自外矣上九自益不期乎擊也不期擊而擊者至則是擊者之來爲自外矣

周易新講義卷五

欽定四庫全書

周易新講義卷六

宋耿南仲撰

【乾下兌上】夬揚於王庭孚號有厲告自邑不利卽戎利有攸往彖曰夬決也剛決柔也健而說決而和揚於王庭柔乘五剛也孚號有厲其危乃光也告自邑不利卽戎所尙乃窮也利有攸往剛長乃終也

剝曰柔變剛夬曰剛決柔蓋小人之於君子人事不足以勝之特以時變之耳君子之於小人則人事足以勝之且其勢順而易若決水然故曰夬決也剛決柔也夬之才健而說者也健故能決說故能和以生道殺民𨿽死不怨殺者則決而和之謂也上六一柔而乘五剛之上肆狠愎之性而爲怙終惡首也其罪盈極而眾著故可揚於王庭暴其罪狀而決之也𨿽暴其罪於眾未可以遽決又必孚號以告之彼安其危而不孚然後決之則君子之道光矣故曰孚號有厲其危乃光也告自邑言所使告命者不在大也使大國告之則是以威脇非所謂孚號也五剛旣盛一柔己窮孚號告自邑則足以致其來務矣而猶卽戎焉則非卽戎之利也夫以全勝之剛決己窮之柔以形勢彊弱論之未應卽戎而不利也其所謂不利者剛乃窮矣蓋戎事本非聖人之所尙而今所尙在卽戎則必窮也且蜂蠆有毒困獸猶鬭庸詎知己窮之柔克之爲易而遂以爲卽戎之利哉植徳莫如滋去惡莫如盡惟去惡之務盡也故一柔窮而猶欲決也惟植徳之欲滋也故五剛已盛而猶利有往也陰始凝而已戒剛旣盛而必終則進陽退陰聖人之意可見矣

象曰澤上於天夬君子以施祿及下居徳則忌

一柔而能乘五剛有怙終之惡則去之亦未易也必五剛協比而後能有功焉然則決小人之功乃眾人之所共致也夫與眾同力而不與眾同徳則眾人之所忌故曰君子施祿及下居徳則忌也

初九壯於前趾往不勝爲咎象曰不勝而往咎也趾在下而行者也初九有剛健上行之才則壯於前趾者也夫上六之罪𨿽著有可決之勢亦必位足以勝之然後可往初九在下則其咎必矣故不勝而往咎也

九二惕號莫夜有戎勿卹象曰有戎勿卹得中道也上六𨿽柔而逆乘五剛其勢未易去也五剛方以勝之爲事而九二反處柔焉才力不足以勝之故惕懼不已又至於號也如此則陰益盛有莫夜之象焉陰盛則害之所伏故有戎𨿽陰盛而有戎然我得中道非自我致戎而又眾則方以決之爲事則可以勿卹矣故曰有戎勿卹也

九三壯於頄有凶君子夬夬獨行遇雨若濡有慍無咎象曰君子夬夬終無咎也

九三剛亢外見頄之象也夫有可以勝陰之位又有可以勝陰之時則沈潛其剛有不克乎九三未離下體未有勝之之位又方與爲應未有勝之之時乃剛亢外見失沈潛之理此其所以有凶也然三之有凶在不知夬之道耳其失不在夬也君子知夬之道則以必決爲志何凶之有哉故曰君子夬夬惟君子有必決故𨿽獨行而與者和有遇雨之象其迹若污而物或慍之然終無咎也

九四臀無膚其行次且牽羊悔亡聞言不信象曰其行次且位不當也聞言不信聰不明也

初九則位不足勝陰者也九二則才不足以勝陰者也九三方且又與之爲應而時未可者也九四其位上達矣語其才則旣壯矣又非若九三之勢當屑與之和而乃居陰欲止無往決意則二陽並進而受侵於下有臀無膚之象焉受侵於下則不得已而彊行彊行非其志也故曰其行次且羊之爲物前其壯以獨者也如牽以隨人而前其壯以獨則𨿽其志猶爲夬也故曰牽羊悔亡然九四居陰底滯而暗塞則言不信者也聞言不信則不知牽羊之可以悔亡也

九五莧陸夬夬中行無咎象曰中行無咎中未光也莧柔脆之物也陸髙平地也上六之在前猶柔脆易刈之莧在髙平易卽之陸無事乎專以剛決爲志也而九五純於用剛以必決爲事故𨿽中行無咎而已道未光也舜選於眾舉臯陶不仁者逺矣然則人君欲去不仁無事乎夬也舉賢而已君以舉賢爲心臣以去惡爲事則君臣之分明矣然則九五夬夬不可見者君之分也九三夬夬而可見者臣之分也

上六無號終有凶象曰無號之凶終不可長也

上六之罪極矣然夬之道𨿽決而不失和上六知號咷以憂則君子猶將宥之不至於誅也惟安其危而無號焉是以終有凶夫陰之與陽以進退相反五陰旣以變矣而上六終恬不知憂其可以長乎故曰無號之凶終不可長也

【巽下乾上】姤女壯勿用取女彖曰姤遇也柔遇剛也勿用取女不可與長也天地相遇品物咸章也剛遇中正天下大行也姤之時義大矣哉

剛長則變柔柔長則變剛天地自然之理也姤之爲卦柔出而遇剛有變剛之志則女之壯者也於初九考之爲豕之羸者而今曰女壯何也柔出而遇剛剛亦與遇有婚媾之道焉則是剛之於柔以妻畜之也以妻畜之則爲己壯以豕交之則尙爲羸蓋以妻畜之則小人得以媚上而浸長豕變之則小人只自見賤而不得行是羸壯不同也女壯而有變之志則終於反目不可與長故曰勿用取女不可與長也夫陰陽相遇天地之理也天道下濟地道上行兩者交通而成和故品物咸章焉使人道相遇亦若天地相遇則功勲之所以成也夫惟遇失其道故陰益進而陽益退而爲遁爲否至爲剝也九五之才以剛遇柔而不失其正得以杞包瓜之道是以天下大行亦猶天地相遇而品物咸章也盡姤之義惟與天地合徳合序然後能之故曰姤之時義大矣哉

象曰天下有風姤後以施命誥四方

天之於萬物至逺絕也其所以姤之者風也而後之於四方亦逺絕也其所以姤之者命而已天之爲風或爲明庶之溫或爲廣莫之寒要之在萬物者神之所爲也後之爲命或爲威責之令或爲文誥之詞要之動四方者誠之所爲也

初六系於金柅貞吉有攸往見凶羸豕孚蹢躅象曰系於金柅柔道牽也

初六柔方長也於是時剛有以制之使柔牽於剛而不得行則不至於爲遁矣故系於金柅貞吉金柅者制柔之物九二之象也無以制之而縱其有攸往則小人道長而見凶矣經曰見乃謂之象見凶未罹乎凶而象凶也所以未罹乎凶者柔方長故也豕者養於人見穢賤者也方待養於人而見穢賤且形尙羸而未壯其志信也蹢躅而躁動矣況其志於爲壯乎此小人之長所以不可不戒也

九二包有魚無咎不利賓象曰包有魚義不及賓也小人養君子者也制得其道則養君子制失其道則遁而去矣故初六小人也有魚之象焉九二以剛中乘初六能包而有之也包有魚者也夫一民不可以有二君也四自外來是二君也故曰不利賓其不利賓者蓋義不及之非擅爲己之私分也

九三臀無膚其行次且厲無大咎象曰其行次且行未牽也

二方據初義不及賓而三乃乘之固位而不去有分民之嫌是以見侵於二有臀無膚之象焉侵則其勢不得不行𨿽行非其志也故曰其行次且𨿽曰有厲然非牽於初而不行故無大咎焉

九四包無魚起凶象曰無魚之凶逺民也

貴以賤爲本髙以下爲基九四在上體宜得民以爲基而逺於初六不能自附於民則髙終逺其民道之宜也然得右命之是特可見於大人相與之際而已若天地不仁以萬物爲蒭狗方且與物忘尙何汲汲於保而安右而尊命而正者哉無民者也用靜猶可起則凶矣故曰包無魚起凶

九五以杞包瓜含章有隕自天象曰九五含章中正也有隕自天志不捨命也

杞者剛忍之物也九二之象也瓜者柔脆之物也初六之象也人君之於小人欲包而制之亦在用賢而已九五用之以包初善用賢以畜民者也有以杞包瓜則我何爲哉含其章美而無所施矣𨿽曰含章然王言惟命苟含章而廢出命則臣下罔攸稟令矣故又必有隕自天光大而無私應然後乃可九五含章而無應疑於捨命而不能有隕自天者也

上九姤其角吝無咎象曰姤其角上窮吝也

角者亢上窮也所遇之時至於上窮而剛不知變則吝道也然猶有姤物之志非離羣者是以無咎也

【坤下兌上】萃亨王假有廟利見大人亨利貞用大牲吉利有攸往彖曰萃聚也順以說剛中而應故聚也王假有廟致孝享也利見大人亨聚以正也用大牲吉利有攸往順天命也觀其所聚而天地萬物之情可見矣順以說剛中而應此卦之所以亨也萃所以亨也天下之民愛之則親利之則至致其所惡則散今順以說之則與之所欲而去其所惡也民有不聚乎𨿽聚而無剛中利眾之才則終亦必離而已矣九五又剛中足以制眾而眾應之是故萃而無攜貳之心焉萃之時以言乎人則四海之歡心得矣以言乎物則九州之美備矣王者所以致孝享於是乎在故曰王假有廟也記曰大孝不匱又曰博施備物可謂不匱矣欲盡其所以爲孝在博施備物博施備物非有王徳則不能非有王位則不可九五旣有能爲之徳又有得爲之位所以盡有廟之道而謂之致孝享也夫民不能自正也必有表正者焉上有表正則下有所取正𨿽眾而不亂故曰利見大人亨聚以正也聖人之制禮興事必隨乎時以時者天命之所在而不可違故也方萃之時物旣阜矣民旣歸矣物旣阜則是天俾聖人備禮之時安得而儉也於是乎用大牲民旣歸則是天畀聖人以興事之時安得而已也於是乎有攸往故曰用大牲吉利有攸往順天命也天地之聚以正而非謂物之聚則有正有以正者萬物之聚有以正有以不正此方以類聚吉凶之所以生也故曰觀其聚而天地之情可見矣

象曰澤上於地萃君子以除戎器戒不虞

弧矢之用生於睽睽之情疑阻而不親故也今旣萃聚其情親矣而猶除戎器者以戒不虞也水積則生根食之魚土積則生自宂之獸今物丰而眾民所爭者聚矣則不虞安可不戒哉

初六有孚不終乃亂乃萃若號一握爲笑勿卹往無咎象曰乃亂乃萃其志亂也

久相待逺相致聞流言不信者至誠相與者也苟不出乎至誠或有孚而不終則亂乃萃矣亂乃萃則疑阻生焉豈有相待相致之道哉有孚不終乃亂乃萃其咎志在初不在四也以其乃亂乃萃而遂至於號則所報甚小一握貽笑矣苟勿卹而往以終其孚則往無不得何咎之有哉

六二引吉無咎孚乃利用禴象曰引吉無咎中未變也桔橰人之所引非引人者故俯仰不得罪於人六二柔正自守不求於五而五引之故吉無咎如此則可用薄祭以交於神而況於人乎蓋守中不變非引人者所謂靖恭爾位者也神斯聽之介爾景福矣故曰孚乃利用禴也

六三萃如嗟如無攸利往無咎小吝象曰往無咎上巽也

六三比於九四而未萃者也三之與四𨿽有剛柔相與之道然非正應求之不得所欲也故曰萃如嗟如無攸利九五𨿽非正應然得尊位大中眾之所赴也又巽而引納於物則可以得志而無咎也不若正應而得中行故小吝

九四大吉無咎象曰大吉無咎位不當也

九四不與非應而惟初六之交初六之乃亂乃萃不在我也是以大吉無咎也使當位自處無履柔損之道則志亂之人未易交也故曰大吉無咎位不當也

九五萃有位無咎匪孚元永貞悔亡象曰萃有位志未光也

天下之來萃成王之孚則宜不有其位以示吾心非富天下也如是眾孚之矣苟有其位則其志未光徒無咎而已眾豈孚哉能永正則亦可以爲天下正僅能悔亡耳求以廣業而盡其所以爲萃則未也

上六賫咨涕洟無咎象曰賫咨涕洟未安上也

人之在下宜俟人引而不可以求故初六之號六三之嗟皆不可也上賫咨不已至涕洟而得無咎者在上故也且九五爲萃之主而上六乘之苟安於上而不以爲憂安得無咎也

【巽下坤上】升元亨用見大人勿卹南徵吉彖曰柔以時升巽而順剛中而應是以大亨用見大人勿卹有慶也南徵吉志行也

剛上而柔下剛柔之分也柔而升於上則時焉而已故曰柔以時升其升也必有巽順之道剛中之才而又有見應上之時然後升而亨夫山殺瘦澤增肥水息淵木消支者物惡乎爲上也今柔以時升而無巽順之道則其升爲陵犯無剛中之才則其升爲循緣𨿽有巽順之道剛中之才而不見應於上則亦不能升𨿽升而必困故巽而順剛中而應是以大亨也升以進爲事而其才又柔順上爲志者也以順上爲志而不用見大人則其失言亦將由之矣其過行亦將隨之矣用見大人以順上爲志所謂事聖君有聽從無諫爭也何疑之有哉故曰用見大人勿卹有慶也南徵吉動而趍明也君子靜則向晦動則趍明動不趍於明則防行而已往則觸機蹈穽故必能南徵然後吉也

象曰地中生木升君子以順徳積小以髙大

地中以順而進自乎毫毛至於合抱故順徳積小以成髙大君子之進徳也其學有時其入有序因其時循其序不躐等不先時優遊委蛇循循以進故能自可欲之善積至於不可知之神莫之能禦也

初六允升大吉象曰允升大吉上合志也

九二以剛中之才見應於上而升升之有喜也初六信而從以升而見大人者也蓋得所附是以大吉也

九二孚乃利用禴無咎象曰九二之孚有喜也

升自下而交於上苟不出於至誠未有能獲於上者九二之孚可用薄祭以交於鬼神則其誠至矣是以無咎象曰謂之有喜也蓋人神一道也能事人然後能事神九二孚乃利用禴可謂能事神矣於事人也何有

九三升虛邑象曰升虛邑無所疑也

此湯武之升也才𨿽剛過而道不失順天人其交歸矣是以其升若升虛邑前無爲之難者也邑之小固不足以阨其衝而又虛焉則其升甚易也

六四王用亨於岐山吉無咎象曰王用亨於岐山順事也

此文王之升也下有所事時未可以升則順以事上用是故能亨於所國之岐山焉升之爲道視地中之木而已木可以極髙大之理然方起於毫末而求爲髙大則助長爲害矣故文王不得先時而武王不能後時也

六五貞吉升階象曰貞吉升階大得志也

階者平易而有等以漸升而得位者也舜禹之事聖人之所欲也湯武之事豈聖人之所欲哉故升階爲大得志焉夫聖人之志必至於是而後爲得志歟孟子曰中天下而立定四海之民君子樂之樂之者樂行道也謂之大得志亦以所樂在此耳

上六防升利於不息之貞象曰防升在上消不富也升至於防則極矣防而猶升其升必困此舜所以辭耄期也若施於進徳則利故利於不息之正蓋進徳惡夫畫也升不息則窮髙極逺而至深厚終乎爲聖人矣利莫大焉

【坎下兌上】困亨貞大人吉無咎有言不信彖曰困剛揜也險以說困而不失其所亨其惟君子乎貞大人吉以剛中也有言不信尙口乃窮也

二卦之剛皆揜於柔矣剛有健行之才而無所施此所以爲困也君子𨿽無所施其無所不裕者固自若也且危而遂顚險而遂陷則無事乎有徳矣故險而說困而不失其所亨其惟君子乎險者人之所憂而困者動而見窒者也今險以說則是心有以自說而不以天下之憂爲憂者也困而不失其所亨則是身有以自亨而不以天下之窒爲窒者也非君子而能若是乎君子𨿽險以說然陷於險而不得免者𨿽困而不失其所亨然揜於困而無所逃也如是則逺害避咎之際不能不失其正能不失其正而履險居危如居安者大人而已故曰大人吉以剛中也剛則健行而不陷中則彊立而不倚以此處困故正不失也兌爲口舌而在上體有尙口之象且人之未信則忠諫以爲厲已況羣小之盛欲揜君子而欲以辧說自解乎欲以辧說自解益足以致困故曰有言不信尙口乃窮也

象曰澤無水困君子以致命遂志

澤有水則足以及物澤無水則非徒利不足以及物而已且無以利其身故其象則爲困君子之道足以通天地亨萬物而況其身乎以君子而無所逃困則命也非力之能爭也於是君子以致命遂志致命而不致力則志自遂矣所以險以說困而不失其亨也

初六臀困於株木入於幽谷三嵗不覿象曰入於幽谷幽不明也

在下而無能爲者臀也初六之象也木有庇下之道茂其枝葉而徒有株焉則不能庇其下矣九四困於九二而不能庇初六旣無能爲之才而所應又無庇下之道此非所困而困焉處坎險之底而體暗下之性則入於幽谷者也進則困於株木而不見庇退又入於幽谷而不得達此困而失其所亨者也是過三嵗則必出而覿明也

九二困於酒食朱紱方來利用亨祀徵凶無咎象曰困於酒食中有慶也

九五中正在上有需於酒食之才方困於劓刖施不得以及下而九二不得所需焉則困於酒食者也然九五乃徐有說理不終困方將來而應二故曰朱紱方來朱紱者天子之所以飾下者也朱紱𨿽有飾下之象異乎株木無庇下之才然能飾乎身而無所加乎人以其尙處困故也亨祀者人臣之所以事宗廟也祭祀者天子之所以事百神也臣得君然後能保宗廟故九二朱紱方來則利用亨祀也君得臣然後能爭百神故九五困於朱紱乃徐有說則利用祭祀也

六三困於石據於蒺藜入於其宮不見其妻凶象曰據於蒺藜乘剛也入於其宮不見其妻不祥也

石止而不動上六也蒺藜剛而善傷九二也且以困而視夫蹇與坎難尢甚焉則是困者難之極也物極必反故困不能久若初六闇下猶三嵗不覿焉是以得其所困與非所困而困固有辧也困不足責也所困也以困之旣終則復得酒食之養也乃若困於石則非所困而困焉者也以困之旣終則亦頑然不動猶若困之初也上旣困於石非所困而困又據於蒺藜非所據而據名辱身危自底於滅不祥莫甚焉妻固所有之妻猶不見況非其應乎

九四來徐徐困於金車吝有終象曰來徐徐志在下也𨿽不當位有與也

九四所志在應初而九二爲之難不敢亟犯以進也故曰來徐徐蓋九二有朱紱方來之勢而九五有乃徐有說之理假少頃則二自應五弗復爲初九之難矣九四所以來徐徐而俟之也金車謂九二也夫金剛而能變能變明非牽於初者也車方以載上載上則非比下者也九二之才如此而四反畏之徐徐不敢進所以爲吝也所以有終者爲其有與不終爲物奪也

九五劓則困於赤紱乃徐有說利用祭祀象曰劓刖志未得也乃徐有說以中直也利用祭祀受福也

上見揜於柔而害其通故稱劓下見陵於剛而害其行故稱刖則赤紱者人臣之所以飾下也謂九二也九二自賁其身又且飾下而不應上故曰困於赤紱也九五上見揜於柔下見陵於剛則與六三進而困於石退而據於蒺藜亦無以異也而九五乃徐有說者以九五中直故也蓋中立而不倚其身直行而不迃其心則𨿽不得乎明必得其幽𨿽不利乎先必利乎後此同人九五所以先號咷後笑而困之九五所以乃徐有說也有說則九二來應而得臣矣得臣故利用祭祀何則尊上帝在乎吁俊故也吁俊乃可以尊上帝況百神乎宜其祭祀而受福也

上六困於葛藟於臲卼曰動悔有悔徵吉象曰困於葛藟未當也動悔有悔吉行也

上六牽於初困於葛藟者也乘於五剛困於臲卼者也初柔不可牽則逺之可也五剛不可乘則去之可也此困之終有自通之路可以行而求吉之時若自爲謀曰動而有悔則有悔必矣其所以自謀如此而不礙於行者以不豫決陰之性故也

【巽下坎上】井攺邑不攺井無喪無得往來井井汔至亦未繘井羸其瓶凶彖曰巽乎水而上水井井養而不窮也攺邑不攺井乃以剛中也汔至亦未繘井未有功也羸其瓶是以凶也

井之爲卦巽下而坎上巽乎水而上水卦之所以爲井也井譬則性也君子學以修性則巽乎水之象也旣盡性矣而推之以及物則上水之象也井之爲卦甃之渫之以養其源則汲之而不窮人之性知所以養之則動而愈出亦猶井而已矣故井養而不窮也養源於內而用之不窮則眾共資之以爲生利之以爲說故邑可攺也遷都攺邑重事也邑可攺而井不可攺者立本之有地也剛中者天徳之盛也天命之謂性則剛中之徳固其所性之中矣以是立本故不可攺亦猶天之不可變也傳曰聖人外化而內不化攺邑所謂外化也不攺井所謂內不化也外化所以趍時內不化所以立本也故徳之地而不可攺則孟子所謂分定是也分定則窮居不損何喪之有盛行不加何得之有故曰無喪無得也無得喪於其心故往者取之來者取之取捨不同而吾之爲井一也故曰往來井井九二巽乎水而在中汔至者也然未出則未繘井者也無應乎上則羸其瓶者也井以上出爲功今未繘井而羸其瓶是以凶也

象曰木上有水井君子以勞民勸相

不攺井者言性也井道不可不革者言治性也性治而後善則必以五教率天下而性其逸惰之民故曰勞民民勞則善心生矣然民之勞也有欲爲之志而無能爲之才者有矣有能爲之才而無欲爲之志者有矣無欲爲之志則君子勸之勸之則知勉矣無能爲之才則君子相之相則有成矣

初六井泥不食舊井無禽象曰井泥不食下也舊井無禽時捨也

初六以陰在下而上無應以引之井泥不食者也禽之於井無澤無禽向之則井道廢矣然則其不食非特不如九三之不食也乃爲時之所捨者也夫井有不窮之用可以應無方之求苟不可以應無方之求則是其養之未至也故井道必期於食食之然後井之功成焉若夫旣可食矣而不見食則命也吾無喪焉九三之不食是矣

九二井谷射鮒甕敝漏象曰井谷射鮒無與也

井谷者旁出而下流者也射鮒小物在下者也稱甕則旣汲而上矣敝則漏自上趍下而井之井亡焉蓋中人者可導而在下者也九二在中而不正其自守不固矣上有與以引之則上達無與以引之則下達故有谷射鮒魚甕敝漏之象而孔子謂之無與也

九三井渫不食爲我心惻可用汲王明並受其福象曰井渫不食行惻也求王明受福也

九三陽也故爲井渫下也故爲不食井渫可食而不食故或者爲我心惻焉人爲我惻而我未嘗惻所謂人不知而不慍故可用汲也若其不爲人惻則是所謂時者也不可用汲也𨿽爲人惻而我亦自惻則又非所謂無喪無得者也亦不可用汲也有可用汲之才而王明焉則已與王並受其福矣蓋井渫而不食則是不爲時所知者也王之不明而徇一時之好惡則無由汲矣故九三求王明非明則不合也君聖臣賢天下之盛福況君臣乎並受其福明矣

六四井甃無咎象曰井甃無咎修井也

六四在上宜以動出爲功者也而以陰居陰乃反靜焉然靜而正得修井之道故無咎也夫務在利人而以動出爲事者必其在我者旣裕也在我者未裕而務在利人則其涸也可立而待也六四知其不裕靜而正以自修焉則其靜也乃所以爲動出者何咎之有哉

九五井冽寒泉食象曰寒泉之食中正也

冽之爲言淸也井渫者渫而後淸井冽則自淸也故井渫譬其修性井冽譬其盡性也其井冽其泉寒又在上而食焉此聖人盡已之性而推之以及物者也象曰中正也人之性本中正然徒以失中而偏失正而邪故不善耳聖人盡性豈有他哉不失其所受之中正而已矣

上六井收勿幕有孚無吉象曰元吉在上大成也此井道之大成也井道大成宜以不窮之用應無方之求故曰勿幕陰之性故有勿幕之戒焉井道大成而幕則是有周公之才之美而使吝也

【離下兌上】革已日乃孚元亨利貞悔亡彖曰革水火相息二女同居其志不相得曰革已日乃孚革而信之文明以說大亨以正革而當其悔乃亡天地革而四時成湯武革命順乎天而應乎人革之時大矣哉

傳曰因者君之綱也君以因爲綱則疑若廢革然所謂革者因在其中矣蓋當其可革而革則亦因之謂也革不廢因故因形者爲化存質者爲革也金之從革也質存焉楊子以革化並言之是也革之爲道可息則息之如水火之相息可服則服之如二女不同居蓋亦不廢因之謂也𨿽不廢因然革生以爲熟革剛以爲柔革柔以爲剛旣以爲剛旣以去其故矣則人爲求舊之情不能無危疑而不安者惟聖人盡革之道而功利見於世是以已日乃孚也文明故能革陋以爲華說故能革倦以爲樂文明者禮也說者義也以禮義爲革故能大亨以正則革而當矣是變亂之悔亡焉天地不革而四時不成則湯武之於革命豈得已哉順天應人而已人之於天逆之則凶其於人也違之則怒不順乎天不順乎人固不可以立於世何必聖人而然哉其說以謂心非貴黃屋而富天下也順天而不敢逆也應人而不敢違也夫天命之難諶而知所以順之人心之難察而知所以應之此則非大人不足以與此

象曰澤中有火革君子以治歷明時

天地革而四時成其革也又有數存焉治歷以推其數而時之消息明矣敬以授人所以理天地而爲革也

初九鞏用黃牛之革象曰鞏用黃牛不可以有爲也人之有文明之才而體炎上之性則必喜以功業自見乎時君子所欲也然上無其應不可以有爲則以中順自固其志待上革而後可不然動而見括無益於革也

六二已日乃革之徵吉無咎象曰已日革之行有嘉也已日乃孚言革之功已日乃革言革之事革之功則君所專革之事則臣所與然而革之事反常而爲經非君之則不可以先事故六二𨿽見應於上而有可爲之勢亦以已日然後革也革道貴剛而二柔順必徵然後吉無咎徵者所謂跂而及之也

九三徵凶貞厲革言三就有孚象曰革言三就又何之矣

剛過乎中故徵凶正厲然剛不失正以之革物則物之從之者眾矣故曰革言三就有孚夫以言爲革未若不待言而革者然人不可以言教令使而今以言爲革物多從之則必信有在於言前誠有在於令外者也不則徒以言爲革何足令哉

九四悔亡有孚攺命吉象曰攺命之吉信志也

九四𨿽不當位而無私與故悔亡悔亡則上信之矣故有孚夫自立於無過之地上又至誠勿貳而與之則非徒可以革下而已上命之不善亦可以攺矣傳曰從道不從君此之謂也所惡於革而不當也何嫌之有是以君有革命臣有攺命而不疑也

九五大人虎變未占有孚象曰大人虎變其文炳也剛中大人之才也以剛革有虎變之象焉傳曰通其變遂成天地之文大人從事於變則天地之文成矣是以其文炳然而盛也大人之爲革也革不以言不以言而以道故天下自革也革不以面而以心是以其孚見於未占不待已日也已日乃孚爲革者之所同也未占有孚大人之所獨也

上六君子豹變小人革面徵凶居貞吉象曰君子豹變其文蔚也小人革面順以從君也

上六豹者其文之蔚然而茂密者也君子通變而成制作之文其蔚宻矣而不若大人之文明盛如虎也故曰君子豹變矣茂末則本衰文盛則質喪君子之文至於茂宻如豹可謂盛矣是以其化淺其功顯徒能使小人革面而非心服也象曰順以從君者以謂民之從君乃其分耳非果回心而向道也

【巽下離上】鼎元吉亨彖曰鼎象也以木巽火亨飪也聖人亨以享上帝而大亨以養聖賢巽而耳目聰明柔進而上行得中而應乎剛是以元亨

二體有以木巽火之象此卦之所以爲鼎也鼎象也者象未效乎法者也有其兆而已蓋鼎𨿽成像必待木火然後成功猶之聖人必待眾賢之輔然後成化養之功焉鼎之爲卦以爻觀之旣有鼎之象以二體觀之又以木有巽火之義是有聖人之才而有功發其才者也故其精意可以享上帝其盛禮可以養聖賢也傳曰惟聖人爲能享上帝聖人所以能享上帝非徒以精意而已亦以其能吁俊而使之尊上帝也傳曰君之仁者善養士人君所以能養士非徒以備禮而已亦以其專舉賢而使之恵疇也鼎必待木巽火而後成烹飪之功聖人必待賢佐然後能享上帝而養聖賢是以鼎之所貴在乎巽而耳目聰明柔進而上行得中而應乎剛也蓋能巽而下賢又聰而善聽明而善視且得中而應剛非如違者如此則於用賢之道盡矣是以元亨也

象曰木上有火鼎君子以正位凝命

鼎則聖人之才大方輔佐之功焉言木上有火所及輔佐也故曰君子以正位凝命言需賢以自輔如此也位有上下命有多寡正位凝命用賢有序矣

初六鼎顚趾利出否得妾以其子無咎象曰鼎顚趾未悖也利出否以從貴也

鼎下實也而初六以虛在下則鼎之顚趾也鼎而顚趾以出否則利矣不然則爲覆餗矣夫鼎以取新必先出否得超變之宜故爲未悖也妾以其子有母道焉宜其在上而今在下是子貴而母賤得妾以其子者也出否以從貴革故以取新非知權不足以與此

九二鼎有實我仇有疾不我能卽吉象曰鼎有實愼所之也我仇有疾終無尢也

井言性故其出無窮鼎言才故所受者有量過其量則覆餗矣九二以陽居陰而在中此鼎之有實而顚者也適中則其所之而不可以有它矣我仇謂六五也六五所應也而稱仇以其來卽則非嘉稱故也六五困於九四之間有疾者也有疾而不能我卽則我之所受適當其可是以終無尢也

九三鼎耳革其行塞雉膏不食方雨虧悔終吉象曰鼎耳革失其義也

九三所應在卦之外之象也所應者爲則九三爲鼎耳矣以耳之於虛而受之則足以舉鼎而行焉今九三以陽處陽實而不受則鼎耳之義革矣鼎耳革而無虛受之義將錯諸地而無以自舉矣是其行塞者也如此則𨿽有文明膏澤之才不用也故曰不食召而齊魯不能致者二人蓋此類也𨿽然九三巽不失正也巽非髙亢而正非矯激也不遇於今不遇於後故曰方雨雨則陰陽和而雉膏食矣故悔虧焉然不能亡者執一廢百未可與權故也保常守正是以終吉也

九四鼎折足覆公餗其形渥凶象曰覆公餗信如何也鼎之所受適則有量適中斯可矣以九四實而不中則是實有餘而量不足故有折足之患焉折足則覆餗則其形渥矣誠能孚然後敢受職此臣之信如何哉

六五鼎黃耳金利貞象曰鼎黃耳中以爲實也六五居中而受九二者也中而能有受則鼎黃耳之象也九二以剛中而應六五者也剛而應之耳之所受則金之象也虛中以資納於物而得金焉則其行不塞其應無方享帝養賢之道於是極矣

上九鼎玉大吉無不利象曰玉在上剛柔節也鼎者才也所以舉鼎則在所以用才則在道在鼎而無是有才而未聞道也而道體常而盡變其盡變也如金六五所謂金是也其體常也如玉上九所謂玉是也金則剛柔無常玉剛柔節矣此利用之終而歸於崇徳也大吉無不利宜矣

【震下震上】震亨震來虩虩笑言啞啞震驚百里不喪匕鬯彖曰震亨震來虩虩恐致福也笑言啞啞後有則也震驚百里驚逺而懼邇也出可以守宗廟社稷以爲祭主也

上者陽之所也陽在下則起而之其所起而之其所也以時焉是以亨也然吉凶悔吝生乎動故人之情動則恐息則說震所以爲動又爲恐而兌所以爲息又爲說也然動而知恐乃所以爲無恐也故曰震來虩虩恐致福也來自反之辭也欲起而無悔必來而自省也恐懼則致福也故震來虩虩於其先必笑言啞啞於其後凡此者常則不能違也有則云者詩所謂如幾如式者言如其式所【闕】

周易新講義卷六

