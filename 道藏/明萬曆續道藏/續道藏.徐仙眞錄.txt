

徐仙眞錄

經名﹕徐仙眞錄。明方文照編。五卷。底本出處﹕《萬曆續道藏》。

徐仙眞錄序

天生英才﹐用之於當時﹐則能忠君保民﹐榮膺顯爵。歿則廟祀一方﹐而其陰功靈貺﹐猶能闡揚於後世者﹐實非偶然。蓋天將有意於斯世斯民﹐而使其至於是也。不然何獨異於人哉。若徐二仙者﹐槪可見矣。神﹐海州胸山人也。出偃王之後。其父溫﹐五代時爲吳名將﹐能建軍功﹐累遷官至拜相﹐卒贈齊王﹐謐忠武。五子皆受王封﹐曰知證﹐曰知誇者﹐卽二仙也。天福中﹐唐主受禪﹐封知證爲江王﹐知誇爲饒王﹐同鎭金陵。威徳兼濟﹐民庶ㄨ安。率兵入閩﹐蠻寇迎降﹐境土寧靜。閩人歸戴﹔遂立生祠於鰲峯之北﹐設像以敬事焉。神念其誠﹐一日﹐語閩人曰﹕我明年別汝輩﹑當默佑玆土。果符前言﹐於是閩人敬事益虔。而凡旱潦虫蝗之災﹐水火寇盜之危﹐疾病婚葬之請﹐隨禱隨應﹐若響若答。至若摛詞揮翰﹐云漢昭回﹐耀人耳目。自宋以來﹐累受封號。逮至我朝永樂之間﹐以神有翊衛聖躬弗豫之功﹐聿新祠廟﹐禦制碑刻﹐褒封有加﹐以昭神貺。由此而觀﹐則神生爲忠臣﹐歿爲明神﹐其功徳有益於國家生民者。如此﹐豈非天有意於斯世斯民﹐而使其至於是歟。其祠官方文照﹐蓋凡神之世系﹑行實﹑靈迹﹑華翰﹐與夫前代我朝褒封碑刻﹐恐歲久湮沒失傳﹐匯成一編﹐名曰眞錄。閩藩總戎盂城孫公﹐忠義士也﹐竊嘗觀之﹐而有感焉﹐乃捐俸﹐命工繡梓﹐以博其傳﹐命予序引。予謂神聰明正直﹐其顯迹著於今昔者﹐皆不出於隱僻怪﹐誕而至於惑世誣民之患﹐莫非忠君孝親﹐仁民愛物之事﹐蓋士君子之所當爲也。其近而耳聞目見者﹐固﹣不待是編而知﹐使遐方僻壤未及見聞者﹐幸獲一覽﹐其於爲臣爲子之道﹐修身愼行之方﹐亦足爲一助云耳。是爲序。

正統八年﹐歲在癸亥秋七月吉日﹐福建閩縣儒學訓導王用盛序。

重刊徐仙眞錄題辭

徐仙眞錄者﹐洪恩靈濟二眞君之行實也。內列圖像﹐與夫前代封贈之由﹐及我太宗文皇帝勑建宮宇﹐禦制碑文﹑爲善陰騭之書所載贊頌﹑累受加封誥命﹐醮祭﹐褒揚詞旨﹐列聖崇祀﹐賜衣儀典﹐並眞君降筆所爲古賦﹑記序﹑詩歌﹑簽兆﹐翰藻云章﹐天機煥發﹐照耀古今。其奉祠之官方文照等﹐匯而集之﹐麗爲上下之編﹐凡若干捲﹐以紀眞君斡運神化﹐福國裕民之功﹐默衛聖躬﹐陰翊皇度之徳﹐靈應顯異﹐莫不具載。是書舊有刊本﹐年久﹐漫不可考﹐且無今日之全備。編訂校讎﹐繕寫成恢﹐將謾棗以廣其傳。積歲累月﹐顧力有所弗及。適遇鎭國將軍﹐盂城孫公景康﹐奉命來鎭福唐都閫。居無何﹐躬謁眞君於鰲峯之祖宮﹐以嚴祀禮﹐拜跽酌獻﹐神人交孚。禮成﹐公卽取是編讀之﹐忻躍贊嘆﹐樂然損貲﹐期在必刻﹐以照靈迹於不朽。甫庇工﹐俾予言以識之。予齋沐焚香﹐披誦連日﹐則知眞君積功累仁﹐極忠至孝﹐慕道成仙﹐利物濟人之眞迹﹐悉在是編﹐靡有遺缺﹐亙萬古而不能泯也。然予於此﹐則有感焉﹐何也﹖昔者未刻﹐天下之目無見也﹐天下之耳無聞也。今旣刻之﹐殆見四海之內﹐八弦之中﹐聾病耳開聰﹐盲者目明﹐無所不聞﹐無所不見。斯世斯民﹐誦斯書﹐玩斯理﹐皆知企慕眞君之髙風遐躅﹐爲忠爲孝﹐修徳行善﹐冀得登陸仙階﹐升眞悟道。是則見眞君不惟成己於曩劫之先﹐尢將度人於浩劫無窮之後也已。抑觀孫公以是存心﹐可謂好善有誠﹐知敬天事神之禮﹐忠君愛親﹐景仰眞君之道之至者耳﹐豈他人所能及哉。嗚呼﹐一念之善﹐尙可以格乎彼蒼﹐況其善如此其大者乎﹐實宜書也。眞錄詳備﹐已成全書。其端則有前福建右布政使﹐鳳陽麻公洎諸文人之序﹐予不復贅﹐姑述此以志其顚末顯晦﹐與今重刊之歲月云。告正統六年歲次辛酉正月上元日﹐知泉州府同安縣事後學新安朱徽拜手謹書。

徐仙眞錄序

閩三山城南九十里許﹐有金鰲峯﹐髙淩霄漢﹐傑出世表。峯下﹐靈濟眞君之仙祠也。予授方面﹐蒞政﹐一日率僚屬謁祠。階序腆雅﹐神貌肅然﹐而不知神之由始也。時有鄕之父老黃恆﹐年幾八耋﹐進而言曰﹕神姓徐﹐乃偃王之裔。晉開運二年﹐率師入閩﹐道經金鱉﹐駐兵除寇。及歸仙﹐陰隱顯揚﹐民賴以生。鄕人方玨﹐始立祠於芝嶼﹐卽今稱曰祖廟。玨之孫曰詢﹐曰感﹐曰仲﹐白其事於執政。聞於朝﹐勑命始下。繼世克紹先志﹐祀事惟謹。宋政和七年分香火﹐始擇地於今靈濟之宮﹐創建立祠。後有方渙﹑方汶﹐率鄕人增廣明堂﹐更立門表。神之威靈日盛﹐顯於聖朝﹐維新廟宇﹐而崇祀典﹐大光於前列矣。遂進《徐仙眞錄》﹐備載神之顯迹。及《徐仙翰藻》一書﹐皆錄神之筆也。其間碑銘﹑傳﹑跋﹑序﹑啟﹑頌﹑疏﹐至於鰲峯賦﹑壁像贊﹐遇事立言﹐千態萬狀﹐愈出愈奇。復謂於予曰﹕神之顯靈﹐揚揚在人耳目﹐陰隱功行﹐備存此書。書𨿽存﹐未有序其首﹐願求一言﹐辭不獲予。惟神生於當世﹐英邁絕倫﹐及宗玄學﹐伯仲聯芳﹐同登仙籍。因著迹於金鰲峯。山川英气﹐復萃於神。榮享廟食﹐斂惠一方。久隱而弗揚者﹐何故﹖風土有盛衰之運﹐气數有隱顯之機。惟神得兆朕之先﹐暫否其徳﹐則泄爲文章﹐使虛空縹緲之筆﹐燎然而駭俗﹐粲然而耀眾。或彰其靈﹐祈禱感應﹔如響斯答。至於行修相傳次第﹐累成編疊﹐泄傳於世﹐含靈孕气四百餘年。伏遇聖朝混一﹐徳溢華夷﹐感神明﹐則致洪恩眞君﹐敷揚隱徳﹐大闡威靈﹐翼輔國家﹐庇及生民﹐屢降禎祥﹐四海咸欽。是以載神之徳﹐大顯榮封﹐春秋恆祀﹐彰績立碑﹐垂示於無窮。故其慶會之際﹐神人相依﹐誠非偶然矣。故爲序。時大明永樂甲辰仲冬望日﹐中奉大夫福建等處承宣布政使司左布政麻勉書。

徐仙眞錄卷之一

徐仙世家

徐溫﹐字惇美﹐海州朐山人也。子五人﹐曰知詢﹑知諫﹑知訓﹑知證﹑知諤。養子一人﹐曰知誥。溫初隸楊行密帳下﹐以功遷右衛指揮使﹐始預謀議。天佑六年己巳﹐吳主以溫領升州刺使﹐治舟師於金陵。十二年乙亥﹐遷行軍司馬潤州刺史﹐鎭海軍節度使﹐同平章事。冬十二月﹐封齊國公﹐兼兩浙招討使。始就鎭潤州﹐以升﹑潤﹑宣﹑常﹑黃﹑池六州﹐爲齊國城﹐於升州建大都督府。十六年己卯﹐拜爲大丞相﹐中外都督諸軍事。同光四年丙戌﹐追爵大丞相。徐溫四代祖考﹐立廟金陵。天成二年丁亥卒﹐吳主贈爲齊王﹐謚曰忠武。卽今神父齊王忠武翊亮眞君是也。

徐知誥﹐字正倫﹐後復姓李﹐更名曰升﹐徐州人也﹐少孤﹐流寓濠州﹐初楊行密得之以乞。徐溫爲人溫厚有謀﹐爲吳樓船軍使﹐以兵屯金陵﹐後以功拜升州刺史。天佑十五年戊寅﹐吳以爲行軍副使輔政﹐令復拜爲海東郡王。十六年己卯﹐以爲左僕射﹐參知政事﹐兼知內外諸軍事。天成四年己丑﹐吳主加知誥兼中書令。長興二年辛卯﹐吳主以知誥鎭金陵﹐復以爲鎭海寧國節度使﹐鎭金陵﹐總錄朝政。三年壬辰﹐廣金陵城。四年癸巳﹐營宮室於金陵。淸泰二年乙未﹐吳主加知誥大元帥﹐封齊王﹐備殊禮。天福二年丁酉﹐知誥建齊國於金陵。秋﹐吳太子璉﹐納知誥女爲妃﹐乃始建太廟社稷﹐攺金陵爲江寧府。秋八月﹐吳主溥﹐奉冊禪位於齊王知誥﹐乃復姓李﹐更名曰升﹐奉徐溫爲義祖﹐徐氏諸子皆封王﹐女封郡縣主。卽今本宮唐王是也。

徐知詢﹐乾貞元年丁亥﹐吳主拜爲輔國大將軍金陵尹﹐後加右統軍﹐封洪王。

徐知諫﹐溫養子。知誥事吳甚謹﹐而徐氏諸子頗不能容﹐常召飲酒﹐伏劍士﹐欲殺之。諫以其謀告知誥﹐乃得解。後封爲鄂王。

徐知訓﹐天佑二年乙亥﹐溫遣其輔吳主於廣陵。吳以爲都軍使﹐後封爲廣陵王。

徐知證﹐天福二年丁酉﹐知誥受吳禪﹐乃封爲江王。天福九年甲辰﹐同饒王統將入閩﹐著績金鰲﹐遂立廟祀﹐卽今九天金闕洪恩眞君是也。

徐知誇﹐天佑十九年壬午﹐吳主拜爲金陵尹。及知誥受禪﹐乃封爲饒王﹐卽今九天玉闕洪恩眞君是也。五元帥﹐乃祖廟駐札之將也﹐當時廟碑封號明白。其嶽文昌﹑許文績﹑李轂﹑韓熙載﹑祖全恩﹑嚴可求﹑阮慶﹑陸齊等帥﹐𨿽在眞君麾下﹐封號碑無可考。

查文徽﹐天福八年癸卯﹐唐主以爲樞密院使。九年甲辰﹐閩人連重遇弒其主王延羲﹐閩大亂。唐遣查文徽屬二王﹐發兵攻建州﹐屯於建陽。已而﹐閩之諸將皆送款而降。秋八月﹐文徽乘勝克建﹑汀﹑漳﹑泉四州﹐卽今靈濟宮永安畱守查元帥是也。

邊鎬﹐天福八年癸卯﹐唐主以鎬爲通事舍人﹐遣破虔州妖賊張遇賢﹐執以降。九年甲辰﹐拜鎬信州刺史。秋﹐楚大亂﹐唐遣攻楚﹐破潭州﹐乃以鎬爲湖南節度使﹐卽今靈濟宮武安畱守邊元帥是也。

魏岑﹐天福九年甲辰﹐唐主以爲樞密院副使。十二年丁未﹐岑安撫漳泉﹐後攺爲監軍使﹐復授太子洗馬﹐卽今靈濟宮節度使左監門魏元帥是也。

趙鐘﹐字文徳。初﹐唐主拜爲池州刺史﹐後召委以宣州令﹐卽今靈濟宮都統使右監門趙元帥是也。

刁彥能﹐天福七年壬寅﹐唐主拜爲撫國節度使﹐卽今靈濟宮都統軍使先鋒刁元帥是也。

封廟本始

勑卦

宋乾道二年丙戌﹐方詢﹑方感﹑方仲﹐上其事於州牧﹐號曰護境感應。熙寧三年庚戌﹐林懷賢等﹐上其事於光祿卿程師孟保奏。八年乙卯﹐劉彜﹑周汝礪復具狀以聞。紹定元年戊子﹐安撫使薛弼﹐保奏於朝。端平元年甲午﹐左藏周說﹑潮守周燧﹐具其事於執政李宗勉保奏。端平三年丙申﹐宋理宗封﹕

九天金闕明道達徳大仙顯靈溥濟眞人﹐江王。

九天玉闕宣化扶教上仙昭靈博濟眞人﹐饒王。

父﹐齊王﹐忠武眞人。母田氏﹐仁壽仙妃。配許氏﹐順助仙惠仙妃。陶氏﹐善助慈懿仙妃。

嘉熙元年﹐勑廟額日靈濟宮。

大明永樂十四年丙申﹐郎中王羽﹑尙書方賓奏神績於朝。次年丁酉﹐太宗文皇帝加封﹕

金闕曰淸微洞玄沖虛妙感慈惠洪恩眞人。

玉闕日髙明弘靜衝湛妙應仁惠洪恩眞人。

父﹐翊亮眞人。母﹐淑善仙妃。

許氏﹐貞應仙妃。

陶氏﹐恭靜仙妃。

永樂十六年戊戌加封﹕

金闕護國庇民洪恩眞君。

玉闕輔國佑民洪恩眞君。

父﹐翊亮眞君。

加廟額曰洪恩靈濟宮。

宣徳十年乙卯﹐皇上登寶位加封﹕

金闕崇福洪恩眞君。

玉闕降福洪恩眞君。

鰲峯始祠

自晉開運二年乙巳﹐眞君率師入閩駐兵除寇﹐鄕人立祠於鰲峯。宋太平興國八年癸未﹐更立祖廟﹐舊址尙存﹐卽今佛捨前是也。至大明永樂甲辰﹐共四百七十九年。

洪恩靈濟祖廟

宋太平興國八年癸未﹐檀越方玨始立祖廟﹐以石爲室﹐諸祠皆本於此﹐歲時祀禮﹐方氏主之。至正七年丁亥﹐方壯猷﹑方逢午﹑方嗣翕重建﹐復立祖廟碑。至永樂三年乙酉﹐方文照等募緣重建﹐更坐向子午。至大明永樂甲辰﹐共四百四十二年。

演溪社壇

宋祥符元年戊申﹐立廟於演溪﹐分祖廟香火而奉祠焉。至政和七年丁酉﹐遷於洪恩靈濟宮﹐遂廢其地﹐卽今稱曰社壇。

洪恩靈濟宮

宋政和七年丁酉﹐因廢演溪﹐遷立宮於此地﹐坐向甲庚。鄕之父老﹐每歲奉神﹐朝於祖廟﹐牲醴祀事﹐示不忘本。至正十三年癸巳﹐沈建翁等重建立碑。後方渙﹑方汶等﹐增廣明堂﹐更立門表。大明永樂八年庚寅﹐方文照等﹐募緣重建。永樂十五年丁酉﹐勑內臣同方面正官﹐率領軍夫﹐增廣地基﹐從新蓋造﹐禦制碑文。至永樂甲辰﹐共三百九年。

旗龍仙祠

宋宣和七年乙巳﹐初立壇墠。後祈雨有應﹐創祠﹐因號祈雨王。淳熙十一年甲辰﹐鄕人郭希聖重建。元貞元年乙未﹐張丰等重修。至大明永樂甲辰﹐共三百年。

香火源流

靈濟香火﹐徧於一方。當時人物繁盛﹐隨處立廟﹐如玉水淸江桂宮﹐嶽山玉阪﹐富山旗龍﹐新安江尾石捨。蓬山靑布之西﹐南北至於白鹿﹐合山慈氏福藏﹐護法迦藍﹐殿廟𨿽異﹐香火皆本於祖宮﹐其實洪恩眞君之一源也。各祠將帥不同﹐乃立廟時﹐隨眞君所遣。

徐仙出相傳

靈濟宮祖祠﹐廊廢東西﹐圖像屹然。恆童幼間﹐聞諸先生言曰﹕此乃徐二仙靈廟食之事迹﹐逐節傳文﹐以紀其實﹐系詩於後﹐以贊其徳。初自好善持經﹐以至陰功濟人﹐立廟芝嶼﹐延蔓香火﹐節節有序。使登斯堂﹐而一覽數百年之往事如在。今日來者﹐莫不欽嘆而加敬畏焉。歷年旣久﹐圖像朽昧﹐恆慮湮沒﹐是以備錄於書﹐垂示無窮。復以大明永樂﹐彰靈顯應﹐敬天勤民﹐以繼其後。此亦神之靈徳﹐復興於永樂年。林丘散人黃恆頓首謹書。

好善修行

二仙乃徐偃王后﹐南唐徐溫之子﹐海州朐山人也。自幼好善﹐篤志侑行。每遇貧窘﹐樂而施與。平時服禦﹐不尙華侈。一切遊玩﹐不貴珍奇。寧甘淡泊﹐每旦常素食。自是功行日增﹐成登道岸。詩曰﹕良因善果世難尋﹐誰識修行樂道心。丹火燒空堪愛處﹐昭彰靈貺古如今。

持經拜斗

自旦常素食﹐持念《玉皇經》﹑寶號﹑《北斗延生經》。玄科祕典﹐無不周徧。每夜齋戒沐浴﹐設香案。惟與弟二人﹐告天拜斗。期珍兵革﹐以安生民。𨿽國政繁劇﹐不移志願﹐恆勤經向道﹐久而愈篤焉。詩曰﹕向道誰知日日勤﹐持經拜斗積功勛。修成行滿超三界﹐仙籍題名萬古存。

封王鎭國

唐主授禪晉天福二年丁酉﹐卦弟知證爲江王﹐知諤爲饒王﹐鎭守金陵﹐撫輯流亡﹐控扼二十餘州。民徵就寬﹐軍給以鐃。林蠻洞蜓﹐守條死要。稚耋嬉遊﹐連手歌謳﹐江南之民﹐舉賴以安焉。詩曰﹕華萼聯芳立世功﹐列分茅土受王封。民安國泰謳歌動﹐守備金陵有盡忠。

父老迎師

晉開運之二年乙巳﹐閩王王氏鬩墻之釁﹐兵革肆興。玉率查﹑邊等騎萬人入閩﹐駐節於峽江之南。道經靑布﹐鄕之父老簞食壺漿﹐擁道以迎。鄕閩咸賴﹐民皆按堵。秋毫無患﹐以遂其生焉。詩曰﹕惟玉駐節峽江南﹐父老祗迎賴以安。雞犬不驚人按堵﹐秋毫無患吏民歡。

駐兵除寇

父老迎師怨於王曰﹕適有精兵數百﹐隱匿於鰲峯之巓﹐誇慢凶驕﹐將次爲亂。王師今下至閭井﹐朋鄰深被擾害﹐弗能安生。王遂憫之﹐乃引師南向﹐挫其峯﹐殲厥巨魁﹐不戰而收﹐民皆安堵。詩曰﹕鰲峯賊寇實堪驚﹐顚覆朋鄰苦不寧。一駐精兵淸掃蕩﹐萬民生業得經營。

立祠祝壽

賊寇旣平﹐師還。父老攀慕顧戀﹐不忍釋去。遂剪茅爲屋﹐於鰲峯龍湫之北﹐圖像奉祀﹐晨香夕燈﹐以祝王壽。王心惻然﹐與眾盟曰﹕予明年當棄世﹐而寄於此矣。祠之舊址﹐卽今佛捨前是也。詩曰﹕感佩深恩自有餘﹐鰲峯潭北立生祠。於時就與鄕民誓﹐異日當爲血食居。

授都水使

二王居世﹐篤志修行。功成行滿﹐道妙徳玄。上達天曹﹐名揚斗府﹐是年脫化於鉤伍間。以平時拜斗﹐兄弟聯名﹐並得斗中都冰二使者。出入天宮﹐

左執靑節﹐右仗黃鉞﹐侍立帝前﹐默佑下民。詩曰﹕斗府延生祕不傳﹐仙人道妙得眞詮。初爲都水天門使﹐出入瓊宮侍帝前。

靈寶說經

侑眞得道詣五明宮中﹐參靈寶天尊﹐長跪而進言﹕夙生慶幸﹐得預天下。下觀欲界﹐多作惡業﹐全無慚愧﹐不知解悟﹐作何因緣﹐何以救度﹐願垂憐憫。天尊遂說經偈﹕能自修持﹐常居吉慶焉。詩曰﹕玄門立教自垂科﹐親授玄文得不訛。惟有二仙歸妙道﹐五明宮裹聽經多。

黃庭祕訣

惟王初生塵士﹐授封王爵﹐不以位尊貴榮而自居﹐惟樂道窮經﹐淸居守淡﹐𨿽功行圓滿﹐名登仙籍。而黃庭先生得其祕訣﹐久仰慕之。晉開運間﹐故詣黃庭道士前﹐授長生祕訣《道徳仙經》。詩曰﹕黃庭道士意如何﹐祕訣長生世不過。參到諸眞棲隱處﹐許多經教與玄科。

參定光佛

二王自歸仙道﹐大闡虛玄之祕﹐具其自然之妙﹐上佐斗眞﹐下利羣品。後參釋氏定光圓應普通慈濟大師菩薩﹐直入眞如之境。契合神機﹐靈臺內郎惠力﹐愈彰眞空妙有之理﹐無不自得。詩曰﹕古佛壇前入定還﹐眞仙皈仰扣禪關。了心見性空中有﹐玄釋由來總一般。

符藥濟人

後周顯得二年乙卯﹐王始降筆判符藥以濟人。聲聞達於四方﹐陰騭畱人耳目。敬之愛之﹐不啻父母﹐而賴保障﹐自是求神問事﹐無不感恁。治病更蘇﹐沈痾頓解。神徳愈彰﹐而人心皈仰矣。詩曰﹕顯徳靈符散世間﹐仙方妙濟幾多般。無求不應眞神效﹐老者康莊病者安。

反風滅火

顯徳問鄕人不謹﹐致回祿之災。初發一星﹐因風而熾。炎炎猛烈﹐焚蕩閭捨。髙梁大廈﹐頃刻皆除﹐尙延蔓不止。民皆失色而無措﹐呼告二王﹐祈求救護。遂鼓反風一吹﹐火燼皆滅﹐民咸感徳。詩曰﹕炎炎烈火燎人家﹐大廈髙梁一旦賒。神鼓反風吹滅火﹐民安居止案生涯。

滄峽救船

溪河通舟楫﹐閩川最爲險峻﹐滄峽之水爲尢難。石瀨巉巖﹐當流曲折﹐舟人多被阻壞。宋開寶元年戊辰﹐有攬載商貨船﹐經幾覆。水工叫呼二王祈佑﹐遂感雲中有黃旗隱隱﹐卽帖然無虞。詩曰﹕閩川險峻阻行舟﹐滄峽猶難不啻憂。失勢叫呼旗隱隱﹐浪濤不湧水平流。

驅掃不祥

宋開寶八年丁亥仲春間﹐時气不調﹐鄕人有患癘疾﹐舉家連綿。求醫罔效﹐甚而相染﹐或曰蝦蟆瘴。鄰里皆不安﹐拜告祠下﹐判以靈符天醫妙藥﹐療治響應。故有《驅癘篇》《驅蝦蟆瘴文》作焉。詩曰﹕沙气時行不可當。朋鄰閭並舉愴惶。靈威颶颲驅長掃﹐自是安民績愈彰。

芝嶼立祠

宋興國八年癸未﹐春不雨。禱王響應﹐詣祠求答。忽有木鑪捧出水心﹐雙龍扶異﹐西流至嶼山﹐橫溪不進。紙錢結界﹐異香襲人﹐夜現天燈之瑞。鄕人方玨﹐因以成其廟。後產靈芝﹐號曰芝嶼。詩曰﹕神鑪湧出繞雙龍﹐扶翼西流止嶼中。夜現天燈諸瑞至﹐鄕人因此立祠宮。

尊親睦殿

神父諱溫﹐吳拜爲丞相。天成丁亥卒﹐贈齊王﹐溢曰忠武。母田氏諱淑﹐恭封仁壽仙妃。及二王顯靈立廟﹐先尊親睦殿﹐序列唐王﹑洪王﹑鄂王﹑廣陵王﹐皆神之兄也。公﹑候﹑孫﹑子﹐皆王之仙眷也。詩曰﹕二王廟食鎭南閩﹐別構庭闈奉二親。雍睦衣冠如在日﹐編驅戲舞彩衣新。

立注生堂

夫人性稟謙柔質同坤。重執勤後﹐徳內助陰功。江王妃許氏﹐諱珍﹐符封涇國夫人﹐順助仁惠仙妃。饒王妃陶氏﹐諱環韞﹐封衛國夫人﹐善助慈懿仙妃。參東華法主﹐同授延生司注生司事。詩曰﹕內助陰功政最明﹐一朝脫化得功成。注生曾向東華授﹐建立華堂因此名。

天帝頌誥

宋至道元年乙未﹐鄕人建黃籙會。忽聞天樂嗚空﹐祥雲環繞﹐乃天帝遣神人頒誥﹐封江王爲金闕眞人﹐饒王爲玉闕眞人﹐各十六字。陶氏﹑許氏曰仙妃﹐神父母俱獲天封。備二眞成仙傳。詩曰﹕筵開黃籙樂嗚空﹐頒誥神人惠澤隆。雙闕聲名垂萬古﹐一門珠玉獲天封。

神兵護國

閩人劉彜桂州﹐賊寇陷邊﹐彜默禱雙闕﹐賊果漬去。其後韓世忠戰大儀鎭﹐吳珍戰和尙原﹐俱遣神兵翼護國家﹐遂效公山艸木之靈﹐使敵遙見鐵騎百萬﹐行陣嚴肅﹐不待交兵而敗去。詩曰﹕揚威桂郡卻蠻兵﹐神效公山艸木靈。鐵騎陣嚴山谷裹﹐頓令賊寇自淸平。

立龍首宮

宋政和七年丁酉﹐卜地於龍首﹐遂立廟。至元癸巳﹐沈建翁等重修﹐方渙﹑方汶更立門表。歲庚寅﹐復募緣重建﹐未就。大明永樂丁酉﹐奉勑增廣地基﹐從新起蓋﹐設奉祀官方文照﹐而守祠焉。詩曰﹕閩南地壯接鰲峯﹐擇此經營龍首宮。功重國家恩寵厚﹐榮封立廟享無窮。

禱雨瑞應

宋宣和七年乙巳﹐秋不雨。四野集枯﹐嘉谷用虞。農夫野叟﹐連手相呼﹐告於祠下。須臾雲霧四塞﹐霖雨如注。遠望山之南﹐有神龍閃閃﹐上豎黃旗﹐大顯金書徽號。歲得收成﹐而四民樂業焉。詩曰﹕天時亢旱四郊枯﹐田稼焦寥水莫圖。拜禱祠前龍霧起﹐黃旗閃閃慰農夫。

收捕蝗虫

宋嘉定二年己巳夏五月間﹐田野禾稼﹐秀而未實﹐適遇蝗虫徧野﹐深被傷害﹐民皆無措。鄕之父老﹐成詣祠下﹐焚香致敬﹐血陳丹悃﹐告於二仙。遂驅迅雷﹑猛雨﹑烈風﹐吹落滿地﹐孽虫皆自死。詩曰﹕西疇未黍秀離離﹐輒起蝗虫甚可淒。大作風雷霖雨降﹐孽虫吹落死盈畦。

神兵治水

鄕人原立廟於演溪﹐久而則廢。宋紹定戊子仲夏﹐潢溪有霖潦暴溢﹐曰稼墊溺。眾方狼顧失色﹐忽有役夫千羣﹐競操畚鍤﹐疏其源﹐決其流﹐水竟不爲民害。已而﹐俱失所在﹐乃知神兵也。詩曰﹕潢溪霖潦水濤生﹐墊溺田禾眾不寧。忽有千夫皆荷鐳﹐源疏方始覺神兵。

勑命榮封

初二仙獲寵天帝﹐頒誥榮封﹐故顯一時﹐洋洋在人耳目。因廟碑廢﹐事久言湮。至宋端平三年丙申﹐鄕人保奏於朝﹐勑命始下﹐頒十六字之封﹐環宮咸獲恩寵。嘉熙元年﹐金書勑額靈濟宮。詩曰﹕初獲天卦事已遙﹐復將神迹奏於朝。勑封靈濟金書侈。千古聲名不可消。

奉命迎神

大明永樂丙申﹐尙書方賓﹐指揮林觀﹐報神績於朝﹐特命郎中王羽捧檄至祠下﹐告於神曰﹕生爵封王﹐脫化歸仙﹐廟食玆土。今命迎神﹐願闡靈威。神答響應﹐安然而許。遂同曾陳孫而赴闕。詩曰﹕朝野皆知素闡靈﹐名卿捧檄走相迎。願祈神筆當孚應﹐鶴駕飛騰往上京。

二仙朝見

勑書始下﹐神之靈旣已顯於朝。永樂丁酉三月十一日早﹐二仙領五帥丹墀﹐祥靄中﹐顯現眞身﹐則知神之驗矣﹐愈加敬愛﹐自是香火日盛。伯仲聯芳﹐合宮環眷大顯榮封﹐爰興於祀禮矣。詩曰﹕祥靄氤氳化現身﹐明時赴闕見人君。夙緣期會誠非偶﹐輔國忠勤在敬神。

奏進靈丹

聖躬是歲弗豫﹐惟神翊衛﹐頃刻不離左右。乃默運化機﹐大闡靈貺﹐施靈符﹐濟以天醫妙藥。隨言隨效﹐感應如響﹐使體卽安﹐沈痼之疾﹐盡脫而復舊。感神斡旋之力﹐更生之惠。詩曰﹕靈符妙藥出天醫﹐翊衛微躬不暫離。起疾神功難報稱﹐再生感惠此心知。

京國立祠

神機斡運﹐翊輔國家﹐遂於北京建立行祠﹐爲樓神之所。選集名道﹐專設官曾陳孫而奉祀焉。廟之西﹐另建注生堂﹐崇奉涇國﹑衛國二位仙妃。時現五色祥雲瑞靄﹐白鶴旋降﹐禎祥而顯應。詩曰﹕感徳惟神運化機﹐行祠建立稱神棲。禎祥應感昭靈貺﹐萬古聲名日月齊。

祝冊加封

神功烜赫加封金闕淸微洞玄沖虛妙感慈惠護國庇民洪恩眞君。玉闕髙明弘靜衝湛妙應仁惠輔國佑民洪恩眞君。神父翊亮眞君。神母淑善仙妃。涇國貞應仙妃。衛國恭靜仙妃。詩曰﹕玉封已久勑封榮﹐復睹明朝賀贈新。祝冊恩隆藏永久﹐三十二字古今聞。

孝誠有感

應天府江寧縣鉆珠匠朱觀音保﹐往北京赴工﹐久慕親闈。一日﹐聞母腦後生瘡。痛刺中懷﹐卽詣靈濟宮﹐設拜三千。果蒙眞君現身﹐降符藥療治﹐立愈。朝廷復嘉孝行﹐旌表門閭﹐而立傳焉。詩曰﹕久想親闈入夢勤﹐聞知冒疾拜眞君。孝誠能感神明應﹐旌表門閭降傳文。

建壇瑞應

大明己亥仲春十五日建齋﹐朝遣代禮內臣張達掌印﹐教主眞人張宇淸﹐集浙江﹑湖廣﹑江西﹑福建四處道士﹐預會者七千餘人。七日內﹐有仙人現身﹐尋不知所。白鶴降壇﹐彩雲出現而祥集。詩曰﹕鰲峯寶殿建齋壇﹐白鶴祥雲仙降明。環眷寵封敷廷悃﹐上玄俯聽賜恩寬。

禦制二眞成仙傳

徐知證﹐系以偃王之後﹐五代時南唐人。與其弟知諤﹐並英邁絕倫﹐寬仁愛物﹐忠君孝親。崇信三寶﹐同心好

善。精勤至道﹐修齋設醮﹐日常持誦《玉皇眞經》並寶號。史弟俱事吳﹐其後知證封江王﹐知諤封饒王﹐鎭金陵。戰守有備﹐撫輯流亡﹐控扼一十餘州。垊徵就寬﹐軍給以饒。林蠻洞蜓﹐守條死要。稚耋嬉遊﹐連手歌謳。上無所怨﹐下無所讎。江南之民﹐舉賴以安。後奉命帥師攻閩﹐恐良善荼毒﹐乃發至願﹐每更望北拜斗﹐早膳恆素食﹐祈珍兵革。所至勞來百姓﹐諸郡望風以城降。父老簞食壺漿﹐擁道迎之。次峽江有潰卒數百﹐阻山爲亂。立命殲其渠魁﹐餘卒棄甲呼舞﹐不戰而收。民皆安堵﹐𨿽至田園﹐蔬稻一無所犯。乃相與謀曰﹕此吾復生之父母也﹐立祠於鰲峯﹐以祀之。

未幾﹐兄弟相繼仙去﹐遂爲斗中都水使者﹐出入天宮。積行累功﹐默佑下民。俾人皆盡忠行孝﹐崇信三寶。遇歲旱﹐民檮祠下。祠前潭水﹐探不可測。俄有靈蛇出﹐蜿蜓於几案間﹐色如丹砂。雲起潭面﹐竟日不收。詰旦果雨﹐時歲大熟。一日﹐演溪霖潦暴溢﹐田稼墊溺。眾方狼顧失色﹐忽見有役夫千羣﹐競操畚鍤﹐疏其源﹐央其流﹐水競不爲民害。已而﹐俱失所在﹐乃知神兵也。滄峽灘石峻崄﹐舟船上下失勢﹐水工叫呼析佑﹐感雲中有旗隱隱﹐卽帖然無虞。凡民居有不戒於火者﹐有蝗蝝傷其稼者﹐叩之﹐則反風滅火﹐蝗輒飛去州又爲符藥以施人﹐凡嬰疾弗愈者﹐服之﹐無不立效。祈子息者﹐服之﹐卽得嗣續蕃昌。由是民安物阜﹐田裏晏然。閩人劉彜守桂州交址﹐蠻賊寇邊﹐陷欽連等州。彜震懼﹐莫知所爲﹐齋戒馱禱﹐賊果潰去。其後﹐韓世忠戰大儀鎭﹐吳玠戰和尙原﹐俱遣將士衛國﹐效八公山艸木之靈﹐使敵兵遙見旗纛旌諦飛揚﹐山谷鐵騎百萬﹐行陣嚴肅﹐釭鼓之聲震動原野﹐不待交兵﹐而已敗北。靈績顯異﹐不可備述。

一日黃籙齋筵﹐忽聞天樂嗚空﹐祥雲環繞﹐仙官導從其都﹐乃感天帝遣神人頒誥﹐封江王爲九天金闕明道達徳大仙顯靈溥濟眞人﹐主管上淸天文院﹐便宜行事﹐行文昌司錄上宰會書天機省事。妻涇國夫人許氏﹐順助仁惠仙妃﹐兼管太乙延生右眞司事。饒王爲九天玉闕宣化扶教上仙昭靈博濟其人﹐主管下地府諸司﹐便宜行事﹐權南極注生上相僉書雷霆玄省事。妻衛國夫人陶氏﹐善助慈懿仙妃﹐兼管元皇北陰注生司事。仍封父忠武眞人﹐母仁壽仙妃。

比者﹐朕躬遘疾﹐默運化機大闡靈貺﹐翊衛左右頃刻不離﹐施以靈符﹐濟以天醫妙藥﹐隨言隨效﹐感應如響﹑使困斃之體旣危而卽安﹐沈痼之疾盡脫而復舊。斡旋之力同於更生﹐感神之惠銘刻不忘﹐是用祝冊加封﹕伯曰淸微洞玄沖虛妙應慈惠護國庇民洪恩眞君。涇國夫人加封貞應仙妃。仲曰髙朋弘靜衝湛妙應仁惠輔國佑民洪恩眞君。衛國夫人加封恭靜仙妃。神父曰翊亮眞君。神母曰淑善仙妃。舊號俱如故。大新閩地祠宇﹐又於京都建立行祠﹐以安神棲﹐特勑有司﹐嚴奉祀焉。

夫爲人臣﹐而功施社稷﹐澤被生民者﹐必生爲英傑﹐而死爲明神﹐𨿽百世之下﹐福佑生靈﹐陰翊皇化。觀知證﹑知諤﹐以世冑之裔﹐事主季世﹐乃能靖難一方﹐保全其民。曁攻閩中﹐按甲入境﹐苗除亂兵﹐脫民鋒鏑之慘﹐措之衽席之安﹐是以人心感激﹐靡克報稱﹐乃立生祠以祠之。逮其仙去﹐禦火災﹑捍大患﹐使民無凶荒疵癘之憂﹐遂休養生息之樂。功成行滿﹐上感天心﹐錫號眞人﹐敍列仙品。比者默運化機﹐大闡靈貺﹐愈疾朕躬﹐是用加以徽號﹐新其祠宇﹐虔奉享祀﹐以答神休。斯皆累積陰功之所致﹐故昭昭不朽﹐與天地相爲悠久﹐夫豈偶然而已哉。

詩曰

事親盡孝事君忠﹐華萼聯芳孰與同。

更復精勤修正道﹐並分茅土受王封。

又

當年駐節向金陵﹐萬里江南不識兵。

師入七閩人按堵﹐幾多福澤在生靈。

又

歲旱靈潭起墊龍﹐大施霖雨作年丰。

潢溪水落民無患﹐滄峽舟船險更通。

又

蝗無傷稼火無過﹐田野均蒙惠澤多。

偏給靈符蕃子息﹐更能愈疾起沈痾。

又

桂郡揚靈卻寇蠻﹐現奇更效八公山。

神兵百萬塡山谷﹐頓解重圍頃刻間。

又

靈符妙藥出天醫﹐翊衛微躬不暫離。

起疾神功難報稱﹐再生感惠此心知。

又

隨聲感應不移時﹐斡運功參造化機。

馭气乘風遊八極﹐天宮陸降闡靈威。

又

生爲名將建髙勛﹐行滿成仙福有因。

京國鰲峯長廟食﹐丹書錫號證天眞。

又

威靈濯擢更洋洋﹐衛國安民績愈彰。

不獨聲名昭日月﹐永同地久與天長。

禦制洪恩靈濟宮碑

朕惟自古英賢﹐生爲名臣﹐著庇民之功。沒爲明神﹐贊天地之化。鼓動流蕩﹐行乎兩間﹐以蔭福斯民﹐禦災捍患。叩枯吹生﹐濯濯洋洋﹐如在其上﹐如在其左右者﹐非智慮所可得而測也。詩曰﹕神之格思﹐不可度思﹐矧可射思。其此之謂歟。惟九天金闕明道達徳大仙顯靈溥濟眞人江王﹐九天玉闕宣化扶教上仙昭靈博濟眞人饒王﹐其功徳充溢﹐蓋若是己。神南唐之冑﹐生有民社之勛﹐汶錄仙班之籍﹐伯仲齊美﹐華萼聯芳。耀職上天﹐懼靈下土﹐呼吸響應﹐電邁風行。下民是冒﹐父母其依﹐慈祥仁愛﹐物賴以寧。

乃者﹐朕躬弗豫﹐用藥百計﹐罔底於效。神默運精靈﹐翊衛朕躬﹐領刻弗違﹐隨扣隨應﹐屢顯明徵﹐施以靈符。天醫妙藥﹐使殆而復安﹐僕而復起﹐有回生之功﹐恩惠博矣。盛矣。朕揆徳涼薄﹐何由獲玆。永懷神徳﹐曷其能忘﹐海深嶽峻﹐其焉有極。蓋有功於報﹐國之恆典﹐是用祝冊﹐加封神號﹕伯曰淸微洞玄沖虛妙感慈惠洪恩眞人。仲曰髙明弘靜衝湛妙應仁惠洪恩眞人。舊號俱如故。大新廟宇﹐亢爽軒豁﹐稱神所棲。爰勑有司﹐虔潔香火﹐春秋祭祀﹐歲易時衣﹐給灑掃五戶﹐朕悃惱﹐答神鴻庥。𨿽然神功之厚﹐而報責之薄﹐神固無責於報否﹐在朕心不能已矣。夫天地之徳曰生﹐神體天地之道﹐弼亮化機﹐出幽入冥﹐翕張欻忽﹐遨遊太淸﹐監觀四方﹐濟利羣生﹐功在霄壤。昭昭若此﹐固有不可得而名言者。乃彰神績﹐勒於貞石﹐樹之於廟﹐垂示無窮。並系以詩曰﹕

天產英靈爲世傑﹐出入幽冥猶一覕。

生著勛勞保甌粵﹐沒爲明神崇偉烈。

芒芒海甸倚花樾﹐雨暘寒燠調以制。

冬無淩競夏無暍﹐冷气遠珍靡颶�。

下稌髙黍歲穰桀﹐驅掃不祥走妖蠥。

晨鐘暮鼓樂髫耋﹐卓彼鰲峯峻且巀。

蜿蜓回抱天造設﹐春蘭薦芳秋鞠馝。

寒泉白石漱淸潔﹐神之遊兮羽葆翳。

飛雲翩翩道幢節﹐欻來忽往靈倦倦。

呼吸響應速以偈﹐濟利溥博無時竭。

四時報享繁獻醊﹐衛朕之力疇與埒。

維矢銘心與刻骨﹐書思著徳勒堅碣﹐

垂示萬古昭日月。

永樂十五年五月初一日。

孝誠感應傳

應天府江寧縣瓦屑埧第一廂鉆珠匠朱觀音保﹐永樂十六年十一月以來﹐屢夢見母親在家﹐或笑或語﹐觀音保心甚想慕。至十二月二十三日﹐有熟識張得剛﹐從南京來到觀音保下處﹐報說﹕我來時﹐你母在家﹐腦後生一瘡未好。觀音保聞知﹐愴惶惶無措﹐卽對天發願詣洪恩靈濟宮禮三千拜。一千拜報答天地﹐一千拜報答國王﹐一千拜禱求符藥﹐祈保母乎安。至二十五日侵晨﹐洪恩靈濟宮禮拜﹐禮至一千拜﹐於右臂燃香三炷﹐口誦玉皇寶號一百八徧。將畢﹐忽見白雲騰湧﹐彌滿殿內﹐見一神人﹐身體極長大﹐面白如玉﹐髭髯甚美﹐頭戴金如意冠﹐身穿織金道袍﹐立於云內﹐手招觀音保。觀音保驚駭﹐隨卽匍匐至神前﹐神人將榦柏葉一枝﹑黃紙符二道﹐上有朱書葫蘆符﹐授觀音保言說﹕將去與汝母煎湯喫。觀音保捧接﹐叩頭才起﹐而雲中神人寂無所見。觀音保不覺冷汗徧身﹐昏暈臥地。當得守宮道士扶策始蘇﹐復拜二千拜。至次日圓滿﹐有守宮道士引領觀音呆報官。蒙禮部引奏﹐欽賜鈔伍千貫﹐米十石﹐優免差得﹐旌表門閭復賜腳力﹐回還侍奉母親。

謹按世人之行﹐莫大於忠孝。忠孝之至﹐克通神明﹐觀於朱氏之子﹐可見矣。方其平居一念﹐惟在於忠孝。及聞母疾﹐一反痛迫切﹐卽請靈濟宮﹐稱揚寶號﹐禮拜眞君。恍惚之頃﹐親睹神降﹐施以符藥﹐此非其忠孝所感﹐曷克致此於乎。神之所以爲神者﹐呼吸感應﹐變化莫測。況眞君得道升仙﹐入神出聖﹐斡運化機﹐護國庇民﹐丰功盛徳﹐昭著兩間﹐其感應之驗﹐非可言諭。欽惟皇上﹐特加封號。創建祠宇。春秋享禮。崇報之禮﹐古今莫逾玆。因朱氏子所禱﹐卽爲昭應右﹐此誠所謂匹夫﹑匹婦之誠﹐尙足以感動天地﹐況神明乎。然此不惟朱氏子所能感﹐凡至誠之所禱者﹐無不響應。苟心有不誠﹐不惟不能感神﹐而譴責之至﹐亦竟不免﹐可不愼哉﹐可不謹哉。

禎祥

初建在京靈濟宮時﹐大明永樂十六年戊戌正月十一日﹐旛竿上現五色瑞光。十二日﹐旛竿上現五色瑞光。十四日﹐因上元節建醮﹐仙鶴三隻﹐旋這宮前﹐又於旛竿上現五色瑞光。十五日﹐仙鶴四隻﹐旋繞宮前﹐又現五色瑞光。本年四月十七日﹐遇聖節﹐建壇修齋祝壽﹐仙鶴四隻﹐旋遠宮前。次年正月初九日﹐修建金籙報恩延禧羅天大醮。十一日辰時﹐正殿﹑前殿﹑三門﹑靈星門﹐左右旛竿上及斛頂﹐俱現五色瑞光﹐並有祥雲如鳳。又結成寶蓋﹐復現靑白瑞光﹐覆護醮壇﹐及有靑烏止於右邊旛竿頂上。本日未時至申時﹐正殿上﹐並右邊旛竿頂上﹐俱現五色慶雲﹐達護醮壇。十二日辰時左右﹐旛竿及旛頂寶蓋上﹐現靑白瑞光。十三日辰時左右﹐旛竿頂上﹐靈星門﹑斛頂上﹐俱現五色寶光。十四日午時左右﹐旛竿上現靑﹑紅﹑黃瑞光﹐及現五色慶雲﹐結成龍鳳之勢﹐擁護醮壇。未時﹐仙鶴四隻﹐從天門外旋繞醮壇。申時左右﹐旛竿頂上﹐並旛頂寶蓋上﹐現靑﹑紅﹑黃瑞光。左右實蓋上﹐王色小旛二首﹐俱結成壽帶。十五日辰時﹐靈星門左右旛竿﹐並寶蓋斛頂上﹐俱現五色瑞光。巳時﹐現五色慶雲﹐覆護醮壇。午時﹐仙鶴旋繞殿前。

行在兵部尙書臣方賓﹑錦衣衛指揮臣林觀﹐謹奏爲禎祥事。永樂十七年正月初九日﹐欽承上命﹐於洪恩靈濟宮修建金籙大齋。自開啟以來﹐天淸气朗﹐連日現五色祥光。又有卿云瑞靄炫采騰輝﹐如龍翔鳳翥﹐覆蓋醮壇。復有仙鶴來﹐靑烏降﹐及左右旛竿寶蓋上﹐彩旛自然結成壽帶。斯皆皇上至孝純誠﹐感於天地神明﹐致此嘉瑞疊現駢臻﹐誠國家萬萬年悠久之徵﹐天下蒼生﹐仰賴無窮之福。謹率道官﹑道士﹐謹具以聞。

勑文

人之一心﹐可以動天地﹐感鬼神﹐貫金石。夫天地至大而難動也﹐鬼神至幽而難感也﹐金石至堅而難貫也﹐所

以能感動貫革之者﹐亦惟一至誠耳。仰惟九天金闕明道達徳大仙顯靈溥濟淸微洞玄沖虛感慈惠護國庇民洪恩眞君﹐九天玉闕宣化扶教上仙昭靈博濟髙明弘靜衝湛妙應仁惠護國佑民洪恩眞君﹐道徳髙妙﹐昭著上下。廣積陰功﹐利濟顯幽。比者弘發善願﹐制爲靈符﹐以救人疾苦﹐無間貴賤髙下﹐弗吝施予。然其應驗﹐則在人之誠與不誠耳。人果能虔恭齋拔﹐專謹端確﹐至誠以求之﹐感應之速﹐有如影響。苟爲怠慢弗誠﹐將信將疑﹐不惟不足以至感通﹐而神亦弗如庇佑﹐欲獲乎平康迪吉者鮮矣。善信之士﹐尙致謹於斯﹐毋二乃心。毋怠乃志﹐毋忽於神明﹐則凡有所禱求者﹐無不感應。故曰有其誠﹐則有其神。無其誠﹐則無其神。可不敬哉﹐可不愼哉。

永樂十七年三月初十日。

禦制靈寶天尊說洪恩靈濟眞君妙經序

朕惟道之爲教﹐闡鴻蒙虛玄之祕﹐具無極自然之妙。窈窈冥冥﹐昏昏默默﹐視之而不見其形﹐聽之而不聞其聲。上以陰翊皇度﹐下以利濟羣品﹐功徳之大﹐不可名言。有若九天金闕明道達徳大仙顯靈溥濟淸微洞玄沖虛妙感慈惠護國庇民洪恩眞君江王﹐九天玉闕宣化扶教上仙昭靈博濟髙明弘靜衝湛妙應仁惠輔國佑民洪恩直君饒王﹐萃靈鍾秀﹐天挺人毫。寬惠慈祥﹐仁民愛物。忠君孝親﹐崇信三寶。篤志好善﹐精勤不二。功成行滿﹐遂感天封昭﹐錫徽號﹐序列仙品。弼亮化機﹐出幽入冥。禦災捍患﹐驅沴致祥。敷佑下土﹐利濟羣生。乃者﹐弘闡靈貺﹐翊衛朕躬﹐扶持保庇﹐載底平寧。已而示以符藥﹐廣施眾宇。期在使人蠲除疾疚﹐蕃育子嗣。大徳深恩﹐同於天地。朕感神之惠﹐夙夜弗忘。萬機之暇﹐因閱《靈寶天尊說洪恩靈濟眞君妙經》﹐顯微玄奧﹐神化莫測。方便利益﹐

拔濟曠卻﹐誠燭幽之日月﹐而濟海之舟航也。乃以鋟梓﹐用廣流傳﹐以報神庥。善信之士﹐果能洗滌懺悔﹐崇信三寶﹐盡忠盡孝﹐行仁行義﹐弘發誓願﹐受持諷誦﹐則身家吉慶﹐命運亨通﹐子孫番衍﹐消災度厄﹐增福延壽﹐延及九祖﹐咸獲超躋。苟或訾毀輕慢﹐淩忽三寶﹐不忠不孝﹐不仁不義﹐不能敬信奉持﹐則身罹惡業﹐門戶衰替﹐子孫微弱﹐壽年夭促﹐累及九祖﹐永墮淪冥﹐歷觀已往﹐具有明徵。於乎吉凶善惡﹐皆由心造。爲善獲福﹐爲惡受殃﹐此自然之理。故曰﹕積善之家﹐必有餘慶。積不善之家﹐必有餘殃。又曰惟上帝不常作善﹐降之百祥。作不善﹐降之百殃。然則觀於此者﹐可不知所勉哉﹐可不知所勉哉。

永樂十八年正月初一日。

靈寶天尊說洪恩靈濟眞君妙經

爾時靈寶天尊在大羅天上五明宮中﹐憑幾而坐﹐鐘磬自嗚﹐宴集諸天星眾﹑五斗大神﹐宣演太上無極至眞妙道。時有斗中都水二使者﹐左執靑節﹐右仗黃鉞﹐侍立帝前。稽首再拜﹐長跪而進言﹕臣等宿生慶幸﹐得遇天人。下觀欲界眾生﹐不忠不孝﹐不義不仁﹐多作惡業﹐全無慚愧﹐歷數已終﹐今生末劫﹐丑口夫圖﹐綱維折裂﹐兵火肆興﹐玉石焚喪。或遭洪水﹐或遇凶年。刑賦苛虐﹐災毒流行。罹諸苦惱﹐不知解悟。生意幾息﹐人道將窮。作何因緣﹐可以救度。願垂憐憫﹐開方便門。

天尊曰﹕善哉善哉。末劫眾生﹐一如赤子﹐發汝是心﹐咸願依吾教法﹐廣爲眾生﹐說諸因緣﹐令開悟性﹐勿生疑慮。忠與孝﹐曰仁與義﹐四者修持﹐常居吉﹑慶。臣等旣承斯誥﹐敢不奉行。乃於甲辰之歲﹐丙午之年﹐分身教化﹐下降人間。成功東海﹐顯迹南邦。甲子一周﹐復還職任。香火一方﹐歷年彌久﹐載逢滅度﹐復誓如初。躐進仙階﹐眞君錫號。蒙天尊嗟憫之仁﹐體太上好生之徳﹐使一切善男善女﹐知身性命﹐皆憑道生。忠孝仁義﹐了悟此因。能於三元﹑八節﹑三會﹑五臘﹑庚申﹑甲子﹑本命之日﹐焚香修齋﹐如法供養﹐冥心向北﹐稽首禮念﹕九天金闕明道達徳大倦顯靈溥濟淸微洞玄沖虛妙感慈惠護國庇民﹟1。

九天玉闕宣化扶教上仙昭靈博濟髙明弘靜衝湛妙應仁惠輔國佑民﹟2。

恭對聖慈依經懺悔不違眞君之誓願﹐各以忠孝仁義而立身。內可以增福延年﹐外可以消災度厄。上可以使祖彌之魂神超度﹐下可以使家宅之光屬義寧。普願眾生﹐同沾利樂。

於是天尊重爲眞君演說﹐而作偈曰﹕

靈濟眞君﹐修眞得道。遊宴仙都﹐天尊錫號。北斗降神﹐洋洋於左。下臨三界﹐上朝五老。福國寧家﹐其功浩浩。無願不從﹐默符祈禱。忠孝仁義﹐永爲身寶。用作因緣﹐不違誓好﹐一切善惡﹐皆由心造。爲善者福﹐爲惡者禍。急急如天尊律令勑。

靈寶天專說洪恩靈濟眞君妙經竟

奉天誥命

奉天承運﹐皇帝制曰﹕朕膺天命﹐嗣守洪圖。惟國典章﹐祀事爲重。凡有功徳被於生民﹐其神著靈於永久者﹐旣嚴祠祀﹐其褒崇之禮﹐亦因時而加焉。九天金闕明道達徳大仙顯靈溥濟淸微洞玄沖虛妙感慈惠護國庇民洪恩眞君﹐生爲名人﹐沒爲明神。迨我祖宗之時﹐弘昭感通之妙﹐有祈必應﹐尢顯於今﹐特加封焉。

九天金闕明道達徳大仙顯靈溥濟淸微弱洞玄沖虛妙感慈惠護國庇民崇福洪恩眞君﹐祇薦印章﹐益弘神化﹐祚我皇明。

宣徳十年四月初九日。

奉天承運﹐皇帝制曰﹕朕膺天命﹐嗣守洪圖。惟國典章﹐祀事爲重。凡有功徳被於生民﹐其神著靈於永久者﹐旣嚴祠祀﹐其褒崇之禮﹐亦因時而加焉。九天玉闕宣化扶教上仙昭靈博濟髙明弘靜衝湛妙應仁惠輔國佑民洪恩眞君﹐生爲名人﹐沒爲明神。迨我祖宗之時﹐弘昭感通之妙。有祈必應﹐尢顯於時﹐特加封焉。

九天玉闕宣化扶教上仙昭靈博濟髙明弘靜衝湛妙應仁惠輔國佑民隆福洪恩眞君﹐祇薦印章﹐益弘神化﹐祚我皇明。

宣徳十年四月初九日。

禦制洪恩靈濟宮碑

蓋聞天地之大徳﹐曰生。九覆載之間﹐有生之類﹐洪纖髙下﹐天地之心﹐皆欲俾之。遂其性得其養﹐不失其所﹐而又生聖智英傑﹐以裨助大造化之功﹐故靈神之奇勛偉績﹐代有著焉。君天下者﹐體天之心﹐嘉神之徳﹐列諸祀典﹐用展祈報﹐亦代有載焉。我皇曾祖太宗文皇帝臨禦﹐嘗夢二神人﹐言南處海濱﹐來輔家國。上異之。明日﹐適有禮官言閩中靈濟二眞君事﹐正符所夢﹐遂專使亟香﹐請迎神像﹐至於北京﹐而於宮城之西﹐作洪恩靈濟宮﹐以奉祀事。因神舊號﹐加以徽稱。惟神至仁﹐有禱輒應。降福彌災﹐捷於影響。所協宸衷﹐不可禪述。歲時薦祭﹐式丰以嚴。皇祖仁宗昭皇帝﹐皇考宣宗章皇帝﹐率舊循章﹐咸隆只禮。朕承天序﹐統禦太寶﹐上荷聖祖母太皇太后﹑聖母皇太后恩徳之隆﹐願洪福於萬年。下念四海庶邦林林總總屬望之深﹐願咸躋於庶富。顧菲徳其奚能惟明之允。賴仰體先志﹐增崇祠宇﹐以寅奉威靈﹐導迎祥慶﹐復加神號曰﹕

九天金闕明道達徳大仙顯靈溥濟淸微洞玄沖虛妙感慈惠護國庇民崇福洪恩眞君。

九天玉闕宣化扶教上仙昭靈博濟髙明弘靜衝湛妙應仁惠輔國佑民隆福洪恩眞君。

惟神之先﹐厥有源本﹐蓋出顓頊之後封國於徐﹐屢有功於夏商周之世。至偃王﹐修行仁義﹐得國人心﹐致後嗣繁。歷漢曁唐﹐功徳累著。至神伯仲﹐皆南唐義祖忠武皇帝之子。伯封江王﹐仲封饒王﹐並天賦異常﹐具仁聖之資﹐全忠孝之行。而潛心大道﹐精其玄奧。初俱奉命守金陵﹐勛徳兼盛﹐民咸感悅。後俱奉命率師入閩﹐愛民之至﹐心與天謀﹐民用慕戴﹐歸者如雨。閩人建生祠於金鰲峯之北﹐圖像致敬﹐如嚴父焉。一日謂眾曰﹕來歲吾與汝別﹐然不忍汝違。及期﹐相繼化去。未幾﹐神降於人言﹕並奉上帝命﹐列職斗宮﹐以佑下土。於是閩人益虔祀禮﹐而禱無弗應。祠下有潭﹐遇旱禱者﹐潭出赤蛇﹐而雲气隨起潭面﹐甘雨如注﹐歲則大熟。演溪霖潦暴溢﹐民庶愴惶﹐望祠致懇。忽有役夫如雲﹐操畚鍤疏瀹﹐水不爲患﹐而竟失役夫所在。宋熙寧中﹐閩人劉彜知桂州﹐禦蠻寇﹐韓世忠戰大儀鎭﹐吳玠戰和尙原﹐皆得神助以捷。若拯民於水火﹐延民之嗣﹐績奇效尢﹐數數悉具紀載﹐繳然著明。蓋神儲天地之精﹐稟五行之秀﹐故生有至徳。沒著明靈﹐握气機﹐贊玄化﹐爲國家生民殄遏邪沴﹐茂集祥禧﹐愈遠而兪盛也。朕因書修祠之成﹐並書神之世系及其功徳之大者﹐刻諸貞石﹐以示久遠﹐而系以詩云﹕

二儀之精﹐五緯之英。來爲哲人﹐往爲神明。並燁聯輝﹐金昆玉委。篤孝與忠﹐惠澤當代。乘飆駕雲﹐言歸帝鄕。功贊化育﹐位參魁衡。俯矜下民﹐顧諟弗已。松災捍患﹐凝祥降祉。金鰲之峯﹐肇初有祠。靈化昭宣﹐有祠京師。皇矣三聖﹐寅奉惟一。惟靈之揚﹐允若皦日。子承大寶﹐只率典常。爰飭禋事﹐爰迓福祥。寶祚之隆﹐佑家曁國。至理之興﹐溥被民物。宮城之西﹐靈宇歸焉。皇圖神祀﹐同千萬年。

正統元年正月十五日。

金闕頌

大哉眞君﹐河嶽鍾靈。功參日月﹐徳配乾坤。神通妙用﹐正直聰明。隨機赴感﹐發誓度人。

玉闕頌

巍乎上仙﹐一五儲精。澤垂雨露﹐威震雷霆。神通自然﹐福徳無邊。有求響應﹐博施濟人。

眞君咒

眞君眞君﹐北斗大神。天地贊化﹐日月並明。下主酆都﹐上朝帝庭。奉行正法﹐斬伐魔精。靈濟徽號﹐福及萬民。有求必應﹐如谷隨聲。有感必通﹐如影隨形﹐逆吾者死﹐順吾者生。唵﹐昭靈昭靈﹐溥濟生靈。乾﹐元亨利貞﹐急急如律令。

靈濟眞君﹐速降來臨。好生之徳﹐洽於民心。存吾二炁﹐火陽水陰。消災度厄﹐福善禍淫。急急如律令。

眞君眞君﹐北斗降生。代天行化﹐助國治民。流傳正法﹐斬伐魔精。魔王拱衛﹐眞炁常存。急急如律令。

查帥咒

元帥威靈﹐速降來臨。奉行正法﹐輔國安民。判斷吉凶﹐醫藥前程。祈晴禱雨﹐斬伐邪精。順我者應﹐逆我者刑。消災降福﹐永保利貞。急急如律令。

祈晴咒

甘雨時降﹐我稷以生。胡爲淫溢﹐流潦縱橫。下民昏墊﹐咨怨莫伸。豈人事之不講﹐抑陰陽之錯行。我今發弘願﹐普度諸有情。掃雲霧之陰翳﹐開日月之大明。濕者就燥﹐腐者使榮。應時知節﹐願頌太平。乾﹐元亨利貞。急急如靈濟眞君律令。

祈雨咒

旱魃爲雪﹐燥石流金。稼穡卒癢﹐業業兢兢。靡神不舉﹐不克不臨。惟我眞君﹐上格天心。代天行化﹐誓願弘深。捍災禦患﹐閉陽縱陰。神龍顯迹﹐三日爲霖。靈濟徽號﹐以迄於今。急急如靈濟眞君律令。

今將聖徳虔誠贊﹐願開天日睹光明﹐願降甘雨濟生民。

禳虫保禾咒

天之生民﹐所仰者食。民亦勞止﹐力用稼穡。何辜子天﹐生此妖孽。自艾自懲﹐憂心戰栗。惟我眞人﹐好生爲徳。帝怒可回﹐天心可格。田祖有神﹐告爾優卹。去其螟螣﹐及其一何。無害我田﹐是任是獲。歲今其有﹐實穎實栗。眞君眞君﹐如臨赫奕。旣不我遺﹐執事有格。誦此神咒﹐律令急急。

金闕誥文

文星墮地﹐已越三十年矣。仙曹空廢﹐官僚不允。諸天選事﹐未得其人。依元陽玉曆﹐當於三代。更料有積善建功﹐爲三界所舉﹐五帝所保﹐名在上天者﹐以充其任。九天金闕明道達徳大仙顯靈溥濟眞人﹐主管天文院﹐任宜行事。徐知證文章淳實﹐有稱於時﹐明試以材與徳﹐稱文昌之選﹐天人曰可﹐勿乃固辭。至子入九﹐當今之世﹐捨卿其誰。朕命惟允﹐往其懋哉。可授文昌司錄上宰﹐兼前職。

玉闕話文

人身難得﹐中土難生。朕欲開九天之奧﹐以濟兆民。承流宣化﹐恭信奉行﹐當選擇眞人爲仙者﹐以充其任。九天玉闕宣化扶教上仙昭靈博濟眞人徐知諤﹐勞心諄諄﹐視民如子。久試於外﹐聲績著聞。今南極司屬﹐尙闕乃職。舉能其官﹐惟爾之能。使老有所終﹐壯有所用﹐幼有所長﹐鰥寡孤獨﹐俱有所養。至於婦人懷妊﹐已生未生﹐皆得生成。令以相勉之焉。可特授南極注生上相﹐兼前職。

涇國仙妃誥文

順助仁惠仙妃﹐逮下爲仁﹐和平爲惠。兩徳兼全﹐此夫人之美也。是以輔佐君子﹐而無險陂。私謁之心﹐朝夕憂勤。內能順助﹐稽之禮典。妻以夫榮﹐可特授仙妃﹐命字如故。

衛國仙妃誥文

善助慈懿仙妃﹐曰慈﹐曰懿﹐執婦之道。使國君積行累功﹐以致爵仕﹐此則夫人善助之徳也。玆加顯秩﹐庸進徽稱。可特授仙妃﹐命字如故。

金闕授仙簡

骨像合仙﹐夙值丹臺之刻字。官僚散職﹐今依玉曆以選人﹐時惟汝賢。用彰厥善﹐咨爾參授上淸大洞祕籙。臣徐知證﹐惟道是信﹐與天爲徒。聲聞著稱﹐典刑猶在。詩歌棠棣﹐愛於弟﹐敬於兄。政誦耳棠﹐徳在人﹐功在國。去爾民之見﹐思爵之﹐誰曰不可。乃登金闕大仙之號﹐乃進文昌羽祿之稱。生宰文衡﹐作興士類。斡乾坤而妙用﹐開日月之太平。行滿三千﹐旣有非常之績。官登一品﹐何愛不次之褒。往體新休﹐益堅舊志。特授九天金闕明道達徳大仙顯靈溥濟眞人﹐行文昌司錄上宰簽書天機省事。

玉闕授仙簡

大道爲公﹐誠則形﹐形則著。諸天選敍﹐人其官﹐官其能。旣有傅才﹐庶無虛位。咨示同參授上淸大洞祕籙。臣徐知諤﹐惟神是守﹐主善爲師﹐執戒持齋﹐修眞得道。魂爲日﹐魄爲月﹐收�離坎工夫。肅時雨﹐義時暘﹐外體乾坤造化。以勞定國﹐有徳在民。論賞寧稽推恩﹐以及乃登玉闕上仙之號﹐乃進南極注生之稱。人民品物﹐並受生成。政事文章﹐以公核實。國人皆曰可﹐特加優異之褒。君子不素餐﹐永奉承流之責。對揚休命﹐式副至懷。可特授九天玉闕宣化扶教上仙昭靈博濟眞人﹐權南極注生相簽書雷霆玄省事。

加封職帖

伏以藥宮雙闕﹐宏開閭闔之門。銀印兩臺﹐侈拜朝廷之命。載加褒獎﹐增重光輝。維名器不可以假人﹐然爵祿之所以養徳﹐名當其位。日爾之能﹐惟精一執中。始是終是﹐不矜不伐。嘉乃綬鄰哉臣哉﹐故玆逐件於前﹐是爲匪頒之式。

五帥職帖

伏以出將入相﹐兩全文武之材。福國寧家﹐獨賴神明之力。況冊名靑史﹐鏤績景鍾。昔膺謚號之榮﹐今有香煙之盛。兩暘協於里社﹐民物居於淸安。居安淸﹐惟積善以建功﹐可以同心而輔政。上體眞人有顯靈昭靈之徳﹐下體眞人推溥濟博濟之仁﹐我其試哉﹐汝所長也。責事察實﹐具陳備奏之詞。溫故知新﹐再給徽稱之帖。永爲照應﹐特與受持故帖。

持戒濟人

歲在乙未三月三日﹐定光菩薩同嶽帝﹐保奏江王授九天金闕明道達徳大仙顯靈溥濟眞人﹐主管天文院便宜行事。夫人許氏﹐順助仁惠仙妃。饒王授九天玉闕宣化扶教上仙昭靈博濟眞人﹐主管下地府諸司便宜行事﹐權南極注生上相僉事雷霆玄省事。夫人陶氏﹐善助慈懿仙妃。仍授天書祕文曰﹕三部八景﹐惟精气神。靜處嘔息﹐背塵合眞。暈腥莫觸﹐惟此祕文。參之得道登眞﹐誦之延年益算。三月三日﹐卽吾下降。可備一淨盂淨水﹐置於淨幾。或人初發瘡節﹐宜請此水﹐加一匙鹽﹐焚香念眞人靈咒七徧﹐以來付疾處﹐齋戒三日﹐卽愈。

自今以後﹐每遇三元﹑八節﹑庚申﹑甲子﹑佛聖生日﹐不許宰殺求福﹐吾不歆享。今授天曹補政上仙﹐汝宜恭信奉行。

奉行善事

一敬事天地。天覆地載﹐化育之功。

二信事三寶。敬奉三寶﹐莫生誹謗。

三遠事鬼神。敬而遠之﹐邪不幹正。

四念事祖宗。祖功宗徳﹐積累也深。

五孝事父母。父母劬勞﹐其恩莫大。

六愛事兄弟。兄友弟恭﹐手足之愛。

七義事天婦。夫婦之道﹐始終以義。

八禮事鄕黨。經日出門﹐如見大賓。

九教事子孫。賢愚本性﹐教則成人。

十勤事詩書。聖賢之書﹐讀則知理。

十一力事農桑。農桑女大﹐勤則衣食。

十二仁事禽獸。自生自長﹐莫萌殺心。

十三修事陰徳。陰徳維何﹐方便是也。

徐仙眞錄卷之一竟

﹟1此句末臘有『洪恩眞君江王』六字。

﹟2此句末應有『洪因眞君饒王』六字。

明方文照編。五卷。底本出處﹕《萬曆續道藏》。

徐仙眞錄卷之二

眞君瓊科

入壇

人各序立﹐存神閉气﹐叩齒九通﹐咽液九過﹐步虛。

太極分髙厚﹐輕淸上屬天。人能修正道﹐身乃作眞仙。行溢三千數﹐時丁四萬年。丹臺開寶笈﹐金口爲流傅。

祝香

鑪焚寶炷﹐煙散瑤空﹐結爲雲臺﹐妝成法界。恭焚道香﹑徳香﹑無爲香﹑無爲淸淨香﹑淸淨自然香﹑妙洞眞香﹑靈寶惠香﹑超三界香﹑三景眞香﹐滿瓊樓玉殿﹐徧周天法界。以今恭焚寶香﹐虔誠供養

九天金闕明道達徳大仙顯靈溥濟淸微洞玄沖虛紗感慈惠護國庇民崇福洪恩眞君﹐

九天玉闕宣化扶教上仙昭靈博濟髙明弘靜仲湛妙應仁惠輔國佑民隆福洪恩眞君﹐

聖父齊王﹐忠武翊亮眞君﹐聖母田氏﹐仁壽淑善仙妃﹐聖兄唐王﹑洪王﹑鄂王﹑廣陵王﹐聖舅護國公﹑奉國公﹐聖婿武安侯﹑寧國侯﹐聖子保大侯﹐彰信侯﹐保信侯﹐保寧侯﹑武寧侯﹐聖侄昭徳侯﹑安定侯﹑太寧侯﹐聖孫武昌侯﹑南昌侯列位公卿。

上淸大洞經籙天機院﹑天樞院﹑雷霆省天文院﹑天錄院﹐地府諸司承行官將﹐驅邪捉祟傳符勑法﹐消災度厄逐凶辟怪監壇護法﹐觀察巡捕將軍﹐太歲尊神﹐十二月將弟子﹐本命元辰星官﹐風雷雨部仙眾﹐左﹑右丞相太宰﹐六部尙侍內府公卿﹐左﹑右注生注壽上宰﹐左﹑右司錄司福上宰﹐左﹑右侍從通事舍人﹐百官庶司所屬曹僚﹐列位公卿﹐左﹑右福錄司所屬二十四曹官﹐左﹑右引進仙官﹐三天貝闕崇仁養正英仙﹐敷靈弘濟眞人﹐靈威淸江尊王﹐永安畱守查元帥﹐武安畱守邊元帥﹐節度使左監門魏元帥﹐都統軍使右監門趙元帥都監軍使先鋒刁元帥﹐各及部下精兵猛士﹐左右嶽許二元帥﹐左右行宮侍禦從宮﹐司錄﹑司勛﹑司士﹑司書列位曹僚﹐司農﹑司稼﹑典絲﹑掌葛﹐列位曹僚﹐司市﹑掌貨﹑考工﹑飭材列位曹僚﹐廚官﹑優官﹑伶官﹐天捷﹑神捷﹑人捷﹐掌卜﹑掌簽﹑掌柸﹑掌鸞﹐傳夢童子﹐神局節級﹐直殿﹑直符﹐香官﹐使者諸仙﹐壇越施主﹐才徳名賢﹐本宮土地正神﹐諸裏﹑諸廟﹐王侯弟子。各人奉祀神祇﹐靈濟宮合殿威靈﹐仗此眞香﹐普同供養。香乃玉英散景﹐紫气凝煙﹐香雲密羅﹐徑充九天。當願金童侍香﹐傳言散花玉女﹐上聞眞前﹐所啟所願﹐咸賜如言。入意。以今開壇啟白﹕伏願眞慈﹐俯賜昭鑑。稽首皈依﹐無極大道。

唱道

道場眾等人﹐各運心皈命二一寶﹐一切念華夏。三匝。

淨壇

至眞惟淨﹐難臨穢濁之鄕。塵境未淸﹐曷啟玄元之範。須灑一枝之法水﹐頓消萬里之妖氛。九鳳翺翔﹐吐焰煙而破穢。五龍奮迅﹐降眞炁以除邪。庶俾皈依﹐悉臻咸應。太上玄言﹐謹當持誦。洞中玄虛云云。

攝魔屏穢天尊舉步虛

曰五帥至帥前上香雲云。

伏以大而化之﹐之謂聖。聖而不可知之﹐之謂神。至聖無爲﹐固以虛而善應。敬神如在﹐凡有感以皆通。旣能所存者﹐誠當知厥鑑不遠。恭惟查﹑邊﹑魏﹑趙﹑刁五大元帥﹐位尊五帥﹐勇冠三軍。舞干羽於兩階﹐受鉞斧之大柄。出將入相﹐兼全文武之材。輔國安民﹐獨任君民之寄。雍雍在宮﹐肅肅在廟﹐赫赫厥聲﹐濯濯厥靈。妙矣難言﹐藏諸不怒。舉皆燕﹑趙之奇士﹐當如廉﹑蘭之交歡。惟一惟和﹐是信是使。梯山航海﹐不遠千里而來。駕霧騰空﹐徑禦九天之爲上。今辰修﹣設酬恩祈福道場﹐今則壇場潔淨﹐科典將宣。稽首投誠﹐一心向道。將欲請迎眞駕﹐必須俯露衷忱﹐特憑無帥以通傳。恭願至眞而降格﹐大捨慈悲之願。允兪關白之情﹐虔誠投拜。

舉按人各恭敬舉上香

志心初念上香﹐香至靈濟宮﹐徧靈濟宮﹐聖境成云蓋。供養

聖父齊王﹐忠武翊亮眞君。

志心二念上香﹐香至靈濟官﹐徧靈濟宮﹐眞境成寶蓋。供養

九天金闕明道達徳大仙顯靈溥濟淸微洞玄沖虛妙感慈惠護國庇民崇福洪恩眞君。

志心三撚上香﹐香至靈濟宮﹐徧靈濟宮﹐仙境成華蓋。供養

九天玉闕宣化扶教上仙昭靈博濟髙明弘靜衝湛妙應仁惠輔國佑民隆福洪恩眞君。

跪鑪

道由心學﹐心假香傳。手執玉鑪﹐心存九天。眞君下盼﹐仙佩臨軒。所令關啟﹐徑達九天。

舉各禮眞人存念如法

五星咒五星列照﹐煥明五方。水星卻災﹐木徳致昌。熒惑消禍﹐太白辟兵。

鎭星四據﹐家國利亨。刊名玉簡﹐錄字帝房。乘飆扇景﹐飛騰太空。

出入冥無﹐遊宴十方。五云浮蓋﹐招神攝風。役使萬靈﹐和﹕上衛仙翁。

舉嗚法鼓二十四通

發鑪

太上五靈老君﹐召出臣等﹐身中三五﹐功曹左右﹐香官使者﹐侍香金童。傳言散花玉女﹑直日香官﹑功曹使者﹑三炁正神﹐速上關啟

查邊魏趙刁五大元帥﹐嶽許二元帥﹐天丁力士﹑左右神官﹕臣今升壇法事﹐謹奉爲入意修設酬恩祈福道壇﹐其諸誠懇﹐具載詞狀文。以今法事﹐願得正眞生气﹐流入臣等身中﹐令臣所啟之言﹐速達無上三

寶天君

九天金闕明道達徳大仙顯靈溥濟淸微洞玄沖虛妙感慈惠護國庇民崇福洪恩眞君﹑

九天玉闕宣化扶教上仙昭靈博濟髙明弘靜衝湛妙應仁惠輔國佑民隆福洪恩眞君。聖前一。

具位某﹐與壇官眾等﹐同誠上啟

九天金闕。聖位同前。

伏以勾龍能土﹐柱能谷﹐乃興社稷之祠。周人尙臭﹐商尙聲﹐以通神明之徳。豈犧牲特爲之血食﹐然蘋蘩可薦於王公。聖而不知﹐是謂之神。神而能名﹐乃入於聖。恭惟

九天金闕明道達徳大仙顯靈溥濟淸微洞玄沖虛妙慈惠護國庇民崇福洪恩眞君﹑

九天玉闕宣化扶教上仙昭靈博濟髙明弘靜衝湛妙應仁惠輔國佑民隆福洪恩眞君。

正直爲徳﹐禍福動人。潛地而地﹐潛天而天﹐莫測威靈之妙。曰暘而暘﹐曰雨而雨﹐獨專造化之權。赫赫厥聲﹐洋洋如在。上佐斗眞於北極﹐默參玄學於東華。與道合眞﹐惟神是守。

名登金闕﹐榮頒三四字之封。職燦寶禦﹐頗稱三千行之數。隨機赴感﹐發誓度人。旣蒙覆育之恩﹐敢昧祈禳之典。恭遇

法駕來降道場﹐或服仙佩之蹌蹌﹐八鸞

後唱。或衣朝衣之濟濟﹐百騎前迎上下。仙眷之森羅﹐左右靈官之擁衛。迎眞菲禮﹐徳鑑芹忱。無任勤拳之至﹐謹稽首再拜﹐奉迎眞馭。

請聖

謹上請

九天金闕明道達徳大仙顯靈溥濟淸微洞玄沖虛妙感慈惠護國庇民崇福洪恩眞君﹐

九天玉闕宣化扶教上仙昭靈博濟髙明弘靜衝湛妙應仁惠輔國佑民隆福洪恩眞君。聖位同前

伏望眞慈降臨壇所﹐向來奉請﹐已沐降臨﹐請序仙班﹐咸分列坐。

醮官虔誠設拜﹐上香﹐酒陳初獻﹐舉散花。

具位某﹐同誠上啟聖位同前

恭聞仁義著稱﹐枝葉分偃王之裔。忠武不屈﹐簪纓襲齊國之封。仁聲肇著於閩中﹐徳譽遠聞於海宇。勒名鐘鼎﹐立傳史書。出戍於峽江之南﹐吏民之按堵如故。立幟於鰲峯之上﹐盜賊之餘黨剿除。頓令福地之安﹐均荷堯天之賜。恩敢忘於結艸﹐詩可詠於甘棠。死廟食﹐生可封﹐可謂至矣。法施民﹐勞定國﹐於今稱之。昔焉﹐艸木效公山之靈。今也﹐田疇息洪水之害。民船激石﹐果聞黃旗救援之聲。鄰火反風﹐永無曲突焦爛之患。嘉定之蝗虫不入境﹐寶慶之旱魑不爲災。紅蛇現而雨沛﹐九天神龍出而雷轟。萬里無迹可見﹐夜何現於天燈。無聲可聞﹐日何聞於絲竹。事迹千年畱石碣﹐主封累代侈金書。致士民千里以來歸﹐宜香火四時而夤奉。惟徳是輔﹐豈徒黍稷之馨。非類不歆﹐特重粢盛之潔。建功積善﹐執戒修齋。若非上格於天心﹐何以超升於仙秩。欽承

帝命﹐仰沐玄風﹐特書金闕﹑玉闕之名﹐頒降大仙﹑上倦之號。道吾道也﹐徳吾徳也。化神化之教﹐神教之不惟誇一時﹐而榮一身。抑示光乃前﹐而振乃後。親睦有教﹐燕喜有堂。上瞻聖父﹑聖母之尊嚴﹐下列聖子﹑聖孫之富貴。聖舅名登於紫府﹐聖兄廟食於金陵。神後夫人﹐專掌注生之籍。聖妃仙�﹐環居內侍之班。或分福錄之司﹐或任公卿之職。權尊五帥﹐勇冠三軍。乃武乃文﹐在左在右。廟鎭七閩之地﹐其盛蔑以加諸徳。參五嶽之靈﹐非至聖孰能與此。功髙名席﹐徳被凡流。賴神之庇﹐遺我以安。一飲一啄﹐初不敢忘。三沐三燻﹐敬之如在。只迎寶馭﹐少鑑鬯人。齋事之勤﹐爰集羽流﹐敢獻碧落空歌之瑞。臣等百拜﹐恭祝當今皇帝億載萬年爲父母﹐保子姓以安全﹐千祿百福宜君王。卑皇圖而永久﹐所有疏文﹐謹當宣獻。宣疏

按如疏文﹐已具敷宣﹐伏冀仙慈﹐俯垂省覽。捍患禦災﹐禮特嚴於祀典。報功崇徳﹐職宜進於仙階。薦膺金闕之緹書﹐榮侍玉皇之香案。二气吐納﹐深究出靑入玄之方。七液周流﹐有得抱黃回紫之妙。在身爲獨善之美﹐於人施兼濟之功。所感必通﹐有求必應。救民疾苦﹐何須扁鵲之書。卜地陰陽﹐默授景純之學。問婚者﹐宜家宜室。所嗣者﹐生子生孫。求仕者﹐勸之以勤孝。立身行商者﹐告之以仁義爲利。農力於穡﹐工精其能。遠者悅而近者來﹐藏諸仁而顯諸用。皈心向道﹐皆蒙啟迪之恩。戴白垂髫﹐俱托帡據之庇。今辰修設醉恩祈福道場。再祝名香﹐迓眞遊之降格。重行淸酌﹐祈肱駕以來臨。伏願

九天金闕明道達徳大仙顯靈溥濟淸微恫玄沖虛妙感慈惠護國庇民崇福洪恩眞君﹐

九天玉闕宣化扶教上仙昭靈博濟髙朋弘靜衝湛妙應仁惠輔國佑民隆福洪恩眞君。

福錄來﹐備享廣食於無窮。華夏肅淸﹐翊皇圖於永久。

虔誠設拜﹐上香﹐酒陳亞獻。舉﹐散花。

具位某﹐與壇官眾等﹐同誠上啟聖位如前。

伏聞一片羅池碑﹐終古難磨其英气。千年東華洞﹐至今孰紹其眞風。洪惟守土之神﹐積此彌天之行。骨像合仙於廣惠﹐文章並駕於柳候。若非星宿之儲精﹐必也山川之孕秀。有詩﹑歌﹑賦誦之可述﹐須嚴大書特書至於屢書。言吉凶祻福以無差﹐未免初瀆﹐再瀆﹐煩垂三瀆。灼見顯幽之理﹐預明倚伏之機。貌重而威﹐畏之如嚴霜烈日。道髙且遠﹐仰之如北斗泰山。盛徳昭昭﹐神靈剡剡。今辰修設酬恩祈福道場﹐伏願三光平而寒暑時﹐五穀熟而人民育。物無疵癘﹐國有禎祥。凡屬生成﹐率歸大道。

虔誠設拜﹐上香﹐酒陳終獻。散花﹐諷經﹐宣疏。

入七政燈入願大謝

具位某﹐與壇官眾等﹐再炷名香﹐

普同供養。聖位如前。

伏聞鰲峯竦傑﹐可攀天上之星辰。龍首軒昂﹐沛作人間之雨露。良以感恩於平日﹐將何酬報於今時。淸供載陳﹐愧乏玉甕金醴。仙家所茹﹐無非火棗交梨。今則寶篆香殘﹐銀缸焰冷。星冠羽服﹐步虛遠徹於瑤宮。霧輦云軿﹐隊仗將旋於金闕。徒切馳情於戀戀﹐更祈降福之穠穠。云云。

舉十念

一念身心淸冷。二念性智圓明。

三念道尊徳貴。四念行滿功成。

五念魂神澄正。六念魔王保迎。

七念天官賜福。八念地府銷名。

九念陰途不至。十念淨土長生。

復鑪

香官使者﹑左右神君﹑侍香諸靈官﹐當令臣設醮之所﹐自然生金液丹碧芝英。百靈眾眞﹐慶會在此香火鑪前。十方仙童玉女﹐接待香煙﹐傳臣向來所啟之言﹐速達徑禦

至眞無極大道

九天金闕明道達徳大仙顯靈溥濟淸微洞玄沖虛妙感慈惠護國庇民崇神洪恩眞君﹐

九天玉闕宣化扶教上仙昭靈博濟髙明弘靜衝湛妙應仁惠輔國佑民隆福洪恩眞君。

奉送

聖父忠武翊亮。修齋事畢﹐仰荷玄恩。志心稽首﹐奉送九天金闕洪恩眞君﹑九天玉闕洪恩眞君。云輿不住﹐鶴駕難畱。後有醮修﹐還當奉請。

回駢頌

回駢五云輿﹐騰駕九霄髙。獎忽天中遠﹐道場香炁多。玄恩覃宇宙﹐福祿徧山河。緬想神仙路﹐逍遙上大羅。聖徳畱科教﹐修齋福

壽長。延生依玉簡﹐請命奏金章。罪名除北府﹐生籍注南昌。見存皆延壽﹐諸眞降吉祥。向來設醮功徳﹐尙祈眞君賜福流恩。同賴善功﹐證眾上道﹐一切信禮。

回向

大道無方﹐善侶光中之影。至城有感﹐應如谷裹之聲。今有某人﹐伏願一人居北闕之尊﹐河淸海晏。萬壽等南山之固﹐地久天長。文武官僚﹐同增祿位。宮門人物﹐咸賴康安。海宇樂太平之風﹐含靈資化育之徳。仰憑法眾﹐爲上良緣。念﹕三淸三境天尊﹐九天錫慶天尊﹐十方靈寶天尊﹐不可思議功徳。

眞君瓊科畢

眞君願科

祝香

以今恭焚寶香﹐虔誠供養

九天金闕明道達徳大仙顯靈溥濟淸微洞玄沖虛妙感慈惠護國庇民崇福洪恩眞君。

九天玉闕宣化扶教上仙昭靈博濟髙明弘靜衝湛妙應仁惠輔國佑民隆福洪恩眞君﹐

宮中神仙﹑諸靈官﹐普同供養。

恭聞神之顯徳﹐曰正直而曰聰明。人所常情﹐歆安逸而願富貴。祭也必受福也﹐禮乎無太簡乎。廟食餘四百年﹐香火如彼其盛。碑銘凡一千字﹐文章可得而聞。昭昭不朽之名﹐凜凜如生之義。功全社稷﹐徳在生靈。農力於耕﹐有黍稷稻粱之慶。工精其藝﹐合準繩規矩之程。士以忠孝立身﹐商以仁義爲利。問婚者﹐宜家宜室。祈嗣者﹐生子生孫。風風人﹐雨雨人﹐均遂生成之願。衣衣我﹐食食我﹐俱沾溫飽之仁。施之萬物得其宜﹐措之四時得其序。仰之如泰山﹑北斗﹐厥光大矣﹐不我遐遺。現則爲景星慶雲﹐爭先睹之﹐以爲快樂。宜受大禮﹐以宣厥靈。昔膺勑額之榮﹐今荷天恩之寵。位旣登於金闕﹑玉闕﹐名乃進於大仙﹑上仙。徽號褒崇﹐威儀赫奕。祀延百世﹐表正萬神。與大造以爲徒長﹐上古而不老。伏念某心𨿽慕道﹐材不如人。少伸昭謝之私﹐略致涓埃之敬。具嚴汯會﹐幹﹐瀆眞聰。伏願嗚玉鸞兮﹐啾啾﹐駕八龍兮蜿蜿。率云霓兮來迓﹐令閶闔兮開關。先使丰降兮前驅﹐後使飛廉兮奔屬。委厥美兮從容﹐賽將澹兮壽光。桂酒奠兮椒漿﹐蕙肴蒸兮蘭籍。逍遙兮容與﹐低回兮懷顧。某等下情無任勤拳顯俟之至﹐白所有眞君﹐本願神咒﹐謹當持誦眞君眞君﹐北斗大神云云。

向來神咒﹐已具敷宣。奉請聖父齊王忠武翊亮眞君﹑

聖母仁壽淑善仙妃﹑

九天金闕﹑玉闕二位眞君﹑涇國﹑衛國二位仙妃。

法駕降臨預會眾眞列班朝禮。朝禮周﹐各升法座﹐虔誠設拜﹐上香。

嘆香執鑪

伏以明徳以薦﹐非黍稷之能馨。爲善之徒﹐與芝蘭而俱臭。是香也。玉鑪獻瑞﹐金鼎呈祥。鬱鬱紛紛﹐結爲雲煙之气。融融靄靄﹐陶成宇宙之春。捧之則有使者立吾前﹐侍之則有童子立於吾後。有醮云﹕稽首虔誠供養。無醮云﹕酒陳初獻。奉此侑樽汯眾﹐運心虔誠供養。

吟香偈

天上云荷種﹐剛風落四溟。深沈祕龍宮﹐海神獻仙眾。今熱薦誠懇﹐氤氳上紫宸。洞達入無爲﹐所求皆如願。和﹕眾等一心供養。散花。洞案鑪煙起。旋邊。

嘆水捧水盂

伏以演汗可薦於王公﹐惟有忠信以爲質﹐源水不捨於晝夜﹐自慚聲聞之過情。是水也﹐不濁不昏﹐常淸常淨。天上爲雨露﹐承之以銅柱金莖。地下爲醴泉﹐餐之如瓊漿玉液。知者行其所無﹐以事上善﹐若此而不爭。無水不朝東﹐其源來自此。有醮云﹕稽首虔誠供養。無醮云﹕酒陳亞獻。奉此侑樽﹐汯眾運心﹐虔誠供養。

吟水偈

天上銀河溢﹐泓澄映十方。變成雨露來﹐覃恩大天地。潤下滋枯槁﹐涵濡澤萬生。酌水表丹衷﹐身心悉淸淨。和﹕眾等一心供養。散花。源流非地脈﹐散花林。灌漑自天河。云云。旋遠。

嘆花獻花

伏以翠葉重重﹐以停蔭於淸淨之緒。玉葩鬱鬱﹐乃生神於大有之庭。是花也﹐香本自�﹐色無定色。池蓮紅者﹐忽變爲碧。牡丹白者﹐可染爲黃。廣寒宮中桂一枝﹐影施秋月。武陵洞裹桃千樹﹐靨笑春風。欲傾葵蕾之情﹐少寓蘋蘩之禮。有醮云﹕稽首虔誠供養。無醮云﹕酒陳終獻﹐奉此侑樽﹐汯眾運心﹐虔誠供養。

吟花偈

玄圃珍葩盛﹐盤根蔓十方。挺秀八百年﹐垂芳及塵世。偉燁光明界﹐繽紛雨寶花。采得最淸英﹐我今與共養。和﹕眾等一心供養。散花。散花何處香。旋繞

誦眞君經聞經云云

伏以遊神於道﹐視不見﹐聽不聞。守道以神﹐瞻在前﹐忽在後。隱無終隱﹐名起彊名。自赤明開圖﹐天書之所由降。及天直按筆﹐人文之所以興。帝譽授之於牧徳臺前﹐黃帝傳之於峨眉山上。或得於勾曲﹐符闔閭之願。或降於鐘山﹐成夏禹之功。矧玆經教之流傳﹐使我眾生而解悟。玆蓋伏遇

九天金闕明道達徳大仙顯靈溥濟淸微洞玄沖虛妙感慈惠護國庇民崇

福洪恩眞君﹑

九天玉闕宣化扶教上仙昭靈博濟髙明弘靜衝湛妙應仁惠輔國佑民隆福洪恩眞君﹐

上佐斗眞於北極﹐內參玄學於東華。百萬億劫﹐劫劫修來。五十五願﹐願願得度。煉金成鳳篆﹐揉玉寫龍章。願共諸有情﹐同乘無上道。道場眾等﹐稽首皈依﹐志心贊詠。

唱詠眞君本願贊同聲

上朝帝座﹐身進天階。光依日月﹐職掌三臺。列宿拱衛﹐蕾買漢昭回。東方龍角﹐獨占斗魁。華蓋房駟﹐輔弼嚴明。羽林將軍﹐左導右迎。塤簾疊奏﹐律呂合聲。榮歸天府﹐萬里雲程。

舉。道場眾等人﹐各虔誠贊禮

如法。

志心皈命禮﹐徳配乾坤﹐功參日月﹐神通妙用﹐正直聰明﹐大慈大悲﹐大聖大願﹐隨機赴感﹐發誓度人。

九天金闕明道達徳大仙顯靈溥濟淸微洞玄沖虛妙感慈惠護國庇民崇福洪恩眞君。

志心皈命禮﹐威震雷霆﹐澤垂雨露﹐神通自在﹐福徳無邊﹐大慈大悲大聖大願﹐隨歲赴感﹐發誓度人

九天玉闕宣化扶教上仙昭靈博濟髙明弘靜衝湛妙應仁惠輔國佑民隆福洪恩眞君。

大道巍巍不可名﹐九天旺气屬眞君。古往今來無紀極﹐百千變化妙通神。和﹕今將聖徳虔誠贊﹐願賜威光鑑此忱。願共諸有情﹐同皈無上道。

志心皈命禮﹐徳配乾坤﹐功參日月云云。

九天金闕云。

志心皈命禮﹐威震雷霆﹐澤垂雨露雲云。

九天玉闕云。

鼻祖開基國始徐﹐朱弓赤矢降祥符。子孫枝葉昌而大﹐魁士名人載史書。

和﹕今將聖徳虔誠贊云云。

志心皈命禮﹐徳配乾坤﹐云云。

九天金闕云。

志心皈命禮。威震雷霆﹐澤垂雨露雲云。

九天金闕云。

紛紛五代霸爭雄﹐獨起淮南立大功。忠武盛名垂竹帛﹐千年齊國襲王封。

和﹕今將聖徳虔誠贊云云。

志心皈命禮﹐徳配乾坤云云。

九天金闕云。

志心皈命禮﹐威震雷霆云云。

九天玉闕云。

義舉王師下七閩﹐七閩效順不交兵。吏民按堵皆如故﹐簞食壺漿喜出迎。

和﹕今將聖徳虔誠贊云云。

志心皈命禮﹐徳配乾坤。云云。

九天金闕云。

志心皈命禮﹐威震雷霆云云。

九天玉闕云。

威儀如舊喜東迎﹐赤子演池敢弄兵。生長鰲峯長廟食﹐丹書錫號證天眞。

和﹕今將聖徳虔誠贊云云。

志心皈命禮﹐徳配乾坤云云。

九天金闕云。

志心皈命禮﹐威震雷霆云云。

九天玉闕云。

斬茅伐木建祠堂﹐祝壽朝朝夜夜香。廟食王封男子願﹐皇靈剡剡降威光。

和﹕今將聖徳虔誠贊云云。

志心皈命禮﹐徳配乾坤云云。

九天金闕云。

志心皈命禮﹐威震雷霆云云。

九天玉闕云。

占斷鰲峯一洞天﹐祠前景物尙依然。藤蘿交翠靑雲外﹐更有龍湫瀑布泉。

和﹕今將聖徳虔誠贊云云。

志心皈命禮。徳配乾坤云云。

九天金闕云。

志心皈命禮﹐威震雷霆云云。

九天玉闕云。

五色雲開現紫旗﹐木鑪不壞事何奇。天降雙龍來擁衛﹐果然神物有憑依。

和﹕今將聖徳虔誠贊云云。

志心皈命禮﹐徳配乾坤云云。

九天金闕云。

志心皈命禮﹐威震雷霆云云。

九天玉闕云。

一朝雷雨起雙龍﹐直溯溪流抵嶼無。化作木鑪呈聖瑞﹐鄕人因此立祠官。

和﹕今將聖徳虔誠贊云云。

志心皈命禮﹐徳配乾坤云云。

九天金闕云。

志心皈命禮﹐威震雷霆云云。

九天玉闕云。

古來風俗朴而淳﹐時號雍熙世太平。曰雨曰暘常感應﹐請將兩字上徽稱。

和﹕今將聖徳虔誠贊云云。

志心皈命禮﹐徳配乾坤云云。

九天金闕云。

志心皈命禮﹐威震雷霆云云。

九天玉闕云。

昔日演溪遷廟祀﹐溪邊一帶小坡山。桑田滄海時更變﹐父老於今號社壇。

和﹕今將聖徳虔誠贊云云。

志心皈命禮﹐徳配乾坤云云。

九天金闕云。

志心皈命禮﹐威震雷霆工云云。

九天玉闕云。

政和祠宇大規模﹐龍首軒昂門地髙。檐外杉風聲爽亮﹐堂前桂月影婆娑。

和﹕今將聖徳虔誠贊云云。

志心皈命禮﹐徳配乾坤工云云。

九天金闕云。

志心皈命禮﹐威震雷霆工云云。

九天玉闕云。

無臭無聲事杳冥﹐至和之徳感神明。重光夜現星燈瑞﹐九奏時聞天樂聲。

和﹕今將聖徳虔誠贊云云。

志心皈命禮﹐徳配乾坤云云。

九天金闕云。

志心皈命禮﹐威震雷霆云云。

九天玉闕云。

旗龍顯迹因名地﹐祈雨王官再立祠。事載碑文人口誦﹐秋冬以報祭維時。

和﹕今將聖徳虔誠贊云云。

﹝此處原缺文﹞

岧燒石塔與云連﹐行滿功成托舊緣。惟願法身常不滅﹐光明普照徧三千。

和﹕今將聖徳虔誠贊云云。

志心皈命禮﹐徳配乾坤云云。

九天金闕云。

志心皈命禮﹐威震雷霆云云。

九天玉闕云云。

定應禪師盤古仸﹐我曾參得以中僤。任教直入眞如境﹐一點靈臺自豁然。

和﹕今將聖徳虔誠贊

志心皈命禮﹐徳配乾坤云云。

九天金闕云。

志心皈命禮﹐威震雷霆云云。

九天玉闕云云。

嘉定妖虫徧滿田﹐詣祠禳謝卽南遷。是年夢時維魚兆﹐黍稷倉箱慶有年。

和﹕今將聖徳虔誠贊云云。

志心皈命禮﹐徳配乾坤云云。

九天金闕云

志心皈命禮﹐威震雷霆云云。

九天玉闕云。

光澤鹽舡遇惡風﹐中流纜斷失西東。心香一瓣神如在﹐頓使舡移水路通。

和﹕今將聖徳虔誠贊云云。

志心皈命禮﹐徳配乾坤云云。

九天金闕云。

志心皈命禮﹐威震雷霆云云。

九天玉闕云。

四方香火立羣祠﹐振別分支不訃時。功徳昭昭垂日月﹐質之父老口如碑。

和﹕今將聖徳乾坤贊云云。

志心皈命禮﹐徳配乾坤云云。

九天金闕云。

志心皈命禮﹐威震雷霆云云。

九天玉闕云云。

廟食於今四百年﹐蕙肴桂酒禮精專。榮云之卜如符契﹐徳在人心威一天。

和﹕今將盛徳虔誠贊云云。

志心皈命禮﹐徳配乾坤云云。

九天金闕云。

志心皈命禮﹐威震雷霆云云。

九天玉闕云。

曾效公山艸木靈﹐嘉熙聖詔寵恩新。勑封靈濟金書侈﹐廟貌千年冠八閩。

和﹕今將聖徳乾坤贊云云。

志心皈命禮﹐徳配乾坤云云。

九天金闕云。

志心皈命禮﹐威震雷霆云云。

九天玉闕云。

﹝此處原缺文﹞

九天金闕云。

志心皈命禮﹐威震雷霆。

九天玉闕云。

無知蠢蠢是愚民﹐曲突胡爲不徙薪。現出救焚旗閃閃﹐反風陰助賴神靈。

和﹕今將聖徳虔誠贊云云。

志心皈命禮﹐徳配乾坤云云。

九天金闕云。

志心皈命禮﹐威震雷霆云云。

九天玉閱云。

曾聞寶慶旱如焚﹐奎璧精誠神我聞。幾上紅蛇形化現﹐聲雷一鼓雨傾盆。

和﹕今將聖徳虔誠贊云云。

志心皈命禮﹐徳配乾坤云云。

九天金闕云。

志心皈命禮﹐威震雷霆云云。

九天玉闕云。

滄峽民舡觸石灘﹐中流失楫已心寒。急呼神虎黃旗現﹐收援無虞頃刻間。

和﹕今將聖徳虔誠贊云云。

志心皈命禮﹐徳配乾坤云云。

九天金闕云。

志心皈命禮﹐威震雷霆云云。

九天玉闕云。

昭定演溪瀑水流﹐田疇墊溺實堪憂。時聞深港神兵出﹐又喜三登歲有收。

和﹕今將聖徳虔誠贊云云。

志心皈命禮﹐徳配乾坤云云。

九天金闕云。

志心皈命禮﹐威震雷霆云云。

九天玉闕云。

人道淳熙風俗美﹐彗星胡乃出西方。彌災銷變神明力﹐何必妖祥責保章。

和﹕今將聖徳虔誠贊云云。

志心皈命禮﹐徳配乾坤云云。

九天金闕云。

志心皈命禮﹐威震雷霆云云。

九天玉闕云。

自古文章可立身﹐紹興符讖泄神靈。兩家太守輝相映﹐一榜於今賀得人。

和﹕今將聖徳虔誠贊云云。

志心皈命禮﹐徳配乾坤云云。

九天金闕云。

志心皈命禮﹐威震雷霆云云。

九天玉闕云。

朱衣夢報兩書生﹐嘉定聲名繼紹與。甲子一周天數胎﹐叔孫衣缽世相承。

和﹕今將聖徳虔誠工云云。

志心皈命禮﹐徳配乾坤云云。

九天金闕云。

志心皈命禮﹐威震雷霆云云。

九天玉闕云。

丈夫慷慨志功名﹐況是郎官應列星。夢起傅巖終大用﹐此中祖廟顯精靈。

和﹕今將聖徳虔誠贊云云。

志心皈命禮﹐徳配乾坤云云。

九天金闕云。

志心皈命禮﹐威震雷霆工云云。

九天玉闕云。

璧水衣冠人物盛﹐兩家生子賀人賢。嘉熙混試天機巧﹐吉夢爲傳賦樂吾。

和﹕今將聖徳虔誠贊云云。

志心皈命禮﹐徳配乾坤云云。

九天金闕云。

志心皈命禮﹐威震雷霆云云。

九天玉闕云。

咸淳聖詔行鄕舉﹐主宰科名自有神。天機漏泄符吉識﹐天機漏泄筆端春。

和﹕今將聖徳虔誠贊云云。

志心皈命禮﹐徳配乾坤云云。

九天金闕云。

志不皈命禮﹐威震雷霆云云。

九天玉闕云。

好施輕財稱長者﹐謾言陰隱不相扶。祠堂名姓傳千古﹐六世科登五大夫。

和﹕今將聖徳虔誠贊云云。

志心皈命禮。徳配乾坤云云。

九天玉闕云。

志心皈命禮﹐威震雷霆云云。

九天玉闕云。

典刑如在燕山竇﹐丹桂聯芳發五枝。旣有人焉家積善﹐夢傳吉夢產佳兒。

和﹕今將聖徳虔誠贊云云。

志心皈命禮﹐徳配乾坤云云。

九天金闕云。

志心皈命禮﹐威震雷霆云云。

九天玉闕云

靑布成羅羅織翠﹐紅塵化錦錦添花。夜來符讖呈祥瑞﹐願泄神靈福萬家。

和﹕今將聖徳虔誠贊云云。

志心皈命禮﹐徳配乾坤云云。

九天金闕云。

志心皈命禮﹐威震雷霆云云。

九天玉闕云。

道源博博出於天﹐河洛圖書世所傳。天相斯文文未喪﹐爭傳靈寶是文仙。

和﹕今將聖徳虔誠贊云云。

志心皈命禮﹐徳配乾坤云云。

九天金闕云。

志心皈命禮﹐威震雷霆云云。

九天玉闕云。

恬淡虛中自有神﹐積功累行乃成眞。黃庭默授長生訣﹐任我飛升駕玉輪。

和﹕今將聖徳虔誠贊云云。

志心皈命禮﹐徳配乾坤云云。

九天金闕云云。

志心皈命禮﹐威震雷霆云云。

九天玉闕云。

名登金闕字輝煌﹐學授東華祖正陽。上掌天文行院事﹐職分司祿佐文昌。

和﹕今將聖徳虔誠贊云云。

志心皈命禮﹐徳配乾坤云云

九天金闕云。

志不皈命禮﹐威震雷霆云云

九天玉闕云。

默參玄學東華洞﹐玉闕朝班拜紫微。南極注生權上相﹐職兼地府領諸司。

和﹕今將聖徳虔誠贊云云。

志心皈命禮﹐徳配乾坤。云云

九天金闕云。

志心皈命禮﹐威震雷霆云云。

九天玉闕云。

九月時當延壽節﹐雲開金闕上靑天。我今虎拜長生殿﹐共祝堯云百萬年。

和﹕今將聖徳虔誠贊云云。

志心皈命禮﹐徳配乾坤云云。

九天金闕云。

志心皈命禮﹐威震雷霆云云。

九天玉闕云。

喜逢大慶中元節﹐神降嵩髙泄地靈。王闕金鑪香裊裊﹐彩雲捧出老人星。

和﹕今將聖徳虔誠贊云云

志心皈命禮﹐靈濟殿內﹐燕喜堂中﹐性稟謙柔﹐利同坤厚﹐執勤後徳﹐內助陰功﹐羽蓋霓裳﹐刻紫字於緱氏女仙之列﹐金房玉室﹐授黃庭於南嶽夫人之前﹐澤及羣生﹐祀延百世﹐至聖至靈﹐至柔至靜﹐涇國夫人順助仁惠眞應仙妃。

頭上金冠戴七星﹐七龍五鳳紛相迎。願將玉醴金漿水﹐酒作人間雨露仁。

志心皈命禮﹐靈濟宮中﹐燕喜堂內。躬持節儉﹐政在優勤﹐乃資後徳之良﹐俾式坤儀之助﹐關維之求淑女﹐以無險陂私謁之心﹐雞嗚之得

賢妃﹐蓋有做戒相成之道﹐功成內輔﹐徳被羣生至聖至靈﹐至柔至靜﹐衛國夫人善助慈懿恭靜仙妃。侍憑玉女爲通傳﹐樂正宮闈四教全。萬物資生無不利﹐至柔至靜配坤元。

志心皈命禮﹐靈濟宮中﹐親睦堂內。莫嚴於父﹐所配者﹐天須知﹐莫報之恩﹐自有尊規之道﹐況禦王朋命﹐答揚文武之光。開國成家﹐獨任伊周之寄﹐功全社稷﹐福及子孫﹐至聖至靈﹐至尊至嚴﹐神父齊王忠武翊亮眞君。

詩禮諄諄過鯉庭﹐內助家汯最嚴明。堂前且學萊衣戲﹐壽祝千春獻兕觥。

志心皈命禮﹐靈宮內﹐親陸堂中﹐聖善明哲﹐柔閒靜專﹐位正中宮﹐功成內助﹐儉徳著而下化﹐盛烈載於聲詩﹐陰禮修而教化﹐芳名光於史冊﹐旣念親慈之愛﹐敢伸家慶之儀﹐至聖至靈﹐至慈至愛﹐神母仁壽淑善仙妃。

母氏劬勞不敢忘﹐至哉坤徳合無疆。永遵慈訓傳家汯﹐載詠思齊詩四章。

志心皈命禮﹐濟宮中﹐親睦堂內﹐塤箎疊奏﹐羽翼相成﹐兼乃文乃武之材﹐得宜兄宜弟之義﹐列茅分土守藩﹐加食邑之榮﹐崇徳報功﹐同日拜王封之侈﹐親親不怨﹐綽綽有餘﹐至聖至靈﹐至友至愛﹐神兄列位郡王。

華萼樓前積善鄕﹐昔年同日侈封王﹐一門孝友旌髙節﹐遺愛千年親睦堂。

志心皈命禮﹐靈濟宮中﹐燕喜堂內﹐帷裳整肅﹐綾障森嚴﹐家有家婦之尊禮﹐鐘夫人之愛以文辭著﹐素聞謝氏女之材﹐以徳行稱﹐兼有鐘夫人之美﹐躬持四教﹐福錫庶民﹐至聖至靈﹐至柔至靜。神兄列位聖眷夫人。

上奉慈顏喜友於﹐滿堂和气笑愉愉。尊卑有分傳家汯﹐稍似非冠不入鑪。志心皈命禮﹐靈濟宮中﹐親睦堂內﹐後昆垂裕﹐百世傳芳﹐子姓名賢﹐宣芝蘭之毓秀﹐祖宗盛事﹐喜簪質之尙存﹐載歌葛虆之詩﹐爰詠虱斯之徳﹐至聖至靈﹐至順至敬。神子神孫列位公侯。

淸白遺風教尙存﹐聲名髙顯大於門。公侯自有公侯種﹐陰騭元來在子孫。志心皈命禮﹐靈濟殿內﹐親睦堂中﹐

教有大倫﹐睦親三族﹐受天之祿﹐食千鍾以至萬鍾﹐列地而封﹐先同姓而後異姓﹐旣辱劉將軍弘深之愛﹐還知富鄭公修謹之賢﹐名重於時﹐賞延於世﹐至聖至靈﹐至親至仁神舅神婿列位公侯。

渭陽舅氏母之親﹐曾知珠玉朗然明。更爲編序昌黎集﹐李漢文章播盛名。

志心皈命禮﹐靈濟宮中﹐燕喜堂內﹐閨闈肅整﹐法度嚴明﹐爲給爲稀﹐志在女工之事﹐采蘋采藻﹐教以絺徳爲先﹐禮宜奉於舅姑﹐孝不忘於父母﹐至聖至靈﹐至敬至順﹐神女神婦列位仙妃。

七篇女戒曲相從﹐惟舅惟姑父母同。佩悅苣蘭如所賜﹐執勤婦徳肅而雍。

志心皈命禮﹐靈濟殿內﹐燕喜堂中﹐云幙逍遙﹐月宮富貴﹐其服濟濟﹐振誘衣而披桂裳﹐其狀峨峨﹐綴明珠而載金翠﹐美矣﹐麗矣﹐溫乎﹐燁乎。願泄巫山之靈﹐永爲福地之相﹐至聖至靈﹐自由自在﹐合殿列位聖眷夫人。

珠履金釵滿掖庭﹐態濃意遠淑而眞。采蘋於沼公侯事﹐不比椒房號與秦。

志心皈命禮﹐靈濟殿內﹐燕喜堂中﹐日曜爲魂﹐月曜爲魄﹐太乙有監生之典﹐天乙有注生之司﹐星宿儲精﹐感長庚而入夢﹐山川孕秀﹐喜帝嶽之降神﹐抱來天上之麒麟﹐並作人間之鸞鷟﹐至聖至靈﹐隨感隨應。太乙監生神後﹑天乙注生神後列位合屬夫人。

夢吉維何喜弄璋﹐鰲峯秀气發祥光。子生孫兮孫生子﹐本支百世熾而昌。

志心皈命禮﹐龍首廟庭﹐鰲峯聖境﹐職分百辟﹐位列九卿﹐司祿乃文昌之權衡﹐司福乃注生之主宰﹐訓遵洪範﹐曰壽﹑曰富﹑曰康寧。頌獻閥宮﹐俾熾﹐俾昌﹐俾耆艾﹐人人胥慶﹐在在蒙恩﹐至聖至靈﹐如響如答﹐左右福祿列位眞司主宰。

福祿雙星現斗樞﹐職分左右進賢書。世家積善稱君子﹐子子孫孫慶有餘。

志心皈命禮﹐龍首廟庭﹐鰲峯聖境﹐電光閃閃﹐雲气髙髙﹐天何言哉﹐聲雷霆而震怒﹐地之利也﹐資雨露以相生﹐神機運於不測之中﹐妙化斡於無形之境﹐恩沾九有﹐澤被羣生﹐至聖至靈﹐則變則化﹐雷公電母﹑風伯雨師﹐本宮昭靈﹐孚濟龍王﹐及五方社令﹐行雨龍神等眾。龍乘雲气固能靈﹐聲動雷霆萬里驚。天下蒼生霖雨願﹐頓令頭角起崢嶸。

志心皈命禮﹐鰲峯聖境﹐龍首廟庭﹐乃聖乃神﹐在左在右﹐或獻優旃之技﹐或精管輅之能﹐掌膳者﹐物用八珍﹐典樂者﹐聲諧六律﹐兵十六衛﹐舉皆出將之材﹐騎三百人﹐各有封侯之相﹐威靈赫赫﹐圖像獰獰﹐至聖至﹐靈﹐有嚴有翼﹐合殿合屬﹐威靈威靈。

以勞定國該施民﹐香火因緣配廟庭。將相聲名長在世﹐千年圖像贊麒鱗。

舉足各長跪﹐虔誠懺悔。

志心皈身歸神皈命九天靈濟眞君﹑合殿威靈仙眾。伏望聖慈大垂巨澤﹐普降洪恩﹐以今齋恪虔誠﹐皈投懺悔。伏聞禍福無門﹐惟人自召。吉凶有兆﹐如影隨形。善者惡之符﹐惡者善之信。爲善者﹐五行扶我﹐司命與我。爲惡者﹐凶气覆之﹐惡星照之。𨿽天网之難逃﹐在人心之知覺。今辰伏念一切眾生﹐皈心向道﹐至誠感神﹐躬禮眞聰。首陳自責﹐爰從曩劫﹐迨生今生。恥過作非﹐去順效逆。變情詢執﹐挾詐抵巇。以幽陰詭側而行其姦﹐以酷毒殘忍而肆其害。顚倒夢想﹐昏迷乎利名。志之場殺盜邪淫﹐沈汩於貪嗔癡之境。大則欺於天地﹐幽則負於神明。怒暑怨寒﹐呵風罵雨。或對星辰而便利﹐或對日月而裸程。或指虹霓﹐或盟山海。破壞廟社﹐觸穢道場。不知身心口意之非﹐不安士農工賈之分。不崇三寶﹐不習五常。爲人謀而不忠﹐與朋交而不信﹐事親非孝﹐背主忘恩。爲富不仁﹐重財不義。謂祭無益﹐謂暴無傷。謂敬不足行﹐謂言不足畏。犯上作亂﹐好勇疾貧。斥陷忠良﹐侵陵孤弱。欺公滅私﹐薄人厚己﹐教唆詞訟﹐結構冤讎。侮慢自無徽虐﹐自作不明乎善﹐不誠乎身。小弁作﹐而或父子之恩虧﹐棠棣廢﹐而或兄弟之情缺。國俗敗而興谷風之刺。骨肉怨。而歌角弓之詩。旣知罪惡之貫盈﹐恭對慈悲悲而懺悔。人誰無過﹐過而能攺﹐每懷戰戰栗栗之憂。神無常享﹐享於克誠。小致切切拳拳之悃。伏願至仁孚佑﹐大道垂憐。赦其已往之愆﹐錫以方來之祉。羣方胥慶﹐率土蒙恩。當今之日太平﹐災不生﹐禍不作﹐諸福之物畢至。老者壯﹐少者彊﹐久欽靈徳之威光﹐用作濟民之事業。某等至心稽首再拜﹐禮謝

靈濟二位眞君。

舉。

弟子一心稽首﹐禮謝

九天金闕洪恩眞君。

弟子一心稽首﹐禮謝

九天玉闕洪恩眞君。

弟子一心稽首﹐禮謝

聖父忠武翊亮眞君。

披陳素願﹐伏願聖慈俯賜鑑臨。

一願當今皇帝壽﹐和﹕壽與天齊萬萬春。

二願臣僚資祿位﹐和﹕風雲千載慶嘉亨。

三願儒冠多富貴﹐和﹕名登天府作公卿。

四願農民勤稼穡﹐和﹕自今歲歲喜三登。

五願百工精技藝﹐和﹕待詔斑門聽玉音。

六願生財有大道﹐和﹕千戶封君可比倫。

七願風調並雨順﹐和﹕普天率土賀升平。

八願香火常隆盛﹐和﹕千年廟貌顯威靈。

九願九天加錫命﹐和﹕玉佩蹌趨拜紫宸。

十願十方諸信善﹐和﹕皈依三寶各虔誠。

上來立禮贊文﹐公徳已周。道場眾等人﹐各虔誠再伸啟白﹕伏聞兢兢業業﹐自慚重瀆之再三。赫赫明明﹐恭觀威顏之咫尺。銘心知感﹐稽首揚言。徳之著者﹐曰顯靈昭靈。功可推﹐而爲溥濟博濟。津梁眾苦﹐日月羣迷。今辰修設醉恩祈福道場﹐臣等恭對眞聰﹐宣揚妙範。少伸三沐三燻之敬﹐莫殫一瞻一禮之恭。神聽無私﹐情由可鑑。用滌曩劫今生之罪業﹐願作見在未來之果因。有始有終﹐無惡無歜。知可及﹐愚不可及。神化之﹐民使宜之。行滿功圓﹐可以進於玉室丹臺之上。气存神正﹐可以開於紫陽云錦之囊。信男信女﹐咸得長生。億曾萬祖﹐皆卽受度。徧及幽冥之異類﹐盡歸縹緲之大乘。爲上因緣﹐念﹐舉﹐天尊號。

眞君願科畢

璣衡七政星燈科

以今焚香﹐供養

九天金闕明道達徳大仙顯靈溥濟淸微洞玄沖虛妙感慈惠護國庇民崇福洪恩眞君﹑

九天玉闕宣化扶教上仙昭靈博濟髙明弘靜衝湛妙應仁惠輔國佑民隆福洪恩眞君﹑

宮中神仙﹑諸靈官﹐普同供養。恭聞龍漢開圖﹐而玄元始之炁分。

鰲極物化﹐而天地人之位定。夫人也﹐大道難遇﹐中土難生。況抱以陽﹐負以陰﹐四肢旣立。必貴其形﹐保其命﹐萬炁長存。惟恐老死病。若之爲憂﹐各以長大美好而自悅。人有所欲﹐天無私親。何賜也富﹐何憲也貧﹐何彭之壽﹐何顏之夭。母誘之數﹐盍求諸身。爾時靈濟眞君﹐遊宴玉淸聖境﹐熙帝之載﹐則天之明。作大因緣﹐爲眾演說。五辰我撫﹐或盈或縮之不常。兩曜我經﹐一暑一寒之有序。順之則爲吉隆之喜﹐逆之則爲凶危之憂。惟至誠可以感神﹐故積善必有餘慶。旣沐照臨之下﹐敢忘昭謝之私。今辰謹有奉道某人﹐恭啟靈壇﹐具陳菲供。依元陽之玉曆﹐行香誦經。按靈寶之今科﹐修齋奉戒。發明章典﹐燃點神燈。仰觀經緯之文﹐遐想璣衡之象。蘭炷熱火﹐見其盛﹐未見其微。鐵盆盛膏﹐見其增﹐未見其減。上照三十二天﹐光明廓落。下使百千萬人﹐瞻仰皈依。眾善自光中生﹐眾惡自光中滅。一作禮而再作禮﹐心眼玲瓏。初上香至三上香﹐歌聲響亮。仰惟洞鑑﹐俯賜恩光。更冀三界齊臨﹐萬人恭詣。凶星退舍﹐在四時則無害無災。吉曜臨軒﹐錫五福以曰福曰壽。稽首皈依至眞妙道徳光常曜天尊。

法眾等志心皈命靈濟宮

九天金闕明道達徳大仙顯靈普濟淸微洞玄沖虛妙感慈惠護國庇民崇福洪恩眞君﹐

九天玉闕宣化扶教上仙昭靈博濟髙明弘靜衝湛妙應仁惠輔國佑民隆福洪恩眞君﹐

宮中神仙﹑諸靈官。謹燃璣衡七政神燈﹐上布日曜太陽之象。

恭聞道在太極之始﹐莫見乎億﹐莫顯乎微。日者眾陽所宗﹐無願不成﹐無幽不察。莫測其妙﹐所存者神。赫赫厥靈﹐人可畏之如趙盾。明明在上﹐民皆仰之若周公。輝光其徳﹐盛矣乎。潔白其節﹐皎如也。烏輪肅備﹐朝覲縈儀之宮。羲駕莊嚴。燕享洞陽之殿。放出毫光萬丈﹐普照世界三千。入吾門也﹐無那屋之疑。遵吾道也﹐滅索塗之病。伏念一切眾生﹐塵埃汩沒﹐徒窮遂影之勞。雹露虛華﹐惟有過隙之嘆。自今反照﹐與道常明。伏願中爲市者﹐獲行商坐賈之財。出而作之﹐安耕曰鑿井之業。藝之巧者﹐以圭測影。工之勤者﹐繼晷焚膏。爲儒者﹐賦誇五色文章。入仕者﹐名號磚八學士。桑楡殘照﹐爭同松栢以長靑。螢躪增輝﹐願與昆虫而被澤。少竭葵傾之敬﹐願垂藻景之光。請法眾謹依太上所說太陽帝君神咒﹐稽首皈依﹐虔誠贊詠。

志心皈命信禮

九天金闕明道達徳大仙顯靈溥濟淸微洞玄沖虛妙感慈惠護國庇民崇福洪恩眞君。

志心皈命信禮

九天玉闕宣化扶教上仙昭靈博濟髙明弘靜衝湛妙應仁惠輔國佑民隆福洪恩眞君。

咒撚午文﹐吸午气。遙想洞陽郁儀宮眞君如在。

東望扶桑宮﹐稽首朝郁儀。太陽洞明景﹐寥寥何所思。令我拜金色﹐候天想英姿。皇華將玉女﹐臨軒降此時。和﹕願此燈光﹐回向眞君。散花。大明圓極天尊。

法眾等志心皈命靈濟宮

九天金闕明道達徳大仙顯靈溥濟淸微洞玄沖虛妙感慈惠護國庇民崇福洪恩眞君﹑

九天玉闕宣化扶教上仙昭靈博濟髙明弘靜衝湛妙應仁惠輔國佑民隆福洪恩眞君﹑

宮中神仙﹑諸靈官。謹燃璣衡七政神燈﹐上布月曜太陰之象。

恭聞袒气在太空之中﹐無色無緒。月魄泛下華之采﹐有性有情。經於箕而起風﹐離於畢而作雨。天之工也。神而明之。步蟾宮八萬三千

門﹐淸光可挹。眺鶴臺一千五百載﹐聖邇猶存。劉越石之卻虜圍﹐果遂登樓之興。曹孟徳之成霸業﹐何妨鼓瑟而歌。或淪精而授漢之符﹐或委照而應吳之瑞。其名淸亮。厥績彰明。伏願一切眾生﹐冗影偸光﹐塵籠養晦。將長護短﹐豈無玷缺之愆。文過飾非﹐未兔朦朧之罪。謹當昭謝﹐幸睹光明。伏願鴻集澤中﹐安有烏飛之恐。雞嗚境內﹐永無牛喘之憂。搗兔藥者﹐可以長生。采蚌珠者﹐可以獲富。入仕者﹐早中姮娥之選。定婚者﹐果待老人之言。瑤光現而孕產佳兒﹐玉斧修而工精藝巧﹐拱俟纖阿而按晷﹐自慚太白之舉杯。請法眾等﹐謹依太上所說大陰皇君神咒﹐稽首皈依﹐虔誠贊詠。志心皈依信禮九天金闕明道達徳大仙顯靈溥濟淸微洞玄沖虛妙感慈惠護國庇民忠不福洪恩眞君。

志心皈依信禮

九天玉闕宣化扶教上仙昭靈博濟髙明弘靜衝湛妙應仁惠輔國佑民隆福洪恩眞君。

咒撚未文﹐吸未气。想洞陰結璘之官眞君如在。

仰望顧八表﹐惟月孕陰精。中有太素皇﹐夫人駕綠軿。輝華光二極﹐混明照三淸﹐殷勤求至道﹐五色下參迎。和﹕願此燈光﹐回向眞君。散花。圓鑑洞照天尊。

法眾等志心皈命靈濟宮

九天金闕﹑

九天玉闕﹑

宮中神仙﹑諸靈官。謹燃璣衡七政神燈﹐上布東方木徳歲星之象。恭聞道心惟一﹐昏昏嘿嘿以難名。木神則仁﹐化化生生之爲妙。在時爲春﹐而春風長養。於徳爲元﹐而元气胚胎。均蒙扶植之功﹐猶賴剸裁之力。髙山仰止﹐易地皆然。謝石得之﹐以顯公山之靈。周公得之﹐以釋金朦之謗。調梅用說﹐則夢來諸野。采桑得屍﹐則神降於莘。功卓立於一時﹐名流芳於萬世。伏念一切眾生﹐守株安分﹐托蔭過情。𨿽樗櫟之材﹐槌魯無文。然祀柳其性﹐杯棬可用。從繩則正﹐非矩不成。伏願能官者﹐朴棫其章。聽訟者﹐甘棠其政。觀橋梓之道﹐而父慈子孝。歌華萼之詩﹐而兄友弟恭。生子願爲聖小兄﹐挺挺五枝之桂。結交須作忘年友﹐森森千歲之松。桃灼其華﹐宜其家﹐宜其室。果秋以薦﹐尊爾祖﹐敬爾宗。少伸實棗之儀﹐非擬燔柴之典。請法眾等﹐謹依太上所說木徳星君神咒﹐稽首皈依﹐虔誠贊詠。

志心皈依信禮

九天金闕

志心皈依信禮

九天玉闕

咒撚寅亥文﹐取寅亥气。想靑華靑天之官眞君如在。

歲星乘木徳﹐展轉耀東鄕。陵天姿潤澤﹐五色混明皇。尋花歌浩漾﹐擲水詠芝房。經時頻禱祝﹐獲福自然長。和﹕願此燈光﹐回向眞君。散花。妙智圓明天尊。

法眾等志心皈命靈濟宮

九天金闕﹑

九天玉闕﹑

宮中神仙﹐諸靈官。謹燃璣衡七政神燈﹐上布南方火徳熒惑星之象。

恭聞火秉南方之徳﹐炎帝行權。神爲束海之君﹐眞君錫號。玉精鑄魄﹐金液煉形。學參方外之書﹐善似光中之影。隨機應化﹐發誓度人。挈塗炭之民﹐而置諸衽席之上。憫焦熬之俗﹐而轉爲謳歌之樂。以勞定國﹐則流烏呈瑞。捍難禦災﹐則回祿反風。聲迎熒煌﹐威靈垣赫。伏念一切眾生﹐欲心未滅﹐道學不明。其狗勢﹐則未免阿佞以趨炎。其措謀﹐則豈敢險姦而煽毒。揚湯止沸﹐阿其愚也。收燼之餘﹐不幾晚乎。幸曲突徙薪猶有﹐豫防之戒﹐然紅鑪點雪﹐會知解悟之機。憂甚如薫﹐誰能執熱。曾謂燎原而可撲﹐豈宜與玉以俱焚。伏願戢我干戈﹐永絕狼烽之警。救民疾苦﹐何勞艾灸之功。烹飲者﹐得養其生。樵爨者﹐各安其業。惟天鑑於一徳﹐故曰誠則明明則誠。作善降之百祥﹐俾爾熾而昌昌而熾。心香一炷﹐可通於碧落。神光三燭﹐載顯於靈壇。請法眾等﹐謹命太上所說火徳星君咒﹐稽首皈依贊詠。

志心皈命信禮

九天金闕

志心皈命信禮

九天玉闕

咒撚卯戌文﹐取卯戌气﹐想朱陵火煉之宮﹐眞君如在。芒角生龍鳳﹐威光吐十方。

丹剛耀五夜﹐朱火焰三邊。晶明符正气﹐劍戟挨兵權。攙搶應邇滅﹐孛彗敢當前。和﹕願此燈光﹐回向眞君。散花。智炬赫奕天尊。法眾等﹐志心皈命靈濟宮

九天金闕﹑

九天玉闕﹑

宮中神仙﹑諸靈官。謹燃璣衡七政神燈﹐上布中央土徳鎭星之象。恭聞社而祭土﹐配地之宜。神之爲徳﹐合天之道。石文薦瑞﹐陰克相於唐家。野塊呈祥﹐神有扶於晉室。秦如得蜀﹐則褒谷之妖不足爲怪。劉旣吞桓﹐則鮮卑之夢夫豈偶然。宗孝子以此﹐葬父而顯陰功。鐵輪王以此﹐施而成因果。洪規之舡﹐可以借重。虛江徳政﹐萬古流傳。雷煥之劍﹐可以增光。華陰聖邇﹐千年如在。以沙漬酒﹐曾授髙府君療病之方。取塵爲圓﹐嘗得仙前活人之劑。以黃尙徳﹐有赫厥靈。伏念一切眾生﹐冗蟻偸生﹐壁虫守拙。惡多善少﹐豈無一簣之虧。彰往如來﹐未免百昌之托。靖怪糞壤﹐無所用也。或者泥塗﹐其可棄乎。從今正道以由行﹐敢不立墻而起敬。伏願華嶽儲精﹐爲士者生而穎悟。黃金同價﹐爲商者富於貿遷。墁

藝精﹐而工食其功。膏脈動﹐而農力於穡。編鐘擊磬﹐略陳桴鼓之儀。酌水獻花﹐愧乏靑華之貢。請法眾等﹐謹依太上所說土徳星君神咒﹐稽首皈依﹐虔誠贊詠。

志心皈依信禮

九天金闕。

志心皈依信禮

九天玉闕。

咒撚子丑文﹐取子丑气。想黃中元气之宮眞君如在。

髙穹符戊己﹐藏陸起重霄。五行尊暗曜﹐九天見光昭。甘石推畱伏﹐陶巫算沈寥。上仙垂雨露﹐伏地禮空搖。和﹕願此燈光﹐回向眞君。散花。靈光炳曜天尊。

法眾等志心皈命靈濟宮

九天金闕﹑

九天玉闕﹑

宮中神仙﹑諸靈官。謹燃璣衡七政神燈﹐上布西方金徳太白之象。恭聞金孕太白之精﹐西方有象。神位上淸之列﹐北斗化形﹐文章久著於天臺﹐源脈其來於麗水。歌詩雅頌﹐有鏗鏘之美。勒名鐘鼎﹐負剛介之材。李少君因此以成丹﹐商傅說用之而作礪。其爲寶也﹐誠可貴。其爲器也﹐寧可輕。仰之彌髙﹐鉆之彌堅。截然有條﹐渾然有理。伏念一切眾生﹐四知有愧﹐素欽楊震之賢。三致無能﹐空羨陶朱之富。遇自今而煎攺﹐誠有賴於鎔陶。伏願經果不焚﹐喜得滿籯之教。文如未喪﹐猶聞擲地之聲。言可行﹐名可言﹐楚人之諾皆如季布。聖希天﹐賢希聖﹐孔子之儔豈特顏回。愧無鴻寶之陳﹐略具彜樽之獻。請法眾等﹐謹依太上所說金徳星君神咒﹐稽首皈依﹐虔誠贊詠。

志心皈依信禮

九天金闕。

志心皈依信禮

九天玉闕。

咒撚辰酉文﹐取辰酉气。想金天素靈之宮眞君如在。

太白淩淸漢﹐騰霜耀素英。亭亭浮瑞彩﹐皎皎盛長庚。鋒髙能禦寇﹐色潤每降兵。推窮符歷數﹐合道與長生。和﹕願此燈光﹐回向眞君。散花。明眞養皓天尊。

法眾等志心皈命靈濟宮

九天金闕﹑

九天玉闕﹑

宮中神仙﹑諸靈官。謹燃璣衡七政神燈﹐上布北方水徳辰星之象。恭聞水之神故曰玄冥﹐其源也深﹐其流也遠。神如水之在地下﹐何所不至﹐何注不通。蕩蕩乎﹐吾無能名。淵淵乎﹐誠不可測。言其仁﹐則魚鰲得其所。言其威﹐則蛟龍神靈。飛沙屈濤﹐曾顯三山之夢。興雲致雨﹐具瞻四瀆之祠。冰渡濾沱﹐王霸之言何其神也。雪平淮蔡﹐李愬之功豈非天乎。均蒙潤下之仁﹐敢有朝東之請。伏念一切眾生﹐盜泉止渴﹐何饕餮之不材。濁渭常流﹐使穢污而自臭。謹當洗濯﹐毋卽慆淫。伏願官府升平﹐珠果還於合浦。人材泰長﹐舟可濟於巨川。泮林之桑熟﹐而蚤乃登。潢地之劍賣﹐而牛可畜。財利之源淵積﹐旣庶而何加﹐又曰富之。子孫之派流長﹐盛徳之後﹐必有興者。恩波洋溢﹐福海弘深。少伸行潦之儀﹐深愧蹄涔之陋。請法眾等﹐謹依太上所說水徳星君神咒﹐稽首皈依﹐虔誠贊詠。

志心皈衣信禮

九天金闕。

志心皈依信禮

九天玉闕。

咒撚巳申文﹐取巳申气。想玄靈大徳之宮眞君如在。

妙哉符五气﹐仿髴見眞門。嵯峨丑位當﹐壬癸洞靈君。分輝凝皎潔﹐盻享赴思存。仙歌將舞道﹐良久下金天。和﹕願此燈光﹐回向眞君。散花。龍徳普照天尊。

諷誦經咒

向來燃燈功徳﹐並已周圓。恭聞睹天文而察人事﹐可以前知。修人事而應天文﹐吉無不利。須仗神燈而點照﹐特憑科典以宣揚。回向眞君﹐仰祈靈貺。自今以後﹐丕闡厥靈。伏願星聚於奎﹐再睹文明之治。光含於璧﹐復還淳古之風。上體天心﹐下孚民望。更冀燃燈之後﹐五星順度﹐兩曜增輝。寒暑不愆﹐躋兆民於仁壽。雨暘時若﹐祈百谷之丰登。蠢動含靈﹐咸資化育。仰憑汯眾﹐爲上良緣。念﹕

三淸二境天尊﹐九天錫慶天尊﹐

十方靈寶天尊﹐不可思議功徳。

璣衡七政星燈科畢

仙妃祕典

入壇

步虛

混沌初開啟﹐陰陽化育生。九天成道化﹐萬國保安寧。寶座臨金殿﹐霞冠耀玉軒。萬眞朝帝所﹐飛曷彩蕾蓄根。

祝香

祥煙結篆﹐瑞气凝空。瞻碧落以投誠﹐望紫淸而設拜﹐恭以道香﹑徳香﹑無爲香﹑無爲淸淨香﹑淸淨自然香﹑妙洞眞香﹑靈寶惠香﹑超三界香﹐滿瓊樓玉殿﹐徧諸天仙境﹐虔誠上啟﹐供養

九天道母無上帝後元君﹑承天效汯后土皇地祇帝後﹑統法善捨聖母八極帝後﹑東極保生聖母靑衣帝後﹑南極保育聖母火光帝後﹐八極紏察聖母金光帝後﹑大羅大掌集聖母譎眞帝後﹑九天提點按察聖母伏魔帝後﹑主掌閻浮提世界地主明玉統肱聖母六通帝後﹑九天開化育生仁徳妃﹑汪聖妃﹑靑徳妃﹑宛聖妃﹑九天開化忠徳妃﹑顏聖妃﹑涇國夫人順助仁惠貞應仙妃﹑衛國夫人善助慈懿恭靜仙妃﹑親睦堂聖母仁壽淑善仙妃﹑唐王后明蕭仙妃﹑洪王后仁慈仙妃﹑鄂王后順懿仙妃﹑廣陵王后善慶仙妃﹑聖女衝懿仙妃﹑明懿仙妃﹑聖婦善懿夫人﹑仁柔夫人﹑惠順夫人﹑昭懿夫人﹑順恭夫人﹑明哲夫人﹑恭懿夫人﹑靖懿夫人﹑昭穆夫人﹑慈孝夫人﹑聖婦列位夫人﹐內侍順成夫人﹑昭華夫人﹑容華夫人﹑修容夫人﹑修儀夫人﹑昭儀夫人﹑內典婦功夫人﹑絲枲夫人﹑莞庫夫人﹑帳集夫人﹑度支夫人﹑女府女史列位夫人﹑女祝女禦列位貴人﹑內侍內典聖眷夫人﹑天乙注生神後﹑太乙監生祥後﹑司祿司命上相夫人﹑守胎衛房夫人﹑保胎護命夫人﹑左右慈訓夫人﹑保傳夫人﹑左右掌集夫人﹑諸宮掌印夫人﹑抱送夫人﹑乳哺夫人﹑撫育夫人﹑托生化婆﹑燕喜堂東西二序列位夫人﹑汪生注福注錄注壽婆官﹑主掌判送婆官﹑守胎衛房婆官。王母宮中七千徒眾臨水宣封﹐廣福陳十五夫人﹐三十六宮婆。

又切以聖不可知之謂神﹐感而則應﹐民到乎今受其賜﹐靡也可忘。式克至今日休﹐不敢啟上帝命。臣誠惶誠恐﹐頓首頓首﹐恭聞無形之表﹐至道之精。軒轅皇帝﹐啟鑰抽關。太上老君﹐傳燈續印。徳而不徳﹐淸虛怪﹐寂寂之無宗﹐玄之又玄﹐廓落達﹐生生之有妙。周流六虛而無息﹐主宰萬物而不遺。巍乎﹐其有成功﹐無以稱其威徳。伏念臣志求諸道﹐材下於人。敷奏以言﹐方寸地之階﹐願借恪恭乃職﹐咫尺天之威不違。重念醮首某等﹐致力於神縷﹐我以福祠稱靈濟﹐名被顯封。赫赫厥聲﹐濯擢厥靈。雍雍在宮﹐肅肅在廟。𨿽桑梓必敬﹐止維蘋系可薦之。遇中元集福之晨﹐是乃上相誕生之旦。乾坤爲瑞﹐聞裏稱歡。是月在中﹐式播嵩嶽生申之詠。與天齊壽同伸華封﹐祝壽之誠。玆蓋伏遇吳天玉皇上帝玉陛下﹐總元範於十方﹐建大功於億劫。無有遠邇﹐均屬照臨。九有血气﹐莫不尊用。敷腎腸歷以告﹕臣塵凡濁贊﹐夙夜小心。自慚蠢蠢無知﹐敢曰髙髙在上﹐齋戒沐浴以事帝。對越在天﹐聰明正直之謂神。虔恭在位﹐幸披云而賭日﹐如臨淵而履冰。伏願不聞﹐亦式不顯﹐亦臨有相之道。俾富而昌﹐俾耆而艾﹐用錫厥民。臣無任瞻天望聖激切之至。

官三元仙眾﹑列位婆官﹑醮莚一切仙眾﹑府縣城隍夫人﹑當境夫人﹑金鰲各廟析福夫人﹑本中一切婆官等眾﹑三界香官﹑直日典者﹐仗此眞香﹐普同供養。香乃玉華散景﹐紫气凝煙﹐香雲密羅﹐徑衝九天。當願侍香金童﹐傳言散花玉女﹐爲某關啟﹐咸賜如言﹐謹奉爲入意﹐仰祈慈蔭﹐福及羣黎。今則蘭場開啟法事﹐關行稽首﹐皈依無極大道。

唱道

道場眾等﹐人各運心。皈依三寶﹐一切念。

冷壇

至眞帷爭云云。爭天地咒云云。洞中玄虛云云。

舉。火光蕩穢元君。

跪鑪

道由心學云云。五星咒﹐五星列照。

發鑪舉嗚法鼓二十四通。

無上三天玄元始三炁太上老君﹐召出臣等身中三五功曹﹐左右香官使者﹐左右捧香驛龍騎吏﹐侍香金童﹑傳言散花玉女﹑五方直符直日官將﹐各二十六人出。出者嚴莊﹐關啟此間土地里域眞官正神。臣今正以燒香行道﹐謹奏爲某人某事﹐其諸丹悃﹐具載詞文。以今發事﹐願得太上十方正眞生炁下降﹐流入臣等身中﹐令臣所啟速達徑禦

九天道母無上帝後元君禦前。

請稱法位

具位上啟

九天道母無上帝元後君﹕聖位如前。恭聞三才肇判﹐立人道於天地之間。列聖分司﹐爲帝後掌生成之籍。惟人爲貴﹐所職猶尊。育魄煉形﹐始自注生於南極。彰善罰惡﹐次則分隸於天宮。仰惟三十六位之尊﹐實司萬億兆人之命。富貴貧賤有定﹐分於胚輝。壽夭短長﹐皆悉由於掌握。上領天曹之威命﹐下副世嗣之祈求。聰明富貴﹐必生於積善之家。夭賤卑徵﹐必報於積愆之後。鑑衡無隱﹐毫髮非私。但興一念皈依﹐必獲百神昭鑑。今有事意﹐致恭盡禮﹐叩首虔誠。僭陳醮祀之儀﹐曲盡精虔之懇。皈命天上三十六天帝後﹐靈濟仙妃內侍眞靈。伏望乘雲駕鶴﹐整法駕以來臨。憑虛禦鳳﹐副凡心之懇禱﹐法眾虔誠﹐皈命奉請。

上來迎請﹐內外諸宮仙眾﹐俱已來降。各請整肅仙班﹐祇迎仙駕。臣

謹奏請

主掌間浮提世界地王﹑明王﹑統汯聖母﹑六通帝後﹐伏望道慈﹐降臨禦座。

九天提點按察聖母伏魔帝後。

天羅天掌籍聖母瓊眞帝後。

八極紏察聖母金光帝後。

南極保育聖母火光帝後。

東極保生聖母靑衣帝後。

統法善拾聖母八極帝後。

承天效法后土皇地祇帝後。

九天道母無上帝後元君。

上來奏請﹐已沐降臨﹐眾等虔誠﹐法事供養。

玉殿排龍座﹐諸天速降臨。

寸誠皈大道﹐有事自符心。

瓶插花飄麝﹐鑪煙杳裊沈。

懸慧三上祝﹐願降福恩深。

步虛

寶座臨金殿﹐霞冠耀玉靜。萬仙朝帝所﹐飛舄彩雲根。

安座頌

九天禦座﹐玉几龍墩。金光照耀﹐百寶光明。諸天下降﹐全正大興。受此寶座﹐保兄安寧。交梨火棗。瓊柰蟠桃。瓊花蠟燭﹐甘露醍醐。瓊泉瑞露﹐鳳茗龍芽。天廚香積﹐隨念而供。

伏聞淸濁攸分﹐陰陽定位。乾坤交而生六子﹐天地泰而育羣生。矧玆帝後元君。獨持陰教。況乃下方胎孕﹐全仗聖恩。凡形流於三界之中﹐皆兆象於六陰之始。積善﹐則子孫繁衍。儲惡﹐則枝葉凋零。有禱必從﹐無求不應。錫男﹐則獲以聰明智慧。注女﹐則報以端正形容。救生死於俄頃之間﹐除災患於遺巡之際。禍淫福善﹐執一定之。權衡俁正卻邪﹐救眾生之性命。九神崇奉﹐必獲感通。某等忝預人身﹐幸逢盛世。奉諸官之道化﹐闡大法於虛靈。是以爰潔靈壇﹐仰延眞馭。香疑寶蓋﹐瑞騰於瑤殿臺前。花散瓊英﹐芬徹於玉京山上。心仗誠而達祭﹐以徳而馨。仰答聖恩﹐次陳己過。願扶持於有永﹐保孕育以無虞。爰列華筵﹐用伸景福。伏�祥光下降﹐劫聖妃以保生靈。云駕俯臨﹐降醮筵以證功徳。仗芳香而接景﹐惟至懇以通誠。聖造無私﹐洞回明察。以今上祝

當今皇帝﹑帝後﹑諸官﹐壽算天齊﹐子孫曰盛。派衍旋源之遠﹐輝聯玉葉之光。廣聲教於流沙﹐息干戈

於漠北。下民樂業﹐慶五風十雨之調。醜虜歸仁﹐息四境三邊之眾。產矯芝而薦瑞﹐近紫竹以呈祥。率土普天﹐咸歸有道。其等冒瀆之至﹐稽首設拜。上香﹐貢茶﹐進酒﹐謹當初獻。散花云。諸眞前供養。

再稱法位具位上啟聖位同前伏聞地極之中﹐莫非生人之聚處。維坤之上﹐爰有司命之尊神。掌生籍於諸宮之時﹐管狹兒於壽算之上。定善惡﹐而可予可奪。分陰陽﹐而爲女爲男。毫髮非私﹐分數有定。今有某﹐祈萬福以來﹐臻萃千祥而畢集之﹐子孫之祿算﹐致門宇之昌隆﹐世世代代之皆賢﹐蟄蟄繩繩之有望。恭惟

九天道母帝後元君﹑靈濟仙妃﹐內侍仙眾﹐主持生籍﹐賴衍慶以保生。救度世人﹐願安民而濟世。釋罪愆於已注﹐保養育以無虞。爰竭精誠以修功徳﹐仰祈慈蔭俯庇身田。伏願九玄七祖往劫親緣﹐脫離冥途﹐超升福地。注南宮之生籍﹐消北府之愆尢。錫以瑞桃﹐以衍三千之壽﹔賜之火棗﹐以延十紀之年。遠近親因均蒙庇右。醮主虔誠上香﹐貢茶﹐進酒﹐今當亞獻﹐丹忱無可獻。

重稱法位

具位上啟位同前

伏聞四瀆大神﹐實掌攝生之集。五嶽精炁﹐用抄錄秀於人。𨿽水宮杳邈之中﹐乃嬰孩生成之地﹐無求不應﹐有感皆從。今有某人實賴慈恩﹐永符至願﹐福歸嗣續﹐慶衍本支。男皆富貴以聰明﹐女則端正而有相﹐萬邪不染﹐百病無侵﹐均蒙養育之仁﹐各遂生成之喜。仗一念之虔誠﹐仰諸慈而昭鑑。恭惟

九天道母無上帝後元君﹑靈濟仙妃﹐內侍仙眾。伏願瑤臺殿上﹐赦曩劫之過尢。忉利天中﹐錫今生之福祿。本枝百世﹐富貴多男。綿邈孫枝﹐廣聯族裔。保安寧而有慶﹐俾母子以無虞。萬邪不侵﹐百靈常衛。某等無任再三冒瀆之至﹐虔誠稽首再拜。上香﹐貢茶﹐進酒﹐謹當奉獻。散花。舉道場眾等﹐人各運心﹐諷誦如法。

誦南極注生經畢。

宣疏大謝

向來文疏﹐已對敷宣。聖造無私﹐諒垂胎鑑。以今再炷寶香﹐虔誠上啟

九天道母帝後元君﹑靈濟仙妃﹑預醮眞宰。

伏聞陰陽交遘﹐萬物成形。天地氤氳﹐羣靈兆象。自一元而肇判﹐見二气之攸分。𨿽道母爲羣陰之宗﹐而帝後乃萬天之母。握生成之柄﹐總嗣續之權。保命生﹐以保嬰兒。令驅瘟而允災患﹐慈悲救苦。憫念眾生﹐誓願護民﹐流傳大汯。某等幸逢盛世﹐獲睹人倫﹐仰荷生成。曲垂陰佑﹐奉先天之妙道﹐濟下界之生民。凡殫夤奉之誠﹐必獲感通之徳。某等爰投列款﹐恭薦惟馨。聖徳無私﹐陰功不宰。仰祈昭鑑﹐以錫龐洪。伏願少駐鸞輿﹐暫畱鶴駕。赦之�過﹐俾子母以相安。錫以恩庥﹐使閨門而有慶。今某與合壇官眾等﹐功慮爰從曩劫﹐以至今生﹐或妬害之成愆﹐或邪淫之結罪﹐或在日宮月府﹐或系天曹地司﹐並冀赦原﹐均蒙恩佑。所冀長生簿上﹐注嗣續之姓名。承天宮中﹐授聰明之孫子。遠宗近族﹐苗裔繁昌。內戚外親﹐本枝榮盛。人世之非裍不染﹐天時之疫癘無侵。泊乎水陸之飛潛﹐咸遂生成之性命。上則明帝後保生之徳﹐下則副某等皈命之誠。謹啟上聞。

舉十念

一念一陽闡道。二念二气相生。三念三官赦罪。四念四府注生。五念五行相順。六念六宮昌榮。七念七星順度。八念八卽常寧。九念九玄離苦。十念道化興行。

復鑪

臣召香官使者﹑左右龍虎軍﹑捧香使者﹑侍香諸靈官當令﹐臣某正以燒香行道之所﹐自然生金液﹑丹碧芝英。百靈眾眞﹐交會在此香鑪前﹐當願諸天垂佑﹐合家蒙恩。十方金童玉女﹐接侍香煙﹐傳奏臣某向來所啟之誠速達﹐徑禦九天道母無上帝後元君禦前。設醮事畢﹐仰沐慈恩﹐虔誠稽首﹐再拜奉送。

送眞頌

九天隊仗﹐整肅云衢。金童玉女﹐寶蓋旛幢。諸宮夫人﹐位列前行。天香馥鬱﹐燭燦金蓮。黃旛豹尾﹐玉節龍車。乘雲而去﹐歸大羅天。臣某瞻仰﹐香風寂然。

道母流玄教﹐蕾買興返洞天。金鑪香尙裊﹐玉燭火猶然。仰望心如在﹐追攀志莫前。願祈流福慶﹐醮主永長年。

向來設醮功徳﹐尙祈慈顏﹐錫福流恩。同賴善功﹐證無上道。一切信禮。回向。化財。

仙妃祕典畢

本宮豎旛科

安人輔國立玄功﹐髙舉靈旛聳太空。萬姓瞻依咸向道﹐二仙顯赫赫福增崇。雨沾玉字三途潤﹐日映龍章九夜通。梵徹金鰲雙闕下﹐生身受度慶無窮。伏以道由心合﹐仙科備具於盟眞。旛以風揚﹐靈範將期增福慶。念塵凡之未釋﹐祈歲序以康安。日魄月魂﹐莫曉呼吸之際。天堂地獄﹐當知覺悟之思。識先達於曹龜﹐節愈堅於松栢。千鈞寶玉﹐莫買靑春。萬劫長繩﹐難畱白日。污穢欲期而煎雪﹐罪愆知悔可消除。人世俱空﹐泉肩有籍。憫先亡而悼故逝﹐闡今格以求幽魂。鐲宿業以落幻緣﹐植靈譒而延福慶。幽敢期於不至﹐福豈得以自求。人修善果﹐天必福隨。舟行半夜﹐蹉跎迷萬壑之前。花折先春﹐結實居羣英之首。發心精進﹐悟道逍遙。以永終者﹐願得長生。故制此科﹐與禳災厄。不經苦惱﹐身有光明。法眾虔誠﹐舉楊聖號。

靈譒赦罪天等

靈譒飛揚﹐殃孽消亡。天慈開赦﹐無邊十方。生死蒙惠﹐俱利無疆。福善有報﹐修持不忘。眞空速證﹐擺脫無常。百年康寧﹐控轡天堂。和﹕願得長生。

旗旛髙舉﹐隨自在之飛騰。深罪盡除﹐悟從前之愚昧。若罪居旛始﹐罪可以消。磨在罪前﹐罪可以赦。

墨如負典刑﹐能發肯心。將期自悟。明心了了﹐獲福如如。荷嘉會以敷華﹐錫長年而用慶。茂膺景福﹐惟願慈悲。法眾虔誠﹐舉揚聖號。

寶旛延福天尊

旛之爲度﹐長短合象。福嬸期旛﹐磨從福向。示之玄妙﹐締掃業障。長生益齡﹐度人無量。

和﹕願得長生。

罪誠可赦﹐福足以延。罪積而未絕﹐其非安爲盡得。福延而不思﹐其後詎敢自安。倘妄與過舉之爲﹐是深矣修崇之義。幽魂縶擊﹐正居前後之有虧。先魄沈淪﹐皆以初終之無守。當思覆轍﹐無咎靈旛。莫空教白髮之百年﹐因循度世。孰謂勝黃金之一偈﹐方便教人。是以攔髮根源﹐提攜首尾。欲存善後﹐更賴慈尊。法眾虔誠﹐稱揚聖號。

度生觀空天尊。

生生劫劫﹐機幻因循。天開以源﹐洗濯一身。災述永絕﹐福祿俱臻。長年不朽﹐與道合眞。

和﹕願得長生。

伏願植磨之後﹐皇圖鞏固﹐帝道遐昌。樂萬姓以升平﹐率四夷而從化。澤品類﹐景貺沾敷﹐罪業鐲消﹐福祥軿集﹐見存獲福﹐幽壤沾恩。爲上因緣﹐念﹕三淸三境天尊﹐九天錫慶天尊﹐十方靈寶天尊﹐不可思議功徳。

本宮堅論旛畢。

洪恩靈濟宮眞君靈簽

第一簽上吉

龍韜豹略輥奇謀﹐若遇明時卽獻籌。世道風波多勇猛﹐好從靜處細沈浮。

第二簽

上上

吉夢先爲兆吉祥﹐細尋稱意可參詳。生男不獲枼弧志﹐貴任還須再弄璋。

第三簽

中

靑帝權當正屆時﹐深紅淺綠映花枝。上林一夜西風起﹐天際行人知未知。

第四簽

下

蠻觸相傷萬事虛﹐彼仁我義卻還初。鄒陽擊獄沈消息﹐誰上緹縈女子書。

第五簽

大吉

問步前途慢著鞭﹐好將舟楫度平川。一輸明月今宵滿﹐萬里云衢萬里天。

第六簽

大吉

一派波流勢欲東﹐時人正在望洋中。西山犬吠聞風月﹐此去靑雲有路通。

第七簽

下

尪贏病癥不堪醫﹐妙藥良方且慢施。遇兔逢羊終獲吉﹐莫教喜事轉成悲。

第八簽

中下

喪牛失馬不堪憂﹐世事何思教贅求。若遇春初冬末後﹐佳人休向道傍謀。

第九簽

下

薄雲殘霧未控門﹐東西南北未亨通。人從生處且投下﹐一葉秋來鴉過鴻。

第十簽

盈庭音耗不須多﹐亦有訛言莫信他。男子婚姻終獲吉﹐狐疑未判事能蹉。

第十一簽

數行丹詔拆泥封﹐萬里靑雲喜得隆。鶚薦橫空消息好﹐山間林下莫畱蹤。

第十二簽

寒谷陽回奪化工﹐閒花不用怨春風。淒涼外面傳消息﹐荳蔻枝頭著意濃。

第十三簽

鱸肥專美忽思秋﹐萬頃波間可下鉤。機露鷗飛空著力﹐那堪明月滿歸舟。

第十四簽

我彊彼弱植降旌﹐休向行人道不平。雨霽雲收猶未歇﹐春風才到便分明。

第十五簽

測度何須問再三﹐衝天羽翼欲圖南。忽然消息相邀阻﹐事若成時又不堪。

第十六簽

下

徵夫一个在天涯﹐虎在寅方望在家。日斷魂消音信絕﹐梨花帶雨一枝斜。

第十七簽中

下

朱雀當權屬丙方﹐不思來問子孫殃。風波靜處堪移步﹐蜂姜傷人莫自傷。

第十八簽中

佳客龍門喜气新﹐天衢附翼且攀鱗。等閒借問吹噓路﹐兔使微才嘆折薪。

第十九簽

宦中

萬變枝頭不肯休﹐誓兄盟母結冤讎。好宜急解從前過﹐拜仸求神始免憂。

第二十簽

吉

朱門桃李已成妝﹐雨露工夫何艷陽。一奏風雲彈刻到﹐休言衣錦早還鄕。

第二十一簽

中

求財求利意何貪﹐莫信怡言未盡甘。務是富商皆利息﹐津津喜色在東南。

第二十二簽

吉

車馬遊人任往來﹐閒花冷蕊苦相催。不蒙一點束風力﹐偸得墻頭半夜開。

第二十三簽

下

非是難尋一片心﹐汗牛充棟莫追尋。因緣到底有明白﹐誰向林泉會賞音。

第二十四簽

中

崢嶸頭角在雞羣﹐無柰燻蓿未肯分。桂子傳香才有信﹐日邊姓字一朝聞。

第二十五簽

下

上食槁壤下黃泉﹐雙雁髙飛兩處眠。江水兩流人不見﹐世情險阻甚山川。

第二十六簽

中

情歡意合兩諧和﹐玉燭揚明薦瑞多。卻喜門庭無盜路﹐一星在戶夕如何。

第二十七簽

下

命賽身迍正值秋﹐鬼神暗裹卻相謀。風前月下逢花酒﹐只恐歡娛變作憂。

第二十八簽

中下

管見終難奪經機﹐天工巧處未堪爲。一場世事眞棋局﹐東辟龍蛇任奮飛。

第二十九簽

上中

涸魚俯尾仰淸流﹐一綫微生幾欲休。須待禹門三汲浪﹐明珠不向暗中投。

第三十簽

上

冷暖炎涼厭世人﹐畫蛇斷鶴送天眞。卻令門戶無淹滯﹐筆下春回奪化釣。

第三十一簽上

憂憾何須問是非﹐但觀人事見天機。人從坎處多如意﹐一簇孤燈再焰輝。

第三十二簽

下

昆山玉石未分明﹐瓦釜盆中聒耳嗚。小注大來時未泰﹐休將百計苦經營。

第三十三簽

下

甘苦從前幾歷嘗﹐一生六度閱星霜。憂心似醉人間夢﹐役役營底事忙。

第三十四簽

下

天上人間幾合離﹐孤中獨立欲扶危。折支折足應難免﹐火自焚身尙不知。

第三十五簽

中

俄然平地起風波﹐人事年來雜�多。準擬鹽梅歸大手﹐均平五味一調和。

第三十六簽上

中

隔阻音書信尙違﹐春回艸木未光輝。西山日落畱殘照﹐更有行人天外歸。

第三十七簽

中

水滿舟移等片時﹐孤歸未判易生疑。行人有意待明月﹐相見何須門紫芝。

第三十八簽

中下

舉頭一片黑雲生﹐天際求名未得名。須扣黃鐘方大響﹐好風吹送上蓬瀛。

第三十九簽

中

江水西流欲問舟﹐等來功績幾時休。傍人相對傳消息﹐一箭雲頭看此秋。

第四十簽

下

求財求利意如何﹐西北風來問渡河。得價明珠姑少待﹐人生一夢到南柯。

第四十一簽

下

幾枝紅紫鬥芳菲﹐片片開花逐水飛。鶑巢燕子寧無意﹐休向人間說是非。

第四十二簽

中

菊老秋衰萬物殘﹐追尋舊恨與前懼。驪珠出海猶埋彩﹐直指東門且掛冠。

第四十三簽

中下

入云靑烏未飛還﹐信在虛無縹緲間。日落秦樓三萬里﹐白雲山外有靑山。

第四十四簽

中

一憂一喜兩相扶﹐萬事臨頭噬欲圖。時日有如雞翼卵﹐行看末路有亨衢。

第四十五簽

中

鼎新革故遇陽來﹐天際行人獲貴財。回首移公才咫尺﹐務緣徒自莫疑猜。

第四十六簽

中

利名機會遇三生﹐萬里鵬程掌上平。牛馬殊途猶不及﹐命如坎處且遲行。

第四十七簽

下

出岫濃云未得閒﹐淹今何日見靑山。一蠻一觸空相敵﹐得惹虛名在世間。

第四十八簽

下下

世態如兒不可論﹐事窮勢極有歸根。衣裳在笥先當愼﹐莫共神交與鬼言。

第四十九簽

上吉

田家無歲不丰年﹐時變相將問老天。玉燭陽明魚葉夢﹐秋來得價利千千。

第五十簽

上上

江頭少立避風波﹐天意從人柰若何。直待禹門春流暖﹐乘槎一直到天河。

第五十一簽

下

人情依舊不如新﹐五十年來又一旬。是事總由心上斷﹐道傍築捨不須論。

第五十二簽

中下

孤燈剔盡未成眠﹐拭淚含情在目前。音信未逢人萬里﹐朝來忽見鵲聲傳。

第五十三簽

上吉

時和歲稔世平明﹐此去鄕閭轉泰亨。神喜人歡終獲吉﹐百年心事幾圓成。

第五十四簽

下

貪財鑿石渾無玉﹐用意淘沙未見金。爭柰謀爲皆未遂﹐要防川火與門心。

第五十五簽

上上

南陽久外艸廬中﹐三顧翻然起蟄龍。天下蒼生霖雨望﹐果然造化比天功。

第五十六簽

中

江湖久戀厭馳奔﹐走得芒鞋幾靨穿。百烏棲巢知故道﹐一輸月缺再團圓。

第五十七簽

下

雨花多榫雪花飛﹐江上漁郎舉釣時。夜靜水寒魚不食﹐滿舡空載且明歸。

第五十八簽

中

角弓澄影映金杯﹐此日推求喜見猜。一段狐疑情意解﹐沈痾痼疾自何來。

第五十九簽

下

皎潔中秋月一輸﹐十分華彩照乾坤。無端卻被西來雨﹐一片光明化作昏。

第六十簽下

下

人生那可遇良辰﹐好事多磨信有因。待兔守珠難再得﹐空勞心力廢精神。

第六十一簽

中上

風光和暢屬陽春﹐革故由來復鼎新。積善之家天降福﹐滿庭佳气喜津津。

第六十二簽

下

世態炎涼可柰何﹐東流西復易蹉跎。籌來萬事皆前定﹐計較奔波枉自勞。

第六十三簽

中

林泉隱迹樂餘年﹐萬事悠悠總在天。門外有爭須過了﹐運中財帛免憂煎。

第六十四簽

中下

耕田鑿井隱山林﹐百事何勞苦用心。爲勸世人休逐利﹐貪名逐利个相侵。

注生堂感應靈簽

第一簽

上吉

夜來吉夢葉態羆﹐家慶充閭立可期。孔子釋氏親抱送﹐定是天上石麒麟。

第二簽

中平

莫言弄瓦不堪誇﹐吉夢分明葉虺蛇。異日結縭應貴顯﹐沈香亭北一叢花。

第三簽

中下

君家瓜瓞遠綿綿﹐祚徹由來降自天。只恐臨盆生阻滯﹐更須作福保安全。

第四簽

下

風雨冥冥花倦開﹐開花未久點蒼答。何須更背宜男艸﹐凡事皆從前定來。

第五簽

大吉

奕業流方世澤長﹐雙飛玉燕葉休祥。日來貪聽喤喤泣﹐早掛枼弧射四方。

第六簽

下

璋不純兮瓦不完﹐更堪平地起波瀾。若非早扣神明力﹐爭似孤舟渡險灘。

第七簽

上上

一樹梧桐覆苑墻﹐枝頭鸞駑已呈祥。這回得个超凡物﹐頭玉曉曉不可量。

第八簽

也平

將信將疑事更遲﹐陰陽奇偶未能知。於今報爾分明道﹐近水芙蓉吐一皮。

第九簽上吉

六甲蹉跎期已至﹐晨昏當見充閭气。臨盆坐艸兩知虞﹐三果犀錢須早備。

第十簽

中下

石上栽蓮難結實﹐水中種菊怎開花。假饒求得神明力﹐夢裹分明見虺蛇。

第十一簽

中平

春入園林雨露偏﹐海棠先吐一枝鮮。莫言空帶宜男艸﹐此事悠悠總在天。

第十二簽

大吉

革故由來復鼎新﹐春風和气喜津津。麒麟會掣黃金鎖﹐來作君家廊廟珍。

第十三簽

下

造物�尢自不堪﹐何須贅卜女和男。午前午後知消息﹐明月淸風一擔擔。

第十四簽

平

萬事悠悠屬大鈞﹐也須盥濯問神明。分明說與中秋夜﹐雲散瑤空月一輪。

第十五簽

上上

玉燕分明飛入懷﹐凡情何必更疑猜。親朋早辦金錢賀﹐好个文章冠世林。

第十六簽

上中

鬱蔥佳气溢門庭﹐吉慶曾符太白星。異日分明生貴子﹐莫嫌寒舍又添丁。

第十七簽

下

賦命由來有疾徐﹐何須計較實和虛。分明記得先賢語﹐緣本求魚不得魚。

第十八簽

中平

碧桃紅杏鬥芳菲﹐丹桂何曾見一枝。吉事未來休指望﹐更煩寧耐待秋時。

第十九簽

中

能將陰徳積冥冥﹐玉樹芝蘭漸滿庭。繼繼承承玆有望﹐何須蝶贏負螟蛉。

第二十簽

下

片雲遮月夜冥冥﹐花落寒風子不成。烏鵲共柄仍共噪﹐吉凶全未見分明。

第二十一簽

中平

年來時運尙乖虞﹐謾說龍駒與鳳雛。欲問眼前休咎事﹐更須作福默相扶。

第二十二簽

中平

欲問胞胎事有因﹐虺蛇已葉夢中頻。他時會見魚軒貴﹐非是尋常箕帚人。

第二十三簽

中上

蘭桂芬芬異眾芳﹐謝庭從此好風光。莫言結實成陰晚﹐造物安排不在忙。

第二十四簽

下

不事耕鋤獨守株﹐守株待兔兔偏無。笑他貪看中秋月﹐失卻盤中照乘珠。

第二十五簽

中

果木逢春已發萌﹐更資雨露遂生成。枝頭佳實還君采﹐莫被風吹著一驚。

第二十六簽

上吉

彩鳳生雛日載陽﹐羽毛漸次備文章。算來此事非容易﹐應是君家世澤長。

第二十七

簽中

笑他連日喜非常﹐弄瓦由來說弄璋。但得初生如達易﹐下筦上簞不驚惶。

第二十八簽

中上

積善之家慶有餘﹐果然入海得明珠。但將好事多修阻﹐力向神天作福扶。

第二十九簽

中下

昨夢紅花插滿身﹐今朝到此不休眞。分明爲央狐疑意﹐在蘇由來帚畔人。

第三十簽

下下

晨昏何必太懸懸﹐只合悠悠信自然。入海求珠珠未得﹐更防川火石皮連。

第三十一簽

上吉

冥冥陰徳默相扶﹐行盡崎嶇見坦途。不久須招田下力﹐早懸蓬矢與枼孤。

第三十二簽

中下

一輪明月照深閨﹐欲葉態罷夢轉迷。莫嘆所求非所願﹐更須陰力暗提攜。

第三十三簽

上中

時若來兮事有緣﹐焚香何必問神天。神天自合從人願﹐早晚能招力上田。

第三十四簽

下下

力穡辛勤望有秋﹐懸知荑稗滿田疇。從今莫倦頻看管﹐作耗仍防二尾牛。

第三十五簽

上中

采山果得連城璞﹐入水能探照乘珠。玉果靑錢須早備﹐鬱蔥佳慶已充閭。

第三十六簽

中上

運去眞金皆失色﹐時來鐵樹也生花。於今漸得重重喜﹐不似從前空怨嗟。

第三十七簽

中下

三十年來運未通﹐勞心勞力總無功。等閒一日遊南海﹐拾得明珠在掌中。

第三十八簽

中平

向人嚅囁莫能言﹐口裹銜飴尙未吞。吉事悠悠那可必﹐幾回淸曉與黃昏。

第三十九簽

下下

三虫食血事多端﹐陰害相侵未得安。從使開花能結實﹐他時采摘不堪餐。

第四十簽

中中

陽烏展翅正南離﹐這事分明不用疑。投燕懸鈴雙應瑞﹐也須祈禱保憂危。

第四十一簽

中中

嗣續悠悠君莫猜﹐生來造物早安排。眼前欲識剛柔理﹐昨夜陰精飛入懷。

第四十二簽

中上

有意栽花花不發﹐等閒插柳柳成陰。於今剩得東風力﹐插柳栽花兩稱心。

第四十三簽

上中

君家華胃已遙遙﹐鳳子龍駒信可招。眼下欲明遲速意﹐不過兩日與三朝。

第四十四簽

中下

東君取次布陽和﹐景物芳菲入興多。須要明神求保庇﹐兔交平地起風波。

第四十五簽

中平

下筦上簟睡朦朧﹐夢裹分明蛇作龍。此兆必然生貴女﹐魚軒大侈淑人封。

第四十六簽

上中

古來陰極復生陽﹐君子於今喜道長。夢斷黃龜吟未就﹐已聞在蓐泣喤喤。

第四十七簽

上吉

此兆由來地澤臨﹐臨時萬事稱人心。幾年想象熊罷夢﹐此日柀沙剩得金。

第四十八簽

大吉

好事分明在眼前﹐安排玉果與犀錢。過門誰敢題凡烏﹐頭角磽磽信可憐。

第四十九簽

中下

消息微茫未有期﹐卻來此處卜狐疑。分明不是東林桂﹐月照茶花一枝。

第五十簽

下上

日出三竿春霧收﹐靑山漠漠水悠悠。漁郎莫道無魚覓﹐此處無魚別下鉤。

第五十二簽

上中

梨實分明見赤蛇﹐神靈降瑞到君家。他時頭玉磽磽長﹐裕後光前勝可誇。

第五十三簽

上上

荏苒春光尙未過﹐陰陽交感气融和。堂前湯餅多佳客﹐爭獻徐卿二子歌。

第五十四簽

下

淘沙渾未見黃金﹐爭柰謀爲不稱心。去去好求陰力助﹐石皮川火恐相侵。

第五十五簽

中上

累茵列鼎居華屋﹐不如有子萬事足。最好昆山一片玉﹐到頭但看祖宗福。

第五十六簽

下中

心下遲疑喜又驚﹐一場好事未分明。後園桃李將成實﹐只恐風吹結不成。

第五十七簽

下下

長江一望遠悠悠﹐蘆荻蕭蕭兩聽秋。夜半水寒魚不食﹐漁郎空自下金鉤。

第五十八簽

中中

朝來乾烏噪前楹﹐報道階前玉樹生。更賴陰功相護佑﹐免教坐蓐喜還驚。

第五十九簽

上吉

作善由來降百祥﹐滿堂權笑弄圭璋。明朝更有堪誇處﹐樹穴探環知姓羊。

第六十簽

上中

事在心頭君自知﹐祖宗陰騭暗相隨。鳩巢聞說生佳鷂﹐虎穴寧無產豹兒。

第六十一簽

中下

途路崎嶇未坦平﹐蒙蒙煙雨晦前程。爲言速走多顚躓﹐何似優遊緩步行。

第六十二簽

下

焚香叩齒告神天﹐何事孳孳種福田。眼下所求能遂意﹐果然火裹出紅蓮。

第六十三簽

下下

簾幃髙捲迓陽春﹐爭柰陽春未屬人。石上載蓮空望藕﹐枉勞心力枉勞神。

第六十四簽

中平

庭外逢春掃綠苔﹐好將桃李及時栽。東君若果從人願﹐到底還他一度開。

徐仙眞錄卷之二竟

徐仙眞錄卷之三

在京靈濟宮

蓋廟立碑

永樂十五年丁酉﹐勑尙書方賓﹑指揮林觀﹐於北京內城西建靈濟行宮。東西蓋親睦注生堂。兩廊將帥兵從﹐皆依福建祖宮。本年九月十五日工告訖﹐後值不謹室徳。十年乙卯秋﹐復勑工部同內臣﹐於原基增廣蓋造﹐規模輪煥。正統元年丙辰正月十五日﹐立碑榮封﹐祭式有加於前。

禦制重修洪恩濟宮碑

京師之有靈濟宮﹐朕皇髙祖太宗文皇帝所建也。皇髙祖功冠古今﹐澤被天下﹐治化之盛﹐蔑以加矣。然在當時﹐天人協應﹐百神效靈﹐其有陰翊顯佑之迹﹐不容掩者﹐必祠祀之。故於禁城坤隅遇建玆宮﹐以奉二徐眞君之神。蓋本成周咸秩無文之義﹐豈徒祈祝云乎哉。惟神五代時南唐之胤﹐伯諱知證﹐仲諱知諤﹐其世系封爵與其勛業應感之詳﹐已具載皇考修宮之碑。朕嘗考其巓末而論之﹕神之天稟﹐俱英邁絕倫﹐又同心樂善。自鎭金陵﹐撫逃亡﹐寬賦稅﹐民心固已仰戴。及奉命攻閩﹐志珍兵革﹐所至勞來安輯﹐而人皆望風降附。間有阻山爲亂者﹐亦誅正渠魁﹐余悉釋弗治。民以故皆徳之﹐相率立生祠於金鰲峯下﹐用展報事之忱﹐則其恩澤又入人深矣。厥後神𨿽云逝﹐而精爽不沒﹐乃降靈是祠﹐神筆仙簡﹐具有奇迹﹐而民事之益謹。凡遇水旱疾疫﹑風火之災﹑蝗蝝之孽﹐有禱輒應。其有迫險呃﹑乏嗣續﹑鏖於戰陣﹐叩神而應者﹐不可殫紀。蓋自石晉開運﹐歷宋嘉熙立廟賜額﹐至元元貞加封﹐有金闕玉闕之稱﹐大仙上仙眞人之號﹐固常著靈於一方﹐然猶未甚顯大也。逮皇髙祖臨禦之十有五年﹐適遘疾弗豫﹐百藥罔效。或有言神靈胎者﹐竭虔而禱之﹐果丕形感應﹐施以靈符妙藥﹐服之脫然平復宗社以寧﹐萬民有賴﹐神功昭�。於是爲大而崇報之典﹐亦靡所不用其極。旣朋加徽號﹐聯芳疊美﹐有大新閩地廟宇﹐春秋祀禮﹐歲易時衣﹐給戶灑掃。又於京師﹐立行祠以祀之﹐賜額曰洪恩靈濟﹐卽玆宮也。祝號祭式﹐有隆無二。由是神之威靈﹐赫赫在天﹐與日月同明﹐與風霆並形。而四方萬國﹐莫不瞻仰而崇奉之。而靈貺之賜﹐又不可書述矣﹐猗歟盛哉。自是以來﹐列聖相承﹐益崇苾祀。正統初﹐皇考英宗睿皇帝﹐嘗重新宮宇﹐進號眞君﹐迄今五十有餘年矣。朕嗣祖宗大業﹐荷神庥庇﹐深慮崇奉之心﹐所未至。乃淤成化乙巳秋﹐命內外臣﹐董工鳩材﹐恢拓故基﹐增置殿堂廊屋﹐務極堅縝。越明年丙午落成﹐琉璃金碧﹐煥然輝映﹐冕服供具﹐秩然齊備。於是上尊號﹕伯曰九天金闕總督魁神洪恩靈濟慈惠髙明上帝﹐伸曰九天玉闕總督罡神洪恩靈濟仁惠弘靜上帝。蓋本道書﹐謂初領職斗宮云。神父母及妃﹐因其故號﹐悉易穹封。擇日祭告﹐厥靈有耀﹐朕志斯愜﹐咸謂不可無文以示。朕惟天地之气﹐至靈而不可測者爲神。人稟是气以生﹐其生也﹐聰明正直﹐能樹勛庸垂不朽﹔其沒也﹐又能闡靈應﹐福無窮者﹐亦謂之神。是誠有以扶天地之元气﹐贊天地之化育者。其享大爵﹐膺徽稱﹐廟食百世﹐與天地相爲悠久﹐孰曰不宜。今神旣新厥居﹐龍輈云旗﹐陟降容與﹐椒漿瑤席﹐歆亨朝夕。必默有以斡乾坤之化機﹐溥有生之鴻澤。上以佑我聖母萬歲之壽﹐中以保翼朕躬及儲闈百世之繁﹐下以敷錫臣民富壽康寧之福。家國萬年垂休﹐而神亦永饗無窮之報﹐此朕之至願。也爰勒石而爲詩曰﹕

天生黃余復爲神﹐斡旋造化乘風雲。

濟利下至莫比余﹐誰其若玆惟二眞。

生當五季才不羣﹐並領重鎭勞撫巡。

首亂誅馘除垢氛﹐脇從不殺煦以仁。

肫肫惠愛遺在民﹐鰲峯之陽廟貌存。

欽忽靈感難具陳﹐旱禱輒雨潦晴臻。

驅蝗滅火扶險述﹐歷殿百年靈益振。

於皇髙祖疾弗欣﹐百藥罔效神是詢。

神賜符醫妙無垠﹐服之灑然疾脫身。

乃崇報禮廟制新﹐乃薦徽號禮秩惇。

列聖繼述祠事頻﹐晨香夕幣何其廑。

朕承大統逾二旬﹐屢荷神庇致精禋。

載坧宮宇飭儀文﹐巍然煥然位居尊。

祥煙瑞气隨虯論﹐景福肸蜜來繽紛。

佑我玆闈千萬春﹐輔朕衍慶及後昆。

普錫四海壽富均﹐惟神至靈壽方殷。

勒銘垂休永不泯﹐成化二十二年本。

勑內宮監太監黃順﹑陳貴﹐太子太保定西侯蔣琬﹐太子少保工部尙書劉昭。帷靈濟宮﹐乃祖宗朝建﹐以祀金闕﹑玉闕二眞君之所。朕自踐祚迄今﹐累荷神庥﹐遣官累賚幣報祀之。咸言祠宇庫隘弗稱﹐朕每聞之。竊謂天子爲百神主﹐祀神﹐國之大事也。神居若此﹐心其曷寧。比命太監韋興往視﹐具如眾所云﹐卽矢心重新修蓋。爰出內帑金帛﹐發京營官軍﹐揀監局匠﹐作勑順爾貴爾琬爾昭﹐提督經營之。其殿麻廊房墻垣規制﹐務加於昔。像設供器彩繪﹐悉付興提調﹐如式以制﹐仍次苐來聞。爾等於應用物料﹐須酌量多寡﹐明白支用﹐毋致浪費。匠作人等用工﹐須勞逸均平﹐毋致怨嗟。仍嚴束管軍管匠頭目﹐毋得欺瞞作獘﹐以致誤事。如違﹐或量情責罰﹐或送問懲治﹐或指實奏聞區處。爾等受玆委托﹐必協心殫慮﹐俾人心樂於趨事﹐一程堅固精好。庶副朕崇奉神明至意﹐以迓景貺駢集﹐於國家溥沾﹐於臣庶無窮期也。爾等其欽承之﹐毋忽。故勑。

廣運

成化二十一年七月二十四日。

之寶

皇帝勑諭官員軍民諸色人等。朕嗣統以來﹐凡神明載在祀典者﹐罔不崇奉之惟謹。矧金闕﹑玉闕二上帝﹐我皇髙祖太宗文皇帝建祠祀之者﹐而崇奉之意﹐何可不尢加謹乎。間因祠宇庳陋﹐出貲選材課日﹐勑內外大臣督工重修之﹐踰年告成。其規制﹐正爲玄都紫府前後二殿﹐中爲穿堂﹐前爲軒後殿﹐左右爲無極﹑通靈二殿。前後東西列威虛﹑明闡﹑顯佑﹑髙玄四殿﹐殿各翼以畫廊。殿之前爲大闡威門﹐旁東西有辟門二。前列碑亭四﹐鐘鼓樓二﹐璢璃磚紙樓二。又前爲天樞總門﹐旁東西亦辟門一。又前爲山門﹐扁曰洪恩靈濟宮。旁東西亦辟門﹐門內列云板鍾亭二﹐旛竿二﹐井亭二﹐門房二﹐神庫二﹐廚一。法堂﹑道房﹑方丈﹐東西以間計﹐總三百五十有奇。周圍繚以堅垣﹐以丈計﹐長八十三又五尺﹐廣五十七又八尺。山門外﹐蓬萊﹑閬苑二牌坊﹐東西對峙。南蔽髙垣﹐延裹五十七丈許。垣之南爲靈濟桃源堂﹐堂麻房舍若干楹﹐亦繚以垣。凡幢幡法器供具﹐所宜有者﹐莫不完備。誠足以妥二帝在天明靈﹐而稱朕上繼皇髙祖崇奉至意﹐特降勑護持之。仍命太監韋興﹐按時往彼﹐提督住持人員﹐責令應役人戶﹐常川灑掃﹐務令潔淨﹐及禁約諸色人等﹐不許輕肆出入﹐致有瀆慢﹐系放頭畜﹐致有損壞。敢爲非橫﹐欺淩道眾﹐尢須嚴防﹐抵換竊取器物等項。其城宣徳間所賜宛平縣夾河莊地九頃七十四畝﹐仍付本宮管業﹐以爲香火之需﹐亦不許人侵占。如有此等﹐輕則量情懲戒﹐重則奏請挈問﹐治罪不宥。故諭。

成化二十一年八月十五日。

降印符籙

銀印二顆上淸天樞院印﹐如意紐銀印﹐壹顆重捌拾兩柒錢。大紅絲綫絲壹條﹐銀印池壹个﹐重捌兩。檀香描金匣﹐朱紅油外套匣﹐各壹个﹐俱用錦襯裹﹐銅事件鎖鑰全。小象牙牌壹个。大紅絨錦印禱壹个。銷金大紅平羅夾袱貳條。紅綿布表絹裹夾袱壹條。

上淸雷霆玄省之印﹐如意紐銀印﹐壹顆重捌拾叄兩伍錢。大紅絲綫綫絳壹條。銀印池壹个﹐重袱兩。檀香描金匣﹐朱紅油外套匣﹐各壹个﹐俱用錦襯裹﹐銅事件鎖鑰全。小象牙牌壹个。大紅絨錦印褥壹个。相金大紅平羅夾袱貳條。紅綿布表絹裹夾袱壹條。

銅印肆顆

上淸天樞院印壹顆。描金襢香匣壹个﹐紅絨錦襯裹﹐黃銅印池﹐鎖鑰事件全。朱紅油外而套匣壹个﹐紅絹軟親裹﹐黃銅事件鎖鑰全。紅絹夾印褥壹个。素紅絹夾袱壹條。紅絹銷金羅夾袱壹條。

上淸雷霆玄省之印壹顆。描金檀香匣一个﹐紅絨錦襯裹﹐黃銅印池﹐鎖鑰事件全。朱紅油外套匣壹个﹐紅絹軟襯裹﹐黃銅事鎖鑰件全。紅絹夾印褥壹个。紅絹銷金羅夾袱壹條。素紅絹夾袱。

玄眞之章印壹顆。描金檀香匣一个﹐紅絨襯裹﹐黃銅印池﹐鎖鑰事件全。朱紅油外面套匣壹个﹐紅絹軟襯裹﹐黃銅事件鎖鑰全。紅絹夾印褥一个。素紅絹夾袱一條。紅絹銷金羅夾袱一條。

注生籍印壹顆。描金檀香匣一个﹐紅絨錦襯裹﹐黃銅印池﹐鎖鑰事件全。朱紅油外套匣壹个﹐紅絹軟襯裹﹐黃銅事件鎖鑰全。紅絹夾印褥一个。紅絹銷金羅夾袱壹條。素紅絹夾袱壹條。

寶籙

金闕眞人。大洞眞經一部﹐八卷。法詞一卷。合同環券九付。蓬萊版策四面。朝眞謁簡十八面。紫白交帶一付。

玉闕眞人。大洞眞經一部﹐八卷。法詞一卷。合同環券九付。蓬萊版策四面。朝眞謁簡十八面。紫白交帶一付。

涇國夫人。大洞眞經一部﹐八卷。法洞一卷。合同環券九付。蓬萊版策四面。朝眞謁簡十八面。紫白交帶一付。

衛國夫人。大洞眞經一部﹐八卷﹐法詞一卷。合同環券九付﹐蓬萊版策四面。朝眞謁簡十八面。紫白交帶一付。

聖父。正一盟威職籙一部﹐三卷。法詞一卷。合同環券一付。職簡一付。

聖母。正一盟威職籙一部﹐三卷。法詞一卷。合同環券一付。職簡一付。

查元帥。都功眞經一部﹐一卷。法詞一卷。合同環券一付。軸頭四十六付。玉軸頭四十四付﹐檀香軸捍玉簽全。金軸頭二付﹐檀香軸捍金簽全。金嵌寶石珍珠玉軸頭一十八付。

降易時衣

朝服二套。每套冠一頂。絹地織朝服七件。香皂縐紗竹涼胎捲云冠一頂。大紅綫絳全。大紅素前後裳。大紅織金升降圓龍朝服。大紅彩妝錦綬。白素中單。大紅彩粒佩帶。大紅織金雲龍蔽膝﹐五色絳全。織大紅金彩妝云絨錦夾圭袋﹐杷手墊褥全。大紅平羅銷金雲夾包袱四條。朱紅漆戲金雲服匣一座﹐銅抹金事件鎖鑰。紅絨匾絳扛閣服匣卓全。

時衣

春季二套﹐每年二月初一日更。每套﹕香皂縐紗巾一頂。深靑織金火焰霞綫羅夾鶴氅一件。白素綫羅夾直領。白綫羅夾道抱。白綫羅夾襖兒。白綫羅夾裙。白熟絹夾。白禦羅寶相花手帕。靑絲綿絳。白熟絹襪二雙。靑紵絲履一雙。燻衣香十袋。

夏季二套﹐每年五月初一日更。每套﹕香皂縐紗巾一頂。深靑織金火焰霞云絹地少鶴氅一件。白暗骨朵雲銀絲紗直領。白生絹道袍。白將樂布襖兒。白將樂布裙。白熟絹單褲。白熟禦羅寶相花手帕。靑熟絲綫絳。白熟絹襪二雙。靑素紵絲履一雙。燻衣香十袋。

秋季二套﹐每年八月初一日更。每套﹕香皂縐紗巾一頂。深靑織金火焰震云綫羅夾鶴氅一件。白素綫羅夾眞領。白素綫羅夾道袍。白綫羅夾襖兒。白綫羅夾裙。白熟絹夾袴。白熟禦羅寶相花手帕。靑熟絲綫絳。白熟絹襪二雙。靑素紵絲履一雙。燻衣香十袋。

冬季二套﹐每年十月初一日更。每套﹕香皂縐紗巾一頂。深靑織金火焰霞云紵絲夾鶴氅衣一件。白暗骨朵雲紵絲夾直領。白紵絲綿道袍。白綾綿襖兒。白綾夾裙。白綾綿褲。白熟禦羅寶相花手帕。靑絲綫絳。白絹襪二雙。靑紵彩履一雙。燻衣香貼十袋。

祭祀儀注

禦祭用牲品

正殿二壇。每壇﹕

犢一篷十�十大羹一和羹二

黍

稷

稻

粱

帛

二

爵三酒

親睦注生殿共四壇。每壇﹕

羊一豕一籩八�八和羹二

黍

稷

稻

粱

帛

二

爵三酒

元帥七﹐土地一﹐科名司二﹐共十壇。每壇﹕

羊一豕一籩三黍

稷

爵二酒一

眾神二壇。每壇﹕

羊一豕一籩三�一二盞十

酒一

禦祭用素陳設圖

正殿﹑親睦注生堂殿共六壇﹐每壇﹕

元帥七﹐土地一﹐科名司二﹐眾神二﹐共十二壇。每壇﹕

贊禮

斑齊﹐詣盥洗所﹐搢圭﹐酌水﹐進巾﹐出圭﹐就位。○迎神﹐鞠躬﹐拜﹐興﹐拜﹐興﹐拜﹐興﹐拜﹐興﹐平身。○獻香﹐詣前跪﹐搢圭﹐獻香﹐出圭﹐俯伏﹐興﹐跪﹐搢圭﹐獻香﹐出圭﹐俯伏﹐興﹐平身﹐復位。○獻帛﹐詣前跪﹐播圭﹐獻帛﹐出圭﹐俯伏﹐興﹐跪﹐搢圭﹐獻帛﹐出圭﹐俯伏﹐興﹐平身﹐復位。○獻牲﹐素祭﹐曰﹕獻供﹐詣前跪﹐搢圭﹐獻牲﹐出圭﹐俯伏﹐興﹐跪﹐搢圭﹐獻牲﹐出圭﹐俯伏﹐興﹐平身﹐復位。○行初獻禮﹐詣前跪﹐搢圭﹐獻爵﹐出圭﹐俯伏﹐興﹐跪﹐搢圭﹐獻爵﹐出圭﹐俯伏﹐興﹐平身﹐詣讀祝位跪﹐眾官皆跪﹐讀祝﹐俯伏﹐興﹐拜﹐興﹐拜﹐興﹐拜﹐興。平身﹐復位。○行亞獻禮﹐詣前跪﹐搢圭﹐獻爵﹐出圭﹐俯伏﹐興﹐跪﹐搢圭﹐獻爵﹐出圭﹐俯伏﹐興﹐平身﹐復位。○行終獻禮﹐詣前跪﹐搢圭﹐獻爵﹐出圭﹐俯伏﹐興﹐跪﹐搢圭﹐獻爵﹐出圭﹐俯伏﹐興﹐平身﹐復位。○送神﹐鞠躬﹐拜﹐興﹐拜﹐興﹐拜﹐興﹐拜﹐興﹐平身﹐讀祝官捧祝﹐進帛官捧帛﹐各詣瘞所。○望瘞﹐禮畢。

遣官致祭

每歲用牲陳設一次﹐正月中旬擇日。

正殿﹑睦注生殿共六壇。每壇﹕

元帥七﹐土地一﹐科名司二﹐眾神二﹐共十二壇。每壇﹕

每歲用素陳設一十四次﹐惟眞君﹑仙妃瑞旦四次。本壇用帛﹐元霄﹑四月八﹑端午﹑重陽﹑中秋﹑臘八﹑立春七次﹐加獻時食。冬至﹑正旦﹑聖節三次﹐只依陳設。

正殿﹑睦注生殿﹐共六壇。每壇﹕

元帥七﹐土地一﹐科名司二﹐眾神二﹐共十二壇。每壇﹕

贊禮同上﹐但搢圭日捂質。無帛﹐不進帛。素祭畢﹐道士舉樂諷經。

主獻官

聖節﹑瑞日一﹑冬至﹑正旦七次。正殿國公或侯伯﹐親睦殿禮部正官殿內臣。

元宵﹑四月八﹑端午﹑重陽﹑中秋臘八﹑立春七。次禮部正官﹕每月朔望並四時更衣﹐用素陳設。

正殿﹑親睦注生殿﹐共六壇。每壇﹕

元帥七﹐土地一﹐科名司二﹐眾神二﹐共十二壇。每壇﹕

贊禮同上﹐但不獻帛﹐獻供。

主獻本宮官。

香燈

內府關支﹐每月朔望二次﹐每次﹕

降香十二炷﹐碎檀降香各三觔。馬牙香五十觔﹐抹香三觔士一兩。紅燭每枝重一觔﹐一十二對。重半觔﹐二十四對。

香油二百觔

該廠關支﹐每月一次﹕

炭七百觔炭餅三百片

柴三千觔

祝文

禦祭

維永樂拾陸年歲次戊戌十一月丁未

朔初四日庚戌﹐

皇帝

致祭於

九天金闕明道達徳大仙顯靈溥濟淸微洞玄沖虛妙感慈惠護國庇民洪恩眞君﹑

九天玉闕宣化扶教上仙昭靈博濟髙明弘靜衝湛妙應仁惠輔國佑民洪恩眞君。

曰﹕惟

神道妙徳玄﹐功崇行著。位列上眞領職

九天﹐出聖入神﹐弘闡靈貺﹐翼輔國家﹐利濟羣生。比者朕躬遘疾﹐用藥百計﹐罔底於效。賴

神斡運化機﹐默加佑護﹐朝夕左右。施以靈符﹐濟以天醫妙藥。起死回生﹐使困敝之體﹐旣危而卽安。沈痾之疾﹐盡脫而復舊。仰惟

神徳﹐天髙地厚。銘心刻骨﹐曷其敢忘。玆以太牢﹑香幣時衣﹐詣

神報謝﹐尙祈歆格﹐鑑朕斯忱﹐尙享。

又

維永樂十七年歲次己亥正月丙午朔十九日甲子﹐

皇帝

致祭於

九天金闕明道達徳大仙顯靈溥濟淸微洞玄沖虛妙感慈惠護國庇民洪恩眞君﹑

九天玉闕宣化扶教上仙昭靈博濟髙明弘靜衝湛妙應仁惠輔國佑民洪恩眞君。

曰﹕玆者修建

金籙大齋﹐舉薦揚

皇考﹑

皇妣之典﹐普爲天下蒼生析福﹐超度一切冥靈。仰祈

洪恩眞君﹐敷達

上玄﹐少伸誠孝﹐爰及顯幽﹐咸資和濟。切惟

洪恩眞君﹐道妙徳玄﹐神化莫測。精靈赫奕﹐默運感通。乃致穹祇昭格﹐

列聖鑑臨。卿云瑞光。屢呈五色之祥。白鶴靑鸞﹐允協百靈之應。彩旛結成於壽帶﹐梵气彌護於醮壇。惟

皇考﹑

皇妣在天之慰悅﹐實

洪恩眞君導引之靈。誠天人交慶﹐遐邇蒙恩。朕心感荷﹐曷其有窮。玆以齋事完滿﹐

謹具素饉﹐詣官報謝。尙祈故格﹐俯鑑微忱。尙享。

又

維永樂十七年歲次己亥四月乙亥朔二十七日辛丑﹐

皇帝致祭於

九天金闕明道達徳大仙顯靈溥濟淸微洞玄沖虛妙感慈惠護國庇民洪恩眞君﹑

九天玉闕宣化扶教上仙昭靈博濟髙明弘靜衝湛妙應仁惠輔國佑民洪恩眞君。

曰﹕玆者

洪恩眞君﹐於福建靈濟宮修建

金籙大齋﹐醮謝

上眞﹐爲朕祈祝。仰惟

神化莫測道力弘深﹐乃致

穹祇感孚

上玄鑑悅。卿云瑞靄﹐屢呈五色之祥。

白鶴靑鸞﹐連日踹邏而至。

神靈倏降﹐顯應非常。皇圖荷革固之安﹐朕體賴更生之賜。保安壽命﹐水享康寧。

厚徳深恩﹐同於天地。銘心刻骨﹐曷其敢忘。玆以齋事完滿﹐謹以香幣﹑齋品﹐詣宮報謝。尙祈飲格﹐俯鑑微忱。尙享。

又

維永樂十七年歲次己亥三月乙巳朔二十五日己巳﹐

皇太孫

敢昭告於

九天金闕明道達徳大仙顯靈溥濟淸微洞玄沖虛妙感慈惠護國庇民洪恩眞君﹑

九天玉闕宣化扶教上仙照靈博濟髙明弘靜衝湛妙應仁惠輔國佑民洪恩眞君。

曰﹕玆者奉

祖父皇帝命來朝﹐謹以牲醴庶品﹐

詣宮致祭

洪恩眞君﹐其鑑之。尙饗。

遺官致祭

京廟告成

維永樂十五年九月十五日﹐遣某官致祭曰﹕作

神新廟﹐於玆完成。爰諏吉日﹐奉神居之。惟冀神明赫奕﹐香火興隆。恩錫丰禳﹐福澤庶民。萬年永久﹐佑我邦家。尙饗。

直君瑞旦

金闕九月十七日。玉闕七月十五日。

維年

月日﹐遣某官致祭曰惟

神受職

九天﹐懼靈下土。敷佑黎庶﹐翼輔國家。道妙徳玄﹐功崇行著。玆者恭遇

眞君誕生之日﹐特此素羞致祭﹐神其鑑知。尙鄕饗。

加封聖眷

維本年十一月十七日﹐遣某官致祭曰﹕惟

神於朕有功﹐已加封號。而追贈神眷

之典在禮﹐允宜特加封﹕

父齊王﹐忠武翊亮眞人。

母田氏﹐仁壽淑善仙妃。

配許氏﹐順助仁惠貞應仙妃。

配陶氏﹐善助慈懿恭靜仙妃用伸告知。尙饗。

保安營造

維永樂十六年正月十三日﹐遣某官致祭曰﹕玆者營建北京官殿﹐天下軍民夫匠﹐皆樂於趨事赴工﹐不憚煩勞。朕心念之﹐未嘗少忘。然工程浩大﹐用工之際﹐或飲食不得其時﹐或寢處不能其所﹐或淩寒冒霜﹐早作晚息﹐凡七情所感﹐皆能致疾。已嘗命醫甩藥調治﹐然人力所及有限﹐醫藥所濟甚微﹐匪仗

神明﹐曷臻至惠。惟

神大徳﹐輔

國庇民。尙賴顯威﹐默加

佑護﹐使疾病不作﹐沴气潛消﹐鹹獲康寧﹐永賴無窮之慶。

神其鑑朕玆意。尙饗。

聖節

維本年四月十七日﹐遣某官致祭曰﹕惟神道徳﹐功崇行著。曩者﹐朕躬遘疾﹐賴

神默運精靈﹐保扶翊衛﹐致有今日。玆以初度

之晨﹐特以素差致祭﹐神其鑑之。尙饗。

加封告廟

維永樂十六年十二月二十七日﹐遣某官昭告曰﹕惟

神道大徳弘﹐昭灼兩問﹐故生致庇民之勛沒。贊天地之化﹐禦災捍患﹐物賴以寧。曩者﹐朕躬遘疾﹐罔底於效。

神斡運鴻化﹐大闡靈貺。朝夕左右﹐

默佑朕躬。施以靈符天醫妙藥﹐使困敝之體﹐旣危而復安。沈痾之疾﹐盡脫而復舊。弘濟難厄﹐遂獲更生。中心銘感。曷其敢忘。已加封神號﹐以表朕懷。然夙夜拳拳﹐歉焉不足。今復加封﹕

九天金闕明道達徳大仙顯靈溥濟淸微洞玄沖虛妙感慈惠護國庇民洪恩眞君﹑

九天玉闕宣化扶教上仙昭靈博濟髙明弘靜衝湛妙應仁惠輔國佑民洪恩眞君。用答

鴻休﹐少伸報

謝尙祈

昭格﹐俯鑑微忱。

仙妃瑞旦

涇國正月十三日。衛國七月十七日。維年

月日﹐遣某官臻致祭於仙妃。曰﹕惟

神徳合至眞﹐功參玄化。位躋仙品﹐職受

九天。庇育羣生﹐式彰顯應。玆惟誕生之日﹐謹以素羞致祭﹐神其鑑之。尙饗。

敷達上玄齋意

欽奉

聖旨

皇考太祖髙皇帝﹐膺

天眷命﹐撫有寰區。建萬世之弘規﹐開太平之鴻業。

皇妣孝慈髙皇后﹐同勤開創弘濟﹐艱難協贊

萬機﹐輔成內治。朕賴

天地之佑﹐

皇考﹑

皇妣之靈﹐紹承大統﹐恪守宗桃﹐深惟負荷之艱﹐莫展生成之報。顧

升遐之已久﹐想

陟降之如存。爰舉薦揚﹐特伸哀慕。載惟四海之大﹐民物之繁﹐均蒙大造之含弘﹐感賴

玄穹而主宰。欲富﹐欲貴﹐欲壽﹐考人心所同。曰雨﹐曰暘﹐曰燠寒﹐天時罔測。況水旱凶荒之不偶﹐而托瘥疾癘之無常。顧一物之靡寧﹐惟妙躬之是責。重念覆載照臨之內﹐幽明精爽之靈﹐或依艸附木而無依﹐或嘯月昤風而失所。爰及飛﹑走﹑嚅動之眾﹐胎﹑卵﹑濕﹑化之微﹐久墮沈淪﹐無由解脫。乃以永樂十七年正月初九日﹐命道眾於

洪恩靈濟宮﹐修建延禧普度羅天大醮七晝夜﹐一千二百分位。仰祈

九天金闕明道達徳大仙顯靈溥濟淸微洞玄沖虛妙感慈惠護國庇民洪恩眞君﹑

九天玉闕宣化扶教上仙昭靈博濟髙明弘靜衝湛妙應仁惠輔國佑民洪恩眞君﹐敷達

上玄﹐少伸誠懇﹐以展孝思。尙冀風調雨順﹐萬方屢獲於丰年。國泰民安﹐四海咸躋於壽域。幽明普度﹐遐邇蒙恩。伏願

玄穹洞鑑﹐

神道丕揚。品匯熙融﹐均囿甄陶之徳。皇靈昭鑑﹐並沾濟度之恩。大地咸春﹐羣生蒙福。欽此。

設官奉杞

廟官曾陳孫﹐祖居福淸縣遵義裏。父全﹐贅閩邑積善裏陳氏﹐生陳孫﹐因居而附籍焉。大明洪武丁丑﹐始扶

神筆﹐判符藥﹑地理﹑吉凶﹐無不響應。後聞於朝。永樂丙申﹐遣使迎

神。遇事密禱﹐應驗不爽﹐愈敬愈靈。永樂己亥五月十八日﹐

欽賜冠帶﹐守宮奉祀﹐月俸米五石。差人挈家﹐起取完聚。遂於廟西﹐官蓋房舍而住焉。

遣官奉祀﹕

內臣一員。

道錄司道官一員。

錦衣衛指揮林觀。百戶劉眞。聽事校尉郭泰﹑廖眞。

選道燒香

初選一十二名與福建祖

廟同。後節選添

道士張守眞﹑吳希敏﹑張一寧﹑曹承祖﹑殷一正﹑郭通﹑姚可道﹑張福延﹑史道頤﹑崔守一﹑吳得中﹑陸上文﹑倪正道﹑婁景中﹑葛子眞﹑孫本道﹑盧混成﹑張友嵩﹑呂道存﹑楊遇春﹑樊雲山﹑羅仲山﹐呂志中﹑鄭守淸﹑朱道方﹑陳崇木﹑朱崇先﹑道弘﹑胡文﹑史慶安﹑韓得﹑朱道安﹑周宗道﹑錢用常﹑金以寧。

給戶灑掃

廟戶﹕蘇貴﹑王純﹑王興﹑劉政﹑襲顯﹑髙成﹑丁旺﹑張福﹑張眞﹑魏眞﹑牛嵩﹑楊信﹑趙禮﹑張斌﹑董回﹑魯貴﹑蘇能﹑李剛﹑範庸﹑劉興。

已上二十戶﹐永樂二十二年十月初一日﹐抄蒙天字四萬五千三百號

駕帖一將內官阮義傳有靈濟宮灑掃廟戶劉源等二十戶﹐常川灑掃廟宇﹐免他雜泛差役﹐各家門首﹐開張鋪面。一行雜差﹐盡行優免。奉

欽依照﹐依舊例優免他。欽此。

徐眞錄卷之四

福建靈濟宮

蓋廟立碑永樂十五年正月二十八日﹐欽奉聖旨﹕著都指揮童俊﹑按察司副使許升重新起蓋。合用的人匠﹑軍夫﹐木植﹐磚瓦等料﹐著工部行文書去辦﹐欽此。

工部字四千二百五十六號﹕勘合著落布政司﹐會同布﹑按二司﹐重起蓋﹐務要整齊。本年四月二十六日興工﹐次年五月初六日完成。繼於南京鑿石碑並龜跌﹐航海而來﹐仍集軍夫萬人建立。其奉

勑督造官員﹕

內臣張達。

錦衣衛親軍指揮使司委官張貴。

太常寺少卿周訥。

福建指揮使童俊。

福建行都司委指揮韋庸。

福建布政使司右參政祖述。

福建按察司副使許升。

合屬府縣官員。

陳樂圖

謝上眞齋意

竊以南唐世冑江左簪纓。幼服詩書﹐恆修齋而執戒。長膺爵位﹐務積善以建功。總戎幸著於聲威﹐仗鉞遂平於妖孽。志秉堅貞之節﹐身全忠孝之名。定國安民﹐實非所任。封王廟食﹐夫崇敢當。況無禍福以動人﹐孰謂聰明而作聖。救危濟厄﹐體太上之好生。應感隨機﹐助玄眞而行化﹐詎期進列於崇階﹐乃獲超躋於仙品。寵錫眞人之號﹐侈封金闕之名。捍患禦災﹐忝作七閩之主宰。儲祥集福﹐敢希五嶽之英靈。綿延香火於萬年﹐際會風雲於今日。深荷聖情之眷念﹐遂今廣貌之一新。華萼聯輝﹐旣均諧於雍睦。衣冠如在﹐復大備於儀文。闔門榮被於褒加﹐骨肉過承於眷遇。臣欽蒙加封淸微洞玄沖虛妙感慈惠護國庇民洪恩眞君。妻許氏加封眞應仙妃。弟加封髙明弘靜衝湛妙應仁惠輔國佑民洪恩眞君。弟妻陶氏加封恭靜仙妃。父加封翊亮眞君。母田氏加封淑善仙妃。惟此湛恩之霶霈﹐皆由大造之含弘。夙夜兢慚﹐無能報稱。庸敷陳於悃惱﹐特祇謝於上直。保衛聖躬﹐益衍齊天之壽。興隆寶祚﹐允同盤石之安。雨順風調﹐歲臻禮稔。河淸海晏﹐永樂雍熙。日月同明﹐鞏皇圖﹣於萬世。乾坤並育﹐集諸福於羣生。冀俯鑑於勤誠﹐祈上資於妙道。聖囗之念﹐遂今廟貌之一新。二萼聯輝﹐旣均諧於甕睦。衣冠如在﹐復大備於儀文。門門榮被於褒加﹐骨肉過承於眷遇。臣欽蒙加封淸微洞玄沖虛妙感惠護國庇民洪恩眞君。妻許氏加封眞應仙妃。弟封髙明弘靜衝湛妙應在惠韓國君。弟妻陶氏加封恭靜仙妃。父加封翊亮眞君。母田氏加封淑善仙妃。惟此湛恩之霶霈﹐皆由風雲於今日。深荷大造之含弘﹐夙夜兢慚﹐無能報稱。庸敷陳於悃愊﹐特祇謝於上眞。保衛聖躬﹐益衍齊天之壽。興隆寶祚﹐允同盤石之安。雨順風調﹐歲臻丰稔心河淸海晏﹐永樂雍熙﹐日月同時﹐鞏皇圖於萬世。乾坤並育﹐集諸福於羣生。冀俯鑑於物一﹐同上福於妙道。普希調格﹐爲作證明。

永樂十七年太歲己亥二月十五日建壇﹐二十一日滿散。

回向文

每月朔望

伏以皈心金闕﹐宣瑯函蕊友之靈章。稽首瑤階﹐祝玉陛楓宸之睿算。香雲繚繞﹐恭炷鑪薫。虔誠供養九天金闕明道達徳大仙顯靈博濟淸微洞玄沖虛妙感慈惠護國庇民洪恩眞君﹑九天玉闕宣化扶教上仙昭靈博濟髙明弘靜衝湛妙應仁惠輔國佑民洪恩眞君。聖父﹑聖母﹑聖妃﹑聖子﹑聖孫﹐合殿威靈﹐查邊魏趙刁五大元帥﹐嶽許二元帥﹐侍衛護法仙眾﹐宮庭土地﹐護教眞官﹐仗此眞香﹐普同供養洪恩靈濟宮﹐以今朔望旦﹐謹集道流﹐恭詣殿庭。上香舉樂﹐諷誦經誥﹐行道回向﹐化貢凡儀。恭望大慈﹐俯垂洞鑑。帷冀膳聞三境﹐上祝九重。欽願一人有慶﹐萬壽無疆。徳日新﹐日日新。體天地髙明之悠久﹐壽萬歲萬萬歲﹐等山河鞏固以安寧。四海晏淸﹐八方泰定。民安物阜﹐雨順風調。謹稽首皈依﹐恭祝當今皇帝萬歲﹐萬歲﹐萬萬歲。

每日侵晨

伏以昧爽朝眞﹐望天衢而不遠﹐齋心事帝﹐叩金闕以非遙。敬伸小艸之誠﹐仰犢髙明之聽﹐以今焚香﹐虔誠供養九天金闕﹑九天玉闕。聖父﹑聖母﹑聖妃﹑聖子﹐聖孫﹐合殿感靈﹐查﹑邊﹑魏﹑趙﹑刁五大元帥﹐許﹑嶽二元帥﹐待衛護抉仙眾﹐宮庭土地﹐護教眞官﹐仗此眞香﹐普同供養洪恩靈濟宮。以今淸晨﹐謹集道眾﹐恭詣殿庭。行香祝贊﹐諷誦經誥。恭望大慈﹐俯垂洞鑑。惟冀謄聞三境﹐上祝九重。欽願洪恩溥博﹐聖徳昭彰。四海萬邦﹐永樂升平之治。五風十雨﹐咸承大有之年。聖壽萬安﹐皇圖鞏固。澤周品匯﹐福被羣黎。

每遇時節

伏以四序推遷化育﹐皇資於帝力。萬方寧輯陶鎔﹐咸賴於神功。式逢佳節之臨﹐敬致涓埃之續。以今焚香﹐虔誠供養九天金闕﹑九天玉闕。聖父﹑聖母﹑聖妃﹑聖子﹑聖孫﹐仗此眞香﹐普同供養洪恩靈濟宮﹐恭遇令節﹐謹備時儀﹐虔集道眾。諷誦經誥﹐化貢凡儀。欽願眞靈昭鑑﹐施溥濟博濟之洪恩。惠澤宏敷﹐致時雨時暘之嘉應。祝皇圖於盤石﹐祈聖壽以齊天。下及倉生﹐均沾福利。

慶贊丹个

聖節

臣某欽承上命﹐職奉靈祠。荷聖明治化之功﹐感眞君庇佑之徳。無伸報答﹐有念皈依。陸金鰲第一之峯﹐瞻玉陛九重之禦。伏念臣詞稱今月某日。欽惟紫樞紀瑞﹐開天壽之昌辰丹悃﹐敷聞效華封而三祝。預向某曰﹕祗就本宮﹐謹集羽流。啟三日之道場﹐閱諸眞之寶範。雍雍肅肅﹐虔伸虎拜之誠。

赫赫明明﹐若睹龍顏之近﹐載稱載賀﹐延壽延禧。卽日奏聞天地﹐申牒眞司。開建淸壇﹐依科修奉。特設眞君淨醮。拜贊本願燈儀﹐回奉諸神。仍修醮禮﹐營諸祕典。善果周完﹐設醮謝恩。恭祈福﹐祈景福﹐伏願皇帝陛下至仁天若齊日月以照融。聖算山如﹐等乾坤而悠久。庶徵屢應﹐百寶常登。下民但擊壤以歡歌﹐異域率梯航而朝貢。已下情無任激切﹐屏營俟恩之至。謹意。

千秋

臣某職守靈祠﹐幸叨光於丹陛。身躋鰲頂﹐爰仰止於靑宮。良晨應星渚之呈祥﹐率土咸露恍而伸賀敬。以今月日﹐虔集道眾﹐祇就本宮﹐依科修奉﹐開啟道場。宣達微忱﹐板閱玄典。寅設眞君淨醮﹐祝贊北斗星燈﹐營諸祕典。善果周完﹐設醮謝恩。恭祈景貺﹐伏願皇太子殿下﹐揄剔袓徳﹐嗣承萬世之基。亮弼聖模﹐永享千秋之壽。益隆大本﹐躬履至仁。夷夏攸同﹐神人忻戴。臣下情無任激切﹐屏營俟恩之至。謹意。

金闕瑞旦

信官某﹐伏以成功東海﹐仙名夙列於崇階。顯迹南邦﹐神貺大昭於盛世。忠扶社稷﹐曰正直以聰明﹐惠及生靈﹐俾安逸而富壽。玆遇降祥於斗府﹐特伸贊賀於瑤宮。敬以九月十七日﹐祇就本宮﹐虔集道流﹐依科修奉。敷通誠意﹐開啟道場。燃祝星燈﹐贊禮本願。特設淨醮﹐化貢凡儀。延奉眞慈﹐恭祈景福。伏願皇帝陛下﹐壽齊山嶽﹐頒歷象於四夷。徳被乾坤﹐大幅員於萬國。祥圖瑞錄﹐弗停史筆之書。滯穗餘糧﹐屢溢農疇之望。朝野胥慶﹐神人克諧。臣下情無任不勝戰惕之至。謹意。

玉闕瑞旦

信官某﹐敬以五明宮中發大願﹐分形而扶教。三山龍首闡妙道﹐顯迹而成功。昭靈博濟於萬年﹐輔國佑民於今日。伏念欽承上命﹐祇奉靈眞。感聖明治化之恩﹐荷上仙仁惠之澤。無從報答﹐有念修崇。適逢中元地官之良辰﹐恭遇洪恩眞君之瑞旦。瀝陳卑悃﹐上瀆髙明。敬登第一金鰲﹐載仰九天玉闕。特伸慶賀﹐少答隆麻。是日虔集道流﹐依科修奉。敷通誠意﹐開啟道場。燃祝七政星燈﹐贊禮本願靈文。仍設淨醮﹐貢奉凡儀。昭謝天恩﹐恭祈景福。上願聖壽等乾坤之久﹐皇圖鞏山嶽之安。三光全而寒暑平﹐五穀登而人民育。祠庭肅靜﹐舉同人物之安康。善信皈依﹐咸賴雲天之輔佑。臣下情無任﹐不勝怵惕之至。謹意。

涇國仙妃瑞旦

信官某﹐伏以鰲峯仰止﹐寵膺貞應之褒。象服是宜﹐大闡注生之徳。上符金闕﹐下睦蕊宮。玆屆鴻釣轉气之良﹐欣際初度葉祥之吉。特伸歡賀﹐庸答懿慈。敬以正月十三日﹐虔集道流﹐依科崇奉。修設仙妃特醮﹐諷誦蕊笈靈文。延奉諸宮﹐菲陳獻禮。回旋法席﹐仰冀慈麻。伏願皇圖鞏固﹐等盤石以同安。祚胤昌隆﹐衍本支於萬世。化行俗美﹐懼聲藹芣苢之歌。气順時和﹐率土獻璚芝之瑞。曷勝感戴﹐永樂升平。下情無任惶恐之至。謹意。

衛國仙妃瑞旦

信官某伏以懿徳徽柔恭靜﹐允諧於玉國。令儀淸淑注生﹐夙列於仙階。委委蛇蛇﹐雍雍穆穆。玆遇誕彌之瑞旦﹐庸伸賀之微誠。以七月十七日﹐虔集道流﹐依科崇奉。修設仙妃特醮﹐諷誦蕊笈靈文。延奉諸宮﹐菲陳獻禮。回旋法席﹐仰冀慈庥。上願皇齡悠久﹐頒歷象於萬年。聖治雍熙﹐混車書於八表。慶綿祚胤﹐徳被神人。陰陽調玉燭之和﹐髻耋享華胥之樂。下情無任惶懼之至。謹意。

祭祀儀注

行在禮部皆字五十二號﹐勘合爲祭祀事。

一祭物﹕計二壇。每壇﹕羊豕一﹐果三﹐帛一﹐白色禮制帛。已上祭物﹐於不系髒罰﹐官錢內支價買辦。

一儀注﹕執事六人。贊引﹐引獻官至贊誼盥洗所﹐贊搢質。盥訖﹐贊出。笏引﹐至贊就位﹐樂作﹐贊四拜﹐樂止。贊奠帛﹐行初獻禮。替詣神位前﹐贊搢質。執事以帛進於獻官﹐訖以爵

進獻﹐訖出笏。贊詣讀祝位跪﹐讀祝畢。贊俯伏﹐興平身。贊亞獻禮﹐執事自奠訖。贊四拜﹐贊焚祝帛﹐贊詣焚祝帛所﹐贊禮畢。

一祭期﹕春秋二﹐仲月擇日行禮。

一祭文﹕

維年歲次月

朔越日﹐

皇帝遣至祭於

九天金闕明道達徳大仙顯靈溥濟淸微洞玄沖虛妙感慈惠護國庇民洪恩眞君﹑

九天玉闕宣化扶教上仙昭靈博濟髙明弘靜衝湛妙應仁惠輔國佑民洪恩眞君。

曰﹕惟

神受職九天﹐顯靈南服。敷佑黎庶﹐翼輔國家﹐道妙徳玄﹐功崇行著。爰伸典禮﹐歲有恆祀。玆當仲春二秋﹐謹以牲醴致祭。尙饗。

陳設二壇。每壇﹕

設官奉祀

永樂己亥八月初四日﹐欽設奉祀官方文照﹐專拿其事不預他政。其方文照﹐乃祖廟檀越方玨之十二世孫也。永樂癸巳計先以稅戶人材﹐徵赴天官歷事﹐後授前職。

選道燒香

永樂十二年七月十一日﹐兵部尙書方賓﹑錦衣衛指揮林觀﹐奉聖旨﹕福建洪恩靈濟宮﹐少道士看香火﹐還著周郎中去那裹﹐著有司選十二名老實至誠道士﹐在官裹看香火﹐每人月與糧米五斗。欽此。

禮部皆字七十六號﹕勘合遴選發宮﹕

林示能﹑土宗駒﹑黃志孔﹑江八﹑洪伯達﹑毛海生﹑陳志琥﹑曾道晟﹑林志福﹑鄭維﹑吳隆遜﹑劉文恕。

給戶灑掃看守﹕

萬熉﹑林發﹑林得賢﹐詹盈﹑鄭永。

已上五戶先給灑掃。

林禎﹑林順﹑林達﹑林政﹑林榕﹑林復保﹑林神﹑孫每﹑孫珠郎﹑丁陳弟﹑江每弟﹑郭弟郎﹑劉玉﹑陳每弟﹑趙原﹑卞原。

已上十六戶續添看守。

通奉禮部秋要三百三十五號﹐勘合優免戶差。

徐仙眞錄卷之五

祠產

洪恩濟祖宮

田園。陸畝玖分。

夏稅鈔﹐貳拾玖文。

秋糧米正耗叄斗玖升壹合。

本裏。肆畝玖分。每畝科正米伍升肆合貳。

夏稅鈔﹐貳拾壹文。

秋糧米﹐正耗貳斗捌升肆合。

宅後圍。田計壹畝陸分。

賢字叄號田壹丘﹐土名宮前溪乾﹐

量計貳分柒釐﹐租谷壹石壹斗正。

賢字肆號田壹丘﹐土名文廟前量計柒分租﹑谷貳石捌斗正。

賢字伍號田壹丘﹐土名桂宮前﹐量計陸分叄釐﹐租谷貳石伍斗正。

浿洋東圍。

田計貳畝捌分

敬字陸號田壹丘﹐土名宏路下﹐量計壹畝叄分捌釐﹐租谷伍石伍斗貳升正。

孝字壹號田壹丘﹐土名牌邊﹐量計貳分貳釐﹐租谷捌斗捌升正。

中字壹號田壹丘﹐土名宏路下﹐量計壹畝貳分﹐租谷肆石捌斗正。

陳倉圍。

驚字陸號田叄丘﹐土名文殊庵邊﹐應分租谷壹石伍斗正。

園。貳畝。每畝科正米伍升。

夏稅鈔捌文。

秋糧米﹐正耗壹斗柒合。

石垾圍。

荔枝叄拾株土名嶼山宮前﹐折園壹畝捌分。

坑裹圍。

荔枝貳株坐落倪捨後﹐折園壹分。宅後圍。

荔枝貳株﹐坐落桂宮後﹐折園壹分。

洪恩靈濟宮

田園。貳畝陸分。

夏稅鈔壹拾壹文。

秋糧米﹐正耗壹斗肆升壹合。

田壹畝肆分。每畝科正米五升四合二勺。

夏稅鈔陸文。

秋糧米﹐正耗柒升柒合。

陳充圍。田計玖分。

而字十號田壹丘﹐土名神宮前﹐量計叄分玖釐﹐租谷壹石貳斗正。

上字玖號田壹丘﹐土名道者攏﹐量計五分壹釐﹐租谷壹石伍斗正。

郭塘圍。

橫字柒號田壹丘﹐土名神宮前﹐量計伍分﹐租谷壹石伍斗正。

園壹畝貳分。

夏稅鈔伍文

秋糧米正耗陸升肆合

郭塘圍。園貳坪﹐土名潢溪﹐量計壹畝貳分。

旗龍山靈濟行宮

田陸畝壹分捌屋。每畝科正米伍升肆合貳勺。

夏稅鈔貳拾柒文。

秋糧米﹐正耗叄斗伍升捌合。

前洋圍。田計貳畝伍分。

存字貳號田壹丘﹐土名前洋﹐量計捌分﹐租谷叄石參斗貳升正。

存字參號田壹丘﹐土名糞池兜﹐量計伍分﹐租谷貳石正。

政字肆號田壹丘﹐土名糞池兜﹐量計陸分肆壓﹐租谷貳石陸斗捌升正。

�捨墓圍。田計叄畝陸分捌釐。

華字捌號田拾貳丘﹐土名翁捨前﹐量計貳畝柒分壹釐﹐租谷捌石壹斗叄升正。

華字玖號田叄丘﹐土名翁捨前﹐量計玖分柒釐﹐租谷貳石玖斗壹升正。

