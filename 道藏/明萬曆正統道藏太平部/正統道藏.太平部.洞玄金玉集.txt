洞玄金玉集

經名﹕洞玄金玉集。金馬鈺撰。十卷。底本出處﹕《正統道藏》太平部

目錄

卷一

七言絕句

卷二

七言絕句

卷三

七言絕句

七言律詩

卷四

七言長篇

五言絕句

卷五

五言長篇

五言律詩

吟

頌

卷六

六言詩

歌

卷七

詞

卷八

詞

卷九

詞

卷十

詞

洞玄金玉集卷之一

昆侖無爲淸淨丹陽馬眞人述

七言絕句

重陽憫化妙行眞人﹐時在昆崳山居庵﹐用三尺半靑布﹐造成一巾﹐頂排九疊九縫。言夢中曾見﹐名曰九轉華陽巾。師父風貌堂堂﹐有若鍾離之狀﹐加之頂起此巾﹐愈增華潤﹐誠爲物外人也。故作是詩以贊之。

貌似鍾離寶在身﹐自然惺灑好精神。

怎知不是紅塵客﹐九轉華陽靑布巾。

贊重陽憫化妙行眞人

云冠霞帔絳銷裙﹐身入圓光別紫淸。

妙行眞人酬本願﹐拯危救苦度眾生。

繼重陽眞人韻

不居郾市不居村﹐不憶妻男不憶孫。

志在環墻修大道﹐斡開玉戶入金門。

述懷

身在儒門三十年﹐不知一字大如天。

偶因悟徹風仙理﹐頓覺靈明滿大千。

又

虛無浩渺神仙國﹐郁崛穹窿自己天。

白日淸閒無冗事﹐丹霄出入駕飛煙。

又

一逍遙自在三山客﹐坦蕩無拘一散仙。

淸淨斡開壺內景﹐無爲踏碎洞中天。

和長安藥王二郎韻

雲遊水歷過中牟﹐得遇重陽師太獎。

許我將來了了歸﹐洞天三十六仙長。

﹝絕句十首﹞

重陽眞人欲往寧海﹐親筆畫一畫圖﹐與醴泉縣弟子史公密收之。鈺預夢南園一仙鶴從地湧出﹐經月有重陽師父到來﹐指鶴起處要修庵居。鈺又夢參從師父入一山﹐翌日師父訓鈺小字山侗。鉉隨師父到南京﹐至年終﹐師父要歸逝。鈺求辭世煩。師父言﹕我在關中呂道人庵壁上﹐預前寫下。鈺覆知師父﹐鈺有三願。一欲將師父《全眞集》印行。師父曰﹕長安決了。二願欲與師父守服三年。師父曰﹕劉蔣村有我舊庵基址可住。三願勸十方父母拾俗修仙。師父言﹐罷升霞。

余別大粱﹐經洛陽﹐入潼關﹐過華嶽﹐訪京兆。有道友相畱﹐在孔先生庵內﹐盤桓數日。有醴泉史公相尋來﹐在東門裹茶坊相見。問及姓氏﹐渠云醴泉史風子﹐亦是重陽眞人門弟子。余聞之甚喜﹐師父屢曾說賢。茶畢﹐余往太平樓下街閒行。有道友楊二郎邀住﹐啜茶之次﹐有史公繼至。史公又施拜禮。余責曰﹕汝旣是重陽師父門人﹐何其多禮。豈有一日兩三徧具禮拜﹐是何道人活計。余預知此公怕上街求乞﹐故相撓之﹐我欲拌賢一鐶酒﹐主人不知可否。史公於懷中取錢﹐餘言非用此錢﹐可上街求乞錢沽酒。史公熟視移時﹐遂上街乞化﹐下來沽酒。余獨飲之﹐史公求詩﹐遂成十絕句以贈之。

行屍走骨有何羞﹐勿爲衣餐亂起愁。

學我上街長展臂﹐隨緣乞化最風流。

又

富貴榮華全小可﹐於身性命天來大。

火風地水似浮漚﹐好把假軀先勘破。

又

今朝端的拜聞賢﹐休使家中造業錢。

降伏我人求乞去﹐自然日用得翛然。

又

馬風非愛杯中酒﹐引爾街前閒展手。

度日隨緣助道長﹐不勞出藥閒糊口。

又

且把糟漿助我神﹐須憑玉液養天眞。

誰知越醉越惺灑﹐異日功成三島人。

又

無妻無子亦無女﹐天賜逍遙宜省悟。

休欺方寸莫謾人﹐暗有神明常察汝。

又

從前愛底莫畱心﹐急急抽身物外尋。

搜獲不離方寸地﹐無私無曲作知音。

又

天機末敢輕分付﹐細細看賢悟不悟。

遇有艱難不憶家﹐恁時指汝長生路。

又

浮名浮利尙難求﹐利遂名成臥土丘。

不道神仙非小事﹐須憑功行赴瀛洲。

又

要做神仙須悟徹﹐萬種塵緣當一撇。

常將身影更嫌多﹐恁時自有仙提挈。

贈長安眾道友

家家門下長安道﹐戶戶庭前極樂鄕。

一腳不移超法界﹐三臉俱透得淸涼。

贈長安郭子聰機宜韻

淸淨神光燦有餘﹐自然猿馬不驅驅。

轉增開悟通玄路﹐未審汾陽信也無。

和盧知縣韻

一身便做个環墻﹐脫灑靈童住裹廂。

沒口能言玄妙語﹐勿令猿馬縱輕狂。

贈長安孔公昆仲彭子元

四旬有八到長安﹐探謝諸公異眼看。

今日伸於知己者﹐修行說破虎龍蟠。

又

庵主孔公彭子元﹐曁諸道契早搜玄。

身中營養長生火﹐壺內修完不夜天。

又

心淸意淨性逍遙﹐坦蕩無拘不系腰。

若要鑪中鉛汞結﹐須教鼎內奼嬰調。

又

撇下家緣萬事休﹐自然捉住好因由。

沖和秀气穿丹穴﹐惺灑靈童上玉樓。

又

不迷外樂不貪嗔﹐混俗和光語笑頻。

但願諸公如我志﹐大家修進作仙人。

又

逍澤物外固精神﹐絕慮忘機合至眞。

悟取無爭爲上士﹐常懷忍辱作仙人。

又

道家豁暢最相宜﹐酷好歌歡又著迷。

淸淨个中眞个樂﹐自然舞袖入云霓。

又

三髻山侗煉大丹﹐玉鑪裹面雪漫漫。

悟來不騁掀髯勢﹐故要傍人下眼看。

又

悟來不恥乞殘餘﹐名利安能引我軀。

奉勸諸公休著有﹐早隨馬鈺學尋無。

又

速宜一志鎖心猴﹐般運淸虛金木流。

九轉功夫成大藥﹐永爲仙契住瀛洲。

題京兆統軍司王令史欽古堂

王公賦性常欽古﹐堂裹閒調龍與虎。

日就月將得倒顚﹐自然顯出胎仙舞。

又

欽古先生容貌古﹐悟徹髙龍並坎虎。

歸依至理妙中玄﹐敢與馬風街上舞。

又

欽古先生遵太古﹐先天先地眞龍虎。

出髙入坎任東西﹐驚動奼嬰來對舞。

又

欽古先生通亙古﹐無中營養龍和虎。

淸淸淨淨顯元初﹐脫灑靈童當面舞。

到馬坊見小李講師看南華經

尋文討古要多知﹐悟徹南華迷更迷。

不若萬緣齊撇下﹐掙淸得一上天梯。

贈馬坊庵主劉先生

一心入道徹程頭﹐二气調勻細細收。

三寶至精神气結﹐四時攢聚赴瀛洲。

鄠縣小張索

小童問道道無言﹐淸淨能持至妙玄。

憑此家風常保守﹐自然有分做神仙。

鄠縣小王索

小童聽屬養靈童﹐自有因緣繼馬風。

淸淨無爲須悟徹﹐自然云步到蓬宮。

贈慶眞徐淸神

火院常耽沒徹頭﹐一身空爲一家愁。

與他了幹終難了﹐不若灰心休便休。

贈鄠縣仵解元

我遇神仙人遇我﹐人還似我消煙火。

養气全眞不染塵﹐自然有分成仙果。

贈鄠縣獨孤五郎

修仙須要降人我﹐更向水中養眞火。

意減心忘無點塵﹐性靈丹結成功果。

過鄠郊漢陂空翠堂

作詩贈耀州梁姑

色卽是空空是色﹐色空空色兩俱忘。

自從悟徹空中色﹐頓覺心蓮翠碧香。

醴泉裴公索

眼前兒女總成人﹐類上髭須似爛銀。

莫怪形容憔悴損﹐被他奪了好精神。

贈淳化何先生斑竹杖爲路贐

一枝端的化龍材﹐因擊三尸魍與魁。

血染斑斑如玳瑁﹐贈賢擔去訪蓬萊。

丁酉下元日出環墻

舞得來來眞个促﹐識得亙初眞面目。

師父師叔下界來﹐嘉期直指在西北。

再遇

師父重陽憫化妙行眞人﹑師叔玉蟾普明澄寂眞人。

才過扶風回首促﹐特訪岐陽誇瞽目。

再遇本師得大丹﹐教立東西南與北。

仲冬二十八日復入環墻

風害飍飍風馬出﹐西北雲遊月餘日。

卻思舊隱復歸來﹐便把環墻重跳入。

封門窗

昆崳三髻馬山侗﹐便把門窗實九封。

斡運坎髙庚與甲﹐不分南北與西東。

﹝絕句﹞

予於大定戊戌孟冬﹐自龍門抵華亭太和庵﹐居旬餘﹐欲拂袖詣崆峒。是日只於東審﹐就公先生庵內﹐居止一二日。時有劉昭信﹑裴大器﹑李大乘﹐及坊郭道友十餘人。予化誘連夕﹐無一回心向道者。翌日欲行﹐遂畱絕句。

煉就丹陽玉性開﹐雲遊西北選仙材。

錦鱗不得空撈灑﹐收拾綸竿歸去來。

釣中李大乘復用前韻

釣愚愚性豁然開﹐一點靈陽稱選材。

心上勿令塵垢昧﹐淸中傳過妙玄來。

復贈李大乘四首

釣出迷律離苦海﹐同行同坐恣遨遊。

心中剔性眞分付﹐達妙通玄玩十洲。

又

喜賢回首作同流﹐悟取壺中天下游。

雲水不須勞足力﹐自然步步到瀛洲。

又

坦蕩逍遙一道流﹐不隨名利離塵遊。

未歸天上丹霞洞﹐先步壺中碧玉洲。

又

大乘體調事如何﹐無著勝如百不歌。

性似孤云與孤鶴﹐逍遙自在更無過。

還趙公方帽

鑿昏劈暗不愚蒙﹐黑白能分玉性紅。

烏帽先生悟明月﹐赤松上士傲淸風。

﹝絕句﹞

李濟川夢得爨先生傳詩一絕﹐予因和之﹐以贊美焉。

爨公曾拜我爲師﹐一志堅持不暫移。

了了根源蟬蛻後﹐偶然下界卻畱詩。

贈華亭縣庵主張大悟

的端言語切須聽﹐精固根源气固神。

若使馬猿依舊劣﹐堤防不測禍臨身。

贈華亭縣道友

馬風慈願效維摩﹐常病眾生受苦多。

勸化詩詞如省悟﹐免教投火似飛蛾。

贈何氏乃焦公之妻

靑春已過戀妝樓﹐堪嘆迷人不覺秋。

莫待十分憔悴損﹐早搜玄妙早蓬頭。

冬至日鐝隴州同知李鎭國炭

一陽生發歲添新﹐自笑詩人忒煞辛。

呵筆狂吟書玉簡﹐起心動念鐝烏薪。

又

天道於人有兩般﹐大家冬月不相關。

炎蒸豪气和冰熱﹐冷淡貧庵火也寒。

謝隴州筆劉三郎羊皮被

同云一色不多般﹐六出飄飄鎖故關。

深謝彭城眞道友﹐贈予皮被敵冬寒。

別隴州

水歷雲遊憑有則﹐順行逆行人莫測。

个內斡旋天地機﹐了達根源眞一得。

庚子七月二十九日題終南太平宮南斗閣東壁

瞥然風害个塵無﹐誰肯飍飍也學予。

悟者回頭通妙甩﹐自然蓬島是程途。

庚子八月二十四日長安祈雨

赤腳馬風祈禱雨﹐心香裊裊投仙府。

一犁沾足待何時﹐五五不離二十五。

又

苗將枯槁萬民愁﹐爇起心香瑞气浮。

再禱三眞齊下界﹐沛然一澤好收秋。

赴駕古謀克齋遇鶴

云朋霞友赴齋筵﹐步步圭峯在目前。

我訪靑蓮池上客﹐人看黃鶴洞中仙。

﹝絕句﹞

五臺月長老來點茶﹐詢予曰﹕人言云在靑霄水在瓶﹐如何。

月師談論古人云﹐云在靑霄水在瓶。

予會水雲顚倒過﹐一溪風月酒初醒。

和岐陽鎭趙殿試

牛鹿羊車顚倒般﹐少人持論少人幹。

我因得遇親傳得﹐肯把十方父母謾。

又

二輪迅速往來般﹐自問年齡是若干。

學易已過將耳順﹐忤然不受老妻謾。

又

異名須是論多般﹐休道於玄並不幹。

秀士若憑風馬惑﹐自然不受枕前謾。

又

九轉功夫在運般﹐休言參妙不相干。

玄玄至理人難曉﹐未到明通且受謾。

又

捨了那般戀這般﹐愛賢仙質耐羞幹。

木金三間玄中妙﹐非是狂言巧計謾。

又

坎髙交位運行般﹐得得來來不外幹。

我欲伸於知己者﹐柰人執著卻稱饅。

又

道法自然別一般﹐妙玄因得至誠幹。

天機深遠非常道﹐不遇眞師總著謾。

又

我咱悟得這般般﹐不管人來幹不幹。

學道蓋因眞實得﹐謾人便是自欺謾。

又

龍蛇起陸气騰般﹐日月同宮匪十干。

依此修持仙必矣﹐休言馬鈺把人謾。

又

仙經修煉論持般﹐怎柰迷人不肯幹。

在俗管家誇達悟﹐分明自把自心謾。

和耀州銀王二先生韻

得遇通玄興味長﹐心開心悟好離鄕。

恣情慵懶成眞趣﹐堪笑忙人不覺忙。

復用韻購河中侯先生昆仲

壺中烹煉翠雲長﹐修補園亭不夜鄕。

捉住飛烏並走兔﹐自然日月不忙忙。

和數政縣雷公

饒君聲價勝蘇秦﹐不似韜光更匿名。

物外逍遙眞坦蕩﹐亙初一點自然明。

又

靜淸便是長生訣﹐捨擠妻男沒口傳。

悟後知空寧著有﹐自然獲得好因緣。

元日作

春夏歸兮秋亦遷﹐昨宵殘臘逐風遄。

人言今日添新歲﹐我道浮生減一年。

贈髙陵劉殿試諱夢松

應夢能全十八翁﹐算來怎比一靈通。

巍巍昭著塵難染﹐蕩蕩威儀性不空。

勸遊春者

尋芳覓翠騁奢華﹐怎肯畱心嘆落花。

若悟榮枯凋謝事﹐回頭物外煉丹砂。

和小圃書事戒遊賞者

壺中修煉有長春﹐丁屬尋芳覓翠人。

休戀輕狂蝴蝶舞﹐恐迷花萼累其身。

又

下功火裹戀栽接﹐不住甘津香齒頰。

有志修眞屏睡魔﹐無心著假措元葉。

題紙扇

念斷情忘喜寂寥﹐心明靈顯白芭蕉。

動搖玉景淸風至﹐不假霜紈暑气消。

對橊花作

滿院橊化紅似火﹐笑他桃李逐浮漚。

爭知霜曉東籬菊﹐爛熳馨香獨占秋。

﹝絕句﹞

白馬河西淨業莊相公﹐見惠彎竹拄杖﹐以詩贈之。

彎彎曲曲化龍材﹐深謝公家惠我來。

異日功成眞了了﹐升霞攜去訪蓬萊。

﹝絕句﹞

嘆人只會喫飯痾屎﹐未嘗畱心於性命。

谷車入兮糞車出﹐般遞往來何日畢。

假使百年壽命長﹐大都三萬六千日。

﹝絕句﹞

世人執古人句一聯﹕先須歷徧人間事﹐然復搜尋﹑出世機。於理未盡其善。

世事無涯無了期﹐若言歷徧卻成非。

不如識破都無著﹐自是通玄達妙機。

警愚人

堪嘆人人忒煞愚﹐身居火院覓紅鑪。

不惟不得淸涼地﹐怎柰腥臊臭穢渠。

警凶徒

喟然長嘆嘆凶徒﹐恃勢欺人得自娛。

日縱頑心生不善﹐將來惡趣怎枝梧。

十六陣

火風地水結皮囊﹐眼耳鼻舌四魔王。

人我是非招業種﹐气財酒色斬人場。

分邪正

風花雪月終無益﹐酒色气財盡是讎。

人我是非招鬼趣﹐淸閒道徳渡仙舟。

勸人決烈入道

綿刀氈箭紙槍頭﹐怎奪仙標入道流。

慷慨男兒眞決烈﹐要逃生死便回眸。

贈眾道友

有心入道莫推延﹐惟恐因循老了賢。

今日不知明日事﹐今年怎敢保來年。

又

長生有路好追尋﹐譬似無常好歇心。

雲水閒遊尋好伴﹐自然得遇好知音。

示門人

一思一慮覺傷神﹐怎敢畱心惹絆塵。

斷制萬緣渾是假﹐修完一性泱全眞。

又

人我山頭生死關﹐勸人推倒我人山。

人我旣除心性善﹐自然跳出死生關。

又

欲要元初一點明﹐須教猿馬兩停停。

心情意淨三丹結﹐虎透龍蟠四象成。

寄李濟川

伏藏聰俊不名愚﹐猛拚榮華大丈夫。

敢棄妻男眞烈士﹐志修道徳稱吾徒。

贈魯姑

一衝霄漢慧燈明﹐八卦祥煙靄靄生。

九轉金丹成玉性﹐十洲瓊路坦然行。

贈松溪散人薛姑

修行大忌好奢華﹐打破般般煉麥麻。

返覆陰陽通造化﹐自然鑪結大丹砂。

贈柴姑

無爲無作大修行﹐意靜心淸放慧燈。

照透九關通出入﹐昆侖山上得升騰。

贈霜溪散人顏姑

一心入道不回還﹐八味瓊漿槪大丹。

九曜合和眞玉性﹐十分功滿赴仙壇。

﹝絕句﹞

京兆府牒發﹐還鄕﹐故作是詩以謝統軍。

三髻山侗得遇遭﹐專來秦地煉雲濤。

尋思把自還鄕去﹐不若廳前請一刀。

﹝絕句﹞

旣蒙牒發﹐不得已而別京兆﹐故作是詩也。

利名場上騁風流﹐怎肯灰心物外修。

莫怪綸竿收拾去﹐自知巴句匪洪鉤。

河中府安公索

安公須要悟長安﹐悟得長安作內觀。

心意不隨猿馬轉﹐气神調暢結靈丹。

﹝絕句﹞

行化到黃羊店﹐會王公解元﹐話及黃英卿殿試﹐五十三歲及第﹐有詩自詠。予因借韻﹐賦十絕。

道徳陰符經卷擔﹐星冠月帔晃云衫。

世人不識煙霞客﹐魔障扶風角髻三。

又

腹內丹經免得擔﹐麻衣紙襖勝欄衫。

我今拂袖歸寧海﹐道伴雲遊十有三。

又

玉扭金柳誓不擔﹐無心短帽與輕衫。

修眞勸善遭官難﹐除此前來已請三。

﹝絕句﹞

虢州靖遠鎭﹐並京兆府及甘河鎭﹐先已三次遭魔。

又

肩頭重檐沒心擔﹐越與兒孫脫與衫。

悟六六通明六六﹐前三三證後三三。

又藏頭

�般玄妙不須擔﹐�訣傳來傲綠衫。

�內修完眞大藥﹐�然斡運六和三。

拆一字起。

又

家累辛勤重檐擔﹐往來來往販皮衫。

看看又入深坑窖﹐怎得丹鑪火煉三。

又

一捨家緣不再擔﹐口談玄妙不言衫。

衣披氈毯心懷道﹐元本嬰兒匪念三。

贈武陟縣薛押司

猛悟心無火院擔﹐麻衣體掛勝羅衫。

保持淸淨無爲理﹐精气神收寶結三。

又

火坑跳出沒家擔﹐坦蕩蓑衣勝著衫。

雲水內遊蓬島路﹐自然大藥結成三。

勸淇門屠者

殺生冤債的端擔﹐次墮輪回失了衫。

若要解冤須攺業﹐學他趙四與張三。

開州道友求

馬風東去決西來﹐道上諸公卻要猜。

異网重陽師再遇﹐攜云同去赴蓬萊。

和道友韻

識破浮生只恁麼﹐自然身影卻嫌多。

雲遊到處通玄路﹐接引人人離苦波。

因見淄州李三官人秉白芭蕉扇作

馬風得遇恣逍逼﹐坦蕩無拘不擊腰。

眞性芬芳紅菡舊﹐霜心舒展白芭蕉。

繼濰州耿公大師韻

馬風得遇活神仙﹐洞裹修完自己天。

龍虎遠蟠觀性月﹐馬猿澄寂賞心蓮。

﹝絕句﹞

昌樂道友送余登途﹐至孤山下﹐共看石上仙蹤。余遂。占小頌﹐贈茶殿試曁諸道友。

人人爭競看仙蹤﹐誰肯畱心繼我蹤。

一志超然歸物外﹐自然有分步雲蹤。

﹝絕句﹞

萊州節副內奉贈古詩﹐徒單內奉。昨日偶得一觀﹐因繼元韻﹐幸賜來覽。

鑪中煉就丹無價﹐庵內何曾藥換錢。

昨日客來靑眼顧﹐今朝我伴白雲眠。

和任公韻

通玄養就本來眞﹐徳不孤兮必有鄰。

意淨自知丹不漏﹐心淸誰信性無塵。

贈黃縣西髙村回光庵主馬從仕

捨財積福福如山﹐難免輪回去復還。

惟有身心淸表裹﹐決無生滅脫巡環。

咒黃縣全眞庵枯竹

道家門戶號長生﹐意要枯漧攺變形。

長使數竿常綠綠﹐不教一葉不靑靑。

喜松活

我通生法斡旋生﹐气布形骸轉換形。

窗外不惟君子綠﹐庵前又喜大夫靑。

﹝絕句﹞

大定癸卯六月三日﹐黃縣道友邀予居金玉庵環堵﹐於內新栽小松六株﹐因作三絕。

六月庵前種六松﹐故然反倒馬風風。

三番布气無多力﹐六願還生有大功。

又

時當數伏故栽松﹐道友閒閒試馬風。

我說六株無自活﹐人傳三髻有眞功。

又

六月初三種小松﹐六株色變遇扶風。

祈榮我借重陽气﹐應效人傳三髻功。

繼登州倉使韻

絲蟻穿珠要了然﹐微微火逼气相傳。

九竅通明成道果﹐三光共秀得良緣。

繼登州祝同監韻

汞鉛相見用功催﹐嬰奼懼諧不用媒。

玉虎金龍騰地去﹐金烏玉兔下天來。

和寧海孫公執殿試

惟願吾親早棄華﹐慨然拂袖訪仙家。

眠云臥月流霞飲﹐接引金蓮有玉花。

又

勸君回首早知空﹐絕學無爲保守中。

決烈身心如馬鈺﹐自然飄逸得眞風。

又

願公早早早心明﹐休要奔波逐利名。

物外研窮云外事﹐無根枯樹自然榮。

和寧海範學正

範公學正乃鄕賢﹐競利爭名騁少年。

若悟吾門玄妙趣﹐灰心修補洞中天。

還姜庵主葫瓢並背心以詩贈之

風仙畱下一葫瓢﹐庵主姜公有分消。

還汝背心當省悟﹐效予雲水恣逍遙。

樂人楊和之索

休向人前呈耍俏﹐好於性上認玲瓏。

澄心遣欲靈明顯﹐得住蓬萊第一宮。

換長闌於天錫拄杖

一條屈曲化龍材﹐換得筇枝遠勝財。

各自閒擁詩興至﹐剔開眞性有仙才。

贈燭律師拐

叔祖海蟾攜寶拐﹐功成云步超三界。

馬風得趣贈何人﹐燭律禪師眞自在。

述懷

昆箭三髻馬風哥﹐雲水飄飄且恁麼。

修煉珠珍常恨少﹐觀瞻身影卻嫌多。

壬寅九月二十一日範明叔處作

執持關要淨靈臺﹐霧鎖煙籠竟不開。

重遇重陽師指教﹐淸風吹出月明來。

繼綦大成韻

師名頂戴髻蟠三﹐好弱心頭著意參。

不戀塵寰妝景境﹐惟便道味勝柑甘。

又

得遇風仙屏子三﹐超然物外共心參。

始知自在逍遙樂﹐方信優遊恬憐甘。

又

譚與劉丘師弟三﹐同予勸世道中參。

鸞飛鳳舞靈光透﹐虎遼龍蟠大藥甘。

又

八卦鑪中煉六三﹐通玄達妙不須參。

水生紅焰添神彩﹐火長靑蓮滴露甘。

又

精气神收寶結三﹐豈思短簿與髯參。

光擔火院應無苦﹐得飲刀圭更役甘。

又

婦人心有毒蛇三﹐悟者回光返照參。

色裹抽身知苦苦﹐淸中得味覺甘甘。

又

儒者綦二與李三﹐之乎者也罷相參。

弄文活計知爲苦﹐學道生涯覺是甘。

又贈堂下眾小童

牛鹿羊車運載三﹐堪令堂下小童參。

累功玉液勝糖味﹐積行蟠桃賽紮甘。

洞玄金玉集卷之一竟

洞玄金玉集卷之二

七言絕句

酬於天錫彎竹杖

人人休訝棄田園﹐此个扶風遇太原。

節杖厭華當告免﹐一枝彎竹卻還元。

萊陽道友具餳供因而有作

供養扶風六斷腸﹐我今食盡更無情。

壺中異景非常景﹐洞裹晴天別是晴。

歌舞

小童引我閒歌舞﹐髙士哈予放耍顚。

勘破浮生當作戲﹐風狂裹面隱神仙。

功成

掣斷名韁無俗絆﹐剔開利鎖沒塵牽。

千朝志煉三溪玉﹐九載功成萬劫仙。

赴萊陽黃籙加持髙功李講師見貽

詩韻

正念三冬閏月寒﹐庵中怎敢憶華筵。

講師戲我來幹鐝﹐笑沒丹經潤火淵。

題文登於疃於庵主契遇庵

好山好水好松竹﹐契遇庵前淸我目。

福地堪名錦繡川﹐洞天宜蓋仙家屋。

立於疃契遇庵池名

玉花﹑金蓮﹑龍吟﹑虎嘯﹑化生﹑奼嬰﹑王母﹑洞天池上彩雲橋﹑九陽﹑圓滿池。

玉金龍虎誠堪看﹐化作托嬰行路坦。

王母洞天現彩雲﹐九陽池內丹圓滿。

功圓

斷情割愛沒憂煎﹐絕慮忘機達妙玄。

意淨心香三處秀﹐命通性月十分圓。

﹝絕句﹞

遇靖遠鎭合公﹐問予曰﹕幾時束遊。以詩答之。

�金間隔玉花開﹐�外靑童不住催。

�問扶風西去後﹐�言甚日向東來。拆木字起。

﹝絕句﹞

京兆杜公一日來訪予﹐曰於十年前曾遇重陽眞人﹐蒙畱題假山詩﹐藏頭拆字一絕。云下拆云字﹐云云安石作山分﹐�削孤峯便出羣。忘卻二句﹐求余聯綴﹐意不容辭﹐姑塞雅命云。

�云安石作山分﹐�削孤峯便出羣。

�悟太湖開碧眼﹐�觀色界似浮雲。拆云字起。

和譚仙韻藏頭拆字

�公爲作處來端﹐�侯賢家性更寬。

�兀騰騰行教化﹐�歸關裹內峯觀。

又

�我云朋處正端﹐�今行化性宜寬。

�然師指蓬萊海﹐�得長淸在內觀。拆見字起。

聯珠二首

�天之道執行端﹐�正無私性識寬。

�大包容如法海﹐�淸澄湛定心觀。

又

�賢戒酒立身端﹐�的修持性轉寬。

�量有如東大海﹐�中蓬島慧眸觀。

﹝絕句﹞

京兆臺院寺尼通師來默香﹐以詩贈之。攢二字。

��尼姑割萬緣﹐��我相一齊捐。

��淸淨功成日﹐��超升忍辱仙。

贈王孔目

�訣親傳非外舞﹐�中龍勢來蟠虎。

�然吐出夜明珠﹐�性昭彰超萬古。拆�字起。

又

�傳心印嬰兒舞﹐�畫調龍並引虎。

�地王公悟這些﹐�靈默默談今古。拆�字起。

和京兆府揚學錄詩

�然學錄問修眞﹐�說根源並棄塵。

�顆靈珠常踴躍﹐�生雲彩作仙人。拆丿字起。

又

�道馬風絕世華﹐�年雲水樂天涯。

�峯山下超然悟﹐�上常開五葉花。拆化字起。

又

�段丹田屬道家﹐�能耕種長黃芽。

�然玉裹金花綻﹐�是將來步翠霞。拆段字起。

赴子午鎭千道會

�金間隔晃三臺﹐�訣刀圭產个孩。

�午建成千道會﹐�中寧海馬風來。拆木字起。

﹝絕句﹞

因覽鄠縣件壽之與眾道友﹐唱和楊淸叟束軒籜龍過毋自適詩卷。借韻各賦一篇

�從遭遇乞殘餘﹐�飽忘機事事疏。

�帶於朝君有分﹐�圭我飲覺淸虛。拆一字起。

又

�蓑一笠外無餘﹐�志修仙萬物疏。

�下貪吟過毋艸﹐�分枝葉腹空虛。拆一字起。

又

�身四假尙爲余﹐�景繁華事可疏。

�有个中眞个物﹐�令牢落達仲虛。

又

�悟玄元證有餘﹐�求漂毋毋還疏。

�知少有知音者﹐�地如愚實若虛。

又

�得風仙道粗余﹐�居物外沒親疏。

�心不縱成玄寶﹐�性昭彰晃六虛。

又

�在玄門四載余﹐�其天祿世塵疏。

�間瑞气沖霄漢﹐�火相生信不虛。

贈鄠縣修全眞堂會首許典史連珠

�言眞屬遇眞人﹐�會金蓮養气神。

�气淸淸淸結寶﹐�珠瑩淨許全眞。

贈那縣劉姑

�生一粒腹中畱﹐�訣親傳化俗流。

�火相生全性命﹐�通性顯稱仙劉。拆二字起。

贈畢家莊田先生

�公到此莫空回﹐�口教賢心死灰。

�湧靈泉神得憩﹐�然平地一聲雷。拆田字起。

﹝絕句﹞

贈任守一﹑任通一﹑宋明一﹑於淸一﹑淳於抱一﹑於知一﹑劉眞一。

�子因何鄙楮毫﹐�錐𨿽好引心勞。

�不施兮神不散﹐�生兔角觸龜毛。拆七字起。

﹝絕句﹞

再遊終南太平宮﹐復用前韻﹐贈知宮元徳茂﹐題眞君殿前西命燈亭壁。

�人雲水又重來﹐�甲金庚秀我才。

�丿元公成正覺﹐�塵不染性靈開。拆門字起。

﹝絕句﹞

余在終南太平宮﹐會京兆府運副陳公﹐同眾官一時以詩相困﹐予走筆應和。

�中火發不須筌﹐�道先生自有緣。

�蟻穿珠君若悟﹐�心相許傲林泉。拆水字起。

又

�中得趣便忘筌﹐�與馬風應宿緣。

�坎撮來歸一處﹐�誠營養本靈泉。拆水字起。

和盩﹝廠十至﹞縣劉宰韻

�乎者也背希夷﹐�事捐除自是奇。

�與馬風常作伴﹐�塵不染本眞隨。拆之字起。

又

�然風害得投眞﹐�味瓊漿醉个人。

�轉吾官修大道﹐�初說破有眞身。拆丿字起。

和司竹監使劉公

�華瑩靜自通夷﹐�我俱無理最奇。

�訣傳來轉分付﹐�珠靈顯與仙隨。拆月字起。

又

�知淨裹个中眞﹐�脈嬰兒號至人。

�丿運行丹結就﹐�乘變作大乘身。拆自字起。

復和劉宰

�人問我道中夷﹐�我俱忘妙裹奇。

�與馬風爲益友﹐�承許我永相隨。拆人字起。

又

�開眞性自明眞﹐�此因緣與達人。

�得靈明光焰起﹐�飛烏兔在君身。拆丿字起。

又和運副

不勞足力走華夷﹐處處觀來處處奇。

碧玉巖前云步處﹐有誰肯與馬風隨。

又

物外超然煉至眞﹐自知不是等閒人。

人言女子宜懷孕﹐我道男兒也妊身。

復和劉宰

絕其視聽應希夷﹐運轉玄關得至奇。

玉虎金龍飛走處﹐坎男髙女往來隨。

又

幸遇重陽妙行眞﹐本師傳授四東人。

自知妙裹通玄妙﹐頓覺身中有法身。

道過岐陽趙公綽殿試聯珠

﹝人﹞來日日問長春﹐﹝春﹞气沖和號谷神。﹝神﹞在寶瓶淸淨出﹐﹝出﹞家人做洞天人。拆人字起。

又

﹝人﹞人休要苦遊春﹐﹝春﹞景牽情暗損神。﹝神﹞若定時通覺性﹐﹝性﹞靈超達做仙人。拆人字起。

和吳元素詩

�味瓊漿洗滌塵﹐�心歸道固精神。

�申燕處思元素﹐�蟻穿珠見本眞。拆八字起。

又

�乎者也匪眞空﹐�士農商好認風。

�九屍三先滅盡﹐�心修道本師逢。拆之字起。

和隴州都目鄭承徳

�公詩債日如梭﹐�馬貪牽气象和。

�稼卽今生慧艸﹐�分功了洞仙歌。拆欠字起。

﹝絕句﹞

大定十八年八月一日﹐復往西北雲遊﹐過鳳嗚﹐蒙道友有詩餞行﹐謹繼嚴韻。

�乎者也遠文山﹐�遇風仙釣出灣。

�火相生成大藥﹐�然歸去不回還。拆之字起。

下龍門山訪亭川復用前韻

�遊西北訪名山﹐�釣龍門越大灣。

�灣曲曲珠穿透﹐�處亭川好往還。拆遠字起。

再遊鳳鳴復用前韻

�遊吶水不崆山﹐�悟心通觀透灣。

�不施兮焉用矢﹐�言得性樂然還。拆遠字起。

和隴州王全道解元

�景先生化帝休﹐�人好悟此因由。

�園一擠成眞趣﹐�上瓊樓勝酒樓。拆婁字起。因王公新修酒樓﹐故有是句。

又

�覺山侗性不迷﹐�乎者也匪仙機。

�金間隔君還悟﹐�口相傳道不非。拆三字起。

﹝絕句﹞

余到華亭﹐蒙終南縣趙主簿見寄佳什﹐謹依韻和之。

�士農商名利功﹐�行怎悟道和衝。

�中火焰成顚倒﹐�此方知空不空。拆工字起。

又

�風馬二性逍遙﹐�子於歸處處喬。

�口相傳行教化﹐�人省悟也飄飄。拆風字起。

又

�乎者也論神仙﹐�上觀天別有天。

�抵心灰堪學道﹐�初相勸水雲邊。拆之字起。

又

因遇吾師未放還﹐道興西北比終南。

邇來多見人歸善﹐相競修仙住艸庵。

﹝絕句﹞

和文登縣遲先生韻﹐令往龍門參問丘仙。

�凡淸淨可求仙﹐�上參丘證妙玄。

�患眾生無佛志﹐�還依我步雲天。拆大字起。

贈張大悟

�悟將來必遇仙﹐�侗先剔性中玄。

�麼明解通三昧﹐�月交馳九九天。拆大字起。

贈焦大覺

�覺之人志在仙﹐�無塵事得玄玄。

�今更屬淸心鏡﹐�玉成形走上天。拆大字起。

贈裴大器

�器晚成必做仙﹐�侗謹勸更尋玄。

�中密妙須當認﹐�辱能超天上天。拆大字起。

贈程大椿

�椿椿壽壽如仙﹐�事盡除認洞玄。

�上搜麼憑一忘﹐�忘境滅得升天。拆大字起。

贈荔菲大隱

�隱郾居作隱仙﹐�明水秀自然玄。

�中悟徹麼麼理﹐�走金飛洞裹天。拆大字起。

贈董大徳

�徳之人決了仙﹐�居市隱志投玄。

�傳心印靈然物﹐�鹿羊車運載天。拆大字起。

贈元大善

�善之人不昧仙﹐�心搜索妙中玄。

�今釣出深坑火﹐�我俱忘補漏天。拆大字起。

贈趙大慈

�慈仁者必爲仙﹐�悟玄中玄上玄。

�上更知麼上趣﹐�知壺內有眞天。拆大字起。

贈李大乘二首

�乘根本是神仙﹐�失元初昧了玄。

�見可憐堪下釣﹐�然修補个中天。拆大字起。

又

�凡修煉裹頭仙﹐�淨心淸響應玄。

�認六丁神沒賽﹐�珠飛上大羅天。拆大字起。

和李大乘韻

�乎者也人來訪﹐�說從前事事非。

�髻馬風傳秀士﹐�心初志莫交違。拆之字起。

又

�子通玄來遠訪﹐�知今是覺前非。

�丹要結須憑悟﹐�許心交更不違。拆之字起。

又

�子而今秦渡訪﹐�知昔日作爲非。

�章四句言初志﹐�願隨予誓莫違。拆之字起。

和華亭光教院淨公長老韻

�邊石上雲霞友﹐�得儒生是隴西。

�門遊處吾師悟﹐�上蓮花出玉溪。拆水字起。

又

�金間隔現眞如﹐�訣相傳物外居。

�往今來修佛道﹐�前儒者履云渠。拆木字起。

謹繼祖師純陽眞人韻

贈華亭磁富鄭公

�因師訓號維摩﹐�把輪竿興味多。

�夕朝朝香餌擲﹐�公休似戀燈蛾。拆我字起。

和平涼府戶判耿朝列四首

重陽師父論雲遊﹐非歷人間處處州。

踏碎洞天成雅趣﹐耀開世网不耽憂。

又

�論壺中雲水遊﹐�端午正訪神州。

�圭閒飲閒行步﹐�頃心開道不憂。拆又字起。

又

有疑有惑須當問﹐閒是閒非且打過。

未悟心神常著相﹐悟來身影卻嫌多。

又

�夕朝朝來我問﹐�傳淸靜更無過。

�乎者也𨿽然好﹐�得一朝厭事多。拆夕字起。

贈平涼府趙庵主

雲水飄飄任自然﹐往來遊歷沒牽纏。

萬緣勘破心無著﹐坦蕩逍遙一散仙。

聯珠

﹝仙﹞家活計甚當然﹐﹝然﹞動靑牛玉梗纏。﹝纏﹞度分明通八卦﹐﹝卦﹞爻周濟性靈仙。

藏頭拆字

�我俱忘性坦然﹐�牛哮吼玉繩纏。

�云靉叇風吹散﹐�兔靈靈搗藥仙。拆人字起。

隨緣度月

�侗余繕任天然﹐�滅煙消性沒纏。

�長黃芽深雪裹﹐�冠不整散閒仙。拆山字起。

和坊州曹解元妻無爲散人賈無二韻

�火同宮兩交錯﹐�就月將顯光爍。

�道悟眞塵屏卻﹐�時定不沈沙漠。拆水字起。

和淄州李先生韻

�誰學我謹隨師﹐�訣辭家正及時。

�下收心尋出路﹐�人營養化生兄。拆兀字起。

借洰洱成解元韻

�抵官司配我身﹐�千里路萬重津。

�云東過沙門島﹐�到昆崳志煉眞。拆大字起。

聯珠

﹝眞﹞修眞煉在吾身﹐﹝身﹞影嫌多離苦津。﹝津﹞液香甘澆玉鼎﹐﹝鼎﹞中丹結可成眞。藏頭拆字

�水通流漑法身﹐�開自悟離波津。

�中火發成眞趣﹐�上瓊峯現至眞。拆八字起。

又

�風不動个中身﹐�下塵勞跳出津。

�火煉烹成大藥﹐�然同禮太原眞。拆八字起。

醵朝縣道友買酒轉與老姚仙飲

�卮芳酒莫生慳﹐�與云朋且助顏。

�脈嬰兒如飲罷﹐�攜雲朵訪東山。拆一字起。

醵博州荏平丁家塊務酒官﹐轉與老姚仙飲

�傳滑辣更淸光﹐�兀騰騰乞化嘗。

�美馨香非米麯﹐�麻修煉飲瓊漿。

拆人字起。

醵興利鎭酒監

無著先生惟好飲﹐不待殷懃書狀請。

一筆揮成醵酒詩﹐萬望監官酬酩酊。

醵沙鎭酒監

�出卯兮卯人酉﹐�气相交斡旋陡。

�玉飛金入寶缾﹐�了眞功飲玄酒。拆酉字起。

醵丰齊酒監

��相傳煉大丹﹐�通玄妙有餘懼。

�神踴躍思淸飲﹐�後狂吟醵酒宮。拆口字起。

贈淇門道友

�中有戶卽非村﹐�徳金方益子孫。

�蟻穿珠心火降﹐�分修煉在淇門。拆戶字起。

壬寅九月二十二日題重遇亭

�囑身心淨裹淸﹐�通恬惔自然醒。

�涯天地閒搖動﹐�遇重陽重遇亭。拆丁字起。

和綦殿試韻

��相傳豈止三﹐�公玄妙好同參。

�然開悟般般不﹐�令分梨得味甘。拆口字起。

又

�訣相傳保護三﹐�靈初秀罷玄參。

�通道大成丹寶﹐�味瓊漿分外甘。拆口字起

又

靈明六六與三三﹐斡運玄機不索參。

日月同鑪增晃朗﹐乾坤入鼎愈香甘。

又

�段田耕云種菊﹐�無我相放心花。

�成玉貌開靑眼﹐�視靈珠無點瑕。拆段字起。

繼燭律師韻

�善心慈燭律公﹐�麼悟徹達行蹤。

�長云腳蓬萊裹﹐�八靈光兜率中。拆口字起。

繼馬和夫韻

�火相生說與人﹐�開眞性顯圓成。

�矛不舉心蓮放﹐�信壺中涉大瀛。拆水字起。

又

�戟心無十四年﹐�人寸祿且隨緣。

�羊葷酒專專戒﹐�載拳中不把錢。拆戈字起。

繼寧海劉司判韻

�居吟詠愈翛然﹐�降水升道力堅。

�長黃芽紅雪裹﹐�冠不整散閒仙。拆山字起。

﹝絕句﹞

文登縣禪院奇監寺僧﹐出示羅漢古頌令予和之。

�然心上碧蓮芳﹐�到希夷且伏藏。

�戟已無眞性朗﹐�華瑩淨顯靈光。拆兀字起。

繼於疃郭同監韻

�侗眞性未團圓﹐�訣傳來龍虎牽。

�鹿羊車般載動﹐�陽來喚決成仙。拆山字起。

繼郭正卿韻

�滅煙消事剪除﹐�今開悟故如愚。

�蓮馥鬱眞靈現﹐�性玲瓏俗慮無。拆大字起。

繼郭百安韻

�人若肯死前休﹐�馬能牽稱我儔。

�算不由天注載﹐�年功滿脫陰囚。拆人字起。

繼郭六官人韻

�我淸吟掃一篇﹐�分功了決成仙。

�侗酷告歸玄理﹐�性昭彰度萬年。拆幹字起。

繼於五郎韻

�子雲遊內四夷﹐�情疏盡得嘉期。

�生玉托天無暮﹐�長金嬰道不遲。拆之字起。

﹝絕句﹞

赴登州請道﹐過王遲店﹐蒙秦亭於解元見惠佳什﹐勉繼髙韻。

�味瓊漿漑鹿羣﹐�牛相逐裹頭人。

�然結就靈珠顆﹐�證逍遙自在眞。拆八字起。

又

�此慈悲獨出羣﹐�談微妙日哀人。

�回向道同修煉﹐�木相交內顯眞。拆具字起。

又

�具耕牛恰一羣﹐�能調引自隨人。

�來徹地通天勢﹐�不施爲自得眞。拆八字起。

又

�風不動不羣羣﹐�鹿牛車載个人。

�轉東歸君省悟﹐�今西邁謹修眞。拆八字起。

又連珠

�修眞煉好同羣﹐�處惟愁攪亂人。

�猛悟來當獨處﹐�機通妙得長眞。

繼秦亭姜先生韻

�令慵懶倦看書﹐�月同宮性不區。

�味心知恬淡味﹐�歸蓬島乞殘餘。拆余字起。

繼福山縣馬徳修韻

�人口口問心開﹐�戶深深隱玉臺。

�至玄玄憑覺悟﹐�心寂寂見如來。拆人字起。

題文山孫會首畫三仙圖

�侗得遇妙玄傳﹐�志修持一紀年。

�載環墻常念汝﹐�男了了好修仙。拆山字起。

和密州王先生韻

�然得悟碧桃春﹐�月交光晃坎濱。

�是客兮客是主﹐�公認正不身身。拆丿字起。

﹝絕句﹞

明月道人於元通﹐詠黃縣西髙村馬從仕回光庵﹐謹次元韻。

�身端的个行庵﹐�曜光明返照看。

�匪塵晴寒變暖﹐�無煙焰暖爲寒。拆一字起。

萊陽綦政索

�蟻穿珠最是奇﹐�傳玄妙應嘉期。

�華瑩虔神光秀﹐�性之人俗姓綦。拆絲字起。

云禪求問

�今深厭鬧林叢﹐�捨無心固守中。

�訣傳來淸有驗﹐�風相繼太原公。

和萊陽張殿試韻十首

�火同鑪秀我神﹐�申燕處樂其身。

�然靈物來開導﹐�飲馨香湧美津。

又

�靈淸淨自然功﹐�不施爲性結紅。

�蟻穿珠成九竅﹐�人內貌卻如童。

又

�中日月兩跳丸﹐�轉功成性可觀。

�得本眞光爍爍﹐�中湧出大波爛。

又

�端一志棄衣綿﹐�小靈童樂妙玄。

�上麼麼人省悟﹐�觀八水與三川。

又

�然來問煉靈芽﹐�我玄玄是最嘉。

�口相傳當省悟﹐�無染著路無差。

又

�乎者也陶眞气﹐�綻金花好守中。

�訣傳來功有驗﹐�風心地自然通。

又

�訣心通喜气多﹐�陽樓上不觀佗。

�來收拾靈光瑩﹐�報君家事若何。

又

�人難得心低下﹐�日隨予論死生。

�句妙玄心覺悟﹐�今許汝共同行。

又

�圭妙處在云房﹐�轉心花五色芳。

�勸賢家聽馬鈺﹐�金成寶應仙方。

又

�風不動處無身﹐�斷家緣神气親。

�說玄元無上道﹐�初淸裹可修眞。

洞玄金玉集卷之二竟

洞玄金玉集卷之三

七言絕句

得遇

悟徹心開得遇人﹐怕塵趖苦屏除辛。

水中焰進丹成妙﹐火裹蓮生道顯春。

自覺

浮利浮名引調人﹐勞勞深苦更深辛。

誰知勢耀如殘雪﹐我覺榮華似暮春。

辭家

正做迷迷火院人﹐苦中受苦更兼辛。

偶因得遇通玄妙﹐豈有耽家戀富春。

遊秦

散發披襟落魄人﹐心無傷苦與傷辛。

故來秦地甘河鎭﹐遠避家鄕苦海春。

起慈

心願超凡化度人﹐起慈救苦更悲辛。

勸人趖閃冤親債﹐學我收藏斗柄春。

忘念

做个道門輔弼人﹐爲他哀苦更哀辛。

因觀關裹秦川景﹐不憶鄕中甲地春。

示門人

能脫名韁利鎖人﹐解趖火院萬般辛。

水中火發休心景﹐雪裹花開滅意春。

又

損損休心無染人﹐閒閒養气不言辛。

九般云現乾坤瑞﹐一點陽生天下春。

又

三尸六賊總魔人﹐徵戰辛勤苦轉辛。

誅戮妖精心內劍﹐修完異景洞中春。

勸世

酒色气財四害人﹐苦中最苦苦生辛。

貪迷世俗浮華景﹐不悟仙家久遠春。

又

火風地水暫爲人﹐幹甚勞勞苦又辛。

悟取仙葩開四季﹐休迷凡卉旺三春。

又

農士工商四等人﹐各貪功業苦中辛。

不知短景催人老﹐怎悟長眞益已春。

又

勸回屠獵與文人﹐費我心神更苦辛。

捉住無爲難著有﹐發揚大道勝遊春。

又

物外逍遙快活人﹐修持非苦亦非辛。

鸞飛鳳闕蓬萊景﹐虎吼龍宮海藏春。

又

做个能淸心鏡人﹐奚論深苦與深辛。

趣中得趣環墻景﹐塵裹無塵出世春。

又

心懷荊棘暗欺人﹐空爇名香枉斷辛。

好削塵情消減業﹐積成和气轉加春。

又

玄言補益十方人﹐全戒腥擅分戒辛。

常飲醍醐惺復醉﹐永觀菡萏景非春。

寄鄕人

我匪鄕中下賤人﹐何曾當苦與當辛。

遇師傳授無爲理﹐使我休迷有限春。

又

丁屬天涯海角人﹐自須離苦更離辛。

閒觀八水絲毫勢﹐賞玩三州錦繡春。

又

學道修仙作異人﹐一心趖苦更趙辛。

虎龍易位成玄趣﹐日月交光發好春。

又

決烈男兒慷慨人﹐怕投勞苦怕投辛。

斡旋造化通神用﹐反覆陰陽盡變春。

贈京兆府徐孔目

火院空耽空累人﹐算來空苦亦空辛。

爭如尋覓長生路﹐豈似修持不盡春。

寄京兆劉法司

名利如同酒醉人﹐迷迷耽苦更耽辛。

只知名利時間好﹐怎悟蓬瀛久視春。

又

大限無過百歲人﹐何須苦上更添辛。

抽身急避金枷累﹐發志懃修玉洞春。

贈鄠縣老張姑洎眾女姑

異人爲作異於人﹐斡運三奇與六辛。

玉樹常榮常是漑﹐瓊華不謝不關春。

贈鄠縣王姑曁眾女姑

優遊恬淡養眞人﹐不須酒肉與葷辛。

醍醐三盞千秋歲﹐蟠桃一顆萬年春。

贈鄠縣趙姑曁眾女姑

無爲淸淨煉丹人﹐免受紅塵萬萬辛。

玄圃種成無漏果﹐水鄕枯盡沒殘春。

贈柳蔣辛老宿

誰爲吉善好心人﹐柳蔣村中老宿辛。

悟道難迷塵世景﹐修眞易見洞壺春。

秦鎭酒都監王武徳小娘子告出家以詩贈之

投玄入妙樂天人﹐煉气何曾苦上辛。

我悟收來不到處﹐自然不是嶺頭春。

又

物外逍遙坦蕩人﹐也無心苦與心辛。

鑪中養就淸涼火﹐鼎內燒成大藥春。

寄咸陽小張錄事曁眾道友

咸陽陌上古今人﹐利引名牽苦苦辛。

何似斡旋三澗雪﹐寧如修煉四時春。

贈乾州髙常善

要做蓬萊三島人﹐不須說苦更辭辛。

尋思天上二三載﹐已換人間百萬春。

贈武功時先生

我奉風仙化導人﹐免憂生死苦和辛。

淸心寂寂靈靈性﹐調息綿綿永永春。

贈鳳艱小李仙

不貪不愛不凡人﹐恬惔優遊豈受辛。

玉樹枝分千種秀﹐金蓮花放萬年春。

贈隴州賀孔目

萬萬千千名利人﹐有誰知苦更知辛。

若通吾道玄中妙﹐暗惠賢家臉上春。

贈隴州尙書表

撇下金柳玉杻人﹐悟閒肯受苦勤辛。

修完不有修完處﹐捉住虛無捉住春。

﹝絕句﹞

余復別隴汗﹐重訪龍門山﹐有李子和解元相餞﹐至勾兜堡旅館同宿。是夜聞鄰舍人亡﹐悲哀不已﹐作此贈之。

耳內常聞哭死人﹐鼻中不覺瀝酸辛。

哀人豈似常哀己﹐見道勝如永見春。

﹝絕句﹞

隴州李子和解元入道﹐訓法名大莖﹐號靈根子。

休要哀他亡過人﹐切須哀己嘆虛辛。

急修久視長生景﹐得賞瑤臺閬苑春。

儒醫髙孝叔索

髙公秀士智醫人﹐拈弄苦參與細辛。

爭似修完蓬島路﹐寧如賞玩洞天春。

贈隴州續玄機

淸淨無爲眞道人﹐並無苦苦與辛辛。

三千功滿三千日﹐十二周天十二春。

贈隴州淡善柔

斷除酒色气財人﹐免向家中受苦辛。

決烈回頭三島客﹐修持定飲十洲春。

贈郭善能

坦蕩逍遙物外人﹐沒憂沒苦沒艱辛。

牢收亙古三田寶﹐賞玩元初四季春。

贈魏道淸

鼓腹髙歌樂道人﹐自然無苦亦無辛。

壺中有景非常景﹐洞裹藏春別是春。

贈張玄成

無拘無管散閒人﹐擺脫勞生苦裹辛。

撫動心琴金鳳舞﹐探藏瓊樹玉堂春。

贈隴州趙八郎

惺惺伶利最憨人﹐貪爲養家苦力辛。

不念百年隨手過﹐空圖榮旺暫時春。

贈隴州辛司候七首

隴州辛司候到官三月﹐見余勸學道﹐渠云﹕念某才請得三个月俸。因而有作。

巖前鶴唳艸堂人﹐喜見登科甲第辛。

學士要遷官一品﹐散臣不博壽千春。

又

馬風詩上讀書人﹐各自家風各訴辛。

入仕新官三月俸﹐出塵故友屢經春。

又

我會搖頭不管人﹐因何詩曲捧呈辛。

宿緣宿契雲霞友﹐修補修完洞府春。

又

馬風眷戀宿緣人﹐時復狂吟冒讀辛。

奉勸早尋蓬島路﹐自然得賞洞庭春。

又

些兒微妙付何人﹐說與前生的友辛。

蓮步步開紅雪徑﹐雲蹤蹤到碧桃春

隴州蕭公索詩兼呈辛公司候

的端煉鍛了心人﹐說與州官司候辛。

異日果登三島路﹐今朝喜遇一陽春。

贈隴州鄭承徳辛司候攢三字起

��道上許何人﹐��三公衛鄭辛。

��諾時文序子﹐��唱和武陵春。

贈華亭馬玄中

擺脫家緣離俗人﹐自然兔受苦中辛。

道修消盡千重業﹐丹煉完全萬劫春。

贈華亭董遇師十三歲入道

少年休說異如人﹐眞實修持勿憚辛。

莫向人前誇黑首﹐爭知鏡內暫靑春。

贈白巖鎭魯周瑞

樂道逍遙豁暢人﹐自無勞苦與勞辛。

洞內煉烹金鼎藥﹐壺中賞玩玉樓春。

贈化平縣朱玄覺

分明說與出家人﹐戒斷鮏羴厭五辛。

休向我邊參久視﹐便歸物外問長春。

贈鄭善信

物外逍遙自在人﹐調和甲乙與庚辛。

洞中常伴長生客﹐壺內閒觀不老春。

贈化平縣趙至柔

猛烈回頭出世人﹐免耽萬苦與千辛。

鑪中九夏涼如水﹐鼎內三冬暖似春。

贈坊州曹解元

勸認淸閒不采人﹐柰何冤業苦耽辛。

爭知歲月催人老﹐過了一春無一春。

又

養家家累累迷人﹐忒煞奔波忒煞辛。

苦死不知苦是苦﹐春去那能春復春。

又

獨自擔家贍眾人﹐無人分苦更分辛。

勞心著假蹉跎老﹐因悟投眞掌握春。

又

悟來脫俗不愚人﹐免受勞生苦與辛。

命變五行超造化﹐性通九轉自然春。

又

端的修行一志人﹐何曾憂苦更憂辛。

太初丹結玄中寶﹐黍米珠藏物外春。

贈寧海沙三翁

忻住環墻得趣人﹐何曾愁苦更愁辛。

能收白虎丹無漏﹐會引靑龍洞有春。

贈文山周先生

披蓑攜杖放慵人﹐豁暢心開怕說辛。

誰信洞天玄圃景﹐無花無柳也成春。

又

气財酒色最傷人﹐火院熬煎苦痛辛。

往往不愁秋後景﹐迷迷空戀眼前春。

贈長安李茂春

�日相催老了人﹐�然覺苦又驚辛。

�分開悟來投道﹐�許長安李茂春。拆日字起。

又攢三字起

��每言子好人﹐��怕苦恐牯辛。

��倌得都因孝﹐��皆傳李茂春。

七言律詩

﹝謝師﹞

重陽憫化妙行眞人釣予出家﹐故作是詩﹐以謝師之慈悲耳。

山侗閒想舊縱由﹐火院中間憂裹愁。

萬苦千辛求富貴﹐千頭萬緒惹冤讎。

尋思生死如何免﹐服事妻男怎到頭。

方欲尋歸何事幸﹐風仙釣出恣雲遊。

又

山侗脫了火坑憂﹐入道來來不害愁。

日日逍遙樂吟詠﹐時時坦蕩喜歌謳。

翠霞紫霧常爲伴﹐明月淸風永作儔。

誘化仁人歸大道﹐行功圓備赴瀛洲。

建徳

道家無親無不親﹐哀物哀人哀己身。

心起慈悲行大徳﹐意無情念顯精神。

有爲境界時時撥﹐無漏園亭日日新。

暗積行功功行滿﹐攜雲歸去禮師眞。

自述

頭梳三髻卽非虔﹐人問因由事怎傳。

揚顯師名宜頂戴﹐包藏士�處心堅。

爭知在世山侗子﹐不讓朝元獨角仙。

今日對君親說破﹐他年功滿步雲煙。

又

萬緣勘破總歸空﹐從此修行早見功。

意馬難爲迷愛欲﹐心猿易得做愚蒙。

气神安淨金丹結﹐龍虎澄淸玉性紅。

奉報同流憑妙用﹐大家修煉赴蓬宮。

又

寵妻不是聰明漢﹐好色誠爲懵懂哥。

稍稍畱心遭毒手﹐微微掛意著他魔。

精枯髓竭形容瘦﹐气散神衰鬼使拖。

我悟我驚當早避﹐何須直待鼓盆歌。

連珠頌

我心有病我心醫﹐人是人非人豈知。

搜妙搜玄搜獲正﹐不爭不競不修持。

常淸常淨常生善﹐要道要行要拯危。

懷玉懷仁懷救度﹐起心起念起慈悲。

﹝律詩﹞

完顏侍郎因謂予曰﹕不意先生肯住茅庵環堵﹐受如此瀟酒。因而有作。

馬家巷內馬風家﹐北宅南園不足誇。

那个榮華非活計﹐這般瀟灑好生涯。

身心離俗修金窟﹐雲水投玄種玉芽。

頓覺眼前天地窄﹐壺中日月結靈砂。

詠秋景

一年嘉景在三秋﹐斗指西方運火流。

成气收精通妙用﹐飛霜迎節應眞修。

菊開常有陶潛興﹐葉落全無宋玉愁。

向曉風淸溪月白﹐有人悟得赴瀛洲。

寄呈髙陵劉伯虎殿試

彭城物外細搜求﹐悟一之時萬事休。

坐臥不妨牽白鹿﹐住行無礙引靑牛。

常淸常淨須當認﹐眞行眞功決要周。

九轉丹成蓬島去﹐專參的祖海蟾劉。

勉門人

修行須棄色和財﹐愼勿貪杯惹禍災。

速把我人山放倒﹐急將龍虎穴衝開。

丹成雪彈明金鼎﹐性結霜球晃玉臺。

常有白雲飛洞口﹐行功圓備赴蓬萊。

又

爭名競利苦忙忙﹐不覺容衰兩鬢蒼。

貪爲妻男身受苦﹐怎知道徳事偏長。

願公速固精神气﹐學我勤修鉛汞霜。

功行積成眞性顯﹐大家同共赴蓬莊。

挈李大乘入環堵作

西北亭川環堵居﹐此中堪可隱吾軀。

眼前碧竹數君子﹐面對靑松二大夫。

流水假山兒戲爾﹐淸風明月汝知乎。

若能悟解予栽九﹐予於環堵栽韮薤﹐故寓焉。有分靈光赴玉都。

呈岐陽丹霞觀張正夫

披云引鶴訪雙林﹐抱个無爲霹靂琴。

花萼樓前逢益友﹐昆明池畔遇知音。

三田珍寶明神室﹐入脈嬰兒出錦衾。

手掌夜光珠一顆﹐不勞足力步瑤岑。

贈李大乘兼呈淨公長老

環墻裹面最翛然﹐道捨淸虛占兩椽。

深愛筠生君子志﹐可憐松老大夫賢。

八渠淥水成淸醁﹐五嶽連峯聳碧蓮。

𨿽有儒生爲益友﹐不成三教不團圓。

贈涇陽張先生

六旬有四卦將休﹐猛悟灰心離俗遊。

訪我投眞歸正覺﹐搜玄索隱做持修。

頭分丫髻雲霞友﹐手顯擎拳風月儔。

稽首更明珍重理﹐自然得去赴瀛洲。

和月寄老人

旣知不二道先天﹐符契山侗至妙言。

鸞鳳翺翔投玉窟﹐虎龍吟嘯入金門。

壺中烹煉乾坤髓﹐洞裹撼搖天地根。

一粒黍珠藏日月﹐昏昏默默不昏昏。

和髙內奉

旣言仕宦著囂塵﹐何必奔波過此生。

速剪萬緣如斷梗﹐免教一性似飄萍。

出離苦海心開悟﹐撥散浮雲月自明。

功行圓周超上界﹐方知馬鈺啟丹誠。

和寧伯功惠銀杳詩

七寶玲瓏珍藏鄕﹐產般異菜果非常。

外成粉殼渾全玉﹐內結水晶半帶霜。

文武火炮增品味﹐楝梁水煮轉馨香。

想君先得此佳趣﹐見惠山侗正一陽。

訪秀林長老張徳通殿試

圭峯山下秀林村﹐得趣髙僧喜道人。

引鶴披云來就教﹐參玄問妙去除塵。

無爲淸淨龍蟠虎﹐大道自然鳳產麟。

若得儒張知苦子﹐遂成三教話長春。

吳正心趙霜心魏霖從余訪圭峯

三公相從九仙遊﹐十二周天十二周。

憑仗九三爲妙用﹐堪遷二六作風流。

好將水火鑪中養﹐便把乾坤鼎內收。

異日功成丹烜赫﹐共同云步訪瀛洲。

寄蒲城陸徳寧

休言在俗做修行﹐休說家中非火坑。

對境心迷難養气﹐逢魔意亂怎收精。

願君開悟除三毒﹐學我澄淸屏七情。

拂袖超然離苦海﹐云朋霞友論長生。

耀州劉公夢海蟾學修行以詩贈之

海蟾入夢化劉仙﹐遣汝投予學妙玄。

有說寧知無說法﹐無言怎悟有言傳。

能持淸淨無爲理﹐便達精微造化權。

天地悉歸金玉鼎﹐神丹結正性團圓。

又

彭城何事不迷昏﹐得遇來投淸淨門。

便認陰符三百字﹐好搜道徳五千言。

就中得一通三妙﹐向裹通三得一軒。

莫使黑雲爲障閉﹐自然返老復歸元。

和三水縣王知觀

看看相近下坡年﹐悟取賢家本是仙。

早訪林泉捐俗累﹐速離宮觀棄塵緣。

無爲性上通玄妙﹐淸淨心中達妙玄。

功行周圓蓬島去﹐侍香鍾呂太原前。

和司公周監使

物外逍遙任自然﹐終南山下闡良緣。

怎知我得無無趣﹐勸化人離種種邊。

坦蕩觀瞻壺內景﹐殷蔥修補洞中天。

功圓行滿乘雲去﹐同禮重陽風害仙。

和寧海軍孫公執殿試

願公開悟萬緣休﹐愼勿塵埃性上畱。

功有斡旋全水火﹐个無故歿沒春秋。

速令赤馬吞黃馬﹐便使靑牛吼白牛。

烹煉大丹丹垣赫﹐何愁紫府詔來不。

過修善村求齋

馬家巷內馬風狂﹐得遇修仙萬事忘。

養气全神成道果﹐烹鉛煉汞結丹陽。

淸淸淨淨金光瑩﹐湛湛澄澄玉性芳。

一片霜心無我相﹐人來取火愈淸涼。

契遇庵

尋思最緊是修持﹐急急修持尙恐遲。

坎虎離龍常逗引﹐心猿意馬罷奔馳。

紫金山後通三要﹐白玉臺前種九池。

三疊心琴成曲調﹐淸淸聲韻應仙箎。

福山縣周彬甫索

偶因牒發到鄕來﹐得與周公屢接陪。

索我淸吟難拒命﹐勸君開悟省貪財。

心澄白虎穿丹穴﹐意淨靑龍上寶臺。

龍虎繞蟠成大藥﹐胎仙歌舞訪蓬萊。

福山縣劉公索

劉公學道聽予言﹐入妙門庭要志堅。

淸淨堪爲仙活計﹐利名豈是道因緣。

虎龍便合閒調引﹐猿馬無令放耍顚。

神气沖和成大藥﹐性靈飛上大羅天。

福山縣單﹣翁索

單公好煉性溫柔﹐休似從前分外求。

猿馬引心迷假合﹐虎龍入腹應眞修。

淸中玉奼歌無歇﹐淨裹金嬰舞不休。

固守根源丹自結﹐功成行滿赴瀛洲。

贈黃縣馬從仕

爲人須要笑咍咍﹐對月臨風好把杯。

閒悶閒愁閒放下﹐自寬自樂自無災。

無爲淸淨登仙路﹐坦蕩逍遙上寶臺。

若悟如斯爲活計﹐大家云步赴蓬萊。

加持馬從仕宅醮

悟來樂道恣情咍﹐醮食須求面一杯。

幸遇黃冠行法事﹐助他淸醮謹讓災。

加持潔己居環堵﹐追薦亡靈上玉臺。

瑞气祥雲相引去﹐蟠桃賞玩宴蓬萊。

和萊陽楊殿試韻

遐齡鳳歷不須推﹐仁者從來勝壽眉。

鄕老盡傳鄕行好﹐道人又許道心奇。

柰何性上攀緣累﹐怎得玄中奧妙知。

但願賢家開悟早﹐同歸蓬島禮眞師。

又

遇予便合認眞常﹐性月靈靈圓更方。

忻處茅庵辭峻宇﹐喜陪籬障棄髙墻。

勤修元首三淸舉﹐遠勝名魁四選場。

定是將來仙得做﹐何須求問治膏盲。

述懷藏頭拆字

�蟠吉髻古今希﹐�衲蒙頭孰敢依。

�愛世華增我相﹐�觀天道悟烏飛。

�儀流轉成玄寶﹐�脈沖和應妙機。

�上金花長久放﹐�今知是覺前非。拆三字起。

自詠

�侗恣意騁狂顚﹐�樂眞閒得自然。

�裹湧泉端的汞﹐�中生火的端鉛。

�龍嬉戲噴紅緣﹐�虎咆哮吐紫煙。

�謂个誰丹藥種﹐�陽師父害風仙。拆山字起。

過圭峯卽事

�峯山隱九般霞﹐�段光輝段段華。

�載煉烹成至寶﹐�風不動結靈砂。

�年悟取長生景﹐�子心開不謝花。

�導馬風行教化﹐�宜壺內做生涯。拆圭字起。

京兆府任公索

�朝丁屬府推任﹐�我俱忘物外尋。

�步不移雲水至﹐�心捉住鬼神欽。

�龍蟠遠呈祥瑞﹐�虎咆哮衒好音。

�就月將丹結寶﹐�珠活樂出瑤岑。拆今字起。

任判官求

�朝酷告判官任﹐�我速除福轉深。

�湧焰光焚碧海﹐�淸子淨舞朱林。

�金間隔成功曄﹐�月交馳顯道心。

�毒俱無丹自結﹐�人忍辱步瑤岑。拆令字起。

和月奇老人

�金間隔晃胸襟﹐�殺邪魔理趣深。

�裹神光成玉焰﹐�中蓮蕊結霜心。

�靈瑩瑩通明旭﹐�曜輝輝蕩散淫。

�上山侗能養浩﹐�君保惜自瓊林。拆木字起。

和吳元素

�從無意羨簪纓﹐�奼閒調棄利名。

��相傳忘智慧﹐�心不動黜聰明。

�烏月兔淸澄瑩﹐�虎金龍哮吼聲。

�目聾盲難外騁﹐�風堅志救羣生。拆一字起。

和平涼陳學正

�金有間莫輕拋﹐�子心灰鬢不凋。

�轉十洲觀紫府﹐�開三島看靑霄。

�中玉兔常無昧﹐�裹金烏自是調。

�易變通陳學正﹐�成仙契好爭標。拆木字起。

和於內奉韻

�徳金方修九九﹐�動胎仙常啟口。

�從得遇絕憂愁﹐�上塵情都抖擻。

�載殷懃補漏天﹐�道斡旋如用手。

�公亦遇重陽師﹐�論淸眞任身朽。拆木字起。

贈黃縣衛彥周

�乎者也兀誰休﹐�是芝陽衛彥周。

�訣三光須要認﹐�花五彩決持修。

�開玉蕊全無事﹐�綻金蓮別有由。

�上田田丹自結﹐�人相逐馬風遊。拆之字起。

和張公殿試

�風吹動玉冠簪﹐�有張公怕事禁。

�我佳篇詢意馬﹐�君妙訣話猿心。

�鉤三毒休胡放﹐�種千般莫要尋。

�寸靈珠方寸內﹐�常淸淨鬼神欽。拆金字起。

贈三光會首周彬甫

�人好離利名鉤﹐�口傳玄勸早修。

�我心中當剪截﹐�矛意上莫停畱。

�田耕透三田寶﹐�玉生成四玉牛。

�載殷懃非用力﹐�圭得飲行功周。拆吉字起。

和縣尉王武略

�壬交會得眞閒﹐�訪金方牒發還。

�離塵情屏俗事﹐�開心性與玄關。

�扃戶掩居環堵﹐�就月將煉寶山。

�見吾官神自喜﹐�傳微妙好躋攀。拆丁字起。

和寧海劉殿試

�傳離俗樂然歸﹐�裹華陽更問誰。

�若諾時常作伴﹐�違口契永難隨。

�中玉兔行來晚﹐�裹金烏叫及時。

�步能移仙舉應﹐�蓮五彩自然知。拆口字起。

和範壽鄕殿試

�儀攢聚結靈丹﹐�點元陽晃九關。

�戶闡開無俗慮﹐�神安靜得眞閒。

�金間隔垂云腳﹐�日交輝現本顏。

�味瓊漿因爛飲﹐�君詩債片時閒。拆二字起。

又

�人開悟悟終宵﹐�在行庵不照茅。

�爲官魔來故郡﹐�尋仙契結知交。

�天母地通三要﹐�詫嬰嬌弄六爻。

�動心淸增慧力﹐�圭爛飲萬緣拋。拆才字起。

和於百壽韻

�風淸淨大乘功﹐�辦修持不落空。

�炷心香關穴滿﹐�般槍法妙玄通。

�乎者也非吾會﹐�月星辰在鼎中。

�訣授傳如省悟﹐�蓮開後不愚蒙。拆家字起。

和昆侖於華叔韻

�蟠虎繞助神翁﹐�化將來再遇風。

�滅屍亡心意淨﹐�升火降妙玄通。

�乎者也爲開導﹐�徳淸閒合至功。

�勸於公並道友﹐�當早早出塵籠。拆龍字起。

洞玄金玉集卷之三竟

洞玄金玉集卷之四

七言長篇

自諭

水雲蹤迹任飄颻﹐寶樹琪花好撼搖。

煉己勤修金玉洞﹐潛身投宿瓦磚窖。

天關地軸蟠吾足﹐瑞气祥光纏我腰。

莫訝世間疏麯糵﹐且忻靜裹飲瓊瑤。

遵依師父持三要﹐逗引靈童舞六麼。

直待風仙來下界﹐度歸蓬島永逍遙。

臘日海上見海市用東坡韻

海家活路不知空﹐長在洪波大浪中。

日日捕魚招地獄﹐時時進櫓背仙宮。

因何卻得心悔過﹐遇我穿鑿勝良工。

忻躍焚燒船與网﹐慈悲感動神與龍。

海市呈空驚眾目﹐於中諕倒白髯翁。

時當臘八生異象﹐希奇造化現來雄。

龍虎繞蟠吟不盡﹐神仙出沒畫無窮。

寶殿珠樓水搖蕩﹐瓊林琪樹气浮融。

跨鶴金童敲玉磬﹐登壇玉女擊金鐘。

嘉瑞重重襯天闊﹐慶雲靄靄顯年丰。

悟來赤鳳翅調金﹐倒把靑牛尾秉銅。

重遇重陽仙訓誨﹐冰淸玉潔樂眞風。

寧海軍判官烏延烏出次韻

臘八海市現寒空﹐虛無气象杳冥中。

紫霧化成蓬島洞﹐紅霞變作寶瓶宮。

隋珠照海相連蚌﹐蜀錦牽船豈見工。

風光搖曳奔山虎﹐雲彩橫斜出水龍。

遙觀引鶴垂髫子﹐遠望披蓑策杖翁。

乘鸞玉女異中異﹐撲象金獅雄更雄。

便是坡公吟匪盡﹐直饒道子畫難窮。

勸人回首投嘉趣﹐顧我修眞煉气融。

投玄幸悟無生理﹐救命能趖過世鐘。

常有慈心扶眾溺﹐卻無俗念願家丰。

殷懃進道絕纖慮﹐點檢行囊沒个銅。

掌握斡旋顚倒法﹐狂歌狂舞且佯風。

次韻

萬頃琉璃襯半空﹐陰陽造化在其中。

鵲橋橋度三山客﹐鸞輿輿訪九霄宮。

希奇樓顯摘星手﹐玲瓏塔現不凡工。

隊隊坎男乘白虎﹐羣羣離女跨靑龍。

背綰同心小小子﹐帽裹三檐老老翁。

忽爾騰空飛鶴勢﹐偶然戲水巨鰲雄。

相契內事山侗富﹐倒笑虛假石崇窮。

性住命停昭且著﹐神淸气爽朗然融。

慈悲句句如良藥﹐語話瑯瑯似擊鐘。

罷煉心魔並意亂﹐卻祈國富與民丰。

願無僧愛投嘉趣﹐誓不慳貪積臭銅。

三髻狂吟人莫笑﹐一般風害害風風。

復用前韻

瑯瑯海市秀臘空﹐相次東坡十月中。

瑞气結成蓬島洞﹐彩霞捧出九霄宮。

我來西髙行教化﹐祥生北海顯仙工。

躍嶺奔山投穴虎﹐噴雲吐霧戲珠龍。

異常造化三終日﹐希奇驚倒一老翁。

蓋因漁父网焚喜﹐感動天翁景變雄。

詩匠賦詩詩有盡﹐畫工欲畫畫無窮。

白叟黃童誠大悅﹐靑天紅日顯明融。

四皓嬉遊縱狂舞﹐八仙宴飲倒提鐘。

外施功行神明佑﹐內煉仲和道气丰。

持戒已無心犯戒﹐見銅怎敢手拈銅。

奉勸後來學道者﹐殷懃謹謹繼予風。

﹝贈道友﹞

癸卯四月行化﹐道過福山﹐因借坡公海市詩韻以述懷﹐贈諸道友。

馬風得遇治虛空﹐水養靈煙恍惚中。

斡動玲瓏珍寶藏﹐剔開晃朗蕊珠宮。

性好淸閒並道徳﹐教傳農士與商工。

調和鼎內龍蟠虎﹐逗引鑪中虎繞龍。

鉛精汞髓歸根蒂﹐女奼嬰嬌惜主翁。

旣悟無爲眞活計﹐肯持有作假英雄。

專志投玄能離苦﹐虔誠索隱不憂窮。

心便環堵攀原憲﹐腹長胎仙傲孔融。

欽崇教主唐才呂﹐遵奉講師漢將鐘。

常嘆一瓢爲我累﹐寧思五袴效他丰。

九載曾修三澗雪﹐十年不把一文銅。

誰繼重陽師父踵﹐丘劉譚馬闡家風。

﹝贈道友﹞

予行化芝陽﹐特承蓬萊道眾見訪﹐相別索詩﹐爲借坡公韻﹐藏頭疊字贈焉。

�仙說破萬綠空﹐�色色空眼界中。

�下聞道必生怪﹐�我矜誇自有宮。

�殿修完無用木﹐�金間隔不煩工。

�巧難通水與火﹐�淸易引虎和龍。

�蟠虎繞投離女﹐�奼嬰嬌訪坎翁。

�母淸靈生異相﹐�貌威嚴別是雄。

�哉雄哉眞得得﹐�兮得兮赤窮窮。

�究內事默而語﹐�話胎仙和且融。

�融入妙開金口﹐�口傳玄扣玉鐘。

�離傳呂呂傳王﹐�父傳予麻麥丰。

�人儉已成仙契﹐�聖合賢惡鄧銅。

�臭不如功行累﹐�功積行得仙風。

﹝贈道友﹞

黃邑修設黃籙﹐邀予作度師。旣至﹐加持於全眞庵。借東坡海市詩韻﹐以示道眾。

�亡屍滅得觀空﹐�士農商好守中。

�訣投玄無地獄﹐�談入妙有天宮。

�祖純陽曾禱現﹐�父風仙昔嘆工。

�斬七情嬰跨虎﹐�通一竅奼乘龍。

�盈日吳顯黃婆﹐�升火降助金翁。

�翼生兮機莫測﹐�圭飲兮雌變雄。

�今不羨陶朱富﹐�無相繼範丹窮。

�有三丹千日煉﹐�生五彩百骸融。

�年罷用分茶盞﹐�紀捐持勸酒鐘。

�遇隨綠行教化﹐�來勸世棄財丰。

�合醬黃非是道﹐�觀心鏡不幹銅。

�流若悟山侗理﹐�帛如泥恰似風。拆虫字起。

勉賡彥濟海市詩韻攢三字

��下天風仙王﹐��哂我太荒唐。

��指予遊海島﹐��訪覓山陽。

��瞷看人業滿﹐��教勸如春暖。

��從此网船焚﹐��功尋不可緩。

��馬風到北溟﹐��海市人總驚。

��天垂仙景異﹐��千變萬化生。

��觀如蓬島上﹐��道子難圖狀。

��吞吐物物奇﹐��怎寫般般相。

��驚動海邊漁﹐��諕心冤怎通。

��便焚罾與网﹐��神喜天亦愉。

��恰似醉復醒﹐��語話投機訂。

��性上問長春﹐��淸淨成丹鼎。

又藏頭拆字

�如點漆﹐出自重陽。�王度丘﹐劉譚馬唐。�訣傳玄內雲水﹐�然三髻來芝陽。

�居環堵加持滿﹐�歷雲遊誰怕暖。�人報我望西髙﹐�暮海市仍且緩。

�喜呈祥在北溟﹐�看異景眾皆驚。�風特地來行化﹐�好依予戒殺生。

�勸网焚船莫上﹐�論人形異魚狀。�命魚命命不殊﹐�審生前魚甚相。

�下爲魚犯甚漁﹐�魂冤債應難逋。�經懺悔非懺悔﹐�每攺過天自愉。

�灰整得醉中醒﹐�起善心善事訂。�盟盟誓不爲漁﹐�魚戲海免湯鼎。

拆目字起。

又

�疊心琴虞舜王﹐�藏西歸復至唐。

�教經文窮理看﹐�髻得遇煉丹陽。

�心性兮功向滿﹐�雲遊兮任寒暖。

�急行兮闡善緣﹐�來綫兮不稽緩。

�喜爭言怕北溟﹐�喜爭言過悔驚。

�喜爭言不造罪﹐�喜爭言戒殺生。

�然焚网不船上﹐�日道裝非俗狀。

�透自無名利心﹐�開豈有我人相。

�觀漁者不爲漁﹐�耕通債免還通。

�中誓不言長短﹐�上神明自喜偸。

�圭爛飲眞心醒﹐�宿光臨妙言訂。

�壬交會結金丹﹐�得皆因淸淨鼎。拆三字起。

又

�屍六賊怕心王﹐�遇風仙別母唐。

�訣傳來修道徳﹐�情削去煉陰陽。

�溪明月缺還滿﹐�曜淸風涼且暖。

�朋選擇气須調﹐�語慈悲性且緩。

�蟻穿珠入大溟﹐�火同鑪沒事驚。

�重三光通久視﹐�知一大學長生。

�喜就下不就上﹐�悟無形亦無狀。

�回意馬聚精光。�綻心蓮生異相。

�方人勸西髙漁﹐�魂鰕命怎還通。

�子四人焚大网﹐�靈生天天偸愉。

�見海市轉增醒﹐�涯攺作善言訂。

�寧更屬好修仙﹐�斷塵緣煉身鼎。拆三字起。

五言絕句

得遇

悟徹須憑遇﹐得遇須憑做。做徹淸淨功﹐神仙自來度。

嘆遼陽髙巨才遇而不悟

遼陽髙巨才﹐寧海曾攜手。同日遇風仙﹐偏他不回首。

隱奧

天有三十六﹐地有三十六。天地入寶瓶﹐七十二候足。

起慈

願救眾生苦﹐悲心日日多。上仙知我意﹐批出馬維摩。

達妙

小小秦川道﹐迢迢近水邊。閒閒成恍惚﹐得得遇胎仙。

中選

玉液泛金船﹐玉性結金蓮。玉篆篆金鈺﹐玉韶韶金仙。

通玄

六月嬰裹孩﹐呼霜帶雪來。馬風知得也﹐決定赴蓬萊。

長生

我有長生訣﹐今朝說與君。玉鑪三澗雪﹐金鼎一溪云。

仙伴

誰是山侗友﹐今朝說與賢。靑蓮池上客﹐黃鶴洞中仙。

食韮九九之數也

馬風戒斷酒﹐好喫生生韮。和韮也不喫﹐自在逍遙走。

嘆淩霄花

仰望淩霄花﹐看來好不好。時間依勢生﹐勢去成枯艸。

道友怪予淸瘦

瘦則從教瘦﹐不許皮兒皺。鶴體與松形﹐正是林泉叟。

五體皮袋頌

皮皮皮皮皮﹐我又不識你。不若淸淨乎﹐直究掉了你。

述懷

悟徹是非海﹐出離生死關。人無息肩暇﹐我有終身閒。

隴州環堵至辛平蕭防判以詩贈之

臨行更相屬﹐坑塹休深斸。學取馬風風﹐灰心明性燭。

每見道眾無不敬奉遂成﹣絕謝之

偶爾相會面﹐何須苦敬欽。路遙知馬壯﹐歲久辧人心。

贈李大乘五言詩攢五字

����李﹐����憩。����憑﹐����惠。

贈門弟子

��志好志﹐��欽常欽﹐��口應口﹐��心見心。

遇仙亭

�移並斗轉﹐�指遇仙亭。�與壬會合﹐�訣醉中醒。

拆星字起。

又

�計非尋俗﹐��對茅亭。�起眉毛見﹐�誰悟醉醒。

拆生字起。

贈萊州醮首王永曁眾道友

受罪

生前姦狡極﹐死後罪業多。決入鑊湯獄﹐難逃鐵网羅。

追薦

孝子辦追薦﹐亡靈獲福多。決然離地獄﹐免得面閻羅。

超度

七祖超升廣﹐九玄度脫多。攜云朝玉帝﹐跨鶴看參羅。

請聖

玉簡躬身執﹐星冠點地多。靑詞采靑目﹐黃道布黃羅。

法事

赴醮星冠廣﹐登壇月帔多。天尊齊和起﹐法事越修羅。

圓滿

滿空鸞鶴降﹐赴會聖賢多。符總簡圓備﹐云軒上大羅。

冬至日有作

一陽初運動﹐一綫始爭多。漸有春消息﹐仍無衣薄羅。

積行

修行行行廣﹐積行行行多。九轉丹烹鼎﹐六銖衣勝羅。

累功

�訣靈根種﹐玄言功果多。養成眞玉貌﹐賽過摩羅。

贈李講師

常令心地善﹐未解厭塵多。棄假投玄趣﹐修眞上大羅。

贈萊州王道正

心性常令善﹐塵情卻厭多。玄中搜妙理﹐洞裹看參羅。

述懷

每恨行功少﹐常嫌身影多。倦開名利眼﹐不羨相甘羅。

月下吟

開懷明月下﹐快意淸風多。道復惟麻布﹐漁巾作酒羅。

攺惡修善

惡者從今善﹐修仙漸漸多。將來朝玉帝﹐免得見閻羅。

敬三教

待士非凡俗﹐崇僧性不凡。再三須重道﹐決要敬麻衫。

應禱攢三字

��天極髙﹐��伈旱苗。��仙應禱﹐��霈三朝。

洞玄金玉集卷之四竟

五言長篇

愼終如始

入道十一年﹐常常搜己病。我欲做神仙﹐怎敢昧心鏡。我欲做神仙﹐怎敢行邪徑。我欲做神仙﹐怎敢迷塵境。我欲做神仙﹐怎敢受欽敬。我欲做神仙﹐怎敢忘性命。我欲做神仙﹐怎敢虧功行。功行兩無虧﹐神仙自來請。

﹝贈李大乘﹞

予因遊歷西北﹐抵華亭﹐化到李大乘﹐遂借喬君章韻以贈之﹐兼示道眾。

�奉風仙誨﹐�每何處迂。�子遊地肺﹐�遠蓬島居。�乘理百骸﹐�華瑩四隅。�避妻男讎﹐�厭利名紆。�綸常作伴﹐�事豈能拘。�子能助道﹐�初勸化儒。�今尋霞友﹐�覓云鶴徒。�兔飛烏健﹐�甲起庚呼。�壬發春柳﹐酉耀冰湖。�靈龍虎穴﹐�脈奼嬰娛。�道子𨿽巧﹐�了性怎摹。�指中秋月﹐�見眞形圖。拆面字起。

借古韻

勸眾道友

我𨿽未達者﹐常好靜與淸。榮華非染著﹐不羨擁旗旌。信筆寫詩頌﹐意气常錚錚。湛湛成恍惚﹐澄澄生杳冥。死灰比我心﹐槁木類我形。五行傳五藏﹐黑白赤黃靑。烹煉眞鑪竈﹐寶結晃神京。懷玉人難曉﹐藐視公與卿。大道不難學﹐只恐無虔誠。勤行不可棄﹐抱守不可輕。解通玄又玄﹐眾妙入門庭。不惟龍虎伏﹐自有鬼神驚。同志日相訪﹐紫扉永不扃。靈芝常飽腹﹐豈比膻與腥。我因何所得﹐能固气神精。期歸蓬島路﹐鸞鶴來相迎。玉女奏仙樂﹐殊無鄭衛聲。靈臺爲靜國﹐云收性月明。超然成羽化﹐豈與萬物並。奉勸學道人﹐不可外經營。百年如一夢﹐休戀利與名。心香常爇起﹐何必念仙經。但存平等行﹐淸淨自然成。願人同我志﹐何患不長生。

和坊州朝虛子曹瑱韻

大慟悲紅葉﹐大笑喜頭陀。大志脫生死﹐大願拯沈痾。翻身離苦海﹐遠俗免奔波。有分修靈室﹐無緣過柰河。淸中淸奼舞﹐淨裹淨嬰歌。逗引神丹秀﹐堤防猿馬魔。

五言律詩

自述

心淸眠夢少﹐意淨瑞祥多。靈灩如紅錦﹐丹煙似紫羅。虎龍生羽翼﹐猿馬罷奔波。嬰奼成眞樂﹐胎仙應物和。

和黃縣呼殿試韻

東有古精藍﹐西城近道庵。南山髙翠嶺﹐北海大深潭。霞友玄中問﹐云朋妙處參。人能淸表裹﹐默默自然談。

又

蓑結衣揉藍﹐身居物外庵。道包天地髓﹐气運虎龍潭。常有農商至﹐寧無禪道參。願公當擲筆﹐早早悟淸談。

鄠縣宰公髙懷遠見訪求

世网包名利﹐塵籠罩是非。采山尋藥去﹐慕道逐雲歸。立石閒垂釣﹐望人早悟機。若能懷遠慮﹐定是達幽微。

贈京兆楊學正

擇術立身法﹐無過志讀書。讀書便及第﹐爭柰忒名虛。不若搜玄趣﹐修完大藥鑪。功成超達去﹐跨鶴赴仙都。

和岐陽鎭張都監韻

嗟身常作觀﹐地水火風成。假合難堅固﹐眞修易煉烹。形神得俱妙﹐龍虎自然聲。響喨聒天地﹐心中性月明。

贈姚玄玉

心灰忘富貴﹐意靜樂淸貧。堪作逍遙客﹐當爲自在人。气中閒養气﹐神內更頤神。不著纖毫假﹐才方得至眞。

和岐陽趙公綽殿試

大道勿難求﹐宜乎一志修。速當離火院﹐休要逐波流。不作蠅蝸客﹐堪爲鴻鵠儔。自然通妙用﹐掌握內雲遊。

贈虢縣段先生

物外絕貪求﹐淸中得進修。木金三間隔﹐天地兩交流。菩薩爲親眷﹐神仙作侶儔。靑蓮池上客﹐黃鶴洞中遊。

吟二﹢首

迷悟吟

贈鳳翔府樂孔月曁道友

養家受辛苦﹐學道應仙舉。養家著外求﹐學道向內補。養家墮輪回﹐學道免來去。本是一般人﹐只爭悟不悟。

罪福吟

勸眾道友

養家日日貪﹐學道常知足。養家爲妻男﹐學道離塵俗。養家造罪業﹐學道成仙福。罪福各自招﹐天堂對地獄。

苦樂吟

贈鳳翔府髙謀克曁程先生

養家受煎熬﹐道修無炙烙。家逼損精神﹐道煉調經絡。家累墮黃泉﹐道成超碧落。養家學道人﹐自招苦與樂。

從長吟

寄臨洮府權縣武功烏林答

家緣堪可戀﹐因何名火院。道若不可修﹐海蟾就榮顯。願人早悟斯﹐學道從長便。物外樂希夷﹐修完本來面。

離塵吟

贈玉峯李慶長曁眾師兄

金枷悟來碎﹐玉枷惺來破。妙手解名韁﹐虔誠敲利鎖。迷津不陷身﹐欲浪難漂我。作个離塵人﹐物外修仙果。

得遇吟

贈岐陽鎭趙公綽殿試曁眾道友

不縱馬兒顚﹐不放猿兒耍。心意自不髙﹐人我自然下。修煉身中眞﹐斷制身爲假。東遇重陽師﹐西整丹陽馬。

逍逼吟

臨洮府推髙武功﹐遣人賚書來終南祖庵邀請。予誓不乘騎﹐加之路遙﹐不克趨赴。作此以贈之。

因遇無羈絆﹐通玄養慧苗。心神常坦坦﹐雲水任飄飄。疏散橫擔醁﹐優遊懶系腰。不惟身自在﹐更得性逍遙。

行道吟勉門人

皓月照林霜﹐華軒放彩光。玉鑪生寶篆﹐金鼎釀瓊漿。禮數無拘束﹐平和得異常。豈思爲家計﹐行道萬緣忘。

三奇吟自諭

勘破這屍骸﹐須當救度殼。直饒五馬榮﹐難牧三奇朴。滌慮滅三彭﹐洗心按三角。人皆貴名髙﹐我獨驚超卓。

證修吟

勸門人寧貼辦道

辧鉛須滅汞﹐得汞卻生鉛。證佛得無量﹐修仙道有玄。仙佛歸一趣﹐道徳在兩全。謹謹心寧貼﹐行持忘要堅。

眞一吟

贈鳳翔府迎祥觀眾大師

命淸得長生﹐性靜能久視。命乃气之名﹐性乃神之字。气是神之母﹐神是气之子。子母成眞一﹐眞一脫生死。

述懷吟

贈華亭居環堵靈陽子李大乘

食乞且糊口﹐身投淸淨戶。四攸不成眞﹐一气堪爲主。能將性月修﹐解把心琴撫。滅盡屍與虫﹐免教苦中苦。

日用吟

贈華亭傳燈子張大悟曁眾師兄

朝也防心動﹐暮也防心動。煉气做生涯﹐頤神爲日用。常交龍虎調﹐不使馬猿弄。堪爲睡覺人﹐兔作夢中夢。

固本吟

贈隴州佑徳觀王道正

識破四假身﹐修煉个眞身。欲要成靈物﹐須當固本根。淸閒無一事﹐疏散絕纖塵。已作逍遙客﹐兼爲自在人。

無爲吟自詠

術法我不會﹐打坐我不愛。終日樂逍遙﹐終日占自在。觀天行大道﹐自然得交泰。本師傳口訣﹐無爲功最大。

淸淨吟

贈華亭縣宰明威

鍛煉這頑心﹐鍛煉這俗意。心死情不生﹐意滅精自祕。心淸气自調﹐意淨神自喜。人能常淸淨﹐決證神仙位。

自然吟

贈隴州蕭防判

頓覺萬緣空﹐頓覺心開悟。心猿自然停﹐意馬自然住。龍虎自然調﹐神气自然固。金丹自然結﹐神仙自然做。

落魄吟

贈眞陽子來靈玉

一身放落魄﹐衣掛兩三索。脫了妻男讎﹐免受利名縛。坐臥無羈絆﹐住行無依托。誰知落魄人﹐內隱踏雲腳。

聖功吟

贈隴州李鎭國

我有修仙術﹐說破人驚駭。淨裹撮乾坤﹐空中安鼎鼎。扳倒昆侖山﹔托起大陽海。山海變桑田﹐性命久長在。

全眞吟

借山堂吟韻

全眞日兮金烏飛﹐全眞月兮玉兔歸。靑龍戲兮投虎溪﹐是不是兮孰得知。

頌

無有頌

不悟無無迷有有﹐爭知有有卻無無。人皆著物物非物﹐我獨如愚愚不愚。

通玄頌

得遇投眞修妙果﹐玄中通曉些兒个。尋思性命不由天﹐斡運陰陽全在我。

見性頌

一點靈光晃太虛﹐丹靑妙手莫能摹。休將明月閒相比﹐有缺因緣怎類吾。

和坊州曹解元次子曹守志

賽過龐公勝陳七﹐俄驚生死忻然出。願賢守志莫忘初﹐定是前程子得一。

和完顏尼福海所聞空中頌四章

口不念經經自念﹐足不登樓樓自上。家鄕悟徹好離鄕﹑心田耕了更無田。

又

行也同時坐也同﹐大悲手段絕聽聞。救拔滯魄與孤魂﹐出離地獄入天門。

又

大道身中物外求﹐火裹靑蓮滴珠露。長在寶瓶爲供具﹐慈悲心起常堅固。

又

無鄕無裏﹐有鄕有裏。起慈起悲﹐普挈普提。

贈華事張四機宜

不染不著﹐無爲無作。常淸常淨﹐眞歡眞樂。

贈鳳翔府靈童張守淸

道大道大﹐無毀無壞。悟者得之﹐性命長在。

贈苗﹣官人

脫塵離俗﹐通三悟六。養气全神﹐永占仙福。

贈隴州小麻先生

淸心淨意﹐養气全神。功昭行著﹐得做仙人。

贈隴州染趙先生

惡死離死﹐好生修生。眞淸眞靜﹐性住命停。

示門人

酒色財气﹐攀緣愛念。憂愁思慮﹐非道識見。

又

淸閒無事﹐逍遙自在。不染不著﹐得超三界。

又

心淸意靜﹐气和神定。眞息綿綿﹐靈光瑩瑩。

又

無爲無作﹐不染不著。命變霜球﹐性通丹藥。

贈於內奉先生

道眼不明﹐心地不靈。別無他事﹐行道不精。

修仙立志集句

同共修仙﹐萬緣一撇。不忘初志﹐旋添決烈。至死一著﹐直要做徹。命似淸風﹐性如明月。

洞玄金玉集卷之五竟

洞玄金玉集卷之六

六言詩

題怡老亭

我有一卮芳酒﹐待與知音同友。看來塵世忙忙﹐無似淸閒野叟。

又

落魄婪耽因酒﹐酒飲醉醒曾有。有人問我誰家﹐家祖扶風莘叟。祖諱覺﹐字莘叟。

復用前韻贈隴州魏司判

好飲長生仙酒﹐好向無中尋有。好禮自心爲師﹐好做物外淸叟。

繼胡公講師韻

�張非爲妙語﹐�舉世間談話。�句不如不話﹐�默默中妙話。拆口字起。

贊史先生

史公得遇﹐得遇重陽。重陽傳授﹐傳授玄黃。玄黃至理﹐至理不忘。內持修煉﹐外絕炎涼。水火旣濟﹐日月交光。龍吟離位﹐虎嘯坎房。木金間隔﹐嬰奼圓方。刀圭爛飲﹐知味聞香。神丹結正﹐晃耀晶陽。風仙來度﹐顯出嘉祥。歌舞三日﹐辭別街坊。惟雲歸去﹐趨赴蓬莊。復入庵內﹐奄然而亡。觀者雲集﹐事理匪常。一靈眞性﹐班列仙行。

歌

濟度歌借東坡韻

我無去就心何處﹐不搖不動三陽宇。一志超然不外求﹐萬事俱忘常內顧。自衒無拘落魄人﹐逍遙坦蕩樂淸貧。身如野鶴無縈擊﹐意似孤云無點塵。無功無法心打坐﹐閒是閒非耳邊過。人來請我求追薦﹐再三再四難阻面。環墻結夏應加持﹐日禱一齋非下賤。眞經默念起慈悲﹐救苦咄開地獄門。孤魂滯魄脫枷鎖﹐狂歌狂舞亂紛紛。承斯功徳得遷轉﹐祥雲引赴瑤池宴。我觀世事忒煞空﹐又把世人當酷勸。求財求財須重義﹐不義之財如刀利。不如照破事情疏﹐猛棄妻男大丈夫。莫忘初志休生退﹐日就月將如我輩。視無所見聽無聲﹐不視不聽得視聽。法體無形形自現﹐法鼓無聲聲自鳴。出門入戶自迎送﹐迎送往來通妙用。重陽傳授與山侗﹐我今轉付與諸公。自然霞彩通車軾﹐自然準望神仙職。到此不分西與東﹐何愁無分繼扶風。人還悟此玄玄理﹐方信蓬瀛指顧中。

慈惠歌藏頭拆字

�然幸遇重陽仙﹐�我俱忘半拖袂。�冠不整效師家﹐�羊不食非邊裔。非邊裔﹐�訣傳來十三歲﹐�戟心腸久已無﹐�滅煙消三吉髻。�行大善起慈悲﹐�念哀人懃勸世。�靈無染永淸淸﹐�气調勻常細細。常細細﹐�種丹田仙踵繼。�綿紬絹敵風霜﹐�惠貧人任破敝。�筆不侵利與名﹐�舌奚言犬與彘。�來靈物吐紅輝﹐�顯教門詩曲綴。�有鶴疏來請予﹐�寧對我專發誓。�其追薦救亡靈﹐�志可憐慈可惠。�神默禱本師眞﹐�此申聞陰府詣。�下孤魂滯魄蘇﹐�天超度如舟濟。�聲歌詠九臯禽﹐�有靑鸞赤鳳唳。拆人字起。

普救歌藏頭拆字

�色水流梁棟間﹐�烏月兔來處。�誠守道得眞歡﹐�意常淸通妙語。通妙語﹐�論傳玄鍾與呂。�訣復授王風仙﹐�侗得遇獲深趣。�觀玉奼洞中歌﹐�喜金嬰空裹舞。空裹舞﹐�年陜右居環堵。�來月往猿停馬﹐�滅煙消龍纏虎。�然牒發到山東﹐�徳人來禱內補。�冠重整來追薦﹐�之加持報鄕土。�齊魂魄出黃泉﹐�歷雲遊歸紫府。歸紫府﹐�之云鶴不我拒。�哉普救免輪回﹐�子超升仙盡與。

發嘆歌

芝陽道友訪文登﹐非是尋芳覓翠榮。具說宰公投尺牘﹐邀予掌醮救亡靈。救亡靈﹐事最好﹐有些小事當分剖。惟恐後進相效顰﹐趕齋赴醮不修道。不修道﹐怎了仙﹐了仙須煉气綿綿。倒捲轆轤燈樹落﹐斡旋宇宙性靈圓。性靈圓﹐當積行﹐引人回首歸淸淨。慈悲援溺布橋梁﹐惻隱扶危立梯隥。立梯隥﹐作渡舟﹐度人物外做眞修。柰何道友求追薦﹐孜孜禱我救陰囚。救陰囚﹐如何是﹐予乃無爲淸淨士。未嘗趁醮和天尊﹐不會登壇行法事。行法事﹐請黃冠﹐潔己登壇作內觀。予應加持處環堵﹐默禱本師天仙官。天僖官﹐重陽也﹐發嘆起慈行憫化。千重地獄枷鎖開﹐一切亡靈罪情捨。罪情捨﹐曁孤魂﹐同遊紫府入仙門。不夜鄕中得眞樂﹐長春洞裹捧金蹲。

和胡講師韻

重陽眞人尋友﹐東遊寧海。三髻懶漢選仙﹐西訪長安。長安大道﹐如何者哉。堪放落魄﹐宜棄嬰孩。旣通玄趣﹐當補形骸。抽添運用﹐次敍挨排。飛烏走兔﹐雙戲俱皚。煙消火滅﹐銳挫彊摧。斷除煩惱﹐洗滌塵埃。心無染著﹐齒免。金花要賞﹐玉樹栽培。火生慧艸﹐水長靈荄。常教靈焰潑潑﹐無令神水潰潰。常教命燈明朗﹐無令性燭沈埋。尋訪同心同徳﹐講論有倚有挨。三尸拜降方寸﹐六賊難會九垓。要斡旋壺中日月﹐須倒顚洞裹山隈。得自然愛欲星散﹐得自然人我星。大藥淸靈於玉鼎﹐胎仙歌舞於瑤臺。堪嘆利名之切切﹐堪嘆生死之哀哀。好把塵緣大家勘破﹐休教走骨時暫狂乖。決要煉形如同槁木﹐決要降心有若死灰。異日丹成九轉﹐攜云同赴蓬萊。

立身法

立身之法﹐分明說破。意馬牢擒﹐心猿緊鎖。戒斷慳貪﹐伏降人我。節愼語言﹐堤防口過。莫起風波﹐休生煙火。忙裹偸閒﹐鬧中趖躲。修仁蘊徳﹐消災滅禍。退己進人﹐亦成仙果。

﹝說十了﹞

十了功乃內事﹐非眼前境界﹐眞淸眞淨﹐自然得之。

項中霞彩流﹐眼中光明流﹐耳中沖和流﹐鼻中玉柱流﹐口中甘津流﹐心中眞火流﹐臍下黃河倒捲流﹐木金隨波運轉流﹐自然天地兩交流﹐十分功滿性風流。

聯句

擺脫名韁三島客﹐掣開利鎖十洲仙。長生路徑當修補﹐不死根芽好煉烹。修心要廠長生客﹐煉性當爲活死人。煉气气和神踴躍﹐修眞眞淨性玲瓏。專心學道須通道﹐堅志修仙決遇仙。誰知神秀過才秀﹐我覺心明勝眼明。心沒攀緣神彩秀﹐气無凝滯性靈圓。水中焰迸三丹結﹐火裹蓮生一性靈。學道男兒無我相﹐修仙烈士沒人情。忘上博來心上悟﹐道中通得妙中玄。夢裹曾收無影劍﹐法中去了有情心。塵中無染心中悟﹐道上通玄性上靈。陰裹藏陽陽烜赫﹐命中養性性玲瓏。學道須憑心決烈﹐修仙全在志堅剛。石女吹簫鸞鳳舞﹐泥牛入海虎龍和。玲瓏玉奼敲龍角﹐惺灑金嬰跨虎腰。瑤池殿下靑鸞舞﹐閬苑宮中白鶴飛。袖裹靑蛇三尺劍﹐腹中白虎九還丹。靑霞宮裹收紅雪﹐碧玉巖前賞赤松。心淸意淨天堂路﹐意亂心荒地獄門。斡旋決仗無爲力﹐造化全憑淸淨功。一袖拂開沙世界﹐三丹結正大羅仙。捉住亙初靈底物﹐得觀元始本來眞。六六陰消丹燦燦﹐三三陽聚性靈靈。雲根水骨歸金鼎﹐汞髓鉛精聚玉鑪。速把我人山放倒﹐急將龍虎穴衝開。踏碎龜蛇眞活計﹐和調龍虎好生涯。若要奼嬰雙戲鼎﹐須教日月兩同宮。鼎內精金生五彩﹐鑪中美玉結三光。兔走烏飛投气海﹐龍吟虎嘯入神京。心猿緊鎖丹無漏﹐意馬牢擒性自明。降住天關並地軸﹐斡旋坎虎與離龍。猿顚馬劣難成道﹐虎遠龍蟠易見眞。心中事少憂愁少﹐性上塵多疾苦多。有有有中非有有﹐無無無裹有無無。

﹝歸山操﹞

鈺因與僧燭律師﹑殿試範壽卿﹐於郡城之北三教堂﹐一日焚香宴坐﹐有王大師抱琴而來鼓之。日昃﹐作琴操《歸山操》﹐蓋鈺有歸眞之意也。

能無爲兮無不爲﹐能無知兮無不知。知此道兮誰不爲﹐爲此道兮誰復知。風蕭蕭兮木葉飛﹐聲嗷嗷兮雁南歸。嗟人世兮日月催﹐老欲死兮猶貪癡。傷人世兮魂欲飛﹐嗟人世兮心欲摧。難可了兮人間非﹐指靑山兮當早歸。靑山夜兮明月飛﹐靑山曉兮明月歸。饑飡霞兮渴飲溪﹐與世隔兮人不知。無乎知兮無乎爲﹐此心滅兮那復疑。天庭忽有雙華飛﹐登三宮兮遊紫微。

﹝委形贊﹞

癸卯歲﹐師父丹陽眞人﹐一日俄肆筆而書﹐名曰《委形贊》。是歲果蟬蛻﹐故集於是。

衛身之光﹐照耀非常。衛身之獸﹐風雲前後。大哉登眞﹐委形而壽。紺髮靑眉﹐紅頰素肌。如龍換骨﹐如蟬蛻皮。不作易性﹐奚爲空衣。兀然若睡﹐臥簣而歸。大哉登眞﹐路入靑溟。麟隨絳節﹐鳳牽朱軿。嗚鸞佩玉﹐履虛步云。超受眞誥﹐上登玉宸。天路何長﹐天人飛翔。摐金拊石﹐散花燒香。聲動三界﹐眾來十方。羣魔欽仰﹐六丁驚遑。靈穎斯成﹐幸無災螟。卻顧松栢﹐非爲遐齡。山有時崩﹐海有時田。長地久﹐永爲列仙。

洞玄金玉集卷之六竟

洞玄金玉集卷之七

論恩

天地日月父母恩﹐不能使我脫沈淪。

弟兄姊妹暫相識﹐妻妾兒孫愈不親。

幸遇風仙傳祕訣﹐致令馬鈺得良因。

斷情割愛調龍虎﹐絕慮忘機產鳳麟。

玉內生金丹結寶﹐水中養火气安神。

師恩深重終難報﹐誓死環墻煉至眞。

詞

十報恩本名瑞鷓鴣

山侗一願報師恩﹐物外生涯世罕聞。鍛煉玉鑪三澗雪﹐修完金鼎一溪云。

蛟龍宜向火中漑﹐猛虎堪於水裹焚。一粒神丹光透璧﹐不神神彩獨超羣。

又

山侗二願報師恩﹐立誓修行志煉心。火焰滅除火養木﹐水銀枯盡水生金。

木金三間通玄路﹐水火同流結寶岑。久視大丹成不漏﹐攜雲歸去絕升沈。

又

山侗三願報師恩﹐鍛煉靈胎在玉京。鉛汞烹煎先有驗﹐虎龍交媾豈無聲。

三光並秀超三昧﹐五嶽同峯出五行。三五丹成眞造化﹐自然云步訪蓬瀛。

又

山侗四願報師恩﹐天地收來入寶瓶。日月山川添壯觀﹐虎龍嬰奼得安寧。

淸輕濁重陰陽正﹐博厚髙明品物靈。赫赤丹成全性命﹐超然跨鶴過天庭。

又

山侗五願報師恩﹐酒色气財誓不侵。便把日烏先趕退﹐次將月兔更牢擒。

月輪重顯無圓缺﹐日色增輝沒縮沈。功滿丹成何處去﹐得超云漢絕陽陰。

又

山侗六願報師恩﹐坦蕩逍遙不惹塵。識破假軀端的假﹐研窮眞性的端眞。

方知可道非常道﹐始覺不神所以神。淸淨丹成乘赤鳳﹐大羅天上賞長春。

又

山侗七願報師恩﹐掌握虛無死水銀。滿目牛羊當道臥﹐一軒風月證人純。

淸淸淨淨難迷假﹐淨淨淸淸易見眞。龍虎丹成無九轉﹐自然永永做仙人。

又

山侗八願報師恩﹐返覆陰陽仗煉烹。火降水升拋雪浪﹐龍吟虎嘯發雷聲。

玉鑪瑞雪重重結﹐金鼎祥光靄靄生。無價丹成無老死﹐長生路上法身輕。

又

山侗九願報師恩﹐意淨心淸路坦平。便把無爲爲造化﹐不憑有作作經營。

恰如逗引龍和虎﹐還似般調奼與嬰。活樂丹成蓬島去﹐和公師叔遠來迎。

又

山侗十願報師恩﹐劈碎金柳玉枷情。久視門中修久視﹐長生路上得長生。

昏昏默默澄澄湛﹐杳杳冥冥淨淨淸。響曉丹成蓬島去﹐重陽師父遠來迎。

述懷﹟1

利名場上沒縈牽﹐人我叢中絕焰煙。舉意遊山山嶺上﹐興心樂水水雲邊。

往來飄逸孤如鶴﹐去住安閒靜似蟬。據此逍遙能有幾﹐從教人道活神仙。

上街求乞

人人休惜一文錢﹐好與貧兒且結緣。暗暗還賢增萬倍﹐明明助我養三田。

捨慳自是開心地﹐割愛方能達妙玄。一日悟來離苦海﹐逍遙物外共修仙。

勉門人

道人活計不相侵﹐各自衣餐各自尋。莫爲閒言閒鬥气﹐休爭俗事俗縈心。

搜玄絕慮龍隨虎﹐索隱忘機水養金。淸淨色身全法體﹐一鑪丹熟步瑤岑。

道友問在家能修行否

神仙要做戀妻男﹐忙裹偸閒道上參。淸淨門庭無意認﹐淫情術法入心貪。

欲求家道兩全美﹐怎悟寂寥一著甘。莫待酆都追帖至﹐早歸物外住云庵。

贈李校尉

一身便做个丹丘﹐於內常常雲水遊。離坎交宮眞子午﹐甲庚易位沒春秋。

五行四象皆無用﹐三島十洲卻有由。功行無虧云鶴引﹐大羅天上列仙儔。

遇禁煙道友索

禁煙禁火禁心猿﹐眞息調來永永綿。雲水不遊芳艸徑﹐身心豈著杏花天。

爲人勿作墳中鬼﹐學我能修物外仙。異日大丹成九轉﹐騰空何必打秋千。

贈涇陽張書表

六旬有四卦將休﹐猛悟灰心離俗遊。訪我搜眞歸正覺﹐搜玄索隱做持修。

頭分丫髻雲霞友﹐手顯擎拳風月儔。稽首更明珍重理﹐自然得去赴瀛洲。

贈段先生

�公物外好生涯﹐�火相逢結大砂。�女盤桓看大藥﹐�牛哮吼戲靈葩。

�云鋪地丹鑪赫﹐�子觀天碧眼華。�有三生君省悟﹐�中無事步煙霞。拆段字起。

﹝贈姜公﹞

寧海長春庵主姜公﹐同眾道友憐予行步艱難﹐造一奚車。工旣成日﹐就福山來投﹐故作是詞以報焉。

靑牛白鹿與黃羊﹐穩駕雲輿晝夜忙。運載乾坤常會合﹐推般日月永交光。

法輪響喨投玄窟﹐云輅玎璫入道場。九轉功夫如省悟﹐自然得繼馬丹陽。

文登縣黃籙醮贈道眾

昆崳三髻馬風歌﹐得遇修仙厭事多。我處無爲酬本願﹐人求追薦苦相魔。

加持助醮居環堵﹐救拔亡靈上大羅。滯魄孤魂誠有幸﹐一齊超度喜無過。

又

一從得遇樂淸貧﹐忻住環墻怕惹塵。煉气气和神戀气﹐頤神神爽气安神。

宰公請我求追薦﹐小子慈心奉善因。救拔亡靈超上界﹐孤魂滯魄總朝眞。

爇心香本名行香子

夫婦分離﹟2

你是何人﹐我是何人。與伊家﹑元本無親。都緣媒妁﹐遂結婚姻。

便落癡崖﹐貪財產﹐只愁貧。你也迷塵﹐我也迷塵。

管家緣﹑火裹燒身。牽伊情意﹐役我心神。幸遇風仙﹐分頭去﹐各修眞。

上街化導

師父重陽﹐眞个眞師。教馬鈺﹑專做貧兒。生涯淸淨﹐活路無爲。

應撫心琴﹐調龍虎﹐飲刀圭。誓不山東﹐緣在關西。

且和光﹑混俗隨時。笊籬閒把﹐惟望人知。願不蚤歸﹐休空過﹐疾修持。

示眾師兄

未至丹陽﹐怎敢爲師。對同流﹑說破些兒。長生妙處﹐似有施爲。

聚五彩雲﹐五行气﹐五方圭。酉雉生東﹐卯兔生西。

是木金﹑間隔之時。淨中意會﹐淸裹心知。願早淸心﹐早淨意﹐早行持。

勸象師兄求乞殘餘

物外飄蓬﹐餒在其中。驀然聞﹑撞動齋鐘。殘餘求乞﹐禱告玄宗。

念出家兒﹐無家地﹐道家窮。麻麥充餐﹐消滅屍虫。

覺虛心﹑實腹和衝。嬰兒跨虎﹐奼女騎龍。在虛無中﹐來無迹﹐去無蹤。

又

悟道翛然﹐出世因緣。但聞人﹑修建齋筵。長舒臂膊﹐立在傍邊。

便乞殘羹﹐覓殘飯﹐度殘年。無恥無羞﹐滅火消煙。

便畱心﹑搜妙搜玄。闡開玉蕊﹐攢結金蓮。覺气神淸﹐精神秀﹐做神仙。

贈王五先生送環墻內飲膳

教去當除﹐爭辦齋廚。弟兄懣﹑錯用功夫。

不如休歇﹐早認元初中便覓云根﹐尋云腳﹐履云衢。

喘息如龜﹐似有如無。覺仲和﹑來往寬舒。

斡旋山嶽﹐呼吸江湖。得產仙胎﹐成仙質﹐赴仙都。

詠香

不爇沈香﹐閒爇心香。布仁風﹑處處聞香。

人人向善﹐个个崇香。願處無爲﹐常淸淨﹐自然香。

妙洞云香﹐虎嘯噴香。更龍吟﹑吐出馨香。

玉爲寶篆﹐金結丹香。得赴蓬瀛﹐超三界﹐獻眞香。

詠鶴

𨿽處雞羣﹐如鳳積毸。自丁令﹑化現如斯。

霜毛朱頂﹐玉羽瓊肌。唼太湖萍﹐潭鼻栗﹐唳云霓。

朝戲芝田﹐夕飲瑤池。待王喬﹑來控當歸。

舞昊市顯﹐乘衛軒奇。便指蓬壺﹐朝金闕﹐赴丹墀。

勸世

顏貌蒼蒼﹐髭鬢斑斑。愈愚迷﹑嫉妬貪慳。

不憂自己﹐撫謂妻男。便巧心生﹐無心肯﹐放心閒。

苦海波中﹐火院常耽。運機謀﹑積業如山。

不求大道﹐一向癡頑。算有誰知﹐修仙易﹐養家難。

善惡報

造惡之人﹐凶橫無過。細尋思﹑最易柰何。

生遭官法﹐死見閻羅。向獄兒囚﹐確兒搗﹐磑兒磨。

積善之人﹐恭順謙和。細尋思﹑卻總輸他。

難收黑簿﹐怎入刑科。更神明佑﹐家門慶﹐子孫多。

題仵先生東廊

六月嚴凝﹐臘月炎蒸。這眞功﹑顚倒分明。

陽中陰極﹐陰裹陽生。出五行中﹐誰行到﹐我行程。

萬朵金蓮﹐火裹常榮。水中看﹑紅焰升騰。

兩般攢聚﹐一性圓成。便戴三花﹐梳三髻﹐禮三淸。

贈張劉二都料

奉勸淸河﹐酷告彭城。曁諸公﹑休苦勞神。

速離火院﹐早出迷津。縱水雲遊﹐歸物外﹐作閒人。

端的修行﹐洗滌心塵。以云朋﹑霞友爲親。

研窮久視﹐講論長生。便悟玄玄﹐通妙妙﹐得眞眞。

謝興平縣李公翁母布施一子學道

布施非凡﹐出俗因緣。捨嬌兒﹑入道搜玄。

人人稱善﹐个个稱賢。便遠揚名﹐名揚遠﹐出秦川。

父母深恩﹐要報聽言。我人除﹑擒捉心猿。

气通八脈﹐功滿三田。救九玄尊﹐七祖父﹐共成仙。

客人樊公索

三髻山侗﹐嘆个樊公。販淄礬﹑苦海波中。

要除煩惱﹐助一帆風。便棄繁華﹐離燔火﹐出凡籠。

眞个逍遙﹐眞不迷蒙。守眞淸﹑眞爭眞功。

眞眞相濟﹐眞性玲瓏。便得眞風﹐成眞趣﹐顯眞容。

贈彭官人

昨日官人﹐今日仙儔。悟浮生﹑水上浮漚。

忽生忽滅﹐難保難畱。便做風狂﹐成風雅﹐騁風流。

心意淸閒﹐雲水遨遊。以气財﹑酒色爲讎。

法名得得﹐道號休休。認本來如﹐無來去﹐好來由。

贈扶風縣楊公馬公

但願人人﹐識破浮生。速抽身﹑猛棄塵情。

休妻別子﹐絕利忘名。便灑然惺﹐豁然悟﹐頓然明。

虎嘯龍吟﹐气爽神淸。做眞修﹑汞煉鉛烹。

心平行滿﹐丹結功成。得跨云霓﹐朝玉帝﹐住蓬瀛。

岐陽鎭張同監問修行

休問因緣﹐各做修行。古人言﹑兩句堪聽。

人人有分﹐个个圓明。但事情疏﹐心淸淨﹐達長生。

元气盈盈﹐大法成成。創初觀﹑日月停停。

光輝瑩瑩﹐龍虎平平。覺本眞眞﹐常寂寂﹐永寧寧。

贈閻知宮

此个知宮﹐本是神仙。外修持﹑錯了因緣。

聽予勸化﹐索隱搜玄。便棄繁華﹐離塵境﹐訪林泉。

淨意淸心﹐耕種丹田。更常常﹑煉息綿綿。

命燈燦爛﹐性月團圓。待行功成﹐超達去﹐得升天。

寄白水馮公淄陽長老

白水馮公﹐寧海扶風。更淄陽﹑長老仙訪。

三人一意﹐一志三通。便剿妖魔﹐擒猛虎﹐捉蛟龍。

俗慮俱忘﹐眞气和衝。得自然﹑曉達靈蹤。

金丹燦爛﹐玉性玲瓏。待行功成﹐超上界﹐住蓬宮。

寄柳巨濟學錄

奉勸書生﹐早悟浮生。捨榮華﹑物外遊行。

無思無慮﹐無愛無憎。便縱閒心﹐尋霞友﹐訪云朋。

常處常眞﹐常爭常淸。做修持﹑自是靈明。

鉛爲汞藥﹐汞乃鉛精。煉大丹成﹐乘鸞去﹐赴蓬瀛。

贈三水三老先生

猛悟無常﹐頻絕慳貪。脫輪回﹑戀甚妻男。

出離火院﹐放肆婪耽。更頭如蓬﹐面如垢﹐語如慈。

萬事俱忘﹐志煉行庵。滅屍虫﹑敷布云曇。

幽微窮究﹐道徳相參。便講玄玄﹐搜六六﹐論三三。

贈靈陽子李大乘

悟徹陽元﹐便把陽牽。要陽陽﹑徹地通天。

陽穿八脈﹐陽透三田。覺一陽周﹐一陽就﹐一陽全。

水養靈煙﹐火養靈泉。更靈靈﹑眞秀相傳。

靈砂無漏﹐靈物牢堅。便結靈光﹐成靈寶﹐做靈仙。

贈華亭張大悟

大悟之人﹐能放心閒。棄利名﹑愛海恩山。

食無求飽﹐居不求安。更不狂思﹐不下忽﹐不髙攀。

協气橫橫﹐甘露珊珊。用牛羊﹑車載循還。

坎離交結﹐龍虎盤桓。得至精微﹐水精熱﹐火精寒。

華亭縣西庵主王公請住方丈

誓戒肥甘﹐欣乞餘殘。以惺惺﹑變作癡憨。

不居方丈﹐不住華軒。把浴堂來﹐爲睡室﹐且彎跧。

外樂無心﹐內養眞顏。嘆塵中﹑獨占淸閒。

將來功滿﹐離了凡間。向大羅天﹐雲霞洞﹐列仙班。

悟黃糧本名燕歸梁

詞名本是燕歸梁﹐無理趣﹑忒尋常。

馬風思憶祖純陽﹐故更易﹐悟黃糧。

百年一夢暫時光﹐如省悟﹐棄家鄕。

常淸常爭處眞常﹐累功行﹐赴蓬莊。

終南居環堵﹟3

董宣彊項豈尋常﹐如燕頷﹐卽非殃。

掀髯虛長不名瘡﹐無破處﹐又何妨。

道家貧後計多方﹐無腋袋﹐用皮囊。

支頤懸掛度炎涼﹐裹面有﹐萬般香。

贈興平楊先生

密密相傳理最深﹐向水裹﹐自生金。

个人無口解哦吟﹐能云步﹐曳云襟。

尋思今古修仙道﹐今如古﹐古如今。

古今難得遇知音﹐知音者﹐似予合。

戰掉醜奴兒本名添字醜奴兒

紫極宮加持﹐忽聞左右宰褚之聲﹐因作是詞。

萊州道眾修黃籙﹐各各虔誠。無不專精﹐邀我加持默念經。

救亡靈。柰何鄰捨屠魁劊﹐不顧前程。

宰殺爲生﹐豬痛哀鳴不忍聽。最傷情。

贈醮首劉大官﹟4

彭城兄弟皆官樣﹐富貴之家。酷好榮華﹐未解回心悟落花。

路途差。吾親若肯搜玄理﹐別有生涯。

鑪煉丹砂﹐大藥燒成進彩霞。泛仙槎。

贈劉叔建馬長吉

吾親叔建並長吉﹐兩个同監。未解婪耽﹐來往奔波名利貪。

似癡敢。勸他早把元陽整﹐戀甚妻男。

卓个云庵﹐一句玄言匪俗談。離塵參。

贈萊州平等會首

世傳斑竹佳人淚﹐語話皆非。因擊三尸﹐血染斑斑事最奇。

馬風知。專投正直無私杖﹐休笑輕微。

最好閒攜﹐屏盡妖魔玉性輝。赴瑤池。

詠筇杖

願君妝點逍遙客﹐鶴膝同隨。閒步云霓﹐笑傲淸風明月溪。

樂希夷。海蘆尙有呂二節﹐陽數明知。

與道相宜﹐好伴雲遊風馬兒。莫推辭。

自嘆

念身破舊如茅舍﹐雨漬風掀。惹火招煙﹐鼠竇蛇鉆柱腳偏。

悉牢堅。遇師變作銀霞洞﹐修整云軒。

懸掛珠簾﹐賞玩光明不夜天。決成仙。

又

悟來修煉身中寶﹐不騁髯掀。惟喜沈煙﹐施布仁風無黨偏。

願心堅。勸人識破浮生夢﹐戀甚華軒。

更不觀簾﹐隨我扶搖入洞天。做神仙。

自戒

我因醉裹曾疏脫﹐誓不銜杯。識破浮財﹐气不閒爭色怎埋。

免非災。重重得遇修行做﹐洗滌靈臺。

保護靈胎﹐直待靈珠變个孩。赴蓬萊。

又

前生不種今生福﹐求乞街前。凍餒述邅﹐心似湯鍋沸鑊煎。

願哀憐。明明捨一文錢與﹐暗暗還賢。

最大因緣﹐自古慈悲總做仙。不虛言。

又

茶來酒去人情事﹐匪道根由。惟獻惟酬﹐酒去無茶回奉休。

便爲讎。憐貧設粥非求報﹐建徳如偸。

更好眞修﹐定是將來看十洲。步雲遊。

又

卹饑共設三冬粥﹐稽首諸公。但願家丰﹐些小慈悲米濟窮。

好那容。道心長在常行善﹐性命圓融。

自是心通﹐縛馬擒猿引虎龍。赴蓬宮。

又

世人个个便宜愛﹐爭要便宜。斗使心機﹐贏得便宜卻是虧。

少人知。勸他好把便宜捨﹐建徳施爲。

非是愚癡﹐暗積洪禧達紫微。做仙歸。

又

浮雲聚散如財物﹐不義之財﹐休要貪來﹐那底招殃惹禍災。

好生乖。不如心地行平等﹐各不傷懷。

遠勝持齋﹐定是將來免落崖。赴蓬萊。

又

三冬設粥宜長久﹐歲歲如然。惻隱心堅﹐種下今生眞福田。

不虧賢。𨿽然出了些兒米﹐獲福無邊。

積行功圓﹐定是將來證果仙。上靑天。

又

齋前收拾行香火﹐供養饑貧當辦辛勤﹐決定於中隱好人﹐莫相輕。

我今已得眞消息﹐說與人聽須要虔誠﹐恭謹如同祭祀神﹐遇眞眞。

又

街頭凍餒求乞者﹐歡喜哀憐。供養如仙﹐惟恐中間隱聖賢。要精專。

勝如修建十壇醮﹐別種因緣。福行周圓﹐定是將來步碧蓮。去朝元。

又

三冬設粥當周急﹐饑者堪憐。美事堪傳﹐他處人聞此善緣。亦如然。

濟貧拔苦慈悲福﹐功徳無邊。勝爇沈檀﹐定是將來得上天。做神仙。

又

當廚聽取扶風勸﹐煮粥休稀。稠厚些兒﹐愼勿謾他人肚皮。起慈悲。

朝朝日日心休倦﹐好趁辰時。兼解寒威﹐積此眞功莫要虧。得洪禧。

又

慈悲道友憐貧乏﹐設粥三冬。總獲眞功﹐更啟虔誠有始終。逐年供。

惠而不費人聞得﹐但願家丰。肯濟貧窮﹐管取將來不落空。赴仙宮。

又

千門萬戶人聽勸﹐好結良因。卹念饑人﹐共設三冬粥濟貧。福彌臻。

一抄半撮慈悲米﹐功行非輕。遠勝看經﹐惻隱之心達玉京。注仙名。

又

風刀雪箭三冬苦﹐當卹貧兒。身上無衣﹐口裹無餐常抱饑。忒孤恓。

甲人人正好修功徳﹐當起慈悲。拯溺扶危﹐設粥都來百日期。立仙梯。

﹝致孫公﹞

冬天設粥益利甚多﹐煩孫公副正畱心﹐無令斷絕。甚荷。奉呈小詞二闋。

三冬設粥來宮觀﹐善事光臨。休起愁心﹐悟取慈悲行最深。足人欽。

休生倦怠常寧耐﹐勝爇檀沈。妙處閒尋﹐水火相生玉裹金。上瑤岑。

又

孫公副正居何處﹐紫極之宮。待客謙恭﹐髙下相看動己躬。似張弓。

勸賢早認眞修煉﹐斡運靈宮。省可恭恭﹐錦箭如絲射寶躬。不須弓。

離苦海本名離別難

謹繼重陽師父韻

緣遇離苦海﹐修眞寂眞寥。向眞風裹﹑捉眞飆。

種琪瑤﹐眞眞瑞滿靑霄。引眞个玉兔﹐眞个金雞﹐自是能消。

更收聚﹑眞龍眞虎繚繞﹐眞象肯偏饒。眞恍惚﹐眞彰昭。

見眞嬰﹑眞奼相招。訪眞離﹑眞坎眞處﹐要眞眞﹑相濟服靈苗。

忽結亙古眞容﹐因眞淸淨﹐功力和調。蓬島去﹐拜禮重陽師父﹐永逍遙。

洞玄金玉集卷之七竟

﹟1以下十一首詞牌均爲『瑞鷓鴣』。

﹟2以下二十四首詞牌均爲『行香子』。

﹟3以下二首詞牌爲『燕歸梁』。

﹟4以下二十二首詞牌均爲『添字醜奴兒』。

洞玄金玉集卷之八

斗修行本名閒百花

犯正官

同流宜斗修行﹐斗把剛彊摧挫。斗降心忘酒色﹐財气人我。

斗不還鄕﹐時時斗悟淸貧﹐逍遙放慵閒過。斗要成功果。

斗沒纖塵﹐闕進長生眞火。斗煉七返九還﹐燦爛丹顆﹐

斗起慈悲﹐常常似斗無爭﹐鬥早得攜雲朵。

搗煉子

贈雲中子蘇鉉﹟1

雲中子﹐是蘇公﹐聽予休要頭髼松。頂華陽﹐巾九峯。

當行化﹐代山侗﹐雲遊西北訪崆峒。闡善緣﹐立教風。

勸眾師兄訪道

馬風子﹐未通玄﹐性昏識昧不翛然。倚仗予﹐枉了賢。

聽予勸﹐莫推延﹐速當離我便參禪。就有道﹐而正焉。

離塵

離塵网﹐出凡籠﹐髼頭垢面類愚蒙。眼如盲﹐耳如聾。

金爲箭﹐玉爲弓﹐木人射透水晶宮。赴蓬瀛﹐玉路通。

贈中條山無爲子

志爲劍﹐慧爲刀﹐石娥劈玉見金鰲。戲靑蓮﹐躍碧濤。

刀圭飲﹐勝香醪一六三公子著緋袍。擊云腰﹐萬萬遭。

華州王待韶乞詞

王待詔﹐善傳神﹐日常心意在他人。便都忘﹐自己身。

如省覺﹐出迷津﹐逍遙坦蕩囉哩�。樂淸閒﹐得悟眞。

贈淸淨散人

休執拗﹐莫癡頑﹐休迷假相莫慳貪。休起愁﹐莫害慚。

聽予勸﹐訪長安﹐逍遙坦蕩得眞歡。守淸淨﹐結大丹。

贈京兆藍覺謝敬人

休執著﹐莫貪求﹐心頭休要起閒愁。住行處﹐常自由。

能如此﹐應眞修﹐擒猿捉馬煉霜球。行功成﹐赴十洲。

贈李舍人

張都料﹐最奔波﹐蓋因手作忒僂羅。惹僂羅﹐沒柰何。

聽予勸﹐離巢窩﹐閒閒閒裹煉沖和。得眞修﹐上大羅。

贈終南三道友

張謙天﹐慕子遷﹐李公實等戀家緣。怎生得﹐通妙玄。

離俗海﹐水雲邊﹐會仙莊上種金蓮。行功成﹐性月圓。

贈三水賈仙

炎炎火﹐滚滚湯﹐中間一點武淸涼。更玲瓏﹐分外香。

生祥瑞﹐吐祥光﹐瑞祥光彩結紅霜。產胎仙﹐現玉皇。

贈醴泉三畢先生

外休著﹐外休搜﹐外邊並沒好因由。外無眞﹐外事休。

內堪補﹐內堪修﹐內中淸淨水雲遊。內光明﹐內貌周。

﹝答蕭防判﹞

隴州蕭防判﹐言將來宜人分免﹐是兒是女﹐有無災難﹐索詞。

好性子﹐好性懷﹐不須香火不須齋。戴云包﹐免了災。

內修个﹐不凡胎﹐忘機絕慮屏塵埃。產靈童﹐有大才。

連珠

﹝埋﹞光好﹐﹝好﹞補骸﹐﹝骸﹞無破漏固靈胎。

﹝胎﹞淸淸﹐﹝淸﹞个孩。﹝孩﹞兒耍﹐﹝耍﹞得乘﹐﹝乖﹞疏偏怕色和財。

﹝財色﹞無﹐﹝無﹞地埋。

贈華亭完顏知縣

知縣女﹐个眞眞﹐年將二六樂天眞。敢求乞﹐任求眞。

天賦性﹐慕修眞﹐將來功滿內全眞。跨祥雲﹐禮上眞。

密州李節副求拄杖

靈壽杖﹐寄何人﹐隴西節副撥紅塵。剔開道﹐離苦津。

常攜執﹐永爲親﹐擒猿捉馬气和神﹐挑圓相現本眞。

又

靈壽杖﹐獻夫人﹐撥開世网剔開塵。助行步﹐出愛津。

打有著﹐拄爲親﹐敲昏琢暗永淸神。挑明月﹐顯至眞

贈五會道眾

心平等﹐壽延長﹐修完七寶聚三光。悟全眞﹐萬事忘。

玉花綻﹐金蓮芳﹐馨香滋味滿齋腸。行功成﹐現玉皇。

贈寧海州於淸一

玄中妙﹐沒言傳﹐勸君休縱馬猿顚。爇心香﹐達聖賢。

聖賢喜﹐賜良緣﹐暗中細細剔根源。性靈靈﹐得做仙。

贈文登馬彥髙

長壽酒﹐安樂杯﹐能醫百病正當時。助淸吟﹐樂道歸。

將進酒﹐鳳�杯﹐香山會上惜芳時。醉仙吟﹐月下歸。

贈張無塵先生

擒云馬﹐縱云驂﹐行歌蹈舞放婪耽。任傍人﹐笑我惑。

明六六﹐悟三三﹐三三六六味香甘。廣收拾﹐不屬貪。

臨江仙

和趙殿試

�訪庚辛成造化﹐�常淸淨童顏。�哉表裹得翛然。

�生眞水紖﹐�去復牽還。�子投賢賢不面﹐�庵辱教來幹。

�分修煉在三關。�人眞宿契﹐�悟放心閒。拆木字起。

和無名先生韻﹟2

�玉往來神气住﹐�翁穩跨靑驑。�風譚氏與劉丘。

�心歸正覺﹐�个本環洲。�火相生鉛汞結﹐�人已達淸幽。

�侗不日上雲頭。�風牢把捉﹐�下好吞鉤。拆金字起。

淸心鏡本名紅窗迥

我當初﹐爲庵主。勤勤接待﹐云朋霞侶。

時時地﹑疏遠塵緣﹐漸漸成覺悟。悟心開﹐便得遇。

本師遣我﹐專來化度。闡妙玄﹑穿鑿愚迷﹐要薦歸蓬府。

又

善芽生﹐爲庵主。終日相倍﹐不凡之侶。

得自然﹑獲種良緣﹐覺心頭開悟。心頭開﹐決遭遇。

端的修持﹐更憑師度。應仙舉﹑功行無虧﹐跨雲歸紫府。

得遇﹟3

遇風仙﹐論長便。棄掉妻男﹐不宜再面。

向物外﹑坦蕩逍遙﹐離眾生識見。大丈夫﹐志勇猛。

肯爲酒色﹐气財荏苒。仗慧刀﹑割斷攀緣﹐修胎仙出現。

棄家

解名韁﹐敲利鎖。愛海恩山﹐一齊識破。

棄家緣﹑路遠三千﹐似孤云野鶴。有勝心﹐忒煞大。

今日對眾﹐須當說過。啀寂寥﹑忍辱淸貧﹐更不許兩个。

樂眞風

馬風風﹐風得好。擺脫家緣﹐無煩無惱。

自今後﹑不做猖狂﹐便一心辦道。淨神鑪﹐淸丹竈。

煉汞烹鉛﹐屏除陰耗。一陽生﹑大藥靈靈﹐有分居蓬島。

嘆前非

初出家﹐訪道友。恰似猛虎﹐下山遊走。

未曾經﹑鍛煉頑心﹐輕觸著哮吼。衒多能﹑誇好手。

抄錄名方﹐專行拯救。平胃散﹑𨿽則全無﹐窮气藥煞有。

喜今是

法燭兒﹐任來爇。無我無人﹐煙消火滅。

專修个﹑忍辱神仙﹐肯是非分別。無嗔怒﹐無喜悅。

拍拍塞塞﹐滿懷冰雪。自然得﹑心地淸涼﹐怎教我發熱。

搜己過

搜己過﹐搜己過。自入道來﹐別無大過。

只不合﹑說破玄機﹐是十分罪過。自知過﹐自知過。

要免前�﹐將功補過。處無爲﹑心起眞慈﹐望聖賢恕過。

祖庵環堵

一蓮池﹐二霞友。三松四檜﹐五株垂柳。

卓環墻﹑圍遠云庵﹐屏繁華內守。靑龍飛﹐白虎吼。

玉奼金嬰﹐自然淸秀。超造化﹑結就神珠﹐待聖賢來成就。

詠長安

論長安﹐多美事。端的日有﹐三仙向市。

滿城人﹑半做經商﹐半修煉眞气。壽長人﹐最多矣。

因知罪福﹐早閒心地。興善緣﹑年例何如﹐見千道會起。

寄譚劉丘三師兄鹿衣

長眞兄﹐劉丘弟。長生長春﹐法親同輩。

顯懶衣﹑體掛鹿皮﹐本師教恁地。弟云包﹐兄丫髻。

早悟三覺﹐一通明義。我願心﹑普化羣迷﹐拯內容出世。

贈鐵李先生

隴西公﹐苦得別。六月鑪頭﹐掉錘打鐵。

養渾家﹑都要淸閒﹐獨自受炙熁。火燒瘡﹐汗滴血。

萬苦千辛﹐何時是徹。馬風風﹑誘引回頭﹐向道門中休歇。

又

悟冤親﹐猛離別。男兒志气﹐斬釘截鐵。

水雲遊﹑誓不回眸﹐趖火院逼熁。得淸涼﹐無汗血。

淸淨玉壺﹐自然瑩徹。覺亙初﹑一點靈靈﹐絕塵緣心歇。

贈老程先生

這程公﹐頓然悟。家有六子﹐六賊之數。

細尋思﹑總是冤家﹐便不宜團聚。棄紗巾﹐冠戴取。

捉住馬猿﹐易調龍虎。待一朝﹑丹藥靈靈﹐跨祥鸞歸去。

贈京兆周七官

周官人﹐家豪富。長安通檢﹐最爲上戶。

十年間﹑興廢何如﹐無札錐去處。嘆利名﹐不堅固。

使我灰心﹐轉生開悟。行大道﹑一志無移﹐修不來不去。

寄長春丘師兄

君樂山﹐予樂水。樂水樂山﹐算來何濟。

都不如﹑淨意淸心﹐煉沖和眞气。坎離交﹐木金戲。

產無影奼嬰﹐五明宮裹。便頓覺﹑丹結靈靈﹐得眞歡無比。

早來因戲水﹐頓釋其非﹐復作此詞﹐以示堂下。恐有執著者。

贈小李仙

李宜僧﹐僧學道。道要玄機﹐日常尋討。

討論得﹑常淨常淸﹐淸心意最好。好降心﹐心塵掃。

掃除淨自是﹐通明祕奧。奧旨在﹑走玉飛金﹐金玉結丹寶。

贈鄠縣小楊仙

修行人﹐先禁眼。見他婦女﹐不宜顧盼。

牢擒捉﹑意馬心猿﹐休緩縵緩縵。我人除﹐事情簡。

淸貧柔弱﹐逍遙散誕。謹遵依﹑國法天條﹐永不犯不犯。

寄西庵李法師

李法師﹐聽予勸。休苦哀人﹐自先救援。

把心燈﹑剔正光明﹐照个中宮殿。大丹成﹐功夫徧。

惺灑靈童﹐自然出現。等紫書﹑玉韶來宣﹐訪瑤臺閬苑。

贈嚴先生

大丈夫﹐眞烈士。斬釘截鐵﹐一心無二。

做修行﹑誓不還鄕﹐遇危難發志。淸淨中﹐玄妙至。

日月交光﹐虎龍參時。飲刀圭﹑保養神丹﹐應重陽奧旨。

贈侯明一

侯姑姑﹐心開悟。六旬有九﹐才方修補。

眾人言﹑晚了時光﹐馬風道未暮。气不斷﹐神可固。

先把馬猿﹐用功擒住。自然得﹑性命停停﹐管成仙歸去。

京兆全眞庵

皮張仙﹐修造主。一身兩役﹐兼爲化主。

修庵捨﹑獨辦一間﹐禱長安施主。論修行﹐分賓主。

悟取气神﹐與身爲主。是性命﹑速了根源﹐做蓬萊洞主。

贈長安李先生

李先生﹐忒執拗。全眞堂下﹐最難訓教。

學修行﹑不尙扶犂﹐道我咱偏好。再三勸﹐再四告。

認取五色祥雲﹐自然耕道。種紫芝﹑燦爛靈光﹐便得歸蓬島。

贈薛道淸

做修行﹐細搜刷。淸淨家風﹐便是大乘妙法。

下無爲﹑無作眞功﹐心鏡上摋抹。自然明﹐自然達。

把九玄七祖﹐盡行救拔。向蓬瀛﹑坦蕩逍遙﹐冠裳似菩薩。

贈劉先生

个靑牛﹐引白犢。向曹溪深處﹐往來相逐。

更時時﹑臥月眠云﹐疎凡間艸木。餐三陽﹐投九畜。

子母溫柔﹐免勞看牧。待一朝﹑得赴蓬瀛﹐顯本來面目。

贈魏害風

風姑姑﹐懷祕奧。意淨心淸﹐頭頭是道。

自然得﹑眞樂眞歡﹐並無些煩惱。不謟詐﹐不倨傲。

玉花叢裹﹐結成金寶。便等候﹑紫詔來宣﹐應通明仙號。

贈孫可道

孫先生﹐能放下。兀兀騰騰﹐通眞棄假。

處心與﹑萬物無私﹐略無些謟詐。樂淸貧﹐得淸雅。

逗引靈童﹐惺惺灑灑。到如今﹑好結善緣﹐水雲遊行化。

聞吳解元昆仲身化

嘆浮生﹐心灰盡。小昊解元昆仲﹐少年淸俊。

又爭知﹑半月中間﹐便一齊殂殞。人還悟﹐人還省。

撇下家緣﹐完全性命。眞淸淨﹑說免輪回﹐得長生有準。

興平郭姑來投全眞堂下修行

郭姑姑﹐男子志。割塵情﹐畏其生死。

遠本夫﹑縫合陰門﹐自古今無二。愼其終﹐如其始。

自有聖賢﹐暗中提爾。處無爲﹑淸淨徹頭﹐同麻姑居止。

蒲城陸先生

嘆个人﹐破舊。不顧危亡﹐更把道門相玩。

尙由自﹑不悟前愆﹐怎免他大難。聽予言﹐休著絆。

恩愛塵情﹐一刀兩段。銷舊業﹑再做修持﹐博馬風照管。

又

頭如蓬﹐面如垢。萬事俱忘﹐心無塵垢。

恣情慵﹑放肆婪耽﹐乞殘餘展手。幸知無﹐寧著有。

無無亦無﹐神丹無漏。訪蓬萊﹑功滿三千﹐得縵垂云袖。

薄待韶求問

薄待詔﹐能捏塑。誇妙手奇功﹐不曾停住。

騁精神﹑漉水拖泥﹐爲養家之故。心還省﹐性還悟。

閒閒供養﹐本眞父母。淨淸中﹑結就神丹﹐跨靑鸞歸去。

楊待韶求問

楊待詔﹐塑得好。弄泥弄水﹐何曾養浩。

休廝哄﹑休乞詩詞﹐好畱心向道。細研窮﹐細尋討。

淨裹淸中﹐自通玄奧。气神精﹑無漏丹成﹐跨雲歸蓬島。

少華薄公丈丈索

薄丈丈﹐薄丈丈。八旬有四﹐因甚發心修養。

看重陽﹑文集全眞﹐得知些味況。勿言老﹐休壽相。

外貌蒼蒼﹐內容倜儻。气不斷﹑亦可修持﹐速澄心爲尙。

贈馬守淸

馬姑姑﹐復歸去。日用無爲﹐淸閒養素。

休講論﹑女奼嬰嬌﹐更虎龍鬥處。屏塵緣﹐得眞趣。

火滅煙消﹐气神堅固。內雲遊﹑功滿三田﹐上蓬萊仙路。

內修圃贈徐先生

獨自固﹐修園圃。踏畦踏瓏﹐卽非行步。

把玉鑪﹑倒捲靈波﹐又何曾手舉。澆灌頻﹐芽甲吐。

漸漸馨香﹐滿園堪睹。蕊珠宮﹑迸出霞光﹐效神翁歸去。

內采藥贈隴州老田先生

學修行﹐如采藥。攜个淸淨籃兒﹐並無染著。

向白雲﹑深處遊行﹐又何曾用鐝。呼靑鸞﹐引白鶴。

踏開寶陸﹐自然輝霍。見九轉﹑一粒丹成﹐便收歸碧落。

內耕種贈木張先生

處孤淸﹐內耕種。心意安閒﹐不搖不動。

杳冥中﹑見个金牛﹐向溪田深。淸雨降﹐紫芝聳。

赤鳳烏龜﹐前來看供。麻麥結﹑黍米神珠﹐上碧霄進貢。

贈王庵主

養家時﹐甚情況。被妻男逼得﹐有如心恙。

競利名﹑來往奔波﹐忒勞躟勞躟。學道來﹐常坦蕩。

除性命二字﹐別無妄想。占淸閒﹑自在逍遙﹐好豁暢豁暢。

﹝病中示道眾﹞

予在終南﹐居於環堵﹐颵腿赤腳﹐並無火燭﹐相僅六年矣。

瞥然心動﹐信步雲遊﹐西至華亭﹐投宿於審埪。

偶中土津火毒﹐吐血發嗽﹐病勢來之甚緊﹐眾道友饋藥﹐拜而受之﹐不敢嘗。

又謂予曰﹕當食生蔥釅醋﹐可解其毒。

予再三思之﹐道家有病﹐他人莫能醫﹐當以自治乎。修煉身中至寶﹐厥疾自瘳。

因作淸心鏡小詞一闋﹐拜呈道眾﹐希采矚。

馬風風﹐五旬六。雲水飄飄﹐灑然淸獨。

運天風﹑搖曳靈光﹐轉增明性燭。到亭川﹐窖裹宿。

不意中他﹐土津火毒。欲要解﹑四假違和﹐煉身中金玉。

治病

气不通﹐腳膝患。雲母膏敷貼﹐常常備辦。

破傷風﹑要可何如﹐花蕊石細摻。治心病﹐淸神散。

醫性僻附子﹐理中丸彈。靈寶丹﹑服得太多﹐和骨骰更換。

贈鞠得一

河州鞠﹐聽予說。把般般術法﹐便當一撇。

論自然﹑大道無爲﹐豈在乎細捏。淸心鏡﹐常瑩徹。

照破萬緣﹐無生無滅。這本來﹑一點元明﹐便朗如秋月。

贈馬先生

好爽利﹐好豁暢。坐臥住行﹐逍遙坦蕩。

細尋思﹑名利之人﹐怎知此味況。向閒中﹐搜修養。

鍜煉一顆﹐神珠晃朗。算三次﹑海變桑田﹐是仙家一餉。

贈華亭十殿試

尹虞卿﹐樊祖訓。明仲季蒙﹐子恂子潤。

漢卿共﹑信仲官人﹐乃淸河一姓。程徳容﹐李漢臣。

十个吾儕﹐盡皆文俊。勸諸公﹑名利灰心﹐早修完性命。

贈靈陽子李大乘

靈陽子﹐來告別。送行不似﹐相迎時節。

聽予囑﹑遊必有方﹐待孀母緊切。我人除﹐煙火滅。

莫忘初志﹐旋添決烈。行大道﹑開闡亙初﹐邀淸風明月。

贈劉小官

一靑牛﹐二條尾。三隻眼兒﹐仰觀俯視。

四个蹄﹑雪白如銀﹐五方中嬉戲。六欲七情﹐俱總廢。

八味瓊漿飲來﹐光明徧體。九鼎內﹑變作神丹﹐十分功圓備。

贈寂然子

修行人﹐聽子細。齋食不可﹐美之又美。

更何須﹑異饌多般﹐但一味而已。恬啖中﹐常遂意。

萬神調暢﹐奼嬰歡喜。得自然﹑結就金丹﹐占蓬瀛仙位。

道友問修行

云朋詢﹐霞友答。性命事大﹐自當救拔。

兔輪回﹑決在今生﹐可細搜細刷。靑蓮開﹐白蓮發。

蓮花帳內奼嬰﹐仰觀俯察。向蓬萊﹑路上前行﹐舞六麼十八。

華亭嚴因院主

劉子溫﹐性通達。父子三人﹐盡皆落髮。

便不殢﹑有相行持﹐認無爲妙法。个內淨淸﹐靈寶塔。

玉象金獅﹐繞圍七匝。驀然間﹑響喨玎璫﹐顯妙音菩薩。

道友問予甚家門戶

道友詢﹐甚門戶。答之淸淨﹐別無作做。

皆笑道﹑此是頑空﹐執把在甚處。要執把﹐說與汝。

意馬心猿﹐常擒穩住。得自然﹑地湧醴泉﹐更天降甘露。

又

湧醴泉﹐降甘露。上下升降﹐不曾停住。

得自然﹑滋潤三田﹐紫靈芝敷布。善芽生﹐慧苗吐。

潑焰焰兮﹐晃搖瓊路。便化爲﹑一粒神珠﹐指蓬瀛歸去。

勉門人

休虛誕﹐休虛誕。不可倚而不倚﹐道中相玩。

全性命﹑不比尋常﹐下的端了幹。出家兒﹐呈手段。

把從前愛底﹐頓然猛。發一志﹑決烈修持﹐與神仙作伴。

贈裴大器

修行人﹐要心善。柰業障相魔﹐裂他不轉。

十二時﹑馬劣猿顚﹐起沒巴避惡念。辦堅志﹐常鍜煉。

剿除絕迹﹐永無徵戰。气神和﹑淸淨丹成﹐得胎仙出現。

贈荔菲大隱

修行人﹐休失錯。仔細尋思﹐外樂不如內樂。

常淸淨﹑自有淸歡﹐本來眞踴躍。無憂愁﹐無染著。

自在逍逼﹐气神輝霍。行功成﹑顯个胎仙﹐便舞歸碧落。

瓜李諭

喜浮菇﹐恐沈李。說破浮菇﹐自然悟理。

自今後﹑休衒文章﹐更不須講禮。水雲遊﹐遠鄕裏。

休修外表﹐惟修向裹。定喘息﹑永永沖和﹐飲長生仙醴。

又

蒂苦瓜﹐香甘李。去苦就甘﹐自通至理。

滅無明﹑混俗和光﹐且閒施俗禮。訪長安﹐經槐裏。

心歸物外﹐气收補裹。要無中﹑養就嬰兒﹐飲天然玄醴。

又

這儒生﹐俗姓李。悟無爲淸淨﹐自然玄理。

應玉皇﹑仙舉爭魁﹐勝孔鯉問禮。聽予言﹐歸故里。

再住環墻﹐殷懃修裹。碧桃熟﹑自有瓊漿﹐傲申生飲醴。

又

菜重芥﹐果珍李。悟生死之苦﹐懶窮文理。

薄滋味﹑遠除色聲﹐更倦看周禮。聚三光﹐放三里。

認三髻談論﹐淸淨表裹。气精神﹑三寶丹成﹐管三淸賜醴。

顯決烈

出家兒﹐要決斷。一口咬碎﹐無明火鉆。

道萬事﹑不擊剛腸﹐堪稱个鐵漢。志無移﹐心不亂。

認正古今﹐神仙公案。累功行﹑不怕艱難﹐待直超彼岸。

以示同流如此修持決證仙果

出家兒﹐要決斷。萬種塵緣﹐一齊割。

便忘機﹑絕慮修仙﹐把性命了幹。外愚癡﹐內光燦。

聲音笑貌﹐有如憨漢。樂淸貧﹑歌舞街前﹐欣披席把椀。

又

修行人﹐休失錯。仔細尋思﹐外樂不如內樂。

靜淸中﹑眞樂眞歡﹐笑靨生花萼。無憂愁﹐無染著。

神气沖和﹐心無怨惡。生大善﹑救度愚迷﹐同超升碧落。

又

遇冤讎﹐當和解。酒色气財﹐永除永戒。

行大道﹑剪截萬緣﹐便略無罜礙。莫欺心﹐休捏怪。

認取眞常﹐逍遙自在。處無爲﹑心起悲心﹐這功行沒賽。

寄四捨弟馬運甫

與人和﹐休打鬥。愼勿迷迷﹐博奕飲酒。

暗風病﹑諕殺傍人﹐疾些兒拯救。要病除﹐須拂袖。

物外持修﹐亙初淸秀。更有般﹑眞个長安﹐待來時成就。

戒捏怪

做風狂﹐脫家累。脫了家緣﹐要淸心地。

休捏怪﹑詐做好人﹐莫謾神說鬼。寒與暑﹐須當避。

志道休恥﹐惡衣惡食。遵國法﹑莫犯天條﹐稱修仙活計。

戒掉粉洗面

出家兒﹐貪美膳。不顧拋撒﹐掉粉洗面。

喫素簽﹑包子假黿﹐甚道家體面。美口腹﹐非長便。

粗茶談飯﹐且塡坑塹。樂淸貧﹑恬淡優遊﹐別是般識見。

示當廚造面者

造面人﹐聽予屬。硬搓薄趕﹐挨刀細。

燒鍋竈﹑不可遲遲﹐便頻添火燭。覺馨香﹐良久熟。

甜惔調和﹐虛心實腹。齋罷後﹑愼勿狂思﹐淸本來面目。

勸醉者

休放醉﹐休放醉。想賢豈敢﹐對他官員恁地。

修行﹑上士無爭﹐實無心罪你。休恣意﹐休恣意。

省可貪杯﹐早崇善事。把性命﹑下手完全﹐做神仙活計。

詠三教門人

九陽數﹐盡通徹。三教門人﹐乍離巢穴。

深春時﹑幸得相逢﹐別是般歡悅。也無言﹐也無說。

執手大笑﹐無休無歇。覺身心﹑不似寒山﹐這性命拾得。

眞實語

不士向名﹐不說利。酒色气財﹐並無畱意。

人間事﹑總不關心﹐別認些活計。要全眞﹐須養气。

淨裹淸中﹐虎龍嬉戲。得自然﹑个內斡旋﹐產胎仙出世。

勸僧道和同

道毀僧﹐僧毀道。奉勸僧道﹐各休返倒。

出家兒﹑本合何如﹐了性命事早。好參同﹐搜祕奧。

煉气精神﹐結爲三寶。眞如上﹑兜率天宮﹐靈明赴蓬島。

戒華麗

出家兒﹐聽仔細。居止愼勿﹐修來壯麗。

要創置﹑悅目園亭﹐與俗人何異。人問子﹐如何是。

竹籬茅舍﹐柴門破碎﹐更衣裝﹑紙襖麻衣﹐是道家活計。

贈趙先生

出家兒﹐自摧挫。个个待要﹐伏降人我。

柰從前﹑罪業深深﹐頓裂他不過。願心開﹐早識破。

萬事皆空﹐相爭甚麼。煉我相﹑便是功夫﹐管將來證果。

勸門人問道

做修行﹐除妄想。細細尋思﹐漸成嘉況。

早離我﹑訪道參禪﹐我難爲倚仗。長安中﹐有髙尙。

是古月先生﹐羊皮師長。便謹謹﹑侍奉他家﹐學些兒修養。

贈郭法師

馬風風﹐閒遊冶。過靖遠鎭﹐被他弓兵羅惹。

便捉爲﹑深子之人﹐更不容分說。惱後畢﹐難施設。

解在虢略﹐受他縲紲。非保人﹑恩府郭公﹐啀甚時是徹。

嘆世

嘆人人﹐識見短。只知萬貫﹐多如千貫。

豈思量﹑大限臨頭﹐似傾山碎卵。如省悟﹐家緣擠。

向物外更不﹐前思後算。煉气神﹑須要光明﹐做蓬萊仙伴。

又

西施容﹐潘安貌。達者觀之﹐一場失笑。

假大風﹑地水成形﹐終不兔坑窖。願省悟﹐願明曉。

騁甚濟濟﹐蹌蹌外表。有內容﹑深可修完﹐得性命了了。

贈張先生

張先生﹐名無欲。表徳無爭﹐自然不俗。

更相稱﹑道號無塵﹐樂淸貧孤宿。玉中金﹐金中玉。

金玉沖和﹐異香馥鬱。大丹成﹑穩駕雲軒﹐享蓬瀛仙福。

嘆世

嘆人人﹐忒騁銳。得時休笑﹐失時之輩。

爭知得﹑失時之人﹐曾得時如你。嘆浮名﹐嘆浮利。

有若浮雲﹐卽非久計。念生死﹑訪道參禪﹐修長生久視。

贈文登宋法師

行法籙﹐救疾苦。足知賢家﹐行深昭著。

更宜乎﹑急急修眞﹐認气神宗祖。煉汞鉛﹐調龍虎。

木金間隔﹐徑流子午。得自然﹑結就靈珠﹐指蓬萊歸去。

贈益都府李進

隴西公﹐名去病心表徳去華﹐道號去塵最緊。

待悟來﹑去盡般般﹐當修完性命。心常淸﹐意常淨。

法名更作﹐谷神相應。號通一﹑亦是相宜﹐字仙卿相稱。

嘆世

嘆人人﹐忒拙計。競蝸角虛名﹐蠅頭薄利。

才爭得﹑粟米頭髙﹐早笑他低底。廝是非﹐講閒气。

豈悟修行﹐超凡出世。了性命﹑些子功夫﹐占蓬瀛仙位。

又

養家人﹐無个省。各衒惺惺﹐慳貪鄙吝。

天來大﹑割捨驚人﹐敢不惜性命。這性命﹐於身緊。

一息不來﹐身爲土糞。願省悟﹑疾速修持﹐固气精神仙準。

贈馬彥毒

兩親家﹐各開悟。把從前愛底﹐觀如猛虎。

認無爲﹑淸淨家風﹐並無些作做。不慳貪﹐不喜怒。

調息均勻﹐綿綿內補。待一朝﹑行滿功成﹐共攜雲歸去。

贈靈一子

何先生﹐聽仔細。未到髼頭﹐且梳丫髻。

亦未至﹑求乞殘餘﹐待悟來許你。得定慧﹐入初地。

憑仗無染無著﹐無爲活計。心淸淨﹑通妙通玄﹐得永成仙契。

因何先生往寧海作詞以寄鄕人

勸鄕人﹐當省悟。浮利浮名﹐不堅不固。

妻男是﹑走骨行屍﹐自身是臭腐。早回頭﹐投眞趣。

學取馬風﹐樂然歸去。向物外﹑耕種心田﹐做神仙伴侶。

贈韋先生

�公淸﹐�火戲。�虛寂寂﹐虎隨龍憩。

�蓮綻﹑勝似羣花﹐�緣行周濟。悟回頭﹐眞自喜。

�訣無爲淸淨﹐自然通祕。�自得﹑休別追求﹐�人免不諱。拆韋字起。

白觀音本名白鶴子﹟5

贈吳知綱

謔號不勤勤﹐名爲養拙人。穿衣慵舉臂﹐喫飯懶擡唇。

面垢但尋水﹐頭髼倦裹巾。塵勞不復夢﹐悟徹个中眞。

又

久視長生法﹐須當萬事忘。守心猿易滅﹐防意馬難狂。

引虎居龍窟﹐調龍住虎房。兩般成一物﹐跨鶴赴蓬莊。

雁靈妙方本名雙雁兒

謹繼重陽師父韻

幸遇風仙別東州。無縈系﹐縱雲遊。得眞歡樂恣情謳。

這塵緣﹐一旦休。仿效田單用火牛。駕金木﹐倒顚流。

大丹光顯不持修。在迷津﹐作渡舟。

洞玄金玉集卷之八竟

﹟1以下二十首詞牌均爲『搗練子』。

﹟2此首詞牌爲『臨江仙』﹐藏頭詞。

﹟3以下八十四首詞牌均爲『紅窗迥』。

﹟5以下二首詞牌﹐又名『怨回紇』。

洞玄金玉集卷之九

五靈妙仙﹟1借柳詞韻

馬風寧海遇﹐重陽十八。憨憨地﹑就中姦點。六塵絕。

縱逍遙自在﹐開懷豁暢﹐雲遊水歷﹐瓊瑤路如冰滑。補天缺。

下功收五彩﹐經營活雪。調龍虎﹑撞關衝節。得眞悅。

見晴空瑩淨﹐圓圓正正﹐光輝晃朗﹐元來自家心月。

贈蓬瀛散人

願賢增壽算﹐家豪散八。兒孫孝﹑盡皆姦點。總超絕。

效龐公許氏﹐全家頓悟﹐同登彼岸﹐長生路途淸滑。兔角缺。

往來遊戲看﹐天花瑞雪。金莖秀﹑迥無枝節。个中悅。

是靈童應淨﹐��眞樂﹐無愁可解﹐惟吟絳霄風月。

贈趙八先生

馬風詞拜上﹐眞寧趙八。常淸淨﹑內容嬌黠。馬猿絕。

處無爲無作﹐通玄達妙﹐瓊漿得飲﹐馨香味兼甘滑。沒盈缺。

自然神气壯﹐眠冰臥雪。欺寒暑﹑不拘時節。這般悅。

自心知意解﹐難言難說﹐逍遙坦蕩﹐淸了洞天眞月。

贈扶風縣淡公

悟來降我相﹐街前乞八。飍飍地﹑似癡如點。萬緣絕。

淨淸中恣飲﹐刀圭爛醉﹐靈臺皎潔﹐惺灑自然光滑。本無缺。

玉鑪金鼎內﹐黃芽白雪。眞龍虎﹑繞蟠關節。奼嬰悅。

把昆侖頂戴﹐衝開雲霧﹐天無晝夜﹐長顯一輪明月。

贈眾道友

馬風重懇告﹐諸公道友。休迷假﹑內容堪守。要長久。

用眞功全在﹐淸心淨意﹐擒猿捉馬﹐休令暫時遊走。得無漏。

气精神會合﹐丹砂結就。無中相﹑自然開口。論無有。

這玄玄妙妙﹐怡然悟解﹐元來卻是﹐眞師暗中傳授。

玩丹砂本名浣溪沙

贊師叔玉蟾普明澄寂和公眞人辭世

朴住虛無撮住空﹐豈分南北與西東﹐丹砂只在笑談中。

性命不由天地管﹐一聲珍重別山侗﹐羽輪飆駕赴蓬宮。

起慈悲﹟2

馬鈺常憑佛作爲﹐無爲心內起慈悲﹐尋聲救苦做行持。

一切女男如父母﹐見他生死十分危﹐須當立个上天梯。

立法梯

立个上天眞法梯﹐無形無影亦無基﹐一條捷徑入無爲。

自在逍遙眞活計﹐常淸常淨樂希夷﹐自然天地悉皆歸。

贈於先生

性燭光輝晃玉壺﹐心香馥鬱裊金鑪﹐刀圭爛飲醉眞如。

花萼樓前橫走馬﹐華陰縣裹倒騎驢﹐五靈年少捧神珠。

贈郝先生

大悟浮生不戀家﹐大乘體調不奢華﹐大通玄妙不矜誇。

大徳建修眞活計﹐大丹烹煉好生涯﹐大功成就步煙霞。

贈堂下道人

閒是閒非不可聽﹐那堪日日自談論﹐暗傷功行損氤氳。

舌是禍根牢鎖閉﹐尋常省啟禍之門﹐自然性命得長存。

自詠

破戒山侗說一場﹐喫人恥辱不慚惶﹐邇來酷好飲瓊漿。

玄玉玄金盈寶鼎﹐眞男眞女滿丹房﹐貪心更待住蓬莊。

述懷

外樂何曾內動心﹐个中無口會哦吟﹐聲聲淸雅透瓊林。

善聽要聽聽不得﹐如聾似瞽可追尋﹐恁時仙佛作知音。

贈甘張二先生

淸淨無爲鎖密機﹐金波玉灩結刀圭﹐奇哉妙矣至幽微。

捉住杳冥昏默處﹐能餐能飲更能攜﹐無中養就化生兒。

贈朱先生

一飽馨香野菜羹﹐臨溪對竹自吟賡﹐不妨斡運甲和庚。

何是道人眞活計﹐日當卓午打三更﹐連云和月一齊耕。

贈寧海於瓦

水狗噴煙罩玉軒﹐火牛入海種芝田﹐白蓮花朵間靑蓮。

碧眼胡僧眉拂地﹐霜毛兔子角衝天﹐如來圓相本來圓。

贈堂下道人

捨了家緣更捨身﹐卽非餵虎濟饑鷹﹐幻軀識破自忘形。

無恥無羞無染著﹐逍遙坦蕩气神淸﹐心中眞佛現光明。

贈華亭李濟川

十一吾儕一个來﹐十人緣絆未心灰﹐莫教失腳落輪回。

早早投玄離苦海﹐閒閒煉气養靈胎﹐功成同去赴蓬萊。

贈張仙

決烈修持大丈夫﹐專心致志免三塗﹐冰淸玉潔个塵無。

空裹人頭歡笑落﹐壺中斗柄斡旋舒﹐丹成九轉駕雲輿。

贈王劉二先生

莫把修行作等閒﹐身閒不似放心閒﹐運行日月莫教閒。

保養下丹無漏泄﹐方遷絳闕煉中丹﹐上靈宮滿得三丹。

復用前韻

養就三丹未得閒﹐化人入道認淸閒﹐眞歡眞樂應眞閒。

更把三丹通一煉﹐行功圓滿顯神丹﹐胎仙捧出紫金丹。

贈堂下道人

意惡心頑煙火生﹐口張舌舉是非生﹐傷人害己過潛生。

辯者自然爲不善﹐善人不辯善芽生﹐無爭上士得長生。

贈閻先生

捨了榮華物外居﹐的端妙處用功夫﹐坎離宮內弄淸虛。

猛虎口中敲玉齒﹐驪龍領下奪神珠﹐這般手段稱吾徒。

平等會本名相思會

繼古韻

信口便胡轟﹐不管無腔調。暢我情懷歌舞﹐一任人笑。

還童返老﹐志在無憂惱。向妙處﹐下功搜﹐細勘校。

瓊漿恣飲﹐元气充來飽。鍛煉神丹﹐無大無小。

胎仙養就﹐捧出靈芝艸。便自衒﹐這番兒﹐道決了。

洞中天本名鷓鴣天

寄呈馬運甫

休賭休飲休保人﹐減些煙焰少婪塵。能搜己過爲長便﹐不見他非獲好因。

驚寵辱﹐樂淸貧﹐修心養性惜精神。常憑如此成功行﹐明月淸風作友眞。

贈員先生﹟3

驀想浮華痛我心﹐暫時榮顯落沈淪。爭如物外逍遙客﹐豈似寰中自在人。

忘俗慮﹐樂淸貧﹐住行坐臥囉哩�。煉烹玉鼎長生藥﹐保養金鑪不死眞。

贈昭然子

勸公休要戀迷津﹐華陽巾換皂羅巾。不爲汨沒塵中客﹐得做逍遙物外人。

修道徳﹐固精神﹐虎龍蟠繞嘯吟頻。汞鉛自是成丹藥﹐跨鶴騰雲禮至眞。

全眞庵丹井

穿鑿須當二九深﹐甘泉自有應淸吟。更祈治病名丹井﹐相稱山侗普濟心。

人聽勸﹐作知音﹐重陽妙趣好追尋。紫芝气焰生形象﹐碧眼眞如上寶岑。

玉樓春借柳詞韻

贈雲中子

洞天無夜還無曙﹐常有紅光並紫霧。靈波裹面見金鰲﹐背上銀絲千萬縷。

二神贔贔驂風馭﹐離坎相交傳密語。鑿開造化至幽微﹐會得眞功顚倒數。

寄長春子﹟4

何須求富並求貴﹐不必文章如白侍。研窮性命好生涯﹐保惜根源眞活計。

藏機隱密玄中最﹐肯向人前誇提對。瓊漿玉液飲千鐘﹐霞友云朋酬一醉。

寄長安子

洞中日月無朝夕﹐晃朗云衢通寶陌。上明紫腦承三淸﹐下照黃河常五色。

自然霞結玲瓏宅﹐內有長生三島客。未彰云外去時蹤﹐已到眼前來顯迹。

寄長眞子

淸中悟徹祥中瑞﹐堪做風仙端的裔。廣收白雪與黃芽﹐鍜煉神丹烹鼎沸。

靈童營養如瓊膩﹐通曉玄玄眞仔細。明知天上二三年﹐暗換人間千萬歲。

贈磻溪張先生

元陽烹煉金光闕﹐不使暗魔來盜竊。常持淸淨有功能﹐永結神丹無漏泄。

閒心一片如冰雪﹐自有長生無夜月。蓋因離坎虎龍調﹐消盡我人猿馬歇。

蓬萊閣本名秦樓月

贈山前譚二翁﹟5

譚公急﹐急迎物外逍遙客。逍遙客﹐專來緣化﹐幸無阻隔。

焚燒船网無心測﹐四方稱譽難名溺。難名溺﹐諸餘守舊﹐轉增利息。

又

投玄急﹐投玄做个聰明客。聰明客﹐靜淸心月﹐不教云隔。

死生生死無人測﹐效予入道能超溺。能超溺﹐虎蟠龍遠﹐性停命息。

贈譚公

於郎急﹐畱心長在船頭客。船頭客﹐殺魚鰕命﹐罪根非隔。

把予言語休胡測﹐速燒船网冤魂溺。冤魂溺﹐要全靈物﹐踵間通息。

又

熬煎急﹐熬煎煎逼熬煎客。熬煎客﹐妻男魔障﹐妙玄墻隔。

遇予便把淸涼測﹐淸涼路上難緣溺。難緣溺﹐气通和气﹐息調傳息。

贈譚公子

人人急﹐人人海上爲船客。爲船客﹐業緣長做﹐福緣長隔。

遇予勸化深宜測﹐焚燒船网難功溺。難功溺﹐福緣善慶﹐業緣除息。

又

�猿急﹐�猿不動眞吾客。眞吾客﹐口傳靈榭﹐�金間隔。

�眞修煉非凡測﹐�珠光瑩難塵溺。難塵溺﹐�生靈焰﹐�消煙息。拆心字起。

贊重陽眞人

離西漠﹐重陽來訪蓬萊閣。蓬萊閣﹐祥光浮動﹐果然侵廓。

闡揚教典勝施藥﹐道尊自是師嚴惡。師嚴惡﹐僻人歸正﹐要超碧落。

述懷

離沙漠﹐頓忘寧海軍中閣。軍中閣﹐我無回顧﹐志淸天廓。

虛無撮住堪丸藥﹐虎龍哮吼從教惡。從教惡﹐勸人修道﹐救人崖落。

贊尹眞人

無煙漠﹐集仙觀裹飛仙閣。飛仙閣﹐巍巍髙聳﹐半侵云廓。

尹眞法體方圓藥﹐人還心敬消諸惡。消諸惡﹐本來靈物﹐免教流落。

詠海市

雲煙漠﹐紅光紫霧成樓閣。成樓閣﹐鸞飛鳳舞﹐往來瓊廓。

神仙隊仗迎丹藥﹐虛無造化龍生惡。龍生惡﹐蓬萊三島﹐橫鋪碧落。

借張修祖殿試韻

還鄕急﹐關西牒發山東客。山東客﹐三千餘里﹐關山遙隔。

當時枉把予閒測﹐而今且恁身如溺。身如溺﹐他年重話﹐修仙眞息。

贈馬彥髙

都同急﹐務場無本爲愁客。爲愁客﹐禱他官長﹐免教虧隔。

遇予咒酒忘憂測﹐能醫百病如扶溺。如扶溺﹐更宜規措﹐自然增息。

贈吳庵師

庵師急﹐庵師和尙迎仙客。迎仙客﹐香煙繚繞﹐把予眸隔。

如麻觀者難籌測﹐良緣共結功無溺。功無溺﹐龍華三會﹐熙熙消息。

贈門人

修仙急﹐超然一志非常客。非常客﹐值魔遭難﹐蕩關衝隔。

精微妙處心頭測﹐轉增開悟難迷溺。難迷溺﹐鶉居鷇食﹐念忘情息。

贈趙公

當周急﹐慣曾爲侶偏憐客。偏憐客﹐成人之美﹐自無障隔。

遇予好把精微測﹐拯危救苦扶持溺。扶持溺﹐自然通道﹐气神和息。

勸宋公輔

儒家急﹐儒家不悟行屍客。行屍客﹐鉆研活路﹐無遮無隔。

令人泛海誇彊測﹐豈思風浪扁舟溺。扁舟溺﹐此般寧忍﹐勸君休息。

勸回

休急急﹐儒家本是蓬瀛客。蓬瀛客﹐謫居塵世﹐暫時仙隔。

亙初一點殷懃測﹐搜來端正難焚溺。難焚溺﹐回光返照﹐修眞調息。

贈宋六郎

波波急﹐波波急急憂愁客。憂愁客﹐恩山愛海﹐萬遮千隔。

遇予出路須當測﹐利名場上休投溺。休投溺﹐進修仙道﹐塵情俱息。

又

宋六急﹐急謀生計爲船客。爲船客﹐洪波大浪﹐並無遮隔。

風濤惡處如何測﹐好燒船网堤防溺。堤防溺﹐不如閒坐﹐謾調龜息。

贈姑水遲二翁

遲二急﹐代予開導爲知客。爲知客﹐勸人歸善﹐不辭山隔。

人焚船网何曾測﹐這般功行誠難溺。誠難溺﹐名傳世上﹐自然無息。

又

修持急﹐修持裹面眞賓客。眞賓客﹐內懷心鏡﹐暫時形隔。

要通靈顯須憑測﹐亙初悟徹能離溺。能離溺﹐自然昭著﹐萬緣齊息。

贈邴三翁聯珠

邴三急﹐﹝急﹞隨物外修眞客。修眞客﹐﹝客﹞聽予勸﹐﹝勸﹞公塵隔。

﹝隔﹞塵自是能眞測﹐﹝測﹞眞修煉難歸溺。難歸溺﹐﹝溺﹞沈無慮﹐﹝慮﹞忘猿息。

又

迷迷急﹐气財酒色愚癡客。愚癡客﹐遇予回首﹐一齊撥隔。

搜玄搜妙深深測﹐玄機旣悟何愁溺。何愁溺﹐鼻調眞气﹐往來勻息。

贈看焚船网人

行化急﹐堪嗟背道愚迷客。愚迷客﹐是非海裹﹐利名關隔。

遇予速把玄玄測﹐澄心絕慮難情溺。難情溺﹐精光神气﹐終身將息。

又

人來急﹐相隨相從林泉客。林泉客﹐化人行善﹐業緣攔隔。

网船焚毀無疑測﹐慈悲功行難爲溺。難爲溺﹐看人獲福﹐殺心皆息。

贈門人

知心急﹐佩韋做个超凡客。超凡客﹐萬緣堆裹﹐超然離隔。

逍遙物外玄機測﹐煉成丹寶無憂溺。無憂溺﹐猿心馬意﹐自然停息。

赤岸橋頭勸燒船网

緣行急﹐前迎後送仙家客。仙家客﹐幢旛寶蓋﹐香花相隔。

數船网罟焚無測﹐度仙橋上難沈溺。難沈溺﹐濟人道路﹐往來寧息。

贈於疃化网楊法師

行法急﹐畱心行法奔波客。奔波客﹐外行救治﹐內忘通隔。

木金三間當搜測﹐居於物外能趖溺。能趖溺﹐气和神暢﹐子安母息。

又

行法急﹐斬妖斷祟書符客。書符客﹐振威叱喝﹐有傷和隔。

遇予好把修行測﹐修仙自是無仙溺。無仙溺﹐蓋因修煉﹐念忘心息。

勸道

�魔急﹐�魔怎亂修仙客。修仙客﹐�談玄妙﹐�男遠隔。

�求寸祿人休測﹐�鄕無漏難漂溺。難漂溺﹐�儀運轉﹐�行眞息。拆心字起。

洞玄金玉集卷之九竟

﹟1以下五首詞牌應爲『鎭西』。

﹟2以下十七首詞牌均爲『浣溪沙』。

﹟3以下三首詞牌爲『鷓鴣天』。

﹟4以下四首詞牌爲『玉樓春』。

﹟5以下三十首詞牌均爲『秦樓月』﹐又名『憶秦娥』。

洞玄金玉集卷之十

金蓮出玉花本名減字木蘭花

贈大畢先生

畢公好志﹐官障私魔心不二。決烈修持﹐能可移山誌不移。

塵緣一削﹐世上榮華無染著。可稱仙徒﹐堪許完全大藥鑪。

勸劉法司放鸚鵡﹟1

綠毛紅觜﹐因爲能言還自累。奉勸休何﹐語得分明愈著魔。

不如省覺﹐緘口藏機懷卓犖。人總嫌伊﹐得出凡籠自在飛。

寄張知觀

張公知觀﹐性命堪搜常作觀。勘破囂塵﹐灰了凡心出世塵。

內修內煉﹐眞汞眞鉛常鍛煉。要見金蓮﹐須是深深種玉蓮。

寄任節級

任公節級﹐肯救危難常濟急。此去淳於﹐報得專專獻缽盂。

山東馬鈺﹐詞寄賢家收養玉。玉裹生金﹑無口能言話古今。

贈劉公見惠鞋以詞贈之

贈予鞋履﹐我賜賢家玄妙理。休別猜疑﹐早離塵緣得所宜。

論其元首﹐淸淨精光牢固守。性不沈流﹐決繼海蟾的祖劉。

姜公惠蒲扇

蒲編綫定﹐救苦成功生異景。熱惱無憂﹐招引風來夏變秋。

休言是艸﹐𨿽則物輕人意好。感謝姜侯﹐惠我淸涼免上樓。

又

�金汞定﹐�富人榮非我景。�子何憂﹐�嘆浮生鬢染秋。

�生慧艸﹐�早修心端的好。�道勝侯﹐�袖攜云訪玉樓。拆木字起。

萊州倉使盧武義

盧公倉使﹐意在畱心風馬二。未解修丹﹐送我勞勞到武官。

速回車馬﹐欲要全眞先棄假。功行須周﹐定是將來看十洲。

又

直饒呼使﹐怎比淸淸修不二。會煉三丹﹐遠勝爲人得好官。

牢擒意馬﹐緊鎖心猿寧著假。靈物圓周﹐得看壺中萬萬洲。

贈淸淨庵主劉公

彭城庵主﹐喜捨花園庵捨做。設此良緣﹐種下將來福祿田。

全家修善﹐正是修行眞地面。更好淸心﹐神气沖和上寶岑。

贈劉同監

�圭爛飲﹐�後玄機宜再審。�上田田﹐�了眞功得自然。

�中蓮綻﹐�是爲仙無失陷。�了心休﹐�繼海蟾的祖劉。拆刀字起。

繼張修祖殿試韻

�傳天際﹐�小金嬰能補綴。�白絨淸﹐�物隨鍼繡我心。

�靈無影﹐�八刀圭誰可飲。�友張翁﹐�客邀觀七寶宮。拆�字起。

繼酒同監韻聯珠

﹝休﹞心數歲﹐﹝歲﹞久休心成妙最。﹝最﹞好心磨﹐﹝磨﹞琢心開疾似梭。

﹝梭﹞飛玉性﹐﹝性﹞上無瑕眞自淨。﹝淨﹞有何愁﹐﹝愁﹞惱吾官心不休。

淸眞子姚公索

命中養性﹐水裹生金眞本柄。虎繞龍蟠﹐走玉飛金結作團。

刀圭恣飲﹐產个胎仙端更正。別是生涯﹐出入騰空步翠霞。

贈範明叔�扇

�絲爲扇﹐堪與閒人常作善。驚說蚊蠅﹐款款輕搖免殺生。

添成幽雅﹐相助逍遙塵不惹。拂盡攀緣﹐意淨心淸性月圓。

於疃於吉先索

於公聽勸﹐世事無涯難歷徧。好認玄微﹐稍稍知空達妙機。

家緣撇掉﹐雲水遨遊修大道。異日功成﹐跨鶴攜云赴玉京。

﹝勸劉穩﹞

牟平縣劉穩欲自焚身﹐遂作此詞﹐急救其性命。

劉公聽勸﹐學佛修仙憑識見。割棄心塵﹐不在焚燒捨身。

些兒修煉﹐鍛煉神丹須九轉。功行圓周﹐相繼海蟾的祖劉。

姜公惠故紙

�然傳旨﹐�下淸吟專謝紙。�帛遷延﹐�筆書箋鐝見前。

�開微寡﹐�擘慳心當舍下。�惠羣仙﹐�卻酬君詩百篇。拆丿字起。

桃源憶故人

重陽師父相引登蓬萊閣

風仙同我蓬萊宴﹐﹝賞﹞玩蓬萊淸淺。海市蓬萊出現﹐虎嘯蓬萊苑。

龍吟蟠繞蓬萊殿﹐鶴馭蓬萊鳳輦。丹顯蓬萊九轉﹐堪應蓬萊選。

又

昆箭山近蓬萊廓﹐連接蓬萊云腳。異景蓬萊輝霍﹐霞變蓬萊鶴。

金風吹轉蓬萊閣﹐自有蓬萊丹藥。仙子蓬萊眞樂﹐不負蓬萊約。

又

馬風得遇修仙舉﹐不羨人間富貴。築个環墻居住﹐且避風霜雨。

靈光晝夜常修補﹐異日功成歸去。得住蓬萊洞府﹐侍奉吾師父。

寄譚劉郝三師友﹟2

譚風劉郝雲霞友﹐自在逍遙閒走。興盡好歸陜右﹐共話無中有。

常淸常淨常無漏﹐便覺虎龍交媾。个內不神神秀﹐得飲長生酒。

得遇

馬風曩日肥家子﹐緣甚黜妻屏子。便做飄蓬貧子﹐因遇重陽子。

從斯道號丹陽子﹐塵事並無些子。悟徹男兒產子﹐決定成仙子。

自悟

父兄未老先亡過﹐已後不須髮課。決定輪排到我﹐生死如何躲。

悟來便做飍飍麼﹐一任人猜心破。認正个中些个﹐有分攜雲朵。

思遼陽髙巨才

桃源憶故人歸去﹐別後常懷無緒。未審官遊何處﹐忘了當初遇。

我今物外修行做﹐但願他家開悟。猛棄榮華貴富﹐共結雲霞侶。

贈孔庵主昆仲

孔公四个親兄弟﹐小者二人傾逝。已後不須卜筮﹐想著先垂淚。

死生生死如何避﹐早把家緣猛棄。物外行功積累﹐得得成仙位。

勸長安三壇李法師

李公知觀聽予勸﹐只恁未爲長便。悟取水雲淸淺﹐玄妙心通顯。

木人手段非凡箭﹐便把三乘救援。射透个中宮殿﹐得見如來面。

桃源遁客問道

桃源遁客專來到﹐問我些兒玄妙。說破坎離顚倒﹐水火同鑪竈。

虎龍蟠繞成丹寶﹐五色祥雲開導。引出胎仙不耄﹐和住蓬萊島。

五臺月長老來點茶

五臺月老通三要﹐便把三彭除剿。運用三車皎皎﹐般載三乘妙。

龍華三會心明曉﹐頓覺三光並照。个內三壇設醮﹐自己三淸了。

贈蔡先生翁母攢三字

��夫婦聽裁斷﹐��好生捨。��男兒休管﹐��俄然斷。

��恩愛無縈絆﹐��漸令火鍛。��明明光燦﹐��山侗喚。

又

鴛鴦未老頭先白﹐有甚因緣難測。說破自然會得﹐蓋爲貪迷色。

人還省悟溪山驀﹐物外專修道徳。淸淨神仙法則﹐得住蓬萊宅。

贈老姚先生

修行先把家緣捨﹐莫順人情談話。愼勿攀髙忽下﹐休著纖毫假。

心猿意馬無令耍﹐眞淨眞淸幽雅。神气和調惺灑﹐功滿丹無價。

何先生欲遊海島以竹杖贈之

道家攀送呈玄趣﹐膝上自然琴撫。聲透九霄妙處﹐引下靑鸞舞。

流霞滿酌休辭訴﹐九節靈枝攜去。相助亙初行步﹐直上蓬萊路。

寄趙公綽殿試

今朝傳出些修煉﹐外把萬緣鍛煉。煉過更宜重煉﹐識破何勞煉。

才方向裹閒烹煉﹐六賊三尸頻煉。鏡滅心忘丹煉﹐得得成眞煉。

又頌

人在萬緣鎖﹐若是勘得破。又更識得破﹐修行做得過。

寄張知觀聯珠

岐陽鎭上丹霞觀﹐﹝觀﹞主張公手段。﹝段﹞段丹田照管﹐﹝管﹞顧常明燦。

﹝燦﹞然內景眞堪看﹐﹝看﹞透性無素亂。﹝亂﹞道祝賢遐算﹐﹝算﹞得神仙伴。

贈古劉二先生

前程合有修仙分﹐競利爭名喫頓。遏意逆情愁悶﹐逼得回頭緊。

算來貪甚浮華境﹐不若完全性命。直認無爲淸淨﹐管取成仙準。

寄主簿王彥文

前程合有修仙契﹐分外難求名利。所措莫能如意﹐激出修行志。

算來生死無人替﹐肯把自身家累。要占十洲仙位﹐淸淨功夫累。

贈李四官

閒思今古回頭底﹐是非功成名遂。往往事無如意﹐猛悟尋歸計。

超然拂神無家累﹐物外行功積累。博得聖賢歡喜﹐蓬島安排你。

贈鄭先生

有心入道當回首﹐﹝何﹞況流年六九。性命宜乎早救﹐莫待身枯朽。

無爲淸淨功夫守﹐自是神丹無漏。天地可同長久﹐永作雲霞友。

贈亭川眾道友

塵中个个貪名利﹐要賽石崇富貴。爭柰前程不諱﹐莫也難逃避。

悟來詐做飍飍地﹐便是脫家奇計。煉气全神圓備﹐得赴蓬瀛位。

贈董先生藏頭聯珠

﹝準﹞予屬付須當認﹐﹝認﹞取本源淸淨。﹝淨﹞意淸心除境﹐﹝境﹞滅心忘盡o

﹝盡﹞形八戒持來正﹐﹝正﹞洽靈靈心印。﹝印﹞結光輝禪定﹐﹝定﹞是神仙準。

贈董先生

�泉西裹云朋董﹐�訪扶風鈺洞。�話眞鉛眞汞﹐�火如何弄。

�分淸淨功能總﹐�蟻穿珠九孔。�午倒顚成洪﹐�性眞堪寵。拆龍字起。

贈華事仙大師攢三字

��仙老眞禪老﹐��萬緣拂掃。��下心最妙﹐��俄然了。

��神气精三寶﹐��閒烹鑪竈。��丹成驚早﹐��眞如好。

赴黃籙離贈道眾

尋聲救苦酬予願﹐海角天涯心徧。暗誘人離火院﹐物外眞修煉。

尋思地獄心寒顫﹐救拔亡靈經念。枷鎖自然脫免﹐總赴蓬萊宴。

會弟運甫有書議葬事以詞答之

在生已是爲來錯﹐死後形骸醜惡。合避三光寥廓﹔埋了休拾掇。

子孫辦孝如媒妁﹐遷葬分明嬉謔。並骨共同棺槨﹐顯露貪歡樂。

又

悟來頓覺從前錯﹐怎敢起心生惡。斡運蓬萊銀廓﹐个內如擡掇。

無中嬰奼憑媒妁﹐須用﹐黃婆爲謔。和會出離瓊槨﹐天上長安樂。

天道無親本名甘艸子

勸眾道友

惟顯﹐想象莊周﹐夢蝶飛輕粉。悟徹本無親﹐天道一堪憑信。

一志寂寥修行緊﹐便莫惜﹐假軀嬌嫩。捐棄家緣須陡頓﹐作女男妻恨。

勸董公道友﹟3

奉勸﹐難裕修持﹐自有淸淸雨。雨變雪花飛﹐得見靑蓮浦。

陪伴脫塵雲霞侶﹐不要起﹐攀緣心緒。莫戀金籠共鸚鵡﹐聽馬風眞語。

傳妙道本名傳北枝

借柳飼韻

山侗正撫﹐心琴仙調。驀然想﹑道契仇香姓趙。

願吾官﹐早開悟﹐事皆顚倒。匿智慧﹐裝懵懂﹐咄去姦俏。

便仿效﹑許氏龐公﹐全家物外﹐个个總了了。

又

淸心淨意﹐通禪明道。逍遙樂﹑永無憂惱。

縱狂歌﹐任下士﹐聞之大笑。笑則笑﹐怎知得﹐內貌忒好。

待異日﹑行滿功成﹐管決有﹐紫書來到。

滿庭芳

迷碁引

口幸謾人﹐手談胡指﹐暗懷姦狡心腸。只圖自括﹐一任你咱亡。

得勝無聲之樂﹐笑他家﹑不哭之喪。無慈念﹐殺心打劫﹐一向騁乖張。

偶因﹐師點破﹐回心作善﹐入道從長。便通玄知白﹐守黑離鄕。

絕慮忘機養浩﹐煉神丹﹑出自重陽。行教化﹐闡揚微妙﹐詩曲滿庭芳。

嘆名利﹟1

利惹心猿﹐名牽意馬﹐無晝無夜奔馳。波波劫劫﹐來往沒休期。

一向貪饕越煞﹐心勞役﹑形苦神疲。休迷執﹐一个口裹﹐插得幾張匙。

堪嗟﹐虛幻事﹐妻男走骨﹐自己行屍。又何須相愛﹐相戀相隨。

好把輪回趖躲﹐早參禪﹑訪道尋師。長生話﹐有些微妙﹐端的上天梯。

出樊籠贈京兆劉法司

掣斷名韁﹐敲開利鎖﹐忻然躍出樊籠。無拘無管﹐縱步任西東。

自在逍遙活計﹐占無爲﹑淸淨家風。無情念﹐亦無僧愛﹐到處且和同。

不惟﹐身坦蕩﹐心中豁暢﹐性上玲瓏。更不搜嬰奼﹐坎虎離龍。

方寸澄淸湛寂﹐得自然﹑神气和衝。神仙事﹐何愁不了﹐決定赴蓬宮。

重遇吟

重遇風仙﹐重增開悟﹐一心專做癡愚。掀髯勢已﹐且恁觜盧都。

罷了髙談闊論﹐疏筆硯﹑不講經書。從今後﹐孤云野鶴﹐鷇食更鶉裾。

寒來﹐求紙布﹐忻來歌舞﹐饑覓殘餘。似孤舟不系﹐有甚程途。

自在逍遙坦蕩﹐更無著﹑無染無拘。人來問﹐看予活計﹐何必更詢予。

贈趙先生母蓬瀛散人

京兆城中﹐章臺街裹﹐有个豪富楊姑。道庵創置﹐與子不塵居。

燕處逍遙快樂﹐戴云包﹑酷好淸虛。陰徳積﹐憐貧愛老﹐設獄祭魂孤。

環墻﹐修十座﹐衣準獨贍﹐三處安廚。壽長年出自﹐道力相扶。

臘月下旬有二﹐與眞人﹑降誕無殊。功行累﹐將來定是﹐跨鶴赴仙都。

覺覺覺

道法彌髙﹐教門洪大﹐東西南北無邊。闡開玄徑﹐剔正路無偏。

行步逍遙坦蕩﹐塵情事﹑不許縈牽。明三覺﹐精神气湧﹐淸淨遞相傳。

自然﹐成造化﹐木金間隔﹐水火潺湲。定虎龍交媾﹐嬰奼牢堅。

結正金丹大藥﹐銀霞內﹑燦爛光圓。飛騰勢﹐往來出入﹐逗引大羅仙。

離苦海贈張二官

人喜生兒﹐誰知替你﹐被他奪了精神。系伊心意﹐惟恐不成人。

養大畱心何處﹐惜妻男﹑忘了伊恩。休惆悵﹐聞身彊健﹐別覓个良因。

怡然﹐離苦海﹐斷情割愛﹐絕慮忘塵。訪云朋霞友﹐月伴風鄰。

講論長生久視﹐通玄妙﹑固蒂深根。金丹結﹐功成行滿﹐跨鶴去朝眞。

論金玉

玉洞玄玄﹐金鑪燦燦﹐淸中金玉希奇。金龍玉虎﹐玉走與金飛。

撞透金門玉戶﹐見金蓮﹑玉蕊爭輝。金玉好﹐天風搖曳﹐玉葉與金枝。

錡錡﹐金與玉﹐金嬰玉奼﹐玉步金闈。顯金光玉艷﹐玉貌金衣。

此个靈金靈玉﹐結金丹﹑玉性無虧。眞金玉﹐鈺成玄寶﹐出自本師知。

處自然

淸淨眞功﹐無爲大道﹐自然體用惺憁。先天靈物﹐元本在吾胸。

南北東西相會﹐慧眸開﹑論甚蒙矓。壺中景﹐水生玉虎﹐火內長金龍。

祥光﹐敷宇宙﹐三田丹秀﹐八脈神通。且披蓑頂笠﹐有似漁翁。

闡出玄玄妙趣﹐勸人人﹑气養和衝。同修煉﹐功成行滿﹐相逐赴仙宮。

冰雪亭題晏子禮

瑞靄浮浮﹐祥氛冉冉﹐捲簾縞夜幽光。淸奇峻潔﹐有類布濃霜。

恰似山侗內景﹐瓊花綻﹑玉蕊芬芳。瑤瑛結﹐連城寶气﹐璀璨射珪璋。

何須﹐沈與麝﹐自然馥鬱﹐不比尋常。見銀蟾吐耀﹐斡運圓方。

姑射眞人放浪﹐弄風行﹑玉佩玎璫。胎仙現﹐白雲深處﹐恣意飲瓊漿。

赴萊州黃籙大醮作

口口相傳﹐眞眞相濟﹐悟來意解心通。玄中妙趣﹐明月應淸風。

師祖鍾離傳呂﹐呂公得﹑傳授王公。王公了﹐祕傳馬鈺﹐眞行助眞功。

彭城﹐並道友﹐邀予追薦﹐數次途中。更同知節使﹐節副相容。

跪領尊官臺旨﹐加持在﹑紫極之宮。亡靈福﹐超升天界﹐了了道深崇。

刀圭法

日月交宮﹐虎龍共處﹐不分南北東西。五方秀气﹐攢聚結刀圭。

十二時中鍜煉﹐尖鋒上﹑進出光輝。堪安把﹐住行坐臥﹐恣意倒顚攜。

添鋼﹐增刃快﹐斷除六賊﹐消滅三尸。便往來揮動﹐剖判昏迷。

誰信無中妙用﹐變成个﹑惺灑嬰兒。修眞理﹐因師傳授﹐轉付友人知。

和張飛卿殿試韻

七赴皇都﹐三經殿試﹐怎知煉气綿綿。心猿休歇﹐意馬罷彊顚。

燕處申申快意﹐仗淸淨﹑固住靈源。玄玄處﹐三光並秀﹐照耀洞中天。

勸君﹐開覺悟﹐休馳才俊﹐聽取餘言。有逍遙妙路﹐無說無傳。決烈一刀兩段﹐絕緣慮﹑自是通玄。眞功就﹐畱侯的裔﹐繼踵作神仙。

贊重陽眞人顯異

憫化眞人﹐重陽師父﹐頭頭物物皆通。歸期預指﹐語話似心風。

果應南京行上﹐升霞後﹑教訓臧公。師父重陽眞人當日升霞﹐至暮時分﹐臧公在南京遇之﹐尙不知升霞﹐猶以爲生﹐後方知之。其速有如此者。岐陽鎭﹐頂﹐冠下界﹐爲我再傳功。

華亭﹐城西現﹐救予疾苦﹐气布身中。在文登云上﹐顯出慈容。

縣宰尼厲虎見﹐經頃刻﹐復返天宮。眞實事﹐古今希罕﹐自是足人崇。

退姜四翁所惠團襖

一紀環墻﹐數年赤腳﹐啀他寒冷如囚。超然一志﹐決要行功周。

感得神仙下界﹐向身中﹑布气如流。無凝滯﹐沖和上下﹐相應好因由。

關西﹐牒發我﹐遠來東土﹐恣意貪求。做天來大錯﹐敢受綿裘。

結裹身如圖囤﹐招譴責﹑厥疾難廖。還團襖﹐瀟瀟灑灑﹐襤褸顯眞修。

嘆慈漢

鏡內蒼顏﹐梳間白髮﹐猶然騁俊剛求。不愁自己﹐貪爲子孫憂。

日日爭名競利﹐時時地﹑籌運機謀。堪失笑﹐這般憨漢﹐直待死方休。

人還﹐依我勸﹐無常事緊﹐性命堪搜。願諸公惺灑﹐慷慨回頭。

莫說蓬萊路遠﹐心開悟﹑咫尺瀛洲。眞淸淨﹐無爲功滿﹐得去列仙儔。

心自笑

學道修仙﹐累功積行﹐常愁行少功虧。勸人作善﹐於道最相宜。

稍稍緣行端正﹐早傍人﹑別意猜疑。心自笑﹐圖他功行﹐怎避是和非。

華山﹐陳處士﹐不侵耕織﹐山下行稀。尙有人相毀﹐發嘆吟詩。

淸正無私無曲﹐任前程﹑寵辱災危。隨緣過﹐騰騰兀兀﹐歌舞樂希夷。

黃縣金玉庵

東寺西城﹐南山北海﹐心中好結良因。庵名金玉﹐堂建號全眞。

廊捨淸風明月﹐園無漏﹑不落沈淪。門淸淨﹐云朋霞友﹐燕處得申申。

無爲﹐環堵裹﹐小松疏竹﹐初種新新。向寶花臺上﹐異事驚人。

眺望蓬萊山島﹐又何必﹑別覓長春。堪圖畫﹐芝川一境﹐馬鈺略鋪陳。

證仙果

牝鎖玄通﹐龍奔虎走﹐微微調息綿綿。淸風透戶﹐不放馬猿顚。

奼女嬰兒相遇﹐論淸淨﹑至妙根源。無作做﹐自然成道﹐決上大羅天。

愚男﹐專懇告﹐十方父母﹐聽取兒言。願茶坊酒肆﹐遞互相傳。

莫以狐言貉語﹐是端的﹑祕密幽玄。憑斯用﹐人人有分﹐个个做神仙。

贈君唐括氏兒捨子出家以詞贈之

冒雪行車﹐迎風訪道﹐投余特地參同。說些修養﹐不論虎和龍。

講甚嬰兒奼女﹐無龜蛇﹑日月交宮。無水火﹐亦無嗽咽﹐更沒按時功。

的端﹐眞妙用﹐無爲活計﹐淸淨家風。鎖心猿意馬﹐勿縱狂蹤。

煉息綿綿來往﹐自然得﹑子母和同。全性命﹐紫書來詔﹐直赴大羅宮。

不看謁

不謁公侯﹐不疎貧賤﹐不求富貴榮華。不準美膳﹐不敢厭衣麻。

不發無明火燭﹐不﹑著境﹑亦不思家。般般不﹐不忘師旨﹐鑪煉白朱砂。

逍遙﹐眞自在﹐淸閒活計﹐雲水生涯。對風鄰月伴﹐滿泛流霞。

悟徹長生久視﹐又何必﹑馳騁矜誇。將來去﹐祥雲瑞靄﹐步步襯蓮花。

夜叉婆

撲粉施朱﹐畫眉補鬢﹐巧言令色柔和。暗藏機狡﹐名喚夜叉婆。

面善心乖性惡﹐纖纖指﹑鷹爪無過。誇體段﹐取人性命﹐入夜騁僂羅。

遇師﹐方省覺﹐要逃業障﹐須避冤魔﹐縱水雲遊歷﹐遠離巢窩。

急急完全神气﹐累功行﹑豈敢蹉跎。酬心願﹐勸人修煉﹐功到洞仙歌。

覺前非

不待人詢﹐須當自問﹐如何用意圖財。若非姦狡﹐無有自然來。

心起慳貪嫉妬﹐嚀思想﹑橫禍非災。欺天地﹐暗懷狠毒﹐怎不落深崖。

陰司﹐懸業鏡﹐難謾難謔﹐難閃難推。卻不如聞早﹐省悟心灰。

物外追陪霞友﹐論長生﹑脫兔輪回。修功行﹐不忘初志﹐定是赴蓬萊。

懷修煉

物物心休﹐般般事已﹐進人退己從長。無爭上士﹐柔弱勝剛彊。

垣蕩逍遙度日﹐處淸淨﹑成就圓方。懷修煉﹐亙初靈物﹐決要鼎中藏。

難忘﹐惟是道﹐如饑思飯﹐如渴思漿。似嬰兒尋母﹐專一思量。

急救自家性命﹐調眞息﹑不要忙忙。常細細﹐綿綿來往﹐功到赴蓬莊。

悟生死

七十韶華﹐暫時光景﹐尋思一向沈吟。酸辛入鼻﹐苦痛事攢心。

生死都來兩字﹐旣生身﹑有死相臨。堪養气﹐要逃生死﹐物外去搜尋。

心開﹐通妙用﹐火中養木﹐水裹生金。把乾坤骨髓﹐收向朱林。

龍虎變成嬰奼﹐靈靈顯﹑豈論陽陰。無生滅﹐眞眞了了﹐跨鶴上瑤岑。

傀儡論

養贍渾家﹐貪求活路﹐身如傀儡當場。被他名利﹐把戲引來忙。

牽惹千頭萬緒﹐使作得﹑舉指猖狂。誇體段﹐搖頭弄影﹐馳騁好容光。

遇師﹐親說破﹐行屍模樣﹐走骨趨蹌。气懸絲相似﹐莫有無常。

急認壺中雲水﹐叩玄關﹑麻麥馨香。龍蟠虎﹐汞鉛烹煉﹐丹結做蓬郎。

自破坐

執法行功﹐按時打坐﹐柰何不得惺傯。睡魔返倒﹐頭點點占胸。

鼻气如雷響喨﹐才驚覺﹑眼又蒙矓。予自勸﹐恁般修進﹐怎煉虎和龍。

斯言﹐如不信﹐偸觀同輩﹐定是心通。見搖船身分﹐自愧梢翁。

好認無爲大道﹐心淸淨﹑神气和衝。靈光結﹐三丹踴躍﹐晃郎五明宮。

降心魔

熟境纏綿﹐心魔返倒﹐下功決要降心。住行坐臥﹐晝夜志防心。

方寸𨿽然不大﹐起塵情﹑萬種牽心。當識破﹐上天入地﹐好弱總由心。

從今﹐生覺悟﹐牢擒意馬﹐緊鎖猿心。把凡心裂另﹐要見眞心。

日日澄心遣欲﹐更時時﹑校勘身心。無私曲﹐自言心正﹐方可合天心。

骷髏樣

樣子骷髏﹐偏能販骨﹐業緣去去來來。騁馳伶俐﹐不肯暫心灰。

轉換無休無歇﹐騰今古﹑更易形骸。空貪壽﹐饒經萬劫﹐終久打輪回。

遇師﹐親指教﹐創修一點﹐免落千崖。屏七情六欲﹐保護三臺。

玉虎金龍並湊﹐靑蓮內﹑捧出嬰孩。無生滅﹐大羅天上﹐仙位得安排。

忍忍忍

刃下挑心﹐心頭插刃﹐認來堪作良因。無明降住﹐有辱不生嗔。

憶昔淸河公藝﹐尙垂涕﹑書此和親。無爭士﹐常行大善﹐不敢暫傷神。

人猜﹐泥捏塑﹐逢刀坦坦﹐遇藥申申。便是非不辯﹐彊弱無論。

師父重陽教我﹐消煙火﹑悟假修眞。常忍耐﹐觸來勿競﹐端的做仙人。

得眞樂

落魄閒人﹐逍遙懶漢﹐的端酷厭榮華。怕耽火院﹐不會養渾家。

萬種塵緣拂盡﹐仗心閒﹑鑪養丹砂。松峯下﹐水邊石畔﹐遣興飲流霞。

一靈﹐常皎潔﹐優遊恬淡﹐眞樂無涯。論比之明月﹐月有雲遮。

若比孤云自在﹐風飄蕩﹑牢落堪嗟。予親遇﹐得超彼岸﹐快活更無加

和芝陽靈元子衛信道韻

放懶生涯﹐欣慵活計﹐起心念念慈悲。而今不肯﹐摘葉更尋枝。

撇下之乎者也﹐的端認﹑蓮出靑泥。閒閒裹﹐捫心自忖﹐有似遇良醫。

逍遙﹐眞自在﹐要成仙福﹐憑仗心師。志堅如山嶽﹐不許胡移。

日用無爲淸淨﹐自然得﹑捉住東西。些玄妙﹐悟來通曉﹐𨿽老不爲遲。

復用前韻

弔孝之人﹐送終之輩﹐當思兔死狐悲。靑春漸老﹐休要戀花枝。

好把精神收拾﹐超彼岸﹑出水騰泥。皈正覺﹐自心有病﹐物外去尋醫。

良醫﹐無藥餌﹐劈昏鑿暗﹐便是明師。要心無染著﹐熟境遷移。

神淨虎龍交媾﹐任紅日﹑東出還西。無憂惱﹐長安路上﹐行道不遲遲。

離眾生示門人

盡說煙消﹐皆言火滅﹐觸來總起無明。不知不覺﹐怎得離眾生。

道本易行易曉﹐柰心違﹑難曉難行。心魔障﹐未成大善﹐方寸不能靈。

同流﹐聽囑付﹐是非休辯﹐人我休爭。嘆行屍走骨﹐何辱何榮。

急救自家性命﹐气神和﹑淸結眞形。靈靈語﹐瑤臺閬苑﹐蓬島是前程。

混元劉法師升化以詞贊之

幼則隨羣﹐長而異眾﹐一心法籙行持。書符咒水﹐治病救災危。

建徳如偸不顯﹐厭華麗﹑蠣食粗衣。親曾遇﹐重陽師父﹐傳授入希夷。

自知﹐功行滿﹐速來訪我﹐徑就歸期。便怡然拂袖﹐應限宜時。

此者彭城了了﹐馬風風﹑當賦新詞。長生得﹐攜云仙去﹐跨鶴赴瑤池。

贊重陽眞人出現

古郡登州﹐望仙門外﹐畫橋車馬難通。重陽師父﹐對眾顯家風。

預說逢何必壞﹐經一紀﹑太守何公。嫌崄峻﹐令人拆毀﹐命匠別興功。

文登﹐重出現﹐白龜蓮上﹐端坐空中。宰公尼厖虎﹐得遇眞容。

忽見回身側臥﹐祥雲動﹑復往仙宮。人爭畫﹐家家供養﹐處處總欽崇。

又

妙行眞人﹐重陽師父﹐遇師呂祖玄通。十年了道﹐歸去得乘風。

一紀三番下界﹐性正直﹑凡事依公。天上現﹐無爲手段﹐超顯自然功。

全眞﹐文集裹﹐藏機隱密﹐妙在其中。論龍吟虎嘯﹐嬰奼嬌容。

玉內金光燦燦﹐神丹結﹑躍出靈宮。人還悟﹐速修淸淨﹐休受世間崇。

贈辛五翁姜四翁

豪富過人﹐作爲異眾﹐萊陽姜鑑辛通。文登趁醮﹐不憚冒霜風。

來往近乎千里﹐投壇告﹑馬鈺姜公。持孝道﹐宰公聞得﹐惠酒勞奇功。

虔誠﹐逢感應﹐醮儀才罷﹐仙現雲中。命丹靑妙手﹐傳寫奇容。

從此住行坐臥﹐搜斡運﹑陰裹陽宮。忘塵事﹐鄕人欽羨﹐相重更相崇。

贈萊陽縣眾醮首

髙密鍾眞﹐萊陽姜鑑﹐廢坊辛氏名通。邀予追薦﹐不避雪和風。

捧示眾官書疏﹐跪領外﹑承順諸公。居環堵﹐一餐薄粥﹐須辦十分功。

加持﹐非艸艸﹐玉山踏碎﹐金藏頤中。要虎龍交媾﹐產出元容﹐

整頓精神惺灑﹐救亡靈﹑盡赴蓬宮。人聽勸﹐齊心樂善﹐釋道一般崇。

赴登州黃籙大醮

松栢巖前﹐煙霞洞裹﹐淸風吹動靈苗。水升火降﹐大藥自然燒。

歌舞相陪童稚﹐利名棄﹑不讓漁樵。忘人我﹐淸貧爲樂﹐怕底是塵囂。

人來﹐求追薦﹐千言萬語﹐苦苦相邀。便加持齋戒﹐遙拜云寮。

禱告重陽師父﹐救亡靈﹑得上靑霄。鸞鶴引﹐孤魂滯魄﹐相從總逍遙。

文山七寶會眾創庵告名因而示詞

七寶庵中﹐三淸門裹﹐全眞堂建相當。東西廊捨﹐堪可做云房。

鑿石名爲丹井﹐水甘美﹑有若瓊漿。玄玄處﹐修眞環堵﹐幽雅不尋常。

云朋﹐並霞友﹐微中講論﹐妙裹斟量。處身心淸靜﹐便是仙方。

調息如同龜息﹐命燈內﹑性月圓光。齋場上﹐文山道友﹐唱此滿庭芳。

洞玄金玉集卷之十竟

﹟1以下十七首詞牌均爲『減字木蘭花』。

﹟2以下二十五首詞牌均爲『桃源憶故人』。

﹟3此首詞牌爲『甘艸子』。

﹟4以下四十首詞牌均爲『滿庭芳』。

