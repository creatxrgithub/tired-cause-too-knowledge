重陽全眞集

經名﹕重陽全眞集。金王哲撰。十三卷。底本出處﹕《正統道藏》太平部。

目錄

序

卷一

七言律詩

一字至七字詩

七言長篇

五言律詩

五言長篇

藏頭七言長篇

卷二

七言詩

七言絕句

七言絕句詩

五言絕句

五言絕句

五言律詞

卷三

詞

卷四

詞

卷五

詞

卷六

詞

卷七

詞

卷八

詞

卷九

歌詞詩

卷十

詩

卷十一

詞

卷十二

詞

卷十三

詞

重陽全眞集序

全眞之教大矣哉。謂眞者﹐至純不雜﹐浩劫常存﹐一元之始祖﹐萬殊之大宗也。上古之初﹐人有純徳﹐性若嬰貌﹐不牧而自治﹐不化而自理﹐其居於於﹐自適自得﹐莫不康寧享壽﹐與道合其眞也。降及後世﹐人性漸殊﹐道亡徳喪﹐朴散純離。情酒欲殽蠹於中﹐愁霜悲火魔於外﹐性隨情動﹐情逐物移﹐散而不收﹐迷而弗返﹐天眞盡耗﹐流浪死生﹐逐境隨緣﹐萬劫不復﹐可爲長太息也。重陽憫化妙行眞人﹐博通三教﹐洞曉百家﹐遇至人於甘河﹐得知友於東海﹐化三州之善士﹐結五社之良緣﹐行化度人﹐利生接物。聞其風者﹐成敬憚之﹐杖屨所臨﹐人如霧集﹐有求教言﹐來者不拒。詩章詞曲﹑疏頌雜文﹐得於自然﹐應酬卽辦。大率誘人﹐還醇返朴﹐靜息虛凝﹐養亙初之靈物﹐見眞如之妙性﹐識本來之面目﹐使復之於眞常﹐歸之於妙道也。或問眞人者曰﹕人生天地間﹐𨿽曰最靈﹐亦萬物中一物耳﹐孰能逃陰陽之數﹐孰能出造化之機﹖有始必有終﹐有生必有死﹐此自然之常理也。不稟異气﹐仙不可求。不契夙緣﹐道不可學。豈可苦身約己﹐如擊影捕風﹐鏤冰雕朽﹐爲必不得之事﹐求難成之效哉。眞人喟然嘆曰﹕長生妙理人具﹐仙林孰不可求。有怠而弗成者﹐顯而至多﹔有勤而取驗者﹐隱而甚少。世人以多見爲信﹐以不見爲疑﹐遂以仙事茫茫﹐爲不可期也。試以物理驗之﹐礦之鍛煉﹐可以爲鐵﹐銅之點化﹐可以爲金。魚超呂梁而爲龍﹐雉入大水而化蜃。冰之易消者也﹐藏之可以度夏﹔艸之易衰者也﹐覆之可以越冬。人能割愛去貪﹐守雌抱一﹐遊心於恬淡﹐合炁於虛無。亦可以髙舉遠致﹐躡景登虛﹐逍逼乘禦寇之風﹐往來飛應眞之錫﹐騎鯨而遊滄海﹐跨鳳而上靑冥﹐千年化兮如遼東之鶴﹐望日朝兮若葉縣之鳧。與安期羨門之流﹐洪崖洞玄之屬﹐同列仙班﹐不爲難矣。古今得道輕舉者﹐不可勝數。子謂無徵﹐如聾者不聞有絲竹之音﹐瞽者不知有丹靑之色﹐彼淺見謏聞﹐烏足以語道哉。問者屏息汗顏而退。眞人開方便門﹐示慈悲海﹐出人於炎炎火宅﹐提人於浩浩迷津﹐識性命之祖宗﹐和气神之子母﹐有無會於一致﹐空色泯於兩忘。使入是門者﹐如南柯夢覺﹐由是路者﹐似中山之酒醒。返我之眞﹐無欠無餘﹐復入於混成﹔歸我之宗﹐不墜不失﹐復同於太始。眞一之性﹐湛然圓明﹐變化感通﹐無所而不適也。眞人羽化之後﹐門人裒集遺文﹐約千餘篇。辭源浩博﹐旨意弘深﹐涵泳眞風﹐包藏妙有﹐實修眞之根柢﹐度人之梯航也。京兆道眾聚財發槧﹐𨿽已印行﹐而東州奉道者多以去版路遙﹐欲購斯文不易得也。長生劉公﹐教門標的﹐仙宗羽儀﹐爲一代之師眞﹐作四方之教主。謂全眞之風﹐起於西﹐興於東﹐徧於中外﹐其教廣矣﹐大矣。乃命曹瑱﹑來靈玉﹑徐守道﹑劉眞一﹑梁通眞﹑翟道淸等化緣﹐特詣吾鄕﹐求序於懌。以眞人文集分爲九卷﹐載開版印行﹐廣傳四方。俾後人得是集者﹐研窮其辭﹐如鑿井見泥﹐去水不遠﹐鉆木見煙﹐知火必近。使人人早悟而速成﹐實仁者之用心也。噫﹐自古修眞之士﹐或訴足尋師而師不遇﹐或斷臂問法而法不知﹐至於皓首窮年﹐莫知所措﹐虛過一生﹐深可惜也。今全眞文集﹐散落人間﹐妙用玄機﹐昭然易見。學者宗之﹐大修則大驗﹐小求則小得。士之志於道者﹐適遇斯時﹐何其幸也。大定戊申淸明一日﹐寧海州學正範擇徳裕謹序。

重陽全眞集卷之一

終南山重陽子王哲撰

七言律詩

結物外親

一侄二子一山侗﹐連餘五个一心雄。六明齊伴天邊月﹐七爽俱邀海上風。

眞妙裹頭拈密妙﹐晴空上面躡虛空。東西南北皆圓轉﹐到此方知處處通。

一弟一侄兩个兒﹐和餘五逸做修持。結爲物外眞親眷﹐擺脫塵中假合屍。

周匝種成淸靜景﹐遞相傳授紫靈芝。山頭並赴龍華會﹐我趁蓬萊先禮師。

先生於寧海軍裝伴哥﹐街市乞化。背紙一大幅﹐上書此二詩﹐以誘馬鈺同去乞覓。

圈眼王三乞覓時﹐被人呼作害風兒。五般彩色於身見﹐一點靈光只自知。

貼觀一收八句字﹐指期須顯七言詩。長街兩面諸豪富﹐不道蠶歸是阿誰。

白爲骸骨紅爲肌﹐紅白裝成假合屍。昨日盡呼重陽子﹐今朝都看伴歌兒。

別軀異體皆非悟﹐換面更形總不知。世上枉鋪千載事﹐百年恰似轉頭時。

孫公求問

於身切莫論賢愚﹐好對三光認太初。剔正四門通教化﹐弼端一性便開舒。

淸涼境介逍遙住﹐閒暇光陰自在居。奪得仙丹超造化﹐有餘眞樂證無餘。

答戰公問先釋後道

釋道從來是一家﹐兩般形貌理無差。識心見性全眞覺﹐知汞通鉛結善芽。

馬子休令川撥棹﹐猿兒莫似浪淘沙。慧燈放出騰霄外﹐昭斷繁云見彩霞。

呂公欲退吏求問

掌條行法每兢兢﹐恰似臨淵履薄冰。三徑好歸投侍奉﹐一身從妙做淸澄。

靜中煆煉開心月﹐得處光明放慧燈。自有眞師來度汝﹐玉峯山頂去升騰。

王公問五門

五蘊山頭闡五門﹐气神交結碧桃渾。決令見性靈兼慧﹐定是於眞瑩不昏。

外物靑霄應久聚﹐空中朗月永長存。靑童捧出金丹妙﹐惟許元初自討論。

馬公問平等

往來須認定盤星﹐出入還應辧斗淸。見彼過如余口過﹐願人靈似我心靈。

自通天地神尢爽﹐得睹烏蟾性轉馨。便是修行眞妙訣﹐若能依此達天庭。

張姑求問

九葉金花永展舒﹐八渠瓊水任相於。七門得得俱通達﹐四象明明總寂虛。

一粒神丹歸正路﹐二條銀綫結元初。光輝燦爛知分付﹐果證無餘樂有餘。

磨鏡

磨鏡爭如磨我心﹐我心自照遠還深。鑑回名利眞淸淨﹐顯出虛無不委沈。

一片靈光開火道﹐萬般瑩彩出髙岑。教公認取玄玄寶﹐掛在明堂射古今。

和落花韻

不謀輕舉望升飛﹐碧洞無勞閉玉扉。久厭世情名與利﹐素嫌人世是和非。

須知謹謹修心地﹐何必區區街道衣。門外落花任風雨﹐不知誰肯悟希夷。

題紅白牡丹

紅白絞綃剪作團﹐靑羅帳上穩排安。淸香遠噴無差別﹐異質𨿽殊各正端。

塵世久遺三島種﹐時人休作兩般看。我今折得同歸去﹐步步雲霞代彩鸞。

遲法師注道徳經

遵隆太上五千言﹐大道無名妙不傳。一气包含天地髓﹐四時斡運歲辰玄。

五行方闡陰陽位﹐二耀初分造化權。窈默昏冥非有說﹐自然祕密隱神仙。

劉仙求問

悟徹韶華六己通﹐能將一己會飄蓬。閒閒不用焚香火﹐得得何須看教風。

好把靈明開遠近﹐便令性曜出西東。投眞換假光輝至﹐步步蓮花接上宮。

邢公問七十二歲修行可否

便如百歲未爲遲﹐只在心中換過時。今世不能全了達﹐來生應許做修持。

臨行一點須搜正﹐收取三光亦復隨。只是投新遺舊捨﹐能除新捨得靈芝。

示學道人

修行只被巧心多﹐卻把金剛喚何矬。外貌人前誇俊雅﹐內容目下愈蹉跎。

性中難以開金訣﹐眞理焉能悟玉科。枉把妻男空棄捨﹐將來罪業看如何。

贈柳蔣張夷仲

爲受張良講道經﹐便遊勝景得淸泠。足穿水石通漣路﹐面瞰雲山展畫屏。

萬戶人家三烏瑩﹐百般花艸一般馨。我今回首公休怪﹐卻趁中南碧洞庭。

春雨

一澤如膏賀太平﹐天垂癮佑洽民情。行雲作蓋三光射﹐和气呈祥萬匯生。

滌出慧心尢寂靜﹐洗開道眼愈分明。攜筇便踏雲霄路﹐請个淸閒倒玉輄。

訓愚魯

學仙英俊喜逢遭﹐態魯應當苦煮熬。開暗須吹心上火﹐發蒙難淬笑中刀。

如能省悟從余訓﹐若肯歸依是我曹。吉吉吉人王譶總﹐無思無慮樂陶陶。

化造鐵罐錢

若使於身滅黑禋﹐八都山上認三田。靜來便是歸虛寂﹐鬧處那由覓妙玄。

木上如求金上虎﹐水中須養火中蓮。諸公要識刀圭法﹐願助王風鐵罐錢。

題逍遙軒

逍遙逍遙這逍遙﹐笑煞松篁信任敲。從此白雲來洞口﹐不須綠水遠山腰。

溺江才子空嗟濁﹐投閣詞人謾解嘲。還識這般知這个﹐龜毛兔角一齊拋。

楊公求問

七尺堂堂假合親﹐衣餐恰恰比三人。莫誇骨格尋常貌﹐便認金容丈六身。

覺悟四方通妙用﹐曉明東度結圓因。化形千尺應無礙﹐好向凡間轉法輪。

送軍判弟求安樂法

欲求要樂稟良因﹐須是心開離垢塵。鬧裹莫令縈損气﹐靜中應許食全神。

自然認得三光秀﹐決定通和四序春。外假瑩明內眞樂﹐凡人不覺做仙人。

上兄

同胞誰悟水中金﹐己卯壬辰各自尋。顧我已歸雲水老﹐勸兄休起利名心。

恩山愛海何時徹﹐火宅凡籠每日侵。莫爲土坡牽惹住﹐蓬萊別有好髙岑。

修行助饑寒者﹐惟三事耳。乞覓上﹐行符中﹐設藥下。空如此無作用﹐亦未是。

乞覓行符設藥人﹐將爲三事是修眞。內無作用難調气﹐外有勤勞易損神。

不向本來尋密妙﹐更於何處覓元因。此中搜得長春景﹐便是逍遙出六塵。

王公求放生

知公能作自身觀﹐物命於人沒兩般。只是形骸分別異﹐便令飛走復全完。

仁同山嶽橫恩嶺﹐徳洽江河注福湍。陰理無差皆盡報﹐捧其仙壽在仙壇。

題麻眞人觀

躬參眞聖望昆崳﹐巒影嵐光鎖太虛。秀气銳招閒客至﹐害風堪與彩雲居。

黃金鑄就眞靈性﹐白玉裝成舊始初。休說終南山色好﹐神仙何處不如如。

問龍虎交媾

莫問龍兒與虎兒﹐心頭一點是明師。炁調神定呼交媾﹐心正精虔做煦熙。

平等常施爲大道﹐淨淸不退得眞慈。般般顯現圓光就﹐引領金丹采玉芝。

孫公問三教

儒門釋戶道相通﹐三教從來一祖風。悟徹便令知出入﹐曉明應許覺寬洪。

精神炁候誰能比﹐日月星辰自可同。達理識文淸諍得﹐晴空上面觀虛空。

任公問本性

如金如玉又如珠﹐兀兀騰騰五色鋪。萬道光明俱未顯﹐一團塵垢盡皆塗。

頻頻洗滌分圓相﹐細細磨揩現本初。不滅不生閒朗耀﹐方知卻得舊規模。

木魚

無腹無心掛殿庭﹐个人敲擊響璫叮。種成因果能招飯﹐喚起僧尼使念經。

水難不容垂餌綫﹐火災猶未脫身形。忽朝月夜淸風至﹐吹斷攀緣一任馨。

詠慵

自哂疏慵號可勤﹐夢中因筆記良因。與人還禮寧開口﹐見飯懷饑不動唇。

紙襖麻衣長蓋體﹐蓬頭垢面永全眞﹐一眠九載方回轉﹐由恐勞勞暗損神。

鐘

取像西風鑄作形﹐空中懸起顯身榮﹐八十一下陽爻數﹐一百八敲陰徳名。

遂使道家分子午﹐亦令釋子辧虛盈。傍人若肯長爲力﹐便是能明自己聲。

麥粥

蜜團云子白於霜﹐雅稱淸明別有香。寶刃輕輕分玉片﹐銀匙旋旋瀝瓊漿。

金童捧出瑤芳瑩﹐仙客嚼開雪彩光。五臟盡令更攺正﹐從前永永得淸涼。

鼓樓

黃昏拂曉角聲哀﹐急鼓同祛疫癘災。水滴按時分刻正﹐錚嗚應點定更回。

百年光景宵宵逼﹐一世韶華夜夜催。奉勸索詩人早悟﹐莫教耳內五更來。

姜公建鐘樓

精藍三寶實心依﹐結構重樓願顯明。圖使響音空外響﹐任教淸韻世間淸。

徧聞一顆眞金吼﹐擊動十方自己聲。大小盡能歸仰處﹐總令一一證圓成。

問禪道者何

禪中見道總無能﹐道裹通禪絕愛憎。禪道兩全爲上士﹐道禪一得自眞僧。

道情濃處澄還淨﹐禪味何時淨復澄。咄了禪禪並道道﹐自然到彼便超升。

赴登州太守會靑白堂

靑白堂中一水泉﹐淸靈澄湛又深淵。源源滚處流無竭﹐潑潑來時潤有緣。

窗外透光穿玉液﹐門飆撒影弄金蓮。馨香滿室靈波聚﹐捧出明珠上碧天。

曉達

搜開本有自分明﹐放出眞光滅盡情。三寶決然鉆正覺﹐一靈何慮不圓成。

得通妙用通澄湛﹐會認玄微認淨淸。凡體化爲云外客﹐長生路上步前程。

遊興慶池

信腳閒遊興慶池﹐元來只是這些兒。雨翻荷葉珍珠迸﹐風捲筠梢佩玉枝。

春綠夏宜紅菡舊﹐秋澄冬顯碧琉璃。琉璃淸徹源流處﹐問著源流總不知。

禪門初洪潤乞無相

修行須是辯西東﹐勘破凡軀物物同。白雪嶺頭搜正覺﹐紅霞山上弄虛空。

此般消息春光裹﹐這个因緣月影中。休泥庭前栢樹子﹐自家眞性是家風。

老僧問生死

平生已得正摩訶﹐玉韻金聲總處和。正覺途中登迥嶺﹐菩提路上出髙坡。

慧靈兪達白蓮果﹐眞性還超祗樹柯。從此不生應不滅﹐定歸般若與波羅。

善友問耕種助道

世間凡冗莫相於﹐淸靜精研禮念初。慧照時時頻剔撥﹐心田日日細耕鋤。

增添福炷油休絕﹐剿剪煩苛艸盡除。登瑩苗丰功行滿﹐登苗攜去獻毗盧。

蘇公求退吏淸閒

人人若論識淸閒﹐除是蓬萊第一仙。無極雲霞爲伴侶﹐半空風月作因緣。

用通要到飄然到﹐使慧如遷卽便遷。公把凡軀仍脫了﹐請來此處話長年。

夢

嬉遊外景日相親﹐每到中宵睡裹眞。七魄樂隨魔鬼轉﹐三尸喜逐耗神津。

心猿緊縛無邪染﹐意馬牢擒不夜巡。四假身軀販白晝﹐算來何異寐時人。

呂善友索金剛經偈

金剛四句首摩訶﹐其次須尋六字歌。仗起慧刀開般若﹐能超彼岸證波羅。

識心見性通眞正﹐知汞明鉛類蜜多。依得此中端的義﹐上騰碧落出娑婆。

於公求自幼不食五轂

此因只在玉京山﹐不必盤餐注貌顏。養气每憑眞水潤﹐頤神長似白雲閒﹐

行功盈滿超中位﹐鉛汞相投出此間﹐直待外邊滓穢盡﹐甚時光彩始回環。

問淸閒

心中澄湛莫煎熬﹐性上恬然舉慧刀。挫碎紅塵搜得得﹐劈開黑洞認陶陶。

穿峯明月爲吾友﹐過嶺孤云是我曹。作伴爲鄰歸去後﹐任遊三島訪蟠桃。

人戲言欲盜腳引

幸中有幸遇鄕侯﹐豈肯將余腳引偸。你等不遭三毒苦﹐我咱已出九幽讎。

心如朗月天心運﹐性似淸風道性流。短引再蒙長引在﹐管教東海一靈周。

閻都監問長生

閻公忠顯問長生﹐方是髙樓打一更。時刻分明全五气﹐甲庚顚倒煉三彭。

願求當日黃金器﹐須出今朝赤火坑。認取蓬萊眞正路﹐瑤臺穩坐泛瓊觥。

宋公問修行

剔正心靈事事通﹐便令生出玉花叢。三田珍寶迎朝露﹐一粒丹砂衰曉風。

艷艷紅輝還沬白﹐明明白曜復殷紅。自無實相虛應顯﹐空裹依空現本空。

修行

這个修行總不知﹐元來只是認眞慈。赤衣上士遊山水﹐烏帽先生入火池。

白馬嘶時金亦吼﹐靑牛耕處玉無玼。衝天柱地霞光照﹐龍罩翕婆最小兒。

大器修行不厭華﹐冷瓏顚傻屬吾家。淸風裹面全眞气﹐明月前頭結寶砂。

常把舊容常點檢﹐便將新相便拈拏。一通擲在靑霄上﹐透過虛空顯像芽。

龍吟引起虎咆哮﹐雪浪兼風旋旋拋。滌蕩一靈添到瑩﹐調和二气便相交。

烏龜行向海中戲﹐赤鳳飛來頂上巢。明月一輪光燦燦﹐玉峯髙處照三茅。

自從一得見天眞﹐今日方知舊日人。離俗復爲云外客﹐脫塵不作土中賓。

蓋緣往昔擒朱汞﹐全是當初定水銀。一點靈明歸靜界﹐圓光裹面轉金輪。

玄關奪得不追尋﹐煉就重陽滅盡陰。從此頻添木上火﹐由斯再煮水中金。

萬般神應還誰見﹐一个眞靈只自欽。聚則爲形散爲气﹐晴空來往永無心。

胎仙舞出做神仙﹐都爲從來得正端。何用丹田金虎繞﹐不須寶鼎玉龍盤。

叱迥鉛汞應淸靜﹐換過陰陽愈喜歡。一段紅霞生嶽頂﹐回光明郎照靑鸞。

斷雲飛盡月光明﹐返照神舟傍岸行。水火相逢開正路﹐木金間隔定長生。

黑鉛赤汞分南北﹐白虎靑龍換甲庚。依此修持眞了了﹐空中結就玉絲棚。

旣然朗照絕搜尋﹐不必區區論淺深。正坐的端通子午﹐迥頭又復見丁壬。

五般彩色頻頻步﹐一个玄機每每侵。捉住虛空眞妙景﹐應將此景作嘉音。

吸呼喘息妙非粗﹐養就從來一顆珠。子母相隨眞彩結﹐气神攢聚異光殊。

倒顚交媾分機密﹐上下沖和得要樞﹐好向深山最髙處﹐怡然獨放月輪孤。

從初更會捏風顚﹐撒向瑤池種玉蓮。生出一枝偏皎潔﹐拂開五葉各團圓。

昔能已見通玄妙﹐今則還知得自然。旣沒四時催逼去﹐長春境上不排年。

修行須用九陽圖﹐認得陽圖事事蘇。智者便知超造化﹐愚人枉了下功夫。

得來勘破無中有﹐成後何如有若無﹐無有有無無有相﹐有中無相達天衢。

能知下手免三塗﹐咄了從前這匹夫。入火肯教成燴熾﹐渡河難以溺漂浮。

日中精艷長生瑩﹐月裹瓊林永不枯。此个大丹歸物外﹐逍遙來往入虛無。

永學道人

虛誇修煉煉何曾﹐只向人前衒己能。難曉儒門空怯士﹐不通釋路卻嫌僧。

色財叢裹尋超越﹐酒肉林中覓舉升。在俗本來無一罪﹐蓋緣學道萬重增。

心中端正莫生邪﹐三教搜來做一家。義理顯時何有異﹐妙玄通後更無加。

般般物物俱休著﹐淨淨淸淸最好誇。亙劫眞人重出現﹐這回復得跨雲霞。

果然慕道沒牽纏﹐孤僻身軀獨自眠。靜裹靜生惟得妙﹐閒中閒至決投玄。

恁時放肆知恬談﹐度日淸涼稟聖賢。休望神仙休說了﹐教公自坐白花蓮。

去年寧海軍中坐﹐今歲文登縣裹行。兩過歲除寒復暖﹐二經年節暗還明。

這般顚倒誰同曉﹐此个陰陽我獨精。一兩眞金才出火﹐不須團打自圓成。

好相如知莫外持﹐心神便是汝眞師。古人公案須搜獲﹐自己家風要騁馳。

細細得通前覺性﹐盈盈澄正舊慈悲。慈悲淸淨俱雙立﹐頓悟全無物物縻。

認得心花便害風﹐玲瓏玄妙汞鉛通。三千內用千朝法﹐十載中傳九轉功。

彩艷萬重鋪潔白﹐明光一點吐殷紅。虛空返照虛空影﹐照出眞空空不空。

幾个同流會養軀﹐我今獨自街癡愚。饑來蠣飯長哺啜﹐寒後粗衣任蓋鋪。

詩句不能分密妙﹐心間難以認惺蘇。豈惟得得時須守﹐應是還他父毋租。

一字至七字詩

詠茶

茶﹐茶。瑤萼﹐瓊芽。生空慧﹐出虛華。

淸爽神气﹐招召雲霞。正是吾心事﹐休言世味誇。

一杯惟李白興﹐七椀屬盧全家。金則獨能烹玉蕊﹐便令傳透放金花。

酒

酒﹐酒。惡唇﹐髒口。性多昏﹐神不秀。

損敗眞元﹐消磨眉壽。半酣愁腑腸﹐大醉摧心首。

於己惟恣猖狂﹐對人更沒慚忸。不如不飲永醒醒﹐無害無災修九九。

色

色﹐色。多禍﹐消福。損金精﹐傷玉液。

摧殘气神﹐敗壞仁徳。會使三田空﹐能令五臟惑。

亡殞一性靈明﹐絕盡四肢筋力。不如不做永綿綿﹐無害無災長得得。

財

財﹐財。作孽﹐爲媒。惟買色﹐會招杯。

更令徳喪﹐便惹殃來。積成三界苦﹐難脫九幽災。

至使增家丰富﹐怎生得免輪回。不如不要常常樂﹐無害無災每恢恢。

气

气﹐气。傷神﹐損胃。聘猩獰﹐甚滋味。七竅仍前﹐二明若沸。道情勿能轉﹐王法寧肯畏。鬥勝各街僂羅﹐爭彊轉爲亂費。不如不作好休休﹐無害無災通貴貴。

七言長篇

詠酒

云朋霞友每相親﹐滑辣淸光養气神。滿坐談開三教語﹐一杯傳透四時春。

如知自在亭中景﹐便是逍遙物外身。默默昏昏風作伴﹐冥冥窈窈月爲鄰。

異香旋旋虛空過﹐翠霧層層上下伸。淸靜並無生愛念﹐醉來舞袖復尋眞。

全眞堂

堂名名號號全眞﹐寂正逍遙子細陳。豈用艸茅遮雨露﹐亦非瓦屋度秋春。

一間閒捨應難得﹐四假凡軀是此因。常蓋常修安在地﹐任眠任宿不離身。

有時覺後尢寬大﹐每到醒來愈愛親。气血轉流渾不漏﹐精神交結永無津。

慧燈內照通三曜﹐福注長生出六塵。自哂堂中心火滅﹐何妨諸寇積柴薪。

呂公求指訣

禮念焚香作福山﹐不幹入道道中玄。外邊假合開中寶﹐裹面眞人認得賢。

處處無心爲煆煉﹐家家有性現精研。一條白綫堅還潔﹐一粒金丹瑩又鮮。

兩路相隨成曲調﹐雙關共透顯詩篇。蓮花出水騰顏色﹐葉葉分明是个仙。

文山程法師問內事

從來分得三光秀﹐撲入凡軀土底攢。結性不能超造化﹐於身偏會做饑寒。

如通須是搜元有﹐要見還應只內觀。莫泥水升兼火降﹐休推虎遠與龍蟠。

神精气住超雙闕﹐日月星旋做一團。便是修行眞捷徑﹐碧霞裹面衰金丸。

修行

下關牢固火能然﹐雅气無侵漸至堅。一九住時添秀麗﹐二關通後得完全。

旣能已結成初有﹐復透中間認始先。直要眞淸眞寂靜﹐更令役染沒縈牽。

須臾槪濟同相見﹐項刻沖和共自傳。穩坐明堂拈寶炷﹐復遊金洞赴瓊筵。

饑寒脫了堪來往﹐生死捐除會倒顚。有个靑童持紫韶﹐請公永永伴神仙。

述懷

慧刀磨快劈迷蒙﹐到碎家綠割已空。火焰髙焚端子午﹐水源深決潤西東。

上中下正開心月﹐精气神全得祖風。旣見舊時親面目﹐更無今日假英雄。

五重玉戶光生彩﹐一粒金丹色變紅。自在眞人歸嶽頂﹐手攜芝艸步蓮官。

茶言湯語是風哥﹐芝艸閒談果若何。不可人前誇了了﹐須知物外笑呵呵。

赤龍攪海添離水﹐紫焰安鑪養坎河。木馬還能從水虎﹐金翁須是娶黃婆。

汞鉛亙昔交加作﹐兒女今朝嬰奼多。坐客同歸回首度﹐教君也得出髙坡。

和傳長老分茶

坐間總是神仙客﹐天上靈芝今日得。采時惟我識根源﹐碾處無人知品格。

塵散瓊瑤分外香﹐湯澆雪浪於中白。淸懷不論死生分﹐爽气每嫌天地窄。

七椀道情通舊因﹐一傳禪味開心特。蕩滌方虛寂靜眞﹐從玆更沒凡塵隔。

和玉長老古調

慧觀緣空絕升沈﹐瑞气杳裊開遙岑。此地常過三山客﹐往來相隨九臯禽。

重樓淸泠灑甘雨﹐洗滌自沒凡塵侵。神水撞透紫金窟﹐瑩瑩寶洞尢邃深。

洞前古梧靑且緣﹐狀若月中蟾部林。樹下間祖西來意﹐口不言答提裾襟。

旣已彼此聰明了﹐定中達達那搜尋。無身無爲亦無漏﹐勿論實腹並虛心。

教君一通曉這个﹐八脈嬰兒纏錦衾。有誰能令胎仙舞﹐惟我三疊鳴心琴。

五言律詩

早行

正做眞間客﹐前程道路通。長途無曉暗﹐促步任西東。

誰識中宵月﹐獨知半夜風。爲行平等會﹐不與利名同。

詠寧海軍

寧海軍中景﹐淸虛道富豪。依山知飲淺﹐近水覺居髙。

善膳能滋味﹐仁人得遇遭。回光通返照﹐相從喫蟠桃。

了了修行

慧劍空中舉﹐光芒射太虛。剿除馬院篇﹐斬斷水鄕蕖。

兔苑金花綻﹐雞官玉蕊舒。黃輝白耀顯﹐此个是毗盧。

遊香嚴院

鍾韻知金吼﹐魚音聽木聲。火靈香炷引﹐水住寶瓶盛。

四事誰能悟﹐三乘教愈明。達斯玄妙理﹐便是證圓成。

僧淨師求修行

依旨念彌陀﹐淸涼气候和。要全三曜照﹐須認六波羅。

般若常令顯﹐菩提每見多。眞如應得悟﹐歡喜出娑婆。

述懷

一个好門兒﹐關關善護持。金童賫玉鎖﹐玉女捧金匙。

閉後無人見﹐開來只自知。常常肩與辟﹐出入紫靈芝。

要見菩提相﹐應當識蜜多。結成三藏寶﹐顯現六波羅。

物物無頭腦﹐般般有腳窠。介然通穎脫﹐玉液潤金波。

气壯神淸爽﹐心閒性逸安。重樓傳玉液﹐雙闕煉金丹。

了了通三道﹐圓圓做一團。不無紅焰進﹐兼有紫光攢。

這个爲根本﹐靈光要至誠。搜窮物外景﹐滅盡世間情。

四序傳中气﹐三光在上明。如通顚倒法﹐何慮不圓成。

道在性長在﹐身愁心不愁。黃芽徧地長﹐白雪滿園收﹐

奼女尢歡喜﹐嬰兒最樂優。刀圭第一法﹐此外更何求。

會步修行路﹐應先上寶臺。仰瞻超廓落﹐俯看免輪回。

淸淨眞靈現﹐玲瓏慧眼開。須憑顚倒法﹐怎得倒顚來。

五言長篇

上登州知州

方面蓬萊路﹐朱嬸喜色通。車行行徳雨﹐扇動動仁風。

前擁雙旌貴﹐旁馳萬騎雄。栽棠齊召伯﹐闡化類文翁。

政治靈光顯﹐言尊性理融。位登槐府後﹐應與我心同。

述懷

功成王四父﹐風害第三孫。瞥地回頭處﹐認得自來惛。

擘開眞道眼﹐跳出是非門。已作空中客﹐那爲地下魂。

名山三座總﹐好景四時溫。物物非非是﹐非非是勿論。

眼暗耳雙聾﹐明聲總不通。勸伊休唱峪﹐舉事便和問﹐

不去欽賢聖﹐何勞重害風。般般俱是妄﹐物物盡皆空。

妻女千斤鐵﹐兒孫萬秤銅。怎知投黑暗﹐尙自騁般紅。

惡業常穿積﹐良因怎得蒙。身邊誇體段﹐心下若飄蓬。

幾个知元本﹐何人憶祖宗。肯憂歸地府﹐曾話上天宮。

只會貪財色﹐無非滅視聰。如行平等意﹐走入五花叢。

藏頭七言長篇

繼贈王子容都院

�此華宗字子容﹐�風雅頌好相從。�端錦繡塵凡物﹐�馬豬羊世俗虫。

�是九條蠲出戶﹐�爲三个趕離胸。�生寶璧開心曜﹐�迸丹丸壯腎宗。

�祖若知通造化﹐�神稍悟得和邕。�中莫戀超三境﹐�底休尋上二峯。

�舉昆侖山頂現﹐�聞林屋洞天封。�光返照元初路﹐�下方堪擊玉鐘。

重陽全眞集卷之一竟

重陽全眞集卷之二

終南山重陽子王哲撰

七言詩藏頭

別墳

�凡修道本如然﹐�滅煙消占得先。�兀騰騰慵譴戲﹐�虛寂寂懶狂顚。

�心故別墳前土﹐�性須成物外仙。�上不惟餘顯迹﹐�令七祖盡生天。

贈僧肇法師

�地因緣離土丘﹐�心作解得眞修。�分道眼髙羅漢﹐�漑靈根越趙州。

�利天宮升局寶﹐�京山上拂雲頭。�皮黑去黃芽現﹐�个靑牛吼白牛。

贈傅太丞

�云傅說類桑君﹐�辯心靈過古文。�定膏盲別有按﹐�存性命役差分。

�圭善用陰陽字﹐�午能交水火紋。�細失無功行得﹐�非星礙便攜云。

述懷

�三一味獨馨香﹐�日閒中道眼光。�兀不侵除鬱悶﹐�門俱得覺淸涼。

�傳三教誰能看﹐�覷三光我細詳。�說世人惟好賄﹐�誰認得這風狂。

贈王道人

�來月往愈身輕﹐�是云車穩又平。�目怎知雲水貴﹐�仙相聚气神榮。

�牛運用人難鑑﹐�虎咆哮我有聲。�遠是非心樂道﹐�先勝地賞淸明。

和純陽眞人韻

�人到此弄淸泉﹐�洗塵勞物外天。�是人非難汨汨﹐�生日沒往千千。

�年修煉方歸旦﹐�日應成自恍然。�裹白蓮今已見﹐�神正得大羅仙。

勸化

�失人身萬劫休﹐�人不悟百年愁。�懷愛海長思憶﹐�戀恩山每悵惆。

�備般般方入道﹐�先个个總淹畱。�中珍寶誰能置﹐�待荒郊臥土丘。

喜再到醴泉

�火相逢漑濟全﹐�三緣此養丹田。�年功行爲中士﹐�日淸閒作上仙。

�谷幽居𨿽滅鬧﹐�廛大隱得眞詮。�神知命皇天覆﹐�喜今朝到醴泉。

終南劉蔣姚二官設醮

�談心應遇佳時﹐�下修成大醮儀。�俗喜逢眞吉善﹐�今𨿽有最慈悲。

�懷道徳洪禧助﹐�拔先宗勝廣施。�謝聖賢多擁護﹐�入名姓已天知。

自述

�分修進有何憑﹐�下明珠煉要精。�麥哺餐全藉蔭﹐�陽運轉莫生情。

�無雜念除思憶﹐�不胡遊處淨淸。�火相逢成漑濟﹐�將嬰奼賀升平。

�公詩債接金科﹐�米須將白面和。�齒喫時滋味別﹐�圭分處往來磨。

�頭女子分明說﹐��嬰哥返復呵。�意要知顚倒法﹐�看一首沒言歌。

贈學正來彥中

�金間隔有誰猜﹐�目髙朋道眼開。�外三光寧就覷﹐�中四假肯心灰。

�坑跳出歸蓬島﹐�頂閒居勝殿魁。�語質言今謹示﹐�人專上彥中來。

王徳昭求學道

�談舌舉卻牽情﹐�印眞靈道自生。�性本來圓又滿﹐�儀能辯濁分淸。

�從上善歸燒煉﹐�起中丹得去程。�麥要公心裹悟﹐�聞此理並無名。

�裹無麼萬事和﹐�中有口百般多。�昏一片靈光振﹐�顯三重白气波。

�肉血筋休起念﹐�肝腎肺不生病。�誰能運兼能轉﹐�問先生會得麼。

和鄠縣楊淸叟綠猗軒

�皮皮顯緣猗坡﹐�上靑靑葉葉�。�射云軒眞淨灑﹐�澆玉幹肯相欺。

�中直節通三昧﹐�後虛心旺四時。�下和詩惟似瞎﹐�風獨過萬重陂。

述懷

�誦將來出世廛﹐�豪乞覓且隨綠。�來綫去成眞拙﹐�有入無任自然。

�裹白蓮金露滴﹐�中紅焰玉繩牽。�兒不見芒兒去﹐�看一輪明月圓。

�時有幸做嬰孩﹐�後須將寶劍裁。�下明珠人不悟﹐�中丹藥孰能猜。

�龍木上無驚怕﹐�虎波中沒怯摧。�入泥丸如得得﹐�無堅礙到蓬萊。

贈終南主簿趙文林

�金相隔事無侵﹐�是人非總伏欽。�稅一方蒙大蔭﹐�因千行積洪音。

�修仁徳皇天眷﹐�下恩禧聖主臨。�位最髙誰可議﹐�咱先保趙文林。

謝南伯公

�謝前親慧道糧﹐�蔬珍饌總馨香。�髙膳罷投新墓﹐�裹安身是故莊。

�髓益筋顏駐艷﹐�神定气眼生光。�誰似得王夫子﹐�了殘餘好並嘗。

�心乞食謝喉糧﹐�麥須知勝異香。�覓三餐滋臭腐﹐�完四假處冥莊。

�肥身體勤行善﹐�朴形軀老漸光。�兀騰騰功行廣﹐�婆嫁我味誰嘗。

開徳府柬傅公送別以詩贈之

�著余心十里因﹐�凡送路越紅塵。�牛哮吼精光銳﹐�馬嘶鳴造化勻。

�物含和功行旦﹐�靈明爽气神眞。�人傅友眞惺酒﹐�出陽關有故人。

贈道友

�此幽居我屢來﹐�方取正道眸開。�前瓊樹風前燎﹐�裹金蓮水裹猜。

�目人人瑤性廣﹐�芽个个玉靈恢。�中淸淨長無有﹐�下交伊上寶臺。

道友索如何是修心定性

�靈慧照得眞修﹐�要心頭裹面周。�慶先成歸庇應﹐�陽脫後沒淹畱。

�中瑩寶光頻出﹐�上明珠焰不休。�馬搬馱歸淨界﹐�然超過大神舟。

道友作醮篆符簡

�抵良辰集眾仙﹐�將玉篆遂同編。�絲不斷依從古﹐�口相傳各取闐。

�字金書誰敢悟﹐�田丹訣我惟先。�然水木火金土﹐�一靈符便奏天。

天長觀王師求

�遇華宗理性寬﹐�公眞妙彩光完。�初面目分明旭﹐�轉靈根自在攢。

�徳火生紅焰銳﹐�花水湧紫芒寒。�般已結今先賀﹐�脈嬰兒飲大丹。

文登韓公索修行

�凡修煉妙中玄﹐�裹通麼道可傳。�把五行無用作﹐�將四象有新鮮。

�能離水金鱗騁﹐�解迎風玉腕全。�喆詩詞須謝蔣﹐�公同處洞中天。

贈馬鈺名

�詢修煉好追尋﹐�寸飆光寸寸金。�得果成無漏果﹐�分音韻有緣音。

�輝月耀三田蔭﹐�魄陽魂九轉臨。�位玲瓏眞性鈺﹐�花臺上倚瑤岑。

海

�方大水敢誰猜﹐�浪銀濤類大才。�正三鰲金體現﹐�初九曜錦紋開。

�通瑞气明蓬島﹐�放祥岑聳玉臺。�此波心無地陌﹐�川東注傲然來。

贈道友韓茂先

�兀騰騰任自然﹐�中認取水中蓮。�綿俗冗何時盡﹐�器塵勞每日牽。

�子拽回無一籠﹐�兒見處有三田。�分淸淨公休挫﹐�上言誰韓茂先。

七言絕句

遇師

四旬八上得遭逢﹐口訣傳來便有功。一粒丹砂色愈好﹐玉華山上現殷紅。

奏期

害風害風舊病發﹐壽命不過五十八。兩个先生決定來﹐一靈眞性誠搜刷。

端午

離上新池逢端午﹐不知誰會伏龍虎。白雲翠霧得逍遙﹐勸公好把三光睹。

兄死作

人人只會哭家親﹐誰肯能哀自己身。若把己身哀得慟﹐無生路上作閒人。

知縣邀余拜亡靈余不從

師僧鼓鈸贊亡靈﹐惟有王風獨自醒。若是骷髏從拜禮﹐不從拜禮沒骷形。

和武功趙淸明

三百六十金骨節﹐段段圓明有分別。地雷震雨出山頭﹐浣濯黃芽調白雪。

不飲酒

醒來不飲塵中酒﹐達後別傳物外杯。莫衒白雲隨處有﹐自然舉步到蓬萊。

金丹

本來眞性喚金丹﹐四假爲鑪煉作團。不染不思除妄想﹐自然衰出入仙壇。

警知天命

得勢那堪更得時﹐得時全不畏陰司。也宜積行修因果﹐惡業堤防有滿時。

燒庵

茅庵燒了事休休﹐決有人人卻要修。便做惺惺誠猛烈﹐怎生學得我風流。

誡潘十四郎省語

王喆今逢潘利賓﹐他能綺語敢相親。想君舌竅非皮肉﹐銀裹金楞鐵口唇。

一輪明月絕纖埃﹐一片靈光照玉臺。一粒金丹人不識﹐一生性命有誰猜。

贈四梧公

七松處士絕囂塵﹐五柳先生脫愛津。知縣將來名遂後﹐隨余堪喚四梧人。

四株梧樹驚還訝﹐兩本薇花笑似瞋。坐久淸風來召我﹐今宵卻與月爲鄰。

贈董徳夫

乘閒隨步復尋眞﹐冷淡淸虛作主人。光遠正堪誇緣鬢﹐徳夫依舊走紅塵

贈京兆杜先生

休言白雪與黃芽﹐莫說鉛銀與汞砂。試問杜公修大道﹐昆侖山屬甚人家。

贈劉蔣村僧定院主

玉名慧定定根芽﹐不滅無生證麥麻。顚倒若能談定慧﹐圭峯好景屬公家。

贈趙資深戴月桂

此花誰悟四時開﹐細細淸香遠遠來。不是娥娥曾下界﹐肯畱仙種世間栽。

贈京兆稅院馮五郎

身賢認得得眞賢﹐便是逍遙陸地仙。一點淸虛歸本位﹐紅霞長鎖白雲巓。

山邊人立便爲仙﹐口訣十分得寶田。兌地言來震地說﹐一中大悟便升天。

紙鳶放起綫長牽﹐斷了方知出世纏。空外淸風來駕馭﹐一衝直上大羅天。

塵泥莫使污行庵﹐促住淸風好放憨。明月過來須訪我﹐三般滋味一般甘。

修行須是默中言﹐養气無勞靜裹喧。占得長春眞境界﹐百花香裹給孤園。

活死人引子

先生初離俗﹐忽一日自穿一墓﹐築冢髙數尺﹑上掛一方牌﹐寫王公靈位。字下深丈餘﹐獨居止二年餘﹐忽然卻塡了。

活死人兮王喆乖﹐水雲別是一歡諧。道名喚作重陽子﹐譴號稱爲沒地埋。

生來路口不忘懷﹐行瓚須是掛靈牌。卽非惑眾窺圖利﹐爲使人知遞攢排。

活死人墓贈寧伯功

活死人兮活死人﹐自埋四假便爲因。墓中睡足偏湦灑﹐擘碎虛空踏碎塵。

活死人兮活死人﹐不談行果不談因。墓中自在如吾意﹐占得逍遙出六塵。

活死人兮活死人﹐與公今日說洪因。墓中獨死眞嘉話﹐並枕同棺悉做塵。

活死人兮活死人﹐火風地水要知因。墓中日服眞丹藥﹐換了凡軀一點塵。

活死人兮活死人﹐活中得死是良因。墓中闃寂眞虛靜﹐隔斷凡間世上塵。

活死人兮活死人﹐害風便是我前因。墓中這个眞消息﹐出水白蓮肯惹塵。

活死人兮活死人﹐須知五穀助身因。墓中觀透鄭如理﹐喫土餐泥糞養塵。

活死人兮活死人﹐晝眠夜寢自知因。墓中有个眞童子﹐笑殺泥團塵裹塵。

活死人兮活死人﹐空空空裹是空因。墓中常有眞空景﹐悟得空空不作塵。

活死人兮活死人﹐活人珠玉問余因。墓中境界眞家計﹐不免臨頭總化塵。

天地髙探覆載人﹐人心姦巧不憑因。只知名利爲身寶﹐不悟身爲物裹塵。

尋思到岸下船人﹐笑指白雲便是因。丹橘在身無價寶﹐自然光耀絕纖塵。

人人不作是非人﹐遠此無由地獄因。三界超升靈物在﹐仙宮那得有飛塵。

有个逍遙自在人﹐昏昏默默獨知因。存神養浩全眞性﹐骨體凡軀且渾塵。

人能弘道道親人﹐人道從來最上因。若把黑雲俱退盡﹐放開心月照繁塵。

風月爲鄰也是人﹐水雲作伴得眞因。便攜鸞鶴歸蓬島﹐此去無由卻墮塵。

忽然認得岸頭人﹐不可思量議厥因。謂甚便教成一曲﹐曲中識破隙中塵。

我今嗟彼世間人﹐來路前生作甚因。但恐性乖來路失﹐歸時轉轉入灰塵。

胎生卵濕化生人﹐迷惑安知四假因。正是泥團爲土塊﹐聚爲身體散爲塵。

酒色昏迷惱殺人﹐用斯濁惡轉推因。將來失腳輪回去﹐甘作沈淪泉下塵。

外人不識裹頭人﹐喚出門來得此因。明月淸風休笑我﹐這回似你遠紅塵。

笑殺愚迷枉做人﹐人人皆說養家因。家人便是燒身火﹐乾了泥團卻變塵。

我今欲勸世中人﹐正好追尋道果因。稍悟這般知這个﹐風前揚卻一堆塵。

陽人不合戀陰人﹐都被陰人損善因。煉取純陽身七寶﹐無生路上不生塵。

閒來默坐睹常人﹐个个鉆尋無路因。恰似水魚魚戀水﹐只知塵體體投塵。

世上輪回等等人﹐各分神性各分因。百年大限從胎死﹐五蘊都歸塵下塵。

穩駕靑牛古聖人﹐白牛支葉出斯因。儒醫夫子成三教﹐墾辟愚迷怕落塵。

生來死去萬千人﹐善果良因間有因。嫉妬怪貪誇富貴﹐我今與你不同塵。

誰識廛中這个人﹐無爲無作任其因。白雲接引隨風月﹐脫得塵勞出世塵。

往往來來人看人﹐人心廝算各論因。三光塵外分明鑑﹐昭爾身形盡土塵。

述懷

水雲遊歷到西方﹐拾得眞金堅又剛。放在絳宮封閉了﹐滿官明耀現霞光。

金丹頃刻剎那成﹐不在三年九轉行。同輩若能先悟此﹐碧霞深處是前程。

翛然獨對正峯前﹐瑤蕊瓊花景致全。一粒金丹成大藥﹐並無下事不須煎。

玄機妙理不難窮﹐只在無言靜默中。搜出從來端的事﹐休分南北與西東。

會修眞藥按名方﹐搜得玄微理漸長。從此烏龜投碧海﹐火炎山上喜朱郎。

一團眞寶漸生光﹐四象方能盡屬陽。五葉金蓮開爛熳﹐萬絲瓊蕊密舒張。

午前子後正交鋒﹐奪得金精顯戰功。一顆人頭當下落﹐提來歡喜獻丁公。

金蓮一朵自生來﹐只許髙人道眼猜﹐吸取淸香頻服餌﹐合和二气結成胎。

萬神精銳沒魔軍﹐戰勝千邪不用賓。獨顯光明輝日耀﹐方知此處有珠珍。

玉峯山上采靈芝﹐壯气全神主本基。一點光明尢燦燦﹐五般霞彩不相離。

靜中勘破五行因﹐由此能捐四假身。返見本初眞面目﹐白雲穩駕一仙神。

於身四假乃爲賓﹐裹面靈眞是舊親。獨住三峯誰作伴﹐淸風明月共三人。

能知戈戟肯輕狂﹐虎戰龍爭獨敢當。奪得光明珠一顆﹐便令消盡九冬霜。

白雲堂下夜深深﹐細雨霖鈴滴滴金。好醉蓬萊須品令﹐聲聲慢唱鳳簫吟。

修行先要識偏傍﹐南北東西接四方。水火木金俱不用﹐明珠一顆出中央。

內觀一得見知音﹐明月山頭自在吟。萬首詩成誰會解﹐若教會解總無心。

紫靈芝甲始先萌﹐采得來時旋旋烹。玉液瓊漿和合了﹐重樓咽下便長生。

自從收得水中金﹐便用刀圭剖盡陰。一朵瓊花開向日﹐晶陽返照運天心。

馬猿捉住是修行﹐物物皆亡總不生。肯向畫樓擊更鼓﹐天明那用打錚錚。

修持如會識金丹﹐只要眞靈本性全。請看昆侖山上景﹐碧霞光彩接秦川。

姓王名喆知明字﹐道號重陽四味全。一性易爲風害做﹐千金難買日髙眠。

從此擘開眞鐵网﹐今朝跳出冗塵籠。便將明月堪拏弄﹐撥斷繁云好害風。

玄機妙理最幽深﹐乾了銀霜死了心。駕取鐵牛耕戊己﹐滿園盡許種黃金。

莫希奪舍學投胎﹐便向瑤池下手栽。生出白蓮花一朵﹐淸香直許透天臺。

眞修得得易非難﹐道用觀天合上天。占取二山眞境界﹐王花蕊裹結因緣。

瑤池裹面看黃芽﹐瓊蕊金枝綻玉花。朵朵玲瓏淸气上﹐叮璫聲韻屬吾家。

一生淸淨養三田﹐今則方能論寂然。光瑩明珠歸嶽頂﹐雲霞捧入大羅天。

便做能尋空外響﹐直饒會捉水中泡。千機百計隨心轉﹐怎免臨頭這一交。

爲人不作鄕中鬼﹐指日須歸物外仙。這个自然知去處﹐那般消息便精研。

喚出元初子細看﹐瑩然結就紫金丹。明明圓妙應無比﹐五道霞光做一攢。

能衣白布水中爭﹐會戴靑巾火裹行。四味合和成一味﹐綿綿永永得長生。

惟餘會養紫金丹﹐煆煉成珠故不難。放出光明尢燦燦﹐萬般霞彩一時攢。

玉液流時無个識﹐瓊漿湧處有誰知。今朝獨灌金花樹﹐放盡馨香滿四維。

惟餘會喫靑鸞肉﹐獨我能餐白馬肝。兩段合和歸一處﹐傍人遙見各心寒。

驀然捉住這元初﹐幻化方知不屬余。一个光明眞了了﹐五般彩艷自如如。

汞鉛相見入長途﹐性命堅牢得永蘇。擺徹水泉傳火气﹐撥開煙焰指水湖。

甘水鎭圖題

誰識終南王害風﹐長安街裹任西東。間來矯首滄溟上﹐釣出鯨鯢未是雄。

再知

一輪明月一淸風﹐內外交馳西復東。

一表出昆侖山頂上﹐昭一吹明爽自爲雄。

贈丘處機

細密金鱗戲碧流﹐能尋香餌會吞鉤。被余緩緩收輪綫﹐拽入蓬萊永自由。

贈桑公之子

桑公積行久深洪﹐鑄此兒郎事事通。稍悟內歡非外樂﹐好求月上弄淸風。

唐公求修行

修行切忌順人情﹐順著人情道不成。奉報同流如省悟﹐心間悟得是前程。

學道修眞非艸艸﹐時時只把心田掃。悟超全在絕塵情﹐天若有情天亦老。

贈諸生

諸公在坐盡髙才﹐俊又聰明道眼開。莫爲功名牽系住﹐也應隨我到蓬萊。

寧海乞化書紙旗上

害風人問有何憑﹐術法俱無總不能。每日作爲只此是﹐上頭喫飯下頭登。

贈登州奉道

一論明月吐光輝﹐桂樹香傳十九枝。正到中更當子午﹐放開靈耀射瑤池。

贈馬鈺

先生嘗於陜西作此詩﹐及到寧海軍﹐馬鈺初相見得姓名再書以贈之。

一別終南水竹村﹐家無兒女亦無孫。三千里外尋知友﹐引入長生不死門。

自畫骷髏

此是前生王害風﹐因何偏愛走西東。任你骷髏郊野外﹐逍遙一性月明中。

贈皇哥

多收慧艸廣添油﹐一點明燈在裹頭。照見五門皆洞達﹐教公拍手笑無休。

贈孫二姑

二姑乃馬鈺室家﹐先生兩次以梨剖割﹐與夫妻分食之﹐意欲俱化也。鈺從化一年許﹐孫氏亦出家奉道。

分梨十化是前年﹐天與佳時主自然。爲甚當時不出離﹐元來直待結金蓮。

在家只是二婆呼﹐出得家緣沒火鑪。跳入白雲超苦海﹐教人永永喚仙姑。

馬鈺從化以此贈之

擲下金鉤恰一年﹐方吞香餌任綸牽。玉京山上爲鵬化﹐隨我扶搖入洞天。

無常鐘

鐘不依時聽者愁﹐定知人世此時休。數聲又逐斜陽去﹐遣客無言暗點頭。

馮先生求問

百年光陰總不同﹐回頭便是出迷蒙。教公對景知顚倒﹐擘碎微塵踏碎空。

圓相

一輪圓相自家知﹐王哲於中正是時。衮出昆侖山頂上﹐爽邀風月到天池。

織造人

織造之人得也麼﹐街前猶自騁機梭。若還似我逍遙客﹐爭肯千頭萬緒多。

雪

六花偏與我相違﹐飄落人間壓是非。碧洞自溫無四序﹐肯教點污六銖衣。

題竹

人言瀟灑月明中﹐我道淸虛本意深。不是害風來到此﹐怎生引動此君吟。

題淨業寺月桂

誰將月桂土中栽﹐爭忍塵凡取次開。折得一枝攜在手﹐卻將仙種赴蓬萊。

七言絕句詩藏頭

贈萊州平等會首徐守道

�來乞覓意何如﹐�口言公善事舒。�內珠珍常自守﹐�心先祖姓其徐。

贈仁法師講懺

�能消懺勸人初﹐�利天中自展舒。�利佛前香篆起﹐�知師父作眞如。

贈京兆馮五郎

�休棄業莫別妻﹐�奼兒嬰自有時。�把心香頻熱爇﹐�將名姓達瑤池。

�言可語沒人磨﹐�內深藏玉潤和。�納甘津公莫怪﹐�家也得喚憑哥。

京兆來學正覓墨

�中松寶號陳玄﹐�一幽微貴遠煙。�裹煉成三个字﹐�來便是大羅天。

贈張曲通

�已仁人號曲通﹐�乎者也有奇功。�田不悟淸涼境﹐�道先生守固窮。

驪山

�常訪飲樂眞閒﹐�間金花鎭遠山。�自神仙來此地﹐�知身在白雲間。

文官花

�時春景好頻看﹐�觀羣花不一般。�岸得超堪可賦﹐�官園裹見文宮。

贈京兆杜先生

�要直兮行要淸﹐�源澄澈稱知明。�中見黑銀蟾吐﹐�苦心甜顯志誠。

�吹玉笛舞嬰哥﹐�面金花瑩不磨。�女唱時休占認﹐�中拍手笑呵呵。

因茶坊賈四郎換茶

�靈木徳歲新芽﹐�舌甘津別有華。�得風生勝杖柱﹐�翁歡喜換新茶。

剔燈杖

�妙身生百艸叢﹐�來折得浸油中。�端會把昏燈撥﹐�出靈光顯爾功。

邀客賞淸明

�人王喆趁華筵﹐�壽諸公盡醴泉。�洗淸明眞可愛﹐�逢此景會神仙。

警史四哥

�道非常道不和﹐�甜心苦把人磨。�中火焰誰能覓﹐�有從邪史四哥。

守時堂

�常到此並無思﹐�愛前親每作詩。�說街中虛六案﹐�時堂裹見安時。

和遲法師韻

�直弓彎射有爲﹐�中水湧兩相宜。�通道徳遵公注﹐�意無爲只自知。

道友請食餅

�上津生牀餅粘﹐�中秀气我新尖。�抵三餐眞个別﹐�圭滋味自然甜。

請史四歌啜茶

�金間隔並無邪﹐�正其心趁彩霞。�段接生云外物﹐�兒回首得新茶。

學公擊鐘

�重言語好相容﹐�口教公莫放慵。�裹猿兒先捉住﹐�人歡喜擊金鐘。

�風火水已相忘﹐�內靈根降吉祥。�爾一言眞个妙﹐�年有分白雲堂。

題淨業寺云版

�言擊此眾僧聞﹐�內新聲法雨分。�利天中振教響﹐�音誰悟鐵生云。

勸崔彥橫

�葉無風秋气淸﹐�天不語甚分明。�烏月兔長飛走﹐�我休爭勸彥橫。

題韓茂先藥鋪

�時性不似斯孩﹐�午身軀是死灰。�滅煙消悟眞拙﹐�籠便是見蓬萊。

題木魚

�根淸淨尾尢赬﹐�潔身軀別有名。�內銜珠能會食﹐�辰須響腹中聲。

題溫涼扇

�爲柄子絹爲腮﹐�爾勞勞救熱災。�院已離君莫怪﹐�余別有好風來。

�儀作用覺心寬﹐�熱招風冷復攢。�竹柄兒堪執捧﹐�君無暖亦無寒。

贈浴堂

�見公家澡浴堂﹐�埪成就得淸凍。�心便是淸涼境﹐�要鑿埪作洞房。

見董知縣會客坐上嘆落花

�道王三已棄家﹐�羊滋味久相趖。�中貴冑皆春寐﹐�肯將心悟落花。

贈道友

�從認得便休尋﹐�步移來動好音。�在公家如可見﹐�人自處水中金。

仁法師說三六弟子﹐王哲小名十八郎﹐遂悟一十八戒。

�三二六不相干﹐�八郎來子細看。�下仁公傳妙語﹐�今已得兔饑寒。

五言絕句

﹝贈馬鈺﹞

化馬鈺未肯從﹐欲鎖庵門坐百日﹐示家風以化之。鈺問先生寒冷否﹐遂以此贈之。

莫慮王風冷﹐王風自不寒。百朝飆地過﹐出路你咱看。

述懷

寶結三田聚﹐蓮開五葉全。蕊珠宮裹看﹐見个白光圓。

有錢須得使﹐不使太憨癡。莫待荒郊裹﹐臨風咬齒兒。

攢三拆字並七言引子

如要讀時莫要思﹐三言翻作七言詩。

若交日裹金雞叫﹐須養蟾中玉兔兒。

五言絕句

贈馬鈺

��馬相見﹐��喆相戀。��處庵中﹐��做方便。

五言律詩

��王風子﹐��總不求。��分子午﹐��旭春秋。

��炎離坎﹐��出虎牛。��鉛與汞﹐��結成休。

��重陽子﹐��仙豈求。��恩大洞﹐��問中秋。

��槌金虎﹐��鋸木牛。��初午得﹐��子時休。

��重陽子﹐��詠好吟。��從有口﹐��喆無心。

��千篇就﹐��萬首臨。��出去也﹐��臥髙岑。

��重陽子﹐��分正仙﹐��鉛得鎭﹐��汞憑泉。

��煦開卦﹐��見徹綠。��神气出﹐��光升天。

藏頭詩

書紙旗引馬鈺﹑譚處端教化。

�呼知已亦如然﹐�滅煙消去覓錢。�地種成黃器壁﹐�峯長就白花蓮。

�連直訪海邊友﹐�訪終南山下賢。�脈嬰兒麥田整﹐�邀風月五人圓。

重陽全眞集卷之二竟

重陽全眞集卷之三

終南山重陽子王哲撰

詞

黃鶯兒

堪嗟浮世如何度。酒色纏綿﹐財气沈埋﹐人人都緣﹐四般畱住。

因上上起榮華﹐節節生迷誤。總誇伶俐惺惺﹑各斗機關﹐皆結貪妬。

今古﹐幾个便回頭﹐肯與神爲主。

任從猿馬﹑每每調和﹐無由得知宗祖。

惟轉轉入枯崖﹐越越投深土。大限直待臨頭﹐難免三塗苦。

心中眞性修行主。鍛煉金丹﹐津液交流﹐澆淋無根﹐有苗瓊樹。

常灌漑潤瑤枝﹐密葉黃鶯語。瑩靈聲韻明眸﹐正覷嬰兒﹐兌方騎虎。

堪訴﹐奼女跨靑龍﹐四个同歸去。

本元初得﹑靜裹還輝﹐回光使胎仙舞。應出上現昆侖﹐得復蓬萊處。

我不妄想雲霞﹐鸞鶴天然與。

花心動

緊鎖心猿﹐悟光陰﹑塵凡百年遺遄。下手頓修﹐元本眞靈﹐此日要除骸屋。居家坑塹先須跳﹐將身己﹑便令孤宿。靜無觸﹑气財色酒﹐一齊塡逐。

俗景般般絕欲。要捨盡﹑爺娘共妻骨肉。自在逍遙﹐落魄淸閒﹐認取裹頭金玉。瓊英瑤蕊花心動﹐放香味﹑滿空馥鬱。異光簇﹑祥輝結成九曲。

玉堂春

得得修行﹐能令捷徑走。子午俱無﹐何須卯酉。只用兩珍﹐於余堪廝守。鉛汞從教結作球。恁則成丹﹐般般盡總透。擺正眞風﹐名傳不朽。搜出元初﹐那个爲的友。到此方知是徹頭。

又鎖門

玉性金眞﹐人人皆可化。玉液金丹﹐頻頻迎迓。玉兔金烏﹐光光根次亞。照玉欄幹種玉芽。瓊蕊金莖﹐長長生不謝。玉女金童﹐常常看捨。玉鎖金匙﹐門門開辟下。賞玉堂春對玉花。

有个王風﹐時時頻睡臥。無夢無眠﹐無災無禍。白虎靑龍﹐自然交媾過。水火相逢上下和。這个因緣﹐元來眞打坐。試問諸公﹐應還會麼。似我修待﹐交君得功課。不在勞形苦已多。

驀山溪贈文登縣駱守淸

守淸守淨﹐各各開明性。兩兩做修持﹐你个个﹑心頭修省。虛虛實實﹐裹面取炎涼﹐尋自在﹐覓逍遙。漸漸歸禪定。教言教令﹐一一須當聽。急急上髙坡﹐便穩穩﹑尋他捷徑。玄玄妙妙﹐子細認天衢﹐行得正﹐立來端。步步蓮花並。

又於公索神龜詞

洪波浩浪﹐澄湛源流遂。此處隱神龜﹐敢吸盡﹑西江大水。任眠任睡﹐喘息幾曾聞﹐能服气﹐會吞霞﹐自在長遊戲。異光殊彩﹐進出眞祥瑞。火焰正炎炎﹐便走在﹑當中取利。任燒任烙﹐旋旋聚淸涼﹐能曳尾﹐會搖頭﹐獨上白蓮蕊。

禦街行

玉芝一味通賢聖。這藥治﹑眞靈性。虛空臼內穩鋪排﹐金剛杵﹑搗成精瑩。摩訶般若蜜多和﹐煉熟後﹑搓爲鋌。大悲千手丸來正。太陽火﹑烹炮定。堪宜下使用黃芽﹐八瓊水﹑共煎淸淨。從玆服了得長生﹐便永永﹑成功行。

燭影搖紅

燭影搖紅﹐暗垂珠淚如言語。無情本不起斯因﹐轉使余頻悟。勸汝何須憂慮。已當日﹑終南遭遇。拂開眸目﹐剔正心神﹐東臨瓊路。占眞閒水﹐雲遊歷成霞步。天涯海畔是前期﹐此處堪停住。等候明明師父。闡玄妙﹑長生門戶。彩霞光裹﹐現出蓬萊﹐相隨歸去。

八聲甘州

處淸涼界﹐迥然二間﹐別開一家風。得閒閒閒裹﹐眞甜美味﹐甘露應同。洗滌三焦六腑﹐五臟盡玲瓏。流轉無凝滯﹐顚倒皆通。白气充腸盈滿﹐助起初本有﹐惟要深窮。待時時分朗﹐來往識西東。恁方知﹑惺惺容貌﹐這般形狀出髙穹。圓成顯﹑放光明照﹐永住晴空。

紅芍藥

這王喆知明﹐見菊花堅操。便將重陽子爲號。正好相倚靠。每常卻要﹐綴作詩詞﹐筆無停﹑自然來到。心香起﹑印出仙經﹐便實通顚倒。便實通顚倒。早得得良因﹐速推推深奧。玄玄妙妙任窮考。又更餐芝艸。白气致使﹐上下盈盈﹐金丹結﹑煉成珍寶。恁時節﹑永處長生﹐住十洲三島。住十洲三島。

畱客住

但人做。限百年﹑七旬難與。奪名爭利彊恁﹐徒勞辛苦。金飛玉走﹐催逼老死﹐還被兄孫拖入土。余今省悟﹐捨攀緣愛念﹐一身無慮歸去。雲水長遊﹐淸閒得遇。識汞知鉛﹐气滿精牢神聚。金翁卻期﹐黃婆匹配﹐能養嬰兒奼女。刀圭足數。又蓬萊客﹐至上仙畱住。

醉江月﹝念奴嬌﹞

正陽的祖﹐又純陽師父﹐修持深奧。更有眞尊惟是叔﹐海蟾同居三島。弟子重陽﹐侍尊玄妙﹐手內擎芝艸。歸依至理﹐就中偏許通耗。至今自在逍遙﹐金丹傳得﹐一點靈明好。皆出幽微俱助正﹐本有淸虛顚倒。復住晴空﹐還居杳邈﹐此事成須到。將來去後﹐想時公等知道。

本初面目﹐稟三光精秀﹐分來團聚。得得成形惟自在﹐應占逍遙門戶。一个靈明﹐因何墮落﹐撲入凡胎處。輸回販骨﹐幾時休歇停住。搜獲虛幻身軀﹐榮華富貴﹐莫也非堅固。頓悟如如緣合後﹐深謝眞師垂顧。祕訣親傳﹐依從做徹﹐達了憑遭遇。云朋霞友﹐並歸蓬島瓊路。

摸魚兒

嘆骷髏﹑臥斯荒野。伶仃白骨瀟灑。不知何處遊蕩子﹐難辧女男眞假。拋棄也。是前世無修﹐只放猿兒傻。今生墮下。被風吹雨浥日﹐更遭無緒牧童打。余終待搜問因由﹐還有悲傷﹐那得談話。口銜泥土沙滿眼﹐堪向此中凋謝。長曉夜。算論秋冬年代﹐春和夏。四時孤寡。人家小大早悟﹐便休誇俏騁風雅。

戚氏

凍雲昌。出入繚邈徧舒張。直上玄凝﹐滿空濃密﹐現嘉祥。六花妥瑤芳。輕飛緩舞恣飄揚。須臾漸漸俱縞﹐物物因迹盡均妝。選甚髙下﹐那拘遙迥﹐一同不辧偏傍。更新鮮潔靜﹐添素加彩﹐增至輝煌。惟觀晃養無方。應是瑞气﹐接引在中央。成佳致﹑自然盈尺﹐歲稔時康。顯靑蒼。間點碧漢雲歸﹐片段日放晶陽。任溶任聚﹐正是流酥﹐獨許仙客堪嘗。淡味偏能好﹐渾如這﹐玉液與瓊漿。細想𨿽無馥鬱﹐便深宜﹑寂暗藏香。別生景趣盈盈﹐再騰妙妙﹐靜裹開眞相。復作冰﹑爲寶玲瓏狀。風剪剪﹑聲韻璫璫。夜靜來﹑轉覺嚴涼。運星斗﹑皓月豈尋常。最相當處﹐明明瑩徹﹐返照交光。

拋球樂

此來玄化塵世﹐搜獲藏善。忽長天﹑嘉气瑞瑞﹐蕾買浪滔滔﹐暫然敷徧。聚靉叇﹑濃結成雯﹐漸淅瀝﹑文橫飛霰。廣布列列嚴凝﹐凜凜寒威﹐拋擲眞堪羨。似玉英瑤萼﹐瓊花璧屑﹐也知都被﹐風刀細剪。撒迥遙輕舞﹐任他頒形如鋪練。最均平同色﹐寧辧上髙下低深淺。正比賢聖慈悲﹐盡施救﹑普與行方便。柰晴空﹐開日曜﹐返照消殘舊面。又還復故﹐元醜般般皆見。福薄分微重業﹐目迢遮了﹐重重現。勸汝懣急急﹐捨彼就斯﹐回頭總願﹐修持煆煉。功行兩雙全﹐誠遠勝﹐六出時間。顯麼則好歸﹐十洲淸選。

沁園春

自問從初﹐少年如何﹐每每所爲。好細尋重想﹐當時做作﹐恐違天地﹐或昧神祇。及至如今﹐恁貌顏將耄﹐限盡臨頭著甚醫。還知否﹐有聖賢三教﹐莫也堪隨。闃中認這慈悲。更長燕﹑名香寢見知。把淨淸靈﹐密耀明顯﹐一齊速煉﹐下手修持。口印金科﹐心傳玉訣﹐舊業除消誠未遲。搜前路﹐得歸依玄妙﹐證道無疑。

王喆惟名﹐自稱知明﹐端正不羈。更復呼佳號﹐重陽子做﹐眞淸眞淨﹐相從相隨。每銳仙經﹐長燒心炷﹐水火功夫依次爲。堪歸一處﹐闃然雅致﹐有得無遺。偏宜用坎迎離。聚珍寶﹑成丹轉最奇。結玉花瓊蕊﹐光瑩透頂﹐碧虛空外﹐捧出靈芝。定作云朋﹐決成霞友﹐自在逍遙詩與詞。盈盈處﹐引靑鸞彩鳳﹐謹禮吾師。

玉蝴蝶

捉住玉山赤鳳﹐神舟同泛﹐激浪漂浮。便使烏龜﹐開口顯出嘉謨。吸洪濤﹑枯漧北海﹐吐巨波﹑澆漑西湖。自舒敷。水紋花面﹐皆是金鋪。光珠。盈盈照耀﹐恰如明月﹐晃晃方隅。普偏騰輝﹐盡成霞彩覆環紆。見圓珠﹑深深漸現﹐結寶丹﹑空外超踰。得瓊途。大羅天上﹐永永惺蘇。

南鄕子

好紙造成鳶。占得風來便有緣。放出空中云外路﹐無邊。休戀樁兒用綫牽。端正莫教偏。仰面人人指點賢。從此逍遙眞自在﹐如然。斷卻絲麻出世纏。

永遇樂抽文契

失笑王三﹐元當幼小﹐典了身體。直至如今﹐四十八上﹐方是尋歸計。獨擔辛苦﹐爲誰歡樂﹐決要撿抽文契。這工錢﹐不曾取過﹐從前並無綰擊。銳然走出﹐沒人拘管﹐欣許深根固蒂。水畔云邊﹐風前月下﹐占得眞嘉致。惺惺了了﹐玲瓏淸爽﹐復入爛銀霞際。一團兒﹐紅﹝火﹞炎炎﹐就中妙細。

正好回頭﹐堪當下手﹐搜尋密妙。此个圓成﹐無教沈溺﹐須是令分曉。火坑休認﹐凡籠莫入﹐兩事銳然先跳。惺來後﹐嬴取三光﹐時時頂戴長照。靈明一點﹐常隨五彩﹐九轉便通關要。透出昆侖﹐瑩傳淸淨﹐朗聽金雞叫。月華輝耀﹐星生盈滿﹐此處玉花香裊。得玄玄﹐玄裹眞宗﹐這翻了了。

水龍吟

若修仙子圓成﹐永眞誠做他上士。明明了了﹐惺惺灑灑﹐搜尋妙旨。決烈回頭﹐是自不肯﹐拖泥帶水。便斬釘截鐵﹐塵緣悉屏﹐無墨礙﹐做淸泚。得長生久視﹐更盈盈﹑行功齊至。頻頻囑付﹐一靈耀﹑金光早起。五彩同如此﹐相扶助人丹霄裹。有靑童接引﹐前來迎近﹐執瓊瑤蕊。

川撥棹

酆都路。定置个﹐淩遲所。便安排了﹐鐵牀鑊湯﹐刀山劍樹。造惡人有緣覷。造惡人有緣覷。鬼使勾名持黑簿。沒推辭﹐與他去。早掉下這屍骸﹐不藉妻兒與女。地獄中長受苦。地獄中長受苦。

蓬萊路。顯自在﹐逍遙所。現長生景﹐瓊花玉葉﹐金枝寶樹。作善人得觀覷。作善人得觀覷。童子靑衣掌仙簿。行功成﹐上升去。結就一粒金丹﹐探謝嬰兒奼女。永不遭三界苦。永不遭三界苦。

調笑令

調笑﹐說玄妙。奼女嬰兒舞跳。靑龍白虎搖交叫﹐赤鳳烏龜鐇繞。驀然鼎汞召﹐性命從玆了了。山峭﹐日光照﹐碧漢盈盈圓月耀。森羅萬象長圍罩﹐一道淸風裊裊。眞靈空外天皇詔﹐住在蓬萊關要。

畫夜樂

便把戶門安鎖鑰﹐內中更蘊奇略。安鑪竈﹑煆煉金精﹐養元神修完丹藥。一粒圓成光灼灼﹐虛空外往來盤礡。五彩總扶持﹐也無施無作。冥冥杳杳非投托﹐占盈盈﹑赴盟約。蓬萊路永結前期﹐定長春﹑瑤英瓊萼。等接淸涼光徧爍﹐放馨香自然雯作。裹面禮明師﹐現眞歡眞樂。

又鍾公云鏡能照他人不能照自

百煉靑銅圓又小﹐平平正吐靈耀。向人前﹑相對相觀﹐別辧容顏分曉。好醜媸妍並老少﹐塵凡一齊勘校。彼此假中來﹐怎生通內貌。別有輝輝親密要﹐煥心鏡﹑主玄妙。偏能會顯古騰今﹐又能鑑﹑從前虛矯。艷艷光輝宜自效﹐把當初性珠返照。裹面得全眞﹐永明明了了。

瑤臺月違終南山

攜云放肆﹐投閒路﹐淸風明月長載。回光返照﹐瑩徹澄彼靑黛。仿髴裹﹑遠望嘉山﹐靜至收歸寧海。前生約﹐今生在。遇明了﹐便明對。相愛﹐熙然景致﹐頤然聚會。這个密妙堪賽﹐內外須常常頂戴。香煙起盤裊﹐盡成雯蓋。每從依﹑仙伴同遊﹐定處看﹑霞軒神�。憑三曜﹐通三昧。論交友﹐交泰無礙。靈明一點﹐逍遙自在。

修行便要﹐尋捷徑﹐心中長是淸淨。搜摧妙理﹐認取元初瞻聽。四象內﹑只用澄鮮﹐湛湛源流端正。探深奧﹐觀遙迥。戴三曜﹐依三聖。功並﹐仍兼行滿﹐俱憑悟省。玉潤金銳光瑩﹐吐彩艷重重永定。靈明現圓相﹐一團紅映。向虛空﹑冥香騰輝﹐在物外﹑悠悠能整。從來性﹐本來命。歸雲路﹐出山頂。堪慶蓬萊島﹐遣靑謹請。

滿庭芳

劉公問貴賤

今世丰華﹐此生貧窘﹐算來總是前緣。榮枯好醜﹐無黨亦無偏。只在靈明布種﹐惟招召﹐善惡相傳。花開謝﹐開爲福地﹐謝是禍心田。英賢﹐如速省﹐時臻命至﹐臧勢藏權。若能還使盡﹐卻復如然。好把根源取正﹐休著染﹑也莫孜煎。推眞妙﹐不論貴賤﹐便是大羅天。

又劉公索

賢智慧皆全﹐癡頑總至﹐兩般自是殊方。一能明哲﹐一个性迷荒。盡是靈中分定﹐各分別﹐此理昭彰。還知否﹐上人九竅﹐下沒膏肓。彷徨﹐思這事﹐暗中積行﹐便得賢良。稍胡爲做作﹐愚戇來匡。奉勸諸公速悟行平等﹑永永淸涼。眞誠顯﹐惟邀本有﹐前路趁仙鄕。

又於京兆府學正來彥中處覓墨

毛穎歸余﹐褚生從我﹐陶泓三事奇瑰。陳玄不止﹐尙未得相陪。日夜搜神定思﹐在何處﹐多隱文才。誰堪訪﹐髙明上士﹐惟有彥中來。渾材﹐如見慧﹐便教磨出﹐云浪恢恢。書靈符寶篆﹐救苦消災。願使家家奉道﹐人人悟﹑總兔輪回。成功行﹐前程路穩﹐同去宴蓬萊。

又未欲脫家

未欲修持﹐先通吉善﹐在家作福堪當。晨參夜禮﹐長是熱名香。漸漸財疏色減﹐看分寸﹐營養爺娘。擒猿馬﹐古來一句﹐柔弱勝剛彊。從長﹐凡百事﹐先人後己﹐勤認炎涼。與六親和睦﹐朋友圓方。宗祖靈祠祭饗﹐頻行孝﹑以序思量。逢佳節﹐歡欣訪飲﹐齊唱滿庭芳。

又欲脫家

旣欲修行﹐終全闃謐﹐出離塵俗相當。莫憑外坐﹐朝暮起心香。須是損妻捨事﹐違鄕土﹐趖卻兒娘。常歸一﹐民安國富﹐戰勝又兵彊。長長﹐瀟灑做﹐搜尋玄妙﹐認取淸涼。又憑空渺邈﹐大道無方。只在圓光自照﹐明來後﹑堪用衡量。重陽子﹐迎霜金菊﹐獨許滿庭芳。

又修行

陰盡陽純﹐命停性住﹐先須汞識鉛知。白堅黑固﹐土馬木牛隨。卯酉常從子午﹐甲庚聚﹐用坎迎離。刀圭至﹐震龍兌虎﹐赤鳳斗烏龜。堪宜﹐眞水火﹐癸丁鑪竈﹐丹結何疑。漱瓊漿玉液﹐神水華池。滋潤靈芽瑞雪﹐日雞叫﹐月兔推移。金翁喜﹐黃婆立便﹐養奼女嬰兒。

又文登張公邵公要起玉花社

王嘉身畱﹐玉花社舉﹐此因都爲張侯。迆而邵氏﹐庵捨不能修。後悔人人猛悟﹐兔兒起﹐拋甚磚球。還知否﹐斷弦無續﹐覆水定難收。休休﹐各處分﹐我𨿽眷戀﹐誠沒回頭。願諸公心內﹐念憶同流。別意離悰已動﹐金蓮子﹑光滿西州。當歸去﹐文﹝登﹞勝景﹐不復再重遊。

西江月

養甲爭如養性﹐修身爭似修心。從來作做到如今﹐每日勞勞圖甚。

好把幽微搜索﹐便將玄理思尋。交君稍悟水中金﹐不肯荒郊做想。

憶王孫

人云口是禍之門﹐我道舌爲禍本根。不語無言沒討論。度朝昏﹐便是安閒保命存。

蘇幕遮

少煩人﹐稀赴會。我自無恩﹐莫把他人怪。廉儉溫良身自在。�莫追陪﹐兔得常耽債。有錢時﹐人見愛。及至無錢﹐親也全疏待。且見世情如此態。察盡人心﹐暗想除非外。

金雞叫警劉公

占得虛空呈俊俏﹐玄中玄﹐妙中絕妙。自然五彩通靈照。一顆明珠﹐萬道霞光罩。淨淨淸淸﹐泠泠曉曉﹐昏昏默默﹐冥冥窈窈。森羅萬象輝輝耀。月裹蟾鳴﹐日裹金雞叫。

桃源憶故人

瑁璃枝上瓊花皓﹐蓓藟間成瑪瑙。烏玉葉兒偏好﹐四件誰能討。靜中認得眞家寶﹐艷彩誠非艸艸。惟有个人知道﹐共得歸蓬島。

重陽全眞集卷之三竟

﹟1原本詞牌誤作『黃鶯兒』。

重陽全眞集卷之四

終南山重陽子王哲撰

詞

南鄕子

物物要休休。打破般般是徹頭。認得本來眞面目﹐修修﹐一个靈芽穩穩求。火裹好行舟。焰裹白蓮素臉幽。馥鬱風前通遠迥﹐悠悠﹐透過靑霄得自由。

又誡人禮拜

堪嘆這頑夫。空恁區區用力粗。五體相逢投地面﹐休愚﹐尙自勞勞禮假軀。大道本虛無。玄裹藏玄妙不敷。內有元光人不識﹐惟吾﹐日日觀瞻自吸呼。

物物不追求。擺手行來事事休。返照回觀親面目﹐無憂﹐自在逍逼豈有愁。乘此大神舟。玉棹瓊橰渡正流。剔出急波俱絕盡﹐機謀﹐超上十洲三島遊。

又於公索幻化

幻化色身繞。電腳餘光水面泡。忽有忽無遄速甚﹐如飆﹐過隙白駒旋旋飄。何不悟虛囂。早早迥頭養玉苗。苗上金丹光潑潑﹐彰昭﹐透過云衢入碧霄。

又邵公索要下手修行

我命不由天﹐熟耨三田守妙玄。甘雨澤深先布種﹐金錢﹐徧地黃芽最色鮮。養就玉花蓮。葉葉分明永永堅。瓊藥被風吹撒動﹐香傳﹐一道靈光任自然。

又風琴

妙手喜新成。十六條弦別有名。掛在宮中云外路﹐風迎﹐便許能招自己聲。不入俗入聆。占得仙音講道經。惟我傍邊全善聽﹐叮嚀﹐攜爾蓬萊在玉庭。

小重山諭牛子

堪嘆犢兒不喚牛。性如湍水急﹐碧波流。只知甘乳做膏油。長隨母﹐擺尾搖頭。路﹐入溪溝。漸漸騁無休。奔馳山谷未從韁絆恣因由。貪香艸﹐怎曉虎狼憂。

堪嘆寰中這隻牛。龍門角子穩﹐騁風流。身如潑墨潤如油。貪斗壯﹐牽拽不回頭。苦苦幾時休。力筋都使盡﹐臥犁溝。被人嫌惡沒來由。閒水艸﹐難免一刀憂。

刮鼓社

刮鼓社﹐這刮鼓本是仙家樂。見个靈童﹐於中俊俏﹐自然能做作。長長把玉繩輝霍。金花一朵頭邊爍﹐便按定五方跳躍。早展起踏雲腳﹐早展起踏雲腳。會戲譫﹐正洽眞歡樂。顯現玲瓏﹐玎璫了了﹐徧體纓絡。遂引下滿空鸞鶴。迎來接去同盤礡﹐共舞出九光丹藥。蓬萊路有期約﹐蓬萊路有期約。

恨歡遲﹟1

名喆排三本姓王﹐字知明子號重陽。似菊花﹐如要淸香吐緩緩﹐等濃霜。學易年髙便﹐道裝﹐遇淵明語我嘉祥。指蓬萊﹐量買路如歸去慢慢﹐地休忙。

山亭柳

急急回頭﹐得得因由。物物更不追求。見見分明个把﹐般般打破優遊。淨淨自然瑩徹﹐淸淸至是眞修。妙妙中間通出入﹐玄玄裹面細尋﹝求﹞。了了達冥幽。穩穩拈銀棹﹐惺惺駕大法神舟。速速去超彼岸﹐靈靈現住瀛洲。

武陵春

天地惟尊人亦貴﹐日月與星臨。道釋儒經理最深﹐精气助神愔。四个三般都曉徹﹐丹結變成金。衮上明堂透玉岑﹐空外得知音。

甘艸子

塵所﹐不肯修行﹐个个貪歡聚。轉轉戀榮華﹐怎肯將心悟。直待陰公教來取﹐便急與相隨去。早被兒孫送歸土。金玉誰爲主。

迎仙客

或曰﹕旣是修行﹐因何齒落髮白﹖答云﹕我今年五旬五﹐尙辛苦爲收獲耳。

五旬五﹐過半百﹐諸公把我頻搜索。眼如遮﹐耳如聞﹐口中齒豁﹐類上髭須白。外容蒼﹐內容黑﹐金花地上眞粟麥。稈兒彩﹐穗兒橋﹐三車搬過﹐便是迎仙客。

惜芳時

諸公學﹐休胡別。且莫放猿顚馬劣。閒中認得玄機設。無言說﹑自然歡悅。淨淸便把虛空拽。待問你不生不滅。答言功行須交徹。有眞師﹑分明來接。

甲龍入火分明看。庚虎在水中遊玩。往來相送同爲伴。自然是﹑兩家拘管。善能調養成片段﹐裹外更使成交換。空中有个靑童喚。恁時節﹑一衝霄漢。

點絳唇

先生鎖門及十旬﹐將啟戶﹐又以梨一枚﹐割做十分﹐與馬鈺夫婦二人食之。旣啟戶了﹐惟鈺捨家緣做弟子﹐至此耳﹐又以詞贈之。

十化分梨﹐我於前歲生機構。二人翁母﹐待教作拏云手。用破余心﹐笑破他人口。從今後﹐令伊依舊﹐且伴王風走。

俊蛾兒勸吏人

見个惺惺眞脫灑﹐堪比大丈兒。莫睎燈下俊蛾兒﹐壞了命兒。早早回頭搜密妙﹐營養奼女嬰兒。道袍換了皂衫兒﹐與太上做兒做兒。

南柯子

白鷺江心立﹐烏龜水底鉆。紅雞翡翠竹間攢﹐四件將來鍋內煉成丹。

五味調和美﹐重樓信任餐。充盈六腑得寧康﹐養就眞神跳躍入仙壇。

會嘆風中燭﹐能嗟水上漚。一生一滅幾時休﹐恰似輪回來往業淪流。

知有驢和馬﹐非無騾與牛。等閒撲入怎抽頭﹐幸得人身急急做眞修。

夜遊宮

身向深山寄寄﹐步靑峯﹑恣情如意。冷卽艸衣慵卽睡。餐松﹐渴來後﹐飲綠水。養就神和气﹐自不寒﹑不饑不寐。占得逍遙淸淨地。樂眞閒﹐入紅霞﹐翠霧裹。

江神子

虛中空外認盈盈。喜前程﹐看分明。占得眞堅﹐慧照助新聲。五座門開通出入﹐任來回﹐好遊行。髙峯上﹐便縱橫。結云棚﹐勢崢嶸。一表出靈光﹐一點似朱櫻。彩色般般籠罩定﹐處淸涼﹐永長生。

賀聖朝

修行須是身衣布﹐受寂寥餐素。道心不與眾心同﹐絕憂愁思慮。內中認取金烏聚﹐並開明玉兔。赤鸞抱住黑龜精﹐這些兒誰悟。

長思仙﹟2

鄒公問識心見性

莫哦吟﹐莫追尋。這个玄機奧最深﹐如何識本心。好鈐擒﹐好登臨。明月孤輪照玉岑﹐方知水裹金。

蘇幕遮滕奇放龜

此神龜﹐深謝放。厚徳深恩﹐杳杳冥冥廣。毛寶當時還岸賞。答報於公﹐別有明明相。戲金蓮﹐通揖讓。千載遐齡﹐就壽增嘉況。返顧精神添瑩朗。一气煩公﹐送到雲霞上。

又秦渡墳院主僧覓

善看經﹐能禮懺。金面胭脂﹐正好頻頻蘸。轉轉殷紅紅不淡。色裹全眞﹐眞裹成淸湛。仗鉛刀﹐擎汞鏨。劈暗鑿昏﹐進出銀霞艷。萬道霞光攢一點。般若波羅﹐得得無增減。

莫端身﹐休打坐。擺髓搖筋﹐噓咽稠黏唾。外用修持無應和。贏得勞神﹐枉了空摧挫。要行行﹐如臥臥。只把心頭﹐一點須猜破。返照回光親看過﹐五色霞光﹐覆燾珠明顆。

五臺峯﹐三耀剎。八識俱明﹐四象靈光匝。羅漢回頭看菩薩。佛果圓成﹐這裹無言答。證虛無﹐騰可恰。淸淨全扶﹐澄湛尢相洽。休衮神珠分等甲﹐彩色傳輝。再現黃金塔。

又寄與譚哥唐哥

訓人人﹐休碌碌。搜尋密妙﹐長修福慧慧。明燈參性燭。謹謹營軀﹐食食牟平祿。拜風風爲叔﹐叔兩兩。侄賢莫戀﹐余相逐切切。依從新格曲了了﹐唐琳達達眞譚玉。

又贈京兆藥市銜趙公

趙公邀﹐喫水飯。顆顆珍珠﹐粒粒靈芝蔓。食就圓明生園苑。開闡瓊花﹐不作凡軀楦。合三光﹐分四憲。壯起精神。寶鼎童兒健。五色霞光同一建﹐此則充盈﹐得得平生願。

又勸化醴泉人

醴泉人﹐都作善。急急光陰﹐似水還如箭。榮貴虛勞休自羨。四假凡軀﹐恰似蠶知緣。各縛纏﹐誇做繭。裹了眞靈﹐直待鍋兒煎。這个王三行方便﹐不信之時﹐不見害風面。

又勸化諸弟子

兄弟懣﹐安腳手。擘破微塵﹐跳出三山口。月出東方日入酉。焜耀明星﹐三个相隨走。气傳淸﹐神運秀。兩脈通和﹐眞行眞功就。衝上晴空光猛透﹐方顯無爲﹐始見歸無漏。

又贈京兆府王小六郎

這仁人﹐武伶俐。問我修行﹐便出非常意。怎柰時間家事累。更有一般﹐妻子應難棄。勸明公﹐休出離。日爇名香﹐謹把三光貴。萬事心懷方便起﹐歲舉時臻﹐也到雲霞裹。

又勸修行

莫行功﹐休打坐。如要修持﹐先把心猿鎖。黑气收歸無漏破。慢慢升騰﹐保養靈眞麼。奼娘嬉﹐嬰子臥。搬上中田﹐總向明堂過。折得白蓮花一朵﹐攜去虛空﹐放出珍珠顆。

又勸同流

教門人﹐聽我告。淸涕稠津﹐喫了成虛耗。五穀滓余難化造。恰是餵�﹐惹甚閒煩惱。會修行﹐知顚倒。別有一般﹐滋味天然好。神水華池通正道﹐灌漑丹田﹐指日歸蓬島。

又贈打車

木無情﹐生有作。都被良工﹐妙手成軀殼。黑犢黃健惟挽索。牽入紅塵﹐難兔輪回腳。靜中忙﹐閒裹作。怎得逍遙﹐自在眞歡樂。直待白牛來跳躍﹐一朵蓮花﹐萬道霞光爍。

又勸世

嘆人身﹐如艸露。卻被晨暉﹐晞轉還歸土。百載光陰難得住。只戀塵寰﹐甘受辛中苦。告諸公﹐聽我語。跳出凡籠﹐好覓長生路。早早回頭仍返顧﹐七寶山頭﹐作个雲霞侶。

望蓬萊﹟3

燒了庵作果有二弟子自寧海來復修蓋住。

重陽子﹐物物不追求。雲水閒遊眞得得﹐茅庵燒了事休休。別有好歸頭。存基址﹐決有後人修。便做玲瓏眞決烈﹐怎生學得我風流。先已赴瀛洲。

又醴泉覓錢

醴泉好﹐偏愛養貧兒。爲破嬋�虛華業﹐余從捉住傻猿兒。無女又無兒。街兩面﹐願助小錢兒。同共買成金麥飯﹐三時餵飽鐵牛兒。耕種老嬰兒。

眞大道﹐能結坎和離。認取五行不到處﹐須知父母未生時。此理勿難知。須速省﹐下手便修持。上有三光常照耀﹐中包二气莫分離。采得玉靈芝。

修煉者﹐須要覓前程。窈窈冥冥除我相﹐昏昏默默絕人情。眞裹正中貞。方曉悟﹐閒至淨中淸。物物般般都打破﹐頭頭腳腳便分明。圓曜自然成。

修煉事﹐子細好鋪陳。外做四肢安樂法﹐內觀五臟倒顚因。便是得全眞。堅守定﹐營殼要申申。二气合和開本性﹐三田搬運助靈神。只此喚仙人。

眞大藥﹐要見甚昭然。二气包囊三疊妙﹐雙關封鎖九重玄。自曉豈相傳。古仙頌﹐兩句最精研。凡骨渡河誠用筏﹐聖功到岸不須船。越越害風顚。

猿馬住﹐性命自然知。一粒刀圭開四象﹐兩般槍法殺三尸。神水漑華池。公看取﹐便是坎和離。土馬趕回金虎子﹐鐵牛耕出玉龍兒。方見遇明師。

眞鍛煉﹐驅惑去迷昏。踏碎月明通正路﹐劈開風景入玄門。方顯道家尊。無把捉﹐一點出昆侖。復住空中超造化﹐得歸物外越乾坤。那論若亡存。

重陽子﹐飲水得良因。洗滌塵勞澄淨至﹐灌澆根本甲芽伸。玆養气精神。恬淡好﹐甘露味投眞。滴滴潤開三教理﹐涓涓傳透四時春。流轉一淸新。

能下手﹐便曉這元元。爲甚得通三一法﹐都緣悟徹五千言。立起本根源。重著腳﹐跳入水晶盤。喚出那人人不識﹐至今有自自揚掀。越越害風虔。

回首處﹐便要識希夷。鍛煉須將情滅盡﹐修行緊與世相違。勘破是歸依。蟾玉走﹐認取个金飛。交位東西通地髓﹐沖和上下合天機。方得妙中微。

修煉者﹐四事倒顚論。地水火風應化去﹐色聲香味怎生存。方是顯良因。全得得﹐窈默與冥昏。慧性來回淸淨路﹐眞靈出入妙玄門。空外九光渾。

眞大道﹐滋味不相饒。明月光中騰瑩瑩﹐淸風飆上出麼麼。從此見芝苗。無狹闊﹐又豈有迢遼。圓現圓成成自在﹐一能一得得逍遙。方顯見彰昭。

鶯啼序

鶯啼序時繞紅﹐樹應當做主。騁嚶嚶﹑瑩瑩聲音﹐弄晴調舌秤羽。潛身在﹑朱林茂處﹐愈綿變百般言語。喜新鉛﹐新汞俱齊﹐叫歸宗祖。喚覺呼惺﹐頓曉本元初﹐天然規矩。定分他﹑甲乙庚辛﹐九宮八卦門戶。驅四象﹑通推七返﹐用千朝﹑煉成文武。這金丹﹐由些二年﹐漸令堪睹。嬰兒跨虎﹐奼女騎龍﹐白雲招翠霧。各各擎﹑鋼刀慧劍﹐接刃交鋒﹐隱密藏機﹐兩家無懼。烏龜赤鳳﹐前來降伏﹐和合罷戰休兵戍﹐被靈童﹑結構同相聚。從玆慢慢﹐搜尋寶貝完全﹐要見便教知數。明珠萬顆﹐吐出神光﹐倒顚籠罩住。迸一條﹑銀霞裊裊﹐撞透淸霄﹐晃耀晴空﹐徧開瓊路。中間獨現﹐眞妙眞玄﹐星冠月被端嚴具﹐把雙眸﹑髙舉頻回顧。觀瞻了了淸淸﹐湛湛澄澄﹐害風得遇。

啄木兒

觀浮世﹐爲人貴。捨榮華﹐全神气。保養丹田絕滋味。便將來﹐兔不諱。

自諳自諱﹐修取長生計。自誓自誓﹐今朝說子細。且通邊際開靈慧﹐酒色財气一齊制。做保根﹐永固帶。怎生得虎龍交位﹐如何令奼嬰同睡。把塵勞事俱捐棄﹐二道合和歸本類。想玄玄﹐尋密祕。

自行自行﹐見性不用命。自惺自惺﹐黑飆先捉定。使倒顚並惟堪詠﹐兩脈來回皆吉慶。辧淸淸﹐與靜靜。

烏龜兒從玆警省﹐放眼耀光明煥炳。恣水中游濤間逞﹐望見赫曦山上景。轉波恬﹐又浪靜。

自住自住﹐離宮受坎戶。自悟自悟﹐汞中建鉛庫。好頻頻顧長相覷﹐上下沖和知去處。漸漸入﹐雲霞路。

赤鳳兒飛來振羽﹐飲盡烏江見水府。與神爲主作宗祖﹐只把刀圭長安撫。方能教﹐子伴午。

自坐自坐﹐木上見眞火。自哿自哿﹐從前沒災禍。雨東方妥誠堪可﹐潤葉滋枝成花朵。結團團﹐寶珠顆。翠霧騰空外徧鎖﹐白露凝虛上負荷。換構交睡同舒他﹐性命方知無包裹。不由天﹐只由我。

自臥自臥﹐西方憩息麼。自佐自佐﹐靈臺聚眞火。

發庚辛課相應和﹐物物拈來都打破。元來現﹐此一个。

跳出後無小無大﹐敲著後不剛不懦。便卻如這音聲那﹐響喨玎璫明堂過。

遇玲瓏﹐共慶賀。

自知自知﹐只此分明是。自此自此﹐得一並無四。

在虛空裹撒金蕊﹐萬道霞光通表裹。復元初﹐見本始。

要煉正靈眞範軌﹐更不用木金火水。把良因壘從心起﹐方寸淸涼無憂喜。

證長生﹐並久視。

重陽子﹐害風是。王喆名﹐知明字。說修行旨沒虛詭﹐啄木詞中開眞理。向諸公﹐取知委。

重陽全眞集卷之四竟

﹟1此詞牌疑有誤。

﹟2此詞牌應爲『長相思』。

﹟3此詞牌應爲『望江南』。

重陽全眞集卷之五

終南山重陽子王哲撰

詞

探春令鎖庵門化馬鈺

要知端的﹐默默細想﹐須憑因果。至今喜悅﹐投歸玄妙﹐便把門兒鎖。

惺惺了了眞堪可﹐有自然香火﹐靜中寂闃﹐分明一个﹐師父來看我。

美醪奇饌﹐信任恣飲﹐丰餐最好。醉經飽徳﹐惟歌自舞﹐�喜樂論道。

頻頻拈弄靈芝艸﹐使異香來到。雲霞覆燾﹐鶴鸞前引﹐卻赴蓬萊島。

月中仙﹟1自詠

自問王三﹐你因緣害風﹐心下何處。怡顏獨哂﹐爲死生生死﹐最分明據。轉令神性悟﹐更慵羨﹑人誇五袴。愈覺淸涼地﹐皮毛無用﹐那更憶絲絮。

渾身要顯之時﹐這巾衫靑白﹐總是麻布。葫蘆貯藥﹐又腋袋經文﹐拯救人苦。竹攜常杖柱﹐侍自在﹑逍遙鍾呂。道余歸去路﹐煙霞侶。

阮郎歸

驀然撞著阮郎公﹐無何兩目紅。盈盈翳瞙礙非通﹐如何見寶瞳。眞妙藥﹐便修崇﹐良醫顯行功。金篦一刮直緣空﹐三光本秀同。

又詠紙衣

蔡倫助造阮郎歸﹐於身顯紙衣。新鮮潔淨世間稀﹐隔塵勞是非。瓊表瑩﹐玉光輝﹐霜風力轉微。寒威戰退達天機﹐白雲自在飛。

喜遷鶯贈道友

問公爲善﹐這大道無言﹐如何回轉。猛捨浮華﹐搜尋玄妙﹐閒裹做成修煉。認取起初眞性﹐捉住根源方便。本來面﹐看怎生模樣﹐須令呈現。親見﹐堪相戀﹑請向絳銷﹐宮裹開瓊宴。會上明明﹐霞輝萬道﹐射透玉絲瑤霰。一粒寶珠晶瑩﹐衮出光同飛電。徹中央﹐大羅天歸去﹐永除遷變。

歸朝歡

天地初分何處寄﹐父母無生名甚字。須將這个要分明﹐推窮此理寧論是。細細傳不二﹐一能仍究從前自。往來頻﹐不知迷迷﹐甚日得言賜。忽爾眞靈前面至。認得元形歡喜示﹐惺惺覷著甚端嚴﹐輝輝返照通容易。見時惟密祕﹐妙玄微雅中深遽。出圓光﹐五般顏彩﹐復本總祥瑞。

減字木蘭花辭世

凡軀四假﹐便做長年終不藉。水葬魚收﹐教你人咱業骨骰。這回去也﹐一顆明珠無有價。正是眞修﹐穩駕逍遙得岸舟。

又自詠

小名十八﹐讀到孝經章句匝。爲慶淸朝﹐愛向樽前舞六麼。呼盧總會﹐六隻骰兒三沒賽。傻得惟新﹑刮鼓叢中第一人。

七年風害﹐悟徹心經無堅礙。信任西東﹐南北休分上下同。龍華三會﹐默識逍逼觀自在。要見眞空﹐元始虛無是祖宗。

時當五九﹐道用謫仙三盞酒。彩仗風流﹐爲示農耕擊土牛。東君徳厚﹐放盡山梅並岸柳。得得眞修﹐一顆明珠出玉樓。

靑山綠水﹐自與今朝長是醉。綠水靑山﹐得道之人本要閒。淸風明月﹐占得逍遙無可說。明月淸風﹐共是三人我便同。

心低大小﹐細細搜尋玄裹妙。大小心低﹐酉上爲東卯作西。心髙火出﹐走了三田餳與蜜。火出心髙﹐轉轂輪回又一遭。

神淸气爽﹐樂處淸閒堪一唱。气爽神淸﹐鼓出從來自己聲。淸神爽气﹐長就黃芽緣漑濟。爽气淸神﹐認得前程這个眞。

又贈王家飲店

涼淘要結﹐妙手輕團如握雪。要結涼淘﹐瓊蕊紛紛入寶槽。挨刀細切﹐椀內銀筋挑玉屑。細切挨刀﹐又分隨余采碧桃。

又化破帛

長居海畔﹐非帛衣身應不暖。海畔長居﹐溫燠凡軀性自如。於公願管﹐轉化多人爲首贊。願管公於﹐養就仙胎得展舒。

浪淘沙

唐秀才索春寒秋熱詞

气色做交加﹐四序無差。上凝下出兩相磨。暖律欺寒寒逼暖﹐易位難趖。恰似這浮華﹐人做生涯。得時溫燠失來邪。貧富熱寒應不定﹐浪裹淘沙。

和气欲超升﹐寒色沈凝。淸涼內爽亦能騰。卻被外炎相伏定﹐春冷秋蒸。陰照復陽登﹐陽喜陰增。人當衰處轉誇能。天欲明而仍暫暗﹐禍福交承。

又嘆虛飄飄

石火不相饒﹐電裹光燒。百年恰似水中泡。一滅一生何太速﹐風燭時燒。公等在浮囂﹐悟取虛韶。福油好把慧燈挑。光焰長生明又朗﹐返照芝苗。

人要悟黃芽﹐忽戀榮華。俗家出了做仙家。物物拈來都打破﹐藉甚嬰娃。蓬島現光華﹐翠霧紅霞。長春園裹看靈葩。覆燾淸光仍自許﹐得得休誇。

驀山溪

玉堂三老﹐惟識王三操。復許辧三臺﹐更能潤﹑三田倚靠。自然三耀﹐攢聚气精神﹐運三車﹐依三教﹐永沒沈三道。須通三寶﹐方見三淸好。眞性照三峯﹐陡兔了﹑三焦做造。休論三世﹐諸佛現前來﹐得三乘﹐遊三昧﹐瑩瑩歸三島。

修行學道﹐切莫憑嬰奼。只是這些兒﹐把塵俗﹑般般不惹。自然蕭索﹐寂寞與他依﹐餐殘飯﹐著粗衣﹐飽暖休相捨。常從坦蕩﹐守養身軀假。閒裹得眞閒﹐覺淸涼﹑惺惺灑灑。暗中功行﹐直待兩盈盈﹐靈明顯﹐做逍遙﹐師父看來也。

水中漚起﹐來往相隨走。旋旋被風吹﹐便生滅﹑暫無還有。忽亡忽聚﹐遄速沒人知﹐如浮世﹐不堅牢﹐名利難長久。諸公早悟﹐休要迷花酒。養聚气和神﹐更認取﹑三光靈秀。朝昏調攝﹐保護結金丹﹐添眞瑩﹐放明光﹐永得逍遙壽。

又贈劉哥會剃頭面

公能力鑷﹐將彼姿顏接。刮削與提得﹐甚停當﹑心洽意愜。如描似畫﹐眉秀鬢須齊﹐添嫩貌﹐減衰容﹐又更增言捷。內靈和協﹐無質無腮頰。妙手有何述﹐敢把此﹑分明拈撚。若還會得﹐慧劍便磨聾﹐呈白刃﹐顯靑鋼﹐剃出圓成曄。

燕歸梁

這个修行理最深﹐水裹淘金見。淸淨處細搜尋﹐惟風月﹐是知音。綿綿永永﹐無令歇如﹐撈得稱嘉吟。一從攜去上髙岑﹐方能顯﹐道人心。

掛金燈劉蔣庵

好池亭﹐華麗於中瑩。善修外景﹐裝成內景。這兩事﹐誰能省。謹按黃庭緝整﹐表裹通賢聖。水心炎炎﹐火焰猛勁。漑煉出﹐眞淸淨。

金蕉葉

撲入塵凡世俗﹐這思牢﹑更兼愛獄。被玉杻金枷緊束﹐受無窮不足。百歲光陰迅速﹐更朝磨﹑夜磨催促。早離了家緣孤宿﹐結神仙眷屬。

武陵春﹟2詠骷髏

無事閒行郊野過﹐見棺函板破。裹頭白白一骷髏﹐獨瀟灑愁愁。爲甚因緣當路臥﹐往來人誹謗。在生昧昧了眞修﹐這回卻休休。

定風波贈馬鈺

萬萬人中這个人﹐忽然自悟說良因。恰似白蓮花一朵﹐尖新﹐泥沙脫了出迷津。邀住淸明開嫩臉﹐朗竅明月作毗鄰。住向空中騰馥鬱﹐靈眞﹐此回占得四時春。

﹝浣溪沙﹞

空裹追聲枉了賢﹐水中捉月事同然﹐隔靴抓癢越孜煎。紐石作弦何日撫﹐鉆木待火幾時然﹐恰如獗地覓尋天。

耕熟晶陽一段田﹐九還七返五光全﹐淸淸淨淨顯新鮮。物外閒人云外客﹐虛中眞性洞中仙﹐晴空來往步金蓮。

浮世都憐假合身﹐勸人認取裹頭人﹐本來面目好相親。返照回光知去處﹐逍遙自在樂天眞﹐銳然穎脫出囂塵。

江梅引

寧海範明叔邀飯覽月桂花。

淩晨靜至樂倍﹐倚欄隈﹐觀奇材。正是蟾宮余影世間來。遂得睛空甘露力﹐潤根荄﹐發修條﹐偉又瑰。能綻粉苞加紅艷﹐按周天﹐四序開。蕊撒黃金﹐騰馥鬱﹑道眼堪猜。豈許姿陸地﹑混塵埃。呼取好風同引去﹐上瑤臺﹐復靈根﹐月裹栽。

金雞叫寧海軍結金蓮社

社結金蓮都不曉﹐金盤獻﹑七珠明了。金陵河裹知多少。要現金光﹐須得金匙攪。牽過般密妙﹐金風內﹑好香籠罩。金枝玉葉同成俏。喚出金翁﹐便做金雞叫。

又警劉公

識得希夷方見妙﹐自然是﹑無煩無惱。妻男孫女長繚繞。愛獄恩山﹐把身軀緊縛抓。若要玲瓏於已俏﹐把慧刀﹑快磨頻挑。萬斤鐵索都碎了。奉報劉公﹐省悟我金雞叫。

感皇恩

丁亥年十月初一日﹐先生要化馬

鈺﹐故鎖門百日﹐欲令鈺見家風而肯從。

百日鎖庵門﹐擒顚縛傻﹐閒閒澄中靜養眞假。个人嘆問﹐直想如斯瀟灑。我咱知得也﹐誠淸雅。別有一般﹐分明好畫﹐頻頻親擎出暫懸掛。那滿要看﹐萬斛珍珠酬價。恁時傳說下﹐些兒話。

瑞鷓鴣

長春景致等長年﹐不夜鄕中永不眠。自在從容除我想﹐逍遙來往有誰權。惟知物外渾無物﹐獨看天中別有天。五彩霞光長作伴﹐金花圍繞大羅天。

修行莫煉外容紅﹐只要當中起赤心。從此能生木上火﹐自然養就水中金。瑤芳寶樹同相守﹐玉葉瓊枝共廝侵。休去他方尋伴侶﹐个中眞个是知音。

修行孰是煉金丹﹐煉就方知兩事全。七返不容開四戶﹐九還應是轉三田。气神交結爲珍寶﹐靈性分明作大仙。今日卻歸元本路﹐自然淸靜永恬然。

惜黃花

昨朝酒醉﹐被人縛肘。橋兒上﹐撲到一場漏逗。任叫沒人扶﹐妻兒總不救。猛省也﹐我咱自咒。兒也空垂柳﹐女空花秀。我家妻﹐假作一枚花狗。我謹切堤防﹐恐怕著一口。這王三﹐難爲閒走。

豆葉黃

奉報英賢﹐早些出路。卜靈景﹐淸涼恬淡好住。開闡長生那門戶。便下手修持﹐眞功眞行﹐眞性昭著。奼女騎龍﹐嬰兒跨虎。把珠玉瓊瑤﹐顚倒換取。正是逍遙自在處。結一粒﹑明明金丹﹐金鏡金耀攢聚。

聖葫蘆

這一葫蘆兒有神靈。會會做惺惺。占得逍遙眞自在﹐頭邊口裹﹐長是誦仙經。把善因緣﹐卻腹中盛。淨淨轉淸淸。玉杖挑將何處去﹐緊隨師父﹐雲水是前程。

憨郭郎或問難免憎愛心

深憎憎愈甚﹐探愛愛尢多。兩般都在意﹐看如何。他歡如自喜﹐他病似身痾。心中成一體﹐各消磨。

郭郎兒慢

日放銀霞﹐甘雨滴成珠露。召淸風﹑气神同助。便致令﹑相守鎭相隨﹐更寶種三田﹐九轉靈丹聚。碧虛前﹐徧生玉芝金樹。綻瑤花﹑滿空無數。爛慢開﹐瓊蕊吐馨香﹐正馥鬱當中﹐一點光明住。

自在逍遙﹐淸靜恣閒行走。拄靈杖﹑慢垂寬袖。任彩霞﹑繚繞緊相隨﹐更遠遠香風﹐翠霧同來誘。忽昂頭﹐驀觀瑩景添秀。見靑衣﹑半空招手。便喚余﹑休更別追尋﹐指白雲深處﹐這裹神仙有。

受恩深

性亂因醪誤﹐精枯緣色妬。眼神傷敗﹐被財役住。鼻濁如何﹐只爲气使馨淸去。俘世人難悟﹐嘮四事相牽﹐淪落苦處。達士怡然殊不顧。上淨眞心﹐於下元陽堅固。左養取靑龍﹐右邊白虎咆哮做。都總來攢聚﹐便成結金丹﹐大羅歸去。

折丹桂

气財色酒相調引﹐迷惑人爭忍。因斯染患請郎中﹐鬼使言﹐你且盡。不須把脈休頻診﹐死病今番準。這回須去沒推辭﹐復勾追﹐交帖緊。

進來陰府心寒懍﹐對判官詳審。髙呼鬼使急挐拏﹐不淩遲﹐更待甚。鑊湯浴過鐵狀寢﹐銅汁頻頻飲。哀聲禱告且饒些﹐後番兒﹐不敢想。

木欄花慢

論修行鍛煉﹐只元是﹐這些兒。也勿取翁婆﹐奼女嬰子相隨。休言木龍金虎﹐更何須黑赤坎和離。奉報諸公入道﹐莫令形苦神疲。堪宜正好搜尋時﹐坦蕩準希夷。放落魄淸閒﹐任雲任水﹐眞靜眞玆。靈然養成內寶﹐聚玄機密妙不難知。開闡當中一點﹐瑩然明照無爲。

河傳令知縣董徳夫小

徳夫知縣﹐坐上將余便﹐索河傳令。堂下落花﹐你咱分明親見。稍知空﹐這攀緣﹐都不戀。爭如修取來生善﹐早悟光陰﹐急急同飛箭。足愛前親﹐好心長行方便。若回頭﹐隨我訪﹐神仙面。

虞美人

先生嘗云﹕余嘗從甘河攜酒一瓢﹐欲歸庵﹐道逢一先生明云﹕害風肯與我酒喫否﹖余與之。先生一飲而盡﹐卻令余以瓢取河水。余取得水授與先生。先生復授余﹐令余飲。余飲之﹐乃仙酎也。

害風飲水知多少﹐因此通玄妙。白麻衲襖布靑巾﹐好模好樣眞个好精神。不須鏡子前來照﹐事事心頭了。夢中識破夢中身﹐便是逍遙達彼岸頭人。

又戰公索修行

安鑪燒出淸涼景﹐捉住風飆影。輕中盈滿得逍逼﹐自然心月空外顯彰照。當初元約惺尢省﹐天詔應邀請。仙音一派瑩聲招﹐此時還許返本上丹霄。

恣逍遙﹟3

若要修行﹐須搜子細。把金關﹑玉門牢閉。上下沖和﹐位交漑濟。得來後﹑惺惺又同猜談。衮入虛空﹐卻投根蒂。毫光在﹑爛銀霞際。玉色新鮮﹐眞靈瑩膩。分明徹﹑淨淸閱然細細。

擺脫濁醪﹐憑傳淸水。這滋味﹑香甜眞美。過得重樓﹐全無滓穢。五門開﹑澆淋就中忒銳。七寶滋榮﹐三田漑濟。十分用﹑刀圭和祕。結作眞晶﹐明明殊麗。山峯上﹑風月共邀出世。

臨江仙

每日行持都不是﹐今朝頓覺舒寬。和交媾聚成團。嬰兒投奼女﹐虎繞與龍蟠。四象同房搓玉綫﹐一穿透過金丹。自然光艷出泥丸。有言言不盡﹐無說說非難。

又大葫廬先生出常背此貯酒也

每向街頭來往走﹐誰人識此葫蘆。長盛美酒豈須沽。時時眞暢飲﹐日日不曾無。自是於﹑身惟了事﹐相隨肯暫離余。杖頭挑起趁江湖。一船風月好﹐千古水雲舒。

系云腰﹟4自詠

終南山頂重陽子﹐眞自在﹐最逍遙。淸風明月長爲伴﹐響靈呶﹐空外愈﹐韻偏饒。蓬萊穩路頻頻往﹐只能訪﹐古王喬。丹霞翠霧常攢簇﹐弄輕飆﹐系云腰﹐上靑霄。

迎仙客

做修持﹐須搜索﹐眞淸眞靜眞心獲。這邊靑﹐那邊白﹐一頭烏色﹐上面殷紅赫。共同居﹐璢璃宅﹐瓊苞瓊蕊瓊花折。玉童歌﹐金童拍﹐皇天選中﹐山正是仙客。

這曲破﹐先入破﹐迎仙客處休言破。勘得破﹐識得破﹐看看把我﹐肚皮都龞破。會做麼﹐是恁麼﹐柰何子午貪眠麼。說甚麼﹐道甚麼﹐自家暗裹﹐獨自行持麼。

這害風﹐心已破﹐咄了是非常持課。也無災﹐亦無禍﹐不求不覓﹐不肯做墨大。大仙唱﹐眞人和﹐全眞堂裹無煙火。無憂子﹐共三个﹐頓覺淸涼﹐自在逍遙坐。

重陽全眞集卷之五竟

﹟1此詞牌應爲『月中桂』。

﹟2原本詞牌誤作『祝英臺』。

﹟3此詞牌應爲『殢人嬌』。

﹟4此詞牌應爲『系裙腰』。

重陽全眞集卷之六

終南山重陽子王哲撰

詞藏頭

滿庭芳

�問修行﹐�家住坐﹐�金木水相當。�中起火﹐五事並施張。許神仙全气爽﹐�都是﹑絕盡嵩荒。�原正﹐�傳妙用﹐兩液味堪嘗。�漿﹐頻做作﹐�通瓊路﹐顯現嘉祥。�金丹眞耀﹐瑩彩輝光。�兀騰騰渺邈﹐�遊處﹑聲韻瑯瑯。�辰見﹐�人得得﹐出自滿庭芳。

又與戰公望字復拆王字

�論修行﹐�翁喚住﹐�人須要開張。�推密妙﹐玄裹細消詳。�默眞功永固﹐�淳厚﹑實行堪當。�中寶﹐�花馥鬱﹐上下似銀霜。�望﹐�喆覷﹐口中一點﹐便是明光。�誰會白黑﹐靑赤兼黃。�脈俱通九轉﹐�搬運﹑透出昆岡。�頭看﹐�前瓊蕊﹐合此滿庭芳。

又京兆辛吉甫見枰棋者遂書此

�斗枰棋﹐�心萬轉﹐�情注意完�。�神搜思﹐彼此巧生姦。�道鋪機關爭﹐�如會﹑自己雙關。�畱住﹐�人這著﹐默斷破癡頑。�顏﹐�好看﹐�前敲打﹐鬧裹淸閒。�從庚虎﹐哮吼在髙山。�道分明不識﹐�白黑﹑知守交頒。�前勝﹐�中仙桂﹐誰與我躋攀。

又邵公楊公爲家緣拘系告詞

�論饑寒﹐�公來問﹐�中怎柰爺娘。�牽兒絆﹐妻室惱愁腸。�卦分明有說﹐�田正﹑震地淸涼。�南看﹐�前一點﹐何不趁時詳。�瑯﹐�序至﹐金木水火﹐�放炎光。�然見眞景﹐本有舒張。�睹紅霞出入﹐�開後﹑慧刃揮鋼。�花綻﹐�系接引﹐永永滿庭芳。

又贈母希揚

�話虛無﹐�中蓮出﹐�人得遇希揚。�髙勝我﹐事事總暉光。�兀騰騰自在﹐�風動﹑與道相當。�藏寶﹐�花開後﹐空裹撒眞香。�傍﹐�銀浪﹐渺逢煙焰﹐暑气成霜。�靑芽金葉﹐片片淸涼。�兆城南嶺立﹐�字得﹑天外鋪張。�生憶﹐�懷詞曲﹐須唱滿庭芳。

又畱別京兆

�勸韓公﹐�歸東路﹐�人子細消詳。�談教我﹐須要寫詞章。�地慈尊幾旦﹐�輪顯﹑圓相明光。�誰得﹐�心無礙﹐吉慶好施張。�長﹐�眞善﹐做心靈點﹐常使玎璫。�聲敲振動﹐響盡瑯瑯。�友須憑行果﹐�花綻﹑金蕊馨香。�烏朗﹐�蟾現處﹐正照滿庭芳。

又黃邑於公乞修行

�論修行﹐�翁甚喜﹐�津堪作瓊漿。�淸火赫﹐顚倒吉還昌。�顯金烏甚朗﹐�中現﹑玉兔精詳。���﹑�談正處﹐暑气變成霜。�當﹐�內寶﹐�珍珠璧﹐一一收藏。�尢良善善﹐性燭施張。�現靈明愈耀﹐�中土﹑本有直光。�冥點﹐�煙散盡﹐堪慶滿庭芳。

驀山溪

�猿捉整﹐�是修眞格。�各得其門﹐�長閒﹑便歸陽陌。�年光景﹐悟此得淸涼﹐�兆有﹐�中仙﹐�下貧人憶。�蒙書誨﹐�日頻搜索。�意上來聞﹐�邊聲﹑怎生掩間。�前朦事﹐別是一家風﹐�屍沒﹐�和松﹐�敢溪山驀。

喜遷鶯

�門開悟。�此去難爲﹐雙眸回顧。�得云軿﹐怡然穩駕﹐飆外樂聲堪睹。他舊朋霞友﹐舞袖前來談吐。�中素﹐�知余惟有﹐慈悲公據。�主﹐�風做﹑�裏不能﹐�重步離上。�已淸涼﹐圓明返照﹐�出自家園圃。�吉瑞祥嘉慶﹐今也宿於何處。�誠露﹐�非遙欣指﹐朝元觀所。

瑞鷓鴣

�黃麥秀變隨秋﹐�內燒身日日憂。�被兒孫長與便﹐�遭妻女每添愁。�中戚戚多般恪﹐�內孜孜少得休。�棄金花如覺悟﹐�今專勸早回頭。

臨江仙

�此殷懃求一訣﹐�傳淸靜奇瑰。驚神駭目自殘摧。�公入藥鏡﹐�照道眸開。�外邪魔都盡剿﹐�能治病禳災。�紅水綠一聲雷﹐�田田內﹐寶印到蓬萊。

又發牒

�外庭中呈玉翰﹐�衣列行齊分。�圭已許奏新文。�詞同轉﹐�把信章焚。�焰起時雲雨至﹐�神遞送無紛。�系接引達天君。�傳回語﹐�道聖知聞。

又

�白簡書金訣籙。�他名姓亡魂。�驚神駭各思存﹐�蒙追薦﹐�你愛生門。�戶別開玄妙做﹐�人同和天尊。�光一點永無昏﹐�輝月照﹐�水出昆侖。

定風波﹟1

�裹閒人戶外閒﹐�方遊歷白雲間。�射日臨光景媚﹐��﹐�前明朗見昆山。�得怡然諸事略﹐�中珍寶好躋攀。�裹金花開馥馥﹐�馨透過玉門關。

如夢令贈僧子哲

�口中校祖葉﹐�徳茶香點爇。�滅與煙消﹐�似圭峯祕訣。�切﹐�言﹐仞利天中子哲。

永遇樂

與登州安閒散人二首。

�位妝變﹐�鄕取瑞﹐�性分朗。�滿心中﹐�端布政﹐�理尢淸爽。�凡五馬﹐�他輔弼﹐�性感恩舒暢。�身處﹑安閒散神﹐搜尋道家珍藏。�因好討﹐�光明射﹐�裹眞丹有。�況戶長﹐�燒門頻﹐�漑得堪依仗。�生須要﹔�男交會﹐�下且休貌狀。�時間﹑方面了了﹐待爲宰相。

�子來觀﹐�人歡趣﹐�筆詞做。�友瑯瑯﹐�朋密密﹐�每遙瞻覷。�空聳現﹐�瓊樓景﹐�兆妙玄同所。�門開﹑風月淸明﹐四序長春堪度。�宜縱酒﹐�時卯上﹐�醉還醒復悟。�逸懷攄﹐�消情減﹐�喜謳吟處。�誠致禱﹐�延彭祖﹐�助本元堅固。�今有﹑眞樂神仙﹐到斯永遇。

又鄒公索

�得呈鋼﹐�花吐瑞﹐�藥香爍﹐�煉淸泉﹐�澆紅焰﹐�盡財俱削。�圭一粒﹐�精麥髓﹐�變俗容消卻。�山頭﹑遊玩四時﹐長春酒頻斟酌。�同卯共﹐�方澄靜﹐�看嬰爲奼作。�喜調和﹐�傳津液﹐�夜光明錯。�年有幸﹐�分豆旭﹐�轉結成靈藥。�長生﹑久視蓬島﹐遇遭永樂。

又郭法師求

�綠煙紅﹐�絲不斷﹐�斧通聖。�制先依。�非莫管﹐�法心頭整。�行眞籙﹐�地名姓﹐�死自教分定。�端財﹑金寶於身﹐一一不須受領。�公精瑩﹐�花開闡﹐�甲潔嚴修省。�下靈符﹐�來有則﹐�劍惺中惺。�辰月日﹐�頭頂戴﹐�象轉遷仙徑。�遊處﹑天然歡樂﹐遇遭永永。

卜算子黃庭經上得

�子知公瑩﹐�在廛中騁。�意猿心不肯收﹐�論榮華命。�齒存眞性﹐�處淸中靜。�向虛無境內尋﹐�步蓬萊景。

﹝卜算子﹞前後各帶暍馬﹣聲

�算詞中話﹐�上甘津灑。�養靈煙火養蓮﹐�意馬﹐�爰俱齊捨。�內丹無價﹐�在山邊掛。�有屯蒙玉綫縫﹐�野馬﹐�月同安下。

蘇幕遮

�坑休﹐�顯貌。�脈嬰兒﹐餵飼長令飽。�定眞元誠俊俏。�似淸風﹐明月玄中妙。�如麑﹐�若豹。�勺歸期﹐見地誰堪昭。�吐桃花香杳裊。�內珍珠﹐全得三光照。

又焦姑求

�聽聞﹐�闡戶。�滅虫亡﹐鑪竈堪安固。�粹常純空外覷。�徹淸淸﹐寂靜無思慮。�頻忘﹐�按住。�結金丹﹐透入明堂所。�斧長施鋼劍鋒。�薦眞元﹐直趁蓬萊路。

又二首李法師求

�人談﹐�焰助。�與泉源﹐交結相同怙。�木眞元牢鎖住。�掌扶持﹐精气長堅固。�中甜﹐�上素。�小嬰兒﹐奼女頻看覷。�外空邊誠雅趣。�入祥雲﹐便得神仙做。

�靜靑﹐�黃燭。�滅煙消﹐白黑紅光旭。�轉靈丹令沐浴。�囗長生﹐五彩從前簇。�宗評﹐籙法籙。�寫金書﹐拯救災回福。�及歸依功行足。�現金丹﹐衮出昆山玉。

武陵春憶道友

�業云涯別有景﹐�曲武陵春。�日淸閒沒苦辛﹐�載得全眞。�是人非俱不管﹐�爵肯相親。�史哥時說一新﹐�斧斷迷津。

�日醍醐長灌頂﹐�丙反相親。�有瓊漿與玉津火養精神。

地醒來寅地醉﹐九按三巡子於金﹐得味衠賞武陵春。

又京兆趙公勸酒不飲

�處林泉別有酒﹐�卯按篇章。�二層樓飲玉漿﹐�裹火生光。�兀陶陶頻醉醒﹐�夜最堪嘗。�味來回轉轉昌﹐�出趁蓬莊。

恣逍遙﹟2

�气全神﹐�神燕坐。�來與﹑四方聚課。�說靈根﹐�坤對過。乎想麼﹑麼妙自無人我。

�戟鋒交﹐�平相賀。�中寶﹑結成一顆。�是惺惺﹐�淸沒和。津負荷﹑須用這个那筒。

又承杜先生傳語

�識攢上﹐�身憔悴。�難解﹑怎生遠體。�元固壯﹐�還養气。精麥髓﹑骰潤任緣歡喜。

�誦經書﹐�捐名利。�圭法﹑且休整理。�錘金鎖﹐�窠緊閉﹐關要洗﹑須認分中閒貴。

漁家傲詠鐵�先生出外常攜之

�住靈臺淸淨觀﹐�公四假須溫暖。�日便教攜�。�窯畔﹐�和米麵瓊漿按。�竈爲鑪頻煉煆﹐�燒鉛汞長煎�。�動饑腸白气滿。�中看﹐�前一點眞堪玩。

又付京兆杜先生

�陜髙名身姓杜﹐�金間隔從來做。�壽年方七十五。�能住﹐�人百歲超塵慮。�淨歸淸明又著﹐�常認得梨花數。�行已知藏洞府。�仙簿﹐�功元入蓬萊路。

又二首李公求

�聖老子元姓李﹐�今正是遺風起。�向他方求出離。�明位﹐�從坎暗淸涼地。�便施仁兼富義﹐�還略敍閒中意。�內無心眞活計。�分美﹐�都水火須交濟。

�徳修眞年七十﹐�從鶴髮童顏出。�上靈泉流得急。�如密﹐�屍去盡腸充實。�道穿虛同入室﹐�令鉛汞成丹粒。�便逍遙萬尢靜謐。�休詣﹐�人常與神仙集。

河傳令贈京兆趙公

�心合眼﹐瑩耳聰意靜﹐鼻通舌辯。�說山頭﹐一派淸流落澗。�中烹﹐�焰兄﹐緊不慢。�西金解東方版﹐�片便令﹐虎龍同打盼。�得明珠﹐諸般不教興販。�春來﹐�金生﹐花復綻。

又贈京兆席句押

�衫敗易﹐處俗情正好﹐知白守黑。�院脫離﹐好把明珠憐惜。�年時﹐�因綠﹐怎生積。

�心約己爲規則﹐�圭一粒﹐細思非難覓。�性識眞﹐便是神仙端的。�明公﹐�專上﹐都押席。

踏莎行

�道修眞﹐�人會嘆﹐�中說得終無斷。�刀磨出慧鋒開﹐�頭自有仙家贊�動光明﹐�常圓滿﹐�淸泉瑩堪教看。�前只是這些兒﹐�心認破山頭玩。

�說修持﹐�文詞雅﹐�生玉璧光輝射。�中交煥汞和鉛﹐�傳甲木惟惺灑。�火翁婆﹐�男不寫﹐�公別指淸涼話。�根甘液是眞因﹐�都得此丹無價。

�守丹田﹐�分恁麼﹐�公認正眞無墮。�包四象立虛名﹐�言千日成功課。�作良緣﹐�絲纏鎖﹐�花開處瓊英妥。�人返得丈夫身﹐�身風了千千个。

又別道友遊白鹿觀

�要吹燈﹐�中有作﹐�離暫別休疑卻。�遊白鹿觀頭看﹐�前便是成行腳。�要歸來﹐�宵爲約。�絲不斷眞嬉譫。�誠語朴決重歡﹐�間緊把猿兒縛。

醉蓬萊

�時間有吏﹐拱手前來﹐謹傳臺旨。�晚難參﹐�俟辰先起。�至庭階﹐�爭通報﹐�上人心喜。�出尊談﹐�推學道﹐須畱妙理。�液瓊漿﹐�生三寶﹐�脈光門﹐�華麗美。�抵神淸﹐�俾气無睡。�下知州﹐�圭休稟﹐�自然仙瑞。�現靈芝﹐�遊寶洞﹐蓬萊一醉。

又詠雪

�然間雲霧﹐密布長天﹐徧空呈瑞。�屑飄飄﹐舞風前輕墜。�面凝酥﹐山頭鋪粉﹐又爽兼鮮媚。�奼嬰兒﹐相將擁手﹐同來遊覷。�裹全眞﹐�實中迎﹐�寶滿插﹐瓊花榮貴。�脈和明﹐更三光分銳。�地生輝﹐震方通耀﹐放爛銀霞起。�見師呼﹐仙童邀我﹐蓬萊一醉。

重陽全眞集卷之六竟

﹟1原本詞牌誤作『定風波』。

﹟2此詞牌應爲『殢人嬌』。

重陽全眞集卷之七

終南山重陽子王哲撰

詞

解佩令

庵中住坐﹐塵勞越大。貪米麵﹑看待經過。趕杖按刀﹐磁碗五瓦盆个。匙筋杓﹑甑沒堆垛。掃田刷釜﹐點燈遏火。入門關﹑出門安鎖。本要淸閒﹐被許多﹑日常殃我﹔難爲駕﹑五色雲朵。

轉調醜奴兒

苦苦勸愚人﹐被財色﹑投損精神。利韁名鎖休貪戀﹐韶華迅速如流箭﹐不可因循。早早出迷津﹐樂淸閒﹑養就天眞。性圓丹結﹐方知道﹑蓬萊異景。元來此處﹐別有長春。

解佩令﹟1贈馬鈺

扶風宜甫﹐聽余教旨。你從前﹑入道未是。終有洪禧﹐舊交朋﹑陸山復至﹔一一須﹑聽他玄理。山頭休去﹐此中居止。兼乞覓﹑庵糧便利。直待盈盈﹐恁時節﹑同將師禮﹔住十洲﹑大家歡喜。

如論性命﹐須搜夕晝。光明照﹑有甚肥瘦。日月西遊﹐當中斡﹑樞機北斗﹔天花綻﹑異香無漏。空空皆出﹐虛虛盡透。淸凍處﹑逍遙交媾。自在躋眞﹐輕飆外﹑任飄精秀﹔聚雲朋﹑更兼霞友。

又茶肆茶無絕品至眞

茶無絕品﹐至眞爲上。相邀命﹑貴賓來往。盞熱瓶煎﹐水沸時﹑云翻雪浪﹔輕輕吸﹑气淸神爽。盧全七椀﹐喫來豁暢。知滋味﹑趙州和尙。解佩新詞﹐王害風﹑新成同唱﹔月明中﹑四人分朗。

又愛看柳詞遂成

平生顚傻﹐心猿輕忽。樂章集﹑看無休歇。逸性據靈﹐返認過﹑修行超越﹔仙格調﹑自然開發。四旬七上﹐慧光崇兀。詞中味﹑與道相謁。一句分明﹐便悟徹﹑耆卿言曰﹕楊柳岸﹑曉風殘月。

菊花天

此藥神功別有歡﹐專醫性命完全。名喚紫金丹。服之一粒﹐永保康安。

寶結三田搬運過﹐明珠透出泥丸。五彩九霞光﹐共至並攢﹐捧入仙壇。

又風

此藥神功別有華﹐專醫徧體頑麻。下事是三家。不拘溫酒﹐選甚鹽茶。

服了便令筋骨換﹐亦教結就丹砂。頓覺神淸气爽﹐最嘉最嘉﹐步步雲霞。

又眼

此藥神功別有名﹐專醫兩目多情。一點變澄淸。自然仰面﹐認得前程。更用金篦輕掠刮﹐便教換了塵睛。觀俗緣空朗照﹐至精至精﹐三輝騰明。

又嗽

此藥神功別有情﹐專醫肺裹謳吟。治正水中金。教公免了﹐分外聲音。

傷重寒風並熱冷﹐五般無復重侵。節色減財攝養﹐古今古今﹐性命來尋。

又食

此藥神功別有方﹐專醫五臟膏肓。一服下隨湯。卽時傳透﹐便得安康。

更使眞玄推妙訣﹐諸公子細消詳。養气全神保固﹐壽長壽長﹐永處淸涼。

卜算子妙覺寺僧索

妙覺證慈悲﹐便入菩提路。日日常開方便門﹐慧照生靈炷。坐雪釋迦尊﹐面壁達摩悟。觀此在緣行果成﹐兜率天堂住。

﹝卜算子﹞前後各帶暍馬﹣聲

信任水雲遊﹐欣放靈猿傻。要去隨霞恣害風﹐乘良馬﹐穩坐香羅帕。南北與東西﹐選甚髙和下。處處來回得自如﹐呈弓馬﹐會把明珠射。

一疋好驊驑﹐精彩渾如畫。卻被銀鞍縛了身﹐著絆馬﹐怎得逍遙也。不若騁顚狂﹐掣斷無掛。擺尾搖頭廐櫪違﹐做野馬﹐自在遊冶。

此个眞眞也﹐瑩徹靈靈也。出入虛無縹緲間﹐騎風馬﹐信任飄諷也。占得惺惺也﹐光輝明明也﹐來往晴空碧落中﹐乘雲馬﹐自在逍遙也。

趕退日中烏﹐捉取月中兔。便著晶光覆了身﹐金馬住﹐方是重陽做。交位顯眞功﹐換質成眞趣。到此還知自在遊﹐玉馬去﹐走入雲霞路。

前後﹝各﹞帶暍馬一聲﹟3尋知友

有个害風兒﹐海上尋良份。只爲心頭忒緊圖﹐意馬隘﹐惹出渾身疥。款款細搜求﹐日月年時賽﹐遂得中央四寶珠﹐祿馬快﹐走入關西界。

卜算子開門了化出馬鈺

你待堅心走﹐我待堅心守。百日扃門化出來﹐方是余開口。開取四時花﹐綻取三春柳。認取元初這个人﹐共飲長生酒。

卜算詞中算﹐卦象分爻象。海島專尋知友來﹐堪把扶風喚。莫怪頻磨難﹐只要分明燦。決定堅心沒惱愁﹐永結長生伴。

又雪中作

誰識這風狂﹐誰識斯三哲。恰遇炎蒸得淸涼﹐正寒也成溫熱。因仰至人言﹐遂獲眞仙訣。九九嚴凝花正開﹐三伏中卻下雪。

又嘆世迷

堪嘆世間人﹐誰肯望天覷。北斗南辰日夜移﹐飛走烏和兔。恁地被煎催﹐尙自生貪妬。忽日酆都勾你來﹐著甚詞因訴。

修煉不須忙﹐自有人來遇。已與白雲結伴儔﹐常作詞和賦。靜裹轉恬然﹐歡喜回光覷。一个靑童立面前﹐捧出長生簿。

漁家傲

跳出凡籠尋性命﹐人心常許依淸靜。便是修行眞捷徑。親禪定﹐虛中轉轉觀空迥。認得祖宗醒復醒﹐紅紅赫赫如金定。漸漸圓明光又瑩。通賢聖﹐無生路上長端正。

又兄去後贈侄元弼元佐

元弼前來並兄佐﹐尊親遞攢還知麼。昨日笑兄心轉破。休摧挫﹐後番決定安排我。這个傳來惟這个﹐輪回生死如何躲。棄墓趖墳離枷鎖。除災禍﹐無生路上成因果。

誰識王三能買賣﹐道心堅處難爲退。每把三光頻頂戴。頻頂戴﹐擘開世网居塵外。害得風來風得﹐今朝錢覓人休怪。占得逍遙眞自在﹐眞自在﹐攜云卻赴蓬萊會。

又贈道友

這个王風重拜見﹐珍珠水飯誠堪羨。盈腹充腸白气顯。白气顯﹐今朝專問梨花片。有說之時開一徧﹐言對後馨香善。滿樹髙髙眞玉現﹐眞玉現﹐月明正照淸涼院。

又贈寧生

夫喚三郎妻九姐﹐兩橡合得一間捨。骨作檣梁皮做瓦。休誇詫﹐父娘成就伊居也。兒願室家女願嫁﹐舅姑修茸何時罷。日日功錢難答謝。聽餘話﹐長行孝順酬斯價。

又京兆道友

得得中間尋得得﹐王三默訣惟王六。若要淸靜如白玉。獨自宿﹐余自須要除情欲。這个靈童明似燭﹐惺惺能唱無生曲。日住公家公不識。休尋覓﹐心澄便是眞消息。

又昆侖山石門庵

入得石門山上住﹐弟兄手腳無安措。一日三時長廝睹。廚裹去﹐搬柴運水投鍋釜。若勸同流疾作做﹐心頭一點休教誤。我待分明說一句。從開悟﹐天機不敢輕彰露。

五更出捨郎

反會做他出捨郎﹐便風狂。成功行﹐到蓬莊。奉報那人如惺悟﹐好商量。五更裹﹐細消詳。

一更哩囉出會郎﹐離家鄕。前程路﹐穩排行。便把黑飆先捉定﹐入皮囊。牢封系﹐任飄揚。

二更哩囉出捨郎﹐變銀霜。湯燒火﹐火燒湯。夫婦二人齊下拜﹐住丹房。同眠宿﹐臥牙牀。

三更哩囉出捨郎﹐最相當。神丹就﹐養兒娘。一對陰陽眞个好﹐坐車廂。金牛子﹐載搬忙。

四更哩囉出捨郎﹐得淸涼。重樓上﹐飲瓊漿。任舞任歌醒復醉﹐愈堪嘗。眞滋味﹐萬般香心

五更哩囉出捨郎﹐沒堤防。無遮礙﹐過明堂。一顆明珠顚倒衮﹐瑞中祥。昆侖上﹐放霞光。

認得五般出捨郎﹐黑白彰。當中赤﹐間靑黃。哩囉囉�哩囉哩﹐妙玄良。玲瓏了﹐便玎璫。

醜奴兒﹟4詠棋

兩人鬥勝俱誇會﹐路路相違。子細挨依﹐劫盡方知解了圍。愚迷不曉雙關意﹐各自藏機。孰是孰非﹐卻被傍觀冷笑微。

又迷懷

廛中有个修行子﹐火院難離。只被推辭﹐恁不回頭候幾時。

今朝不保來朝事﹐大限誰知。可愚癡﹐直待荒郊咬齒兒。

昨宵獨臥冰稜道﹐三耀常觀。自在心安﹐愈覺淸涼不覺寒。

尾閭過來夾脊上﹐轆轆長搬。透入泥丸﹐返老長生別有歡。

曹溪一路人難悟﹐怎捨妍妻。難受孤倆﹐獨自眠時越越迷。

分明有个長生路﹐孰是能躋。說甚東西﹐誰肯抽身出污泥。

凡人若會通三耀﹐便結良緣。搜見眞玄﹐方信虛空出大仙。金丹一粒無爲漏﹐得怒精妍。明瑩光圓﹐萬道霞光簇上天。

如夢令

寧海人人省悟﹐此別何時再遇。惟願重金蓮﹐好把良因作做。歸路﹐歸路﹐滿目白雲翠霧。

又贈縣令

日日此中開宴﹐食肉諸公總善。惟有害風王﹐莫怪頻來見面。知縣﹐知縣﹐正好與人方便。

又蒙友惠詞

明月古今長有﹐怎柰華宗海口。黑窟裹頭居﹐黯暗不分夜晝。吾友﹐吾友﹐問你如何下手。

楊柳枝

夢悟靑霄月正髙﹐射蟠桃。一枝白筆得逢遭﹐更兼刀。應手詩詞隨寫染﹐運風騷。玉箋上面起雲濤﹐任陶陶。

一息來時衰气球﹐騁風流。不來一息破胞抽﹐這回休。若要依前常建販﹐復從頭。胞兒裹面气重收﹐再羅僂。

誰識天邊一井金﹐紫光侵。朝朝日日眼前臨﹐沒人尋。惟我靜中知去處﹐自堪任。盡斤盡兩入珠林﹐出髙岑。

搗練子

猿騎馬﹐呈顚傻﹐難擒難捉怎生捨。哩囉�﹐哩囉�。

慧刀開﹐齊下殺﹐教君認得根源也。哩囉�﹐哩囉�。

水兼火﹐坎和離﹐兩般消息怎生知。哩囉�﹐哩囉�。

休燒煉﹐莫修持﹐元來只是這些兒。哩囉�﹐哩囉�。

搗練子﹐害風哥﹐一身躍出死生波。哩囉�﹐哩囉�。

便是逍遙眞自在﹐沒人拘管信吟哦。哩囉�﹐哩囉�。

用刀圭﹐剖昏迷﹐合和一處怎生攜。哩囉�﹐哩囉�。

人頭落﹐現虹霓﹐白蓮花朵出靑泥。哩囉�﹐哩囉�。

名利海﹐是非河﹐王風出了上髙坡。哩囉�﹐哩囉�。

才候十年功行滿﹐白雲深處笑呵呵。哩囉�﹐哩囉�。

三丹寶﹐難分剖﹐昏昏默默怎生保。哩囉�﹐哩囉�。

在虛空﹐長懷抱﹐緋衫裹子新烏帽。哩囉�﹐哩囉�。

踏莎行

莫騁兒羣﹐休誇女隊﹐與公便是爲身害。脂膏刮削苦他人﹐只還兒女從前債。

悅目亭堂﹐哀心念愛﹐直饒鐵打堅牢。多多罪業自家耽﹐一朝合眼如何戴。

又別家春

妻女休嗟﹐兒孫莫怨﹐我咱別有云朋願。脫離枷鎖自心知﹐淸涼境界惟餘見。

步步云深﹐灣灣水淺﹐香風隨處噴頭面。昆侖山上樂逍遙﹐煙霞洞裹成修煉。

又自詠

人被錢迷﹐錢由人使﹐一來一去何時已。頑銅尙自有消磨﹐凡軀著甚逃生死。

聞早回頭﹐疾搜妙旨﹐細推休道無師指。腹中兩路顯然開﹐心頭一點分明是。

汞裹泉淸﹐鉛中火赫﹐倒顚澆漑傳甘澤。虎聲震動甲方靑﹐龍吟喚出庚方白。

認正田原﹐分門阡陌﹐金桃親種親收摘。玉童掌內任擎來﹐瓊筵會上堪分擘。

大道無名﹐害風有作﹐踏莎行裹成歡樂。因緣腳腳修煉成﹐蓮花步步相隨著。

透出淸泉﹐上衝碧落﹐成雯結蓋須磅礡。外馨接引好輝光﹐內明照耀眞丹藥。

不識慚惶﹐要人津送﹐情生念起般般動。心神指引乞爲緣﹐三餐飽後休胡用。

豈許醫看﹐莫交人重﹐行符咒水良因種。哩�哩囉囉哩�﹐長隨走蓬萊玉洞。

又奉酬人惠

氈襪余畱﹐木盔分納﹐微誠用表相酬答。百般荼飯任經營﹐千般滋味堪嗚咂。恬淡眞人﹐朴純菩薩﹐都緣此物成超達。好將鉛汞裹頭收﹐須教盈滿休拋撒。

又贈友生

前歲麻收﹐去年麥覓﹐一麻麼麥傳消息。左邊金餅一陽生﹐右傍銀器純陰匿。

偏黨無私﹐倒顚有則﹐心燈朗徹緣挑剔。終南街裹不遊行﹐京東路上知端的。

又詠燒香

身是香鑪﹐心同香子﹐香煙一性分明是。依時焚爇透昆侖﹐緣空香裊呈祥瑞。

上徹雲霄﹐髙分眞異﹐成雯作蓋包玄旨。金花院裹得逍遙﹐玉皇幾畔常參侍。

又贈友人

一點靈明﹐兩條坦路﹐怎生下手如何做。好教稽首上天堂﹐莫令失腳遊陰府。

日轉金烏﹐月生玉兔﹐森羅萬象同躔度。勸君休要泥長生﹐時時牢把金精固。

又昆侖山團庵

做就圈模﹐且休蓋椽﹐諸公怎曉余方便。水符不向此中行﹐因緣己到文登縣。

各謹持修﹐速歸煆煉﹐內容顯現親頭面。如今款款漸投玄﹐恁時得得頻相見。

又燒庵

數載辛勤﹐謾居劉蔣﹐庵中日日塵勞長。豁然眞火瞥然開﹐便教燒了歸無上。

奉勸諸公﹐莫生悒怏﹐我咱別有深深況。惟畱煨土不重遊﹐蓬萊雲路通來往。

睡裹搜尋﹐眠中做作﹐目蒙認正恆歡樂。想成三寶自神靈﹐結成九轉眞丹藥。

攢聚祥雲﹐往來碧落﹐後隨前引惟鸞鶴。白光萬道逵園生﹐紅光一點當中鑠。

重陽全眞集卷之七竟

﹟1原本詞牌誤作『又』。

﹟2言曰﹕原本誤作『言田』。

﹟3此詞牌應爲『卜算子前後各帶喝馬一聲』。其『尋知友』三字是詞題。

﹟4原本詞牌誤作『卜算子』。

重陽全眞集卷之八

終南山重陽子王哲撰

詞套數

如夢令

如知九九妙中談﹐明月分明照碧潭。會得雙關眞个理﹐前三三與後三三。

九九明詞要正﹐修整亙初元性。須是返陽陰﹐決作淸吟雅詠。

賢聖﹐賢聖﹐容許陳如夢令。

九一初寒有自﹐朔气任從開肆。是處蠻嚴凝﹐正遇中冬節至。

藏異﹐藏異﹐內隱新陽欲施。

九二玄陰凜凜﹐白雪徧鋪緣甚。還許潤靈根﹐接引黃芽悉審。

如恁﹐如恁﹐北海神龜暢飲。

九三隅維積洚﹐水面盡爲淩凍。奇性最堅貞﹐任放明光出眾。

遙送﹐遙送﹐返照天涯螮蝀。

九四寒風似箭﹐威勢徧行方便。射追這羣魔﹐言慶嘉祥得見。

堪羨﹐堪羨﹐隱顯晴光一片。

九五天池盡泮﹐淑景漸令堪玩。識看嶺頭梅﹐衝暖已成爛熳。

香案﹐香案﹐獨占眞陽一半。

九六舒張瑩气﹐上下沖和漑濟。周匝普流通﹐正顯道尊徳貴。

經緯﹐經緯﹐欲放瓊苞寶卉。

九七門開八脈﹐洞達永無相隔。渾似吐氤氳﹐運轉周回素白﹐

難測﹐難測﹐一點當中堪赫。

九八般般洽協﹐普徧盡歸調燮。處處見光輝﹐燦燦尢增煒燁﹐

相接﹐相接﹐長出瑤枝玉葉。

九九八方端鎖﹐團聚光明如火。焰焰做紅霞﹐裹面天花偏妥。

成裹﹐成裹﹐瑩瑩明珠一顆。

九九榮詞已徹﹐誰做姓王名哲。雅字稱知明﹐道號重陽子別。

歡悅﹐歡悅﹐一粒金丹永結。

西江月四假

堪嘆火風地水﹐爲伊合造成形。教人受苦日常經﹐撲入味香視聽。

獨我搖頭不管﹐朝朝居止黃庭。自然闃寂聚眞靈。五色霞光覆定。

又四民

堪嘆工商農士﹐各誇本業多能。就中機巧日翻騰﹐限至依然鬥勝。

獨我搖頭不管﹐惟將淡素常憑。淸如澄水結如冰﹐自有圓明果證。

又四害

堪嘆酒色財气﹐塵寰被此長迷。人人慕嘮似酰雞。亂性昏神喪慧。

獨我搖頭不管﹐介然甘守孤恓。粗衣礪食淡黃齏﹐養就胎仙旣濟。

又四方

堪嘆東西南北﹐迷途役損行人。任來任往走紅塵﹐只爲名牽利引。

獨我搖頭不管﹐靜中精固形貞。陶陶團結气和神﹐永樂天眞有準。

又四時

堪嘆春冬秋夏﹐奇葩異卉爭開。流年不覺暗相催﹐事到頭來怎悔。

獨我搖頭不管﹐惟將內彩追陪。靑紅黃白黑純皚﹐覆燾眞金鼎鼎。

又四寶

堪嘆筆硯紙墨﹐結繩制度規模。尋常寫染永成書﹐偏稱文房注疏。

獨我搖頭不管﹐教大記錄元初。靈光一點便開舒﹐復把眞如返覷。

又四物

堪嘆琴棋書畫﹐虛中悅目怡情。內將靈物愈相輕﹐怎了從來性命。

獨我搖頭不管﹐有緣淘出無名。長生路上證圓成﹐空外靈光隱映。

又四景

堪嘆風花雪月﹐世間愛戀偏酬。追歡賞玩幾時休﹐不悟陰公等候。

獨我搖頭不管﹐內將玄妙尋搜。瑩然顯出那因由﹐正是余家本秀。

又四瀆

堪嘆江河淮濟﹐長長運渡迷愚。洪波急浪接天衢﹐只是西來東注。

獨我搖頭不管﹐輪流玉液瓊酥。三田澆灌結成珠﹐七寶山頭便住。

又四苦

堪歡生老病死﹐世間大病洪痾。傷嗟戇鹵彊添和﹐怎免輸回這个。

獨我搖頭不管﹐時臨還與他麼。玉花叢裹睹瓊科﹐五色雲中穩坐。

又六首贈友修煉

米麵隨時加減﹐汞鉛依此抽添。三光眞秀轉甘甜﹐不請生情起念。

七子便鋪金簟﹐九門各看銀蟾。香煙盤繞玉峯尖﹐方得長生證驗。

常把內眞頻看﹐休教外景長侵。尖竿尖上細搜尋﹐正見嬰兒弄影。

雅詠髙吟叫笑﹐淸風皓月吹臨。分開轉作紫芒金﹐酆進千花萬錦。

酒飲淸光滑辣﹐果餐軟美香甜。兩般每日做抽添﹐八味依時給贍。

信步六街走徧﹐須尋七寶妝嚴。三田九轉似銀蟾﹐一性孤靈有驗。

人要修行猛做﹐我心除盡堪爲。不將筋力謾胡施﹐閒裹眞淸漸自。

白雪變成奼女﹐黃芽養就嬰兒。兩般消息有誰知﹐悟徹分明便是。

酒飲淸光滑辣﹐肉餐軟美香甜。世間迷誤總無厭﹐个个臨頭路險。

獨我悟來口遠﹐惟餘省後心嫌。十分戒行愈精嚴﹐沒分酆都赴點。

悟徹兒孫偉貌﹐奪衣曰奪飧肴。笑欣悲怨類咆哮﹐正是材狼虎豹。

不與同居打鬧﹐回頭便載靑包。任隨云步訪三茅﹐同話淸虛道教。

行香子

一鼓才鳴﹐水徳行香。看烏龜﹐波上呈祥。

鼻全喘息﹐眼眩昭彰。會戲澄濤﹐遊澄浪﹐隱然江。

黑霧凝凝﹐充滿皮囊。牢封擊﹐信任飄揚。

沖和上下﹐流轉邊旁。便變成雯﹐結成蓋﹐積成霜。

二鼓才交﹐金徳行香。虎兒上﹐坐个嬰郎。

腰懸白刃﹐手執靑鋼。把百魔驅﹐千魔剿﹐萬魔亡。

廣現林羅﹐徧吐銀芒。斗辰端﹐拱正魁罡。

西南的位﹐指出芬芳。得善因開﹐良因闡﹐吉因昌。

三鼓才分﹐火徳行香。月初端﹐正照心王。

紅紅赫赫﹐煒煒煌煌。見本眞生﹐靈眞慧﹐太眞匡。

三處均勻﹐一路平康。睹靑天﹐瑞靄舒張。

縱橫攢聚﹐能罩圓方。早弄珪環﹐持珪璧﹐執珪璋。

四鼓才平﹐木徳行香。靑龍上﹐坐个嬌娘。

口噴赤气﹐身掛朱裳。更戴瓊花﹐餐瓊蕊﹔飲瓊漿。

往來諧歡﹐交媾相當。欣然用﹐顚倒陰陽。

衝開卯甲﹐日放晶暘。衰大明珠﹐通明焰﹐過明堂。

五鼓才成﹐土徳行香。偏能將﹐四象包藏。

如今盡顯﹐聚在中央。役白歸靑﹐紅歸黑﹐不歸黃。

已證空虛﹐跑便出昆岡。金童來﹐祕語宣揚。

天皇賜詔﹐授與風狂。永處淸閒﹐常淸靜﹐得淸涼。

又自詠

有个王三﹐風害狂顚。棄榮華﹐乞化爲先。

恩山愛海﹐猛捨俱捐。也不栽花﹐不料藥﹐不耕田。

落魄婪耽﹐到處成眠。覺淸涼﹐境界無邊。

蓬萊穩路﹐步步雲天。得樂中眞﹐眞中趣﹐趣中玄。

又贈弟子

再索新詞﹐不寫藏頭。分明處﹐說个因由。

諸公不省﹐尙自相求。被風流事﹐常汨沒﹐幾時休。

悟取玄機﹐認取持修。丹成後﹐神气精收。

前程穩路﹐三島十洲。你早回頭﹐應與我﹐共同遊。

如要修持﹐依恁相當。出眞慈﹐眞慧無方。

上從父母﹐下順兒娘。待放瓊花﹐飄瓊屑﹐飲瓊漿。

做就金園﹐建起瑤房。這朱郎﹐常爇心香。

命聲響�﹐性韻玎璫。便得淸泠﹐成淸淨﹐處淸涼。

要飲香律﹐唾盡稠黏。將華池﹐神水相兼。

東西澆漑﹐上下抽添。便景星呈﹐明月正﹐太陽暹。

漸入亨通﹐方識甘甜。器珍成﹐不用錘鈐。

閒中轉寂﹐靜裹加恬。得住晴空﹐居物外﹐出山尖。

得道陽﹟１

得道陽來得道陽﹐自然碧洞隱云房。玉訣靈符淸气爽﹐金丹大藥勝衣裝。

豈似人間輕薄郎﹐徒誇黃白滿箱筐。我寶三田常運轉﹐吾家一性沒驚惶。

正月寒威漸漸回﹐靈花九葉向東開。玉液流時專益气﹐寶芝采處物生爹。

養就重陽現兩臉﹐蟠桃嫩臉笑瓊釵。七魄三尸隨臘去﹐五方九轉逐春來。

二月還知水气和﹐風生木徳自然歌。兀兀轉生離內女﹐怡怡笑殺月中娥。

耿耿分明天下河﹐我今回首出髙坡。三萬六千神曜聚﹐重樓十二液津多。

三月淸明滅盡煙﹐百花堪綻艷陽天。奼女聚柴新焰畔﹐嬰兒弄水舊池邊。

寶鑑當胸只自懸﹐翁婆媒合好因緣。朱雀騰雲方出眾﹐靑龍駕霧得髙遷。

四月朱明和气淸﹐心花七寶愈分明。教你會時獨自語﹐請公休慕百禽聲。

火焰纖長漸漸生﹐從玆萬木得嘉名。十干位中吾獨走﹐五行宮裹我先行。

五月炎蒸陽气嘉﹐正堪端坐問南華。這个不能誇肝木﹐那人偏愛放心花。

煩惱俱無遠嘆嗟﹐日當卓午不教斜。玉兔過來添白雪﹐金烏顯處吐黃芽。

六月純陽盡入莊﹐陰魔趕退出街坊。壬癸北方添腎水﹐丙丁南嶽爇眞香。

鬼魅妖邪盡總忙﹐羣魔難聚沒堤防。子後看時知日短﹐午前坐處覺宵長。

七月庚辛海水深﹐一輪明月運天心。飯熟須知薪趁火﹐衣成不離綫因鍼。

修就無爲七寶身﹐還令當日到如今。白虎吼時頻擒捉﹐黑龜行處轉思尋。

八月淸涼白露句﹐萬民安樂養眞身。窈窈冥冥云外客﹐昏昏默默月中人。

𨿽是居塵不染塵﹐也無喜怒亦無瞋。旣處逍遙生瑩滑﹐自然聚散去皮皴。

九月蒼天爽气髙﹐重樓復降雨瀟瀟。攪海赤龍眞自在﹐迎風木馬肯無寥。

每向塵中作擊腰﹐六銖衣掛勝紅銷。醉後恣眠靑蘇塌﹐醒來頻采玉芝苗。

十月紅霜又更淸﹐黃婆得半入深溟。乾盡水銀惟我健﹐復生神气更誰聽。

有緯須知先有經﹐織成紋綺便堪行。離火便生紅芍藥﹐坎泉傾下雨霖零。

十一月嚴風作威﹐月中玉走日金飛。結就三三三處寶﹐得披六六六銖衣。

乘鳳攜鸞跨霧歸﹐上天降勑不相違。功滿三千緣業盡﹐行成八百落塵稀。

十二月圓成錦繡﹐四時枝葉不漧枯。看取火中頻取水﹐自然水裹卻安鑪。

龍虎龜蛇認吸呼﹐百骸俱滿立須臾。一顆明珠三下有﹐三般惡物一齊無。

已得靈符萬事休﹐百冤退盡任他愁。好把瓊漿添滿腹﹐更將金髓灌盈頭。

都爲十因得此由﹐翁婆嬰奼住綢繆。教我擭將三直柄﹐請公認取一彎鉤。

紅窗迥

五千言﹐二百字。兩般經祕隱﹐神仙好事。

靈中省﹑悟徹玄機﹐結金丹有自。

得一惺惺通不二。處逍遙景致﹐超然永遂。

共紅霞﹑同彩雲歸﹐罩籠住祥瑞。

五更令

一更初﹐鼓聲傻。槌槌要敲著﹐心猿意馬。

細細而﹑擊動錚錚﹐使俱齊擒下。萬象森羅空裹掛。

潑焰焰神輝﹐惺惺灑灑。明光射﹑入寶瓶宮﹐早兒嬌女奼。

二更分﹐鼓聲按。勻勻打自然﹐虎龍交換。

精气神﹑各住丹房﹐也並無錯亂。撞透重樓知片段。

這玉液瓊漿﹐往來澆灌。便須教﹑漑出黃芽﹐漸生來好看。

三更端﹐鼓聲正。冬冬響韻音﹐轉令鳴瑩。

其中便﹑聒現靈根﹐會通賢道聖。

慢慢來回遊捷徑。傳銀箭這番﹐穿成雅令。

用親鏑﹑鏑上紅心﹐現淸淸靜靜。

四更髙﹐鼓聲銳。忽然間振動﹐天花徧墜。

前面卻﹑有个眞人﹐戴星冠月帔。得此妙玄成吉利。

望北斗杓星﹐西南正指。看看底﹑剔綻瓊花﹐做祥祥瑞瑞。

五更終﹐鼓聲閒。被那人擂動﹐做成顚倒。

金盤內﹑托出神珠﹐放霞光萬道。

窈窈冥冥眞个好。從此復通他﹐當初至寶。

如今卻﹑歸去何方﹐住十洲三島。

雨霖鈴

東方甲乙﹐見靑芽吐﹐早應時律。

南陽正現紅焰﹐初將熾﹑炎炎濃密。

西動金風颯颯﹐致淸爽﹑往來飄逸。

北气候﹑祁寒嚴凝﹐聚結成冰瑞中吉。

肝心肺腎勿令失﹐四門開﹑瑩徹都歸一。

金丹轅在空外﹐明耀顯﹑五光齊出。

上透靑霄﹐惟占﹑逍遙自在寧謐。

到此際﹑還得無爲﹐永永綿綿畢。

重陽全眞集卷之八竟

﹟1此詞牌應爲『玉樓春』。

重陽全眞集卷之九

終南山重陽子王哲撰

歌詞詩

了了歌

漢正陽兮爲的祖﹐唐純陽兮做師父﹐燕國海蟾兮是叔主﹐終南重陽兮弟子聚。爲弟子﹐便歸依﹐侍奉三師合聖機。動則四靈神彩結﹐靜來萬道玉光輝。得逍遙﹐眞自在﹐淸虛消息常交泰。元初此處有因緣﹐無始劫來無堅礙。將這个﹐喚神仙﹐窈窈冥冥默默前。不把此般爲妙妙﹐卻憑甚麼做玄玄。稟精通﹐成了徹﹐非修非煉非談說。惺惺何用論幽科﹐達達寧須搜祕訣。也無減﹐也無增﹐不生不滅沒升騰。長作風鄰並月伴﹐永隨霞友與云朋。

竹杖歌

一條竹杖名無著﹐節節生輝輝灼灼。偉矣虛心直又端﹐裹頭都是靈丹藥。不搖不動自閒閒﹐應物隨機能做作。海上專尋知友來﹐有誰堪可教依托。昨宵夢裹見諸虯﹐內有四此能跳躍。杖一引﹐移一腳﹐頂中進斷銀絲索。攢眉露目震精神﹐吐出靈珠光閃灼。明艷挑來固樂然﹐白雲不負紅霞約。

窈窈歌

人人只要生﹐害風只要死。生則無著摸﹐死則有居止。不戀皮肉脂﹐不戀骨筋髓。藉甚發眉須﹐藉甚舌牙齒。安用腳手頭﹐安用眼鼻耳。小腸能成水﹐大腸能成米。水米太茫然﹐晝夜何時已。認破醜機關﹐須當分彼此。別般二物合和眞﹐元來一道分明是。這个在何處﹐這个在那裹。教公會得時﹐也飲淸涼水。直待正純陽﹐方稱重陽子。

元元歌

父𨿽父﹐母𨿽母﹐論著親兮沒說語。只爲當時鑄我身﹐至令今日常懷古。兒非兒﹐女非女﹐妻室恩情安可取。總是冤家敵面讎﹐爭如勿結前頭苦。我咱悟﹐我咱補﹐喚出從來淸靜主。要見玲瓏好洞庭﹐須開端的眞門戶。便知宗﹐便知祖﹐了了惺惺歸紫府。離鳳空陪北海龜﹐甲龍枉伴西山虎。仗靈刀﹐擎慧斧﹐劈破昆侖將寶數。萬顆明珠戴玉冠﹐無窮彩艷衣金縷。古這元元﹐回光睹﹐五五不離二十五。依此行持依此修﹐姓名預錄長生簿。

得得歌

陰變爲陽只自審﹐冰鉆結火能惟恁。有緣搜見古今眞﹐無始卻來呼个甚。呼个甚﹐喚神仙﹐窈窈冥冥不記年。撞著良因五劫祖﹐相隨直入大羅天。大羅天﹐通妙景﹐放開明耀須臾頃。盈盈一粒任綿綿﹐寂寂圓光傳永永。傳永永﹐做靈靈﹐處此淸涼絕視聽。何用醍醐香馥鬱﹐不誇環佩響璫玎。響璫玎﹐聲滅歇﹐別生彩艷重超越。自然瑩瑩寶中珠﹐返照輝輝天外月。天外月﹐走蟾輪﹐怎此如如沒價珍。正一悉除生滅相﹐端嚴堅固妙玄因。妙玄因﹐誠祕訣﹐那曾瞑怒並歡悅。虛空空上達晴空﹐言說說前非有說。非有說﹐愈昭彰﹐得得歌中現道場。曠劫未分新雅致﹐從今傳出這名方。

惺惺歌

謂何四大復牽纏﹐汨汨當時那个仙。好把圓成從雅正﹐莫將假合做因緣。殷紅再結雙關寶﹐潔白重開五葉蓮。得得先須修九轉﹐盈盈首上養田。養三田﹐爲定壽﹐金毛獅子頻哮吼。日端午上看玄陰﹐夜半子時分瑩晝。常食休窮萬物機﹐運神奪取三光秀。外容焉用顯光華﹐內貌多方頻整救。頻整救﹐是元初﹐此事今應信有諸。遊歷先逢太赤祖﹐歸來還見黍中珠。七般珠戶通開闡﹐六道銀光任展舒。百寶臺頭惟仰覷﹐這遇親現這眞如。這眞如﹐實不錯﹐逍遙服餌靈丹藥。輝輝燦燦甚分明﹐了了惺惺尢灑落。迎日堪誇翠霧身﹐臨風透出紅霞腳。昆侖頂上玉峯前﹐一朵瓊花爲誓約。

勸道歌

修行便發好枝條﹐不會修行枉折腰。經教豈曾窮義理﹐香煙只會謾焚燒。苦心苦力多憂慮﹐勞體勞神愈悴憔。沒智彊搜無漏果﹐未通閒想有緣橋。他人公案長傳說﹐自己家風敢擺搖。靜裹邪生神鬼位﹐執中迷入散凡包。謹持符水惟端正﹐卻被衣餐做諭要。誇詫淸虛幹淡薄﹐尊隆髙大眩彰昭。風花雪月爲愁景﹐酒色气財是業苗。煩惱門開談覺悟﹐是非路闡說逍遙。晨昏嗽咽增空耗﹐子午功夫謾颯飄。已上般般皆勿用﹐從今字字最堪消。自然淸靜眞功著﹐信任慈悲實行超。寂闃恬淡宣潔白﹐杳冥昏默受和調。虎龍莫放遊三界﹐嬰奼休教舞六麼。壯矣根源能應拍﹐孤然靈物善吹簫。二儀交泰同泥捏﹐五欲捐除類木雕。捉住空中眞響喨﹐咄回性上假咆哮。一雙女子投金礦﹐兩个童兒入玉瓢。折取木梢重煆煉﹐次開泉水再淋澆。亭亭顏色難裝點﹐簇簇形容怎采描。貌態玲瓏通眼目﹐光輝燦燦射瓊瑤。放歸仙館稱嘉號﹐只許吾門喚阿嬌。得得得中長得得﹐任詩任曲任歌

謠。

自嘆歌

嗟余幼年父母惜﹐長思孝養當竭力。情知難報罔極恩﹐區區眷戀惟多積。如今不肯自焦勞﹐一味貧閒肯賣髙。喜得逍遙眞自在﹐日中打睡恣陶陶。愚迷不識余家意﹐曉夜忙忙空鬥智。四般拘執盡貪婪﹐酒色更兼財與气。爭如風害便抽頭﹐無慮無愁更遠憂。雲水靑山待樂遊﹐願歸三島赴十洲。出凡籠﹐入碧洞﹐假合身軀休戲弄。恁時猿馬總歸空﹐一輪明月惟餘用。

祕祕歌

刀圭刀圭好刀圭﹐幾个能通盡執迷。便做悟來知去處﹐怎生安羈怎生攜。這刀圭﹐又能飲﹐洗滌中間十樣錦。萬葉千花轉轉新﹐五方顏色皆分品。白通刀圭﹐亦團團﹐透出靈光只自攢。潑艷艷兮無可比﹐也知賽過紫金丹。這刀圭﹐刃子快﹐歷劫已來不曾壞。智者見時放慧輝﹐愚人昧了愈疑怪。這刀圭﹐眞是鋼﹐空中自在吐光芒。惟有害風敢拈弄﹐便令分出本淸涼。心這刀圭﹐緣亙古﹐不是陰陽不是土。只是一般哩�囉﹐哩�囉上開宗祖。

定定歌

修行便發好枝條﹐不逐輕飆信任飄。翠綠常蒙雨露潤﹐軟柔寧懼雪霜凋。由斯活樂津方大﹐似此滋榮气漸調。休倚散丸求徳行﹐莫憑符水望升超。古人公案須通透﹐自己家風好擺搖。外景勿侵外事絕﹐內容搜出內香燒。娉婷女子投金礦﹐俊俏郎君入玉瓢。一則礦中栽寶樹﹐一惟瓢裹種芝苗。雙頭廝見歸三秀﹐兩體相逢舞六麼。十指纖纖能擊鼓﹐七門闡闡喜吹簫。炎炎猛焰波中進﹐泛泛洪波焰上漂。正覺途新除垢膩﹐圓成路瑩出塵囂。紅霞覆燾凝靑漢﹐翠霧盤旋住碧霄。妙妙玄玄無罜礙﹐惺惺了了永逍逼。

逍逼歌

簡聲頻﹐簡聲快﹐休妻別子斷恩愛。往昔親情總休怪﹐害風不把三光昧。酆都鬼使已回頭﹐黑府除名無追對。口能言﹐心能行﹐蓬萊穩路是長生。

玄玄歌

崷崒峯安萬丈桿﹐桿尖有个嬰嬰走。淸風裹面騁狂顚﹐明月前頭誇好手。旋旋拈挈碼碯丸﹐頻頻趯弄珊瑚斗。丸與鬥兮失落無﹐等閒失落費功夫。撥開銀浪觀瓊浦﹐正見金鰲在玉壺。气艷氤氳噴琥珀﹐眼光燦爛射明珠。孩兒方是下桿來﹐奪得明珠言誓約。不教驪龍領下藏﹐樣入雲霞投碧落。杳杳冥冥不記年﹐從玆頓覺無爲作。

達達歌

修持便要發佳謨﹐會做搜尋廣擺鋪。二八佳人安手腳﹐六分公子下功夫。娉婷朱貌知金礦﹐俊俏烏顏看玉壺。自飲自沽醒復醉﹐任歌任舞笑還愉。撞開陽路傳珍寶﹐通過陰關出轆轤。漸上昆山呈片玉﹐復歸巨海弄明珠。般般拈撚齊玄旨﹐處處遊行見坦途。瓊萼滿頭藏妙有﹐瑤花盈足趁虛無。能教面目長來往﹐養就根源是吸呼。周正元初眞等覺﹐的端豆始大惺蘇。孤然朗照何曾異﹐五道光輝總不殊。緣詩黃花成一得﹐如喬赤烏化雙鳧。淸淸三島應同去﹐瑩瑩十洲合共趨。寂問云衢惟洞達﹐逍遙永永列仙途。

贈友歌

海之秀气誰能討﹐寧海軍中鄒正道。金浪銀濤洽本源﹐來迎復看蓬萊島。蓬萊島﹐在何方﹐杳杳冥冥接上蒼。自在逍遙孰同處﹐惟公與我住淸涼。住淸涼﹐眞个有﹐靑童捧出長生酒。便令傳透四時春﹐明珠一顆光如吼。光如吼﹐吐紅霞﹐覆燾晴空顯異華。直下靈波澄不動﹐騰髙霄漢邈無涯。邈無涯﹐誠可見﹐妙妙玄玄容顯現。再闡云車入碧虛﹐大羅天上成修煉。成修煉﹐得元根﹐便是無爲大道門。惟願回頭通此著﹐果登無漏絕談論。

鐵罐歌

鐵罐歌﹐鐵罐歌﹐一從打造按金科。腹內空虛成妙果﹐這般消息孰知麼。鐵罐成﹐鐵罐成﹐頻添玉液滿盈盈。火煆煉時拋雪浪﹐水澄淸處賀升平。鐵罐攜﹐鐵罐攜﹐響聲敲動振愚迷。若要響聲人會得﹐不分南北與東西。鐵罐新﹐鐵罐新﹐內光外耀自相親。添鼎須憑津液水﹐調和全藉气精神。鐵罐寬﹐鐵罐寬﹐气騰騰處雪漫漫。方遣虎龍蟠繞定﹐便將鉛汞裹頭安。鐵罐深﹐鐵罐深﹐凡塵俗垢不能侵。作用焚燒木上火﹐行持煎煮水中金。鐵罐光﹐鐵罐光﹐三光照耀瑞中祥。每到用時能造化﹐欲將歇處便淸涼。鐵罐燒﹐鐵罐燒﹐昨宵今日與來朝。按節安鑪全藉地﹐依時養就玉芝苗。鐵罐能﹐鐵罐能﹐能中兀兀與騰騰。杳杳冥冥風作友﹐昏昏默默月爲朋。鐵罐堅﹐鐵罐堅﹐虛心大肚貯幽玄。內外煉成金玉體﹐一衝直上大羅天。

西江月

堪嘆西南地順﹐燒柴都是眞銀。火中烙迸兩般身﹐一半金花綻盡。

認得斤星有準﹐卽時分付良因。西江月裹弄精神﹐顯出靈童眞印。

堪嘆水流一道﹐須憑添鼎千遭。海心萬丈裊竿牢﹐定後尖生芝艸。

會得功夫早早﹐自然快樂陶陶。西江月裹采芝苗﹐攜去十洲三島。

堪嘆離門坎戶﹐須鄰甲地庚途。暗中拍手笑相呼﹐款款合和一處。

旣把金關鎖住﹐白羊隊隊成珠。西江月裹玉蟾孤﹐朗照長生穩路。

堪嘆云生頂上﹐騰空別有嘉祥。幽微玄妙總生光﹐鼎內煎成銀浪。

慚漸煉成金相﹐瑤花朵朵飛揚。西江月裹飲瓊漿﹐萬道紅霞分朗。

堪嘆木金相間﹐甲夫庚婦開顏。笑聲美處水潺潺﹐一派淸流出澗。

滋潤黃芽無限﹐便教白雪循環。西江月裹我躋攀﹐步步銀蟾顧肸。

堪嘆日時更攺﹐頻頻拂拭靈臺。明光一點絕塵埃﹐瑩徹那分內外。

占得逍遙自在﹐笛聲散盡寒梅。西江月裹桂花開﹐香引淸風一會。

堪嘆白蓮吐秀﹐三車齊駕金牛。自然紅艷覆山頭﹐不在勤勞做就。

全藉精光護佑﹐丹成照耀神舟。西江月裹看瀛洲﹐一振仙歌共奏。

堪嘆這般曲調﹐感他石女吹蕭。山頭謾說水頻澆﹐海底虛言火燎。

遭逢圓明正照﹐眞風廣布淸飆。西江月裹喫芝苗﹐味味將來了了。

堪嘆一靈眞性﹐得來笑殺惺惺。不燒香火不看經﹐走入這條捷徑。

便把那人喝定﹐今朝說與叮嚀。西江月裹最分明﹐堪用家風淸瑩。

堪嘆靑霄碧漢﹐髙空景致尢寬。今朝淸爽有餘歡﹐拈出我家公案。

方顯平生手段﹐騰身便入云端。西江月裹跨祥鸞﹐直上虛無仙館。

悟眞歌

余當九歲方省事﹐祖父享年八十二。二十三上榮華日﹐伯父享年七十七。三十三上覺婪耽﹐慈父享年七十三。古今百歲七旬少﹐觀此遞減怎當甘。三十六上寐中寐﹐便要分他兄活計。豪气沖天恣意情﹐朝朝日日長波醉。壓幼欺人度歲時﹐誣兄罵嫂慢天地。不修家業不修身﹐只恁望他空富貴。浮雲之財隨手過﹐妻男怨恨天來大。產業賣得三分錢﹐二分喫著一酒課。他每衣飲全不知﹐余還酒錢說災禍。四十八上尙爭彊﹐爭柰渾身做察詳。忽爾一朝便心破﹐變成風害任風狂。不懼人人長恥笑﹐一心恐昧三光照。靜慮澄思省己身﹐悟來便把妻兒掉。好洗面兮好理頭﹐從人尙道騁風流。家財蕩盡愈無愁﹐怕與兒孫作馬牛。五十二上光陰急﹐活到七十有幾日。前頭路險是輪回﹐舊業難消等閒失。一失人身萬劫休﹐如何能得此中修。須知未老聞彊健﹐棄穴趖墳雲水遊。雲水遊兮別有樂﹐無慮無思無做作。一枕淸風宿世因﹐一輪明月前生約。

贈弟子頌

譚仙入道﹐慧刀能舉。棄妻割愛﹐捨了男女。卻要隨余﹐余應便許。羨公決烈﹐羨公顯露。我吐眞誠﹐卻有少訴。入道非難﹐亦非易做。苦中尋閒﹐閒中沒苦。休覓嬰奼﹐莫搜龍虎。只要眞淸﹐要識眞趣。絕盡人我﹐絕盡思慮。或饑或飽﹐或寒或暑。便戴靑巾﹐便衣紙布。決要上街﹐覓錢乞去。些小絹帛﹐些小綿絮。遮藏微體﹐長令淡素。三人同行﹐三人同處。常用一心﹐不得二慕。只是兄弟﹐並無師父。惟談惟笑﹐共歌共舞。落絕淸閒﹐任詩任句。如在庖廚﹐大家管顧。不可獨勞﹐也無獨措。自有金烏﹐自有玉兔。認得眞閒﹐長生門戶。

自在亭頌

自在自在眞自在﹐不論髙低及內外。照見五蘊卽皆空﹐咄了八方無呈礙。維摩笑我因何退﹐我笑維摩尙禮拜。教公認得這害風﹐大家總赴龍華會。

四果頌

果來海角天涯﹐果應師指希夷。果得前生知友﹐果然會我心機。

指迷頌

無無有有有無端﹐有有無無有有攢。無有有無無有相﹐有無無有有無看。

劍頌

這口劍﹐眞有力﹐無始劫來人不識。今朝撞箸害風兒﹐吐出光芒顚倒織。兩道明輝只自知﹐三峯頂上呈紅赩。到斯不肯落凡來﹐樣入晴空端又直。

傳神頌

靈昏性昧著凡體﹐自畫自描自傳起。借他俗狀做形軀﹐攢聚火風並地水。陽作骨骸陰作膚﹐眼耳鼻前安个觜。四般迷執各誇彊﹐渾身便用肉山壘。我今省悟達玄微﹐卻認初眞不用你。若還只恁累我神﹐撲人坈中教見底。來自何方﹐去由何路﹐一腳不移﹐回頭卽悟。假合形軀誠是假﹐何勞更恁重描畫。諸公莫使達人知﹐惹得一場大笑話。

贈道友

自然消息自然恬﹐不論金丹不論仙。一气養成神愈靜﹐萬金難買日髙眠。紅紅火焰三峯秀﹐白白蓮花五葉鮮。勘破行功無作用﹐於斯便可認玄玄。

四時睡頌

子時睡﹐子時睡﹐玉繩抨下端嚴遂。一輪明月過天庭﹐照破中宵暗昧事。卯時睡﹐卯時睡﹐緣空直看眞嘉致。當中一點皎然靈﹐瑩裹光明精又銳。午時睡﹐午時睡﹐香煙正撞於炎位。自然馥鬱任拈拏﹐透入晴空傳不二。酉時睡﹐酉時睡﹐恬然飲盡西江水。便令澆漑出風流﹐一朵瓊花呈玉蕊。

贈友入道頌

若是要隨余去﹐絕盡平生思慮。心中物物不著﹐塵事般般休序。饑後粗細皆餐﹐寒來只消紙布。常睡莫起憂愁﹐如行休生恐怖。不得言是談非﹐不得辭辛道苦。長懷平等之心﹐人痾須要救護。長把假身搜獲﹐永將內眞正顧。直待消盡舊業﹐萬事般般勿做。行功堪可證明﹐有个眞師來度。

四不得頌

不得受人欽重﹐不得教人戲弄。不得意馬外遊﹐不得心猿內動。

四得頌

得汞陰消盡﹐得鉛陽自團。得命顚倒至﹐得性見金丹。

玉花會疏

切以能全呼吸﹐定喘息﹐實非難﹔會養气神﹐調沖和﹐應甚易。性憑三曜﹐命變五行﹐出陰陽造化之端﹐在淸靜虛無之上。要開金蕊﹐須種玉花。馨香吐而透入晴空﹐明艷顯而朗舒碧漢。得自然而輕九轉﹐得自然而沒七還。自結大丹﹐自通玄妙。旣爲脫殼﹐便是登仙。願露赤心﹐請題芳號。

金蓮會詩

諸公須是助金蓮﹐願出長生分定錢。逐月四文十六字﹐好於二八結良緣。

長生永結﹝金﹞蓮社﹐有始有終無諂詐。諸公不可半途止﹐直待王風去則罷。

勸君莫戀有中無﹐無無休失無中有。有有養出玉花頭﹐頭頭結取金蓮首。

辭世頌

地肺重陽子﹐呼爲王害風。來時長日月﹐去後任西東。作伴雲和水﹐爲鄰虛與空。一靈眞性在﹐不與眾心同。

重陽全眞集卷之九竟

重陽全眞集卷之十

終南山重陽子王哲撰

詩

贈王俊

害風故故謁華宗﹐三教惟公道話同。

此際遇逢齊上下﹐中間會聚各西東。

須知冬至靑和白﹐認取春分綠間紅。

急急三光如可悟﹐忙忙四假盡成空。

圓明一點皆能有﹐物裹千般總被蒙。

覺性自然通水湛﹐達心那入百花叢。

般般打破仍歸妙﹐个个還回便見終。

飯食充饑機兩妙﹐面前相對玉玲瓏。

贈道眾

盡知長與道爲鄰﹐搜得玄玄便結親。

悟理莫忘三教語﹐全眞修取四時春。

養成元气常充滿﹐結住靈神沒漏津。

十九圓光如我願﹐敢邀相伴樂天眞。

詠霄

得其眞趣絕搜尋﹐物物般般總不侵。

碧落湛澄非有意﹐白雲來往本無心。

盈盈明月增佳致﹐細細淸風送好音。

舉目慵觀潘嶽賦﹐怡顏懶撫伯牙琴。

外除花卉遊人靜﹐內蘊芝苗只自臨。

決要三田歸至寶﹐亦令一性上髙岑。

養成幻體如光瑩﹐舞正胎仙似嘯吟。

杳默昏冥長作伴﹐寂虛永保水中金。

問多夢

捉住心猿治住神﹐自無夢惱內中眞。

尾閭不動全精气﹐腎海長添乾水銀。

內則愈能增覺性﹐外來應是養生身。

廣行法籙頻施救﹐便是逍遙得岸人。

於公求詩

無思無慮是眞修﹐養气全神物物休。

亙劫容顏須要見﹐元初光彩決重收。

莫將外景心中蘊﹐好把靈丹性上求。

依此自然超彼岸﹐都緣淸淨大神舟。

諸散人求問

修行須藉色身修﹐莫殢凡軀做本求。

假合四般終是壞﹐眞靈一性要開收。

聚成無相成無漏﹐結作丹丸作備周。

五道光明同是伴﹐能超淨今大神舟。

贈王哥

修行學道並無師﹐只要心中自己知。

淨處常常生智慧﹐閒居每每起慈悲。

搬柴運水惟聞做﹐觀相存思各自爲。

減食忘情爲慷慨﹐任歡取樂是修持。

救人設藥功尢大﹐戒酒除葷行最宜。

直待開門觀宿性﹐宿緣堪可便相隨。

問內事

修行事理說叮嚀﹐只要心中靜裹明。

眼界不生龍自住﹐鼻門無閉虎長停。

舌根退味心神悅﹐耳內除聲腎水淸。

南北沖和同一體﹐東西交媾滅三彭。

木金廝仗盤桓處﹐嬰奼相隨自在行。

結就金丹出頂上﹐五光射道彩雲棚。

喫酒賭錢

心遊閒散樂浮華﹐放肆開懷是產涯。

飲酒莫教離孝順﹐賭錢休要壞居家。

道門好入時時重﹐王法須遵可可奢。

平等能行方便事﹐也教隨我伴煙霞。

學士勸學

宰予晝寢不堪看﹐惜取光陰倦睡餐。

甕牖勤勞非取辱﹐茅堂修進敢求安。

隔窗映雪心常樂﹐閉戶懸頭性自歡。

大志不須持一寶﹐孫公正好學倪寬。

問曉達

搜開本有自分明﹐放出眞光滅盡情。

三寶決然攢正覺﹐一靈何慮不圓成。

得通妙用須澄湛﹐會認玄微貴淨淸。

堪做無爲云外客﹐長生路上步前程。

自述

殷紅瑪瑙闃中懸﹐淸靜玄中在眼前。

便把瑁璃安甲室﹐更將琥珀頓庚田。

四般珍寶牢收取﹐三耀光中謹密傳。

此法得時空外去﹐彩霞深處步金蓮。

問生死

常常知足善縱橫﹐莫要深深戀火坑。

性上分明開兩路﹐午前認取打三更。

一眞自顯靈光結﹐七竅皆通瑞气盈。

正合慈悲超法界﹐淸涼路上得長生。

友人獻酒

登途上路不由吾﹐雲霧相招本性蘇。

萬里淸風常作伴﹐一輪明月每爲徒。

山靑水綠程程送﹐酒白粱黃旋旋沽。

今夜一杯如有意﹐放開紅焰照冰壺。

友求淸靜

黑雲散盡月偏明﹐照耀塵寰滅有情。

煩惱不生全妙理﹐是非去徹出深坑。

山頭別有微風至﹐心下重將小雪迎。

面壁散人知此味﹐逍遙路上證圓成。

榮華不著是良因﹐遠遠非非眼界新。

八識精研通不夜﹐五門光顯照長春。

由斯更許超三界﹐依此應靈出六塵。

一朵金蓮歸上界﹐圓成永不墮迷津。

贈友人

大道無言不可聞﹐禪宗坦蕩乃同羣。

兩般打坐誰能悟﹐一炷香煙孰會分。

奪得三光眞秀气﹐便消四大敢紛紜。

團圓耀彩投空外﹐方得逍過似白雲。

友人求問

自然消息自恬然﹐不論金丹不論仙。

一气養成神愈淨﹐萬金難買日髙眠。

紅紅火焰三峯透﹐白白蓮花五葉鮮。

勘破行功無作用﹐於斯堪可認玄玄。

詠眼

如日光明似水晶﹐燭人鑑物愈惺惺。

只觀粉貌空虛景﹐肯覽黃庭內外經。

眸子正安難見道﹐童兒端坐不瞻形。

教公若遇金篦子﹐刮盡塵睛慧目明。

自悟

齒落髮華現老軀﹐本靈猶自戀癡愚。

市中來往幹人祿﹐山上淸虛負月孤。

擺徹水泉團火气﹐撥開煙焰指冰湖。

從玆舒展紅霞腳﹐踏碎純陰這轆轤。

詠劍

惺惺寶劍最分明﹐越礪磨聾對我呈。

髙舉劈開新道眼﹐一揮斬斷舊心情。

朝生瑩淨渾無染﹐夜吐光芒更有聲。

戰退妖魔邪气力﹐盡投空外化成形。

仲正宅

今日淸明賞水廳﹐堪爲住宅總康寧。

兒孫女婦渾家慶﹐徳行荷蓮一道馨。

退己進人惟仲正﹐休心積善勝看經。

時來同處靑山外﹐萬頃白雲作畫屏。

昨宵夢請八神仙﹐便付鸞衣降玉編。

數幅蠻箋鋪錦繡﹐一枝象管走雲煙。

廣畱教法開心地﹐善寫詞詩種福田。

祕密天機誰得悟﹐害風風害獨能傳。

聞鶯啼

今朝三月二十八﹐耳邊忽聽鶯聲發。

驚開道眼一觀瞻﹐羽翎新用黃金刷。

見予轉轉弄淸吟﹐他意還應會我心。

恰似琴聲初調品﹐無情風月是知音。

初春

世网擘開肯染塵﹐名園恰似洞中春。

問公還識逍遙客﹐顧我堪爲自在人。

坐上詩篇俱濟濟﹐醉中酴醋任頻頻。

四時不老花芳別﹐惟有淸香一蓋均。

凡籠跳出垃無塵﹐此日誰知物外春。

對景肯從捂紳者﹐將身已作散閒人。

詩緣毛穎傳來速﹐酒泛芳卮轉得頻。

認取祖宗眞實地﹐黃芽澆灌滿園均。

畱題友人樓

深羨孩兒樂使牛﹐不須裝裹急梳頭。

淸閒自是親香火﹐勞役誰知遠佚優。

咫尺蓬萊人不見﹐逍逼紫府我先酬。

愛河猛捨尢淸淨﹐別駕輕軻泛十洲。

贈友詠雪

密布彤雲慘白沙﹐舞空亂目閉天涯。

嘉祥自是封盈尺﹐應瑞依然結六花。

景外畫圖歸釣叟﹐瑩中淸淨屬仙家。

晚來皓月開濃霧﹐一派流光射素霞。

贈侄

一首新詩贈七哥﹐予言切記莫蹉跎。

遵隆國法行思義﹐謹守軍門護甲戈。

飲膳共爲通揖讓﹐言談歌出用謙和。

先人後己惟長策﹐佇看歸來唱凱歌。

上兄壽

祥雲瑞靄生賢哲﹐五百時臻遇三月。

十一日辰尢最奇﹐三千年見蟠桃結。

莫辭金學酒頻添﹐好把玉鑪香滿爇。

仰祝遐斝無可比﹐有弟今朝細分說。

若比金玉均可缺﹐若比江海亦不竭。

若比鐵石俱可裂﹐若比松相皆可折。

未若兄之愈眉壽﹐永永綿綿不可絕。

日中已過艷陽天﹐嫩綠微紅是禁煙。

恰到淸明眞火得﹐不迷濁酒道心堅。

自知一性通長壽﹐何恥凡軀掛舊氈。

燕語呢喃全奼妙﹐鶯啼睍睆覷嬰賢。

三田誰識虛中寶﹐四假予知嶺上看。

但把五行顚倒使﹐便教他日遇神仙。

述懷

閒閒閒得染章篇﹐顯出文房內四賢。

烏帽嬰兒添硯水﹐朱衣奼女運陳玄。

白顏公子傳銀筦﹐綠鬢佳人鋪錦箋。

九轉鋪排眞玉漾﹐一揮寫就寶珠圓。

明光榮集千般瑩﹐彩艷團團五色鮮。

親自擎將空外去﹐十分堪獻大羅仙。

害風王喆遠山隈﹐信腳同云近海垓。

八百行成雙樹果﹐三千功滿一聲雷。

更無意馬遊情色﹐那有心猿探世財。

財色兩能長滅絕﹐色財盡許不追陪。

永除失腳黃泉去﹐久得回頭道眼開。

任處碧霞光熠耀﹐朗隨風月過瑤臺。

贈李道友

見公逸樂樂無涯﹐道在眞全去世華。

雅句分明謫仙子﹐遺風正是老君家。

須知文苑髙韓愈﹐壘作琴堂感伯牙。

有个王喬還識否﹐同歸蓬島跨雲霞。

又繼韻

云根上起任天涯﹐到處臨風弄月華。

對水雙鶴由我跨﹐輞川一景屬吾家。

淸虛益气憑師教﹐恬淡通津愧易牙。

占得逍遙眞自在﹐何須服藥與飡霞。

詠赤目

耳中何事轉加聰﹐兩目如盲爛爛紅。

恰似禪僧初入定﹐正如大道始行功。

內思不出澄神住﹐外想俱無忘閉空。

意馬心猿重捉住﹐頂門玉路自然通。

詠碳磨

磴大驢微力不勝﹐喝驢人早便生嗔。

一心發恨嫌行慢﹐兩手扶鞭打得頻。

只爲不知輕與重﹐更交轉受苦中辛。

伊能見麼無仁徳﹐只此分明後世因。

師父鎖庵化馬鈺﹐有治平寺無名和尙將爲守靜﹐有頌曰﹕開閉深藏有甚因﹐無言靜坐去貪嗔。髙樓畫角如春夢﹐釋海波淸見本眞。了了了時心便了﹐微微微處水澄淸。爲觀俗事愚癡子﹐故守禪堂不出門。師父每句復酬三句﹐完之爲八絕﹐按八識。

開閉深藏有甚因﹐都緣眼界絕紅塵。

白駒點點難相染﹐野馬紛紛任自申。

無言靜坐去貪嗔﹐耳內繁華勿我親。

不鼓聲音惟作伴﹐無弦曲調自爲鄰。

髙樓畫角如春夢﹐鼻息沖和言不用。

此別分明善果生﹐這回只把良因種。

釋海波淸見本眞﹐舌中五味不登唇。

三時恬淡惟淸淨﹐一味甘甜沒價珍。

了了了時心便了﹐身中一點圓光小。

從玆默默與昏昏﹐又更冥冥還杳杳。

微微微處水澄淸﹐意盡心忘滅盡情。

無漏無爲登正覺﹐不增不減證圓成。

爲觀俗事愚癡子﹐妄想難除生與死。

回光返照這裹來﹐識心見性投玄旨。

故守禪堂不出門﹐並無煩惱性中昏。

未酬救徹眾生願﹐好把玄談細闡論。

贈釋友號無名

法師今已得淸涼﹐一性昭然顯瑞祥。

卻把無名爲雅號﹐釋迦元住在何方。

友人求問

靑春應是好看書﹐義理昭然覺自如。

若赴選場須決勝﹐榮家顯已掛金魚。

閻學士寫上四句續和十二句

輪回生死如何兔﹐認取亙初眞正面。

三珍五彩一齊攢﹐長生路上霞光現。

欲愛貪財甚法離﹐眞淸眞淨是精持。

般般物物俱無著﹐一个圓光上玉池。

過隙光陰能久矣﹐人人總悟非行使。

閒中等取眞个眞﹐得後逍遙共歡喜。

衰顏寧再去年時﹐裹面眞人本不衰。

莫戀外容著假合﹐嬰兒相貌示無移。

贈釣翁

這个魚兒耍更顚﹐錦鱗潑潑躍淸泉。

金鉤三擲吞香餌﹐一掣神仙几案前。

贈童子修行

白袍靑包宿世因﹐有緣遇我脫迷津。

𨿽然未達玄中妙﹐已作蓬萊小道人。

贈修行友

跳出陰陽造化關﹐一心向道莫回還。

淨淸便是神仙路﹐只要閒中養內顏。

紙旗上書

占得風來便有緣﹐朝朝贏得日髙眠。

饑時街上來求乞﹐只要人間自肯錢。

和道友韻

奪得眞容不問年﹐滿鑪香火五千言。

翛然燕坐通恬淡﹐獨哂明靈出玉軒。

贈劉四友

常把鏡中人別辧﹐莫教珠上起塵埃。

有緣體貌捐新業﹐無相身軀產舊孩。

夢裹逢予睡沒言﹐須知正訪害風虔。

公還要得頻談論﹐認取冰中冷處暄。

命中福淺少因緣﹐只爲勞生日業牽。

若是要居閒散地﹐長令淸淨沒憂煎。

稍畱片語輕提耳﹐直待一身無一事。

此時方可共逍遙﹐路遇仙人談不二。

一指長生路上遷﹐待公性分有因緣。

亙初那个分明見﹐何患將來不作仙。

一想前言是沒緣﹐在公只要志牢堅。

推心朴實無偏黨﹐未作神仙已做賢。

尋思遭遇幸然間﹐怎會閒中那个閒。

人不堪憂方是樂﹐恁時與我共躋攀。

勝如不見先生面﹐只要公心長作善。

臧吉嘉祥不離身﹐明珠一顆分明現。

夢裹逢師是睡仙﹐從公知道這因緣。

若教足下還如此﹐也沒驚憂自在眠。

佳時三月此花開﹐檀作斯心玉作腮。

折得一枝冠上插﹐也應隨我到蓬萊。

畫骷髏警馬鈺

堪嘆人人憂裹愁﹐我今須畫一骷髏。

生前只會貪冤業﹐不到如斯不肯休。

爲人須悟塵勞汨﹐淸淨眞心眞寶物。

奪得驪龍口內珠﹐便教走入昆侖窟。

詠月

上弦金月下弦銀﹐上下金銀各半斤。

被我合爲十六兩﹐內中星分怎生均。

詠矮槐

無極眞人種矮槐﹐淸陰覆地有誰陪。

今朝對此成歡悅﹐記得當時是我栽。

遊白鹿觀

觀有淸凍號集仙﹐臺名白鹿昔升天。

我來到此君休笑﹐已在白雲洞裹眠。

無何霍氏太言深﹐昨日天晴今日陰。

天意若教人數得﹐不髙不廣似人心。

不寒不暑好風吹﹐金餅團團照我衣。

武曲星臨文曲位﹐上元節比下元時。

題友人池塘

孫氏池塘似漢陂﹐前瞻波面靜無聲。

轉頭卻見潺湲處﹐流落輪回爲不平。

六月聞蟬

皂衣脫了覺身輕﹐便作金蟬樹上嗚。

已得淸風眞伴侶﹐誰人此日悟新聲。

退下烏軀體便輕﹐髙槐美蔭喜長嗚。

逍逼枝上亭亭坐﹐自在風前款款聲。

詠中秋月

怪來天气逼人寒﹐湧出金盤宿霧殘。

不比尋常三五夜﹐勸君休作等閒看。

剔燈杖

輕微纖細燼爲鄰﹐長在油中污本眞。

愛把燈光頻剔撥﹐怎知紅焰返燒身。

詠竹

夜月照時金瑣碎﹐淸風拂處玉玲瓏。

歲寒別有非常操﹐不比尋常艸木同。

詠茶

昔時曾見趙州來﹐今日盧全七椀猜。

烹罷還知何處去﹐淸風送我到蓬萊。

以扇贈侄洗塵

是人洗拂酒兼羊﹐我有霜執與七郎。

除垢招風開道眼﹐教兒永遠得淸涼。

和十五夜月

日暮云收爽气寒﹐冰輪輝映向更殘。

淸光此夜分明別﹐休與凡常一例看。

題茶坊

已喫蟠桃勝買瓜﹐此般風味屬予家。

眞須換假全眞性﹐指路蓬萊跨彩霞。

嘆世

堪嘆世間名與利﹐朝貪暮愛沒休時。

悟來恰似觀棋者﹐迷後渾如敗者棋。

急急修行急急修﹐我今題寫此骷髏。

從來世上爭名利﹐不到而今未肯休。

欲東行被友偸了引相畱

腳引誰畱慢慢收﹐元來不用這憑由。

今朝已得前程路﹐便是逍遙達岸舟。

腳引伊將誠見察﹐扶風眞行成搜刷。

足知王結得因緣﹐會要修持遵國法。

閒意

一輪明月一淸風﹐內外交馳西復東。

滚出昆侖山頂上﹐照吹明爽自然雄。

對鏡

誰知將鏡異中觀﹐分出南山與北山。

我把靈臺頻自照﹐不須別辧好容顏。

自詠

從此擘開眞鐵网﹐今朝跳出冗塵籠。

便將明月堪拏弄﹐撥斷閒雲好害風。

詠出籠鸚鵡

畫成鸚鵡不嚶嚶﹐跳出牢籠離死生。

告你鮑蝶休弄侮﹐如今不向此中行。

離親詠

心淨神淸鬢不華﹐水雲便是我生涯。

休交死後渾家送﹐贏取生前出離家。

五月一日

奉白金蓮社裹人﹐蕤蕤賓月一起良因。

諸公若悟靈山食﹐暗換長生不老身。

五月十五日

闈家安樂吉祥先﹐次後心頭用火然。

燒見本來眞面目﹐望中觀喜看團圓。

玉花金蓮社

勸君莫戀有中無﹐無無休失無中有。

有有養出玉花頭﹐頭頭結取金蓮首。

贈釣叟

釣罷將歸又見鰲﹐亦知有分列仙曹。

嗚榔相喚知予意﹐躍出洪波萬丈髙。

崔千戶求聰明以詩贈之

秀气要淸淸﹐於中性用貞。自然開智慧﹐應是出聰明。爲教同其閔﹐延年共比彭。並通三教理﹐遠遠得期程。

郝升化余打破罐因贈二絕

撲破眞灰罐﹐卻得害風觀。眞待悟殘餘﹐有个人人喚。

欲要心不亂﹐般般都打斷。子午卯酉時﹐須作骷髏觀。

閒吟

自哂這風狂﹐因何喜和光。隨緣消舊業﹐無復造新殃。

意馬須牢系﹐心猿切緊防。道修如急急﹐日日得馨香。

嘆骷髏

此是這王喆﹐前生心性劣。脫了你骷髏﹐現出中秋月。

詠淸涼

淸涼何所似﹐不與苦寒同。半夜臨潭月﹐初秋過雨風。

贈範才甫

有侄喚作王五郎﹐其妻喚作我侄女。二人做取好因緣﹐兩个休遭破疾苦。若便尋思這汞鉛﹐便令調養眞龍虎。眞龍虎﹐人不識﹐赤鳳山傍各一隻。守定巢窠共結成﹐東西換過成交易。成交易﹐正好行﹐丹田界上殺三彭。無人會得雙關義﹐有个靈童打五更。打五更﹐傳消息﹐一派甘泉正好契。便是醍醐灌頂來﹐此中惟我知端的。知端的﹐休休休﹐侄女侄兒急急修。若還不肯聽予言﹐荒郊定作兩骷髏。

金蓮社開明疏

竊以慧燈永照﹐須憑玉蕊之光。性燭長明﹐抉得金蓮之耀。內沐三光之秀﹐外消四假之名。步虛躡空﹐探玄搜妙。洗來瑩淨之鄕﹐出入芳馨之路。各懷珠璧﹐共捧瓊瑤。顯要全神﹐須令養气。稍通斯訣﹐請掛芳銜。

玉花社疏

竊以玉化乃气之宗﹐金蓮乃神之祖。气神相結﹐謂之神仙。《陰符經》注云﹔神是气之子﹐气是神之母。子母相見﹐得做神仙。起置玉花金蓮社﹐在於兩州﹐務要諸公得認眞性。不曉眞源﹐盡學傍門小術﹐此是作福養身之法﹐並不幹修仙之道。性命之事﹐稍爲失錯﹐轉乖人道。諸公如要眞修行﹐饑來喫飯﹐睡來合眼﹐也莫打坐﹐也莫學道﹐只要塵冗事屏除﹐只要心中淸淨兩个字﹐其餘都不是修行。諸公各懷聰慧﹐每日齋場中細細省悟﹐庶幾不流落於他門。行功乃別有眞功眞行。晉眞人云﹕若要眞功者﹐須是澄心定意﹐打疊神情﹐無動無作﹐眞淸眞淨﹐抱元守一﹐存神固气﹐乃是眞功也。若要眞行者﹐須是修仁蘊徳﹐濟貧拔苦﹐見人患難﹐常行拯救之心﹐或化誘善人﹐入道修行﹐所行之事﹐先人後己﹐與萬物無私﹐乃眞行也。伏願諸公早垂照鑑。

重陽全眞集卷之十竟

重陽全眞集卷之十一

終南山重陽子王哲撰

詞

酴醾香

自在隨緣﹐信腳而無思沒算。淸飆﹐邀皓月﹐同爲侶伴。步長路﹐歡樂﹐唇歌舌彈。忽經過﹑洞府嘉山﹐堪一玩。正逢著﹑祥瑞頻贊。異果名花﹐滋味美馨香撒散。對良辰﹐𨿽好景﹐難爲惹絆。任水雲﹐前程至﹐天涯海畔。便遭遇﹑淸淨神舟﹐超彼岸。這回做﹑眞害風漢。

鶴衝天

迷祛惑去﹐正好修行做。淸靜是根源﹐眞門戶。切莫他尋﹐恐遺遺﹐望仙路。閒閒更閒處。靈根元明﹐轉轉愈爲開悟。功圓行滿﹐惟有紅霞聚。往昔得遭逢﹐親師父。此則專來教﹐長生訣﹐頻頻顧。方知今得度。便許相隨﹐永永共攜云步。

望遠行

晴空日照﹐逢澄夜﹑月吐銀輝星瑩。運三光處﹐五彩騰明﹐做作靜中瞻聽。察見眞修﹐眞煉气神攢聚﹐便許密遊良徑。這盈盈﹑功行於斯已定。端正﹐應是細搜細刷﹐現出个﹑本來元性。葉葉皆靈﹐枝枝總秀﹐精瑩永成淸。云外靑童﹑持詔傳言﹐授取天皇宣命。謝十洲三島﹐神仙來聘。

又詠雪

祥敷瑞布﹐瓊瑤妥﹑片片風刀裁下。密拋虛外﹐徧撒空中﹐頃刻粉鋪檐瓦。鎖綴園林﹐糙點往來樵徑﹐眞个最宜圖畫。報丰登﹑珠寶應難比價。淸雅﹐鮮潔盡成滉漾﹐更爽气﹑愈增惺灑。萬壑都平﹐千山一色﹐遐邇不分原野。恰似予家﹐仙景澄徹﹐瑩瑩蓬萊亭榭。現自然光耀﹐長明無夜。

滿庭芳

選子奇瑰﹐依時耨種﹐自然生發靈苗。風滋雨潤﹐漸漸引枝條。長就方能釤刈﹐池隍嘔﹑日變靑梢。令人羨﹑新鮮淨潔﹐款款起皮膘。須教﹐軔作綫﹐織成密布﹐一任槌敲。待伊家熟軟﹐裁剪縫繚。做就仙袍甚穩﹐誰能掛﹑惟我堪消。成功行﹐六銖衣換﹐方顯爾功超。

又呂先生作醮托請涇陽道友

平昔開懷﹐今朝闡醮﹐就中別有淸歡。風朋霞友﹐皆至垃擎丹。惟許涇陽舊契﹐俱澄淨﹑眼界敷寬。專邀請﹐諸公上士﹐總願赴仙壇。同攢﹐崇大道﹐不須箋乳﹐何用沈檀。把心香爇起﹐眾聖來觀。察得功圓行滿﹐還應是﹑齊在云端。修眞事﹐玆宵並喜﹐一一盡乘鸞。

又戰公求問

逸志淸虛﹐放心坦蕩﹐莫令煩冗縈牽。修身養性﹐隨分樂因緣。便是崇眞奉道﹐甲丹內﹑長爇靈煙。通閒趣﹐恬應得味﹐定許處長年。如然﹐須了了﹐兔除苦苦﹐煆煉流傳。便優遊自在﹐做作新鮮。直待元根漸瑩﹐恁時節﹑功行完全。還知否﹐蓬萊路到﹐見且是人仙。

又贈友人問題

院落荒蕪﹐庭樹瀟灑﹐就中墻璧頹疎。自云妻喪﹐父子柰何如。王喆聞言大哂﹐天分付﹑獨樂淸虛。公還悟﹐火坑裏面﹐休更覓紅鑪。縈紆﹐須剪斷﹐攀緣愛念﹐截割如無。作風鄰月伴﹐正是吾徒。前趁蓬萊穩路﹐超生滅﹑不入三塗。眞端的﹐白雲深處﹐別有洞天居。

又贈侄

非樂英材﹐都緣業重﹐柰何學父相陵。暗思揣己﹐亙昔並無能。最苦於身學淺﹐生徒擁﹑戰戰兢兢。來咨問﹐心中說得﹐恰似履薄冰。寧曾﹐爲模範﹐果然當死﹐偏得人憎。又番成羈絆﹐早晚超升。拂袖崇眞向道﹐前程訪﹑霞友云朋。眞消息﹐蓬萊路穩﹐相從去須登。

黃河淸

根固源澄冥鎖戶﹐淸淸堅守深洞。轉加溫暖﹐悉屏嚴凝寒凍。別是風流雅致﹐頓知得﹑超升管中。自然開悟長生遇﹐玉花正好拈弄。元初本有眞靈﹐明明處﹑這回搜見鉛汞。便令結成﹐一粒金丹堪貢。顯現祥光瑞耀﹐更來往﹑隨鸞引鳳。十洲三島﹐神仙喜慶迎共羾。

又按一百八數

九鞠黃河分九轉﹐洪波大浪淸淨。九江共同﹐合就俱來歸正。九鼎中間顯現﹐九宮闡﹑端流一定。玉翻金潑盈盈處﹐倒侵九耀開影。九霄翠碧相齊﹐九臯有﹑鶴嗚迎接精瑩。九光洞明﹐返照靈暉堪並。九曲神珠跳躍﹐九仙至﹑如然游泳。湛殫澄徹﹐成功行九天通聖。

漢宮春

正好修行﹐得深深幽密﹐玄玄微妙。樞機是玆﹐仗此便成關要。惺惺了了﹐更做就﹑風流眞俏。顏內少﹑元從亙昔﹐圓聚那般輝耀。三光起初朗照﹐卻於今認見﹐當本聲調。淸音洽浹響喨﹐轉動七竅。昆侖出去﹐爲一个﹑靑童來召。金綫釣靈明﹐授取天書紫詔。

夏雲峯

做修持﹐應不在﹑端坐子午雙時。鉛汞自然要結﹐只用眞慈。捷中玄徑﹐誰會得﹑獨我怡怡﹖密妙放﹑閒閒坦蕩﹐微細推移。漸令靈曜吐奇﹐變霞彩﹑光艷還照相隨。蓋緣昔堪宜。白雲深處﹐元正是﹑地肺明師。便許共﹑丹霄直上﹐同處無爲。

守株林﹐無作用﹑空外獨臥髙岑。石枕艸衣偃仰﹐極目觀臨。水桃山杏﹐隨分喫﹑且盜陽陰。款款脫﹐塵軀俗狀﹐三疊琴心。舞胎仙論淺深﹐自然見﹑不須重憊搜尋。已通玄妙﹐得步瓊林。玉花叢裏﹐從此便﹑養透眞金。瑩靜與﹑淸風皓月﹐長做知音。

瑤臺月

閒閒景致﹐眞閒悟﹐淸淸方可分付。元來那个﹐本有須令堅固。便結作﹑一粒金丹﹐五色明霞敷布。同相守﹐能相聚。回光射﹐返光顧。遭遇﹐圓成決得﹐眞師舉度。此則助正鮮素﹐更永永綿綿向慕。應知道還處﹐亙初存住。逐瑩瑩﹑瑞彩祥輝﹐珍寶珞﹑玦璉襯步。胎仙舞﹐神仙路。金童引﹐玉童諭。堪赴瑤臺﹐月照瓊筵雅聚。

聲聲慢

金關叩戶﹐玉鎖扃門﹐閒裏不做修持。杳默昏冥誰會﹐舞弄嬰兒。睡則擒猿捉馬﹐醒來後﹑復采瓊芝。每依時﹐這功夫﹑百日只許心知。自在逍遙做就﹐惟舒展﹑紅霞光彩敷披。罩定靈明﹐方見本有眞慈。一粒神丹結正﹐三重焰﹑緊緊相隨。過瑤池﹐透靑霄頂上無爲。

絳都春

天然省悟﹐此一遇轉增﹐淸涼尢憬。定裏鉛汞﹐結就都緣壬逢丙。元初面目成瓊頸﹐返照長生安靜。速令歸去﹐前程已許﹐久通堅永。好景﹐光傳煥炳﹐見空外﹑萬道銀霞齊整。漸漸近來﹐相接相迎須臾頃﹐蓬萊路闡神仙境。有个金童邀請。謹持玉詔親教﹐害風受領。

二郎神

觀塵境﹐盡總把﹑浮名修整。此假合形骸皆不悟﹐猶然待﹑巧糙馳騁。百歲韶華能有幾﹐到七十﹑難逃逝景。隳裏面﹑眞眞罪業﹐愈重無由祛屏。如省﹐當初一點﹐瑩淸明炳。速認他從來呼甚麼﹐元是圓成光影。又喚金丹仍燦燦﹐好做主﹑重令永永。願凡世人人﹐个个回頭﹐澆淳休逞。

上平西﹟1

向終南﹐成遭遇﹐做風狂。便遊歷﹑海上嘉祥。閒閒得得﹐任從詞曲作詩章。自然神炁﹐共交結﹑認正心香。眞淸靜﹐惟淸湛﹐還淸徹﹐處淸涼。赤靑黑白又兼黃。五般彩色﹐近來圍罩寶珠光。這回應許﹐碧霄上﹑明耀無方。

齊天樂

做修行要知捷徑﹐如何置鑪安竈。便把丹田﹐寶貝萬象﹐森羅總齊祈禱。都歸此處﹐向蕊珠宮前﹐盡教開導。擁出靈明﹐一顆神珠衮顚倒。得得晴空上面﹐玉皇宣詔﹐靑童謹捧金誥。此則緣功與行﹐兩兩雙全﹐瑞祥敷燾。綿綿永永﹐在大羅天中﹐執攜芝艸。了了眞玄﹐頓覺無爲越三島。

登仙門

歸也歸也﹐本元歸也。兩郡人﹐沒觀瞻也。被淸風白雲﹐全日常招也。王害風﹐此翻去也。勸諸公﹐尋玄妙﹐更休思也。看假軀﹐不如無也。到今方超彼岸﹐我咱知也。要重見﹐這回難也。

醉蓬萊

整六十三歲﹐三月良辰﹐十一日賀。瑞气祥雲﹐香煙重鎖。此際髙穹﹐選降星郎﹐又天花亂妥。冰玉形容﹐神仙標格﹐有誰知那。謹告賢兄﹐今爲見在﹐名利榮華﹐石中明火。猛出凡籠﹐頓悉除人我。自在逍遙﹐全眞眞樂﹐把無�趖。爆摘蟠桃﹐蓬萊舊路﹐同行則个。

雨中花﹝慢﹞

金菊初開﹐銀蟾漸顯﹐新藥皓色爲儔。綻淸芳空外﹐素魄深秋。便謹按中央雅致﹐又應當﹑望夜圓周。稱予家賞玩﹐正許邀枝﹐迎照瓊樓。堪餐秀色﹐細艷好鋪﹐明外影﹑兩兩相酬。頓省悟靈英﹐玉兔因由。馥鬱盈盈噴噴﹐嬋娟瑩瑩悠遇。重陽七八﹐香傳三島﹐光滿十洲。

轉調鬥鵪鶉

一个靈明﹐作仙子材。響徹瑤宮﹐蕊金自開。爲武玲瓏﹐出蓬萊﹐降下來。謫在凡間﹐托生俗胎。只恐身便﹐酒色气財。混一回風流﹐此心便灰。復悟前眞﹐兔輪回﹐沒甚災。看看卻得﹐重上玉臺。

滿路花

元初由大道﹐遇理做生涯。卜居風月伴﹐捨榮華。盈盈白气﹐旋旋結紅霞。五般眞彩艷﹐射透圓成﹐裏頭褊吐黃芽。三千同八百﹐數滿更無差。路中添雅致﹐放金花。枝枝秀麗﹐朵朵聚奇葩。杳默昏冥外﹐一撞晴空﹐異香擁上丹砂。

驀山溪

觀公形貌﹐俊爽偏淸秀。慷慨又雄豪﹐你肯把﹑淸閒拯救。只知名利﹐前路做榮華﹐論文章﹐說佳吉﹐衣紫金章綬。肯來隨我﹐聞早植休咎。切慮逐波流。但肯還﹑迷情戀酒。稍知玄妙﹐略得悟逍遙﹐明月裏﹐弄淸風﹐蓬島同攜手。

人人不省﹐日日光陰急。崄路是輪回﹐前途事﹑暗中似漆。觀公風貌﹐俊格最靑春﹐多淸淨﹐少貪求﹐善事休交失。虛情嬌態﹐恰似蜂便蜜。曉夜采花忙﹐合和成﹑誰人啖汁。若還悟此﹐目下便回頭﹐蓬萊路﹐彩雲端﹐有分相隨入。

一靈眞性﹐二物包囊定。三寸主人翁﹐四方遊﹑各來邀請。五情六欲﹐七竅總相連﹐八山聳﹐九宮深﹐十地如何證。十分修煉﹐九轉通賢聖。八道湧瓊漿﹐七門開﹐洞通淸淨。六街五彩﹐四象盡歸依﹐三光照﹐二夜從﹐一顆明珠瑩。

修仙慕道﹐爲甚都擔閣。妄想太虛髙﹐皆由騁﹑外緣歡樂。內中珍寶﹐未曉是無爲﹐只誇彊﹐又誇能﹐誇裏還銷鑠。非知下手﹐怎會重安腳。每謾度饑寒﹐爭似把﹑陰陽做作。白純紅赫﹐光艷燦然殊﹐一方圓﹐十方明﹐方現眞丹藥。

公尋做作﹐認取烏隨兔。上下要沖和﹐更左右﹑交加龍虎。搬傳大藥﹐須是入紅鑪﹐成煆煉﹐變銀霜﹐一朵金花聚。淸香遠遠﹐透過昆侖去。裊裊上靑霄﹐結雯光﹑輝輝堪睹。玉堂裏面﹐參從大羅仙﹐自怡喜﹐得長春﹐正處逍遙路。

筆兼紙墨﹐硯子同爲事。甲乙緊相隨﹐缺一物﹑難能作使。閒來靜坐﹐屈指細尋思﹐要爲書﹐不時思﹐須用淸泉水。恰如四季﹐春夏秋冬是。溫熱與涼寒﹐相結就﹑年何擬議。元來就上﹐別有妙玄微﹐按眞玄﹐合天機﹐閏月方成歲。

凝神遐想﹐始固鉛中雪。滋長是黃芽﹐使金烏﹑相攀朗月。黃婆匹配﹐別是一家風﹐龍昤嘯﹑虎咆哮﹐此个誰分別。人還去欲﹐酸辣餐須節。滋味要堪嘗﹐任淸虛﹑五神暢悅。元腸守定﹐育養得神靈﹐功成就﹐去朝元﹐住世無休歇。

凡軀四假﹐正好堪論討。有限是因緣﹐卻何不﹑修行早早。塵勞不染﹐別顯一家風﹐沒牽縈﹐無擊絆﹐於己除煩惱。稍能悟曉﹐財色難相撓。養就本元神﹐這眞理﹑眞靈倚靠。昆侖山上﹐一點處逍遙﹐對紅霞﹐成自在﹐鶴引攜芝艸。

解紅﹝慢﹞

嘆嗟浮世。被榮華﹑驅策名和利。人人鬥作﹐機心起百般姦計。嫉妬愈增﹐僥巧重生俱相效。皆貪愛﹐何曾停住﹐常若是。各衒女誇男孫奉侍。更酒迷歌惑望長遂﹐還知七十應難值。便百年限來﹐無有推避。早早悟﹐前途不如意。急回頭﹑便許脫了生死。投玄訪妙﹐搜微密察幽祕。管取自然神气雙全分明見﹐元初个﹑眞眞圓性誠恁似﹐玉貌瓊顏奇又異。瑩寶光﹑瑤彩吐祥瑞。金丹結就虛空萃﹐處淸靜﹐大羅天上仙位。

凍雲凝住。積瓊瑤﹑祥瑞惟同遇。輕拋細舞﹐風刀剪旋旋敷布。頃刻徧鋪﹐原野山川並溪渚。兼溝陽﹐長橋孤渡﹐皆一睹。對此景暮江堪畫處。見三兩漁人笑相覷。披蓑荷笠歌聲響。指酒旗招臺﹐投飲歡聚。廣鎖綴﹐園林與樵路。更能迷﹑迥邈點點鷗鷺。鮮勝皓鶴﹐宜奪白鷴素。晚霽霧開﹐微顯斜陽銀霞著。門迎照﹑渾如仙趣羅玉戶。自有个祝融﹐來吐耀。射虛外﹑昆侖列璉璐。方當夜靜淸霄瑩﹐放一輪明月﹐光彩交互。

尾犯

舉世總癡愚﹐貪戀財色﹐無不迷錯。一个丹誠﹐趁輕肥爲作。三耀照﹑寧曾畏愼﹐四時長﹑追歡取樂。越頻頻做﹐恰似飛蛾﹐見火常投托。光中方省悟﹐體爛怎追卻。悔恨遲遲﹐已遭逢燒烙。能遠害﹑焉今禍患﹐會全身﹑那經灼爍。請於身看﹐只被利名榮華縛。

解愁

堪嘆。世間迷悞﹐轉轉增隆﹐怎得趖難。被他同等﹐一例相贊。每每攢頭聚復散。總做作﹐百端繚亂。這鬼使﹑暗裏常常把你細算。待臨頭看。癡漢。越騁惺惺﹐伶俐髙彊﹐欺慢無憚。大遇尢罔聖﹐昧神廝玩。此則看看業限貫。怎生躲避﹐也難逃竄。見追帖﹑个个添煩惱共。盡陰司斷。

綠頭鴨﹟2

嘆平生﹐景光奔走尢遄。利名牽﹑休空勞攘﹐不須頻苦孜煎。這榮耀﹑趁時顯現﹐似風燭﹑終勿牢堅。走玉常催﹐飛金每促﹐更兼愁惱緊纏綿。睹浮世﹑推來暫處﹐四序換流年。齊捐捨﹑爭如善根﹐結取良緣。慧刀開﹑劈回猛烈﹐智鋒舉﹑刺轉英賢。自家聲﹐能調雅趣﹐舊奇韻﹑堪應斯弦。認取元初﹐搜尋本有﹐幽微密妙總投玄。得歸一﹑長春景致﹐還也任如然。無來去﹑蓬萊島中﹐作个神仙。

惜黃花

大仙師父﹐常來救苦。且作凡間人﹐說些宗祖。地下一聲雷﹐震動山頭雨。怎知道﹑鐵牛耕土。坎離並子午﹐擒龍捉虎。這般事﹐無一个﹐與心爲主。越鬥巧機關﹐大限數來取。看你得﹑那个門戶。

人須猛省﹐人須猛悟。獨不省獨不悟﹐巧機越做。有日閻王知﹐差著个特俏措。崄巇﹑赴我來去。行到半路﹐淚珠無數。告鬼使﹐這里且暫停住。小鬼喝一聲﹐莫要埋冤苦。對判官﹑你盡分訴。

主人居屋﹐絳宮長住。日行持﹐常關鎖﹑閉門封戶。裏面種金錢﹐个个堪分付。好緣顧﹑卽時覺悟。行到淸涼處﹐並無思慮。妙中妙﹐機密目通玄語。來時復還來﹐去後復還去。再休回﹑入蓬萊路。

又重九日

萬紅憔悴﹐秋光獨銳。別有番﹐顏色按﹑中央殊麗。時分惜黃花﹐九日同天意。冒濃霜﹑放開金蕊。籬畔淵明喜﹐白衣來至。忽然間﹐走出个﹐重陽小子。應手攬淸香﹐認得頭間瑞。插三枝﹑蓬萊一醉。

這重陽子﹐今來生此。是非去﹐煩惱退﹑逍遙自遂。擺脫一鑪香﹐何用三叩齒。又不用﹑那道家活計。暗笑俏措的﹐暗笑伶俐。暗笑他﹐將相並﹐工商農士。惟我靜中淸﹐惟我閒中肆。要到處﹑跨云便至。

花心動

漸漸東方﹐漸沖和﹑鮮明秀靈相接。漸次轉遷﹐南陸陽晶﹐熾赫暑炎光曄。漸令西境金華聚﹐漸輪在﹑北相凝浹。漸成悟﹑漸見四時﹐怎生拈撚。漸漸須臾歲業。漸別作﹑仙家景堪招攝。漸把气神﹐煉變眞丹﹐就上愈加調燮。漸知行入前程路﹐漸分朗﹑足開云躡。漸無做﹑漸髙道成徳獵。

迎春樂春日

玆晨瑞气陽和早﹐泥牛示﹑古農曹。風流彩杖輕輕考﹐誰似我﹑重耕道。賞宴懷中珍和寶﹐滋味廣餐芝艸。便許結金丹﹐復歸去﹐蓬萊島。

曾梅春﹟3

襯塵世﹐人人盡總鬥芳容。衒珠珍金玉﹐綾羅錦繡情悰。兒女妻學共團聚﹐管弦歌舞趁時從。沒休歇﹐昨夜今宵﹐來晚重重。顒顒﹐日常做﹐怎得回頭﹐省悟深灑。直待陰公﹐取來恁則方忡。千狀悲顏釘心劍﹐百端愁思斂眉峯。見追帖﹐玆番悔恨﹐難已藏蹤。

鳳棲梧

稟性淸閒歸寂寂﹐占得風程﹐雲水長遊歷。搜出明珠頻洗滌﹐更將霞彩重開剔。任坐任行還在覿﹐靜裏親知﹐有个相尋覓。每每遭逢金露滴﹐蓬萊穩路投端的。

茶瓶兒

孝順先知金母﹐更無能﹑背爹尋父。朝朝供養排簋籃﹐便認得﹑自家宗祖。呼兒女﹐騎龍虎﹐正好與﹑神爲主。惺惺奉侍歸紫府﹐也管錄﹑姓名仙簿。

柳梢靑

天然米精麥髓﹐誰得悟﹐予知奧旨。保養沖和﹐增添靈慧﹐更兼神水。三光秀气通傳﹐應助正﹑眞陽本始。結作金丹﹐明明歸去﹐亙初家裏。

解佩令

金郎察察﹐玉娘揠揠。堪同壽﹐方年二八。住在何方﹐一居水﹑一居山北﹐入離門﹑坎戶皆劼。時時相拉﹐頻頻搜刮。九條街﹐坊坊俱達。尋得靈珠﹐取瓊漿﹑神水澆抹﹐放光明﹑萬道旋斡。

害風王三﹐前時割稅。爲酒愛﹑飲中沈醉。往往來來﹐眼前事﹑全然不記﹐與仁人﹑當街打睡。腋袋頭巾﹐盡皆遺棄。有經文﹑裏面訣祕。深謝明公﹐發善心﹑與予拈起﹐解佩令﹑報賢好意。

山亭柳

能置田注﹐買得浮桑。蓬萊路﹐做淸涼。漸漸成作用﹐昆侖上別有嘉祥。每島各開三戶﹐殊名號九般房。漸見初闃寂生祖﹐次通長聚見元陽。流轉過明堂。好看炎炎景﹐這毗鄰現出毫光。處此安居已定﹐住瀛洲是仙鄕。

春景精研﹐花艸新鮮。夏日赫﹐綻紅蓮。忽然秋早至﹐見山亭柳上鳴蟬。飆地朔風來到﹐飄白雪徧山川。百歲光陰如撚指﹐一靈眞性好搜玄。得後總周全。養就神和气﹐結成丹燦燦團圓。五道耀明齊聚﹐簇擁上大羅天。

性本慈悲﹐要覓玄機。妙理上﹐欲尋思。一身無可脫﹐被家緣火院驅馳。愛欲猛捐樣下﹐怎柰向那妻兒。此个丹成分兩處﹐若教行坐總相隨。但恐不由伊。雙全全舉得﹐人人盡學取無爲。淸靜到頭各就﹐只龐居士同知。

耍蛾兒

不會修行空養肚﹐腎肺心肝脾祖。五團臭肉怎爲主﹐先把黃婆咄去。赴退靑龍兼白虎﹐不用嬰兒奼女。諸公要覓長生路﹐別有一般門戶。

如會修行尋捷路﹐開闡全眞門戶。汞知鉛見作宗祖﹐管取性停命住。便是陰陽顚倒數﹐今日分明說諭。只依四个字兒做﹐指日得歸仙去。

七騎子

眞个重陽子﹐得个好因緣。因緣待做﹐做做神仙。神仙惺惺誠了了﹐了了金丹一粒圓。圓圓祥雲送上天。上天明師﹐更與白花蓮。花蓮瑩最﹐最最新鮮。新鮮輝輝淸灑灑﹐淸香馥鬱妙玄玄。玄上長生玉帝前。

縱步閒閒遊﹐﹝遊﹞阮出郊西。見骷髏臥﹐臥臥沙堤。問你因緣由恁似﹐爲戀兒孫女與妻。致得如今受苦酒。

眼內生痧﹐口裏更塡泥。气气應難吐﹐吐吐虹蜺。雨灑風吹渾可可﹐大抵孩童任蹈躋。悔不生前善事稽。

重陽全眞集卷之十一竟

﹟1此詞牌應爲『金人捧露盤』。

﹟2此詞牌應爲『多麗』。

﹟3此詞牌應爲『雪梅香』。

重陽全眞集卷之十二

終南山重陽子王哲撰

詞

迎仙客

做修持﹐須搜索﹐眞淸眞靜眞心獲。這邊靑﹐那邊白﹐一頭烏色﹐上面殷紅赫。共同居﹐琉璃宅﹐瓊苞瓊藥蕊花坼。玉童歌﹐金童拍﹐皇天選中﹐正是迎仙客。

這曲破﹐先入破﹐迎仙客處休言破。勘得破﹐識得破﹐看看把我﹐肚皮都鱉破。會做麼﹐是恁麼﹐柰何子午貪眠麼。說甚麼﹐道甚麼﹐自家暗裹﹐獨自行持麼。

這害風﹐心已破﹐咄了是非常持課。也無災﹐亦無禍﹐不求不覓﹐不肯做墨大。大仙唱﹐眞人和﹐全眞堂裹無煙火。無憂子﹐共三个﹐頓覺淸涼﹐自在逍遙坐。

香山會

白光生靑艷至﹐紅輝總好。騰玄耀妙黃深奧。般般彩色﹑把明珠覆燾。晴空外來往仙道。封成永號﹐便受玉皇宣誥。雲霞裹上眞惟到。香山會聚﹑發瓊言闡道。同歸去長住三島。

紅芍藥

惟會做惺惺﹐便能誇可可。諍淸消息見得那。正好孤眠臥。這子午﹐致使運轉精神﹐寶瓶宮﹑肯教放過。堤防取﹑玉戶開時﹐把金關緊鎖。把金關緊鎖。永不遇淫風﹐也非遭業火。六道輪回總趖躲。自在逍遙个。上下盡是﹐白气沖盈﹐一粒丹﹑結成金顆。空中早﹑仙樂來迎﹐感天花徧妥。感天花徧妥。

塞孤

自家聲﹐唱出誰能測。有个頭靑容白。正是石娥來應拍。身窈窕﹐腰如搦。偏柔軟﹐舞婆娑﹐金璧珠都索。要皆令盡﹐酬此功格。才聞玉蕊香﹐正是瓊花坼。兩段蘚蘚同色。便使靈童令采摘。相合就﹐堪憐惜。呈妙妙﹐出玄玄。超碧漢﹐分明顧。動新音﹑永作仙客。

雙雁兒

奉勸伊家去西州。放散誕﹐做雲遊。恁時教你永無憂。這愁煩﹐漸漸休。款款牽回六隻牛。認水艸﹐便風流。渾身白徹得眞修。上逍遙﹐達岸舟。

又自述

意馬心猿休放劣。害風﹑姓王名喆。一從心破做顚厥。恐怕﹑消些舊業。眞性眞靈有何說。恰似﹑曉﹑風殘月。楊柳崖頭是淸徹。我咱﹑恣情攀折。

湣郭郎

淸閒眞道本﹐無事小神仙。謹修增些福﹐兔黃泉。愚迷都不曉﹐只愛幾文錢。一朝大限至﹐告蒼天。

迷神引

偶暇追遊無凝礙。獨望錦波靑岱。回頭處﹑忽見荒林外。一堆兒骷髏臥﹐緣莎內。孤慘誰爲主﹐與排賽。空衒雙眸闡﹐土塵塞。雨灑風吹﹐日曬星光對。轉業增添﹐重重載。異鄕殊域﹐甚方客﹐何年代。牧童來﹐頻頻打﹐欲零碎。前世貪財色﹐從戀愛。遭遇迷神引﹐怎生柰。

紅窗迥

劉悅道﹐誠有力。平等社﹐識來不識。便是道徳根源﹐爲淸靜利益。願公早把良因積。向眞道﹐心中尋覓。誇則誇﹑秤稈端停﹐且莫令點滴。

磨著墨﹐木硯瓦。窗前竹﹐我看眞个瀟灑。試問點茶人人﹐得行行行者。慈悲慈悲不可捨。作善緣敲盞﹐何須音啞。試問自在逍遙﹐教積善得也。

觀貌好﹐堪我相。空提去提來﹐道違家向。能藏薄醋菜鹽﹐蔬幹成面醬。奉報張公穩收掌。切莫令失手﹐撲在地上。百雜碎﹐片片分離﹐恁時節掉樣。

七十三﹐三十七。恁時節思量﹐王吉王吉。崖畔險也兀底﹐卻堤防腳失。奉勸回頭休要執。戴包巾只在﹐來年元日。若依前﹐意馬心猿﹐管終壽九十。

但爲人﹐須仗福。莫慢天欺地﹐衣食自足。今宵卻﹑有个王三﹐伴父母獨戶宿。也不往來無被褥。和衣睡靜中﹐肯教動觸。覺來後﹐愈覺淸涼﹐惟言詩曲。

到明年﹐大費熟。這崄巇心中﹐全然不燭。越越底﹐劫劫波波﹐貪名利逮運。地變黃金由未足。因何卻不種﹐來生好福。豈知兩兩三三﹐看五五六六。

把兄嫂﹐好供養。便是我見在父母﹐誰人敢向。這裹卻﹑有个王三﹐更中朝夕思想。哥哥嫂嫂休悒怏。休煩惱﹐好把心來滌蕩。熱名香﹐三教俱看﹐得善芽增長。

這王三﹐風得賽。便咄了气財﹐色遊三昧。因何卻﹐不斷香釀﹐我神仙也愛。獨自行來眞自在。要到處掩然﹐悉除百怪。多心經﹐記得分明﹐無堅礙無裏礙。

王喆。我從來﹐有些施設。道日日勤持﹐搜祕訣。地府不願瞥。天堂上﹐自然歡悅。蓬仙島如歸﹐修做徹。

夜行船

王喆害風都不管。樂淸閒﹑恣情慵懶。紙襖麻衣﹐教人說短﹐我咱自知涼暖。一炷名香經十卷。三千日﹑行成功滿。穩駕祥雲﹐獨通霄漢﹐盡你夜行船趕。

水雲遊﹟１

平等﹐平等。復過萊州﹐須行救拯。害風兒﹑闡化勻均﹐化良歸善肯。

二儀三耀常爲正。察人心恰如�秤。若不髙更沒於低﹐也神仙有應。

小重山

堪嘆犢兒堪嘆牛。若還省我語﹐是同流。性如燈燭命如油。相滋引﹐明焰出山光。

照破一齋休。前程除險路﹐沒深溝。這回與你說根由。成功行﹐蓬島永無憂。

世上人人做有爲。榮並並富貴﹐衒能爲。錦衣肉飯斗多爲。饒君會一品﹐又奚爲。王喆不施爲。麻衫兼紙襖﹐自堪爲。隨緣糲食日常爲。惟長久﹐眞外認無爲。

一个麻囊一个飄。我咱三口子﹐過淸朝。饑來長采玉芝苗。克腸腹﹐水向火中燒。舞袖拂風飄。靑鸞前引路﹐躡雲梢。蓬萊須訪舊王喬。重相約﹐同共上丹霄。

又迷夢

夢見街前一隻牛。偏能行得穩﹐性溫柔。繩來牽拽便回頭。髙峯上﹐迹月最風流。隨我任遨遊。

調和眞逸樂﹐沒憂愁。渾身白徹正堪畱。超靈岸﹐相從入瀛洲。

失笑迷陰化不來。愚頑心鎖硬﹐怎生開。直饒富貴沒殃災。天年限﹐終久落輸回。鬼使早相催。兒孫難替得﹐有何推。懇時悔恨哭聲哀。方知道﹐學道是仙材。

又道友求問

養性休教起怒嗔。外身須認正﹐裹頭眞。日施方便做慈因。淸涼至﹐只在气精神。財色莫相親。自然通大道﹐覺申申。金丹結就出迷津。登雲路﹐玉洞看長春。

菊花天

肉衒花糕酒衒油﹐肥軀潤己那休。兒女共嬉遊。金銀財寶﹐壘似山丘。何不道前程將不去﹐限終鬼使來勾。方悟平生總錯﹐點頭點頭﹐悔恨無由。

苦勸伊家省自煎﹐須知每每居廛。贏取日髙眠。賣花天气﹐別有玄玄。

這个元來磁味好﹐自然滅火消煙。要入無生路上﹐趙仙趙仙﹐只在心田。

又是春來虛不空﹐今朝斗撮和風。使我得飄蓬。前遊雲水﹐大路長通。

𨿽是心慵身莫懶﹐但予好藥名芎。服了身輕體健﹐積功積功﹐須上穹窿。

臨江仙

遊歷都京並府郡﹐更兼縣鎭坊村。垃無術法役談論。一般眞个好﹐六業鐵聲渾。

莫怪時時淸韻響﹐人人喚出家門。磨伊心鏡不教昏。滿輪明月瑩﹐光射透昆侖。

正己修行無息墮﹐推心上應天機。內容整肅吐光輝。靈眞搜得瑩﹐方可許瞻睎。

謹謹授持專一守﹐靜中淸裹歸依。法憑條制不相違。九玄並七祖﹐連汝共升飛。

掌法遵條常謹守﹐饒人蘊徳尢先。孝心自許合神天。

長長能後己﹐永永瞻家緣。便是修行眞實路﹐正端無黨無偏。

放開心月照金蓮。馨香衝碧漢﹐堪獻大羅仙。

又說四象

性命陰陽如可論﹐心脾腎肺刀圭。更兼南北與東西。甲庚丁與癸﹐雀武虎龍齊。

子午沖和連卯酉﹐春冬秋夏相攜。白靑赤黑吐虹蜺。坎離並震兌﹐水火木金躋。

又詠葫盧

一隻葫蘆眞个好﹐朝朝長是隨予。腹中明朗瑩中虛。貯瓊漿玉液﹐滋味勝醍醐。

日日飲來依舊有﹐自然不用錢沽。杖頭挑起入云衢。三淸前面過﹐參從黍米珠。

絳帳今朝重到此﹐橊花對景先開。坐間誰悟害風來。四梧知我意﹐三耀散予災。

旣得相逢休酩酊﹐洞中別有樽壘。才倒一盞免輪回。自然云滿目﹐舉步到蓬萊。

又道友問修行

潔己存心歸大善﹐常行惻隱之端。慈悲淸靜亦頻觀。希夷玄奧旨﹐三教共全完。

別子休妻爲上士﹐悉捐財色眞餐。長全五臟得康年。功成兼行滿﹐直性入仙壇。

太一混元眞法籙﹐淸心精銳行持。先擒自己那虫屍。二香煙通上界﹐威力暗施爲。

救拔亡魂消舊業﹐見存廣得洪禧。鬼驚神駭懼勾追。行功惟顯著﹐指日彩雲隨。

吸取西江金浪水﹐朝朝用此盤纏。循環流轉復淸泉。肌膚偏瑩淨﹐壽算得遷延。

北斗自然拘姓籍﹐南辰生注長年。減財節色是因緣。作爲依上帝﹐棄世做神仙。

又目貽

爲甚風狂偏愛酒﹐非干愚意多輕。此般道眼最分明。頂門三路顯﹐得伴道人行。

三教幽玄深遠好﹐仍將妙理經營。麒麟先悟仲尼觥。靑羊言尹喜﹐舍利喚眷鶯。

又題贈道友

��杜公尋妙訣﹐��道本先求。��認得急持修。��恩愛斷﹐��便回頭。

��黑煙都去盡﹐��出得無愁。��云友與霞儔。��蓬島路﹐喆同遊。

��翁婆成匹配﹐��跨虎擒龍。��結帳作三重。��夫婦美﹐��好相從。

��午前並子後﹐��煉就殷紅。��住在絳房中。��云外路﹐��到蓬宮。

��昌時須默默﹐��淸徹名澄。��總棄總無能。��軒好景﹐��便依登。

��趙州茶味好﹐��悟曉如水。��云友與霞朋。��分別得﹐��正升騰。

定風波

每日閒遊西復東﹐隨緣且過住塵中。杳杳冥冥今古在﹐蒙害﹐風風裹得飄蓬蒙。

公且只知浮蟻動﹐我今偏愛滿堂紅。昭一破當年昏暗事﹐空空﹐靈臺一點透穹窿。

昔日嘉山第一程﹐今朝臣海載淸淸。重泛瑤池眞得得﹐盈盈﹐昂頭堪認自家聲。

玉浪銀波別景致﹐瓊濤朱澑作髙名。湧出白蓮花一朵﹐呈呈﹐馨香直入大羅城。

剔銀燈

今與重添惺惺。只是那﹑亙初元性。

急急修持﹐盈盈圓滿﹐子細剔開周正。

通玄傳令。煉煆出﹑自然淸靜。

一顆明珠堪敬。就上揩磨精瑩。

不則本師﹐三眞共至﹐更有虛空賢聖。齊來俱慶。

這仙子﹑此中前定。

風馬令

意馬擒來莫容縱。長堤備﹑當滴璢玎。

被槽頭﹑猢猻相調弄。攢蹄舉耳早臨風﹐當滴璢玎。

樁上韁兒緊纏鞋。這回你﹑璫滴璢玎。

待馴良﹑牽歸白雲洞。逍遙自在更不肯﹐璫滴璢玎。

卜算子﹝帶暍馬﹞

初見靑鋼劍﹐屍內曾加點。木上安來出一絲﹐乾馬占﹐害後隨風臺。

得此修行漸﹐日日頻頻撿。暗喜歡時只自知﹐天馬瞻﹐與我長生驗。

又﹟2謁友不遇

曩者見張公﹐索寫詞中信。王喆今朝故故來﹐甚沒个人相近。

回首跨淸飆﹐隨足雲霞趁。卻入全眞復舊堂﹐把一點靈明認。

特地新

天地人生﹐同來相遇。應將甚﹑昭彰顯務。

道門開﹐釋門闡﹐儒門堪步。識元初﹐習元本﹐觀元辰﹐元陽自固。

日月星辰﹐齊旋躔度。惟臨蒞﹑虛空照布。精關扃﹐气關達﹐神關超露。

稟三才﹐立三教﹐得三光﹐三丹寶聚。

又勸世

騁俏多能﹐身呈體段。把衣衫﹑頻頻脫換。

穿茶坊﹐入酒店﹐總誇好漢。

驀然遇天髙﹐這精神﹐早減了一半。

奉勸風流﹐惺惺早斷。保元陽﹑休教素亂。

稍回頭﹐開道眼﹐金蓮長看。

玉花放﹐異香來﹐吐光明﹐滿空炳煥。

上林春令﹟3

雲水王三悟悟﹐甘河鎭﹑祖師遇遇。

元本靈明便惺惺﹐也眞个﹐詩詞做做。

丹藥內中頻顧顧﹐逍遙處﹑三光覷覷。

全得當時害風風﹐�眞个﹑神仙去去。

靑玉案

上元佳致眞堪看﹐更片片﹑行雲散。

現出天如靑玉案。放開心月﹐慧燈明照﹐兩曜交光燦。

球裝七寶玲瓏煥﹐把性燭﹑當中按。一對金童呈手段。

瓊杵推轉﹐順風歸去﹐衮入那蓬萊觀。

﹝又﹞帶馬行﹟4

亙初獨許能騎坐﹐這駿駟﹐從牽拖。

直走盤旋雙慶賀。三山骨健﹐力筋偏大﹐馬輔佐﹐萬丈紅崖過。

謝伊馳出深坑禍﹐衒玉轡﹐金纓嚲。喊霧嘶風游水火。

月華前面﹐四蹄輕鎖﹐馬負荷﹐與我成因果。

元初一得從初遇﹐便端正﹐昭彰著。

轉作重陽晨彩煦。晴空來往﹐碧霄堪住﹐瓊馬腑﹐引入長生步。

靈光不動神光聚﹐便攢簇﹐銀霞護。滿插金花頻返顧。

靑衣鸞鶴﹐共同來赴﹐瑤馬駐﹐般在淸涼路。

﹝又﹞﹟5

旣要修持心不曉﹐這火院﹐須先跳。

猛把家緣都不要。元初一點﹐認來眞所﹐做个惺惺了。

欲要妻男固處妙﹐且只在﹐紅塵罩。節色微財應事俏。

慈悲廣施﹐作均平也﹐決定分分曉。

又﹟6緣化子弟

��鎖戶眞成也﹐��百朝﹐甚惺灑。

��冰餐非苟且。��玄妙﹐就中超嚲﹐��馬﹐��眸粘惹。

��恩愛俱齊捨﹐���﹐閒遊冷。��教餘同幽雅。

��仙子﹐共成修寫﹐��馬﹐��明星下。

瑞鷓鴣

昨朝今日與來朝﹐飲水無加只自澆。醉後怨鋪金蘚甲﹐醒時復采玉芝苗。

錦衣公子談三島﹐皂帔佳人舞六麼。一曲合成玄妙處﹐白雲片片恣飄颻。

我咱別有赤窮窮﹐物物俱無事事通。淸裹淸來全寂闃﹐閒中閒至住虛空。

能邀迥照堪親日﹐會捉輕飆便害風。此際黑雲何處去﹐瑩然衮出一團紅。

三才剖判做輝華﹐三教分明吐甲芽。三寶煉燒紅焰寶﹐三車搬運紫河車。

三峯影裹觀眞宅﹐三耀光中是本家。三島十洲堪搗藥﹐三淸十極聚靑霞。

今朝細細問朱郎﹐因甚常眠黑鬼房。得與靑龍爲伴侶﹐亦令白虎助淸涼。

便將鉛汞堪成寶﹐好把刀圭更入鋼。斫斷烏龜四隻腳﹐爽邀風月上昆崗。

堪當奼女嫁丁郎﹐認得嬰兒住癸房。幸有甲田知出入﹐不無兌地做炎涼。

鉛刀起處通神妙﹐汞劍開時仗慧鋼。殺卻三尸陰鬼盡﹐一團紅焰覆瓊崗。

白靈根蒂長晴空﹐碧綠枝條裊細風。葉稟月華添雅翠﹐花憑日气蘸殷紅。

四般顏色𨿽然異﹐一道馨香分外濃。透過丹霄歸甚處﹐便教收在蕊珠宮。

石中火隱怎生昭﹐水裹金藏要卻遭。石火須憑心火取﹐水金決得肺金淘。

火教煆煉眞鉛汞﹐金要增添快劍刀。二件相投成一件﹐大羅天上列仙曹。

這回捉住四時春﹐奪得溫和養本眞。跳出世情居異世﹐盡教人道不凡人。

何須苦苦調精气﹐不在區區嗽液津。瑩處晴空開日月﹐銳然特放九光新。

踏莎行

東海汪洋﹐西山詳審﹐金鉤釣得歡無恁。一頭活樂大鯨魚﹐萬鱗燦爛鋪白錦。

隨我遨遊﹐水雲信任﹐靑山綠水相過甚。張公喫酒李公來﹐李公奪了張公飲。

又幹友打斧

版斧如求﹐那由選揀﹐良工欲造無錢換。今朝專禮我華宗﹐慈悲爲首諸公辧。

若得堅鋼﹐劈開道眼﹐靈臺熠耀持金簡。腰間柯爛決忘歸﹐白雲路上成家產。

又詠鐝

鐵鐝神靈﹐我心有則﹐隨身應手開端的。種成大藥稱伊功﹐栽生善果憑君力。

銼倒恩山﹐打摧愛獄﹐是非煩惱頻頻雕。銳然敲碎賦玞頑﹐便令發出昆侖玉。

又總詠

斧鍥堪擎﹐隨緣斫衝﹐鋼全生就令分局。一司管刮水中金﹐一司管伐山頭玉。

竅子方長﹐攀兒圓促﹐頭頭柄柄常相逐。劈開金母紫芒攢﹐判通玉祖紅光簇。

又詠宦途無定

名路求髙﹐宦途無定﹐一來一去緣心性。稍知分守得優遊﹐能通止足參賢聖。

莫使偏頗﹐須存直正﹐花開須是依時令。日輪耀處吐光輝﹐月華朗後添淸瑩。

漁父詠﹝漁家傲﹞

北海餛鯨人不識﹐金風長是傳消息。予把釣車寧費力。堪憐憶﹐香鉤擲下離灘側。

吐出神珠光焰赫﹐化鵬展起垂云翼。日在扶搖無有極。能搏陸﹐靑霄一舉應端直。

又詠假俏漢

姦點人人常不遜﹐外裝內喜能談論。艷色衣裳香遠噴。頻整頓﹐重重結裹粗如囤。

眼去眉來常騁俊﹐前攀後拽誇身分。我便去前﹟親去問。休風韻﹐遮藏臭腐並堆糞。

又閒題

生死輪回何太速﹐攺顏換面人難識。有个風狂常自足。常自足﹐逍遙處處孤眠宿。

愁煞諸公歡折哭﹐恰如堂下三間屋。屋底你咱煩惱黑。煩惱黑﹐堂中我且燃燈燭。

又贈友人

��名宦爲鹽判﹐��室內同公案。��閒心各一半。

��贊﹐��分過如何斷。��好將雲水伴﹐��夫婦山頭看。

��淸風明月喚。��玩﹐��結就無涯算。

河傳令

竹冠頂按﹐更竹作水瓶﹐至今常將手盥。

竹杖竹籃﹐竹笠竹車竹攢。竹林中﹐竹笛嗚﹐聲自喚。

木鞋襯腳眞熱暖﹐木做盤兒﹐鏡磨明圓滿。

木筋木匙﹐木杓木盔木椀。木陰間﹐木牛耕﹐田三段。

營軀手段﹐這饑寒未免﹐上街須當唱喚。

提个淨淸﹐了了惺惺鐵�。覓殘餘﹐聲聲叫﹐道攝亂。

極承貴府人憫嘆﹐惟願諸公﹐心懷常照管。

選甚冷喫﹐將來腹中煎�。煉重陽﹐方堪看﹐害風漢。

害風落魄﹐便飄蓬信任﹐到處並無籬落。

遊歷水雲﹐管甚身軀零落。覓殘餘﹐傍人家﹐閒院落。

眾皆笑我貧淪落﹐教他骨頭﹐無福長流落。

看你不知﹐將來何方下落。免伊憂﹐恁時節﹐超碧落。

凡軀莫藉﹐把惺惺了了﹐自然明明構架。

行住坐臥﹐須要淸淸閒暇。气神和﹐結成珠﹐堪教化。

張弓舉箭能親射﹐紅心正中﹐趕退周天卦。

垛貼中間﹐進出霞光無價。五行違﹐脫陰陽﹐超造化。

惜芳時

緣重下手並安腳。頓得來眞眞沒錯。金鑪立起瓊花作。燒煉出﹑這般丹藥。

三田九轉明光爍。八脈上四門開卻。虛空一點成灼灼。無言說﹑自然邀約。

諸公學道應徒甚。細細把玄機苒荏。頭邊認取淸涼枕。當風月﹑瑩然成寢。

刀圭滋味頻頻飲。漸漸放千花似錦。馨香如要詳還審。惜芳時﹑曲中評品。

又詠紫燕

我觀紫燕泥巢壘。便下卵朝朝抱子。雛兒餵大辭窠起。背父母﹑分飛去離。

爲人養小還如爾。明知得攀緣越熾。爭如修取長生理。樂淸閒﹑好遊雲水。

又友索說陰陽

未分混沌何方有。直待定天髙地厚。乾坤一判三光秀。在身中﹑沖和奔走。

水中火起頻頻斗。又白虎靑龍交媾。兒嬰女奼休相守。王害風﹑別有朋友。

燕歸來﹟7

扶桑祥瑞生芝艸﹐便移在﹑蓬萊島。金枝玉葉自然好﹐昆侖上﹑變珍寶。

霞光四面添玄奧﹐明焰裹﹑通顚倒。靑童捧詔添嘉號﹐無爲處﹑這回到。

探春令

兀然眞性﹐杳杳默默﹐無微無大。一團瑩寶﹐光明圍繞﹐五彩同隨那。

逍遙自在堪經過﹐有玉童相賀。滿空馥鬱﹐盈盈裹面﹐來伴神仙坐。

南鄕子

百載鏡中容﹐仰手爲祥覆手凶。生死榮華今在目﹐休逢。疾速回心認祖宗。

得得妙相從﹐滅盡三尸九个虫。一气浩然調養正﹐沖融。兔擊精藍過世鍾。

重陽全眞集卷之十二竟

﹟1底本此詞牌誤作『黃鶯兒』。

﹟2此詞牌應爲『卜算子』。

﹟3底本此詞牌誤作『畫堂春』。

﹟4此詞牌應是『靑玉案帶馬行』。

﹟5此首詞牌應爲『靑玉案』。

﹟6此詞牌應是『靑玉案帶馬行』。藏頭詞。

﹟7底本此詞牌誤作『拋球樂』。

重陽全眞集卷之十三

終南山重陽子王哲撰

詞

望蓬萊﹝望江南﹞

聽我勸﹐公莫謾風流。

猿馬不閒空踐野﹐光陰虛過度春秋﹐怎得免荒丘。

如省悟﹐急急把心收。

對景直須拋妄想﹐於身若是少貪求﹐何用道人頭。

醴泉好﹐風物雅幽幽。

須把惡緣如省悟﹐宜將善事急持修﹐鬧裹莫投頭。

予省也﹐遂把內丹收。

對景攄情橫寫字﹐有時歸去到騎牛﹐道號號無憂。

又紙旗上書

邊境靜﹐乞覓得便宜。

戰鼓復爲韶樂鼓﹐徵旗還作化緣旗﹐便見太平時。

那減捨﹐第一莫遲遲。

王喆害風無憂子﹐當三折二小錢兒﹐伏願認眞慈。

又詠餺托

食店好﹐賻托最奇瑰。

玉屑無窮搏作塊﹐瓊瑤一片細勻開﹐須使寶刀裁。

呈妙手﹐用意穩安排。

椀內梨花新貼樣﹐筋頭銀綫穩挑來﹐餐了趁蓬萊。

又詠勸道友

趙公好﹐偉貌正靑春。

莫把光陰虛度卻﹐願將功行實相親﹐與我作比鄰。

淸閒在﹐認得出迷津。

稍悟浮生除愛念﹐如知幻化絕貪嗔﹐便是洞中人。

未入道﹐休要執中迷。

先且牢擒劣馬子﹐切須縛住耍猿兒﹐款款做修持。

如省悟﹐勘破女男妻。

自在假身常煆煉﹐逍遙眞性得推移﹐應是上瑤池。

詞謹勸﹐見在好持修。

浮名浮利何日了﹐勞神勞气幾時休﹐塵世莫淹畱。

須早悟﹐三教理玄幽。

擺脫恩山祛愛海﹐得歸蓬島赴瀛洲﹐只在此心頭。

詞意悟﹐就上好修修。

意馬心猿都捉住﹐攀緣愛念一齊休﹐善事莫遲畱。

三教好﹐妙理最深幽。

擺脫浮生並世事﹐這回前路赴蓬洲﹐此个是歸頭。

又題杏花

春景好﹐艷杏吐紅腮。

笑日仙姿眞美麗﹐倚風嫩臉最奇瑰﹐不羨臘前梅。

人豈識﹐惟許對予開。

折得一枝應在手﹐馨香滿袖任還回﹐攜汝到蓬萊。

武陵春

叮囑閻公歸故里﹐傳語醴泉人。

可可貪求莫恨嗔﹐贏取好精神。

只此堪能爲大道﹐何必苦尋眞。

稍稍諸公悟此身﹐便是出囂塵。

南鄕子﹟1詠別道友

王喆已東遷﹐經過甘河上眾賢。

性內饑寒由未免﹐盤纏﹐乞覓諸公自肯錢。

得得遞相傳﹐慧我同爲出九蓮。

多少各人心意會﹐憐憐﹐此去如來本气傳。

我已入南京﹐甘鎭人人个个聽。

敬重三光須要認﹐休輕﹐五穀中間得致精。

此去決前程﹐寫盡平生自己聲。

若是卻來重一過﹐靈靈﹐總看眞形一气淸。

富貴與身貧﹐肯把榮華只取仁。

前定緣由今世用﹐心純﹐自是陰功福自臻。

休更苦中辛﹐惡業休貪作善因。

奉勸愚迷須省悟﹐休嗔﹐萬事由天不在人。

蘇幕遮

少煩人﹐稀赴會。我自無恩﹐莫把他人怪。

廉儉溫良身自在。莫彊追陪﹐免得常耽債。

有錢時﹐人見愛。及至無錢﹐親也全疎待。

且見世情如此態。察盡人心﹐暗想除非外。

性爲眞﹐身是假。認取圓成﹐可可頻占惹。

自是康彊惺復灑。靜裹搜閒﹐急急投嬰奼。

說良因﹐談道話。開廓靈明﹐拯出根源也。

一顆神珠無有價。衮上瑤臺﹐永永長遊治。

會傳杯﹐經每醉。能喫殘餘﹐得飽長長睡。

眼裹淸閒祥又瑞。時復觀瞻﹐白黑黃紅翠。

出虛空﹐無墮墜。瓊蕊玲瓏﹐顯現眞嘉致。

贔贔靈神來望視。移入金盤﹐天上誇奇異。

女休猜﹐兒莫識。情欲偸精﹐盜髓飧隳力。

奉勸回頭尋歇息。認取身中﹐三个眞端直。

奼娘親﹐嬰子得。專委黃婆﹐鞠養成淵默。

暢飲刀圭通十極。四句同歸﹐隨步雲霞險。

又買費籠

柳條柔﹐麻綫細。妙手玄功﹐密識牢纏系。

合格身兒都捏膩。堪與王風﹐背上成家計。

水雲遊﹐靈性慧。應用衣餐﹐裹面深根蒂。

脫下凡軀猜得謎。了了超升﹐全是伊相濟。

又點化道友

个人人﹐常守鋪。翁裹合頭﹐鐵索纏縛住。

怎識從來光耀處。元是神仙﹐何不開心悟。

覓淸涼﹐搜穩步。若要飄蓬﹐除是風狂做。

也肯依憑雲水去。占得淸閒﹐走入逍遙路。

个人人﹐二旬八。勿肯回頭﹐性命成搜刷。

撲入沈淪常墜壓。鏡子前來﹐著甚言談答。

是神仙﹐何不察。劈破凡心﹐認取佛菩薩。

一顆明珠頻擦抹。七寶宮中﹐壘起眞金塔。

又贈同友

這華宗﹐能順我。淨意淸心﹐認取逍遙臥。

日日凡仍便躲。管取教公﹐快樂無摧挫。

早回頭﹐休漫過。滅盡無明﹐遠了尋常火。

一點靈光山上鎖。穩駕白雲﹐五色霞中坐。

又詠友人嘆身

省其身﹐鈐其口。贏得淸閒﹐自在逍遙走。

隨分爲生應永久。不義之財﹐且縮拏云手。

少追陪﹐微飲酒。節色搜身﹐新認元初秀。

認正三光兼孝友。不祝神祇﹐也得長春壽。

又白告友人

正靑春﹐紅貌聚。苦肯回頭﹐這下分明覷。

願得回頭心早悟。與道爲鄰﹐也處逍遙所。

善緣來﹐惡緣去。搜見眞容﹐知向靈臺住。

七座門開通的祖。跳出之時﹐便入長生路。

又贈於道友

要修行﹐須髮憤。除了憂愁﹐破盡情懷悶。

�仗慧刀揮五蘊。劈開雙關﹐穩穩成三分。

沒商量﹐休廝問。只把前篇﹐日日頻搬運。

好向家中搜土糞。撥見明珠﹐攜入淸涼郡。

又詠贈道友

善修文﹐能應舉。九轉金丹﹐何不搜尋取。

若肯回頭時暫覷。兩足輕狂﹐走入雲霞步。

按三光﹐隨師父。別有一條﹐穩穩長生路。

自在逍遙開玉戶。好與王風﹐指日同歸去。

又訓徒眾

弟兄懣﹐爭下手。與世相違﹐日日長鈐口。

休論汞鉛並卯酉。開闡絳宮﹐自在逍遙走。

二儀眞﹐三耀秀。我欲親傳﹐未肯相成就。

直待同流觀得透。款款停騰﹐敢把天機漏。

問眞修﹐聽我斷。莫著凡軀﹐物物頻思算。

打破般般常內看。坐臥行住﹐須作骷髏觀。

漸令成﹐常謹按。八畝瓊田﹐別有新條段。

性上分明堪正玩。量得無差﹐便到淸涼岸。

道無言﹐禪沒說。兩道白光﹐惟許紅霞設。

眞玉山頭常擺拽。潑灩灩兮﹐返照靈峯雪。

愈玲瓏﹐尢皎潔。射透晴空﹐瑩瑩神光別。

到此玄玄玄妙徹。一朵金花﹐裹面金丹結。

又

�邢公﹐�分剖。�舉恩情﹐割斷靈光照。

�內蓮生眞可要。�奼嬰嬌﹐和會通玄妙。

�憂愁﹐�樂道。�气收來﹐結作成珍寶。

�玉牢藏五彩耀。�透昆侖﹐日月眞修造。

浣溪沙

大道無名似有名﹐達摩面壁九年淸。釋迦坐雪六年精。

奪得眞空眞妙用﹐一通門裹出圓明。大羅天上聚圓成。

會看虛空七寶園﹐能開寂靜六華軒。希夷微妙在坤乾。

理透陰符三百字﹐搜通道徳五千言。害風一任害風虔。

綠水傍邊上雪山﹐銳然跳出玉門關。虛中空外一開顏。

渺邈那邊歸正路﹐的端便是穩居間。白雲難比此淸關。

又重九日

金虎咆哮金馬傳﹐金公重九撒金錢。金風過處舞金鈿。

金地徧成金蕊泛﹐金童折得步金蓮。金盤裹面獻金仙。

一个詞兒十二金﹐修行謹按日時尋。急將猿馬緊牢擒。

五戶自然開闡盡﹐玉花叢裹洞門深。舊來那个是知音。

又詠筆

毛穎從來意最深﹐江淹夢裹莫生心。班超投處好追尋。

放逸眞閒攞雅致﹐詩詞不寫自髙吟。這回撈出水中金。

憶王孫

四宵得得並無寒﹐深謝孫公靑顧看﹐霞袖分開拂霧端。

入長安﹐回首教賢結大丹。

長安爲甚便歸來﹐使我蓮花五葉開﹐別有淸光舊鎭醅。

獨傾杯﹐免了輪回九獄災。

又贈馬鈺

人云口是禍之門﹐我道舌爲禍本根﹐不語無言沒討論。

度朝昏﹐便是安閒保命存。

離別難

遊歷水雲兩郡﹐人休起無寥。看淸輪﹑認取風飆。

晃瓊瑤﹑嘉气滿丹霄。玉花吐馥鬱﹐金蓮馨香﹐二物誰消。

隨緣從﹑覆燾紅霞繚繞﹐翠霧不相饒。

時得得﹐日昭昭﹐準蓬萊﹑定信頻招。

見空中﹑彩鳳來往﹐又金童﹑前捧紫芝苗。

此卻要﹑再覬吾顏﹐除非能續﹐弦斷重調。

勸汝等﹑各各修持﹐一去洞天遙。

昭君怨

奉報早離火院﹐奔了一家攀戀。目在水雲前﹐樂安然。

便結長生煆煉﹐得做上仙親眷。搜出碧潭玄﹐月團圓。

搗練子

搗練子﹐十怎生﹐閒來閒去好修行。囉哩�﹐哩囉�。

若逢迎﹐得圓成﹐從頭一一說前程。囉哩�﹐哩囉�。

一爲人﹐做凡身﹐四般假合怎生眞。囉哩�﹐哩囉�。

搜玄路﹐出迷津﹐靜中調養气精神。囉哩�﹐哩囉�。

猿騎馬﹐逞顚耍﹐難擒難捉怎生捨。囉哩�﹐哩囉�。

慧刀開﹐齊殺下﹐教君認得根源也﹐囉哩�﹐哩囉�。

此圓通﹐住虛空﹐冥冥杳杳怎生窮。囉哩�﹐哩囉�。

分南北﹐看西東﹐悟來只在笑談中。囉哩�﹐哩囉�。

重陽子﹐全眞理﹐陰陽顚倒怎生使。囉哩�﹐哩囉�。

這頭行﹐那頭止﹐沖和上下分明是。囉哩�﹐哩囉�。

用刀圭﹐剖昏迷﹐合和一處怎生攜。囉哩�﹐哩囉�。

人頭落﹐現紅霓﹐白蓮花朵出靑泥。囉哩�﹐哩囉�。

從來性﹐本來命﹐無形無質怎生惺。囉哩�﹐哩囉�。

汞中明﹐鉛中瑩﹐霞光裹面通賢聖。囉哩�﹐哩囉�。

水中金﹐忒幽深﹐玄玄妙妙怎生尋。囉哩�﹐哩囉�。

從初得﹐到如今﹐西風時復送淸音。囉哩�﹐哩囉�。

三丹寶﹐難分剖﹐昏昏默默怎生保。囉哩�﹐哩囉�。

在虛空﹐長懷抱。緋衫裹了新烏帽。囉哩�﹐哩囉�。

水兼火﹐坎和離﹐兩般消息怎生知。囉哩�﹐哩囉�。

休燒煉﹐莫修持﹐元來只是這些兒。囉哩�﹐哩囉�。

開心日﹐圓皎潔﹐人前教我怎生說。囉哩�﹐哩囉�。

淨淸水﹐玲瓏雪﹐交光朗照知明喆。囉哩�﹐哩囉�。

搗練子﹐眞了了﹐閒行閒坐任歌叫。囉哩�﹐哩囉�。

我咱知﹐人難曉﹐曲中有个三光照。囉哩�﹐哩囉�。

潭底月﹐雪中霜﹐有人會得便風狂。囉哩�﹐哩囉�。

泉底攏﹐水中金﹐尖竿尖上細搜尋。囉哩�﹐哩囉�。

搜芳翠﹐哂輕盈﹐暮然聽得賣花聲。艷陽天﹐气侯明。

朝云白﹐晚風淸﹐遮藏吹轉蕊珠精。放馨香﹐滿樹榮。

點絳歷

可惜嬌兒﹐惺惺伶俐聰明作。靈臺廓﹐圓明光爍。我許蓬萊約。

斷卻麻繩﹐正好修丹藥。如今卻﹐買條銅索﹐縛住踏雲腳。

又贈友人

觀公形貌﹐靑春伶俐眞惺灑。偏幽雅﹐自然嬰奼﹐莫放猿兒耍。

認取淸閒﹐異日成嘉話。之乎者﹐便休書寫﹐養就丹無價。

玉樓春﹟2詠拾菜人

昔日人言拾菜郎﹐根爹芽甲總盈筐。春夏秋冬閒不得﹐溫炎涼冷鎭長忙。

今日予言截彩郎﹐能爲斡運做經商。願靜一心休作用﹐好將四季細消詳。

春季裁量十四郎﹐風流玉貌好輕狂。每夜房中憐美婦﹐常時腹內痛饑腸。

以此街前來背箱﹐

利多撲入彩帛行。刀尺使時無作念﹐妻兒愛處越馨香。

夏季裁量十四郎﹐炎炎火焰越忙忙。百巧場中誇意銳﹐萬人叢裹用心剛。

絲絹羅紈鋪內藏﹐金銀珍寶架頭光。獨做辛勤心自苦﹐渾家登足業誰當。

秋季裁量十四郎﹐憂愁思慮動淒愴。陡攺紅顏衰體瘦﹐漸生白髮老容光。

腰曲頭低力不剛﹑耳聾眼暗淚汪汪。日往月來添疾病﹐妻嫌女怨受恓惶。

冬季裁量十四郎﹐百端廷瘁早枯牀。五臟受寒內結積﹐三焦發熱外生瘡。

一息不來四假僵﹐兒孫攘出臥丘荒。七魄有緣歸地府﹐三魂無分上天堂。

爭似休休事事忘﹐虛無境內覓淸涼。若是會探潭底月﹐便教認得雪中霜。

共我爲鄰住洞房﹐憑經作伴爇心香。不日修成功與行﹐騎鸞跨鳳入仙鄕。

恣逍遙﹝殢人嬌﹞

物物拈來﹐般般打破。惺惺用﹑玉匙金鎖。

瀝瀝澄源﹐炎炎焰火。盈盈處﹑上下倒顚換過。

妙妙神機﹐玄玄性果。淸淸做﹑靜中堪可。

現現虛空﹐靈靈眞个。明明衮﹑光瑩寶珠一顆。

千秋歲

汨汨塵寰擾﹐苦苦尢深窈。長擊絆﹐不分曉。

日生還恁地﹐夜夢魂驚杳。聽分表﹐都緣劫劫波波紹。

急急心開肇﹐早早俱除剿。回首處﹐見明瞭。

一般眞个好﹐萬道銀霞繞。這番了﹐秋潭皓月波光晶。

巫山一段雲

對月成詞句﹐臨風寫頌章。一枝銀管瑞中祥﹐隨手染淸涼。

玉洞門開深淺﹐寶樹花分篆香。蓬萊仙島是吾鄕﹐宴罷後瓊堂。

侍香金童

大道修持﹐物物俱盡悔。莫起黑煙生靉叇。

雲水淨淸須慷慨。逸優遊﹐做成奇駭。

壘這功行﹐便恰如山與海。得闃裹﹑眞閒誠自在。

一塊紅霞籠寶排。化玉成形﹐轉生光彩。

菊花新

對月無何添雅致﹐叢綠花黃偏有異。

正是遇重陽﹐霜露冷﹑宜呈祥瑞。

淸香覆我如言志﹐害風來﹑且休攀視。

應共到蓬萊﹐瓊筵上﹑眾仙頒賜。

木蘭花令

鶴兒每每常相聚﹐點點蒼苔啄食覷。

靑霄空外唳天時﹐明月光中頻警露。

逍遙鮮潔理毛護﹐自在遊行惟顧步。

怡然呼取舞風來﹐六个隨余蓬島去。

虞美人

四郎須是安鑪竈﹐莫把身心鬧。

玲瓏便是本來眞﹐气精養住便得好精神。

汞鉛得得知顚倒﹐方見無名道。

今宵飲酒是何人﹐認取淸風明月日相親。

又以嫂爲見在父母

害風王詩遵隆道﹐自在逍遙好。

除眠之外總無知﹐百花笑我不會見便宜。

功成行滿仍須早﹐云步歸蓬島。

好同見在赴瑤池﹐共摘蟠桃往昔結實枝。

月中仙﹝月中桂﹞

遭遇中秋﹐近初更气爽﹐風定雲散。

虛空露降﹐闡萬里晴天﹐顯靑玉案。

舉頭瞻海岸﹐湧出金盤爛爛。

不特門門煥﹐人人共喜﹐貧富總爭看。

誰能曉悟淸輝﹐這銀蟾裹面﹐深隱陽算。

星稀宿罕﹐使鵲烏飛去﹐與離爲伴。

一輪圓又滿﹐正當午﹑恰分子半。

愈放光明燦﹐庵前召我衝霄漢。

金蕉葉

名利牽纏怎徹﹐誰肯把﹑善緣總結。

在火宅居常炙�﹐尙穿聯惡業。

鬥巧爭如守拙﹐早離了﹑機心切切。

稍能悟三教祕訣﹐也無生無滅。

楊柳枝

性命須將自己觀﹐細詳看。

一刀項下好疼酸﹐最艱難。

不信且將鍼略試﹐痛多端。

發心要喫覺心寒﹐遠佳餐。

刮鼓社

刮鼓社﹐這刮鼓食中拍。

且說豌豆出來後﹐卻勝如大小麥。

便接著五方顏色。靑紅黃黑更兼白﹐又同那五方標格。

蒸炒煮燒生喫﹐蒸妙煮燒生喫。

刮鼓社﹑這刮鼓食中飽。

我看豌豆將來後﹐且圌起須入窖。莫收多不須收少。

上頭自有三光照﹐似象棋何勞打炮。

有幾个人知道﹐有幾个人知道。

西江月

於己搜尋臧善﹐慮思絕泯爲先。

減財節色保丹田﹐對景須行方便。

老幼自然有祿﹐且休苦苦孜煎。

放開一朵白花蓮﹐管取西江月現。

王喆心懷好道﹐害風意要離家。

攀緣悉去似團砂﹐不怕妻兒咒罵。

好對淸風明月﹐寧諭海角天涯。

來來往往跨雲霞﹐此个逍遙無價。

養甲爭如養性﹐修身何似修心。

從來做作到如今﹐每日勞勞圖甚。

好把幽微搜索﹐便將玄理思尋。

教君稍悟水中金﹐不肯荒郊做恁。

川撥棹

這修行訣﹐便安排得有次節。

把淸靜天機﹐今朝分明漏泄。使人人玉花結。

從頭一一穩鋪設。向五更裹看擺拽。

將此脫殼神仙﹐玲瓏玎璫做絕﹐害風兒怎生說。

一更裹瞥﹐看參羅萬象列。

搜出那坐正星﹐內中位貌偏別。向地方也玉花結。

銀素將來細得熱。把烏龜牢纏紲。

然後四隻腳﹐獰獰子一齊打折。害風兒怎生說。

二更裹瞥﹐看天河流無竭。

忽見耿耿洪波﹐潑灩灩底昭徹。向西方也玉花結。

灌出黃芽色非涅﹐甲尖上搏白雪。

有此一个靈童﹐擺手親自去折。害風兒怎生說。

三更裹瞥﹐看銀蟾圓不缺。

吐出一輪光明﹐滿天瑩然有別。向南方也玉花結。

白鹿前來行得竊。便銜他新皎潔。

將去圭峯山頭﹐獨自口中嚙嚙。害風兒怎生說。

四更裹瞥﹐看斗斗光如爇。

照徧滿空淸虛﹐放盡靈輝凜洌。向東方也玉花結。

攢燭三山似電掣。熠耀如瓊瑤屑。

被這惺惺了了﹐一齊中宵盜竊。害風兒怎生說。

五更裹瞥﹐看魁�無差缺。

正合天心斡運﹐堪作上天喉舌。向中央也玉花結。

捉得淸虛這回決。便永永除生滅。

此个自在逍遙﹐惟予獨會拈撚。害風兒怎生說。

曲中詞徹﹐把來歷事親堪說。

住京兆府外縣﹐終南方孤云白雪。自觀得玉花結。

活死人兮放些劣。沒地埋眞歡悅。

道號重陽子﹐字知明姓王名詁。害風兒怎生說。

﹝缺題﹞﹟3

性問伊家命要嫁﹐這束頭兒郎馳騁﹐昌肌膚瑩昌肌膚瑩。

鉛汞合和正轉气﹐神定天上面急敲﹐金鍾玉磬李眞仙省﹐李眞仙省。

憨郭郎

牛子卻如澆墨﹐牽拽不回頭。向川原貪水艸﹐騁風流。

禁得這茫兒躁﹐加力用鞭勾。渾身都打徧﹐變霜球。

醉江月﹝念奴嬌﹞

放心坦蕩﹐樂閒閒﹑應使虫消屍去。

淸靜長施憑雅正﹐封寶瓶口守護。

闡辟雙關﹐非能運轉﹐也得全精固。

三陽相見﹐五神分朗團聚。

由此𨿽寢無眠﹐頤顏養浩﹐潔白盈盈數。

直待澄鮮方是徹﹐愈覺眞靈開悟。

性結成丹﹐圓光耀赫﹐決遇明師度。

紅霞繚繞﹐恁時迎引歸去。

梅花引

少無福﹐早孤獨。憔悴一身無告囑。

日常思﹐日常思。此事分明﹐皇天便得知。

見遠促﹐見遠促。侍來偏親增汝祿。

孝心推﹐孝心推。致感神明﹐洪禧得共隨。

爲人福﹐生中國。衣飯陰公注定祿。

命中無﹐少嗟噓。天與之貧﹐不得富安居。

尋思人似艸頭露。爭柰保朝不保暮。

莫剛求。莫剛求﹐假使彊圖﹐入手卻還休。

隨緣過﹐隨分樂。惡覓惶貪都是錯。

貴非親﹐富非鄰。矜孤卹老﹐取捨合天眞。

當權勿倚欺淩弱。須防運去相逢著。

減欺慢。減斯慢﹐不論髙下﹐平等一般看。

蘇莫遮荷葉杯

認得之時休送。碧宕深洞﹐瑪瑙耀光希。

龍蟠虎繞玉花垂。西江水上﹐來往見烏飛。

直待靑童交位。恁時休去﹐頂戴翠華冠。

渾身錦繡那人謾。方知此處﹐有个永相隨。

醜奴兒﹟4道友問變化

堪嗟萬物陰陽內﹐造化因功﹐休論西東﹐只在三光秀气中。

公如會得疾安腳﹐便做飄蓬﹐脫了凡籠﹐一个眞靈入碧空。

又昆奇山

扶桑日出分明照﹐蓬島相鄰﹐若要親親﹐除是淸閒只一身。

逍遙無事方能到﹐俯瞰迷津﹐煉就重繞﹐頂上孤峯現寶珍。

浪淘沙

事事少相侵﹐物物無心。固精養气本源深。

得得先人添惻隱﹐猿馬牢擒。

玉樹可先臨﹐花綻黃金。淸香窈裊出髙岑。

萬道銀霞攢簇住﹐方得嘉音。

又火裹生蓮

陽气透蒼天﹐照照綿綿。地戶猛焰亦如然。

發出水中直覺性﹐一朵紅蓮。

早早認淸泉﹐結取因緣。烏龜口內吐靈煙。

助正丹田香馥鬱﹐業業新鮮。

又賣狀附口寫文

附口做生涯﹐休寫交加。

憑他實語莫虛嘩。便是於身增福祿﹐贍己榮家。

見似浪淘沙﹐若勸深嗟。若還不使到廳衙。

兩主休和歡又喜﹐公跨雲霞。

錦堂春

試問修行﹐才登戶牖﹐應是下手何如。

便先令﹑歡樂於己開舒。

待款款尋來﹐的當端正﹐意滅情祛。

做嬉嬉坦蕩﹐更認閒閒﹐閒裹安居。

從前一一細想﹐好搜玄揣妙﹐時復親書。

頓省悟﹑怡然超出﹐苦海迷衢。

這番見﹑眞眞那个﹐惟分明﹑本有元初。

卻還舊處﹐返光回照﹐獨證無餘。

瓦盆歌

你敲著﹐得急響聲大。無祥瑞﹐沒災禍。

元誰知得那。外唇有口能發課﹐內虛有腹成因果。

貴賤賢愚細思量﹐人人放一个。

這風狂悟斯﹐不肯爭人我。除煩惱﹑滅心火。

日日隨緣過。逍遙自在任行坐﹐功成行滿攜雲朵。

帶殼升騰恁時節﹐方知不打破。

賀聖朝

仲冬佳節靈童來﹐報陽气初升。

黃芽齊吐﹑玉漿澆漑﹐榮布層層。

甲方瓊秀﹐庚方金彩﹐相間星能。

把明珠祥艷瑞光迎﹐在云外騰騰。

畫夜樂藏頭

�金相隔休教錯﹐�年間怎生作。

�前頭﹐說甚惺惺﹐�辰下重安手腳。

�被蟾光晷運交﹐�平時從根摸索。

�事有神功﹐淸彊气躍。

�下於予尋倚托﹐�文上﹐沒丹藥。

�天知命惟髙中﹐�談談﹐�中別著。

�公決要覓淸涼﹐�兆府城南登閣。

�各得其宜﹐�晝歡暮樂。

重陽全眞集卷之十三竟

﹟1原本此詞牌誤作『又』。

﹟2原本此詞牌誤作『又』。

﹟3此首詞牌原缺﹐疑爲『刮鼓社』。藏頭詞。

﹟4原本此詞牌誤作『巫山一段雲』。

