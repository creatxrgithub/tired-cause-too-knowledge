道徳眞經疏義

經名﹕道徳眞經疏義。宋江澄疏。十四卷。底本出處﹕《正統道藏》洞神部玉訣類。

道徳眞經疏義序

恭惟聖主於帝﹐其訓開明道眞。爰以淸閒之燕﹐取老子《道徳經》﹐句爲之說﹐以幸天下。臣屬充賓貢﹐預太學弟子員﹐得以齋心滌慮﹐恭讀聖作。臣竊惟言之﹕有用莫如道徳之文﹐而老氏五千文﹐猶爲道徳之至。約而能散﹐異而能同﹐可以復命之常﹐可以禦今之有。其言甚簡﹐其旨甚遠﹐蓋非聖人不能與此。降周而來﹐爲之說者殆百有餘家﹐類皆蔽於己見﹐不識道眞﹐言之迂疏。其志將以尊崇聖道﹐而適爲抵迕。要非道足以優入聖域﹐而得於神解者﹐或不可與明焉。恭惟皇帝陛下﹐得一以爲天下正﹐抱一以爲天下式﹐體之以見素抱朴﹐推之以治人事天。道徳之妙﹐固自存乎徳行﹐又言而信之﹐使學者知所適歸。竊觀聖學淵懿﹐而言之要妙﹐廣大悉備﹐如《易》之有《系》﹐眞所謂聖人之文者也。然道之出言﹐視聽不足以見聞﹐用之則爲不可旣﹐而臣乃欲以耳目之近﹐形容視聽所不及之妙﹐以有盡之詞﹐述不可旣之眞。臣固不揆﹐而自知其智有所不及也﹐臣嘗觀明皇爲譾譾之說﹐而杜光庭猶著《廣聖義》以申之﹐況臣久被教育﹐豈以聖作之淵懿難測﹐固敢自後哉。是用自央而忘其言之不逮也。

臣江澄饉序。

道徳眞經疏義卷之一

太學生江澄疏

徽宗注曰﹕道者﹐人之所共由。徳者﹐心之所自得。道者亙萬世而無獘﹐徳者充一性而常存。老子當周之末﹐道降而徳衰﹐故著書九九篇以明道徳之常﹐而謂之經。其辭簡﹐其旨遠﹐學者當默識而深造之。

疏義曰﹕萬物莫不由之之謂道。道之爲物﹐無乎不在﹐亦無不通﹐天地爲大未離其內﹐秋毫爲小待之成體﹐囿於域中﹐何莫由斯道也﹐況於人乎﹖孟子曰﹕夫道若大路。然制字者以道與道路之道同字﹐蓋以人所出入不能外是故也。則道者﹐人之所共由可知。道之在我之謂徳。徳之在人﹐有生皆全﹐有分皆足﹐有一未形﹐物得以生﹐不藉外而修﹐不因人而致﹐於己取之而已矣﹐豈他求哉。楊子曰﹕徳以得之。制字者以直心爲徳﹐蓋所謂徳者﹐非謂其得彼也﹐自得而已。則徳者﹐心之所自得可知。且道無盡而徳可修﹐夫惟無盡﹐故歷古今而自若﹐非時數之所拘﹐新新不窮﹐未嘗終也。經曰﹕道乃久。旦萬世而無獘者﹐此也。夫惟可修﹐故擴四端之所有﹐更萬形而不易﹐育而充之﹐未嘗離也。《傳》曰﹕徳者﹐性之端。充一性而常存者﹐此也。夫道有升降﹐徳有盛衰﹐時方旣治﹐則道隆而徳盛﹐時之末治﹐則道降而徳衰。當周之末﹐大道旣隱﹐而徳又下衰﹐散爲百家之曲說﹐蔽於諸子之異論﹐不該不徧﹐不全不粹﹐道術於是爲天下裂。爰有老氏念妙道之無傳﹐憫生民之莫悟﹐以淸靜爲宗﹐以無爲爲本﹐法自然之極數﹐著書九九篇﹐以明道徳之常。俾誦其書者﹐得以見天地之全﹐古人之大體﹐此其書異乎諸子而爲經也。蓋經有一定之體﹐故爲常經﹐如經星之經﹐麗天而不動﹐如織之有經﹐履機而不易。謂之經焉。觀其爲書﹐該括眾妙﹐廣大悉備﹐而多不過五千餘言﹐其辭可謂簡矣。當年不能極其變﹐終身不能究其業﹐其旨可謂遠矣。學者苟不知因言以究其意﹐得意以忘其言﹐未見其有得也。《語》曰﹕默而識之。孟子曰﹕君子深造之以道﹐欲其自得之也。道徳之常﹐非言音所能該﹐非淺見所能測﹐惟心悟神解﹐自得於言意之表﹐識之以不識﹐而資之深者﹐於是書爲庶幾焉。是以聖制於首篇闡發道妙﹐開明士心﹐有學者當默識而深造之之訓也。

道可道章第一

道可道﹐非常道﹔名可名﹐非常名。

徽宗注曰﹕無始曰道﹐不可言﹐言而非也。又曰道不當名﹐可道可名﹐如事物焉﹐如四時焉﹐當可而應﹐代廢代興﹐非眞常也。常道常名﹐自本自根﹐未有天地﹐自古以固存。伏羲氏得之﹐坐乎少廣。莫知其始﹐莫知其終。

疏義曰﹕可以言論者﹐物之粗也。至道之精與物相去遠矣﹐故不可以言論。仲尼見溫伯雪﹐子目擊而道存者﹐爲是故也。莊子載無始之言﹐曰﹕道不可言﹐言而非也。此之謂歟﹖泰初有無﹐無有無名﹐物成數定﹐然後有見可名。道不囿於物﹐不墮於數﹐視之不得見也。夫孰得而名之﹖莊子所謂大道不稱是已。無始又曰道不當名﹐此之謂歟﹖且天下之理﹐有所謂可者而不可者﹐已形有所謂不可者而可者﹐已兆方可方不可﹐方不可方可。物無常宜﹐事無常非﹐事物之疊盛疊衰﹐春夏先﹐秋冬後﹐四時之更旺更廢﹐隱化而顯﹐顯化而隱﹐成已俄壞﹐壞已俄成﹐昔是而今非﹐先迕而後合﹐適時之宜﹐過而不守﹐則以可道可名﹐如事物焉﹐如四時焉。當可而應﹐代廢代興﹐非眞常也。𨿽然有名有實﹐是物之居﹐可言可意﹐言而愈疏。道𨿽不可言﹐有不道之道存焉﹔名𨿽不可名﹐有無名之名存焉。不道之道﹐所謂常道也。無名之名﹐所謂常名也。常之爲義﹐以其成而不變﹐久而不已也。道所謂常﹐經言獨立不攺是已。名所謂常﹐經言自古及今﹐其名不去是已。彼物之生必有本根﹐而常道常名無所本根。彼物之生本乎天地﹐而常道常名先天地生。𨿽气有聚散﹐而此無去來﹐𨿽形有生滅﹐而此無存亡。所謂自本自根﹐未有天地﹐自古以固存也。得此道者上爲皇﹐故伏羲氏得之﹐以襲气母。夫太初者﹐气之始﹐元气之母。得以襲之﹐則能遊乎太初矣﹐經所謂旣知其子﹐復守其母幾是已。可以長生﹐故西王母坐乎少廣﹐莫知其始﹐莫知其終。夫其始無首﹐其卒無尾者﹐道也。能體道﹐則孰原其所始﹖孰要其所終﹖經所謂旣得其母﹐以知其子幾是也。

無名﹐天地之始﹔有名﹐萬物之母。

徽宗注曰﹕道常無名﹐天地亦待是而後生﹐莊子所謂生天生地是也。未有天地﹐孰得而名之﹖故無名爲天地之始。有天地﹐然後萬物生焉﹐故有名爲萬物之母。

疏義曰﹕道之至妙﹐不可以智索﹐不可以形求﹐𨿽欲名之不可得也。道之爲名﹐所假而行﹐命之曰道﹐特彊名爾。此道之隱於無名者也。所謂道常無名者﹐以此。《易》有太極﹐是生兩儀。天地者﹐有形之大﹐而有形生於無形﹐則天地安從生﹖一本於道而已﹐所謂天地亦待是而後生。莊子所謂生天生地者﹐以此。無名無實﹐在物之虛﹐有物混成﹐先天地生﹐亦虛而已。則未有天地﹐孰得而名之﹖𨿽然天地者﹐萬物之父母﹐則萬物待天地而後生。天下有始﹐以爲天下母﹐則天地待道而後行。萬物資始﹐𨿽本於乾元之大﹐萬物資生﹐𨿽本於坤元之至﹐推其所以維綱一元者﹐果何物哉﹖同出於道而已。所謂有天地然後萬物生焉者﹐以此。此道之顯於有名者也。夫道一而已矣﹐合則成體﹐散則成始。自其本宗言之﹐則隱於無名﹐斯謂之始。自其生出言之﹐則顯於有名﹐斯謂之母。言𨿽異而本則一也。𨿽然天地始者﹐今日是也。誠能於道有見﹐則未有天地可得而知矣﹐此聖人所以後天地而知天地之始歟﹖

常無﹐欲以觀其妙﹔常有﹐欲以觀其徼。

徽宗注曰﹕莊子曰﹕建之以常無有。不立一物﹐玆謂常無。不廢一物﹐玆謂常有。常無在理﹐其上不繳﹐天下之至精也﹐故觀其妙。常有在事﹐其下不珠一天下之至變也﹐故觀其徼。有無二境﹐徼妙寓焉。大智並觀﹐乃無不可。恍惚之中﹐有象與物。小智自私﹐蔽於一曲﹐棄有著空﹐徇末忘本﹐道衍於是爲天下裂。疏義曰﹕無動而生有﹐有之所以爲利﹔有極而歸無﹐無之所以爲用。有不離無﹐則無實非無﹐無不廢有﹐則有亦非有。建之以常無﹐卽不無之無也。建之以常有﹐卽不有之有也。不無之無﹐無適非無﹐不有之有﹐無適非有。𨿽變化無窮﹐而其立不易﹐玆其所以爲常也。莊子載老氏之道術言﹕建之以常無有。而其書首篇言之﹐蓋深得有無之理也。是以方其滌除萬有﹐𨿽聖智仁義猶將絕之﹐則不立一物﹐玆謂常無。及其建立萬法﹐𨿽事法形名猶皆存之﹐則不廢一物﹐玆謂常有。常無在理﹐未始有物﹐隱而難知﹐𨿽有神視﹐莫見其形。故其上不徼﹐有見於上小而妙焉。則以入乎神而小故也﹐故爲天下之至精。常有在事﹐兼該眾美﹐顯而易見﹐職職陳露﹐匿而可爲。故其下不昧﹐有見於下大而徼焉。則以出乎明而大故也﹐故爲天下之至變。孔子作《易》﹐於將有爲﹐將有行﹐言非天下之至精﹐孰能與於此﹖則以自無適有﹐理則然也。於三伍以變﹐錯綜其數﹐言非天下之至變﹐孰能與於此﹖則以攝有歸無﹐事則然也。常無常有﹐同出於元﹐至精至變﹐一本於神﹐名𨿽異而理則一也。𨿽然有無一致﹐利用出入﹐在有亦藏﹐在無亦顯﹐曰微曰妙﹐特所寓爾。

惟大智觀於遠近﹐知有本非有﹐彼執之而有者﹐無亦寓焉。知無亦非無﹐彼釋之而無者﹐有亦在焉。惚兮恍中﹐有象之可見﹔恍兮惚中﹐有物而混成。冥有與無﹐以道觀盡﹐則周盡一體﹐無不可者。世俗之人﹐小智自私﹐暗於大理。或蔽於道之靜﹐則棄有著空﹐淪於幽寂﹐以非無爲無﹔或溺於道之動﹐則徇末忘本﹐滯於形器﹐以非有爲有﹔或使莫爲﹐在物一曲﹐百家眾技﹐各矜所長。此道衛所以爲天下裂也。

此兩者﹐同出而異名﹐同謂之玄。

徽宗注曰﹕道本無相﹐孰爲徼妙﹖物我同根﹐是非一气﹐故同謂之玄。世之惑者﹐拾妄求眞﹐去眞益遠﹐殊不知有無者﹐特名之異耳。

疏義曰﹕眞一之原﹐混淪完具﹐無象之象﹐體盡無窮﹐惟徼與妙﹐漠然無分。則道本無相﹐孰爲徼妙﹖自道而降﹐差數斯睹﹐昧者執我膠物而物我之見生﹐此是彼非﹐而是非之情立﹐不知物自無物﹐我亦非我﹐有乎生而莫見其根﹐根則同也。彼亦因是﹐是亦因彼﹐變芒苜而有气﹐气則一也。物我同根﹐是非一气﹐斂萬殊會於一原﹐果孰有孰無耶﹖故同謂之玄。世之惑者以無爲眞﹐以有爲妄﹐拾妄求眞﹐去眞益遠﹐殊不知無卽妙有﹐有卽眞無﹐名相反而實相順爾。

玄之又玄﹐眾妙之門。

徽宗注曰《素問》曰﹕玄生神。《易》曰﹕神也者﹐妙萬物而爲言者也。妙而小之謂玄﹐玄者天之色。色之所色者彰矣﹐而色色者未嘗顯。玄之又玄﹐所謂色色者也。玄妙之理﹐萬物具有﹐天之所以運﹐地之所以處﹐人之所以靈﹐百物之所以昌﹐皆妙也﹐而皆出於玄﹐故曰眾妙之門。孔子之作《易》﹐至《說卦》然後言妙﹐而老氏以此首篇﹐聖人之言﹐相爲終始。

疏義曰﹕風生木﹐木生肝﹐在天爲玄﹐在人爲道。道生一﹐故道降而出﹐出而生智。一生二﹐故玄升而入﹐入而生神。神之爲用﹐無方無體﹐周徧無外﹐輕淸爲天﹐待是而運﹐重濁爲地﹐待是而處﹐坤和气者﹐待是而靈﹐以至萬物職職﹐皆待是而咸昌焉。則妙萬物者﹐無非至神﹐所以生神者﹐一本於玄﹐故爲眾妙之門也。蓋出則大而赤﹐入則小而玄﹐小而妙謂之玄﹐以入而小故也。若所謂玄徳﹐以徳之入而小也。若所謂玄冥﹐以入乎冥而小也。玄𨿽小而妙﹐猶未離乎色﹐《易》所謂天玄而地黃﹐莊子所謂玄天﹐則玄者天之色也。玄之爲色﹐有赤有黑﹐赤爲陽﹐黑爲陰﹐萬物負陰而抱陽﹐而玄能陰能陽﹐則凡域於陰陽者﹐果能外此乎﹖又況所以爲玄者哉﹖所以爲玄﹐是爲玄之又玄﹐《列子》所謂色色者也。萬物有乎出而莫見其門﹐盡在是矣。𨿽然孔子作《易》﹐至《說卦》然後言妙﹐而老氏以此首篇者。《易》之爲書﹐自窮理盡性以至於命﹐蓋以言入道之序﹐攝用歸體也。老氏之書﹐以歸根復命爲先﹐蓋以言行道之頓﹐以示神從體起用也。《易》托象數老氏同有無以示玄﹐言𨿽不同﹐而相爲始終﹐𨿽設教不倫﹐其揆一也。

天下皆知章第二

天下皆知美之爲美﹐斯惡已﹔皆知善之爲善﹐斯不善已。

徽宗注曰﹕道無異相﹐孰爲美惡﹖性本一致﹐孰爲善否﹖有美也﹐惡爲之對﹐故曰天下皆知美之爲美﹐斯惡已。有善也﹐不善爲之對﹐故曰皆知善之爲善﹐斯不善已。世之所美者爲神奇﹐所惡者爲臭腐﹐神奇復化爲臭腐﹐臭腐復化爲神奇﹐則美與惡奚辧﹖昔之所是﹐今或非之﹐今之所棄﹐後或用之﹐則善與不善奚擇﹖聖人體眞無而常有﹐卽妙用而常無﹐美惡善否﹐蓋將簡之而弗得﹐尙何惡與不善之能累哉﹖

疏義曰﹕天下無二道﹐自其同者視之﹐美惡之名俱泯﹐一性無性﹐自本觀之﹐善惡之端不立。然有上而下爲之亞﹐故有美而惡爲之對﹐有左而右爲之亞﹐故有善而不善爲之對。欲有彼而無此﹐是欲有陰而無陽也﹐奚可得哉﹖世之人知其一不知其二﹐以神奇爲美﹐以臭腐爲惡﹐而美惡容心﹐以此爲是﹐以彼爲非﹐而善否相非。殊不知大化無常﹐瞬息不停﹐正復爲奇﹐善復爲妖﹐臭腐神奇﹐疊運更化。初無美惡﹐理無常是﹐事無常非﹐或是或非﹐隨得隨失。初無善否﹐一生一殺﹐一予一奪﹐亦相分也﹐亦相繼也﹐烏可以差殊觀哉﹖惟聖人覺此而冥焉﹐極物之眞而守其本﹐命物之化而守其宗﹐𨿽無爲而不廢於有爲﹐體眞無而常有也﹐𨿽事事而一出於無事﹐卽妙用而常無也。夫然故泯好惡於一致﹐而付是非於兩行。美者自美﹐吾不知其爲美﹔惡者自惡﹐吾不知其爲惡。善者﹐吾善之﹔不善者﹐吾亦善之。恢詭譎怪﹐道通爲一﹐𨿽欲簡之﹐不可得也﹐尙何惡與不善之能累哉﹖

故有無之相生﹐難易之相成﹐長短之相形﹐髙下之相傾﹐聲音之相和﹐前後之相隨。

徽宗注曰﹕太易未判﹐萬象同體。兩儀旣生﹐物物爲對。此六對者﹐羣變所交﹐百慮所生﹐殊塗所起﹐世之人所以陷溺而不能自出者也。無動而生有﹐有復歸無﹐故曰有無之相生。有涉險之難﹐則知行地之易﹐故曰難易之相成。長短之相形﹐若尺寸是也。髙下之相傾﹐若山澤是也。聲舉而響應﹐故曰聲音之相和。形動而影從﹐故曰前後之相隨。陰陽之運﹐四時之行﹐萬物之理﹐俄造而有﹐倏化而無。其難也﹐若有爲以經世﹔其易也﹐若無爲而適己。性長非所斷﹐性短非所續﹐天之自髙﹐地之自下﹐鼓宮而宮動﹐鼓角而角應﹐春先而夏從﹐長先而少從﹐對待之境﹐𨿽皆道之所寓﹐而去道也遠矣。疏義曰﹕太易之先﹐一气未見﹐渾淪完具﹐玄未判離﹐萬象所以同體也。《易》有太極﹐是生兩儀。道立於兩﹐有對有待﹐物物所以爲對也。眞常散而爲羣變﹐一致分而爲百慮﹐同歸別而爲＇殊塗﹐未有逃此六對者。是以申於東南則無動而生有﹐屈於西北則有極而歸無﹐一有一無﹐若循環然﹐有無之相生如此。先難者後必易﹐多易者終必難﹐有涉險之難爲﹐天下之難事﹐則知行地之易﹐斯無難矣﹐難易之相形如此。布指知寸﹐布手知尺﹐非尺之長﹐無以見寸之短﹐所謂長短之相形也。山殺瘦﹐澤增肥﹐非山之髙﹐無以見澤之下﹐所謂髙下之相傾也。聲動不生聲而生響﹐則聲舉而響應矣﹐此聲音之相和也。形動不生形而生影﹐則形動而影從矣﹐此前後之相隨也。自其理其事﹐其形其勢﹐以至其聲其數﹐分而爲陰陽﹐列而爲四時﹐散而爲萬物﹐無非六對者。俄造而有﹐有生於無也﹔倏化而無﹐物不終有也。襲諸人間﹐知有爲之匪易﹔退藏於密﹐覺無爲之非難。登髙不可以爲長﹐長非有餘﹐性長非所斷也﹔居下不可以爲短﹐短非不是﹐性短非所續也。髙髙在上﹐固非人爲﹐天之自髙也﹔險然處下﹐亦非或使﹐地之自下也。以聲律相召﹐則或官或角﹐隨鼓而動。其隨序相理﹐則四時長幼各有其倫。凡涉於對待之境﹐𨿽皆道之所寓﹐不離於道而於道相去遠矣。

是以聖人處無爲之事﹐行不言之教。

徽宗注曰﹕處無爲之事﹐莊子所謂無爲而用天下也。行不言之教﹐《易》所謂以神道設教而天下服也。爲則有成虧﹐言則有當愆﹐曾未免乎累﹐豈聖人所以獨立於萬物之上﹐化萬物而物之所不能累歟﹖

疏義曰﹕匿而不可不爲者﹐事也。無爲之事﹐則爲出於無爲﹐是乃所謂無爲而用天下也。蓋用天下﹐則已接於事矣。惟本於無爲﹐則𨿽事而未嘗涉爲之之邊。舜之不事﹐詔而萬物成﹐其得此也。修道之謂教。不言之教﹐則以身教而人從之﹐是乃所謂以神道設教而天下服也。蓋設教則旣交於物矣﹐惟出於神道﹐則𨿽教未嘗發言之之意。王馳立不教﹐坐不議﹐其得此也。且無爲則眞﹐有爲則僞。從事於務﹐涉於人爲﹐果且無成與虧乎哉﹖知者不言﹐言者不知﹐上說下教﹐彊聒不捨﹐未免乎有當有愆矣。聖人朝徹見獨﹐體道之無﹐應物之有﹐於事則無爲而成﹐於教則無言而心悅﹐舉天下萬物之多﹐曾不足以芥蒂其胸﹐次彼六對者﹐烏能爲之累哉﹖

萬物作而不辭﹐生而不有﹐爲而不恃﹐功成不居。夫惟不居﹐是以不去。

徽宗注曰﹕萬物並作﹐隨感而應﹐若鑑對形﹐妍醜畢現。若谷應聲﹐美惡皆赴﹐無所辭也。故曰作而不辭。自形自化﹐自生自色﹐各極其髙大﹐而遂其性﹐孰有之哉﹖故曰生而不有。整萬物而不爲戾﹐澤及萬世而不爲仁﹐覆載天地﹐刻雕眾形﹐而不爲巧﹐故曰爲而不恃。四時之運﹐功成者去﹐天之道也。聖人體之﹐故功蓋天下而似不自已﹐認而有之﹐亦已惑矣﹐故曰功成不居。有居則有去﹐古今是也。在己無居﹐物莫能遷﹐適來時也﹐適去順也﹐何加損焉﹖故曰夫惟不居﹐是以不去。

疏義曰﹕以一身對羣動之至﹐以一心膺萬務之求﹐物或采之﹐不得六出﹐事或迫之﹐不得不動﹐如監焉應而不藏﹐如穀焉虛而能受﹐妍醜美惡﹐無所辭也。若是﹐則其於泛應酬醉﹐蓋有餘裕矣。苟或敵紛趨寂﹐懼有樂無﹐則物何自而開﹖務何自而成﹖天下何賴焉﹖是之謂萬物作而不辭。自生自化﹐而生生化化者﹐不屍其功﹔自形自色﹐而形形色色者﹐不擅其成。有形者以形自奮﹐有性者以性自適﹐認而有之則亦惑矣。是之謂生而不有。聖人應世無心而已﹐其整萬物﹐非有心於整之也。妻然似秋而綽乎其殺﹐故殺之而不怨。其澤萬世﹐非有心於澤之也﹐暖然似春而與物爲恩﹐故澤及萬世﹐不爲愛人。天無不覆﹐吾有道以覆其所覆﹔地無不載﹐吾有道以載其所載。一根黃之細﹐若與之扶疏﹐一蠛蠓蠔之微﹐若與之承翼。𨿽非物刻而雕之﹐其恃道化﹐而不恃智巧﹐若刻雕眾形焉﹐是豈智巧果敢之列哉。夫整萬物也﹐澤及萬世也﹐覆載天地﹑刻雕眾形也﹐未免乎爲矣。然而不爲戾也﹐不爲仁也﹐不爲巧也﹐則爲出於無爲﹐而不恃其成矣。是之謂爲而不恃。四時殊气﹐運而無止﹐戊出則丁藏﹐甲旺則癸廢﹐相爲消息﹐相爲盈虛﹐過而不畱﹑天道已行矣。聖人與天爲徒﹐蕩蕩乎民無能名﹐而巍巍乎其有成功。𨿽無意於立功﹐而天下歸功焉。方將去功與名﹐還與眾人﹐不以爲己私分。夫豈認以爲實而固有之哉﹐是之謂功成不居。停燈於釭﹐前焰非後焰﹔借明於鑑﹐今形非昔形。以往者爲古﹐以今者爲今﹐心未及言﹐所謂今者已遷而爲古矣。以有居則有去也﹐蓋神無屍而無居﹐屍焉而居人爾。惟聖人執神而固﹐不傾於物﹐故在己無居﹐物莫能遷﹐不系累於方來﹐知適來時也﹐不畱情於旣往﹐知適去順也﹐曾何加損哉﹖故曰夫惟不居﹐是以不去。

不尙賢章第三

不尙賢﹐使民不爭﹔不貴難得之貨﹐使民不爲盜﹔

徽宗注曰﹕尙賢則多知﹐至於天下大駭﹐儒墨畢起。貴貨則多欲﹐至於正晝爲盜﹐日中穴阫。不尙賢﹐則民各定其性命之分﹐而無所誇跂﹐故曰不爭。不貴貨﹐則民各安其性命之情﹐而無所覬覦﹐故不爲盜。莊子曰﹕削曾史之行﹐鉗楊墨之口﹐而天下之徳始玄同矣。《旅獒》曰﹕不貴異物﹐賤用物﹐民乃足。

疏義曰﹕尙者﹐別而向之之謂。以賢爲尙﹐則愚智相欺﹐善否相非﹐民始惑亂﹐至於天下大駭﹐儒墨畢起﹐所謂舉賢則民相軋也。貴者﹐曰而人之之謂。以貨爲貴﹐則敵羨之心生﹐不足之慕起﹐見得忘形﹐見利忘眞﹐至於正晝爲盜﹐日中穴阫﹐所謂難得之貨令人行妨也。惟不以賢爲尙﹐則實而不知以爲忠﹐當而不知以爲信﹐民各定其性命之分﹐孰肯內於外大以爲誇﹐其行不正而爲跋哉﹖各止其所而無所爭斯已矣。莊子所謂削曾史之行﹐天下之徳始玄同者﹐此也。惟不以貨爲貴﹐則鑿井而飲﹐耕田而食﹐民各安其性命之情﹐孰肯有見於豈而爲覬﹐有見於兪而爲覦哉﹖舉滅其賊心而不爲盜斯已矣。莊子所謂撾玉毀珠﹐小盜不起者﹐此也。

不見可欲﹐使心不亂。

徽宗注曰﹕人之有欲﹐次性命之情以爭之﹐而攘奪誕謾﹐無所不至。伯夷見右之可欲﹐餓於首陽之下。盜壞見利之可欲﹐暴於東陵之上。其熱焦火﹐其寒凝冰﹐故其心則憤亂憤驕﹐而不可系道。至於聖人者﹐不就利﹐不違害﹐不樂壽﹐不哀夭﹐不榮通﹐不醜窮﹐則孰爲可欲﹖欲慮不萌﹐吾心湛然﹐有感斯應﹐止而無所礙﹐動而無所逐也﹐孰能亂之﹖孔子四十而不惑﹐孟子曰﹕我四十不動心。

疏義曰﹕眾人見物不見道﹐故所見無非欲者。聖人見道不見物﹐故所見無可欲者。所見無可欲者﹐則以所見勝所睹也﹐是以靈臺有持而外滑舉消。所見無非欲者﹐則以所睹勝所見也﹐是以逐物忘返﹐失眞湛僞。蓋目之於色﹐耳之於聲﹐口之於味﹐鼻之於齅﹐是人之所欲也。妄庸之人不知五色亂目﹐五聲亂耳﹐五味濁口﹐五臭燻鼻﹐次性命之情以爭之﹐攘奪誕謾﹐無所不至。累於厚利者以身徇利﹐累於名髙者以身殉名。若伯夷與盜壞﹐一則死名﹐一則死利﹐幾以見浴利之可欲故爾。其熱焦火﹐得之則喜﹐其寒凝冰﹐失之則懼﹐不能操之而存其心﹐至於憤亂憤驕而不可系﹐是猶以隋侯之珠彈千仞之雀也﹐豈不惑哉。聖人異乎此﹐不就利﹐不違害﹐知利害之同源﹔不榮通﹐不醜窮﹐以窮通爲一致。欲慮不萌﹐一毫不攖﹐吾心湛然﹐物莫能搖﹐感而遂通﹐能定能應。止而無所礙﹐不膠於靜﹐動而無所逐﹐不流於動﹐覆卻萬方﹐陳乎前不得以入其捨。孰能亂之﹖孔子之不惑﹐孟子之不動心﹐其得此矣。

是以聖人之治﹐虛其心﹐實其腹﹐弱其志﹐彊其骨﹐常使民無知無欲。

徽宗注曰﹕穀以虛故應﹐鎰以虛故照﹐管鑰以虛故受﹐耳以虛故能聽﹐目以虛故能視﹐鼻以虛故能齅。有實其中﹐則有礙於此。聖人不得已而臨往天下﹐一視而同七﹐篤近而舉遠﹐因其固然﹐付之自爾﹐何容心焉﹖堯之舉舜而用鯀﹐幾是矣。心虛則公聽並觀﹐而無好惡之情﹐腹實則贍足平泰﹐而無責求之念﹐豈賢之可尙﹐貨之足貴哉。聖人爲腹不爲目﹐腹無擇而容故也。志春心之所之﹐骨者體之所立。志彊則或殉名而不息﹐或逐貨而無厭﹐或伐其功﹐或矜其能﹐去道益遠。骨弱則行流散徙﹐與物相刃﹐相靡胥淪﹐溺而不返。聖人之志﹐每自下也﹐而人髙之﹔每自後也﹐而人先之。知其雄﹐守其雌﹐知其榮﹐守其辱﹐是之謂弱其志。正以止之﹐萬物莫能遷。固以執之﹐萬變莫能傾。不壞之相﹐若廣成子者﹐千二百歲而形未常衰﹐是之謂彊其骨。莊子曰﹕同乎無知﹐其徳不離﹐同乎無欲﹐是謂素朴。素朴而民性得矣。聖人之治﹐務使民得其性而已。多知以殘性命之分﹐多欲以汨性命之情﹐名日治之﹐而亂孰甚焉﹖故常使民無知無欲。

疏義曰﹕室無空虛則婦姑勃溪﹐心無天遊則六鑿相攘﹐古人之貴夫虛也如此。是以遠取諸物﹐如谷之應﹐鑑之照﹐管鑰之受﹔近取諸身﹐如耳之聽﹐目之視﹐鼻之齅﹐皆以虛故也。蓋虛者﹐實之對﹐實則有礙﹐虛則無間。外之萬物﹐內之一身﹐有實其中﹐則有礙於此﹐以不能無間故爾。聖人不得已而臨往天下﹐兼愛無私﹐則一視而同仁﹐推此加彼﹐則篤近而舉遠﹐因其固然﹐無所次擇﹐付之自爾﹐無所去取﹐遣息眾累而冥於無有﹐夫何容心哉﹖若舜之聰明文思﹐堯非不聞也﹐爻待師錫而後舉之。若鯀之方命圯族﹐堯非不知也﹐亦因眾舉姑以用之。蓋聖人無心﹐因物爲心﹐則舜不得不舉﹐鯀不得不用也。何則﹖虛非無也﹐無實而已﹐心無所不包﹐意其有而非有﹐實無所包﹐意其無而非無﹐則心本虛矣。惟盡心之本﹐而政虛之極﹐則善者吾善之﹐不善者吾亦善之﹐公聽並觀而無好惡之情﹐豈賢之足尙哉。務內觀者﹐取足於身﹐務外遊者﹐求備於物。求備於物則常憂不足﹐取足於身則敵羨不起。聖人不利貨財﹐不貴異物者﹐以取足於身而實其腹故也。實其腹﹐則收視反聽﹐精神內守﹐故贍足平泰而無貴求之念﹐豈貨之足貴哉。此聖人爲腹不爲目也。在心爲志﹐則志者心之所之也。形以骨爲體﹐則骨者體之所立也。志彊而不弱﹐則以顯爲是。或殉名不息﹐以富爲是。或逐貨無厭﹐自伐而無功﹐自矜而不長。其去道也遠矣﹐故欲弱其志。骨弱而不知彊﹐則行流散徙而中無所守﹐與物刃靡而外無所勝﹐胥淪溺而不返﹐倀倀然莫知所適從﹐其何能自立乎﹖故欲彊其骨。聖人之用志﹐卑以自牧﹐每自下也﹐而人髙之﹔持後處先﹐每自後也﹐而人先之。知雄守雌而物莫能勝﹐知榮守辱而物莫能污﹐弱其志者知此。正以止之﹐萬物莫能遷﹐善建而不拔也。固以執之﹐萬物莫能傾﹐善抱而不脫也。深根固蒂﹐長生久視而不壞之﹐相與天地爲常﹐若廣成子修身﹐千二百歲而形未嘗衰﹐彊其骨者如此。多知爲敗﹐故使民無知。養心莫善於寡欲﹑故使民無欲。同乎無知﹐則含徳之厚比於赤子﹐其徳不離矣。同乎無欲﹐則見素抱朴﹐少私寡欲﹐是謂素朴矣。素則不雜﹐朴則不散﹐素朴而民性得矣。聖人之在天下﹐民得其性斯已矣。孰使多知以殘性命之分﹐多欲以汨性命之情哉﹖

使夫知者不敢爲也。

徽宗注曰﹕辯者不敢騁其詞﹐勇者不敢奮其快﹐能者不敢矜其村﹐智者不敢施其察。作聰明﹐務機巧﹐滋法令﹐以蓋其眾﹐聖人皆禁而止之﹐此所謂使夫知者不敢爲也。九官成事﹐俊乂在服﹐豈以知爲鑿也﹐行君之命﹐致之民而已。

疏義曰﹕辮者不敢騁其詞﹐無所用言也。勇者不敢奮其恢﹐無所用力也。能者不敢矜其材﹐以不使能故也。智者不敢施其察﹐以不用智故也。黜聰明﹐去機械﹐省刑罰。凡作聰明﹐務機巧﹐滋法令﹐以蓋其眾者﹐皆禁而止之﹐𨿽有知者﹐孰敢爲耶﹖若舜之時﹐臯夔稷契之徒﹐九官咸事而百僚師師﹐俊乂在服﹐豈務間間之小﹐爲察察之明﹐以智爲鑿哉﹖聽倡而行﹐視儀而動﹐行君之命﹐致之民而已。

爲無爲﹐則無不治矣。

徽宗注曰﹕聖人之治﹐豈棄人絕物而忽然自立於無事之地哉﹖爲出於無爲而已。萬物之變﹐在形而下。聖人體道﹐立乎萬物之上﹐總一其成﹐理而治之。物有作也﹐順之以觀其復﹔物有生也﹐因之以致其成﹐豈有不治者哉。故上治則日月星辰得其序﹐下治則鳥獸艸木遂其性。

疏義曰﹕治天下者﹐一於無爲而不知有爲﹐則若聚塊積塵﹐無爲而非理。一於有爲而不知無爲﹐則若波流火馳﹐有爲而非眞。夫惟有爲不離於無爲﹐無爲不廢於有爲﹐而爲出於無爲﹐其於治天下有餘裕矣﹐豈棄人絕物想然自立於無事之地哉﹖今夫形而上者謂之道﹐自道而降﹐莫逃乎物﹐則萬物之變在形而下矣。惟明乎物物者之非物﹐則與道無間。總攝萬殊﹐同於一理﹐立乎萬物之上﹐總一其成﹐理而治之也。是以物有作也﹐順之以觀其復﹐經所謂萬物並作﹐吾以觀其復是已。物有生也﹐因之以政其成﹐楊子所謂君人成天地之化是以。故仰觀於天﹐則盈縮有常數﹐伏見有常度﹐在上則日月星辰得其序。俯察諸地﹐則飛是動植﹐各得其宜﹐下治則鳥獸艸木遂其性。若然﹐則不治天下而天下旣已治矣。

道徳眞經疏義卷之一竟

道徳眞經疏義卷之二

太學生江澄疏

道衝章第四

道沖而用之﹐或不盈﹐

徽宗注曰﹕道有情有信﹐故有用﹔無爲無形﹐故不盈。《經》曰﹕萬物負陰而抱陽﹐沖气以爲和。萬物之理﹐偏乎陽則彊﹐或失之過。偏爭﹟１陰則弱﹐或失之不及。無過不及﹐是謂沖气。衝者﹐中也﹐是謂大和。髙者抑之﹐下者舉之﹐有餘者取之﹐不足者予之﹐道之用﹐無適而不得其中也。注焉而﹑不滿﹐酌焉而不竭﹐旣以爲人己愈有﹐旣以與人己愈多﹐道之體﹐猶如太虛﹐包裹六極﹐何盈之有﹖

疏義曰﹕道可傳而不可受﹐以可傳故有情有信﹐所以有用。一根黃之細﹐若與之扶疏﹔一蠛蠓之微﹐若與之承翼﹐非情乎﹖寒暑待此以往來而不武其時﹐庶物待此以生育而各從其類﹐非有信乎﹖以不可受故無爲無形﹐所以不盈。淵乎其居而湛然不撓﹐浮乎其淸而寂然不動﹐非無爲乎﹖昏昏默默而視之不見﹐窈窈冥冥搏而之不得﹟２﹐非無形乎﹖經曰﹕萬物負陰而抱陽﹐沖气以爲和。蓋陰止而靜﹐萬物負之﹐陽融而亨﹐萬物抱之。然師天而無地﹐則偏乎陽而失之過﹔師陰而無陽﹐則偏乎陰而失之不及。必有陰陽之中者﹐彊不失之過﹐弱不失之不及﹐沖气是已。衝之爲气﹐天一爲之本﹐天五爲之中﹐則坤者﹐中也﹐中通上下﹐是謂大和﹐道之致用﹐乃在乎此。是以髙者抑之以損其過﹐下者舉之以補其不及﹐有餘則取之﹐故大而不多﹐不足則予之﹐故小而不寡。道之用﹐無適而不得其中如此﹐故曰道仲而用之。蓋衝則非盈﹐有用則非虛也。非盈也﹐是以注焉不滿﹔非虛也﹐是以酌焉不竭。夫惟道非盈虛所能該﹐故善貸且成﹐而其用不窮﹐旣以爲人己愈有﹐旣以與人己愈多也。猶如大虛包裹六極﹐無有端倪﹐不可爲量數﹐豈器之所能囿哉﹐何盈之有﹖

淵兮似萬物之宗。

徽宗注曰﹕莊子曰﹕鯢桓之審爲淵﹐止水之審爲淵﹐流水之審爲淵。淵虛而靜﹐不與物雜﹐道之體也。惟虛也﹐故羣實之所歸。惟靜也﹐故羣動之所屬。是萬物之所系﹐一化之所待也。故曰似萬物之宗。然道本無系﹐物自宗道﹐故似之而已。

疏義曰﹕莊子曰﹕夫道淵乎其居也。蓋淵水反流全一﹐深靜而平﹐內明外晦﹐𨿽鯢桓之與流止﹐常淵然自若﹐測之益深﹐窮之益遠﹐可謂虛也。波之非惡﹐湛之非美﹐可謂靜也。道之體似之﹐惟虛﹐故足以該天下之羣實﹔惟靜﹐故足以攝天下之羣動。不物而能物物﹐萬物之所系也﹔不化而能化化﹐一化之所待也。故似萬物之宗。《文子》曰﹕虛無愉恬﹐萬物之祖也。義與此合。𨿽然道偶而應﹐本無所系﹐行於萬物﹐物自宗之﹐其曰萬物之宗﹐亦似之而非也。

徽宗注曰﹕銳則傷﹐紛則雜﹐挫其銳則不爭﹐解其紛則不亂。和其光﹐莊子所謂光矣而不耀也。同其塵﹐莊子所謂與物委蛇而同其波也。內誠不解﹐形謀成光﹐而捨者與之避席﹐豈和其光之謂歟﹖飾智以驚愚﹐修身以明污﹐昭昭乎若揭﹐曰月而行﹐豈同其塵之謂歟﹖聖人挫其銳﹐則處物不傷物﹐物莫之能傷也。解其紛﹐則不謀烏用智﹖不斷烏用膠﹖萬物無足以鐃其心者﹐若是則無泰色﹐無驕气﹐和而不流﹐大同於物﹐以通天下之志﹐無入而不自得也。

疏義曰﹕銳如火之銳﹐不可長保也﹐故傷。紛如絲之紛﹐多緒不一也﹐故雜。挫其銳則不立圭角﹐渾然而已﹐孰與動爭﹖莊子所謂以深爲根是已。解其紛﹐則靈臺有持﹐外滑舉消﹐孰能亂之﹖莊子所謂以約爲紀是已。火合並爲光﹐惟和無別﹐則葆之而不露﹐韜之而不發﹐未嘗揚行以悅眾也。莊子於《刻意篇》有曰﹕光矣而不耀。以言用其光而分誇耀之述﹐然後爲合天徳故也。是之謂和其光。粗而非妙﹐塵所由生﹐惟同而不異﹐則與時遷徙﹐與世偃仰﹐未嘗崖異以自處也。莊子於《庚桑楚篇》有曰﹕與物委蛇而同其波。以言衛生之經﹐在乎與物宛轉﹐而不在乎離世異俗也。是之謂同其塵。若夫內誠不解﹐未能忘心﹐形謀成光﹐未能用晦﹐捨者與之避席﹐又未能自埋於民﹐豈和其光之謂歟﹖飾智以驚愚﹐未能去智﹐修身以明污﹐未能若愚﹐昭昭然若揭曰月而行﹐又未能我獨若昏﹐豈同其塵之謂歟﹖蓋兌者﹐金利﹐用之時故說。徙之以銳也﹐則有時而毀折﹐能無傷乎﹖惟有以挫之﹐則銳斯鈍矣﹐孰能傷之﹐然則挫其銳﹐聖人所以處物不傷物﹐物莫之能傷也。紛以絲爲之﹐所以分垢污﹐合則成體﹐分則多緒﹐能勿擾乎﹖惟有以解之﹐則𨿽紛而封﹐無內外之千﹐思慮不萌﹐機械不作﹐覆卻萬方﹐陳乎前而不得以入其合。然則解其紛﹐則不謀烏用智﹖不斲烏用膠﹖萬物無足以饒心也﹐若是則不自矜也﹐故無秦色﹐不自伐也﹐故無驕气。有異無乖﹐如《中庸》所謂和而不流。守一處和﹐如列子所謂大同於物。況應酬醉﹐無往不當﹐所謂以通天下之志﹐無入而不自得也。

湛兮似或存。

徽宗注曰﹕心若死灰﹐而身若槁木之枝﹐泰定之中﹐天光自照﹐惛然若亡而存﹐油然不形而神﹐此其道歟﹖

疏義曰﹕心者﹐神之合﹐於五行爲火。方其有心﹐猶火之緣物顯照也﹐及其無心﹐猶火事已而見灰也。心若死灰﹐則無心枚爾。艸木有生而無知﹐木至於槁﹐非特無知又無生也。身若槁木之枝﹐則遺生忘我故爾。是以泰定之中﹐天光自照﹐所謂大定持之而循有照也。若然﹐則非作非止﹐悟然若亡而存﹔非有非無﹐油然不形而神。湛然常寂於其存也﹐似之而非也﹐故或之。或之者﹐疑之也。豈滯於一曲而言之哉﹖湛兮似或存﹐此其道歟﹖

吾不知誰之子﹐象帝之先。

徽宗注曰﹕象者﹐物之始見。帝者﹐神之應物。物生而後有象﹐帝出而後妙物。象帝者﹐羣物之始﹐而道實先之。莊子所謂神鬼神帝﹐生天生地是也。視之不見﹐聽之不聞﹐搏之不得﹐有乎出而莫見其門﹐孰知之者﹖故曰吾不知誰之子﹐象帝之先。疏義曰﹕見乃謂之象﹐則象者物之始見。帝出乎震﹐則帝者神之應物。入於不生﹐故無相可求﹔墮於有生﹐故有象可見。物主然後有象也。萬物之出帝﹐則出而不辭﹐萬物之入帝﹐則入而不違﹐帝出而後妙物也。象者﹐形之兆。帝者﹐物之尊。故爲羣物之始。然象也﹐帝也﹐一出於道則道實先之矣。莊子所謂神鬼神帝﹐生天生地是也。天在天成像﹐道生之﹐帝以妙物﹐道神之﹐則舉天下萬物之多﹐孰先於道者﹖𨿽然道無色也﹐故視之不見﹔無聲也﹐故聽之不聞﹔無形也﹐故搏之不得。𨿽有乎出﹐其出無本無旁﹐莫見其門﹐孰知之者﹖故曰吾不知誰之子。與莊子所謂不知其誰何同意。

天地章第五

天地不仁﹐以萬物爲芻狗﹔聖人不仁﹐以百姓爲芻狗。

徽宗注曰﹕恩生於害﹐害生於恩﹐以仁爲恩﹐害則隨至。天地之於萬物﹐聖人之於百姓﹐輔其自然﹐無愛利之心焉﹐仁無得而名之。束芻爲狗﹐祭祀所用﹐適則用之﹐過則棄之。彼萬物之自生﹐百姓之自治﹐曾何容心焉﹖

疏義曰﹕愛人利物之謂弁。有心於愛人﹐則其愛不博﹔有心於利物﹐則其利不周。蓋以仁爲恩﹐未免於有心故也。且原恩之所起﹐常本於害﹐要害之所起﹐常出於恩。有害而恩隨之﹐有恩而害繼焉﹐自然之理也。天地無心於萬物﹐聖人無心於百姓﹐常因自然而不益生﹐故無所不愛﹐亦無所不利。受施者不報﹐蒙澤者不謝﹐利澤施乎萬世。不爲愛人﹐仁烏得而名之﹖莊子所謂大仁﹐不仁是已。猶之芻狗焉﹐其未陳也﹐盛以筐衍﹐巾以文繡﹐屍祝齋戒以將之。及其旣陳也﹐行者錢其首脊﹐蘇者取而爨之而已。彼萬物之自生﹐百姓之自治﹐曾何用心焉﹖

天地之間﹐其猶橐鑰乎﹖

徽宗注曰﹕橐鑰虛而能受﹐受而能應﹐故應而不窮。有實其中﹐則觸處皆礙﹐在道爲一偏﹐物爲一曲﹟３。

疏義曰﹕橐之能容﹐鑰之能鳴﹐二者皆虛而能受﹐受而能應者也。隨感隨應﹐果有窮乎﹖天地之間﹐一气潛運﹐周徧無外﹐至無以供其求﹐猶之橐鑰也。一物實之﹐無適非礙﹐天地之大﹐豈蔽於一偏﹐滯於一曲哉。

虛而不屈﹐動而愈出。

徽宗注曰﹕虛己以遊世﹐則泛應而曲當﹐故曰虛而不屈。迫而後動﹐則運量而不匱﹐故曰動而愈出。聖人出應帝王﹐而無言爲之累者﹐此也。

疏義曰﹕天地之大﹐聖人法之﹐虛其體也﹐自其用也。攝用歸體﹐故寂然不動﹐萬物莫如﹐以傾其固﹐以之泛應﹐有不當乎﹖從體起用﹐故動而不窮﹐旣已與人己愈有﹐以之運量﹐果有匱乎﹖虛己以遊世﹐必迫而後動﹐故終身言而無失言之愆﹐無不爲而無有爲之僞。其於應帝王﹐蓋有餘裕矣。莊子所謂帝王之功﹐聖人之餘事者﹐此也。

多言數窮﹐不如守中。

徽宗注曰﹕鑰虛以待气﹐气至則鳴﹐不至則止。聖人之言似之。辧者之囿﹐言多而未免夫累﹐不如守中之愈也。愼汝內﹐閉汝外﹐收視反聽﹐復以見天地之心焉﹐此之謂守中。

疏義曰﹕凡樂皆出於虛﹐鑰之爲器﹑律度量衡所自出﹐樂之本在是焉。故《詩》稱以鑰不僭者謂此﹐所謂虛以待气﹐气至則鳴﹐不至則止者也。聖人得言之﹐解鳴而當律﹐有問而應之﹐無不異此。若孔子之欲無言﹐孟子以好辮爲不得已者﹐爲是故也。彼不能忘言之人﹐又離曼衍辭至於數萬﹐書至於五車﹐是辯者之囿也﹐𨿽多亦奚以爲﹖守中者不然﹐極物之眞而守其本﹐命物之化而守其宗﹐愼其外而無外較之繁﹐閉其內而無內千之繆。目無所見﹐收其視也﹐視乎冥冥﹔耳無所聞﹐反其聽也﹐聽乎無聲。復以自知而天地之心坦然可見﹐守此勿失﹐𨿽終身不言﹐未嘗不言﹐又奚以譊譊爲哉﹖蓋中通上下有之﹐所謂天下之大本也。言之畢不出於此﹐卽多言以交之﹐不如守中之愈也。

谷神章第六

谷神不死﹐

徽宗注曰﹕有形則有盛衰﹐有數則有成壞﹐形數具而生死分﹐物之理也。谷應羣動而常虛﹐神妙萬物而常寂﹐眞常之中﹐與道爲一﹐不麗於形﹐不墮於數﹐生生而不窮﹐如日月焉﹐終古不息﹐如維斗焉﹐終古不忒﹐故云不死。

疏義曰﹕盛極則衰﹐衰極則盛﹐有形者然也。成已俄壞﹐壞已俄成﹐有數者然也。旣已爲物矣﹐未有逃乎形數者﹐此所以有生者必有死也。一陰落乎下﹐一陽䢐乎上﹐未離乎陰陽者﹐莫不皆然。谷神則異是矣﹐受而不積﹐應羣動而常虛﹐陰陽不測﹐妙萬物而常寂﹐眞常之中與道爲一。不可以形求﹑不可以數索﹐彼形有盡而此無盡﹐彼數有終而此無終﹐化出萬有﹐生生不窮﹐所謂未嘗死者是已。如彼日月﹐一往一來﹐運行不息﹔如彼維斗﹐一南一北﹐斡旋不忒﹐又焉知其所終哉﹖

是謂玄牝。

徽宗注曰﹕萬物受命於無﹐而成形於有﹐谷之用無相﹐神之體無方﹐萬物所受命也。玄者天之色﹐牝者地之類﹐萬物所成形也。谷神以況至道之常﹐玄牝以明造物之妙。

疏義曰﹕且然無間謂之命﹐命之所稟者﹐誰歟﹖谷神是已。物生成理謂之命﹐形之所賦者誰歟﹖玄牝是已。虛而善應﹐視之不見其形﹐谷之用無相也。圓而常運﹐索之莫知其所﹐神之體無方也。物之所受命者在是矣。赤黑爲玄﹐故《易》稱天玄而地黃﹐則玄者天之色也。陽爲牡﹐陰爲牝﹐故《易》稱坤利牝馬之正﹐則牝者地之類也。物之所成形者在是矣。谷神玄牝﹐異名同實﹐自其常存言之﹐則謂之谷神﹐所以況至道之常。自其生出言之﹐則謂之玄牝﹐所以明造物之妙。名相反﹐而實相順也。

玄牝之門﹐是謂天地根。

徽宗注曰﹕莊子曰﹕萬物有乎生而莫見其根﹐有乎出而莫見其門﹐而見之者﹐必聖人已。故於此明言玄牝之門﹐是謂天地根。天地者﹐萬物之上下也。物與天地﹐本無先後﹐明大道之序﹐則有天地﹐然後有萬物。然天地之所從出者﹐玄牝是已。彼先天地生者﹐孰得而見之﹖

疏義曰﹕物之生也﹐其出無本﹐故莫見其根。其來無進﹐故莫見其門。惟聖人視人所不視﹐而見不見之形﹐則自本自根﹐而爲眾妙之門者。知之如視矣﹐故直指本宗﹐明言玄牝之門﹐是謂天地根。莊子所謂萬物有乎生而莫見其根﹐有乎出而莫見其門者﹐此也。且天辟乎上﹐地辟乎下﹐人處其中﹐則天地者﹐萬物之上下也。天地與我並生﹐萬物與我爲一﹐則物與天地烏可以先後觀哉﹖有天地﹐然後有萬物﹐特道之序爾。夫天地所從出者﹐名之爲玄牝﹐則先天地生者﹐果可得而見。

綿綿若存﹐用之不勤。

徽宗注曰﹕自本自根﹐自古以固存﹐火之傳不知其盡也。夫是之謂綿綿若存。茫然天造﹐任一气之自運﹐倏爾地化﹐委眾形之自殖﹐乾以易知﹐坤以簡能﹐非力致也﹐何勤之有﹖

疏義曰﹕綿綿者﹐不絕之謂。若存者﹐不亡之謂。經言湛兮似或存幾是已。至道之極﹐先天地而無始﹐後天地而無終﹐僭然若亡而存﹐可謂自古以固存也。猶火之傳焉﹐因薪顯照﹐綠盡復入薪﹐𨿽盡而未始有盡也。夫是之謂綿綿若存。然而天積气爾﹐萬物之所資始﹐然天之造物﹐任一气之自運﹐非致力以造之也。地積形爾﹐萬物之所資生﹐然地之化物﹐委眾形之自殖﹐非政力以化之也。大哉乾元﹐以易而知﹔至哉坤元﹐以簡而能。妙用所具﹐不假施爲﹐自然而已﹐何勤之有﹖

天長地久章第七

天長地久。天地所以能長且久者﹐以其不自生﹐故能長生。

徽宗注曰﹕天穹窿而位乎上﹐經爲日月﹐緯爲星辰﹐而萬物覆焉。地磅磚而位乎下。結爲山嶽﹐融爲川澤﹐而萬物載焉。萬物覆載於天地﹐天地無心於萬物﹐故天確然而常運﹐地險然而常處﹐所以能長且久也。天地有心於生物﹐則天俄而可度﹐其覆物也淺矣﹐地俄而可測﹐其載物也薄矣。若是則有待也﹐而生烏能長生﹖

疏義曰﹕輕淸爲天﹐以圓而動﹐故其體穹窿而位乎上。重濁爲地﹐以方而靜﹐故其體磅磚而位乎下。天以气運乎上﹐則日月也﹐星辰也﹐皆積气之成乎天者也﹐凡戴天者﹐皆其所覆焉。地以形處乎下﹐則山嶽也﹐川澤也﹐皆積形之成乎地者也﹖凡履地者﹐皆其所載焉。天無不覆﹐地無不載﹐萬物覆載於天地。天無私覆﹐地無私載﹐天地無心於萬物。故確然示人以易而其運不息﹐險然示人以簡而其處不已﹐此天地所以能長且久也。苟或任機械﹐恃智巧﹐簡發數米物﹐刻而雕之﹐是有心於生物也﹐焉得力而給諸天地之神明﹖殆將可以數推﹐可以智測﹐覆載之功淺且薄矣。若是則有待而生﹐與物奚擇哉﹖夫惟不自生﹐而冥於不生之境﹐所以能長生也。

是以聖人後其身而身先﹐外其身而身存。

徽宗注曰﹕天運乎上﹐地處乎下﹐聖人者位乎天地之中。達而爲三才者﹐有相通之用。辮而爲三極者﹐有各立之體。交而爲三靈者﹐有無不妙之神。然則天地之與聖人﹐咸得乎道﹐而聖人之所以治其身﹐亦天地已。故此章先言天地之不自生﹐而繼之以聖人不自有其身也。人皆取先﹐己獨取後﹐曰受天下之垢﹐是謂後其身。後其身﹐則不與物爭﹐而天下莫能與之爭﹐故曰後其身而身先。在塗不爭崄易之利﹐冬夏不寺﹟４陰陽之和﹐外死生﹐遺禍福﹐而神未嘗有所困也﹐是謂外其身而身存。夫聖人之所以治其身者如此﹐況身外之事物乎﹖遭之而不違﹐過之而不守﹐體性抱神﹐以遊世俗之間。形將自正﹐物我爲一﹐先天地生而不爲久﹐長於上古而不爲老﹐此其效歟。

疏義曰﹕天職生覆﹐故運乎上。地職形載﹐故處乎下。聖職教化﹐故位乎天地之中焉。以其用相通﹐故謂之三才。以其體各立﹐故謂之三極。以其神不離﹐故謂之三靈。卽是以觀天地之與聖人﹐進𨿽異而道則一而已。聖人之治身﹐不可他求﹐觀諸天地斯可矣。故此章先言天地而繼之以聖人也。蓋不自生則忘生也﹐不自有其身則忘身也﹐忘生而長生﹐忘身而身存﹐此天地之所以爲天地﹐聖人之所以爲聖人也。自後者人先之﹐故人皆取先﹐己獨取後﹐經所謂欲先人﹐以其身後之是也。川澤納污﹐國君含垢﹐故受天下之垢﹐經所謂受國之垢﹐是謂社稷主是也。凡此皆後其身者也﹐惟後其身﹐則以柔弱謙下爲表﹐而不與物爭。夫惟不爭﹐則虛己以遊世﹐孰能害之﹖故天下莫能與之爭。此身先之道也﹐是之謂後其身而身先。倀倀而往者﹐不避川谷險易之利﹐人所爭也﹐今則在塗不爭險易之利。違寒就溫者﹐自然之性﹐陰陽之和﹐亦所爭也﹐今則冬夏不爭陰陽之和。悅生而惡死﹐向福而避禍﹐人之情也﹐今則外死生﹐遺禍福。此無他﹐知身非我有﹐而四肢百骸將爲塵垢﹐故能大同於物﹐而不自有其身也。若然﹐則寓百骸象耳目﹐而神未嘗有所困﹐物孰能害之﹖是之謂外其身而身存。人莫重於一身﹐聖人治之尙且如此﹐況身外之事物乎﹖遭之而不違﹐知其來不可圉﹐過之而不守﹐知其去不可止。不累於形﹐而體性抱神﹐與人爲徒﹐以遊世俗之間。形將自正﹐物我爲一﹐長生久視而與天地並﹐則先天地生而不爲久﹐長於上古而不爲老﹐又何難焉﹖

非以其無私耶﹖故能成其私。

徽宗注曰﹕天地之大徳曰生﹐聖人之大寶曰位。道者爲之公﹐天地體道故無私﹐無私故長久。聖人體道故無私﹐無私故常存。自營爲私﹐未有能成其私者也。

疏義曰﹕天地者﹐有形之大也﹐其異於萬物者﹐以長久故也。聖人之於民類也﹐其異於眾人者﹐以常存故也。《易》曰﹕天地之大徳曰生﹐聖人之大寶曰位。天地所以生生而長久﹐聖人所以保位而常存﹐以無私故也。橫私於道﹐不得道。道者爲之公焉﹐其能無私﹐以體道故也。韓非曰﹕自營爲私﹐背私爲公。夫不自生也﹐外其身也﹐豈自營哉。所以致長久而身存也﹐是之謂成其私。

上善若水章第八

上善若水

徽宗注曰﹕《易》曰﹕一陰一陽之謂道﹐繼之者善也。莊子曰﹕離道以善﹐善名旣立﹐則道之體虧。然天一生水﹐離道未遠﹐淵而虛﹐靜而明﹐是謂天下之至精﹐故上善若水。

疏義曰﹕陰陽者﹐气之大。自其未見气言之則非陰非陽者﹐道也。萬物負陰而抱陽﹐自其行於萬物者﹐言之則不離陰陽者﹐亦道也。《易》曰﹕一陰一陽之謂道﹐卽物而言之爾。自道而降﹐人之可欲﹐惟善爲先﹐則繼之者善也。夫道一而已﹐旣已謂之善﹐則分於道矣。其相分也﹐乃相繼也﹐故莊子曰﹕離道以善。蓋善名旣立﹐則渾全旣析﹐而道之體虧。然而九疇以五行爲初﹐五行以水爲先﹐則天一生水﹐離道未遠也。𨿽濫而不失其監﹐淵而虛也。澄之而須眉可燭﹐靜而明也。非天下之至精﹐孰能與於此﹖然則上善若水﹐異乎天下皆知善之爲善者矣。

水善利萬物而不爭﹐處眾人所惡﹐故幾於道。

徽宗注曰﹕融爲雨露﹐萬匯以滋﹔凝爲霜雪﹐萬匯以成。疏爲江河﹐聚爲沼址﹔泉深海大﹐以汲以藏以裕。生殖萬物﹐皆往資焉而不匱。以利萬物﹐孰善於此﹖善利萬物﹐萬物蒙其澤﹐受其施﹐而常處於柔弱不爭之地﹐納污受垢﹐不以自好﹐累乎其心﹐故於道爲近。幾﹐近也。

疏義曰﹕天一生水﹐周流無際﹐其在天也﹐陽气勝則融爲雨露﹐敷施以生物﹐而萬匯以滋。陰气勝則凝爲霜雪﹐刻制以成物﹐而萬寶以成。其在地也﹐疏爲江河﹐聚爲沼址﹔包之反流全一﹐爲泉之深﹐視之不見水端﹐爲海之大﹐以汲以藏以裕。生殖而其養不窮﹐萬物皆往資焉不匱﹐而隨取隨給﹐以利萬物﹐孰善於此﹖其善利萬物﹐在天爲雨露之類﹐而萬物蒙其澤﹔在地爲淵泉之類﹐而萬物受其施。然其性解緩﹐而常處於柔弱不爭之地﹐納污受垢﹐不以自好﹐累乎其心﹐則於道爲近。蓋幾也﹐幾者動之微﹐幾動『而未至特鄕所至爾﹐故幾訓近。幾於道﹐則近於道故也。

居善地﹐

徽宗注曰﹕行於地中﹐流而不盈。

疏義曰﹕水曰潤下﹐故由地中行。盈科而後進﹐故流而不盈也。

心善淵﹐

徽宗注曰﹕測之而益深﹐窮之而益遠。

疏義曰﹕千仞之髙不足以極其深﹐測之而益深也﹔千里之廣不足以舉其大﹐窮之而益遠也。

與善仁﹐

徽宗注曰﹕兼愛無私﹐施而無擇。

疏義曰﹕霜露所墜﹐無有遠邇﹐極地所載﹐咸被其澤﹐可謂兼愛無私﹐施而無擇矣。

言善信﹐

徽宗注曰﹕避礙而通諸海﹐行險而不失其信。

疏義日﹕學海而至於海﹐所謂避礙而通諸海也。萬折而必歸於東﹐所謂行險而不失其信也。

政善治﹐

徽宗注曰﹕污者潔之﹐險者夷之﹐順物之理﹐無容心焉﹐故無不治。

疏義曰﹕以出以入就鮮潔﹐則污者潔之也。主量叉平﹐則險者夷之也。若有次行之﹐以順物之理﹐無容心也。夫然故澹然無治﹐而無不治矣。

事善能﹐

徽宗注曰﹕因地而爲曲直﹐因器而爲方圓﹐趣變無常而常﹐可以爲平﹐無能者若是乎﹖

疏義曰﹕流行順理﹐故因地而爲曲直。隨取隨應﹐故因器而爲方圓。搏之可使過顙﹐激之可使在山﹐而其平中準﹐大匠取法焉。則趣變無常﹐而常可以爲平也﹐無能者若是乎﹖

動善時。

徽宗注曰﹕陽釋之而伴﹐陰凝之而冰﹐次諸東方則束流﹐次諸西方則西流﹐動而不括﹐宜在隨時而已。

疏義曰﹕時方在春﹐陽气發於上﹐則冰解而爲水﹐陽釋之而泮也。時方在冬﹐陰气極於上﹐則水結而爲冰﹐陰凝之而冰也。不滯於一隅﹐不膠於一曲﹐次諸東方則東流﹐次諸西方則西流﹐因物而動﹐動而不括﹐宜在隨時而已。

夫惟不爭﹐故無尢矣。

徽宗注曰﹕聖人體道則治身﹐惟長久之存。兼善則利物﹐處不爭之地。莊子曰﹕有而爲其易耶﹖易之者悍天不宜。夫無爲而寡過者﹐易﹔有爲而無息者﹐難。旣利物而有爲﹐則其於無尢也難矣。上善利物﹐若水之性﹐𨿽利物而不擇所利﹐不與物爭﹐而物莫能與之爭﹐故無尢矣。故曰天下莫柔弱於水﹐而攻堅彊者莫之能先。

疏義曰﹕聖人應世﹐其自爲則體道以在己﹐故治身惟長久之存﹐所以與天地並。其爲人則兼善天下﹐故利物。處不爭之地﹐所以其動若水焉。莊子曰﹕有而爲其易耶﹖易之者皡天不宜。蓋君子將有爲﹐又先齋戒以神明其徳﹐則有爲不可易也。夫無爲則入而與物辧﹐欲寡過則易﹔有爲則出而與物交﹐欲無息則難。旣以利物爲事﹐是未免有爲也﹐則其於無尢難矣。蓋又宜右上而左乙﹐宜左屈而右﹟５﹐皆所以爲尢。惟上善利物﹐若水之性﹐上下屈伸﹐無左右之偏﹐𨿽利物不擇所利﹐不與物爭而莫能與之爭﹐萬變常一﹐物無得以勝之﹐故無尢矣。經所謂天下莫柔弱於水﹐而攻堅彊者莫之能先同義。

持而盈之章第九

持而盈之﹐不如其已﹐揣而銳之﹐不可長保。

徽宗注曰﹕盈則溢矣﹐銳則挫矣﹐萬物之理﹐盈必有虧﹐不知持後以處先﹐執虛之馭滿﹐而湛溺滿盈之欲﹐是增傾覆之禍﹐故不如其已。物之變無窮﹐吾之智有盡﹐前識者道之華﹐愚之始也。揣物之情﹐而銳於進取﹐則智有時而困﹐可長保乎﹖

疏義曰﹕物有常量﹐故盈者斯溢﹐亦有常勢﹐故銳者斯挫﹐則盈叉有虧﹐萬物之理也。苟不知行巽之權﹐持後以處先﹐用謙之柄﹐執虛以馭滿﹐消長代謝﹐與時俱化﹐而湛溺滿盈之欲﹐是增傾覆之禍﹐故持而盈之﹐不如其已。《傳》曰﹕得道者能持盈而不傾。蓋異此矣。以一身對羣動﹐以一心膺萬務﹐將蟬聰明﹐竭思慮以應之﹐則終籍膠錯﹐曰投其前﹐𨿽有至智﹐或不足以周事情﹐以物之變無窮而人之智有盡故也。蓋敝精神而妄億度﹐是爲前識。前識則徇末而忘本﹐心勞而日拙﹐所謂道之華﹐愚之始也。以智爲鑿﹐揣物之情而銳於進取﹐則智有時而困﹐𨿽得之必失之﹐可長保乎﹖《傳》曰﹕體道者逸而不窮﹐任數者勞而無功。此之謂歟﹖

金玉滿堂﹐莫之能守﹐富貴而驕﹐自遺其咎。

徽宗注曰﹕金玉富貴﹐非性命之理也﹐外物之不可恃而有者也。寶金玉者﹐累於物。累於物者﹐能勿失乎﹖故莫之能守。富貴而驕﹐則害於徳。害於徳者﹐能免於息乎﹖故自遺其咎。聖人不拘一世之利以爲己私分﹐不以王天下以爲己處顯﹐夫豈金玉以爲寶﹐富貴之足累乎﹖故至富國財並焉﹐至貴國爵並焉﹐其貴無敵﹐其富無倫﹐而道不渝。

疏義曰﹕自券之內無適非眞﹐自券之外無適非僞﹐金玉富貴皆券外之物﹐非性命之理也。外物不可必﹐得與失常相仍﹐則不可恃而有者也。蓋所寶在我﹐則無往而不存﹔所寶在物﹐則隨得而隨失。寶金玉者累於物﹐物之去不可止﹐能無失乎﹖故莫之能守。富貴體恭者﹐君子之徳。驕淫矜誇者﹐將由惡終。富貴而驕則害於徳﹐害於徳﹐人所違也﹐能無患乎﹖故自遺其咎。聖人不拘一世之利﹐以爲己私分﹐共利之之爲悅﹔不以王天下爲己處顯﹐樂道而忘勢。夫豈貴難得之貨﹐金玉以爲寶﹐以名利爲心﹐富貴之足累乎﹖故有萬不同皆備於我﹐至富國財並焉。彼晉楚之富﹐非此所謂富也。宰制萬物﹐世莫能先﹐至貴國爵並焉。彼趙孟之貴﹐非此所謂貴也。其貴無敵﹐其富無倫﹐亙古今而常自若也﹐是以道不渝。

功成﹐名遂﹐身退﹐天之道。

徽宗注曰﹕功成者環﹐名成者虧﹐日中則反﹐月盈則食﹐物之理也。聖人睹成壞之相因﹐識盈虛之有數﹐超然自得﹐不累於物﹐無驕盈之患﹐非知。天者﹐孰能與此﹖故曰功成名遂身退﹐天之道。四時之運﹐功成者去﹐是天之道。知進而不知退﹐知存而不知亡﹐知得而不知喪﹐能勿悔乎﹖伊尹曰﹕臣罔以寵利居成功。

疏義曰﹕功累之至於髙功之成也﹐然有時而集焉。名修之至於全名之成也﹐然有時而虧焉。仰觀諸天﹐日爲陽之主﹐月爲陰之宗﹐日月運行﹐猶有虧缺﹐況儻來之功名乎﹖聖人達萬物之理﹐知成已俄壞﹐睹成壞之相因﹐知盈極叉虛﹐識盈虛之有數﹐非得人之得而超然自得﹐能不累於物而不物於物﹐謙沖持滿﹐無復驕盈之息﹐消息盈虛﹐與時偕行﹐視富貴如陰影集身﹐蚊虫過前﹐曾何以爲累哉﹖非知天者孰能與此﹖故曰功成名遂身退﹐天之道。今夫戊出則丁藏﹐甲旺則癸廢﹐四時之運﹐功成者去﹐是天之道。苟知進不知退﹐進退不已﹔知存不知亡﹐保其存而不變﹔知得不知喪﹐旣得而患失﹐能勿悔乎﹖伊尹曰﹕臣罔以寵利居成功。蓋有居則有去﹐功成名遂身退﹐則功成不居也。夫惟不居﹐是以不去。執臣之道者﹐可不念玆。

道徳眞經疏義卷之二

﹟１偏爭﹕疑作『偏乎』。

﹟２搏而之不得﹕疑作『而搏之不得」。

﹟３物爲一曲﹕『物』前疑脫『在』。

﹟４冬夏不寺﹕疑爲『冬夏不爭』。

﹟５左屈而右﹕『右』後疑脫『伸』。

道徳眞經疏義卷之三

太學生江澄疏

載營魄章第十

徽宗注曰﹕魄﹐陰也﹐麗於體而有所止﹐故老氏於魄言營。魂﹐陽也﹐托於气而無不之﹐故《易》於魂言遊。聖人以神禦形﹐以魂制魄﹐故神常載魄而不載於魄﹐如車之運﹐百物載焉﹐如時之行﹐寒暑往焉。心有天遊﹐六徹相因﹐外天地﹐遺萬物﹐而神未嘗有所困也﹐豈復滯於魄哉﹖

疏義曰﹕魄﹐色所生也﹐其字從白。白﹐陰色也。入而不變﹐無所之焉﹐則麗於體而有所止矣﹐故老氏於魄言營。營言有所止也。魂﹐气所主也﹐其字從云。云﹐陽气也。出入合散﹐精神應之﹐則托於气而無不之矣﹐故《易》於魂言遊。遊言無不之也。聖人以神禦形﹐不使神爲形所累﹔以魂制魄﹐不使魂爲魄所拘。故神常載魄而不載於魄﹐如車之運﹐百物載焉﹐積中不敗﹐如時之行﹐寒暑往焉﹐人物乘之。心有天遊﹐超然出乎塵垢之外﹐而周盡一體﹐異乎狹其所居者。六徹相因﹐自目徹至於智徹﹐而充塞無外﹐異乎六鑿相攘者。知天地與我並生而能外天地﹐知萬物與我爲一而能遺萬物﹐出入六合﹐經緯萬方﹐而神未嘗有所困也﹐豈拘於形體而滯於魄哉﹖

抱一能無離乎﹖

徽宗注曰﹕天一生水﹐於物爲精。地二生火﹐於物爲神。精神生於道﹐形本生於精﹐守而勿失﹐與神爲一﹐則精與神合而不離。以精集神﹐以神使形﹐以形存神﹐精全而不虧﹐神用而不竭﹐形生而不敝﹐如日月之麗乎天﹐如艸木之麗乎土﹐未常離也。竊嘗申之﹐人之生也﹐因精集神﹐體像斯具﹐四達並流﹐無所不極﹐上際於天﹐下蟠於地﹐化育萬物﹐不可爲象﹐其名爲同帝。而世之愚者﹐役己於物﹐失性於俗﹐無一息之頃﹐內存乎神﹐馳無窮之欲﹐外喪其精﹐魂反從魄﹐形反累神﹐而下與萬物俱化﹐豈不惑焉﹖聖人則不然﹐載魄以通﹐抱一以守﹐體神以靜﹐形將自正﹐其神經乎太山而不變﹐處乎淵泉而不濡﹐孰知其所始﹖孰知其所終﹖故曰聖人貴精。

疏義曰﹕道生一﹐一曰水﹐故天一生水﹐於物爲精。一生二﹐二曰火﹐故地二生火﹐於物爲神。物均有气﹐而精神爲气之始﹔物均有數﹐而精神得數之先。則精神生於道矣﹐以昭昭生於冥冥故也。天地含精﹐萬物化生﹐四時散精而爲萬物﹐則形本生於精矣﹐以有倫生於無形故也。善抱不脫﹐守而勿失﹐則執神而固﹐與神爲一﹐故精與神合而不離﹐蓋以天下之至精爲能合天下之至神故也。以精集神﹐而不搖其精﹐故精全而不虧。以神使形﹐而抱神以靜﹐故神用而不竭。以形存神﹐而神將守形﹐故形生而不敝。精全而神全﹐神全而形全﹐如曰月麗乎天而能久照﹐如艸木麗乎土而能有立﹐未嘗離也。且人之有生﹐精爲身之本﹐精具而神從之﹐則因精集神體像斯具也。精出乎至陰﹐神出乎至陽﹐陰精爲水﹐陽神爲火。水火本無象也﹐以鎰燧求焉而水火自至﹐則精神四達並流﹐無所不極可知。至陰肅肅﹐至陽赫赫﹐兩者交通成和而物生﹐則我身之與天地﹐其本一也。然則上際下蟠﹐化育萬物﹐名爲同帝﹐理亦宜然。柰何倒置之民大愚而終身不靈﹐重外輕內﹐志本逐末﹐役己於物﹐失性於俗﹐中心營營﹐不得須突﹐寧無一息之頃。內存乎神﹐菁然疲役﹐不知其所歸﹐馳無窮之欲。外喪其精﹐不能以精攝魂﹐魂反從魄﹐不能以神禦形﹐形反累神﹐不能自別於物﹐下與萬物俱化﹐豈不惑哉。聖人不然﹐載魄以通作則契理﹐抱一以守靜則合道。無視無聽﹐惟神是守﹐而抱神以靜﹐不虧其神﹐愼守汝身﹐而形將自正。其神經乎太由而不變﹐其大無外﹔處乎淵泉而不濡﹐其小無內。迎之不見其首﹐孰原其所始﹖隨之不見其後﹐孰要其所終﹖皆一之精通而然也。故莊子曰﹕聖人責精。舜之戒禹﹐其曰﹕惟精惟一。其知此歟﹖

專气致柔﹐能如嬰兒乎﹖

徽宗注曰﹕《易》曰﹕乾﹐其靜也專。揚雄曰﹕和柔足以安物。靜而不雜之謂專﹐和而不暴之謂柔。嬰兄居不知所爲﹐行不知所之﹐不藏是非美惡﹐故气專而致柔。孟子曰﹕蹶者趨者﹐是气也﹐而反動其心。心不足以專气﹐則气有蹶趨之不正﹐而心至於僨驕而不可系。聖人虛己以進世﹐心無使气之彊﹐則其靜而不雜﹐和而不暴﹐與嬰兒也奚擇﹖故曰能如嬰兒乎。孟子曰﹕其爲气也﹐至大至剛﹐以直養而無害﹐則塞乎天地之間。老氏之專气﹐則曰政柔﹐何也﹖至剛以行義﹐致柔以復性﹐古之道術﹐無乎不在。

疏義曰﹕《易》於《系辭》言﹕夫乾﹐其靜也專。乾之所以專﹐以靜故也﹐則專者靜而不維之謂。楊雄於《太玄》言﹕和柔足以安物。柔之所以安物﹐以和故也﹐則柔者和而不暴之謂。且人生大化有四﹐其在嬰孩欲慮未充﹐其居也﹐非有意於止也﹐故居不知所爲。其行也﹐非有意於動也﹐故行不知所之。直情任理﹐無機械之心﹐而不藏是非美惡焉﹐故其气靜而不雜﹐可以政和而不暴。蓋志爲气之帥﹐志壹亦足以動气。孟子曰﹕蹶者趨者﹐是气也﹐而反動其心。是知專气本於心之一而不變而已。一而不變﹐則萬物無足以撓心﹐而气自專矣。苟心不足以專气﹐則气有蹶趨之不正﹐心至於僨驕不可系﹐是猶彊梁者不得蔭死﹐尙能如嬰兒乎﹖聖人虛己以遊世﹐凡橫逆之來﹐視之如虛舟飄瓦﹐故能守柔。而心無使气之彊﹐則與嬰兒奚擇﹖孟子曰﹕其爲气也﹐至大至剛﹐以直養而無害﹐則塞於天地之問。老氏之專气﹐則曰致柔﹐何也﹖蓋至大所以配道﹐至剛所以配義。孟子言至剛﹐主行義言之﹐論气之用也。老氏言政柔﹐主復性言之﹐論气之本也。若關尹取其純气﹐壺子取其衡气﹐言各有當﹐亦若是而已。古之道衍﹐無乎不在者﹐以此。

滌除玄覽﹐能無疵乎﹖

徽宗注曰﹕聖人以此洗心﹐則滌除萬行而不有。以此退藏於密﹐則玄覽妙理而默識。若是者﹐體純素而不累﹐過而弗悔﹐當而不自得也﹐何疵之有﹖

疏義曰﹕古之人以未始有物爲未至﹐必極於未始有夫未始有物﹐然後爲至﹐以滌除萬行而不有也。以此洗心﹐孰有一毫之攖﹖以有言有邇非眞﹐必至於忘言息透﹐然後爲眞﹐以玄覽妙理而默識也。以此退藏於密﹐孰有言爲之累﹖若是者體純素而不累﹐無所與雜而不虧。其神乘時而爲﹐𨿽過也﹐於時不得不過﹐故過而不悔。循理而動﹐其當也﹐於理不得不當﹐故當而不自得。何疵之有﹖

愛民治國﹐能無爲乎﹖

徽宗注曰﹕以仁愛民﹐以智治國﹐施教化﹐修法則﹐以善一世﹐其於無爲也難矣。聖人利澤施乎萬世﹐不爲愛人。功蓋天下似不自己﹐故無爲也﹐用天下而有餘。

疏義曰﹕愛人利物之謂仁﹐以仁愛民則有愛利之心矣。是是非非之謂智﹐以智治國則有是非之心矣。施教化固未能棄事﹐修法則固未能息迸﹐以此善一世﹐皆未免乎有爲﹐其於無爲難矣。聖人不然﹐𨿽有爲而不離於無爲﹐而爲出於無爲﹐故利澤施乎萬世﹐不爲愛人。初無心於愛民﹐功蓋天下而似不自己。初無心於治國﹐故無爲也﹐用天下而有餘。

天門開闔﹐能爲雌乎﹖

徽宗注曰﹕經曰﹕知其雄﹐守其雌﹐爲天下溪。聖人體天道之變化﹐巷舒啟閉﹐不違乎時﹐柔剛微彰﹐惟其所用。然未嘗先人而常隨人﹐未嘗勝物而常下物﹐故天下樂推而不厭﹐

能爲雌﹐於是乎在。

疏義曰﹕經曰﹕知其雄﹐守其雌﹐爲天下溪。蓋雄以剛勝物﹐雌守柔而已。知雄而守雌﹐則不以剛勝物而能守柔也﹐故爲天下溪。蓋溪下地流散所聚故也。聖人兆於變化﹐動而以天行﹐則體天道之變化矣。一卷一舒﹐一啟一閉﹐與時遷徙﹐則捲舒啟閉﹐不違其時矣。知柔知剛﹐知微知彰﹐一寓諸庸﹐則柔剛微彰﹐惟其所用矣。知持後而處先﹐未嘗先物而嘗隨物﹔知守柔而能彊﹐未嘗勝物而嘗下物。故好之無斁﹐天下樂推而不厭﹐能爲雌﹐於是乎在。

明白四達﹐能無知乎﹖

徽宗注曰﹕聰明聖智﹐守之以愚﹐與此同義。

疏義曰﹕眞知無知﹐而不知乃知﹐故能無知也﹐而無不知也。苟子曰﹕聰明聖智﹐守之以愚。聰所以作謀﹐明所以作哲﹐聖則事無不通﹐智則物無不知﹐聰明聖智﹐可謂明白四達矣。然而至人洞徹無窮而嘗若昏焉﹐昭曠無外而嘗用晦焉﹐可謂守之以愚也﹐非能無知而何﹖昔郤雍視盜﹐文子知不得其死﹐顏子如愚﹐仲尼稱亦足以發﹐然則明白四達而能無知﹐其得持滿之道乎﹖

生之畜之﹐生而不有﹐爲而不恃﹐長而不宰﹐是謂玄徳。

徽宗注曰﹕聖人存神知化﹐與道同體﹐則配神明﹐育萬物﹐無不可者。生之以遂其性﹐畜之以極其養。無愛利之心焉﹐故生而不有。無矜伐之行焉﹐故爲而不恃。無刻制之巧焉﹐故長而不宰。若是者﹐其徳深矣遠矣﹐與物反矣﹐故曰是謂玄徳。天道升於北﹐則與物辮。而玄者天之色也﹐聖人之於天道﹐降而爲徳﹐非玄不足以名之。

疏義曰﹕神妙物而不測﹐惟聖人存之﹐則與神爲一。化因形而移易﹐惟聖人知之﹐則與化爲﹟１。人存神知化﹐以與道同體故也。惟與道同體﹐則與天地合其徳﹐而爲萬物之所系﹐𨿽天地神明足以配之﹐萬物𨿽多足以育之﹐無不可者。是以其生之也﹐以遂其性﹐所謂萬物之生各得其宜也。其蓄之也﹐以極其養﹐所謂苟得其養﹐無物不長也。𨿽兆於動出﹐然自生自化﹐以萬物爲芻狗﹐未嘗有愛人利物之心焉﹐孰有之哉﹖故生而不有。𨿽效於變化﹐然民日遷善﹐不知爲之者﹐未嘗有自矜自伐之行焉﹐孰恃之哉﹖故爲而不恃。𨿽見於統一﹐然主治自我而大制不割﹐未嘗有刻制之巧焉﹐孰宰之哉﹖故長而不宰。夫生之者常失於有而有之而能不有﹐爲之者常失於恃其成也而能不恃﹐長之者常失於宰制雕琢而能不宰﹐則以微妙眇冥不可測究﹐出於有物之表深矣遠矣﹐與物反矣故也。非徳小而妙﹐孰與於此﹖故曰是謂玄徳。《易》曰﹕天玄而地黃。則玄者天之色也。春爲蒼天﹐則玄者﹐天道之復冬﹐北辧之時也。聖人之於天道﹐降而爲徳﹐妙而小焉﹐天道已行矣﹐非玄不足以名之。

三十輻章第十一

三十輻共一轂﹐當其無﹐有車之用﹔涎壇以爲器﹐當其無﹐有器之用﹔鑿戶牖以爲室﹐當其無﹐有室之用。

徽宗注曰﹕有無一政﹐利用出入﹐是謂至神。有無異相﹐在有爲體﹐在無爲用﹐陰陽之運﹐萬物之理也。車之用在運﹐器之用在盛﹐室之用在虛﹐妙用出於至無﹐變化藏於不累﹐如鎰無象﹐因物顯照﹐至人用心﹐每解乎此。

疏義曰﹕卽至神以觀之﹐意其有而非有﹐意其無而非無﹐冥有與無而利用皆所自出入﹐則有無一致﹐利用出入﹐是謂至神也。卽陰陽萬物以觀之﹐顯而可見﹐斯謂之有﹔幽而不測﹐斯謂之無。別有無於異相﹐在有爲體﹐在無爲用﹐陰陽之運﹐萬物之理也。故三十輻共一轂﹐涎壇以爲器﹐鑿戶牖以爲室﹐皆顯於有者也﹐車與器室利在是焉。然車之所以運﹐器之所以盛﹐室之所以虛﹐果何物哉﹖妙用出於至無﹐而莫睹其端倪﹔變化藏於不累﹐而莫窺其畛域。如鎰無像﹐因物顯照﹐不將不迎﹐應而不藏﹐固非有也﹐亦非無也﹐應物而不傷斯已矣。至人用心﹐每解乎此。

故有之以爲利﹐無之以爲用。

徽宗注曰﹕有則實﹐無則虛﹐實故具貌像聲色而有質﹐虛故能運量酬醉而不窮。天地之間﹐道以器顯﹐故無不廢有﹔器以道妙﹐故有必歸無。木撓而水潤﹐火煥而金堅﹐土均而布﹐稼穡出焉﹐此有也﹐而人賴以爲利。天之所以運﹐地之所以處﹐四時之所以行﹐百物之所以昌﹐孰尸之者﹖此無也。而世莫睹其述﹐故其用不匱。有無之相生﹐老氏於此三者﹐推而明之。

疏義曰﹕有則有礙﹐無適非實﹔無則無間﹐無適非虛。實故具貌像聲色而有質﹐有之以爲利故也。虛故能運量酬醉而不窮﹐無之以爲用故也。目道而降域於兩間﹐形而上者不離於有﹐在無亦顯也﹐故道以器顯﹐無不廢有﹔形而下者不外於無﹐在有亦藏也﹐故器以道妙﹐有必歸無。散爲五行﹐水火爲用﹐金木爲器﹐土谷爲利﹐木撓而水潤﹐火煥而金堅﹐土均而布﹐稼穡出焉。凡在天地之問﹐孰不資焉﹖故人賴以爲利。降於域中﹐天其運乎﹐地其處乎﹐四時行焉﹐百物生焉﹐若有機緘而不得已﹐若運轉而不能自止﹐孰尸之者﹖皆天也。故世莫睹其進焉﹐𨿽然﹐無卽妙有﹐有卽眞無﹐有無相生﹐若循環然。天地之大﹐秋毫之小﹐未有逃此者。卽車之運﹐器之盛﹐室之容以明之﹐幾天下之物所以運﹐所以盛﹐所以容可以類知矣。老氏於斯三者﹐推而明之﹐舉一以知萬故也。

五色章第十二

五色令人目盲﹐五音令人耳聾﹐

徽宗注曰﹕目圍二焉﹐其見者性也﹐徹而爲明則作哲﹐足以斷天下之疑。耳藏一焉﹐其聞者性也﹐徹而爲聰則作謀﹐足以通天下之志。睹道之人﹐無形之上﹐獨以神視﹐無聲之表﹐獨以气聽﹐而視聽有不待耳目之用者﹐曾何聲色之足蔽哉﹖世之人役耳目於外物之累﹐故目淫於五色﹐耳淫於五音﹐而聰明爲之衰﹐其於盲聾也何辯﹖

疏義曰﹕離再索得女﹐外奇內耦﹐其象爲目﹐則目圍二也。取諸八物爲火﹐火則其光外景﹐故在性爲見。目徹爲明﹐明以作哲﹐故足以斷天下之疑﹐五色孰得以亂其明﹖坎再索得男﹐外耦內奇﹐其象爲耳﹐則耳藏一也。取諸八物爲水﹐水則其明內燭﹐故在性爲聞。耳徹爲聰﹐聰以作謀﹐故足以通天下之志﹐五音孰得以汨其聰﹖睹道之人解乎此﹐造見見之妙﹐無形之上﹐獨以神視﹐故能見不見之形﹔造聞聞之妙﹐無聲之表﹐獨以气聽﹐故能聞無聲之聲。無所不見﹐無所不聞﹐視聽不用耳目﹐而所見所聞無適非眞﹐普何聲色之足蔽哉﹖世之人所見不能勝﹐所睹不知聞﹐和於無聲﹐役耳目於外物之累﹐悅明而淫於色﹐孰知天下之正色﹖悅聰而淫於聲﹐孰知天下之大音﹖作聰明而聰明日衰﹐則不聰實無耳也﹐不明實無目也﹐其於聾盲奚擇﹖𨿽然人者自盲聾爾﹐豈聲音之能聾盲人哉。

五味令人口爽﹐馳騁田獵令人心發狂﹐

徽宗注曰﹕道之出口﹐澹乎其無味。五味﹐人之所同嗜也﹐而厚味實臘毒﹐故令人。爽。人之生也﹐形不盈仞﹐而心伴造化。聖人之心﹐動而緯萬方﹐靜而鎰天地。世之人從事於田獵﹐而因以喪其良心﹐不足以自勝﹐可不謂大哀也耶﹖

疏義曰﹕人食芻豢﹐麋鹿食薦﹐鯽蛆食蛇﹐鴟鴉嗜鼠﹐四者孰知天下之正味﹖所謂正味﹐卽道之出口澹乎其無味是也。人皆知味之所味者有同嗜﹐而不知有味味者存﹐故以芻豢稻粱爲足美。然而厚味寔臘毒﹐𨿽可以養。體﹐而失其大體矣。此五味令人。爽也。蓋爽﹐差也﹐口爽則失其所謂正味矣。且人之生眇乎小哉﹐所以屬於人﹐則形不盈仞也。謷乎大哉﹐獨成其天﹐則心伴造化也。聖人盡心之眞﹐動而緯萬方﹐則周流無問﹐靜而鎰天地﹐則旁燭無疆﹐方且禦六气之辧﹐以遊無窮﹐尙何從事於田獵之間爲哉﹖昧者不知﹐自勝爲彊﹐徒以習馳逐爲務﹐或蹶趨以動其心﹐而不能自得﹐良心亦從而喪矣﹐可不謂大哀耶﹖

難得之貨令人行妨。

徽宗注曰﹕利以養人﹐而貨以化之﹐故交利而俱贍。聖人不貴難得之貨﹐不貴異物﹐賤用物﹐欲人之安其分而無所奪也。貴難得之貨﹐則至於次性命之情﹐而饕貴富﹐何行之能守﹖故令人行妨。仲虺之稱湯曰﹕不殖貨利。孔子之謂子貢曰﹕賜不受命而貨殖焉。貨之妨行如此。

疏義曰﹕先王懋遷﹐有無化居﹐所以阜通貨賄﹐使交利而俱贍也。蓋利所以養人﹐而化之則爲貨﹐故交利而俱贍。難得之貨﹐衣之不可衣﹐食之不可食﹐苟以是爲貴﹐則至於次性命之情而饕富貴﹐攘奪誕謾﹐無所不至﹐欲民安性命之情﹐惟行之爲守﹐難矣。然則聖人不貴異物﹑賤用物者無他﹐欲人之安其分而無所奪也。是以捐金於巉嵁之山﹐投珠於五湖之淵﹐不貴難得之貨﹐使人我之養畢足而止﹐孰有行妨者哉﹖仲虺之稱湯曰﹕不殖貨利。則以動不爲利正大人之行也。孔子謂子貢曰﹕賜不受命而貨殖焉。則以諭於利非君子之所爲也。莊子所以欲擿玉毀珠﹐而貴夫不利貨財者﹐以此。

是以聖人爲腹不爲目﹐故去彼取此。

徽宗注曰﹕八卦坤爲腹﹐以厚載而容也。離爲目﹐以外視而明也。厚載而容﹐則無所不受。外視而明﹐則有所不及。聖人以天下爲度﹐故取此能容之腹﹐非事事而治之﹐物物而察之也。故去彼外視之目。莊子曰﹕賊莫大於徳有心﹐而心有眼。故聖人去之。

疏義曰﹕坤厚載物﹐含萬物而化光﹐近取諸身則爲腹﹐以厚載而容也。外陽內陰﹐明兩作爲離﹐近取諸身則爲目﹐以外視而明故也。厚載而容﹐則未嘗有擇﹐收而積之﹐亡處亡塊﹐故無所不受。外視而明﹐則不能無辧﹐能見百步之外﹐而不能自見其睫﹐故有所不及。聖人泯是非﹐一好惡﹐以天下爲度﹐故取此能容之腹﹐無所次擇﹐無所去取﹐非事事而治之﹐物物而察之也。故去彼外視之目。莊子曰﹕賊莫大於徳有心﹐而心有眼。蓋開天者徳生﹐開人者賊生﹐心有眼則開人而賊生也﹐故聖人不爲目。

寵辱章第十三

寵辱若驚﹐貴大患若身。

徽宗注曰﹕寵者在下﹐貴者在上﹐居寵而以爲榮﹐則辱矣。處貴而以爲累﹐則息莫大焉。以富爲是者﹐不能辭祿﹐以顯爲是者﹐不能辭名。親權者﹐不能與人柄﹐操之則栗﹐捨之則悲﹐玆寵辱所以若驚歟﹖慘怛之疾﹐恬愉之安﹐時集於體﹐休迫之恐﹐欣歡之喜﹐交溺於心﹐玆大息所以若身歟﹖

疏義曰﹕寵者人之所榮﹐在下之道也。貴者人之所累﹐在上之道也。居寵而以爲榮﹐則席其寵矣﹐席其龐則辱。或隨之處貴而以爲累﹐則矜其貴矣﹐矜其貴則息莫大焉。以富爲是者﹐不能辭祿﹐累於厚利故也。以顯爲是者﹐不能辭名﹐累於髙名故也。親權者﹐不能與人柄﹐以權勢不尢﹐則誇者悲故也。於是三者操之則栗﹐所謂旣得之﹐息失之也﹔捨之則悲﹐所謂寄去則不樂也。玆寵辱所以若驚歟﹖集於體者﹐非有慘怛之疾﹐爲陰陽之寇﹐則有恬愉之安。涉人道之息溺於心者﹐非有休迫之恐﹐以毗於陰﹐則有欣歡之喜﹐以偏於陽﹐一身之息叢起交攻﹐貴而以爲之累﹐其息亦若此而已。此大息所以若身歟﹖

何謂寵辱﹖寵爲下。

徽宗注曰﹕龍之爲物﹐變化自如﹐不可制畜﹐可古覆焉﹐則志於豢養﹐有辱之道。古之善爲士者﹐三旌之位不足易其介﹐萬鍾之祿不足遷其守﹐居寵而思危﹐在福而若衝﹐則何辱之有﹖食夫位也﹐慕夫祿也﹐知進而不知退﹐知得而不知喪﹐則人賤之矣。故受寵於人﹐則爲下之道。

疏義曰﹕行天莫如龍﹐合則成體﹐散則成章﹐此變化自如﹐不可制蓄也。能見而不能港﹐未離乎內覆﹐可豢之以駕馭服乘﹐則未免有悔﹐此可古覆焉﹐則志於豢養﹐有辱之道也。寵之所以爲辱﹐以是故爾。是以善爲士者﹐三旌之位不足易其介﹐知在我者有貴於三旌之位也。萬鍾之祿不足遷其守﹐知在我者有富於萬鍾之祿也。得持寵之術則居寵而思危﹐知保福之道則在福而若衝﹐故能富貴不離其身﹐而福祿能長且久﹐何辱之有哉﹖苟或食夫位而誣僞以取貴﹐慕夫祿而責污以取富﹐知進不知退﹐昧消長之理﹐知得不知喪﹐蔽盈虛之數﹐則趙孟之貴﹐趙孟能賤之。故受寵於人﹐則爲下之道。

得之若驚﹐失之若驚﹐是謂寵辱若驚。

徽宗注曰﹕軒冕在身﹐非性命之理也。物之儻來寄也﹐寄之來不可拒﹐故至人不以得爲悅。其去不可圉﹐故至人不以失爲憂。今寄去則不樂﹐受而喜之﹐是以得失累乎其心﹐能勿驚乎﹖柳下惠爲士師﹐三黜而不去﹐正考父三命﹐循墻而走﹐則異於此。

疏義曰﹕至貴在我﹐足以並國爵﹐則軒冕在身﹐非性命之理也。外物不可鈴﹐而求無益於得﹐以物之儻來寄也。惟時無止﹐則寄之來不可拒其得之也﹐於我何加﹖故至人不以得爲悅。惟分無常﹐則寄之去不可圉﹐其失之也﹐於我何損﹖故至人不以失爲憂。昧者不知窮通﹐如寒暑之序﹐寄去則不樂﹐或隕獲於貧賤﹐受而喜之﹐或充詘於富貴﹐得失交戰於胸中﹐靈臺且爲之窒﹐其不驚者幾希。柳下惠爲士師﹐三黜而不去﹐正考父三命﹐循墻而走﹐豈以得失累其心哉﹖

何謂貴大患若身﹖

徽宗注曰﹕據利勢﹐擅賞罰﹐作福威﹐天下畏之如神明﹐尊之如上帝﹐可謂貴矣。聖人則不以貴自累﹐故能長守貴而無息。譬如人身墮肢體﹐黜聰明﹐離形去智﹐通於大同﹐則無入而不自得也。世之人以物易性﹐故累物而不能忘勢﹐以形累心﹐故喪心而不能忘形﹐其患大矣。

疏義曰﹕以貴自居﹐未免有息﹐惟不自有其貴﹐則可以守貴矣。猶人之一身﹐認爲己有則動輒有礙﹐知身非我有﹐則可以保身矣。今夫利勢之重得以據之﹐賞罰之權得以檀之﹐威福之柄得以專之﹐天下畏之如神明﹐尊之如上帝﹐其貴可謂無敵矣。惟聖人執虛馭滿﹐不以貴自居﹐則𨿽貴而無息。如人之有身﹐寓百骸以墮肢體﹐象耳目以黜聰明﹐離形而不拘於形﹐去智而不鑿以智﹐則同於大通﹐造乎不形﹐無入而不自得也﹐夫孰以身爲息哉﹖妄庸之人不能盡性而志勢﹐累於物以易其性﹔不能盡心而忘形﹐累於形以喪其心。以物易性﹐以形累心﹐其患大矣。

吾所以有大患者﹐爲吾有身。及吾無身﹐吾有何患﹖

徽宗注曰﹕人之生也﹐百骸九竅六髒賅而存焉﹐吾誰能爲親﹖認而有之﹐皆惑也。體道者解乎此﹐故孔子曰﹕朝聞道﹐夕死可矣。孟子曰﹕夭壽不二。顏子曰﹕回坐忘矣。夫死生亦大矣﹐而無變於己﹐況得喪禍福之所介乎﹖此古之至人所以不以利累形﹐不以形累心。視萬物與我將擇焉而不可得﹐則吾身非吾有也。上與造物者遊﹐下與外死生無終始者爲友﹐吾有何息﹖且寵者世所榮也﹐而以爲辱﹐貴者人所樂也﹐而以爲息﹐蓋外物之不可恃也﹐理固然矣。誠能有之以無有j則𨿽寵而不辱﹐𨿽貴而無息。伊尹之不以寵利居成功﹐堯之不以位爲樂﹐幾是已。

疏義曰﹕形骸之內有眞君﹐足以髙天下﹔有眞宰﹐足以制萬物。形骸之外﹐百骸九竅六髒賅而存焉﹐吾誰與爲親﹖苟不知索於形體之內﹐方且本身而異形﹐認而有之﹐皆感也。惟體道者知形形之不形﹐𨿽其形化﹐而吾有不忘者存。故朝聞道﹐夕死可矣。孟子曰﹕夭壽不二。齊壽夭也。顏子曰﹕回坐忘矣。忘物我也。夫死生亦大矣﹐而無變於己﹐況得喪禍福之所介乎﹖此無他﹐知形骸之內有眞君眞宰者存﹐故總括百骸者﹐不能爲之患也。古之至人不以利累形﹐異乎見得而忘形﹔不以形累心﹐至於廢心而用形。內觀其心﹐心無其心﹐外觀其形﹐形無其形﹐遠觀其物﹐物無其物﹐視萬物與我將擇焉而不得﹐則吾身非吾有也。見不見之形﹐上與造物者遊﹐下與外死生無終始者爲友﹐夫孰足以息﹖心已是則𨿽寵而不辱﹐𨿽貴而無息﹐豈以世之所榮而爲辱﹐人之所樂而爲息哉﹖伊尹不以寵利居成功而得持寵之術﹐堯不以位爲樂而得守貴之道﹐幾是已。

故貴以身爲天下﹐若可寄天下﹔愛以身爲天下﹐若可托天下。

徽宗注曰﹕天下大器也﹐非道莫運﹔天下神器也﹐非道莫守。聖人體道﹐故在宥天下﹐天下樂推而不厭。其次則知貴其身而不自賤以役於物者﹐若可寄而已﹔知愛其身而不自賊以困於物者﹐若可托而已。故曰道之眞以治身﹐緒餘以爲國家﹐土直以治天下。世俗之君子﹐乃危身棄生以殉物﹐豈不悲夫﹖

疏義曰﹕六合內外﹐無盡無極﹐則天下大器也。必有出乎器者﹐然後能運之﹐出乎器者﹐道也。立乎不測﹐行乎無方﹐則天下神器也。必有與於神者﹐然後能守之﹐與於神者﹐道也。聖人體是以在己﹐故在天下而不淫其性﹐宥天下而不遷其徳﹐自西自東﹐自南自北﹐無思不服﹐天下樂推而不厭矣。其次則有明乎物物之非物﹐而無以天下爲者﹐知一節重於一國﹐兩臂重於天下﹐身亦重於兩臂﹐貴其身而不自賊﹐愛其身而不自賤﹐若可寄托而已。夫豈殘生傷性﹐以身爲殉﹐樊然殽亂爲物所役﹐薾然疲役爲物所困﹐不知保身之道歟﹖莊子所謂道之眞以治身﹐緒餘以爲國家﹐土直以治天下﹐正謂是也。世俗之君子不知身爲生之主﹐乃殺身以成名﹐多方以喪生﹐逐物而不返﹐危身棄生以徇物﹐是猶以隋侯之珠彈千仞之雀﹐所喪多矣﹐豈不悲夫。

視之不見章第十四

視之不見名曰夷﹐

徽宗注曰﹕目主視﹐視以辯物﹐夷則平而無辯﹐非視所及﹐故名曰夷。太易未見﹐气是已。

疏義曰﹕天三生木﹐在人爲肝﹐肝開竅於目﹐故於五事爲視﹐則目主視故也。明兩作離﹟２﹐寓象於目﹐而目之於色﹐合而後有見﹐則視以辮物故也。然視而可見﹐未離乎色﹐或髙或下﹐可得而辯也。妙道非色﹐靑然空然﹐曾無兆朕﹐視之不足見也。其平坦然﹐孰辯髙下﹖列子所謂太易未見﹐气是已。渾淪之初﹐气且未見﹐其平可知﹐故名曰夷。

聽之不聞名曰希﹐

徽宗注曰﹕耳主聽﹐聽以察物﹐希則穊而有間﹐非聽所聞﹐故名曰希。大音希聲是已。

疏義曰﹕天一生水﹐在藏爲腎﹐腎開竅於耳﹐故於五事爲聽﹐則耳主聽也。水薦至爲坎﹐寓象於耳﹐而耳之於聲﹐辮而後能聽﹐則聽以察物故也。然聽而可聞﹐未離乎聲﹐疊爲淸濁﹐莫之能間。妙道無聲﹐寂兮寥兮﹐曾無音響﹐聽之不足聞也。風濟籟息﹐槪而有間﹐經所謂大音希聲是已。動於無方﹐居於窈冥﹐其穊可知﹐故名曰希。

搏之不得名曰微。

徽宗注曰﹕微乎微乎﹐至於無形﹐孰得而搏之﹖大象無形是已。

疏義曰﹕气變而後有形﹐有形而後可得。至道之精﹐窈窈冥冥﹐未始有物﹐循之而不得也﹐是謂微乎微乎﹐至於無形者矣。有形斯可搏﹐道之無形﹐孰得而搏之﹖經所謂大象無形﹐則象之大者﹐孰有過於道者哉﹖夫惟無形﹐故其大無外也。

此三者不可致詁﹐故混而爲一。

徽宗注曰﹕太易未判﹐孰分髙下﹖大音希聲﹐孰辮淸濁﹖大象無形﹐孰爲巨細﹖目無所用其明﹐耳無所施其聰﹐形無所竭其力﹐道之全體於是乎在。窮之不可究﹐探之不可得也。气形質具而未相離﹐故混而爲一。𨿽然﹐旣已爲一矣﹐且得無言乎﹖

疏義曰﹕太易未判﹐列子所謂色色者未嘗呈是也。色色者無色﹐孰分髙下﹖大音希聲﹐列子所謂聲聲者未嘗發是也。聲聲者無聲﹐孰辮淸濁﹖大象無形﹐列子所謂形形者未嘗顯是也。形形者無形﹐孰爲巨細﹖𨿽使離朱當晝拭訾望之而不見其形﹐則目無所用其明也。𨿽使師曠終夜俛首傾耳而聽之不聞其聲﹐則耳無所施其聰也。𨿽使知與喫詬之徒索之而終莫得﹐則形無所竭其力也。自其視之不見﹐言之則曰夷。自其聽之不聞﹐言之則曰希。自其搏之不得﹐言之則曰微。三者異名同實﹐其指一也﹐道之全體於是乎在。窮之不可究﹐探之不可得﹐列子所謂渾淪是也。謂之渾淪﹐則以气形質具混爲一﹐而未相離故也。旣已爲一矣﹐且得無言乎﹖

其上不皦﹐其下不昧。

徽宗注曰﹕形而上者﹐陰陽不測﹐幽而難無﹐玆謂至神﹐故不皦。皦言明也。形而下者﹐一陰一陽﹐辮而有數﹐玆謂至道﹐故不昧。昧言幽也。《易》曰﹕神而明之﹐存乎其人。

疏義曰﹕形而上者謂之道﹐而神實妙焉﹐則神固形而上矣。陰知神之在陰﹐而不知其亦在陽﹐陽知神之在陽﹐而不知其亦在陰﹐神則陰陽不測也。速不疾而行不至﹐惛然若亡而存﹐是之謂其上不皦。形而下者謂。之器﹐而道實寓焉﹐則道亦形而下矣。不偏於陽﹐非獨陽而生﹐不毗於陰﹐非獨陰而成﹐道則一陰一陽也。可以約﹐可以散﹐在無亦顯﹐是之謂其下不昧。蓋皦與皦如之皦同﹐皦言明也﹐不皦則幽而難知矣。昧與昧谷之昧同﹐昧言幽也﹐不昧則辮而有數矣。𨿽然﹐苟非其人﹐道不虛行﹐則神而明之﹐存乎其人故也。

繩繩兮不可名﹐復歸於無物。

徽宗注曰﹕道之體﹐若晝夜之有經﹐而莫測其幽明之故﹐豈貌像聲色可得而形容乎﹖故復歸於無物。

疏義曰﹕繩以約物﹐使不失其直﹐繩繩則不出乎防範檢押之內也。道之倫經﹐有條而不紊﹐若晝夜之有經﹐一晦一明無或渝也﹐故謂之繩繩。然深妙眇冥﹐無有無名﹐莫測其幽明之故﹐是以不可名。若然則復本歸根﹐一毫不畱﹐非特未始有物﹐而又至於未始有夫未始有物者矣﹐豈貌像聲色可得而形容乎﹖是之謂復歸於無物。

是謂無狀之狀﹐無物之象﹐是謂恍惚。

徽宗注曰﹕無狀之狀﹐無物之象﹐恍兮惚﹐其中有物﹐惚兮恍﹐其中有象。猶如太虛含蓄萬象﹐而不諸其端倪。猶如一性靈智自若﹐而莫究其運用。謂之有而非有﹐謂之無而非無﹐若日月之去人遠矣﹐以鑑燧求焉﹐而水火自至。水火果何在哉﹖無狀之狀﹐無物之象﹐亦猶是也。

疏義曰﹕有狀故可見﹐道無見也﹐亦不離見﹐故爲無狀之狀。有形故可象﹐道無形也﹐亦不離形﹐故爲無物之象。無狀之狀﹐無物之象﹐意其有而非有﹐恍兮惚而中有物也﹐意其無而非無﹐惚兮恍而中有象也﹐如太虛一虛化出萬有而未始有封﹐含蓄萬象不睹其端倪也。如一性無性﹐應物不窮而深不可測﹐靈智自若而莫究其妙用也。卽有而無﹐有實非有﹐卽無而有﹐無實非無。若日月去人遠矣﹐以方諸取水於月﹐以陽燧取火於日﹐不旋頃而水火自至。水火之爲物﹐不可以有無期之也﹐無狀之狀﹐無物之象﹐亦猶是也﹐故謂之恍惚。

迎之不見其首﹐隨之不見其後。

徽宗注曰﹕其始無首﹐其卒無尾﹐故迎之隨之﹐有不得而見焉。

疏義曰﹕道之全體﹐混成完具﹐贍之在前﹐孰原其所始﹖忽焉在後﹐孰要其所終﹖莊子所謂其始無首﹐其卒無尾是也。迎之隨之﹐曾何有見哉﹖

執古之道﹐以禦今之有。能知古始﹐是謂道紀。

徽宗注曰﹕一陰一陽之謂道。師天而無地者﹐或蔽於道之動而憑其彊陽﹔師陰而無陽者﹐或溺於道之靜而止於桔槁。爲我者廢七﹐爲人者廢義﹐豈古之道哉﹖古之道不可致詁而非有﹐是謂恍惚而非無。執之以禦世﹐則變通以盡利﹐鼓舞以盡神﹐而無不可者﹐道之大常無易於此﹐所謂自古以固存者歟﹖故曰能知古始﹐是謂道紀。

疏義曰﹕立天之道曰陰與陽﹐則道𨿽非陰陽﹐亦不離陰陽故也。昧於道者分陰分陽﹐或悅生而累形﹐則蔽於道之動而憑其彊陽﹔或趨寂以忘身﹐則溺於道之靜而止乎桔槁。爲墨氏之兼愛者﹐爲人而廢義﹐至於無見於畸。爲楊氏之爲我者﹐爲我而廢仁﹐至於蕩而不法不該不偏﹐蔽於一曲。豈古之道哉﹖古之道有不廢無﹐不可致詁而非有﹐無不外有﹐是謂恍惚而非無。操此爲驗﹐稽此爲次﹐以應萬變﹐以對方來﹐變通足以盡利﹐鼓舞足以盡神﹐其於禦世﹐無不可者﹐此古之道也。是道也﹐長於上古而不爲老﹐未有天地﹐自古以固存。維綱宰制﹐凡囿於物﹐未有外是而能立者﹐道之大常無易於此。惟能探物之先而知其始﹐則道之倫經皆在我矣﹐故曰是謂道紀。

道徳眞經疏義卷之三竟

﹟１則與化爲﹕『爲』後疑脫『一』。

﹟２明兩作離﹕『離』前疑脫『爲』。

道徳眞經疏義卷之四

太學生江澄疏

古之善爲士章第十五

古之善爲士者﹐微妙玄通﹐深不可識。

徽宗注曰﹕古之士則與今之士異矣﹐善爲士則與不善爲士者異矣。故微則與道爲一﹐妙則與神同體﹐玄有以配天﹐通有以兆聖﹐而藏用之深﹐至於不可測。《書》曰﹕道心惟。微。則微者﹐道也。《易》曰﹕神也者﹐妙萬物而爲言。則妙者﹐神也。《易》曰﹕天玄而地黃。則玄者﹐天之色。《傳》曰﹕事無不通之謂聖。則通者﹐聖之事。水之深者可測也﹐穴之深者可究也。古之善爲士者﹐微妙玄通﹐名實不入而機發於踵﹐其藏深矣﹐不可測究。列禦寇居鄭圃四十年﹐人無識者。老子謂孔子曰﹕良賈深藏若虛﹐君子盛徳﹐容貌若愚。其謂是歟﹖

疏義曰﹕有上古﹐有中古﹐古之士則上古之士也。有上士﹐有下士﹐善爲士則上士之類也。則古之士與今之士異矣﹐善爲士與不善爲士異矣。善爲士者﹐其才上達﹐志於道而與乎神﹐明於天而通於聖﹐淵乎其不可測﹐故微妙玄通﹐深不可識。蓋視之不見名曰微﹐道無形也﹐不可以目視﹐惟知微﹐故與道爲一。《書》所謂道心惟微是也。常無欲以觀其妙﹐神無是也﹐不可以有求﹐惟入妙﹐故與神同體。《易》所謂神妙萬物而爲言是也。玄之爲色﹐有赤有炁﹐以能陰能陽故也﹐而﹑天之色在是焉。《易》所謂天玄而地黃者﹐以此。能玄能黃﹐則與天爲徒矣。通之爲義﹐往來不窮﹐以無物能礙故也﹐而聖之事在是焉。《傳》所謂事無本通之謂聖者﹐以此。同於大通﹐則入自聖門矣。古之善爲士者﹐自微妙以至玄通﹐奭然四解﹐淪於不測﹐非若水之深可測﹐穴之深可究。杜徳機而不示﹐丰智源而音出﹐名實不入而機發於腫。若火事已而見灰﹐其藏深矣﹐不可測究﹐世何足以識之﹖昔列禦寇居鄭圃四十年﹐人無識者﹐得此故也。盍圃澤多賢﹐裏非無仁也﹐歷年四十﹐處非不久也﹐而人無識之者﹐則以圖滑疑之耀﹐去形謀之光﹐人無得而識之也。孟子所謂君子之所爲﹐眾人固不識謂是。故爾。老子謂孔子曰﹕良賈深藏若虛﹐君子盛徳﹐容貌若愚。則以盛徳若不足﹐猶之良賈可也。此顏子如愚﹐孔子賢之。

夫惟不可識﹐故彊爲之容﹕

徽宗注曰﹕天之髙﹐不可俄而度也﹔地之厚﹐不可俄而測也。曰圓以覆﹐曰方以載者﹐擬諸其容而已。彊爲之容﹐豈能眞索其至﹖

疏義曰﹕天統元气﹐非止蕩蕩蒼蒼之謂也﹐故其髙不可俄而度。地統元形﹐非止山林川澤之謂也﹐故其厚不可俄而測。穹窿乎上人﹐謂其圓以覆。磅磚乎下人﹐謂其方以載。特擬諸容而彊名之爾。善爲士者﹐微妙玄通﹐深不可識﹐亦天地已。如下文所云﹐皆彊爲之容而已。

豫兮若冬涉川﹐猶兮若畏四鄰。

徽宗注曰﹕豫者﹐圖息於未然。猶者﹐致疑於已事。古之體道者﹐以內遊爲務﹐不以通物爲樂﹐恐懼修省﹐不得已而後應﹐若冬涉川﹐守而不失已。若畏四鄰﹐《易》所謂以此齋戒者是也。

疏義曰﹕先事而圖謂之豫﹐則豫者圖息於未然。後事而圖謂之猶﹐則猶者致疑於已事。古之體道者﹐以內遊爲務﹐不以外遊爲至﹐以忘物爲善﹐不以通物爲樂﹐恐懼修省﹐不敢肆也。故於事之未至者﹐感而後應﹐迫而後動﹐不得已而後起﹐先事而圖﹐如冬涉川。於事之已成者﹐怵然爲戒﹐視爲止﹐行爲遲﹐後事而圖﹐若畏四鄰。蓋川者難之所在﹐冬而涉之﹐人所病也﹐若冬涉川﹐豈得已哉﹖鄰者比而卹己﹐使之相保﹐人所善也﹐若畏四鄰﹐豈失己哉﹖然則有而爲其可易耶﹖《易》言﹕君子將有爲﹐將有行﹐必先齋戒以神明其徳。蓋謂此也。

儼若容﹐

徽宗注曰﹕《語》曰﹕望之儼然。《記》曰﹕儼若思。莊子曰﹕物無道﹐正容以悟之﹐使人之意也消。全徳之人﹐遠之則有望﹐近之則不厭﹐

故其狀義而不朋。

疏義曰﹕入而與物辧﹐則墮肢體﹐寓百骸﹐而其形爲可踐﹔出而與物交﹐則布乎四體﹐形乎動靜﹐而容止爲可觀。儼若容﹐則出而交物﹐容止可觀之時也。《語》所謂望之儼然﹐《記》所謂儼�若思﹐皆此意也。莊子曰﹕物無道﹐正容以悟之﹐使人之意也消。蓋全徳之人貌允空虛﹐與人並立而使人化﹐況見於動容貌之際乎﹐正其衣冠﹐尊其瞻視﹐遠之則有望﹐在彼爲無惡﹐近之則不厭﹐在此爲無斁﹐則其使人之意也消﹐固不難矣。古之眞人其狀義而不朋﹐曷嘗脇肩諂笑﹐以自招其辱哉﹖

渙若冰將釋﹐

徽宗注曰﹕水凝而爲冰﹐冰釋而爲水﹐其實一體。蔽於執一者﹐如水之凝﹔通於大同者﹐如冰之釋。《易》曰﹕渙﹐離也。遺物離人而無所系輆﹐所以爲渙。

疏義曰﹕水至淸而結冰不淸﹐神至明而結形不明。陰凝之而爲冰﹐猶神之化形也。陽釋之而爲水﹐猶形之化神也。水之與冰﹐其實一體。蔽於執一者﹐知守形而不知盡神﹐故如水之凝﹐生於水而遏水。通於大同者﹐知忘形而能與於神﹐故如冰之釋﹐泛然而無畱礙也。《易》於風行水上爲泱﹐而《說卦》以謂渙離也﹐則泱之爲義﹐以離物遺人而無系較故也。惟離物遺人﹐則若冰解凍釋矣﹐孰有系較者乎﹖與夫其寒凝冰者﹐固有間矣。《太元》曰無所系較者﹐聖也。渙若冰將釋﹐所以通有以入聖歟﹖

惇兮其若朴﹐

徽宗注曰﹕惇者﹐厚之至。性本至厚﹐如木之朴﹐未散爲器。

疏義曰﹕《易》所謂惇仁言於仁爲至厚﹐《記》所謂教化言於化爲至厚﹐則惇者厚之至也。惟民生厚則性本厚矣﹐因物有遷則厚者薄矣。惟善爲士者﹐復性之本﹐不與物遷﹐則如木之朴﹐朴而圍之﹐有象可見﹐未形爲器﹐其厚可謂至矣。與夫以斤斲之﹐析其渾全﹐破爲犧尊﹐靑黃而文之﹐蓋有間矣。

曠兮其若谷﹐

徽宗注曰﹕曠者﹐廣之極。心原無際﹐如穀之虛﹐受而能應。

疏義曰﹕《詩》所謂曠野﹐言其地之至廣﹐《傳》所謂曠日﹐言其時之至廣﹐則曠者廣之極也。方寸與太虛齊空﹐則心原無際矣。無所不包﹐實無所包﹐則其室常虛矣。惟善爲士者﹐政虛之極﹐盡心之眞﹐如谷之能受﹐受而不積﹐如谷之能應﹐應而不著﹐其廣可謂至也。與夫六鑿相攘﹐自狹其居﹐以實妨道﹐動輒有礙﹐蓋有間矣。

渾兮其若濁。

徽宗注曰﹕不劌雕以爲康﹐不矯激以爲異﹐渾然而已﹐故若濁。與修身以明污者異矣。

疏義曰﹕至人之遊世﹐和光而同塵﹐毀方而丸合﹐大廉不嗛﹐行非刻制﹐未嘗劌雕以爲康也。不多辟異﹐爲在從眾﹐未常矯激以爲異也。行險而順﹐與物宛轉﹐不立圭角﹐渾然而已。眾人昭昭﹐我獨若昏﹐似濁而非濁也﹐與修身以明污者異矣。

孰能濁以靜之徐淸﹖孰能安以動之徐生﹖

徽宗注曰﹕有道之士﹐卽動而靜﹐時騁而要其宿﹐定而能應﹐至無而供其求。故靜之徐淸而物莫能濁﹐動之徐生而物莫能安。《易》曰﹕來徐徐。徐者﹐安行而自適之意。至人之用心﹐非以靜止爲善﹐而有意於靜﹔非以生出爲功﹐而有爲於生也。因其固然﹐付之自爾﹐而無休迫之情﹑遑遽之勞﹐故曰徐淸。靜之徐淸﹐萬物無足以撓其心﹐故孰能濁﹖動之徐生﹐萬物無足以系其慮﹐故孰能安﹖安有止之意﹐爲物所系﹐則止矣﹐豈能應物而不傷。

疏義曰﹕自豫兮若冬涉川﹐至渾兮其若濁﹐應世之述如此﹐則以體道故也。惟體道﹐故動靜不失其時﹐而物莫能累﹐是以守靜爲筒。效物以動﹐則卽動而靜﹐時騁而要其宿﹐非流於動也﹐故動而無所逐﹐物孰能濁﹖有所定矣。感而遂通﹐則定而能應﹐至無以供其求﹐非膠於靜也﹐故止而無所礙﹐物孰能安﹖夫物之不能濁﹐以靜之徐淸故也。物之不能安﹐以動之徐生故也。靜之徐淸﹐非以靜止爲善﹐而有意於靜也。𨿽濫而不失其濫﹐汨之而常自若焉﹐萬物豈足以撓其心﹖動之徐生﹐非以生出爲功﹐而有爲於生也。不滯於一隅﹐時出而應之焉﹐萬物豈足以系其慮﹖蓋徐者﹐安行而自適之意﹐與《易》言來徐徐同義。一動一靜﹐因其固然﹐不悖於理﹐付之自爾﹐不拂其性﹐皆安行而自適﹐又孰有休迫之恐﹑遑遽之勞哉﹖安有止之意﹐作之而不止甚矣﹐止之而不作亦甚矣。時作時止﹐不爲物所系﹐孰能傷之﹖蓋爲物所系則止矣﹐惡能應物而不傷﹖

保此道者不欲盈。

徽宗注曰﹕有積也﹐故不足。無藏也﹐故有餘﹖至人無積﹐亦虛而已。保此道而以天下之美爲盡在己者﹐亦已小矣﹐故不欲盈。經曰﹕大白若辱﹐廣徳若不足。

疏義曰﹕以囷藏禾﹐禾盡囷虛﹐以皿藏水﹐水盡皿虛。艸之盛物﹐取之如禪﹔贊之盛物﹐有時而匱。以有積﹐故不足也。至無以供萬物之求﹐至虛以應天下之實﹐以無藏﹐故有餘也。道運而無積﹐用之或不盈﹐至人保此道而無積﹐亦虛而已。苟以天下之美爲盡在己﹐是猶擅一壑以自足﹐亦以小矣。秋水時至﹐河伯自喜﹐所以見笑於大方之家。經曰﹕大白若辱﹐盛徳若不足。豈有滿假之累哉﹖

夫惟不盈﹐故能敝不新成。

徽宗注曰﹕有敝故有新﹐有成故有壞。新故相代﹐如彼四時﹔成壞相因﹐如彼萬物。自道而降麗於形數者﹐蓋莫不然。惟道無體﹐虛而不盈﹐故能敝能新﹐能成能壞﹐超然出乎形數之外﹐而未常敝﹐未嘗壞也。故曰夫惟不盈﹐故能敝不新成。木始榮而終悴﹐火初明而末熄﹐以有新也﹐故敝隨之。曰中則昃﹐月滿則虧﹐以有成也﹐故壞繼之。有道者異乎此。

疏義曰﹕有形則有新敝﹐有數則有成壞。春先夏從﹐更旺更廢﹐運爲四時﹐新故相代者然也。言唱手執﹐疊盛疊衰﹐散爲萬事﹐成壞相因者然也。此皆墮於形數之域﹐故方新而敝﹐成已俄壞﹐莫能進之者。惟道無體﹐不囿於形﹐故能新能敝而未嘗敝﹐不麗於數﹐故能成能壞而未嘗壞﹐以虛而不盈故也。今夫木之爲物﹐蕃鮮於春﹐而搖落於冬﹐則始榮而終悴也。火之爲物﹐用之彌明﹐而撲之則滅﹐則初明而末熄也。出一而旦﹐入六而冥﹐曰𨿽爲陽之精﹐未免乎中則昃也。三五而盈﹐三五而闕﹐月𨿽爲陰之精﹐未免乎滿則虧也。凡以域乎形數﹐故有新而獘﹐隨之有成﹐而壞繼之故爾。有道者虛而不盈﹐超然出乎形數之外﹐故能獘能新﹐能成能壞﹐而未嘗敝﹐未嘗壞也。

致虛極章第十六

致虛極﹐守靜篤。

徽宗注曰﹕莫貴乎虛﹐莫善乎靜﹐虛靜者﹐萬物之本也。虛故足以受羣實﹐靜故足以應羣動。極者﹐眾會而有所至。篤者﹐力行而有所至。政虛而要其極﹐守靜而至於篤﹐則萬態𨿽雜而吾心常徹﹐萬變𨿽殊而吾心常寂。此之謂天樂﹐非體道者不足以與此。

疏義曰﹕同乃虛﹐虛乃大﹐大則能兼覆而不遺﹐故列子言莫貴乎虛。虛則靜﹐靜則明﹐明則能照臨而無外﹐故列子言莫貴乎靜。無所於忤﹐是之謂虛﹐而天下之實莫逃乎虛。一而不變﹐是之謂靜﹐而天下之動不離乎靜。此莊子所以言虛靜者﹐萬物之本也。經所謂淵兮似萬物之宗﹐亦若是而已。夫萬物以形相礙﹐以數相攝﹐囿於形則爲形累﹐攝於數則爲數役﹐必有超形離數者﹐其惟虛靜乎﹖虛故足以受羣實﹐靜故足以應羣動﹐以不礙於形﹐不攝於數故也。然而探虛靜之本﹐𨿽得之自然﹔要虛靜之至﹐必在乎政守。致之至於極﹐守之至於篤﹐則靜也﹐虛也﹐得其居矣。極猶屋之有極﹐羣村必集﹐是眾會而有所至也。篤猶馬之盡力﹐千里可至﹐是力行而有所至也。致虛期於極﹐則滌除外慕﹐一疵不睹﹐非特未始有物﹐至於未始有夫未始有物焉﹐此致虛而要其極也。守靜者期於篤﹐則湛然常寂﹐未始其攖﹐非特離動而靜﹐至於卽動而靜焉﹐此守靜而至於篤也。致虛極而不以實妨之﹐守靜篤而不以動違之﹐則萬態𨿽雜﹐吾心常徹﹐萬變𨿽殊﹐吾心常寂。夫蕓蕓之物﹐情僞不同﹐是謂萬態。擾擾之緒﹐疊作不常﹐是謂萬變。萬態𨿽雜﹐心常徹者﹐虛足以受之也。徹與心徹爲智之徹同。萬變𨿽殊﹐而心常寂者﹐靜足以應之也。寂與寂然不動之寂同。致虛守靜﹐一至於此﹐是爲天地之平﹐道徳之至﹐此之謂大本大宗﹐與天和者也。其爲天樂﹐孰大於是﹖觀莊周之論虛靜﹐旣曰一心定而王天下﹐又曰一心定而萬物服﹐蓋能定然後能應﹐所謂常徹常寂﹐一心定之謂也。惟夫一心定﹐然後能以虛靜推於天地﹐通於萬物﹐其爲樂可勝計耶﹖

萬物並作﹐吾以觀其復。

徽宗注曰﹕萬物之變﹐在道之末﹐體道者寓乎萬物之上焉。物之生﹐有所乎萌也﹐終有所乎歸。方其並作而趨於動出之塗﹐吾觀其動者之必靜﹐及出者之必復﹐而因以見天地之心﹐則交物而不與物俱化﹐此之謂觀其復。

疏義曰﹕气變有形﹐形變有生﹐在形而下無動而不變也。故萬物之變﹐在道之末。聖人體道﹐立乎萬物之上﹐總一其成理而治之﹐所以能寓乎萬物之上焉。且萬物之生﹐役於造化﹐隨序相理﹐橋運相使﹐出於機而流形﹐則生有所乎萌﹐入於機而復命﹐則終有所乎歸。若有眞宰而不得其朕﹐方其並作也﹐由乎艮之徑路﹐達乎震之大塗﹐茁而出﹐萌而明﹐職職陳露﹐趨於動出之塗。聖人達萬物之理﹐虛靜之中﹐徐以泛觀﹐知萬物職職﹐皆從無爲殖﹐𨿽動而不離於靜﹐𨿽出而未嘗不復。觀動者之必靜﹐及出者之必復﹐而因以見天地之心焉。在《易》之《復》有曰﹕復﹐其見天地之心乎。蓋復者﹐小而辧於物之時。辧於物﹐則至靜而未始其攖﹐萬物無足以饒之者也。聖人無常心﹐一本諸天地﹐𨿽紛而封﹐𨿽櫻而寧﹐交物而不與物俱化﹐非離交而辧能﹐卽交而辧焉。故於物之並作﹐以觀其復也。𨿽然老氏於觀復則曰並作者﹐蓋有無作止。理𨿽異﹐致其於達觀則一而已。

夫物蕓蕓﹐各歸其根。

徽宗注曰﹕蕓蕓者﹐動出之象。萬物出乎震﹐相見乎離﹐則蕓蕓並作﹐英華發外。說乎兌﹐勞乎坎﹐則去華就實﹐歸其性宅。命者﹐性之本﹐而性其根也。精者﹐神之母﹐而神其子也。精全則神王﹐盡性則至於命。

疏義曰﹕物生若蕓﹐徐動而出﹐則蕓蕓者﹐動出之象也。然物之動出﹐各因其時。觀四時之運行﹐具八卦之妙用﹐萬物之出﹐與之出而不辭﹐萬物之入﹐與之入而不連。故自春租夏﹐爲天出而之人﹔自秋祖冬﹐爲人入而之天。自其出而之人言之﹐則出乎震﹐而震者束方之卦也﹐於時爲春﹐物皆萌動﹔相見乎離﹐而離者南方之卦也﹐於時爲夏﹐物皆蕃鮮﹐所謂蕓蕓並作﹐英華發外也。自其入而之天言之﹐則說乎兌﹐而兌者西方之卦也﹐於時爲秋﹐物皆至於揫斂﹔勞乎坎﹐而坎者北方之卦也﹐於時爲冬﹐物自歸根﹐所謂去華就實﹐歸其性宅也。蕓蕓並作﹐則春气發而百艸生也。至於英華發外﹐則苗而秀矣。去華就實﹐則正得秋而萬寶成也。至於歸其性宅﹐則復於無物矣。《易》曰﹕各正性命﹐保合太和。則播大鈞而凝形者﹐性命固已均稟。莊子曰﹕精神生於道﹐形本生於精。則散專精而孕气者﹐精神固已和會。然天使我有是之謂命﹐命之在我之謂性。能順其命﹐乃能正其性﹐是命者性之本而性其根也。人之有生﹐精具而神從之﹐能保其精﹐乃能合其神﹐是精者神之母而神其子也。惟知性達命﹐然後能自本自根﹐全之而不傷性﹔因精集神﹐然後能得母知子﹐守之而不失。所謂精全則神王﹐非因精集神者能之乎﹖所謂盡性至於命﹐非知性達命者能之乎﹖莊子論純素之道﹐始言一之精通﹐終言不虧其神﹐則精全神王可知也。孟子論盡心之道﹐始言養性事天﹐終言修身立命﹐則盡性至命可知也。能明乎此﹐其於達萬物之理﹐特觀復者之餘事。

歸根曰靜﹐靜曰復命。

徽宗注曰﹕畱動而生物﹐物生成理﹐謂之形。形體保神﹐各有儀則﹐謂之性。未形者有分﹐且然無間﹐謂之命。命亙古今而常存﹐性更萬形而不易﹐全其形生之人去智與故﹐歸於寂定﹐則知命之在我﹐如彼春夏復爲秋冬。體性抱神﹐中以自考﹐此之謂復命。

疏義曰﹕域畱動之形者﹐貌象聲色至眞咸寓﹐孰不稟自然之成理﹖莊子以謂物生成理謂之形﹐經言物形之是已。變保神之性者﹐秀鍾靈備﹐誘然皆上﹐孰不具固有之儀則﹖莊子以謂形體保神﹐各有儀則謂之性﹐《詩》言有物有則是已。有生斯有性﹐有性斯有形﹐未形之初﹐𨿽有分也﹐且然而已﹐未始有間﹐所謂且然無問謂之命也。有生曰性﹐性稟於命﹐命變而不窮﹐非終始之可期﹐非時數之所拘﹐亙古今而常存也。性與生俱﹐生不爲貴賤加損﹐不爲死生存亡﹐更萬形而不易也。惟全其形生之人﹐存其形而不獘﹐抱其生焉而不傷﹐去知與故﹐循天之理﹐歸於寂定﹐物不能遷矣。去智與故﹐若所謂不識不知﹑不恃智巧是也。歸於寂定﹐若所謂寂然不動﹑大定持之是也。惟能如此﹐故知命之在我而不與物化﹐如彼春夏﹐復爲秋冬﹐動者靜﹐作者息﹐而知所止矣。蓋春言天造始物﹐秋言人爲之成﹐夏言人事之戒﹐冬言天道之復。自春祖夏﹐爲天出而之人﹔自秋祖冬﹐爲人入而之天。春夏先﹐秋冬後﹐斂其散而一之﹐落其華而實之﹐則蕓然流形者﹐各復其根而不知矣。性修反徳﹐徳至同於初﹐蓋亦如此。若然則體性抱神﹐中以自考﹐而復命之常﹐惡往而不暇﹖莊子曰﹕無爲復朴﹐體性抱神。蓋無爲復朴﹐則純素是守﹐故能體性抱神。《易》曰﹕惇復無悔﹐中以自考也。蓋因性而厚﹐則外無所待﹐故能中以自考。夫惟如此﹐則淡而無爲﹐動而以天行﹐其於復命也何有﹖經於有物混成章言﹕寂兮寥兮﹐獨立而不攺。終之以逝曰遠﹐遠曰反。亦以歸於寂定﹐然後可以復命之常故也。是以先曰歸根﹐後曰復命。

復命曰常﹐

徽宗注曰﹕常者﹐對變之詞。復命則萬變不能遷﹐無間無歇﹐與道爲一﹐以挈天地﹐以襲气母。

疏義曰﹕卽經緯以觀常與變之理﹐經有一定之體﹐故爲常﹔而緯則錯綜往來﹐故爲變。常之與變﹐猶經之與緯﹐則常者對變之辭也。然成而不變﹐物所謂常。變化無窮﹐道所謂常。物所謂常﹐以常故獘。道所謂常﹐以變故常。惟復命則自本自根﹐自古以固存﹐波之非惡﹐湛之非美﹐𨿽歷萬變於不可爲量數之中﹐曾無以易其眞常信﹐所謂萬變不能遷也。若然則其神無卻﹐物奚自入焉﹖是謂無間。不以頃久推移﹐未嘗止也﹐是謂無歇。無間無歇﹐與道爲一﹐則亙古亙今﹐獨立不攺﹐如稀韋氏得之以挈天地﹐相爲長久﹐如伏羲氏得之以襲气母﹐相爲無窮。其爲常也﹐無以易此。

知常曰明。

徽宗注曰﹕知道之常﹐不爲物遷﹐故六徹相因﹐足以鑑天地﹐足以照萬物。

疏義曰﹕一而不變﹐靜之至也。道之常不與物遷者﹐以靜而已。惟靜也﹐故不與動俱馳。於萬物並作也﹐以觀其復﹔於物之蕓蕓也﹐知歸其根。觀復而歸根﹐則其靜也﹐萬物莫足以傾之矣。是以六徹相因﹐足以鑑天地﹐足以照萬物。蓋徹者﹐不爲物所壅之謂。目不爲色所壅﹐故見曉而爲明﹔耳不爲聲所壅﹐故聽瑩而爲聰﹔鼻之於臭﹐徹而爲顫﹔口之於味﹐徹而爲甘﹔以至心不獘於思慮﹐徹而爲知﹔知不昧於物理﹐徹而爲徳﹐是所謂六徹相因者。自目至於知﹐六者相因不壅﹐以虛一而靜故也。虛則靜﹐靜則明﹐明則精神四達並流﹐無所不極。上際於天﹐下蟠於地﹐化育萬物﹐不可爲象。天地𨿽大﹐於此乎可觀﹔萬物𨿽多﹐於此乎可形。靜乎﹐天地之鎰也﹐萬物之照也﹐非知常者未易臻此。

不知常﹐妄作﹐凶。

徽宗注曰﹕聖人知道之常﹐故作則契理﹐每與吉會。不知常者﹐隨物轉徙﹐觸塗自患﹐故妄見美惡﹐以與道違﹐妄生是非﹐以與道異﹐且不足以固其命﹐故凶。《易》曰﹕復則不妄﹐迷而不知復。玆妄也已。

疏義曰﹕心與道合﹐則作無非眞﹔心與道離﹐則動無非妄。聖人者﹐道之極也﹐所以知道之常而不與物遷。故作則契理﹐無適而非眞﹐每與吉會﹐無往而不動﹐動必迪吉﹐履必考祥﹐作徳心逸曰休﹐作善而降之百祥也。不知常者﹐作無非妄﹐去道愈遠﹐與接爲構﹐隨物轉徙﹐曰以心斗﹐觸塗生患﹐故妄見美惡。牽於好惡之私﹐而不知齊美惡於一理﹐故與道違﹐妄生是非。惑於毀譽之僞﹐而不知化是非於兩忘﹐故與道異。蓋道不可須臾離﹐旣與道違﹐又與道異﹐則馳其形性﹐寇於陰陽﹐且不足以固其命﹐禍莫大焉﹐故凶。《易》於《序卦言》﹕復則不妄。蓋復小而辧於物﹐是爲無妄。無妄者﹐天之命﹐萬物之所聽也。故其《象》言﹕天下雷行﹐物與無妄。無妄則物得其性矣。至於迷而不復﹐則失性而窮﹐不能生生﹐玆妄也已。

知常容﹐

徽宗注曰﹕知常則不藏是非美惡﹐故無所不容。

疏義曰﹕道之眞常﹐一而已矣。體道之一﹐以觀天下﹐則紛錯萬殊﹐同爲至妙﹐孰有是非美惡之辧哉﹖蓋排非提是﹐則生於有執﹔好美惡惡﹐則索於自徇。至人去有執之累而忘是非﹐冥自徇之私而齊美惡﹐玆無他﹐知常而已。知常則虛己遊世﹐達乎無疵﹐是非美惡不藏於心﹐然後能廣乎無不容矣。聖人之治虛其心者﹐以此。

容乃公﹐

徽宗注曰﹕無容心焉﹐則不獨親其親﹐不獨子其子﹐何私之有﹖

疏義曰﹕因物有見﹐則私於自徇。冥道無心﹐則公於大同。聖人家天下而兼覆﹐子兆民而均育﹐無容心焉﹐故不獨親其親而愛無不至﹐不獨子其子而慈無不廣﹐又何私之有﹖卽天地觀之﹐天無私覆﹐地無私載﹐凡囿乎兩間﹐未始逃於覆載。容乃公者﹐蓋亦如之﹐故觀天地則見聖人。

公乃王﹐

徽宗注曰﹕大道之行也﹐天下爲公﹐故天下樂推而不厭。

疏義曰﹕道者爲之公﹐人之所共由﹐此《記禮》者載仲尼之言﹐所以稱大道之行﹐天下爲公。治之要在知道﹐而聖道爲羣心之用。聖人以道出治天下﹐以心受道﹐是以親而慕之﹐懷而歸之﹐發於心悅誠服﹐至於悠久不息﹐天下樂推而不戢矣。《易》所謂百姓與能﹐此之謂也。

王乃天﹐天乃道。

徽宗注曰﹕通天地人而位乎天地之中者﹐王也。一而大在上而無不覆者﹐天也。天地人莫不由之者﹐道也。盡人則同乎天﹐體天則同乎道。

疏義曰﹕天地設位﹐聖人成能﹐域中四大﹐王處一焉。此通天地人而位乎天地之中者﹐王也。一者未離於有數﹐而爲數之宗﹔大者未離有體﹐而爲體之極。輕淸在上﹐兼覆廣容﹐此一而大在上而無不覆者﹐天也。天得之而職气覆﹐地得之而職形載﹐聖得之而職教化﹐此天地人莫不由之者﹐道也。王者﹐人道之極。能盡人道﹐則與天通﹐豈非盡人則同乎天歟﹖莊子曰﹕王者天道。則王乃天可知也。天者﹐道之大原。能以天爲宗﹐則與道爲一﹐豈非體天則同乎道歟﹖經曰﹕天法道。則天乃道可知也。《詩》之《大雅》於無聲無臭而曰儀刑文王﹐蓋文王所爲﹐實與天合﹐欲自天之道﹐則亦儀刑文王而已。是盡人則同乎天也。又於不識不知而曰順帝之則﹐蓋妙道之行﹐實同乎天﹐欲探道之妙﹐則亦順帝之則而已。是體天則同乎道也。周家之盛﹐聖作明迷﹐相守一道﹐歌於聲詩﹐所以爲三代之顯﹐王者每得乎此。

道乃久﹐沒身不殆。

徽宗注曰﹕道者萬世無獘﹐庶物得之者昌﹐關百聖而不窮﹐蔽天地而不息﹐故沒身不殆。殆近凶﹐幾近吉﹐不殆則無妄作之凶﹐非知常者無與。

疏義曰﹕澤及萬世﹐長於上古者﹐道之久也﹐故萬世無獘。所謂會古以固存者﹐是以曲成而不遺﹐運量而不匱﹐故庶物得之者昌。聖人體道而爲道之極﹐參萬歲而一成純﹐故關百聖而不窮。亙古今而無獘﹐故蔽天地而不息。萬物並育而不相害﹐孰能危之﹖可謂沒身不殆矣。殆以怠﹐故近凶﹐所謂怠勝欽者堤已。幾以戒﹐故近吉﹐所謂吉之先見是已。不殆則動皆契理﹐每與吉會﹐無妄作之凶。自非聰明睿智﹐足以知道之常者﹐疇克爾。

太上章第十七

太上﹐下知有之。

徽宗注曰﹕在宥天下﹐與一世而得啖怕焉。無欣欣之樂﹐而親譽不及。無悴悴之苦﹐而畏悔不至。莫之爲而常自然﹐故下知有之而已。

疏義曰﹕天下有常性﹐一性有常徳。在之則存而不亡﹐所以防其淫﹔宥之則放而不縱﹐所以守其遷。不淫其性﹐不遷其徳﹐則天下將自化﹐與一世而得澹泊焉。聖人以道往天下﹐常使民無知無欲﹐使夫知者不敢爲﹐則人𨿽有知﹐無所用之﹐孰有欣欣之樂﹐瘁瘁之苦哉﹖無欣欣之樂﹐則其心恬惔而親譽不及﹔無瘁瘁之苦﹐則其心夷懌而畏侮不至。無欲而自足﹐無事而生定﹐舒通平泰﹐自得其得﹐莫之爲而常自然﹐則以相忘於道故也。所謂下知有之者﹐以此。孟子謂王者之民皡皡如也﹐惟此時爲然。

其次﹐親之譽之。

徽宗注曰﹕澤加於民﹐法傳於世﹐天下愛之若父母﹐故親之。貴名起之如日月﹐故譽之。此帝王之治﹐親譽之迹彰﹐而大同之道虧矣。莊子曰﹕舜有膻行﹐百姓悅之。詩於靈臺﹐所以言文王之民始附也。

疏義曰﹕所以利物者莫如澤﹐舜以好生之徳洽於民心﹐至周則發政施仁﹐所謂澤加於民也。所以致治者莫如法﹐舜爲法於天下﹐可傳於後世﹐至周則庶事皆備﹐所謂法傳於世也。澤加於民﹐法傳於世﹐以此撫育﹐則若保赤子﹐天下愛之如父母﹐孰不懷慕而親。之乎﹖以此施設﹐則厥聞四馳﹐貴名起之如日月﹐孰不樂推而譽之乎﹖帝之所興﹐王之所成﹐其徳業發越於天下﹐有不可得而掩者﹐未有不本諸此﹐所謂帝王之治﹐親譽之迹彰也。若然則大同之道虧﹐與所謂下知有之﹐蓋有問矣。蓋大同則民無知無欲﹐何親譽之有﹖昔舜有膻行﹐百姓慕之而鄧墟來十萬之家﹔文王有靈徳﹐民皆樂之而靈臺歌始附之眾。帝王之治所以致民之親譽者﹐以此。然則聖人豈有心於民之親譽哉﹖盛徳大業加施乎天下﹐而親譽之至﹐有不期然而然者矣。

其次﹐畏之侮之。

徽宗注曰﹕道之以政﹐齊之以刑﹐故畏之。舉天下以賞﹐其善者不勸﹔舉天下以罰﹐其惡者不沮。諸侯有問鼎大小輕重如楚子者﹐陪臣有竊寶玉大弓如陽虎者﹐此衰世之俗﹐故侮之。

疏義曰﹕聖人以道在天下﹐而刑政賞罰所以輔道而行也。以刑政明天下之防範﹐使民有所守﹐以賞罰示天下之好惡﹐使民知所禁﹐一本於道而已。若乃一於政刑而不出於道﹐適足革其面﹐未足以革其心﹐故畏之而已﹐又至於侮之焉。蓋道之以徳﹐則政已行矣。道之以政﹐則非有徳也。齊之以禮﹐則刑以舉矣。齊之以刑﹐則非有禮也。道之以政﹐齊之以刑﹐所以畏之者﹐以民有逐心故也。舉天下以賞﹐其善者不勸﹔舉天下以罰﹐其惡者不沮。又有如楚子之與陽虎﹐或侮之者焉﹐以不知以道在天下故也。若夫政以行之﹐刑以防之﹐而法度明﹐不賞而勸﹐不罰而畏﹐而勸沮公則有道存焉﹐此又非有欠而爲之次矣。

故信不足焉﹐有不信。

徽宗注曰﹕附離不以膠漆﹐約束不以經索﹐此至信也。商人作誓而民始疑﹐周人作會而民始疑﹐信不足故也。太上﹐下知有之﹐則當而不知以爲信。洪次﹐畏之侮之﹐則知詐頡滑機變之巧生﹐而有不信者矣。

疏義曰﹕經曰﹕其中有信。則信之有諸已得之於自然。莊子所謂附離不以膠漆﹐約束不以纏索﹐則以至信得之於自然也。《記》曰﹕大信不約。則信之孚於人﹐無待於或使。《記》所謂商人作誓而民始畔﹐周人作會而民始疑﹐則以信不足﹐失之於或使也。蓋至信則因其固有﹐未始有疑。信不足則失其至眞﹐故有不信。太上﹐下知有之﹐則民性素朴﹐同乎無知﹐所以當而不知以爲信。其次﹐畏之侮之﹐則民俗凋獘﹐澆淳散朴﹐所以機巧之變生﹐而有不信者焉。《易》曰﹕不言而信﹐存乎徳行。蓋至精默契﹐適當人心﹐是謂至信。若乃爲機變之巧﹐使俗惑於辧﹐而無所用恥﹐又何信之有﹖以信不足故也。

猶兮其貴言。

徽宗注曰﹕以道觀言﹐而天下之君正﹐則言豈可易哉﹖戒愼而弗敢輕也。故言而世爲天下道﹐行言自爲而天下化。

疏義曰﹕言者有言﹐其所言者特未定也。以道觀言﹐則言者未嘗有言﹐而有眞君者湛然而獨存矣﹐故天下之君正也。且言者風波﹐則言豈可易哉﹖戒愼而弗敢輕也﹐言豈可易﹐則所謂猶兮也。言弗敢輕﹐所謂貴言也。古人所以戒金人之銘﹐愼白圭之玷﹐則知言之不可易而弗敢輕﹐亦以明矣。是以聖人言而民莫不信﹐故言而世爲天下道。畢見其情事而行其所爲﹐故行言自爲而天下化。夫何故﹖以其鳴而當律﹐言而當法﹐故四方罔不是孚也。

功成事遂﹐百姓皆曰我自然。

徽宗注曰﹕帝王之功﹐聖人之餘事也。使民甘其食﹐美其服﹐安其俗﹐樂其業﹐而餘事足以成帝王之功。然謂我自然而已﹐曰帝力何有於我哉﹖此之謂太上之治。

疏義曰﹕帝王無爲而天下功﹐特其緒餘土直以每成功爾﹐是所謂帝王之功﹐聖人之餘事也。惟其功成事遂﹐則措天﹐下於安平泰﹐民無所施其智巧﹐甘其食﹐美其服﹐安其俗﹐樂其業而已。食以止分﹐故甘﹔服以法華﹐故美﹔俗以不擾﹐故安﹔業以存生﹐故樂。是皆聖人之餘事﹐足以成帝王之功而然也。故百姓曰用而不知﹐則謂我自然﹐曰帝力何有於我哉。昔堯治天下﹐康衢有莫匪爾極之謠﹐所謂太上之治﹐其在玆時乎。

道徳眞經疏義卷之四竟

道徳眞經疏義卷之五

太學生江溦疏

大道廢章第十八

大道廢﹐有仁義﹔

徽宗注曰﹕失道而後徳﹐失徳而後仁﹐失仁而後義。仁以立人﹐義以立我﹐而去道也遠矣。韓愈不原聖人道徳之意﹐乃以謂仁與義爲定名﹐道與徳爲虛位。老君之小仁義﹐其所見者小也。莊子所謂蔽蒙之民。

疏義曰﹕道之大全﹐冥於渾淪之中﹐徳分於道﹐判爲剛柔之用。蓋道不可致﹐故道失而徳。徳不可至﹐故徳失而仁。仁可爲也﹐爲之則近乎義﹐故仁失而義﹐所以去道爲愈遠。卽其本而論之﹐則道一而已﹐楊子所謂合則渾﹑離則散者﹐此也。韓愈不原聖人道徳之意﹐乃以臆見曲說﹐謂仁與義爲定名﹐道與徳爲虛位。以老君小弁義爲所見者小﹐殊不知七義不外道徳﹐道徳不廢﹐安取七義﹖探本言之﹐𨿽曰攘棄仁義﹐而仁義已行於道徳之問矣。是其心豈眞以仁義爲不足以治天下哉﹖其小仁義﹐乃所以尊仁義也﹐正莊周所謂蔽蒙之民也。後世之士蔽於俗學﹐無髙明之見﹐聞老氏之道術﹐遂至於狂而不信﹐而卑污蹇淺。末世窮年﹐不免爲陋儒愈有以發之也。

智慧出﹐有大僞﹐

徽宗注曰﹕民知力竭﹐則以僞繼之。疏義曰﹕至徳之世﹐民居不知所爲﹐行不知所之﹐適性而足﹐安分而止﹐功利機巧必忘﹐夫人之心何所用其智力哉﹖迨其欲慮一萌﹐物誘於外﹐智不足則困﹐力不足則怠﹐失其常然﹐而汨於人爲﹐所謂民智力竭而以僞繼之也。聖人在宥天下﹐欲斯民之復其性﹐亦不以智治國而已。故列子曰﹕聖人恃道化﹐而不恃智巧。

六親不和﹐有孝慈﹔國家昏亂﹐有忠臣。

徽宗注曰﹕名生於不足故也。莊子曰﹕孝子不談其親﹐忠臣不諂其君。臣子之盛也。

疏義曰﹕名者﹐實之賓。苟有其實﹐名必從之﹐然名常生於不足。夫君子之成名﹐莫大乎忠孝﹐事其親者﹐不擇地而安之﹐斯爲孝。苟以親之所言而然﹐所行而善﹐以謏其親﹐非所謂孝。事其君者﹐不擇事而安之﹐斯爲忠。苟以君之所言而然﹐所行而善﹐以諂其君﹐非所謂忠。惟不謏其親﹐不諂其君﹐則忠孝之心無餘蘊矣﹐此臣子之盛也。

絕聖棄智章第十九

絕聖棄智﹐民利百倍﹔

徽宗注曰﹕道與之性﹐一而不雜﹐離道爲徳﹐是名聖智。聖智立﹐而天下始有喬詰鷙卓驚之行。驚愚而明污﹐譽堯而非桀﹐則聖智之利天下也少﹐而害天下也多。絕而棄之﹐與道同體﹐則各安其性命之情﹐其利博矣。

疏義曰﹕無受之初﹐性與道冥。有受之後﹐性與道違。惟與道冥﹐故無。差殊﹐所謂道與之性﹐一而不雜者是也。惟與道違﹐故有分際﹐所謂離道爲徳﹐是名聖智者此也。原性之始﹐妙本渾全﹐聖智下愚﹐初無殊品。離道者外立其徳﹐失眞沈僞﹐迷而不復﹐因愚顯智﹐遂有聖名。聖智立﹐則不能因性之自然﹐而天下始有喬詁卓鷙之行。喬則爲亢﹐詁則窮深﹐卓則難及﹐驚則不羣﹐皆非平易中正之行也。於是飾智驚愚﹐修身明污﹐譽堯而非桀﹐曾不知兩忘而化其道﹐則聖智之利天下也少﹐而害天下也多﹐正與莊周言悅聖耶是相於菊﹐悅智耶是相於疵之意同矣。惟知絕而棄之﹐與道同體﹐則因性自然﹐舉天下於無爲之治。無爲也﹐而後安其性命之情。蓋民復素朴﹐安其性命﹐則與一世而得澹漠﹐其利可勝計耶﹖信所謂其利博矣。

絕仁棄義﹐民復孝慈﹔

徽宗注曰﹕孝慈﹐天性也。蹩躠爲仁﹐踶跂爲義﹐而以仁義易其性矣。絕仁棄義﹐則民將反其性而復其初﹐不獨親其親﹐不獨子其子﹐其於孝慈也何有﹖

疏義曰﹕百行以孝爲本﹐三寶以慈爲先。孝慈之心生於固有之天性﹐非僞爲也﹐非外鑠也。至於蹩躠爲仁而行非自然﹐踶跂爲義而彊於用力﹐則是仁義易其性矣。絕仁棄義﹐民將性修反徳﹐徳至同於初﹐是謂反其性而復其初也。若然則大道之行﹐天下爲公﹐不獨親其親﹐老吾老以及人之老﹐不獨子其子﹐幼吾幼以及人之幼﹐相愛而不知以爲仁﹐端正而不知以爲義﹐其於孝慈也﹐人皆有之﹐殆不知其所以然而然。

絕巧棄利﹐盜賊無有。

徽宗注曰﹕爲機變之巧者﹐無所用恥。有欲利之心者﹐不顧其義。是皆穿寄之類也。

疏義曰﹕不羞惡則無以知恥﹐不知恥則無以行義。人之爲人﹐以行己有恥爲貴﹐以見利思義爲先﹐能明乎此﹐然後無爲其所不爲﹐無欲其所不欲﹐而歸於君子之途矣。彼其爲機變之巧者﹐則純白不備﹐道所不載﹐是無所用恥也。彼其有歌利之心者﹐則依仁蹈利﹐讎僞假眞﹐是不顧其義也。無所用恥﹐不顧其義﹐則爲其所不爲﹐欲其所不欲。蓋異於非其有而取之者幾希。所謂是皆穿寄之類也者﹐以此。

此三者﹐以爲文不足﹐故令有所屬。

徽宗注曰﹕先王以人道治天下﹐至周而彌文﹐及其獘也﹐以文滅質﹐文有餘而質不足﹐天下舉失其素朴之眞﹐而曰淪於私欲之習。老氏當周之末世﹐方將松其獘而使之反本﹐故攘棄弁義﹐絕滅禮學﹐𨿽聖智亦在所擯。彼其心豈眞以七義聖智爲不足以治天下哉﹖先王之道若循環﹐據文者莫若質﹐故令有所屬﹐謂見素抱朴﹐少私寡欲也。

疏義曰﹕夫寒積而成暑﹐非一曰也。觀天時以驗人事﹐則先王以人道治天下﹐由簡以至備﹐所以至周而彌文。當是時﹐事爲之制﹐曲爲之防﹐鬱鬱之文莫盛乎此。然文極則獘﹐息於滅質。文有餘於尙華﹐質不足於居實﹐天下舉失其素朴之眞而凋於浮僞﹐曰淪於私欲之習而蔽於小智﹐可不因其獘而救之乎。老氏當周之末﹐方將松其獘而使之反本﹐意有在於斯也。故攘棄七義而復性於自然﹐絕滅禮學而相忘於道術﹐𨿽聖智亦在所擯而莫之尙。蓋欲天下輕末而重本﹐松其述故也。彼其心豈眞以仁義聖智爲不足以治天下哉﹖夏尙忠﹐商尙質﹐周尙文﹐或因或革﹐或損或益﹐先王之道若循環也。然文之獘不可不救之以質﹐亦猶四時之序﹐夏反而爲秋也。據文莫若質﹐故令有所屬也。下文所謂見素抱朴﹐少私寡欲﹐此有所屬也。

見素﹐

徽宗注曰﹕《語》曰﹕繪事後素。素未受色﹐見素則純粹而不雜。

疏義曰﹕繪事以素爲先﹐故《語》曰繪事後素。素未受色則白﹐立而采色﹐未彰素者﹐性之質也。謂之素﹐以其不染諸物而已。見素則明白洞達而一疵不睹﹐純白內備而機心不存﹐所謂純粹而不雜者也。與莊子言明白入素﹐與夫素也者﹐謂其無所與雜也同意。

抱朴﹐

徽宗注曰﹕經曰﹕朴散則爲器。朴未嘗斲﹐抱朴則靜一而不變。莊子曰﹕同乎無欲﹐是謂素朴。素朴而民性得矣。

疏義曰﹕器用以朴爲本﹐故經曰朴散則爲器。朴未嘗斲﹐則體全而雕琢不加。朴者﹐性之眞也。謂之朴以不雕﹐以人僞而已。抱朴則惇兮若朴而性眞自全﹐無爲復朴而虛靜恬淡﹐所謂靜一而不變者也﹐與莊子言純朴不殘之朴同意。然則素朴者﹐民之常性也。復性之常﹐則淡然無欲﹐自得其得﹐正莊子所謂同乎無欲﹐是謂素朴。素朴而民性得也。

少私寡欲。

徽宗注曰﹕自營爲私﹐而養心莫善於寡欲。少私寡欲﹐則定乎內外之分﹐辧乎眞僞之歸﹐徳全而性復﹐聖智之名泯矣。

疏義曰﹕蔽於一己則失其大同﹐故自營爲私。牽於利欲則汨其虛靜﹐故養心莫善於寡欲。私也欲也﹐皆外遊是務而非內觀﹐皆人僞是滋而非性眞。惟少私寡欲﹐然後能定乎內外之分而知所輕重﹐辧乎眞僞之歸而明於本末﹐不遷其徳而徳全﹐不淫其性而性復﹐爲無爲﹐事無事﹐而聖智之名泯矣﹐有治天下者哉。

絕學無憂章第二十

絕學無憂。

徽宗注曰﹕學以窮理﹐方其務學以窮理﹐思慮善否﹐參稽治亂﹐能勿憂乎﹖學以致道﹐見道而絕學﹐損之又損之﹐以至於無爲而無不爲﹐則任其性命之情﹐無適而不樂﹐故無憂。

疏義曰﹕理猶裏也﹐可以數度﹐惟務學乃能探其頤。道猶路也﹐人所共由﹐惟絕學乃能極其至。學以窮理﹐學之始也﹐故經曰﹕爲學日益。蓋方其務學以窮理﹐則思慮善否而求諸心﹐參稽治亂而通其度﹐是未能忘於思爲之益也﹐能勿憂乎﹖孔子以學之不講爲憂者﹐此也。學以致道﹐學之終也﹐故經曰﹕爲道日損。及其見道而絕學﹐則墮肢體﹐黜聰明﹐離形去智而萬事銷亡﹐損之又損而未始有物。夫未始有物﹐以至於無爲而無不爲﹐則寂然不動﹐感而遂通﹐任其性命之情﹐樂以忘憂﹐無適而不樂焉﹐故無憂。孔子以飯疏食飲水﹑樂亦在其中者﹐此也。文子曰﹕心有不樂。無樂而不爲而終之以可謂能體道矣。然則爲道日損故能樂道於此﹐明矣。

惟之與阿﹐相去幾何﹖善之與惡﹐相去何若﹖

徽宗注曰﹕惟阿同聲﹐善惡一性﹐小智自私﹐離而爲二﹐達人大觀﹐本實非異。聖人之經世﹐在宗廟朝廷﹐與大夫言﹐不齊如此﹐遏惡揚善﹐惟恐不至﹐人之所畏﹐不可不畏﹐故也。

疏義曰﹕以道冥物﹐則同異所以藏。以物分道﹐則同異所以立。自情言之﹐以惟爲恭﹐以阿爲慢﹐善在所好﹐惡在所惡﹐固不同也。卽理觀之﹐惟阿之發同於一聲﹐善惡之混根於一性﹐孰爲差別﹖小智自私﹐任情者也。任情而私﹐則各植一見﹐妄爲區別﹐所謂離而爲二者此也。達人大觀﹐任理者也。任理以觀﹐則總攝萬殊﹐同爲至妙﹐所謂本實非異者此也。聖人冥心於道﹐不見一物﹐然於世人善惡不能有廢者﹐蓋不欲自異於世而已。是以出而經世﹐在宗廟朝廷﹐則便便以辧治爲事﹔與下大夫言﹐則有侃侃之和﹔與上大夫言﹐則有誾誾之欽。所以稱情而爲禮﹐爲禮以辧異﹐故其不齊如此。若然則惡者遏之﹐善者揚之﹐以公天下之是非﹐以示天下之好惡﹐惟恐不至﹐則以人之所畏﹐不可不畏﹐俯而與人同也。

人之所畏﹐不可不畏。

徽宗注曰﹕鼓萬物而不與聖人同憂者﹐道也。吉凶與民同息者﹐事也。體道者無憂﹐涉事者有畏。人之所畏﹐而不知爲之戒﹐能無息者鮮矣。故君子以恐懼修省。《詩》曰﹕畏天之威。

疏義曰﹕偶而應之者﹐道也。道則何思何慮﹐鼓萬物而不與聖人同憂﹐所謂寂然不動也。匿而爲之者﹐事也。事則有思有爲﹐吉凶與民同息﹐所謂感而遂通天下之故也。體道者入而伴於天﹐故無憂﹔涉事者出而交於人﹐故有畏。人之所畏而不知爲之戒﹐能無息者鮮矣。惟翼翼以盡其欽﹐業業以致其愼﹐然後能動必迪吉﹐而無悔吝之虞也。《易》曰﹕君子以恐懼修省。《詩》曰﹕畏天之威。是皆戒之至也。蓋恐懼修省﹐思息豫防之﹐若伯益之做戒無虞是也。畏天之威﹐以保天下﹐若髙宗之嚴恭寅畏者是也。觀此則知人之所畏﹐不可不畏者﹐厥理明矣。

荒兮其未央哉。

徽宗注曰﹕世故之萬變紛糾而不可治﹐難終難窮﹐未始有極﹐所謂善惡特未定也﹐惟達者知通爲一。

疏義曰﹕六合之大﹐萬物之多﹐擾擾萬緒﹐日投其前﹐紛籍交錯﹐繁不勝應﹐則世故之萬變紛糾而不可治也。周旋如轉輪﹐反復如引鋸﹐叢至杳來﹐無有端倪﹐則難終難測而未始有極也。彼亦一是非﹐此亦一是非﹐所謂善惡特未定也。世人善在所可﹐惡在所否﹐則是其所非﹐非其所是﹐𨿽有可否﹐皆出於彼是之域而已﹐烏知所謂恢詭譎怪﹑道通爲一者乎﹖惟達者釋智﹐回光照之於天﹐則物之所謂彼者﹐果有定體耶﹖無定體﹐則物無非彼矣。物之所謂是者﹐果有定體耶﹖無定體﹐則物無非是矣。物無彼是﹐則知通爲一﹐美惡善否﹐蓋將簡之而不得﹐又何議議然區別於其間哉﹖

眾人熙熙﹐如享太牢﹐如春登臺。

徽宗注曰﹕凡物以陽熙﹐以陰凝。熙熙者﹐敷榮外見之象。眾人失性之靜﹐外遊是務﹐如悅厚味以養口體﹐如睹髙華以娛心志﹐耽樂之徒﹐去道彌遠。

疏義曰﹕陰陽者﹐气之大也。物之孕气﹐以陽而熙﹐陽融而亨故也﹐以陰而凝﹐陰止而靜故也。或熙或凝﹐惟其時物﹐則熙熙者﹐敷榮外見之象。眾人失性之靜﹐與物俱化﹐務外遊不務內觀。如悅厚味以養口體﹐曾不知澹乎無味﹐非直太牢之享也。如睹髙華以娛心志﹐曾不知見曉冥冥﹐非直春臺之登也。耽樂之徒皆累於物﹐所以去道彌遠。使其妙觀一性﹐則萬法皆備﹐卽動而靜﹐眞樂自全﹐其於道也﹐夫何遠之有。

我獨怕兮其未兆﹐若嬰兒之未孩。

徽宗注曰﹕經曰﹕復歸於嬰兒。莊子曰﹕不至乎孩而始誰﹖嬰兄欲慮未萌﹐疏戚一視﹐怕兮靜止﹐和順積中﹐而英華不兆於外﹐故若嬰兒之未孩。

疏義曰﹕人之有生﹐形體密化﹐其在嬰兒則性空無知﹐經所謂常徳不離﹐而繼之以復歸於嬰兄者是也。孩提則親愛已兆﹐莊子所謂子生五月而能言﹐不至乎孩而始誰者是也。惟嬰兄之無知﹐故居不知所爲﹐行不知所之﹐欲慮未萌而無所思﹐疏戚一視而無所擇。怕兮靜止﹐則气和而不暴﹐性醇而未散。和順積中而華不兆於外﹐則因性自然﹐而不假人事之華藻﹐故若嬰兄之未孩。蓋怕者﹐心無所受也。心無所受﹐則淡然無物﹐抱一守眞﹐與嬰兒之未孩奚擇﹖老氏垂世立教﹐蓋欲使民復歸於嬰兒﹐是以於專气致柔則曰﹟１能如嬰兒﹐於含徳之厚則曰比於赤子﹐其立言𨿽殊﹐其欲性修反徳﹐徳至同於初﹐則一而已。

乘乘兮﹐若元所歸。

徽宗注曰﹕《易》曰﹕時乘六龍以禦天。乘乘者﹐因時任理而不倚於一偏﹐故若無所歸。

疏義曰﹕萬物之變﹐膠擾不齊﹐惟變所適﹐無所系較﹐斯可以言乘乘。《易》曰﹕時乘六龍以禦天。龍以時乘﹐蓋言乾道變化在乎趨時而已。惟趨時﹐則卽彼之理﹐因而乘之﹐豈更駕哉。故乘乘則因持而無所件﹐任理而莫之違﹐順物自然而不倚於一偏﹐故若無所歸。與所謂萬物畢羅﹐莫足以歸同意。

眾人皆有餘。

徽宗注曰﹕或問眾人﹐曰﹕富貴生。食生而慕利者﹐奢泰之心勝﹐而損約之志微﹐故皆有餘。其在道曰餘食贅行。

疏義曰﹕聖人重其道而輕其祿﹐眾人輕其道而重其橡。聖人曰﹕於道行歟﹖眾人曰﹕於祿殖歟﹖楊雄欲救當時之獘﹐故設或人之問眾人﹐而曰富貴生也。蓋晉楚之富﹐富以利也﹐孰若保其至當﹖趙孟之貴﹐貴以爵也﹐孰若存其良貴﹖惟眾人見物而不見道﹐責生以肆其情﹐慕利以窮其欲﹐奢泰之心勝而侈靡者多﹐損約之志微而節檢者寡﹐故皆有餘焉﹐曾不知其在道曰餘食贅行。蓋道之所在﹐以深爲根﹐以約爲紀。泰色淫志﹐於食爲余﹐於行爲贅﹐是謂盜誇﹐非道也哉。

我獨若遺。

徽宗注曰﹕功蓋天下﹐而似不自己。疏義曰﹕聖人以道貸天下﹐﹝敕﹢韭﹞萬物而不爲義﹐澤及萬世而不爲仁﹐覆載天地﹐刻雕眾形而不爲巧﹐未始有其功也。《莊子﹟內篇》論明王之治﹐有曰功蓋天下而似不自己﹐以謂遊於無有。蓋無有者﹐道之妙用﹐聖人以至無應天下之羣有﹐所以成帝王之功者﹐眞餘事爾﹐豈認以爲功而固有之哉﹖

我愚人之心也哉﹐純純兮。

徽宗注曰﹕孔子曰﹕吾與回言﹐終日不違如愚。純純兮﹐天機不張而默與道契﹐玆謂大智。

疏義曰﹕君子盛徳﹐容貌若愚﹐顏回之謂歟﹖觀其悟心齋之說﹐進坐忘之妙﹐聖人因其深造默識﹐則曰吾與回言﹐終日不違如愚﹐所謂容貌若愚也。且一性之眞﹐湛然常存﹐寂寞無爲而天機不張﹐虛靜恬淡而默與道契﹐則純白內備而朝徹見獨﹐其爲智也大矣。苟子曰﹕無冥冥之志者﹐無昭昭之明﹐無惛惛之事者﹐無赫赫之功。此之謂歟﹖然則我愚人之心也哉﹐純純兮﹐豈眞愚哉﹖去小智而大智明故也。

俗人昭昭﹐我獨若昏﹔俗人察察﹐我獨悶悶。

徽宗注曰﹕同乎流俗﹐則昭昭以爲明﹐而其明也小。察察以爲智﹐而其智也鑿。遺物離人而傲倪於一世之習﹐則惛然若亡而存﹐悶然若鈍而利﹐世俗豈得而窺之。

疏義曰﹕葆光而不露﹐是爲明之至。行其所無事﹐是爲智之眞。流俗之情﹐蔽於蹇淺﹐繕性於俗而與之同﹐則昭昭以爲明﹐而其明也小﹐非所謂明之至﹐察察以爲智﹐而其智也鑿﹐非所謂智之眞。體道者異乎是﹐微妙玄通﹐深不可識﹐遺物而不累於物﹐離人而不誘於人﹐卓然自拔於流俗之中﹐悟然若亡而存﹐如所謂湛兮似或存﹐悶然若鈍而利﹐如所謂愈鈍而後利。其迸泯﹐其用藏﹐深妙眇冥﹐不可測識﹐世俗豈得而窺之。孟子曰﹕君子之所爲﹐眾人固不識也。

澹兮其若海﹐

徽宗注曰﹕淵靜而性定﹐道之全體。

疏義曰﹕淵乎其居﹐僇乎其淸﹐淵靜而性定﹐內保外不蕩﹐澹兮其若海者﹐道之全體也。道之體𨿽不可見﹐卽海水之大以觀之﹐則不以頃久推移﹐不以多少進退﹐古人之大體其實似之。

飂兮似無所止。

徽宗注曰﹕變動而不居﹐道之利用。

疏義曰﹕動而愈出﹐運量不匱﹐變動而不居﹐不凝滯於物﹐飂兮似無所止者﹐道之利用也。道之用𨿽不可見﹐卽搖落之風以觀之﹐則動萬物而莫見其鼓舞之進﹐號萬竅而莫測其披拂之功﹐至無之妙用其實似之。

眾人皆有以﹐我獨頑且鄙。

徽宗注曰﹕桂可食﹐故伐之。漆可用﹐故割之。人皆知有用之用﹐而莫知無用之用。眾人皆有以﹐是謂有用之用。我獨頑且鄙﹐是謂無用之用。《傳》曰﹕心不則徳義之經爲頑。古者謂都爲美﹐謂野爲鄙。頑則不飾智﹐鄙則不見美﹐神人以此不材。

疏義曰﹕經世之道﹐以無用之用爲至。桂可食﹐故伐之。漆可用﹐故割之。皆有用之用﹐此村之息者也。人皆知自伐其智﹐自矜其能﹐爲有用之用﹐不知支離其徳﹐乃無用之用焉。眾人皆有以﹐是爲有用之用﹐以其村故也。我獨頑且鄙﹐是爲無用之用﹐以不材故也。頑與冥頑之頑同﹐鄙與都鄙之鄙同。頑則不飾智﹐言其無知。鄙則不見美﹐言其無文。神人以此爲不材﹐而不村乃所以爲大材也﹐則無用之爲用明矣。莊周於《人間世》始言曲轅社﹐又言商丘大木﹐終言桂以可食而伐﹐漆以可用而割﹐蓋明無用之用與有用之用不同如此。然則遊《人間世》而吉凶與民同息﹐可不知此。

我獨異於人﹐而貴求食於母。

徽宗注曰﹕嬰兒慕駒犢從﹐惟道之求而已。夫道生之蓄之長之育之﹐萬物資焉﹐有母之意。惟道之求此﹐所以異於人之失性於俗。

疏義曰﹕道行於萬物﹐善貸且成﹐覆育無外﹐可以爲天下母也。凡有生之气﹐有形之狀﹐豈有須突離道者哉﹖楊雄著《問道篇》﹐有曰嬰兒慕駒犢從﹐以明萬物惟道之求本於性之自然﹐而非或使也。天道由虛靜中化出萬有﹐生之以遂其性﹐蓄之以極其養﹐長之使就﹐育之使充﹐萬物皆往資焉而不匱﹐何異嬰犢之母懷乎﹖蓋萬物由道以生出﹐故道爲母而物爲子。經曰﹕有名萬物之母。又曰﹕天下有始﹐以爲天下母。則道有母之意可見矣。世之人非惟不得其母﹐又不能守之﹐捨眞逐妄﹐道將愈遠﹐古人所以有揭竿求諸海之論也。若夫惟道之求者﹐蓋亦異於人之失性於俗者歟﹖

孔徳之容章第二十一

孔徳之容﹐惟道是從。

徽宗注曰﹕一陰一陽之謂道﹐物得以生謂之徳。道常無名﹐豈可形容﹖所以神其徳。徳有方體﹐同焉皆得所以顯道﹐性修反徳﹐徳至同於初﹐故惟道是從。

疏義曰﹕立天之道曰陰與陽。一陰一陽所以爲道﹐生而不有是謂玄徳。物得以生﹐所以爲徳。道隱無名﹐無體可見﹐則非形容之所及。徳有定體﹐有生皆全﹐故爲人之所同得。然徳兼於道﹐則道者所以微徳之顯﹐故無名之道所以神其徳﹔道散爲徳﹐則徳者所以闡道之幽﹐故有體之徳所以顯其道。能性修反徳﹐復乎一之所起﹐徳至同於初﹐復乎泰初之無名﹐則徳冥於道﹐此所以惟道是從也。

道之爲物﹐惟恍惟惚。

徽宗注曰﹕道體至無而用乃妙有﹐所以爲物﹐然物無非道。恍者﹐有象之可恍﹟２。惚者﹐有數之可推。而所謂有者﹐疑於無也﹐故曰道之爲物。

疏義曰﹕道有體有用﹐語道之體﹐未始有物﹐玆謂至無。語道之用﹐應而不窮﹐玆謂妙有。至無顯爲妙有﹐此所以爲物。妙有出於至無﹐故物無非道。道之爲物﹐恍惚是見。恍未有狀﹐特心可況﹐故爲有象之可見。忽爲數始﹐數由此滋﹐故爲有數之可推。恍之與惚﹐若有若無﹐謂之有而疑於無也。道之爲物﹐其幾是歟﹖

惚兮恍兮﹐中有象焉。恍兮惚兮﹐中有物兮。

徽宗注曰﹕見乃謂之象﹐形乃謂之物﹐惚恍之中﹐象物斯具﹐猶如大空變爲雷風﹐猶如大塊化爲水火﹐以成變化﹐以行鬼神﹐是謂道妙。

疏義曰﹕物生然後有象﹐則象者吉之先見﹐故見乃謂之象。四時散精爲物﹐則物者囿於有形﹐故形乃謂之物。物象之具出於恍惚之中﹐猶如風薄千山﹐雷震乎天﹐變於大空﹐水之潤下﹐火之炎上﹐化於大塊。所以成變化﹐故昆虫出入艸木﹐死生莫不待此以成。所以行鬼神﹐故自有形至於無形﹐自有心至於無心﹐莫不待此以行。道之妙﹐卽此可見。

窈兮冥兮﹐中有精兮。

徽宗注曰﹕窈者﹐幽之極。冥者﹐明之藏。窈冥之中﹐至陰之原﹐而天一所兆﹐精實生焉。

疏義曰﹕幽在穴而難見爲窈﹐故窈爲幽之極。日藏六而爲冥﹐故冥爲明之藏。大明之上﹐名爲至陽之原﹐則窈冥之中﹐是爲至陰之原。至陰之所﹐於方爲北。天一生水於北﹐在人爲精。窈冥之中﹐所以爲有精也。

其精甚眞﹐其中有信。自古及今﹐其名不去﹐

徽宗注曰﹕精者﹐天徳之至。正而不妄﹐故曰甚眞。一而不變﹐故云有信。且然無間﹐故其名不去。

疏義曰﹕精者一之所生﹐而天得一以淸﹐故精爲天徳之至。乾之七徳而言純粹精﹐則精爲天徳﹐可知止乎﹖至一盡性而無僞﹐是謂正而不妄﹐玆非至眞乎﹖得一以生﹐未形者有分﹐是謂一而不變﹐玆非有信乎﹖若然者﹐萬物終始莫匪且然﹐而一之精通未始有間﹐此名之所以不去。

以閱眾甫。吾何以知眾甫之然哉﹖以此。

徽宗注曰﹕眾甫之變﹐曰逝而不停。甚精之眞﹐常存而不去。聖人貴精﹐故能閱眾甫之變﹐而知其所以然。無思也而寂然﹐無爲也而不動﹐然感而遂通天下之故﹐則思爲之端起﹐而功業之迹著﹐非天下之至精﹐其孰能與於此﹖

疏義曰﹕神奇化爲臭腐﹐臭腐化爲神奇﹐眾甫之變﹐所以曰逝而不停。一之精通合於天倫﹐甚精之眞﹐所以常存而不去。聖人貴精﹐則得夫自古及今﹐其名不去之道矣。其於消息盈虛﹐終則有始﹐且有以語大義之方﹐論萬物之理﹐故能閱眾甫之變﹐不知所以然而然也。夫聖人以此洗心﹐則常無思而寂然﹐退藏於密﹐則常無爲而不動﹐然感而遂通天下之故。昔之無思者﹐不得不思﹔昔之無爲者﹐不得不爲。思出於無思﹐爲出於無爲﹐則髙大之功﹐富有之業﹐其迹著矣。非天下之至精﹐孰能與此﹖是篇先言至精之徳﹐終言知眾甫之然者﹐謂是故也。

曲則全章第二十二

曲則全﹐

徽宗注曰﹕與物委蛇而同其波﹐故全其形生而不虧。莊子曰﹕外曲者﹐與人爲徒。

疏義曰﹕和其光而不耀﹐同其塵而不異﹐大同於物﹐與之宛轉﹐宜若曲也。然後其身而身先﹐外其身而身存﹐致曲如此﹐乃所以全其形生而不虧也。莊子以與物委蛇而同其波爲衛生之經﹐又曰外曲者﹐與人爲徒﹐惟外曲則不拂人之情﹐玆非曲則全歟﹖

枉則直﹐

徽宗注曰﹕遺佚而不怨﹐阨窮而不憫﹐故內直而不失其正。《易》曰﹕尺蠖之屈﹐以求信也。

疏義曰﹕遺之使佚﹐宜怨而不怨。阨之使窮﹐宜憫而不憫。宜若枉也。然直而不律者﹐乃所以全其直。以訐爲直者﹐適所以傷其義。其枉如此﹐是所謂直其正也。《易》曰﹕尺蠖之屈﹐以求信也。蓋屈則所以求其信﹐玆非枉則直歟﹖

窪則盈﹐

徽宗注曰﹕無藏也﹐故有餘。

疏義曰﹕藏山於澤﹐藏舟於壑﹐而忽已遁。藏禾於困﹐藏水於皿﹐而易已竭。惟在我者﹐能運而無積﹐然後用之需然而有餘。莊子所謂無藏也﹐故有餘者此也。卽萬物之理以明之﹐窪則盈﹐蓋可知已。

獘則新﹐

徽宗注曰﹕冬閉之不固﹐則春生之不茂。

疏義曰﹕能歸根﹐斯可以冀其蕓蕓。有肅殺﹐斯可以冀其敷榮。惟斂藏於冬者﹐旣固然後蕃鮮於春者必茂。卽四時之運以明之﹐獘則新蓋可知已。

少則得﹐多則惑。

徽宗注曰﹕道要不煩﹐聞見之多﹐不如其約也。以支爲旨﹐則終身不解﹐玆謂大惑。

疏義曰﹕道一而已矣﹐故其要不煩。多聞守之以約﹐多見守之以卓﹐惟聞見之多而能反說約﹐然後有得於道。若乃辧者之囿以支爲旨﹐則多言數窮﹐未免乎累。大惑者終身不解﹐斯人之謂歟﹖莊子曰﹕夫道不欲雜。亦是意也。

是以聖人抱一爲天下式。

徽宗注曰﹕其爲物不二﹐則其生物不測。惟天下之至精﹐能爲天下之至神。聖人抱一以守﹐不搖其精﹐故言而爲天下道﹐動而爲天下則。

疏義曰﹕惟天下之至誠爲能盡物之性﹐能盡物之性﹐則可以贊天地之化育﹐與天地參矣。其爲物不二﹐所謂誠也。其生物不測﹐所謂贊天地之化育也。惟一能存精﹐惟精能集神。一者﹐何也﹖誠幾是已。一之精通﹐神固自全﹐有精而後神從之也。惟天下之至精﹐能爲天下之至神﹐抱一而已﹐聖人盡此矣。一而不變者﹐能守而勿失﹐則甚眞之精內保而不蕩。若然則精神四達並流﹐上際下蟠﹐化育萬物﹐不可爲象。不得已而言﹐言則成文而天下共由。不得已而動﹐動則成徳而天下是效也。《記》所謂言而世＇爲天下道﹐行而世爲天下則﹐其爲天下式者乎﹖

不自見﹐故明﹔

徽宗注曰﹕不蔽於一己之見﹐則無所不燭﹐故明。

疏義曰﹕明四目﹐達四聰﹐廣視聽﹐而無所蔽塞﹐故能旁燭無疆而知人情實也。不蔽於一己之見者﹐所以能無所不燭而爲明。

不自是﹐故彰﹐

徽宗注曰﹕不私於一己之是﹐而惟是之從﹐則功大名顯而天下服﹐故彰。

疏義曰﹕稽於眾﹐捨己從人﹐不自用而嘉言是聽﹐故有赫赫之功﹐而萬邦咸寧也。不私於一己之是﹐而惟是之從者﹐所以能功大名顯﹐使天下服而能彰。

不自伐﹐故有功﹐

徽宗注曰﹕《書》曰﹕汝惟不伐﹐天下莫與汝爭功。

疏義曰﹕經曰﹕自伐者無功。《書》曰﹕有其善﹐喪厥善。能不伐其功﹐故人不爭﹐而其功不去。舜之命禹曰﹕汝惟不伐﹐天下莫與汝爭功。其此之謂歟﹖

不自矜﹐故長。

徽宗注曰﹕《書》曰﹕汝惟不矜﹐天下莫與汝爭能。

疏義曰﹕經曰﹕自矜者不長。《書》曰﹕矜其能﹐喪厥功。惟不矜其能﹐故人不爭而百姓與能。舜之命禹曰﹕汝惟不矜﹐天下莫與汝爭能。其此之謂歟﹖

夫惟不爭﹐故天下莫能與之爭。

徽宗注曰﹕人皆取先﹐己獨處後﹐曰受天下之垢。若是者﹐常處於不爭之地﹐孰能與之爭乎﹖

疏義曰﹕眾人尙力不尙徳而求勝人﹐故人皆取先。聖人不敢爲天下先而道後其身﹐故己獨處後。己獨處後﹐則知白而守黑﹐知榮而守辱﹐榮辱一視﹐不以自好累其心﹐是謂受天下之垢。若然則以濡弱謙下爲表﹐以空虛不毀萬物爲實﹐處乎不爭之地﹐積眾小不勝爲大勝也。常處不爭之地﹐物孰能與之爭乎﹖

古之所謂曲則全者﹐豈虛言哉。誠全而歸之。

徽宗注曰﹕聖人其動若水以交物﹐而不虧其全﹐其應若繩以順理﹐而不失其直﹐知窪之爲盈﹐無亢滿之累﹐知獘之爲新﹐無誇耀之迹﹐若性之自爲而不知爲之者﹐致曲而已。故全而歸之﹐可以保身﹐可以盡年﹐而不知其盡也。是謂全徳之人﹐豈虛言哉。

疏義曰﹕水之爲物﹐因器方圓﹐物莫能爭。聖人動出如此﹐故能與物委地而全其形生﹐所謂其動若水以交物﹐而不虧其全也。繩之爲物﹐集系爲之﹐其理常直。聖人應物如此﹐故能順物之枉而直在其中﹐所謂其應若繩以順理﹐而不失其直也。知窪之爲盈﹐則大盈若沖﹐卑以自牧矣﹐何亢滿之累﹖知獘之爲新﹐則和光伺塵﹐未嘗自矜矣﹐何誇耀之迹﹖凡此非知曲枉窪獘之利﹐彊勉以行之也﹐若性之自爲﹐而不知其由然虛己以應﹐不與物逢﹐以政其曲而已。故全而歸之﹐則可以保身而無危疑之憂﹐可以盡年而無短折之息﹐與天地相爲﹐長久而不知其盡也。若是者﹐可名爲全徳之人﹐豈虛言哉。誠全而歸之。

希言自然章第二十三

希言自然。

徽宗注曰﹕希者﹐獨立於萬物之上而不與物對﹐列子所謂疑獨者是也。去智與故﹐循天之理﹐而不從事於外﹐故言自然。

疏義曰﹕《道經》曰﹕聽之不聞名曰希。《徳經》曰﹕大音希聲。希者﹐槪而有間﹐非聽所聞﹐所謂獨立乎萬物之上而不與物對者也。列子言不生者疑獨﹐蓋不生者能生生﹐不生則疑於獨立﹐物莫能偶﹐所謂疑獨其希之謂歟﹖是以黜其聰明﹐而去智與故﹐與天合徳而循天之理﹐巍然處其所﹐不從事於外﹐固非或使之所能爲也﹐故言自然。

故飄風不終朝﹐驟雨不終日。孰爲此者﹖天地。天地尙不能久﹐而配於人乎﹖

徽宗注曰﹕天地之造萬物﹐風以散之﹐委眾形之自化﹐而雨以潤之﹐任萬物之自滋﹐故不益生﹐不勸成﹐而萬物自遂於天地之間﹐所以長且久也。飄驟則陰陽有繆戾之患﹐必或使之﹐而物被其害﹐故不能久。

疏義曰﹕天施地生﹐百昌並植﹐然撓萬物者莫疾乎風﹐潤萬物者莫潤乎水。故風以鼓舞眾形﹐委其自化而物得條達﹔雨以潤澤萬物﹐任其自滋而物得茂大。常因自然﹐非益生也。不爲助長﹐非勸成也。故生化形色﹐遂於兩問﹐此所以爲長久之道。若乃風疾轉而爲飄﹐而雨暴聚而爲驟﹐此非陰陽之和﹐乃繆戾之患﹐其於物也益生勸成﹐非因自然﹐物反蒙其害矣﹐其能久乎﹖

故從事於道者﹐道者同於道﹐徳者同於徳﹐失者同於失。同於道者﹐道亦得之﹔同於徳者﹐徳亦得之﹔同於失者﹐失亦得之。

徽宗注曰﹕希則無所從事﹐無聲之表﹐獨以性覺﹐與道爲一而不與物共﹐豈徳之可名﹑失之可累哉﹖惟不知獨化之自然﹐而以道爲難知﹐爲難行﹐疑若登天然﹐似不可及也﹐乃始苦心勞形而從事於道﹐或倚於一偏﹐或蔽於一曲﹐道衛爲天下裂。道者同於道﹐徳者同於徳﹐失者同於失﹐而不自得其得﹐則其得之也﹐適所以爲失歟﹖

疏義曰﹕獨立於萬物之上﹐不從事於外者﹐希也。能不用聰明﹐默而識之於無聲之中﹐獨能聞和﹐則與道冥會﹐而物莫能偶矣。道至於此﹐無損無益﹐何得可名﹐何失可累。昧者不能朝徹而見獨﹐故不知獨化之自然。道本易知﹐而天下莫能知﹐於是以道爲難知矣。道本易行﹐而天下莫能行﹐於是以道爲難行矣。或求道於髙遠﹐若登天而不可及﹐曾不知每下愈況而不拘於髙也﹐則𨿽心有所系﹐以苦其思﹐能有所技﹐以勞其形﹐而從事於道﹐其何所得乎﹖以此從事﹐則在道爲一偏﹐在物爲一曲﹐道之大全於是裂矣。夫人生均有獨化﹐不因物而得失性者﹐從事於道﹐則吾所謂獨立於萬物之上者﹐復臣於道矣。𨿽於道徳失之三等而有所得﹐然非自得其得也﹐同歸於失而已矣。

信不足﹐有不信。

徽宗注曰﹕信則不妄﹐妄見眞僞﹐以道爲眞﹐以物爲僞﹐則於信爲不足﹐故有不信。惠施﹑韓非之徒﹐皆原於道而失之也遠﹐信不足故也。

疏義曰﹕經曰﹕信者吾信之﹐不信者吾亦信之﹐得信也。萬物𨿽殊﹐無非實者﹐視不信猶信﹐乃眞信也。惟知道不違物﹐而不以道爲眞知﹐物無非道﹐而不以物爲僞﹐故無往而不信矣。若夫信不足者﹐生乎妄見﹐以道爲眞﹐以物爲僞﹐不知大全﹐自生分別爾﹐故信不足者﹐有不信也。若惠施之好辮﹐韓非之刑名﹐不知以眞冥妄﹐眞妄一眞而去道遠者﹐凡以信不足爾。

道穗眞經疏義卷之五竟

﹟１則曰﹕原誤『則則』。

﹟２可恍﹕疑爲『可見』。

道徳眞經疏義卷之六

太學生江澄疏

跂者不立章第二十四

跂者不立﹐跨者不行。

徽宗注曰﹕跂而欲立﹐跨而欲行﹐違性之常﹐而冀形之適﹐難矣。以徳爲循﹐則有足者皆至。

疏義曰﹕跂者支而不正﹐則不能疑然有立矣。跨者行之不遽﹐則不能憧憧往來矣。跋而欲立﹐跨而欲行﹐是不能安於恬惔﹑適性而止者也。違性之常﹐而冀形之適﹐難矣。惟知率性自得﹐而以徳爲循﹐不矯拂以爲僞﹐則有足者可至﹐若叔山無趾王駘之兀者﹐無所不至矣。

自見者不明﹐自是者不彰﹐自伐者無功﹐自矜者不長。其在道也﹐曰餘食贅行。

徽宗注曰﹕自見則智不足以周物﹐故不明。自是則七不足以同眾﹐故不彰。有其善﹐喪厥善﹐故無功。矜其能﹐喪厥功﹐故不長。道之所在﹐以深爲根﹐以約爲紀﹐泰色淫志﹐豈道也哉﹖故於食爲余﹐於行爲贅。

疏義曰﹕蔽於一己之見﹐則於事有所不燭﹐故智不足以周物而不明。私於一己之是﹐則於是有所不從﹐故仁不足以同眾而不彰。惟不伐者﹐然後天下不與之爭功﹐若有其善﹐則其善喪矣﹐何功之有﹖惟不矜者﹐然後天下不與之爭能﹐若矜其能﹐則其功喪矣﹐何長之有﹖惟聖人與道爲一﹐以深爲根﹐退藏於密﹐而得夫不自見之明﹔以約爲紀﹐不志乎期費﹐而得夫不自是之彰。去泰而無泰色﹐未嘗自伐。去奢而無淫志﹐未嘗自矜。此所以聖益聖也。苟不知出此﹐豈所以爲道乎﹖其於食則爲余﹐其於行則爲贅﹐皆券外之所有﹐而非券內也。

物或惡之﹐故有道者不處也。

徽宗注曰﹕侈於性則盈﹐天之所虧﹐地之所變﹐人之所惡也﹐故有道者不處。

疏義曰﹕天道虧盈而益謙﹐地道變盈而流謙﹐人道惡盈而好謙。若乃泰色淫志以自處﹐是侈於性而自盈矣﹐宜爲天之所虧﹐地之所變﹐人之所惡也。聖人不然﹐常以濡弱謙下爲表﹐彼不知滿假多累而侈性以自盈﹐宜有道者所不處。

有物混成章第二十五

有物混成﹐先天地生。

徽宗注曰﹕气形質具而未相離曰渾淪﹐合於渾淪則其成不虧﹐《易》所謂太極者是也。天地亦待是而後生﹐故云先天地生。然有生也﹐而非不生之妙﹐故謂之物。

疏義曰﹕太初者﹐气之始。太素者﹐質之始。三者未分名曰渾淪。渾淪之初﹐大朴未散﹐《易》所謂太極者是也。故合於渾淪﹐而其成不虧。《易》有太極﹐是生兩儀。太極者﹐兩儀之所受中﹐故天地待是以生。入於無生﹐則一气渾淪而冥乎至賾﹔降於有生﹐則輕淸重濁而見於有象。有生也﹐豈爲不生之妙乎﹖謂之物﹐固其所也。

寂兮寥兮﹐

徽宗注曰﹕寂兮寥兮﹐則不涉於動﹐不交於物﹐湛然而已。

疏義曰﹕寂然不動﹐則寂者未始涉於動也。太虛寥廓﹐則寥者未始交於物也。不涉於動﹐不交於物﹐則無聲無臭﹐湛然而已。

獨立而不攺﹐

徽宗注曰﹕大定持之﹐不與物化﹐言道之體。

疏義曰﹕自本自根﹐自古固存﹐萬物莫能傾﹐萬變莫能遷﹐此之謂大定持之。若是則萬化無極﹐而道常自若﹐玆非道之體乎﹖

周行而不殆﹐

徽宗注曰﹕利用出入﹐往來不窮﹐言道之用。

疏義曰﹕物出而與之俱出﹐物入而與之俱入﹐民咸用之﹐無往不存﹐此之謂利用出入。若是則一往一來﹐而所以常無窮﹐玆非道之用乎﹖

可以爲天下母。

徽宗注曰﹕萬物恃之以生。

疏義曰﹕生者不能自生﹐惟不生者能生生。萬物之生﹐所以必恃於道也。經曰﹕萬物恃之以生而不辭。又曰﹕天下有始﹐以爲天下母。

吾不知其名﹐字之曰道﹐彊爲之名曰

徽宗注曰﹕物生而後有象﹐象而後有滋﹐滋而後有數。名生於實﹐實有數焉﹐字者滋而已。道常無名﹐故字之大者﹐對小之稱﹐故可名焉。道之妙則小而幽﹐道之中則大而顯。

疏義曰﹕左氏曰﹕物生而後有象﹐象而後有滋﹐滋而後有數。物生以水﹐水玆而滋者﹐滋也。可婁以聚﹐可支以散者﹐數也。滋者﹐數之先見﹐未至於凝形。數者﹐滋之已成﹐固囿於實體。物成數定﹐多寡可見者﹐名之所生﹐故名生於實﹐實有數焉。字而子之﹐令轉生出者﹐字之爲義﹐故字者滋而已。無名天地之始﹐道則生天生地﹐故道常無名。精小之微﹐垺大之盛﹐故大者對小之稱。無名則道之妙﹐道之妙則小而幽故也。所以字之大則道之中﹐道之中則大而顯故也。所以可名焉﹐復於至幽﹐則小而與物辧﹐所謂道之妙則小而幽也。顯於至變﹐則大而與物交﹐所謂道之中則大而顯也。

大曰逝﹐

徽宗注曰﹕運而不畱故曰逝。

疏義曰﹕《語》曰﹕逝者如斯夫﹐不合晝夜。則逝以言其不畱﹐故運而不畱﹐所以爲逝。道之大﹐𨿽不外乎形數﹐然運而無積﹐故大曰逝。

逝曰遠﹐

徽宗注曰﹕應而不窮故曰遠。

疏義曰﹕經曰﹕玄徳深矣遠矣。則遠以言不窮﹐故應而不窮者﹐所以爲遠。道之逝﹐𨿽未離乎往來﹐然未始有封﹐故逝曰遠。

遠曰反。

徽宗注曰﹕歸根曰靜﹐靜而復命﹐故曰反。道之中體﹐方名其大﹐則偏覆包含而無所殊易﹐所謂以言乎遠則不禦也。動者靜﹐作者息﹐則反復其道﹐不離於性﹐《易》所謂以言乎邇則靜而正也。

疏義曰﹕反者道之動﹐則反者復乎靜﹐所謂歸根曰靜﹐靜曰復命也。夫道顯於至變﹐則大而與物交﹔道復於至幽﹐故小而與物辯。惟與物交﹐故可名其大﹐覆載萬物﹐一視同仁﹐褊覆包含而無所殊。惟與物辮﹐故可名以小﹐動者以靜﹐作者以息﹐反復其道﹐不離於性。方與物交﹐則《易》所謂以言乎遠則不禦也﹐及與物辯﹐則《易》所謂以言乎邇則靜而正也。道以去本爲遠﹐其去也﹐運而不畱﹐應而不窮﹐遠則不禦者﹐非與物交之時乎﹖道以反本爲邇﹐其反也﹐歸根而靜﹐靜而復命﹐邇則靜而正者﹐非與物辮之時乎﹖

故道大﹐天大﹐地大﹐王亦大。

徽宗注曰﹕道覆載天地者也﹐天無不覆﹐地無不載﹐王者位天地之中﹐而與天地參﹐故亦大。

疏義曰﹕道在太極之先而不爲髙﹐在六極之下而不爲深﹐列子所謂天地之表不有大天地者乎﹐則道能覆載天地矣。輕淸在上者爲天﹐及其無窮﹐則星辰萬物無不覆焉。重濁在下者爲地﹐及其廣厚﹐則華嶽河海無不載焉。王者體是﹐位乎其中﹐達爲三才﹐有相通之用﹐辮爲三極﹐有各立之體﹐固能擬天地而參諸身矣。此域中之大所以有四。𨿽然﹐由非大而列爲大﹐猶未離乎有形﹐自太一而分爲四﹐猶未離乎有數﹐𨿽曰有形而不礙於形﹐𨿽曰有數而不制於數﹐玆其所以爲大歟﹖

域中有四大﹐而王處一焉。

徽宗注曰﹕自道而降﹐則有方體﹐故云域中。靜而聖﹐動而王﹐能貫三才而通之人道﹐於是爲至。故與道同體﹐與天地同功﹐而同謂之大。

疏義曰﹕道之未降﹐則合於渾淪而無分﹐故上言混成道之。旣散則囿於方體而可見﹐故此言域中。方未離神天之本宗﹐是爲靜而聖﹐及其應帝王之興起﹐是爲動而王。惟由靜而動﹐由聖而王﹐斯能通天地人而盡人道之極。夫興事造業﹐其一上比者﹐王也。其一上比則與天同矣﹐蓋以王者能盡人道﹐能盡人道則同乎天故也。經曰﹕王乃天。夫王道如此之至宜乎﹖域中之大而與居其一也。夫然故道隱無名﹐獨與之遊﹐旣與道同其體﹐天地設位﹐聖人成能﹐又與天地同其功﹐則道也﹑天地也﹑聖人也同出一本﹐貫而通之﹐盡人而同乎天﹐體天而同乎道﹐未可以差殊觀也。

人法地﹐地法天﹐天法道﹐道法自然。

徽宗注曰﹕人謂王也﹐天不產而萬物化﹐地不長而萬物育﹐帝王無爲而天下功﹐其所法者﹐道之自然而已。道法自然﹐應物故也。自然非道之全﹐出而應物﹐故降而下法。

疏義曰﹕上言道大﹐天大﹐地大﹐王亦大﹐此言人法地﹐是以知其人謂王也。夫天無爲以之淸﹐任萬物之自滋﹐則不產而萬物化﹐斯天之神也。地無爲以之寧﹐委眾形之自殖﹐則不長而萬物育﹐斯地之富也。上必無爲而用天下﹐下必有爲爲天下﹐用則無爲而天下功﹐帝王之大也。三者如此﹐凡以法道之自然故也。蓋人非不法天也﹐而曰法地﹐地非不法道也﹐而曰法天﹐則以語道必有其序故也。要之皆本於自然而已﹐故終之以道法自然。且卽有物論之﹐則自然在其上﹐卽非物論之﹐則自然在其下。有自則有他﹐有然則有滅﹐自然非道之全也﹐而道法之者﹐道出應物﹐其法之也降而下法故也。莊子曰﹕偶而應之者﹐道也。此之謂歟﹖

重爲輕根章第二十六

重爲輕根﹐靜爲躁君。是以君子終日行不離輜重。

徽宗注曰﹕重則不搖奪而有所守﹐故爲輕根。靜則不妄動而有所制﹐故爲躁君。靜重以自持﹐則失之者鮮﹐君子終日行不離輜重﹐是以履畏塗而無患。

疏義曰﹕楊雄曰﹕取四重。重則不輕矣。經曰﹕守靜篤。靜則不撓矣。惟不輕﹐則物不能遷而中有所主﹐故不爲搖奪而有所守。惟不撓﹐則未嘗躁進而能應羣動﹐故不爲妄動而有所制。重而有守﹐所以爲輕根﹔靜而有制﹐所以爲躁君。能自守以靜﹐則羣動不能遷﹔能自持以重﹐則外物不能汨。失之者鮮﹐固其所也。凡物之行有累﹐則重而遲﹐無累則輕而速。行以輕爲速﹐然必待輜重以自給﹐𨿽履畏塗而無中道之困﹐是以無患也。

𨿽有榮觀﹐燕處超然。

徽宗注曰﹕榮觀在物﹐燕處在身﹐身安然後物可樂。

疏義曰﹕莊子曰﹕駢於明者﹐亂五色﹐淫文章﹐靑黃驚散之煌煌。此榮觀所以爲在物。孟子曰﹕四支之於安佚也。此燕處所以爲在身。文王誕﹐先登於岸﹐其身安矣﹐然後臺沼之樂見於靈臺。身安然後物可樂﹐於此可見。是以𨿽有榮觀﹐必先以燕處超然也。

如何萬乘之主﹐而以身輕天下。

徽宗注曰﹕天下﹐大物也。有大物者﹐懍乎若朽索之馭六馬﹐故不可以身輕天下。

疏義曰﹕無爲而寡過易﹐有爲而無累難﹐治天下者豈可易而爲之耶﹖禹稱堯曰惟帝其難之﹐湯自謂曰栗栗危懼﹐凡以有爲者﹐難於無累故爾。然則有大物者﹐宜懍乎若朽索之馭六馬﹐故不可以身輕天下。

輕則失臣﹐躁則失君。

徽宗注曰﹕不重則不威﹐故失臣。不倡而和則犯分﹐故失君。

疏義曰﹕貌重則有威﹐自然之理也﹐不重則不威矣。蓋君尊而臣卑﹐惟君尊﹐故不欲輕。君倡臣和﹐自然之分也﹐不倡而和則犯分矣。蓋君先而臣從﹐惟臣從﹐故不欲躁。

善行章第二十七

善行無轍迹﹐

徽宗注曰﹕所存者神﹐所過者化﹐故無轍迹。

疏義曰﹕神無方無體而冥於道﹐故所存者神。化因形移易而涉於迹﹐故所過者化。在道者存而索至﹐在迹者過而不守其行﹐如此宜無轍迹可尋。

善言無瑕謫﹐

徽宗注曰﹕和以天倪﹐因以曼衍﹐故無瑕謫。言行之大﹐始於擬議﹐而終於成變化。惟聖人爲能善其。言行﹐而成變化之妙﹐故行無轍進之可尋﹐言無瑕謫之足累。

疏義曰﹕天倪者﹐性命之端。曼衍者﹐無窮之變。和同乎性命之端﹐而因以無窮之變﹐則言而足終日﹐言而盡道﹐爲言若此﹐宜無瑕謫之累。且自《易》觀之﹐象爲天下之至賾﹐君子則擬像而言﹔爻爲天下之至動﹐君子則議爻而動。言行存乎人﹐變化在天地。言行始於擬議﹐而終於成變化﹐則言行者﹐君子之樞機也。惟聖人得言之解﹐爲行之宗﹐可以爲千里之應﹐可以政天地之動。變化之妙﹐其成在我﹐如是而行﹐則行而無迹﹐獨往獨來﹐惟大方之蹈﹐尙何轍迹可尋哉﹖如是而言﹐則言而當法﹐設之以神﹐無斯言之玷﹐尙何瑕謫爲累哉﹖

善計不用籌算﹐

徽宗注曰﹕通於一﹐萬事畢﹐況非數者乎﹖故不用籌算﹐而萬殊之變若數一二。

疏義曰﹕能知一﹐則無一之不知﹐以天下之數皆生於一故爾。能通其一﹐故萬事可畢。旣已爲一﹐乃麗於數﹐麗於數者﹐猶可以知萬﹐況不麗於數而能生數者乎﹖宜其不用籌畫計算﹐萬變之殊𨿽若甚眾﹐而若數一二也。

善閉無關楗而不可開﹐

徽宗注曰﹕塗郤守神﹐退藏於密。

疏義曰﹕塞兌閉門﹐執神而固﹐物不能易其眞﹐塗那守神者然也。莊子言無視無聽﹐抱神以靜﹐幾是已。眇阜深根﹐晦位冥畛﹐而世不能窺其迹﹐退藏於密者然也﹐莊子言藏乎無端之紀﹐幾是已。以是處己﹐𨿽無關楗﹐孰得而開之﹖夫是之謂善閉。

善結無繩約而不可解。

徽宗注曰﹕待繩約而固者﹐是削其性也。或不言而飲人以和﹐與人並立而使人化﹐則不約而固﹐孰能解之﹖

疏義曰﹕天下有常然﹐一性之眞是已﹐與生俱生﹐確乎不拔﹐豈待繩約而固哉。待繩約而固者﹐是戕其眞而散其朴也﹐故爲削其性。善結者不然﹐沃人之心﹐本乎至和而無俟於言﹐正容悟物﹐使人意消而不假於勢﹐莊子所謂或不言而飲人以和﹐與人並立而使人化﹐正此意也。若然﹐則附離不以膠漆﹐約束不以纏索﹐孰能解之﹖

是以聖人常善救人﹐故無棄人﹔常善救物﹐故無棄物。

徽宗注曰﹕善者道之繼﹐冥於道則無善之可名。善名立﹐則道出而善世。聖人體道以濟天下﹐故有此五善﹐而至於人物無棄。然聖人所以愛人利物﹐而物遂其生﹐人樂其性者﹐非意之也。反一無迹﹐因其常然而已。世喪道矣﹐天下舉失其恬惔寂寞之性﹐而日淪於憂患之域﹐非聖人其孰救之﹖

疏義曰﹕《易》曰﹕一陰一陽之謂道﹐繼之者善也。故善爲道之繼﹐復乎大道之原﹐則善之與惡﹐蓋將簡之而不得﹐故無善之可名。散爲可歌之善﹐則本之以道而善兼天下﹐此善名之所以立也。自善行以至善結﹐聖人所以有此五善﹐至於人物無棄﹐在乎能體道以濟天下故也。夫聖人愛人而救之﹐使人樂其生﹐利物而救之﹐使物遂其性﹐曾何容心哉﹖反一無迹﹐循道而不違﹐因其常然﹐乘禮而不迕﹐任萬物之官生﹐百姓之自治而已。𨿽然﹐苟非其人﹐道不虛行﹐道無以興乎世﹐故民失其恬惔寂寞之性﹐樊然殺亂﹐菁然疲役﹐日淪於憂患之域﹐不有以在宥之﹐安能使不淫其性﹑不遷其徳哉﹖非職教化者﹐以道任天下之重﹐出道善世﹐俾民物各安其性命之情﹐孰能成善救之功哉﹖

是謂襲明。

徽宗注曰﹕襲者﹐不表而出之。襲明則光矣而不耀。

疏義曰﹕龍之爲物﹐能見能隱﹐襲則隱而未見也。以隱也﹐故衣在內﹐則襲有不表而出之之意﹐與惕襲不相因之襲同。襲明則圖滑疑之耀﹐去形謀之光﹐不自用其明故也。聖人之於世﹐丰智源而音出﹐眾人昭昭﹐我獨若昏者﹐爲是故爾﹐莊子所謂光矣而不耀是已。

故善人﹐不善人之師﹔不善人﹐善人之資。

徽宗注曰﹕資以言其利﹐有不善也﹐然後知善之爲利。

疏義曰﹕凡利之路﹐可化以爲貨﹐可有以爲賄﹐資之爲利﹐利之次也。故資以言其利﹐見善修然﹐必以自存﹐見不善愀然﹐爻以自省﹐則有不善人﹐然後善人之功利著﹐此不善人爲善人之資也。孔子曰﹕三人行﹐必有我師焉﹐擇其善者而從之﹐其不善者而攺之。亦是意也。

不貴其師﹐不愛其資。

徽宗注曰﹕天下皆知善之爲善﹐斯不善已。善與不善﹐彼是兩忘﹐無容心焉﹐則何貴愛之有﹖此聖人所以大同於物。

疏義曰﹕論性之本﹐善否一玫。自常人言之有善也﹐不善爲之對﹐自聖人言之善者﹐吾善之﹐不善者﹐吾亦善之﹐其心空然﹐初無去取。彼不善人之師﹐夫何所貴﹖彼善人之資﹐夫何所愛﹖彼是莫得其偶﹐兩忘而化於道。知夫善惡之辧生乎妄見﹐夫何剪剪分別而生貴愛之心哉﹖大同於物﹐於聖人見之。

𨿽智大迷﹐是謂要妙。

徽宗注曰﹕道之要妙﹐不睹眾善﹐無所用智﹐七聖皆迷﹐無所問塗﹐義協於此。

疏義曰﹕善者﹐離道而爲之也。智者﹐道出而生之也。道之要妙﹐冥善惡於一致﹐故不睹眾善﹐以智索之而不得﹐故無所用智。難終難窮﹐難測難識﹐是豈智巧果敢之列哉﹖此所以大迷也。昔者黃帝將見大魄乎具茨之山﹐至於襄城之野﹐而方明滑稽之徒﹐七聖皆迷﹐無所問塗。蓋大魄則道之要妙之譬也﹐七聖則未免乎用智之譬也。七聖皆迷﹐無所問塗﹐則以見道之要妙不可以智知矣。莊周之書﹐與老氏相爲表裹﹐蓋見於此。

知其雄章第二十八

知其雄﹐守其雌﹐爲天下溪。爲天下溪﹐常徳不離﹐復歸於嬰兒。

徽宗注曰﹕雄以剛勝物﹐雌柔靜而已。聖人之智﹐知所以勝物矣﹐而自處於柔靜﹐萬物皆往﹐資焉而不匱﹐故爲天下溪。溪下而流水所赴焉﹐蓋不用壯而持之以謙﹐則徳與性常合而不離﹐是謂全徳﹐故曰常徳不離﹐復歸於嬰兒。气和而不暴﹐性醇而未散﹐嬰兒也。孟子曰﹕大人者﹐不失其赤子之心。

疏義曰﹕雄﹐陽物也﹐體剛而乘物﹐故能以剛勝物。雌﹐陰物也﹐體柔而承物﹐故特柔靜而已。聖人之智﹐威可以服海內﹐力可以旋天地﹐則知所以勝物矣﹐是爲知其雄也。然𨿽剛也﹐必況潛而處乎柔﹔𨿽動也﹐必深密而處乎靜﹐是能守其雌也。惟處乎柔﹐故能不絕物﹔惟處乎靜﹐故足以應羣動。旣以與人己愈有﹐徳澤洋溢﹐未始有匱﹐是所以爲天下溪之也。且地不滿東南﹐故百川水潦歸之﹐則溪下地宜爲流水所赴。聖人守雌以柔靜﹐受萬物而不辭。且壯以有立剛克之事﹐執謙之柄柔克之事﹐聖人於剛則沈潛﹐故不用壯﹐於柔則立本﹐故持之以謙。不用壯而持之以謙﹐是乃知雄而守雌也。徳出於性﹐初未嘗離﹐一於剛則焚其和﹐一於柔則無以立﹐惟知雄而有其剛﹐守雌而濟以柔﹐則成和之修﹐充於所性﹐天渾然成﹐斯爲全徳之人矣﹐其與嬰兒也奚擇﹖蓋嬰兒气專志一﹐故和而不暴﹐欲慮未充﹐故醇而未散﹐惟徳與性合而不離﹐故復歸於嬰兒也。孟子所謂大人不失其赤子之心﹐與此意同。

知其白﹐守其黑﹐爲天下式。爲天下式﹐常徳不忒﹐復歸於無極。

徽宗注曰﹕白以況徳之著﹐黑以況道之復。聖人自昭明徳﹐而默與道會﹐無有一疵﹐天下是則。是效樂推而不厭﹐故爲天下式。正而不妄﹐信如四時﹐無或差忒﹐若是者難終難窮﹐未始有極也﹐故曰常徳不忒﹐復歸於無極。《書》於《洪範》言王道﹐曰歸其有極﹐老氏言爲天下式﹐曰復歸於無極。極﹐中也。有極者﹐徳之見於事﹐以中爲至。無極者﹐徳之復於道﹐不可致也。

疏義曰﹕白陰之中﹐於方爲西﹐萬寶旣成之所﹐故以況徳之著。黑探其本﹐於方爲北﹐萬物歸根之時﹐故以況道之復。聖人發乎天光﹐照臨下土﹐則自昭者一性之徳﹐是爲知其白。退藏於密﹐不出其宗﹐則默會者又本乎道﹐是爲守其黑。道徳純備﹐無有一疵﹐故有則可則而天下是則﹐有效可效而天下是效﹐無思不服﹐樂推於當時﹐盛徳難忘﹐不厭於悠久﹐故爲天下式也。惟爲天下式﹐故其正則止一而不遷﹐其時則相因而必至。正而不忒﹐未始有妄信矣﹐不期如彼﹐四時徳至於此﹐何差忒之有﹖若是者﹐眞精之原同乎天倫﹐孰要其所終﹖孰知其所窮﹖蓋萬化而未始有極﹐玆所以爲常徳不武歟﹖𨿽然《書》於《洪範》言王道﹐曰歸其有極﹐老氏言爲天下式﹐曰歸於無極者﹐何也﹖蓋《洪範》之作﹐箕子所以闡道之妙﹔《道經》之作﹐老氏所以微道之顯。闡道者﹐以道中庸爲主﹐故云有極。蓋徳之見於事﹐以中爲至也。微道者﹐以極髙明爲主﹐故云無極。蓋徳之復乎道﹐不可致也。極﹐中也﹐猶屋之有極﹐眾村之所會﹐猶天之有極﹐眾星之所共。或有或無﹐各有所當而已。

知其榮﹐守其辱﹐爲天下谷。爲天下谷﹐常徳乃足﹐復歸於朴。

徽宗注曰﹕性命之外﹐無非物也。世之人以得爲榮﹐以失爲辱﹐以泰爲榮﹐以約爲辱。惟聖人爲能榮辱一視﹐而無取捨之心。然不志於期費﹐而以約爲紀﹐亦虛而已﹐故爲天下谷。穀﹐虛而能受﹐應而不藏﹐徳至於此﹐則至矣盡矣﹐不可以有加矣﹐故曰常徳乃足。朴者道之全體﹐復歸於朴﹐乃能備道。夫孤寡不谷﹐而王公自以爲稱﹐故抱朴而天下賓。

疏義曰﹕一性凝寂﹐至虛而已。自券之外﹐無適非妄﹐則性分之外皆爲物也。然世之人得之若驚而喜﹐失之若驚而憂﹐此以得爲榮﹐以失爲辱也。或充訕於富貴﹐或隕獲於貧賤﹐此以泰爲榮﹐以約爲辱也。聖人知夫物之來不可拒﹐故不以得爲榮﹐其去不可止﹐故不玖失爲辱。榮辱一視而無取拾之心﹐遊於券內而不志乎期費﹐內保不蕩﹐而以約爲紀﹐極天下之至虛﹐而無一毫之攖﹐故爲天下谷也。蓋谷之爲物﹐虛而能受﹐受而不藏﹐虛而能應﹐應而不竭。在我之徳﹐其虛若此﹐故能應天下之羣實﹐至矣盡矣﹐不可以有加矣﹐玆所以爲常徳乃足歟﹖虛靜之中﹐有物混成﹐道之體也。木之爲朴﹐未散爲器﹐其質全矣。道之全體乃在於此﹐能復歸於朴﹐則明於大本大宗﹐是爲能備道。𨿽然﹐孤寡不谷人之所惡﹐而王公之貴自以爲稱﹐凡以明道而知貴之本也。抱朴則得其道矣﹐得道者多助﹐故天下賓﹐抱朴而天下賓﹐經所謂朴𨿽小﹐天下莫能臣﹐侯王若能守﹐萬物將自賓也。

朴散則爲器﹐

徽宗注曰﹕形而上者謂之道﹐形而下者謂之器。有形名焉﹐有分守焉﹐道則全﹐天與人合而爲一﹐器則散﹐天與人離而爲二。

疏義曰﹕超乎太極之先者﹐道也﹐故形而上者謂之道。未離方體之內者﹐器也﹐故形而下者謂之器。道之與器﹐有形之可名﹐有分之可守。自道言之﹐則大易未判﹐有物混成﹐故全﹐天與人合而爲一。自器言之﹐則大朴旣散﹐隱顯旣分﹐故散﹐天與人離而爲二。

聖人用之﹐則爲官長。

徽宗注曰﹕道之全﹐聖人以治身。道之散﹐聖人以用天下。有形之可名﹐有分之可守﹐故分職率屬﹐而天下理。。此之謂官長。《易》曰﹕知微知彰﹐知柔知剛。萬夫之望﹐與此同義。

疏義曰﹕道之眞以治身﹐所謂道之全﹐聖人以治身也。道之土苴以治天下﹐所謂道之散﹐聖人以用天下也。惟散道以用天下﹐則舉而措之者有分有守﹐其形可見而其名可言﹔有形有名﹐其能可因而其材可任。有形之可名﹐有分之可守﹐故分職率屬﹐而天下理矣。莊子論大道之序﹐言仁義已明而分守次之﹐分守已明而形名次之﹐繼之以必分其名﹐必由其名﹐此之謂太平治之至也﹐義與此合。聖人用之﹐則爲官長﹐於此可見。《易》言知微知彰﹐知柔知剛﹐其道徳全備﹐仁義兩得﹐足以爲萬夫之望﹐官長之謂乎﹖

故大制不割。

徽宗注曰﹕化而裁之﹐存乎變﹐刻雕眾形﹐而不爲巧。

疏義曰﹕因形移易謂之化。離形頓革謂之變。由化而至於變﹐道之序也。聖人知變化之道﹐而兆於變化﹐制物而不制於物﹐如《易》所謂化而裁之﹐存乎變者也。然𨿽制物而無辧物之迸﹐刻雕眾形而不爲巧焉﹐所謂方而不割者也﹐非大制未易至此。

將欲章第二十九

將欲取天下而爲之者﹐吾見其不得已。

徽宗注曰﹕天下﹐大物也。有大物者﹐不可以物﹐物而不物﹐故能物物﹐明乎物物者之非物﹐而無以天下爲者﹐若可以寄托天下。將欲取天下而爲之﹐則用智而恃力﹐失之遠矣。是以聖人任道化而不尙智力﹐秦失之彊﹐殆謂是歟。

疏義曰﹕凡有貌像聲色者﹐皆物也。物與物何足以相遠﹐是𨿽天下之廣﹐可名以大物。然不通乎道﹐𨿽有大物不可以物物矣﹐惟夫與道爲一﹐而不物於物﹐則可以宰制萬物﹐役使羣動﹐而能物天下之物也。蓋畱動而生﹐莫逃乎物﹐必有不囿於物﹐而能物物者。物物者﹐道也。能明乎道之非物﹐則宇宙在乎手﹐而無以天下爲﹐可以膺天下之寄托矣。莊子所謂有大物者﹐不可以物﹐物而終之以明乎物物者之非物﹐豈獨治天下而已哉﹐正此意也。𨿽然﹐天下大器不可爲也﹐不明乎道﹐取天下而爲之﹐是用智而恃力也﹐用智則智必有所困﹐恃力則力必有所殆﹐其於道﹐失之遠矣。聖人所以任道化而不尙智力者﹐凡以道化不物於物﹐而智力以囿於物故也。惟不物﹐故能物物﹐所以任道化而不尙智力也。彼嬴秦徒以智力爲尙﹐豈足以治天下哉。故古人以爲秦失之彊也﹐楊雄以秦爲狼﹐亦以是爾。

天下神器﹐

徽宗注曰﹕制於形數﹐囿於方體﹐而域於覆載之兩問﹐器也。立乎不測﹐行乎無方﹐爲之者敗﹐執之者失﹐故謂之神器。

疏義曰﹕謂之六合﹐則制於形數矣。謂之宇宙﹐則囿於方體矣。域於覆載之兩間﹐而非覆載天地者﹐故天下𨿽大﹐謂之器焉。然立乎不測而莫見其進﹐行乎無方而未始有封﹐爲之而不知無爲﹐則必敗﹐執之而不知趨時﹐則必失。𨿽未離乎器﹐其爲器也﹐可謂神矣。

不可爲也。

徽宗注曰﹕宰制萬物﹐役使羣動﹐必有不器者焉﹐然後天下治﹐故曰上必無爲而用天下。

疏義曰﹕有形則可名﹐有分則可守﹐所謂器也。必有不器者﹐然後能運其器。不器者卽不物於物者也﹐惟不物於物﹐則萬物𨿽多﹐羣動不一﹐皆不出防範之內﹐𨿽不期於宰制役使﹐而能宰制萬物﹐役使羣動矣。凡以明乎非物而能物物﹐故無爲而天下功也。然則不治天下﹐而天下固以治矣。經曰﹕道常無爲而無不爲﹐侯王若能守﹐萬物將自化。莊子曰﹕上必無爲而用天下。南面而君天下者﹐苟執於事爲之迹﹐而不知以無爲爲常﹐以有涯逐元涯﹐則智有所困﹐孰能用天下而化萬物哉﹖故莊子曰多知爲敗。

爲者敗之﹐

徽宗注曰﹕能爲而不能無爲﹐則智有所困。莊子曰﹕多知爲敗。

疏義曰﹕入而與物辧﹐則不同﹐同之斯無爲也。出而與物交﹐則有所別矣﹐不得不爲也。不得不爲﹐則彼是戾矣﹐能無敗乎﹖惟夫以無爲爲本﹐以有爲爲末﹐無爲而無不爲﹐則應物有裕而不匱智﹐孰有所困哉﹖廣成子曰多知爲敗﹐則以無知﹐故能無不知也﹐何敗之有﹖

執者失之。

徽宗注曰﹕道之貴者時﹐執而不化﹐則失時之行﹐是謂違道。

疏義曰﹕時不可止﹐道不可壅﹐時徙不畱﹐道亦應變﹐則道之所貴者時也。物無常宜﹐宜在隨時﹐苟執而不失﹐泥於一曲﹐失之則過﹐後之則不及﹐能無失乎﹖惟與時俱化﹐而無有專爲﹐則於時不失﹐於道不違也。《易》曰隨時之義﹐大矣哉。

故物或行或隨﹐或噓或吹﹐或彊或贏﹐或載或羸。

徽宗注曰﹕萬物之理﹐或行或隨﹐若日月之往來。或噓或吹﹐若四時之相代。或彊或羸﹐若五行之王廢。或載或隳﹐若艸木之開落。役於時而制於數﹐固未免乎累﹐惟聖人爲能不累於物﹐而獨立於萬物之上。獨往獨來﹐是謂獨有。獨有之人﹐是謂至貴。故運神器而有餘裕﹐物態不齊﹐而吾心常一。

疏義曰﹕曰往則月來﹐日月遞照﹐未常停也﹐物理之或行或隨如此。春先而夏從﹐四時相代﹐莫或已也﹐物理之或噓或吹如此。木壯則水老﹐火生則金囚﹐物理之或彊或羸﹐若五行之王廢如此。禾死而麥生﹐木隕而鞠華﹐物理之或載或隳﹐若艸木之開落如此。自行隨以至載隳﹐皆爲時所役﹐故與時終﹐爲數所制﹐故與數盡﹐是以循環往復而未免乎累。若夫超於時而不與時終﹐離於數而不與數盡﹐何累之有﹖聖人解乎此﹐體道之無﹐故不累於物﹐體道之尊﹐故獨立於萬物之上。道之在我﹐物不能偶﹐如是而往﹐則無所因而往﹐故爲獨往﹐如是而來﹐無所從而來﹐故爲獨來。莫之爵而常自然﹐可謂至貴矣。不物之妙﹐乃在乎此﹐豈有爲者之敗﹑執之者失哉﹖宜其運神器而有餘裕。夫聖人心超有無﹐不累於物﹐故事變交錯而我法不遷﹐此所以物態不齊而心常一也。

是以聖人去甚﹑去奢﹑去泰。

徽宗注曰﹕聖人睹萬物之變遷﹐知滿假之多累﹐故無益生﹐無侈性﹐無泰至﹐遊乎券內而已。若是則豈有爲者之執﹐敗者之失乎﹖故曰繁文飾貌無益於治。

疏義曰﹕物壯則老﹐故有變遷。滿則招損﹐故爲多累。聖人知行隨﹑噓吹﹑彊羸﹑載隳返復不一﹐是能睹萬物之變遷﹐知滿假之多累﹐故因其自然而無益生﹐以約爲紀而無泰﹐至內保外﹐不蕩而無侈性﹐是所謂遊乎券內者也。遊乎券內者﹐行乎無名。無名者﹐道也。所行在道﹐豈有甚與奢泰之患哉﹖守其性源﹐與道宛轉﹐其治天下﹐體乎無爲﹐故無爲之之敗﹐合乎至變﹐故無執之之失。彼繁文飾貌者﹐方且累乎甚與奢泰之患﹐其何益於治哉﹖

道徳眞經疏義卷之六竟

道徳眞經疏義卷之七

太學生江澄疏

以道佐人主章第三十

以道佐人主者﹐不以兵彊天下。

徽宗注曰﹕三軍五兵之運﹐徳之末也。末者﹐古人有之而非其所先。以道佐人主者﹐務本而已﹐故不以兵彊天下。

疏義曰﹕莊周論治言五末﹐而三軍五兵之運﹐於徳爲末﹐所謂本則精神心術是已。兵不可偃﹐故五末者﹐古人有之。君子務本﹐故非其所先﹐以道佐人主﹐蓋優於爲君子矣﹐豈驅民於萬死一生之地﹐以威服天下哉。昔梁惠王願比死者一酒齊楚之恥﹐孟子告以仁者無敵﹐夫豈以兵彊天下哉。

其事好還。

徽宗注曰﹕孟子所謂反乎爾者。

疏義曰﹕出於己者善﹐則人亦以善報之﹐出乎己者不善﹐則人亦以不善報之﹐出乎爾者反乎爾者也。苟以好攻戰爲心而樂殺人﹐則其報之以類當如何哉﹖以其事好還故也。

師之所處﹐荊棘生焉。大軍之後﹐凶年。

徽宗注曰﹕下奪民力﹐故荊棘生焉。上違天時﹐故有凶年。《詩》曰﹕綏萬邦﹐屢丰年。綏萬邦則人和矣﹐人和則天地之和應。

疏義曰﹕耕無鹵莽﹐耘無滅裂﹐是謂人力。雪則優渥﹐雨則沾足﹐是謂天時。用兵則非所以力地力﹐至於奪民力﹐故荊棘生焉﹐非所以召和气﹐至於上違天時﹐故有凶年焉。《詩》曰﹕綏萬邦﹐屢丰年。綏萬邦則人和矣﹐人與天地通乎一气﹐故人和則天地之和應也。此講武之詩﹐與老子不同者﹐以明聖人之志異乎人之武志歟。

故善者果而已矣﹐不敢以取彊焉。

徽宗注曰﹕事求可﹐功求成﹐用力少﹐見功多者﹐聖人之道。以彊勝人﹐是謂凶徳﹐故師克在和不在眾。

疏義曰﹕事𨿽不同﹐均欲求可﹔功𨿽不同﹐均欲求成。然有搰搰然用力多而見功寡者﹐不知秉本據要而已。聖人之道﹐天下之本﹐與夫爲治之要在是焉﹐故用力少而見功多。若夫覿武觀兵﹐以彊勝人﹐豈徳之吉者哉。先王用兵﹐固有常勝之道﹐然有左旋右抽而事功罔濟者﹐不知聖人之道故也。聖人之道﹐故在和眾而使之同心協力﹐則事無不可﹐功無不成﹐而無敵於天下﹐左氏所謂師克在和不在眾也。孟子曰﹕地利不如人和。苟卿曰﹕士民不親﹐𨿽湯武不能勝敵。然則師克者﹐固在和不在眾也。

果而勿矜﹐果而勿伐﹐果而勿驕﹐果而不得已﹐果而勿彊。

徽宗注曰﹕綠於不得已之類﹐聖人之道﹐故師以中而吉﹐以正而無咎﹐不得已而後應﹐功求成而已。自矜則不長﹐自伐則無功﹐自驕則不足觀也已。體此四者﹐所以成而勿彊。

疏義曰﹕聖人躊躇以興事﹐以每成功則出應帝王﹐豈得已哉﹐況用師乎﹖師以中而吉﹐以正而無咎﹐若師之九二是矣。體順行險﹐履中問罪﹐如田而有禽﹐此所謂以中而吉也。柔而得正﹐能以眾正利﹐執言而無咎﹐此所謂以正而無咎也。然聖人用師﹐豈窮兵黷武﹐以逞無饜之歌耶﹖緣於不得已﹐而不寧之方斯懷來矣。若自矜則不長﹐自伐則無功﹐自驕則不足觀也已﹐豈善持勝者乎﹖蓋殺敵爲果﹐能果而不矜﹐則天下莫與之爭﹟１﹐能果而勿伐﹐則天下莫與之爭功﹐能果而勿驕﹐則功成不居﹐是以不去。故事功之成﹐世莫得而競也。

物壯則老﹐

徽宗注曰﹕夏長秋殺之化可見已。

疏義曰﹕有春夏之長養﹐必有秋冬之肅殺﹐大化密移﹐疇覺之哉﹖物壯則老﹐此可見已。

是謂非道﹐

徽宗注曰﹕道無終始﹐不與物化。

疏義曰﹕其始無首﹐孰原其所始﹖其卒無尾﹐孰要其所終﹖自古固存﹐化化而非化之所能化﹐故道不與物化。道之與物相去遠矣﹐故物壯則老﹐是謂非道。

非道早已。

徽宗注曰﹕外乎道﹐則有壯老之異。

疏義曰﹕囿於大化之中﹐方剛而爲壯﹐旣衰而爲老﹐物皆然也﹐凡以外乎道故爾。道長於上古而不爲老﹐豈有老壯之異哉﹖

夫佳兵章第三十一

夫佳兵者﹐不祥之器﹐物或惡之﹐故有道者不處。

徽宗注曰﹕吉事有祥﹐兵﹐凶器也﹐故曰不祥。兵戢而時動﹐有道者耀徳不觀兵﹐故不處。

疏義曰﹕物類之起﹐必有所始﹐福之將至﹐有開必先﹐自然之道。福之兆乎物謂之祥﹐故《易》官吉事有祥。兵﹐凶器也﹐尙何吉之先見﹖所以爲不祥。𨿽然﹐黷武類禡﹐動惟厥時﹐𨿽先王所不廢﹐然匿文者不昭﹐故必耀徳﹐黷武者無烈﹐故不觀兵。《傳》所謂兵戢而時動﹐蓋謂是也。武王戢干戈而棄弓矢﹐求懿徳以肆時夏﹐玆耀徳不觀兵也。且武之爲義﹐冠捲取之以其隱而不觀﹐足進取之以其棄而不用﹐宜有道者不處。

是以君子居則貴左﹐用兵則貴右。兵者不祥之器﹐非君子之器﹐

徽宗注曰﹕左爲陽而主生﹐右爲陰而司殺﹐陽爲徳﹐陰爲刑﹐君子貴徳而畏刑﹐故曰非君子之器。

疏義曰﹕大道泛兮﹐其可左右﹐故左爲陽而右爲陰。陰陽者﹐生殺之本始﹐故陽主生而陰主殺﹐徳主生﹐故管子以謂陽爲徳﹐刑主殺﹐故管子以謂陰爲刑。徳成而上﹐物莫能賤﹐是以君子貴徳。刑之將用﹐爲之徹樂﹐是以君子畏刑。故不祥之器﹐非君子之器。

不得已而用之﹐恬惔爲上。故不美也﹐若美必樂之﹐樂之者是樂殺人也。

徽宗注曰﹕禁暴救亂﹐逼而後動﹐故不得已。無心於勝物﹐故曰恬惔爲上。無心於勝物﹐則兵非所樂也﹐故不美。

疏義曰﹕兵者﹐不祥之器﹐𨿽有道者不處﹐然聖人應世﹐將以安民﹐則暴者不得不禁﹐亂之起也﹐不得不救﹐不庭之方來乾天討﹐則兵戢時動﹐不得不往。夫三軍五兵之運﹐徳之末也﹐聖人用之﹐豈本心哉﹐緣於不得已爾。是以常處不爭之地﹐而不敢爲天下先﹐豈以勝物爲心哉﹖以恬惔爲上故也。

樂殺人者﹐不可得志於天下矣。

徽宗注曰﹕國君好仁﹐天下無敵。安其危而利其首﹐樂其所以亡者﹐怨之所歸﹐禍之所集也。

疏義曰﹕仁者無敵﹐故國君好仁﹐則天下無敵焉。不明乎此﹐至於擊鼓其鏜﹐踴躍用兵﹐則是安其危而不以爲險﹐利其苜而不以爲害﹐樂其所以亡而不以爲不美也。是宜怨之所構﹐禍之所集歟﹖又烏知王者之兵﹐本以仁義﹐行以徵罰﹐有事則討﹐無事則已﹐以爲常安之術哉﹖

吉事尙左﹐凶事尙右。是以偏將軍處左﹐上將軍處右。言居上勢﹐則以喪禮處之。殺人眾多﹐以悲哀泣之。戰勝以喪禮處之。

徽宗注曰﹕《易》以師爲毒天下﹐𨿽戰而勝﹐必有被其毒者﹐故居上勢與戰勝者﹐以喪禮處之。

疏義曰﹕在《易》之《師》曰﹕以此毒天下﹐而民從之。蓋王者之兵﹐所以容民蓄眾﹐𨿽戰而勝﹐猶醫師聚毒藥以攻疾﹐必有被其毒者﹐故《易》以師

爲毒天下﹐而居上勢與戰勝者﹐以喪禮處之也。

道常無名章第三十二

道常無名﹐

微宗注曰﹕道者﹐天地之始﹐豈得而名。

疏義曰﹕無名﹐天地之始。道則生天生地者也﹐故不得而名。

朴𨿽小﹐天下莫能臣。

徽宗注曰﹕朴以諭道之全體﹐形名而降﹐大則制小﹐道之全體﹐不離於性﹐小而辧物﹐莊周所謂其有眞君存焉。

疏義曰﹕莊子曰﹕同乎無欲﹐是爲素朴。經曰﹕朴散則爲器。朴所以諭道之全體﹐大者在上﹐寡而勝物﹐小者在下﹐眾而物勝﹐自形名而降乃如此。若夫道之全體﹐不立一物﹐搏之不得﹐名之曰微﹐與性圓融﹐復乎至幽﹐可名於小矣。是道也﹐不麗於體﹐不囿於數﹐眞君足以髙天下﹐非若域於方體而以大爲累者﹐此所以天下莫敢臣。

侯王若能守﹐萬物將自賓。

微宗注曰﹕道足以爲物之主﹐則物將自賓。莊子曰﹕素朴而民性得矣。服萬物而不以威刑﹐幾是已。

疏義曰﹕《語》曰﹕何莫由斯道也。莊子曰﹕行於萬物者﹐道也。蓋道者﹐似萬物之宗﹐而萬物莫不尊道。苟能守道﹐物所以賓也。莊子曰﹕素朴而民性得矣。朴則道之全體﹐體道故民性得﹐其意正與此合。在《易》之觀聖人以神道設教而天下服﹐然則服萬物者﹐何俟於威刑哉﹖

天地相合﹐以降甘露﹐人莫之令而自均。

徽宗注曰﹕純素之道﹐守而勿失﹐匪特物將自賓﹐上際於天﹐下蟠於地﹐上下與天地同流﹐則交通成和﹐而萬物咸被其澤。甘露者﹐天地之和气。《傳》曰﹕帝王之徳﹐上及太淸﹐下及太寧﹐中及萬靈﹐則甘露降。

疏義曰﹕純則不虧其神﹐素則無所與雜。純素之道﹐惟神是守﹐能守而勿失﹐則與神爲一﹐一之精通﹐合於天倫﹐豈特賓物而已哉﹖仰合於天﹐則上與元化交﹐俯參於地﹐則下與厚徳並﹐精神四達﹐上際下蟠﹐與天地同流﹐則兩者交通成和﹐而甘露降矣﹐物孰有不被其澤者哉﹖蓋甘露者﹐天地和气之所生﹐聖人純素之道格於上下﹐而天地之和應﹐故天地相合﹐以降甘露。《鶡冠子》曰﹕帝王之徳﹐上及太淸﹐下及太寧﹐中及萬靈﹐則甘露降。蓋天無爲以之淸﹐上及太淸﹐則上際於天也。地無爲以之寧﹐下及太寧﹐則下蟠於地也。惟人萬物之靈﹐中及萬靈﹐則及乎萬物也﹐此甘露所以降也。

始制有名﹐名亦旣有。夫亦將知止﹐知止所以不殆。

徽宗注曰﹕大道之序﹐五變而形名可舉﹐有形之可名﹐則道降徳衰﹐澆淳散朴﹐而莫之止。世之仁人﹐蒿目而憂世之息﹐不七之人﹐次性命之情﹐而饕貴富。聖人不然﹐始制有名﹐則不隨物遷﹐澹然自足﹐孰能危之﹖故云知止不殆。

疏義曰﹕莊周論九變﹐自明天第之至形名而其數五﹐有形可名﹐則去道徳遠矣﹐故道降而徳衰。離道旣遠﹐則朴散爲器矣﹐故澆淳散朴而莫之止。是以世之仁人﹐蒿目而憂世之息﹐不仁之人﹐次性命之情而饕貴富。蓋蒿目則視之不明也﹐惟不能內視爲明﹐故常憂而不樂﹐所謂七則反愁我身也。不仁之人見利而忘眞﹐次性命之情而饕貴富﹐所謂責者常憂不足也。蒿目而憂世之息﹐則若枝於手而有餘於數之類也﹔央性命之情而饕貴富﹐則若駢於拇而不足於數之類也。聖人不然﹐於始制有名之時﹐則塊然獨以其形立﹐豈隨物而遷哉﹖澹然獨與神明居﹐豈不足爲息哉﹖正以止之﹐固以執之﹐於流能止﹐卽動而眞﹐若是﹐孰能危之﹖所以不殆歟。

譬道之在天下﹐由川谷之與江海也。

徽宗注曰﹕天下﹐一性也。道之在天下﹐以性而合﹐由川谷之與江海﹐以水而聚﹐同焉者得﹐類焉者應﹐聖人之臨往﹐何爲哉﹖因性而已矣。

疏義曰﹕有生不同﹐同稟一性。凡以有生﹐斯有性爾﹐則天下一性也。道之全體﹐不離於性﹐聖人得其純全﹐故有性者皆以性合﹐猶江海善下之而百川水潦歸焉。以水而聚﹐同焉者得﹐類焉者應﹐聖人之臨往垂拱而天下治﹐夫何爲哉﹖因民之性以化之而已。

知人者智章第三十三

知人者智﹐

徽宗注曰﹕《傳》曰﹕智如目也﹐能見百步之外﹐而不能自見其睫。察人之邪正﹐若辧白黑﹐是智之事知人而已。

疏義曰﹕瞧螟秋毫﹐物之至微者也﹐𨿽百步之遠﹐善視者猶能見之。人之眉睫甚邇者也﹐𨿽使離朱當晝拭訾望之而不見焉。人之爲智蓋亦如此﹐則以智可以知人﹐而不能以自知故也。韓非載杜子之言﹐以謂智如目也﹐能見百步之外﹐而不能自見其睫﹐蓋謂是也。孟子曰﹕是非之心﹐智之端也。苟子曰﹕是是非非之謂智﹐察人之邪正﹐若辧白黑﹐則是其所是﹐非其所非矣。所以爲智之事然而如目焉﹐可以見外不能自察﹐但可知人而已。

自知者明。

徽宗注曰﹕《易》曰﹕復以自知。《傳》曰﹕內視之謂明。智以知人﹐則與接爲構﹐曰以心斗。復以自知者﹐靜而反本﹐自見而已﹐天地之鎰也﹐萬物之照也。

疏義曰﹕復小而辧於物﹐返本而靜﹐靜則明﹐無不燭﹐故《易》曰復以自知。內視則於見無愛﹐不見彼而自見﹐故《傳》曰內視之謂明。用智以察人之邪正﹐則提是而排非﹐四顧而物應﹐是爲與接爲構﹐以虛一而靜之心日校。夫是非之正﹐是爲日以心斗﹐此特知人之事而已。若夫復以自知﹐則內觀一性﹐靜而返本﹐視人之所不視﹐而見不見之形﹐而得其所謂見見者焉。天地之大於此乎﹖見是其鎰也。萬物之多於此乎﹖形是其照也。若然﹐則其爲明﹐果有旣耶﹖

勝人者有力﹐自勝者彊。

徽宗注曰﹕至人尙徳而不尙力﹐務自勝而不務勝人。智者詐愚﹐勇者苦怯﹐此勝人也﹐而所恃者力。勝己之私﹐以直養而無害者﹐自勝也。出則獨立不懼﹐處則遁世無悶﹐無往而不勝﹐所以爲彊。

疏義曰﹕愚者不足與有謀﹐故智者施其察而詐愚﹔怯者不足與有敵﹐故勇者奮其恢而苦怯﹐此尙力而勝人者也。勝己之私而用心剛直﹐養無害而其气完﹐此尙徳而自勝者也。夫惟自勝﹐則外物交至﹐不足以喪吾存﹐故出則獨立不懼﹐處則逐世無悶。夫獨立若可懼也﹐今乃不懼﹐是爲勇於義。遁世若可悶也﹐今乃無悶﹐是爲安於命。或出或處﹐無往而不勝﹐玆其所以爲至彊歟。

知足者富﹐

徽宗注曰﹕有萬不同之謂富。知足者務內遊而取足於身﹐萬物皆備﹐國財並焉。

疏義曰﹕萬化之生﹐其名不同﹐有而不失﹐是爲至富﹐則以至足之分存乎吾身也。莊子所謂有萬不同之謂富者﹐此也。惟知足之人﹐遊乎券內﹐取足於身﹐故首圓足方而天地位﹐胸南背北而陰陽該﹐有物有則而萬物咸備﹐晉楚之富﹐豈足以爲之比哉﹖知足之足﹐常足﹐此所以國財並焉。

彊行者有志。

徽宗注曰﹕自彊不息﹐斯志於道。

疏義曰﹕彊勉學問﹐則聞見博而智益明﹔彊勉行道﹐則徳曰起而大有功。故有爲者在於自彊﹐而自彊者是爲有志。《徳經》曰﹕上士聞道﹐動而行之。蓋士志於道者也﹐聞道而動行﹐則眞積力久而自彊不息﹐非有志者能之乎﹖

不失其所者久﹐

徽宗注曰﹕立不易方﹐故能久於其道。與時推移﹐與物轉徙者﹐可暫而已。

疏義曰﹕人能體常不變﹐一於所守﹐斯能放道而行﹐悠久無疆﹐在《易之《但》﹐其象言君子立不易方﹐而象以謂聖人久於其道﹐正此之謂。彼時徙不畱﹐與之推遷﹐物有壯老﹐與之轉徙﹐果能不失其所者乎﹖

死而不亡者壽。

徽宗注曰﹕生有所乎萌﹐死有所乎歸﹐原始反終﹐故知死生之說。聖人通乎晝夜之道﹐而知死之未始異於生﹐故其形化﹐其神不亡﹐與天地並而莫知其極﹐非壽而何﹖此篇之義﹐始於知人所以窮理﹐中於知足所以盡性﹐終於不亡所以至於命﹐則造化在我。非夫無古無今﹐而入於不死不生﹐孰能與此﹖

疏義曰﹕凡物生爲出乎一﹐死爲入乎一﹐生有所萌﹐則出乎一也﹐死有所歸﹐則入乎一也。原始而知死之說﹐若莊子言雜乎芒芴之間﹐變而有气﹐气變而有形﹐今又變而之死之意是也。反終而知生之說﹐若莊子言吾又安知死者不悔﹐其始之薪生之意是也。始終相反乎無端﹐而莫知其所窮﹐則死生之說豈有異耶﹖一以貫之而已。蓋一昏一明而晝夜分﹐流形於天地之閒﹐而從役於晝夜者﹐凡物皆然。晝夜相承﹐猶之死生相代也。彼囿於時數﹐而與物相轉徙者﹐固未免晝夜之所躍矣。惟達者知通爲一﹐以死生爲一條﹐𨿽與之來﹐而有所謂不來﹐𨿽與之往﹐有所謂不往﹐知死之未始異於生﹐彼形體萬變﹐與時俱化﹐而眞性湛然﹐其神不亡﹐則以通乎晝夜而知獨得﹐夫所謂至一﹐故天長地久而與之俱爲無窮﹐其爲壽也﹐蓋莫知其極矣。此篇之義始於知人所以窮理﹐中於知足所以盡性﹐終於不亡所以至於命。蓋窮理則不蔽﹐故知人爲窮理﹔盡性則無欲﹐故知足爲盡性﹔達命之情則命萬物而無所聽﹐故死而不亡爲至於命。《易》言窮理盡性以至於命﹐其序與此篇之義同。惟至於命﹐則造化之妙皆自我出﹐朝徹見獨﹐與道冥會﹐超於時數﹐而古今之所不能囿﹐離於形體﹐而死生之所不能役。莊子言無古無今﹐而入於不死不生﹐此之謂也。

大道泛兮章第三十四

大道泛兮﹐其可左右。

徽宗注曰﹕泛然無所系輆﹐故動靜不失﹐往來不窮﹐左之右之而無不可。

疏義曰﹕一陰一陽之謂道﹐左爲陽﹐右爲陰﹐故泛然無所系輆﹐可以左右也。《太玄》曰﹕無所系輆者﹐聖也。莊子曰﹕有左有右﹐惟無所系輆。故不膠於一方﹐而有左有右也。若然則動靜在我﹐若陰陽之消息相爲盈虛﹐何失之有﹖則動靜不失矣。往來在我﹐若曰月之遞照相爲晝夜﹐何窮之有﹖則往來不窮矣。取之左而左﹐取之右而右﹐無門無旁﹐四達皇皇而莫不達其原﹐烏乎存而不可哉﹖

萬物恃之以生而不辭﹐功成不居。

徽宗注曰﹕往者資之﹐求者與之﹐萬物自形自化﹐自智自力﹐而不屍其功。譬彼四時﹐功成者去。

疏義曰﹕往者資之﹐莊子所謂萬物皆往﹐資焉而不匱是也。求者與之﹐莊子所謂至無以供其求是也。惟其往者資之﹐求者與之﹐而無所辮﹐故生化形色﹐智力消息﹐一付之自爾﹐何屍其功哉﹖譬如四時﹐戊出則丁藏﹐木壯則水老﹐功成者去﹐豈認而有之哉﹖

衣被萬物而不爲主﹐故常無欲﹐可名於小矣﹔萬物歸焉而不知主﹐可名於大矣。

徽宗注曰﹕道復於至幽則小而與物辯﹐顯於至變則大而與物交。與物辧﹐故常無欲﹔與物交﹐故萬物歸焉。覆露乎萬物﹐而不示其宰制之功﹐故不爲主。鼓舞乎羣眾﹐而莫窺其歸往之迹﹐故不知主。夫道非小大之可名也﹐云可名者﹐道之及乎物者爾。

疏義曰﹕精入乎神而麼﹐景出乎明而大﹐故復於至幽爲小﹐顯於至變爲大。天道升於北﹐則復之時也﹔降於南﹐則離之時也。南交而北辧﹐故道復於至幽則小而與物辧﹐顯於至變則大而與物交。與物辧﹐則物我兩忘﹐故常無欲﹔與物交﹐則與物委蛇﹐故萬物歸焉。覆露乎萬物﹐而不示其宰制之功﹐故不爲主﹐自其在己者言之也。鼓舞乎羣眾﹐而莫窺其歸往之邇﹐故不知主﹐自其在人者言之也。且道覆載萬物﹐刻雕眾形﹐而不爲巧﹐故於覆露萬物言不示其宰制之功﹐惟不示其功﹐則不爲之主矣。鼓之舞之以盡神﹐故於鼓舞羣眾言莫窺其歸往之迹﹐惟莫窺其述﹐則不知所主矣。蓋道不在大﹐亦不在小﹐則道非小大之可名也。云可名者﹐非眞常也﹐道之及乎物者爾。及乎物﹐則非形而上者之道。

是以聖人終不爲大﹐故能成其大。

徽宗注曰﹕功蓋天下而似不自己﹐故業大而富有。孟子曰﹕大而化之之謂聖。夫大而能化﹐則豈有爲大之累﹐所以能成其大。

疏義曰﹕有大美而能遜﹐故能有其美。有成功而不居﹐故能保其成。則功蓋天下而似不自己﹐故業大而富有也。孟子曰﹕大而化之之謂聖。蓋篤實而有光輝之謂大﹐大未離乎有形﹐形之大而不能化﹐未免乎有敝。惟變動不居﹐故成名於聖﹐而無爲大之累。無爲大之累﹐則不自大矣﹐所以能成其大。

執大象章第三十五

執大象﹐天下往。

徽宗注曰﹕象如天之垂象﹐無爲也﹐運之以律﹐無言也﹐示之以文。聖人之禦世﹐處無爲之事﹐行不言之教﹐而民歸之如父母﹐故曰執大象﹐天下往。

疏義曰﹕天垂象﹐聖人則之。天之垂象﹐運而無積﹐周行不殆﹐其行健矣﹐果何爲乎﹖莊子曰﹕無爲爲之之謂天。《易》曰﹕天行健。此無爲而運之以健也。曰星回旋﹐云霓伏見﹐其文見矣﹐然天何言哉﹖莊子曰﹕天地有大美而不言。《易》曰﹕仰以觀於天文。此無言而示之以文也。聖人之禦世﹐體天道之變化﹐執大象以示人﹐如天之垂象﹐處無爲之事﹐𨿽爲未嘗有爲之之邊﹐行不言之教﹐𨿽教未嘗發言之之意。故民之歸之﹐猶水之就下﹐其好我也﹐親若父母﹐附離不以膠漆而固矣。故言執大象﹐天下往。其曰大象﹐則以若可見﹐不可得而見也﹐經所謂大象無形是已。

往而不害﹐

徽宗注曰﹕陰陽和靜﹐鬼神不擾﹐羣生不傷﹐萬物不夭﹐民𨿽有知﹐無所用之﹐何害之有﹖

疏義曰﹕聖人因陰陽以統天地﹐故陰陽和靜﹐列子所謂陰陽常調是也。以道往天下﹐故鬼神不擾﹐列子所謂鬼無靈響是也。以遂羣生而羣生連屬其鄕﹐故羣生不傷﹐列子所謂人無夭惡是也。以育萬物而萬物各得其宜﹐故萬物不夭﹐列子所謂物無疵癘是也。妙而爲陰陽﹐幽而爲鬼神﹐眾而爲羣生﹐散而爲萬物﹐無不處其宜﹐此之謂至一﹐故能常使民無知無欲。民𨿽有知﹐無所用之﹐天下之大利﹐於此致焉﹐何害之有﹖

安平泰。

徽宗注曰﹕安則無危亡之憂﹐平則無險陂之患﹐泰者通而治也。

疏義曰﹕安者危之對﹐故安則無危亡之憂﹐所謂天下常安也。平者陂之對﹐故平則無險陂之患﹐所謂天下均平也。泰者否之對﹐泰者施澤及下之時也﹐故《易》言泰者通而治焉。自安以至平﹐自平以至秦﹐治效如此﹐非執古道以禦今之有﹐孰致是哉﹖

樂與餌﹐過客止。

徽宗注曰﹕悅聲與味者﹐世之人累乎物。累乎物而不能自解者﹐物有結之﹐故止。

疏義曰﹕屬其性於五聲﹐故耳欲茶聲﹐而五聲亂耳﹐使耳不聰。屬其性於五味﹐故口欲綦味﹐而五味嗎。﹐使口利爽。則悅聲與味者﹐世之人累乎物故也。累乎物﹐故內外之韄其繁且繆﹐莫之能解矣。然其不能自解者﹐以不知疏通開達﹐物有結之爾。是𨿽過客之不遑啟息﹐亦爲之止矣。

道之出言﹐澹乎其無味。視之不足見﹐聽之不足聞﹐用之不可旣。

徽宗注曰﹕味之所味者嘗矣﹐而味味者未嘗呈﹐故澹乎其無味。色之所色者彰矣﹐而色色者未嘗顯﹐故視之不足見。聲之所聲者聞矣﹐而聲聲者未嘗發﹐故聽之不足聞。若是者﹐能苦能甘﹐能玄能黃﹐能宮能商﹐無知也而無不知也﹐無能也而無不能也﹐故用之不可旣。

疏義曰﹕天有五行﹐化生五味﹐始於淡﹐窮於甘﹐皆味之所味也。味之所味者嘗矣﹐而味味者未嘗呈﹐其曰味味﹐莊子所謂天下之正味是也。彰爲五色﹐或探其本﹐或質其物﹐皆色之所色也。色之所色者彰矣﹐而色色者未嘗顯﹐其曰色色﹐《易》所謂貴無色是也。別爲五聲﹐淸濁髙下﹐達回侈拿﹐皆聲之所聲也。聲之所聲者聞矣﹐而聲聲者未嘗發﹐其曰聲聲﹐經所謂大音希聲是已。信言不美﹐故道之出言﹐澹乎其無味﹐而能味天下之味。易無形好﹐故視之不足見﹐而能色天下之色。無聲無臭﹐故聽之不足聞﹐而能聲天下之聲。味天下之味﹐則能甘能苦矣﹔色天下之色﹐則能玄能黃矣﹔聲天下之聲﹐則能宮能商矣。無味也﹐不足見也﹐不足聞也﹐疑若無知無能也﹐然而能味味﹐能聲聲﹐能色色﹐運量不匱而其用不窮﹐則無不知﹐無不能也。是以列子論形生聲味﹐而終之曰無知也﹐無能也﹐而無不知也﹐無不能也﹐故曰用之不可旣。《傳》曰﹕無聲而五音嗚焉﹐無味而五味形焉﹐無色而五色成焉。其斯之謂歟﹖

將欲歙之章第三十六

將欲歙之﹐必固張之﹔將欲弱之﹐必固彊之﹔將欲發之﹐必固興之﹔將欲奪之﹐必固與之。

徽宗注曰﹕陰陽相照相蓋相治﹐四時相代相生相殺﹐萬物之理﹐人倫之傳。其斂散也﹐其盛衰也﹐其僨起也﹐其虧盈也﹐幾常發於至微而莫睹其朕﹐惟研幾之聖人得先見之吉﹐賢者殆庶幾而已。陽盛於夏﹐而陰生於午﹐陰凝於冬﹐而陽生於子。句踐欲獘吳﹐而勸之伐齊﹐智伯欲襲仇由﹐而遺之廣車。此聖人所以履霜而知堅冰之至﹐消息滿虛﹐不位乎其形﹐故勇者不能弱﹐智者不能奪。

疏義曰﹕陰陽之運﹐曰往月來﹐有以相照﹐下與上騰﹐有以相蓋﹐一消一長﹐有以相治﹐此陰陽相蓋相照相治也。四時之行﹐寒暑推移﹐有以相代相生相殺之繼﹐王有以相生﹐壬之克勝有以相殺﹐此四時相代相生相殺也。以至散爲萬物﹐其理不說﹐序爲人倫﹐其傳不息。斂者萬兆﹐而散者已萌﹐則或歙或張然也。盛者未已﹐而衰者俄繼﹐則或弱或彊然也。以至一憤一起而廢興更代﹐一虧一盈而予奪疊用﹐發於未萌﹐藏於未兆﹐𨿽有神視﹐莫觀其形﹐幾常發於細微而莫睹其朕。惟聖人見曉於冥冥﹐而作炳於絲忽眇綿之上﹐能極深而研幾﹐則以得先見之吉也。賢者𨿽不及於知幾﹐然能爲之於未有﹐治之於未亂﹐其殆庶幾乎。今夫積陽成暑﹐則陽盛於夏也﹐然子美已盡﹐而陰且生矣。積陰成寒﹐則陰凝於冬也﹐然午美已極﹐而陽且生矣。楊雄所謂陽不極則陰不萌﹐陰不極則陽不芽也。是皆歙張廢興﹑疊運更化之所致焉﹐此在天之理也。句踐欲獘吳﹐將欲弱之也﹐而勸之伐齊﹐必固彊之也。智伯欲襲仇由﹐將欲奪之也﹐而遺之廣車﹐必固之也。韓非亦曰﹕晉獻公將襲虞﹐遺之璧馬。智伯襲仇由﹐遺之廣車。以謂將欲奪之﹐必固與之﹐亦是意也。此在人之事也。稽諸天理﹐驗諸人事﹐莫不皆然﹐此聖人察象識類﹐於陰始凝﹐履霜而知堅冰之至也。故能於天下之理一消一息﹐一滿一虛﹐不位乎其形而察夫形形者﹐彼其理𨿽未兆﹐昭然而可睹矣。若然﹐則歙張彊弱廢興予奪制之自已﹐運之自已﹐勇者不敢奮其恢﹐其彊不能弱﹐智者不敢施其察﹐其守不能奪。與天爲一﹐而天道已行﹐惟可以語大義之方﹐論萬物之理者﹐能與於此。

是謂微明。

徽宗注曰﹕其未兆爲微﹐而其理爲甚著。楊雄曰﹕水息淵﹐木消枝﹐賢人睹而眾莫知。

疏義曰﹕涉於有進則顯而易見﹐藏於未兆則隱而難知。歙張彊弱廢興予奪相爲消長﹐相爲倚伏﹐方其未兆則深妙眇冥﹐視之不見其進﹐閟隱而難知也。自理觀之﹐盛極則衰﹐窮極更生﹐疊作不停﹐𨿽藏於無朕﹐而必至之理昭然而可見﹐則其未兆爲微﹐而其理爲甚著矣。楊子作《太玄》有曰﹕水息淵﹐木消枝﹐賢人睹而眾莫知。蓋水幾於道﹐周流無際﹐損於此者必益於彼﹐虧於此者必盈於彼﹐則水𨿽息於淵而木已消於枝矣。眾人求其述﹐賢人造其理﹐故賢人睹而眾莫知﹐眾人則異賢人可見於此。

柔之勝剛﹐弱之勝彊。

徽宗注曰﹕積眾小不勝爲大勝者﹐惟聖人能之。經曰﹕天下莫柔弱於水﹐而攻堅彊者莫之能先。《莊子﹟外篇》論夔蛇風之相憐曰﹕指我則勝我﹐猶我則勝我﹐而折大木﹑輩大屋者﹐惟我能也。

疏義曰﹕自事言之﹐剛彊足以勝柔弱﹔自道言之﹐柔弱足以勝剛彊。柔勝剛﹐弱勝彊﹐以道言之也。積於柔則剛﹐積於弱則彊﹐欲剛必以柔守之﹐欲彊必以弱保之。柔之勝剛﹐弱之勝彊﹐其得常勝之道歟﹖莊子所謂積眾小不勝爲大勝﹐惟聖人能之﹐此之謂也。且自道而降﹐幾於道者﹐惟水爲然﹐而水性解緩﹐是爲天下之至柔﹐而能攻天下之至堅﹐經所謂天下莫柔弱於水﹐而攻堅彊者莫之能先是也。至於風亦然﹐巽入爲用﹐撓萬物莫疾乎此﹐亦以柔弱勝剛彊也。《莊子﹟外篇》論蛇風相憐曰﹕指我則勝我﹐猶我則勝我﹐而折大木﹑輩大屋﹐惟我能者。蓋指我﹑我﹑勝我﹐所謂柔弱也。折大木﹑輩大屋﹐所謂勝剛彊也。《傳》曰﹕柔者道之剛﹐弱者道之彊。

魚不可脫於淵﹐國之利器﹐不可以示人。

徽宗注曰﹕淵者﹐魚之所以藏其身。利器者﹐國之所以制人。吞舟之魚﹐場而失水﹐則蟻能苦之﹐故不可脫於淵。君見賞則人臣用其勢﹐君見罰則人臣乘其威﹐賞罰者﹐治之具﹐且不可示﹐況治之道乎﹖聖人所以操利器而不示﹐非用其彊也﹐蓋有妙道焉。能窮海內而無智名﹐威服萬物而無勇功﹐不薪於勝物﹐而得常勝之道。陽開陰閉﹐變化無窮﹐馭羣臣﹐運天下﹐而莫之測﹐故制人而不制於人。本在於上﹐要在於主﹐而天下治。

疏義曰﹕淵﹐水反流全一﹐水之深而難測者也。魚潛逃隱伏﹐不厭深渺而已﹐則淵者﹐魚之所以藏其身也。利器﹐人主之至權﹐所以宰制萬物者也。故勢在上﹐則臣制於君﹐則利器者﹐國之所以制人也。然魚之在水﹐猶人之在道﹐人不可須突離道﹐則魚不可須臾失水。吞舟之魚暘而失水﹐則蟻能苦之﹐以脫於淵故也。賞罰者﹐勵世之見﹐人主自用之﹐則羣臣畏威而服利。於賞善而不周密﹐是君見賞也﹐人臣則用其勢矣。於罰惡而不周密﹐是君見罰也﹐人臣則乘其威矣。夫賞罰治之具﹐且不可示﹐況治之道乎﹖可使由之﹐不可使知之而已。韓非亦曰﹕賞罰者﹐邦之利器。君見賞﹐臣則損之以爲徳﹔君見罰﹐臣則盜之以爲威。亦是意也。故國之利器﹐不可以示人矣。夫聖人所以操利器而不示﹐非用其彊也﹐立乎不測﹐行乎無有﹐有妙道存焉﹐所以能運神器而無執﹐有大物而不失。能窮海內而無智力﹐非無智力也﹐智力之所用﹐人無得而名也。威服海內而無勇功﹐非無勇功也﹐勇功之所施﹐世無得而睹也。若然﹐則非有心於勝物﹐而拘拘爲是也﹐不薪於勝物﹐而得常勝之道焉。得道之弛張﹐而陽開陰閉﹐《傳》所謂與陰俱閉﹐與陽俱開是也。知神之所爲﹐而變化無窮﹐《傳》所謂兆於變化是也。以之馭羣臣﹑運天下而莫之測﹐制人而不制於人﹐非善持勝者﹐能若是乎﹖此無他﹐本在於上﹐正其本而萬事理﹔要在於主﹐得其要而萬事治。不治天下﹐而天下固已治矣。

道常無爲章第三十七

道常無爲而無不爲﹐

徽宗注曰﹕寂然不動﹐感而遂通天下之故。

疏義曰﹕道有體有用﹐無爲其體也﹐無不爲其用也。一於無爲以求道﹐則溺於幽寂﹐失道之體。一於無不爲以求道﹐則滯於形器﹐失道之用。夫惟寂然不動﹐無爲而不廢於有爲﹐感而遂通天下之故﹐無不爲而不離於無爲﹐則道之至妙無餘蘊矣。

侯王若能守﹐萬物將自化。

徽宗注曰﹕鎰水之與形接也﹐不設智故﹐而物之方圓曲直不能逃也。侯王守道以禦世﹐出爲無爲之境﹐而爲出於無爲﹐化貸萬物﹐而萬物化之﹐若性之自爲﹐而不知爲之者﹐故曰自化。

疏義曰﹕鑑明則塵垢不止﹐水靜則明燭須眉。鎰之與水﹐應而不藏﹐人所取監也﹐故《傳》以謂鑑水之與形接也﹐不設智故﹐而物之方圓曲直不能逃也。道之應物﹐何以異此﹖得此者﹐上爲皇﹐下爲王﹐故侯王若能守﹐萬物將自化。未興事造業者﹐王之道。制節謹度者﹐侯之事。則侯王者﹐萬物之所系也。誠能守道以禦時﹐其於治天下國家有餘裕矣。蓋道之眞以治身﹐其緒餘以治國家﹐土直以治天下。惟能體道之無﹐應物之有﹐意其有爲而未嘗有爲﹐意其無爲而未嘗不爲﹐出爲無爲之境﹐而爲出於不爲﹐以是化貸萬物﹐則曲成而不遺﹐運量而不匱﹐自有情以至於無情﹐莫不得於觀感之際﹐而其化均矣。猶一气港運﹐大化密移﹐蕓蕓職職﹐自生自殖﹐若性之自爲而不知爲之者﹐自化而已﹐此何與焉。

化而欲作﹐吾將鎭以無名之朴。

徽宗注曰﹕孟子曰﹕待文王而後興者﹐凡民也。民惟上之從﹐化而欲作則離道以善﹐險徳以行﹐將去性而從心﹐不足以定天下。惟道無名﹐朴而未散﹐故作者鎭焉。救僿者莫若忠﹐爲是故也。

疏義曰﹕聖人常善救人﹐故無棄人﹐而被其化者﹐莫不興起。故孟子曰﹕待文王而後興者﹐凡民也。君子之徳風﹐小人之徳艸﹐艸惟風之偃﹐故民惟上之從。所謂上之化下﹐猶金之在鎔﹐惟冶者之所鑄﹔猶泥之在鈞﹐惟甄者之所爲也。暴悍勇力者﹐化而願﹔旁僻曲私者﹐化而公﹔矜糾收繚者﹐化而調﹐因形移易而未免有作也。化而欲作﹐則離道以善﹐道之全或虧﹔險徳以行﹐而徳之體或失。蓋道無善無不善﹐繼之以善﹐則不合而離矣。上徳不徳﹐成徳爲行﹐則不易而險矣。道與徳皆性也﹐善與行則性之發於心者也。離道以善﹐險徳以行﹐則是去性而從心也。以心定天下﹐則心與心識知而不足以定天下矣。惟道無名﹐朴而未散﹐故作者鎭焉。無名無實﹐在物之虛﹐惟道集虛﹐大朴無名。形而下者謂之器﹐道形而上﹐不囿於器﹐故朴而未散。無名之朴﹐道之全體﹐以是鎭之﹐孰有恌薄之患哉﹖

無名之朴﹐亦將不欲。

徽宗注曰﹕季眞之莫爲﹐在物一曲﹐古之道術﹐有在於是者。𨿽然寡能備天地之體﹐故亦將不欲﹐此老氏所以袪其惑﹐解其蔽。

疏義曰﹕聚塊也﹐積塵也﹐𨿽無爲而﹐非理也﹐則季眞之莫爲﹐猶在物一曲焉﹐古之道術有在於是者。此少知有二家之議﹐以發問於太公調也。𨿽然﹐道常無爲而無不爲﹐天地則無爲而爲之也。無名之朴﹐若季眞之莫爲也。莫之爲則寡能備天地之美﹐故亦將不欲焉。老氏所以袪其言之之蔽﹐而解後世之惑﹐其見於此歟﹖

不欲以靜﹐天下將自正。

徽宗注曰﹕水靜則平中準﹐大匠取法焉。不欲以靜﹐則不失則正﹟２﹐先自正矣﹐故天下將自正。《易》曰﹕乾道變化﹐各正性命。乾道變化﹐則無爲也﹔各正性命﹐則不欲以靜﹐天下將自正也。以道治天下﹐至於各正性命﹐此之謂治之至。

疏義曰﹕君子見大水必觀者﹐以上善若水﹐幾於道故也。水之爲物﹐方圓曲直﹐𨿽趣變無常﹐及其靜也﹐平中準﹐大匠取法焉﹐所謂莫動則平﹐與夫主量必平是也。道之體如之﹐古之人所以有取於水也。蓋水靜則平中準﹐則不欲以靜也﹐大匠取法焉﹐則天下將自正也。不欲以靜則一而不變﹐不失其正矣。不失其正而先自正﹐是爲正己而物正﹐故天下將自正也。莊子所謂幸能正生以正眾正﹐惟止能止眾止﹐正此意也。《易》曰﹕乾道變化﹐各正性命。蓋離形頓革謂之變﹐因形移易謂之化。乾道見於變化﹐則無爲而無不爲也。形體保神﹐各有儀則謂之性﹐且然無間謂之命。萬物各正性命﹐則不欲以靜﹐天下將自正也。此篇始言道常無爲無不爲﹐終言天下將自正﹐政治之效至矣盡矣﹐不可以有加矣﹐此之謂治之至。

道徳眞經疏義卷之七竟

﹟１莫與之爭﹕此句疑有脫。

﹟２不失則正﹕『則』疑作『其』。

道徳眞經疏義卷之八

太學生江澄疏

徽宗注曰﹕道無方體﹐徳有成虧﹐合於道則無徳之可名﹐別於徳則有名之可辧。仁義禮智﹐隨量而受﹐因時而施﹐是徳而已。體道者異乎此﹐故列於下經。

疏義曰﹕通變之謂道﹐則道不可以方求也。形而上者謂之道﹐則道不可以體求也。蓋道無乎不在﹐仰而視之在乎上﹐俯而窺之在乎下﹐企而望之在乎前﹐棄而忘之在乎後﹐無門無旁﹐四達之皇皇﹐是無方也。能陰能陽﹐能柔能剛﹐能短能長﹐能圓能方﹐寶然空然﹐終日視之而不得見﹐是無體也。道無方體﹐果且有成與虧乎哉﹖徳有定體﹐果且無成與虧乎哉﹖蓋徳有上下﹐惟知崇之﹐然後能進而上之﹐以至於成﹐不然則虧也。徳有小大﹐惟知修之﹐然後進而大之﹐以至於成﹐不然則虧也。莊子曰﹕徳成之謂立﹐則徳固有成也。又曰義可虧也﹐則徳固有虧也。自其同者視之﹐則合於道﹐無徳之可名﹐楊雄所謂合則渾﹐莊子所謂徳總乎道之所一也。自其異者視之﹐則別乎徳﹐有名之可辧﹐揚雄所謂離則散﹐經所謂大道廢有仁義是也。蓋仁以人之義以宜之﹐禮以履此﹐智以知此﹐賢者識其大﹐不賢者職其小﹐仁者見之謂之仁﹐智者見之謂之智﹐隨量而受﹐各得一焉﹐因時而施﹐是徳而已。若夫道則不然﹐徧覆包含而無所殊﹐周流彌滿而無或缺﹐善貸且成而未嘗費我﹐孰有成虧之異哉﹖體道者異乎徳如此﹐故徳列於下經也。

上徳不徳章第三十八

上徳不徳﹐是以有徳。

徽宗注曰﹕物得以生謂之徳﹐同焉皆得﹐默與道會﹐過而不悔﹐當而不自得也﹐是謂不徳。孔子不居其聖而爲聖之時﹐乃所以有徳。

疏義曰﹕原始言之﹐則生非徳不明。要終言之﹐則生者徳之光。墮於域中﹐莫不有生﹐而物之所以生者﹐得一故爾。一者何也﹖徳幾是已﹐莊子所謂一之所起﹐有一而未形。物得以生謂之徳者﹐此也。性均有徳﹐則同焉皆得矣。徳兼於道﹐則默與道會矣。惟知性修反徳﹐徳至同於初﹐則循理而動﹐因時而爲其過也。非有心於過也﹐理之不得不過爾﹐孰爲悔﹖其當也﹐非有心於當也﹐理之不得不當爾﹐故不自得焉。眞人之徳如此﹐是謂不徳。若然者﹐猖狂妄行﹐蹈乎大方而動容﹐周旋中禮﹐可謂上徳矣。昔孔子以天縱之將聖﹐於答公西華之問﹐則曰若聖與仁﹐則吾豈敢﹐於答子貢之問﹐則曰聖則吾不能﹐固不居其聖矣。然而時淸而淸﹐時任而任﹐時和而和﹐集三子之大成﹐孟子以爲聖之時﹐且曰自生民以來﹐未有如夫子者﹐其有徳可知已。

下徳不失徳﹐是以無徳。

徽宗注曰﹕認而有之﹐自私以失道﹐何徳之有﹖

疏義曰﹕道之在我﹐未始有物﹐擅有於道﹐道將汝失﹐然則認而有之﹐皆惑也。且自營爲私﹐背私爲公﹐道者爲之公﹐擅有於道﹐是自私也。夫惟無私﹐故能成其私﹐則自私豈不失道乎﹖欲不失徳而乃無徳﹐非下徳而何﹖

上徳無爲而無以爲﹐

徽宗注曰﹕不思而得﹐不勉而中﹐不行而至﹐上徳也。

疏義曰﹕一性有覺﹐洞徹無窮﹐不思而得也。用之不動﹐從容中道﹐不勉而中也。未嘗用力﹐無往不存﹐不行而至也。若是則出爲不爲﹐而爲出於無爲﹐徳之盛無以易此﹐故曰上徳。

下徳爲之而有以爲。

徽宗注曰﹕不思則不得﹐不勉則不中﹐不行則不至﹐下徳也。徳有上下﹐此聖賢之所以分歟﹖離形去智﹐通於大同﹐仁義禮智﹐蓋將簡之而弗得﹐故無以爲。屈折禮樂﹐吁兪仁義﹐以慰天下之心﹐得人之得﹐而不自得其得﹐故有以爲。

疏義曰﹕自誠而明謂之道﹐自明而誠謂之教。不思而得﹐不勉而中﹐不行而至﹐自誠而明也。思則得之﹐不思則不得﹔勉之則中﹐不勉則不中﹔行之則至﹐不行則不至﹐自明而誠也。自誠而明﹐聖人之事﹐自明而誠﹐賢人之事。徳有上下﹐聖賢之所以分歟﹖不累於形﹐不鑿以智﹐而離形去智﹔形不能礙﹐智有以徹﹐而通於大同。忘仁義﹐忘禮樂﹐仁義禮智﹐蓋將簡之弗得﹐而未始有物焉﹐是之謂無以爲﹐此上徳也。澶漫爲樂﹐摘辦爲禮﹐而屈折禮樂﹐整躉爲仁﹐踶跂爲義﹐而吁兪仁義﹐用是以慰天下之心﹐適足以攖天下之心﹐是得人之得﹐而不自得其得者也﹐是之謂有以爲﹐此下徳也。

上仁爲之而無以爲﹐

徽宗注曰﹕堯舜性之﹐七覆天下而非利之也﹐故無以爲。

疏義曰﹕莊子曰﹕大仁不仁。所謂不仁非無仁也﹐能仁而無以仁爲也。故有所謂安仁﹐有所謂利仁。安仁則由之而無以爲﹐利仁則以仁爲利而行之也。孟子曰﹕堯舜性之也。安仁而非行仁之謂也。故仁覆天下而無不被﹐此之謂上仁。莊子言聖人安其所安﹐不安其所不安﹐《書》稱帝堯之徳而曰安安﹐此上仁爲之而無以爲也。

上義爲之而有以爲。

徽宗注曰﹕列敵度宜之謂義﹐以立我以制事﹐能無爲乎﹖

疏義曰﹕義主辧則列敵者義也﹐義設於適則度宜者義也﹐楊雄所謂列敵度宜之謂義者﹐此也。孟子曰人能充無受爾汝之實﹐而義不可勝用﹐則義固立我矣。苟子曰以義應變﹐則義固制事矣。惟其立我﹐故《字說》曰義者我也。惟其制事﹐故《書》曰以義制事。立我而不能忘我﹐制事而不能棄事﹐皆涉於有爲矣﹐非上義爲之而有以爲者歟﹖鳧鷖之詩於公屍來燕來宜﹐而繼之以福祿來爲﹐則以來爲者爲其有義故也。

上禮爲之而莫之應﹐則攘臂而仍之。

徽宗注曰﹕禮以交物﹐以示人﹐以節文仁義﹐其用多矣。莫先施報而已﹐施之盡而莫或報之﹐則忿爭之心生﹐而乖亂之變起。春秋之時﹐一言之不酬﹐一拜之不中﹐兩國爲之暴骨﹐則攘臂而仍之﹐尙其息之小者。聖人厚於仁而薄於義﹐禮以履之﹐非所處也。故上仁則同於徳﹐上義則有以爲﹐上禮則有莫之應者。

疏義曰﹕辧則用戈﹐交則用豆﹐禮之於賓主﹐用豆之時也﹐則禮以交物矣。升降上下﹐周旋禓襲﹐禮之寓於文﹐自外作也﹐則禮以示人矣。立人之道曰仁與義﹐仁之實在於事親﹐義之實在於從兄﹐禮之實節文斯二者﹐則禮以節文仁義矣。經禮至於三百﹐曲禮至於三千﹐自吉禮以至嘉禮﹐自天神以至人鬼﹐其用多矣。要而言之﹐莫先施報而已﹐《記》所謂太上貴徳﹐其次務施報是也。然禮尙往來﹐往而不來﹐來而不往﹐皆爲非禮。施之盡而莫或報之﹐則忿爭之心生宜矣。春秋之時﹐一言之不酬﹐一拜之不中﹐兩國爲之暴骨﹐蓋以爲之而莫之應故也。然則攘臂而仍之﹐尙其息之小者。聖人知其然﹐謂親而不可不廣者仁﹐故徳無不容厚於仁﹐謂遠而不可不居者義﹐故道無不理而薄於義。至於禮﹐則去而不畱﹐過而不守﹐止於履之而不處也。是以足進之履猶之禮者﹐以其卑而可履人之所履﹐以爲禮而踐焉者也。《易》以上天下澤爲履﹐而曰履不處也者﹐以是故爾。古之至人不知禮之所將﹐而相忘於道術者﹐以此。故上仁同於徳而無爲﹐上義有以爲而立我﹐上禮則有莫之應者﹐而未免夫累也。

故失道而後徳﹐失徳而後仁﹐失仁而後義﹐失義而後禮。夫禮者﹐忠信之薄而亂之首也。

徽宗注曰﹕道不可致﹐故失道而後徳。徳不可玫﹐故失徳而後仁。仁可爲也﹐爲則近乎義﹐故失七而後義。義可虧也﹐虧則飾以禮﹐故失義而後禮。至於禮﹐則離道滋遠﹐而所失滋眾矣。凡物不並盛﹐陰陽是也。理相奪予﹐威徳是也。實厚者貌薄﹐父子之禮是也。由是觀之﹐禮繁者﹐實必衰也。實衰則僞繼之﹐而爭亂作﹐故曰夫禮者忠信之薄而亂之首也。

疏義曰﹕道常無爲﹐則無方也﹐無方則非彼矣﹐故不可致。然道者徳之欽﹐故失道而後徳。徳以得之﹐則在我也﹐在我則無外矣﹐故不可致。然徳無不容爲仁﹐故失徳而後仁。徳則無爲﹐七則有愛利之心焉﹐故仁可爲。然爲則近乎義﹐故失徳而後仁。仁在所厚義則必欲設於適焉﹐故義可虧。虧則飾以禮﹐故失義而後禮。自失道以至於禮﹐每降愈下﹐去道滋遠﹐而所失滋眾矣﹐則以有爲則僞﹐無爲則眞﹐故其不同如此。然則無爲者﹐萬物之本也﹐徳之所以爲上者﹐有在是爾。且消息不停﹐王廢更代﹐物不並盛﹐陰陽是也。陽用事則陰且退聽﹐陰用事則陽且伏藏﹐虧於此者必盈於彼﹐理相予奪﹐威徳是也。以徳爲治﹐威非所先﹐以威臨下﹐徳在所後﹐自然之勢﹐不可易者也。然則父子之禮﹐貌薄而實厚宜矣。莊子所謂服市人之足﹐則辭以放驚﹐兄則以嫗﹐大親則已矣﹐正此意也。由是觀之﹐禮繁者實鈴衰﹐則猶木之未盛而其本必衰也。實衰則僞繼之而爭亂作﹐又烏能實而不知以爲忠﹐當而不知以爲信哉﹖夫禮之所以相僞如此﹐不得不去彼取此而滅之也。《記》以謂忠信之人可以學禮﹐蓋亦貴其有本爾。

前識者﹐道之華而愚之始也。

徽宗注曰﹕道降而出﹐出而生智﹐以智爲鑿﹐揣而銳之﹐敝精神而妄億度﹐玆謂前識。前識則徇末而忘本﹐故爲道之華。心勞而智益困﹐故爲愚之始。億則屢中﹐此孔子所以惡子貢。

疏義曰﹕仁義禮智﹐無非徳也。道降而出﹐出而生智﹐智𨿽分於道﹐亦本於道矣。然則所惡於智者﹐爲其不能行其所無事﹐以智爲鑿故也。矧夫揣物之情而銳於進取﹐敝精神於蹇淺而妄億度﹐以爲前識者乎﹐謂爲道之華而非道之實﹐詛不信然。蓋小識則傷於徳﹐迷識則害於道﹐若夫前識﹐則矜聰明而務智巧﹐方且徇末忘本﹐不知丰智源而嗇出﹐𨿽未至於傷徳害道﹐亦非道之實也。若然則作僞﹐心勞日拙而智有所困矣﹐玆識也祗﹐所以爲愚之始歟﹖億則屢中﹐孔子所以惡子貢者以此。孔子曰不逆詐﹐不億不信﹐抑亦先覺者是賢乎﹖

是以大丈夫處其厚﹐不處其薄﹐居其實﹐不居其華﹐故去彼取此。

徽宗注曰﹕在彼者﹐道所去。在此者﹐道所尙。道所尙﹐則厚而不薄﹐實而無華﹐非夫智足以自知﹐返其性本而不流於事物之末習﹐其孰能之﹖《易》曰惇復無悔﹐中以自考也。惇者﹐厚之至也。人生而厚者﹐性也。復其性者﹐處其厚而已﹐此大丈夫所以備道而全徳。

疏義曰﹕以禮相僞﹐以智爲鑿﹐皆遠於道而在彼者也。上徳無爲而無以爲﹐上仁爲之而無以爲﹐皆離道未遠而在此者也。在彼者徇末而忘本﹐故道之所去。在此者歸厚而惇薄﹐務實而去華﹐故道之所尙。道之所尙﹐厚而不薄﹐實而無華﹐惟見善明﹐用心剛。智足以自知﹐性修反徳而不流於事物之末習者﹐爲能去彼有爲之僞﹐取此無爲之眞也﹐《易》曰惇復無悔﹐中以自考也。惇者﹐厚之至。若所謂惇仁﹐言於仁爲至厚。若所謂惇化﹐言於化爲至厚。惟民生厚﹐因物有遷﹐則人生而厚﹐天之性也。誠能復其性之至厚﹐則動必迪吉﹐孰有悔吝之虞哉。此復之本於此﹐以言惇復無悔也。非智足以自知﹐不能與此﹐故其象言中以自考﹐而孔子以謂復以自知也﹐大丈夫所以備道全徳﹐蓋本於此。

昔之得一章第三十九

昔之得一者﹐天得一以淸﹐地得一以寧﹐神得一以靈﹐谷得一以盈﹐萬物得一以生﹐侯王得一以爲天下正﹐其致之一也。

徽宗注曰﹕莊子曰﹕通於一﹐萬事畢。致一則不二﹐抱一則不離﹐守一則不遷。能知一﹐則無一之不知﹐不能知一﹐則無一之能知。昔之得一者﹐體天下之至精﹐物無得而耦之者﹐故確然乎上者﹐純粹而不雜﹐險然乎下者﹐靜止而不變。至幽而無形者﹐神也﹐得一則不昧。至虛而善應者﹐谷也﹐得一則不窮。萬物以精化形﹐故得一以生。侯王以獨制眾﹐故得一以爲天下正。自天地以至於侯王﹐𨿽上下異位﹐幽明散殊﹐而天之所以淸﹐地之所以寧﹐侯王之所以爲天下正﹐非他求而外鑠也﹐一以致之而已﹐故曰其致之一也。

疏義曰﹕道冥於無﹐則藏於有一之未形﹔道降於有﹐則判於有萬之不同。渾淪之中﹐自無出有﹐兩儀以此奠位﹐萬物以此散殊﹐幽焉而神﹐明焉而人﹐皆會於一。一者何也﹖精之數也。凡麗於域中﹐攝於有數者﹐孰不本於是一乎﹖大衍之數五十﹐其用四十有九﹐必虛其一。九疇以五行爲初﹐而五行必一﹐曰水是一者﹐肇於有數之始﹐卽一可以行萬﹐六通四辟﹐其運無乎不在也。莊子謂通於一﹐萬事畢﹐豈非徳總乎道之所一﹐能得其一而同焉﹐推而行之﹐其用爲無窮耶﹖蓋精神生於道﹐形本生於精﹐人之生也﹐因精集神﹐體像斯具﹐精固自全﹐非由外鑠。一流於僞﹐則眞精俄喪﹐與接爲構﹐曰以心闕矣。必欲全汝形而無搖汝精﹐果何道而致之乎﹖實在於致一以專之﹐抱一以保之﹐守一以固之﹐然後形全精復﹐與天爲一﹐精與神合﹐而不離矣。《易》曰言致一也﹐致一則用志不分矣﹐故不二。經曰抱一能無離乎﹐抱一則善抱不脫矣﹐故不離。莊子曰我守其一﹐以處其和﹐守一則靜專而不流矣﹐故不遷。知此三者斯可以得一﹐然得之非艱﹐知其一之爲艱。能知一則無一之不知﹐所謂少則得是也。不能知一則而偶之者﹐皆不離於一而已﹐是以乾道若難﹐確然在上而常易﹐易則純粹而不雜﹐《易》於《乾》言剛健中正純粹精﹐非天得一以淸然乎﹖坤道若繁﹐險然而常簡﹐簡則靜止而不變﹐《易》於《坤》言至靜而徳方﹐非地得一以寧然乎﹖難測難識﹐至幽而無形者﹐神也。神𨿽至幽﹐而禍福緣類爲甚顯﹐以得一則不昧也。不將不迎﹐至虛而善應者﹐谷也。谷以至虛﹐而洪纖響答爲無差﹐以得一則無窮也。天地襲精而爲陰陽﹐陰陽專精而爲四時﹐四時散精而爲萬物﹐萬物以精化形者﹐在此而已﹐故得一以生。惟虛可以應實﹐惟靜可以攝動﹐惟一可以行萬﹐侯王以獨制眾者﹐體此而已﹐故得一以爲天下正。自天地以至侯王﹐上下異位﹐幽明散殊﹐辧爲三極﹐𨿽有各立之體﹐達爲三才﹐乃有相通之用。原其所以淸﹐所以寧﹐所以爲天下正者﹐豈離於一哉﹖是一也﹐根於固有﹐合於自然﹐至靜之中﹐其精甚眞。由一以致之而已﹐非他求而外鑠也﹐所謂其致之一﹐亶其然乎﹖

天無以淸將恐裂﹐地無以寧將恐發﹐神無以靈將恐歇﹐谷無以盈將恐竭﹐萬物無以生將恐滅﹐侯王無以爲正而貴髙將恐蹶。

徽宗注曰﹕天﹐職生覆﹐地職形載﹐裂則無以覆﹐發則無以載。神依人而行者也﹐歇則無所示。谷受而不藏者也﹐竭則莫之應。聚則精气爲物﹐得一以生故也。散則遊魂爲變﹐失一以滅故也。惟正也﹐故能禦萬變而獨立於萬物之上﹐無以爲正而貴髙﹐將不足以自保﹐能無蹶乎﹖

疏義曰﹕施而運之者﹐天也。其體純粹﹐所以職生覆。收而積之者﹐地也。其性靜翕﹐所以職形載。裂則非純粹也﹐將何以覆﹖發則非靜翕也﹐將何以載﹖神依人而行﹐示而常寂﹐歇則無所示﹐非所謂靈矣。谷受而不藏﹐應而曲當﹐竭則莫之應﹐非所謂盈矣。萬物皆出於機﹐皆入於機。精气爲物﹐言其東也﹐聚則得一以生﹐物於此乎始。遊魂爲變﹐言其散也﹐散則失一以滅﹐物於此終。惟以正禦變﹐常得其一﹐然後能正眾生﹐超然獨立乎萬物之上而長處顯矣。求其貴髙而不危﹐在此而已。

故貴以賤爲本﹐髙以下爲基。

徽宗注曰﹕賤者﹐貴之所恃以爲固。下者﹐髙之所自起。世之人睹其末﹐而聖人探其本﹐世之人見其成﹐而聖人察其微﹐故常得一也。

疏義曰﹕貴賤有常勢﹐髙下有定位﹐玆不易之分也。然貴必以賤爲本﹐以貴之所恃以爲固者﹐賤而已﹐若所謂致邦本之固﹐必取於民之微賤者是也。髙必以下爲基﹐以髙之所自起者﹐下而已﹐若所謂立太平之基﹐必取於臺萊之卑小者是也。蓋治玉所資者石﹐丘山所積者卑﹐稽諸物理﹐莫不皆然﹐況於人事乎﹖世之人逐於末流﹐而不知去道愈遠﹐故所睹者末。聖人則探其本﹐能體道之虛﹐而無亢滿之累也。膠於陳迹﹐而不知燭理所在﹐故所見者成。聖人則察其微﹐能灼見厥理﹐而無誇耀之述也﹐是宜常得一﹐𨿽歷萬變而無獘歟﹖《詩》歌天保﹐謂君能下﹐下以成其政﹐臣能歸美以報其上﹐亦貴以賤爲本﹐髙以下爲基而已﹐此基本所以固於無窮也。考其作詩之終﹐乃見聖人以道禦時﹐使盈不至於極而虧﹐升不至於極而條﹐成而不壞﹐盛而不衰﹐以保天下之治者歟﹖

是以侯王自稱孤寡不谷﹐此其以賤爲本邪﹐非乎﹖

徽宗注曰﹕孤寡不谷﹐名之賤者也﹐而侯王以爲稱﹐知所本而已。侯王所以責髙而不蹶﹐其以此乎﹖

疏義曰﹕侯王以獨制眾﹐則其總攝亦云普矣﹐以徳撫世﹐則其經濟固盡善矣。宜其名有殊稱﹐方且以孤寡不谷名之賤者以爲稱﹐盡其謙沖退托﹐不以勢自居故也﹐非知本者能若是乎﹖苟卿曰﹕聰明聖智﹐守之以愚﹔功被天下﹐守之以遜。是皆聖人謙虛之道﹐惟侯王知以此自牧﹐所以能長守貴髙於萬斯年而弗失也﹐非以賤爲本邪﹐非乎﹖

故致數譽無譽。

徽宗注曰﹕自髙以勝物﹐自貴以賤物﹐彊而不知守以柔﹐白而不知守以黑﹐以求譽於世而政數譽﹐則過情之譽暴集﹐無實之毀隨至﹐所以無譽。

疏義曰﹕不以人之卑而自髙﹐然後人樂推之﹔不以人之賤而自貴﹐然後人尊榮之。自髙以勝物﹐刻意而髙也﹐何取於髙﹖自貴以賤物﹐挾勢而貴也﹐何取於貴﹖柔之勝剛﹐理之常也﹐剛而不知守以柔﹐是知伸而不知屈﹔光而不耀﹐道之復也﹐白而不知守以黑﹐是知彰而不知微。以此誇末世之獘﹐𨿽足以賣名聲而致數譽﹐是特違道以干之爾。若然﹐則不虞之譽暴集﹐無實之毀隨至﹐又安能逃孟子之所譏哉﹖求譽若此﹐則名浮於實果何異。溝洽之盈﹐其涸可立而待﹐譽未幾而毀隨之﹐何可長也。謂之無譽﹐不亦宜乎﹖

不欲琭琭如玉﹐落落如石。

徽宗注曰﹕玉貴而石賤﹐一定而不變。聖人乘時任物﹐無所底滯﹐萬變無常﹐而吾心常一﹐是眞得一者也﹐故不可得而貴賤。孟子曰﹕所惡乎執一者﹐謂其執一而廢百也。不欲琭琭如玉﹐落落如石﹐非知化之聖不能及此﹐是謂上徳。

疏義曰﹕徳有體用﹐常變寓焉。妙觀其體﹐則斂萬可以歸一﹔泛觀其用﹐則以一可以行萬。調而應之﹐無施不可﹐往來乎出入之機﹐周流於變通之用﹐所以爲眞一者﹐湛然而獨存﹐豈若碌碌之玉貴而不能賤﹐落落之石賤而不能貴﹐拘於一定之體﹐執而不變者哉﹖聖人其動若水﹐善時而無所失﹐避礙而無不通﹐方圓曲直﹐應變無常﹐又何底滯之有﹖測之益深﹐窮之益遠﹐𨿽涉萬變﹐而常可以爲乎未始離於一信﹐所謂眞得一者也。所以不可得而貴﹐不可得而賤﹐以一無貴賤故也。老氏旣明一義﹐又慮執方之士蔽於一曲﹐不該不徧而昧於至理﹐堅如玉石﹐泥而不通﹐故申言之。孟子曰所惡執一者﹐爲其執一而廢百也﹐正此意爾。故不欲綠綠如玉﹐落落如石﹐惟大而化之之聖爲能及此。《易》曰窮神知化﹐徳之盛也﹐聖人之所以知化﹐亦無爲無不爲而已﹐是謂上徳。

反者道之動章第四十

反者道之動﹐弱者道之用。天下之物生於有﹐有生於無。

徽宗注曰﹕天下之理﹐動靜相因﹐彊弱相濟﹐夫物蕓蕓﹐各歸其根﹐則已往而返﹐復乎至靜﹐然感而遂通天下之故﹐則動無非我﹐故曰反者道之動。柔之勝剛﹐弱之勝彊﹐道之妙用﹐實在於此﹐莊子曰積眾小不勝爲大勝者﹐惟聖人能之﹐故云弱者道之用。四時之行﹐斂藏於冬而蕃鮮於春。水之性至柔也﹐而攻堅彊者莫之能先﹐其此之謂歟﹖然則有無之相生﹐若循環然﹐故無動而生有﹐有極而歸無﹐如束西之相反﹐而不可以相無也。彼蔽於莫爲﹐溺於或使﹐豈道也哉。

疏義曰﹕動因靜立﹐凡天下之動爻復於靜﹔彊因弱成﹐凡天下之彊必積於弱。則動靜相因﹐彊弱相濟﹐理蓋如此。物之生也﹐蕓然流形﹐若驟若馳﹐於其終也﹐去華就實﹐歸其性宅﹐夫物蕓蕓﹐各歸其根﹐自然之理也。故方其已往﹐趨乎動出之塗﹐及其反本﹐則復乎至靜之域﹐能定能應﹐感而遂通天下之故﹐而動無非我﹐則反者所以立動也﹐故曰反者道之動。夫柔者道之剛﹐故柔勝剛。弱者道之彊﹐故弱勝彊。柔弱者﹐道之無也。無之以爲用﹐故道之用用乃在乎此。然而弱者道之本﹐守道之本﹐自勝而已﹐故無所不勝﹐而得常勝之道。莊子所謂積眾小不勝爲大勝﹐爲大勝者﹐惟聖人能之﹐正謂此也﹐故曰弱者道之用。《易》曰止而巽動不窮也﹐其是之謂歟﹖卽四時以觀之﹐冬閉之不固﹐則春生之不茂﹐故必斂藏於冬而後蕃鮮於春。卽水之性以觀之﹐納污受垢而常處於柔弱不爭之地﹐而攻堅彊者莫之能先﹐何以異此﹖今夫萬物以形相生﹐而形形者不形形之所形已。墮於有﹐則形形者﹐所謂無也。無不廢有﹐故申於東南而有﹔物不終有﹐故屈於西北而無。有無相生﹐若循環然﹐則以無動不生無而生有﹐有極必歸於無也﹐如東西﹐其方𨿽異﹐廢一不可。彼溺於道之靜﹐若季眞之莫爲﹐蔽於道之動﹐若接子之或使﹐豈道也哉。

上士聞道章第四十一

上士聞道﹐勤而行之﹔

徽宗注曰﹕士志於道者也﹐上士聞道﹐眞積力久﹐至誠不息。

疏義曰﹕工具﹐人器而已﹐故上下皆弗違。士則其才上達者也﹐形而上者謂之道﹐其才上達則志於道可知。所謂上士﹐卽善爲士而能尙志者也﹐故其於聞道﹐用心專信之篤﹐日知其所亡﹐力行而弗怠﹐始乎爲士﹐終乎爲聖﹐苟卿所謂眞積力久者是也。居之安﹐守之固﹐學如不及﹐沒而後止﹐未嘗願息而中晝﹐《記》所謂至誠不息者是也。若顏子語之而不惰﹐其勤而行之之謂歟﹖

中士聞道﹐若存若亡﹔

徽宗注曰﹕中士則有疑心焉﹐疑心生則用志分﹐其於道也﹐一出焉﹐一入焉。

疏義曰﹕中人以上﹐可以語上﹐中士則非上智矣﹐故於聞道﹐或用心不剛焉。蓋於道見疑﹐是以有疑﹐用志不分﹐乃凝於神。中士不可以語上﹐以用心不剛而有疑心故也。心疑則有礙﹐所以一入焉若存﹐一出焉若亡。用志分而不能致一也﹐若子夏出見紛華盛麗而悅﹐入聞夫子之道而樂﹐其若存若亡之謂歟﹖

下士聞道﹐大笑之﹐不笑不足以爲道。

徽宗注曰﹕下士則信不足以守﹐智不足與明也﹐故笑。夫道無形色聲味之可得﹐則其去耳目鼻口之所嗜也遠矣。莊子曰﹕大聲不入於俚耳﹐髙言不止於眾人之心。

疏義曰﹕樂與餌﹐過客止﹐道之出口﹐澹乎其無味。下士無髙遠之見而同乎流俗﹐所存者未定﹐信不足以有守﹐所見者不廣﹐智不足以與明﹐故以道爲羞稱而笑之也。蓋以彼笑此﹐有分守焉。彼之所見累於物而非道﹐此之所聞一於道而非物﹐蓋道非形色聲味之可傳﹐則其去耳目鼻口之所嗜也蓋遠矣。道之與物不侔如此﹐以有分守故也﹐是以不無淺識之所笑也。使道如物之累於迹﹐可以投眾人之所好﹐道亦小矣﹐故不笑不足以爲道。莊子曰大聲不入於俚耳﹐髙言不止於眾人之心﹐蓋聲至於妙則知音者寡﹐言至於妙則知言者寡。道至妙﹐猶大聲之與髙言也﹐故其爲士者笑之。經所謂知我者稀﹐則我貴矣﹐義與此同。

故建言有之﹕明道若昧﹐

徽宗注曰﹕若曰月之光照臨下土者﹐明也。丰智源而不示﹐襲其光而不耀﹐故若昧。

疏義曰﹕《易》曰﹕曰月相推而明生。苟卿曰﹕在天者﹐莫明於曰月。夫曰昱乎晝﹐月昱乎夜﹐曰月麗中天而冒下土﹐可謂明也。道之炳而易見﹐示而不祕﹐若曰月之光照臨下土﹐是爲明道。然而至道之精﹐窈窈冥冥﹐至道之極﹐昏昏默默﹐智謀不用﹐丰智源而音出﹐惛然若亡而存﹐襲其光而不耀﹐故若昧。

夷道若類﹐

徽宗注曰﹕同歸而殊塗﹐一政而百慮。

疏義曰﹕夷之爲言易也﹐易則不險。夷之爲言常也﹐常則無變。夫不險而無變﹐則道一而已﹐經所謂大道甚夷是已。道𨿽一也﹐然天下之羣實由此以出﹐天下之羣動由此以立﹐若不一而其實一也。蓋絲合而純﹐則爲無類﹐類則離而不一矣。道之致用﹐𨿽裂爲多岐﹐而其歸則同﹐𨿽散爲萬態﹐而其致則一﹐《系辭》所謂殊塗而同歸﹐百慮而一政也。

進道若退﹐

徽宗注曰﹕顏淵以退爲進﹐莊子以謂坐忘。

疏義曰﹕爲學所以窮理﹐故日益。爲道所以盡性﹐故日損。爲學日益﹐則以進爲退也。爲道日損﹐則以退爲進也。仲尼之稱顏子曰吾見其進也﹐未見其止也﹐則顏子嘗進於道矣。然而始則忘仁義﹐中則忘禮樂﹐終至於坐忘﹐自述觀之﹐疑若退也﹐然離形去智﹐同於大通﹐則其爲退乃所以爲進也。故楊雄以謂昔者顏淵以退爲進﹐天下鮮儷﹐而莊子稱其坐忘也。

上徳若谷﹐

徽宗注曰﹕虛而能應﹐應而不竭﹐虛而能受﹐受而不藏。經曰爲天下谷﹐常徳乃足。

疏義曰﹕莊子曰﹕徳兼於道。又曰﹕徳總乎道之所一。蓋道不在有﹐亦不在無﹐非有非無﹐惟虛而已﹐徳猶是也。故如穀之虛而能應﹐應而不竭﹐《書》所謂若徳裕乃身是已。如穀之虛而能受﹐受而不藏﹐莊子所謂徳無不容是已。經曰﹕爲天下谷﹐常徳乃足。其是之謂歟﹖

大白若辱﹐

徽宗注曰﹕滌除玄覽﹐不睹一疵﹐大白也。處眾人之所惡﹐故若辱。

疏義曰﹕經曰明白洞達﹐莊子曰以此白心﹐則大白者﹐道之入於無疵者也。自非滌除外慕而不有﹐玄覽妙理而默識﹐烏能不睹一疵乎﹖夫惟能無疵﹐則異俗而不同乎俗﹐畸人而不羣於人﹐猶之水也﹐處眾人所惡﹐故若辱。莊子載老氏之道術有曰知其白﹐守其辱﹐蓋見於此。

廣徳若不足﹐

徽宗注曰﹕徳無不容﹐而不自以爲有餘﹐故若不足。秋水時至﹐河伯自喜﹐所以見笑於大方之家。

疏義曰﹕上徳不徳﹐是以有徳﹔下徳不失徳﹐是以無徳。夫徳至於無不容﹐可謂廣矣﹐然自以爲有餘﹐則不廣也。惟不自以爲有餘﹐則廣廣乎其無不容矣。不自以爲有餘﹐故若不足焉。君子盛徳﹐容貌若愚﹐此之謂也。顏氏之子徳冠四科﹐徳則廣矣﹐然以能問於不能﹐以多問於寡﹐非若不足而何﹖秋水時至﹐百川灌河﹐而河伯自喜﹐以天下之美爲盡在己﹐曾不知東海之大﹐所以見笑於大方之家。

建徳若偸﹐

徽宗注曰﹕聖人躊躇以興事﹐以每成功。

疏義曰﹕聖人之應世﹐無心而已。惟無心﹐故於興事造業﹐皆緣於不得已﹐莊子所謂不得已於事也。然帝王無爲而天下功﹐𨿽躊躇以興事﹐不期於功之成﹐而每成功焉﹐則其建徳以有爲﹐疑若偸焉﹐以其無心故也。

《語》曰﹕故舊不遺﹐則民不偸。偸則苟且而近乎薄﹐以其無心﹐故若偸。

質眞若渝﹐

徽宗注曰﹕不曰堅乎﹖磨而不燐。不曰白乎﹖涅而不緇。

疏義曰﹕丹靑初則炳﹐久則渝﹐渝乎哉﹐渝之爲言變也。眞人之用心﹐絕仁本而弗殖﹐丰智源而嗇出﹐於見則無愛﹐於聽則無淫﹐於气則充實而無餒﹐自得其得而不假人爲﹐𨿽辧於物而以眞冥妄﹐𨿽攖而寧﹐所謂不曰堅乎﹐磨而不燐者也。卽染而淨﹐所謂不曰白乎﹐涅而不緇者也。故若渝。

大方無隅﹐

徽宗注曰﹕大方者﹐無方之方也。方而不割﹐故無隅。

疏義曰﹕陰知神之在陰﹐而不知其亦在陽﹐陽知神之在陽﹐而不知其亦在陰﹐陰陽不測﹐神所以無方之可求﹐遂於大明之上﹐至彼至陽之原﹐入於窈冥之門﹐至彼至陰之原﹐道所以有方之可指。道𨿽有方可指﹐然與物宛轉﹐無介辧之迹﹐偶而應之﹐無刻制之行﹐是爲無方之方也﹐蓋異乎徳之有隅矣﹐故方而不割。《詩》曰抑抑威儀﹐維徳之隅﹐則徳有隅可知。莊子曰無門無旁﹐四達皇皇﹐則道無隅可知。

大器晚成﹐

徽宗注曰﹕大器者﹐不器之器也。不益生﹐不助長﹐故晚成。

疏義曰﹕有形則有名﹐有分則有守﹐此器也。然有出器入覺﹐造形而上﹐立於不測﹐不可爲量數﹐行於無有﹐獨超乎象先者﹐此不器之器也。不器之器者﹐道也。道不可以頓進而語﹐道非其序者﹐安取道﹖故晚成焉。陽積成暑﹐陰積成寒﹐非一日也﹐豈益生以爲祥﹐揠苗而助長乎﹖

大音希聲﹐

徽宗注曰﹕動於無方﹐而感之斯應﹐故希聲。

疏義曰﹕聲之所聲者彰矣﹐而聲聲者未嘗發﹐所謂聲聲卽大音也。𨿽使師曠終夜俛首傾耳而聽之﹐不聞其聲﹐故謂之希。蓋希則槪而有問﹐非聽所聞故也﹐莊子所謂動於無方是也。𨿽聽之不聞﹐然而淸濁髙下﹐叱吸叫號﹐感之斯應﹐而五聲不得不嗚其爲﹐音也﹐蓋亦大矣。經曰﹕聽之不聞名曰希。《淮南子》曰﹕無聲而有五音嗚焉。其大音希聲之謂歟﹖

大象無形﹐

徽宗注曰﹕托於窈冥﹐而視之不得見﹐故無形。

疏義曰﹕形之所形者實矣﹐而形形者未嘗有﹐所謂形形卽大象也。𨿽使離朱當晝拭訾以揚眉而望之﹐不見其形﹐故謂之大象。蓋見乃謂之象﹐旣已有見矣﹐而曰無形﹐則不形之形也﹐莊子所謂居於窈冥是也。𨿽無形之可見﹐然天下之有形者﹐皆生於此﹐其爲象也亦大矣。經曰﹕無物之象。《淮南子》曰﹕無形而有形生焉。其大象無形之謂歟﹖

道隱無名。夫惟道﹐善貸且成。

徽宗注曰﹕自明道至於大象﹐皆道也。道之妙﹐不可以智索﹐不可以形求﹐可謂隱矣﹐欲明之而不可得也。聖人得乎道﹐故予而不費﹐應而不匱﹐曲成萬物﹐未嘗擅而有之﹐亦且而已。道之體隱乎無名﹐而用乃善貸且成﹐故勤而行之﹐則造乎不形﹐而止乎無所化。其餘事猶足爲帝王之功﹐《傳》曰﹕學始乎爲士﹐終乎爲聖。

疏義曰﹕道無在無乎不在﹐在體爲體﹐在用爲用﹐無名無物﹐而不離於有名有物者也。是以自明道至於大象﹐其名不同﹐要之皆道也。然而至道之精﹐窈窈冥冥﹐𨿽未離有名而不可以智索﹔至道之極﹐昏昏默默﹐𨿽未離有物而不可以形求﹐可謂隱矣。𨿽曰彊名﹐而道之本原欲名之不可得也﹐則以道隱無名故也。聖人得乎道﹐以至無妙天下之有﹐以至虛運天下之實﹐故旣以與人己愈有﹐予而不費﹐旣以與人己愈多﹐應而不匱﹐爲萬物之所系﹐爲一化之所待﹐善救人而無棄人﹐善救物而無棄物。物來有感﹐吾則與物委蛇﹐而未始或遺﹔物逝而往﹐吾則與物俱休﹐而未始爲累。在彼者以自取而受﹐而終必還其宗﹐在此者以不與而濟﹐而本實無所費﹐莫不小以成小﹐大以成大﹐曲成萬物﹐未嘗擅而有之﹐亦且而已。夫天下之理﹐䢐者且往爾﹐要之將自復﹐殂者且死爾﹐要之將自生。道之貸物﹐終則有始﹐莫或已也﹐故謂之且焉。道之體隱乎無名﹐而用乃善貸且成﹐亦在乎勤而行之爾。誠能眞積力久﹐則造乎不形而與道爲一﹐止乎無所化而亙古今常存﹐緒餘以治國家﹐土直以治天下﹐其餘事猶足以爲帝王之功﹐在我者豈不綽綽然有餘裕哉。是篇始言上士聞道勤而行之﹐而終以道善貸且成﹐則以下學而上達﹐善爲士者舉皆然也﹐苟卿亦曰學始乎爲士﹐終乎爲聖﹐此之謂也。

道徳眞經疏義卷之八竟

道徳眞經疏義卷之九

太學生江激疏

道生一章第四十二

道生一﹐

徽宗注曰﹕太初有無﹐無有無名﹐一之所起。

疏義曰﹕有太易﹐有太初。太易者﹐未見气也。太初者﹐气之始也。謂之太初﹐則以雜乎芒芴之間﹐神化爲气之時也﹐當是時﹐未始有物﹐窅然空然﹐惟無而已﹐則太初之先一無所有者﹐有無故也。莊子所謂有無也者﹐是已謂之者無﹐蓋無有矣。旣曰無有﹐斯無名矣。且天無立物之名﹐物有生而名自著﹐物成數定﹐然後多寡可名焉。方其無有﹐則未始有物﹐未始有物﹐則非貌像聲色之可求也﹐孰得而名之﹖經曰無名天地之始﹐又曰道常無名。然則無名有無者﹐道之體也﹐道之體本無也﹐而無不廢有﹐是以無動。不生無而生有﹐象玆所兆﹐自無適有﹐數始立焉﹐則一之所起﹐本於太初而已﹐此道降而出者爾。若夫道冥於無﹐則復於渾淪﹐气且未見﹐一亦不可得矣﹐所謂太初有無﹐無有無。名﹐一之所起﹐列子所謂易變而爲一是也。

一生二﹐

徽宗注曰﹕﹐天一而地二次之﹐水生而火次之﹐精具而神從之。

疏義曰﹕天尊地卑﹐乾坤定矣﹐則以有天有地﹐然後上下有差故爾。乾﹐天也﹐其數奇。坤﹐地也﹐其數耦。故易稱天一地二﹐有天然後有地﹐則天一而地二次之也。水淵而虛﹐因實以成體﹐辧而後有﹐察於卦爲坎﹐坎藏一也﹐故一曰水。火動而速﹐因止以成體﹐合而後有﹐見於卦爲離﹐離圍二焉﹐故二曰火。自道而降﹐水幾於道﹐然水中有火﹐相繼以成﹐則水一而火二次之也。天一生水﹐於物爲精﹐地二生火﹐於物爲神﹐惟天下之至精能爲天下之至神﹐則人之生也﹐因精集神﹐體像斯具﹐精爲身之本﹐精全則神王﹐守而勿失﹐與神爲一矣。是以不離精謂之神人﹐則精具而神從之也。

二生三﹐

徽宗注曰﹕一與言爲二﹐二與一爲三。

疏義曰﹕數始於一﹐立於兩﹐成於三。一者奇也﹐獨奇不生。二者耦也﹐獨耦不成。一奇一耦﹐而三且生矣。推本言之﹐道之大原﹐其獨無對﹐萬物𨿽多﹐與我爲一。旣謂之一﹐不得無言﹐則一者一物﹐而言之者又一物也﹐是一與言爲二矣。一爲奇﹐二爲耦﹐奇耦相生﹐有二則有三也﹐是二與一爲三矣。夫自無適有﹐以至於三﹐婁以聚之至於無窮﹐蓋數之自然而不可易者也。

三生萬物。

徽宗注曰﹕天筆一於北﹐地耦二於南﹐人成位於三﹐三才具而萬象分矣。號物之數謂之萬﹐自此以往﹐歷不能計。

疏義曰﹕渾淪旣判﹐輕淸上積得乎陽﹐而其數奇﹐故天兆一於北。重濁下凝得乎陰﹐而其數耦﹐故地耦二於南。然天統元气﹐地統元形﹐必有統元識者﹐天職生覆﹐地職形載﹐必有職教化者﹐是則天地設位而人成位乎其中矣。三才旣具﹐則本乎天者親上屬﹐天淸而散﹐本乎地者親下屬﹐地濁而聚﹐類聚羣分之殊情﹐飛走動植之異狀﹐林林以生﹐職職以殖﹐而萬象分矣。舉天下萬物之多﹐莫不因於此﹐故《易》言有天地﹐然後萬物生焉。三生萬物﹐自此以往﹐巧歷不能計。然號物之數謂之萬﹐以其多者號而讀之也﹐彼其蕓蕓紛錯﹐可勝計耶﹖

萬物負陰而抱陽﹐沖气以爲和。

微宗注曰﹕陰止而靜﹐萬物負焉﹐君子所以曰入而息。陽融而亨﹐萬物抱焉﹐聖人所以向明而治。必有陰陽之中﹐沖气是已。莊子曰﹕至陽赫赫﹐至陰肅肅。肅肅出乎天﹐赫赫發乎地﹐兩者交通成和﹐而物生焉。

疏義曰﹕瑩天功明萬物之謂陽﹐幽無形深不測之謂陰﹐陽以動吐﹐陰以靜翕﹐故陰止而靜。陽以熙之﹐陰以凝之﹐故陽融而亨。惟止而靜﹐故萬物之生﹐其後之所負者﹐皆陰而背北。惟融而亨﹐故萬物之生﹐其前之所抱者﹐皆陽而胸南。以萬物負陰﹐故君子順陰之義﹐所以日入而息﹐以夜道極陰也﹐《易》所謂君子以向晦入宴息是已。以萬物抱陽﹐故聖人所以向明而治﹐以晝道極陽也﹐《語》所謂恭己正南面而已是也。非陰陽無以成沖气﹐沖气則天一爲之本﹐天五爲之中也。非沖气無以成至和﹐和則不偏於陽﹐不毗於陰﹐陰陽之中也。莊子曰﹕至陽赫赫﹐至陰肅肅。蓋陽明陰晦﹐赫赫則遂於大明之上﹐至彼至陽之﹟原也﹔陽生陰殺﹐肅肅則入於窈冥之門﹐至彼至陰之原也。肅肅出乎天而天气下降﹐赫赫發乎地而地气上騰﹐天地氤氳﹐萬物化醇﹐兩者交通成和而物生焉。楊雄亦曰﹕天地交而萬物生。

人之所惡﹐惟孤寡不谷﹐而王公以爲稱。

徽宗注曰﹕物罔隆而不殺﹐事靡盛而不衰﹐陰陽之運﹐事物之理也。消息盈虛﹐與之偕行而不失其和﹐其惟聖人乎﹖故孤寡不谷﹐人之所惡﹐而王公以爲稱﹐己極而返﹐己滿而損﹐所以居上而不危。

疏義曰﹕升極而降﹐故髙者下之。盛極而衰﹐故饒者取之。妙而爲陰陽﹐散而爲事物﹐莫不皆然﹐則物罔隆而不殺﹐事靡盛而不衰﹐陰陽之運﹐事物之理也。聖人探本知微﹐是以時消而消﹐時息而息﹐彼爲盈虛﹐與之爲盈虛﹐保合大和﹐與時偕行而不失﹐故𨿽孤寡不谷﹐名之賤者以爲稱而不恥也。彼天下之勢﹐極者𨿽必虧﹐此則守其成而不虧﹐知己極而返也﹔滿者𨿽又溢﹐此則持其盈而不溢﹐知己滿而損也。所以長守富貴﹐居上而不危歟﹖

故物或損之而益﹐益之而損。

徽宗注曰﹕木落則糞本﹐損之而益故也。月盈則必食﹐益之而損故也。天地盈虛﹐與時消息﹐而況於人乎﹖然則王公之所稱﹐乃所以致益而處貴髙之道。

疏義曰﹕凡木之生﹐以敷榮蕃鮮爲益﹐以凋瘁搖落爲損﹐木落則有所損﹐然且糞其本焉﹐是乃所以爲益也。《易》言損而不已必益﹐所謂損之而益也。月昱乎晝﹐至陰之精﹐三五而盈﹐三五而闕。方其盈也﹐可謂益矣﹐然過滿而食﹐損之者至矣。《易》言益而不已鈴次﹐所謂益之而損也。然則天地盈虛﹐與時消息﹐況於人乎﹖是以孤寡不谷﹐王公以爲稱﹐𨿽若自損﹐乃所以政益而處貴髙之道也。

人之所教﹐亦我義教之。彊梁者﹐不得其死。吾將以爲教父。

徽宗注曰﹕以彊制弱﹐以剛勝柔﹐人之所教也。我之所教﹐則異乎此。彊粱者有我而好爭﹐有死之道。智者觀之﹐因以爲戒﹐故將以爲教父。

疏義曰﹕自事言之﹐弱固不可敵彊﹐柔亦不能先剛﹐則以彊制弱﹐以剛勝柔﹐人之所教也。自道言之﹐堅彊居下﹐柔弱處上﹐柔弱固可以勝剛彊也。若然﹐則我之所教固異乎人矣。我之所教𨿽異於人﹐而人之所教亦我之義﹐特以人之所教在事﹐我之所教在道﹐其於以彊弱爲教﹐則一也。蓋堅彊者死之徒﹐而彊梁則有我而好爭﹐故有死之道。智者觀之﹐因以爲戒﹐所謂不善人﹐善人之資﹐見不善﹐愀然必以自省也。以爲教父﹐不亦宜乎﹖

天下之至柔章第四十三

天下之至柔﹐馳騁天下之至堅。

徽宗注曰﹕堅則毀矣﹐銳則挫矣﹐積眾小不勝爲大勝者﹐惟聖人能之。

疏義曰﹕天下有常勝之道﹐有常不勝之道﹐常勝之道在柔﹐常不勝之道在彊。惟夫常勝之道在柔﹐此古之博大眞人必以懦弱謙下爲表也。以濡弱謙下爲表﹐則以深爲根﹐無事於堅﹐以堅則毀故也﹐以約爲紀﹐無事於銳﹐以說則挫故也。無事乎堅與說﹐故人皆取先﹐己獨取後﹐人皆取實﹐己獨取虛﹐從其彊梁﹐隨其曲傳﹐與物委蛇而同其波﹐虛靜之中未始或件﹐所謂天下之至柔﹐其在是也。及其幹旋萬有﹐宰制羣動﹐應之於無窮﹐資焉而不匱﹐力旋天地而世莫睹其健﹐威服海內而人不名以武﹐是又馳騁天下之至堅﹐無往而不勝者也。莊周論積眾小不勝爲大勝者﹐惟聖人能之﹐可謂深明乎此。觀風之行乎太虛﹐指我則勝我﹐增我亦勝我﹐至其披拂鼓舞﹐物無不聽其命。水之處乎柔弱﹐次之東則東流﹐次之西則西流﹐至其攻堅彊者﹐物莫之能先﹐是亦積小不勝之意也﹐孰謂天下之至柔不能馳騁天下之至堅乎﹖

無有入於無間﹐

徽宗注曰﹕《莊子﹟外篇》論夔蛇風目之相憐﹐而終之以目憐心﹐蓋足之行有所不至﹐目之視有所不及﹐而惟神爲無方也。《內篇》論養生之主﹐而況以庖丁之解牛。丁者﹐火之陰而神之相也﹐故恢恢乎遊刃有餘。然則入於無間﹐非體盡無窮而遊無朕者﹐其執能之﹖

疏義曰﹕物墮於形气者﹐每爲形气之所拘﹐以己所易憐﹐彼所難殊﹐不知大化密移﹐默運於冥冥之中﹐無爲而常自然﹐役於造物之巧﹐無得而贅虧。《莊子﹟外篇》所以論夔蛇風目之相憐﹐而終之以月憐心﹐是皆有所拘而然也。蓋足之行域於遠近﹐力有所不至﹔目之視倪於細大﹐明有所不及。惟神則幽無形而深不測﹐其運無乎不在﹐速不疾而至不行﹐其用無乎不妙﹐適無方之傳﹐而未始滯於形體者也。神之無方﹐至虛而已﹐以至虛而利用出入﹐宜其無適而不可者也﹐果非以無有入於無間之謂乎﹖《內篇》論養生主﹐而況以庖丁之解牛﹐蓋萬物以形相生﹐而神爲之主﹐庖以調和爲事﹐所以養人。地二生火﹐在人爲神。丁﹐火之陰﹐神之相也。以神爲用﹐故若庖丁之解牛。至於以神遇而不以目視﹐官知止而神歌行﹐則一心自照﹐天理皆得﹐批大卻﹐導大竅﹐而毫芒不判﹐恢恢乎其於遊刃鈴有餘地﹐莫不釋然四解矣。𨿽然解牛之諭以無厚入有間﹐猶能迎刃而解﹐﹐況以無有入於無間﹐則六通四辟﹐明白洞達﹐了無纖翳之滯礙矣﹐自非天下之至虛﹑體盡無窮而道無朕者疇克爾。

是以知無爲之有益也。

徽宗注曰『﹕柔之勝剛﹐無之攝有﹐道之妙用實寓於此。棄事則形不勞﹐遺生則精不虧﹐玆所以爲有益。

疏義曰﹕道常無爲而無不爲。無爲者﹐道之眞體寂然不動是也。無不爲者﹐道之妙用感而遂通是也。惟其無爲而無不爲﹐故以天下之至柔而勝剛﹐以天下之至無而攝有﹐道之妙用實寓於此。柔之勝剛﹐所謂積於柔者必剛也。無之攝有﹐所謂無動不生無而生有也。其妙用如此﹐又豈樂從事於務哉﹖運量酬醉﹐時出而應之﹐萬變𨿽雜﹐而所以無爲者﹐固自若也。無爲則事奚足棄﹖生奚足遺﹖棄事則形不勞而全﹐遺生則精不虧而復。形全精復﹐與天爲一﹐則其有益孰大於是﹖

不言之教﹐無爲之益﹐天下希及之矣。

徽宗注曰﹕不言之教﹐設之以神﹔無爲之益﹐不虧其眞。聖人以此抱朴而天下賓﹐無爲而萬物化﹐故及之者希。

疏義曰﹕言有當愆﹐孰若不言之教﹖妙通心術而設之以神﹐《易》所謂以神道設教﹐而天下服者﹐此也。爲有成虧﹐孰若無爲之益﹖得於自然而不虧其眞﹐莊子所謂無益損乎其眞者﹐此也。蓋天地有大美而不言﹐則知不言之教固神矣。天地以無爲而淸寧﹐則知無爲之益固眞矣。聖人以天地爲宗﹐故以此抱朴而天下賓﹐無爲而萬物化。朴者﹐道之全體﹐惟道能總攝羣有﹐所謂守小朴而物自賓也。無爲者﹐道之自然﹐惟道能幹旋化樞﹐所謂我無爲而民自化也。然則不言之教﹐無爲之益﹐非體無盡道者不能知此。聖人者道之極﹐故天下希及之。

名與身章第四十四

名與身孰親﹖身與貨孰多﹖

徽宗注曰﹕兩臂重於天下﹐則名與身孰親﹖生者豈特隋珠之重哉﹐則身與貨孰多﹖至願在我﹐名非所親也﹔至富在我﹐貨非所多也。惟不知親疏多寡之辧﹐而殘生損性﹐以身爲徇﹐若伯夷死名於首陽之下﹐盜壞死利於東陵之上﹐豈不惑哉。達生之情﹐而不務生之所無以爲﹐此有道者之所以異乎俗也。

疏義曰﹕務內觀者取足於身﹐誠其身者眞樂內融﹐則一身之中﹐眾美咸具﹐何往而不自適。世之昧者﹐不能定乎內外之分﹐辧乎眞僞之歸﹐乃矜攪外務﹐見得忘形﹐汲汲於名﹐以危其身﹐殊不知兩臂重於天下﹐身亦重於兩臂﹐名與身孰親﹖孳孳爲利﹐以害其生﹐殊不知生固重於隋侯之珠﹐利固輕於千仞之雀﹐身與貨孰多﹖惟不介意於儻來而以守身爲本﹐然後能自適其性分﹐以道爲重矣。列禦寇居鄭圃四十年﹐人無識者﹐未聞其幹於名。顏回樂簞瓢陋巷﹐人不堪其憂﹐未聞其累於貨。所重者﹐道而已。是以至願名譽並焉﹐至富國財並焉。至願在我﹐則不急於人知﹐名非所親也。至富在我﹐則萬物皆備﹐貨非所多也。於此而不能明親疏多寡之辧﹐其爲智亦疏矣。故有見生於可欲﹐乃殘生傷性﹐以身爲徇而忘其眞﹐如伯夷見名之可欲﹐餓於首陽之下是也﹐盜跖見利之可欲﹐暴於束陵之上是也﹐此皆昧於至理﹐惑而不能解也。惟達生之情﹐不務生之所無以爲。生之所無以爲者﹐非生之所待而生也﹐此有道者所以能保身全生而異於世俗者歟﹖

得與亡孰病﹖

徽宗注曰﹕烈士徇名﹐食夫徇利﹐其所得者﹐名與貨﹐而其亡也﹐乃無名之朴﹐不贊之軀﹐病孰甚焉﹖

疏義曰﹕求諸性分之內者﹐有益於得﹔求諸性分之外者﹐無益於得。有益於得﹐則其得也裕然而有餘﹔無益於得﹐則其得也歉然常不足。夫惟不足﹐故烈士徇名﹐則累於名髙而不知名公器也﹐不可多取。黃夫徇利﹐則累於利厚而不知貨惡其棄於地也﹐不必爲己。蓋萬物之理相爲消長﹐有得則亡或繼之﹐故諸所病。然其得之也﹐是豈眞得之哉﹖名與貨皆儻來之寄耳﹐寄之其來不可圖﹐其去不可止。而其亡也﹐乃至於損徳塞性﹐苦身疾作﹐喪無名之朴而失其至眞﹐忘不貲之軀而捨其至貴﹐則其病大矣。

是故甚愛必大費﹐多藏必厚亡。

徽宗注曰﹕無慕於外﹐則嗇而不費。無累於物﹐則守而不失。取予之相權﹐積散之相代﹐其至可必﹐若循環然﹐豈可長久。

疏義曰﹕重內而不重外﹐然後能無慕於外﹔見性而不見物﹐然後能無累於物。不生外慕﹐則無多欲之逐﹐故嗇而不費﹐非至於甚愛必大費者也。不爲物累﹐則無食積之憂﹐故守而不失﹐非至於多藏必厚亡者也。𨿽然利之在天下﹐民咸用之﹐無所不通﹐有取斯有予﹐其出入常相權﹐有積斯有散﹐其盈虛常相代﹐乃必至之理。勢若循環之不能自已﹐又烏可恃爲長久而認爲己有哉﹖𨿽執之使畱﹐且自冥冥中去矣﹐惜夫世俗莫之悟。經曰﹕金玉滿堂﹐莫之能守。

知足不辱﹐

徽宗注曰﹕處乎不淫之度﹐何辱之有﹖

疏義曰﹕一性之眞﹐萬善充足﹐道之尊﹐徳之貴﹐莫之爵而常自然。不假勢物而無所歉﹐則亦處乎不淫之度而已。蓋不淫之度者﹐不皦不昧﹐適與之當而不過也。以此安其性命之情﹐則眞君髙世﹐良貴在我J所以爲義榮者﹐物無以尙之﹐又何辱之有哉﹖

知止不殆﹐

徽宗注曰﹕遊乎萬物之所終始﹐故無危殆之患。

疏義曰﹕域於流動之機者﹐一息不停。固有默使之者﹐若有機緘而不得已﹐其運轉而不能自止。𨿽行之於無止﹐而不知有眞止者。存勢物之徒﹐不能徐觀一性﹐鎰淵靜不遷之宗﹐乃與物爲偶﹐相刃相靡﹐其行盡如馳而莫之能止﹐且將菁然痕役而不知其所歸﹐豈不危其身耶﹖眞人則不然﹐超然獨立乎形器之上﹐與造物者進﹐與無終始者爲友﹐蓋將造乎不形而止乎無所化﹐故能遊乎萬物之所終始﹐虛靜之中默與道會﹐其天守全﹐其神無卻﹐物無自入而莫之能傷﹐又何危殆之患哉﹖老氏於道常無名亦曰知止所以不殆﹐蓋非通乎物之所造者﹐不能與此。

可以長久。

徽宗注曰﹕物有聚散﹐性無古今﹐世之人以物易性﹐故好名而徇利﹐名辱而身危。聖人盡性而足﹐天下至大也﹐而不以害其生﹐故可以長久而與天地並。

疏義曰﹕卽理以觀物﹐則無常之分﹐有積有做。卽妙以觀性﹐則眞常湛專﹐無古無今。以性逐物則性與物俱馳﹐以性辧物則物無自而入。世之人昧於至理﹐馳其形性﹐港之萬物﹐以易所固有﹐於是好名者困於志﹐徇利者忘其眞﹐至於名辱而罔覺﹐身危而莫顧﹐交戰於利害之域﹐何可長也。聖人盡性而足﹐故能貴愛其身﹐不以害其生﹐三萬歲而一成純﹐與天地相爲長久。

大成若缺章第四十五

大成若缺﹐其用不獘。

徽宗注曰﹕域中有四大﹐道居一焉。體道之全﹐故可洛於大。無成與虧﹐是謂大成。不有其成﹐故若缺。知化合變﹐而不以故自持﹐故其用不獘。此孔子所以集大成而爲聖之時。

疏義曰﹕道未始有封﹐彊爲之名曰大。旣謂之大﹐則未離方體﹐寓於域中﹐而居四大之一焉。蓋道覆載萬物者也﹐天無不覆﹐地無不載﹐聖人位乎兩問﹐體道之全以配天地﹐故皆名於大。則其由是道以出應天下﹐天造地設﹐發越顯著﹐以彰制作之妙﹐其成也可謂大矣。然而道無成虧﹐烏至而倪小大﹖世之人徒知聖人以道之緒餘土直致天下之大利﹐成天下之大順﹐丰功茂烈﹐巍乎其成﹐而不知道之妙用﹐本於精神心術之微。果且有成與虧乎哉﹖果且無成與虧乎哉﹖惟其無成與虧﹐所以謂之大成。夫萬物之理﹐成極而壞﹐功成者環﹐名成者虧﹐能不有其成﹐然後成矣而不壞。是以神人無功﹐非無功也﹐功成不居﹔聖人無名﹐非無名也﹐名成不恃。故能去功與名﹐還與眾人﹐所以謂之若缺。大成若缺﹐非特不自有其成而已﹐又見其知化合變﹐而不以故自持。《易》曰﹕知變化之道者﹐其知神之所爲乎。神無方﹐無方則化而栽之以盡其變﹐變而通之以盡其利﹐又豈膠於故常﹐而不能利用出入者哉﹖宜乎其用不獘也。孔子集淸和任之大成﹐所以爲聖之時﹐得此故也。集大成也者﹐金聲而玉振之也。金聲之也者﹐始條理也。玉振之也者﹐終條理也。三聖之制行﹐玉振之謂也。執一不變﹐能成其終而已。至於金聲而玉振﹐則知化合變﹐所以能成始而成終也﹐故曰大哉孔子。

大盈若沖﹐其用不窮。

徽宗注曰﹕充塞無外﹐贍足萬有﹐大盈也。虛以應物﹐衝而用之﹐故施之不竭﹐其用不窮﹐良賈深藏若虛﹐盛徳容貌若愚。

疏義曰﹕道之眞體﹐包裹六極﹐廓然而無所不存。道之妙用﹐周流六虛﹐廣乎其無所不被。聖人得道之渾全以出應天下﹐充塞無外﹐覆禱萬物而莫見其吵﹐贍足萬有﹐鼓舞羣眾﹐而求者與之﹐則其用之所以妙有﹐不可得而知﹐其爲盈也﹐豈不優優大哉。然而酬醉之用常本於淵靜之宗﹐盈而不能虛﹐則無以應物。惟以道之虛應彼羣實﹐然後能衝而用之淵泉而時出之矣。是以注焉不滿﹐資焉不匱﹐施之不竭﹐旣以爲人己愈有﹐旣以與人己愈多﹐其用不窮﹐故謂之大盈若沖。𨿽然有積也﹐故不足。無藏也﹐故有餘。至人無積﹐亦虛而已﹐故保此道者不欲盈。良賈深藏若虛﹐盛徳容貌若愚﹐宜老子以是言告孔子也。夫有若無﹐實若虛﹐學者之能事﹐良賈之深藏﹐亦若是也。大白若辱﹐盛徳若不足﹐聖人之虛己﹑君子之容貌在是焉。卽此以觀﹐則大盈若沖可以類推矣。

大直若屈﹐

徽宗注曰﹕順物之變﹐而委蛇曲折﹐不求其肆﹐故若屈。

疏義曰﹕聖人虛己以遊世﹐泛應曲當﹐無往而不直者﹐以順物之變故也。是以委蛇而不傷其全﹐曲折而不失其正﹐從其彊粱﹐隨其曲轉﹐未嘗崖異以自處焉。是𨿽委蛇曲折﹐與之宛轉﹐所以爲大直者﹐有不可得而控者矣。謂之不求其肆者﹐此也﹐豈非若屈之意歟﹖莊子於《人間世》言﹕內直者與天爲徒﹐外曲者與人爲徒。蓋人間世者﹐出而應乎人也。內旣徒於人﹐不可以徑庭﹐宜其外曲焉﹐則大直若屈可知矣。

大巧若拙﹐

徽宗注曰﹕賦物之形﹐而圓方曲直﹐不睹其妙﹐故若拙。

疏義曰﹕聖人至無﹐以供其求﹐善貸且成而其巧妙者﹐亦猶造化賦物之形者也。是以圓方而不離於規矩﹐曲直而不違其繩墨﹐形體自著﹐藻色自彰﹐若有眞宰而不得其朕焉。是𨿽方圓曲直﹐各盡其妙﹐所以爲大巧者﹐有不可得而測識者矣。謂之莫睹其妙者此也﹐豈非若拙之謂歟﹖莊子於《大宗師》言﹕履載天地﹐刻雕眾形而不爲巧。蓋大宗師者﹐萬物之所宗也。萬物旣宗﹐則生而不有﹐宜其不爲巧﹐則大巧若拙可知矣。

大辯若訥。

徽宗注曰﹕不言之辮﹐是謂大辮﹐惠施多方﹐其辦小矣。

疏義曰﹕至言去言﹐得於忘言﹐然後爲言之至。所責千不言之辮者﹐其至言去言之謂歟﹖莊子曰﹕大辮不一唁言。夫惟不言﹐是謂大辮。聖人不以善辦爲能﹐深造默識﹐至理所存﹐不官而諭﹐無俟於容聲﹐故若餉。彼惠施之多方﹐特辧者之囿也﹐支離曼衍而不得其要﹐曾何足以語極﹐飲其道舛而一不合﹐駁而不純﹐自謂辮且博﹐不幾於一蚊一虻之勞﹐則其辮亦以小矣﹐孰知不官之辦﹖

躁勝寒﹐靜勝熱﹐淸靜爲天下正。

徽宗注曰﹕陽動而躁﹐枚勝寒。陰止而靜﹐故勝熱。二者毗乎陰陽而不適乎中﹐方且爲物汨﹐方且與動爭﹐烏能正天下﹖惟無勝寒之躁﹐勝熱之靜﹐則不雜而淸﹐抱神而靜﹐天下將自正。

疏義曰﹕萬物負陰而抱陽﹐沖气以爲和﹐人受天地之中﹐稟沖和之气。一動而躁﹐則發於陽﹐而其熱焦火﹐故勝寒。一止而靜﹐則息於陰﹐而其寒凝冰﹐故勝熱。二者旣有陰陽之患﹐則喜毗於陽﹐怒毗於陰﹐而不適厭中﹐非所謂發而皆中節也。若然則方且爲物汨﹐淪胥於波蕩之域﹐方且與動爭﹐交戰於利害之塗﹐陰陽爲之寇﹐宜其不能正天下也。惟無勝寒之躁﹐使之陽而不散﹐無勝熱之靜﹐使之陰而不密﹐然後能淸靜爲天下正。蓋不雜而淸﹐斯爲請之至﹐若所謂嘐乎其淸者是也。抱神以靜﹐斯爲靜之至﹐若所謂寂然不動者是也。必靜必淸﹐則表正而影必端﹐天下不期正而官正矣。老氏於道常無爲亦曰﹕不欲以靜﹐天下將自正。謂之無爲﹐則澹然而已。求其勝寒之躁﹐勝熱之靜﹐蓋無有也。

天下有道章第四十六

天下有道﹐卻走馬以糞。

徽宗注曰﹕以道治天下者﹐民各樂其業而無所爭﹐糞其田疇而已。

疏義曰﹕在天下以道﹐故天下不淫其性﹔宥天下以道﹐故天下不遷其徳。天下不淫其性﹐不遷其徳﹐則耕而食﹐識而衣﹐含哺而嬉﹐鼓腹而遊﹐民各樂其業﹐而無誇跋外慕之爭矣。方且力本務農﹐服勤南畝﹐糞其田疇而已﹐𨿽有追風逐電之驥足﹐亦將卻之而不用也﹐惟天下有道能知此。

天下無道﹐戎馬生於郊。

徽宗注曰﹕彊淩弱﹐眾暴寡﹐𨿽疆界不能正也。

疏義曰﹕人何以能羣曰分﹐分何以能行曰義。義以分則和﹐和則一。羣而無分則爭﹐爭則亂。彊者恃力﹐或至於淩弱。眾則恃勢﹐或至於暴寡。爭地以戰﹐殺人盈野﹐戎馬生於郊﹐而疆界不能正﹐蓋不知以道治天下故也。

罪莫大於可欲﹐

徽宗注曰﹕不見可欲﹐使心不亂﹐人之有欲﹐至於次性命之情以爭之﹐罪之所起也。

疏義曰﹕心本湛然﹐欲慮不萌﹐物誘於外﹐情斯有欲。志者﹐气之帥。气者﹐體之充。以志師气﹐交物而忘返﹐則气爲之餒﹐而心始亂矣。故不見可欲﹐則使心不亂﹐蔽蒙之民﹐昧此而罔覺。累於名髙者﹐則見名之可欲﹐累於厚利者﹐則見利之可欲﹐得失交戰於胸中﹐至於次性命之情以爭之﹐貪污誣僞﹐無不爲己﹐罪之所以起也。

禍莫大於不知足﹐

徽宗注曰﹕平爲福﹐有餘爲禍﹐知足不辱﹐何禍之有﹖

疏義曰﹕陽明以晉富而爲福﹐陰晦以退耗而爲禍﹐是以福主衍而禍則武。然福與禍鄰﹐而禍福相倚伏﹐故平爲福﹐而有餘爲禍焉。《傳》所謂福莫長於無禍者﹐以此。苟不知足而務食得﹐則髙明之家固有鬼瞰其室者﹐禍孰大於是﹖惟處乎不淫之度﹐則知足不辱矣﹐何禍之有﹖

咎莫大於欲得。

徽宗注曰﹕欲而得﹐則人所咎也。

疏義曰﹕如穀虛而受﹐受而不積﹔如穀虛而應﹐應而不著。有道者非無欲也﹐欲在於不欲而已。苟爲以物易己﹐見得而忘形﹐不能以公義勝私欲﹐人之所違也﹐咎孰大於是﹖

故知足之足﹐常足矣。

徽宗注曰﹕人見可欲﹐則不知足﹐不知足則欲得﹐欲得則爭端起而禍亂作﹐甚至則戎馬生於郊。然則知足而各安其性命之分﹐無所施其智巧也﹐曰用飲食而已﹐何爭亂之有﹖

疏義曰﹕宇宙在乎手﹐萬化生乎身﹐內觀一己﹐無物不備。至足之分﹐非外鑠也﹐惟知至足之在我﹐而不志乎期費﹐則有萬不同﹐其應不匱﹐豈不常足乎﹖惟其人見可欲﹐則貴貨而不知足﹐不知足則矜攬外慕而欲得﹐欲得則爭端起﹐而至於戎馬生於郊矣。然則知足而各安其性命之分﹐則機心不生而純白備﹐耕田而食﹐鑿井而飲﹐無所施其智巧也﹐日用飲食而已﹐何爭之有﹖

不出戶章第四十七

不出戶﹐知天下﹔不窺牖﹐見天道。

徽宗注曰﹕天下𨿽大﹐聖人知之以智﹔天道𨿽遠﹐聖人見之以心。智周乎萬物﹐無遠之不察﹐放無待於出戶。心潛於神明﹐無幽之不燭﹐故無待於窺牖。莊子曰﹕其疾俛仰之間﹐再撫四海之外。玆聖人所以密運而獨化。

疏義曰﹕生齒至眾﹐機務至繁﹐天下之大﹐宜難知也。然揆理則天下𨿽大﹐無所遁其情﹐所謂知之以智者﹐揆以理故也。窈然無際﹐漢然無分﹐天道之遠﹐宜難見也。然視於無形﹐則天道𨿽遠﹐與之同其妙﹐所謂見之以心者﹐視於無形故也。蓋道降而出﹐出而生智﹐玄升而入﹐入而生神﹐智者通於神者也。神之無方﹐利用出入﹐無遠弗屆﹐智與乎神﹐所以能周乎萬物﹐𨿽遠在八荒之外而無不察﹐又何待於出戶而知天下哉﹖莊子曰大智觀於遠﹐近智周萬物者﹐以此。道心惟微﹐搏之不得﹐潛天而天﹐潛地而地﹐則心者會於道者也。道之大本先天地生﹐運而無積﹐心虛集道﹐所以能潛神明﹐𨿽藏於不形而無不燭﹐又何待於窺牖而見天道哉﹖揚雄曰天地神明而不測心之潛也﹐猶將測之心潛神明者﹐以此。𨿽然無遠不察﹐則智亦大矣﹔無幽不燭﹐則心亦神矣。智無不知﹐心無不見﹐兩者同出於虛靜之宗﹐廓然洞達﹐則千變萬化﹐未始有窮﹐六通四辟﹐無乎不在。卽其妙用始此﹐蓋有所謂立本厚者存﹐莊周論人心而言其疾晚仰之間﹐再撫四海之外﹐以是故爾。蓋晚仰之間則其速如馳﹐四海之外則其遠無疆﹐於如馳之疾﹐撫無疆之域﹐而至於再﹐非兆於變化﹐其孰能之哉﹖聖人所以密運而獨化歟﹖﹐列子所謂善爲化者﹐其道密庸同意。密運則化之妙﹐若有眞宰而不得其朕﹐獨化之本﹐若運轉而不能自已。由是觀之﹐聖人不出戶而知天下﹐不窺牖見天道﹐又豈徒得之於智慮心術之微而已哉﹖

其出彌遠﹔其知彌少。

徽宗注曰﹕復﹐其見天地之心乎﹖近取諸身﹐萬理咸備﹐求之於陰陽﹐求之於度數﹐而去道彌遠﹐所知彌少矣。

疏義曰﹕《易》於《大壯》言見天地之情﹐於《復》言見天地之心。大壯者﹐大而交於物。復者﹐小而辧於物。惟其與物辧﹐故方其並作﹐而趨動出之塗。吾觀其動者之必靜﹐及出者之必復﹐而因以見天地之心。蓋天地之大不可以俄而測度也﹐能以心腹心﹐使心合於無﹐則天地之心卽吾之心矣。所以有貴於復者﹐在於靜止而不在於動出也。卽此以觀﹐則道在邇而不必求之遠﹐近取諸身可矣。一身之中萬物咸備﹐內觀者無不取足﹐天下之至迹盡在是矣。能致虛守靜而會之以心﹐則道將爲汝居﹐又何俟於遠求耶﹖求之陰陽﹐則道𨿽不離陰陽﹐而非陰陽之所能盡﹔求之於度數﹐則道𨿽富於度數﹐而非度數之所能窮。或五年而未得﹐或十有二年而未得﹐所以去道彌遠﹐而所知彌少也。夫道若大路然﹐炳而易見﹐豈難知哉﹖病不求之耳。能反求諸己﹐則無形而心成﹐將進乎博之不必知者矣﹐又何患於其知彌少﹖

是以聖人不行而知﹐不見而名﹐不爲而成。

徽宗注曰﹕以吾之智而知天下﹐是謂不行而知。以五之心而見天道﹐是謂不見而名。不行而知﹐不見而名﹐夫何爲哉﹖巍巍乎其有成功﹐是謂不爲而成。

疏義曰﹕行而知之﹐則足之所至者近﹐不能察其遠﹔見而名之﹐則目之所逮者淺﹐不能燭其幽。惟以吾之智知天下﹐然後超然遠識﹐足以通天下之理﹐𨿽不出戶而知之矣﹐是謂不行而知。惟以吾之心見天道﹐然後洞然玄覽﹐足以探天道之妙﹐𨿽不窺牖而見之矣﹐是謂不見而名。不行而知﹐不見而名﹐則天下之大﹐天道之遠﹐未嘗有心於其間﹐順物自然而無容私﹐去智與故而循天理﹐夫何爲哉﹖處無爲之事﹐而天下將自功﹐所以斡妙用而獨得於昭曠之先﹐固自有其道。世莫得而知之﹐殆見巍巍乎其有成功也。莊子曰帝王無爲而天下功﹐詛非不爲而成之意耶﹖

爲學日益章第四十八

爲學日益﹐

徽宗注曰﹕學以致其道﹐始乎爲士﹐終乎爲聖﹐日加益而道積於厥躬﹐孔子謂顏淵曰﹕吾見其進也。

疏義曰﹕道不可致﹐然有所謂可致者﹐惟學而已。蓋學有天道焉﹐有人道焉﹐自可欲之善﹐充之至於不可知之神﹐自仁之於父子﹐修之至於聖人之天道﹐此《語》所謂君子學以致其道﹐苟子所謂始乎爲士﹐終乎爲聖人也。惟知務學﹐則日有所就而知其所亡﹐月有所將而無忘其所能﹐日計之不足﹐歲計之有餘﹐而道將爲汝居﹐可謂汨加益而道積於厥躬矣。顏氏之子知堅髙之可慕﹐忘鉆仰之爲勞﹐問仁則請事﹐斯語得善則拳拳服膺而沸失﹐孔子謂之日吾見其進也﹐不亦宜乎﹖

爲道日損。

徽宗注曰﹕致道者﹐墮支體﹐黜聰明﹐離形去智﹐而萬事銷忘﹐故日損。連伯玉所以行年六十而六十化。

疏義曰﹕知身非汝有﹐是天地之委形﹐則不累於形而墮支體矣。知吾生有涯而知無涯﹐則不鑿於智而黜聰明矣。離形而形不能礙﹐去智而智無所困﹐不內變﹐不外從﹐事則一毫不櫻而萬事銷亡﹐故日損。莊子曰連伯玉行年六十而六十化﹐蓋年運而往﹐至於六十而六十化﹐可謂忘年而與化爲人者也。觀蘧伯玉之使﹐以謂夫子欲寡其過而未能﹐則行年六十而六十化可知已。

損之又損﹐以至於無爲而無不爲矣。

徽宗注曰﹕學以窮理而該有﹐道以盡性而造無﹐損之又損﹐則未始有。夫未始有無也者﹐無爲也。寂然不動﹐無不爲也。感而遂通天下之故﹐以靜則聖﹐以動則王。

疏義曰﹕學欲博﹐恥一物之不知﹐所以窮物理而該天下之有﹐故日益。道貴要﹐無一毫之攖﹐所以盡其性而造至妙之無﹐故日損。蓋一性之眞﹐不睹一疵﹐惟道以盡性而造無﹐則不特未始有無﹐必至於未始有。夫未始有無﹐所謂又損也﹐夫然故能應能定﹐無爲而無不爲矣。無爲則寂然不動而能定也﹐無不爲則感而遂通天下之故而能應也。靜而處己﹐內聖之道以全﹔動而接物﹐外王之業以成。一本於此﹐故莊子言靜而聖﹐動而王﹐繼之以無爲而尊。

故取天下者﹐常以無事﹐及其有事﹐不足以取天下。

徽宗注曰﹕天下大物也﹐有大物者﹐不可以物﹐物而不物﹐故能物物﹐枚取天下者﹐常以無事。天下神器﹐不可爲也﹐爲者敗之﹐執者失之﹐故及其有事﹐不足以取天下。聖人體道而以其眞治身﹐帝之所興﹐王之所起﹐偶而應之﹐天下將自賓﹐太王直父所以去那而成國於岐山之下。

疏義曰﹕一囿於物﹐必有非物者﹐然後能運之﹔一墮於器﹐必有不器者﹐然後能統之。六合𨿽大﹐已囿於物矣﹐非物者﹐道也。已墮於器矣﹐不器者﹐道也。體道則事無事﹐故用天下而有餘﹐莊子所謂天下大物也﹐有大物者不可以物﹐物而不物﹐故能物物者此也。故取天下者﹐常以無事可知已。非道則執於事﹐故爲天下用而不足﹐經所謂天下神器﹐不可爲也﹐爲者敗之﹐執者失之者此也。故及其有事﹐不足以取天下可知已。聖人以道之眞治身﹐帝之所興﹐王之所成﹐皆緣於不得已。偶而應之﹐𨿽我忘天下而天下將自賓﹐若太王直父不以養傷生﹐不以利累形﹐避狄人之難﹐去那而成國於岐山之下﹐蓋得乎此。

道徳眞經疏義卷之九竟

道徳眞經疏義卷之十

太學生江澄疏

聖人無常心章第四十九

聖人無常心﹐以百姓心爲心。

徽宗注曰﹕聖人之心﹐萬物之照也。虛而能受﹐靜而能應﹐如鑑對形﹐以彼妍醜﹐如谷應聲﹐以彼巨細﹐何常之有﹖疏觀萬物而知其情﹐因民而已。此之謂以百姓心爲心。莊子曰﹕卑而不可不因者﹐民也。

疏義曰﹕心虛一而靜﹐惟虛故能運實﹐惟靜故能攝動。虛靜者﹐萬物之本也。聖人極物之眞而守其本﹐是以無所不包﹐而照知四方。莊子以謂聖人之心﹐萬物之照﹐蓋言虛而能受﹐靜而能應﹐無常心故也。猶之鑑焉﹐不將不迎﹐妍醜畢見﹐無所次擇﹔猶之谷焉﹐受而能應﹐巨細皆赴﹐無所去取﹐何常之有﹖𨿽然《易》以立心勿怛爲凶﹐孟子以無怛產有。怛心者﹐惟士爲能﹐此言無怛心何耶﹖蓋道所謂怛以變故常﹐所謂無常者﹐非若《易》所謂勿怛也﹐疏觀萬物而知其情﹐因民而已﹐則其無常是乃所以爲有常也。觀諸天道﹐其視聽自民﹐其明畏自民﹐以無心也。聖人無心﹐法天而已﹐故莊子曰﹕卑而不可不因者﹐民也。

善者﹐吾善之﹔不善者﹐吾亦善之﹐徳善矣。信者﹐吾信之﹔不信者﹐吾亦信之﹐徳信矣。

徽宗注曰﹕善否相非﹐誕信相譏﹐世俗之情自爲同異﹐豈徳也哉﹖徳善則見百行無非善者﹐故不善者亦善之﹔徳信則見萬情無非信者﹐故不信者亦信之。眞僞兩忘﹐是非一致﹐是謂全徳之人。此舜之於象﹐所以誠信而喜之。

疏義曰﹕彼亦一是非﹐此亦一是非﹐善否相非也。相拂以辭﹐相鎭以聲﹐誕信相譏也。蓋有善而惡爲之惡﹐則善否不並行﹐離乎僞必著乎情﹐則誕信不相伴﹐事物之常分也。世俗之情﹐膠於物而不探其理﹐執於事而不揣其本﹐方且好好而惡惡﹐方且排非而提是﹐同於己爲是之﹐異於己爲非之﹐自徇殊面而不知大同﹐豈徳也哉。聖人以眞冥妄﹐萬態一視而無取捨之心﹐善否信誕﹐蓋將簡之而不得﹐則見百行無非善者﹐故不善者亦善之﹐知本無善惡也。見萬情無非信者﹐故不信者亦信之﹐知本無誕信也。眞妄同於一眞﹐而眞僞兩忘﹐彼是莫得其偶﹐而是非一致﹐則其善也﹐其信也﹐皆出於徳﹐異乎世俗之所謂善與信焉﹐是爲全徳之人。此舜之於象﹐誠信而喜之﹐非僞也﹐故聖人不億不信。

聖人之在天下喋喋﹐爲天下渾其心。

徽宗注曰﹕方其在天下﹐則吉凶與民同患﹐𨿽無常心﹐而不可以不戒也。故所以爲己﹐則惵惵然不自暇逸﹔所以爲天下﹐則齊善否﹐同信誕﹐兩忘而閉其所譽﹐渾然而已。

疏義曰﹕知此而辧焉者﹐聖人所以處己﹔覺此而冥焉者﹐聖人所以待。物。是以責己重以周﹐而待人輕以約﹐故方其在天下﹐則自爲之時也﹐方且與民同患﹐兢兢以爲之戒﹐業業以致其愼﹐𨿽無常心﹐不敢易也﹐故𨿽休勿休﹐惵惵然不自暇逸。及其爲天下﹐則應物之時也﹐是以冥美惡於一致﹐付是非於兩行﹐齊善否﹐同信誕﹐恢詭譎怪﹐道通爲一﹐兩忘而閉其所譽﹐渾然而已。

百姓皆注其耳目﹐聖人皆孩之。

徽宗注曰﹕天視自我民視﹐天聽自我民聽﹐故聖人以百姓爲心﹐聖人作而萬物睹﹐故百姓皆注其耳目。百姓惟聖人之視聽﹐則聖人者﹐民之父母也。矜憐撫奄﹐若保赤子而仁覆天下。

疏義曰﹕天𨿽髙而其監卑﹐天𨿽遠而其察邇﹐以天道無心﹐因物爲心故也。是以未嘗用目﹐自我民視而無所不視﹐未嘗用耳﹐自我民聽而無所不聽﹐惟天聰明﹐惟聖時憲﹐亦以百姓心爲心而已。以百姓心爲心﹐則無所容心而得民之心﹐故動而有作﹐如大明東升﹐有目有趾者﹐待是以成功焉﹐百姓有不注其耳目者乎﹖《易》所謂聖人作而萬物睹是也。大觀在上﹐下觀而化﹐視儀而動﹐聽唱而行﹐則百姓惟聖人之視聽也。百姓惟聖人之視聽﹐則聖人者﹐民之父母也。父母之於子﹐愛之惟恐其不至﹐保之惟恐其或傷﹐鞠我育我﹐顧我復我﹐其徳厚矣。聖人之於人﹐不翅於父母﹐則其矜憐撫奄﹐若保赤子﹐不可以已也。聖人之治化覆天下﹐以此故也。

出生人死章第五十

出生入死﹐

徽宗注曰﹕萬物皆出於機入於機﹐天機自張﹐與出俱生﹐天機自止﹐與入俱死。生者造化之所始﹐死者陰陽之所變。

疏義曰﹕無動而生有﹐有極而歸無﹐有無之相生﹐若有機緘而不能自己。凡類聚羣分之殊情﹐飛走動植之異狀﹐莫不皆然﹐則萬物皆出於機皆入於機也。且物之生也﹐若驟若馳﹐無動而不變﹐無時而不移。自無出有﹐則虛化神﹐神化气﹐气化形﹐天機自張﹐與出俱生﹔從有入無﹐則形化气﹐气化神﹐神化虛﹐天機自止﹐與入俱死。然生者死之始﹐死者生之終﹐死於此者未必不生於彼﹐死生相反乎無端﹐而莫知其紀﹐則生者造化之所始﹐死者陰陽之所變也。造化之所始﹐所謂精气爲物也。陰陽之所變﹐所謂遊魂爲變也。

生之徒十有三﹐死之徒十有三﹐

徽宗注曰﹕與死生爲徒者﹐出入乎死生之機﹐固未免夫累。

疏義曰﹕大道旣隱﹐裂爲多岐﹐悅生者累於形﹐而不知身非我有﹐故蔽於道之動﹐憑其彊陽而爲生之徒。趨寂者忘其身﹐而不知不形之形﹐故溺於道之靜﹐止於枯槁而爲死之徒。與死生爲徒﹐固已囿於出入之機﹐而未免生死之累﹐皆非道之全也。夫數始於一﹐立於兩﹐成於三﹐天地相合而爲十﹐則三者數之成﹐十者數之全也。與死生爲徒者﹐各爲其所欲焉﹐以自爲方﹐以數該之﹐於其十而得三焉﹐則以囿於出入之機者﹐固莫逃乎陰陽之數故也。

民之生﹐動之死地亦十有三。

徽宗注曰﹕責麼而背理﹐忘生而徇利﹐凡民之生﹐動之死地﹐則其生也﹐與死奚擇﹖

疏義曰﹕生非我有﹐則責生者非也。是以達生之情者﹐不務生之所無以爲﹐一或責生而背理﹐固有形不離而生亡者矣。生者徳之光﹐則忘生者亦非也。是以能尊生者﹐不以利累形﹐一或忘生而徇利﹐固有物有餘而形不養者矣。蚩蚩之民﹐大惑大愚﹐不解不靈﹐倀倀而往﹐衝衝而活﹐食生者矜生大厚而不知遺生﹐忘生者殘生傷性而不知衛生﹐摘壇索塗﹐動之死地﹐形𨿽未亡而心且死矣。莊子謂之宵人﹐楊子謂之夜人者﹐此也。𨿽謂之不死奚益﹖則其生也﹐與死奚擇﹖

夫何故﹖以其生生之厚。

徽宗注曰﹕生之徒悅生而累形﹐死之徒趣寂而忘身。動之死地﹐桁楊者相接也﹐刑獄者相望也﹐是皆不知身之爲大患﹐生之爲有涯﹐而存生之過厚耳。古之得道者﹐富貴不以養傷身﹐貧賤不以利累形﹐不樂壽﹐不哀夭﹐朝徹而見獨﹐故能無古今而入於不死不生。

疏義曰﹕道之不明﹐以智者過之﹐不肖者不及也。與死生爲徒﹐所謂過之者﹐而動之死地﹐所謂不及者也。蓋生之徒溺於或使﹐不能忘年而喪我﹐常悅生而累形。死之徒蔽於莫爲﹐不能爲壽而存形﹐常趣寂而忘身。二家之議﹐各得其一﹐察焉以自好﹐𨿽然不該不徧﹐一曲之士也﹐是以與民不畏威。動之死地者﹐同於不能攝生焉。蓋爲內刑者﹐陰陽賊之﹔爲外刑者﹐金木訊之。惟宵人之離外刑﹐是以桁楊者相接也﹐刑獄者相望也﹐陷於罪罟亦云多矣﹐是皆不知身之爲大息﹐生之爲有涯﹐存生之太厚爾。古之得道者異乎此﹐知物有餘而形不養者有之﹐故富貴不以養傷生﹐異乎食生而背理者﹔知形不離而生亡者有之﹐故食賤不以利累形﹐異乎忘生而徇利者。知有所謂未嘗死﹐未嘗生﹐故不樂壽而不爲生之徒﹔知吾有不忘者存﹐故不哀夭而不爲死之徒。疏觀洞照﹐獨立乎萬物之上﹐物無得以偶之者﹐殆將先天地而無始﹐後天地而無終﹐亙古今而常存矣﹐是豈生生之厚哉。莊子所謂朝徹而見獨﹐故能無古今而入於不死不生﹐蓋得乎此。

蓋聞善攝生者﹐陸行不過兕虎﹐入軍不被甲兵。兕無所投其角﹐虎無所措其爪﹐兵無所容其刃。夫何故﹖以其無死地。

徽宗注曰﹕善攝生者﹐形全精復﹐與天爲一﹐其天守全﹐其神無卻﹐潛行不窒﹐蹈火不熱﹐行乎萬物之上而不栗﹐故沓物而不折﹐物莫之能傷也。《易》曰﹕通乎晝夜之道﹐而出入於死生之機者﹐物莫不然。知死生之說﹐而超然通乎物之所造﹐其惟至人乎。

疏義曰﹕造乎不形﹐而知形之不形﹐所以形全﹔不搖其精﹐而能精而又精﹐所以精復。形全而不虧﹐精復而不失﹐則去彼人爲之僞﹐合於自然之天﹐庸詛知天之非人﹐人之非天耶﹖且將與天爲一矣。若然則得全於天而其天守全﹐塗卻守神而其神無卻﹐潛行不窒﹐實之所不能礙﹐蹈火不熱﹐火之所不能焚﹐行乎萬物之上而不栗﹐髙之所不能危﹐死生驚懼不入乎胸中﹐故物而不懾﹐物莫之能傷焉。則其不遇兕虎而禽獸弗能賊﹐不被甲兵而白刃無所加宜矣。《易》曰﹕通乎晝夜之道﹐而知夫一晦一明。晝夜相承﹐負陰抱陽﹐囿於出入之機者﹐莫逃乎此。如梟之夜明晝昏﹐鷂之晝明夜昏﹐非晝夜之異果梟也﹐不能通乎晝夜之道而知故也。凡謂之物而不明乎道者﹐莫不皆然。惟至人達萬物之理﹐而知死生之說﹐超然通乎物之所造﹐故能道萬物而無所由﹐命萬物而無所聽﹐參萬歲而一成純﹐曾何死生之足累歟﹖謂之無死地﹐不其然乎﹖

道生之章第五十

道生之﹐

徽宗注曰﹕道常無爲而無不爲﹐萬物職職﹐皆從無爲殖。

疏義曰﹕《易》曰﹕寂然不動﹐感而遂通天下之故。寂然不動﹐道之體也﹐故常無爲。感而遂通﹐道之用也﹐故無不爲。萬物之多﹐職職陳露﹐原其生出﹐皆本乎道﹐所謂萬物職職﹐皆從無爲殖也。莊子民﹕兩無爲相合而萬物化。其幾是歟﹖

徳畜之﹐

徽宗注曰﹕物得以生謂之徳。

疏義曰﹕生者﹐徳之光。物之未形﹐無以見徳﹐及其有生﹐各得其得焉。卽其有生言之﹐故謂之徳﹐蓋徳以得之故也。莊子所謂物得以生謂之徳﹐則徳畜之也。

物形之﹐

徽宗注曰﹕畱動而生物﹐物生成理謂之形。

疏義曰﹕陰止而靜﹐則畱者陰也。陽動而吐﹐則動者陽也。獨陽不生﹐故不畱不足以生物。獨陰不成﹐故畱而不動亦不足以生物。物以陰陽畱動而後生﹐生理以物成而後具﹐玆非物形之之謂乎﹖

勢成之。

徽宗注曰﹕形質旣具﹐體勢斯成﹐長短之相形﹐髙下之相傾﹐其勢然也。

疏義曰﹕一囿於物﹐形質之所以具也。形質旣具﹐體勢之所以成也。若鶴經之長﹐若鳧經之短﹐自然相形﹔若天之自髙﹐若地之自下﹐自然相傾。玆非形質具而體勢成乎﹖

是以萬物莫不尊道而貴徳。

徽宗注曰﹕萬物莫不首之者﹐道也。成而上者﹐徳也。尊故能勝物而小之﹐貴故物莫能賤之。孟子曰﹕趙孟之所貴﹐趙孟能賤之。非徳故也。

疏義曰﹕道沖而用之﹐或不盈﹐淵兮似萬物之宗﹐故萬物首之所以爲道﹐徳成而上﹐藝成而下。故成而上者﹐所以爲徳﹐以道對徳﹐則道尊而徳貴﹐惟尊也﹐故勝物而小之﹐若莊子言天地𨿽大﹐未離其內是也。以徳對物﹐則徳爲貴而物爲賤﹐惟貴也﹐故物莫能賤之﹐莊子言至貴國爵並焉是也。孟子曰趙孟之貴﹐趙孟能賤之﹐則以趙孟之貴非所謂良貴﹐在物而非徳爾。若夫徳﹐則所謂人人有貴於己者﹐不可得而賤也﹐故爲天下貴。《傳》曰﹕獨有之人﹐是之謂至貴。

道之尊﹐徳之貴﹐莫之爵而常自然。

徽宗注曰﹕物有時而獘﹐勢有時而傾﹐眞君髙世﹐良貴在我﹐不假勢物﹐而常自若也。

疏義曰﹕或作之而動﹐或止之而止者﹐物也。或相形以長短﹐或相傾以髙下者﹐勢也。時運無窮﹐勢物有盡﹐一囿於物﹐烏能無獘﹖一麗於勢﹐烏能無傾﹖惟夫眞君髙世﹐萬物莫能卑﹐良貴在我﹐不因人而得﹐非假於物也﹐故無時而獘﹐非假於勢也﹐故無時而傾﹐此所以無古無今而常自若也。

故道生之畜之﹐長之育之﹐成之熟之﹐養之覆之。

徽宗注曰﹕別而言﹐則有道徳勢物之異﹔合而言﹐則皆出於道。道者﹐萬物之奧也。萬物化作而道與之生﹐萬物斂藏而道與之成。出乎震﹐成乎艮﹐養乎坤﹐覆乎乾﹐剛柔相摩﹐八卦相蕩﹐若有機緘而不能自已﹐道實冒之。

疏義曰﹕自道生之至勢成之﹐別而言之﹐四者所以不同﹐合而言之﹐則皆總乎道。故天地爲大﹐皆有其奧﹐而道則生天生地﹔人卒𨿽眾﹐皆有其奧﹐而人則相造乎道﹐此道所以爲萬物之奧也。春气發而百艸生﹐萬物之化作也﹐道則由天之人﹐與之出而不辭。正得秋而萬寶成﹐萬物之斂藏也﹐道則由人之天﹐與之入而不拒。以至雷以動之而出乎震﹐艮以止之而成乎艮﹐坤以藏之而養焉﹐乾以君之而覆焉﹐剛柔相摩﹐生出六子而成變化﹐八卦相蕩﹐運行日月而爲寒暑﹐品物由是以流形﹐百昌由是以出入﹐若有機緘而不能自已。孰使之然哉﹖道實冒之爾。老氏於生畜長育成熟養覆皆歸於道﹐蓋合而言之也。

生而不有﹐爲而不恃﹐長而不宰﹐是謂玄徳。

徽宗注曰﹕生則兆於動出﹐爲則效於變化﹐長則見於統壹﹐道之降﹐而在徳者爾。然生而不有其功﹐爲而不恃其能﹐長而不睹其刻制之巧﹐非徳之妙而小者﹐孰能與此﹖故曰是謂玄徳。

疏義曰﹕莊子曰昭昭生於冥冥﹐則反隱而之顯﹐故有兆於動出之意。《易》曰變化云爲﹐爲則作之而不止﹐故有效於變化之意。經曰聖人用之則爲官長﹐長則以貴得民﹐故有見於統一之意。此三者﹐降於道而在徳者爾。生者自生﹐化者自化﹐無愛利之心﹐此之謂生而不有其功。整萬物而不爲義﹐澤及萬世而不爲仁﹐無矜伐之行﹐此之謂爲而不恃其能。覆載天地﹐刻雕眾形﹐無刻制之巧﹐此之謂長而不睹其刻制之巧。非徳之妙而小者﹐孰能與此﹖是謂玄徳。以玄者妙而小故也。

天下有始章第五十二

天下有始﹐以爲天下母。

徽宗注曰﹕無名天地之始﹐有名萬物之母﹐始與母皆道也。自其气之始則謂之始﹐自其生生則謂之母﹐有始則能生生矣。

疏義曰﹕先天地生者﹐道也。道常無名﹐故無名爲天地之始。道降域中﹐天地爲大﹐有天地然後萬物生焉﹐故有名爲萬物之母。經曰能知古始﹐是謂道紀﹐又曰可以爲天下母﹐則始之與母﹐皆道之稱也。蓋太初者﹐气之始﹐天下有始﹐自其气之始言之也。生生之謂易﹐以爲天下母﹐自其生生者言之也。兩者同出異名﹐同謂之道﹐則始母之言亦筌蹄爾。無始則入於不生﹐有始斯能生生矣。以爲天下母者﹐在於有始而已o旣得其母﹐以知其子。

徽宗注曰﹕道能母萬物而字之﹐則物者其子也。通於道者兼物物﹐故得其母﹐以知其子。

疏義曰﹕經曰道生之﹐則道能母萬物而字之矣。萬物由道以出﹐則道者其母﹐而物者其子也。不明於道者﹐不可以物物﹔能通於道者﹐所以兼物物。誠能知道﹐則萬物之理不待識而知﹐故得其母﹐能知其子。

旣知其子﹐復守其母﹐歿身不殆。

徽宗注曰﹕多聞則守之以約﹐多見則守之以卓﹐窮物之理而不累於物﹐達道之徼而不失其妙﹐則利用出入﹐往來不窮﹐可以全生﹐可以盡年﹐而無危殆之患。

疏義曰﹕道不欲雜﹐雜則多﹐多則擾﹐故通於一而萬事畢。然則道要不煩﹐聞見之多也﹐不如其約也。蓋日聞所不聞﹐聞之多也﹐而所守在約﹐日見所不見﹐見之多也﹐而所守在卓﹐經所謂少則得﹐孟子所謂反說約是已。以是窮物之理﹐則疏觀坐照而不累於物﹔以是達道之徹﹐則𨿽紛而封而不失其妙。所以能或出或入而用無不利﹐一往一來而其道不窮。泮渙爾遊﹐優遊爾休﹐而全生盡年之道得矣﹐宜無危殆之患。𨿽然寡聞則無約也﹐寡見則無卓也﹐故必先知其子﹐然後可以守其母。

塞其兌﹐閉其門﹐終身不勤。

徽宗注曰﹕兌以言悅﹐門以言出﹐物誘於外﹐則心悅於內。耳目鼻口﹐神明出焉。愼汝內﹐閉汝外﹐不以通物爲樂﹐物無得而引之﹐則樂天而自得﹐孰獘獘然以物爲事﹖

疏義曰﹕《兌》之彖曰﹕兌﹐說也。故兌以言悅。《語》曰﹕誰能出不由戶﹖故門以言出。莊子言今之所謂得志者﹐軒冕之謂也﹐此物誘於外而心悅於內者也。孟子言耳目之官不思而蔽於物物交物﹐則引之而已矣﹐此耳目鼻。神明出焉者也。惟知夫和﹐豫通而不失於兌。有以愼汝內﹐覆卻萬方﹐陳乎前不得以入其含﹔有以閉汝外﹐則寂然不動﹐而不以通物爲樂﹐不見可欲﹐物無得而引之。若然則樂天無憂﹐自得其得﹐孰能獘獘然以物爲事﹐是之謂終身不動。

開其兌﹐濟其事﹐終身不救。

徽宗注曰﹕妄見可說﹐與接爲構﹐而從事於務﹐則與物相刃相摩﹐終身役役而不見其成功。

疏義曰﹕兌以言悅﹐閉其兌則物不得誘﹐開其兌則妄見可欲。物不得誘﹐則知愼汝內﹐閉汝外矣。妄見可欲﹐則以通物爲樂﹐而物得以引之矣。若然者﹐相刃以與物敵﹐相靡以與物化﹐烏知樂天自得﹐而不以物爲事哉﹖終身役役如此﹐將以功求成也﹐而不見其成功﹐則迷而不知復﹐困而不能返﹐失性甚矣﹐是之謂終身不救。

見小曰明﹐

徽宗注曰﹕小者﹐道之妙。見道之妙者﹐自知而已﹐故無不明。

疏義曰﹕復小而辧於物﹐則小者道之復於無爲也。所謂見小﹐則見道之妙而已。見道之妙﹐自知故也。惟能自知﹐故無不知﹐經所謂自知者明是已。

守柔曰彊﹐

微宗注曰﹕柔者﹐道之本。守道之本者﹐自勝而已﹐故無不勝。

疏義曰﹕天下之至柔馳騁天下之至堅﹐則柔者﹐道之本也。所謂守柔﹐則勝己之私而已。勝己之私﹐自勝故也。惟能自勝﹐故無不勝﹐《經》所謂自勝者彊是也。

用其光﹐復歸其明。

徽宗注曰﹕明者﹐光之體。光者﹐明之用。聖人之應世﹐從體起用﹐則輝散爲光﹐攝用歸體﹐則智徹爲明。顯諸仁﹐藏諸用﹐如彼曰月萬物﹐皆照而明﹐未嘗虧﹐所以神明其徳者是也。

疏義曰﹕明之與光﹐異名同實﹐從體起用﹐則明散而爲光﹐故光者﹐明之用。攝用歸體﹐則光復歸其明﹐故明者﹐光之體。聖人應世﹐明出爲光﹐則光被四表﹐是所謂從體起用﹐則輝散爲光也。光復爲明﹐則其明上達﹐是所謂攝用歸體﹐則智徹爲明也。是則用其光而仁𨿽嘗顯﹐復歸其明而用固自藏﹐故若日月之麗於天﹐而萬物皆照﹐所謂日月之明﹐實未嘗虧也。《易》言神明其徳﹐以此故爾。

無遺身殃﹐是謂襲常。

徽宗注曰﹕物之化﹐無常也。惟復命者遺物離人﹐復歸於明﹐而不與物俱化﹐故體常而無患﹐與形謀成光者異矣。

疏義曰﹕神奇化爲臭腐﹐臭腐化爲神奇﹐此物化之無常也。若乃復命則不然﹐去智與故而遺物離人﹐歸於寂定而復歸於明﹐亙古今而常存﹐更萬形而不易﹐豈與物俱化哉﹖知命之在我﹐如彼春夏復爲秋冬﹐體性抱神﹐全其形生﹐此所以體常而無患也。則與夫形謀成光而捨者與之避席﹐豈不異哉﹖

使我介然章第五十三

使我介然有知﹐行於大道﹐惟施是畏。

徽宗注曰﹕道去奢去泰﹐奢則淫於徳﹐泰則侈於性﹐施之過也。介者﹐小而辯於物。介然辮物而內以自知﹐則深根固柢﹐而取足於身﹐故惟施是畏。

疏義曰﹕曰奢曰泰﹐道之所去﹐故經曰聖人去奢去泰。奢則淫於徳﹐非所謂內保之而外不蕩也。泰則侈於性﹐非所謂券內者行乎無名也。奢之與泰﹐非所謂嗇施之道也。人側而小﹐非正而介也。介非其屬﹐爲辧爲助﹐介之義也﹐此介所以爲小而辧於物。介然辧物﹐則不以通物爲樂﹐宜其不誘於物而內以自知也。若然﹐則性復形全而深根固柢矣。蓋性者﹐形之根而形其柢也。深根固柢﹐則復守其母。淫徳侈性﹐豈其道哉﹖惟務內觀﹐不務外遊﹐取足於身者﹐是爲得之。惟施是畏﹐蓋與志乎期費者異矣。

大道甚夷﹐而民好徑。

徽宗注曰﹕道夷而徑速﹐欲速以邀近功﹐而去道也遠矣。

疏義曰﹕道若大路﹐則道爲夷矣。行不由徑﹐則徑爲速矣。《易》言久於其道而天下化成﹐《詩》賦周王作人亦以壽考爲言﹐然則欲速以邀近功﹐其去也遠矣。

朝甚除﹐田甚蕪﹐倉甚虛。

徽宗注曰﹕尙賢使能﹐以致朝廷之治﹐而不知力穡積用﹐以成富庶之俗﹐則徇末而棄本﹐非可久之道。

疏義曰﹕正朝廷以正百官﹐則朝廷者﹐出治之原。旣庶矣﹐又何加焉﹖曰富之﹐則富庶者興治之本﹐欲出致治之道﹐必在能興治之本。故舜之命契﹐文在於命稷播種之後﹐孟子言不違農時﹐爻在於申以孝悌之前。凡以農者﹐國之本也。王者所以能長且久﹐實本是道。然則尙賢使能﹐以致朝廷之治而不知力穡積用﹐以成富庶之俗﹐是爲徇末棄本﹐非可久之道。

服文采﹐帶利劍﹐厭飲食﹐資財有餘﹐是謂盜誇﹐非道也哉。

徽宗注曰﹕券內者行乎無名﹐券外者志乎期費。行乎無名﹐則惟施是畏﹐志乎期費﹐則服文采﹐帶利劍﹐厭飲食而資財有餘以爲榮﹐不足以爲辱﹐估侈滅義﹐驕淫矜誇﹐豈道也哉﹖

疏義曰﹕券內者﹐有諸己而行之者也。券外者﹐無諸己而爲之者也。無名者﹐妙道之體。期費者﹐有待乎物。券內者行乎無名﹐故取足於身而惟施是畏。券外者志乎期費﹐故樂通於物﹐而服文采﹐帶利劍﹐厭飲食﹐資財有餘。服文采﹐厭飲食﹐則恥惡衣惡食而未足與議也。帶利劍﹐則不知以恬惔爲上也。資財有餘以爲榮﹐不足以爲辱﹐則非窮亦樂﹑通亦樂也。若是則估侈滅義﹐驕淫矜誇﹐豈道也哉﹖

善建不拔章第五十四

善建者不拔﹐

徽宗注曰﹕建中以該上下﹐故不拔。

疏義曰﹕中者﹐天下之大本。惟允執厭中﹐然後能成位乎兩間﹐無所偏倚﹐貫通上下而該之得非﹐建中以該上下之謂乎﹐得中則制命﹐故拔。《書》曰﹕建中於民。惟能用其中於民﹐則民不能忘。善建而不拔可知矣。

善抱者不脫﹐

徽宗注曰﹕抱一以應萬變﹐故不脫。疏義曰﹕一者﹐天下之至精。惟協於克一﹐然後能丕冒乎羣動﹐出而交物﹐酬醉萬變﹐而應之得非﹐抱一以應萬變之謂乎﹐守一則勿失﹐故不脫。經曰﹕抱一能無離乎﹖惟能抱一而不離於精﹐則精與神合﹐善抱而不脫可知矣。

子孫以祭祀不輟。

徽宗注曰﹕建中而不外乎道﹐抱一而不離於精﹐若是者﹐豈行一國與當年﹐蓋將及天下與來世﹐其傳也遠矣。

疏義曰﹕孟子曰﹕中道而立﹐建中而不外乎道﹐則能應天下以妙用。莊子曰﹕一之精通﹐抱一而不離於精﹐則能合天下之至神。妙用不窮﹐歷萬世而無獘﹔至神周流﹐妙萬物而無方。若是者﹐功被海宇﹐澤及祚裔。所施彌博﹐豈特行於一國之近﹐蓋將普及於天下。所歷彌久﹐豈特行於當年之頃﹐蓋將覃及於來世。子子孫孫保祭祀於億萬斯年之永﹐其傳也遠矣﹐寧不諒哉。

修之身﹐其徳乃眞﹔修之家﹐其徳乃餘﹔修之鄕﹐其徳乃長﹔修之國﹐其徳乃丰﹔修之天下﹐其徳乃普。

徽宗注曰﹕修之身﹐其徳乃眞﹐所謂道之眞以治身也。修之家﹐其徳乃餘﹐修之鄕﹐其徳乃長﹐所謂其緒餘以治人也。修之國﹐其徳乃丰﹐修之天下其徳乃普﹐所謂其土直以治天下國家也。其修彌遠﹐其徳彌廣﹐在我者皆其眞也﹐在彼者特其末耳。故余而後長﹐丰而後普﹐於道爲外。

疏義曰﹕君子之守﹐修其身而天下平﹐始則修之身﹐終則修之天下。自內以及外﹐自近以及遠﹐修徳之序也。修之身其徳乃眞者﹐萬物皆備於我﹐反身而誠﹐樂莫大焉。具者﹐精誠之至﹐故修之身而眞﹐所謂道之眞以治身也。《書》曰﹕道積於厥躬。則治身以道之眞可知矣。修之家其徳乃餘﹐修之鄕其徳乃長者﹐蓋徳旣足乎己矣﹐以齊其家則綽有餘裕﹐以施諸鄕則悠久不息﹐所謂其緒餘以治人也。莊子曰﹕行於萬物者道﹐上治人者事。則治人以緒餘可知矣。修之國其徳乃丰﹐修之天下其徳乃普者﹐蓋徳旣分於人矣﹐施之邦國則充足飽滿﹐達之天下則兼覆廣被﹐所謂其土直以治天下國家也。楊子曰﹕天下𨿽大﹐治之在道。則治天下國家以土直可知矣。其修彌遠﹐則徳音不已﹐至於悠遠﹐所謂邇可遠在玆是也。其徳彌廣﹐則盛徳曰新﹐至於廣運﹐所謂徳廣所及是也。在我者皆其眞也﹐則眞在內﹐所以受於天。在彼者特其末耳﹐則末在外﹐所以播之遠﹐故余而後長﹐丰而後普﹐於道爲外也。蓋莫不由之之謂道﹐道之在我之謂徳﹐乃餘乃長﹐乃丰乃普﹐皆道出而爲徳﹐所以於道爲外。然則聖人以道治身而不離於眞﹐至於修之天下﹐特其緒餘土直時出而應之耳。所以爲眞者﹐無所損益焉﹐聖人所以貴眞﹐有在是歟﹖

故以身觀身﹐以家觀家﹐以鄕觀鄕﹐以國觀國﹐以天下觀天下。

徽宗注曰﹕萬物皆備於我矣﹐反身而誠﹐樂莫大焉﹐故以身觀身而身治﹐推此類也。天下有常然﹐以之觀天下﹐而天下治矣。

疏義曰﹕一身之微﹐萬物畢足﹐至理全於性眞﹐天樂融於大和﹐其或波流﹐與物俱徘﹐蕾然疲役而不知其所歸者﹐誠不足以明之耳。惟反身而誠﹐至虛而無件﹐至靜而勿攖﹐然後能內觀取足﹐物無不備﹐且將欣然自得於性命之際﹐其爲樂莫大矣。蓋所樂在外﹐則其樂也小﹐所樂在內﹐則其樂也大﹐此反身而誠﹐所以爲莫大之樂也。孟子之言爻及於此者﹐蓋以謂天下之本在國﹐國之本在家﹐家之本在身而已。故以身觀身而身治﹐推此類也。天下有常然﹐誘然皆生﹐同焉皆得﹐以我心之所同然者﹐推而達之天下﹐則類焉者應而不失其常然之心矣。以之觀天下﹐則不治天下而天下治矣。觀之爲義﹐必上有以觀下﹐然後下得以觀上。以上觀下﹐若《易》所謂中正以觀天下是也﹔以下觀上﹐若《周官》所謂使萬民觀治象是也。其上下觀也如此﹐則從之者輕矣。《記》所謂身修而後家齊﹐家齊而後國治﹐國治而後天下平﹐正與此合。

吾何以知天下之然哉﹖以此。

徽宗注曰﹕易簡而天下之理得矣。

疏義曰﹕夫乾確然﹐其道若難﹐而示人常易。夫坤頹然﹐其道若繁﹐而示人常簡。乾坤以易簡示人﹐故法象爲可觀﹐以易則易知﹐簡則易從故也。易知而不病其難知﹐易從而不病其難從﹐則天下才理𨿽隱於至迹﹐可以洞察而無餘蘊﹐又奚往而不得之哉﹖由是觀之﹐則知聖人所守彌約﹐所施彌博﹐以易簡而得之者也﹐故曰觀天地則見聖人。

含徳之厚章第五十五

含徳之厚﹐比於赤子。

徽宗注曰﹕惟民生厚﹐因物有遷﹐含徳之厚﹐不遷於物﹐則气專而志一。孟子曰﹕大人不失其赤子之心。

疏義曰﹕秉彜之民﹐孰不好是懿徳﹖然與接爲構﹐故鮮克舉之。惟民生厚﹐言徳之根於性也﹐因物有﹑遷﹐則性之淪於僞矣。惟含徳之厚者﹐然後不見異物而遷焉﹐不遷於物﹐則气專而志一。故列子曰﹕其在嬰孩﹐气專志一﹐和之至也﹐物不傷焉﹐徳莫加焉。气者虛而待物﹐气專則靜而不雜﹐與《經》所謂專气政柔者是也。志者心之所之﹐志一則齊而不二﹐與孔子所謂若一志者是也戶气專志一﹐則常徳不離﹐復歸於嬰兒矣﹐此孟子所以稱大人不失赤子之心。蓋盡性者﹐大人之事。能盡性﹐則實而不失其斯以虛﹐動而不失其所以靜﹐與赤子之純而不虧﹐眞而無僞也奚擇﹖是以大丈夫處其厚而不處其薄。

毒虫不螫﹐猛獸不據﹐攫鳥不搏。

徽宗注曰﹕含徳之厚者﹐憂息不能入﹐邪气不能襲﹐故物莫能傷焉。莊子曰﹕人能虛己以進世﹐其孰能害之﹖

疏義曰﹕世之貴於赤子者﹐以其靜而不變﹐純粹而不維﹐無憂患之虞﹐無邪气之累也。含徳之厚﹐比於赤子﹐所以憂息不能入﹐邪气不能襲也。憂息自外而至﹐故曰入。邪气乘隙而投﹐故曰襲。憂息不能入﹐則其徳全﹔邪气不能襲﹐則神不虧。若然者﹐禍亦不至﹐福亦不來﹐不以人物利害相攖﹐故物莫能傷焉。物莫能傷﹐則無所與忤﹐而爲虛之至矣。莊子曰﹕人能虛己以遊世﹐其孰能害之﹖蓋至虛則物無自入﹐如虛舟來觸﹐𨿽有褊心者﹐不怒也。人能致虛以遊乎世俗之間﹐與物委蛇而同其波﹐孰得而害之哉﹖此至人之用心若鑑﹐不將不迎﹐應而不藏﹐故能勝物而不傷者﹐亦虛而已。

骨弱筋柔而握固﹐未知牝牡之合而作﹐精之至也。

徽宗注曰﹕徳全者形全﹐故骨弱筋柔而握固。形全者神全﹐故未知牝牡之合而作。精之至者﹐可以入神﹐莊子曰﹕聖人貴精。

疏義曰﹕生者徳之光﹐能全其徳﹐斯能全其形﹐斯謂徳全者形全也。身者神之宇﹐能全其形﹐斯能全其神﹐所謂形全者神全也。徳全者形全﹐故骨弱筋柔而握固﹐以其形生而不獘﹐不知所取而握固也﹐與夫形勞而不休則獘者異矣。形全者神全﹐故未知牝牡之合而作﹐以合神全而不虧﹐不知所與而作也﹐與夫精用而不已則勞者異矣。自非精之至﹐孰能與此﹖蓋惟天下之至精﹐爲能合天下之至神﹐精之至者﹐可以入神﹐則精與神合而不離矣。莊子曰聖人貴精﹐蓋一之精通合乎天倫﹐人而合乎天﹐則亦天而已﹐此聖人所以貴精也。莊子論養神之道﹐其言有及於貴精﹐豈非精神生於道﹐形本生於精者﹐有在是耶﹖

終日號而啞不嘎﹐和之至也。

徽宗注曰﹕致一之謂精﹐精則徳全而神不虧﹐沖气以爲和﹐爲和則气全而啞不嗄。人之生也﹐精受於天一而爲智之源﹐和得於天五而爲信之本﹐及其至也﹐可以入神﹐可以復命。而失其赤子之心者﹐精搖而不守﹐气暴而不純﹐馳其形性﹐潛之萬物﹐豈不悲夫。

疏義曰﹕萬物以精化形﹐得一以生﹐玫一之謂精也。致一則不二﹐與《易》稱言致一也同意。精者天徳之至正﹐保其精則徳全而神不虧﹐所謂其天守全﹐其神無部也。萬物負陰而抱陽﹐得陰陽之中﹐沖气以爲和也。沖气交通而成和﹐與列子言沖和气者爲人同意。和者發而皆中節﹐得其和則气全而嗌不嗄﹐所謂兄子終日嗥而隘不嗄﹐和之至也。人之生也﹐精受於天一而爲智之原﹐和得於天五而爲信之本。蓋精者﹐一之所生也﹐受於天一之水﹐於方則爲北﹐所以爲智之原。和者﹐气之所鍾也﹐得於天五之土﹐於位則居中﹐所以爲信之本。人之有生﹐秀鍾五行﹐自天一至於天五﹐而生成之數具﹐誠能守其一以處其和﹐且將修身﹐千二百歲而形未嘗衰矣。及其至也﹐豈不可以入神復命乎﹖可以入神﹐則妙於無方﹐所謂精義入神者是矣。可以復命﹐則歸於寂定﹐所謂靜曰復命者是矣。世之人所以失其赤子之心者﹐精搖而不守﹐气暴而不純也﹐又烏知不搖其精﹐使之守而勿失﹐無暴其气﹐使之純而不虧哉﹖於是馳其形性以傷其生﹐潛之萬物以汨其欲﹐其自棄之甚如此﹐豈不悲夫。

知和曰常﹐

徽宗注曰﹕純气之守﹐制命在內﹐形化而性不亡。

疏義曰﹕和者﹐大同於物。關尹論至人行乎萬物之上而不栗曰﹕是純气之守也。能守其气﹐使之純粹而不雜﹐則溫溫乎其和可知矣。惟其和之至﹐故能遊乎萬物之所終始﹐通乎物之所造﹐所謂制命在內﹐形化而性不亡者是也。制命在內﹐則造化自我﹐亙古今而常存﹔形化而性不亡﹐則一性常存﹐更萬形而不易﹐以挈天地﹐以襲气母﹐得不謂之常乎﹖

知常曰明﹐

徽宗注曰﹕明足以見道者﹐知性之不亡故也。

疏義曰﹕《傳》曰﹕內視之謂明。明足以見道者﹐殆非目力之所及也。無形之上﹐獨以神視﹐靜而反本﹐朝徹見獨﹐則知性之在我﹐自古以固存也。在《易》有之﹐成性存存﹐道義之門。以性之存﹐其存爲道義之門﹐則生天生地﹐𨿽天地亦待是而生矣﹐詛非明足以見道﹐知性之不亡者﹐有在是耶﹖

益生曰祥﹐

徽宗注曰﹕祥者﹐物之先見﹐生物之理﹐增之則贅﹐禍福特未定也。

疏義曰﹕神示之祥﹐知所以應﹐則祥者物之先見﹐吉凶已兆﹐又烏能逃其應哉﹖且物之生﹐成理自足﹐從而增之﹐只以爲贅﹐如揠苗助長﹐勸成殆事。是皆以人助天﹐其禍福特未定也。惟常因其自然而不益生﹐無以好惡內傷其身﹐然後天之所以與我得其至足矣。

心使气曰彊。

徽宗注曰﹕體合於心﹐心合於气﹐則气和而不暴。蹶者趨者﹐是气也﹐而心實使之玆彊也。以與物敵﹐而非自勝之道。

疏義曰﹕體者﹐心之寓也。體合於心﹐則施於四體者﹐無非心之所根。心者﹐气之君也。心合於气﹐則遊心於淡﹐然後能合气於漠。亢倉子謂我體合於心﹐心合於气﹐則其於養气之道﹐可謂知所本矣。惟得其所養﹐然後气和而不暴﹐可以致其柔焉。今夫蹶者趨者﹐其步則不中夏武﹐其行則不中韶濩﹐無非暴气之所爲也。斯有蹶趨之不止﹐𨿽帥气者之罪﹐亦心實使之而已﹐所以反動其心也﹐玆彊也。以與物敵﹐則喜毗於陽﹐怒毗於陰﹐而非自勝之道﹐人烏知和柔足以安物﹐使物莫之能傷者乎﹖

物壯則老﹐是謂不道。

徽宗注曰﹕道無古今﹐物有壯老﹐彊有時而弱﹐盛有時而衰﹐役於時而制於數﹐豈道也哉﹖

疏義曰﹕有生者﹐有生生者﹔有形者﹐有形形者。道無古今﹐則生生未嘗終﹐形形未嘗有﹐莊子言自本自根﹐自古以固存者是也。物有壯老﹐則有生俄已實﹐列子言大化而曰少壯老耄是也。惟其少化壯﹐壯化老﹐斯有彊弱盛衰之理﹐默制於造物而不得遁﹐是以彊有時而弱﹐欲慮柔焉﹐盛有時而衰﹐體將休焉。役於時而爲盈虛﹐拘於數而有多寡﹐豈道也哉。不道早已。

徽宗注曰﹕道未始有窮﹐民之迷﹐其曰固已久。

疏義曰﹕無極復無無極﹐無盡復無無盡﹐道未始有窮也。失性於俗者﹐見物不見道﹐形化而心與之俱大惑﹐終身不解﹐民之迷其日固已久矣﹐烏知道乃久﹐沒身不殆者乎﹖

道徳眞經疏義卷之十竟

道徳眞經疏義卷之十一

太學生江澄疏

知者不言章第五十六

知者不言﹐言者不知。

徽宗注曰﹕道無問﹐問無應﹐知道者默而識之﹐無所事言。嚙缺問於王倪﹐所以四問而四不知﹐多言數窮﹐離道遠矣。

疏義曰﹕可以言論者﹐物之粗也。可以意政者﹐物之精也。至道之精﹐窈窈冥冥﹐𨿽欲言之﹐不可得也﹐故無問。蓋有門故可問﹐道無門也﹐孰得而問之﹖有問故可應﹐道無問也﹐孰得而應之﹖然則有問道﹐而應之者不知道也﹐爲道者解乎此﹐謂道可以神受而不可以言傳﹐謂道可以心契而不可以迹求﹐於是至言去言﹐造忘言之妙﹐必以默而識之。方將目擊而道存﹐不可以容聲﹐又奚事於言哉﹖《易》言默而成之﹐列子言默而得之﹐謂是故也。昔嚙缺之問於王倪也﹐旣問之以物之所同是﹐又問之以知其所不知﹐復問之以物無知﹐與夫知之非不知﹐不知之非知﹐四問而王倪四不知。非不知也﹐蓋知之爲淺﹐不知爲深﹐知之爲外﹐不知爲內﹐其不知是乃眞知也。若夫辮者之囿言多而未免乎累﹐孰知道不可言﹐言而非歟﹖

塞其兌﹐閉其門﹐

徽宗注曰﹕塗卻守神﹐退藏於密。

疏義曰﹕外韄者不可繁而捉將內鍵﹐內韄者不可繆而捉將外鍵﹐塞其兌則無內外之韄﹐和豫通而不失其兌矣。其寐也魂交﹐其覺也形開﹐與接爲構﹐曰以心斗﹐閉其門則無心斗之患﹐善閉無關鍵而不可開矣。莊子所謂塗卻守神﹐《易》所謂退藏於密是也。蓋塗其卻則冥於無問﹐不爲物誘﹐故能抱神以靜而與神爲一﹐所謂塞其兌也。藏於密則復性之本﹐物無自而入﹐故能藏於天而與天爲一﹐所謂閉其門也。廣成子曰﹕愼汝內﹐閉汝外。

挫其銳﹐解其紛﹐

徽宗注曰﹕以深爲根﹐以約爲紀。

疏義曰﹕銳如火之形﹐不能無傷﹐有以挫之則不傷矣。紛如絲之紛﹐不能無亂﹐有以解之則不亂矣。莊子所謂以深爲根﹐以約爲紀是也。蓋深與《易》言極深而研幾之深同﹐以深爲根﹐則不逐於末流﹐處物不傷物﹐物莫之能傷﹐所謂挫其銳也。約與孟子言守約而施博之約同﹐以約爲紀﹐則不以博溺心﹐萬方陳乎前而不得以入合﹐所謂解其紛也。和其光﹐同其塵﹐

徽宗注曰﹕與物委蛇﹐而同其波。

疏義曰﹕和以言其不乖﹐同以言其不異。和其光則光而不耀﹐非若形碟成光者也。同其塵則大同於物﹐非若離世異俗者也。莊子所謂與物委蛇而同其波是已。惟與時遷徙﹐與世偃仰﹐委蛇曲折﹐不與物逢﹐未嘗崖異以自處﹐然後能之。

是謂玄同。

徽宗注曰﹕道復乎至幽﹐合乎至一﹐至幽之謂玄﹐一之謂同。玄同則萬物與我﹐將擇焉而不可得﹐豈竊竊然自投於親疏利害貴賤之問爲哉﹖

疏義曰﹕入於窈冥之門﹐祕而不示道﹐復乎至幽也。冥於渾淪之初﹐斂萬爲一道﹐合乎至一也。復乎至幽﹐則藏諸用﹐妙而小矣﹐故至幽之謂玄。合乎至一﹐則總攝萬殊﹐不同同之矣。惟夫小而辮於物﹐得其所一而同焉﹐則知物自無物﹐我亦非我﹐物我兩忘﹐萬物與我爲一﹐將擇焉而不得﹐豈竊竊然自投於親疏利害貴賤之間爲哉﹖凡以本無是數者故也。

不可得而親﹐不可得而疏﹐不可得而利﹐不可得而害﹐不可得而貴﹐不可得而賤﹐故爲天下貴。

徽宗注曰﹕世之人愛惡相攻而有戚疏之態﹐情僞相感而有利害之見﹐用拾相權而有貴賤之分﹐反復更代﹐未始有極﹐奚足爲天下貴﹖知道者忘言﹐忘言者泯好惡﹐忘情僞﹐離用捨﹐而玄同於一性之內﹐良貴至足﹐天下兼忘﹐故爲天下貴。

疏義曰﹕世俗之情﹐自爲同異﹐自爲是非﹐自爲得失。同於己則愛之﹐異於己則惡之﹐愛惡相攻而有戚疏之態。離乎情者則爲非﹐離乎僞者則爲是﹐情僞相感而有利害之見。已用者賤失之而憂﹐當時者貴得之而喜﹐用捨相權而有貴賤之分。是數者橋起片合﹐反復更代﹐一消一息﹐未始有極﹐其去道也遠矣﹐奚足爲天下貴﹖則以天下莫不貴者﹐道也﹐知道者解乎此﹐極物之眞而守其本﹐忘言而去言之之累﹐好非所好﹐惡非所惡﹐而泯好惡﹐故無所甚親﹐無所甚疏﹐不可得而親疏。情非爲眞﹐僞非爲妄﹐而忘情僞﹐故不就利﹐不違害﹐不可得而利害。無用爲用﹐用非有用﹐而離用捨﹐故何貴何賤﹐貴賤不在己﹐不可得而貴賤。惟知一性之有眞﹐不見天下之有僞﹐良貴至足﹐天下兼忘﹐故爲天下貴。

以正治國章第五十七

以正治國﹐以奇用兵﹐以無事取天下。

徽宗注曰﹕正者道之常﹐奇者道之變﹐無事者道之眞。國以正定﹐兵以奇勝﹐道之眞﹐無容私焉。順物自然﹐而天下治矣。

疏義曰﹕正直爲正﹐正者止於一也﹐惟止於一﹐則獨存常今矣﹐以正者道之常也。正復爲奇﹐奇者反於正也﹐惟反於正﹐則不主故常矣﹐以奇者道之變也。眞變於物﹐未始有無﹐眞在於內﹐則不外從事者矣﹐以無事道之眞也。正國何先﹖定於一而已。蓋國以正定故也﹐孟子所謂一正而國定是已。持勝有道﹐尙謀而已。蓋兵以奇勝故也﹐莊子所謂綿綿翼翼﹐不測不克是已。眞者精誠之至﹐虛緣然後可以葆眞﹐以道之眞無容私焉故也。無容私則非人爲之僞﹐順物自然而已﹐若然則不治天下而天下治矣。經曰﹕故取天下者﹐常以無事。

吾何以知其然哉﹖夫天下多忌諱﹐而民彌貧﹔

徽宗注曰﹕民不難聚也﹐愛之則親﹐利之則至﹐政其所惡則散。今也無愛利之心﹐而多忌諱之禁﹐民將散而之四方﹐故民彌貧。

疏義曰﹕得天下有道﹐得其民斯得天下矣。得其民有道﹐得其心斯得民矣。蓋愛之利之﹐所以得其心也。致其所惡﹐則失其心也。此有以愛之﹐彼斯愛我矣﹐故親若父母。此有以利之﹐彼斯利我矣﹐故𦇤負其子而至焉。苟咈人以從欲﹐厲民以自養﹐致其所惡焉﹐則莫不相攜持而去矣。然則無愛利之心﹐而肆虐以爲威﹐多忌諱之禁﹐而苛察以爲明﹐則不能以政裕民﹐民將散而之四方﹐百姓且不足矣﹐夫是之謂上溢而下漏﹐孰知其政悶悶﹐其民淳淳之道乎﹖

人多利器﹐國家滋昏﹔

徽宗注曰﹕有機械者必有機事﹐有機事者必有機心。機心生則純白不備﹐而或罔上以非其道。

疏義曰﹕爲之斗斛以量之﹐則並與鬥斛而竊之﹐爲之權衡以稱之﹐則並與權衡而竊之﹐故掊斗折衡而民不爭。然則存機械者必有機事﹐有機事者爻有機心﹐所以發漢陰丈人之論也。蓋乾以易知﹐坤以簡能﹐而天下之理得。機械旣作則機事必形﹐機事旣形則機心必生﹐機心生﹐則昔之虛者俄且實﹐昔之一者俄且散﹐所謂無所與雜﹐潔而不污者﹐殆或虧矣﹐此純白所以不備也。將見智詐相攻﹐巧僞日滋﹐或罔上以非其道者有之﹐此聖人有作﹐在宥天下﹐所以去此患也。

人多仗巧﹐奇物滋起﹔

徽宗注曰﹕仗巧勝則人趨末﹐而異服奇器出以亂俗。

疏義曰﹕一夫不耕﹐天下受其饑﹐故先王使民不作無益害有益﹐不貴異物賤用物﹐慮夫末作以傷農也。至徳之世﹐其民愚而朴﹐惟知日用飲食﹐孰有多伎巧者哉﹖蓋使巧勝則人趨末﹐而異服奇器出以亂俗。古之爲治者﹐凡異服奇器鬻於市﹐入於宮﹐則國有常刑﹐所以惇本抑末﹐使斯民復惇痝淳固之俗爾。

法令滋彰﹐盜賊多有。

微宗注曰﹕克核太至者﹐必有不肖之心應之。

疏義曰﹕察見淵魚者不祥﹐智料隱匿者有殃﹐故法出而姦生﹐令下而詐起。苟爲簡發數米﹐滋法令以蓋其眾﹐將以止盜而盜不盡矣﹐莊子所謂克核太至﹐必有不肖之心應之﹐蓋謂是也。蓋民愚無知﹐撫之則後﹐虐之則讎﹐自非以寬服民﹐孰肯遷善遠罪者哉﹖故道之以政﹐齊之以刑﹐民免而無恥。

故聖人云﹕我無爲而民自化﹐

徽宗注曰﹕天無爲以之淸﹐地無爲以之寧﹐兩無爲相合﹐萬物皆化﹐聖人天地而已﹐故民曰遷善﹐而不知爲之者。

疏義曰﹕天其運乎﹐惟運之以無爲﹐故純粹不雜﹐職生覆而無所不覆。地其處乎﹐惟處之以無爲﹐故靜止不變﹐職形載而無所不載。純粹而不雜﹐其淸可知﹐靜止而不變﹐其寧可知﹐凡以得夫無爲故也。天地氤氳﹐萬物化生﹐以兩無爲相合而萬物化也。觀天地則見聖人﹐夫何爲哉﹖法天地而已。夫然故暴悍勇力者化而爲願﹐旁僻曲私者化而爲公﹐舉滅其賊心﹐皆進其獨志﹐民日遷善﹐而不知爲之者矣。

我好靜而民自正﹐

徽宗注曰﹕鎰水之與形接也﹐不設智故﹐而物之方圓曲直不能逃也﹐夫豈待鉤繩規矩而後正哉﹖

疏義曰﹕鎰明則塵垢不止﹐水靜則須眉可燭﹐鎰與水所以能若是者﹐以一而不變﹐能定能應故也。《傳》以謂鎰水之與形接也﹐不設智故﹐而物之方圓曲直不能逃也﹐蓋言其靜也。至人之用心﹐守靜篤而不以動違性﹐亦若是而已。順其自然﹐勿攖勿擾而已。夫豈待鉤繩規矩而後正哉﹖是以治道貴淸靜﹐而民自定。經曰﹕淸靜爲天下正。

我無事而民自富﹐

徽宗注曰﹕天下本無事﹐庸人擾之耳。無以擾之﹐民將自富。

疏義曰﹕治大國若烹小鮮﹐蓋烹魚煩則漬﹐治民煩則惑﹐在宥天下﹐相忘於道術﹐如魚之相忘於江湖﹐則無事而生定矣。足國裕民之道﹐其本於無事乎﹖然則天下本無事﹐庸人擾之爾。後之變古亂常以取禍敗者﹐安知富民之道。

我無欲而民自朴。

徽宗注曰﹕不尙賢則民不爭﹐不貴難得之貨﹐則民不爲盜﹐同乎無欲而民性得矣。

疏義曰﹕舉賢則民相軋﹐故不尙賢使民不爭。難得之貨令人行妨﹐故不貴難得之貨﹐使民不爲盜。不尙賢也﹐不貴貨也﹐則不見可欲矣。聖道羣心之用﹐我無欲則同乎無欲矣。同乎無欲﹐是謂素朴﹐而素朴民性得矣。蓋朴者﹐道之全體﹐未散於器者也。民復其朴﹐則見道不見物﹐而所見勝所睹。苟不能酒心去欲﹐方且爲物紋﹐方且爲緒使﹐則民失其朴﹐湛於人僞﹐尙何能還太古之風哉﹖老氏著書﹐有曰不見可欲﹐使心不亂﹐有曰罪莫大於可欲﹐有曰少私寡欲﹐以欲之害性﹐不可不去之也。孟子曰﹕其爲人也多欲﹐𨿽有存焉者寡也。

其政悶悶章第五十八

其政悶悶﹐

徽宗注曰﹕在宥天下﹐下知有之﹐而無欣欣之樂。

疏義曰﹕天下有常性﹐一性有常徳﹐不可爲也﹐爲之則僞﹐不可擾也﹐擾之則憂。惟在之使不淫其性﹐宥之使不遷其徳﹐舉一世於澹漢之域﹐然後百姓皆謂我官然﹐所謂下知有之者如此。下知有之﹐則性不益其生﹐徳不虧其全﹐舒通平泰﹐無欣欣之樂而親譽有所不及矣。孟子曰﹕王者之民﹐皡皡如也。其政悶悶之謂歟﹖

其民淳淳﹔

徽宗注曰﹕見素抱朴﹐少私寡欲。

疏義曰﹕素朴者﹐民之性。能見素抱朴﹐然後純粹不雜﹐靜一不變﹐且至於明白入素﹐無爲復朴焉。私欲者﹐民之情。能少私寡欲﹐然後克於勝己﹐善於養心﹐且至於背私爲公﹐不見可欲焉。其民淳淳﹐莫大乎此。

其政察察﹐

徽宗注曰﹕簡發而櫛﹐數米而炊﹐竊竊然以苛爲明﹐此察察之政。

疏義曰﹕治之要在知道﹐道要不煩。聖人以道在天下﹐由至虛以冒羣實﹐由至靜以賓羣動﹐簡易而有功﹐未嘗簡發數米﹐竊竊然以苛爲明也。蓋簡發而櫛﹐數米而炊﹐則獘精神於細務﹐勞思慮於末流也。竊竊然以苛爲明﹐又曷足以濟世哉﹖是以治道貴淸靜而民自定。

其民缺缺。

徽宗注曰﹕舉賢則民相軋﹐任知則民相盜﹐故無全徳。

疏義曰﹕聖人之治﹐常使民無知無欲而已。舉賢則民跨跂而相軋﹐不能定其性命之分﹔任智則民覬覦而相盜﹐不能安其性命之情。是有知有欲之爲患﹐而民之所以遷於物也。遷於物則不足以厚民﹐故無全徳。莊子曰﹕徳全者形全。不能全徳﹐則養形不足以存生﹐所謂形精大虧者也﹐其民缺缺之謂歟﹖

禍兮福所倚﹐福兮禍所伏﹐孰知其極﹖

徽宗注曰﹕昭昭生於冥冥﹐有倫生於無形﹐徳慧衛智﹐存乎疢疾﹐髙明之家﹐鬼瞰其室﹐知時無止﹐知分無常﹐知終始之不可故﹐則禍福之倚伏﹐何常之有﹖

疏義曰﹕虛靜之中﹐大化密移﹐由隱而之顯﹐自無而適有﹐若有眞宰而不得其朕﹐是以昭昭生於冥冥﹐有倫生於無形。精神之生則爲昭昭﹐而至道之極則無形也﹔物成生理則已有倫﹐而其精甚眞則無形也。禍福之理﹐藏於幽深﹐應若影響﹐亦若化機之默運而已。惟達者知利足以生害﹐知樂足以生憂﹐乃能用智於未奔沈之初﹐作炳於忽眇綿之上﹐然後誕先登於無難之地焉。孟子慮息之戒有曰徳慧術智﹐存乎疢疾﹐楊雄解嘲之論有曰髙明之家﹐鬼瞰其室者﹐皆燭是理也。蓋徳慧衛智可謂明哲矣﹐猶以存乎疢疾爲心﹐則以君子思患而豫防故也。髙明之家可以無虞矣﹐必以鬼瞰其室爲言﹐則以鬼神害盈而福謙故也。觀乎此﹐則於時無止﹐分無常﹐終始無故﹐不可不致其知也。知時無止﹐則遙而不悶﹐掇而不跂﹔知分無常﹐則察乎盈虛﹐而得失不足以攖其心﹔知終始之不可故﹐則明乎坦塗﹐而死生不足以累其心。無止則過而不畱﹐無常則變而莫守﹐不可故則未嘗有故﹐是禍福之倚伏﹐相爲消長﹐何常之有﹖所謂福爲禍始﹐禍爲福階﹐則以其無常未始有極也。

其無正邪﹖

徽宗注曰﹕使同乎我與若者﹐正冬。旣同乎我與若矣﹐烏能正之﹖使異乎我與若者﹐正之。旣異乎我與若矣﹐烏能正之﹖然則孰爲天下之至正哉﹖

疏義曰﹕天下之所謂是非者﹐不過我與若相爲同異而已。使同乎我與若者﹐正之。旣同乎我與若矣﹐則俱是也﹐烏能正之﹖使異乎我與若者﹐正之。旣異乎我與若矣﹐則俱非也﹐惡能正之﹖是我與若皆不能相知﹐然則孰知天下之至正哉﹖孰知至正﹐則體之知安佚而不知正處﹐口之知芻豢而不知正味﹐目之知美色而不知正色﹐其不得正知也。如此則是非之塗﹐吾烏能知其辧﹖

正復爲奇﹐善復爲祆。民之迷也﹐其日固已久矣。

徽宗注曰﹕通天下一气耳﹐今是而昨非﹐先連而後合﹐神奇臭腐﹐相爲終始﹐則奇正之相生﹐祆善之更化﹐乃一气之自爾。天下之生久矣﹐小惑易方﹐大惑易性﹐自私之俗勝﹐而不明乎禍福之倚伏﹐且復察察以治之﹐民安得而反其眞乎﹖

疏義曰﹕一气之運﹐潛回於太虛之中﹐萬物推遷﹐皆在所棄鑰。莊子謂通天下一气耳﹐言物𨿽散殊﹐其運於气化則一也。天下旣通於一气﹐則行流散徙﹐不主故常﹐今是而昨非﹐往者非而來者是﹐初無定形﹐先逢而後合﹐有所拂者有所宜﹐初無常分﹐其所美者爲神奇﹐其所惡者爲臭腐﹐兩者交化﹐相爲終始﹐成矣俄壤﹐壞矣俄成﹐則奇正之相生﹐祆善之更化﹐勢若循環﹐果未可定也。意者其有機緘而不得已耶﹖其運轉而不能自止耶﹖乃一气之自運﹐密移於造化﹐殆不知所以然而然也。蓋天下之生久矣﹐迷而不復﹐固非一日之積。小惑易方則以東爲西﹐背冥山而莫之見﹔大惑易性﹐以無爲有﹐遺玄珠而莫之求。自私之俗勝﹐則蔽於一曲﹔不明乎禍福之倚伏﹐則昧於至理。且復察察以治之﹐祇所以益其惑﹐不靈不解﹐民安得而反其眞乎﹖是以老聘著其政悶悶篇﹐蓋欲使民之安常復朴﹐以反其眞而已。

是以聖人方而不割﹐

徽宗注曰﹕方者介於辧物﹐大方無隅﹐止而不流﹐無辧物之迹。

疏義曰﹕拘於方體者﹐常介執以異俗﹐所謂介於辧物者此也。介與《易》稱介於石之介同意。大方無偶﹐則無南無北﹐奭然四解﹐足以應無方之傳﹐非若執方之謂器者矣。止而不流﹐言眞上而無所蕩﹐猶水之靜止﹐大匠取法﹐所以無辧物之逵﹐其亦苟卿所謂能定而後能應者歟﹖

廉而不劌﹐

徽宗注曰﹕康者矜於自潔﹐大廉不嗛﹐淸而容物﹐無刻制之行。

疏義曰﹕謹其康隅者﹐常矜莊以約己﹐所謂矜於自潔者此也。矜與《語》所謂古之矜也康之矜同義。大康不嗛﹐則至足無求﹐澹然自適﹐不貴苟難之行﹐非若康淸而不信者矣。淸而容物﹐言𨿽淸而無所察﹐猶鑑之淸明﹐應而不藏﹐所以無刻制之行﹐其亦莊子所謂勝物不傷者歟﹖

直而不肆﹐光而不耀。

徽宗注曰﹕直而肆則陵物之態生﹐光而耀則揚行之患至﹐內直而外曲﹐用其光而復歸其明﹐其惟聖人乎。民之迷也﹐以方爲是者﹐如子莫之執中﹐以廉爲是者﹐如仲子之操﹐知伸而不知屈﹐知彰而不知微﹐以誇末世之敝俗﹐而失聖人之大全﹐豈足以正天下﹖聖人所以正天下者何哉﹖如斯而已。

疏義曰﹕亢己以爲直﹐則直必肆其情﹐而陵物之態生。惟去徑庭之累﹐無枉撓之失﹐然後能直而不肆﹐以之應物﹐則周旋曲折﹐無所於忤﹐而陵物之態不生矣。悅眾以爲光﹐則光必耀其迹﹐而揚行之患至。惟去形謀之光﹐圖滑疑之耀﹐然後能光而不耀﹐以之照用﹐則因時順物﹐未始容心﹐而揚行之患不至矣。是則內直而外曲﹐用其光而復歸其明﹐其惟聖人乎。蓋內直者﹐所以徒於天。外曲者﹐所以徒於人。惟曲則全﹑枉則直者能之。用其光者﹐所以顯諸仁。復歸其明者﹐所以藏諸用。惟循有照﹑冥有樞者能之。蓋非聖人能和同天人神明﹐其徳不能與此。且民之迷﹐其日固已久矣﹐以方爲是者﹐如子莫之執中﹐不能濟以權﹐執一而廢百。以康爲是者﹐如仲子之操﹐不能充其類﹐潔身以亂倫。往者﹐屈也。來者﹐伸也。知伸而不知屈﹐一於矯也﹐而不能同其波﹐又烏知屈伸相感﹐如《易》所謂利用安身者乎﹖微者﹐幽也。彰者﹐顯也。知彰而不知微﹐則一於表襮﹐而不能襲其明﹐又烏知知微知彰﹐如《易》所謂知幾其神者乎﹖子莫執中﹐仲子之操﹐知伸而不知屈﹐知彰而不知微﹐是皆蔽於曲私﹐不該不徧﹐刻意尙行﹐以誇末世之獘俗﹐而失聖人之大全。不見純全大體於天地古人之間﹐豈足以正天下﹖是未能正己而將以正人﹐殆不知其可也。聖人所以正天下者何哉﹖方而不割﹐廉而不劌﹐直而不肆﹐光而不耀﹐如斯而已。蓋聖人備道全美﹐抱一以爲天下式﹐推此以表﹐正天下眞餘事耳。此大舜所以能正眾生﹐無爲而天下治也。

治人事天章第五十九

治人事天﹐莫如嗇。

徽宗注曰﹕聰明智識﹐天也。動靜思慮﹐人也。適動靜之節﹐省思慮之累﹐所以治人。不極聰明之力﹐不盡智識之任﹐所以事天。此之謂嗇。天一在髒﹐以腎爲事﹐立於不貸之圃﹐丰智原而音出﹐則人事治而天理得。

疏義曰﹕知天之所爲﹐知人之所爲者﹐至矣。是以得於自然﹐無適非天﹐見於或使﹐無。適非人。聰明智識﹐得於自然而成於天者也﹐故韓非以謂聰明智識﹐天也。動靜思慮﹐見於或使而因於人者也﹐故韓非以謂動靜思慮﹐人也。券內者以約爲紀﹐券外者志乎期費﹐則其治人也﹐事天也﹐不可不以音爲先焉。蓋動靜有常者﹐理之眞。何思何慮者﹐道之至。適動靜之節﹐則動惟厥時矣。省思慮之累﹐則湛然常寂矣。見於或使﹐而在人者治之如此﹐可謂音也。黜聰明﹐然後同於大通﹔去智故﹐然後循天之理。不極聰明之力﹐則能收視反聽矣。不盡智識之任﹐則能還淳復朴矣。得於自然﹐而在天者治之如此﹐亦可謂嗇也。蓋天一生水﹐在人爲精﹐腎之爲藏﹐精所捨也。天一在藏﹐本以立始﹐故以腎爲事。然不離於精﹐謂之神人﹐故於治人事天莫如嗇也。是以立乎不貸之圃﹐而惟施是畏﹐丰智源而嗇出﹐而不侈於徳。以之治人而人事治﹐以之事天而天理得。

夫惟嗇﹐是以早復。

徽宗注曰﹕迷而後復﹐其復也晚矣。比復好先﹐嗇則不侈於性﹐是以早復。

疏義曰﹕得性則生生不窮﹐失性則不能生生而窮矣。將以反其性情﹐而復其初﹐蓋貴於不遠復焉。迷而後復﹐則失性遠甚﹐所謂民之迷﹐其曰固已久矣者也﹐其復也晚矣。觀夫雷在地中﹐於卦爲復﹐而初九言無祗悔﹐元吉。至於上六則爲凶矣。蓋以初九之復不遠﹐而上六之復迷而後復也。比卦亦然﹐於初言有他﹐吉。於六言比之無首﹐凶。以比復好先故也。嗇則不侈於性﹐而去本未遠﹐是以早復。

早復謂之重積徳﹐

徽宗注曰﹕復﹐徳之本也。復以自知﹐則道之在我者﹐日積而彌新。

疏義曰﹕徳者﹐得也。得於性之謂也。觀復於蕓蕓之時﹐適復於撓撓之際﹐則不離於性矣﹐故《易》言﹕復﹐徳之本。能復其本﹐則性修反徳﹐而明無不燭矣﹐故《易》又言﹕復以自知。然則不侈於性而早復﹐則徳日起而髙大矣。《書》曰﹕徳日新﹐又日新。

重積徳則無不克。

徽宗注曰﹕能勝之謂克﹐宰制萬物﹐役使羣動﹐而無所不勝者﹐惟徳而已。

疏義曰…楊子曰﹕勝己之私之謂克。則能勝之謂克也一徳積於己﹐則可以至寡禦至眾﹐命萬物而無不聽﹐攝天下之羣動﹐宰制役使﹐無所不勝矣。《記》曰﹕徳成而上。

無不克﹐則莫知其極。

徽宗注曰﹕徳至於無所不勝﹐則泛應而不窮﹐孰知其極也。

疏義曰﹕徳足乎己﹐則不蘄於勝物﹐而無所不勝。故在我爲有裕﹐分人而有餘﹐運量酬酢﹐泛應而不窮﹐光被四表而格於上下﹐孰知其極﹖孟子曰﹕徳教沛然﹐溢乎四海。

莫知其極﹐可以有國。

徽宗注曰﹕體盡無窮﹐則其於用天下也有餘裕矣﹐況有國乎﹖

疏義曰﹕道之眞以治身﹐緒餘以治國家﹐土直以治天下。徳至於同於初﹐則體盡無窮而得其純全﹐莊子所謂周盡一體者也。天下𨿽大﹐不出吾之度內﹐則其用天下也有餘裕矣﹐況於一國之小乎﹖

有國之母﹐可以長久。

徽宗注曰﹕道爲萬物母﹐有道者萬世無獘。

疏義曰﹕天下有始﹐以爲天下母﹐則道爲萬物之母也。自有形以至無形﹐自有心以至無心﹐皆由此出﹐故有母之義。有國之母﹐是有其道也﹐得道者無古今﹐𨿽萬世無獘﹐非長久而何﹖

是謂深根固柢﹐長生久視之道。

徽宗注曰﹕道者物之母﹐而物其子也。性者形之根﹐而形其柢也。旣知其子﹐復守其母﹐沒身不殆﹐故可以長久。根深則柢固﹐性復則形全﹐與天地爲常﹐故能長生。與日月參光﹐故能久視。人與物化而我獨存﹐此之謂道。

疏義曰﹕有生者﹐有生生者。生者﹐物也。生生者﹐道也。經曰﹕有名﹐萬物之母。莊子曰﹕萬物職職﹐皆從無爲殖。則道者物之母﹐而物其子也。有色者﹐有色色者。色者﹐形也。色色者﹐性也。莊子曰﹕性者﹐生之質。劉子曰﹕形者﹐生之器。則性者形之根﹐而形其柢也。有國之母﹐則旣知其子﹐復守其母者也。復守其母﹐則與道爲一﹐亙古今而常存﹐故歿身不殆﹐而可以長久。今夫艸木之生﹐根深則柢固﹐猶之人也﹐性復則形全。惟能全其形﹐使形生而不獘﹐如艸木之麗乎土﹐其永無窮﹐故與天地爲常而長生﹐其明不息﹐故與日月參光而久視。人與物化﹐而我獨存﹐則又超形而不與形化﹐離數而不與數終者也﹐此之謂道。

治大國章第六十

治大國﹐若烹小鮮。

徽宗注曰﹕事大眾而數搖之﹐則少成功。藏大器而數徙之﹐則多敗傷。烹小鮮而數撓之﹐則漬。治大國而數變法﹐則惑。是以治道貴淸淨﹐而民自定。

疏義曰﹕主好要則百事詳﹐主好詳則百事荒﹐是以主道治一﹐不知二能當一﹐則百事正矣。然則事大眾而數搖之﹐則少成功﹐藏大器而數徙之﹐則多敗傷﹐固其宜也。蓋天下有常然﹐順之則治﹐擾之則憂﹐惟能不亂天之經﹐不逆物之情﹐法一定而不易﹐無朝令夕攺之失﹐而天下治矣。猶之烹魚也﹐數撓之則漬﹐然則治大國而數變法﹐豈不惑哉﹖《傳》曰﹕民信其法則親。此古之善立法者﹐堅如金石﹐信如四時而不易也。然則不雜而淸﹐抱神以靜﹐民將無事而生定矣。是以治道貴淸靜﹐而民自定﹐孰肯滋法令以蓋其眾哉﹖

以道花天下者﹐其鬼不神。

徽宗注曰﹕聖人者﹐神民萬物之主也﹐不得已而臨蒞天下﹐莫若無爲。道常無爲﹐以蒞天下﹐則人無不治。彼依人而行者﹐亦皆安定休止﹐莫或出而爲祟﹐故曰其鬼不神。

疏義曰﹕《詩》曰﹕百神爾主矣。《書》曰﹕惟元後作民父母。莊子曰﹕聖人者﹐萬物之所系。是則聖人者﹐神民萬物之主也。然而我忘天下易﹐天下兼忘我難﹐其所以出而經世﹐亦一宅而寓於不得已爾。不得已而臨蒞天下﹐夫何爲哉﹖恭己正南面而已。然則無爲也而後安其性命之情﹐而民自化﹐故人無不治。彼依人而行而爲神者﹐將得所憑依﹐得所安樂﹐亦皆安定休止﹐莫或出而爲祟﹐如《詩》所謂公屍來止燻燻矣﹐故曰其鬼不神。

非其鬼不神﹐其神不傷民。非其神不傷民﹐聖人亦不傷民。夫兩不相傷﹐故徳交歸焉。

徽宗注曰﹕以道蒞天下者﹐莫之爲而常自然﹐無攻戰之禍﹐無殺戮之刑﹐是之謂不傷民。當是時也﹐神與民兩不相傷﹐而徳交歸焉。神無所出其靈響也﹐詒爾多福而已﹐故曰其神不傷民。民無所施其智巧也﹐日用飲食而已﹐夫何傷之有﹖

疏義曰﹕道常無爲而無不爲﹐以道往天下﹐則因其固然﹐不擾以人爲之僞﹐所謂莫之爲而常自然也。保民如子﹐視民如傷﹐兵革不試﹐故無攻戰之患﹐刑措不用﹐故無殺戮之刑。神與民兩不相傷﹐而明無人非﹐幽無鬼責﹐而徳交歸焉﹐則神無所出其靈響也﹐詒爾多福而已﹐如《詩》所謂神之弔矣。民無所施其智巧也﹐日用飲食而已﹐如《詩》所謂民之質矣﹐何傷之有﹖

大國者下流章第六十一

大國者下流﹐

徽宗注曰﹕人莫不有趨髙之心﹐而趨髙者常蹶。江海所以能爲百谷王者﹐以其善下之也。

疏義曰﹕九層之臺﹐起於累土﹐欲升髙必自下﹐知髙以下爲基﹐乃不至於蹶髙而無以爲基。徒有趨髙之心﹐則是好髙而不爲髙矣﹐能無蹶乎﹖水不積不成淵﹐江河合水而爲大﹐爲其納眾流也﹐故江海所以能爲百谷王﹐而流水朝宗之者﹐以其善下之也。然則國之所以大者﹐非以下流而政然歟﹖

天下之交﹐天下之牝﹐牝常以靜勝牡﹐以靜爲下。

徽宗注曰﹕天下皆以剛彊敵物﹐而我獨寓於柔靜不爭之地﹐則人孰勝之者﹖是乃所以交天下之道也。經曰﹕知其雄﹐守其雌﹐爲天下溪。

疏義曰﹕自物觀之﹐惟卑故能堂﹐惟肖故能攘﹐一昧是理﹐恃狠乘物﹐將以爲髙﹐秪以取氏﹐蓋以常勝之道在柔﹐常不勝之道在剛故也。天下皆以剛彊敵物﹐聖人以懦弱謙下爲表﹐獨寓於柔靜不爭之地﹐後其身而身先﹐外其身而身存﹐𨿽不蘄勝人﹐而人莫能勝﹐是乃所以交天下之道也。經曰﹕知其雄﹐守其雌﹐爲天下溪。蓋知勝物之道﹐而自處以柔靜﹐物莫不爲之下矣﹐以其靜故也。

故大國以下小國﹐則取小國﹔小國以下大國﹐則取大國。故或下以取﹐或下而取。

徽宗注曰﹕將欲歙之﹐必固張之﹔將欲取之﹐必固與之。

疏義曰﹕有斂祕有散﹐有盈必有虧﹐非特人事﹐天道固然。惟洞照幾先者﹐將欲歙之﹐必固張之﹐知一斂一散相爲消長﹐將欲取之﹐必固與之﹐知一盈一虧相爲始終。故大國以下小國而以大事小﹐小國以下大國而以小事大﹐莫不各有所取焉。然則欲上人﹐以其言下之﹐而君子不欲多上人﹐凡以此故也。

大國不過欲兼畜人﹐小國不過欲入事人﹐兩者各得其所欲﹐故大者宜爲下。

徽宗注曰﹕天道下濟而光明﹐故無不履。地道卑而上行﹐故能承天。人法地﹐地法天﹐故大者宜爲下。

疏義曰﹕天道以下濟﹐故光明而覆燾無方。地道以卑﹐故上行而承天時。行謙沖之道﹐天地且爾﹐況於人乎﹖堯以允恭而光被四表﹐舜以溫恭而玄徳升聞﹐凡以法天地而已。三才異位﹐其道則同﹐是以王不自大﹐以法乎地﹐乃能無爲而天下功。地不自大﹐以法乎天﹐乃能不長而萬物育。然則不自大﹐乃能成其大﹐莫不皆然。大者宜爲下﹐不其然乎﹖

道徳眞經疏義卷之十一竟

道徳眞經疏義卷之十二

太學生江澄疏

道者萬物之奧章第六十二

道者﹐萬物之奧也﹐

徽宗注曰﹕天奧西北﹐郁化精也。地奧黃泉﹐隱魄榮也。人奧思慮﹐蘊至神也。天地與人﹐有所謂奧﹐而皆冒於道。道也者﹐難終難窮﹐難測難識﹐故爲萬物之奧。道爲萬物之奧﹐則物者道之顯歟﹖

疏義曰﹕道之爲奧﹐其深莫測﹐如室之奧而深密焉﹐如淇之奧而深閟焉。凡戾顯而入隱﹐皆有所謂奧﹐《太元》論三摹﹐所以各言其奧也。且天以不見爲元﹐西北則於卦爲乾﹐復乎至靜﹐化精之所郁也。郁化精則气機密移﹐陽遇陰而郁矣﹐故曰天奧西北﹐郁化精也。地以不形爲元﹐黃泉則深不可測﹐冥於至幽﹐魄榮之所隱也。隱魄榮則陽气潛萌﹐藏其體而隱矣﹐故曰地奧黃泉﹐隱榮魄也。人以心腹爲元﹐思慮在人﹐俛仰而再撫四海﹐恍惚而經緯萬方﹐至神之所蘊也。蘊至神則妙於無方﹐而不可測者也﹐故曰人奧思慮﹐蘊至神也。三才異位﹐各有其奧。天𨿽有奧﹐而道能生天﹔地𨿽有奧﹐而道能生地﹔人𨿽有奧﹐而人在道中。所以皆冒於道﹐於道不可以形數求故也。三才未離於形數﹐而道不可以形數求﹐可謂難終難窮而未始有封﹐難測難識而莫窺其妙者也。善貸且成﹐其化密庸﹐大道無形﹐生育天地﹐大道無名﹐長養萬物﹐故爲萬物之奧。道爲萬物之奧﹐則自無出有﹐職職陳露﹐不得遁而皆存﹐物其道之顯歟﹖

善人之寶﹐

徽宗注曰﹕利而行之﹐積善成性而神明自得﹐聖心循焉。

疏義曰﹕有以物爲寶者﹐《傳》言寶珠玉是也。有以道爲寶者﹐若此言善人之寶是也。善人不以物爲寶﹐而所寶在道﹐是以自人入於天﹐由善達於聖﹐無入而不自得也。蓋一陰一陽之謂道﹐繼之者善也﹐成之者性也﹐善人知善出於道而成於性﹐故其不貲之朴能利而行之也。利而行之﹐則好之無數﹐行之不怠﹐能盡其性﹐可以贊化育而配神明矣。蓋自可欲之善積而至於充實之美﹐積善成性也。自光輝之大進而至於不可知之神﹐神明自得也。若夫聖心循焉﹐則由是道而不違矣。寶而持之﹐孰大於此﹖

不善人之所保﹐

徽宗注曰﹕反無非傷也﹐順其理則全﹐動無非邪也﹐靜其性則正﹐故可以保身。

疏義曰﹕道常無爲而無不爲。無不爲也而反焉﹐則無非傷也﹔無爲也而動焉﹐則無非邪也。反無非傷也﹐惟去智與故﹐順其理而不違﹐然後能守其全而物莫之傷﹐所謂誠全而歸之是已。動無非邪也﹐惟虛緣葆眞﹐靜其性而勿攖﹐然後能得其正而邪莫之入﹐所謂四六不蕩﹐胸中則正是已。順其理而全﹐靜其性而正﹐舉天下之物﹐曾不足以易其守﹐可以保身而無危亡之憂﹐乃其宜也。《易》曰﹕窮理盡性以至於命。能順其理﹐斯可以窮理﹔能盡其性﹐斯可以盡性﹔能保身﹐斯可以至於命。不善之所保﹐不外是也。

美言可以市﹐尊行可以加於人。人之不善﹐何棄之有。

徽宗注曰﹕言﹐風波也。行﹐實喪也。皆非道所貴。言美而可悅﹐行尊而可尙﹐猶可以市﹐且加於人﹐而人服從﹐況體道之奧﹐徧覆包含而無所殊乎﹖然則人之不善﹐何棄之有﹖

疏義曰﹕心居中虛靜則善﹐淵發於言則爲風波﹐止則居實﹐見於行則爲實喪。言﹐風波也。行﹐實喪也。皆溺於末流而非道之所貴也。然辭之輯矣﹐民之洽矣﹐則言美而可悅者﹐猶足以市﹔欽愼威儀﹐維民之則﹐則行尊而可尙者﹐猶足以加人﹐況體道者乎﹖惟體道之奧﹐滋發萬化﹐總攝眾妙﹐如天之運﹐兼覆無私﹐如海之容﹐包含不遺﹐彼𨿽紛紛自異﹐皆會之一理﹐又何所殊乎﹖然則人之不必善﹐何棄之有﹖《語》曰﹕我之大賢歟﹖於人何所不容。故惟體道者﹐爲能盡合並之公。

故立天子﹐置三公﹐𨿽有拱璧以先駟馬﹐不如坐進此道。

徽宗注曰﹕君子之守﹐修身而天下平。天子三公﹐有璧馬以招賢﹐而不務進道以修身﹐則捨己而徇人﹐失自治之道矣。不如坐進此道者﹐求諸己而已。道之所在﹐聖人尊之﹐故民從之如歸市。

疏義曰﹕天下𨿽大﹐治之在道﹔四海𨿽遠﹐治之在心。守孰爲大﹖守身爲大。所守至約﹐則所施至博矣。古之言治者﹐自愼厥身﹐修思永至﹐於邇可遠﹐在玆自修之身。至於修之天下﹐則以君子之守修其身而天下平故也。貴爲天子﹐立爲三公﹐以道化民﹐則天下將自賓﹐𨿽有拱璧駟馬以招賢得賢﹐以爲邦家之光﹐而不務進道以修身﹐則不能有守矣。不能有守﹐是舍己徇人﹐失自治之道矣。楊子曰﹕先自治而後治人之謂大器。不如坐進此道﹐以自治爲先故也。所謂自治非外鑠也﹐求諸己而已﹐能求諸己﹐則用人惟已矣。昔帝堯克明使徳﹐以至黎民於變時雍﹐文王誕先登於岸﹐以至於以禦於家邦﹐每得諸此。𨿽然道之眞以治身﹐其緒餘以治國家﹐其土直以治天下﹐則治之要在知道也。故道之所在﹐聖人尊之﹐則以聖人者道之管也。民從之如歸市﹐則以聖道羣心之用也。夫聖人﹐民之父母也。聖人尊之於上﹐斯民從之於下﹐其執犬象﹐天下往之謂歟﹖

古之所以貴此道者﹐何也﹖不曰求以得﹐有罪以免邪﹖故爲天下貴。

徽宗注曰﹕求則得之﹐求在我者也。古之人所以求之於陰陽度數而未得者﹐求在外故也。惡者遷善﹐愚者爲哲﹐此有罪所以免歟﹖道之善教者如此﹐故爲天下貴。《傳》曰﹕天下莫不貴者﹐道也。

疏義曰﹕心者道之主宰﹐則道未始離乎我。道不可以情求﹐則道未始滯於物。惟不離乎我﹐故反而求之﹐自得其得﹐以求在我故也。惟不滯於物﹐故求之度數﹐五年而未得﹐求之陰陽﹐十有二年而未得﹐以求在外故也。求在我者﹐求有益於得﹔求在外者﹐求無益於得。然則求而不得者﹐以道在邇而求諸遠﹔而善人求以得者﹐求在我者而已。蓋道之在我﹐眾美皆備﹐人患不求爾。誠能因心會道﹐則惡者可以遷善﹐修徳罔覺﹐而無過舉之失﹐愚者可以爲哲﹐造理而悟﹐無多岐之惑﹐此有罪所以免歟﹖道之善救人如此﹐則不可得而賤﹐故爲天下貴。《傳》曰天下莫不貴者道也﹐則以莫之爵而常自然故爾。

爲無爲章第六十三

爲無爲﹐事無事﹐味無味。

徽宗注曰﹕道之體無作﹐故無爲﹔無相﹐故無事﹔無欲﹐故無味。聖人應物之有﹐而體道之無﹐於斯三者﹐可見矣。

疏義曰﹕道妙於無﹐不可以體求﹐卽其大全而言之﹐姑謂之體而已。所謂道之體﹐若莊子言古人之大體是也。道之體旣妙於無﹐則寂然不動是無作也﹐無作故無爲﹐無爲則至爲去爲矣。無狀之狀是無相也﹐無相故無事﹐無事則無爲事任矣。澹然自足是無欲也﹐無欲故無味﹐無味則味味者未嘗呈矣。興事造業﹐爲之而成﹐𨿽曰有作﹐而爲出於無爲。耳目鼻口﹐各有所事﹐𨿽曰有相﹐而事出於無事。江之於味﹐人所同嗜﹐𨿽曰有欲﹐而味出於無味。以見用之所以妙也。聖人體眞無而常有﹐卽妙用而常無﹐所以應物之有﹐自無適有爾﹐所以體道之無﹐至無以供其有爾。於斯三者以觀之﹐道之體用﹐果可見矣。

大小多少﹐

徽宗注曰﹕大小言形﹐多少言數﹐物。量無窮﹐不可爲倪。大而不多﹐小而不少﹐則怨恩之報﹐孰睹其辧﹖聖人所以同萬有於一無﹐能成其大。

疏義曰﹕以物觀之﹐自徇殊面﹐壘空之與大澤﹐毫末之與馬體﹐以形異其小大而囿於形﹐以數差其多少而拘於數。以道觀之﹐萬物一體﹐以北海爲大﹐曾不知大而不多﹐以涇流爲小﹐曾不知小而不少﹐以物量無窮﹐不可爲倪故也。若是則怨之有其辧﹐恩之因其心﹐二者𨿽正之器﹐非正之道也。施乎無報﹐大同於物﹐又烏睹其辧域﹖聖人以道之虛﹐受天下之羣實﹐不出乎害人﹐不多仁恩﹐所以同萬有於一無﹐合眾小而歸之﹐能成其大者﹐天覆地載﹐廣乎其無不容而已。故帝王以天地爲宗﹐而爲哉中之大。

報怨以徳。

徽宗注曰﹕爵祿不足以爲勸﹐戮恥不足以爲辱﹐則何怨之有﹖所尙者徳而已。

疏義曰﹕全徳之人﹐以天下譽之得﹐其所謂謷然不顧﹐則無取於冠冕之賞﹐是爵祿不足以爲勸也。以天下非之失﹐其所謂儻然不受﹐則無畏於斧鉞之誅﹐是戮恥不足以爲辱也。榮辱之來﹐無益損乎其眞﹐則知是非不可爲分﹐細大不可爲倪﹐約分之至而卒無所分矣﹐又何怨之有﹖非至徳者能之乎﹖宜其所尙者徳而已。蓋陽爲徳﹐陰爲怨﹐報怨以徳﹐則冥而無所辧﹐通而無所節﹐是謂出怨不怨﹐所以爲徳之上也。

圖難於其易﹐爲大於其細。天下之難事必作於易﹐天下之大事必作於細。

徽宗注曰﹕千丈之堤﹐以螻蟻之穴潰﹔百尺之室﹐以突隙之煙焚。白圭之行堤也﹐塞其穴﹐是以無水難。丈人之愼火也﹐塗其隙﹐是以無火患。天下之事常起於甚微﹐而及其末﹐則不可勝圖﹐故聖人蚤從事焉。

疏義曰﹕《傳》曰無使滋蔓﹐蔓難圖也﹐故慮遠者不忽於其易。經曰爲之於未有﹐故知幾者必察於其細。千丈之堤可謂川有防矣﹐以螻蟻之穴小而不止其潰﹐則涓涓不塞﹐將成江河。百尺之室可謂居之安矣﹐以突隙之煙微而不愼其焚﹐則熒熒不救﹐炎炎柰何﹖白圭之行堤也﹐必塞其穴﹐是以無水難。丈人之愼火也﹐必塗其隙﹐是以無火患。然則圓機之士﹐其作炳於忽眇綿﹐用智於未奔沈﹐每及於此﹐所以發韓非之論也。由是觀之﹐天下之事常起於甚微矣。《詩》於吉日必曰愼微者﹐以事起於甚微故也。及其末﹐則不可勝圖矣。《易》於思患必曰豫防者﹐以其末爲難圖故也。聖人智通於神﹐所以蚤從事者﹐知此而已﹐與苟卿所謂先事慮息謂之豫同意。

是以聖人終不爲大﹐故能成其大。

徽宗注曰﹕爲之於小﹐故能成其大。亂已成而後治之﹐不亦晚乎﹖

疏義曰﹕土始一塊﹐總合成田﹔水始一勺﹐總合成川。然則爲之於小﹐故能成其大﹐理宜然也。聖人躊躇興事﹐以每成功﹐所以致大治者﹐亦爲之於小而已。《詩》稱文武之治﹐積小雅而爲大雅﹐其作始也小﹐其成業也大﹐所以成內外之治﹐始於憂勤而已。使其亂已成而後治之﹐不亦晚乎﹖孟子舉《詩﹟鴟鴞》言﹕迨天之未陰雨﹐徹彼桑土﹐綢繆牖戶。以明國家閒暇及是時明其政刑﹐蓋欲治之於蚤也﹐豈若大寒而後索衣裘者乎﹖然則聖人以此詩爲知道者。以此﹐然則天下之事小可爲也﹐大無及已。

夫輕諾必寡信﹐多易必多難﹐是以聖人由難之﹐故終無難矣。

徽宗注曰﹕禍固多藏於微﹐而發於人之所忽。聖人之應世﹐常愼微而不忽﹐故初無輕易之行﹐而終絕難圖之患﹐凡以體無故也。

疏義曰﹕火生於木﹐禍發必克﹐則禍固多藏於微。易之者不宜﹐則禍固發於人之所忽。孟子曰禍福無不自己求之者﹐蓋欲不忽其微而已。聖人之應世﹐與民同患﹐至智足以周物理﹐遠覽﹟足以照幾先﹐謀之未兆﹐常愼微以慮其始﹐愼終如始﹐而不忽人之所忽﹐故初無輕易之行﹐而終絕難圖之患也。《記》曰﹕與有其己怨﹐寧無諾責。無輕諾之行﹐則言必顧行矣。《傳》曰﹕苟以爲易﹐難將至矣。無多易之行﹐則動必迪吉矣。以此遊世﹐則泛應曲當﹐終無難矣。然所以致此﹐非樂通於物也﹐凡以無爲無事無味﹐體道之無而已。道之所在﹐孰能難之﹖《鳧鷖》卒章言無有後艱﹐與此同意。

其安易持章第六十四

其安易持﹐其未兆易謀﹐其脆易泮﹐其微易散。爲之於未有﹐治之於未亂。

徽宗注曰﹕安者危之對﹐未兆者已形之對﹐脆者堅之對﹐微者著之對。持之於安則無危﹐謀之於未兆則不形。聖人之知幾也﹐脆者泮之則不至於堅冰﹐微者散之則不著。賢人之殆庶幾也。奔壘之車﹐沈流之航﹐聖人無所用智焉。用智於未奔沈﹐所謂爲之於未有﹐治之於未亂也。

疏義曰﹕事隱於未然﹐莫不有自然之理﹔肇於已然﹐莫不有必至之機。理之所藏深矣﹐非至神不足以洞察﹔機之所發微矣﹐非至智不足以約知。安者危之對﹐有其安必危。未兆者已形之對﹐未兆則形泯﹐此理之未然者也。脆者堅之對﹐則堅已肇其質。微者著之對﹐則著已闡其端﹐此事之已然者也。持之於安則無危﹐所以能保其邦。謀之於未兆則不形﹐所以能防其患。聖人之知幾也﹐知幾其神乎﹖知微知彰﹐作炳於忽眇綿﹐神以知來也。脆者泮之﹐則不至於堅﹐所以能愼之於履霜。微者散之﹐則不至於著﹐所以能察之於毫末。賢人之殆庶幾也﹐智之於賢者﹐於復則不遠﹐於過則不二﹐辧之於早智之事也。蓋幾者﹐動之微﹐吉之先。見《豫》之六二﹐當理而悟﹐所以爲聖人之知幾。《復》之初九﹐造形而後悟﹐所以爲賢人之貽庶幾。惟其知幾﹐故不終曰正吉。惟其殆庶幾﹐故無祇悔﹐又烏有奔壘沈流之患乎﹖蓋車所以陟險﹐航所以濟難﹐奔壘之車﹐況流之航﹐則聖人無所用智焉。楊雄對或人之問﹐所以言用智於未奔沈。然則爲之於未有﹐治之於未亂﹐則有終踰絕險需徒楫之之安矣。

合抱之木﹐生於毫末﹔九層之臺﹐起於累土﹔千里之行﹐始於足下。

徽宗注曰﹕有形之類﹐大必滋於小﹐髙必基於下﹐遠必自於近。其作始也簡﹐其將畢也必巨。聖人見端而思末﹐睹指而知歸﹐故不爲福先﹐不爲禍始﹐躊躇以興事﹐以每成功。

疏義曰﹕夫有形生於無形﹐凡囿於有形﹐莫不自微以至著﹐則大必滋於小也。將尋斧柯﹐始於毫釐之不伐﹐合抱之木生於毫末可知。若升髙必自下﹐則髙必基於下也。丘山崇成﹐始於累土之不輟﹐九層之臺起於累土可知。自邇以及遠﹐則遠必自於近也。將致千里﹐積於跬步之不休﹐千里之行始於足下可知。是三者﹐其作始也簡﹐原其始則小﹐其將畢也必巨﹐要其終則大﹐其理然也。蓋物有本末﹐事有終始﹐聖人見端而思末﹐所以索其至﹔睹指而知歸﹐所以要其宿。觀於遠近﹐默與理契﹐故不爲福先﹐福亦不至﹐不爲禍始﹐禍亦不來﹐因時而起﹐循理而動﹐躊躇以興事﹐以每成功﹐緣於有感而應之耳。彼天下之事日投吾前﹐將謝之而莫爲﹐則眇綿之中固有不可不爲者﹐然有而爲之其易耶﹖必待於躊躇而後興﹐則不以易而爲之也。惟不以易而爲﹐故事之所興﹐咸底成績﹐巍乎其有成功歟﹖

爲者敗之﹐執者失之。是以聖人無爲﹐故無敗﹔無執﹐故無失。

徽宗注曰﹕聖人不從事於務﹐故無敗。不以故自持﹐故無失。昧者規度而固守之﹐去道愈遠矣﹐能無敗失乎﹖

疏義曰﹕天下之理﹐可因不可爲﹐可任不可執。爲之以求成﹐適所以敗之﹔執之以求得﹐適所以失之。聖人體道之無﹐靜而無爲﹐不從事於務也﹐斯無事任之責﹐故無敗。變而無執﹐不以故自持也﹐斯無事故之累﹐故無失。世之昧者﹐殊不知時無止﹐分無常﹐乃規度而固守之﹐蔽於一曲﹐不該不徧﹐是何異刻舟求劍﹑膠柱調瑟﹖宜其去道愈遠而不能趨變也﹐能無敗失者鮮矣。

故民之從事﹐常於幾成而敗之。

徽宗注曰﹕中道而止﹐半塗而廢﹐始勤而終怠者﹐凡民之情﹐蓋莫不然﹐故事常幾成而至於敗。

疏義曰﹕《傳》曰﹕有足者可至於丘。則道必致其至﹐中道而止則無所至矣。又曰﹕塗𨿽曲而通諸夏。則塗必同其歸﹐半塗而廢則無所歸矣。仲尼有吾弗爲己之語﹐蓋以是也﹐非特爲學如此。𨿽從事者亦然﹐使其志厭於所守﹐力倦於所行﹐始勤而終怠﹐則事亦無所濟矣。始動則悅於須臾﹐終怠則厭於持久﹐凡民之情易遷於物﹐始動終怠﹐蓋莫不然。惟其止而不進﹐廢而自畫﹐故事常幾成而至於敗。孟子興有爲者之嘆﹐所以譬掘井九仞而不及泉也。愼終如始﹐則無敗事矣。

徽宗注曰﹕靡不有初﹐鮮克有終。終始惟一﹐時乃日新。施之於事﹐何爲而不成﹖

疏義曰﹕成王戒卿士﹐必言功崇惟志﹐業廣惟動者﹐蓋內盡其心所謂志﹐外盡其力所謂勤。靡不有初﹐鮮克有終﹐則心已怠而力已疲﹐烏能不倦以終之哉﹖伊尹曰﹕終始惟一﹐時乃日新。惟終始惟一﹐故能至誠不息﹐圖惟厥終。惟時乃日新﹐故能力行不倦﹐𨿽休勿休。以此施之於事﹐則事必就緒而後已﹐何爲而不成﹖所謂愼終如始則無敗事者﹐宣其然矣。《語》曰﹕有始有卒者﹐其惟聖人乎。

是以聖人欲不欲﹐不貴難得之貨﹔學不學﹐以復眾人之所過。

徽宗注曰﹕欲利者﹐以物易己。務學者﹐以博溺心。夫豈足以造乎無爲﹖聖人不以利累形﹐欲在於不欲﹐人我之養﹐畢足而止﹐故不貴難得之貨﹐不以人滅天。學在於不學﹐緝熙於光明而已﹐故以復眾人之所過。道之不明也﹐賢者過之﹐況眾人乎﹖復其過而反之性﹐此絕學者所以無憂而樂。

疏義曰﹕莊子言次性命之情以饕富貴﹐則欲利者﹐以物易己而汩歌於俗。列子言學者以多方喪生﹐則務學者﹐以博溺心而維學無統。夫豈足以造乎無爲﹖夫所謂無爲莫貴乎虛﹐莫善乎靜而已。以物易己則喪己於物﹐方且與動馳﹐不知卽動而靜。以博溺心則心枝而疑﹐方且爲實礙﹐不知損實爲虛。故不足以造乎無爲也。聖人不然﹐不以利累形﹐求之在我也﹐所欲在內而不在外﹐欲出於不欲而已。共利爲悅﹐共給爲安﹐不拘一世之利爲己私分﹐在乎兼足天下焉﹐正莊子所謂人我之養﹐畢足而止。是以不貴難得之貨﹐不以人滅天﹐則去人爲之僞也。所學在心而不在進﹐學在於不學而已。因性所有﹐習以成之﹐不以支離曼衍益其眞﹐期於朝徹見獨焉﹐正《詩》所謂學有緝熙於光明也﹐故以復眾人之所過。蓋窮巧極珍﹐難得之貨也。聖人不貴之者﹐欲使民不遷於物而已﹐可謂我無欲而民自足矣。捨本趨末﹐眾人之所過也。聖人以復其過者﹐欲救其過﹐使歸諸道而已﹐可謂常善救人而無棄人矣。蓋道之不明也﹐賢者過之。賢人則異乎眾人﹐賢者之智﹐猶有所謂過﹐況眾人乎﹖復其過而反之性﹐則性修反徳﹐徳至而同於初﹐將至於見道而絕學﹐任其性命之情﹐無適而不樂﹐此絕學所以無憂也。若顏氏之子忘仁義禮樂﹐而簞瓢捽茹不攺其樂﹐其於聖人樂以忘憂﹐爲殆庶幾乎﹖

以輔萬物之自然﹐而不敢爲。

徽宗注曰﹕天髙地下﹐萬物散殊﹐豈或使之﹐性之自然而已。輔其自然﹐故能成其性。爲者敗之﹐故不敢爲。此聖人所以恃道化而不任智巧。

疏義曰﹕天運乎上﹐不產而化﹐地處乎下﹐不長而育﹐萬物盈於天地之間﹐若動若植﹐萌區異狀﹐所謂天髙地下﹐萬物散殊也。聖人贊天地之化育﹐而萬物得由其道者﹐豈或使之﹖其生化形色﹐智力消息﹐性之自然而已。輔其自然﹐則不益生﹐不勸成﹐因其固然﹐付之自爾﹐故能成其性也。然而天無爲以之淸﹐地無爲以之寧﹐萬物職職﹐皆從無爲殖﹐所以成其性者﹐豈假人力爲之哉﹖爲者敗之﹐且有助長之失﹐故不敢爲。此聖人所以恃道化﹐而不恃智巧也。恃道化則順物自然而無容私﹐不任智巧則去智與故而循天理﹐將無爲而萬物化矣。彼刻楮者﹐三年而成一葉﹐則物之有葉者鮮矣﹐何足以語道化之妙。

古之善爲道章第六十五

古之善爲道者﹐非以明民﹐將以愚之。

徽宗注曰﹕民可使由之﹐不可使知之﹐古之善爲道者﹐使由之而已。反其常然﹐道可載而與之俱﹐無所施智巧焉﹐故曰愚。三代而下﹐釋夫恬惔無爲﹐而悅夫哼哼之意﹐屈折禮樂以正天下之形﹐吁兪仁義以慰天下之心﹐將以明民﹐名曰治之﹐而亂孰甚焉﹖

疏義曰﹕聖人以道在天下﹐善貸曲成而其仁顯﹐故民可使由之。巧妙功深而其用藏﹐故不可使知之。

《易》所謂百姓曰用而不知﹐孟子言終身由之而不知其道者眾矣是也。古之善爲道者﹐每得乎此﹐以謂我愚人之心也哉﹐純純兮﹐俗人昭昭﹐我獨若昏﹐推此以化民﹐則民莫不由之。得之於觀感﹐反其常然﹐而復性之本﹐將以愚之也。愚故道﹐道可載而與之俱﹐故無所施其智巧焉。蓋天下有常然﹐曲直無待於鈞繩﹐圓方無待於規矩﹐附離不以膠漆﹐約束不以纏索﹐相忘於道術﹐而去其智巧之心﹐斯不失其常然矣。自非善爲道者﹐何以臻此﹖三代而下﹐釋夫恬惔無爲﹐而不知處無爲之事﹐悅夫哼哼之意﹐而不知行不言之教。屈折禮樂﹐以正天下之形而失之戕賊﹐是待鈞繩規矩而後正也。吁兪仁義﹐以慰天下之心而過於村傴﹐是待繩約膠漆而後固也。若是則失其常然矣﹐將以明民﹐名曰治之﹐而亂孰甚焉﹖莊子曰﹕聞在宥天下﹐不聞治天下也。蓋明民而治之﹐非所以治天下。惟在之宥之﹐則民日趨於平泰之域﹐無事而生定矣﹐又何治天下﹖以感子之心爲﹐故曰有治天下者哉。

民之難治﹐以其智多。

徽宗注曰﹕天下每每大亂﹐罪在於好知。

疏義曰﹕弓弩畢弋之知多﹐則羽而云翔者不能髙至。罔罟罾笱之知多﹐則鱗而川泳者不能趨深。削格羅落置眾之知多﹐則足而跖實者不能走壙。在物尙此﹐況於人乎﹖故知詐之變多﹐則俗惑於辮。莊周卽物理以驗人事﹐則知萬物皆由於道﹐而不可擾之以智﹐所以言天下每每大亂﹐罪在於好智也。聖人之治﹐常使民無知無欲﹐以道之虛靜﹐出爲天下應耳﹐又何智之足爲﹖是以善言治者﹐論太平之本則曰智謀不用﹐語道化之妙則曰不恃智巧﹐豈非治之要者在知道而不在於好智者歟﹖

故以智治國﹐國之賊﹔

徽宗注曰﹕法出而姦生﹐令下而詐起。

疏義曰﹕莊子曰﹕智者﹐爭之器。智出乎爭﹐則民多逐利而機巧。所謂法出者﹐非法不足以繩之也﹐嚴爲法禁﹐容有抵冒﹐而生姦宄之心者不能齊也。所謂令下者﹐非令不足以號之也﹐令出惟行﹐容有面革﹐而起詐僞之情者不能止也。經曰﹕法令滋彰﹐盜賊多有。則姦詐可知﹐所謂以智治國﹐國之賊。不以智治國﹐國之福。

徽宗注曰﹕焚符破璽而民鄙朴﹐掊斗折衡而民不爭。

疏義曰﹕莊子曰﹕道者﹐爲之公。以道爲公﹐則民皆不約而自孚。所謂焚符破璽﹐非焚而破之也﹐以信信之﹐則民朴鄙而符璽非所恃也。所謂剖斗折衡﹐非掊而折之也﹐以平平之﹐則民不爭而鬥衡無所用也。經曰﹕我好靜而民自正﹐我無欲而民自足。民正而足﹐則其朴鄙不爭可知﹐所謂不以智治國﹐國之福。

知此兩者亦楷式。

徽宗注曰﹕知此兩者﹐則知所以治國。知所以治國﹐故民則而象之﹐以爲楷式。

疏義曰﹕表正則影正﹐源淸則流淸﹐自然之符也。聖人位乎民物之上﹐端表澄源﹐無爲而天下化﹐明夫用智與不用智而已。知此兩者﹐則知治國責淸靜而無俟於用智也。不以智治﹐則聽唱視儀者﹐得效法於觀感之際﹐孰不則而象之以爲楷式哉﹖蓋則猶作則之則﹐以其有則則之也﹔象猶垂象之象﹐以其有象象之也。惟其有則象﹐故民則而象之﹐以爲楷式。若苟卿設爲國之問有曰盤圓而水圓﹐盂方而水方﹐意與此同。

常智楷式﹐是謂玄徳。玄徳深矣﹐遠矣﹐與物反矣﹐

徽宗注曰﹕玄者天之色﹐常知楷式而不用其智﹐則與天合徳﹐深不可測﹐遠不可窮﹐獨立於萬物之上﹐物無得而耦之者﹐故曰與物反矣。

疏義曰﹕妙而小之之謂玄。玄者﹐天之色也。常知楷式而不用智﹐則以抱一爲天下式也。若然則去智與故﹐循天之理﹐宜其與天合徳﹐無聲無臭﹐深不可測﹐無際無分﹐遠不可窮﹐獨立乎萬物之上﹐物無得而耦之者﹐若列子所謂疑獨者是已﹐故曰與物反矣。自非入而辮物﹐與天合徳者﹐疇克爾哉﹖

然後乃至大順。

徽宗注曰﹕順者天之理﹐乃至大順者﹐去智與故﹐循天之理而已。莊子曰﹕與天地爲合﹐其合緡緡﹐若愚若昏﹐是謂玄徳﹐同乎大順。惟若愚若昏﹐所以去智。

疏義曰﹕在《易》之《豫》有曰﹕天地以順動﹐故日月不過﹐而四時不忒。是順者天之理也﹐自其體而言﹐則乾爲至健﹐卽其理以觀﹐則乾以易知﹐故曰易簡天下之理得﹐此順所以爲天之理者歟﹖乃至大順者﹐去使然之智故﹐卽自然之至理﹐以不識不知﹐順帝之則而已﹐所謂去智與故﹐循天之理者此也。莊周著《天地篇》論性修反徳﹐徳至同於初有曰﹕與天地爲合﹐其合緡緡﹐若愚若昏﹐是謂玄徳﹐同乎大順。蓋天地之間﹐虛而不屈﹐動而愈出﹐合則通於天地﹐同乃虛而已。緡緡相合﹐非薪合而合也﹐非有所知見而合也。若愚則冥心而無知﹐若昏則膠目而無見﹐無知無見﹐是謂玄徳。徳至於玄﹐則性天自然﹐無所與逢﹐而同乎大順矣。惟其若愚若昏﹐所以能去智﹔惟其去智﹐所以能原於徳而成於天。莊子於《天地篇》之首言天徳而已矣﹐意與此合。

江海爲百谷王章第六十六

江海所以能爲百谷王者﹐以其善下之﹐故能爲百谷王。

徽宗注曰﹕興事造業﹐其一上比者﹐王也。王有歸往之義﹐君能下下﹐則民歸之﹐如水之就下。

疏義曰﹕帝言徳﹐王言業﹐此興事造業﹐所以爲王。公乃王﹐王乃天﹐此其一上比﹐所以爲王。王有歸往之義﹐所謂下民之王者是也。下民所以向往而親附之者﹐以其容而下之﹐有下下之道故也。是以近者謳歌而樂之﹐遠者竭蹶而趨之﹐如水之就下﹐沛然莫之能禦也。經曰﹕譬道之在天下﹐猶川谷之於江海。民之歸往﹐豈不相似。然天保序言君能下下﹐而《詩》言無不爾哉﹐承其知善下之道歟﹖

是以聖人欲上人﹐以其言下之﹔欲先人﹐以其身後之。是以聖人處上而人不重﹐處前而人不害﹐是以天下樂推而不厭。

徽宗注曰﹕《易》於《屯》之初曰﹕以貴下賤﹐大得民也。得其民者﹐得其心也。處上而人不重﹐則從之也輕。處前而人不害﹐則利之者眾。若是者無思不服﹐故不厭。《易》曰﹕百姓與能。

疏義曰﹕貴以賤爲本﹐故《易》於《屯》言以貴下賤﹐大得民也。云雷並作﹐於卦爲屯﹐天造艸昧之時也。初九爲經綸之君﹐能以謙自牧﹐忘其貴而下下﹐民之所求也﹐所以能大得民。得其民者﹐得其心也。得其心者﹐是豈教誥之所能令哉﹖以其言下之﹐故處上而人不重﹐彼皆有願戴之心﹐而從之也輕﹐若孟子言從之者如歸市是已。以其身下之﹐故處前而人不害﹐彼皆有樂附之誠﹐而利之者眾﹐若莊子言利仁義者眾是已。然則四方之民莫不親之若父母﹐愛之若芝蘭﹐無思不服﹐得之於心﹐悅樂推而不耿矣。《易》曰﹕百姓與能。蓋天地設位﹐聖人成能﹐以聖人之成能﹐而百姓與之﹐則親譽之至宜無時而斁矣。

以其不爭﹐故天下莫能與之爭。

徽宗注曰﹕行賢而去自賢之行﹐安往而不愛哉﹖

疏義曰﹕以賢臨人﹐未有得人者也﹔以賢下人﹐未有不得人者也。以賢下人猶能得人﹐況行賢而無自賢之行﹖固宜爲人之所愛﹐宜乎陽子居有是言也。蓋行賢而無自賢之行﹐則能處乎不爭之地。安往而不愛﹐則物不能與之爭矣。

天下皆謂章第六十七『

天下皆謂我道大似不肖﹐夫惟大﹐故似不肖。若肖久矣﹐其細也夫。

徽宗注曰﹕肖物者小﹐爲物所肖者大。道覆載萬物者也﹐洋洋乎大哉﹐故似不肖。若肖則道外有物﹐豈得爲大乎﹖

疏義曰﹕肖人者其體小﹐故肖物者小。大者人之所因﹐故爲物所肖者大。速哉七十子之肖仲尼也﹐由七十子以觀仲尼﹐則小大固可知已。然聖人所以能成其大者﹐以其得道之本宗焉。夫道覆載萬物者也﹐以道爲萬物祖﹐故有萬不同﹐莫不由之﹐天地𨿽大﹐秋毫𨿽小﹐皆不外於覆載之內。所謂洋洋乎大哉﹐言其無不該徧﹐廣乎能容也。爲物所肖而非肖物﹐故似不肖。若肖則道外有物﹐可名於小﹐豈得爲大乎﹖自道之外﹐何物之有﹖卽未始有對言之﹐固不可以議﹐其將彊爲之名曰大爾。

我有三寶﹐寶而持之。

徽宗注曰﹕異乎俗世之見﹐而守之不失者﹐我之所寶也。

疏義曰﹕聖人則異賢人矣﹐以賢視聖﹐猶有所異﹐況世俗之見﹖其異之也﹐固亦遠矣。所謂三寶者﹐在世俗則蔽於私見﹐妄以爲小﹐殊不知卽理以觀﹐乃所以爲大也。異乎世俗之見而守之不失﹐則善抱而不脫﹐未始須臾離也﹐可謂寶而持之矣。儒有不寶金玉而忠信以爲寶﹐則知我有三寶﹐在內不在外﹐持之不可不至也。惜夫世俗之人﹐知寶其寶﹐而不知寶其所以寶﹐適爲身之累﹐是以寶珠玉者﹐殃必及身。

一曰慈﹐

徽宗注曰﹕慈以愛物﹐仁之實也。

疏義曰﹕慈以惠物爲心﹐仁以愛人爲本﹐故天倫以父慈爲先﹐燕飲以慈惠爲示﹐要之皆本於愛也﹐得非慈爲仁之實乎﹖老君言道徳﹐絕仁而寶此﹐曾非絕之也﹐欲明仁之實而已。

二曰儉﹐

徽宗注曰﹕儉以足用﹐禮之節也。

疏義曰﹕儉者徳之共﹐禮於用貴稱﹐故儉不中禮則徧急﹐儉而用禮則適宜﹐要之皆貴於足用也﹐得非儉爲禮之節乎﹖孔子言禮﹐與其奢也寧儉﹐曾非嗇之也﹐欲明禮之節而已。

三曰不敢爲天下先。

徽宗注曰﹕先則求勝人﹐尙力而不貴徳。

疏義曰﹕天下有常勝之道曰柔﹐常不勝之道曰剛。柔則不求勝人﹐以濡弱謙下爲表﹐而天下莫能與之爭。剛則求勝人﹐𨿽以出眾爲心﹐曷常出乎眾哉﹖苟或能剛不能柔﹐爲先以求勝人﹐是尙力而不貴徳也。力者爭之端﹐尙力則好勇﹐而物與之敵﹐若莊子所謂以巧鬥力是也。謙者徳之柄﹐貴徳則柔巽﹐而物莫能賤﹐若《易》言天地人神皆取於謙是也。然則求勝人者﹐尙力而不貴徳﹐孰若不求勝人者﹐貴徳而不尙力哉﹖能不尙力﹐則知不敢爲天下先﹐能謙抑而進於徳矣﹐是以抑抑威儀﹐爲徳之隅。

夫慈﹐故能勇﹔

徽宗注曰﹕文王視民如傷﹐一怒而安天下之民。

疏義曰﹕仁者必有勇﹐故愛人者惡人之害也。有徳者必有威﹐故有常徳足以立武事也。文王懷保小民﹐惠鮮鰥寡﹐孟子稱其視民如傷﹐可謂能慈矣。逮至赫赫斯怒﹐以整其旅﹐有武功以伐於崇﹐則一怒而安天下之民﹐其勇莫能加也。慈故能勇﹐有見於是。

儉﹐故能廣﹔

徽宗注曰﹕閉藏於冬﹐故蕃鮮於春。天地尙不能常侈常費﹐而況於人乎﹖

疏義曰﹕《易》曰﹕坎爲隱伏。坎以方則北﹐於時爲冬﹐萬物之所歸也﹐故伏藏者又於冬言之。又曰﹕震爲蕃鮮。震以方則東﹐於時爲春﹐萬物之所出也﹐故蕃鮮者必於春言之。

惟閉藏於冬﹐然後蕃鮮於春﹐一气之運而萬物之理﹐其消長自有時﹐其盈縮自有數﹐贍足一切而未嘗侈﹐化出萬有而未嘗費﹐天地尙然﹐況於人乎﹖且地道無成而代有終﹐觀夫坤爲吝音﹐其靜也翕﹐是以廣生焉﹐則知天地不能常侈常費可知矣。惟其無所侈費﹐所以能致其廣大﹐驗之人事﹐亦若儉故能廣而已。

不敢爲天下先﹐故能成器長。

徽宗注曰﹕不爭而善勝者﹐天之道。道之尊﹐故爲器之長。

疏義曰﹕天爲萬物父﹐化貸覆育﹐默旋於太虛之中﹐職職羣動﹐出於機者﹐與之出而不辭﹐歸其根者﹐與之歸而不逆﹐順物自然﹐因其成理而已。然囿於生成之數者﹐咸於此受命﹐而不能外其棄鑰﹐則天之道不爭而善勝矣。道之尊﹐首出庶物﹐而天下莫能卑﹐故爲器之長。老氏於知雄守雌亦曰﹕聖人用之﹐則爲官長。蓋聖人體道之無虛﹐己以遊世﹐處乎不爭之地﹐而天下莫能與之爭﹐大道已行矣﹐豈非不敢爲天下先﹐故能成器長歟﹖

今捨其慈且勇﹐捨其儉且廣﹐捨其後且先﹐死矣。

徽宗注曰﹕世之人知勇之足以勝人﹐而不知慈乃能勇。知廣之足以誇眾﹐而不知儉乃能廣。知器長之足尙﹐而不知自後之爲要。則彊之徒而已﹐有死之道焉。

疏義曰﹕三寶者﹐一性之眞﹐非人爲之僞也﹐惟物我兩忘﹐然後能寶而持之。世之人拾眞逐僞﹐昧於至理﹐以我敵物﹐與接爲構﹐知勇之足以勝人﹐以力相誇﹐而不知慈乃能勇﹐有所謂七者無敵。知廣之可以誇眾﹐以侈相靡﹐而不知檢乃能廣﹐有所謂用之不可旣。知器長之足尙﹐以能

相矜﹐而不知自後之爲要﹐有所謂自後者人先之。是皆剛彊之徒而已﹐有死之道焉﹐故曰堅彊者死之徒也。昔莊周論博大眞人有曰常寬容於物﹐不削於人﹐則慈可知矣﹔有曰徐而不費﹐以約爲紀﹐則儉可知矣﹔有曰人皆取先﹐己獨取後﹐則不敢爲天下先可知矣。若老氏者﹐可謂能允蹈之﹐其於垂訓﹐非獨載之空言﹐又見於行事。世之人乃拾此而謂剛彊﹐危其身亦弗思之甚也﹐眞所謂蔽蒙之民。

夫慈﹐以戰則勝﹐以守則固。

徽宗注曰﹕仁人無敵於天下﹐故以戰則勝。民愛其上﹐若手足之捍頭目﹐子弟之衛父兄﹐效死而弗去﹐故以守則固。

疏義曰﹕孟子曰﹕夫國君好仁﹐天下無敵。所謂仁人無敵於天下﹐以民之所好在於七也。仁者無敵﹐則能興大利﹐致大順﹐民之歸仁﹐猶水之就下﹐故以戰則勝﹐而舉萬全之功也。《書》曰民罔常懷﹐懷於有仁﹐荀子所謂民愛其上﹐若手足之捍頭目﹐子弟之衛父兄﹐然則效死勿去﹐以守則固者﹐以民之所懷在於仁也。昔成湯克寬克仁﹐乃能敷奏其勇﹐而莫敢不來享﹐是仁人無敵於天下也。太王有至仁﹐故邠人從之如歸市﹐是民愛其上也。在上者以徳行仁而無敵﹐在下者心悅誠服而愛上﹐故以戰則勝﹐以守則固。慈之爲寶﹐豈小補哉。

天將救之﹐以慈衛之。

徽宗注曰﹕志於仁者﹐其衷爲天所誘。志於不仁者﹐其鑑爲天所奪。則天所以救之衛之者﹐以慈而已﹐此三寶所以慈爲先。

疏義曰﹕盡其心者﹐知其性也﹐知其性則知天矣。蓋仁根於心性所有﹐天所命也。惟體仁則能盡性﹐惟盡性則能得天﹐故志於仁者﹐其衷爲天所誘﹐所謂栽者培之﹐善者福之﹐作善降之百祥之類是也。志於不仁者﹐其鑑爲天所奪﹐所謂傾者覆之﹐禍者淫之﹐作不善降之百殃之類是也。然則繼道者善﹐首善者仁﹐天道無私﹐常予善人﹐所以救之使安﹐衛之使固者﹐以其善於慈而已。此三寶所以慈爲先﹐又以見仁爲百善之總名﹐人道之大成也﹐好仁者無以尙之。

道徳眞經疏義卷之十二竟

道徳眞經疏義卷之十三

太學生江澄疏

善爲士章第六十八

善爲士者不武﹐

徽宗注曰﹕武﹐下道也﹐士尙志曰仁義而已。孔子曰﹕軍旅之事﹐未之學也。

疏義曰﹕三軍五兵之運﹐徳之末也。末學者﹐古人有之而非其所先﹐此武所以爲下道也。士志於道﹐故以尙志爲先。《記》曰﹕士先志。莊子曰﹕賢士尙志。皆謂士之所事﹐在乎抗髙明之志﹐不以徳之末爲務也。志之所尙﹐請循其本曰仁義而已。居仁之安宅﹐則有不忍人之心﹐故殺一無罪﹐非仁也。由義之正路﹐則義然後取﹐故非其有而取之﹐非義也。善爲士者不武﹐亦惡夫殺之傷吾仁﹐取之害吾義而已。孔子之垂訓亦曰﹕軍旅之事﹐未之學也。然則士志於道﹐可不務本而由仁義行乎﹖此仲由能勇不能怯﹐所以得罪於聖人之門。

善戰者不怒﹐

徽宗注曰﹕上兵伐謀﹐而怒實勝思。

疏義曰﹕道徳之威﹐成乎安彊誠在。夫聖武布昭﹐速不疾而至不行﹔神武不殺﹐幽無形而深不測。運籌次勝﹐收功於萬里﹐𨿽有智者無所用謀﹐蓋如兵法有取於上兵伐謀﹐固不戰而屈人兵矣﹐又奚待抗兵相加而遷於怒哉﹖蓋五行之理木勝土﹐則七情之中怒勝思。所謂怒實勝思者﹐以其非良心也﹐累於物爲所使焉。然則上兵伐謀﹐固無俟於怒也。文王所以赫斯怒者﹐特人怒亦怒耳。人怒亦怒﹐是乃所以與民同息﹐而異乎人之私怒也。若所謂出怒不怒﹐則怒出於不怒者也。惟明乎此﹐然後可以言善戰者不怒。

善勝敵者不爭﹐

徽宗注曰﹕爭﹐逆徳也。爭地以戰﹐殺人盈野﹐爭城以戰﹐殺人盈城﹐勝敗特未定也。不武所以成其武﹐不怒所以濟其怒﹐不爭所以弭其爭﹐三者皆出於徳﹐故曰善。

疏義曰﹕兵戢而時動﹐有道者耀徳不觀兵﹐順民之心﹐從民之欲而已﹐此爭所以爲逆徳也。爭則彊戰而嗜殺﹐爭地以戰﹐殺人盈野﹐而不知禦外侮﹐爭城以戰﹐殺人盈城﹐而不知消內患。若然則代翕代張﹐相爲雌雄﹐勝敗特未定也。惟善爲士者﹐不武所以成其武﹐故仁無不懷﹐義無不畏﹐有所謂徵之以仁義者矣。惟善戰者﹐不怒所以濟其怒﹐故動而有名﹐出而有功﹐若所謂不怒而威者矣。惟善勝敵者﹐不爭所以弭其爭﹐故以戰則勝﹐以守則固﹐有所謂不爭而善勝者矣。以此保大定功﹐安民和眾﹐武之七徳於是乎在。信斯三者﹐皆出於徳。旣出於徳﹐則其盡善可知﹐故曰善。此有常徳以立武事﹐所以爲常武之美者歟﹖

善用人者爲之下。

徽宗注曰﹕智𨿽落天地﹐不自慮也﹐故智者爲之謀。能𨿽窮海內﹐不自爲也﹐故能者爲之役。辮𨿽雕萬物﹐不自說也﹐故辮者爲之使。

疏義曰﹕任道者無爲而尊﹐任事者有爲而累。上必無爲而用天下﹐任道者也。下必有爲﹐爲天下用﹐任事者也。惟其任道﹐則任事者爲之責。惟其無爲﹐則有爲者爲之用。是以聖人智𨿽落天地﹐不自慮也。謂之落天地﹐則智通於神矣﹐不自慮則用人之智﹐故智者爲之謀﹐所謂至智不謀是也。能𨿽窮海內﹐不自爲也﹐不自爲則用人之能﹐故能者爲之役﹐所謂大巧若拙是也。辯𨿽雕萬物﹐不自說也﹐不自說則用人之辮﹐故辯者爲之使﹐所謂大辯不言是也。夫如是﹐則不自用而人樂爲之用矣。

是謂不爭之徳﹐

徽宗注曰﹕徳蕩乎名﹐知出乎爭﹐才全而徳不形者﹐未嘗聞其唱也﹐常和人而已。

疏義曰﹕成和之修﹐內保而不蕩﹐何事於名﹖智者以恬相養﹐和理出於性﹐何事於爭﹖徳蕩乎名﹐彼亦以名勝我矣。智出乎爭﹐彼亦以智與我爭矣。惟才全而徳不形者﹐遊心乎徳之和物﹐視其所一而不見其所喪﹐然後無名爭之累焉。何謂才全﹖不滑其和﹐而與物爲春。何謂徳不形﹖勿失其性﹐而徳同於初。獨立乎不爭之地﹐未嘗先人而常隨人﹐若哀馳他之和而不唱﹐是必才全而徳不形者也。故仲尼言未嘗有聞其唱者﹐常和人而已矣。非不爭之徳﹐何以與此﹖

是謂用人之力﹐

徽宗注曰﹕聰明者竭其視聽﹐智力者盡其謀能﹐而位之者無知也。

疏義曰﹕司耳目之任者﹐必有聰明以竭其視聽。蓋視之辮者﹐以明爲先﹐聽之察者﹐以聰爲貴﹐惟近者獻厥明﹐遠者通厥聰﹐然後足以周事物之情。當心膂之寄者﹐必有智力以盡其謀能。蓋謀之善者﹐其智無壅﹐能之善者﹐其力無倦﹐惟內能用其智﹐外能勤其力﹐然後足以收功業之效。聖人廣覽兼聽﹐任賢使能﹐其視聰明智力特餘事耳﹐所以用天下而不自用者﹐以其體道之無爲故也。《傳》曰﹕聰明睿智﹐守之以愚﹔勇力撫世﹐守之以怯。所謂位之者無知也﹐宣其然乎﹖

是謂配天﹐古之極也。

徽宗注曰﹕無爲爲之之謂天﹐不爭而用人﹐故可以配天。可以配天則至矣﹐不可以有加矣﹐故曰古之極。極﹐至也。木之至者﹐屋極是也。

疏義曰﹕天無爲以之淸﹐而萬物職職﹐皆從無爲殖﹐故無爲爲之之謂天。聖人處無爲之事﹐則與天合徳﹐不爭而用人﹐猶太虛寥廓﹐造﹐化密移﹐付六子之自運而已﹐故可以配天。記禮者稱髙明配天﹐必繼之以無爲而成﹐是與天合徳者也。與天合徳﹐則上與造物者遊﹐而超出萬有﹐是謂可以配天﹐若是則至矣﹐不可以有加矣﹐故曰古之極。蓋極言其至也﹐若太極者﹐則以髙爲至﹐若無極者﹐則以遠爲至﹐所謂屋極者﹐言木之至而已。

用兵有言章第六十九

用兵有言﹕吾不敢爲主而爲客﹐

徽宗注曰﹕感之者爲主﹐應之者爲客﹐迫而後動﹐不得已而後起﹐謂之應兵。應兵爲客者也。

疏義曰﹕聖人之武﹐力旋天地而世莫睹其健﹐智極神明而人莫窺其奧﹐其於命將俱師出而與民同患者﹐感之斯應﹐亦不敢取彊焉。惟不以彊勝人﹐故以感之者爲主﹐應之者爲客。迫而後動﹐則其動也時﹐所謂兵戢而時動者是矣。不得已而後起﹐則其起也果而不得已﹐所謂不得已而用之﹐恬惔爲上者是矣。若然則先爲不可勝﹐以待敵之可勝而爲應兵﹐應兵爲客者也。爲客則示之以綿綿之弱﹐與孫子所謂善勝者立於不勝之地同意。

不敢進寸而退尺。

徽宗注曰﹕不嗜殺人﹐故難進而易退。

疏義曰﹕冒矢石﹐臨鋒鏑﹐以器則凶﹐以事則危﹐豈得已而用之哉﹖將以禁暴戢兵﹐安民和眾而已。制字之義﹐於戎則貴其自保﹐於武則取其止戈﹐未始以樂殺爲心也。不嗜殺人﹐故難進而易退。難進以言其有所守﹐非怯於進也﹐知以守則固而已。易退以言其有所戒﹐非勇於退也﹐不趨利犯難而已。《大司馬》閒戰陣之法﹐於田獵之間教以坐作進退﹐有疾徐疏密之節﹐或以鼓進則鳴鐲以節之﹐或以鼓退則鳴鐃以止之﹐況於赴敵﹐可不愼其進退之機乎﹖兵法曰﹕不動如山﹐取其止而能靜。又曰﹕其疾如風﹐取其疾而能速。惟明乎此﹐然後能知用兵者之深意於不敢進寸而退尺﹐是爲得之。

是謂行無行﹐

徽宗注曰﹕善爲士者不武﹐行而無迹。

疏義曰﹕武於道爲下﹐於徳爲末﹐士志於道而據於徳者﹐故善爲士者不武。又況三軍五兵﹐爻須精神心衛之運動而後從之﹐微乎微乎至於無形﹐則武豈可覿哉﹖宜其行而無述﹐在武志而不在武事﹐妙而不可以邊觀﹐無盛鶴列於麗譙之間﹐無徒驥於錙壇之宮者歟﹖

攘無臂﹐

徽宗注曰﹕善戰者不怒。

疏義曰﹕仁者必有勇﹐𨿽不怒而威。《詩》曰﹕如震如怒。謂之如怒﹐則怒出於不怒﹐是謂善戰者不怒。

仍無敵﹐

徽宗注曰﹕善勝敵者不爭。

疏義曰﹕仁者無敵﹐𨿽不爭而勝。《詩》曰﹕時靡有爭。夫惟不爭﹐故人亦弭其爭﹐是謂善勝敵者不爭。

執無兵。

徽宗注曰﹕用人之力﹐故無事於執兵。

疏義曰﹕兵要以附民爲先﹐用兵以人和爲道﹐故善附民者﹐是乃善用兵也。仁人上下﹐百將一心﹐三軍同力﹐若子弟之事父兄﹐若手臂之捍頭目。延則若莫耶之長刃﹐嬰之者斷﹐銳則若莫耶之利鋒﹐當之者潰﹐無非用人之力而已﹐又何事於執兵哉﹖孟子曰﹕威天下不以兵革之利﹐得道者多助。蓋多助之至﹐天下順之﹐有所不戰﹐戰必勝矣﹐所謂用人之力者如此。爲弧矢以威天下﹐則威天下非不以兵革之利也。以本勝末﹐言之在用力而不在兵革﹐所謂無事於執兵者如此。

禍莫大於輕敵﹐輕敵幾喪吾寶。

徽宗注曰﹕輕敵則好戰﹐好戰是樂殺人也。樂殺人者﹐喪其慈而失仁民愛物之心﹐不可得志於天下矣。

疏義曰﹕敵之不可輕也久矣﹐古之善用兵者﹐貴夫量敵而後進﹐戒在於輕敵故也。觀《采薇》之師﹐於一月三捷﹐則言我之能勝敵﹔於小人所腓﹐則言敵之不能勝我。我𨿽能勝敵﹐敵𨿽不能勝我﹐猶不忘於日戒﹐則敵果可輕乎﹖輕敵則好戰﹐好戰是樂殺人也。惟其樂殺人﹐則喪其慈﹐而不能寶而持之矣。捨其慈且勇﹐則於民不能施仁﹐於物不能博愛﹐而失仁民愛物之心﹐是以不可得志於天下。孟子曰﹕不嗜殺人者﹐能一之。則知樂殺人者﹐不可得志於天下﹐與老氏之言不約而契。

故抗兵相加﹐則哀者勝矣。

徽宗注曰﹕聖人之用兵﹐救民於水火之中﹐取其殘而已。神武不殺﹐而以慈爲寶﹐故仁眇天下而無不懷﹐義眇天下而無不畏﹐是謂常勝。

疏義曰﹕聖人家天下﹐子兆民﹐天覆地載﹐海涵春育﹐豈使斯民墮塗炭﹐而不爲之禁暴哉﹖於是不得已而用兵﹐救民於水火之中﹐取其殘而已﹐則虐民者有所不容也。自非聰明睿智﹐神武而不殺者﹐夫其孰能與此﹖蓋神武不殺者﹐不以威形服萬物也﹐是致是附﹐懷之以徳﹐而以慈爲寶爾。然所謂徳者﹐仁義而已。故七者愛人﹐惡人之害之也﹐故仁眇天下而無不懷﹐所謂懷於有仁是也。義者循理﹐惡人之亂之也﹐故義眇天下而無不畏﹐所謂徳威惟畏是也。然則旣曰以慈爲寶﹐又曰仁無不懷﹐義無不畏者﹐何耶﹖蓋由仁義行則威愛兼濟﹐慈故能勇矣﹐與莊周言燻然慈仁﹐而不忘於以仁爲恩﹐以義爲理同意。惟仁無不懷﹐義無不畏﹐則民之歸之﹐心悅誠服﹐其於次勝眞餘事耳﹐是謂常勝﹐不其然乎﹖昔成湯以不競不絿敷其政﹐則仁之事盡矣﹐以不震不動奏其勇﹐則義之事盡矣﹐七義兩盡﹐故能動而不括﹐而收莫我敢曷之效﹐豈非常勝之道有在於七義耶﹖

吾言甚易知章第七十

吾言甚易知﹐甚易行。天下莫能知﹐莫能行。

徽宗注曰﹕道炳而易見也﹐故載之言則甚易知﹔要而易守也﹐故見之事則甚易行。孟子曰﹕道若大路然﹐豈難知哉﹖故道無難而天下無不能﹐有欺不能者﹐不知反求諸己耳。

疏義曰﹕道則髙矣美矣﹐炳而易見也﹐故載之言則昭若日星﹐所以甚易知。道一以貫之﹐要而易守也﹐故見之事則畫若準繩﹐所以甚易行。卽六經之說以明之﹐則知道之較且易也。如溫柔惇厚《詩》之教﹐疏通知遠《書》之教﹐以至廣博易良﹐潔靜精微﹐恭儉莊欽﹐屬辭比事﹐無非載之官也。因其言以求其旨﹐則知之非難矣。《詩》以導志﹐《書》以導事﹐以至導行﹐導和﹐導陰陽﹐導名分﹐無非見之事也。因其事以導其法﹐則行之非難矣。。善夫孟子之言﹐有曰道若大路然﹐豈難知哉﹖蓋道者﹐人所共由﹐猶大路也﹐出入往來﹐不外是焉。天下無不能﹐有欺不能者﹐失之。冥行而已﹐惑多岐者有之﹐好小徑者有之﹐或自崖而反﹐或半塗而廢﹐皆弗思之甚也﹐其所以不能者﹐不知反求諸己耳。使其知人人有貴於己﹐能反而求之﹐則道在邇﹐不必求之遠﹐而道將爲汝居矣。老子垂教必曰吾言甚易知﹐甚易行﹐誠歌使天下後世皆知求諸己﹐深造之以道也。

言有宗﹐事有君。

徽宗注曰﹕言不勝窮也﹐而理爲之本。事不勝應也﹐而道爲之主。順理而索﹐循道而行﹐天下無難矣。

疏義曰﹕心聲之發﹐自無適有﹐不能以巧歷計﹐是言不勝窮也。故寓之筌蹄﹐無非言者﹐理𨿽非荃蹄之可盡﹐然未始外於荃蹄﹐則言者理爲之本也。機務之繁﹐日馳無窮﹐不可以爲量數﹐是事不勝應也。故涉於度數﹐無非事者﹐道𨿽非度數之可求﹐然未始離於度數﹐則事者道爲之主也。莊子曰﹕兩家之議﹐孰偏於其理議﹖言其義必歸於至理﹐則言以理爲本可知。然理必謂之本者﹐與所謂請循其本同意。又曰﹕通於一而萬事畢。事之所兼﹐進而至於道﹐則事以道爲主可知。然道叉謂之主﹐與所謂要在於主同意。夫理可因而不可違﹐惟順理而索﹐求則得之﹐使恬然理順﹐然後言當於理﹐可遵而不可失。惟循道而行﹐亦允蹈之﹐使心與道會﹐然後事合於道﹐言當於理。事合於道﹐操此以爲驗﹐稽此以爲次﹐無施而不可﹐天下無難矣。謂之易知易行﹐寧不諒哉﹖

夫惟無知﹐是以不吾知也。

徽宗注曰﹕小夫知之﹐不離於竿牘﹐𨿽曰有知而實無知也﹐夫豈足以知道﹖

疏義曰﹕一心虛靜﹐遠近可觀﹐探賾索隱﹐鉤深致遠﹐則智亦大矣。小夫之智﹐蔽於己私﹐其所知曾不離於竿牘﹐是獘精神乎蹇淺。彼其有智﹐不出乎四域﹐特知在毫毛而不知大寧﹐𨿽曰有知而實無知也﹐夫何足以知道﹖非道不可以政知﹐以其知不能及之故也。莊子曰﹕知道易。惟玄覽達識﹐以不知爲眞知﹐然後能有知。彼小智自私﹐未免乎累﹐求其知道﹐厥惟艱哉。

知我者稀﹐則我貴矣。

徽宗注曰﹕有髙世之行者﹐見非於眾﹐有獨智之慮者﹐見驚於民﹐故有以少爲貴者。

疏義曰﹕出類拔萃﹐髙世之行也。有髙世之行﹐殆非世俗之所識﹐故見非於眾﹐以眾之常情﹐私於好惡而已。存神索至﹐獨智之慮也。有獨智之慮﹐殆非小智之所及﹐故見驁於民﹐以民之至愚﹐淪於蔽蒙而已。非者以異而爲非﹐驁者以敖而爲驁﹐若鷽鳩笑南淇之進﹐井蛙薄東海之樂﹐多見其不知量也。求其所以然者﹐蔽於一曲﹐明不足以致知而已。《傳》曰﹕天下莫不貴者﹐道也。道所以爲天下貴者﹐以其不可以知知。使單見淺識皆足以知道﹐則何貴於道哉﹖惟知我者稀﹐則我貴矣。《記》言有以少爲貴者﹐誠在夫知我者稀﹐故爲天下貴。

是以聖人被褐懷玉。

徽宗注曰﹕聖人藏於天﹐而不自街鬻。疏義曰﹕道之妙物未嘗顯﹐物之由道未嘗知。聖人者﹐道之極也﹐入而徒於天﹐其藏深矣。自其全於天而言之﹐所循者天理﹐所休者天均﹐行而無進則爲天遊﹐動而無吵則爲天機﹐觀天而不助﹐樂天而無憂﹐是皆以天合天﹐妙用無用﹐不啻若善﹐力而藏之﹐是藏於天者也。今夫藏舟於壑﹐藏山於澤﹐可謂固矣﹐有時而遁。藏金於山﹐藏珠於淵﹐可謂密矣﹐有時而失。以所藏在物而不在道也。聖人復性之本﹐與天爲一﹐其亦異於此矣﹐夫豈樂從事於務﹐以自衒鬻爲心哉﹖衒之飾行﹐與衒玉而賈石之衒同。鬻之自售﹐與幫技而得金之鬻同。不自街鬻﹐則太白若辱﹐盛徳若愚﹐示之以未始出吾宗也。示之以未始出吾宗﹐宜季咸無得而相。

知不知﹐尙矣﹔

徽宗注曰﹕至道之精﹐窈窈冥冥﹐至道之極﹐昏昏默默。知之外矣﹐不知內矣﹔知之淺矣﹐不知深矣。知曰不知﹐是謂眞知﹐道之至也﹐故曰尙矣。

疏義曰﹕出而交物﹐爲無所至﹐入而辧焉﹐爲有所至﹐道之所以爲至者﹐則入而辧於物也。入而辮於物﹐殆不可以知知﹐況其窈窈冥冥﹐會於渾淪之中﹐神之又神﹐而能精焉者乎﹖況其昏昏默默﹐隱於言意之表﹐彼物無測﹐而人皆以爲極者乎﹖孰謂知之可以索其至哉﹖廣成子所謂至道之精﹐窈窈冥冥﹐至道之極﹐昏昏默默﹐則以道非知之所能知故也。泰淸問乎無窮則曰吾不知﹐又問乎無爲則曰吾知﹐道以此兩者爲孰是孰非﹖是未明夫弗知乃知﹐知乃不知之理﹐此所以有深淺內外之辮﹐是以言知之外矣﹐不知內矣﹐不知淺矣﹐知之深矣﹟１者也。惟知不知之知﹐然後爲眞知。若然則造形而上出有無之表﹐而超然不與物偶﹐可以心契而默識焉。天下之物﹐孰尙於此﹖故曰知不知尙矣。

不知知﹐病矣。

徽宗注曰﹕不知至道之精﹐而知事物之粗﹐不知至道之極﹐而知事物之末﹐方且爲緒使﹐方且爲物絯﹐而曰趨於憂患之塗﹐故病。

疏義曰﹕明以虛政﹐覺以靜生。泰定之宇﹐初無纖翳﹐妄見一投﹐則虛靜者俄遷於事物﹐倀倀然所知者粗而不知其至精﹐所知者末而不知其至極﹐是皆以不知知者爾之人也。方且爲緒使﹐方且爲物絯﹐而日淪於憂息之域﹐其爲病孰甚﹐又烏得達觀之士爲之發藥﹐使去八疵四患﹐淵然自得於泰定之宇哉﹖

夫惟病病﹐是以不病。

徽宗注曰﹕知其愚者﹐非大愚也。知其惑者﹐非大惑也。大惑者終身不解﹐大愚者終身不靈。

疏義曰﹕愚則無知而不智﹐惑則多疑而昧理﹐皆性之病也。性之病﹐與孔子所謂民有三疾同意。惟知此而辮焉﹐故能解其蔽﹐袪其惑﹐莊子以謂知其愚者﹐非大愚也﹐知其惑者﹐非大惑也﹐以是故爾。蓋知其愚﹐知其惑﹐所謂病者能言其病﹔非大愚﹐非大惑﹐所謂病病者﹐猶未病也。苟或不知出此愚而好合用﹐而兩疑以惑﹐則亦終身不靈不解而已。此南榮越自知其病﹐未能勝大道之藥﹐所以願聞衛生之經也。然則病其所病﹐斯不病已。

聖人之不病﹐以其病病﹐是以不病。

徽宗注曰﹕聖人素逝而恥通於事﹐立本而知通於神﹐有眞知也﹐而常若不知﹐是以不病。

疏義曰﹕素則無所與雜﹐逝則無往不存﹐惟能素逝﹐則不蘄通於事﹐而事無不通矣﹐則以立之本原﹐而智通於神故也。蓋本原者﹐道之體。惟先立其大者﹐則與神爲一﹐疏觀坐照﹐無所不達﹐有眞知也。常若不知﹐夫孰足以息心已。莊子以素逝而恥通於事﹐立之本原而知通於神爲王徳之人﹐以是故爾。

民不畏威章第七十二

民不畏威﹐則大威至矣。

徽宗注曰﹕小人以小惡爲無傷﹐而弗去也﹐故惡積而不揜。《易》曰﹕荷校滅耳﹐凶。

疏義曰﹕善不積不足以成名﹐惡不積不足以。滅身。惟民生厚﹐因物有遷﹐捨眞逐妄﹐外悅紛華﹐交戰於利害之塗而恬不知懼﹐以小善爲無益而弗爲﹐以小惡爲無傷而弗去﹐故惡積而不可揜﹐罪大而不可解。莊子所謂宵人之罹外刑﹐《易》所謂荷校滅耳﹐凶﹐此也。迹其所爲得﹐非不畏其威致然耶﹖

無狹其所居﹐

徽宗注曰﹕居者﹐性之宅﹐人之性至大不可圍﹐而曲士不可以語於道者﹐狹其所居故也。擴而充之﹐則充滿天地﹐包裹六極﹐無自而不可。孟子曰﹕居天下之廣居。

疏義曰﹕泰定之宇﹐充滿天地而莫窮其畛域﹐周流六虛而莫究其端倪﹐則一性之宅﹐至大而不可圍﹐恢恢乎有餘地矣。世之昧者﹐蔽於一曲﹐見物不見道﹐妄鑿垣墻而植蓬蒿﹐而其居始狹﹐以曲士不可以語道故也。欲其廣大流通而復性之常﹐必有爲之發節者﹐然後礙者斯達﹐塞者斯通﹐擴而充之﹐且將上際下蟠而彌滿天地﹐無不覆冒而包裹六極﹐其居爲廣居﹐而未嘗狹隘褊小矣。孟子所謂居天下之廣居﹐亦以不狹其居故也。莊子曰﹕狶韋氏之囿﹐黃帝之圃﹐有虞氏之宮﹐湯武之室。蓋以道降而愈下﹐而居且狹故也。

無厭其所生。

徽宗注曰﹕生者﹐气之聚﹐人之生通乎物之所造﹐而厭其所生者﹐曰一晝之所爲﹐有梏亡之矣。梏之反覆﹐則夜气不足以存﹐彼保合大和﹐而無中道夭者﹐無厭其所生故也。

疏義曰﹕人之生也﹐雜乎芒茹﹐變而有气﹐气變而有形﹐形變而有生﹐則生者﹐一气之暫聚也。凡受陰陽之气以成形者﹐夜則靜與陰同止﹐入而與物辮﹐晝則動與陽同作﹐出而與物交﹐人之生固已通乎晝夜之道﹐而與物之所造同矣。是故與物辯則萬慮息而向晦﹐與物交則萬緒起而泛應﹐苟不知存生以自衛﹐而多方以喪生﹐孟子所謂旦晝之所爲﹐有梏亡之矣是也。梏之反覆不一﹐𨿽夜气且不足以存﹐其勿喪良心亦云鮮矣。惟純气之守者﹐以直養而無害﹐則天地之大和﹐足以保之使勿散﹐合之使勿離矣。夫然故可以全生﹐可以盡年﹐曷有中道之夭哉﹖非無厭其所生﹐曷致是耶﹖

夫惟不厭﹐是以不厭。

徽宗注曰﹕禍福無不自己求之者。

疏義曰﹕榮辱之來﹐必象其徳﹐禍福無門﹐惟人所召﹐則善惡之報﹐殃慶各以其類至﹐未有不自己求之者也。然則秀鍾五行﹐靈備萬物﹐賦自然之性者﹐欲致其生之不厭﹐誠不可自厭其生也。昔封人爲禾﹐耕而鹵莽﹐耘而滅裂﹐乃各隨其所報﹐及深耕而熟耰﹐則其禾繁以滋。孰謂治形理心﹐不有似封人之所謂歟﹖善養生者﹐宜解乎此。

是以聖人自知不自見﹐自愛不自貴﹐故去彼取此。

徽宗注曰﹕聖人有自知之明﹐而不自見以矜其能﹔有自愛之仁﹐而不自貴以臨物。若是者﹐處物不傷物﹐物莫之能傷也。方且樂天而無憂﹐何威怒之足畏乎﹖聖人之所去取﹐抑可見矣。

疏義曰﹕自知者明﹐聖人有自知之明﹐𨿽旁燭無疆﹐豈自見以矜我哉﹖惟不自見以矜其能﹐乃所以爲知之盛﹐自見者不明故也。自愛者仁之至﹐聖人有自愛之仁﹐𨿽博施濟眾﹐豈自貴以賤物哉﹖惟不自貴以臨物﹐所以爲愛之至﹐自後者人先之故也。以是禦人羣﹐斯能措天下安平泰﹐處物不傷物﹐物莫之能傷也。宜其樂天以保天下﹐而無威怒之足畏歟﹖聖人去彼取此﹐夫豈外於自知不自見﹐自愛不自貴者哉﹖

勇於敢則殺章第七十三

勇於敢則殺﹐勇於不敢則活。

徽宗注曰﹕剛彊者﹐死之徒。柔弱者﹐生之徒。勇於敢者﹐能勇而已。能勇而不能怯﹐非成材也﹐適足殺其軀而已。故子路好勇﹐孔子以謂無所取材。勇於不敢﹐則知所以持後。持後者﹐處先之道也。列子曰﹕天下有常勝之道曰柔。

疏義曰﹕堅則毀﹟矣﹐銳則挫矣﹐剛彊所以爲死之徒也。柔之勝剛﹐弱之勝彊﹐柔弱所以爲生之徒也。世之人徒知勇於敢﹐毅然有進而不顧﹐曾不知至柔足以馳騁天下之至堅﹐所以爲道之用者﹐獨存而常今也。子路遊聖人之門﹐乃不知道之用﹐而未免乎行行之彊﹐能勇不能怯﹐又何所取材哉﹖適足以殺其軀而已。若夫知雄守雌者﹐非不能勇於敢也﹐蓋其自處乎柔靜﹐與物委蛇而同其波﹐將復歸於嬰兒﹐可謂勇於不敢則活也。此廣成子處其和﹐以修身千二百歲﹐形未嘗衰者﹐以勇於不敢故也。《傳》曰﹕自後者﹐人先之。勇於不敢﹐則知持後之道矣。能持後則能處先﹐惟知常勝之道在柔者﹐可以語此。故列子曰﹕天下有常勝之道曰柔。

此兩者﹐或利或害。

徽宗注曰﹕有所正者有所差﹐有所拂者有所宜。

疏義曰﹕人所謂到於道爲倒﹐道所謂到於人爲倒。勇於敢者若有所利﹐天實害之。勇於不敢者若有所害﹐天實利之。蓋天下之理﹐有所正者有所差﹐有所拂者有所宜﹐相爲代謝﹐相爲消長﹐自然而然也。知此兩者﹐則利害之理判然明矣。

天之所惡﹐孰知其故﹖

徽宗注曰﹕畸於人者﹐伴於天。人之所利﹐天之所惡﹐人孰從而知之﹖

疏義曰﹕人不勝天久矣﹐蔽於人而不知天者﹐方且以人勝天﹐任情而行昧。夫天之所惡﹐鳥能畸於人而侔於天哉﹖然則天之小人﹐人之君子﹐天之君子﹐人之小人﹐自然之理也。

是以聖人猶難之。

徽宗注曰﹕順天者存﹐逆天者亡﹐𨿽聖人不敢易也。

疏義曰﹕惠迪吉﹐故順天者存﹔從逆凶﹐故逆天者亡。知人之所爲﹐不可不知天之所爲也。莊子曰﹕有而爲之其易邪﹖易之者﹐﹝白﹢臯﹞天不宜。聖人與天爲徒﹐配神明而贊化育﹐宜無所難也﹐猶不敢多易﹐況其下者乎﹖

天之道﹐不爭而善勝﹐

徽宗注曰﹕萬物之出﹐與之出而不辭﹐萬物之歸﹐與之歸而不逢﹐是謂不爭。消息滿虛﹐物之與俱﹐而萬物之多﹐皆所受命﹐是謂不爭而善勝。

疏義曰﹕天道運而無所積﹐故萬物成。惟運而無積﹐故能斡旋萬物﹐自無出有﹐陽以熙之﹐萬匯以滋﹐則出於機者﹐與之出而不辭﹐陰以肅之﹐萬物以成﹐則歸其根者﹐與之歸而不逢。宰制維綱﹐千變萬化﹐獨立於不爭之地﹐殆見俄消俄息﹐一滿一虛﹐任一气之自運而已。且萬物𨿽多有﹐不能逃其樞﹐所以生成稟貸﹐職職萬狀﹐咸於此受命﹐則善勝之道﹐孰過於此﹖

不言而善應﹐

徽宗注曰﹕天何言哉﹖變以雷風﹐示以禍福﹐無毫釐之差﹐有影響之應。

疏義曰﹕鼓舞萬物者﹐雷風也。福善禍淫者﹐天道也。天之蒼蒼﹐不可俄而度﹐造化密移﹐潛運於太虛之中﹐有大美而不言。所以變化者﹐殆見雷以動之﹐風以散之﹐必因其時。所以示人者﹐殆見善則福之﹐淫則禍之﹐必從其類。原其赴感之速﹐無毫釐之差﹐直若影之隨形﹐響之從聲﹐未嘗私於所應﹐天何言哉﹖

不召而自來﹐

徽宗注曰﹕有所受命﹐則出命者能召之矣。萬物之紛錯﹐而天有以制其命﹐孰得而召之﹖健行不息﹐任一气之自運而已。

疏義曰﹕乾爲君﹐首出庶物者也﹔爲父﹐萬物資始者也。臣受命於君﹐子聽命於父﹐是出命者能召之矣。惟有以出命﹐故能宰制萬物﹐役使羣動。凡有生之類紛錯於不可爲量數之中者﹐皆無得而召之也。無得而召﹐則莫之爲而爲﹐莫之致而至﹐周行不殆﹐斡旋於冥寞之中﹐造化密﹣移﹐健行不息﹐任一气之自運﹐不知所以然而然矣。

坦然而善謀。

徽宗注曰﹕徳行常易以知險。

疏義曰﹕常易者﹐坦然也。知險者﹐善謀也。乾積三陽以成體﹐此之謂至健。若健若難﹐而徳行常易以知險﹐𨿽陰之險不能陷也。《易》於《上系》言乾以易知﹐於《乾》之上九知一陰之將生﹐則能用九而吉﹐非坦然而善謀之謂歟﹖

天网恢恢﹐疏而不失。

徽宗注曰﹕密而有間﹐人所爲也﹐天則𨿽疏而無間。積善積惡﹐殃慶各以其類至﹐所以爲不失。且爭而後勝﹐言而後應者﹐人也。天則不爭而善勝﹐不言而善應﹐召之則至﹐難於知天者﹐人也。天則不召而自來﹐坦然而善謀﹐惟聖人爲能體此﹐故不就利﹐不違害﹐常利而無害﹐所以與天合徳﹐異夫勇於敢者。

疏義曰﹕天任理﹐人任情。任情者﹐私於己見﹐𨿽密而不徧察﹐所以有間。任理者﹐公於大同﹐𨿽疏而不得逐﹐所以無間。則密而有間﹐人所爲也。積善必有餘慶﹐積不善必有餘殃﹐各應其類﹐未始或失﹐豈天网有意於是哉﹖其於禍福也﹐因彼固然﹐咸其自取爾。世之人蔽於一曲﹐暗於大理﹐逐末忘本﹐觸途生患﹐殊不知天道昭昭﹐常與善人﹐而惡者亦無所竄其察也。且知天之所爲﹐知人之所爲﹐至矣。爭而後勝﹐言而後應﹐召之則至﹐難於知天﹐皆人也。人而不能天者﹐乃小智自私爾。使民去此之智﹐卽彼之理﹐庸詛知天之非人乎﹖人之非天乎﹖惟聖人乃能體此﹐積眾小不勝爲大勝﹐若天之不爭而善勝﹔行不言之教﹐若天之不言而善應﹔效物而動﹐不行而至﹐若天之不召而自來﹔平易恬惔﹐其神若卜﹐若天之坦然而善謀。是聖人不來﹐禍福無有﹐惡有人災﹖宜其不就利﹐不違害﹐常利而無害也。是篇始言勇於敢者人也﹐終言疏而不失者天也﹐聖人之合天徳﹐固異乎眾人之勇於敢﹐所以始終言之者﹐蓋將以發明天下後世也﹐學者宜加思焉。

民常不畏章第七十四

民常不畏死﹐柰何以死懼之。

徽宗注曰﹕民有常心﹐其生可樂。苟無常心﹐何死之畏﹖釿鋸制焉﹐繩墨殺焉﹐椎鑿央焉﹐是謂以死懼之﹐民將抵冒而終不化。

疏義曰﹕民之初生﹐本無殊賦﹐太易與之神﹐太素與之性﹐爲萬物之靈﹐爲天地之貴﹐夫孰不知悅生而惡死﹖水不何蔽蒙者易遷於物﹐因無常心。苟無常心﹐則抵法冒禁﹐無不爲己﹐及陷乎罪﹐則刑戮隨之﹐則是民不畏死而以死懼之者也。惟聖人以好生之徳洽於民心﹐然後民知樂其生﹐陶陶然遷善遠罪﹐玆用不犯於有司﹐而刑措不用矣。其有釿鋸制焉﹐繩墨殺焉﹐椎鑿次焉﹐抵冒而終不化者歟﹖

若使民常畏死﹐而爲奇者﹐吾得執而殺之﹐孰敢﹖

徽宗注曰﹕天下樂其生而重犯法矣﹐然後奇言者有誅﹐異行者有禁﹐苟卿所謂犯治之罪固重也。

疏義曰﹕民旣樂其生﹐則所欲莫甚於生﹐所惡莫甚於死﹐而以犯法爲重。由是民各安其性命之情﹐言必有物﹐而奇言者息﹐知奇言有誅故也﹐行必有常﹐而異行者珍﹐知異行有禁故也。執而殺之﹐國有常憲﹐求其抵冒者﹐吾未知其有敢。苟卿所謂犯治之罪固重者﹐正此意也。

常有司殺者殺。而代司殺者殺﹐是代大匠者斲。

徽宗注曰﹕上必無爲而用天下﹐下必有爲而爲天下用﹐不易之道也。代司殺者殺﹐代大匠斲﹐是上與下同徳﹐倒道而言﹐迕道而說﹐人之所治也﹐安能治人﹖文王罔攸兼於庶言庶獄庶愼﹐惟有司之牧夫爲是故也。

疏義曰﹕君任道﹐臣任事。任道者無爲而尊﹐故用天下﹔任事者有爲而累﹐故爲天下用。上下之分﹐不易之道也。惟分各有常而不易﹐故典獄則有司殺﹐運斤則有大匠﹐君何爲哉﹐恭己正南面而已。彼從事於務者﹐未嘗過而問焉﹐使下有爲也﹐上亦有爲﹐是代司殺者殺﹐代大匠斲﹐是上與下同徳﹐安能治人哉﹐然則倒道而言﹐逢道而說﹐人之所治也﹐安能治人﹖聖人之治﹐無爲而天下功﹐所以得治之要者﹐在知道而已。知道則爲無爲﹐事無事﹐而天下爲用焉。是以文王能宅俊而官﹐使之於庶言庶獄庶愼無所兼﹐惟以得有司之牧夫爲急﹐則其無所代可知矣。

夫代大匠斲﹐希有不傷其手矣。

徽宗注曰﹕代新且不免於傷﹐況代殺乎﹖此古之人所以貴夫無爲也。無爲也﹐則任事者責矣。

疏義曰﹕執大象﹐天下往﹔往而不害﹐安平泰。聖人之禦世﹐處無爲之事﹐行不言之教﹐故能措天下於安平泰﹐又惡有代斲之傷乎﹖此莊子於《應帝王》則曰﹕無爲事任。是無爲而任事者責也。宜其於篇終乃曰﹕至人之用心若鑑﹐不將不迎﹐應而不藏﹐故能勝物而不傷。

道徳眞經疏義卷之十三竟

﹟１不知淺矣﹐知之深矣﹕疑作『知之淺矣﹐不知深矣』。

道徳眞經疏義卷之十四

太學生江澄疏

民之饑章第七十五

民之饑﹐以其上食稅之多也﹐是以饑。

徽宗注曰﹕賦重則田萊多荒﹐民不足於食。

疏義曰﹕孟子曰﹕易其田疇﹐薄其稅斂﹐民可使富也﹔食之以時﹐用之以禮﹐財不可勝用也。聖人之治天下﹐所以使民含哺而嬉﹐鼓腹而遊﹐曰用飲食﹐樂歲終身飽者﹐非特不重其賦﹐以養民而已﹐蓋有以使之棄末趨本故也。蓋徳惟善政﹐而政所以裕民﹐治古之時有得於此﹐是以卽十有二土以辧其宜﹐因十有二壤以教其稼﹐分地職﹐奠地貢﹐任之成功則有鄙師之賞﹐勸之弗率則有載師之罰﹐未然故民莫不致力南畝﹐樂業勸功﹐而黎民不饑矣。當是時﹐甘其食﹐美其服﹐不知帝力何有於我﹐又焉有田萊多荒﹐不足於食之患哉﹖

民之難治﹐以其上之有爲也﹐是以難治。

徽宗注曰﹕政煩則姦僞滋起﹐民失其朴。

疏義曰﹕聖人以道在天下﹐以政事治之﹐𨿽應物之有﹐常體道之無﹐卽其酬醉之用﹐不離於淵虛之宗﹐好靜而民自正﹐無事而民自富﹐無欲而民自朴﹐所以然者﹐以其恃道化而不恃智巧故也。恃道化則政不煩﹐不恃智巧則姦僞息﹐民將復歸於朴矣。經曰﹕其政悶悶﹐其民淳淳﹔其政察察﹐其民缺缺。政煩則姦僞滋起﹐民失其朴﹐其政察察﹐其民缺缺之謂也。

人之輕死﹐以其生生之厚也﹐是以輕死。

徽宗注曰﹕矜生太厚﹐則欲利甚勤﹐放僻邪侈﹐無不爲已。

疏義曰﹕生亦我所欲﹐所欲有甚於生者﹐故不爲苟得也。死亦我所惡﹐所惡有甚於死者﹐故患有所不辟也。世之人不知﹐取所重﹐遺所輕﹐乃厚於其生﹐薄於其義﹐苟得於利者﹐靡不爲也。惟其生生之厚﹐故欲利甚動﹐爭魚者濡﹐逐獸者趨﹐至於失其常心﹐放僻邪侈﹐無不爲已。方且蹈犯艱險﹐輕於視死﹐𨿽矜生太厚﹐適足以喪生也。

惟無以生爲者﹐是賢於貴生也。

徽宗注曰﹕莊子曰﹕達生之情者﹐不務生之所無以爲。無以生爲者﹐不務生之所無以爲。棄事而遺生故也。棄事則形不勞﹐遺生則精不虧﹐形全精復﹐與天爲一﹐所以賢於貴生。貴生則異於輕死﹐遺生則賢於貴生。推所以善吾生者﹐而施之於民﹐則薄稅斂﹐簡刑罰﹐家給人足﹐畫衣冠﹐異章服﹐而民不犯﹐帝王之極功也。

疏義曰﹕道本無物﹐汝身亦虛﹐卽一身之所系﹐莫若乎生﹐而生非汝有﹐是天地之委和也。惟不自有其生﹐乃能全其生﹐則達生之情者﹐又安用務生之所無以爲哉﹖悲夫世之人以養形足以存生﹐而養形果不足以存生。殊不知無累則正平﹐正平則邪气不能襲﹐而天和將至﹐與彼更生矣。能無累則無以生爲﹐無以生爲則不務生之所無以爲﹐可以棄事而遺生矣。棄事則形不勞而全﹐遺生則精不虧而復﹐形全精復﹐徳同於初﹐則與天爲一﹐所以賢於貴生也。貴生𨿽異於輕死﹐不若遺生則又賢於貴生也。聖人推吾所以善吾生者﹐舉而措之天下之民﹐則政裕而民康﹐見於薄稅斂﹐刑淸而民服﹐見於簡刑罰﹐家給人足﹐仰有所事﹐俯有所育﹐而民各趨於仁壽之域﹐釿鋸不用﹐椎鑿不施﹐畫衣冠﹐異章服﹐而民不犯。夫然故貴賤履位﹐仁賢不肖襲情﹐坐致太平之治﹐炳然與太古同風矣。推其所自﹐以明無爲之理﹐推所以善吾生者﹐施之於民而已。所以民足食而不饑﹐民復朴而不難治﹐民貴生而不輕死也﹐帝王之極功﹐其在是歟﹖

人之生章第七十六

人之生也柔弱﹐其死也堅彊。艸木之生也柔脆﹐其死也枯槁。故堅彊者死之徒也﹐柔弱者生之徒也。

徽宗注曰﹕萬物負陰而抱陽﹐沖气以爲和﹐陽以發生爲徳﹐陰以肅殺爲事。方其肅殺﹐則沖和喪矣。故曰堅彊者死之徒﹐柔弱者生之徒。

疏義曰﹕列子曰﹕陰陽之所變者謂之生﹐謂之死。萬物盈於天地之間﹐麗於奇耦﹐域於動靜﹐莫不負陰抱陽﹐沖气以爲和。卽其生殺言之﹐陽气常熙以發生爲徳﹐萬物因之以敷榮﹐故柔者剛﹐弱者彊。陰气常凝以肅殺爲事﹐萬物因之以凋瘁﹐故堅者毀﹐銳者挫。气機密移﹐至於肅殺﹐則沖和喪而復乎至幽矣。世之役於陰陽者﹐知其生殺相代﹐而不知常勝之道曰柔﹐常不勝之道曰剛﹐故失生理而動之死地焉。蓋一陰一陽之謂道﹐萬物莫不由之者也。計事則堅彊足以勝柔弱﹐語道則柔弱足以勝堅彊﹐此堅彊爲死之徒﹐柔弱爲生之徒也。是以兵彊則不勝﹐

徽宗注曰﹕抗兵相加﹐則哀者勝矣。

疏義曰﹕三軍五兵之運﹐徳之末也。聖人運精神﹐動心術﹐所務者本﹐而後末從之﹐則天威震疊﹐神武不殺﹐見於仁眇天下而無不懷﹐義眇天下而無不畏﹐固足以保大定功﹐安民和眾﹐得其常勝之道﹐又豈以兵彊爲先哉﹖故以道佐人主者﹐不以兵彊天下。然則抗兵相加而哀者勝﹐以善持勝故也。

木彊則共。

徽宗注曰﹕拱把之桐梓﹐人皆知養之﹐彊則伐而共之矣。

疏義曰﹕《詩》曰﹕椅桐梓漆。蓋桐梓者﹐柔良之材﹐可以備禮樂之用﹐方其始生也﹐特拱把之小而已﹐人苟欲生之﹐皆知養之﹐以其柔弱也。及其日夜之所息﹐雨露之所潤﹐可以中宮室器械之村﹐則伐而共之矣﹐以其堅彊也。稽諸植物﹐猶以彊而先伐﹐則堅彊者死之徒﹐何獨於人而疑之﹖

故堅彊居下﹐柔弱處上。

徽宗注曰﹕柔之勝剛﹐弱之勝彊﹐老氏之道術有在於是。莊子曰﹕以懦弱謙下爲表。

疏義曰﹕柔者﹐道之剛﹐故常勝之道在柔。弱者﹐道之彊﹐故常不勝之道在彊。蓋積於柔而成剛﹐積之者在其先。積於弱而成彊﹐成之者在其後。先者在上﹐後者在下﹐堅彊固居上﹐柔弱固處下矣。卽天地以觀之﹐天以積气﹐職生覆而位乎上﹐積气非堅彊也。地以積塊﹐職形載而位乎下﹐積塊非柔弱也。卽物理以觀之﹐水之爲性﹐次之東則東﹐次之西則西﹐而攻堅彊莫之能先。風之爲物﹐指我則勝我﹐我亦勝我﹐而折大木惟我能之﹐則以積眾小不勝爲大勝故也。勝者在上﹐則不勝者斯爲下矣。老氏之道術每得於此﹐以謂堅則毀矣﹐銳則挫矣﹐故知雄而守雌﹐知白而守黑﹐人皆取先﹐己獨取後﹐未嘗先人而嘗隨人﹐可謂得常勝之道矣。觀其書﹐論柔弱勝剛彊者不一﹐有曰守柔﹐有曰致柔﹐又曰不敢以取彊焉﹐又曰彊梁者不得其死﹐於是篇又詳言彊弱之道。莊子謂以懦弱謙下爲表﹐夫爲表則非處下之道矣。昔孔子對子路問﹐彊以謂寬柔以教﹐不報無道南方之彊也﹐其亦守柔之道歟﹖孰謂老氏之書與孔子之道不合﹖

天之道章第七十七

天之道﹐其猶張弓乎﹖髙者抑之﹐下者舉之﹐有餘者損之﹐不足者補之。

徽宗注曰﹕道無益損﹐物有盈虛﹐注焉而不滿﹐酌焉而不竭者﹐聖人之所保也。降而在物﹐則天地盈虛﹐與時消息﹐而況於人乎﹖天之道以中爲至﹐故髙者抑之﹐不至於有餘﹐下者舉之﹐不至於不足。將來者進﹐成功者退﹐四時運行﹐各得其序。

疏義曰﹕道之在天下﹐廣也包畛﹐纖也入箴﹐用之彌滿六虛﹐廢之莫知其所﹐何損益之有﹖自道而降﹐斯囿於物﹐域於气而爲气之所化﹐麗於數而爲數之所攝﹐一盈一虛﹐莫或已也。惟道超乎气數﹐而爲萬物之奧﹐故有气有數者﹐皆往資焉而不匱﹐是以注焉而不滿﹐𨿽益之而不加益也﹐酌焉而不竭﹐𨿽損之而不加損也﹐旣以爲人己愈有﹐旣以與人己愈多﹐聖人之所保在是﹐人不得而去者也。且域中之大﹐天地與焉。天地𨿽大﹐然斗一南而萬物盈﹐斗一北而萬物虛﹐消之而消﹐息之而息﹐或消或息﹐與時偕行﹐凡以天地空中之一物猶未離於气數故也。夫天地盈虛﹐與時消息﹐而況於人乎﹖然則盛衰更代﹐成壞相因﹐固不逃於自然之理矣。惟天道任理而均﹐故無適而不得其中﹐若山殺瘦而澤增肥﹐水息淵而木消枝﹐嘖以牙者童其角﹐揮以翼者兩其足。髙者惡其亢﹐則抑之使俯而就﹐不至於有餘而太過﹐下者惡其卑﹐則舉之使企而及﹐不至於不足。將來者進﹐成功者退﹐如彼四時﹐春夏先﹐秋冬後﹐徙而不畱﹐各得其序﹐莫不趨於中焉。觀天之道﹐豈不猶張弓乎﹖

天之道﹐損有餘補不足。

徽宗注曰﹕滿招損﹐謙得益﹐時乃天道。

疏義曰﹕《易》曰﹕天道虧盈而益謙。蓋盈者虧之﹐所謂損有餘也。謙者益之﹐所謂補不足也。損有餘以補不足﹐則以其化均故爾。《書》以謂滿招損﹐謙得益﹐時天道其斯之謂歟﹖

人之道則不然﹐損不足以奉有餘。

徽宗注曰﹕人心排下而進上﹐虐煢獨而畏髙明。

疏義曰﹕莫之爲而自然者﹐天道也。爲之而使然者﹐人道也。天道之與人道﹐相去遠矣。惟人道累於使然﹐故人心惟危﹐莫得其平﹐下者排之使愈下﹐上者進之使愈上﹐逐物俯仰而無持操﹐所以虐煢獨而畏髙明也。煢獨可哀也﹐苟或見虐﹐則莫勸其作徳而爲善者﹐執爲之長﹖髙明可藐也﹐苟或見畏﹐則莫懲其作僞而爲惡者﹐孰爲之消﹖是乃損不足以奉有餘而已﹐豈知自然之天道乎﹖

孰能損有餘而奉不足於天下者﹖其惟道乎。

徽宗注曰﹕不虐煢獨﹐而罄者與之。不畏髙明﹐而饒者損之。非有道者不能。

疏義曰﹕煢獨者﹐眾之所違而虐之﹐苟曰好徳﹐則𨿽榮獨﹐必進寵之而不虐﹐是罄者與之也。髙明者﹐眾之所比而畏之﹐苟不好徳﹐則𨿽髙明﹐必罪廢之而不畏﹐是饒者取之也。誠如是﹐其知道乎﹖蓋道者爲之公﹐不偏於彼﹐不廢於此﹐泛應曲當﹐考不平以至於平﹐聖人體是﹐以用天下﹐孰有偏詖之患哉﹖然則損有餘以奉不足﹐非與於天道﹐孰能致此﹖莊子曰﹕主者天道。

是以聖人爲而不恃﹐功成不居﹐其不欲見賢耶﹖

徽宗注曰﹕不恃其爲﹐故無自伐之心。不居其功﹐故無自滿之志。人皆飾智﹐己獨若愚﹐人皆求勝﹐己獨曲全﹐帷不欲見贊也﹐故常無損﹐得天之道。

疏義曰﹕至無之中﹐化出萬有﹐聖人體至無﹐以供其求﹐豈恃其爲哉﹖整萬物而不爲義﹐澤萬世而不爲仁﹐孰有自伐之心乎﹖鳥所謂至爲去爲者以此。豈居其功哉﹖功蓋天下﹐似不自己﹐去功與名﹐還與眾人﹐孰有自滿之志乎﹖所謂神人無功者以此。去智與故﹐循天之理﹐君子盛徳﹐容貌若愚﹐所謂人皆飾智﹐已獨若愚也。與物委蛇而同其波﹐積眾小不勝爲大勝﹐所謂人皆求勝﹐己獨曲全也。凡以不欲見賢故也。列禦寇驚五漿之饋﹐有在於是耶﹖帷不欲見賢﹐故謙得益而常無損﹐其得天之道矣。與夫飾智驚愚﹐修身明污﹐昭昭然若揭日月而行故不免者﹐蓋亦異矣。

天下柔弱章第七十八

天下莫柔弱於水﹐而攻堅彊者莫之能先﹐以其無以易之也。

徽宗注曰﹕《易》以井諭性﹐言其不攺。老氏謂水幾於道﹐以其無以易之也。有以易之﹐則徇人而失己﹐烏能勝物﹖惟無以易之﹐故萬變而常一﹐物無得而勝之者。

疏義曰﹕水由地中﹐行無所不通﹐鑿之斯爲井。道之在天下﹐無往不存﹐得之則爲性﹐故《易》以井諭性。井養而不窮﹐攺邑不攺井﹐則以一性之常﹐不以貴賤加損﹐不以愚智存亡﹐𨿽事變無常﹐而其本不易﹐猶之井也。蓋天一生水﹐離道未遠﹐善利萬物﹐萬物蒙其澤﹐受其施﹐而常處於柔弱不爭之地﹐舉天下之物﹐曾無以易之﹐故老氏謂水幾於道﹐以其無以易之也。彼物得以易之﹐則是徇人失己而失性之常﹐烏能得常勝之道而能勝物哉﹖惟無以易之﹐則因地而爲曲直﹐因器而爲方圓﹐𨿽有曲折萬殊之變﹐而一常自若﹐可謂物無得而勝之者矣。

柔之勝剛﹐弱之勝彊﹐天下莫不知﹐而莫之能行。

徽宗注曰﹕知及之﹐仁不能守之。

疏義曰﹕智所以窮理﹐仁所以盡性。蓋天下之事﹐知之非艱﹐行之惟艱﹐苟智足以窮理﹐而仁不足以盡性﹐則是厭於所守﹐無持久之誠﹐其何以行之哉﹖柔勝剛﹐弱勝彊﹐世俗之人﹐智非不足以知之﹐常患於不篤志以存之故爾。知及之﹐仁不能守之﹐𨿽得之必失之﹐其何益於事哉﹖經曰﹕吾言甚易知﹐甚易行﹐而天下莫能知﹐莫能行。與此同意。

是以聖人言﹕受國之垢﹐是謂社稷主﹔受國之不祥﹐是爲天下王。

徽宗注曰﹕川澤納污﹐山藪藏疾﹐國君含垢﹐體道之虛﹐而所受彌廣﹐則爲物之歸﹐而所制彌遠。經曰﹕知其榮﹐守其辱﹐爲天下谷。

疏義曰﹕水始一勺﹐總合成川﹐故江河合水而爲大。土始一塊﹐總合成田﹐故丘山積卑而爲髙。積善成徳﹐而神明自得﹐聖心循焉﹐故大人合並而爲公。《傳》所謂川澤納污﹐山藪藏疾﹐國君含垢﹐正謂是也。蓋天下𨿽大﹐治之在道﹔四海𨿽遠﹐治之在心。惟道集虛﹐而聖人之治虛其心焉﹐故能體道之虛﹐羣實皆在﹐所攝所受彌廣。惟爲物之歸﹐則萬物皆往資焉﹐而所制彌遠。蓋五土之神爲社﹐五穀之神爲稷﹐爲社稷主﹐必欲滿而不溢﹐髙而不危﹐非受國之垢不可也﹐與莊子所謂受天下之垢同意。興事造業﹐而其一上比爲王﹐故王以歸往爲義。爲天下王﹐必欲持其盈而不溢﹐守其成而不虧﹐非受國不祥不可也﹐與經所謂人之所惡﹐惟孤寡不谷﹐而王公以爲稱同意。夫受國之垢也﹐受國之不祥也﹐皆榮辱一視﹐而無取拾之心故也﹐要之虛而能受而已﹐故《道經》言﹕知其榮﹐守其辱﹐爲天下谷。

正言若反。

徽宗注曰﹕言豈一端而已﹐反於物而合於道﹐是謂天下之至正。

疏義曰﹕道惡乎往而不存﹐言惡乎存而不可﹐一與言爲二﹐二與一爲三﹐自此以往﹐巧歷不能得﹐則言豈一端而已。然至言不出而俗言勝﹐故有堅白異同之論﹐芒然不知所歸﹐天下始以正言爲反於物矣。惟得言之解者﹐𨿽反於物而合於道﹐則言而足終日﹐言而盡道﹐天下之至正﹐孰有過於斯者﹖莊子以寓言爲眞﹐蓋謂是也。

和大怨章第七十九

和大怨者﹐必有餘怨﹐安可以爲善﹖

徽宗注曰﹕復讎者﹐不折鏌幹﹐𨿽有恢心者﹐不怨飄瓦﹐故無餘怨。愛人者﹐害人之本也。偃兵者﹐造兵之本也。安可以爲善﹖

疏義曰﹕鏌幹無心於傷物﹐故復讎者不折。飄瓦無心於傷物﹐故忮心者不怨。常有司者殺﹐則人之遇之﹐猶鏌幹飄瓦而已﹐是以天下平均﹐故無餘怨。且仁者愛人﹐故惡人之害之。義者循理﹐故惡人之亂之。若乃以聰合歡﹐是愛人者﹐害人之本也。禁攻寢兵﹐是偃兵者﹐造兵之本也。以此和大怨﹐其爲善果安在哉﹖

是以聖人執左契﹐而不責於人。

徽宗注曰﹕聖人循大變而無所湮﹐受而喜之﹐故無責於人﹐人亦無責焉。契有左右﹐以別取予﹐執左契者﹐予之而已。

疏義曰﹕聖人虛己以遊世﹐萬態𨿽雜而吾心常徹﹐萬變𨿽殊而吾心常寂﹐感而遂通天下之故﹐直以循斯須而已﹐虛靜之中﹐何所湮汩﹖莊子所謂循大變而無所湮是也。故能泛應酬醉﹐受而喜之﹐未嘗棄人絕物﹐忽然自立於無事之地也。爲無爲﹐事無事﹐處物不傷物﹐而物亦不能傷﹐是以執左契而不責於人﹐人亦無責焉。古者結繩而治﹐後世聖人易之以書契﹐百官以治﹐萬民以察。然契有左右﹐左契所以予﹐右契所以取﹐執左契則不從事於物﹐予之而已。𨿽予之而不責於人﹐則物之來也﹐不約而自孚矣。

故有徳司契﹐

徽宗注曰﹕以徳分人謂之聖。

疏義曰﹕徳之在人﹐同焉皆得﹐不可擅而有之者也。聖人調而應之﹐徳廣所及﹐以心之所同然﹐還以分之而已﹐則人之契合者﹐固不期然而然矣。莊子載管子之言曰﹕以徳分人謂之聖。此之謂也。苟卿亦曰﹕君子潔其辮而同焉者合﹐善其言而類焉者應。意與此同。

無徳司徹。

徽宗注曰﹕樂通物﹐非聖人也。無徳者﹐不自得其得﹐而得人之得。方且物物求通﹐而有和怨之心焉。玆徹也﹐柢所以爲蔽。莊子曰﹕喪己於物者﹐謂之蔽蒙之民。

疏義曰﹕幾物之量﹐未始有窮﹐物物求通﹐繁不勝應﹐則智有所困﹐神有所不及矣。聖人去智與故而循天理﹐順物自然而無容私﹐感而後應﹐皆緣於不得已﹐豈樂通於物哉﹖彼昧者不能以深爲根﹐以約爲紀﹐逐物忘返﹐不自得其得﹐而得人之得﹐獘獘然以通物爲事﹐而有和怨之心﹐將以爲徹﹐祇所以爲蔽。莊子所謂樂通物﹐非聖人也﹐不其然乎﹖蓋樂通物﹐則因物有遷﹐或至於失己﹐其爲蔽蒙孰甚﹐故莊子曰﹕喪己於物者﹐謂之蔽蒙之民。蓋蔽以言其不通﹐蒙以言其不明﹐累於物而有礙﹐孰能損實爲通﹐致虛爲明哉﹖

天道無親﹐常與善人。

徽宗注曰﹕善則與之﹐何親之有﹖

疏義曰﹕天道任理﹐奚親奚疏﹖天道無私﹐奚取奚予﹖𨿽無松於取予﹐其因物以爲心﹐惟善人是與而已。蓋天聰明自我民聰明﹐善人之所從﹐民則從之﹐宜其常與善人也。《書》曰﹕作善降之百祥。又曰﹕皇天無親﹐惟徳是輔。蓋以積善成徳﹐故天有以與之也。是篇言執左契而終之以天道﹐以見聖人與天同道焉。惟其道與天同﹐此《洞酌》之詩所以言皇天親有徳饗有道也。

小國寡民章第八十

小國寡民﹐

徽宗注曰﹕廣土眾民﹐則事不勝應﹐智不勝察﹐徳自此衰﹐刑自此起﹐後世之亂自此始矣。老氏當周之末﹐厭周之亂﹐原道之意﹐寓之於書﹐方且易文勝之獘俗﹐而躋之淳厚之域﹐故以小國寡民爲言。蓋至徳之世﹐自容成氏至於神農﹐十有二君﹐號稱至治者﹐以此而已。

疏義曰﹕普天之下﹐莫非王土﹔率土之濱﹐莫非王臣。則土宇彌廣﹐生齒益眾﹐皆不離於丕冒之域﹐而此必取於小制國﹑寡聚民者﹐何耶﹖蓋以廣土眾民﹐巧僞日滋﹐事則繁而不勝應﹐智以詐而不勝察﹐遷徳淫性﹐觸刑冒禁﹐後世所以不治者﹐皆自此始矣。老氏憫當時習俗凋獘﹐乃推原道徳﹐發明奧義。寓之於書﹐以破聾績﹐直欲易周末文勝之獘俗﹐還太古淳厚之風﹐斂其散而一之﹐落其華而實之﹐故以小國寡民爲言。自容成氏﹑大庭氏至於伏羲氏﹑神農氏﹐十有二君﹐號稱至治者﹐亦使民無知無欲而已。同乎無知﹐其徳不離﹔同乎無欲﹐是謂素朴。若此之時﹐亦至治已。老氏立言垂訓﹐亦欲斯民復乎古初者也﹐故及於此。

使民有什伯之器而不用也﹐

徽宗注曰﹕一而不黨﹐無眾至之累。

疏義曰﹕彼民有常性﹐織而衣﹐耕而食﹐是謂同徳。惟其同徳﹐則無所事比﹐而自養者已足﹐所謂一而不黨者也。蓋一者性之所同﹐而不黨者無所事比。同而無所比﹐則相忘於澹漠之域﹐民至老死﹐不相往來﹐𨿽有什伯之器無所用焉﹐又烏有眾至之累耶﹖是以神人惡眾至﹐眾至則不比。舜三徙成都﹐至鄧之墟而十有萬家﹐樂推不厭﹐眾至而歸之﹐舜不容於辭焉。蓋所以感而應之者﹐特塵垢秕糠﹐帝王之餘事爾。若乃有天下而不與﹐坐致無爲之治﹐非至神而何﹖

使民重死而不遠徙。

徽宗注曰﹕其生可樂﹐其死可葬﹐故民不輕死而之四方。孔子曰﹕上失其道﹐民散久矣。遠徙之謂歟﹖

疏義曰﹕凡民之情﹐莫大乎養生喪死無憾也。其生可樂﹐則仰事俯育有所給﹔其死可葬﹐則衣衾棺槨有所備。無欣欣之樂﹐無瘁瘁之苦﹐又烏有輕死而不安土者哉﹖周之盛時﹐以保息六養萬民﹐而貧窮得以卹﹐以本俗六安萬民﹐而墳墓爲之族﹐五黨足以相賙﹐四閭足以相葬﹐出耕同田﹐入居同廛﹐利則同營﹐害則同禦﹐民不輕徙而之四方者﹐亦以生可樂﹐死可葬而已。又況建徳之國﹐其民愚而朴﹐少私而寡欲﹐山無蹊隧﹐澤無舟梁﹐則其重死而不之四方也宜矣。然而民不難聚也﹐愛之則親﹐利之則至﹐政其所惡則散。治古之民所以重死而不遠徙者﹐以上得其道﹐有以愛之利之故也。孔子曰﹕上失其道﹐民散久矣。則民不遠徙﹐非得其道而何﹖

𨿽有舟輿﹐無所乘之﹔𨿽有甲兵﹐無所陳之﹔

徽宗注曰﹕山無蹊隧﹐澤無舟梁﹐同乎無知﹐其徳不離。無絕險之迹﹐故𨿽有舟輿﹐無所乘之﹔無攻戰之息﹐故𨿽有甲兵﹐無所陳之。

疏義曰﹕性分之外﹐無非物也。與物爲偶﹐則外遊是務﹐欲慮滋起﹐轉徙馳逐﹐莫之或已。有以致遠﹐則山必蹊隧而通﹐有以涉難﹐則澤必舟梁而辦﹐𨿽欲休影息迹﹐不可得矣。惟至徳之世﹐民復其性﹐山無蹊隧﹐澤無舟梁﹐而不相往來﹐同乎無知﹐其徳不離﹐而復歸於嬰兒﹐居不知所爲﹐行不知所之。平易恬惔﹐無絕險之述﹐故𨿽有舟輿﹐無所乘之。是非兩忘﹐無攻戰之息﹐故𨿽有甲兵﹐無所陳之。亦各安其性分而已。

使民復結繩而用之。

徽宗注曰﹕紀要而已﹐不假書契。

疏義曰﹕法之在天下﹐必有以記久明遠以貽將來者﹐故上古結繩而治﹐後世聖人易之以書契﹐謂夫言有所不能紀﹐則証之於書﹐事有所不能信﹐則別之以契。至於治極無爲﹐民淳事簡﹐則附離不以膠漆﹐約束不以纏索﹐方且當而不知以爲信﹐𨿽結繩以紀其要已﹐足以孚天下之心﹐又何假書契之詳密﹐然後使民不相欺哉﹖所以復結繩而用之者﹐欲還民於太古而已。

甘其食﹐美其服﹐安其俗﹐樂其業。

徽宗注曰﹕耕而食﹐織而衣﹐含哺而嬉﹐鼓腹而遊﹐民能已此矣。止分故甘﹐去華故美﹐不擾故安﹐存生故樂。

疏義曰﹕民復性則棄末﹐棄末則惇本﹐不作無益﹐不貴異物﹐所賴以終身者﹐田桑之事而已。是以耕而食﹐則谷人一於耕﹐識而衣﹐則絲人一於織。日出而作﹐日入而息﹐智巧無所施也﹐日用飲食而已﹐故含哺而嬉。利害無所攖也﹐自適其適而已﹐故鼓腹而遊。民之能事已此矣﹐於是甘其食﹐美其服﹐安其俗﹐樂其業﹐四者之外無餘事也。甘其食﹐在於止分﹐不在於厭飲食。美其服﹐在於去華﹐不在於服文采。安其俗於不擾﹐無妄動之失。樂其業以自足﹐無歆羨之求。非民復其性﹐何以臻此﹖

鄰國相望﹐雞犬之聲相聞﹐使民至老死﹐不相與往來。

徽宗注曰﹕居相比也﹐聲相聞也﹐而不相與往來。當是時也﹐無欲無求﹐莫之爲而常自然﹐此之謂至徳。

疏義曰﹕居相比﹐則其迹爲甚親。聲相聞﹐則其處爲甚邇。宜其相保相受﹐相賙相賓也。乃至於澹然兩忘﹐至老死不相往來者﹐不知禮之所將相與於無相與故爾﹐𨿽山無蹊隧﹐澤無舟梁可也。性復朴而無欲﹐心忘物而無求﹐莫之爲而常自然﹐非至徳而何﹖老子於太上章言﹕百姓謂我自然。蓋於太上之治旣言百姓謂我自然﹐則知至徳之世﹐民莫之爲而常自然者﹐無足疑矣。

信言不美章第八十一

信言不美﹐

徽宗注曰﹕道之出口﹐澹乎其無味﹐關百聖而不慚﹐歷萬世而無獘。

疏義曰﹕道非言﹐無以闡其奧﹔言非道﹐無以立其本。道之出言﹐澹乎無味﹐根於理義﹐不特芻豢之甘﹐膏粱之美也﹐可操以爲驗﹐可稽以爲決。合若符節﹐正而易行﹐故關百聖而不慚。堅如金石﹐要而易守﹐故歷萬世無獘。然則信言之本乎道﹐又何貴於美耶﹖

美言不信。

徽宗注曰﹕貌言華也﹐從事華辭﹐以支爲旨﹐故不足於信。

疏義曰﹕貌言無實﹐無實者華而已﹐故貌言爲華而至言爲實。從事華辭﹐貽非辭達﹐以支爲旨﹐貽非體要﹐若然則去道彌遠。𨿽終曰言而盡道﹐足以美聞者之聽﹐求其根柢蔑如也﹐將何以示信哉﹖故不足於信。

善者不辯﹐

徽宗注曰﹕辭尙體要﹐言而當法。

疏義曰﹕趣完具而已謂之體﹐眾體所會謂之要﹐辭以體要爲尙﹐則得道之大全﹐而貢於至理。以此立言﹐莫不當法﹐𨿽不假辮論﹐而精義具存已﹐足以厭人之可欲﹐是謂善者不辮也。昔孔子翻十二經而曰﹕要在七義。孟子學孔子者也﹐不得已而有言而曰﹕予豈好辮哉﹖其言有曰博學而詳說之﹐將以反說約﹐而楊雄以謂知言之要﹐其善者不辯之謂歟﹖

辯者不善。

徽宗注曰﹕多駢旁枝﹐而失天下之至正。

疏義曰﹕多言數窮﹐不如守中。蓋辮道之囿言多而未免夫累﹐不如守中之愈也。不能守中﹐則多駢旁枝而畔於道﹐非天下至正也。如公孫龍之詭辭﹐惠施之多方﹐殆猶一蚊虻之勞爾﹐此所以爲不善。

知者不博﹐

徽宗注曰﹕知道之微者﹐反要而已。

疏義曰﹕道要不煩﹐知其微者﹐悟於一言﹐存於目擊﹐少則得之﹐何以博爲﹖經曰﹕博之不得名曰微。探其微﹐則無形而隱矣。惟反要而語極者﹐然後可以知此。莊子曰﹕知之淺矣﹐不知深矣。

博者不知。

徽宗注曰﹕聞見之多﹐不如其約也。莊子曰﹕博之不必知﹐辮之不必慧。

疏義曰﹕爲學日益﹐則聞所不聞﹐見所不見﹐有以多爲貴者。至於爲道日損﹐則無形之上獨以神視﹐無聲之表獨以气聽﹐而視聽有不待耳目之用﹐何取於聞見之多哉﹖善進道者﹐有曰守約﹐有曰說約﹐信所謂不如其約也。老氏應孔子至道之問﹐且曰﹕博之不必知﹐辮之不必慧。則知道之至妙﹐殆非多聞見可得而知也明矣。

聖人無積﹐

徽宗注曰﹕有積也﹐故不足。無藏也﹐故有餘。莊子曰﹕聖道運而無所積。孔子曰﹕丘是以日䢐。

疏義曰﹕道之至虛﹐未始有物。物量無窮﹐皆域於道。道冥於無﹐則虛而能應﹔物滯於有﹐則其與幾何﹖若艸之所盛﹐取之如殫﹐簣之所與﹐有時而匱﹐是有積者故不足也。至於虛而無積則異於此﹐若鑑對形﹐妍醜畢見﹐若谷應聲﹐美惡皆赴﹐所謂無藏故有餘也。聖人體道之至虛﹐運而無所積﹐六通四辟﹐無乎不在﹐時出而應之﹐特其緒餘爾﹐未始礙於實也﹐所以能兆於變化而獨成其天歟﹖莊子論天道帝道與夫聖道﹐皆曰運而無積者﹐此也。孔子得是道﹐至於奔逸絕塵﹐反一無迹﹐非一受其成﹐形不化以待盡也﹐故曰﹕丘以是日䢐。𨿽然彼已盡矣﹐又豈溺於虛寂﹐使學者終不得其門而入耶﹖特不膠於有迹﹐與之兩忘於無有而已。𨿽忘乎故吾﹐吾有不忘者存。

旣以爲人己愈有﹐旣以與人己愈多。

徽宗注曰﹕善貸且成﹐而未嘗費我﹐萬物皆往資焉而不匱。

疏義曰﹕道以至無﹐供萬物之求﹐注之不滿﹐酌之不竭﹐贍足一切而未嘗費。凡物盈於天地之間﹐所以政其生成者﹐皆往資焉而不匱﹐亦以運而無積而已。聖人得乎道﹐未嘗擅而有之﹐旣以爲人己愈有﹐旣以與人己愈多﹐應酬醉之用於虛靜之本﹐至該至徧﹐隨取隨足﹐所以供其求者﹐豈不綽綽然有餘裕哉。

天之道﹐利而不害。

徽宗注曰﹕乾始能以美利利天下﹐不言所利而物實利之﹐未始有害。

疏義曰﹕乾﹐天道也。大哉乾元﹐萬物資始﹐化機密移於太虛之中﹐辟而生之﹐施而運之﹐物由是而成。凡萬寶畢昌於亨嘉之會者﹐無非以美利利天下也。《詩》歌丰年有曰﹕多黍多秣。蓋利髙燥而寒者黍﹐利下濕而暑者稌﹐必以多言之﹐以見天之美利無所不及也﹐𨿽不言所利﹐而利在其中矣。莊子曰﹕天地有大美﹐而不言其美利。如此又何害之有﹖

聖人之道﹐爲而不爭。

徽宗注曰﹕順而不逆﹐其動若水﹔應而不藏﹐其靜若鑑﹔和而不唱﹐其應若響。𨿽爲也﹐而爲出於無爲﹐體天而已﹐何爭之有﹖玆徳也﹐而同乎道﹐故《徳經》終焉。

疏義曰﹕聖人以道往天下﹐因物之性﹐輔其自然﹐故順而不逆﹐其動若水﹐所謂動善時也。供物之求﹐自無適有﹐應而不藏﹐其靜若鎰﹐所謂守靜篤也。赴物之感﹐柔靜自若﹐故和而不唱﹐其應若響﹐所謂守其雌也。是三者﹐在己無居﹐形物自著﹐非無爲也﹐非有爲也﹐無爲而無不爲。𨿽建立萬法﹐而爲出於無爲﹐去智與故﹐循天之理而已。天之道﹐一气自運﹐品物咸亨﹐無爲而常淸﹐不爭而善勝。聖人體天以禦世﹐與造物者遊﹐其道密庸﹐動而緯萬方﹐靜而鑑天地﹐泛應酬醉而無所於忤﹐故爲而不爭﹐玆徳也而同於道﹐故《徳經》終焉。老子於《徳經》之終﹐必以同於道爲言者﹐蓋莫不由之之謂道﹐道之在我之謂徳。徳總乎道之所一﹐惟徳進於道﹐然後可以言徳之至語。

道徳至此﹐則作經之旨不其深乎﹖竊嘗論之﹐夫無言而道隱﹐不若有言而道明﹐老氏憫當時文勝之獘﹐不見天地之純全﹐古人之大體﹐將以復其性情﹐而還之太古﹐著書九九篇﹐發明道徳之意﹐以啟迪天下後世﹐非得已而言也﹐故於終篇序其作經之意﹐以謂信言不美﹐辯者不善﹐蓋欲使學者因言以探賾﹐得其所言﹐以造於忘言之妙也。亦若莊周之書終於《天下篇》﹐深原大道之本﹐力排百家之蔽﹐自以謬悠荒唐﹐松其著書之迹。嘗歷考諸子﹐智足以知聃者﹐無過於周也﹐其書相爲表裹﹐豈特言辮之間哉﹖迹其論六經之所導﹐不過《詩》之志﹐《書》之事﹐《禮》之行﹐《樂》之和﹐與夫《易》之陰陽﹐《春秋》之名分而已﹐豈在於章句之末﹖是知者不博也。及其論眾技之所長﹐自墨翟而下﹐至於惠施之多方﹐其書五車﹐舛而不合﹐駁而不純﹐去道愈遠﹐是博者不知也。以己獨取虛言之﹐則聖人無積可知也。以徐而不費言之﹐則爲人愈有﹐與人愈多可知也。觀聖人育萬物﹐和天下﹐必以天爲宗﹐以見天之道利而不害也。觀建之以常無有﹐必言以濡弱謙下爲表﹐以見聖人之道爲而不爭也。謂老莊之書其言不一﹐其道不約而契﹐考其終篇之意﹐是爲得之﹐謹論。

道徳眞經疏義卷之十四竟

