

經名﹕太上黃籙齋儀。五十八卷。唐末五代杜光庭集。底本出處﹕《正統道藏》洞玄部威儀類。

太上黃籙齋儀卷之一

唐廣成先生杜光庭集

第一日淸旦行道儀

舊儀﹐令齋主每日投詞﹐如告齋之法。旣初建齋時己投詞祈告﹐若每日重疊﹐卽於禮爲繁。今止一度﹐餘个並停。

眾官列位旛節香案﹐肅整於玄師前﹐立定

唱道場眾等人﹐各運心歸命三寶一切念

華夏贊﹐引至地戶華夏贊﹐出玉匱明眞經。今但用十八虛聲耳。

啟堂頌

勤行奉齋戒﹐誦經制六情。故得乘空飛﹐耀景上玉淸。精心奉經教﹐吐鈉煉五神。功徳冠諸天﹐轉輪上成仙。

入戶咒至地戶之左﹔法師密咒曰

四明功曹﹐通眞使者﹐傳言玉童﹐侍靖玉女﹑爲我通達道室正神。上元生炁﹐入我身中。

華夏贊﹐引入壇﹐升天門﹐上十方香東方爲始

至禦案﹐三上香

上香密睨咒

玉華散景

各禮師存念如法

法師臨目存見﹐太上三尊乘空下降﹐左右龍虎﹐千乘萬騎﹐三界尊靈﹐羣眞侍衛﹐羅列在座。乃爲弟子奏陳齋意。次思經師侍太上之右﹐心拜三過﹐願師得仙道﹐我身升度。次思籍師﹐次思度師。願念如初。夜法﹐次思靑雲之气匝滿齋堂﹐靑龍獅子﹐備守前後。仙童玉女﹐天仙地仙飛仙﹐日月星宿﹐五帝兵馬﹐九億萬騎﹐監齋直事﹐三界官屬﹐羅列左右。次思靑炁﹐從師肝中出﹐如雲之升。靑龍獅子﹐在靑炁中。天仙地仙飛仙﹐五方五帝﹐兵馬匝覆齋主家大小之身﹐又思五臟﹐五嶽五帝﹐如初夜法。

衛靈咒

金眞綠霞﹐煥映三天。飛雲丹霄﹐

諸天控軿。晨輝啟旦﹐陰翳俱涓。

九微震空﹐五星回旋。萬仙應感﹐

自然妙玄。杳冥散景﹐分形億千。

蒙昧光曜﹐瑞降壇乾。生死蒙恩﹑

灌煉金泉。魔王恐懼﹐合景三田。

鳴法鼓二十四通

發鑪

無上三天玄元始三炁太上老君﹐召出臣等身中﹐三五功曹﹑左右官使者﹑侍香金童﹑傳言玉女﹑五帝直符直日香官使者﹐各三十六人出。當召此間﹐土地里域﹐眞官正神﹐速出關啟。臣今正爾燒香﹐奉爲某官某乙爲國爲家﹐修建無上黃籙大齋若干日夜。願得太上十方正眞生炁降流﹐入臣等身中﹐所啟速達上禦至眞無極大道玉皇上帝禦前人各三禮。

眾官長跪﹐法師鳴法鼓二十四通﹐出吏兵上啟

謹出臣等身中﹐五體眞官功曹吏。出無上三天﹑執法開化﹑陰陽功曹﹑度道消災﹑散禍解厄君吏﹐各十二人。出臣等身中治職君吏﹐某治建節監功大將軍﹐前部效功﹑後部效殺﹐驛庭令﹑驛庭丞﹐四部監功謁者。臣等身中﹐仙靈直使﹐正一功曹﹐左右官使者﹑陰陽神決吏﹑科車赤符吏﹑剛風騎置驛馬上章吏官﹐各二人出。出者﹐嚴裝顯服﹐冠帶垂纓﹐整其威儀。直使功曹﹐戴通天之冠衣﹐皂紈單衣。正一功曹﹐冠朱陽之績﹐絳章單衣。治病功曹﹐冠九徳之冠﹐五色綬命單衣﹐腰帶虎符﹐齊執玉版。直使功曹住立四方﹐正一功曹住立中央﹐治病功曹營衛臣等身中。左官使者﹐建節在前。右官使者﹐持幢在後。陽神決吏立左﹐陰神次吏立右。上部功曹﹐住立上方﹐中部功曹﹐住立臣等身中。促气功曹﹐催促十方。上部使者﹐遠望上天。中部使者﹐遠瞻八方。都官使者﹐匝繞臣等身。郎吏虎賁﹐察姦鉤騎﹐都官僕射﹐天丁力士﹐天騶甲卒﹐收气食气吏﹐收神食神吏﹐收鬼食鬼吏﹑收邪食邪吏﹑收精食精吏﹑收毒食毒吏﹑誅符破廟吏﹑科車赤符吏﹐剛風騎置驛馬上章吏﹑飛龍騎吏等﹐屯住臣前後左右。功曹使者﹐嚴裝事竟﹐羅列鹵簿﹐關啟靈寶官屬﹑領仙監齋君吏﹑天師所布二十四治﹑三十六靖廬﹑七十二福地﹑三百六十名山昆侖等上宮三萬六千神﹑日月星宿﹑璇璣北辰﹑天地三界官屬﹑君將史兵。道上二玄三元四始四面方位風炁注炁甲子諸官君將吏﹑考召君﹐東九夷胡老君﹑南八蠻越老君﹑西六戎氐老君﹑北五狄羌老君﹑中央三秦傖老君﹑五嶽四瀆丘沼君﹐諸廟神所在髙山山林﹑溪谷山林﹑孟長十二溪女根源本始土地之主社稷將吏﹐一時嚴裝﹐與臣等身中﹐功曹使者﹑飛龍騎吏﹐上啟太上無極大道太上大道君﹐太上老君﹐太上丈人﹐無上玄老﹐十方無極大道道徳眾聖﹑天尊至眞﹐太帝天帝﹐天師君﹐靈寶監齋大法師﹐諸官君。臣等生長浮俗﹐耽染囂塵。三業縈牽﹐六情飄浪。叨逢至化﹐得遇眞師。開三淸眾妙之門﹐演八景長生之旨。澄淸欲海﹐極擢愛河。佩奉龍文﹐秉修神籙。弘道贊法﹐佐國度人。救物立功﹐齋戒爲本。今有某官某乙﹐上惟邦國﹐旁及幽明﹐請福祈恩﹐歸心十極﹐請修無上黃籙大齋。伏聞三洞寶經﹐靈仙品格﹐無上妙法﹐黃籙寶壇﹐通聖降眞﹐法天象地。保安家國﹐君臣蒙扶佑之恩﹔濟拔存亡﹐生死荷護持之力。開九龍符命﹐則地獄淸閒﹔勑五帝威神﹐則天圖朗晏。功髙萬法﹐澤普羣生。是敢依按玄科﹐賫持法信﹐香花油燭﹐紋彩金龍﹐效信十方﹐盟心三界。臣等奉承聖教﹐忝職玄司。凡有所祈﹐理宜關奏。今謹洗心靜念﹐沐浴淸虛。建修黃籙大齋﹐懺謝於三光之下若干日夜。歸命至眞﹐爲某拔度存亡﹐離苦升樂。和冤釋對﹐解厄消災。謹上請三洞天仙兵馬﹑飛仙兵馬﹑地仙兵馬﹑眞人兵馬﹑神人兵馬﹑日月星宿兵馬﹑九宮五帝兵馬﹑三河四海兵馬﹐各九億萬騎﹐監齋直事﹐三十二人﹐侍香金童﹑三十二人﹐散花玉女﹑三十二人﹐五帝直符﹐傳言奏事。飛龍騎吏等﹐各三十二人。一合來下﹐主爲某乙監臨齋所﹐上安國祚﹐保佑羣生﹐拔度億曾萬祖。幽魂苦爽﹐斷絕惡對。身入光明﹐永出三途﹐超離五苦﹐歸命十方無極世界﹑已得道大聖眾﹑至眞諸君丈人。乞解厄除災﹐延生保命﹐過度三災八難眾惡之中﹐保國寧家﹐普及含識。須行道事訖﹐有功勤者﹐謁言仙宮。功曹使者﹑飛龍騎吏﹐分別關奏﹐以時上達。列啟事竟﹐各還臣等身中﹐復於宮室﹐須召又到﹐一如故事。畢叩齒三過﹐咽液二過﹐出《太極敷齋威儀經》。

各稱法位眾官密稱己法位也

上淸玄都大洞三景弟子﹑無上三洞法師﹑奉行黃籙大齋法師﹑某嶽先生某帝眞人臣某﹐謹同誠上啟虛無自然元始天尊﹐無極大道太上大道君﹐太上老君﹐髙上玉皇﹐十方已得道大聖眾至眞諸君丈人﹐三十二天帝君﹐玉虛上帝﹐玉帝大帝﹐東華南極西靈北眞玄都玉京金闕七寶玄臺紫微上宮靈寶至眞明皇道君﹐三十六部尊經﹐玄中大法師﹐三界官屬﹐一切眞靈。臣等億劫良因﹐生值大化。玄眞啟拔﹐得處玄門。三師盟授三寶眞經﹐法應度人九萬九千位。登至眞而功微徳薄﹐未能自仙。乘愆蹈過﹐荏苒塵寰。但受法之初﹐盟告三界﹐約當度人濟物﹐立功爲先。凡所歸依﹐理宜關奏。今奉詞旨﹐敢不上聞。

讀詞

案如訶言﹐實惟虔懇。齋主以宿承福慶﹐擢品人倫﹐爲國爲家﹐思崇福祉。仰慮億曾萬祖﹐十世神儀﹐處世之時﹐過尢增積﹐輪回長夜﹐解拔無由﹐欲報洪恩﹐昊天罔極。伏聞﹐虛無大道﹐覆育羣生。無上法王﹐諸天大聖垂慈救之澤﹐啟黃籙之科。懺謝十天﹐披心八極。丹誠歸向﹐萬罪蠲消。謹依玄科﹐奉賫金龍紋繒本命之信﹐香花油燭﹐表信效誠。請拔存亡﹐以祈玄佑。臣等謹爲澄神靜念﹐滌慮冥心。依黃籙簡文﹑靈仙科典﹐超度存歿﹐敷建靈壇。四界八極﹐法天象地。立齋行道﹐燒香然燈。披明眞玉匱之文﹐破幽夜泉扃之苦。拔除罪网﹐拯濟迷津。以今淸旦行道﹐初撚上香﹐供養至眞無上道寶﹐歸身歸神歸命大道﹐臣等首體投地﹐歸命太上三尊。以是功徳﹐奉福齋主某家億曾萬祖﹐一切靈儀﹐解脫三途﹐超離六趣。度十方世界苦惱之根﹐出入門幽曠塗炭之境。托影玉城﹐遊神紫闕。寶林彌覆﹐功徳燻修。早入慧源﹐克成仙道。今故燒香﹐自皈依師尊大聖眾﹐至眞之徳﹐得道之後﹐升入無形。與道合眞。

二撚上香﹑供養至眞無上經賓﹐歸身歸神歸命大道﹐臣等首體投地﹐歸命太上三尊。以是功徳﹐奉福宗祧先聖社稷尊靈。鳳歷悠長﹐龍圖永固。皇帝聖躬納佑﹐國祚延供。化被華夷﹐功髙軒燧。皇后坤儀﹐並著母徳遐宣。太子諸王﹐承乾繼聖﹐公卿臣佐﹐中外職寮﹐潤色帝猷﹐恢弘大業。億兆臣庶﹐各保物宜。惟孝安家﹐惟忠報國。周天分地﹐系壤安歌。祆孽不興﹐谷稼時稔。九圍共軌﹐四海同文。學道門人﹐隱居林澤。宣道贊法﹐勇猛精勤。得一衝眞﹐通玄合道。今故燒香﹐自歸依師尊大聖眾﹐至眞之徳﹑得道之後﹐升入無形。與道合眞

三撚上香﹐供養至眞無上師寶﹐歸身歸神歸命大道﹐臣等首體投地﹐歸命太上三尊。以是功徳﹐歸流奉福齋主某己身親姻。各使神安體豫﹐罪滅災消﹐憂患不侵﹐夢寤眞正。轉其報質﹐遂等姿。延其促齡﹐方成久視。少私寡欲﹐行合自然。貴而不驕﹐富而知足。六親長幼﹐九族宗姻。永保利貞﹐同居勝善。運心同義﹐咸享福緣。水陸飛沈﹐有情含識。九幽五道﹐六趣三途。離苦生天﹐和冤釋對。得度三災萬禍刑厄之中﹐福業普興﹐善功昭著。今故燒香﹐自歸依師尊大聖眾﹐至眞之徳﹐得道之後﹐升入無形。與道合眞。

禮方

隨方懺悔二十方﹐或都懺五段﹐儀出下卷。

各思九色圓象﹐咽液﹐命魔密咒

法師立鬼門之上﹐都講立天門之上﹐法師存日月及項後九色圓光﹐映照內外﹐如存神圖。訣畢﹐叩齒三通﹐密咒曰

黃中策炁斬祆宗﹐察制彊精斷邪翁。太上有命太上房﹐急召北帝詣玉宮。受承威令宣魔王﹐五帝蓊郁與命衝。祕藏玉文方就隆﹐三天運明﹐六天運終。賢者哉。此咒密念﹐不得令己耳聞。違之﹐有咎責。愼之愼之。

步虛旋繞

旋行躡雲綱﹐乘虛步玄紀。吟詠帝一尊﹐百關自調理。俯命八海童﹐仰攜髙仙子。諸天散香花﹐蕭然靈風起。宿願定命根﹐故致標髙擬。歡樂太上前﹐萬劫猶未始。

又

嵯峨玄都山﹐十方宗皇一。岧岧天寶臺﹐光明焰流日。煒燁玉林華﹐蒨璨耀朱實。常念餐元精﹐煉液固形質。金光散紫微﹐窈窕大乘逸。

又

仰存太上﹐華景秀丹田。左顧提郁儀﹐右盻攜結璘。六度觀梵行﹐道徳隨日新。宿命積福應﹐聞經若至親。天挺超世才﹐樂誦希微篇。沖虛太和气﹐吐納流霞津。胎息靜百關﹐寥寥究三便。泥丸洞明鏡﹐遂成金華仙。魔王敬受事﹐故能朝諸天。皆從齋戒起﹐累功結宿緣。飛行淩太虛﹐提攜髙上人。

三啟

樂法以爲妻﹐愛經如珠玉。持戒制六情﹐念道遣所欲。淡泊正气停﹐蕭然神靜默。天魔並敬護﹐世世享大福。

三禮

臣等志心稽首禮﹐太上無極大道。

臣等志心稽首禮﹐三十六部尊經。

臣等志心稽首禮﹐玄中大法師。

重稱法位

具位某謹同誠上啟太上無極大道元始天尊﹐太上大道君﹐太上老君﹐十方無極大道﹑道徳眾聖﹑天尊至眞﹐太帝天帝﹐三十六部尊經﹐玄中大法師﹐上相上宰﹑四司五帝﹐三界官屬﹐一切眞靈。臣等陶質二儀﹐植因萬劫。叨承道化﹐未悟至眞。徒以偑奉玄經﹐宗修祕於。功未加於動植﹐過已積於丘林。常懼運終﹐受責幽夜。而告盟之日﹐以弘濟爲先﹐宣道度人﹐佐國行化。冀伸微效﹐以副元慈。今齋主皈命上眞﹐虔誠大道。上惟國祚﹐爰及存亡。報君親煦育之恩﹐念幽夜輪回之苦。賫持信誓﹐崇建道場。謝已往之愆瑕﹐所將來之福祉。翹懃懇款﹐敢不上聞。是用率勵法徒﹐按依科格。施壇列纂﹐法地象天。瀝懇上玄﹐冥心至聖。伏冀虛無大道﹐寥廓髙尊。憫鑑丹誠﹐滂流玄澤。勑四司五帝﹑三界威靈﹐垂變化之功﹐拂煙雲而降祉﹔播昭彰之力﹐隨祈懺以齊臨。開重泉積夜之庭﹐釋幽獄窮魂之苦。出離陰府﹐超翥天衢。悟法聞經﹐參玄證道。齋主某家﹐九親眷屬﹐過往見存。三業罪消﹐六塵障滅。天羅地网﹐不爲三命之災﹐暗曜明星﹐永息五行之厄。神眞佑護﹐福壽增延。上冀國祚無疆﹐帝圖永鎭。聖躬萬壽﹐比山嶽以巍峨﹔睿澤滂流﹐配滄溟而浩蕩。萬方柔順﹐八極昭融。三光循軌於元天﹐百谷滋丰於率土。境無烽燧﹐俗有謳歌。天下太平﹐羣生遂性。洎諸幽顯﹐普及沈潛。齊陟眞階﹐俱升福岸。上明天尊廣濟之擇﹐下副臣等歸命之誠。謹啟以聞。

發念

一念天地交泰﹐二念日月貞明﹐三念陰陽順序﹐四念國土安寧﹐五念帝王景祚﹐六念宰輔忠貞﹐七念萬姓安樂﹐八念百谷丰盈﹐九念幽途離苦﹐十念大道興行。

復鑪

香官使者﹑左右龍虎君﹐侍香諸靈官﹐當令臣行道之所﹐自然生金液丹碧芝英。百靈眾眞﹐交會在此﹐香火鑪前。十方仙童玉女﹐侍衛香煙﹐傳奏臣向來所啟﹐徑達至眞無極大道玉皇上帝禦前。禮三拜

出堂頌

夙世恩徳報﹐道心超然發。身飛升仙都﹐七祖咸解脫。

出戶咒法師於地戶﹐叩齒三通﹐咒曰

出陰入陽﹐萬神開張。關啟事畢﹐請閉皇房。侍靖玉女﹐明備神宮。畢便出戶﹐右幾先出。

回師

監齋糾過

朝儀事畢﹐眾官普揖

太上黃籙齋儀卷之一竟

太上黃籙齋儀卷之二

唐廣成先生杜光庭集

第一日中分行道

入戶

各禮師﹐存念如法

衛靈

謠歌空洞﹐帝君守壇。五帝校錄﹐

受符三官。備衛四門﹐束魔去姦。

流鈴擲火﹐除穢焚殘。身佩金書﹐

煉液芝顏。玄虛素合﹐心動三關。

騎龍跨鶴﹐控虯乘鸞。眾星守舍﹐

千魔不幹。道炁常存﹐萬仙永安。

鳴法鼓二十四通

無上三天玄元始三炁太上老君﹐召出臣等身中三五功曹﹑左右官使者﹑侍香金童﹑傳言玉女﹑五帝直符直日香官各三十六人出。當召此間土地里域眞官正神﹐速出關啟。臣今正爾燒香﹐奉爲某官某乙爲國爲家﹐修建無上黃籙大齋若干日夜。願得太上十方正眞生炁﹐降流臣等身中﹐所啟速達上禦至眞無極大道玉皇上帝禦前。

各稱法位

上淸玄都弟子臣﹐某等同誠上啟虛無自然元始天尊﹐無極大道太上大道君﹐大聖祖髙上大道金闕玄元天皇大帝﹑太上老君﹐太上丈人﹐無上玄老﹐十方已得道大聖眾至眞諸君丈人﹐三十六天帝君﹐玉虛上帝﹐玉帝大帝﹐東華南極西靈北眞玄都玉京金闕七寶玄臺紫微上宮靈寶至眞明皇道君﹐玄中大法師﹐三界官屬﹐一切眞靈。臣聞﹐至道圓通﹐天眞廣濟。垂教於希夷之表﹐融神於造化之前。籠萬有以陶鈞﹐禦三乘而啟導。聖人貽則﹐上士勤修。佐國化人﹐以慈爲本。臣獲依祕妙﹐叨佩正眞。過積丘陵﹐功無塵露。誠宜循省﹐以自檢修。而受法之初﹐告盟之始﹐玄科有約﹐濟物爲先。凡所叩祈﹐理宜關奏。況奉詞旨﹐敢不上聞。

讀詞

按如詞旨﹐誠切修崇。爲國爲家﹐並兼存歿。謹依科法﹐虔立壇場。然燈燒香﹐轉經行道。冀因精懇﹐俾獲感通。以今中分行道﹐運玆初撚上香﹐歸身歸神歸命大道﹐臣等首體投地﹐歸命太上三尊。願以是功徳﹐先資宗廟社稷。尊靈宴處﹐玉淸流祥。寶祚二儀﹐齊永萬國。朝宗皇帝﹐繼聖禹湯﹐躡蹤軒皡。壽延北極﹐祚等束瞑。妃後諸王﹐輔成睿化。賢臣良佐﹐匡佑丕圖。偃革垂紳﹐克昌道運。今故燒香﹐自歸依師尊大聖眾﹐至眞之徳﹐得道之後﹐升入無形。與道合眞。

以今中分行道﹐運玆二撚上香﹐歸身歸神歸命大道﹐臣等首體投地﹐歸命太上尊經。願以是功徳﹐歸流齋主某家九祖神儀﹐七玄幽識。超離陰府﹐遊神碧落之天﹔升度寒庭﹐蛻質丹陵之境。今故燒香﹐歸依師尊大聖眾﹐至眞之徳﹐得道之後﹐升入無形。與道合眞。

以今落景行道﹐運玆三撚上香﹐歸身歸神歸命大道﹐臣等首體投地﹐歸命太上三師。願以是功徳﹐徧及羣生﹐遐均有識。俱超昏滯﹐咸契正眞。齋主某家九親族屬﹐惟新景福﹐克荷神功。壽祿內延﹐災凶外息。三塗九夜﹐六趣四生。同沐玄恩﹐普沾眞佑。今故燒香﹐歸依師尊大聖眾﹐至眞之徳﹐得道之後﹐升入無形。與道合眞。

禮方

懺悔

步虛

旋行躡雲綱﹐乘虛步玄紀。吟詠帝一尊﹐百關自調理。俯命八海童﹐仰攜髙仙子。諸天散香花﹐蕭然靈風起。宿願定命根﹐故致標髙擬。歡樂太上前﹐萬劫猶未始。

三啟

三禮

臣等至心稽首禮﹐太上無極大道。

臣等至心稽首禮﹐三十六部尊經。

臣等至心稽首禮﹐玄中大法師。

重稱法位

上淸玄都弟子臣﹐某等重伸上啟太上無極大道至眞﹐無上三十六部尊經天尊﹐至眞大帝天帝﹐玉輔上宰四極眞人﹐玄中大法師﹐三界內外﹐一切眞靈。臣以兆劫植因﹐億齡傳慶。叨逢妙化﹐幸造法門。披盻眞經﹐探求聖旨。竊聞祈眞降聖﹐必在立功。佐國濟時﹐所宜弘化。宣揚要道﹐敷贊玄科。齋戒以達眞靈﹐精誠以祈福佑。今齋主某志惟修奉﹐冀感禎祥﹐瀝懇玄壇﹐冥心紫府。所冀天尊大聖﹑太上眾眞﹐下納精虔﹐廣垂福祉。使帝圖悠久﹐聖歷遐延。文軌大同﹐梯航畢集。星辰合度﹐風雨順時。兵革不興﹐休禎允萃。元臣良佐﹐齊八極以增齡﹔內屏外藩﹐並九河而注福。光宣舜日﹐云薦堯階。雨露灑於九圍﹐禎貺覃於萬國。齋主家幽明蒙惠﹐存歿咸安。開玉曆以增年﹐續金編而紀善。六親和泰﹐眾美同臻。下及三塗﹐旁該庶類。寒庭長夜之境﹐酆都地獄之中。睹太上之慈光﹐沐天眞之法力。並蒙開度﹐俱出幽沈。蠢動生靈﹐飛潛異質。道風遐扇﹐惠雨普沾。盡獲安寧﹐克登壽域。上明天尊廣濟之施﹐下副臣等歸命之誠。謹啟以聞。

發願

一願大道淡泊虛無。安閒空寂﹐澄淸自居。廣開法門﹐教導頑夫。皆蒙惠澤﹐精苦是修。預以同學﹐普得升虛。與天相保﹐長存元憂。

二願諸天結炁澄淸。髙虛廣覆﹐保眞固靈。气候調節﹐四運和平。國安民丰﹐普天閒寧。廣濟一切﹐惠逮有生。保劫長存﹐億劫不傾。

三願土地覆載無窮。安平不陷﹐海淪不崩。保鎭家國﹐兆民興從。養生安死﹐惠周十方。禾稼滋植﹐營運日丰。咸得厚載﹐萬類皆從。

四願日月二景髙明。無有孛蝕﹐虧盈安淸。光照諸天﹐洞消暗冥。保固劫運﹐世祚和平。普加潤澤﹐惠灑眾生。

五願星辰與日齊光。轉燭照耀﹐朗映十方。各安其位﹐經緯直行。保鎭家國﹐無有災傷。四海寧一﹐普天興昌。

六願四時隨節推遷。景炁和調﹐無有災患。疫毒消滅﹐普天安平。五穀丰熟﹐國富民歡。

七願浮雲結炁聚煙。飛空髙澄﹐蔭覆玄玄。隱財無爲﹐散則彌天。神仙同居﹐結友眾眞。惠流一切﹐興國愛民。普濟羣生﹐人同劫年。

八願風雨流灑無窮。普加施泄﹐受其發揚。萬物滋生﹐國儲民丰。

九願五嶽各安其方。巍巍包藏﹐長爲仙宮。安鎭國祚﹐保天無終。護度一切﹐莫不仰宗。

十願江海蕩蕩無極。含容恢廓﹐無細不植。淵奧柔惠﹐潤加蠕息。天人獲慶﹐年同劫石。

十一願帝王國土日昌。四鎭安睦﹐兵革不揚。天人歌唱﹐吉應來翔。敷教濟濟﹐威化洋祥。兆庶稱慶﹐長樂未央。

十二願蝖飛蠢動﹐已生未生。咸蒙安全﹐普得生成。皆見元炁﹐受陽之形。艸木果林﹐經冬不零。一切濟度﹐靡不鮮榮。和與道合眞。

復鑪

香官使者﹑左右龍虎君﹑侍香諸靈官﹐當令臣行道之所﹐自然生金液丹碧芝英。百靈眾眞﹐交會在此﹐香火鑪前。令修齋弟子某存亡受福﹐幽顯沾恩。十方仙童玉女﹐侍衛香煙﹐傳奏臣向來所啟﹐速達徑禦至眞無極大道玉皇上帝禦前。

出戶

太上黃籙齋儀卷之二竟

太上黃籙齋儀卷之三

唐廣成先生杜光庭集

第一日落景行道

入戶

各禮師﹐存念如法

衛靈

神光朗耀﹐瑞炁雨旋。箕斗澄輝﹐

芝宇晏然。玉眸金眞﹐寶壇純乾。

變夜作晝﹐回子午前。太華流彩﹐

丹鳳飛圓。息魔滅姦﹐髙步祥煙。

天眞並集﹐齊到帝前。

鳴法鼓二十四通

無上三天玄元始三炁太上老君﹐召出臣等身中三五功曹﹑左右官使者﹑侍香金童﹑傳言玉女﹑五帝直符直日香官﹐各三十六人出。當召此間土地里域﹐眞官正神﹐速出關啟。臣今正爾燒香﹐奉爲某官某乙爲國爲家﹐奉修無上黃籙大齋若干日夜。以今第一日落景登壇﹐燒香行道。願得太上十方正眞生炁﹐降流臣等身中﹐令臣所啟之誠﹐速達徑禦至眞無極大道昊天玉皇上帝禦前。

各稱法位

上淸玄都弟子臣﹐某等同誠上啟虛無自然元始天尊﹐無極大道太上大道君﹐太上老君﹐髙上玉皇﹐十方已得道大聖眾至眞諸君丈人﹐三十六天帝君﹐玉虛上帝﹐玉帝大帝﹐東華南極西靈北眞玄都玉京金闕七寶玄臺紫微上宮靈寶至眞明皇道君﹐玄中大法師﹐東嶽上卿司命眞君﹐西極總眞王君﹐太平下教二十四眞人﹐名山洞府得道神仙﹐三界應感一切眞靈。臣等幸以宿因﹐躬逢道化。師資開度﹐得入法門。佩服經圖﹐遵修戒籙。未能凝神﹐林谷養志。煙霞荏苒﹐光陰棲遲。朝市竊尋經旨﹐以濟物爲先。凡有歸心﹐理宜關奏。屍奉詞旨﹐敢不上聞。

讀詞

按如詞言﹐情理丹切。歸心十極﹐稽首諸天。希設齋壇﹐以崇福祉。臣等謹相攜率﹐依按科儀。啟修道場﹐延格眞聖。奉爲修設黃籙妙齋﹐各運丹心﹐上祈玄佑。以今落景行道﹐運玆初撚上香﹐歸身歸神歸命大道﹐臣等首體投地﹐歸命太上三尊。願以是功徳﹐上資宗廟先靈。今朝皇帝﹐瑤圖地久﹐寶祚天長。日月齊明﹐山河等壽。儲宮妃後﹐乃聖乃神﹔百辟庶僚﹐允文允武。兵戈永息﹐祆惡不興。四海乂寧﹐萬方入貢。今故燒香﹐歸依師尊大聖眾﹐至眞之徳﹐得道之後﹐升入無形。與道合眞。

以今落景行道﹐運玆二撚上香﹐歸身歸神歸命大道﹐臣等首體投地﹐歸命太上尊經。願以是功徳﹐歸流齋主某家﹐七祖幽靈﹐九玄滯識。生神上境﹐煉魄南宮。荷陽靈變質之功﹐得陰景畱形之妙。神津灌沐﹐道炁資燻。利佑見存﹐逍遙自在。今故燒香﹐歸依師尊大聖眾﹐至眞之徳﹐得道之後﹐升入無形。與道合眞。

以今落景行道﹐運玆三撚上香﹐歸身歸神歸命大道﹐臣等首體投地﹐歸命太上三師。願以是功徳﹐歸流普天有識﹐率土含靈。同沐燻修﹐咸得其所。齋主某家己身眷屬。災衰不撓﹐過咎自消。祿算增延﹐福祥臻集。今故燒香﹐歸依師尊大聖眾﹐至眞之徳﹐得道之後﹐升入無形。與道合眞。

禮方

懺悔

步虛

嵯峨玄都山﹐十方宗皇一。迢迢天寶臺﹐光明耀流日。煒燁玉林花﹐蒨燦耀珠實。常念餐元精﹐煉液固形質。金光散紫微﹐窈窕大乘逸。

三啟

三禮

臣等至心稽首禮﹐太上無極大道。

臣等至心稽首禮﹐三十六部尊經。

臣等至心稽首禮﹐玄中大法師。

重稱法位

上淸玄都弟子臣﹐某重伸上啟太上無極大道元始天尊﹐太上大道君﹐太上老君﹐無上玄老﹐十方無極大道﹐道徳眾聖天尊﹐至眞大帝天帝﹐三十六部尊經﹐玄中大法師﹐四司五帝﹑天眞地靈﹐名山洞府﹐得道神仙﹐隨機赴感﹐一切眞靈。臣等累劫良緣﹐遭逢福會。擢形中土﹐稟質太和。三洞宣行﹐眞經下化。參奉玄奧﹐佩受靈章而修煉未專。善功未著﹐志弘神化。佐國立功﹐濟物度人。用副玄旨﹐齋主某歸心至道﹐拜首靈壇。惟以丹誠﹐冀通三界。賫持法信﹐崇啟道場。臣等輒率法流﹐共相獎勵。澡身淸境﹐注想玄虛。依按明科﹐轉經行道。虔恭懇欵﹐冀獲感通。伏願三境眾尊﹐回光照映。十方大聖﹐齊駕光臨。俯察丹誠﹐曲流景貺。勑四司五帝﹐九府三官﹐天地眾眞﹐證明功徳。先冀聖朝宗廟﹐社稷尊靈。保佑丕圖﹐遐延祚歷。萬方向化﹐八表會同。風雨以時﹐干戈戢息。次乞齋主某家﹐九玄七世﹐超度朱陵。內外宗親﹐列名丹簡。災殃霧廓﹐福善云臻。壽祿增新﹐凶衰殄息。門無夭橫﹐家有禎祥。子孫承忠孝之風﹐中外享乂安之福。旁該庶類﹐下及三塗。俱賴玄休﹐咸升福岸。臣等功成六度﹐行備三乘。證道登眞﹐廣濟羣品。天司地府﹐幽職陰僚。共揚淸靜之風﹐永佐無爲之教。上明天尊廣濟之澤﹐下副臣等歸命之誠。謹啟以聞。

發願

一願大道流行﹐普天懷徳。二願一切有生﹐咸皆悟道。三願九夜悲魂﹐一時解脫。四願孤魂無依﹐咸得受生。五願天下太平﹐五穀丰熟。六願臣忠子孝﹐君仁父慈。七願四海通同﹐冤親和釋。八願潛胞處卵﹐咸得生成。九願積疾新痾﹐旋卽痊愈。十願孤露眾生﹐丰衣足食。

復鑪

香官使者﹑左右龍虎君﹑侍香諸靈官﹐當令臣行道之所﹐自然生金液丹碧芝英。百靈眾眞﹐交會在此﹐香火鑪前。令臣舉家受福﹐存歿沾恩。十方仙童玉女﹐侍衛香煙﹐傳奏臣向來所啟﹐徑達至眞無極大道玉皇上帝禦前。

出戶

太上黃籙齋儀卷之三竟

太上黃籙齋儀卷之四

唐廣成先生杜光庭集

第二日淸旦行道

入戶

各禮師﹐存念如法

五星虛映﹐煥景神庭。包羅無象﹐

合炁羣靈。潛形杳默﹐周遊五經。

揚威耀日﹐役使甲丁。卻妖除禍﹐

滌穢消氛。萬魔恐怖﹐龍虎飛奔。

紫雲交覆﹐萬炁齊並。

鳴法鼓二十四通

無上三天玄元始三炁太上老君﹐召出臣等身中﹐三五功曹﹑左右官使者﹑侍香金童﹑傳言玉女﹑五帝直符直日香官﹐各三十六人出。當召某處土地里域﹐眞官正神﹐速出關奏。臣今正爾燒香﹐奉爲某乙爲國爲家﹐修置無上盟眞黃籙大齋若干日夜﹐以今升壇行道﹐願得太上十方正眞生炁﹐降流臣等身中﹐所啟速達徑禦至眞無極大道玉皇上帝禦前。

各稱法位

上淸玄都弟子臣﹐某等﹐謹同誠上啟虛無自然元始天尊﹐無極大道太上大道君﹐大聖祖髙上大道金闕玄元天皇大帝﹑太上老君﹐髙上玉皇﹐十方已得道大聖眾﹑至眞諸君丈人﹐三十六天帝君﹐玉虛上帝﹐玉帝太帝﹐東華南極西靈北眞玄都玉京金闕七寶玄臺紫微上宮靈寶至眞明皇道君﹐三十六部尊經﹐玄中大法師﹐太平下教二十四眞人﹐東嶽上卿司命眞君﹐西極總眞王君﹐名山洞府得道神仙﹐三界應感一切眞靈。臣等積生運會﹐萬劫津梁。獲遇至眞﹐叨聞大道。佩九天之祕簡﹐列品上淸﹔奉三洞之寶經﹐刻名東極。未能洗心虛白﹐隱迹巖巒。順俗和光﹐沈浮陸海。上違眞訓﹐旁犯明科。尙以受法之辰﹐告盟三界。約當濟物﹐佐國立功。凡有所陳﹐理宜關奏。今奉詞旨﹐敢具上聞。

讀詞

按如詞言﹐義深修奉。仰惟國家﹐爰洎君親。將酬莫大之恩﹐是托重玄之教。按明眞品格﹐修黃籙典章。鎭龍彩於玄壇﹐散香花於紫府。臣等遵依經旨﹐整肅法流。潔念澄神﹐奉修齋直。

以今淸旦行道﹐運玆初撚上香﹐歸身歸神歸命太上三尊。願以是功徳﹐上資宗祧列聖﹐社稷尊靈﹐證品九淸﹐垂休萬國。皇帝光延鳳歷﹐克固龍圖。布正朔於九圍﹐混車書於八極。外藩內屏﹐徳化昭融。百揆庶寮﹐徽華顯著。三光朗晏﹐二象和寧。谷隱巖棲﹐師尊父母。六通早備﹐萬行速圓。今故燒香歸依師尊大聖眾﹐至眞之徳﹐得道之後﹐升入無形。與道合眞。

以今淸旦行道﹐運玆二撚上香﹐歸身歸神歸命大道﹐臣等首體投地﹐歸命太上尊經。願以是功徳﹐奉福某家九玄七祖﹐億劫神儀。釋罪黑書﹐升神丹霍。三仙保度﹐超離幽夜之庭﹔五帝證明﹐徑入淸涼之境。今故燒香﹐歸依師尊大聖眾﹐至眞之徳﹐得道之後﹐升入無形。與道合眞。

以今淸旦行道﹐運玆三撚上香﹐歸身歸神歸命大道﹐臣等首體投地﹐歸命太上三尊。願以是功徳﹐歸流某家六姻眷屬﹐九族親緣。福樹長春﹐徳星永曜。神尊俯鑑﹐消歷劫之罪因﹔聖力旁資﹐解無邊之厄運。靈丹密佑﹐至道潛符。徧及羣生﹐洎諸六趣。幽泉離苦﹐長夜開光。蠢動飛沈﹐普沾鴻福。今故燒香﹐歸依師尊大聖眾﹐至眞之徳﹐得道之後﹐升入無形。與道合眞。

禮方

懺悔

步虛

俯仰存太上﹐華景秀丹田。左顧提郁保﹐右盻攜結璘。六度冠梵行﹐道徳隨日所。宿命積福應﹐聞經若至親。天挺超世才﹐樂誦希微篇。沖虛太和炁﹐吐納流霞精。胎息靜百關﹐寥寥究三篇。泥九洞明景﹐遂成金華仙。魔王敬受事﹐故能朝諸天。皆從齋戒起﹐累功結宿緣。飛行淩太虛﹐提攜髙上人。

三啟

三禮

臣等至心稽首禮﹐太上無極大道。

臣等至心稽首禮﹐三十六部尊經。

臣等至心稽首禮﹐玄中大法師。

重稱法位

上淸玄都弟子臣﹐某等謹重誠上啟太上無極大道元始天尊﹐太上大道君﹐太上老君﹐三十六部尊經﹐玄中大法師﹐十方三界﹑名山洞府﹑一切眞靈。臣聞﹐大道先天﹐至眞寥邈。權輿造化﹐陶鑄陰陽。凝神則冥寂沖虛﹐應用則牢籠廣大。三官五帝﹑九府四司﹐奉玄化以生成﹐稟神科而者校。吉凶罪福﹐纖芥無遺。齋主某以凝气初天﹐積因浩劫。承自然之運﹐荷造化之功。仰慮九世七玄﹐億曾萬祖﹐陶形旣久﹐積過亦深。洎於己身親姻眷屬﹐上從無始﹐下及玆辰。所結過尢﹐無邊無量。存亡負犯﹐生死愆違。宿對苦根﹐未蒙除蕩。今依飛天神人說罪福緣對﹑拔度品文。備金龍紋繒﹑香花法信﹐澡心煉行﹐崇設道場。懺謝玄眞﹐拔贖罪咎。伏冀天尊慈佑﹐大聖垂光。勑勒地司﹐開度魂爽。出長夜之府﹐離九幽之中。冠帶天儀﹐毀絕鬼錄。超升幽界﹐沐浴靈津﹐得上天堂逍遙之境。斷絕殃注﹐福利見存。某家內外親緣﹐同沾景佑。災凶殄息﹐善瑞常臻。大道降靈﹐諸天垂佑。百邪不起﹐眾惡靡加。國祚延洪﹐帝圖廣大。聖躬納貺﹐四海宅心。天度朗淸﹐神風靜默。五兵偃戢﹐萬姓樂康。谷稼有年﹐寰瀛無事。飛沈遂性﹐幽夜光明。徧及十方﹐遐周三界。普天全濟﹐一切蒙恩。上明天尊大聖之澤﹐下副臣等歸命之誠。謹啟以聞。

發念

一念爲道四大﹐合徳齋主。七世父母﹐免墮憂苦﹐上升天堂﹐衣食自然。

二念帝王國主﹐道化興隆。庠序濟濟﹐皇教恢弘。威儀翼翼﹐普天所瞻。民稱太平﹐四夷賓伏。妖惡自滅﹐聖賢日生。

三念法師﹐功徳大建。教化明達﹐俱獲飛仙。

四念同志學人。早得仙道﹐更相開度。

五念九親和睦﹐好尙仁義﹐貴道賤財﹐行爲物範。

六念損己布施道士及饑寒者。天下人民﹐各得其所。

七念蠕動跂行。一切眾生﹐咸蒙成就。

八念赦貸前生。今世罪對﹐立功補過。

九念家國隆盛。宗廟有人﹐世生賢才。

十念尊受經師﹐不敢中怠平等。一心廣度﹐克獲上仙。白日登天﹐拜見太上。永成眞人﹐云車羽駕。和與道合眞。

復鑪

香官使者﹑左右龍虎君﹑侍香諸靈官﹐當令臣行道之所﹐自然生金液丹碧芝英。百靈眾眞﹐交會在此﹐香火洞案鑪前。令臣學道得道﹐求仙得仙。十方仙童玉女﹐侍衛香煙﹐傳奏臣向來所啟﹐徑達至眞無極大道三淸上聖玉皇上帝禦前。

出戶

太上黃籙齋儀卷之四竟

太上黃籙齋儀卷之五

唐廣成先生杜光庭集

第二日中分行道

入戶

各禮師﹐存念如法

衛靈黃中策炁﹐斬馘妖宗。遏絕邪源﹐

制斷魔蹤。太上符命﹐召制神功。

萬靈斯格﹐卻禍除凶。王炁三輪﹐

洞運眞風。紫戶含瓊﹐大度無終。

左命靑腰﹐右攝芝童。逍遙飆景﹐

總禦九空。玄壇應機﹐乘炁虛衝。

萬眞普降﹐濟度無窮。

鳴法鼓二十四通

無上三天玄元始三炁太上老君﹐召出臣等身中﹐三五功曹﹑左右官使者﹐左右捧香驛龍騎吏﹐侍香金童﹐傳言玉女﹑五帝直符直日香官﹐各三十六人出。當召此間土地里域﹐眞官正神速出﹐嚴裝關啟。臣今正爾燒香﹐奉爲某官某乙爲國爲家﹐奉修無上黃籙大齋若干日夜。以今第二日中分登壇﹐朝眞行道﹐願得太上十方正眞生炁﹐降流臣等身中﹐所啟速達上禦至眞無極大道玉皇上帝禦前。

各稱法位

上淸玄都弟子臣﹐某等﹐謹同誠上啟虛無自然元始天尊﹐無極大道太上大道君﹐太上老君﹐髙上玉皇﹐十方已得道大聖眾至眞諸君丈人﹐三十六天帝君﹐玉虛上帝﹐玉帝大帝﹐東華南極西靈北眞玄都玉京金闕七寶玄臺紫微上宮靈寶至眞明皇道君﹐三十六部尊經﹐玄中大法師﹐西極總眞王君﹐東卿司命太元眞人﹐太平下教二十四眞人。五嶽靈宮﹑名山洞府得道神仙﹐三界應感﹐一切眞靈。臣等運偶福期﹐善資昔會。三尊布無一爲之化﹐四明開廣濟之門。得以凡姿﹐依宗妙法。披九光之寶牒﹐盻三洞之瓊篇。內度庸虛﹐諒非所任。惟憑齋戒﹐冀立微功。佐國度人﹐庸副玄旨。凡有所向﹐敢不上聞。

讀詞

按如詞言﹐歸誠玄極。爲國爲家﹐請福祈恩。弟子某自惟稟質三靈﹐陶神四大。愛河溺性﹐欲海馳誠。幻境易迷﹐福山難構。積尢累過﹐歲月玆深。伏聞黃籙妙齋﹐玄都祕格。上拔億曾萬祖﹐惡對罪根﹔下拯九夜三塗﹐窮魂幽爽。解消殃結﹐開度天人。福惠所覃﹐永安家國。是敢肅虔誠懇﹐賫備香花﹑鎭信﹑紋繒﹑金龍﹑燈燭﹐建齋行道﹐祈降上眞。普爲存亡﹐歸心請命。以今中分行道﹐請法眾等﹐運玆初撚上香。願此香煙騰空﹐徑上供養無上至眞道寶。臣等歸身歸命﹐首體投地﹐仰依太上三尊。願以是功徳﹐上資社稷尊靈﹐宗祧先聖。融神三境﹐髙步九天。幽贊洪基﹐保安大業。皇帝壽齊兩曜﹐化洽三元。車軌八紘﹐提封萬國。儲宮藩邸﹐匡佐帝圖。良輔元勛﹐保乂王室。瑞云昭布﹐法雨含滋。四友三師﹐山棲同志﹐並登眞果﹐咸契仙階。今故燒香﹐歸依師尊大聖眾﹐至眞之徳﹐得道之後﹐升入無形。與道合眞。

以今中分行道﹐運玆二撚上香。歸身歸神歸命大道﹐臣等首體投地﹐歸命太上尊經。願以是功徳﹐奉福某家九祖幽儀﹐七玄神識。洪暉下照﹐出昏暗之泉扃﹔玄澤旁沾﹐釋焦勞之罪网。三官削錄﹐五道生神。聞正法於紫微﹐朝至眞於碧落。佩靈書祕籙﹐超夜府寒庭。六趣三塗﹐同臻福界﹐今﹟1故燒香﹐歸依師尊大聖眾﹐至眞之徳﹐得道之後﹐升入無形。與道合眞。

以今中分行道﹐運玆三﹟2撚上香﹐歸身歸神歸命大道﹐臣等首體投地﹐歸命太上三尊。願以是功徳﹐歸流某家九姻六族﹐內外親緣。體洽元和﹐神融妙道。金貞玉瑩﹐增福祉而益光﹔鏡朗塵淸﹐延壽涯而彌遠。災隨霧廓﹐善與云臻。動植飛沈﹐寰中象外。俱沾巨福﹐咸沐玄功。今故燒香﹐歸依師尊大聖眾﹐至眞之徳﹐得道之後﹐升入無形。與道合眞。

禮方

懺悔

步虛

控轡適十方﹐旋憩玄景阿。仰觀劫仞臺﹐俯盻紫雲羅。逍遙太上京﹐相與坐蓮華。積學爲眞人﹐恬然榮衛和。永享無期壽﹐萬椿奚足多。

三啟

三禮

臣等至心稽首禮﹐太上無極大道。

臣等至心稽首禮﹐三十六部尊經。

臣等至心稽首禮﹐玄中大法師。

重稱法位

上淸玄都弟子臣等﹐謹同誠上啟太上無極大道元始天尊﹐太上大道君﹐太上老君﹐十方無極大道﹑道徳眾聖天尊至眞﹐大帝天帝﹐三十六部尊經﹐玄中大法師﹐上相上宰﹑四司五帝﹐太平下教二十四眞人﹐西極總眞王君﹐五嶽靈官﹑名山洞府﹑三界應感一切眞靈。臣等伏聞﹐元皇立教﹐至道垂文。碧字遐宣﹐拯四迷於六趣﹔丹書弘闡﹐錫繁祉於九幽。生死蒙恩﹐昏明咸泰。某上惟九玄七世﹐累劫親緣﹐爰洎君親﹐至於家國。思崇景貺﹐大啟洪裏。歸命玄壇﹐投誠紫府。請修齋直﹐以達誠祈。臣等依按品文﹐遵行戒式。纂列星辰之位﹐上法圓穹﹔壇開日月之門﹐旁依眞格。香花燈燭﹐證信達誠。龍璧紋繒﹐表心展禮。冥思注想﹐冀獲感通。所祈無上法王﹐放慈光而下照﹔玄都大聖﹐垂惠澤以遐臨。勑飛天神王﹐告盟三界﹔開寒庭之府﹐解釋幽魂。累世神儀﹐並蒙薦拔。沐浴神液﹐超度南宮。觀聽法音﹐化生仙境。上冀聖君萬壽﹐帝業無疆。廓八海之波濤﹐皆爲帝澤﹔亙九圍之川嶽﹐盡作王畿。車軌畢同﹐星躔咸順。八風和暢﹐五穀丰登。兵革不興﹐烽煙永戢。人無疵疫﹐俗有禎祥。某家眷屬宗親﹐並沾洪福。三塗九夜﹐動植沈潛。咸資妙道之慈﹐齊契自然之果。上明天尊大慈之施﹐下副臣等丹禱之誠。謹啟以聞。

發願

一願大道﹐淡泊虛無。安閒空寂﹐澄淸自居。廣開法門﹐教導頑夫。皆蒙惠澤﹐精苦是修。預以同學﹐普得升虛。與天相保﹐長存無憂。

二願諸天﹐結炁澄淸。髙虛廣覆﹐保眞固靈。气候調節﹐四運和平。國安民丰﹐普天閒寧。廣濟一切﹐惠達有生。保天長存﹐億劫不傾。

三願土地﹐覆載無窮。安平不陷﹐海淪不崩。保鎭家國﹐兆民興從。養生安死﹐惠周十方。禾稼滋植﹐營運日丰。咸得厚載﹐萬類皆從。

四願日月﹐二景髙明。無有薄蝕﹐虧盈安淸。光照諸天﹐洞消暗冥。保固劫運﹐世祚和平。普加潤澤﹐惠灑眾生。

五願星辰﹐與日齊光。轉燭照耀﹐朗映十方。各安其位﹐經緯直行。保鎭家國﹐無有災傷。四海寧一﹐普天興昌。

六願四時﹐隨節推遷。景炁和調﹐無有災患。疫毒消滅﹐普天安平。五穀丰熟﹐國富民歡。

七願浮雲﹐結气聚煙。飛空髙澄﹐蔭覆玄玄。隱則無爲﹐散則彌天。神仙同居﹐結友眾眞。惠流一切﹐興國愛民。普濟羣生﹐人同劫年。

八願風雨﹐流灑無窮。普加施泄﹐受其發揚。萬物滋生﹐國儲民丰。

九願五嶽﹐各安其方。巍巍包藏﹐長爲仙宮。安鎭國祚﹐保天無終。護度一切﹐莫不仰宗。

十願江海﹐蕩蕩無極。含容恢廓﹐無細不植。淵奧柔惠﹐潤加蠕息。天人護慶﹐年同劫石。

十一願帝王﹐國土日昌。四鎭安睦﹐兵革不揚。天人歌唱﹐吉應來翔。敷教濟濟﹐威化洋洋。兆庶稱慶﹐長樂未央。

十二願蝖飛蠢動﹐已生未生。咸蒙安全﹐普得生成。皆見元炁﹐受陽之形。艸木果林﹐經冬不零。一切濟度﹐靡不鮮榮。和與道合眞。

復鑪

香官使者﹑左右龍虎君﹑侍香諸靈官﹐當令臣行道升壇之所﹐自然生金液丹碧芝英。百靈眾眞﹐交會在此﹐香火洞案鑪前。願修齋弟子某存亡受福﹐幽顯沾恩。十方仙童玉女﹐侍衛香煙﹐傳臣向來所啟﹐徑達至眞無極大道玉皇上帝禦前。

出戶

太上黃籙齋儀卷五竟

﹟1『今』原作『本』﹐據上下文義攺。

﹟2『三』原作『王』﹐據上下文義攺。

太上黃籙齋儀卷之六

唐廣成先生杜光庭集

第二日落景行道

入戶

各禮師﹐存念如法

衛靈

金眞空降﹐神虎檢營。玉帝披霞﹐

諸天命靈。九晨回駕﹐萬魔束形。

九微迸煙﹐神威攝精。流金擲火﹐

百惡消並。神輝耀夜﹐洞杳長春。

聖道蕩蕩﹐十方肅淸。保制劫運﹐

元亨利貞。

鳴法鼓二十四通

無上三天玄元始三炁太上老君﹐召出臣等身中﹐三五功曹﹑左右官使者﹑左右捧香驛龍騎吏﹑侍香金童﹑傳言玉女﹑五帝直符直日香官﹐各三十六人出。當召此間土地里域﹐眞官正神﹐速出關啟。臣今正爾燒香﹐奉爲某官某乙爲國爲家﹐修奉無上黃籙大齋若干日夜。以今第二日﹐落景升壇﹐焚香行道。願得太上十方正眞生炁﹐降流臣等身中﹐所啟速達上禦至眞無極大道玉皇上帝禦前。

各稱法位

上淸玄都弟子臣﹐某等﹐謹同誠上啟虛無自然元始天尊﹐無極大道太上大道君﹐大聖祖髙上大道金闕玄元天皇大帝﹑太上老君﹐無上玄老﹐十方已得道大聖眾﹑至眞諸君丈人﹐三十六天帝君﹐玉虛上帝﹐玉帝大帝﹐東華南極西靈北眞玄都玉京金闕七寶玄臺紫微上宮靈寶至眞明皇道君﹐玄中大法師﹐東嶽上卿司命眞君﹐西極總眞王君﹐太平下教二十四眞人﹐三十六部尊經﹐五嶽眞官﹐靈山洞府。三界應感﹐一切玄司。臣等夙稟眞乘﹐生逢道化。赤書禦運﹐玄教弘敷。叨荷師資﹐授傳祕籙。未能棲神名嶽﹐注念中虛﹐結友上眞。以祈超度而玄科有約﹐佐國爲先﹐演法濟人﹐立功爲本。凡有披告﹐敢不上聞。

讀詞

依按詞言﹐實惟丹懇。上資家國﹐普及存亡。崇啟皇壇﹐仰祈玄貺。臣等謹爲依紫陽玉笈﹐黃籙寶文﹐罪福因緣﹐拔度科品﹐以紋繒法信﹑龍璧香花﹐效懇質心﹐奉修齋直。伏冀十方大聖﹐太上眾尊﹐俯降威光﹐曲回睿鑑。廣垂福祉﹐下遂精誠。以今落景行道﹐請法眾等﹐運玆初撚上香。願此香煙騰空﹐徑上供養無上至眞道寶。臣等歸身歸命﹐首體投地﹐仰依太上三尊。願以是功徳﹐歸資宗廟﹑社稷尊靈﹐騰景太淸﹐遊神紫闕。皇帝儀璘﹐並照覆載。齊尊化﹐被無垠﹐仁周有截。后妃內職﹐善洽六宮。太子諸王﹐祚延萬葉。庶寮卿佐﹐四友三師﹐俱入無爲﹐盡登眞果。今故燒香﹐歸依師尊大聖眾﹐至眞之徳﹐得道之後﹐升入無形。和與道合眞。

以今落景行道﹐請法眾等﹐運玆二撚上香。願此香煙騰空﹐徑上供養無上至眞經寶。臣等歸身歸命﹐首體投地﹐仰依太上尊經。願以是功徳﹐奉福某家﹐九玄七祖﹐往逝神儀。洗累劫之罪尢﹐受書三洞﹔銷積生之報對﹐離苦九幽。煉質南宮﹐升神上境。今故燒香﹐歸依師尊大聖眾﹐至眞之徳﹐得道之後﹐升入元無形。和與道合眞。

以今落景行道﹐請法眾等﹐運玆三撚上香。願此香煙騰空﹐徑上供養無上至眞師寶。臣等歸身歸命﹐首體投地﹐仰依太上三尊。願以是功徳﹐奉福某家﹐六姻五族﹐中外親緣。福善惟新﹐災凶自息。谷神襲妙﹐至道垂休。動息運心﹐並蒙元吉。然後三塗六趣﹐含識有生。苦海澄波﹐愛鑪戢焰。眞風廣扇﹐惠雨普沾。盡證道階﹐克登眞果。今故燒香﹐歸依師尊大聖眾﹐至眞之徳﹐得道之後﹐升入無形。和與道合眞。

禮方

懺悔

步虛

大道師玄寂﹐升仙友無英。公子度靈符﹐太一捧洞章。舍利耀金姿﹐龍駕倏來迎。天尊盻云輿﹐飄飄乘虛翔。香花若飛雪﹐氛靄茂玄梁。

三啟

三禮

臣等至心稽首禮﹐太上無極大道。

臣等至心稽首禮﹐三十六部尊經。

臣等至心稽首禮﹐玄中大法師。

重稱法位

上淸玄都弟子臣﹐某等﹐謹重誠上啟太上無極大道元始天尊﹐太上大道君﹐太上老君﹐無上玄老﹐十方無極大道﹑道徳眾聖天尊至眞﹐大帝天帝﹐三十六部尊經﹐玄中大法師﹐上相上宰﹐四司五帝﹐名山洞府得道神仙﹐三界應感﹐一切尊靈。臣等伏聞﹐金闕慈尊玉京大聖﹐先混茫而布化﹐後億劫以迎眞。開九萬之法門﹐梯航品匯﹔啟三乘之奧旨﹐汲引昏迷。臣等屬想眞荃﹐披心寶笈。思弘聖旨﹐以福羣生。弟子某仰慮九祖幽靈﹐六親滯識。爰從曩劫﹐以洎今生。放恣六情﹐縱行三業。違五常妙訓﹐積四大深尢。罪結黑書﹐神拘陰府。風刀水火﹐考對前非。寒冰夜庭﹐畱連惡趣。動經億劫﹐不睹光明。杳杳窮泉﹐備受諸苦。非憑大聖﹐開度無由。昔天尊大慈﹐憫濟羣品。八門演法﹐八苦由是蠲消﹔九色垂光﹐九幽以之開泰。輒緣斯旨﹐敢罄丹誠。注懇皇壇﹐冥祈玄澤。燒香行道﹐懺罪乞恩。伏冀聖鑑下臨﹐神耀徧燭。並蒙洗滌﹐咸睹光華。萬罪淸夷﹐沐浴朱陵之苑﹔五神受煉﹐逍遙丹霍之天。福利見存﹐俱蒙貞吉。某宿殃除蕩﹐善業興昌。智慧周圓﹐身心淸淨。丹臺刻錄﹐碧簡增年。一切親緣﹐齊沾法癮。上願瑤圖帝業﹐邁三五以居尊﹔金闕聖皇﹐傳億千而流貺。邊烽罷焰﹐荒徼歸仁。百谷滋丰﹐三光朗曜。卿云瑞露﹐匝天地以效祥﹔澤馬器車﹐出山川而表慶。然及羣生品物﹐陰府冥關﹐蠢動殊形﹐飛沈異趣。下通九壘﹐上極萬天。俱荷大慈﹐同升極樂。上明天尊廣覆之澤﹐下契臣等虔奉之誠。謹啟以聞。

發願

一願大道流行﹐普天懷徳。二願一切有生﹐咸皆悟道。三願九夜悲魂﹐一時解脫。四願孤魂無依﹐咸得受生。五願天下太平﹐五穀丰熟。六願臣忠子孝﹐君仁父慈。七願四海通同﹐冤親和釋。八願潛胞處卵﹐咸得生成。九願積疾新痾﹐旋卽痊愈。十願孤露眾生﹐丰衣足食。

復鑪

香官使者﹑左右龍虎君﹑侍香諸靈官﹐當令臣行道升壇之所﹐自然生金液丹碧芝英。百靈眾眞﹐交會在此﹐香火鑪前。弟子某存亡受福﹐家國蒙恩。十方仙童玉女﹐侍衛香煙﹐傳奏臣向來所啟﹐徑達至眞無極大道玉皇上帝禦前。

出戶

太上黃籙齋儀卷之六竟

太上黃籙齋儀卷之七

唐廣成先生杜光庭集

第三日淸旦行道

入戶

各禮師存念如法

衛靈

天書敷羅﹐下盻太微。元化生成﹐

靈煙九回。八景六周﹐聖運所持。

左賓赤方﹐右啟帝扉。東華南府﹐

灌煉辟非。回輪日曜﹐轉盻月暉。

今日大慶﹐萬道同歸。玄壇正炁﹐

保天無衰。普告三界﹐驛龍風馳。

鳴法鼓二十四通

無上三天玄元始三炁太上老君﹐召出臣等身中三五功曹﹑左右官使者﹑左右捧香驛龍騎吏﹑侍香金童﹑傳言玉女﹑五帝直符直日香官﹐各三十六人出。當召此間土地里域﹐眞官正神﹐速出嚴裝關啟。臣今正爾燒香﹐奉爲某官某乙爲國爲家﹐奉修無上黃籙大齋若干日夜﹐以今第三日淸旦登壇﹐焚香行道。願得太上十方正眞生炁﹐降流臣等身中﹐所啟速達徑禦至眞無極大道玉皇上帝禦前。

各稱法位

上淸玄都弟子臣等﹐謹同誠上啟虛無自然元始天尊﹐無極大道太上大道君﹐大聖祖髙上大道金闕混元天皇大帝﹑太上老君﹐髙上玉皇﹐十方已得道大聖眾至眞諸君丈人﹐三十六天帝君﹐玉虛上帝﹐玉帝太帝﹐東華南極西靈北眞玄都玉京金闕七寶玄臺紫微上宮靈寶至眞明皇道君﹐三十六部尊經﹐玄中大法師﹐東嶽上卿司命眞君﹐西極總眞王君﹐太平下教二十四眞人﹐五嶽靈宮﹑名山洞府﹐得道神仙﹐三界眞靈。臣等伏聞﹐太漠混融﹐至眞澄寂。元尊撫化﹐大道禦天。崇不宰之玄功﹐啟長生之祕楗。理出隨迎之表﹐教垂億劫之先。普度羣生﹐大弘神化。臣等夙資福運﹐生稟靜基。獲佩靈章﹐遵承妙旨。立功行教﹐佐國爲先。凡有所祈﹐理宜陳奏。今奉詞旨﹐敢具上聞。

讀詞

按如詞言﹐誠深修奉。恭爲家國﹐普及存亡﹐稽首玄虛﹐冥心丹切。所宜汲引﹐俾達誠祈。是敢依按玄科﹐建修黃錄。法下元之品格﹐披上聖之簡文。煉沐形神﹐精修齋直。

以今淸旦行道﹐請法眾等﹐運玆初撚上香。願此香煙騰空﹐徑上供養無上至眞道寶。臣等歸身歸命﹐首體投地﹐仰依太上三尊。願以是功徳﹐上資宗廟尊靈。證品太虛﹐棲眞玄極。皇帝紫宸繼聖﹐丹宸朝元。揖羣後於華胥﹐納萬方於仁壽。皇后昭宣四徳﹐保乂六宮。山河維帝子之城﹐盤石固宗臣之國。公侯卿輔﹐中外職寮。百度惟眞﹐羣生蒙慶。今故燒香﹐歸依師尊大聖眾。至眞之徳﹐得道之後﹐升入無形。和與道合眞。

以今淸旦行道﹐請法眾等﹐運玆二撚上香。願此香煙騰空﹐徑上供養無上至眞經寶。臣等歸身歸命﹐首體投地﹐仰依太上尊經。願以是功徳﹐歸流某家九世幽儀﹐六親滯識。北宮釋魄﹐南府煉神。濯形流火之池﹐列品飛香之殿。往生淨域﹐托化瓊都。今故燒香﹐歸依師尊大聖眾﹐至眞之徳﹐得道之後﹐升入無形﹐和與道合眞。

以今淸旦行道﹐請法眾等﹐運玆三撚上香。願此香姻騰空﹐徑上供養無上至眞師寶。臣等歸身歸命﹐首體投地﹐仰依太上三尊。願以是功徳﹐奉福家國。眷屬親姻﹐咸資景貺。沐靈津而養壽﹐漱瓊醴以安神。萬善同臻﹐百靈共衛。旁該品匯﹐普及四生。聖澤所沾﹐並登眞道。今故燒香﹐歸依師尊大聖眾﹐至眞之徳﹐得道之後﹐升入無形。和與道合眞。

禮方

懺悔

步虛

頭腦禮金闕﹐攜手遨玉京。騫樹圓景園﹐煥爛七寶林。天獸三百名﹐獅子巨萬尋。飛龍躑躅吟﹐神鳳應節鳴。靈風扇奇華﹐淸香散人襟。自無髙仙才﹐焉能耽此心。

三啟

三禮

臣等至心稽首禮﹐太上無極大道。

臣等至心稽首禮﹐三十六部尊經。

臣等至心稽首禮﹐玄中大法師。

重稱法位

上淸玄都弟子臣﹐某等﹐謹重誠上啟太上無極大道元始天尊﹐太上大道君﹐太上老君﹐十方無極大道道徳眾聖天尊﹐至眞太帝天尊﹐三十六部尊經﹐玄中大法師﹐上相上宰﹑四司五帝﹐三界應感﹐一切眞靈。臣聞﹐有物混成﹐先天地而垂迹﹔周行不殆﹐並日月以騰光。鼓六炁於虛無﹐扇八風於寥廓。生成品物﹐含孕生靈。惟古及今﹐安家濟國。某丕承道化﹐夙荷玄功。思報君親﹐莫先齋直。仰慮億曾往識﹐見在親緣。結咎釁於三官﹐積愆瑕於九地。未蒙原赦﹐猶滯幽扃。依按典儀﹐精崇齋福。伏冀眞仙廣萃﹐靈澤遐覃。勑五帝四司﹑三官九府﹐威光下燭﹐開度神儀。至於過去見存﹐三業諸罪。承玆福佑﹐咸乞蕩除。上願宗廟尊靈﹐升神碧落。聖躬和暢﹐帝道昭明。書軌混同﹐華夷寧謐。邊烽不警﹐封堠無虞。百谷阜成﹐三光朗晏。外藩內屏﹐良輔元勛。克贊雍熙﹐永光聖運。然後九幽泉曲﹐六趣三塗﹐蠢動飛沈﹐咸登道域。上明天尊弘慈之澤﹐下副臣等歸命之誠。謹啟以聞。

發念

一念爲道﹐四大合徳。齋主七世父母﹐免墮憂苦。上升天堂﹐衣食自然。

二念帝王國主﹐道化興隆。庠序濟濟﹐皇教恢弘。威儀翼翼﹐普天所瞻。民稱太平﹐四夷賓伏。妖惡自滅﹐聖賢日生。

三念法師﹐功徳大建。教化明達﹐俱獲飛仙。

四念同志學人。早得仙道﹐更相開度。

五念九親和睦﹐好尙仁義。貴道賤財﹐行爲物範。

六念損己﹐布施道士及饑寒者。天下人民﹐各得其所。

七念蠕動跂行。一切眾生﹐咸蒙成就。

八念赦貸前生﹐今世罪對﹐立功補過。

九念家國隆盛。宗廟有人﹐世生賢才。

十念尊受經師﹐不敢中怠平等。一心廣度﹐克獲上仙。白日登天﹐拜見太上。永成眞人﹐云車羽駕。和與道合眞。

復鑪

香官使者﹑左右龍虎君﹑侍香諸靈官﹐當令臣行道之所﹐自然生金液丹碧芝英。百靈眾眞﹐交會在此﹐香火鑪前。伏願存亡﹐受福家國﹐沾恩十方。仙童玉女﹐侍衛香煙﹐傳奏臣向來所啟﹐徑達至眞無極大道玉皇上帝禦前。

出戶

太上黃籙齋儀卷之七竟

太上黃籙齋儀卷之八

唐廣成先生杜光庭集

第三日中分行道

入戶

各禮師﹐存念如法

衛靈

元始虛皇﹐集炁居中。三境洞杳﹐

肇生穹窿。七轉九虛﹐混合回風。

變化萬神﹐天地開通。吉日行道﹐

萬魔敬從。晨暉朗照﹐默運元功。＇

執節建麾﹐散花太空。十方普慶﹐

劫運無終。

鳴法鼓二十四通

無上三天玄元始三炁太上老君﹐召出臣等身中﹐三五功曹﹑左右官使者﹑左右捧香驛龍騎吏﹐侍香金童﹑傳言玉女﹑五帝直符直日香官﹐各三十六人出。當召此間土地里域﹐眞官正神﹐速出關啟。臣今正爾燒香行道﹐奉爲某官某乙爲國爲家﹐奉修無上黃籙大齋若干日夜﹐以今第三日中分升壇朝眞行道﹐願得太上十方正眞生炁﹐降流臣等身中﹐所啟速達徑禦至眞無極大道玉皇上帝禦前。

各稱法位

上淸玄都弟子臣﹐某等謹同誠上啟虛無自然元始天尊﹐無極大道太上大道君﹐髙上大道金闕玄元天皇大帝太上老君﹐髙上玉皇﹐十方已得道大聖眾至眞諸君丈人﹐三十六天帝君﹐玉虛上帝﹐玉帝大帝﹐東華南極西靈北眞玄都玉京金闕七寶玄臺紫微上宮靈寶至眞明皇道君﹐三十六部尊經﹐玄中大法師﹐東嶽上卿司命眞君﹐西極總眞王君﹐太平下教二十四眞人﹐五嶽靈宮﹑名山洞府﹑三界應感得道眞仙。臣等伏聞﹐至道沖虛﹐玄功凝寂。包羅萬象﹐覆育百靈。惠洽存亡﹐恩孚家國。叨蒙師友﹐傳授至眞。所宜佐國立功﹐濟人救物。凡有祈告﹐敢不上聞。

讀詞

按如詞旨﹐義切修崇。酬乾坤煦育之仁﹐答邦國涵濡之賜。上資九世﹐旁及羣生。奉龍璧以質心﹐備香花而效信。志惟虔潔﹐冀獲感通。臣等謹按黃籙簡文﹐靈仙科品。凝神丹闕﹐冥想紫微。敷列壇場﹐歸心請命。伏願九光遐燭﹐萬聖流慈。憫鑑丹誠﹐廣垂鴻福。以今中分行道﹐請法眾等﹐運玆初撚上香。願此香煙騰空﹐徑上供養無上至眞道寶。臣等歸身歸命﹐首體投地﹐仰依太上三尊。願以是功徳﹐上資九廟尊靈﹐宗祧先聖。衝眞玉闕﹐蛻質瑤宮。皇帝徳廣八溟﹐壽齊五嶽。寶圖益固﹐玉曆增延。妃後六宮﹐承華納佑。諸王太子﹐被福延齡。侯伯公卿﹐大臣良佐﹐輔成睿化﹐匡贊帝圖。今故燒香﹐歸依師尊大聖眾﹐至眞之徳﹐得道之後﹐升入無形。和與道合眞。

以今中分行道﹐請法眾等﹐運玆二撚上香。願此香煙騰空﹐徑上供養無上至眞經寶。臣等歸身歸命﹐首體投地﹐仰依太上三尊。願以是功徳﹐歸流某家九玄九祖﹐一切幽靈。落罪錄於酆都﹐煉魂神於南霍。殃銷累劫﹐永超五苦之鄕﹔罪滅無窮﹐開度四迷之域。寒庭夜苦﹐咸睹光明。今故燒香﹐歸依師尊大聖眾﹐至眞之徳﹐得道之後﹐升入無形。和與道合眞。

以今中分行道﹐請法眾等﹐運玆三撚上香。願此香煙騰空﹐徑上供養無上至眞師寶。臣等歸身歸命﹐首體投地﹐仰依太上三尊。願以是功徳﹐奉福某家洎諸眷屬。龜臺注算﹐鳳籙增年。五濁云銷﹐四魔煙滅。福延無極﹐禍息未形。旁及羣生﹐徧該含識。盡出輪回之果﹐咸登富壽之鄕。今故燒香﹐歸依師尊大聖眾﹐至眞之徳﹐得道之後﹐升入無形。和與道合眞。

禮方

懺悔

步虛

嚴我九龍駕﹐乘虛以逍遙。八天如指掌﹐六合何足遼。眾眞誦洞玄﹐太上唱淸謠。香華隨風散﹐玉音成紫霄。五苦一時迸﹐八難順經寥。妙哉靈寶囿﹐興此大法橋。

三啟

三禮

臣等至心稽首禮﹐太上無極大道。

臣等至心稽首體﹐三十六部尊經。

臣等至心稽首體﹐玄中大法師。

董稱法位

上淸玄都弟子臣﹐某等﹐謹同誠上啟太上無極大道太上三尊﹐十方大聖﹐三十六部尊經﹐玄中大法師﹐上相上宰﹐四司五帝﹐三界官屬﹐一切尊靈。臣等被沐玄功﹐欽承道化。師資開度﹐參佩寶文。三洞玉經﹐九淸祕籙。度世長生之旨﹐升天久視之書。所宜抗志煙巖﹐棲神靈谷。自期騰翥﹐謝絕紛華而迹處塵昏﹐行乖髙蹈。未能齋心洞府﹐隱景林泉。動涉罪因﹐若履冰薄而告盟之首﹐約在度人。佐國立功﹐上裨玄教。凡有祈向﹐因敢披陳。某將報君親之重恩﹐仰希家國之淸泰。載虔丹懇﹐佇降洪休。燈燭香華﹐表誠三界。紋繒法信﹐騰欵諸天。伏惟大聖髙尊﹐垂慈鑑映。勑三官五帝﹑九府四司﹐開泉曲幽扃﹐赦長河苦爽。九玄神識﹐俱出重陰。沐浴靈津﹐逍遙天路。十仙汲引﹐眾聖津梁。悟道聞經﹐永出生死。某家親姻眷屬﹐享福無窮。惠澤所資﹐並蒙元吉。卽使天無謫役﹐冰絕盟言。鬼息殃流﹐地銷簡對。酆山地獄﹐岱嶽泉關。注訟不興﹐福嗣安泰。上願風雨昭朗﹐日月貞華。天有景星﹐人無疵癘。聖圖延永﹐大業興昌。百谷丰登﹐五兵偃戢。時和俗阜﹐國富家寧。九夜三塗﹐有生含識。咸承妙訓﹐同契無爲。上明天尊弘濟之澤﹐下副臣等虔奉之誠。謹啟以聞。

發願

一願大道﹐淡泊虛無。安閒空寂﹐澄淸自居。廣開法門﹐教導頑夫。皆蒙惠澤﹐精苦自修。預以同學﹐普得升虛。與天相保﹐長存無憂。

二願諸天﹐結炁澄淸。髙虛廣覆﹐保眞固靈。气候調節﹐四運和平。國安民丰﹐普天安寧。廣濟一切﹐惠達有生。保天長存﹐億劫不傾。

三願土地﹐覆載無窮。安平不陷﹐海淪不崩。保鎭家國﹐兆民興從。養生安死﹐惠周十方。禾稼滋植﹐營運日丰。咸得厚載﹐萬類皆從。

四願日月﹐二景髙明。無有薄蝕﹐虧盈安靖。光照諸天﹐洞消暗冥。保固劫運﹐世祚和平。普加潤澤﹐惠灑眾生。

五願星辰﹐與日齊光。轉燭照耀﹐朗映十方。各安其位﹐經緯直行。保鎭家國﹐無有災傷。四海寧一﹐普天興昌。

六願四時﹐隨節推遷。景气和調﹐無有災患。疫毒消滅﹐普天安平。五穀丰熟﹐國富民歡。

七願浮雲﹐結炁聚煙。飛空髙澄﹐蔭覆玄玄。隱則無爲﹐散則彌天。神仙同居﹐結友眾眞。惠流一切﹐興國愛民。普濟羣生﹐人同劫年。

八願風雨﹐流灑無窮。普加施泄﹐受其發揚。萬物滋生﹐國儲民丰。

九願五嶽﹐各安其方。巍巍包藏﹐長爲仙宮。安鎭國祚﹐保天無終。護度一切﹐莫不仰宗。

十願扛海﹐蕩蕩無極。含容恢廓﹐無細不植。淵奧柔惠﹐潤加蠕息。天人獲慶﹐年同劫石。

十一願帝王﹐國土日昌。四鎭安睦﹐兵革不揚。天人歌唱﹐吉應來翔。敷教濟濟﹐威化洋洋。兆庶稱慶﹐長樂未央。

十二願蝖飛蠢動﹐已生未生。咸蒙安全﹐普得生成。皆見元炁﹐受腸之形。艸木果林﹐經冬不零。一切濟度﹐靡不鮮榮。和與道合眞。

復鑪

香官使者﹑左右龍虎君﹑侍香諸靈官﹐當令臣行道之所﹐自然生金液丹碧芝英。百靈眾眞﹐交會在此﹐香火鑪前。伏願存亡受福﹐家國沾恩。十方仙童玉女﹐侍衛香煙﹐傳奏臣向來所啟﹐徑達至眞無極大道玉皇上帝禦前。

出戶

太上黃籙齋儀卷之八竟

太上黃籙齋儀卷之九

唐廣成先生杜光庭集

第三日落景行道

入戶

各禮師﹐存念如法

衛靈

玄陰七靈﹐九炁合形。魂精魄爽﹐

二景回輪。飛光赫奕﹐煥耀長春。

日月吐暉﹐回合華英。大梵流布﹐

奔飛火鈴。魔王受事﹐朝謁帝京。

含靈普濟﹐廣惠幽冥。玉文敷告﹐

萬熙騰升。

嗚法鼓二十四通

無上三天玄元始三炁太上老君﹐召出臣等身中﹐三五功曹﹑左右官使者左右捧香驛龍騎吏﹑侍香金童﹑傳言玉女﹑五帝眞符直日香官﹐各三十六人出。當召此間土地里域﹐眞官正神﹐速出關奏。臣今正爾燒香﹐奉爲某官某乙爲國爲家﹐奉修無上黃籙大齋若干日夜。以今第三日落景升壇朝眞行道﹐願得太上十方正眞生炁﹐降流臣等身中﹐所啟速達上禦至眞無極大道玉皇上帝禦前。

各稱法位

上淸玄都弟子臣﹐某等謹同誠上啟虛無自然元始天尊﹐無極大道太上大道君﹐聖祖髙上大道金闕玄元天皇大帝﹑太上老君﹐髙上玉皇﹐十方已得道大聖眾至眞諸君丈人﹐三十六天帝君﹐玉虛上帝﹐玉帝太帝﹐東華南極西靈北眞玄都玉京金闕七寶玄臺紫微上宮靈寶至眞明皇道君﹐三十六部尊經﹐玄中大法師﹐東卿司命太元眞人﹐西極總眞王君﹐太平下教二十四眞人﹐五嶽靈宮﹑神仙得道﹐三界應感1切眞靈。臣等伏聞﹐玄微大道﹐包三界以凝眞﹔渺邈玄風﹐冠萬法以垂化。臣等幸資善貺﹐獲奉寶經。三境龍書﹐八天鳳篆。役召徵命﹐延眞降靈。未能絕尙幽林﹐自新升度﹔所宜宣弘妙訓﹐敷闡法音。上佐帝王﹐普福寰海。凡有所向﹐敢不上聞。

讀詞

按如詞言﹐義深虔奉。上惟家國﹐希降福祥。賫信列詞﹐披心請命。罄丹誠於下土﹐仰萬聖於上玄。臣等輒率法流﹐按依經旨﹐澡神靜念﹐注想希微。崇設齋壇﹐轉經行道。以今落景行道﹐請法眾等﹐運玆初撚上香。願此香煙騰空﹐徑上供養無上至眞道寶。臣等歸身歸命﹐道體投地﹐仰依太上三尊。願以是功徳﹐上資宗廟先聖﹐社稷尊靈。宴處玄都﹐福流皇極。瑤圖遐永﹐大寶克昌。皇帝聖徳宸居﹐天長地久。壽逾嵩鎭﹐澤廣滄溟。接袂成康﹐撫肩堯禹。后妃吁六宮之慶﹐諸王傳萬乘之榮。朝野忠貞﹐藩垣輯睦。庶寮百揆﹐匡贊洪基。海外寰中﹐俱登壽域。今故燒香﹐歸依師尊大聖眾﹐至眞之徳﹐得道之後﹐升入無形。臣與道合眞。

以今落景行道﹐請法眾等﹐運玆二撚上香。願此香煙騰空﹐徑上供養無上至眞經寶。臣等歸身歸命﹐首體投地﹐仰依太上三尊。願以是功徳﹐歸流某家九玄七祖﹐一切幽儀。髙步蓮臺﹐遊神仙府。九龍符命﹐落酆都罪目之書﹔五帝監盟﹐勒玉簡生名之品。飛翔三界﹐輪轉十華。垂福傳休﹐永光來裔。今故燒香﹐歸依師尊大聖眾﹐至眞之徳﹐得道之後﹐升入無形。和與道合眞。

以今落景行道﹐請法眾等﹐運玆三撚上香。願此香煙騰空﹐徑上供養無上至眞師寶。臣等歸身歸命﹐首體投地﹐仰依太上三尊。願以是功徳﹐奉福某家﹐眷屬親緣﹐同躋勝善。崇山比福﹐巨海齊年。承忠孝之風﹐吁溫恭之美。羣災弭息﹐萬行燻修。同學至人﹐三師四友。該羅有識﹐周徧含靈。俱沐玄功﹐咸升福岸。今故燒香﹐歸依師尊大聖眾﹐至眞之徳﹐得道之後﹐升入無形。和與道合眞。

禮方

懺悔

三啟

三禮

天眞帝一宮﹐藹藹冠耀靈。流煥法輪綱﹐旋空入無形。虛皇撫云傲﹐眾眞誦洞經。髙仙凜手贊﹐彌劫保利貞。

臣等至心稽首禮﹐太上無極大道。

臣等至心稽首禮﹐三十六部尊經。

臣等至心稽首禮﹐玄中大法師。

重稱法位

上淸玄都弟子臣﹐某等﹐謹重誠上啟太上無極大道元始天尊﹐太上大道君﹐太上老君﹐道徳眾聖天尊﹐至眞太帝天帝﹐三十六部尊經﹐玄中大法師﹐玉輔上宰﹑四極眞王﹑三界五帝﹑名山洞府﹐隨機應感﹐一切眞靈。臣等宿以善緣﹐轉輪道域。欽承至道﹐參佩玄經。值元始開圖﹐靈書演教。澤流萬品﹐神表五方。得涉玄津﹐仰探冥奧。但以天章祕重﹐修尙深微。所宜幽阜棲身﹐窮巖煉質。而從容宇內﹐荏苒塵寰。思建善功﹐以酬天慶。濟人助國﹐用福羣生。弟子某仰慮前因﹐逮於累劫。九玄七祖﹐一切種親。三業內資﹐六情旁構。五聲伐耳﹐萬類蕩心。鼻悅芳香﹐口甘珍膳。身耽華麗﹐性溺繁奢。目滯色根﹐意迷邪境。六塵六欲﹐障淸淨之法門﹔十苦十纏﹐隔希微之道本。以玆眾罪﹐畱滯三塗。咎結重陰﹐魂拘長夜。未蒙懈赦﹐猶處幽關。伏聞元始天尊﹐大慈廣濟。迥光三界﹔遊觀八門。睹罪福之因緣﹐垂拯拔之科格。是敢賫持法信﹐崇啟道場。懺罪祈恩﹐按靈仙之品目﹔轉經行道﹐遵上聖之簡文。瀝懇皇壇﹐注心玄極。伏冀至眞大聖﹐無上法王﹐放五色之神光﹐照九幽之地獄。降九龍符命﹐勑下三官﹐濟拔罪魂﹐出離長夜。某家九玄七世﹐超度泉扃。惡對罪根﹐無邊無量。三塗流曳﹐六趣輪回。昔報今緣﹐並從洗滌。九親眷屬﹐同享福因。累積過尢﹐無窮愆犯。克蒙銷解﹐俱出欲纏。祛未兆之災﹐降將來之福。壽延祚永﹐禍滅殃除。上願帝業恢弘﹐皇圖悠久。山齊聖壽﹐日並睿明。六气和而百谷登﹐玉燭調而金鏡朗。儀璘昭煥﹐海嶽晏安。夷夏和平﹐星辰順軌。山川嶽瀆﹐內外職司。護國安人﹐延休介福。上明天尊大慈之施﹐下副臣等歸命之誠。謹啟以聞。

發願

一願大道流行﹐普天懷徳。二願一切有生﹐咸皆悟道。三願九夜悲魂﹐一時解脫。四願孤魂無依﹐咸得受生。五願天下太平﹐五穀丰熟。六願臣忠子孝﹐君仁父慈。七願四海通同﹐冤親和釋。八願潛胞處卵﹐咸得生成。九願積疾新痾﹐旋卽痊愈。十願孤露眾生﹐丰衣足食。

復鑪

香官使者﹑左右龍虎君﹑侍香諸靈官﹐當令臣行道之所﹐自然生金液丹碧芝英。百靈眾眞﹐交會在此香火鑪前。令修齋弟子﹐存亡受福﹐家國沾恩。十方仙童玉女﹐侍衛香煙。傳奏臣向來所啟﹐速達至眞無極大道玉皇上帝禦前。

出戶

太上黃籙齋儀卷之九竟

太上黃籙齋儀卷之十

唐廣成先生杜光庭集

太子降誕淸旦行道

入戶

各禮師存念如法

衛靈

靑陽虛映﹐曜日回靈。神虎辟邪﹐

飛天流鈴。摧姦滅試﹐萬魔束形。

九微回道﹐八威攝精。千眞校錄﹐

三元蕩淸。左嘯中黃﹐右策六丁。

七轉八合﹐周旋天經。聖化巍巍﹐

三道順行。慶雲流布﹐合景黃庭。

鳴法鼓二十四通

無上玄元太上道君﹐召出臣身中﹐三五功曹﹑左右官使者﹑侍香金童﹑傳言散花玉女﹑五帝直符直日香官﹐各三十二人出。出者﹐嚴裝關啟玄壇天帝神君﹐當召此間土地里域﹑眞官正神。以今奉爲入意祈恩玉闖﹐進拜丹書。願得玉淸道炁靈寶妙光﹐下降流入臣等身中。卽使紫精郁勃﹐玉闕開明。五老輔根﹐萬帝攝眞。體圓珠映﹐乘景驂宸。金光煥赫﹐禦炁上淸。令臣所啟﹐速達徑禦太上無極大道無形無名虛無自然金闕玉陛下。

各稱法位

上淸玄都大洞三景弟子﹑無上三洞法師﹐奉行黃籙大齋降誕法事﹐某嶽先生﹐某帝眞人臣﹐某等﹐同誠上啟虛無自然元始天尊﹐無極大道太上大道君﹐髙上大道金闕玄元天皇大帝太上老君﹐昊天玉皇上帝﹐十方已得道大聖眾至眞諸君丈人﹐三十六天帝君﹐玉虛上帝﹐玉帝太帝﹐東華南極西靈北眞玄都玉京金闕七寶玄臺紫微上宮靈寶至眞明皇道君﹐三十六部尊經﹐玄中大法師﹐南上好生君﹐文昌主仙君﹐延壽領籍韓君丈人﹐太平下教二十四眞人﹐三界應感﹐一切眞靈。臣等伏聞﹐萬化之先﹐大道資始。胞胎日月﹐孕育乾坤。三統聿分﹐四大攸敍。肇玆邦國﹐總禦寰瀛。惟帝爲尊﹐配天立極。以正君臣之位﹐以明冢嗣之儀。由是奕葉﹐承基繼明。享祚元良之重﹐萬國所瞻﹔莫不稟秀三光﹐凝華二象。禦瑤光而表異﹐乘樞電以縱靈。屬此令辰﹐宜申虔祝。況奉詞旨﹐敢不上聞。皇帝靑詞﹐謹當宣奏。

讀詞

按如詞言﹐誠深修奉。臣等遵依玄訓﹐率勵法流。燒香然燈﹐考延生之品籙﹔轉經行道﹐按靈寶之文儀。注想上淸﹐虔誠下界。以今淸旦行道﹐請法眾等﹐運玆初撚上香。願此香煙騰空﹐徑上供養無上至眞道寶。臣等歸身歸命﹐首體投地﹐仰依太上三尊。願以是功徳﹐歸流社稷尊靈﹐宗祧列聖﹐遊神太漠﹐騰景九淸。升金闕以參玄﹐登玉虛而契道。永垂禎貺﹐克固邦家。祚歷遐長﹐與天無極。今故燒香﹐自歸依師尊大聖眾﹐至眞之徳﹐得道之後﹐升入無形。和與道合眞。

以今淸旦行道﹐請法眾等﹐運玆二撚上香。願此香煙騰空﹐徑上供養無上至眞經寶。臣等歸身歸命﹐首體投地﹐仰依太上三尊。願以是功徳﹐歸流皇帝。伏冀聖圖悠永﹐天壽延洪。禦丹扆以無爲﹐上齊軒昊﹔儼珠旒而不宰﹐下邁唐虞。八表宅心﹐九遐同軌。后妃王子﹐輔贊睿謨。百辟庶寮﹐昭宣景化。今故燒香﹐自歸依師尊大聖眾﹐至眞之徳﹐得道之後﹐升入無形。和與道合眞。

以今淸旦行道﹐請法眾等﹐運玆三撚上香。願此香煙騰空﹐徑上供養無上至眞師寶。臣等歸身歸命﹐首體投地﹐仰依太上三尊。願以是功徳﹐歸流皇太子。伏冀離方增耀﹐震殿承華。開甲觀以延祥﹐聳瑤山而會福。克寧大業﹐永贊睿圖。壽舜海以無涯﹐祚莊椿而益遠。然後惠覃幽顯﹐仁匝寰區。動植飛沈﹐咸亨貞吉。今故燒香﹐歸依師尊大聖眾﹐至眞之徳﹐得道之後﹐升入無形。和與道合眞。

禮方

懺悔

臣眾等伏聞﹐十方無極靈寶髙尊﹐凝拱上玄﹐垂休下土。五老上帝﹐闡眞籍以度人﹔四極眞王﹐降靈科而濟物。普周家國﹐咸享福祥。今以皇太子誕瑞嘉辰﹐虔誠修奉。注心三境﹐翹想十華。伏惟萬聖昭彰﹐洽殊禎於皇極﹔千眞肸蠁﹐臻巨旣於靑宮。指溟渤以齊年﹐峻嵩嶽而比福。上資天壽﹐永固龍圖。五緯順常﹐三光昭朗。遐兼幽顯﹐同沐玄恩。得道之後﹐升入無形。和與道合眞。

三啟

樂法以爲妻﹐愛經如珠玉。持戒制六情﹐念道遣所欲。淡薄正气停﹐蕭然神靜默。天魔並敬護﹐世世享大福。

三禮

臣等至心稽首禮﹐太上無極大道。

臣等至心稽首禮﹐三十六部尊經。

臣等至心稽首禮﹐玄中大法師。

重稱法位

上淸玄都大洞三景弟子﹑無上三洞法師﹐奉行黃籙大齋降誕法事﹐某嶽先生某帝眞人臣﹐某等﹐謹重上啟太上無極大道元始天尊﹐太上大道君﹐太上老君﹐十方無極大道道徳眾聖天尊至眞﹐太帝天帝﹐三十六部尊經﹐玄中大法師﹐上相上宰﹑四司五帝﹑三界官屬﹐一切尊靈。臣等福運所鐘﹐被沐玄化。眞經禦世﹐大道宣行。得以塵微﹐參修妙法。九天寶篆﹐三洞瓊篇。鳳札瑤章﹐龍文玉誥。備探眞賾﹐依按遵行。輔國濟時﹐立功弘化。凡有修奉﹐咸得上陳。以今皇太子誕瑞之辰﹐祈福降祥之會。天光朗晏﹐日象暉華。魯史問名﹐堯門葉夢。繼重離而養徳﹐表萬國以作貞。屬此令期﹐式虔齋潔。冥心三境﹐滌慮重玄。燒香然燈﹐轉經行道。冀憑精感﹐上達尊靈。伏惟太上三尊﹑十方大聖﹐垂慈鑑映﹐省覽丹襟。流巨貺於宗祧﹐固宏圖於社稷。克寧邦國﹐永祚聖躬。皇帝北極貽休﹐東溟注福。後紀內職﹐六宮匡拱於宸居﹔宰輔庶寮﹐百揆光熙於王度。皇太子重輪照灼﹐增舜日之祥暉﹔少海弘深﹐涵堯天之廣運。惟昌聖緒﹐克固邦基。然後七曜圓明﹐八風調順。兵旗韜戢﹐海嶽晏安。幽關開冥昧之光﹐異趣樂逍遙之化。人歸道徳﹐俗洽和平。物外區中﹐同臻巨福。上明天尊大慈之澤﹐下副臣等歸命之誠。謹啟。

發念

一念爲道﹐四大合徳。七世父母﹐免墮憂苦。上升天堂﹐衣食自然。

二念帝王國主﹐道化興行。庠序濟濟﹐皇教恢弘。威儀翼翼﹐普天所瞻。民稱太平﹐四夷賓伏。妖惡自滅﹐聖賢日生。

三念法師﹐功徳大建﹐教化明達﹐俱獲飛仙。

四念同志學人﹐早得仙道﹐更相開度。

五念九親和睦﹐好尙仁義。貴道賤財﹐行爲物範。

六念損己﹐布施道士及饑寒者。天下人民﹐各得其所。

七念蠕動跂行﹐一切眾生﹐咸蒙成就。

八念赦貸前生﹐今世罪對﹐立功補過。

九念家國隆盛﹐宗廟有人﹐世生賢才。

十念尊受經師﹐不敢中怠平等。一心廣度﹐克獲上仙。白日登天﹐拜見太上。永成眞人﹐云車羽駕。和與道合眞。

復鑪

香官使者﹑左右龍虎君﹑侍香諸靈官﹐當令臣上章之所﹐自然生金液丹碧芝英。百靈眾眞﹐交會在此﹐洞案鑪前。令臣體耀金輝﹐斬伐胞根。七玄拔擢﹐百關備仙。解除死籍﹐宴坐泥丸。束華紀字﹐策景虛玄。十方仙童玉女﹐接侍香煙﹐傳臣向來所啟之言﹐速達徑禦太上無極大道無形無名虛無自然金闕玉陛下。

出戶

太上黃籙齋儀卷之十竟

太上黃籙齋儀卷之十一

唐廣成先生杜光庭集

太子降誕中分行道

入戶

各禮師﹐存念如法

衛靈

丹靈朱火﹐炎霞激風。赤輪剛運﹐

天光八衝。迸威包羅﹐交變萬方。

流金豁落﹐羣魔滅蹤。辟姦破妖﹐

明耀元功。金符召制﹐躡雲策龍。

謠歌慶會﹐散花太空。神化冥運﹐

四極安隆。伏禦帝前﹐罔有不恭。

鳴法鼓二十四通

無上玄元太上道君﹐召出臣等身中﹐三五功曹﹑左右官使者﹐侍香金童﹑傳言散花玉女﹑五帝直符直日香官﹐各三十二人出。出者﹐嚴裝關啟玄壇天帝神君﹐當召此間土地里域﹐眞官正神。以今奉爲入意祈恩玉闕﹐進拜丹書。願得玉淸道炁靈寶妙光下降﹐流入臣等身中。卽使紫精郁勃﹐玉闕開明。五老輔根﹐萬帝攝眞。體圓珠映﹐乘景驂宸。金光煥赫﹐禦炁上淸。令臣所啟﹐速達徑禦太上無極大道無形無名虛無自然金闕玉陛下。

各稱法位

上淸玄都大洞三景弟子﹑無上三洞法師﹐奉行黃籙大齋降誕法事﹐某嶽先生某帝眞人臣某等同誠上啟﹐虛無自然元始天尊﹐無極大道太上大道君﹐髙上大道金闕玄元天皇大帝太上老君﹐昊天玉皇上帝﹐十方已得道大聖眾至眞諸君丈人﹐三十六天帝君﹐玉虛上帝﹐玉帝太帝﹐東華南極西靈北眞玄都玉京金闕七寶玄臺紫微上宮靈寶至眞明皇道君﹐三十六部尊經﹐玄中大法師﹐南上好生君﹐文昌主仙君﹐延壽領籍韓君丈人﹐太平下教二十四眞人﹐度仙保命三界尊靈。臣等伏聞﹐二炁混融﹐三靈化育。資神功於妙本﹐分道用於帝先。天地得以生成﹐日月因而照燭。萬殊森列﹐統之者帝王﹔九域施張﹐尊之者元後。法天定位﹐繼聖承基。四海所瞻﹐羣方攸仰。臣等誠深奉國﹐志切祈眞。敢因誕睿之辰﹐虔備焚修之會。況奉詞旨﹐敢不上聞。皇帝靑詞﹐謹當宣奏。

讀詞

按如詞言﹐誠深修奉。是用齋心玄極﹐注想淸都。披九天靈寶之科﹐按五老長生之品。轉經行道﹐然燈燒香。共罄精誠﹐虔希景佑。以今中分行道﹐請法眾等﹐運玆初撚上香。願此香煙騰空﹐徑上供養無上至眞道寶。臣等歸身歸命﹐首體投地﹐仰依太上三尊。願以是功徳﹐歸流社稷尊靈﹐宗祧先聖。神超紫極﹐瑞集鴻圖。皇帝功格軒融﹐仁包舜禹。壽齊北極﹐福廣東溟。妃後諸王﹐奉睿謨而康六合﹔賢臣良輔﹐宣帝澤而育羣生。文徳武功﹐昭彰萬國。今故燒香﹐自歸依師尊大聖眾﹐至眞之徳﹐得道之後﹐升入無形。和與道合眞。

以今中分行道﹐請法眾等﹐運玆二撚上香。願此香煙騰空﹐徑上供養無上至眞經寶。臣等歸身歸命﹐首體投地﹐仰依太上三尊。願以是功徳﹐歸流皇太子。伏冀瓊宮大帝﹑金闕元尊﹐鳳書錫延壽之符﹐龍峽署長生之品。追髙眞於堠嶺﹐接仙袂於嵩丘。永贊睿圖﹐克寧邦本。今故燒香﹐自歸依師尊大聖眾﹐至眞之徳﹐得道之後﹐升入元形。和與道合眞。

以今中分行道﹐請法眾等﹐運玆三撚上香。願此香煙騰空﹐徑上供養無上至眞師寶。臣等歸身歸命﹐首體投地﹐仰依太上三尊。願以是功徳﹐歸流三界十方﹑諸天諸地﹐眞仙主宰﹑川嶽職司。伏冀上正三光﹐下康品物﹐調八風而煦育﹐敍六炁以裁成。匡俗濟人﹐拯幽寧國。兵鋒罷戢﹐霜戈無禦敵之勞﹔谷稼滋盈﹐丹甑有流光之瑞。道風遐布﹐惠澤無涯。今故燒香﹐自歸依師尊大聖眾﹐至眞之徳﹐得道之後﹐升入無形。和與道合眞。

禮方

懺悔

三啟

三禮

鬱鬱家國盛﹐濟濟經道興。天人同其願﹐縹緲入大乘。因心立福田﹐靡靡法輪升。七祖生天堂﹐我身白日騰。

臣等至心稽首禮﹐太上無極大道。

臣等至心稽首禮﹐三十六部尊經。

臣等至心稽首禮﹐玄中大法師。

重稱法位

具位臣某等謹重上啟太上無極大道元始天尊﹐太上大道君﹐太上老君﹐十方無極大道道徳眾聖﹐三十六部尊經﹐玄中大法師天師君﹐上相上宰﹑四司五帝﹐主仙領籍長生眾尊﹐三界應感一切眞靈。臣等宿以鴻因﹐獲參玄化。披三洞三淸之奧﹐睹生天生地之宗。澹寂無名﹐混茫獨運。以妙無而分妙有﹐得之者天地齊靈﹔因修眞而契至眞﹐成之者希夷永騖。由是金編玉笈﹐祕在天闕。貽福度人﹐降於塵世。保寧國祚﹐匡輔帝王。廣大難窮﹐古今攸稟。臣等誠惟奉主﹐志切爲時。屬靑宮誕秀之期﹐依丹簡祈眞之法。翹勤星漢﹐瞻禱穹昱。香竈鳳煙﹐經吟龍篆。拜手稽首﹐冀萬聖以潛通﹔惟精惟虔﹐俟諸天之鑑映。滂流景貺﹐安鎭寶圖。社稷尊靈﹐騰神日闕﹔宗祧列聖﹐駕景琳宮。皇帝羲暤齊華﹐農黃繼躅。峻鰲峯而等福﹐廓鵬海以增年。妃後諸王﹐輔寧大寶。文階武列﹐翼亮洪基。皇太子睿徳欽明﹐英風振肅。比周儲之孝敬﹐逾漢貳之謙恭。壽永嵩衡﹐扶前星於億載﹔祿深溟渤﹐廣少海於千齡。二象昭融﹐三光貞正。燻風入律﹐和气調時。農功有積於京坻﹐民俗咸登於仁壽。三徒九夜﹐動植飛沈。同均浩蕩之恩﹐俱契正眞之果﹐上明天尊大慈之化﹐下副臣等歸命之誠。謹啟以聞。

發願

一願大道﹐淡泊虛無﹐安閒空寂。澄淸自居﹐廣開法門。教導頑夫﹐皆蒙惠澤。精苦自修﹐預以同學﹐普得升虛。與天相保﹐長存無憂。

二願諸天﹐結炁澄淸。髙虛廣覆﹐保眞固靈。气候調節﹐四運和平。國安民丰﹐普天閒寧。廣濟一切﹐惠達有生。保天長存﹐億劫不傾。

三願土地﹐覆載無窮。安平不陷﹐海淪不崩。保鎭家國﹐兆民興從。養生安死﹐惠周十方。禾稼滋植﹐營運日丰。咸得厚載﹐萬類皆從。

四願日月﹐二景髙明。無有薄蝕﹐虧盈安靜。光照諸天﹐洞消暗冥。保固劫運﹐世祚和平。普加潤澤﹐惠灑眾生。

五願星辰﹐與日齊光。轉燭照耀﹐朗映十方。各安其位﹐經緯直行。保鎭家國﹐無有災傷。四海寧一﹐普天興昌。

六願四時﹐隨時推遷。景气和調﹑無有災患。疫毒消滅﹐普天安平。五穀丰熟﹐國富民歡。

七願浮雲結炁聚煙。飛空髙橙﹐蔭覆玄玄。隱則無爲﹐散則彌天。神仙同居﹐結友眾眞。惠流一切﹐興國愛民。普濟羣生﹐人同劫年。

八願風雨﹐流灑無窮。普加施泄﹐受其發揚。萬物滋生﹐國儲民丰。

九願五嶽﹐各安其方。巍巍包藏﹐長爲仙宮。安鎭國祚﹐保天無終。護度一切﹐莫不仰宗。

十願江海﹐蕩蕩無窮。含容恢廓﹐無細不植。淵奧柔惠﹐潤加蠕息。天人獲慶﹐年同劫石。

十一願帝王﹐國土日昌。四鎭安睦﹐兵革不揚。天人歌唱﹐吉應來翔。敷教濟濟﹐威化揚揚。兆庶稱慶﹐長樂未央。

十二願蝖飛蠹動﹐已生未生。咸蒙安全﹐普得生成。皆見元气﹐受陽之形。艸木果林﹐經冬不零。一切濟度﹐靡不鮮榮。和與道合眞。

復鑪

香官使者﹑左右龍虎君﹑侍香諸靈官﹐當令臣上章之所﹣﹐自然生金液丹碧芝英。百靈眾眞﹐交會在此﹐洞案鑪前。令臣體耀金輝﹐斬伐胞根。七玄拔擢﹐百關備仙。解除死籍﹐宴坐泥丸。東華紀字﹐策景虛玄。十方仙童玉女﹐接侍香煙﹐傳臣向來所啟之言﹐速達徑禦太上無極大道無形無名虛無自然金闕玉陛下。

出戶

太上黃籙齋儀卷之十一竟

太上黃籙齋儀卷之十二

唐廣成先生杜光庭集

太子降誕落景行道

入戶

各禮師﹐存念如法

衛靈

五星髙曜﹐瑞炁飛浮。元始集神﹐

天地交周。玉符寶節﹐嘯命微幽。

擲火揚威﹐姦凶無畱。萬魔振伏﹐

紛葩卻消。摧怪伐惡﹐道炁同流。

神光照夜﹐陰翳俱收。萬神降格﹐

扇景乘飆。羣生咸遂﹐惠徧神州。

鳴法鼓二十四通

無上玄元太上道君﹐召出臣等身中﹐三五功曹﹑左右官使者﹑侍香金童﹑傳言散花玉女﹑五帝直符直日香官﹐各三十二人出。出者﹐嚴裝關啟玄壇天帝神君﹐當召此間土地里域﹐眞官正神。以今奉爲入意祈恩玉闕﹐進拜丹書。願得玉淸道炁靈寶妙光下降﹐流入臣等身中。卽使紫精郁勃﹐玉闕開明。五老輔根﹐萬帝攝眞。體圓珠映﹐乘景驂宸。金光煥赫﹐禦炁上淸。令臣所啟﹐速達徑禦太上無極大道無形無名虛無自然金闕玉陛下。

各稱法位

上淸玄都大洞三景弟子﹑無上三洞法師﹐奉行黃籙大齋降誕法事﹐某嶽先生某帝眞人臣某等﹐同誠上啟虛無自然元始天尊﹐無極大道太上大道君﹐髙上大道金闕玄元天皇大帝太上老君﹐昊天玉皇上帝﹐十方已得道大聖眾至眞諸君丈人﹐三十六天帝君﹐玉虛上帝﹐玉帝太帝﹐東華南極西靈北眞玄都玉京金闕七寶玄臺紫微上宮靈寶至眞明皇道君﹐三十六部尊經﹐玄中大法師﹐南上好生君﹐文昌主仙君﹐長生領籍司命韓君丈人﹐太平下教二十四眞人﹐三界應感一切眞靈。臣等伏聞﹐太虛無象﹐以道爲萬象之根﹔萬象稟生﹐以道爲通生之本。由是玄黃敍列﹐光景昭宣。日闕月城﹐髙辟九淸之上﹔至眞元聖﹐端居八景之中。孚巨澤而濟人天﹐播神功而鎭邦國。所以五篇靈奧﹐賞五帝而廓五方﹔三洞弘深﹐出三淸而福三界。巍乎至極﹐歷劫所尊。某等夙奉玄經﹐豫參眞妙。思憑道力﹐上答昌期。當重離耀彩之辰﹐祈萬聖垂祥之錫。況承詞旨﹐敢不上聞。皇帝靑詞﹐謹當宣奏。

讀詞

按如詞言﹐理宜關奏。是用按重玄祕範﹐開眾妙福庭。燒香然燈﹐轉經行道。宅神恬漠﹐抗志希微。共勵精誠﹐以希禎佑。以今落景行道﹐請法眾等﹐運玆初撚上香。願此香煙騰空﹐徑上供養無上至眞道寶。臣等歸身歸命﹐首體投地﹐仰依太上三尊。願以是功徳﹐歸流宗社尊靈﹑列聖昭穆。八霞寶輿﹐淩碧漢以登眞﹔萬景飆輪﹐輾絳霄而證道。凝神紫殿﹐垂佑皇圖。超連陸以無爲﹐邁羲融而永祚。今故燒香﹐自歸依師尊大聖眾﹐至眞之徳﹐得道之後﹐升入無形。和與道合眞。

以今落景行道﹐請法眾等﹐運玆二撚上香。願此香煙騰空﹐徑上供養無上至眞經寶。臣等歸身歸命﹐首體投地﹐仰依太上三尊。願以是功徳﹐歸流皇帝。伏冀福澄八海﹐擁羣瑞以朝宗﹔壽聳五山﹐集千祥而拱極。納勛華於術內﹐吞軒昊於彀中。妃後六宮﹐匡扶睿徳。諸王百揆﹐翼贊天休。萬國和寧﹐五兵韜戢。三農衍溢﹐品位舒榮。今故燒香﹐自歸依師尊大聖眾﹐至眞之徳﹐得道之後﹐升入無形。和與道合眞。

以今落景行道﹐請法眾等﹐運玆三撚上香。願此香煙騰空﹐徑上供養無上至眞師寶。臣等歸身歸命﹐首體投地﹐仰依太上三尊。願以是功徳﹐歸流皇太子。伏冀靑宮納佑﹐皇極貽休。龍樓增明雨之輝﹐雞戟耀重光之瑞。福崇昆閬﹐壽永椿齡。孝徳忠規﹐光敷萬宇。今故燒香﹐自歸依師尊大聖眾﹐至眞之徳﹐得道之後﹐升入無形。和與道合眞。

禮方

懺悔

三啟

三禮

大道洞玄虛﹐有念無不契。煉質入仙眞﹐遂成金剛體。超度三界難﹐地獄五苦解。悉歸太上經﹐靜念稽首禮。

臣等至心稽首禮﹐太上無極大道。

臣等至心稽首禮﹐三十六部尊經。

臣等至心稽首禮﹐玄中大法師。

重稱法位

具位臣某等謹重上啟太上無極大道元始天尊﹐太上大道君﹐太上老君﹐十方無極大道道徳眾聖﹐三十六部尊經﹐玄中大法師天師君﹐上相上宰﹑四極眞王﹐長生大聖﹐主仙眾眞﹐南宮領校﹐三界尊靈。臣等伏聞﹐元洞玉曆﹐大有金書。開光至極之初﹐泛景太無之上。靈風集妙﹐眞道融精。出長生度世之篇﹐有騰駕升玄之要。法音乍闡﹐四萬劫以方傳﹔絳府重宣﹐五億天而共仰。故得九皇師稟﹐歷世宗修﹐佐國安邦﹐垂祥致福。某等希眞屬念﹐尊道披元。祈景貺於厖洪﹐佇精誠之通感。當前星誕瑞之節﹐依上情啟福之儀。然燈燒香﹐轉經行道。冥心十極﹐馳欵諸天。所祈萬聖﹐傾光眾尊。流鑑延恩﹐紫闕貽貺。皇朝社稷隆昌﹐宗祧安鎭。洪基克固﹐綿劫常存。皇帝壽越蓬壺﹐福齊穹昊。堯蓂舜歷﹐與烏兔以無窮﹔禹迹周封﹐而華夷而順化。皇妃王子﹐翼奉帝猷。率土普天﹐敷揚睿渥。殊庭納欵﹐絕域歸賓。歲有丰登﹐俗臻康樂。皇太子文明溫穆﹐宣慈惠和。耀忠孝於離方﹐羣方仰徳﹔茂謙恭於震域﹐九域膽風。永贊聖功﹐允昌大寶。洎乎顯晦﹐旁及飛沈。俱躋仁壽之庭﹐同洽雍熙之運。上明天尊廣濟之澤﹐下副臣等歸命之誠。謹啟。

發願

一願大道流行﹐普天懷徳。二願一切有生﹐咸皆悟道。三願九夜悲魂﹐一時解脫。四願孤魂無依﹐咸得受生。五願天下太平﹐五穀丰熟。六願臣忠子孝﹐君仁父慈。七願四海通同﹐冤親和釋。八願潛胞處卵﹐咸得生成。九願積疾新痾﹐旋卽痊愈。十願孤露眾生﹐丰衣足食。

復鑪

香官使者﹑左右龍虎君﹑侍香諸靈官﹐當令臣上章之所﹐自然生金液丹碧芝英。百靈眾眞﹐交會在此﹐洞案鑪前。令臣體耀金輝﹐斬伐胞根。七玄拔擢﹐百關備仙。解除死籍﹐宴坐泥丸。東華紀字﹐策景虛玄。十方仙童玉女﹐接侍香煙﹐傳臣向來所啟之言﹐速達徑禦太上無極大道無形無名虛無自然金闕玉陛下。

出戶

太上黃籙齋儀卷之十二竟

太上黃籙齋儀卷之十三

唐廣成先生杜光庭集

特勑爲臣下消災淸旦行道

入戶

各禮師﹐存念如法

衛靈

靑陽虛映﹐曜日回靈。神虎辟邪﹐

飛天流鈴。摧姦滅試﹐萬魔束形。

九微回道﹐八威攝精。千眞校錄﹐

三元蕩淸。左嘯中黃﹐右策六丁。

七轉八合﹐周旋天經。聖化巍巍﹐

三道順行。慶雲流布﹐合景黃庭。

鳴法鼓二十四通

無上玄元太上道君召出臣身﹐三五功曹﹑左右官使者﹑侍香金童﹑傳言散花玉女﹑五帝直符直日香官﹐各三十二人出。出者﹐嚴裝關啟玄壇天帝神君﹐當召此間土地里域﹑眞官正神。以今奉爲入意祈恩玉闕﹐進拜丹書。願得玉淸道炁靈寶妙光下降﹐流入臣等身中﹐使紫精郁勃﹐玉關開明。五老輔根﹐萬帝攝眞。體圓珠映﹐乘景驂宸。金光煥赫﹐禦炁上淸。令臣所啟﹐速遠徑禦太上無極大道無形無名虛無自然金闕玉陛下﹑神霄九宸上帝禦前。

請稱法位

上淸玄都大洞三景弟子﹑無上三洞法師﹑奉行黃籙大齋消災法事﹐某嶽先生某帝眞人臣謹同誠上啟虛無自然元始天尊﹐無極大道太上大道君﹐髙上大道金闕玄元天皇大帝太上老君﹐髙上玉皇﹐十方已得道大聖眾至眞諸君丈人﹐三十六天帝君﹐玉虛上帝﹐玉帝大帝﹐東華南極西靈北眞玄都玉京金闕七寶玄臺紫微上宮靈寶至眞明皇道君﹐三十六部尊經﹐玄中大法師﹐三界官屬一切眞靈。臣等伏聞﹐道用無方﹐玄慈下濟。延祥致福﹐佐國度人。五符宣制禦之威﹐三洞廣護持之力。除災解厄﹐滅罪延生。億劫常存﹐古今咸仰。所以龍書鳳札﹐河圖申宥過之文﹔綠籍朱編﹐太一垂懺災之品。勵精誠於下土﹐契昭感於上淸。惟善是從﹐有祈必應。況承詞旨﹐敢不上聞。皇帝靑詞﹐謹當宣奏。

讀詞

按如詞言﹐所宜關奏。皇帝承天布化﹐體道臨人。懼一物之失宜﹐欲萬方之皆泰。遐開壽域﹐以納羣生。以某官災運所纏﹐用希消解。備香花而展禮﹐質龍彩以馳心。注仰玄關﹐允祈鴻福。以今淸旦行道﹐請法眾等﹐運玆初撚上香。願此香煙騰空﹐徑上供養無上至眞道寶。臣等歸身歸命﹐首體投地﹐仰依太上三尊。願以是功徳﹐歸流宗祧列聖﹐社稷尊靈。承景貺以登眞﹐上朝金闕﹔演殊禎而護國﹐下固瑤圖。駕鸞鶴以逍遙﹐比干坤而遐永。今故燒香﹐自皈依師尊大聖眾﹐至眞之徳﹐得道之後﹐升入無形。和與道合眞。

以今淸旦行道﹐請法眾等﹐運玆二撚上香。願此香煙騰空﹐徑上供養無上至眞經寶。臣等歸身歸命﹐首體投地﹐仰依太上三尊。願以是功徳﹐歸流皇帝。伏覬八溟浩蕩﹐與鳳歷以常存﹔羣嶽巍峨﹐比龍儀而克固。莊椿等壽﹐舜日齊明。皇后嬪妃﹐播貞猷於萬宇﹔諸王太子﹐扶睿徳於千齡。百揆有倫﹐庶官咸理。今故燒香﹐自歸依師尊大聖眾﹐至眞之徳﹐得道之後﹐升入無形。和與道合眞。

以今淸旦行道﹐請法眾等﹐運玆三撚上香。願此香煙騰空﹐徑上供養無上至眞師寶。臣等歸身歸命﹐首體投地﹐仰依太上三尊﹐願以是功徳﹐歸流天上天下﹐三界十方。道炁資燻﹐萬靈昭泰。玄風長育﹐羣品安貞。九幽息冥昧之悲﹐六趣罷輪回之苦。某官神功密佑﹐惠力遐沾。災厄怨仇﹐隨懺析而蕩滌﹔延年注福﹐承齋謝以增新。九祖生天﹐六親蒙佑。懷生稟化﹐同沐玄恩。今故燒香﹐自歸依師尊大聖眾﹐至眞之徳﹐得道之後﹐升入無形。和與道合眞。

禮方

懺悔

三啟

樂法以爲妻﹐愛經如珠玉。持戒制六情﹐念道遣所欲。淡薄正气停﹐蕭然神靜默。天魔並敬護﹐世世享大福。

三禮

臣等至心稽首禮﹐太上無極大道。

臣等至心稽首禮﹐三十六部尊經。

臣等至心稽首禮﹐玄中大法師。

重稱法位

上淸玄都大洞三景弟子﹑無上三洞法師﹐奉行黃籙大齋消災法事﹐某嶽先生某帝眞人臣謹重伸上啟太上無極大道元始天尊﹐太上大道君﹐太上老君﹐十方無極大道道徳眾聖﹐三十六部尊經﹐玄中大法師天師君﹐上相上宰﹑上保上傅﹑四司五帝日一界官屬一切尊靈。臣等伏聞﹐淸濁栽成﹐圓方定位。神功生化﹐吹萬莫窮。鼓之以玄風﹐沐之以靈澤﹐成之以妙甩﹐統之以聖人。故能總天下之機﹐成一天下之務。配兩儀而稱大﹐出庶物以居尊。有功不宰﹐則與日月齊華﹔弘道無爲﹐則與乾坤共永。況復列封一致﹐六合爲家。惠養必均﹐洪鐵靡膈。皇帝推誠撫禦﹐體道君臨。辟仁壽之庭﹐經華胥之化。以爲某官方纏災否﹐深軫天慈。渙發徳音﹐恭修福會。備十華之質信﹔披三洞之典儀。坐宣室以冥心﹐望玉虛而稽首。覬憑蠲潔﹐以致感通。臣等夙察明科﹐仰遵玄旨。敷壇列纂﹐法地象天。以皇帝所賫﹐金龍紋繒﹑香花油燭﹐依洞玄品格﹐修無上妙齋。騰欵十天﹐告盟三界。伏冀玉淸眾聖﹐無極髙尊。俯鑑精虔﹐大弘恩宥。勑四司五帝﹑北極南宮。承四極明文﹐奉九龍符命。爲某官於天府地司之內﹐符圖籙籍之中﹐解釋冤仇﹐和平債訟。原銷罪對﹐蕩滌愆瑕。除星辰臨照之災﹐祛年運凶妨之厄。積生往世﹐無量罪因。以今懺祈﹐咸蒙除蕩。卽使九玄受福﹐舉族沾榮。年算遐長﹐祿秩增廣。千災殄息﹐萬善成臻。顯天尊拯化之恩﹐副聖主憂勤之願。然乞帝圖隆永﹐聖壽延洪。率土普天﹐俱承道果。二儀昭泰﹐三景輝華。九谷滋丰﹐五兵韜戢。龍神警衛﹐疫毒無侵。懷生息愁嘆之音﹐在野有謳歌之樂。飛沈遂性﹐動植舒榮。九夜開光﹐三塗罷對。見大道無方之應﹐契聖明有感之祈。普及幽遐﹐俱升福岸。上明天尊大慈之澤﹐下副臣等歸命之誠。謹啟以聞。

發念

一念爲道﹐四大合徳。七世父母﹐免墮憂苦。上升天堂﹐衣食自然。

二念帝王國主﹐道化興行﹐庠序濟濟﹐皇教恢弘。威儀翼翼﹐普天所瞻。民稱太平﹐四夷賓伏。妖惡自滅﹐聖賢日生。

三念法師﹐功徳大建。教化明達﹐俱獲飛仙。

四念同志學人。早得仙道﹐更相開度。

五念九親和睦﹐好尙仁義。貴道賤財﹐行爲物範。

六念損己﹐布施道士及饑寒者。天下人民﹐各得其所。

七念蠕動跂行﹐一切眾生﹐咸蒙成就。

八念赦貸前生﹐今世罪對﹐立功補過。

九念家國隆盛﹐宗廟有人﹐世生賢才。

十念尊受經師﹐不敢中怠平等。一心廣度﹐克獲上仙。白日登天﹐拜見太上。求成眞人﹐云車羽駕。和與道合眞。

復鑪

香官使者﹑左右龍虎君﹑侍香諸靈官﹐當令臣上章之所﹐自然生金液丹碧芝英。百靈眾眞﹐交會在此﹐洞案鑪前。令臣體耀金輝﹐斬伐胞根。七玄拔擢﹐百關備仙。解除死籍﹐宴坐泥丸。東華紀字﹐策景虛玄。十方仙童玉女﹐接侍香煙﹐傳臣向來所啟之言﹐速達徑禦太上無極大道無形無名虛無自然金闕玉陛下﹑神霄九宸上帝禦前。

出戶

太上黃籙齋儀卷之十三竟

太上黃籙齋儀卷之十四

唐廣成先生杜光庭集

特勑爲臣下消災中分行道

入戶

各禮師﹐存念如法

衛靈

丹靈朱火﹐炎霞激風。赤輪剛運﹐

天光八衝。迸威包羅﹐交變萬方。

流金豁落﹐羣魔滅蹤。辟姦破妖﹐

明耀元功。金符召制﹐躡雲策龍。

謠歌慶會﹐散花太空。神化冥運﹐

四極安隆。伏禦帝前﹐罔有不恭。

鳴法鼓二十四通

無上玄元太上道君﹐召出臣身三五功曹﹑左右官使者﹑侍香金童﹑傳言散花玉女﹑五帝直符直日香官﹐各三十二人出。出者﹐嚴裝關啟玄壇天帝神君﹐當召此間土地里域﹑眞官正神。以今奉爲入意祈恩玉闕﹐進拜丹書。願得玉淸道炁靈寶妙光下降﹐流入臣等身中。使紫精郁勃﹐玉關開明。五老輔根﹐萬帝攝眞。體圓珠映﹐乘景驂宸。金光煥赫﹐禦炁上淸。令臣所啟﹐速達徑禦太上無極大道無形無名虛無自然金闕玉陛下﹑神霄九宸上帝禦前。

各稱法位

上淸玄都大洞三景弟子﹑無上三洞法師﹐奉行黃籙大齋法事﹐某嶽先生某帝眞人臣某等﹐同誠上啟虛無自然元始天尊﹐無極大道太上大道君﹐髙上大道金闕玄元天皇大帝太上老君﹐昊天玉皇上帝﹐十方已得道大聖眾至眞諸君丈人﹐三十六天帝君﹐玉虛上帝﹐玉帝大帝﹐東華南極西靈北眞玄都玉京金闕七寶玄臺紫微上宮靈寶至眞明皇道君﹐三十六部尊經﹐玄中大法師﹐三界應感一切眞靈。臣等伏聞﹐得一鴻基﹐生三妙本。裁成覆載﹐含育虛無。赴感如神﹐隨方靡倦。丹誠上達﹐豈間於髙卑﹔玄澤下臨﹐不遺於巨細。況復配天縱聖﹐運道垂裳。徳貫神明﹐功侔造化。推恩數惠﹐同膏露以齊均﹔申令宣威﹐與雷霆而並震。馳心屬念﹐必洽天休。以某官運履災蒙﹐願希銷解。冥懷玄極﹐稽首淸都。爰敷齋告之儀﹐佇契福祥之應。香花龍彩﹐備按明科。列欵緘詞﹐所宜關奏。欽承明旨﹐敢不上聞。皇帝靑詞﹐謹當宣奏。

讀詞

按如詞言﹐誠祈騰奏。臣等以皇帝所賫法信﹐恭設壇場。日域月門﹐象十華而設位﹔龍文鳳篆﹐陳八會之天書。固可以攘蕩氛邪﹐廓銷災滯。廣延禎貺﹐用息晦蒙。以今中分行道﹐請法眾等﹐運玆初撚上香。願此香煙騰空﹐徑上供養無上至眞道寶。臣等歸身歸命﹐首體投地﹐仰依太上三尊。願以是功徳﹐歸流社稷尊儀﹑宗祧先聖。登眞玉闕﹐蛻影琳宮。驂八鳳於云衢﹐馭六龍於星路。仰朝萬聖﹐俯揖千眞。流巨貺於神孫﹐啟遐年於寶祚。今故燒香﹐自歸依師尊大聖眾﹐至眞之徳﹐得道之後﹐升入無形。和與道合眞。

以今中分行道﹐請法眾等﹐運玆二撚上香。願此香煙騰空﹐徑上供養無上至眞經寶。臣等歸身歸命﹐首體投地﹐仰依太上三尊。願以是功徳﹐歸流皇帝。伏覬聖逾軒昊﹐明比羲舒。歷艸抽階﹐顯示晦明之數﹔神羊衛屏﹐潛祛邪佞之人。福嶽彌髙﹐壽山增峻。皇后妃禦﹐六宮宣翊贊之功﹔太子諸王﹐宗佑表繁昌之固。朝多英俊﹐野絕逋遺。蜂岑螺馭之賓﹐梯航入貢﹔神獸天香之使﹐飛翥來庭。萬宇同文﹐九圍順化。今故燒香﹐自歸依師尊大聖眾﹐至眞之徳﹐得道之後﹐升入無形。和與道合眞。

以今中分行道﹐請法眾等﹐運玆三撚上香。願此香煙騰空﹐徑上供養無上至眞師寶。臣等歸身歸命﹐首體投地﹐仰依太上三尊。願以是功徳﹐歸流某官﹐祿算增延﹐災衰寧息。南宮丹籙﹐別署生名。北府黑書﹐全祛罪目。九玄開度﹐眾福資燻。洎乎三界幽明﹐十方寥廓。道風遐布﹐聖力普覃。咸蠲短景之期﹐盡契長生之樂。泉扃朗晏﹐幽獄停閒﹐嘉貺所資﹐俱登道域。今故燒香﹐自歸依師尊大聖眾﹐至眞之徳﹐得道之後﹐升入無形。和與道合眞。

禮方

懺悔

三啟

三禮

鬱鬱家國盛﹐濟濟經道興。天人同其願﹐縹緲入大乘。因心立福田﹐靡靡法輪升。七祖生天堂﹐我身白日騰。

臣等至心稽首禮﹐太上無極大道。

臣等至心稽首禮﹐三十六部尊經。

臣等至心稽首禮﹐玄中大法師。

重稱法位

上淸玄都大洞三景弟子﹑無上三洞大法師﹐臣某謹重上啟太上無極大道元始天尊﹐太上大道君﹐太上老君﹐十方無極大道道徳眾聖﹐三十六部尊經﹐玄中大法師天師君﹐上相上宰﹑上保上傅﹑四司五帝﹐三界官屬一切尊靈。臣等伏聞﹐道運宣行﹐眞經布化。明科妙訓﹐開悟於人天﹔靈冊奇文﹐敷揚於幽滯。所以三乘三洞﹐拯弱喪以知歸﹔龍篆鳳書﹐佐邦家而致福。冥心契感﹐虛室通眞。咸在至誠﹐以崇禎貺。欽惟大道﹐潛贊帝功。皇帝以某官運履晦蒙﹐恩深軫念。將期銷解﹐用保淸寧。奉龍璧香花﹑紋繒法信﹐爰崇齋直﹐是啟壇場。臣等叨備玄司﹐恭承明命。輒依科式﹐虔告眞靈。燒香然燈﹐照燭幽夜。上映福堂之上﹐下開冥昧之庭。爲某官悔謝存亡﹐和平冤對。若干日夜﹐行道轉經。懺九世七玄﹐前生今代。幽明負犯﹐生死愆瑕。惡對罪根﹐宿冤往債。及九宮八卦﹐三命五行。暗曜明星﹐無邊災咎。因今祈謝﹐咸乞蕩除。卽使玄祖超升﹐積瑕原宥。凶隨懺解﹐吉逐願來。百福資燻﹐千災蕩滌。增新祿祚﹐延益年齡。永奉聖朝﹐上酬帝力。下願二儀貞觀﹐三景輝華。五緯循常﹐八風調順﹐寶圖隆固﹐聖算遐延。超帝道而邁皇風﹐澄九圍而淸萬國。六宮百揆﹐中外宣功。太子諸王﹐賢明佐聖。歲無疵癘﹐俗有謳歌。天下太平﹐羣生遂性。重冥寒夜﹐動植飛沈。俱承齋謝之緣﹐並悟玄通之道。上明天尊廣濟之澤﹐下副臣等懺謝之誠。謹啟以聞。

發願

一願大道﹐淡泊虛無。安閒空寂﹐澄淸自居。廣開法門﹐教導頑夫。皆蒙惠澤﹐精苦自修。預以同學﹐普得升虛。與天相保﹐長存無憂。

二願諸天﹐結炁澄淸。髙虛廣覆﹐保眞固靈。炁候調節﹐四運和平。國安民丰﹐普天閒寧。廣濟一切﹐惠達有生。保天長存﹐億劫不傾。

三願土地﹐覆載無窮。安平不陷﹐海淪不崩。保鎭家國﹐兆民興從。養生安死﹐惠周十方。禾稼滋植﹐營運日丰。咸得厚載﹐萬類皆從。

四願日月﹐二景髙明。無有薄蝕﹐虧盈安靜。光照諸天﹐洞消暗冥。保固劫運﹐世祚和平。普加潤澤﹐惠灑眾生。

五願星辰﹐與日齊光。轉燭照耀﹐朗映十方。各安其位﹐經緯直行。保鎭家國﹐無有災傷。四海寧一﹐普天興昌。

六願四時﹐隨節推遷。景气和調﹐無有災患。疫毒消滅﹐普天安平。五穀丰熟﹐國富民歡。

七願浮雲﹐結炁聚煙。飛空髙澄﹐蔭覆玄玄。隱則無爲﹐散則彌天。神仙同居﹐結友眾眞。惠流一切﹐興國愛民。普濟羣生﹐人同劫年。

八願風雨﹐流灑無窮。普加施泄﹐受其發揚。萬物滋生﹐國儲民丰。

九願五嶽﹐各安其方。巍巍包藏﹐長爲仙宮。安鎭國祚﹐保天無終。護度一切﹐莫不仰宗。

十願江海﹐蕩蕩無極。含容恢廓﹐無細不植。淵奧柔惠﹐潤加蠕息。天人獲慶﹐年同劫石。

十一願帝王﹐國土日昌。四鎭安睦﹐兵革不揚。天人歌唱﹐吉應來翔。敷教濟濟﹐威化揚揚。兆庶稱慶﹐長樂未央。

十二願蝖飛蠢動﹐已生未生。咸蒙安全﹐普天生成。皆見元气﹐受陽之形。艸木果林﹐經冬不零。一切濟度﹐靡不鮮榮。和與道合眞。

復鑪

香官使者﹑左右龍虎君﹑侍香諸靈官﹐當令臣朝元之所﹐自然生金液丹碧芝英。百靈眾眞﹐交會在此﹐洞案鑪前。令臣體耀金輝﹐斬伐胞根。七玄拔擢﹐百關備仙。解除死籍﹐宴坐泥丸。東華紀字﹐策景虛玄。十方仙童玉女﹐接侍香煙﹐傳臣向來所啟之言﹐速達徑禦太上無極大道無形無名虛無自然金闕玉陛下﹑神霄九宸上帝禦前。

出戶

太上黃籙齋儀卷之十四竟

太上黃籙齋儀卷之十五

唐廣成先生杜光庭集

特勑爲臣下消災落景行道

入戶

衛靈

五星髙曜﹐瑞炁飛浮。元始集神﹐

天地交周。玉符寶節﹐嘯命微幽。

擲火揚威﹐姦凶無畱。萬魔振伏﹐

紛葩卻消。摧怪伐惡﹐道炁同流。

神光照夜﹐陰翳俱收。萬神降格。

扇景乘飆。羣生咸遂﹐惠徧神州。

鳴法鼓二十四通

無上玄元太上道君﹑召出臣身中﹐三五功曹﹑左右官使者﹑侍香金童﹑傳言散花玉女﹑五帝直符直日香官﹐各三十二人出。出者﹐嚴裝關啟玄壇天帝神君﹐當召此間土地里域﹑眞官正神。以今奉爲入意祈恩玉闕﹐進拜丹書。願得玉淸道炁靈寶妙光下降﹐流入臣等身中﹐卽使紫精郁勃﹐玉關開明。五老輔根﹐萬帝攝眞。體圓珠映﹐乘景驂宸。金光煥赫﹐禦炁上淸。令臣所啟﹐速達徑禦太上無極大道無形無名虛無自然金闕玉陛下﹑神霄九宸上帝禦前。

各稱法位

上淸玄都太洞三景弟子﹑無上三洞法師﹐奉行黃籙大齋消災法事﹐某嶽先生某帝眞人臣某等同誠上啟虛無自然元始天尊﹐無極大道太上大道君﹐髙上大道金闕玄元天皇大帝太上老君﹐昊天玉皇上帝﹐十方已得道大聖眾至眞諸君丈人﹐三十六天帝君﹐玉虛上帝﹐玉帝大帝﹐東華南極西靈北眞玄都玉京金闕七寶玄臺三界官屬﹐一切眞靈。臣等夙以鴻因﹐獲逢玄化。三洞布弘慈之訓﹐普福人天﹔四明開廣濟之科﹐顯資邦國。是以玉書演奧﹐金簡詮功。惟感必通﹐有祈咸應。況乎事形帝命﹐念屬宸襟。恩重君臣﹐誠希福佑。是敢考洞玄之典式﹐按靈寶之文儀﹐率勵法流﹐精修齋直。虔奉詞旨﹐敢不上聞。皇帝靑詞﹐謹當宣奏。

讀詞

按如詞言﹐理宜關奏。皇帝以某官五行倚伏﹐有否塞之期﹔三命運行﹐有興衰之理。值玆厄會﹐深軫睿慈。備內府之香花﹐憑上淸之科品。俾崇齋福﹐恭啟壇場。質龍彩以盟心﹐資蘭炷而馳懇。八鸞十鶴﹐期肸蠁以來儀﹔鳳磬龍煙﹐必虛徐而上達。以今落景行道﹐請法眾等﹐運玆初撚上香。願此香煙騰空﹐徑上供養無上至眞道寶。臣等歸身歸命﹐首體投地﹐仰依太上三尊。願以是功徳﹐歸流聖朝宗廟﹑社稷尊靈﹐宴景太虛﹐凝神丹闕。羽旗翠葆﹐陪萬聖以朝元﹔玉葉金枝﹐越千齡而受福。祚隆周卜﹐地廣堯封。八表咸寧﹐羣生常泰。今故燒香﹐自歸依師尊大聖眾﹐至眞之徳﹐得道之後﹐升入無形。和與道合眞。

以今落景行道﹐請法眾等﹐運玆二撚上香。願此香煙騰空﹐徑上供養無上至眞經寶。臣等歸身歸命﹐首體投地﹐仰依太上三尊。願以是功徳﹐歸流皇帝。伏冀鎭元靈策﹐會玉斗之威神﹔丹籙寶章﹐召瓊宮之寮屬。增崇帝祚﹐延永聖年。與辰極以齊安﹐共日華而同照。皇后﹐龜臺並列﹐鶴壽彌長。太子諸王﹐擁洪休而奉聖﹔六宮百辟﹐扶皇極以承榮。萬宇咸康﹐普天均福。今故燒香﹐自歸依師尊大聖眾﹐至眞之徳﹐得道之後﹐升入無形。和與道合眞。

以今落景行道﹐請法眾等﹐運玆三撚上香。願此香煙騰空﹐徑上供養無上至眞師寶。臣等歸身歸命﹐首體投地﹐仰依太上三尊。願以是功徳﹐歸流十極九冥﹐諸天諸地。玄風所扇﹐道化所覃。幽顯俱榮﹐人天同福。某官九玄七世﹐乘善貺以登眞﹔外族內姻﹐荷神功而契道。積瑕消蕩﹐眾厄蠲除。年祿遐長﹐福善臻萃。今故燒香﹐自歸依師尊大聖眾﹐至眞之徳﹐得道之後﹐升入無形。和與道合眞。

禮方

懺悔

三啟

大道洞玄虛﹐有念無不契。煉質入仙眞﹐遂成金剛體。超度三界難﹐地獄五苦解。悉歸太上經﹐靜念稽首禮。

三禮

臣等至心稽首禮﹐太上無極大道。

臣等至心稽首禮﹐三十六部尊經。

臣等至心稽首禮﹐玄中大法師。

重稱法位

臣某等謹重上啟太上無極大道元始天尊﹐太上大道君﹐太上老君﹐十方無極大道道徳眾聖天尊至眞﹐太帝天帝﹐三十六部尊經﹐玄中大法師天師君﹐玉輔上宰﹐四司五帝﹐三界官屬一切眞靈。臣等伏聞﹔道化玄微﹐髙處九淸之上﹐神功昭著﹐流於八極之中。若影響之相符﹐由感通而咸應。凡情上達﹐玄貺必通。況乎發自宸衷﹐形於帝念。欲佇隨機之福﹐以彰允契之靈。大道眾尊﹐必乎嘉佑。皇帝以某官稟神二象﹐凝炁三靈。陰陽有升降之殊﹐凶吉有推遷之理。值玆厄會﹐用勑憂勒。爰命精誠式陳﹐齋告所冀。靑詞上禦﹐諸天回濟護之仁﹔朱表升聞﹐萬聖降舒榮之澤。勑四司五帝﹐詔三界十方。開紫陽上宮﹐下九龍符命。爲某官解前冤宿債﹐原往釁深瑕。除罪對之書﹐落考延之簡。錫延長之祚﹐回短促之期。三命五行﹐天文地紀。一切災厄﹐咸賜蕩除。使祿祚惟新﹐年壽增益。神炁興盛﹐衰咎蠲消。九祖七玄﹐生天受福。上願天元昭朗﹐地載安貞。三光有壁合珠連﹐八表無祆風沴气。寶圖隆固﹐聖壽延洪。方目將軍﹐擲火鈴而掃氛霧﹔厖眉禦史﹐揮紫筆而紀休禎。皇后嬪妃﹐常承景佑﹔諸王太子﹐共履殊祥。明廷多謇正之臣﹐邊徽息烽煙之備。調和玉燭﹐丰積瓊儲。億兆歡康﹐寰瀛靜謐。洎乎陰陽主宰﹐川嶽龍神。翊贊昌時﹐昭宣道化。三塗九夜﹐六趣殊倫。共荷齋功﹐咸臻福岸。上明天尊大慈之澤﹐允副皇帝虔奉之誠。謹啟。

發願

一願乾坤明素。二願气象淸玄。三願聖君萬壽。四願化洽八埏。五願天垂甘露。六願地發祥煙。七願四時應候。八願萬物生全。九願家多孝悌。十願國富才賢。十一願齋功廣被。十二願善瑞日臻。

復鑪

香官使者﹑左右龍虎君﹑侍香諸靈官﹐當令臣朝元之所﹐自然生金液丹碧芝英。百靈眾眞﹐交會在此﹐洞案鑪前。令臣體耀金輝﹐斬伐胞根﹐七玄拔擢﹐百關備仙。解除死籍﹐冥坐泥丸。東華紀字﹐策景虛玄。十方仙童玉女﹐接侍香煙﹐傳臣向來所啟之言﹐速達徑禦太上無極大道無形無名虛無自然金闕玉陛下﹑神宵九宸上帝禦前。

出戶

太上黃籙齋儀卷之十五竟

太上黃籙齋儀卷之十六

唐廣成先生杜光庭集

特勑爲臣下遷拔淸旦行道

入戶

各禮師﹐存念如法

衛靈

靑陽虛映﹐曜日回靈。神虎辟邪﹐

飛天流鈴。摧姦滅試﹐萬魔束形。

九微回道﹐八威攝精。千眞校錄﹐

三元蕩淸。左嘯中黃﹐右策六丁。

七轉八合﹐周旋天經。聖化巍巍﹐

三道順行。慶雲流布﹐合景黃庭。

鳴法鼓二十四通

無上三天玄元始三炁太上道君﹐召出臣身中﹐三五功曹﹑左右官使者﹑侍香金童﹑傳言散花玉女﹑五帝直符直日香官﹐各三十二人出。出者﹐嚴裝關啟玄壇天帝神君﹐當召此間土地里域﹐眞官正神﹐急上關啟。臣今奉爲入意以今淸旦行道﹐願得玉淸道炁靈寶妙光下降﹐流入臣等身中﹐卽使玄壇淸淨﹐內外成眞﹐天無氛穢﹐地絕妖塵。琳瑯振響﹐十方肅淸。萬魔不幹﹐眞誠上徹。令臣所啟﹐速達徑禦太上無極大道至眞玉皇上帝禦前。

各稱法位

上淸玄都弟子臣某等同誠上啟虛無自然元始天尊﹐無極大道太上大道君﹐髙上大道金闕玄元天皇大帝太上老君﹐昊天玉皇上帝﹐十方已得道大聖眾至眞諸君丈人﹐十方自然靈寶天尊﹐隨機赴感救苦天尊﹐三十六天帝君﹐玉虛上帝﹐玉帝太帝﹐東華南極西靈北眞玄都玉京金闕七寶玄臺紫微上宮靈寶至眞明皇道君﹐三十六部尊經﹐玄中大法師﹐三界應感一切眞靈。臣等伏聞﹐至道延慈﹐玄功濟物。敷揚景化﹐拯護幽明。所以飛天神人﹐稟玉匱明眞之訓﹔上智童子﹐請瑤壇三籙之科。宣布法音﹐開度羣品。仁周家國﹐惠洽古今。皇帝軫念勛賢﹐憫傷冥漠。某官緬痛泉扃﹐冥懷幽壤。某等虔修勝福﹐敷列壇場。冀回至聖之慈﹐以拯冥關之苦。況奉詞旨﹐敢不上聞。

讀詞

按如詞言﹐理宜關奏。臣等謹依九淸妙旨﹐三籙簡文。法天地之儀﹐陳懺祈之禮。上通三境﹐下極九幽。燒香然燈﹐轉經行道。銀缸散彩﹐冀開長夜之光﹔仙唱流音﹐佇降自天之福。以今淸旦行道﹐請法眾等﹐運玆初撚上香。願此香煙騰空﹐徑上供養無上至眞道寶。臣等歸身歸命﹐首體投地﹐仰依太上三尊。願以是功徳﹐歸流社稷尊靈﹑宗祧列聖﹐超登眞品﹐遊宴福庭。保佑陽圖﹐遐延祚歷。乾坤共永﹐海嶽常寧。今故燒香﹐自歸依師尊大聖眾﹐至眞之徳﹐得道之後﹐升入無形。和與道合眞。

以今淸旦行道﹐請法眾等﹐運玆二撚上香。願此香煙騰空﹐徑上供養無上至眞經寶。臣等歸身歸命﹐首體投地﹐仰依太上三尊。願以是功徳﹐歸流皇帝。伏冀玄濤碧海﹐比聖壽以無涯﹔羣嶽下洲﹐與皇圖而共固。后妃嬪禦﹐常洽禎休。太子諸王﹐彌新福祚。文臣武列﹐中外職寮。齊忠貞協贊之心﹐啟仁壽雍熙之化。天元澄朗﹐地紀晏寧。谷稼常登﹐﹐干戈永戢。旁周萬宇。普及羣生。道力所覃﹐升沈俱泰。今故燒香﹐歸依師尊大聖眾﹐至眞之徳﹐得道之後﹐升入無形。和與道合眞。

以今淸旦行道﹐請法眾等﹐運玆三撚上香。願此香煙騰空﹐徑上供養無上至眞師寶。臣等歸身歸命﹐首體投地﹐仰依太上三尊。願以是功徳﹐歸流某官卽時冥界。伏冀齋功上達一聖力下通。開玉匱之瑯函﹐勑九龍之符命。超遷靈識﹐徑上南宮。經流火之庭﹐煉除滓穢﹔入明霞之殿﹐佩服陽華。擢品福鄕﹐斷消鬼錄。九玄七祖﹐受化生天﹔五族六親﹐延祥納佑。冤仇洗滌﹐債訟和平。六趣三塗﹐皆沾巨福。今故燒香﹐歸依師尊大聖眾﹐至眞之徳得道之後﹐升入﹟1無形。和與道合眞。

禮方

懺悔

三啟

樂法以爲妻﹐愛經如珠玉。持戒制六情﹐念道遣所欲。淡泊正炁停﹐蕭然神靜默。天魔並敬護﹐世世受大福。

三禮

臣等至心稽首禮﹐太上無極大道。

臣等至心稽首禮﹐三十六部尊經。

臣等至心稽首禮﹐玄中大法師。

重稱法位

上淸玄都弟子臣某等﹟2﹐謹重誠上啟太上無極大道元始天尊﹐太上大道君﹐太上老君﹐十方自然靈寶天尊﹐隨機赴感救苦天尊﹐三十六部尊經﹐玄中大法師天師君﹐上相上宰﹐四司五帝﹐三界內外應感尊靈。臣等伏聞﹐二炁陶甄﹐五行生化。陰陽倚伏﹐善惡推遷。居世网之中﹐處化機之內。六情擾動﹐三業縈牽。淪溺漂沈﹐古今難息。自非生資道炁﹐天挺仙才。登福輩而碎禍車﹐造云衢而超地府。悠悠浮世﹐孰免輪回。某官生世已來﹐至於累劫。積行所犯﹐罪目貫盈。武臣或訓旅統戎﹑誅凶伐叛﹑芟夷之際﹐玉石難分。佐時𨿽系於立功﹐專殺探虞於獲戾。又宴犒之用﹐須有庖燔。懲善之科﹐須行刑憲。故傷誤殺﹐必有愆違。或兵士經行寨壘營造﹐侵殘丘墓﹐犯觸龍神﹐掘鑿岡原﹐損污泉澗﹐蹂踐福地﹐穢觸靈蹤。或往債未原﹐或前冤未解。或當官理務﹐輕重任心。生有罪瑕﹐歿有報對﹐冥冥幽獄﹐懺贖無由。文官或理務之時﹐任心肆意﹐詳刑識獄﹐罔顧哀矜﹐執法持綱﹐不思原宥。與奪沮勸﹐或爽於重輕﹐徵督賦輸。或傷於苛急﹐人嗟物怨。結固罪條﹐或往債前冤﹐或違天負地﹐曾無懺謝。積在冥曹﹐身歿已來。報對斯至﹐拔贖無由。皇帝言念前功﹐悼傷泉路。考紫陽之格﹐披懺拔之科。嚴啟華壇﹐仰祈鴻澤。伏冀諸天眾聖﹐太上三尊。回罔極之恩﹐降大慈之澤。韶下三官九府﹑五帝四司﹑太山酆都三十六獄﹐和冤釋對﹐削落罪書。承大宥之文﹐出重陰之域。南宮受化﹐福路上生。九世七玄﹐同沾景佑。洎乎三塗六趣﹐異品殊倫。動植飛沈﹐咸升福岸。三光表瑞﹐四序均和。聖壽遐長﹐國祚隆永。於戈殄戢﹐疫毒銷亡。百谷常丰﹐普天昭泰。上明天尊大慈之澤﹐下副臣等歸命之誠。謹啟以聞。

發念

一念爲道四大﹐合徳齋主。七世父母﹐免脫憂苦。上升天堂﹐衣食自然

二念帝王國主﹐道化興隆。庠序濟濟﹐皇教恢弘。威儀翼翼﹐普天所瞻。民稱太平﹐四夷賓伏。妖惡自滅﹐賢聖日生。

三念法師﹐功徳大建﹐教化明達﹐俱獲飛仙。

四念同志學人﹐早得仙道﹐更相開度。

五念九親和睦﹐好尙仁義。貴道賤財﹐行爲物範。

六念損己﹐布施道士及饑寒者。天下人民﹐各得其所。

七念蠕動蚑行﹐一切眾生﹐咸蒙成就。

八念赦貸前生﹐今世罪對﹐立功補過。

九念家門隆盛﹐宗廟有人﹐世生賢才。

十念尊受經師﹐不敢中怠﹐平等一心。廣度一切﹐克獲上仙。白日登天﹐拜見太上。永成眞人﹐云車羽駕。和與道合眞。

復鑪

香官使者﹑左右龍虎君﹑侍香諸靈官﹐當令臣朝元之所﹐自然生金液丹碧芝英。百靈眾眞﹐交會在此﹐香火鑪前。令臣學道得道﹐學仙得仙。齋主受福﹐幽顯沾恩。十方仙童玉女﹐侍衛蘭煙﹐傳臣向來所啟﹐速達徑禦太上無極大道至眞玉皇上帝禦前。

出戶

太上黃籙齋儀卷之十六竟

﹟1『入』原作『人』﹐誤﹐據上下文義攺。

﹟2『等』原作『著』﹐誤﹐據上下文義攺。

太上黃籙齋儀卷之十七

唐廣成先生杜光庭集

特勑爲臣下遷拔中分行道

入戶

各禮師﹐存念如法

衛靈

丹靈朱火﹐炎霞激風。赤輪剛運﹐

天光八衝。迸威包羅﹐交變萬方。

流金豁落﹐羣魔滅蹤。辟姦破妖﹐

明耀元功。金符召制﹐躡雲策龍。

謠歌慶會﹐散花太空。神化冥運﹐

四極安隆。伏禦帝前﹐罔有不恭。

鳴法鼓二十四通

無上三天玄元始三炁太上道君﹐召出臣身中﹐三五功曹﹑左右官使者﹑侍香金童﹑傳言玉女﹑五帝直符直日香官﹐各三十二人出。出者﹐嚴裝關啟玄壇天帝神君﹐當召此間土地里域﹑眞官正神﹐急上關啟。臣今奉爲入意以今朝元行道﹐願得玉淸道炁靈寶妙光下降﹐流入臣等身中﹐卽使玄壇淸淨﹐內外成眞。天無氛穢﹐地絕妖塵。琳瑯振響﹐十方肅淸。萬魔不幹﹐眞誠上徹。令臣所啟﹐速達徑禦太上無極大道至眞玉皇上帝禦前。

各稱法位

上淸玄都弟子臣某等同誠上啟虛無自然元始天尊﹐無極大道太上大道君﹐髙上大道金闕玄元天皇大帝太上老君﹐昊天玉皇上帝﹐十方已得道大聖眾自然至眞﹐靈寶天尊﹐隨機赴感救苦天尊﹐至眞諸君丈人﹐三十六天帝君﹐玉虛上帝﹐玉帝太帝﹐東華南極西靈北眞玄都玉京金闕七寶玄臺紫微上宮靈寶至眞明皇道君﹐三十六部尊經﹐玄中大法師﹐三界應感一切眞靈。臣等伏聞﹐至道開光﹐先天立化。圓方異稟﹐幽顯分途。設繩非誘善之科﹐懸懲沮升聞之典。眾靈主宰﹐列職司明﹐巨細無遺﹐錙銖畢舉。蓋欲使三界之內﹐庶品之中。力善修心﹐除非輟惡。垂於經訓﹐示以懺祈。明載格言﹐古今遵奉。臣等叨依妙化﹐獲備玄司。志惟佐國立功﹐度人濟物。況奉詞旨﹐敢不上聞。

讀詞

皇帝祗仰玄慈﹐欽承道典。軫懷冥漠﹐思降禎休。考明眞遷拔之科﹐按黃籙懺陳之品。俾安靈識﹐爰降絲綸。頒信幣以丰嚴﹐錫香花而蠲潔。臣等式遵玄旨﹐敷列皇壇。四界八方﹐法天象地。貢詞誠於三境﹐用祈謝於諸天。冀罄丹心﹐以資鴻福。以今中分行道﹐請法眾等﹐運玆初撚上香。願此香煙騰空﹐徑上供養無上至眞道寶。臣等歸身歸命﹐首體投地﹐仰依太上三尊。願以是功徳﹐上資社稷尊靈﹐比干儀而共永﹔宗祧先聖﹐齊道化以常寧。耀景十華﹐升眞長樂。垂休大寶﹐流福宏基。邁周漢之隆昌﹐超夏商而延遠。今故燒香﹐歸依師尊大聖眾﹐至眞之徳﹐得道之後﹐升入無形。和與道合眞。

以今中分行道﹐請法眾等﹐運玆二撚上香。願此香煙騰空﹐徑上供養無上至眞經寶。臣等歸身歸命﹐首體投地﹐仰依太上三尊。願以是功徳﹐歸流皇帝。伏覬日華騰景﹐益廣睿明。辰極飛光﹐彌崇聖壽。道徳超於羲皡﹐仁聖冠於勛華。萬國宅心﹐九圍隨化。后妃嬪禦﹐欽贊堯慈。太子諸王﹐昭敷舜澤。公卿臣佐﹐文武職僚。各運忠貞﹐永扶昌祚。今故燒香﹐歸依師尊大聖眾﹐至眞之徳﹐得道之後﹐升入無形。和與道合眞。

以今中分行道﹐請法眾等﹐運玆三撚上香。願此香煙騰空﹐徑上供養無上至眞師寶。臣等歸身歸命﹐首體投地﹐仰依太上三尊。願以是功徳﹐歸流某官卽時冥界。三淸眾聖﹐開日闕以流光﹔八景髙尊﹐敞云軒而布澤。沐浴神識﹐灌煉形魂。蕩滌罪瑕﹐和平冤債。先亡後裔﹐同沐燻修。今故燒香﹐歸依師尊大聖眾﹐至眞之徳﹐得道之後﹐升入無形。和與道合眞。

禮方

懺悔

三啟

鬱鬱家國盛﹐濟濟經道興。天人同其願﹐縹緲入大乘。因心立福田﹐靡靡法輪升。七祖生天堂﹐我身白日騰。

三禮

臣等至心稽首禮﹐太上無極大道。

臣等至心稽首禮﹐三十六部尊經。

臣等至心稽首禮﹐玄中大法師。

重稱法位

上淸玄都弟子臣某謹重伸上啟太上無極大道元始天尊﹐太上大道君﹐太上老君﹐至眞自然靈寶天尊﹐隨機赴感救苦天尊﹐三十六部尊經﹐玄中大法師天師君﹐上相上宰﹑四司五帝﹐三界官屬一切尊靈。臣等伏聞﹐萬聖延慈﹐九天垂澤。憫三塗之謫役﹐哀六趣之漂淪。一失生津﹐永乖賢域。綿綿長夜﹐萬劫無期。是以遊觀八門﹐天尊啟濟生之品﹔軫傷三界﹐道君宣度死之科。欲使共陟福庭﹐同超欲海。眞經妙旨﹐匡國化人。皇帝軫念亡靈﹐顯頒綸詔。按三淸之格﹐開九奏之壇。油燭香花﹐質心眾聖。紋繒法信﹐騰欵諸天。燒香然燈﹐轉經行道。洗心滌慮﹐拜手祈眞。所期八景神光﹐下照幽陰之府﹔九龍符命﹐徑臨積夜之庭。拔度魂儀﹐升離泉曲。赦除某官前生今世﹐無量劫來。積過深尢﹐前冤往債。或己身所犯﹐或祖世貽殃。罪目多端﹐不可憶識。或違忤天地﹐負越神明。侵害於人﹐損傷於物。歿受報對﹐動歷歲年。非仗玄功﹐無由解釋。因今大齋功徳﹐懺拔之緣。萬罪千愆﹐咸乞除蕩。卽使神魂淸靜﹐罪惱銷平。離苦生夭﹐參眞悟道。至於九玄七世﹐往逝幽靈。共沐勝功﹐俱登福路。垂祥介佑﹐利及見存。上願二象淸寧﹐三光融朗。風雲葉序﹐妖惡沈零。帝祚無疆﹐聖躬萬壽。三農蕃稔﹐睹分岐合穎之苗﹔四海梯航﹐有天獸奇香之貢。后妃嬪禦﹐太子諸王﹐匡翊紫宸﹐保寧皇極。公卿臣佐﹐文武忠良﹐敷贊九重﹐輯和八表。干戈弢戢﹐億兆樂康。洎乎水陸龍神﹐飛沈庶類。齋功所被﹐惠澤所覃。海外寰中﹐齊臻壽域。上明天尊大慈之澤﹐下副臣等懺謝之誠。謹啟以聞。

發願

一願大道﹐淡泊虛無。安閒空寂﹐澄淸自居。廣開法門﹐教導頑夫。皆蒙惠澤﹐精苦是修。預以同學﹐普得升虛。與天相保﹐長存無憂。

二願諸天﹐結炁澄淸。髙虛廣覆﹐保眞固靈。气候調節﹐四運和平。國安民丰﹐普天閒寧。廣濟一切﹐惠逮有生。保劫長存﹐億劫不傾。

三願土地﹐覆載無窮。安平不陷﹐海淪不崩。保鎭家國﹐兆民興從。養生安死﹐惠周十方。禾稼滋植﹐營運日丰。咸得厚載﹐萬類皆從。

四願日月﹐二景髙明。無有薄蝕﹐虧盈安淸。光照諸天﹐洞消暗冥。保固劫運﹐世祚和平。普加潤澤﹐惠灑眾生。

五願星辰﹐與日齊光。轉燭照耀﹐朗映十方。各安其位﹐經緯直行。保鎭家國﹐無有災傷。四海寧一﹐普天興昌。

六願四時﹐隨節推遷。景气和調﹐無有災患。疫毒消滅﹐普天安平。五穀丰熟﹐國富民歡。

七願浮雲﹐結炁聚煙。飛空髙澄﹐蔭覆玄玄。隱則無爲﹐散則彌天。神仙同居﹐結友眾眞。惠流一切﹐興國愛民。普濟羣生﹐人同劫年。

八願風雨﹐流灑無窮。普加施泄﹐受其發揚。萬物滋生﹐國儲民丰。

九願五嶽﹐各安其方。巍巍包藏﹐長爲仙宮。安鎭國祚﹐保天無終。護度一切﹐莫不仰宗。

十願江海﹐蕩蕩太極。含容恢廓﹐無細不植。淵奧柔惠﹐潤加蠕息。天人獲慶﹐年同劫石。

十一願帝王﹐國土日昌。四鎭安睦﹐兵革不揚。天人歌唱﹐吉日來翔。敷教濟濟﹐威化洋洋。兆民稱慶﹐長樂未央。

十二願蝖飛蠢動﹐已生未生。咸蒙安全﹐普得生成。皆見元炁﹐受陽之形。艸木果林﹐經冬不零。一切濟度﹐靡不鮮榮。和與道合眞

復鑪

香官使者﹑左右龍虎君﹑侍香諸靈官﹐當令臣朝元之所﹐自然生金液丹碧芝英。百靈眾眞﹐交會在此﹐香火鑪前。令臣學道得道﹐求仙得仙。齋主受福﹐幽顯沾恩。十方仙童玉女﹐侍衛蘭煙﹐傳臣向來所啟﹐速達徑禦太上無極大道至眞玉皇上帝禦前。

出戶

太上黃籙齋儀卷之十七竟

太上黃籙齋儀卷之十八

唐廣成先生杜光庭集

特勑爲臣下遷拔落景行道

入戶

各禮師﹐存念如法

衛靈

五星髙曜﹐瑞炁飛浮。元始集神﹐

天地交周。玉符寶節﹐嘯命微幽。

擲火揚威﹐姦凶無畱。萬魔振伏﹐

紛葩卻消。摧怪伐惡﹐道炁同流。

神光照夜﹐陰翳俱收。萬仙降格﹐

扇景乘飆。羣生咸遂﹐惠徧神州。

鳴法鼓二十四通

無上三天玄元始三炁太上老君﹐召出臣身中﹐三五功曹﹑左右官使者﹑侍香金童﹑傳言玉女﹑五帝直符直日香官﹐各三十二人出。出者﹐嚴裝關啟玄壇天帝神君﹐當召此間土地里域﹑眞官正神﹐急上關啟。臣今奉爲入意以今晚朝行道﹐願得玉淸道炁靈寶妙光下降﹐流入臣等身中。卽使玄壇淸爭﹐內外成眞。天無氛穢﹐地絕妖塵。琳瑯振響﹐十方肅淸。萬魔不幹﹐眞誠上徹。令臣所啟﹐速達徑禦太上無極大道至眞玉皇上帝禦前。

各稱法位

上淸玄都弟子臣某等﹐謹同誠上啟虛無自然元始天尊﹐無極大道太上大道君﹐髙上大道金闕玄元天皇大帝太上老君﹐昊天玉皇上帝﹐十方已得道大聖眾﹐至眞自然靈寶天尊﹐隨機赴感救苦天尊﹐至眞諸君丈人﹐三十六天帝君﹐玉虛上帝﹐玉帝太帝﹐東華南極西靈北眞玄都玉京金闕七寶玄臺紫微上宮靈寶至眞明皇道君﹐三十六部尊經﹐玄中大法師﹐五老上帝﹐三元君﹐天地水三官。考校罪福﹐應感眞靈。臣等伏聞﹐善惡無形﹐惟人所兆。報應無爽﹐猶響隨聲。今古循環﹐吉凶攸擊。所以北宮主死﹐南昌領生。天地神明﹐詮功紀過。洪織備舉﹐毫末無遺。得不惕勵﹐競懷﹐仰遵玄戒。由是至眞大道﹐無上法王。寶經垂告謝之儀﹐金簡有懺析之旨。一心首悔﹐萬罪蠲銷。

皇帝悼念亡靈﹐眷傷幽夜。思弘勝福﹐以拯泉關。式降綸言﹐恭修齋直。今奉詞旨﹐敢不上聞。

讀詞

按如詞言﹐義深遷拔。臣等按紫陽玉笈﹑黃籙簡文﹐法地象天﹐敷壇列纂。儼十華之位﹐陳四極之儀。備法信紋繒﹑香花油燭﹐轉經行道﹐懺謝諸天。冀眞聖之回光﹐普幽明而介福。以今落景行道﹐請法眾等﹐運玆初撚上香。願此香煙騰空﹐徑上供養無上至眞道寶。臣等歸身歸命﹐首體投地﹐仰依太上三尊。願以是功徳﹐歸流宗祧先聖﹑社稷尊靈。騰景王淸﹐垂祥寶胤。鸞驂遊宴﹐升汗漫以無爲﹔鳳歷延洪﹐與乾坤而不極。天元昭朗﹐地紀寧閒。萬國會同﹐羣生遂性。今故燒香﹐歸依師尊大聖眾﹐至眞之徳﹐得道之後﹐升入無形。和與道合眞。

以今落景行道﹐請法眾等﹐運玆二撚上香。願此香煙騰空﹐徑上供養無上至眞經寶。臣等歸身歸命﹐首體投地﹐仰依太上三尊。願以是功徳﹐歸流皇帝。伏冀皇明遠矚﹐睿渥遐覃。坐玄扈以凝神﹐重觀寶籙﹔俯洪河而展采﹐再揖珍圖。地廣宏基﹐山齊聖壽。后妃嬪禦﹐協贊彤廷。太子諸王﹐昭宣鴻化。文武卿佐﹐內屏外藩。福祉益新﹐徽華克茂。三邊靜謐﹐永無關戍之勞﹔八極懼康﹐常有梯航之貢。干戈戢息﹐疫毒銷亡。水旱無侵﹐龍神悅豫。凶妖不作﹐稼穡有年。一切含生﹐俱享元吉。今故燒香﹐歸依師尊大聖眾﹐至眞之徳﹐得道之後﹐升入無形。和與道合眞。

以今落景行道﹐請法眾等﹐運玆三撚上香。願此香煙騰空﹐徑上供養無上至眞師寶。臣等皈身皈命﹐首體投地﹐仰依太上三尊。願以是功徳﹐歸流某官卽時冥界。伏冀丹誠上達﹐玄澤下臨。三境元尊﹐放神光而照燭﹔諸天上聖﹐流惠渥以資燻。九泉開昏晦之衢﹐六趣息輪回之苦。魂神煉沐﹐冤債和平。罪惱俱銷﹐福祥臻萃。洎乎三塗冥識﹐七世幽靈。共沐勝功﹐咸登道果。今故燒香﹐歸依師尊大聖眾﹐至眞之徳﹐得道之後﹐升入無形。和與道合眞。

禮方

懺悔

三啟

大道洞玄虛﹐有念無不契﹐煉質入仙眞﹐遂成金剛體。超度三界難﹐地獄五苦解。悉歸太上經﹐靜念稽首禮

三禮

臣等至心稽首禮﹐太上無極大道。

臣等至心稽首禮﹐三十六部尊經。

臣等至心稽首禮﹐玄中大法師。

重稱法位『

上淸玄都弟子臣某等﹐謹同誠上啟太上無極大道元始天尊﹐太上大道君﹐太上老君﹐至眞自然靈寶天尊﹐隨機赴感救苦天尊﹐三十六部尊經﹐玄中大法師天師君﹐上相上宰﹐五老上帝﹐三元君﹐天地水三官﹐三界應感一切尊靈。臣等伏聞﹐大聖開圖﹐元皇撫運。天關化育﹐地紀裁成。惟人最靈﹐首出羣品。陰陽遷貿﹐性識波流。處身有善惡之殊﹐動靜系吉凶之目。罪福以之升降﹐生死以之區分。所以元始天尊﹑論天大聖﹐垂慈救之旨﹐開探護之門。命五帝四司﹐垂機接引﹔三元眾聖﹐應化主張。天地水官﹐示考校之理﹔陰陽曹吏﹐宣報對之儀。欲使盡契福階﹐俱超罪网。而昏迷難悟﹐滯濁難祛。蹈過垂愆﹐莫紀其極。某官爰從積世﹐以洎生前。無數劫來﹐轉輪生化。或六情所構﹐三業所爲。罪目多端﹐不可記憶。或興師統眾﹐徵討四方。或秉法持綱﹐紏繩於物。或懲姦剪暴﹐用鉞申威。或撫弱遏彊﹐行賞示罰。或興工土木﹐犯觸龍神。或犒士宴賓﹐宰殺物命。或釣潛弋宿﹐馳騁畋遊。或詳舉刑章﹐情有曲直。或愛憎喜怒﹐肆意任心。人有悲嗟﹐鬼有冤債。未曾祈首﹐積在幽冥。三官有罪考之名﹐五帝有報對之目。冥冥夜府﹐祈向何由。皇帝軫念幽靈﹐願言遷拔。按依科格﹐嚴設壇場。神燈散彩於九冥﹐香炷飄芬於三界。普諸天而懺罪﹐徧十極以祈恩。伏冀上聖髙尊﹐慈光憫照﹔三官五帝﹐巨澤滂流。賜罔極之恩﹐弘大慈之施。無邊之罪﹐咸賜蕩除。卽使四極﹐甄明十仙。汲引出重陰之府﹐詣流火之庭。澡瑩形魂﹐沐浴神爽。升居長樂﹐飛翥上宮。證道參眞﹐永離幽夜。其有前冤往債﹐隨念和平。積罪餘殃﹐應時銷釋。子孫享福﹐玄祖超升。動植飛沈﹐泉扃苦趣。齋功所及﹐並洽休禎。上願日月貞明﹐乾坤安鎭。星辰有瑞﹐風雨無愆。大業隆昌﹐聖躬萬壽。天枝帝葉﹐蔭八極以常榮﹔文徳武功﹐包九圍而並化。干戈自戢﹐谷稼彌丰。域外區中﹐盡登仁壽。上明天尊大慈之澤﹐下副臣等歸命之誠。謹啟以聞。

發願

一願大道流行﹐普天懷徳。二願一切有生﹐咸皆悟道。三願九夜悲魂﹐一時解脫。四願孤爽無依﹐咸得受生。五願天下太平﹐五穀丰熟。六願臣忠子孝﹐君仁父慈。七願四海通同﹐六親和釋。八願潛胞處卵﹐咸得生成。九願積疾新痾﹐旋卽痊愈。十願孤露眾生﹐丰衣足食。

復鑪

香官使者﹑左右龍虎君﹑侍香諸靈官﹐當令臣朝元之所﹐自然生金液丹碧芝英。百靈眾眞﹐交會在此﹐香火洞案鑪前。令臣學道得道﹐求仙得仙。齋主受福﹐幽顯沾恩。十方仙童玉女﹐侍衛蘭煙﹐傳臣向來所啟﹐速達徑禦太上無極大道至眞玉皇上帝禦前。

出戶

太上黃籙齋儀卷之十八竟

太上黃籙齋儀卷之十九

唐廣成先生杜光庭刪

人臣爲國消災淸旦行道

入戶

各禮師﹐存念如法

衛靈

靑陽虛映﹐耀日回靈。神虎辟邪﹐

飛天流鈴。摧姦滅試﹐萬魔束形。

九微回道﹐八威攝精。千眞校錄﹐

三元蕩淸。左嘯中黃﹐右策六丁。

七轉八合﹐周旋天經。聖化巍巍﹐

三道順行。慶雲流布﹐合景黃庭。

鳴法鼓二十四通

無上三天玄元始三炁太上道君﹐召出臣身中﹐三五功曹﹑左右官使者﹑侍香金童﹑傳言玉女﹑五帝直符直日香官﹐各三十二人出。出者﹐嚴裝關啟玄壇天帝神君﹐當召此間土地里域﹑眞官正神﹐急上關啟。臣今奉爲入意以今朝元行道﹐願得玉淸道炁靈寶妙光下降﹐流入臣等身中。卽使玄壇淸淨﹐內外成眞。天無氛穢﹐地絕妖塵。琳瑯振響﹐十方肅淸。萬魔不幹﹐眞誠上徹。令臣所啟﹐速達徑禦太上無極大道至眞玉皇上帝禦前。

各稱法位

上淸玄都弟子臣某等﹐同誠上啟虛無自然元始天尊﹐無極大道太上大道君﹐髙上大道金闕玄元天皇大帝太上老君﹐昊天玉皇上帝﹐十方已得道大聖眾至眞諸君丈人﹐三十六天帝君﹐玉虛上帝﹐玉帝大帝﹐東華南極西靈北眞玄都玉京金闕七寶玄臺紫微上宮靈寶至眞明皇道君﹐三十六部尊經﹐玄中大法師﹐三界應感一切眞靈。臣等伏聞﹐大道宣行﹐三才定位。帝王立極﹐四大齊尊。所以開國疏邦﹐司牧羣有。端旒負扆﹐臨禦萬方。縱聖法天﹐必資於幽贊﹔時和俗泰﹐實仗於神功。熔得遵郊祀之常儀﹐備吉蠲之盛禮。承天事地﹐昭奉上玄。今屬災運所鍾﹐迍蒙所構。須祈禎貺﹐以啟升平。某官某乙誠切憂君﹐志深理國。虔修齋直﹐冀感眞靈。臣等忝職玄司﹐理宜關奏。瓦奉詞旨﹐敢不上聞。

讀詞

按如詞言﹐事形家國。感裁成之徳﹐荷覆載之恩。非叩玄關﹐難希景佑。是用肅恭丹懇﹐崇設皇壇。仰碧落以馳心﹐注淸都而騰款。以今淸旦行道﹐請法眾等﹐運玆初撚上香。願此香煙﹐騰空供養無上至眞道寶。臣等歸身歸命﹐首體投地﹐仰依太上三尊。願以是功徳﹐歸流社稷尊靈﹑宗祧先聖﹐融神玄極﹐宴景丹臺。金闕玉京﹐奉睿謨於元始﹔瑤圖寶歷﹐延巨貺於神孫。化時而海晏河淸﹐流福而天長地久。今故燒香﹐歸依師尊大聖眾﹐至眞之徳﹐得道之後﹐升入無形。和與道合眞。

以今淸旦行道﹐請法眾等﹐運玆二撚上香。願此香煙騰空﹐徑上供養無上至眞經寶。臣等歸身歸命﹐首體投地﹐仰依太上尊經。願以是功徳﹐上願皇帝瑞凝宸極﹐福集聖躬。同日月之明﹐照臨萬寓﹔比干坤之徳﹐覆育羣生。皇后嬪妃﹐光扶大寶。儲宮王子﹐協贊鴻圖。卿輔庶僚﹐元勛良弼。文功武烈﹐共泰寰瀛。今故燒香﹐歸依師尊大聖眾﹐至眞之徳﹐得道之後﹐保天長存。和與道合眞。

以今淸旦行道﹐請法眾等﹐運玆三撚上香。願此香煙騰空﹐徑上供養無上至眞師寶。臣等歸身歸命﹐首體投地﹐仰依太上三師。願以是功徳﹐歸流天上天下﹐三界十方﹑大道神明諸天眾聖。伏覬鎭寧國祚﹐孚佑聖朝。耀雪霜雷電之威﹐正春夏秋冬之令。生成品物﹐誅殄凶妖。蕩滌災殃﹐延洪祚歷。某官某乙五山等峻﹐八柱齊貞。常拱紫宸﹐永扶皇極。九玄升度﹐品類昭蘇。億兆康寧﹐干戈戢息。飛沈有識﹐咸享利貞。今故燒香﹐歸依師尊大聖眾﹐至眞之徳﹐得道之後﹐升入無形。和與道合眞。

禮方

懺悔

三啟頌

樂法以爲妻﹐愛經如珠玉。持戒制六情﹐念道遣所欲。淡泊正炁停﹐蕭然神靜默。天魔並敬護﹐世世受大福。

三禮

臣等至心稽首禮﹐太上無極大道。

臣等至心稽首禮﹐三十六部尊經。

臣等至心稽首禮﹐玄中大法師。

重稱法位

上淸玄都弟子臣某等﹐重誠上啟太上無極大道元始天尊﹐太上大道君﹐太上老君﹐至眞無上三十六部尊經﹐玄中大法師﹐上相上宰﹑四司五帝﹐三界官屬一切眞靈。臣等伏聞﹐三尊設教﹐務精感以居先﹔上聖垂科﹐當肅嚴而爲本。苟申素悃﹐必達尊靈。竊惟造化之初﹐逮於玆日。後非民無以布化﹐民非後無以鎭寧。惟後配天﹐惟王立極。何嘗不感資造化﹐依仗神功。然後能奕葉流芳﹐傳休繼世。粵自玄古﹐有國有家。克遵淸靜之規﹐乃感玄元之澤。皇帝承天握紀﹐應歷披元。恭儉惠和﹐憂勤庶政。日愼一日﹐夕惕晝乾而運屬晦蒙﹐尙嬰災否。非憑至道﹐康濟何由。某官某乙夙著鴻勛﹐益勤丹懇。致君憂國﹐莫敢遑寧。是用精備香花﹐丰嚴信幣。披心三境﹐拜手諸天。式罄明誠﹐仰希禎佑。伏冀丹章上禦﹐玄渥下臨﹐垂變化之威神﹐保遐長之祚歷。詔命九天﹐兵騎八極。風雷掃氛霧而廓乾坤﹐殄災凶而安社稷。使姦妖蕩滌﹐日月貞明。彗孛風驅﹐干戈冰釋。叛臣孽黨﹐革面悛心。疫毒邪精﹐云收電掃。熙熙夷夏﹐咸遵道徳之風﹔穆穆寰區﹐共悅聖明之化。某官某乙祿等嵩衡﹐年齊椿桂。永虔忠孝﹐以奉君親。皇帝聖壽巍峨﹐同北極南山之固﹔瑤圖延遠﹐配天長地久之期。蠢動幽明﹐俱升壽域。上明天尊大慈之化﹐下副臣眾等歸命之誠。謹啟以聞。

發念

一念爲道﹐四大合徳。齋主七世﹐兔脫憂苦。上升天堂﹐衣食自然。

二念帝王國主﹐道化興隆。庠序濟濟﹐皇教恢弘。威儀翼翼﹐普天所瞻。民稱太平﹐四夷賓伏。妖惡自滅﹐聖賢日生。

三念法師﹐功徳大建。教化明達﹐俱獲飛仙。

四念同志學人。早得仙道﹐更相開度。

五念九親和睦﹐好尙仁義。貴道賤財﹐行爲物範。

六念損己布施﹐道士及饑寒者。天下人民﹐各得其所。

七念蠕動跂行。一切眾生﹐咸蒙成就。

八念赦貰前生。今世罪對﹐立功補過。

九念家國隆盛。宗廟有人﹐世生賢才。

十念尊受師經。不敢中怠﹐平等一心。廣度一切﹐克獲上仙。白日登天﹐拜見太上。永成眞人﹐云車羽駕。和與道合眞

復鑪

香官使者﹑左右龍虎君﹑侍香諸靈官﹐當令臣朝元之所﹐自然生金液丹碧芝英。百靈眾眞﹐交會在此﹐香火洞案鑪前。令臣學道得道﹐求仙得仙。國家受慶﹐幽顯沾恩。十方仙童玉女﹐侍衛蘭煙﹐傳臣向來所啟﹐速達徑禦太上無極大道至眞玉皇上帝禦前。

出戶

太上黃籙齋儀卷之十九竟

太上黃籙齋儀卷之二十

唐廣成先生杜光庭刪

人臣爲國消災中分行道

入戶

各禮師﹐存念如法

衛靈

丹靈朱火﹐炎霞激風。赤輪剛運﹐

天光八衝。迸威包羅﹐交變萬方。

流金豁落﹐羣魔滅蹤。辟姦破妖﹐

明耀元功。金符召制﹐躡雲乘龍。

謠歌慶會﹐散花太空。神化冥運﹐

四極安隆。伏禦帝前﹐罔有不恭。

鳴法鼓二十四通

無上三天玄元始三炁太上道君﹐召出臣身中﹐三五功曹﹑左右官使者﹑侍香金童﹑傳言玉女﹑五帝直符直日香官﹐各三十二人出。出者嚴裝關啟玄壇天帝神君﹐當召此間土地里域﹑眞官正神﹐急上關啟。臣今奉爲入意以今行道之時﹐願得玉淸道炁靈寶妙光下降﹐流入臣等身中。卽使玄壇淸淨﹐內外成眞。天無氛穢﹐地絕妖塵。琳瑯振響﹐十方肅淸。萬魔不幹﹐眞誠上徹。令臣所啟﹐速達徑禦太上無極大道至眞玉皇上帝禦前。

各稱法位

上淸玄都弟子臣某等﹐同誠上啟虛無自然元始天尊﹐無極大道太上大道君﹐髙上大道金闕玄元天皇大帝太上老君﹐昊天玉皇上帝﹐十方已得道大聖眾至眞諸君丈人﹐三十六天帝君﹐玉虛上帝﹐玉帝大帝﹐東華南極西靈北眞玄都玉京金闕七寶玄臺紫微上宮靈寶至眞明皇道君﹐三十六部尊經﹐玄中大法師﹐三界官屬一切眞靈。臣等伏聞﹐太漠未形﹐眞精獨運。恢道化而裁成品物﹐顯神功而區別三才。以定髙卑﹐以興邦國。君爲元首﹐統制幽明。代陰陽亭育之權﹐司億兆慘舒之柄。順天體道﹐大庇寰區。其或運履晦蒙﹐物罹迍否。一夫不獲﹐庶類貽憂。某官某乙誠切匡時﹐志深禱福。將祈嘉佑﹐資奉聖朝。臣等職在敷弘﹐所宜關奏。況承詞旨﹐敢不上聞。

讀詞

按如詞言﹐義深弘救。是用按遵玄式﹐嚴啟皇壇。備通眞降聖之儀﹐考三籙九淸之格。香花效懇﹐信幣達誠。瀝丹悃於人寰﹐佇玄休於天府。以今中分行道﹐請法眾等﹐運玆初撚上香。願此香煙騰空﹐徑上供養無上至眞道寶。臣等歸身歸命﹐首體投地﹐仰依太上三尊。願以是功徳﹐歸流社稷尊靈﹑宗祧先聖﹐升神三境﹐飛步十華。貽巨貺而福宏圖﹐介殊禎而昌寶歷。火鼠冰蠶之野﹐正朔無遺﹔雞林兒樹之卿﹐謳歌並洽。超周年世﹐邁禹封疆。今故燒香﹐歸依師尊大聖眾﹐至眞之徳﹐得道之後﹐升入無形。和與道合眞。

以今中分行道﹐請法眾等﹐運玆二撚上香。願此香煙騰空﹐徑上供養無上至眞經寶。臣等歸身歸命﹐首體投地﹐仰依太上三尊。願以是功徳﹐上祝皇帝。伏覬福流玄極﹐惠洽紫宸。八海澄波﹐廣同睿渥。十山聳翠﹐髙等聖年。調玉燭於四時﹐布瓊枝於萬葉。后妃嬪禦﹑太子諸王﹐啟迪洪休﹐共扶皇極。文階武秩﹐良輔元勛﹐宣七徳而靜九圍﹐奉三無而康四海。五兵韜戢﹐百谷丰登。瑞牒祥符﹐盈編溢冊。普天率土﹐俱契雍熙。今故燒香﹐歸依師尊大聖眾﹐至眞之徳﹐得道之後﹐保天長存。和與道合眞。

以今中分行道﹐請法眾等﹐運玆三撚上香。願此香煙騰空﹐徑上供養無上至眞師寶。臣等歸身歸命﹐首體投地﹐仰依太上三師。願以是功徳﹐歸流混茫之內﹑道域之中﹑上極三淸﹑下窮九壘陰陽主宰﹐天地職司。弘天尊拯護之慈﹐宣眾聖包容之徳。滌除氛沴﹐蕩滅災凶。潛福帝圖﹐永安國祚。致太平之化﹐開仁壽之庭。某官某乙克廣福祥﹐彌新壽祿。惟深渥澤﹐長贊聖明。今故燒香﹐歸依師尊大聖眾﹐至眞之徳﹐得道之後﹐升入無形。和與道合眞。

禮方

懺悔

三啟頌

鬱鬱家國盛﹐濟濟經道興。天人同其願﹐縹緲入大乘。因心立福田﹐靡靡法輪升。七祖生天堂﹐我身白日騰。

三禮

臣等至心稽首禮﹐太上無極大道。

臣等至心稽首禮﹐三十六部尊經。

臣等至心稽首禮﹐玄中大法師。

重稱法位

上淸玄都弟子臣某謹重伸上啟太上無極大道元始天尊﹐太上大道君﹐太上老君﹐至眞無上三十六部尊經﹐玄中大法師﹐上相上宰﹑四司五帝﹐三界官屬一切眞靈。臣等獲以宿因﹐躬逢道運。玉書金札﹐降自天關。龜冊虎符﹐行於世域。師資付授﹐得以稟修。而身遠雲泉﹐迹迷塵海。功未匡於邦國﹐道未及於飛升。惟勵丹襟﹐冀酬玄造。況立功行教﹐佐國爲先。凡有誠祈﹐敢忘遵副。某官某乙以時逢災否﹐憂國疚懷。虔備信儀﹐精修齋直。按太極九淸之旨﹐依金明三洞之文。燒香然燈﹐轉經行道。竊惟無爲大教﹐以昭感爲先﹔不測神功﹐以精誠爲本。罄精誠於下土﹐必昭感於上玄。伏惟太上三尊﹐十方眾聖。諸天諸地﹐應感眞靈。開大宥之恩﹐降無涯之澤。釋除宗祧先聖﹐爰及皇躬﹐積過深尢﹐無邊愆咎。使神源澄靜﹐道惠融明。地紀天元﹐息災祥之數﹔八宏萬國﹐扇和樂之風。二象安寧﹐三光朗徹。兵鋒偃戢﹐疫毒銷沈。鷙暴摧亡﹐龍神輯睦。天兵騎乘﹐誅剪姦妖。孽黨凶徒﹐應時殄戮。風雨調順﹐稼穡蕃滋。動植殊形﹐飛潛異稟。三塗苦爽﹐六趣幽關。承懺請之緣﹐遂逍遙之志。勿爲疵癘﹐常保安貞。八溟無逆浪之虞﹐萬派順朝宗之勢。普兼顯晦﹐共睹升平。一切生靈﹐咸臻道化。上明天尊廣濟之澤﹐下副臣眾等歸命之誠。謹啟以聞。

發願

一願大道﹐淡泊虛無。安閒空寂﹐澄淸自居。廣開法門﹐教導頑夫。皆蒙惠澤﹐精苦是修。預以同學﹐普得升虛。與天相保﹐長存無憂。

二願諸天﹐結炁澄淸。髙虛廣覆﹐保眞固靈。炁候調節﹐四運和平。國安民丰﹐普天閒寧。廣濟一切﹐惠逮有生。保天長存﹐億劫不傾。

三願土地﹐覆載無窮。安平不陷﹐海淪不崩。保鎭家國﹐兆民興從。養生安死﹐惠周十方。禾稼滋植﹐營運日丰。咸得厚載﹐萬類皆從。

四願日月﹐二景髙明。無有勃蝕﹐虧盈安淸。光照諸天﹐洞消暗冥。保固劫運﹐世祚和平。普加潤惠﹐澤灑眾生。

五願星辰﹐與日月齊光。轉燭照耀﹐映朗十方。各安其位﹐經緯直行。保鎭家國﹐無有災傷。四海寧一﹐普天興昌。

六願四時﹐隨節推遷。景炁和調﹐無有災患。疫毒消滅﹐普天安平。五穀丰熟﹐國富民歡。

七願浮雲﹐結炁聚煙。飛空髙澄﹐蔭覆玄玄。隱則無爲﹐散則彌天。神仙同居﹐結友眾眞。惠流一切﹐興國愛民。普濟羣生﹐人同劫年。

八願風雨﹐流灑無窮。普加施泄﹐受其發揚。萬物滋生﹐國儲民丰。

九願五嶽﹐各安其方。巍巍包藏﹐長爲仙宮。安鎭國祚﹐保天無終。護度一切﹐莫不仰宗。

十願江海﹐蕩蕩無極。含容恢廓﹐無細不植。淵奧柔惠﹐潤加蠕息。天人獲慶﹐年同劫石。

十一願帝王﹐國主日昌。四鎭安睦﹐兵革不揚。天人歌唱﹐吉應來翔。敷教濟濟﹐威化洋洋。兆庶稱慶﹐長樂未央。

十二願蝖飛蠢動﹐已生未生。咸蒙安全﹐普得生成。皆見元炁﹐受陽之形。艸木果林﹐經冬不零。一切濟度﹐靡不鮮榮。和與道合眞。

復鑪

香官使者﹑左右龍虎君﹑侍香諸靈官﹐當令臣朝元之所﹐自然生金液丹碧芝英。百靈眾眞﹐交會在此﹐香火鑪前。令臣學道得道﹐求仙得仙。國家受慶﹐幽顯沾恩。十方仙童玉女﹐侍衛蘭煙。傳臣向來所啟﹐速達徑禦太上無極大道至眞玉皇上帝禦前。

出戶

太上黃籙齋儀卷之二十竟

太上黃籙齋儀卷二十一

唐廣成先生杜光庭刪

人臣爲國消災落景行道

入戶

各禮師﹐存念如法

衛靈

五星髙耀﹐瑞炁飛浮。元始集神﹐

天地交周。玉符寶節﹐嘯命微幽。

擲火揚威﹐姦凶無畱。萬魔振伏﹐

紛葩卻消。摧怪伐惡﹐道炁同流。

神光照夜﹐陰翳俱收。萬仙降格﹐

扇景乘飆。羣生咸遂﹐惠徧神州。

鳴法鼓二十四通

無上三天玄元始三炁太上道君﹐召出臣身中﹐三五功曹﹑左右官使者﹑侍香金童﹑傳言玉女﹑五帝直符直日香官﹐各三十二人出。出者﹐嚴裝關啟玄壇天帝神君﹐當召此間土地里域﹑眞官正神急上關啟。臣今奉爲入意﹐以今燒香行道﹐願得玉淸道炁靈寶妙光下降﹐流入臣等身中。卽使玄壇淸淨﹐內外成眞。天無氛穢﹐地絕妖塵。琳瑯振響﹐十方肅淸。萬魔不幹﹐眞誠上徹。令臣所啟﹐速達徑禦太上無極大道至眞玉皇上帝禦前。

各稱法位

上淸玄都弟子臣某等﹐同誠上啟虛無自然元始天尊﹐無極大道太上大道君﹐髙上大道金闕玄元皇大帝太上老君﹐昊天玉皇上帝﹐十方已得道大聖眾至眞諸君丈人﹐三十六天帝君﹐玉虛上帝﹐玉帝大帝﹐東華南極西靈北眞玄都玉京金闕七寶玄臺紫微上宮靈寶至眞明皇道君﹐三十六部尊經﹐玄中大法師﹐三界官屬一切眞靈。臣等伏聞﹐三統肇分﹐萬邦棋布。非帝王無以撫禦﹐非道徳無以鎭寧。三皇體道﹐以君臨五帝﹐宣徳而成化。由是民懷朴厚﹐俗致淳和。六炁均調﹐四時平泰。其後陰陽差爽﹐九六相乘。炎黃有徵伐之興﹐堯湯有水旱之變。率資盛徳﹐旁賴神功。天地萬靈﹐咸加幽贊。旣逢否﹐宜禱眞靈。用遵修奉之科﹐庶降厖洪之福。況承詞旨﹐敢不上聞。

讀詞

按如詞言﹐儀形家國。某官某乙誠深匡贊﹐翹仰尊靈。賫備信儀﹐虔修齋直。依三元品格﹐靈寶明科。燒香然燈﹐轉經行道。歷諸天而告謝﹐周萬聖以歸依。冀達上玄﹐廣流禎貺。

以今晚朝行道﹐請法眾等﹐運玆初撚上香。願此香煙騰空﹐徑上供養無上至眞道寶。臣等歸身歸命﹐首體投地﹐仰依太上三尊。願以是功徳﹐歸流社稷尊靈﹑宗祧先聖﹐升神紫闕﹐流福皇圖。友五帝於瓊宮﹐優遊自適﹔貽千祥於寶胤﹐隆盛無窮。今故燒香﹐歸依師尊大聖眾﹐至眞之徳﹐得道之後﹐升入無形。和與道合眞。

以今晚朝﹐請法眾等﹐運玆二撚上香。願此香煙騰空﹐徑上供養無上至眞經寶。臣等歸身歸命﹐首體投地﹐仰依太上三尊。願以是功徳﹐上祝皇帝。伏冀九天寶歷﹐增聖壽於無疆﹔八海瓊波﹐廣宏休於不極。明逾兩曜﹐臨照無私。徳並二儀﹐含弘益大。后妃嬪禦﹐柔範布於九圍﹔太子諸王﹐懿光於萬葉。文武卿佐﹐中外職僚。敷暢帝猷﹐振揚鴻化。洎乎鳶郊雁塞﹐異域殊封。常洽雍熙﹐克臻道化。今故燒香﹐歸依師尊大聖眾﹐至眞之徳﹐得道之後﹐保天長存。和與道合眞。

以今晚朝行道﹐請法眾等﹐運玆三撚上香。願此香煙騰空﹐徑上供養無上至眞師寶。臣等歸身歸命﹐首體投地﹐仰依太上三尊。願以是功徳﹐旁周三界﹐普及羣方。同播玄功﹐共宣洪澤。運三天之正炁﹐蕩滌姦凶﹔召八極之神兵﹐殄平妖沴。允昌大業﹐克固宏基。某官某乙神介休禎﹐天資祚壽。永虔忠孝﹐常奉聖明。今故燒香﹐歸依師尊大聖眾﹐至眞之徳﹐得道之後﹐升入無形。和與道合眞。

禮方

懺悔

三啟頌

大道洞玄虛﹐有念無不契。煉質入仙眞﹐遂成金剛體。超度三界難﹐地獄五苦解。悉歸太上經﹐靜念稽首禮。

三禮

臣等至心稽首禮﹐太上無極大道。

臣等至心稽首禮﹐三十六部尊經。

臣等至心稽首禮﹐玄中大法師。

重稱法位

上淸玄都弟子臣某等﹐重伸上啟太上無極大道元始天尊﹐太上大道君﹐太上老君﹐至眞無上三十六部尊經﹐玄中大法師﹐上相上宰﹑四司五帝﹐三界官屬一切尊靈。臣等伏聞聖主垂衣﹐撫臨億兆。承天布化﹐體道禦時。必昭敬於上玄﹐以資景佑﹔冀和寧於下土﹐以永昌圖。故得天道潛扶﹐神明幽贊。人天交感﹐寰海用康。近以九六乘時﹐陰陽愆爽。災凶在運﹐中外貽憂。某官某乙理國志深﹐致君誠切。思弘勝福﹐仰奉聖朝。披按典儀﹐精嚴法信。馳心三境﹐注念諸天。恭啟壇場﹐虔修齋直。臣等洗心靜念﹐沐浴淸虛。燒香然燈﹐轉經行道。謄詞誠於十極﹐祈鑑佑於三淸。伏惟無上法王﹐至眞眾聖。臨瓊軒而下矚﹐流巨貺以周沾。調正天元﹐和平地紀。使三光融朗﹐五緯循常。彗孛韜形﹐景星效祉。八風葉序﹐六炁均調。水旱無侵﹐災妖殄絕。山川靜謐﹐鷙獸銷藏。俗洽淳貞﹐物無疵癘。鬼魔竄迹﹐邪孽摧亡。夷狄懷柔﹐邊封淸晏。姦臣賊子﹐效節輸忠。烽燧不驚﹐干戈戢息。帝圖昌盛﹐聖壽延長。朝富忠良﹐野無遺逸。六宮百辟﹐共揚道徳之風﹔太子諸王﹐同贊厖洪之業。梯航畢集﹐稼穡常丰。某官某乙允介禎休﹐惟新祿社。洎乎幽泉寒府﹐六趣三塗。慧日流光﹐永除昏晦。神風滌穢﹐克遂淸涼。蠢動飛沈﹐俱升法界。上明天尊大慈之澤﹐下副臣眾等懺謝之誠。謹啟以聞。

發願

一願大道流行﹐普天懷徳。二願一切有生﹐咸皆悟道。三願九夜幽魂﹐一時解脫。四願孤爽無依﹐咸得受生。五願天下太平﹐五穀丰熟。六願臣忠子孝﹐君仁父慈。七願四海通同﹐冤親和釋。八願潛胞處卵﹐咸得生成。九願積疾新痾﹐旋卽痊愈。十願孤露眾生﹐丰衣足食

復鑪

香官使者﹑左右龍虎君﹑侍香諸靈官﹐當令臣行道之所﹐自然生金液丹碧芝英。百靈眾眞﹐交會在此﹐香火洞案鑪前。令臣學道得道﹐求仙得仙。國家受慶﹐幽顯沾恩。十方仙童玉女﹐侍衛蘭煙﹐傳臣向來所啟﹐速達徑禦太上無極大道至眞玉皇上帝禦前。

出戶

太上黃籙齋儀卷之二十一竟

太上黃籙齋儀卷之二十二

唐廣成先生杜光庭刪

安宅淸旦行道

入戶

各禮師﹐存念如法

衛靈

靑陽虛映﹐耀日回靈。神虎辟邪﹐

飛天流鈴。摧姦滅試﹐萬魔束形。

九微回道﹐八威攝精。千眞校錄﹐

三元蕩淸。左嘯中黃﹐右策六丁。

七轉八合﹐周旋天經。聖化巍巍﹐

三道順行。慶雲流布﹐合景黃庭。

鳴法鼓二十四通

無上三天玄元始三炁太上老君﹐召出臣身中﹐三五功曹﹑左左官使者﹐侍香金童﹑傳言玉女﹑五帝直符直日香官﹐各三十二人出。出者﹐嚴裝關啟玄壇天帝神君﹐當召此間土地里域﹑眞官正神急上關啟。臣今奉爲入意﹐願得玉淸道炁靈寶妙光下降﹐流入臣等身中﹐卽使玄壇淸淨﹐內外成眞。天無氛穢﹐地絕妖塵。琳瑯振響﹐十方肅淸。萬魔不幹﹐眞誠上徹。令臣所啟﹐速達徑禦太上無極大道虛無自然金闕玉陛下。

各稱法位

具位臣某等﹐謹同誠上啟虛無自然元始天尊﹐無極大道太上大道君﹐太上老君﹐昊天玉皇上帝﹐十方已得道大眾至眞諸君丈人﹐三十六天帝君﹐玉虛上帝﹐玉帝大帝﹐東華南極西靈北眞玄都玉京金闕七寶玄臺紫微上宮靈寶至眞明皇道君﹐三十六部尊經﹐玄中大法師﹐太始五帝﹐九土玉皇﹐陰陽應感一切眞靈。臣等伏聞﹐天尊孕化大道﹐垂功二气。裁形萬靈﹐資始圓淸。上結懸日月﹐以列星辰方濁﹔下凝布山川﹐而融海瀆。由是百神受職﹐以定方隅。五帝司分﹐各安其位。至乃淸都紫闕﹐百雉九重。郡邑城池﹐人倫宅字。皆有法象﹐以配乾坤。爰資安鎭之功﹐用葉乂寧之福。臣等職當行教﹐佐國立功。凡有所祈﹐理宜關奏。況奉詞旨﹐敢不上聞。

讀詞

按如詞言﹐情誠丹切。冀因精感﹐上達眞靈。臣等率勵法流﹐按依科式。敷壇列纂﹐法地象天。鎭龍彩於十方﹐貢詞誠於三境。以今早朝行道﹐請法眾等﹐運玆初撚上香。願此香煙騰空﹐徑上供養無上至眞道寶。臣等歸身歸命﹐首體投地﹐仰依太上三尊。願以是功徳﹐歸流皇帝。伏冀五山鎭地﹐永比鴻圖。八海浮天﹐長齊鳳歷。祚超周漢﹐聖越羲農。妃後皇儲﹐克光睿徳。諸王公主﹐允契休符。混車軌於九圍﹐集梯航於萬寓。今故燒香﹐自歸依師尊大聖眾﹐至眞之徳﹐得道之後﹐升入無形。和與道合眞。

以今早朝行道﹐請法眾等﹐運玆二撚上香。願此香煙騰空﹐徑上供養無上至眞經寶。臣等歸身歸命﹐首體投地﹐仰依太上三尊。願以是功徳﹐歸流齋主家。九世七玄﹐俱超夜府﹔六親五族﹐並證仙階。宅宇安寧﹐龍神鎭守。凶災殄息﹐妖惡不興。今故燒香﹐自歸依師尊大聖眾﹐至眞之徳﹐得道之後﹐升入無形。和與道合眞。

以今早朝行道﹐請法眾等﹐運玆三撚上香。願此香煙騰空﹐徑上供養無上至眞師寶。臣等歸身歸命﹐首體投地﹐仰依太上三尊。願以是功徳﹐歸流天地之內﹐有識含生。咸沐道風﹐盡登眞果。齋主某災祛未兆﹐福降無涯。俱承妙道之功﹐永證長生之品。今故燒香﹐自歸依師尊大聖眾﹐至眞之徳﹐得道之後﹐升入無形。和與道合眞。

禮方

懺悔

各思九色圓象﹐咽液﹐命魔密咒

步虛﹐旋繞

稽首禮太上﹐燒香歸虛無。流明隨我回﹐法輪亦三周。玄願四大興﹐靈慶及王侯。七祖生天堂﹐煌煌耀景敷。嘯歌冠太漠﹐天樂適我娛。齊馨無上徳﹐下仙不與儔。妙想明玄覺﹐詵詵乘虛遊。

旋行躡雲綱﹐乘虛步玄紀。吟詠帝一尊﹐百關自調理。俯命八海童﹐仰攜髙仙子。諸天散香華﹐蕭然靈風起。宿願定命根﹐故致標髙擬。歡樂太上前﹐萬劫猶未始。

嵯峨玄都山﹐十方宗皇一。岧岧天寶臺﹐光明焰流日。煒燁玉林華﹐蒨燦耀朱實。常念餐元精﹐煉液固形質。金光散紫微﹐窈窕大乘逸。

三禮

臣等至心稽首禮﹐太上無極大道。

臣等至心稽首禮﹐三十六部尊經。

臣等至心稽首禮﹐玄中大法師。

重稱法位

具位臣某等﹐謹重伸上啟太上無極大道元始天尊﹐太上大道君﹐十方無極大道天尊﹐至眞大帝天帝﹐三十六部尊經﹐玄中大法師天師君﹐上相上宰﹑四司五帝﹐天地應感一切眞靈。臣等竊聞﹐道化未分﹐乃混元之首體﹔玄功不宰﹐任眞一以無爲。洎乎二象分靈﹐三才設位。淸濁配乾坤之質﹐晦明彰晝夜之殊。陰陽眾神﹐各司其職。於是構玆棟宇﹐代彼層巢。旣取法於天關﹐遂主張於陰騭。所以干天兌澤﹐各有統臨﹔離火巽風﹐互明衰盛。順之則必符貞吉﹐違之則自取悔尢。推古及今﹐率由斯道。齋主某爰因卜築﹐恐有犯違。神道難明﹐常情靡測。旣畢工於土木﹐將展禮於香燈。懺罪希恩﹐祛災謝過。大弘齋薦﹐上達至眞。是用敷列法壇﹐按遵科典。蘭燈散彩﹐下照九幽。香穗凝煙﹐上通三境。轉經行道﹐普爲懺祈。或犯忤靈祇﹐侵傷地府。或殘害物命﹐污瀆靈蹤。或觸動龍神﹐違諸禁忌。或因力役﹐致有怨咨。或以遷移不選方所﹐積成釁咎﹐因結災纏。或在九宮八卦之中。或在十干十二支之內。或犯陰陽刑殺﹑七十二神。下系地司﹐上言天府。憑今懺謝﹐並乞蕩除。使齋福普覃﹐善功遐被﹐降九龍符命﹐宣告諸天﹔運三寶威神﹐勑勒三界。拯玆夜府﹐開諸光明。安帝業於九重﹐播玄休於萬國。五兵偃戢﹐百谷丰登。齋主某家﹐存歿乂康﹐族屬昭泰。子孫忠孝﹐祚胤繁昌。落罪簡於陰曹﹐列仙名於眞境。陰陽職秩﹐內外神靈。護法安人﹐濟人利物。共揚道化﹐助正卻邪。遐及幽明﹐同臻妙道。上明天尊廣濟之澤﹐下副臣等歸命之誠。謹啟以聞。

發念

一念爲道四大﹐合徳齋主。七世父母﹐免墮憂苦。上升天堂﹐衣食自然。

二念帝王國主﹐道化興隆。庠序濟濟﹐皇教恢弘。威儀翼翼﹐普天所瞻。民稱太平﹐六夷賓伏。妖惡自滅﹐賢聖日生。

三念法師﹐功徳大建。教化明達﹐俱獲飛仙。

四念同志學人。早得仙道﹐更相開度。

五念九親和睦﹐好尙仁義。貴道賤財﹐行爲物範。

六念損己布施﹐道士及饑寒者。天下人民﹐各得其所。

七念蠕動跂行。一切眾生﹐咸蒙成就。

八念赦貸前生。今世罪對﹐立功補過。

九念家門隆盛。宗廟有人﹐世生賢才。

十念尊受師經。不敢中怠﹐平等一心。廣度一切﹐克獲上仙。白日登天﹐拜見太上。永成眞人﹐云車羽駕。和與道合眞。

復鑪

香官使者﹑左右龍虎君﹑侍香諸靈官﹐當令臣行香之所﹐自然生金液丹碧芝英。百靈眾眞﹐交會在此﹐香火鑪前。令臣學道得道﹐求仙得仙。齋主受福﹐幽顯沾恩。十方仙童玉女﹐侍衛蘭煙﹐傳臣所啟之言﹐速達徑禦太上無極大道無形無名虛無自然金闕玉陛下。

出戶

太上黃籙齋儀卷之二十二竟

太上黃籙齋儀卷之二十三

唐廣成先生杜光庭刪

安宅中分行道

入戶

各禮師﹐存念如法

衛靈

丹靈朱火﹐炎霞激風。赤輪剛運﹐

天光八衝。迸威包羅﹐交變萬方。

流金豁落﹐羣魔滅蹤。辟姦破妖﹐

明耀元功。金符召制﹐躡雲乘龍。

謠歌慶會﹐散花太空。神化冥運﹐

四極安隆。伏禦帝前﹐罔有不恭。

鳴法鼓二十四通

無上三天玄元始三炁太上道君﹐召出臣身中﹐三五功曹﹑左右官使者﹑侍香金童﹑傳言玉女﹑五帝直符直日香官﹐各三十二人出。出者﹐嚴裝關啟玄壇天帝神君﹐當召此間土地里域﹑眞官正神﹐急上關啟。臣今奉爲入意﹐願得玉淸道炁靈寶妙光下降﹐流入臣等身中﹐卽使玄壇淸淨﹐內外成眞。天無氛穢﹐地絕妖塵。琳瑯振響﹐十方肅淸。萬魔不幹﹐眞誠上徹。令臣所啟之言﹐速達徑禦太上無極大道虛無自然金闕玉陛下。

各稱法位

具位臣某等﹐謹同誠上啟虛無自然元始天尊﹐無極大道太上大道君﹐太上老君﹐無上玄老﹐十方已得道大聖眾至眞諸君丈人﹐三十六天帝君﹐玉虛上帝﹐玉帝大帝﹐東華南極西靈北眞玄都玉京金闕七寶玄臺紫微上宮靈寶至眞明皇道君﹐三十六部尊經﹐玄中大法師﹐土府太皇﹐四司五帝﹐八溟九壘一切眞靈。臣等夙荷玄休﹐躬逢道化。五文散景﹐三洞開光。弘至理於重玄﹐暢神功於妙用。獲參祕賾﹐得以稟修。而盟告之初﹐立功爲本。凡有歸向﹐敢不上聞。

讀詞

按如詞旨﹐誠切修崇。臣等忝職玄科﹐理宜開度。齋主某頃因繕緝﹐土木興工。慮犯眞靈﹐願申祈懺。是敢按三淸之格﹔披九奏之儀。奉信列詞﹐請修齋直。冀憑關奏﹐上達至眞。以今午朝行道﹐請法眾等﹐運玆初撚上香。願此香煙騰空﹐徑上供養無上至眞道寶。臣等歸身歸命﹐首體投地﹐仰依太上三尊。願以是功徳﹐上資宗廟尊靈﹑列聖昭穆。上登聖品﹐下福睿圖。皇帝徳紹羲農﹐明均日月。握金鏡以臨四海﹐調玉燭以育萬方。朝有忠賢﹐野無遺逸。今故燒香﹐自歸依師尊大聖眾﹐至眞之徳﹐得道之後﹐升入無形。和與道合眞。

以今午朝行道﹐請法眾等﹐運玆二撚上香。願此香煙騰空﹐徑上供養無上至眞經寶。臣等歸身歸命﹐首體投地﹐仰依太上三尊。願以是功徳﹐歸流齋主家。九祖幽儀﹐生天悟道﹔七玄飛爽﹐證品登眞。洎乎宅宇龍神﹐陰陽將吏。各安所部﹐共洽無爲。轉崇秩於靈階﹐計殊功於道果。今故燒香﹐自歸依師尊大聖眾﹐至眞之徳﹐得道之後﹐升入無形。和與道合眞。

以今午朝行道﹐請法眾等﹐運玆三撚上香。願此香煙騰空﹐徑上供養無上至眞師寶。臣等歸身歸命﹐首體投地﹐仰依太上三尊。願以是功徳﹐歸流齋主某。福樹長春﹐道風遐被。壽延祿永﹐罪滅災銷。然後夜府寒庭﹐三塗六趣。俱超沈滯﹐同契至眞。今故燒香﹐自歸依師尊大聖眾﹐至眞之徳﹐得道之後﹐升入無形。和與道合眞。

禮方

懺悔

各思九色圓象﹐咽液﹐命魔密咒

步虛﹐旋繞

俯仰存太上﹐華景秀丹由。左顧提郁儀﹐右盻攜結璘。六度冠梵行﹐道徳隨日新。宿命積福應﹐聞經若至親。天挺超世才﹐樂誦希微篇。沖虛太和炁﹐吐納流霞精。胎息靜百關﹐寥寥究三便。泥丸洞明景﹐遂成金華仙。魔王敬受事﹐故能朝諸天。皆從齋戒起﹐累功結宿緣。飛行淩太虛﹐提攜髙上人。

控轡適十方﹐旋憩玄景阿。仰觀劫仞臺﹐俯盻紫雲羅。逍遙太上京﹐相與坐蓮華。積學爲眞人﹐恬然營衛和。永享無期壽﹐萬椿奚足多。

大道師玄寂﹐升仙友無英。公子度靈符﹐太上捧洞章。舍利耀金姿﹐龍駕倏來迎。天尊盻云輿﹐飄飄乘虛翔。香花若飛雪﹐氛靄茂玄梁。

三禮

臣等至心稽首禮﹐太上無極大道。

臣等至心稽首禮﹐三十六部尊經。

臣等至心稽首禮﹐玄中大法師。

重稱法位

具位臣某等﹐謹重伸上啟太上無極大道元始天尊﹐太上道君﹐太上老君﹐十方無極大道道徳眾聖天尊﹐至眞大帝天帝﹐三十六部尊經﹐玄中大法師﹐土府太皇﹐太始五帝﹐中黃戊己應感眞靈。臣等伏聞﹐大道旣分﹐聖人設教。取諸易象﹐法彼上玄。裁棟宇之規﹐代巢穴之制。以利天下﹐以覆羣生。乃命天地神祇﹐陰陽將吏。分階列品﹐互有主張。今古攸遵﹐吉凶無爽。齋主某頃因營繕﹐土木興工。恐穿鑿靈迹﹐侵傷神位。犯休王之气﹐違禁忌之方。爰啟壇場﹐用伸懺謝。臣等按河圖品格﹐披三洞典儀。率勵法流﹐精修齋直。稽顙於三光之下﹐披心於萬聖之前。懺悔罪瑕﹐祈恩請宥。冀因虔懇﹐感降眞靈。謹爲弟子某上請倉明救敗君﹑安闕天玄君﹑天休天陽君﹑解患頓元君﹑赤沙天官君﹑仙官計平君﹑始陽繕治君﹐靑龍道元君﹐主安宅利居﹐除災卻怪﹐誅滅故气﹐收伏邪精。蠱毒摧鋒﹐凶祆殄息。又請漢明地皇君﹑無上監气君﹑鑪火玉女﹑前校大兵﹐主收居宅之中井竈之鬼。又請楊方平石君﹐'主收地中丘墓之气﹑禁忌之神﹐使正气流行﹐凶邪摧伏。居止淸泰﹐常獲康宜。家有禎祥﹐門無夭橫。六親蒙福﹐九祖生天。壽祿增延﹐罪咎銷解。冤仇和釋﹐注訟沈零。內外淸安﹐動靜昭暢。上冀聖圖悠久﹐祚歷遐延。萬國宅心﹐八瞑順化。天淸地朗﹐國富人歡。瑞謀休符﹐日書月至。風雲表貺﹐海嶽蘇舒。洎乎六趣九幽﹐有生含識。並沾洪福﹐各遂逍遙。宅宇龍神﹐陰陽職秩。遷功貿賞﹐安鎭方隅。自幽及明﹐普令開泰。上明天尊大慈之宥﹐下副臣眾等歸命之誠。謹啟以聞。

發願

一願大道﹐淡泊虛無。安閒空寂﹐澄淸自居。廣開法門﹐教導頑夫。皆蒙惠澤﹐精苦是修。預以同學﹐普得升虛。與天相保﹐長存無憂。

二願諸天﹐結炁澄淸。髙虛廣覆﹐保眞固靈。气候調節﹐四運和平。國安民丰﹐普天閒寧。廣濟一切﹐惠逮有生。保天長存﹐億劫不傾。

三願土地﹐覆載無窮。安平不陷﹐海淪不崩。保鎭家國﹐兆民興從。養生安死﹐惠周十方。禾稼滋植﹐營運日丰。咸得厚載﹐萬類皆從。

四願日月﹐二景髙明。無有勃蝕﹐虧盈安淸。光照諸天﹐洞消暗冥。保固劫運﹐世祚和平。普加潤澤﹐惠灑眾生。

五願星辰﹐與日齊光。轉燭照耀﹐映朗十方。各安其位﹐經緯直行。保鎭家國﹐無有災傷。四海寧一﹐普天興昌。

六願四時﹐隨節推遷。景炁和調﹐無有災患。疫毒消滅﹐普天安平。五穀丰熟﹐國富民歡。

七願浮雲﹐結炁聚煙。飛空髙澄﹐蔭覆玄玄。隱則無爲﹐散則彌天。神仙同居﹐結友眾眞。惠流一切﹐興國愛民。普濟羣生﹐人同劫年。

八願風雨﹐流灑無窮。普加施泄﹐受其發揚。萬物滋生﹐國儲民丰。

九願五嶽﹐各安其方。巍巍包藏﹐長爲仙宮。安鎭國祚﹐保天無終。護度一切﹐莫不仰宗。

十願江海﹐蕩蕩無極。含容恢廓﹐無細不植。淵奧柔惠﹐潤加蠕息。天人獲慶﹐年同劫石。

十一願帝王﹐國土日昌。四鎭安睦﹐兵革不揚。天人歌唱﹐吉應來翔。敷教濟濟﹐威化洋洋。兆庶稱慶﹐長樂未央。

十二願蝖飛蠢動﹐已生未生。咸蒙安全﹐普得生成。皆見元炁﹐受陽之形。艸木果林﹐經冬不零。一切濟度﹐靡不鮮榮。和與道合眞。

復鑪

香官使者﹑左右龍虎君﹑侍香諸靈官﹐當令臣行香之所﹐自然生金液丹碧芝英。百靈眾眞﹐交會在此﹐香火鑪前。令臣學道得道﹐求仙得仙。齋主受福﹐幽顯沾恩。十方仙童玉女﹐侍衛蘭煙﹐傳臣所啟之言﹐速達徑禦太上無極大道金闕玉陛下。

出戶

太上黃籙齋儀卷之二十三竟

太上黃籙齋儀卷之二十四

唐廣成先生杜光庭刪

安宅落景行道

入戶

各禮師﹐存念如法

衛靈

五星髙耀﹐瑞气飛浮。元始集神﹐

天地交周。玉符寶節﹐嘯命微幽。

擲火揚威﹐姦凶無畱。萬魔振伏﹐

紛葩卻消。摧怪伐惡﹐道炁同流。

神光照夜﹐陰翳俱收。萬仙降格。

扇景乘飈。羣生咸遂﹐惠徧神州。

鳴法鼓二十四通

無上三天玄元始三炁太上道君﹐召出臣身中﹐三五功曹﹑左右官使者﹑侍香金童﹑傳言玉女﹑五帝直符直日香官﹐各三十二人出。出者﹐嚴裝關啟玄壇天帝神君﹐當召此間土地里域﹑眞官正神﹐急上關啟。臣今奉爲入意﹐願得玉淸道炁靈寶妙光下降﹐流入臣等身中﹐卽使玄壇淸靜﹐內外成眞。天無氛穢﹐地絕妖塵。琳瑯振響﹐十方肅淸。萬魔不幹﹐眞誠上徹。令臣所啟﹐速達徑禦太上無極大道金闕玉陛下。

各稱法位

具位臣某等﹐謹同誠上啟虛無自然元始天尊﹐無極大道太上大道君﹐大聖祖髙上大道金闕玄元天皇大帝太上老君﹐髙上玉皇﹐十方已得道大聖眾至眞諸君丈人﹐三十六天帝君﹐玉虛上帝﹐玉帝大帝﹐東華南極西靈北眞玄都玉京金闕七寶玄臺紫微上宮靈寶至眞明皇道君﹐三十六部尊經﹐玄中大法師﹐土府太皇﹐九地五帝﹐中黃戊己應感眞靈。臣等伏聞﹐太上垂文﹐元皇設教。陶融萬有﹐亭毒羣方。三洞玉書﹐降九淸而演妙﹔諸天大聖﹐弘至道以度人。以佐國爲先﹐慈救爲本。凡有詞欵﹐敢不上聞。

讀詞

臣等依按詞誠﹐理宜關奏。齋主某以居宅之所﹐並有繕修﹔慮違忤神明﹐犯幹禁忌。虔申懺滌﹐以贖愆瑕。是敢遵按典儀﹐精崇壇憚﹐開玄都玉笈﹐依黃籙簡文。法地象天﹐修齋行道。以今晚朝行道﹐請法眾等﹐運玆初撚上香。願此香煙騰空﹐徑上供養無上至眞道寶。臣等歸身歸命﹐首體投地﹐仰依太上三尊。願以是功徳﹐歸流宗廟先靈﹑列聖昭穆。皇帝升聞上境﹐安鎭鴻圖。均兩曜而燭萬方﹐齊三光而育羣品。儲宮妃後﹐光贊休明。文武職寮﹐輔成睿化。今故燒香﹐歸依師尊大聖眾﹐至眞之徳﹐得道之後﹐升入無形。和與道合眞。

以今晚朝行道﹐請法眾等﹐運玆二撚上香。願此香煙騰空﹐徑上供養無上至眞經寶。臣等歸身歸命﹐首體投地﹐仰依太上三尊。願以是功徳﹐歸流齋主某家。九世幽靈﹐遊神碧落﹔六親眷屬﹐列品仙都。洎乎宅宇之中﹐龍神將吏﹐鎭安其位。淸蕩妖凶﹐克計乂寧﹐永符貞吉。今故燒香﹐自歸依師尊大聖眾﹐至眞之徳﹐得道之後﹐升入無形。和與道合眞。

以今晚朝行道﹐請法眾等﹐運玆三撚上香。願此香煙騰空﹐徑上供養無上至眞師寶。臣等歸身歸命﹐首體投地﹐仰依太上三尊。願以是功徳﹐歸流普天率土﹐含識有生。普及幽明﹐均沾福佑。齋主某家凶災殄息﹐祿算延長。允承道徳之風﹐俱契眞仙之果。今故燒香﹐自歸依師尊大聖眾﹐至眞之徳﹐得道之後﹐升入無形。和與道合眞。

禮方

懺悔

步虛﹐旋繞

頭腦禮金闕﹐攜首遨玉京。騫樹圓景園﹐煥爛七寶林。天獸三百名﹐師子巨萬尋。飛龍躑躅吟﹐神鳳應節鳴。靈風扇奇華﹐淸香散人襟。自無髙仙才﹐焉能耽此心。嚴我九龍駕﹐乘虛以逍遙。八天如指掌﹐六合何足遼。眾眞誦洞玄﹐太上唱淸謠。香花隨風散﹐玉音成紫霄。五苦一時迸﹐八難順經寥。妙哉靈寶囿﹐興此大法橋。天眞帝一宮﹐藹藹冠耀靈。流煥法輪綱﹐旋空入無形。虛皇撫云璈﹐眾眞誦洞經。髙仙凜手贊﹐彌劫保利貞。

三禮

臣等至心稽首禮﹐太上無極大道。

臣等至心稽首禮﹐三十六部尊經。

臣等至心稽首禮﹐玄中大法師。

重稱法位

具位臣﹐某等﹐謹重伸上啟太上無極大道元始天尊﹐太上大道君﹐太上老君﹐十方無極大道道徳眾聖天尊﹑至眞大帝天帝﹐三十六部尊經﹐玄中大法師﹐九土玉皇﹐太始五帝﹐中黃戊己十二眞君﹐三界應感一切眞靈。臣等獲奉至眞﹐參修祕妙。功莫加於動植﹐化未洽於生靈。每思佐國化人﹐弘道贊法。奉揚玄奧﹐廣濟人天。齋主某以營葺所居﹐興工動役。或摙林運石﹐驚觸龍神。或增下損髙﹐犯違禁忌。或所居之地﹐有古迹靈墟。或穿鑿之方﹐有荒祠敗壘。或污瀆仙境。或侵逼名蹤。或失五姓之宜。或乖二宅之利。因其繕飾﹐遂構災凶。虔設壇場﹐徧申祈懺。臣等按天師格品﹐依正一法文。上請救敗君等一十二部天官將吏兵士﹐驅除故气﹐淸蕩氛邪。卻地中土木之精﹐及遊屍厲鬼。解土公侵食之害﹐銷五方禁忌之災。一切凶妖﹐悉令除蕩。使禎祥霧集﹐禍害冰銷。伏願太上眾尊﹐垂慈鑑映。降流眞气﹐覆佑其方。勑勒正神﹐鎭安其位。常扶貞吉﹐永保康宜。上願帝道隆昌﹐皇風遠扇。三邊有泰﹐八海無波。疫毒不侵﹐星辰合度。洎乎泉扃夜府﹐長睹光明。蠢類有生﹐無失其所。齋主某家七玄幽爽﹐證品生天。子孫傳忠孝之規﹐遠近享又安之福。龍神密衛﹐動靜和寧。普沐玄功﹐並升眞界。上明天尊慈宥之澤﹐下副臣等懺謝之誠。謹啟以聞。

發願

一願乾坤明素。二願气象淸玄。

三願聖人萬壽。四願化洽八埏。

五願天垂甘露。六願地發祥煙。

七願四時應候。八願萬物生全。

九願家多孝悌。十願國富才賢。

十一願齋功廣被。

十二願善瑞日臻。和與道合眞。

復鑪

香官使者﹑左右龍虎君﹑侍香諸靈官﹐當令臣行香之所﹐自然生金液丹碧芝英。百靈眾眞﹐交會在此﹐香火鑪前。令臣學道得道﹐求仙得仙。齋主受福﹐幽顯沾恩。十方仙童玉女﹐接侍蘭煙﹐令臣所啟之言﹐速達徑禦太上無極大道金闕玉陛下。

出戶

太上黃籙齋儀卷之二十四竟

太上黃籙齋儀卷之二十五

唐廣成先生杜光庭刪

安宅三時通用行道

入戶

各禮師﹐存念如法

衛靈

五星列照﹐煥明五方。水星卻災﹐

木徳致昌。熒惑消禍﹐太白辟兵。

鎭星四�﹐家國利亨。名刊玉簡﹐

字錄帝房。乘飆扇景﹐飛騰太空。

出入冥無﹐遊宴十方。五云浮蓋﹐

招神攝風。役使萬靈﹐上衛仙翕。

鳴法鼓二十四通

無上三天玄元始三炁太上道君﹐召出臣身中﹐三五功曹﹑左右官使者﹑侍香金童﹑傳言玉女﹑五帝直符直日香官﹐各三十二人出。出者﹐嚴裝關啟玄壇天帝神君﹐當召此間土地里域﹑眞官正神﹐急上關啟。臣今奉爲入意﹐願得玉淸道气靈寶妙光下降﹐流入臣等身中﹐卽使玄壇淸淨﹐內外成眞。天無氛穢﹐地絕妖塵。琳瑯振響﹐十方肅情。萬魔不幹﹐眞誠上徹。令臣所啟之言﹐速達徑禦太上無極大道無形無名虛無自然金闕玉陛下。各稱法位

具位臣某等﹐同誠上啟虛無自然元始天尊﹐無極大道太上大道君﹐太上老君﹐髙上玉皇﹐十方已得道大聖眾至眞諸君丈人﹐三十六天帝君﹐玉虛上帝﹐玉帝大帝﹐東華南極西靈北眞玄都玉京金闕七寶玄臺紫微上宮靈寶至眞明皇道君﹐三十六部尊經﹐玄中大法師﹐九土玉皇﹐四司五帝﹐三界應感一切眞靈。臣等伏聞﹐天地權輿﹐陰陽生化。裁成萬象﹐統禦羣方。咸承不宰之功﹐共洽無爲之理。洎乎大道旣隱﹐淳化不流。棟宇易巢穴之風﹐土木興僭奢之兆。由是明幹禁忌﹐幽犯神靈。爰徵悔謝之儀﹐應獲感通之妙。所以三尊演教﹐萬聖懸科。五符表禳鎭之機﹐三寶開懺祈之訓。臣獲參眞教﹐謬處職寮。所宜佐國立功﹐扶危濟俗。凡有詞旨﹐敢具上聞。

讀詞

按如詞言﹐理宜陳奏。弟子某等以所居之地﹐慮營葺非宜。思立齋功﹐以申禳謝。謹爲按依科典﹐崇設壇場。燒香然燈﹐轉經行道。冀憑關奏﹐俾獲感通。以今某分行道﹐請法眾等﹐運玆初撚上香。願此香煙騰空﹐徑上供養無上至眞道寶。臣等歸身歸命﹐首體投地﹐仰依太上三尊。願以是功徳﹐歸流聖朝宗廟﹑社稷尊靈。騰景九淸﹐流祥萬寓。保寧休運﹐幽贊睿圖。皇帝徳廣二儀﹐明均兩曜。野無遺逸﹐朝富忠貞。后妃承康泰之風﹐中外葉和平之化。今故燒香﹐自歸依師尊大聖眾﹐至眞之徳﹐得道之後﹐升入無形。和與道合眞。

以今某分行道﹐請法眾等﹐運玆二撚上香。願此香煙騰空﹐徑上供養無上至眞經寶。臣等歸身歸命﹐首體投地﹐仰依太上三尊。願以是功徳﹐歸流弟子某家。九世七玄﹐億曾萬祖。超離幽夜﹐升睹光明。煉質南宮﹐生神上境。洎乎三塗異趣﹐六道殊倫。同沐燻修﹐咸登福路。今故燒香﹐自歸依師尊大聖眾﹐至眞之徳﹐得道之後﹐升入無形。和與道合眞。

以今某分行道﹐請法眾等﹐運玆三撚上香。願此香煙騰空﹐徑上供養無上至眞師寶。臣等歸身歸命﹐首體投地﹐仰依太上三尊。願以是功徳﹐歸流齋主某家。六姻五族﹐眷屬親緣。杜厄運於將來﹐釋罪尢於旣往﹐維新福祚﹐增益年齡。居止攸宜﹐龍神安鎭。然後飛沈動植﹐一切含靈﹐共荷玄休﹐普均洪澤。今故燒香﹐自歸依師尊大聖眾﹐至眞之徳﹐得道之後﹐升入無形。和與道合眞。

禮方

懺悔

三啟頌

樂法以爲妻﹐愛經如珠玉。持戒制六情﹐念道遣所欲。淡泊正气停﹐蕭然神靜默。天魔並敬護﹐世世受大福。

鬱鬱家國盛﹐濟濟經道興。天人同其願﹐縹緲入大乘。因心立福田﹐靡靡法輪升。七祖生天堂﹐我身白日騰。

大道洞玄虛﹐有念無不契。煉質入仙眞﹐遂成金剛體。超度三界難﹐地獄五苦解。悉歸太上經﹐靜念稽首禮。

三禮

臣等至心稽首禮﹐太上無極大道。

臣等至心稽首禮﹐三十六部尊經。

臣等至心稽首禮﹐玄中大法師。

重稱法位

具位臣某等﹐謹重伸上啟太上無極大道元始天尊﹐太上大道君﹐太上老君﹐十方已得道大聖眾至眞大帝天帝﹐三十六部尊經﹐玄中大法師﹐土府太皇﹐地下五帝﹐三天大法師﹐正一眞人﹐三界官屬應感眞靈。伏聞﹐玄化宣行﹐道風遐布。惠周三界﹐恩溥羣生。盟威懸佐國之科﹐靈寶著懺祈之品。凡有祈向﹐克獲感通。弟子某以迹處塵寰﹐未參幽妙﹐而卜築之所﹐居止非宜。竊慮忤犯眞靈﹐違越禁忌。乖八宅五行之候﹐虧陰陽刑徳之方。旣切憂疑﹐願申祈謝。是用肅嚴壇墠﹐精按典儀。虔備香花﹐恭修齋直。歸心十極﹐懺罪諸天。依正一法文天師具格﹐謁請三五官屬﹑天君吏兵﹐禳卻凶邪﹐解銷災咎。臣謹爲某上請無上髙倉君﹑都曹正气君﹑素車白馬君﹑考召君﹐運气解患守宅君﹑天上咎逆君﹑廣司君﹑北城詔命化諭謀議君﹑天心刺史從事平天君﹑無上太和君﹑收神上明君﹑上元士君﹑蓋天大將軍無上天君﹑赤天倉气君﹑四胡君﹑制地君﹑天昌君﹑五鎭大將軍﹐主爲某家解除三丘五墓﹑地下眾精﹑月食土气﹑百病惡逆﹑盜賊耗害﹑刑殺凶殃之气。五瘟百病﹑刑禱精邪﹑四方破射﹑五部兵獵﹑房廟咒詛﹑眾考諸妖之屬及五行復注之气﹑畱停藏匿之神﹑積世流殃﹑行年災厄﹑十二刑害﹑中外彊�﹑一切凶神﹐咸從銷解。其有運材摙石﹐動土興工。犯天地正神﹐乖陰陽眞气。侵傷土府﹐違忤神明。幽顯旣殊﹐常情罔測。因今悔謝﹐並乞蕩除。卽使正气宣行﹐龍神安鎭。災殃珍絕﹐福善來臻。居止安寧﹐動靜和泰。親緣族屬﹐同沐利貞。七祖生天﹐三途淸晏。九幽罷對﹐長夜開光。冤債和平﹐謀議潛息。伏屍故气﹐滯魄幽魂。俱荷福緣﹐各蒙開泰。捨邪歸正﹐契道通眞。帝祚遐長﹐生靈昭暢。普天全濟﹐蠢動沾榮。上明天尊廣濟之澤﹐下副臣眾等懺謝之誠。謹啟以聞。

發願

一願乾坤明素。二願气象淸玄。

三願聖人萬壽。四願化洽八埏。

五願天垂甘露。六願地發祥煙。

七願四時應候。八願萬物生全。

九願家多孝悌。十願國富才賢。

十一願齋功廣被。

十二願善瑞日臻。

復鑪

香官使者﹑左右龍虎君﹑侍香諸靈官﹐當令臣行香之所﹐自然生金液丹碧芝英。百靈眾眞﹐交會在此﹐香火鑪前。令臣學道得道﹐求仙得仙。齋主受福﹐幽顯沾恩。十方仙童玉女﹐接侍蘭煙﹐令臣所啟之言﹐速達徑禦太上無極大道虛無自然金闕玉陛下。

出戶

太上黃籙齋儀卷之二十五竟

太上黃籙齋儀卷之二十六

唐廣成先生杜光庭刪

消災淸旦行道

入戶

各禮師﹐存念如法

衛靈

五星虛映﹐煥景神庭。包羅無象﹐

合炁羣靈。潛形杳默﹐周遊五經。

揚威耀日﹐役使甲丁。卻妖除禍﹐

滌穢消氛。萬魔恐怖﹐龍虎飛奔。

紫雲交覆﹐萬炁齊並。

鳴法鼓二十四通

無上玄元太上道君﹐召出臣身中﹐三五功曹﹑左右官使者﹑侍香金童﹑傳言散花玉女﹑五帝直符直日香官﹐各三十二人出。出者﹐嚴裝關啟玄壇天帝神君﹐當召此間土地里域﹑眞官正神﹐以今奉爲入意願得玉淸道气靈寶妙光下降﹐流入臣等身中﹐令臣所啟之言﹐速達徑禦太上無極大道無形無名虛無自然金闕玉陛下。

各稱法

位具位臣某等﹐謹同誠上啟虛無自然元始天尊﹐無極大道太上大道君﹐太上老君﹐昊天玉皇上帝﹐十方已得道大聖眾至眞諸君丈人﹐三十六天帝君﹐玉虛上帝﹐玉帝大帝﹐東華南極西靈北眞玄都玉京金闕七寶玄臺紫微上宮靈寶至眞明皇道君﹐三十六部尊經﹐玄中大法師﹐三界官屬一切眞靈。臣等伏聞﹐二象經綸﹐五材生化。吉凶倚伏﹐寒暑推遷。盛衰之運不常﹐災福之門是啟。大則乾坤否塞﹐劫歷變移。次則善惡糾紛﹐憂危震惕。惟玆至道﹐包括虛無。不始不終﹐自得希夷之妙﹔極慈極愛﹐旁垂濟度之科。有惡皆除﹐無災不解。臣等獲參眞奧﹐叨奉玄微。志在立功﹐佐時行化。受法之日﹐登壇告盟。約當保國度人﹐廣宣慈澤。凡有歸向﹐敢不上聞。

讀詞

按如詞旨﹐誠切上陳。布立壇場﹐以銷災咎。臣等披尋經訓﹐依按典儀。玉訣眞經﹐龍章鳳篆。凝雲結气﹐混合成文。保鎭帝王﹐和平災運。制禦劫會﹐降伏妖魔。普度羣生﹐大弘神化。敢緣斯旨﹐共罄誠祈。燒香然燈﹐希恩請福。以今早朝行道﹐請法眾等﹐運玆初撚上香。願此香煙騰空﹐徑上供養無上至眞道寶。臣等歸身歸命﹐首體投地﹐仰依太上三尊。願以是功徳﹐歸流社稷尊靈﹑宗祧列聖﹐凝神太漠﹐宴景九淸。晏紫府以逍遙﹐升朱陵而快樂。貽祥祚歷﹐延貺億千。皇帝皇后﹐嬪妃皇子﹐公卿臣佐﹐文武職寮﹐伏冀國祚安寧﹐聖壽遐遠。忠貞義烈﹐輔贊睿圖。內屏外藩﹐輝華帝業。萬方有泰﹐八極無虞。播玄元淸靜之風﹐歸大道和平之化。今故燒香﹐自歸依師尊大聖眾﹐至眞之徳﹐得道之後﹐升入無形。和與道合眞。

以今早朝行道﹐請法眾等﹐運玆二撚上香。願此香煙騰空﹐徑上供養無上至眞經寶。臣等歸身歸命﹐首體投地﹐仰依太上三尊。願以是功徳﹐歸流某家。九祖七玄﹐幽靈滯識。生神丹霍﹐蛻質朱陵。落注訟於地司﹐息考延於後嗣。逍遙上境﹐安處福庭。今故燒香﹐自歸依師尊大聖眾﹐至眞之徳﹐得道之後﹐升入無形。和與道合眞。

以今早朝行道﹐請法眾等﹐運玆三撚上香。願此香煙騰空﹐徑上供養無上至眞師寶。臣等歸身歸命﹐首體投地﹐仰依太上三尊。願以是功徳﹐歸流率土含靈﹐普天有識。下窮泉曲﹐旁及幽扃。景福遐沾﹐羣情俱泰。弟子某災凶殄息﹐厄運淸消。壽祿增長﹐福祥臻萃。今故燒香﹐自歸依師尊大聖眾﹐至眞之徳﹐得道之後﹐升入無形。和與道合眞。

禮方

懺悔

各思九色圓象﹐咽液﹐命魔密咒

步虛﹐旋繞

太極分髙厚﹐輕淸上屬天。人能修至道﹐身乃作眞仙。行溢三千數﹐時丁四萬年。丹臺開寶笈﹐金口爲流傳。

大梵三天主﹐虛皇五老尊。尙難窺檄妙﹐豈復入名言。寶座臨金殿﹐霞冠照玉軒。萬眞朝帝所﹐飛舄躡雲根。

蒙蒙如細霧﹐冉冉曳銖衣。妙逐祥煙上﹐輕隨彩鳳飛。幾陪瑤室宴﹐忽指洞天歸。佇立扶桑岸﹐髙奔日帝暉。

三禮

臣等至心稽首禮﹐太上無極大道。

臣等至心稽首禮﹐三十六部尊經。

臣等至心稽首禮﹐玄中大法師。

重稱法位

具位臣某等﹐謹重伸上啟太上無極大道元始天尊﹐太上大道君﹐太上老君道徳眾聖﹐三十六部尊經﹐玄中大法師﹐上相上宰﹑四司五帝﹐三界官屬一切眞靈。臣等伏聞﹐大道垂光﹐元和布化。陶鈞一气﹐孕育三才。陰陽有代謝之期﹐劫運有升淪之數。稟神毓質﹐分象流形。未超變化之機﹐固有興衰之兆。非祈上聖﹐難降儲祥。竊惟三洞玉書﹐九天金簡。龜編鳳冊﹐龍篆虎符。上可以安鎭帝王﹐保制劫運。體道無極﹐與天長存。次可以回復天經﹐攺移災歷。寧家保國﹐濟物安人。幽冥荷拯拔之功﹐厄滯有修禳之品。靈香上禦﹐虔懇必通。眞格敷陳﹐尊靈必鑑。弟子某慮災凶在運﹐憂惕彌探。賫信列詞﹐願祈昭佑。臣等叨承明訓﹐勸率法流。依按玄科﹐奉修齋福。關明三界﹐懺謝十方。瀝懇冥心﹐轉經行道。燈分鶴焰﹐蕩昏暗以流輝﹔香散龍煙﹐徹虛無而達信。伏冀天尊太上﹐萬聖垂慈救之仁﹔金闕玉京﹐千眞播護持之力。勑下三境﹐普告諸天。降福延恩﹐濟生度死。和平冤咎﹐消解災殃。五行無妨克之凶﹐三景息照臨之會。上解宿曜天文﹑十二躔次之厄﹐下解山川九宮﹑八卦分野之災。宿罪積愆﹐深殃重疊。前冤往債﹐故殺誤傷。三業六情﹐無邊過犯。因今懺謝﹐咸乞蕩除。上願國祚延洪﹐聖壽遐永。三光昭朗﹐四序均調。兵革不興﹐烽煙罷警。妖惡伏匿﹐善瑞來臻。水火旱蝗﹐干戈疫癘。無侵國界﹐克保升平。然乞七祖生天﹐九幽罷對。飛沈遂性﹐品類安寧。地府陰曹﹐三塗六趣﹐俱登福岸﹐咸沐道風。上明天尊廣濟之澤﹐下副臣眾等歸命之誠。謹啟以聞。

發念

一念爲道四大﹐合徳齋主。七世父母﹐免墮憂苦。上升天堂﹐衣食自然。

二念帝王國主﹐道化興隆。庠序濟濟﹐皇教恢弘。威儀翼翼﹐普天所瞻。民稱太平﹐四夷賓伏。妖惡自滅﹐聖賢日生。

三念法師﹐功徳大建。教化明達﹐俱獲飛仙。

四念同志學人。早得仙道﹐更相開度。

五念九親和睦﹐好尙仁義。貴道賤財﹐行爲物範。

六念損己﹐布施道士及饑寒者。天下人民﹐各得其所。

七念蠕動跂行。一切眾生﹐咸蒙成就。

八念赦貸前生。今世罪對﹐立功補過。

九念家國隆盛。宗廟有人﹐世生賢才。

十念尊受經師。不敢中怠﹐平等一心。廣度一切﹐克獲上仙。白日登天﹐拜見太上。永成眞人﹐云車羽駕。和與道合眞。

復鑪

香官使者﹑左右龍虎君﹑侍香諸靈官﹐當令臣行香之所﹐自然生金液丹碧芝英。百靈眾眞﹐交會在此﹐洞案鑪前。令臣學道得道﹐求仙得仙。遇有緣人﹐證無爲果。十方仙童玉女﹐接侍香煙﹐傳臣向來所啟之言﹐速達徑禦太上無極大道無形無名虛無自然金闕玉陛下。

出戶

太上黃籙齋儀卷之二十六竟

太上黃籙齋儀卷之二十七

唐廣成先生杜光庭刪

消災中分行道

入戶

各禮師﹐存念如法

衛靈

黃中策炁﹐斬馘妖蹤。遏絕邪源﹐

制斷魔蹤。太上符命﹐召制神功。

萬靈斯格﹐卻禍除凶。王炁三輪﹐

洞運眞風。紫戶捨瓊﹐大度無終。

左命靑腰﹐右攝芝童。逍遙飆景﹐

總禦九空。玄壇應機﹐乘炁虛仲。

萬眞普降﹐濟度無窮。

鳴法鼓二十四通

無上玄元太上道君﹐召出臣身中﹐三五功曹﹑左右官使者﹑侍香金童﹑傳言散花玉女﹑五帝直符直日香官﹐各三十二人出。出者﹐嚴裝關啟玄壇天帝神君﹐當召此間土地里域﹐眞官正神﹐以今奉爲入意﹐願得玉淸道炁靈寶妙光下降﹐流入臣等身中。卽使紫淸郁勃﹐玉闕開明。五老輔根﹐萬帝攝眞。體圓珠映﹐乘景驂宸。金光煥赫﹐禦炁上淸。令臣所啟﹐速達徑禦太上無極大道無形無名虛無自然金闕玉陛下。

各稱法位

具位臣某等﹐謹同誠上啟虛無自然元始天尊﹐無極大道太上大道君﹐太上老君﹐髙上玉皇﹐十方已得道大聖眾至眞諸君丈人﹐三十六天帝君﹐玉虛上帝﹐玉帝大帝﹐東華南極西靈北眞玄都玉京金闕七寶玄臺紫微上宮靈寶至眞明皇道君﹐三十六部尊經﹐玄中大法師﹐三界官屬一切眞靈。臣等伏聞﹐道運宣行﹐元皇垂化﹐眞靈表貺﹐天地效祥。正二炁於上玄﹐息三災於下土。故得和寧品物﹐孚佑生靈。溥家國以安寧﹐總幽冥而利濟。臣等夙承玄澤﹐被沐洪休。參佩寶文﹐披閱眞格。遵太上弘慈之旨﹐廣天尊解度之科。思立微功﹐用匡大化。度人救物﹐拯厄扶危。佐國爲時﹐冀效誠節。凡有詞欵﹐敢不上聞。

讀詞

按如詞言﹐誠深修奉。願祈聖澤﹐以解災凶﹐是敢賫備香花﹐營持法信。質心三界﹐歸命諸天。臣等輒按玄科﹐奉修齋直。洗心靜念﹐然燈燒香。法河圖禳謝之儀﹐依太一懺祈之典。馳誠金闕﹐注想玉京。冀獲感通﹐克蒙昭佑。以今午朝行道﹐請法眾等﹐運玆初撚上香。願此香煙騰空﹐徑上供養無上至眞道寶。臣等歸身歸命﹐首體投地﹐仰依太上三尊。願以是功徳﹐歸流國祚帝圖﹐宗祧列聖﹐運超三五﹐道冠羲農。禦紫極以遊神﹐宴朱陵而蛻影。上登眞品﹐下福睿圖。皇帝壽等八溟﹐光宣二景。堯云廣覆﹐舜日增華。六宮盡柔順之規﹐百辟運忠貞之節。萬方淸泰﹐四海乂寧。今故燒香﹐自歸依師尊大聖眾﹐至眞之徳﹐得道之後﹐升入無形。和與道合眞。

以今午朝行道﹐請法眾等﹐運玆二撚上香。願此香煙騰空﹐徑上供養無上至眞經寶。臣等歸身歸命﹐首體投地﹐仰依太上三尊。願以是功徳﹐歸流齋主某家﹐億劫親緣﹐積生眷屬。九玄滯爽﹐七祖神儀。朝上聖於諸天﹐落幽纏於長夜。永除罪簡﹐克證仙階。今故燒香﹐自歸依師尊大聖眾﹐至眞之徳﹐得道之後﹐升入無形。和與道合眞。

以今午朝行道﹐請法眾等﹐運玆三撚上香。願此香煙騰空﹐徑上供養無上至眞師寶。臣等歸身歸命﹐首體投地﹐仰依太上三尊。願以是功徳﹐歸流某家。過咎蠲銷﹐災凶殄息。存亡開泰﹐眷屬安寧。洎乎地府寒鄕﹐咸蒙濟拔。三塗九夜﹐並睹光明。俗洽乂康﹐境無災沴。山棲谷隱﹐證道登眞。今故燒香﹐自歸依師尊大聖眾﹐至眞之徳﹐得道之後﹐升入無形。和與道合眞。

禮方

懺悔

各思九色圓象﹐咽液﹐命魔密咒

步虛﹐旋繞

旋步云綱上﹐天風颯爾吹。飄裾淩斗柄﹐秉拂揖參旗。獅子銜丹綬﹐麒麟導翠輜。飛行周八極﹐幾見發春枝。

綠翼巍丹幘﹐靑霞絡羽衣。晨趨陽徳綰﹐夜造月華扉。搏弄周天火﹐韜潛起陸機。玉房畱不住﹐卻向九霄飛。

昔在延恩殿﹐中霄降九皇。六眞分左右﹐黃霧繞軒廊。廣內尊神禦﹐仙兵護道場。孝孫今繼志﹐咫尺對靈光。

三禮

臣等至心稽首禮﹐太上無極大道。

臣等至心稽首禮﹐三十六部尊經。

臣等至心稽首禮﹐玄中大法師。

重稱法位

具位臣某等﹐謹重伸上啟太上無極大道元始天尊﹐太上大道君﹐太上老君﹐十方無極大道道徳眾聖﹑天尊至眞﹐大帝天帝﹐三十六部尊經﹐玄中大法師﹐上相上宰﹑四司五帝﹐三界官屬一切尊靈。臣等伏聞﹐太上開圖﹐萬靈受福。至眞演貺﹐羣品舒榮。正宿度於天經﹐靜凶�於地紀。神風寧晏﹐幽顯昭蘇。某以憂切災衰﹐虔希懺滌。賫香花法信﹐鎭彩紋繒。質信效心﹐祈天請命。臣等奉依科法﹐營設壇場。燒香然燈﹐照燭三界。上照諸天無極之境﹐長樂福堂之中﹔下照九地極冥之鄕﹐地獄重陰之內。拔度億世﹐罪考幽靈。欲使累劫冤尢﹐普蒙解釋。九玄注逮﹐咸得淸銷。然後上解星辰日月﹑暗曜之災﹔下除分野九宮﹑刑妨之厄。千災萬咎﹐重過深尢。因今懺祈﹐咸乞除蕩。上願帝王萬壽﹐祚歷永昌。比天地以安貞﹐並山河而悠久。后妃內職﹐徳茂坤儀。太子諸王﹐功扶聖業。文武卿佐﹐中外職寮。百揆允修﹐九功咸敍。天淸地靜﹐國泰人和。日月重光﹐雲霞五色。兵鋒偃戢﹐谷稼滋盈。河出九疇﹐山呼萬歲。弟子某九玄開度﹐舉族安寧。弘忠孝以傳家﹐體仁和而繼業。洎諸含識﹐普及幽冥。各遂物宜﹐咸得其所。臣等功圓六度﹐道證三便。谷隱寒棲﹐克成眞果。上明天尊大慈之澤﹐下副臣等虔奉之誠。謹啟以聞。

發願

一願大道﹐淡泊虛無。安閒空寂﹐澄淸自居。廣開法門﹐教導頑夫。皆蒙惠澤﹐精苦自修。預以同學﹐普得升虛。與天相保﹐長存無憂。

二願諸天﹐結炁澄淸。髙虛廣覆﹐保眞固靈。气候調節﹐四運和平。國安民丰﹐普天閒寧。廣濟一切﹐惠逮有生。保天長存﹐億劫不傾。

三願土地﹐覆載無窮。安平不陷﹐海淪不崩。保鎭家國﹐兆民興從。養生安死﹐惠周十方。禾稼滋植﹐營運日丰。咸得厚載﹐萬類皆從。

四願日月﹐二景髙明。無有勃蝕﹐虧盈安淸。光照諸天﹐洞消暗冥。保固劫運﹐世祚和平。普加潤澤﹐惠灑眾生。

五願星辰﹐與日齊光。轉燭照耀﹐朗映十方。各安其位﹐經緯直行。保鎭家國﹐無有災傷。四海寧一﹐普天興昌。

六願四時﹐隨節推遷。景炁和調﹐無有災患。疫毒消滅﹐普天平安。五穀丰熟﹐國富民歡。

七願浮雲﹐結气聚煙。飛空髙澄﹐蔭覆玄玄。隱則無爲﹐散則彌天。神仙同居﹐結友眾眞。惠流一切﹐興國愛民。普濟羣生﹐人同劫年。

八願風雨﹐流灑無窮。普加施泄﹐受其發揚。萬物滋生﹐國儲民丰。

九願五嶽﹐各安其方。巍巍包藏﹐長爲仙宮。安鎭國祚﹐保天無終。護度一切﹐莫不仰宗。

十願江海﹐蕩蕩無極。含容恢廓﹐無細不植。淵奧柔惠﹐潤加蠕息。天火獲慶﹐年同劫石。

十一願帝王﹐國土日昌。四鎭安睦﹐兵革不揚。天人歌唱﹐吉應來翔。敷教濟濟﹐威化洋洋。兆庶稱慶﹐長樂未央。

十二願蝖飛蠢動﹐已生未生。咸蒙安全﹐普得生成。皆見元气﹐受陽之形。艸木果林﹐經冬不零。一切濟度﹐靡不鮮榮。和與道合眞。

復鑪

香官使者﹑左右龍虎君﹑侍香諸靈官﹐當令臣行香之所﹐自然生金液丹碧芝英。百靈眾眞﹐交會在此﹐香火鑪前。令臣學道得道﹐求仙得仙。齋主受福﹐幽顯沾恩。十方仙童玉女﹐接侍蘭煙﹐傳臣向來所啟之言﹐速達徑禦太上無極大道無形無名虛無自然金闕玉陛下。

出戶

太上黃籙齋儀卷之二十七竟

太上黃籙齋儀卷之二十八

唐廣成先生杜光庭刪

消災落景行道

入戶

各禮師﹐存念如法

衛靈

金眞空降﹐神虎檢營。玉帝披霞﹐

諸天命靈。九晨回駕﹐萬魔束形。

九微迸煙﹐神威攝精。流金擲火﹐

百惡消並。神輝耀夜﹐洞杳長春。

聖道蕩蕩﹐十方肅淸。保制劫運﹐

元亨利貞。

鳴法鼓二十四通

無上三天玄元始三炁太上道君﹐召出臣身中﹐三五功曹﹑左右官使者﹑侍香金童﹑傳言玉女﹑五帝直符直日香官﹐各三十二人出。出者﹐嚴裝關啟玄壇天帝神君﹐當召此間土地里域﹑眞官正神﹐急上關啟。臣今奉爲入意﹐願得玉

淸道炁靈寶妙光下降﹐流入臣等身中。卽使玄壇淸淨﹐內外成眞。天無氛穢﹐地絕妖塵。琳瑯振響﹐十方肅淸。萬魔不幹﹐眞誠上徹。令臣所啟﹐速達徑禦太上無極大道至眞玉皇上帝禦前。

各稱法位

具位臣﹐某等﹐謹同誠上啟虛無自然元始天尊﹐無極大道太上大道君﹐太上老君﹐髙上玉皇﹐十方已得道大聖眾至眞諸君丈人﹐三十六天帝君﹐玉虛上帝﹐玉帝大帝﹐東華南極西靈北眞玄都玉京金闕七寶玄臺紫微上宮靈寶至眞明皇道君﹐三十六部尊經﹐玄中大法師﹐三界官屬一切眞靈。臣等伏聞﹐五大未光﹐三靈初肇衝用之功﹐已立混成之妙。將分先地先天﹐皇惟至道不皦不昧。首出羣生﹐所以與化無窮﹐隨機靡倦。帝王宗之以致理﹐國祚享之以太平。福善攸歸﹐凶災自息。臣等早窺眞格﹐仰奉靈科。思立善功﹐濟人匡國。況奉詞旨﹐敢不上聞。

讀詞

按如詞言﹐誠情丹切。謹持法信﹐崇啟壇場。願釋罪尢﹐冀銷災咎。臣等登壇受法﹐告誓之初。五帝鑑盟﹐三官證信。佐國行化﹐濟度爲先。是敢披按玄經﹐奉宣慈旨。修齋行道﹐法地象天。質龍彩於十華﹐罄誠祈於八極。冀因丹禱﹐上達玄虛。以今晚朝行道﹐請法眾等﹐運玆初撚上香。願此香煙騰空﹐徑上供養無上至眞道寶。臣等歸身歸命﹐首體投地﹐仰依太上三尊。願以是功徳﹐歸流宗廟尊靈﹐列聖昭穆。凝神雲路﹐超景星躔。禦斗極以貽祥﹐乘帝車而表貺。瑤圖玉諜﹐配永乾坤。澤潤天波﹐比深溟渤。皇帝化融有截﹐道契無爲。與三五以並崇﹐指嵩衡而等固。提封萬寓﹐車軌大同。中外輯寧﹐彜倫攸敍。今故燒香﹐自歸依師尊大聖眾﹐至眞之徳﹐得道之後﹐升入無形。和與道合眞。

以今晚朝行道﹐請法眾等。運玆二撚上香。願此香煙騰空﹐徑上供養無上至眞經寶。臣等歸身歸命﹐首體投地﹐仰依太上三尊。願以是功徳﹐歸流弟子某家。億世靈儀﹐九玄幽識。超升北府﹐煉化南宮。浴流火以參眞﹐入明霞而證道。垂祥介福﹐普及見存。今故燒香﹐自歸依師尊大聖眾﹐至眞之徳﹐得道之後﹐升入無形。和與道合眞。

以今晚朝行道﹐請法眾等﹐運玆三撚上香。願此香煙騰空﹐徑上供養無上至眞師寶。臣等歸身歸命﹐首體投地﹐仰依太上三尊。願以是功徳﹐歸流弟子某家﹐眷屬親緣﹐九姻六族。災祛未兆﹐福降無涯。運尼淸銷﹐凶殃殄息。壽延祿永﹐禍滅福生。徧及含靈﹐旁資億兆。克履貞吉﹐俱洽休祥。九夜開光﹐三塗昭朗。普天全濟﹐一切荷恩。今故燒香﹐自歸依師尊大聖眾﹐至眞之徳﹐得道之後﹐升入無形。和與道合眞。

禮方

懺悔

步虛﹐旋繞

寶籙修眞範﹐丹誠奏上蒼。冰淵臨兆庶﹐宵旰致平康。萬物消疵癘﹐三晨效吉祥。步虛聲已徹﹐更詠洞玄章。

宛宛神州地﹐巍巍眾妙壇。鶴袍來羽客﹐鳧舄下仙官。玉斝斟元醴﹐瑯函啟大丹。至誠何以祝﹐四海永澄瀾。

水噀魔宮懾﹐燈開夜府明。九天風靜默﹐四極气澄淸。嘯詠朱陵府﹐翺翔白玉京。至誠何以祝﹐國祚永安榮。

三禮

臣等至心稽首禮﹐太上無極大道。

臣等至心稽首禮﹐三十六部尊經。

臣等至心稽首禮﹐玄中大法師。

重稱法位

具位臣﹐某等﹐謹重伸上啟太上無極大道元始天尊﹐太上大道君﹐太上老君﹐至眞無極大道道徳眾聖天尊至眞﹐大帝天帝﹐三十六部尊經﹐玄中大法師﹐上相上宰﹑四司五帝﹐三界感應一切尊靈。臣等稟化上玄﹐擢形中土。崇修至道﹐參佩靈文。所宜匿迹巖巒﹐棲神沖漠。自期升舉﹐髙謝塵寰。而法許立功﹐道先佐國。度人濟物﹐拯厄扶危。弘天尊救護之慈﹐示眾兆歸依之路。天上天下﹐咸遂其宜。弟子某以厄運所纏﹐憂危是切。願因關奏﹐冀達誠祈。質繒彩以盟心﹐奉香花而效信。仰爲邦國﹐普及存亡。懺拔祈恩﹐銷災降福。仰慮積生之後﹐累劫以來﹐不悟正眞﹐不知科格﹐違天犯地﹐重過深尢﹐故殺誤傷﹐新冤往債﹐六情所起﹐三業所爲﹐無量無邊﹐難可記識。九府三官之籙﹐四司五帝之曹。罪簡易增﹐善功難著。七玄幽爽﹐有考注之文﹔宿對前冤﹐有殃流之目。或天文宿曜﹐躔次爲災。或本命年辰﹐行運爲厄。九宮刑絕﹐八卦衝妨。陰陽之品目難窮﹐神道之幽玄靡測。致成災咎﹐志切懺祈。敷列壇場﹐延降眞聖。竈香達懇﹐拜手披心。伏惟上聖眾尊﹐垂光憫鑑。千災萬厄﹐咸賜蕩除。上願國祚無疆﹐帝徳遐廣。五星順軌﹐兩曜重暉。關城無戍役之勞﹐邊塞罷烽煙之警。五山八海﹐安鎭方隅。梯峻航深﹐率賓景化。祥雲泛彩﹐瑞露凝甘。嘉谷年登﹐禎祥日至。弟子某九玄七世﹐乘善貺以逍遙﹔五族六親﹐沐神休而康泰。封疆靜謐﹐兵革弭寧。疫毒銷亡﹐妖凶殄滅。九幽地獄﹐睹太上之慈光﹔六趣罪魂﹐受天眞之惠力。並從開濟﹐俱獲超升。動植飛沈﹐盡登常道。上明天尊大慈之澤﹐下副臣眾等懺謝之誠。謹啟以聞。

發願

一願大道流行﹐普天懷徳。二願一切有生﹐咸皆悟道。三願九夜悲魂﹐一時解脫。四願孤魂無依﹐咸得受生。五願天下太平﹐五穀丰熟。六願臣忠子孝﹐君仁父慈。七願四海通同﹐冤親和釋。八願潛胞處卵﹐咸得生成。九願積疾新痾﹐旋卽痊愈。十願孤露眾生﹐丰衣足食。

復鑪

香官使者﹑左右龍虎君﹑侍香諸靈官﹐當令臣行香之所﹐自然生金液丹碧芝英。百靈眾眞﹐交會在此﹐香火鑪前。令臣學道得道﹐求仙得仙。齋主受福﹐幽顯沾恩。十方仙童玉女﹐侍衛蘭煙﹐傳臣向來所啟﹐速達徑禦太上無極大道無形無名虛無自然金闕玉陛下。

出戶

太上黃籙齋儀卷之二十八竟

太上黃籙齋儀卷之二十九

唐廣成先生杜光庭刪

懺禳疾病淸旦行道

入戶

各禮師﹐存念如法

衛靈

金眞綠霞﹐煥映三天。飛雲丹霄﹐

諸天控軿。晨輝啟旦﹐陰翳俱蠲。

九微震空﹐五星回旋。萬仙應感﹐

自然妙玄。杳冥散景﹐分形億千。

寶珠光耀﹐瑞降壇乾。生死蒙惠﹐

灌煉金泉。魔王恐懼﹐合景三田。

鳴法鼓二十四通

無上三天玄元始三炁太上道君﹐召出臣身中﹐三五功曹﹑左右官使者﹑侍香金童﹑傳言玉女﹑五帝直符直日香官﹐各三十二人出。出者﹐嚴裝關啟玄壇天帝神君﹐當召此間土地里域﹐眞官正神�。臣今奉爲入意願得玉淸道炁靈寶妙光下降﹐流入臣等身中﹐令臣所啟之言﹐速達徑禦太上無極大道無形無名虛無自然金闕玉陛下。

各稱法位

具位臣某等﹐謹同誠上啟虛無自然元始天尊﹐無極大道太上大道君﹐太上老君﹐昊天玉皇上帝﹐十方已得道大聖眾至眞諸君丈人﹐三十六天帝君﹐玉虛上帝﹐玉帝大帝﹐東華南極西靈北眞玄都玉京金闕七寶玄臺紫微上宮靈寶至眞明皇道君﹐三十六部尊經﹐玄中大法師﹐三界官屬一切眞靈。臣等伏聞﹐气象運行﹐陰陽顯晦。倚伏有興衰之數﹐虧盈爲禍福之端。況在塵寰﹐寧離陶鑄。惟三尊演教﹐垂濟生度死之科﹔萬聖延慈﹐著救物拯危之品。廣敷神化﹐大庇羣生。臣等獲履法門﹐早參慈訓。所宜救災拔難﹐祈福生民。行教立功﹐以彰玄奧。況奉詞旨﹐敢不上聞。

讀詞

按如詞言﹐誠情迫切。宜申弘護﹐俾達虔祈。齋主某以染迹六塵﹐陶形四大。水火有盛衰之異﹐暗明分舒慘之殊。或爽節宣﹐遽成疾厄。形神奔悸﹐性命懸危。惟叩眞靈﹐庶蒙解拔。臣等謹依科格﹐敷列壇場。稽首析恩﹐仰天請命。以令早朝行道﹐請法眾等﹐運玆初撚上香。願此香煙騰空﹐徑上供養無上至眞道寶。臣等歸身歸命﹐首體投地﹐仰依太上三尊。願以是功徳﹐歸流帝王國主﹑社稷尊靈。鳳紀龍圖﹐配乾坤而永固﹔皇風睿徳﹐與日月以長懸。明燭萬方﹐仁周八表。儲皇妃後﹐中外臣寮。克贊雍熙﹐共康寰海。八極之內﹐君臣吏民。巨福所覃﹐普天昭泰。今故燒香﹐自歸依師尊大聖眾﹐至眞之徳﹐得道之後﹐升入無形。和與道合眞。

以今早朝行道﹐請法眾等﹐運玆二撚上香。願此香煙騰空﹐徑上供養無上至眞經寶。臣等歸身歸命﹐首體投地﹐仰依太上三尊。願以是功徳﹐歸流齋主某家。九世七玄﹐億曾萬祖。親緣眷屬﹐往逝神儀。伏承黃籙之玄功﹐上朱陵之仙界。陽光瑩質﹐流火煉形。黑簡落名﹐靑宮著籍。逍遙眞境﹐永祛延注之殃﹔利佑見存﹐克享安貞之福。今故燒香﹐自歸依師尊大聖眾﹐至眞之徳﹐得道之後﹐升入無形。和與道合眞。

以今早朝行道﹐請法眾等﹐運玆三撚上香。願此香煙騰空﹐徑上供養無上至眞師寶。臣等歸身歸命﹐首體投地﹐仰依太上三尊。願以是功徳﹐歸流齋主某﹐身災纏弭﹐息厄運淸。銷疾瘵痊平﹐冤仇和釋。南昌司命﹐開生籙以延年﹔北府帝君﹐削黑書而落死。魂神澄正﹐萬炁長存。眷屬親緣﹐同沾景福。飛沈異質﹐蠢動殊形。咸沐玄休﹐共臻貞吉。今故燒香﹐自歸依師尊大聖眾﹐至眞之徳﹐得道之後﹐升入無形。和與道合眞。

禮方

懺悔

各思九色圓象﹐咽液﹐命魔密咒

三啟頌

樂法以爲妻﹐愛經如珠玉。持戒制六情﹐念道遣所欲。淡泊正炁停﹐蕭然神靜默。天魔並敬護﹐世世受大福。

鬱鬱家國盛﹐濟濟經道興。天人同其願﹐縹緲入大乘。因心立福田﹐靡靡法輪升。七祖生天堂﹐我身白日騰。

大道洞玄虛﹐有念無不契。煉質入仙眞﹐遂成金剛體。超度三界難﹐地獄五苦解。悉歸太上經﹐靜念稽首禮。

三禮

臣等至心稽首禮﹐太上無極大道。

臣等至心稽首禮﹐三十六部尊經。

臣等至心稽首禮﹐玄中大法師。

重稱法位

具位臣某等﹐謹同誠上啟太上無極大道元始天尊﹐太上大道君﹐太上老君﹐十方無極大道道徳眾聖﹐三十六部尊經﹐玄中大法師﹐三界官屬一切眞靈。臣等獲奉玄科﹐仰承慈訓。濟時佐國﹐弘道安人。而迹混市朝﹐功輕塵露。常增惕懼﹐不敢遑寧。但法在敷揚﹐義先拯救。今齋主某以災躔所迫﹐疾厄所侵。風燭是憂﹐性命斯切。今披心請命﹐稽首法門。臣等輒爲依按明科﹐修齋行道。謄詞列款﹐懺謝存亡。恐慮某九世以來﹐宿殃流注。前生往代﹐冤結所成。或立志運心﹐有違陰騭。或舉情屬念﹐不合神明。往咎前愆﹐陰罪陽過。因緣積沓﹐構此災危。又恐三命五行﹑九宮八卦﹑天文宿曜﹑行運遊年﹐災殺所臨﹐星辰所照。或命祿薄弱﹐運气衰微。或故殺誤傷﹐新冤往債。及五瘟百毒之气﹐凶邪鬼注之徒。外中肌膚﹐內侵臟腑。成玆危疾﹐未獲痊除。特乞太上垂恩﹐三光赦罪。解銷冤對﹐和釋災凶。前世今生﹐無邊罪目。因今析懺﹐咸乞赦除。使眞气流行﹐靈津宣潤。百痾蠲蕩﹐六府和平。祿祚增丰﹐年算延永。舉家享福﹐內外沾榮。上願社稷安寧﹐帝王萬壽。風雨調順﹐歲稔時康。有識含生﹐並登壽域。上明天尊大慈之澤﹐下副臣等祈懺之誠。謹啟以聞。

發念

一念爲道﹐四大合徳。齋主七世父母﹐免脫憂苦。上升天堂﹐衣食自然。

二念帝王國主﹐道化興隆。庠序濟濟﹐皇教恢弘。威儀翼翼﹐普天所瞻。民稱太平﹐四夷賓伏。妖惡自滅﹐賢人日生。

三念法師﹐功徳大建。教化明達﹐俱獲飛仙。

四念同志學人。早得仙道﹐更相開度。

五念九親和睦﹐好尙仁義﹐貴道賤財﹐行爲物範。

六念損己﹐布施道士及饑寒者。天下人民﹐各得其所。

七念蠕動跂行。一切眾生﹐咸蒙成就。

八念赦貰前生。今世罪對﹐立功補過。

九念家國隆盛。宗廟有人﹐世生賢才。

十念尊受師經﹐不敢中怠﹐平等一心。廣度一切﹐克獲上仙。白日登天﹐拜見太上。永成眞人﹐云車羽駕。和與道合眞。

復鑪

香官使者﹑左右龍虎君﹑侍香諸靈官﹐當令臣行香之所﹐自然生金液丹碧芝英。百靈眾眞﹐交會在此﹐香火鑪前。令臣學道得道﹐求仙得仙。齋主受福﹐幽顯沾恩。十方仙童玉女﹐侍衛蘭煙﹐傳臣向來所啟之言﹐速達徑禦太上無極大道無形無名虛無自然金闕玉陛下。

出戶

太上黃籙齋儀卷之二十九竟

太上黃籙齋儀卷之三十

唐廣成先生杜光庭刪

懺禳疾病中分行道

入戶

各禮師﹐存念如法

衛靈

謠歌空洞﹐帝君守壇。五帝校錄﹐

受符三官。備衛四門﹐束魔去姦。

流鈴擲火﹐除穢焚殘。身佩金書﹐

煉液芝顏。玄虛素合﹐心動三關。

騎獅跨鶴﹐控虯乘鸞。眾星守舍﹐

千魔不幹。道炁長存﹐萬仙委安。

鳴法鼓二十四通

無上三天玄元始三炁太上道君﹐召出臣身中﹐三五功曹﹑左右官使者﹑侍香金童﹑傳言玉女﹑五帝直符直日香官﹐各三十二人出。出者﹐嚴裝關啟玄壇天帝神君﹐當召此間土地里域﹑眞官正神。臣今奉爲入意﹐以今願得玉淸道炁靈寶妙光下降﹐流入臣等身中。卽使玄壇淸淨﹐內外成眞。天無氛穢﹐地絕妖塵。琳瑯振響﹐十方肅淸。萬魔不幹﹐眞誠上徹。令臣所啟之言﹐速達徑禦太上無極大道無形無名虛無自然金闕玉陛下。

各稱法位

具位臣某等﹐謹同誠上啟虛無自然元始天尊﹐無極大道太上玉晨大道君﹐太上老君﹐昊天玉皇上帝﹐十方已得道大聖眾﹑至眞諸君丈人﹐三十六天帝君﹐玉虛上帝﹐玉帝大帝﹐東華南極西靈北眞玄都玉京金闕七寶玄臺紫微上宮靈寶至眞明皇道君﹐三十六部尊經﹐玄中大法師﹐三界應感一切眞靈。臣等伏聞﹐自然妙本﹐弘大化於帝先﹔至極元尊﹐播玄功於物表。𨿽陰陽升降﹐劫歷始終。澹爾常存﹐巍乎獨運。所以三千景域﹐咸服於神休﹔五億天關﹐同臻於道化。至若吉凶遞代﹐禍福推遷。乘聖力以皆祛﹐沐靈休而可滌。濟危拯物﹐佐國化人。萬古攸遵﹐應靈無爽。況抱詞列欵﹐請命希恩。凡有所祈﹐理宜關奏。旣承詞旨﹐敢不上聞。

讀詞

按如詞誠﹐言深祈扣。弟子某以陰陽構疾﹐寒暑貽災。稽首披心﹐虔希佑護。臣等竊惟天尊湣濟﹐常善救人。揚法舸而度迷津﹐懸寶珠而納羣品。宣科演教﹐捍厄扶危。是用滌慮洗心﹐修齋行道。願回聖力﹐以蕩災蒙。以今午朝行道﹐請法眾等﹐運玆初撚上香。願此香煙騰空﹐徑上供養無上至眞道寶。臣等歸身歸命﹐首體投地﹐仰依太上三尊。願以是功徳﹐歸流社稷尊靈﹐宗祧先聖。騰神八景﹐融化九淸。凝觀太空﹐貽休大業。皇帝體堯立極﹐嗣禹承圖。朗金鏡於紫宸﹐運璇衡於碧落。壽星增耀﹐福嶽彌崇。后妃贊化於六宮﹐臣佐匡寧於萬寓。光敷有道﹐允洽無爲。今故燒香﹐自歸依師尊大聖眾﹐至眞之徳﹐得道之後﹐升入無爲。和與道合眞。

以今午朝行道﹐請法眾等﹐運玆二撚上香。願此香煙騰空﹐徑上供養無上至眞經寶。臣等歸身歸命﹐首體投地﹐仰依太上三尊。願以是功徳﹐歸流弟子某家。九世七玄﹐億曾萬祖。辭太冥之府﹐離長夜之庭。罪网蠲銷﹐福祥臻萃。洎乎泉扃異趣﹐飛動殊倫。禎貺所資﹐盡蒙開度。今故燒香﹐自歸依師尊大聖眾﹐至眞之徳﹐得道之後﹐升入無爲。臣與道合眞。

以今午朝行道﹐請法眾等﹐運玆三撚上香。願此香煙騰空﹐徑上供養無上至眞師寶。臣等歸身歸命﹐首體投地﹐仰依太上三尊。願以是功徳﹐歸流弟子某身。蕩滌災纏﹐銷平厄運。宿冤往債﹐乘祈懺以咸除﹔積釁深瑕﹐沐燻修而克淨。妖凶弭息﹐年祿增延。今故燒香﹐自歸依師尊大聖眾﹐至眞之徳﹐得道之後﹐升入無爲。和與道合眞。

禮方

懺悔

各思九色圓象﹐咽液﹐命魔密咒

步虛﹐旋繞

始靑黎元蓋﹐金香結珠煙。飛晨總翹轡﹐稽首玉帝前。帝心浩以舒﹐錫吾太靈篇。是謂不滅道﹐萬天秉吾權。吾行空洞中﹐下仙昧其淵。

一炁化之元﹐邈在兩儀先。寶埒馳金馬﹐眞香噴玉蓮。飛空按龍轡﹐梵響導芝軿。綿永長春劫﹐翺翔無色天。初眞難曉諭﹐以此戒中仙。

髙眞明道徳﹐垂世五千言。解釋慚涼薄﹐殫誠測妙元。霓旌嚴教典﹐羽唱徹云軿。瑞鶴儀空際﹐祥風拂暑煩。穹窿玆響應﹐寶祚億斯年。

三禮

臣等至心稽首禮﹐太上無極大道。

臣等至心稽首禮﹐三十六部尊經。

臣等至心稽首禮﹐玄中大法師。

重稱法位

具位臣﹐某等﹐謹重伸上啟太上無極大道元始天尊﹐太上大道君﹐太上老君﹐三十六部尊經﹐玄中大法師﹐上相上宰﹑四司五帝﹐正一左右二眞人﹐南嶽上眞紫虛元君﹐三界官屬一切眞靈。臣等伏聞﹐天元立極﹐地紀摽樞。乘妙道以分形﹐定兩儀而設像。含弘無際﹐覆燾莫窮。而九六推移﹐有升淪之變﹔衰榮代謝﹐有歷劫之期。況彼人倫﹐寧無降替。弟子某寄身俗网﹐染迹塵寰。气象所拘﹐吉凶所擊。遂纏疾厄﹐彌切憂危。竊恐往世此生﹐宿瑕未滌。舊冤積釁﹐債訟未除。或故殺誤傷﹐爲殃爲咎。或星辰本命﹐爲惡爲災。形命凡微﹐懺祈無所。是用披心大道﹐稽首玄科。崇設壇場﹐仰申悔謝。臣等按天師品格﹐啟正一文儀。依紫虛元君懺災之法﹐奉爲某上請天昌君黃衣兵士十萬人﹐收弟子某家中外殃�﹑十二刑殺之气。又請南宮天明君﹑北星六機君收五瘟百毒百疾之气。又請封離君﹑赤素君爲弟子除心腹淋露之疾。又請天官五衡君﹑地官五衡君﹑九河北海君﹑王法君﹑九集君﹑大官陽秩君﹑南上君﹑須臾君﹑石仙君收除內外邪祟爲病之者。又請蓋天大將軍﹑上元士君收捕眾考精邪﹐卻禍來福。又請制地君﹑四胡君主除行年本命之災﹐斷考注之气。又請運气解厄君﹑無上髙倉君﹑無上天君﹑平天君解除死喪刑害五墓之鬼。又請靈素天精君﹑赤天食气君﹑收神上明君爲弟子某斷除惡夢惡鬼﹑沈疾注連之气。使災咎寧息﹐疾患痊平。二十四部天官吏兵﹐應時降臨﹐誅邪滅惡﹐收伏凶殃。眞气潛資﹐克獲安泰。夢寤眞正﹐壽算遐延。九祖生天﹐六親蒙福。龍神守衛﹐居止安寧。上願帝道昭融﹐天元朗晏。干戈永息﹐風雨以時。谷稼丰登﹐幽明和泰。旁該庶品﹐普及幽扃。共沐玄恩﹐同臻福界。上明天尊弘慈之澤﹐下副臣等祈懺之誠。謹啟以聞。

發願

一願大道﹐淡泊虛無。安閒空寂﹐澄淸自居。廣開法門﹐教導頑夫。皆蒙惠澤﹐精苦是修。預以同學﹐普得升虛。與天相保﹐長存無憂。

二願諸天﹐結气澄淸。髙虛廣覆﹐保眞固靈。气候調節﹐四運和平。國安民丰﹐普天咸寧。廣濟一切﹐惠逮有生。保天長存﹐億劫不傾。

三願土地﹐覆載無窮。安平不陷﹐海淪不崩。保鎭家國﹐兆民興從。養生安死﹐惠周十方。禾稼滋植﹐營運日丰。咸得厚載﹐萬類皆從。

四願日月﹐二景髙明。無有勃蝕﹐虧盈安淸。光照諸天﹐洞消暗冥。保固劫運﹐世祚和平。普加潤澤﹐惠灑眾生。

五願星辰﹐與日齊光。轉燭照耀﹐朗映十方。各安其位﹐經緯直行。保鎭家國﹐無有災傷。四海寧一﹐普天興昌。

六願四時﹐隨節推遷。景炁和調﹐無有災患。疫毒消滅﹐普天安平。五穀丰熟﹐國富民歡。

七願浮雲﹐結炁聚煙。飛空髙澄﹐蔭覆玄玄。隱則無爲﹐散則彌天。神仙同居﹐結友眾眞。惠流一切﹐興國愛民。普濟羣生﹐人同劫年。

八願風雨﹐流灑無窮。普加施泄﹐受其發揚。萬物滋生﹐國儲民丰。

九願五嶽﹐各安其方。巍巍包藏﹐長爲仙宮。安鎭國祚﹐保天無終。護度一切﹐莫不仰宗。

十願江海﹐蕩蕩無極。含容恢廓﹐無細不植。淵奧柔惠﹐潤加蠕息。天人獲慶﹐年同劫石。

十一願帝王﹐國土日昌。四鎭安睦﹐兵革不揚。天人歌唱﹐吉應來翔。敷教濟濟﹐威化洋洋。兆庶稱慶﹐長樂未央。

十二願蝖飛蠢動﹐已生未生。咸蒙安全﹐普得生成。皆見元炁﹐受陽之形。艸木果林﹐經冬不零。一切濟度﹐靡不鮮榮。和與道合眞。

復鑪

香官使者﹑左右龍虎君﹑侍香諸靈官﹐當令臣行香之所﹐自然生金液丹碧芝英。百靈眾眞﹐交會在此﹐香火鑪前。令臣學道得道﹐求仙得仙。齋主受福﹐存歿沾恩。十方仙童玉女﹐接侍蘭煙﹐令臣所啟之言﹐速達徑禦太上無極大道無形無名虛無自然金闕玉陛下。

出戶

太上黃籙齋儀卷之三十竟

太上黃籙齋儀卷之三十一

唐廣成先生杜光庭刪

懺禳疾病落景行道

入戶

各禮師﹐存念如法

衛靈

神光朗耀﹐瑞气匝旋。箕斗澄輝﹐

芝宇宴然。玉眸金眞﹐寶壇純乾。

變夜作晝﹐回子午前。太華流彩﹐

丹鳳飛轅。息魔滅姦﹐髙步祥煙。

天眞並集﹐齊到帝前。

鳴法鼓二十四通

無上三天玄元始三炁太上道君﹐召出臣身中﹐三五功曹﹑左右官使者﹑侍香金童﹑傳言玉女﹑五帝直符直日香官﹐各三十二人出。出者﹐嚴裝關啟玄壇天帝神君﹐當召此間土地里域﹑眞官正神。臣今奉爲入意﹐以今願得玉淸道炁靈寶妙光下降﹐流入臣等身中﹐卽使玄壇淸淨﹐內外成眞。天無氛穢﹐地絕妖塵。琳瑯振響﹐十方肅淸。萬魔不幹﹐眞誠上徹。令臣所啟之言﹐速達徑禦太上無極大道無形無名虛無自然金闕玉陛下。

各稱法位

具位臣某等﹐謹同誠上啟虛無自然元始天尊﹐無極大道太上玉晨大道君﹐太上老君﹐昊天玉皇上帝﹐十方已得道大聖眾﹑至眞諸君丈人﹐三十六天帝君﹐玉虛上帝﹐玉帝大帝﹐東華南極西靈北眞玄都玉京金闕七寶玄臺紫微上宮靈寶至眞明皇道君﹐三十六部尊經﹐玄中大法師﹐三界官屬一切眞靈。臣等伏聞﹐混成構象﹐眞一凝光。天地資之以權輿﹐陰陽運之以生化。盛衰倚伏﹐善惡糾紛。日月有虧昃之期﹐寒暑有推遷之數。惟玆大道﹐統貫幽明。延福垂休﹐廣濟羣有。臣等早探眞訣﹐獲眄靈圖。三洞瑯函﹐有祈禳之品﹔九天金札﹐傳拯護之文。四萬劫而敷弘﹐五億天之宗奉。制伏妖惡﹐徵召魔靈。佐國立功﹐度人救物。有所祈向﹐敢不上聞。

讀詞

依按詞言﹐實惟虔切。弟子某以災纏未息﹐疾厄未平。歸命諸天﹐披心大道。請修齋直﹐延降威靈。輒運丹誠﹐共希玄佑。以今晚朝行道﹐請法眾等﹐運玆初撚上香。願此香煙此騰空﹐徑上供養無上至眞道寶。臣等歸身歸命﹐首體投地﹐仰依太上三尊。願以是功徳﹐歸流皇帝﹐九廟尊儀。駕景三淸﹐流祥萬國。鴻基克固﹐鳳歷永昌。太子諸王﹐允扶大業。后妃百辟﹐匡贊睿圖。車軌大同﹐梯航畢集。今故燒香﹐自歸依師尊大聖眾﹐至眞之徳﹐得道之後﹐升入無爲。和與道合眞。

以今晚朝行道﹐請法眾等﹐運玆二撚上香。願此香煙騰空﹐徑上供養無上至眞經寶。臣等歸身歸命﹐首體投地﹐仰依太上三尊。願以是功徳﹐歸流齋主某家。九祖七玄﹐幽儀滯爽。超辭地壤﹐升翥天衢。息注訟於冥關﹐流福祥於後胤。九幽地獄﹐咸睹慈光。六趣羣生﹐同躋善域﹐今故燒香﹐自歸依師尊大聖眾﹐至眞之徳﹐得道之後﹐升入無爲。和與道合眞。

以今晚朝行道﹐請法眾等﹐運玆三撚上香。願此香煙騰空﹐徑上供養無上至眞師寶。臣等歸身歸命﹐首體投地﹐仰依太上三尊。願以是功徳﹐歸流弟子某身。冤債和平﹐災殃消解。凶衰冰泮﹐疾厄云收。南斗延生﹐東宮注祿。洎諸眷屬﹐普及人天。同享善功﹐咸臻道域。今故燒香﹐自歸依師尊大聖眾﹐至眞之徳﹐得道之後﹐升入無爲。和與道合眞。

禮方

懺悔

步虛﹐旋繞

旋步云綱上﹐天風颯爾吹。飄裾淩斗柄﹐秉拂揖參旗。獅子銜丹綬﹐麒麟導翠輜。飛行周八極﹐幾見發春枝。

綠鬢巍丹幘﹐靑霞絡羽衣。晨趨陽徳館﹐夜造月華扉。搏弄周天火﹐韜淋起陸機。玉房畱不住﹐卻向九霄飛。

昔在延恩殿﹐中霄降九皇。六眞分左右﹐黃霧繞軒廊。廣內尊神禦﹐仙兵護道場。孝孫今繼志﹐咫尺對靈光。

三禮

臣等至心稽首禮﹐太上無極大道。

臣等至心稽首禮﹐三十六部尊經。

臣等至心稽首禮﹐玄中大法師。

重稱法位

具位臣某等﹐謹重伸上啟太上無極大道元始天尊﹐太上大道君﹐太上老君﹐十方無極大道道徳眾聖天尊至眞﹐大帝天帝﹐三十六部尊經﹐玄中大法師﹐上相上宰﹑四司五帝﹐三界官屬一切眞靈。臣等參佩寶文﹐夙慚靈澤。竊披玄奧﹐志在敷陽。思立轉功﹐廣被羣品。弟子某以災凶在運﹐疾厄所纏。列欵表心﹐虔誠禱福。請崇齋直﹐關奏眞靈。是敢遵按典儀﹐轉經行道。首謝弟子某前生今世﹐宿罪深尢。或違天地覆載之仁﹐或負日月照臨之徳。犯二气五行之性﹐傷三光六紀之和。前冤未除﹐後罪重結。故傷誤殺﹐恣意任心。不識因緣﹐罔知禁忌。六情所起﹐三業所爲。干犯幽明﹐違越經訓。成玆報對﹐構此栽危。又恐犯觸龍神﹐興工土木。侵傷地理﹐違犯天時。又恐宿曜所臨﹐年運所犯。九宮刑克﹐八卦衝妨。否塞旣深﹐憂危是切。因今修齋行道﹐懺謝過愆。燒香誦經﹐祈天請命。災殃罪咎﹐咸乞懺除。卽使太一延生﹐三元卻死。玉童授藥﹐五帝降符。六府調和﹐百關宣暢。壽延祿永﹐禍滅福生。然乞九祖生天﹐六親蒙佑。飛沈遂性﹐動植安全。上願帝業鴻圖﹐天長地久。武功克偃﹐文徳允修。日並睿明﹐川浮聖澤。連珠合璧﹐重睹於玄穹﹔八卦九疇﹐再彰於淸洛。三農有敍﹐九谷無愆。水旱不生﹐疵癘不作。干戈永戢﹐風雨以時。下及幽途﹐徧該含識。陰陽臣佐﹐山川職寮。弘道安人﹐誅邪佑正。俱升福岸﹐齊契道階。上明天尊弘慈之施﹐下副臣等虔奉之誠。謹啟以聞。

發願

一願乾坤明素。二願气象淸玄。

三願聖人萬壽。四願化洽八埏。

五願天垂甘露。六願地發祥煙。

七願四時應節。八願萬物生全。

九願家多孝悌。十願國富才賢。

十一願醮官獲福。十二願學道成仙。

復鑪

香官使者﹑左右龍虎君﹑侍香諸靈官﹐當令臣行香之所﹐自然生金液丹碧芝英。百靈眾眞﹐交會在此﹐香火鑪前。令臣學道得道﹐求仙得仙。齋主受福﹐存歿沾恩。令臣所啟之言﹐速達徑禦太上無極大道無形無名虛無自然金闕玉陛下。

出戶

太上黃籙齋儀卷之三十一竟

太上黃籙齋儀卷之三十二

唐廣成先生杜光庭刪

三元淸旦行道

入戶

各禮師﹐存念如法

衛靈

金眞綠霞﹐煥映三天。飛雲丹霄﹐

諸天控軿。晨輝啟旦﹐陰翳俱捐。

九微震空﹐五星回旋。萬仙應感﹐

自然妙玄。杳冥散景﹐分形億千。

寶珠光曜﹐瑞降壇乾。生死蒙惠﹐

灌煉金泉。魔王恐懼﹐合景三田。

鳴法鼓二十四通

無上玄元太上道君﹐召出臣身中﹐三五功曹﹑左右官使者﹑侍香金童﹑傳言散花玉女﹑五帝直符直日香官﹐各三十二人出。出者﹐嚴裝關啟玄壇天帝神君﹐當召此間土地里域﹑眞官正神﹐願得玉淸道炁靈寶妙光下降﹐流入臣等身中﹐令臣所啟﹐速達徑禦太上無極大道無形無名虛無自然金闕玉陛下。

各稱法位

具位臣某等﹐謹同誠上啟虛無自然元始天尊﹐無極大道太上大道君﹐太上老君﹐昊天玉皇上帝﹐十方已得道大聖眾至眞諸君丈人﹐三十六天帝君﹐玉虛上帝﹐玉帝大帝﹐東華南極西靈北眞玄都玉京金闕七寶玄臺紫微上宮靈寶至眞明皇道君﹐五老上帝﹐三元君﹐天地水三官﹐三十六部尊經﹐玄中大法師﹐三界官屬一切眞靈。臣等伏聞﹐天地之前﹐元始布無爲之化﹔混茫之首﹐眞人垂廣濟之科。由是分气象於三元﹐播弘慈於萬物。命三官以考校﹐俾五帝以君臨。懲勸無私﹐恩福遐被。臣夙承道蔭﹐運偶玄休。參佩寶文﹐披閱靈奧。志惟敷揚大化﹐匡國濟人。八節三元﹐立功爲本。今屬某元令節﹐齋戒良辰﹐謝過祈恩﹐宜申虔懇。況奉詞旨﹐敢不上聞。

讀詞

按如詞言﹐志深修奉。況逢令序﹐恭演靈文。太極明科﹐九府具愆尢之籍﹔玄都典格﹐三元爲大宥之期。齋功遐及於存亡﹐惠澤旁流於家國。臣等輒相攜率﹐修設壇場。燈燭香花﹐質心三界。紋繒法信﹐騰欵諸天。所期大道圓通﹐盼精誠而降福﹔至眞冥應﹐隨懺滌以垂光。使飛天神人﹐賫九龍符命。歷下三界﹐關告四司。紀錄齋功﹐證明丹禱。以今早朝行道﹐請法眾等﹐運玆初撚上香。願此香煙騰空﹐徑上供養無上至眞道寶。臣等歸身歸命﹐首體投地﹐仰依太上三尊。願以是功徳﹐歸流社稷尊靈﹑宗廟先聖。登眞金闕﹐遊宴玉京。侍聖祖於上宮﹐貽福祥於寶胤。皇帝蓬壺比壽﹐舜禹齊功。調玉燭而睦華夷﹐肅珠躔而靜天地。六宮妃後﹐內徳欽明。太子諸王﹐瑤枝克茂。文階武列﹐俱傾忠孝之心﹔四海萬方﹐同混車書之化。今故燒香﹐自歸依師尊大聖眾﹐至眞之徳﹐得道之後﹐升入無形。和與道合眞。

以今早朝行道﹐請法眾等﹐運玆二撚上香。願此香煙騰空﹐徑上供養無上至眞經寶。臣等歸身歸命﹐首體投地﹐仰依太上三尊。願以是功徳﹐歸流齋主某家。九祖七玄﹐三師四友。克辭幽夜﹐升睹光明。浴神流火之池﹐蔭質明霞之殿。超升上境﹐福佑見存。及三塗五道之中﹐六趣九幽之內。息罪書之目﹐除簡對之文。永出沈淪﹐盡蒙開度。今故燒香﹐自歸依師尊大聖眾﹐至眞之徳﹐得道之後﹐升入無形。和與道合眞。

以今早朝行道﹐請法眾等﹐運玆三撚上香。願此香煙騰空﹐徑上供養無上至眞師寶。臣等歸身歸命﹐首體投地﹐仰依太上三尊。願以是功徳﹐歸流齋主某家。過咎鐲銷﹐災衰寧息。南宮注祿﹐東斗增年。眷屬咸宜﹐禎祥允萃。然後含靈有識﹐動植飛沈。俱承渙汗之恩﹐並陟逍遙之境。今故燒香﹐自歸依師尊大聖眾﹐至眞之徳﹐得道之後﹐升入無形。和與道合眞。

禮方

懺悔

各思九色圓象﹐咽液﹐命魔密咒

步虛﹐旋繞

稽首禮太上﹐燒香歸虛無。流明隨我回﹐法輪亦三周。玄願四大興﹐靈慶及王侯。七祖生天堂﹐煌煌耀景敷。嘯歌冠太漠﹐天樂適我娛。齊馨無上徳﹐下仙不與儔。妙想朗玄覺﹐詵詵乘虛遊。

旋行躡雲綱﹐乘虛步玄紀。吟詠帝一尊﹐百關自調理。俯命八海童﹐仰攜髙仙子。諸天散香花﹐蕭然靈風起。宿願定命根﹐故致標髙擬。歡樂太上前﹐萬劫猶未始。

嵯峨玄都山﹐十方宗皇一。岧岧天寶臺﹐光明焰流日。煒燁玉林華﹐蒨璨耀朱實。常念餐元精﹐煉液固形質。金光散紫微﹐窈窕大乘逸。

三禮

臣等至心稽首禮﹐太上無極大道。

臣等至心稽首禮﹐三十六部尊經。

臣等至心稽首禮﹐玄中大法師。

重稱法位

具位臣某等﹐謹重伸上啟太上無極大道元始天尊﹐太上大道君﹐太上老君﹐玄中大法師﹐三師君﹐上相上宰﹑四司五帝﹐三界官屬一切眞靈。臣等塵陋凡微﹐積生善會。玄風普扇﹐眞教遐宣。寶篆瑯書﹐降三淸而演化﹔龍文鳳誥﹐該萬聖以傳眞。仰荷師資﹐咸蒙稟受。而未能修勵﹐克保飛升。惟在立功﹐度人濟物。報至道裁成之徳﹐酬乾坤覆載之仁。凡有歸心﹐所宜關奏。齋主某伏聞﹐三元品格﹐上聖垂文。乃天元攺候之期﹐皇三宮肆赦之日。幽明蒙佑﹐動植沾恩。竊惟報主報親﹐莫先於建福﹔爲家爲國﹐莫大於齋功。所以稽首靈壇﹐歸心上聖。賫持法信﹐崇建道場。玉佩珠旛﹐雜靈儀而璨爛﹔鯨鍾鳳磬﹐引仙唱以虛徐。眞聖遐臨﹐誠祈上達。伏冀資燻大寶﹐孚佑帝圖。鳳歷潛延﹐龍儀克固。皇帝聖超羲皡﹐仁格唐虞。萬寓宅心﹐九圍順化。三邊肅靜﹐永無烽燧之勞﹔八極昭融﹐長有梯航之貢。太平帝業﹐輝映無彊。星辰順軌於九天﹐風雨均調於四序。兵戈疾疫﹐無撓於黎元﹔水旱火蝗﹐不興於國介。次乞齋主家﹐九玄開度﹐五族協和。南冒題積善之名﹐北府落過尢之錄。災衰不作﹐福佑維新。增祿祚於天宮﹐益延齡於仙府。然後寒庭積夜之境﹐酆都泉曲之鄕。變幽牢爲淸淨之居﹐化地獄爲虛無之域。羣生遂性﹐品類昭蘇。地久天長﹐永臻道化。上明天尊廣濟之澤﹐下副臣眾等歸命之誠。謹啟以聞。

發念

一念爲道四大﹐合徳齋主。七世父母﹐免墮憂苦。上升天堂﹐衣食自然。

二念帝王國主﹐道化興隆。庠序濟濟﹐皇教恢弘。威儀翼翼﹐普天所瞻。民稱太平﹐四夷賓伏。妖惡自滅﹐聖賢自生。

三念法師﹐功徳大建。教化明達﹐俱獲飛仙。

四念同志學人。早得仙道﹐更相開度。

五念九親和睦﹐好尙仁義。貴道賤財﹐行爲物範。

六念損己﹐布施道士及饑寒者。天下人民﹐各得其所。

七念蠕動跂行。一切眾生﹐咸蒙成就。

八念赦貰前生。今世罪對﹐立功補過。

九念家門隆盛。宗廟有人﹐世生賢才。

十念尊受經師﹐不敢中怠﹐平等一心。廣度一切﹐克獲上仙。白日登天﹐拜見太上。永成眞人﹐云車羽駕。和與道合眞。

復鑪

香官使者﹑左右龍虎君﹑侍香諸靈官﹐當令臣行香之所﹐自然生金液丹碧芝英。百靈眾眞﹐交會在此﹐洞案鑪前。令臣學道得道﹐求仙得仙。十方仙童玉女﹐接侍香煙﹐傳臣向來所啟之言﹐速達徑禦太上無極大道無形無名虛無自然金闕玉陛下。

出戶

太上黃籙齋儀卷之三十二竟

太上黃籙齋儀卷之三十三

唐廣成先生杜光庭刪

三元中分行道

入戶

各禮師﹐存念如法

衛靈

謠歌空洞﹐帝君存壇。五帝校錄﹐

受符三官。備衛四門﹐束魔去姦。

流鈴擲火﹐除穢焚殘。身佩金書﹐

煉液芝顏。玄虛素合﹐心動三關。

騎獅跨鶴﹐控龍乘鸞。萬星守舍﹐

千魔不幹。道炁長存﹐萬仙委安。

鳴法鼓二十四通

無上玄元太上道君﹐召出臣身中﹐三五功曹﹑左右官使者﹑侍香金童﹑傳言散花玉女﹑五帝直符直日香﹑各三十二人出。出者﹐嚴裝關啟玄壇天帝神君﹐當召此間土地里域﹑眞官正神。以今奉爲入意﹐願得玉淸道炁靈寶妙光下降﹐流入臣等身中﹐令臣所啟之言﹐速達徑禦太上無極大道無形無名虛無自然金闕玉陛下。

各稱法位

具位臣某等﹐謹同誠上啟虛無自然元始天尊﹐無極大道太上大道君﹐大聖祖髙上大道金闕玄元天皇大帝﹑太上老君﹐太上丈人﹐無上玄老。十方已得道大聖眾至眞諸君丈人﹐三十六天帝君﹐玉虛上帝﹐玉帝大帝﹐東華南極西靈北眞玄都玉京金闕七寶玄臺紫微上宮靈寶至眞明皇道君﹐玄中大法師﹐三界官屬一切眞靈。臣等宿以鴻因﹐克承玄化。負荷大法﹐參佩寶文。誠宜抗迹雲林﹐棲神澹漠。振衣下俗﹐追友上眞。而大聖垂科﹐元皇布教。先當助國宣化﹐濟物安人。弘道立功﹐廣被羣品。凡有祈告﹐敢不上聞。

讀詞

按如詞言﹐理宜關奏。齋主某上惟宗廟﹐下及羣生。希立善功﹐廣弘嘉福。況屬某元令節﹐齋戒良辰。玉皇臨禦於上方﹐萬聖校功於三境。死生同福﹐毫末無遺。是思禱祝之儀﹐以罄人臣之懇。賫持法信﹐崇設壇場。臣等依按典儀﹐凝神滌慮。馳心絳闕﹐拜手淸都。所期羽蓋云軒﹐依稀降鑑。髙眞上聖﹐仿髴照臨。溥海嶽以垂休﹐匝幽明而孚佑。以今午朝行道﹐請法眾等﹐運玆初撚上香。願此香煙騰空﹐徑上供養無上至眞道寶。臣等歸身歸命﹐首體投地﹐仰依太上三尊。願以是功徳﹐上資社稷尊靈﹑宗祧昭穆﹐登眞碧落﹐垂貺皇圖。皇帝徳洽羲農﹐功侔軒燧。壽山益峻﹐聖日增明。車軌混同﹐兵戈戢息。星辰合度﹐風雨順時。太子諸王﹐承乾繼聖。后妃公主﹐百辟庶寮。福祉日新﹐徽華克茂。然後文懷遠俗﹐武定艱危。海外寰中﹐同躋壽域。今故燒香﹐自歸依師尊大聖眾﹐至眞之徳﹐得道之後﹐升入無形。和與道合眞。

以今午朝行道﹐請法眾等﹐運玆二撚上香。願此香煙騰空﹐徑上供養無上至眞經寶。臣等歸身歸命﹐首體投地﹐仰依太上三尊。願以是功徳﹐歸流泉曲寒庭﹐酆都長夜。陰宮地府﹐一切幽靈。次及齋主家九世七玄﹐億曾萬祖。出重冥之境﹐登太極之庭。落北府之罪書﹐遊神淨域﹔上南宮之生籙﹐證品仙階。今故燒香﹐自歸依師尊大聖眾﹐至眞之徳﹐得道之後﹐升入無形。和與道合眞。

以今午朝行道﹐請法眾等﹐運玆三撚上香。願此香煙騰空﹐徑上供養無上至眞師寶。臣等歸身歸命﹐首體投地﹐仰依太上三尊。願以是功徳﹐歸流天地之內﹐道化之中。咸沐玄功﹐俱承眞佑。齋主某災殃殄息﹐過咎蠲銷。三界眞靈﹐潛增福祚﹐九丹祕妙﹐永駐年齡。內外齊安﹐存亡並泰。今故燒香﹐自歸依師尊大聖眾﹐至眞之徳﹐得道之。後﹐升入無形。和與道合眞。

禮方

懺悔

各思九色圓象﹐咽液﹐命魔密咒

步虛﹐旋繞

俯仰存太上﹐華景秀丹田﹐左顧提郁儀﹐右盻攜結璘。六度冠梵行﹐道徳隨日新。宿命積福應﹐聞經若至親。天挺超世才﹐樂誦希微篇。沖虛太和气﹐吐納流霞精。胎息靜百關﹐寥寥究三便。泥丸洞明景﹐遂成金華仙。魔王敬受事﹐故能朝諸天。皆從齋戒起﹐累功結宿緣。飛行淩太虛﹐提攜髙上人。

控轡適十方﹐旋憩玄景阿。仰觀劫仞臺﹐俯盻紫雲羅。逍遙太上京﹐相與坐蓮華。積學爲眞人﹐恬然榮衛和。永享無期壽﹐萬椿奚足多。

大道師玄寂﹐升仙友無英。公子度靈符﹐太一捧洞章。舍利耀金姿﹐龍駕倏來迎。天尊盻云輿﹐飄飄乘虛翔。香花若飛雪﹐氛靄茂玄梁。

三禮

臣等至心稽首禮﹐太上無極大道。

臣等至心稽首禮﹐三十六部尊經。

臣等至心稽首禮﹐玄中大法師。

重稱法位

具位臣某等﹐謹重伸上啟太上無極大道元始天尊﹐太上大道君﹐太上老君﹐無上玄老﹐至眞無極大道道徳眾聖﹐天尊至眞﹐大帝天帝﹐三十六部尊經﹐玄中大法師﹐三師君﹐上相上宰﹑四司五帝﹐三界官屬一切眞靈。臣等自惟幽賤﹐被沐玄風。擢品道階﹐列名眞教。睹三洞五文之奧﹐披龍編鳳簡之書。未能晦迹韜名﹐窮林絕壑。以期升舉﹐永奉靈規。而受法之初﹐與三官有約。義先濟物﹐輔國化時。行教立功﹐用罄誠節。今齋主某詞情懇禱﹐爲國爲民﹐龍彩效心﹐香花質信。請崇齋法﹐以報君親。況三元爲大宥之辰﹐存亡受福﹔三景著大明之日﹐幽顯開光。玄都上宮﹐紫微金闕。萬天朝宴﹐眾聖回軒。釋過舉功﹐允當嘉節。除災介福﹐仰祝昌期。臣等依按典章﹐虔修齋直。建壇行道﹐法地象天。燒香然燈﹐照燭幽夜。飄靈煙而上禦﹐佇眞聖以遐臨。願達精誠﹐冀延景貺。伏願三淸上聖﹑八極髙尊﹐俯借威光﹐下康國步。鎭安社稷﹐淸肅寰區。皇帝兩躍齊明﹐丘山等壽。浚鴻源而不極﹐負丹扆以無爲。八海九圍﹐干戈自息。三邊六合﹐鋒鏑不驚。與三五以比崇﹐越羲融而縱聖。箕風畢雨﹐調和而百谷有年﹔舜日堯云﹐輝煥而萬方無事。太子葉明離之象﹐諸王齊盤石之貞。六宮之內則允修﹐百揆之忠規克著。梯山航海﹐率奉睿謨。異域殊封﹐咸臻道化。封疆靜肅﹐遠近樂康。疫毒不興﹐災妖自殄。然後九幽長夜之府﹐三途六趣之鄕。九祖三師﹐並蒙開度。齋主某積生過咎﹐隨懺滌以淸消﹔眾厄千災﹐賴眞靈而洗蕩。維新祿算﹐永享利貞。內外宗親﹐俱獲元吉。飛沈遂性﹐蠢動安全。天地之間﹐物無失所。上明天尊弘慈之澤﹐下副臣等歸命之誠。謹啟以聞。

發願

一願大道﹐淡泊虛無。安閒空寂﹐澄淸自居。廣開法門﹐教導頑夫。皆蒙惠澤﹐精苦自修。預以同學﹐普得升虛。與天相保﹐長存無憂。

二願諸天﹐結气澄淸。髙虛廣覆﹐保眞固靈。气候調節﹐四運和平。國安民丰﹐普天閒寧。廣濟一切﹐惠達有生。保天長存﹐億劫不傾。

三願土地﹐覆載無窮。安平不陷﹐海淪不崩。保鎭家國﹐兆民興從。養生安死﹐惠周十方。禾稼滋植﹐營運日丰。咸得厚載﹐萬物皆從。

四願日月﹐二景髙明。無有勃蝕﹐虧盈安淸。光照諸天﹐洞消暗冥。保固劫運﹐世祚和平。普加潤澤﹐惠灑眾生。

五願星辰﹐與日月齊光。轉燭照夜﹐朗映十方。各安其位﹐經緯直行。保鎭家國﹐無有災傷。四海寧一﹐普天興昌。

六願四時﹐隨節推遷。景气和調﹐無有災患。疫毒消滅﹐普天安平。五穀丰熟﹐國富民歡。

七願浮雲﹐結炁聚煙。飛空髙澄﹐蔭覆玄玄。隱則無爲﹐散則彌天。神仙同居﹐結友眾眞。惠流一切﹐興國愛民。普濟羣生﹐人同劫年。

八願風雨﹐流灑無窮。普加施泄﹐受其發揚。萬物滋生﹐國儲民丰。

九願五嶽﹐各安其方﹐巍巍包藏﹐長爲仙宮。安鎭國祚﹐保天無終。護度一切﹐莫不仰宗。

十願江海﹐蕩蕩無極。含容恢廓﹐無細不植。淵奧柔惠﹐潤加蠕息。天人獲慶﹐年同劫石。

十一願帝王﹐國土日昌。四鎭安睦﹐兵革不揚。天人歌唱﹐吉應來翔。敷教濟濟﹐威化揚揚。兆庶稱慶﹐長樂未央。

十二願蝖飛蠢動﹐已生未生。咸蒙安全﹐普得生成。皆見元气﹐受陽之形。艸木果林﹐經冬不零。一切濟度﹐靡不鮮榮。和與道合眞。

復鑪

香官使者﹑左右龍虎君﹑侍香諸靈官﹐當令臣行香之所﹐自然生金液丹碧芝英。百靈眾眞﹐交會在此﹐洞桉鑪前。令臣學道得道﹐求仙得仙。十方仙童玉女﹐接侍香煙﹐傳臣向來所啟之言﹐速達徑禦太上無極大道無形無名虛無自然金闕玉陛下。

出戶

太上黃籙齋儀卷之三十三竟

太上黃籙齋儀卷之三十四

唐廣成先生杜光庭刪

三元落景行道

入戶

各禮師﹐存念如法

衛靈

神光朗耀﹐瑞气匝旋。箕斗澄輝﹐

芝宇晏然。玉眸金眞﹐寶壇純乾。

變夜作晝﹐回子午前。太華流彩﹐

丹鳳飛轅。息魔滅姦﹐髙步祥煙。

天眞普集﹐齊到帝前。

鳴法鼓二十四通

無上玄元太上道君﹐召出臣身中﹐三五功曹﹑左右官使者﹑侍香金童﹑傳言散花玉女﹑五帝直符直日香官﹐各三十二人出。出者﹐嚴裝關啟玄壇天帝神君﹐當召此間土地里域﹑眞官正神﹐以今奉爲入意願得玉淸道炁靈寶妙光下降﹐流入臣等身中。卽使金光煥赫﹐禦炁上淸。令臣所啟﹐速達徑禦太上無極大道無形無名虛無自然金闕玉陛下。

各稱法位

具位臣某等謹同誠上啟虛無自然元始天尊﹐無極大道太上大道君﹐大聖祖髙上大道金闕玄元天皇大帝﹑太上老君﹐髙上玉皇﹐十方已得道大聖眾至眞諸君丈人﹐三十六天帝君﹐玉虛上帝﹐玉帝大帝﹐東華南極西靈北眞玄都玉京金闕七寶玄臺紫微上宮靈寶至眞明皇道君﹐三十六部尊經﹐玄中大法師﹐三界官屬一切眞靈。臣等伏聞﹐無爲妙道﹐包萬法以居尊﹔淸靜眞宗﹐運三元而育物。大弘神化﹐普度羣生。由是天地水官﹐司明罪福。陰陽曹吏﹐考校吉凶。飛天述玉匱之文﹐上智請瑯函之格。自家刑國﹐咸許懺祈。惟顯及幽﹐必令開濟。臣等夙承玄訓﹐獲奉明科。志在立功﹐用敷眞化。凡應披告﹐敢不上聞。

讀詞

按如詞言﹐志深修奉。況當令節﹐宜罄誠祈。寔諸天朝宴之辰﹐澤流羣品﹔乃萬聖宣慈之會﹐恩被十方。是敢虔扣玄關﹐精修黃籙。普存亡而懺拔﹐徧家國以歸依。共勵丹誠﹐仰希鴻福。以今晚朝行道﹐請法眾等﹐運玆初撚上香。願此香煙騰空﹐徑上供養無上至眞道寶。臣等歸身歸命﹐首體投地﹐仰依太上三尊。願以是功徳﹐歸流九廟尊靈﹑列聖昭穆﹐遊神太漠﹐觀妙上淸。延景貺於孫謀﹐集鴻休於帝業。皇帝化髙三五﹐壽越億千。執大象而禦天﹐體飛龍而立極。儲宮妃後﹐匡輔睿圖﹐良佐正臣﹐保寧休運。今故燒香﹐自歸依師尊大聖眾﹐至眞之徳﹐得道之後﹐升入無形。和與道合眞。

以今晚朝行道﹐請法眾等﹐運玆二撚上香。願此香煙騰空﹐徑上供養無上至眞經寶。臣等歸身歸命﹐首體投地﹐仰依太上三尊。願以是功徳﹐歸流齋主某家。曠劫親緣﹐九世神爽。登眞紫府﹐煉景朱陵。禦飛廉而戴列星﹐造天都而辭地戶。祚流無極﹐福利見存。今故燒香﹐自歸依師尊大聖眾﹐至眞之徳﹐得道之後﹐升入無形。和與道合眞。

以今晚朝行道﹐請法眾等﹐運玆三撚上香。願此香煙騰空﹐徑上供養無上至眞師寶。臣等歸身歸命﹐首體投地﹐仰依太上三尊。願以是功徳﹐歸流齋主某家。五族六親﹐同沾景佑。災纏自息﹐罪网咸銷。四海九州﹐共沐和寧之化﹔有情含識﹐俱承淸靜之風。夜府泉扃﹐盡蒙開度。飛潛蠢動﹐並獲安全。今故燒香﹐自歸依師尊大聖眾﹐至眞之徳﹐得道之後﹐升入無形。和與道合眞。

禮方

懺悔

步虛﹐旋繞

頭腦禮金闕﹐攜手遨玉京。騫樹圓景園﹐煥爛七寶林。天獸三百名﹐獅子巨萬尋。飛龍躑躅吟﹐神鳳應節鳴。靈風扇奇華﹐淸香散人襟。自無髙仙才﹐焉能耽此心。

嚴我九龍駕﹐乘虛以逍遙。八天如指掌﹐六合何足遼。眾眞誦洞玄﹐太上唱淸謠。香華隨風散﹐玉音成紫霄。五苦一時迸﹐八難順經寥。妙哉靈寶囿﹐興此大法橋。

天眞帝一宮﹐藹藹冠耀靈。流煥法輪綱﹐旋空入無形。虛皇撫云璈﹐眾眞誦洞經。髙仙凜手贊﹐彌劫保利貞。

三禮

臣等至心稽首禮﹐太上無極大道。

臣等至心稽首禮﹐三十六部尊經。

臣等至心稽首禮﹐玄中大法師。

重稱法位

具位臣某等﹐謹重伸上啟太上無極大道元始天尊﹐太上大道君﹐太上老君﹐十方無極大道道徳眾聖天尊至眞﹐大帝天帝﹐三十六部尊經﹐玄中大法師﹐上相上宰﹑四司五帝﹐三界官屬一切尊靈。臣等識昧重玄﹐獲參至妙。承慈儉之訓﹐披濟拔之科。得罄丹誠。仰贊鴻化。竊聞瓊都金闕﹐上聖眾尊。觀苦趣於八門﹐泛慈舟於三界。護持萬類﹐拯濟羣生。於是﹐命三官以統三元﹐垂九光而開九夜。息災蒙於家國﹐照昏暗於幽沈。聖澤無遺﹐神功廣布。今屬某元禦節﹐大宥敷恩。爰備香燈﹐式陳齋薦。法天地二儀之象﹐大啟皇壇﹔繼星辰三景之明﹐上祈玄貺。九時蠲潔﹐三日精虔。所期大帝回光﹐元尊降鑑。現神光於七十二色﹐凝瑞彩於三十六天。隨感效祥﹐應機表貺。上扶國祚﹐與天地以永貞﹔仰福聖朝﹐配日月而齊照。宸枝克茂﹐大業允昌。混文軌於萬方﹐息戈鋋於六合。賢臣良輔﹐文徳武功。匡翼帝圖﹐昭宣景化。野無隱逸﹐朝有忠賢。九稼滋丰﹐五兵偃戢。絕水旱寇攘之害﹐無饑凶瘥疫之虞。萬姓乂安﹐六气和暢。重泉地府﹐披昏暗而睹光明﹔幽獄窮魂﹐解罪纏而升福岸。龍神輯睦﹐境域蘇舒。瑞謀禎符﹐日書月至。弟子某九玄滯識﹐證果登眞。五族六親﹐延生永壽。飛沈遂性﹐動植咸宜。共沐玄功﹐盡階妙道。上明天尊慈施之澤﹐下副臣等虔奉之誠。謹啟以聞。

發願

一願大道流行﹐普天懷徳。二願一切有生﹐咸皆悟道。三願九夜悲魂﹐一時解脫。四願孤魂無依﹐咸得受生。五願天下太平﹐五穀丰熟。六願臣忠子孝﹐君仁父慈。七願四海通同﹐冤親和釋。八願潛胞處卵﹐咸得生成。九願積疾新痾﹐旋卽痊愈。十願孤露眾生﹐丰衣足食。

復鑪

香官使者﹑左右龍虎君﹑侍香諸靈官﹐當令臣行香之所﹐自然生金液丹碧芝英。百靈眾眞﹐交會在此﹐洞案鑪前。令臣體耀金輝﹐斬伐胞根。七玄拔擢﹐百關備仙。解除死籍﹐宴坐泥丸。東華紀字﹐策景虛玄。十方仙童玉女﹐接侍香煙﹐傳臣向來所啟之言﹐速達徑禦太上無極大道無形無名虛無自然金闕玉陛下。

出戶

太上黃籙齋儀卷之三十四竟

太上黃籙齋儀卷之三十五

唐廣成先生杜光庭集

普度幽魂遷拔淸旦行道﹝原缺﹞

普度幽魂遷拔中分行道

入戶

各禮師﹐存念如法

衛靈

丹靈朱火﹐炎霞激風。赤輪剛運﹐

天光八衝。迸威包羅﹐交變萬方。

流金豁落﹐羣魔滅蹤。辟姦破妖﹐

明耀元功。金符召制﹐躡雲乘龍。

謠歌慶會﹐散花太空。神化冥運﹐

四極安隆。伏禦帝前﹐罔有不恭。

鳴法鼓二十四通

無上三天玄元始三炁太上道君﹐召出臣身中﹐三五功曹﹑左右官使者﹑侍香金童﹑傳言玉女﹑五帝直符直日香官﹐各三十二人出。出者﹐嚴裝關啟玄壇天帝神君﹐當召此間土地里域﹐眞官正神﹐急上關啟。臣今奉爲入意﹐以今關告﹐願得玉淸道炁靈寶妙光下降﹐流入臣等身中。卽使玄壇淸淨﹐內外成眞。天無氛穢﹐地絕妖塵。琳瑯振響﹐十方肅淸。萬魔不幹﹐眞誠上徹。令臣所啟﹐速達徑禦太上無極大道至眞玉皇上帝禦前。

各稱法位

上淸玄都某嶽先生臣某等﹐同誠上啟虛無自然元始天尊﹐無極大道太上玉晨道君﹐太上老君﹐無上玄老﹐十方已得道大聖眾至眞諸君丈人﹐三十六天帝君﹐玉虛上帝﹐玉帝大帝﹐東華南極西靈北眞玄都玉京金闕七寶玄臺紫微上宮靈寶至眞明皇道君﹐三十六部尊經﹐玄中大法師﹐三界官屬一切眞靈。臣等宿植良緣﹐遭遇玄化。生成羣有﹐濟拔幽沈。叨奉師資﹐佩三淸之祕籙﹔參承玄旨﹐諷三洞之眞經。品列仙階﹐名升玉簡。未能陶神瑩骨﹐絕迹衝襟。空依眾妙之門﹐多犯明眞之律。向以受法之日﹐申盟五帝﹐告誓三官。濟度天人﹐匡贊家國。凡有禱請﹐理合申陳。今奉懇誠﹐固難遏絕。所承詞旨﹐敢不上聞。

讀詞

按如詞懇﹐理濟幽明。齋主以歷劫功深﹐諸天善勝。仰自然之大化﹐奉無極之元尊。匡國致君﹐愛親事長。弘救拔之深旨﹐憫沈滯之幽魂。惻隱興懷﹐隳傷寫志。遵憑聖教﹐以報大恩。披黃籙典章﹐啟玄壇階級。崇嚴鎭彩﹐恭獻香花。告三官五帝之靈﹐朝金闕玉房之聖。臣等依經奉稟﹐從戒精嚴。滌慮凝神﹐洗心注念。以今午朝行道﹐請法眾等﹐運玆初撚上香。願此香煙騰空﹐徑上供養無上至眞道寶。臣等歸身歸命﹐首體投地﹐仰依太上三尊。願以是功徳﹐上資皇家宗社﹑九廟威靈。徳契無爲﹐功宣有截。皇帝龍圖永固﹐鳳歷彌昌。混一車書﹐和同海嶽。兆民攸賴﹐百度惟貞。徳化昭宣﹐奕葉繁茂。萬方寧謐﹐九曜髙明。遁迹修眞﹐師宗父母。咸遊八極﹐早翥三淸。今故燒香﹐歸依師尊大聖眾﹐至眞之徳﹐得道之後﹐升入無形。

以今午朝行道﹐請法眾等﹐運玆二撚上香。願此香煙騰空﹐徑上供養無上至眞經寶。臣等歸身歸命﹐首體投地﹐仰依太上三尊。願以是功徳﹐奉福齋官。九玄七祖﹐往逝神儀。判除奪紀之名﹐增益記功之簡。升眞靖境﹐流慶子孫。長居得一之貞﹐揚名後世﹔永懋持三之寶﹐垂訓前修。今故燒香﹐歸依師尊大聖眾﹐至眞之徳﹐得道之後﹐升入無形。和與道合眞。

以今午朝行道﹐請法眾等﹐運玆三撚上香。願此香煙騰空﹐徑上供養無上至眞師寶。臣等歸身歸命﹐首體投地﹐仰依太上三尊。願以是功徳﹐恩流庶品﹐福被萬民。咸遂生成﹐各均利濟。爰及蓬飄旅魄﹐浪泛遊魂。罹八難之深殃﹐脫九幽之極苦。未除黑簿﹐莫記丹書。咸願慈尊﹐降垂靈貺。命天官而總錄﹐勑地府以全收。皆赴壇筵﹐盡沾救度。永離惡趣﹐俱植善根。托蔭人天﹐受生快樂。今故燒香﹐歸依師尊大聖眾。至眞之徳﹐得道之後﹐升入無形。和與道合眞。

懺方

三啟

鬱鬱家國盛﹐濟濟經道興。天人同其願﹐縹緲入大乘。因心立福田﹐靡靡法輪升。七祖生天堂﹐我身白日騰。

三禮

臣等至心稽首禮﹐太上元極大道。

臣等至心稽首禮﹐三十六部尊經。

臣等至心稽首禮﹐玄中大法師。

重稱法位

上淸玄都某嶽先生臣等重啟太上無極大道元始天尊﹐太上大道君﹐太上老君﹐三十六部尊經﹐玄中大法師﹐三界內外﹑名山洞府﹑一切眞靈。臣等伏聞﹐太玄有作﹐稟無爲而有爲﹔至聖無私﹐生有物而無物。陶甄品匯﹐停毒生成。其用無窮﹐神功不宰。宣廣辟之業﹐弘救度之門。疏网恢恢﹐大信默默。今齋主某知微慮遠。扣寂求玄﹐浩劫先天。九玄七祖﹐流形散气。積業餘殃﹐逮於己身。迄至親屬﹐輪回生死﹐造作愆尢。仰依懺洗之文﹐希惠滌除之貺。慕玄尊救拔之理﹐儼恪威儀﹔繄上聖濟度之科﹐肅嚴齋戒。金龍法信﹐寶座朝眞。諷誦靈章﹐虔祈聖佑。重念齋官﹐位居分理﹐職守方隅。生民悉系於慘舒﹐作福盡由於禱請。醮勞萬慮﹐懇捆一心。念及勛賢﹐至於烝庶。或立功報國﹐在王事歿身。或禦難忘家﹐向他邦而喪己。或行商坐賈﹐積貨亡軀。或作吏傷廉﹐取財殞命。或遭時疫癘。或作亂寇攘。赦所不原﹐刑用誅戮。亦乃孤煢絕嗣﹐剃落焚身﹐陰魄無依﹐陽魂靡托。春秋乏享﹐烏鵲傳音。集爲旱撈之災﹐散作螟蝗之害。功髙未顯﹐圖廟食以無因﹔罪大難原﹐望憑依而後悔。俱沈五苦﹐皆滯九幽。匪仗玄恩﹐難離陰府。恩惟太上慈聖北極眞君﹐勑山川土地之神﹑社廟城隍之主﹐追招遣喚﹐引領搜尋。盡赴靈壇﹐俱來聽受。咸辭鬼錄﹐共冠天儀。沐浴恩波﹐超登聖果。奉逍遙於金闕﹐申贊詠於玉京。聖力優加﹐神功拔擢。載誕中華之境﹐必生上善之門﹐然願齋主福被親姻﹐榮延忠孝。災殃盡滅﹐瑞炁同臻。地運發生﹐天儀玄曜。災星戢彩﹐祥炁騰光。玄化恢弘﹐皇圖盛大。河淸海晏﹐雨順風調。百谷滋丰﹐五兵偃戢。萬民富樂﹐九徳光孚。品物咸亨﹐飛潛遂性。上蒙天尊慈悲之澤﹐下副臣等歸命之誠。謹啟以聞。

發願

一願大道﹐淡泊虛無。安閒空寂﹐澄淸自居。廣開法門﹐教導頑夫。皆蒙惠澤﹐精苦是修。預以同學﹐普得升虛。與天相保﹐長存無憂。

二願諸天﹐結炁澄淸。髙虛廣覆﹐保眞固靈。气候調節﹐四運和平。國安民丰﹐普天閒寧。廣濟一切﹐惠逮有生。保天長存﹐億劫不傾。

三願土地﹐覆載無窮。安平不陷﹐海淪不崩。保鎭家國﹐兆民興從。養生安死﹐惠周十方。禾稼滋植﹐營運日丰。咸得厚載﹐萬類皆從。

四願日月﹐二景髙明。無有薄蝕﹐虧盈安淸。光照諸天﹐洞消暗冥。保固劫運﹐世祚和平。普加潤惠﹐澤灑眾生。

五願星辰﹐與日月齊光。轉燭照耀﹐映朗十方。各安其位﹐經緯直行。保鎭家國﹐無有災傷。四海寧一﹐普天興昌。

六願四時﹐隨節推遷。景气和調﹐無有災患。疫毒消滅﹐普天安平。五穀丰熟﹐國富民歡。

七願浮雲﹐結炁聚煙。飛空髙澄﹐蔭覆玄玄。隱則無爲﹐散則彌天。神仙同居﹐結友眾眞。惠流一切﹐興國愛民﹐普濟羣生﹐人同劫年。

八願風雨﹐流灑無窮。普加施泄﹐受其發揚。萬物滋生﹐國儲民丰。

九願五嶽﹐各安其方。巍巍包藏﹐長爲仙宮。安鎭國祚﹐保天無終。護度一切﹐莫不仰宗。

十願江海﹐蕩蕩無極。含容恢廓﹐無細不植。淵奧柔惠﹐潤加蠕息。天人獲慶﹐年同劫石。

十一願帝王﹐國土日昌。四鎭安睦﹐兵革不揚。天人歌唱﹐吉應來翔。敷教濟濟﹐威化洋洋。兆庶稱慶﹐長樂未央。

十二願蝖飛蠢動﹐已生未生。咸蒙安全﹐普得生成。皆見元炁﹐受陽之形。艸木果林﹐經冬不零。一切濟度﹐靡不鮮榮。和與道合眞。

復鑪

香官使者﹑左右龍虎君﹑侍香諸靈官﹐當令臣建齋之所﹐自然生金液丹碧芝英。百靈眾眞﹐交會在此﹐香火鑪

前。令臣學道得道﹐求仙得仙。齋主受福﹐幽顯沾恩。十方仙童玉女﹐侍衛蘭煙﹐傳臣向來所啟﹐速達徑禦太上無極大道至眞玉皇上帝禦前。

出戶

太上黃籙齋儀卷之三十五竟

太上黃籙齋儀卷之三十六

唐廣成先生杜光庭集

普度幽魂遷拔落景行道

入戶

各禮師﹐存念如法

衛靈

五星髙曜﹐瑞炁飛浮。元始集神﹐

天地交周。玉符寶節﹐嘯命微幽。

擲火揚威﹐姦凶無畱。萬魔振伏﹐

紛葩卻消。摧怪伐惡﹐道炁同流。

神光照夜﹐陰翳俱收。萬仙降格﹐

扇景乘飆。羣生咸遂﹐惠徧神州。

鳴法鼓二十四通

無上玄元太上道君﹐召出臣身中﹐三五功曹﹑左右官使者﹑侍香金童﹑傳言玉女﹑五帝直符直日香官﹐各三十二人出。出者﹐嚴裝關啟玄壇天帝神君﹐當召此間土地里域﹑眞官正神﹐急上關啟。臣今奉爲入意以今朝元行道﹐願得玉淸道炁靈寶妙光下降﹐流入臣等身中。卽使玄壇淸淨﹐內外成眞。天無氛穢﹐地絕妖塵。琳瑯振響﹐十方肅淸。萬魔不幹﹐眞誠上徹。令臣所啟﹐速達徑禦太上無極大道至眞玉皇上帝禦前。

各稱法位

上淸玄都某嶽先生臣等﹐同誠上啟虛無自然元始天尊﹐無極大道太上玉晨道君﹐太上老君﹐無上玄老﹐十方已得道大聖眾至眞諸君丈人﹐三十六天帝君﹐玉虛上帝﹐玉帝大帝﹐東華南極西靈北眞玄都玉京金闕七寶玄臺紫微上宮靈寶至眞明皇道君﹐三十六部尊經﹐玄中大法師﹐三界官屬一切眞靈。臣等宿植良緣﹐遭遇玄化。生成羣有﹐濟拔幽沈。叨奉師資﹐佩三淸之祕籙﹐參承玄旨﹐諷三洞之眞經。品列仙階﹐名升玉簡。未能陶神瑩骨﹐絕迹衝襟。空依眾妙之門﹐多犯明眞之律。向以受法之日﹐申盟五帝﹐告誓三官。濟度天人﹐弘贊家國。凡有禱請﹐理合申陳。今奉懇誠﹐固難遏絕。所承詞旨﹐敢不上聞。

讀詞

按如詞懇﹐理濟幽明。伏念齋主某以歷劫功深﹐諸天善勝。仰自然之道化﹐奉無極之元尊。匡國致君﹐愛親事長。弘救拔之深旨﹐憫沈滯之幽魂。側隱興懷﹐隳傷寫志。遵憑聖教﹐以報大恩。披黃籙典章﹐啟玄壇階級。崇嚴鎭彩﹐恭獻香花。告三官五帝之靈﹐朝金闕玉房之聖。臣等依經修奉﹐稟戒精嚴。滌慮凝神﹐洗心注念。以今落景行道﹐請法眾等﹐運玆初撚上香。願此香煙騰空﹐徑上供養無上至眞道寶。臣等歸身歸命﹐首體投地﹐仰依太上三尊。願以是功徳﹐上資皇家宗社﹑九廟威靈。徳契無爲﹐功宣有截。皇帝龍圖永固﹐鳳歷彌昌。混一車書﹐和同海嶽。兆民攸賴﹐百度惟貞。徳化昭宣﹐奕葉繁茂。萬方寧謐﹐九曜髙明。遁迹修眞﹐師宗父母。咸遊八極﹐早翥三淸。今故燒香﹐歸依師尊大聖眾。至眞之徳﹐得道之後﹐升入無形。和與道合眞。

以今落景行道﹐請法眾等﹐運玆二撚上香。願此香煙騰空﹐徑上供養無上至眞經寶。臣等歸身歸命﹐首體投地﹐仰依太上三尊。願以是功徳﹐奉福齋官。九玄七祖﹐往逝神儀。判除奪紀之名﹐增益記功之簡。升眞仙境﹐流慶子孫。長居得一之貞﹐揚名後世﹔永懋持三之寶﹐服訓前修。今故燒香﹐歸依師尊大聖眾﹐至眞之徳﹐得道之後﹐升入無形。和與道合眞。

以今落景行道﹐請法眾等﹐運玆三撚上香。願此香煙騰空﹐徑上供養無上至眞師寶。臣等歸身歸命﹐首體投地﹐仰依太上三尊。願以是功徳﹐恩流庶品﹐福被萬民。咸遂生成﹐各均利濟。爰及蓬飄旅魄﹐浪泛遊魂。罹八難之深殃﹐脫九幽之極苦。未除黑簿﹐莫記丹書。咸願慈尊﹐降垂靈貺。命天官而總錄﹐勑地府以全收。皆赴壇筵﹐盡沾救度。永離惡趣﹐俱植善根。托蔭人天﹐受生快樂。今故燒香﹐歸依師尊大聖眾﹐至眞之徳﹐得道之後﹐升入無形。和與道合眞。

懺悔

三啟

大道洞玄虛﹐有念無不契。煉質入仙眞﹐遂成金剛體。超度三界難﹐地獄五苦解。悉歸太上經﹐靜念稽首禮。

三禮

臣等至心稽首禮﹐太上無極大道。

臣等至心稽首禮﹐三十六部尊經。

臣等至心稽首禮﹐玄中大法師。

重稱法位

上淸玄都某嶽先生臣等﹐重啟太上無極大道元始天尊﹐太上玉晨道君﹐太上老君﹐十方至眞大聖﹐太一天尊﹐太帝天帝﹐三十六部尊經﹐玄中大法師﹐三界應感﹐一切眞靈。臣等獲以凡微﹐參奉大道。三師盟授﹐三寶眞經。供養尊禮﹐以求所願。荷恩崇重﹐喜懼交襟。臣等受法之日﹐約當宣揚正化﹐開度幽明。凡有所陳﹐理宜關奏。以齋官弟子某任居分閫﹐位重鈞衡。佐道立功﹐弘善贊法。竊睹近年之內﹐封域之中。俗值凶荒﹐人罹災沴。𨿽時無旱撈﹐而气有愆調。貧病札瘥﹐饑羸歉厄。悠悠生聚﹐坐被中傷﹔惴惴黎元﹐多成困斃。以致形骸未保﹐性命不全。老幼嬰痾﹐死亡枕藉。且人之處世﹐頃刻一生。電逝風馳﹐固難長保。所歿之者﹐其例甚多。或有事主忘軀﹐報君盡節。死於陣敵﹐不顧生全。或經販求財﹐死於貪利。或干名徇祿﹐歿於求榮。或稟性頑凶﹐行心險詐。恩不及物﹐惠不及人。僻差居懷﹐褊躁成性。偶有疾苦﹐無人供承。一旦嬰痾﹐遂至困劇。或饑寒逼迫﹐內外侵傷。殍死路歧﹐無人收拾。或豬拖狗拽。或鼠喫虫餐﹐生困路途﹐死塡溝壑。或風吹日曬。或雨洗霜侵﹐莫睹肌膚﹐空殘骸骨。或手足不具。或頭腳都無﹐零落屍形﹐甚可悲念。今則並令裙拾﹐共爲�埋。豈別女男﹐不分老小。免令暴露﹐咸得蓋藏。況以大教之中﹐慈悲爲本。務先掩蔽﹐理切傷嗟。又先聖運心﹐儒宗制禮。起封種柏﹐猶防地媼之侵欺﹔掩骼埋胔。免起生人之嗟嘆。蓋欲使生者和泰﹐歿者安全。豈時數之使然﹐亦正理之所致。內懷憂痛﹐外切湣傷。是以詣某處﹐備玄門齋醮。仰申懺謝﹐上聞於三十六天﹔廣徧歸依﹐普告於十方世界。伏冀至眞眾聖﹑元始髙尊﹐勑三官五帝之司﹐告六趣九幽之內。盡加渥澤﹐咸使安貞。赦生前歿後之愆﹐釋考責憂勞之苦。沐浴天澤﹐洗滌幽陰。煉度形魂﹐出離罪惱。生者﹐必蒙其濟佑﹔死者﹐咸契於往生。齋主某特爲瘞藏﹐共爲塋冢。各安其所﹐並保其宜。速遂往生﹐勿爲畱滯。然願四時和暢﹐六气均調。物泰人安﹐時寧俗阜。至於茫茫之夜府﹐常垂懺拔之緣﹔杳杳之天堂﹐果葉安貞之願。上明天尊大慈之澤﹐下副臣等歸命之誠。謹啟以聞。

發願

一願大道流行﹐普天懷徳。二願一切有生﹐咸皆悟道。三願九夜幽魂﹐一時解脫。四願孤爽無依﹐咸得受生。五願天下太平﹐五穀丰登。六願臣忠子孝﹐君仁父慈。七願四海通同﹐冤親和釋。八願潛胞處卵﹐咸得生成。九願積疾新痾﹐旋卽痊愈。十願孤露眾生﹐丰衣足食。

復鑪

香官使者﹑左右龍虎君﹑侍香諸靈官﹐當令臣朝元之所﹐自然生金液丹碧芝英。百靈眾眞﹐交會在此﹐香火洞案鑪前。令臣學道得道﹐求仙得仙。齋主獲福﹐幽顯沾恩。十方仙童玉女﹐侍衛蘭煙﹐傳臣向來所啟﹐速達徑禦太上無極大道至眞玉皇上帝禦前。

出戶

太上黃籙齋儀卷之三十六竟

太上黃籙齋儀卷之三十七

唐廣成先生杜光庭集

遷拔淸旦行道

入戶

各禮師﹐存念如法

衛靈

靑陽虛映﹐曜日回靈。神虎辟邪﹐

飛天流鈴。摧姦滅試﹐萬魔束形。

九微回道﹐八威攝精。千眞校錄﹐

三元蕩淸。左嘯中黃﹐右策六丁。

七轉八合﹐周旋天經。聖化巍巍﹐

三道順行。慶雲流布﹐合景黃庭。

鳴法鼓二十四通

無上玄元太上道君﹐召出臣身中﹐三五功曹﹑左右官使者﹑侍香金童﹑傳言散花玉女﹑五帝直符直日香官﹐各三十二人出。出者﹐嚴裝關啟玄壇天帝神君﹐當召此間土地里域﹑眞官正神。以今奉爲入意﹐修齋行道﹐謝過祈恩。願得玉淸道炁靈寶妙光下降﹐流入臣等身中。卽使紫淸郁勃﹐玉闕開明。五帝輔根﹐萬神攝眞。體圓珠映﹐乘景驂宸。金光煥赫﹐禦炁上淸。令臣所啟﹐速達徑禦太上無極大道無形無名虛無自然金闕玉陛下。

各稱法位

具位臣某與臨壇官眾等﹐謹同誠上啟虛無自然元始天尊﹐無極大道太上大道君﹐太上老君﹐無上玄老﹐十方尋聲救苦天尊﹐已得道大聖眾至眞諸君丈人﹐三十六天帝君﹐玉虛上帝﹐玉帝大帝﹐東華南極西靈北眞玄都玉京金闕七寶玄臺紫微上宮靈寶至眞明皇道君﹐三十六部尊經﹐玄中大法師﹐三界宮屬一切眞靈。臣等伏聞﹐大道垂文﹐元尊演教。濟生度死﹐佐國安人。普及幽明﹐同臻覆佑。臣以夙承玄訓﹐獲被職司。宜廣慈風﹐以拯羣品。況奉詞旨﹐敢不上聞。

讀詞

按如詞言﹐理宜開濟。以弟子某誠深修奉﹐志切懺陳。願開肆赦之期﹐以拔幽牢之苦。紋繒法信﹐騰款諸天。油燭香花﹐質心三界。冀因精感﹐上達眞靈。以今淸旦行道﹐請法眾等﹐運玆初撚上香。願此香煙騰空﹐徑上供養無上至眞道寶。臣等歸身歸命﹐首體投地﹐仰依太上三尊。願以是功徳﹐歸流社稷尊靈﹑宗祧先聖。融神太漠﹐蔭芝蓋以端居﹔觀妙上淸﹐躡蓮臺而縱步。延祥鳳歷﹐流福鴻圖。皇帝澤廣滄溟﹐壽均衡霍。走梯航於萬宇﹐匝慈惠於羣生。良輔正臣﹐共匡景運。文功武徳﹐旁布寰區。父母師資﹐林棲谷隱。紀功瓊簡﹐證品仙階。今故燒香﹐歸依師尊大聖眾﹐至眞之徳﹐得道之後﹐升入無形。和與道合眞。

以今淸旦行道﹐請法眾等﹐運玆二撚上香。願此香煙騰空﹐徑上供養無上至眞經寶。臣等歸身歸命﹐首體投地﹐仰依太上三尊。願以是功徳﹐歸流齋主某家。九祖七玄﹐及亡靈神識。解幽纏於地簡﹐息罪咎於陰宮。釋考對於三塗﹐和冤仇於六趣。超離地獄﹐升入福堂。聽法聞經﹐參眞證道。九幽長夜﹐咸睹光明。蠢動飛沈﹐咸均巨福。今故燒香﹐歸依師尊大聖眾﹐至眞之徳﹐得道之後﹐升入無形。和與道合眞。

以今淸旦行道﹐請法眾等﹐運玆三撚上香。願此香煙騰空﹐徑上供養無上至眞師寶。臣等歸身歸命﹐首體投地﹐仰依太上三尊。願以是功徳﹐歸流齋主某家。永息災凶﹐長臻福壽。禎祥允萃﹐眷屬攸宜。普及羣生﹐同登壽域。今故燒香﹐歸依師尊大聖眾﹐至眞之徳﹐得道之後﹐升入無形。和與道合眞。

禮方

懺悔

各思九色圓象﹐咽液﹐命魔密咒

步虛﹐旋繞

太極分髙厚﹐輕淸上屬天。人能修至道﹐身乃作眞仙。行溢三千數﹐時丁四萬年。丹臺開寶笈﹐金口爲流傳。

大梵三天主﹐虛皇五老尊。尙難窺激妙﹐豈復入名言。寶座臨金殿﹐霞冠照玉軒。萬眞朝帝所﹐飛舄躡雲根。

蒙蒙如細霧﹐冉冉曳銖衣。妙逐祥煙上﹐輕隨彩鳳飛。幾陪瑤室宴﹐忽指洞天歸。佇立扶桑岸﹐髙奔日帝暉。

三禮

臣等至心稽首禮﹐太上無極大道。

臣等至心稽首禮﹐三十六部尊經。

臣等至心稽首禮﹐玄中大法師。

重稱法位

具位臣某等﹐謹重誠上啟太上無極大道元始天尊﹐太上大道君﹐太上老君﹐十方無極大道道徳眾聖﹐天尊至眞﹐太帝天帝﹐天師君﹐上相上宰﹑四司五帝﹐三十六部尊經﹐玄中大法師﹐三界官屬一切尊靈。臣等獲履法門﹐參修祕妙。瑯函寶笈﹐眞訣靈科。得以遵行﹐敷弘神化。伏尋玄旨﹐依按經圖。行教立功﹐救物爲本。所以玉晨大聖﹑元始天尊﹐垂萬行之津梁﹐開八門之拯度。重泉逝魄﹐幽夜窮魂。沾惠露以淸涼﹐燭慈光而超濟。動逾億劫﹐咸保安全。齋主某憂切亡魂﹐志希遷拔。恐其稟生之後﹐及無始以來﹐六欲十纏﹐恣行罪咎。六情三業﹐累劫過尢。不悟正眞﹐罔知禁忌。乘非履惡﹐日積月深。犯天地神明﹐觸陰陽曹府。名書地簡﹐魂閉幽牢。不睹光明﹐無由濟拔。是以束身歸命﹐懺謝愆瑕。敷列壇場﹐遵依科式。紋繒法信﹐油燭香花。質懇致心﹐仰期通感。伏惟至眞髙聖﹐十極尊靈﹐開罔極之恩﹐降大慈之澤。勑下十方世界飛天神人﹐依三籙簡文﹐告下九龍符命﹐於太山酆都﹑三十六獄﹐及五嶽地司﹐開赦魂神﹐解銷惡對。出重冥之域﹐入福善之庭。陶以太和﹐沐以靈澤。洗滌罪惡﹐灌煉形魂。浴丹霍之宮﹐經洞陽之府。去離憂惱﹐觀聽法音。克證道階﹐利安見在。舉家享福﹐眷屬康寧。徧及幽明﹐旁周動植。同懼妙樂﹐咸契無爲。聖力所覃﹐普天全濟。上明天尊大慈之澤﹐下副臣等懺謝之誠。謹啟以聞。

發念

一念爲道四大﹐合徳齋主。七世父母﹐免墮憂苦。上升天堂。衣食自然。

二念帝王國主﹐道化興隆。庠序濟濟﹐皇教恢弘。威儀翼翼﹐普天所瞻。民稱太平﹐四夷賓伏。妖惡自滅﹐聖賢自生。

三念法師﹐功徳大建。教化明達﹐俱獲飛仙。

四念同志學人。早得仙道﹐更相開度。

五念九親和睦﹐好尙仁義。貴道賤財﹐行爲物範。

六念損己﹐布施道士及饑寒者。天下人民﹐各得其所。

七念蠕動跂行。一切眾生﹐咸蒙成就。

八念赦貸前生。今世罪對﹐立功補過。

九念家門隆盛。宗廟有人﹐世生賢才。

十念尊受經師﹐不敢中怠平等。一心廣度﹐克獲上仙。白日登天﹐拜見太上。永成眞人﹐云車羽駕。和與道合眞。

復鑪

香官使者﹑左右龍虎君﹑侍香諸靈官﹐當令臣朝元之所﹐自然生金液丹碧芝英。百靈眾眞﹐交會在此﹐洞案鑪前。令臣體耀金輝﹐斬伐胞根。七玄拔擢﹐百關備仙。解除死籍﹐宴坐泥丸。東華紀字﹐策景虛玄。十方仙童玉女﹐接侍香煙﹐傳臣向來所啟之言﹐速達徑禦太上無極大道無形無名虛無自然金闕玉陛下。

出戶

太上黃籙齋儀卷之三十七竟

太上黃籙齋儀卷之三十八

唐廣成先生杜光庭集

遷拔中分行道

入戶

各禮師﹐存念如法

衛靈

丹靈朱火﹐炎霞激風。赤輪剛運﹐

天光八衝。迸威包羅﹐交變萬方。

流金豁落﹐羣魔滅蹤。辟姦破妖﹐

明耀元功。金符召制﹐躡雲策龍。

謠歌慶會﹐散花太空。神化冥運﹐

四極安隆。伏禦帝前﹐罔有不恭。

鳴法鼓二十四通

無上玄元太上道君﹐召出臣身中﹐三五功曹﹑左右官使者﹑侍香金童﹑傳言散花玉女﹑五帝直符直日香官﹐各三十二人出。出者﹐嚴裝關啟玄壇天帝神君﹐當召此間土地里域﹐眞官正神。臣今行道謹奏爲入意﹐願得玉淸道炁靈寶妙光下降﹐流入臣身中。令臣所啟﹐速達太上無極大道虛無自然金闕玉陛下。

各稱法位

具位臣某等﹐謹同誠上啟虛無自然元始天尊﹐無極大道太上大道君﹐太上老君﹐髙上玉皇﹐十方已得道大聖眾至眞諸君丈人﹐三十六天帝君﹐玉虛上帝﹐玉帝大帝﹐東華南極西靈北眞玄都玉京金闕七寶玄臺紫微上宮靈寶至眞明皇道君﹐三十六部尊經﹐玄中大法師﹐三界官屬一切眞靈。臣等夙承玄運﹐獲履法門。窺眄靈章﹐遵行科典。所宜棲身巖谷﹐遁迹靈泉。擺落塵喧﹐精修祕妙。而至眞慈育﹐以濟物爲先﹔大道度人﹐以立功爲本。宜申拯救﹐普及幽明。死有請祈﹐理難寢絕。今奉詞旨﹐敢不上聞。

讀詞

按如詞言﹐志希開濟。緬玆幽夜﹐義在憫傷。竊惟大象分形﹐稟生毓質。乘和委順﹐體地法天。虛白難全﹐機緣易惑。識塵流蕩﹐幻境推遷。犯誤旣多﹐罪條無量。沈流永夜﹐億劫難原。惟托燻修﹐冀其升濟。是敢披心三洞﹐歸命諸天。黃籙開懺拔之科﹐玄都有遷神之品。式憑虔潔﹐庶贖愆瑕。各運丹心﹐用祈禎佑。以今中分行道﹐請法眾等﹐運玆初撚上香。願此香煙騰空﹐徑上供養無上至眞道寶。臣等歸身歸命﹐首體投地﹐仰依太上三尊。願以是功徳﹐歸流社稷尊靈﹐宗祧先聖。升遊眞境﹐超證仙階。宴處南宮﹐流祥北闕。帝圖延永﹐聖壽遐長。被聲教於八溟﹐混車書於萬國。今故燒香﹐歸依師尊大聖眾﹐至眞之徳﹐得道之後﹐升入無形﹐和與道合眞。

以今中分行道﹐請法眾等﹐運玆二撚上香。願此香煙騰空﹐徑上供養無上至眞經寶。臣等歸身歸命﹐首體投地﹐仰依太上三尊。願以是功徳﹐歸流齋主某家。九世七玄﹐億曾萬祖。出幽陰之域﹐升淸淨之鄕。受福朱陵﹐煉神丹霍。亡靈冥識﹐蕩滌宿瑕。罪簡落名﹐靑宮列籍。超離苦趣﹐解釋幽牢。得升長樂之庭﹐克證無爲之果。今故燒香﹐歸依師尊大聖眾﹐至眞之徳﹐得道之後﹐升入無形﹐和與道合眞。

以今中分行道﹐請法眾等﹐運玆三撚上香。願此香煙騰空﹐徑上供養無上至眞師寶。臣等歸身歸命﹐首體投地﹐仰依太上三尊。願以是功徳﹐歸流齋主某家。眷屬親緣﹐同資勝福。祿延壽永﹐罪滅災祛。廣及羣生﹐遐周有識。俱登壽域﹐共沐玄慈。今故燒香﹐歸依師尊大聖眾﹐至眞之徳﹐得道之後﹐升入無形﹐和與道合眞。

禮方

懺悔

各思九色圓象﹐咽液﹐命魔密咒

步虛﹐旋繞

旋步云綱上﹐天風颯爾吹。飄裾淩斗柄﹐秉笏揖參旗。獅子銜丹綬﹐麒麟導翠輜。飛行周八極﹐幾見發春枝。

綠鬒巍丹幘﹐靑霞絡羽衣。晨趨陽徳館﹐夜造月華扉。搏弄周天火﹐韜潛起陸機。玉房畱不住﹐卻向九霄飛。

水噀魔宮懾﹐燈開夜府明。九天風靜默﹐四極炁澄淸。嘯詠朱陵府﹐翺翔白玉京。至誠何以祝﹐國祚永安寧。

三禮

臣等至心稽首禮﹐太上無極大道。

臣等至心稽首禮﹐三十六部尊經。

臣等至心稽首禮﹐玄中大法師。

重稱法位

具位臣某謹重伸上啟太上無極大道元始天尊﹐太上大道君﹐太上老君﹐十方無極大道道徳眾聖﹐三十六部尊經﹐玄中大法師﹐上相上宰﹑四司五帝﹐三界官屬一切眞靈。臣聞﹐至聖垂慈﹐開八門而拯苦﹔眞經演化﹐布三洞以度人。惠溥幽明﹐澤周天地。得緣斯旨﹐遂罄丹誠。弘道立功﹐用裨明訓。齋主某以亡靈陶形敻古﹐稟气初天。從無始以來﹐洎於今日。隨化機之運﹐惑夢境之中。六識起塵﹐十纏迷性。易生罪咎﹐旋積過尢。或犯觸眞靈。或旁幹禁忌﹐上違天道﹐下爽地冥。或故殺誤傷﹐貪財害義。虧慈讓之徳﹐失禮樂之和。侵暴生靈﹐損傷物命。罪結三官之府﹐名徧五帝之司。身歿以來。慮成報對。或陰關拘滯。或異趣飄淪。長夜冥冥﹐無由濟拔。是敢束心禱福﹐瀝懇祈天。紋繒效請命之儀﹐龍彩備遷神之信。然九幽神燈﹐照燭長夜﹔禮十方睿號﹐開濟重陰。上告諸天﹐下關諸地。及五嶽羅酆之境﹐三塗六趣之鄕。惠露息於焦勞﹐慈風蠲其熱惱。使冤仇和釋﹐債訟消平。焚黑薄於酆山﹐刻丹篇於南極。千愆萬過﹐咸賜蕩除。煉神流火之庭﹐瑩魄少陰之闕。上生仙品﹐乘化天衢。然願三景﹐著明二儀。交泰五兵﹐戢息百谷。滋丰天祚﹐遐長聖壽。延永龍神﹐幽贊風雨。均調蠢類有生﹐咸蒙全育﹔某家存亡受福﹐眷屬沾榮。泉府冥津﹐並登眞果。上明天尊大慈之澤﹐下副臣等歸命之誠。謹啟以聞。

發願

一願大道﹐淡泊虛無。安閒空寂﹐澄淸自居。廣開法門﹐教導頑夫。皆蒙惠澤﹐精苦自修。預以同學﹐普得升虛。與天相保﹐長存無憂。

二願諸天﹐結炁澄淸。髙虛廣覆﹐保眞固靈。气候調節﹐四運和平。國安民丰﹐普天閒寧。廣濟一切﹐惠達有生。保天長存﹐億劫不傾。

三願土地﹐覆載無窮。安平不陷﹐海淪不崩。保鎭家國﹐兆民興從。養生安死﹐惠周十方。禾稼滋植﹐營運日丰。咸得厚載﹐萬類皆從。

四願日月﹐二景髙明。無有薄蝕﹐虧盈安淸。光照諸天﹐洞消暗冥。保固劫運﹐世祚和平。普加潤澤﹐惠灑眾生。

五願星辰﹐與日月齊光。轉燭照耀﹐朗映十方。各安其位﹐經緯直行。保鎭家國﹐無有災傷。四海寧一﹐普天興昌。

六願四時﹐隨節推遷。景气和調﹐無有災患。疫毒消滅﹐普天安平。五穀丰熟﹐國富民歡。

七願浮雲﹐結炁聚煙。飛空髙澄﹐蔭覆玄玄。隱則無爲﹐散則彌天。神仙同居﹐結友眾眞。惠流一切﹐興國愛民。普濟羣生﹐人同劫年。

八願風雨﹐流灑無窮。普加施泄﹐受其發揚。萬物滋生﹐國儲民丰。

九願五嶽﹐各安其方。巍巍包藏﹐長爲仙宮。安鎭國祚﹐保天無終。護度一切﹐莫不仰宗。

十願江海﹐蕩蕩無極。含容恢廓﹐無細不植。淵奧柔惠﹐潤加蠕息。天人獲慶﹐年同劫石。

十一願帝王﹐國主日昌。四鎭安睦﹐兵革不揚。天人歌唱﹐吉應來翔。敷教濟濟﹐威化揚揚。兆庶稱慶﹐長樂未央。

十二願﹐蝖飛蠢動﹐已生未生。咸蒙安全﹐普得生成。皆見元气﹐受陽之形。艸木果林﹐經冬不零。一切濟度﹐靡不鮮榮。和與道合眞。

復鑪

香官使者﹑左右龍虎君﹑侍香諸靈官﹐當令臣行道之所﹐自然生金液丹碧芝英。百靈眾眞﹐交會在此﹐香案鑪前。令臣學道得道﹐求仙得仙。十方仙童玉女﹐接侍香煙﹐傳臣向來所啟之言﹐速達徑禦太上無極大道虛無自然金闕玉陛下。

出戶

太上黃籙齋儀卷之三十八竟

太上黃籙齋儀卷之三十九

唐廣成先生杜光庭集

遷拔落景行道

入戶

各禮師﹐存念如法

衛靈

五星髙曜﹐瑞气飛浮。元始集神﹐

天地交周。玉符寶節﹐嘯命微幽。

擲火揚威﹐姦凶無畱。萬魔振伏﹐

紛葩卻消。摧怪伐惡﹐道炁周流。

神光照夜﹐陰翳俱收。萬神降格﹐

扇景乘飆。羣生咸遂﹐惠徧神州。

鳴法鼓二十四通

無上三天玄元始三炁太上道君﹐召出臣身中﹐三五功曹﹑左右官使者﹑侍香金童﹑傳言散花玉女﹑五帝直符直日香官﹐各三十二人出。出者﹐嚴裝關啟玄壇天帝神君﹐當召此間土地里域﹑眞官正神。以今落景燒香行道入意﹐願得玉淸道炁靈寶妙光下降﹐流入臣等身中﹐令臣所啟﹐速達徑禦太上元極大道虛無自然金闕玉陛下。

各稱法位

具位臣某謹同誠上啟虛無自然元始天尊﹐無極大道太上大道君﹐太上老君﹐無上玄老﹐十方已得道大聖眾至眞諸君丈人﹐三十六天帝君﹐玉虛上帝﹐玉帝大帝﹑東華南極西靈北眞玄都玉京金闕七寶玄臺紫微上宮靈寶至眞明皇道君﹐三十六部尊經﹐玄中大法師﹐三界官屬一切眞靈。臣等獲以福階﹐遭逢道運。金書演教﹐玉簡開圖。佩服靈文﹐遵承妙訓。竊惟虛皇立極﹐太上懸科。惠及幽明﹐恩沾生死。北酆夜府﹐神光垂照燭之慈﹔南霍仙庭﹐眞格示超升之品。粵自億劫﹐以及玆辰。靈澤灑其塵勞﹐法舟濟其淪溺。拯生度死﹐佐國利人。妙楗玄樞﹐人天蒙佑。臣等思弘祕賾﹐遷護存亡。凡有所祈﹐理宜關奏。況奉詞旨﹐敢不上聞。

讀詞

按如詞言﹐事形廣濟。齋主某誠深修奉﹐志切追崇。拯幽夜之庭﹐痛窮泉之苦。虔誠齋薦﹐冀獲感通。臣等按靈寶尊經﹐明眞上品。啟瑯函玉匱﹐拯幽夜沈淪。依飛天神人﹐說罪福緣﹔對披度科典﹐開設壇場。繒燭香花﹐質心效信。列詞騰款﹐關告諸天。所期福被陰冥﹐惠覃家國。以今落景行道﹐請法眾等﹐運玆初撚上香。願此香煙騰空﹐徑上供養無上至眞道寶。臣等歸身歸命﹐首體投地﹐仰依太上三尊。願以是功徳﹐歸流宗廟先靈﹐超神三境。帝王國主﹐比徳二儀。鳳歷延洪﹐龍圖遐永。天元朗晏﹐地紀安寧。風雨順時﹐生靈康泰。今故燒香﹐歸依師尊大聖眾﹐至眞之徳﹐得道之後﹐升入無形。和與道合眞。

以今落景行道﹐請法眾等﹐運玆二撚上香。願此香煙騰空﹐徑上供養無上至眞經寶。臣等歸身歸命﹐首體投地﹐仰依太上三尊。願以是功徳﹐歸流齋主某﹐九世七玄﹐億曾萬祖。先亡後逝﹐一切魂靈。六趣幽沈﹐三塗苦爽。並願釋愆地簡﹐削罪陰曹。煉魄洞陽﹐生神丹霍。冰泉夜府﹐永無報對之勞﹔地獄冥關﹐盡化淸涼之境。冤仇和釋﹐債訟消平。利佑見存﹐克蒙貞吉。今故燒香﹐歸依師尊大聖眾﹐至眞之徳﹐得道之後﹐升入無形。和與道合眞。

以今落景行道﹐請法眾等﹐運玆三撚上香。願此香煙騰空﹐徑上供養無上至眞師寶。臣等歸身歸命﹐首體投地﹐仰依太上三尊。願以是功徳﹐歸流率土有生﹐普天含識。俱承應佑﹐各遂安寧。洎乎六道輪回﹐九陰拘執。神輝普照﹐離苦生天。聖力遐沾﹐聞經悟道。齋主某家六姻五族﹐內外親緣。恆福所資﹐災纏弭息。齋功所及﹐罪咎蠲消。壽祿增延﹐禎祥臻萃。含靈蠢動﹐一切眾生。共荷鴻休﹐咸登道域。今故燒香﹐歸依師尊大聖眾﹐至眞之徳﹐得道之後﹐升入無形。和與道合眞。

禮方

懺悔

三啟頌

樂法以爲妻﹐愛經如珠玉。持戒制六情﹐念道遣所欲。澹泊正气停﹐蕭然神靜默。天魔並敬護﹐世世受大福。

鬱鬱家國盛﹐濟濟經道興。天人同其願﹐縹緲入大乘。因心立福田﹐靡靡法輪升。七祖生天堂﹐我身白日騰。

大道洞玄虛﹐有念無不契。煉質入仙眞﹐遂成金剛體。超度三界難﹐地獄五苦解。悉歸太上經﹐靜念稽首禮。

三禮

臣等至心稽首禮﹐太上無極大道。

臣等至心稽首禮﹐三十六部尊經。

臣等至心稽首禮﹐玄中大法師。

重稱法位

具位臣某等﹐重伸上啟太上無極大道元始天尊﹐太上大道君﹐太上老君﹐十方無極大道道徳眾聖天尊至眞﹐大帝天帝﹐天師君﹐上相上宰﹑四司五帝﹐三十六部尊經﹐玄中大法師﹐三界應感一切眞靈。臣等獲以凡微﹐參奉大法。三乘演化﹐至道開光。龍篆鳳書﹐天章玉訣。咸蒙稟受﹐克遂遵行。未能匿景幽林﹐棲神世表。以希髙舉﹐謝絕塵寰。而與俗沈浮﹐混同常品。愆非旋積﹐修奉不專。徒以弘贊教儀﹐敷揚妙訓。度人濟物﹐佐國立功。冀罄丹誠﹐仰助玄化。普令一切﹐咸入法門。開慶存亡﹐拯護幽顯。今齋主某謄詞列款﹐賫信效心。依按典儀﹐奉修齋直。露懇三光之下﹐投誠萬聖之前。然九幽神燈﹐照三塗罪苦。破彼昏暗﹐開諸光明。行道轉經﹐虔誠懺悔。仰慮亡靈神識﹐無數劫來。捨身受身﹐循環報質。或生天上。或誕人間。或處中華。或居異域。或貴或賤﹐或富或貧。或不悟善因。或不逢正法。或執信邪妄﹐輕毀正眞。或妬賢明﹐誹謗良善。或邪行曲徑﹐冒利貪財。絕人種親﹐離人恩愛。傷殘物命﹐淫祀殺生。危人自安﹐害他利己。十惡三業﹐興造罪根。肆意任情﹐繁奢無度。或釣川弋宿﹐焚林竭山。刑法非宜﹐殺傷乖理。或爲臣不忠﹐穢慢三光﹐呵忿雷雨。不敬天地﹐不畏神明。積行所爲﹐罪條無量。或前冤未解﹐宿債未原。往報未祛﹐深殃未懺﹐身歿之後﹐流曳三官。痛毒備嬰﹐魂神幽閉。在窮泉之下﹐地獄之中。一沈永夜﹐生道斷絕。動經億劫﹐開度無由。或受幽囚﹐或充考掠。負山運石﹐摙汲溟波。走電驅雷﹐辛勤無息。冥冥受報﹐望返何期。自非大道開恩﹐天尊湣護。負斯痛惱﹐懺拔無階。以今一念至誠﹐洗心歸向。無邊之苦﹐並乞赦除。伏冀歷劫種親﹐億曾魂爽。垂玆勝福﹐咸得生天。墳冢安全﹐注訟寧息。九泉罷考﹐幽夜光明。六道四生﹐含靈抱識。俱登福岸﹐齊契正眞。上願道化興行﹐二儀貞靜。三光朗曜﹐帝業遐昌。文軌大同﹐烽煙罷戢。干戈疫毒﹐水火旱蝗。無撓黎元﹐無侵境域。俗臻富壽﹐化洽和平。齋主某家眷屬六親﹐常承玄佑。千災殄息﹐萬善資燻。所啟所祈﹐克蒙禦達。所首所謝﹐皆獲感通。上明天尊慈施之澤﹐下副臣等懺謝之誠。謹啟以聞。

發願

一願大道流行﹐普天懷徳。二願一切有生﹐咸皆悟道。三願九夜悲魂﹐一時解脫。四願孤魂無依﹐咸得受生。五願天下太平﹐五穀丰熟。六願臣忠子孝﹐君仁父慈。七願四海通同﹐冤親和釋。八願潛胞處卵﹐咸得生成。九願積疾新痾﹐旋卽痊愈。十願孤露眾生﹐丰衣足食。

復鑪

香官使者﹑左右龍虎君﹑侍香諸靈官﹐當令臣行道之所﹐自然生金液丹碧芝英。百靈眾眞﹐交會在此﹐洞案鑪前。令臣學道得道﹐求仙得仙。十方仙童玉女﹐接侍香煙﹐傳臣向來所啟之言﹐速達徑禦太上無極大道金闕玉陛下。

出戶

太上黃籙齋儀卷之三十九竟

太上黃籙齋儀卷之四十

唐廣成先生杜光庭集

解考三時行道

投詞﹐禁壇﹐宿啟﹐一如靈寶法

眾官列位於玄師前﹐立定

唱道

華夏贊﹐引至地戶

入戶

旋行﹐上五方香從東爲始

上禦案香

上香密咒

上本位香

各禮師﹐存念如法

衛靈

晨精朗曜﹐紫煙禦空。星壇煥映﹐

變化雲宮。日魂月魄﹐離坎翼中。

金眞嘯命﹐神虎辟酆。吉日行事﹐

八威鼓從。玉華羅敷﹐徘徊飛虹。

天光下盻﹐道炁丰隆。含靈普濟﹐

流慶無窮。

鳴法鼓二十四通

無上玄元太上道君﹐召出臣身中﹐三五功曹﹑左右官使者﹑侍香金童﹑傳言玉女﹑五帝直符直日香官﹐各三十二人出。出者﹐嚴裝關啟此間土地里域﹑眞官正神﹐急上關啟。臣今奉爲入意﹐願得靈寶自然生神妙炁下降﹐流入臣等身中﹐令臣所啟之言﹐速達徑禦太上無極大道虛無自然金闕玉陛下。

各稱法位

具位臣某謹同誠上啟虛無自然元始天尊﹐無極大道太上大道君﹐太上老君﹐昊天玉皇上帝﹐十方已得道大聖眾﹐至眞諸君丈人﹐三十六天帝君﹐玉虛上帝﹐玉帝大帝﹐東華南極西靈北眞玄都玉京金瀾七寶玄臺紫微上宮靈寶至眞明皇道君﹐三十六部尊經﹐玄中大法師﹐三界官屬一切眞靈。臣等伏聞﹐大化旣分﹐萬靈稟質。陰陽升降﹐以定其死生﹔賞罰幽明﹐以彰其罪福。古今無爽﹐巨細必均。至道宣慈救之科﹐靈寶有懺祈之典。式憑齋薦﹐以拯幽昏。臣獲備職司﹐得披玄奧。凡有陳露﹐敢不上聞。

讀詞

按如詞言﹐志深修奉。仰慮億曾萬祖﹑內外親緣﹐爰及亡靈﹐前生累劫。有難原之罪﹐莫大之愆﹐無量無邊﹐結固不解。或在十方世界﹐五嶽九幽﹐及水府地司﹐陰宮夜境﹐窮魂苦魄﹐執閉重泉。水火風刀﹐晝夜考掠。形神毀悴﹐痛毒難勝。注引子孫﹐殃流後胤。冥冥長夜﹐解脫無由。輒按經科﹐願希遷拔。精修齋直﹐懺解乞恩。恪注丹誠﹐上祈玄鑑。以今某分行道﹐請法眾等﹐運玆初撚上香。願此香煙騰空﹐徑上供養無上至眞道寶。臣等歸身歸命首體投地﹐仰依太上三尊。願以是功徳﹐歸流某家﹐三十六世﹑九祖七玄﹐爰及亡靈﹐一切幽爽。願神光下照﹐息幽暗於九冥﹔道力普沾﹐罷考對於諸獄。冤仇銷釋﹐罪咎蠲除。浴魂神於流火池中﹐托生化於南昌宮內。天衣掛體﹐惠露澄心。永絕惡緣﹐長登福界。今故燒香﹐歸依師尊大聖眾﹐至眞之徳﹐得道之後﹐升入無爲。和與道合眞。

以今某分行道﹐請法眾等﹐運玆二撚上香。願此香煙騰空﹐徑上供養無上至眞經寶。臣等歸身歸命﹐首體投地﹐仰依太上三尊。願以是功徳﹐歸流國家﹐九廟尊儀﹐宗祧先聖。凝神絳闕﹐垂貺鴻圖。皇帝徳契三無﹐仁敷九有。寰瀛昭泰﹐風雨均調。卜年遠邁於宗周﹐弘化克光於大漢。干戈不作﹐夷夏乂康。今故燒香﹐歸依師尊大聖眾﹐至眞之徳﹐得道之後﹐升入無爲。和與道合眞。

以今某分行道﹐請法眾等﹐運玆三撚上香。願此香煙騰空﹐徑上供養無上至眞師寶。臣等歸身歸命﹐首體投地﹐仰依太上三尊。願以是功徳﹐奉福某家﹐永享福祥﹐咸臻貞吉。災消未兆﹐罪滅無涯。九族六親﹐共成玄佑。洎乎飛沈動植﹐含識有情。地獄幽塗﹐四生六趣。道風遐扇﹐聖澤普沾。同悟無爲﹐盡升諸品。今故燒香﹐歸依師尊大聖眾﹐至眞之徳﹐得道之後﹐升入無１爲。和與道合眞。

禮方

東方

臣等至心歸命東方無極大道太上老君﹐太上丈人﹐元始天尊﹐東鄕神仙諸靈官。三禮﹐各虔誠懺謝。

懺悔已後做此

臣等今故燒香﹐奉爲某乙修建靈寶解考妙齋﹐轉經行道﹐懺悔億曾萬祖﹐及三十六世已來﹐爰及亡靈﹐若亡若存無邊之罪。或行違正道﹐諂佞無端。嫉妬賢能﹐濁亂神道。酷虐無度﹐殺戮任心。負誓違盟﹐魘蠱謀議。殃罪結固﹐積若丘山。責重考深﹐未蒙原解。魂神執擊﹐在木官東嶽刑搗獄中﹐銅柱鐵牀金錘之考。晝夜痛毒﹐食息無寧。注訟生人﹐求乞赦拔。冥冥長夜﹐解釋無由。以今行道結齋﹐祈恩懺滌。伏冀大慈開宥﹐道力垂光。告下東府之中﹐搗官門下。解存亡殃考﹐遷拔魂神﹐受福天堂。生神上境﹐幽明咸泰。仰荷玄恩﹐得道之後﹐升入無爲。和與道合眞。

南方

臣等至心歸命南方無極大道太上老君﹐太上丈人﹐元始天尊﹐南鄕神仙諸靈官。三禮﹐各虔誠懺謝。

臣等今故燒香﹐奉爲某乙修建靈寶解考妙齋﹐轉經行道﹐懺悔億曾萬祖﹐及三十六世﹑九祖七玄﹐下及亡靈﹐若存若亡無邊之罪。或任心楚毒﹐殺害無辜。結誓違盟﹐魘害於物。邪淫放蕩﹐淩暴貞良。違背善階﹐興造罪業。冒犯天地日月﹐一切神明。考重殃深﹐未蒙原赦。魂神執擊﹐在火官南嶽刑搗獄中﹐鑪炭焚燒刑殘之苦。晝夜考掠﹐痛毒難勝。殃注子孫﹐流逮無已。冥冥長夜﹐解拔無由。以今懺謝洗心﹐修齋行道。伏冀三尊鑑佑﹐大聖垂慈。告下南宮火官﹑刑搗門下﹐赦其積罪﹐開放幽魂。出霍山地獄之中﹐生洞陽朱宮之內。子孫蒙福﹐永荷靈恩。得道之後﹐升入無爲。和與道合眞。

西方

臣等至心歸命西方無極大道太上老君﹐太上丈人﹐元始天尊﹐西鄕神仙諸靈官。三禮﹐各虔誠懺謝。

臣等今故燒香﹐奉爲某乙修建靈寶解考妙齋﹐轉經行道﹐懺悔億曾萬祖﹐及三十六世已來﹐爰及亡靈﹐若亡若存無邊之罪。或行乖慈育﹐不惠不仁﹐不忠不孝。毀傷良善﹐犯冒神明。違越五常﹐恣行諸惡。魘禱咒詛﹐造作無端。考重殃深﹐未蒙原赦。魂神執系﹐在金官華山刑搗獄中﹐劍樹刀山風雷之苦。晝夜考掠﹐痛毒備嬰。注訟子孫﹐殃流見在。冥冥長夜﹐解拔無由。以今懺謝乞恩﹐修齋行道。伏乞大慈哀育﹐萬聖回光。告下西府之中﹐搗官門下。解拔幽苦﹐原赦魂神。托癮神庭﹐往生淨域。見存安泰﹐永荷玄恩。得道之後﹐升入無爲。和與道合眞。

北方

臣等至心歸命北方無極大道太上老君﹐太上丈人﹐元始天尊﹐北方神仙諸靈官。三禮﹐各虔誠懺謝。

臣等今故燒香﹐奉爲某乙修建靈寶解考妙齋﹐轉經行道﹐懺悔億曾萬祖﹐三十六代已來﹐下及亡靈﹐若存若亡無邊之罪。或上違天道﹐下犯地司。穢瀆三光﹐輕淩四大。怨恚風雨﹐牽引鬼神。魘蠱於人﹐殘害於物。魂神執對﹐在水官鎭山刑搗獄中﹐寒冰夜庭冰河之苦。肌肉凍裂﹐痛毒難勝。引逮生人﹐求乞救拔。冥冥長夜﹐解釋無由。以今行道修齋﹐虔誠懺謝。伏冀天尊大聖﹐降罔極之恩。告下北府之中﹐考官門下。赦其罪咎﹐遷拔苦魂。出長夜寒庭﹐離三塗五苦。上生淨域﹐利佑見存。族屬安寧﹐存亡開泰。蒙如所願﹐仰荷玄恩。得道之後﹐升入無爲。和與道合眞。

東北方

臣等至心歸命東北方無極大道太上老君﹐太上丈人﹐元始天尊﹐束北鄕神仙諸靈官。三禮﹐各虔誠懺謝。

臣等今故燒香﹐奉爲某乙修建靈寶解考妙齋﹐轉經行道﹐懺悔億曾萬祖及三十六代已來﹐下及亡靈﹐若存若亡無邊之罪。或爲子不孝﹐爲臣不忠﹐爲父不慈﹐爲君不道。妬賢嫉善﹐背正崇邪。口是心非﹐自欺形影。五逆徧造﹐眾惡備行。枉害無辜﹐傷殺非理。從生入死﹐怨徹上天。咒詛神明﹐魘禱巫蠱。殃深罪重﹐擊在土官下元刑搗獄中。考掠萬般﹐形魂毀瘁。冥冥長夜﹐解拔無由。因今懺罪乞恩﹐立齋行道。伏冀十天降宥﹐三聖開恩。告下土府之中﹐考官門下。解釋罪對﹐原赦魂神。離執閉之鄕﹐出重檻之苦。浴神丹霍﹐騰景朱陵。注訟永除﹐子孫寧泰。存亡同福﹐仰荷玄恩。得道之後﹐升入無爲。和與道合眞。

東南方

臣等至心歸命東南方無極大道太上老君﹐太上丈人﹐元始天尊﹐東南鄕神仙諸靈官。三禮﹐各虔誠懺謝。

臣等今故燒香﹐奉爲某乙修建靈寶解考妙齋﹐轉經行道﹐懺悔億曾萬祖及三十六代已來﹐下及亡靈﹐若存若亡無邊之罪。或潛爲彊暴﹐肆意淩人。輕侮孤窮﹐憎嫌老病。彰人之惡﹐掩人善功。瀆亂親疏﹐抑伏孤弱。圖謀非道﹐訕謗聖賢。破人成功﹐嫉人勝己。傷殺非理﹐縱橫任心。引天地日月星辰以爲質證﹐罪深責重﹐魂擊地府考官獄中。水火風刀﹐晝夜考掠。更相注逮﹐解拔無由。以今懺謝宿愆﹐修齋行道。伏冀十方上聖﹐五帝髙尊。告下東南方刑搗獄中﹐考官門下。拔贖幽魄﹐盥沐形魂。積罪蠲消﹐宿殃除蕩。生神福路﹐利佑見存。禍滅九陰﹐災沈四境。幽明同福﹐永荷玄恩。得道之後﹐升入無爲。和與道合眞。

西南方

臣等至心歸命西南方無極大道太上老君﹐太上丈人﹐元始天尊﹐西南鄕神仙諸靈官。三禮﹐各虔誠懺謝。

臣等今故燒香﹐奉爲某乙修建靈寶解考妙齋﹐轉經行道﹐懺悔億曾萬祖及三十六代已來﹐下及亡靈﹐若存若亡無邊之罪。或綺言無實﹐嬌詐非眞。欺誑賢愚﹐淩侮眞聖。附彊抑弱﹐貪瀆無厭。或爭利競財﹐互相殘害。或圖榮嗜色﹐侵虐貞賢。結誓立盟﹐牽神引鬼。因成殃對﹐積在幽冥。魂擊地府之中﹐考官門下。緘閉重陷﹐不睹光明。考掠備嬰﹐終天無解﹐以今修齋行道﹐謝罪乞恩。伏冀上聖上眞﹐大慈大宥﹐神光下照﹐陰間開明。告下西南方刑搗獄中﹐考官門下。幽魂開度﹐淨域上生。福善遐沾﹐存亡俱泰。蒙如所啟﹐仰荷玄恩。得道之後﹐升入無爲。和與道合眞。

西北方

臣等至心歸命西北方無極大道太上老君﹐太上丈人﹐元始天尊﹐西北鄕神仙諸靈官。三禮﹐各虔誠懺謝。

臣等今故燒香﹐奉爲某乙修建靈寶解考妙齋﹐轉經行道﹐懺悔億曾萬祖及三十六代已來﹐下及亡靈﹐若存若亡無邊之罪。深殃重考﹐累劫未原。六趣三塗﹐受諸報對。魂神執擊在地官刑搗獄中﹐痛毒難堪﹐延殃後嗣。更相流注﹐億劫無窮。以今懺罪立齋﹐乞蒙哀宥。伏冀眾尊上聖﹐普降慈光。解赦窮魂﹐出離幽苦。告下西北方刑搗獄中﹐考官門下。深愆洗蕩﹐積釁銷平。冤對和寧﹐存亡開度。蒙如所啟﹐仰荷玄恩。得道之後﹐升入無爲。和與道合眞。

上方

臣等至心歸命上方無極大道太上老君﹐太上丈人﹐元始天尊﹐上方神仙諸靈官。三禮﹐各虔誠懺謝。

臣等今故燒香﹐奉爲某乙修建靈寶解考妙齋﹐轉經行道﹐懺悔億曾萬祖及三十六代已來﹐下及亡靈﹐若存若亡無邊之罪。或上犯眞道﹐穢慢三光。裸露神明﹐呵忿雷雨。欺罔眞聖﹐不懼幽明。九府結形﹐三官舉考。魂神執系﹐在三塗九幽刑搗獄中。流曳寒庭﹐幽閉長夜。冥冥億劫﹐不睹光明。流注子孫﹐引逮存歿。更相拘礙﹐洗滌無由。以今行道立齋﹐披心懺謝。伏冀三尊大聖﹑諸天眾眞﹐三光列宿﹐四司五帝。同垂巨澤﹐普降洪恩。告下上方地獄之中﹐考官門下。赦除積罪﹐拔度苦魂。升入福堂﹐聞經悟道。存亡俱泰﹐注訟永消。一切有情﹐同登福岸。蒙如所啟﹐仰荷玄恩。得道之後﹐升入無爲。和與道合眞。

下方

臣等至心歸命下方無極大道太上老君﹐太上丈人﹐元始天尊﹐下鄕神仙諸靈官。三禮﹐各虔誠懺謝。

臣等今故燒香﹐奉爲某乙修建靈寶解考妙齋﹐轉經行道﹐懺悔億曾萬祖及三十六代已來﹐下及亡靈﹐若存若亡無邊之罪。或妄爲師道﹐刻截土地﹑丘陵﹑岡原王脈﹐毀傷墳廟。禁遏神祇﹐塞絕水源﹐斷山湮谷。破城隍社稷﹐犯侯伯土官。不懼神明﹐恣行罪咎。魂神執擊﹐在下方世界九幽地獄之中。汲長夜之河﹐以灌四瀆。負山運石﹐謫役萬端。痛苦備嬰﹐終天無解。上延前世﹐下及子孫。報對未原﹐殃重考責。以今立齋行道﹐懺拔罪根。伏冀上聖眾尊﹐開慈救之澤。告下九地五嶽﹑四瀆山川﹑泰山岱宗﹑酆都地府﹑下方世界刑搗獄中﹐考官門下。赦除積生累劫﹐無量罪因。遷拔窮魂﹐出離幽苦。逍遙眞境﹐安處福庭。胤嗣繁昌﹐存亡同福。蒙如所啟﹐仰荷洪恩。得道之後﹐升入無爲。和與道合眞。

十方

臣等至心歸命十方已得道大聖眾﹑至眞諸君丈人﹐十鄕神仙諸靈官。三禮﹐各虔誠懺謝。

臣眾等歸身歸神歸命﹐今故燒香行道﹐奉爲某乙修建太上靈寶解考妙齋﹐懺悔三十六代以來﹐億曾萬祖﹐下及亡靈﹐若存若亡無邊之罪。或上犯諸天大聖﹑大道眾尊﹑三光五行﹑虛空聖眾﹐風雲雷雨﹑一切神明。或下犯五嶽諸山﹑三十六地﹑丘陵水府﹑地下職司。或干冒聖賢﹐違悖仁義。犯古今靈迹﹐乖四大五常。動結罪因﹐率成殃對。十惡備造﹐五逆徧爲。生無善功﹐死有惡對。沈淪五苦﹐流曳三塗。謫役窮魂﹐未蒙原赦。以今修齋行道﹐懺拔罪根。伏冀太上三尊﹐開大慈之澤﹐降九龍符命。告下諸方世界考官地獄之中﹐出長夜之魂。沐浴朱陵之庭﹐冠帶洞陽之府。生神福岸﹐流貺子孫。吉佑來臻﹐存亡安泰。蒙如所啟﹐仰荷玄恩﹐得道之後﹐升入無爲。和與道合眞。

各思九色圓象﹐咽液﹐命魔密咒

步虛﹐旋繞

太極分髙厚﹐輕淸上屬天。人能修至道﹐身乃作眞仙。行溢三千數﹐時丁四萬年。丹臺開寶笈﹐金口爲流傳。

大梵三天主﹐虛皇五老尊。尙難窺徽妙﹐豈復入名言。寶座臨金殿﹐霞冠照玉軒。萬眞朝帝所﹐飛舄躡雲根。

華夏吟哦遠﹐人聲自抑揚。沖虛歸道徳﹐曲折合宮商。殿閣沈檀散﹐樓臺月露涼。至誠何以祝﹐多稼永丰穰。

三禮

臣等至心稽首禮﹐太上無極大道。

臣等至心稽首禮﹐三十六部尊經。

臣等至心稽首禮﹐玄中大法師。

重稱法位

具位臣﹐某謹重誠上啟太上無極大道元始天尊﹐太上道君﹐太上老君。臣等獲以凡微﹐承奉科戒。遵行聖旨﹐職在救人。濟拔存亡﹐普令安泰。凡有陳告﹐敢不上聞。今有某官齋信奉詞﹐披誠露懇。請修齋直﹐謝罪乞恩。臣依典按儀﹐考尋玄式。竊聞先人爲善﹐則福及子孫﹔爲惡﹐則殃流後世。罪福報對﹐如影隨形。非備懺祈﹐無由洗滌。某家九玄七祖﹐後逝先亡。無數劫來﹐恐犯諸罪目。或犯三元所禁百八十條。或犯玉匱罪源一十四品﹐六情所構﹐三業所爲﹐十惡眾非﹐積在陰府。或目耽五色﹐不識正眞。耳滯五聲﹐不聞至理。口貪五味﹐食啖傷生。身處五纏﹐染欲傷性。或上違天道﹐犯日月星辰。下犯地冥﹐及山川丘廟。中悖人事﹐虧仁義之和。爲子爲臣﹐不忠不孝。爲君爲父﹐不道不慈。口是心非﹐妬賢嫉善。侵害人物﹐淩侮孤貧。離親合疏﹐崇邪背正。剝刻財利﹐侵奪功名。竭澤焚林﹐釣潛弋宿。飛鷹走狗﹐烹殺無邊。或九族相殘﹐六親相暴。言無義讓﹐行必侵欺。或爲職爲官﹐貪財爲志。謂上虐下﹐以取威名。楚撻無辜﹐誅殺非罪。或誓盟咒詛﹐牽引神祇。或土木興功﹐毀傷墳廟。任心肆意﹐罪結禍深。魂系三塗﹐幽閉長夜。千痛萬考﹐億劫難原。杳杳天堂﹐法橋路斷。冥冥地獄﹐出離無由﹐遂使釁注生人﹐災纏後嗣。所爲躓滯﹐動遇凶衰。因今瀝懇披心﹐歸依懺謝。冥祈三寶﹐稽首諸天。伏冀大聖垂慈﹐普賜哀宥。勑四司五帝﹑三界威神﹐告下地府九幽﹑考官僚屬﹐原赦億曾萬祖﹐一切魂靈。釋罪除愆﹐和冤解咎。開重牢幽獄﹐放赦苦魂﹐劍樹摧鋒﹐刀山偃刃。寒鄕冥夜﹐盡睹光明。瑩質南丹﹐升神碧落。逍遙八景﹐參乘十天。搗官等遷秩太眞﹐飛行金闕。某家災殃殄息﹐善貺來臻。登壽福之階﹐享安貞之報。洎乎四生六趣﹐有識有情。同賴勛修﹐並升道岸。三光玄曜﹐六气均和。帝祚遐長﹐天下咸泰。上明天尊大慈之澤﹐下副臣等懺謝之誠。謹啟以聞。

發願

一願乾坤明素。二願气象淸玄。三願聖人萬壽。四願化洽八埏。五願天垂甘露。六願地發祥煙。七願四時應節。八願萬物生全。九願家多孝悌。十願國富才賢。十一願醮官獲福。十二願學道成仙。

復鑪

香官使者﹑左右龍虎君﹑侍香諸靈官﹐當令臣行香之所﹐自然生金液丹碧芝英。百靈眾眞﹐交會在此﹐香火鑪前。令臣學道得道﹐求仙得仙。齋主受福﹐存歿沾恩。令臣所啟之言﹐速達徑禦太上無極大道虛無自然金闕玉陛下。

言功口章

具位臣某等﹐稽首上啟太上無極大道元始天尊﹐太上大道君﹐太上老君﹐三十六部尊經﹐玄中大法師﹐靈寶官屬一切眞靈。臣等獲奉正眞﹐參修祕妙。思弘齋福﹐以濟生靈。臣以某月某日爲某官以某事﹐奉修靈寶解考大齋﹐懺謝存亡﹐解銷冤考。燒香然燈﹐照耀諸天。誦詠靈音﹐行道禮懺。解億曾萬祖﹐囚謫罪魂。乞免離十苦八難﹐轉入信根﹐若干日﹐若干夜行道轉經。今功圓事竟﹐謹遷立齋所﹐請兵馬騎乘及靈寶官屬﹑監齋衛眞諸吏﹑監臨衛護有功勤者﹐謁言眞宮﹐進品上仙﹐加爵帝秩。令臣等功圓行滿﹐騰景九天。日月同暉﹐三寶齊耀。惟蒙上聖﹐鑑映丹心。臣等或進止犯科﹐不合儀式。未悟之罪﹐一乞原除。五體眞官﹐隨功遷賞。受秩事訖﹐與臣等同升。謹啟以聞﹐伏須告報。臣等誠惶誠恐﹐稽首再禮以聞。

臣姓某屬某郡縣某觀

太淸玄元無上三天無極大道太上老君﹐太上丈人﹐天帝君﹐九老仙都君﹐九炁丈人﹐百千萬重道炁﹑千二百官君﹐太淸玉陛下。

某年太歲某月某朔某日某於某處拜上

法事畢﹐散送三師等﹐如靈寶儀。若一中行道﹐不須宿啟。如一日兩夜或日數稍多﹐卽依靈寶科文﹐啟齊署職﹐宣禁說戒。言功後﹐還戒復職。事事如法﹐不得率爾而行。

太上黃籙齋儀卷之四十竟

太上黃籙齋儀卷之四十一

唐廣成先生杜光庭集

懺悔

夫行道建齋﹐庠序爲本。稍加紛擾﹐卽失軌儀。瞻睹旣爽﹐其禮容關奏﹐因虧於俯仰。非惟獲譴天府﹐亦恐貽誚同人。若

露壇之中﹐風雨將至。盛暑之月﹐凝寒之時。或早暮失時﹐或別有驚擾。若頓停法事﹐卽惶遽失常。若備盡科文﹐卽遲回非便。可壇前都講﹐便存神步虛。或驚急異常﹐務從簡要。卽三啟大謝可也。以時消息﹐無至膠柱也。

二十方都懺

眾官北向﹐都講唱曰

臣等至心歸命十方無極太上靈寶天尊﹐十極天君﹐三光五嶽﹑三河四海﹑三十六部尊經﹐一切神仙諸靈官。禮足﹐各虔誠懺悔。或隨方唱之﹐各一拜

臣等伏聞﹐道以無爲﹐徳而不宰。籠萬法作域中之大﹐跨九流開眾妙之門。善惡之理旣分﹐罪福之科攸著。所以南宮丹籙﹐上生爲賞善之資﹔北府黑書﹐注死乃繩非之本。用章懲勸﹐以拯昏蒙。先明立教之端﹐方契無爲之旨。今謹有黃籙大齋主某官某乙﹐誠惟忠孝﹐恩重君親。思酬煦育之仁﹐乃啟焚修之會。謹賫香花法信﹑龍璧紋繒。歸命十方無極太上靈寶天尊﹐日月星宮至眞大神﹐靈山洞府五嶽眞君﹐水府尊靈﹐三寶官屬﹐十方三界﹐一切眞靈。特乞開慶賜之恩﹐降大慈之澤。赦齋主某家億曾萬祖﹑幽爽神儀﹐長夜寒庭﹐俱令解脫。洎乎三姻五族﹑眷屬親緣﹐禍滅九陰﹐福生三景。災凶靜息﹐祿壽遐長。皇帝聖越羲農﹐壽均天地。儲宮藩屏﹐長贊休期。皇后嬪妃﹐永匡聖業。庶僚百辟﹐傾翼輔之。心萬國四方﹐混車書之化。干戈不作﹐風雨順常。日月貞華﹐星辰合度。酆都罷對﹐蠢動安全。克符淸靜之宗﹐俱契希夷之道。得道之後﹐升入無形。和與道合眞。

二十方分懺

眾官左行﹐西立﹐東向﹐都講唱曰

臣等至心皈命東方無極太上靈寶天尊﹐九炁天君﹐東鄕神仙諸靈官。禮足各﹐虔誠懺悔。

東方

臣等伏聞﹐少陽建位﹐初開碧落之宮﹔木徳司方﹐爰辟靑元之府。行春令而羣芳資始﹐出震域而帝業永昌。宜憑育之仁﹐盡罄歸依之懇。今謹有黃籙大齋主某荷生成之徳﹐感覆載之私。謝過祈恩﹐建齋行道。謹齋靑紋之繒一疋﹑金龍一枚﹐歸命東方無極太上靈寶天尊﹐九炁天君﹐東鄕神仙諸靈官。竊以至道流慈﹐羣芳寧泰。陽和布化﹐品物昭融。先祈國祚延弘﹐聖躬和暢。扶桑蓬島之外﹐車軌混同﹔東明肅愼之鄕﹐禎祥入貢。次及齋主某家九玄滯識﹐落罪籙於岱宗﹔五族姻親﹐列仙名於東斗。災衰屏息﹐祿算延長。過咎自消﹐善慶臻集。幽明庶類﹐並沐玄恩。得道之後﹐升入無形。和與道合眞。

南方

臣等伏聞﹐丹天肇啟﹐彤雲結流火之庭﹔赤帝建都﹐絳气肅明霞之殿。播陽靈而光九有﹐宣火徳而照重冥。旣資長養之仁﹐宜竭精誠之禱。今謹有黃籙大齋主某乙仰惟家國﹐爰洎君親。謝過祈恩﹐建齋行道。謹賫絳紋之繒一疋﹑金龍一枚﹐歸命南方無極太上靈寶天尊﹐三炁天君﹐南鄕神仙諸靈官。竊以陽徳照臨﹐無幽不被。至眞應物﹐有感必通。先祈上福聖躬﹐允昌大業。赤烏效瑞﹐丹鳳來儀。邊城無烽燧之虞﹐絕域有梯航之貢。次及齋主某家﹐九玄七祖﹐煉質朱陵。五族六親﹐列名丹簡。災衰不作﹐過咎自消。祿算增延﹐福慶臻集。含靈蠢動﹐俱沐玄恩。得道之後﹐升入無形。和與道合眞。

西方

臣等伏聞金方大帝﹐禦璇闕以開圖﹔素徳天君﹐處琳宮而演教。右極控浮羅之嶽﹐西華分太妙之都。仰惟肅殺之威﹐一切生成之望。今謹有黃籙大齋主某乙誠深家國﹐義重君親。謝過祈恩﹐建齋行道。謹賫素紋之繒一疋﹑金龍一枚﹐歸命西方無極太上靈寶天尊﹐七炁天君﹐西鄕神仙諸靈官。竊以瓊簡垂科﹐義先拯濟。金眞流貺﹐仁切裁成。先祈福佑聖朝﹐保安鼎祚。瑤緘玉曆﹐增帝業以無疆﹔白鳳素麟﹐彰瑞圖於遐永。次及齋主某家九玄幽爽﹐神升郁密之宮﹔見在宗親﹐名列西那之境。災消未兆﹐福降維新。動植蒙恩﹐存亡俱泰。得道之後﹐升入無形。和與道合眞。

北方

臣等伏聞﹐五炁氤氳﹐凝結爲廣寒之域﹔重陰浩邈﹐陶甄爲沈默之鄕。宣一徳而濟萬方﹐弘上善而敷眾妙。式憑玄化﹐仰備齋誠。今謹有黃籙大齋主某乙﹐義重君親﹐志深家國。建齋行道﹐謝過祈恩。謹賫玄紋之繒一疋﹑金龍一枚﹐歸命北方無極太上靈寶天尊﹐五炁天君﹐北鄕神仙諸靈官。竊以玄徳無私﹐周流萬國。至功遐被﹐亭毒六虛。所祈上奉聖圖﹐永延天壽。比滄溟而不竭﹐齊北極以常寧。次及齋主某家﹐九祖七玄﹐永離幽府。出酆都之境﹐登廣漠之宮。見在宗親﹐紀名玄籙。災殃殄滅﹐過咎潛消。祿壽維新﹐福祥臻集。得道之後﹐升入無形。和與道合眞。

東北方

臣等伏聞﹐艮山聳翠﹐流坎水之餘波﹔天宇浮靑﹐肇震木之嘉气。揚至化於蒼元之境﹐扇靈風於紫極之庭。仰睿徳以發生﹐佇神功而開度。今謹有黃籙大齋主某乙﹐上惟家國﹐爰洎君親。謝過祈恩﹐建齋行道。謹賫黃紋之繒一疋﹑金龍一枚﹐歸命東北方無極太上靈寶天尊﹐梵炁天君﹐東北鄕神仙諸靈官。竊以和煦將分﹐飛沈咸泰。眞精獨運﹐靈化無方。先祈延福宗祧﹐齊二儀而安社稷﹔傳休聖主﹐均兩曜而燭萬方。次及齋主某家﹐九世七玄﹐蛻質於空歌之域﹔六親五族﹐題名於暘谷之宮。算壽內延﹐災殃外息。幽明同慶﹐蠢動沾榮。得道之後﹐升入無形。和與道合眞。

東南方

臣等伏聞﹐丹華闕下﹐凝梵炁以爲宮﹔絳府庭中﹐揚巽風而煦物。百谷職朝宗之所﹐三山標靈化之奇。浸徳澤以無涯﹐配玄功而不宰。今謹有黃籙大齋主某乙誠深家國﹐義重君親。謝過祈恩﹐建齋行道。謹賫黃紋之繒一疋﹑金龍一枚﹐歸命東南方無極太上靈寶天尊﹐梵炁天君﹐東南鄕神仙諸靈官。竊以大道弘慈﹐恩波普洽。凝至眞而下濟﹐臻靈貺以無遺。特乞上福鴻圖﹐比遐長於溟海﹔潛資聖壽﹐等崇峻於蓬山。次及齋主某家﹐九祖神儀﹐釋幽扃於地戶﹔見存眷屬﹐列仙籍於天文。過咎自消﹐災衰永息。禍沈未兆﹐福降維新。動植生靈﹐普臻道蔭。得道之後﹐升入無形。和與道合眞。

西南方

臣等伏聞﹐二象分靈﹐紐沈機於坤野﹔重陰定位﹐凝至靜於地維。對日域以稱雄﹐控月門而立極。羣材資之以生植﹐萬法體之以靜安。今謹有黃籙大齋主某乙﹐爲國爲家﹐建齋行道。謹賫黃紋之繒一疋﹑金龍一枚﹐歸命西南方無極太上靈寶天尊﹐梵炁天君﹐西南鄕神仙諸靈官。竊以至聖髙眞﹐𨿽迎隨而莫得﹔儲休降祉﹐在祈感而必通。特乞資福聖圖﹐保寧大業。九圍澄靜﹐六合乂康。次乞齋主某家﹐九世七玄﹐息地司之簡對﹔幽靈滯識﹐沙雲路以逍遙。見在宗親﹐記名仙府。災衰不作﹐祿算增延。一切生靈﹐同均福佑。得道之後﹐升入無形。和與道合眞。

西北方

臣等伏聞﹐玉帝凝旒﹐禦天門而布化﹔金靈宅位﹐奄乾陸以疏基。眾星垂拱極之文﹐萬象體元亨之運。實司罪福﹐以統生靈。今謹有黃籙大齋主某乙﹐恩重君親﹐誠深家國。建齋行道﹐謝過祈恩﹐謹賫黃紋之繒一疋﹑金龍一枚﹐歸命西北方無極太上靈寶天尊﹐梵炁天君﹐西北鄕神仙諸靈官。竊以天道昭明﹐運行不息。靈仙幽贊﹐敷佑無遺。特乞上福聖朝﹐克凝庶績。延洪帝業﹐永致雍熙。次乞齋主某家﹐九世七玄﹐六親滯識。棲神昆閬﹐飛步煙霞。見在宗親﹐災衰不作。祿延壽永﹐禍滅福生。蠢動含靈﹐咸保元吉。得道之後﹐升入無形。和與道合眞。

上方

臣等伏聞﹐一炁沖融﹐運太虛而成像﹔二儀昭煥﹐辟寥廓以無涯。分五億之天﹐列三千之境。風雷寒暑﹐均四序以何言﹔肅殺生成﹐隨六虛而不宰。今謹有黃籙大齋主某﹐荷廣覆之慈﹐感裁成之徳。建齋行道﹐謝過祈恩。謹賫碧紋之繒一疋﹑金龍一枚﹐歸命上方無極太上靈寶天尊﹐三十六天帝君﹐玉京玄都紫微上宮諸眞人﹐神仙玉女﹐無極世界上鄕神仙諸靈官。竊以玄化周行﹐無幽不燭。天眞廣濟﹐有感必通。特乞資慶國朝﹐克昌天祚。昭宣帝道﹐寧泰羣方。次乞齋主某家﹐九祖七玄﹐擢魂天闕。見存姻屬﹐列字仙階。壽祿增崇﹐凶災殄息。三途九夜﹐同沐玄眞。

下方

臣等伏聞﹐陰靈肇位﹐厚地裁形。廓八表以無垠﹐分九圍而不極。羣方資以運載﹐品物因以生成。今謹有黃籙大齋主某乙﹐誠切君親﹐義深家國。建齋行道﹐謝過祈恩。謹賫黃紋之繒一疋﹑金龍一枚﹐歸命下方無極太上靈寶天尊﹐髙皇九土﹐四司五帝﹐十二仙君﹐九宮眞人﹐神仙玉女﹐無極世界下鄕神仙諸靈官。竊以上聖垂文﹐普幽明而幸慶﹔至眞演教﹐極覆載以沾恩。特乞降瑞帝宮﹐延祥天闕。配坤輿而永固﹐齊厚地以無虧。次乞齋主某家﹐祖世神儀﹐超離陰府。見存姻屬﹐安處福鄕。祿壽延長﹐災凶殄息。含靈蠢動﹐俱沐玄功。得道之後﹐升入無形。和與道合眞。

日宮

臣等伏聞﹐曜靈舒彩﹐陽景騰暉。晨升暘谷之墟﹐夕隱虞泉之岸。九芒低散﹐循黃道以摛光﹔五色潛分﹐上碧虛而薦瑞。旣荷鑑臨之徳﹐實思昭報之儀。今謹有黃籙大齋主某﹐爲國爲家﹐賫持法信。建齋行道﹐謝過祈恩。至心皈命日宮至眞大聖﹐日中皇君明皇眞人﹐丹霞玉女﹐皇華洞明太光童子﹐日宮神仙諸靈官。特乞昭佑聖躬﹐光敷寶祚。上齊兩曜﹐下燭萬方。次乞齋主某家﹐存歿沾恩﹐災殃靜息。永奉無私之照﹐長遵有道之風。身得光明﹐與太陽同景。得道之後﹐升入無形。和與道合眞。

月宮

臣等伏聞﹐至陰懸象﹐玉兔凝華。遵九道以流暉﹐盈虧有準﹔分十枝而散彩﹐照燭無私。仰蒙鑑佑之恩﹐實思昭報之禮。今謹有黃籙大齋主某﹐爲國爲家﹐賫持法信。建齋行道﹐謝過祈恩。至心皈命月宮至眞大聖﹐月中皇君素皇眞人﹐散暉玉女﹐月官神仙諸靈官。特乞降福宗祧﹐延祥祚歷。乾坤等固﹐日月齊明。齋主某家﹐祿壽增新﹐存亡咸泰。災衰不作﹐過咎自消。身得光明﹐與太陰同景。得道之後﹐升入無形。和與道合眞。

星宮

臣等伏聞﹐二景分暉﹐眾星列曜。三臺五緯﹐綴圓碧以流光﹔七正三宮﹐布太淸而垂象。主張海嶽﹐統制生靈﹐仰蒙鑑映之恩﹐輒思昭報之禮。今謹有黃籙大齋主某乙﹐賫持法信﹐爲國爲家。謝過祈恩﹐建齋行道。至心皈命諸天星宿﹐璇璣北辰﹐五星北斗﹐九星三臺﹐二十八宿﹐周天三百六十五度星中大神﹑星中眞人﹑星中神仙諸靈官。特乞潛扶大業﹐幽贊聖朝。辰極齊尊﹐景星效瑞。齋主某家﹐九玄開度﹐舉族安寧。祿壽延長﹐凶災殄息。有禎祥之慶﹐無臨照之虞。身得光明﹐與星宮同景。得道之後﹐升入無形。和與道合眞。

東嶽

臣等伏聞﹐五山定位﹐泰嶽居尊。積翠凝嵐﹐聳云亭於天外﹔層峯疊蟑﹐控日觀於海涯。下統陰靈﹐潛司罪福。今謹有黃籙大齋主某乙﹐爲國爲家﹐謝過祈恩。至心皈命東嶽泰山靑帝眞君﹐飛仙眞人﹐名山洞府﹐得道神仙諸靈官。伏冀匡佑聖躬﹐扶持帝業。乾坤共泰﹐海嶽齊安。齋主某家﹐存歿蒙恩﹐祿算增永。千災不作﹐百福維新。得道之後﹐升入無形。和與道合眞。

南嶽

臣等伏聞﹐火行建極﹐赤帝分都。洞啟朱陵﹐藏煙霞於海外﹔峯標紫蓋﹐捧日月於雲間。旣爲眞聖之司﹐兼統死生之籙。今謹有黃籙大齋主某乙﹐爲國爲家﹐謝過祈恩。至心皈命南嶽衡山赤帝眞君﹐飛仙眞人﹐名山洞府﹐得道神仙諸靈官。伏冀降福南天﹐延休北闕。瑤圖益固﹐聖日增明。齋主某家九祖幽靈﹐上丹丘而蛻影﹔見存眷屬﹐列紫府之題名。祿算惟崇﹐災衰永息。得道之後﹐升入無形。和與道合眞。

西嶽

臣等伏聞﹐蓮峯聳翠﹐華嶽稱雄。臨八水以孤標﹐旁分帝闕﹔壓九河而迥拔﹐下鎭神州。密統眞靈﹐明司罪�福。今謹有黃籙大齋主某乙﹐爲國爲家﹐謝過祈恩。至心皈命西嶽華山白帝眞君﹐飛仙眞人﹐名山洞府﹐得道神仙諸靈官。特乞孚佑鴻圖﹐匡扶聖日。祚延萬業﹐壽等三峯。齋主某家存歿安寧﹐祿算增永﹟1。災消未兆﹐福降無涯。得道之後﹐升入無形。和與道合眞。

北嶽

臣等伏聞﹐崇嶽橫空﹐截坎郊而蔽日﹔羣山積秀﹐據北陸以扶天。雄吞朔漠之鄕﹐髙鎭幽燕之野。含藏雷雨﹐制禦死生。今謹有黃籙大齋主某乙﹐爲國爲家﹐建齋行道。至心皈命北嶽恆山黑帝眞君﹐飛仙眞人﹐名山洞府﹐得道神仙諸靈官。伏冀延福帝宮﹐保寧休運。龍圖嶽固﹐鳳紀天齊。齋主某家九祖超升﹐出幽都之暗域﹔六親昭泰﹐奉聖日之暉華。罪滅災消﹐壽延祿永。得道之後﹐升入無形。和與道合眞。

中嶽

臣等伏聞﹐四野之尊﹐羣山之長﹐嵩髙維嶽﹐峻極於天。髙低而三十六峯﹐翠橫鞏洛﹔綿亙而幾千萬里﹐靑捧穹旻。主宰生靈﹐司明罪福。今謹有黃籙大齋主某乙﹐爲國爲家﹐祈恩謝過。至心皈命中嶽嵩山黃帝眞君﹐飛仙眞人﹐名山洞府﹐得道神仙諸靈官。伏冀上福宗祧﹐克安寰海。丕圖嶽固﹐聖壽天齊。齋主某家七世靈儀﹐棲神玉洞。六親姻屬﹐列字瓊文。災厄蠲消﹐壽祿增永。得道之後﹐升入無形。和與道合眞。

水府

臣等伏聞﹐上善爲功﹐禦坎宮而積徳﹔至柔成性﹐流巽海以澄波。資靈於混漠之先﹐縱聖於乾坤之外。浮天浴日﹐難窮浩蕩之源﹔泛地蒸云﹐莫究渺茫之際。下辟龍神之府﹐兼分罪福之曹。統制無私﹐幽明咸賴。今謹有黃籙大齋主某乙﹐爲家爲國﹐謝過祈恩。至心皈命扶桑大帝﹑暘谷神王﹐三河四海﹑九江水帝﹐十二河源水府神仙諸靈官。伏冀福佑九重﹐流祥萬國。龜書龍篆﹐薦符瑞於堯年﹔海晏河淸﹐比靈長於聖運。齋主某家九玄神識﹐除水府之罪書﹔五族六親﹐紀蓬宮之仙籙。災殃自息﹐祿算增崇。蠢動飛沈﹐共沾玄澤。得道之後﹐升入無形。和與道合眞。

經寶

臣等伏聞﹐大道分光﹐初演不言之教﹔天尊布化﹐漸垂有作之文。由是結气成章﹐凝雲作篆。字方一丈﹐耀八角之靈芒﹔迹散諸天﹐諧五會之音律。千二百戒行﹐萬二千威儀﹐三十六部尊經﹐三千六百科律。修之則長生不死﹐羽化神仙﹔奉之則匡國致君﹐安人濟物。總包萬法﹐普度羣生。今謹有黃籙大齋主某乙﹐爲家爲國﹐謝過祈恩。至心皈命至眞無上三十六部尊經﹐自然經戒﹐十方正法﹑諸天祕藏﹑眞文寶符﹑侍經仙公﹑仙卿仙伯大夫﹐典儀護法一切靈司。伏冀降福九天﹐垂休萬國。聖躬和暢﹐寶祚遐長。齋主某家九代神儀﹐上名丹簡。六親族屬﹐列品紫文。災厄淸消﹐福壽增廣。三塗九夜﹐同沐神功。得道之後﹐升入無形。和與道合眞。

太上黃籙齋儀卷之四十一竟

﹟1『永』字原缺﹐據上下文義補。

太上黃籙齋儀卷之四十二

唐廣成先生杜光庭集

士庶消災二十方懺悔

先禮方

次懺悔

東方

臣等伏聞﹐玄化區分﹐超於震域。冠五行之首﹐爲四序之先。興帝道而庶物發生﹐播仁徳而羣方咸遂。今謹有黃籙大齋主某恩酬造化﹐願謝過愆。率勵精誠﹐按依科式。謹賫靑紋之繒一段﹑金龍一枚﹐皈命東方無極太上靈寶天尊﹐九炁天君﹐東鄕神仙諸靈官。竊以恍惚之教﹐妙用難量﹔寂寥之方﹐變通叵測。朗初陽而臨八極﹐流灝气而被九垓。下察精虔之心﹐上沾亭毒之惠。伏願齋主某家九玄七世﹐名上紫文。見在宗親﹐功題靑籙。長逢聖運﹐永樂堯天。有識含生﹐俱蒙玄佑。得道之後﹐升入無形。和與道合眞。

南方

臣等伏聞﹐離徳重明﹐眞精煥耀。佐二儀以運化﹐騰三炁而生成。辟氛翳於髙空﹐蕩昏冥於遐域。齋主某思酬玄造﹐虔罄丹誠。敷列壇場﹐按依科式。謹賫絳紋之繒一段﹑金龍一枚﹐皈命南方無極太上靈寶天尊﹐三炁天君﹐南鄕神仙諸靈官。竊以大化無私﹐玄恩普洽。凝至眞於象外﹐流要妙於寰中。俯鑑禱祈﹐曲流慈恕。伏願齋主某家九玄滯識﹐列字丹文。見在親姻﹐題名紫籙。得道之後﹐升入無形。和與道合眞。

西方

臣等伏聞﹐兌澤潛流﹐金天乘運。悅玆萬物﹐葉覆載之心﹔應彼四時﹐導生成之化。羣材受職於剛斷﹐庶類取則於義方。齋主某荷天地之恩﹐願申崇報﹔思過愆之積﹐志切懺除。敷列壇場﹐按依科式。謹賫素紋之繒一段﹑金龍一枚﹐皈命西方無極太上靈寶天尊﹐七炁天君﹐西鄕神仙諸靈官。竊以玄化多方﹐有求必應。至公惟一﹐無感不通。凡所虔祈﹐實希昭佑。伏願齋主某家九玄神識﹐遷上朱陵。見在宗親﹐記名玄圃。得道之後﹐升入無形。和與道合眞。

北方

臣等伏聞﹐啟至陰而兆運﹐習盛徳於坎宮。萬物得以歸休﹐羣方資而靜息。齋主某思酬玄化﹐載竭丹誠。敷列壇場﹐按依科式。謹賫玄紋之繒一段﹑金龍一枚﹐皈命北方無極太上靈寶天尊﹐五炁天君﹐北鄕神仙諸靈官。恩沾品物﹐總禦神明。徳被萬生﹐普加幽顯。凡所祈向﹐克獲感通。伏願赦齋主某家往世靈儀﹐逍遙道境。見在眷屬﹐福祿攸宜。一切有情﹐普沾眞佑。得道之後﹐升入無形。和與道合眞。

東北方

臣等伏聞﹐造化循環﹐始終艮域。生成品類﹐混合神明。動靜隨時﹐變通應感。齋主某思酬照育﹐願謝愆尢。敷列壇場﹐仰遵科式。謹賫黃紋之繒一段﹑金龍一枚﹐皈命東北方無極太上靈寶天尊﹐梵炁天君﹐東北鄕神仙諸靈官。竊以至精獨立﹐爲化物之祖宗﹔眞一周行﹐演度人之法則。凡所皈向﹐必獲照臨。伏願齋主某家﹐先遠魂神﹐上登淸境。見存姻屬﹐長處福庭。蠢動含生﹐克蒙安泰。得道之後﹐升入無形。和與道合眞。

東南方

臣等伏聞﹐大化無私﹐周流八域。布巽齊之令﹐對乾健之方。制度所以及人﹐風教因而被物。齋主某思酬玄化﹐載竭丹誠。敷列壇場﹐按依科式。謹齋黃紋之繒一段﹑金龍一枚﹐皈命東南方無極太上靈寶天尊﹐梵炁天君﹐東南鄕神仙諸靈官。竊以谷神之體﹐赴響應而不窮﹔橐鑰之心﹐隨運動而無竭。伏願齋主某家七玄滯爽﹐升入朱宮。九族宗禋﹐永沾鴻福。得道之後﹐升入無形。和與道合眞。

西南方

臣等伏聞﹐黃中啟運﹐博厚分形。動植所以資生﹐品類因而區別。長川浩邈﹐難窺四極之涯﹔大野蒼茫﹐莫盡八荒之際。今謹有黃籙大齋主某思酬覆育﹐願謝愆尢。爰備燻修﹐按依科式。謹賫黃紋之繒一段﹑金龍一枚﹐皈命西南方無極太上靈寶天尊﹐梵炁天君﹐西南鄕神仙諸靈官。竊以髙眞上聖﹐妙用無方。羽駕雲軿﹐出無入有。惠加動息﹐恩溥沈潛。伏願齋主先世神儀﹐超升淨域。見存姻眷﹐福佑暗滋。幾百生靈﹐克蒙玄佑。得道之後﹐升入無形。和與道合眞。

西北方

臣等伏聞﹐乾象尊崇﹐始生羣化。保剛健之體﹐合太和之方。四徳周流﹐人神正其性命﹔六龍飛伏﹐陰陽得以變通。今謹有黃籙大齋主某荷覆載之恩﹐感陶甄之賜。伏慮前生今世﹐旋積過愆。勵志焚修﹐冀蒙洗滌。謹賫黃紋之繒一段﹑金龍一枚﹐皈命西北方無極太上靈寶天尊﹐梵炁天君﹐西北鄕神仙諸靈官。竊以至眞寂寞﹐靡不照臨。玄道杳冥﹐皆垂鑑佑。伏願齋主某家﹐宗禋滯爽﹐煉質上宮。眷屬親綠﹐咸蒙貞吉。得道之後﹐升入無形。和與道合眞

上方

臣等伏聞﹐太虛寥邈﹐玄象穹崇。下列二十八天﹐上包三十五分。星辰得以環照﹐日月麗而流暉。旣鼓之以雷霆﹐又灑之以雲雨。冠大羅而廣覆﹐極空洞以髙臨。今謹有黃籙大齋主某荷含育之恩﹐思崇報之禮。謹賫碧紋之繒一段﹑金龍一枚﹐皈命上方無極太上靈寶天尊﹐三十六天帝君﹐玄都玉京紫微金闕三淸三界梵炁天君﹐上鄕神仙諸靈官。竊以琳宮瓊闕﹐祕妙難窮。上聖髙眞﹐變通無迹。精誠一啟﹐渥澤遐敷。伏願齋主某家九世魂儀﹐升離幽府。六親族屬﹐安處福鄕。庶類有生﹐普垂陰佑。得道之後﹐升入無形。和與道合眞。

下方

臣等伏聞﹐沈凝構象﹐下極重陰。四溟何足擬其深﹐九澤焉能並其奧。今謹有黃籙大齋主某思酬覆載﹐爰備燻修。敷列黃壇﹐按依玄式。謹賫黃紋之繒一段﹑金龍一枚﹐皈命下方無極太上靈寶天尊﹐九壘土皇﹐四司五帝﹐下鄕神仙諸靈官。竊以一炁升淪﹐髙卑定位。二儀剖判﹐神化施行。陶冶之用有方﹐感應之私無迹。伏願齋主某家九玄神識﹐位上朱宮。居世姻親﹐名題丹籙。得道之後﹐升入無形。和與道合眞。

日宮

臣等伏聞﹐太陽報徳﹐照燭無私。入虞谷以潛暉﹐出咸池而吐曜。飛騰八虛之外﹐煥爛六合之中。或蒼蒼於秋容﹐乍遲遲於春色。齋主某荷無私之照﹐思崇報之誠。至心皈命日宮皇君明皇眞人﹐丹霞玉女﹐日宮神仙諸靈官。伏以眞靈髙潔﹐人道卑微。仰蒙鑑燭之恩﹐豈無塵瀆之過。乞垂赦免﹐從此自新。身得光明﹐與太陽同景。得道之後﹐升入無形。和與道合眞。

月宮

臣等伏聞﹐太陰垂象﹐盈缺有常。旋回太虛﹐照臨宇宙。環暉乍分於二八之夜﹐璧彩將滿於三五之時。憑此晦明﹐定其律度。今謹有黃籙大齋主某荷無私之鑑﹐思崇報之誠。至心皈命月宮皇君素皇眞人﹐散暉玉女﹐月宮神仙諸靈官。伏以眞靈髙潔﹐人道卑微。仰蒙照燭之恩﹐豈無塵瀆之過。乞垂赦免﹐許以自新。身得光明﹐與太陰同景。得道之後﹐升入無形。和與道合眞。

星宮

臣等伏聞﹐陰陽分照﹐爰次星躔。一十二宮﹐仰制度於中斗﹔二十八宿﹐定樞機於北辰。至乃玉兔騰暉﹐金馬戢曜。共熒煌於穹蓋﹐各燦爛於圓羅。動植因以區分﹐生靈得而稟受。今謹有黃籙大齋主某荷照臨之賜﹐申崇報之誠。凡所興居﹐寧無塵犯。至心皈命諸天星宿﹐璇璣北辰﹐周天三百六十五度星君﹐星中眞人神仙諸靈官。乞蒙赦免﹐從此自新。身得光明﹐與星宮同景。得道之後﹐升入無形。和與道合眞

東嶽

臣等伏聞﹐靑春爲四時之首﹐木徳表五行之先。嵯峨對角亢之方﹐崇穹等齋魯之分。今謹有黃籙大齋主某至心皈命東嶽泰山靑帝眞君﹐神仙諸靈官。切慮塵穢﹐上犯眞靈。乞從首謝﹐賜蒙福佑。得道之後﹐升入無形。和與道合眞。

南嶽

臣等伏聞﹐火徳盛於南方﹐衡嶽標其雄鎭。上當井鬼﹐旁注湘沅。絕壑積嵐靄萬重﹐連峯橫瑞云千里。今謹有黃籙大齋主某至心皈命南嶽衡山赤帝眞君﹐神仙諸靈官。切慮塵穢﹐上犯眞靈。乞從首謝﹐賜蒙福佑。得道之後﹐升入無形。和與道合眞。

西嶽

臣等伏聞﹐西方秋景﹐盛徳惟金。太華穹祟﹐削成萬仞。叢蓮倚空﹐在翠嵐之頂﹔仙掌捧日﹐於白雲之中。今謹有黃籙大齋主某至心皈命西嶽華山白帝眞君﹐神仙諸靈官。切慮塵穢﹐上犯眞靈。乞從首謝﹐賜蒙福佑。得道之後﹐升入無形。和與道合眞。

北嶽

臣等伏聞﹐位膺水徳﹐乃鎭北方。臨虛危之邦﹐橫幽薊之野。千崖競聳﹐吐雲雨於空蒙﹔萬壑爭馳﹐藏煙景而蔥蒨。今謹有黃籙大齋主某至心皈命北嶽恆山黑帝眞君﹐神仙諸靈官。切慮塵穢﹐上犯眞靈。許從首謝﹐賜蒙福佑。得道之後﹐升入無形。和與道合眞。

中嶽

臣等伏聞﹐五行之尊﹐寔惟土徳。上當辰極﹐下鎭雄都。向背而云壑千層﹐峭拔而煙岑萬丈。今謹有黃籙大齋主某至心皈命中嶽嵩山黃帝眞君﹐神仙諸靈官。切慮所犯﹐上觸眞靈。乞從首謝﹐賜蒙福佑。得道之後﹐升入無形。和與道合眞。

水府

臣等伏聞﹐大川騰注﹐天漢飛流。馳不測之波瀾﹐益無涯之浩漫。鯤鯨得以游泳﹐龜龍因以伏藏。鼓潮濤而順陰傷﹐起煙雲而佐天地。下潤之功逾廣﹐上善之徳攸歸。今謹有黃籙大齋主某至心皈命水府扶桑大帝﹑暘谷神王﹐三河四梅﹑九江水帝﹐十二河源﹐水府神仙諸靈官。切慮塵穢﹐上犯眞靈。乞從赦免﹐賜垂福佑。得道之後﹐升入無形。和與道合眞。

經寶

臣等﹐伏聞道運宣行﹐大聖垂迹。金書玉字﹐鳳篆龍章。寶籙靈圖﹐神方祕訣。修之﹐則易凡心而登聖道﹔行之﹐則棄塵穢而躡雲衢。科法嚴明﹐非賢不授。今謹有黃籙齋主某至心皈命無上至尊﹐三十六部尊經﹐眞文寶符﹐諸天祕藏﹐十方正法﹐侍衛經典﹐一切靈司。恐前代今生﹐犯違正道。無邊之罪﹐咸乞蕩除。萬聖垂祥﹐千眞介福。存亡俱泰﹐祿壽增延。九夜三塗﹐同沾玄貺。得道之後﹐升入無形。和與道合眞。

太上黃籙齋儀卷之四十二竟

太上黃籙齋儀卷之四十三

唐廣成先生杜光庭集

士庶消災五方懺儀

或升壇﹐盛寒盛暑及風雨之變﹐恐失禮容﹐或致忽遽。宜用此懺﹐以從簡要。

先禮方

臣等至心皈命十方無極太上靈寶天尊﹐已得道大聖眾﹑至眞諸君丈人﹐十鄕神仙諸靈官。三禮﹐各虔誠懺悔。

次懺悔

臣等伏聞﹐十極天尊﹐垂拱於無何之上﹔五老上帝﹐開圖於太漠之中。弘道徳以化羣方﹐布恩慈而臨品物。凡所祈啟﹐必獲感通。今謹有黃籙大齋主某官某乙恩重君親﹐義深家國。將崇福祉﹐爰設壇場。依按科儀﹐賫持法信。皈命十方無極太上靈寶天尊﹐已得道大聖眾﹑至眞諸君丈人﹐十鄕神仙諸靈官。特乞垂不宰之仁﹐播無私之澤。降禎祥於宗廟﹐延祚歷於聖躬。萬國咸寧﹐五兵自偃。次乞齋主某家九玄七祖﹐超度朱宮。五族六親﹐列名丹簡。千災不作﹐百福維新。一切生靈﹐同臻道蔭。得道之後﹐升入無形。和與道合眞。

三光

臣等至心皈命日月星宮至眞大聖﹐三光神仙諸靈官。三禮﹐各虔誠懺謝﹟1。

臣等伏聞﹐懸象著明﹐照臨下土。三光垂曜﹐品物流形。日帝月君﹐旁統死生之錄﹔星宮斗極﹐兼司罪福之文。今謹有黃籙大齋主某官某至心皈命日月星宮至眞大聖﹐三光神仙諸靈官。特乞垂大有之恩﹐布無私之徳。延休帝業﹐降福聖朝。增壽歷於無疆﹐致升平於萬宇。次乞齋主某家九玄開度﹐百福咸臻。祿算維新﹐災衰永息。三塗九夜﹐識連珠合璧之輝﹔蠢動含靈﹐蒙照燭生成之賜。得道之後﹐升入無形。和與道合眞。

五嶽

臣等至心皈命五嶽眞君﹐名山洞府得道神仙諸靈官。三禮﹐各虔誠懺謝。

臣等伏聞﹐二儀旣辟﹐五嶽分雄。下鎭坤輿﹐上扶乾蓋。名山靈洞﹐統制鬼神。陰府仙曹﹐主張罪福。今謹有黃籙大齋主某官某至心皈命五嶽眞君﹐名山洞府得道神仙諸靈官。特乞鑑映丹誠﹐降流洪福。先資國祚﹐密佑帝圖。延鳳紀於億千﹐齊鶴年於嵩華。次及齋主某家九玄七楊﹐滯識幽牢。太山除簡對之文﹐仙洞得逍遙之路。見存姻屬﹐內外宗親。祿壽增崇﹐凶災殄息。落罪書於五嶽﹐列仙籍於九天。蠢動飛沈﹐並蒙開泰。得道之後﹐升入無形。和與道合眞。

水府

臣等至心皈命扶桑大帝﹐暘谷神王﹐三河四海﹑九江水帝﹐十二河源水府神仙諸靈官。三禮﹐各虔誠懺謝。

臣等伏聞﹐八海扶天﹐泛十洲於物外﹔九江控日﹐分六合於寰中。乾坤資運載之功﹐動植荷涵濡之徳。潛包洞府﹐以統生靈。旣司罪福之源﹐宜罄皈依之懇。今謹有黃籙大齋主某官某至心皈命扶桑大帝﹐暘谷神王﹐三河四海﹑九江水帝﹐十二河源水府神仙諸靈官。特乞開上善之仁﹐播靈長之澤。納禎祥於帝闕﹐重輯河圖﹔增壽紀於聖躬﹐求安海嶽。驚波不作﹐品類成寧。次乞齋主某家九祖七玄﹐生天證道。出泉曲寒庭之境﹐造方壺圓嶠之宮。見在宗親﹐同沾景貺。降流福祚﹐洗滌災愆。眾善日新﹐羣生俱泰。得道之後﹐升入無形。和與道合眞。

經寶

臣等至心皈命太上三尊﹐十方眾聖﹐至眞無上三十六部尊經﹑眞文寶符。三禮﹐各虔誠懺謝。

臣等伏聞﹐天地之前﹐混茫之首。玉京金闕﹐已弘大道之風﹔龍篆鳳文﹐久闡重玄之教。初傳天上﹐漸降人間。有長生不死之圖﹐有利物安人之訓。帝王宗之以布化﹔至士修之以升天。爲萬法之根源﹐實九流之宗本。所宜稟奉﹐以降休祥。今謹有黃籙大齋主某官某至心皈命三十六部尊經﹑眞文寶符。特乞開大宥之恩﹐錫無疆之福。永匡聖運﹐幽贊鴻圖。九重齊海嶽之安﹐萬國混車書之化。次乞齋主某家三師九祖﹐列丹簡之善名﹔見在親姻﹐除黑書之罪目。潛通祕訣﹐密證仙階。祿壽維新﹐災凶永息。飛沈動植﹐俱沐玄恩。得道之後﹐升入無形。和與道合眞。

太上黃籙齋儀卷之四十三竟

﹟1『懺謝』二字原缺﹐據以下各節經文補。

太上黃籙齋儀卷之四十四

唐廣成先生杜光庭集

安宅行道方懺

先眾官列位於玄師前﹐立定

唱道

入戶

旋行﹐上五方香東方爲始

上禦案香

上本位香

各禮師﹐存念如法

衛靈

晨精朗曜﹐紫煙禦空。星壇煥映﹐

變化雲宮。日魂月魄﹐離坎翼中。

金眞嘯命﹐龍虎辟酆。吉日行事﹐

八威鼓從。玉華羅敷﹐徘徊飛虹。

天光下盻﹐道炁丰隆。含靈普濟﹐

慶流無窮。

鳴法鼓二十四通

無上三天玄元始三炁太上老君﹐召出臣身中﹐三五功曹﹑左右官使者﹑侍香金童﹑傳言玉女﹑五帝直符直日香官﹐各三十二人出。出者﹐嚴裝關啟玄壇天帝神君﹐當召此間土地里域﹑眞官正神入意。願得玉淸道炁靈寶妙光下降﹐流入臣等身中﹐令臣所啟﹐速達徑禦太上無極大道虛無自然金闕玉陛下。

各稱法位

具位臣某等﹐謹同誠上啟虛無自然元始天尊﹐無極大道太上大道君﹐太上老君﹐昊天玉皇上帝﹐十方已得道大聖眾﹑至眞諸君丈人﹐三十二天帝君﹐玉虛上帝﹐玉帝大帝﹐東華南極西靈北眞玄都玉京金闕七寶玄臺紫微上宮靈寶至眞明皇道君﹐三十六部尊經﹐玄中大法師﹐三界官屬﹑洞府眞仙﹑太始五帝﹑靈寶威神﹑天上地下﹑一切眞靈。臣等伏聞﹐大道融眞﹐元皇禦運。五文開教﹐三洞宣行。天尊垂廣濟之科﹐太上播無疆之澤。陶鈞庶品﹐拯度羣生。臣億劫良因﹐被沐玄化。龍書鳳紀﹐玉札瓊篇。得以稟修﹐用祈升度。而告盟之始﹐約匡救爲先。凡有所陳﹐不容寢絕。況奉詞旨﹐敢不上聞。

讀詞

按如詞言﹐情誠丹切。理宜開度﹐以副玄慈。竊惟五太之前﹐三靈分化。洎於下古﹐未雜澆漓。冬穴下巢﹐懷道抱徳。各安所適﹐玄會無爲。自數兆陰陽﹐象垂棟宇。吉凶善惡﹐倚伏相乘。順之則代享禎祥﹐違之則人罹災沴。聖人弘訓﹐湣濟爲心。懺罪祈恩﹐俾崇齋直。臣等謹相攜率﹐依按典儀。式建壇場﹐以祈福佑。以今某分行道﹐請法眾等﹐運玆初撚上香。願此香煙騰空﹐徑上供養無上至眞道寶。臣等歸身歸命﹐首體投地﹐仰依太上三尊。願以是功徳﹐歸流社稷尊靈﹑宗祧上聖。淸都瑩質﹐紫極延祥。福被宸居﹐慶傳帝業。比嵩衡而作固﹐與日月以齊明。太子諸王﹐承匡聖業。賢臣良輔﹐克贊謀猷。萬國梯航﹐羣生昭泰。今故燒香﹐歸依師尊大聖眾﹐至眞之徳﹐得道之後﹐升入無形。和與道合眞。

以今某分行道﹐請法眾等﹐運玆二撚上香。願此香煙騰空﹐徑上供養無上至眞經寶。臣等歸身歸命﹐首體投地﹐仰依太上三尊。願以是功徳﹐歸流某家九祖七玄﹐先靈幽爽。棲神絳苑﹐煉魄丹臺。襲气每以登眞﹐禦云嶠而托化。福資來裔﹐澤及存亡。克荷玄休﹐常承元吉。今故燒香﹐歸依師尊大聖眾﹐至眞之徳﹐得道之後﹐升入無形。和與道合眞。

以今某分行道﹐請法眾等﹐運玆三撚上香。願此香煙騰空﹐徑上供養無上至眞師寶。臣等歸身歸命﹐首體投地﹐仰依太上三尊。願以是功徳﹐歸流齋主某家。眷屬宗親﹐同玆禎貺。福延壽永﹐禍滅災銷。洎乎居宅龍神﹐陰陽將吏。遷功貿賞﹐加爵增勛。納吉佑於中宮﹐蕩災凶於外域。今故燒香﹐歸依師尊大聖眾﹐至眞之徳﹐得道之後﹐升入無形。和與道合眞。

禮方

臣等至心皈命東方無極太上靈寶天尊﹐靑帝九炁天君﹐東鄕神仙諸靈官。三禮﹐各虔誠懺謝。已後逐方仿此

懺悔

東方

臣等奉爲齋主某仰謝﹐東方至眞無極靑帝九炁天君﹑靑龍東鬥角亢氐房心尾箕七星君﹑甲乙寅卯木徳震神﹑少陽之气九夷老君﹑勾芒太皡春王正神﹑帝車帝輅帝捨歲星木官。仰慮居宅之所﹐犯觸神明。負越禁忌﹐延致災殃。今故燒香﹐皈命靈寶天尊。修齋行道﹐謝過祈恩。伏願解除所犯﹐賜以福祥。銷中央土气﹐一切災凶。罪咎蠲平﹐災衰靜息。存亡俱泰﹐福壽維新。舉家貞吉﹐動植沾榮。蒙如所請﹐仰荷玄恩。得道之後﹐升入無形。和與道合眞。

南方

臣等奉爲齋主某仰謝﹐南方至眞無極赤帝三炁天君﹐朱鳥南斗井鬼柳星張翼軫七星君﹑丙丁巳午火徳離神﹑太陽之气八蠻老君﹑祝融火帝熒惑夏神﹑帝車帝輅帝捨螣蛇九紫陰陽眾神。仰慮居宅之所﹐犯觸神明。負違禁忌﹐延致災殃。今故燒香﹐皈命靈寶天尊。修齋行道﹐謝過祈恩。伏願解除所犯﹐賜以安寧。銷西方金气﹐一切災凶。罪咎蠲平﹐災衰靜息。存亡俱泰﹐福壽維新。舉家貞吉﹐眷屬沾榮。蒙如所請﹐仰荷玄恩。得道之後﹐升入無形。和與道合眞。

西方

臣等奉爲齋主某仰謝﹐西方至眞無極白帝七炁天君﹑白獸西斗奎婁胃昴畢觜參七星君﹑庚辛申酉金徳兌神﹑少陰之气六戎老君﹑蓐收少皡太白秋神﹑帝車帝輅帝捨鹹池刑殺陰陽眾神。仰慮居宅之所﹐犯觸神明。負違禁忌﹐延致災殃。今故燒香﹐皈命靈寶天尊。修齋行道﹐謝過祈恩。伏願解除所犯﹐賜以安寧。銷東方木气﹐一切災凶。罪咎蠲平﹐災衰靜息。存亡俱泰﹐眷屬乂安。舉家貞吉﹐福壽維新。蒙如所請﹐仰荷玄恩。得道之後﹐升入無形。和與道合眞。

北方

臣等奉爲齋主某仰謝﹐北方至眞無極黑帝五炁天君﹑玄武北鬥斗牛女虛危室壁七星君﹑壬癸亥子水徳坎神﹑太陰之气玄枵辰星五狄老君﹑玄冥顓頊冬神水官﹐太一刑殺陰陽正神。仰慮居宅之所﹐犯觸明靈。負違禁忌﹐延致災殃。今故燒香﹐皈命靈寶天尊。修齋行道﹐謝過祈恩。伏願解除南方火气﹐一切災凶。罪咎蠲平﹐災衰寧息。存亡俱泰﹐眷屬乂安。舉家貞吉﹐福壽維新。蒙如所請﹐仰荷玄恩。得道之後﹐升入無形。和與道合眞。

東北方

臣等奉爲齋主某仰謝﹐東北方至眞無極梵炁天君﹐下謝艮宮土府太陰之神﹐魁罡刑破四殺神君。仰慮居宅之所﹐犯觸明靈。負違禁忌﹐延致災殃。今故燒香﹐皈命靈寶天尊。修齋行道﹐謝過祈恩。乞罪隨懺滅﹐福與願來。觸犯之愆﹐咸使除蕩。存亡俱泰﹐福壽增延。舉家貞吉﹐蠢動沾榮。蒙如所啟﹐仰荷玄恩。得道之後﹐升入無形。和與道合眞。

東南方

臣等奉爲齋主某仰謝﹐東南方至眞無極梵炁天君﹐下謝風宮地戶招搖巽神﹑三刑四殺六辛神君。仰慮居宅之所﹐犯觸明靈。違犯禁忌﹐延致災殃﹐今故燒香﹐皈命靈寶天尊。修齋行道﹐謝過祈恩。乞罪隨懺滅﹐福與願來。眾惡蠲銷﹐千災蕩散。存亡俱泰﹐祿壽維新。眷屬安寧﹐子孫昌盛。蒙如所啟﹐仰荷玄恩。得道之後﹐升入無形。和與道合眞。

西南方

臣等奉爲齋主某仰謝﹐西南方至眞無極梵炁天君﹐下謝人門月域攝提坤神四維四極乙癸神君。仰慮居宅之所﹐犯觸明靈。負越禁忌﹐延致災殃。今故燒香﹐皈命靈寶天尊。修齋行道﹐謝過祈恩。乞蠲觸犯之罪﹐隨懺銷平。災咎不侵﹐凶衰靜息。禎祥薦至﹐祿壽增延。眷屬咸安﹐存亡同福。蒙如所啟﹐仰荷玄恩。得道之後﹐升入無形。和與道合眞。

西北方

臣等奉爲齋主某仰謝﹐西北方至眞無極梵炁天君﹐下謝靑龍司命天門之神六宮乾位壬甲神君。仰慮居宅之所﹐犯觸明靈。違越禁忌﹐延致災凶。今故燒香﹐皈命靈寶天尊。修齋行道﹐謝過祈恩。乞罪隨懺滅﹐福與願來。凶災靜息﹐祿壽增延。家安人泰﹐存歿同榮。子孫貞孝﹐祥瑞來臻。蒙如所啟﹐仰荷玄恩。得道之後﹐升入無形。和與道合眞。

上方

臣等奉爲齋主某仰謝﹐上方至眞無上梵炁天君﹐諸天至極上聖髙尊﹐日月星宿八風五行﹐風雨雷電陰陽正神﹐上謝乾儀天道﹑日遊月行﹑八龍九虎﹑太一十精﹑飛旗八殺﹑北斗七星﹑天上天下一切神明。仰慮居宅之所﹐犯觸眞靈。負違禁忌﹐穢慢三光。上不敬天�道﹐下不畏鬼神。愆咎增積﹐延致災殃。今故燒香﹐皈命靈寶天尊。修齋行道﹐謝過祈恩。乞懺千災蕩散﹐萬罪銷平。舉家蒙福﹐存歿安寧。祿延壽永﹐禍滅福生。蒙如所啟﹐仰荷玄恩。得道之後﹐升入無形。和與道合眞。

下方

臣等奉爲齋主某仰謝﹐下方無極世界神仙正眞﹐髙皇土府﹑九宮眞人﹐四司五帝﹑十二仙君﹐靈洞川澤﹑五嶽尊神﹐下謝陰陽所運八卦九官﹑五行二宅后土至眞﹑地下侯伯四正諸神﹑八部禁忌守宅將軍﹑五土官屬五土子孫及將軍太歲豹尾黃旛﹑奏書博士刑徳眾神﹑七十二位內外神靈。仰慮居宅之所﹐犯觸神明。違越禁忌﹐延致災殃。今故燒香﹐皈命靈寶天尊。修齋行道﹐謝過祈恩。乞一懺罪滅﹐萬善咸臻。犯觸之咎﹐並乞銷平。舉家康泰﹐居止安寧。祿壽增延﹐存亡同福。蒙如所啟﹐仰荷玄恩。得道之後﹐升入無形。和與道合眞。

步虛﹐旋遠

三禮

臣等至心稽首禮﹐太上無極大道。

臣等至心稽首禮﹐三十六部尊經。

臣等至心稽道禮﹐玄中大法師。

重稱法位

具位臣某等謹重伸上啟太上無極大道元始天尊﹐太上大道君﹐太上老君﹐十方已得道大聖眾至眞﹐太帝天帝﹐三十六部尊經﹐玄中大法師﹐土府太皇﹐地下五帝﹐三天大法師﹐正一眞人﹐三五官屬﹑應感眞靈。伏聞﹐玄化宣行﹐道風還布。惠周三界﹐恩溥羣生。盟威懸佐國之科﹐靈寶著懺祈之品。凡有祈向﹐克獲感通。弟子某以迹處塵寰﹐未參幽妙。而卜築之所﹐居止非宜。竊慮犯件眞靈﹐違越禁忌。乖八宅五行之候﹐虧陰陽刑徳之方。旣切憂疑﹐領申懺謝。是用肅嚴壇墠﹐精按典儀。虔備香花﹐恭修齋直。歸心十極﹐懺罪諸天。依正一法文﹐天師具格。謁請三五官屬﹑天君吏兵﹐禳卻凶邪﹐解銷災磬。臣謹爲某上請無上髙倉君﹐都曹正炁君﹐素車白馬君﹑考召君﹑運炁解患守宅君﹑天上咎逆君﹑廣司君﹑北城韶命化諭謀議君﹑天心刺史從事平天君﹑無上太和君﹑收神上明君﹑上元士君﹑蓋天大將軍元上天君﹑赤天倉气君﹑四胡君﹑制地君﹑天昌君﹑五鎭大將軍。主爲某家﹐解除三丘五墓﹑地下眾精﹑月食土气﹑百病惡逆﹑盜賊耗害﹑刑殺凶殃之气﹐五瘟百病﹑刑禱精邪﹑四方破射﹑五部兵獵﹑戶廟咒詛﹑眾考諸妖之屬﹐及五行復注之气﹐畱停藏匿之神。積世流殃﹐行年災厄。十二刑害﹐中外疆�。一切凶神﹐咸從銷解。其有運材摙石﹐動土興工。犯天地正神﹐乖陰陽眞气。侵傷土府﹐違忤神明。幽顯旣殊﹐常情罔測。因今悔謝﹐並乞蕩除。卽使正炁宣行﹐龍神鎭守。災殃珍絕﹐福善來臻。居止安寧﹐動靜和泰。親緣族屬﹐同沐利貞。七祖生天﹐三途淸晏。九幽罷對﹐長夜開光。冤債和平﹐謀議潛息。伏屍故气﹐滯魄幽魂。俱荷福緣﹐各蒙開度。捨邪歸正﹐契道通眞。帝祚遐長﹐生靈昭暢。普天全濟﹐蠢動沾榮。上明天尊廣濟之澤﹐下副臣等懺謝之誠。護啟以聞。

發願

一願乾坤明素﹐二願气象淸玄﹐三願聖人萬壽﹐四願化洽八埏﹐五願天垂甘露﹐六願地發祥煙﹐七願四時應候﹐八願萬物生全﹐九願家多孝悌﹐十願國富才賢﹐十一願齋功廣被﹐十二願善瑞日臻。

復鑪

香官使者﹑左右龍虎君﹑侍香諸靈官﹐當令臣行香之所﹐自然生金液丹碧芝英。百靈眾眞﹐交會在此﹐香火鑪前。令臣學道得道﹐求仙得仙。齋主受福﹐幽顯沾恩。十方仙童玉女﹐接侍蘭煙﹐令臣所啟之言﹐速達徑禦太上無極大道金闕陛下。

出戶

太上黃籙齋儀卷之四十四竟

太上黃籙齋儀卷之四十五

唐廣成先生杜光庭集

安宅方懺

都懺

臣等今故燒香﹐歸身歸神歸命﹐奉爲某乙修齋行道﹐仰謝十方無極太上靈寶天尊﹐已得道大聖眾﹑至眞諸君丈人﹐日月星宿﹑三界諸天﹐五嶽水府﹑三寶威神﹐天上天下﹑十極尊靈﹐下及中黃九土﹑戊己黃神﹐土府五帝﹑六甲五行﹐九宮八卦﹑陰陽正神﹐太歲刑徳﹑一切神明。仰慮居宅﹐修造之所﹐犯觸靈司。或侵傷地理﹐穢塞泉源。明違禁忌﹐幽忤龍神。積成罪目﹐解謝無由。以今修齋行道﹐懺悔祈恩。伏冀天尊流貺﹐靈寶開光。百神介福﹐五帝垂休。解除所犯﹐賜以自新。災衰蕩滌﹐罪咎銷平。眷屬俱泰﹐祿壽延長。龍神安鎭﹐動植沾榮。得道之後﹐升入無形。和與道合眞。

東方

臣等今故燒香﹐歸身歸神歸命﹐奉爲某乙修齋行道﹐仰謝東方無極太上靈寶天尊﹐已得道大聖眾至眞諸君丈人﹐靑帝九炁天君﹐靑龍東鬥角亢氐房心尾箕七星君﹐甲乙寅卯木徳震神﹐少陽之炁九夷老君﹐勾芒太皡春王正神﹐帝車帝輅帝捨歲星木官。仰慮居宅修造之所﹐違忤神明。負越禁忌﹐延致非常。今故燒香行道﹐修齋立功。伏願解除所犯﹐賜以安貞。銷中央土炁﹐一切災凶。罪咎蠲平﹐災衰靜息。存亡俱泰﹐福壽維新。龍神鎭守﹐眷屬沾榮。得道之後﹐升入無形。和與道合眞。

南方

臣等今故燒香﹐歸身歸神歸命﹐奉爲某乙仰謝﹐南方無極太上靈寶天尊﹐已得道大聖眾﹑至眞諸君丈人﹐赤帝三炁天君﹐朱雀南斗井鬼柳星張翼軫七星君﹐丙丁巳午火徳離神﹐太陽之炁八蠻老君﹐祝融炎帝熒惑夏神﹐帝車帝輅帝捨螣蛇九紫陰陽正神。仰慮居宅修造之所﹐犯觸神明。負違禁忌﹐延致災衰。今故燒香行道﹐修齋立功。伏願解除所犯﹐賜以福祥。銷西方金炁﹐一切災凶。罪目蠲平﹐千災靜息。存亡俱泰﹐福善咸臻。龍神安鎭﹐眷屬平和。得道之後﹐升入無形。和與道合眞。

西方

臣等今故燒香﹐歸身歸神歸命﹐奉爲某乙修齋行道﹐仰謝西方無極太上靈寶天尊﹐已得道大聖眾﹑至眞諸君丈人﹐白帝七炁天君﹐白獸西斗奎婁胃昴畢觜參七星君﹐庚辛申酉金徳兌神﹐少陰之炁六戎老君﹐蓐收少昊太白秋神﹐帝車帝輅帝捨鹹池刑殺陰陽眾神。仰慮居宅修造之所﹐犯觸神明。負違禁忌﹐侵忤威靈。今故燒香行道﹐修齋立功。伏願解除所犯﹐賜以福祥。銷東方木炁﹐一切災凶。罪咎蠲平。災衰靜息。動植俱泰﹐福善咸臻。龍神安鎭﹐眷屬康寧。得道之後﹐升入無形。和與道合眞。

北方

臣等今故燒香﹐歸身歸神歸命﹐奉爲某乙修齋行道﹐仰謝北方無極太上靈寶天尊﹐已得道大聖眾﹑至眞諸君丈人﹐黑帝五炁天君﹐玄武北鬥斗牛女虛危室璧七星君﹐壬癸亥子水徳坎神﹐帝車帝輅帝捨太陰之炁玄囂辰星太星太一刑殺五狄老君﹐玄冥顓頊冬神水官﹐北方無極樓陽正神。仰慮居宅修造之所﹐犯觸神明。負越禁忌﹐擾動龍神。今故燒香行道﹐修齋立功。至心皈命﹐謝過祈恩。伏願南方火炁﹐一切災凶。罪咎徐蕩﹐災厄銷平。舉族開泰﹐福善咸臻。龍神鎭守﹐眷屬安寧。道之後﹐升入無形。和與道合眞。

東北方

臣等今故燒香﹐歸身歸神歸命﹐奉爲某乙修齋行道﹐仰謝東北方無極太上靈寶天尊﹐已得道大聖眾﹑至眞諸君丈人﹐梵炁天君﹐艮宮土府太陰之神﹐魁罡四殺八白神君。仰慮居宅﹐修造之所﹐犯觸神朋。負越禁忌﹐擾動龍神。今故燒香行道﹐謝過祈恩。伏覬罪咎銷解﹐福善咸臻。存亡俱泰﹐眷屬康寧。龍神安鎭﹐壽祿增延。得道之後﹐升入無形。和與道合眞。

東南方

臣等今故燒香﹐歸身歸神歸命。奉爲某乙修齋行道﹐仰謝東南方無極太上靈寶天尊﹐已得道大聖眾﹑至眞諸君丈人﹐梵炁天君﹐風宮地戶招搖巽神﹐三邢四殺六辛神君。仰慮居宅修造之所﹐犯觸神明。負違禁忌﹐擾動龍神。今故燒香行道﹐謝過希恩。伏冀罪咎銷解﹐福善咸臻。存亡開泰﹐眷屬安寧。龍神鎭守。壽祿增延。得道之後﹐升入無形。和與道合眞。

西南方

臣等今故燒香﹐歸身歸神歸命﹐奉爲某乙修齋行道﹐仰謝西南方無極太上靈寶天尊﹐已得道大聖眾﹑至眞諸君丈人﹐梵炁天君﹐人門月域攝提坤神﹐四維四極乙癸神君。仰慮居宅修造之所﹐犯觸神明。負違禁忌﹐擾動龍神。今故燒香行道﹐謝過希恩。伏覬罪咎銷解﹐福善咸臻。存亡開泰﹐眷屬安寧。龍神鎭守﹐壽祿增延。得道之後﹐升入無形。和與道合眞。

西北方

臣等今故燒香﹐歸身歸神歸命﹐奉爲某乙修齋行道﹐仰謝西北方無極太上靈寶天尊﹐已得道大聖眾至眞諸君丈人﹐梵炁天君﹐靑龍司命天門之神﹐六宮乾位壬甲神君。仰慮居宅修造之所﹐犯觸神明。負違禁忌﹐擾動龍神。今故燒香行道﹐謝過希恩。伏覬災凶殄息﹐罪咎銷平。存亡開泰﹐眷屬安寧。龍神鎭守﹐壽祿增延。得道之後﹐升入無形。和與道合眞。

上方

臣等今故燒香﹐歸身歸神歸命﹐奉爲某乙修齋行道﹐仰謝上方無極太上靈寶天尊﹐已得道大聖眾﹑至眞諸君丈人﹐無極無上梵炁天君﹐三淸三境上聖髙尊﹐日月星宿八風五行﹐風雨雷電陰陽正神﹐下謝乾儀天道日遊月行﹑八龍九虎太一十精﹑飛旗八殺北斗七星﹑天上天下一切眞靈。仰慮居宅修造之所﹐犯觸神明。負違禁忌﹐擾動龍神。虧背天道﹐穢慢三光。過咎增積﹐延致災凶。今故燒香行道﹐謝過希恩。伏冀天光下燭﹐萬罪銷平。存亡同福﹐眷屬沾榮。龍神鎭守﹐壽祿增延。災衰解散﹐動植咸寧。得道之後﹐升入無形。和與道合眞。

下方

臣等今故燒香﹐歸身歸神歸命﹐奉爲某乙修齋行道﹐懺謝下方無極太上靈寶天尊﹐已得道大聖眾﹑至眞諸君丈人﹐無極世界神仙正眞﹐髙皇土府九宮眞人﹐四司五帝十二仙君﹐靈洞川澤嶽瀆尊神﹐下謝陰陽所運八卦九宮﹑五行二宅后土至眞﹑地下侯伯四正諸神﹑八部禁忌守宅將軍﹑五土官屬五土子孫﹑將軍太歲豹尾黃旛﹑奏書博士刑徳眾神﹑七十二位內外神靈﹐下及洞冥九壘風澤神鄕﹑陰景五帝五土太皇﹑中黃戊己一切神明。竊慮居宅修造之所﹐犯觸神明。侵傷地脈﹐掘鑿泉源。違越禁忌﹐擾動龍神。或五行刑克﹐四殺侵淩。怪夢紛亂﹐居止不寧。今故燒香行道﹐謝罪希恩。伏冀罪瑕除蕩﹐冤債和平。存亡開泰﹐眷屬咸安。龍神復位﹐壽祿增延。三塗蒙福﹐動植沾榮。得道之後﹐升入無形。和與道合眞。

三光

如修靈寶﹐止懺十方。如修黃籙﹐加三光等懺。

臣等今故燒香﹐歸身歸神歸命﹐奉爲某乙修齋行道﹐仰謝日月星宮至眞大聖﹑三光神仙諸靈官。仰慮居宅修造之所﹐犯觸神明。負違禁忌﹐穢慢三光。不順星辰日月行運之期﹐結成過咎﹐延致災衰。今故燒香行道﹐謝過希恩。伏冀靈光下燭﹐萬罪消平。存亡開泰﹐眷屬安寧。龍神復位﹐福祚增延。幽關昭朗﹐動植舒榮。得道之後﹐升入無形。和與道合眞。

五嶽

臣等今故燒香﹐歸身歸神歸命﹐奉爲某乙修齋行道﹐仰謝五嶽眞君﹐名山洞府﹑得道神仙諸靈官。仰慮居宅修造之所﹐犯觸神明。負違天禁地忌﹐在五帝五嶽之司。結成過咎﹐未獲原除。今故燒香行道﹐謝過希恩。伏冀一懺罪滅﹐萬善咸臻。犯觸之罪﹐並賜銷平。存亡開泰﹐眷屬安寧。災衰除蕩﹐壽祿增延。龍神鎭守。動植沾榮。得道之後﹐升入無形。和與道合眞。

水府

臣等今故燒香﹐歸身歸神歸命﹐奉爲某乙修齋行道﹐仰謝扶桑大帝﹐暘谷神王﹐三河四海﹑九江水帝﹐十二河源水府神仙諸靈官。仰慮居宅﹐修造之所﹐犯觸神明。侵傷水脈﹐閉塞泉源。違上善之性﹐虧下潤之功。輕忤眞聖﹐穢觸江河。結成罪咎﹐在水府之中。歷代纏綿﹐未蒙解釋。今故燒香行道﹐謝罪希恩。伏冀尊靈鑑佑﹐蕩滌罪瑕。觸犯之目﹐並賜銷平。存亡開泰﹐眷屬安寧。災衰超度﹐壽祿增延。龍神復位﹐動植沾榮。得道之後﹐升入無形。和與道合眞。

經寶

臣等今故燒香﹐歸身歸神歸命﹐奉爲某乙修齋行道﹐仰謝至眞無上三十六部尊經﹑眞文寶符﹑三洞正法十方祕藏﹑侍衛經典一切靈司。仰慮居宅修造之所﹐犯觸眞靈。黷穢靈蹝﹐侵傷福地。或三寶遺迹﹐經教所行﹐有衛法靈司﹑侍眞官屬。在所居之地﹐非常俗所知。因有犯違﹐結成罪咎。在三寶之府﹐未獲原除。今故燒香行道﹐謝過希恩。伏冀萬聖開光﹐髙尊鑑宥。觸犯之罪﹐咸賜蕩除。福善來臻﹐壽祿增益。存亡開泰﹐眷屬安寧。動植蒙恩﹐龍神復位﹐旁資六趣﹐遐及三塗。聖澤所覃﹐幽明全濟。得道之後﹐升入無形。和與道合眞。

太上黃籙齋儀卷之四十五竟

太上黃籙齋儀卷之四十六

唐廣成先生杜光庭集

荷恩感瑞五段懺方

陛壇之時﹐或盛寒盛暑及風雨之變﹐恐失禮容﹐宜用此懺﹐以從簡易。

先都唱十方總懺

臣等至心皈命十方無極太上靈寶天尊﹐已得道大聖眾﹑至眞諸君丈人﹐十鄕神仙諸靈官。三禮﹐各虔誠懺謝。

懺悔

臣等伏聞﹐變化無方﹐至道表隨機之應﹔精誠有感﹐靈眞垂赴念之功。妙矣重玄﹐潛回景貺。宜申昭謝﹐以答垂休。今皇帝以大道延慈﹐眞仙鑑佑。虔申齋潔﹐仰報玄恩。奉修無上黃籙道場﹐三日三夜。謹賫香花法信﹐油燭紋繒﹐皈命十方元極太上靈寶天尊﹐十極天君﹐十鄕神仙諸靈官。伏冀萬聖傾光﹐三尊降鑑。介休祥於宗廟﹐致延壽於皇圖。地廣禹封﹐祚隆周卜。皇帝道光軒燧﹐徳邁羲融。與曜魄以齊尊﹐共蓬壺而等壽。后妃嬪禦﹐光贊宸居。太子諸王﹐輔寧大業。華夷昭泰﹐億兆歡康。景緯循常﹐風雨調順。干戈不作﹐稼穡蕃登。洎乎水陸飛沈﹐三塗六趣。俱臻壽域﹐咸樂雍熙。得道之後﹐升入無形。和與道合眞。

三光

臣等至心皈命日月星宮至眞大聖﹐三光神仙諸靈官。三禮﹐各虔誠懺謝。

臣等伏聞二象分華﹐三光垂曜。日宮月域﹐司暝晦而有常﹔五緯六府﹐統照臨而不素。是彰罪福﹐以禦人天。今皇帝以大道垂休﹐神功感應。思崇齋福﹐上答眞靈。至心皈命日月星宮至眞大聖﹐三光神仙諸靈官。伏覬大宥宣恩﹐無私表貺。納禎祥於帝闕﹐隆祚歷於皇基。超邁姬周﹐延洪炎漢。皇帝廓升平之景化﹐辟堯禹之宏圖。壽等五山﹐徳侔三古。六宮百揆﹐常弘協贊之功﹔八極九圖﹐俱洽安貞之福。得道之後﹐升入無形。和與道合眞。

五嶽

臣等至心皈命五嶽眞君﹐名山洞府﹑得道神仙諸靈官。三禮﹐各虔誠懺謝。

臣等伏聞﹐九土斯分﹐五山作鎭。捧乾樞而上列﹐髙拱星辰﹔壓坤軸以低臨﹐旁羅川瀆。爰司善惡﹐以統死生。今皇帝以大道垂休﹐神功應感。思弘齋福﹐上答眞靈。至心皈命五嶽眞君﹐名山洞府﹐得道神仙諸靈官。伏冀玄鑑遐通﹐洪休廣被。宗祧先聖﹐承景貺以登眞﹔社稷尊靈﹐洽殊祥於永祚。皇帝明均兩曜﹐壽等崇山。超玄古以無爲﹐統萬方而咸化。后妃嬪主﹐太子諸王﹐題丹籙之仙名﹐享淸都之壽紀。普天有識﹐率土含生。徧及幽明﹐同臻福果。得道之後﹐升入無形。和與道合眞。

水府

臣等至心皈命扶桑大帝﹐暘谷神王﹐三河四海九江水帝﹐十二河源水府神仙諸靈官。三禮﹐各虔誠懺謝。

臣等伏聞﹐三能旣著﹐流巽海以無涯﹔七善攸彰﹐習坎宮而斯廣。包吞萬派﹐涵蕩九天。以統生靈﹐以司罪福。今皇帝凝神三境﹐屬想九淸。大道垂休﹐神功感應。思弘齋福﹐以答眞靈。至心皈命扶桑大帝﹐暘谷神王﹐三河四海九江水帝﹐十二河源水府神仙諸靈官。伏冀廣辟殊禎﹐洪流景佑。宗祧社稷﹐與八海以常寧﹐聖壽皇圖﹐比十山而共固。六宮妃後﹐百辟庶寮。克茂忠貞﹐長承福祚。靑宮朱邸﹐內屏外藩。俱弘道徳之風﹐永洽升平之化。得道之後﹐升入無形。和與道合眞。

經寶

臣等至心皈命無上三十六部尊經﹐眞文寶符。三禮﹐各虔誠懺謝。

臣等伏聞﹐億劫之前﹐至眞弘化。衝澹示無言之本﹐希夷成不宰之功。洎乎二象肇胎﹐殊途是啟。八會之文旣立﹐六體之用爭馳。玉笈瑯函﹐寶祕九淸之上﹔龜書龍篆﹐宣行萬宇之中。統制人天﹐司明幽顯。今皇帝惟天縱聖﹐握紀披元。荷大道之垂休﹐感神功之昭著。思崇齋福﹐上答玄恩。至心皈命至眞無上三十六部尊經﹑眞文寶符。伏冀皇帝﹐壽齊衡華﹐明並曦舒。超連陸之神功﹐冠堯湯之睿徳。后妃嬪主﹐太子諸王﹐協輔昌期﹐延洪寶運。公卿臣佐﹐夷夏生靈﹐同登仁壽之庭﹐共樂升平之化。三塗九夜﹐動植飛沈。俱休玄功﹐咸升道域。得道之後﹐升入無形。和與道合眞。

太上黃籙齋儀卷之四十六竟

太上黃籙齋儀卷之四十七

唐廣成先生杜光庭集

人臣爲國五段懺悔

十方

臣等至心皈命十方無極太上靈寶天尊﹐已得道大聖眾﹑至眞諸君丈人﹐十鄕神仙諸靈官。三禮﹐各虔誠懺悔。

臣等伏聞﹐十極諸天﹐三千道域。環拱太虛之內﹐包羅三界之庭。運妙化於上玄﹐灑靈恩於下土。洪惟景福﹐孚佑邦家。今謹有奉修黃籙大齋某官﹐上爲皇帝﹐按依玄格﹐敷列皇壇。請福希恩﹐修齋行道。謹賫香花龍彩﹑質信效心﹐皈命十方無極太上靈寶天尊﹐已得道大聖眾﹑至眞諸君丈人﹐十鄕神仙諸靈官。今故立齋﹐燒香然燈﹐朗耀諸天。願以是功徳﹐歸流社稷尊靈﹑宗祧先聖。九光鶴蓋﹐登三境以逍遙﹔八羽龍軒﹐遊十天而放曠。洪流巨福﹐密佑聖圖。皇帝體道凝旒﹐儀乾布化。禦飛龍而撫物﹐嶽固宏基﹔執大象以承天﹐山齊聖壽。后妃嬪主﹐柔贊帝謨。太子諸王﹐孝扶宸極。公卿文武﹐中外職寮。暢和平道徳之風﹐成禮樂雍熙之理。時調五燭﹐歲稔瓊儲。百揆有倫﹐五兵常戢。龍神警衛﹐疫毒銷沈。四靈效瑞以來儀﹐七正循常而合度。洎諸幽顯﹐普及飛潛。咸承撫禦之仁﹐並契華胥之俗。得道之後﹐升入無形。和與道合眞。

三光

臣等至心皈命日月星宮至眞大聖﹐三光神仙諸靈官。三禮﹐各虔誠懺謝。

臣等伏聞﹐天地分靈﹐陰陽構象。顯日月星辰之位﹐定昏明隱見之殊。七政三宮﹐允執死生之要一﹐文昌斗極﹐仍司罪福之權。宜罄修崇﹐以資邦國。今謹有奉修黃籙大齋某官﹐上爲皇帝﹐賫持法信。敷列壇場﹐請福希恩。修齋行道﹐皈命日月星宮至眞大聖﹐三光神仙諸靈官。今故立齋﹐燒香然燈﹐朗耀諸天。願以是功徳﹐歸流社稷尊靈﹑宗祧先聖。霓幢羽旆﹐超升南極之宮﹔證通衝眞﹐遊宴上淸之境。潛貽巨貺﹐孚佑皇基。皇帝曜魄齊尊﹐玄樞薦壽。禦帝車而布政﹐握璇軸以調時。皇后嬪妃﹐耀貞規於女使﹔諸王太子﹐浚靈派於星津。宰輔忠貞﹐藩垣輯睦。永熙百度﹐以泰萬方。賓聲教以駿奔﹐奉琛琦而麋至。三光有序﹐五緯無愆。歲葉丰登﹐俗臻康樂。飛沈動植﹐含識有情。普及幽明﹐同升壽域。得道之後﹐升入無形。和與道合眞。

五嶽

臣等至心皈命五嶽眞君﹐飛仙眞人﹐名山洞府得道神仙諸靈官。三禮﹐各虔誠懺悔。

臣等伏聞﹐混沌旣辟﹐羣嶽裁形。捧碧落以上徵﹐壓黃輿而下鎭。大則長離廣野﹐捨海外之煙霞﹔次則衡華云亭﹐總寰中之秀異。神仙所宅﹐邦國是依。式陳焚祝之儀﹐以廣休明之福。今謹有奉修黃籙大齋某官﹐上爲皇帝賫持法信﹐敷列壇場。請福希恩﹐修齋行道。皈命五嶽眞君﹐飛仙眞人﹐名山洞府﹑得道神仙諸靈官。今故立齋﹐燒香然燈﹐玄耀諸天。願以是功徳﹐歸流社稷尊靈﹑宗祧先聖。超七域階修之果﹐證三天飛舉之功。瑩神流火之庭﹐禦景明霞之殿。永隆鴻福﹐欽贊龍圖。皇帝五嶽齊寧﹐三山比壽。明堯天之日月﹐辟禹迹之封疆。儉徳邁於焚裘﹐仁煦逾於解网。后妃嬪禦﹐匡翼紫宸。太子諸王﹐敷弘景化。公卿輔弼﹐宣至道以無爲﹔億兆華夷﹐樂太平而遂性。天光澄正﹐地紀竟閒。九稼惟丰﹐五兵常戢。幽扃夜府﹐異品殊倫。咸承妙道之慈﹐盡契長生之域。得道之後﹐升入無形。和與道合眞。

水府

臣等至心皈命扶桑大帝﹐暘谷神王﹐三河四海九江水帝﹐十二河源水府神仙諸靈官。三禮﹐各虔誠懺謝。

臣等伏聞﹐體道資靈﹐寔惟水徳。稟元陽而化育﹐普及羣形﹔首一炁以生成﹐旁周品物。至有九溟八海﹐壯浮天沃日之威﹔片葉纖莖﹐荷潤澤沾榮之賜。玄功妙力﹐以福邦家。今謹有奉修黃籙大齋某官﹐上爲皇帝﹐按依玄式﹐敷啟皇壇。請福希恩﹐修齋行道。皈命扶桑大帝﹐暘谷神王﹐三河四海九江水帝﹐十二河源水府神仙諸靈官。今故立齋﹐燒香然燈﹐朗耀諸天。願以是功徳﹐歸流社稷尊靈﹑宗祧先聖﹐神遊汗漫﹐道契希夷。受祕訣於玄洲﹐得神珠於赤水。皇帝滄波注福﹐碧海均年。羣方歡浩蕩之恩﹐萬國順朝宗之派。后妃嬪主﹐敷睿渥於瓊宮﹔太子諸王﹐浚潢源於銀漢。公卿輔弼﹐文武職寮。申沃心潤色之規﹐廣端穆澄淸之化。九河薦策﹐溫洛彰圖。天地效祥﹐黎元蒙福。旁該庶品﹐遐及幽津。共臻道徳之風﹐常荷安貞之貺。得道之後﹐升入無形。和與道合眞。

經寶

臣等至心皈命至眞無上三十六部尊經﹐眞文寶符。三禮﹐各虔誠懺謝。

臣等伏聞﹐無爲道本﹐虛寂眞宗。妙頤無言﹐希微詎測。爰啟博弘之教﹐以宣祕奧之功。於是八會靈書﹐九芒雲篆。龍回鳳舞﹐初凝太漠之中﹔玉札瓊篇﹐遂刻層臺之內。三十六部之廣﹐億千萬品之多。理暢重玄﹐義包眾妙。人天宗奉﹐邦國遵行。光帝道而贊皇圖﹐散九流而康萬宇。宜虔尊奉﹐以罄齋誠。今謹有奉修黃籙大齋某官﹐上爲皇帝﹐按依科式﹐崇設壇場。請福希恩﹐修齋行道。皈命至眞無上三十六部尊經﹑眞文寶符﹐諸天祕藏﹐十方正法﹐侍衛經典﹐一切靈司。今故立齋﹐燒香然燈﹐朗耀諸天。願以是功徳﹐歸流社稷尊靈﹑宗祧先聖。參眞紫極﹐蛻景洪都。垂佑本枝﹐流祥萬葉。皇帝通眞契道﹐地久天長。統萬國而混車書﹐洽大同而寧海嶽。后妃嬪主﹐享福紫庭。太子諸王﹐承休皇極。忠貞勛烈﹐常勤翊贊之謀﹔億兆生靈﹐克保隆平之運。天元順軌﹐睹景星瑞日之暉﹔地紀安貞﹐符九稼八蠶之異。幽明共泰﹐動植咸安。海外寰中﹐同臻道化。得道之後﹐升入無形。和與道合眞。

太上黃籙齋儀卷之四十七竟

太上黃籙齋儀卷之四十八

唐廣成先生杜光庭集

解考懺方

都懺

臣等今故燒香﹐歸身歸神歸命﹐奉爲某乙奉依解考明科﹐修齋行道﹐懺謝三十六世以來﹑億曾萬祖﹐爰及亡靈﹑眷屬親緣﹐歷世所行﹐無邊之罪。上犯諸天大聖﹑大道眾尊﹐三光五行﹐虛空主宰風雲雷雨天道神明。下犯五嶽諸山﹑三十六地﹐丘陵水府﹑地下職司。中犯八卦九宮﹑陰陽官屬﹐古今靈聖﹑前代賢明。違背五常﹐犯幹四大。名書罪簡﹐禍結幽關。夭奪年齡﹐不終天算。身歿之後﹐畱滯地司。拘對窮魂﹐幽閉重檻。諸苦徧歷﹐眾考備經。往返三塗﹐流曳五道。楚毒謫役﹐毀悴難任。釁咎纏綿﹐終天無解。今依靈仙品格﹐懺罪希恩。燒香然燈﹐修齋行道。皈命十方無極太上靈寶天尊﹐已得道大聖眾﹑至眞諸君丈人﹐十鄕神仙諸靈官。伏冀太上三尊﹑諸天大聖﹐開大慈之澤﹐降罔極之恩。勑飛天神人﹐賫九龍符命。告下十方世界考官地獄之中﹐赦積世以來無邊之罪。開九幽地獄﹐出長夜之魂。沐浴朱陵之庭﹐冠帶洞陽之府。生神福界﹐流貺子孫。吉佑常臻﹐存亡咸泰。上資國祚﹐旁及羣生。俱契玄休﹐永登眞品。得道之後﹐升入無形。和與道合眞。

東方

臣等今故燒香﹐歸身歸神歸命﹐奉爲某乙奉修解考大齋﹐轉經行道﹐皈命東方無極太上靈寶天尊﹐九炁天君﹐東鄕神仙諸靈官。懺悔某乙三十六世以來﹐億曾萬祖﹐爰及亡靈﹑眷屬親緣﹐積世所行﹐無邊之罪。或行乖慈育﹐不惠不仁。或違背師君﹐不忠不孝。毀傷良善﹐干冒神明。違越五常﹐恣行諸惡。魘禱咒詛﹐殺害無辜。考重殃深﹐未蒙原解。魂神執擊﹐在木官東嶽刑搗獄中﹐受劍樹刀山風雷之苦。晝夜考掠﹐痛毒難任。注訟子孫﹐殃流後裔。冥冥長夜﹐解拔無由。以今懺謝乞恩﹐修齋行道。伏冀大慈哀宥﹐萬聖回光。告下東府之中﹐考官門下。解釋冤對﹐原赦魂神。托化福庭﹐往升淨域。見存安泰﹐永荷玄恩。得道之後﹐升入無形。和與道合眞。

南方

臣等今故燒香﹐歸身歸神歸命﹐奉爲某乙奉修無上解考妙齋﹐轉經行道﹐。皈命南方無極太上靈寶天尊﹐三炁天君﹐南鄕神仙諸靈官。懺悔某三十六世以來﹐億曾萬祖﹐爰及亡靈﹑眷屬親緣﹐生世所行﹐無邊之罪。或任心楚毒﹐殺害無辜。結誓告盟﹐魘害於物。邪淫不正﹐淩暴貞良。動越禮儀﹐恣行罪惡。犯天地日月﹑一切神明。考重殃深﹐未蒙原解。魂神執擊﹐在火官南嶽刑搗獄中﹐鑪炭焚燒形殘之苦。晝夜考掠﹐痛毒難任。殃注子孫﹐流逮無已。冥冥長夜﹐解拔無由。以今懺謝乞恩﹐修齋行道。伏覬三尊鑑宥﹐眾聖垂光。告下南方火官刑搗門下﹐赦除積罪﹐原赦幽魂。出霍山地獄之中﹐升洞陽朱宮之內。見存蒙佑﹐永荷玄恩。得道之後﹐升入無形。和與道合眞。

西方

臣等今故燒香﹐歸身歸神歸命﹐奉爲某乙奉修無上解考妙齋﹐轉經行道﹐皈命西方無極太上靈寶天尊﹐七炁天君﹐西鄕神仙諸靈官。懺悔某三十六世以來﹐億曾萬祖﹐爰及亡靈﹑眷屬親緣﹐生世所行﹐無邊之罪。或不行義讓﹐諂佞無端。嫉妬賢能﹐濁亂神道。酷虐無度﹐殺戮任心。負誓違盟﹐魘蠱謀議。殃罪結固﹐積若丘山。責重考深﹐未蒙原解。魂神執系﹐在金官華山地獄之中﹐受銅柱鐵牀金錘之考。晝夜毒痛﹐食息無寧。注訟生人﹐纏綿未解。冥冥長夜﹐解脫無由。以今行道結齋﹐祈恩懺拔。伏覬天尊慈佑﹐大道回光。賜告西府之中﹐考官門下﹐解除殃注﹐遷拔魂神。受福天堂﹐生神仙界。幽明咸泰﹐永荷玄恩。得道之後﹐升入無形。和與道合眞。

北方

臣等今故燒香﹐歸身歸神歸命﹐奉爲某乙奉修無上解考妙齋﹐轉經行道﹐皈命北方無極太上靈寶天尊﹐五炁天君﹐北方神仙諸靈官。懺悔某乙三十六代以來﹑億曾萬祖﹐爰及亡靈﹑眷屬親緣﹐生世所行﹐無邊之罪。或上違天道﹐下犯地司。穢觸三光﹐輕淩四大。怨恚風雨﹐牽引鬼神。肆毒於人﹐殘害於物。魂神執對﹐在水宮恆山地獄之中﹐受寒冰夜庭冰河之苦。肌肉凍裂﹐萬痛切身。延注子孫﹐流殃未已。冥冥長夜﹐解拔無由。以今行道立齋﹐祈恩謝過。伏冀諸天鑑護﹐萬聖垂恩。勑告北府之中﹐考官門下。赦除罪咎﹐遷拔苦魂。出長夜寒庭﹐離三塗五苦。升神淨域﹐福佑見存。族眷安寧﹐存亡俱泰。蒙如所願﹐仰荷玄恩。得道之後﹐升入無形。和與道合眞。

東北方

臣等今故燒香﹐歸身歸神歸命﹐奉爲某乙奉修無上解考妙齋﹐轉經行道﹐皈命東北方無極太上靈寶天尊﹐梵炁天君﹐東北方神仙諸靈官。懺悔某三十六世以來﹐億曾萬祖﹐爰及亡靈﹑眷屬親綠﹐生世所行﹐無邊之罪。或爲子不孝﹐爲臣不忠﹐爲父不慈﹐爲君不道。妬賢嫉善﹐背正崇邪。口是心非﹐自欺形影。五逆徧造﹐眾惡備行。枉害無辜﹐傷殺非理。從生入死﹐怨徹天靈。咒詛神明﹐魘害巫蠱。殃深責重﹐幽擊在地府刑搗獄中。考掠萬般﹐形魂毀瘁。冥冥長夜﹐解拔無由。以今懺罪乞恩﹐修齋行道。伏覬十天降宥﹐萬聖開恩。勑告東北方刑搗獄中﹐考官門下。解除罪對﹐原赦窮魂。離幽閉之鄕﹐出重檻之苦。浴神丹霍﹐騰景朱陵。注訟永除﹐子孫寧泰。蒙如所啟﹐仰荷玄恩。得道之後﹐升入無形。和與道合眞。

東南方

臣等今故燒香﹐歸身歸神歸命﹐奉爲某乙奉修無上解考妙齋﹐轉經行道﹐皈命東南方無極太上靈寶天尊﹐梵炁天君﹐東南鄕神仙諸靈官。懺悔某家億曾萬祖﹐爰及亡靈﹑眷屬親緣﹐及三十六世以來﹐生世所行﹐無邊之罪。或恣爲彊暴﹐淩虐於人。輕侮孤窮﹐憎嫌老病。彰人之惡﹐掩人善功。斗亂親疏﹐抑伏貧弱。圖謀非道﹐訕謗賢良。破人成功﹐嫉人勝己。傷殺非理﹐縱毒任心。引天地日月星辰﹐以爲質證。罪深責重﹐魂系地府考官獄中。水火風刀﹐晝夜考掠。更相注逮﹐解拔無由。以今懺謝乞恩﹐修齋行道。伏冀十方大聖﹑五帝髙尊﹐勑告東南方刑搗獄中﹐考官門下。拔贖幽爽﹐盥沐形魂。萬罪蠲銷﹐宿殃除蕩。冤仇解釋﹐債訟和平。福利見存﹐神生善域。幽明同佑﹐永荷玄恩。得道之後﹐升入無形。和與道合眞。

西南方

臣等今故燒香﹐歸身歸神歸命﹐奉爲某乙奉修無上解考妙齋﹐轉經行道﹐皈命西南方無極太上靈寶天尊﹐梵炁天君﹐西南鄕神仙諸靈官。懺悔某家億曾萬祖﹐三十六世以來﹐爰及亡靈﹑眷屬親緣﹐生世所行﹐無邊之罪。或綺言無實﹐矯妄非眞。欺誑賢愚﹐淩侮眞聖。附彊抑弱﹐貪毒無厭。或爭利競財﹐侵名奪位。互相殘陷﹐害毒忠良。危人自安﹐殺生利己。削奪財利﹐不念孤窮。結誓立盟﹐牽神引鬼。因成殃對﹐積在幽冥。魂系地府之中﹐考官之獄。監閉幽檻﹐不睹光明。考掠備嬰﹐終天無解。以今修齋行道﹐謝罪乞恩。伏冀上聖上眞﹑大慈大宥。神光下照﹐陰暗開明。告勑西南方刑搗獄中﹐考官門下。幽魂開度﹐托化福庭。惠澤咸沾﹐存亡俱泰。蒙如所啟﹐仰荷玄恩。得道之後﹐升入無形。和與道合眞。

西北方

臣等今故燒香﹐歸身歸神歸命﹐奉爲某乙奉修無上解考妙齋﹐轉經行道﹐皈命西北方無極太上靈寶天尊﹐梵炁天君﹐西北鄕神仙諸靈官。懺悔某乙家億曾萬祖﹐三十六世以來﹐爰及亡靈﹑眷屬親緣﹐生世所行﹐無邊之罪。殃深考重﹐累劫未原。六趣三塗﹐受諸報對。魂神執擊﹐在地官刑搗獄中。痛毒難堪﹐延逮後嗣。更相流注﹐億劫無窮。以今懺罪乞恩﹐修齋行道。伏覬眾尊上聖﹐普降慈光。解赦窮魂﹐出離幽苦。勑告西北方刑搗獄中﹐考官門下。冤仇和釋﹐債訟銷平。積釁深愆﹐盡皆除蕩。存亡開度﹐家國沾恩。得道之後﹐升入無形。和與道合眞。

上方

臣等今故燒香﹐歸身歸神歸命﹐奉爲某乙奉修無上解考妙齋﹐轉經行道﹐皈命上方無極太上靈寶天尊﹐三十六天帝君﹐玉京玄都紫微金闕三淸三界梵炁天君﹐無極世界上鄕神仙諸靈官。懺悔某乙家﹐億曾萬祖﹐三十六世以來﹐爰及亡靈﹑眷屬親緣﹐歷世所行﹐無邊之罪。或上違天道﹐穢慢三光。裸露神明﹐呵忿雷雨。欺罔幽顯﹐不畏眞靈。九府結刑﹐三官舉考。魂神執擊﹐在九幽長夜刑搗獄中。流曳寒庭﹐幽閉牢檻。冥冥億劫﹐不睹光明。流注子孫﹐引逮存歿。更相執對﹐洗滌無由。以今懺謝乞恩﹐修齋行道。伏覬三尊萬聖﹑太上眾眞﹐諸天帝君﹐四司五帝﹐三光列宿﹐三界眞靈。普降洪慈﹐鑑臨丹懇。勑告考官門下﹐地獄之中。拔度魂神﹐赦除罪犯。和冤釋對﹐離苦生天。升入福堂﹐聞經悟道。永超生死﹐同入無爲。債訟淸銷﹐存亡開泰。蒙如所啟﹐仰荷玄恩。得道之後﹐升入無形。和與道合眞。

下方

臣等今故燒香﹐歸身歸神歸命﹐奉爲某乙奉修無上懈考妙齋﹐轉經行道﹐皈命下方無極太上靈寶天尊﹐九壘土皇﹐四司五帝﹐十二仙君﹐九宮眞人﹐神仙玉女﹐無極世界下鄕神仙諸靈官。懺悔某家﹐億曾萬祖﹐三十六世以來﹐爰及亡靈﹑眷屬親緣﹐積世所行﹐無邊之罪。或妄爲師道﹐刻截土地丘陵﹑岡原川脈。毀傷墳廟﹐禁遏神只。塞絕水源﹐斷山堙谷。破城隍社稷﹐犯侯伯土官。不懼神明﹐恣爲罪惡。魂神執擊﹐在下方世界﹑九幽地獄之中。汲長夜之河﹐以灌四瀆。負山摙石﹐謫役萬端。痛苦被嬰﹐終天無解。上延前世﹐下及子孫。報對未原﹐殃探責重。以今修齋行道﹐懺拔罪根。伏覬上聖眾尊﹐開恩赦宥。告勑下方酆都﹑九幽地府刑搗獄中﹐考官門下。赦除往劫﹐無量罪因。遷拔窮魂﹐出離幽苦。逍遙眞境﹐安處福鄕。胤嗣康寧﹐存亡俱泰。蒙如所啟﹐仰荷玄恩。得道之後﹐升入無形。和與道合眞。

三光

臣等今故燒香﹐歸身歸神歸命﹐奉爲某乙奉修無上解考妙齋﹐轉經行道﹐皈命日月星宮﹐至眞大聖﹐三光神仙諸靈官。懺悔某家﹐億曾萬祖﹐三十六世以來﹐爰及亡靈﹑眷屬親緣﹐無邊之罪。或爲君無道﹐爲臣不忠﹐爲父不慈﹐爲子不孝。犯天文地紀﹐及日月星辰﹐積惡深瑕。陰罪陽過﹐名書惡簿。身歿鬼官﹐在長夜考官之獄。執擊重檻﹐解謝無由。以今懺罪乞恩﹐修齋行道。伏冀諸天大聖﹑三光眾尊﹐告勑地府獄中﹐考官門下﹐赦除積罪﹐和釋冤仇。債訟銷平﹐存亡安泰。得道之後﹐升入無形。和與道合眞。

五嶽

臣等今故燒香﹐歸身歸神歸命﹐奉爲某乙奉修無上解考妙齋﹐轉經行道﹐皈命五嶽眞君﹐名山洞府﹑得道神仙諸靈官。懺悔某家﹐億曾萬祖﹐及三十六世以來﹐爰及亡靈﹑眷屬親緣﹐無邊之罪。或恣行釁咎﹐幹忤神明。犯名山大川﹐靈墟福地﹑丘原主宰﹐幽職靈司。積罪纏綿﹐未蒙蠲赦。魂神執對﹐在名山五嶽地獄之中。痛毒備嬰﹐終天無解。以今修齋行道﹐懺罪希恩。伏冀萬聖延慈﹐諸天鑑佑。勑告五嶽獄中﹐考官門下。解除冤債﹐蕩滌罪瑕。萬惡俱消﹐九幽開朗。蒙如所啟﹐仰荷玄恩。得道之後﹐升入無形。和與道合眞。

水府

臣等今故燒香﹐歸身歸神歸命﹐奉爲某乙奉修無上解考妙齋﹐轉經行道﹐皈命扶桑大帝﹐暘谷神王﹐三河四海九江水帝﹐十二河源水府神仙諸靈官。懺悔某家﹐億曾萬祖﹐三十六世以來﹐爰及亡靈﹑眷屬親緣﹐無邊之罪。或輕慢眞靈﹐不敬神明。污穢泉源﹐侵傷川澤。動成罪目﹐結在冥曹。執擊魂神﹐在水府地獄考官門下。備受諸苦﹐痛毒難任。摙汲溟波﹐以灌四瀆。冰河寒夜﹐凍裂身形。不睹光明﹐無由開度。以今修齋行道﹐懺罪希恩。伏冀萬聖鑑臨﹐三尊赦宥。水府獄中﹐考官門下。解冤釋結﹐赦罪除愆。出幽暗之鄕﹐陟淸虛之域。魂神受煉﹐證品生天。罪咎永銷﹐子孫貞泰。蒙如所啟﹐仰荷玄恩。得道之後﹐升入無形。和與道合眞。

經寶

臣等今故燒香﹐歸身歸神歸命﹐奉爲某乙奉修無上解考妙齋﹐轉經行道﹐皈命至眞無上三十六部尊經﹐眞文寶符﹐諸天祕藏﹐十方正法侍衛經典一切靈司。懺悔某家﹐億曾萬祖﹐三十六世以來﹐爰及亡靈﹑眷屬親緣﹐無邊之罪。或前劫後劫﹐億世萬生。三業所爲﹐六情所造。陰罪陽過﹐考重責深。或輕慢無圖﹐穢賤文字。非毀聖典﹐泄露靈文。殃咎纏綿﹐未曾祈懺。魂神執擊﹐在九幽地獄之中。考掠備嬰﹐幽閉牢檻。冥冥長夜﹐解拔無由。以今謝過希恩﹐修齋行道。伏覬靈司奏禦﹐慈澤旁流。告勑地獄幽牢﹐考官門下。解銷殃對﹐和釋冤仇。超度泉關﹐升登福路。利安後胤﹐克獲康寧。九夜三塗﹐同承景佑。蒙如所啟﹐仰荷玄恩。得道之後﹐升入無形。和與道合眞。

太上黃籙齋儀卷之四十八竟

太上黃籙齋儀卷之四十九

唐廣成先生杜光庭刪

言功拜表

修齋日數旣畢﹐或用其日子時﹐或明日淸旦。眾官相率列位於玄師前﹐立班訖

唱道

入戶

各禮師﹐存念如法

衛靈

五星列照﹐煥明五方。水星卻災﹐

木徳致昌。熒惑消禍﹐太白辟兵。�

鎭星四據﹐家國利亨。刊名玉簡﹐

錄字帝房。乘飆扇景﹐飛騰太空。

出入冥無﹐遊宴十方﹐五云覆蓋﹐

招神攝風。役使萬靈﹐上衛仙翁。

鳴法鼓二十四通

無上三天玄元始三炁太上道君﹐召出臣身中三五功曹﹑左右官使者﹑侍香金童﹑傳言玉女﹑五帝直符直日香官﹐各三十二人出。出者﹐嚴裝關啟玄壇天帝神君﹐當召此間土地里域﹑眞官正神急上關啟。臣今奉爲入意以今正爾燒香﹐願得玉淸道炁靈寶妙光下降﹐流﹐入臣等身中。卽使玄壇淸淨﹐內外成眞。天無氛穢﹐地絕妖塵。琳瑯振響﹐十方肅淸。萬魔不幹﹐眞誠上徹。令臣所啟﹐速達徑禦太上無極大道至眞玉皇上帝禦前。

各稱法位

上淸玄都大洞三景弟子﹐奉行黃籙大齋﹐言功拜表﹐設醮投龍﹐還宮法事。臣某等今故燒香﹐願以是功徳﹐上爲宗廟先靈﹑今朝皇帝﹑文武官屬﹑卿輔庶寮﹐及弟子某九世七玄﹑見存眷屬﹐臣等三師九祖﹑天下之人﹑一切眾生﹑幽途暗爽﹐歸身歸神歸命﹐十方無極太上靈寶天尊。乞原赦前代今生﹐生死重罪﹐免離三惡之道﹐十苦八難九厄之中。身得道眞﹐飛行虛空。白日升天﹐待衛道君。逍遙無上金闕七寶自然宮殿﹐永與道合。所啟玄感﹐上禦至眞無極道前。

禮十方

懺悔

三啟頌

樂法以爲妻﹐愛經如珠玉。持戒制六情﹐念道遣所欲。淡泊正气停﹐蕭然神靜默。天魔並敬護﹐世世受大福。

鬱鬱家國盛﹐濟濟經道興。天人同其願﹐縹緲天大乘。因心立福田﹐靡靡法輪升。七祖生天堂﹐我身白日騰。

大道洞玄虛﹐有念無不契。煉質入仙眞﹐遂成金剛體。超度三界難﹐地獄五苦解。悉歸太上經﹐靜念稽首禮。

三禮

至心稽首禮﹐太上無極大道。

至心稽首禮﹐三十六部尊經。

至心稽道禮﹐玄中大法師。

旋行﹐收眞文﹐從東南西北中方﹐各於本方案上﹐炷香﹐燻眞文。眾官齊聲宣眞文畢﹑令弟子執眞文於香上燻之。法師叩齒十二通﹐咒曰

元始上天﹐三光髙明。回景照耀﹐四方朗淸。運度所衝﹐激陽流星。五分錯越﹐三統失寧。五斗總辰﹐七宿明靈。眞君大魁﹐厥諱玉精。夫人皇妃﹐字曰育嬰。總禦玄關﹐回轉諸天。今有某災﹐玄告不祥。請以眞文﹐赤書上呈。散發謝愆﹐披露丹誠。乞垂玄鑑﹐回復天經。气不橫越﹐災不橫生。焚燒靈文﹐散煙玉庭。上景監度﹐普告萬靈。气淸三關﹐災滅九冥。陰陽調和﹐國土太平。請以金龍﹐風火驛傳。此咒出赤書玉訣﹐若三元八節﹐常修黃籙及遷拔等﹐卽書歲星輔肝等文﹐當用此咒。如或禳制鬼疫﹐卽書東山神咒﹐文別有咒。或禳百六洪災﹐卽書下制東河文。如學士修身﹐卽書東方九炁等。若有星宿失度及九曜爲災﹐卽依此咒矣。玉訣云﹕凡有祈禳﹐不先叩齒而咒者﹐爲外魔所幹﹐關啟無感矣。又云﹐若災星在東﹐露文九日﹐金龍鎭之。西七﹑南三﹑北五﹑中十二日﹐皆隨大道气數也。災星東方﹐謂在角亢七宿也。他可知焉。畢以此眞文﹐隨表焚之。散煙靑煙之中也。咒畢﹐眾官再拜﹐一一仿此矣。

重稱法位

上淸玄都弟子臣某等謹重上啟太上無極大道元始天尊﹐太上大道君﹐太上老君﹐無上玄老﹐十方靈寶天尊﹐已得道大聖眾﹐至眞諸君丈人﹐三十六部尊經﹑玄中大法師﹐天師君﹐上相上宰﹑四司五帝﹐東嶽上卿司命眞君﹐西極總眞王君﹐太平下教二十四眞人﹐五嶽靈宮﹑名山洞府﹑三界應感一切尊靈。臣等宿以道緣﹐躬逢正化。天尊演法﹐三洞宣行。寶訣靈圖﹐濟家康國。獲參眞妙﹐許以稟修。而先在立功﹐普及幽顯。宜弘聖教﹐廣度天人。凡有投誠﹐不容寢絕。今奉詞旨﹐敢不上聞。

讀詞

臣等依按詞誠﹐輒相攜率。考靈仙典格﹐披黃籙簡文。奉爲某於某州縣宮觀﹐設玄科之式﹐法象二儀。某所賫燈燭香花﹑金龍繒彩﹐本命之信﹐證質丹誠﹐以某日子時﹐啟齋爲首。燒香行道﹐懺謝玄眞。然燈續明﹐照耀三界。下通九地﹐上及諸天。濟存拔亡﹐普爲家國。若干日夜﹐行道轉經。以某日亥時﹐功成事立。蓮燈息焰﹐玉磬收音。仙馭返於上玄﹐法流分於下界。金龍騰景﹐上奏齋功。聖澤宣慈﹐開度幽爽。酬功行賞﹐徧及靈司。臣等身中﹐所佩內外眞官﹑三洞兵吏﹐及星宿九宮五帝﹑五嶽四瀆﹑三河四海﹑兵馬騎乘﹑侍香金童﹑散花玉女﹑五帝直符傳言奏事﹑飛龍騎吏等﹐並有功勞﹐今當別拜。黃繒朱表﹐言功舉遷。臣等學法未備﹐俯仰之格。進止犯科﹐不合儀式。恐爲四司所糾﹐五帝所執。千愆萬過﹐乞蒙赦貸。哀原未悟﹐不見罪罰。臣等建齋之始﹐奉請智慧上品﹑十戒法事旣竟﹐謁還天宮。臣所修齋﹐功成事竟。重明功徳﹐拜黃繒朱表一通。在臣玉案之上﹐請省表文。表文以黃熟素五尺﹐朱界朱書﹐每行二十四字。生字不在下﹐死字不在上。第一行盡書法位﹐至頓首字。上言﹐獨占一行。太上無極大道君﹐第三行。表後以聞﹐去臣姓﹐三行。聖號﹐去臣姓﹐三行。年月﹐去聖號﹐三行。一如章法不得塗攺。注乙譴責﹐尢重愼之。

讀表

取表於香上﹐燻之﹐卽讀。法位起﹐再拜訖﹐復長跪。和聲正气。讀至弟子名﹐皆令再拜。至臣誠惶誠恐處起﹐再拜。又至年月日某處﹐拜上又再拜。都畢﹐展於玉案上。正對禦前。以龍頭書刀鎭聖號之左。朱筆鎭右訖﹐卻長跪。

三撚香﹐叩齒三通﹐遣表﹐勑曰

謹遣臣等身中﹐五體眞官。官一小吏﹐十二書佐。重勑功曹使者﹐飛龍騎吏﹐嚴裝顯服﹐冠帶垂纓﹐磨硯點筆﹐簪劍理錄。爲臣及時﹐操黃素朱表﹐上詣天曹﹐隨表進對。若有謬誤﹐文字脫漏﹐言詞倒錯﹐不相次比者。傳言書佐﹐習事小吏﹐操龍頭書刀﹐長毛利筆﹐隨誤正定。無令上官典者﹐有所遣卻。閉气升章﹐徑上三天無極大道太上禦前﹐愼勿稽停。左君歷關﹐右吏次啟。諸官君歷第﹐以次分別。當令臣所請者下﹐所召者到﹐所理者愈﹐所誅者滅﹐所宣者通﹐所遷者達﹐所願者應﹐所求者得。若有下官﹐故气邀截臣表文﹐不使上達者。收付所在近獄﹐依律定罪﹐以明天憲。臣等伏待﹐玄恩報應。

法師於案後﹐臨目﹐向天門﹐曲躬存。令身中吏兵及三元將軍﹑功曹騎乘﹐羅列前後﹐身乘羽車﹑龍馭﹐在紫气中﹐冉冉而升。上詣三天門下。先謁三天法師﹐入玄都宮門之左。呈表訖已。捧函徑入三天門。賫章﹑呈章等﹐從事一十二人﹐伺候上省。覽畢﹐卽出三天門﹐禦羽車與騎乘而回所。經歷天宮﹑道路次第﹐一如三五天拜章訣。此不具載。次內官叩齒十二通﹐咒曰

臣奏表事訖﹐向所出身中功曹使者﹑三五眞官並還臣身中。從眾妙門而入﹐在左還左﹐在右還右。直使功曹﹑主領撿押﹐還復本位﹐無令錯互。須召又到﹐一如故事。叩齒二通﹐咽液二過。

存三五上章﹐官吏各復身中。再拜﹐捲表於詞文之前內函中。封印訖﹐並眞文通於香案上。洞案捧之﹐監齋押之。幢節前引﹐弟子隨之。至天門之上﹐焚之。法師於本位﹐向天門﹐存眞官捧眞文表等﹐隨靑煙朱焰﹐上升天門

焚詞頌

眾生多障難﹐大道甚矜憐。救度畱科戒﹐咸令懺罪緣。愆辜編地府﹐釁結已聞天。發露祈眞佑﹐精誠仰聖賢。虔恭禮三寶﹐願當奏延年。焚詞歸上界﹐奏名玉帝前。

三撚上香﹐執山簡文。叩齒九通﹐讀之香燻三過﹐乃讀

今謹有某州縣鄕裏大道﹐弟子某官姓名年若干歲。命屬某帝﹐名系某嶽。謹爲國爲家﹐存亡眷屬及某事﹔隨意言之於某州縣宮觀住宅﹐修建黃籙大齋若干日夜。行道事訖﹐投簡靈山。願神願仙﹐長生度世。飛行上淸﹐五嶽眞人﹐至神至靈。乞削罪籍﹐上名九天。請詣靈山﹐金龍驛傳。

國號某年某太歲某月某朔某日﹐三洞法師臣某於某靈山洞府﹐告文讀訖。眾官再拜。

次令弟子執簡於香煙上﹐法師叩齒九通﹐咒曰

玄上開明﹐元始監眞。上帝五老﹐赤書丹文。天地本始﹐總領三光。攝气召會﹐催促舉仙。髙上符命﹐普告十方。日月星宿﹐五嶽靈山。天上地下﹐冥靈大神。監生主籙﹐南上三門。關領玉簡﹐勒名丹篇。削落罪目﹐上補帝臣。某乙歸憑至道﹐建齋立功。拔贖九祖﹐一切苦魂。行道事竟﹐謹詣靈山。請投玉簡﹐乞削罪名﹐皆蒙解脫﹐無有冤親。去離三惡﹐魂升九天。生死開度﹐億劫常存。今日上告﹐萬眞咸聞。請以龍簡﹐關盟眞官。乞如所告﹐金龍驛傳。眾官再拜時﹐眾官隨聲言之。金龍驛傳﹐四字簡並咒﹐皆三度言之。簡用木作之﹐長一尺二寸﹐廣二寸四分﹐厚二分。朱界﹐作五行。四行簡文﹐一行年月。朱書謹細﹐不得楷攺塗注。每簡用一龍負之﹐長三寸六分。天子上金﹐公侯次金﹐士庶銀鍍金可也。咒畢﹐山水二簡﹐靑紙封之﹐絲纏龍印﹐以九老仙都之印。土簡﹐黃紙靑綫。古法用璧頭在投龍儀中﹐題簡封處。法謹上詣某處洞府。山云某山洞府。水雲某處泉水水府。土云某處靈壇土府。三洞法師臣某告文封

讀水簡文

今謹有某州縣鄕裏某官某乙年號歲﹐奉爲家國﹐普及存亡。請福祈恩﹐增延祿壽。於某處奉修無上黃籙大齋若干日夜。行道事訖﹐投簡水府。願神願仙﹐三元同存。九府水帝﹐十二河源。江海淮濟﹐冥靈大神。乞削罪錄﹐上名九天。請詣水府﹐金龍驛傳。

國號某年太歲某某月朔某日某三洞法師臣某於某處﹐靈泉水府告文。次令弟子執簡於香煙上﹐法師叩齒十二通﹐咒曰

元始五老上帝髙尊﹐十方至眞﹐太華靈仙﹐赤文告命﹐無幽不聞。上禦九天﹐請下玉文。日月三星﹐北斗七元。中告五嶽﹐四方靈山。下告河海﹐十二泉源。九江水帝﹐冥靈大神﹐今日上告﹐萬願開陳。弟子建齋行道﹐普爲存亡。請贖七祖﹐宿對罪根。謹投玉簡﹐乞得上聞。記名水府﹐過去升天。生死開度﹐萬靈咸聞。請以龍簡﹐告盟水帝。賜如所陳﹐金龍驛傳。眾官再禮﹐咒訖。封題﹐如前法。

讀土簡文

今謹有某州縣鄕裏某官某乙﹐奉爲家國﹐普及存亡。請福祈恩﹐增延祿壽。於某處奉修無上黃籙大齋若干日夜。行道事訖﹐投簡靈壇。中黃九地﹐戊己黃神。土府五帝﹐乞削罪名。請詣中宮﹐勒簡太玄。金鈕白信﹐金龍驛傳。

國號某年太歲某月某日某三洞法師臣某於某處﹐靈壇土府告文。次令弟子執簡於香煙上﹐法師叩齒十二通﹐咒曰

天地開張﹐萬气分靈。三元同符﹐十方朗淸。五老上帝﹐主死領生。丹書赤文﹐元始上精。普告天下﹐九地皇靈。今日上告﹐萬仙定生。弟子建齋行道﹐普爲存亡。我願我仙﹐請投玉名。土府太皇﹐勒除罪名。奏簡上宮﹐刊簿華淸。身得飛騰﹐天地同靈。九祖種親﹐腐骸更榮。魂升南宮﹐受化仙庭。今日告命﹐萬神咸聽。請以金鈕白簡﹐表明至誠。請如所告﹐金龍驛傳。眾官再拜。

次吟投龍頌

祈眞登紫府﹐告命詣靈壇。玉女謠梵響﹐金童奏香煙。書名通九地﹐列字上三天。永享無期壽﹐克成髙上仙。眾官再拜。

黃素朱表樣

右用細熟黃絹六尺﹐取其半幅。朱界朱書﹐每行二十四字。第一行﹐名銜密書。取至頓首字恰盡。上言兩字﹐獨占第二行。太上無極大道在第三行。自此每行二十四字﹐生字不在下﹐死字鬼字及人名不得在上。一如章格。

具位奉行黃籙大齋法事﹐某嶽先生某帝眞人臣﹐某稽首頓首﹐

上言

太上無極大道至眞自然金闕下。臣等自以下愚﹐謬參大法。功無塵露﹐釁積丘山。俯仰慚惶﹐形魂罔眞。臣頓首頓

首﹐臣等實謂凡微﹐幸籍

道福。叨逢

妙化﹐欣荷無任。旣忝玄司﹐職主救度。𨿽稟性庸瞽﹐誓罄丹誠。追尋

慈風﹐服膺

妙訓。見義思勇﹐日夜在心。所值因緣﹐敢不啟奏。今有某州縣鄕裏大道弟子某官某乙年若干歲﹐本命某某月某日生﹐稽首﹐列詞具言。伏聞﹐

無上正法黃籙大齋﹐解除生死﹐先身今身﹐身口意罪。上資

帝祚﹐下及羣生。保國寧人﹐禳災卻害。增延祿壽﹐解厄銷災。拔度九玄七祖﹐一切幽爽。濟度存歿﹐惠澤普加。謹賫十方﹐金龍鎭信﹐本命紋繒﹐香花油燭﹐供養之具。證質丹誠﹐奉辭以聞。因臣等行道﹐懺悔首謝﹐宿世眾愆。斷絕殃咎﹐濟度存亡。言辭丹倒﹐理在可申。謹率同法道士某等﹐若干人。謹依下元黃籙簡文﹐靈仙科品﹐於某州縣某觀玄壇之上﹐設玄科之式﹐法天象地。以某所賫金龍繒彩﹐施鎭十方。祈天請地﹐救拔存亡。共相罄勵﹐洗心靜念。塗炭稽顙﹐歸命

至眞﹐以祈所願﹐若干日﹑若干夜﹐若干時禮懺﹐若干時轉經。以某月某日平旦爲始﹐立齋行道﹐訖某日夜亥時﹐合若干時。祈請功成事畢。謹卽言功解壇﹐投龍於山水﹔丹書紮﹐以奏言於靈壇。伏地拜黃素朱表一通﹐上聞

九天。伏惟

太上無極大道元始天尊﹐太上大道君﹐太上老君﹐太上丈人﹐無上玄老﹐十方自然靈寶天尊﹐已得道大聖眾﹑至眞諸君丈人﹐太帝天帝﹐天師君﹐玄中大法師﹐曲映所奏﹐垂湣丹心。如蒙上禦乞勑典者﹐宣告

十方五老上帝﹐五嶽眞仙﹐三官九府﹐十界眞靈﹐拔度某家九玄七祖﹐有緣無緣﹐冤親平等﹐一切幽爽。並令開度﹐得出長夜。九幽之中﹑升入南宮。冠帶枯骨﹐反骸生華。輪轉漏盡﹐化生福門。所在土地﹐榮衛屍形。須神反舊﹐與景冥合。弟子某家前世今生﹐一切罪咎。並乞除蕩﹐和釋冤對。度厄除災﹐延生保命。存亡開泰﹐眷屬安寧。上願七曜圓明﹐二儀永固。陰陽調和﹐九谷歲稔。國富人歡﹐天下太平。六合淸淨﹐

帝祚延長。疫毒消殄﹐善瑞日表。克保元吉﹔永銜道恩。謹遣修齋所請天仙兵馬﹑眞人兵馬﹑神人兵馬﹑地仙兵馬﹑日月兵馬﹑星宿兵馬﹑九宮五帝兵馬﹑三河四海兵馬﹑五嶽四瀆兵馬﹐各九億萬騎﹐監齋直事﹑侍香金童﹑散花玉女﹑五帝直符﹐傳言奏事﹐飛龍騎吏。臣等身中所佩內外眞仙﹑靈寶官屬﹑守宮將軍﹐此間土地里域眞官﹑三界神祇﹐諸系監臨衛護﹑宣通召命﹑榮衛齋事有功勤者﹐一切裝嚴﹐隨臣等令表﹐上詣

玄都﹐例受功賞。謁言眞官進品﹐上仙加爵帝秩。隨品署職﹐髙下等級﹐皆令崇遷﹐一如太眞之儀。臣等學法未備﹐俯仰違格。進止犯科﹐不合儀式。恐四司所糾﹐五帝所執。千愆萬罪﹐乞蒙赦宥。哀原未悟﹐不見罪罰。臣等身中﹐五體眞官﹐受功事訖﹐各還官府。使臣等學道得道﹐求仙得仙﹐永爲眞人。同三光朗曜﹐與五气長存。恩惟太上眾尊﹐分別哀憐。謹因眞官飛仙直使﹑正一功曹﹑左右官使者﹑陰陽神決吏﹑科車赤符吏﹑剛風騎置驛馬上章吏﹑飛龍騎吏﹑天仙騎吏﹑飛仙騎吏﹐各二十四人出操。臣謹爲某官某乙建黃籙大齋﹐露請事訖﹐解壇遷職﹐復諸天位﹐重明功徳。拜黃素朱表一通﹐上詣

太上上上曹伏須告報。臣某等誠惶誠恐﹐死罪死罪﹐稽首再禮﹐以聞。

臣姓某屬某州某縣某宮觀

太上無形無名虛無自然至眞大道無上元尊金闕七寶玉陛下

國號年號太歲某某月某朔某日某天門開時﹐於某宮觀玄壇中拜上。

凡寫表﹐不得挑抹﹑塗攺﹑儳字﹑添注﹑損污等。惟須精心﹐且人間奏表﹐尙須謹楷精細。況奏於天廷者乎。

發願

復鑪

香官使者﹐左右龍虎君﹐侍香諸靈官﹐當令臣行道之所﹐自然生金液丹碧芝英。百靈眾眞﹐交會在此﹐香火禦前。令修齋弟子﹐存亡受福﹐家國沾恩﹐十方仙童玉女﹐侍衛香煙﹐傳奏臣向來所啟﹐速達至眞無極大道三淸上聖玉皇上帝禦前。

出戶

太上黃籙齋儀卷之四十九竟

太上黃籙齋儀卷之五十

唐廣成先生杜光庭刪

散壇設醮

入戶

各禮師﹐存念如法

衛靈

孟章建節﹐靈光執戈。監兵束妖﹐﹑

執明消魔。黃中總治﹐勾陳螣蛇。

奠鎭五方﹐掃穢除邪。金童披香﹐

玉女散花。气凝日彩﹐神運月華。

靈寶混合﹐萬象森羅。蕊珠虛白﹐

妙道巍峨。眾眞監度﹐是謂仙家。

鳴法鼓二十四通

無上三天玄元始三炁太上老君﹐召出臣等身中三五功曹﹑左右官使者﹑左右捧香驛龍騎吏﹑侍香金童﹑傳言玉女﹑五帝直符直日香官﹐各三十六人出。當召某處土地里域﹑眞官正神﹐速出關啟。臣今正爾設醮燒香﹐奉爲某官某乙﹐爲國爲家﹐奉修無上黃籌大齋若干日夜。以今設醮行道﹐願得太上十方正眞生气﹐降流臣等身中。所啟速達﹐徑禦至眞無極大道三淸上聖玉皇上帝禦前。

各稱法位

具位臣某等稽首再禮﹐

謹奉請玉京玄都紫微上宮十方大聖眾﹑至眞諸君丈人﹐飛仙上眞﹐玉童玉女。伏願應感分輝﹐降臨醮席。稽首﹐再禮﹐後同。

謹奉請天地靈仙﹐諸天上聖﹐日君月後﹐眞人神仙﹐玉童玉女﹐應感分輝﹐降臨醮座。

謹奉請北極勾陳天皇大帝君﹐北斗七星君﹐南斗六星君﹐三臺五星君﹐二十八宿君﹐周天三百六十五度星中大神﹑星中眞人﹐星宿兵馬騎乘等﹐降臨醮座。

謹奉請東方靑帝九气君﹐南方赤帝三气君﹐西方白帝七气君﹐北方黑帝五气君﹐中央黃帝一气君﹐五帝眞人﹐玉童玉女﹐兵馬騎乘等﹐降臨醮座。

謹奉請上元天官﹑中元地官﹑下元水官﹐三元君﹐三宮九府百二十曹﹐五嶽眞人﹑五嶽大神﹐三十六洞天﹑二十四化﹑三河四海﹑九江水帝﹑十二河源﹑十二仙君﹐九宮眞人﹐九天司命﹐五嶽丈人﹐九天使者﹐儲副正職﹐佐命大神﹐天仙地仙﹐飛仙神仙﹐兵馬騎乘等﹐降臨醮座。

謹奉請三洞四輔﹑侍經眞官﹐仙公仙伯﹑仙卿大夫﹐九天禦史﹐玄中大法師﹑嗣師系師﹐上古三師﹐經師﹑籍師﹑度師﹐三洞威神﹐降臨醮座。

謹奉請靈寶官屬﹐領仙監齋﹐直符眞官﹐侍香將吏﹐玉童玉女﹐六甲諸官﹐六甲諸將﹐六旬玉女﹐社稷將吏﹐一切靈司﹐降臨醮座。

謹奉請臣等身中三五功曹﹑左右官使者﹑侍香金童﹑傳言玉女﹑五帝直符直日香官﹐無上三天執法開化陰陽功曹﹐銷災散禍﹑解厄君吏等﹐降臨醮座。

謹奉請身中所佩二十四治建節監功大將軍﹐四部監功謁者﹐上仙上靈直使﹐正一功曹﹐治病功曹﹐促气功曹﹐三部功曹等﹐降臨醮座。

謹奉請陰陽神決吏﹑科車赤符吏﹑剛風騎置吏﹑驛馬上章吏﹑飛龍騎吏﹑天眞飛仙騎吏﹐上部使者﹑都官使者﹑郎吏虎賁﹐察姦鉤騎﹐都官僕射﹐天丁力士﹐天騶甲卒等﹐降臨醮座。

謹奉請收气食气吏﹑收神食神吏﹑收鬼食鬼吏﹑收邪食邪吏﹑收精食精吏﹑收毒食毒吏﹐誅巫破廟吏等﹐降臨醮座。

謹奉請弟子某乙元辰本命﹑大小行年﹐本命星官﹐驛馬將吏等﹐降臨醮座。

謹奉請四司五帝﹐應感眞靈﹐三界職司﹐衛壇將吏﹐虛空監察﹐直日直符﹐當界主司等﹐降臨醮座。

謹奉請此間土地﹑里域眞官﹐降臨西席。

次上香

上湯

上茶

上酒

次長跪﹐啟白

臣等謹上啟十方大聖﹐天地靈仙﹐日月帝君﹐四司五帝﹐三臺北斗﹐嶽瀆眞官﹐靈寶眾眞﹐三官主者﹐三界內外﹐應感眞靈。伏願普降洪慈﹐分輝照鑑。臣宿承餘慶﹐得誕今生。叨佩靈文﹐稟修玄教。功輕塵露﹐過重丘山。誠宜束身﹐以自修檢。而法許開度﹐佐國立功。凡有歸心﹐理難抑絕。今有大道弟子某官某乙﹐爲家爲國﹐賫信投詞。請建黃籙大齋﹐若干日夜。以某月某日亥時﹐功圓事畢。拔度幽夜﹐關奏上眞。解厄銷災﹐祈恩謝過。功徳成就﹐障難不生。皆賴法籙吏兵﹐內外官屬﹐至眞眾聖﹐應感尊靈。乘此洪休﹐副其丹懇。啟奏來往﹐勞歷眞官。或薦獻失儀﹐違犯科典。動靜俯仰﹐干冒神眞。將酬翊衛之恩﹐請降將來之福。輒因散席﹐虔備醮筵。乞降威靈﹐俯賜歆納。臣及弟子等﹐不任仰望之至﹐誠惶誠恐﹐稽首再禮。

次上香

上湯

上茶

上酒

臣等重啟眾聖眾眞﹐一切官屬。臣聞三淸上聖﹐五老尊神﹐天地眞靈﹐玄司主宰。生成天地﹐孕育萬靈。體洽無爲﹐功先覆載。神用不測﹐徳顯幽明。潛佑邦家﹐幽贊羣品。無災不解﹐無厄不禳。凡有啟祈﹐必蒙鑑佑。弟子某歸心十極﹐稽首眾眞。乞爲記錄齋功﹐證盟修奉。使弟子九玄七世﹐升入朱陵。衣食自然﹐逍遙碧落。臣及弟子﹐凶災蕩散﹐罪累消除。眞气內滋﹐靈官外護。年命延遠﹐福佑增新。出入遊行﹐神明保護。北宮落死﹐南斗上生。所在地司﹐常加警佑。上願帝王萬壽﹐社稷興昌。天下太平﹐兵戈戢息。九幽長夜﹐咸得生天。率土含靈﹐同躋壽域。臣等學法未備﹐恐犯玄科。慮所奏未通﹐所祈未達。伏願靑詞朱表﹐速禦九天。眞文靈章﹐徧濟幽壤。使玄風溥暢﹐惠澤下臨。幽顯沾榮﹐存亡開泰。啟謝已畢﹐應感斯須。塵世凡微﹐不敢久滯。上境天眞﹐俱升宮闕。嶽瀆靈官﹐各歸本署。五體眞官﹐復還宮府。升車之恩﹐乞垂昭佑。臣等不勝懇願之至﹐誠惶誠恐﹐稽首再禮。

焚香﹐散果

平坐﹐咒曰

上眞上仙﹐已還宮闕。侍從官吏﹐及當境職司﹑十二時神﹑二十四吏﹑前後左右一切正神﹐並來就坐。歆響誠禮﹐各安所部。贊揚道化﹐助正卻邪。爲某乙禳卻災衰﹐屏斥凶惡。三會之日﹐別當言功。苟有犯違﹐正一大法﹐科有明文。在座眾神﹐各還所治。後有祈奏﹐當重告聞。弟子再拜。

送神頌

眇眇空無象﹐悠悠感有情。敬則承天貺﹐泄則被魔精。吉凶隨運起﹐否泰應緣生。道不貴珠玉﹐神惟在至誠。丹碧盡勤苦﹐懇款竭中情。自然通大聖﹐皆得降明靈。撚香陳所願﹐稽首冀嘉禎。天尊常寂靜﹐回心禮杳冥。

次還戒頌旋行﹐至向都講位

天尊大慈悲﹐說戒度眾生。威徳被幽顯﹐果報感神靈。諸天來稽首﹐羣魔自束形。過去超八難﹐見在保千齡。齋福行當息﹐相共送虔誠。流梵逸云唱﹐飛香雜煙聲。瓊鳳乘丹輦﹐金龍駕綠軿。生死皆快樂﹐家國悉安寧。

次還戒三禮畢

眾官納職

髙功﹑都講﹑監齋﹑侍經﹑侍香﹑侍燈﹐各依位﹐相次於三寶前﹐禮一拜﹐長跪。授簡於髙功訖﹐起﹐三禮﹐退就兩位立訖。髙功起﹐三拜﹐行就本位。

發願

一願乾坤明素﹐二願气象淸玄﹐三願聖君萬壽﹐四願化洽八埏﹐五願天垂甘露﹐六願地發祥煙﹐七願四時應候﹐八願萬物生全﹐九願家多孝悌﹐十願國富才賢﹐十一願齋功廣被﹐十二願善瑞日臻。

復鑪

香官使者﹐左右龍虎君﹐侍香諸靈官﹐當令拜表言功之所﹐自然生金液丹碧芝英。百靈眾眞﹐交會在此﹐香火鑪前。令存亡受福﹐家國沾恩。十方仙童玉女﹐侍衛香煙﹐傳奏臣向來所啟﹐徑達至眞無極大道昊天玉皇上帝禦前。

三塗五苦頌八首旋行三周﹐如步虛法

三才及萬物﹐倚伏各有靈。終始大劫數﹐福盡天地傾。往返於五道﹐苦哉更死生。展轉三途中﹐去來與禍並。

大賢愼玆戒﹐忍世念割情。愚夫不信法﹐罪痛常自嬰。吾念世無已﹐今故重告明。若欲度斯禍﹐歸命太上經。

罪福不由他﹐諒自發爾身。大賢故閉口﹐欲滅諸惡根。滅念歸兼忘﹐倚伏待長泯。弘道以安世﹐終當見正眞。

淫嫉爲禍首﹐滅身之至患。貪養如斯禍﹐恐必致夭殘。知惡而不革﹐豈是道所安。懷毒日齋直﹐令我發長嘆。

宿命有信然﹐弱喪謂之無。皆欲跟前見﹐過目卽言悠。大賢明道教﹐慘戚憫頑夫。依依念子苦﹐勤勤令我憂。

人命已銷盡﹐亦猶膏中火﹐四大暫相寓﹐五物權時假。盛年當勤學﹐趣求存吾我。福盡身神散﹐冥冥地獄下。上聖畏是故﹐尋道度斯禍。

學仙行爲急﹐奉戒制情心。虛夷正气居﹐仙聖自相尋。若不信法言﹐胡爲棲山林。大賢樂經戒﹐受之爲身寶。就學常苦晚﹐治身恨不早。比當被幽賾﹐倏忽年已老。執捲吟爾極﹐將更死痛惱。吾故及弱齡﹐棄世以學道。

次解壇頌

太空包有象﹐至道杳無形。承和通妙气﹐應感達中情。倏忽周八極﹐依烯降萬靈。微香陳素款﹐委質表丹誠。遠泛翔鸞蓋﹐遐攀綺鳳旌。煙官髙鬱鬱﹐云閣上亭亭。瓊駕出霄漢﹐金龍入太淸。甘露洽人世﹐家國悉安寧。

出戶

華夏贊﹐引至三師前﹐列位上香

辭三師頌如不設三師位﹐卽於天門上送。

修齋已訖﹐仰荷玄恩。稽首歸依﹐奉辭經師。

經法隨玄妙﹐崇奉悉因師。凡欲立善者﹐咸當禮願之。气專功易就﹐心慢悔難追。若能勤系念﹐朝夕自仙飛。

修齋已訖﹐仰荷玄恩。稽首歸依﹐奉辭籍師。

道以齋爲重﹐法以朝爲常。不奉不信者﹐焉能遊帝鄕。有骨入仙品﹐自然開紫房。玄女登雲臺﹐但見金銀堂。是故謝三師﹐稽首禮虛皇。

修齋已訖﹐仰荷玄恩。稽首歸依﹐奉辭度師。

岧岧玉京山﹐玄都何巍巍。眞人乘虛步﹐朗朗長夜開。大道由人弘﹐心至神自歸。修齋行道畢﹐稽首辭三師。

云輿不駐﹐鶴駕難畱。後有修齋﹐還當奉請。

回向

向來設醮功徳﹐上資皇帝﹐下及羣生。同賴玄功﹐成無上道。

次於玄師前﹐謝過禮畢。弟子撚香謝恩﹐禮玄中法師。六職訖﹐都講已下謝法師﹐各各展禮﹐如啟齋夜。訖散如常儀。

太上黃籙齋儀卷之五十竟

太上黃籙齋儀卷之五十一

唐廣成先生杜光庭刪

拔苦濟度方懺

東方

眾等至心歸命東方無極太上靈寶尋聲救苦天尊﹐東鄕神仙諸靈官。三禮

各虔誠﹐懺謝

臣等伏聞﹐一炁鴻蒙﹐二儀開辟。扇玄風而鼓鑄﹐肇紅日以照臨。碧海泓澄﹐靑林蓊郁。今謹有黃籙大齋主某乙崇仁起念﹐拯物興懷。哀傷流滯之魂﹐閉擊風雷之獄。歲月徒久﹐考對未原。敬修黃籙大齋﹐謹賫靑紋繒彩﹐歸命東方無極太上靈寶天尊﹐九炁天君﹐東鄕神仙諸靈官。伏冀靈威靑帝﹐救苦眞人。拔萬壑之深殃﹐致三淸之妙樂。永離眾苦﹐載誕諸天。家國安寧存亡福利。得道之後﹐升入無形。和與道合眞。

南方

眾等至心歸命南方無極太上靈寶尋聲救苦天尊﹐南鄕神仙諸靈官。三禮

各虔誠﹐懺謝

臣等伏聞﹐三炁應身﹐五靈分化。丹簡注上生之籙﹐炎洲居不死之鄕。載日窮涯﹐壽星爛景。今有黃籙大齋主某乙歸心上聖﹐渺覿丹丘。翹勤瞻金闕之尊﹐惻隱救火坑之苦。賫絳紋之繒彩﹐啟黃籙之靈壇。瓊鳳金龍﹐建齋行道。歸命南方無極太上靈寶天尊﹐三炁天君﹐南鄕神仙諸靈官。伏覬丹天赤帝﹐救苦眞人。解累劫之殃原﹐拔九幽之沈滯。火坑息焰﹐獄卒停酸。同會至眞﹐逍遙妙境。得道之後﹐升入無形。和與道合眞。

西方

眾等至心歸命西方無極太上靈寶尋聲救苦天尊﹐西鄕神仙諸靈官。三禮

各虔誠﹐懺謝

臣等伏聞﹐素靈眞境﹐七炁應身。瓊宮儼皓素之尊﹐金闕啟帝靈之聖。麟洲遼敻﹐靑海深沈。今有黃籙大齋主某乙虔懇靈壇﹐歸崇妙旨。想金錘之罪眾﹐憫劍樹之幽徒。歷劫牀原﹐長夜無捨。賫素紋之繒彩﹐堅黃籙之玄壇。白獸鎭方﹐金龍表信。歸命西方無極太上靈寶天尊﹐七炁天君﹐西鄕神仙諸靈官。伏冀至聖垂慈﹐玄元憫惻。拔九泉之重罪﹐離十苦之深殃。誕慶中華﹐記名上境。得道之後﹐升入無形。和與道合眞。

北方

眾等至心歸命北方無極太上靈寶尋聲救苦天尊﹐北鄕神仙諸靈官。三禮

各虔誠﹐懺謝

臣等伏聞﹐太芒浩劫﹐五炁應眞。敷大化於玄天﹐配神功於黑帝。幽都渺莽﹐冰谷崢嶸。今有黃籙大齋主某乙虔懇眞仙﹐歸心妙域。獻金龍之信﹐賫玄紋之繒。歸命北方無極太上靈寶天尊﹐五炁天君﹐北鄕神仙諸靈官。伏冀聖慈垂佑﹐玄徳流仁。拔幽府之沈冤﹐救寒冰之毒苦。提攜萬壑﹐引致三淸。天上人間﹐超登妙果。得道之後﹐升入無形。和與道合眞。

東北方

眾等至心歸命東北方無極太上靈寶天尊﹐梵炁天君﹐東北鄕神仙諸靈官。三禮

各虔誠﹐懺謝

臣等伏聞﹐大象丕渾﹐凝一炁而含韞﹔重玄化作﹐分八索以恢張。乾道流形﹐艮山列位。今有黃籙大齋主某乙融心妙境﹐注想靈都。入靜焚香﹐鎭龍齋信。歸命東北方無極太上靈寶天尊﹐梵炁天君﹐東北鄕神仙諸靈官。伏冀艮宮仙眾﹐求苦眞人。慜劍樹之電揮﹐念刀山之霜冽。九幽餓隸﹐十苦寒魂。弘濟度於沈埋﹐普仁慈於泰遠。拔從惡趣﹐植以善根。和煦兩明﹐牢籠八極。得道之後﹐升入無形。和與道合眞。

東南方

眾等至心歸命東南方無極太上靈寶天尊﹐梵炁天君﹐東南鄕神仙諸靈官。三禮

各虔誠﹐懺謝

臣等伏聞﹐梵炁凝精﹐巽方立極。流百川於地戶﹐產羣品於天隅。扇起玄風﹐運行至化。今有黃籙大齋主某乙憂深濟物﹐意乃探玄。列信朝眞﹐陳詞啟聖。仰尋聲救苦之力﹐扣玄關眾妙之門。歸命東南方無極太上靈寶天尊﹐梵炁天君﹐東南鄕神仙諸靈官。伏冀妙道潛通﹐至靈克應。拔一隅之諸苦﹐拯四位之羣迷。火烈停威﹐風刀息考。咸登道果﹐各被眞風。永離九幽﹐長丰五福。得道之後﹐升入無形。和與道合眞。

西南方

眾等至心歸命西南方無極太上靈寶天尊﹐梵炁天君﹐西南鄕神仙諸靈官。三禮

各虔誠﹐懺謝

臣等伏聞﹐眞風散景﹐梵炁含光。列厚載於坤維﹐顯玄功於乾徳。生成羣有﹐亭育萬靈。旣分罪報之司﹐必有沈淪之趣。今有黃籙大齋主某乙冥心上境﹐注意陰功。懺罪祈恩﹐拔苦興樂。謹賫黃信﹐敬鎭金龍。歸命西南方無極太上靈寶天尊﹐梵炁天君﹐西南鄕神仙諸靈官。伏冀精懇名香﹐徹九天之淸境﹔深仁妙道﹐昭一十地之黃宮。拔自擭湯﹐灑之甘露。涵融大化﹐恢弘濟度之私﹔澹蕩玄風﹐普徧生成之力。得道之後﹐升入無形。和與道合眞。

西北方

眾等至心歸命西北方無極太上靈寶天尊﹐梵炁天君﹐西北鄕神仙諸靈官。三禮

各虔誠﹐懺謝

臣等伏聞﹐混元本始﹐廓玄象以傾天﹔梵炁沖融﹐鼓淸風而立極。均分寒暑﹐主宰陰陽。旣司善惡之權﹐須作重輕之報。寧無獄吏﹐欽守金科。今有黃籙大齋主某乙拜手陳詞﹐傾心軫念。歸心淸妙之境﹐垂慈救苦之門。賫黃紋之繒﹐注丹虔之懇。歸命西北方無極太上靈寶天尊﹐梵炁天君﹐西北鄕神仙諸靈官。伏冀遷拔九幽﹐蠲除十苦。扇眞風於乾極﹐宣顥气於北隅。鬼錄全空﹐滯魂偕化。歡康聖佑﹐沐浴靈恩。得道之後﹐升入無形。和與道合眞。

上方

眾等至心歸命上方無極太上靈寶天尊﹐三十六天帝君﹐玉京玄都﹑紫微金闕﹑三淸三界﹑梵炁天君﹐上鄕神仙諸靈官。三禮

各虔誠﹐懺謝

臣等伏聞﹐虛無妙境﹐闡大化之玄功﹔碧落淸風﹐扇自然之洪運。眞功渺邈﹐睿智難窮。包括穹隆﹐司張象緯。今有黃籙大齋主某乙夙欽妙旨﹐虔奉眞宗。行道修齋﹐祈恩首悔。謹賫碧紋之繒﹑金龍一枚﹐歸命上方無極太上靈寶天尊﹐三十六天帝君﹐玉京玄都﹑紫微金闕﹑三淸三界﹑梵炁天君﹐上鄕神仙諸靈官。伏冀元始開度﹐至眞敷弘。憫十方八極之羣迷﹐拔五嶽四溟之庶獄。咸辭幽壤﹐共照髙明。覆育玄恩﹐丰滋靈澤。得道之後﹐升入無形。和與道合眞。

下方

眾等至心歸命下方無極太上靈寶天尊﹐九土髙皇﹐四司五帝﹐十二仙君﹐九宮眞人﹐神仙玉女﹐無極世界﹐下鄕神仙諸靈官。三禮

各虔誠﹐懺謝

臣等伏聞﹐方輿載物﹐弘大信以無私﹔厚地安貞﹐布洪基而永固。咸資道力﹐以運神功。今有黃籙大齋主某乙志感生成﹐心憑造化。仰乾坤之徳﹐荷覆載之恩。謹賫黃紋之繒﹑金龍一枚﹐歸命下方無極太上靈寶天尊﹐九土髙皇﹐四司五帝﹐十二仙君﹐九宮眞人﹐神仙玉女﹐無極世界﹐下鄕神仙諸靈官。伏覬九幽息考﹐庶獄原殃。弘聖造於下泉﹐沐玄恩於上界。得道之後﹐升入無形。和與道合眞。

日宮

眾等至心歸命日官至眞大聖﹐日中皇君﹐明皇眞人﹐丹霞玉女﹐日宮神仙諸靈官。三禮

各虔誠﹐懺謝

臣等伏聞﹐大明敷徳﹐曜靈暉煦照之光﹔懸象推功﹐合璧瑞休祥之彩。羲和掌職﹐畏愛分殊。惟彼上宮﹐實司罪福。今有黃籙大齋主某乙傾心救度﹐列懇詞文。憑至道之仁慈﹐仰太陽之照燭。修齋行道﹐搥磬焚香。歸命日宮至眞大聖﹐日中皇君﹐明皇眞人﹐丹霞玉女﹐日宮神仙諸靈官。伏冀光延景貺﹐徳惠仁明。朗下土之幽泉﹐垂上玄之明徳。咸豐五福﹐皆離十殃。永沐道恩﹐常蒙聖佑。得道之後﹐升入無形。和與道合眞。

月宮

眾等至心歸命月宮至眞大聖﹐月中皇君﹐素皇眞人﹐散暉玉女﹐月中神仙諸靈官。三禮

各虔誠﹐懺謝

臣等伏聞﹐太陰垂象﹐素彩流光。體葉三無﹐照臨萬有。準盈虛而順度﹐司罪福而不差。今有黃籙大齋主某乙利濟推誠﹐憫嗟及物。虔祈妙域﹐拯救迷徒。歸命月宮至眞大聖﹐月中皇君﹐素皇眞人﹐散暉玉女﹐月中神仙諸靈官。伏覬璧彩流暉﹐金波借潤。照無明之苦趣﹐燭長夜之寒庭。洗滌罪殃﹐滋沾福祿。得道之後﹐升入無形。和與道合眞。

星官

眾等至心歸命北辰南極﹐星宿璇璣﹐三臺七星﹐二十八宿﹐星中大神﹐星中眞人﹐星宮神仙諸靈官。三禮

各虔誠﹐懺謝

臣等伏聞﹐星宮分彩﹐列玄象於九霄﹔斗極凝暉﹐配洪規於七曜。形模匝地﹐軌度周天。進退靡差﹐主張無爽。惟玆下土﹐實稟天曹。今有黃籙大齋主某乙凝心道域﹐虔懇星文。救苦誠專﹐通幽願切。歸命北辰南極﹐星宿璇璣﹐三臺七星﹐二十八宿﹐星中大神﹐星中眞人﹐星宮神仙諸靈官。伏冀景光垂照﹐福曜臨暉。拔幽爽於陰都﹐享壽年於南極。黑書削死﹐丹簡上生。凋落諸殃﹐敷榮眾善。得道之後﹐升入無形。和與道合眞。

東嶽

眾等至心歸命束嶽泰山靑帝眞君﹐飛仙眞人﹐名山洞府﹑得道神仙諸靈官。三禮

各虔誠﹐懺謝

臣等伏聞﹐天孫列位﹐表東嶽以干霄﹔日觀標名﹐顯岱宗而鎭地。羣峯朝謁﹐列聖封崇。惟彼魯瞻﹐實司齊俗。表界河海﹐統領死生。今有黃籙大齋主某乙利民興念﹐濟物推誠。修齋朝眞﹐祈恩請福。歸命東嶽泰山靑帝眞君﹐飛仙眞人﹐名山洞府﹑得道神仙諸靈官。伏冀大化垂仁﹐洪慈育徳。拔幽途之滯魄﹐度業報之遊魂。各捨深殃﹐俱沾臣福。得道之後﹐升入無形。和與道合眞。

南嶽

眾等至心歸命南嶽衡山赤帝眞君﹐飛仙眞人﹐名山洞府﹑得道神仙諸靈官。三禮

各虔誠﹐懺謝

臣等伏聞﹐紫蓋靈臺﹐朱陵寶洞。分翼軫而作鎭﹐副灊霍以居尊。鶴舞來儀﹐鳥書遁迹。今有黃籙大齋主某乙推心救度﹐瀝懇翹勤。請福祈恩﹐修齋行道。歸命南嶽衡山赤帝眞君﹐飛仙眞人﹐名山洞府﹑得道神仙諸靈官。伏覬神靈朗鑑﹐道徳垂仁。弘生植之大恩﹐拔幽冥之重罪。咸升碧落﹐共沐玄風。日月貞明﹐家國丰泰。得道之後﹐升入無形。和與道合眞。

西嶽

眾等至心歸命西嶽華山白帝眞君﹐飛仙眞人﹐名山洞府﹑得道神仙諸靈官。三禮

各虔誠懺謝

臣等伏聞﹐泰華靈巖﹐削成萬仞。巨靈聖路﹐擘出三峯。神仙駕鹿以遨遊﹐眞侶騎龍而命召。眞靈所宅﹐罪福是司。今有黃籙大齋主某乙瀝懇上玄﹐歸心至聖。弘濟度之理﹐推振滯之誠。歸命西嶽華山白帝眞君﹐飛仙眞人﹐名山洞府﹑得道神仙諸靈官。伏冀上善眞風﹐滌塵勞於寓世﹔至仁慈造﹐解罪考於幽徒。國泰民安﹐災銷福降。得道之後﹐升入無形。和與道合眞。

北嶽

眾等至心歸命北嶽恆山黑帝眞君﹐飛仙眞人﹐名山洞府﹑得道神仙諸靈官。三禮

各虔誠﹑懺謝

臣等伏聞﹐列鎭崇峯﹐聳寒郊而拱極﹔標形厚徳﹐臨四野以橫空。昴畢儲精﹐趙代疏境。實司水旱﹐統攝幽明。今有黃籙大齋主某乙歸仰眞風﹐依憑道力。瀝禱祈之懇﹐推救度之誠。燒香散花﹐修齋請福。歸命北嶽怛山黑帝眞君﹐飛仙眞人﹐名山洞府﹑得道神仙諸靈官。伏覬玄慈昭感﹐洪慶敷融。解罪考於幽都﹐致福祥於庶品。四靈葉瑞﹐萬國咸寧。得道之後﹐升入無形。和與道合眞。

中嶽

眾等至心歸命中嶽嵩山黃帝眞君﹐飛仙眞人﹐名山洞府﹑得道神仙諸靈官。三禮

各虔誠﹐懺謝

臣等伏聞﹐三臺峻極﹐作巨鎭以干霄﹔二室連空﹐亙嵩髙而拂漢。嬰提鞏洛﹐襟帶伊瀍。惟彼眞靈﹐實司罪福。今有黃籙大齋主某乙冥祈妙域﹐處仰眞宗。思弘救拔之誠﹐欲致覃延之福。翹勤齋禱﹐俯仰至誠。歸命中嶽嵩髙山黃帝眞君﹐飛仙眞人﹐名山洞府﹑得道神仙諸靈官。伏冀聖造優隆拯幽沈於九苦﹔玄休廣被﹐布康樂於萬民。品匯昭蘇﹐倉箱羨溢。得道之後﹐升入無形。和與道合眞。

水府

眾等至心歸命水府扶桑大帝﹐暘谷神王﹐三河四海﹐九江水帝﹐十二河源﹐水府神仙諸靈官。三禮

各虔誠﹐懺謝

臣等伏聞﹐昆侖白色﹐均九曲以朝宗﹔墦冢淸源﹐合三江而注海。浮天韞徳﹐載地成功。浩渺無涯﹐潤滋攸博。三官分理﹐百谷歸王。惟彼陰靈﹐實司罪福。今有黃籙大齋主某乙推心救度﹐瀝瞻虔祈。願將齋戒之功﹐普濟幽明之福。賫持鎭信﹔秉列旌幢。歸命扶桑大帝﹐暘谷神王﹐三河四海﹐九江水帝﹐十二河源﹐水府神仙諸靈官。伏冀百川注福﹐四海湛恩。弘潤下之眞風﹐散善時之玄澤。罪除幽獄﹐功記明眞。九谷咸滋﹐百靈共泰。得道之後﹐升入無形。和與道合眞。

經寶

眾等至心歸命至眞無上三十六部尊經﹐諸天寶藏﹐十方正法﹐侍衛經典一切靈司。三禮

各虔誠﹐懺謝

臣等伏聞﹐元尊演教﹐上聖傳宗。紫金書方丈之文﹐黃玉削通光之策。重玄奧妙﹐八會幽深。爲福徳之良因﹐乃歸依之妙本。羣山旨趣﹐眾聖師資。今有黃籙大齋主某乙至心歸命至眞無上三十六部尊經﹐諸天寶藏﹐十方正法﹐侍衛經典一切靈司。伏冀三洞眞官﹐贊玄休於聖運﹔九天靈貺﹐延福瑞於賢良。動植生成﹐幽明昭感。巖棲善友﹐開祕訣以登眞﹔末俗常流﹐悟玄關而樂誦。三塗九夜﹐億祖七玄。同沐聖功﹐俱升妙境。得道之後﹐升入無形。和與道合眞。

太上黃籙齋儀卷之五十一竟

太上黃籙齋儀卷之五十二

唐廣成先生杜光庭刪

轉經

夫修黃籙靈寶諸齋﹐每日三時行道﹔三時轉經﹐晝夜六時﹐爲弟子關奏誦念﹐以祈福祉。其行道後﹐消息移時﹐仍別升壇轉經贊道﹐法事一如金籙簡文。登壇上座﹐誦經威儀﹐如或風雨不常﹐及別有法事﹐卽行道與轉經相續可矣。升壇轉經﹐法師冠元始之冠﹐黃裙紫褐﹐五色雲霞之被﹐是名法服。眾官如常服。

眾官於師前﹐序立

知磬唱道

道場眾等人﹐各運心歸命三寶﹐滅一切念。

入戶

上禦案香

上香密咒

玉華散景﹐九炁凝煙。香雲密羅﹐徑衝九天。侍香金童﹐傳言玉女。傳臣所奏﹐上聞帝前。令臣所啟﹐咸賜如言。今日告齋﹐諸天臨軒。三界五帝﹐列言上淸。執籙把籍﹐齊到帝前。

三歸依

人各恭敬

至心歸依﹐十方道寶。當願眾生﹐起心回向﹐一切敬禮。

至心歸依﹐十方經寶。當願眾生﹐心開悟解﹐受持轉誦。

至心歸依﹐十方師寶。當願眾生﹐普上法橋﹐無有障礙。

道場眾等﹐執簡端心﹐平坐如法。

眾官各依位﹐平坐

贊詠如法

宿命贊

待經行水行經﹐侍香行香。

宿命有信然﹐弱喪謂之無。皆欲眼前見﹐過目卽言悠。大賢明道教﹐慘戚憫頑夫。依依念子苦﹐勤勤令我憂。

靜念如法

法師依法﹐暝日存思﹐出威儀自然經。

若轉靈寶眾經﹐法師當思身坐靑黃白三色雲气之中。左靑龍﹐右白虎﹐前朱雀﹐後玄武。日月五星﹐照映左右。侍經仙官﹐羅列壇內。已有圓光﹐如日

之象。畢﹐咽液三過﹐叩齒三通﹐密咒曰

寂寂至無宗﹐虛峙劫仞阿。豁落洞玄文﹐誰測此幽遐。一入大乘路﹐孰計年劫多。不生亦不滅﹐欲生因蓮花。

超淩三界徒﹐慈心解世羅。眞人無上徳﹐世世爲仙家。

若轉道徳眾經﹐法師當思太上老君﹑玄中大法師﹑尹眞人﹑河上公眞人。畢﹐叩齒三十六通﹐咽液三十六過。先心存左靑龍﹐右白虎﹐前朱雀﹐後玄武﹐足下八卦龜。三十六獅子﹐伏在前頭。中七星。五藏生五气羅紋﹐覆身上。三一侍經﹐各千乘萬騎。天地各有萬八千玉女玉童衛之﹐密咒曰

玄玄至道宗﹐上徳體洪元。天眞𨿽遠妙﹐近緣泥丸君。宮室皆七寶﹐窗牖自有分。淸靜常正眞﹐駕景乘紫雲。日月左右照﹐升仙長年全。七祖生上天﹐世爲道徳門。

若轉度人經﹐法師當東向叩齒三十二通﹐上聞三十二天﹐心拜三十二過。閉目靜思﹐身坐靑黃白三色雲气之中﹐內外蓊冥﹐有靑龍﹑白虎﹑朱雀﹑玄武﹑獅子﹑白鶴﹐羅列左右。日月照明﹐洞煥室內。項生圓象﹐光映十方。如此分明﹐密咒曰

無上玄元太上道君﹐召出臣身中﹐三五功曹﹑左右官使者﹑侍香金童﹑傳言玉女﹑五帝直符直日香官﹐各三十二人。關啟所言﹐今日吉慶﹐長齋淸堂﹐修行至經﹐無量度人。臣及甲乙﹐轉經受生。願所啟上徹﹐徑禦無上三十二天元始上帝至尊幾前。畢引气三十二過﹐東向誦經。

若轉上淸洞神諸經﹐各依本法﹐存思﹐咒也

念諸天尊聖號

啟經贊

稽首虛皇天尊前。

請轉寶經

轉眾經

送經頌

大量虛玄玄也。

解坐贊

爲諸來主﹐作善因緣。如蒙開悟﹐仰荷玄恩。

眾官起立

嘆經功徳出《三洞科》

詳夫三洞寶經﹐萬天勝範。結飛玄之气﹐成雲篆之章。義冠無生﹐文垂永劫。故天地持之以分判﹐日月因之以運行。鬼神敬之以變通﹐人倫奉之以開度。是以詠之者﹐則形陟絳霄﹔聞之者﹐則神生碧落。莫不人天仰賴﹐生死依憑。爲羣品之津梁﹐作眾眞之戶牖。不可得而言之者﹐其惟大乘之韞乎。粵有大道弟子某乙﹐爲國爲家﹐濟拔存亡。按靈寶簡文﹐考神仙品格。賫紋繒鎭信﹐油燭香花。修黃籙大齋﹐若干日夜。九時行道﹐九時轉經。爾其開函演奧﹐卽響徹三淸﹔執捲吟玄﹐乃聲聞五億。當願侍香金童﹐結香字於天中﹔典經玉郎﹐進經文於簡上。卽使愆銷昔劫﹐福降今辰。存亡荷開泰之恩﹐動植悅生成之徳。洎乎悠悠庶品﹐蠢蠢含生。俱乘六度之舟﹐並達三淸之岸。

三聞經

聞經已後﹐當願羣生﹐萬罪並消﹐善芽增長。

聞經已後﹐當願眾生﹐深入法門﹐歸依信受。

聞經已後﹐當願羣生﹐永斷執迷﹐常歸正道。

旋行﹐禮誦七眞贊

或三首五首﹐如步虛法。出《玉京山經》。法師叩齒﹐君在金華宮﹐如嬰兒之狀。

太上玄虛宗﹐弘道尊其經。俯仰已得仙﹐歷劫無數齡。巍巍太眞徳﹐寂寂因無生。霄景結空構﹐乘虛自然徵。日月爲炳灼﹐安和樂未央。

學仙絕華念﹐念念相因積。去來亂我神﹐神躁靡不歷。滅念停虛閒﹐蕭蕭入空寂。請經若饑渴﹐持志如金石。保子飛玄路﹐五靈度符籍。

濟我六度行﹐故能解三羅。淸齋禮太素﹐吐納養云牙。逍遙金闕內﹐玉京爲余家。自然生七寶﹐人人坐蓮花。仰嚼玄都柰﹐俯酣空洞瓜。容顏曜十日﹐奚計年劫多。法鼓會天仙﹐鳴鍾徵大魔。

靈風扇香華﹐璨爛開繁衿。太眞撫云璈﹐眾仙彈靈琴。雅歌三天景﹐散慧玉華林。七祖升福堂﹐由此步玄音。前世福未足﹐斯書邈難尋。信道情不盡﹐圖飛乃反沈。太上無爲道﹐弘之在兆心。

學道由丹信﹐奉師如至親。挹景偶淸虛﹐孜孜隨日新。眾人未得度﹐終不度我身。大願有重報﹐玄徳必信然。陰惡罪至探﹐對來若轉輪。

學道甚亦苦﹐晨夜建福田。種徳猶植樹﹐積簣而成山。子能耽玄尙﹐飄爾升靑天。修是無爲道﹐當與善結緣。

太上至隱書﹐名曰智慧篇。拔苦由大才﹐超俗以徳眞。靈姿世所奇﹐曄若淵中蓮。

人行各有本﹐皆由宿世功。立徳務及時﹐發願莫不從。善惡俱待對﹐倚伏理難窮。賢士奉法言﹐道亦在兼忘。解是大智慧﹐上爲太極公。寶蓋連玉輿﹐命駕禦九龍。金華擎洞經﹐捧香悉仙童。嘯歌徹玄都﹐鳴玉叩瓊鍾。

竦身淩太淸﹐超景逸紫霄。保無持法綱﹐遊玄極逍遙。萬劫猶昨夜﹐千春如晨朝。巍峨蔭雲華﹐手攀寶林條。香煙自然生﹐玄階興扶搖。靈幡順風散﹐繁想應時消。滅智弘大混﹐無爲爲淸謠。已上﹐並與金籙儀同。

小學仙贊

學仙行爲急﹐奉戒制情心。虛夷正炁居﹐仙聖自相尋。若不信法言﹐胡爲棲山林。

回向贊﹐於玄師前﹐散如常儀

太極左仙公曰﹕眞頌八篇﹐皆太上太極眞人之辭。眾仙常所耽誦﹐不宣泄於下仙。祕藏金闕玉房之內﹐宜傳至人修靈寶齋者也。不可示浮華之徒﹐愼之愼之。

太極眞人曰﹕侍經仙童玉女﹐聞此禮經贊詠之音﹐皆歡悅而佑兆身也。是大經﹐悉當用此贊而禮拜矣。若冥心誦經者﹐亦心詠之。乃上仙之祕辭﹐修眞之妙音也。出《靈寶玄都玉京山經》第三。

天尊曰﹐經者﹐吾遺教導引愚迷﹐能發眾生無量道意。意從悟起﹐因悟成眞。眾聖修行﹐皆登道果。故元始以一炁生化三炁﹐分爲三天。一曰始炁﹐爲淸微天﹐號玉淸境﹐天寶君所化。吾以龍漢之初﹐號無形天尊﹐於此天中﹐出洞眞寶經十二部﹐以教天中九聖。或號萬天玄師無上法王經﹐九萬九千九百九十九億萬歲。二日元炁﹐爲禹余天﹐號上淸境﹐靈寶君所化。吾以延康之初﹐號無名天尊﹐於此天中﹐出洞玄靈寶眞經一十二部﹐以教天中九眞。或號三界醫王太上眞尊經﹐八萬八千八百八十八億萬歲。三曰玄炁﹐爲太赤天﹐號太淸境﹐神寶君所化。吾以赤明之初﹐號梵形天尊﹐亦稱觀世眞人。出洞神寶經一十二部﹐以教天中九仙。或號十方導師至極天尊經﹐七萬七千七百七十七億萬歲。開皇攺號﹐吾號虛皇。理元陽宮中﹐敷揚三洞﹐下化人間﹐號太上道君經﹐六萬六千六百六十六億萬歲。逮至上皇﹐總號元始﹐理紫微宮中﹐廣布經戒﹐救度羣生。三洞寶經﹐凡三十六部﹐亦曰三乘。洞眞寶經﹐謂之大乘﹔洞玄寶經﹐謂之中乘﹔洞神寶經﹐謂之小乘。結飛玄之炁﹐自然成章。玉字金書﹐龍文鳳篆。大方一丈﹐八角垂芒。教化諸天﹐流通世界。始終歷劫﹐常轉法輪。或實或權﹐有廣有略。因機取悟﹐隨世修行。𨿽天地運終﹐而三洞不滅。開度羣品﹐道引人天。三界十方﹐俱受利益。其受每劫之初﹐洞眞下化。人懷道徳﹐共處無爲。悉奉正眞﹐長生得道。次則洞玄下化﹐人物漸離。散朴澆淳﹐失道叛徳。末則洞神下化﹐人物轉更澆浮。不奉正眞﹐年命短促。自是之後﹐人心破壞。三洞不行﹐智慧日興。人鬼交雜﹐運度促急。不滿百年﹐念念無常。死亡不絕﹐吾重出宣行三洞﹐布化人間。隨代機緣﹐敷弘經教。或大或小﹐順物所宜。故元始本文﹐未盡下教。其三淸上境﹐四梵天中。眞聖修行﹐其文具足。山川洞府﹐海嶽山宮﹐𨿽有所修﹐亦不備足。謂隨方所修之經﹐三洞不得備足也。故命老子﹐托化人間。救度眾生﹐演出科戒。或夷或夏﹐或聖或凡。周徧十方﹐悉令開度。三洞妙法﹐散在人間。勸諸女男﹐使勤修習。凡夫積罪﹐業累沈迷。與道無緣﹐不能信奉。惟從僞法﹐諸雜邪神﹐徒竭身心﹐終歸地獄。其信行三洞﹐悉入福堂。或白日升舉﹐尸解遁形。隱迹洞宮﹐遊行世界。長生變號﹐永劫長存。煉气易形﹐轉神入道。人莫能識﹐無量無邊。吾過去後﹐魔教轉興。天下同遵﹐人民夭折。兵戈水火﹐疾病死傷。國破家亡﹐朝夕相繼。竭其府庫﹐以奉妖邪。僞亂日興﹐澆訛時扇。饑寒苦惱﹐父子流移。天下愚愚﹐永無悟矣。吾念爾輩﹐積劫沈淪。說是要言﹐以示聾瞽。然三洞妙法﹐法有二種。一者眞法﹐二者化法。眞法者﹐離諸虛妄﹐永劫長存﹔化法者﹐文字流通﹐隨時變滅。化法之中﹐凡有五種。一者﹐結飛玄之炁﹐雲篆成章。離合自然﹐變見不測。在三淸上境﹐常住鎭經。億劫長存﹐聖眞扶護。二者﹐靈書一丈﹐八角煥明。在三界十方﹐諸天五億。隨劫升降﹐應感流傳。三者﹐諸天宮殿﹐樓閣臺房。門戶之間﹐書題誦詠。制伏人物﹐出入修行。四者﹐花文葉字﹐玉札瓊編。方丈蓬萊﹐閬風玄圃。乍隱乍顯﹐隨劫存亡。教習神仙﹐伏諸魔鬼。五者﹐紙墨縑素﹐竹木漆書。散在人間﹐流傳誦詠。劫初卽下﹐劫末還升。保國安人﹐開度羣品。經者﹐元始之言﹐教化眾生。使識根元本始﹐宿命因緣。罪福報對﹐善惡吉凶。生化門戶﹐方便所由。今攺惡從善﹐保安性命。長生無爲﹐歸之於道。永劫軌模﹐保之者福降﹐修之神仙矣。出《業報因緣經》。

太上道君謂三天法師曰﹕天尊教戒﹐三洞妙文。天書玉字﹐雲篆龍章。𨿽復無邊﹐總括條疏。𨿽十二事部類分別﹐隨根不同。一者﹐自然本文。二者﹐神符。三者﹐寶訣。四者﹐靈圖。五者﹐譜籙。六者﹐戒律。七者﹐威儀。八者﹐方法。九者﹐術數。十者﹐傳記。十一者﹐贊頌。十二者﹐章表。自然本文﹐天書八會﹐鳳篆龍章﹐是爲天地萬物之本。開化人神﹐成立諸法。主召九天﹐神仙上帝。校定圖籙﹐調正璇璣。攝制酆都﹐降魔伏鬼。勑命水帝﹐召龍上云。天地劫期﹐聖眞名諱。所治城臺﹐眾眞境界。廣宣分別﹐種種降差。服禦元精﹐化形之法。神符者﹐雲篆之文﹐神眞之信。召攝眾魔﹐威制神鬼。總元禦運﹐保命畱年。玉訣者﹐天眞上聖﹐述釋天書八會之字﹐以爲正音﹐開示大道。靈圖者﹐眾聖化迹﹐應見無方。圖寫變通﹐令總悟解。譜籙者﹐眾聖記述﹐仙眞名諱。宗本冑胤﹐神宮位緒。戒律者﹐條制勑約﹐防非檢過。詮量罪福﹐分別輕重。威儀者﹐具示齋戒﹐進退楷模。俯仰節度﹐軌式容止。方法者﹐眾聖著述﹐丹藥祕要﹑神艸靈芝﹑柔金水玉修養之道。術數者﹐明辯思神﹐存眞念道。心齋坐忘﹐遊空飛步。餐吸六气﹐導引三光。煉質化形﹐仙度之法。傳記者﹐是諸眾聖﹐載述學業。得道成眞﹐通玄入妙。修因方所﹐證果時節。贊頌者﹐眾眞大聖﹐巧飾法言。稱揚正道﹐令總信樂。發起回向﹐生尊重心。章表者﹐師資傳授﹐妙寶奇文。登壇告盟﹐啟誓傳度。悔謝請福﹐關告之辭。此十二事﹐總統眾法。一切意趣﹐無不備周。化引三乘﹐入一乘道。

三洞眞經部帳品目

洞眞寶經十二部凡二十三萬二百八十卷

太一部第一﹐妙林部第二﹐

太淸部第三﹐徹視部第四﹐

上淸部第五﹐開化部第六﹐

元陽部第七﹐妙眞部第八﹐

開山部第九﹐十仙部第十﹐

玉林部第十一﹐黃老部第十二。

洞玄寶經十二部凡八十萬四千卷

靈和部第一﹐靈寶部第二﹐

通神部第三﹐無量部第四﹐

集仙部第五﹐內祕部第六﹐

眞志部第七﹐集善部第八﹐

煉精部第九﹐生屍部第十﹐

宮圖部第十一﹐煉魔部第十二。

洞神寶經十二部凡八十四萬二千卷

太眞部第一﹐至徳部第二﹐

黃庭部第三﹐煉气部第四﹐

道徳部第五﹐元神部第六﹐

大劫部第七﹐內簡部第八﹐

神咒部第九﹐三皇部第十﹐

按摩部第十一﹐小劫部第十二。

右三洞三十六部﹐共一百八十七萬六千三百八十卷。

歷代聖人神仙所受經

老君授上三皇玄中大經

老君授中三皇太素經

老君授下三皇金闕祕經

老君授中三皇開元經

老君授後三皇攝提本經

老君授伏羲元陽經三十四卷

老君授神農元精經三百六十卷

老君授祝融安神經

老君授黃帝道徳經

天眞皇人授黃帝三一經龍蹻經

老君授顓頊微言經三十卷

老君授天老天元經

老君授帝嚳黃庭經五十卷

老君授帝堯玄徳經

老君授帝舜政事離合經

老君授夏禹徳戒經

老君授殷湯長生經四十卷

老君授文王赤精經

老君授武王虛無經

老君授昭王八天隱文經

老君授尹喜出塞經﹑化胡經﹑西升經﹑元陽經﹑道徳經﹑內解經﹑九室經

老君授南滎趎衛生經

老君授宋王六甲經

老君授始皇鬼林經

老君授幹吉太平經

老君授漢張天師王訣九千篇﹑符圖七千章﹑神咒四千首﹑科律教戒一千二百卷

老君授寇謙之新科一百二十卷

西王母授漢武帝上淸經四十六卷

王君授魏夫人上淸經三十二卷

三眞人授葛仙翁靈寶經十六卷

太極眞人授抱朴子靈寶經十四卷

三眞人授仙人李順興上淸經七卷

三茅君授仙人周子良上淸經四卷

河上公授漢文帝道徳經章句二卷

自三古已降﹐迄於巨唐。寶軸靈文﹐或隱或見。或出於史冊﹐或著在別傳。至宋朝簡寂先生﹐校讎之際﹐述珠囊經目﹐萬八千卷。其後江表干戈﹐秦中兵革。眞經祕冊﹐流散者多。後周武帝﹐立通玄觀。收集眾經﹐猶及萬卷。洎隋火版蕩﹐唐室龍興。剪掃氛祆﹐底寧寰宇。至開元之歲﹐經訣方興。玄宗著瓊綱經目﹐凡七千三百卷。復有玉緯別目﹐記傳疏論﹐相兼九千餘卷。尋值二胡猾夏﹐正教淩遲。兩京祕藏﹐多遇焚燒。上元年中﹐所收經籙六千餘卷。至大歷年﹐申甫先生﹐海內搜揚﹐京師繕寫﹐又及七千卷。長慶之後﹐咸通之間。兩街所寫﹐才五千三百卷。近屬巨寇淩犯﹐大駕南巡。兩都煙煤﹐六合榛棘。眞宮道宇﹐所在凋零。玉笈瑯函﹐十無三二。余屬玆艱會﹐漂寓成都。扈蹕選京﹐淹畱未幾。再爲搜捃﹐備涉艱難。新舊經誥﹐僅三千卷﹐未獲編次。又屬省方﹐所得之經﹐尋亦亡墜。重遊三蜀﹐更欲搜揚。累祖兵鋒﹐未就前志。時大順二年﹐辛亥八月﹐三日庚辰﹐成都玉局化﹐閱省科教﹐聊記云耳。

太上黃籙齋儀卷之五十二竟

太上黃籙齋儀卷之五十三

唐廣成先生杜光庭刪

贊導

經科皆云﹕齋官之內﹐以道徳尊髙者﹐爲法師。明練法度﹐爲都講也。又都講職詞云﹐先鳴法鼓﹐次引朋眾。風則軌儀﹐敬憑贊說。此卽贊唱導引﹐皆都講之務也。吳中江表﹑刻楚之間﹐皆以都講執磬﹐講導行禮。夫先鳴法鼓者﹐鍾磬之謂也。欲令羣官整肅﹐儀制森然。須先擊磬齊眾﹐而後贊唱升壇﹐亦都講之職也。但以近年﹐或都講年徳稍髙﹐不欲一一勞止。卽於眾官之內﹐差一人執磬唱禮。蓋事出一時﹐元非古制。詳其職簡﹐頗謂曠官。更有後學生情﹐妄爲臆斷。於六職之外﹐置一人持磬。殊無經據﹐訛謬益深。又髙功法師﹐職在敷奏。進止俯仰﹐居眾之先。或昏耄不任﹐自可求退﹐豈容假手翻類冗員。今蜀地髙功﹐止於發鑪﹑復鑪﹐兩稱名位。其他宣讀﹐皆委他人。𨿽云先唱後隨﹐何異龍吟鰲應。此蓋不懼冥譴﹐自掇罪尢。人事尙且未容﹐天道如何通感。後之法主﹐深可戒焉。無蹈利於目前﹐更增罪於身後。監齋秉執科憲﹐繩糾愆違。務在無私﹐共引典法。若有虧犯﹐務須授簡。告之受罰之人﹐亦須甘心伏罪。所冀外能合禮﹐以全濟濟之儀﹔內不欺心﹐免抱忡忡之恨。不得使彈糾之際﹐彼此喧然。秉法者﹐進退有詞﹔負罪者﹐譸張拒命。不惟犯幹玄聖﹐又且取笑眾人。其次侍經﹐整飭壇場。主張法席﹐經科几案。供養供須﹐施列敷張﹐皆須檢校。況舊法於齋堂之內﹐置兩髙座﹐三時講讀﹐故簡文云﹕三時講唱是也。又職簡云﹕衛獅子之兩座。罰簡云﹕聽經倚據﹐不執版。又云﹕請問敗句。此皆明行道旣畢﹐法師眾官﹐三時講誦矣。近代相承﹐秖於壇場之內﹐三時行道﹐三時轉經。久無講唱之事﹐亦無兩座之設。然轉經之時﹐眾官旣坐。一人行淨水﹐侍香行香﹐侍經行經。轉讀旣了﹑侍經收經﹐安置本座。及整拂壇席﹐嚴待供養。無使外人﹐淩冒輒踐法壇﹐此乃侍經職務也。不得虛參職任﹐倨傲不恭。使几案縱橫壇場﹐污雜薦獻之物。使僮僕入壇﹐輕冒神眞﹐淩犯禁戒。且禁壇之後﹐尙不許通行。而僕使庖夫﹐容易出入。例多此事﹐切宜禁之。苟獲未除﹐皆侍經獲其殃責也。侍香所職﹐具在簡詞之中。近者因循﹐多不勤恪。豈獨香煙中絕﹐往往火滅灰寒。兼有髙功﹐尙未升壇﹐中擅添香炷。此例違失﹐率皆有之。省閱科儀﹐亦宜戒愼。侍燈惟在勤勵﹐興廢合儀﹐徹曙續明﹐卽爲稱職。近有不經之士﹐淺識之人。不使侍經整飭壇筵﹐別置直壇之號。六職之外﹐頗有冗名。明鑑法師﹐所宜共棄。無履僞迹﹐取誚後賢。又按金籙古儀及黃籙舊法﹐宿啟之夜及言功之時﹐皆先作自然朝﹐然後行齋事。故啟齋儀云﹐眾官相率﹐先行自然朝﹐至三禮後﹐卽告齋署職﹐說戒宣科。明旦晨曉﹐依法行道。此法自張天師﹑陸先生﹑寇天師﹑張淸都﹐相傳至今﹐頗歷年代。皆以齋法出於靈寶。自然朝爲齋之祖宗﹐故先行自然朝﹐示不忘本也。近有庸愚道士﹐不達古賢之情﹐先於玄師之前﹐補署六職﹐宣科授簡。然後升壇﹐仍云簡寂先生齋法。謬誤飾非﹐謗說詞理﹐紛然寡識﹐無知一至於此。尙有其黨﹐相仿行之。不惟獲亂法之愆﹐實亦受謗賢之罪。達教君子﹐宜共斥之。舊法之中﹐有相傳錯誤者﹐惟啟齋言功之時﹐自然朝內﹐合禮靈寶天尊。而相傳禮玉寶皇上等號﹐此稍失自然朝之本旨。恐是年代綿遠﹐書寫舛訛。今於此儀中﹐已爲攺正。非敢臆度﹐惟理所歸。時彥後賢﹐共弘之矣。

齋壇贊唱儀軌

啟齋夜﹐眾官列位於玄中法師前。差一人﹐讀職狀訖。又一人引齋主﹐禮玄師﹐再拜。又三撚香。又禮再拜﹐捧詞函﹐自述齋意訖。又執函禮拜訖﹐回身長跪﹐授詞函於髙功。接函訖﹐齋主禮﹐髙功再拜﹐退復本位。

次髙功卽執詞函於玄師前。三上香﹐禮三拜訖。捧函正立﹐上啟告齋都訖

次唱三歸依

次都講唱一切念

次華夏引﹐至三官前﹐上香

次至三師前﹐上香

次請齋官立

次引至地戶禁壇

次入戶咒﹐至天門﹐上十方香

次至本位

次都講唱﹐各禮師﹐存念如法

次唱﹐鳴法鼓二十四通

次各稱法位

次唱﹐至心歸命北方無極太上

靈寶天尊十方同

次唱﹐歸命懺悔

次三業

次三啟

次唱禮

至心稽首﹐太上無極大道。

至心稽首﹐三十六部尊經。

至心稽首﹐玄中大法師。

次唱﹐重稱法位

次大謝啟

次智慧三首訖

次唱﹐眾等人各首體投地﹐回心﹐禮十方﹐方各一拜。北方爲始﹐東北方﹐東方﹐東南方﹐南方﹐西南方﹐西方﹐西北方﹐北方﹐上方﹐下方。十禮足起立

次唱云﹐眾官平坐﹐說戒威儀

次說戒

次奉戒頌一首畢﹐唱奉戒三禮

次署職都講唱云﹕署一人爲髙功大法師。其職也﹐道徳內充﹐威儀外備。俯仰法式﹐人天所瞻。法師禮拜﹐長跪受簡訖

次眾官受職

次宣科禁

次十二願

次復鑪

次學仙

次出戶咒

次空洞

次至玄師前﹐都講唱曰﹐向來禮懺功徳云云

次唱﹐監齋考過﹐監齋彈糾有無

訖

次唱﹐啟齋事畢﹐眾官復位

第一日淸旦﹐於玄師前立定。都講唱曰﹐道場眾等人﹐各運心歸命三寶一切念

次入壇

次唱﹐各禮師﹐存念如法

次衛靈咒

次鳴法鼓二十四通

次發鑪

次唱﹐重鳴法鼓二十四通閱吏兵行事。法師嗚法鼓出官﹐餘八時不用此

次唱各稱法位

次三上香訖

次眾官左行﹐壇西立﹐面東唱

眾等至心歸命東方無極太上靈寶天尊﹐九气天君﹐東鄕神仙諸靈官。三禮各虔誠懺悔。

次跪讀﹐方懺

次面南唱

眾等至心歸命南方無極太上靈寶天尊﹐三气天君﹐南鄕神仙諸靈官。三禮

次面西唱

眾等至心歸命西方無極太上靈寶天尊﹐七气天君﹐西鄕神仙諸靈官。三禮

次面北唱

眾等至心歸命北方無極太上靈寶天尊﹐五气天君﹐北鄕神仙諸靈官。三禮

次西南立﹐面東北唱

眾等至心歸命東北方無極太上靈寶天尊﹐梵气天君﹐東北鄕神仙諸靈官。三禮

次西北立﹐面東南唱

眾等至心歸命東南方無極太上靈寶天尊﹐梵气天君﹐東南鄕神仙諸靈官。三禮

次東北立﹐面西南唱

眾等至心歸命西南方無極太上靈寶天尊﹐梵气天君﹐西南鄕神仙諸靈官。三禮

次東南立﹐面西北唱

眾等至心歸命西北方無極太上靈寶天尊﹐梵气天君﹐西北鄕神仙諸靈官。三禮

次依前東南立﹐面西北唱

眾等至心歸命上方無極太上靈寶天尊﹐三十六天帝君﹐玉京玄都紫微上宮諸眞人﹐神仙玉女﹐無極世界上鄕神仙諸靈官。三禮

次於西北立﹐面東南唱

眾等至心歸命下方無極太上靈寶天尊﹐九壘土皇﹐四司五帝﹐十二仙君﹐九宮眞人﹐神仙玉女﹐無極世界下鄕神仙諸靈官。三禮

次於西南立﹐面東北唱

眾等至心歸命日宮眞人大聖﹐日中皇君﹐明皇眞人﹐圓光童子﹐丹霞玉女﹐日宮神仙諸靈官。三禮

次於東北立﹐面西南唱

眾等至心歸命月宮至眞大聖﹐月中皇君﹐素皇眞人﹐散輝玉女﹐月宮神仙諸靈官。三禮

次正南立﹐面北唱

眾等至心歸命諸天星宿﹐璇璣北辰﹐九宮三臺﹐二十八宿﹐周天三百六十五度星中大神﹐星中眞人﹐星宮神仙諸靈官。三禮

次正西立﹐面東唱

眾等至心歸命東嶽泰山靑帝眞君﹐飛仙眞人﹐名山洞府﹑得道神仙諸靈官。三禮

次北立﹐面南唱

眾等至心歸命南嶽衡山赤帝眞君﹐飛仙眞人﹐名山洞府﹑得道神仙諸靈官。三禮

次東立﹐面西唱

眾等至心歸命西嶽華山白帝眞君﹐飛仙眞人﹐名山洞府﹑得道神仙諸靈官。三禮

次南立﹐面北唱

眾等至心歸命北嶽常山黑帝眞君﹐飛仙眞人﹐名山洞府﹑得道神仙諸靈官。三禮

次東北﹐面西南唱

眾等至心歸命中嶽嵩山黃帝眞君﹐飛仙眞人﹐名山洞府﹑得道神仙諸靈官。三禮

次正南立﹐面北唱

眾等至心歸命扶桑大帝﹐晹谷神王﹐三河四海﹑九江水帝﹑十二河源水府神仙諸靈官。三禮

次依前正南立﹐面北唱

眾等至心歸命至眞無上三十六部尊經﹐眞文寶符﹐自然天書﹐至極靈文。三禮

每唱禮畢﹐並舉。各虔誠懺悔﹐並宣方懺。次左行﹐法師住鬼門﹐面西立。都講住天門﹐面東立。唱曰

各思九色圓象﹐咽液﹐命魔密咒

次法師存神

次唱步虛﹐旋繞

次吟詠步虛洞章十首古法﹐次回行三周﹐至十首畢。法或以二啟續之﹐近代不用。

次師歸本位﹐撚香﹐都講唱曰

至心稽首﹐太上無極大道。

至心稽首﹐三十六部尊經。

至心稽首﹐玄中大法師。

次重稱法位

次長跪﹑大謝畢﹐起立﹐唱十念

一念天地交泰﹐二念日月貞明﹐三念陰陽順序﹐四念國土安寧﹐五念帝王景祚﹐六念宰輔盡誠﹐七念百姓安樂﹐八念五穀丰盈﹐九念幽途離苦﹐十念大道興行。

次復鑪

次學仙

次空洞

次出戶咒

次玄師前﹐立作回向贊

次唱﹐監齋糾過

次彈糾

次唱法事﹐畢﹐眾官復位

次揖謝訖﹐散歸齋堂﹐如常儀。三時行道﹐每日三時﹐皆依此次第。惟第一日發鑪之後﹐有重跪出官﹐及每日淸旦禮師後﹐有衛靈咒耳。餘皆同此。如或將升壇﹐值風雨及警急大暑極寒﹑迅雷暴雨﹑烈風晦暝之事﹐乃止

次三上香﹐眾官於本位端立﹐都講唱曰

眾等至心歸命十方無極太上靈寶天尊﹐十極天君﹐三光五嶽﹑三河四海﹑三十六部尊經﹐一切神仙諸靈官。三禮

次各虔誠懺悔懺訖﹐便存思﹐步虛或依歷唱諸方。方各一禮﹐如常朝次第﹐便用都懺亦得。或恐有所迫及升壇失時﹐卽可作都懺。亦候三上香畢﹐依在本位﹐面向壇中。一人面北﹐對三寶宣懺。都講唱議曰

眾等至心歸命十方無極太上靈寶天尊﹐十極天君﹐十鄕神仙諸靈官。三禮

次各虔誠懺悔

眾等至心歸命﹐日月星宮﹐至眞大聖﹐三光神仙諸靈官。三禮

眾等至心歸命﹐五嶽眞君﹐名山洞府﹐得道神仙諸靈官。三禮

眾等至心歸命﹐三河四海﹐九江水帝﹐十二河源水府神仙請靈官。三禮

眾等至心歸命﹐太上三尊﹐十方大聖﹐三十六部尊經眞文寶符。三禮

次唱﹐各虔誠懺悔懺畢﹐卽命魔﹑步虛﹐一如上法。每日行道訖﹐各還齋堂﹐消息良久﹐卽升壇轉經。眾官於玄師前﹐立定。都講唱曰

道場眾等人﹐各運心歸命三寶一切念眾官揖玄師﹐次唱無上諸功徳名號﹐隨意普念

次華夏引﹐升壇

次入戶咒﹐升天門﹐上香。至本位﹐立定

次唱三歸依﹐三首訖﹐都講唱

道場眾等執簡當心﹐平坐如法。眾官坐定﹐又唱贊詠如法。

次作宿命贊訖﹐行香﹐行經﹐贊畢

次又唱﹐靜念如法

次法師存念

次念功徳名號畢

次又唱﹐請轉法輪

次眾官轉經﹐候終一卷。都講擊磬﹐侍經收經。次吟送經贊畢﹐又吟解座贊又畢

次嘆經功徳。次一人嘆經﹐或依古嘆﹐或有新文﹐任時所用

次吟閒經贊三首

次旋行﹐吟七眞贊。或七首﹑八首﹑五首﹑三首﹑一道訖

次學仙﹐出壇

次出戶咒

次於玄師前﹐作回向贊畢。唱曰法事畢﹐眾官復位

次散歸齋堂﹐如常儀。三日﹑五日﹑七日之中﹐或行禮燈法事﹐候落景行道出壇之時﹐眾官於地戶列斑定﹐法師或法職一人﹐執科宣說拜咒﹐一如文儀。至畢﹐卽學仙贊﹐引至玄師前。舊法﹐巡於燈下咒。今慮繁並﹐只於地戶﹐望壇中三尊太上﹐遙拜咒之﹐亦甚允當。齋法旣意﹐卽於明日丑時﹐或其日亥後﹐眾官於玄師前﹐列斑定。都講次唱曰

道場眾等人﹐各運心歸命三寶一切念

次念功徳贊﹐引入戶﹐升壇上﹐

十方香禦案本位並訖

次唱﹐各禮師﹐存念如法

次衛靈

次唱﹐鳴法鼓二十四通

次發鑪

次唱﹐各稱法位

次上香

次唱﹐至心歸命東方無極太上靈寶天尊十方同

次歸命懺悔

次三業懺

次三啟

至心稽首﹐太上無極大道。

至心稽首﹐三十六部尊經。

至心稽首﹐玄中大法師。

次旋行

次收五眞文東方﹑南方﹑西方﹑北方﹑中方並﹑宣文了

次咒眞文

次唱﹐重稱法位

次上香﹐長跪

次拜表

次露表

次遣表

次存神﹐起再禮

次封表

次引表於天門﹐焚之

次內官

次都講唱十二願

次法師復鑪

次知磬舉出堂頌﹐眾和﹐引出壇

次法師一拜

次引至靜默堂序立

次法師上香﹐啟白

次知磬舉向來頌﹐眾和之

次知磬云朝修事畢﹐眾官普揖

次設醮﹐散如常儀

太上黃籙齋儀卷之五十三竟

太上黃籙齋儀卷之五十四

唐廣成先生杜光庭刪

鎭壇眞文玉訣

眞文赤書安鎭法

出《靈寶玉訣經》

經曰﹕元始五老﹐太上大道君﹐上帝髙尊﹐十方大神﹐會於南丹洞陽上館﹐坐明珠七色寶座。時有五帝大聖﹑玄和玉女及諸眞人大仙﹐五萬二千五百眾﹐同來詣座。天灑香花﹐神龍伎樂。無鞅數眾﹐紫雲四敷﹐三景齊明。天元合慶﹐眾眞齊駕。道君軫念﹐欲度眾生﹐是男是女﹐好願至人。咸使得見靈寶出法﹐亦有善心來歸法門。由爾前生萬劫﹐已奉至眞。功滿徳足﹐致生道世。值遇法興﹐今當爲爾﹐解說疑滯。十二部經﹐謂中法洞玄一十二部也。使爾救度十方﹐諸天人民。勤爲用心﹐勿使魔言。光庭曰﹕在昔元始天尊﹐混元旣判﹐三炁開圖。以大道元精眞一之气﹐化爲靈寶﹔赤書凝結成文﹐降於五方。以鎭安天地﹐招眞命靈。故雲天地得之以安鎭﹐日月得之以光明。鬼神得之以開度﹐人民得之以長生。眞文垂之於世﹐上銷天災﹐保鎭帝王﹔下禳毒害﹐以度兆民。制伏神鬼﹐拯拔沈淪﹐無所不爲也。經云﹐無文不光﹐無文不明﹐無文不立﹐無文不成﹐無文不度﹐無文不生是也。又云﹐赤書玉字﹐八威龍文。保制劫運﹐使天長存。此靈寶五篇﹑眞文之妙用也。故能正天分度﹐調和陰陽。開度飛爽﹐保衛帝王。拯淪濟溺﹐通幽達明。和冤釋咎﹐卻死延生。生死之苦﹐無不救之。當建齋之時﹐以眞文玉字﹐安鎭五方。解壇事畢﹐收文焚之。散灰靑煙之中﹐具如玉訣之法。或學士修眞﹐自祈度世。記名仙品﹐永離鬼宮。當以三元八節﹑甲子本命之日﹐書文玉簡﹐投諸名山﹐除宿世罪簿。言名上天﹐事事三過諸天。三官九府﹐記其善功。上天右別﹐萬神敬護。五帝侍衛﹐三界司迎。千魔萬精﹐不敢妄干。經曰﹐志願堅固。觸向咸成。七祖父母﹐上生天官。生死福慶﹐影響相酬也。

太上靈寶眞文東方靑帝君符命第一

東方玉字﹐二十四字。學仙之士﹐以立春日﹐朱書持之﹐或投名山。

東方九气﹐始皇靑天。碧霞郁壘﹐中有老人。總校圖籙﹐攝气舉仙。

又三十二字﹐主災星臨照。朱書靑紙﹐上露庭中九日﹐持之銷災。修黃籙﹐以鎭東方。依後咒文行之。

歲星輔肝﹐角亢鎭眞。氐房心尾﹐四景回旋。箕主七辰﹐正斗明輪。承气捕非﹐掃除災羣。

又三十二字﹐主制鬼魔。朱書黑紙上﹐向東北。持之妖滅鬼伏。並依咒文行之。

東山神咒﹐攝召九天。赤書符命﹐制會酆山。束魔送鬼﹐所誅無蠲。悉詣木宮﹐敢有稽延。

又三十二字﹐主攝東海水帝。遇大水之災﹐及度大水﹐召龍攝精﹐黃書靑紙上。依後咒行之。投文水中﹐身度其災。河伯奉迎。

下制東河﹐溟海水神。大劫洪災﹐蛟龍負身。水府開道﹐通徑百千。上帝赤文﹐風火無間。

太上靈寶眞文南方赤帝君符命第二

南方玉字﹐三十二字﹐主神仙圖籙。學仙之士﹐以立夏甲子本命之日﹐朱書簡文﹐投於名山﹐名入仙籍﹐神仙長生矣。

南方丹天﹐赤帝玉堂。中有大神﹐號曰赤皇。上災流煙﹐三气勃光。神仙受命﹐應會太陽。

又三十二字﹐主攝南方諸星宿。變易之災用之﹐及鎭黃籙齋壇。朱書靑紙上﹐行之天文復位﹐天災自消矣。

熒惑輔心﹐井鬼守房。柳星張翼﹐抗禦四鄕。軫主七宿﹐回轉天常。召運促會﹐正道驛行。

又四十字﹐主制天魔鬼神。黃書赤木刺上﹐行之鬼魔伏滅矣。

赤文命靈﹐北攝酆山。速送魔宗﹐斬滅邪根。符校所討﹐明列罪源。南山神咒﹐威伏八方。羣妖滅爽﹐萬試摧亡。

又四十八字﹐主制水災。召南海水帝﹐蛟龍萬精。黃書靑紙上﹐水官奉迎。

南方水帝﹐太伯龍王。神咒流行﹐普掃不祥。洪水飛災﹐上召蛟龍。開除水徑。千道萬通。敢有干試﹐攝送火宮。赤書所告﹐莫有不從。。

太上靈寶眞文中央黃帝君符命第三

中央玉字﹐四十字﹐主神仙圖籙。學仙之士﹐以本命甲子﹑春分﹑秋分﹑夏至﹑冬至之日﹐朱書服之﹐或投名山﹐名入仙籍矣。

中央總靈﹐黃上天元。始生五老﹐中皇髙尊。黃中總气﹐統攝無窮。鎭星吐輝﹐流煉神宮。勑攝北帝﹐遏塞鬼門。剪除不祥﹐莫有當前。

又四十八字﹐主攝水災。召北海水帝﹐萬精蛟龍。黃書靑紙上﹐行之。

中山神呎﹐召龍上云。制會黃河﹐九水河源。不得急縱﹐善惡悉分。千妖萬姦﹐上對帝君。莫有干試﹐太陽激焚。赤書玉字﹐宣告普聞。

太上靈寶眞文西方白帝君符命第四

西方玉字﹐四十八字﹐主神仙圖籙。學仙之士﹐以本命甲子﹑立秋之日﹐書文服之﹐白書白刺上﹐投之名山﹐名上仙籍矣。

西方素天﹐白帝七門。金靈皓映﹐太華流氛。白石峨峨﹐七气氤氳。上有始生﹐皇老大神。總領肺气﹐主校九天。檢定圖籙﹐制召上仙。

又二十四字﹐主西方災星變異。及鎭齋壇﹐朱書靑紙上﹐行之星宿復位﹐天災自消矣。

太白檢肺﹐奎婁守魂。胃昂畢觜﹐王制七關。參總斗魁﹐受符北元。

又一十六字﹐主攝六天鬼气﹐金精萬妖。行此法者﹐黑書白木刺上﹐制西方鬼魔﹐皆自伏滅矣。

赤書玉字﹐九天正文。攝召萬气﹐普歸帝君。

又四十八字﹐主攝西海水帝﹐水中萬精。召雲龍﹐以度水災。黃書靑紙上﹐萬精立制﹐水官奉迎。

西方神咒﹐八威七傳。符水上龍﹐召山送云。在此校錄﹐同到帝門。輔衛上眞﹐斬滅邪源。若有不祥﹐截以金關。赤書符命﹐風火驛傳。

太上靈寶眞文北方黑帝君符命第五

北方玉字﹐四十字﹐主神仙圖籙。學仙之士﹐以立冬﹑本命甲子之日﹐丹書佩又黑書白刺上﹐投之名山﹐名上仙籍矣。

北方玄天﹐五气俳徊。中有黑帝﹐雙皇太微。總領符命﹐仙煉八威。靑裙羽﹐龍文鳳衣。上帝所舉﹐制到玉階。

又三十二字﹐主妖星照臨﹐及鎭齋壇。朱書靑紙上﹐行之。

北辰輔腎﹐鬥牛衛扉。女虛危室﹐豁落四開。壁總七星﹐執凶糾非。卻災掃穢﹐明道洞輝。

又二十四字﹐攝天魔﹐乃北方鬼神。靑書黑紙上﹐行之鬼魔摧伏矣。

北山神咒﹐激陽起雷。流鈴煥落﹐玃天振威。北酆所部﹐萬妖滅摧。

又二十四字﹐制水災。黃書黑紙上﹐攝北海水帝﹐制蛟龍萬精矣。

九河傾訖﹐鳥母羣飛。蛟龍通道﹐水脈洞開。赤文玉書﹐驛龍風馳。

靈寶投眞文﹐及吞服眞文。並拔度九祖﹐身求神仙﹐叩齒十二通。咒曰﹐玄上髙靈﹐元始尊神。大聖徘佪﹐萬眞臨軒。三景散輝﹐慶雲四陳。上告玄圖﹐推算九天。今日啟願﹐玄刺靈山。丹書赤字﹐自然眞文。上告五帝﹐記名玉篇。萬神監映﹐日月盟言。願度願生﹐願神願仙。天地星宿﹐玄照我身。三官九府﹐五嶽大神。普告無窮削除罪根。元始大明﹐莫不納言。七祖幽魂﹐受福自然。三塗五苦﹐永離八難。得與三景﹐同輝紫晨。輪轉不滅身得飛仙。畢﹐投刺於絕巖之中﹐散香於靈山之上。又叩齒三通。咒曰﹐元始告命﹐仙名已書。三官九府﹐罪莫不除。散香五帝﹐告盟太虛。請如所陳﹐萬劫長居。

元始五老﹐禳星宿客災﹐明天分度﹐登齋安鎭眞文玉訣

道言﹐諸天星宿﹐各有分度。至於經道錯越﹐更相侵犯。或有異星見於方境﹐皆由天气運度否激所之。災有所犯﹐出其分國。故以天光轉照﹐玄告不祥。元始垂文﹐和天安地。解災卻禍﹐安國寧人。志士精心﹐依法修行。災見之日﹐書眞文如其法﹐露於中庭﹐向方面﹐所謂星在東方﹐角亢七宿﹐面東咒之﹐九日露文。他仿此叩齒十二通﹐散發仰頭。咒曰﹐元始上天﹐三光髙明。回景照耀﹐四方玄淸。運度所衝﹐激揚流星。五分錯越﹐三統失寧。五斗總辰﹐七宿明靈。眞君大魁﹑厥諱玉淸。夫人皇妃﹐字曰育嬰。總禦玄關﹐回轉諸天。今有客災﹐玄告不祥。請以眞文赤書上呈﹐散發謝愆﹐披露丹誠。惟乘玄鑑﹐回復天經。气不橫越﹐災不橫生。焚燒靈文﹐散煙玉庭。上景監度﹐普告萬靈。气淸三關﹐災滅九冥。陰陽調和﹐國土太平。請以金龍風火驛呈畢﹐露眞文於中庭﹐金龍鎭之。假令災在東方﹐謂角亢七宿也則九日九夜竟﹐燒文散灰﹐靑煙之中。凡禳天災﹐安國寧民﹐法法皆隨方。然燈照耀諸天﹐假令災在東方﹐則然九燈﹐亦可九十燈﹑九百燈。用金龍一枚﹑靑繒九十尺﹐九日九夜行之。災在南方﹐則然三燈﹐亦可三十燈﹑三百燈﹐金龍一枚﹐絳繒三十尺﹐三日三夜行之。災在中央﹐則然十二燈﹑百二十燈﹑千二百燈。金龍一枚﹐黃繒百二十尺﹐十二日十二夜行之。中央謂天市﹐太微紫微宮也災在西方﹐則然七燈﹑七十燈﹑七百燈。金龍一枚﹐白繒七十尺﹐七日七夜行之。災在北方﹐則然五燈﹑五十燈﹑五百燈。金龍一枚﹐黑繒五十尺﹐行之五日五夜。余依元始靈寶上元科法。黃籙齋﹐常修之。當同此法

元始靈寶五老﹐攝召北酆鬼魔

赤書上訣

道言﹐夫受靈寶上法﹐致神明來降。存念響達﹐與天眞交遊。宜先分別﹐鬼魔形象。遏塞干試﹐魔精旣伏。存思自感﹐神明易致。行此之法﹐依上眞文施行﹐便向東北﹐叩齒三十六通﹐東北爲鬼門。凡有大疾災疫﹐妖怪妄興﹐當於國城郡邑境土東北之方﹐按法修齋﹐施文安鎭。精心行之﹐鬼魔摧伏﹐國寧民安閉气九息﹐而仰咒曰﹐三元開明﹐回轉天常。運推數終﹐百六乘綱。大劫交會﹐萬妖爭行。北酆不拘﹐放逸鬼宗。羣魔縱肆﹐妖閉天光。上帝有命﹐普告十方。演明天度﹐法教開張。正道治民﹐攝除不祥。有何小妖﹐羣聚爲場。赤書玉文﹐檢攝鬼鄕。北酆三官﹐明速傳行。千丁束爽﹐萬鬼送形。流鈴交煥﹐激气太陽。金虎四邀﹐天丁捕亡。大小齊到﹐不得匪藏。元始所告﹐列奏上宮畢。息气良久﹐應所致感之者。當分別其像眞靈﹐思存感效﹐勿說之﹐恐敗其功。

元始五老﹐禳大劫洪水﹐召蛟龍水宮﹐度災眞文玉訣

道言﹐夫天地大劫之災﹐洪水四出。蕩穢除惡﹐萬無一遺。當此之時﹐天地冥合﹐人民漂流﹐無復善惡。惟有志學之士﹐得靈寶眞文大劫小劫之符。及可乘飛羽而髙觀﹐登靈嶽而浮翔。當此之時﹐神人自當。使蛟龍爲通路﹐開水徑以度爾身﹐河伯司迎﹐不掛津梁也。所明靈文之眞妙﹐豈拘大劫之災。或遇此之際﹐當依其文﹐施用北向水位所在叩齒五通﹐開通閉气。二十五息﹐存己身心。中生火﹐火出頭頂﹐而燒四方山林﹑艸木及己身﹐都盡形體﹐皆成灰飛。翔靑煙之中﹐無復所遺存己歸於極陽﹐不爲火所制也思大水浩浩﹐蕩除天下。己身化爲灰﹐隨水而流。因叩齒二十五通此或分野大水﹐積陰爲災。精心之士﹐依文施行。亦可拯羣生之墊溺﹐救萬物之淪胥矣。故夏禹得之﹐徵神召龍﹐以通百川﹐成治水之功也咒曰﹐五行相促﹐運度機陽。陰陽否激﹐結成災衝。大劫傾訖﹐蕩穢除氛。九河受對﹐洪災激川。水母徘徊﹐鳥馬合羣。日月冥會﹐三景停關。上選種民﹐推校玉文。棄惡遺善﹐淸濁永分。我參帝簡﹐名列九天。大災四會﹐赤書所蠲。是日告命萬神﹐咸聞九河水府﹑溟泠大神﹐開除水徑﹐通利河津。蛟龍應符﹐攝山送云。負我送我﹐馳騖四奔。丹書赤字﹐元始眞文。金龍驛呈﹐時刻無間。立復告禦﹐上對帝尊。畢﹐引气二十五咽﹐須臾當有開通之神﹐以度兆身。在山則山浮﹐在水則水開。可謂臨危而濟鰷欻之頃也。郡國有水災之時﹐亦可建齋。書文精心﹐行之矣。

天尊於億劫之始﹐運元气眞精﹐化生靈文﹐以制禦劫運﹐保國寧民。子宿有福﹐慶與善因。緣得值斯文。上古之人﹐醇和抱朴。與道混同﹐不俟齋戒﹐行之立應。代末時澆﹐人心散壞。崇正者寡﹐違眞者多。欲行其法﹐須依三元簡文﹐立齋行道﹐精心思念。冥契玄聖﹐乃致感通。不爾者﹐魔試所幹﹐徒爲之耳。可選精潔之士﹐絕塵之地﹐名山靈迹﹐以期通應矣。以彰大道濟度之慈﹐太上救物之澤。弘化之士﹐其勉之哉。庚子年﹐中元日集。

太上黃籙齋儀卷之五十四竟

太上黃籙齋儀卷之五十五

唐廣成先生杜光庭刪

投龍璧儀

下元黃籙簡文靈仙品曰﹕拔度罪根﹐威儀修齋都畢﹐依赤書玉訣﹐丹書槿札﹐金龍靑絲纏之﹐以關靈山五嶽。升度之信﹐封於絕嵓之中。一依具法。

下元黃籙簡文靈仙品曰﹕關五帝威儀畢﹐當以丹書玉札一枚﹑金龍一枚﹐靑絲纏之﹐以投三江﹐以關水帝。升度之信﹐一依玉訣具文。

下元黃籙簡文靈仙品曰﹕關水帝畢﹐以玉札金龍金紐九枚﹐靑絲纏之﹐埋於壇所﹐以告盟地官。一如科云。

上元金籙簡文眞仙品曰﹕拔度生死﹐修齋威儀﹐以金龍五枚﹐鎭五方眞文之上﹐事畢﹐投之山水。

下元黃籙簡文靈仙品曰﹕拔度罪根威儀﹐當以上金﹐作十金龍﹐以鎭十方。拔度飛魂﹐十方方按一枚。

玉匱明眞科云﹕修黃籙寶齋﹐當以上金三兩﹐鑄三龍。龍各重一兩﹐國家用上金﹐公侯大臣次金﹐士庶人銀銅塗並可副以玉簡﹐卽玉札也提修齋所爲﹐及國號﹑太歲﹑月曰﹑法師姓名﹑投奠方所﹐投於名山大洞﹑靈泉龍穴及齋壇或住宅之中﹐以告盟天地水三府﹐使監證齋功。闕者﹐考屬地官九都曹。

科曰﹕龍者﹐乘雲气﹐禦陰陽。合則成體﹐散則成章。變化不測﹐入地升天。故三十六天﹐極陽之境﹐可以驛傳信命﹐通達玄靈者﹐其惟龍乎。龍者﹐陽畜也。夫天用莫如龍﹐地用莫如龜﹐人用莫如馬也。是以上天以龍爲驛騎﹐往來人間矣。五金之最﹐堅剛不渝。天地所寶﹐通靈合神。故以上金鑄之﹐取法龍形。投之洞府﹐告盟三元也。洞府眞官﹐所司寮屬﹐告龍信簡文﹐錄其善功﹐以奏言於上聖。感應之報﹐猶影之隨形。修尙之士﹐不可闕也。

科曰﹕簡也者﹐告也﹐紀也﹐札也。紀世之善﹐告於上眞。法長一尺二寸﹐象十二辰。廣二寸四分﹐法二十四眞气。厚二分﹐法二儀。上下正方﹐法日之方景。正眞通達﹐無所避讓。國家以玉爲之﹐玉有九徳﹐可以爲禮天地。神祇之信﹐故用玉焉。公侯臣庶﹐通用槿木。以其潔白﹐纖致可比玉矣﹐明尊卑之殊也。

科曰﹕璧者﹐禮天地山川之寶也﹐以玉爲之。投山川﹐用圓璧一。其色蒼﹐徑三寸﹐虛其中。山簡爲九天之信﹐做用蒼璧。用以法天也。投水簡﹐用六出之璧。其色黑﹐徑三寸﹐虛其中。水簡爲九海水官之信﹐故用玄璧﹐水之色也。六出﹐水之數也。投土簡﹐用黃璧。正方﹐徑二寸﹐虛其中。土簡爲九地之信。黃者﹐土之色也。方者﹐地之形也。璧與龍﹐副於簡封之外﹐以靑絲纏之。

科曰﹕投三簡之法﹐當用金鈕九隻﹐以副於簡。三簡﹐用二十七鈕也。金鈕代歃血﹐靑絲代割發。造盟達誠﹐最爲重也。故以靑絲纏鈕璧﹐附於簡及龍﹐而後放之也。鈕﹐法國家﹐用金。臣庶以銀塗金﹐銅塗金可。鈕徑九分﹐圓其外﹐如環之形也。

科曰﹕修齋畢﹐別卜良曰。或齋潔之辰﹐醮饌法師眾官及齋主弟子。或泛舟以詣水洞﹐或梯陸以登山門。各於洞府之外﹐剃艸掃灑潔淨﹐敷列醮席酒果肴饌﹐當鹿脯湯茶等。國家六十四分﹐臣庶二﹢四分。如嚴醮之儀﹐乃盛服澡漱﹐朝謁法事﹐備如科式。所在地司靈官﹐監察將吏﹐當爲予關啟洞中仙曹﹐通達告齋之簡。如此福善立感﹐不得都無關啟﹐直爾投於洞中。不達眞靈﹐反獲罪考矣。若山水之洞稍遠﹐師眾不可俱行﹐難於登泛者﹐當選壇內法職一二人與弟子﹐賫簡以諸洞所﹐設醮關告﹐投奠一如本儀。若國家投龍﹐五嶽諸山具有金龍科式﹐與此常禮﹐繁省不同矣。齋家或公私所拘﹐不得躬詣洞府者﹐可選精愼虔恪﹑信奉恭勤者一人﹐代往行禮。無可代者﹐師爲關告之﹐又不得藏匿簡文﹐因循持久。旣關告盟之信﹐在地司錄奏﹐獲罪非細﹐切宜愼之。至洞所於門外﹐選平地﹐或船中﹐或石上﹐並須掃灑精潔﹐以設醮位。淨席五領﹐醮巾五條﹐靑布誹布﹐並可酒茶湯﹐盤數五果餅饌﹐隨時所有。國家六十四分﹐臣庶二十四盤﹐香四﹐鑪巾案四副。

陳設訖﹐以香水灑壇之外。以蕩氛穢禁﹐勑如常儀。師徒弟子﹐並須澡漱。嚴潔以虔恭爲先﹐不得因循﹐喧聒不恭。如違﹐考罰尢深。

各禮師﹐存念如法

次思三尊﹐經寶玄師﹐五星五土﹐五嶽五蕆五靈﹐經籍度三師。三色雲气﹐當處洞府﹐眞仙靈司﹐監察官屬﹐日直土地﹐並儼然在坐﹐羅列分明。如齋法訖。

衛靈

五靈列位﹐煥鎭五方。始皇護魂﹐丹老衛形。皓靈侍魄﹐黑帝攝生。中央黃帝﹐統禦萬眞。元皇誥下﹐幽夜開光。罪銷北府﹐名列南昌。金籙定籍﹐玉字除殃。朱陵煉質﹐飛神太蒼。三官九府﹐無極神鄕。普受開度﹐上生天堂。

鳴法鼓二十四通

發鑪

無上三天玄元始三炁太上老君﹐召出臣身中﹐三五功曹﹑左右官使者﹑左右捧香驛龍騎吏﹐侍香金童﹑傳言玉女﹑五帝直符直日香官﹐各三十六人出。當召此間土地﹑山川正神速出﹐﹐嚴裝關奏。臣今正爾燒香﹐奉爲某官某甲設黃籙寶齋﹐功圓事畢﹐投簡靈山。願得太上十方正眞生炁﹐入臣等身中。所啟速達﹐徑禦太上無極大道昆侖五嶽靈山洞府前。

各稱法位

具位臣某等謹奉請大羅玉淸無極無上至眞大道元始天尊﹐太上大道君﹐太上老君﹐三十六部尊經﹐玄中大法師﹐三寶眾聖﹐一切尊靈。垂慈降臨﹐稽首再禮。謹奉請某洞府眞仙洞天官屬得道眞人﹐垂光降臨。謹奉請當境主司﹐虛空監察﹐香官使者﹐三洞威神﹐里域眞官﹐詡衛將吏﹐山水川澤﹐一切正神﹐具官來降。

次三撚上香

獻酒

各稱法位

長跪﹐啟白

具位臣某謹上啟太上無極大道太上三尊﹐十方已得道大聖眾﹑至眞諸君丈人﹐東華南極西靈北眞﹐三十六部尊經﹐玄中大法師﹐太極眞人﹐玄一三眞人﹐諸天日月星宿﹑昆侖上宮諸神仙﹐西靈金母﹑五嶽眞君﹑靈山正職﹑潛霍儲君。靑城丈人﹑廬山使者﹐鍾山郁絕﹐西玄塘臺﹐丘嶽大神。三官北部﹐六宮幽司。天下地上﹐冥靈諸神。監生主錄﹐南上三門。至神至靈﹐一切羣仙。臣胎誕塵濁﹐瞽暗無知。萬劫善緣﹐依承道化。奉宣慈訓﹐佐國立功。濟物度人﹐弘道贊法。若受經籙云以今某年月日﹐詣三洞法師﹐某嶽眞人某甲受靈寶五老眞文﹐赤書靈篇﹐三部八景﹐諸天內音﹐神仙二籙﹐八威策文﹐五帝符杖﹐中盟眞經﹐傳授事竟﹐投簡靈山﹐請以金鈕﹐後兩過無鈕﹐除此四字。金龍驛傳。黃籙投簡云奉爲某官某乙修設黃籙大齋﹐爲國爲家﹐普及存亡。懺罪乞恩﹐解消災咎。法事都畢﹐投簡靈山﹐金龍驛傳﹐乞落除罪錄﹐記名玉曆。願神願仙﹐解釋九玄七祖﹑九族眾親﹑先亡後化﹐拔贖惡根﹐免脫酆都岱宗﹑二十四獄﹑五嶽之府﹑九幽之中﹑刀山劍樹﹑苦惱之鄕。魂睹光明﹐永蒙開度。輪轉受化﹐逍遙福門。安穩墳墓﹐注訟不興。舉家蒙福﹐一切荷恩。妖精殄滅﹐善瑞日生。修道參眞﹐永階仙品。蒙如所啟﹐仰荷玄恩。臣某誠惶誠恐﹐稽首再禮。謹啟

次起立﹐捧簡文﹐香上燻之。叩齒九通

次讀簡文畢﹐用靑紙封之﹐靑絲纏龍鈕璧等。弟子執之香上﹐師咒曰

玄上開明﹐元始監眞。上帝五老﹐赤書丹文。天地本始﹐總領三元。攝气召會﹐催促學仙。髙上符命﹐普告十方。日月星宿﹐五嶽靈山。天上地下﹐溟泠大神。監生主錄﹐南上三門。關領玉簡﹐勒名丹篇。削落罪目﹐上補帝臣。歸憑至道﹐修齋立功。拔贖九祖﹐一切苦魂。行道事竟﹐謹依靈山。請投玉簡﹐乞削罪名。皆蒙解脫﹐無有冤親。去離三惡﹐魂升九天。生死開度﹐億劫長存。今日上告﹐萬眞咸聞。請以龍簡﹐關盟眞官。乞如所告﹐金龍驛傳。

咒畢﹐眾官再禮。

次投簡於洞中

投龍頌

三禮

復鑪

學仙贊

撒饌

投水簡法

各禮師﹐存念如法

衛靈

鳴法鼓二十四通

無上三天玄元始三炁太上老君﹐召出臣身中﹐三五功曹﹑左右官使者﹑左右捧香驛龍騎吏﹑侍香金童﹑傳言玉女﹑五帝直符直日香官﹐各三十六人出。當召此間土地里域﹑眞官正神速出﹐嚴裝關啟。臣今正爾燒香投簡﹐願得太上十方正眞生炁﹐入臣身中。令臣所啟速達徑禦太上無極大道暘谷神王﹑九江水府水帝前。各三禮

各稱法位

降眞

長跪﹐啟白

臣謹上啟太上無極大道太上三尊﹐十方已得道大聖眾﹑至眞諸君丈人﹐東華南極西靈北眞﹐三十六部尊經﹐玄中大法師﹐太極眞人﹐玄一三眞人﹐日月五星﹑北斗七元﹑五嶽四方﹑日窟常陽﹑暘谷洞陰﹑神君聖眾﹐扶桑大帝﹐九老仙都君﹐三河四海﹑九江淮澤﹑三官九府﹑十二河源﹑九府水帝﹐溟泠大神﹐水府眾仙﹐一切羣靈。臣誕質下土﹐稟識凡微。宿以道因﹐遭逢聖運。靈寶垂化﹐大法度人。佐國立功﹐奉弘慈訓。受經籙云以今某年月日﹐詣三洞法師某嶽眞人﹐甲某受靈寶五老眞人﹑赤書靈篇﹑三部八景﹑諸天內音﹑神仙二籙﹑八威策文﹑五帝符杖﹑中盟眾經﹐傳授事畢。投龍淸泉﹐請以金鈕﹐後兩過﹐無金鈕﹐當除此四字。金龍驛傳。黃籙齋畢云奉爲某官某乙修設黃籙大齋﹐爲國爲家﹐普兼存沒。祈恩謝罪﹐請福消災。解釋冤仇﹐增延命祿。法事都畢﹐投簡靈泉。金龍驛傳﹐乞除死籍﹐消罪注生。願神願仙﹐賜以自新。九玄七祖﹐解拔苦根。去離暘谷﹐幽夜寒鄕。沐浴煉度﹐超升天堂。冢墓安吉﹐殃注永泯。舉家受福﹐神炁休寧。學識開朗﹐智慧圓明。揚闡正法﹐消伏姦凶。三界證度﹐功滿行充。帝王安鎭﹐國祚興昌。謹以啟聞﹐乞如所陳。臣某誠惶誠恐﹐稽首再拜。謹啟。

次捧簡文﹐香上燻之﹐叩齒三通次讀簡文畢﹐用靑紙封簡﹐靑絲纏龍鈕璧等﹐弟子執之香上﹐師咒曰

元始五老﹐上帝髙尊。十方至眞﹐太華靈仙。赤文告命﹐無幽不關。上禦九天﹐請下玉文。日月五星﹐北斗七元。中告五嶽﹐四方靈山。下告河海﹐十二泉源。九府水帝﹐溟泠大神。今日上告﹐萬願開陳。修齋行道﹐普爲存亡。請贖七祖﹐宿對罪根。謹投玉簡﹐乞得上聞。記名水府﹐過去升天。生死開度﹐萬靈開聞。請以龍簡﹐告盟水帝。賜如所陳﹐金龍驛傳。

畢﹐眾官再禮。

次投簡於水府

唱投龍頌

三禮

復鑪

小學仙贊﹐散如常儀

投土簡法

各禮師﹐存念如法

衛靈

鳴法鼓二十四通

無上三天玄元始三炁太上老君﹐召出臣身中﹐三五功曹﹑左右官使者﹑左右捧香驛龍騎吏﹑侍香金童﹑傳言玉女﹑五帝直符直日香官﹐各三十六人出。當召此間土地里域﹑眞官正神速出﹐嚴裝關啟。臣今正爾燒香投簡﹐願得太上十方正眞生炁﹐入臣身﹐中﹐令臣所啟﹐速達徑禦太上無極大道九土皇靈地府大神前。各三禮

次各稱法位

次向西南﹐降眞

次長跪﹐啟白

臣謹上啟太上無極大道太上三尊﹐十方已得道大聖眾﹑至眞諸君丈人﹐東華南極西靈北眞﹐五老上帝﹐三十六部尊經﹐玄中大法師﹐太極眞人﹐玄一三眞人﹐酆都大帝君﹐九府之宮﹑泉曲主司﹑無極世界髙皇﹑九土皇靈季帝髙眞中皇﹐九土戊己黃神土府五帝﹐三界官屬﹐土地里域﹐眞官正神﹐及此觀宅﹐一切靈祇。臣稟气凡愚﹐叨因宿運。會遇眞法﹐與善因緣。值靈寶開光﹐赤書宣化。許以庸穢﹐參奉正眞。佐國爲時﹐立功行教。受法籙云以某年月日﹐奉詣三洞法師某嶽眞人﹐佩受靈寶五老眞文﹑赤書靈篇﹑三部八景﹑諸天內音﹑神仙二錄﹑八威策文﹑五帝符杖﹑中盟眾經﹐傳授事畢。投簡中宮﹐請以金鈕﹐後兩過無鈕﹐去此四字。金龍驛傳。黃籙齋主奉爲某官某甲修設黃籙大齋﹐爲國爲家﹐普兼存沒。銷殃謝罪﹐請福祈恩。行道事訖﹐投簡靈壇﹐金龍驛傳。乞削除地簡﹐除其罪愆。願度願生﹐保濟形身。九老仙都﹐玉曆注名。九祖父母﹑億劫種親﹑先亡後逝﹐咸享福緣。去離九幽之下﹑八門之鄕﹑地獄之內﹑楚掠之中。殃注消釋﹐冢宅淸寧。惡根斷絕﹐上生福堂。某學業圓就﹐功行盛明。生死同福﹐永保無傾。帝王受福﹐天下和平。謹以啟聞﹐乞垂感悟。臣某誠惶誠恐﹐稽首再禮。謹啟。

次捧簡文﹐香上燻之﹐叩齒十二通

次讀簡文畢﹐用黃紙封簡﹐靑絲纏龍鈕璧等﹐弟子執於香上﹐師祝曰

天地開張﹐萬黑分靈。三元同符﹐十方朗淸。五嶽上聞﹐主死領生。丹書赤文﹐元始上經。普告無上﹐九地皇靈。今日上告﹐萬仙定生。修齋行道﹐普爲存亡。我願我仙﹐請投玉名。土府太皇﹐勒除罪刑。奏告上宮﹐刊簿華淸。身得飛騰﹐天地同靈。九祖種親﹐腐骸更榮。魂升南宮﹐受煉仙庭。今日告命﹐萬神咸聽。請以金鈕﹐表明至誠。請如所告﹐金龍驛呈。

咒畢﹐眾官再禮。

次投簡於壇中﹐或於月建之下

次吟投龍頌

三禮

復鑪

小學仙贊畢﹐散

此土簡﹐言功之夜﹐宣讀咒贊已畢。至明﹐便可埋於壇中﹐不俟別更關告。今以張承光法師儀內﹐有三簡啟奏﹐眞位不同﹐故再錄於此。若修齋壇內﹐只以言功﹐醮時咒告﹐便可投也。其山水二簡﹐𨿽言功之時﹐宣咒己畢。若至洞所設醮﹐當須依次第﹐一一宣讀﹑封咒﹐然後投之。庶爲周備﹐不可以壇中告了﹐至山直爾便投所在。眞靈恐不關領﹐善功不達﹐所失尢多﹐切宜詳愼也。所以壇中告此山水二簡者﹐蓋恐齋主弟子﹐公私所檢﹐不得躬詣洞門﹐故於壇中對共宣告耳。若齋主弟子不憚山水之遠﹑登涉之勞﹐自與眾官躬詣洞府者﹐卽言功之夕﹐但拜表後﹐告土簡。一般了畱山水二簡﹐就山水法事﹐更爲允當。切在詳而行之﹐不可執文爲滯也。

投三簡之時﹐當爲所在土地﹐燒錢一二百紙﹐極佳矣。

修道之士﹐三元八節﹐謝罪祈眞﹐投五帝簡法。出《眞文玉訣》。

元始靈寶若五嶽靈山除罪求仙上法簡文

靈寶某帝先生﹐臣某年若干歲某月生﹐命屬某帝﹐名系某嶽。願神願仙﹐長生度世﹐飛行上淸。五嶽眞人﹐至神至靈。乞削罪錄﹐上名九天。請詣靈山﹐金龍驛傳。

國號年號太歲某月朔某日某辰於此某處告行

此三簡文﹐並自具年名所屬。願神願仙﹐下文一如水府土文黃籙簡中之言。封題龍璧鈕咒﹐一如前齋法。初一徧投三簡﹐各用九鈕。第二丶第三徧投之﹐但用龍簡﹐無鈕也。

次投畢﹐散香﹐出水﹐吟頌曰

元始盟映﹐仙名已書。三官九署﹐罪莫不除。散香五帝﹐告盟太虛。請如所陳﹐萬劫吾居。

三禮

至心稽首禮﹐太上無極大道。

至心稽首禮﹐三十六部尊經。

至心稽首禮﹐玄中大法師。

復鑪

香官使者﹐左右龍虎君﹐侍香諸靈官。當令臣投簡之所﹐自然生金液丹碧芝英。百靈眾眞﹐交會在此﹐洞案鑪前。令臣學道得道﹐求仙得仙。十方仙童玉女﹐接侍香煙。傳臣向來所啟之言﹐速達徑禦太上無極大道暘谷神王九江水府水帝前。各三禮

小學仙贊﹐唱如常法

道言﹐爾有志心﹐發無上道。意欲度諸天人民﹑善男善女﹐咸使得離三惡﹑五道﹑八難之中﹐得過三惡﹐世世與道相值。當以八節甲子之日﹐投三元玉簡。除宿罪之簿﹐言名上天。祀事三過﹐諸天三官九府﹐更相關告上天。右別萬神﹐敬護五帝。侍衛三界﹐司迎門戶。淸肅天地﹐神祇日月來朝。千魔萬精﹐不敢妄干。志願堅固﹐觸回咸成。七祖父母﹐卽得解脫。三塗五苦﹐上升天堂。生死福善﹐影響相酬。三官九府﹐書人功過﹐其理甚明。世世因緣﹐毫分無虧。若有至士﹐爲國主帝王﹑土地官長﹑一切民人﹑九祖父母﹑長夜三塗﹐修黃籙大齋﹐三日三夜。告盟九天﹐投簡三元。福利廣大﹐不可勝言。爾諦奉行﹐勿爲懈息﹐無使魔壤爾身。

道士張承光曰﹕登壇﹐受靈寶中盟畢。依自然金科﹐投金鈕十口﹐放龍淸泉﹐爲求仙之道。重登壇﹐受五老赤書﹑二籙杖策﹑思微定志等。依明眞科文﹐卽投三龍二十七鈕﹐以山水宅三處﹐爲學仙之信。然後以玉訣﹐別以九龍二十七鈕﹐以八鈕﹐以八節日﹐投山水宅﹐永除罪薄﹐言名上天。又黃籙齋竟﹐亦投龍簡。只依三元簡文﹐無別啟告立成口訣。羣愚相承﹐施用蒙昧。余昔遇師陸君﹐通神入妙﹐言事當理﹐無不感應。稟妙在心﹐而文無儀軌。若依經本文﹐謾書投之﹐則山水宅神將非可誠錄﹐皆幽顯孟浪﹐甚乖玄宗。故撰此三處關啟文﹐各指告其仙司。又別出三簡立成訣。今按分明當時﹐必蒙刻書削罪﹐記名九玄。卽拔家門前榮﹐學業孳茂﹐生死獲仙。開示門人﹐尊祕之焉。光庭曰﹕大道以一炁生化三才﹐陶鈞萬有。故分三元之曹﹑以主張罪福﹐卽天地水三官﹐實司於三元也。人之生死壽夭﹐罪善吉凶﹐莫不系焉。三籙簡文﹐亦三元之典格也。修齋之法﹐當投三簡﹐以告三元。故山簡投諸天洞俯﹐奏天官上元也。水簡投靈泉水府﹐告水官下元也。土簡投於壇宅﹐告地官中元也。詳簡文之中﹐眞靈位號﹐事理顯然。近代以來﹐只投山水二簡。淮浙江表﹐有三簡之儀﹐行之已久。今檢尋本末﹐得張承光法師所述之文﹐奏告三元﹐頗爲的當﹐投奠信無惑焉。故可遵行以爲永式。不獨受經﹐卽投三簡﹐修齋遷拔﹐全系三元。若三簡俱行﹐卽銓舉善功﹐皆達三官之府矣。修奉之士﹐幸無滯疑也。

太上黃籙齋儀卷之五十五竟

太上黃籙齋儀卷之五十六

唐廣成先生杜光庭刪

禮燈

夫禮燈之法﹐出金籙簡文。凡修齋行道﹐以燒香然燈﹐最爲急務。香者﹐傳心達信﹐上感眞靈。燈者﹐破暗燭幽﹐下開泉夜。所以科云燒香然燈﹐上照諸天福堂﹐下照長夜地獄。苦魂滯魄﹐乘此光明﹐方得解脫。旣然燈須各有所法﹐象春九﹑夏三﹑秋七﹑冬五﹑四季十二﹐皆隨五行本數設之。然有諸天諸地﹑八卦九幽諸燈之位﹐隨全籙文中﹐方位羅列。燒香禮咒﹐卽福徳立降﹐災咎自消。或以啟齋之夜﹐或三日七日之中﹐如法然燈。落景行道畢。出壇﹐至地戶﹐以贊詠幢節﹐庠序雅步﹐導引眾官弟子等﹐旋繞燈下﹐依位咒之。每咒畢﹐眾官弟子皆禮。禮�復以空洞聲﹐引歸玄師前。散如常儀。

明燈頌

太上散十方﹐華燈通精誠。諸天悉輝耀﹐諸地皆朗明。我身亦光徹﹐五藏生華榮。炎景照太無﹐遐想通玉京。此頌﹐關東嵩嶽河中同華﹐皆長聲吟之。落景升壇﹐以引法師於燈下。禮燈時﹐以此頌先引﹐旋繞燈一周﹐只於地戶﹐列斑禮咒﹐亦合其儀矣。

眾官於地戶﹐列班定﹐法師言曰

太極太虛眞人曰﹕陰陽構象﹐天地分形。晝夜旣殊﹐昏明有異。所以淸浮表質﹐諸天爲仙聖之都﹐濁厚流形﹐諸地爲鬼神之府。九天之上﹐陰气都消﹔九地之下﹐陽光永隔。是則冥冥之界﹐無復光明。當晝景之時﹐猶如重霧﹔及昏暝之後﹐更甚陰霾。長夜罪魂﹐無由開朗。眾生或無善業﹐宿有罪根。歿世已來﹐沈淪地獄。受諸惡報﹐幽閉酆都。不睹三光﹐動經億劫。我天尊大慈悲憫﹐弘濟多門。垂然燈之文﹐以續明照夜。靈光所及﹐罪惱皆除。更乘懺拔之緣﹐便遂往生之願。若有善男子﹑善女人﹐發無上道心﹐依按科格﹐來詣齋所﹐齋備香油﹐爲國主帝王﹑君臣父子﹑三塗九夜﹐若幽若明﹐依法然燈﹐照燭內外。上映諸天之上﹐福堂之中﹔下照九地之下﹐地獄之內。使苦魂超度﹐幽爽開光。九祖生天﹖三塗罷對。福沾一切﹐功徳無窮。當知此人﹐積劫善緣﹐必得成道。今有某官某乙修建黃籙靈寶齋﹐依按簡文﹐然燈供養。當願帝王享福﹐三景著明﹐七祖生天﹐三塗朗晏。見世神明敬佑﹐眞聖護持。福祚巍巍﹐永登仙果。弟子再拜。

上元金籙簡文眞仙品曰﹕然燈威儀﹐於道戶上﹐然二燈﹐以照齋主住宅。爲弟子銷災度厄﹐安宅鎭神。弟子於燈下﹐三禮。

法師呎曰﹕

正一陽光﹐焰上朱煙。開光童子﹐一十二人。洞照天下﹐及臣等身。百邪摧落﹐卻鬼萬千﹐光明朗徹﹐通眞達靈。升入無形﹑與道自然。

上元金籙簡文眞仙品曰﹕然燈威儀﹐於本命上﹐然三燈﹐以照三魂。爲弟子制邪度息﹐拘守三魂。弟子於燈下﹐三禮。

陽光洞明﹐三魂自生。總錄萬神﹐長附我形。日中齊景﹐永保無傾。

上元金籙簡文眞仙品曰﹕然燈威儀﹐於行年上﹐然七燈﹐以照七魄。爲弟子安神卻禍﹐制魄除邪。弟子於燈下﹐三禮。

明燈攝光﹐遊精不飛。七魄安守﹐萬神總歸。月中齊景﹐長處光輝。

上元金籙簡文眞仙品曰﹕然燈威儀﹐於太歲上﹐然一燈﹐以照太歲之辰。爲弟子除一年災害﹐福慶來臻。弟子於燈下﹐三禮。

太陽流暉﹐光焰四方。洞照我身﹐七圍九重。內朗外明﹐洞達太空。

上元金籙簡文眞仙品曰﹕然燈威儀﹐於大墓上﹐然三燈﹐以照齋主代世丘陵墓。爲弟子拔度先世亡魂﹐托生淨域﹐斷絕注訟﹐解復連之災。弟子於燈下﹐三禮。宮羽辰商醜角未徵戌向墓位禮。

太陰冥冥﹐萬劫無期。陽光洞煥﹐下照朽骸。魂受光明﹐煉景反胎。得生淨境﹐懼樂熙熙。

上元金籙簡文眞仙品曰﹕然燈威儀﹐於小墓上﹐然五燈﹐以照齋主近代丘陵墓。拔度神爽﹐得生天堂﹐利佑見在﹐福祚興昌。弟子於燈下﹐三禮。宮羽戌角丑商未徵辰向墓位禮。

長夜幽冥﹐萬劫無開。景潛太陰﹐七魄蕩飛。朱靈童子﹐太陽洞輝。照明魂魄﹐神爽同歸。

上元金籙簡文眞仙品曰﹕然燈威儀﹐壇堂前﹐然七燈﹐以照七祖父母。幽魂苦爽﹐得生天堂。弟子於燈下﹐三禮。

天回地轉﹐代謝相推。九幽無光﹐七祖不窺。太陽開度﹐死魂應歸。明燈續夜﹐朽骸生輝。

上元金籙簡文眞仙品曰﹕然燈威儀﹐於中庭﹐然九幽之燈﹐以照九幽長夜之府。拔度九幽之中﹐弟子先亡魂爽﹐睹見光明。弟子於燈下﹐三禮。

九幽冥冥﹐萬劫無光。長夜閉魂﹐元始未通。華燈續明﹐下照土皇。開度七祖﹐上生天宮。洞照內外﹐世爲仙王。

上元金籙簡文眞仙品曰﹕然燈威儀﹐於夾門﹐然二燈﹐以照宮宅。爲弟子驅邪捕惡﹐保護闔門。弟子於燈下﹐三禮。

陽光開明﹐朱煙爓暉。太炎童子﹐備守玄扉。洞照宮宅﹐四窗八開。驅鬼捕邪﹐萬精斬摧。三界敬護﹐代代不衰。眾眞交會﹐曰月同輝。

上元金籙簡文眞仙品曰﹕然燈威儀﹐於地戶上﹐然二十四燈﹐以照二十四生气。爲弟子延生益气﹐增福安神﹐注上生名﹐削除死籍。弟子於燈下﹐三禮。向地戶禮。

三部八景﹐合成我身。二十四气﹐以成我神。明燈自然﹐上聞太玄。身度水火﹐與气自然。八景齊並﹐願得神仙。

上元金籙簡文眞仙品曰﹕然燈威儀﹐於八方﹐然八燈﹐以照八卦。爲弟子照明八達﹐開窗九官﹐八神密衛﹐八方開通。弟子於燈下﹐三禮。向王禮。

三景煥明﹐八卦開窗。天气靜閉﹐太陰隱光。華燈照明﹐萬願皆從。身入光明﹐永享無窮。

上元金籙簡文眞仙品曰﹕然燈威儀﹐於四面中央﹐然九燈﹐以照九宮。爲弟子度九宮災厄﹐上九宮仙名。弟子於燈下﹐三禮。

九五分立﹐天地開張。玄光潛伏﹐太陰不陽。明我華燈﹐上照九宮。玄夜開朗﹐我願吉昌。

上元金籙簡文眞仙品曰﹕然燈威儀﹐於十方﹐然十燈﹐以照十方。爲弟子照明十極﹐招眞降靈﹐解釋災厄﹐名書十天。弟子於燈下﹐三禮。向天門禮

天開地閉﹐玄陰不明。爓上朱煙﹐爲我通冥。十方尊神﹐玄鑑我形。魂魄洞輝﹐自然光精。

上元金籙簡文眞仙品曰﹕然燈威儀﹐於四面﹐然二十八燈﹐以照二十八宿。爲弟子削除死籙﹐益上生名。北斗落死﹐南斗延年。弟子於燈下﹐三禮。向東南禮。

明星大煥﹐光流十門。玄精下映﹐九幽北營。我然華燈﹐乘光上聞。願得靑蓋﹐照我形魂。

上元金籙簡文眞仙品曰﹕然燈威儀﹐於天門上﹐然三十六燈﹐以照三十六天。爲弟子開度七祖父母﹐升入天堂。弟子於燈下﹐三禮。向天門禮。

龍漢蕩蕩﹐三气乘玄。梵行眇眇﹐彌羅大千。悠悠長魂﹐仰望綿綿。今日明燈﹐我願成仙。與我七祖﹐同升諸天。

上元金籙簡文眞仙品曰﹕然燈威儀﹐於五方﹐然五燈﹐以照五嶽。爲弟子上名仙籙﹐保鎭身形。弟子於燈下﹐三禮。

五嶽靈山﹐安鎭五方。五帝尊神﹐神仙之宗。今日然燈﹐上照天王。記我命籍﹐度入仙宮。七祖解脫﹐同升太空。

上元金籙簡文眞仙品曰﹕然燈威儀﹐功徳至重。上照諸天﹐下照諸地。八方九夜﹐並見光明。見此燈者﹐皆罪滅福生。然燈之士﹐其福甚探。九祖父母﹐上生天堂。去離憂苦﹐永出九幽。逍遙上元﹐仙宮之中。見在安泰﹐子孫興昌﹐門戶淸肅﹐萬災不幹。存亡開度﹐生死荷恩。功徳無量﹐所向從心。於家於國﹐咸享利貞。九夜三塗﹐並登眞道。普念無上尊。

次小學仙贊﹐引至玄師前﹐散如常儀

明旦滅

上元金籙簡文眞仙品曰﹕然燈威儀﹐然燈之官﹐勤爲用意。令燈光明徹竟夕﹐不得中滅。半暗半明﹐令人獲罪﹐宜愼之焉。

上元金籙簡文眞仙品曰﹕然燈威儀﹐明旦滅燈。法師咒曰﹕玄陰閉光﹐長燈續明。太陽已朗﹐八幽開淸。燈還太陰﹐光附景生。曰月二眞﹐與我合並。咒畢﹐便減燈止。

凡修黃籙齋﹐當依眞文玉訣﹐四時然燈外﹐別然金籙諸燈﹐依法拜咒訖。或三日之內並行之﹐或拜咒一夕﹐皆獲福利﹐幽顯沾恩矣。或不因齋壇﹐特然此燈。依法拜咒﹐功亦等耳。崇善之士﹐其弘之焉。或於齋內﹐然九幽燈﹐別行禮咒之儀。或不因齋特爲存亡﹐然九幽燈﹐亦可特行禮咒之法﹐其儀軌附之於後。

九幽神燈禮咒

上元金籙簡文眞仙品曰﹕然燈威儀﹐爲帝王國主﹐上銷天災﹐正天分度。下安兆庶﹐濟拔存亡。當然九幽神燈﹐上照九天福堂﹐下照九幽地獄。人天蒙惠﹐生死荷恩。

九眞妙戒金籙度命妙經云﹕天地八方﹐有九幽地獄。考謫罪魂﹐皆由生死之時﹐造諸罪業。身淪之後﹐淪滯三塗。受報終天﹐無由解脫。冥冥長夜﹐不睹光明。若非大聖垂慈﹐善緣開度﹐長居黑暗﹐億劫難原。所以天尊懸科﹐著然燈之品。繼明西日﹐照景窮泉。流光所臨﹐窮魂息苦。神輝所燭﹐幽爽停酸。然燈之功﹐獲福無量。或爲遷拔亡者﹐或爲解厄除災。當備香油﹐詣諸靈觀。歸心拜手﹐虔仰眞靈。燒香然燈﹐禮願供養。精誠丹苦﹐福力所覃。亡者生天﹐見存蒙福。報應之說﹐備存業報。金籙九幽靈寶諸經﹐聊述其由﹐此不繁載。

夫然九幽燈者﹐當市淸淨香油﹐不得用非義之財﹐及濁雜葷穢之物。或以諸香宿漬於油中﹐取其燈焰芳潔﹐散流香气。上感諸天﹐下蠲腥雜。燈光朗徹﹐銷暗繼明﹐卽大獲功徳。

九幽之燈﹐當於靈壇廣殿眾聖之前﹐分爲九樹。依九位陳列﹐樹別九盞。或一樹九層﹐層別九卮。九九之數﹐法天象地。下開九夜﹐上達九玄。濟存拔亡﹐最爲聖福。或力不及者﹐止辦九卮﹐不必備用。此儀止焚香告眞﹐精誠冥祝﹐功徳通感﹐亦一揆也。或隨位備漿水粥時果﹐各九分﹐或八十一﹐列於九位之前﹐尢爲精妙。

次焚香﹐存神﹐叩齒二十四通﹐

啟白

具位臣某謹啟里域眞官﹑曰直使者﹑虛空監察應感靈司﹐今謹有某乙爲某事於某處﹐然九幽神燈﹐祈恩致福。當乞上關三景﹐下白九幽。祈告感通﹐功徳成就。所啟所願﹐咸乞如言。弟子再拜。

弟子某乙然九幽神燈﹐上照中天福堂之內﹐朗徹光景﹐輝映萬方。中照中宮境域神州﹐妖惡潛消﹐災凶殄息。下照中央普掠之獄﹐破諸幽暗﹐開諸光明。劍樹韜鋒﹐刀山息刃﹐窮魂罷考﹐罪魄停酸。離苦生天﹐逍遙快樂。弟子再拜。

弟子某乙然九幽神燈﹐上照東方無極諸天福堂之內﹐陽光煥赫﹐映徹東方。中照震宮卯位靑帝之方﹐淸蕩災凶﹐掃除氛翳。下照東方風雷地獄﹐破諸幽暗﹐開諸光明。所有飛戈飄戟﹐震雷霹靂。停威息苦﹐原赦罪魂。克果生天﹐逍遙快樂。弟子再拜。

弟子某乙然九幽神燈﹐上照南方無極諸天福堂之內﹐陽華洞煥﹐徹照無窮。中照午位九宮赤帝之野﹐消平災異﹐掃滅氛邪。下照南方火翳地獄﹐破諸幽暗﹐開諸光明。所有火城火山考對之者﹐吞火食炭﹐一切窮魂﹐克獲淸涼﹐逍遙快樂。弟子再拜。

弟子某乙然九幽神燈﹐上照西方無極諸天福堂之內﹐神光煥耀﹐洞映太空。中照酉位兌宮白帝之境﹐掃除氛穢﹐蕩滌災凶。下照西方金剛地獄﹐破諸幽暗﹐開諸光明。所有鐵杖金錘考對之者﹐窮魂罷苦﹐積罪蒙原﹐早得生天﹐逍遙快樂。弟子再拜。

弟子某乙然九幽神燈﹐上照北方無極諸天福堂之內﹐祥光照灼﹐徹照無邊。中照坎位一宮黑帝之野﹐蕩除邪穢﹐洗滌凶災。下照北方溟泠地獄﹐破諸幽暗﹐開諸光明。所有毒汁冰池考對之苦﹐寒戟霜刃﹐楚毒罪魂﹐並得生天﹐逍遙快樂。弟子再拜。

弟子某乙然九幽神燈﹐上照東北方無極諸天福堂之內﹐靈光洞朗﹐照映虛空。中照艮卦八宮丑寅之野﹐廓淸災沴﹐摧蕩凶邪。下照東北方鑊湯地獄﹐破諸幽暗﹐開諸光明。一切幽魂﹐承玆福利。鐵叉煮漬﹐息苦停酸﹐早獲生天﹐逍遙快樂。弟子再拜。

弟子某乙然九幽神燈﹐上照東南方無極諸天福堂之內﹐光華普照﹐煥耀無涯。中照巽卦四宮辰巳之野﹐蠲消邪惡﹐摧滅災凶。下照東南方銅柱地獄﹐破諸幽暗﹐開諸光明。一切罪魂﹐免其燋爛﹐罪根除蕩﹐內外淸凍﹐盡獲生天﹐逍遙快樂。弟子再拜。

弟子某乙然九幽神燈﹐上照西南方無極諸天福堂之內﹐靈光洞朗﹐照映虛空。中照坤位井參之野﹐廓淸災沴﹐摧蕩凶邪。下照西南方屠割地獄﹐破諸幽暗﹐開諸光明。一切罪魂﹐免其鋩鋒利刃之苦﹐早獲生天﹐逍遙快樂。弟子再拜。

弟子某乙然九幽神燈﹐上照西北方無極諸天福堂之內﹐光華普照﹐煥耀無涯。中照乾宮奎壁之野﹐蠲消邪惡﹐摧滅凶災。下照西北方火車地獄﹐破諸幽暗﹐開諸光明。一切罪魂﹐乘玆福利﹐火車罷扇﹐塗炭消憂﹐早獲生天﹐逍遙快樂。弟子再拜。

太上黃籙齋儀卷之五十六竟

太上黃籙齋儀卷之五十七

唐廣成先生杜光庭刪

八天眞文

黃籙齋﹐拯救幽靈﹐遷拔飛爽﹐開度長夜﹐升濟窮泉﹐固其大旨也。然祛災致福﹐謝罪希恩﹐人天普修﹐家國兼利﹐功無不被矣。所鎭靈寶五老赤書眞文﹐詳其所爲﹐祗通四種。一則求仙受道﹐自東方九炁下二十四字﹔二則禳制星辰﹐自歲星輔肝下三十二字﹔三則摧伏鬼魔﹐自東山神咒下三十二字﹔四則蠲消水害﹐自下制東河下三十二字。五篇之用﹐於斯畢矣。西京淸都觀張萬福天師儀軌云﹐諸天隱語﹑八會玉文﹐元始天尊於香林園中﹐爲上智童子所說。下拔五苦﹐徧拯九幽。於遷神儀中﹐刊石行用。今則黃籙齋壇﹐宜用此文。凶吉合儀﹐銓量允當。庶夫永劫﹐可以流通。咒祝焚燒﹐與眞文同耳。具有成法﹐共弘之焉。天復元年辛酉十月五日癸未﹐天姥峯羽衣杜光庭賓聖序。

凡眞文﹐並用靑紙﹐朱書八天隱字﹐及中天玉文﹐以鎭齋壇五方。宿啟夜讀文訖﹐以金龍鎭之。散壇夜讀文訖﹐弟子捧文於香煙之上﹐法師咒畢﹐隨表函焚之。一如靈寶眞文儀制。

東方玉文

亶樓阿薈﹐無想觀音。須筵明首﹐法攬菩曇。稼那阿奕﹐忽訶流吟。華都曲麗﹐鮮菩育臻。苔落大梵﹐散煙慶雲。飛灑玉都﹐明魔上門。無行上首﹐回跖流玄。阿陀龍羅﹐四象吁負。

南方玉文

南閻洞浮﹐玉眸詵詵。梵形落空﹐九靈吹前。澤洛菩臺﹐綠羅大千。眇莽九醜﹐韶遙延遭。云上九都﹐飛生自騫。那育鬱馥﹐魔羅法輪。霧持無鏡﹐攬姿運容。馥朗廓奕﹐神纓自宮。

西方玉文

刀利禪猷﹐婆泥咎通。宛藪滌色﹐太眇之堂。流羅梵萌﹐景蔚蕭嵎。易

邈無寂﹐宛首少都。阿郁竺﹐華莫延由。九開自辯﹐阿羅品首。無量扶蓋﹐浮羅合神。玉誕長桑﹐�空度仙。

北方玉文

玃無自育﹐九日導乾。坤毋東覆﹐形攝上玄。陀羅育邈﹐眇气合云。飛天大醜﹐總監上天。沙陀劫量﹐龍漢瑛鮮。碧落浮黎﹐空歌保珍。惡奕無品﹐洞妙自眞。元梵恢漠﹐幽寂度人。

中方玉文

黃中總气﹐統攝無窮。鎭星吐輝﹐流煉神宮。

次弟子捧文香煙上﹐法師叩齒十二通﹐咒曰

無上至眞大聖髙尊﹐布化運气﹐三十二天。八會九光﹐自然成文。安鎭天地﹐保制劫年。元始符命﹐普告三元。下勑九地﹐上關諸天。中告海嶽﹐名山大川。今日上告﹐萬神咸聞。弟子修齋行道﹐拔度幽魂。三官九署﹐削滅罪根。永度三塗五苦之源﹐世世受福﹐記名丹篇。神生天堂﹐煉化自然。生死開度﹐億劫常存。九天告命﹐風火驛傳。再禮

太上黃籙齋儀卷之五十七竟

太上黃籙齋儀卷之五十八

唐廣成先生杜光庭刪

懺禳疾病方懺

先禮方

臣等至心歸命﹐東方無極太上靈寶天尊九气天君﹐東鄕神仙諸靈官。三禮﹐各虔誠懺謝。余方仿此。

懺悔

東方

臣眾等奉爲某官某乙修齋行道﹐歸命東方無極太上靈寶天尊大聖眾﹐至眞諸君丈人﹐東鄕神仙諸靈官。今故燒香﹐歸命懺謝﹐弟子某前代今生至於累劫。上犯東方九炁之天﹑木官之府﹑靑帝之宮﹐歲星木徳角亢氐房心尾箕宿靑龍之神。下犯句芒春王寅卯甲乙蒼龍少陽﹐功曹之直﹑太衝之方﹑春分之气﹐雷霆之威﹐軒轅震卦﹐靑帝眾神。積罪重過﹐上系東方無極世界宮府之中﹐結成災厄﹐歷世纏綿。今因懺謝﹐咸乞蕩除。上願帝王安鎭﹐國祚興昌。邦家受福﹐天下蒙恩。弟子某九幽披散﹐七祖生天。災凶銷解﹐福祚無窮。得道之後﹐升入無爲。和與道合眞。

東南方

臣眾等奉爲某官某乙修齋行道﹐歸命東南方無極太上靈寶天尊大聖眾﹐至眞諸君丈人﹐東南鄕神仙諸靈官。今故燒香﹐歸命懺謝﹐弟子某前代今生﹐至於累劫。上犯東南方梵炁之天﹑風官黃帝季春之神﹑天罡之位﹑辰巽之方。勝蛇戊己招搖四宮﹐立夏之气﹑社稷之靈。上擊東南方無極世界宮府之中﹐歷世結固﹐災厄未原。因今懺謝﹐咸乞蕩除。上願宗祧遐永﹐帝祚延長。存亡荷福﹐家國沾恩。弟子某七祖九玄﹐上生天堂。災凶銷解﹐福善無窮。得道之後﹐升入無爲。和與道合眞。

南方

臣眾等奉爲某官某乙修齋行道﹐歸命南方無極太上靈寶天尊大聖眾﹐至眞諸君丈人﹐南鄕神仙諸靈官。今故燒香﹐歸命懺謝﹐弟子某前代今生﹐至於累劫。上犯南方三炁之天﹑火官之府﹑赤帝之宮﹐熒惑火徳井鬼柳星張翼軫宿朱雀之神。下犯祝融夏王﹑丙丁巳午天一太陽勝先之直﹑太一之方﹐夏至離卦赤帝眾尊﹐羽虫九紫一切正神。上系南方無極世界宮府之中﹐結成災厄﹐歷代未原。因今懺謝﹐咸乞蕩除。上願聖躬萬壽﹐國祚遐長。幽明同福﹐家國荷恩。弟子某三塗淸泰﹐九祖生天。災厄銷解﹐祿祚無窮。得道之後﹐升入無爲。和與道合眞。

西南方

臣眾等奉爲某官某乙修齋行道﹐歸命西南方無極太上靈寶天尊大聖眾﹐至眞諸君丈人﹐西南鄕神仙諸靈官。今故燒香﹐歸命懺謝﹐弟子某前代今生﹐至於累劫。上犯西南方梵炁之天﹐土官黃帝季夏之神﹑小吉之位﹑坤未之方。句陳戊己后土二宮攝提之府﹐鎭星土神﹐立秋中斗一切尊靈。上系西南方無極世界宮府之中﹐結成災厄﹐解謝無因。以今懺悔﹐咸乞蕩除。上願帝王受福﹐天下太平。存亡開泰﹐家國咸安。弟子某九幽釋散﹐七祖生天。災殃銷殄﹐祿壽增延。得道之後﹐升入無爲。和與道合眞。

西方

臣眾等奉爲某官某乙修齋行道﹐歸命西方無極太上靈寶天尊大聖眾﹐至眞諸君丈人﹐西鄕神仙諸靈官。今故燒香﹐歸命懺謝﹐弟子某前代今生﹐至於累劫。上犯西方七炁之天﹐金官之府﹑白帝之宮﹐太白金徳奎婁胃昂畢貲參宿白獸之神。下犯募收秋王﹑庚辛申酉刑罰少陰傳送之直﹑從魁之方﹐秋分兌卦咸池七宮毛虫之屬﹑肅殺之司﹐赤方陰府一切正神。上系西方無極世界宮府之中﹐歷代不解﹐災厄未原。因今懺悔﹐咸乞蕩除。上願聖圖悠久﹐帝徳遐宣。存亡家國﹐俱沐玄恩。弟子某七祖超度﹐長夜開光。災厄銷解﹐祿算長延。得道之後﹐升入無爲。和與道合眞。

西北方

臣眾等奉爲某官某乙修齋行道﹐歸命西北方無極太上靈寶天尊大聖眾﹐至眞諸君丈人﹐西北鄕神仙諸靈官。今故燒香﹐歸命懺謝。弟子某前代今生﹐至於累劫。上犯西北方梵炁之天﹐天門黃帝事秋之神﹑河魁之位。乾卦戌鄕亢龍戊己靑龍六宮立冬之气﹐白方正神。上系西北方無極世界宮府之中﹐積罪結固﹐災厄所纏。因今懺謝﹐咸乞蕩除。上願帝王宗廟﹐祚歷遐長。家國安鎭﹐存歿荷恩。弟子某九玄七祖﹐上生天堂。災銷禍散﹐福善日臻。得道之後﹐升入無爲。和與道合眞。

北方

臣眾等奉爲某官某乙修齋行道﹐歸命﹐北方無極太上靈寶天尊大聖眾﹐至眞諸君丈人﹐北鄕神仙諸靈官。今故燒香﹐歸命懺謝﹐弟子某前代今生﹐至於累劫。上犯北方五炁之府﹑黑帝之宮﹐辰星水徳斗牛女虛危室壁之宿﹑玄武之神。下犯玄冥冬王﹑亥子壬癸冬至太陰登明之直﹑神後之方﹐坎卦太一甲虫之靈﹐北宮一白黑帝眾神。上系北方無極世界宮府之中﹐積世結固﹐災厄所纏。因今懺悔﹐咸乞蕩除。上願帝王祚歷﹐地久天長。存亡受福﹐家國沾恩。弟子某九幽開泰﹐七祖生天。災厄銷殄﹐壽祿延長。得道之後﹐升入無爲。和與道合眞。

東北方

臣眾等奉爲某官某乙修齋行道﹐歸命東北方無極太上靈寶天尊大聖眾﹐至眞諸君丈人﹐東北鄕神仙諸靈官。今故燒香﹐歸命懺悔﹐弟子某前代今生﹐至於累劫。上犯東北方梵炁之天﹐戊己黃帝季冬之神。丑宮丘墓山川土官立春艮卦大吉之方﹑太陰之域﹑八白之宮﹐東北方世界一切正神。上擊東北無極之府﹑曹屬之中﹐災厄結固﹐歷世未原。因今懺悔﹐咸乞蕩除。上願帝王安鎭﹐祚歷無窮。三塗靜晏﹐九祖生天。災殃銷解﹐家國荷恩。得道之後﹐升入無爲。和與道合眞。

上方

臣眾等奉爲某官某乙修齋行道﹐歸命上方無極太上靈寶天尊﹐三十六天帝君﹐玉京玄都紫微金闕三淸三界梵炁天君﹐無極世界上鄕神仙諸靈官。今故燒香﹐歸命懺謝﹐弟子某前代今生﹐至於累劫。上犯上方天元之府﹑太芒之鄕﹑至陽之境﹐五億天宮﹑九元七正﹑三界諸天﹑三十六天帝﹐三十六天君﹐眞仙上聖﹐飛天神王﹐風雷雲雨諸天正神﹐無上無極一切尊靈。罪結上元之境﹐三官宮府之中。歷代纏綿﹐因成災咎。以今懺悔﹐咸乞蕩除。上願帝王國祚﹐比天長存。世世不絕﹐常爲人君。四海安鎭﹐人稱太平。天地淸晏﹐家國蒙恩。九玄七祖﹐上生天堂。弟子某災厄消解﹐福善無窮。得道之後﹐升入無爲。和與道合眞。

下方

臣眾等奉爲某官某乙修齋行道﹐歸命下方無極太上靈寶天尊﹐九壘土皇﹐四司五帝﹐十二仙君﹐九宮眞人﹐神仙玉女﹐無極世界下鄕神仙諸靈官。今故燒香﹐歸命懺謝﹐弟子某前代今生﹐至於累劫。所犯九地之司﹑重陰之境﹐八溟九壘﹑風澤之方﹐土府太皇﹑地下五帝﹐洞冥陰府﹑山川洞天﹑三十六土皇﹐名山福地﹑岡原丘谷地府眾神。罪結下方中黃戊己宮府之中﹐歷代未原﹐災厄結固。因今懺悔﹐咸乞蕩除。上願國祚帝周﹐山河等固。幽明蒙佑﹐家國荷恩。弟子某地獄寧閒﹐九幽披散。光明通朗﹐七祖生天。災咎淸銷﹐算祿延未。得道之後﹐升入無爲。和與道合眞。

三光

臣眾等奉爲某官某乙修齋行道﹐至心歸命日月星宮﹑至眞大聖﹑三光神仙諸靈官。今故燒香﹐歸命懺謝﹐弟子某前代今生﹐至於累劫。所行罪犯﹐上觸眞靈。日月星宮﹑太陰太陽之府﹐諸天列宿﹐九躍尊神。不敬三光﹐輕慢天象。罪結三元之境﹑天元曹府之中﹐歷代纏綿﹐因成災厄。以今懺謝﹐咸乞蕩除。上願景祚無窮﹐帝圖遐永。萬方昭泰﹐文軌混同。弟子某災厄銷平﹐福祥臻萃。三塗九夜﹐咸睹光明。得道之後﹐升入無爲。和與道合眞。﹑

五嶽

臣眾等奉爲某官某乙修齋行道﹐至心歸命五嶽眞君﹐名山泥府﹑得道神仙諸靈官。今故燒香﹐歸命懺謝﹐弟子某前代今生﹐至於累劫﹐所行罪犯。上觸眞靈﹐嶽瀆尊神﹐山川宮府﹑名山靈化﹑福食之曹﹐及十大洞天﹑三十六洞﹑七十二福地﹑三十六靖廬﹑佐命二儲﹑宮靈宅﹑丈人使者司命髙尊。積過未原﹐結成災厄。因今懺悔﹐咸乞蕩除。上願聖歷永昌﹐帝圖安鎭。生靈和泰﹐寰海昭融。弟子某罪咎蠲平﹐災厄銷殄。存亡蒙佑﹐家國沾恩。得道之後﹐升入無爲。和與道合眞。

水府

臣眾等奉爲某官某乙修齋行道﹐至心歸命扶桑大帝﹑暘谷神王﹐三河四海﹑九江水帝﹐十二河源﹑水府神仙諸靈官。今故燒香﹐歸命懺悔﹐弟子某前代今生﹐至於累劫﹐所行罪犯。上觸眞靈﹐積過所鍾﹐下元之府﹐靈泉溟海﹐及諸河源﹐八澤九江﹐水官之簡。結成災咎﹐累世纏綿。因今懺謝﹐咸乞蕩除。上願帝業繁昌﹐聖圖延永。萬方有泰﹐八海無波。弟子某乙罪目蠲消﹐災厄除蕩。存亡蒙佑﹐家國沾恩。得道之後﹐升入無爲。和與道合眞。

經寶

臣眾等奉爲某官某乙修齋行道﹐至心歸命三十六部尊經﹐眞文寶符﹐諸天祕藏﹐十方正法﹑侍衛經典一切眞靂。今故燒香﹐歸命懺謝﹐弟子某前代今生﹐至於累劫。犯三元品目﹐眞戒玄科。輕慢尊經﹐非毀正典。運心舉念﹐率陷罪條。結因纏綿﹐未曾懺謝。名書黑簡﹐身履災危。非仗玄功﹐無由赦免。因今祈謝﹐咸乞蕩除。上願聖祚繁昌﹐帝徳遐永。萬方朗晏﹐四海和平。弟子某災咎淸銷﹐存亡安泰。有生含識﹐同沐玄恩。得道之後﹐升入無爲。和與道合眞。

太上黃籙齋儀卷之五十八竟

