靈寶無量度人上經大法

經名﹕靈寶無量度人上經大法。原題天眞皇人撰﹐據考應爲宋元符籙派道士編慕﹐最終成書於明初。系匯集各派符籙法術之大型道書。凡七十二卷。底本出處﹕《正統道藏》洞眞部方法類。

目錄

序

卷一

八明開聰品

卷二

五譯成書品

齋戒節度品

寶經降世品

卷三

修誦瓊編品

修誦訣驗品

卷四

訓釋經義品

裂字爲符品

卷五

靈寶符命品

卷六

靈寶符命品

卷七

靈寶符命品

卷八

神光大定品

黍米入妙品

五神混合品

卷九

十轉回靈品

胎化法質品

利元通神品

卷十

洞視降召品

卷十一

混元玉札品上

卷十二

混元玉札品下

卷十三

洞視修用品

卷十四

洞視神眞品

卷十五

靈寶洞視品

無礙洞觀品

卷十六

遏絕魔試品

卷十七

佩服內音品上

卷十八

佩服內音品下

卷十九

五方云芽品

卷二十

隱書玄象品

卷二十一

五嶽眞形品

卷二十一二

招靈求仙品

上道高奔品

卷二十三

餐吸元和品

挹服三光品

卷二十四

吐納正炁品

飛玄紫炁品

三一玄微品

卷二十五

內朝三景品

受持策杖品

隱迹五解品

神眄諸天品

卷二十六

神受大法品

隱朝帝師品

卷二十七

首愆謝過品

卷二十八

玄憲仙格品

諸天音諱品

百靈隱名品

卷二十九

上玄所治品

三天靈司品

卷三十

禳度施用品

卷三十一

禳度施用品

卷三十二

禳度施用品

卷三十三

修禳條格品

卷三十四

五帝育物品

大梵飛空品

卷三十五

自煉形神品

九宮洞視品

靈寶神鑑品

卷三十六

袪妖拯厄品

卷三十七

回死起生品

速度亡魂品

卷三十八

祈求嗣續品

致雨開晴品

卷三十九

靈寶罡步品

壇司咒訣品

卷四十

還元敍玄品

開天玉契品

卷四十一

章表思存品

卷四十二

元綱流演品

卷四十三

運神合景品

卷四十四

運神合景品

卷四十五

十魔境化品

卷四十六

思神儀訣品

卷四十七

壇圖幕式品

卷四十八

登壇演祝品

卷四十九

降召符命品

卷五十

燃燈破獄品

卷五十一

燃燈破獄品

卷五十二

超度靈幡品

卷五十三

齊同慈愛品

鳳炁龍文品

卷五十四

普度符誥品

卷五十五

普度符誥品

卷五十六

取救亡魂品

卷五十七

煉度祕訣品

卷五十八

生身受度品

卷五十九

三光煉度品

卷六十

南昌受煉品

卷六十一

靈寶煉度品

卷六十二

混元陰煉品

卷六十三

九煉生屍品

卷六十四

九煉生屍品

卷六十五

九煉生屍品

卷六十六

神虎追攝品

卷六十七

神虎追攝品

卷六十八

煉度諸符品

卷六十九

煉度諸符品

卷七十

凝香昭應品

卷七十一

修齋受詞品

鎭信威儀品

冠裳劍佩品

盟傳對齋品

卷七十二

修齋受詞品

本法印篆品

靈寶無量度人上經大法卷之一

八明開聰品

玄師曰﹕靈寶大法﹐乃無上大羅元始天尊所說﹐玉宸道君﹐五老上帝﹐高尊上聖﹐妙行眞人﹐十方神王﹐至眞大神所受。後聖玄元金闕高眞天帝﹐行化下教﹐世間得而聞之。乃是三十六部尊經﹐總萬八千篇。眾道之宗﹐玄淵隱奧﹐與萬法一貫。

一則明元始祖炁﹐從何先化玉字。按《靈寶玉字內音經》云﹕自三炁之先﹐溟涬之後﹐其中眞精欻化﹐挺生元炁。元炁之內有神﹐曰元始天王。其炁混凝﹐與元始同生﹐流化結芳。非色非相﹐或舒或張。至延康開劫﹐一炁分形﹐而爲二炁。虛無自然﹐而生始炁。二炁交結﹐凝相太空﹐彌覆無極﹐字方一丈﹐八角垂芒﹐莫知其理。二炁混凝﹐包藏玉字。至龍漢開劫﹐元始天王分隸二炁﹐混沌開光﹐炁淸高澄成天﹐炁降積滓成地。二炁分合﹐中有和炁﹐名曰玄炁﹐亦曰大梵之炁。至赤明劫﹐元始開圖﹐中有眞陽之炁﹐化爲洞陽之火。元始運洞陽之火﹐冶煉三炁﹐混合玉字﹐而成赤文。因而劫號赤明﹐文號赤書玉字﹑是玆理也。

二則明生育混沌﹐陶冶萬範。自混沌開析﹐三炁成文﹐火煉爲赤書光明之炁。陽光之精成日﹐靈光之精成月﹐餘光布散﹐分爲萬象﹐三炁之神﹐分爲三淸之聖。自此之後﹐萬匯皆出皆生﹐莫非玄元始三炁也。至開皇劫﹐分隸三元﹐化生諸聖。至上皇劫﹐五劫周啟﹐五行全形﹐化生諸眞諸仙﹐應五劫之內﹐產生玄中之精﹐精中之神﹐皆名上皇﹐故劫號上皇劫。五劫之中﹐五行正炁流方布形﹐或聚或散﹐或捲或舒或張﹐或體應雲煙火霧﹐或象類星斗金玉﹐或形分虫魚龍鳥﹐皆出於赤書玉字。分形自然﹐生成三洞四輔之文﹐龍胎石景﹐億萬圖書﹐三部千條局命。天眞皇人﹐太眞玉妃﹐悉書其文﹐錄爲簡籙﹐以正生成之本﹐總括萬象之元﹐陶鑄羣品之機﹐出產仙眞之紐。

三則明靈寶大法﹐自然生成圖書﹐總括萬象﹐爲三才機紐﹐是玆理也。

四則明大法爲三洞祖教﹐出生一切聖人。自五劫開化之後﹐玉淸洞眞﹐上淸洞玄﹐太淸洞神﹐三洞之經﹐四輔符籙﹐皆因赤書玉字而化﹐稟受靈寶之炁而成。昔自元始天尊﹐命上皇三十九帝﹐九霄天帝﹐各紀經祝﹐而成大洞三十九章。明五劫開化源洞之體﹐述和合三炁歸一之法﹐付玉宸道君。次於諸天說三十六部尊經﹐後自三皇之代﹐金闕後聖玄元老君下化。神農時下化爲郁默子﹐嘗百藥﹐分五穀﹐而說《長生經》。伏羲時下化爲元化子﹐正八方﹐演陰陽﹐說《靈寶元陽經》。祝融時下化爲郁華子﹐修三綱﹐齊七政﹐說《靈寶五星混常經》。黃帝時下化爲廣成子﹐說《靈寶道戒經》。少皡時化爲確應子﹐說《靈寶元藏經》。高辛時號元陽子﹐說《靈寶微言經》。帝堯時號務成子﹐說《靈寶政事經》。帝舜時號尹壽子﹐說《太淸經》《靈寶赤書》。夏禹時號眞寧子﹐說《五篇眞文經》《龍蹻經》。周時號郭叔子﹐說《靈寶赤精經》《道德》二篇﹑《靈寶八威治魔經》。秦始皇時授以《鬼林經》﹐並策役鬼神之符。漢世名赤松子﹐說《三一經》。文帝時號河上公﹐說《道德篇章》。西王母奉元始之命﹐說《靈寶三十六部尊經》。於武帝時下降人間﹐授帝無上洞眞洞玄洞神之教。至於桓帝永壽元年﹐又下降人間﹐演正一太淸洞神之道。方成三洞﹐皆因靈寶大法﹐化生一切聖人也。

五則明人身體法元始﹐造立混沌﹐而自人身生聖胎法身。父母交精﹐一點含和﹐二炁分坼﹐先生其腎。三炁分肇﹐而生神府者心也。四炁交並﹐華蓋成形。五炁交光﹐如華五葉﹐卽五內備炁﹐如三炁至五劫之象也。二炁分判﹐上生泥丸﹐而下至玄谷水府也。三炁火煉﹐上生日月﹐如同兩目﹐一身光明﹐爲萬象也。人身正同其理。夫身外分形﹐須知靈寶祖炁。靈寶之炁﹐入沙成金﹐入石成玉﹐禽生鸞鳳﹐獸生玄龍﹐艸木生靈芝﹐五穀含嘉瑞。气散成和風﹐炁升成慶云﹐炁降爲甘露。入水生夜光﹐在人生聖賢。以比爲祖炁﹐乃至和太一之精﹐眾靈之首。大寶旣有此物﹐如人之生形﹐入大浮黎土﹐丹谷中央也。成行九轉﹐分形五變﹐而成法身。乃元始十徧﹐枯骨更生是也。

六則明元始祖炁﹐無形之先﹐比擬降質成炁﹐化生萬寶﹐今世作何體狀。復采煉此炁﹐餌之則登眞正。所謂靈寶之炁﹐如萬類亦有之。謂龍珠虎寶﹐牛黃鴉丹之屬也。今流精玉光丹﹐亦是也﹐所是靈寶之炁。天地者﹐日月之對。日中之時身中者﹐神炁會合之初。故太一眞人曰﹕常於太極握樞機﹐動靜神珠降幌幃。自有靈寶生玄穀﹐黍米空歌嘯詠時是也。得此餌之﹐必登眞人之位。故下仙莫能階此仿髴矣。

七則明大法中大洞育物回靈之道﹐則白日登升。次誦詠《長生度世尸解得道經》﹐經中備有萬法。是寶經之指迷天中元始說經之旨趣﹐則常理矣。上有修眞內煉骨肉同飛之道﹐中有長生度世尸解之法﹐下有升祖度玄之教。大則保鎭天地﹐正天宿度﹐愈災卻魔之格。小則有治療沈痾﹐回屍起死之功。明則有嘯命風雷﹐變化自然之靈。幽則有策使萬靈﹐徹視十天之文。故曰備有萬法。

八則明大法有三品﹐必成聖眞仙道。如通玄究微﹐行諸十品上道﹐功德合備﹐則白日登升。若其餘修誦﹐得一法一教﹐長生度世﹐爲地界洞天仙人之首。或朝夕朝禮尊敬﹐奉事供養﹐則必獲尸解之仙﹐十洲三島散仙之民矣。

靈寶無量度人上經大法卷之一竟

靈寶無量度人上經大法序

天眞皇人撰集

元始祖劫﹐爲天地之根宗。靈寶開圖﹐總陰陽之樞紐。推日月變通之理﹐統星罡躔運之機。妙集旋綱﹐提攜子午﹐達五行之造化﹐追二炁之魒魁。進退乾坤﹐飛旋離坎﹐擒龍伏虎﹐控鳳乘鸞﹐朝餐紫府之英﹐暮食靑華之液﹐煉形流火﹐濯質東池﹐六龍飛蹈於層霄﹐九炁鉆烹於玉鼎。道之生我﹐物無定形﹖棄物畱形﹐則炁神交而眞自徹。釋情養浩﹐則精血通而炁自凝。眞火高奔﹐飛扶丘之皎日。水金拘制﹐旺玉關之蟾賒。八鸞同鳴﹐贊空歌之雅韻。九鳳齊唱﹐揚十絕之玄音。俯仰靈阿﹐十方之天眞自集。朝參太上﹐萬靈之羽衛飛軿。黍米高懸﹐變通莫測﹐含包虛珠﹐則無鞅數眾咸歸。濁競奔趨﹐則萬炁千眞盡散。集炁爲寶﹐聚神爲靈。乾健純陽﹐坤厚純陰。自然之炁﹐無形無名﹐上極九淸﹐以炁假名爲號。下徹九地﹐以形則﹑號爲名。是知杳杳冥冥﹐恍恍惚惚﹐寂然不動﹐感而遂通﹐二炁回旋﹐天地應時而動。三田通妙﹐陰陽轉運而爲。靡在他施﹐何勞自造。存神叩齒﹐警初眞八道之門。煉炁書符﹐明學士守規之矩。欲餌吞於九轉﹐當造化於四時。迥運周天﹐交遘水火﹐烹金鑄鼎﹐煉石補玄。盜日月之精華﹐結神眞之鉛汞。先明子午﹐次辧水金。進退抽添﹐知時識候﹐溫調養育﹐烹煉無差。勿殺害以欲貪﹐勿嫉妬而淫盜﹐遠憎去﹐異骨成親﹐濟度天人﹐闡教凡世﹐通玄究微﹐悉章洞慧。束魔卻惱﹐斷六根障塞之源。捨妄從眞﹐滅五苦輪迥之路。拘魂制魄﹐養炁藏神﹐身有光明﹐形無影響。開明三景﹐離合自然﹐高宴郁羅﹐萬劫蕭臺﹐聳冠飛升﹐金闕玉山﹐絕境逍遙。飛駕瓊輸﹐十炁飛天自現。控乘綠輦﹐諸天五老傾光。疾除罪薄之因﹐落滅惡根之道。妙乎玆法﹐故品諸經﹐提悟迷荒﹐救攜未悟。吾昔遇淸微丈人﹐授以二炁吐納。次遇於玄皇玉帝﹐賜以金丹訣言。遂明天地權輿之數﹐以了陰陽生殺之機。眾卉百華﹐盡守根而固帶。奇禽異獸﹐咸抱一以含元。故知顚倒五行﹐番覆四象﹐盜元一飛玄之气﹐守眞精妙體之英。建寶鼎於崆峒﹐飛金晶於靈洞。遘內外之水火﹐合上下之刀圭。元炁周流﹐感元黃而玄珠光耀。包藏宇宙﹐含金丹而資用無窮。是知天地之獨尊﹐變化之無形無質。乾坤之妙道﹐生死之無始無終。道勿遠求﹐不出戶牖。親之者鮮﹐遠之者多。棄本忘眞﹐甘樂亡於泉壤。入邪捨正﹐徒負夏以經冬。靜以生彊﹐安而思極。七情鼓扇﹐陽絕陰生而性命危。六欲觸耽﹐精散形離而神炁泯。五藏搖蕩﹐九竅閉關﹐靡知性命之端﹐安得奇耦相配。何明造化﹐豈辧玄機。吾啟大慈﹐願提仙子。將玆神炁﹐集號玄章﹐故名靈寶之筌蹄﹐以應眞經之內法。付於妙行﹐出世度人﹐化現十方﹐名號非一﹐編諸經典﹐徧滿恆沙。句句爲玄﹐頭頭是道。悟玆妙理﹐則入生出死﹐而與道俱存。了此眞機﹐則離合自然﹐而去來無礙。遇之者夙非凡骨﹐行之者累世眞仙。悞謫人天﹐慮差覺路﹐指名圖定﹐證悟法門。行者祕藏﹐了眞可度。謹序。

靈寶無量度人上經大法卷之二

五譯成書品

玄師曰﹕八明可以開聰﹐而五譯始成世書。

一譯玉字生於虛無之先﹐隱乎空洞之中﹐名大梵玉字。至赤明開圖﹐火煉成文﹐爲赤書玉字。元始以大通神威之力﹐開廓五文而生神靈﹐宣緯演祕而成大法也。

二譯火煉成文﹐赤書之後﹐字方一丈﹐八角垂芒。覆於諸天﹐下蔭西元。九天之根﹐流金之勢﹐玉光金眞之明﹐煥耀太空。元始命天眞皇人書其文﹐名八威龍文﹐亦曰諸天八會之書。祕於上淸玄都金闕七寶瓊臺﹐及紫微上宮蘭房金室東西華堂﹐九天太霞之府也。

三譯元始天尊爲道法宗主﹐玉宸道君爲靈寶教主。撰此《靈書五篇眞文》﹐三十二天玉字成經﹐名雲篆光明之章。內王母授黃帝﹐龍威丈人授大禹靈寶五符之法﹐並太上後聖授百代帝王靈寶尊經﹐並在三十六部經內。更一稱譯兼黃帝﹐問道峨嵋﹐親見皇人﹐再蒙授旨。及吳左仙嗡於太極徐眞人﹐降授流布﹐亦更不重敍爲譯。

四譯漢元封元年七月七日﹐西王母下降﹐以此經怯授漢武帝。帝亦不曉大梵之言。王母曰﹕元始是大羅天人﹐道君是西那玉國人﹐天方與神洲之言不同﹐況大梵之言乎。遂以筆書之﹐改天書玉字爲今文。以大梵之言﹐威儀服禦﹐宮名圖書﹐名色宮闕﹐甲子卦炁﹐壇式大法之內﹐諸品行用﹐三十六部尊經﹐並系漢制世文之語﹐爲古今之法言也。

五譯自天眞皇人﹐悉書其文﹐以爲正音。妙行眞人撰集符書﹐大法修用。眞定眞人﹑郁羅眞人﹑光妙眞人﹐集三十六部眞經符圖﹐爲中盟寶籙﹐以三十六部眞經之文爲靈寶大法﹐因此流傳。吳左仙翁授經籙法訣於太極徐眞人﹐仙翁遺於上淸眞人楊君﹐總其玉淸洞眞﹑上淸洞玄﹐二品之經法。後世漸有神文﹐是第五譯也。

齋戒節度品

玄師曰﹕凡受行靈寶大法﹐先須受無上十戒。

一執心平等﹐不得自欺。二忠於事君﹐孝敬天地父母。三慈仁及物﹐貧儉節身。四淸淨端直﹐不得阿黨。五尊敬大法﹐深信修行。六敬重鬼神﹐不得輕侮。七凡所衣食﹐皆出元始祖炁﹐不得外想。八灰水蕩穢﹐不用修飾。九口誦心拜﹐無使勞形。十七日大定﹐神光湛然﹐見玉淸境。

玄師曰﹕凡修誦此經﹐通玄究微﹐行道希仙﹐先須受持齋法﹐十二大戒。

一戒不殺。二戒不害。三戒不嫉。四戒不妬。五戒不淫。六戒不盜。七戒不貪。八戒不欲。九戒不憎。十戒不。十一戒言無華綺。十二戒口無惡聲。

玄師曰﹕欲尊敬上法﹐救死度生﹐威伏羣魔﹐統制百靈﹐受九眞妙戒。

一者敬讓﹐孝養父母。二者克勤﹐忠於君主。三者不殺﹐慈救眾生。四者不淫﹐正身處物。五者不盜﹐推義損己。六者不嗔﹐凶怒淩人。七者不詐﹐諂賊害善。八者不驕﹐傲忽至眞。九者不二﹐奉戒專一。

玄師曰﹕凡受諸戒﹐須皈身﹐皈神﹐皈命無上三寶。不得信從邪師﹐影響幻惑﹐妖妄外道﹐魔鬼教法師類仙者。

第一皈依無上道寶。

第二皈依無上經寶。

第三皈依無上師寶。

玄師曰﹕如上諸戒﹐皆天尊金口所說。受持無犯﹐諸天稱慶﹐滅諸魔試﹐克獲升仙。若犯之﹐則地司飛奏﹐三官糾劾﹐五帝書過。小則折算﹐中則考校生魂﹐大則計功墮事﹐除壽滅祿﹐退品仙階。若非故違﹐尙許懺謝。惟忌秋分﹐謝而勿再犯﹐三負不原。

玄師曰﹕修奉火法﹐依諸天吉日淨齋﹐則天地書名﹐九玄七祖﹐俱登南宮﹐一身淸吉﹐長生不死。功滿成眞﹐慶及家門﹐所向如願﹐鬼神稽首﹐萬眞來朝。每月一日﹐東方玉寶皇上天尊並九炁天君下降。八日﹐南方玄眞萬福天尊並三炁天君下降。十四日﹐西方太妙至極天尊並七炁天君下降。十五日﹐北方玄上玉晨天尊並五炁天君下降。十八日﹐東北度仙上聖天尊並梵炁天君下降。二十三日﹐東南好生度命天尊並梵炁天君下降。二十七日﹐西南太靈虛皇天尊並梵炁天君下降。二十八日﹐西北無量太華天尊並梵炁天君下降。二十九日﹐上方玉虛明皇天尊並梵炁天君下降。三十日﹐下方眞皇洞晨天尊並九壘重陰土皇下

降。小月﹐退二十七日。

玄師曰﹕此十天下降之日﹐宜淨齋謝過﹐祈求恩佑﹐奏告十天。三會亦宜如之。正月七日舉遷上會﹐七月七日慶生中會﹐十月五日建生大會。

玄師曰﹕此三會與三元十五日﹐皆是普度考校之辰。又有五臘之日。天尊所說《眞一父母恩重經》此日宜齋戒﹐祭祀先亡祖考﹐誦經行道﹐拔度亡者﹐名爲孝子。餘日祭祀﹐非惟淫祀﹐亦亡者不享﹐祭亦不獲其福。正月一日天臘﹐五月五日地臘﹐七月七日道德臘﹐十月一日民歲臘﹐十二月內王侯臘。

玄師曰﹕更有小三會﹐庚申﹐甲子本命日是也。庚申日﹐屍神白人罪過。甲子日﹐太一簡閱神祇。本命日﹐百神朝身。八節日﹐八方天眞朝集﹐校量罪福功過﹐於上元八景宮中。四立﹐二至二分是也。又有小節會﹐宜醮祭作福誦經﹐卽眞降獲福。甲午天節會﹐甲申地節會﹐甲辰四時節會﹐甲子人節會﹐甲戌五行節會﹐丙午天之會﹐壬午地之會﹐庚午日之會﹐庚申月之會﹐辛酉星之會丁卯仙眞會﹐三日斗辰會﹐本生日本命會。

玄師曰﹕旣爲學仙之士﹐修誦大法﹐凡遇一切厄會﹐亦當修齋﹐行香誦經。天地還終﹐星宿錯度﹐日月失昏﹐四時失度﹐陰陽不調﹐國主有災﹐兵革四興﹐疫毒流行﹐兆民死傷﹐師友命過。此六條正是學士行功之要道。且天地還終者﹐大小陰陽九百六之期。有天地坼裂之變﹐有度數否終之厄﹐皆須修齋﹐行香誦經。兼星宿錯行﹐軌道淩犯﹐芒刺妖彗﹐凶悖之變﹐日月薄蝕昏蒙之異﹐亦當修齋﹐行香誦經。四時寒溫失於節度﹐陰陽水旱不調﹐非時行令﹐逆炁作災﹐九野興兵﹐諸暴亂起﹐東徵西伐﹐亂臣賊子﹐干戈徧行﹐亦當修齋﹑行香誦經。其諸至聖神人﹐儻還宿業﹐遭諸魔試﹐橫誤罹苦否之時﹐亦當修齋﹐行香誦經。末學之夫不達玄域﹐疾傷焉免。況五穢塵世﹐虫蝗兵火﹐疫毒王法﹐太一兵運﹐同惡相濟﹐收還夙債﹐亦當修齋﹐行香誦經﹐行是功德﹐必獲眞人之位﹐爲金闕之臣也。玄師曰﹕誦經有法﹐具載修誦品。行香有儀﹐出於經緯一編。其內齋者有四﹐一則心齋﹐二則常齋﹐三則淸淨齊﹐四則長齋。心齋者﹐謹守天戒﹐心意同符﹐內外同儀﹐無思無欲﹐無慮無恐﹐翛然坐忘﹐德同眞人﹐道合仙格﹐乃曰心齋。次則常齋者﹐絕辛去厭﹐斷葷戒欲是也。淸淨齋者﹐斷五穀﹐絕人事﹐居山林﹐飲元炁﹐持戒律﹐忘塵根﹐散胞胎﹐杜交友是也。長齋者﹐並持已上三齊之法﹐或一月兩月﹑一歲兩歲﹐十年二十年是也。以至終於飛升﹑始於立意是也。按《玄都定罪律太極科》曰﹕五辛食之﹐念誦條戒內爲第一罪。誦修持諷誦﹐觸犯神靈﹑忤穢眞炁﹐獲毒蛇穿心獄報。三厭食之﹐永無仙冀。又六畜之肉﹐禽畜胎卵不可食之。食之傷生伐命。豬犬尢忌﹐不惟破犯齊戒科禁﹐使人𨿽功德足備﹐天門阻遏﹐不令進入﹐亦章不達上元。惟道士病患﹐食乾脯獐鹿鵝鴨肉脯而已。病安﹐故不食亦佳。

寶經降世品

明寶經緘藏降世

天尊於始靑天中﹐敷說此經﹐以授道君。又於太丹天中﹐賜大梵之音﹐道君序成之後﹐上天爲寶﹐祕於玄都玉京紫微上宮。緘藏至重﹐非聖不傳。後西王母上請於天帝﹐降保甲申之災﹐以付修眞之士﹐因此遂畱於人世。此經並是諸天上帝﹐及至靈魔王隱祕之歌音。內說天地劫運﹐萬神名諱﹐交會陰陽﹐元炁生化。其義不可得而盡解﹐得悟道者﹐自能洞明。上天四萬劫一傳﹐人間四十年一授。輕泄漏慢﹐殃及九祖﹐禍及幽陰﹐可不愼歟。右以李少微注定此章。

明內音所因

天尊於赤明世界栢陵捨坐﹐是時雲霧郁勃﹐三日三夜﹐冥陰不解。五老上帝上奏天尊曰﹕今日侍座﹐所未曾見天尊敷教﹐則致山海靜默﹐天地肅淸。今白日陰暝﹐天地惶懼。臣等有疑﹐不審何故。天尊告曰﹕今日諸天發瑞﹐靈應自然﹐玉字煥爛﹐障蔽天光﹐成令四座瞑目以俟。俄頃天炁頓啟﹐暝暗豁消﹐五色光明﹐洞照十方﹐各有靈書﹐字方一丈﹐見於空虛之中﹐文彩煥赫﹐八角垂芒﹐精光晃目﹐不可得看。天尊普告眾眞曰﹕此靈書八會﹐字無正形﹐其趣宛奧﹐爾等難可看詳。乃命天眞皇人注書其字﹐解釋其音﹐以賜太上道君﹐總二百五十六字。道君撰次成文﹐是謂大梵隱語﹐因序而載二章之後。皇人者﹐嘗於黃帝時下降峨嵋山﹐授帝以三一五芽之法﹐復升於天也。右以《內音經》合《列仙傳》定此章。

靈寶無量度人上經大法卷之二竟

靈寶無量度人上經大法卷之三

修誦瓊編品

修誦存思章

玄師曰﹕凡欲誦詠﹐並依神化。於靜室中﹐目想四方三十二天名色﹐雲炁交杳之中﹐有宮觀樓殿﹐天帝衣天色之衣﹐冕服一一分明。卽存神﹐自太皇天爲始﹐先叩齒一通﹐心拜訖。次太明天﹐三十二過。畢卽閉目﹐靜思三田出玄元始靑黃白三色雲炁﹐並如絲﹐漸離身﹐雲炁濃厚﹐先交絡一形﹐次纏映所坐幾及席經席﹐無不周徧。次蓊郁旋繞一室﹐然後出外圍布一方﹐良久冥合天地。次存靑龍出肝立左﹐白虎出肺立右﹐朱雀出心在前﹐玄武出腎在後﹐獅子出脾下丹田﹐十二隻﹐列於左右。想白鶴自腦泥丸出﹐九隻﹐圍列四向方。存眉後六合宮中有日月﹐出自二目﹐去面九寸﹐光照室內﹐洞徹煥明。次存日月光凝景圍﹐在大椎骨頭之戶﹐頭成九色圓象﹐如虹蜺之狀﹐照耀光映十方﹐如此分明。元始密祝﹐有心祝﹐微祝﹐密祝。心祝﹔則心中神存意祝也。微祝﹐則自己可聞其聲也。密祝口言﹐而己與外人﹐俱不可曉其聲也。十徧爲一過﹐十過爲一轉。誦則下聲而謂之﹐詠則朗吟以詠聲。十言一咽津﹐百言一啄齒。咽津則養炁而潤澤內宮﹐啄齒則集眞而和神。外保不空﹐屍竭神也。錯一字﹐前覆三十字以誦之。越一字﹐再覆五十字以誦之。十徧一存思﹐終篇可食息。凡起居移時食畢﹐皆再思如法﹐不可混淆雜言﹐心馳他境。口不崇於上道﹐高聖至眞之法。心不奉於三寶﹐君師父母之文。志不敬於翠玉﹐華珍寶章。形不禮於香火﹐朝修拜跪。口誦心馳﹐形存志別﹐徒音聲以取聽﹐逞捷利以數敷﹐差前訛字﹐輕誦神文﹐何萬徧而望駕雲軿﹐𨿽億數而返沈酆憲。徒咎道爲虛語﹐豈不知其自致。須是受於師匠﹐必然誦合天規。若萬徧不登太空﹐我道坐招譴罪之尢﹐終無仙眞之位可證乎。受誦之子﹐宜勉志焉。無犯輕誦輕泄之罪。犯之非道不慈﹐天有明憲﹐神不敢私。

誦詠存念詳式

每遇誦經行持之日﹐先灑掃淨室﹐齋戒身心﹐入室﹐東向平坐﹐燒香﹐叩齒十通﹐勿令耳聞。默念

淨口咒

丹朱口神﹐吐穢除氛。舌神正倫﹐通命養神。羅千齒神﹐卻邪衛眞。喉神虎賁﹐炁神引津。心神丹元﹐令我通眞。思神煉液﹐正炁長存。

淨次暝目﹐靜存東方靑龍﹐吐雨合月華白炁及腎水﹐如大海中浴﹐洗去五臟穢濁。良久﹐存南方降眞火﹐同日精赤炁﹐合於心火﹐燒身並道室灰燼﹐並無纖毫煙穢。卽覺大風吹盡塵垢﹐卽存丹田內嬰兒﹐自地戶步斗登壇。默念

淨天地咒

洞中玄虛﹐晃朗太元。八方威神﹐使我自然。靈寶符命﹐普告九天。乾羅答那﹐洞罡太玄。斬妖縛邪﹐殺鬼萬千。中山神咒﹐元始玉文。持誦一徧﹐卻鬼延年。按行五嶽﹐八海知聞。魔王束首﹐侍衛我軒。凶穢消蕩﹐道炁長存。

微吸四方眞炁﹐略吹徧身﹐從東方爲始﹐默禮十方﹐東向想丹田內嬰兒。默念

開經玄蘊咒

寂寂至無宗﹐虛峙劫仞阿。豁落洞玄文﹐誰測此幽遐。一入大乘路﹐孰計年劫多。不生亦不滅﹐欲生因蓮華。超陵三界徒﹐慈心解世羅。眞人無上德﹐世世爲仙家。

卽自頭誦至飛升上淸﹐次閉目﹐靜思三十二天﹐自北維起太皇黃曾天﹐由東及南﹐以至四方﹐各有八天﹐在靑霄之中﹐紫雲之內﹐金樓玉殿之中。東方想在左耳上縫﹐西方想在右耳上縫﹐南方額前﹐北方腦後﹐每天之中﹐各見天宮樓觀﹐帝君儼然而坐﹐侍衛羅列﹐下灌一天之炁﹐如玉霞之暉入我身中。每到一天﹐先默叩齒一通﹐運心神上聞一天帝。畢﹐心拜一過。三十二天周竟。次想上丹田印堂出靑炁﹐中丹田心出白炁﹐下丹田臍下出黃炁﹐與外東方靑炁﹐西方白炁﹐南方赤炁﹐自逐方而降﹐混合身中三色之炁﹐照映滿室﹐我坐其中﹐雲炁洞徹於一身五臟之間﹐內外蓊郁﹐如坐百寶光中。又思肝中靑炁﹐從左耳出﹐爲靑龍侍於左。肺中白炁﹐自右耳出﹐爲白虎衛於右。心中赤炁﹐從頂門出﹐爲朱雀導於前。腎中黑炁﹐從足出﹐爲玄武從於後。獅子出下丹田臍下﹐白鶴出兩眉之上額中﹐各六六隻導前。玉童玉女﹐侍經几案之側﹐羅列左右。次存六宮之腑﹐卽眉後兩小穴日月自其中出﹐紫赤九芒﹐灌我鼻中﹐徑入金華宮。腦後四寸卻自紫微玉枕之宮頂上﹐化生九色圓象﹐如虹蜺之狀﹐光映洞徹十方聖境。想嬰兒在丹田中﹐密咒至無量度人﹐卽敍誦說之意。後誦至元始上帝﹐幾前畢﹐卽引三十二天之炁﹐周竟十方﹐微音誦經十過。幾引炁時﹐依前自皇曾天爲始﹐皆鼻引而咽之也。如東方八天之炁﹐存皈肝膽之間﹐其精化生無英公子﹐住於肝中。南方八天之炁﹐存皈心胞之間﹐其精化生司命﹐住於心中。西方八天之炁﹐存皈臟腑皮膚之間﹐其精化白元尊神﹐住於肺中。北方八天之黑﹐存皈腎臟骨節之間﹐其精化桃康君﹐住於臍下。

正月行持﹐止六月﹐一同。七月行持﹐止九月﹐一同。十月行持﹐止十二月﹐一同。

正月是下丹田行持﹐七月是中丹田行持﹐十月是上丹田行持。謂之三田﹐亦曰三宮升降。

正月行持﹐自己嬰兒自丹田中﹐隨三色雲炁﹐而上下田臍下﹐行持如一。

七月行持﹐自己嬰兒自丹田中﹐隨三色雲炁﹐而上中田心上﹐行持如一。

十月行持﹐自己嬰兒自丹田中﹐隨三色雲炁﹐而上上田印堂﹐行持如一。

誦詠式

皇人曰﹕凡誦經行道﹐須佩眞符﹐而行此道﹐則萬神敬從矣。行道之日者﹐謂應是誦經之日﹐皆當沐浴也。香湯﹐五香之湯也。以白芷﹑靑木香﹑沈香﹑白檀香﹑甘松香﹐各以二十四銖﹐治下篩用﹐東流長泉一石﹐煎數沸﹐先當解衣﹐燒香﹐於左就座﹐存日光華五色交錯﹐入於五香湯中。存五方五色仙童五人﹐玉女五人﹐燒香散華﹐執巾執水左右。卽以杓攪水三十二下﹐臨水咒曰﹕

五香玄泉﹐日月華英。澡煉身形﹐去濁畱淸。屍塵滅落﹐臟腑光明。穢炁蕩除﹐胎劫散根。策空乘虛﹐飛入上淸。沐浴符如後。

咒畢﹐叩齒三十二通﹐先取飲一器﹐溫涼自適。次以別器沐浴。咒曰﹕

太帝散發﹐使我長生。左爲隱月﹐右爲日根。今日淸煉﹐百神受恩。

咒畢﹐沐髮了櫛發。咒曰﹕

日月之華﹐流精泥丸。沐養九宮﹐百神忻歡。屍邪滅落﹐眞師下觀。賜受神虎﹐得爲帝賓。

咒畢﹐結髮浴身。又三淸諸法及仙人下游﹐有煉尸之素漿。桃皮四兩﹐竹葉二兩﹐內白淨淸虛之物﹐煎湯沐浴﹐勝於其餘雜法。所是靑木香阿母﹐《大有三奇經》云﹕乃玉節之淸香﹐開塵濁之穢。亦曰五香之湯。如誠奏上玄﹐得以焚之﹐開通塵穢﹐使通霄漢。浴訖冠帶。咒曰﹕

今日吉慶﹐上合帝恩。塵穢以淸﹐屍魂沈倫。罪垢業厄﹐表裏蕩淸。呼日吸月﹐步躡九晨。回旋三臺﹐周遊五星。佩符散章﹐鳳衣虎裙。手執玄文﹐誦詠洞靈。聲徹太霄﹐五帝回軿。賜我明書﹐登升上淸。

咒畢﹐冠帶如常。凡遇服食湯劑仙藥﹐咒曰﹕

謹請五方五靈老君﹐召出天醫扁鵲宮史﹐各五十人。當令臣服藥﹐身得離病﹐病得離身﹐駕魁乘呈﹐登升上天﹐數遊九地﹐命祿俱榮﹐長生不死﹐與道合眞。

咒畢﹐面東服之。

凡修此道﹐誦詠玄文﹐舉止庠雅﹐動合威儀。若疏粗簡狂﹐鬼神切笑﹐三官司過﹐糾其失規。故視兆之齋戒科條﹐旣言道士者﹐非道士之模範不行。凡言眞人者﹐非眞人之規不習﹐況學士乎。臨食咒曰﹕

百谷五味﹐流入脾胃。五臟安寧﹐屍邪亡墜。七祖安寧﹐長生久視。

咒訖﹐叩齒三十二通﹐咽液九過﹐方食。食宜午時前﹐勿食酉時後。臨食勿言死﹐食勿久露。午前天神食﹐酉後鬼魔哺。言死生疾病﹐久露來邪炁。故眞人斷谷入山﹐以求升仙之要。臨睡咒曰﹕

天有九星﹐地有九宮。我有百節﹐萬神相從。三尸伏藏﹐五臟流通。三田四肢﹐動息守中。龍虎八卦﹐侍我瓊容。鬼妖萬精﹐勿幹眞宮。

叩齒二十四通。咒訖﹐又叩齒如上。凡臥勿閉口﹐勿屍眠。上道衣冠法服器皿﹐勿假人。服炁守三一﹐誦玄文者﹐尢忌之。

臨圊﹐叩齒三通﹐咒曰﹕

左德神﹐右淸神﹐左有司士夫人﹐右有六丁辟穢邪﹐除我死籍﹐上我生名。

叩齒三通﹐勿噀唾﹐勿向北﹐勿仰視三光﹐勿男女混登﹐皆致不祥。

出門咒曰

出陰入陽﹐四道開明。八神六甲﹐隨我利貞。日月使贊﹐頭帶七星。

叩齒七通﹐存七星在頭﹐罡星指前。

沐浴符

沐浴咒曰念咒三徧。三呵攪水。

金醴玉津﹐澡盥身形。玄水洗穢﹐淸淨元辰。七靈侍衛﹐萬炁開陳。志慕淸虛﹐列象玄明。

正月誦經眞符

七月誦經眞符

十月誦經眞符

右符一名曰長生久視玉帝寶籙。

八節誦經眞符

已上四符﹐於靖室內靑地朱書﹐行持勿與人二語。修眞之士﹐素地丹書﹐長生日面東南﹐火化﹐淨水調服。

本命日誦經眞符

右符名曰神霄玉淸仙王降眞靈符。

焚符誦主帝咒曰﹕

神靈天眞﹐玉淸元眞。上淸華房﹐元始老君。妙入太霞﹐光耀玄文。七神飛泉﹐北酆受煙。我位上王﹐辟合魔羣。八威吐火﹐肅爾尊神。千千去穢﹐凶惡不存。萬萬魔王﹐護命翦形。急急如律令。念玉帝咒三徧。

凡建壇﹐並用灑壇三匝。

修誦訣驗品

誦二章正經訣

凡誦經之日﹐於淨室中東向﹐設經案坐具。次入室﹐背席面東﹐三禮。禮畢﹐退身﹐面北就席坐﹐炁定卽漸漸左轉﹐面東平坐。

誦玄蘊咒

咒畢﹐卽按手於膝上﹐叩齒三十二通﹐閉目﹐存三十二天中﹐各見一帝君﹐思念一天名﹐心拜一天帝。從皇曾天爲始﹐隨日而轉﹐周回四方﹐漸漸向上賈奕天﹐總三十二拜。形𨿽不動﹐隨心屈伏。拜畢﹐卽思存身在靑黃白三色雲炁之中﹐須臾滿室﹐鬱鬱藹藹。左有靑龍﹐右有白虎﹐前有朱雀﹐後有玄武﹐獅子六在前﹐兩行相望而坐。白鶴之數亦同﹐又在獅子之外。日月在後﹐明耀室內﹐項生九色圓象﹐照徹諸天。更覽所存﹐森然在目。默念咒曰﹕

無上玄元﹐太上道君。召出臣身中三五功曹﹐左右官使者﹐侍香金童﹐傳言玉女﹐五帝直符﹐直日香官﹐各三十二人﹐關啟所言。所言者。謂天地日月星辰﹐國主師友﹐祖先自身﹐兆身所祈之事。咒至關啟字下﹐當稱之也。今日吉慶﹐淸室修行至經﹐無量度人。臣及甲乙甲乙者﹐當稱所願﹐同上。卽云臣及某人及某事。轉經受生。願所啟上徹﹐徑禦

無上三十二天元始上帝至尊幾前。

咒畢﹐徐徐於三十二天之一天﹐引炁一口咽之。依前法﹐止則開目。誦二章經畢﹐南向下席﹐再禮而退。

已上以陳景元義合張萬福訣﹐定此章。

靜坐圖

右圖大槪如此﹐但明室內之事﹐不必面南啟戶也。

誦內音訣

誦東方六十四字﹐自亶婁阿蒼至四象吁眞。平坐﹐叩齒九通﹐思九色之龍導引前後﹐靑雲九重覆匝身形。默念咒曰﹕

赤明開圖﹐八炁回眞。總炁玄門﹐靑帝大神。流化九外﹐纏絡我身。靈音八書﹐六十四篇。洞明天地﹐與我合仙。運至龍駕﹐上升帝轅。

咒畢﹐引炁九咽﹐誦之。

誦南方六十四字﹐自南閻洞浮至神纓自宮。平坐﹐叩齒三通﹐思朱鳳翺翔其方﹐絳雲三重覆匝身形。默咒曰﹕

三炁徘徊﹐靈鳳來飛。玉音八字﹐煥爛紫微。吉日大慶﹐我道洞開。朱丹哺飴﹐仰吸靈暉。身生水火﹐絳帔羽衣。登空玄步﹐足踐鳳梯。周旋八天﹐七祖相隨。

畢﹐引炁三咽﹐誦之。

誦西方六十四字﹐自刀利禪猷至栢空度仙。平坐﹐叩齒七通﹐思白虎獅子衛護前後﹐素云七重覆匝身形。默咒曰﹕

七炁金靈﹐八天尊神。白虎策輦﹐獅子捧轅。七炁纏絡﹐煉我成仙。身發金光﹐映照素云。內外變化﹐升入洞門。七祖出夜﹐九幽旋魂。億劫開度﹐隨運長存。

咒畢。引炁七咽﹐誦之。

誦北方六十四字﹐自玃無自育至幽寂度人。平坐﹐叩齒五通﹐思飛龍玄武羽蓋蓊郁﹐神童玉女羽衣飛裳﹐黑雲五重覆匝身形。默咒曰﹕

玄天徘徊﹐流景上淸。大有啟運﹐八字開明。飛玄澄空﹐洞陰自生。五炁纏絡﹐灌我身形。冠帶北單﹐受煉洞靈。腎府北出﹐內外光精。飛行三界﹐遊宴紫庭。七祖同福﹐歡樂劫齡。七寶林中﹐返胎更生。長夜出離﹐南宮記名。黃籙白簡﹐世世生仙。

咒畢。引炁五咽﹐誦之。

誦詠科條章

上聖已成眞人﹐通玄究微。

師曰﹕此條非凡世之人誦詠﹐謂通玄究微﹐能悉其章者﹐獲十品功德。

至學之士﹐

師曰﹕謂至人學士誦之﹐獲六品功德。

學士﹐

師曰﹕謂世學之士誦之﹐獲三品功德。

供養尊禮。

師曰﹕謂一切學士﹐行此功德﹐獲五品善功。

凡誦是經﹐

師曰﹕亦謂已成眞人﹐再言自身功德果報﹐萬祖苦爽﹐上升朱宮﹐依朱陵品格﹐九年更生受化﹐得爲貴人。自身功德滿日﹐飛升上淸金闕﹐許遊宴玉京也。

上學之士。

師曰﹕乃至學也。止得自身受度﹐飛升南宮﹐不能功及曾祖也。

世人受誦﹐

師曰﹕止得延壽尸解﹐返形太空﹐一身不獲上度朱陵之福﹐曾祖難生受化。

魔王歌音﹐

師曰﹕百徧名度南宮﹐千徧魔王保迎﹐萬徧飛升太空。此是三界歌音﹐非余文也。

有聞靈音﹐

師曰﹕心形歸信﹐諦聽誦者﹐獲九品善果。

行是功德﹐

師曰﹕發心修齋﹐燒香誦經者﹐獲二品善果。

右別至人﹐

師曰﹕至學之人行是功德﹐克獲爲上淸後聖帝君金闕之臣。

有知其音。

師曰﹕中篇也。謂如曉其文﹐功力齊而獲八品福報。

此音

師曰﹕中篇之音﹐有辟禳度成四種無量威神之力﹐誦之者獲十品祥應。賫金寶效心﹐盟天而傳﹐依玄科四萬劫一傳。賫金寶質心﹐依舊格告盟十天﹐然後而付焉。

師曰﹕此三條乃傳付受授之條﹐立四萬劫﹐乃舊劫之格。自黃帝受圖﹐大禹受符﹐高辛受天經﹐至太極下教﹐豈有四萬劫也。依阿母降世新格﹐下教之科﹐四百年一出。有其人﹐四十年聽再付。四百年共不得過七人。四年有至人﹐亦許一授。而三條付授之科﹐言二章大法及三品誦經之式也。其歌音中篇﹐別有明憲﹐具玄憲仙格。

輕誦身則被殃。輕泄漏慢﹐殃及九祖。泄慢墮地獄﹐禍及七祖前。

師曰﹕此三條﹐統言不齋戒沐浴﹐行香誦經者﹐獲被殃之罪。若輕易忽科﹐妄泄非人﹐漏慢玄奧﹐不依年限而私傳﹐或依年限而不齋戒盟受﹐漏泄祕禁與非人﹐使輕慢不信玄文﹐皆入中科﹐殃及九祖。若泄漏輕慢﹐不以爲然﹐巧僞求奇﹐評論聖典﹐訾毀玄文﹐竊盜天寶﹐皆入此條﹐禍及七祖翁。

修誦玄感

師曰﹕誦經欲知其功德﹐合於上玄﹐有一百五十一種玄感。旣有玄感﹐則去仙登空有日。若無玄感﹐更宜懺謝﹐端潔一志﹐以玄感昭應爲禎祥。

諸天遙唱等十種﹐上聖禎祥。

五帝侍衛等六種﹐志學禎祥。

伏禦地祇等三種﹐學士禎祥。

門戶興隆等五種﹐供養禎祥。

諸天齊到等十種﹐凡誦者禎祥。

皆卽受度等二種﹐受誦禎祥。

延壽長年等六種﹐世人禎祥。

斷地逮役等二種﹐正月誦之禎祥。

身得神仙等三種﹐七月誦之禎祥。

安鎭國祚等六種﹐十月誦之禎祥。

九宮眞人等一種﹐本命日誦之禎祥。

魂神澄正等十種﹐本命禎祥。

閉目靜思等九種﹐入靖禎祥。

三五功曹等六種﹐玄局召使禎祥。

洞章萬徧等十四種﹐禎祥。

天地否終等四種﹐祈禳禎祥。

末學道淺等三種﹐太陰煉屍禎祥。

天地運終等十種﹐修齋行道禎祥。

諸天記名等五種﹐行功禎祥。

知音誦之等六種﹐禎祥。

無所不辟等二十種﹐誦者禎祥。

盲者目明等十種﹐內誦生元始聖胎禎祥。

玉晨君明十徧說經

一徧東方至眞大安太堂鄕聾病耳

神浮空而至納善世界皆開聰

二徧南方至眞大宛利城境盲者

神浮空而至棄賢世界目明

三徧西方至眞大福空洲

喑者

神浮空而至威行世界能言

四徧北方至眞大郁亶野

跛痾積逮

神浮空而至淸淨世界皆能起行

五徧東北至眞大福集鄕

久病固疾

神浮空而至長安世界一時復形

六徧東南至眞大無福鄕

發白返黑

神浮空而至用賢世界齒落更生

七徧西南至眞大延福鄕

老者返壯

神浮空而至仁靜世界少者皆彊

八徧西北至眞大福德野

婦少懷孕鳥獸含胎

神浮空而至延賢世界已生未生皆得生成

九徧上方至眞大諸天地藏發世

神浮空而至宮關金玉露形

十徧下方至眞大洞淵九壘正行遊梵四枯骨更生

神浮空而至音三十六宮大地宮府皆起成人

誦二章正經驗

正月長齋﹐誦詠是經﹐爲上世亡魂斷地逮役﹐度上南宮。七月長齋﹐誦詠是經﹐身得神仙﹐諸天書名﹐黃籙白簡﹐削死上生。十月長齋﹐誦詠是經﹐爲國王帝主﹐君臣父子﹐安鎭國祚﹐保天長存﹐世世不絕﹐常爲人君﹐安鎭其方﹐民稱太平。八節之日誦詠是經﹐得爲九宮眞人。本命之日誦詠是經﹐魂神澄正﹐萬炁長存﹐不經苦惱﹐身有光明﹐三界侍衛﹐五帝司迎﹐萬神朝禮﹐名書上天﹐功滿德就﹐飛升上淸。誦之十徧﹐諸天記名。誦之百徧﹐名度南宮。誦之千徧﹐魔王保迎。萬徧道備﹐飛升太空。若能遇斯辰﹐依訣持誦﹐上消天災﹐保鎭帝王﹐下禳毒害﹐以度兆民﹐中拔祖先﹐己身得道﹐可謂巍巍。

誦內音驗

東方大梵之音﹐誦之九年﹐八天各以靑腰玉女﹐靑華玉童﹐各八人侍衛身形﹐降致靑芽九炁之精﹐身生光明﹐徹見虛無﹐萬徧道成﹐飛行上淸﹐七祖同升。

南方大梵之音﹐誦之三年﹐八天各以丹霞玉女﹐太陽玉童﹐各八人侍衛身形﹐降致朱丹三炁之精﹐反貌畱容﹐萬劫不傾﹐七祖超升﹐上入福堂﹐返胎仙家﹐卽得更生。

西方大梵之音﹐誦之七年﹐八天各以素靈玉童八人﹐侍衛身形﹐降致太素七炁之精﹐停年畱貌﹐萬劫童顏﹐慶及七祖﹐升度南宮﹐返胎更生﹐世世神仙。

北方大梵之音﹐誦之五年﹐八天各以太元玉童八人﹐侍衛身形﹐降致玄滋﹐還年畱景﹐保命三淸﹐福及九玄﹐世世飛升。

四方內音﹐若能依訣持誦﹐則無所不辟﹐無所不禳﹐無所不度﹐無所不成﹐飛天下觀﹐上帝遙唱﹐萬神朝禮﹐三界侍軒﹐振伏羣靈﹐肅淸十方﹐道備功成﹐臣事三境。

靈寶無量度人上經大法卷之三竟

靈寶無量度人上經大法卷之四

訓釋經義品

元始祖劫化生諸天

祖劫者﹐龍漢﹐延康﹐赤明﹐開皇﹐上皇也。大羅天者﹐虛皇居之﹐包含天地﹐不可窮極。經云﹔上無復祖﹐惟道爲身。於五劫之間﹐化生天地。大羅一炁生三天。三淸之境﹐是三天降炁﹐而生九重。一曰郁單無量天﹐二曰上上禪善無量壽天﹐三曰洞虛極上須延天﹐四曰無極上靈玉虛元洞寂然天﹐五曰洞極無崖不驕樂天﹐六曰上極元景洞微化應聲天﹐七曰無名至極梵寶天﹐八曰太極無崖洞幽摩夷天﹐九曰元洞波梨答和天。一重各又生三天﹐九重總爲三十六天﹐本經所謂上淸之天是也。高上虛無皆謂之上淸﹐非特稱一境而巳。次乃分種民三界三十二天﹐統治四方﹐在九天之下﹐三光之上。宮室分度﹐各有等序。降連星宿﹐元炁相接﹐化生萬物﹐陶成品匯。又有八極八天﹐外梵一天﹐在三十二天之下﹐三光之外。八極之表﹐自淸微天至外梵天﹐總數八十。自然之炁﹐結成宮闕。於是虛皇各命之以帝君﹐輔之以天相﹐置之以寮佐﹐分之以民物﹐與大羅一炁﹐共爲八十一天。道炁下降﹐乃生九地。一曰潤色﹐地名元德﹐其炁上靑中黃﹐元土卿之所治。二曰剛色﹐地名皇德﹐其炁通黑﹐元庭土丞之所治。三曰石脂色澤﹐地名帝德﹐其炁通蒼﹐虎口土龍之所治。四曰潤澤﹐地名王德﹐其炁通黃﹐元心土大將軍之所治。五曰金栗澤﹐地名人德﹐其炁通赤﹐元福土令之所治。六曰金剛鐵澤﹐地名水德﹐其炁通白﹐元骨土長之所治。七曰水制澤﹐地名裏德﹐其炁紫﹐甲土父母之所治。八曰大風澤﹐地名復德﹐其炁通靑﹐始賢土宗正之所治。九曰洞淵無色綱維﹐地名昌德﹐其炁通綠﹐軒始土下二千石之所治。謂之九壘﹐每壘土水火風各一重﹐上下相次。一地則虛皇主之。又四土皇君﹐同主宮室輔佐並等降﹐以法上天。凡三十六土皇﹐上應九重三十六天之帝也。九壘之下﹐浩蕩頑宮﹐裹以風澤。風澤者﹐元始梵風之炁也。剛於眞金﹐亦名罡風。擎持九壘﹐乃載諸天﹐高而洞浮﹐垂而不落﹐上接大羅﹐蓋道之炁。故經云﹕風澤洞虛﹐金剛乘天也。夫三洞通化﹐九炁混生﹐浮於太元﹐衝乎四虛﹐法象之大﹐惟道能包之。

五劫名元始祖劫化生諸天

龍漢﹐延康﹐赤明﹐開皇﹐上皇。渺渺億劫﹐混沌之中。

大羅三境名大梵之炁俯建九壘

玉淸淸微天﹐上淸禹余天﹐太淸大赤天。三界之上﹐渺渺大羅。

九重三十六天。

玉淸境十二天。

上淸境十二天。

太淸境十二天。

無上郁單元量天

無形天﹐無精天﹐入色天。

無極禪善無量壽天

梵行天﹐玄微天﹐玄淸天。

無窮洞虛極上須延天

玄梵天﹐炁玄天﹐玄無天。

無極玉虛玄洞寂然天

上眞天﹐飛梵天﹐流精天。

玄上洞極不驕樂天

玄淸天﹐紫虛天﹐化靈天。

上極無景化應聲天

九玄天﹐元淸天﹐極梵天。

無名至極洞微梵寶天

微梵天﹐虛梵天﹐空梵天。

太極無崖梵迦摩夷天

自然天﹐玄梵天﹐天雲天。

無色洞微波梨答和天

洞微天﹐玄上天﹐極色天。

超淩三界﹐逍遙上淸。

種民世界三十二天

三光

八極外梵天名

域中仙境名

嶽者﹐鎭也。坤厚載物而不移﹐五嶽三島十洲﹐仙聖之所居。神洲者﹐中國也﹐王者居之﹐爲域中之大。其中人民修行正道﹐升而爲仙眞。上有十大洞天﹐三十六小洞天﹐七十二福地﹐並仙官治之。洞天之中有五山﹐亦謂之五嶽﹐作中國之鎭。其餘小國更不列之。

神洲三島﹐五嶽十洲﹐皆在三光之下﹐大地之上﹐巨海之中也。

洞淵九壘名

三官九司

三官九司﹐謂三元九宮也。上元宮闕﹐在九天之上。中元宮闕﹐在九地之間。下元宮闕﹐在澤洞淵之中。三元總九宮二十七府﹐百二十曹﹐靈仙眞聖﹐無量無極﹐天地神靈﹐莫不屬之﹐職之大者﹐惟三元三官也。

右以李少微注﹐合《三元品戒經普天聖位圖》﹐定此章目。

三官九署十二河源

上元三宮者﹐上帝之所居﹐一品天宮治其中。有九府三十六曹﹐上主諸天上聖﹐下主化生品物﹐結玄元始靑黃白三色之炁﹐而成宮也。

中元三宮者﹐上帝之離宮﹐二品地官治於其中。有九府四十二曹﹐總諸地仙官靈只﹐及生化品物﹐結元洞混靈之炁﹐凝極黃之精﹐而成宮也。

下元三宮者﹐亦上帝之離宮﹐三品水官治於其中。有九府四十二曹﹐總主八海四瀆演水帝龍王水仙﹐及陰陽生化﹐結風澤之炁﹐凝神浩之精﹐而成宮闕也。

三十二天總括隱祕

太黃皇曾至上明七曜摩夷六天爲欲界﹐虛無越衡至無極曇誓一十八天爲色界﹐皓庭霄度至太素秀樂禁上四天爲無色界﹐是謂三界也。太虛無上常融至太極平育賈奕四天爲種民。今考本經分爲十事﹐一曰天名劫。初分定之名二曰帝號。元始所命之號三曰帝諱。天帝之名也四曰天帝所主。掌道之職也五曰系宿炁。降運二十八宿炁也六曰炁名。元炁稟受之名七曰炁色。九炁分力之色八曰大梵隱語。內音也﹐道君綴成﹐事具明內音所因章中九曰分界。上下升降也十曰天民壽數。長短之數此圖量爲寶經之要﹐誦持者宜詳而行焉。

謹以陳景元義﹐合成玄英疏﹑李少微﹑薛幽棲﹑嚴東注《混元圖翼空洞靈章經內音玉字經》定此章。

五方五帝所主

經義所在五天﹐五天者稟五神之炁﹐居太空之中。上列五斗﹐立五嶽﹐五帝治之。蓋方色之天﹐非成像之天也。五老﹑五帝﹑五斗﹑五大魔王名諱﹐及所主掌﹐誦經者固當知之。以陳景元義﹐合成玄英疏﹑李少微注﹐《尙書治要圖五篇眞文經》定此章。

系宿炁

四方二十八天﹐一天系一宿之炁﹐四維四天各系二宿之間梵炁。又等降相交東北之天﹐復系西北之宿。蓋生炁上轉如羊角而升者﹐賾理之流𨿽同義趣﹐而慮惑於方維﹐因作此圖以明之。

三十五分總炁上元

北斗七元星君﹐與四方二十八宿﹐爲三十五分﹐總元炁於上天﹐以司造化。北斗者﹐中斗也。《史記�天官書》曰﹕斗爲帝車﹐運於中央﹐臨制四鄕﹐分陰陽﹐建四時﹐均五行﹐移節度﹐定諸記﹐皆系於斗。謹以列宿圖定此章。

八數

八數者﹐應八之數﹐備之此也。以嚴東注《合法輪經》定此章。

龍日

東極

東天法輪之門

麟月

東南極東南天法輪之門

虎

木德南極

南天法輪之門

歲星

豹

火德西南極西南天法輪之門

熒惑

獅子金德西極

西天法輪之門

太白

丹蛇水德西北極西北天法輪之門

辰星

天馬土德北極

北天法輪之門

鎭星

猛獸五斗東北極東北天法輪之門

諸星

八首尾

天尊說經二章﹐前後有序。大梵隱語前後﹐亦有序。皆道君所作也。事具《明寶經緘藏降世章》中﹐及《明內音所因章》中也。今則離其首尾﹐分其篇目﹐依藏本以定字數並題目﹐計四千五百七十六字。

篇目

太上道君二章前序﹐自道言昔於始靑天中至東向誦經﹐一千五百九十五字。元始天尊寶經前章﹐自元始洞玄靈寶本章﹐至三界五帝列言上淸﹐一千二百七十八字。元始天尊寶經後章﹐自元洞玉曆﹐至泄慢墮地獄﹐禍及七祖翁﹐七百八十六字。

太上道君二章後序﹐自道言此二章﹐至乃當洞明至言也﹐四百四十字。

大梵隱語前序﹐自諸天中﹐至靈書中篇﹐一十九字。

大梵隱語﹐自直婁阿蒼﹐至幽寂度人﹐二百五十六字。

大梵隱語後序﹐自道言此諸天中大梵隱語無量之音﹐至大量玄玄也。

裂字爲符品

元始章

皇人曰﹕元始者﹐天尊之尊號也。有十二號﹐何謂也。蓋老君應化十通﹐道君應化十一通﹐元始應化十二通。故中央十二炁﹐以應玄元始之度人者也。可以隨經句行用﹐濟死度生訣在中指中。

一元始度人無量上品。

二元始天尊當說是經。

三元始天尊說經一徧。

四元始天尊懸坐空浮五色獅子之上。

五元始懸一寶珠。

六元始卽於寶珠之內。

七元始天尊說經中所言。

八元始上帝至尊幾前。

九元始洞玄靈寶本章。

十元始祖劫化生諸天。

十一元始符命。

十二元始靈書中篇。

元始二字散形

道言章

皇人曰﹕道言者﹐元始天尊玉勑也。其言十二﹐按一年之數。可以治萬病﹐集千神﹐召和气於身田﹐以七气成符。

一﹑道言﹕昔於始靑天中﹐碧落空歌﹐大浮黎土。

中指中﹐仰神中宮﹐而吸中黃之炁。入兆口中﹐接三田之炁﹐灌注身田﹐吹篆成之。

二﹑道言﹕是時元始天尊說經一徧﹐東方無極無量品至眞大神﹐無鞅之眾﹐浮空而至。

可制伏彊邪魔橫﹐逐方訣召。

三﹑道言﹕元始天尊說經中所言﹐並是諸天上帝內名﹐隱韻之音。亦是魔王內諱。百靈之隱名也。

子文﹐書篆諸天名諱﹐密咒用之。

四﹑道言﹕凡誦是經十過﹐諸天齊到。

中指甲﹐召十方上聖高眞﹐飛天神王﹐受度等用。

五﹑道言﹕正月長齋﹐誦詠是經。

中指中﹐凡誦經﹐隨節炁先服之。

六﹑道言﹕行道之日。

中指中﹐登壇朝謁﹐治病伏魔﹐先服之﹐或佩。

七﹑道言﹕此二章並是諸天上帝﹐及至靈魔王隱祕之音。

四指上﹐凡書玉字﹐先服之。

八﹑道言﹕夫天地運度﹐至普度元窮。

大指中﹐凡用隨經句所用。

九﹑道言﹕夫末學道淺﹐至便得神仙。

五指甲書﹐凡謝過上章﹐先服之。

十﹑道言﹕夫天地運終﹐至無量度人。

中指下節書﹐隨經句所用。

十一﹑道言﹕凡有是經。

中指中﹐可以召三界大一魔﹐保舉上仙。

十二﹑道言﹕此諸天大梵隱語﹐無量之音。

寅申巳亥﹐可以通奏章表﹐佩之可度罡浩﹐直通天闕。

森羅淨霐章

皇人曰﹕森羅﹐萬象之光﹐朝拱帝宸。淨霐者﹐丹池東井黃華﹐諸天眞仙煉形之所。故下世罪魂﹐若以淨霐黃華之泉﹐煉其陰翳﹐卽得升陽境。行持之士﹐自能煉形﹐則得尸解之道﹐不經地獄﹐遊行太空。

書時左手格中指中﹐右手執筆﹐向天門吸炁一十二過﹐吹筆誦咒成符。

金醴玉漿﹐洞景丹陽。靈寶正炁﹐森象光芒。曲映玄都﹐煉育鬼鄕。得遇變易﹐魄壯魂彊。

東井咒曰

天河灌東﹐石景水母精。圓光拂靈曜﹐玄暉瑩高明。元始破重夜﹐天人逐月生。沐浴蘭池上﹐龍負長庚瓶。金童灑香花﹐玉女流五星。冠帶擢玉津﹐煉度五仙形。體香萬神降﹐乘景登高淸。

經句爲符章

道言。酉文﹐治百病。始當詣座。子午斗﹐催子下胎。妙行眞人。上淸文。辟邪。流精玉光。亥文﹐治夢交腎病。五色郁勃。酉文﹐治之少气。神風靜默﹐山嶽藏雲。子文。治炁病。天無浮翳﹐四炁朗淸。中指中文﹐治目病。懸坐空浮五色獅子。中指中文﹐鎭宅及口炁不足。五色玄龍。辰文﹐治腳病。嘯歌邕邕。酉文﹐治肺病。五老啟途。中指中文﹐治脾病。羣仙翼轅。寅文﹐催生﹐護身﹐治嗽。諸天丞相。治艸木不榮﹐卯文書地根。監生大神﹐監眞度生。卯文﹐催生﹐救產難。東斗主算。卯文﹐益算。西斗記名。酉文﹐殺邪。北斗落死。子文﹐度厄。南斗上生。離文﹐消災。中斗大魁﹐總監眾靈。子午斗﹐辟惡。巴元醜伯。玉淸訣﹐治瘡病。負天擔石。玉淸訣﹐少气吞。反山六目。玉淸訣﹐治病目。監醜朗馥。中指下文﹐生炁。橫天擔力。上淸文﹐治少炁。自號赫奕﹐諸天齊功。上淸訣﹐遣邪。神功受命﹐普掃不祥。玉淸訣﹐冶鬼。八威吐毒。治一切毒﹐吞﹐酉文。猛馬四張。治馬疾﹐午上。天丁前驅。中指中節﹐護身。大帥伏旛。辰文﹐保命。擲火萬里。燒怪。流鈴八衝。卻魔﹐並上淸文。敢有干試﹐巨遏上眞。玉淸訣﹐開路。屠割鬼爽。治鬼。千千截首。斬妖。萬萬剪形。斬邪﹐並玉淸訣。千和萬合﹐自然成眞。上淸文﹐和合。元始安鎭﹐敷落五篇。玉淸文﹐鎭宅。右以墨書重疊成符﹐或於經中二字﹑四字﹑八字﹐以意取之成符。面東南方﹐想通光符﹐吸炁吹筆書成﹐念大梵隱語一徧﹐再取炁吹之。卽依直日遣飛天神王下使者爲直符﹐隨符前去﹐無不應驗如意。

通光符

書符合形咒曰﹕

郁襤阿那﹐育京內鮮。醜輪懀延﹐定光育昌。理禁謠醜﹐光明摩夷。伽婁密羅﹐菩提宛黎。眞定阿貪﹐招童薩羅。巴狂明梵﹐勃監穹窿。慧覺行觀﹐那育覺長。總監行元﹐上玄法門。

靈寶無量度人上經大法卷之四竟

靈寶無量度人上經大法卷之五

靈寶符命品

保命生根

笑爾不度

故爲歌音

不能更生

萬災不幹

獨步玉京

巍巍大梵

德難可勝

河海靜默

山嶽藏雲

日月停景

璇璣不行

羣魔束形

鬼精滅爽

回屍起死

白骨成人

五帝侍衛

體木洞眞

三界稽首

通玄究微

魔精喪眼

鬼妖滅爽

威未制天政

德可伏禦地祇

功滿德就

皆得神仙

飛升金闕

遊宴玉京

三色雲炁之中

內外蓊明

靑龍白虎

朱雀玄武

獅子白鶴

日月照明

洞渙室內

頂生圓光

三五功曹

左右官使者

侍香金童

傳言玉女

五帝直符

直日香官

今日吉慶

長齋淸堂

元始洞玄

靈寶本章

離合自然

混沌赤文

元始祖劫

化生諸天

開明三景

是爲天根

無文不光

無文不明

無文不成

無文不度

無文不立

無文不生

天中之天

郁羅蕭臺

大羅玉淸

渺渺劫刃

若亡若存

三華離便

大有妙庭

金闕玉房

森羅淨霐

大行梵炁

中有度人不死之神

中有南極長生之君

中有度世司馬大神

中有好生韓君丈人

中有南上司命司錄延壽益算厄尊神

回駭起死

無量度人

五老啟途

羣仙翼轅

諸天丞相

南昌上宮

監生大神

韓司主錄

執符把籍

齊到帝前

隨所應度

嚴校諸天

北都羅酆

三官九署

十二河源

上解祖考

億劫種親

疾除罪簿

落滅惡根

不得拘畱

逼合鬼羣

元始符命

時刻升遷

北都寒池

部衛形魂

死魂受煉

仙化成人

生身受度

劫劫長存

隨劫輪轉

與天齊年

永度三塗五苦八難

太皇黃曾天

淸明何童天

玄胎平育天

太明玉完天

元明文華天

上明七曜摩夷天

虛無越衡天

太極蒙翳天

赤明和陽天

玄明恭華天

曜明宗飄天

竺落黃茄天

虛明堂曜天

觀明端靜天

元明恭慶天

太煥極瑤天

元載孔升天

太安皇崖天

顯定極風天

始皇孝芒天

太皇蓊重浮容天

無思江由天

上楪阮樂天

無極曇誓天

皓庭霄度天

淵通元洞天

太文翰寵妙成天

太素秀樂禁上天

太虛無上常融天

太釋玉隆騰勝天

龍變梵度天

太極平育賈奕天

九和十合

變化上淸

請滅三惡

斬絕地根

巴元醜伯

負天擔石

反山六目

監醜朗馥

橫天擔力

萬神之宗

總領鬼兵

麾幢鼓節

遊觀太空

自號赫奕

神公受命

普掃不祥

八威吐毒

猛馬四張

天丁前驅

大帥仗幡

擲火萬里

流鈴八衝

敢有干試

拒遏上眞

金鉞前戮

巨天后刑

屠割鬼爽

風火無停

千千截首

萬萬翦形

魔無干犯

鬼無妖精

三官北酆

明檢鬼營

不得容隱

金馬驛程

普告無窮

萬神咸聽

風澤洞虛

金剛乘天

玄中太皇

上帝高眞

紫虛郁秀

輔翼萬仙

千和萬合

自然成眞

眞中有神

長生大善

無英公子

白元尊神

太一司命

桃康令造

下鎭人身

泥丸絳宮

中理五炁

混合百神

故作洞文

變化飛空

以試爾身

成敗懈退

度者幾人

執符把籙

靈寶束縛魔靈神咒﹐乃是大梵之言﹐言天中自然靈音﹐非世上常辭。舊文字皆廣長一丈。昔靑城丈人傳自太上道君﹐誦之者百魔攝伏﹐魔鬼潛消﹐萬神護佑。乃書其符文﹐爲丸吞之﹐可以升玄太空。誦咒百徧﹐道備﹐飛天神王下觀其身﹐書其功勤﹐奏聞十天﹐可得靈寶元始自然之理。乃於其咒﹐可克一二字與世人﹐力應禍福﹐生卒吉祥﹐善惡無差。若得至人﹐受金寶效心﹐盟天而傳。輕泄漏慢﹐殃及九祖。是文若所在之處﹐精邪爲害﹐若書其文鎭之﹐其他精邪皆托化水﹐用得自然﹐成大道之理矣。

靈寶無量度人上經大法卷之五竟

靈寶無量度人上經大法卷之六

靈寶符命品

靈寶本章

佩之利見大人﹐服之去三尸九虫。

十回度人

佩之延年﹐服之生貴子﹐告之度亡魂。

離合自然

佩之能成萬事﹐服之安和五藏。

混洞赤文

佩之辟幽鬼﹐服之治心病。

元始祖劫

鎭宅袪邪﹐絕傳尸之鬼

化生諸天

朱書焚化於棺中﹐絕傳勞﹐告之度七絕病﹐托生。

開明三景

頂戴吞服﹐誦經悟道﹐告之令亡者生天。

是爲天根

書石上﹐安於山中﹐百獸不居﹐告之度獸傷之魂。

五文開廓

佩之安五藏﹐令五行不相克。

普植神靈

破廟貌﹐遺舊神伏屍﹐書鎭八方。

郁羅蕭臺

治山勢勇猛﹐住居及墳不安﹐用鐵板尺二﹐鎭在山根﹐及福生。

玉山上京

帶頭頂吞服﹐治頭風﹐佩之得仙﹐告之生天。

三華離便

服之治口病﹐生津液﹐合神光﹐長肌膚﹐气淸。

大有妙庭

佩之得仙﹐令人悟大道﹐治山嵐惡瘴﹐辟水箭。

金闕玉房

佩服供養﹐生貴子﹐求子益嗣。

森羅淨霐

佩服治眼疾﹐洗之目明。

度人不死

取天屍虫三淫﹐井水午時服。

長生之君

取地屍虫三五﹐家井水﹐申時服。

度世司馬

取鬼屍虫﹐乳香楊柳湯﹐酉時服。

韓君丈人

取飛屍虫﹐紫藤香子時服。

司命司錄

佩之頂戴﹐落死卻罪﹐告之仇冤削罪﹐托化人天

度厄尊神

解厄護身﹐袪邪保命﹐佩之大吉。

回骸起死

吞服佩帶﹐起久病﹐催生﹐下死胎﹐乳香湯下﹐告之拔產亡之魂。

飛天至眞

服佩成仙﹐淸心換骨。

韓司主錄

佩服日久﹐得生貴子。告之血屍﹐得生人天。

監生大神

佩服催生﹐下死胎。先服一月﹐換陰成陽﹐得生貴子。告之產亡﹐得免血湖﹐生天人界。

諸天丞相

佩鎭仗屍袪邪﹐吞服安心神﹐下邪炁。

南昌上宮

佩服能卻禍害﹐惡星凶曜。

執籙把籍

佩服利見王侯﹐求官得遂﹐所作皆成。

無極神鄕

鐵板書鎭井中﹐可通地﹐引水﹐兼治水怪﹐去水毒龍。

三官九署

取三尸九虫﹐桑白皮湯﹐丑時服。

十二河源

辟井泉河伯水傷之鬼﹐鐵板書﹐安於水中﹐貼於其傍﹐告之水鬼得離水中。

疾除罪簿

佩服頂戴落罪籍﹐久而得仙。

落滅惡根

佩之淸心解穢﹐下鬼胎﹐催生。

不得拘畱

凶惡鬼神﹐書鎭宅庭﹐其凶惡鬼邪﹐反應自害。

逼合鬼羣

安鎭辟山精妖魅﹐佩之亦吉﹐告之魄取之魂﹐得告生天。

北都寒池

安鎭縛鬼﹐令惡鬼自死。

部衛形魂

佩服安魂﹐定心神﹐去驚怖。

死魂受煉

安死人手中﹐絕傳染﹐其人上升﹐告之復連得生人界。

仙化成人

佩之變形﹐服之變神。

皇曾郁襤

佩服之治肝病﹐伏水精怪。

玉完那由

鎭宅安土﹐法土瘟﹐利人口。

何童元育

佩之鎭宅袪魔﹐除夜夢﹐袪伏屍。

平育內鮮

佩服治小兒夜啼﹐袪客亡魂﹐治無辜之疾。

文舉醜法

服之令人聰明延壽。

摩夷懀延

鎭葬犯山林興災降禍﹐可以告土府安神。

越衡正定

鎭冢墓巽方﹐令山林盛大﹐子孫富貴﹐卻古冢滅邪﹐用梓木朱書。

蒙翳九昌

鎭冢墓巽方﹐令山林盛大﹐子孫富貴﹐卻古冢滅邪﹐用梓木朱書。

和陽上眞

佩服治心病﹐伏火災﹐可以告火神。

恭華醜音

鎭厭司命竈君爲災。

宗飄重光

鎭卻伏屍﹐化成塵土。

皇茄妙辯

佩帶興命﹐斗敵得勝﹐告陣亡敵死之魂托生。

堂曜婁生

鎭壓百毒﹐入宅見形。

端靖羅千

鎭宅八方養子不成。

恭慶菩提

鎭冢墓離方﹐令火山伏慝不現﹐詞訟子孫不橫死﹐用梓木朱書。

極瑤無延

鎭冢墓坤方﹐令子孫昌盛﹐不生短命﹐絕傳屍五逆﹐用梓木朱書。

孔升定光

佩服治肺病﹐伏詞訟。

皇崖阿貪

佩服﹐保命﹐治飛尸之鬼。

極風眞童

佩服﹐治兵刃之鬼。

孝芒薩羅

佩服﹐鎭伏屍﹐治血尸之鬼。

浮容閔巴

鎭除自傷之鬼。

江由梵光

鎭除附物之鬼。

揲阮勃監

鎭冢墓乾方﹐使玄武不起﹐免有盜賊﹐奴婢牛馬興盛﹐用梓木朱書。

曇誓飄穹

鎭冢墓兌方﹐使白虎山不起﹐免有盜賊﹐奴婢牛馬出入﹐免有婦人剛彊﹐奴婢走失﹐梓木朱書。

霄度覺昏

佩服治腎病﹐伏盜賊。

通元行觀

佩服袪百病﹐解藥毒。

妙成那育

鎭養奴婢不成﹐鐵板朱書﹐安井中。

秀樂覺長

鎭子孫散亂﹐不奉上下土子。

常容總監

攝羣妖﹐柳木朱書﹐鎭其方。

玉隆行元

鎭飛鳥入舍爲怪。

變度運上

鎭冢墓坎方﹐令田蠶丰熟﹐子孫不絕﹐無刃亡惡煞﹐用梓木朱書。

賈奕法門

鎭冢墓艮方﹐免水火惡道﹐利進田蠶﹐爵祿不絕﹐用梓木朱書。

天眞空洞

鎭伏山精異怪毒蛇。

敷落神眞

佩服禳禬本命凶暗惡煞﹐令惡星退度﹐回生慶福。

今日受度歷關諸天

佩服禳禬本命凶煞神照﹐令惡星回﹐福祇佑。

斷絕地根

佩之落死籍﹐服之絕地脈。

注算記名

佩帶注算﹐求子記名。

落死上生

佩之上生落死延生﹐久服得仙﹐告之令生天界。

中斗大魁

鎭除丘陵伏尸之怪。

總監眾靈

安鎭縛一切鬼邪不動。

護魂侍魄

佩服安魂定魄。

養炁通血

佩之護形﹐服之養炁行炁血﹐及通血脈。

中主萬神

服之安脾﹐長肌肉﹐治泄瀉。

巴元醜伯

治肝病﹐黑豆湯下。

負天擔石

治心病﹐丹砂湯下。

反山六目

治肺病﹐藿香湯下。

橫天擔力

治脾病﹐棗湯下。

監醜朗馥

治腎病﹐鹽湯下。

總監鬼兵

頂戴用兵卽戰勝﹐安於旗鼓﹐用兵大捷。

麾幢鼓節

佩令人有成儀﹐精神彊盛。

遊觀太空

洗目目明﹐服之生智慧﹐令人聰明﹐精神煉度﹐用之令生五藏六腑腸胃。

自號赫奕

佩之服之﹐治心邪﹐火煉度。

上天度人

書柳木板﹐長一尺二寸﹐安死人手中﹐絕傳屍勞。

嚴攝北酆

佩鎭鬼邪自滅。

神公受命

安鎭卻伏屍。

普掃不祥

服之下鬼胎鬼炁。

八威吐毒

安鎭佩絕刑獄死鬼﹐告之托化﹐

猛馬四張

安鎭佩帶服﹐治蠱气。

天丁前驅

安鎭驅鬼﹐佩解魂魄。

大帥仗幡

佩解咒咀﹐延年益壽。

擲火萬里

鎭火災﹐伏水鬼﹐治眾疾﹐又名朱明符

流鈴八衝

治血妄行經絡。

敢有干試

左右各四尊塗之﹐治牛馬六畜瘟疫。

拒遏上眞

佩解三世冤家。

金鉞前戮

巨天后刑

安鎭驅山鬼。

屠割鬼爽

安鎭驅水鬼。

風火無停

鎭水﹐驅龍蜃水怪。

千千截首

有鬼處安之﹐書鬼名於下﹐可以滅迹除形。

萬萬翦形

鎭於廟堂泥神座下﹐令廟自廢。

魔無干犯

佩之伏魔。

鬼無妖精

安鎭八方﹐卽鬼神不入界。

三官北酆

佩帶﹐令鬼不見其形。

不得容隱

免產難。

金馬驛程

服之一年﹐令身輕如飛﹐告之起死超生。

上無復色

服之頂戴﹐治頭風病。

下無復淵

鎭宅﹐服辟龍蜃之妖。

風澤洞虛

頂戴令人不懼雷﹐心不驚恐。

金剛乘天

治作犯宅土﹐安鎭八方﹐梓木朱書。

溟涬大梵

書此符於水中進食供養﹐其食無數﹐皆可變服食﹐形變令鬼見無數。

遼廓無光

鎭冢墓興災。

赤明開圖

鎭貓自子損小兒。

運度自然

鎭犬上屋作怪。

赤書玉字

鎭其所﹐利益牛馬。

八威龍文

服之日久﹐可令飛升﹐告之可以超生。

梵炁彌羅

鎭山鬼害人。

萬範開張

左右各三轉﹐鎭凶宅興災。

旋斗歷箕

解官災毒舌赤口。

回度五常

護身保命。

泛景太霞

治六種被蠱蝕﹐鎭本地。

嘯詠洞章

治蝗虫﹐鎭本地。

金眞朗郁

治肺勞﹐去屍蠱。

靈風聚煙

佩鎭服食﹐治五方五蠱炁。

千和萬合

佩鎭和合萬事財物﹐服食和合五臟﹐學道得成。

自然成眞

和合萬事﹐服食安神。

眞中有神

春服辟穀﹐葛湯下﹐治肝病。

長生大君

夏服辟穀﹐栢枝湯下﹐治心輕病。

無英公子

冬服辟穀﹐乳香湯下﹐治腎病﹐常服解穢。師云﹕凡書符治病﹐皆先服之。

白元尊神

秋服辟穀﹐生松柏湯下﹐及生柏脂湯下﹐治肺病。

太一司命

佩之司命護形落死。

桃康合延

服之治脾病痛。長肌肉。

執符把籙

佩帶護身安胎。

保命生根

佩服保身解冤債﹐告之令托生。

下鎭人身

服之寶五臟﹐去三尸。

泥丸絳宮

服之益精气﹐治頭風。

靈寶無量度人上經大法卷之六竟

靈寶無量度人上經大法卷之七

靈寶符命品

中理五炁

服之通百關﹐潤肌膚。

混合百神

鎭宅安﹐禁忌龍神。

十轉回靈

鎭井泉鬼花木靈精。

萬炁齊仙

鎭伏屍客亡鬼。

上開八門

鎭宅﹐財物興進。

飛天法輪

鎭財物耗散

罪福禁誡

鎭子孫不旺﹐多憂衰弱。

宿命因緣

鎭夫妻嫉妬鬼。

普受開度

安仁人手中﹐得免罪上生﹐梓木朱書﹐告行之法。

死魂生身

安亡人手中﹐令子孫再生得壽。梓木朱書﹐告符之法。

人道渺渺

治土瘟安鎭。

仙道漭漭

治學道失心服食。

鬼道樂兮

鎭舟船。伏水怪﹐龍蜃不興災。

當人生門

度傷死之鬼得生。鎭地告亦同。

天道貴生

鬼道貴終

仙道常自吉

鬼道常自凶

高上淸靈爽

悲歌朗太空

惟願仙道成

不欲人道窮

北都泉曲府

中有萬鬼羣

但欲遏人算

斷絕人命門

阿人歌洞章

以攝北羅酆

束送妖魔精

斬馘六鬼鋒

諸天炁蕩蕩

我道日興隆

落落高張

明炁四騫

梵行諸天

周回十方

無量大神

皆由我身

我有洞章

萬徧成仙

仙道貴度

鬼道相連

天地渺莽

穢炁紛紛

三界樂兮

過之長存

身度我界

體入自然

此時樂兮

薄由我恩

龍漢蕩蕩

何能別眞

我界難度

故作洞文

變化飛空

以試我身

成敗懈退

度者幾人

笑爾不度

故爲歌音

三界之上

渺渺大羅

上無色根

雲層峨峨

惟有元始

浩劫之家

部制我界

統承玄都

有過我界

身入玉虛

我位上王

匡禦眾魔

空中萬變

穢炁紛葩

保眞者少

迷惑者多

仙道難固

鬼道易邪

人道者心

諒不由他

仙道貴實

人道貴華

爾不樂仙道

三界那得過

其欲轉五道

我當復柰何

魔王敬形

敕制地祇

永離鬼官

魂度朱陵

過度三界

受煉生神

是謂無量

普度無窮

書符咒曰﹕

天晶元元﹐地廣川川。雷公辟邪﹐雷母應天。艸人精靈﹐役使萬年。樹木靈異﹐敢致壇前。盧盧泠泠﹐依佐四邊。神靈在下﹐召汝神魂。立至使吾﹐逆知千年。立附立到﹐隨時報應。瑟瑟栗栗﹐靈祇速集。泄泄吉帝﹐靈龜勅制。急急如太上靈寶敕。

右法左手卯文咒之﹐並用黃紙朱書﹐按前文。

靈寶無量度人上經大法卷之七竟

靈寶無量度人上經大法卷之八

神光大定品

七日七夜﹐諸天日月星宿﹐璇璣玉衡﹐一時停輪。神風靜默﹐山嶽藏雲﹐天無浮翳﹐四炁朗淸。一國地土山川林木﹐緬平一等﹐無復高下﹐土皆作碧玉﹐無有異色。眾眞侍座﹐元始天尊懸坐空浮五色獅子之上。

玄師曰﹕此說元貽天尊﹐妙用神通化機﹐運感之所至。旣言七日七夜﹐日月星宿﹐一時停輪﹐何以分其晝夜七日七夜之數。又非止是玉淸有浮黎土﹐有如此威神妙化。道君所言﹐諸天也一時是應﹐三界諸方萬天皆如是也﹐此之微妙聖應。天尊外化﹐日月不行﹐星宿不運﹐璇璣玉衡停輪﹐不顯晝夜。其實內運主宰功用﹐未嘗暫停。故玉宸用七日七夜之數﹐又非玉淸玉京說經﹐比人世七日七夜之理。言一國諸天諸地﹐皆統言之。乃云一國地土也﹐緬平一等﹐則普周萬匯﹐神化無不徧及﹐故云無復高下。以內言之﹐諸天日月﹐則目不瞬也﹐星宿則炁不運也﹔璇璣玉衡﹐脈不息也﹔神風靜默﹐無出入息也﹔山海藏雲﹐陰陽無朝交也﹔天無浮翳﹐內外無物也﹔四炁朗淸﹐內外上下一同也﹔一國地土﹐猶一身也﹔山川林木﹐猶四肢百脈﹐毛髮孔竅﹐榮衛神室骨節也﹔土皆作碧玉﹐入於道定之境也。

玄師曰﹕以內言之﹐乃大定神光﹐湛然見玉淸境﹐有七日七夜之功。七晝七夜﹐日月停輪﹐二目不瞬﹐卽非暝目﹐亦非內視﹐亦非臨目﹐是七日七夜久視﹐停其目瞬﹐照明三部﹐內外洞然﹐其一身炁朝運於百節經絡﹐陰陽榮衛﹐皆系於三部息脈﹐其息脈乃人之一身璇璣玉衡也。四至爲璇璣﹐三部應玉衡。旣是璇璣不運﹐則日月駐景﹐星宿停輪。四至不至﹐則三部不息﹐一身气血﹐俱不運輪。先要在神風靜默﹐無吹噓出入之聲。山嶽藏雲﹐無蔽明妄想之景。淸明湛寂﹐天元浮翳﹐自然溫良寒燠﹐四炁朗淸﹐萬物皆同一色。況一身內外﹐皆如碧玉﹐無一毫之塵。漸至百神守死戶﹐萬眞朝一身形﹐可以舉身乘空。百日神合道妙﹐千日白晝騰飛上升。其天尊空浮﹐乃自己元神居玉淸宮。又曰玉帝宮。所謂自己有天尊﹐何勞上望天。贊曰﹕天尊𨿽遠妙﹐近言泥丸宮﹐宮室皆七寶﹐窗牖自然分是也。五炁朝絳宮﹐威神之妙化﹐結成獅子。天尊因而乘之﹐下入丹田。左靑右白﹐前赤後黑﹐中黃﹐故有五色之稱。坐空浮﹐有無化應﹐虛實信感﹐七日七夜﹐湛然見玉淸天尊﹐是時大定神光﹔上乘至妙﹐功圓會遇﹐立至輕舉﹐可以力取。定中魔試﹐水火刀兵﹐王法萬種﹐執於絲芒之實﹐皆不得道。七日七夜之外﹐所見者皆未來之事。或言之則前功並棄﹐無望仙冀。可不愼厥口哉。

訣曰﹕以耳對肩﹐以鼻對臍﹐收其六根﹐尊神於目﹐非外非內﹐觀其神光﹐三日之外﹐於密室之中﹐見神光一點﹐孜孜定神。四日之外﹐漸明漸大。七日﹐神光滿室﹐定中百物﹐皆爲未然﹐定中見一切眞靈鬼物﹐方入洞觀﹐徹視大定神光之圖。

璇璣玉衡之圖

一呼一吸﹐四至共六寸。一呼二至﹐一吸二至﹐各得三寸。一至得十五分﹐經緯天地﹐縱橫十五﹐故上帝付黃帝河圖也。

徹視章

自本命爲始﹐行定法。七日之外﹐定力有準﹐方行徹視。定若未成﹐不可行之。於空中存身爲元始天尊﹐目駐萬里之外﹐不顧面前之物。得如此﹐又七日﹐漸有彷佛﹐共一百日功成﹐可以坐觀三尊﹐徹視十天﹐見諸十方。及年中有災﹐誦詠妙經﹐故爲九宮眞人。

凡行此大定徹視之道﹐須遵持二品戒行﹐大定三年﹐面朝玉淸﹐天尊賜券﹐白日飛升﹐位補天眞。若持大定之道﹐不持戒德﹐智慧不生﹐難入大乘之妙﹐不能體合至妙﹐升入玉淸。

威神妙戒章

第一戒者﹐執心平等﹐不得自欺。

第二戒者﹐忠事君師﹐孝敬事天地父母。

第三戒者﹐仁慈及物﹐貧儉節身。

第四戒者﹐淸淨端直﹐不得阿黨。

第五戒者﹐敬重上法﹐探信修行。

第六戒者﹐欽重鬼神﹐不得輕侮。

第七戒者﹐凡所衣食百物﹐皆出元始祖炁﹐不生外想。

第八戒者﹐灰水蕩穢﹐不用修飾。

第九戒者﹐口誦心拜﹐無使勞役。

第十戒者﹐七日大定﹐神光湛然﹐見玉淸境。

智慧妙德章

第一善德不殺。心生意想﹐口言假手﹐勸助教誘﹐殺戮一切眾生﹐皆謂之殺。

第二善德不害。陰謀內潛﹐諂賊外施﹐阱陷网籠﹐酷毒非法﹐損害眾生﹐皆謂之害。

第三善德不嫉。懷怨藏機﹐乘勢說非﹐願彼遭惡﹐謂之嫉。

第四善德不妬。暗使心情﹐私密願望﹐勝已色想﹐欲擬陷害﹐力去能根宗生﹐謂之妬。

第五善德不淫。非色非財﹐不正其意﹐六親通私﹐淫犯骨肉﹐不以禮交﹐私心意慕﹐不論妍嗤﹐謂之淫。

第六善德不盜。穿窬墻壁﹐拆函開封擊鎖﹐改換印章﹐私心隱匿﹐貸借不還﹐欺昧侵竊﹐謂之盜。

第七善德不貪。言意無根﹐情量度闊﹐睹於萬物﹐皆欲盡有﹐無足無歉﹐更實其情﹐不量分定﹐求而無厭﹐皆謂之貪。

第八善德不欲。心猿顚而意馬駿馳﹐六根般運﹐使作七情﹐慕生於愛﹐擬定欲心﹐謂之欲。

第九善德不憎。偏見執著﹐香臭淨污﹐妄想分別﹐高下貴賤﹐不爲一等﹐謂之憎。

第十善德不女自。情量疑慮﹐過與不及﹐心生狡佞﹐邀阻不遂﹐謂之女自。

第十一善德﹐言無華綺。

第十二善德﹐口無惡聲。

諸大定之道﹐告汝學者﹐在於定中觀心﹐無心乃是眞心。觀形無形﹐乃是眞形。心形旣忘﹐自入無形之道﹐乃是白日上升之法。

太一眞人大定神光頌曰﹕

蓊冥無心﹐大淵潛形。蒼色混同﹐存化凝靈。鴻毛不動﹐內外含眞。龜啖紅虺﹐結秀眞精。日月朦朧﹐璇璣不升。白霓靑霧﹐往復交並。七日神通﹐自見玉淸。

黍米人妙品

十徧周竟﹐十方無極天眞大神﹐一時同至。一國男女﹐傾心皈仰。來者有如細雨密霧﹐迮國一半土皆偏陷﹐非可禁止。於是元始懸一寶珠﹐大如黍米﹐在空玄之中﹐去地五丈。元始登引﹐天眞大神﹐上聖高尊﹐妙行眞人﹐無鞅數眾。俱入寶珠之中。天人仰看﹐惟見勃勃從珠口中入。旣入珠口﹐不知所在。國人廓散﹐地還平正﹐無復欹陷。

玄師曰﹕謂十徧說經已竟﹐十方無極大神並天眞﹐一時同至。召十方慧力﹐經緯祥應﹐一國皆獲護度﹐咸得長生。故傾心皈仰﹐傾國來赴說經之所。諭如細雨密霧﹐不可稱量其數﹐故言無鞅之眾。萬天普言一國﹐一國並會大浮黎土﹐其地不能厚載。天尊經力重德﹐及無鞅廣眾﹐則地迮偏陷﹐來者之眾﹐𨿽已迮國一半﹐尙自不能禁止。是以天尊施玄妙大化﹐懸一寶珠﹐大如黍米。在空玄之中﹐莫測所懸之系﹐去地五丈﹐離於濁色之表。登引天眞大神上元之眞九品之眞上聖高尊﹐中元聖尊九品之聖妙行眞人﹐下元仙眞九品眞人﹐隨天尊登引﹐俱入寶珠之中。其一切天人﹐非天眞上聖眞人﹐故難隨無爲化機﹐不能同入空玄黍米之妙﹐只仰看而已。見勃勃從珠口中入於珠中﹐旣入珠中﹐不知所在。且如下格小仙﹐有芥納須彌之妙﹐懸壺天地之景﹐何況大聖。天尊敷宣大教﹐視現神變也。所言寶珠大如黍米﹐已是微妙。更去地五丈﹐能見寶珠在空玄之中者﹐非天人不有此明慧﹐又況見其珠口者。實天尊登引聖眞﹐入妙有虛無之境。當其隨天尊入於寶珠之時﹐天人仰看﹐卽見珠口。旣俱入寶珠之中﹐卽天人不能見寶珠之內﹐玄妙之化。是以國人廓散﹐地還平正﹐無復欹陷。此當時說經之境﹐天尊寶珠之妙也。以至道言之﹐大道神通﹐大無不包﹐細無不入﹐聚則成形﹐變億萬無鞅之眾﹐俱成毫芥之妙﹐聚則如是。散則從無生有﹐徧及萬天諸國﹐分形億兆﹐無所不徧﹐無所不及﹐散則如是。去地五丈﹐則離其五欲五塵﹐五聚五色﹐五香五聲五濁﹐在五行數外﹐故能入空玄之妙。黍米者﹐五穀之長。一國者﹐﹨身之比。欹陷者﹐道有傾逐﹐未全一體﹐難稱重玄之化。天人卽萬神也。上聖天眞﹐妙行眞人﹐則三元之神也。天尊則一身之主也。以內景妙道言之﹐乃玉淸寶珠神化胎仙之訣也。以大法言之﹐卻粒愈疾之法也。以修誦言之﹐威神玄通之儀﹐蠲災召福之品也。

玄師曰﹕九轉十徧﹐功用旣周﹐則證從有入無﹐空玄黍米之妙。先召陽精﹐後召陰華﹐比細雨密霧而入﹐一身周盈﹐祖炁十回﹐神化元谷﹐祖炁一歸﹐眾炁同隨﹐化黍米之玄丹﹐鎭黃庭之靈府﹐丹成貫日﹐餌之立駕雲舉﹐上登玉淸﹐位爲眞人。

太玄眞人黍米入妙頌曰﹕

靈眄比天﹐上應太玄。三日陽合﹐七朝陰全。十三坤位﹐十八連乾。望朔帶符﹐八乃爲弦。二十三夕﹐陰陽宗元。夕日常道﹐此會三田。一塵有染﹐失於綿聯。

五神混合品

召五神混合符

敕符咒曰﹕

千和萬合﹐自然成眞。眞中有神﹐長生大君。無英公子﹐白元尊神。太一司命﹐桃康合延。執符把籙﹐保命生根。急急如元始無量度人律令。

服符咒曰

太上靈丹﹐光耀三田。殺滅屍虫﹐辟卻魔煙。五神混合﹐百關通全。能令冬熱﹐卽使夏寒。回反坎離﹐旋炁綿綿。我身蕩蕩﹐由化千端。入我五臟﹐百神不幹。眞炁內降﹐剝坤健乾。急急如靈寶混合五神律令。

五神混合之圖

白元尊神

泥丸太一

中央司命

命門桃康

無英公子

玄師曰﹕五神混合符﹐學士行靈寶七經八諱﹐及諸內行﹐並用朱書黃素上。每日早面東﹐吞服一道。上淸訣﹐五方炁﹐吹符。卽得五神守護﹐三一常存﹐存思施用﹐無不感格。

妙行眞人中理五炁頌﹕

一炁朝宗﹐入於八冥。天門地戶﹐啟閉塞通。生本太微﹐明梁祖炁。天入作陽﹐天門爲陰。地泄爲眞﹐納與邪功。水火同來﹐百神回東﹐歸於谷室。

靈寶無量度人上經大法卷之八竟

靈寶無量度人上經大法卷之九

十轉回靈品

十轉回靈﹐萬炁齊仙。

玄師曰﹕十轉之道﹐乃五行生成之理﹐其十轉之法﹐是天尊十過說經﹐神化者是其理也。

眾眞侍座。

玄師曰﹕一身眞集﹐可議斯言。

元始天尊說經一徧﹐諸天大聖同時稱善。是時一國男女﹐聾病耳皆開聰。

玄師曰﹕眞集常善﹐水數生一﹐普天蒙恩﹐水生上朝﹐徧流山谷﹐沐腎增智﹐聾耳得開﹐病耳得聰。以至道言之﹐迷音不知音外﹐眞病耳不聽無聲﹐大聰亦聾。曰得水之眞一流﹐智升慧開﹐而病耳聰也。

說經二徧﹐盲者目明。

玄師曰﹕一身光明之主﹐日月精華之根者﹐目也。爲集眞之戶牖﹐見道之靈宗﹐上道禁經﹐日月爲首。光明者火也﹐中主之瞳﹐熒惑之本﹐日月分輝也﹐火二生數﹐天一眞水﹐浴生本始之根。上玄眞火﹐騰飛於心。故復光返明﹐接景三光﹐是盲者目明。況生化之本﹐甲坼兩腎﹐戌亥之元﹐系水朝元﹐二瞳上凝﹐於心生火﹐視三光合並﹐二瞳主目光﹐曰吁員是也。至道生育﹐亦猶其類耳。

說經三徧﹐喑者能言。

玄師曰﹕木之生數也。以至道言之﹐一物生五行﹐一色有五彩﹐陰陽互用﹐生成反復﹐藏其用。其喑者以常道言之﹐肺主音也。以五常用之﹐言主金也﹐金主聲也。卽天尊三徧﹐木之生數﹐神化理在西方﹐正金之禮﹐以木召金﹐返復神變﹐故喑者能言是也。

說經四徧﹐跛痾積逮﹐皆能起行。

玄師曰﹕金之生數也。跛痾者﹐偏枯肌血﹐四肢攣曲﹐癃痾跛蹇也。積逮之疾者﹐世傳逮及﹐積沈不愈是也。此正筋脈舒縱﹐血絡澀流﹐屬於木脈﹐肝炁羅絡之主﹐卻四數神仙﹐正所謂返覆五行﹐生成之法也。以至道言之﹐法身之病﹐金木互用則亡。正是水火互相須﹐金木互相愛。故四徧金之生數﹐而成木之神變﹐此之謂也。

說經五徧﹐久病痼疾﹐一時復形。

玄師曰﹕五乃土之生數之道。肌血形骸﹐皆屬於土。故五徧復形﹐全於五行之體﹐聲盲喑啞﹐跛痾積逮﹐久病痼疾﹐一時痊愈﹐復形全質﹐是五行生數也。

說經六徧﹐發白返黑﹐齒落更生。

玄師曰﹕水一生數。使聾病耳皆開聰﹐而水之成數於六﹐眞水成化﹐發白返黑﹐齒落更生也。

說經七徧﹐老者返壯﹐少者皆彊。

玄師曰﹕說經七徧﹐火之成數。一身光明內生﹐五臟光華﹐外改老者返壯﹐少者得之﹐顏貌益彊﹐皆水火之功也。

說經八徧﹐婦人懷妊﹐鳥獸含胎﹐已生未生﹐皆得生成。

玄師曰﹕八者﹐木之成數。生炁育物﹐皆得生成﹐聖胎凝靈﹐八炁秀結﹐分形胎化﹐無諸惡損﹐皆木之生炁之所主也。

說經九徧﹐地藏發泄﹐金玉露形。

玄師曰﹕說經九徧﹐聖胎九轉﹐金之成數。形難隱諱﹐金光玉華﹐照耀萬里。所謂金容玉貌﹐瓊肌瑤體﹐沐漑一身。噓呵萬物﹐立化金玉﹐吹炁成金﹐唾地成玉﹐百花千彩﹐映絡一身﹐皆由五行成用﹐金玉發泄﹐聖胎分形也。

說經十徧﹐枯骨更生﹐皆起成人。

玄師曰﹕土之成數。謂之十轉回靈﹐萬炁齊仙﹐回骸起死﹐枯骨變仙﹐更生成人。此十徧之道﹐元祖五行生數。至於末後﹐五行成數。明此道則長生﹐修此道則神仙﹐脫殼飛升﹐止於此矣。若功成行滿﹐位證高眞。八十一日一轉﹐八百日小乘﹐三千日大乘。不離斯言﹐應出產一切神仙。萬法徑路殊途﹐事歸一揆。眞師口訣﹐盡於斯焉。

法空眞人十轉回靈萬炁齊仙頌曰﹕自一至十﹐五行爲本。陰陽周回﹐出入聖關。日上扶桑﹐月沈玄兗。萬神朝眞﹐得同大混。

玄師曰﹕四玄二道﹐大定神光。黍米入妙﹐中理五炁。十轉回靈。眞人而說﹐頌偈洞其奧﹐則升騰有限﹐明其旨則神仙有自。

胎化法質品

皇人訓曰﹕元始聖胎﹐有十月生成之數﹐有七首五根之道。

上品妙首。十五歲無行上首。二十五歲須延明首。三十五歲阿那品首。四十五歲宛首。五十五歲三界稽首。六十五歲羣魔束首。七十五歲羣妖束首。

玄師曰﹕上品妙首﹐不待九年之功。無行上首﹐七年可以成眞。阿那品首﹐九年白日飛升。須延明首﹐一紀功滿成眞。宛首﹐十八年尸解得道。六十五歲﹐地水之仙﹐名注天府。故三界稽首。七十五歲﹐長生度世﹐無諸魔試﹐故羣魔束首。已下延壽天年﹐羣妖束首也。

上無色根﹐是爲天根﹐斬絕地根﹐保命生根﹐落滅惡根。

玄師曰﹕上無色根﹐諸塵漏淨﹐入於無想無爲之品﹐是謂天根。未達此根﹐先斬絕地根﹐無諸業累苦債﹐卽得保命生根。二道並以落滅惡根爲首。又曰上法天根﹐中法生根﹐下法地根﹐除於色根﹐落滅惡根。

玄師曰﹕旣知聖胎七首﹐五根之道﹐方可入元始聖胎。

玄師曰﹕元始聖胎﹐生於赤文之後﹐碧落之先﹐產於大浮黎土。心胞八脈﹐外應九色﹐煉於九鼎。七首五根之先﹐赤文碧落之初﹐天地起於有數﹐有數要在口中呼吸之炁。旣有呼吸之炁﹐運於出入之息﹐晝夜一萬三千五百息。一息脈四至﹐在呼吸之間。一呼三寸﹐一吸三寸﹐呼吸之間﹐六寸出入。一至之脈一寸五分﹐是十五分。陰陽大數﹐天地之體。天一地二人三也。其眞炁入九鼎﹐連汞攝鉛﹐造化元始聖胎。每一時气長六千七百五十寸﹐十二時通長八萬一午寸﹐共計八千一百尺﹐爲八百一十丈眞炁﹐是十二時也。每一時權機八刻二十分﹐十二時通一百刻。每一時定一千一百五十息﹐十二時定一萬三千八百息。每一息定火一銖﹐二十四銖乃定一兩。三百八十四銖﹐定火一觔﹐萬三千八百息﹐計眞火三百十五觔二兩半﹐八陰八陽。依天地運度﹐定人炁血周流。一晝夜百刻中﹐每刻六十分﹐一時八刻二十四分﹐得三百六十息。一呼一吸﹐天地運行六十里。一晝一夜﹐運行九十六萬一千五百里。周天三百六十五度二十五分半。又周天一百八十二度七十二分七十五杪度﹐一千四百六十四里六寸。二十八宿行運﹐皆隨天地﹐旋斗歷箕﹐進炁追之。每刻天地運一萬八百里﹐每一刻六十分﹐一分六息﹐一時八百九十寸﹐天地運行八萬六千四百里。一時炁長六千七百五十寸﹐十二時炁行七十萬八百九十寸。天地行時炁血行﹐陰陽運時營衛行﹐日月交時內炁交﹐內炁交時產至寶﹐至寶聚而成大丹﹐大丹圓而成聖胎。其走漏之道﹐八邪所攻﹐造丹之基﹐十干之合﹐配於九鼎﹐合於九色﹐成於九轉。

元始內宮心胞八脈之圖

利元通神品

天眞皇人曰﹕陽全則仙﹐陰全則鬼。陽全則天眞可睹﹐故有洞眞﹐洞玄﹐洞神。陰全則與鬼爲徒﹐故有洞陰朔單﹐郁絕玄陰﹐寒庭長夜。人稟沖和之炁﹐陰陽兩半﹐不能睹其仙眞者﹐謂陽不全也。有絲毫之陽﹐不能爲鬼。有杪忽之陰﹐不能爲仙。是九天之上﹐陰炁都消。九地之下﹐眞陽永絕。是故修行靈寶大法﹐先當身不雜務﹐心不他想﹐內外淸虛﹐抱元守一。次采服正炁﹐煉炁成神﹐使純陰去體﹐陽神降身。方可洞視百靈﹐召降千眞﹐袪除妖魅﹐禳卻五兵。兆當誦詠靈書歌章﹐晝夜不怠﹐方獲精感。妄泄一字﹐眞靈皆散﹐萬無一成。兆宜閉口奉行。當擇三元八節日稽首﹐書十大眞人﹐十大玉童﹐十大玉女﹐降眞召靈符。法中仙曹五帝玉童﹐承受玉女﹐上奏靈官﹐護道正神﹐於臥牀之後。立一小室﹐安排仙曹聖位﹐法籙等文﹐香華時果供養﹐以爲監察﹐司師功過動靜﹐關告守等報應。於其吉日﹐入靖朝眞罷﹐存想三寶﹐各受碧玉金字﹐眞炁長九寸﹐闊五寸﹐題曰玉淸眞炁﹐上淸眞炁﹐太淸眞炁。受訖再拜﹐退身持念通神眞人﹐玉童玉女。累及萬徧﹐寒處得溫﹐熱處得涼﹐倦處得勤﹐臭處得香﹐厄處得安﹐皆得如意。法中內外之事﹐焚香禱祝﹐皆來告人。或大或小﹐或光或影﹐言語聲音﹐光象色景﹐隨意詳察﹐以見吉凶﹐通章遠奏﹐咸有感應。

太極眞人﹐太玄眞人﹐太一眞人﹐定光眞人﹐妙光眞人﹐寶積眞人﹐普得眞人﹐妙行眞人﹐正一眞人﹐玄一眞人﹐金光童子﹐無上童子﹐正眞童子﹐開光童子﹐淸光童子﹐慧光童子﹐法敬童子﹐圓光童子﹐道眼童子﹐慧眼童子﹐太玄玉女﹐靑腰玉女﹐太素玉女﹐玄妙玉女﹐六丁玉女﹐三淸玉女﹐八極玉女﹐九宮玉女﹐靈飛玉女﹐變化玉女。

右法十眞人玉童玉女﹐若變特奇異相﹐若起邪心﹐必墮地獄﹐大怒呼叫﹐失信違盟﹐其神遠去﹐臨事不神。

兆欲修行靈寶﹐當擇戊辰﹑戊戌﹑己未﹑己丑爲首。至日子時之後﹐朝眞罷﹐對聖步斗﹐自柄至斗口﹐回身入斗口中。又九拜三撚上香﹐兩手結五嶽三途印﹐捧在心前﹐覷定水一鍾﹐叩齒九通。咒曰﹕

魁罡靈﹐魁罡聖﹐逢著邪炁必須應。敕攝敕攝。

右法念九徧﹐向天吸北炁﹐呵入水中﹐存想水內有靈字﹐覷定水。咒曰﹕

乾元亨利貞﹐日月與吾並。吾亦非饑渴﹐賴得神水淸。五行之炁﹐六甲之精﹐神水入五臟﹐永保得安寧。神仙同羽化﹐飛升朝上淸。急急如律令。

右法念九徧﹐向北取炁呵水。再咒曰﹕

紅杏卯﹐墨黑坎﹐磨眞酉﹐襪臘南。靈寶。中指中。興生乾﹐獨隸坤﹐可韓巽。

謹請太一天眞﹐太初天眞﹐眞仙眞人﹐上應干位﹐六丁左神﹐六甲右軍﹐爲吾上受﹐天心太一靈咒。南方火輪﹐除邪去病。耿水敕攝。太一諱。

右咒念十徧﹐向北取炁呵水中。念咒時﹐存太陽如大火輪在水中﹐取炁放印﹐卽將二手巡五嶽三途訣﹐再咒曰﹕

但弟子一年﹐三度受炁。天炁地炁﹐日炁月炁﹐五星之炁﹐南辰北斗之炁﹐六丁六甲之炁﹐北斗九皇之炁﹐三臺華蓋之炁﹐元上三天之炁﹐五嶽持身妙炁﹐風雲炁﹐雷雨炁﹐四直之炁。天不能蓋我﹐地不能載我。衝我者死﹐撞我者亡。急急如律令攝。

念咒三徧﹐取北炁吹入水中﹐然後向北再念咒一徧﹐取五方炁入口﹐灌漱入腹。將水呷三呷﹐壓下眞炁﹐以訣彈於身中。再上香九拜而退。

靈寶無量度人上經大法卷之九

靈寶無量度人上經大法卷之十

洞視降召品

夫靈寶降眞召靈﹐乃三洞飛玄之炁﹐自然結成靈章﹐以召三元眾聖﹐萬靈千眞。兆旣司靑宮眞階﹐靈虛仙品﹐欲降致千眞﹐役召百靈﹐以靑繒七尺二寸﹐中絕﹐丹書降眞符﹐黃篆召靈符。安於靖中。用黃錦作席﹐或繒亦得。用醮禮祭之。每九日祝五帝內諱﹐存符於掌中。九祭之後﹐眞炁結秀於掌中。百日﹐降眞召靈使者﹐玉女金童﹐各三人隨祭下降﹐直衛靈文﹐所召眞靈﹐立降子室。可以目睹天眞﹐耳聽靈音。三祭之後﹐彷佛見形。學不信篤﹐五嶽試人。輕泄祕密﹐所召不神。凡諸天仙眞﹐遵靈符而屆前。無此神文﹐乃爲妄召。𨿽精思苦徹﹐萬無一報。或有降者﹐多是魔試。受者當依玄都憲格﹐賫三素繒﹐隨年尺詣於經師﹐戴空而心記﹐不載於文章﹐而恐鬼神禽獸竊視之﹐漏泄玄祕耳。

虛皇降眞符

虛皇召靈符

兆當具奏元皇眞王﹐誓請降二符﹐乃爲可用﹐爲靈寶之樞要也。修用大法﹐利元通神﹐當淨左手﹐不得犯一切穢污。掐五嶽訣﹐取五方炁﹐吹左手﹐令童男童女﹐善男子﹐善女人﹐吹炁手中。三吹三壓﹐見左手碧色或靑色﹐乃可入境。余色不可入境。

五嶽眞諱咒曰﹕

紅杏﹐墨黑﹐磨眞﹐襪臘﹐靈寶。

念咒一徧﹐取五方炁吹訣上﹐不得放訣。以右手於空中﹐使二指書召眞符。以口吸吹左手﹐念咒五徧﹐取五方炁吹壇所﹐令大人小兒定目﹐觀自己右手﹐令眾人吹。自再念﹐取五方炁咽壓之。卽令看人開目﹐看自掌心﹐有靑色如碧天﹐方始行事。如未見﹐再行持於眾人。擇其所見分明如法﹐看旣見靑色。卽咒曰﹕

謹請虛皇降眞召靈符使﹐火急持符見形。急急如靈寶律令。

取東南炁﹐吹左手。又令看人三吹。自又念咒﹐三吹三壓。又令見者看之。卽見手掌兩回赤色兩段。又請又吹﹐見左向降眞符文﹐右向召靈符文篆文﹐分明。然後召靈寶官屬見符﹐旣見分明。令某人定目看官屬﹐不可轉睛。師當去手﹐不用其官屬﹐於空玄之中往來﹐顯見眞形。此靈寶利元通神入境祕訣﹐不載文字﹐口傳心授﹐當謹祕之。

召降眞靈入局

先焚香洗手。畢﹐先念五嶽內諱了﹐安坐。次以右手﹐於案上書此直花押。次以手掬押字入手﹐卽輪掐五嶽訣﹐念五嶽諱﹐五方炁吹手三次。又於案上書太淸押﹐直掬入左手﹐又輪五嶽訣﹐念五嶽內諱﹐吹手。如此三次。次看手靑色﹐如未靑色﹐又念五嶽諱。五方炁吹﹐直候靑色如天碧色﹐卽止。然後請降眞召靈符使。

謹請元皇降眞符使﹐玉帝召靈符使﹐速降。

取西北炁吹於左手靑炁上﹐兩邊光見紅色。如未見﹐再請降眞召靈符使﹐直至紅色。方看左右掌邊見符二道﹐一直篆﹐一橫篆。如未分明﹐更念降眞召靈符使﹐只要分明卽止。然後念靈寶靈風聚煙咒曰﹕

玉音攝炁﹐靈風聚煙。紫虛郁秀﹐輔翼萬仙。千和萬合﹐自然成眞。

取東南炁吹﹐卽見與符俱動﹐如未動﹐更念咒吹﹐然後召五方童子。咒曰﹕

謹請東方靑靈始老啟道童子速降﹐急速現形。吾奉帝命﹐與吾速降﹐速東方炁吹。

謹請南方丹靈眞老啟道童子速降﹐急速現形。吾奉帝命﹐與吾速降﹐速南方炁吹。

謹請西方皓靈黃老啟道童子速降﹐急速現形。吾奉帝命﹐與吾速降﹐速西方炁吹。

謹請北方五靈玄老啟道童子速降﹐急速現形。吾奉帝命﹐與吾速降﹐速北炁吹。

謹請中央黃靈蒼老啟道童子速降﹐急速現形。吾奉帝命﹐與吾速降﹐速上方炁吹。

候見一方了﹐再請第二方﹐不可重疊﹐一並請也。如炁吹之後﹐見影子分明﹐然後念咒﹐吹衣服分明。然後看面貌﹐不得看錯﹐子細行用。俟見童子了﹐然後請降六丁玉女﹐卽念通光大明神咒﹐請六丁六甲玉女現形『如大人。一心覷定﹐看玉女形狀。師收手入袖中﹐念通光大明神咒曰﹕

紅杏卯文﹐墨黑坎文﹐磨眞兌文﹐襪臘高文﹐靈寶中指中文。興生轉寅文﹐獨隸遷卯文﹐可韓明辰文﹐功都成巳文﹐切角正午上移至中指中文插定﹐聚魂攝。

右以左手輪訣﹐隨訣念咒。取天地人三塗炁﹐吹於鏡中。再念咒﹕

功都聚魂﹐招八方捷疾使者﹐天神地祇﹐萬靈同歸﹐合天帝敕。合明天帝﹐日﹐合明天帝日。速露速露﹐�哩�哩﹐嵌落嵌落。嵌落速來﹐速來速來。

取八方炁﹐連訣吹於鏡上﹐召六丁六甲玉女﹐速於鏡中見形。咒曰﹕

謹請左飛右靈﹐甲子玉女﹐甲戌玉女﹐甲申玉女﹐甲午玉女﹐甲辰玉女﹐甲寅玉女﹐丁丑玉女﹐丁亥玉女﹐丁酉玉女﹐丁未玉女﹐丁巳玉女﹐丁卯玉女。

取五方炁吹﹐先見炁﹐後見形影衣服深淺﹐後見面。如未分明﹐再念請咒取炁吹之。如此都了﹐方許別召仙眞。如不依次第﹐必是不應﹐𨿽應亦艱難。此五帝六丁六甲﹐乃萬炁之祖﹐故先召之。

召靑玄府仙靈入局

謹請東極宮中長樂捨內大慈仁者﹐尋聲赴感太乙救苦天尊。乞降眞炁﹐助臣目力。

取東方炁吹。又念咒曰﹕

謹請靑玄靈應眞童﹐升降元命。急急如靑玄天尊敕。

直如天碧色方止﹐然後只得召靑玄府內仙曹﹐逐一現形﹐亦須現炁﹐然後見影﹐後見衣服面貌。

召太陰宮仙曹入局念

太陰帝攝降。

月君咒

月魄曖蕭﹐芬艷翳寥。琬虛靈闌﹐郁華結翹。�金精瑩﹐炅容臺標。

取太陰西方炁吹之﹐然後看手內明如月﹐卽可召玉童玉女靈官功曹看之。

召太陽宮仙曹入局念

太陽帝攝降。

日君咒

日魂珠景﹐照韜綠映。回霞赤童﹐玄炎飆象。

取南炁吹念畢﹐寫一圈﹐想日﹐念咒﹐

取炁吹手中﹐候見光如日卽止。如未見現﹐再咒之﹐直候見光。取南炁又吹﹐如光明﹐卽召玉童玉女仙曹等﹐依前現炁影衣服相貌。

七星宮仙曹入局

謹請�������﹐北斗靈童﹐一呼百應。卯中兌戌辰高坤。

彈斗在鏡上﹐取北炁吹之﹐如現七星方止。如未現﹐念咒再吹﹐候見方已。如數內不見一星﹐止注一件吉凶。病人不見本命星﹐大凶。如七星足﹐然後方可召北斗天神將史﹐並如前見炁影﹐然後衣服相貌。

化靖仙曹入局

先念五帝諱﹐召玉方童子﹐六丁六甲。然後念化靖咒﹕

洞中玄虛﹐晃朗太元。八方威神﹐使我自然。靈寶符命﹐溥告九天。乾羅答那﹐洞罡太玄。斬妖縛邪﹐殺鬼萬千。中山神咒﹐元始玉文。吾誦一徧﹐卻鬼延年。按行五嶽﹐八海知聞。魔王束首﹐侍衛我軒。凶穢消蕩﹐道炁長存。急急如律令。

取北炁吹﹐卽見樓臺宮闕﹐屋宇宮館。亦先見炁﹐次見形影﹐然後召玉童玉女官君等神霄玉府仙靈。

降眞召靈都咒

天書羅敷﹐下盻太微。玄化生成﹐靈煙九回。八景六周﹐黃運所持。我今大願﹐開發天機。龍漢蕩蕩﹐無窮無極。普告三界﹐驛龍風馳。

右咒凡欲召玉府仙曹﹐金童玉女﹐將吏功曹等﹐先三撚上香﹐念咒三徧﹐然後隨所召﹐咒召之。自金闕侍中﹐三元眞伯﹐至右殿軍﹐隨其所主職事﹐召而問之。叩齒三四通﹐將召仙官符於面前香鑪中焚之﹐雙手玉淸訣。

召神霄仙官咒曰﹕

神霄玉淸﹐主者眞王。文武仙官﹐東西華臺。云錦玉衣﹐玉佩金鐺。朱履寶冠﹐佩服印章。今當召請﹐速降壇場。急急如神霄玉淸眞王律令敕。

右法念咒一徧﹐取東南神霄炁﹐吹淨壇中或鑑中﹐隨事召之。

謹請某仙官﹐疾速降臨。吾奉帝勑﹐不得久停。急急如神霄眞王律令勅。

如人有災厄﹐卽召解厄君。如延壽﹐卽召延壽君。問命祿﹐卽召司命司錄君。如設醮﹐卽召左右伶華君。隨事召之﹐皆左右凝目﹐將合召仙官符燒於香鑪中。

召玉童咒曰

玉帝命下宣靈童﹐速請靑羽繡衣玉童﹐霞羽繡衣玉童﹐碧羽繡衣玉童﹐紺羽繡衣玉童﹐絳羽繡衣玉童﹐玄羽繡衣玉童﹐紫羽繡衣玉童﹐黃羽繡衣玉童﹐爲吾速降。吾奉帝命﹐與吾速降速。

召神霄玉童咒曰

謹請神霄殿下諸童子﹐號曰玉霞。吾奉帝命﹐與吾速降。至聖至靈﹐分明現形。吾奉神霄玉淸眞王律令。

右法叩齒三通﹐玉淸訣﹐東南炁﹐吹燒符如前。若要現形﹐先現光﹐次現影子形貌。

召神霄玉女咒曰

玉淸神府﹐中有眞仙。五色錦衣﹐云袂羽扇﹐執節執符﹐飛騰九天。排列儀衛﹐召集天仙。今奉帝勑﹐速降壇墠。

急急如神霄玉淸眞王勑。

又咒曰

謹集柔和之炁﹐九靈女眞﹐命曰玉女。鳳衣輕裙﹐眞王之命。召降神庭﹐一如律令。衣五色繡羽服

右法叩齒書符。焚香鑪中﹐召之。

召玉女咒曰

謹請左靈右飛﹐甲子玉女﹑太玄玉女﹐黃素玉女﹐絳宮玉女﹐靑腰玉女﹐常陽玉女﹐直印玉女﹐直式玉女﹐直劍玉女﹐直花玉女﹐直香玉女﹐十天承受玉女﹐辧魔玉女﹐與吾速降﹐吾奉帝命。與吾速降速。

右法叩齒九通﹐玉淸訣﹐東炁吹。

召神霄玉文功曹

謹請玉淸神府中有仙曹﹐天道地道﹐仙道神道﹐鬼道業道功曹等眾。吾今所召﹐疾速降臨。吾奉帝命﹐不得久停。救治百病﹐斬伐邪精。傳達章奏﹐上詣天庭。急急如律令敕。

右叩齒九通﹐書符﹐焚於香鑪中﹐召之。

召功曹咒

玄曹玉文﹐立功之官。受事玉淸﹐奏報三天。聞吾一召﹐速降靈壇。吾奉帝命﹐與吾速降速。

右掐玉淸訣﹐取東南炁﹐吹之。

召神霄大將軍

神霄玉淸﹐十萬天丁。金玉介冑﹐龍條虎巾。擒制萬魔﹐收捉鬼神。隨符所敕﹐道炁潛營。攝魂還魄﹐壽命無傾。急急如神霄玉淸眞王律令敕。

謹請神霄某將軍幾人﹐爲吾速降。吾奉帝命﹐與吾速降速。

右掐玉淸訣﹐叩齒九通﹐書符﹐焚於香鑪中﹐召之﹐取東南炁吹。

召神霄霹靂摧魔咒

神霄玉淸﹐高上玉淸。中有雷電﹐霹靂諸神。天丁力士﹐行風行雲。霹靂百魔﹐摧伐妖精。左擲流電﹐右擲火輪。伐暴誅惡﹐霹靂錚轟。雷兵千萬﹐火炁腥煙。吾今所召﹐立赴壇前。不得稽遲﹐救護黎元。急急如神霄玉淸王府律令敕。

召神霄雷部靈官咒

南司火府﹐韓君上宮。龍圈雨部﹐雷宅神庭。五方電主﹐霹靂神丁。受命眞符﹐上召主靈。天尊教令﹐風火不停。速駕十方﹐法雨慈雲。迅雷搜龍﹐烈風雷火。掃除不祥﹐摧碎魔羣。天獄收妖﹐速降眞靈。急急如可韓玉帝洞淵三昧敕。

右叩齒九通﹐掐玉淸訣書符﹐焚於香鑪中﹐取東南炁吹之。

召仙官咒

高天之上﹐玉淸爲主。靈寶三炁﹐二省樞主。上帝主之﹐天曹王府。各有所職﹐下助玉府。分品列位﹐仙官所處。聞召下降﹐一依天璽。急急如律令。

右叩齒九通﹐掐玉淸訣﹐書符焚於香鑪中。取東南炁吹之。

召大洞百靈神咒

玉淸眞王﹐大洞聖眞。眞諱隱道﹐黃室童君。雌雄玉女﹐混合將軍。召出身中﹐疾速現形。修行大洞﹐飛升玉淸。降臨眞炁﹐合服眞形。使我徹視﹐萬劫無傾。急急如高上神霄玉淸眞王律令。

右叩齒九通﹐掐玉淸訣﹐書符﹐焚香鑪中﹐取東南炁吹。

召仙曹總章咒

高上之天﹐玉淸爲主。玄罡大魁﹐太玄生府。中有帝君﹐寶虛王母。統制嘯詠﹐玉文金符。司治仙禁﹐金童玉女。校精辧魔﹐統制百史。上達三天﹐形成司舉。傳奏教令﹐蠲災救苦。備衛護道﹐囚縛鬼侮。流浪諸天﹐濟生度死。解厄摧怪﹐通達紫府。十天告命﹐召其所主。急急如上淸靈命元始上帝律令敕。

右叩齒九通﹐掐玉淸訣﹐書符﹐焚於香鑪中。玉淸科曰﹕齋九十日﹐召降仙靈﹐玉淸局﹐東南炁。神靈降﹐彷佛自知。先見炁﹐次影﹐次色﹐次衣﹐次貌。隨見三育平局﹐次鏡﹐次如意﹐次空。一咒一金靑分破。失之不至﹐三失永失﹐非金骨玉相。慕道如渴嬰求母乳﹐去財若百蛇之去肌﹐切不可傳泛好末學之流。

靈寶無量度人上經大法卷之十竟

靈寶無量度人上經大法卷之十一

混元玉札品上

皇人曰﹕上淸三洞九品之文﹐分四輔爲篇。惟靈寶玉階有緒餘神章﹐則救死度生爲上。下元學眞之士﹐往往始勤終怠﹐止緣塵根暗識﹐六慧不通﹐被六天魔惑﹐四邪妄興﹐作諸變化﹐不能洞了。故三洞之文﹐上曰洞眞。以凡修眞洞合形神﹐目睹眞人﹐與道合契﹐逮乎中下洞玄洞神﹐乃萬法之祖﹐六通之本。

是以天尊證道眼慧眼﹐眞人定法眼慈眼。放觀三界﹐如居掌中。天眞役法﹐已明內觀﹐外作洞觀﹐以效道慧之眼。洞視徹視遙觀﹐以體法慈之目﹐是謂三洞。凡學洞眞﹐洞見眞人﹐然後成眞﹐旣曰洞神。目擊神眞﹐然後通神﹐而作神仙。凡三洞萬法﹐無不先要三洞自明﹐然後可通神﹐神靈降身。至於洞神洞淵﹐洞靈大洞﹐八史六丁﹐靈飛六甲﹐炎光洞觀﹐並設通目之道。男士之淫﹐女士之邪﹐六根不淨﹐耗失眞元﹐豈能洞眞洞神。純陽則神仙不隱﹐純陰則鬼神現形。是乃祖眞祕受玉札一卷。三洞之祖修之﹐百日通神通靈﹐千日眞仙現迹。見之可以役使﹐可致天眞。功備德合﹐白日飛升。三洞召眞視神﹐無此玉札﹐徒勞施用﹐終不洞明。惜自不傳下世。因靈寶教行﹐鬼邪出陰﹐以此洞之﹐不能隱形免惑。道士玉札﹐皆上眞內諱隱名﹐依法用之﹐克日成眞。授受之者﹐擇三元八節十直之日﹐賫玉簡二枚﹐上金九兩﹐命素千尺﹐信財百二十貫﹐以盟三官師授。若不盟信﹐妄泄天寶﹐師代以風刀之考。第子修之﹐終無所成﹐折算十紀。明詳寒棲之士﹐勿失其人﹐不可圖財﹐泄之非道﹐罰亦如之。

靈寶洞視五戒

夫三洞四輔﹐百萬千篇﹐道德神經﹐億千萬字﹐惟以三洞洞視爲本。上有洞眞眞降﹐然後成眞。中有洞玄玄降﹐然後成仙。下有洞神神降﹐然後成道。凡修洞視之道﹐先明五戒。

第一齋戒精專﹐靈神降身。若不齋戒精專﹐必遭神譴。

第二淸淨身心。淸淨身心﹐則神光徹視。若不淸淨身心﹐穢气淩犯﹐神光昏翳。

第三終始如一。終始如一﹐則神功早見。若不終始如一﹐則妙應難成。

第四神靜气和。神靜气和﹐則招眞會靈。若不神靜气和﹐怒則神遠。

第五祕密修持﹐切勿泄漏陰機。泄漏陰機﹐則神明責人。

右法謹依五戒﹐更要擇冬至前後﹐戊辰﹐戊戌﹐甲子﹐甲午日﹐爲首洞視。若不依式﹐洞視亦必難成。須是精誠端確﹐潔白身心﹐勿食葷穢﹐醉酒淫色﹐方可行持﹐次吞服符札﹐眞炁入身﹐滌去凡穢﹐煉陰成陽﹐則眞仙見形﹐故不自藏。

天炁符

咒曰﹕

乾元亨利貞﹐日月與吾並。吾受天炁﹐治身去毒﹐內外俱成。內除百病﹐外收攝百精﹐安家救人﹐去毒藏形。急急如律令。

右法每月一日五更二點﹐雙手握固﹐向東﹐行丁罡三步﹐閉炁﹐握手咒之了。望東方﹐仰天取炁九口﹐又念咒一徧。南三﹐西七﹐北五﹐中央十二。五日之後﹐任便使之。

地炁符

音壘

咒曰﹕

天降炁﹐地生成﹐服吾符﹐得長成。急急如律令。

右法遇辰戌丑未日﹐面地戶方﹐存地炁出萬萬丈﹐以口吸入脾中。再咒﹕

具法位臣某﹐謹稽首奏啟承天效法厚德光大后土皇聖母﹐九壘皇君﹐眞皇洞神天尊﹐金剛力士﹐神王靈官﹐主生主成眞宰﹐願降眞炁﹐入臣身中。信行信願﹐皆如所言。洞徹地中萬物﹐地上鬼神﹐咸皆現形。臣謹啟。

祝畢﹐口引十炁入脾中。

三天隱諱符

鼻引三天靑黃白三炁﹐灌筆﹐朱書黃紙上﹐服之。

鼻引九地二炁﹐乃黃北帝二炁﹐灌筆﹐朱書服之。

鼻引東方九炁﹐而成﹐朱書服之。

服符咒曰﹕

元父合雌﹐玄母歸雄。天地混元﹐人道居中。玉符保命﹐五藏光沖。耳目開爽﹐我道興隆。

三天內諱符

鼻引三天之炁而成。霐﹐太一天眞諱。﹐太初天眞諱。﹐眞仙眞人諱。

上帝內諱符

鼻引子午中宮炁﹐而成書服。咒曰﹕﹕太一捧符﹐太初命靈。眞仙護命﹐三帝司迎。炁通玄關﹐魄煉魂英。服炁吞符﹐洞徹萬靈。

七曜內諱符

此乃日月金木水火土七曜內諱也。各本訣﹐吸取本方之炁﹐隨其色象而書之。日吞七枚﹐召七曜也。

服符咒曰﹕

東運扶桑﹐西貫咸陽。五行相配﹐混合中央。

日炁符

日魂珠景﹐照韜綠映。回霞赤童﹐玄炎飆象。

右咒畢﹐面日光﹐以鼻引光。暝目﹐引炁九口。

再咒曰﹕

郁貞離。

右引炁九口﹐入心中。每受日炁﹐每月一日﹐五日﹐十五日﹐二十五日。

月炁符

月魄曖蕭﹐芬艷翳寥。宛虛靈闌﹐郁華結翹。淳金晶瑩﹐炅容臺標。

右咒畢﹐面月光﹐鼻引﹐暝目﹐引炁十口。

再咒曰﹕

結貞坎。

右引炁十口﹐入於腎中。每受月炁﹐每月初三。初八﹐十五﹐十九﹐存月光十芒。

五星炁符

甲乙日木星﹐丙丁日火星﹐戊己日土星﹐庚辛日金星﹐壬癸日水星。咒曰﹕﹕

金木水火土﹐五星之精。入臣身中﹐內煉五臟。耳目聰明﹑徹視萬里﹐洞見鬼神。學道神仙﹐飛升上淸。急急如律令。

右法木九﹐火三﹐土五﹐金七﹐水一﹐並以鼻引回轉入口﹐以炁送之。再咒﹕

九曜順行﹐元始徘徊。華精瑩明﹑元靈散開。流盻無窮﹐降我光輝。上投朱景﹐解滯豁懷。得馭飛霞﹐身騰紫微。人間萬事﹐令我先知。急急如律令。

右法鼻引依前口數咽之﹐木入肝中﹐火入心中﹐金入肺中﹐水入腎中﹐土入脾中。

南斗炁符

六字聚疊書﹐取南斗炁而成﹐離上爲訣﹐逆至子吹。咒曰﹕﹕

大行梵炁﹐周回十方。中有度人不死之神﹐中有南極長生之君﹐中有度世司馬大神﹐中有好生韓君丈人﹐中有南上司命司錄﹐延壽益算﹐度厄尊神。回骸起死﹐無量度人。急急如元始上帝律令。

右法叩齒六通﹐面南斗﹐看星﹐存火光。以鼻引一星三炁入口﹐內送入丹田﹐三六夜行。

北斗炁符

七字聚疊書﹐取北炁而成﹐子上爲訣﹐至午挑。日吞七枚﹐以召七元。

咒曰﹕﹕

靑城玉樓中﹐據斗九晨君。上靈搖天槌﹐明陽照除炁。五色玉樓內﹐攀魁上晨君。育嬰激明光﹐陰精決生門。黃臺玉樓裏﹐主仙華晨君。歸垪度眾踖﹐眞人降氤氳。朱臺玉樓中﹐步斗眞人君。玄上飛蓋晨﹐冥樞搖天柱。素臺金樓內﹐躡紀七晨君。上開變五道﹐丹元散九芬。玄臺玉樓裏﹐步罡北晨君。明靈昌上元﹐北極降妙勛。九層玉樓中﹐乘龍北蓋君。玄樞歸天徒﹐天關佑善人。紫炁玉樓內﹐遊行三界族。帝尊九晨君﹐精常空上開。玉臺紫館裏﹐徘徊三陽歸。帝眞九晨君﹐幽空陽明輝。

右法先叩齒七通﹐面斗﹐存每星有五色光芒﹐念咒四句﹐鼻引炁九口入口中﹐一炁送入丹田﹐共八十一口。每遇三七夜行持。

服符咒曰﹕

南司北政﹐陶魂鑄魄。順道而造﹐逆天法輪。周旋玄象﹐回死作生。

神虎炁符

右七字聚疊書﹐取魁星之炁﹐灌筆而成﹐子亥爲訣﹐日吞七枚﹐召七妃咒曰﹕﹕

神虎戟飛運﹐招搖一統隨﹐十方精光都一吸。急急如律令。

右法於初三二十七日﹐面北斗星﹐存紫炁入口﹐念咒﹐每一星七口炁﹐共四十九口炁﹐入口中以炁送之。

神虎神吏符

七字疊書﹐取東北玄範司之炁﹐灌筆而成。服符咒曰﹕﹕

魁張玄範﹐應化無邊。掌持靑律﹐度魄遷魂。飛度五戶﹐驛馳風傳。元皇九醜﹐樂秀三田。逵迪察命﹐變攝昌言。荀口恙持令﹐貴信通玄。三界統司﹐盡稟吾權。

中斗正使祕諱符

右八字疊書﹐取中斗之炁﹐灌筆成符﹐訣中指中文﹐服符咒曰﹕﹕

中斗大魁﹐旋斗歷箕。回度五常﹐逃形天關。太一天一﹐二始分張。八景冥合﹐司命桃康。

二始祕諱符

三臺祕諱符

服符咒曰﹕

上部八景﹐胎結泥丸。中部八景﹐胎盤絳宮。下部八景﹐胎鮮胞根。三元暉映﹐臺魂鮮明。

右日吞三枚﹐召三臺也。

天皇內諱符

地皇內音符

人皇內音符

服符咒曰﹕

天皇人皇﹐三素元君。解結散滯﹐閉塞死門。辟非去屍﹐心神寧閒。

玄女祕諱符

三師祕諱符

四聖祕諱符

靈寶無量度人上經大法卷之十一竟

靈寶無量度人上經大法卷之十二

混元玉札品下

六甲武罡炁符

右日吞六字﹐召武罡炁。

祝曰﹕

甲子王文卿﹐從官十八人﹐符吏天季神將執明﹐玉女月光﹐旬吏陰阿君。

甲戌展子江﹐從官十四人﹐符吏天陰神將穹隆﹐玉女登姑﹐旬吏張不臨。

甲申扈文長﹐從官十六人﹐符吏天行神將監兵﹐玉女開明﹐旬吏陳子思。

甲午衛上卿﹐從官十八人﹐符吏天償神將靈光﹐玉女漢﹐旬吏杜除君。

甲辰孟飛卿﹐從官十四人﹐符吏天雄神將天禽﹐玉女嬰臺。旬吏公孫大君。

甲寅明文章﹐從官十六人﹐符吏天望神將孟章﹐玉女登之﹐旬吏徐君望。

吾今行符﹐君等爲直日﹐爲吾走使﹐頭載繡帽﹐正入無門。急急如律令。

右法六甲絕早吞符﹐畢往其方﹐六十步內﹐十步外。取本方向木頭﹐或枝葉亦得。右手取木﹐左手折一半﹐在地一半。左手中指節﹐握其落在地艸。不得著婦﹐入室﹐西方﹐存本甲神將玉女立。咒曰﹕

六甲九張﹐天圓地方。四方五行﹐靑赤白黃。太乙爲師﹐日月爲光。禹爲治道﹐蚩尢辟兵。靑龍俠轂﹐白虎衛充。熒惑前引﹐辟除不祥。北斗誅伐﹐除凶去殃。五神導我﹐周遊八方。洞視無礙﹐徹見八方。當我者死﹐背我者亡﹐惡我之者﹐返受其殃。急急如律令。

右面方﹐鼻引炁入於腎中﹐日存出從衛﹐夜存入腎中。一旬一易﹐凡六甲如春。咒曰﹕

春甲在天﹐上應天玄。輕淸附炁﹐黃道金元。

夏甲在寅﹐散滿奎直。靈圖大廈﹐八方之力。

秋甲在地﹐下應九泉。生成之炁﹐助我三田。

冬甲在陽﹐炁充鬥牛。周天列宿﹐助我田苗。

右法於六甲早晨﹐面甲方﹐先搯五嶽訣﹐念魁罡軋元天眞三咒﹐隨甲方吸炁一口﹐滿口漱咽﹐三十六漱﹐分三口咽﹐直至丹田。然後叩齒三十六通﹐面甲方坐﹐長舒二足二手倒﹐又手合安於頭上﹐直伸臂﹐鶴啄三度﹐搖動二關﹐一十八遭。平分頂水﹐如納波浪﹐納至臍下。咽炁一口﹐然後取符安舌上﹐咒如前﹐以津咽下﹐卽止。行一甲金精自固﹐二甲經絡流通﹐三甲金精凝結如紅玉﹐四甲百神守固﹐五甲五神守護﹐六甲丹田結寶﹐自後方可起藏。如犯嗜欲﹐前功頓棄。

六丁柔和炁符

右日吞六字﹐召柔和炁。

祝曰﹕

丁卯玉女﹐文伯仁高。丁丑玉女﹐文高仁貴。丁亥玉女﹐文通仁敬。丁酉玉女﹐文卿仁恭。丁未玉女﹐文質仁和。丁巳玉女﹐巨卿仁達。能知六丁﹐出入杳冥。亦無所長﹐亦無所驚。千年保守﹐萬年不傾。天地同休﹐劫劫長生。急急如律令。

右於六丁日絕早吞符了﹐念咒﹐取本方炁吹身﹐往本方﹐行六十步內﹐十二步外。其淨艸左手取艸﹐右手折艸﹐勿返顧回歸﹐入室﹐放艸於本方﹐存爲玉女形狀﹐上香。

祝曰﹕

恭然寶香﹐上聞六丁。先師有約﹐授我神方。拜奉美香﹐鹿脯蜜湯。安期大棗﹐細核多穠。天之綠蟻﹐香熟瓊漿。酥餅淨果﹐燈燭熒煌。等心稽首﹐請召神王。願我師友﹐命如金剛。﹐延壽益算﹐長樂無央。合家大小﹐願獲吉昌。高而不危﹐鬼毒消亡。凶邪魍魎﹐遠去他方。冤家嫉妬﹐伏匿潛藏。所求者得﹐萬事吉昌。洞見神鬼﹐無隱毫芒。通靈通聖﹐耳聰目光。今日召請﹐願乞降祥。急急如律令。

右法取六丁方炁﹐如丁卯則九炁並入腎。夜存在腎﹐白日存出隨行。每月初六日夜﹐依前念魁罡乾元天眞三咒﹐咒朱念五嶽咒﹐吹紙書六丁諱。剪作三段﹐上旬服上二字﹐中旬服中二字﹐下旬服下二字。於六日安牀頭邊﹐並咒水。至五更初卽起﹐彼衣坐﹐面丁旬方﹐取上二字﹐以水送下﹐念其諱﹐不計徧數。直至初有人門外行﹐聞其聲音嗽﹐便望聲音處﹐吸其气咽之。存二丁入心中。後至二六﹐依前行之﹐俟三旬畢。凡有投詞陳乞﹐治邪救患﹐卽上香安狀於面前﹐面丁念諱﹐吸炁吸狀。又念諱﹐吸炁吹來人。又念諱﹐吸炁咽﹐存六丁神在心。吸來人炁一口﹐存於心中﹐定神息慮。良久﹐待心中起一念﹐爲祟之鬼有無多少﹐及病狀一一言之﹐皆中其情實切。不可雜念邪慮﹐及第二念﹐卽便不是。若預疑惑﹐卽不中不實也。戒之戒之。

四直陽神所主之炁符

四直陰神所主之炁符

右二符並輪八卦訣﹐甲陽卦﹐丁陰卦﹐取北方炁吹而成。咒曰﹕

樞璇機權﹐陽堯衡文。四直使者﹐直日功曹。年神月將﹐時直主者。有事來報﹐急事來呈。急急如律令。

右面太歲方吞符﹐存四直使者﹐陽日紅黃﹐陰日靑紫。交腳襆頭﹐繡抹額﹐立於四方。咒曰﹕

崔盧鄧竇﹐急急送言來。四直李魏﹐急急送言來。

右一炁念百徧﹐叩齒四通﹐存四神侍從。咒曰﹕

敕四直使者﹐直日功曹。待我使汝上。天﹐爲吾俓往天曹。待吾使汝入地﹐爲吾俓往地府。待我使汝入水﹐爲吾俓往水府。速去速去﹐不得久停。常侍吾側﹐衛吾身形。急急如律令。

右於太歲日﹐書此八字﹐佩之右肘。後早晨燒香了﹐吞服符﹐仍須帶之肘後。夜間取下。早間佩之﹐須吸符炁吹身。晚間外時﹐吸身上吹符。

五司祕諱符

孟章。延生固精。監兵。注祿固靈。淩光。保命固神。執明。守體存眞。穹隆。煉形鎭心。

三將軍祕諱符

唐宏。上部三田暢。葛雍。中部八景分。周武。下部九陽靈。

右搯中指上中下三節。

三塗玉諱符

興生太霞扶桑﹐乾﹐人塗。獨隸下鎭酆都。坤﹐地塗。可韓。韓君丈人﹐度人不死﹐中指中文﹐天塗。

右取三天炁﹐鼻引入兆口中﹐閉炁書成﹐吹呵各三。

咒曰﹕

興生轉﹐獨隸遷﹐可韓明﹐功都成﹐切角正﹐聚魂攝。

右每日面天門﹐念咒﹐吞符畢。搯三塗五苦印﹐取西北炁三口入頂中﹐西南三口入脾中﹐束北炁三口入丹田中。

五帝玉諱符

紅杏。太華木司九炁元君。墨黑。衡霍火宮三炁元君。磨眞。金華金主七炁元君。襪臘。恆山水帝五炁元君。靈寶。嵩山土帝一炁元君。

咒曰﹕

東方靑帝﹐靑精太山。南方赤帝﹐丹靈霍山。中央黃帝﹐中山嵩高。西方白帝﹐白石華山。北方黑帝﹐玄滋恆山。五方五帝﹐各降眞炁。服食五石﹐以補眞炁。百脈流通﹐長生久視。

右凡遇金木水火土日﹐念本方咒二句﹐面方﹐存五色炁﹐各依方所住﹐存帝並侍從。按五方取炁服之﹐是五方九色之類是也。須於丑後行。次可行五方洞視。

雷神祕諱

右辰訣云﹕雷一﹐雷二﹐雷三﹐雷四﹐雷五﹐局在子上爲訣﹐侯書成﹐以巽炁吹之。

服符咒曰﹕

玄玉內妃﹐陰陽合配。三師紀律﹐四聖分銳。六甲陽神﹐六丁陰吏。四直元君﹐五司都帥。三塗五嶽﹐鎭輿坤地。巽震雷震﹐陰陽拘制。兌乾施光﹐坎高交位。下辟鬼門﹐滌垢除穢。飛升仙家﹐獨步無畏。元亨利眞﹐逆順神炁。

受持玉札式

凡受此法﹐須預修於元旦之日﹐先期齋沐﹐揀一淨室﹐面北安几案﹐書諸隱諱﹐再拜﹐畢收入淨器中﹐作三五處安列。默記勿令差互。

甲子日取三天隱諱﹐天地玉字﹐三眞內諱﹐上帝內諱﹐服之。

甲寅日取七曜南北二斗﹐三臺中斗內諱﹐服之。

甲辰日取三皇內諱﹐三將軍二始三師隱諱﹐服之。

甲午日取六甲六丁﹐四直功曹內諱﹐服之。

甲申日取神虎神吏﹐玄女內妃天人內諱﹐服之。

甲戌日取雷神內諱﹐服之。

服符之法

設香鑪﹑劍﹑盂﹑鐘子各一﹐就寢至醜寅時﹐自起明燭﹐漱盥﹐次汲井水一盂於聖前﹐然後取符﹐安排案上﹐分記了。退身出戶﹐雙手玉淸訣﹐步斗至案前。春夏自魁口步至鱷﹐秋冬自斗魒步至魁。上香﹐望天門三拜﹐默表一通﹐爇於鑪中﹐再拜﹐雙手玉淸訣﹐面北咒水﹐依前行持。

默表

大明年

月日﹐具位臣某﹐稽首再拜上言。伏念臣生居下土﹐周旋塵世﹐宿契有幸﹐佩參法籙。叨奉

大道玄恩﹐濫司三洞淸職。本願佐天行化﹐助國救民。誓當祈恩請福﹐謝過消災﹐救度存亡﹐剪邪立正。元元之心﹐不敢少替。臣中謝重念臣𨿽誠遵守天規﹐動意未合眞理﹐罔致洞達幽微﹐不能神通妙應。蓋緣臣凡軀穢質﹐胎屍肉人﹐豈得洞徹於天界﹐況亦難見於鬼神。罕使邪魔皈正﹐鮮功及物。況有目如盲﹐有耳如聾。先蒙師資﹐付授混元玉札﹐三皇內文﹐聖眞內諱﹐洞徹神文。令臣受持。臣今采擇吉日﹐自此長齋﹐依法吞服。內滌心垢﹐外煉目精﹐所欲洞見於三界﹐所乞徹視於鬼神。

伏望

祖師本師眞師﹐上帝至尊﹐三寶眞聖玉陛下。不以冒瀆﹐賜臣天恩。至願特降正眞生炁﹐大道慧光﹐三寶法澤﹐六通神慧妙化眞光﹐入臣身中。內除心境塵障﹐外去二目穢氛﹐煉消百神陰翳﹐開通臟腑光明﹐蠲釋罪業障厄﹐斷除結節胞根。摧伏魔試﹐萬眞協從。臣吞服內諱之後﹐坐觀三界﹐立照萬方﹐洞見仙眞﹐徹視鬼神﹐暗知未兆﹐明睹天文﹐永脫八難三災﹐解釋千殃九厄﹐所向吉利。陳願宣通﹐大道興行﹐羣生信向。誓願生生世世﹐濟生度死﹐降伏妖魔。萬劫千載之中﹐永爲三寶弟子。如蒙玄景報應﹐不敢泄漏﹐一言半句天機。謹伏地拜上心表一通﹐上徹俓詣

三天門下。乞隨香煙傳達﹐奏禦

大道三寶上帝至尊幾前。臣無任祈

天﹐望恩激切﹐屏營之至﹐臣稽首再拜以聞。

上香祝白

維年月日具法位臣姓某﹐請願於天。謹上啟

三淸上聖﹐玉皇上帝﹐紫微大帝﹐日月五星﹐南辰北斗﹐三臺星辰﹐三天上眞﹐四聖元帥﹐五嶽五帝﹐七辰內妃﹐南昌丈人﹐六丁神君﹐六甲神君﹐雷神雨部﹐神虎大聖使者﹐四直功曹﹐四直神將﹐洞觀神將﹐徹視童子。臣今謹依

靈寶大法﹐混元玉札﹐上淸隱文。每遇六甲之日﹐吞服上眞內諱﹐隱名玉字。齋戒吞服﹐所祈洞視洞觀神眞﹐役使仙靈﹐追魂攝魄。伏望

聖慈不以讀犯之責﹐許以服食名諱玉符。今者伏遇甲子之日﹐謹服上眞內諱﹐賜以道黑法眼﹐洞視百靈﹐役使千眞。左呼六甲﹐右召六丁﹐坐致行廚﹐預知未然。身生水火﹐變化無方。臣無任祈

天﹐望聖之至。祝畢再拜。

六丁訣

內注六丁訣曰﹕於六丁日午時﹐書以黃素﹐丹篆六丁眞諱。從本諱六字﹐每二字一符。面當旬之方爲首﹐以次從之。各吸炁布之﹐爲三符。於此夜丑初巳屬﹐七日也。披衣﹐面丁方﹐取一符圓而托之﹐咒其名﹐以水吞之。候其時有人初作聲﹐速急望方吸炁六口咽之﹐至中七下。七日同功﹑及三旬足。凡有一切事﹐面向祝名﹐吸炁咽之﹐暝目少時﹐神告知心意﹑所啟皆是未來之事﹐一一應也。

六甲訣

外直六甲訣曰﹕於六甲日卯時﹐以白素朱書六甲名。面向方﹐吞以西流﹐或不見三光井水。訖﹐雙手握固﹐端坐﹐鳴天鼓三十六通。叩齒二十四下﹐兩手相叉﹐鶴啄六度﹐搖轉二關九次。手分頂水﹐心存丹田﹐有日光赫赫﹐一身洞然如火﹐內外通赤。祝名三十六度﹐吸炁吹身﹐常存六神侍之。六甲足日﹐未然之事﹐夢中告請﹐六甲常侍其身﹐久久可見﹐役召任意。凡小末妖魔作過﹐用朱書﹐同金錢火化﹐其邪立被六將軍遣出海中﹐夢中異其報。六丁訣﹕凡見有邪鬼纏惑之者﹐心念一徧﹐閉目﹐良久﹐六丁告於心神﹐意中所出言語﹐皆是鬼邪作禍之由。至於服色人數﹐二皆合其驗。

功曹訣

法應是毒物所傷﹐及癰腫丹癅﹐五臟大小之疾﹐書於疾所﹐或內吞外貼﹐不過三字卽安。

三天諱訣

通章合契訣曰﹕於每年歲除日﹐預前一日﹐沐浴更淨衣。至來日平旦﹐於密室中端坐﹐面天門持誦三天隱諱霐電﹐使至十二時﹐足三十萬徧﹐至來日不語一日。自此之後﹐應章表詞奏念法一徧﹐東方炁吹文字上﹐致通達﹐自有曉報。

右法於晦日誦十萬徧奏章﹐立達三天﹐報應徑下凡世。

三天眞諱訣

危厄救護訣曰﹕八節日淸齋﹐於戌末亥初入靖坐﹐持念亡一天眞諱防中袁丘德﹐累及十萬徧。每遇虎狼毒物﹐閉炁七息﹐念三十二徧﹐萬毒潛消不敢爲害。

右法於朔日誦一萬徧﹐三日外應一切災厄自散。默念三十二徧﹐其災厄自解。

五嶽訣

五嶽持身訣曰﹕於立春後九日﹐立夏後三日﹐立秋後七日﹐立冬後五日﹐四季土旺一日後﹐面逐方﹑於子午卯酉寅申巳亥時﹐惟齒如方數﹑存東嶽君引四嶽君官吏面前﹐搯五嶽訣﹐祝諱﹐吸五方炁咽之﹐一年功足﹐遇求事﹐或恐懼急厄﹐謁貴人﹐入山度水﹐先扣齒五通﹐祝名﹐吸五方炁咽﹐又吹身又布方﹐卽脫厄﹐所向元吉如願。

五嶽三塗訣

左手震﹐紅杏﹐東嶽。中指離﹐墨黑﹐南嶽。四指兌﹐磨眞﹐西嶽。中指根坎﹐襪臘﹐北嶽。中指中文﹐靈寶﹐中嶽。中指中﹐可韓﹐天塗。坤文﹐獨隸﹐地塗。巽文﹐興生﹐人塗。

五嶽三塗印﹐以左右手三小指﹑第四指仰手相﹐又各以二指﹐左右互勾二小指﹐以左右手第二指﹐各勾左右手第四指﹐宜其左右二中指﹐以大指各搯中指中次。

五嶽安鎭符

五嶽諱安五方﹐人塗東南﹐天塗西北﹐地塗西南﹐都功東北。

總書成也﹐應一切凶怪精妖﹐壇席廟貌﹐伏連惡地﹐水魅蛟璃﹐書於大石上沈之﹐或埋﹐不一百日﹐天雷震毀。朱書符文﹐搯五嶽三塗訣﹐取五嶽三塗炁吹之。

斗諱訣

洞明萬慧訣曰﹕於五月五日朱書北斗諱﹐不計其數﹐以朱蠟圓之﹐置靑竹筒中﹐重紙封固﹐安雞巢抱棲中﹐俟成取之。服一日﹐誦萬言﹐洞明智慧通神﹐日誦萬言不忘。

右法朱書黃素﹐黃蠟和爲七元﹐一日一服﹐淸心淨水吞下﹐七七日之外﹐智慧自明﹐誦萬言開口不忘。

南斗諱

右法朱書黃上﹐吞佩治百病。

靈寶無量度人上經大法卷之十二竟

靈寶無量度人上經大法卷之十三

洞視修用品

陽日玉字

陰日玉字

太一天眞﹐太素天眞﹐太各天眞。三一名太初天眞﹐眞仙眞人

已上並朱書黃薄紙上﹐分陰陽日用。二十一日後﹐書於香板﹐以舌舐之。四十九日已後﹐書於瓷器內﹐以水滌飲之。四十九日後﹐添三十二天帝諱。七十二日之後﹐添入靈書中篇。凡行持洞視﹐擇冬至前一陽初生吉日﹐先具奏天省﹐日月南北二斗﹐五府祖師﹐牒法籙中仙靈照應﹐至日依常式朝眞﹐祝香﹐默奏洞視。事畢﹐卽步斗七星。春夏先起右足﹐秋冬先起左足。入斗口﹐三拜﹐上香﹐鳴法鼓二十四通。吹髮鑪﹐上默表一通。

洞視書篆玉札

兆焚香九拜﹐叩齒三十二通﹐召三炁﹐存身在三色雲炁中﹐內外蓊蓂﹐左靑龍﹐右白虎﹐前朱雀﹐後玄武﹐獅子白鶴羅列左右﹐日月照明﹐洞煥室內﹐項生圓象﹐光映十方。密咒曰﹕

無上玄元太上道君﹐召出臣身中三五功曹﹐左右官使者﹐侍香金童﹐傳言玉女﹐五帝直符﹐直日香官﹐各三十二人出。出者嚴裝顯服﹐冠帶垂纓﹐整其威儀﹐駐臣左右前後﹐通達誠信。臣今日今時專於壇內行持﹐通目洞視﹐書篆玉札天章。所有密意﹐已具默表。伏望三五功曹﹐左右官使者等眾﹐令臣所啟詞語﹐徑禦

三天三寶上帝至尊幾前。

三上香﹐三拜﹐起身跪奏。

具法位臣姓名﹐誠惶誠恐﹐稽首頓首﹐上啟

三寶帝君玉陛下。切念臣生居下土﹐獲遇明時﹐夙契眞筌﹐躬承道化。臣千載幸會﹐參佩法籙﹐濫司三洞﹐得預眞階。玆者幸遇行靈寶大法﹐某人於某年內﹐傳授混元玉札﹐靈寶洞視神文﹐靈眞內諱。謹以今日今時﹐專於壇內行持﹐通目洞視﹐降眞召靈之法﹐書篆內諱眞文。伏望

祖師上帝三寶天帝﹐不以冒瀆

天聽爲罪。特降正眞生炁﹐大道慧光﹐三寶法澤﹐六通大慧﹐流入臣身﹐中除心垢﹐外煉目睛﹐令臣洞觀三界﹐徹視鬼神。仍乞

聖旨﹐頒下靈司所屬﹐洞視神文仙曹等眾﹐差入本壇﹐﹐使臣永爲三寶弟子﹐普度幽明﹐生成造化。臣自行洞視之後﹐不敢冒犯明科﹐輕泄漏慢﹐如違甘俟

天憲。有此情懇﹐謹具口表﹐上奏

大道三寶大帝玉陛下。伏望

天恩﹐允臣所奏。俯伏壇前﹐躬俟報應。臣無任激切屏營之至﹐謹言。

侯得旨﹐九拜﹐起身﹐兩手搯玉帝訣﹐再召三炁﹐以鼻引三十二過﹐面向乾方﹐目篆三天眞形符﹐吸入三宮﹐化作三淸﹐乘三炁而出。次想己身化作神公之形﹐頂金碧蟬之冠﹐絳霞飛羽袍﹐大帶﹐朱履﹐絳裙﹐坐三色雲炁中﹐左手擲七斗因成紫微印﹐右手擲三火﹐因搯玉淸訣﹐次念三十二天帝諱。

太皇黃曾天帝郁襤玉明﹐至太極平育賈奕天帝﹐大擇法門。三十二天﹐三十二帝﹐至三界五帝﹐列言上淸。急急如元始天尊敕太上道君律令。

召仙曹咒

玉淸寶司﹐總攝眞靈。開通眼目﹐洞視鬼神。眞靈下降﹐顯現眞形。急急如律令。

上香召仙曹總章咒

高上之天。全咒見洞視降召品。

次以目篆三天三境眞符﹐於天門﹐存作三色﹐並口吸三炁﹐流入三宮。

三天三境眞符

夫三境者﹐乃無上三天五劫之初﹐三炁眞精﹐靈虛妙炁﹐結成眞文﹐諸天自然之音根宗也。本不傳下世。而眞人口傳心授﹐有見聞此文﹐皆夙生道骨﹐勤而行之﹐當獲神仙。若長齋山林淸堂修誦﹐行八緯之眞﹐修七經之妙﹐吞服眞文。不踰九日﹐三尸自亡﹐谷炁自住﹐身安體健﹐面生玉光﹐體秀金澤﹐不同藥石津炁﹐良由自然眞炁。長生度世﹐永無衰艾﹐久服必獲神仙。

默念書符咒曰﹕

神靈炁靈﹐炁接三淸。六丁六甲﹐威劍無情。九道自然﹐拯濟羣生。天符勻筆﹐保守康寧。何邪不伏﹐何鬼見形。火鈴天罡﹐白獸金精。周行衛護﹐勇烈三淸。上帝符命﹐敕下藏精。凶邪者滅﹐道炁者寧。急急如

上淸三境律令敕。

更念前總章大咒一徧﹐吹布十方。再咒一徧﹐取十方炁﹐吹東﹑南﹑西﹑北﹐叩齒九通。次念通目仙曹咒﹕

玉淸寶司。全咒見前念七徧。

謹請太一救苦天尊﹐金闕上相大司命﹐靑華靑童君﹐靑玄靈應眞童﹐碧霄洞視神君﹐左神虎徹視大神﹐右神虎洞視童君﹐十天承受玉女﹐三天承受玉女﹐十天上奏靈官﹐三天上奏靈官﹐五帝上奏靈官﹐太一上奏靈官﹐太淸上奏靈官﹐洞觀玉女﹐遙觀玉女﹐主天文符寶仙官﹐主雲篆天文仙官﹐辧魔玉女。伏乞一合下降﹐願賜眞炁﹐流入臣身。令書篆玉札﹐洞視神文。吞服之後﹐卽得徹視百靈﹐洞觀萬方。

存諸神森然在目。次念�罡咒﹕

太上老君神聖法﹐九天玄女順聖法。�罡靈﹐�罡聖﹐逢著邪鬼﹐急須應敕攝。

右取北炁﹐吹入硯中。次念乾元咒曰﹕

乾元亨利貞﹐日月與吾並。吾以非饑渴﹐賴得神水淸。金木水火土﹐五行之數﹐六甲之精。三炁天倉﹐濁炁常盈。黃父赤子﹐守中無傾。靈水入五藏﹐永保得安寧。神仙同羽化﹐洞視見上淸。急急如律令。

右取炁一口﹐呵入硯中。次存水內太陽火輪﹐自東方來﹐入於水中運轉﹐大赫光明﹐照耀一室。念太一天眞咒曰﹕

謹請太一天眞。太初天眞﹐眞仙眞人﹐上應干位。六丁佐神﹐������。六甲佑軍﹐������。爲吾上受天心﹐普救萬靈。太一靈咒﹐南方火輪。除邪救病﹐洞見萬靈。耿水敕攝。

右取南方炁﹐吹入水中。次念天津咒曰﹕

天津天眞﹐保液神淸。一咒斬鬼﹐永辟妖精。

再咒曰

天罡眞炁﹐斬煞邪癘。眞陽之水﹐永去萬里。

取北炁﹐呵入水中。再上香﹐將朱砂用中指﹐於器中左研四十九轉。咒曰﹕

角亢氏房心尾箕﹐斗牛女虛危室壁﹐奎婁胃昴畢觜參﹐井鬼柳星張翼軫。�������﹐貪巨祿文廉武破﹐太元眞紐綱紀關。

取五方炁一口﹐吹入水中﹐左手循十二支﹐右手把筆。咒曰﹕

但弟子一年三度受炁﹐受天炁地炁﹐日炁月炁﹐五星之炁﹐北斗靈炁﹐南斗生炁﹐六丁柔和之炁﹐六甲武罡之炁﹐風雲炁﹐雷雨炁﹐四直之炁﹐五嶽持身妙炁﹐三天三寶道炁﹐北斗神虎之炁。天不能蓋我﹐地不能載我。衝吾者死﹐撞吾者亡。急令攝。

放下朱筆水﹐次以左手運五帝訣﹐隨訣念咒曰﹕

紅杏卯。墨黑丑。磨眞兌。襪臈離。靈寶中指中。興生轉寅。獨隸遷卯。可韓明辰。功都成巳。切角正午上自移指至中指中節﹐又搯定。聚魂攝。

次取天地人三塗炁﹐吹紙上及朱筆中。再咒曰﹕

功都聚魂﹐招八方捷疾使者﹐天神地祇﹐萬靈同歸。合天帝敕。合明天帝日﹐合明天帝日。速露速露。�哩�哩﹐嵌落嵌落嵌落﹐速來速來速來。

右取八方炁一口﹐吹於紙上﹐不得放訣。右手把筆向口﹐離口三寸﹐召三炁一口﹐吹於筆上﹐書玉札及降眞召靈符。書畢﹐再上香復官。

靈寶無量度人上經大法卷之十三竟

靈寶無量度人上經大法卷之十四

洞視神眞品

上香發鑪存思如儀﹐搯上帝訣

無上三天﹐玄元始三炁太上老君。召出臣身中移訣在中指根﹐循二指根歷上二指甲下搯之。三五功曹﹐左『右官使者﹐左右捧香﹐驛龍騎吏﹐侍香金童﹐傳言散花玉女﹐五帝直符﹐直日香官﹐各三十六人出。彈訣出﹐再皈上帝訣﹐以中指壓定。急上關啟無上三天虛無自然至眞玉帝。臣今正爾入靖燒香﹐今日今時專於壇內﹐行持通目洞視﹐降眞召靈。所有密意﹐具載表文。願得十方正眞生炁下降﹐流入臣等身中。令臣所啟﹐速達俓禦

至眞無極大道三淸上帝昊天玉皇上帝禦前。

再拜長跪默奏表

某年太歲某甲子月朔日﹐具法位臣。稽首再拜上言。伏念臣生居下土﹐周旋塵世﹐罪重業深﹐甘沈鬼道﹐無功贖罪﹐惟待典刑﹐爰因道泰時淸﹐宿契有幸﹐佩參法籙玄盟寶經。叨奉

大道玄恩﹐濫司三洞淸職。仰荷更生之澤﹐欲遂枯朽之榮。早夜感激憂惶﹐恨無補報萬一﹐誓願佐天行化﹐助國救民。志當謝過祈恩﹐禳災請福﹐剪邪立正﹐超度幽魂。元元之心﹐不敢懈怠。少裨洪化﹐用謝積愆。臣誠惶誠恐﹐頓首稽首。重念臣𨿽虔誠心志﹐願力守天規。恐因動止行藏﹐未合眞理﹐不能動達幽顯﹐罔致妙用神通。臣實以胎生穢質﹐塵漏尸居﹐積陰熾盛於百骸。沖和弗充於四體﹐遂致目光虧減﹐視物昏蒙。況亦難見於鬼神﹐豈得洞徹於三界。難使邪魔歸正﹐行化立功。況有目如盲﹐有耳如塞。先蒙度師某人﹐付授混元玉札﹐並采集三皇眞諱﹐靈眞內名﹐洞視神文﹐臣當修行。今來謹擇吉日﹐自此長齋﹐依式吞服。臣欲內滌心垢﹐外煉月精﹐意者欲洞見於鬼神﹐乞徹視於三界。伏望

祖師玉淸上帝﹐

宗師上淸上帝﹐

眞師太淸大帝﹐

聖師昊天玉皇上帝﹐

玄師東極靑玄大帝﹐

靈寶經師眞君﹐

靈寶籍師眞君﹐

靈寶度師眞君﹐

靈寶諸師天君﹐

三天上聖高眞玉陛下。乞垂

聖造俯鑑塵心﹐不以冒瀆﹐賜臣天恩。恭望允聽臣言﹐特降百千萬重道炁﹐十方正眞坐炁﹐混合大道慧光﹐三寶聖力﹐六通神慧妙化眞光﹐入臣身中。蕩除心境塵垢﹐洗去二目穢氛﹐開通臟腑光明﹐赦宥罪犯業障﹐胞元散滯。結節開通﹐摧伏眾魔﹐萬眞侍衛。臣今吞服內諱之後﹐坐觀三界﹐立照萬方﹐洞見幽冥﹐徹視鬼神﹐暗知未兆﹐明睹天文。永脫八難三災﹐解釋千殃九厄。所向吉利﹐陳願宣通﹐大道興行﹐羣生信向。誓願生生世世﹐濟生度死﹐降伏妖魔﹐萬劫千運之中﹐永爲三寶弟子。如蒙玄景報應﹐不敢泄漏﹐一言半句天機﹐謹伏地拜上心表一通﹐上徹徑詣

三天門下。乞隨香煙﹐傳達奏禦

大道三寶上帝至尊幾前。臣無任祈恩﹐望聖激切﹐屏營之至﹐臣某稽首再拜以聞。

復鑪

香官使者﹐左右龍虎君﹐侍香諸靈官。當令臣拜表之所﹐自然生金液丹碧芝英﹐百靈眾眞交會﹐在此香火鑪前。當令臣所行洞視﹐通眞達靈﹐十方仙童玉女﹐接侍香煙﹐傳臣所啟之表﹐俓詣

至眞元極大道三淸上聖昊天玉皇大帝禦前。

再拜出靖入局行持

焚香﹐叩齒二十四通﹐集神。依前步斗﹐兩手掐玉淸訣。次念隱諱霐﹐召三炁﹐以鼻計三十二過。面乾方﹐目篆三天眞形符﹐吸入三宮﹐化作三淸﹐在於三宮﹐乘二炁而出﹐住立前後。次思己身化作神公之狀﹐頂玉淸金碧雕蟬冠﹐衣絳霞飛羽袍﹐大帶﹐朱履﹐坐三色雲炁之中﹐右手擲七斗﹐因成紫微印﹐左手擲三火﹐因掐玉淸訣。次念三十二天通靈祕旨咒曰﹕

太皇黃曾天帝郁襤玉明﹐至太極平育賈奕天帝﹐大擇法門。三十二天﹐三十二帝﹐諸天隱諱。至列言上淸。急急如元始天尊敕太上道君律令。

再上香念﹕

紅杏。卯。墨黑。醜。磨眞。兌。襪臈。高。靈寶。中指中。

實掐定﹐左手托水盂﹐右手持水罐﹐傾水於水盂內﹐念通神北魁水咒。一傾水念一咒﹐想水內有靈字﹐七傾七咒﹐向天吸北炁﹐吹入水中。咒曰﹕

太上老君神聖法﹐九天玄女順聖法。魁罡靈﹐魁罡聖﹐逢著邪炁﹐必須應敕攝。

次將二手玉淸訣﹐拱手當心﹐觀定水。

乾元亨利貞﹐日月與吾並。吾亦非饑渴﹐賴得神水淸。五行之炁﹐六甲之精。靈水入五臟﹐耳目口光明。萬邪自歸正﹐壽與天地齡。神仙同羽化﹐洞視見上淸。急急如律令。

又咒曰﹕

乾元亨利貞﹐日月與吾並。吾亦非饑渴﹐願得神水淸。金木水火土﹐五行之數﹐六甲之精。三眞天倉﹐濁炁常盈。黃父赤子﹐守中無傾。急急如律令。

右默念七徧﹐取西北炁﹐呵入水中。次將兩手玉淸訣﹐叉腰﹐默念太一水咒﹐想太陽火輪自東方倏忽而來﹐入於水內運轉﹐大赫光明﹐照耀一室。次念太一天眞咒曰﹕

謹請太一天眞﹐太初天眞﹐眞仙眞人﹐上應干位。六丁佐神﹐������。六甲佑軍﹐������。爲吾上受天心﹐普救萬靈。太一靈咒﹐南方火輪。除邪治病﹐洞見萬靈。耿水敕攝。

默咒七徧﹐取南方赤炁﹐呵入水中。次兩手玉淸訣﹐拱手於心前﹐服炁咒曰﹕

弟子一年﹐三度受炁﹐受天炁﹐

仰首向乾方取之﹐應於華頂。先咽一口﹐吸一口吞之﹐想纏絡五臟﹐周滿一身。次吸天炁一口﹐吹水中。

又吸炁一口﹐吹鏡中。

地炁﹐

俯首向坤方﹐向下取之﹐應於足底。如前吸咽﹐及吹水鏡中。

日炁﹐

看甚時是其方﹐五色絳炁﹐應於左目﹐如前吸咽﹐及吹水鏡中。

月炁﹐

看甚時月在何方﹐銀色炁﹐應於右目﹐如前吸咽﹐及吹水鏡中。

五星之炁﹐

向五方取之﹐內應五臟﹐各依方取五色炁﹐如前吸咽﹐及吹水鏡。

三皇之炁﹐

子方取靑玄炁﹐甲方取黃炁﹐寅方取玄炁﹐內應三田﹐吸咽吹鏡內及水中﹐如前法。

南斗尊神之炁﹐

南方赤炁﹐內應於心﹐如前吸咽﹐吹水鏡中。

北斗九皇眞炁﹐

隨方取五色炁﹐應身之腎﹐又應身之右手﹐右肘﹐右肩﹐心宮﹐左肩﹐左肘﹐左手﹐如前吸咽吹水鏡。

三臺眞星之炁﹐

在斗頭﹐黃白靑三炁﹐內應於肺﹐如前吸咽吹水鏡。

二十八宿之炁﹐

但看官歷﹐此日何宿直日。角宿直日﹐其日乙丑﹐卽於丑方取角星﹐如是周而復始﹐如前吸咽吹水鏡。

神虎七陰正炁

斗陰取之﹐想黑炁﹐內應於腎之中﹐如前吸咽吹水鏡。

三天三眞內炁﹐

西北方乾位﹐靑黃白三炁﹐應身之頂三宮﹐如前吸咽吹水鏡。

三師度我神炁﹐

五方﹐內應於心﹐如前吸咽吹水鏡。

五嶽持身妙炁﹐

五方五色之炁﹐內應五臟﹐如前吸咽吹水鏡。

三塗總司之炁﹐

子午乾位﹐黑紅炁﹐應腎之中﹐膀胱之後﹐如前吸咽吹水鏡。

六丁柔和之炁﹐

隨丁旬取之﹐如前吸咽吹水鏡中。丁卯旬應肝靑炁﹐丁丑旬應腎黑炁﹐丁亥旬應腎黑炁﹐丁酉旬應肺白炁﹐丁未旬應心紅炁﹐丁巳旬應心紅炁。

六甲武罡之炁﹐

隨甲旬取之﹐如前吸咽吹水鏡中。甲子旬應肝歸腎﹐甲戌旬應肝歸脾﹐甲申旬應肝歸肺﹐甲午旬應肝歸心﹐甲辰旬應肝歸脾﹐甲寅旬應肝歸肝。

太乙神變之炁﹐

隨日之方﹐子日存子﹐隨各方色﹐吸咽吹水鏡。

云雷風雨電炁﹐

巽方取靑炁﹐淡紅之色﹐歸於五臟﹐如前吸咽吹水鏡。

四直所主之炁﹐

子午卯酉之方﹐玄紅靑白之炁﹐歸腎心肝肺中﹐如前吸咽吹水鏡。

九天玄女之炁﹐

子方玄炁﹐內應於腎﹐如前吸咽吹水鏡。

太玄北帝煞炁﹐

子方黑炁﹐內應於腎﹐如前吸咽吹水鏡。

上淸火罡禁炁。

乾方紅炁﹐內應於心﹐如前吸咽吹水鏡。

天不能蓋我﹐地不能載我。衝我者死﹐撞我者亡。急急如律令。

服炁後自前念三徧﹐取十方炁﹐吹入水中及鏡內。次將兩手﹐自中指中文﹐移下輪十二辰﹐念前玉札一百字。再招定中指中文﹐十方炁呵入水中。卽將右手玉札﹐傾於左手內﹐拋於口中﹐以所咒水吞下。再呷水一口﹐右手仗劍﹐卽望東北嘆水﹐喝攝一聲。再吸東北炁一口﹐吹於水中﹐兩手放訣入水中。次出斗﹐右手托水﹐玉淸訣﹐念靑玄天尊通目咒水咒曰﹕

靑童靈明﹐神光圓明。

念四十九徧﹐取東炁吹入水中﹐再念靑玄神水咒曰﹕

謹請靑玄靈應眞童﹐升降玄命。急急如靑玄天尊敕。

念九徧﹐取東方靑炁吹入水中﹐將水洗兩目。再上香﹐念三天隱諱三十徧﹐以鼻引靑炁﹐從頂入於上田。次念隱諱三十徧﹐以鼻引黃炁﹐從頂與靑炁混合﹐入於中田。次念隱諱三十徧﹐以鼻引白炁﹐從頂而入於絳宮﹐與靑黃混合﹐入於下田。存炁上下升降﹐周流一體﹐復納於下田。

洞視神眞作用

凡靜室洞視﹐先於靜室中﹐排列洞視仙曹於左序﹐自己立右序。仍用几案﹐香與淨水右邊﹐案上安紙鏡﹐須闊九寸以上者。鏡下安淨水一器﹐每日三次換。三撚上香﹐兩手搯中指中節﹐用中指就空﹐書玉淸召印眞形符。

重疊寫日月字﹕郁貞離結貞坎。

�������﹐七轉﹐直寫天地字。

次念五帝咒

紅杏﹐墨黑﹐磨眞﹐襪臈﹐靈寶。

右吸五方炁﹐閉定﹐以左手印訣﹐挑於鏡上。再搯定本訣﹐念召仙曹咒﹕

吾奉行洞視﹐本靖官君將吏﹐赴鏡見形﹐一如律令。

咒嘆曰﹕

玉淸寶司﹐總攝眞靈。開通眼目﹐洞視鬼神。眞靈下降﹐顯現眞形。急急如律令。

謹請金闕上相大司命﹐東極靑華帝君﹐太一救苦靑玄老君天尊﹐太一救苦度厄天尊﹐靑玄靈應眞童君﹐洞視神君﹐左神虎徹視大神﹐右神虎洞視童君﹐三天承受玉女﹐上奏靈官﹐十天承受玉女﹐上奏靈官﹐太一上奏靈官﹐五帝上奏靈官﹐洞觀玉女﹐遙觀玉女﹐譯符寶記仙官﹐主雲篆天文仙官﹐辧魔玉女等眾。伏乞降臨壇所﹐與臣通目洞視。

再上香﹐念總章大咒

高上之天。全咒見洞視降召品。

兩手玉淸訣﹐再叩齒九通。咒曰﹕

上啟通目洞視仙曹等眾﹐與臣通目﹐疾速於鏡中﹐分明現上。

又叩齒九通﹐卽念第一通光靈寶玉鑑大明神咒曰﹕

紅杏﹐墨黑﹐磨眞﹐襪臈﹐靈寶。興生轉﹐獨隸遷。可韓明﹐功都成。切角正﹐聚魂攝。

取天地人三塗炁﹐吹鏡上。再咒曰﹕

功都聚魂﹐招八方捷疾使者﹐天神地祇﹑萬靈同歸。合天地敕攝﹐合明天帝日。連念三聲。速露速露﹐�哩�哩�哩﹐嵌落嵌落嵌落﹐速來速來速來。

取五方炁﹐吹鏡上。又念咒一徧。取五方炁及鬼門炁﹐吹鏡上。又咒一徧。吸巽炁。又咒一徧﹐吸天門炁﹐並吹鏡內。次念八方召眞咒﹕

謹請乾坎艮震巽高坤兌﹐八卦八史大神。催促八方天神地祇﹐於吾鏡中見形。

右手玉淸訣﹐第二指於鏡上﹐自乾方起點八點﹐八方炁吹之﹐召靈入鏡。咒曰﹕

天地升降﹐二炁氤氳。陰陽二炁﹐日月合明。吾今救召﹐洞視靈神。天上天下﹐陰陽神明。隨吾寶鏡﹐立見眞形。

取東南炁﹑西北炁各一中﹐吹照﹐謂之上玄炁。次念切鏡視天神咒﹕

吾從何所能﹐切鏡視天神。陰腸和合順﹐帝敕差飛神。奉行靈寶照﹐烏東赤帝神。攝力不可聞﹑三臺並歸鏡。日月動意靈﹐局中諸靈官。隨意速見形。

取南炁吹﹐再念紫極咒﹕

弟子臣某﹐謹奏請無上紫極。大羅元始天尊﹐太上道一君﹐太上老君﹐玄中大法師﹐左玄眞人﹐右玄眞人。聞弟子啟請﹐開金精﹐動玉戶﹐照見天上地下人間﹐無量無邊﹐百萬攝入光中﹐疾速見形。

取東南炁吹之﹐次念移景通光神咒﹕

神光神光﹐照徧八方。上通日月﹐下徹寒鄕。東西南北﹐普照萬邦。天神眞仙﹐景物山川。江海河源﹐鬼物幽淵。三光所照﹐無處隱藏。神光鏡攝﹐無隔毫芒。急急如上淸三景敕。元始道君律令敕。

右咒存日東﹐月西﹐斗北。念咒一徧﹕

召日光童子﹐月光童子﹐星光童子﹐洞童子j開明童子。運三光玄斗日月之精﹐六通神光﹐照徹十方三界﹐萬景千眞﹐移入鏡中現形﹐占人卜物﹐未來未兆﹐通神應靈。敕召本司通目仙曹等眾﹐與臣通目﹐疾速於鏡中見形。

熟視鏡中﹐或見雲炁如香煙﹐或五色金銀點如雨。如見此象﹐七日之後﹐漸見。如或耳聽得人言語﹐或見仿髴神眞面貌﹐或如紙上砑出似印文﹐或有眞仙降迹﹐或聞異香。不過一月﹐神靈見形。若遇鏡中有此景﹐卽用後天地降炁咒﹕

天地降炁﹐日月合明。照天上地下靈神﹐於吾鏡中見形。急急如律令。

取天地炁吹鏡中﹐然後定目看鏡﹐如認繡鍼眼﹐但聚精會神於鏡中看之。初如香煙雲霧罩鏡﹐數日後見五色金星﹐亂點恍目。又數日﹐見雲炁人影往還。又數日﹐見五色雲炁來往﹐天眞漸漸出現。念天地合炁咒曰﹕

天地合炁﹐日月合明。謹召降眞炁﹐疾速於鏡中見形。

右念咒三徧。畢﹐謹召降眞符見形﹐謹請召靈符見形﹐召靈符見。次召王童見形﹐陽日金童﹐陰日玉童﹐玉童見形。次召玉女見形。次召當旬玉女見形。次後方可隨意召見﹐次第鏡中見形﹐次第入紙鏡中﹐見得分明﹐次第於地上。次通語。至此當謹節行持﹐仍於聖前供養降眞召靈符﹐每遇朔望﹐以香果祭之。

召百靈天地合炁咒

天地合炁﹐日月合明。天下某事﹐如照鬼神卽言靈冤鬼靈。於鏡中疾速見形。

移景通光咒

天地降炁﹐日月合明。照天下神靈﹐於某處見形。

雙手玉淸訣﹐取天地炁吹所在。畢﹐云降眞符見形。次第用之。如未甚分明﹐再用咒水﹐洗目諦觀。咒曰﹕

靑童靈明﹐神光圓明。

右法﹐念九徧﹐取東方炁吹入前咒水中﹐洗目九過﹐又咒水洗耳九過。咒曰﹕

謹請靑玄靈應眞童﹐升降元命。急急如靑玄天尊敕。

右法﹐面東﹐密咒八十一徧﹐取東炁吹入水中﹐左手搯玉淸訣﹐右手搯中指中文﹐以右手中指洗目﹐各二十一過﹐拭漧。次念天地降炁咒﹐催緊搯訣目﹐於鏡中諦觀。次第召見﹐隨意驅分行持。三七日後﹐如不見形﹐謹節逐日用功﹐次第用七催大咒。

七催節次

第一催咒

雲篆太虛﹐浩劫之初。乍遐乍邇﹐或沈或浮。五方徘徊﹐一丈之餘。天眞皇人﹐按筆以書。元始下降﹐眞文乃敷。先演洞章﹐次書靈符。昭昭其有﹐冥冥其無。沈滯自能痊﹐塵勞溺可浮。幽明將沈沒﹐由是升仙都。我今開雙目﹐洞視見虛無。天書長一丈﹐見形如細書。急急如靈寶天尊天心敕。

第二催咒

開明三景﹐是爲天根。至無文不度﹐無文不生。急急如元始律令敕。

通目眞符

天目大神﹐地目神君。百眼魔王﹐洞觀天尊。照徹八方﹐上見三淸。八十一壘﹐深見微塵。鬼神兵吏﹐見吾見形。急急如玉淸律令救。

第三催咒

日出東方﹐照見八方。萬物見形﹐天書金光。使我徹視﹐上合天罡。妖邪鬼炁﹐遠去他方。急急如律令。

洞視催符

耳靈耳靈﹐耳聖耳聖﹐要觀聽得分明。急急如律令。

右自明字腳轉﹐念咒十徧止﹐出筆向上﹐朱書。

第四催法

左洞視童君﹐右洞視玉女﹐通目大神﹐混合眞炁﹐灌我目睛。徹視萬里﹐洞見萬靈。急急如律令。

右法向南托水﹐念咒九徧﹐吹入水中﹐洗耳目。

洞視催符

朱書一道吞服﹐一道洗目了﹐點水一二滴目眥中。

第五催法

太一祕咒﹐巡腔運魂﹐五頓皈神攝。

右法念七徧﹐取北炁一口﹐使下唇自反﹐吹炁於面上﹐其變有大神通。

催符咒曰﹕

心中神﹐丹元君。長三寸﹐廣七分。著朱衣﹐系絳裙。乘威德﹐顯至靈。通造化﹐達至眞。住心中﹐莫離心。外有急速﹐疾來告人。急急如律令。

念咒七徧﹐上淸訣﹐北炁吹之﹐又念三十徧﹐吞服。

右上淸訣﹐北炁吹。

咒曰﹕

靈寶天尊敕﹐處分天王神王﹐龍王鬼王﹐衛護吾意﹐應變無方。急急如律令。

第六催法

望東北立﹐執符﹐祝曰﹕

神虎戟飛運﹐招搖一統隨。

再咒曰﹕

神虎大聖敕﹐十方精光都一吸。

念靑玄天尊通目呢水﹐洗目。

第七催法

先念三十二天帝諱﹐至列言上淸。次服三十二天玉字﹐搯玉淸訣。

欲服玉字﹐先存元始天尊在泥丸宮﹐念大梵隱語一徧﹐存天尊入心中。又念一徧﹐存天尊分明了在丹田中﹐左靑龍﹐右白虎﹐上赤下白中黃。天尊入下田﹐乘五色獅子之上。又念一徧了﹐吞玉字入丹田中﹐存紅色了。咒曰﹕

無上玄元﹐存道君對坐。太上道君。召出臣身中三五功曹。左右官使者﹐侍香金童﹐傳言玉女﹐五帝直符﹐直日香官﹐各三十二人﹐關啟所言。今日吉慶﹐長齋修行靈寶大法﹐洞視萬靈﹐徹視神鬼。願所啟上達三十二天元始上帝至尊幾前。

畢﹐服吞玉字﹐存咒中一切神靈入丹田﹐侍天尊左右﹐同升入泥丸﹐神卽自出﹐在鏡中看之。

再念三十二天﹐三十二帝﹐諸天隱諱﹐至列言上淸﹐急急如元始天尊金口敕。

觀畢﹐卻存諸神﹐自目中入泥丸。

洞視洗耳符

洞視洗目符

通耳目神符﹐燈下朱書﹐置淨水盂中﹐洗目﹐夜卽見一切鬼神。洗耳﹐聞鬼神言語之聲。若不以此符洗耳目﹐卽行諸符﹐難驗。卽不得見鬼神。此符妙不可言。咒曰﹕

天是吾父﹐地是吾母。日是吾兄﹐月是吾姊。太一是吾朋友﹐一切鬼神﹐是吾所使。吾今洞視﹐隨吾所敕。急急如律令。

洞視催法

靑童奉命﹐降敕與臣。急急速與臣﹐通神徹視。占人卜物﹐應靈攝。

面東﹐存靑童持黃敕﹐下入水中﹐九咒九吹。

又催法

存左目中有一人﹐如帝王狀﹐著靑衣。右目中有一人﹐若妃後﹐著靑衣。存目中立。咒曰﹕

靑帝王母﹐神光徹視﹐外見萬神﹐內觀臟腑﹐

祝了看之分明﹐存入二乳中。

又催法

每日吞服三十二天玉字﹐早晚誦《黃庭經》一卷。更於淨室中﹐以兩手撚眼四周﹐各令圓光出九次。咒曰﹕

圓光分散﹐絳靑紫雲。三炁徘徊﹐保爾眼根。徹視百靈﹐洞觀萬神。目中童子﹐明視賢眞。若有通靈﹐同遊上淸。急急如律令。

咒畢﹐次手心熨眼。

式訣

入局。謂定息入室。坐謂自己坐案几。面前著。鏡。於壇上懸鏡﹐面前水。陽神在鏡﹐陰神在水﹐靈寶眞人﹐仰某神﹐於此速見形。

靈寶大法宗師

靈寶承虛眞君田筠﹐靈寶眞人陸上眞﹐上淸妙行眞人。

局內召眞榜須親寫

靈寶洞視局榜

今請法中籙內應干仙曹仙官靈宮﹐金童玉女﹐功曹將軍﹐使者吏兵﹐一切眞宰。候本司朝眞﹐罷列職排﹐立於此淨室中﹐聽候召請﹐一一分明見形﹐一如眞司法令。

用一牌﹐兩面寫今日入局﹣﹐今日不入局。洞視畢﹐卽叩齒九通﹐復官。咒曰﹕

向來所召官吏﹐復還所治﹐後召卽到﹐一如故事。

每日早晨及晚下﹐兩次入室﹐行持洞視。

洞視集神

東向平坐﹐左手戌文﹐叩齒二十四通﹐默啟

心神崔宣﹐意神楊德興。速召集身中三部八景二十四神﹐五臟六腑﹐四支九竅﹐千二百形影﹐萬二千精光﹐三萬六千毫竅等神。並集身中﹐無令散亂。次叩齒﹐默念曰﹕

大靈九宮﹐太一守房。百神參位﹐魂魄和司。長生久視﹐塞滅邪凶。急急如上淸律令。

如洞視鬼神﹐懼卽用此。

右法齋戒吞服﹐克日成眞﹐周而復始﹐可以役使仙靈﹐充務淸淨。靈寶之道有三﹐上則有帝一回風之道﹐付之於玉宸。中有中理五炁混合之法﹐付於五帝。下有十轉回靈之文﹐付之於諸眞。三品之外﹐緒餘之者﹐以濟生度死爲功﹐以招眞致靈爲法。夫學上道﹐希慕神仙者﹐莫不始於斯焉。

靈寶無量度人上經大法卷之十四竟

靈寶無量度人上經大法卷之十五

靈寶洞視品

洞視內行

收神﹐後右生上三十六息。

納息﹐先陽日左生二十四息。

靈神﹐先陰日右減二十四息。

現形﹐後左下生三十六息。

陽日﹐先三十六息﹐成一爻﹐爲乾。後二十四息﹐成一爻﹐變成坤卦。

陰日﹐先二十四息﹐成一爻﹐爲坤。後三十六息﹐成一爻﹐變成乾卦。

兆每日吞服玉札﹐畢﹐端坐﹐調息﹐收神炁海﹐納息丹田。存腎中有眞炁﹐如紅絲狀﹐在丹田中書中篇內四字。

畢﹐用火候養﹐以鼻引天上靑炁入臍下﹐畫成一陽爻﹐如丹砂色﹐排於气海中。六次﹐引靑炁成六陽爻。次以鼻引天上黃炁﹐入炁海﹐畫成一陰爻﹐再引天上黃炁六次﹐通爲六陰爻﹐卽止。鼻引炁時﹐微微心暗數之。陽日九息﹐陰日六息。不可太粗。引炁炁下不可咽。亦依送入六爻。畢﹐陽日左轉四十九﹐陰日右轉三十六﹐於炁海中﹐使炁調和。轉畢﹐叩齒九通﹐止。如有氛泄下气﹐任其自然﹐不可抑止。

洞視催法咒曰

王母仙�攝﹐王母仙桃攝。王母眞炁降﹐我今服仙�。令我到東家﹐我今服仙桃。令我到瓊瑤﹐得見東王父。王父敕靑童﹐靑童降我敕。王母降眞炁﹐令我知吉凶﹐令我得洞視﹐徹見諸鬼神﹐變化無凝滯。王父眞炁攝﹐王母眞炁攝。

精思法

東王父﹐五色衣﹐絳冠﹐名無爲﹐字君解。左有王喬﹐右有赤松子。居日中﹐號君阿﹐名伏羲﹐萬神之祖﹐萬炁之先。西王母﹐五色云髻﹐名自然﹐字君思。左有圓光玉女﹐右有太陰玉女﹐太虛元炁之祖﹐萬炁之先。

右當常行之。

請官通目法

重請弱水玉女﹐千四百人﹐衣白衣﹐爲臣通達神影﹐知萬里吉凶。

次存定中五色童子﹐千乘萬騎﹐喜相而入目中。次咒曰﹕

左目童子名飛靈﹐右目童子名晨嬰。赫若天威放流星﹐朗睹無窮徹玉淸。急急如律令。

右每存童子﹐叩齒九通﹐念咒九徧﹐吸靑炁嗽津三口﹐入肝中﹐以二手大指搯日君訣﹐抵目九過﹐止。

仙人洞視法

三日前齋沐﹐至三更月正中﹐不得不見月也。見月﹐上香。祝曰﹕

臣某三元正日﹐上啟

周將軍﹐太陰君﹐右晶水母﹐三天眞卿﹐上淸使者﹐光照六律神仙﹐布光月後﹐玄洞君﹐照日君﹐太極蒙翳君﹐上淸三皇內眞﹐三天佐命眞皇﹐五明君元皇。領籍君臣﹐不敢煞害妄傷。願通右目洞視﹑見鬼神形狀﹐隨法進入﹐注大光明。從目入腦﹐從腦入目﹑往來無凝﹐悉得神仙。臣今受炁﹐願得如意。

念畢﹐退後足﹐丁罡前行三步﹐閉炁﹐佇視月光﹐自鼻引月之光華炁﹐極方咽之了﹐卽吐炁手中﹐揉洗左右目。再咒曰﹕

回風混合﹑法師降光﹐童子攝。

誦畢﹐揉目﹐誦咒六度﹐卽止。受持後自當日始﹐常以器收露水﹐淩晨洗目。如無露﹐以冰霜雪皆可用。凡用洞視之法﹐搯本師訣﹐轉一匝﹐卻於本日辰搯住﹐閉左月﹐以右目視之﹐佇視不得瞬目﹐不得見屍穢。如避屍不及﹐若已見﹐卽解之﹐朱書符置水中﹐洗目。

洞視攝見法咒曰﹕

天地日月照處﹐萬神現形。

先書道言二字﹐念上咒。次念�������﹐左七轉﹐便吸爲吹炁在手中﹐揩眼﹐至妙。

如攝召亡魂﹐卽吹在紙帳及旛上。

又法咒曰﹕

左目神珠之池﹐右目玉珠之池。願乞神符神水﹐洗吾兩目。令其淸明﹐遠視萬里。急急如律令。

咒曰﹕

天開地迷﹐問一知十﹐問十知百。神符入腹﹐心開意解﹐耳目聰明。急急如律令。

符燒灰﹐淸水吞下﹐訣東北炁。

又洞視服玉字訣

入靖﹐叩齒九通﹐坐調息八十一息。息勻﹐存元始上帝﹐太上道君﹐太上老君﹐坐腎中央神龜上﹐王母丁甲侍衛﹐心丹如日。卽依經存身坐靑黃白三色雲炁之中﹐內外蓊郁﹐上丹田靑色﹐中丹田黃色﹐下丹田白色﹐內外如垣墻﹐冥合身室。存靑龍從肝出立左﹐白虎從肺出立右﹐朱雀從心出立前﹐玄武從腎出立後﹐獅子六隻從後心出﹐白鶴六隻從頂出﹐羅列左右﹐光如虹蜺﹐洞照十方﹐日月照明﹐洞煥室內。存日月自兩目出﹐光明照室。頂生圓象﹐光映十方。日月光自大權出二道﹐上合圓﹐如光色。次存四方三十二天宮﹐金樓玉殿﹐在空中五色云內。於宮內存天帝衮冕絳色﹐儼然而坐。如此分明﹐卽自皇曾天始﹐一叩齒﹐一心拜﹐皆足。卽密咒曰﹕

無上玄元﹐太上道君。召出臣身中三五功曹﹐左右官使者﹐侍香金童﹐傳言散花玉女﹐五帝直符﹐直日香官﹐各三十二人出﹐關啟所言。今日吉慶﹐長齋淸堂﹐修行至經﹐無量度人。臣爲洞視萬靈﹐徹視鬼神﹐所啟上達﹐徑禦

無上三十二天元始上帝至尊幾前。

畢﹐鼻引東方八天入肝﹐西方八天入肺﹐南方八天入心﹐北方八天入腎﹐次看日支﹐面本方天位坐﹐如交日。念咒曰﹕

寂寂至無宗﹐虛峙劫仞阿。豁落洞玄文﹐誰測此幽遐。一入大乘路﹐孰計年劫多。不生亦不滅﹐欲生因蓮華。超陵三界徒﹐慈心解世羅。眞人無上德﹐世世爲仙家。

再咒曰﹕

雲篆太虛﹐浩劫之家。乍遐乍邇﹐或沈或浮。五方徘徊﹐一丈之餘。天眞皇人﹐按筆乃書。以演洞章﹐次書靈符。元始下降﹐眞文延敷。昭昭其有﹐冥冥其無。沈滯自能超﹐塵勞溺可浮。幽冥將出沒﹐由是升仙都。

發如是願者﹐伏爲洞視萬靈﹐徹視鬼神﹐普度無窮﹐濟拔幽冥。念玉札一徧﹐吞隱諱又一徧﹐卽存本天色炁氤氳。次見天帝﹐口吐本色光﹐同炁混合﹐一道直下﹐灌注頂門。以次及七竅一身皆滿。良久﹐仰看天方﹐有本天八色赤字﹐光明見空中。次兆以鼻引玉字﹐吸一字入心﹐引一字入脾﹐吸一字入肺﹐一字入肝﹐鼻引一字入腎﹐口吸一字入泥丸﹐一字入中丹田﹐一字入下丹田﹐八字畢。存入五脾三丹﹐赤色如火光。久久忽爾目睹夢見﹐內視分明﹐卻是洞徹之祥應也。或淸潔之士﹐日行八天﹐或一日一夜﹐取足便可。七日中見仙眞﹐視鬼神也。存三田五腑五色紫光﹐照徹五臟七竅。畢八拜了﹐卽起居行法。

三皇總眞幽天符

書幽天符咒曰﹕

九老帝君﹐仙都大神﹐三皇帝君﹐八座眞靈。六甲直符﹐三官百靈。今服幽天神符﹐欲知未來休咎。告我心神﹐隨事報應﹐通聖通靈。急急如九老帝君律令。咒盡筆盡﹐搯玉淸訣。

通妙訣

������。三七日書篆吞服。畢﹐次書幽天符服之。

三皇帝君洞視之符

太上老君徹視符﹐以天開日服。一年見萬里。符書鏡上﹐照形恆東見西﹐見石中寶。

太上八史洞視符

丹書紙上﹐照日飲以淸水送下。仍服符投水中﹐洗目﹐遠望千里。符投水中﹐向日所出。以投水中﹐目則遠矣。

玉淸通目法咒曰﹕凡遏飛星咽之

天熒星靈﹐飛下臣身。鬼神徹見﹐混合至直。

右服流星之光﹐法曰﹕凡受光炁﹐吞下丹田之後﹐卻靜坐﹐觀丹田所得之炁盤旋﹐目丹田左升﹐上洗繞兩目之穢﹐復歸丹田。

通目咒符

光光明明﹐照見東靈。玄中之聖﹐聖中之神。神靈付眞﹐與道合同。

洗吞皆可﹐朱書黃紙上﹐東炁﹐玉淸印。

太上咒水洗目洞視咒

日出東方﹐赫赫大光。神靈衛我﹐通目仙郎。吾降遊廩﹐速付童厖。三元滿體﹐八神作疆。黃老律令﹐急令目光。照轉世界﹐急用童厖。遊廩童全﹐厖瑝。急急如律令敕。

右法以昴日雞日淸旦﹐望太陽﹐持七徧﹐取日炁吹水洗目﹐四十九次。寧神閉目﹐靜坐﹐少時開目﹐如此七日﹐便見鬼神。四十九日﹐卽見天人。自昴日雞日受持咒水﹐早晨咒水七徧﹐日炁吹聖前﹐令男女洗五十次。

又依前閉目﹐靜坐少時﹐忽令開目﹐卽見天人鬼神。忌辛厭見事。畢﹐收法﹐咒曰﹕

黃老律令﹐遊童厖老。卻收本局﹐恐泄神機。急急如黃老律令。

以袖念咒吹目﹐袖拂男女面﹐次與餳湯服。右法七星神咒﹐每日望太陽﹐持七七徧﹐咒水服洗目。夜望北斗﹐七七徧﹐咒水服洗目。一百日﹐神童若步斗。子午卯酉時﹐各七徧﹐辟兵災水旱﹐除彗孛妖星﹐延年長生﹐殺萬鬼﹐布炁﹐除百病。

太上通明神符

凡書符﹐左手結斗印﹐右手執筆﹐視筆咒曰﹕

此筆最靈﹐天帝賜我。眞仙衛形﹐辟怪除病。使我長生﹐書符咒水。保合利亨﹐急急如律令。

畢﹐鼻引罡炁﹐吹筆彈訣。

敕力敕力﹐單力白直。天監治頭﹐地監治足。人監治手﹐扁鵲治目。神符所到﹐萬病消縮。急急如律令。

右符專治男女諸般目疾﹐大能明目通視。遇四立日﹐或寅申巳亥四始﹐月初一日﹐及甲子日﹐庚申日﹐並自己本命日﹐焚香向王方春冬也。依前法朱書﹐不限多寡﹐以多無慊。每日臨用﹐以一道投淨湯一盞中﹐浸洗兩目。投符咒曰﹕

左目神珠之池﹐右目玉珠之池。今以神符投水﹐洗吾兩目﹐願乞令其淸明﹐遠視萬里。急急如律令。

畢﹐次以杖攪之。臨洗目﹐咒曰﹕

日出東方﹐鬱鬱黃黃。神符作水﹐洗目痛瘡。爲民毒炁飛揚﹐濁炁消亡。神符法水﹐洗目光明。急急如律令。

祭井除氛其法神驗

遇三會﹐或甲子庚申﹐三元八節﹐用栢湯茶酒各一十盞﹐時果奇花香燈﹐安設席位。上香﹐步斗﹐變神﹐對井念咒行持﹐取逐日所吞方位之炁﹐吹入井中。咒曰﹕

小兆眞人姓名﹐謹致祭於井中大神﹐井中童子﹐井中神將﹐井中靈炁﹐直井護井一切眞靈。某以地泉靈炁﹐吞服洗浣臟腑﹐蕩滌穢氛﹐洗去耳目積塵積穢。水爲神通﹐功成同賞﹐不敢負違。

叩齒三通﹐誦攝井咒百徧﹐搯戌亥爲訣。咒曰﹕

溟池寒水﹐淸淸霐霐。气利廣大﹐萬道日生。五方泉流﹐周流不停。普宣帝命﹐萬邦莫淩。敢有干瀆﹐刑以火鈴。急急如靑玄敕命。

步斗圍井禁邪

如天罡﹐子則井之午﹐午則井之子﹐餘效之。變神﹐步斗﹐趯七星入井中﹐想所步之星﹐飛流入井。步斗如常式。旣步斗流星入井之後﹐以子午卯酉符﹐用桃板書﹐釘於井四畔立界﹐蓋免鬼炁忤井之炁也。則使水易得淸淨靈明﹐學者宜究之。

禁井眞符

右子地符﹐北炁吹﹐子訣。

右午地符﹐南炁吹﹐午訣。

右卯地符﹐東炁吹﹐卯訣。

右酉地符﹐西炁吹﹐酉訣。

造鏡祭獻

夫造鏡之法﹐以紙剪圓鏡爲用。次尋古鏡兩面﹐陰陽鏡也。以匣安之左右﹐不得畱穢處﹐用香花酒果祭之。次用攝鏡咒﹐祝之祭曰﹕

小兆眞人姓名﹐謹致祭於某鏡中靈神﹐鏡中靈炁﹐直鏡侍鏡護鏡一切神靈。某受太上玄元寶鏡﹐洞照陰陽冥皓﹐神靈鬼妖﹐求與神通。某今祭爾神靈﹐爾等神靈﹐當使某目明耳聰﹐視聽徹達﹐洞及陰陽不測之機。功成同賞﹐必不負違。爾其神靈﹐惟其聽之。

叩齒三通﹐以攝鏡咒咒百徧。玉皇訣﹐咒曰﹕

太玄上皇﹐禁炁而澄。黃老鑄煉﹐太上所靈。照見鬼神﹐洞及幽冥。神不匿炁﹐鬼不逃形。千和所列﹐百魅所並。敢有不見﹐滅迹殄形。應當速見﹐不得違令。鏡中之神﹐直鏡之靈。同功成日﹐飛升上淸。急急如上淸律令敕攝。

祭印通靈

兆擇吉日﹐命工開造靈寶大法司印﹐三天太上印﹐通章三天合同印﹐九靈章奏印﹐靈寶諸印﹐備香花酒果﹐各十二分﹐祭印中仙靈。咒曰﹕

小兆眞人姓某﹐謹致祭於印中大神。印中神仙﹐眞炁眞人﹐掌印靈官﹐直印玉女﹐直印玉童﹐直印仙兵﹐印中神仙。某受靈寶大法﹐管攝鬼神﹐呼召仙兵﹐通達徹視﹐與神偕遊﹐永爲至人。惟爾印中仙靈﹑享此誠禮。助某道炁﹐功成同享﹐不敢負違。

叩齒三通﹐念攝印咒百徧﹐搯都監訣。咒曰﹕

神眞炁眞﹑炁眞神眞。神分太極﹐炁攝高淸。玄印變化﹐妙應妙靈。急急如律令。

無礙洞觀品

夫學招眞之道﹐當遐思遠覽﹐潛想內矚﹐坐觀無涯﹐洞想幽虛。幽虛三歲﹐中方審正﹐眞神披朗﹐逆知未然﹐究觀極天之境﹐無幽不鑑﹐無上不關﹐無下不眄。遂受太帝之號﹐由積感所降﹐豈生便任乎。

兆以乎旦﹐天光未分﹐靑輝始發之時﹐以兩手相摩令熱﹐拭兩目﹐皆三七過。叩齒二十四通﹐以舌舐蕩口內上下周匝﹐令津液盛生﹐咽炁九過。畢﹐以被通冠覆一身﹐安體定臥﹐令中方審正。當使內外寂寞﹐不聞音響。手掩兩耳﹐閉目﹐內存身見東方九萬里外之事﹐山川土色﹐艸木禽獸﹐胡老之類﹐如在目前使分明。審正不定﹐更存﹐久久自然見也。旣分明﹐便聞耳中有鐘鼓之聲瑯瑯。良久﹐仍見東嶽仙官﹐乘靑龍碧霞﹐手把五芝﹐從玉女十二人﹐著飛靑羽裙﹐賫靑精玉飴﹐盛以金盤﹐授與我身。旣見仙官﹐各禮而受之﹐卽服覺其味甘。便更拭目﹐咽炁九過﹐止如此三年﹐目見萬里之事﹐耳聞萬里之音﹐無不朗然﹐逆之方來吉凶禍福﹐年算長短之數。兆卽身生異光﹐洞映表裏。眞之道其法至妙。口口相付﹐不傳於文﹐兆宜閉口奉行。

兆行還思﹐如上法內存﹐思見南方九萬里之外﹐山川土色﹐艸木禽獸﹐越老之人﹐如在目前使分明。審正不定﹐更存﹐久久自然見也。旣分明﹐便聽耳中有百籟之聲嘈嘈。良久﹐存見南嶽仙官﹐乘丹霞云蓋﹐從玉女十二人﹐著丹錦飛裙﹐賫玄綱絳實。盛以金盤﹐授與我身。旣見仙官﹐各禮而受之﹐卽服覺其味酸。便更拭目﹐咽炁九過﹐如此三年﹐自然洞睹幽虛﹐目見萬里之外﹐耳聞萬里之音。久久爲之﹐無不朗然﹐逆知方來吉凶之事﹐體生玉澤﹐面有玉光。招眞之道﹐其法至妙﹐帝君口口相告﹐不得文傳。

兆次還思﹐如上法內存﹐見西方九萬里之外﹐山川土色﹐艸木禽獸﹐玄老之人﹐如在目前使分明。審正不定﹐更存﹐久久自然見也。旣分明﹐便聽耳中聞金鼓之聲鏘鏘。良久﹐仍見西嶽仙官﹐乘素霞飛輿﹐從玉女十二人﹐著紫錦飛裙﹐賫金液丹精﹐盛以金盤。旣見仙官﹐各禮而受之﹐卽服覺其味甜。便拭目﹐咽炁九過﹐止。如此三年﹐目視洞徹。察見無窮萬里之事﹐吉凶禍福﹐朗睹未然﹐面有金容。招眞之道﹐不得文傳﹐口口相授。

兆還思如上法﹐內存見北方九萬里之外﹐山川土色﹐艸木禽獸﹐羌老之人﹐如在目前使分明。審正不定﹐更存﹐久久自然見之。旣分明﹐便聽耳中聞有銅鍾之聲瑯瑯。良久﹐仍見北嶽仙官﹐乘玄云飛輿﹐手把五芝﹐從玉女十二人﹐著玄錦飛裙﹐賫瓊液瑯腴﹐盛以金盤﹐授與我身。旣見仙官﹐各禮而受之﹐卽服覺其味苦。便拭目﹐咽炁九過﹐止。如此三年﹐洞觀八方﹐察幽究虛﹐坐見無窮﹐身輕體明﹐坐在玄空。招眞之道﹐極眞難宣﹐口口相告﹐不得傳文。

兆還存思如上法﹐內存己身徹見九天之宮臺﹐山川林木﹐飛龍走獸﹐云涯無際之端﹐與眾眞相接﹐羣仙共言﹐審正分明。不正更思﹐久久自然分明。便聽耳中聞有五音弦磬之聲﹐如可聽聞。良久﹐因見中嶽仙宮﹐乘霞飛龍﹐從十二玉女﹐著黃錦飛裙﹐手把五色華旛﹐賫五芝丹精﹐盛以金盤﹐授與我身。旣見仙官﹐各禮而受之﹐卽服覺其味甘。便拭目﹐咽炁十二過﹐止。招眞致極﹐妙法難可言宣。行之三年﹐洞睹幽虛﹐徹見玄冥﹐算祿壽命。吉凶之兆﹐一身洞達﹐面生玉光。口口相告﹐不得文傳。存思五方旣畢﹐起坐﹐東向﹐叩齒九通。祝曰﹕

萬化混生﹐玄綱禦空。回輪無聲﹐運轉四方。流光萬里﹐洞觀空洞。三淸寶耀﹐飛霞郁房。晨精玄注﹐九竅開通。四會八達﹐存虛招無。令我神慧﹐明究吉凶。驂駕玄輿﹐綠軿飛玄。上升太晨﹐進拜玉皇。

帝君內存招眞洞視﹐觀天上法事畢﹐於此立驗之妙﹐殊於眾用。中方審正﹐一心存念﹐入室百日﹐便有彷佛將來。三年﹐神眞洞徹﹐元不朗然﹐萬不一遺﹐可謂無中希眞﹐眞爲之降。其道幽微﹐非世所論﹐故口口相付﹐不傳於文。人貴祿位﹐我貴此道﹐四海之中﹐欲易吾法﹐吾未聞也。吾道不死之根﹐遂知未然﹐洞鑑幽虛﹐仰測無窮﹐聽徹萬里﹐妙趣傍通天下之奇﹐豈復過乎。有得之者﹐克乘綠軿﹐飛霞玄蓋﹐上升帝宸﹐惟在寶祕。愼勿妄宣﹐違負盟科﹐泄漏眞文﹐下及一身九玄父祖﹐同充長役﹐身沒幽泉﹐負考三官﹐艱苦被受。明戒之焉﹐佩受紫度炎光﹐修學存眞招眞洞視之道。恆於別室寂處﹐不關人事﹐靜念﹐存思天下四方萬里之外﹐山川林木﹐艸澤禽獸﹐人民夷羌傖老異類﹐皆來朝拜己身。又思我兩目流火之光﹐如天奔星﹐煥落赫耀﹐光充萬里之外。四方山澤﹐淮濟林木﹐皆隨光消除﹐極天淸陽﹐無復塵穢。目睹無極之鄕﹐周徧洞達﹐無所不關﹐皆令分明審正。便叩齒九通﹐仰祝曰﹕

玄光內映﹐洞鑑無窮。微視達聽﹐九戶開張。流精奔激﹐萬里淸通。坐睹自然﹐逆究吉凶。得乘飛霞﹐上登太空。

畢﹐引炁﹐咽液七過止。若能修行此道﹐百日之中﹐便有彷佛將來。三年﹐目睹空洞﹐坐見萬里之外﹐耳聞萬里之遠。至極妙道﹐非可文傳﹐口口相付。竊之者風刀立至﹐魂死無生﹐九祖長役鬼官。戒之戒之。

靈寶無量度人上經大法卷之十五竟

靈寶無量度人上經大法卷之十六

遏絕魔試品

玄師曰﹕凡學士行持洞視﹐多致羣魔所惱﹐遂乃退敗功力。如見美貌靈妃﹐不可熟視﹐多是三官五帝﹐玉童玉女﹐察人功過。亦有淸靈善爽魔軍變化﹐故來惑人。或作鬼怪﹐變現百種魔試﹐欲人大功不成。及內人親戚間阻﹐皆魔鬼使然﹐欲其中道而廢。常誦元始靈書中篇﹐及五天魔王大咒﹐自靑天魔王至列言上淸﹐及三界魔王歌章﹐遏絕魔試﹐則不退心。百日積十萬徧﹐入靖洞視﹐先持誦金闕玄元道君﹐滅九十種外道一百八十種大魔智慧神咒﹐及召辧魔玉女﹐別其眞假。書五方驅魔符於旛上﹐持於五方﹐然後方可洞觀百靈﹐徹見十方。功成行滿﹐名書玉淸﹐長生久視﹐天魔拱手﹐萬神敬伏三官選舉﹐升爲眞人。若有淫穢嫉妬﹐是非通同﹐始勤終怠﹐前功漸棄﹐身役鬼官﹐殃累九祖﹐戒之戒之。

滅魔智慧咒曰﹕

天地雜炁﹐生諸妖邪。常以正道﹐除去氛祲。第一思惟﹐無我無主。諸法皆空﹐不可轉相。一實境界﹐飛魔鬼神。知所住處﹐實知方便。假空有故﹐法性理性。湛然常住﹐無有去來。一知實故﹐二知魔故﹐三除相故﹐四分別空。元亨利貞﹐邪不幹正。臨兵斗者﹐列陣前行。急急如上帝律令敕。

右法先叩齒十二通﹐密誦不拘以徧數。所有諸魔﹐應時發善念﹐稽首於座下。若欲除滅﹐卽廣持徧數﹐其魔望塵遁走﹐隨咒消化。

靑帝禦魔總眞靈符

右符吏啟華﹐領兵九十萬人﹐守衛其文其符。並赤書眞文﹐以春甲乙之日﹐朱書紫上﹐置於東方﹐禳卻萬災﹐保鎭無窮﹐召延嘉祥﹐物阜時康。學道之士﹐以時服之﹐三年之後﹐生靑玉之英於肝府之中﹐光映形外。道成﹐靑帝召迎。至誠佩之﹐永消殃患。

赤帝禦魔眞靈符

右符吏明眞﹐領兵三十萬人﹐守衛其文其符﹐並赤書眞文。以夏丙丁之日﹐朱書靑上﹐置於南方﹐禳卻萬災﹐保鎭無窮﹐召延嘉祥﹐物阜時康。學道之士﹐以時服之﹐三年之後﹐生赤玉之英於心府之中﹐光映形外。道成﹐赤帝召迎。至誠佩之﹐永消殃患。

白帝禦魔總眞靈符

右符吏茂成﹐領兵七十萬人﹐守衛其文其符﹐並赤書眞文。以秋庚辛之日﹐白書黃上﹐置於西方﹐禳卻萬災﹐保鎭無窮﹐召延嘉祥﹐物阜時康﹐學道之士﹐以時服之﹐三年之後﹐生白玉之英於肺府之中﹐光映形外。道成﹐白帝召迎。至時佩之﹐永消殃患。

黑帝禦魔總眞靈符

右符吏守元﹐領兵五十萬人﹐守衛其文其符﹐並赤書眞文。以冬壬癸之日﹐黑書白上﹐置於北方﹐禳卻萬災﹐保鎭無窮﹐召延嘉祥﹐物阜時康。學道之士﹐以時服之﹐三年之後﹐生玄玉之英於腎府之中﹐光映形外。道成﹐黑帝召延。至誠佩之﹐永消殃患。

黃帝禦魔總眞靈符

右符吏協冥﹐領兵一千萬人﹐守衛其文其符﹐並赤書眞文。以四季戊己之日﹐朱書黃素﹐置於中央﹐禳卻萬災﹐保鎭無窮﹐召延嘉祥﹐物阜時康。學道之士﹐以時服之﹐三年之後﹐生黃玉之英於脾府之中﹐光映形外。道成﹐黃帝召迎。至誠佩之﹐永消殃患。

滌穢除垢

凡行持洞視建局﹐當先預期齋戒。至期日請師開局﹐備列香茶酒果十二分﹐祭告法中籙內仙曹﹐才行持。之後不得弔喪﹐入產穢豬圈﹐戰場刑獄之所﹐及見屠宰﹐六畜交合。如遇親戚有吉凶之事﹐當依上淸金根寶書﹐煉度親眷﹐魂神超生。然後沐浴解穢﹐再入室行持。若或出入不得已﹐誤有觸犯仙禁﹐殗穢之時﹐須罰功斷事﹐二十四日。然後沐浴入室﹐再得行持。若正當行持之時﹐設有雞犬僧尼﹐孕婦穢污之人﹐觸犯壇禁﹐前功並棄﹐作穢之者必致滅亡。設有此事﹐急當燒香﹐詣聖前﹐脫巾叩頭﹐搏頰二十四次。再拜念﹕

十方大慈救苦天尊﹐太一救苦天尊﹐三皇內諱數百徧﹐咒水解穢。念淨天地咒﹐噀灑淨﹐免政損害人物。三日後﹐再得行持。兆每日侵晨﹐用水一盂﹐念咒﹐面北取炁﹐吹入水中﹐以水吞符。仍用水自嘆身。咒曰﹕

天河灌東井﹐石景水母精。五方生旺炁﹐凝結華蓋形。拘魂制七魄﹐一洗五濁淸。

解穢眞符

咒曰﹕

神仙沐浴炁芬芳﹐洗除厭穢令消亡。日爲將軍﹐月爲司馬﹐教我通目﹐無不見者。急急如律令。

符朱書﹐先寫三个日字﹐次寫斗名﹐次念咒七徧。書畢﹐吞一道。次以水傾一半在地上﹐卽步自水上過。咒曰﹕

履玆三淸水﹐洗滌五濁泥。身騰無色境﹐灌漑上天池。

解穢畢﹐方可入靖﹐行持洞視及上道大法。

起居存修

兆每夜過子時起牀上﹐面南披衣坐﹐兩手各搯五帝訣紅杏﹐叩齒三十二通﹐存心爲唐將軍﹐左腎爲葛將軍﹐右腎爲周將軍﹐四靈神將在吾左右前後﹐靑龍自肝出目立左﹐白虎自肺出鼻立右﹐朱雀自心出口立前﹐玄武自腎出耳立後﹐唐將軍出心靈絳府﹐葛將軍出左腎左玄宮﹐周將軍出右腎玄元宮﹐各領兵騎八十萬人﹐羅列在吾左右。心拜三十二過﹐叩齒三十二通﹐存見三十二天帝君。密咒曰﹕

無上玄元﹐太上道君。召出臣身中三五功曹﹐左右官使者﹐侍香金童﹐傳言玉女﹐五帝直符﹐直日香官﹐各三十六人出﹐隨吾首陳。急急如元始上帝敕。

次存南方火星三人﹐絳衣﹐歸心﹐赤色。東方木德星九人﹐靑衣﹐歸肝﹐靑色。西方金星七人﹐白衣﹐歸肺﹐白色。北方水星五人﹐皂衣﹐歸腎﹐黑色。中央土星十二人﹐黃衣﹐歸脾﹐黃色。三魂七魄﹐三萬六千神﹐俱在體中。咒曰﹕

魂神澄正﹐萬炁長存。不經苦惱﹐身有光明。三界侍衛﹐五帝司迎。萬神朝禮﹐名書上淸。急急如元始上帝敕。

次存想左日右月﹐星辰羅列在上﹐漸漸自天門入玄臺宮﹐絳闕宮﹐洞徹內外﹐光照一室。畢﹐則黃老君著紫色衣﹐坐中黃宮臍下。無英公子著紫道衣﹐居左。白元尊神著白衣﹐居右至。則守之﹐使炁綿綿﹐自鼻入﹐閉口勿吐勿泄﹐徐徐行之﹐飛升上淸。仍存左腎靑色炁﹐一道靑光﹐遊於左脊縷﹐直至腦後﹐入左目﹐穿右目。次存右腎黑色炁﹐一道變紫光﹐遊於右脊縷﹐直至腦後﹐入左目。咒曰﹕

兩睛眼目﹐水墨之符。眞炁入眼﹐徹視虛無。洞觀三界﹐眞仙同塗。

右營目各九過﹐欲行洞視。

洞視起居

夜臥覺﹐急閉目常。更叩齒九通﹐咽液九過。畢﹐以手按鼻之左右上下﹐數之十過。咒曰﹕

太上四明﹐九門法精。耳目玄徹﹐通眞達靈。天中玄臺﹐流炁調平。驕女云儀﹐眼瞳英明。華聰晃明﹐百度渺淸。保和上元﹐徘徊九城。五臟植根﹐耳目自生。天臺郁素﹐柱梁不傾。七魄澡煉﹐三魂安寧。赤子攜景﹐輒與我並。有敢掩我耳目﹐太上當摧以流鈴。萬凶消滅﹐所願必成。日月守門﹐心藏五星。眞皇所祝﹐羣向敬聽。

畢﹐咽唾靑色入肝﹐九過。摩按面目﹐令小熱。以爲常。臥覺輒按祝﹐勿失一臥也。令人耳目聰明﹐彊識豁朗﹐鼻中調平﹐不唾津涕﹐面有童顏﹐制魂錄魄﹐卻辟萬魔。

又法

先按眉內角兩頭骨凹處﹐三九過。以兩手陰按之﹐用中指痛按之。祝曰﹕

開通天庭﹐使我長生。徹視萬里﹐魂魄反嬰。滅鬼卻魔﹐來致千靈﹐上升太上﹐與日合並。得補眞人﹐列象玄名。

又法

服玉字畢﹐先按又摩﹐指掌拭目﹐使二手合於頂中﹐三九次﹐存靑紫絳炁﹐出於目前。再祝曰﹕

眼童三云﹐兩目眞君。英明注精﹐開通淸神。太上云儀﹐靈嬌翩翩。保利雙闕﹐啟徹九門。百節應響﹐朝液泥丸。身升玉宮﹐列爲上眞。有掩我耳目﹐大上將摧以流鈴。徹視萬里﹐洞見鬼神。急急如律令。

子午二時行畢﹐亦可常行。使人耳目精明。兩手撚中指上節﹐每咒三徧﹐北炁吹掌上。是大指下爲掌。熨眼﹐至腦後。如此再念三徧。依前北炁﹐呵吹掌熨眼﹐又咒九徧﹐吹水中﹐以中指點水滴眼中﹐每日一次。

洞視入局批降

凡欲批報審章等事﹐先將紙書﹕天無浮翳﹐四炁朗淸﹐冥慧洞淸﹐明炁四騫四符。書時存東南玉京山﹐數百萬丈﹐日月朗明﹐星宿晃耀。搯玉淸訣﹐取炁吹筆﹐念一字寫一字﹐重疊成符﹐投水中﹐洗目。如書符不及。地中取淨土﹐念咒十五次﹐咒土況於水中﹐攪轉澄淸﹐洗目了。將所請文字﹐露於地天下﹑燒香﹐祝所發去者靈官玉女了。再搯訣﹐念玉音攝炁咒﹐吹文字﹐念五帝諱﹐取東炁吹。須是看得上件文字。如天碧色﹐罩於紙上﹐乃是眞炁垂降。如未﹐再念咒。靑色爲度。然後念咒九徧。

結空成梵﹐眞炁自生。赤書玉字﹐八威龍文。保制劫運﹐使天長存。梵炁彌羅﹐萬梵開通。

取天門炁吹紙上﹐於紙看未分明。

玉音攝炁﹐靈風聚煙。紫虛郁秀﹐輔翼萬仙。千和萬合﹐自然成眞。

混洞赤文﹐無無上眞。元始祖劫﹐化生諸天。開明三景﹐是爲天根。上無復祖﹐惟道爲身。五文開廓﹐普植神靈。無文不光﹐無文不明。無文不立﹐無文不成。無文不度﹐無文不生。急急如元始上帝敕。

取天門炁﹐吹紙上﹐看。如初學之人﹐一二分目力﹐如虫竇路﹐或隱或起紙文。若三分目力﹐如牌子字﹐每一劃兩邊高起﹐中間如渠﹐內有淡淡水墨路。如四分目力﹐見淡墨路子。五分目力﹐其路如靑色﹐或淡粉紅﹐或淡黃色﹐或如淡墨。靈炁盤旋於紙上。五分以上目力﹐漸見紅色。至十分目力﹐多黃色。如上件字劃未甚分明﹐再念咒吹﹐直至依得上件分數格式﹐不至紊雜﹐方始合格。然後再念無文不光咒。若見烏黑﹐當念無文不明咒﹐取炁。直至字劃半見半隱﹐分得字劃﹐方可模寫。如未分明﹐再念咒吹﹐及洗目祝靈官玉女並神虎咒。初間行持﹐但分得字劃﹐得一二十字卽止﹐不得貪多。每日漸進十數字﹐不要退了目力。其所退目力﹐往往緣模字太多﹐體倦神痕﹐認字不眞﹐便行書札。文意皆錯﹐眞炁變亂﹐或如虫竇﹐或如牌路﹐或如鳥文﹐所以不定﹐錯失目力。蓋天書文篆﹐眞炁結成﹐千萬愼之。如一百刻中二百刻﹐目力不退﹐方始目力定﹐然後可進。先念五方咒﹐書五符﹐謂之靈寶五功符﹐吞下。分陰陽日﹐將玉札服﹐卽便看﹐多增目力也。

入局領事

右每日入局﹐先念入戶咒曰﹕

四明功曹﹐通眞使者。侍靖玉女﹐傳言玉童。爲臣通達﹐道室正神。上元生炁﹐入臣身中。令臣所啟﹐皆得上聞。

默。畢﹐叩齒十二通﹐入戶右腳先行。至聖前﹐叩齒九通﹐九拜﹐左手三撚上香。曰﹕

玉華散景﹐九炁捨煙。香云密羅﹐上衝九天。侍香金童﹐傳言玉女。上聞帝前﹐令臣所啟﹐成賜如言。

然後隨心所祝了﹐步斗至斗口中﹐九拜長跪﹐奏密表了。從頭呼祝﹐應干法籙中仙曹。徧曰﹕汝等候吾朝眞罷﹐吾入局治事﹐當須分明現形﹐顯白報應﹐不得有違。祝畢﹐存仙曹盡在左右。方始搯訣﹐依次第行持。依陰陽日﹐吞玉札﹐洗眼目了。然後端坐﹐據案吞通目洞視符﹐及攝召符。面前安紙一張﹐折三片﹐分三日。謂如今日系七月初七日﹐入局﹐合有上天降下文字﹐中下二界神只﹐呈到公事。或仙曹有呈覆事件﹐請主靖仙官﹐靈官玉女主者批上。良久﹐香上一一存見分明。少頃﹐卽依洞視法念咒﹐吸靑色及白體文字露﹐念咒分明﹐一一模寫﹐看有甚事。俟晚朝理會出靖﹐念出戶咒曰﹕

出陰入陽﹐萬神開張。關啟事畢﹐請閉黃房。侍靖玉女﹐明備神軒。

咒畢﹐出戶﹐先左足入戶﹐勿返顧。顧卽來邪炁﹐所奏不達。先拜九拜﹐拜時閉炁。拜之出戶﹐勿返顧。顧卽忤眞炁。勿踏戶限﹐勿使竈中火﹐勿以口吹香﹐皆天之大禁﹐罰卽考身。如所批之事﹐與師友議之﹐大段理會。未得﹐須再批審候報應﹐晚朝斷也。

靈寶無量度人上經大法卷之十六竟

靈寶無量度人上經大法卷之十七

佩服內音品上

爾時太上於赤明初年﹐命天眞皇人﹐傳授諸天內音眞法﹐安鎭萬天﹐立定乾坤﹐文制星辰﹐日月成立﹐萬天及諸萬聖﹐同於萬類萬物﹐皆受太上靈寶所成﹐受元始天尊眞炁﹐方得生成。各隨本性﹐而受其名。謂此法能度天上人間萬靈﹐及於一切得道聖眾﹐皆稟內音眞法﹐大禁之炁﹐乃成大道。人若遇此內音大道正法者﹐悉能上升。所謂一切大聖﹐皆得內音眞法﹐而成聖也。

天眞皇人曰﹕天上地下﹐謂此音無所不辟﹐無所不禳﹐無所不度﹐無所不成﹐此是天眞自然之音﹐是名諸天內音眞法﹐自然成立天地乾坤也。若遇此法時﹐須要上合於天﹐下合於地﹐中合於人﹐更能舉動方圓﹐言不傷物﹐掌行損己救物之道。如此修行﹐方可行諸天內音眞法﹐自得飛升上天之道。謂明諸天諸帝諸王諸聖﹐皆從諸天內音眞法﹐而成仙官之位。此法妙重﹐諸天齊功﹐上天度人所寶﹐不傳下世﹐所謂內音之法。故知元始天尊﹐四萬劫一傳下世。此明八功上音﹐皆是諸天宗範。謂明此音﹐是升天法。故入聖之根﹐長生之門﹐是上天之路。且人萬劫﹐遇此法者﹐一身得道升天﹐更能度於九玄七祖﹐皆得神仙之道。謂明此法﹐天上人間﹐一切聖賢眞靈﹐無有不從此成高眞之道。所謂此音度人無量﹐爲萬道之宗﹐得道成眞﹐有如雨霧﹐功算不知其數。又諭云﹕似人間天子萬官受位﹐若離天子﹐無由得官。有似萬天眞聖﹐若離元始天尊﹐無由得道。謂明此法﹐住今四百萬年﹐再降人間。若有人遇此法者﹐獨行三界﹐升入金門﹐與天齊年﹐所有靈寶諸天內音玉訣眞法﹐俱列如後。

東方九炁靑天八會書音

太黃皇曾天

皇曾天中第一﹑第二﹑第三三字﹐皆仰書玄都長樓之上﹐具文以正天地之度數﹐主召十方眾眞大神。其次第四﹑第五二字﹐仰書帝君遊臺南軒之上﹐主空無之中﹐生自然神眞。其次第六﹑第七﹑第八三字﹐書日月之門﹐主通九幽之光﹐開長夜之府。字皆方一丈﹐八角煥明。

天眞皇人曰﹕修飛仙之道﹐當以月十會之日﹐朱書皇曾天中第一﹑第二﹑第三字﹐向王服之﹐咒如法。百日萬神朝己。以月十五﹑三十日﹐朱書第四﹑第五二字﹐向王服之﹐咒如法。服之二十四年﹐神眞並生﹐生死皆得上升帝君遊臺之上。以月上下弦望之日﹐朱書第六﹑第七﹑第八三字﹐向月服之。八年身內有光﹐面作金色﹐生死皆得上升日月之館﹐受煉而仙。佩其文﹐三官無復惡對之錄﹐名書皇曾天﹐隨運生死﹐億劫無窮﹐其法妙重﹐與天齊功。

大明玉完天

玉完天中第一﹑第二二字﹐並書天西北闕之上﹐主天地劫數之期。其次第三﹑第四二字﹐則書三界之門玉扇上﹐始開之分度。其次第五﹑第六二字﹐書紫微上館﹐主罪福之場﹐開生死之門。其次第七﹑第八二字﹐書北元玄斗之中﹐主制天關輪轉之度。天書皆方一丈﹐八角煥明﹐王完天中。

天眞皇人曰﹕凡修飛仙之道﹐當以戊戌﹑戊辰日﹐朱書玉完天中第一﹑第二字﹐向西北服之﹐呢如法﹐皆得隨運生死﹐劫劫化生﹐位齊飛天。以本命日﹐朱書第三﹑第四二字﹐向本命服之﹐咒如法﹐百日地官削死﹐三界保仙﹐生死皆得俓升三便之門。又以甲子之日﹐朱書第五﹑第六二字﹐向北服之﹐咒如法﹐百日三官削落罪簿﹐上天勒錄於司命曹﹐幽魂則出長夜之戶﹐受度更生福德之堂。又以立秋﹑春分之日﹐朱書第七﹑第八二字﹐向王服之﹐咒如法﹐七年玄斗記名﹐列仙帝宸﹐七祖皆得駕乘羽之輦﹐以升玉宸之宮。佩其文九幽則無宿對之魂﹐長夜無復八難之根﹐生死普受開度﹐逍遙玄臺﹐七寶林中。

淸明何童天

何童天中第一﹑第二二字﹐題金車上宮﹐主人生死圖錄功過之根。其次第三﹑第四二字﹐題玉京七寶玄臺﹐主萬仙朝禮之儀。其次第五﹑第六二字﹐題九靈之館﹐主天地大期改易之運﹐門玄化之牝﹐敷廣度之功。其次第七﹑第八二字﹐題北元玄門之上﹐主天地之炁﹐禦興廢之端。天書皆方一丈﹐八角煥明﹐何童天中。

天眞皇人曰﹕凡修飛仙之道﹐當以七月七日﹐朱書何童天中第一﹑第二二字﹐向王服之﹐咒如法﹐百日則九府削罪於地簡﹐玄都記名於金文﹐死者卽得開度於九幽﹐魂神上升南極之宮。

又以八節之日﹐朱書第三﹑第四二字﹐向北服之﹐百日三界神眞來朝己形﹐生死逍遙七寶林中。

又以戊戌﹑戊辰日﹐朱書第五﹑第六﹑第七﹑第八四字﹐向西北服之﹐大運之災﹐皆得過度﹐水火之厄﹐隨運更生始天之中。

玄胎平育天

平育天中第一﹑第二﹑第三﹑第四四字﹐並題太極上宮靑華之門﹐主眾眞玉女誦詠五和之音。其第五﹑第六二字﹐題洞元之臺﹐主天中慶云之暉﹐制和八音之章。其第七﹑第八二字﹐題洞靈上館﹐主禦帝君遊觀八極﹐制天魔王﹐開度眞人﹐天書皆方一丈﹐八角煥明﹐平育天中。

天眞皇人曰﹕凡修飛仙之道﹐當以甲子朱書上四字﹐向王服之﹐百日則得女遊戲其房﹐誦詠感徹﹐降於帝王。又以春分﹑秋分二日﹐朱書第五﹑第六二字﹐仰天存白雲而服之﹐百日面有玉光﹐神仙交通。又以十齋日﹐朱書第七﹑第八二字﹐向王服之﹐二十四年則生死同升﹐遊行八極﹐變化八方﹐逍遙玄都七寶林中。

元明文舉天

文舉天中第一﹑第二﹑第三﹑第四四字﹐書天三便之門﹐主天地元數之黑﹐開大有之關﹐通龍漢之眞。其第五﹑第六二字﹐書融生之臺﹐融生是南極上元之遊臺也。主諸眞人玉女﹐散五和之香﹐以�天中之文。其第七﹑第八二字﹐書紫陽之館﹐主靈風之黑炁﹐迅慶云之輪。天書方丈﹐八角煥明﹐文舉天中。

天眞皇人曰﹕凡修飛仙之道﹐以戊戌﹑戊辰日﹐朱書文舉天中第一來四字﹐向天門服之﹐生死皆得度陽九之災﹐主更始之中﹐上游三界之庭﹐身入二便之門。又以十齋日﹐朱書第五﹑第六二字﹐向本命服之﹐百日玉女下降﹐萬神居身。又以太歲之日﹐朱書第七第八二字﹐向南服之﹐八年體生玉光﹐有自然之香﹐萬眞交遊﹐玉女在房﹐皆得遊於紫陽館中。

七曜摩夷天

摩夷天中第一﹑第二二字﹔書玄都玉關之上﹐主飛開大有之光﹐而灑自然之靈。其第三﹑第四二字﹐題紫微臺﹐主開九幽之戶﹐而出長夜之魂。其第五﹑第六二字﹐書北靈之館﹐���於空洞﹐制萬魔於帝庭。其第七﹑第八﹐書北極﹐主生死圖錄﹐善惡簿算。合八字﹐皆方圓一丈。

天眞皇人曰﹕凡修飛仙之道﹐以本命之日﹐朱書上二字﹐向本命服之﹐一年生死皆與飛天齊功﹐命過不經地宮﹐徑登玄都上宮。又以庚申﹑甲申之日﹐朱書第三﹑第四二字﹐向西北服之﹐七祖百日皆得去離長夜﹐上登朱陵之宮﹐八門也。又以五月五日中時﹐朱書第五﹑第六二字﹐向南服之﹐二十四年皆得遊行文舉天中﹐召魔制靈﹐威服百萬。又以七月七日﹐朱書第七﹑第八二字﹐向本命服之﹐百日北帝削死錄﹐南宮上生簿﹐記算司命﹐生身受仙﹐克成眞人。

虛無越衡天

越衡天中第一﹑第二字﹐書元始玄臺之上﹐主天地開閉之紀綱﹐維羅八極之道。其第三﹑第四二字﹐書北上玄關之門﹐主度運之炁。其第五﹑第六二字﹐書天西北門上﹐主五篇眞文﹐隱明之運﹐開生死之期。其第七﹑第八二字﹐題九夜之臺﹐主死魂歸靈﹐受生還人﹐生死算錄﹐億劫緣根。

天眞皇人曰﹕凡修飛仙之道﹐以本命之日﹐朱書上二字﹐向天門服之﹐制身神﹐與運生死﹐長落福中﹐不得去離。又以行年之日﹐朱書第三﹑第四二字﹐向地戶服之﹐制身精炁﹐與運生死﹐長居南宮﹐不離身形。又以太歲之日﹐朱書第五﹑第六平字﹐向太歲服之﹐八年五﹑髒並生紫光﹐萬神並煉﹑生死成仙。又以冬至日﹐朱書第七﹑第八二字﹐向北服之﹐九祖皆得去離幽夜﹐上升南宮﹐身與元始同運﹐輪轉億劫不絕﹐飛天同功。

太極蒙翳天

蒙翳天中第一﹑第二﹑第三﹑第四四字﹐書龍山九折之柯﹐長樓之上﹐主帝君遊觀俯仰之儀。其第五﹑第六二字﹐書北斗玄臺﹐主生死命籍。其第七﹑第八二字﹐書南斗長生宮中﹐主死魂度入南宮﹐制受煉之神﹐更生之名也。

天眞皇人曰﹕凡修飛仙之道﹐以八節之日﹐朱書上四字﹐向王服之﹐二十四年帝君下降﹐上眞諸房。又以五月五日﹐朱書第五﹑第六二字﹐向北服之﹐北斗削落死籍﹐度名生宮。又以七月七日﹐朱書第七﹑第八二字﹐向南服之﹐南斗校取魂﹐而煉度生宮﹐體入自然福堂﹐受祿天廚也。

南方三炁丹天八會書音

赤明和陽天

和陽天中第一﹑第二﹑第三﹑第四四字﹐書洞陽之館﹐主諸眞人及得道者﹐受煉之人﹐給其羽儀﹐而登眞之名也。

天眞皇人曰﹕凡修飛仙之道﹐以五月五日﹐朱書上四字﹐向本命服之﹐五年則身躬澄正﹐內外光明﹐卻穢致眞﹐神明交通。又以七月七日﹐朱書第五﹑第八四字﹐向太歲服之﹐五內結仙﹐頂有圓象﹐萬神侍衛﹐羽儀自然﹐但登眞人﹐遊宴太淸也。

玄明恭華天

恭華天中第一至第四四字﹐書玉京山玄臺之上﹐主天元開運變化之靈。其下四字﹐並書南極上元宮中﹐主生死功過﹐算命簿祿﹐合八字﹐皆方一丈﹐煥明恭華天中。

天眞皇人曰﹕凡修飛仙之道﹐以立春日朱書上四字﹐向東服之﹐八年萬神見形﹐變化八方﹐隨運生死﹐億劫長存。又以本命之日﹐朱書下四字﹐向太歲服之﹐百日三官削死簿﹐南宮書生錄﹐九幽開九祖之魂﹐朱陵迎更生之形﹐萬劫皆在七寶林中。

耀明宗飄天

宗飄天中第一至第四四字﹐書天西南龍澤之山﹐黃房之室﹐主開朗日月﹐飛天眞人因錄其功。其第五﹑第六二字﹐書日月上館﹐主三光分度﹐盈縮之數。其第七﹑第八二字﹐書天中心玄門之上﹐主四方無極世界分度之期。合八字﹐皆方一丈﹐煥明宗飄天中。

天眞皇人曰﹕凡修飛仙之道﹐以本命之日﹐朱書上四字﹐向南服之﹐身得過度陽九之災﹐驅除之中。又以月上下弦之日﹐朱書第五﹑第六二字﹐向日月服之﹐生死皆離時冥﹐恆處光明﹐萬穢所不能傷。又以太歲之日﹐朱書第七﹑第八二字﹐向太歲服之﹐生死得周旋無色世界﹐不拘五苦之難﹐逍遙忻樂之中。

竺落皇茄天

皇茄天中第一﹑第二二字﹐並書紫微上宮﹐主天門開明之期﹐度�人之名。其第三﹑第四二字﹐書北帝寒靈之窗﹐主萬魔之精。其第五﹑第六二字﹐書三便之門﹐主制雲中歌謠之鬼。其第七﹑第八二字﹐書南北二斗之門﹐主生死善惡功過之名。合八字﹐皆方一丈﹐煥明皇笳天中。

天眞皇人曰﹕凡修飛仙之道﹐以春分之日﹐朱書上二字﹐向東服之﹐生死皆得度入朱陵﹐受號爲仙人。又以立冬之日﹐朱書第三第四二字﹐向東北服之﹐百日萬鬼朝見﹐敢有干試﹐學道自正﹐神眞自降。又以八節之日﹐朱書第五﹑第六二字﹐向天門服之﹐則詠誦朗徹﹐上聞九天﹐萬魔降伏﹐道備成仙。又以五月五日﹑七月七日﹐朱書第七﹑第八二字﹐向王服之﹐百日北帝削死籍﹐南斗書仙名﹐生死皆得飛天眞人。

虛明堂耀天

堂耀天中第一至第四四字﹐書玉京九陽之臺﹐主飛天眞人朝禮之典﹐其下四字﹐書浮洞陽上綰﹐主諸學人受度之品。其八字並方一丈﹐煥明堂耀天中。

天眞皇人曰﹕凡修飛仙之道﹐當以八節之日﹐朱書上四字﹐向王服之﹐生死皆得上朝玄都之宮﹐受飛天灌五云之華﹐而成飛天眞人也。又以五月五日﹑七月七日﹐朱書上四字﹐向南服之﹐則魂神受煉﹐炁自澄正﹐八景備守﹐共舉人身﹐上升玄都之上﹐騫林之中也。

觀明端靖天

端靜天中第一字﹐書天關之上﹐主四時之炁。其第二﹑第三﹑第四三字﹐書北斗玄關之上﹐主眾眞朝宴之儀。其第五﹑第六二字﹐書金闕北壁﹐主制天魔。其第七﹑第八二字﹐書三便之門﹐主學者應度之人。合八字方一丈﹐八角煥明﹐於端靜天中。

天眞皇人曰﹕凡修飛仙之道﹐當以八節之日﹐朱書上一字﹐向王服之﹐百日萬災不能傷﹐毒癘不能幹﹐與四時休和﹐洞明自然。又以八節之日﹐朱書第二至第四字﹐向王服之﹐百日萬神朝身。又以立冬之日﹐朱書第五第六二字﹐向東北服之﹐萬魔降伏﹐鬼精束形。又以七月七日﹐朱書第七第八二字﹐向本命服之﹐南上書仙名於玉簿﹐出幽魂於地下﹐身入法輪之門﹐遊宴開明之戶。

玄明恭慶天

恭慶天中第一字﹐書紫微之宮北壁之上﹐主領萬神事。其第二字﹐書南華宮﹐主致神龍王儀典。其第三至第六四字﹐書三便之門﹐主生死圖錄﹐總仙度品格。其第七﹑第八二字﹐書南極宮中﹐主炁煉度典儀。合八字方一丈﹐八角﹐煥明恭慶天中。

天眞皇人曰﹕凡修飛仙之道﹐當以正旦一日﹐朱書上一字﹐向東服之﹐則萬神侍衛﹐威制十方。又以立春日﹐朱書第二字﹐向東服之﹐八年神龍爲使。又以五月五日﹑七月七日﹐朱書第三﹑第四至第六四字﹐向南服之﹐百日北帝削死籍﹐三界度仙品。又以夏至日﹐書第七﹑第八二字﹐向王服之﹐百日面有玉光五內結仙。

太煥極瑤天

極瑤天中第一至第四四字﹐書玉京七寶臺上﹐主諸眞人遊行儀典。其下四字﹐書紫微宮中﹐主死得道人。八字八角﹐煥明極瑤天中。

天眞皇人曰﹕凡修飛仙之道﹐當以八節日﹐朱書上四字﹐向王服之﹐修齋行道﹐萬神侍衛﹐誦詠朗徹﹐眾眞下降。又以本命之日﹐朱書下四字﹐向太歲服之﹐三官削罪地簡﹐紫微書名仙錄﹐玄都紫微宮中。

靈寶無量度人上經大法卷之十七竟

靈寶無量度人上經大法卷之十八

佩服內音品下

西方七炁素天八會書音

元載孔升天

孔升天中上四字﹐並書南極玄窗之上﹐主諸得道人受煉品目。其第五﹑第六二字﹐書南極洞陽之館﹐主得道人受煉遊仙品目。其第七﹑第八二字﹐書南上北窗上﹐主制萬魔干試之炁。合八字﹐皆方一丈﹐八角﹐煥明﹐孔升天中。

天眞皇人曰﹕凡修飛仙之道﹐當以五月五日﹑七月七日﹐朱書上四字﹐向南服之﹐身體生津﹐內外光明﹐萬神鎭宮。又以本命之日﹐朱書第五﹑第六二字﹐向本命服之﹐三官削罪錄﹐南宮度仙名。又以立春之日﹐朱書第七﹑第八二字﹐向北服之﹐萬魔降伏﹐鬼精滅爽﹐神眞總歸﹐身飛太淸。

太安皇崖天

皇崖天中上二字﹐書金闕之南﹐主天地開辟之運。其第三﹑第四二字﹐書大羅之上通眞之房﹐主諸塵穢之炁﹐總得度之名。其第五以下四字﹐並書南宮福堂之上﹐主飛天得道人高下品秩。合八字﹐方一丈﹐八角﹐煥明﹐皇崖天中。

天眞皇人曰﹕凡修飛仙之道﹐當以太歲之日﹐朱書上二字﹐向東服之﹐生死皆得﹐隨運往來﹐光明不絕。又以八節之日﹐朱書第三﹑第四二字﹐向王服之﹐萬穢淸蕩﹐神炁澄正﹐名書朱宮﹐仙官來迎。又以七月七日﹐朱書下四字﹐向南服之﹐太極度仙品﹐九靈記橋堂﹐生死皆受自然之廚﹐歡樂七寶林中。

顯定極風天

極風天中上二字﹐書月宮之陰﹐主天王遊宴之儀﹐制月光之散輝。其第三﹑第四二字﹐書玄都紫房﹐主天地劫會之期。下四字並書玉京玄臺﹐主生死錄籍﹐善惡功過。合八字﹐皆方一丈﹐八角﹐煥明於極風天中。

天眞皇人曰﹕凡修飛仙之道﹐當以生月三日﹐朱書上二字﹐向月服之﹐三百日面有金容﹐身有光明。又以八節日﹐朱書其下二字﹐向西北服之﹐皆得過大小劫會﹐天地之災。又以太歲之日﹐朱書其下四字﹐向本命服之﹐百日三官除地簡﹐南宮記仙名﹐二十四年﹐當以三色之云﹐迎子上升景星之庭。逍遙太元之中﹐位爲景霄眞人。

始皇孝芒天

孝芒天中上四字﹐並題南上朱闕﹐主生死開度﹐解善惡緣對﹐赤簡之錄。其下四字﹐並書日之上館﹐主得度之人﹐受煉之容﹐披九幽之戶﹐入更生之門。合八字﹐皆方一丈﹐八角垂芒﹐煥明﹐孝芒天中。

天眞皇人曰﹕凡修飛仙之道﹐當以本命之日﹐朱書上四字﹐向本命服之﹐百日九幽削宿簡﹐南宮記仙名﹐生死滅度﹐世生福堂。又以月十五日正中﹐朱書其下四字﹐向日服之﹐三年日童下降﹐面有日光﹐滅度則得受煉而更生﹐大運滿則得駕乘飛景之輿﹐遊三界之上﹐太寂之庭﹐七祖同福﹐世世生仙。

太皇翁重浮容天

翁重天中上二字﹐題玄都九層長樓﹐主召天中之魔。其第三﹑第四二字﹐題三便之門﹐主制天中魔王謠歌之音。其下四字﹐題北虛上館﹐主治萬鬼之牢。合八字皆方一丈﹐八角垂芒﹐煥明翁重天中。

天眞皇人曰﹕凡修飛仙之道﹐當以齋日行道求仙﹐朱書上二字﹐向北服之﹐則萬試不幹﹐眞靈卽降。又以入山請乞﹐及誦經之日﹐朱書其第三﹑第四二字﹐向東北服之﹐則詠誦朗徹﹐上天遙唱﹐心神澄正﹐七年成仙。以惡夢反爲百鬼所害﹐朱書第五至第八四字﹐向東北服之﹐百鬼束形﹐三官攝妖﹐精邪自滅﹐神眞降身﹐輪轉運足﹐克成上仙。

無思江由天

江由天中上四字﹐題九天玉闕之上﹐主四時之炁﹐陰陽之數。其下四字﹐則書明眞之臺﹐主滅度之錄﹐領更生之人。合八字皆方一丈﹐八角垂芒﹐煥明江由天中。

天眞皇人曰﹕凡修飛仙之道﹐當以八節之日﹐朱書上四字﹐向王服之﹐則與四時之炁﹐混同自然﹐經災不滅﹐履害不傷。又以本命之日﹐朱書下四字﹐向本命服之﹐則九幽削死錄於地簡﹐上生名於南宮﹐七祖同福﹐長入歡樂之堂。

上堞阮樂天

阮樂天中上二字﹐書紫微臺北軒之上﹐主得道者之品格。其第三至第五三字﹐書南陽之臺﹐主校幽夜之錄﹐開度更生之魂﹐上升朱陵之綰﹐衣食自然之福堂。其下三字﹐書大羅之上始陽之臺﹐主上品之人得度大千之界﹐升入元景之堂。合八字皆方一丈﹐八角﹐煥明阮樂天中。

天眞皇人曰﹕凡修飛仙之道﹐當以正旦一日﹐朱書上二字﹐向東服之﹐百日東華記名﹐上仙之品。又以七月七日子時﹐朱書其下三字﹐向北服之﹐九幽削長夜之錄﹐南宮記更生之名﹐九祖皆得去離五苦﹐上升玄中福祿之堂。又以八節之日﹐朱書其下三字﹐向王服之﹐滅度皆得上升大羅之天﹐逍遙七寶林中。

無極曇誓天

曇誓天中上六字﹐並書東華宮靑林之樹﹐主天中空生自然之音。其下二字﹐書玄都玉臺之上﹐主諸眞人服禦五云之精﹐日月之光。合八字皆方一丈﹐八角垂芒﹐煥明曇誓天中。

天眞皇人曰﹕凡修飛仙之道﹐當以登齋行道之日﹐朱書上六字﹐向王服之﹐則聲參太極﹐炁入神霄﹐上帝遙唱﹐計日成仙。又以雞鳴﹐朱書其下二字﹐服之而咽云芽﹐百日面有光精﹐五府充溢﹐舉形煉仙﹐九祖出幽夜﹐更生人中﹐功滿克得﹐駕乘三素之軿﹐遊宴紫微之宮也。

北方五炁玄天八會書音

皓庭霄度天

霄度天中上二字﹐並書玄都長樓之上﹐主天地開閉﹐明自然之眞。其第三至第六四字﹐並書神樓之上﹐主天地劫會之交﹐度得道人﹐煉以太和之炁﹐使得入自然之眞也。其下二字﹐書天門之扇﹐主得度之人﹐上詣天門﹐受煉而還也﹐合八字皆方一丈﹐八角垂芒﹐煥明霄度天中。

天眞皇人曰﹕凡修飛仙之道﹐當以正旦未﹐書上二字﹐面東服之﹐則隨運輪轉﹐不失本形﹐又以正旦﹐朱書下四字﹐向東服之﹐滅度卽得受煉﹐太和之炁﹐而入自然之眞。又以九月九日﹐朱書下二字﹐面西北服之﹐以身滅度﹐則與九祖同升九天之門﹐受煉而更生也。

淵通元洞天

元洞天中上二字﹐書扶桑司靈之館。其次二字﹐書東井華林之堂。並主洪水四出盈縮之度。其下四字﹐並書太極宮中﹐主大水出時﹐司命校錄﹐度學仙之人﹐合八字皆方一丈﹐八角垂芒﹐煥明元洞天中。

天眞皇人曰﹕凡修飛仙之道﹐當以冬至後甲子日﹐朱書上四字﹐向北服之﹐二十四年﹐則能水行﹐河伯同迎﹐萬靈侍衛﹐天災不傷也。又以朱書下四字﹐佩身﹐則名參帝錄﹐生死爲仙﹐大水時﹐朱書﹐向北服之﹐則鳥母迎以鳳﹐東上登須彌之山﹐逍遙遊觀洪波之津也。

翰寵妙成天

妙成天中上二字﹐書月之上館﹐主明天地之陰陽﹐通長夜之光。其第三﹑第四二字﹐書三便之門﹐主生死之籍﹐度得道之人。其第五至第八四字﹐書紫微雲宮﹐主生死得度之人﹐羽服飛行之儀。合八字方一丈﹐八角垂芒﹐煥明妙成天中。

天眞皇人曰﹕凡修飛仙之道﹐當以月生三日﹐朱書上二字﹐向月再拜而吞之﹐七年身內發月光﹐照見五內。又以八節日﹐朱書第三﹑第四二字﹐向王服之﹐皆得度大會之災﹐身爲帝王之民﹐五帝保舉﹐位爲仙王。又以八節日﹐朱書其下四字﹐向王服之﹐生死皆得上詣朱陵受仙﹐衣羽服而遊諸天也。

秀樂禁上天

禁上天中上二字﹐書玉臺之上﹐主空洞自然之書。其第三﹑第四二字﹐書三便之門﹐主生死圖籍﹐試得道之人。其下四字﹐書紫微長樓﹐主總監諸天炁﹐主得道之人﹐升仙之名。合八字皆方一丈﹐八角垂芒﹐煥明禁上天中。

天眞皇人曰﹕凡修飛仙之道﹐當以平旦﹐朱書上二字﹐向王服之﹐身與四時節侯相應﹐誦詠靈音﹐上參神霄。又以七月七日中時﹐朱書第三﹑第四二字﹐向本命服之﹐百日北帝削死錄﹐南宮上仙籍﹐魔王保舉﹐生死得道。又以八節日﹐朱書其下四字﹐向王服之﹐八年七祖皆得上升朱陵之宮﹐身與諸天同友﹐交遊上淸也。

無上常融天

常融天中上四字﹐書紫微上宮通陽之館﹐主得道之人功德輕重之品。其下四字﹐書天地元玄斗之中﹐主煉度得道人身﹐以遷自然之堂。合八字皆方一丈﹐四角﹐煥明常融天中。

天眞皇人曰﹕凡修飛仙之道﹐當以七月七日﹐朱書上四字﹐向王服之﹐百日三界書其功﹐言上朱陵之府﹐七年位爲眞人。又以正旦﹐朱書其下四字﹐東向服之﹐生死皆自然光明﹐去離九幽之根﹐升入無極福堂。

玉隆騰勝天

騰勝天中上四字﹐書玉淸雲宮﹐主眾聖上朝之儀典﹐主雲霞而聚雲也。其下四字﹐書紫陽上館﹐主自然音和空洞之章。合八字方一丈﹐四角﹐煥明騰勝天中。

天眞皇人曰﹕凡修飛仙之道﹐當以八節之日平旦﹑正中﹑日入三時﹐朱書上四字﹐向王服之﹐百日萬神朝已﹐二十四年則致碧霞之輦﹐上升七寶雲宮。又以八節之日正中﹐朱書其下四字﹐向王服之﹐八年則能自然知諸天之音﹐洞達玄虛﹐與眞合同。

龍變梵度天

梵度天中上二字﹐書紫虛太微之館﹐主度得仙之人。其下六字﹐並書南陽上宮紫臺之軒﹐主得道功勛輕重之敍。合八字皆方一丈﹐四角﹐煥明梵度天中。

天眞皇人曰﹕凡修飛仙之道﹐當以正旦﹐朱書第一﹑第二字﹐向王服之﹐八年朱宮書名﹐飛天伺功。又以七月七日﹐朱書下六字﹐向南服之﹐二十四年自然識其先身。宿命因緣之根﹐生死並得上升玉淸之天﹐歡樂之宮。

太極平育賈奕天

賈奕夫中上四字﹐書玉淸上宮太極陽臺﹐主虛無自然生眞之號。其下四字﹐書北闕玄牡之戶﹐主六梵之炁﹐煉度得道之人。合八字皆方一丈﹐四角﹐煥明賈奕天中。

天眞皇人曰﹕凡修飛仙之道﹐當以正旦﹐朱書上四字﹐向東服之﹐九年坐知自然空中之事﹐太極書名於仙錄之品。又以立冬之日﹐書下四字﹐向北服之﹐百日六府受眞﹐體生光明﹐二十四年﹐生死皆得進大羅之上﹐逍遙之林也。

隨四時之節佩服內音訣

天眞皇人曰﹕凡修飛仙之道﹐及滅度之法﹐屍億解化﹐輪轉生死﹐隨運逍遙﹐無拘太陰。當朱書諸天玉字﹐無量內音﹐白素佩身﹐隨文服禦﹐心不受穢﹐五內情和﹐六府恬寂﹐空泊無爲。八年洞達諸天﹐坐見十方﹐神眞交降﹐體生玉光﹐馳騁龍駕﹐白日登晨﹐玉童章上道﹐四萬劫一行。修行之法﹐當依上朱書。春正月﹑二月﹑三月﹐當以朱書文﹐向王﹐叩齒九通。咒曰﹕

飛天大梵﹐維羅八方。九炁淸天﹐總爲神王。五合八會﹐流煥太空。上關龍漢﹐神仙之宗。下拔長夜﹐九幽之房。拔度苦魂﹐朽骨生光。身變毛羽﹐五色衣裳。蒼龍碧輦﹐飛步空行。今日上告﹐靑天始陽。萬碩諧和﹐與炁齊同。升入無形﹐永保無窮。

畢﹐服文﹐仰咽八炁﹐止。夏四月﹑五月﹑六月﹐朱書文﹐向王﹐叩齒八通﹐咒曰﹕

天書敷羅﹐梵行赤明。上開八通﹐五合通靈。大運啟期﹐洞陽煉精。玉文煥朗﹐三景自明。下度生死﹐一切受形。今日良吉﹐大聖臨庭。九夜開牖﹐幽房朗淸。三惡休息﹐我道自成。五帝保度﹐上登華京。七寶林中﹐長享劫齡。

畢﹔服文﹐仰咽八炁﹐止。秋七月﹑八月﹑九月﹐朱書文﹐向王。叩齒七通。咒曰﹕

飛玄八會﹐結炁成眞。六十四字﹐總靈天根。開度生死﹐朽骨還人。幽魂披散﹐受炁上玄。今日時慶﹐萬願開陳。眾眞交會﹐我願我仙。景與道合﹐我願我神。得乘素云﹐上升帝宸。七寶歡樂﹐交友眞人。

畢﹐服文﹐仰咽八炁﹐止。冬十月﹑十一月﹑十二月﹐朱書文﹐向王﹐叩齒五通。咒曰﹕

玉字開冥﹐流煥上門。八炁結眞﹐梵行景云。神王啟光﹐三象洞分。五色徘徊﹐照我靈魂。今日值合﹐仰希帝君。開宥出書﹐授我眞文。玉澤交灌﹐五府生眞。毛羽變化﹐駕景乘宸。出幽入無﹐仙度自然。七祖同歸﹐歡樂上元。

畢﹐服文﹐仰咽八炁﹐止。

天眞皇人曰﹕此祝說之辭﹐皆四會之炁﹐八和之音﹐自然之章。行之者上天遙唱﹐三界設禮﹐萬神束帶﹐侍衛靈文﹐隨節服禦﹐祝說咽諿﹐百日諸天記錄﹐地官削簡。八年神眞自降﹐體生玉光﹐洞達幽虛﹐坐睹自然﹐死戶更生﹐反胎還人﹐輪轉不滅﹐生死得仙。道尊法妙﹐四萬劫一行。輕泄漏慢﹐身負河源風刀﹐萬劫終不得仙。明眞舊格﹐宜祕之焉。

靈寶無量度人上經大法卷之十八竟

靈寶無量度人上經大法卷之十九

五方云芽品

元始赤書五篇眞文﹐生於太虛之中。天地未光﹐開辟未明﹐潛結元根﹐三景成立﹐五炁生焉﹐五色分彩﹐煥照五方。置以五帝﹐導以陰陽﹐輪轉九天之紐﹐運明五星之光﹐植五嶽以安鎭﹐育五府以養神。是以至眞之人﹐常依陽光之始明﹐上道元始之正炁下﹐引玉泉以流芳﹐致元精於太極﹐招五帝於靈童。營漑之者不衰﹐存守之者無窮﹐回萬劫而更始﹐保五芽於顏容﹐實靈寶之妙訣﹐快萬聖之宗崇。

元始赤書服食靑芽導引九炁靑天玉訣

修養靑芽﹐導引東方九炁靑天之法。常以立春之日雞鳴﹐入室﹐東向九拜﹐平坐﹐叩齒九通﹐思束方安寶華林靑靈始老君﹐姓閻﹐諱開明﹐字靈威仰。形長九寸﹐頭著靑精玉冠﹐衣九炁靑羽飛衣﹐駕乘蒼龍之輿﹐建穎旗﹐從甲乙胡老之君九十萬人﹐從九炁靑天中下來降室內。須臾化生靑炁﹐鬱鬱如雲之杳煙﹐貫覆己形﹐從己口中入﹐直下肝府。又思木星煥明東方﹐光照我身﹐皆令分明。竟便開目﹐仰祝曰﹕

九炁靑天﹐元始上精。皇老尊神﹐衣服羽靑。役禦天宮﹐煥明歲星。散輝流芳﹐淘漑我形。上餐朝霞﹐服引木精。固養靑芽﹐保鎭朽零。肝府充溢﹐玉芝自生。回年億劫﹐色返童嬰。五炁混合﹐天地長並。

畢﹐引靑炁九咽﹐止。便服東方赤書玉文一十二字。

右十二字﹐則九炁靑天之名﹐導引靑帝九炁﹐服食靑芽。皆朱書白紙上﹐存思訖而頓服之。則九炁不招而自降﹐靑帝應聲而見形﹐五芽堅固於東嶽﹐肝府玉芝而自生﹐靈童齊眞文於寢側﹐靑腰來輔翼而使令﹐九年積感變化﹐立成神仙﹐度世萬劫不傾。常以雞鳴陽光始分﹐東向﹐叩齒九通﹐摩兩手令熱﹐以掌拭面目九過。仰祝曰﹕

東方靑芽﹐服食靑芽﹐飲以朝華。

畢﹐便以舌料上齒裏甜唇三過﹐令玉泉滿口﹐而咽之三過。又引靑炁九咽﹐令鎭肝之中﹐其道畢也。

元始赤書服食赤芽導引三炁丹天玉訣

修養丹芽﹐導引南方三炁丹天之法。常以立夏之日雞鳴﹐入室﹐南向三拜﹐平坐﹐叩齒三通﹐思南方梵寶昌陽丹靈眞老君﹐姓洞浮﹐諱極炎﹐字赤熛弩。形長三寸﹐頭著赤幘玉冠衣三炁丹羽飛衣﹐駕乘丹龍玉輿﹐建朱旗﹐從丙丁越老之官三十萬人﹐從三五丹天中下來降室內。須臾化生赤炁﹐煥煥如火之明﹐貫覆己形﹐從己口中入﹐直下心宮。又思火星煥明南方﹐光照我身﹐皆令分明。竟﹐便開目﹐仰祝曰﹕

三炁丹天﹐朱宮靈童。元始上老﹐參駕赤龍。丹羽飛衣﹐錦帔光明。驅策天宮﹐運道陰陽。三炁吐輝﹐灌我絳宮。赤子保鎭﹐金芽飾容。朝餐朱景﹐玉芝滿充。回停劫年﹐朽骸返童。長齡天地﹐永享無窮。身生水火﹐變化百萬。

畢﹐引赤炁三咽﹐便服南方赤書玉文一十二字。

右十二字﹐則三炁丹天之名。引赤帝三炁﹐服食丹芽﹐皆赤書白紙上﹐存思訖而頓服之。則引赤炁而流溢芳芝﹐玄注於絳宮﹐赤帝降眞於存思﹐受赤文於靈童﹐保丹芽以永固﹐食三炁於祝融﹐榮赤圭以通靈﹐運五篇以召神﹐長齋默感於太寂﹐上天書名於南窗﹐可謂坐致而不難﹐永享之而無窮也。常以雞鳴陽光始分﹐南向﹐叩齒三通﹐摩兩掌令熱﹐以拭面目三過。仰祝曰﹕

南方朱丹﹐服食朱丹﹐飲以丹池。

畢﹐以舌料下齒﹐甜唇漱口﹐玉芝滿口﹐而三咽之。又引赤炁三咽﹐令鎭心宮之中﹐其道畢也。

元始赤書服食戊已導引元炁黃天玉訣

修養黃芽﹐導引戊己十二炁﹐中黃之天。常以春分﹑夏節﹑秋分﹑冬節四日雞鳴﹐入室﹐向王十二拜﹐平坐﹐叩齒十二通﹐思中央玉寶元靈元老君﹐姓通班﹐諱元氏﹐字含樞紐。形長一尺二寸﹐頭著黃精玉冠﹐衣五色羽衣﹐駕乘黃龍玉輿﹐建黃旗﹐從神戊己越老之官十二萬人﹐從十二炁黃天中下來降室內。須臾化生黃炁﹐勃勃如景云之吐輝﹐貫覆己形﹐從口中而入﹐直下脾府。又思土星煥明中天﹐光照我身。皆使分明﹐便開目。仰祝曰﹕

中黃泰山﹐元炁徘徊。上有元老﹐總統四嶽。參駕黃龍﹐五色羽衣。運導九天﹐輪轉璇璣。煥明土星﹐流光散輝。

玉英芳芝﹐充溢四飛。淘漑我身﹐脾府鮮開。養芽餐精﹐萬神總歸。檢魂制魄﹐仙煉八威。表裏洞明﹐常生不衰。通眞達靈﹐升入太微。

畢﹐引黃炁十二咽﹐止。便服中央赤書玉文一十六字。

右十六字﹐則中黃天名﹐導引黃帝十二炁﹐服食黃芽﹐皆赤書白紙上﹐存思訖而頓服之。則上引元炁於九天﹐下注玄膺於妙門﹐太倉無糧而自充﹐脾府不煥而自燻﹐老應響已玄和﹐靈童披襟而告文﹐素運走給命東西。妙哉玉訣﹐爲萬仙之端。常以雞鳴陽光始分﹐向王叩齒十二通﹐摩兩手令熱﹐以摩拭面目十二過。仰咒曰﹕

中央戊己﹐昂昂太山﹐服食精炁﹐飲以醴泉。

畢﹐以舌撩上齶玄膺﹐取玉泉﹐甜唇三過﹐咽之。又引黃炁十二咽﹐令鎭脾府之中﹐其道畢也。

元始赤書服食素芽導引七炁素天玉訣

修養素芽﹐導引七炁素天。常以立秋之日雞鳴﹐入室﹐西向七拜﹐畢﹐平坐﹐叩齒七通﹐思西方七寶金門皓靈皇老君﹐姓上金﹐諱昌開﹐字耀魄寶。形長七寸﹐頭著白精玉冠﹐衣素羽飛衣﹐駕乘白龍﹐建紫旗﹐從神庚辛玄老之官七十萬人﹐從七炁素天中下來降室內。須臾化生白炁﹐浩浩如秋云之羅天﹐貫覆己形﹐從口中而入﹐直下肺府。又思金星煥明西方﹐光照我身﹐皆使分明。便開目﹐仰祝曰﹕

金靈七門﹐浩映西華。中有素皇﹐元始之家。參駕白龍﹐七炁峨峨。徘徊玉門﹐散精朱霞。金星吐輝﹐芳芝。玄奧我身﹐養我素芽。明石鮮光﹐萬劫不殂。服以流泉﹐食以太和。九天上帝﹑給以玉華。保年駐白﹐顏景敷羅。長存天地﹐三光同遐。

畢﹐引白炁七咽﹐止。便服西方赤書玉文一十二字。

右十二字﹐則西方七炁素天之名。導引白帝七炁﹐服食素芽﹐皆素書白紙上﹐存思訖而頓服之。七炁天神玄注素暉以灌漑﹐明石自生﹐玉芝以奧﹐肺宮開明而納眞﹐太倉不哺而自燻﹐素靈應響而驅策﹐參乘九天之門﹐養之不休﹐壽與元始而同年。常以雞鳴陽光始分﹐向西﹐叩齒六通﹐摩兩掌令熱﹐以摩拭面目七過。仰祝曰﹕

西方明石﹐服食明石﹐飲以靈液。

畢﹐以舌撩齒上﹐甜唇漱口﹐令玉芝滿口﹐便三咽之。又引白炁七咽﹐令鎭肺腑之中﹐其道畢也。

元始赤書服食玄芽導引五炁玄天玉訣

修養玄芽﹐導引五炁玄天。常以立冬之日雞鳴﹐入室﹐北向五拜﹐畢平坐﹐叩齒五通﹐思北方洞陰朔單郁絕五靈玄老君﹐姓黑節﹐諱靈會﹐字隱侯局。形長五寸﹐頭著玄精玉冠﹐衣玄羽飛衣﹐駕乘黑龍玉輿﹐建皂旗﹐從神壬癸羌老之官五十萬人﹐從五炁玄天中下來降室內。須臾化生黑炁﹐暉暉相沓﹐光若流星之煥耀﹐貫覆己形﹐從口而入﹐直下腎府。又思水星煥明北方﹐光照我身﹐皆使光明。便開目﹐仰祝曰﹕

北方玄天﹐五炁散靈。上有大神﹐始老元精。駕龍建旗﹐遊宴上京。是日元吉﹐慶云敷榮。飛芝流灑﹐滂沲四盈。玉女玄奧﹐灌我身形。腎宮充鎭﹐朽芽更生。五府納眞﹐上通神明。五老降接﹐仙道早成。變化水火﹐衣服羽靑。飛行太空﹐遊造紫庭。壽同三景﹐萬劫長齡。

畢﹐引黑炁五咽﹐止。便服北方赤書玉文一十二字。

右十二字﹐則北方五炁玄天之名。導引黑帝五炁﹐服食玄芽﹐皆赤書白紙上﹐存思訖而頓服之。則玄老員籍於朱陵﹐靈童題簡於赤文﹐五炁流芝奧於枯宅﹐玉泉湧池生於端門﹐神鎭靈厥﹐腎府生燻﹐太玄玉女役使東西﹐萬劫不衰﹐玄老同存。常以雞鳴陽光始分﹐北向﹐叩齒五通﹐摩兩掌令熱﹐以摩拭面目五過。仰祝曰﹕

北方玄滋﹐服食玄滋﹐飲以玉飴。

畢以舌撩下齒內﹐甜唇漱口﹐令玉芝滿口三咽。又引黑炁入腹﹐令鎭腎府之中﹐其道畢也。

昔道言導引餐芽之法﹐常以八節之日﹐各依其日﹐入室淸齋﹐存思五老像﹐像咒說畢﹐各隨方導引服諸天名。行之八年﹐仙官到迎﹐玉女侍衛﹐身生光明﹐照映十方﹐出入遊行。五帝稽首﹐三界司迎。此位惟三天上眞之號。此文具藏南圃赤洞五城之內﹐三天仙官備守﹐仙樓十二重﹐藏以紫玉之匱﹐刻以黃金札﹐掛以丹芝光艸。卽以太上中章﹐皆授宿有仙籍﹐名書丹臺﹐應爲二天上眞之人。目無此挺﹐終不得眄。篇目舊科﹐四百年一出。常以雞鳴﹐安身定神﹐以次行事。先服東方靑芽炁﹐次南方﹐次中央﹐次西方﹐次北方﹐如上法五帝畢﹐便叩齒三十六通﹐咽炁二十五過﹐止。又都咒曰﹕

白石巖巖以次行﹐源泉湧洞似玉漿。飲之長生﹐壽命延長。

畢﹐以舌撩上下中央﹐令玉芝滿口﹐而三咽。又引炁二十五咽﹐過極炁而咽之﹐其道都畢。

靈寶無量度人上經大法卷之十九竟

靈寶無量度人上經大法卷之二十

隱書玄象品

玄師曰﹕乾坤開辟﹐五行三才之象﹐皆有形質。爲人能全天地之炁﹐而不能長久者﹐謂其通於變化﹐而不能拘於精神﹐以養淸眞之炁﹐而反爲妖孽邪魔。夫人能養其天气﹐可證天眞。養其燭气﹐化爲魔鬼。此則易知而難行﹐易行而難言也。長生飛升之道﹐無非得道﹐是故迷淪於色欲之界。靈寶隱書𨿽其言寡﹐其行奧。欲淸气不荒於色欲之間﹐濁炁俱澄於沈淪之內﹐當赤明劫運流行﹐上學其於下士﹐莫可得焉。迨我皇人得之浮空﹐立象至精之中﹐日月星宿﹐風雨四時﹐正炁之內﹐卞璇璣玉衡﹐輪回晝夜。世人能存其長生之道﹐而不入於輪轉之界﹐則具在隱書分別﹐諸章酌然。已見長生要徑之門﹐必使超凡入聖而易行。上仙得之﹐明風雨冥晦。下仙得之﹐通生死機候。王侯得之﹐推應四時﹐資養萬物﹐召感和炁﹐乃至長生。凡人不知委形﹐與天地齊同﹐使精神炁血耗

散﹐卽衰老而自死。靈寶長生之訣﹐運度流行﹑使歸根復命﹐魂魄嘯詠﹐炁血泛景﹐然後隱形遁迹﹐饑寒無侵﹐消魔除毒﹐避世絕味。至於得無爲長生之道﹐萬法之宗﹐不出於此戶庭耳。所以四極天中梵熙音文﹐一極六十四字﹐是五行卦象之文﹐不離人身。若能動息悟解﹐精炁混合﹐靈音和暢﹐是爲長生不死之人。在天成音文炁候﹐在地成萬物形質﹐在人得之衝識往來。然後知空不空﹐知色不色﹐是爲照了﹐達我妙音。身與天地齊﹐炁與隱書合。知音者﹐其行有七﹐一徧身輕﹐二徧神安﹐三徧炁全﹐四徧精通﹐五徧神化﹐六徧通靈﹐七徧成寶﹐自然和合﹐變化上淸﹐飛身金闕﹐遊宴玉京。

靑帝大魔神功符

凡欲受持﹐立春日誌誠焚香﹐面東陽初﹐甲子﹑庚申﹑三元日同雞鳴﹐正坐﹐合目﹐拱手﹐如意自在﹐侯炁安靜勻和﹐不可以手擦面目﹐恐亂神炁。吹以津液盥漱﹐咽液一過﹐叩齒三下。然後鼓炁一口﹐使息炁調勻﹐出自鼻中﹐徐徐勻停調一乎息﹐自然徧滿肌膚血脈毛竅之間﹐六根卽得淸淨。此養東方阿蒼無念發生之炁。鼓炁一口﹐以養胎息。若不鼓炁﹐奔入南昌心帝之位﹐相克未可用也。凡欲使息炁長久﹐以心目相存於鼻竅之中﹐自然得久。次以閉息令長久﹐以心聽耳內﹐若蠅虫蓊蓊之聲。凡人觀聽於聲色﹐所以精神飛走﹐而出於耳目之間﹐政疾病壽夭。常以心聽耳﹐有若虫聲﹐自若魂魄不散。故人居色欲之界﹐常存此法﹐令情欲自滅﹐精神不衰﹐不知此法﹐神疲精耗﹐死則近矣。次心中存身化山川林木﹐身若在天地日月之下。久行此法﹐精炁內守﹐覺如山嶽之象﹐以安百神﹐卽得精炁生存﹐疾病自愈。行持至此﹐徐徐開目﹐以淨水吞符﹐此召靑帝護魂。按東方隱書﹐自亶婁阿蒼至四象吁員﹐此東方八天﹐是八卦之象。已上六十四字﹐分音炁爲六十四卦﹐上屬春官木德﹐蓊郁之精。東斗主算﹐靑帝君之治﹐在人身爲護魂君﹐主耳目口鼻毛髮生門之魂。東方天魔﹐名曰巴元醜伯﹐天蓬兵法職之。

戊辰﹑己巳﹐納音屬木。當行東方炁符﹐及兼行中極炁符。外納音屬木日﹐準此將上四字﹐合爲一符﹐或隨形勢大小篆之。

凡篆此符﹐面東方﹐以左手仰掌﹐大指搯中指中﹐右手執筆﹐念東方八天音文六十四字﹐畢。念目想東方八天帝﹐在雲霄半空之中﹐垂一珠如彈丸。叩齒三下﹐取珠中靑炁一口吹筆上﹐念咒曰﹕

元始靈書勑﹐巴元醜伯魔王﹐受天蓬大法。急急如律令。

次用朱書符﹐先寫巴元醜伯﹐次字上劃八卦﹐重疊劃之﹐又書勑字﹐隨筆左轉九匝出筆。

赤天大魔神功符

焚香﹐安坐﹐如法調十餘息﹐令勻長。存心常若蓮花之狀﹐後盥漱咽液沃澤﹐想心炁與眼炁相通﹐次想心炁直上至頂後過﹐聲若雷轟﹐覺如風雨﹐存在兩眉之間。存見眼中雙瞳﹐有若金環之狀。金環想法目前﹐隨左轉九回。凡人眼前有花生﹐或黃或黑﹐爲精炁所散﹐神光在外﹐眼目有疾。行此九轉神光法﹐卽得光明﹐至老不昏昧。次想身在猛火之中﹐稍覺炎熱。又想天柱之中﹐時若雷電霹靂之聲﹐覺百骨毛竅皆開﹐身上若雨露升降﹐大有剪邪辟惡之功。按南方隱書自南閻洞浮至神纓自宮﹐此南方八天﹐是八卦之象。六十四字﹐分音炁爲六十四卦。上屬夏官火德﹐赫奕之精﹐南斗上生﹐赤帝之治﹐在人身爲養炁君﹐主心帝生炁樞機之門。南方天魔﹐名曰負天擔石﹐天猷兵法職之。

丙寅﹑丁卯日﹐納音屬火﹐當行南方炁符﹐及兼行中極炁符﹐外納音屬火日﹐準此。

凡書符﹐面南﹐搯中指第一節

﹐執筆﹐念南方八天音文六十四字﹐念目想南方八天帝君﹐在雲霄之上﹐垂一寶珠如彈九﹐叩齒三下﹐取珠中赤炁吹筆上。念咒曰﹕

元始靈書敕﹐負天擔石魔王﹐受天猷大法。急急如律令。

次用朱書符﹐先書負天擔石﹐次劃八卦。次書敕字﹐三轉筆﹐出筆如法。

白帝大魔神功符

焚香﹐安坐﹐面西﹐調十餘息令勻。上想心中金色光明通照﹐徧存心炁在兩乳中。卽已徧﹐然後盥漱咽液﹐入華蓋肺腑之中﹐想身在七寶林中上﹐想見山不凡之狀﹐高若萬仞﹐居大海中﹐與塵世相隱。次卽心想兩乳左右﹐有湧泉兩穴﹐自丹天之下﹐上升此穴﹐流出身外﹐皆散漫於海中﹐此爲溯流之法﹐使精炁保養。凡人兩乳煞炁﹐若杵聲心從屍神﹐之所感屍神。按西方隱語﹐自刀利禪猷至栢空度仙﹐此西方八天﹐八卦之象﹐六十四字﹐分音炁爲六十四卦﹐上屬秋官金德﹐耀魄之精﹐西斗記名﹐白帝君之治﹐在人身爲侍魄君﹐主肺腑華蓋地根之魄。西方大魔﹐名曰反山六目﹐翔聖兵法職之。

甲子乙丑日﹐納音屬金﹐當行西方炁符﹐兼行中極炁法﹐余納音金日準此。

凡書此符﹐面西﹐搯中指中節﹐右手執筆﹐念西方八天音文六十四字﹐令目想西方八天帝君﹐在雲霄之上﹐懸一寶珠如彈丸大﹐叩齒三下﹐取珠口中白炁吹筆上﹐再咒曰﹕

元始靈書敕﹐反山六目魔王﹐受翊聖大法。急急如律令。

次書符﹐先書反山六目﹐次劃八卦﹐次書敕字﹐轉筆七匝﹐出筆如法。

黑帝大魔神功符

焚香﹐安坐﹐面北﹐調十餘息﹐令勻長。想耳中黑炁飛散出﹐耳內聲若殘蟬之聲﹐餘音斷續不絕﹐自然神炁寂靜﹐通血君朝於元矣。凡有四肢骨血之疾﹐此法消除爲要也。次調息閉炁﹐存想上天日月之象﹐降在兩眉前﹐照徹十方。然後日從左鼻孔入﹐月從右鼻孔入﹐直至頂後。次入丹田中﹐照耀光徹徧體。先存日輪在丹田中﹐旋行運轉九徧。次想日左月右﹐在丹田中不敢動﹐放五色光明﹐從天柱而上﹐直至頂後﹐光明十方。想日月在丹田中﹐若大冶鑄金石之狀。如此烹煉﹐隨意而止。此爲內金丹之法﹐行恃歲月﹐卽爲長生之人。若鼓炁盥漱﹐卽成流珠之狀。按北方隱書﹐自玃無自育至幽寂度人﹐此北方八天八卦之象﹐六十四字﹐分陰陽爲六十四卦。上屬冬官水德﹐曲育之精﹐北斗落死﹐黑帝君之治。在人身爲通血君﹐主眞陽腎元生根之血。北方天魔﹐名曰監醜朗馥﹐黑煞兵法職之。

丙子丁丑﹐納音屬水﹐當行北方炁符﹐兼行中極之炁。納音屬水日皆準此。

凡書符﹐面北﹐左手搯中指二節﹐右手執筆﹐念北方八天音文六十四字﹐合目想北方八天帝君﹐在雲霄之上﹐懸一寶珠大如彈九﹐叩齒三通﹐取珠口中黑炁吹筆上﹐念咒曰﹕

元始靈書勑﹐監醜朗馥魔王﹐受黑煞大法。急急如律令。

次書符﹐先寫監醜朗馥四字﹑次劃八卦﹐次書敕字﹐次轉筆七匝﹐出筆。

黃帝大魔神功符

焚香﹐安坐﹐調十餘息﹐令勻長。以心想頂門有黑炁﹐直入至雲天碧落之中﹐化成一宮﹐若有所立﹐圓象有式。存自身披五色雲霞衣﹐頭頂旒文冠﹐手執玉簡﹐珠履而坐。所見圓象之內﹐其中有靈光﹐照徹天地之間﹐如天帝所居之宮﹐往來所都﹐皆自然矣。以此召黃帝中主之君。此乃元始中極之法﹐中斗大魁君之治。經云﹕黃帝中主﹐萬神無越﹐總監眾靈之司。魔王名曰橫天擔力。此尊在四極之上﹐元始正炁土德之精。圓象修眞之法﹐總炁歸於無色之界。行持之後﹐令人歸根復命﹐煉精養炁﹐煉炁成神﹐煉質成眞。經云﹕上游上淸﹐出入華房﹐八冥之內﹐細微之中﹐下鎭人身﹐泥丸絳宮﹐中理五炁﹐混合百神﹐十轉回靈﹐萬炁齊仙。

庚午辛未﹐納音屬土日。當行中極炁符﹐更不兼用四方法外。納音屬土﹐準此使內外金丹功成。

凡書此符﹐面東﹐存中央﹐以左手仰掌﹐搯中指中節﹐執筆﹐念咒曰﹕

光明立成度﹐生辟禳度成。

想元始上帝在層霄之上﹐垂一寶珠﹐珠口中出五色炁﹐吸炁吹筆上。念咒曰﹕

元始靈書敕﹐橫天擔力魔王﹐受中斗大魁法。使吾煉精養炁﹐煉炁養神﹐煉質成眞﹐卽日飛升。急急如律令。

次用朱書符﹐先書橫天擔力﹐不用卦。次用光明立成度生辟禳度成十字﹐次書敕字﹐轉筆一匝﹐出筆如法。右法是上眞之道﹐所以飛升金闕﹐遊宴玉京也。學道之士行持至此﹐依前法吞服。

已上五符﹐凡遇濟人治病﹐看五臟所屬﹐以五行同類給符佩服。如病在肝﹐用東方符。如水火刀兵之禍﹐用五行所克之符。如禍患是水﹐卽用中央土符治之。凡寫符﹐於物色器具上﹐或艸或篆﹐大小皆可﹐但不失音文理劃爲妙也。

師曰﹕自赤明開圖﹐神農炎帝﹐總三十二天帝君﹐分降於世﹐立成淳正之道。至於黃帝有熊﹐三十二天帝君又復始焉。取用淸濁﹐立成法象﹐皆形質之道。天眞皇人書其文﹐爲五行之正。亙古五行卦象用之﹐乃長生接物之道。靈書三十二天﹐乃上帝統禦之司﹐下應尊號帝王之位。亙古之後﹐自黃帝修眞﹐登太皇黃曾天﹐百王輪轉﹐至於有唐明皇玄宗﹐登元載孔升天﹐皆書記典籍。周穆秦始漢武之君﹐位列輔臣者﹐亦可數考焉。是知天人上士登眞之道﹐具在隱書。三十二天﹐一天內音八字﹐一極共音六十四字﹐立象八卦。世人得之﹐可以長生。蓋天之文﹐日月星地之文﹐山川林人之文﹐精炁神日月星道用光明﹐山川林道用度生。故經云﹕無文不光﹐無文不明﹐無文不立﹐無文不成﹐無文不度﹐無文不生。又云﹕無所不辟﹐無所不禳﹐無所不度﹐無所不成。此爲道之妙用。故三十二天下鎭人身﹐以至四肢九竅﹐五臟六腑﹐冥合三十二天之宮分。知之修煉﹐合天之道。復有黃帝眞圓象大法修用﹐按五行五炁﹐日服一方炁符﹐皆要治之訣。昔黃帝之時﹐爲妖孽所害﹐遂用五方符圖﹐書於劍戟之上﹐以降滅之。又以五方旛蓋畫像﹐戰蚩尢於涿鹿。是知圓象可以感動圓極。至後功滿德就﹐白日沖舉。黃帝書曰﹕斗野之正﹐以應圓象之地。後失其所﹐惟明皇廣求﹐謂地有神人﹐獻之在淮水之上﹐四望正方﹐遂建斗野堂﹐今廢爲亭臺矣。昔夏禹治水﹐觀大梵靈音八卦之文﹐隨山川形勢﹐穿源鑿穴﹐飛步圓象﹐疏決九河﹐皆神之至﹐故得太平之治。周穆﹑秦始﹑漢武之君﹐皆求此道﹐多失其源。後人改易圓象符圖﹐以大禹治五行形勢﹐添減文畫﹐無音可攻。至東晉眞人許遜﹐因江湖爲妖孽所害﹐曾親受黃帝之書﹐用鐵板書此五符﹐投於湘渚﹐斬馘妖毒。今符板在長沙昭潭之下。眞人以此治妖孽﹐救生靈﹐積功累行﹐拔宅飛升。仙翁葛洪常以此符﹐用五行相克日﹐戲書於水﹐溯流而上﹐見者皆知其神異。至秦皇訪求靈迹﹐輔臣徐福獻禹步天文地理圓象﹐伏魔之書。欲使民淳正﹐佩奉行之﹐可以朝至碧落﹐暮返皇家。遂去儒業﹐慕蓬山之居﹐役使生民﹐枉死無數﹐有失其治﹐則天帝之官墮矣。是知古聖今王﹐皆三十二天之應治。至於宣和庚子之運﹐其象內方而外圓﹐丙午之辰﹐其象內圓而外方。故西北有河潦之災﹐兵革之害。知此當立圓象以應淮水﹐書靈符以投三山﹐鎭此運會﹐可以保天長存﹐兆民受賴﹐生死獲福。略紀其異﹐以爲要驗之文。

靈寶無量度人上經大法卷之二十竟

靈寶無量度人上經大法卷之二十一

五嶽眞形品

昔漢孝武帝﹐好長生之道﹐常祭祀名山大澤﹐祈祀靈嶽﹐以求神仙之應。以元封元年正月甲子﹐登嵩高山﹐起道宮﹐帝齋七日﹐祠訖乃還。至四月戊辰閒居﹐東方朔﹑董仲舒在側﹐忽見一女人著靑衣﹐非常之麗。帝愕然問何人女。曰我墉城宮玉女也﹐爲王母所使﹐從昆山來語帝﹐聞子欲輕四海之祿﹐尋道求仙﹐降尊王之位﹐而屢禱山嶽﹐勤哉有心﹐仙可以教﹐百日淸齋﹐不交人事﹐到七月七日﹐西王母當暫來。武帝下席﹐跪諾言訖﹐女隱忽然失所。帝於是登尋眞之臺﹐齋靜存道﹐其四方事權於大臣。到七月七日﹐乃肅宮掖之內﹐設座於大殿之上﹐以綺羅薦地﹐燔百和之香﹐張云錦之帷﹐燃九光微燈﹐設蒲桃蜜醴﹐爲客主之饌。帝乃盛服立於階下﹐勑端門內﹐一不得妄有窺者。內外謐寂﹐以俟仙官。到夜二唱之後﹐忽見天西南如白雲起﹐鬱鬱直來﹐徑趣宮庭﹐須臾轉近﹐聞雲中簫鼓之聲人馬之響﹐復半食頃﹑王母至懸頭殿前﹐有似鳥集﹐或駕雲龍虎﹐或乘白鹿﹐或乘白麟﹐或乘白鶴﹐或科或車﹐或乘天馬﹐羣仙數千﹐充滿庭宇。旣至從官不復知所在﹐惟見王母乘紫雲之輦﹐又駕九色斑龍﹐列五十天仙﹐側近云駕﹐皆身長一丈﹐同執柔旄之節﹐佩金罡云璽﹐策天眞之策﹐倚柱殿下。母扶二侍女上殿﹐侍女可年十六七﹐服靑綬之桂﹐容眸遠盻﹐神爽淸發。王母上殿﹐東向坐著﹐黃錦袷﹐文彩鮮明﹐金光奕奕﹐交帶云飛大綬﹐腰分景之劍﹐頭上太華結﹐戴太冥晨纓之冠﹐躡玄瓊鳳文之舄﹐映朗云棟﹐神光煒曄﹐視之可年三十許﹐修短得所﹐天姿庵靄﹐云顏絕世﹐眞云人也。下車登牀﹐武帝拜跪﹐問寒暄畢﹐丘如也。因呼武帝共坐。帝南面向﹐王母自設廚廚﹐精麗非常﹐丰珍之肴﹐芳華百果﹐紫芝玉藥﹐粉若塡裸﹐淸香美液﹐非地上所有甘炁絕殊﹐武帝不能名之。又命侍女更索桃果﹐須臾以玉盤盛桃七枚﹐大如鳥色子﹐形圓色靑﹐以呈王母。王母以四枚與帝﹐王母自食三枚。桃之甘美﹐口有盈味﹐帝食桃輒錄核﹐王母問錄核何爲。帝曰﹕欲種之耳。王母曰﹕此桃三千歲一生實﹐夏地薄﹐種之不生﹐如何。帝乃止。遂下地叩頭﹐自陳曰﹕徹受質不才﹐沈淪流俗﹐承禪先業﹐遂羈世累﹐政事多闕﹐兆民不知﹐風雨失節﹐五禾無實﹐德澤不逮﹐寇盜四侮﹐當非其主﹐積罪山嶽。然少好生道﹐仰慕靈仙﹐未能棄祿委榮﹐棲迹山林﹐思絕塵耳﹐罔知攸向。且捨世尋眞﹐鉆啟無師﹐歲月見及﹐恆應奄忽﹐不圖天仙頓集。今日下臣有幸得瞻上聖﹐是臣宿命當得度世﹐願垂哀矜﹐賜諸不悟﹐得以奉承切忌之教。王母曰﹕汝能賤榮樂卑﹐耽靈味道﹐自復佳矣。然汝情姿體欲﹐淫亂過甚﹐殺伐非法﹐奢侈其性﹐姿爲裂身之車﹐淫爲破年之斧﹐殺則響對﹐奢則心爛﹐欲積神殞﹐聚穢命斷﹐以子蕞爾之身﹐而宅滅形之賊﹐盈尺之材﹐乃攻之百刃。欲以此解脫三尺﹐全身永久﹐難可得也。有似無翅之鴳﹐願鼓天池。朝生之菌﹐而樂春秋者也。若能蕩此眾亂﹐撥穢易韻﹐保神炁於絳府﹐閉淫宮而不開﹐靜奢侈於寂室﹐愛眾生而不危﹐守玆道戒﹐思乎靈味﹐務施惠利﹐煉精惜气﹐俾卻浮麗﹐令百競速逝﹐汝行有若斯之事﹐豈無彷佛也哉。如其不爾﹐無爲抱石而濟長津也。帝跪受聖戒﹐請事斯語。帝見王母巾中有一小捲經﹐盛以紫錦之囊﹐帝請問此經是靈方﹐卽不審其自可得膽盻否。王母出以示之﹐此五嶽眞形圖也。昨靑城諸仙﹐就我請求﹐今當過以付之。此乃三天太上所出﹐文祕禁重﹐豈汝穢質所宜佩乎。今且與汝靈光生經﹐可以通神勸志也。帝固請不已。王母曰﹕昔上皇淸靈元年﹐三天太上道君﹐下觀六合﹐瞻河漢之短長﹐察丘山之高卑﹐名高柱而安乎地理﹐植五嶽而擬諸鎭鋪﹐貴昆陵以捨靈仙﹐尊蓬丘以綰眞人﹐安水神乎極陰之源﹐棲大帝乎榑桑之墟﹐於是方丈之阜爲理命之室﹐滄浪海島養九老之堂﹐祖瀛玄炎﹐長元生流﹐鳳麟聚窟﹐各爲洲名﹐並在滄流大海玄津之中。水則碧黑﹐俱流波則震蕩。羣精諸仙玉女﹐聚居滄海。其名難尋﹐其實分明。爾乃因山形之規矩﹐睹河嶽之盤曲﹐陵回阜轉﹐山高隴長﹐周旋委蛇﹐形似書字﹐是故因象制名﹐定名實之號﹐畫形於玄臺﹐而出於靈眞之信。諸仙佩之﹐皆如傳章。道士執之﹐經行山川﹐百神君靈尊奉親迎。汝𨿽不正﹐然數詣山澤﹐叩求之志﹐不忘於道。欣子有心﹐今以相與﹐當深奉愼﹐如事君父。泄示凡人﹐必致禍考。按九老仙都千明之科﹐九炁丈人照生天符﹐大靈羣文﹐皆是三天太上道君所撰﹐或是三皇天眞所造﹐或是九天父母眞人赤童所出。此輩三十年得傳一人。四十年無其人聽﹐八十年頓二人耳。授非其人﹐是爲泄天道。可傳而不授﹐是爲閉天寶。不計限而妄授﹐是爲輕天老。受而不敬﹐是爲慢天藻。泄閉輕慢四者﹐延之車也﹐泄則身死道路﹐受亡形而骸裂。閉則盲聾﹐於來生命﹐凋枉於卒歿﹐輕則禍鍾於父母﹐詣酆都而考罰。慢則暴終﹐而墮惡疾於後世﹐復有愈此罪者﹐宗斷而族滅。同道謂之天親﹐同心謂之地愛。傳授當相親愛﹐共約榮辱﹐營心眞一﹐一珍精液﹐共養和气﹐气全神歸﹐必齊靈會。如其不爾﹐天降汝厲。此皆道之科禁﹐今古相誡﹐不可不愼。若汝有所授﹐董仲君者似其人也。卽命侍女﹐更取一圖﹐以與武帝。侍女探懷中得一卷形書﹐精明俱如向者。王母以手付帝﹐帝再拜跪受。王母曰﹕若汝遂克明正身﹐反惡修善﹐復三年七月﹐更來告汝道也。須臾殿南朱鳥窗中﹐有一人來看窺王母。帝驚問何人。王母曰﹕汝不識此人也﹐是汝侍郎東方朔也。是我鄰家小兒﹐性多骨稽﹐曾三來偸此桃子。昔爲太山仙官﹐太上令到方丈﹐使助三天司命﹐考諸仙家。朔到方丈﹐但務山水遊戲了﹐不共營和气﹐擅弄雷電﹐激波揚沙﹐風雨失時﹐陰陽錯逆﹐致令蛟鯨陸行﹐山崩境壞﹐海水暴竭﹐黃馬宿測﹐妨農芝田﹐沈湎嗜酒﹐失部禦之和﹐虧奉命之科。於是九源丈人乃言之於太上﹐遂謫斥使在人間﹐去太淸之朝﹐令處濁臭之倫。近黃金華山二仙人﹐及九疑君比陳﹐乞以行原之。於是帝始知朔非世人也。言語飲食﹐因告武帝仙官從者姓字﹐及冠帶執佩物名﹐所以得之而紀焉。至向晚﹐王母別去。臨發人馬龍虎﹐鼓吹導引﹐如初來時﹐雲气勃郁﹐盡爲香气﹐極望西南﹐良久乃絕。於是帝旣見王母﹐乃信天下有神仙事﹐欲有去世計數矣﹐而淫色自任﹐殺伐不休﹐百姓嘆於勞役﹐死者怨於無辜﹐不從聖母之言﹐遂不復來。先王母見帝多所稱說﹐或延年之訣﹐致神之術﹐帝自撰集一卷﹐及所與經圖之屬﹐帝乃盛以黃金之幾﹐封以白玉之函﹐安著栢梁臺上。後到太初元年﹐天火焚臺﹐於是眞形及靈光生經﹑自撰受集要﹐遂爾燒失。王母以武帝不從訓誨﹐而災之耳。但帝先承王母言﹐祝圖授董仲君。仲君登寫﹐賴此得在也。其後一旦東方朔乘雲龍飛去﹐時眾人見從西北上冉冉﹐仰望上天﹐大霧覆之﹐不知所在。帝甚懊恨﹐自知失道。其年十二月﹐檀蒿局裏﹐祠后土﹐東臨勃海﹐望祀蓬萊山。春還受計於甘泉﹐二月起建章宮﹐夏五月正歷﹐以正爲歲首﹐色尙黃﹐數用五﹐定官名﹐協音律﹐遣將軍公孫敖築塞外受降城。秋八月﹐行安定﹐遣貳師將軍李廣利﹐發天下謫民西徵大宛。玄改歷﹐以正月爲歲首﹐是王母意也。靚察王母﹐眾仙之宗﹐珍貴此文﹐何況凡近小人﹐而欲盻之乎。漢武帝以王母言問東方朔﹐朔對如別。靑牛先生言﹐家有五嶽眞形﹐一嶽各遣五神﹐來衛護圖書。所居山者﹐山澤神又恆遣官防身營家。凶逆欲見傷害﹐皆反其殃。辟五兵五瘟﹐可帶履鋒刃。又司人之姦穢﹐言人之不正﹐不正者禍身﹐姦穢者禍門。是以深宜忌愼。人有帶此文及執持﹐以履山林者﹐百山地源靈主﹐皆出境拜迎﹐尊貴圖信。鬼神猶執卑降禮﹐何況凡人﹐可慢墮哉。江河淮水及中央之山林陵阜﹐皆統中央之部也。諸入山采八石﹐石象石腦﹐流丹流珠﹐飛節黃子﹐石髓桂英及芝艸藥﹐自無五嶽圖佩之﹐此仙物終不可得也。欲佩之法﹐以靑爲繒﹐或用白爲繒﹐盛以紫囊﹐或帶之頭上﹐或帶之心肘。山無大小﹐皆有靈神﹐神來形見﹐自稱某山某甲來迎﹐是太上眞人以爲竹使策文五嶽﹐衛此圖經。如今世人敬監司之章節杖﹐所以丘山之神來拜謁也。受付之法﹐限之四十年一傳﹐盟血誓而約。人有此文在家者﹐五嶽各遣五神來奉衛圖文﹐所居山川源澤諸靈﹐各遣侍人營護子身。他人憎疾謀議﹐口舌逆賊凶害﹐及縣官系子者﹐五嶽所衛二十五神﹐及山川侍官﹐卽白所居之部嶽君﹐卽使鬼物反害彼人﹐還自中也。奉之者不可不正身淸神。若行邪亂慢﹐不尊所受﹐忽賤靈信﹐輕侮宗教者﹐禍至滅家﹐不可不愼。入山無眞形﹐則眾精壞人。采藥不得眞形﹐則羣靈蔽之。爲道不得眞形﹐則魂炁不定﹐三尸恐亂。千道萬事﹐不得此文﹐皆不成就。但有此文以佩身﹐乃足彌綸家神﹐橫行天地﹐在家則神人奉衛﹐入山則羣靈奉迎﹐采服芝艸則眞仙營護﹐經疫涉害則天災自滅。爾乃虛往實來﹐眞驗禍福﹐將來有道者﹐其祕而尊焉。

漢元封元年西王母授孝武皇帝五嶽圖序

東方朔所出五嶽眞形者﹐是山水象也。盤石回轉﹐陵阜形勢﹐高下參差﹐長短舒捲﹐波流湧於奮筆﹐鋒芒暢乎嶺崿﹐雲林玄黃﹐有如書字之狀﹐是以天眞道君下觀規矩﹐擬蹤趣向﹐因如字之韻﹐隨形而名山焉。

子有東嶽形﹐令人神安命延﹐存身長久﹐入山履川﹐百芝自聚。

子有南嶽形﹐五瘟不加﹐辟除火光﹐謀惡我者﹐反還自傷。

子有中嶽形﹐所求惟利﹐致財巨億﹐若欲克合﹐不勞身力。

子有西嶽形﹐消辟王兵﹐入刃不傷﹐山川名神﹐尊奉司迎。

子有北嶽形﹐入水卻災﹐百毒滅伏﹐役使蛟龍﹐長享福祿。

子盡有五嶽形﹐橫天縱地﹐彌綸四方﹐見我歡悅﹐人神攸同。

昔黃帝徵師諸侯﹐與蚩尢戰於涿鹿之野﹐遂禽之諸侯﹐咸宗軒轅爲天子﹐代神農是爲黃帝。天下有不順者﹐從而徵之。破山通道﹐未嘗寧居。東至於海﹐登泰山﹐勒岱宗﹐西至崆峒﹐登雞頭﹐南至於江﹐登熊湘﹐北逮輝粥﹐合符釜山﹐而邑於涿鹿之野﹐遷徙往來﹐無有常處。察四嶽並有佐命之山﹐惟南嶽孤特而無輔﹐乃章詞三天太上道君﹐命霍山潛山爲儲君﹐奏可。帝乃自造山﹐躬寫形像﹐連五嶽之後。又命靑城爲丈人署﹐廬山爲使者形﹐皆以次初續此﹐適始於黃帝耳。

東嶽泰山君﹐領羣臣五千九百人﹐主瘟治生死﹐百鬼之主帥也﹐血食廟祠宗伯者也。俗世所奉鬼祠邪精之神而死者﹐皆歸泰山﹐受罪考焉。諸佩五嶽形﹐入經山林﹐及詣泰山。泰山君及諸山百川神﹐皆出境迎拜子也。泰山君服靑袍﹐戴蒼碧七稱之冠﹐佩通陽大明之印﹐乘靑龍﹐從羣官來迎子。

南嶽衡山君﹐領仙官七萬七百人﹐諸入南嶽所部山﹐山神皆出迎。南嶽君服朱光之袍﹐九丹日精之冠﹐佩夜光太眞之印﹐乘赤龍﹐從羣官來迎子。

中嶽嵩山君﹐領仙官玉女三萬人。入諸山﹐是中嶽所部名靈皆來迎。中嶽君服黃素之袍﹐冠黃玉太巳之冠﹐佩神宗和陽之符﹐乘黃龍﹐從羣臣來迎子。中嶽是五嶽之主﹐子善敬之。太上常用三天眞人有德望者﹐以爲君之。

西嶽華山君﹐領仙人玉女四千一百人。道入其所之山川﹐神並來迎。華山君身服白素之袍﹐冠太素九流之冠﹐佩開天通眞之符﹐乘白龍而來迎子。

北嶽恆山君﹐領仙童玉女七千人。入其所部之山川﹐神皆來迎。北嶽君服玄光之袍﹐冠太冥靈陰之冠﹐佩長津悟眞之符﹐乘黑龍來迎子。

靑城丈人﹐黃帝所命也﹐主地仙人﹐是五嶽之上司﹐以總羣臣也。丈人領仙官萬人。道士入其嶽﹐丈人服朱光之袍﹐戴蓋天之冠﹐佩三庭之印﹐乘科車從眾靈﹐而來迎子。

廬山使者﹐黃帝所命﹐位比禦史﹐主總仙官之諱﹐蓋五嶽之監司。道士入其山﹐使者服朱誹之囑平華之冠﹐佩三天眞形之符﹐而來迎子﹐亦乘科車。

霍山南嶽儲君﹐黃帝所命﹐衡嶽之副主也。領羣靈三萬人。上調和气﹐下拯黎民﹐開眾仙制命水神﹐是峻騤之府﹐而爲諸靈之所愼也。道士入其境﹐儲君服靑錦之袍﹐戴啟明之冠﹐佩道君玉策﹐而來迎子。或乘車虎無常。

潛山南儲君﹐黃帝命爲衡嶽儲貳﹐時參政事﹐合職以輔佐者也。入其山﹐潛君服紫光繡衣﹐戴參靈之冠﹐佩朱官之印﹐乘赤虯之車﹐來迎子。諸佐命山君﹐並輔弼嶽君﹐預於政事。道士入其山﹐佐命服朱袍﹐戴仙華冠﹐佩太上眞形章﹐而來迎子﹐所乘無常。

東方朔言古畫五嶽眞形首目者﹐乃是神農前世﹐太上八會羣方飛天之書法﹐殆鳥迹之先代也。自不得仙人釋注顯出﹐終不可知。

凡道士欲佩圖﹐惟取山象及書古文卷﹐異以此題外面﹐然後盛之。

帶符常得正月寅﹐建齋七日﹐於齋中寫符訖﹐醮如傳法﹐但易章中自說辭旨﹐可隨人也。凡書寫﹐皆燒香於圖左右。

靈寶五嶽眞形圖

三天太上長存符﹐道士佩之﹐入山林江海﹐橫行天下﹐眾神奉衛﹐莫敢當子。齋祭帶寫﹐如五嶽同一名﹐太上道君敕文不可見﹐東方朔顯出之。此乃鳥迹以前﹐有類三皇文。佩之者與五嶽眞形共盛。惟仙人題山中名物芒處作謹字外﹐不得一上之耳。

有命

天地山丘陵

神護我子愼

害患令久安

長全

東春

東嶽眞形圖

南夏

南嶽眞形圖

中央戊己土

中央眞形圖

西秋

西嶽眞形圖

北冬

北嶽眞形圖

靑城丈人

靑城山眞形圖

保運眞君

廬山眞形圖

霍山南儲君

霍山眞形圖

潛山南儲君

潛山眞形圖

墨有山形﹐赤者水源﹐黃者洞室穴也﹐畫小者則形微﹐大者則隴洪﹐高下隨形﹐長短取象﹐其源畫神芝艸﹐有室之處﹐自是後來出人﹐皆於山處識而志之。

靈寶無量度人上經大法卷之二十一竟

靈寶無量度人上經大法卷之二十二

招靈求仙品

凡修靈寶五篇眞文﹐思神念仙﹐諸所求欲﹐使時聞九天﹐眞人詣房﹐身得神仙。當以立春後甲寅乙卯日﹐沐浴淸齋﹐平旦﹐入室﹐東向九拜﹐平坐﹐叩齒九通﹐關啟身神。畢﹐閉眼思東嶽泰山靑帝君﹐姓歲﹐諱。形長九寸九分﹐頭戴靑玉通天冠﹐衣靑羽飛衣﹐駕乘靑龍﹐從靑腰玉女十二人﹐從東方來降兆室。良久﹐靑帝君化爲嬰兒﹐在靑炁之中﹐隨炁從兆口入﹐徑到腹中﹐思心生赤炁﹐以貫繞肝府﹐靑赤二炁混沌相著﹐如慶云之沓煙﹐覺肝中燻熱﹐便咽九過。仰祝曰﹕

東方九門﹐中有始皇。出入三淸﹐邀宴玉房。安鎭靈嶽﹐役運勾芒。上統靑霞﹐九千九重。參駕羽輦﹐十二飛龍。左侍靑腰﹐右衛神童。把執簡籍﹐靑札玉文。校定名仙﹐列言上宮。今日大吉﹐請陳所言。身佩赤書﹐名參帝堂。願神願仙﹐靑籙簿中。上回靈駕﹐來降我房。二炁混合﹐化形嬰朦。安治肝府﹐招致華光。靈暉流灌﹐面生金容。坐致自然﹐神明交通。身得長生﹐天地無窮。

畢﹐引靑炁九咽﹐止。行此道九年﹐則致靑腰玉女九人﹐東嶽泰山靈官來降﹐爲兆通致求願﹐上聞九天﹐生死父母﹐罪書責役﹐配屬東嶽﹐則神明更相屬滅除罪名﹐自得解脫﹐升上福堂。此法妙重﹐生死津梁也。

常以立夏後丙午﹑丁未之日﹐沐浴淸齋﹐正中入室﹐南向三拜﹐平坐﹐叩齒三通﹐關啟身神。畢﹐閉眼﹐思南嶽霍山赤帝君﹐姓榮﹐諱。形長三寸三分﹐頭戴赤玉通天寶冠﹐衣丹羽飛衣﹐駕乘赤龍﹐從赤圭玉女十二人﹐從南方來降兆室。良久﹐赤帝君化爲嬰兒始生﹐常在赤炁之中﹐隨炁從兆口入﹐徑至心中﹐思脾生黃炁﹐以貫繞心宮﹐黃赤二炁混沌相著﹐如炎火之斕光﹐覺心中燻熱﹐便三咽。仰祝曰﹕

丹天三光﹐南上玉門。中有大神﹐赤帝靈君。衣丹帶符﹐飛文羽裙。駕乘赤龍﹐與降飛云。南霍靈山﹐萬神高尊。出入三淸﹐上宴九女。赤圭玉女﹐玉童衛眞。把執簡籙﹐絳簿玉文。校定仙品﹐輕重上聞。今日大吉﹐靈嶽關仙。上回高神﹐降我三門。變化嬰兒﹐鎭心安魂。混合二炁﹐纏我命根。長與祝融﹐駕乘景云。逍遙南河﹐天地長存。

畢﹐引赤炁三咽﹐止。行此道﹐南嶽皆得解除﹐刑名釋散﹐升上天宮。其法妙重﹐生死開通。

常以春分﹑夏節﹑秋分﹑冬節後﹐戊辰﹑戊戌﹑己丑﹑己未之日﹐沐浴淸齋﹐日映入室。向王十二拜﹐平坐﹐叩齒十二通﹐關啟身神。畢﹐閉目﹐思中嶽嵩山黃帝君姓憚﹐諱。形長一尺二寸﹐頭戴黃玉通天寶冠﹐衣黃羽飛衣﹐駕乘黃龍﹐從黃素玉女十二人﹐從中嶽來降兆室。良久﹐黃帝君化爲嬰兒始生狀﹐在黃炁之中﹐隨炁從兆口入﹐徑至脾府﹐思肺生白炁﹐以貫繞脾宮﹐黃白二炁混沌相著﹐似黃雲之回天﹐覺脾中燻熱﹐便十二咽。祝曰﹕

中央黃元﹐總統四靈。戊己中山﹐原始上精。黃帝大神﹐參駕飛軿。十二黃龍﹐上宴三淸。玉女侍衛﹐神童使令。開山出圖﹐投仙定名。徘徊中嶽﹐四王敷靈。回眞曲降﹐流灌我形。混合變化﹐老帝成嬰。鎭安黃宮﹐府藏華榮。身生奇毛﹐內外光明。眞人交接﹐通達九淸。得參黃軿﹐飛升玉庭。

畢﹐引黃炁十二咽﹐止。行此道﹐中嶽靈官降房﹐致黃素玉女十二人﹐爲兆通達關啟﹐上聞九天﹐生死父母﹐罪書刑名﹐系於中嶽﹐皆得解滅罪書﹐上名仙錄﹐去離地官﹐升入福堂﹐生死開泰﹐度人無量。常以立秋後庚申﹑辛酉之日﹐哺時沐浴淸齋﹐入室﹐向西七拜﹐平坐﹐叩齒七通﹐關啟身神。畢﹐閉眼﹐思西嶽華陰山白帝君姓崇﹐諱。長七寸七分﹐頭戴素玉通天寶冠﹐衣素羽飛衣﹐駕乘白龍﹐從白素玉女十二人﹐從西獄來降兆室。良久﹐白帝君化爲嬰兒始生之狀﹐在白炁之中﹐隨炁入兆口中﹐徑至肺府﹐思腎生黑炁﹐以貫繞肺宮﹐白黑二炁混沌相著﹐似慶云之沓霄﹐覺肺中燻熱﹐便七咽﹐仰祝曰﹕

七炁之天﹐素黃金堂。白帝大神﹐安鎭四方。華陰靈山﹐號曰神王。白羽飛裙﹐建旗禦龍。上游玄淸﹐出入華宮。總領仙籍﹐列簡詣方。日吉佳辰﹐萬聖宴峯。徘徊九霞﹐流散暉光。金精煥煥﹐白石洋洋。開山觀靈﹐神敷四鄕。願道願仙﹐願生願長。上願旣會﹐靡不吉昌。暮收通眞﹐改我形容。變化自成﹐與炁同翔。身飛輕舉﹐上升紫房。

畢﹐引白炁七咽﹐止。行此道﹐則西嶽靈官白帝降眞﹐白素玉女七人﹐爲兆通靈開啟﹐所求皆聞九天﹐生死父母﹐罪書邢名﹐系於西嶽﹐咸得解脫﹐罪名自除﹐名上仙籍﹐去離五道﹐求升福堂﹐生死開度。福至自然。

常以立冬後壬子﹑癸亥之日﹐子時沐浴淸齋﹐入室﹐北向五拜﹐平坐﹐叩齒五通﹐關啟身神。畢﹐閉眼﹐思北嶽恆山黑帝君姓晨﹐諱。形長五寸五分﹐頭戴玄玉通天寶冠﹐衣玄羽飛衣﹐駕乘黑龍﹐從太玄玉女十二人﹐從北嶽來降兆室。良久﹐黑帝化爲嬰兒始生之狀﹐在黑炁之中﹐隨炁入兆口中﹐徑至腎府﹐思肝生靑炁﹐以貫繞腎府﹐靑黑二炁混沌相著﹐如碧雲之沓煙﹐覺腎中燻熱﹐便五咽。仰祝曰﹕

五炁玄天﹐上始精流。結炁凝靈﹐號曰仙廬。安鎭北恆﹐黑帝所遊。遨宴北單﹐參龍駕浮。今日王吉﹐萬靈開圖。五炁徘徊﹐慶云四敷。仙童執簡﹐太玄度符。記我仙籍﹐金籙上書。回眞曲降﹐混合嬰孩。二炁交落﹐洞觀我軀。玄冥攜提﹐神仙爲儔。永享天地﹐萬劫無休。

畢﹐引黑炁五咽﹐止。行此道﹐北嶽靈官黑帝降眞﹐太玄玉女五人﹐給已使令通致啟乞﹐上聞九天﹐生死父母﹐罪名刑書﹐系屬北嶽﹐並蒙解除﹐得度三惡之道﹐上升天堂。大妙上法﹐普度無窮。行此道當夷心靜思﹐意注分明﹐靈眞易感。得其法式﹐不移年而睹神行來出入之向方﹐生官司迎﹐魔靈消伏﹐不敢幹前﹐心聰意慧﹐自審吉凶﹐五嶽五帝﹐常爲友賓﹐神明交通﹐坐致神仙。

上道高奔品

南極上元君曰﹕君受高上順行三道之要﹐黃炁陽精之道﹐服禦靈暉﹐口啜皇華﹐仰餐飛根﹐存七曜於紫景﹐行三道於金門﹐洞於淵景。明日月之方圓﹐睹朱階於洞陽﹐入煉陽於廣寒。登七寶於玄圃﹐攀飛梯於云觀﹐吸陽精於浮黎。采黃炁於郁單﹐傍金翅於高木﹐回石景以映顏﹐修禦靈圖﹐遂感神眞。乃三景垂映﹐七精翼軒﹐五靈交帶﹐四司結篇﹐西龜定錄﹐名題高晨﹐故位登南極。此道高妙﹐非庸夫狹學所可言論﹐兆宜詳之而行。

夫高奔日月上道﹐淸齋五十日﹐絕交人事﹐欲得隱靜﹐止令始暉之處。若天陰日月不見時﹐及所在隱密﹐但於室中所臥處﹐潔淨存心而思之﹐惟在正心精思﹐心至則無所不通。臨目存念﹐極令仿髴也。臨目者﹐當在閉與不閉之間也。須令見日月之光景。密而行之﹐勿令有知見之者。見之則靈芒不降。

修行上道﹐先與人事隔絕﹐自齋後皆宜淸淨﹐特宜獨建一室﹐門向東開。

不然則窗東向﹐牀亦宜向東﹐臥處不要雜穢﹐及別有衣服狼藉﹐非上眞可降之處。日月是陰陽對景諸法﹐亦並存之。惟在精思純一﹐無雜他思。

太素眞人曰﹕子存日精﹐五帝君口含太上郁儀文。須此道成﹐乃見日中君。無此﹐徒勞自煩冤。

太素眞人曰﹕子存月精﹐五夫人口含太上結璘章。須此道成﹐乃見月中夫人。無此﹐徒勞自悼傷。

右二條﹐太素眞人受太帝君訣。《太上隱書》云﹕存時執之﹐帝君云含之。太素眞人教裴君﹐存時含一文﹐執一文﹐兼而行之﹐各寫經中。二奔法並諱字﹐不用余語。日法以朱書靑紙﹐闊二寸許﹐絳囊盛﹐存時以右手執之。月法以雌黃靑紙書﹐以黃錦囊盛﹐右手執之。又各朱黃﹐細書一通﹐於靑薄帛上﹐闊一寸許﹐其字須極細。急捲﹐以蠟通丸之。存時切含一通。事訖﹐以酒拭之﹐安於香合內。

郁儀帝君眞諱

日中赤炁上皇眞君﹐諱將車梁﹐字高騫爽。心存以知﹐不得輒呼此位號﹐尊祕經中﹐無存修之法。日中靑帝﹐名圓常旡﹐字照龍韜﹐形如嬰兒﹐衣靑玉錦帔﹐蒼華飛羽裙﹐建翠芙蓉晨冠。赤帝諱丹靈峙﹐字綠虹映﹐形如嬰兒﹐衣絳玉錦帔﹐丹華飛羽裙﹐建丹符靈明冠。白帝諱浩郁將﹐字回金霞﹐衣素玉錦帔﹐白羽飛華裙﹐建皓靈芙蓉冠。黑帝諱澄增淳﹐字玄綠炎﹐形如嬰兒﹐衣玄玉錦帔﹐黑羽飛華裙﹐建玄山芙蓉冠。黃帝諱壽逸阜﹐字飆暉象﹐形如嬰兒﹐衣黃玉錦帔﹐黃羽飛華裙﹐建扶靈紫冠。

淸旦﹐具冠服﹐焚香﹐向日再拜﹐盥漱。畢﹐口含經文當舌上﹐以字首向內﹐正坐﹐同日出圓光﹐上香﹐心存上皇眞君諱字﹐便卽心拜。拜畢﹐乃臨目。臨目閉目﹐自此後不得中開。閉炁十息﹐久﹐正對日平坐﹐仰手膝上﹐左手執經文﹐亦宜屈大指爲握固﹐右手亦握固。又咽日光十過。當存日光入口﹐卽吞之。存日中有赤炁紫芒﹐有九道。心呼曰﹕

曜靈九神華芒。

九芒來注於面﹐乃小開口﹐微吸而吞之十通。訖﹐閉炁﹐想腹中光芒﹐上連泥丸﹐下通臟腑﹐煥照形體﹐洞徹內外。良久﹐仍存此光芒﹐直至事畢﹐勿令散絕。次微呼帝君名字﹐呼聲才令自耳聞之。次存月魂作九圓之象﹐黃色﹐稍小於日﹐在日炁之中﹐如浮光虛映﹐勿以實質。然旣不言形狀﹐但覺其中若有神相應而已。

密咒曰

月魂精神﹐曖蕭臺標。使我得到﹐日窟之天。東蒙長丘﹐得受神暉之章﹐帶九有之符﹐食靑精日飴﹐飲云碧之腴﹐晏八極之城﹐登明眞之臺﹐坐布林之殿﹐詠玉晨之辭。

心中默念﹐不得出聲。次默祝曰﹕願得與五帝眞君﹐日魂精神﹐共乘景云﹐上奔日宮。次又閉目﹐存靑帝從日中乘光芒而來﹐在我之左﹐心呼諱字。又存赤帝從日中乘光芒而來﹐在我之右﹐心呼諱字。又存白帝從日中乘光而來﹐在我之背而立﹐心呼諱字。又存黑帝從日中乘光芒而來﹐在我左手上﹐心呼諱字。又存黃帝從日中乘光芒而來﹐在我右手上﹐心呼諱字。手旣執文﹐不可以開﹐只於手上而立﹐面向我﹐心呼諱字。五帝都來﹐存帝服色令仿髴。各存旣畢﹐又皆存五處五帝﹐形容服色一時而見。叩齒五通﹐咽液九過。微祝曰﹕小動唇出聲﹐可令自耳稍聞。

赤鑪丹景﹐圓華九明。太暉啟晨﹐煥耀朱精。五帝肇霞﹐映洞萬生。觀落上眞﹐空無條平。運炁煉彩﹐流蕩五形。使我神化﹐六腑敷榮。參承降云﹐陽燧九軿。上奔日宮﹐與帝合靈。

念畢﹐存日魂乘日光中來﹐對我之面﹐去面九寸許﹐想其中有神在焉﹐再叩齒三通﹐咽液三過。又微祝曰﹕

月魂精神。同前。

又存陽燧絳雲之車﹐如今車輅之狀﹐駕九赤龍﹐從日光中來﹐到我之前﹐自與身形俱忘。存祝都畢﹐澄心注想。又想左右手上﹐黑黃二帝各下手外﹐兩邊而立﹐卽都忘。五帝共攜。我﹐我作起形﹐一時同登此車中而坐﹐並存月魂亦在車上﹐光芒之中﹐還乘此光芒﹐騰迅而往﹐徑達日中。卽冥心罷想﹐令恍惚忘形﹐如長在日中。良久﹐咽唾十四過。訖﹐乃開目。更勿視日。凡諸節度﹐預宜究習。一坐至畢﹐不可致疑看文。行之一年彷像﹐二年見形﹐三年下降﹐四年便朗然洞徹﹐面有玉光﹐五年成眞﹐十一年得乘雲車羽蓋﹐駕命羣龍﹐上奔日宮﹐受書爲上淸眞人﹐得給玉童二十六人﹐玉女二十四人。

結璘夫人眞諱

月中黃炁上皇神母﹐諱曜道支﹐字玉薈條。心存以知﹐不得輒呼此位號﹐尊祕經中﹐無存修之法。月中靑帝夫人﹐諱隱娥珠﹐字芬艷嬰﹐形如嬰兒﹐衣靑華瓊錦帔﹐翠羽鳳文飛羽裙﹐頭作頹云三角髻﹐餘發垂至腰。赤帝夫人﹐諱翳逸寥﹐字婉延虛﹐形如嬰兒﹐衣丹蕊玉錦帔﹐朱華鳳落飛羽裙﹐頹云三角髻。白帝夫人﹐諱靈素闌﹐字郁連華﹐衣白琳四出龍錦被﹐素羽鸞章飛華裙﹐頹云三角髻。黑帝夫人﹐諱結連翹﹐字淳厲金﹐衣玄瑯九道云錦帔﹐黑羽龍文飛華裙﹐頹云三角髻。黃帝夫人﹐諱淸營襟﹐字炅定容﹐衣黃雲山文錦帔﹐綠羽鳳紋繡裙﹐頹云三角髻﹐餘發並垂至腰﹐形同如嬰兒。

靜夜﹐具冠服﹐焚香﹐對月再拜。或月夕曉﹐亦有高下﹐宜所在向之。其朔後二三日初出之時﹐日才沒見月﹐卽可爲之。至月漸高﹐則待日光沒盡﹐月色光明﹐乃可行之。其晦朔之間﹐月形旣盡﹐固無可存修。室中不得見月﹐當出庭外﹐或屋檐之下。陰雨居室內﹐口含經文當舌上﹐字首向內﹐對月長跪﹐心存上皇神母諱字。起﹐兩手拊心而拜。值望日月夕蝕﹐則未可行之。待蝕已﹐則行之。拜畢﹐乃臨目。自此臨目閉目﹐直至事畢﹐不得中開。閉炁九息﹐對月平坐﹐仰手膝上﹐右手執經文﹐左手握固﹐仰面向月﹐爲之九息者﹐如脈四十五動之。久咽月光九過﹐當存月光入口中吞之﹐存月中有黃炁白光八朗之芒。心呼曰﹕

月華夜精八芒。

八芒來注於面﹐開口微吸而吞之九過。訖﹐閉炁﹐想腹中光芒上達泥丸﹐下通臟腑﹐朗照形體﹐洞徹內外。良久﹐此光芒直至事畢﹐勿令散絕。微呼呼聲﹐才令自耳聞之。次存日魂作辟方之景﹐赤色﹐如月之大﹐在月炁之中﹐浮光虛映﹐勿以虛質。又魂神旣不言形狀﹐但覺其中若有神相應而已。默祝曰﹕

日魂精神﹐珠景赤童。使我西到﹐六嶺之門。入協晨玉宮﹐八弦素丘﹐八景上房。得帶十明之符﹐佩流星夜光之章﹐坐太和之殿﹐登七靈之臺﹐領月帶云膏﹐食若琬紫津之粘﹐詠高上之篇﹐吟玉晨之辭﹐

心中默念﹐不得出聲。次默祝曰﹕願得與五帝夫人﹐日魂精神﹐共乘飛云﹐上奔月宮。又閉目﹐存靑帝夫人﹐乘月光芒而來在我之左﹐心呼諱字。次存赤帝夫人﹐乘月光芒而來在我之右﹐面向左﹐心呼諱字。又存白帝夫人﹐從月光中來在我之背﹐心呼諱字。又存黑帝夫人﹐從月光中來在我之左手﹐執握固﹐只於手上而立﹐面向我﹐心呼諱字。又存黃帝夫人﹐從月光中來在我之右手﹐執經文於手上而立﹐面向我﹐心呼諱字。五帝夫人都來﹐形容服色一時而見。乃叩齒九通﹐咽液九過。微祝曰﹕

黃精啟暉﹐元陰內章。映觀太玄﹐開動萬方。散蔚寒飆﹐七晨懸瑯。回陰三合﹐天地吐光。紫曜挺落﹐浮華九空。圓明賦采﹐六炁化通。五帝夫人﹐躡雲抱風。云披郁羅﹐佩瓊帶璫。羽裙拂霄﹐逸虛扇東。騫樹敷晨﹐蓋條秀蓬。云煉摩﹐扶養木公。洞視萬里﹐蔭藹五躬。魂和神化﹐六玄云充。還老歸嬰﹐玉映反童。時乘流鈴﹐云飛十龍。上奔月宮﹐位爲保皇。

存日魂乘月光來﹐對我面之前﹑去面九寸許﹐想其中有神在焉。又叩齒九通﹐咽液九過。又微祝曰﹕

日魂精神。同前。

澄心﹐注想﹐見月中有流鈴之車﹐車狀如今車輅之形﹐飛云爲車之前﹐齊駕十龍﹐與云相連﹐靄靄然從光芒中來。旣到我前﹐乃回龍車之柱﹐左右手上黑黃二夫人﹐各下手外﹐立於兩邊。卽都存五夫人共攜我﹐我作起形﹐一時同登此車中而坐﹐並日魂亦在車上﹐光芒之中﹐乘此光騰迅而往﹐徑達月中。冥心罷想﹐令恍惚忘形﹐如長在月中。良久﹐咽液三十過。訖﹐乃開目﹐更勿瞻月。凡諸節度﹐預宜究習。一坐至畢﹐不可致疑看文。行之一年仿髴﹐二年見形﹐三年下降﹐四年洞視﹐身生流光﹐五年成眞﹐十一年得乘玄龍轡﹐上奔月宮﹐爲上淸眞人﹐得給玉童二十六﹐玉女二十四人。

太素眞人傳淸靈眞人裴君二事﹐太上郁儀結璘之章﹐以致日月之精神﹐上奔日月﹐通天光飛太空之道也。皆乘雲車羽蓋﹐駕命羣龍﹐而上升皇天紫庭也。內視中方曰﹕子欲步空﹐當存日月王。欲登淸靈﹐當存五星﹐密室密行﹐不出宇庭﹐此之謂也。素奏丹符曰﹐大哉郁儀﹐妙乎結璘﹐非上眞不見﹐非上仙不聞。以日月五精之神﹐乘龍步空﹐足躡景云﹐遂與五帝上入天門﹐有人聞之﹐愼勿妄言。見《雲笈》二十三卷。

靈寶無量度人上經大法卷之二十二竟

靈寶無量度人上經大法卷之二十三

餐吸元和品

昔玄師靑童帝君﹐受之於太微天帝君。一名赤丹金精石景水母之經。常當於日初出之時﹐對日東向﹐叩齒九通﹐心中陰呼日魂之名﹐五帝之字。曰﹕日魂珠景﹐照韜綠映。回霞赤童﹐玄炎飆像。

凡心祝呼此十六字畢﹐仍暝目﹐握固﹐存見日中五色流霞﹐皆來接一身﹐下至兩足。又存五熙上至頂﹐於日光五色流霞﹐俱來入口中。又見日光之霞﹐復有紫炁﹐大如目瞳者﹐累重數十﹐煥赫在五光之中﹐名曰飛根水母﹐俱與五炁來入口中﹐向日吞霞﹐作四十五咽炁。咽炁畢﹐又咽液九過﹐叩齒九通。微咒曰﹕

赤鑪丹炁﹐玄天育精。剛以受柔﹐炎水陰英。日辰元景﹐號曰大明。九陽齊化﹐二煙俱生。凝魂和魄﹐五炁之精。中生五帝﹐乘光禦形。采飛以虛﹐掇根得盈。首巾龍華﹐披朱帶靑。轡烏流玄﹐霞映上淸。賜書玉簡﹐金闕玉名。服食朝華﹐與眞合靈。飛仙太微﹐上升紫庭。

祝畢﹐向日再拜。此之上道﹐眞仙之儔。萬人以上﹐無有一人得知日魂之名者。此道玄就﹐非血食臭骸可得聞也。天陰無日﹐可於室中所臥潔淨處﹐存而爲之。淸淨道士﹐精通上感者﹐皆可不待見日而修之也。若道士休糧﹐長齋五嶽﹐絕塵人間﹐遠思淸眞﹐得日日服日根之霞﹐吞太陽之精。則立覺體生玉澤﹐面有流光。如其外累人事﹐未獲靜形﹐浮游世路﹐心拘榮网者﹐要以月朔日﹑三日﹑五日﹑九日﹑十三日﹑十五日﹑十七日﹑十九日﹑二十五日﹐按而爲之﹐一月之中十過也。此日是日魂下接飛根之時﹐行之十八年﹐上淸當錄以金眞﹐瑩以玉光﹐位爲眞人﹐飛行太空﹐乘華三素﹐以映天下。

太微服日炁開明靈符

朱書靑上

咒曰

太微丹書﹐名曰開明。致日上魂﹐來化某形。平旦嚴裝﹐發自圓庭。飛華水母﹐日根金精。紫映流光﹐號爲五靈。

右先告日魂書符﹐臨服時閉炁﹐左手執符﹐心默念咒﹐畢﹐吞符。采服陰華月精之法﹐一曰黃炁陽精藏天隱月之精也。當思見月初出時﹐乃對月西向﹐叩齒十通﹐心中默呼﹐月魄之名﹐五夫人之字。曰﹕

且魄曖蕭﹐芬艷翳寥。宛虛靈闌﹐郁華結翹。淳金精瑩﹐炅容臺標。

凡三﹐心呼二十四字畢。乃暝目﹐握固﹐存見月中五色流精﹐皆來接一身﹐下至兩足。又存五炁上至於頂﹐於是月光流精五色﹐俱來入口中。又見月光之精﹐復有黃炁﹐大如目瞳者﹐累累數十﹐相隨在月精光五色之中﹐名曰飛黃月華之精。並與五炁﹐來入口中﹐向月吞精﹐作五十咽。畢﹐咽液十過﹐又叩齒十通。微咒曰﹕

黃精玄暉﹐元陰上炁。散蔚雲臺﹐條靈斂胃。虛波闌穎﹐挺灌停器。月精夜景﹐玄宮上賁。五君夫人﹐各保母位。赤子飛入﹐嬰兒續至。回陰三合﹐光玄萬方。和魂制魄﹐五胎流通。乘霞飛精﹐逸虛於東。首結靈云﹐景華招風。左帶龍符﹐右腰虎章。鳳羽朱帔﹐玉佩金璫。騫樹結柯﹐號曰木王。神控根﹐有虧有充。明精內映﹐玄水吐梁。賜書玉札﹐刻名云房。服食月華﹐與眞合同。飛仙紫微﹐上朝太皇。

祝畢﹐向月再拜﹐存日月坐立任所便仙宮之中﹐無有一人﹐得知月魄之名者﹐其眞人當時有知之者。天陰無月﹐可於室中爲之。施行要訣﹐如服月光法﹐夕夕爲之﹐則立覺體生光照﹐目有飛精也。要法月二日﹑四日﹑六日﹑八日﹑十日﹑十四日﹑十六日﹑十八日﹑二十日﹑二十二日﹑二十四日﹐一月之中十一過﹐亦當成仙也。此日是陰精飛合﹐三炁盈溢﹐月水結華﹐黃神下接之時。行之十八年﹐上淸當煉魂易魄﹐映以玉光﹐乘玄轡景﹐飛行太空。

太微服月精太玄陰生符

黃書靑上

右符月晦夜半﹐東向服之﹐先以告月魄也。是時當先服開明符﹐臨時服月符﹐閉炁﹐左手執符。心祝曰﹕

紫微黃書﹐名曰太玄。致月華水﹐養魄和魂。方中嚴事﹐發自玄開。藏天隱月﹐五靈夫人。飛光九道﹐映朗泥丸。祝畢乃服符。

玄師靑童眞君﹐稽首膝行於金闕帝君之前﹐固請上道不已。爾時聖君推幾偃據﹐忽然長嘆曰﹕苦辭玄速﹐精誠來悟﹐子其用心至矣。於是指點域墟﹐有湣馬之意。爰乃引云鈞之琴﹐撫而彈之﹐淸響虛集﹐激落百音﹐瓊振九虛﹐徹朗太霄﹐而歌大洞神洲之章﹐凝魂之曲﹐玄頌靈藻﹐天韻希夷﹐飲照沖炁﹐欸音淸微。其辭曰﹕

玄虛上淸炁﹐三素淩華芒。淵響啟靈扉﹐七門飛羽章。豁落丹霄觀﹐淸寥冥運彰。有覺悟玄會﹐眇西飛太陽。空臺大洞野﹐幽逸英芝光。遺盡翳雲輪﹐絕宅自冥通。高會玄辰闕﹐稽首朝玉皇。神映來靈旨﹐虛鼓響瓊鍾。九轡縱云軿﹐逍遙紫霞峯。丹陵啟碧室﹐綠庭披五房。金闕煥嵯我﹐藹林上淸宮。味此日月華﹐取彼無形方。玄至三靈覺﹐蕭條劫刀中。何爲當途坐﹐五難乘子胸。何不禦赤嬰﹐乘我泥丸公。不死亦不生﹐不始亦不終。

於是聖君吟歌畢﹐引靑童君賜坐﹐設流霞之漿﹐鐶剛之果﹐未樹白子﹐絳木靑實。乃命五老上眞﹐仙都左公﹐開紫蕊玉芨云錦之囊﹐出此靈書紫文上經﹐以付靑童君。徒下授有玄宮玉名﹐常爲眞人者。

抱服三光品

日君咒

於日初出時﹐兩手結玉帝訣﹐合掌對太陽﹐念咒曰﹕

郁儀之神﹐離離眞精。灌服九芒﹐乾元利貞。

咒畢﹐以口鼻吸炁﹐咽之九次﹐以意送下丹田。二九﹐三九﹐以至九九。再念咒曰﹕

唵郁��煜頁元暉嚩�囉軍挐哩婆薩訶。

咒畢﹐取炁再如前咽之。正午或午前行持﹐午後不行。

玉淸天日魂紫霞眞符

面東北﹐念三光一字咒一徧﹐吸炁三口﹐灌筆端﹐畢次依散形﹐念咒書之三符﹐一如此法咒曰﹕

郁離貞。

月君咒

於月初出時﹐兩手結玉帝訣﹐合掌對太陰﹐念咒曰﹕

結璘夫人﹐坎位眞精。圓耀八芒﹐吉利元亨。

咒畢﹐取炁再如前咽之﹐八次﹐以意送下丹田﹐約八八六十四徧。﹐再念咒曰﹕

唵結歆��亨照爁縛月囉�羅婆婆薩訶。

玉淸天月魄九靈感眞玉符

面東北。念咒三徧﹐吸炁三口﹐灌筆端﹐次依散形﹐念咒書之﹐咒曰﹕

結璘坎。

天罡咒

於星出時﹐兩手結玉帝訣﹐合掌對天罡方。念咒曰﹕

唵敕之神﹐斗極眞精。流輝七芒﹐吽吒敕凝。

咒畢﹐以口鼻吸炁﹐咽之七次﹐以意送下丹田﹐約七七徧。再念咒曰﹕

唵唵吽吽﹐迷離呶那。婆羅修利﹐唵吒哩�。

咒畢﹐取炁再如前咽之。正戌亥時行持﹐徐時不行。

玉淸天天罡正炁玄精祕符

向其方﹐念咒三徧﹐吸炁三口﹐灌筆端﹐次依散形﹐念咒書之。

唵吽吒。

右上法謂之三光煉形﹐陰日及風雲之時不行。應服三光炁﹐行畢﹐叩齒九通而退。每過三七日﹐法官兩手斗訣﹐面天門﹐步北斗罡﹐回身向南﹐服三光符﹐誦上帝三字諱曰﹕

洞潛玄﹐天命長﹐人恆寧。

次再拜﹐以新水吞下。又再拜﹐念總咒曰﹕

相道玄眞﹐烜赫正神。郁儀煉質﹐熒惑操形。赤明和陽﹐理禁威靈。耀明宗飄﹐帝重光明。戊己之英﹐中央鎭星。排蕩邪炁﹐破滅淫精。海逢之沸﹐木逢之燼。火逢之滅﹐金逢之鎔。長離之主﹐統攝飛行。迷離奴那﹐唵唵吽吽。迷離奴那﹐唵唵吽吽。總攝張羅﹐東海靑童。迷尼奴那﹐唵唵吽吽。迷尼奴那﹐唵唵吽吽。迷尼奴那﹐唵唵吽吽。急急如上帝律令敕。

玉音攝天炁靈書

祖道玄眞。同前

玄師曰﹕自日初出之時﹐面太陽﹐先存見五臟分明了﹐對日默念靈章玉音攝炁咒一徧﹐以口對日﹐挹咽九口。又咒一徧﹐暝目﹐以鼻長引﹐暗數九次咽之。皆存吞日紫光九芒﹐下入丹田﹐作日狀。以午時前數多爲功﹐午時後不可用。直至初三日夜﹐月初出時﹐依采日炁法﹐十咽﹐存白光十芒。至二十三日後﹐不用采之。月炁比日炁等共萬徧。亦存月狀在丹田﹐與日合半。遇春先取木德﹐夏火﹐秋金﹐冬水﹐四季土旺﹐各本色都及萬徧。逢一月五過﹐依洞章法﹐取斗中紫炁萬過﹐名日外侍八瓊丹。一千徧﹐夜有神光出沒。二千徧﹐一身有光。三千徧﹐滿室有光。四千徧﹐舊病新疾患靨息痕皆去﹐色返嬰童。五千徧﹐地司除死名﹐玉淸書生錄﹐百靈侍衛。六千徧﹐舉身有光﹐洞照百步﹐夜可細書﹐鬼物不隱﹐預知未然。七千徧﹐吹噓百物﹐可起死屍。八千徧﹐呵咒五金﹐皆成至寶﹐光生圓象。九千徧﹐丹成如日﹐面生金容﹐骨秀五香﹐三天注仙。萬徧道備﹐位證眞人矣。

靈寶與量度人上經大法卷之二十三竟

靈寶無量度人上經大法卷之二十四

吐納正炁品

經曰﹕引炁三十二過。又曰﹕玉音攝炁﹐靈風聚煙﹐紫虛郁秀﹐輔翼萬仙。

玄師曰﹕靈寶正炁﹐卽三十二天正眞道炁。若不采納此炁﹐內修無功成之基﹐外施無感應之驗﹐空屍行上道﹐下鬼誦靈章﹐徒用施爲。

東方八天之炁

太皇黃曾天黃炁﹐太明玉完天綠炁﹐淸明何童天靑炁﹐玄胎平育天赤炁﹐元明文舉天蒼炁﹐上明七曜摩夷天黑炁﹐虛無越衡天黑炁﹐太極蒙翳天紫炁。

玄師曰﹕步斗牛女虛危室璧之罡﹐取炁則八天天君遣眞仙侍衛﹐能洞觀八天之事﹐所適無礙。

南方八天之炁

赤明和陽天白炁﹐玄明恭華天綠炁﹐曜明宗飄天黃炁﹐竺落皇笳天靑炁﹐虛明堂曜天赤炁﹐觀明端靖天蒼炁﹐玄明恭慶天黑炁﹐太煥極瑤天碧炁。

玄師曰﹕步角亢氐房心尾箕之罡﹐依色取炁﹐則八天天君遣眞仙侍衛﹐能洞觀八天之事﹐所適無礙。

西方八天之炁

元載孔升天紫炁﹐太安皇崖天白炁﹐顯定極風天黃炁﹐始皇孝芒天綠炁﹐太皇翁重浮容天靑炁﹐無思江由天赤炁﹐上揲阮樂天蒼炁﹐無極曇誓天黑炁。

玄師日﹕步井鬼柳星張翼軫之罡﹐依色取炁﹐則八天天君遣眞仙侍衛﹐能洞觀八天之事﹐所適無礙。

北方八天之炁

皓庭霄度天碧炁﹐淵通元洞天紫炁﹐太文翰寵妙成天白炁﹐太素秀樂禁上天黃炁﹐太虛無上常融天綠炁﹐太釋玉隆騰勝天靑炁﹐龍變梵度天赤炁﹐太極平育賈奕天蒼炁。

玄師曰﹕步奎婁胃卯畢觜參之罡﹐依色取炁﹐則八天天君遣眞仙侍衛﹐能洞觀八天之事﹐所適無礙。

玄師曰﹕並先叩齒九通﹐自天門入上元綱﹐流演至宿分步之﹐存一天如金樓玉殿﹐天帝端坐﹐衣服如天之色﹐口吐本炁﹐如弦鬱鬱然﹐布於兆口中。各從其數﹐凡有所奏﹐依帝玄治炁中默奏﹐立待感通。四維梵天中斗罡﹐皆取直宿日服﹐兼於四天並行﹐圖局宿呈如後。

缺圖

經曰﹕眞中有神﹐長生大君﹐無英公子﹐白元尊神﹐太一司命﹐桃康合延。

玄師曰﹕此二章中大洞之道﹐上道禁經﹐有九眞中經。上議長生大君﹐變化萬神。凡人生﹐太微降炁生人﹐方始分形脫胎。自生之後﹐三萬六千神備﹐而壽至三萬六千日﹐神歸太微中﹐則曰鬼也。鬼者歸也。有一生罪咎﹐損炁拋神﹐自取死壞﹐故不滿天年而夭亡𦇤褓者﹐神不全也。神不全則形不圓。況小罪折一算﹐而北斗追取三日之神。大惡減壽一年﹐則拘去三百六十神炁。一小善則增一算﹐而三日延生添神。一大功則益壽一年﹐而三百六十日延壽降福。所以增減也。此之七神﹐乃北斗陰神﹐又曰玄丹太一﹐亦上道禁典。若知此道﹐則添神益壽﹐萬劫長存。

元尊長生頌曰

中天有斗主魂魄﹐玄丹太一七陰神。

手握靈旛攝百神﹐與奪善惡增減形。

一算三日除其生﹐一歲三百六十停。

有人知此運七靈﹐升入玄天開七門。

三魂鼓舞合一形﹐百神歡悅歸歸備。

欲得此道何所云﹐元谷火起飛七神。

徑入斗中開玄關﹐再拜扣搏天地間。

回元惡逆除死名﹐降神益算保生成。

可以分形爲億兆﹐可以回骸致天仙。

默默內外萬物忘﹐猿馬死而陰返陽。

此道祕而不妄傳﹐守之億劫永長存。

刻金列名奏三天﹐輕泄永閉於河源。

但須守心使石堅﹐百日神全活根元。

飛玄紫炁品

玄師曰﹕三十二天之根﹐有西元龜山元錄。內有丹黃飛玄紫文﹐空洞靈章是也。色界魔王云﹕我有洞章﹐正是此文也。

飛玄紫炁凝神根﹐綱維玉靈總萬神。

空中郁勃結自然﹐上有淩層十二傳。

玉樓峨峨曜景云﹐流精紫闕帶金軒。

瓊堂璋鑠繞八騫﹐中有靑金九靈仙。

丹皇眞母統精延﹐飛靑羽晨嬰冠。

手執玉節握靈旛﹐五色命魔對帝尊。

把持符籍當生門﹐咀日嚼月噏醴泉。

離羅吐暉煉五魂﹐內充外溢絳府欣。

金光煥煥形正圓﹐從朔入金色純純。

惟有開明曉此言﹐日五月十精比元。

克見華蓋領仙君﹐紫炁左回與鬥連。

歷度四七入金門﹐正是丹皇校萬仙。

有明此訣加精勤﹐披形密思每令分。

妙景感會得要文﹐三年當守保長存。

九年乘空致羽裙﹐鳳衣輕翔升龍山。

俯仰九靈謁玉宸。

右修其道﹐以一年計十二月﹐每月中三日﹑五日﹑九日﹑十五日﹑二十五日﹐一月五過。淸齋詠玄文一徧﹐以半夜後﹐仰視西方金門之上﹐若在人間。天陰無光﹐當於室內﹐默念內思如法。思紫雲自金門左面﹐歷箕斗回繞北斗﹐意還金門之上﹐每令分明。思畢﹐當心拜紫雲四過﹐叩齒三通。仰祝曰﹕

天气朗淸﹐幽虛啟眞。流炁徘徊﹐金華四騫。丹皇敷暉﹐靈飛云軿。是夕開陳﹐靑金受仙。成我上願﹐體應自然。結命月華﹐保命日根。三靈合景﹐停景龍山。密夜淸披﹐請如斯言。

咒畢﹐便鼻引紫炁二十八咽﹐止。行此三年﹐別有神仙降兆寢室也。身有紫雲霞﹐映絡一身﹐九天書名。九年必獲神仙。

玄師曰﹕天有紫雲之炁﹐幹於日月五景﹐北斗之分﹐在其方國﹐皆有得道之人﹐得仙之君。如此了﹐候其象自見﹐得見紫雲。便依文禮祝﹐不必須其常日也。勤加其意﹐克得云降﹐升騰有會也。況紫雲黃炁﹐徘徊於巖谷﹐如茵如蓋﹐或赤白黃靑紫絳黃白﹐或五色雲炁光明﹐四面丹霞者﹐皆天尊上帝出遊。在山谷者﹐有得道之人居也﹐又宜往此而修煉。或俯盻仰視天尊眞人﹐而會見時﹐急燒香﹐再拜﹐陳其心願﹐勤行之﹐必見帝尊之容﹐立致飛升。止可封之於心﹐不得輕以示人。道泄則靈散﹐仙無由可成。如文始先生尹君﹐侍金闕聖君﹐爲標準也。兆宜謹之﹐勉而行之。

三一玄微品

九霄君曰﹕夫三一者﹐造化之機關也。非獨至藥有之﹐而人身中﹐亦皆自有自備。若能修身中三一者﹐卽子母不相離﹐神炁自相守﹐怡怡和煦﹐光照明白。子不見正陽之月﹐當晝景風﹐云買不生纖羅不動﹐碧空澄澈﹐豈有障翳哉。人亦有之。若能調三一﹐則萬慮不生﹐與碧空之炁相合﹐內外光明﹐虛無同體﹐亦可以升騰矣。世人或有竊聞此道者﹐云是服炁﹐乃鼻吸口吐﹐鼓腮彊咽﹐立可致其殞斃﹐亦猶藥中錯服毒丹﹐不可赦也。蓋身三一﹐與至藥不殊﹐祕訣不可輕授。

玄師曰﹕上一九天帝帝君﹐諱玄天﹐字三元。一名伯無上﹐一名伯史華﹐執神虎符﹐靑玉函中。右有帝卿﹐名肇勤精﹐字中玄生。一名起非﹐一名常扶。大洞經紫玉函中﹐從天仙兵馬一萬二千人﹐其上一長九寸九分﹐著紫繡金帔﹐戴玄寶冠﹐坐七寶之座。或時乘九龍之車﹐遊歷三界﹐手執天寶之鑪﹐治化玉淸。上一玄尊有二大臣﹐合成三人。左臣號玄一道君﹐頭靑衣靑衣。右臣號太和老子﹐頭白衣白衣。二神爲道之魂魄也。上一帝君居兆泥丸官﹐有日象﹐圓九寸﹐赤光紫芒﹐衝天萬丈﹐上有斗覆﹐斗柄指前﹐狀如嬰兒﹐衣紅錦衣。咒曰﹕

交度神炁﹐神養骨髓。納我華精﹐神炁塡滿﹐體發光鮮。

上元眞一符

玄師曰﹕中元帝一眞童﹐諱神運珠﹐字子南丹。一名生上伯﹐一名史云拘。執火星一符﹐玉函中。右有輔卿﹐名中光堅﹐字四化靈。一名幽車伯﹐一名重史華。執明月珠﹐從神仙兵馬一萬人。其中一長六寸六分﹐著丹錦之帔﹐戴九鳳之冠﹐坐七寶之座。或時乘九驎之車﹐遊歷十方﹐手執金鑪治化。

上淸中一元尊﹐有二大卿。左號眞人﹐右號光堅﹐入兆鳩尾三寸中。心如蓮華﹐中有日象﹐赤焰衝天﹐帝君衣丹錦衣﹐坐日象中。祝曰﹕

散輝赤子﹐還魂復魄﹐返老嬰童﹐度命回年﹐保命無窮。

中元眞一符

玄師曰﹕下元帝一元王﹐諱始明精﹐字谷下玄。一名嬰兒胎﹐一名伯史原。執金星大有經﹐黃玉函中。右有弼卿眞人﹐名歸上明﹐字谷下玄。一名奉申伯﹐一名承光生。執明月珠﹐從地仙兵馬一萬一千人﹐其下一長五寸五分﹐著黃錦之帔﹐戴九龍遠遊之冠﹐坐七寶之座。時或乘五色獅子之車﹐巡行五嶽﹐手執香寶之鑪治化。

太淸下一元王﹐有二大臣﹐左有幽精﹐右有帝卿﹐入兆臍下三寸名下丹田中。有月象黃色﹐滿丹田。元王衣黃錦衣﹐狀如嬰兒﹐坐月象中。口中吟曰﹕

玉莖白珠液﹐凝結爲白神。養形五老符﹐拔籍帝一軒。命門不可傾﹐金液不可愆。回精白滿塞﹐勿漏玉水泉。生死皆所由﹐閉之乃神仙。

祝曰

淸蕩穢濁﹐除故納新。生我五老﹐帝眞化形。變化骨髓﹐腸化爲筋。金骨玉髓﹐契道契眞。自然變化﹐壽祿無窮。永與三寶﹐同保命根。

下元眞一符

右自半夜至巳時﹐存上元眞一。自午至日哺﹐存中元。自黃昏至夜半﹐存下元。久久存之﹐眞一現形﹐與子通接言語﹐穿星度月﹐審覆章奏﹐教子通玄之術。其三一上道﹐不得燥怒﹐及犯淫色。怒則三一去失﹐淫色則功不成。不得抱初生嬰兒﹐謂其有淫穢之炁未除﹐觸犯三一之道。行住坐臥﹐應當存之。

三一玄微奧旨

玄師曰﹕欲達玄微之妙﹐當靜行之。春分日夜半子時﹐起坐東向﹐暝目﹐存我身中三一之卿﹐及我合七人﹐我在中央﹐俱乘紫雲之煙﹐共登北斗陽明者﹐北斗之東神也。於是存入星中央而坐之﹐吞紫炁三十過。行之久久﹐自見陽明東元太上宮﹐宮中有靑玄小童﹐授子眞炁也。先當北斗星下紫炁﹐大如弦﹐從星直上直下﹐注我前。然後乃存三一周君口訣﹐存七人中斗七星﹐而共登陽明鴻行我﹐中央中星者﹐以魁覆頭﹐柄杓指前﹐吞紫炁三十過﹐我存紫炁而咽之也。又思三一之卿﹐並同時吞之也。吞畢﹐更存七人緣向者紫炁宮中來下﹐還兆之宮。良久﹐心祝曰﹕

三尊上眞﹐太玄高神。陽明主春﹐萬童開行。丹元主夏﹐朱紫合煙。陰精主秋﹐天威六陳。北極主冬﹐萬邪塞姦。五土秉壬﹑戊己天關。所摧皆滅﹐所向莫幹。煉我七魄﹐和我三魂。生我五臟﹐使我陽眞。登飛上淸﹐浮景七元。長生順住﹐嘯命千神。兆亦可眠﹐存之四節﹐共此一咒。

太極寶章

太上寶章傳太帝君﹐太帝君傳天帝君﹑天帝君傳太微天帝君﹐太微天帝君傳金闕帝君﹐金闕帝君傳東海靑童君﹐以封掌名山﹐召制五嶽。以朱書素上﹐佩之左肘﹐勿輕污穢。佩之八年﹐三一俱見矣。正月旦日﹐靑書一符﹐北向再拜吞之。三一相見之後﹐以金爲質﹐長九寸﹐廣四寸﹐厚六分﹐刻而書之﹐以封山川之邪神﹐掌五嶽之眞精也。臨時三元眞一君﹐當悟兆施用節度﹐神眞之道也。服符﹐北向﹐叩齒三十六通﹐因仰咒曰﹕

三眞守房﹐元老固精。天地混合﹐三炁交並。帝君威策﹐命章攝靈。旨山召海﹐摧滅羣精。促召北帝﹐排列魔名。撿統無橫﹐速還鬼營。

又咒

太極帝君﹐三元眞一。東海靑童﹐度人視現。佩受吞服﹐洞見鬼神。山川五嶽﹐受吾所轄。帶持永久﹐洞章飛斗。

太極寶章三一眞符

左手中指恰掌心﹐大指搯子文。

右佩符封山召海﹐制禦萬靈﹐役使禽獸﹐伏諾天兵﹐遊行五嶽。臨時皆當先叩齒三十六通﹐存七星覆兆身頭上﹐口吐赤炁﹐冠滿一城﹐四面周匝﹐焚燒內外﹐無復孑遺。見己身在火中央﹐須臾有五嶽神官﹐及山野之獸﹐來朝己身。便咒曰﹕

元始出令﹐宣告萬靈。天眞帝君﹐與炁同生。自下總統﹐悉歸上淸。若有不及﹐收攝眞形。封山召海﹐應令摧傾。速來自伏﹐不得籍停。急如正律﹐無令越冥。畢咽炁三十六咽﹐以待旨之。

三一元神諭

三身一體吾所化﹐三一之神﹐本眞一一神﹐自己元神所化也。一身不眞二化假。眞一之神﹐妄想而存不眞﹐吾二神亦假非眞。三一元王不用存﹐三一之神﹐自然之化所化﹐人身各有之。存之不眞成意馬。以意所存﹐乃成妄想。一念之間﹐倏忽化應。經云﹕一回存想一神出﹐不知一日損一日。蓋言此也。

凡修天仙之道﹐行玉淸正法者﹐當遇六甲六丁之日﹐冥心﹐定神﹐於子午卯酉四時入靖﹐焚香﹐朱書當日符。存當日神將玉女﹐面北吞服。定思﹐端坐﹐暝目﹐握固﹐想五方洞陽太靈五色眞炁﹐自太空而下﹐直貫兆身﹐從泥丸入﹐鬱鬱旋回九度﹐入絳宮﹐運合帝宅。次入昆侖﹐臍也與兆三一三炁靑黃白正神﹐混然一體﹐須臾自然升降。行之一年﹐三炁萬神出見﹐兆身應化﹐無所不至。然後步二十八宿罡﹐請三十二天炁入丹田﹐結三十二玉字﹐升至泥丸諸天﹐化萬神。可以用攝召萬神章﹐下告三界。以飛玄三炁章﹐上奏天省。章表存拜﹐立致神化﹐無不允可。

凡修天仙之道﹐行玉淸正法者﹐擇本命相生日﹐端坐﹐調息勻﹐閉口出息﹐以心神馭炁﹐呼致於根﹐直至命元﹐吸至於蒂﹐夾脊上朝﹐泥丸綿綿﹐若存用之不勤。俟炁勻息定﹐任其出入。三日﹐光白眉。七日﹐凝神癡。十日﹐神達飛忽然對面見﹐己耳中仙音風雨。須叩玄關﹐使三宮通達﹐久日三田孕寶﹐可煉神丹。

凡修天仙之道﹐行玉淸正法者﹐以元神日於大鏡中﹐子午卯酉四時照己﹐一一閉口﹐存見不差。以甲子日子時﹐面南﹐叩齒﹐鳴天鼓﹐各三八通﹐疊手端坐﹐調息勻﹐如前想身入下丹田中﹑白炁內﹐約一寸二分﹐如嬰兒﹐漸至脾﹐衝華蓋﹐度重樓﹐過金房二穴﹐入泥丸﹐出頂門立。存紫炁黃霧﹐氤氳覆蓋。然後款款移步﹐下至頂門﹐至面前相對立。想如一二歲小兒﹐如己兒﹐不得顧視他事﹐悉爲境所奪。便卻再想騰身﹐從頂門泥丸而入下二穴﹐度重樓﹐復入丹田﹐如此爲一功。常日行住﹐以神馭炁﹐存三一眞君﹐如一月足﹐子午二時放弄。一月後漸存長大﹐與身等﹐出入往來行步習﹐與人言語。加之閉息住胎中﹐尢見功捷。一百日﹐想羽衣升騰朝元。

凡修天仙之道﹐形炁內全﹐出入無間。上朝太虛﹐下游五嶽﹐一念之間﹐洞然無滯。凡所騰奏﹐三淸九霄諸天仙界﹐則召攝所受法籙中眞仙官吏﹐丁甲將軍﹐玉女金童﹐功曹使者﹐與身中三炁正神﹐窈然泰定﹐冥合虛無﹐上升九天﹐神與道合﹐炁與眞化。每遇行持之日﹐朱篆其符吞之。次呼召存神﹐冥心靜念﹐形炁都融﹐眾神與兆一身三官正神﹐混合妙化﹐心合太虛﹐萬神備體﹐一念之間﹐無不洞徹上朝。

三境隨意所陳﹐則無不克應。先吞符﹐依符召攝。存念上相上宰﹐上輔上保﹐眞伯仙伯﹐侯卿籠巾﹐貂蟬冠﹐絳服﹐履佩。次存眞官仙官俯仰﹐冠﹐靑倍﹐圭履。次存六甲六丁大將軍﹐金甲兜牟﹐仗錦旛。次存六丁六甲玉女﹐鳳冠羽服﹐執鏡。次存六甲六丁金童﹐靑衣雙髻﹐捧文字。次存運神會道功曹側子﹐玄冠﹐緋衣﹐抱文字。次存運神飛玄功曹使者﹐襆頭抹帶抹額靑黃紅﹐錦衣﹐魚尾刀。已上各一十二人。次冥心靜念﹐形炁都融﹐調息滅念﹐窈然泰定。然後召攝萬神﹐自下丹田入﹐混合己神﹐至中丹田混合丹眞﹐至上丹田混合帝君﹐如法在三炁中。上相仙官出上元﹐侍立上部。左右靑炁中將軍﹑玉女金童出中元﹐立中部﹐左右黃炁中功曹使者﹐出下元﹐立下部。左右白炁中自己出紫戶﹐忘形冥合太虛。然後舉一念﹐上朝三境﹐隨意所陳﹐下游五嶽﹐隨心祝說無滯﹐無不克感﹐運神合景﹐飛玄會道﹐九靈飛步章奏祕旨。

靈寶無量度人上經大法卷之二十四竟

靈寶無量度人上經大法卷之二十五

內朝三景品

玄師曰﹕修行大法﹐未能洞達天眞威化﹐下被魔試交攻﹐神祇不欽﹐所召不感﹐當內朝三景飛仙分形之道。於辰戌丑未時﹐朝存心中中元司命神﹐字玄堅﹐中極大君也。下在脾中﹐脾爲玉堂宮﹐一曰玉房﹐是太一君偃息之所也﹐主養兆一身之形質。於此四時﹐叩齒五通﹐存脾中有黃炁滿脾﹐脾上有一眞人﹐如初生小兒﹐黃衣冠。呼之曰﹕中極玄堅太一眞君﹐某欲得眞人神仙黃庭之道。五呼之﹐因眠暝目﹐五十息﹐念之。此中央司命神丈人﹐下化太一帝君﹐乃九天生神之父也﹐治太極宮。知者形不入地獄﹐玉童玉女侍之﹐役使萬神。常以寅卯午申時﹐朝上元太一神君﹐號南極老人﹐下在太一宮中﹐主兆魂魄胞神命炁﹐胎府之父也。於此四時﹐叩齒九通﹐存頭上直入一寸﹐名太極宮﹐一號太一宮﹐有赤黃炁滿宮。炁中有眞人﹐如童子之狀﹐衣絳衣。呼之曰﹕南極元老太一眞君﹐某欲得神丹長生不死之道。九呼之。因眠暝目﹐念之九十息止。修之者延年不死﹐可變化神仙﹐滅魔試﹐致眞仙。常以子酉巳亥時﹐朝下元玄道母﹐下在雙合宮中﹐腎爲雙合宮對上南極﹐故號北極。主兆精炁﹐生死符籍之母也。於此四時﹐叩齒四通﹐存腎間有白炁﹐炁中有神龜﹐龜上有玄女﹐靑白衣﹐如初生小女子。左有司錄君﹐白衣天官。右有司命君﹐靑衣天官。呼之曰﹕下元元神北極玄道母字玄妙﹐某欲得金醴玉漿可飲食者﹐乞敕司錄司命﹐削某死籍﹐更注長生﹐役六丁玉女﹐坐致行廚。四呼之。因眠暝目﹐念之四十息止。以時不廢﹐日月久行﹐應感無窮。九年補太極仙卿﹐一年便有仿髴﹐役靈使神﹐所欲無不應。心常行勿妄﹐獨愼其口﹐克日成仙。乃洞玄三皇帝君所行﹐實靈寶之密機﹐亦盟天告師而行之。

靈寶默朝煉頂章

每日寅午戌三時﹐入靖﹐兩手玉淸訣﹐存身爲白鶴仙人法。存天門開﹐有一白鶴而至。次存身乘白鶴﹐飄飄直至三天之上﹐見元始頂放九色金光﹐灌注入我頂中。想己身萬竅流光﹐通照十方世界。畢﹐然後再乘白鶴﹐復回本治。乃受元始之靈寶祕玄至訣。如有啟告﹐卽俯伏玉墀﹐而奏拜章﹐亦如上法。

未想之前﹐先以訣煉其頂﹐通其天門﹐然後變神訣曰﹕

金吒金吒﹐大力敕煉頂訣﹐左手。

此乃元始親授妙行眞人﹑天眞皇人﹐升舉之口訣﹐不可輕露。

皇人曰﹕夫靈寶之道﹐甚明而易曉﹐甚要而至當。得其人而受持﹐何慮無萬神欽奉﹐升舉可期者哉。

受持策杖品

皇人曰﹕靈寶之道有神通策杖﹐以威六天鬼神﹐以策使三界萬靈。

就名山洞天福地靖廬玄壇之所﹐以吉日采甘竹一根﹐長六尺可﹐十二節﹐自上第三節

左右各一曲﹐於曲凹中上刊日月﹐下作斗形﹐於頂中開一穴﹐納中央守史符。第二節

下開四穴﹐納四方守史符。以蠟封灌﹐記其四方。第三節

下﹐刊十方靈寶億劫應化天尊。自初一日爲始﹐依十直日﹐持咒﹐取五方炁﹐面五方誦訖﹐以炁吹。每夜存思﹐一年炁足﹐方可施用。用之之法﹐當叩齒三十六通﹐思五帝直符史各一人﹐隨方色各有五色之光﹐流煥杖上﹐五帝玉女各一人﹐合侍衛杖左右。咒曰﹕

太陽之山﹐元始上精。開天張地﹐甘竹通靈。直符守吏﹐部衛神兵。五色流煥﹐朱衣金纓。輔翼上眞﹐出幽入冥。招天天恭﹐攝地地迎。指鬼鬼滅﹐妖魔束形。靈符神杖﹐威制百方。與我俱成﹐與我俱生。萬劫之後﹐以代我形。制爲五解﹐神升上淸。承符告命﹐靡不敬聽。

咒畢﹔引五方炁﹐三十六咽止。以杖指天﹐天神設禮。指地﹐地神司迎。指東北方﹐萬鬼束形。指破地獄﹐亡魂返生。以指災厄﹐應指崩傾。五解之道﹐乃五行眞炁﹐奪北斗之權衡﹐脫離死厄﹐尸解得道﹐神升上淸。

東方守吏符

東方九人﹐靑書黑上。

南方守吏符

南方三人﹐丹書靑上。

西方守吏符

西方七人﹐白書黃上。

北方守吏符

北方五人﹐黑書白上。

中央守吏符

中央十二人﹐黃書赤上。

隱迹五解品

玄師曰﹕靑城山月波溪龍門遇丈人﹐同謁眞候。先生密傳授五脫之法﹐不得輕泄﹐亂傳非禮不道之人。如神藏滅﹐脫凡超俗﹐彼莫見其形﹐是謂隱身之法。五脫者﹐金木水火土也。是謂受天地陰陽之炁﹐達天地造化之機﹐盜陰陽炁之節﹐日用頻行。凡求大道﹐未逃生死﹐謂值元辰之厄難﹐災曜來臨﹐魔難奉於眞昧﹐脫死生日限之時﹐當妙用此法﹐神聖難言。

金解

遇庚子日﹐取多年古鋌鉞一十二兩﹐打作尺一條﹐於淨室內嚴淨身體﹐自於初更﹐向牀前去一丈二尺地﹐放下尺在地上。候至子時﹐初先潔淨﹐喫乳香腦子水一盞﹐叩齒二十四通﹐想尺如自己形貌﹐不令自耳聞﹐默誦靈咒七徧。念了﹐拈尺於氈席下﹐勿令人見。如此想四十九日﹐滿後用時白絲牽子一條﹐系在尺上﹐急投下便走﹐不得回顧返視。念咒時更用腦子乳香水噀之尺上。念咒﹐取旺方炁七口﹐在尺上。後四法仿此。咒曰﹕

三臺生我傳法﹐三臺護我升仙。通夙去尺斷應﹐當我復形本元。急急如�������律令。

木解

遇甲子日﹐取紅落梨枝一條﹐如自己長。臨用日潔淨身體﹐並如上法。四十九日足。臨時放在地上﹐不得回顧﹐仰觀天日而去﹐不得顧形。咒曰﹕

枝波畫﹐烏魚波畫﹐咖�波畫﹐三臺生身畫。此日生身度道﹐七七功德上升。千變萬化潛身﹐上淸杖化我身。急急如�������星律令。

水解

壬子日﹐取大龜殼一个﹐重一觔﹐法度行四十九日足。臨用日﹐如逢大水﹐或橋上船上﹐便將龜放去水中﹐不得返顧。咒曰﹕

靈殼散炁﹐入吾杖中。吾有大道﹐與俗不同。出日入月﹐驅虎逐龍。去代我化﹐泉脈相通。急急如�������星律令。

火解

丙子日夜﹐取雀一隻﹐雄者﹐用小籠子盛﹐法度同前。但餵飼在頭邊﹐安頓用水噀之﹐取炁吹炁﹐如前法﹐四十九日足。度雀在手中﹐臨用時緋綫一條系雀頭上﹐雀死收之懷中﹐見大火處﹐擲雀入火中便去﹐不得返顧。咒曰﹕

朱雀居吾前﹐吾握造化權。三臺護我命﹐五帝注生全。支波鳥神火化仙﹐令吾性神兩全。急急如�������律令。

土解

戊子日﹐取自己鞋一隻﹐用法如前﹐四十九日足。臨用時取黃綫一條﹐系在鞋子上﹐擲在地上﹐不得返顧。咒曰﹕

元始黃龍﹐旺在四時。中宮正位﹐權首施機。主判土司﹐吾奉帝勸。汝今代吾﹐以假吾權。數執十八﹐戊己之期。急急如�������律令。

神眄諸天品

玄師曰﹕兆欲觀三十二天﹐先當備修諸行﹐然後發大願﹐用諸心。次存思靜定﹐乃可獲見。兆先從散心入﹐次卽發願﹕我今觀諸天帝﹐普願三界十方﹐含靈滯爽﹐四生六道﹐名上諸天﹐同我魂神﹐上朝帝宅﹐酆都苦趣﹐歷劫沈魂﹐及我億曾萬祖﹐俱超冥昧﹐回出苦輪﹐同我魂神﹐超登聖果﹐遠諸五濁﹐逍遙道境﹐普天萬國﹐一切生靈﹐消諸惡業﹐拔諸眾罪﹐離諸苦惱﹐得爲法身﹐十相具足﹐常遊諸天﹐說法教化﹐開悟羣迷﹐紹續聖種﹐通十聖道。我今肉身有形之迹﹐神升三天﹐得侍祖師元始上帝﹐授靈寶大法﹐遊玩諸天﹐萬劫長存。今生來世﹐常居福境﹐七寶具足﹐園林屋宅﹐妻奴子女﹐一切朋友﹐與我觀心﹐布施十方三界﹐象馬珍寶﹐車輿衣服﹐飲食臥具﹐常當布施﹐並無吝惜。水斷造橋﹐路邊立井﹐度諸行人﹐救諸饑渴﹐葬埋六畜飛禽屍骸﹐皆得安穩﹐無令暴露三光﹐發誓願﹐修善行。已入於存思不怠﹐卽當靜定﹐然後燒諸名香﹐先觀靑霄雲路﹐扶搖羊角而上壘壘﹐衝高壘壘﹐上至天界。次觀天帝所在﹐兆當存其天界廣博嚴好﹐香炁常氛﹐無有雜穢﹐其天帝君乘八景玉舉﹐三素飛云﹐瓊輪羽蓋﹐五色華光﹐龍麟虎豹﹐獅子白鶴﹐嘯歌邕邕。其地皆薦以黃金﹐四邊階道並用白玉﹐七寶珠珍﹐光明煥耀。天帝披離羅之帔﹐冠百寶天冠﹐左右侍從﹐悉皆飛天眞人﹐身有光明﹐耀翳日月。其諸鼓樂弦歌洞蕭並發﹐人民熾盛﹐無夭年之子﹐無叫號之聲。彼諸天宮﹐亦有劍樹﹐其條不搖。見諸天眾無鞅無數﹐有自然飲食﹐種類丰盈﹐味流下土。其諸天有寶樹金池﹐五色光耀﹐紫林微風﹐枝葉相觸﹐自成妙音。彼諸天宮﹐並以眾寶合成﹐其天帝端然居之。彼諸天光﹐朗徹九幽﹐天帝以善妙法普度天人﹐其諸天人聞法贊善。帝君玉案之上﹐有赤書玉字﹐招集羣仙。有黃籙簡文﹐普慶幽冥。兆每日存思己形﹐法服羽衣﹐乘九色之云。詣一天之中﹐隨其天中仙宮﹐列班朝禮而退。遇三元八節日﹐隨班上朝諸天﹐預諸法會﹐坐於劫刃寶臺。其臺如圓壇﹐層層不計其數。仰觀上帝說法。久久純熟﹐定中目成﹐夢寐忘形之時﹐神飛道境﹐目觀見天帝說法﹐耳聞天帝聖語﹐及仙樂簫韶笙篁之音。當此之時﹐陽神已結﹐能朝諸天﹐然後可觀三天﹐兆行神觀諸天﹐先當齋戒沐浴﹐當詠天中空洞自然靈章﹐先滿三百徧﹐次及七百徧﹐足一千徧﹐然後方可行之。舉念則神飛萬里﹐意動則玄應十方。一年之後﹐陽神不遊於塵世﹐常居諸天。小則七年﹐大則九年﹐必得超出塵世﹐上生諸天。欲界之天﹐猶有炁化生﹐無色界於九品蓮花而成形芳。夢寐之間﹐見靑碧白連﹐有成道之漸也。進道則蓮花開苞﹐道廢則含蓮不開﹐罪愆則蓮花凋謝。

靈寶無量度人上經大法卷之二十五竟

靈寶無量度人上經大法卷之二十六

神受大法品

玄師曰﹕兆欲念十方天尊﹐一心智慧﹐須令丹房瑩淨﹐七情六欲﹐俱無混亂。一心專誠﹐常不放逸﹐少欲戒念﹐見在知足﹐行慈順生﹐節儉忍辱﹐抑怒少食﹐減睡息思﹐慮省視聽﹐默語言﹐守動靜﹐息心在玆﹐常於動靜之間﹐不失此度。然後擇十直八節﹐是諸良辰﹐沐浴內外﹐燒眾妙香﹐恭對玉淸上帝元始天尊禦容﹐便足而坐﹐叩齒集神﹐咽液和魂﹐定心淨念﹐調气使勻﹐心拜三過﹐安意一心﹐諦觀聖容。先從萬變玉淸寶冠﹐次觀圓明天顏﹐金眞之色﹐圓色如九色虹蜺。次第九色離羅帔服﹐二手展視天印。轉次下觀﹐雙足坐於金碧蓮座﹐擎以玉局碧瑤玉几。又復從天顏天冠相相諦觀。時時閉目﹐憶念在心。若不明了﹐還開目視﹐極令分明﹐不失毫末。再閉目觀之﹐行住坐臥﹐此觀成已。然後於閒靜之處﹐焚香默坐﹐觀西北玉淸之天﹐玄虛之際﹐廓然火光﹐如日月之明﹐徧滿法界﹐無有山河艸木。此定成己﹐惟見一天尊在空虛之中﹐如前觀威儀﹐坐於金碧蓮臺之上﹐舉手說法﹐光明七十二瑞相﹐八十一種好。諦心觀察﹐一一分明﹐系心無復散亂。如是見已﹐便見十方天尊光明相好﹐天尊舉手﹐說靈寶大法。旣見十方天尊﹐便增見十方億劫應化天尊﹐乃至無邊天尊。初則近見﹐漸次遠見﹐轉遠轉大﹐光光相接。見已回觀西北﹐復如前院﹐不失毫末。觀旣成已﹐十方上下﹐亦復如是﹐十方歷歷分明。當復一時﹐徧觀十方﹐百千萬億諸天﹐一念所緣﹐周徧得見。而諸天尊同一智慧﹐覺悟道源﹐圓照諸法﹐了入無爲。若如此者﹐歲月旣久﹐定功乃成﹐自然得見十方諸天尊﹐皆爲說靈寶大法。疑网悉除﹐得元爲正道。

若是宿業障重﹐不能得見天尊者﹐但一日一夜﹐六時懺悔﹐精思入定﹐懺禮平生惡業﹐精勤進道﹐隨順一切德喜﹐心結於因循﹐漸能得見。縱使不爲說法﹐是人心已證入快樂妙果﹐身心安穩﹐久亦得見無爲大道也。次能七日七夜﹐湛然見玉淸聖境。前之大定﹐精思已成。當於閒靜之處﹐乃至睡臥﹐一心三聖。存上宮泥丸廓然﹐放白光大慈光﹐徧照法界。念念三聖﹐心心光明。歲月旣久﹐觀力定成。七日七夜不昧﹐決定見元始天尊說法﹐神通現前﹐訓誨汝心﹐卽入道源。所謂念念無休息也。稽首天顏﹐而作頌曰﹕

一心三聖﹐三聖一光。光光心生﹐明明因光。一聖心通﹐萬變乃光。圓通徧覺﹐不迷不荒。

又頌曰

精誠正趣﹐晷刻不空。虛因求實﹐空亦不空。先空後應﹐先得後通。生心心滅﹐無始無終。

隱朝帝師品

朝玉淸

兆密室焚香﹐端坐﹐叩齒二十四通﹐存己眉心直入三寸﹐名泥丸宮﹐元始上帝所居。兆誦三天隱諱霐﹐召三炁自泥丸中入﹐下至中宮﹐次入下宮﹐次返上宮。存己元神朝元始上帝﹐誦隱諱不以徧數﹐存見三炁充滿九宮﹐光明洞照﹐元始上帝在光明殿內﹐坐千葉蓮花﹐光明如日﹐頭冠玉淸萬變寶冠﹐衣九色離羅晨精丹羽寶帔﹐項負圓光﹐金容玉姿﹐二手作玉淸印。一俯一仰﹐存之分明﹐想身在金闕下﹐九拜長跪﹐密奏曰﹕

糞土小兆學道男生臣某﹐誠惶誠恐﹐頓首稽首拜手﹐奏啟無上三天玉淸聖境祖師虛無自然元始天尊至尊上帝禦前。臣夙承道蔭﹐生值昌時﹐得遇師承﹐參授大法﹐叨掌天印﹐濫宰玄司﹐日積愆尢﹐未遑首謝。恭望天慈﹐特降敕旨。告下羅酆北府﹐三官岱宗﹐河源泉曲﹐主執萬神。原赦臣某千罪萬考﹐萬禍千殃﹐除落冤對﹐記名三天﹐進道修眞﹐免諸魔試﹐胞源散滯﹐結節開通﹐三界稽首﹐萬邦賓伏。早遇玄師﹐指授金丹鉛汞大道﹐教臣坐進大定﹐心悟重玄﹐符水效靈﹐攝召克應﹐功成願備﹐得預眞仙﹐仰荷大道﹐罔極之恩﹐臣無任祈天禱聖。激切屏營之至﹐伏取敕旨。

奏畢﹐心六拜﹐跪於帝前﹐默誦三天隱諱﹐侯得旨。兆存三炁紫光繞我身﹐卽三稽首而退﹐下入絳宮﹐次歸下田。

朝上淸

兆密室焚香﹐端坐﹐叩齒二十四通﹐存己眉心直入四寸﹐名流珠宮﹐太上道君所居。兆誦三天隱諱霐﹐召三炁自泥丸上宮﹐入至中宮﹐次入下宮﹐次返上宮。存己元神乘三炁上朝﹐太上道君在寶殿中﹐坐千葉蓮華﹐衣九色離羅紫雲之帔﹐飛森霜羅之衣﹐須臾百變之冠。存之分明﹐存身在玉陛下﹐九拜長跪。密奏曰﹕

糞土小兆學道男生臣某﹐誠惶誠恐﹐頓首稽首拜手﹐奏啟無極大道太上道君上淸上帝禦前。臣凡俗穢質﹐獲遇師承﹐參佩靈文﹐效職靖治。伏慮前生今世故犯悞爲﹐三業六根﹐千愆萬過﹐無門首謝﹐日夕憂惶。恭望天慈﹐特垂原赦﹐切念臣某常懼生死事重﹐寒暑運煎﹐朝露易晞﹐靈椿難繼。臣今行持上道祕典﹐吞佩眞炁靈章﹐存三守一﹐澡煉身形﹐內解結節胎根﹐外除兩月氛穢﹐卻除疾病﹐絕滅禍源。恭願削落黑編﹐刊絕死籍﹐然後洞入幽微﹐眞常德性﹐形神俱妙﹐與道合眞﹐一切有情﹐咸成道果。臣冒讀天威﹐下情無任激切﹐屏營之至﹐伏候敕旨。

奏畢﹐心拜六拜﹐跪於帝前﹐誦隱諱不以徧數﹐候得旨。卽存三炁紫光來繞我身﹐卽三稽首而退下﹐入絳宮﹐次歸下宮丹田。

朝太淸

兆密室焚香﹐端坐﹐叩齒二十四通﹐存已眉心直入二寸﹐名洞房宮﹐中央黃老太上所居之處。兆誦三天隱諱霐﹐召三無自泥丸中入﹐下至中宮﹐次入下宮﹐次返上宮。存己元神朝太上﹐誦隱諱不以徧數。存見三炁光滿九宮﹐光明洞照﹐太上老君在金闕玉堂中﹐坐千葉蓮華﹐金容玉相﹐逢七曜寶冠﹐衣晨精九色離羅白羽飛霜繡帔﹐憑碧琳玉几﹐手執振拂之羽﹐存之。分明。存身在金闕下﹐九拜長跪﹐密奏曰﹕

糞土小兆學道男生臣某﹐誠惶誠恐﹐頓首稽首拜手。奏啟混元上德皇帝太上老君太淸大帝玉陛下。臣千載幸會﹐獲遇師承﹐參授法籙﹐領戶化民﹐日積過愆﹐未遑首謝。恭望天慈﹐頒降敕旨。告下眞司﹐特垂赦宥。令臣向去心開意悟﹐耳聰目明﹐萬仙會議﹐賜臣金丹﹐消災卻禍﹐遂獲神仙。爲教宗師﹐闡揚大道﹐濟拔幽顯﹐利及羣生﹐得爲後聖種民﹐獲與天地相守。恭願乾坤明素﹐日月輝光﹐星斗循軌﹐山嶽效靈。風雨時若﹐水火潛形﹐萬天道泰﹐劫災不生﹐蜎飛蠕動﹐咸獲超升。臣冒瀆天威﹐下情無任激切﹐屏營之至﹐伏候敕旨。

奏畢﹐心拜六拜﹐跪於帝前﹐默誦隱諱不以徧數﹐候得旨。存三炁紫光來繞我身﹐卽三稽首而退﹐下入絳宮﹐次歸下丹田。

玄丹宮﹐眉心直入五寸﹐昊天玉皇上自帝所居。明堂宮﹐眉心直入一寸﹐長生大帝神霄玉請王所居。

明堂宮﹐左﹐乃韓君丈人分所居之處。

北斗九晨在腦中泥丸之上﹐魒星指前﹐北極尊帝二星在斗中。兆欲行事﹐但看所隸何宮。若黃籙大齋﹐則諸宮闕徧告九幽。煉度﹐則告玉淸與韓君丈人。雷雨事﹐則告神霄。祝文更不重序。

朝帝師受炁

兆靜室焚香﹐叩齒﹐並依前朝元法﹐存身在金闕下﹐長跪密奏曰﹕

糞土小兆學道男生臣某﹐言念千載有幸﹐獲奉道化﹐仰惟靈寶大法﹐實三洞之眞筌。上消天地之災變﹐下正陰陽之愆期﹐幽可以拯拔三塗﹐修可以脫離生死﹐大無不包﹐細無不備﹐無量之奧﹐深不可詳。臣今因吉日﹐恭依玉格﹐受諸靈炁。伏乞祖師虛無自然元始天尊玉淸大帝﹐廣運慈悲﹐特垂開度。臣今吞服諸靈炁﹐灌煉五臟﹐蕩滌穢氛。恭望天慈﹐特賜降下逐位瑤光正眞道炁﹐入臣身中。內除心垢﹐外煉目精﹐隨事蕆用﹐無不顯靈。臣今恭對禦前﹐請受眞炁。臣誠惶誠恐﹐頓首稽首﹐再拜謹言。

次左右手搯玉淸訣﹐誦請炁咒。

但弟子一年三度受炁﹐受天炁﹐仰乾地炁﹐俯地日炁﹐正月子月炁﹐正月寅五星之炁﹐五方三皇正炁﹐子申寅南斗六司之炁﹐正南北斗七元之炁﹐正北三臺眞人之炁﹐斗頭三天眞隱內諱﹐西北三師度我神炁﹐五方五嶽持身妙炁﹐五方三塗總司之炁﹐子午乾位六丁柔和之炁﹐丁方六甲武剛之炁﹐甲方神仙太一之炁﹐隨日之方神虎七元眞炁﹐北方斗陰四直所主之炁﹐歲月建日時方上帝正眞生炁﹐天門九天玄女眞炁﹐西南內煉三眞之炁﹐天門雲雷雨部之炁。巽方天不能蓋我﹐地不能載我。衝我者死﹐撞我者亡。急急如律令敕攝。

次搯五帝三塗訣。

紅杏﹐震墨黑﹐醜磨眞﹐兌襪臈﹐午靈寶。中指中興生轉﹐獨隸遷﹐可韓明﹐公都成﹐切角正﹐聚魂攝。公都聚魂﹐招八方捷疾使者﹐天神地祇﹐萬靈同歸﹐合天地敕攝。合明天帝日﹐合明天帝日。

右念咒訖﹐再拜﹐兩手玉帝訣﹐存三天三炁歸身。次存前諸炁﹐隨三炁入身中﹐入下田﹐畢。遇初一日子時﹐便服炁﹐念三天隱諱一萬徧﹐可以通眞達靈﹐呼吸雲雷雨電﹐旨召天地神只。不得高聲﹐不得令耳聞﹐持齋一日不茹葷。

靈寶無量度人上經大法卷之二十六竟

靈寶無量度人上經大法卷之二十七

首愆謝過品

修眞之要﹐寡過爲先。過之不悛﹐去道遠矣。𨿽行持符法﹐未至上道之階。使爲行不檢﹐亦豈足以折伏鬼神﹐況於進拜表章﹐濟度幽顯哉。功過之司﹐毫分無失。晉許遠遊遁迹山林﹐勤心味道﹐漸入眞品。而三官都禁遣周魴等﹐出丹簡罪簿以詰之曰﹕夫欲學道慕仙﹐上隸眞人﹐玄心棲邈﹐恭誠高靈者﹐當得世功相及﹐禍惡不構﹐陰德流根﹐仁心上逮﹐乃可步眞索仙﹐度名靑府耳。由此言之﹐未及許遠遊者﹐其可不知寡過自修耶。奉法行持﹐求仙學道﹐所當悔懲已住之愆犯﹐積累方來之功勤。故《玄綱論》曰﹕過惟改而不復爲﹐功惟立而不中倦。是謂日新其德﹐自天佑之。儻口行祈謝之科﹐心乏省愆之念﹐首之前而作之後﹐飾之外而敗之中﹐然復苦己勞形﹐瞻星禮月﹐持齋奉戒﹐焚香誦經﹐亦爲徒設矣。有大言眩世﹐射云罪之不積﹐惡之不爲﹐豈須懺謝﹐斷棄教科﹐此只矯激太過。從容中道﹐無過不及﹐所宜悔至於心﹐知咎必省﹐依經奉教﹐按格行科﹐削罪目於三官五帝之司﹐上生名於十極九霄之境。立功不怠﹐舉形仙飛。國有分焉﹐亦無自阻﹐有志者多成事也。

謝過

每歲除秋分一日外﹐常以三元八節﹐本命生辰﹐甲子庚申﹐及諸良日﹐入靖室﹐或宮觀山澤﹐靜潔去處。焚香﹐專志省咎思愆。先於壇側端默而坐﹐深念生世以來所行所作﹐無非愆犯﹐不善云多﹐戰兢自艾﹐恨不剖心瀝膽﹐誓毋復爲。今玆慚愧﹐措身無地。方振衣而起﹐整肅形神﹐登壇啟告。無壇處立香案﹐展壇布行。用入戶誦咒﹐上香﹐如法祈謝之儀。早以東爲始﹐夜以北爲始。分五方懺念﹐本合置立科儀﹐發鑪循格﹐至三上香後﹐方行禮﹐方如自然朝儀。但此等事以密爲尙﹐兼獨行朝修﹐不宜繁瑣。故今止編四方謝罪之文﹐損益隨事之宜爾。

先祝香

道香德香無爲香﹐無爲淸淨自然香﹐妙洞眞香﹐靈寶慧香﹐超三界香﹐王境眞香。滿瓊樓玉京﹐徧周天法界。以今焚香﹐供養虛無大道三境天尊﹐昊天上帝﹐紫微北極大帝﹐紫微天皇大帝﹐后土皇地祇﹐三十二天帝君﹐萬天上帝﹐上淸十一曜星君﹐中天北斗七元星君﹐天地水三官帝君﹐北極四聖元帥眞君﹐靈寶五師眞君﹐四方二十八宿星君﹐三界五帝大魔王﹐十方無極飛天神王﹐北陰酆都大帝﹐東霞扶桑大帝﹐五嶽五天聖帝﹐洞天福地﹐名山靖治﹐主錄仙眞聖眾﹐三洞四輔法籙中靈官將吏﹐三界官屬﹐一切威靈。仗此香云﹐普伸供養﹐玉華散景﹐九炁凝煙﹐香雲密霧﹐徑衝諸天。侍香金童﹐傳言玉女﹐上聞帝前。令臣關啟﹐咸得如言。具法位臣某﹐以今良日﹐齋潔洗心﹐祈眞告道。先伸上祝皇朝社稷﹐宗廟先靈﹐駕景九霄﹐垂休萬葉。

今上皇帝基圖永久﹐祚業昌隆﹐聖壽等於乾坤﹐德教均於造化﹐萬方向善﹐百谷咸次丰﹐有識有知﹐悉悟至眞之道﹐無邊無極﹐共躋榮樂之鄕﹐大教興行﹐正法無數。敢伸凡願﹐上冒宸嚴﹐臣下情無任戰兢﹐惶懼激切﹐屏營之至﹐謹啟以聞。

唱方

臣某志心皈命﹐東南西北四維上下十方靈寶天尊﹐三十二天上帝﹐周天二十八宿星君﹐天眞上聖﹐五嶽眞君﹐山川河海﹐洞天福地﹐一切神仙諸靈官。

次向北方﹐三拜長跪

晝以東方爲始﹐夜以北方爲始

具位臣姓某﹐志心皈身皈神皈命﹐北方東北方無極太上靈寶天尊﹐北方八天帝君﹐北方高眞上聖﹐斗牛女虛危室壁七宿星君﹐北嶽恆山黑帝眞君﹐北方洞天福地﹐山川河海﹐一切眞靈﹐北鄕神仙諸靈官。臣聞大道垂慈﹐啟悔愆之路。高眞設化﹐開謝罪之科。若非請命以祈恩﹐豈獲釋愆而逭譴。伏念臣愚庸賤品﹐蠢陋凡資﹐幸浹眞風﹐叨逢道運﹐久膺法籙﹐冒玷簪裳。不能勉彊以立功﹐乃復因循而造罪。莫知檢束﹑罔謹操修。所慮萬祖億曾﹐昔亡往逝﹐曁臣千生累劫﹐宿世先因。爰至今身謀用之問﹐舉室親姻之眾﹐造諸元惡﹐成彼深愆﹐無量無邊﹐難名難述﹐結在天曹地司之內﹐著於日月星辰之宮﹐永劫不原﹐終天無解﹐懼其報至﹐恐及禍萌。以令皈命首陳﹐盡祈湔洗。伏願天垂恩宥﹐道啟慈憐﹐萬聖流祥﹐眾眞錫慶。赦臣九玄七祖﹐以及玆身﹐萬劫千生﹐至於今日滔天重罪﹐蓋世深愆﹐消滅惡根﹐削除罪籍。庶使臣早成正道﹐獲際眞師﹐身世安榮﹐法徒在俗言眷寧泰。更祈祖宗神識﹐師友魂靈﹐已逝親姻﹐先亡眷屬﹐長居快樂﹐永遂逍遙。六道三塗﹐四生萬類﹐俱蒙拯度﹐悉被陶成。臣無任慚悔﹐禱祈激切之至謹言。

次向東方

具位臣某﹐志心皈身皈神皈命﹐東方東南方無極太上靈寶天尊﹐東方八天帝君﹐東方高眞上聖﹐角亢氏房心尾箕七宿星君﹐東嶽泰山靑帝眞君﹐東方洞天地﹐山川河海﹐一切眞靈﹐東鄕神諸靈官。臣聞關云同前。

次向南方

具位臣某﹐志心皈身皈神飯命﹐南方西南方無極太上靈寶天尊﹐南方八天帝君﹐高眞上聖﹐井鬼柳星張翼軫七宿星君﹐南嶽衡山赤帝眞君﹐南方洞天地﹐山川河海﹐一切眞靈﹐南鄕神仙諸靈官。臣聞同前。

次向西方

具位臣某﹐志心皈身皈神皈命﹐西方西北方無極太上靈寶天尊﹐西方八天帝君﹐高眞上聖﹐奎婁胃昴畢觜參七宿星君﹐西嶽華山白帝眞君﹐西方洞天福地﹐山川何海﹐一切眞靈﹐西鄕神仙諸靈官。臣聞同前。

次向中央

具位臣某﹐志心飯身皈神皈命﹐上方下方無極太上靈寶天尊﹐三景九霄大羅無極三十六天帝君﹐五老上帝﹐天曹主宰﹐無鞅高眞﹐羅酆陰境十地眞靈﹐三十六土皇君﹐中央嵩山黃帝眞君﹐中央洞天福地﹐山川河海﹐一切眞靈﹐上鄕下鄕神仙諸靈官。臣聞同前。

次歸位對席

志心稽首﹐禮太上無極大道。

志心稽首﹐禮三十六部尊經。

志心稽首﹐禮玄中大法師。

次啟白

臣某謹重誠﹐上啟無極大道上帝高眞﹐三界威靈﹐十方眾聖。以今懺愆謝過﹐入靖修眞﹐獲遂陳請﹐仰祈大宥。伏願陰曹削罪﹐仙府書名﹐道遇至人﹐學無魔試。臣敢不益堅善念﹐深悟前非﹐願契道眞﹐永依衝蔭﹐十方共慶﹐九祖蒙休。爲上因緣﹐念十方靈寶天尊﹐無量不可思議功德。

次出戶如常式

靈寶自然朝﹐先啟聖﹐次禮十方﹐次懺悔三禮﹐次回向念善﹐今五方謝過﹐卽靈寶自然朝之餘意﹐止﹐以五方者﹐貴其簡而易行。不舉玉音梵唱﹐貴其精默感格。奉道修眞之士﹐不問法籙高下﹐悉可按行﹐久久行之﹐內加痛省﹐則罪減福生﹐成眞得道。

三元八節朝眞謝過科

先搯上帝訣﹐念入戶咒﹐地戶丁立﹐望天門閉炁﹐默念咒。

朝入戶

法師向地戶﹐右叩齒三通﹐密咒﹐老子存思圖曰﹕存見四明功曹一人﹐通眞使者一人﹐傳言玉女二人﹐侍靖玉女二人。

咒曰

四明功曹﹐通眞使者。傳言玉童﹐侍靖素女。爲臣通達﹐道室正神。上元生炁﹐降入臣身。

咒畢﹐入戶﹐先左足入。

夜入戶

入戶同前。老子存思圖曰﹕存見四上功曹一人﹐龍虎使者二人﹐侍靖素女一人﹐開明童子一人﹐上玄少女一人。

咒曰

四上功曹﹐龍虎使者﹐正一生炁﹐侍靖素女。夜有啟請﹐願得開明。童子上玄少女﹐與臣俱入黃房之裏﹐通達所啟﹐皆使上聞。

三禮執鑪啟聖畢宣科

臣伏聞一炁開機﹐握化機於渺邈。三天啟範﹐張玄範於洪蒙。五千四百科文﹐下敷塵世。三十二天梵炁﹐上總玄綱。思禍福之無門﹐察盈虛之有數。流傳法籙﹐開度天人。道出鶴鳴﹐正一演修眞之化。功標龍漢﹐混元垂出世之文。大道難名﹐純誠可格﹐以今吉日﹐淸堂朝眞謝過。伏願金童敷席﹐玉女典香﹐上聞妙有之庭﹐徑禦虛無之境。簫簫鳳吹﹐龍神敷碧落之歌。渺渺鸞驂﹐羽騎森丹旗之衛。七輿八轡﹐泛灝炁以浮空。三界十方﹐燭靈暉而蕩穢。伏念某玄關下士﹐赤券初階受穢﹐生形稟愚賦性。背違科教﹐稔積愆非。謹按仙科﹐式陳祕範。伏願玉京帝主﹐金闕師尊﹐普降厖恩﹐遐施霈澤。開厥自新之路﹐處其可赦之科﹐曠蕩沈愆。廓淸紛累﹐降以太元之炁﹐合成靈寶之軀。煉骨續筋﹐畱形住世﹐恩歸祖彌﹐克獲飛升。惠及冤親﹐咸蒙和釋。千愆萬過﹐一念消除。八難七傷﹐四時解散。修功有漸﹐進道無魔。一炁資扶﹐百靈挾佑。願遂登眞之契﹐常陪仙侶之遊。與道合眞﹐形神俱妙。謹稽首再拜。

次長跪懺悔

臣志心皈身皈神皈命﹐三淸化主﹐十方靈寶天尊﹐無量度人經中聖眾。念臣爰從往劫﹐以至今生﹐三業六根﹐五情七欲﹐宿殃往業﹐定錄玄科﹐陽過陰愆﹐名

書黑簿。以今懺悔﹐願悉消除。伏願洪靈洞照﹐丹闕垂慈﹐錫命行屍﹐流恩朽骨﹐胞原解結﹐七祖飛升﹐心境無塵﹐障魔消散﹐皈依大道﹐滌蕩沈愆﹐禍咸滅於無邊﹐功普加於一切。得道之後﹐升入無形﹐與道合眞。

次發十大願咒曰

三淸玉帝﹐三素元君。太上高靈﹐仙都大神。今日吉慶﹐所願開陳。上願飛霄﹐長生神仙。中願天地﹐合景飛云。下願五嶽﹐與身長存。四願七祖﹐解罹怨愆。五願帝君﹐斬伐胞原。六願世世﹐智慧開明。七願魈鬼﹐斬馘六天。八願開徹﹐通幽達靈。九願一會﹐莫不如言。十願飛仙﹐上朝三元。

次回向

稽首靈寶洞玄主﹐無量度人眞道師。道包天地無得名﹐法貫陰陽不思議。

隨緣應化救羣品﹐超越三界及十方。巍巍無上功德山﹐歸心念念無休息。今日所佩祕法﹐上消於天災劫運﹐下度於兆庶人民。回屍起死以完形﹐救病除殃而輔正。功圓行滿﹐早吞金液之丹。心了神靈﹐進受玉皇之詔。爲上良因﹐念十方靈寶天尊。

朝出戶

出地戶畢﹐回身面壇﹐叩齒三通﹐存玉女一人。

咒曰

出陰入陽﹐萬神開通。關啟事畢﹐請閉黃房。侍靖玉女﹐明備神宮。

咒畢﹐出戶﹐先右足出。

夜出戶

出地戶畢﹐回身面壇﹐叩齒三通﹐存少女一人。

咒曰

玄上太陰﹐八窗開明。向有所啟﹐少女通靈。事畢復位﹐萬神潛寧。

每日入靖燒香朝禮儀

先兩手玉淸訣﹐握固﹐存神﹐叩齒﹐丁立面天師﹐而誦咒曰﹕

天書敷羅﹐下頒太微。元化生神﹐靈煙九回。八景六周﹐皇運所持。左賓靑方﹐右啟帝妃。南昌丈人﹐灌煉辟非。舞軒赤明﹐開發眞機。今日大慶﹐萬道同皈。合並正炁﹐保天無衰。普告三界﹐驛龍風馳。

祝香啟聖

切念臣早廁玄關﹐夙依黃老﹐受大道之庥蔭﹐寓眞館而止棲。慚無十善之因﹐以贊六道之惠。自披玄褐﹐幾易歲華﹐未能感激於神明﹐動則輕違於戒律。初勤後怠﹐有始無終。奉法或邪﹐行仁不正﹐燒香失節﹐存叩違科。慮三彭暗奏於愆辜﹐六府明書於罪目。特傾丹款﹐仰扣虛無。祈罪惡以原除﹐冀愆辜而釋散。名全上善﹐命合長生。玄功積累於三千﹐丹藥早逢於九轉。黃籙白簡﹐消死魂而上生名。金闕玉京﹐有升進而無退降。仙曹紀善﹐鬼錄除殃。八景金書﹐得煉炁修眞之術。五文玉篆﹐獲長生久視之功。法屬安寧﹐館捨光顯。金木水火之厄﹐永不驚傷。靑黃白黑之災﹐俱希蕩散。更冀是非兩遣﹐衣食自然﹐魔障不生﹐憂患不至。上報君師父母之恩﹐下濟幽塗沈滯之苦。驅邪輔正﹐興教立功﹐百靈皈依﹐萬神振伏﹐形神俱妙﹐與道合眞。

靈寶無量度人上經大法卷之二十七竟

靈寶無量度人上經大法卷之二十八

玄憲仙格品

上品

玄師曰﹕功過罪福大則增減年壽﹐小則促延齡算。有三品九等﹐皆泰玄都省天禁﹐兆宜遵奉。

上等上格﹐除增三紀。

上等中格﹐除增二紀。

上等下格﹐除增一紀。

中等上格﹐除增十年。

中等中格﹐除增九年。

中等下格﹐除增七年。

下等上格﹐除增半紀。

下等中格﹐除增五年。

下等下格﹐除增三年。

上等上格﹐減益二百四十算。

上等中格﹐減益一百二十算。

上等下格﹐減益一百算。

中等上格﹐減益九十算。

中等中格﹐減益五十算。

中等下格﹐減益四十算。

下等上格﹐減益三十算。

下等中格﹐減益二十算。

下等下格﹐減益一十算。

玄師曰﹕凡小善小惡﹐更有減益十算已下﹐至一算者。太極玄能眞人曰﹕能造上品上等之功﹐不可冒上品上等之罪。小善須令一日一注﹐小惡須是一日一消。積小善成大功﹐消小惡成大善。上等之功𨿽造﹐上品之罪不原。學士誦之﹐則享丘山之福﹐慢之則獲萬劫之厄。

中品

玄師曰﹕男仙高曰天尊﹐女仙高曰元君。形神未獲俱妙﹐尙有肉質屍骸﹐不許封稱。有功塵世﹐大功三年﹐中功七年﹐下功九年﹐一遷。無功者並七百日一升。初日校職陰曹﹐次入水官山川主者﹐次地官靖廬福地主者﹐次洞天主者﹐次十洲三島仙官﹐漸進入於天官。凡行功於世﹐立十德大功行化之士﹐內外功全﹐迎神校職之所﹐太陰煉屍﹐年限足日﹐合形仙飛。如功德內外不備﹐分神治事﹐建邸於天地水之陰曹也。入此玄階淸品﹐須參斗受書﹐落割死名﹐上生南曹。功德發於改正﹐升入仙階﹐年跟比校﹐亦許遷於仙品。妄有冒越﹐三官糾劾。可不愼守。犯之退品除年﹐罰功墮事。

三天執筆伏魔持法使者初受法進入仙位。

太上執法弟子仙士眞士﹐仙官眞官。

已上八發改正。

太上玉陛執法仙士太上玉陛執法眞士。

太上玉陛執法仙官太上玉陛執法眞官。

太上玉壇執法仙官太上玉壇執法眞官。

已上十發改正。

南宮少微執法眞官南宮太微執法眞官。

南宮元微執法眞官南宮妙微執法眞官。

南宮靈微執法眞官。

已上十五發改正。洞玄﹐洞淵﹐洞微﹐洞神﹐洞靈﹐太極﹐太淸﹐紫微﹐大有。

天曹執法仙監。

已上有仙監七階。

天曹執法仙卿。

已上二十發改正。

太極執法仙卿。太極執法眞卿。

洞神執法仙卿。洞神執法眞卿。

太淸執法仙卿。太淸執法眞卿。

上淸執法仙卿。上淸執法眞卿。

玉淸執法仙卿。玉淸執法眞卿。

已上三十發改正。

太極執法眞宰。太初執法眞宰。

太元執法眞宰。赤明執法眞宰。

元明執法眞宰。太虛執法眞宰。

耀明執法眞宰。竺落執法眞宰。

虛明執法眞宰。觀明執法眞宰。

玄師曰﹕此法十位﹐比諸天丞相之列﹐並五十發改正。一升四十發改正﹐入已上十位仙宰。自此已下﹐入色界太煥﹑元載﹑太安﹑顯定﹑始皇﹑孝芒﹑翁重﹑無思﹑阮樂﹑無極﹑皓庭﹑元洞執法仙宰﹐執法上仙﹐執法眞宰。並六十發改正﹐入仙宰。七十發改正﹐入上仙。八十發改正﹐入眞宰。已上入無色界天﹐太文﹑太素﹑元上﹑太釋﹑梵度﹑平育﹑執法仙宰﹐執法上仙﹐執法眞宰﹐太淸執法眞宰﹐上淸執法眞宰﹐玉淸執法眞宰。

玄師曰﹕此位並九十發改正﹐入仙宰。一百發改正﹐入上仙。百二十發改正﹐入眞宰。漸入眞人之位。並上帝特封﹐兼諸天諸地諸水仙職﹐亦是特封。次進入天機內省﹐天機都省﹐太玄都省之任。每發改正﹐奏申天省﹐比魔勘會。非魔司校靈魔﹐實功制魔司舉勛魔。三官五帝保奏﹐諸天列言﹐方升品秩﹐退降亦同。非洞徹百神﹐神通天司﹐莫詳其奧﹐別有天眞仙格﹐神朝金闕日付之。

在賜衣建邸﹐朝元參斗洞視﹐按局大定七經﹐功足方悉上玄至理

下品

玄憲仙格﹐上品上格﹐弒亂悖逆﹐背叛徵謀。

《玄都律》曰﹕弒父與君﹐毒害師長﹐亂於天地五常﹐道德紀綱﹐毆悖君師父母﹐怒毀違背師尊父母﹐棄正入邪﹐皈誠妖巫﹐淫亂骨肉﹐六親通同﹐陰謀殺害﹐並削名仙籍﹐罰功墮事。上負九祖﹐下及七玄﹐中及一身﹐永受風刀之考﹐萬劫不原。後生禽獸之身﹐非人之報。永無仙冀﹐除壽一紀。

玄憲仙格﹐上品中格﹐輕泄漏慢﹐毀惡敗奪。

《玄都律》曰﹕輕忽君師父母﹐三寶尊像靈文﹐不依年限﹐妄泄三寶﹐三洞禁經祕典﹐法條符圖﹐漏泄天地五行讖諱﹐未然神眞天機密諱禍福﹐不恭敬君師父母。典禁靈文﹐毀壞三寶尊像﹐君師父母常住一切之物﹐毆罵謀害殺戮道德五功六親之人﹐敗毀教業﹐生不信心﹐面奉背毀﹐改其節志﹐奪劫姦巧﹐攻取三寶聖典﹐君師父母七德之人﹐物色衣具﹐並削名仙格﹐罰功墮事。負累九祖七玄﹐中及一身﹐死入長夜﹐三塗苦報﹐永於千劫不原。後生虫癩﹐非人不相之形﹐除壽二紀。

玄憲仙格﹐上品下格﹐殺害淫盜。

《玄都律》曰﹕殺傷一切物命﹐害陷一切生靈﹐淫色無度﹐夫婦不以禮交﹐偸盜一切萬物﹐並削退仙品﹐罰功墮事。負於祖考子孫﹐中及一身﹐死沈地獄﹐三赦不原。見世招聾盲喑顚不痊之相﹐折壽一紀。

玄憲仙格﹐中品上格﹐破齋犯戒﹐貪欲嫉妬憎。

《玄都律》曰﹕啖食五辛三厭﹐飲酒過度﹐故嗜六畜禽虫之肉﹐破齋私情﹐茹餐葷穢﹐入齋喜怒﹐賞罰不節﹐巧僞貪求﹐無厭所欲﹐氛氳無足﹐姤於勝己﹐憎其不及﹐嫉害善人﹐擬願況惡﹐恨心懷﹐力不勝彼﹐常操惡心。並退落仙品三等﹐罰功墮事九年﹐除壽六年﹐退齋一年補過﹐善功一百二十贖罪。

玄憲仙格﹐中品中格﹐狡佞苟妄﹐惡聲華綺﹐穢污咒罵。

《玄都律》曰﹕狡心百曲﹐嫌疑多端﹐苟欲施爲成敗﹐奉上忽下﹐佞於一時﹐妄僞百端﹐語行不實﹐怒聲衝吼﹐自尊自大﹐背正信邪﹐不明眞假﹐喜曲憎直﹐細察求奇﹐評論一切﹐是非眞假﹐行住坐臥﹐務於華綺﹐性志不能返於朴素﹐穢污淸淨﹐五葷觸染﹐淫語交集﹐淸晨咒罵﹐誓怨天地風雨五行鬼神﹐行諸厭祝。並退落仙階二品﹐罰功墮事五年﹐除算二百四十﹐退齋三百日補過﹐善功九十贖罪。

玄憲仙格﹐中品下格﹐竊詐欺昧﹐意欲諸惡。

《玄都律》曰﹕暗中竊物﹐負欠不還﹐因借不償﹐因便取匿﹐拾遺巧智﹐因公爲私﹐詐言詐文﹐取浮取實﹐以僞作眞﹐幻妄鼓惑﹐驕於天人﹐欺心欺神﹐暗中恣爲﹐罔昧三光﹐天地善人﹐心思意想﹐欲爲諸惡。並退落仙階一品﹐罰功墮事三年﹐除算一百二十﹐退齋百日補過﹐善功五十贖罪。

玄憲仙格﹐下品上格。

《玄都律》曰﹕賤毀五穀﹐拋棄恩仁﹐負盟負誓﹐剪污絲帛﹐不信不義﹐不仁不慈﹐無推讓之心﹐無拯救之念﹐無的實之約﹐無和睦之情。並退仙格三品﹐罰功墮事一年﹐退齋七十日補過﹐善功三十贖罪。

玄憲仙格﹐下品中格。

《玄都律》曰﹕輕賤孤貧老幼﹐不濟山林寒棲道士﹐不修破壞﹐未成功德﹐不助善人﹐困病衣食﹐毀山林冢墓自安﹐以勢逼脇﹐危人不救﹐斫伐生旺艸木﹐將有作無﹐昧心罔人﹐占卜天地星辰祥異﹐侵近王侯勢力﹐以智网羅生物﹐奉上有乖﹐撫下有闕﹐香華自用﹐崇奉不專。並退仙格二品﹐罰功墮事半載﹐退齋五十日補過﹐善功二十贖罪。

玄憲仙格﹐下品下格。

《玄都律》曰﹕妄言天司眞靈之言﹐假自已德行﹐希求恩福﹐恐嚇世俗﹐漏言行道﹐取於人知﹐移改簽緘印章符書﹐窺人私事﹐啟封擊鎖﹐紀錄小過﹐踏踐案摖﹐細微眾生﹐考罵卑賤﹐醉酒叫呼﹐寒餓傭使﹐許願不償﹐毒害敗毀五行之物﹐橫入是非﹐飲食務精﹐鞭考六畜﹐籠系禽虫﹐香火不潔﹐拜禮艸創﹐於醮祭不潔﹐章檄不謹﹐敬尊失禮﹐科章失儀。並退落仙階一品。罰功墮事九十日﹐退齋一月補過﹐善功一十贖罪。

諸天音諱品

三十二天正音

皇曾天帝﹐開玄攝明。玉完天帝﹐保玄道靈。何童天帝﹐冥生久眞。平育天帝﹐飄翰默然。文舉天帝﹐開生舒。越衡天帝﹐鏡元翹。蒙翳天帝﹐阿難洋明。摩夷天帝﹐延虛明。和陽天帝﹐治安保仙。恭華天帝﹐飛音洞靈。宗飄天帝﹐郁貞英。皇笳天帝﹐難玄明。堂曜天帝﹐彌綸玄明。端靖天帝﹐朗觀曜明。恭慶天帝﹐威淸道玄。極瑤天帝﹐洞眞永觀。孔升天帝﹐開光竟眞。皇崖天帝﹐暉英阿魂。極風天帝﹐回翹威。孝芒天帝﹐君華大權。浮容天帝﹐惠威光。江由天帝﹐朗法元。阮樂天帝﹐郁元眞。曇誓天帝﹐飛天虛英。霄度天帝﹐元淸明。元洞天帝﹐法權道先。妙成天帝﹐靈勛惠元。禁上天帝﹐陽威曜淸。常融天帝﹐攝玄靈

貞。騰勝天帝﹐空微道明。梵度天帝﹐掬靈妙光。賈奕天帝﹐永玄久生。

此諸天帝玉諱﹐皆以赤晶之碧字刻之﹐祕於上淸帝宮。乃諸天帝正音﹐不傳下世。其經中之諱﹐乃隱名也﹐皆空洞自然靈章。九和十合﹐變化上淸﹐無量之奧﹐深不可詳。誦之萬徧﹐白日登眞。所謂我有洞章﹐萬徧成仙﹐蓋此言也。

三十二天隱音

皇曾天帝﹐諱覺觀。玉完天帝﹐諱攬覺。何童天帝﹐諱大覺。平育天帝﹐諱育王。文舉天帝﹐諱梵云。摩夷天帝﹐諱玉眞。越衡天帝﹐諱無上。蒙翳天帝﹐諱吁育。和陽天帝﹐諱煥明。恭華天帝﹐諱世元。宗飄天帝﹐諱格覺。皇笳天帝﹐諱韶。堂曜天帝﹐諱云上。端靖天帝﹐諱淨生。恭慶天帝﹐諱鏡。極瑤天帝﹐諱廓奕。孔升天帝﹐諱猷。皇崖天帝﹐諱宛。極風天帝﹐諱流。孝芒天帝﹐諱易邈。浮容天帝﹐諱阿襤。江由天帝﹐諱阿丘。阮樂天帝﹐諱無量。曇誓天帝﹐諱曇。霄度天帝﹐諱育。元洞天帝﹐諱上。妙成天帝﹐諱陁。禁上天帝﹐諱隗。騰勝天帝﹐諱浮黎。梵度天帝﹐諱精上。常融天帝﹐諱極。賈奕天帝﹐諱惡奕。

五老天君內諱

靑帝天君﹐諱閻開﹐字靈威仰。赤帝天君﹐諱洞浮極炎﹐字赤熛弩。黃帝天君﹐諱通班元氏﹐字含樞紐。白帝天君﹐諱上金昌開﹐字耀魄寶。黑帝天君﹐諱黑節靈會﹐字億侯局。度生眞人﹐諱扶義常。

五方五帝內諱

靑帝諱常精明﹐白帝諱混辱收﹐赤帝諱炎洞丹﹐黑帝諱玄明萌﹐黃帝諱麻忠順。

此五帝乃經中言﹐靑帝護魂主肝﹐在天主飛仙﹐在地鎭五嶽﹐主頓鬼神﹐在人主五臟﹐領五神。肝魂肺魄心炁腎血﹐脾主中宮﹐主於肌肉。是以人法地﹐地法天﹐天法道﹐道法自然。開滅度之門﹐教學仙元始關告爲玄元之範﹐治玉京玄都之中﹐與經云齊到帝前是也。

大羅天相玉淸公﹐諱廓奕。上無眞人﹐諱曇頤。南宮度命君﹐諱吁育。

九華眞人﹐諱落空。玉帝﹐諱廓奕。

上淸天帝君﹐又曰紫晨天帝君﹐諱玉眞﹐字陀與。乃無色之境﹐梵行之天﹐大梵之炁﹐流行混成之圖﹐自成九色光映﹐不假三景上耀。故經云﹕無色之境梵行天帝玉眞﹐蓋言此也。而出神景玉秀爲道元﹐標以龍漢﹐而來至赤明。

摩訶者﹐諸天呼元始天尊之隱號。玄中太皇﹐諱易邈。九華眞人﹐諱九靈。月中夫人﹐字綠羅。高上神霄玉淸王﹐諱韶。南斗君﹐內諱綠。北斗君﹐內諱邅。南上更生之神﹐諱飛生。南上好生君﹐內諱猷。四極上眞人﹐隱號景皇。景霄眞人﹐隱諱蔚。太上道君﹐內號宛首。更生眞人﹐內諱扶。太陰都後九靈之母﹐內號坤母。天帝司命君﹐內諱玄。統領飛天十方神王好成神王﹐諱育生。天帝上相丈人﹐亦號九天上眞﹐諱育。主日眞人﹐諱吁。主月眞人﹐諱員。九天大帥﹐內名那育。四極眞人官﹐內名宛藪滌色。度靈大仙師﹐諱栢空。斗中四眞人﹐諱阿陀龍羅。始靑天帝﹐諱浮黎。監生大神更生眞人﹐諱扶羲。

百靈隱名品

五嶽帝君

中央后土﹐姓冥﹐諱董。南嶽君﹐姓榮﹐名當。西嶽君﹐姓崇﹐名歪。北嶽君﹐姓晨﹐名。中嶽君﹐姓惲﹐名。東嶽君﹐姓歲﹐名。

五天大魔王

靑天魔王﹐姓賦﹐諱齒成巴。赤天魔王﹐姓佛﹐諱由莆勢。白天魔王﹐姓赤﹐諱張布。黑天魔王﹐姓徐﹐諱直事。黃天魔王﹐姓天行﹐諱波。

五帝大魔王

靑帝大魔王﹐姓迫落﹐諱萬刑。赤帝大魔王﹐姓赭﹐諱上栢。白帝大魔王﹐姓鄧﹐諱吁。黑帝大魔王﹐姓梟﹐諱公孫。黃帝大魔王﹐姓宛躬﹐諱產生。

六神

長生大君﹐諱吁靑。無英公子﹐諱玄亥叔。白元尊神﹐諱洞陽君。帝皇太一﹐諱重冥空。司命尊神﹐諱理明初。命門大神﹐諱回亥﹐字道康。

太一在腦﹐主眾神也。司命主心﹐納生元也。無英在肝﹐制三魂也。白元在肺﹐拘七魄也。桃康在臍﹐保精根也。長生大君﹐隨處變生﹐爲精血周流之主。

三界魔王

欲界魔王﹐諱郁默。色界魔王﹐諱摩羅。無色界魔王﹐諱韶。三界飛天大魔王﹐諱大醜。玄都大神﹐諱阿那。太和玉女﹐名鮮。斗中靈童﹐諱郁馥。玄和玉女﹐名道容。南宮主火煉池靈童﹐諱婆泥。仞利天魔王﹐諱咎通。日中靈童﹐諱少都。天中羽林監神﹐名邈。天中侍宸﹐諱空。大梵神嬰﹐名觀音。火輪童子﹐名無和。玉淸掌火獄天官﹐諱稼。玉淸斬邪大神﹐諱那。玉淸飛天神王﹐諱忽。玉淸萬化玉女﹐諱訶。玉淸考察上吏﹐諱流都。上都神女﹐名曲麗。天機上相丈人﹐諱育。淸精玉光大神﹐名飛灑。斗中二大神﹐諱阿陀龍﹑羅生胚。變胎大神﹐名阿襤。

三天阿那大神﹐諱育菩首。

靈寶無量度人上經大法卷之二十八竟

靈寶無量度人上經大法卷之二十九

上玄所治品

玉淸境元始天尊﹐位在三十五天之上﹐九聖之境﹐大有玉淸宮﹐屬淸微天。

上淸境太上道君﹐位在三十四天之上﹐九眞之境﹐上淸紫微宮﹐屬禹余天。

太淸境太上老君﹐位在三十三天之上﹐九仙之境﹐太淸太極宮﹐屬大赤天。

昊天玉皇上帝﹐位在三十二天之上﹐三界之上境﹐太微玉淸宮﹐屬無上天。

學士但知三十二天之上﹐有大羅三天。孰知大羅﹐又有三十六天。無色無影﹐無形無名﹐虛無自然之天。玉淸十二天﹐上淸十二天﹐太淸十二天﹐共三十六天。之下有四種民﹐謂之梵天﹐次無色界四天﹐色界十八天﹐欲界六天﹐共二十八天。統炁系於二十八宿﹐名曰星界。紫微天皇大帝統禦眾星﹐列宿斡旋﹐諸天在勾陳內宮﹐亦太淸上帝之應化所﹐是北極紫微大帝統禦諸天大神﹐位在中鬥大魁之中。天眞大神﹐無鞅數眾﹐上制羣魔﹐下鎭北酆。

三十二天宮府

皇曾天紫極宮﹐又曰下夷宮遊年紫府。

玉完天紫房宮﹐又曰騰天宮窮陽府。

何童天九晨宮﹐又曰成離宮進康府。

平育天元景宮﹐又曰臺陽宮延生府。

文舉天廣寒宮﹐又曰班晃宮乘初府。

七曜天太陰宮﹐又曰幽闕宮天篤府。

越衡天太玄宮﹐又曰璇璣宮無極府。

蒙翳天玄都宮﹐又曰離合宮始生府。

和陽天長明宮﹐又曰開陽宮陰陽府。

恭華天東華宮﹐又曰丹陽宮黃錄府。

宗飄天昊元宮﹐又曰天衡宮泰元府。

皇笳天靑玄宮﹐又曰都神宮華蓋府。

堂曜天重華宮﹐又曰天竈宮天華府。

端靖天光華宮﹐又曰胞命宮人光府。

恭慶天開合宮﹐又曰雲霧宮順陽府。

極瑤天帝康宮﹐又曰離命宮陵陽府。

孔升天延命宮﹐又曰上夷宮華陽府。

皇崖天開明宮﹐又曰命門宮黃乾府。

極風天大赫宮﹐又曰榑桑宮長命府。

孝芒天太丹宮﹐又曰中夷宮司徒府。

翁重天華蓋宮﹐又曰靈門宮仙都府。

江由天明堂官﹐又曰巨闕宮玿瑤府。

阮樂天云連宮﹐又曰玉戶宮元眞府。

曇誓天中元宮﹐又曰紫極宮成行府。

霄度天瓊瑤宮﹐又曰天井宮通天府。

元洞天眞元宮﹐又曰上狄宮衡國府。

妙成天靈幽宮﹐又曰北平宮天阿府。

禁上天化靈宮﹐又曰五消宮丹精府。

常融天萬福宮﹐又曰下狄宮節皓府。

騰勝天白蓋宮﹐又曰中狄宮腦映府。

梵度天云保宮﹐又曰無上宮玉曆府。

賈奕天天寶宮﹐又曰神璣宮元孝府。

二界四民三十二天﹐天人壽數道果﹐各有等差﹐天帝所主﹐天國位業﹐亦各有殊。並見洞神大有經仰謝儀。

諸天宮闕

始靑天﹐卽東方九炁始皇靑天。大浮黎土﹐卽浮黎大國。玉京﹐卽大羅天上玉京山。朱宮﹐卽南上朱宮﹐赤帝煉度魂爽之宮。南宮﹐卽南昌﹐革新魂火府之宮。太空之境﹐在太淸之中﹐太極之下﹐不歷南宮﹐神升太空。九宮﹐除中央尊位﹐周回八宮﹐以應八節。誦經功盛﹐封號九宮眞人﹐卽非九天之宮﹐乃山上虛宮。天中之天﹐卽玄中之玄﹐道中之道﹐乃大羅之上﹐無上大梵之境﹐元始之天。郁羅蕭臺﹐玉山上京﹐卽大羅天上玉京之山﹐山上有七寶玄臺﹐蕭然九層﹐山林郁茂﹐光華曄然。三華宮﹐卽玉淸三元宮﹐上元玉華宮﹐中元金華宮﹐下元九華宮。離便宮﹐大有宮﹐妙庭宮﹐在玄都玉京之北﹐天尊宴息之宮北。人身雌一之宮﹐在泥丸宮之地北也。金闕玉房﹐玉淸之境﹐以黃金爲城闕﹐白玉爲宮室﹐卽紫微之上﹐上帝金闕﹐白玉玄房。森羅淨霐﹐此之金闕玉房﹐森羅淨霐。四宮在玉京之南﹐太素元老﹐華陽帝君﹐流珠眞神﹐赤子元君居之。人之泥丸之南﹐淨霐﹐又玉淸二池﹐處人首二目也。

十天世界

東方諸天安太堂鄕﹐大千納賢世界。南方諸天宛黎天境﹐大千棄賢世界。西方諸天福堂洲﹐大千威行世界。北方諸天郁宜野﹐大千淸淨世界。東北方諸天集都﹐大千長安世界。東南方諸天元福田﹐大千用賢世界。西南方諸天延福鄕﹐大千仁靜世界。西北方諸天福德野﹐大千延賢世界。上方玄都玉京﹐紫微之中﹐無鞅世界。下方無極洞淵﹐淸靈之中﹐無鞅世界。

諸眞所治

三界﹐天界﹑地界﹑水界。又曰欲界﹑色界﹑無色界。無極神鄕﹑十方無極世界﹑無窮之神鄕。北都羅酆﹐卽北方酆都羅山﹐內外共一十宮﹐名曰六天。三宮九府﹐天地水府各有一宮﹐一宮有三府﹐共九府。上元天官三府左右中﹐中元地官三府左右中﹐下元水官三府左右中。又曰北酆三官﹐亦有九府。並具載圖局中。北都寒池﹐酆都幽夜﹐有丘寒之池﹐寒冰夜府。三徒﹐一曰長夜﹐二曰寒池﹐三曰摙石。又曰天官徒驅雷役電﹐地官徒負沙擔石﹐水官徒連汲冥波。三惡﹐色欲﹐愛欲﹐貪欲。三惡一道﹐五戶五道門也。又曰衰病死墓絕﹐又曰五累門﹐天門﹐三界諸天之門。又大君曰角爲天門。又曰行算斬絕地根﹐有戊己天門﹐隨日以輪轉。東西南北﹐有四斗之宿。角亢氏房心尾箕﹐斗牛女虛危室壁﹐奎婁胃昴畢觜參﹐井鬼柳星張翼軫﹐四斗眞人﹐主算記名﹐落死上生。中斗者﹐璇璣玉衡七辰﹐運於中天﹐普臨萬方﹐以齊七政﹐世人呼爲北斗者﹐乃中斗也。謂之大魁﹐總監眾靈。鬼營﹐二十八宿。酆都六天﹐皆有鬼營。風澤洞虛﹐乃洞淵九壘﹐三十六地土皇之府。五常﹐金木水火土﹐五常德星。三十五分﹐三十二天﹐無上三天﹐謂之三十五分﹐皆系大羅上元。元始之功﹐用化機玄﹐主宰八門﹐卽法輪開度罪福之場。罪門﹐福門﹐禁戒門﹐宿命門﹐因緣門﹐死魂生身門﹐身得受生門﹐爲八門﹐乃見三眞法輪。經內六鬼峯﹐卽酆都山六天之六峯。一峯有一宮﹐一宮周回千里。第一紂絕陰天宮﹐第二泰煞諒事宗天宮﹐第三明晨耐犯天宮﹐第四恬照罪气天宮﹐第五宗靈七非天宮﹐第六連宛屢天宮。又有山上六外宮﹐主領鬼神﹐部錄朱陵﹐卽南昌上宮朱陵火府。

諸天臺城

玉京山下長樓﹐亦曰樓都﹐有樓都之鼓。皇曾天中有帝君遊臺﹐名薄臺﹐又有日月之門戶﹐謂之愁門。天中有五色飛玄之气﹐繞於日月之門。玉完天西北闕門﹐名須延門。何童天中有七寶林樹﹐名阿奕樹﹐彌覆四方。平育天有華都太極宮﹐靑華門﹐仙菩樓﹐有玉色慶云。文舉天有答落玉闕﹐是三界便門﹐門內有慶云紫館。摩夷天有始生之門﹐入此門則九族蒙慶。越衡天有空峯之山。蒙翳天有九新之山﹐阿丘之嶺。和陽天有流火之庭﹐號南閻庭﹐帝諱洞浮煉魂﹐有流火之膏﹐名曰玉眸。恭華天有四斗觀華臺。宗飄天有澤山﹐山上有眾龍之寧﹐天中有黃金房玉堂﹐菩玉臺﹐眞晨道君所治。皇笳天有金華山﹐山上有五帝宮﹐得道者詣此中﹐受太一信﹐以制魔試。堂曜天有九都玄臺﹐五色騫林。端靖天有空輪天關﹐以召天眞。恭慶天有龍淵之霐﹐天人運東井以灌。天眞天中乃有三界天門﹐內太和之津﹐以生爲神。孔升天又曰禪黎國﹐上有洞陽宮﹐福德堂。皇崖天有太渺宮﹐景云車迎養根之仙﹐升入化生堂。極風天有紫霄遊宴之儀﹐固極風之根。孝芒天有寂寂之庭。翁重天有九層之臺﹐在玉樓之前﹐又有束鬼之庭﹐禁鬼之房﹐以伏羣魔。江由天有龍山之嶺﹐阿丘天王乘三素之軿﹐以登龍山。阮樂天有玄中福堂﹐校幽夜之簡錄。曇誓天有東華宮﹐騫木之眾﹐靑霞翠峯﹐碧雞棲鳴其木﹐有反香之艸風鼓吹。霄度天有九玄之門﹐象輪之車。元洞天有鳳車﹐以迎學仙之人。妙成天有云阿嶺﹐羽林雲宮。禁上天有飛玄之黑﹐在空霄之上結成空洞之經。常融天有沙蘭之宮﹐集陸丘仙泉﹐計功上升玉淸紫微館。玉隆天有碧霞之炁﹐中有七寶之宮﹐內有自然洞章﹐名曰空歌。梵度天有太虛館﹐妙化堂﹐天王符﹐九仙籙。賈奕天無色梵天﹐高淸洞浮﹐有至眞天人。

三天靈司品

經曰﹕侍經五帝﹐玉童玉女﹐各二十四人。營衛神文﹐保護受經者身。

東方靑靈啟道童子二十四人﹐南方丹靈啟道童子二十四人﹐西方皓靈啟道童子二十四人﹐北方玄靈啟道童子二十四人﹐中央黃靈啟道童子二十四人。已上百二十人度。

東方九炁靑靈玉女二十四人﹐南方三炁丹靈玉女二十四人﹐西方七炁皓靈玉女二十四人﹐北方五炁玄靈玉女二十四人﹐中央一炁黃靈玉女二十四人。已上百二十人度。

經曰﹕召出臣身中三五功曹﹐左右官使者﹐侍香金童﹐傳言玉女﹐五帝直符﹐直日香官﹐各三十二人。

三天自然更生功曹三十二人﹐三天自然奏事功曹三十二人﹐三天自然傳言功曹三十二人﹐三天自然玄妙功曹三十二人﹐三天自然飛香功曹三十二人。

五帝自然更生功曹三十二人﹐五帝自然奏事功曹三十二人﹐五帝自然傳言功曹三十二人﹐五帝自然玄妙功曹三十二人﹐五帝自然飛香功曹三十二人。

玄師曰﹕三五功曹﹐有二端神化﹐各司靈局。有三元五德功曹﹐乃太淸洞神之所隸也。此乃三天五帝功曹﹐亦非胎化有類之形﹐皆三五自然眞炁所化也。以天眞道炁﹐召錄身中三田五臟正炁﹐造化而成靈神。用功曹﹐有所執之曹局﹐故曰功曹。

左官使者三十二人﹐右官使者三十二人﹐侍香金童三十二人﹐傳言玉女三十二人。

玄師曰﹕左右官使者﹐卽陰陽通達之神﹐五官舉意之先也。侍香金童﹐陽初淸潔之炁。傳言玉女﹐陰本淨謹之靈。傳言飛香﹐奏意達誠﹐皆四品之元眞也。

東方靑帝直符三十二人﹐南方赤帝直符三十二人﹐西方白帝直符三十二人。北方黑帝直符三十二人﹐中央黃帝直符三十二人。

玄師曰﹕亦是五內眞炁符﹐合道德之炁所化也。

直日香官三十二人。

玄師曰﹕直日香官﹐是直六十甲子之日﹐三皇之子孫也。甲寅﹐天皇統甲辰﹐是六田之魂﹐甲之父母也。日有三十二人﹐以直芳香之炁﹐散穢招眞﹐是其效職。其男女本生﹐六甲之炁所化也。

幾諸百靈﹐非止三十二人﹐但召奏止用四方天數三十二人。每一天有三五功曹二人﹐左右官使者共二人﹐侍香金童一人﹐傳言玉女一人﹐五帝直符各一人﹐直日香官一人﹐每一天計一十二人﹐三十二天統有三百六十人。其諸一人﹐功曹二人。謂三天五帝各一人﹐上應千二百官君﹐下合三萬六千神炁也。

玄師曰﹕玉淸靈虛官靈寶天仙內院﹐有仙曹分降﹐以給宮中仙官﹐使令皆上請而下降。

辧魔部

辧魔玉女二人﹐仙鄕之上得給四人。八威治魔都領五人。仙鄕之上得給﹢人。神慧殺鬼都伯史五人。仙鄕之上得給十人。

寶章部

諸天符寶眞人一人﹐扶寶記天文郎二人﹐譯符書寶記眞官二人﹐扶掌諸天寶記天文玉女二人。

承受部

十天承受玉女各一人﹐三天承受玉女各一人﹐五帝承受玉女各一人﹐三淸上奏靈官各三人﹐三十二天承受玉女各一人。

主職部

靈虛掌印靈官﹐靈虛掌法靈官﹐靈虛對定靈官﹐靈虛發放靈官﹐靈虛監獄靈官﹐各一十一人。

天醫部

天醫尙藥仙官﹐主辧脈形候天醫﹐尙藥靈官﹐主隨病處藥天醫﹐尙藥神吏﹐修合制煉天醫﹐尙藥太淸生形博士主者﹐生形復肌天醫﹐尙藥三五治病功曹﹐切脈論病天醫﹐尙藥請藥療病砭石小吏﹐砭鍼灸烙。下有敷藥靈官﹐收毒將軍使者﹐各二人。

儀衛部

護道神王二人﹐伶華玉女三十二人﹐伶華仙官三十二人﹐玉淸主執功曹一十二人。

玉淸大將

玄師曰﹕玉淸有赫奕天將大神﹐助法消魔﹐隨命卽降。

歷關諸天靈官﹐自戌至辰斗訣落滅下鬼惡道靈官﹐自辰至戌落滅地獄惡道靈官﹐自坤至艮落滅畜生惡道靈官﹐自艮至坤斬滅胎根靈官﹐斬減胞根靈官﹐斬絕結根靈官﹐斬絕節根靈官﹐斬絕欲根靈官﹐斬絕六根靈官﹐斬絕地根靈官﹐辰飛度色累戶靈官﹐申飛度欲累戶靈官﹐酉飛度愛累戶靈官﹐寅飛度情累戶靈官﹐巳飛度貪累戶靈官﹐亥名列太玄靈官﹐上淸魔王監舉靈官﹐玉淸醜無拘天門靈官﹐乾東主等司錄眞官﹐卯西斗記名司命眞官﹐酉北斗落死司非眞官﹐子南斗上生司厄眞官﹐午中斗大魁司禁眞官﹐中指中總監眾靈考校眞官﹐子午斗靑帝護魂眞人﹐震白帝侍魄眞人﹐兌赤帝養黑眞人﹐午黑帝通血眞人﹐坎黃帝中主眞人﹐坤萬神無越眞人﹐乾靑天大魔王﹐寅卯出赤天大魔王﹐巳午出白天大魔王﹐申酉出裏一天大魔王﹐亥子出黃天大魔王﹐四山艮上挑靑帝大魔王﹐震巽赤帝大魔王﹐離午白帝大魔王﹐兌申黑帝大魔王﹐坎亥黃帝大魔王﹐坤戌總領鬼兵三天大帥九天尙父﹐執麾左領神王﹐執幢右統大神﹐鼓按後部力士﹐執節前引天丁﹐玉淸神公太玄上相﹐六品﹐並玉淸訣﹐紫微印召。靑龍大神﹐震白虎大神﹐兌朱雀大神﹐離玄武大神﹐坎辟邪大神﹐兌獅子大神﹐坤窮奇大神﹐艮駭燐大神﹐巽天馬大神﹐午大力天丁前驅大神﹐玉淸合掌命魔仗幡大帥﹐辰文曲指玉淸擲火大神將﹐寅離午震手挑玉淸流鈴大神將﹐申坤離﹐中指丑寅卯﹐七擲。金鐵前戮大神將﹐玉淸訣﹐直二指巨天后刑大將﹐四指根五指俱拳玉淸屠割使者﹐右手如金挑訣玉淸風火徵伐大將軍﹐左手四山﹐至巽挑高始。剪截鬼穢大神﹐中指根艮上挑明檢鬼營大神﹐坤離巽震串﹐中指中文醜挑。金馬驛程大神﹐自午十二支﹐復離至午挑。列言上淸錄事。中指三淸訣﹐至五方﹐復上淸訣。

玄師曰﹕此玉淸天大將大神﹐皆統屬玉淸神公太玄上相也。與諸天大帥高靈齊功﹐自號玉淸靈寶赫奕司﹐輔翼玉淸﹐劫運改更﹐滅魔掃災﹐升度學仙之子﹐檢校三界﹐驅除妖惡﹐嚴攝北酆﹐制禦鬼爽﹐搜究鬼營﹐肅淸道炁﹐以備後世種民﹐仰見太平聖君也﹐皆扶衛掃蕩之臣耳。玉淸有升天券﹐以賜得道升仙之子。及天尊賜券﹐於承度苦魂﹐使詣南宮。若無券﹐天門吏呵止不令前進。求券得之﹐故天門無拘執之阻。請諸天滅三惡者﹐內因三業所招﹐外生三毒之愆﹐而致墮落下鬼﹑畜生﹑地獄三惡道中。旣今日受度於玉淸﹐則隨所生甲乙﹐上屬三十二天。師資歷關﹐請滅三惡﹐內除身口意﹐三業不造﹐外絕貪嗔癡三毒﹐則地獄無由可墮﹐下鬼無由可入﹐畜化無由可化。𨿽受度以滅三惡內外﹐不除業毒三惡﹐亦未能免於墮落也。夫人之生也﹐上有十二節﹐父母傳畱死炁之根也。中有十二結﹐一身稟受死炁之根也。下有十二胞結﹐傳畱子孫死炁之根也﹐皆爲地根。故受度之日﹐亦須斬絕﹐內除三十六根﹐外制六根惡趣﹐地根斬絕﹐閉債封形﹐然後飛度五累苦戶﹐得以名列太玄﹐魔王監舉﹐得升天門﹐此骨肉同飛上淸﹐升玉淸之日﹐受度之旨也。已下神公﹐稟受掃蕩之命也。神公卽地皇之臣﹐馬祖大帝之嗣﹐角龍辰宿大神之父也﹐位爲玉淸神公太玄上相﹐號爲馬龍氏﹐諱廓奕。

靈寶無量度人上經大法卷之二十九竟

靈寶無量度人上經大法卷之三十

禳度施用品

師曰﹕夫天地運度﹐當素書龍章鳳炁之文﹐於紫羅之上﹐安於名山﹐修誦是經﹐以禳之。或星宿錯度﹐日月失昏﹐當黃素朱書五老赤書玉字眞文﹐安於名山﹑修誦以禳之。或四時失度﹐陰陽不調﹐當靑素朱書大梵正音之章﹐於里域祠廟名山﹐修誦以禳之。或國主有災﹐兵革四興﹐當黃素朱書三十二天祕諱﹐佩帶隨身﹐修誦以禳之。或疫毒流行﹐兆民死傷﹐當綠素丹書三十二天正音﹐佩帶隨身﹐修謂以禳之。或師友命過﹐當黃素朱書大梵隱語無量音﹐以焚度之。凡作用之際﹐皆存身爲靈寶天尊﹐恰中指中節﹐取天門三炁﹐面南而書之。如遵法格修齋﹐至念存誠﹐書符誦詠﹐則諸天記名﹐萬神侍衛﹐得爲金闕之臣﹐魔王保舉也。

龍章鳳炁正文

觀覺郁襤﹐大明紫靈。九神度魂﹐開辟玉眞。阿奕煒燦﹐飛天流音。輪景帝常﹐都靈頤臻。豁落大宥﹐慶云啟靈。七曜輝魔﹐恬懀敷榮。虛無上首﹐天紀彌宸。四吁育象﹐濯曜騰精。煥赤洞陽﹐浮景玉光。七靈謠歌﹐世元紫堂。羅英散景﹐曜明玉房。八晨總獸﹐韶主攝精。九都騫郁﹐飛生上靈。密羅淨境﹐馥育空輪。灌沃黃華﹐霐運玄明。神宮開廓﹐延宛丹庭。大猷浮景﹐眞定化元。蜓宛素眇﹐玉梁澄煙。蕭峙結嵎﹐景羅七纏。秀盤三府﹐流暉九玄。寂然虛邈﹐飛華拂軿。晨濫錄籍﹐大漠由延。阿丘九度﹐六龍舞轅。蓊郁浮羅﹐紫精馥淵。溟津太育﹐九機化乾。覆形厚德﹐元河淪精。育英明陀﹐景晨眇云。太院總監﹐秀樂禁天。紫虛陀丘﹐劫量交前。碧霞韻梵﹐眇眇遊元。六變運量﹐馘絕惡愆。恢冠玄漠﹐萬度成仙。

龍章鳳炁篆文

靈寶無量度人上經大法卷之三十竟

靈寶無量度人上經大法卷之三十一

禳度施用品

赤書玉文

元始赤書﹐五篇眞文﹐上淸自然之靈書﹐九天始生之玄奧﹐空洞之靈章。成天立地﹐開張萬眞﹐安神鎭靈﹐成生兆民﹐匡禦運度﹐保天長存﹐上制天機﹐中檢五靈﹐下策地祇﹐嘯命河源﹐運役陰陽﹐召神使仙。此至眞之文﹐妙應自然﹐致天高澄﹐使地固安﹐五嶽保鎭﹐萬品存焉。

安鎭星度天災玉文。

保安禳災安鎭玉文。

受法攝伏鬼神玉文。

止洪水度水災玉文。

安鎭星度天災玉文。

東方

歲星輔肝角亢鎭眞氐房

心尾四景回旋箕主七辰

正斗明輪承炁輔非掃除

災羣

南方

熒惑輔心井鬼守房柳星

張翼統禦四鄕軫總七宿

回轉天常召運促會正道

驛行赤文命靈

本行經無赤文命靈四字

西方

太白檢肺奎婁保魂胃昴畢觜

主制七關參總斗魁受符北元

北方

北辰輔賢鬥牛衛扉女虛

危室豁落四開壁總七星

執凶糾非卻災掃穢明道

輪輝

中央

鎭星輔脾迥度北元��

主非截邪斬姦����

掃穢除氛�正玄斗明度

天關九天符命金馬驛傳

右東西南北四方﹐並靑紙朱書﹐中央黃紙。並隨方色石刻之﹐亦得。凡諸天星宿﹐各有分度。至於徑道錯越﹐更相侵犯﹐或有異星見於方境﹐皆由天炁運度否激所陳﹐災有所妨﹐出其分國﹐故以天光轉照﹐玄告不祥。故元始垂文﹐和天安地﹐解災卻患﹐安國寧民。至士精心依法修行﹐災見之日﹐書眞文﹐如法露中庭﹐向方面叩齒十二通﹐散發﹐仰祝曰﹕

元始上天﹐三光高明。回景照耀﹐四方朗淸。運度所衝﹐激揚流星。五界錯越﹐三流失寧。五斗總晨﹐七宿明靈。眞君大魁﹐厥諱玉精。夫人皇妃﹐字曰育嬰。總禦玄關﹐迥轉諸天。今有客災﹐玄告不祥。謹以眞文﹐赤書上呈。散發謝愆﹐披露丹誠。惟垂玄鑑﹐回復天經。炁不橫越﹐災不橫生。焚燒靈文﹐散煙玉庭。上景監明﹐普告萬靈。炁消三關﹐災滅九溟。陰陽調和﹐國土太平。謹以金龍﹐風馳驛傳。

咒畢﹐露眞文於中庭﹐各按方所﹐以金龍鎭之﹐假災東方﹐則九日九夜竟﹐而燒文散灰靑煙之中。

凡禳天災安國寧民法﹐皆隨方然燈﹐照曜諸天。假災東方﹐可九燈﹐亦可九十燈﹐九百燈﹐用金龍一條﹐靑繒九十尺﹐九日九夜。災在南方﹐則然三燈﹐亦可三十燈﹐三百燈﹐絳繒三十尺﹐三日三夜。災在中央﹐則然十二燈﹐亦可百二十燈﹐千二百燈﹐黃繒百二十尺﹐十二日十二夜。災在西方﹐則然七燈﹐亦可七十燈﹐七百燈﹐用白繒七尺﹐七日七夜。災在北方﹐則然五燈﹐亦可五十燈﹐五百燈﹐黑繒五十尺﹐五日五夜。此靈寶上元科法。

保安禳災安鎭玉文

東方

東方九炁始皇靑天碧霞郁壘

中有老人總校圖籙攝炁舉仙

南方

南方丹天赤帝玉堂中有

大神號曰赤皇上炎流煙

玉炁勃光神仙受命應會

太陽

中央

中央總靈黃上天元始生

五老中皇高尊攝炁監眞

總領羣仙典錄玄圖宿簡

玉文催運上炁普告萬神

西方

西方素天白帝七門金靈

皓映太華流气白石峨峨

七炁煙煌上有始生皇老

大神總領肺炁主校九天

檢定圖祿制召上仙

北方

北方玄天三炁徘徊

中有黑帝雙皇太微總領符命

仙煉八威靑裙羽龍文

鳳衣上帝所舉制到正階

右依方色﹐書白刺上﹐記姓名月日﹐如投簡﹐則九年五方仙官到使﹐靑腰﹑赤陵﹑黃素﹑太素﹑太玄玉女來皆見﹐叩齒十二道。咒曰﹕

玄上高靈﹐元始尊神。大聖徘徊﹐萬眞臨軒。三景敷輝﹐慶云四陳。上告較圖﹐推等九天。今日啟願﹐投刺靈山。丹山赤字﹐自然眞文。上告五帝﹐記名玉篇。萬神監映﹐日月盟言。願度願生﹐願神願仙。天地星宿﹐互照我身。三官九府﹐五帝大神﹐普告無窮﹐削除罪根。元始大開﹐莫不納言。九祖幽魂﹐受福自然。三塗五苦﹐永離八難。得與三景﹐同輝紫宸。輪轉不滅﹐身得飛仙。

宣咒畢﹐投刺絕巖名山之頂﹐散華靈山之上﹐又叩齒三通﹐面本命方﹐再咒曰﹕

元始監映﹐仙名已書。三官九府﹐罪莫不除。散華五帝﹐告盟太虛。請如所陳﹐萬劫長居。

受法攝伏鬼神玉文

東方

東山神咒攝召九天赤書

符命制會酆山束魔送鬼

所誅無蠲悉詣水宮敢有

稽延朱書靑上

南方

北攝酆山束送魔宗符教

所討明列罪源南山神咒

威伏百方羣妖滅爽萬試

摧亡黃書赤上

中央

勑攝北帝遏塞鬼門

剪除不詳莫有當前白書黃上

西方

赤書玉字九天正文

攝召萬炁普歸帝君黑書白上

北方

北山神咒激陽起雷流鈴

煥落玃天振威北酆所部

萬妖滅摧靑書黑上

兆面東北東九次﹐南三次﹐中央十二次﹐西七次﹐北五次﹐俱叩齒三十六通﹐閉炁九口﹐而仰誦咒曰﹕

三元開明﹐回轉天常。運推數終﹐百六乘岡。大劫交會﹐萬妖爭行。北都不拘﹐放逸鬼宗。羣魔縱肆﹐妖閉天光。上帝有命﹐普告十方。演明天度﹐法教開張。正道治民﹐掃除不祥。有何小妖﹐羣聚爲場。赤書玉文﹐統攝鬼鄕。北都三官﹐速明傳行。千魔束爽﹐萬鬼送形。流鈴交煥﹐激炁太陽。金虎四邀﹐天丁輔亡。大小齊到﹐不得匿藏。元始所告﹐列奏上蒼。

止洪水度水災玉文

東方

下制東河溟海水神大劫

洪災蛟龍負身水府開道

通徑百千上帝赤文風火

無間黃書靑上

南方

南河水帝太伯龍王神咒

流行普掃不祥洪水飛災

止蛟召龍開除水徑千道

萬通敢有干試攝送火宮

赤書

所告

莫有不從黃書靑上

中央

中山神咒召龍上云制會

黃河九水河源不得怠縱

善惡悉分千妖萬姦上對

帝君莫有干試太陽激焚

赤書玉字宣告普聞黃書靑上

西方

西山神咒八威七傳符水

上龍召山送云在所校得一沛果

同到帝門輔衛上眞斬滅

邪源若有不祥截以金關

赤書符命風火驛傳黃書靑上

北方

九河傾訖烏母羣飛鮫龍通道

水陌洞開赤文玉書驛龍風馳

黃書靑上

道言﹕天地大劫之災﹐洪水四出﹐蕩穢除惡﹐萬無遺一。當此之時﹐天地冥合﹐人民漂流﹐無復善惡。惟有至學之士得靈寶眞文﹐大劫小劫之符﹐乃可乘飛羽而高觀﹐登靈嶽而翔浮。當此之時﹐神自當使蛟龍﹐爲通路開水徑以度身﹐河伯司迎﹐不待津梁。乃明靈文之妙﹐豈拘大劫之交哉。

遇此之際﹐當依舊文施用﹐北向﹐叩齒五通﹐閉炁二十五息﹐存己身心中生大火﹐出頭頂而燒四方山林艸木﹐及己身都盡﹐形骸皆成灰塵﹐一時飛翔﹐入靑煙之上﹐無所復遺。思大水浩蕩除天下﹐己身化成蛟龍﹐隨水而流。又叩齒二十五通﹐仰祝曰﹕

上始回靈﹐開明九元。天推地轉﹐三炁流傳。五行相促﹐運度機關。陰陽否激﹐結成災衝。大劫傾訖﹐蕩除妖氛。九河受對﹐洪流激川。水母徘徊﹐鳥鳥合羣。日月冥會﹐三景停關。上選眾神﹐推校玉文。棄惡貴善﹐淸濁永分。我系帝簡﹐名列九天。太災四會﹐赤書所蠲。是日告命﹐萬神咸聞。日月五星﹐照明我魂。五嶽靈山﹐浮度我身。九河水府﹐溟靈大神。開深水徑﹐通利河津。蛟龍應符﹐攝山送云。負我度我﹐驚馳四奔。丹書赤字﹐元始眞文。金龍驛呈﹐時刻無間。立須奏禦﹐上對帝君。

畢﹐引炁二十五咽﹐須臾自當有水神開道﹐以度兆之身﹐在山則山浮﹐在水則水開。可謂臨厄濟絳欽之頃也。

靈寶無量度人上經大法卷之三十一竟

靈寶無量度人上經大法卷之三十二

禳度施用品

隱學修應

道士書靑帝赤書眞文﹐置東方﹐則東嶽仙官至。長齋百日﹐精思靈寶尊神﹐則天眞下降﹐給靑腰玉女九人﹐取東嶽神仙芝艸不死之藥﹐靑帝鬼魔遠捨九萬里﹐一方凶悖惡獸毒螫﹐皆不生害﹐心反善仁。國土東方﹐及春三月有災﹐欲使東鄕安鎭﹐當朱書靑石上﹐鎭東方﹐九日災殃自滅﹐凶逆自消﹐一方仁人﹐蒼龍來翔﹐善瑞自至﹐國土太平。書文佩身﹐卻諸禍殃﹐身無患害﹐恆與神明相符﹐當保國家﹐享福無窮。

道士書赤帝眞文﹐置南方﹐則南嶽仙官至。長齋百日﹐精思靈寶尊神﹐則天眞下降﹐給朱陵玉女八人﹐取南嶽神仙芝艸不死之藥﹐赤帝鬼魔遠捨八萬里﹐一方凶悖惡獸毒螫﹐皆不生害﹐心反善仁。國土南方﹐及夏三月有災﹐欲使南鄕安鎭﹐當朱書赤石上鎭南方﹐八日災殃自滅﹐凶逆自消﹐一方仁人﹐善瑞顯明﹐鳳凰來遊﹐白鸞飛鳴﹐天人歌詠﹐欣樂太平。書文佩身﹐萬災不幹﹐禳凶卻穢﹐坐致神靈﹐福慶無窮。延年長生﹐家致興隆﹐國祚安寧。

道士書黃帝眞文﹐置中央﹐則中嶽仙官至。長齋百日﹐精思靈寶尊神﹐則天眞下降﹐給黃素玉女十二人﹐取中嶽神仙芝艸不死之藥﹐黃帝鬼魔遠捨十二萬里﹐中央凶悖惡獸毒螫﹐皆不生害﹐心反仁善。長齋修行二十四年﹐身得神仙。但佩此文﹐亦得尸解﹐輪轉成仙。國土中央及四季月有災﹐欲使中央安鎭﹐當朱書黃石上﹑鎭中央﹐十二日災殃自滅﹐凶逆自消﹐四方和睦﹐善瑞自生﹐麒麟來歸﹐白虎遊庭﹐國丰民富﹐普天安寧。書文佩身﹐萬災不經﹐身康气彊﹐五官精明﹐長保國家﹐永享利貞。

道士書白帝眞文﹐置西方﹐則西嶽仙官至。長齋百日﹐精思靈寶尊神﹐則天眞下降﹐給太素玉女六人﹐取西嶽神仙芝艸不死之藥﹐白帝鬼魔遠捨六萬里﹐西方凶悖惡獸毒螫﹐皆不生害﹐心反善仁。長齋修行二十四年﹐身得神仙。但佩此文﹐亦得尸解﹐輪轉成仙。國土西方及秋三月有災﹐欲使西鄕安鎭﹐當朱書一白石上﹐鎭西方﹐六日災殃自滅﹐凶逆自消﹐西方自歸﹐善祥來遊﹐靈獸飛軒﹐金雀銜符﹐五老歸賓﹐國寧民休。書文佩身﹐神明交遊﹐災不加身﹐與五帝同廚﹐子孫昌熾﹐世享王侯﹐與善因緣﹐何慮何憂。

道士書黑帝眞文﹐置北方﹐則北嶽仙官至。長齋百日﹐精思靈寶尊神﹐則天眞下降﹐給太玄玉女五人﹐取北嶽神仙芝﹑艸不死之藥﹐黑帝鬼魔遠捨五萬里﹐北方凶悖惡獸毒螫﹐皆不生害﹐心反善仁。長齋修行二十四一年﹐身得神仙。但佩此文﹐亦得尸解﹐輪轉成仙。國土北方冬三月有災﹐欲使北鄕安鎭﹐當朱書黑石上﹐置北方﹐五日其災自消﹐凶惡自滅﹐北方自賓﹐善瑞自昌﹐地藏發泄﹐金玉露形﹐天人歌詠﹐國富民丰。書文佩身﹐萬災消亡﹐壽同天地﹐福祿難量﹐所向所求﹐莫不利貞﹐子孫昌盛﹐世出賢明。

師曰﹕按赤書玉訣眞文咒說古文﹐後來學者﹐難可施行。故高上著筆﹐以解曲滯玉訣眞要﹐開演古文微妙元辭。諸天高尊﹐披誦玉音﹐十方遙唱﹐上天設禮﹐神魔降伏﹐而令講世書道法。以舊文通之﹐多有謬異。又以常有者爲賤﹐而偶得者爲寶﹐世俗貴難尙同﹐溺於先見﹐故文字多以先得者爲貴。世俗貴異﹐復以難得者爲奇﹐而易得者爲廢謬。所以世師有得其妙者﹐多不以及人。盲師錯說﹐各立方論﹐遂駭於後人。今審諦以仙房參同﹐務爲簡要﹐眞旨宗說無疑﹐乃爲善爾。

大梵正音

師曰﹕大梵正音之章﹐乃元始自然飛輪之炁結成。誦詠之者﹐可以制伏萬靈﹐超度五苦。大法之士能於六丙之日﹐面東﹐朱書於黃素之上﹐佩負兆身﹐則袪制羣魔﹐消卻萬災。當存爲靈寶天尊﹐搯中指上節﹐取元始祖炁﹐灌筆而書之。

書章誦咒曰

元始祖輪﹐結梵彌絡。自然靈妙﹐元始無終。洞杳菩猷﹐提渠廓崇。玄爽杳邈﹐眞神靈峯。道達總魁﹐超冀無窮。急急如靈寶上首律令。

大梵正音

廣生高映﹐覺元洞虛。應元九眞﹐化交肇圖。文靈運構﹐宗範元都。感應總括﹐威昭自成。綠岑遷景﹐皇道含明。天林耀權﹐炁精育魂。融羅負立﹐圓英隱昱。期巨神包﹐洪綱告寧。章炎通泛﹐堅敷澄宗。虛像玄華﹐龍陽舞穹。微正霄艷﹐淵太凝衝。元闕三紐﹐大梵飛空。隱覺隆益﹐天倫慶呈。神戶纏絡﹐眞元散精。浮握明照﹐徊合升遷。導騫宴云﹐靈應騰天。剛澤徽控﹐陰峻孤儀。貫炁冥素﹐宸洞開微。周化幽應﹐澄輝帝臺。平遐挹虛﹐恢茂童池。結飆臨育﹐麗無散開。陽通百六﹐況芒隱階。幽廓冥默﹐眞峯會靈。堅丕順道﹐告命騫林。龍安洞變﹐純陽隱玄。方本還炁﹐象伏高負。神變惠允﹐解煉靈根。赤精純道﹐成號威尊。利云有常﹐億仞中丘。郁城瓊壘﹐謠音慶流。受位玉室﹐大憲通幽。玄章煥落﹐綱輪乃周。

大梵隱語無量音

師曰﹕大梵者﹐天中之天也。隱語者﹐諸天祕音也。乃太上玉晨大道君﹐受元始天尊祕訣﹐修行之微妙﹐故按六十四卦﹐而成其句﹐以象中黃之數。凡煉丹之士﹐當擇丙丁火旺之日﹐面東南﹐設案﹐再拜而書於黃素上﹐以鎭佩﹐則萬靈振伏﹐召集眞元﹐以叩三田戶。若朱書碧紙﹐上度下世亡魂﹐則身入光明﹐不居重暗﹐是謂大梵無量之音者也。

東方八天

搯震文﹐吸東方八天之炁﹐入口﹐吹彈身中﹐卻搯中指中﹐面東書篆﹐咒曰﹕

眩炳煥落﹑耿蘭幽芳。澮蒲標﹐竺載孔猷。元皇九醜攝。

南方八天

搯午文﹐吸南方八天之炁入口﹐吹彈身中﹐卻搯中指中﹐面南咒曰﹕

中寂虛一﹐混華仙綜。和暉陽堂﹐赫胥耀同。晶虛瞿容攝。

西方八天

搯兌文﹐吸西方八天之炁入口﹐吹彈身中﹐卻搯中指中﹐面西咒曰﹕

遊惠照蘇﹐陀伽含羅。岐俱渺郁﹐臺映盧摩。畢淑少都攝。

北方八天

搯子文﹐吸北方八天之炁﹐吹彈身中﹐卻搯中指中﹐面北咒曰﹕

元皇寶耀﹐延靈郁單。扶桑敬禦﹐凝晨總玄。洞妙宗明攝。

靈寶無量度人上經大法卷之三十二竟

靈寶無量度人上經大法卷之三十三

修禳條格品

玄師曰﹕四時失度﹐陰陽不調﹐星宿錯度﹐日月失昏﹐國主有災﹐兵革四興﹐疫毒流行﹐兆民死傷﹐師友命過﹐亦當修齋﹐行香誦經。凡建靈寶之法壇﹐集同學之淸士﹐取九方之淸泉﹐貯金玉之妙器﹐墨書九野之名埋瘞三晨之象﹐蓋加持﹐驗災增減。備神明之好樂﹐奏九聖之所隸心丹合天﹐九功乃就﹐克臻升舉。泄語外知﹐其功不注。

訣曰﹕四時失度﹐謂春行秋令﹐夏行冬令之類。陰陽不調﹐謂雨暘不時﹐亢陽炎盛之類。皆須修齋誦經﹐六時行香。星宿錯度﹐謂五星淩犯﹐九曜差躔﹐妖彗出野﹐怪炁異生。日月失昏﹐謂交移失次﹐餌蝕暈虹﹐蒙霧霞暗﹐皆爲失昏。國主有災﹐謂姦臣賊子﹐篡權專制﹐逼脇王命﹐違和失政之類。兵革四興﹐謂八方未化﹐番戎侵境﹐賊鋒逆臣﹐肆伐亂徵﹐鎭山壓野﹐男號女悲﹐互相殘淩。疫毒流行﹐謂時行瘟疫﹐徧連城邑﹐惡獸毒物﹐妖惑流行。兆民死傷﹐謂風勞炁冷﹐鬼邪侵犯﹐山崩地陷﹐水火相侵﹐河海山川﹐惡物興禍﹐野道蠱魅﹐鬼怪侵淩﹐伏連延纏﹐死傷兆民。師友命過﹐謂同學如親﹐爲有片善﹐可習爲師。九種陰功﹐大則靈寶玄壇﹐小則建三晨小壇﹐內師友命厄﹐則量度誦建﹐命過則依升度品格。

靈寶玄壇格

取生炁方無穢污石礫之土﹐又非戰場刑獄屠坊生產之地﹐建壇三級。下層方九尺﹐高一尺。中層建八角﹐縱橫長七尺二寸。上層圖面去﹐五尺高﹐九寸爲式。

四時失度陰陽下調格

上層供養鎭壇禳災四時失度陰陽不調靈符﹐次設虛皇天尊﹐五方五帝﹐三官四司﹐扶桑大帝﹐暘谷神王。中層九州社令﹐五嶽大神﹐四瀆龍君。四海源王﹐八卦大神。下層設河上玉女﹐海中玉女﹐雲雷雨部﹐風伯雨師﹐直壇土地﹐歲德尊神﹐十二月將﹐十二時官。

四時失度陰陽不調靈符

星宿錯度日月失昏格

上層供養鎭壇禳度星宿錯度日月失昏靈符﹐次設天皇大帝﹐太微天帝君﹐北斗七元星君﹐五方五帝﹐九曜星君﹐太陽帝君﹐太陰皇君﹐韓君丈人﹐九天太皇﹐萬福眞君﹐上淸妙行眞人﹐靑羅眞人﹐三臺星君。中層設二十八宿星君﹐十方飛天神王﹐天地水三官﹐四三元帥。下層設八卦大神﹐九州社令﹐十二月將﹐五嶽大神﹐十二辰將。

星宿錯度日月失昏符

國王有災兵革四興格

上層供養鎭壇禳度國主有災兵革四興符﹐次設昊天上帝﹐聖師天師﹐天皇上帝﹐太微天帝君﹐玉虛上帝﹐十方靈寶天尊﹐十一曜星皇君﹐十神太一眞君。中層設三十二天帝君﹐十方飛天神王﹐九官三奇﹐太一神君。下層設九壘土皇君﹐九州社令﹐五獄神君﹐城隍主者﹐社令神君﹐主九州社令﹐太一八門神君﹐太歲皇君。

國主有災兵革四興符

疫毒流行兆民死傷格

上層設昊天上帝﹐妙行眞人﹐長生保命天尊﹐十方靈寶天尊﹐慈悲度厄眞人﹐三天大法師﹐天地水三官﹐四聖元帥。中層列三元將軍﹐解厄度厄兵士﹐收瘟斬瘟大將軍﹐甘露童子﹐淸涼玉女﹐六職天醫。下層列五方天兵騎吏﹐太歲神君﹐九州社令。

疫毒流行兆民死傷符

上眞星宿好樂

琵琶鳳管﹐時新華果﹐山泉﹐歡喜團﹐五色飯﹐五豆﹐五穀﹐靑木香﹐甘松香﹐米飯﹐細荼﹐大棗﹐茆香﹐五色旛﹐五色錦彩。

太一神祇好樂

竹弓﹐蘆箭﹐印﹐甲馬﹐刻馬﹐兵士﹐木刀﹐槍劍戟﹐誹黑紙錢﹐五色繒彩﹐時華細果。

加持密咒經

《洞淵神咒經》《五星祕授經》《十一曜消災經》《高上老子消災經》《長生保命護身經》。《無量度人上品妙經》。《大梵隱語》。

三晨象

日金﹐月玉﹐五星五金。月孛﹐天一﹐羅喉﹐計都﹐用五色石英。埋於天層土中﹐深三尺爲式。

九州分野

楊州鄒混分野﹐社令正神九宮釜。荊州張象分野﹐社令正神二宮曉。兗州費萌分野﹐社令正神八宮蒼。徐州賈萌分野﹐社令正神四宮銅。雍州盛季分野﹐社令正神六宮寶。冀州馮遷分野﹐社令正神一宮昴。豫州範祀分野﹐社令正神五宮鼎。靑州韓育分野﹐社令正神三宮罡。梁州張謙分野﹐社令正神七宮魁。

右以朱書鼎名於器外﹐黑書州名於器內﹐於中壇八方﹐以朱書河圖文於八方上。安其器﹐以鼎名向外﹐平穩安之﹐無致敬側。

河圖

驗器中災福厄會法

黑濁水災﹐黑渾雨澇﹐黃濁風災﹐黃渾疫災﹐黃穢虫災﹐字列地震﹐白濁字黯小寇﹐白渾字滅兵災﹐水渴耗旱災﹐水紅赤字淡水災﹐靑渾饑荒。

如有非法變易﹐須速白天省批﹐報以別之。如平常者﹐皆一州平寧。

九宮八節愈災法

玄師曰﹕南上之宮﹐韓司主柄﹐有九宮天星﹐下降九地﹐執奉天命﹐司行災異。一節主定炁﹐一年主分﹐百日主巡治﹐一日立變令。坎宮玄淵之神﹐曰太一星也﹐主兵水﹐河泛岸決﹐谷貴兵戎。離宮丹炎之神﹐曰天一星也﹐主大旱艸枯﹐亢陽火災﹐谷焦民饑。中宮厚化之神﹐曰天符星也﹐主地炁害坼﹐土功地震﹐疾病民勞。乾宮飛云之神﹐曰靑龍星也﹐主霜寒大水火兵。艮宮積陰之神﹐曰太陰星也﹐主陰霾霪霧﹐日月無光。震宮靑龍之神﹐曰軒轅星也﹐主迅雷烈風﹐苦雨藩營﹐多病重霜。巽宮虛藹之神﹐曰招搖星也﹐主卒風雹雨﹐傷損禾稼虫蝗。坤宮元土之神﹐曰攝提星也﹐主土功暴寒﹐霜凍大霧﹐傷殺艸木。兌宮金秀之神﹐曰咸池星也﹐主霜冷五穀﹐折毀兵盜狂賊。

此之九年﹐奉南上之命﹐各主一節﹐令之災異。按九土而巡行﹐多置克制之宮﹐成四時失度﹐陰陽不調。又有三淸長吏﹐太一神君﹐專主兵革旱澇﹐疫毒流成。況紫微上宮天皇玄府靑羅眞人﹐主劫數歷限﹐推遷七政﹐司括下元﹐民災國厄﹐日月薄蝕﹐五星變易﹐失度差躔﹐天坼地震﹐妖彗凶孛﹐怪星異炁﹐亦主九土災祥。

凡八節自冬至日爲始﹐先面東﹐誦經十過﹐以消冬至至立春四十五日九土之災。自一宮坎宮面北﹐誦一轉九宮誦﹐九轉畢﹐至面東誦一轉﹐以消坎宮北方之災。如立春節﹐先面東﹐誦經十過﹐以消立春四十五日災。自艮宮爲始﹐至七宮兌宮成九過﹐而面東成十轉也。並如九宮式﹐是遇八節日誦經一十過﹐誦畢﹐並祝侍經玉童玉女﹐典行其意﹐每思一土如元始十徧二回說經之祥﹐自始靑﹐皆得度世﹐一念一存思。

八節九宮之圖

玄師曰﹕凡九土災祥﹐皆於年中十月十五日下元節﹐普校大會之日﹐上帝預定。至十一月冬至一陽﹐炁應災祥﹐隨炁升潛﹐同乎數者。先於正月元日後﹐災祥發矣﹐不遭數者。卽候日月已盡﹐災祥始興。而下世凡俗昧知。旣司洞玄仙職﹐不待臨事而消。預於十月十五日下元之後﹐行功救世﹐助國濟民。擇同學之人九貟﹐建三天總炁壇﹐上層法天﹐中層象人﹐下層體地﹐依三層設位。上層東西﹐用金玉作日月形﹐銀銅亦得﹐圓形﹐日象九分﹐月象十分﹐安卯酉之地﹐壇沿之極處。次以五石英作五星﹐形如彈丸﹐按五方埋瘞。上層田月之裹三寸﹐各深一寸﹐於壇心上。以衝天柱高三尺二寸﹐每八寸穿一天盤﹐作三重。第四下一重安斗罡﹐如曲尺燈架。上層壇周側以靑色彩泥﹐如淡碧色﹐以丹砂書二十八宿罡之形。中層以黃色彩泥﹐增於壇周側四方﹐書靈寶五功符﹐書四維四道。次書三十二天大梵雲篆光明玉字﹐於中層四維均布之。及書三十二天帝諱﹐於下以寶器﹐或淸淨不津陶之器﹐九隻﹐於壇九方﹐取深淵源長之泉﹐九器內中宮之器﹐亦安坤方。未納水時﹐法師九人﹐各面九方﹐執筆﹐存極萬里人物山川城郭﹐取炁吹筆﹐安九方。按宮分數炁﹐存思。如面南方宮﹐九次取炁吹筆﹐訖於器中黑書九州之名﹐將九方水煎沸﹐納於器中使平滿﹐以蓋覆之﹐安燈於側﹐及香於前﹐器後立牌﹐書如法。下層以白色彩泥﹐又於壇側開八門﹐二道畫八卦﹐畫四海五嶽﹐中嶽亦在坤宮﹐九州分野﹐依式置壇訖﹐並依三層設聖位。都畢﹐方於子時入壇﹐八方敷几案裀席﹐以八人同志﹐各典一方內﹐大法師立高座在地戶﹐面天門而守典中央五宮之職。如此置位了﹐方可六時行香﹐每人各誦靈寶大經一徧﹐同聲諷誦一徧﹐共周十徧。仍各有心映內功經法﹐以意施爲﹐至一晝夜六時畢﹐於亥時入壇﹐開器視之﹐見九土災詳。再依前行持﹐又至亥時視之﹐以器中水並所書如常﹐卽罷壇﹐設醮謝恩。除災度魂祈謝外﹐並用此行持。

玄師曰﹕此乃大赤金科﹐勿以私意﹐輒行更變﹐失其規式﹐所感不應﹐徒勞無成。

十方

東方九炁總炁丈人﹐南方三炁總炁丈人﹐西方七炁總炁丈人﹐北方五炁總炁丈人﹐東南六炁總炁丈人﹐西南二炁總炁丈人﹐東北四炁總炁丈人﹐西北八炁總炁丈人﹐上方一炁總炁丈人﹐中央十二炁總炁丈人。

八門

坎方太淵絕水門﹐艮方太安玄石門﹐震方太元神雷門﹐巽方太虛靈風門﹐離方太明絕火門﹐坤方太釋九地門﹐兌方太素衍擇門﹐乾方太昊祖天門﹐巽方地戶乾方天門。

上輪

三境位左右玄眞人﹐太一眞人﹐妙有眞人﹐靑羅眞人﹐靈寶眞人四相。共十三位。

中輪

昊天玉皇上帝﹐天皇大帝﹐北極大帝。西元金母﹐束華木公﹐三官四聖﹐五帝四師。共二十一位。

下輪

聖祖天尊大帝﹐太一救苦天尊﹐十方應化靈寶天尊﹐消災解厄天尊﹐九宮捍厄天尊﹐普慈護國天尊﹐長生保命天尊﹐靈寶無量庫人天尊﹐大慈大悲大慧眞人﹐救苦眞人﹐眞定眞人﹐郁羅眞人﹐光妙眞人﹐太極眞人﹐三天法師。共一十五位。

曲尺斗燈

北斗七元左輔右弼。九位。

第一層天輪

十方太一眞君﹐十一曜星皇君﹐大梵度人不死君﹐南極注生大君﹐南極長生大帝﹐度世司馬大神﹐好生韓君丈人﹐太皇萬福眞君﹐扶衰度厄眞君﹐回骸起死眞君﹐南斗六司眞君﹐十方飛天神王﹐共四十五位。

第二層人輪

法中仙曹執職﹐靈官功曹﹐金童玉女等一位﹐在中央﹐次列九州社令在外﹐左列六丁玉女﹐右列六甲神將﹐五嶽五方﹐五行佐命。共三十二位。

第三層地輪

八卦大神﹐四海龍君﹐四瀆源王﹐歲方太歲﹐星方十干﹐十二支大神﹐風伯雨師﹐雷公電母﹐霜雪上吏﹐雹霰上吏﹐雲霧上吏﹐九壘土皇﹐當處城隍﹐四直使者﹐監醮香官﹐直壇土地。共六十二位。

中央立十洲三島大州洞天靖廬福地主者一位。

靈寶無量度人上經大法卷之三十三竟

靈寶無量度人上經大法卷之三十四

五帝育物品

玄師曰﹕雜霧冗薄﹐寒暑失節﹐乾坤包承﹐虫蝗滋生﹐啖食百谷﹐疫癘交攻﹐傷殺黎庶﹐夏霜冬雷﹐秋炁花榮﹐春令不孚﹐虹蜺徹天﹐大雹苦雨﹐烈風迅雷﹐損害羣物﹐�出蛟蜃﹐陸走虎兕﹐長虺隊鼠﹐怪魔厭蠱。祈火府以拯令﹐請五帝以育物。西嶽治虫毒﹐收蝗東蛇虎﹐昊天除癘保命﹐天官治疫救苦﹐玉文鎭長蛟﹐金書解厭蠱。非上品難助神功﹐假中篇以隆威力﹐應速飛升遊神﹐而獲恩得福於玄祖。訣曰﹕元始道祖﹐分降化類。三素之炁化高眞﹐五行正炁爲百神﹐罡烈之炁化六甲﹐柔和之炁化六丁﹐沖和之炁化庶民﹐至陰之炁爲鬼精﹐雜類之炁爲禽畜﹐微冗之炁化昆虫是也。其四時之度﹐五帝育物。春時靑帝行於和炁﹐至四月赤帝接令﹐變和爲溫。若靑帝不收春令﹐則薄寒气軟﹐五穀百果不實﹐霧炁作疫。或赤帝侵令﹐迅雷烈風﹐水妖作災﹐損於萬物﹐民病熱癘﹐癱疥痢毒。夏時赤帝行於火令﹐成熟萬物﹐至七月白帝接令﹐化溫爲涼。若赤帝不收夏令﹐則亢陽水涸﹐虹蜺雹電﹐苦雨烈風﹐損害艸木﹐毒虺惡虫﹐出於山野。若白帝侵令﹐則夏有霜霧﹐艸木黃死﹐百谷不實﹐民病瘧啾。秋時白帝行於秋令﹐五穀結實﹐萬物收成﹐至十月黑帝接令﹐變涼爲風。若白帝不收秋令﹐則秋炁花榮﹐虎豹作災﹐鼠食五穀﹐民病瘡瘍。或黑帝侵令﹐則山河溢水﹐海岸地震﹐百谷不成﹐飛走自死﹐地毛荒饉﹐餒疾交作。冬時黑帝行於寒令﹐至正月靑帝不接令﹐則雨螽折木﹐老幼卒亡﹐民病大疫於春。或靑帝侵令﹐則百花早榮﹐有秀不實﹐水出蛟蜃﹐民病暴死。又四時四炁﹐土德助之。若水失於節度﹐則陰陽不調﹐百災萬害﹐隨玆而生。皆隸南昌上帝韓司火府﹐韓君丈人主之﹐號可韓﹐統於五帝﹐育物拯令﹐正天宿度﹐調泰璇璣﹐齊常七政。凡有此災﹐須請命丈人﹐告命五帝﹐下有虫蝗虎兕﹐並西嶽君主之。疫癘屬東極靑玄太淸玉司長生保命府﹐太一元生府翊天四帥院主之。玉文金書別出。仍皆須中篇﹐萬過上品﹐度人十回﹐可以愈災凶於四表﹐除妖孽於八方也。積此玄功﹐非福一身﹐慶及玄祖。

五帝育物眞符

靈寶有五帝育物眞符﹐是靈寶度人中品之道﹐五方五帝所掌﹐五行造化功用是也。凡學士修用此五符﹐先佩五帝眞刑符﹐存五帝侍衛﹐五星居於空玄之中﹐各去兆面五尺。木星靑光九芒﹐熒惑赤光三芒﹐太白白光七芒﹐辰星黑光五芒﹐土星黃輝十二芒。然後上五方香﹐面東九拜﹐叩齒九通。閉炁九度﹐玉淸訣﹐取東方炁吹符。次面南三拜﹐叩齒三通﹐閉炁三度﹐書成赤帝符﹐玉淸訣﹐取南方炁吹符。次面西七拜﹐叩齒七通﹐閉炁七度﹐書成白帝符﹐玉淸訣﹐取西方炁吹符。次面北五拜﹐叩齒五通﹐閉炁五度﹐書成黑帝符﹐玉淸訣﹐取北方炁吹符。面天門十二拜﹐叩齒十二通﹐閉炁十二度﹐書成。黃帝符﹐玉淸訣﹐取上方炁吹符。

東方靑帝木功符

右符主生化萬物﹐鎭東嶽﹐整木星失度﹐調東方七宿璇璣﹐來和气﹐除春令不調﹐治東方毛虫之妖﹐統東方鬼神﹐召東華神仙﹐治肝病筋脈之疾﹐服九年﹐靑帝遣靑靈玉童靑腰玉女各九人﹐迎兆登九炁靑天﹐位封靑帝眞人。

南方赤帝火功符

右符主成熟萬物﹐鎭南嶽﹐整熒惑失度﹐調南方七宿璇璣﹐來和炁﹐除夏令不調﹐治南方羽虫之妖﹐統南方鬼神﹐召南極神仙﹐治心病炁脈之疾。服三年﹐赤帝遣丹靈玉童太丹玉女各三人﹐迎兆登三炁丹天﹐位封赤帝眞人。

西方白帝金功符

右符主制伏萬類﹐鎭西嶽﹐整太白星失度﹐調西方七宿璇璣﹐來和炁﹐除秋令不調﹐治西方甲虫之妖﹐統西方鬼神﹐召西靈神仙﹐治肺疾腸胃不調。服之七年﹐白帝遣皓靈童子素華玉女各七人﹐迎兆登七炁素天﹐位封白帝眞人。

北方黑帝水功符

右符主收藏萬物﹐鎭北嶽﹐整水星失度﹐調北方七宿璇璣﹐來和炁﹐除冬令不調﹐治北方魚鱗之妖﹐統北方鬼神﹐召北眞神仙﹐治腎病膏血之疾。服之五年﹐北帝遣玄靈玉童太玄玉女各五人﹐迎兆登五炁玄天﹐位封黑帝眞人。

中央黃帝土功符

地水神五嶽九州一切萬神金馬驛程如有不伏三界五帝列言上淸

右符助四帝造化萬物﹐鎭中嶽﹐整鎭星失度﹐調中斗七宿璇璣﹐來和炁﹐除四時正令不調﹐治中央裸虫之妖﹐統中央鬼神﹐召中央上中下三界神仙﹐治脾胃肌膚之病。服之十二年﹐黃帝遣黃靈玉童黃素玉女﹐迎兆登一炁天﹐位封黃帝眞人。

靑帝符治瘟疫之災﹐赤帝符鎭治火災﹐白帝符鎭治兵災﹐黑帝符鎭治水災﹐黃帝符鎭治萬災﹐其四方四帝眞符﹐皆可通用﹐中央黃帝符﹐非王侯不得佩服。

五帝符

靑帝符治肝病﹐魂不附體。靑書黃上﹐搯震文﹐祝之曰﹕靑帝護魂﹐保鎭三宮﹐急急。取東方炁吹符﹐吞佩各一道﹐忌酸九日﹐忌辛七日﹐卽魂安肝病愈。

白帝符治肺病﹐魄狂妄。白書赤上﹐搯兌文﹐祝之曰﹕白帝侍魄﹐冶煉陰邪﹐急急。取西方炁吹符﹐吞佩各一道﹐忌食苦七日﹐忌食辛三日﹐卽七魄復至﹐肺病安寧。

赤帝符治心病﹐炁不足。朱書黑上﹐搯離文﹐祝之曰﹕赤帝養炁﹐萬神皈身﹐急急。取南方炁吹符﹐吞佩各一道﹐忌食甘五日﹐忌食苦三日﹐卽神安炁盛﹐心病乃愈。

黑帝符治腎病﹐精血凝滯衰朽。黑書黃上﹐搯坎文﹐祝之曰﹕黑帝通血﹐萬神保精﹐急急。取北炁吹符﹐吞佩各一道﹐忌食甘三日﹐食鹹五日﹐卽精血流通﹐腎病乃愈。

黃帝符治脾病﹐亡魂失神﹐肌膚贏劣﹐飲啄不寧。搯中指中文﹐黃書靑上﹐祝之曰﹕黃帝中主﹐萬神無越﹐急急。取上方炁吹符。吞佩各一道﹐忌食酸十二田﹐忌食甘五日。

大梵飛空品

玄師曰﹕學道之士凡遇三元八節﹑本命之反﹐或國土有災﹐饑饉失時﹐或法身昏病﹐五音咒詛﹐災星正照﹐惡曜旁臨﹐或兆庶冤枉不明﹐男女不育﹐山林猛戾剛狠之邪﹐或飛空入地﹐半天之神﹐魁怪爲殃﹐難救治者。常行飛空之道﹐拜伏心章﹐躡旋斗歷箕之罡﹐行坎離交遘之道﹐默朝上帝﹐運思一泥丸之理﹐洞達杳冥。則鬼神振伏﹐萬炁長存﹐不經苦惱﹐身有光明﹐萬炁齊仙﹐退災卻厄﹐除禍止非﹐眞所謂靈寶上品妙道者也。

法當齋日寅旦之時﹐入室端坐﹐兩手靈寶訣﹐相壓於左右膝﹐如如自然﹐使內想不出﹐外想不入﹐正念澄神﹐見五臟六腑內外瑩徹。存左日月﹐去面九寸﹐頂中出五色圓象﹐內有寶珠﹐仿髴於空中旋運。次思三十二天帝君﹐並駕五色八景之輿﹐各從方面至﹐並於頂中各出五方色眞炁﹐如絲交遘﹐萬道寶光﹐合我眞炁。畢想後唱擊法鼓二十四通﹐以集二十四炁﹐覺兆身自下丹田﹐玄炁盤旋而上﹐交浹於心中﹐溫溫盤折﹐自兩眉間﹐至髮際而出﹐代爲二十四神。次存夾脊之後﹐有雙宮室﹐如璢璃之殿﹐殿中有水晶玄珠﹐內明光徹。尾閭自腎元﹐逆有靑碧之泉﹐返湧朝至泥丸宮﹐宮中有日月﹐洞映成金碧流光之臺。上有始靑帝君﹐降紫黃白靑碧五炁﹐直入兆頂門﹐結爲寶臺。次存兆玄炁化爲眞人﹐坐於寶臺之上﹐萬炁齊臨﹐身坐百寶光明﹐徹見十方三界﹐外內一如目前。然後默誦大梵隱語六十四句﹐每一句搯子至亥十二宮﹐吸炁吹彈兆身。至坎離乾坤四句﹐卽叩齒三十六通﹐存三淸比玄之炁交遘﹐中有日月交光﹐吸炁漱津﹐納之九作。咒曰﹕

玄黃素暉﹐晃朗紫微。始靑琳梵﹐交煥金芝。出無入空﹐窈窕靈扉。結成靈胎﹐化爲嬰兒。灼擲流鈴﹐郁變蒼嵋。萬天森輔﹐遠示披衣。三田溢光﹐瑞光騫霓。黃老變仙﹐超脫苦危。無爲上仁﹐與道無虧。

誦畢﹐服符﹐興身出戶﹐勿反顧左右。如此行之六十四日﹐則萬靈振伏﹐招集羣仙﹐天無氛穢﹐地無妖塵﹐冥慧洞淸﹐得入玄玄大洞無量之品。

元綱流演罡

法隨步念咒﹐戌起﹐返至亥止。變神

爲上淸眞人﹐大洞冠服﹐執圭﹐登五龍之車﹐飛謁上淸。凡拜心章﹐用降眞香﹐爲函長三寸七分﹐闊一寸二分﹐內以黃素﹐長一尺二寸﹐高三寸六分。研朱密寫細書﹐行數不拘﹐上要約三分﹐下空一分。前先書維某年月日朔時﹐某人謹齋沐﹐誠惶誠恐拜手﹐頓首稽首﹐澄心百拜上言﹐後文盡只云謹言。用三元飛炁玉章印封外﹐內以章中首尾陛下再拜﹐臣姓某印之。發時以靈寶心咒﹐烈火焚香中燒之﹐存伏如前法。

函底符

袋上符

後書章於太歲某年月日時﹐就醮壇內。某時發三天門下﹐通進典官火急奉行﹐不得違滯﹐立待報應﹐急急如律令。

靈寶心咒

和元陽﹐集三靈。拘魂制魄﹐洞光內明。玄影其苗﹐道貫始靑。三部八景﹐炁周杳冥。心運南北﹐坎離遘精。眞羅郁絕﹐慶開八門。飛度三天﹐合制乾坤。

右咒書符等﹐並用此咒﹐招上淸訣﹐存身爲靈寶天尊。

大梵震靈章

玄師曰﹕夫日月薄蝕﹐山川震鳴﹐疫毒流行﹐陰陽失律﹐寒暑差時。行持之士當入靖室﹐端坐﹐誦詠大梵正音之章﹐佩大梵震靈之符﹐以卻萬災﹐召集和炁﹐護衛兆身﹐庶安境土。法用黃素朱書符炁﹐以佩負。則感五帝輔翼﹐萬聖臨軒。』飛度法身﹐得爲眞人﹐免禳厄難。書時存身爲道君﹐搯上淸訣﹐取九霄正法﹐旋繞筆素﹐默咒﹐叩齒三作而書之。咒曰﹕

梵炁彌羅﹐大梵流光。敷爲眞幾﹐玄應朝陽。華英晃灼﹐護衛中黃。感激魁鬼甫﹐正斗明梁。導恢流梵﹐紀律玄罡。大震靈音﹐調陰和陽。統制萬神﹐回度眞常。匡禦眾魔﹐我位上王。急急如靈寶律令敕。

大梵震靈符

靈寶無量度人上經大法卷之三十四竟

靈寶無量度人上經大法卷之三十五

自煉形神品

煉神法章

法於一陽生後﹐受煉形神。凡一周歲﹐然後聞奏上帝﹐關行三界﹐攝召亡魂﹐方行開度。未及一年﹐急欲救拔﹐須啟請煉度眞人﹐九光童子﹑受煉司眞宰﹐奏聞朱陵大帝﹐三炁天君﹐熒惑眞君﹐南宮上宮度生君﹐火府眞聰煉魂聚魄攝魂使者﹐主將吏兵﹐存在左右。庶得眾眞監度﹐魔試潛消。凡陰魂不過二尺﹐在世喎邪跛�﹐殘疾刀兵﹐形骸不具﹐陰府亦然﹐當行五府事。一爲泉曲之府﹐是名腎宮﹐此主天一水位之精﹐則當存水神爲水沼﹐以洗滌孤魂。二爲陽明之府﹐是名心宮﹐此屬地二火位之精﹐則存火神爲火池﹐以煉度孤魂﹐魂旣得洗滌﹐又得煉度﹐不可不具五府。須存天三生木﹐屬肝﹐是爲發生之府﹐以象春之生物也。次想地四生金﹐爲肺宮﹐是名昆侖之府﹐以象秋之收成也。夫春屬肝﹐爲木位﹐主靑龍。秋屬肺﹐爲金位﹐主白虎。夏爲朱雀﹐應心﹐冬爲玄武﹐應腎﹐四象旣備﹐萬神俱歸﹐其於中黃之庭﹐默行五府事。當存脾神在於中宮﹐爲黃庭之府﹐能生長萬物﹐五行圓備﹐則萬神咸亨矣。然後亡魂形體悉備﹐可以洗煉﹐俾得托生天界﹐仙衣輝嚴﹐則流火之庭﹐火鈴滿地﹐焰焰燭於天界。從此孤魂各登仙鄕﹐永辭苦趣。然後玄祖乘此妙因﹐神識超脫﹐逍遙霞霄之上﹐身得道眞矣。

每日淸旦焚香﹐面太陽﹐先摩兩手心令極熱﹐拭兩目﹐次兩耳兩鼻﹐然後左右各摩三次。方搯四門訣﹐勒至中指中文﹐存東方靑帝駕靑龍﹐與自己肝中靑炁靑帝自眼出﹐合而爲一。搯卯文﹐默念紅杏﹐吸靑炁﹐使津入肝。又次想西方白帝乘白龍﹐與自己肺中白炁白帝自鼻出﹐合而爲一﹐搯酉文﹐默念磨眞﹐吸白炁﹐使津入肺。次想南方赤帝駕赤龍﹐與自己心中赤炁赤帝自口中出。合而爲一﹐搯午文﹐默念襪臈﹐吸赤炁﹐使津入心。次想北方黑帝駕黑龍﹐與自己腎中黑炁黑帝自兩耳出﹐合而爲一﹐搯子文﹐默念墨黑﹐吸黑炁﹐使津入腎。次想中央黃帝乘黃龍﹐與自己脾中黃炁黃帝自唇中出﹐合而爲一﹐搯中指中文﹐默念靈寶﹐吸黃炁﹐使津入脾﹐想五藏五色郁勃充滿﹐卽心拜五方﹐念金液煉形咒﹐並太液咒﹐取太陽炁九口﹐通徹內外矣。

金液煉形咒曰﹕

金液煉形﹐與道合眞。開明三景﹐是爲天根。無幽無極﹐無始無終。元皇九醜﹐靈魔絳宮。紫炁飛天﹐身乘六龍。火上水下﹐流入三宮。神居陽明﹐大道自通。急急如上淸金液煉形律令。

太液煉形咒曰﹕

太液煉形﹐金馬驛程。上下水火﹐森羅淨霐。元範恢漠﹐幽寂度人。受煉無窮﹐爲道至眞。三元降合﹐五炁會神。太上符告﹐六丁潛靈。紫羅郁秀﹐行符玉京﹐急急如太上太液律令。

次誦太陽流金火鈴眞一咒

天中火光﹐月中精光。大明火鈴﹐金剛之精。日宮太陽高陽明﹐魁星五輔天元廷。保鈴火速元鄒兵﹐猛獸正妖入鬼精。熒星火星火神王﹐太一元兵平火山。大聖金童星火及﹐上童昊凶流金敕。金剛寶光律令攝。急急如南方熒惑寶光律令敕攝。

自煉法訣

每日淩晨﹐焚香少斗﹐立斗中﹐想爲煉度眞人。先搯四門訣﹐靜神絕慮﹐兩手玉皇訣﹐交於口上﹐默念金液煉形咒﹐直視太陽﹐吸炁一口﹐三次一咽﹐吸炁九口﹐念咒三徧﹐想日輪九道光共咽口﹐復念太液咒﹐如金液作用。咽炁畢﹐念煉神咒曰﹕

太上煉神﹐九步八坤。行剛九轉﹐內外咸成。三臺子午﹐絳宮受眞。符煉萬靈﹐赤心降精。心辟惡毒﹐往來俱榮。北都曲府﹐離合上淸。大洞自然﹐風火無停。急急如太上陳形律令。

右仰視太陽﹐左右手醜訣﹐交於口上﹐吸炁九口﹐作三次咽。念咒三徧﹐如前法。念咒曰﹕

坤順內營﹐甲己潛形。三魂受煉﹐七魄成眞。五炁中理﹐斷絕惡根。九宮康配﹐列言上淸。太一含元﹐戮伐魔精。三員四正﹐地方坤寧。神魂眞魄﹐往來玉京。五嶽震伏﹐萬毒自傾。急急如太上煉神律令。

右仰視太陽﹐服炁念咒並同前﹐次同火星眞炁。念咒曰﹕

南方之君﹐赤炁之精。熒惑使者﹐丙丁將軍。朱雀炎神﹐赫赫陽精。五行造化﹐萬類發生。天帝有敕﹐使者須聽。攝召魂魄﹐煉度眞形。除災滅禍﹐回屍返生。急急如律令。

右兩手火訣﹐取南方眞火﹐咽下三口﹐再念火鈴眞一咒。仰視南方﹐取炁如前。次端坐丁立﹐取南方眞火一口﹐吹身左畔東南地上﹐想爲火池﹐存煉身大神﹐乘龍吐火於池中。將右手劍訣﹐攪自己心火從口中出。左手火訣﹐次剔向火池中﹐炎熾煉一身﹐上下通瑩﹐更無陰翳。洞徹畢﹐

想赤龍一條﹐從焰中飛入左耳孔中。次搯子文﹐取北方眞水一口﹐吹身右畔西北地上﹐存爲水池﹐想流精玉女乘鳳吐炁於池中。將右手劍訣﹐攪自己腎水從口流出。取北炁﹐子文﹐吹剔於水池中﹐波浪滔滔濯質﹐上下晶潔﹐更無塵染﹐洞徹中外。畢﹐想黑龍一條﹐從水中飛入右耳孔中﹐水竭。次咒曰﹕

魂神澄正﹐萬炁長存。不經苦惱﹐身有光明。三界侍衛﹐五帝司迎。萬神朝禮﹐名書上天。功滿德就﹐飛升上淸。

又咒曰﹕

生身受度﹐劫劫長存。

三徧﹐叩齒﹐心拜而退。凡行煉度之道﹐更須常誦南昌煉度蕩穢才露龍漢大咒﹐不以徧數﹐則煉度亡魂﹐蒙其功德﹐徑獲超脫。

又咒曰﹕

龍漢蕩蕩。

洞陽玉煉章

夫洞陽玉煉法﹐夙有仙籍﹐莫能行此。且人𨿽有目﹐可視一里之內﹐則一里之外不可視。𨿽有耳﹐可聞祟墉之裏﹐則崇墉之外不可聞。而況幽明疏遠﹐其可目見耳聞乎。必賴上帝垂慈﹐宣行妙化﹐役使火府﹐勑制地祇﹐乃行煉度。夫人不能自煉﹐安能煉鬼。鬼在幽冥陰暗之間﹐得此煉度﹐滌除垢穢﹐百骸流光﹐然後始獲超生。譬猶冶之鑄金﹐不能自冶﹐安能鑄金。上帝哀憫下愚﹐於下元甲子﹐遣六甲神仙降世﹐流傳此法﹐謂之玉皇禁書﹐非下士所可見聞也。輕泄漏慢﹐觸犯憲章﹐罪無容赦﹐幽則累及玄祖﹐明則禍及子孫﹐災害相仍﹐可不愼哉。今行持之士﹐旣有心拔度亡爽﹐宜先自煉元陽﹐陶鑄萬範﹐不求眞而自眞﹐不求神而自神﹐化合太玄﹐苦爽成賴。輒慕虛名﹐叛道誑惑﹐行屍走鬼﹐失笑幽冥﹐無所禱也。戒之戒之﹐勉勵形神﹐隱顯獲慶。

每月玉煉法

日精圓形﹐方景赤色。每月三日﹐九日﹐十七日﹐十五日﹐二十二日。凡五過於金門之上﹐以金精石景水母芝英﹐煉於日魂。此日華流散﹐金精滂拖﹐普天得潤。若此日采日根﹐靈降玉戶﹐行此道升到金門。金門在天西關之上﹐日月通靈之門也。

右取日根﹐先取井花水一瓶﹐露於中庭﹐朱書石景水母玉符靑紙上﹐置水中﹐面向水叩齒十六通。咒曰﹕

陽明景精﹐光煥紫庭。八芒朗映﹐魂芒溢盈。五轉三回﹐炁周太靈。流芳曲注﹐蔭潤蒼生。冠帶金門﹐華根鮮明。服禦石景﹐水母灌精。順天運黑﹐隨日華榮。九孔納眞﹐解脫本形。急急如律令。

次向日中﹐叩齒二十四通﹐服符咒曰﹕

陽精已通﹐飛華已新。皇芒流溢﹐蔭注內纏。仰餐玄潤﹐芳華來臻。宮宅開張﹐蕩洗囂塵。體映玉光﹐面發金眞。靈飛禹步﹐上造日門。急急如律令。

右仰頭引日炁四十五咽﹐餘水洗面沐浴﹐還室內。次面西向﹐叩齒二十四通﹐暝目﹐思見日中五色流霞下來﹐接繞一身﹐及有紫雲﹐大如目瞳﹐累十數重﹐煥耀五色之內﹐與炁俱入口中﹐便引炁四十五﹐嚼液九過。咒曰﹕

日魂流光﹐五色滂沱。煉形金門﹐圓景峨峨。靈輝吐耀﹐受明天河。玉芝盈溢﹐蘭潤芳嗟。飲我黃泉﹐哺我飛華。啜根咽實﹐壽同靈柯。形附太輝﹐身騰飛霞。千齡萬劫﹐使我傾姐。急急如律令。次心三拜畢。

石景九煉水母玉符

月華方形而圓景黃炁﹐以每月初五日﹐十五日﹐二十五日﹐一二過經東井之上﹐東井玄耀之門也。

右取月華﹐月臨東井日﹐取井花水﹐淸旦露中庭﹐夜半白上一朱書陽精玉胎煉仙眞符﹐納符水中﹐面水咒曰﹕

黃炁陽精﹐三合凝光。玄暉返正﹐冠帶八芒。煉度東井﹐受明飛星。金華散靈﹐五君流芳。夫人降醴﹐徧灑十方。洪芳下注﹐六腑溢充。金精九化﹐易景返容。急急如律令。

次向月﹐叩齒三十六通﹐服符咒曰﹕

乘虛落煙﹐遊宴太空。上造月庭﹐與眞齊雙。變化八道﹐出有入無。二景同輝﹐永保無虧。急急如律令。

右仰頭﹐引月炁五十咽﹐餘水沐浴洗面﹐還室內。次東向﹐叩齒三十六通﹐暝目﹐想見月中五色流光﹐下統兆身﹐及有黃炁﹐大如目瞳﹐方圓內外﹐累數十重﹐煥映五色之內﹐與炁共入洞房中。便引炁五十口﹐咽液十五過止。咒曰﹕

藏天包光﹐黃炁鬱鬱。結精含凝﹐八芒朗煥。瑩飾黃華﹐石景掏灌。玉芝盈溢﹐潤光霄漢。普天受潤﹐登明晨旦。駕景登空﹐得升帝館。長離下世﹐超離八難。與日同輝﹐與月同幹。

次心拜三禮畢。

陽精玉胎煉仙眞符

九宮洞視品

玄師曰﹕未有定力﹐見一切無道鬼神﹐可依九宮法﹐男於離宮起一歲順行﹐女一歲起坎逆行﹐並一歲易一宮。至何宮分﹐卽於年上起月﹐月上用日﹐日中用時﹐又於時上起得﹐患或作過﹐鬼神發作﹐歲支月支日支及方所﹐卽知鬼神惜狀。

乾

乾象主頭沈﹐舉體重難任。兩足俱冷痛﹐祟是一陽人。惡病纏身死﹐西北是沈淪。翻香有願誓﹐皂衣及邪魂。

坎

坎宮身悶亂﹐懶語腸還鳴。水蠱或支滿﹐溺死語難伸。正北因遊走﹐怪夢足悲吟。一鬼陰陽祟﹐細問見其因。

艮

艮方心腸懣﹐喉中哽塞傷。狂言並怪行﹐悲笑同難量。羣鬼須八數﹐廟社行不藏。更有木金怪﹐東北審形光。

震

震宮瘟病﹐寒熱傳四支。一食厭並咒罵﹐犯罪天使之﹐刑傷疫驚死﹐靑碧死魂隨。紅黃女鬼見﹐三日有傾危。

巽

巽宮顚狂鬼﹐盲目不能明。家先明陰語﹐外厭是女人。魂魄居鬼手﹐晝夜使呻吟。潔齋求大道﹐方始保康寧。

離

離宮正南地﹐癰癤火燒瘡。上熱多黃病﹐血鬼產傷亡。緋紫橫死客﹐沾親魂是陽。正向火位討﹐邪鬼見行藏。

坤

坤鄕脾胃疾﹐痢下體尪羸。久須難治療﹐西南有伏屍。動土傷歲破﹐光怪顯其時。勾引家先母﹐厭延死魄龍。

兌

兌意癆屍疰﹐喘嗽作迍邅。葬埋坐不利﹐刑傷有一伏連。橫夭求功德﹐古器在宅邊。鬼邪三人伴﹐同共致冤愆。

玄師曰﹕凡一切修誦﹐度化消災﹐制伏救治﹐咒祝百物﹐摧滅凶妖﹐禳鎭不祥﹐辟斥光怪﹐召龍致雨﹐請晴開光﹐止水治火﹐除瘟去害﹐發符咒水﹐收束毒獸﹐求仙修眞﹐七經八緯﹐降眞召靈﹐並須密誦靈書﹐萬徧之後﹐所欲立至神通。漸至十萬徧﹐坐致自然﹐造化無方。如大事書隱語﹐火化吹揚﹐或安高山巖谷﹐石上書寫﹐或埋地中﹐或沈水底﹐深摘仙藥救病﹐皆用此隱語﹐誦之者一依口訣。

靈寶神鑑品

道之至虛﹐則應感萬物以咸生。天之至淸﹐則鑑臨萬方以無隱。地之至靜﹐則育載萬匯以安寧。水之至澄﹐則潤澤萬品以化成。日月至明﹐照煦萬道以輝映。其有物﹐可體日月。水之澄明﹐可象天地。道之淸靜﹐虛而應物無窮﹐未嘗畱物者中外指事則九寸圓明是也﹐內指事則方寸絳宮是也。故靈寶大法之道﹐以玄宅爲主。通神洞妙﹐以明鑑爲端。於是大羅天相﹐首敍靈寶神鑑妙法一十八篇﹐九天九地之大數﹐燭幽暗昧﹐察鬼神之密機。洞玄鑑微﹐知聖凡之隱顯。昭明五府﹐映視十方﹐如月睹掌。法用九寸圓明淸瑩平靜不經鑑妝者﹐依式持咒﹐布炁鑑面。八十一日﹐陽數法足﹐所向神光﹐必現眞迹。所謂洞觀三界﹐徹視十方﹐

無逃纖毫﹐況鬼神情狀蹤迹乎。苟心不澄正﹐念不虛靜﹐志不潔誠﹐多致魔

精變幻﹐顯現非眞。修用之子﹐可不謹歟。

靈寶五嶽三塗寶照咒

紅杏﹐墨黑﹐磨眞﹐襪臈﹐靈寶。

右以左手﹐輪搯震坎兌離中印﹐念咒﹐撚定中指中文靈寶印﹐取五方炁吹鑑。畢﹐咒曰﹕

功都聚魂﹐招八方捷疾使者。天神地只。萬靈同歸﹐合天地勑攝。

右念咒畢﹐再取中天炁吹艮方﹐卻吸艮方炁吹鑑。畢﹐以大指循八卦﹐又咒曰﹕

謹請乾坎艮震巽離坤兌八卦大神﹐催促八方天神地祇﹐吾鑑中現形。

右以左手輪八卦靈寶印文﹐以右手靈寶印文﹐以中指於鑑上﹐自乾方點八點於鑑面﹐至兌﹐亦循至靈寶印﹐搯住﹐吸八方諿吹鑑﹐放印在鑑上﹐再念入室咒。

靈寶都天入室明鑑咒

風收東﹐巽云崿上天。乾炁收斗﹐乾雨散五方。

右二隅炁吹鑑﹐再輪搯五嶽印。咒曰﹕

鄰。紅杏入天成﹐破象八方正。東卯墨黑成。雨降雨對﹐四瀆龍乾﹐元靈收卦。北坎磨眞想見金﹐執千人甲坤﹐混動五方炁。西兌襪臈照南斗﹐吾大溢在手﹐地元對乾元。離靈寶心內守。中指中文襪臈列狀紐﹐像宜破宮攝。

右法輪五嶽印﹐念咒﹐取五方炁吹鑑上。再誦一徧﹐自中文退至兌上﹐搯定印﹐吸西方炁吹。乃靈寶入道五門鑑法。然後召天神入鑑﹐切鑑視天神。咒曰﹕

順帝勑﹐差靈寶照。

右法南方炁﹐離文吹鑑。再咒曰﹕

吾從何所能﹐切鏡視天神。收祖三元炁﹐都天大法行。上總取八方﹐乾元助太陽。幻陰從夜降﹐吾列向五方。

右法念咒一徧﹐吸天地人門炁吹。又念咒一徧﹐吸八方炁。再念咒一徧﹐取太陽炁吹鑑。次念咒一徧﹐自北方吸炁﹐西南東中五方炁﹐吹鑑。可以視天神現形﹐如昏蒙未見﹐再持移昏咒。

移昏寶照咒曰﹕

昏移閃破﹐澄角翼新。開公明炁﹐斷收入驅。擎迮移﹐神淸動﹐神淸動。收收。

右法靈寶印﹐吸日月明光﹐吹鑑﹐如方差殊未辧﹐再念天都咒。

天都騰藏寶照咒

移炁鉆五音﹐天門合入眞。邪炁犯五行﹐地炁取三陰。法靈催毀眞﹐三陽逐日散。逢陰到取陽﹐勑感應絕收。勑攝。

右法念一徧﹐搯靈寶印﹐吸天門炁吹鑑﹐再念咒一徧﹐取太陽炁吹鑑。畢﹐再祝召合照天神名位﹐吹鑑中。次持五嶽咒﹐催合照天神視見。

靈寶五嶽神照咒

紅杳木行﹐斷須呈足。卯墨黑水破﹐陰須疾催。坎磨眞金切﹐角與西東。兌襪臈火經﹐煉須成我。離靈寶土靈﹐寶歸生因。中須疾催疾疾。

右法以左手輪五嶽印﹐自東北西南中天﹐吸炁吹鑑中﹐分仙眞鬼物之品象﹐萬類邪正之差殊﹐再用三塗咒﹐聚神成眞。

三塗聚光寶照咒

興生轉﹐乾獨隸遷﹐坤可韓明﹐巽公都成﹐切角正。艮對魂炁收攝。中收收收。

右法念咒﹐吸三塗炁吹鑑﹐詳視中可睹眞象﹐或八方進召神祇﹐移景通見八方事。再持換炁咒﹐可以洞明。

換炁合卦寶照咒

換炁移成堅﹐天門立成新知題﹐地戶尋文炁全。中

右法搯乾坤靈寶印﹐三次﹐咒三方炁吹於鑑上﹐可鑑八方事。如遣而復召﹐當持復見咒﹐七覺換炁﹐復見寶照。咒曰﹕

陰靈徹覺滅瀆志﹐天祁之神收對聚。

右法搯靈寶印﹐念咒西北炁吹鑑﹐卽得所召之神﹐後現於鑑內。

五行正炁寶照咒曰﹕

紅杳﹐墨黑﹐磨眞﹐襪臈﹐靈寶。興生轉﹐獨隸遷。可韓明﹐功都成。切角正﹐聚魂攝。功都聚魂﹐招八方捷疾使者﹐天神地祇﹐萬靈同歸。合天地勑攝﹐合明天帝日勑攝。

右法先以左手輪五嶽三塗印﹐取五方炁吹鑑上﹐放印﹐再輪八卦印﹐以右手點鑑上八方八點。再咒曰﹕

謹諸乾坎艮震巽離坤兌八卦大神﹐催促八方天神地祇﹐吾鑑中見形。

右法念畢﹐八方炁吹鑑上﹐如照鬼神。卽改念咒云﹕

收攝八方無道之鬼﹐吾鑑中見形。

破對籙綠咒曰﹕

合成池聽益綠﹐白霜絹破綠﹐體動朝昏綠﹐破角分別綠﹐依持西明綠﹐可離見

盡綠。收管攝﹐收管攝。

右法搯東嶽訣﹐念法東方炁吹鑑﹐辧英爽之衣服﹐鬼魂之器﹐用於鑑中視現。如或潛姦匿由﹐可用後法。

破匿成度咒曰﹕

繳意破角力度﹐響名元立名度﹐取性過力分度﹐羅荒秀列破度。

右以可鑑幽隱﹐或詐妄眞正﹐未別書依後法。

天洞六神咒曰﹕

三元妙洞﹐定元華淸洞。持率勵行洞﹐敕絳霄綰洞。意歷收李洞﹐分六赤洞。切

右法靈寶印﹐望天門仰視﹐念咒取炁﹐吹主爲祟自稱大神高仙等﹐以此用之﹐以觀天界﹐知其眞假﹐如或言是星宿﹐直從後法驗之。

翼宿四神咒曰﹕

輪華年異神﹐淸玉月翼神﹐分定取照日翼神﹐歆列助意時翼神。

右法靈寶印﹐念咒東南炁吹。又再咒﹐取歲月日時﹐建炁吹主鬼神之妄言爲星宿之形狀﹐或因人忤犯作災祟﹐辧之乃見實端。

照精朴體咒曰﹕

招休四到空﹐五方聚意成。呼日結意破﹐見意到數中。結理意下成﹐分炁在霞中。可朝收意休﹐結朴都意成﹐

右法向太陽﹐搯靈寶印﹐念咒﹐吸日光炁吹。再念咒﹐向空中取五方炁吹鑑﹐祥之。蓋精炁爲物﹐歲久作害。以此辯精魅結朴爲形之始﹐依何休挺質爲精附人﹐窮源照本﹐事理可見。擅興祠廟﹐用後法治之。

三神對題咒曰﹕

破切逆攔﹐交宿送管。取到正可﹐明悔回祿。

右法靈寶印﹐西北炁吹鑑﹐主鬼神之彊捍﹐令癩狂以怪妄﹐擅興祠廟﹐曲求祭祀﹐令其見形﹐把對生人。如未眞實﹐再用後咒。

對望四行咒曰﹕

千察移易性行攝﹐列到制足黑行攝﹐移覷辧德正行攝﹐躡移蹤離可行攝。

右法靈寶印﹐四方炁吹鑑﹐對辧鬼邪之眞僞﹐證望祟賦之虛實﹐開通四方﹐行迹可見。

四辧和形咒曰﹕

贏正和黑﹐木察運通﹐離忻別移﹐八斷愛利。切切切。

右法靈寶印﹐四方炁吹鑑﹐主諸邪類﹐隨所以好惑人﹐眾欲入體﹐乃牽引爲禍祟﹐辧別形影﹐察見根源。

六玄察陰咒曰﹕

堪治渺眞助玄﹐罔貪破玄﹐朝宜到玄﹐呼瀆對玄﹐六白輪轉意玄﹐象移報玄。

右法靈寶印﹐北炁吹鑑﹐主難明幽冥之章﹐不測之機﹐用法可見。

七品辧品咒曰﹕

開理妙宮﹐長華離宮﹐對中算宮﹐閻落

妙宮﹐取祟破宮﹐寶城離宮﹐對瀆角宿

滅耗蝕音犯宮。

右法靈寶印﹐念法東南炁吹鑑﹐次西南炁吹鎰﹐辧鬼神之邪正﹐品位之大小﹐用去究之卽見。

靈寶無量度人上經大法卷之三十五竟

靈寶無量度人上經大法卷之三十六

怯祆拯厄品

夫大法旨要有三局﹐一則行咒﹐二則行符﹐三則行法。咒者﹐上天之密語也﹐羣眞萬靈﹐隨咒呼召﹐隨炁下降。符者﹐上天之合契也﹐羣眞隨符攝召下降。法者﹐主其司局仙曹﹐自有羣眞百靈﹐各效其職﹐必假符咒﹐呼之而來﹐遣之而去。是曰三局。

又有四報﹐一則智報﹐二則神報﹐三則意報﹐四則仙報。智報者智慧日生﹐神報者神靈通達﹐意識不凡﹐致於仙報。

又有七禁﹐一則禁其口﹐二則禁其目﹐三則禁其耳﹐四則禁其手﹐五則禁其足﹐六則禁其意﹐七則禁其思。口不罵詈作穢言﹐則咒法通靈。目不窺穢觸﹐則目可視眞靈。耳不聽淫聲﹐則耳能聽法音。手不親穢物﹐則訣目可通神。足不履穢惡﹐則躡罡可飛。意不起穢識﹐則可招致眞仙。思不起雜亂﹐則存思致神明。是名七禁。

又有五忌﹐一忌抱嬰乳小兒﹐使法力不行。二忌無事親姮娥﹐好事多成魔。三忌凶悖怒神﹐眞卽遠去。四忌心不普功﹐德無仙簿。五忌不敬信﹐則邪混於正。

若能先明三局﹐後明四報﹐無犯七禁。謹行五忌﹐可以尋大法玄閫妙域矣。

凡學士行此大法﹐多致羣魔所惱﹐遂致敗功獲罪。但持誦金闕玄元道君滅九十六種外道一百八十種天魔智慧神咒曰﹕

天地雜炁﹐生諸妖邪。常以正道﹐除去氛祲。第一思惟﹐無我無主。諸法皆空﹐不可轉相。一實境界﹖飛魔鬼神。知所住處﹐實知方便。假空有故﹐法性理旌。湛然常住﹐無有來去。一知實故﹐上知魔故。三知相故﹐四分別空。元亨利貞﹐邪不幹正。臨兵斗者﹐列陣前行。急急如律令。

右法先叩齒十二通﹐密誦不拘徧數﹐所有諸魔﹐應時發善念﹐擠首於座下。若欲除滅﹐卽廣持數徧﹐其魔皆遁走﹐隨咒消化。

上元重明九斗陽芒火鈴眞符

凡書符用黃素朱書﹐南向﹐左手搯玉帝訣﹐念玄眞諱﹐亦曰玉音攝炁靈書﹐曰祖道玄眞。炷香凝神﹐染丹筆﹐引太陽九芒下降紙筆﹐卻依法次第發筆書﹐不可失次第。

右符治木怪石精﹐赤妖凶醜﹐擾害民物。鐵極丹篆﹐以火鈴印其上﹐埋本處土下尺餘﹐其魔妖匿影﹐登度道眞。若羽鳥羣集﹐穢污福地林嶺﹐當啟南嶽朱明赤帝﹐作符遣之。亦可施人吞佩。此符先書火鈴二字﹐次豎三筆於火鈴字上川﹐咒自炎精至易質。次橫纏五筆於三豎劃上﹐咒自魄煉至飛揚。次轉十九回於五橫劃右下﹐咒自三官至七星。次曲轉三劃孑孑孑發上﹐次第發於符上之中﹐筆尾左出﹐咒自洞入至虛皇。次書勑字於符左下力腳帶過﹐咒昊天有敕。次也二回筆各出向右﹐咒自流金至無彊。次發二筆於符之上﹐祝云急急急。次書斬字於勑字力腳內。具法位上啟﹐祝曰﹕

一炁宗神長生大君﹐小兆某上祈眞炁﹐謹召流金火鈴飛天赤炁帝君佐吏﹑文秀舒光耀﹐明消魔印攝。

祝畢﹐引太陽紫光九芒﹐吹布丹砂及筆中﹐各一徧。然後澄心正坐﹐炷香﹐靜神﹐凝思丹靈上官赤帝﹐吐絳光九道﹐入兆頂中﹐下灌神府﹐洞徹如日。次思三臺華蓋星在泥丸中﹐光映一形。復想目中有炎精二神﹐長三寸﹐丹裳赤冠﹐口吐火光二道﹐自二目出﹐與三臺星光﹐洞合於筆端﹐閉炁書符﹐至急急發訣﹐吹炁於符上。若得九煉丹砂書之﹐可以回屍起死。右法如法師自服炁太陽炁﹐日出時兩手結玉帝訣﹐目合掌對太陽﹐念咒一徧﹐以口鼻引咽之九次﹐以意送下丹田﹐約至二九﹐三九﹐以至九九徧。再念日君咒曰﹕

日魂朱景﹐照韜綠映。回霞赤童﹐玄炎飆像。

咒畢。又咒曰﹕

郁貞離。

取炁如前咽下丹元﹐正午前行持。又太陰炁如前行持﹐但自上弦初九後﹐下弦前十六七﹐取炁十九﹐後不行。念都咒畢﹐再念月君咒曰﹕

月魄曖蕭﹐芬艷翳寥。婉虛靈闌﹐郁華結翹。淳金精瑩﹐炅容毫標。

咒畢。又咒曰﹕

結亨坎。

取炁如前﹐咽下丹元。又天罡炁﹐如前行持﹐面朝正北﹐念都咒﹐取炁畢。再念天罡咒﹕

天罡大聖﹐日月尊星。眞炁降注﹐延壽益生。�������。急急如律令。

取炁如前﹐咽下丹元。服三光炁行事畢﹐各叩齒九通﹐退行之。百日夜睡﹐光明滿室中﹐呵嗽則有神光﹐可生物。二百日結成日月星眞丹在丹田﹐咒百物如眞紅色﹐治病行符﹐眞炁所吹立安。布炁治病﹐令病者虛咽之﹐則自覺丹田溫暖﹐神驗行持自知之。劉天師混康云﹕書符﹐日月君天罡咒﹐各念三徧﹐取炁吹筆端﹐面東南篆之。書符畢﹐再咒各三徧﹐灌注符中。

流金火鈴神印

南宮有韓司火府﹐中有赤文流火之章﹐金眞神印﹐結丹霞之秀炁﹐凝三光之赤文﹐名曰丹天流金火鈴神印。丹華映日﹐金火騰輝﹐檄龍召雷﹐煉魂登眞﹐剪伐水怪﹐驅蕩陰爽﹐愈災卻癘﹐度厄辟病﹐焚燒九醜﹐降伏五魔。右侍一炁丹華上吏三千人﹐火鈴大將六百人﹐金光神童一百二十人﹐直印請暉﹐隨印節度﹐乃赤帝之總章﹐韓君之火令。祕於丹炎之府﹐輝耀之臺﹐以絳瓊作文﹐封以元照靈虛之章。三百年以印給付南宮之官﹐佐化行功於下元者﹐受之於心﹐不示凡才﹐妄泄罰以左官考。

印方面二寸一分﹐厚七分﹐用靈地神桃向南枝﹐以丙丁日取木火日﹐命工開成﹐埋於居靖東南隅﹐深入地七寸﹐日用香一炷﹐焚於印地上﹐三禮﹐無祝言而退。至第七日取出﹐以流水洗去土﹐用香浴訖﹐以眞丹塡齒﹐置丹黃錦囊中﹐札於肘後﹐至丁日丁時﹐面丁方丁步火鈴罡﹐存見玉女眞形六人。咒曰﹕

�������勑﹐������攝﹐入印中急急如火鈴攝。

祝之六徧﹐每徧取炁呵印上﹐七日不得食豬肉及諸腥辛等。第七日足﹐八日甲日甲時﹐面甲方步火鈴呈﹐存六甲神將眞形。咒曰﹕

�������﹐������攝。入印中安急急如火令攝。

祝之六徧﹐每徧取炁吹印上﹐二日不得食五味菜果油。至第三日丙日﹐至丙方步火鈴罡﹐面日叩齒九通﹐存日光覆印﹐窄齒周旋九重。咒曰﹕

吁負童子﹐召光郁儀。赤帝洞浮﹐南閻吐輝。玉眸詵詵﹐萬惡沈沈。臣奉師命﹐不敢稽違。光气九纏﹐丁甲隨持。元皇口勑﹐陰炁消糜。

祝八十一徧﹐取炁八十一次﹐噴印上﹐至辰日戌時﹐步火鈴罡﹐面斗叩齒七通﹐仰面祝曰﹕

陀羅育邈﹐淸光斗晨。太一靈童﹐魁罡元君。元皇妙炁﹐育印通眞。至靈至聖﹐逢邪必應。火鈴金光﹐叱馘妖氛。魁暉罡炁﹐摧滅萬凶。一印福生﹐元亨利貞。

祝四十九過﹐取炁四十九次﹐吹印上﹐候有所治﹐或封山召神﹐檄龍馘妖﹐鎭水渡波﹐愈瘟消患。並左手搯火鈴印﹐步火鈴罡﹐面南存心火如絲﹐入印齒穿印﹐纏繞九重。如赤光羅映。畢卽叩齒九通。咒曰﹕

小兆臣某﹐謹啟南上一炁宗神長生之君﹐韓君司馬大神。卽降眞炁﹐入臣印中。隨炁召降金眞玉光八景大神﹐火鈴大將﹐開明靈童﹐三炁上吏﹐文秀舒光﹐隨印節度。烜赫天威﹐焚蕩妖凶﹐擲火前伐﹐流鈴後奔﹐風徵火伐﹐所印利貞﹐玉帝上命﹐神公奉行。急急如火鈴律令。

祝畢﹐口引上宮正炁布印上﹐以印印之。或印沙石﹐沈埋水中地中。或印素上吞佩﹐或印封泥﹐或印苦處﹐皆可。不過三作必寧。忌穢炁幹印﹐幹之印破不神。

用印訣

右手中指根至離文﹐自離文至甲下﹐挑發入印中。

北帝火鈴印印符文外﹐又能治寒中气痛等疾。左手撚離文﹐右手執印﹐去兆兩步﹐以印文向之﹐卽稱法位﹐上啟一炁宗神長生大君。小兆某疾上祈眞炁﹐謹召流鈴飛昴赤黑帝君佐吏﹐文秀舒光﹐曜明消魔印攝。

引日芒浹心﹐混合爲一﹐復從鼻出﹐穿印繞兆﹐纏絡三四乃止。其印勿置塵揉﹐犯違正炁。若違者佐吏不降﹐徒然精苦於存思。撚左手離文﹐則中指中節也﹐亦曰日君訣。凡本多以辰爲日訣﹐不知辰爲天罡也。夫黃炁陽精﹐育魂洞濠﹐煉明三炁﹐故以離爲日訣。右手執印行持﹐當令動止詳緩﹐無使神炁驚浮﹐範象巫者﹐取笑俗情。思日芒繞兆身彌羅三匝﹐故曰纏絡三四。

火鈴罡

滅大害

世有狂邪鬼精﹐分而滅之。人死而靈者﹐鬼也。物之所附者﹐精也。神之不正者﹐邪也。四生興孽者﹐妖也。凶煞變現者﹐怪也。若有山魈大狐﹐大蛇長蛟﹐作害生人者﹐卽建三天總炁壇。以二人持灰各一斛﹐自乾方起首﹐分左右布圍一周﹐面方六尺。壇外布火七堆﹐水入甕﹐六時登壇﹐仗劍﹐誦神公受命普掃不祥咒。如本經﹐自三十二天起﹐至列言上淸。不及七日﹐其害被天神伐滅擲壇中﹐以劍揮之﹐棄流水中。如小醜小妖﹐不用水火﹐於壇中布灰﹐書延由二字﹐六時繞壇﹐誦掃蕩咒。不及三日﹐其妖囚壇中有迹或見形。卽祝遣壇中天神﹐束送北天治罪。或伐怪木邪廟﹐以灰圍﹐書掃蕩咒﹐安於東南方﹐密誦十褊﹐取天門炁﹐擲玉淸訣吹之。不一旬﹐天雷破伐。水漱泉穴﹐書咒石上沈之﹐未沈亦誦咒如前。

不七日﹐伐出蛟蜃。更以符伐之﹐立應。書延由二字﹐並右手搯玉淸訣﹐以第二指劃之﹐俱不用文檄。如以土築壇﹐尢勝平地。急用不待壇成。

三天總炁壇

延由

延者﹐束鬼之庭。由者﹐禁鬼之房。並禁制鬼神。以灰一斗﹐朱書二字於黃紙上﹐置於灰中心﹐其妖邪鬼神自非攝伏其中。或沈水中﹐以爲水獄﹐或安火中﹐以爲火獄。變化由己。凡置獄﹐咒曰

束鬼之庭﹐禁鬼之由。鬼邪干眞﹐捉入禁囚。變化自然﹐無使稽畱。

右咒搯玉淸訣﹐念咒﹐東方炁吹符並吹獄內﹐其餘制度﹐依度厄消災式。

除火妖

人生鬼物﹐乃爲旱魃。犬生駝形﹐名曰火妖。云列赤霞﹐炁蓊熱燠﹐風聲如奔馬﹐乃作火災。當搯坎文﹐以墨塗爲皂絲﹐縛五纏﹐面北方。存水星辰有五蒼炁﹐鼻引入口﹐閉炁五息。咒曰﹕金之子﹐告子知。火克母﹐子救之。急飛灑﹐成河池。海江宅舍﹐火滅煙麋。赤妖之精﹐沈埋萬尺。急急如元始天尊律令。

急咒五徧﹐望火妖之方吐之﹐卽時炎災息禍﹐火妖沈殞。

治水怪

陰霧暴起﹐云現赤黃﹐炁突如煙﹐必致風電烈雷﹐水怪作妖。或江海之中﹐陰雲黑炁﹐赤是大風損物。當先步火鈴罡﹐促四山訣﹐至戌上自戌上﹐巡斗至辰﹐辰文至上淸訣搯定﹐以朱點之了﹐用赤絲纏三遭﹐搯定﹐面南立頂中﹐存元始天尊在泥丸宮﹐默誦大梵隱語十徧﹐移訣搯玉淸訣﹐面南﹐存熒惑星芒如火﹐鼻引入口﹐閉炁三息。咒曰﹕

赤皇炁﹐三昧靈。元尊勑﹐水精傾。

祝訖﹐望云頭吐气﹐如此三咒﹐水精墮地﹐風雷不損於物。

六丁斬水怪符

用方磚石一口﹐不以大小﹐朱書符。咒曰﹕

六丁大神﹐六丁玉女。奉天符命﹐誅斬怪物。剜睛截爪﹐取腦剖腹。急急如靈寶符命。

玉淸訣﹐取旬中丁方炁吹﹐投之。

六甲除厭魅符

朱書黃上﹐玉淸訣。咒曰﹕

上方世界八千人﹐下方持地四將軍﹐三五吏兵除惡鬼﹐四六童子守汝身。汝左靑龍﹐右白虎﹐上有朱雀﹐下有玄武﹐前有功曹﹐後有主簿。若有厭魅還本主﹐須臾不去與天斧。急急如元始天尊勑。

取旬中甲方炁吹符﹐一符佩之﹐一符焚於中庭﹐一符燒灰水調灑�一室中﹐一符同烏梅一个﹑甘艸三寸﹐煎數沸圓作丸子﹐吞之。其厭魅之物皆吐之。

驅蝗朱湖符

用桃木板八片﹐各長二尺四寸﹐闊三寸﹐雌黃書符八道。卽用茶酒﹐緋繒彩三分﹐祭南方萬應眞君﹐朱湖使者。長三十萬丈﹐紅睛焦發﹐緋袍絳裙﹐丹冠朱履﹐徧身萬丈火光﹐手持三昧叉輪﹐乘丹穴朱雀之炁﹐從以萬禽隨後。祝之曰﹕

稟奉元始教旨﹐玉皇勑文﹐袪除虫怪﹐斬絕蝗螟。吾今召汝﹐一如奉行。虫蝗父母﹐虫蝗子孫﹐速須遠去﹐不得久停。一虫違令﹐化爲微塵。急急如太上律令勑。

卽取炁吹符﹐以劍埋於八方﹐入地三尺有餘﹐卽虫蝗應時散滅﹐全成稼穡﹐以積濟世之功。

上部三境眞符

敕符咒曰

謹請太上玄皇﹐妙道眞君﹐九天丈人﹐仙宮僕射﹐五嶽尊神。速降眞炁﹐入臣符中。隨符所敕﹐鬼死人安。急急如三昧眞符敕。

右符搯三淸訣﹐朱書黃上﹐天門炁吹。又以後咒祝符﹐五方炁吹﹐燒灰水調下﹐一切疾病一日三服﹐立獲痊愈。

中部輔翼眞符

敕符咒曰

謹請九天雲路上淸追捉大元帥徐來忠﹐江臣源﹐翟世寧﹐趙子玉。一依符命﹐隨符前去﹐收捉鬼物﹐治病安寧。急急如上淸元降律令敕。

右黑書黃上﹐每用八道﹐內大書一道﹐同金錢火化大門內。細書七道。燒灰挑心煎湯調服﹐非常報應。

下部五帝符

謹請五斗眞宰﹐五方五帝直符﹐三十二天上吏。稟奉上帝敕命﹐風火不停﹐回屍注生﹐返死還寧。魂魄和柔﹐萬神安寧。急急如律令。

右符先念玄蘊咒﹐次搯玉淸訣﹐朱書﹐吸天門炁吹入。後咒祝﹐取東南炁﹐以淨水吞之。此符無所不禳﹐無所不治。

黎米拯治

於甲乙向東﹐買黍米一升﹐歸家置於聖前﹐將米盡去塵土並皮﹐擇選淨米一合已來﹐置於淨盤內。自寅卯日爲始﹐令日十二日﹐星月夜露十二夜。有一日不全﹐於後次補之。受炁旣足﹐擇晚間四方有赤云﹐或紫雲如燒云之狀﹐乃天尊出遊之時。至心急燒香拜四方﹐將黍米露天置於案上﹐先念黍米咒十徧﹐次念十方度人咒十徧﹐次念十方大神咒十徧﹐皆依法存入黍米之中。然後念大梵隱語三十二徧﹐取三十二天炁吹。次念神公咒十徧﹐取東方炁吹。將此黍米於金玉不津器收之﹐然後禮十方退。遇有人不以是何疾病﹐取黍米十粒﹐依前咒各一徧﹐吸炁吹之﹐令食素面東﹐香湯吞下。

黍米咒

於是元始懸一寶珠﹐大如黍米﹐至無有中傷。

十方度人咒

元始天尊說經一徧﹐至咸得長生。

十方大神咒

元始天尊說經一徧﹐東方無極無量品至眞大神﹐至十徧周竟﹐一時同至。

神公咒

三十二天﹐三十二帝﹐至列言上淸。

右上件寶珠﹐鎭山川魔鬼羣集之所﹐凶宅百怪妖惡羣集之地。運炁不常﹐星宿錯度﹐日月失昏﹐疫毒流行﹐兵革四興﹐大水大火等﹐咒此黍米﹐於侵晨或於日入﹐將此黍米﹐念大梵咒﹐擲之於必惡之地。

破祟寶籙

凡行寶籙﹐五行正炁冠首﹐爲五行正炁之本﹐餘外乃五行正炁之用。凡欲修行洞視﹐先須行此寶錄﹐告下丁甲大神﹐四直神君﹐然後用﹐方可通靈入聖。

玉淸妙行眞人破祟寶籙﹐告下某處。

����������������陰日書������陽日書餂餎陽日書陰日書������陰日書������陽日書

道寶法寶﹐眞武聖勑攝﹐邪炁出或邪鬼出﹐眞炁住正炁居此處攝。

羅天大將軍﹐奉請廣明鬼王依勑攝。

上淸妙行眞人破祟寶籙﹐告下某處﹐請依法施行﹐一如告命。

太歲年

月日

時告下。

具法位臣姓某

告行。

上淸泉降眞人。上淸君後眞人。上淸君行眞人。

封皮

上淸妙行眞人破崇寶籙告下

某

處具法位臣姓某謹封

寶籙修用

凡書寶籙﹐先焚香﹐叩齒二十四通﹐兩手搯五嶽三塗訣﹐念靈寶總咒﹐自三十二天三十二帝﹐至列言上淸。取正炁運訣吹紙上﹐然後以左手搯五嶽訣﹐巡文念咒﹐至中指中節搯定。命魁罡咒﹐取北炁吹入水中。次念乾元咒﹐再取北炁吹水中。念天眞咒﹐取北炁吹入水中。念天津咒曰﹕

天津大眞﹐保液神淸。一咒斬鬼﹐永辟妖精。

取北炁呵入水中。又念眞炁咒曰﹕

天罡眞武﹐斬煞妖癘。眞陽之水﹐永去萬里。

五咒念畢﹐再上香﹐念太一咒﹐磨墨﹐取五方炁吹。將墨左研四十九匝﹐右研四十九匝﹐一研一咒﹐念二十八宿﹑陽斗﹑陰斗﹑中斗名﹐取五方炁吹入硯中。左手把筆﹐右手搯十二文﹐念五嶽持身咒﹕

但弟子一年一度受炁﹐至天不能蓋我﹐地不能載我﹐衝我者死﹐撞我者亡﹐急急如律令攝。

次自卯文搯起﹐

紅杏﹐醜墨黑﹐兌磨眞﹐離襪臈﹐中指中靈寶。

搯定﹐念五嶽三塗咒﹕

紅杏﹐墨黑﹐磨眞﹐襪臈﹐靈寶。興生轉﹐獨隸攝﹐可韓明﹐功都成﹐切角正。聚魂攝﹐功都聚魂攝。八方捷疾使者﹐天神地祇﹐萬靈同歸﹐合天地勑攝﹐合明天帝日。三句

咒畢﹐放訣﹐並吹炁一口放於紙上。依前搯中指中文﹐不得放﹐右手執筆﹐向口中離口三寸﹐密咒三天諱﹐取天之靑黃白三炁吹筆﹐然後篆籙﹐大事六丁六甲背書。陽日書前四直符﹐陰日書後四直符﹐陽日書南斗諱﹐陰日書北斗諱。如法寶下有二字﹐若是治鬼祟﹐卽書眞符二字。大事書北帝二字﹐其餘直下數字﹐並念字﹐不寫紙上﹐虛成點。謂如折一攝邪炁﹐卽云攝邪黑﹑病息之無卽是。邪炁﹐謂如虫蝗風雹水旱﹐並是邪炁。若邪祟﹐卽云攝邪祟。謂如邪神邪鬼瘟疫﹐並是邪祟。然後據來人投狀﹐謹書其誥命。如治邪祟﹐卽云速追司命正神﹐同籙內六丁六甲﹐四直使者﹐救治病苦﹐斷除邪祟。速要安康﹐明行報應﹐一如告命。然後書年月日時告下﹐次後書階位臣某﹐承誥奉行其錄。須六甲日面東正位坐﹐於丑後寅前﹐兩手巡五嶽訣﹐搯住中指中文﹐念五嶽持身咒及三徧﹐取東方炁吸在口﹐漱津咽之﹐六甲日足﹐濁炁旣盡﹐乃可行籙。籙篆畢﹐再從頭念咒各一徧﹐仰望太空﹐取炁一口﹐並訣放於籙上﹐卽時使印並封﹐不得令人見。封角訖﹐再上香﹐望北斗九拜。密奏曰﹕具位臣姓某﹐據某人投詞﹐爲某事。今欲如何施行﹐伏望上淸妙行眞人﹐上淸君後眞人﹐上淸泉降眞人﹐北斗九皇眞君﹐南斗六司眞君﹐四聖元帥眞君﹐謄詞上達三天金闕﹐告下天省天曹﹐差降六丁六甲大神﹐風雲炁雨四直﹐玉文神君﹐羅天大將﹐廣明鬼王﹐靈寶八文君﹐九醜帝君﹐靈寶仙曹﹐依籙奉行﹐速爲報應。臣恭俟天恩﹐謹言﹐再念三天隱諱百二十徧﹐取三天三色炁吹於籙上﹐心拜九過。退將籙並用金錢二十一分﹐淨茶三盞﹐烈火焚燒﹐同四直神君關引燒之﹐守等報應。

如祈雨﹐告下掌四季行雨龍神﹐風伯雨師﹐雷公電母﹐當境江河潭洞龍神。祈晴亦同。

如治蝗虫﹐及戈矛蟹鼠﹐告下蠶父谷母﹐社神稷神﹐三野七野九野神﹐山川林木土神水神山神﹐廟貌正神。疾速趕趁﹐斥逐本地頭某物爲害作災虫物﹐卽時消散﹐佑護本地﹐田苗五穀﹐隨順陰陽﹐須要生成﹐不令損傷。功成事立﹐言功三天﹐進加三品。

如治水怪﹐告下本處主者龍神﹐六丁大神﹐六甲大神﹐雷公電母﹐五雷聖眾。速請火急﹐收擒爲害某事﹐牢行監錮﹐速送天獄﹐依法治罪。

如星宿錯度﹐日月失昏﹐或生彗星。伏望三師上眞﹐三天上聖﹐南斗北斗﹐五星神君﹐上奏韓君丈人眞君﹐調泰璇璣﹐正天分度。無令妖气干犯星宮﹐卽使妖气斷絕﹐祥瑞日臻﹐保安家國﹐太平兵戈﹐盜賊水火不生﹐仰荷聖恩。

如四時失度﹐陰陽不調﹐卽屬五帝。伏望玄老帝君﹐五方五帝﹐東方靑帝勾芒﹐南方赤帝祝融﹐西方白帝蓐收﹐北方黑帝玄寧﹐中央黃帝軒轅﹐后土皇聖母﹐八節大神﹐二十四炁﹐七十二候大神。伏望聖慈﹐整其時令﹐炎陽收炁﹐肅炁溫淸﹐春和布炁﹐萬物生成﹐霜雪停威﹐和炁來臨﹐疫癘漸消﹐邪炁不侵。

如盜賊﹐乞告下五嶽大神﹐九州社令﹐太乙九基神君﹐所屬城隍社令正神。各請部領陰兵﹐防護城域﹐保安人民。如或兵賊勢勝﹐凶逆無道縱橫﹐縱水放火﹐收擒兵賊渠魁﹐三魂七魄﹐縛送天獄﹐日夜三考﹐令改心回善﹐惡毒潛消﹐冰散瓦解﹐境域安寧。

咒水治邪三昧眞火咒曰

火鈴帝﹐火鈴君﹐火鈴神﹐火鈴將軍﹐火鈴童子﹐熒惑君﹐丙丁君﹐持火車﹐駕火輪。溫溫陽陽﹔地柔天剛。九眞道炁﹐收攝不祥。三昧眞火﹐萬里流光。照曜天地﹐烜赫八方。河海沸滚﹐妖魅潛藏。南斗降炁﹐三昧流光。煉胎易質﹐魄煉魂康。萬妖殞落﹐乘煙飛揚。急急如律令。

祖道玄眞咒曰

祖道玄眞。

右法擇戊午﹑丙午日﹐及戊辰﹑戊戎日起首﹐於日午前卯時後﹐對日念咒﹐每日十徧﹐引太陽炁一口咽﹐不以徧數。如午前不得行﹐時於日午復﹐面南﹐存太陽炁數百﹐叩頭﹐念咒﹐每咒十徧﹐吞太陽一輪﹐不以一徧。次萬徧爲佳。如功滿﹐取水﹐以銅鐵器盛水﹐對太陽念前二咒。次念太一咒﹐存火輪於水內轉﹐卽以手探水溫暖。如持咒百徧﹐水如魚眼沸﹐印是功成一分。更加功念前咒﹐俟功成試水﹐念百徧以下﹐成功。

太一咒曰

謹請太一天眞﹐太初天眞﹐眞仙眞人﹐上應干位。六丁左神﹐六甲右君﹐吾受天心﹐普救萬靈。太一靈咒﹐南方火輪﹐除邪去病﹐取水勑攝。

右咒水治百病﹐去百邪。

安鎭五嶽

八卦安鎭

如有人家釜鳴井沸﹐雞夜啼﹐犬作怪﹐門戶自開﹐撒血放火﹐什物自動﹐山怪現形﹐及凶宅邪地﹐鬼神壇席﹐或精邪居占人屋。當以茶酒果金錢云馬香五分﹐供養五方五帝五嶽﹐用方磚一片﹐燒火浸磨光滑﹐卽朱書上件符﹐安於怪處中心埋之﹐其怪自絕﹐變凶爲吉。

九宮安鎭

右符遇人有年災月厄﹐擇五祿大一臨位日子﹐丁卯酉時﹐面其方﹐朱書符二道。一道藏於瓶中﹐一道佩身﹐其大事。次用瓶九﹑个﹐依北斗形﹐埋於靖室中。早晚禱祝﹐焚香﹐啟告﹐侯遇厄期﹐卽設北斗九位﹐轉經錢馬酒果謝之。佩帶亦得﹐些少災厄心於斗下星月現時書之。

建立火獄

應山魁獨足精怪毒龍﹐攪撓生靈﹐放火滴血﹐盜竊資財﹐追攝人命﹐地只不敢禁﹐社令難以防禦。當立火獄﹐以考治之。並當逐一子細開具﹐上奏天省﹐取侯敕旨﹐頒下南斗火官禁臨﹐方可立獄。凡立獄﹐用淨灰三斗﹐於淨室中置灰壇﹐圓闊九尺﹐或三尺六寸﹐以鏡平之﹐中心安火一器﹐燒筆柴三十六莖﹐投符三道於火中﹐念立火獄咒曰﹕

赤炁炎煙﹐洞熾鐵城。收禁罪鬼﹐考按無停。南斗然骨﹐火帝燒形。速告情

原﹐使民安寧。火兵捕檢﹐焚蕩鬼營。敢有不從﹐司禁書名。急急如高上玉

淸王勑。

火獄符

搯中指甲下取東南炁書之

咒曰

六手山公﹐生居幽谷。朝泛庚金﹐暮還甲乙。晚鎭丙丁﹐大海四目。頭枕北丹﹐腳踏罡宿。三十六天神﹐速建火獄。建水獄改作水字急急如上帝敕。

於灰壇先寫火字一个﹐念咒﹐取南炁吹。再自火字右邊打一圈﹐至左邊卻轉至右圈﹐成兩火字﹐念咒一徧﹐於當中又寫火字一个﹐念咒一徧﹐再念火官咒曰﹕

謹請三昧火官﹐巨火嚴﹐巨火形﹐巨火畱﹐速建火獄。攝鬼神疾速﹐報應立現形。急急應吾言﹐急急應吾聲。急急如律令。

次念咒曰

上帝火鈴雷火將軍﹐炎火急降﹐燒透鬼心。謹請火鈴力士﹐火鈴將軍﹐火鈴神君﹐火鈴童子﹐與吾疾速下眞火﹐燒著疾疾疾。

念訖﹐取南方炁吹十徧﹐取南炁一口﹐吹獄內。如攝凶惡鬼神凶祟﹐召酆都獄史﹐如一切精怪﹐卽召五帝考官﹐於其獄上貼玉淸天火獄牌子﹐下列火獄神將﹐用香華酒果供養﹐勿行文字關報﹐火獄天神將吏﹐收捕施行﹐守等報應。

酆都大神

謹請酆都玄屍使者﹐神將﹐速來行刑﹐重賜考打。急急如律令。

玉淸訣﹐北炁吹。

靈寶五帝考官

紅杏翼宿唾﹐磨眞襪臈過。聚魂輒降落﹐五行撻亦破。靈寶在吾手﹐邪鬼追莫過。

撚五方五帝訣﹐取五方炁吹之。若毒龍精怪作孽﹐用妙行眞人破祟籙﹐差六丁六甲擒捉﹐入獄根治﹐東送酆都。

建立水獄

次左手搯無名指根﹐取北炁書之。咒曰﹕

冥海九萬﹐中有石城。惡殺守關﹐毒龍啖精。水官束送﹐追禁鬼神。敢犯天律﹐飄蕩奔傾。姦害速苦﹐一一通名。敢有不伏﹐送汝天丁。急急如高上玉淸王敕。

右手搯坎文﹐左手玉淸訣﹐書水獄一符﹐投於水中。以大器停水﹐安於灰壇上圓六天水器上﹐以橫條於鏡面上書水獄符﹐放於水上﹐行遣牒水獄官史﹐收捉鬼邪﹐於灰壇現形。

驅鬼咒曰

神霄玉淸﹐十萬天丁。急追冤魂﹐水中現形。火獄卽言火中現形急急如高上玉淸王勑。

火獄神將

火鈴將軍﹐火鈴神君﹐火鈴力士﹐火鈴童子。

水獄神將

寒冰大將﹐寒冰力士﹐五溪使者﹐捷疾使者。

神霄治祟命魔殺鬼前驅符

如有凶惡不能治鬼神﹐朱書黃上﹐燒灰吹去﹐卽時捉下遠方。搯神霄訣﹐吹符﹐以劍指其方﹐邪去萬里。取五方炁﹐忌葷腥。大治山魈五通。慢易其符﹐反招天災。書符畢﹐祝患人事由﹐指揮神將﹐一一當先自然先捉下﹐侯師至行遣。

鎭海符

如度江海遇風欲傾覆﹐卽書鎭海符﹐存北斗斗口罩頭﹐罡星指前對鼻﹐鼻對舟船之首﹐祝消禍咒七徧﹐投鎭海符﹐再祝安鎭咒一徧﹐吹船﹐其風波立息。

消禍咒曰

捲蓬捲蓬﹐河伯導前﹐立止蛟龍﹐萬禍消滅﹐天炁晴明。急急如元始上帝勑命。

止波咒曰

水神波神﹐馮夷主者。子胥神君﹐波靜水寧。天仙地神﹐玉帝出遊。龍伏虎潛﹐水官奉軟﹐我等安然。急急如律令。

安鎭咒

元始安鎭﹐敷落五篇。赤書玉字﹐八威龍文。保制劫運﹐使天長存。

靈寶五斗符

發符咒曰

元始靈書﹐無量度人。無文不光﹐無文不明﹐無文不立﹐無文不生﹐無所不辟﹐無所不禳﹐無所不度﹐無所不成。飛天下觀﹐上帝遙唱。萬神朝禮﹐三界侍軒。羣妖束首﹐鬼精自亡。琳瑯振響﹐十方肅淸。河海靜默﹐山嶽吞煙。萬靈振伏﹐招集羣仙。天無氛穢﹐地無妖塵。冥惠洞淸﹐大量玄玄也。急急元始上帝勑。

右符以十直齋日齋戒﹐焚香﹐上﹐玉淸訣﹐三天正炁吹﹐隨之﹐吞服佩帶安鎭。

木星祕授符

右符治木衰肝病目疾﹐增毒安魂﹐召生炁﹐朱書靑上﹐吞帶洗貼。卯文﹐東炁。

火星祕授符

右符治火衰心病口病﹐增壽安神﹐去邪除惡﹐召成炁﹐朱書黃上﹐吞帶洗貼﹐離文﹐南炁。

金星祕授符

右符治金衰肺病鼻中疾﹐增气鎭魄﹐召天炁﹐朱書白上﹐吞帶洗貼﹐酉文﹐西炁。

水星祕授符

右符治水衰腎病耳病﹐益精保元﹐召正炁。生津液﹐止渴燥﹐黑書靑上﹐吞帶洗貼﹐坎文﹐北炁。

土星祕授符

右符治土衰艸木不榮﹐禾稼不育﹐理脾胃之疾﹐治唇面之病﹐安鎭地土不動﹐召和炁﹐生血脈﹐保益志誠﹐朱書黃上﹐吞帶貼鎭﹐中指中文﹐中斗炁。

發符咒曰

五星列照﹐煥明五方。水星卻災﹐木德致昌。熒惑消禍﹐太白辟兵。鎭星四據﹐家國利亨。急急如元始上帝勑。

右法存五星在五方煥明﹐念咒﹐取本星炁﹐吹玉淸訣。

二十八宿璇璣符

右符調理營衛﹐保鎭身形﹐除災度厄﹐去邪攝妖﹐召眞炁﹐明耳目﹐久服洞見鬼神﹐朱書黃上﹐玉淸訣﹐四方炁。

中斗總靈符

右符治一切疾病﹐朱書於白紙上﹐斗炁吹﹐問病人何處疼痛痺腫﹐以淨竹作鍼﹐念日出東方咒﹐取斗炁吹鍼了﹐今病人吹炁三江於寶字符上﹐以手自按病處﹐師隨其病﹐鍼寶字符手足頭身。再令吹炁念咒﹐吹押令咳嗽出鍼﹐不三次立安。卻將元符燒灰﹐水調服﹐忌辛厭。

靈寶總治病符

右符玉淸訣﹐東南炁﹐朱書黃上﹐吞帶燒灰﹐淨水下﹐治百病。

日精祕授符

月華祕授符

右二符聚書成形﹐治陰陽精血俱虛﹐補神炁損憊﹐除傳屍勞療﹐安魂魄﹐生智慧﹐男子服之長生﹐女人服之善子息。

靈寶無量度人上經大法卷之三十六竟

靈寶無量度人上經大法卷之三十七

回死起生品

夫三眞飛斗﹐乃駐景延生之道﹐益算保命之法﹐其諸災厄﹐立見應效。謂如命祿將絕﹐災厄至重﹐欲作大功德﹐營辦未及﹐或已作功德﹐未能功成﹐性命旣絕﹐遂爲俗謗。故用三眞飛斗﹐延生益算﹐大則三日﹐次則五日﹐次則七日﹐可以別作仰謝諸天﹐復魂拔魄﹐回喪車﹐還性命﹐延壽算﹐於初三﹑二十七﹐或八節三元﹐十齋甲子庚申﹐本命元辰﹐如在急速﹐更不擇日﹐止忌魁罡加臨﹐病人本命﹐及法師本命﹐不可修用。若更天數天算數盡得九﹐並不治。前三辰爲罡﹐後三辰爲魁﹐陰日反此。仍看浴盆之日𨿽安﹐則其病淹延﹐壽算亦不甚長遠。春龍﹐夏羊﹐秋狗﹐冬牛﹐納音支干犯水字﹐謂如壬戌壬辰丁丑丁未是也。

先灑掃淨室﹐用燈九盞﹐依斗象安叔排。每斗嶝用燈艸三莖﹐淸油滿盞﹐要停勻時新。五果九分﹐時花九瓶﹐淸酒九升﹐山泉淨水九盞﹐香九鑪﹐云鶴二十七隻﹐云馬九匹﹐五色綫各二丈﹐並安排畢。於云馬上寫奏表九通﹐於鞍橋上書本命九符。又別於傍供養九分﹐擎羊﹑陀羅使者二分﹐四直神君四分﹐土地一分﹐本命元辰一分﹐本命眞官一分。香茶酒果﹐排列俱畢。不得令僧尼﹑產婦﹑孝子﹑雞犬﹑多口饒舌之人見之﹐不得動鍾磬﹐亦不得高聲啟告。依此行之﹐必獲感應。凡入壇奏告﹐便上香﹐先念淨天地神咒﹐咒水灑徧壇席醮筵。次明燈﹐春夏從斗口點﹐秋冬從斗柄點起﹐每一盞念咒一徧﹐燒符一道。咒曰﹕

七星煌煌﹐子北之方。臺街之下﹐帝庭之傍。厥紀民物﹐厥綱陰陽。賞善罰惡﹐降福除殃。冀兆之壽﹐不折而長。冀兆之俗﹐不虞而康。斗中有靈﹐聽臣宣揚。

點燈畢﹐九拜﹐再上香﹐念淨壇咒曰﹕

昊天勑行﹐流金蕩凝。四七豁落﹐穢消塵淸。

念九徧﹐吹八方﹐久再九拜。畢﹐念啟請祝曰﹕

具位臣姓名﹐今開啟﹐侍香金童﹐傳言玉女﹐五帝直符﹐直日香官﹐三界直符﹐上界直符鄭元熹﹐中界直符焦公奴﹐下界直符張元伯﹐年直使者崔舒宣﹐月直使者盧機權﹐日直使者竇楊光﹐時直使者鄧衡文﹐同左右龍虎君﹐擎羊陀羅使者﹐爲臣關奏北方五靈眞老帝君﹐九天聖母﹐北斗九晨星皇君﹐四聖元帥眞君﹐斗中聖眾。臣今建置一壇﹐敷陳斗象﹐急告星天。伏望聖慈﹐降臨眞炁﹐允臣所奏﹐克獲報應﹐臣某謹言。

次畢﹐再上香九拜﹐俯伏在地﹐叩齒三十六通。先存肝出靑炁化靑龍﹐心出赤炁化朱雀﹐肺出白炁白虎﹐脾出黃炁化黃龍﹐腎出黑炁化玄武﹐五臟出五色眞炁﹐如長虹之狀﹐直衝北方斗口之前。良久﹐化爲度仙橋玉柱﹐自己存己身衣冠﹐依本職服色﹐頂出紫炁﹐乘紫炁登度仙橋﹐至斗宮﹐每一星大如車輪﹐光明如日﹐中有金樓玉殿﹐寶山瓊水﹐瑯玕寶樹﹐侍衛皆九皇使者﹐繡衣靈官﹐金童玉女。自己每一星九拜﹐奏告其事。良久﹐復至壇下﹐有紫雲異香。卽見擎羊﹑陀羅二使者﹐若玉女相似﹐一人托金盤﹐內有羊頭﹐一人把花枝仗劍﹐先來檢察醮筵。畢﹐使者卻升入斗中。或聞異香﹐或自見紫雲﹐乃九星上聖降臨也。再九拜。然後點茶上酒﹐初獻九拜。畢﹐讀奏﹐醮主三奠茶酒﹐三禱祝。亞獻﹐又三奠酒﹐讀奏九拜。三終獻﹐讀關引將奏﹐烈火焚之。師與四直三使者﹐本命星官﹑元辰﹐齋奏詣本屬星斗君闕下﹐每一星心三拜﹐回於醮筵前﹐守等報應。然後燒余獻狀錢馬云鶴。畢﹐念散神咒曰﹕

天神還天﹐地神還地﹖後召復來﹐一如故事。

卽念復鑪消災咒九徧﹐九拜祝曰﹕

朝向天靈臺﹐暮宿九天來。天神連夜奏﹐消滅諸禍災。

卽徹座散壇。若病稍不添﹐及減﹐可卽行育死局﹐換生名﹐除罪解厄﹐可以延生住世﹐可以備辦﹐卽關點三十二天仰謝﹐或復魂技魄醮。

奏斗式

具法位臣姓某

據投詞及本命生年月日時﹐見爲某疾患﹐次謝罪云云。切慮有甚罪﹐次解災深。恐年災月厄。運屬魁罡﹐五行刑害﹐天羅地网﹐凶星惡煞﹐臨命位見。令如何謹錄﹐上奏北斗九晨星皇君﹐九皇夫人﹐北斗太一內妃﹐靈妃玄母﹐大女中女少女﹐左右高皇夫人﹐斗中眞宰﹐諸靈官。伏望聖慈。特降眞光照燭﹐懇誠原赦罪業。除蕩災厄﹐滌除一切邪惡病炁﹐蠲消邪鬼﹐侵害延生﹐續命添益壽算﹐救治病苦﹐速賜安寧﹐則仰謝皇天罔極之恩﹐冒瀆聖聰﹐臣下情無任惶懼之至﹐恭俟感應﹐伏候敕旨。

年月

日具法位臣姓某狀奏。

經師上淸妙行眞人。

籍師上淸君後眞人。

度師上淸泉降眞人。

已上奏狀七通﹐不用方函﹐通封貼黃﹐奏上七位晨星君。

三法位臣姓某

狀奏謹封。

其諸九位﹐獻錢馬云鶴如常式﹐於馬上鞍橋中書七元符﹐朱書鬥經符。

又法

用大云馬九騎﹐於馬上寫奏法師位﹐具事因乞﹐作如何施行。每一馬奏一斗星神君﹐並用伏聽聖旨。於年月日時階位﹐用飛玄三炁玉章印。於馬鞍上﹐書鬥經中符輔弼符。用香茶酒果九分﹐焚之﹐其時禱祝三眞人﹐願爲上奏﹐明降報應。雙手搯子午斗﹐單云馬﹐奏飛入斗中﹐於云馬后三眞聖號﹐用封皮奏上某星君﹐具法位上進謹封﹐關丁甲四直神君﹐飛奏入斗。將灰三撚﹐隨事取斗星淨水﹐調灰服少許﹐塗五心﹐守侯報應。

右七元符朱書﹐及治妖怪種種用之。

飛神入斗章

皇人曰﹕下元有山川河海之內﹐城邑鄕塢之中﹐石水禽獸之精﹐五行不正之神﹐下土彊惡之鬼﹐魑魅妖艷之魂﹐妄作妖孽﹐擅行異端﹐纏惑生人﹐諸不能治。或有北陰酆都之內﹐神司血食之賓﹐結連祖考﹐近化姻親﹐訟由冥曹﹐延及生人﹐伏連殃害﹐諸不能解。以此三辰玄樞靈壇﹐卽建淨室﹐所祈立報﹐解治安寧。

訣曰﹕取淨土﹐或密室﹐或曠野無人迥靜之處﹐建壇一所﹐高三尺。上安南方七宿﹐內南斗六司﹐中九晨三臺日月之位﹐並點燈二十一盞﹐並紫微大帝君中壇﹐前列洞案一所﹐設二十一位﹐並三官四聖﹐正一眞人﹐三將軍﹐四直使者﹐太歲土地﹐擎羊﹑陀羅二君。以五色綫﹐自斗燈口布﹐直至洞案之下。終地上以白堊土劃一所﹐方可三尺六寸﹐開四面門。取二斗眞諱﹐燒於鑪焰。師當自天門而入﹐飛神入斗﹐口章密奏高眞﹐暗書匿過﹐合和年命﹐鬼怪戢息﹐人道肅淸﹐其應驗異﹐至感至神。先步斗﹐自柄入斗口﹐復回至柄罩身。再步入斗口﹐三拜﹐至第三拜俯伏﹐存身如法﹐下田白衣入﹐絳宮靑衣入﹐泥丸紫衣入。畢﹐想五臟五色炁﹐以神乘之。舌爲度仙橋﹐如長虹之狀﹐隱隱而見。良久漸漸分明﹐面前有一池水﹐水上見橋﹐直入斗口。己乘炁登橋﹐至斗口見光明耀映﹐如月之狀﹐其中有玉殿金階。默呼四直使者﹐具白醮意。見使者入斗中﹐逐一星宮奏之。次忽見擎羊﹑跎羅二使者下降﹐檢察醮筵淸潔﹐復奏星宮。有斗中上﹑奏靈官﹐計師奏事﹐有可允之意﹐再拜便回。又存如前至南斗中奏事﹐見火鈴大將軍﹐六星童子下降﹐依前檢察。訖﹐良久有紫雲異香﹐或赤光入戶﹐乃二斗下降。忌孝子﹑婦女﹑雞犬﹑僧尼。

飛斗

用大紙云馬﹐於鞍橋上書南北二斗符。出於本經並用朱書﹐於空處寫奏一通。逐匹云馬﹐書奏一星君名﹐獻狀如常式﹐臨火化宣之。

育死局

經云﹕有回生注死之功﹐有消災度厄之力﹐育死入生局﹐乃眞人大慈。畱此玄妙﹐教度生靈﹐感應頃刻。凡人重病災衰﹐書符一道。並年甲姓名﹐取一生罪狀﹐實封﹐以金錢十陌﹐靜夜祭斗步斗﹐入斗口﹐朝斗﹐念咒﹐視本色星吹之同燒。移時別書一道﹐燒灰令服之。又別書一道﹐令佩之。是夜報延年幾何。又以百刻點勘法合之。

書符咒曰

謹請五星靈應帝君﹐和合某甲年命。急急如元始上帝勑律令。

燒符狀式

具法位臣姓某

據某甲年月日時生﹐上屬北斗某星﹐所主爲患云云。切慮宿世冤愆﹐今生罪過﹐誤犯禁忌。謹具實封陳首﹐乞救苦延生度厄者。

右謹請北斗中五星靈應帝君﹐和合某甲年命﹐赦罪消災﹐解除眾危﹐度脫病苦﹐使某甲一向痊安。急急如元始上帝勑。天師眞君律令。

太歲年

月日

具位臣姓某狀。

如當夜未有報應﹐當用後符﹐行持如前。

育換度人不死局

書符咒曰

中有度人不死之神﹐中有南極長生之君﹐中有度世司馬大神﹐中有好生韓君丈人﹐中有南上司命司錄﹐延壽益算度厄尊神。回骸起死﹐無量度人。急急如靈寶符命律令。

速度亡魂品

玄師曰﹕凡臨壇按治鬼邪﹐務在存亡俱得利濟﹐先爲破獄﹐凡行此法﹐與大齋度亡一同。

破獄咒曰

無上玄元﹐大上道君。教臣行符﹐照破幽嶽。靈魂出離。若按治云罪魂急急如律令勑。

右咒面天門念九徧﹐吹亡魂。卽俓得魂神離苦﹐乃先行水煉法。咒曰﹕坎文虛出

已枯復榮﹐已滅復生。得生天上﹐更稟太靈。九天之劫﹐反覆胎嬰。穢累蕩滅﹐自屍返生。

右法以水一器﹐正北叩齒九通﹐思男玉童三人從心出﹐女玉女七人從腎出。唾津七口﹐行火煉咒曰﹕離文勒發

日光月華﹐徘徊洞陽。流火入器﹐煉化陰芒。屍穢消滅﹐萬炁混康。徑離五苦﹐飛升天堂。

右法以火一器﹐正南叩齒三通﹐思前咒呵炁三口﹐咒七徧﹐取酆都眞形﹐火化成灰。咒曰﹕

元始符命﹐制魔奉行。保舉亡魂﹐度品南宮。酆都消燼﹐三宮解形。赦縛閉業﹐受化更生。隨品受煉﹐上生福庭。

右咒畢﹐以舌柱上齶﹐存身爲元始天尊﹐頂中默誦隱語一福﹐存金光滿口﹐雙手搯玉淸訣﹐吹灰﹐往東北方放訣﹐其魂卽得上升朱宮﹐此乃速度之要﹐請至誠行之。

靈寶追魂符

右準玉淸寶籙追魂眞符﹐告下三界靈司﹐里域主者﹐追魂攝魄神吏。仰承太上符命﹐速疾追取邪妖克害﹐拘執不放﹐往生沈魂﹐火急追取﹐前來玄壇受度﹐不得拘畱﹐速令往生。乘此眞符﹐超升道境﹐一如告命﹐風火驛傳。

九天生神九煉祕符

生神章第一

離文﹐丹天赤黑。

生神章第二

兌文﹐素天白黑。

生神章第三

震文﹐蒼天靑炁。

生神章第四

坎文﹐玄天黑炁。

生神章第五

巽文﹐梵天紫炁。

生神章第六

艮文﹐梵天碧炁。

生神章第七

坤文﹐梵天銀色光黑。

生神章第八

乾文﹐梵天金色光炁。

生神章第九

玉帝訣﹐上天靑黃白三炁。

報應九章玉光神咒

靈魂陰精﹐苦爽南溟。聞吾一咒﹐入上昆侖。千妖萬怪﹐太上之孫。入夢現形﹐出離幽冥。六天大魔﹐保生長存。急急如上淸大帝律令勑。

右符法搯玉淸訣﹐三五徧﹐取天門炁吹鬼門﹐再取鬼門炁吹於靈位或旛上﹐卽得現形墜旛﹐通傳語言。

靈寶無量度人上經大法卷之三十七竟

靈寶無量度人上經大法卷之三十八

祈求嗣續品

玄師曰﹕靈寶之法﹐變化無窮﹐出於自然﹐初不可以意臆也。爲符爲篆﹐靡所不通﹐天地神靈﹐山川艸木﹐人民禽獸﹐星宿日月﹐凡所有形﹐皆有符章之篆以治之﹐非符之各有配合也。蓋天地之內﹐不出元始一炁耳。旣得生於一炁﹐則一炁所到自爾常。符之不同﹐由其炁分之異。故也靈寶束縛靈符之外﹐又有二百餘符﹐皆一炁所化也。

書符咒曰

傾光回駕﹐至嚴校諸天。

唵縛日囉喗舉哩薩訶。紅光。

唵縛月囉喏母哩娑訶。黃光。

並中指中爲訣。

書名字﹐左日七縛﹐右月七煞﹐存日月紅黃光﹐交合入符中。取東方炁一口﹐西方炁一口﹐二口發出﹐念咒搯訣。如要男﹐以手自寅左轉至巳發出。如要女﹐以手自申右轉至巳發出。夫婦相望﹐夫面西﹐婦面東﹐淸晨服符一道﹐百日有子。佩帶亦以前咒﹐朱書白素﹐男左女右﹐帶之﹐服則燒灰吞下。

太上育子神符祕法

太上老君傳九天衛房聖母﹐育子神符祕法。老君曰﹕凡處世最靈﹐莫過於人﹐是故人身難得。蓋受父精母血陰陽二炁﹐結成形像﹐譬如天地之秀炁成形也。天地養育萬物﹐春夏茂長﹐秋冬肅殺﹐猶不可盡﹐何況於人。人絕其子﹐是爲大逆。是乃天地好生而不好殺﹐吾哀而憐之﹐其無子者﹐豈非世之大貧乎。吾今重爲生靈傳授﹐付漢天師張道陵降下人間﹐普救世纏無嗣孤梗者。令其夫婦食素﹐每日侵晨﹐焚香﹐向彩繪九天聖前祝願﹐各稱名禮拜求子﹐因依各吞一粒﹐令得早結胎孕﹐牢固胞室。令子顏貌鮮潔﹐精神瑩秀﹐好習文章﹐伶利富貴﹐人中殊勝。服之四十九日﹐自然報應。或異夢吞日月﹐或種種異物﹐卽是報應﹐將後必生異子。先須具狀﹐申九天聖母眾神﹐以酒果好香供養。

九天育胎神符咒曰

九天衛房眞炁攝

書符時﹐對聖祝了﹐念十四徧﹐書之﹐咒盡符成。醋調朱砂﹐黃連紙上書之﹐撚作丸﹐乳香湯下。

致雨開睛品

玄師曰﹕天气下降﹐地气不升﹐則炎火亢極﹐旱妖作災。地气上騰﹐陰勃陽閉﹐則溢水陰霪﹐水滿爲害。有陰德則俟來言﹐行陽功則有所懇。請治建癸壇以請澤﹐立丙丁式以止霪﹐告暘谷而奏太帝﹐責職龍而禱三官﹐分限極則朝玉闕﹐條符簡而檄雷霆。丁甲施功﹐太一助力﹐斗華摧妖﹐治發敗正﹐四女分隸﹐和合斂翳﹐功成百兆﹐受澤德允﹐萬物滋茂﹐言功謝過﹐司位遷秩﹐令列天仙之籍﹐德邁神公之比。苟且無功﹐罰壽降職﹐兆宜遵守之。

訣曰﹕凡雨者﹐天無下降﹐地炁上升﹐陰陽和合﹐則雨降也。旱者﹐天炁下降﹐陽气獨運﹐地炁不升﹐陰陽不和﹐則炎烈亢陽﹐火旱作災。又一隅主者﹐酷毒暴虐﹐怨恨敗正﹐多致此災。若地炁上騰﹐陰炁幹陽﹐天炁不降﹐則陰霪淋溢﹐水滯爲害。又掌民之首﹐陰謀潛毒﹐刑德不明﹐暗害忠良﹐多招此禍也。旣司眞階﹐當自行陰德﹐普爲兆庶而密作祈禱。若有投誠﹐乞於教治﹐乃曰陽德也。請雨當建癸字之壇﹐祈晴須立丙丁之壇。大功三日﹐中功七日﹐下功九日﹐應效乃分限。初則建培齋戒﹐持誦眞經洞淵龍文﹐關告社令﹐行雨職龍﹐暘谷神王﹐水官司命﹐次則奏於扶桑大帝﹐申刺天曹﹐然後朝神金關﹐章聞上帝。委太一元君﹐六丁六甲﹐三昧火匣﹐收束水妖﹐韓司雷霆﹔去除賊害﹐丹羽之扇開晴﹐黑符之簡政雨﹐召龍行雷﹐持咒布澤﹐湖海神女﹐開翳分光﹐太和海妃﹐和會上下。信來先風號令而必晴﹐未雨初雷燠悶而未和。尙霖功成﹐非己德精誠契天地﹐上玄不曲物﹐須以德合符。

請雨降澤

請雨﹐先於淨地﹐建癸字壇如式。如急用﹐以黑泥塗地﹐作癸字形﹐於壇北列醮位﹐六時登壇﹐誦大梵隱語﹐或洞淵經文召龍咒祝﹐限以十九日爲斯。初始三污﹐第一日關告社令﹐及行雨當職龍神﹐申暘谷神王﹐及水官府司命府﹐並稱靈寶大法司。其關告之式具所投訶旨﹐無詞卽具亢旱因依﹐餘如後式。或以香茶酒果七分﹐遣仙曹遁送。未有昭格﹐次日奏扶桑大帝﹐告下三元水府﹐東海蓬萊都水監﹐申刺太玄一都省﹐依前遣發。尙未報應﹐卽具表奏玉帝﹐拜章達三天﹐神朝金闕﹐乞賜敕命﹐下付水司。方始朱書召龍符﹐墨書致雨符﹐於鐵札上﹐擲江海中。方始告下五雷使者﹐丁甲大神﹐風伯雨師﹐轉牒城隍﹐九江四海﹐湖潭漢澤龍神﹐責限條雨﹐取令周足。三日未應﹐次行中功﹐七日爲期﹐二日爲一限﹐依前遵行科式。如未報應﹐方行下功﹐九日爲期﹐三日爲一限﹐亦依前遵行科式。若計十九日不報﹐更不許祈請。一則運數天災伐惡﹐江則祈請無德﹐三則誠心不臻所致。況太上常善救物﹐亦不過三限﹐必應雨澤。稍有輕怠﹐三官糾察﹐降職罰功。應感之日﹐醮謝天恩﹐官功效職。

洞明癸水壇

依常式﹐不以大小。上層去西北東北一角﹐中層別接左右二序道﹐下層去東南西南角。

三天召龍眞符

三天致雨眞符

右二符用鐵板﹐長一尺二寸﹐闊四寸﹐面書召龍符以朱﹐背書致雨符以墨﹐詣有龍之水投之。欲投符﹐丁罡三步﹐左手擎符﹐右手仗劍。咒曰﹕

三天符命﹐召龍致雨。天丁在前﹐風伯師舉。玉露閉塞﹐陰陽關阻。升降二炁﹐飛風走雨。當直龍神﹐依符奉行。敢有不伏﹐水官飛奏。上淸天丁﹐斬殺汝形。玉淸靈命﹐汝須敬聽。急急如三天律令。

投符訖﹐急退﹐恐雷水驚人。

請雨章請官式

謹爲上請太一直符﹐五雷使者﹐六丁玉女﹐六甲文神﹐河中玉女﹐海中玉女﹐湖中玉女﹐應時下降﹐執奉敕旨﹐告下扶桑水府暘谷神王﹐蓬萊都水大監﹐水官司命﹐四海九江﹐三元水官。並今歲直雨龍神﹐風伯雨師﹐雷公電母﹐九江社令龍神﹐仰分布地分﹐部領所部之地界分之中主水行雨龍神。疾速和合陰陽﹐興雲布露﹐施降甘澤﹐霶周足﹐以救焦熬。如有毀敗正炁妖惡﹐乞從雷霆震伐﹐以明天憲。不致阻隔雨澤﹐恩惟太上云云。

止雨請晴

於露地彰幕下﹐建丙丁壇﹐或以赤泥塗地﹐作丙丁壇。形絳羅作扇﹐書開晴符於八方﹐申水官府暘谷神王﹐告下神龍主雨神只。第二日拜止雨章﹐如不已﹐卽徑朝玉皇上帝﹐差降太一元君﹐丁甲大神﹐敷三昧火匣﹐收束水炁﹐斬斷水妖﹐分隸陰陽。功成醮謝天恩﹐布於壇中﹐六時持誦大梵隱語。

暘谷丙丁壇

依常式﹐下層中別築一道序道﹐中層分築二道﹐上層如式不增減。

三天分開玉路請晴眞符

凡日久陰霪﹐雨水作災﹐於露地建壇﹐上油慕﹐以紅鵠羽作扇﹐扇上須以黃書玉路符於其上。咒曰﹕

金水相生﹐反爲相形。火土之炁﹐克制相刑。韓司整令﹐三景光明。陰陽分隸﹐通達紫庭。元始大道﹐戊己丙丁。急急如三天太上律令。

卽立扇於八方﹐持咒不過一時﹐雨勢開晴﹐三天分明。

止雨章請官式

謹爲上請河中玉女﹐海中玉女﹐湖中玉女﹐水言直符﹐告下三元水府水官曹局﹐江河海瀆泉源漢澗主水龍神﹐雲雷雨部風伯等神。今歲行雨龍神雨師﹐疾速收雲斂霧﹐分隸陰陽﹐止雨開光﹐各歸所治﹐以爲效信。如第二章

﹐亦云如是。卽便云﹕又請太一元君﹐六丁玉女﹐六甲大神﹐天丁力士﹐一時下降。速收水炁﹐斬伐水怪﹐分決泉源﹐開通玉路﹐顯明三光﹐以爲效信。

靈寶無量度人上經大法卷之三十八竟

靈寶無量度人上經大法卷之三十九

靈寶罡步品

召十方飛天神王罡法

諸罡並丁立起住﹐皆左先右從單步。

起飛天符訣符疊書成

十方訣﹐以左右手輪自震起﹐入中指中文止。

召煉度司官吏罡

搯三塗五苦訣﹐並左右手輪訣﹐自震起﹐入中指中止。

召靈寶官吏星

搯兩手中指中﹐自寅步至午﹐轉旋身三匝﹐至兌宮召之。

召黃籙院官吏罡

搯左右手中指三節﹐自中步至。

召三界魔王罡

自坎起﹐交步至未上立﹐兩手搯中指三節﹐召三界直符通用。

召五帝罡

自東步至西立﹐兩手並搯金木訣。

召八方威神罡

兩手並輪八卦訣﹐自坤步至乾立。

回屍起死罡

兩手搯四指中過﹐中指中過﹐三指中挑﹐自北面起至南立。

伏禦地祇罡

兩手招中指中﹐至甲挑﹐自子步至南﹐再返身入中宮立。

羣魔束形罡

兩手子至午挑發﹐自震起步至乾。

鬼精滅爽罡

兩手子亥至申寅﹐自坎至巳立。

束縛魔靈罡

兩手寅申巳亥挑發﹐自坎至午立。

普掃不祥罡

兩手三指搯大指二節挑發﹐自酉步至震宮立。

旋斗歷箕罡

左手輪陰陽斗﹐並單步自地戶﹐回轉入天關﹐共二十二一步﹐止入中宮。

步罡咒曰

唵俱魯祇拘帝﹐嗚口半俱嚧羯﹐波爍言帝訶麼吽攝。諸罡步並通用此咒

右符並是元始眞炁﹐成自然之章﹐降付學仙之士﹐祕而行之。凡步一罡﹐內有一將主之﹐須先黃紙﹐朱篆其符章﹐置於聖前﹐然後步罡。次畢﹐卽焚符於香鑪中﹐其君將立降目前。

壇司咒訣品

押字法

左手搯中指中﹐咒曰

唵般狠﹐烏魯謨﹐薩訶

咒硯法

右手搯中指上節﹐咒曰﹕

唵眇莽烏爽俱知毗荼攝。

祝水法

左手搯子﹐右手執水﹐咒曰﹕

唵郁單勃赫﹐含精陀羅﹐景玄攝。

咒紙法

左手中指中﹐右手執紙﹐咒曰﹕

唵菩育曇那摩羅阿那攝。

咒朱法

左手午文﹐右手執朱﹐咒曰﹕

唵陀羅阿那元梵菩曇攝。

咒墨法

左手子文﹐右手執墨磨九轉﹐咒曰﹕

唵形玄陀﹐合幽律�攝。

咒筆法

左手寅文﹐右手執筆﹐於口相交﹐咒曰﹕

唵郁空羅萌﹐摩羅阿奕﹐吁員攝。

祭筆法

法用六丁六甲日﹐系羊毫筆各一十二管﹐墨一十二笏。朱砂一十二兩硯二隻﹐於甲子日面天門﹐排於卓子之上﹐以棗湯一十二盞﹐香鑪一个供養。勿令一切人見。法官握兩手訣﹐左子右午﹐交訣於口。召咒曰﹕

臣今依法式造到﹐筆墨朱現﹐並排列於天門之下。謹請靈寶法部靈官﹐金童玉女﹐將帥史兵﹐並各化身眞炁﹐入於其中。令兆所用之時﹐隨其咒意﹐立獲通靈。咒曰﹕

唵阿法筵﹐摩夷阿密羅菩提。

婆婁薩羅﹐梵那總監鬼神攝。

咒畢﹐彈訣﹐取天門三炁一十二口吹之﹐次入筆﹐符於筆內。

書符咒曰

神筆靈靈﹐上帝敕行。三界稟令﹐萬神敬聽。書符篆籙﹐洞達玄冥。玄中太皇﹐上帝高眞。中理五炁﹐混合百神。急急如靈寶大法律令。

祝筆咒曰

神筆通靈﹐上合玉淸。書符殺鬼﹐治病安寧。凶災萬禍﹐所向摧傾。拔度幽魂﹐符到斥行。

發符咒曰

靈寶大法﹐元始眞文。虛無大道﹐結化三淸。炁降入符﹐符到安寧。人生鬼殺﹐永保無終。

右二籀並搯玉淸訣﹐取天門炁吹筆上。

靈寶無量度人上經大法卷之三十九竟

靈寶無量度人上經大法卷之四十

還元敍玄品

凡集仙求法之士﹐神不歸根則不靈﹐炁不還元則無寶。法有五符五靈之炁﹐能滌五臟穢濁﹐淸淨身心。然後念道思眞﹐自然通悟﹐道法應靈﹐神通莫測。修眞之士卻在遠聲色﹐持齋戒﹐忠孝家國﹐濟物利人﹐香火精勤﹐速得感應。法有五符﹐以五色繒各半寸﹐方朱書。平旦﹐燒香﹐入靖﹐服五靈炁﹐將符爲灰﹐汲井花水調﹐五方服之。服七日之後﹐呼召八十一大靈官﹐及用八十一普濟之法﹔飛章謁帝﹐追度十方一切有主無主孤魂﹐九州三界戰陣亡歿﹐忠臣義士﹐橫逆死亡﹐普皆仗此大法﹐悉得超度。及祈禱雨澤﹐普救萬病﹐無不感應。

八十一品總咒

始當詣座﹐八會九光。自然成文﹐萬靈並藏。

祝訖一念﹐想丹田有混芒九光﹐恍恍飛騰﹐歸於命根。良久上朝八景﹐炁入玄玄﹐玄中有皇﹐迎會萬眞﹐隨念應祈﹐普召萬神。

五靈眞符

總咒

九光三炁﹐七政五常。中皇高尊﹐下降元陽。

召集萬神啟運符

此符以靑繒朱書﹐靈寶訣﹐元始祖炁﹐焚之於香上﹐可召集萬神。不可輕用。

天眞品﹐訣在子﹐祝云﹕亶灰度。

天神品﹐訣在子之中﹐祝云﹕邈邈自騫。

地神品﹐訣在甲﹐祝云﹕東覆郁羅。

水神品﹐訣在亥﹐祝云﹕龍羅九醜。

飛空品﹐訣在中指手心﹐祝云﹕竺笳落。

五獄品﹐訣全五獄﹐祝云﹕上玄靈眞。

伏神品﹐訣在中手心﹐祝云﹕負天大力。

摧生救度眞應品﹐訣在年來人行年﹐祝云﹕魔霐運池。

死胎品﹐訣在巳﹐祝云﹕皆得度人。

受生品﹐訣在中手心﹐祝云﹕始靑化應。

死摧品﹐訣在巳﹐祝云﹕欻歌流精。

化生品﹐訣在子午﹐祝云﹕阿易玄。

解冤品﹐訣斗同天皇﹐祝云﹕幽寂五分。

得生品﹐訣在年產死人本命魂﹐祝云﹕山獄吞煙。

變化品﹐訣在甲﹐祝云﹕妙辧化元。

袪辟妖邪玄應品﹐訣中手心﹐祝云﹕刀利禪猷。

天魔品﹐訣在中﹐祝云﹕建精。

地魔品﹐訣在中指上節﹐祝云﹕梵衝。

水魔品﹐訣在中指下節﹐祝云﹕漠渺醜。

魈魔品﹐訣同上﹐祝云﹕轟馘。

百怪品﹐訣在小﹐祝云﹕中。

魔鬼品﹐訣在小上﹐祝云﹕利韓全。

妖魔品﹐訣在亥﹐祝云﹕寂幽眞。

服炁咽納洞眞品﹐訣在子﹐祝云﹕靈魔懀。

太陽品﹐訣在卯﹐祝云﹕回靈玄。

太陰品﹐訣在酉﹐祝云﹕十轉光。

三罡品﹐訣在巳﹐祝云﹕躗力。

五靈品﹐訣在五方八卦五靈﹐祝云﹕須玄延。

神靈品﹐訣在巳﹐祝云﹕朗梵。

祖炁品﹐訣在子﹐祝云﹕混恍靈

布炁品﹐訣在斗﹐祝云﹕靈明罡。

出神謁帝定極品﹐訣在命自身本命﹐祝云﹕剝�。

出神品﹐訣在時當時﹐祝云﹕七躗茶。

飛神品﹐訣在中手心﹐祝云﹕���。

集神品﹐訣在年本命﹐祝云﹕合明天。

存神品﹐訣在中入掌﹐祝云﹕降丹元。

拜章品﹐訣在日當日﹐祝云﹕流眞精。

行神品﹐訣在中四二指入掌心﹐祝云﹕��吽。

歸神品﹐訣在本命﹐祝云﹕甲摩辧。

淨眞洞視通眞品﹐訣在卯﹐祝云﹕靖端朗。

淨目品﹐訣在申﹐祝云﹕襪魔試。

洞視品﹐訣在申﹐祝云﹕滅精炎。

回辟品﹐訣在午﹐祝云﹕流精炎。

日照品﹐訣在未﹐祝云﹕遷達�。

內觀品﹐訣在午下﹐祝云﹕吻叨衝。

返視品﹐訣在小曲﹐祝云﹕元囉�。

召觀品﹐訣在四﹐祝云﹕呼囉。

普度無邊還元品﹐訣在五獄子午卯酉﹐祝云﹕遷靈仙。

普度品﹐訣在三塗﹐祝云﹕吽吒哩。

攝魂品﹐訣在斗﹐祝云﹕暗闥。

煉度品﹐訣在子午﹐祝云﹕焰精。

合形品﹐訣在四指三節﹐祝云﹕梵炁交羅。

解結品﹐訣在斗﹐祝云﹕魔勒微芒。

返魂品﹐訣在北帝搯大指中﹐祝云﹕復�九醜。

超生品﹐訣在中﹐祝云﹕入玄。

坐呼神王�靜品﹐訣在中﹐祝云﹕靖勑。

神王品﹐訣在八﹐祝云﹕華。

五帝品﹐訣在八卦﹐祝云﹕靈寶。

欲界品﹐訣在曲指五指俱曲﹐祝云﹕啌�。

色界品﹐訣在虎口二指搯虎口﹐祝云﹕命魔。

無色界品﹐訣在中甲﹐祝云﹕斬靈。

五老神公品﹐訣在五靈子午卯酉﹐祝曰﹕晶呼玄。

天丁仙兵品﹐訣在丁午未之間﹐並四三大指搯中。祝云﹕�畾。

度魂合體演梵品﹐訣在三中﹐大指搯二指中指中縫﹐祝云﹕含光。

天醫品﹐訣在中﹐祝云﹕哆明。

監生品﹐訣在中指上節﹐祝云﹕開明。

去穢品﹐訣在子﹐祝云﹕靜光。

續魂品﹐訣在卯﹐祝云﹕亢鳴靈光。

解除品﹐訣在斗﹐祝云﹕叩囉辯。

契合品﹐訣在辰﹐祝云﹕辧噠。

除業品﹐訣在拳子﹐祝云﹕令味綿哆。

修禳普濟咸通品﹐訣在太一巳﹐祝云﹕咭帝流。

禳天品﹐訣在乾﹐祝云﹕帝呢靈書。

禳地品﹐訣在坤﹐祝云﹕祇�呢。

禳災品﹐訣在中﹐祝云﹕風廚嘆

禳兵品﹐訣在酉﹐祝云﹕噭嚧。

禳火品﹐訣在子亥中﹐祝云﹕黑吐。

禳水品﹐訣在巳午中﹐祝云﹕囑囑。

禳虫品﹐訣在酉﹐祝云﹕叻��。

已上祕訣﹐並有不傳之妙。上學之士志心持受﹐口傳心授﹐謹而勿泄。泄之有殃﹐萬劫考形。

總咒八十一字

襤明醜﹐玄阿囉。龍邅須﹐延譚猷。員浮寶﹐騫利禪。詵剝婆﹐萌梵天。醜鐸善﹐猷明離。舉遷玃﹐婁易邈。範光首﹐堅竺落。笳伽扶﹐哩大噂。三摩妙﹐辧坤覆。道乾赤﹐明輪和。滅魔自﹐蠲喑吻。噠嘿陀﹐郁馥沐。篇眞九﹐炁吁流。上仙勑。

已上訣咒﹐並合靈寶中訣。凡遇行持﹐默存元始祖炁﹐心念八十一字﹐然後施用八十一符﹐濟生度死﹐自然之道﹐禳度祈恩。無出於此﹐非上士不得聞知。妄有輕泄﹐殃及九祖。

通玄祕旨﹐萬法之宗。得之專於守一﹐行之在於神功。一全神應﹐靈感無方。守神神靈﹐炁聚寶盈。神炁旣住﹐內外光明。應感無礙﹐已達天眞。眞中有神﹐長生大君。眞神相應﹐上朝帝庭。名刊玉籍﹐萬劫慶榮。知之進道﹐妙理自明。知之懈退﹐永代滅形。輕泄漏慢﹐七祖受刑。謹之戒之﹐天律非輕。

八十一靈官眞形職位

掌法靈官﹐掌籍靈官﹐掌奏靈官。掌律靈官﹐掌書靈官﹐掌印靈官﹐掌算靈官﹐掌符靈官﹐掌節靈官﹐掌歷靈官﹐左曹靈官﹐右曹靈官﹐左司靈官﹐右司靈官﹐執事靈官﹐朱衣靈官﹐繡衣靈官﹐降生靈官﹐釋冤靈官﹐眞陽靈官﹐陰光靈官﹐紫霞靈官﹐飛云靈官﹐鼓吹靈官﹐玉章靈官﹐進書靈官﹐混化靈官﹐玄司靈官﹐洞光靈官﹐靑章靈官﹐眞靜靈官﹐丹皇靈官﹐斗威靈官﹐誠魔靈官﹐玉冊靈官﹐玄光靈官﹐仁惠靈官﹐安化靈官﹐定化靈官﹐定光靈官﹐太白靈官﹐大明靈官﹐應元靈官﹐告命靈官﹐洞章靈官﹐煉形靈官﹐太虛靈官﹐伏魔靈官﹐紫虛靈官﹐丹光靈官﹐中皇靈官﹐素華靈官﹐元黃靈官﹐七變靈官﹐浩蕩靈官﹐東華靈官﹐安鎭靈官﹐侍靖靈官﹐恭靖靈官﹐眞靖靈官﹐衛靖靈官﹐紏察靈官﹐啟奏靈官﹐通傳靈官﹐保度靈官﹐傳奏靈官﹐謄書靈官﹐待報靈官﹐傳送靈官﹐集神靈官﹐飛光靈官﹐節度靈官﹐言功靈官﹐制魔靈官﹐正精靈官﹐蕩穢靈官﹐攝召靈官﹐明眞靈官﹐六天靈官﹐明靈靈官﹐玉輔靈官。

已上八十一靈官﹐各有隱名。服之八十一日﹐批降傳言﹐克期感應。愼勿輕泄﹐殃及祖先﹐身受風刀。

隱名內篇

陽年從鬼﹐陰年從門。

自﹝﹞止�十字不用﹐陰陽年用。

服符方位並訣﹐並隨搯之。

一九坎中藏﹐二九在坤方﹐三九雷震發﹐四九巽焰光﹐五九居中位﹐六九遇乾鄕﹐七九兌上立﹐八九鬼門傷﹐九九離明上﹐神遊合玉皇。

已上訣符服九道﹐改方炁訣﹐並存想本方炁色﹐結成紅橘大﹐降入丹田。凡遇煉神之時﹐入靖燒香﹐密誦此咒﹕

元黃運炁﹐馘絕邪蹤。太上勑令﹐定桃康公。七靈靜制﹐赫赫黃中。戊己結蓋﹐嬰兒使通。混合百脈﹐萬竅齊聰。神遊太漠﹐我命無終。急急如元始律令。密誦七徧

批降咒

靈丑摩寅口律卯叨辰聻巳。

右五靈訣﹐吹紙上。

五府納靈訣

出元皇五元素府內冊靈文。

左目爲太陽訣舌下左﹐存太陽﹐以左目視脾﹐將肝炁相迎合﹐而爲靑霞之炁﹐納居肝中。咒曰﹕

天蓬天火急。

右目爲太陰訣舌下右﹐存太陰﹐以右目視將﹐肺炁相迎合﹐而爲素霞之炁﹐納居肺宮。咒曰

金酉輪卯制酉魔至攝卯酉至卯搯定。

眉中爲天罡訣舌尖﹐存天罡﹐以心意脾也﹐腎赤黃紫三色之炁﹐自鼻中出相迎﹐合而爲靑黃白三炁﹐聚於兩眉之中﹐化爲一粒五色珠﹐自泥丸以神迎寶珠﹐入腹內咽之﹐照徹內外﹐五臟光明。其珠直下丹田﹐化爲紅橘大珠﹐放萬丈眞火焚身﹐一切穢炁﹐盡皆淸淨。次見我法身如嬰兒之狀﹐咒曰﹕

唵喗噠娑薩訶巳訣。

次誦密咒曰

靑精陽神﹐太白庚辛。炎炎赤帝﹐壬癸之君。付吾戊己﹐合我形身。千和萬合﹐炁體通靈。長生久視﹐願得飛仙。急急如元始律令。

次存五方眞炁﹐合我五臟﹐自頂門入﹐徧遊五府﹐化爲紅橘﹐內於丹田﹐吞符。

普召萬神咒曰﹐

元始律令﹐道君勑文。三光玄斗﹐日月之精。六通神光﹐十方應化。吾今召某神﹐速降通靈。急到壇前﹐通傳應靈勑。

玉淸訣﹐如召五嶽﹐搯紅杏至靈寶。右訣﹐任意存想十方神只﹐卽時而至。或自耳中如松風之聲﹐或假於童子通傳﹐萬無一失。愼勿輕泄。

開天玉契品

皇人曰﹕契者﹐券﹑也﹐上天之合同也。

天尊頒韶得仙之子﹐先賜玉契﹐以俟飛仙﹐得度天門﹐無執遏者。此之玉契也﹐諸天官分﹐如人間官曹所治﹐各有拘遏﹐安可便造。故上天立此玉契﹐以付學仙之士。或冥數已盡﹐身歸太陰﹐得此玉契﹐便可徑還所治﹐奉上天詔命﹐背土淩空﹐亦資此契﹐以度罡風﹐左社右稷﹐扶助登眞之人﹐全憑玉契。自非已參身領治職﹐不可輕付。違者天誅。

九天玉契一名太一契

凡開天門﹐生死魂神﹐飛升超度﹐及諸九天十地﹐三十二天天曹天師﹐天門三將軍用之。

九地玉契一名司命契

凡閉地戶﹐超拔神魂﹐斷地逮役﹐及北陰酆都﹐地府地司﹐應干地道用之。

南極玉契

凡諸南方南極﹐南斗南曹﹐南昌上宮﹐南院天樞內省﹐天樞院朱陵火府用之。

北極玉契

凡諸北方北天﹐北極北曹﹐北院太玄都省天機內省﹐北陰泉曲用之。

東華上相靑童道君玉契

凡諸東方九炁木德扶桑宮﹐太一靑靈始老宮用之。

南丹郁明玉契

凡諸南嶽魏夫人﹐及南方三炁丹靈南上南靈丹靈眞老宮用之。

西龜素曜玉契

凡諸白玉龜臺太素眞人﹐皓靈元老﹐西方七炁宮用之。

北郁玄明玉契

凡諸北方五炁諸宮﹐玄靈元老宮﹐分及北冥北海﹐水府龍宮﹐四海四瀆﹐九江水司用之。

中天總眞玉契

凡諸蓬萊瀛洲﹐十洲三島﹐洞天福地﹐靖廬諸治用之。

日君玉契

月君玉契

北斗玉契

上元天宮玉契

中元地宮玉契

下元水宮玉契

天蓬玉契

凡東方角亢七宿宮用之。

天猷玉契

及南方井鬼七宿宮用之。

翊聖玉契

及西方奎婁七宿宮用之。

玄武玉契

及北方斗牛七宿宮用之。

靑帝玉契

大東嶽眞君﹑東嶽泰山宮用之。

赤帝玉契

大南嶽眞君﹑南嶽衡山宮用之。

白帝玉契

大西嶽眞君﹑西嶽華山宮用之。

黑帝玉契

大北嶽眞君﹑北嶽恆山宮用之。

黃帝玉契

大中嶽眞君﹑中嶽嵩山宮用之。

右件二十四玉契﹐各只用天篆﹐以栢木版長五寸﹐闊二寸四分﹐朱書。奉玉詔或歸眞日﹐佩而用之﹐卽得遄歸本處﹐無有執遏者。上天所祕﹐不可輕示非人。若遇發上件宮府申奏文字﹐亦書此天篆﹐取東炁吹之﹐從中間剪爲兩片﹐將其左貼於章奏申狀文字之首﹐更不必用印﹐以其右燒灰﹐用東南方香水調服﹐則無不達者。

靈寶無量度人上經大法卷之四十竟

靈寶無量度人上經大法卷之四十一

章表思存品

皇人曰﹕夫拜章之法﹐乃明皇道君受靈寶天尊祕法﹐默朝三天﹐口奏告啟之文﹐非凡人所得聞之者。皆三天有名眞人之位﹐方可出入金闕﹐非一品仙官不得行靈寶大法﹐皆不能拜伏章表。其罡風世界﹐無靈寶眞慧之光﹐不能破之。其法當用庚子之日﹐天色晴爽﹐備香案﹐朝天門﹐先兩手搯上帝訣﹐變身爲眞人之狀﹐步五行超脫罡﹐執筆﹐叩齒﹐存元始三炁降筆中﹐甩黃羅﹐雌雄黃夾朱砂篆符﹐入於冠履之內﹐並書合明都匠符﹐置於淨室中﹐並章印皆供設於聖前﹐並書畫章圖﹐逐日誦咒焚香﹐存想令熟。

五行超脫罡

步罡咒曰

唵蘇俱波伽瑟�魯斯��訶

咒畢﹐存三炁罩兆身。

冠內符東方隱語書

左履符南方隱語書

右履符西方隱語書

都匠符北方隱語書

合明符臨伏章時安於簡上

去穢符三道投入浴

攝功曹捧章符

開天符命黃紙書符﹐白紙書告文

告文

太上開天符命中玉女靈官使者﹐賫執章表﹐遙詣三天﹐所過罡風浩炁等神﹐不得斷截章表﹐速達太上禦前。急急如靈寶大法律令。

年

月

日

時發。

具位

姓某押。

章印十二小符

思存訣

先對禦前﹐依科宣科出官。次開函﹐搯左手卯文﹐擊函﹐右手開函﹐念咒曰﹕

唵烏輪摩塗攝。

次出章文在案上﹐以銀刀金馬玉魚朱筆安章上﹐只展露太淸函位。次宣章畢﹐香上燻筆﹐塡陛下字。次以印印之。印畢﹐捲章香上度﹐念咒曰﹕

五色之煙﹐衝章上天。搯中指下節﹐存五臟之炁化爲紫煙﹐纏繞章文。五色之炁﹐衝章達帝。搯中指上節﹐存五方正眞之炁﹐化爲紫雲之車。下官故炁﹐不得妄干。急急如律令。寅文吹彈。

次封章咒曰

太上科禁﹐靑紫朱章。隨吾心意﹐徑造玄關。眞炁封閉﹐玉女捧函。隨章從事﹐驅穢除姦。上官典者﹐無敢卻還。眞元混結﹐直透天關。去來無礙﹐出幽入閒。日月齊輝﹐天地循環。急急如律令。

次操章畢﹐卽左手斗訣﹐自心劃至髮際。次彈﹐化身爲枯木﹐南方九鳳眞官吐火﹐焚身爲灰燼。忽大風一作﹐吹灰不見﹐惟存元燒處有一白炁﹐起結爲眞人之狀﹐存五斗罩體﹐卽通炁步罡。

步至第九步﹐望天門禮三拜﹐起身﹐以劍水噀四方。畢卽再禮三拜﹐就舌柱上齶﹐存壇下有紫雲之車﹐將史兵馬各﹐從十方而至。兆乃登車而上﹐存天上地下並皆空然﹐寂無所有。

訣曰

紫車乃轉地軸﹐其白炁從下丹田而上﹐直衝泥丸﹐須臾見從金門而入﹐惟見金光萬道﹐照映己身。次存自己有白玉之光﹐自兆頂門上浹﹐金光交遘﹐通繞己身﹐內外瑩徹。忽見一寶珠懸於虛空之中﹐兆乃心禮默奏事理。畢﹐須臾珠中有萬道金玉之光﹐徧照十方世界﹐一時明了。有一眞人﹐就兆手中接章文奏太上。少頃﹐有玉童傳言以聞﹐兆乃再三禮而退卻。存自天門而下﹐至於壇表﹐而與次覺眞炁盈溢﹐三炁交浹﹐以意納下丹田。

書章表式

科曰﹕凡書章表﹐先漱盥手面﹐整飭衣冠﹐淨室焚香﹐如法上空八分﹐謂省尺一寸之八分。下通走蟻﹐每行一十七字。行闊一寸二分。臣字不上行頭﹐鬼字不得爲首﹐不得垂死露生﹐及抽破人姓名。誠惶誠恐至再拜﹐不得破行。以聞去再拜下空一寸﹐臣姓去以聞空三行﹐太淸玄元去臣姓名空三行﹐太歲去太淸空三行﹐太歲後空三行﹐少則添紙一幅﹐太淸階五十二字﹐鉆長二寸四分。

供設章中聖位三十六分

道上二玄君。

五方五帝五童君。

建節監功大將軍。

靈壇四獸神君。

素車白馬大將軍。

正一功曹左右官使者。

罡風騎置吏。

陰陽神次吏。

科車赤符吏。

上仙上靈二官直使。

察姦都官鉤騎吏。

三宮都官僕射吏。

赤景子二君。

四都監功謁者吏。

天勝甲卒朗吏虎賁吏。

收神食神吏。

注炁監察考召官吏。

三元四始甲子諸官君。

赤陽三十五官君。

天師門下典者吏。

收炁食黑吏。

收鬼食鬼吏。

收邪食邪吏。

收毒食毒吏。

收凶食凶吏。

誅符破廟吏。

隨章從事十二書佐。

監章按章從事。

錄章通章從事。

奏章考章從事。

賫章定章從事。

呈章校章從事。

直日上官典者。

章中四直功曹傳奏使者。

驛馬上章吏。

直壇土地侍衛靈祇。

所屬宮曹月分

正月﹑十二月﹐上詣太上虛無丈人宮。二月﹐上詣太上玄老仙都宮。三月﹑四月﹐上詣太上三天太淸宮。五月﹐上詣太上重道宮。六月﹑七月﹐上詣太上九炁文昌宮。八月﹐上詣太上天帝宮。九月﹑十月﹐上詣太上大道宮。十一月﹐上詣太上侍中左右監諸將軍宮。閏月﹐上詣太上玄都宮。

所屬宮曹日分

一日﹐建玉曹治赤靈宮。二日﹐太素玄曹治太微宮。三日﹐太微曹治北平宮。四日﹐都正曹治太淸下宮。五日﹐正一曹治通明宮。六日﹐玄一曹治上明宮。七日﹐太素曹治太淸高靈宮。八日﹐雲集曹治紫微宮。九日﹐元靈曹治侍春宮。十日﹐太淸曹治紫靈宮。十一日﹐三水曹治素女宮。十二日﹐司錄曹治巨野宮。十三日﹐淸敍曹治西明宮。十四日﹐玄正曹治上絳宮。十五日﹐中都曹治典平宮。十六日﹐司非曹治北府宮。十七日﹐司姦曹治司命宮。十八日﹐統部曹治東明宮。十九日﹐統錄曹治西靈宮。二十日﹐監考曹治司命宮。二十一日﹐監司曹治陽明宮。二十二日﹐典考曹治太陽宮。二十三日﹐司官曹治少陽宮。二十四日﹐玄元曹治太陰宮。二十五日﹐太玄曹治少陰宮。二十六日﹐都司曹治北辰宮。二十七日﹐都候曹治太白宮。二十八日﹐直使曹治休明宮。二十九日﹐司直曹治陽明宮。三十日﹐典考曹治啟明宮。

狀申

三元唐葛周三眞君。三天門下引進眞宮。

三天門下上章詞表靈官。直日上官典者。

千二百官君。

申狀式

具位某﹐

右某今月某日時﹐奉爲某人某事拜奏某章﹐幾通用方函封印全。上詣某宮某曹治官。乞謄奏

三境至尊。某隨章進對﹐伏乞昭報。除已令直日官將賫章見到﹐須至具狀申聞者。

右謹具狀﹐上申

某聖位。伏望聖慈﹐特賜

省覽所上章文。乞不候類聚先次﹐進禦

上帝金闕崇樓殿﹐付與靑腰承翼玉女﹐

常陽朱雀童子。卽賜以聞﹐恭聽

勑命告報﹐以承詔召。亦乞爲頒降合屬去處奉行。上明

大道慈悲好生之澤﹐下副幽顯望恩之誠。冒瀆

聖聰﹐謹狀。

年

月

日具位姓

狀。

奏天師狀式散壇朱表用

具位臣姓

謹據某云﹐今宵散壇。切慮臣等預建壇席﹐存念不正﹐進退不恭﹐有違壇律﹐今拜言功謝過朱表一通﹐奏詣三境帝闕。切慮所奏朱表格式﹐不合上天。須至具奏告聞者。

右臣謹錄狀﹐上奏

三天大法師正一靜應眞君。恭望

天慈察臣無知﹐憫臣等凡愚﹐不明正炁﹐赦以不及。伏乞特賜指揮書佐﹐除去外封﹐隨誤證定﹐徑爲進呈﹐不勝惶懼之至﹐謹狀奏。

年

月

日具位臣姓某狀。

左右牒式

靈寶大法司。

今月某日時﹐奉爲云云拜奏某章一通﹐方函重封印全﹐並申狀一通﹐上詣

三天門下某宮曹分投進﹐除已對

聖宣讀點對訖﹐須至專牒者。

牒請

左右官使者﹐陰陽神決吏﹐左右上章諸靈官﹐遞至

三大門下﹐毋致上官典者﹐有所譴謫。

牒至準式。謹牒。

年

月

日時牒。

具位

姓某

押。

科前祕咒

九天上仙﹐道化常生。神室太景﹐寢映珠瓊。逸宅丹元﹐受事玉淸。十轉九回﹐七混五成。神暉共擢﹐振策皇庭。道達三變﹐身神合靈。玉帝散惠﹐隱玄羽經。千眞傾輪﹐五星命眞。披銖巾羽﹐森羅帝庭。左命神虎﹐右佩金兵。九天徵伐﹐煥擲火鈴。滅魔破祆﹐斬邪挾精。風火赫震﹐六天摧傾。豁落北酆﹐九魔寒煙。失道者誅﹐順道者生。上帝有令﹐敕衛神兵。千邪滅試﹐萬鬼無停。敢有幹逆﹐以付天丁。有祆則戮﹐有毒則刑。保神守衛﹐攝邪戮精。六天以誅﹐威鎭萬靈。寶神驅穢﹐霄朗三淸。萬眞受事﹐俱會帝庭。六象調和﹐七景輝明。神風散魔﹐道場肅淸。神惠蕩鬼﹐玉帝祝生。九天乘命﹐攝眞禦靈。請奉皇命﹐仙道乃成。

拜伏章表科

各禮師存念如法

宣咒﹐鳴法鼓二十四通。

太上玄元五靈老君﹐當召功曹使者﹐左右龍虎君﹐捧香使者﹐三炁正神﹐急上關啟三天玄元太上道君。臣今正爾燒香奏章﹐願得八方正眞生炁﹐下降臣身中。所啟速達﹐徑詣

至眞無極大道玉皇尊帝禦前。

長跪出神

謹出臣等身中五體眞官功曹吏﹐出直使功曹二人﹐出正一功曹二人﹐出治病功曹二人﹐出左右官使者二人﹐出陽神決吏二人﹐出陰神央吏一一人﹐出科車赤符吏﹐罡風騎置吏﹐驛馬上章吏官﹐各二人出。出者嚴裝顯服﹐冠帶垂纓﹐整其威儀﹐住立臣前後﹐咸受臣口中詞語﹐分別關啟此間某處四面眞官﹐注气監察﹐考召官君﹐道上二玄三元四始甲子諸官君﹐赤景子二君﹐五七赤陽三十五官君﹐四始五老十二辰君﹐三官重下考召諸官君將吏。上啟太上老君﹐太上丈人﹐無上玄老﹐天師嗣師系師三師君﹐門下典者﹐官將吏兵﹐書佐小吏﹐奉行文書﹐事臣等前後。齋戒朝禮﹐關啟拜章﹐奏表法符﹐所請召法等上吏兵士卒﹐並及所在眞官﹐一切靈祇﹐防衛臣身中。應受功賞﹐以今云云。謹依伏地﹐拜上某章一通。在臣奏案之上函中﹐謹以開函﹐伏讀章文。

次於函中出章表﹐乃咒曰﹕

五色之煙﹐衝章上天。五色之炁﹐衝章達帝。下官故炁﹐不得妄干。急急如律令。

畢讀章文﹐於香上度過﹐跪讀。

次操章

章表安案上﹐取太淸太歲向上﹐書刀著太淸左﹐朱筆一管著太淸右。畢﹐三上香﹐執簡當心操章曰﹕

謹遣臣身中五體眞官﹐官一小吏﹐十二書佐﹐重敕功曹使者﹐皆各嚴裝顯服﹐冠帶垂纓﹐整其威儀﹐磨墨點筆﹐佩劍治錄﹐爲臣及時操某章一通﹐上詣三天曹﹐隨章進對﹐隨事分別。章中若有謬誤脫落﹐文字不諦﹐言詞舛錯﹐不相次比﹐削治功曹以長毫利筆﹐卽爲改正﹐脫字爲注﹐誤字爲定﹐無令上官典者有所遣。卻閉口含炁﹐徑上三天無極大道太上老君禦前﹐愼勿稽停。左官歷關﹐右官次稽。次當令臣所請時下﹐所召時到﹐所禳者卻﹐所厭者伏﹐所濟者度﹐所申者通﹐所奏者達。若有下官故炁﹐邪精鬼賊﹐於道路雲霧之中﹐斷截臣章文﹐使不上達者﹐錄付天一北獄收禁﹐依玄都鬼律正法治罪﹐以明天憲。臣某伏在案前﹐須待玄恩報應。

次伏地良久﹐存見三將軍﹐左右眞官﹐功曹使者﹐驛馬上章史﹐並乘車馬﹐上有紫雲華蓋覆章。了畢﹐次乘赤紅炁上升天。良久﹐𨿽然瞬息俄頃﹐早經歷數萬里﹐相似赤紅炁﹐雲霧蕩蕩﹐然兩邊別無霞翳﹐惟多寶樹﹐升如數百里﹐忽見一橫道﹐則日月黃道是也。直過黃道了﹐遙見前頭如五六里﹐有紫雲隱隱然﹐直進過紫雲見天門﹐入天門數步少停住﹐諸侍衛靈官亦住﹐惟與周將軍及直使功曹﹑侍章玉童向前。玉女把章表案﹐直使坊曹通傳﹐直往至玉闕門下之西﹐謁見正一眞人三天大法師門下大都功張﹐再拜了﹐具陳章表來由。天師諾了﹐卽往鳳凰閣金門之外立﹐須臾有一仙童﹐朱衣玄冠﹐於門內出﹐向傳章玉童手中接章進太上。少間﹐見引臣俄而入﹐見太上著九色雲霞之帔﹐戴九德之冠﹐當殿而坐﹐左玄右玄二眞人侍衛﹐又有一太一著朱衣。太上覽章表﹐太一承太上意﹐署太淸玉陛﹐下作依字了。見一小仙童收章表於右階﹐分付今日直曹官了。便心拜辭太上﹐出玉闕門外﹐再拜辭天師。次同奏章直官抃躍卻回﹐至拜章壇所了﹐起稱以聞。以聞便取章表﹐於壇西北燒之。若尋常爲人拜章﹐但存令眞官與吏兵將軍章表往前行。若修行章表﹐一一自與里域眞官同往。

納官復鑪

臣上章事訖﹐所出臣身中功曹使者﹐一切靈官一君吏﹐各從臣眾妙之門而入﹐在左還左﹐在右還右﹐纏身繞骨﹐彌綸天地﹐營衛百脈﹐復於宮室﹐一如故事﹐無令差互。

靈寶與量度人上經大法卷之四十一竟

靈寶無量度人上經大法卷之四十二

元网流演品

黃石赤松眞人曰﹕天之至高至淸﹐而有日月星辰。神之至靈至聖﹐而有仙賓羽客。其神者寄會於身﹐倚精炁爲人﹐仗神爲主。三者若住若聚﹐可以混合百神﹐神遊太虛﹐上徹三境﹐下徹幽冥﹐上下無方﹐去畱無礙﹐洞觀斗切﹐變化無窮﹐莫出此也。凡修眞之士﹐學有次第﹐進有資序。凡其法有三﹑上中下士積累工夫﹐自然通達﹐元綱流演﹐一念遊巡﹐神遊帝闕﹐頃刻升騰三關﹐一路朝眞﹐上下往來無礙。有法有符﹐用神用炁﹐罡風靜默。徑超祖劫之宮﹐萬神侍拱﹐已復還元之府。修眞之士謹勿輕傳。妄示非人﹐萬劫不原﹐可不戒之。

寶籙符黃紙朱書

盡符咒曰

司權除殺籍﹐東極上生名。寶籙可佩服﹐用之超魂神。神靈天門開﹐閉目念眞法。身外有吾身﹐此是超凡格。急急如律令。

每於一甲子日入靖﹐面東﹐搯玉皇訣﹐望斗中取炁一口﹐復取東炁一口﹐閉定﹐書寶籙六十道﹐或書六十甲子官君符﹐六十道亦得。

六十甲子官君符

甲子王文卿﹐從官十八人鬼無光。

乙丑龍季卿﹐從官十六人鬼邴。

丙寅張仲卿﹐從官十四鬼畱昌。

丁卯司馬卿﹐從官十二人鬼子方。

戊辰楚季卿﹐從官十八人鬼生進。

己巳何文昌﹐從官十三人鬼傳下。

庚午馮仲卿﹐從官十五人鬼卻劉。

辛未王文章﹐從官十五人鬼旨支

壬申侯博卿﹐從官十三人鬼石松。

登酉孫仲房﹐從官十一人鬼倚仙。

甲戌辰子江﹐從官十四人鬼田先。

乙亥龐公明﹐從官十二人鬼干進。

丙子邢孫卿﹐從官一十六人鬼迪遐。

丁丑趙子玉﹐從官一十四鬼進卿。

戊寅虞子張﹐從官一十三人鬼卻心。

己卯石文楊﹐從官一十五人鬼徑子。

庚辰尹佳卿﹐從官一十三人鬼耳子。

辛巳楊仲公﹐從官一十一人鬼元亮。

壬午馬子明﹐從官一十五人鬼衍心。

癸未呂威明﹐從官一十二人鬼歷子。

甲申扈文卿﹐從官一十六人鬼瑯光。

乙酉孔利公﹐從官一十四人鬼聶全。

丙戌車元升﹐從官一十二人鬼罄星。

丁亥張文通﹐從官一十二鬼石耶。

戊子樂石卿﹐從官一十四人鬼詮方。

己丑範仲卿﹐從官一十七人鬼旨都。

庚寅褚進卿﹐從官一十五人鬼總天。

辛卯郭文良﹐從官一十三人鬼扶花。

壬辰武雅卿﹐從官一十二人鬼苔點。

癸巳史公來﹐從官九人鬼輦力。

甲午衛上卿﹐從官一十八人鬼縻子。

乙未杜仲卿﹐從官一十七人鬼右石。

丙申朱伯象﹐從官一十四人鬼扶伏。

丁酉臧文仲﹐從官一十二人鬼王肝。

戊戌範仲卿﹐從官十人鬼風高。

己亥鄧都卿﹐從官一十三人鬼符天。

庚子楊仲升﹐從官一十六人鬼季子。

辛丑林衛卿﹐從官一十五人鬼以是。

壬寅丘孟卿﹐從官一十三人鬼羅結。

癸卯蘇家陀﹐從官十一人鬼進木。

甲辰孟飛卿﹐從官一十四人鬼素良。

乙巳唐文卿﹐從官一十二人鬼壘子。

丙午魏文公﹐從官十六人鬼趙子玉。

丁未石叔通﹐從官一十四人鬼矣位。

戊申範伯陽﹐從官一十二人鬼道子。

己酉成文長﹐從官一十五人鬼在公。

庚戌史子仁﹐從官一十三人鬼進卿。

辛亥在子衝﹐從官十一人鬼戴卿。

壬子宿上卿﹐從官一十五人鬼卻劉。

癸丑江漢卿﹐從官一十三人鬼別扶。

甲寅明文章﹐從官一十六人鬼則扶。

乙卯戴公陽﹐從官一十四人鬼天奇典惡

丙辰霍叔通﹐從官一十三人鬼天摧義理。

丁巳崔巨卿﹐從官十人鬼夭橫。

戊午從元光﹐從官一十四人鬼耳迷。

己未時道卿﹐從官一十七人鬼典惡。

庚申華文陽﹐從官十五人鬼理千方。

辛酉邴元玉﹐從官一十四人鬼權呼。

壬戌樂進卿﹐從官一十一鬼遺天。

癸亥左右松﹐從官九人鬼商敝。

右法每日淸朝﹐咒水服符一道﹐餘者以靑袋佩之。每於三元三會庚申甲子夜靜﹐入室﹐佩甲子日所篆寶籙﹐以兩手各搯卯文﹐閉目﹐靜思﹐閉炁不動。以舌柱上齶﹐咽炁一口﹐覺身外有身﹐衣服衣色形貌﹐一如本身在前。前有星壇﹐高九尺二寸﹐左日右月﹐南斗在後﹐北斗在前。卽有前朱雀﹐後玄武﹐左靑龍﹐右白虎輔翼之。覺飄飄然﹐直至壇前﹐丁罡三步﹐上壇一級﹐巡壇左行。密咒曰﹕

仙道渺莽﹐元始之家。我欲升壇﹐淸神變慮。願得太上﹐賜我流霞。流霞之漿﹐布炁芬芳。我得服之﹐可以步罡。五臟神君﹐直日香官。聞吾祕咒﹐亦各以安。急急如律令。

右咒念訖﹐開炁﹐入地戶。復左行﹐密咒曰﹕

元上大羅﹐元始玉淸。玉淸之宮﹐度法眞人。聞我祕咒﹐度我屍形。取彼玉霞﹐以淨我神。我今步罡﹐行帝之鄕。臣朝金闕﹐上謁玉皇。急急如律令。

右咒念訖﹐閉炁﹐入天門﹐卽是第三重壇。旣入天門﹐如有仙人二人﹐玉童玉女﹐侍香傳言﹐共六人。次長。跪﹐閉目﹐若有神人乘五色雲霞﹐服似上淸衣﹐傳玉帝符﹐金書照耀。呼名﹐復有一人執瑤爵﹐中有玉霞漿﹐北斗中有黑炁﹐南斗中有赤炁﹐日中有紅炁﹐月中有白炁﹐三臺中有五色雜炁﹐各一道流入杯中。受之﹐再拜而飲。閉炁﹐放訣下壇﹐密誦靈書二徧。騰空如到天上﹐飛入北斗之中﹐三臺之星蓋頂而行﹐乃自魁星步而之魒星﹐回身入斗﹐六步而出﹐作三臺之形。乃出斗口﹐左環七七四十九步﹐犯火星﹐又東行自��中過。凡九九八十一步﹐至太陽朝祖帝上帝。復乃右行﹐自北入西﹐凡八八六十四步﹐至太陰朝祖師仙皇君。右旋而出﹐出卽左行﹐右行復左﹐凡七返如環﹐此卽無色界也。定眼見無色界中諸仙來迎﹐於是周曆十方﹐謁三十二天帝﹐二十八宿。見一宿﹐卽丁罡十二以回﹐共三百三十六步﹐至於斗宿。卽借箕星之呈﹐以行直還﹐望北斗天魒之次﹐及交峯之山。右旋南向﹐四十九步﹐而過重入火星宮。經於太陰﹐六六三十六步之後﹐而謁水星。由水星東行﹐至於太陽之側﹐六十四步﹐而成木星。再回而行犯水星﹐借呈復出太陽之傍﹐八十一步而成金星。細行達於斗口﹐三十五步而入土辰。由土返行﹐再入金星。水木之宿而後﹐直望北方金闕巍峨﹐卽大羅三淸之所在也。乃八步而進﹐長跪再拜﹐密咒之。

咒曰

地行賤臣某﹐幸因宿慶﹐得遇聖師傳度祕訣﹐使朝天闕﹐凝神入靖﹐九炁澄淸﹐身外之身﹐得飛天闖。臣無任贍天﹐望聖激切﹐屏營之至﹐稽首頓首再拜。

又咒曰

臣幸膺玄貺﹐遂遇聖師﹐午夜飛神﹐一心謁帝。伏念臣凡骨性頑﹐理難超舉﹐精心孝弟﹐以冀蒙恩﹐果遂請求﹐獲承宸眷。庶令道心堅固﹐神淸炁明﹐役使萬神﹐咸遵旨諭。伏願天恩﹐允臣奏意﹐咸賜如言。

右頓首再拜而出﹐乃見本形﹐就本身頂門﹐咒之。

咒曰

蛇蟬蛇蟬﹐脫殼離塵。吾今朝眞﹐上謁靑雲。欲使神人﹐閉債封形﹐舉步以去﹐祕訣靈靈。

忽自頂門而入﹐乃是步罡了也。若小可行持﹐則不過三五足矣。如欲專意求飛舉之法﹐則莫大於此。

元綱流演飛步圖

太上登壇訣

太一微言妙更眞﹐受生於我自通靈。

一思七座天名字﹐勑使三魂隨駕迎。

玉皇一訣至天皇﹐北斗三臺步得量。

直上金壇環絳節﹐聲沈惟爇篆云香。

身中三五功曹使﹐萬吏同誠擁蓋忙。

遙達九關元所障﹐須臾鶴駕至寥陽。

寥陽門下本師前﹐稽首投章擬奏言。

直候敕回師降旨﹐須將凡業首前愆。

晚生狂計要登攀﹐布炁升云覓玉關。

幸過罡風無阻兆﹐金門方顯萬般難。

難中易訣訣難言﹐瞬目之間到禦前。

左右五師千聖會﹐丹芝壇下九光鮮。

須將功行繼仙班﹐禮聖朝眞莫厭難。

妙理不多多不決﹐他時決得更當閒。

玄門同學知音者﹐得訣朝時莫等閒。

旣受判成分罪福﹐速飄仙馭下人間。

右登壇訣隱於天中﹐今𨿽傳至士學者﹐更祕而行之。

存神密奏﹐宿著玄圖﹐惟空寂滅﹐澄湛虛無。

飛神玄訣

正一功曹在坎位﹐丹田祖炁應丹元。三五將軍乘素馬﹐飛龍騎吏導迎前。

肝神靑炁遊天頂﹐化作龍車上九玄。肺神童子持幢節﹐朱衣引導至泥丸。

泥丸八片開法輪﹐衝透天關形應神。神離形時登素馬﹐旋斗歷箕步紫垣。

紫垣歷關三十二﹐入透罡風度九天。各有生門須細認﹐紫丹素碧是天關。

更度五靈遊太漠﹐直至天門謁帝君。正一眞人前引導﹐應念順時扣玉扃。

渺渺自然通大道﹐進奏趨神見太淸。回度五常還日月﹐周而復始睹元君。

元君入舍凝神定﹐已降天書現玉文。

奏心章祕訣

凡奏心章﹐先須齋心食素﹐先書艸章﹐不可以文害辭﹐以辭害意﹐敍事要切而已。旣畢﹐如常事用白紙三寸二分長﹐隨意細字﹐端謹含香﹐當日旋書﹐不得隔日。一筆書成﹐不得坐臥間斷。仍須將法銜減省﹐只作一行﹐不得兩行書寫。如不能書寫﹐令人代書﹐禁戒亦同。必須食素沐浴﹐焚香書寫﹐不得改刮挑乙﹐漏落帶艸寫﹐減省筆畫﹐與人交語。犯者必獲重譴。書畢﹐仍以好香燻過﹐卽時捲封﹐用龍腦糝於章上﹐而後卷之。訖以印印之﹐以開天門符角之。如大事﹐或已拜章未驗﹐卽以黃紙朱書﹐謂之朱章﹐尢捷必獲感應矣。奏章之日﹐不拘早晚﹐於靖治或道場內﹐或於聖像前﹐再拜上香。先搯玉帝訣﹐呼召以所行法﹐及章中所遣神靈。具事狀告白﹐伺侯齋章上奏﹐默奏上章之意﹐再三懇禱。畢﹐再兩拜跪﹐低聲讀章本一徧﹐就拜處卽詣香案前﹐徹燭切近聖像﹐端立注想而已﹐自己丹田中一元始天尊漸漸升上﹐至泥丸面前而坐﹐自己跪於天尊之前﹐默奏章中之事﹐詳悉懇切﹐請祈再四。或有自然﹐念中天尊降語報應﹐或耳中自聞人聲音。若能出神之人﹐以神交報﹐應尢更端的﹐不可有心以符合之也。奏畢﹐想天尊復降歸丹田﹐自己亦退就案前﹐將章入鐵架中﹐必以香倚定﹐關告將吏等衛侍章文上達。訖﹐用洗淨麻骨焚之﹐不得挑破章文。侯燒過﹐再詣元立處﹐存神息念﹐若聽報應。良久再謝而退。如朱章卽添遣黃甲玉女等﹐自如本式也。章灰送長流水中。

靈寶無量度人上經大法卷之四十二竟

靈寶無量度人上經大法卷之四十三

運神合景品

昔浩劫之初﹐五劫分化﹐元始開圖﹐赤書成文﹐字方一丈﹐八角垂芒。下運金澤之炁﹐結成九天之相﹐西元龜山﹐四方羅絡﹐二十八宿交纏﹐三十二天巡繞﹐日月五星交會其中﹐上有稜層金樓玉室一十二所﹐內有靑丹皇金母道君﹐西元龜臺王母是也。自有龜山元錄司﹐掌羣仙眞文玉字。山之空界﹐旋斗歷箕﹐回度五常﹐三十五分﹐總炁上元。而有內禁之玉司﹐居於王母西瑤上臺﹐乃曰靈虛宮。又有靈虛別館﹐中主大君玉嬰尊阿母﹐曰九靈太妙眞仙王母。司握九靈之職﹐旋斗晨通進章詞謁簡﹐以進三十二天﹐三天玉闕。非靈虛仙職詞文不達﹐非九靈章表不進。大君奉命﹐以紀其經。北斗九晨﹐乃中皇太一九晨皇君﹐有迹九焉。可躡而飛空﹐上輔帝宸。其星變化無窮﹐名位萬狀﹐不可盡紀。中有高皇太微天尊﹐可祝一星﹐壽注億千﹐名標玉簡﹐萬神朝宴。修之七年﹐分景散形﹐變化萬物﹐混合幽冥﹐飛行太虛﹐上登玉淸。

《大洞玉經》曰﹕瓊室瑤宮﹐玉樓金殿﹐遠在三境九天之上﹐卽未可及。近在己身九宮泥丸﹐皆以方寸﹐存而成眞矣﹐天炁合己自然之炁。故經云﹕人心中神﹐神含妙慧﹐慧通法界之因﹐從因起緣﹐緣想自虛感應。存泥丸及一身﹐與九炁合德﹐如身在金闕無異﹐卽得名通玉籍﹐九玄升魂。蓋泥丸九宮﹐存如九天三境金闕。見諸天帝﹐儼然於上﹐存身如己﹐想在下丹田﹐如深泉幽谷之下﹐會合百神﹐俱集混合一身。存身如蓮實﹐太上入泥丸﹐如上升九天之上﹐朝金闕帝前。

謹按師旨《三洞玄科》曰﹕天尊𨿽遠妙﹐近居泥丸宮。宮室皆七寶﹐窗牖自然分。至眞常妙應﹐駕景騰紫雲。此明自己三淸﹐上應玄境﹐天人相貫﹐精炁相扶於九宮也。又曰﹕不生亦不滅﹐欲生因蓮華。超淩三界徒﹐慈心解世羅。此明心元是元始分神﹐居九重神膜﹐爲人命主於心中也。拜章上詣自己九宮﹐飛玄會道﹐審覆章詞﹐以神知神﹐心神洞照﹐所潛悉知﹐毋或疑貳﹐自取靈譴。

通天眞符

右符取自己本命日﹐用栢木刊之﹐長五寸﹐闊二寸半﹐用官尺。上穿一穴﹐以五色綫穿札系肘後﹐男左女右。凡拜章時﹐方可施用。未拜章時﹐不得令人見﹐以絳紗袋盛之﹐常於星月明朗時﹐於斗下供養以香花酒果﹐並淨水栢湯十二分﹐供養北斗九晨與二尊帝﹐及通天符使。若是臨拜章三日前﹐服章符﹐佩之肘後﹐佩時香上燻符﹐咒曰﹕

天輔無私﹐乾象通微。無幽無冥﹐無感不知。佩符帶圖﹐神兵任呼。我位上王﹐位登天都。急急如天君紫微上道律令。

右咒誦三十徧﹐以況香燻畢﹐帶肘後﹐然後吞符章﹐並存想純熟。至拜章時行用﹐感應如神。凡有口章默奏並上章﹐並先關牒﹐祭召仙靈章吏﹐其應尢速。勿令人知及見。應如影響﹐多有祥雲異香﹐鸞鶴甘露﹐黃霧景風﹐天气淸和﹐積陰頓開﹐甘澤潤物﹐天神視現﹐章灰飛空﹐神光罩壇﹐百千玄感﹐無所不有。

開心辟忘符

具《眞誥》第五卷

協昌期第三篇

云﹕開心辟忘符﹐王君撰﹐用朱書。

此符摹長史畫

此符摹掾畫

右符用開日旦﹐向王朱書﹐再拜服之。拜畢﹐祝祝畢﹐乃服。服畢﹐咽液五過﹐叩齒五通﹐勿令人見。若不用開日﹐以月旦﹑月十五日﹑二十七日﹐一月三服﹐一年便驗﹐祕術也。

咒曰﹕

五神開心﹐徹聽絕音。三魂攝精﹐盡守丹心。使我勿忘﹐五藏遠辱。

通眞達靈開心太平符朱書黃素

服符咒曰﹕

餐服神符﹐通照眞靈。百神走使﹐洞徹中情。六甲宿衛﹐淵淵淸淸。五行元炁﹐杳杳冥冥。百物逃形﹐混沌爲本始。聞聲以知名﹐天地神經。號曰開心﹐服之太平。達知自然﹐飛升紫庭。急急如律令。

咒畢﹐叩齒三通﹐以符安口內﹐方存炁吞之。

審心章式

具位臣姓某﹐

右臣某﹐今爲大明國某鄕貫居住某人﹐本命年月日時生﹐齋意云云專投臣某拜奏某寶章一通﹐上達

虛無自然玉帝禦前。乞諧允願。臣自揣凡愚穢質﹐心境紛馳未能洞妙眞理﹐深慮躬臨壇席之際﹐難以卽時上達

太淸玄元金闕玉陛下。謹齋沐身心﹐於某月某日吉辰﹐入靖焚香﹐奉造太玄心章一通﹐先次上進

本命五府靈君聖前。伏乞神功妙運﹐以玆情懇﹐今夜吉時﹐徑爲上奏

虛無自然元皇玉帝禦前。所是某人奏請之事﹐允與不允﹐天曹作何施行﹐今夜玄壇靖中﹐咸乞預聞。仰俟。

至靈﹐克垂報應。臣某知悉謹言。

年月

日時姓某章。

心章用紙﹐橫長四寸闊二寸半﹐春用靑紙﹐夏用紅紙﹐秋用白紙﹐並皆朱書。冬用黑紙﹐白粉書之。每季七十二日外﹐有十八日﹐用黃紙朱書。

凡書心章並太平符﹐向旺方以淨水吞服。服符時安於口內舌上﹐仰面看東方﹐以鼻引靑炁在口中﹐存作靑色。次仰看上天﹐鼻引紅光眞炁﹐與靑炁混合在口中。畢﹐次俯看地下﹐鼻引黃炁入口﹐三色混合﹐並在口中﹐圓成燦爛光明如日。存符一粒在光中﹐以水吞下。其服心章﹐以章灰入口﹐一依符訣﹐待審得報應﹐允與不允﹐方可拜章。愼勿輕泄。拜了再審合同﹐方可言與齋官。

服章通神咒曰

心中神﹐丹元君。長三寸﹐廣七分。著朱衣。系絳裙。乘威德﹐顯至靈。通造化﹐達至眞。住心中﹐莫離身。外有急速﹐疾來告人。心章上達﹐太上聖情﹐允與不允﹐報我知聞。

凡此咒﹐每日子午卯酉時﹐存心中有神如己形﹐若初生嬰兒赤衣絳裙。存見念咒﹐無限數。仍於本命日﹐祭此心神﹐仍常服辟忘符﹐立見妙用神通。

八景眞符

取五月五日﹐三月三日﹐九月九日﹐朱書�������八字﹐疊作符丸﹐成丸安雞子空殼內﹐與雞母抱﹐候雞兒出取服之。每日持念﹐克應洞聽。神咒曰﹕

竇盧李魏崔鄧﹐急管送言來。

������﹐急管送言來。

������﹐急管送言來。

右自六甲日起首﹐念十方萬萬徧﹐足後逐日持念四十九徧。凡遇章詞奏表﹐關告報應﹐念此三咒。良久﹐耳內聞有肸蠻之聲﹐於是內告入事目。大怒則神去矣。

升神入妙

謹按師旨﹐神者形之主﹐主居則形固﹐主散則形危。凡世之人﹐惟多養形﹐不曾保精固主。按《西升經》云﹕神能通道﹐道能長存。神能飛形﹐亦能移山。神之甚貴﹐莫大於三一也。一者道之子﹐萬靈之祖宗﹐眾眞之妙奧。凡修行運神﹐合景飛玄﹐會道通章﹐金闕朝謁上帝﹐默朝升玄之道。先當沐浴入靖﹐煉形守神。久久長存﹐自然通道﹐無適而不可。若欲祈禱謁請﹐卽命駕上朝太淸﹐隨事奏懇﹐則至要之道畢矣。

沐浴離塵

擇東井之日沐浴﹐乃是日月宿於東井之時。於平旦﹐就其方取淨水﹐煎桃皮竹葉湯沐浴﹐名爲煉屍素漿。神仙遊行塵世﹐亦用此沐浴。且竹虛素而內白﹐桃卻邪而折穢﹐故用此二物以消形中之滓濁也。出《太上九變十化易新經》﹐具《眞誥》昌期第三篇

。如能家有五香湯用之﹐得五藏淸涼﹐塵垢潔淨。

桃白皮﹐竹葉﹐白茅香﹐香白芷﹐甘松﹐靑木香。

右不拘多少﹐煎湯沐浴﹐尋常入室﹐誦經修行﹐可用此灌漱。其諸符水𨿽然可用﹐亦不及此。亦名五節淸香湯﹐沐浴東井日。且如正月一日﹐起室宿左行﹐遇井星直日﹐卽東井日也。正月初十日﹐卽井星直日。餘仿此。

入靖凝神

每日子時入室﹐向旺方平坐﹐叩齒三十六通﹐閉炁三十六息﹐呼至臍上﹐吸至臍下﹐綿綿不絕﹐往來細微﹐然後閉目靜思﹐存日月照耀滿室﹐日東方﹐月西方。次存日君吐赤炁九芒﹐貢身左繞﹐月君吐白炁十芒﹐貫身右繞﹐令內外洞徹﹐無所不通。若有疾患﹐亦可數數存思﹐使疾去爲良。

太陽太陰煉形

先存己身作枯木﹐次存赤炁變爲火﹐又存已心中出火﹐與形俱成火﹐燒煉枯木。俄頃之間﹐皆變成灰。灰中有煙﹐自然變成五色炁﹐炁中盤旋﹐結爲一嬰兒﹐如自己貌。存日中有上皇日帝君﹐絳衣冠冕﹐坐於日中。又有五帝﹐衣五方冠服侍坐。雙手握固﹐望太陽方﹐鼻引炁九過﹐入心中。存心中日象火光明﹐大如斗﹐九光紫芒﹐穿入三田泥丸﹐皆有日光﹐煉濯一身﹐表裏洞徹﹐身炁乃來。

入室﹐暝目端坐﹐存太陰在東井之方﹐雙手握固﹐存月中夫人口吐白光十道﹐如素練淸瑩﹐漸漸覺化爲水﹐沐浴嬰兒在白炁中。才候浴訖﹐漸漸存復本形﹐如眞人﹐衣冠﹐口吸黃華之水﹐及月中黃炁﹐吹於一身。良久﹐覺身在黃炁之中﹐灑然森寒﹐卽是眞炁來入體﹐四肢五臟百脈﹐皆令黃炁陽精徧滿﹐潔淨身中﹐萬神方來。

分神玉陛

眉中之光﹐便是三天門。眉左角入骨三分﹐有絳臺靑房。眉右角入骨三分﹐名黃闕紫戶。如世之侯王宮門之臺闕也。並以靑玉黃玉爲臺闕。入眉一寸﹐名曰明堂宮﹐有門堂三神居之﹐乃長生帝君之分神也。入眉二寸﹐名曰洞房宮﹐中有黃老帝君﹐乃太上老君分神也。入眉三寸﹐爲丹田宮﹐有上元泥丸天帝君﹐乃玉宸道君分神也。入眉四寸﹐爲極鎭宮。入眉五寸﹐爲玉淸宮。有玉淸神母居之。此三宮是太淸﹑上淸﹑玉淸分神﹐居於泥丸也。兆擇六甲吉日起首﹐存諸天帝儼然在泥丸之上。存自己身如蓮實﹐在於下丹田﹐如深淵幽谷之中﹐迆升上中丹田﹐過華蓋﹐歷重樓﹐穿金門﹐度玉戶﹐上至泥丸﹐朝奏乞事如意﹐復巡歷元始﹐歸下丹田也。如此日爲之。凡有章奏審覆﹐可以聽候聖語﹐知所未然。輕泄七祖永沈北酆﹐萬劫不原。

祭丹元眞人法

丹元眞人﹐乃自己神元皇分身降炁﹐下入身中﹐乃爲命主。用自己好食素食香茶酒果﹐於元辰本命之日﹐入淨室中﹐四分自己住位。存三人如法師者﹐揖讓如法﹐任意自飲食。焚香﹐咒曰﹕

丹元守靈﹐內外守眞。左右三七﹐助吾天成。急急如元陽主者律令。

咒訖收坐﹐以金錢云馬各一分焚之。畢﹐常存在自己之左右﹐帶劍持斧﹐或執流金火鈴﹐行則在前﹐止則在後﹐坐則在左﹐立則在右﹐百日卽驗。怒則遠人。

習眞入定

道無爲﹐無不爲。心可證﹐非智知。何謂知﹐何謂應。智遣智﹐證虛應。

應無從﹐虛乃道。通於一﹐萬事畢。一爲根﹐事爲門。事歸一﹐一常存。

存莫有﹐假言守。守虛無﹐自長久。悟無常﹐道可長。淡居內﹐德彌張。

內韜然﹐外成德。忘形相﹐泯心識。色無塵﹐心自眞。身處靜﹐益心定。

香臭同﹐心合空。甘苦一﹐心轉實。體如遺﹐心不隳。意不亂﹐心不散。

常凝然﹐正炁全。用無限﹐爲忘筌。

先焚香﹐收神端坐﹐以子守母。神爲炁子﹐炁爲神母。一呼一吸﹐以神馭之﹐上下循環﹐出入綿綿。晝則開耳閉目﹐夜則開目塞耳。凡心動一念內外﹐以心遏之。曰我爲某事﹐不爲此念。但行數息。第一心動多靜少﹐忍緣萬境。第二心靜少動多﹐收心入靜。第三心動靜相半。第四心靜多動少。直至一向神與炁合﹐息與胎並﹐心靜一向純靜﹐方起一念。仍先習默朝守三一之道﹐純熟默朝及拜章時﹐服心章﹐亦默朝上章。入定時默朝﹐卽能見景。乃承得帝意﹐正是自己天尊﹐何勞上望。

靈寶無量度人上經大法卷之四十三竟

靈寶無量度人上經大法卷之四十四

運神合景品

精思侍衛

先思肝中出靑炁﹐化爲靑龍在左。肺出白炁﹐化爲白虎在右。心出赤炁﹐變爲朱雀在前。腎出黑炁﹐化爲玄武在後。脾出黃炁﹐變爲黃龍在月建上。次思左腎出上元道化眞君唐將軍﹐冠飛天冠﹐衣絳章單衣﹐執五色節﹐自左腎由左耳出立於左﹐長三十二丈。次思右腎出中元護正眞君葛將軍﹐冠飛天冠﹐衣絳章單衣﹐執五色幢﹐自右腎由右耳出立於右﹐長如前。次思下元定志眞君周將軍﹐自心中由於口出立於前﹐冠章服如前﹐左手執玉戟﹐右手把金符﹐長如前。皆使分明。次思上元赤子泥丸天帝君﹐中元絳宮眞人丹皇君﹐下元黃庭元王﹐皆出三田﹐各在三將軍之後。然後存自己元神﹐法服衣冠﹐自心中遊金闕﹐至上元由明堂而出﹐形貌衣服皆如自己﹐立於三一之後分明。次思六丁大神﹐六丁玉女﹐六甲大神﹐六甲玉女﹐飛天衛眞吏﹐傳言奏事吏﹐飛天直事吏﹐三十二天繡衣玉童﹐五方五靈童子﹐三天十天承事玉女﹐上奏靈官﹐章中從事﹐法籙中文武仙曹﹐侍衛排列如法﹐然後行九靈飛步事。

進章訣

若屬家國生靈大事﹐須詣三天門下內朝。畢﹐存五方太靈洞陽五色在五方﹐結爲五重光暈﹐三天太一紫雲﹐玄蔭一身。其光下入泥丸左九轉﹐心中右九轉﹐混合帝宅﹐上下三次。卽存心中出赤炁﹐上升於天如長虹。自己如常法存儀﹐入赤炁運轉﹐上行數百里﹐見橫截日月黃道﹐乃星界。次橫截過西北行又千里﹐遙見紫雲隱隱﹐乃三天門下。方投謁簡﹐付三元三將軍﹐持謁簡入天門。良久﹐見三將軍出﹐傳言宣諭章敕許見。然後同三將軍﹑三一眞神與自己丹元神﹐並章文入金闕門。

此則渺冥恍惚﹐隨機見化。入天門向東﹐乃太一玄生左府﹐見太一玄生帝君﹐具說朝見拜章事。卽九拜﹐卽呈上章奏狀達帝君。回身向西﹐入太皓金門﹐卽見三師及天師﹐具奏所陳事。回直趨太淸太極宮門﹐見三將軍﹑三一眞神﹐與自己元神立。良久﹐見引進眞官出宮門﹐引入至太淸重樓寶殿玉案﹐有金光童子﹐靑腰承翼玉女﹐太一眞君。如上帝未還治﹐卽將章文度與太一眞君﹐安於玉案上。良久乃進﹐聽候敕命。如值太一還治之時﹐卽見重樓玉殿寶臺金簾太淸上帝降坐﹐自己在殿下呈其所奏﹐太一眞君呈章畢﹐於章後太淸禦銜下﹐太一眞君書天篆云章敕命之事。畢﹐章付天省﹐或天曹﹐卽下殿。自己於殿下九拜。回再詣大皓金樓﹐見於諸道德眾尊﹐懇禱所奏事。同三將軍﹑三一眞人﹐復出金闕門﹐至伏章所。若是太上未還治﹐於此內朝法具如前。回卻至天藏華蓋之下﹐還神﹐等候報應。

章奏科格

夫章者﹐通九天之門﹐達太上之階。度脫災危﹐遷拔冥爽﹐莫過章奏﹐最爲第一。若精誠道士女冠﹐能不接世務﹐持誦不闕者﹐奏上章達﹐立救危厄﹐可度幽冥。故卽得太上降勒諸司﹐轉下幽冥﹐關告所部﹐注上生名﹐脫其死籍﹐得壽年長﹐加其考算幽魂﹐拘絆冥漠﹐可以原赦﹐焚毀罪書﹐受生道境。凡章奏﹑尋常齋醮﹑祈恩禳災謝過等事﹐止系到星界天門﹐周將軍與直日官吏﹐寫事目類進。其法師祭酒﹐苟無德行﹐或有差錯﹐穢炁沖幹﹐退於所屬城隍司收掌。若非祭酒法師及無德行之者﹐多被下官故炁﹐半天午酉邪神﹐雲路攔截﹐更不上達。如尋常祭酒法師﹐爲救治人民﹐代天行化﹐卽中界周將軍同直日官吏收接﹐詣天樞院。與萬國章詞奏表類進﹐若有錯越﹐亦送城隍司。若別無科戒﹐不依科格﹐自有天條降責。如爲帝王國主祝延萬壽﹐消禳兵革﹐所求嗣續﹐滅除大害﹐普濟普度祈求等事﹐卽周將軍與葛將軍傳至三天門下﹐唐將軍與直日官吏徑達天省﹐卽時謄奏﹐頃刻候報。若能出陽神﹐親資章奏﹐徑詣三天門下﹐面朝金闕﹐恭陳詞懇﹐親承教敕﹐卽不在此限也。如行靈寶大法﹐自有三天十天承受玉女上奏﹐靈官運神會道功曹﹐衛眞上吏﹐傳言奏事仙吏﹐金龍驛龍騎吏﹐龍虎功曹﹐五色繡衣玉童﹐靈飛六甲玉女﹐傳達章奏。若有差誤﹐不合格式﹐卽就三天門下天相之中﹐天相一面改正謄奏。如依格式﹐其章奏卽時上達。蓋緣得三天合同﹐太上符契﹐自然更無邀阻。凡遇行持章奏詞表﹐於每年五月五日﹐及歲除日﹐默念三天隱諱霖霧爾三字﹐一晝夜中誦滿十萬徧﹐卽得三天降炁﹐符合合同。欲進章奏﹐先念此諱數百徧﹐磨墨咒筆紙﹐並用三天炁之。若寫禦號﹐亦念數十徧。如捲章表﹐香上度過﹐遣官了入函﹐亦念數十徧吹之。並使卽時上達﹐更無凝滯。書寫章奏﹐揀選淨紙。不得安於臥席牀褥之上。長一尺五寸﹐每張不得過十二行。按十二月十二時﹐閏月添作十三行。每行十八字﹐上通九天﹐下應九地。臣與名不得露頭跣足﹐不得折破臣姓名﹐不得垂生露死﹐神與鬼不得提頭﹐頓首再拜不得破行。以聞並太歲臣姓﹐並低三字﹐以聞去再拜三行﹐第四行書之﹐再拜去臣姓三行﹐第四行書之。道炁去臣姓三行﹐第四行書之。乃高於眾行。上空八分﹐下通走蟻。一炁或三炁書之﹐不得過三寸已上﹐不進道炁。去太歲三行﹐第四行書之。太歲後紙盡不進﹐太歲後止有一行不進﹐有一行﹐可續一張。蓋太歲後三師書贊號﹐方進其章。臣爲君﹐子爲父﹐妻爲夫﹐弟爲兄﹐孫爲祖﹐客爲主﹐卽順無有不達。若父爲子﹐君爲臣﹐夫爲婦﹐祖爲孫﹐主爲客﹐𨿽有義禮﹐祈求誠切﹐章𨿽上達﹐事多少從﹐甚宜詳之。其制章之法﹐先寫祭酒法師﹐自訟謙卑罪惡﹐不當其職之詞。然後具本人投詞事理﹐次演罪考謝過之言﹐次乞恩原赦救拔之詞﹐然後請官。不可繁詞﹑及說獘隱心欺昧不實之事。若如此格﹐必至上達﹐速得感格。若不依格﹖似石沈海﹐旣無靈感﹐轉招罪考﹐豈有福應。百姓愚迷﹐不知此理。祭酒貪饕﹐貝名拜章。如此兩皆有過﹐不可不愼。蓋三天門下﹐盡是玉淸大魔王與天相﹐同領其事﹐謂如太玄魔王﹐卽副相也﹐靈魔卽書功也。非魔書過也﹐比魔比量功過也。制魔卽代上帝制詔也﹐如世之翰林之職。所謂功過毫分無失﹐非有道德﹐安可洞明。兼世間少得良材﹐祭酒多是習依舊本﹐不論合格與不合格按本寫之。且如章舊格﹐有恩惟太上。旣是章出太淸官吏﹐章上三天太淸洞神金闕太上老君幾前﹐止是太淸天中﹐卽不是太上。太上金闕﹐乃太淸寥陽金闕﹐可言恩惟太上也。右如臣姓名﹐今之祭酒﹐不寫臣某名﹐卻寫姓名﹐甚不合格也。其中違科失例者數條﹐非通眞之子﹐安可議之。如畱世祭酒李眞人﹐爲楊許二眞人家拜章﹐方爲祭酒之良材﹐後爲洞天主者﹐今則已遷眞職。何況愆尢之徒﹐豈能如是。後學尋其遺本﹐乃爲善本﹐或千二百官儀﹐及天師靖中請官訣﹐按之行事﹐稍合天格。其拜章於格合有﹐跪送天官香油柴米鎭信彩衣﹐貧富隨力辦之﹐不可全闕。若許願事效卽還﹐不可停廢。事急亦可口章謝恩。如書章請﹐卽以書章謝恩﹐不可錯越。天曹檢尋案牘不見﹐便有罪考。急事上章及欬鬼章﹐當跪送靑紙十幅﹐其事卽行。蓋天官貴靑色也。此則略而言之﹐祕密細要別具。

審覆祕旨

凡欲行持此道﹐先當入定﹐外定六塵﹐色聲香味觸法。內定十惡﹐謂之三業凡覺六塵。三業欲起處﹐便爲眞覺收。挾和精炁神﹐並入於丹田。三業六塵﹐陰炁變爲純陽﹐養成乾健之體﹐與天爲徒﹐然後可以入神。直候靜定之中有神光﹐如太陽﹐或五色紫炁﹐或紅光瑞炁來降﹐灌於泥丸﹐或心中﹐或身中。乃是大道眞炁入身﹐謂之通生。通生謂之得道。𨿽名得道﹐實無所得。於審覆之時﹐可以通眞達靈。召其眞靈﹐見景報應。每日早晚﹐持誦五行正炁利元通神祕咒﹐使滿萬徧﹐眞靈示見﹐玄景及耳聞目見﹐形之於象﹐物之於器。咒曰﹕

�������﹐急管送言來。

������﹐急管送言來。

紅杏﹐墨黑﹐磨眞﹐襪臈﹐靈寶﹐急管送來。

興生獨﹐隸公都﹐切角﹐韓明﹐急管送來。

������﹐急管送來。

������﹐急管送來。

竇盧李魏鄧崔﹐急管送來。

各使滿萬徧﹐眞靈降格﹐示景通眞。審覆之時﹐俯伏對歇﹐先定修鼻端﹐使息定炁寧﹐密祝﹕十天承受玉女﹐上奏靈官﹐飛天衛眞上吏﹐傳言奏事仙吏﹐風雲炁雨四直﹐玉文功曹神君﹐將所焚章詞來通進。存見眾靈賫所焚章詞﹐並玉女靈官功曹分明﹐自己同眾靈入眉間二寸洞房宮﹐卽見教主太淸王﹑中央黃老君﹐在金樓玉殿云錦黃房之中坐﹐黃錦繡衣﹐紫玉交帶﹐太淸萬變寶光﹐坐於七色蓮華之上﹐憑太淸龍虎玉几﹐從太淸靈官一百二十人﹐朱衣玄冠﹐玉斧森列左右﹐太淸玉童一百二十人﹐雙髻﹐五色云錦衣﹐綬帶飛裙﹐在於教主左右。自己九拜於黃老﹐具奏章詞之意﹐靈官玉女將所進章詞奏呈﹐教主聖顏怡允。靈官玉女進太淸紫鳳神筆﹐以金泥書允奏字﹐靈官直奏仙官收章詞去。再九拜謝恩﹐願降報應。臣在案前聽候﹐聖景示見。畢﹐一向定心﹐默念三天隱諱防中表德丘。著意看其所見玄景﹐審其報應。如未純熟﹐早晚默行﹐習於朝奏。如過齋醮默朝畢﹐將章詞焚燒畢﹐取灰置於淨水器中﹐念咒曰﹕

天淸地寧﹐陰陽五行。大道造化﹐萬法俱明。臣今章奏﹐上達神庭。三尊有敕﹐報化分明。灰燼之中﹐聖語見形。

攪勻﹐俟水澄定﹐取其灰燼中焚不盡字札﹐及灰燼中不化破三兩字﹐以爲報應。

通眞達詞祕法

設大小醮﹐筵奉聖眞﹐高功據事書密請心詞﹐期以遙達﹐須語意激切。先詞意﹐次衍考咎﹐次謝罪﹐次乞祈禳保錫允願﹐務在簡而直切﹐勿習俗煩。若得上達﹐事無不應。並領醮主詞﹐同於靖中呈奏師寶。畢﹐存同師詣三尊前鑪中焚拜。畢﹐候依科請聖﹐至中獻有異香﹐或香茶酒中﹐眞炁顯降﹐子細審詳。如降卽便進朝奏詞意﹐乞取感應。如不降﹐卽飛神進朝﹐上詞章﹐乞感格。不可空杳無驗。又不可審報吉凶差亂﹐罪福蹉跌﹐以涉謬誤及昏寂。神回祝白﹐叩齒三通﹐密祝曰﹕

剖心奏詞﹐貢達三天。所祈如願﹐所請如言。罪除黑簿﹐名上靑篇。疾病除差﹐鬼魔消珍。天官下降﹐永保長年。仙童玉女﹐傳奏上玄。

畢﹐叩齒三十六通﹐咽液五過﹐烈火望天門焚之。祝曰﹕

高上至眞道﹐開宥度眾生。心詞徹三境﹐速達奏仙名。驛傳驛送﹐所願皆成。

畢﹐默念三尊玉號各九聲﹐及隨事天尊。若爲國﹐更念聖祖天尊九聲。畢﹐至醮畢復鑪了﹐九拜﹐咒曰﹕

朝向天靈臺﹐暮宿九天來。連醮奏天回﹐消滅諸禍災。

不以徧數﹐拜畢止﹐次還神﹐出戶咒。

靈寶飛神金闕分神治局符咒

靈寶大法﹐有分神飛神之道﹐上朝金闕﹐下游洞嶽﹐中詣治職。大體上以煉炁成神﹐中以煉神習熟﹐下以存想達神﹐其符咒以助神炁也﹐太玄都有。

太淸飛神符

咒曰﹕

無上太淸﹐玄元帝君。保生護命﹐救攝三魂。靈符衛魄﹐立來見神。令我朝闕﹐度我玄門。親登玉庭﹐面侍帝眞。來往分明﹐恭奏臣誠。玉帝救命﹐急令奉行。

右符玉帝訣﹐朱書白紙﹐念咒﹐西北炁吹符﹐吞服﹐或燒灰水調服。滿二十四道﹐降眞通神。

分神詣職變眞神符作用具九靈飛步

玉淸袂﹐朱書服二十四道足﹐方可拜章。咒曰﹕

吾乃太上之子﹐元皇之孫。玄通無上﹐妙達三淸。五臟神君﹐百神萬靈﹐九靈之炁﹐三天之精。玄冥極應﹐萬象咸誠。太上神符﹐分神上景。豁落漂鈴﹐冥冥澄澄。往來金闕﹐出入芝英。急急如律令敕。

靈寶與量度人上經大法卷之四十四竟

靈寶無量度人上經大法卷之四十五

十魔境化品

皇人曰﹕夫靈寶大法﹐乃天地之根宗﹐元始之妙炁﹐鳳篆龍章結爲眞文﹐靈音梵唱分而爲咒。元始上帝見無相之理﹐傳要機於道君﹐濟救羣迷﹐敷揚至道﹐非世上之常辭﹐皆諸天之隱諱。上士行之﹐可以飛躡玉京。中士行之﹐可以遷居仙室。下士行之﹐可以住世延年。蓋下士愚俗福淺之徒﹐豈能窺其奧。且宗祖傳文﹐皆神仙修煉大丹之士。積功累行之者﹐遇其要妙﹐遭際眞師﹐訣印符圖﹐無不具述。皆夢境得其筌蹄﹐或神人傳其要旨。卽使心開神悟﹐智慧日新﹐觀其祕音﹐通幽達理﹐呼神召將﹐皆駐目前﹐三界敬從﹐諸天欽仰﹐所謂道而化生﹐德而度死者矣。後之學者﹐多不遇眞師﹐或傳之於片紙文字﹐或得之於誦詠經訣。思存未值要文﹐便言畢竟﹐矜誇己是﹐執著迷津。蓋緣行淺德微﹐福緣至薄。或得之於文綺華麗﹐或傳之於符篆篇圖﹐咒訣不全﹐符形靡辧﹐行持差誤﹐呼想不眞﹐以至將吏天眞不能輔佐﹐皆去眞就僞﹐象魔所試﹐其怨道者多矣。殊不知靈寶祕文﹐法有倫序﹐符有訣竅﹐咒有祕章。有制魔伏邪之寶文﹐有出死入生之心印﹐佩符肘印﹐謁簡券符﹐誥帖環圖﹐降魔戒誓﹐得之者卽超登上道﹐飛謁玄元﹐度亡魂於時刻之中﹐濟朽骨於吹噓之內﹐城隍社令悉歸掌握之中﹐風雨雷霆盡屬指揮之部。行道之士﹐先明於制禦之法﹐其魔有十﹐故具於篇內。學者深而造之﹐勿爲魔之所試﹐斯道不難成矣﹐得者祕若珍寶﹐不可輕露。如違盟約﹐則萬劫墮於幽陰﹐永隔靈寶之光﹐禍延七祖。若能勤遵戒約﹐明守箴規﹐念念在法﹐通玄妙理﹐則魔王保舉﹐萬聖齊臨﹐豈惟濟接生死﹐久視之道﹐便可見矣。

境化章

一曰天魔﹐二曰地魔﹐三曰人魔﹐四曰鬼魔﹐五曰神魔﹐六曰陽魔﹐七曰陰魔﹐八曰病魔﹐九曰妖魔﹐十曰境魔。

夫天魔者﹐修煉居山之士﹐一念纖塵﹐而被魔王之所敗﹐而不能成眞﹐何者。正煉火丹﹐修眞養浩﹐行持入靖﹐或目見顯現形影﹐幢蓋旛花﹐百種天香異云覆室﹐或耳聞仙樂之韻﹐此乃天魔之所試﹐卽非正道之所履行也。可佩三皇內文及五帝消魔玉符﹐置於座前﹐左手搯中指中文﹐右手執五帝大魔之印照之﹐其魔自退﹐變神爲元始天尊。

夫地魔者﹐行持之士步罡變神﹐書符咒水﹐起念不正﹐多被地魔之所試﹐何者﹖正欲思存﹐而心生疑議﹐步搯書咒﹐而亂其心元﹐或照形而不辧其姓名﹐或附身而不通言語﹐抵敵道法﹐毀辱眞文﹐皆非邪鬼之所依﹐卽是地魔之所試也。當以神霄玉淸眞王五方衛靈咒﹐並焚威未制天政德可伏禦地祇敕十二字﹐而遣之﹐其魔自退。

夫人魔者﹐行持之士皆有之。或居山﹐或入室﹐書符步咒﹐搯訣行持﹐方欲行用﹐一念有殊﹐或被言語誼嘩﹐穢臭鮏羴﹐雞犬孕婦﹐師僧尼俗﹐衝突壇場﹐以至惑亂法身﹐思存不正﹐符水不應﹐咒訣不靈﹐皆人魔之所試也。當以混合百神印安於壇中﹐書束縛魔靈四字﹐以印印之﹐焚於香火上﹐搯左右子亥二訣﹐持念魔王三品之章﹐其魔自退。

夫鬼魔者﹐行持之士﹐或治人於郊野之中﹐或建壇於伏尸之地﹐一念稍悞﹐卽夜夢魅屋宇虛嗚﹐禽鼠出以現形﹐蛇虫顯其怪狀﹐惑亂正法﹐恣壞靈壇﹐皆鬼魔之所試也。當以淨明法主印安於壇中﹐書元始安鎭四字﹐以印印之﹐貼於壇所﹐次誦淨明靈書二徧﹐其魔自退。

夫神魔者﹐行持之士﹐或因驅攝﹐或破廟除精﹐攝祟召魂﹑一念恣狂﹐多爲神魔之所試。或現形影﹐或作言詞﹐拋石旋風﹐吹號嘆泣﹐變化多端﹐見其異狀﹐盜法壇之供具﹐竊丹藥之祕文﹐惑惱法身﹐無有休息﹐皆神魔之所試也。當以嚴攝北酆印佩於肘上﹐召玄範眾眞以攝之﹐仍書神公受命普掃不祥八字﹐貼於壇四向﹐次以三十二天帝諱章﹐焚於室前而遣之﹐其魔自退。

夫陽魔者﹐行持者正欲內行以濟生死﹐其一念心或不眞﹐情欲四起﹐怨憎作念﹐受著情懷﹐煩惱憂心﹐是非競亂﹐此陽魔之所試也。當正心默念降魔滅惡天尊九聲﹐叩齒三作﹐書八景冥合炁入玄玄﹐焚而服之。次佩五方制魔玉文﹐誦五方制魔咒﹐行旋斗歷箕罡訣﹐其魔自退。

夫陰魔者﹐居山之士修習祕文﹐或思存之際﹐入室之間﹐一念差殊﹐卽聞四野歌悲﹐冷風亂作﹐心生倒見﹐妄起貪嗔﹐談及雜言﹐多宣死諱﹐或行於道路﹐逢僧遇屍血穢﹐厭我神光﹐皆陰魔之所試也。當叩齒七聲﹐搯午文爲訣﹐存玄元之炁灌注身中。次服五老啟塗羣仙翼轅八字﹐以五帝大魔印印之﹐及佩童初五元玉冊﹐誦靈書下篇﹐及焚龍章鳳篆之文﹐其魔自退。

夫病魔者﹐行持之士一念乖殊﹐四大失理﹐飲食差時﹐寒暑失調﹐多生疾患﹐纏綿不退﹐損害行持﹐此病魔之所試也。當以消魔五符置於室中﹐用五帝大魔印﹐誦淨明靈書二徧﹐服八景冥合炁入玄玄八字﹐並淨明延生二符﹐佩元洞玉曆章﹐叩齒集神﹐首罪贖愆﹐仍焚香對聖﹐宣雲笈寶簽科品﹐集陰陽二神以合和﹐其魔自退。

夫妖魔者﹐山林多有之。凡入靖修煉﹐一念不眞﹐多招狐貍山精﹐石怪妖魅﹐恐人成道﹐化作妖艷﹐以求宿食﹐或歌艷麗詩詞﹐以現形影。故行大法之士﹐多忌之。宜須持志金石﹐滅念停虛﹐誦魔王三章﹐輪搯十方飛天神王訣﹐以天寶君印照之。次焚五帝大魔符於室前﹐次焚香升座﹐宣靈寶三洞法語﹐其魔自退﹐永不至矣﹐更以斛食施之。

夫境魔者﹐行持之際﹐或於道路別室之中﹐見一物而一念起貪嗔之心﹐目視非色﹐耳聽惡聲﹐或入室中見諸气象形影之端﹐皆境魔之所試也。當凝心滌慮﹐守炁存神﹐使其含太虛之眞﹐內外瑩徹﹐等若璢璃﹐無所染著。存空中有一寶﹐光明徹照﹐十方來朝﹐仍吞服諸天隱諱﹐誦淨明寶經一過﹐佩上淸九老伏魔之印﹐其魔自退。

高上神霄玉淸眞王消魔衛靈咒

東方

蕭仞扶桑﹐方諸郁霞。元皇列眞﹐凝結靈牙。明曜九芒﹐合炁三華。鐝天振劍﹐神虎辟邪。安陽太帝﹐攝禦羣魔。上升神霄﹐濯形天河。

南方

炎炁浮煙﹐運升赤明。長生元聖﹐高居玉京。降妙圓羅﹐散品六冥。元天大誥﹐普濟羣生。消殄魔試﹐奔飛火鈴。保衛正炁﹐億劫長存。

西方

皓景金華﹐長庚洞光。大梵流布﹐輪轉元綱。蔚明交變﹐騰化十方。七關安鎭﹐回合陰陽。帝炁蕩蕩﹐我享嘉祥。玉文敷告﹐生道延昌。

北方

太陰朔單﹐上連帝居。流焰騰晶﹐化形玉虛。輔衛三境﹐簡閱元圖。眞符煥發﹐定籍淸都。標名金籙﹐宿釁咸除。飛神碧落﹐超登太無。

中央

元始虛皇﹐祖土居中。三炁洞元﹐肇生太虛。七轉七變﹐混合回風﹐散花萬神﹐天地開通。吉日行事﹐億天所宗。願保劫年﹐享福無窮。

三皇內文祕諱

天皇君召韓君司馬符

已上並仰吸靈寶炁吹彈

右文用靑帛黃書﹐於甲子日子時篆﹐用赤書玉字印印之﹐佩於兆身。夫煉度陰屍﹐佩於心胸之上。默召韓君丈人﹐立至。

天皇君召十方飛天神王符

收入中指中入掌心吹彈

右文用絳帛白書﹐於庚申之日寅時篆﹐用八威龍文印印之﹐佩於兆身。夫召十方飛天神王﹐隨其方訣召之﹐立至。

地皇君召三界大魔符

右文用綠帛靑書﹐於六丁之日午詩篆﹐用道君玉印印之﹐佩於兆身。如拜謁飛步﹐卽三界大魔元拘天門矣。

地皇君召三官星宿璇璣符

右文用黃帛朱書﹐於六丙之日辰時篆﹐用八威龍文印印之﹐佩於兆身。如禳度災厄﹐召諸天星宿﹐齊到帝前。

人皇君束縛魔靈符

右文用素帛墨書﹐於六辛之日酉時篆﹐用道君玉印印之﹐佩於兆身﹐可以威制羣魔。

人皇君卻死更生符

右文用靑紙朱書﹐於壬癸之日子時篆﹐用道君玉印印之﹐佩於兆身﹐可以延年益算。

東方九炁靑靈始老靑帝消魔王咒曰

洞耀育元晶﹐靑華開大明。布育九天炁﹐始生薦無英。扶陽通攝禦﹐丹林合總眞。積霄始暉上﹐郁壘明霞晨。靈光煥羅絡﹐衛育保形魂。混化合玄景﹐仁慧消魔羣。萬徧道已超﹐功當書上淸。

南方三炁丹靈老君赤帝消魔王咒曰

三炁靄靈闕﹐明虛煥玉丹。朱陵有帝眞﹐華云飛絳軿﹐統禦萬界中﹐撫運超億千。執策按簡錄﹐洞章敷神篇。解結散禍根﹐流金摧凶姦。志能成此道﹐魔試俱無前。保度冥劫津﹐宴盻無窮年。

西方七炁皓靈黃老白帝消魔王咒曰

西靈徊七度﹐大眇郁明華。白元維我神﹐皇眞禦景霞。皎皎三素暉﹐昭昭破百邪。攝音延至炁﹐金晶育三田。煉結固玉質﹐寶耀映瓊鮮。魔精當滅試﹐逮地無沈連。逸轡高淸館。齊輪太上仙。

北方五炁五靈玄老黑帝消魔王咒曰

北方三秀靄﹐太上紫皇君。總炁攝幽機﹐造化敷靈綱。下統虛危精﹐寶育天元房。通靈大妙神﹐纏羅衛百關。豁落滅魔試﹐凶災永不幹。大道保自然﹐壽命無虧殘。萬劫享慶會﹐白日登雲輪。

中央一炁元靈元老黃帝消魔王咒曰

混化歸沖妙﹐元皇總帝靈﹖眞老閉黃闕﹐四禦齊玄鈞。圓華太張上﹐同攜堅玉君。結津固百骸﹐瓊耀擁胎仙。晨輝注明景﹐魔殃自滅形。萬道保無虧﹐返老回童嬰。五會合一炁﹐飛馭超云京。

靑天大魔制邪玉文

郁藹蒼晶﹐洞景開明。始陽九炁﹐停華育魂。流英妙府﹐靈眞上神。

瓊碧雲冠﹐飛光羽裙。靑腰玉女﹐太上眞人。保度仙籙﹐消魔卻氛。

右符與靑帝大符﹐通靈合變﹐節度同功。

赤天大魔制邪玉文

昌陽眞老﹐赤靈尊神。統禦丹天﹐檢制魔羣。嚴駕朱鳳﹐三角之麟。

上道太淸﹐玄元之根。玄熛三炁﹐盤徊絳雲。云養丹府﹐保制長存。

右文與赤帝大符﹐通靈合變﹐節度同功。

白天大魔制邪玉文

七靈皓炁﹐三素元眞。中有黃老﹐制攝魔精。庚辛官將﹐七十萬兵。

羽旗龍節﹐金虎云奔。斷除妖妄﹐練育華英。與道長存﹐歷劫無傾。

右符與白帝大符﹐通靈合變﹐節度同功。

黑帝大魔制邪玉文

北陰鬱單﹐玄炁之宮。帝眞靈會﹐驅神駕龍。室有玉女﹐夜光之童。

掌握圖籙﹐攝制魔蹤。虛危合化﹐紫煙激風。寶晶煉育﹐後天無終。

右文與黑帝大符﹐通靈合變﹐節度同功。

黃天大魔制邪玉文

元皇上靈﹐沖妙之尊。混合眞朴﹐造化玄根。感激幽微﹐挺生大神。

攝召萬炁﹐齊會華房。消蕩百魔﹐與道俱昌。保度卻災﹐滅試除殃。

右文與黃帝大符﹐通靈合變﹐節度同功。

靈寶無量度人上經大法卷之四十五竟

靈寶無量度人上經大法卷之四十六

思神儀訣品

夫宿啟者﹐正齋前一日取亥時﹐建壇設席﹐補職說戒﹐宣科勵眾﹐關盟三界﹐卽是齋啟告之夕﹐非正齋行道之日也。

玄師曰﹕明晨行道﹑續更啟聞﹐至日一行道方入。淸旦初朝及至宿啟關奏﹐不在正齋行道之限。應齋者並在前一日沐浴﹐宿齋所﹐至日亥時﹐率眾具威儀﹐引高功法師﹐詣

玄師天師前立定﹐請齋官燒香﹐度齋詞與高功法師﹐然後高功於師前關白齋意。夫齋法精嚴﹐諸天上聖並降監臨﹐每事須合法度。乃至都講贊唱誦詠﹐亦須緩急得所﹐不得遲畱﹐稽廢失儀。凡高功啟奏之時﹐東向平立﹐執簡曲躬﹐調聲正炁﹐直詞小語﹐朴略曲素﹐不得厲聲﹐過有煩飾。凡諸祈禱﹐先自悔過﹐然後請事言詞﹐取節情理須中﹐勿事綺麗﹐失其誠懇。凡高功行道登壇﹐皆香湯盥漱﹐名曰蕩穢。出盥漱﹐名曰閉眞炁。先道眾具儀﹐請詣師前序立﹐請齋官上香﹐執詞長跪﹐關白齋意﹐知磬唱道﹐知鑪華夏引﹐高功至壇下立定。次敕壇﹐次知磬舉華夏﹐引﹐高功至壇前地戶外立。次高功叩齒三通﹐念入戶咒。變神訣﹐二指上節。咒畢﹐乃登壇順轉一匝﹐次第二級順轉一匝﹐左西向序立。次高功升內壇﹐西向設案上香﹐彈訣﹐請三師。次知磬舉華夏引﹐高功上十方香。次高功詣天寶臺﹐上洞案香﹐祝白。太淸訣﹐中指上節。次高功復本位香案﹐東向長跪﹐上手鑪香祝。上淸訣次都講舉﹐各禮師存念如法。玉淸訣存三師法﹐乃修行之道﹐本在存師﹐師之不存﹐道何從得。所謂師者曰度師﹐度師夕師曰籍師﹐籍師之師曰經師﹐以上人間三師也。別有天上三師者﹐太上老君爲度師﹐虛皇大道君爲籍師﹐元始天尊爲經師。

思神儀法

平旦寅時﹐當思靑炁從肝出﹐如雲之升﹐匝繞壇殿﹐靑龍獅子備守前後﹐仙童玉女﹐天仙地仙﹐日月星宿﹑五帝大魔﹐十方神王兵馬﹐監齋直事﹐三界官屬﹐羅列左右﹐卽宣五星都咒。午時當思赤炁從心出﹐如雲之升﹐市繞壇殿﹐朱雀鳳凰備守前後﹐仙童玉女﹐三界眞仙﹐日月星宿﹐五帝大魔﹐十方神王兵馬﹐監齋直事﹐萬靈官屬﹐羅列左右﹐宣命魔神咒。人定亥時﹐當思白炁從肺出﹐如雲之升﹐匝繞壇殿﹐麒麟白虎備守四方﹐仙童玉女﹐天地眞仙﹐日月星宿﹐五帝兵馬﹐監醮香官﹐三界官屬﹐羅列左右﹐再宣五星都咒。閉目﹐內思五星五眞五帝﹐備守身中﹐金華映蓋一﹑體﹐體作金色﹐從肺出頂後圓光﹐如日之象﹐使照明十方﹐身中了然﹐盡見內外﹐晝夜三時行道﹐皆用此法。

嗚法鼓二十四通

叩齒法﹐左左相叩爲天鐘﹐右右相叩爲天磬﹐正中相叩爲法鼓。

發鑪出神訣

三五功曹﹐卯勒至辰左右官使者﹐巳至午左右捧香驛龍騎吏﹐未至申侍香金童﹐酉傳

言散花玉女﹐戌五帝直符﹐亥直日香官。辰輪至午彈

次焚發鑪符敷落神眞四字

出官訣

五體眞官功曹吏﹐卯上仙上靈直使﹐酉正一功曹﹐子出心左右官使者﹐午陰陽神決吏﹐丑寅科車赤符吏﹐辰巳罡風騎置吏﹐未申驛馬上章吏﹐戌飛龍騎吏等﹐亥狼吏虎賁﹐坎察姦鉤騎﹐艮三官僕射天縐甲卒﹐震天丁力士﹐巽離坤兌彈監察考召甲子諸官君。子輪至亥訣彈。

復鑪符

入神訣

從子輪十二宮﹐至亥入中指中局定﹐當心存入服炁﹐咽下丹田。

夫三籙齋發鑪﹐並甩洞元朝儀吏兵。若高功別受經籙﹐卽當隨所受法職﹐於發鑪時關出吏兵。

夫禮十方﹐皆從北方而起﹐次東北方﹐東方﹐東南方﹐南方﹐西南方﹐西方﹐西北方﹐上方﹐下方。蓋北爲尊神眾星朝拱之所﹐故先朝禮於北方也。

復鑪畢﹐舉出堂頌下壇﹐引高功至地戶序立﹐高功念出戶咒。次高功上玄師前香﹐表白回向念善。畢﹐次知磬舉云道場法事畢﹐眾官復位。

敕壇思存儀

夫敕壇之法﹐先以水劍安在地戶上﹐選有威儀道士﹐具壇簡詣劍水所。地戶者﹐天地之炁所以初生﹐凡物之類所出入也。是以東南爲極陽而生陰﹐故東南爲地戶。西北爲極陰而生陽﹐故西北爲天門。故修行朝眞之法﹐皆去陰而就陽。先瞑目﹐存經籍度三師在西向﹐次存上仙蔽身大將軍﹐姓唐﹐名宏﹐字文明﹐戴朱明赤幘通天大冠﹐絳章丹衣﹐帶龍頭玉劍﹐左手持金符。次存上靈隱影大將軍﹐姓葛﹐名雍﹐字文度﹐戴朱陽靑積通天之冠﹐絳紈丹衣﹐手持玉戟。次存上神藏形大將軍﹐姓周﹐名武﹐字文剛﹐戴朱陽赤幘通天之冠﹐絳章丹衣﹐手持玉陽之節。存前有眞官﹐絳衣﹐乘九鳳。次步破穢斗﹐存北斗七星覆己頭上﹐斗柄指前﹐不得遮耳目。次方稱法位﹐關白齋意。畢三禮﹐收壇簡垂﹐手握固﹐召四靈。四靈者﹐龍虎朱玄也。左手搯震午二訣﹐存肝心二炁﹐化形出立於前。左吹彈﹐右手搯酉子二訣﹐存肺腎二炁﹐化形出立於後。右吹彈﹐次兩手捧心﹐足履丁字立﹐誦召三官咒﹐步丁罡三步﹐向劍水所。然後搯五方訣﹐召五龍畢﹐方劍水相向﹐持咒臨壇灑淨。畢卽於人門﹐步禹步罡至鬼戶﹐煞劍退。次三拜﹐卻搯中指中﹐存諸神復化眞炁﹐再還兆身。

行持口訣

凡肝气上應木星﹐位在東方﹐爲靑色炁﹐凡屬木及東方靑炁者主之。肺气上應金星﹐位在西方﹐爲白色炁﹐凡屬金及西方白炁者主之。心气上應火星﹐位在南方﹐爲赤色炁﹐凡屬火及南方赤炁者主之。腎炁上應水星﹐位在北方﹐爲黑色炁﹐凡屬水及北方黑炁者主之。脾炁上應土星﹐位在中央﹐爲黃色炁﹐凡屬土及中央黃炁者主之。上田泥丸上淸宮﹐凡上淸宮用事﹐主在上田。中田絳宮玉淸宮﹐凡玉淸宮用事﹐主在中田。下田丹元太淸宮﹐凡太淸宮用事﹐主在下田。

混合日月法

人之三田﹐皆有眞土﹐每遇子時已後﹐聚左右二腎眞炁﹐於下田丹元﹐存如五色﹐纏絡一丸中﹐與泥丸中眞炁混合。復從玉樓降下﹐畱在黃庭﹐與心炁混合。復運從夾脊而升﹐循泥丸一徧﹐復降在黃庭。存黃庭有一天尊﹐如己之形服。此眞炁自子時午時﹐行此三次。午時己後﹐卻用心火﹐降在黃庭中﹐想天尊在大火中坐﹐凝然不動﹐依坐忘法。

歸息法

每一呼自丹田起﹐卽存其息﹐納在黃庭﹐使天尊納咽。每一吸自鼻入﹐亦存其息納在黃庭中﹐天尊納咽。

朝元法

存上中下三田﹐各有天尊。卻存下中二天尊﹐乘五色雲炁﹐與黃庭中己神﹐同自絳樓而升﹐直至泥丸。存坐三尊皆在玉局﹐己卻在玉局前﹐長跪奏事。畢﹐卻存三淸天中三淸﹐乘三色雲炁來泥丸﹐與己三田天尊混合﹐共成三尊。卻存此三尊同成一尊﹐此一尊卻乘五色雲炁﹐從絳樓下入黃庭住﹐卻行定法。

誦經法

正月爲上元﹐自十一月﹑十二月﹑正月﹐皆存在上宮天尊謂經。七月爲中元﹐自二月﹑三月﹑四月﹑五月﹑六月﹑七月﹐皆存在中宮天尊誦經。十月爲下元﹐自八月﹑九月﹑十月﹐皆存在下宮天尊誦經。凡誦經時﹐須是行定法﹐後著耳徹聽天尊誦經之聲﹐瑯瑯然如鐘聲。

凡祈禳在上宮﹐凡煉炁在下宮﹐凡爲亡靈在中宮。

爲人誦經

凡爲祈禱誦經﹐存泥丸宮元始天尊下降絳宮﹐仍攝祈檮人陽魂來受經﹐元始天尊授經典﹐與道君一例。

飛奏之法黑一紅二靑三綠四

先須存己之神自黃庭﹐存五色之云徑從玉樓﹐直上泥丸。卻存從泥丸中飛步七星﹐節節隨星步上﹐覺得身離地上極遠﹐在大雲炁中。乃將身橫步七星﹐旋身入斗口﹐疊步六步。存身背北面南﹐行到火星﹐存紅色。過火星﹐向東行﹐存過日官紅色。過日宮﹐西行﹐存過月宮白色。過月宮﹐向西南方左轉七徧﹐卻從此出﹐循歷東南二方天星﹐到東北角。卻折步﹐循歷北西南東四方天星。訖再到東北角。卻望東直﹐從魁星巡一遭﹐徑出向火星上行。過西方﹐見金星白色。過金星﹐向北行至水星黑色。自水星過東方﹐木星靑色﹐卻從木星再回水宮﹐復西自金星過西﹐直向中宮土星位﹐黃色。再從土星﹐復向金星﹑水星﹐到木星宮。復從木星宮﹐望西北角乘雲直上﹐望見金闕。

凡人身中眞炁﹐與諸天炁合。人以胎生﹐胎中復受邪炁﹐與正炁混雜。故人身中有十二結﹐三十九死戶。先解十二結﹑三十九死戶﹐則人之眞炁上與天通。解結請道父道母之炁﹐先從下田結去解了﹐卻解中田﹐後解上田。每田有四結塞死戶。請三十九天正炁﹐復自下田起﹐止於上田。每田有十三死戶。解結之後﹐合道父道母之炁爲一身﹐歸於黃庭。塞死戶後﹐合三十九天正炁歸於一身﹐號曰帝一。卽是人之眞性﹐歸於黃庭。解結有解結經﹐塞死戶有大洞三十九章﹐雄一雌一回風混合之道。凡治病驅邪﹐先須五斗五帝五魔等﹐與之安鎭五臟﹐保命生津﹐驅逐邪炁。

凡行此符﹐先須行朝元法﹐上請眞炁﹐具說某人病因﹐今請此符命。

凡治病﹐卽用五斗等行符﹐半月日後﹐卻朝元奏請﹐中理五炁﹐混合百神符﹐付之吞服﹐安鎭黃庭。

凡驅邪﹐止是奏心章一通﹐與之分別人鬼之炁﹐不得入鬼神情罪。

凡治病驅邪一切行事﹐便出黃庭中天尊﹐居在泥丸﹐合五臟之炁﹐皆在混元中用事。

凡逐日無事﹐長居靜室﹑焚香精思﹐使神不離身﹐方能朝元飛步﹐通達幽冥。

凡心章止許奏請一事﹐仍不得先語﹐務要訶達﹐上奏虛無自然玉闕。謹因左右龍虎君﹐侍香金童﹐傳言乞玉女﹐左右香官使者﹐也炁正神﹐促气功曹﹐飛章從事。章前空紙﹐用黃神印章。後空紙﹐用越章印章﹐在大香鑪內燒之。存用朝元法三次。第一次奏有章欲拜﹐第二次奏章口奏內意﹐第三次存天尊處分章事。

眞靜法

凡觀心之道﹐須是內觀其心﹐心無其心。外觀其形﹐形無其形。遠觀其物﹐物無其物。三者旣悟﹐惟見於空﹐空無所空﹐所空旣無﹐無無亦無。無無旣無﹐湛然常寂。寂無所寂﹐欲豈能生。欲旣不生﹐卽是眞靜。眞常應物﹐眞常得性﹐常應常靜﹐常淸靜矣。人能如是﹐然後身得虛無﹐情回太極﹐可以接物利人﹐超凡入聖。此是正道﹐仰惟切在行持。自此行持蹊徑﹐從無入有﹐行日月混合之法﹐安養聖胎全備﹐夢寐之間﹐與日無異﹐方可行持天洞迥風之道﹐得聖身康健﹐出入自然﹐然後可以巡遊諸天﹐膽禮虛無金闕。

夜臥法

凡臥﹐先展開手足仰臥﹐後存思五臟﹐訖﹐卻存天尊在黃庭中﹐凝然而坐﹐放大光明﹐十方輝照。當此之詩﹐忘去身心﹐畱意內觀﹐原我當來初生之神如何﹐凝湛如何﹐日用役使我形其神如何﹐而寓他日如何﹐遷神如何。沈思初覺神識昏昧﹐少頃心地豁然﹐覺得四炁寧靜﹐日月垂光﹐雙照玄宮之內。所存天尊分明端坐﹐更無一點塵翳﹐歷歷聽得仙宮妙樂。又見世界種種奇異可觀之事﹐卽不得著想﹐恐神流蕩。此是本性之明﹐經中所謂朗然見玉淸境也。仍須日日行混合日月之法﹐可以養本性﹐貴得陽神彊壯﹐可以倏忽萬里。初有所觀之詩﹐須是把定身心﹐身心不定﹐卻成顚風。

齋醮法

凡遇施科﹐如宣五方靈文﹐卽逐方存本色炁﹐來自家五臟中﹐混合五方。旣畢﹐所存五臟之炁混作一炁﹐鎭在黃庭﹐令己之天尊納咽。在黃庭內﹐候宣太上五靈老君﹐召出臣身中。此一段文時﹐仍存身中三田正炁﹐上在混元宮﹐列位等侯請聖﹐卽存上天諸位聖眾﹐列坐醮莚﹐各降眞炁﹐來與己頭上混元宮諸神混合﹐共成一身﹐天尊在混元坐玉局上﹐受醮祭供養。俟復鑪﹐卽歸天尊於黃庭中。

禦凶邪法

凡遇凶惡顚邪之類﹐卽存三宮天尊﹐升在泥丸宮中﹐列坐玉局之上﹐呼召身中五臟正炁升天中﹐與五星正炁﹐各化爲一帝者﹐如人間帝王之狀﹐各逐方色﹐依位而立﹐著逐方衣服﹐手執玉簡。更將五臟五星﹐變爲五斗。每一星官著道士衣服﹐各逐方色﹐依位而立﹐手執玉簡。更將五臟五星﹐變爲五天魔王﹐如人間將官﹐結束各依方色衣服﹐手執長戟﹐佩帶弓劍﹐依位而立了。卻存己神將吏﹐升五帝五斗五魔直前﹐擒下上件鬼賊﹐到天尊前﹐聽天尊約束﹐押往三官都司聽斷。仍念此咒曰﹕神公受命﹐至金馬驛程﹐九徧。卽給五帝五斗五魔符﹐與病人服一月。

追薦

用心章一通﹐具述追薦亡人姓名鄕裏﹐生死歲月﹐及上請玉淸上相大羅無極神公分司下降﹐主張追薦煉度之司。更請五帝五斗五魔符﹐爲亡人修正五臟﹐請三十二天帝並大梵隱語﹐爲詣十方獄司﹐追薦亡魂。仍賫元始符命一道﹐歷關諸天一道﹐敕制地祇一道﹐普告三界一道﹐分詣諸處﹐追尋亡魂。仍作奏狀﹐具上件符命﹐上乞敕旨﹐更作狀申玉淸上相﹐乞賜關行元始符命﹐至逍遙上淸﹐告行太歲﹐年月日具位﹐奉行玉淸上相無極神公。

報應

凡病人夜臥﹐用二道三五符吞服。用三五符﹐一道系在髻上﹐一道系在帳帶上﹐一道安在竈上燒。仍以割子告報六司﹐同三五將軍﹐追攝報應。凡用此符﹐先。須是依朝元法﹐默表奏天尊﹐乞符命報應了﹐將髻中帳帶上二符淨處燒了。

禳鎭

凡人間有種種不祥事﹐用鐵板五片﹐闊三寸﹐長九寸﹐寫五魔符﹐背後寫禳鎭﹐因依後下年月日時﹐後下半銜姓名奉行﹐仍先具心章一通﹐具述奏上﹐乞符命後方可行。

靈寶無量度人上經大法卷之四十六竟

靈寶無量度人上經大法卷之四十七

壇圖幕式品

壇外燈圖

右壇外燃燈﹐合一百五十九燈。太歲燈隨年建﹐本命﹑行年﹑大小墓燈﹐隨齋主生屬安之。本命行年燈﹐隨十二支轉﹐大小墓燈以五姓納音推。十方九官二十八宿五嶽燈﹐並於逐方然之。七祖九幽燈﹐本法然於中庭﹐恐妨行事﹐可以西南然七祖燈﹐於鬼門然九幽燈。

建立壇墠

黃籙建立壇墠﹐法天象地﹐周布星躔﹐飛空步虛﹐旋綱躡紀﹐或露於三光之下﹐或建於廈屋之間﹐或珠宮素已築成﹐或私室臨事創立﹐必在規程合格﹐制度不差﹐是以先代宗師無不注意。廣成先生曰﹕齋壇定制﹐固不可違。若經營之時﹐必須詳審裁木壘土﹐依法爲之。今時常情﹐皆以露壇爲宜﹐殊不知誠之所感﹐九天非遙﹐志之不通﹐跬步爲遠。若丹襟動於眞聖﹐注念合於神明﹐豈屋之能蔽乎。禁壇之後﹐不可壇內逆行﹐及步驟往來﹐失雍容庠序之規。有匆遽奔馳之貌﹐體貌旣紊﹐誠敬全虧﹐故儒家盛服﹐失容不祭。蓋虞於此耳﹐將伸齋薦﹐宜保思焉。

壇法外級廣三丈六尺﹐高三尺六寸。又法廣五十尺中級廣二丈四尺﹐高二尺四寸。又法廣三丈六尺一級廣一丈二尺﹐高三尺。又法廣一丈八尺壘以寶博﹐砌以文石﹐一或材木暫建﹐壘土創成﹐務合規程﹐以崇朝奏之禮。或露於空明之下﹐以達志誠。或建以天寶臺﹐取法上境。建齋行道﹐以此爲先。中列太上三尊之像﹐如朝會玄都玉京也。壇上下四重﹐攔楯天門地戶飛橋等﹐務令精好﹐纂作瑞蓮之狀。或八十一﹐七十二﹐六十四﹐四十九﹐隨壇廣闊設之壇下。或布博作砌﹐外廣八尺。壇法立纂﹐各以靑絳繩縻之﹐無使傾倒。秪開東南西北門﹐餘皆攔斷。三級之外欄竿﹐亦依數立也。朱爲長纂﹐黑爲短纂﹐中門及十二門上皆安燈﹐不在此數。其所排燈位﹐略標大槪﹐其數多少﹐隨力所營。或秪依然燈威儀簡文所載然之﹐亦可照耀諸天﹐續明破暗﹐下通九幽地獄﹐上照無極福堂。功德之中﹐最爲上法。或兼諸香液﹐或雜以蘭膏。鸞燭千卮﹐鴛燈萬焰﹐攢花疊萼﹐鳳羽鯨鱗﹐照灼奇姿﹐熒煌異狀。或傍分月像﹐擬霜兔之精神。遠寫日芒﹐模梭烏之羽翼。或綴南箕之勢﹐或傳北斗之形﹐或縷以篆文﹐或圖成眞像﹐依稀眾采散亂﹐俾羣儀合規﹐自然獲福。修崇之士﹐則而象之可也。

外壇長纂八﹐門榜十﹐氈席裀蓐等威儀﹐在外壇分左右序立。

中壇長纂八﹐短纂十二﹐門榜四﹐氈席裀蓐等。

內壇長纂十八﹐短纂十﹐門榜十﹐裀蓐等上安十方洞案及經案﹐立天寶虛皇之座﹐六職知磬表白詞懺印劍童子下上﹐余不可登﹐五色幡花然燈如法。

壇榜篆文

外壇門榜八

乾宮梵通之炁

黃書黑榜﹐西北乾地。

坎宮洞陰之炁

黑書赤榜﹐正北子地。

艮宮梵元之炁

黃書黑榜﹐東北艮地。

震宮洞靑之炁

靑書黃榜﹐正東卯地。

巽宮梵行之炁

黃書黑榜﹐東南巽地。

離宮洞陽之炁

朱書白榜﹐正南午地。

坤宮梵陰之炁

黃書黑榜﹐西南坤地。

兌宮少陰之炁

白書靑榜﹐正西酉地。

中壇門榜四

日門

黃書靑榜﹐寅地。

月門

黃書白榜﹐申地。

天門

靑書黑榜﹐亥地。

地戶

黃書赤榜﹐巳地。

內壇門榜十

東南始陽生炁門

白書黃榜﹐辰地。

下方九靈皇眞門

黃書靑榜﹐巳地。

南方洞陽太光門

黃書赤榜﹐午地

西南元黃高晨門

白書黃榜﹐申地。

西方通陰金闕門

黑書右榜﹐酉地。

西北九卹梵行門

白書黃榜﹐戌地。

上方大羅飛梵門

靑書白榜﹐亥地。

北方陰生廣靈門

靑書黑榜﹐子地。

東北靈通禁上門

白書黃榜﹐寅地。

東方靑華元陽門

朱書靑榜﹐卯地。

羽蓋瓊輪之符

丹輿綠輦之符

朱鳳之符

玄龍之符

九色之節符

十絕靈旛之符

九鳳齊唱之符

八鸞同鳴之符

五色獅子之符

九光白鶴之符

靑龍侍衛之符

白虎鎭守之符

朱雀陽精之符

玄武后擁之符

右符章並搯玉淸訣﹐取靑黃白三炁吹成。凡建壇陛﹐分布十方﹐以衛靈壇也。

泰玄都省居壇之東一

泰玄省主齋醮之事﹐黃籙大齋悉屬本省。內立玄師﹑天師﹑北帝法師﹑泰玄上相之位﹐玉情上相之位﹐作帳幄設聖像几案﹐供養如法。

天樞院居壇之西一

天樞院主奏章之事﹐黃籙大齋敷奏頒行﹐悉屬本院。內立二師﹑天樞上相﹑天機上相﹑天樞院使之位﹐作帳幄設聖像几案﹐供養如法。

考校所居壇之東二

考校所主錄齋壇功過﹐詮定善惡﹐悉屬其所。中立三官五帝﹑九府四司錄宮之位﹐作帳幄設聖像几案﹐供養如法。

煉度司居壇之西二

煉度司煉度亡魂﹐遷升幽爽﹐生屍冶煉﹐悉屬本司。中列煉度之司眞靈之位﹐供養如法。

救苦堂居壇之東三

救苦堂主召集陰冥﹐救拔罪苦。中立救苦天尊﹑北陰大帝﹑十王幽宰之位﹐供養如法。

化治居壇之西三

化治主告盟演法﹐領眾化民﹐行道始末﹐悉由本治。中設高座兩班﹐序立設位。

神虎堂居壇之東四

神虎堂主頒行符命﹐攝召亡靈之職。中立神虎將吏之位﹐作帳幄設位﹐供養如怯。此堂常行遮斷﹐非行攝召之人不可出入於堂內﹐齋官行香﹐宜置鑪於簾外。

社令司居壇之西四

社令司主關盟通召之命﹐監衛齋壇﹐引領亡魂之事。中立里域社令司命等神﹑神將吏兵之位。

受度堂居壇之東五

受度堂設所薦亡魂祖先眞像之位。

普度堂居壇之西五

普度堂中立六道四生﹑九州分野﹑十類孤魂滯魄之位。

建壇堂陛章

皇人曰﹕夫建壇﹐當先建十二堂陛﹐召集高仙﹐方緣旛幢﹐召眞靈﹐分章奏。且十二堂者﹐一曰靑華之堂﹐二曰神虎之堂﹐三曰糾察之堂﹐四曰精思之堂﹐五曰冥官之堂﹐六曰監生之一堂﹐七曰蕩穢之所﹐八曰受煉之司﹐九曰黃籙院﹐十曰受生之案﹐十一曰五道都府﹐十二曰通章之司﹐各有宮將名位﹐行遣儀式盡依規式而行之。其功甚大﹐不可不盡誠也。

靑華堂聖位

東極宮中大慈仁者﹐尋聲赴感太一救苦天尊﹐九幽拔罪天尊﹐十方救苦天尊﹐大慈大悲救苦眞人﹐大慈大悲大慧眞人。

皇人曰﹕上以碧落空歌之圖安其中﹐每日焚香﹐當歌詠靑華救苦頌﹐三時行道而朝禮之。夫啟齋之始﹐宜先進通天救苦表。以告啟天尊﹐慈悲聞聲應感﹐立至玄壇﹐而施教度之心。

靑華救苦頌三首

早朝

天尊發願大悲心﹐救苦方方化善因。

五嶽四司皆稟命﹐酆都北府盡停刑。

眞符告下咸蒙赦﹐童子傳宣救罪人。

元始化身眞妙相﹐度人無量道方成。

午朝

天尊誓願度眾生﹐說法莊嚴坐寶林。

獅子九頭分瑞相﹐慧光一照廓幽陰。

刀山劍樹皆摧折﹐火翳風雷悉罷停。

無量大悲來救度﹐酆都地獄悉瞻聞。

晚朝

天尊慧力拯含靈﹐救苦尋聲破鐵城。

弘濟無邊隨願度﹐光明普照達幽扃。

慧風扇處炎煙滅﹐法雨沾時發朽榮。

無量慈悲咸救度﹐亡魂俱得面慈尊。

神虎堂聖位見神虎追攝品

糾察堂聖位

玄中大法師靜老天尊。

三天大聖都天大法天師。

靈寶經籍度三師。

上元一品賜福天官。

中元二品赦罪地官。

下元三品解厄水官。

九天采訪使應元保運眞君。

皇人曰﹕夫建齋之始﹐當進啟玄表文﹐登壇補職﹐應朝禮事。畢並還糾察其過愆﹐預對師君﹐贖其罪愆﹐免受考於冥司。至散齋之時﹐當進謝玄表文﹐並補職狀﹐並看經數目名字﹐及三官謝罪禮畢﹐文狀﹐卽再回謝五師之恩。

請三師儀

經師

金簡靈篇﹐瑯函寶誥﹐旣流傳於末學﹐宜尊仰於眞師。憑靑絲金鈕以誓勤行﹐采蕊笈云囊以求奧旨。及修齋祀﹐先奉經師﹐仰望眞慈﹐俯臨法席。某等無任恐悚﹐戰灼之至。

籍師

範金爲籍﹐柔玉成篇﹐蓋上聖之祕書﹐紀諸夭之隱諱。積功累德﹐𨿽纖芥而不遺。擢品升眞﹐歷劫年而無墜。爰修齋直﹐當奉籍師﹐仰望眞慈﹐俯臨法席。某等無任局踏﹐俯望之至。

度師

參佩經籙﹐實仰祖師。拔俗超眞﹐是憑教父。顧後學敢忘於立善﹐而迷塗尢得其旨歸。幽顯俱遵﹐古今一貫﹐況陳勝範﹐當奉度師﹐仰望眞慈﹐俯臨法席。某等無任兢栗﹐哀祈之至。

精思堂又曰存眞堂

金眞演教天尊。直印靈官。

掌劍童子。

掌儀靈官。

監察使者。

臨壇主盟高功大法師。

都講大法師。

監齋大法師。

侍經大法師。

侍香大法師。

侍燈大法師。

冥官堂聖位

東嶽天齊仁聖帝。南嶽司天昭聖帝。

西嶽金天順聖帝。北嶽安天元聖帝。

中嶽中天崇聖帝。地府酆都大帝。

地府九壘土皇君。一七太素妙廣眞君。

二七陰德定休眞君。三七洞冥普靜眞君。

四七玄德五靈眞君。五七最勝耀明眞君。

六七寶宿昭成眞君。七七泰山正道眞君。

百日無上正度眞君。小祥飛魔演慶眞君。

大祥五化威靈眞君。十王案分諸司官典。

九幽地獄冥官。十大地獄冥官。

十八地獄冥官。二十四獄冥官。

三十六獄冥官。大小鐵圍山無間地獄冥官。

祝文

九泉之下﹐長夜之中﹐陰官掌罪之司。鬼趣執刑之府。苦魂受考﹐萬死萬生﹐滯爽罹殃﹐一來一往。非獄吏操心而至﹐乃眾生造罪所招。匪憑靈寶之大齋﹐莫出幽陰之暗府。伏惟五嶽聖尊﹐酆都地主﹐冥官主者﹐考罪曹僚﹐遵天尊之符命﹐開地獄之重門﹐宣金籙之眞符﹐赦幽關之罪對。超離狴犴﹐升陟南宮﹐普承一揚泰之恩﹐共入玄元之道。福資存歿﹐利及有情。

監生堂聖位

九天延壽益算君。九天回骸起死君。

九天儲福定命君。九天監生大神。

九天衛房聖母。六甲保胎符吏。

送生童子。

九天一切眞宰。

九天監生符

飛玄

之炁

結成

眞文

死骸

開度

萬品

生根

右天書玉符﹐書於監生司中﹐設一位香案上供養﹐亡人見之﹐自然百駭流光。禳卻屍血之光。

蕩穢天醫所聖位

運穢神君。解穢神君。收穢神君。

卻穢神君。除穢神君。斬穢神君。

滅穢神君。洗穢神君。破穢神君。

蕩穢神君。東西南北四靈解穢神君。

天醫度厄績命君。鶣鵲使者。

天醫院官童聖眾。正一洽病功曹使者。

六甲治病將軍。

砭石小吏。尙藥靈童。

受煉司聖位

開光尊神九光童子。

丹天左右衛大將軍。

妙行眞人煉魂始者。

火鈴靈童煉魂使者。

掌水火池使者。十二生炁將軍。

掌天仙道大神。掌地獄道大神。

掌人道大神。

掌神道大神。

掌畜生道大神。掌餓鬼道大神。

靈賽無量度人上經大法卷之四十七竟

靈寶無量度人上經大法卷之四十八

登壇演祝品

登壇演法章

此一瓣香﹐以杳冥爲根﹐虛空爲體。八風吹不動﹐萬夫挽不回。今朝出手拈來﹐奉爲法壇施設。先爲上祝皇帝﹐伏願後天不老﹐如日之升﹐長爲大道法王﹐永作太平君主。

此一瓣香﹐奉爲當朝宰輔﹐百執公卿﹐我道吾邦﹐要官賢職。伏願一德格天而固久﹐六鰲載地以齊監﹐佩玉橫金﹐咸躋要路﹐攀龍附鳳﹐皆上層霄。

此一瓣香﹐奉爲在會一切賢士信人。伏願道性淵澄﹐頓悟一切煩惱﹐罪根山峙﹐永離無量縈纏﹐人人玉骨凝眞﹐一一金書姓字。先亡宗祖﹐俱證善緣﹐有識含靈﹐咸超法界。

次升座白文

自然元始﹐靈風鼓空洞之章。無量度人﹐流火煉丹陽之炁。開明三景﹐普殖神靈。以混化之五文﹐妙神機之九轉。或出或入﹐負陰抱陽。若存若亡﹐深根固蒂。處眞寂而叩之卽應﹐悟玄虛而感之遂通。況夫自生者附土塊而沈魂﹐得一者體輕淸而浮爽。由是說三十六部之祕蘊﹐獨靈本眞。錫千二百之官章﹐拯濟流浪。白骨在野﹐遇長生靈符而枯朽發煙。紫炁度關﹐演妙法眞經而鑊湯停沸。方方教化﹐種種生成﹐彊名曰大﹐則六合不遼。字之曰道﹐則萬夫受分。超太元則一法不立﹐被含識則眾妙難言。授帝王三籙之簡文﹐標士庶九壇之科式。死生蒙福﹐今古共遵。柰何陰陽路隔﹐生死理幽﹐徒切斷腸﹐莫知罔極。切以太上降返魂之籙﹐玄都出度死之儀﹐齋告可崇﹐靈音惟信。是以洗心奉戒﹐閒邪存誠﹐靑絲代割發之紋﹐金寶充質盟之信﹐削詞露懇﹐拜手祈天﹐旣沐謙勤﹐難以抑絕。況某等遁身林嶺﹐抗志煙霞﹐粗研祕籙於玄壇﹐常愧飛神於寥殿。當玆勉勵﹐咸在滌除。吾無心則心廓太虛﹐吾定慧則慧光不礙。舉揚玄範﹐吟詠空歌﹐琳瑯之音而響徹十方﹐梵行之炁而充滿八極。金龍飛躍﹐神虎驟奔﹐玉札頒而嶽瀆敬聽﹐符命宣而酆幽遵領。擲火萬里﹐周旋大冶之鑪。流鈴八衝﹐下破寒丘之鍔。是以日月之精光一吸﹐照破夜臺。天地之正炁聚機﹐度斯靈識。上賴天尊之道﹐下贊樵木之臣。法眾同心﹐大開靈席。

開壇啟請詞章

黃籙大齋弟子某﹐稽首再拜﹐輒露精誠﹐上干視聽。伏念某等生居塵冗﹐長務俗華﹐區區苦海之中﹐汨汨業塵之境。幸緣宿骨有善﹐志慕淸虛。𨿽爲聾瞽之人﹐心崇至道﹐欲漸躋於玄妙﹐推濟度於存亡。擬將自新之功﹐洗滌往日之過。況自今日已前﹐九州分野之內﹐忠臣義士﹐因爲國以亡身﹐孝子順孫﹐緣保家而喪魄。或流離異邑﹐遭凍餒以消魂。或暴露佗鄕﹐致不足以橫夭。或彊虜凶殘﹐假手還於宿債。或遭罹兵運﹐劫災償於前緣。抱貞堅之烈婦﹐懷赤心之正人﹐犯觸一時之怒﹐殞於刃劍之鋒。或嬰孩炁怯﹐病老尪贏﹐因起居不節﹐緣坐食不便﹐死於道途﹐漂泊郊野。或自棄自殘﹐投水赴火﹐舟楫乘風濤之中﹐屋宇遭風雨之害。或故誤飲毒而歸溟泠﹐或衝逢猛獸而遭吞啖﹐顚險墮身﹐國法喪命。更有風勞气泠﹐數盡告終﹐茫茫苦累﹐悲鄕路以遙長。渺渺幽陰﹐嘆何年而生化。若不依憑道力﹐此等何遂超升。切聞黃籙大齋﹐功德不可思議。洞玄醮法﹐神力廣大﹐善救無邊沈泉之苦﹐能拯億萬期劫之魂。金籙赦曩日愆非﹐白簡度逍遙快樂﹐三見此齋﹐不經五苦﹐何況精專修建。伏聞某師先生﹐廣揚教法﹐丕闡眞風﹐演淸靜於無爲﹐拯存亡於下土﹐功成行著﹐眾所推崇﹐德貴道尊﹐人皆敬仰。伏望慈悲憫念﹐特垂允兪﹐暫賜仙斿﹐俯臨齋會﹐提綱振領﹐奉行高功之令儀﹐總宰壇場﹐廣闡盟眞之教範﹐功沾幽顯﹐惠及存亡﹐誠非弟子之功能﹐皆出先生之道化﹐弟子再拜。

師答

某蓬摹寒生﹐芻蕘下士﹐𨿽得法於明師﹐柰自身而未度。伏聞內有妙而外妙自應﹑內有眞而外眞自來。緣某末學凡夫﹐尙拘塵世﹑無眞妙之元﹐焉能外揚至道。本欲棲神巖穴﹐絕智韜光﹐吐納三晨之華﹐灌煉九眞之液﹐內養胎仙﹐形神俱妙﹐方可濟物度生﹐闡化流教﹐特蒙誠懇﹐敢不啟聞﹐難當此職﹐請求明師。

再請

某等再陳丹懇之心﹐仰瀆高明之鑑。伏聞正一天師獲丹書於荊山﹐未欲修煉﹐恐無功於下世﹐慚事三境於天闕。妙濟眞君得玉籙於西楚﹐徑行接物﹐感拔宅而上升。所謂先積外德﹐次修內功﹐表裏相扶﹐丹誠貫日﹐指洞天以遨遊﹐定惠外修﹐嘯風雲於仙闕。自古高眞﹐莫不如是。伏望某師先生﹐效前眞之靈迹﹐作濟世之律梁﹐仿古仙之遺業﹐修拯度之梯航﹐特垂方便之門﹐永開存亡之路。億萬苦爽獲遂生成﹐天上地下皆懷慈報。況法壇已備﹐開啟俄臨﹐幸乞慈悲﹐俯賜方便。存亡承開泰之恩﹐生死荷提攜之化﹐某等不勝戰灼之至。

師再答

某伏聞盟眞巨典﹐玉匱玄章﹐皆玉淸天尊所宣﹐實太上道君所授。敷演三十六部之尊經﹐具載百萬瑯函之聖範﹐保鎭邦家﹐濟度幽顯﹐諸天尊瞻仰﹐仙眞稟奉。金符玉簡﹐救多方之萬罪。三皈九戒﹑度億劫之冤讎。破獄燭幽﹐神燈分光於惠澤。眞經聖號﹐金口所宣於苦海。三回九煉﹐十誦歌音﹐非世上之常典﹐乃玄都之禁文。千眞效職﹐萬聖俯降﹐有違纖毫威儀﹐必受酆都刑憲。某以凡材淺陋﹐科格罕聞﹐欲勉力而奉行﹐恐沈墜於功德﹐一身招譴尢。甘寧無負於亡者﹐不敢克當﹐請求明師。

弟子三請

某等不避干冒之愆﹐再陳懇悃之詞。特蒙指教﹐一一知聞。切緣壇場已備﹐威儀肅淸﹐三界神靈仁望久立﹐九幽長夜孤爽瞻仰。惟願慈悲﹐俯臨法會﹐開度亡魂。若稍有私心不一﹐始勤終怠﹐訕謗評議﹐論量假眞﹐違科慢道﹐不敬師尊﹐甘受風刀之苦﹐萬劫長夜無終。伏望不違盟誓﹐特賜允陳﹐不勝望恩之至。

師第三允請

蒙示三請﹐區區足認。汝等竭誠﹐不欲避辭。恐誤圓成﹐勉彊枝持﹐一心奉行﹐隨其所願﹐普獲殊恩。以此開壇功德﹐上資七廟尊儀。遊神太漠﹐煉眞於碧落之天。驂從玉皇﹐養素於明霞之境。次乃淸除九土氛塵﹐屏息四夷煙燧﹐風雨時若有潤﹐秋成疾疫不生﹐虫蝗殄滅﹐一切亡爽上登道境﹐四生六道皆獲妙樂。今則威儀已備﹐開啟時至﹐更不謙謙﹐各惟珍重。

弟子謝師

某等伏蒙某師先生允請﹐不勝感恩﹐仰謝之至﹐再拜引師登壇。

登壇開啟

生育天地﹐運行日月﹐長養萬物者﹐道之用也。垂科設教﹐授戒傳符﹐濟生度死者﹐道之慈也。黃籙白簡﹐下拯冥途﹐普濟幽爽者﹐玉淸之曲赦也。明道之用﹐運道之慈﹐而祈玉淸之曲赦者。存乎人﹐動天地﹐感鬼神﹐遠近幽深﹐應如谷答者。存乎誠﹐苟非其人﹐誠亦難格。玆者伏承某人﹐建玆法席﹐寅奉眞靈﹐超度亡魂﹐上生仙品。我今克遵科教﹐備列威儀﹐有朱章以召魂﹐有蘭湯以蕩穢﹐有華燈以回耀﹐有寶旛以遷神﹐有靈符以下於九幽﹐有供養以資於六道。先皈命於三寶﹐次說戒乎九眞﹐回幽魄於南宮﹐削黑名於北府﹐注大法藥以救沈淪﹐執大法炬以照幽昏﹐布大法云以覆羣品﹐其爲功德﹐難可勝言。如某者誤承人知﹐祇事瑤壇﹐敢不惕惕於心﹐求哀太上。所冀高眞降格﹐亡者超升﹐易容顏於九煉之庭﹐消冤對於三官之府﹐悉仗慈悲之願﹐同遊道德之鄕。更冀同壇﹐敷揚教典。

拜章法語

此一瓣香﹐上通三境﹐下徹九幽﹐歷浩劫而必通﹐禦圓輪而常應。以今焚向鑪中﹐奉爲亡過某人。伏望蠲除瑕累﹐迥脫塵根﹐頓超有漏之鄕﹐俓達無爲之岸﹐眞源湛寂﹐一法不存。妄念分馳﹐萬緣競起。悟之則超淩大化﹐昧之則沈溺迷途。矧玆浮爽之憂﹐未達返胎之旨。故大道憫羣生之苦﹐而盟眞垂濟度之章。一念超升﹐惟潛通於肸蠁。叢霄沖漠﹐曾不間於纖毫。俯回曲照之恩﹐感荷遷神之惠。某式遵素簡﹐叨系玄司﹐旣承訴列之訶﹐敢怠謄陳之事。今則百靈司在﹐四炁澄淸﹐載肅威儀﹐通行章禦﹐第帷初淺﹐曷副請祈﹐尙冀同流﹐共彰妙感。

煉度說戒升座請答章

道士三禮跪詞云

某等伏聞大道﹐闡慈悲之教﹐眾生蒙濟度之恩。式按金科﹐肅陳淨醮。旣

眞仙之下鑑﹐而符錄之可陳。福被三途﹐功超九夜﹐願施開度﹐拔爾沈淪。

答云

玉古。金訓﹐示之寶籙靈符。九夜三途﹐賴之度魂煉魄。當付上士﹐不傳非人。顧玆茸之庸材﹐詎敢獨當於大請。

再跪云

三界俯臨﹐一心至恪。符籙苟陳於座席﹐靈儀實賴以生天。仰辱遜謙﹐遽辭請禱覬﹐仰體乎天意﹐俯從乎人心。願矜九夜之沈魂﹐實乃道師之慈惠。旣精誠而必至﹐望幢節之早來。

答云

伏聞代天行化﹐利物濟人﹐必也道價之高明﹐故慰人情之願望。實惟淺陋﹐難以奉行。

再跪云

伏念某拜表上章﹐常屢聞於三界﹐肆筵設席﹐已敷布於四隅。齋心激切以膽天﹐苦爽悲愁而俟命。伏乞高功大法師﹐言泉潤下﹐大度包荒﹐促羽旆以溥臨﹐演靈文而廣濟。三途五苦﹐願施拯拔之仁。滯魄幽魂﹐實賴超升之澤。某無任懇禱之至。

答云

請約再三﹐信誠備悉。旣眞靈而俯垂下降﹐顧愚昧而敢不上聞。義不容辭﹐禮當敷奏﹐符籙裝嚴於寶軸﹐靈魂煉度於朱陵。大眾前行﹐願從其後。

請眞師頌曰

龍漢啟盟律﹐劫劫度天人﹐大開靈寶囿﹐津濟生死輪。是謂慈悲道﹐能發枯朽榮。自非吾世師﹐孰與達幽冥。

靈寶無量度人上經大法卷之四十八竟

靈寶無量度人上經大法卷之四十九

降召符命品

皇人曰﹕大有妙庭﹐金闕玉房﹐皆元始靈寶之炁結成﹐自然之文﹐以制萬天之分。夫行持之士。若建靈寶壇﹐須篆條眞召靈二符﹐以化壇陛爲金闕梵行之界﹐方始行事。

上淸靈寶降眞符

上淸靈寶召靈符

右二符中﹐自有符吏一十二人﹐監臨壇所。書時玉淸訣﹐取天門三炁吹篆而成。

玄師曰﹕元皇降眞靈符﹐虛皇召靈靈符﹐乃三天玄正气自然之章﹐以召三元眾眞萬靈。兆司淸官仙階﹐召三元眾眞萬靈。兆司淸官仙階﹐位始靈虛眞品﹐欲降百眞召千靈﹐以靑綺七尺二寸中絕﹐朱丹書降眞靈符﹐飛黃篆召靈符﹐安於靖中﹐以黃錦作席﹐或黃繒亦得。用醮禮祭之百日﹐降眞召靈使者﹐玉女金童﹐各三人﹐隨祭降下﹐直衛眞文﹐所召百眞千靈﹐立降於室。學不篤信﹐五嶽試人。輕露泄密﹐所召不神。

凡諸三天仙眞靈神﹐遵符而屆前。無神文乃爲妄召。𨿽精思苦徹﹐萬徧一報。或有降者﹐多作魔試。受者依玄都賫格﹐齋三素繒﹐隨年尺﹐詣有經之師以畫﹐坐而心記﹐不載於文﹐恐鬼神禽畜切視漏泄也。

靈寶召天眞符

應召諸天眞須依上書太上元始玉敕散形

天眞聖位

天眞大神﹐辰妙行眞人﹐酉至眞大神﹐亥度人不死之神﹐申南極長生君﹐午好生韓君丈人﹐離南上司命司錄﹐延壽益算度厄尊神﹐寅卯丑離回骸起死無量大神未長生度世無量大神未五老帝君﹐中指下諸天丞相﹐玉皇監生大神﹐子三官帝君﹐中亥子東方八天帝君﹐南方八天帝君﹐西方八天帝君﹐北方八天帝君。東斗主算君﹐卯西斗記名君﹐酉北斗落死君﹐子南斗上生君﹐午中斗大魁君﹐中指中靑天魔王﹐卯赤天魔王﹐午白天魔王﹐酉黑天魔王﹐子黃天魔王﹐中指中千和萬合君﹐四指中過離至卯。長生大君﹐子玄無英公子﹐寅丑白元尊神﹐巳未太一司命君﹐酉桃康合延君﹐辰巳執符把籙君﹐子丑保命生根君﹐大指中中理五炁君﹐中指中混合百神君。卯酉中指中。

總召君吏符

君吏聖位

神公受命君。普掃不祥君。八威吐毒君。猛馬四張君。天丁前驅君。大帥仗旛君。擲火萬里君。流鈴八衝君。金鉞前戮君。巨天后刑君。屠割鬼爽君。風火無停君。千千截首君。萬萬剪形君。明檢鬼營君。金馬驛程君。元洞玉曆君。混洞赤文君。敷落五篇君。赤書玉字君。八威龍文君。旋斗歷箕君。上開八門君。飛天法輪君。欲界大魔王。無色界大魔王。色界大魔王。束送妖精君。斬馘鬼鋒君。敕制地祇君。歷關諸天君。普告三界君。魂度朱陵君。受煉更生君。消諸不祥君。保舉上仙君。

右官君皆屬法部之驅使﹐應書神君號﹐念諸天校錄﹐至諸天臨軒。巳至午中指中。

召十方飛天神王符

師曰﹕十方飛天神王﹐威德最大﹐功力甚重﹐聖化不可思議。於赤明劫初在浮黎國中﹐開圖校錄之日﹐奉元始至尊之命﹐掌三界十方一切圖錄﹐校量罪福輕重﹐記錄功過淺深﹐隨方量品﹐無極度人。各有十方飛天使者吏兵﹐億乘萬騎。兆能崇重尊仰敬奉﹐凡諸度生救死﹐遣飛天使者奏告神王﹐乞行救度﹐朱書方位﹐各隨事注於下﹐吞佩燒服貼鎭﹐立獲神應。

師曰﹕所召所服﹐別有密旨。愼無妄泄﹐犯之必至殃考。擇吉日采古楓木﹐作九宮盤。方面六寸﹐畫九宮八卦﹐中宮立上下二方﹐以三素之色爲彩繒。如欲用栢木作神王位牌﹐圓面一寸許﹐自初一日爲始召之。凡有所度﹐朱書其言﹐擲直之方﹐其響應立至。無所不治﹐無所不服﹐無所不至﹐無所不度也。初一﹑十一﹑二十一﹐東方神王下降。初八日﹑十八﹑二十八﹐南方﹑東北方神王下降。初四﹑十四﹑二十四﹐西方神王下降。初五﹑十五﹑二十五﹐北方神王下降。初三﹑十三﹑二十三﹐東南神王下降。初六﹑十六﹑二十六﹐西南神王下降。初七﹑十七﹑二十七﹐西北神王下條。初九﹑十九﹑二十九﹐上方神王下降。初十﹑二十﹑三十日﹐下方神王下降。

師曰﹕並依神王下降直日用之﹐並所主之方神王同應之方。小事不可召﹐大事方可施用朝元﹐皆神王開道引前也。

飛天寶臺之式

符散形

敕召十方無極飛天神王長生大聖齊駕降臨。

年月

日具法銜姓其符召。

遣十方飛天神王咒

東方無極飛天神王忽﹐掌兗州分野。震文召之﹐遣咒曰﹕

七靜道生﹐七觀無生﹐元始觀身﹐飛晨玄眞﹐東方神聖﹐秉敕無停。急急如靈寶大法律令。

南方無極飛天神王飛﹐掌揚州分野﹐離文召之﹐遣咒曰﹕

靈都九通﹐萬炁交中﹐神敕一下﹐靡敢不從。急急如靈寶大法律令。

西方無極飛天神王云﹐掌豫州分野﹐兌文召之﹐遣咒曰﹕

仙司總錄﹐玉寶虛中﹐玉敕一下﹐莫有不從。急急如靈寶大法律令。

北方無極飛天神王無鏡﹐掌冀州分野﹐坎文召之﹐遣咒曰﹕

建元玄虛﹐寂妙入無﹐神敕振伏﹐走霧云衢。急急如靈寶大法律令。

東北無極飛天神王梵﹐掌靑州分野﹐艮文召之﹐遣咒曰﹕

安陽昌靈﹐保黃飛羣﹐直符所制﹐萬神敬聽。急急如靈寶大法律令。

東南無極飛天神王那﹐掌梁州分野﹐巽文召之﹐遣咒曰﹕

絳力隱微﹐太眞玄珠﹐敕命攝制﹐風馬奔馳。急急如靈寶大法律令。

西南天極飛天神王度仙﹐掌刑州分野﹐坤文召之﹐遣咒曰﹕

空寂暉晨﹐含景玉虛﹐符命所遣﹐莫敢運儲。急急如靈寶大法律令。

西北無極飛天神王玃無﹐掌徐州分野﹐乾文召之﹐遣咒曰﹕

顯德總持﹐靜梵玄英﹑玉符一下﹐不得畱停。急急如靈寶大法律令。

上方無極飛天一神王瑛﹐掌雍州分野﹐中指甲下召之﹐遣咒曰﹕

圓蓋法輪﹐扶搏耀乾﹐玉符一敕﹐直造帝前。急急如靈寶大法律令。

下方無極飛天神王落﹐掌五獄地府冥曹﹐中指中召之﹐遣咒曰﹕

嶽瀆滄溟﹐宗崇靈敕﹐玉符所遣﹐何赦不遵。急急如靈寶大法律令。

總召十方神王咒曰

洞玄宗先﹐靈枝之元。太一左史﹐禦气飛煙。雍雍侃侃﹐褒服飛仙。一瞬十極﹐總禦萬天。阿襤那易﹐婆步曇延。遠落那顧﹐乘命玉宸。付令侍壇﹐爲宣化度﹐如律如編。

總遣咒

阿襤那易﹐孛連婆步。達落曇延﹐厥淪那顧。賫章飛馳﹐以雲以霧。龍召寶環﹐削簡正誤。錯字爲政﹐落字爲注。無令上官﹐典者遣去。

應十方神王﹐各領天兵萬騎﹐可以通信十方﹐招及羣仙﹐收斬陰魔﹐制伏鬼師﹐不可妄遣。

召集萬神啟還符具還無敍玄品

召九陰符

素華陰精﹐晨耀合明。混冥太眞﹐回反胎嬰。靑腰玉女﹐飛霄羽裙。

右侍帝軒﹐羣魔束形。隨我熙篇﹐提攝魂靈。襲慶柔順﹐安鎭帝廷。急急如律令。

召九陽符

九陽神梵﹐玄景晶英。眞光凝結﹐反易胎嬰。太華金童﹐總統天星。

隨符驅役﹐侍衛合並。辟邪去穢﹐摧滅妖精。靈符告下﹐與道長生。急急如律令。

右二符黃紙朱書﹐左手上帝訣﹐天門炁。

玉淸符

玉淸符文到處﹐萬神咸從。

右符黃紙一朱書﹐玉淸訣﹐中指中文元始祖炁﹐吹入符中。

上淸符

上淸符文到處﹐萬神敬從。

右符黃紙朱書﹐上淸訣﹐中指上文。靈寶眞炁﹐吹入符中。

太淸符

太淸符文到處﹐萬神敬聽。

右符黃紙朱書﹐太淸訣﹐中指下文。太淸混元炁吹入符中。

上界符使符

驛龍騎吏﹐星奔火衝。急急。

右符﹐黃紙朱書﹐中指中文﹐天門炁。

中界符使符

播地撼山﹐直符威兵。急急。

右符黃素朱書﹐中指中文﹐地戶炁。

下界符使符

帝靈敕命﹐帝靈沒水。急急。

右符白紙朱書﹐中指中文﹐斗炁。

日直功曹符

玉帝靈靈﹐上徹三淸。直日功曹﹐疾速降臨。玉淸敕命﹐敕召眾靈。上通無極﹐下徹幽冥。收魔攝鬼﹐不敢久停。太上敕命﹐火急降臨。急急如律令。

右符黃紙朱書﹐搯本日訣﹐取本時炁﹐敕咒曰﹕

玄曹玉文﹐立功之官。主治玉淸﹐奏報三天。上帝有敕﹐速下神光。謹召某日功曹﹐依律速至。急急。三五使者﹐直日符兵﹐功曹走吏﹐聞吾呼召﹐急急如雲。急急。

召當界土地符

乾天精靈﹐七眞元君。五斗華蓋﹐纏絡我形。身佩七星﹐流金火鈴。照徹十方﹐洞及杳冥。普告當境﹐土地正神。魔無干犯﹐鬼無妖精。千千截首﹐萬萬剪形。安則有慶﹐動則無生。土地正神﹐各保安寧。急急如律令。

召社神符

訖埵彌泮吒。

右符凡有事系﹐召五嶽嶽吏使之。書符時搯艮文﹐念咒七徧﹐欲召城惶社令應土地典者﹐皆用此﹐搯坤文於其下。先書名﹐次以符召。此符昔嘗召南昌社伯﹐用之驗。

命魔前袪符

皇人曰﹕夫拜表上章﹐朝眞謁帝﹐宜先於壇陛﹐焚命魔前袪之符﹐開通道路。夫度亡魂﹐亦以黃紙朱書﹐闊七寸﹐長九寸﹐靑腰封﹐搯上帝訣書之﹐取靈寶祖炁貫注符中﹐脊五帝大魔手執命魔之旛﹐引導而行﹐經過三界﹐萬神不敢拘畱。

牒命魔殺鬼前袪符吏

命魔密咒曰

皇人曰﹕凡誦此咒﹐當面西北﹐存九天之炁化九色之光﹐降灌兆身﹐而成圓象﹐光映十方。然後吸炁玄光入口﹐咽液九過﹐叩齒九通﹐而通炁再拜﹐想元始天尊降於空玄之中。而咒曰﹕

黃中策炁斬祆宗﹐察制彊精斷邪翁。太上有命太上房﹐急召北帝詣玉宮。受承威令宣魔主﹐五炁蓊郁與命衝﹐祕藏玉文方就隆。三天運明﹐六天運終。賢者哉。出《靈寶玉符人鳥經》。

咒畢﹐存元始天尊降金光﹐自頂門而入兆身﹐至於絳宮﹐結成金液之丹﹐光充八溢﹐內外瑩明﹐萬神敬聽﹐三界廓然﹐然後挑中指中而退。

執符開通道路密咒曰

元始登引﹐天眞大神。上聖高尊﹐妙行眞人。十方無極﹐至眞大神。傾光回駕﹐監眞度生。諸天丞相﹐南昌上宮。韓司主錄﹐監生大神。執籙把籍﹐齊到帝前。隨所應度﹐嚴校諸天。普告三界﹐無極神鄕。泉曲之府﹐北都羅酆。三官九署﹐十二河源。上解祖考﹐億劫種親。疾除罪簿﹐落滅惡根。不得拘畱﹐逼合鬼羣。元始符命﹐時刻升遷。急急如長生大帝律令。

三徧﹐取天門炁一口吹符上﹐彈訣。再搯破穢訣﹐燒符於鬼門上。又咒曰﹕

元始符命﹐時刻升遷。

張萬福天師曰﹕天尊未說經之前﹐諸天三界魔王﹐五帝大魔﹐皆爲萬神之宗﹐總領鬼兵﹐遊觀太空﹐自號赫奕﹐與天齊功﹐行威縱毒﹐病苦萬人。男女禱祝鼓舞﹐以敬畏迎。天尊說經之後﹐百魔伏化﹐而神公受命﹐普掃不祥﹐魔無干犯﹐鬼無妖精﹐眾魔旣伏天尊聖化﹐便爲諸天上聖﹐妙行眞人﹐策駕前驅﹐掃塵啟道。所以眾聖將欲進天﹐先念諸魔前驅策駕也。經云﹕魔王敬受事﹐故能朝諸天是也。所以步虛﹐當先存思命魔。

右三朝命魔﹐張淸都所言盡矣。趙道升修黃籙儀﹐認爲內事止於午朝命魔﹐蓋本政和金籙。此是其所見錯處﹐非經旨也。

供侍眞君玄武祭祝章

皇人曰﹕玄武者﹐乃玄元之化身﹐抱虛危之二宿﹐合水火之兩精﹐聲振九天﹐威降魔部。夫行持之士朝眞望闕﹐入靖存神﹐莫不以玄武之神﹐通靈符而行法籙﹐驅除瘟﹐剪滅邪魔﹐察其行道之心純﹐乃保舉於玉帝。虔心供侍﹐無願不從。此靈寶法中之從將者也。

祝文

天聽甚卑﹐有言而必察。神鑑不遠﹐無願而不成。角動角而宮應宮﹐誠感誠而德召德。𨿽惡人齋戒沐浴﹐事帝惟恭。夫末學道淺疾傷﹐行香獲福﹐仰啟玄天大聖﹐依皈北極之神。稟日光而生形﹐含陰精而受質。生神靈﹐長勇猛﹐惟務修行﹐輔玉帝﹐斬妖魔﹐斯救羣品。佩紫袍金帶﹐履蒼龜巨蛇﹐劍光射虛危之間﹐神炁沖吳齊之分﹐六丁前擁﹐八煞後隨﹐神統萬靈﹐威鎭五嶽﹐騰天倒地﹐掣電奔云﹐破碎妖魔﹐飄蕩鬼賊﹐百靈咸遵戒令﹐小鬼不敢現形﹐人民無橫夭之尢﹐家國有安寧之慶。所祈必應﹐有感咸通。某幸參大法﹐受靈寶之玄章。佩印行符﹐應天元之節度。切慮建玆壇陛﹐穢惡侵淩﹐捨爾靈明﹐叨啖有室。非假威神之力﹐曷爲逸樂之方。式逢下降之辰﹐特啟供陳之禮。仰冀神光暉映﹐聖力潛通﹐神不鬼而鬼不神﹐正不邪而邪不正﹐克應有求之願﹐潛消無妄之災。卽使靖治興隆﹐魔王畏懼﹐早著功勛之籍﹐速成大道之功﹐臣稽首再拜。

召玄武玉符

福德立降玄眞六字。

右符搯子文﹐念咒曰

梵行諸天﹐周回十方。無量大神﹐皆由我身。敕符所至﹐混玄合冥。急急如律令。

供侍北辰祭祝章

恭聞太極未分﹐捨三才而周一气﹐兩儀旣判﹐齊七政以均四時。運斗極於中天﹐布星躔於象外。分司闡化﹐立極承天。八王爲萬匯之宗﹐七聖作眾生之祖。總七十二候之炁﹐運二十八宿之司。旋轉斗垣﹐周臨地軌。爲車而調理綱紀﹐拱辰而統制乾坤。喉舌是司﹐樞機是握。示魒星之所指﹐四海知時。觀罡炁之有輝﹐八紘咸福。三臺齊色﹐九炁同光。掌天上之機衡﹐定人間之禍福。漢明帝仰瞻光範﹐張天師參受眞經﹐立玄教於塵寰﹐脫凡愚於世网﹐矧玆動植﹐實有依皈。某恭行大法﹐濟度存亡﹐若不藉二斗之回旋﹐運坎離之逆順﹐欲成道法﹐全假璇衡今者。伏遇下降之辰﹐特具燈燭之供﹐伏冀七星垂鑑﹐云軿暫離於樞霄。二帝丕臨﹐羽駕權駐於壇墠。注上生籍﹐勾落死名﹐七元之眞炁常充﹐五臟之神君各保。早獲眞常之道﹐速成淸淨之風。臣謹稽首再拜。

召北斗玉符

默運璇璣四字。

右符招坎文﹐念咒曰﹕

璇璣玉衡﹐一時停輪﹐執符把籙﹐齊到帝前。千和萬合﹐自然成眞。急急如靈寶大法律令。

召祭身神章

玄師曰﹕凡受誦神文﹐謝罪祈恩﹐日中三朝上玄。每遇行道﹐六時行香。三朝者﹐日出﹐日中﹐日入。別有修用﹐自依本科。六時者﹐半夜﹐平旦﹐食時﹐日中﹐哺時﹐黃昏﹐六陽時也。所謂六時行香﹐正斯六時也。香灰不可用竈中灰火﹐內有伏龍糞﹐道之大禁。須以松栢枝葉﹐火化成灰﹐貯鑪器中。欲得烈火丰香﹐一舉煙騰﹐誠隨上達﹐不使綿翳也。若持誦﹐須綿綿﹐使煙不絕可也。其燒香火內﹐勿使有辛菜膻烈艸木﹐及虫蛀毛甲之物﹐褻瀆上眞。太極仙翁多以柳竹燼﹐同葵莖葉杵和成塊﹐加甘松少許﹐亦無歉。此之香火不惟疾得火矧﹐又經久一時﹐不灰不翳﹐多用爲烈火﹐少用則綿久。仙翁又多取古藤根﹐濯長泉中﹐日曝漧﹐同靑木香﹑玄參合搗而焚之﹐去穢達誠﹐降眞致仙。余辛烈之气﹐不可用也。焚香之法﹐端心注意﹐一志存念﹐在煙不可反顧﹐閉炁而鼻息﹐默祝通息而拜。心拜之理﹐恐傾側九宮﹐須以體存﹐隨心曲伏也。一身之主﹐在於神炁。神炁合符﹐通眞達靈。神走炁雕﹐禱神何應。況一身靈寶全在於神﹐是以心拜者﹐神拜也。靈寶五符祕序有召神之法﹐兆宜勤行之。乃萬道之首﹐眾法之先。其法於甲子﹑本命﹑月中二日﹑十六日﹑晦日﹐一月五次﹐入靖室中﹐備心意好樂飲食潔素酒果八品而已﹐先面東正坐﹐收心靜炁﹐定息寧神少時﹐卽上香三次﹐叩齒二十四通。咒曰﹕

丹元眞人﹐太一眞人﹐桃康眞人﹐胎光眞人﹐幽精眞人﹐爽靈眞人﹐眉神天靈﹐腦神元先﹐頂神東王﹐耳神嬌女﹐目神英明﹐發神長壽﹑鼻神通靈﹐口神丹朱﹐舌神丹皇﹐齒神衛士﹐喉神虎賁﹐肩神郁靈﹐手神魂陰﹐心神呴呴﹐肝神臨臨﹐肺神祝祝﹐臍神玉露﹐胃神阻阻﹐脾神裨裨﹐腎神漂漂﹐膽神獲獲﹐丹田神藏精﹐大腸神托托﹐小腸神梁梁﹐陽神窮英﹐陰神幽靈﹐陛神陰陰﹐膝神區區﹐腰神孔男﹐足神玄元﹐大力天丁。

呼召三徧﹐曰汝等出吾身中﹐各各請坐前後左右﹐自依本位。今日吉日﹐祭祀汝等﹐任意飲食﹐隨意哺食﹐醉飽爲效﹐以盡爲度。祝訖﹐存神如己者百十人﹐揖讓兆取飲食﹐以盡爲度。又咒曰﹕

汝等旣醉且飽﹐欣樂無極。每遇吉日﹐祭召卽至。常日之時﹐勿得離吾。未來吉凶﹐一一先報。吾知吾身﹐常存汝等﹐亦存吾有悲憂﹐汝等亦有悲憂。或有仙藥﹐致之取之。令吾所食﹐今與汝等。長生萬物﹐劫變爲期。汝等卽還吾身中﹐各安所治。急急如律令。

玄師曰﹕坐知未然﹐尸解朝元﹐升仙通眞﹐以此爲先。十祭之後﹐與兆交言。百祭之後﹐可致神仙金丹靈芝﹐飲食俱全。泄之一語﹐折算十年﹐自致不靈﹐愼勿妄傳。

靈寶無量度人上經大法卷之四十九竟

靈寶無量度人上經大法卷之五十

然燈破獄品

取太陽火

玄師曰﹕昔祖師所說三元簡文﹐然燈科式﹐最爲禁重。而重陰一照﹐萬苦停辛﹐鐵獄無窮﹐蒙光開爽。黃籙科九幽齋儀﹐有回耀輪燈﹐九卮神燈﹐九獄神燈。破昏暗於長夜﹐照苦爽於三途﹐假天象之慧力﹐分上聖之威光﹐照徹寒扃﹐普開冥壤。當於然燈之初﹐法師以丹砂書慧光符﹐先於日正中時﹐念回耀神咒﹐以陽燧取太陽正炁﹐於天尊像前明燭一炬。至夜大法師與侍燈法師二人﹐立於像前﹐九拜﹐叩齒九通﹐祝黃籙齋意﹐又九拜。大法師長跪﹐微祝分燈慧光咒三徧﹐叩齒三通﹐執符﹐取聖像炁吹符﹐在天尊前分請燈光。進三步﹐二侍燈法師再於法師前分請燈光﹐成三炬﹐方始分序明燈於三所。都畢﹐執殘炬並爲一枝﹐大法師執殘炬於像前﹐再九拜退。如此然燈光照徹於冥陰﹐使幽爽立度於開泰。然燈膏油﹐無犯腥穢﹐勿致不潔﹔全須丰滿﹐以自終焉﹐愼勿吹撲。

分燈破暗儀

伏以混元一炁﹐帝開黃演之門。玄照九成﹐章著自然之格。三張一隱一立﹐三全布化人天﹐恩流宇宙﹐旋借燈輝之耀﹐實從浩炁之先。體羊角而順行﹐按璇璣之綱建。上照九天﹐則三光增耀。下輝九地﹐則庶獄停酸﹐利及幽冥﹐恩沾水陸。伏願元尊開化頒詔﹐帝師謹以分輝。虔誠贊詠﹐念大聖元始天尊。

請元始前燈﹐誦咒曰

元始一炁﹐皇曾幽寥。混合空洞﹐渺離本條。大通玄戶﹐郁降神霄。以陽以陰﹐胞命神交。萬眞和暢﹐啟諸天朝。九天符命﹐億劫神超。

伏以元始分輝﹐降道而爲帝續。玉京內煥﹐垂光以接師壇。精以入神﹐一以生二﹐恭伸虔懇﹐開化飛玄﹐念大聖靈寶天尊。

請上淸前燈﹐誦咒曰

帝眞始明﹐伯史元精。單靈導炁﹐內守身形。太虛會應﹐天地合明。元功元吉﹐二景生神。今日演化﹐上升帝庭。

伏以三生萬物﹐總祖炁於虛皇。皆見十方﹐俾羣迷之開化。師光慈度﹐有感必通。法力昭彰﹐無幽不燭。分淸輝於三界﹐現尊相於萬方。稽首嚴恭﹐諸天觀悅﹐念大聖明皇天尊。

請太淸前燈﹐誦咒曰

飄飄帝師駕﹐落落翠玉尊。胞胎魂魄命﹐三部八景分。中虛得長壽﹐稽首玄上門。太微回黃旗﹐無英命靈旛。攝召長夜府﹐開化受生魂。

燈光普照天尊

伏以虛玄削死﹐憑寶耀以燭幽。玉簡成壇﹐闡法橋以開度。神光煥耀﹐幽夜昭明﹐壇眾同誠﹐分輝下土。

皇人曰﹕凡欲薦拔陰靈﹐點破暗之燈﹐須得慧光之法﹐方能以三光之慧﹐接凡火之光﹐庶可追攝受度。如無此法﹐卽是凡火之光﹐不能超脫其法。當於正齊之日﹐午初﹐西南焚香﹐對太陽吸炁吹筆﹐再拜長跪﹐書十二道﹐應發燈光﹐皆用此符。

分燈慧光符

右符長九寸﹐朱書黃上﹐玉淸訣﹐東方炁吹﹐黃蠟鎔布符之背裏﹐撚作火炬用之。

三景慧光符

咒曰

天尊慧日﹐照破重昏。三光輝映﹐洞燭乾坤。苦魂沈屍﹐咸沐光明。二景無窮﹐慈慧長存。

右符黃紙朱書﹐三光眞炁吹入符中。

破九幽祕訣

皇人曰﹕夫九幽者﹐乃北斗九元之所化幽獄也。分布九維﹐東曰幽冥﹐南曰幽陰﹐西曰幽夜﹐北曰幽酆﹐東北曰幽都﹐東南曰幽治﹐西南曰幽關﹐西北曰幽府﹐中央曰幽獄﹐是名九幽。且幽冥者﹐乃東方震卦九炁之所化﹐凡發生蠢動﹐莫不待風雷之所驚﹐故東號風雷之獄。幽陰者﹐乃南方離卦三炁之所化﹐凡火數至於午﹐爲陽極陰生之道﹐故南號火翳之獄。幽夜者﹐乃西方兌卦七炁之所化﹐凡一日之光﹐沒於酉位﹐爲金方殺伐至剛之道﹐故西號金剛之獄。幽酆者﹐乃北方坎卦五炁之所化﹐凡水數至於子﹐爲陰極陽生之道﹐旺於子﹐故北號溟泠之獄。幽都者﹐乃東北艮卦梵炁之所化﹐凡炁候至於寅艮﹐爲溫柔發施之理﹐木數之所生﹐故東北號鑊湯地獄。幽治者﹐乃東南巽卦梵炁之所化﹐凡火气至巳爲至旺之鄕﹐而有鑠金鎔銅之熾﹐故東南號銅柱地獄。幽關者﹐乃西南坤卦梵炁之所化﹐爲西方肅殺之侯﹐故至人門之鄕﹐多生貪殺之心﹐故西南號屠割之獄。幽府者﹐乃西北乾卦梵炁之所化﹐爲天輪運轉之象﹐故西北號火車之獄。幽獄者﹐乃一炁之所化﹐是中央土皇之所掌﹐爲中央總制之法﹐故中央號普掠之獄。此九幽之獄分布九州﹐各一社令主之。凡子丑生人﹐皆屬北方溟泠之獄。午生人﹐皆屬南方火翳之獄。寅卯生人﹐皆屬東方風雷之獄。巳生人﹐皆屬東南銅柱之獄。未申生人﹐皆屬西南屠割之獄。酉生人﹐皆屬西方金剛之獄。亥生人﹐皆屬西北方火車之獄。辰戌生人﹐皆屬中央普掠地獄。夫行攝召之法﹐先明九幽之獄﹐而能破其幽暗﹐可度亡魂。如或不明其獄﹐則何以取攝哉。其破幽之法訣﹐盡總左手搯中指中﹐隨方化身﹐取本方炁而吹彈﹐東方則存身爲玉寶皇上天尊﹐南方則存身爲玄眞萬福天尊﹐其餘方各隨聖位存想。東方則丁罡九步﹐南方則丁罡三步﹐西方則丁罡七步﹐北方則丁罡五步﹐四維則丁罡並五步﹐中央則丁罡一十二步。皆取元始靈寶祖炁三色之光﹐而照破之。仍須存五帝策杖﹐化爲上帝節杖﹐有金童玉女﹐左右各一十二人﹐手執寶幢﹐上有金書玉皇赦罪天尊。其逐方獄﹐各存鐵城萬丈﹐羅网交加﹐黑霧沈沈﹐穢气蓬渤﹐銅蛇吐焰﹐鐵狗噴煙﹐鬼卒夜叉﹐各守門鎖。存兆身在百寶光明中﹐接元始三炁﹐徑衝其城。見鐵城頹毀﹐刀山斷刃﹐劍化騫林﹐火山息焰﹐冰池靜波﹐吞火食炭﹐變成甘露﹐鑊湯停沸﹐金錘鐵杖﹐變成蓮花。獄中罪人﹐隨幡所指﹐光明所照﹐枷鎖自落﹐罪苦鹹原﹐俱悟本源﹐冤仇和釋﹐獄卒擊拳﹐並皆稱善﹐仰嘆天尊魂識拔度﹐並隨光明﹐而出幽冥之界也。

九獄燈圖

玄師曰﹕法天像地﹐方圓爲式。九幽陰曹﹐主罪憲職﹐羅酆東南是其所也。按太一聖眞之科﹐以土九石﹐作壇九所﹐方面二尺。九壇自方六尺﹐以法地之陰極二六之象。每壇作四圖三曲﹐如獄之形。一壇明燈三炬﹐九壇共然二十七燈。於壇正東﹐立遷神寶幡。又於九壇之中心立牌﹐並面書玉淸破地獄眞符﹐背書獄名﹐傍立靑竹九竿﹐各長九尺﹐各掛小幡一首﹐書十方靈寶天尊聖號﹐於幡首書酆都符。俟破獄之時﹐侍燈法師宣破獄儀﹐逐方用度﹐法師執靈寶策杖﹐詠破獄咒﹐眾和十方救苦天尊﹐卽就燈燒化符並幡於獄上。法師以策杖擊破地獄八方﹐都畢﹐至中央並燒二符二幡﹐餘同諸方破獄法。並搯玉淸訣﹐存黃色之云覆於一方﹐存自己作天尊之形儀。每獄皆叩齒九通﹐於咒之前後。如此則地獄開﹐亡爽登眞也。

三十二天帝燈

二十四獄輪燈圖

九獄燈幡天尊號

玉寶皇上天尊﹐玄眞萬福天尊﹐太妙至極天尊﹐玄上玉晨天尊﹐度止上聖天尊﹐好生度命天尊﹐太靈虛皇天尊﹐無量太華天尊﹐眞皇洞神天尊。

玉淸破九獄符

朱書靑旛之首﹐身書本方天尊號﹐兩手分書九歡符告文﹐兩足書上淸寶籙眞符﹐告某方某地獄。書符時左手上帝訣﹐念開光咒七徧﹐取炁吹筆﹐再誦本咒一徧﹐閉炁依次書符。畢﹐再以本方咒敕之。開光咒曰﹕

三星煌煌﹐元始開光﹐有罪無罪﹐得赦諸方。急急如律令。上生天堂。

東方風雷地獄玉眞之符

告文

九炁靑華﹐光耀風雷。玉寶慈尊﹐摧戈毀戟﹐扶晨通照﹐魂升太微。神識受煉﹐享福無期。一如告命﹐風火驛傳。

咒曰

靑陽靑帝﹐震宮之精。流光下照﹐洞徹幽冥。摧破地獄﹐風雷悉停。急急如律令敕。

南方火翳地獄玄眞之符

告文

三炁丹華﹐光徹火翳﹐萬福慈尊﹐蠲消火池。化成淸圃﹐甘涼瑩肌。苦魂承恩﹐逍遙無爲。一如告命﹐風火驛傳。

咒曰

南閻赤精﹐離宮耀明。下照萬重﹐無幽無冥。火翳停焰﹐深熱得淸。急急如律令敕。

西方金剛地獄太眞之符

告文

七炁素華﹐照耀金剛。太妙慈尊﹐摧鋒滅芒。刀化騫林﹐劍變栢桑。魂魄受度﹐與日同光。一如告命﹐風火驛傳。

咒曰

白帝剛騎﹐追斬妖魅。乘炁驅除﹐飛戈走吏。下破剛風﹐救護一切。急急如律令敕。

北方溟泠地獄上眞之符

告文

五炁蒼華﹐光徹溟泠。玉晨慈尊﹐冰消雪城。溫生寒廓﹐毒汁澄淸。魂獲妙果﹐飛升香林。一如告命﹐風火驛傳。

咒曰

重陰冥冥﹐黑龍持符。俓達重泉﹐罪無久拘。北帝有命﹐違者必誅。急急如律令敕。

東北方鑊湯地獄仙眞之符

告文

梵炁晨華﹐徹照鑊湯。度仙上聖﹐威感無方。沸湧澄息﹐化甘泉漿。亡爽生神﹐遙升天堂。一如告命﹐風火驛傳。

咒曰

幽陰之境﹐罪業之門。鑊湯煮漬﹐考掠罪魂。符命一下﹐善惡悉分。急急如律令敕。

東南銅柱地獄度眞之符

告文

生炁之華﹐下照東南。銅柱摧落﹐炎焰息閒。好生度命﹐普濟無間。苦魂解脫﹐升度玉壇。一如告命﹐風火驛傳。

咒曰

九龍符命﹐下入重泉。積劫滯魄﹐無路可宣。銅柱之苦﹐成賜赦原。急急如律令敕。

西南屠割地獄寶眞之符

告文

黃華月輝﹐透降坤維。鐵城摧毀﹐屠割停威。虛皇慈尊﹐保度浮黎。罪魂登蘇﹐劫刃擭持。一如告命﹐風火驛傳。

咒曰

南閻赤精﹐離宮耀明。下照萬重﹐無幽無冥。火翳停焰﹐深熱得淸。急急如律令敕。

西方金剛地獄太眞之符

告文

七炁素華﹐照耀金剛。太妙慈尊﹐摧鋒滅芒。刀化騫林﹐劍變栢桑。魂魄受度﹐與日同光。一如告命﹐風火驛傳。

咒曰

白帝剛騎﹐追斬妖魅。乘炁驅除﹐飛戈走吏。下破剛風﹐救護一切。急急如律令敕。

北方溟泠地獄上眞之符

告文

五炁蒼華﹐光徹溟泠。玉晨慈尊﹐冰消雪城。溫生寒廓﹐毒汁澄淸。魂獲妙果﹐飛升香林。一如告命﹐風火驛傳。

咒曰

重陰冥冥﹐黑龍持符。俓達重泉﹐罪無久拘。北帝有命﹐違者必誅。急急如律令敕。

東北方鑊湯地獄仙眞之符

告文

梵炁晨華﹐徹照鑊湯。度仙上聖﹐威感無方。沸湧澄息﹐化甘泉漿。亡爽生神﹐遙升天堂。一如告命﹐風火驛傳。

咒曰

幽陰之境﹐罪業之門。鑊湯煮漬﹐考掠罪魂。符命一下﹐善惡悉分。急急如律令敕。

東南銅柱地獄度眞之符

告文

生炁之華﹐下照東南。銅柱摧落﹐炎焰息閒。好生度命﹐普濟無間。苦魂解脫﹐升度玉壇。一如告命﹐風火驛傳。

咒曰

九龍符命﹐下入重泉。積劫滯魄﹐無路可宣。銅柱之苦﹐成賜赦原。急急如律令敕。

西南屠割地獄寶眞之符

告文

黃華月輝﹐透降坤維。鐵城摧毀﹐屠割停威。虛皇慈尊﹐保度浮黎。罪魂登蘇﹐劫刃擭持。一如告命﹐風火驛傳。

冥空。雷電息威﹐偃消迅風。戟戈摧折﹐罪惡傾崩。元始符命﹐升濟魂宗。

破南方火翳地獄咒曰

三炁丹華﹐萬福玄眞。吹吁陽光﹐拔度苦魂。火翳頓滅﹐炎生靈風。炮炙途炭﹐法雨慈雲。惠光布化﹐罪考消蠲。一如告命﹐羣靈敬聽。

破西方金剛地獄咒曰

七炁素英﹐太妙至極。金光寶耀﹐普度魂識。鐵杖考掠﹐永使脫離。金錘刀叉﹐應時消摧。天慈赦宥﹐無敢有違。魂升太素﹐逍遙神儀。

破北方冥泠地獄咒曰

五炁玄精﹐玄上玉晨。九和陽光﹐普濟靈魂。淸香周布﹐惡穢散氛。冰戈霜刃﹐消蕩其根。九天道炁﹐永除寒扃。罪考解脫﹐俓上南宮。

破東北方鑊湯地獄咒曰

鎭劫保運﹐神景慈尊。化形救苦﹐度仙上聖。惠澤流布﹐鑊湯滅爨。沸煮火爛﹐復形端正。湯化甘涼﹐蓮生靑柄。永出苦獄﹐普登元應。一如告命﹐鬼官敬聽。

破東南方銅柱地獄咒曰

生化梵陽﹐一炁好生。度命大聖﹐普度無窮。焦爛生肌﹐熱惱散衝。炎燃銅柱﹐永滅無榮。苦除罪考﹐上升仙宮。

破西南方屠割地獄咒曰

坤蠡虛皇﹐太虛高明。景色元輝﹐下照幽宮。風刀割切﹐摧刃銼鋒。罪魂零落﹐肌復神衝。永滅荼毒﹐隨證仙宗。

破西北方火車地獄咒曰

乾靈玉眞﹐無量太華。天元正炁﹐廓照無涯。火車毀輪﹐消滅蹤瑕。潰爛腐魂﹐變形玉葩。神聚魂凝﹐上詣仙家。

破中央普掠地獄咒曰

上元玉虛﹐明皇紫宸。下洞九淵﹐眞皇洞神。惠慈二光﹐普度亡魂。刀山劍樹﹐立化騫林。考掠苦毒﹐俓除酸辛。鋸解倒懸﹐永不由經。鐵城破散﹐鬼官遷眞。億劫罪爽﹐普度朱陵。十天告命﹐羣靈奉聽。敢不從命﹐列奏玉宸。

納杖祝文

伏以蕩蕩至仁﹐曲示慈悲之典﹐冥冥長夜﹐咸蒙救護之恩。恭惟玄中教主靜老天君﹐道德崇高﹐人天成仰。九幽罪籍﹐已消除於寶炬之光。六道輪回﹐永悟解於眞常之理。盡此有生之象﹐歸依無極之眞。恭還策杖於靈壇﹐益固威風於萬代。臣無任荷恩之至﹐稽首再拜。

收燈祝文

伏以二象分形﹐五行肇判﹐旋斡至陽之炁﹐融成神火之炎。光芒布而可以燭昧達幽﹐輝焰彰而可以破昏釋暗。變通至大﹐功德無邊。上聖眞人﹐性天明而蔑有昏蒙之累。庸流濁類﹐塵勞蔽而因成黑暗之愆。是以太上開慈悲方便之門﹐可使沈魂見光明快樂之路。三元寶籙﹐示然燈品格以居先。九夜昏衢﹐破暗功德爲最勝。恩沾無量﹐利益有情。是辰謹有某﹐今則齋功圓備﹐善果均沾﹐皆由照燭之神輝﹐庸濟幽沈之苦趣。亡識已尋光而見道﹐幽關睹寶炬以停囚。自一燈而至九億燈﹐續光明而無盡。從此界而越大千界﹐流福善以無窮。謹遵玉簡之科﹐請覆金蓮之焰。恭願亡過某﹐千生罪垢﹐隨落燼以俱消。萬劫殃纏﹐逐傾光而盡滅。身度光明之界﹐永離黑暗之鄕。

收燈咒曰

至陰開光﹐長夜續明。太陽已朗﹐八威開淸。燈還太陰﹐光附景生。日月二眞﹐與我合並。

回向

伏願邪心消減﹐不效死灰之復燃。性地圓明﹐永並陽暉之洞照。

靈寶無量度人上經大法卷之五十竟

靈寶無量度人上經大法卷之五十一

燃燈破獄品

回耀降光儀

玄師曰﹕盟眞科有回耀降光之格﹐懺除五累苦門﹐開生死之業道﹐破黑暗之罪庭。法用梓木作輪﹐如車軸之象﹐上一層燈一十二碗﹐中一層燈一十六碗﹐下一層燈二十一碗﹐共四十九碗。中央五累苦門。各立牌書寫諸獄名目﹐依回耀燈儀﹐仍造四十九口小繒幡﹐黃白之色﹐互相交間﹐上書諸天尊瑯函睿號於幡首﹐朱書破酆都符。法師宣懺燈儀﹐大法師持策杖﹐左手搯玉淸訣﹐右手執杖﹐隨懺儀至每獄所﹐卓立策杖﹐念大梵隱語﹐以柳枝淨水灑之﹐就燈焚化小繒幡。如此諸獄罪魂乘此陽光﹐應時解脫諸苦﹐斷除五累煩惱惡障﹐俓離塵勞之業根。又於輪之東西﹐用絳彩三十六尺﹐造長幡一首﹐幡頂搡金作泥﹐書中斗之形﹐幡身用墨大篆回耀靈幡四字﹐空三字﹐書轉輪聖王天尊﹐左手彩畫日形﹐書太陽郁儀帝君六字﹐右手彩畫月形﹐書太陰結璘皇君六字﹐兩足分書回耀頌。曰﹕

回耀紫微宮﹐曲映九幽戶。峨峨丘寒池﹐回照廓冰浦。炎炎烈火獄﹐霈然灑法雨。拔度長夜魂﹐上登朱陵府。

此科乃洞玄之禁典﹐若非妙行啟請宣示﹐則下世豈得聞見。能回三景之暉﹐曲降九泉之戶。使水火消滅毒苦﹐金刃摧挫惡鋒﹐鐵城鎔解﹐鬼官罷考﹐滅萬劫之罪對﹐拔億萬之窮魂﹐睹此三光﹐徑生人天。

蔡致虛﹑路時中儀﹐不用梓輪﹐以沙爲之﹐外方內圓﹐徑九尺。凡三重如車輪樣。第一外圍二十四輻﹐第二中圍十五輻﹐第三內圍九幅﹐當中立回耀靈幡一首﹐燃燈一盞﹐內圍九幅﹐燃燈九盞。於燈後立三惡門﹐三尸道﹐三徒界標榜。中圍十五幅﹐燃燈十五盞。於燈後立五累﹐五道﹐五苦門標榜。外圍二十四輻﹐燃燈二十四盞﹐於燈後立二十四獄標榜。

內圍幡榜九

色欲門﹐元靈隱耀天尊。

上尸道﹐威光寶際天尊。

天徒界﹐普照幽冥天尊。

愛欲門﹐隨機赴感天尊。

中尸道﹐虛皇普濟天尊。

人徒界﹐大慈救苦天尊。

貪欲門﹐慈悲救度天尊。

下尸道﹐無邊普度天尊。

地徒界﹐法力超升天尊。

中圍幡榜十五

人道﹐

元洞玉晨天尊。

色累苦心門﹐

普光弘濟天尊。

太山地獄苦道﹐弘慈廣濟天尊。

神道﹐

通光普照天尊。

愛累苦神門﹐

法輪開化天尊。

風刀地獄苦道﹐靈源普潤天尊。

鬼道﹐

慈悲惠愛天尊。

貪累苦形門﹐

神光廣被天尊。

鏈山負石苦道﹐玄上玉華天尊。

地獄道﹐

寶光通照天尊。

華競苦精門﹐

玉淸玄上天尊。

作江河苦道﹐

慈恩萬善天尊。

傍生門﹐

金華慈惠天尊。

身累苦魂門﹐

玄明梵行天尊。

吞火食炭苦道﹐玉眞隱韻天尊。

外圍幡榜二十四

監天地獄﹐

廣常慈愛天尊。

玄沙地獄﹐

普垂妙澤天尊。

無上地獄﹐

開度無量天尊。

太眞地獄﹐

光明寶華天尊。

虛無地獄﹐

隨劫救苦天尊。

火庭地獄﹐

尋聲救苦天尊。

毒刃地獄﹐

無邊普濟天尊。

寒夜地獄﹐

九幽拔罪天尊。

律令地獄﹐

妙化無邊天尊。

風刀地獄﹐

廣常覆護天尊。

九幽地獄﹐

金華廣耀天尊。

刑正地獄﹐

聖力無邊天尊。

太平地獄﹐

廣大慈悲天尊。

淸沼地獄﹐

無極快樂天尊。

玄陰地獄﹐

輪轉萬變天尊。

天玄地獄﹐

廣度沈淪天尊。

天一北獄﹐

高皇玉晨天尊。

三十六天獄﹐

高靈最妙天尊。

元正地獄﹐

慈教廣度天尊。

河伯地獄﹐

普垂惠澤天尊。

禁罰地獄﹐

廣大無邊天尊。

黃天地獄﹐

大弘普濟天尊。

累劫地獄﹐

隨念往生天尊。

女靑地獄﹐

開度宿障天尊。

三徒

天徒散形

玉淸開光寶符付天徒驅雷役電官

右寶籙符命﹐告下落滅色根惡道靈官。奉爲亡過某人﹐斬除上尸﹐斷絕天徒界上尸道色欲門﹐免天官奔雷逐電之役。一如

告命﹐風火驛傳。

年

月

日時告下。

具位

姓告行。

地徒散形

玉淸開明寶符付地徒擔沙負石官

右寶籙符命﹐告下落滅愛根惡道靈官。奉爲亡過某人﹐斬除中尸斷絕地徒界中尸道愛欲門﹐兔地官擔沙運石之役。

一如

告命﹐風火驛傳。

年

月

日

時告下

具位

姓告下

水徒散形

玉淸開太寶符付水徒漣汲溟波官

右寶籙符命﹐告下落滅貪根惡道靈官。奉爲亡過某人﹐斬除下尸斷絕水徒界下尸道貪欲門﹐免水官漣汲溟波之役﹐一如

告命﹐風火驛傳。

年

月

日

時告下。

具位

姓告行。

右三符並用黃紙朱書符﹐白素書告文﹐搯三徒訣﹐存三官立於左右﹐並降眞炁入符中。畢﹐用靈寶大法司印印之﹐焚於獄燈前。焚時搯上帝訣。誦咒曰﹕

玉淸寶符﹐元始敕行。幽徒稟命﹐三官解形。赦除閉系﹐斷役消名。隨品受化﹐萬神奉行。

誦畢﹐剔訣﹐焚道君敕赦。焚敕赦時﹐兩手並玉淸訣﹐捧符於心﹐誦咒曰﹕

玉淸上帝敕赦﹐上淸大帝敕赦﹐太淸上帝救赦﹐敕命十方靈寶救苦天尊﹐朱陵上帝﹐朱陵府神君﹐南極長生大帝﹐九天監生大神﹐受度亡過某人魂神。玉皇有敕﹐上奉道君救赦。十方三界罪魂﹐光散九幽﹐流香滿庭。唵吽吟嚧嘔娑婆諦薩訶。急急如太上道君敕赦律令。

三尸符

世科度靈﹐有斬三尸度五苦門儀﹐蓋本上淸洞眞部。元始譜錄太眞玉訣云﹕夫學上法﹐宜遣諸欲﹐落滅惡根道﹐自然降仙自然成。當篆變景流光玉符﹐依文施用﹐卽度三塗五苦符是。上尸符靑書玄素﹐中尸符黃書白素﹐下尸屍符白書白素﹐色累門符墨書白素﹐愛累門白書白素﹐貪累門赤書白素﹐華競門靑書白素﹐身累門黃書白素。其斬上尸符﹐第子著頭上﹐中尸心中﹐下尸及五苦符並著兩足﹐於三惡門下﹐叩齒九通而咒之。卽世科上尸彭琚﹐中尸彭質﹐下尸彭矯三咒是也。本經無咒。今宗壇受上淸寶籙﹐則爲之太上符法。𨿽云神化無方濟死﹐亦可度生。然斬三尸咒﹐用於亡者﹑其間未免有窒礙處。今故刪去。所是落滅三惡﹐飛度五戶靈官﹐自屬玉淸靈寶大法﹐隨訣召降﹐宣通符命﹐開度亡魂﹐則於理爲可行。

上尸

中尸

下尸

五苦

第一色累苦心門符

玉淸流火寶符

玉淸寶籙符命﹐告下飛度色累戶靈官。奉爲亡過某人﹐斷絕色累苦心門﹐免泰山地獄苦道之難。一如告命﹐風火驛傳。

第二愛累苦神門符

玉淸流精寶符

玉淸寶籙符命﹐告下飛度愛累戶靈官。奉爲亡過某人﹐斷絕愛累苦神門﹐免風刀地獄苦道之難。一如告命﹐風火驛傳。

第三貪累苦形門符

玉淸流景寶符

玉淸靈寶符命﹐告下飛度貪累戶靈官。奉爲亡過某人﹐斷絕貪累苦形門﹐免擔沙負石地獄苦道之難。一如告命﹐風火驛傳。

第四華競苦精門符

玉淸流霞寶符

玉淸靈寶符命﹐告下飛度華競戶靈官。奉爲亡過某人﹐斷絕華競苦精門﹐免塡河灌瀆地獄苦道之難。一如告命﹐風火驛傳。

第五身累苦魂門

玉淸流輝寶符

玉淸寶籙符命﹐告下飛度身累戶靈官。奉爲亡過某人。斷除身累苦魂門﹐免吞火食炭鑊湯地獄苦道之難。一如告命﹐風火驛傳。

右符各用靑紙朱書﹐封角﹐逐門焚之。搯上帝訣﹐存身爲靈寶天尊﹐以炁吹之。

焚符誦咒誦畢剔訣

玉淸寶符﹐元始妙章。隱玄幽象﹐妙達羣陽。變陰作晝﹐廓翳停殃。消除五累﹐飛度南宮。

皇人曰﹕夫修眞之士﹐若能爲庚申甲子之日﹐書於黃素﹐服之可以去三尸﹐逐五苦也。後學之士謹而行之﹐遇眞有日矣。

八難

鐵牀符

靈寶符命﹐拔度亡過某﹐出離鐵牀地獄。乘此陽光﹐得生人道中﹐常獲聰慧。一如告命﹐準靈寶大法律令。

刀山符

靈寶符命﹐拔度亡過某﹐出離刀山地獄﹐乘此陽光﹐得生人道中﹐證男子身﹐常辭五濁。一如告命﹐準靈寶大法律令。

銅柱符

靈寶符命﹐拔度亡過某﹐出離銅柱地獄。乘此陽光﹐得生人道中﹐形體完全﹐具足十相。一如告命﹐準靈寶大法律令。

鑊湯符

靈寶符命﹐拔度亡過某﹐出離鑊湯地獄。乘此陽光﹐得生中華之國﹐爲豪盛長者身。一如告命﹐準靈寶大法律令。

鑪炭符

靈寶符命﹐拔度亡過某﹐出離鑪炭地獄。乘此陽光﹐得生人道中﹐值有道君理治之世。一如告命﹐準靈寶大法律令。

鐵輪符

靈寶符命﹐拔度亡過某﹐出離鐵輪地獄。乘此陽光﹐得生人道中﹐獲稟命慈仁之惠。一如告命﹐準靈寶大法律令。

鋸解符

靈寶符命﹐拔度亡過某﹐出離鋸解地獄。乘此陽光﹐得生人道中﹐長值國土太平之世。一如告命﹐準靈寶大法律令。

寒冰符

靈寶符命﹐拔度亡過某﹐出離寒冰地獄。乘此陽光﹐得生人道中﹐常與三寶相遇﹐永證仙階之職。一如告命﹐準靈寶大法律令。

書八難符咒曰

天尊救羣迷﹐超度離八難。慶會人道中﹐五苦一時迸。永滅主塗津﹐輪煥法周範。希夷養嬰童﹐浩劫無窮限。

右符用綠紙白書﹐招上帝訣﹐書成逐獄門焚之。焚時誦咒曰﹕

靈寶玉符﹐超淩八難。度脫窮幽﹐得證彼岸。大道幽微﹐陽光燦爛。獲人道中﹐發大贊嘆。一如告命﹐準靈寶大法律令。

玄師曰﹕謹按《淸微寶格》曰﹕陰功有德超祖考﹐陽德顯然福一身。何不立功救無間﹐自然天帝賜子眞。亂臣賊子永沈淪﹐猶依殊澤化昆虫。九年諸天稱悅慶﹐白甲乘雲朝玉淸。無間者﹐幽陰苦爽也。夫幽陰考治之密旨﹐各有攸宜。凡世之四生六道﹐輪轉一舟死﹐無有休息。若非超生三界﹐體入自然﹐焉能解輪回之苦。且人道至於戎蠻夷狄﹐正化不及日月不照之地。但有三業六根五累者﹐皆生人也﹐普統於北天。北天有三官鬼官之主﹐非淸泠﹑靑華﹑紫衢三官也。此之主官﹐專主三考報對。身業重則火官考﹐心業重則錄官考﹐口業重則水官考﹐若六根二一業俱重﹐則風刀考也。

人之生也﹐父精母血﹐凝骨孕肉﹐而化生形質﹐胞胎養育﹐十月全儀﹐太微降炁生神﹐風性隨化魂識﹐方始生成。爲男則天尊有位﹐爲女則元君有稱。但緣三業自造﹐六根牽纏﹐數盡歸空﹐隨業受報﹐肌肉沈於土壤﹐魂神絆於冥鄕﹐非宿世而橫亡﹐社令都土主﹐閉系長夜﹐永無出期。儻若冤業酬還﹐俓使歸於鬼都﹐萬劫亦未超生。或罪多而功少﹐歷五苦而始有托化之漸。設若功多罪少﹐經一塗畢﹐而使證輪回之福。罪功俱鮮﹐逐業報生。無功罪大﹐萬劫沈淪。或火官考﹐則銅柱鐵牀﹐金汁鑪炭﹐火濠灰河﹐火車鑊湯之報。或水官考﹐則冰池寒塘﹐毒糞穢臭之報。或錄官考﹐則金錘鐵杖之報。或風刀考﹐則屠割鋸解﹐飛戈飄戟﹐拔舌犁耕﹐迅雷烈風﹐八達交刃﹐割切身心﹐刀山劍樹﹐分解形體﹐火犬毒蛇﹐穿嚙骨肉﹐燃骨燒皮﹐灰粉神軀﹐晝夜之中﹐萬生萬死﹐業風吹灑﹐應時復形。罪若淺薄﹐苦盡化形﹐尙猶不失人路﹐多生卑賤﹐不具相貌之人﹐或生四極戎狄夷蠻之域。罪重業輕﹐生爲六畜之形﹐十世五世﹐再循人道。若也罪業重大﹐風刀考掠之後﹐散飄神魂﹐飛揚萬方﹐隨其胎卵濕化四生﹐分形微細昆虫﹐永無再生人身之路。更有罪業少而過名大者﹐備經三塗五苦之後﹐方入餓鬼之門﹐再生劫運﹐拘爲長夜之徒﹐擔沙負石﹐漣汲溟波﹐驅雷役電之後﹐托生鬼道醜惡之報﹐億劫之中﹐永沈陰冥。於是辛亥子酆都記云﹕有胎生之鬼﹐是此也。旣生人世﹐舉足動步﹐惟罪是修﹐意志情累﹐皆爲根業。善事善業﹐彼求報此。惡事惡業﹐此求報彼。一失人身﹐便有此境。至於酆都北帝啟陳﹐尙云先緣不幸﹐身任冥司﹐動經億劫﹐不睹光明。況其下鬼罪魂乎。是以遵承太上慈訓﹐示此因緣﹐使學士睹此苦報旨趣﹐體太上慈悲之念﹐發慈悲之智慧﹐行慈悲之法門﹐證慈悲之妙道﹐使苦爽獲慈悲之恩德﹐豈不樂哉。是故祖師起救苦度人之法門﹐百千萬篇﹐作苦海之舟楫﹐爲成眞之徑路。凡是學士發斯慈心者﹐愼無曠慢。

靈寶無量度人上經大法卷之五十一竟

靈寶無量度人上經大法卷之五十二

超度靈幡品

皇人曰﹕夫超度之格﹐皆賴眞師三田之炁﹐以合天地三元之光﹐咒訣符圖﹐龍章鳳篆﹐應魔王保舉﹐升度南天。如若行持一念參差﹐則再滯亡人於重暗之域﹐不能覺悟﹐得睹光明﹐深可憫之。故立超度之章﹐令學仙之士遵而行之﹐則濟死度生之事畢矣。

立遷神回黃二幡

此幡須按亡人年幾﹐長短尺寸造之﹐一黃一紅﹐以按日月光明之象。上書三天隱諱﹐中書九天生神天篆咒章﹐標於壇外﹐以開長夜之光。

遷神幡首

勑符咒曰

天道蒼蒼﹐幽靈萬變。天地所到﹐急急奉行。�覆天齊﹐速震萬靈。勑飛一下﹐鬼爽飛營。

右符以白地黑書﹐天皇印﹐玉淸訣﹐吹水中噴攝魂壇。

神虎現形符亦曰幽寂符

右訣同前﹐以朱書黃紙﹐沈北流水中。法師自服一道﹐亡魂及三年者﹐可燒符灰﹐手中擎之﹐咒祝某人家亡魂﹐云吹往東北方。

通現使者符朱書燒灰調噴灑壇內外

咒筆祝曰

急力神虎攝﹐��二符合身形。急急如律令。

通幽釋變符

咒曰

天道蒼蒼﹐幽靈萬變。天帝所勑﹐急急奉行。

通語符

右符燒灰﹐噀人身﹐令見亡魂及通言語。咒曰﹕

上帝勑令﹐神虎神將。亡魂領掖﹐急濟速通言。急急如律令。

通目普現符

光流照之幡﹐神光廣被之幡﹐度明玉簡之幡﹐威光速感之幡﹐龍威梵度之幡。

已上二十四幡﹐乃元始天尊在始靑會演說度人上品﹐十方至眞各執寶幡﹐旋繞寶壇﹐以贊天尊﹐度上世之魂。凡遇立大齋﹐不可缺也。三光煉度天尊﹐大光廣照天尊﹐重光返照天尊﹐寶光虛靖天尊﹐流光梵現天尊﹐三光耀明天尊﹐光道致人天尊﹐金光玉華天尊﹐慈光普施天尊。

靈寶懸幡科

啟聖

伏以玉藏眞文﹐立種拔亡之式。瓊科妙旨﹐乃文濟度之因。爰建神幡﹐是爲冥寶。標太微回黃之字﹐有無英命靈之功。高懸碧落之中﹐影落虛無之內。危竿一堅﹐超長夜之幽魂。妙範繼宣﹐救無鞅之苦爽。諸天齊到﹐萬聖臨軒﹐光映十方﹐功皈三寶。

次念靈幡赦罪天尊

祥雲結就命靈幡﹐影落浮空散世間。

縹緲淩風才一舉﹐含靈俱得脫幽關。

今則謹遵大法﹐特建寶齋。幡開昏迷﹐接羣生之徑路。符通溟漠﹐按太極之眞儀。降三景之輝﹐敷至眞之道。旣立一竿之上﹐已經萬目之觀。瑞炁遊揚﹐六道四生皆離苦。靈風鼓舞﹐十方三界以聞音。普及存亡﹐咸乘道蔭。

次念寶幢接引天尊。

仙眞慈惠拯含靈﹐高舉華幡振杳冥。

咸使遷神歸碧落﹐福資寰海保升平。

向來稱揚法事﹐建立寶幡﹐按明眞玉匱之文﹐乃度死濟生之式。憑玆上善﹐廣利無邊﹐資助神魂﹐超升仙界。伏願羣仙接引﹐速超淸淨之鄕。眾善矜憐﹐俓上南宮之府。福沾幽顯﹐惠及含生﹐一切有情﹐俱登道岸。

保安遷神幡

保安回黃幡

靈寶無量度人上經大法春之五十二竟

靈寶無量度人上經大法卷之五十三

齊同慈愛品

師曰﹕應學道之士﹐行靈寶大法﹐務在拯幽度人之道。欲求其應現於陽眷﹐通傳語話﹐或入夢中現形﹐以此方爲妙理。凡有幽魂冤結不解﹐在於冥中﹐或仇讎執對﹐或累劫相纏﹐或奴婢橫亡﹐或漂流大海﹐或久沈幽夜﹐或被系諸獄﹐或學道未成而歸幽府﹐或僧或尼﹐或商或賈﹐或母死子存﹐或產子亡母﹐或子母俱喪﹐或自縊而作凶殃﹐或犯王法以政橫亡﹐或宦遊南北染患而死﹐或因咒詛顚邪以壞身﹐或遭虎噬﹐或值蛇傷﹐或因物以亡身﹐或水火之生變﹐或陣亡﹐或凍餒流離而散家﹐或作穿窬而被害﹐或六道之種﹐或十類之靈﹐各有其門﹐與之追度。𨿽金籙以度命﹐有惡業之重輕。於是太上視寶笈瑯函﹐出度人之典﹐故知司屬﹐可以升度。晝大法建八門之壇﹐陰陽二獄﹐鐵迹台光寶章﹐皆爲罪業輕重。所以立之三壇﹐令現形迹﹐與之升度﹐各隨業報﹐現於八門。今以升度符命﹐隨其亡過之報﹐並與解釋追攝﹐庶免其渾雜耳。如用符﹐宜子細詳之﹐不可差悞。

爲民度脫九祖靈符上帝訣

師曰﹕靈祖法師﹐先爲人度脫九祖。法師亦自當如此。若未能度於九祖﹐何以度於幽魂。先書此符以度之﹐不論何地﹐此符才到﹐便得升濟。

咒曰

靈寶出符命﹐玉笈降神經。追度長夜府﹐升濟九天魂。承符離幽冥﹐度脫九祖靈。急急如靈寶帝君律令。

爲民度脫六親情眷眞符

師曰﹕靈寶法師﹐先度九祖﹐次脫六親﹐或爲民﹐或自度﹐皆用此靈符﹐與其濟度。並用黃紙朱書。

書符咒曰

靈寶天帝﹐一切靈寶眞君﹐及諸天君神王﹐諸位眞宰主者﹐速得通靈。符中將吏﹐度脫六親九祖﹐升濟飛升太淸。急急如玉淸律令。

救符咒曰

天帝玉章﹐升拔陰房。寶符徧度﹐地獄開張。六親情眷﹐解釋冤殃。魂神受度﹐升上南宮。急急如玉淸上帝律令。

解釋因冤對而病死眞符

師曰﹕凡人世上﹐多因財物﹐多因酒色﹐結成冤家﹐遞相報對﹐無解脫時。當以此符與之解釋﹐免沈夜壑﹐睹見光明﹐和冤成友。用黃紙長六寸﹐朱書﹐搯寅文。

敕符咒曰

靈寶符命﹐解釋冤愆。捨惡從善﹐和友無慊。宿根斷絕﹐使保天年。準今符命﹐解結升天。急急如玉淸上帝律令。

召神吏索亡魂罪籍解釋眞符

師曰﹕亡魂滯爽在世﹐作罪造惡﹐或不孝六親﹐毀謗良善﹐造作多端﹐名記陰曹﹐注籍冥府﹐𨿽作大齋﹐何以得其升度。須當至誠召神﹐取索亡魂前生宿世罪籍﹐當太上禦前﹐與之解釋﹐削罪黑籍﹐注名金簡。用黃紙長七寸﹐朱書﹐搯上帝訣。

救符咒曰

靈寶眞符﹐降付幽都。取索罪籍﹐升度冥途。削除業簿﹐登注善書。神符急下﹐神符開都。急急如玉淸上帝律令。

召五嶽吏兵追犯咒詛亡魂眞符

師曰﹕凡世人多被咒詛﹐而染顚邪﹐身𨿽未盡天年而夭者﹐皆冤對所纏耳。須用尋訪追之﹐與之和釋。須召五嶽史兵追尋﹐用黃紙長七寸。朱書﹐搯上帝訣。

敕符咒曰

玉極靈章﹐下至酆山。五嶽神吏﹐追取亡魂。解釋和順﹐遞相爲良。咒詛消蕩﹐同升天堂。嶽庭將吏﹐承符尋訪。急急如玉淸上帝律令。

召亡魂解釋咒詛和釋上升符

師曰﹕凡人咒詛身亡﹐魂入冥寞﹐未得升度﹐而附平人﹐求以解釋﹐當書此符度之。

敕符咒曰

玉淸降符命﹐頒付九幽行。救拔沈滯魄﹐濟度咒亡魂。承符各和順﹐爲友結爲朋。消除銜負語﹐升濟入天門。急急如玉淸上帝律令。

解自縊死魂眞符

師曰﹕凡世人在世﹐多因酒欲﹐多爲財帛﹐多爲气宇﹐多爲冤家相纏﹐是致橫夭﹐而未盡天年而喪。何以與之追度﹐將此符用黃紙朱書﹐長五寸﹐燒化呦之﹐其繩自解﹐醜訣。

救符咒曰

滯魄靈靈﹐上應天庭。冤濫自害﹐身歿幽冥。準今符命﹐和釋超升。急急如玉淸上帝律令。

告文

右準符命﹐拔度六道四生孤魂等眾﹐解除縊死之對﹐或爲奴婢﹐或爲小民﹐或被逼迫以自縊﹐或爲鬼祟之求替﹐或爲人弔縛而死﹐或因自忿而亡﹐縊死彼時﹐含恨累世。承玆符命﹐解釋冤仇。時刻升遷﹐一如告命。

度傷殺死魂眞符上帝訣

師曰﹕凡有幽魂﹐曾因被殺身亡﹐銜冤夜府﹐未能解脫﹐聞聲執對﹐何以起度。用黃紙朱書此符﹐長五寸﹐與之解釋﹐自得脫離冥鄕。

救符咒曰

帝君有命﹐解釋前非。冤對相纏﹐和釋咸歸。亡人今世﹐宿業報時。準今符命﹐超度天儀。急急如玉淸上帝律令。

告文

右準符命﹐拔度六道四生孤魂滯魄等眾﹐解除殺傷之對。或爲閭裏﹐或乃親姻﹐或爲飲酒分財﹐或爲爭名圖利﹐或因暗行姦盜﹐或自一時忿爭﹐以致殺傷﹐因而亡歿﹐承玆符命﹐解釋冤仇。時刻升遷﹐一如告命。

度水溺死魂眞符

師曰﹕凡人世間﹐或爲水漂蕩﹐魂拘北府﹐魄入冥鄕﹐黃紙五寸﹐朱書。

敕符咒曰

江海之神﹐河瀆之神。升濟水魂﹐超度幽沈。準今符命﹐火急奉行。急急如玉淸上帝律令。

告文

右準符命﹐拔度六道四生孤魂滯魄等眾﹐解除溺死之對。或因忿怒而投井﹐或以附舟而落河﹐或鬼祟引迷而不知﹐或生人推墮而不記﹐遂致溺死﹐沈滯水司。承玆符命﹐解釋冤仇。時刻升遷﹐一如告命。

度復連蠱疰亡魂眞符

師曰﹕凡人在世間﹐或祖代相傳勞疰而喪。或祖墓生殃﹐或三或五﹐或至一門俱喪冥鄕。何以追度﹐可書此符﹐與之升遷。用黃紙五寸﹐朱書﹐燒之。

敕符咒曰

三尸之靈﹐九疰亂神。喪人魂魄﹐傳疰敗眞。玉淸符命﹐追取幽扃。捨惡從善﹐飛升紫庭。急急如玉淸律令。

告文

右準符命﹐拔度六道四生孤魂等眾﹐解除復連死魂之對。或家親勞疾而傳﹐或屋宇伏尸之染﹐或气傳而夫婦俱死﹐或飛屍則親姻皆亡﹐號曰復連﹐互相纏染。承玆符命﹐解釋冤仇。時刻升遷﹐一如告命。

度冢訟死魂眞符

告文

右準符命﹐拔度六道四生孤魂滯魄等眾﹐解除冢訟死魂之對。或祖先墳墓以興災﹐或因子孫悞犯而致死﹐或報對三官之府﹐或注訟五墓之中﹐受死亡魂﹐號曰冢訟﹐執對長夜﹐爭訟冥曹。承玆符命﹐解釋冤仇。時刻升遷﹐一如告命。

度中藥毒身亡魂眞符

師曰﹕凡人在世上﹐或因財物﹐或至冤仇。爲色爲气﹐被人以藥謀﹐或因酒食﹐爲人所害﹐身歸幽府﹐冤冤相報﹐無解脫期。可書此符。與之升度。用黃紙五寸﹐朱書﹐燒之﹐寅文。

敕符咒曰

玉淸符命﹐告下幽扃。銜冤苦爽﹐執對寒庭。承符解釋﹐上超朱陵。急急如玉淸上帝律令。

告文

右準符命﹐拔度六道四生孤魂滯魄等眾﹐解除藥死之對﹐或因食物中毒﹐或信巫師而罔一醫﹐或五金八石反惡而亡﹐沈滯冥司﹐含恨累世。承玆符命﹐解釋冤仇。時刻升遷﹐一如告命。

追冤結不解幽魂符

師曰﹕追冤結不解亡魂﹐須令地道功曹追赴壇﹐與解冤愆﹐使令解脫。用黃紙長七寸﹐朱書﹐招上帝訣。

敕符咒曰

玉淸垂慈﹐追度幽魂。解除冤結﹐削罪北冥。眞符和釋﹐超入朱陵。急急如玉淸上帝律令。

解仇讎執對幽魂符

師曰﹕凡人生於世﹐仇讎相害﹐以致身亡﹐劫劫相纏﹐執對無息。當書此符﹐以與解之。免滯陰司﹐憑托生人﹐宜用此符升度。用黃紙長八寸﹐闊二寸﹐朱書。

敕符咒曰

陰靈陰靈﹐執對寒庭。宿對仇讎﹐負冤幽冥。累劫無化﹐申告難憑。眞符超濟﹐和釋上生。急急如玉淸上帝律令。

追累劫相纏幽魂符

師曰﹕凡人世轉報輪回﹐無暫停歇﹐銜冤負債﹐世世相纏﹐遞相報對﹐何以解釋。今將眞符﹐可與升度。黃紙七寸﹐朱書﹐搯上帝訣。

敕符咒曰

玉淸上帝令﹐降付幽都。解除纏對﹐消卻黑書。眞符到處﹐獄吏聽命。急急如玉淸上帝律令。

追奴婢橫夭惡死符

師曰﹕凡人間奴婢﹐或被主家因事所逼﹐拷打終朝﹐告訴無門﹐非理而喪﹐銜冤夜府﹐執告陰司﹐以求執對﹐何以解釋。將此眞符﹐與之和釋。更用經文功德﹐與之升度。用黃紙長五寸﹐闊二寸﹐朱書。

敕符咒曰

玉淸寶笈文﹐追度橫亡魂。開度長夜府﹐升濟九幽沈。眞符罷釋對﹐和順離幽冥。急急如玉淸上帝律令。

追漂沈大海魂魄符

師曰﹕凡人詣壇申訴﹐或爲商客﹐或以效是男是女﹐經河海大江波濤而歿﹐漂流何所﹐屍蕩佗方﹐不記死時﹐無門追度。以此符命﹐更貼神虎部眾﹐及尋訪捷疾使者﹐追尋赴壇﹐顯現形迹﹐通吐因依﹐與之升度。用黃紙七寸﹐朱書﹐上帝訣。

敕符咒曰

元始降符命﹐大法濟漂沈。升度長夜府。開度受生魂。急急如玉淸上帝律令。

追被擊諸獄未解脫魂符

師曰﹕夫人欲追諸魂識﹐先度諸獄之中被系亡魂。皆是作諸罪犯﹐死入冥曹﹐被系諸獄﹐劫劫生生﹐遞相報對﹐入於諸獄﹐無解說期。用此眞符﹐宣行升度﹐上帝訣。

軟符咒曰

玉淸誥命﹐升濟函冥。諸獄囚魂﹐各釋消冰。冤隨善念﹐業報分輕。慈尊救苦﹐刀消雪扃。急急如玉淸上帝律令。

追末學道淺未成亡魂符﹑

師曰﹕夫人欲修養鑪煉丹砂﹐欲擬長生﹐未知七返之方﹐因病而魂歸幽壤﹐幽幽於冥寞之鄕﹐寂寂乎長夜之府﹐豈不哀哉﹐可用此符﹐與之追度。用黃紙五寸﹐闊二寸一分﹐朱書﹐上帝訣。

中敕符咒曰

玉淸寶錄﹐降付幽關。地獄摧毀﹐鐵城開宣。末學亡者﹐使令神全。準今符命﹐再返人天。修心不退﹐道備升天。急急如玉淸慈尊律令。

追僧道師尼魂符

師曰﹕夫爲僧道爲尼師﹐未逢師旨﹐不得修身之要訣﹐而遽入冥司﹐亦是冤愆﹐豈元報對。修心欲脫輪回﹐俟慈容而超升三界﹐皆由心造﹐並是自爲。旣往冥曹﹐皆須有累﹐故建八門之壇﹐開立釋濟之戶﹐超戶魂儀﹐增崇道業﹐用此眞符﹐卽行升度。用黃紙長七寸﹐闊二寸二分﹐朱書。

敕符咒曰

寶籙垂文﹐遷拔慈魂﹐下降幽戶﹐上度儀神。解除罪業﹐削退魔羣。慈魂升度﹐煉質朱陵。神皈太陽﹐道德自生。急急如玉淸天尊律令。

追諸產亡死魂符

師曰﹕凡人生於世﹐而爲婦人最憂﹐皆因累劫故爲女人身﹐出嫁男家﹐陰陽結聚﹐故以爲胎﹐是故生產有諸難侯。或母亡子存﹐或子亡母存﹐或母子俱亡﹐或未產之間﹐子存於腹而俱亡。皆因宿世冤執﹐相纏執對﹑如是魂歸陰夜﹐哀救無門﹐四肢解散﹐心腹疼痛﹐口號口號於長夜之中﹐啾啾於荒郊之內﹐何以追度。蓋行法之士而不知其理﹐只一槪據文升度﹑難求感格﹐升濟無方。故用符文﹐關血湖之獄﹐與之追取赴壇﹐洗滌身形﹐全其骸質﹐使形貌俱全一﹐神炁備具﹐得升天路﹐快樂自然。今將諸符﹐具列於後。

追母喪子存符

追母存子喪符

追子母俱亡符

追未產子母俱亡符

救諸符咒曰

玉淸降寶籙﹐升度產亡魂。拔出長夜符﹐超上化生門。解除累劫罪﹐削去積愆身。乘符往朱府﹐受煉變成人。急急如玉淸上帝律令。

師曰﹕諸產死者﹐皆有宿世冤家﹐故來相害。乃至今生一一還報﹐寂寂於冥夜之中﹐口號口號於幽冥之下﹐苦痛堪傷﹐難求解脫﹐渾身血污臭穢觸天﹐何以解釋。陰府中有一獄﹐在北陰大海之底﹐其名血湖獄﹐如此等魂皆在其中。有一神主者﹐號曰血湖大神﹐在於無極水底﹐水流其上﹐臭穢侵天。今人法師皆不以所屬﹐但以神虎部屬追之﹐何以得至﹐神若見之﹐亦須觸污﹐不可近。但關血湖大神﹐請差神吏同神虎﹐押至壇下﹐仍須申請斗下天醫君﹐與全形貌﹐次可追攝臨壇。行道之士﹐詳而行之。

追犯王法死亡魂符

師曰﹕凡人愚癡﹐不知有王法之存﹐亂用其心﹐殺人害物。或鬥打鬥爭﹐一爲宿對﹐二爲冤纏。𨿽一時之忿怒﹐豈知喪於一身﹐魂守法場﹐魄等爲對﹐今生還之﹐後世依然﹐兩兩相纏﹐無有休息。如此之類﹐何以解釋。𨿽白簡之升濟﹐而罪根難逃。用此靈符﹐宜與解釋。符用黃紙﹐朱書﹐長五寸﹐闊二寸。

玉淸訣

劫劫相呼﹐準今符命。超度南都﹐形貌全骸﹐快樂無餘。急急如玉淸上帝律令。

追諸被廟食攝喪橫亡幽魂符

師曰﹕凡人於世﹐或爲神廟追取諸夭亡﹐皆未盡天年而喪命﹐生記無方﹐魂歸何所﹐飄沈冥路﹐無解脫期。用此靈符﹐與之升濟。用黃紙五寸﹐闊二寸﹐朱書﹐玉淸訣。

救符咒曰

靈寶符命﹐急降廟廷。搜尋橫喪﹐來詣家靈。廟神藏匿﹐束送酆城。檢以律令﹐減其之形。放出幽魂﹐魄煉朱陵。魂神受煉﹐受化更生。急急如玉淸上帝律令。

追諸被虎狼蛇虺毒虫所害亡魂符

師曰﹕凡人命逢惡死﹐而遇毒物虎狼禽獸﹐傷其正命﹐亦是前生宿債愆纏﹐至於今日﹐亦有天數。﹐蓋自橫亡旣喪之後﹐幽幽山林之中﹐寂寂荒郊之內﹐無門升濟﹐何以超升。用此符命﹐與之超度。用黃紙長五寸﹐闊二寸﹐朱書﹐玉帝訣。

敕符咒曰

玉淸有命﹐開度幽陰。虎狼喪魄﹐來詣家庭。宿冤罷對﹐積債消輕。準令符命﹐升度朱陵。急急如玉淸上帝律令。

追因水火喪身亡魂符

師曰﹕凡人諸因大水命歿波濤﹐或值火焚魂歸九夜﹐無所濟度﹐魂魄何堪﹐水漲於腸﹐火焚其身﹐痛切聲號﹐呻吟可湣﹐用此與之升度。黃紙長五寸﹐朱書﹐玉淸訣。

敕符咒曰

靈寶眞符﹐下拔冥途。水火焚溺﹐魂魄昭蘇。形神罷苦﹐淨魂還故。準今符命﹐速離幽途。煉質朱府﹐上生南都。急急如玉淸上帝律令。

追諸爲官在仕路身亡之魂符

師曰﹕諸承天命﹐逐祿遠方﹐染患身亡﹐望家鄕之杳﹐淸魂何倚﹐仕業難施﹐仗此眞符﹐與之升度﹐用黃紙長七寸﹐闊二寸一分﹐朱書。

敕符咒曰

玉淸寶錄﹐玉篆靈章。超度宦子﹐拔出地廂。獄戶罷對﹐關鎖開張。魂魄受煉﹐升度太陽。急急如玉淸上帝律令。

追諸軍斗亡之魂符

師曰﹕諸因出塞爲國赤忠﹐對敵而歡立大功﹐屯邊而欲成王事﹐兩相攻擊﹐震鼓喧天﹐鬼怕神愁﹐死屍徧野﹐魂爽何倚﹐滯魄何歸。用此眞符﹐與之升度。玉淸訣。

敕符咒曰

太白運行﹐太一運兵。下臨分野﹐昭破諸軍。對敵身歿﹐魂魄幽拘。眞符降下﹐罷對削威。和爲善友﹐身度太微。急急如玉淸上帝律令。

追諸凍餓流離散家亡魂符

師曰﹕諸時逢饑饉之年﹐凍餓街坊﹐流離骨肉﹐死歸夜府﹐哀救無門﹐啾啾郊野﹐寂寂重泉望子孫﹐無祭祀之勤﹐骨肉分飛何所﹐故太上開救苦之心﹐伏靈符而濟度。用黃紙長五寸﹐闊二寸﹐朱書﹐玉淸訣。

敕符咒曰

玉淸眞符﹐頒降三途。凍餓滯魄﹐散蕩諸魂。賜之靈篆﹐超出冥途。各生飽暖﹐骨肉昭蘇。煉質朱府﹐升上南都。急急如玉淸上帝律令。

諸符都咒曰

符命迫攝﹐神虎準行。冤仇執對﹐和釋來臨。�明承天命﹐不得畱停。長夜開泰﹐悉睹光明。符命到處﹐急急現形。急急如太極眞王律令現形勑。

解邪妖拘執冤結眞符

右準符命﹐拔度六道四生孤魄滯魄等眾﹐解除邪妖拘執之對。或廟宇邪神故取﹐或家親舊怨致侵﹐或因咒詛爲神鬼所拘﹐或方少艾而爲精邪鬼攝﹐或彊爲夫人妻妾﹐或驅爲僕吏鬼兵﹐生算未窮﹐死簿不錄。承玆符命﹐解釋冤仇。時刻升遷﹐一如告命。

解三世冤債眞符

右準符命﹐拔度六道四生孤魂滯魄等眾﹐解除三世冤債之對。或因財因色﹐或爲富爲貧﹐閨門之內﹐嫉妬忿爭﹐交遊之間﹐姦欺侵刻﹐至今三世﹐尙對九泉。承玆符命﹐解釋冤仇。時刻升遷﹐一如告命。

右法出紫書及淨明。

鳳炁龍文品

流金浮玉鳳炁龍文之譜

敕符咒曰

靈寶眞符﹐頒降幽冥。犯法滯識﹐報對寒庭。銜冤負債﹐解釋無門。準今符命﹐釋對超生。同爲善友﹐煉質朱陵。急急如玉淸上帝律令。

解獄死眞符

右準符命﹐拔度六道四生孤魂滯魄等眾﹐解除獄死之對。或犯罪而本無大惡﹐或證佐而事實爲輕﹐或在獄以疫气而身亡﹐或獄吏受私情而陷死﹐或爲冤對於今未休。承玆符命﹐解釋冤仇。時刻升遷﹐一如告命。

追盜賊被害身亡幽魂符

師曰﹕凡有盜賊﹐起自貧窮。或穿窬而爲刃亡﹐或劫賊返爲所害﹐貪求小利﹐而失天年﹐旣入冥曹﹐哀苦無路。𨿽因宿世﹐亦是前緣。以此眞符﹐宣與解釋。玉淸訣。

救符咒曰

靈符告下﹐徧告冥途。穿窬夜魄﹐被害之徒。冤冤相報﹐劫劫相呼。宿冤罷對﹐積尢消輕。魂魄受煉﹐升度朱陵。急急如玉淸上帝律令。

靈寶無量度人上經大法卷之五十三竟

靈寶無量度人上經大法卷之五十四

普度符誥品

虛皇上帝金籙白簡﹐敕制九幽﹐赦拔五苦。吞火食炭﹐變爲甘露。鑊湯鑪炭﹐化作淸波。金錘化蓮﹐鐵杖匪杵﹐三塗冥官﹐朝禮拜舞﹐苦魂飛升﹐上朝帝府。宸湛者﹐乃三境上帝宸惠覃澤﹐說金籙度命寶經﹐破九幽三塗酆都五苦之難﹐敕制鬼官﹐咸遵教敕。使火山熄焰﹐水池靜波﹐黑簿俱焚﹐永無考掠﹐超度亡魂﹐上生南宮。自古以來﹐遵之者萬福如山﹐謗之者幽沈無數。始勤終怠﹐譴惡不輕。皈命執持﹐壽祿維新﹐塵世傳習﹐多致訛謬。今乃證訂﹐略無差誤﹐庶幾明白﹐咸可遵用。

玄師曰﹕三天有無上明眞玉匱金籙玉簡救苦眞符﹐玉策云﹕東極靑宮九龍金籙救苦眞符。乃元始之威章﹐上帝之曲恩﹐實翳救沈淪之法藥﹐開悟愚暗之急如敕命﹐飛步太虛。

右度橫死苦爽咒。

帝眞混合﹐煉神漑胞。左右奉令﹐司馬洞謠。九夜沈魂﹐惡根化消。紫戶定錄﹐神府升霄。開度長夜﹐陰貫陽標。三張總禦﹐合慶幽寥。六炁咸遵﹐明範演招。司命司錄﹐司功司殺。總禦三靈﹐明示都府。中理五炁﹐混合百神。曇誦延越﹐承命三淸。九陽司化﹐覆云育靈。大明合日﹐得天之晶。赫奕玉帝﹐九幽齊升。泉曲受度﹐敕赦幽魂。急急如靑玄律令。

右度產死幽魂咒

三魂歸英﹐綠字返生。九竅開通﹐五符納靈。鬼戶斬絕﹐皇道鮮明。三臺敷映﹐六儀混成。陰陽配合﹐皇達元靈。五帝大魔﹐侍衛送迎。混本歸一﹐飛步三淸。九族俱超﹐三景澄明。身度我界﹐體入自然。生身受度﹐劫劫長存。九泉不到﹐幽廓難拘。曲映帝河﹐馳騁玉虛。

右度生身咒

長生靈符散形竅咒

祝救苦簡咒曰

太上倆明﹐元始明眞。五老上帝﹐赤書玉文﹐拔除罪戾﹐宿對惡根。皆蒙解脫﹐考掠俱停。魂升九天﹐魄度朱陵。今日上告﹐萬神咸聽。一如告命﹐風火驛傳。

祝長生簡咒

元始上帝﹐赤書玉文。解銷陰結﹐煉火登眞。刀利南極﹐浮閻神庭。流煉火質﹐禪猷保生。婆尼眞童﹐與滌穢塵。表裏瑩徹﹐玉嬰之形。飛步禪黎﹐洞陽之庭。一如告命﹐風火驛傳。

遣救苦簡咒

告符時於香上祝之﹐方付亡魂

元始上聖﹐玉帝高靈。玉文告命﹐濟死度生。金籙妙戒﹐拯護幽冥。白簡寶符﹐九眞玄經。解消罪咎﹐冤債和平。救苦眞人﹐削除罪刑。察命童子﹐注上生名。護戒威神﹐引詣福庭。超離五苦﹐乘駕雲軿。轉輪得道﹐飛升上淸。

遣長生簡咒

司府受煉﹐相火成罡。梁爲天宰﹐洞感炎光。樞機輔弼﹐星列玄章。育精大明﹐赤車淩芒。煉化神府﹐表裏俱昌。

二簡並上帝訣﹐引東炁至玄元始三炁入符。長生符度死魂﹐總告一面﹐別據所薦亡靈多寡﹐合給一面。

明長生符旨

皇人曰﹕夫罪魂拘閉﹐皆北斗七元之所管掌。故先書無上七元九幽罪魂之字﹐次以三光之炁照耀十方﹐三臺煥明。故書玄象之光﹐以照八獄五獄﹐五帝監生﹐六神運靈。次書合日之明﹐三光所照﹐紫府標名﹐帝君執符﹐度命華庭。太山天元之炁﹐灌住南斗。三官稟敕﹐九地之下﹐九水之中﹐九陰之景﹐皆睹光明。

明救苦符旨

皇人曰﹕夫人之淪亡﹐乃三尸九虫之所制也。皆在五行之所運﹐故入五苦輪回之門。故太一先用三炁之光﹐以破九幽之獄。書九星之炁﹐以蕩屍穢﹐五藏內明。如日之比﹐則陰陽返其魂魄也。故書碭屍演由之炁﹐然後布其八卦之星﹐玄象分形﹐二儀交泰﹐三炁流通﹐以鎭三田。心主坎離﹐上朝三淸﹐然後羅列眞炁充溢﹐萬神敬聽﹐九幽隳毀﹐混成一炁﹐回屍返生﹐故書曲赦。

眞訓修用

謹按《九幽拔罪眞經》﹐昔北帝廣爲啟請﹐救拔諸苦。虛皇上帝金口宣說﹐告諸四眾。吾今爲汝宣說九眞妙戒﹐金籙白簡﹐救苦眞符﹐長生靈符﹐受持功德﹐拔難濟苦﹐神力難思。眾靈稽首﹐伏受教命﹐及虛皇天尊宸澤曲赦也。今建黃籙大齋﹐當須靑章黃表﹐上達虛皇禦前。然後可以告下十方無極世界﹐救拔諸苦。若章奏不達﹐徒然建齋﹐鮮有靈驗。兼素車白馬章﹐上淸太玄眞符﹐賫太玄符命﹐告下十方﹐開通道路﹐救拔亡魂﹐乃是天人合契﹐天法人法之式也。黃籙九幽大齋﹐豈可輕易爲之。況主壇高功﹐平日功少過多﹐德行鮮薄﹐自己罪名書於北府﹐魂魄拘畱於桎梏之內﹐豈能救免亡魂於幽獄哉。徒以果食敷張壇席﹐返有泄瀆高眞之愆。若建大齋宿啟之初﹐臨壇道士﹐六職法師﹐先當遵守九眞妙戒﹐被受長生南昌煉質靈符﹐以陽煉陰﹐亦得罪除。解壇之日﹐納戒還符。若不遵戒﹐佩符齋事徒然﹐必無感格。其茭龍驛吏二符隨表﹐上詣玄都﹐具其亡者多寡﹐請降眞吏﹐以符傳符。其二符書篆之時﹐以輕黃輕靑爲地﹐丹砂書之﹐焚香仰奏虛皇道祖﹐望正北斗口﹐相對有太尊寶星﹑天皇寶星。搯玉淸訣﹐書訖﹐取炁吹符。可以傳符陰司﹐釋罪亡爽﹐無不感通。告下救苦長生靈符﹐宜以栢木爲簡。蓋叢相之尊﹐天降靈炁﹐秉植萬年﹐人壽之貴﹐三元所領﹐九地之最形﹐比金玉萬靈所衛。萬木之中﹐以椿爲木王。凡屋宅聚木之所有﹐感妖邪之炁者﹐當以椿木爲梁棟﹐其怪卽已。以栢木爲相﹐秉天之秀炁﹐受正萬年。靈司稱金木之體﹐地府貴生成之簡。故古之爲棺槨﹐栢木爲之者﹐免三塗之役。虛皇寶籙云﹕以栢木爲簡者﹐代金玉也。世間多用梓木﹐乃煞炁之木﹐非正不能生成﹐亦違戾寶經之科﹐永不可遵用。其簡長九寸者﹐法九天九陽之數﹐出九陰重泉﹐乘九陽九炁而升天也。闊二寸四分者﹐象三部八景﹐具二十四神靈炁也。厚二分﹐象陰陽交泰之位﹐備天地一造化之理。封以靑囊﹐三官所貴靑始之色。焚於靑煙之中﹐不可以雜煙﹐混淆正炁。當齋戒焚香﹐以九煉丹砂﹐面東書篆﹐對三寶依科告行﹐始合符節。近觀世學昧於古科﹐多以黃紙模印﹐貼於板上。上玄湣玆羣魂沈於幽極﹐深恐符簡不合元格﹐悞其亡爽超度﹐專遣靈官告戒云﹕黃籙九幽﹐功不殊北陰﹐全賴二眞符。若言用紙模翻寫﹐還得高穹罪爾徒﹐況兼文篆差錯﹐書篆不謹﹐全虧法式﹐陰關主者﹐竟不遵用﹐兆宜謹之。

玉策曰﹕眾生領祖太元﹐靈源淸淨﹐徒虛稟炁﹐構形受神﹐幸睹宸暉﹐不能自貴。炁緣物假﹐妄起塵情﹐神鬼用謀﹐心勞日拙﹐炁雕神逝﹐難復本初﹐五累牽纏﹐受毒幽壤﹐或在五嶽大川﹐九幽都府﹐城隍社令﹐泉曲河源。或托孤蔭﹐依仗邪物﹐遊從野道﹐附巫興妖﹐執系妄心﹐罔悟宿命﹐境緣善對﹐形異神遷﹐心與形俱﹐旋環不息﹐巍巍人道﹐惟此自窮。太上慈仁﹔常善救物﹐頒符曲府﹐昧爽咸恩﹐息焰火山﹐解負宿命﹐宸波曲湛﹐更煉還人。

又云﹕若夫普爲九幽孤爽﹐億劫宗支﹐大醮天地﹐歸命玄眞者。師當啟聞三境﹐申聞玄師﹐關告地司。次作黃籙大齋﹐陳醮謝儀。凡篆符﹐當入靖焚香﹐啟聞三境﹐對東北﹐以栢簡朱篆救苦眞符﹐背書元始符命﹐靑紙袋封之。具高功位﹐命茭龍驛吏﹐馳告十方無極世界﹐告命作五行。舊本有六行。乃上皇甲申運告行﹐猶今所書歲次甲子是也。今作舊本入年月日爲六行﹐以天篆闕支干等﹐又不敢以世書混間眞筆﹐可權移年月告行一行﹐書於簡背。靑紙封上﹐以元始符命救苦眞符﹐告下十方無極世界﹐作兩行於銜位之上。然後召茭龍驛吏同金錢繪龍﹐焚於烈焰中。

玉策云﹕按《眞誥》紫微王夫人答楊司命問書云﹕請陳爲書之本始﹐如三元八會之書﹐皇上太極高眞淸仙之所用也。雲篆光明之章﹐今所見神靈符書之字是也。華季之世﹐共作巧末﹐趣徑下書﹐皆流屍濁文﹐淫僻之字。捨本效假﹐是囂穢死迹爾。夫眞仙之人﹐曷爲棄本領之文迹﹐手畫淫亂之下字耶。今長生符內四十七字﹐並二符告文﹐舊皆雲篆光明之章。後人不知眞凡用書之異﹐直以世書代之。得不上玷眞逸之文﹐下虧有禁之格哉。

玉策云﹕命茭龍驛馳應﹐謂不用文引﹐只以符傳符。今之行者﹐若未能感動玄靈﹐可以作請關﹐篆驛吏符於關尾﹐庶克達命於寒司也。或取新茭縛象龍吏﹐納其符於身中﹐使負簡文。亦須別作疏狀﹐告齋酆都﹐不可不啟奏上玄。不召驛吏﹐直以私意﹐率易宣告此符﹐正猶人間赦命﹐非臣下之所敢專也。故須大醮天地﹐方可行之。

玄師曰﹕三十二天﹐有飛龍騎史﹐玄都有驛龍騎史。故經云﹕金龍驛呈﹐承受信今。或乘天馬﹐或騎天蛟﹐或駕金龍金馬﹐宣告三界十方﹐頃刻之間﹐悉皆周徧。

茭龍驛吏符

玄師曰﹕泰玄都有茭龍驛吏一十二萬人﹐主傳命泉曲﹐開光赦罪。凡告救苦眞符﹐當啟玄尊玉帝﹐關召此史一人。書符時玉帝訣﹐鼻引師曰﹕炁芒各類﹐淸觸異歸。凡取三光五星之芒﹐各以鼻引口吐也。生旺雲煙之炁﹐當以口吸隨吹也。引吹吸時﹐勿使耳聞。耳聞則炁芒不降。又不可長引﹐則喘息失度。要在精傾注念﹐馭炁合神﹐於杳冥之間﹐則引吸隨念感降自然也。北極星光﹐此北極星非斗中第六武曲﹐乃天皇之右北極天樞星也。繞筆﹐墨書黃上﹐紙以槐花染輕黃。存思﹐焚﹐召驛吏屆前符納﹐於茭龍之身中。

右召玄都交龍驛吏一人﹐齋侍元始符命救苦眞符﹐開光赦罪﹐一如告命。若先行符﹐則用此右語﹐若只連符於關子上﹐不必用。

關式

壇額。

今準

元始符命救苦眞符﹐拔度某魂﹐出離幽夜者。右關茭龍驛吏一人﹐齋持

符命﹐速達羅酆﹐拔度死魂﹐昭示

宸肌。

年

月

日時關。

具位

姓某

押。

金龍驛吏符

玄師曰﹕泰玄都有金龍驛史二十五萬人﹐主領符命﹐魔天道馳信。凡告長生眞符﹐預關一人﹐丹書靑上﹐搯玉皇訣﹐鼻引太尊星芒﹐自南北望太尊星﹐在斗頭中﹐下臺分中﹐微向北也。太尊北有四星﹐勢如軍井。南有少微﹐如亢宿。其太尊色黃而明﹐要知在北斗環璣二星之南也。繞筆而書﹐如前焚召。凡取北極太尊二星之芒﹐須候入夜星朗時取之﹐爲得其眞。

右召玄都金龍驛吏一人﹐賫持元始符命長生靈符﹐超度亡靈某﹐俓詣南宮﹐一如告命。

關式

壇額。

今準

元始符命長生靈符﹐超度某魂﹐上登朱宮者。右關金龍驛吏一人﹐賫持

符命﹐徑達南天﹐超度亡靈﹐昭示

宸旣。

年

月

日時關。

具位

姓某

押。

右二史隸天猷所部﹐欲請降當先述意﹐中元景丹天府﹐能並申四聖亦善。以天蓬主攝魂﹐佑聖常拯沈淪故也。

茭龍銜符

遣符咒曰

地府茭龍﹐救苦眞符。追取亡魂﹐早離酆都。來朝太上﹐得升天宮。急急如玉淸上帝律令。

金龍銜符

遣符咒曰

火府金龍﹐長生靈符。超度苦爽﹐俓出幽都。睹見光明﹐上生南宮。急急如玉淸上帝律令。

明賫簡非龍童

龍吏狀如力士﹐今人悞作童子。考之經云﹕亡過之人﹐若能受持金籙白簡﹐九眞妙戒﹐長生靈符﹐救苦眞符﹐察命童子﹐護戒威神﹐五帝直符﹐六官掾史﹐自當隨逐簡文﹐覆護受戒弟子。以此知不用童子賫簡﹐是以傳流之失也。

靈寶無量度人上經大法卷之五十四竟

靈寶無量度人上經大法卷之五十五

普度符誥品

太上生天寶籙

玄師曰﹕九淸之上﹐有無上大羅玉京金闕﹐中有盟眞之科﹐祕於玉匱之中﹐乃靈寶普度幽冥之法門也。自赤明開圖之後﹐元始上帝所說救苦拔罪之靈篇﹐與諸眞萬聖結約證盟﹐誓願於億億劫中﹐救度苦爽﹐故曰盟眞之典﹐有三品焉。上有上元金籙之科﹐中有中元玉籙之儀﹐下有下元黃籙之法。總而言之﹐法下元也。謂無上黃籙盟眞玉匱﹐普度幽冥﹐無量大齋也。建齋之法﹐先承投詞﹐卽是承大齋弟子詞旨孝意﹐忠直懇切。若果無私﹐方許允度。今爲學士備出儀範﹐愼勿妄示非人﹐混淆三元﹐招罪不原。遇得其人﹐不行流演﹐閉塞道德﹐天譴必至。兆宜尋詳仙風道骨﹐卽付度焉。

謹按師旨﹐世有救卹貧乏﹐濟度人天﹐奉戒修齋﹐供養三寶。或爲三師﹐煉眞養神﹐功未充足﹐會窮滅度﹐經由太陰者﹐方可表奏虛皇﹐文達靑宮。乃可曲行救拔﹐告下救苦眞符。外以栢簡作長生靈符﹐告下丹天世界﹐使擢簡帝堂﹑煉神火府。若罪魂身乏片善﹐抑又無功﹐及於人天者﹐不可曲行救苦之符﹐濫受煉眞金籙。但得遵用太上生天寶籙﹐使睹見神暉﹐更生陽界﹐則忝沐萬幸矣。故玄告至言﹐誠非大醮﹐不降二簡。啟壇之初﹐未敷長生之籙﹐先告救苦眞符﹐用拔魂神﹐來朝三境。功圓德就﹐乃錫長生之籙﹐使超丹天。苟書篆乖訛﹐章奏差錯﹐冥官輕慢﹐不卽奉行﹐必墮功德﹐亡爽更增沈沒。深宜謹恪遵守奉行﹐使幽冥開泰﹐咸被玄恩。

寶籙修用

寶籙敕赦告下陰司﹐釋放罪累﹐實玉宸道君之宸湛也。欲書寶籙﹐先將朱砂﹐面東存靑玄上帝﹐如法奏陳詞旨。次誦靑玄寶號﹐研朱砂﹐左右八十一轉﹐請靑玄之炁灌朱砂中。次露日光一日﹐月光一夕﹐則受日月之正炁﹐陰陽之煉也。書籙時先誦《度人經》一過﹐或十過﹐依經行持。次入室﹐凝神自煉﹐然。後長跪﹐啟白玉宸上帝﹐具陳詞旨。次九拜﹐存天門開。天門是三重金門﹐金色煥然﹐內有金闕寶殿。中見玉宸上帝禦容﹐侍眞羅列禦前。次默奏詞意﹐乞降太上生天寶籙﹐復回九拜。良久﹐見玉宸慈顏喜悅﹐敕命玉童玉女﹐捧寶匣乘百寶光﹐下降兆案前﹐啟匣敷開寶籙﹐與兆前所造之籙﹐合而爲一﹐光明徘徊於上﹐無極無盡。次面南﹐默奏詞意﹐良久﹐九拜﹐存見南斗六星﹐每一星如日輪初出之貌﹐至於籙上﹐與籙中六星合而爲一。每一星存有字在內﹐分明盡皆透底﹐光明如一。上香﹐叩齒十通。咒曰﹕

大行梵炁﹐周回十方。中有度人不死之神﹐中有南極長生之君﹐中有度世司馬大神﹐中有好生韓君丈人﹐中有南上司命司錄﹐延壽益算度厄尊神。回骸起死﹐無量度人。急急如上帝律令敕。

咒畢﹐再面天門寫籙﹐依法存靈官將吏﹐圍繞左右﹐左手都監訣﹐右手執筆﹐長跪﹐念太上敕赦咒五十徧。

無上玄元﹐太上道君。教臣行符﹐照破地獄﹐死魂出離。急急如太上道君律令敕。

取西北炁﹐存三炁吹筆﹐卽將筆篆籙唵吽吒哩四字﹐書四字時﹐止念其玉諱爲咒﹐不計其數。次以一筆挑上﹐蓋其形。咒曰﹕

元始符命﹐時刻升遷。亡魂受煉﹐立便生天。急急如元始上帝律令敕。

再吸天門炁出筆﹐發訣﹐如上四字﹐乃玉宸祕諱。元始是玉宸之師﹐故用元始律令。亡者得之﹐無不生天﹐故爲生天寶籙。

抹星之法

�。運處離宮。�。名同日耀。�。宰禦火帝。�。稟質陰陽。�。尊位南極。�陶魂鑄魄﹐威勝萬方。

右每位各六轉筆。念

府相梁同樞機。取南斗炁吹。

再咒曰

南斗六眞﹐出入幽冥。吾奉帝敕﹐速監生靈。南昌上籍﹐卽得返魂。急急如上帝敕。

又祝曰

太上敕赦生天寶籙﹐告下冥官主者﹐救度亡魂﹐隨品受生﹐托化人天。一如告命﹐風火驛傳。

書訖執籙香上祝曰

太上道君﹐救付昆侖。神符一下﹐拔度死魂。急急如律令。

咒不計徧數﹐多尢好。取天門金光之炁﹐挑玉淸訣﹐布符上。挑訣時存金光道炁﹐自訣迸出。

太上敕赦寶籙散形

次書唵吽吒哩四書一字轉筆九匝

咒曰

元始符命﹐時刻升仙。亡人得此﹐立便生天。急急如律令敕。

再取天門炁﹐重疊書轉七匝。念曰﹔

睹見光明﹐速生天界。急急如天尊救。

又搯十方訣﹐轉十匝﹐拂十筆﹐念﹕

十方救苦天尊。

再於上轉三匝﹐拂一筆﹐云﹕

玉淸大帝敕﹐慧光一到﹐幽牢罷對﹐速生天界。

書符畢﹐存光芒照耀天地。又念曰﹔

上淸大帝敕﹐慧光一到﹐幽牢罷對﹐速生天界。

上淸大帝敕﹐慧光一到﹐幽牢罷對﹐速生天界。

次篆寶籙眞文﹐再取金光之炁吹之﹐想其寶籙之上爍爍有金色﹐煥耀光明奪目﹐亡魂十功九德統備﹐及黃籙齋壇﹐一一嚴肅﹐可用前告文。其或亡靈功德未備﹐齋壇於心有歉﹐用第二告文。若普爲九州孤魂滯魄濟拔﹐別不升度﹐宜用第三告文。並不得差互。

無上玄元太上生天寶籙

敕勘大明國某州縣某人﹐投詞伏爲亡故某人﹐本命年月日時生﹐於某年月日時命終。以今崇建某齋﹐用伸追薦。除已錄奏

天闕﹐請

命施行外﹐須至出給

符籙告下。

寶籙

度人不死之神。南極長生之君。

度世司馬大神。好生韓君丈人。

眞文

右奉太上敕赦生天寶籙﹐告下酆都北府﹐內外宮洞﹐三官九府﹐百二十曹﹐五帝考官﹐司命司錄﹐司功司殺﹐四明眞公﹐賓友僚佐﹐九幽二十四獄﹐四方三十六獄﹐八十一獄﹐天一北獄﹐女靑四十九獄﹐大小鐵圍無間地獄﹐劍林火山﹐泉曲寒池﹐四方諸大地獄﹐六宮掾吏﹐五道都符﹐溟泠大神﹐金頭鐵面﹐執罰神兵﹐巨天力士﹐天縐甲卒﹐牛頭獄吏﹐威劍神王﹐六洞大魔﹐三塗五苦﹐主役考魂冥官﹐三元水府﹐九江五湖﹐四瀆四海﹐十二河源﹐三河九澤﹐十二溪谷河伯河侯﹐考校陰治﹐五嶽十山﹐七十二司﹐五嶽緣吏﹐諸大地獄﹐二十八治﹐陰曹考校﹐一切官屬﹐九州社令﹐城隍主者﹐陰治冥官﹐六道四生十道主者。並仰遵依太上敕命﹐原赦獄中億劫往古﹐輪回報對﹐罪魂苦爽﹐五道四生﹐含靈抱識等眾﹐及亡過某等。自昔劫以來﹐至於今日﹐所作三業六根﹐惡業冤愆﹐或誹謗大道﹐背眞就僞﹐或傷殘兄弟﹐謀及師尊。或六親通同﹐淫犯骨肉。或爲劫賊﹐殺害人命。或屠割眾生﹐自饒一身。或以彊淩弱﹐以貴虐賤。或浮好三寶﹐執心不專。或輕法師﹐穢殘靈文。或心懷陰賊﹐安忍嫉妬。或惡口兩舌﹐斗亂善人。或殺生淫祀﹐裸露三光。或心生口語﹐或自作教他。積劫以來﹐所有諸罪﹐無量無邊。或久被嚴刑﹐克生善念﹐有心改過﹐無意怙終﹐所犯細微﹐無諸大惡。或因讎隙辧證﹐縈牽久擊﹐禁囚未獲和釋﹐應文內聲說不盡﹐自此等罪﹐並與赦除﹐一一原釋。或久滯陰司﹐年代綿遠﹐無有休息﹐不經追贖。或心思道法﹐乞丐解脫﹐並從今敕赦﹐出離地獄﹐睹見光明﹐萬罪蕩除﹐冤仇和釋﹐神開意解﹐身心泰然﹐疾除罪簿﹐落滅惡根﹐不得拘畱﹐時刻升遷﹐各隨品格﹐托化人天。外有科律不該度者﹐或上天專降敕命﹐永不原赦。或永劫不原﹐三掠不原﹐終天不原者﹐並與理經一赦﹐量行差宥﹐滅罪轉輪。仍與舉行生前﹐歿後所作﹐道釋功德﹐一切善功﹐並與收使。卽使上件亡魂等﹐七炁成眞﹐六儀運虛﹐五靈續絕﹐二曜扶衰﹐旋罡躡空﹐飛步雲宮﹐胚胎有始﹐塵劫無終﹐金城孕質﹐玉洞凝神﹐眞炁內養﹐以成眞人。上入六虛﹐下洞幽泉﹐雲宮寶闕﹐中有眞魂﹐出入福鄕﹐周旋生門﹐咀嚼靈芝﹐灌漱金泉﹐甘露川流﹐懸澍丹田﹐紫霞朝映﹐三炁凝煙﹐瓊室化仙﹐安坐金蓮﹐眞儀掩日﹐塵劫爲年。一如告命﹐風火驛傳。

年

月

日

時告下。

具六職法位姓﹐

告行。

高功法位臣姓﹐

泰玄知省天君。

天樞右相﹐

天樞左相﹐

天樞使相﹐

天機內省上相﹐

天機省上相﹐

玉淸神公無極上相在天。

內封

太上敕赦生天寶籙具位臣姓某謹封

方函

太上救赦生天寶綫告下

具位臣姓某謹重封

五嶽酆都水府社令冥司主者

右寶籙﹐上帝禦前長跪宣讀﹐焚於烈焰中。

第二告文

具如前。

右奉太上救赦﹐亡過某人﹐自昔劫以來﹐至於今日﹐云云止一一原釋。卽使亡過某﹐出離三塗﹐超越五苦﹐疾除罪簿﹐落滅惡根﹐冤仇和釋﹐時刻升遷﹐神登玉闕﹐受煉長存﹐隨劫輪轉﹐與天齊年。一如告命﹐風火驛傳。

余式如前。

第三告文

具如前

右奏太上敕赦生天寶籙﹐敕赦九州分野﹐五道四生﹐幽魂滯魄。自從昔劫以來﹐至於今日﹐未得托生等眾。除興妖怪﹐欺道自營﹐一生昧心﹐姦私肆縱﹐不忠不孝﹐負命負財﹐毒惡刑科﹐律不該度﹐其餘罪眾﹐並行赦宥。其有久厭幽陰﹐發生善念﹐或沈迷待替﹐執著屍丘﹐或遭毒藥兵刀﹐或遇焚溺墜陷﹐或饑饉疫死﹐或虎啖蛇傷﹐或自縊產亡﹐或傳屍鬼疰﹐或久被嚴刑﹐克生善念﹐有心改過﹐無意怙終﹐或死犯細微﹐無諸大惡。或系累劫一切冤仇﹐未能和釋。應干聲說不盡﹐自此等眾﹐悉皆升度﹐速與消除罪錄﹐落滅惡根﹐不得拘畱﹐時刻升遷﹐萬神護送﹐俓詣人天﹐隨品受化﹐更生福鄕。一如告命﹐風火驛傳。

右寶籙封函題﹐只告下東嶽太山府。

東極靑玄九龍符命

謹按師旨﹐凡山林寒棲之士﹐普爲下土貧乏之家﹐薦拔亡爽﹐修建急告簡齋法。或普度幽陰苦趣﹐或薦拔善功死魂﹐及四生五道一切冥爽﹐當佩九龍符命﹐心映南昌長生煉金眞籙﹐遵持元皇九眞智慧妙戒﹐消釋日前萬罪。卽得名上南宮﹐位登仙品﹐名絕鬼錄﹐然後奉行齋事。此乃仙府祕語﹐玄師慈訓﹐儻忽斯言﹐以爲虛誕﹐自己猶爲罪鬼﹐安能薦拔幽圄之苦。學士遵之﹐擢簡帝堂﹐指日成眞。

關九龍符命使者﹐隨符告下﹐應九億萬之窮魂﹐俱獲更生﹐上升仙宮。如急應告簡法會﹐止可用九龍眞符﹐玄感無極﹐兆宜祕之。

告文兆佩帶不用告文﹐背書九戒

東極靑玄救苦九龍符命﹐告下三官九府﹐五嶽九州﹐酆都六洞十宮﹐九幽河源﹐泉曲五道都府﹐九州社令﹐冥關幽肩﹐一切主者﹐咸領符命。拔度亡過某﹐及九州分野﹐五道四生﹐幽魂滯魄﹐囚苦罪魂﹐俓出幽翳﹐永離陰冥﹐地獄消苦﹐開泰泉扃﹐火翳消焰﹐刃毒摧傾﹐下明黑暗﹐上生朱陵﹐超度三塗﹐宿對停輪﹐一如告命﹐風火驛得。

年

月

日

時告下。

具位

臣姓某告行。

東極天中長樂宮內大慈仁者尋聲赴感太一救苦天尊。

內封

東極靑玄救苦九龍符命具位臣姓某謹封

方函

東極靑玄救苦九龍符命告下具位臣姓某謹重封

十方三界九野地司冥曹主者

右符命朱書﹐黃素告文﹐方函圓封﹐亦朱書。面東﹐焚香於密室﹐長跪密奏詞旨﹐存天尊在東極靑宮﹐百寶祥光殿內﹐衣絳羽靑華飛雲龍紋帔﹐頂玉淸寶冠﹐有五色獅子九頭﹐共捧九色蓮花座﹐獅子口吐火焰﹐徧繞天尊﹐於光焰中﹐別有九色圓光﹐如虹蜺﹐項有圓光象如日﹐頂中出白毫相光﹐如刀槍劍戟鋒芒。蓮花座下又有二小蓮花﹐乘天尊足﹐左手執碧玉晶寶器﹐如鍾鼎之形﹐右手執空靑羽枝﹐金容玉相﹐慈悲慧日。左有大惠眞人﹐右有救苦眞人侍從﹐金剛神王﹐力士天丁﹐玉女靈官﹐從太一八十一位神君﹐五方太一吏兵﹐於五色雲中。兆存思分明﹐再默奏訖﹐卽念天尊聖號八十一徧﹐存天尊命右侍救苦眞人﹐開紫陽九光寶蘊付兆。隨有九龍使者甲乙如請數﹐兆受符九拜﹐存天尊灑甘露於十方。良久﹐天地如百寶光明﹐倏忽不知所以。兆執丹筆﹐再祝天尊睿號九聲﹐取東方炁﹐吹筆書符命訖。又祝睿號九徧﹐取炁吹彈玉淸訣﹐本法於天尊聖位下﹐書破酆都符﹐不用亦可書。訖祝十方天尊聖號九十徧﹐取十方炁吹。次祝救苦天尊睿號九徧﹐東方炁吹書﹐彈玉淸訣。對三寶前宣讀訖﹐焚於烈焰中。祝九龍使者﹐隨符告下。

虛皇九戒

皇人曰﹕兆已佩九龍眞符戒文﹐當冥心映南昌紫微流金煉眞之籙﹐亦曰長生靈符。蓋高上靈策﹐紫微寶章也。煉簡丹天﹐明霞結蘊﹐神光煥落﹐召降宸華﹐保煉丹心﹐養育赤子。受者取月陽奇日﹐備靑素九寸﹐闊二寸五分﹐丹篆其符﹐符作八疊﹐以絳囊方寸﹐懸當正心。每日燒香訖﹐出戶東向﹐若雲雨晦暝﹐可就寢靜所﹐凝心虛形﹐面對圓羅﹐鼻引赤霧﹐洞浹一身高下﹐三宮一塵不立。念極良久﹐乃叩齒三通﹐咽液三過﹐微音咒曰﹕

司府受煉﹐相火盛罡。梁爲天宰﹐洞感炎光。樞機輔弼﹐星列玄章。育精大明﹐赤車淩芒。練化神府﹐表裏俱昌。

再叩齒三通﹐咽液三過﹐止。行之三年﹐後施上法﹐則試觀不陳﹐風飆克禦﹐翹暉倒景﹐流軿紫虛﹐盻眷高淸﹐玉京可步也。

策云﹕月陽謂六陽月也﹐奇日謂甲陽日也。後施法謂上淸諸法。非行策三年﹐始營佩符揖景也。燒香出戶﹐謂出庭戶﹐非依朝眞格出巽戶也。靑素明潔﹐非指白爲素也。如道呼紫靑絳﹐爲三素云也。

策云﹕應當以九龍符﹐背書九眞妙戒﹐用靑錦作囊佩之﹐以丹錦爲囊﹐佩長生符﹐應於神府。仍焚救苦符﹐拔度下元罪民生魂﹐常居福壽。此亦可謂前生曾立九幽大齋﹐受持九眞妙戒金籙﹐標名金格﹐列字玉淸﹐德重功高﹐名通天界十方天尊。我以神力﹐隨念救護﹐受持功德﹐拔難濟苦﹐神力難思。當消九幽大罪﹐標名九宮。卽有察命童子﹐護戒威神﹐五帝直符﹐六宮掾吏﹐自當隨逐簡文﹐覆護受持弟子﹐因緣輪轉﹐得爲九宮眞人。妙戒金籙﹐威禁至重﹐若能如法修行﹐其福無量﹐佩之者卽獲九種福報。

一者苦有國土分野兵災不息﹐依法存念﹐兵戈息靜﹐忻國太平。

二者若有國土分野疫毒流行﹐兆民死傷﹐依法存念﹐妖惡自屏﹐天人稱慶。

三者若入山林﹐猛獸虎狼﹐將欲衝突﹐依法存念﹐猛獸自退﹐終不害己。

四者若渡大海﹐遇大惡風﹐依法存念﹐風浪息靜﹐得達於岸。

五者若在軍陣白刃之中﹐依法存念﹐兵戈卽息﹐不有傷害。

六者若在枷杻牢獄之中﹐依法存念﹐冤枉自伸﹐必得解脫。

七者若有邪精鬼賊﹐眾害所纏﹐依法存念﹐鬼妖消滅﹐自得痊瘥。

八者名書黑籍﹐身歿九幽﹐修設大齋﹐名書玉簡﹐佩受九戒﹐消除黑簿﹐諸罪應時解脫﹐魂升上天。

九者前生曾立九幽大齋﹐受持黃籙白簡﹐九眞妙戒﹐長生靈符﹐當得三界十方救苦天尊﹐隨念救護﹐絕諸惡根。

其九種福報﹐不可思議。設若起心誹謗﹑懷不信心﹐卽墮九幽﹐備受諸苦﹐綿綿長夜﹐不可解脫。若初生信受﹐後起慢心﹐消除金簡﹐注名死籍﹐見世惡疾﹐長淪惡趣﹐一失眞道﹐無貽後悔。建齋之初﹐量度其心﹐縈於俗務﹐不遑受持。齋罷之後﹐還戒玉淸﹐符歸寶函﹐啟謝三寶﹐亦獲後福。若能終身佩受﹐必保破券飛升﹐名書紫策﹐受度南宮。

東華靑宮九龍符命祝符咒曰

運眞合靈會﹐寶敕詔諸神。六天壘重陰﹐酆都九幽獄。典吏部冥洞﹐三官執九府。主典神吏兵﹐一切主獄者。拔度善功魂﹐出離三塗苦。東宮九龍符﹐照破諸地獄。鑪炭生靑蓮﹐刀劍作騫林。火池化溫泉﹐鑊湯爲春浦。超度長夜魂﹐往生安樂國。

行持之法﹐一如前式。

玉淸破地獄眞符

面北長跪﹐焚香啟視如儀。咒曰﹕

至聖神人﹐已成天眞。元皇之裔﹐太上子孫。億曾萬祖﹐苦爽幽魂。天尊大法﹐十轉回靈。赤書成章﹐告下泉冥。玉文一下﹐摧毀鐵城。符光洞照﹐赫奕重陰。刀化玉樹﹐劍變騫林。炎火生蓮﹐冰消雪扃。三塗五苦﹐八難超淩。魔王陰官﹐稽首送迎。玉淸元命﹐一如奉行。

咒一徧﹐取西北炁﹐吹筆書符。畢﹐再咒一徧﹐取東方生炁一口布符上。又咒一徧﹐取南方生炁一口布符上。存符有萬丈金光﹐照耀奪日﹐於三寶前宣讀訖﹐焚烈焰中。

泰玄都省

遵奉

道旨﹐奉行

玉淸寶籙破地獄眞符﹐拔度亡過某靈魂﹐及六道四生孤魂滯魄等眾﹐承玆道力﹐出離地獄者。

高上眞王玉淸寶籙﹐破地獄眞符﹐告下一北陰酆都﹐內外六洞天宮﹐三十六獄﹐阿鼻地獄﹐十二河源﹐泉曲水獄﹐五嶽地獄﹐大小鐵圍﹐有間無間﹐十方獄庭﹐長夜考掠﹐陰關冥司﹐萬神咸聽﹐一如告命。

年

月

日

時告行。

具位三天大法師﹐玄中大法師﹐天機內相﹐天機上相﹐天機右相﹐天機左相﹐泰玄上相﹐玉樞上相。

祝符命文

元始符命﹐眞文煥發。照耀幽冥﹐塗炭罷對﹐考掠俱停﹐炎火息焰﹐冰消雪扃﹐刀山劍樹﹐化作騫林。疾除罪簿﹐落滅惡根﹐不得拘畱。亡過某及囚苦罪魂﹐乘此眞符救苦功德﹐速令出離﹐睹見光明﹐上升南宮﹐受煉更生﹐一如告命。

封皮

玉淸寶籙破地獄拔度苦魂具位謹封

右符別用一道﹐隊朱書符文﹐墨書告文﹐封題如封。侯破獄時﹐法師依文告下諸獄﹐開赦罪魂。

玉淸拔幽魂符

書符﹐面西北長跪﹐焚香﹐啟祝如儀。

三天大羅﹐高上玉淸。元始靈書﹐太一眞文。玄元大道﹐敕降玉宸。天洞天眞﹐主領魂神。九幽主者﹐六洞眞靈。稟受眞符﹐拔度幽魂。天王律令﹐陰曹速行。

咒一徧﹐取西北炁吹筆上﹐存金光透筆﹐然後書符﹐畢﹐祝一徧﹐取東方生炁一口布符﹐存符有萬丈金光﹐照耀奪日。於三寶前宣讀﹐焚烈焰中。

泰玄都省﹐

遵奉

道旨。奉行

元始符命﹐拔幽魂眞符﹐超度亡過某﹐及六道四生孤魂滯魄﹐上登

朱宮者。

元始符命﹐拔幽魂眞符﹐告下三官九署﹐百二十曹﹐水火罪錄主管﹐酆都內外宮洞﹐五嶽地幽﹐泉曲九壘﹐十二河源﹐九州社令﹐地水萬神。拔度九州分野之中﹐死魂罪魄﹐囚苦之靈﹐疾除罪錄﹐消落過名﹐羣靈護送﹐永離幽冥﹐魂魄逍遙﹐上登朱宮﹐一如告命。

年

月

日時告下。

具位。

具八相位同前。

封皮

玉淸寶籙拔度幽魂

具位

謹封

右二符﹐畱衝靖用栢木作簡﹐長九寸﹐闊二寸六分﹐厚二分﹐面書符文﹐背書簡文年月法階﹐共六行﹐一如長生救苦符簡式。靈寶本法﹐用黃素丹篆其符﹐白素墨書簡文﹐封以靑素﹐朱題如式。

拔幽魂破地獄符敍曰

《易》曰﹕精炁爲物﹐遊魂爲變。精者滯迹﹐含於炁魂﹐皆是有情﹐血炁根於中化﹐命曰神機﹐與帝先同分一炁﹐不由天地之變遷。知此道者﹐掌握宇宙﹐萬化生乎身﹐觀天法道。念動則化移﹐故得同天地浩劫以長存。失此道者﹐神去則機息﹐命曰遊魂﹐任陰陽之變遷﹐拘造化之陶鎔。故出死入生﹐無所不化者﹐蓋有血炁精魂之物﹐稟性以識。是以有善惡之業﹐貺在幽冥造化機內﹐所以隨業受變﹐善多則屬陽﹐升於吉道。惡多則屬陰﹐降於凶趣。善多陽盛則爲神﹐惡多陰盛則爲鬼﹐無惡純陽則爲仙﹐陰陽沖和則爲人。純惡無陽則沈幽極之鄕﹐微善稍存﹐陽火就燥化飛禽。陰重惡存﹐水務降下變走獸。若惡業旣盈﹐雜以邪類之炁﹐則魂炁遊散於濕化之屬。惡殃之詰﹐滅身之化也。以此詳之﹐升條六趣﹐出入輪回﹐皆由自致。惟艸木有性無識﹐業任天地四時之變遷﹐受精炁於陰陽﹐無遊魂之升降﹐故隨二炁之消長。是以上聖垂哀﹐同分一炁之墜﹐憫遊魂變遷於異趣﹐以純陽善炁結於符籙﹐拔陰惡魂升於吉道。繇是星鬥龍鳳之書﹐雲霞火霧之文﹐成像在天﹐虫魚艸木之札﹐蛇蚓人物之篆﹐成形於地。內隱密機﹐契合神化曰符。集會妙炁﹐默合聖樞曰籙。皆上聖眞人之垂範﹐爲幽明之軌則﹐流傳下世﹐普度無窮。

玉淸寶籙拔幽魂眞符亦曰召魂符

玄師曰﹕玉淸寶籙元始威章﹐出九光紫陽玉﹐冊。靈寶普度靈文﹐乃陰曹之合契﹐冥官之會同。欲書靈文﹐面北長跪﹐念敕筆咒曰﹕

三天大羅。同前

左手玉淸訣﹐咒一徧﹐取天門炁吹筆上書之。

左手辰文﹐取東南炁吹入符中。如或召魂﹐先於符下寫云﹕十類無主孤魂滯魄。若是亡魂﹐先寫亡過某﹐次書敕字。

書訖﹐存元始本色玄炁﹐吹入字中﹐再誦前敕筆咒一徧﹐取東方靑炁﹐吹布符上﹐又誦咒一徧﹐取南方紫炁一口布符﹐存符有萬丈金光﹐照耀奪目。於三寶前宣訖﹐焚烈焰中。

右符告下十方三界﹐無極神鄕﹐泉曲之府﹐北都羅酆﹐三官九署﹐十二河源。上解亡過某神魂﹐及六道四生﹐孤魂滯魄﹐億劫罪魂﹐疾除罪簿﹐落滅惡根﹐不得拘畱﹐時刻升遷﹐萬神護送﹐徑詣人天﹐隨品受度﹐更生福鄕﹐一如告命﹐風火驛傳。

玉淸寶籙破地獄眞符

告文

高上眞王玉淸寶籙﹐破地獄眞符﹐告下酆都內外宮洞﹐三十六獄﹐九幽地獄﹐泉曲水獄﹐大小鐵圍山﹐無間地獄﹐長夜考掠﹐陰關冥司﹐主職萬神﹐咸聽符命。眞文煥發﹐照耀陰冥﹐塗炭罷對﹐考掠俱停﹐炎火息焰﹐冰雪消凝﹐刀化玉樹﹐劍變騫林﹐疾除亡過某﹐及九州分野﹐五道四生﹐幽魂滯魄等眾。落滅惡根﹐不得拘畱。囚苦罪魂﹐乘此眞符﹐救苦功德﹐速令出離。睹此光明﹐上升南宮﹐受化更生﹐一如告命﹐風火驛傳。

九幽拔罪超生金籙

靈寶大法司

奉

上淸北極大帝敕。

符

右籙奉

敕亡過某靈魂﹐執此隨願往生。準祖師上淸北極大帝敕。

盟眞玉匱度魂韓君眞籙

靈寶大法司

符

右給付亡過某靈魂﹐執此符命﹐永爲身寶﹐所注生處﹐永爲證驗者。

皇人曰﹕度品之法﹐乃元始天尊傳付盟眞玉匱之文﹐以授道君。召制南宮諸天眞人﹐以超北府﹐上登流火之庭﹐煉除穢滓﹐悟性圓明﹐其名黃籙。存亡得之﹐如銜三淸之敕﹐身生光明﹐逍遙福境﹐無所障礙﹐應濟生度死﹐不可闕此應。法官書篆之時面南再拜﹐搯上帝訣﹐引太丹之熙朱書黃上﹐黑書籙文﹐對聖披宣﹐付亡人賫執佩受。

太上五嶽破幽暗引魂寶籙

告文

太上三淸﹐敕降酆庭。三淸慧光﹐拔幽啟扃。光照十方﹐回屍起身。三陽肇慶﹐枯骨發榮。巨靈秉斧﹐劈破山嶽。受命天府﹐使者引魂。萬神敬諾﹐敕到奉行。

靈寶無量度人上經大法卷之五十五竟

靈寶無量度人上經大法卷之五十六

取救亡魂品

皇人曰﹕夫取救亡魂之法﹐全藉預告遷拔朱章﹐救苦符吏法式﹐預於致齋前一月﹐或半月﹐或七日﹐擇吉地建壇﹐以茭縛茭龍驛吏二人﹐各左手持劍﹐右手持旛﹐旛上書玉皇赦罪天尊﹐背負靑玄救苦眞籙﹐其金龍驛吏﹐同黃籙院功曹符吏﹐徑詣三官天牢﹐五斗天一北獄﹐及酆都重牢幽檻﹐鐵圍無間地獄等處﹐救拔亡魂﹐前來齋壇。其茭龍驛吏﹐同地道功曹符吏﹐俓詣五嶽九幽﹐水府雷霆﹐瘟司神廟﹐社令牢狴等處﹐救拔亡魂﹐前來壇所。其符命並隨拔度朱章﹐並赦文一處發之。先令幽陰赦罪﹐放逐前來。寄城隍司﹐伺候攝召受度。若行持之士﹐不先行赦宥﹐秪臨時追度﹐實難彰感。蓋救苦符命﹐非黃籙白簡之符也。法中自有靑玄救苦破酆都之籙﹐審而行之。

明靑玄救苦寶籙品範

皇人曰﹕夫靑玄救苦籙﹐乃太一天尊眞形符也。當以靑紙三幅﹐朱砂書之。前題云﹕東極靑玄九龍救苦眞籙。後書天書符文﹐後書天尊眞形之符。次書拔幽魂破地獄眞符﹐並檄文於後。次第書年月日時用銜位﹐並玄天師街列之。用方函重封印﹐付於茭龍驛吏﹐更以黃紙三幅﹐朱書前題云﹕南昌紫微流金煉眞籙。後書天書符文﹐然後書天尊眞形之符。次書金液煉形九天雷文﹐韓君眞籙﹐超生金籙﹐並檄文於後。次第書年月日時用銜位﹐並玄天師銜列之。臨焚符之時﹐當存身爲救苦天尊﹐搯中指上節﹐丁罡面東﹐叩齒九通﹐念咒而焚之。咒曰﹕

靑玄天尊﹐敕符救苦。度脫幽冥﹐救愆鬼戶。隨願生天﹐並無障阻。靈寶律令﹐開關地府。不許稽畱﹐逆命罪汝

唵辰吽卯吒離�申呤子哩四中噠戌�亥。

破籙都二十四獄元始威章

一名太一天尊眞形符﹐

一名靑玄天尊救苦破酆都籙。

皇人曰﹕此是玉淸寶光梵眞元始威章之籙﹐出九光紫陽之冊﹐乃靈寶超度之文﹐陰曹合符之契。冥司官吏睹之﹐如上帝合同之敕。用黃紙朱書﹐面西北長跪﹐搯上帝訣。

右符如欲破獄﹐預先書下﹐陽日朱陰日墨不以多少。臨破獄﹐法師懷於心前﹐候懺祝普掠燈後﹐搯靈寶訣﹐默誦化形咒一徧﹐同符就普掠獄中焚之。再心祝敕吽叱哩﹐見光明三徧﹐瞑目存燈光成百寶祥光﹐上達九霄﹐下達九地。存符化無量天尊﹐徧詣獄中﹐一切罪魂﹐俱蒙原赦。化形咒曰﹕

吾師天中救苦尊﹐常善化形十方界。

以此威神成大悲﹐濟彼眾生無量苦。

九夜重昏幽暗府﹐普令朗照生光明。

牛頭嶽卒盡升仙﹐一切罪魂俱解釋。『

三塗五苦諸囚系﹐考對停閒上紫淸。

見聞有識及有情﹐感此皆成無上道。

告文

太上玉淸寶光梵眞元始威章拔亡寶籙。道君有命﹐救付昆侖。破毀鐵圍﹐羅酆幽陰﹐十方三界﹐泉曲神鄕﹐三官九署﹐十二河源。上解魂識﹐億劫罪源﹐疾除罪簿﹐落滅惡根﹐不得拘畱﹐時刻升遷。萬神護送﹐俓詣人天﹐隨品受化﹐更生福鄕﹐一如告命。

年月

日具位姓某奉敕破獄律令

十方救苦眞符

破獄十天玄化眞符

太上玉帝托生靈符

告文

右太一玉帝托生符﹐超度某久滯幽陰﹐不得托化沈魂﹐乘此符力﹐人間天上﹐隨業受生﹐一如告命。

太一普度超生朱陵眞符

右給付亡過某﹐上生朱宮﹐一如告命﹐風火驛傳。

右焚香東拜﹐存太一﹐心拜九過﹐奏所度事。先念聖號八十一徧﹐吹筆書了。又九徧咒符﹐東諿吹之。

九幽玉簡

太上玉簡九幽符命﹐告下酆都九幽﹐五嶽重陰﹐緣吏考官﹐冥司典吏﹐牛頭獄卒﹐牢檻大神﹐拔度亡過某靈魂﹐永辭長夜﹐出離九幽﹐得睹慈光﹐心神明了﹐證品仙階﹐冤愆和釋﹐上生大有之天﹐一如告命。

九幽白簡

靈寶符命九幽白簡﹐告下羅酆北府﹐嶽瀆九幽﹐長夜冥曹﹐土皇九壘﹐十王案掾﹐獄吏考官﹐六洞陰魔﹐九宮主者﹐溟泠大神﹐拔度亡過某靈魂﹐銷平冤對﹐洗滌深愆﹐得離三塗﹐永辭五苦﹐身超丹闕﹐得睹陽光﹐悟道聞經﹐逍遙眞境﹐乘此白簡拔度功德命。上生天堂﹐一如告命。

天官玉簡黃上朱書

太上玉簡﹐告下天官三府﹐曹局主罪仙官﹐天牢地獄考吏。執法神祇﹐拔度亡過某。出離天獄﹐赦除大罪﹐得升梵炁之天﹐不墮重陰之地。主者敬聽﹐一如告命。

地官玉簡白上墨書

靈寶符命地官玉簡﹐告下中元淸靈三府﹐洞陽左宗天宮﹐酆者右陰天宮﹐九幽泉曲﹐嶽獄冥司﹐主生死罪錄靈官﹐四十二曹﹐考司典吏﹐案掾尊神。拔度亡過某靈魂﹐拔出地戶﹐永離幽囚﹐乘沐陽光﹐徑生妙樂。乘此靈寶符命拔度功德﹐上生福堂﹐一如告命。

水官玉簡靑上朱書

靈寶符命水府玉簡﹐告下下方暘谷洞淵三府﹐淸泠左府南水宮﹐酆都劫量﹐泉曲河伯﹐水獄冥司﹐主生死罪錄靈官﹐四十二曹﹐考司典吏﹐案掾尊神。

拔度亡過某﹐永辭北都寒池﹐泉曲苦海溟彼﹐沐睹恩光﹐俓生陽界。乘此靈寶符命功德﹐上生玄天﹐一如告命。

皇人曰﹕應普告三界﹐符命並用﹐依按《紫英應化寶經》﹕元始梵炁﹐體雲篆而成寶符。凡告三界神明﹐莫不睹此而敬聽﹐隨光而至。

山簡符

今謹有某州縣裏居住弟子某歲本命﹐生命屬某帝﹐名系某山。謹爲亡過某﹐就某處修建靈寶大齋﹐晝夜行道事。竟投簡靈山﹐願神願仙﹐長生度世﹐飛行上淸﹐至神至靈﹐乞削罪籍﹐上名九天﹐謹詣名山﹐金龍驛傳。

年月日具姓名於某處靈山洞府投下。

投簡關

靈寶大法司關直日受事功曹。

今發簡一面﹐封印全﹐前詣某山﹐或水府﹐或太歲土府。投下須至專遣者。

右關仰依

科旨﹐火急賫詣﹐分明投下﹐不得住滯﹐準

律奉行﹐故關。

年

月

日

時關。

水簡符

今謹有齋官某年幾歲﹐命屬某帝。云投簡水府﹐願神願仙﹐三光同存﹐九江水帝﹐十二河源﹐江河淮濟﹐冥泠大神。乞削罪錄﹐上名九天﹐謹詣水府﹐金龍驛傳。

土簡符

今謹有齋官某年幾歲﹐命屬某帝。云投簡靈壇﹐願神願仙﹐中央九土﹐戊己黃神﹐土府五帝﹐乞削罪名﹐謹詣中宮﹐勒簡太玄。金紐白信﹐金龍驛傳。

山簡玉璧靑圓

水簡玉璧綠八角

土簡玉璧白四方

右三簡梓木﹐各長一尺二寸﹐闊三寸六分﹐厚三分﹐白粉塗簡﹐雌黃界邊﹐朱書符﹐墨書誥。山簡水簡封皮﹐並用靑紙朱書﹐土簡以黃紙朱書。金龍一條﹐金紐十二枚﹐玉璧一事﹐散壇逐處﹐設醮投之。

金闕玉皇寶誥符章

靈寶大法司

今月某日奉

玉皇睿敕﹐付下玄文寶誥﹐度脫罪魂﹐超度玉京者。

右奉金闕仙籙主皇睿誥。伏請靈寶至眞十方上聖﹐依靈寶度人之典﹐施回骸起死之功。敕下九幽﹐俾苦魂而開泰。誥行諸地﹐令滯爽以沾恩。主者奉行﹐恭遵誥命。

年月

日。

玉皇大天尊玄穹高上帝。

太上玉文酆都符命

靈寶大法司。恭奉

玄誥﹐拔贖罪魂﹐往生南府者。

太上玉文﹐酆都符命﹐拔除眾罪﹐贖命幽都﹐萬神敬聽﹐永無執擊。垂天尊之

慧命﹐出地獄之苦囚添托質仙都﹐常居樂境﹐準此奉行。

年月

日具位告行。

無上盟眞玉匱南昌上宮黃籙

赤明開化﹐元始眞圖。混合自然﹐休云成篆。瓊文鳥迹﹐炁結爲形。上度生身﹐劫劫長存。下濟幽魂苦爽﹐永契玄恩。今有云云﹐謹叩頭哀求﹐詣玄壇請受無上盟眞玉匱南昌上宮黃籙一道。付某賫執﹐永作津梁﹐持爲身寶。奉請南昌上生煉魂君﹐煉魄君﹐煉形君﹐煉胎君﹐煉神君﹐度魂君﹐化生君﹐生根君﹐護命君﹐注生君﹐火煉君﹐水煉君﹐流火眞人﹐判生眞人﹐注福眞人﹐注壽眞人﹐煉化眞人﹐左救世業眞人﹐右哀湣業眞人﹐混成眞人﹐運炁眞人﹐超界眞人﹐升仙眞人。同垂巨澤﹐受度亡過某﹐上資往生南宮。化生人天﹐咸乞眞仙。一合來降護持。

上帝黃籙誥文諸天諸地﹐上開八門三十六獄﹐執治陽官﹐左右獄卒﹐河伯掾吏﹐三元九府﹐百二十曹局﹐五局四司﹐洞陰朔單﹐執罰神兵等。拔度亡過某等﹐消滅大罪﹐塞遏邪源﹐冤仇和解﹐黑簿除名﹐魂神澄正﹐識性圓明﹐俓詣南宮﹐福智自生。驂侍龍轅﹐永契無爲﹐道炁長存﹐一如告命﹐風火驛傳。

年月

日道場告下。

具位

臣姓名告行。

主籙南昌上宮韓君丈人。

度籙南昌上宮煉化眞人。

南極長生大帝君。

太上拔罪解冤眞符

天堂

祝符咒曰

天一赤文﹐受度三淸。上應瓊府﹐下徹幽冥。紫元符命﹐拔赦鬼魂。億曾無間﹐苦爽遊精。削除罪業﹐符到上生。急急如救苦天尊敕。

右符乃九天之眞元﹐靈寶度人之炁﹐結而成文﹐爲度魂不墮之書。凡篆符﹐須看受度之魂罪業輕重﹐如臨終之際﹐及受患非業罪之疾﹐不須告行。如自縊自殘﹐療疾瘟之疾死鬼﹐方可告行。此符專度不正死魂﹐當依法書篆。先面北﹐啟奏東極。訖變身爲救苦眞人﹐頂上淸冠﹐雲霞靑法服﹐手執簡﹐若天尊之形。然復取東炁三口﹐再回身面北﹐取白炁三口吹紙及筆。上想左右靑衣童子二人﹐手持赤書玉字眞文一軸﹐一人持救苦眞符在目前。卽手搯靑玄教苦訣﹐卯文﹐依法書篆。鬼魂睹此眞文﹐皆得贖罪解冤﹐地獄聞之﹐自然停苦。

誥文

靈寶黃籙拔罪齋壇

本壇今月某日﹐具奏

天省﹐及拜貢章表﹐上詣

三天金闕。奉爲某乞拔度某﹐請降

元始符命﹐

太上拔罪解冤眞符。超度亡過某﹐及五道四生等眾﹐出離冥塗﹐上登朱府﹐須至告下者。

符

右奉

玉皇上帝救苦天尊敕﹐赦開地獄﹐贖某不正患疾罪魂。告下天牢地獄﹐無極神鄕﹐上元星界﹐波羅之獄﹐下破酆都泉曲﹐水府五嶽社令﹐十方世界﹐冥司陰獄幽扃﹐一切冤愆積罪苦爽等眾。削除罪簿﹐落域惡根﹐陰治幽關﹐不得拘畱﹐逼合鬼羣﹐速赴生方﹐煉質澄神﹐蕩除陰翳﹐入道升

眞﹐一如告命。

年

月

日

時告下弟子

內封

太上拔罪解冤眞符具位臣姓某謹封

方函

太上拔罪解冤眞符告下具位臣姓謹重封

天牢地獄三界無極神鄕

靈寶無量度人上經大法卷之五十六竟

靈寶無量度人上經大法卷之五十七

煉度祕訣品

玄師曰﹕昔上帝哀湣下方幽魂﹐拘逼北方溟海之中﹐泉曲之府﹐九幽長夜等獄﹐無由超度。故說經教﹐以拔眾生。使九華眞人理於南昌上宮﹐主九幽之下宿對死魂。又有南昌度命君﹐煉度死魂。中有流火之庭﹐飛焰煥於八方。流火之膏﹐煉身則體生玉光﹐明如眸子。南極眞人亦理於宮中﹐應諸學道仙品未充﹐皆詣流火庭內﹐南極眞人煉以火膏﹐及月中黃炁﹐洗煉蕩除塵垢﹐得與眞人爲侶。如生人練度身形﹐則魂神徑上南宮﹐受煉於流火之庭﹐隨其眞修學功之淺深﹐準計年月之多寡﹐時很旣畢﹐卽得更生。𨿽經時積歲﹐有如睡頃﹐不覺稽延﹐從玆已往﹐便期神仙。其火池靈童名曰婆尼。每至劫運一交﹐卽以陁丘之眾﹐計卽量行﹐補升朱陵之宮﹐受福爲仙官﹐豈小補哉。赤明開運﹐元始錫爲梵度天王。太無眞人遂居天王之府﹐度長夜之魂﹐遣南昌上宮。朱陵火府官童將吏﹐種種印法﹐下降塵世﹐傳付有道之士﹐代天行化﹐濟拔幽冥。受此法者﹐補充南昌上宮煉度眞官﹐兼知黃籙院事。此則以神煉神﹐以炁煉魄。兆行此大法﹐誓願三元之日﹐開壇煉度﹐普天之下五道四生幽魂滯魄﹐超離三塗﹐得生人天。永充功德。凡陰魂未經受煉﹐不過三尺﹐喎邪跛躄﹐形體不具﹐並未完全﹐罪垢污染身常穢陋。才經煉度之後﹐方得全形﹐罪垢煙消﹐冤愆解釋﹐身有光明。兆與煉度畢﹐焚化經財寶籙符誥﹐與之收執。差天道功曹賫執公文﹐押付黃籙院交割。取亡魂三世罪籍看詳﹐除誣天謗地﹐爲臣不忠﹐爲子不孝﹐暗損生靈﹐賊害善良之外﹐各隨功果﹐速與受生﹐免致沈滯。則可以上副太上好生之意也。

元始靈寶自然九天生化超度陰煉祕訣

兆焚香﹐面東九拜﹐啟白齋意。再九拜﹐平坐﹐調神正炁﹐誦生神寶章九過。每一過引炁一口﹐直入丹田。卽存九炁灌身﹐於身中水府聚九炁之光﹐結一嬰兒與己相肖。嬰兒向外﹐握固端坐﹐餘光徧覆天地﹐形神光明﹐須臾五藏五色之炁﹐如雲自下而升。次載嬰兒﹐自夾脊雙關上入泥丸﹐化爲黍米寶珠﹐嬰兒卽爲元始﹐五藏雲炁卽爲獅子。元始卽於寶珠之內﹐玄坐五色獅子之上﹐百千萬億﹐光明洞煥﹐諸天諸地﹐明徹表裏。次存三十二天萬聖千眞﹐浮空而來﹐咸入寶珠之中﹐元始帝前﹐各各長跪﹐如聽法狀。

次眾眞畢集﹐頃刻元始放眉間白毫祥光﹐下照酆都九幽諸獄﹐自泥丸而照及臍之下也。一一光中﹐皆現寶珠﹐一一珠中﹐皆現三十二天﹐與萬聖千眞﹐扈從元始﹐與前寶珠無二。一一光中﹐皆有救苦天尊。隨光入諸地獄﹐所有酆都諸獄﹐承天尊道力﹐陽光所及﹐一時照破﹐頓滅重昏﹐化爲淨土。

次存兩腎爲酆都宮門﹐以至諸獄悉開﹐自內兩腎而下﹐所謂大小腸胃者﹐皆幽陰積結﹐眞陽不及﹐皆地獄也。獄門一開﹐北帝與諸冥官獄吏﹐列班朝禮於都門之外﹐酆都水府之後﹐腰脊骨之前。朝禮畢﹐卽有十方飛天神王駕車﹐金童翊衛其側﹐手執元始符命﹐自帝所面承道旨﹐乘光而下﹐俓入酆都諸獄﹐應諸罪魂﹐並皆赦宥﹐卽時出獄﹐集於酆都宮前。

次存華池爲森羅淨霐。

次存寶珠﹐千眞萬聖﹐齊誦天河灌東井咒。

次存元始上帝﹐命赤龍奮鼓靈池之浪﹐下灌東井如瀑布。急存舌爲赤龍﹐攪華池﹐候神水滿溢﹐左顧咽直入府前。天河也。

次存水府前大海﹐無量無邊﹐一切罪魂入浴﹐祥風和炁﹐溫然如春﹐燻蒸四體﹐無不欣喜﹐頓去貪嗔﹐歸心正道。浴畢﹐元始上帝敕金童玉女﹐各捧淨衣﹐不知其數﹐賜諸罪魂﹐存著衣畢。想寶珠中千眞萬聖﹐異口同音誦救苦經大梵語。次存太一救苦天尊﹐十方救苦天尊﹐隨誦步景云而下﹐以甘露法水徧灑諸魂﹐卽得身心淸涼﹐咽喉開泰。十方天尊各以金盂玉匙﹐貯以甘露玉膏﹐玄空散哺諸魂﹐享以法食﹐一一飽滿訖。

次存脊骨爲升天大法橋﹐接至朱陵府﹐絳宮也下通水府。玉童玉女手執幢幡﹐飛香散花﹐引諸亡魂升橋﹐至朱陵火府。府中有長生大君﹐帝王服司馬大神﹐星官服韓君丈人﹐白玉冠靑衣皂綠司命司錄﹐延壽益算﹐度厄尊神。星官服監度諸魂﹐入大火池﹐猛火煉度。一經火煉﹐並衣天衣。有百千火龍﹐自火池中乘火焰躍出﹐載諸亡者﹐歷十二重樓﹐飛空而上﹐直至玉淸境﹐面拜元始上帝﹐致身寶光之中。兆卽冥心湛然﹐物我兼忘﹐寂然不動﹐勿問亡者去住何地。稍掛一絲﹐不成究竟﹐無緣超度。

練渡師尊官吏

太一尋聲救苦天尊﹐太微南極長生大帝﹐九天好生韓君丈人﹐主煉仙魄南極眞人﹐主煉亡魂九華眞人﹐上淸黃籙院使副眞君﹐上淸黃籙院仙兵主宰﹐南昌上宮煉度靈官﹐南昌上宮煉度玉女﹐南昌上宮煉度童子﹐南昌上宮九光童子﹐南昌上官火陵童子﹐南昌上宮丹靈大神﹐南昌上宮皓華大神﹐南昌上宮玄英大神﹐南昌上宮變身大神﹐南昌上宮復相大神﹐南昌上宮正精大神﹐南昌上宮火符大神﹐南昌上宮返形大神﹐南昌上宮脫胎大神﹐南昌上宮斷胞大神﹐南昌上宮散滯大神﹐南昌上宮解結大神﹐南昌上官返魂大神﹐南昌上官度魂大神﹐南昌上宮超化大神﹐南昌上宮好生大神﹐南昌上宮召魂大神﹐南昌上宮天醫神吏﹐煉度符吏仙兵﹐火池水沼使者﹐南昌上宮上奏靈官﹐南昌上宮召魂童子﹐掌煉度天印靈官﹐南昌上宮承受玉女﹐六道功曹神君﹐直壇土地。

應南昌祖師至眞官史﹐並立靖室﹐專一早晚焚香﹐持誦中篇﹐禮獻。仍持念玉淸聖境元始天尊﹐太乙救苦天尊禦號﹐各三百聲﹐玉皇寶號一百徧。願煉幽魂﹐早遂生天。終始勤之﹐毋怠毋忽。

靈寶無量度人上經大法卷之五十七竟

靈寶無量度人上經大法卷之五十八

生身受度品

師曰﹕靈寶五煉生身受度﹐名曰返眞洞玄玉髓無上祕要。昔靈寶天尊受元始天尊之祕訣﹐付太一紫府太陰九華眞人﹐傳受南昌度命君主之。本出於大有之宮﹐煉金成字﹐刻玉爲編﹐靈童侍軒﹐仙妃主笈。上則安鎭乾坤﹐中則分制日月星辰﹐下則陶成萬物。實爲萬道之宗﹐至尊至極。始因太上於赤明初﹐開化萬品﹐觀見眾生受諸苦趣﹐造三業六情﹐死入地獄﹐萬劫沈淪﹐無緣超度﹐深可悲哀。遂命南極度命君﹐受其靈文祕法﹐煉度生身。則使罪障蕩除﹐百年數盡﹐不爲地司所執﹐身有玉光﹐得與眞人爲侶。故云生身受度﹐劫劫長存﹐隨劫輪轉﹐與天齊年。於是瑯函玉典﹐迆邐相傳﹐漸出人間﹐其玄又玄﹐是謂無所不度﹐無所不成﹐豈曰小補之哉。行此靈寶大法者﹐不嫉不妬﹐齊同慈愛﹐異骨成親﹐其道必成。如違科教。禍及七祖﹐戒之戒之。

壇式

建壇之法﹐叩齒三通﹐存神爲赤明和陽天帝﹐訣中指中文﹐念淨天地咒﹐取東南炁。念咒曰﹕

混洞赤文﹐無無上眞。元始祖劫﹐化生諸天。開明三景﹐是謂天根。上無復祖﹐惟道爲身。五文開廓﹐普植神靈。無文不光﹐無文不明。無文不立﹐無文不成。無文不度﹐無文不生。

念畢﹐存身五臟中有五色光彩﹐從口中出照耀天界。次存其壇﹐曰東方壇﹐曰玉陽館﹐如空洞中﹐靑光煥爛如碧玉。次存南方壇﹐曰流火之庭﹐火光焰焰如日色。次存西方壇﹐曰金華之壇﹐眞炁交映如金色﹐光照十方。次存北方壇﹐曰陰屍九煉壇﹐碧炁中有神水之司﹐水光映徹天河﹐河中有五色流霞。次存中央﹐曰大黃之壇﹐有眞炁照徹黃炁﹐中有五色霞光﹐其壇各有宮室﹐中有三色錦衣之吏﹐圍繞五壇。壇以淨沙爲之﹐高三十寸﹐闊三十二寸﹐法象三十二天﹐幡三十二首圍繞﹐上書三十二天。仍以燈三十二盞﹐布四方﹐中安三色界天。每一壇用香鑪水火外﹐則用木牌書壇名。步南斗罡﹐逐一取炁。先行水煉﹐次行東方。次南方﹐次中央﹐次西方﹐次北方﹐逐一煉形思存﹐不可滅裂﹐號曰大黃煉形。次行金液煉質﹐東方曰玉陽返體﹐北方曰神水濯煉﹐次曰眞火受度﹐一一依法行之。

變神

凡變神爲赤明和陽帝者﹐南極度命君也。掐中指中﹐取東方之炁﹐貌若帝君狀。存太一救苦天尊立頂上﹐宗師東華帝君居前﹐韓君居左﹐神將百千萬眾圍繞﹐行持任意。

發遣

依前變神﹐左手上淸訣﹐高聲召云﹕靈寶大法司練度一切官屬等﹐存列在前﹐卽云﹕神將吏兵﹐只今爲吾召天界功曹﹐立赴壇下。聽吾指揮。存至﹐搯玉淸訣﹐關引烈火焚之。

玉液煉形咒曰東方

元始育童﹐內完法光。玉田輪舉﹐度越玄黃。鮮明無翳﹐曲延九昌。急急如律令。

太液煉形咒曰南方

赤明上生﹐眞靖煥光。密羅華曜﹐重理虛堂。端夷無丑﹐慶落和陽。急急如律令。

金液煉形咒曰西方

元童開明﹐眞芒顯光。梵容安定﹐無思勃狂。浮江升崖﹐載曲太黃。急急如律令。

玄液煉形咒曰北方

玄淵通霄﹐龍變上騰。運行常度﹐融成玉瑛。妙育文秀﹐惠生元神。急急如律令。

太黃煉形咒曰中央

淸炁上生﹐高興靈仙。落回梵洞﹐變化成眞。保固眞葩﹐元始玉身。急急如律令。

右於五壇行持了﹐都未告符﹐再詣火池﹐號流金俳火煉行事。存東方日中精光﹐五色流霞﹐光射流火之庭。搯日君訣﹐咒曰﹕

太陽帝君﹐日宮之精。願降眞炁﹐灌注身形。陶魂鑄魄﹐添精益神。邪不幹正﹐幽不蔽明。形神俱妙﹐得爲眞人。身得受度﹐高奔玉庭。急急如律令。

念畢﹐存斗光中有紫炁﹐大如目童﹐煥耀在五色之內﹐入火中。次咒曰﹕

日魂珠景﹐照韜綠映。回霞赤童﹐玄炎標象。

念畢﹐取日光一道入池﹐存日光中有童場君﹐冠飛天冠﹐衣朱陵丹衣﹐下降。又存自己左目中有童陽君一人﹐與上合成一人﹐而入池內﹐日光五色炊斕﹐內外皆明。次告符﹐叩齒二十四通﹐咒曰﹕

陽晶已通﹐飛華己新。皇芒流溢﹐蔭注內纏。仰餐玄潤﹐芳華來臻。宮宅開張﹐蕩洗囂塵。休映玉光﹐面發金眞。靈飛禹步﹐上造日門﹐急急如太陽帝君律令敕。

叩齒三通﹐咽液三過﹐內視金光﹐從肺出散爲金輝﹐火光燦爛相接﹐照曜十方。

天煉符

次存月中精光﹐五色流精﹐射入神水之中。搯月君訣﹐咒曰﹕

太陰皇君﹐月宮之精。願降眞炁﹐灌注身形。拘魂制魄﹐流衛通榮。枯骨使潤﹐涸者使榮。形神俱妙﹐高奔玉庭。急急如律令。

念畢﹐存光中有黃炁﹐大如目童煥耀。

月魄曖蕭﹐芬艷翳寥。婉虛靈蘭﹐郁華結翹。淳金淸瑩﹐炅容臺標。

念畢﹐取月光一道入池。次存月光中有娥景少女﹐長三寸五分﹐冠七星進賢寶寇﹐衣素羅飛裙﹐下降。又存自己右目中娥景少女﹐粒束依然﹐兩人合成一人﹐隨光而入池內﹐月光五色煥爛﹐內外皆明。告符﹐叩齒二十四通。咒曰﹕

黃炁流精﹐三合凝光。玄暉返正﹐冠帶八芒。煉度東井﹐受明飛黃。金華散靈﹐五君流芳。夫人降醴﹐徧灑十方。洪芳下注﹐六府潤光。金精九化﹐易景返容。急急如太陰皇君律令敕。

念畢﹐取月光一道吹之﹐叩齒三通﹐存自己腎中玄炁上騰心中﹐心中赤炁下降﹐二炁交接﹐化爲玉光﹐從天河之水﹐灌流入池﹐乃存水中玉光明徹。

水煉符

生身集神咒曰

元洞玉曆﹐龍漢延康。渺渺億劫﹐混沌之中。上無復色﹐下無復淵。風澤洞虛﹐金剛乘天。天上天下﹐無幽無冥。無形無影﹐無極無窮。溟滓大梵﹐遼廓無光。赤明開圖﹐運度自然。急急如律令。

混合百神咒曰

元始符命﹐攝炁聚煙。紫虛郁秀﹐輔翼萬仙。急急如靈寶大帝混合百神律令。

還形復性符

服符咒曰

復性返形﹐九步八坤。行罡七轉﹐內外咸成。三臺子午﹐絳宮受眞。炁化爲主﹐洞識元眞。返形易質﹐往來俱榮。天上地下﹐洞徹光明。永不輪轉﹐離合上淸。

皇人曰﹕夫生身受度事畢﹐須對天眞謝恩﹐面東再拜﹐服此符章﹐則永不墮輪回之道。法以薄黃紙朱書。度亡亦用黃紙朱書﹐入煉用。

元始上帝削死上生符

元始敕命﹐赦罪宥愆。解仇和結﹐削死上生。名刊金簡﹐位列玉階。眞光接引﹐慈惠敷開。金蓮捧步﹐紫炁度關。三變九煉﹐返容易顏。三天魔王﹐保舉度仙。眞心洞明﹐福智自生。參侍龍轅﹐受炁長生﹐一如告命。

削死上生符咒曰

生生得帝心﹐名會重戶內。紫房混五神﹐魂魄常保貴。七關受仙暉﹐五臟元王炁。俱過水火天﹐披見四和蔚。上歸皇一子﹐與兆魂相對。急急如上帝敕。

咒畢﹐焚符並五老煉度眞文。

皇人曰﹕夫生身受煉﹐須得削死上生之符﹐方能身與太虛合德﹐延壽長年。法用梓木一片﹐長九寸﹐厚二分﹐闊二寸四分﹐以粉靑爲地﹐朱書並文﹐以靑袋袋之﹐然後同升天二券﹐並焚之。

靈寶無量度人上經大法卷之五十八竟

靈寶無量度人上經大法卷之五十九

三光煉度品

皇人曰﹕夫超度幽冥﹐如不行南昌之科﹐只用三光符炁受煉﹐亦謂靈寶自然無量度人者也。

先對聖焚香﹐三禮啟祝。

具法位臣姓某﹐伏聞元始開圖﹐本自然之一炁。朱陵度命﹐法總出於三天。應物流形﹐隨機變化﹐顯赤書之出世﹐垂玉曆以度人。是以靈寶建齋﹐洞玄演教﹐旣曲迂於飆馭﹐獲普被於吉祥。宜敷德於冥津﹐使均恩於度品。謹請太上玄都左宮太陽日君﹐日中皇華洞明洞靈太素眞人﹐太光散輝童子﹐太上玄都右宮太陰月君﹐月中皇華石鏡水母﹐流光夫人﹐圓光散輝童子﹐南昌朱宮丹英火鈴煉光生方正眞﹐九華度品南上開光度生一切眞聖。伏願棍合三光﹐照重陰之有識。超煉羣品﹐示普度之無方。念日月普明天尊。

次執水明燭﹐咒曰

赤鑪丹景﹐圓華九明。太輝啟晨﹐煥耀朱精。五帝肇霞﹐映洞萬生。豁落上寬﹐眞﹐玄天條平。運炁煉形﹐流蕩五形﹐煉我神化﹐六府敷榮。同齊帝君﹐太一無英。驂乘絳雲﹐陽火如軿。上奔日中﹐與帝合靈。壽均天地﹐二晨相傾﹐與道合眞。

次燒符於燭上﹐入水中。

念九光煉度天尊。

次明燭執水﹐咒曰

黃精啟運﹐元陰內章。映觀太玄﹐開洞萬方。散蔚寒飆﹐七晨懸瑯。回陰三合﹐天地吐光。紫耀遊落﹐浮華九空。圓明賦彩﹐六炁化通。五帝夫人﹐攝云挹風。靈帔郁羅﹐佩琚帶璫。羽裙拂霄﹐送云扇東。騫樹敷晨﹐蓋條秀蓬。云幕練摩﹐扶養木王。洞根萬里﹐蔭靄吾躬。魂和神化﹐六玄靈充。還元歸嬰﹐玉映返童。帝君合化﹐軿景桃康。時乘流鈴﹐飛云十龍。上奔月宮﹐天地無窮。

次燒符於燭上﹐入火中﹐以二燭並執之。

念火煉丹界天尊。

宣大煉消魔咒

三炁藹靈闕﹐明靈煥玉丹。朱陵有帝眞﹐華云飛絳軿。統禦萬界中﹐撫運超億千。執策按簡錄﹐洞章敷神篇。解結散禍根﹐流金摧凶姦。志能成此道﹐魔試俱無前。保度冥劫津﹐宴眄無窮年。

次燒符於二燭上﹐入水中。次執燭焚火池﹐捧水灌水池。

念法橋大度天尊。

如用南昌煉度法﹐就此入科。如三光煉度﹐不用。次引亡魂至聖前﹐上香。

次宣火府童子煉度儀

我聞寒庭拘閉﹐正思遷拔之玄恩。穢炁芬葩﹐實賴蕩除之法水。故我天尊哀湣﹐大道慈仁﹐澇漉眾生﹐濟度諸苦。啟洞玄之要典﹐垂煉化之明科。俾沐浴於靈津﹐獲超淩於欲界。然後形神俱妙﹐福慶自生﹐汝等魂爽﹐虔精受煉。

次誦煉眞咒曰

太上高眞﹐九靈之精。使魂飛仙﹐上登紫庭。沐浴華池﹐身神澄淸。精通太虛﹐萬炁自生。

次誦東井咒曰

天河灌東井﹐石鏡水母精。圓光拂靈曜﹐玄暉瑩高明。元始披重夜﹐天人遂月生。沐浴蘭池上﹐龍負長庚瓶。金童灑香花﹐玉女流五星。冠帶濯玉津﹐煉度五仙形。體香萬神降﹐乘景登高明。

次祝曰

靈魂等眾﹐一炁混流﹐三光洞朗﹐無幽不燭﹐有道則符。但聞苦海揚波﹐業風扇焰﹐重積無明之罪﹐寧逢有赫之恩。不洗染塵﹐無期超慧。今日吾奉玄元道旨﹐委曲宸恩﹐請正火於三光﹐度積陰於九壘﹐汝等當發大願﹐願除無始以來貪嗔惡業﹐願發今日以後淸淨身心﹐願塵塵劫劫斷絕七情﹐願世世生生皈依三寶。悉由解脫之道﹐俱入逍遙之鄕。我等法眾﹐鹹有是心﹐當與眾魂﹐同誠皈向。

次贊道寶

伏以無形無名﹐因象顯發﹐運行日月﹐覆載乾坤﹐自在無爲﹐隨有現相﹐爲萬物之奧﹐作善人之寶﹐報皈所宗﹐仰尊道寶。

次贊經寶

伏以玉篇雲篆﹐金簡瓊文﹐八角垂芒﹐大方一丈﹐三十六部﹐四品五千﹐道接三乘﹐仰尊經寶。

次贊師寶

伏以一切顓蒙﹐當從接引。十方苦海﹐必假舟槎。願立師資﹐提攜正果。敬禮法身﹐仰尊師寶。

次三禮贊

今爲靈魂等眾﹐皈依三寶。伏願應號十方﹐化身三世﹐諸天梵境福地神仙﹐十極魔王﹐無鞅聖眾﹐尋聲救苦﹐應感分暉﹐開導迷律﹐同皈正化。復混成之一炁﹐返元始之本眞。神化無方﹐互相融攝﹑各圓成於妙智﹐無遮礙之局心﹐日月光明﹐星暉曜煥﹐悉自神光而化﹐普成品度之功。旣開煉度之門﹐當闡通玄之妙﹐汝等靜念﹐諦受玉章。

次誦九章﹐次誦三光煉化玉章寶章。

廣生高映﹐覺元洞虛。應玄九眞﹐化交肇圖。文靈運構﹐宗範玄都。龜西龍首﹐風澤通廬。咸變總括﹐威昭自殊。日精充盈﹐月魄同塗。星精育煉﹐魂魄常扶。天林耀權﹐達有通無。魔王監舉﹐三景無拘。

次白雲

切以四生迷昧﹐六趣昏蒙﹐煉三炁於三光﹐視九陽於九道﹐魂魄宮闕﹐耳目精神﹐當從此以更生﹐使神遷而受化。

次誦五天生神消魔煉度咒

洞耀育元精﹐靑華開大明。赤明布三炁﹐玉丹爲生神。西靈回七度﹐大眇郁華英。北玄三秀靄﹐太上紫皇眞。混化歸沖妙﹐元皇總中靈。注算食血屍﹐落死紀生名。五會合一契﹐中主大魁君。風馭爲監舉﹐齊承靑炁騰。

又白雲

靈魂等眾﹐汝等到壇﹐士農工商﹐姻親朋友﹐若父若母﹐若叔若伯﹐若兄若弟﹐若姊若妹﹐若夫若婦﹐若男若女﹐若疏若親﹐若賢若愚﹐列上下以居方﹐較器能而辧正。則分從等級﹐遂至千差﹐然貴殘窮通﹐蓋一時耳﹐智愚賢否﹐安可長耶。心自相拘﹐精神不泯﹐猶守尊卑之等﹐常懷饑苦之心。先自愚癡﹐不聞正教。尙從此訓﹐以滌爾迷。今玆靈大齋﹐乃是元尊至化﹑返元復一﹐守眞抱靈。宜除有相之觀﹐盡入無遮之境。靜回達觀﹐斷去凡心。湛寂神嬰﹐諦聽祕韻。眾眞監度﹐爲作證明。

次誦大梵隱語﹐再咒曰

伏以十類沈魂﹐夙滯幽陰之趣。三光正炁﹐合施煉化之功。旣遷質於陽晶﹐遂棲神於丹梵。夙生慶幸﹐勿更沈迷﹐一洗鏡塵﹐永獲殊寶。伏願眾眞監度﹐列聖垂慈。俾善性之堅剛﹐得超升於仙界。不經魔試﹐徑入天門。接引靈妃﹐慈悲開度。察命童子﹐金龍驛傳。

祝畢﹐宣左券﹐誦三十二天帝隱諱。次宣右券﹐誦魔王三章﹐次宣符受戒。

日君眞形玉字

書符咒曰

赫赤太霞﹐暉暉郁儀。眞精陽炁﹐滌垢華池。

太陰眞形玉字

書符呎曰

素圓玉光﹐飛玄結璘。輝渾陰精﹐育魂澡形。

天罡眞形玉字

書符咒曰

罡星正炁﹐纏筋繞骨。上透泥丸﹐開陽崷崒。

太陽符八字

赫赤太霞陽精度魂。

太陰符八字

玉光玄暉眞精育魄。

天呈符六字

罡星正炁煉魂。

右三光玉符﹐乃答和天帝書於朱陵上宮瓊臺之上﹐以受煉亡魂。

靈寶無量度人上經大法卷之五十九竟

靈寶無量度人上經大法卷之六十

南昌受煉品

皇人曰﹕夫受煉死魂﹐當遵靈寶本科而行。先當詣聖前﹐焚香默奏。畢次坐宣儀。

具位臣某﹐以今焚香﹐仰啟

三淸上聖﹐十極高眞﹐太一救苦天尊﹐天樞三省﹐五府主者﹐三天扶教輔元大法師﹐正一靜應眞君﹐南昌上宮長生大君﹐九華眞人﹐南宮煉度眞人﹐南宮朱陵上帝﹐開光尊神﹐火府高眞﹐水宮仙聖﹐煉度司主宰﹐黃籙院仙宰﹐將吏功曹﹐神兵土地﹐飛天大神﹐妙行眞人﹐九光童子﹐八威龍文神﹐火池神將﹐水池神將﹐攝魄使者﹐度魂主吏﹐火府功曹﹐童子吏兵﹐火池童子﹐司命眞君﹐司錄眞君﹐延壽益算度厄尊神﹐回骸起死監生大神﹐五道大神﹐溟泠大神﹐煉度大神﹐直日功曹﹐煉度吏兵﹐一切眞宰。

伏願飛云暫出於丹霄﹐羽駕迂臨於法界。五色郁勃﹐慈光徧燭於幽冥。四象吁員﹐惠澤普沾於黑壤。卽使臣得開度﹐拯拔幽魂。今乞先賜大慈﹐永爲證鑑。

發召魂符﹐念隱諱﹐念金闕化身天尊﹐想引亡魂至案前。

伏以天地垂覆載之德﹐爰育物以無私。陰陽推禍福之源﹐必應人之以類。其有犯一不義﹐行一不仁﹐明固未免於人非﹐幽實難逃於鬼責。故若男若女﹐爲庶爲官﹐事君事親﹐治人治己﹐儻若背二儀生成之造﹐昧三光臨照之明﹐報國靡盡於忠勤﹐居家罔竭於孝養﹐驕奢淫逸而不遵恭儉﹐諂諛僥幸而弗守中庸﹐邪佞嫉妬而正直罔聞﹐殘忍殺害而仁恕不立。妄言綺語﹐或變亂於是非。曲意偏心﹐而讒誣於良善。冒幹榮祿﹐則薄功而厚享。黷於貨賄﹐則苟取而多藏。罔知性命之所自來﹐不究衣食之所自出。倚法竊柄﹐則輕重其心。依勢作威﹐則高下其手。曾不皈依三寶﹐湣念四生﹐怨道咎師﹐淩人傲物﹐咒詛毒害﹐公肆詐欺﹐披經典以懷疑﹐對神祇而起慢﹐鮏羴自恣﹐蔑聞齋戒之儀。香火不修﹐寧有潔誠之薦。凡此數端﹐皆地獄之種子﹐乃塵劫之迷因。惟務自營﹐謂長不死。忽爾五行數盡﹐大限時臨﹐冢訟徵呼﹐冤仇執對﹐咎殃交至﹐疾病縈纏﹐或墮夭傷﹐或經產厄﹐一切橫夭﹐百種非亡﹐永夜不陽﹐獨抱憂愁之苦。流年如逝﹐尙縈考治之科。況乃更生之未期﹐𨿽欲自新之無路。若非投依三境至尊丹天大帝﹐朱陵火府﹐煉度眞聰﹐孰知大道之好生﹐用救羣迷之極苦。今者亡過某人﹐叨居塵世﹐未免凡身﹐其於俯仰之間﹑寧無愧作之事。由是身口意﹐故起貪嗔癡﹐縱有如前之咎愆﹐全假從今之拯拔。三塗困滯﹐九壘拘囚﹐咸仗薦修﹐悉臻解脫。恭惟大羅元始靈寶慈尊﹐顯龍漢以蕩蕩﹐示玉眸以跣跣﹐大推眇眇劫仞之功﹐以施巍巍大梵之德。敷五篇於碧落﹐畢濟含生。垂八角於朱陵﹐悉度羣品。俾死魂之受煉﹐獲仙化以成人。乃以赤文靈暉丹天祖炁﹐勑九光之童子﹐命煉度之眞人﹐攝召幽魂﹐埏鎔流火。當使冤仇燼滅﹐業垢煙消﹐遂高步於朱宮﹐乃垂名於紫策。今辰謹依大法﹐煉度魂儀﹐恭奉行持﹐仰祈眞應。

再上香﹐念十方救苦天尊﹐執元始符命。

臣聞靈寶本章﹐追度亡爽﹐十回度人﹐九冥隱韻﹐開化自然﹐空洞降靈﹐太虛生神﹐總治法象﹐統歸三元。瓊宮大聖﹐高居帝尊﹐敷弘至妙﹐考校因緣。元始符命﹐下拔幽扃﹐普救眾生﹐追度祖先。上詣朱宮﹐切告三官﹐嶽瀆靈洞﹐十二河源﹐赦除罪爽﹐不得稽停﹐大會玄都﹐速召萬神。中有東極宮中尋聲赴感太一救苦天尊﹐中有度魂化形之君﹐中有太冥煉屍大神﹐中有大慈妙行眞人﹐中有天機好生文昌﹐延壽益算度厄尊神﹐招靈玄都﹐無量度人﹐今日校錄﹐諸天臨軒。謹召十方威龍大神﹐皓華大神﹐玄英大神﹐煉度大神﹐變身大神﹐復相大神﹐正精大神﹐火府大神﹐返形大神﹐返魂大神﹐超生大神﹐光明照耀﹐洞朗諸天。神霄上相﹐仙伯陶公﹐執籙把籍﹐齊到帝前﹐普度眾生﹐上世亡魂﹐敕攝鬼帝﹐來聽教言。酆都洞陰﹐司禁侍郎﹐各持黑簿﹐削落罪根﹐不得拘畱﹐逼合鬼羣。所有元始符命﹐謹爲關行。臣無任懇禱之至謹言。

念太一救苦天尊﹐執度幽魂符﹐上香。

臣伏聞長生大聖﹐飛天神王﹐當赤明之初劫﹐會始靑於上天﹐山嶽吞煙﹐承靈寶之隱韻。鬼精滅爽﹐振妙首之靈章﹐施回骸起死之功﹐著監眞度生之德﹐尋聲赴感﹐隨願往生。伏請長生大聖﹐飛天神王﹐賫元始之符命﹐赦北都之罪魂。使亡過某人獲制魔而保舉﹐得時刻以升遷。侍衛送迎﹐咸計日而受煉。遨遊劫刃之臺﹐證果洞玄之妙﹐不經地獄﹐俓上南宮。脫五苦八難以逍遙﹐薦九祖七玄而快樂。請無拘制﹐克副玄科﹐臣無任懇禱之至。

念火煉丹界天尊。

伏願飛天神王﹐使者吏兵等﹐一如昔日始靑天上﹐浮黎法會之中﹐不忘元始天尊教戒之言。伏爲開度亡過某人﹐死魂受煉﹐仙化成人﹐生身受度﹐劫劫長存。一切有情﹐俱登道岸。

念朱陵度命天尊﹐上香﹐兩手中指中文﹐召神史。

謹召丹天左衛大將軍﹐直日功曹使者﹐地道功曹﹐黃籙院功曹﹐丹天童子﹐追魂主吏﹐聚魂功曹﹐攝魂將軍﹐煉魂使者﹐火池水沼神將﹐火府神兵﹐煉度司神將﹐來詣壇所當職。謹奉道旨﹐煉度死魂。爾等威神﹐當爲處分。泰山五道﹐城隍主者﹐地府陰神﹐引魂官吏﹐疾速恭依原赦﹐攝召亡過某人﹐前到壇所﹐以憑煉度。

念煉度南宮天尊。

先搯左手卯文﹐云都功成﹐東炁吹彈。次搯辰文﹐云興生轉﹐西炁吹彈。次搯三塗訣﹐云可韓明﹐南炁吹彈。獨隸遷﹐北炁吹彈。對魂聚魂﹐公都聚魂﹐攝中央炁吹彈。焚玉諱畢﹐卽吸鬼門炁吹﹐卻取東南炁吹亡魂﹐卽剔訣﹐次再輪訣﹐默念勾神訣。

化五帝符訣﹐祝曰﹕

靑帝護魂﹐保鎭三宮。

搯震文﹐云紅杏﹐存吸東方靑炁九道在口﹐運自己肝炁九道﹐入口相交﹐連訣吹彈符中。

赤帝養炁﹐萬神歸身。

搯離文﹐云墨黑﹐存南方赤炁三道在口﹐運自己心炁三道﹐入口相交﹐連訣吹彈符中。

白帝侍魄﹐冶煉陰邪。

搯兌文﹐云磨眞﹐存吸西方白炁七道在口﹐運自己肺炁七道﹐入口相交﹐連訣吹彈符中。

黑帝通血﹐萬神保精。

搯坎文﹐云襪臈﹐存北方黑炁五道在口﹐運自己腎炁五道﹐入口相交﹐連訣吹彈符中。

黃帝中主﹐萬神無越。

搯中指中文﹐云靈寶﹐存吸中央黃炁十二道在口﹐運自己脾炁十二道﹐入口相交﹐連訣吹彈符中。

焚淨天地符﹐灑甘露﹐誦解穢咒曰﹕

神靈天眞﹐玉液元津。上淸華房﹐元始老君。妙入太霞﹐光耀玄文。七神飛泉﹐北酆受煙。我位上王﹐逼合鬼羣。八威吐火﹐肅爾尊神。千千去穢﹐凶惡不存。萬萬魔王﹐保命護形。急急如律令。

次念火咒三徧﹐化日君符。念畢﹐指撝神將﹐引領亡魂赴火池煉質。再誦火咒三徧﹐次念隱語一徧﹐次火池內﹐燒流金煉形符。焚符咒曰﹕

陽明景精﹐火煥紫庭。八芒朗映﹐魂魄溢盈。五回三轉﹐炁通太靈。流芳曲注﹐蔭潤蒼生。冠帶金門﹐華根鮮明。服禦五景﹐水母灌津。順天運炁﹐隨日華榮。九孔納冥﹐解脫本形。急急如靈寶大法煉化成人律令。

次念水咒三徧﹐化月君符咒曰﹕

耀羅丹陽﹐元景敷陳。赤鑪大明﹐九炁齊並。三五運精﹐二象交纏。玉胞石體﹐煉故返新。流霞玄注﹐水母凝神。和魂柔魄﹐內外同煙。仰餐月華﹐口啜日根。靈芝盈溢﹐面發金仙。與月同幹﹐與日同存。乘景飛空﹐上造帝宸。

次焚九場符十二道﹐次焚十二神將符。念畢﹐指揮神將﹐引領亡魂赴水沼蕩形。再咒三徧﹐及念億語一徧﹐水沼內燒合形符。

今則亡魂某濯質明池﹐煉形流火﹐一切污染﹐悉獲蕩除。五濁穢軀﹐盡歸涓潔。魔無干犯﹐身有光明。今則恭詣壇前﹐受灑甘露﹐領諸功德﹐以遂超生。

念法雨普潤天尊。

次宿命贊

悲夫長夜苦﹐執惱三塗中。猛火出咽喉﹐長生饑暍念。一灑甘露雨﹐如熱得淸涼。神魂生大羅﹐潤及於一切。

次念天气咒曰﹕

天澄炁淸﹐五色高明。日月吐輝﹐灑煉身形。神津內盥﹐香湯煉精。光景流曜﹐煥映上淸。炁不受邪﹐五臟納靈。罪滅三塗﹐禍消九冥。惡根斷絕﹐福慶自生。今日大願﹐一切告盟。普受開度﹐升入帝庭。

次發符籙﹐升合用牒。

伏以亡魂奄歸長夜﹐永隔陽光﹐今某人追念逝川﹐冀登道岸﹐罄瀝哀號之懇﹐修崇薦拔之科。廣設淸場﹐備臻妙善。懺愆贖罪﹐煉質遷神。業垢旣已蕩除﹐靈識遂當明了。然後身度我界﹐體入自然﹑依仗眞風﹐永契虛無之妙。受持寶誥﹐克臻廣漠之遊。悟本性以逍遙﹐達初心之淸靜。天香不夜﹐散花大渺之堂。洞景長春﹐舞轡大羅之境。親朝元始﹐面禮丹皇﹐瞻瓊輪羽蓋之儀﹐仰金闕玉房之範。永超劫運﹐更不輪回﹐卽叩壇前﹐受領功果。

念超度仙界天尊。

念隱語一徧﹐搯超度訣﹐燒符。

靈寶無量度人上經大法卷之六十竟

靈寶無量度人上經大法卷之六十一

靈寶煉度品

法師拜起﹐立存神靜默﹐交乾布斗﹐變神爲太一天尊﹐想諸神在左右。次於水火池內﹐行持升座﹐側立整飭衣冠﹐棲神定志﹐躬身焚香啟白。

具法位臣某﹐焚香仰啟

三淸上聖﹐十極高眞﹐太一救苦天尊﹐天樞三省五府主者﹐三天扶教大法師﹐南昌上宮長生大君﹐南宮度命君﹐九華眞人﹐南極眞人﹐左玄眞人﹐朱陵上帝﹐開光尊神﹐火府高眞﹐水宮仙聖﹐韓君司馬﹐煉度司主宰﹐黃籙院仙宰﹐黃籙院判官﹐將吏功曹﹐神兵土地﹐飛天大聖﹐妙行眞人﹐煉度眞人﹐八威龍文神君﹐火池神將﹐水池神將﹐攝魂使者﹐度魂主吏﹐火府功曹﹐童子吏兵﹐火池童子﹐司命眞君﹐司錄眞君﹐延壽益算度厄尊神﹐回骸起死無量度人監生大神﹐五道大神﹐溟泠大神﹐煉度直日功曹﹐煉度吏兵﹐一切眞宰。伏願飛云暫出於丹天﹐羽蓋下臨於法界﹐五色郁勃﹐慈光徧燭於幽冥。四象吁員﹐惠澤普沾於黑壤。卽使臣得行開度﹐拯拔幽魂。今乞先賜大慈﹐允爲明證。謹稽首再拜。

請聖法事

臣伏聞靈寶本章﹐追度亡爽﹐十回度人﹐九冥隱韻﹐開化自然﹐空洞降靈。太虛生神﹐總治法象﹐統歸三元。瓊宮大聖﹐高居帝尊﹐敷弘至妙﹐考校因緣。元始符命﹐下拘幽扃﹐普爲眾生﹐追度祖先。上詣朱宮﹐切告三官﹐嶽瀆靈洞﹐十二河源﹐原赦罪爽﹐不得稽停。大會玄都﹐速召萬神。中有東極尋聲赴感太一救苦天尊﹐中有度魂化形之君﹐中有太冥煉屍大神﹐中有大慈妙行眞人﹐中有天樞天機﹐好生文昌延壽益算度厄尊神﹐招靈玄都﹐無量度人。今日校錄﹐諸天臨軒。謹召十方龍威大神﹐丹靈大神﹐皓華大神﹐玄英大神﹐煉度大神﹐變身大神﹐正精大神﹐火府大神﹐返形大神﹐超生大神﹐光明照耀﹐洞朗諸天。神霄上相陶仙伯﹐南昌上宮韓司主錄﹐監生大神﹐執籙把籍﹐齊到帝前﹐普度眾生。上世亡魂﹐敕攝鬼帝﹐來聽教言。酆都洞陰﹐司禁侍郎﹐各持黑簿﹐削落罪根﹐不得拘畱﹐逼合鬼羣。所有元始符命﹐敕制地祇﹐歷關諸天﹐普告三界﹐請滅三惡﹐斬絕地根﹐飛度五戶﹐名列太玄﹐魔王監舉﹐無拘天門。臣無任懇禱之至。

念太乙救苦天尊。

召飛天神王﹐焚符。

郁景回度﹐華眇森羅。回駕傾光﹐摩辧空歌。

飛歷玄關﹐通變靈魔。總監鬼兵﹐遊乘太阿。

受符元始﹐回旋太霞。

念寶幢接引天尊

伏願長生大聖﹐飛天神王﹐飛天使者吏兵等眾。一如昔日始靑天中﹐浮黎法會之中﹐不忘元始天尊教戒之言。伏爲齋主某人﹐特垂開度亡過某人。伏願死魂受煉﹐仙化成人。生身受度﹐劫劫長存。然後福垂後裔﹐慶及家門﹐一切有情﹐俱登道岸。

宣元始符命﹐讀大神牒。

謹召南昌上宮受煉司直壇土地﹐火急爲吾召主煉大將二員﹐火府神兵五百人﹐黃籙院管押亡魂大將二員﹐神兵五百人。並請嚴裝顯服﹐立至壇下﹐爲吾關報南昌受煉司﹐靈童四直使者﹐黃籙院諸司功曹﹐火急赴壇﹐聽候指揮。

宣敕制地祇誥

汝等位列仙曹職司傳報﹐凡有呼召﹐卽爲敷聞。玆者本壇已蒙道旨﹐許令今月某日夜子丑時﹐依科普行煉度。今則蘭場備列﹐蕊笈伸謄﹐當爲請召靈寶大法司一切聖眾﹐靈官玉女﹐南昌受煉司﹐黃籙院仙童將吏﹐功曹判官﹐丹天左衛大將軍﹐直日功曹符吏﹐地道功曹﹐黃籙院功曹﹐丹天童子﹐追魂主吏﹐追魂童子﹐攝魂將軍﹐度魂引魂童子﹐引魂使者﹐火急前來﹐咸聽誓言。

宣金液煉形符誥

吾等嗣行教法﹐掌握化權﹐位朱陵火府之仙﹐領南昌受煉之職。今則仰遵祕範﹐恭演眞科﹐將煉度於幽魂﹐必告盟於主執。汝等遵稟﹐爲吾關行。

宣登眞度命誥

當司謹奉道旨﹐煉度死魂。汝等威神主吏﹐當爲處分。太山五道﹐城隍主者﹐地府陰神﹐引魂官吏﹐疾速恭依原赦﹐攝召亡過某人形魂﹐前到壇下﹐以憑煉度。

宣玉淸雷文誥

念金關化身天尊。

伏以返魂聚魄﹐妙道皆存﹐瓦礫糠米比﹐至眞咸在。旣逐萬緣之長﹐將迷一性之眞。展轉塵寰﹐漂流濁穢。今者奉爲亡魂﹐水火旣濟﹐滌蕩腥擅﹐灌漑三田﹐周流一體。

念黃華蕩形天尊。

謹召掌水池使者﹐煉度一行官君將吏﹐引領所度亡魂﹐入水池受煉。

誦大梵隱語三徧。

焚水煉諸符

切以育物陶形﹐賴五行而旣濟。陰消陽長﹐宜一炁以虛無。仰所度亡魂﹐升入黃華結璘之府﹐受煉更生。奉爲亡魂﹐宣吟水煉神咒。

已枯復榮﹐已滅復生。得生天上﹐更稟太靈。九天之劫﹐反復胎嬰。穢累蕩滅﹐白屍反生。急急如長生大君敕。

念淸水度魂天尊。

東井皇華﹐石景玉精。飛玄水母﹐金醴玉津。滔滔源源﹐不竭池亭。九龍灌煉﹐三光垂精。仙人吐潤﹐煉度魂靈。內外朗徹﹐表裏洞淸。百關九竅﹐元炁滋榮。五臟六腑﹐萬神自生。胎胞結節﹐隨水開扃。死炁斷滅﹐惡根沈零。我今煉化﹐死骸生魂。返故改貌﹐玉體金容。變化煉穢﹐飛升紫庭。急急如長生大帝救。

念黃華蕩形天尊﹐用水灑十方﹐搯子文。

咒曰

天澄炁淸﹐五色高明。日月吐輝﹐濯煉身形。神津內盥﹐香湯煉精。光景流曜﹐煥映上淸。炁不受邪﹐五腑納靈。罪滅三塗﹐禍消九冥。惡根斷絕﹐福慶自生。今日大願﹐一切告明。普受開度﹐升入帝庭。

念朱陵度命天尊﹐搯中文﹐取北方諿﹐吹入水中。

焚丹陽符

龍漢蕩蕩﹐無形無名。渺渺億劫﹐黃道開明。神淸朗耀﹐九魂吐精。玉輝橙輝﹐太霞高明。玉皇開化﹐普度天人。三元導養﹐二象攝生。朽樹故根﹐已枯使榮。蠢動絹息﹐長生化形。懷胎含孕﹐俱得生成。亡者命過﹐魂歸三淸。魄受煉度﹐南宮飛升。今日大吉﹐皆得光明。五帝鑑映﹐普告萬靈。天神地祇﹐及諸河源。五嶽四瀆﹐及諸名山。洞玄洞虛﹐洞空洞仙。無極大聖﹐至眞尊神。無窮無極﹐溥監度生。惡根斷絕﹐玄都記名。眾眞班列﹐一切咸聽。

念法雨普潤天尊。

煉度一行官吏﹐引領所煉亡魂﹐出離水池。

念火煉丹界天尊。

謹召掌火池使者﹐同九光童子﹐火鈴靈童﹐煉度使者﹐火府將吏﹐引領所度亡魂﹐入火池受煉。

誦大梵隱語﹐焚火煉諸符﹐並十二經絡符。

切以陽炁爲魂﹐陰炁爲魄﹐陰陽旣濟﹐形神化生。仰亡魂上登太陽郁儀之宮﹐受煉更生﹐濯形火府﹐式俏炁血之腥﹑煉質離宮﹐必獲形神之妙。奉爲亡魂﹐念火煉大咒曰﹕

南方之君﹐赤帝之精。熒惑使者﹐丙丁將軍。朱雀炎神﹐赫赫陽精。五行造化﹐萬物發生。天帝有敕﹐使者須聽。攝召亡魂﹐煉度眞形。急急如長生大帝敕。

念玉淸正一天尊。

炁化成人﹐屍變入玄。三化五煉﹐升入九天。九天之劫﹐更度魂神。受化更生﹐得爲眞人。急急如長生大帝敕。

念玉淸正一天尊。

焚酆都山眞形

奉爲諸幽魂﹐拔度罪業根。丹墨書示眞﹐北府酆都形。七祖得長謝﹐蕩滅於胎門。六天策文祕﹐馘爽除幽原。爾等長記憶﹐開度受生旛。北都咸池府﹐中有萬鬼冤。水火煉度法﹐三官赦罪愆。制魔同保舉﹐逍遙朝至尊。急急如律令。

念金闕化身天尊。

煉度一行官吏﹐引領亡魂﹐出離火池。

念日月普明天尊﹐化返生符﹐舉頌。

返生頌

代謝若循環﹐椿木不改柯。淨心念至眞﹐隨運順離羅。常能誦玉章﹐玄音徹霄霞。永享無終紀﹐豈知年劫多。

謹召混元一炁生腎六元運陽化陰大將軍﹐從官符吏等。飛行變化﹐助吾眞靈﹐攝召生炁﹐爲亡過某﹐化生左右腎﹐生精生炁。

謹召混元二炁生心七變徊風混景大將軍﹐從官符吏等﹐飛行變化﹐助吾眞靈﹐攝召生炁。爲亡過某﹐化生心臟﹐生神生榮生志。

謹召混元三炁生肝八徊合元大將軍﹐從官符吏等﹐飛行變化﹐助吾眞靈。攝召生炁﹐爲亡過某﹐化生肝臟﹐生魂生筋生血。

謹召混元四炁生肺九光會靈大將軍﹐從官符吏等﹐飛行變化﹐助吾眞靈﹐攝召生炁。爲亡過某﹐化生肺臟﹐生魄生衛生皮毛。

謹召混元五炁生脾十合陰陽大將軍﹐從官符吏等﹐飛行變化﹐助吾眞靈﹐攝召生炁﹐爲亡過某﹐化生脾﹐生肌肉﹐生肢﹐生意五臟。

謹召混元六炁生膀胱十一變靈大將軍﹐從官符吏等﹐飛行變化﹐助吾眞靈﹐攝召生炁。爲亡過某﹐化生膀胱腑﹐生水胞。

謹召混元七炁生小腸十二運化大將軍﹐從官符吏等﹑飛行變化﹐助吾眞靈﹐攝召生炁。爲亡過某﹐化生小腸腑﹐生水道。

謹召混元八炁生膽十三陽光大將軍﹐從官符吏等﹐飛行變化﹐助吾眞靈﹐攝召生炁。爲亡過某﹐化生膽﹐生精生汗。

謹召混元九炁生大腸十四運度大將軍﹐從官符吏等﹐飛行變化﹐助吾眞靈﹐攝召生炁。爲亡過某﹐化生大腸腑﹐生穀道。

謹召混元十炁生胃十五成陰變陽大將軍﹐從官符吏等﹐飛行變化﹐助吾眞靈﹐攝召生炁。爲亡過某﹐化生胃﹐生水道。

謹召混元十一炁生三焦十六三境混成大將軍﹐從官符吏等﹐飛行變化﹐助吾眞靈﹐攝召生炁﹐爲亡過某﹐化生三焦。

謹召混元十二炁生心胞絡十七陰陽合靈大將軍﹐從官符吏等﹐飛行變化﹐助吾眞靈﹐攝召生炁。爲亡過某﹐化生胞絡﹐生經血脈。

祝曰

靈寶符命﹐煉化亡魂。五臟六腑﹑胞絡根元。華精徧布﹐懸澍丹田。玉音攝炁﹐靈風聚煙。三景洞徹﹐萬神齊仙。九光煥耀﹐生化自然。千和萬合﹐上登玉天。急急如長生大帝敕

念太淸靈變天尊。

今則浴質明池﹐煉形流火﹐一切污染﹐悉獲蕩除。五濁穢軀﹐盡令涓潔。魔無干犯﹐身有光明。更爲亡魂﹐生屍九煉。

臣謹稽首上啟扶桑大帝﹐木公尊神道君﹐太眞夫人﹐金母尊神元君。臣聞玄黃降炁﹐妙物化精﹐爲天地之尊神﹐總靈司之主宰。周行元梵﹐萬品生成。密運璇璣﹐三才陶育﹐重玄大化﹐擬議難詮。今有齋主某﹐奉爲亡過某﹐修建無上大齋﹐煉度大法﹑追拔亡過魂儀﹐返生人道﹐切以亡過某人﹐身居萬景﹐性染六塵。五行蕩失於太無﹐十炁無歸於根蒂。三元受譴﹐萬劫無期﹐不假聖恩﹐實難可逭。臣等恭依妙範﹐體乾坤化育之方。謹按玄科﹐法陰陽和合之理。是感崇圓密行匹配﹐願降流水之精﹐煉而成胞。火煉丹界天尊昭火之明﹐煉而成胎。九幽拔罪天尊乘木之眞﹐煉而爲。魂﹐十方救苦天尊柔金之形﹐煉而成魄。逍遙快樂天尊合土之英﹐煉而爲髒。朱陵度命天尊致坎之靈﹐煉而爲腑。法橋大度天尊昭離之精﹐煉而成竅。轉輪聖王天尊激震之聲﹐煉而爲景﹐太乙救苦天尊利兌之形﹐煉而爲神。寶華圓滿天尊臣聞天地和合﹐九煉徘徊﹐復請元始妙炁﹐纏繞身形。純陽道炁﹐經羅內外﹐三元育養﹐得成其形。靈珠內合﹐化爲內神。三素元君﹐與其眞魂。可體一炁以爲神﹐煉九炁以成眞。臣等仰對靈眞﹐敷揚靈偈。

舉金木頌

扶桑啟靈運﹐鬱鬱吐靑芽。妙用流金母﹐和合自然葩。神炁凝元宮﹐靈物耀絳霞。自得生人道﹐名籍繼仙家。

臣等謹燻沐﹐上啟郁單無量天帝﹐上上禪善無量壽天帝﹐梵監須延天帝﹐寂然兜術天帝﹐波羅尼密不驕樂天帝﹐洞玄化應聲天帝﹐靈化梵輔天帝﹐高虛淸明天帝﹐無想無結無愛天帝。恭聞三寶開光﹐九神感妙﹐無形無影﹐有象有聲﹐浮於太空之中﹐列位陰陽之內﹐正五緯之出沒﹐使萬匯以化生﹐乃九炁齊並﹐三元合德。臣今依式煉度亡魂﹐先具奏請木公大帝尊神﹐金母太眞尊神﹐降兩曜之英華﹐結五行之秀炁﹐立根受祖﹐溟津生精﹐感黑含神﹐恍惚有象。伏望九天上帝﹐錫正炁於九關。十極高眞﹐稟胎元於十月。流精混沌﹐育質玄中。

謹上請郁單無量天生神章第一眞﹐胞命元元一黃演之炁﹐纏其胞﹐胞原宣通﹐上徹於天以生成。

謹上請上上禪善無量壽天生神章第二帝眞﹐胎命元洞冥紫戶之炁﹐纏其胎結解根﹐下響於地以固靈。

謹上請梵監須延天生神章第三帝眞﹐魂命元長靈明仙之炁﹐纏其魂﹐使魂門通神以達精。

謹上請寂然兜術天生神章第四帝眞﹐魄命元暘屍冥演由之炁﹐纏其七魄﹐使魄戶閉關﹐天王降仙。

謹上請波羅尼密不驕樂天生神章第五帝眞﹐髒府命元五仙中靈之炁﹐纏其五臟﹐使五臟淸涼﹐五帝朝眞以存神。

謹上請洞玄化應聲天生神章第六帝眞﹐靈府命元高眞沖融之炁﹐纏其六腑﹐使胃管生津以納和。

謹上請靈化梵輔天生神章第七帝眞﹐元府命元高仙洞笈之炁﹐纏其竅﹐使孔竅開聰﹐星宿朗明以開通。

謹上請高虛淸明天生神章第八帝﹐華府命元眞靈化凝之炁﹐纏其八景﹐使三部八景整具形神﹐幽夜顯光以防身。

謹上請無想無結無愛天生神章第九帝眞﹐嶽府命元自然玄照之炁﹐纏其身﹑使三關五臟﹐六腑九宮﹐金樓玉室﹐十二重門﹐紫戶玉閣﹐三萬六千關節﹐根源本始﹐一時生神。令神布炁滿﹐聲尙神具﹐毛髮生神﹐諸天下臨﹐乃得生身。臣等稽首再拜。

啟畢﹐念變煉有形天尊。

九章誦徹﹐五體生成﹐旣膺大道之洪恩﹐當秉上眞之慈訓﹐澄心歸向﹐諦聽奉行。蓋以九天之炁生其神﹐三元之精育其質﹐黃白致相﹐混沌合形﹐六甲周流﹐五行交感﹐法天象地﹐包陰吐陽﹐則地剛柔﹐應天分度﹐千眞備具﹐萬象森羅﹐合道通眞﹐旣尊且貴﹐於是首爲昆侖﹐發爲星辰﹐眉爲華蓋﹐眼爲日月﹐鼻爲天柱﹐耳爲天窗﹐口爲天門﹐面爲天鏡﹐五嶽四瀆﹐九江八河。一元二儀﹐三光四象﹐五行六律﹐七政八景﹐九宮十方﹐三十六天﹐三十六地﹐莫不備焉。皆大道之應妙﹐神靈之所滋也。汝等當自淸虛滅欲﹐正念無邪﹐則炁養其神﹐神與炁並﹐炁與精凝﹐返胎更生﹐漸登無何有之鄕﹐可不樂哉。如或躁動渾濁﹐淫惡存心﹐則傷害其神﹐炁盡神逝﹐魂沈五道﹐魄役三塗﹐無有休息﹐可不悲哉。卽使三官鼓筆﹐九祖罹殃﹐劫劫生生﹐莫能超脫。汝等能含純養素﹐抱朴修眞﹐於慧性中超生樂土﹐顧善惡因緣不可忽也。稽首皈依﹐無極大道。

念回靈養素天尊。

臣等伏聞長生大聖﹐飛天神王﹐當赤明之祖劫﹐會始靑之上方。山嶽吞煙﹐承靈寶之隱韻。鬼精滅爽﹐振妙首之本章。施回骸起死之功﹐著監眞度生之品﹐尋聲赴感﹐隨願往生。伏願長生大聖﹐飛天神王﹐賫元始之符命﹐赦北都之罪魂。使亡過某人﹐獲制魔之保舉﹐得時刻以升遷。侍衛送迎﹐拔出地戶﹐超淩三界﹐達上南宮。脫五苦八難以逍遙﹐薦七祖九玄而快樂。請無拘制﹐克副元科。臣無任懇禱之至。

念隨願往生天尊﹐宣玉淸合同升天大券。

向來煉度功德﹐並已周圓。今當告請一行干系神將官君﹐功曹吏兵﹐齊赴壇下﹐聽候發遣指揮。

讀發遣護送亡人牒

伏以亡過某人﹐蔑有超生之路﹐必資拔度之門。今來當司﹐追念冥塗﹐冀登道岸﹐罄瀝悲傷之念﹐恭修煉度之科。依按玄文﹐備陳妙善﹐懺愆贖罪﹐煉質遷神。冤尢旣己蕩除﹐性識自當明了﹐然後者除黑簿﹑姓記丹書﹑依仗眞風﹐永契虛無之界。修持寶誥﹐克臻廣漠之鄕。洞景若春﹐舞轡大羅之境。天書不夜﹐散花大渺之堂。身入玉都﹐面朝元始﹐仰金闕玉房之範﹐瞻瓊輪寶蓋之儀。速證逍遙﹐永不輪轉。更當洗滌念盧﹐整肅魂儀﹐禮謝虛皇﹐好辭壇去。

靈寶無量度人上經大法卷之六十一竟

靈寶無量度人上經大法卷之六十二

混元陰煉品

混元合炁﹐聚而成靈。三元九數﹐周分十二。在天則十二宮分野﹐在人則十二經絡臟腑﹐以應六陰六陽﹐表裏化生成形也。夫陰屍變煉﹐攝炁聚靈﹐煉眞朱景﹐洞徹陽光﹐不墮幽趣﹐登眞道境。法曰﹕以茭艸爲人形狀﹐以亡者所化而衣之﹐將丹書化形符十二道﹐分布五臟六腑﹐及丹書大梵億語天篆﹐貼於腹上。又丹書升天大券﹐絳袋盛之﹐帶頭上。更以丹篆靈寶五符﹐安布亡者五臟混成三部八景二十四眞﹐先建壇行道﹐致齋設醮﹐啟奏虛皇上帝﹐關行九壘泉曲寒庭去﹐訖追攝亡魂﹐方可行用。至夜分﹐法官具威儀﹐置茭人安大門外東北鬼門上﹐法官於地戶上﹐化身爲九華眞人﹐步罡﹐立罡斗尾﹐望天門呼召眞炁。令一童執召靈旛﹐立於天門上﹐法官攝召一炁﹐化成一臟。卽今道眾舉金闕化身天尊﹐令童子以旛旋招眞炁﹐下布茭人身中﹐十二炁畢。卽於人門上﹐法官存化茭人爲人形﹐道眾同法官念隱語﹐旋繞茭人﹐以楊柳灑法水三匝了。道眾舉步虛引﹐臺茭人於壇下﹐法官依次第煉度﹐行十二混元儀。此法作九幽黃籙﹐只度三名亡魂可用﹐若度多不可用也。

水池旛符

右法以黃絹上靑書﹐旛首日天河東井君﹐旛兩手書曰﹕玉女灌五香﹐聖母慶萬年﹐三界並歡樂﹐稽首禮天尊。

火池旛符

右法以紅絹上黃書﹐旛首曰朱陵火府君﹐旛兩手書曰﹕炁煉元臟腑﹐紫戶自生仙﹐數周眾眞會﹐啟陽應感繁。

水煉符

東井皇華﹐石景玉精。飛玄水母﹐金醴玉津。滔滔源源﹐不竭池亭。九龍灌煉﹐三光垂精。仙人吐潤﹐煉度魂靈。內外朗徹﹐表裏洞淸。百關九窮﹐元炁滋榮。五臟六腑﹐萬神自生。胎胞結節﹐隨水開扃。死炁斷滅﹐惡滅沈淪。我今煉化﹐死骸生魂。反故改貌﹐玉體金容。變化煉穢﹐飛升紫庭。急急如長生大帝敕。

火煉符

咒曰

炎精二神﹐三臺流光。煉胎易質﹐魄煉魂更。穢炁殂落﹐乘煙飛揚。陰炁消釋﹐陽炁混康。精神益壯﹐洞入火鄕。混合九炁﹐總炁虛皇。昊天有敕﹐流金振芒。九玄煥落﹐貞利無疆。急急如長生大帝救。

主火大將軍符

搯午文﹐書符咒曰﹕

玄象赫明﹐結陽聚神。隨符降炁﹐受煉死魂。

搯子文﹐書符咒曰﹕

陽精陰耀﹐洞煥五行。隨符降炁﹐受煉幽靈。

大梵隱語天篆靈寶五符

混元十二炁混神三景眞符

天眞皇人曰﹕夫煉度陰魂﹐不過三尺。在世喎邪跛躄﹐殘疾刀兵﹐形骸不具者﹐陰府亦然。須當行九陽煉度攝度經絡眞符一十二道﹐焚於火池。次行十二大將軍眞形符﹐化生五臟六腑。

十二經絡訣目

生腎符子文﹐生心符午文﹐生肺符未文﹐生脾符丑文﹐生膀胱符辰文﹐生小腸符戌文﹐生膽符寅文﹐生大腸符酉文﹐生胃符卯文﹐生三焦符申文﹐生心胞絡符亥文﹐生肝符巳文。

九陽符

書畢捧符。總咒曰﹕

九天梵炁﹐爲之結形。中有大帝﹐慈悲惠生。甚妙靈符﹐魂魄返蘇。千變萬化﹐從有入無。身心湛寂﹐俱棄玄珠。萬劫難遇﹐開辟幽塗。受此陰煉﹐魂登太虛。

右陽符十二道﹐出神霄玄一六陽神仙籙。依法印造﹐上加三臺日月敕﹐用合同散形咒書之。

十二大將軍符

皇人曰﹕符內大將軍有百二十員﹐總領各一員﹐煉度召之﹐焚符逐一用之﹐化生五臟六腑。書十二眞符﹐須入靖室﹐召諸大將軍靈官降﹐焚香啟告太上。述所陳。煉度亡魂﹐因依面東南﹐以雄黃夾朱砂﹐篆於黃繒上﹐落筆不得語言﹐一心神定﹐念眞存三境﹐一炁而成﹐取中黃炁注符﹐並混沌赤文﹐焚火池中。

九陰符

一炁生腎六元運陽化陰大將軍楊��

黑地白書

二炁生心七變混景大將軍丁�

紅地黑書

三炁肝八徊合元大將軍丁��

靑地朱書

四炁生肺九光會靈大將軍陳志元

白地朱書

五炁生脾十合陰陽大將軍王先之

黃地白書

六炁生膀胱十一變靈大將軍張同

白地黑書

七炁生小腸十二運化大將軍李淵

紅地白書

八炁生膽十三陽光大將軍申孚

靑地白書

九炁生大腸十四運化大將軍周自然

黑地白書

十炁生胃十五成陰變陽大將軍章修

白地黃書

十一炁生三焦十六三景混成大將軍王卓立

黃地白書

十二炁生心胞絡十七陰陽合靈大將軍鄭明

紅地白書

右陰十二道﹐出天樞法洞陽玉煉。依法印造上﹐加三臺日月敕﹐下注將軍姓諱。煉度亡魂﹐先逐一呼大將軍名諱﹐搯訣﹐以梵咒咒筆書﹐取東面炁灌符上﹐面東南焚之。

太陰煉化升天大券

保舉升天合同大券

皇人曰﹕夫超度亡爽﹐功成果滿﹐須詣三天﹐若三界大魔不行保舉﹐無合同符契﹐亦不能升舉。是以元皇慈湣﹐畱此大券﹐濟度存亡。

敕制地只﹐侍衛送迎。拔出地戶﹐五苦八難。永離鬼官﹐魂度朱陵。受煉更生﹐過度天門。敕送南宮。

玄師曰﹕《三皇內文》有升天版券﹐於得道之日﹐飛升之時﹐天尊遣眞侍賜券﹐使骨肉同飛﹐過度天門﹐下世不許僭行此文。乃三天合同﹐玉淸寶券﹐上帝靈命﹐玉皇眞文﹐給賜生身。學士朝元謁眞﹐拔度死魂﹐煉魄南天﹐使無拘天門。使靑紙一方﹐折成四面﹐用丹砂書券文﹐背書告命三行﹐一行年月日時﹐一行法師銜位﹐共作五行。以絳羅作囊盛之﹐結以靑絲。學士必當掛於心前。亡者給付焚化﹐與天門史曲度者﹐頓放芻身。

券文

今日欣慶受度﹐某人歷關諸天﹐請滅三惡﹐斬絕地根﹐飛度五戶﹐名列太玄﹐魔王監舉﹐無拘天門﹐一如告命。

生身合同券告文

某人今日欣度﹐歷關諸天﹐云云無拘天門﹐玉淸符命﹐升度道境﹐一如奉行。

混神一炁生腎坎炁坎文

混神二炁生心離炁離文

混神三炁生肝震炁震文

混神四炁生肺兌炁兌文

混神五炁生脾坤炁坤文

混神六炁生膀胱艮炁艮文

混神七炁生小腸火炁醜文

混神八炁黑生膽巽炁巽文

混神九炁生大腸乾炁乾文

混神十炁生胃火炁戌文

混神十一炁生三焦火炁未文

混神十二炁生胞絡火炁辰文

升天左券

左券背文

左券告文﹟1

靈寶升天左券告下三界天門守衛諸神具法位臣姓某奉行

太歲年月朔日時告下

驛傳

道境魂神受度更生自然一如告命風火三天升度亡過某乙上登

太上撰次降自

元始靈書玉淸中篇

面書大梵隱語六十四句

背書三皇內文六十八字

元始靈書玉淸中篇

太上撰次降自

三天升度亡過某乙上登

道境魂神受度更生自然一如告命風火驛傳

太歲年

月日時告下

神具法位臣姓某奉行

靈寶升天左券告下三界天門守衛諸

升天右券

右券背文

右券告文﹟2

靈寶升天右券告下三界天門守衛諸

神具法位臣姓某奉行

太歲年

月日

時告下

道境一如告命風火驛傳

人亡過某乙承玆功德上登

上淸無量之奧深不可詳敷落神眞普度

天大魔天中之靈九和十合變化

音隱韻天中空洞自然靈章天中之尊天

中無色之境天帝玉眞梵行帝諱三界天名隱

面書三十二天帝

背書三皇內文

名隱

中無色之境天帝玉眞梵行帝諱三界天

隱音韻天中空洞自然靈章天中之尊天

天大魔天中之靈九和十合變化

上淸無量之奧深不可詳敷落神眞普度人亡過某乙承慈功德上登

道境一如告命風火驛傳

太歲年

月日

時告下

神具法位臣姓某奉行

靈寶升天右券告下三界天門守衛諸

右一半函付天門史。俟驗認合同。左一半付亡人收執﹐結於旛腳上。

發眞券可漏以黃紙三寸腰封

具法位某

謹封

方函

靈寶升天合同眞券告下具法位姓某謹封

三界天門守衛諸神

普度左券右語

元始靈書中篇﹐大梵隱語﹐無量之音﹐中篇玉字。普度九州分野﹐十道冥鄕﹐三界九幽﹐北帝泉曲﹐五嶽五道﹐天牢地獄﹐六洞十宮﹐河源山府﹐無間之牢﹐一切亡魂﹐上登道境﹐飛天書功﹐萬神侍身﹐魔王保舉﹐上仙大勛﹐遊行三界﹐升入金門﹐一如告命﹐風火驛傳。

普度右券右語

諸天隱諱﹐諸天隱名﹐敷落神眞﹐普度天人﹐亡過某乙上登道境。今日欣慶受度﹐歷關諸天﹐請滅三惡。斬絕地根﹐飛度五戶﹐名列太玄﹐魔王監舉﹐無拘天門﹐一如告命﹐風火驛傳。

發券牒

無上黃籙大齋壇牒﹐上三界天門守衛諸神。

本壇今月某日﹐爲某鄕貫某人﹐崇建

無上黃籙大齋以某日夜﹐升度亡過某人等﹐超升丹界。謹按

靈寶大法﹐破升天左右契券﹐除將一分付亡過某乙收執外﹐一分入方函封印﹐全牒上

三界天門守衛諸神﹐請行照會﹐須至專牒者。

牒前件券文﹐隨牒見到﹐請照會交管﹐伺候已受度亡過某乙等﹐賫執券文到來﹐卽與驗認合同﹐應時超度。魔王監舉﹐無拘天門﹐牒準

靈寶大法科令﹐奉行謹牒。

太歲年

月日

時牒。

發券關子

無上黃籙大齋壇

本壇今爲齋主某人﹐開建

無上黃籙大齋﹐追薦亡親某人等。除已依科開度外﹐今告行

靈寶升天大券文﹐升度亡過某乙等魂﹐上登

道境。所有合同券文一函﹐須至關發前去者。

右關某日當直功曹使者﹐請疾速賫管前去﹐俓詣

三界天門守衛諸神告下﹐候亡過某乙執券到日﹐依科放入

天門﹐受生施行。

太歲年

月日

時關

玄師曰﹕二券並以靑素丹書﹐高九寸﹐前後書告文﹐背書三皇內文六十八字﹐分八行勻書。男給左券﹐女給右券。如普度男女眾﹐給二券﹐止書受度之首者﹐破券時正中截斷﹐以右一半用栢木函﹐無栢木以黃紙代之﹐付天門吏﹐一半﹐付亡人收執﹐如專度一名﹐靑囊盛置之舊身﹐右左佩之﹐並於三寶前宣焚。

靈寶無量度人上經大法卷之六十二竟

﹟1左券告文﹕其文由左右兩方向中央書寫。

﹟2右券告文﹕其文由左右兩方向中央書寫。

靈寶無量度人上經大法卷之六十三

九煉生屍品

師曰﹕三景開明﹐九陽運化﹐混元合炁﹐聚而成靈寶三元。數推周分十二﹐在天則十二官分﹐在地則十二分野﹐在人則十二經絡﹑十二臟腑﹐以應六陰六陽。亡靈若經九煉﹐則表裏生化﹐還復人形。若不經九煉生屍﹐則形體不具﹐罪垢纏身。是故靈寶大齋祕法﹐始以九煉亡魂﹐生屍返神。次之神仙中保﹐修眞之士可以全身定炁﹐修身化形﹐依法修煉﹐可以運陰陽造化﹐自然神炁與道合同﹐皆自陰陽變化﹐陰盡純陽﹐可登眞域。凡人不能尊其炁﹐保其形﹐貴其神﹐情欲恣縱﹐勞神損炁﹐耗散元陽﹐自取死壞﹐離其本眞﹐至於魂沈九夜﹐魄墜三塗﹐不自知覺﹐難遂超生。是以太上慈悲﹐元皇憐湣﹐垂三洞拔亡之格﹐闡生屍九煉之科﹐普度存亡﹐幽明共賴。至學之士持誦金書﹐吞服此符﹐周而復始﹐卽得九天太和眞炁﹐流入三宮﹐躡景登晨﹐指日可待。亡魂煉度﹐可以解除業障﹐和釋上生﹐謹按師旨﹐自龍漢木劫﹐生胤郁單無量天﹐上上禪善無量壽天﹐梵監須延天﹐中凝玉淸始靑天﹐始元天﹐始丹天﹐上化太霄﹑靑霄﹑碧霄是也。赤明火劫﹐生胤寂然兜術天﹐波羅尼密天﹐洞玄化應聲天﹐中凝上淸太玄天﹐太丹天﹐始玄天﹐上化紫霄﹑絳霄﹑神霄是也。上皇土劫﹐生靈化梵輔天﹐高虛淸明天﹐無想無結無愛天﹐中凝太淸太初天﹐太素天﹐太始天﹐化景霄﹑玉霄﹑瑯霄是也。至六千六百六十六萬年﹐至延康素華金劫﹐立四方三十二天帝﹐二十八宿界﹐四極天眞上皇分司四方。至五萬五千五百億萬年﹐至開皇元陽之劫﹐乃水劫也。生五方五老五帝﹐五嶽人民﹐五劫開化﹐分於四隅﹐而九方九天﹐九霄九聖﹐九眞九仙﹐九微九道﹐九曜九星﹐九宮九壘九陰﹐皆玄元始上中下三元﹐靑黃白丹紫絳碧景瑯九炁所化。故經云﹕自此三號𨿽殊﹐皆天地之極也。

淸微妙範曰﹕炁淸高澄﹐上積陽而成天界。炁濁凝滓﹐下積陰而成地位。二炁交降﹐陰陽相索﹐沖炁凝和以生人道。凡是生化人形﹐與天地造化之元﹐一體一象﹐未嘗有易。太初之本﹐玄炁無形﹐陽精兆生﹐神谷渺蕩﹐無形混同﹐無質無相﹐無聲無光﹐乃人身元始大神天寶祖炁之根。至乎火發潛宮﹐流化洞陽﹐二炁混合﹐交纏煉變﹐神界會同﹐精血符合﹐乃靈寶祖炁之本。巳立陰陽﹐體象二劫。赤明之法﹐胎結中黃﹐炁周二十七度﹐兆胚有億化之神。變位三才﹐沖和成形﹐大極生焉。三十六度﹐金炁育魄。四十五度﹐天一太一育魂﹐五行備位﹐五臟生華﹐上生泥丸九宮﹐中化三元六腑﹐色華九彩﹐乃全人形。九月﹐天數八十一周﹐地數三十六足﹐胞胎九炁全功﹐上應九炁九天。則太一元君執注生之符﹐長生帝君定命品高下﹐司錄定年﹐丈人勒籍﹐司命定算壽﹐五帝監生成﹐九天聖母衛房﹐九天司馬命章﹐召太微之一界﹐生萬神百戶﹐三界備守﹐萬神恭敬一﹐而生爲人身﹐豈有異於天地哉。故經云﹕九天司馬不下命章﹐萬神不唱恭諾﹐終不生也。當生之時﹐亦不爲陋也。但人不能保育元和﹐煉養赤子﹐但積貪嗔﹐暗招罪戾。遂致萬神去體﹐一眞蕩散﹐魂神拘絆於冥漠﹐罪垢污染於三田﹐自非九煉生屍﹐苦惱何由開泰。兆宜俯念幽塗遵稟奉行﹐以祈眞應﹐毋自簡略﹐上冒天憲。

謹按師旨﹐凡行九煉生屍﹐先用香華燈燭精嚴﹐望東供養﹐高功上香﹐先進三拜﹐再上香再拜﹐長跪﹐口奏齋意﹐上啟

九煉天尊﹐靈寶自然神眞九天帝君﹐五方五天帝君。允臣所奏﹐特降救命﹐頒付九煉返生眞司﹐仙靈符吏官將﹐五方五靈童子﹐鑑臨生屍九煉。臣深慮肉質凡軀﹐祈告關奏﹐難以達禦﹐發鑪啟奏﹐不依科格。謹備五方五色神炁﹐注入臣身﹐蕩除五濁﹐淸淨三宮﹐使臟腑開通﹐百關流暢﹐臣啟奏卽得上達。恭望天慈﹐允臣懇請。臣誠惶誠恐﹐頓首稽首再拜。

次左手搯中指中節﹐丁立﹐存想東有九色神光而起﹐良久之間﹐變數千丈﹐神光爍爍﹐兆以左鼻孔引接東方之上神炁﹐吞入三田之內。次面南方﹐西方﹐北方﹐中央﹐並如前存想取神炁﹐五方取炁服畢﹐兆再詣天門上﹐三拜上香﹐長跪﹐啟奏。

臣奉爲某人生屍煉度﹐已請五方五色神炁﹐灌注三田。恭望天慈﹐賜臣神炁﹐下入身中﹐洗滌塵垢﹐神炁堅固﹐啟告玄穹﹐速賜感通﹐呼召神吏﹐立獲感應。亡魂九煉﹐卽遂升遷﹐齋功成就﹐魔障不生。臣冒犯天威﹐下情無任激切﹐屏營之至﹐謹稽首再拜謹言。

兆登壇端想﹐左手搯普度訣﹐宣科﹐存想煉度之所。自然有五色神炁﹐覆蓋煉度之所。存見太乙救苦天尊﹐十方救苦天尊﹐廣度沈淪天尊﹐朱陵度命天尊﹐法橋大度天尊﹐火煉丹界天尊﹐轉輪聖王天尊﹐金闕化身天尊﹐逍遙快樂天尊﹐寶華圓滿天尊﹐九天神章天帝君﹐九煉返生眞司官君將史天尊﹐並著九色雲霞羽服﹐九天上帝衣冠冕﹐執圭﹐煉度將史如世之侯伯﹐各乘雲步空﹐降於壇所﹐黃雲紫霧﹐五色神炁﹐罩於壇上。兆集神精思﹐不可神思散亂。九煉神吏運洞陽之火﹐煉度亡魂﹐俟諷九章。兆存泥九出九色神光一道﹐徧滿虛空﹐中有玉宸元皇道君﹐左右二眞人侍道君﹐放無極神光﹐下煉所度亡魂。焚符﹐兆搯九煉訣﹐默念超升咒曰﹕

玉淸符法﹐爲汝煉魂。再返人道﹐以超太淸。急急如律令。

念咒畢﹐取東方炁吹符上﹐送於火池內焚之。再默念太一救苦天尊﹐火煉丹界天尊﹐朱陵度命天尊﹐各三聲﹐次念生屍開度咒曰﹕

南閻洞浮﹐流火之庭。玉眸煉度﹐黃華蕩形。神魂得度﹐升入朱陵。急急如律令。

次念九煉返生開度超升咒曰﹕

眞光煉度﹐一切罪魂。魂神澄正﹐滯魄超升。金容變化﹐九煉飛升。急急如律令。

兆行持九煉﹐並要寧肅心田﹐使身形俱忘﹐則精思感徹。若或心中掛一毫髮事﹐亦不爲究竟。兆宜遵式奉行。

九天九炁自然符

無上盟眞玉匱黃籙大齋壇

本壇今月某日爲某人某事﹐具奏天闕﹐請降郁單無量天帝眞胞命元元一黃演之炁﹐眞符﹐生屍九煉﹐正性聚神﹐須至告下者。

餘符見符命門

右準郁單無量天帝眞胞命元元一黃演之炁眞符﹐告下煉度亡過某人﹐及九州分野﹐五道四生﹐幽魂滯魄等。拔擢冥魂﹐﹑調理陰腸﹐制魔保舉﹐度品南宮﹐死魂受煉﹐仙化成人。生身受度﹐劫劫長存。隨劫瀚轉﹐與天齋年。永度三塗五苦八難﹐超陵三界﹐逍遙上淸﹐一如告命太歲年

月日。

具法位臣姓某承誥奉行

內可漏

帝眞胞命元一黃演之炁眞符具位臣某謹封

外方函

郁單

無量

天符

命告下具法位臣姓某謹重封

煉度亡魂某人及五道四生幽魂滯魄

上上禪善無量壽天帝眞胎命元洞冥紫戶之炁眞符。

梵監須延天帝眞魂命元長靈明仙之炁眞符寂然兜術天帝眞魄命元碭屍冥演由之炁眞符。

波羅尼密不驕樂天帝眞髒府命元五仙中靈之炁眞符。

洞玄化應聲天帝眞靈府命元高眞沖融之炁眞符。

靈化梵輔天帝眞元府命元高仙洞笈之炁眞符。

高虛淸明天帝眞華府命元眞靈化凝之炁眞符。

無想無結無愛天帝眞嶽府命元自然玄照之炁眞符。

右九天九炁眞符誥文﹐並同前式﹐預十日前﹐用黃紙九幅﹐長必尺二寸﹐倆朱書符墨書誥文﹐油紙作封皮﹐方函。書畢﹐逐道誦九天生神章﹐取東方靑炁吹符﹐想符光彩燦爛﹐煥赫奪日。兆逐日誦《生神章》咒之。

焚香﹐面東啟白齊意﹐調神正炁﹐誦詠九天生神寶章一過﹐引九夫眞炁﹐灌煉一身﹐叩齒三十通﹐存自己三丹田出三色眞炁﹐上接天界。三淸上帝自三丹田﹑出﹐九天上帝自泥丸九宮出﹐元場慈父丹林大帝木公尊神﹐衣五色衣冠﹐左有王喬﹐右有赤松子﹐自肝中由左目而出。西龜夫人﹐金母元君﹐五色云髻﹐左有圓光玉女﹐右有太陰玉女﹐自肺中由右目而出二神﹐乃萬神之祖﹐萬炁之先﹐立於空際。存自己五臟出五色雲炁﹐自泥丸中出。存五方五天帝君﹐三十二天帝君﹐浮空而來﹐立於五色雲中。存十方靈寶天尊﹐十方救苦天尊﹐十方救苦眞人。乘空步虛﹐燒香散花﹐同諸天帝﹐放百寶光明﹐照耀下方無極世界﹐九幽羅酆﹐五嶽四瀆﹐九州社令﹐應諸冥獄﹐罪魂得睹祥光﹐俱得出離。次存玄壇之外﹐土皆作碧玉﹐無有異色。九練返生眞司靈官將吏﹐各乘眞炁﹐立於壇之左右前後。存丹靈大神﹐朱陵神君﹐各乘火龍﹐自心中由重樓﹐自兩眉間出在壇內﹐其火龍踴躍﹐徧地皆成五色眞火﹐無有邊際。存九煉官將管押亡靈﹐及幽魂滯魄無量﹐百千萬億﹐咸來受煉。次焚符火池內﹐其符吏仙靈乘符眞炁﹐灌煉亡魂﹐復相生形﹐九天上帝諸天眞仙﹐在空玄之際﹐同聲誦詠九天生神寶章。預壇法眾﹐存爲監煉眞人。在會之人﹐存爲監煉大將。次存郁單無量天帝﹐以胞命元一黃演之炁纏其胞﹐上徹於天以生成。上上禪善無量壽天帝﹐以胎命元洞冥紫戶之炁纏其胎﹐下響於地以固根。梵監須延天帝﹐以魂命元長靈明仙之炁纏其三魂﹐使魂神通靈以達精。寂然兜術天帝﹐以碭屍冥演由之炁纏其七魄﹐使魄戶閉關﹐天王降仙以安寧。波羅尼密不驕樂天帝﹐以五仙中靈之炁纏其五臟﹐使五臟淸涼﹐五帝朝眞以存神。洞玄化應聲天帝﹐以高眞沖融之炁纏其六腑﹐使胃管生津﹐以納和。靈化梵輔天帝﹐以高仙洞笈之炁纏其七竅﹐開聰星辰朗明以開通。高虛淸明天帝﹐以眞靈化凝之炁纏其八景﹐使三部八景整具形神﹐幽夜開光以防身。無想無結無愛天帝﹐以自然玄照之炁纏其身﹐使三關五臟﹐六腑九宮﹐金樓玉室﹐十二重門﹐紫戶玉閣﹐三萬六千關節﹐根元本始﹐一時生成﹐令神布炁滿﹐聲尙神具﹐毛髮生身。次焚五神混合符﹐使五神復住五臟。焚混合百神符﹐使百神會集﹐四體如淨璢璃中捨寶月﹐並無一點塵埃。次存三宮九府﹐百一十曹﹐五帝考官﹐九官掾吏﹐酆都水府﹐五府社令﹐冥曹治職﹐各持黑簿﹐來到帝前。祖師上帝放九色眞光﹐光中迸出眞火﹐焚燒亡魂罪籍﹐皆爲灰燼。其諸亡魂歡喜踴躍﹐稽首天帝。其諸天帝各乘雲炁﹐自兆泥丸中入﹐各歸宮府。亡魂遊行自在﹐相貌端嚴﹐逐日三時來詣齋壇﹐朝禮慈尊。如不行南昌煉度﹐才焚罪簿了﹐卽升經橋﹐上登道境。

靈寶無量度人上經大法卷之六十三竟

靈寶無量度人上經大法卷之六十四

九煉生屍品田先生科

皇人曰﹕夫九煉生尸之法﹐最爲上道。人始受生﹐皆後虛無中來﹐莫不資其昔﹐會遇今緣﹐取象乾坤﹐含懷日月﹐變化陰陽﹐神識往來萬化之中﹐三焦潛凝九天冥運﹐皆以九天生神之炁﹐合和而生。一月爲胞﹐郁單無量天眞炁降爲之。二月爲胎﹐上上禪善無量壽天眞炁降爲之。三月魂具﹐梵監須延天眞炁降爲之。四月魄成﹐寂然兜術天眞炁降爲之。五月生五臟﹐波羅尼密不驕樂天眞炁降爲之。六月化腑﹐洞玄化應聲天眞炁降爲之。七月明竅﹐靈化梵輔天眞炁爲之。八月景附﹐高虛淸明天眞炁降爲之。九月降神﹐無想無結無愛天眞炁降爲之。身中神萬八千內外相合﹐三萬六千神一時生身﹐金樓玉室﹐紫戶靈布﹐匝繞身中﹐表裏相應﹐聲尙神具﹐三元養育﹐九炁結形﹐晝夜不停﹐布化轉變﹐黃神受質﹐故入在胞胎中﹐悉知前生之事﹐稟生所由﹐飲食濁穢﹐便自忘之。受生莫有不稟九炁而生。今將九天之炁攝化﹐布在八方﹐則死骸返生﹐枯朽發煙﹐罪累蕩除﹐九天混合﹐萬神具全﹐神識了然﹐則魂靈超於三天﹐法天象地﹐含陰抱陽﹐生神布炁﹐各有法說﹐累行練化﹐以升入無形。

凡行九煉生屍法﹐建九壇﹐高九尺﹐闊八十一寸﹐或高九寸﹐闊五寸﹐以象九天。壇之中心﹐用黃絹幡﹐闊九寸﹐高三十六寸﹐上書本天炁一道﹐雌雄黃書﹐牌上書九天帝號﹐分布每壇。各用靑紙書九煉符一道﹐安於壇上。布燈九盞﹐共九九八十一盞。每壇各用神水一瓶﹐黃紙密封。法官於壇內執旛召靈﹐步七星斗﹐誦咒以旛召魂﹐迎入壇下。次上香﹐再拜於九天帝前﹐上茶酒﹐宣九煉表﹐焚告玄壇神虎玉札符檄。

行持入煉

先關點破暗九天生神燈﹐名曰九卮。焚符畢﹐法師然後步斗變神﹐作昊天金闕上帝﹐貌若玉皇上帝﹐身居金光紫霧中﹐左右眞人﹐金童玉女侍衛左右。存想九天帝君宮殿﹐了然四向﹐皆九霄霞光換照。九宮帝君各遣神吏百千﹐立於四圍﹐了然如見。次誦九章﹐每一壇各隨帝炁焚之。畢﹐次搯九宮訣﹐隨四季行用。春則東方一壇行之﹐夏則南方一壇行之﹐秋則西方一壇行之﹐冬則北方一壇行之。搯本師訣﹐誦九天生神章。每壇各焚本炁符一道﹐各玄元始炁吹之。須旋繞誦大梵隱語﹐以淨水灑之。咒畢﹐以亡魂逐壇﹐移立於壇下。先告九天陽符生魂生神﹐次告九陰符以全魄全性﹐次告靈寶五符以生萬神﹐次隱語一徧﹐取五方炁吹﹐次取玄元始三炁吹之九﹐眞炁定體。次明亡者宿命因緣﹐卽當愛其形﹐保其神﹐貴其炁﹐固其根﹐終不死壞﹐而得神仙﹐骨肉同飛﹐上登三淸﹐是爲三炁合德﹐九炁齊仙也。

九煉科

皇人曰﹕先詣洞案上香﹐引亡靈於案前面聖﹐再上香三禮﹐復位東向﹐請聖上茶酒。次步斗﹐噀水﹐燒催攝度魂符。

次誦焚符咒曰

靈寶符命召魂眞符攝召亡魂赴壇煉度急急準上帝敕。

次念黃華蕩形天尊﹐焚黃炁陽精符。次念火煉丹界天尊﹐焚大火煉身符。次誦三章品﹐宣關九卮燈科。次宣九天尊表﹐旋繞九壇﹐誦大梵隱語三徧。次告九龍符命﹐次念九天煉化天尊﹐次用香九塊於逐壇鑪內焚﹐各用生神章本無符同化﹐次念變煉有形天尊。

再上香﹐再祝云﹕

具法位上啟臣某。伏聞希夷之閩﹐固竊眇以難通。恍惚之間﹐惟精明而可叩。切仰生神之典﹐實標起死之功。罔怠欽承﹐庶回昭鑑。焚香上啟元陽慈父﹐扶桑大帝﹐木公尊神道君﹐白玉龜臺九靈太妙靑金丹皇夫人﹐金母尊神﹐靑靈始老九炁天君﹐丹靈眞老三炁君﹐皓靈皇老七炁一天君﹐郁靈玄老五炁天君﹐黃靈黃老一炁天一君﹐郁單無量天帝﹐上上禪善無量壽天帝﹐梵監須延天帝﹐寂然兜術天帝﹐波羅尼密不驕樂天帝﹐洞玄化應聲天帝﹐靈化梵輔天帝﹐高虛淸明天帝﹐無想無結無愛天帝﹐飛天神王﹐長生大聖﹐無英公子﹐白元尊神﹐九天太乙君﹐九天續命君﹐桃康合延君﹐九天注生注祿君﹐九天衛房聖母﹐九天監生大神﹐諸司注祿保命眞君﹐三界官屬﹐一切威靈。伏望慈光熠耀﹐羽衛森嚴﹐羣仙翼轅﹐眾眞卮蹕﹐沛璇霄之惠澤﹐振寶葉之靈風。俯降齋壇﹐宏敷道蔭﹐稽首皈依﹐虔誠稱贊。

次焚雷文﹐誦隱語﹐焚返眞符命。次念返生頌曰﹕

代謝若循環﹐椿木不改柯。靜心念至眞﹐隨運順離羅。常能誦玉章﹐玄音徹霄霞。永享無終紀﹐豈知年劫多。

次再拜上香

臣等謹稽首頓首再拜﹐上奏扶桑大帝﹐木公尊神道君﹐白玉龜臺九靈太妙靑金丹皇夫人。伏聞元始降炁﹐妙物分精﹐作天地之尊神﹐爲靈眞之主宰。周行元梵﹐有形咸被於生成。密運璇璣﹐無物不歸於陶鑄。重玄大化﹐至妙難思。今有某人奉爲亡過某人﹐修建寶齋﹐資薦魂儀﹐返生人道。切以亡魂早纏世网﹐夙昧眞筌。九炁無歸﹐五行蕩失﹐三魂受譴﹐萬劫沈淪﹐不假良因﹐詎回生理。臣等恭依妙典﹐體乾坤造化之功。只按玄文﹐法陰陽和合之數。密行匹配﹐仰謝元宗。願降流水之精﹐煉而爲胞。陽火之明﹐煉而爲胎。乘木之貞﹐煉而爲魂。柔金之形﹐煉而爲魄。合土之英﹐煉而爲髒。致坎之靈﹐煉而爲腑。昭離之精﹐煉而爲竅。激震之聲﹐煉而爲景。利兌之榮﹐煉而爲神。天和地合﹐九煉徘徊。復請元和妙黑﹐纏繞身形。純陽道炁﹐經羅內外。三元養育﹐得成其形。臣等仰對靈眞﹐敷揚寶偈﹐頓首再拜。

次焚九煉符表﹐次念金木流晶頌。

扶桑啟初運﹐鬱鬱二靑芽。妙用流金母﹐和合自然葩。神炁凝元宮﹐靈物輝絳霞。自得生人道﹐冥寂契仙家。

再上香

臣等謹上啟

郁單無量天帝﹐上上禪善無量壽天帝﹐梵監須延天帝﹐寂然兜術天帝﹐波羅尼密不驕樂天帝﹐洞元化應聲天帝﹐靈化梵輔天帝﹐高虛淸明天帝﹐無想無結無愛天帝。臣恭聞三寶開光﹐九神感妙﹐無形無影﹐有相有靈﹐遊於太空之中﹐列於陰陽之內﹐正五緯之出沒﹐使萬品以化生﹐乃九炁齊並﹐三炁合德。臣今依式煉度亡魂某人﹐先具奏請

木公大帝尊神﹐金母太眞尊神﹐降兩曜之英華﹐結五行之秀炁﹐立根受祖﹐溟涬生精﹐感炁合神﹐恍惚有象。伏望九天上帝﹐賜正炁於九關。十極高眞﹐含胎元於十月。流精混沌﹐育質玄中。謹上請黃演之炁九重纏其胞﹐使胞源宣通﹐上徹於天以生成。謹上請洞冥紫戶之炁九重纏其胎﹐使胎結解根﹐下響於地以固靈。謹上請長靈明仙之炁九重﹐纏其三魂﹐使魂門煉仙﹐通神以達精。謹上請碭屍冥演由之炁九重﹑纏其七魄﹐使魄戶閉關﹐天王降仙以安寧。謹上請高眞沖融之炁九重﹐纏其六腑﹑使胃管生津﹐以納和。謹上請高仙洞笈之炁九重纏其七竅﹐使孔竅開聰﹑星宿朗明以開通。謹上請眞靈化凝之炁九重﹐纏其八景﹐使三部八景整具形神﹐幽夜光明以防身。謹上請自然玄照之炁九重纏其身﹐使三關五臟﹐六腑九宮﹐金樓玉室﹐十二重門﹐紫戶玉閣﹐三萬六千關節﹐根原本始﹐一時生神﹐令神布炁﹐炁滿能聲﹐聲尙神具﹐毛髮生身﹐諸天下臨﹐乃得生成。臣等無任祈天﹐禱聖激切﹐屏營之至﹐謹稽首再拜。

次上香﹐念九炁神化天尊。

夫三炁爲天地之尊﹐九炁爲萬物之祖。故三合成德﹐九陽爲眞﹐乃天地玄功之極也。今則九天化象﹐尙九結之未分。十月生成﹐尢十纏而難解。降本已就﹐流末須分。更仗帝眞﹐始終護度﹐有勞官眾﹐無雜正心﹐誦大有之金章﹐濟生尸之慶事。

次誦九章﹐次五帝符行用。

焚靑帝符﹐誦咒曰

謹召肝爲靑宮無英制魂君﹐少陽木精歲星之炁﹑納化身中以生肝﹐三魂處之。木神九人﹐神吏九千眾﹐速降眞炁﹐營衛皮膚﹐主其毛髮。

焚白帝符﹐誦咒曰

謹召肺爲素宮白元營魄君﹐少陰金精太白之炁﹐納化身中以生肺﹐七魄處之。金神七人﹐領神吏七千人﹐下治其中﹐營衛筋骨﹐主其牙齒。

焚黑帝符﹐誦咒曰

謹召腎爲玄宮桃康納精君﹐太陰水精辰星之炁﹐納化身中以生腎﹐左肩玉童﹐右肩玉女處之。水神五人﹐從吏五千人﹐主治其中﹐營衛血骨﹐主其生精。

焚赤帝符﹐誦咒曰

謹召心爲絳官太一司命君﹐太陽火精熒惑之炁﹐納化身中以生心﹐左有玉童﹐右有玉女處之。火神三人﹐役吏三千人﹐主治其中﹑營衛宮府﹐主其魂魄。

焚黃帝符﹐誦咒曰

謹召脾爲黃庭常在化靈君﹐土精之炁﹐納化身中以生脾。土神一十二人﹐領役吏一萬二千人﹐主治其中﹐營衛肌肉﹐主化四肢血脈﹐而生萬神。虛皇一炁﹐流布周身﹐以生一萬二千精光神﹐三萬六千毛竅神﹐五臟納靈﹐萬炁長存﹐百神混合﹐內外蓊冥﹐返胎復嬰﹐上朝帝君。急急如九天生神帝君律令。

次焚大梵隱語﹐及護魂等符。護魂符者﹐乃本治天堂還形復性九天寶誥也。

次明亡者宿命章﹐咒曰

辰中黃景炁﹐三秀發霄庭。蒼臺飛羽輪﹐迎延道已成。司命奏帝書﹐號爲玄度君。得生太霞宮﹐列賓館上卿。金門含精延﹐守其魂黃寧。左攜元素君﹐右攝朱郁靈。

次宣赦發遣

九章誦徹﹐五體生成。汝等旣膺大道之洪恩﹐當稟上眞之慈訓﹐澄心皈向﹐諦聽奉行。蓋以九天之炁生其神﹐三元之精育其質。黃白致相﹐混沌合形﹐六甲周流﹐五行交感﹐法天象地﹐含陰吐陽﹐則地剛柔﹐應天分度﹐千眞備列﹐萬象森羅﹐合道通眞﹐旣尊且貴﹐於是首爲昆侖﹐發爲星辰﹐眉爲華蓋﹐眼爲日月﹐鼻爲天柱﹐耳爲天窗﹐口爲天門﹐面爲天鑑﹐五嶽四瀆﹐九江八河﹐一元二儀﹐三光四象﹐五行六律﹐七元八景﹐九宮十方﹐三十六天﹐三十六地﹐莫不備焉﹐皆大道之應妙﹐神靈之所滋也。汝等自當淸虛滅欲﹐正念無爲﹐則炁養其神﹐神與炁合﹐炁與精凝﹐返貽更生﹐漸登無何有之鄕﹐可不樂哉。如或躁動渾濁﹐淫惡存心﹐則傷害其神﹐炁盡神逝﹐魂沈六道﹐魄役三塗﹐無有休息﹐可不悲哉。卽使三官增罪﹐七祖遭殃﹐劫劫生生﹐不可窮盡。汝能含純養素﹐抱朴修眞﹐於慧性中﹐超生樂土﹐顧善惡因緣﹐不可忽也。更爲亡靈開通冥路﹐智慧光生﹐贊揚功德。

次念智慧頌

智慧生戒根﹐眞道戒爲主。三寶由是興﹐高仙所崇授。泛此不死舟﹐倏忽濟大有。當此說戒時﹐諸仙來稽首。

再拜上香﹐三禮﹐長跪致詞。

臣等伏爲煉度亡魂﹐冒幹洪造﹐仰蒙二儀育質﹐九炁凝形﹐千眞皆會於三田﹐萬象森羅於六腑﹐百關和暢﹐七窮開通﹐魄靜魂寧﹐神淸炁爽﹐卽還生路﹐永托眞休。臣等螻蟻微生﹐酰雞小職﹐繆依法教﹐罔測玄風﹐輒應命以祈眞﹐賴垂慈而濟物。獲仲微悃﹐祇荷傾光。今則度品功圓﹐生屍事畢。伏望龍車鳳輦﹐卻返於瓊都﹐羽蓋霓旌﹐復升於絳闕。馳心迥漢﹐注想層霄。更冀洪仁﹐益施妙蔭。臣不勝攀戀之至﹐謹稽首﹐再拜奉送。

靈寶無量度人上經大法卷之六十四竟

靈寶無量度人上經大法卷之六十五

九煉生屍品

九卮生神明燈科燈符如後

伏以混元本始﹐藏三炁於太初。神景含暉﹐布九天於霄極。大塊旣判﹐元始開圖﹐神滋惠靈﹐炁分羅絡﹐恩垂下土﹐法度人天。是以金籙示科﹐云編開教﹐紫微玉寶﹐光明空洞之中﹐東極碧霞﹐變化始靑之上。本形如印﹐煥爛八方﹐文彩垂芒﹐廣長一丈。祕九重之金格﹐耀七寶之騫林。妙炁結成﹐靈風鼓奏﹐壇司得請﹐許接引以宣行。幽閉蒙休﹐獲開明而度化。今有某人披心大梵﹐稽首太玄﹐願垂五色之光暉﹐照破九幽之陰獄。伏願萬仙翼從﹐六領前袪﹐分善惡以定民﹐回人天而向道。周行不怠﹐普度無窮﹐升入無形﹐與道合眞。

謹然東北卮神燈﹐布帝眞胞命元元一黃演之炁。

伏以旋斗歷箕﹐羊角出扶搖之炁。九和十合﹐碧霞分羅絡之文。懸居長樂之福堂﹐下有朔單之陰獄。歲之自始﹐物所成終。今之夜謹然東北卮神燈﹐施郁單無量天生神寶章。伏願天寶金書﹐混元祖炁﹐開光龍漢﹐照燭重陰。凡夫克獲於飛仙﹐枯骨還生於人道。升入無形﹐與道合眞。

度仙上聖天尊。

次焚符﹐旋遠﹐誦郁單天章。

謹然東卮神燈﹐布帝眞胎命元洞冥紫戶之炁。

伏以帝出乎震﹐首歲德之發﹐春物植乎東宅﹐嵎夷而賓日﹐木司九炁﹐箕主七辰﹐翠羽華林﹐中有開明之童子。碧霞玉闕﹐上對始靑之老人。今之夜謹然東卮神燈﹐施上上禪善無量壽天生神寶章。伏願象輪布化﹐龍頷垂光﹐遊行三界之中﹐下赦萬生之罪﹐升入無形﹐輿道合眞。

玉寶皇上天尊。

次焚符﹐旋繞﹐誦無量壽天章。

謹然東南卮神燈﹐布帝眞魂命元長靈明仙之炁。

伏以陽上東南﹐象重明之烜赫﹐巽乎中正﹐言萬物之潔齊。處江海而不爭﹐鼓風雷之相薄﹐在元福用賢之界﹐有好生度命之尊。今之夜謹然東南卮神燈﹐施梵監須延天生神玉章。伏願停駕回光﹐隨機應化﹐掃除五道﹐詣長樂之淸都。過度三塗﹐到眞常之妙境。普令萬匯俱入大乘﹐得道之後﹐升入無形。

好生度命天尊。

次焚符﹐旋透﹐誦須延天章。

謹然南卮神燈﹐布帝眞魄命元碭屍冥演由之炁。

伏以三炁天中﹐赤帝號丹靈之老。重陽宮內﹐玉文煉流火之庭。當萬物相見之時﹐保億劫無終之運。尋聲救苦﹐應感分暉。今之夜謹然南卮神燈﹐施寂然兜術天生神玉章。伏願億曾受度﹐煉以玉膏。九族同仙﹐賜之金液。北府消大魔之試﹐南河制洪澇之災。普入光明﹐常居福慶﹐得道之後﹐升入無形。

玄眞萬福天尊。

次焚符﹐旋繞﹐誦兜術天章。

謹然西南卮神燈﹐布帝眞藏府命元五仙中靈之炁。

伏以坤輿載物﹐未申居地勢之中。梵炁流罡﹐參井居森羅之右。廣運太虛之德﹐高臨仁靜之鄕﹐萬寶裝嚴﹐百方威伏。今之夜謹然西南卮神燈﹐施波羅尼密不﹐驕樂天帝生神寶章。伏願億萬分暉﹐百千應號﹐校九府死生之錄﹐開八方罪福之門。至賤至微﹐普登道岸﹐無窮無極﹐俱轉法輪﹐得道之後﹐升入無形。

太靈虛皇天尊。

次焚符﹐旋繞﹐誦不驕樂天章。

謹然西卮神燈﹐布帝眞靈府命元高眞沖融之炁。

伏以金靈皇老﹐空靑鳴紫宇之林。玉國西那﹐郁剎峙浮羅之嶽。八威煥爛﹐七气氤氳﹐星分太白之精﹐治在少陰之境。今之夜謹然西卮神燈﹐施洞玄化應聲天生神寶章。伏望眾聖臨軒﹐諸天慶駕﹐九幽開夜﹐騫林咸返於舊條。十轉回輪﹐福會更生於來運。凡居法界﹐盡入玄門﹐得道之後﹐升入無形。

太妙至極天尊

次焚符﹐旋繞﹐誦應化聲天章。

謹然西北卮神燈﹐布帝眞元府命元高仙洞笈之炁。

伏以法輪十轉﹐帝闕九開。天奧穹窿﹐郁化精於三變。乾元剛健﹐應君德之六爻。位九五之尊稱﹐居重陽之極數﹐不言而應﹐有感則通。今之夜謹然西北卮神燈﹐施靈化梵輔天生神寶章。伏願種民主品﹐梵行開生﹐燒香散花﹐同詣壇所。執籙把籍﹐齋到帝前。絕六趣之惡根﹐興五門之善念﹐得道之後﹐升入無形。

無量太華天尊

次焚符﹐旋繞﹐誦梵輔天章。

謹然北卮神燈﹐布帝眞華府命元眞靈化凝之炁。

伏以元冥五炁﹐坎爲天一之精。黑帝雙皇﹐辟總太微之景。四時成歲﹐萬物所皈。玉壠神丘﹐隱眞空而返照。靑裙羽矚﹐凝妙寂以居元。今之夜謹然北卮神燈﹐施高虛淸明天生神寶章。伏願慈周永劫﹐惠逮有生。定水淸泠﹐制萬精於郁絕。玃天豁落﹐束六鬼於羅酆。道德興隆﹐人天共慶﹐得道之後﹐升入無形。

玄上玉晨天尊。

次焚符﹐旋繞﹐誦淸明天章。

謹然上卮神燈﹐布帝眞嶽府命元自然玄照之炁。

伏以至聖至眞﹐五境出三羅之界無巓無頂。八方朝七寶之宮。統皇上之天元﹐鎭中夾之地極﹐威光翼翼﹐神德巍巍。今之夜謹然上卮神燈﹐施無想無結無愛天生神寶章。伏願無爲大道﹐上帝尊神﹐住慈悲善巧之門﹐現微妙光明之相。一身受福﹐得爲金闕之臣。九族蒙恩﹐俱入紫虛之會。得道之後﹐升入無形。

玉虛明皇天尊。

次焚符﹐旋繞﹐誦無愛天章。

燈光無盡天尊。

次宣九天尊表。

向來宣布九卮神燈﹐懺祝五苦暗障。伏願八會九光﹐安天鎭地。三塗五苦﹐出離幽冥。煉化萬生﹐恩覃宇宙﹐功歸南上﹐剎利仙翁。更願飫沾上善﹐悟三界﹐以俱空。得證九壇﹐度羣生而普見。

催攝度魂符

黃炁陽精符

金東醴井玉黃

右符靑紙黃書﹐出《洞眞金根經》﹐名曰黃炁陽精洞明靈符。叩齒十二通﹐面東﹐卯訣﹐書符。咒曰﹕

陽藏陰生﹐二炁交周。天元混合﹐三五應符﹐服禦黃華﹐靈降其軀。長享景福﹐與道同休。度己九玄﹐參駕飛浮。

祝畢﹐放黃華水中。

上元重明九斗陽芒火鈴眞符

右符詳具立成儀。

東極靑宮九龍符命

右符詳具普度符告品

九煉旛本炁符

玉淸九天慶云火府隱文一名玉篆雷文

高上眞王玉淸寶籙﹐玉篆雷文﹐普告南昌上宮煉度注算眞君﹐酆都冥獄諸治典吏﹐成使聞知﹐煉度亡過某人﹐消滅罪戾﹐開泰泉扃﹐蕩除陰翳﹐調理陰陽﹐制魔保舉﹐度品南宮。死魂受煉﹐仙化成人。永離三塗五苦八難﹐超淩三界﹐逍遙上淸﹐一如告命。

右符有雷嗔之人﹐及犯刑法者﹐用此符。並孤魂﹐亦用之。

返眞符

本治天堂玉簡金符

神霄玉簡三天符命﹐上開八門三十六獄﹐執治治官﹐速詣帝軒﹐解宥宿罪﹐超度亡過某人﹐上升神霄玉闕之天。復還治職﹐炁入玄玄﹐一如告命﹐風火驛傳。

太歲年

月日

時告下。

靑封皮

神霄玉闕金符告下具位臣姓某謹對封

東嶽上生本治天堂

焚符咒曰

九陽運眞炁﹐煉化卽神功。焚符速告行﹐昭感自冥通。急急如九炁天君律令。

九天紫府內音玉符

上帝符命﹐宣告三界天牢地獄主司大神﹐拔度亡過某人﹐統領符命﹐部衛形魂﹐上朝帝庭﹐罪尢和釋﹐與道合並﹐神登玉闕﹐受煉長存﹐一如告命。

具法位。

栢木爲簡﹐白地丹書﹐靑紙封皮﹐誥文四行﹐年月一行﹐書寶誥。面西北焚香﹐長跪﹐存九天上帝九人﹐如帝服衮冕﹐絳霄飛羽華裳﹐默奏訖﹐祝九天生神一徧﹐取九炁光吹筆書﹐訖再祝一徧﹐依前吹炁符上﹐玉淸訣﹐於三寶前宣讀訖。給付亡靈﹐焚於靑煙之中。

靈寶五符見煉度符誥品

九天九陽符

郁單無量天魂精祕音內諱玉佩開明上符

混合空洞炁﹐飛爽浮幽寥。延康無期劫﹐眇眇離本條。苦魂沈九夜﹐乘晨希陽翹。大有通玄戶﹐郁單降晨霄。黃雲凝靈府﹐陰陽炁象交。胞元結長命﹐惡根應化消。桃康合精延﹐二帝秀玉飄。灌漑胞命門﹐精煉神不雕。九天命靈章﹐生神神目超。元君遏死路﹐司馬誦洞謠。一唱萬眞和﹐九徧諸天朝。稽首恭劫年﹐慶此榮舊苗。

右謹上請帝眞胞命元元一黃演之炁九重﹑奉爲亡過某人纏其胞﹐使胞元宣通﹐上徹於天以生成。一如告命﹐風火驛傳。

上上禪善無量壽天魂精祕音內諱

玉佩開明上符

無量結紫戶﹐炁尊天中王。開度飛玄爽﹐凝化輪空洞。故根離昔愛﹐緣本思舊宗。幽夜淪遐劫﹐對盡大運通。帝眞始明精﹐號曰字元陽。嬰兒伯史原﹐結胎守黃房。斬根斷死戶﹐熙頤養嬰童。禪善導靈炁﹐玄哺飛天芳。華景秀玉質﹐精煉自成容。務玄育上生﹐羅列備明堂。太虛感靈會﹐命我生神章。一唱動九玄﹐二誦天地通。混合自相和﹐九徧成人功。大聖慶元吉﹐散華禮太空。諸天並歡悅﹐一切稽首恭。

右謹上請帝眞胎命元洞冥紫戶之炁九重﹐奉爲亡過某人纏其胎﹐使胎結解根﹐下響於地以固靈﹐一如告命﹐風火驛傳。

梵監須延天魂精祕音內諱玉佩開明上符

須延總三云﹐玄元始炁分。落落大梵布﹐華景翠玉尊。明梵飛玄景﹐開度長夜魂。遊爽赴期歸﹐炁炁返故根。太帝號陽堂﹐字曰八靈君。九關綠回道﹐胎炁生上元。陵梵度命籍﹐太一輔精延。泥丸敷帝席﹐三部八景分。魂生攝遊炁﹐九轉自成仙。

瑯瑯九天音﹐玉章生萬神。三徧列正位﹐炁參八辰門。玄關遏死戶﹐靈鎭津液源。應會感靈數﹐明道潛回輪。應此嬰兒蛻﹐稽首贊洞文。

右謹上請帝眞魂命元長靈明仙之炁九重﹐奉爲亡過某人纏其三魂﹐使魂門煉仙﹐通神以達精。一如告命﹐風火驛傳。

寂然兜術天魂精祕音內諱玉佩聞明上符

寂然無色宗﹐兜術抗大羅。靈化四景分﹐萬條翠朱霞。遊魄不顧返﹐一逝洞羣魔。神公攝遊炁﹐飄飄練素華。榮秀椿劫期﹐乘運應靈圖﹐空洞生神章﹐瓊音逸九霞。一唱萬眞會﹐騫爽合成家。九轉景靈備﹐鬱鬱曜玉葩。兜術開大有﹐一應享祚多。上聖回帝駕﹐嬰兒欻以歌。不勝良晨會﹐一切稽首和。

右謹上請帝眞魄命元碭屍冥演由之炁九重﹐奉爲亡過某人﹐纏其七魄﹐使魄戶閉關﹐天王降仙以安寧。一如告命﹐風火驛傳。

波羅尼密不驕樂天魂精祕音內諱玉佩開明上符

翻翻五帝駕﹐飄飄玄上門。遊步黃華野﹐回靈驕樂端。采集飛空景﹐舊爽多不存。太微回黃旗﹐無英命靈旛。攝召長夜府﹐開度受生魂。公子輔黃寧﹐總錄具形神。玉章洞幽靈﹐五轉天地分。炁煉元藏府﹐紫戶自生仙。數周眾眞會﹐啟陽應感繁。玉女灌五香﹐聖母慶萬年。三界並歡樂﹐稽首禮天尊。

右謹上請帝眞髒府命元五仙中靈之炁九重﹐奉爲亡過某人﹐纏其五臟﹐使五臟淸涼﹐五帝朝眞以存神。一如告命﹐風火驛傳。

洞玄化應聲天魂精祕音內諱玉佩開明上符

應聲無色界﹐霄映冠十方。回化輪無影﹐冥期趣道場。靈駕不待轡﹐朗然生神章。空洞諒無涯﹐玄夷亦爲疆。練胎返本初﹐長乘飛玄梁。靳畜喪天眞﹐徹思候履常。斬伐胞樹滯﹐心遊超上京。願會旣玄玄﹐悟我理兼忘。介福九天端﹐交禮地辰良。混化歸元一﹐高結元始王。稽首儔靈運﹐長謝囂塵張。

右謹上請帝眞靈府命元高眞沖融之炁九重﹐奉爲亡過某人﹐纏其六腑﹐使胃管生津以納和。一如告命﹐風火驛傳。

靈化梵輔天魂精祕音內諱玉佩開明上符

玄會統無涯﹐混炁歸梵輔。務猷運靈化﹐潛推無寒暑。乘數構貞條﹐振袂拂輕羽。瓊房有妙韻﹐泛澄高神所。圓輪無停映﹐眞仙參列序。上上霄衢邈﹐洞元深萬巨。秀葉翳翠霞﹐停蔭淸泠渚。遨玩怡五神﹐繁想嘯明侶。五難緣理去﹐衝心自怡處。爽魂隨本根﹐亹亹空中佇。七誦重關開﹐豁滯非神武。運通由中發﹐高唱稽首舉。

右謹上請帝眞元府命元高仙洞笈之炁九重﹐奉爲亡過某人﹐纏其七竅﹐使孔竅開聰﹐星辰朗明以潤通。一如告命﹐風火驛傳。

高虛淸朋天魂精鑿曰內諱玉佩開明上符

淸明重霄上﹐合期慶雲際。玉章散衝心﹐孤景要靈會。煥落景霞布﹐神矜靡不邁。玉條流逸響﹐從容虛妙話。靈音振空洞﹐九玄離幽裔。感爽無凝滯﹐去畱如解帶。明識生神章﹐高遊無終敗。玄景曜云衢﹐迹超神方外。應感無方圓﹐聊以運四大。研心稽首誦﹐眾聖共稱快。

右謹上請帝眞華府命元眞靈化凝之炁九重﹐奉爲亡過某人﹐纏其八景﹐使三部八景整具形神﹐幽夜開光以防身。一如告命﹐風火驛傳。

無想無結無愛天魂精祕音內諱玉佩開明上符

無結固無情﹐玄玄虛中澄。輪化無方序﹐數來亦叵乘。誰云無色平﹐峨峨多丘陵。冥心縱一往﹐高期淸神徵。良遇非年歲﹐劫數安可稱。浮爽緣故條﹐返胎自有恆。靈感洞太虛﹐飛步霄上冰。津趣鼓萬流﹐潛凝眞神登。無愛固無憂﹐高觀稽首升。

右謹上請帝眞嶽府命元自然玄照之炁九重﹐奉爲亡過某人﹐纏其身﹐使三關五臟﹐六腑九宮﹐金樓玉室﹐十二重門﹐紫戶玉合﹐三萬六千關節﹐根源本始﹐一時生神。令神布炁﹐炁能聲。聲尙神具﹐毛髮生身﹐諸天下臨﹐以得其生。一如告命﹐風火驛傳。

九天九陰符

須延天陰符

禪善天陰符

郁單天陰符

應聲天陰符

不驕樂天陰符

兜術天陰符

無愛天陰符

淸明天陰符

梵輔天陰符

九陽梵炁九後燈符

一陽混溟王車瑝之炁符亥文北炁

咒曰

神霄一陽﹐出自九天。混溟軒輿﹐王車瑝理微延。符鎭左腎﹐上升玉軒。

二陽泛華紫微之炁符醜文北炁

咒曰

神霄二陽﹐出自九天。泛華太素﹐紫微微延。符鎭右腎﹐上升玉天。

三陽天屢鳳車之炁符寅文艮炁

咒曰

神霄三陽﹐出自九天。天婁玉合﹐鳳車微延。符鎭命門﹐上升九天。

四陽中女辟邪之炁符卯文震炁

咒曰

神霄四陽﹐出自九天。中女養光﹐辟邪微延。符鎭絳宮﹐上升丹天。

五陽太皇微延之炁符辰文巽炁

咒曰

神霄五陽﹐出自九天。太皇玉帝﹐微微延延。符鎭脾中﹐上升始玄。

六陽化眞白灝之炁符辰文巳炁

咒曰

神霄六陽﹐出自九天。化眞入景﹐白灝微延。符鎭肺中﹐上升玉元。

七陽絳實子光之炁符午文巽炁

咒曰

神霄七陽﹐出自九天。絳實朱柯﹐子光微延。符鎭肝中﹐上升太玄。

八陽金眞命仙之炁符辰文南炁

咒曰

神霄八陽﹐出自九天。天眞下降﹐玉券命仙。符鎭泥丸﹐上升玉元。

九陽太皇寂玄之炁符申文南炁

咒曰

神霄九陽﹐太陽九炁。八十得一﹐太皇玉室。寂入元元﹐上朝玉室。

九煉表符

皇人曰﹕是符乃高上空洞混化九天元父道君﹐降而結爲雲篆﹐付九天金籙無量壽生神尊君﹐行之以濟陰屍。如遇此符﹐九炁齊並﹐如日之升﹐百骸流光﹐更無陰滓﹐便成仙人﹐凡用此符﹐以表九道﹐書符在內﹐上奏九天之帝。帝君受符﹐卽九天稱慶﹐太一執符﹐帝君品命﹐主錄勒籍﹐司命定算。五帝監生﹐聖母衛房。

須延天符

禪善天符

郁單天符

應聲天符

不驕樂天符

兜術天符

無愛天符

淸明天符

梵輔天符

皇人曰﹕右符九道﹐當用黃紙朱書於表前。書時存身爲金籙生神道君﹐搯九宮訣。吸取九霄之炁﹐咒而成符。

靈寶無量度人上經大法卷之六十五竟

靈寶無量度人上經大法卷之六十六

神虎追攝品

神虎隱書

天一北祚太一紫元混元玉札神虎隱書者﹐昔天師葉眞人成道之日﹐藏此隱書於龍虎山壁魯洞中﹐以石銘曰。

北魁玄冥天一北祚太一紫元混元玉札神虎隱書﹐北魁祕於玄範天一宮中﹐太一紫府之內﹐北斗九天之中。神虎九皇夫人﹐掌管下元八極貴賤﹐十方王侯百官﹐兆庶萬品生民﹐魂魄生死﹐壽限延促﹐神識去畱﹐祿命長短﹐皆系主之。凡人世四。夷八蠻﹐九州十道﹐六戎五狄﹐十二分野﹐天蓋之下﹐萬國兆民﹐九壘之上﹐咸皆隸焉。人生在世﹐北斗降神一分﹐生於形內﹐三萬六千眞神﹐魂父瑰母主張元命﹐大限三萬六千之日﹐壽主一百二十年命。遵依三綱五常﹐保養魂魄精神﹐不造罪惡﹐不修善功﹐壽命限盡﹐眞神還於斗曹。一日收去一神﹐滿三萬六千﹐謂之天壽數終﹐斗極注死﹐太微除生﹐天符降下﹐告於地司﹐隨其所在﹐神靈奉行。陽收其魂﹐陰取其魄﹐地收其水﹐天取其炁﹐火風散盡﹐還形太陰﹐神識飛爽﹐任於造化﹐隨業受報﹐輸回生死﹐萬劫無盡。若生世之日修善建功﹐玉曆增算﹐神降善炁於身中。修惡造罪﹐地司除算﹐神飛惡炁於身中。還於斗府﹐大惡除壽﹐大善益壽﹐小惡除算﹐小善益算。一算三日﹐一壽一年。紀算一十二日﹐紀壽一十二年﹐折算除壽﹐去其眞神。若造大惡﹐壽盡算絕﹐眞去神歸﹐一身卒暴﹐奄忽命終﹐魂魄歸斗﹐神識受苦﹐惡業非大﹐除壽收神﹐鬼魔來侵﹐善神遠離﹐空屍行走﹐危困疾惡﹐榮纏其形。小小惡業﹐減算去神﹐魂魄不寧﹐邪炁爲病。若能改過悛惡﹐修善建功﹐立德行仁﹐齋戒精修﹐感動皇極﹐眞神再降﹐神識靈明﹐魂魄康樂﹐萬神歡忻。積日累歲﹐萬神備身﹐神能飛形。大則白日登

仙﹐中則尸解得道﹐小則延壽長年。所謂皇天輔德﹐天佑善人﹐疏而聽卑﹐應如影響。

《太上祕誥》曰﹕作善善炁至﹐作惡惡炁至。蓋北祚玄曹斗府星宮﹐每一宮府皆有億萬九皇靈官﹐億萬繡衣使者﹐億萬金童玉女﹐億萬天將吏兵﹐下遊於世﹐采錄萬國人之善惡﹐毫分無差﹐其中最尊者有九皇神虎夫人﹐神虎左右大聖﹐神虎主生死玉女﹐次有神虎追魂使者﹐神虎追攝吏兵。若能修善建功﹐除邪戒欲﹐去非輔正﹐名列天一紫府﹐位司太一北祚。可以請降眾靈﹐佐助大道﹐回屍起死﹐復魂返魄﹐剪除妖魔﹐叱吒幽司﹐統禦冥曹﹐注祿延壽﹐愈災捍厄﹐以招天勛﹐功成善滿﹐白日登眞。

序分五斗玄範

皇人曰﹕夫東斗注算君﹐乃靑陽生炁之府﹐靑靈始老九炁天君主之。西斗記名君﹐乃皓靈養素之府﹐皓靈素老七炁天君主之。南斗上生君﹐乃赤炎丹靈太淵之府﹐丹靈眞老三炁天君主之。北斗落死君﹐乃郁絕中和之府﹐五靈元老五炁天君主之。中斗大魁君﹐乃總監眾靈之府﹐黃靈黃老一炁天君主之。且東斗注算君﹐但人之稟受一炁而生﹐卽五帝監生﹐司命定算﹐主錄勒籍﹐大而爲壽﹐小而爲算。夫人之生於世者﹐並注一百二十壽。一紀爲十二年﹐爲一千二百算。如司命定察功過高大﹐則爲奏呈以增其算。大則三百六十算﹐小則一百二十算。如司命定校罪惡貫盈﹐則爲奪算。罪惡未深﹐則爲減算。除年增促年齡﹐各分等殊﹐未有差之毫髮者也。其東斗注算之君﹐捧印持旌﹐威禁極重。蓋人之死亡﹐陰魄皆屬北冥之所攝。如天數未盡﹐或犯罪皆禁斗獄﹐名曰天一北祚。陽則生人代罪﹐分受冥考﹐令富乏嗣續﹐貧多子孫﹐男值凶橫而亡身﹐女值娠妊而傷命﹐或出入訟庭消磨產業﹐或遭瘟疫﹐或生瘡疽﹐累歲迍邅﹐連年困篤﹐皆亡靈之受考﹐致陽世以遭殃。或作善功﹐正心奉道﹐純忠全孝﹐累積陰功﹐書名左券﹐魔王保舉﹐諸天稱慶。卽魂登南斗﹐魄煉洞陽﹐赦陰過之考魂﹐贖陽愆之責役。其有夭命﹐或量校有無罪犯﹐卽拘畱南嶽﹐差注人間﹐權攝里域﹐候年限考終﹐經北斗文曲之宮。給大梵正音天書合同眞文﹐賫詣南宮﹐量其福報﹐受生人間﹐分其貴賤男女之身。其有壽終﹐無功可紀﹐無行可錄﹐罪積丘山﹐無有善露。卽徑囚酆幽﹐受其冥考﹐動經累劫﹐不睹光明﹐受報分形﹐作諸異類﹐永失人身﹐深可悲哀。故元始上帝慈憐﹐觀見眾生﹐爲善者少﹐爲惡者多﹐沈淪五道﹐謫役三塗﹐萬劫受苦﹐無有出期。是故發大慈悲﹐流傳大法﹐以混元之炁﹐玉札之符﹐散布眞文仙經祕誥玉簡金書﹐付以靈寶筌蹄指示篇目。有道之士﹐代元始以行化﹐普救愚迷。故法中𨿽符吏等殊﹐咸遵帝命﹐準依行遣咒訣﹐就玄魁北冥而搜攝之。所謂無所不度﹐無所不成﹐是謂無量度人者也。故行持之士不可不知。召之當存身如枯木﹐左右手玉淸訣捧心﹐存心中眞火炎炎﹐焚爲灰燼。卻左手搯午﹐右手子文﹐叉腰﹐存腎中眞水如車運轉﹐與炎交接﹐忽震風一蕩﹐吹灰全無。卽叩齒十二通﹐面天門﹐吸混元祖炁十二口﹐閉息少時﹐存天門有紫雲而來﹐入兆頂。次存己中宮有黃白之炁﹐纏繞而出﹐與紫雲交接。想身爲元始天尊﹐戴上淸冠帔。畢再想東極宮中太一天尊﹐從空而來至兆前﹐坐九頭獅子座﹐手執楊枝淨水﹐次再取太一天尊頂中靑玄之炁﹐合元始之炁。化成百寶光明﹐罩兆己身。次想天門紫雲碧霞之炁﹐至兆面前﹐其炁散處﹐見神吏虎責玉童玉女符吏﹐並捧符執節。兆乃拂訣於耳目役之。候彈畢﹐卽通炁進案前﹐焚香﹐具白事由。再叩齒﹐丁罡十二步﹐旋身面北。兩手搯神虎印﹐兩手小指相交﹐大指並搯中指中。咒曰﹕

唵俱賒魯祈容吒嚧�攝。

咒畢﹐高聲召云﹕

吾召神虎主伯主吏﹐或云三部追魂使者等﹐來至壇前﹐聽吾處分。存至祝曰﹕吾稟元始勁符威章龍文﹐掌玄元之靈寶﹐神虎之冥司。汝等正直聽明﹐威容猛烈﹐分幽冥之黑暗﹐別生死之殊途。旣苦爽之未超﹐當慈悲而追攝。依遵玉札﹐徑往重泉﹐聚陰魄以皈身﹐返陽而合體﹐明分報應﹐顯見玄壇。使萬炁以齊仙﹐普受開度。開八門之妙道﹐拔出幽關。勿生懈退之心﹐以廢眞元之教。火急奉行﹐火令疾疾。

祝畢﹐叩齒九通﹐彈訣吹炁入玉札﹐依法焚之。

師曰﹕應靈寶諸罡步召將煉度召魂應干作用﹐但左手中指中﹐右手寅申訣﹐默定心存念東極宮中太一天尊靑玄上帝﹐一炁七徧。取靑玄之炁一口咽之﹐直至丹田。再想丹田之炁﹐與靑玄之炁﹐交結成云﹐直透泥丸而出﹐化身爲太一天尊。

北魁玄範神虎夫人

北斗玄冥大聖第一夫人諱�﹐管子生人。

北斗玄冥大聖第二夫人諱�﹐管丑亥生人。

北斗玄冥大聖第三夫人諱�﹐管寅戍生人。

北斗玄冥大聖第四夫人諱�﹐管卯酉生人。

北斗玄冥大聖第五夫人諱�﹐管辰申生人。

北斗玄冥大聖第六夫人諱�﹐管巳未生人。

北斗玄冥大聖第七夫人諱�﹐管午牛人。

玉曹仙伯主吏各一員

雄左玉曹主伯主魂大聖何�。

雌右武鸞主吏主瑰大聖喬�。

右二神管星宿公侯及士庶之魂。

神虎玉女七員倒生玄司

第一玉女蔣仁貴。

第二玉女蔣仁賢。或作仁喜

第三玉女王眞�。

第四玉女黃文�。

第五玉女萇道仁。

第六玉女董希卿。

第七玉女翟普卿。

右七玉女﹐掌一切橫死夭亡之眾﹐各紫衣袂鳳冠﹐朱履﹐羽裙珂佩﹐手執生死簿。

服符玉女七員

第一玉女蔣仁貴。第二玉女李華。

第三玉女由逢。

第四玉女趙申。

第五玉女韋卞。

第六玉女張信。

第七玉女徐明。

右神虎玉女七人﹐各掌生人死亡魂魄﹐輪轉受化﹐生死之方﹐皆系玉曆所錄。卽知存亡之所幾﹐追取魂魄﹐詳其注死之由。同請降大聖玄司玉女﹐賫持混元玉札﹐往四生六道﹐追取亡魂﹐立至神壇。

鐵迹台光使者

神虎使者十五員

張鬼言﹐侯鬼由﹐魏鬼坴。已上三員﹐主子午生人。

丁�﹐明�﹐卓伸之。已上三員﹐主丑亥生人。

王滸﹐王�﹐劉子和﹐已上三員﹐主寅戌生人。

仔天佑﹐任�﹐曾元�。已上三員﹐主巳未生人。

邵公權﹐陵飛眞﹐孔��。已上三員﹐主酉辰生人。

三使者

第一使者紫繡衣紅誘抹額侯�。

第二使者紅繡衣黃繡抹額張�。

第三使者綠繡衣紅繡抹額張�。

神虎功曹八員。

天道郜天眞。地道冉文仲。人道胡當。仙道索忠。神道祖公弼。鬼道翟尙。業道萬贊。畜生道王精。

右功曹各有一百二十員﹐所用者七員。

監魂引魂童子各一員

玉府監亡魂童子徐��。

玉府引亡魂童子孔��。

右童子各有一百二十員。

酆都功曹一十二員

子神侯子恩。丑神孫太平。寅神張文卿。卯神孟子房。辰神鄭長卿。巳神石長生。午神徐長卿。未神松文卿。申神程執明。酉神王弓望。戌神龍楚卿。亥神陰貴卿。混元玉札

化元

律魄

星飛

澤

右用槿木長七寸﹐闊三寸﹐厚二分﹐朱書﹐告付三界十方生死之方﹐追取生死魂魄。又可旣白繒長七寸﹐闊三寸﹐朱書玉札﹐方器貯水﹐臥屍返眞符﹐上手執返眞靈旛﹐歌斗章﹐燒玉札於人中﹐未及一日﹐或卒暴去世﹐皆可返魂復魄﹐回屍蘇神。若大數未絕﹐當祈天求生。如壽祿期盡﹐當訴遺言﹐急須遣歸。儻非虛白內映﹐善功格天﹐投紫丹以活骸﹐列大醮於玄魁﹐不能久停再生矣。

陽日混元玉札神虎玄冥符命

陰日混元玉札神虎玄冥符

陽符

陰符

變化威靈攝。混元開泰攝。肇脫分精攝。冥聚魂魄攝。玄星耀輝攝。飛空統禦攝。澤被幽通攝。

右法思斗星所向﹐逐星取炁吹入符中。

第一玉札夫人攝魂靈符尢教。

第二玉札夫人攝魄靈符昊問。

陽日聚形

陰日聚形

太一北祚天一紫文﹐北魁玄冥混元玉札。神虎符命﹐追取某分野亡魂等眾﹐來赴靈寶玄壇﹐恭對三寶禦前﹐聞經聽法傳符受戒﹐領受殊恩。無違頃刻﹐疾速奉行。神虎所到﹐萬神敬聽﹐風火驛傳。

年月

日時告下。

具位

臣姓名奉行

封皮

具位臣姓名承玉札奉行

背書

混元玉札神虎玄冥符命追取某野苦爽幽魂

方函

混元玉札神虎符命告下具位臣姓某謹重封

某野主罪獄主曹萬神

皇人曰﹕凡行玉札並按亡魂生時年甲﹐所屬斗宮﹐各於本屬星下﹐書所追亡魂姓名。如行普度﹐止書某人等一切億曾萬祖﹐幽魂苦爽﹐孤魂滯魄之眾﹐應玉札後書上帝勑文。如專度﹐用天書雷器之篆。如普度﹐用眞書。於建壇之夜﹐次日淸旦﹐用使者眞形符﹐及二關計同玉札﹐焚於烈焰中﹐使者前行﹐賫持符命﹐召攝亡爽﹐克期來赴。

太上混元玉札追魂鐵券

皇人曰﹕凡欲追薦橫死之者﹐須用鐵券以攝之。法用雌黃夾朱砂篆之﹐召攝亡魂﹐各於所屬星下﹐書姓名生時年月﹐及某月日﹐身亡葬埋處。若名數多﹐則於玉札下列之﹐或不記年月日時﹐亦子細開說於玉札下﹐同信帛等關焚於烈焰中。

扶嬰兆盤蘭定淑者﹐乃七元眞君之陰名也。化元律魄星飛澤者﹐乃斗中夫人內諱也。是北斗之精﹐斡運陰陽﹐聚其魂魄﹐成其形影之象﹐然後攝之。何者﹐蓋橫死者陰炁迷纏﹐使其心神倒錯﹐妄失眞元。至卒之後﹐陽魂俱消﹐陰炁隔障﹐不睹光明﹐魂離魄散。故太上慈悲﹐立此券文以攝之﹐此所謂靈寶無量度人者也。

總式

靈寶大法司

本司於今月日據云云﹐備錄申奏

天省取旨外。今依稟

太上元降

太一混元追魂玉札﹐受付追魂使者﹐前去陰關取攝亡魂某甲等赴本司﹐今具亡人姓名玉札下項。

右太一北祚﹐天一紫元。北斗玄冥﹐混元玉札。神虎符命﹐徑下十方三界﹐生方死府﹐追攝上件亡魂某甲等﹐來赴壇司﹐朝謁

上帝﹐領受

天恩。主者萬神﹐開關啟路﹐疾速奉行﹐毋輒稽遲。

年月

日時下。

具法位行神虎太一混元玉札攝召事臣某奉行。

內封

具法位臣姓名

承玉札奉行

後書

太上混元玉札取攝亡魂某等

外方函

太上混元玉札神虎符命告下

具法位臣姓某謹重封

十方無極世界九幽地獄主者萬神

勑玉札咒曰﹕

玉札隱書﹐降付北都。囚獄冥司﹐敬聽神符。長夜苦爽﹐冤對罷除。身度太陽﹐面朝玉虛。急急如玉淸上帝律令勑。

發遣神虎攝招科

凡發玉札﹐須備茶酒時果金錢﹑云馬一十二分﹐左斗印﹐右劍訣﹐叉腰﹐存身爲靈寶天尊。祝曰﹕

今則啟黃籙之祕典﹐按靈寶之齋儀。玄恩廣霈於冥司﹐聖澤普沾於幽壤﹐釋放亡魂﹐赴壇受度。切慮幽關阻滯﹐冥路艱危﹐有諸障礙﹐未遂前來。今起丹誠﹐先當召請。

志心召請三元直使﹐神虎將軍﹐攝召冥官﹐追魂使者。惟願遵承科典﹐俯察虔誠﹐攝召亡魂﹐赴壇受度。風馬云車﹐來臨法會。

志心召請南陵樞府玉壇靈眞﹐無礙神通﹐攝魂使者。惟願上遵帝勑﹐下順孝誠﹐攝召亡魂﹐赴壇受度﹐風馬云車﹐來臨法會。

志心召請玄天北府紫極靈眞﹐攝召神官﹐追魂童子。惟願乘龍駕鳳﹐走騎飛軒﹐攝召亡魂﹐赴壇受度﹐風馬云車﹐來臨法會。

次念生神攝魂咒

太微回黃旗﹐無英命靈旛。攝召長夜府﹐開度受生魂。

又祝云

以今焚香﹐供養三元追魂攝魄使者﹐神官將吏﹐聞玆告召﹐降赴齋壇﹐允聽關宣﹐分班列位。念玆誠懇﹐薄有具陳﹐酒醴珍肴﹐伏惟享納。

次焚符﹐讀牒﹐上香﹐獻茶酒。

次念遷神召魄咒

符命通冥漠﹐靈旛揚曉風。遷神超北府﹐飛舄上南宮。

再伸奉請三元追魂攝魄使者﹐神官將吏﹐惟願承玆告召﹐每禱感通﹐傳達齋誠﹐共遵聖教﹐騰天入地﹐詣水乘風﹐達三界則立在須臾﹐追魂瑰而感通頃刻。是故傾心虔禱﹐願仗神威﹐齋事周圓﹐言功效報。

次上香酒。

次念靑玄救苦偈

靑華慧力拯含靈﹐救苦尋聲破鐵城。

弘濟無邊隨願力﹐光明普照達幽扃。

靈風扇處炎煙滅﹐法雨沾時發朽榮。

無量慈悲咸救度﹐亡靈俱得面慈尊。

再伸上香﹐供養三元追魂攝魄使者﹐神官將吏。本壇克於今夕關宣醮禮﹐候俟合信﹐飛符立召魂靈﹐隨旛引導亡魂﹐赴壇受度﹐以證升遷﹐齋事周圓﹐周標仙籍。

次上香酒。

次召亡

存身爲靈寶天尊﹐自東步至西北﹐取天門炁三口吹身﹐面北﹐丁立﹐搯玉淸訣念咒。

金輝斡旋齊七衡﹐飛罡神虎開幽關。

回運天常履玄綱﹐回素元嬰定淑蘭。

泓遐扶盈映帝阿﹐陵昌乘明盤兆羅。

和會七神作一家﹐離合自然有玉葩。

玄範北魁掌生死﹐至道呼吸根蒂昌。

我行玉札金虎文﹐萬神敬聽靡不從。

如有逆吾大道者﹐汝須出職道不成。

急急如北魁紫微夫人歌章律令攝。

左玉淸訣﹐右執玉札﹐咒曰﹕

玄天玉札﹐神虎符文。混元眞精﹐與符合炁。太一玄冥﹐通津統制。追魂攝魄﹐開陽啟陰。萬神敬聽﹐敢不奉迎。神虎玉女﹐神伯主吏。神虎大聖﹐夫人內諱。追魂使者﹐攝魄吏兵。稟受符命﹐一召速至。宣告寒庭﹐不得稽滯。追魂攝魄﹐形影顯現。功奏玉宸﹐來臨法會。急急如玉淸上帝律令。

斗罡

步至澤星﹐進三臺﹐回罡入斗口。內咒﹐讀關子﹐同玉札焚之﹐托水仗劍﹐焚三使者符灰﹐於左手心搯玉淸訣﹐念咒七徧。

黃老三寶君﹐紫雲上天炁。攝制九幽魂﹐太玄無邊際。皆成自然人﹐地獄無拘閉。開通光明門﹐悟眞道自慧。急急如律令。

噀水一口。曰

天一北祚﹐太一紫元。北魁玄範﹐神虎玄伯。斗中大聖﹐玉女追魂。十萬精兵﹐隨我降靈。一呼一吸﹐入我印中。隨炁而出﹐隨炁而行。變化億千﹐元亨利貞。急急如神虎勑。

咒七徧﹐再噀水一口﹐以扇灰往十方。

次遣曰

太靈屍道﹐神機紫策。九炁云章﹐神帝勑攝。神虎玉女﹐神伯主史。追魂使者﹐速赴生方。死路追取﹐札內亡魂等﹐速赴法會﹐領受靈寶升度功德。

遣神虎關子

神虎威靈﹐攝召鬼神。九淸符命﹐徑下酆庭。傷耀玄壇﹐立見魂形。不得容隱﹐金馬驛程。急急如玉淸上帝律令。

遣三使者關子

三部追魂﹐大逞威靈。部領神兵﹐直下幽扃。追召魂魄﹐速見眞形。不得容隱﹐金馬驛程。急急如玉淸上帝律令。

左右神虎二大聖符

雌右武鸞﹑雄左大力丰符﹐謂之飛符。甩紅素各長四寸九分﹐用粉書﹐就神虎堂內發神虎文字﹐一處同燒﹐並無散形。書時先念北帝咒﹐次咒筆﹐取東南炁吹筆上。然後念咒書符。

北帝咒曰﹕

上靈天蒼﹐中有甲英。混芒一吸﹐東有伏藏。天帝所履﹐玄迹天章。今日書符﹐作我天航。急急如律令。

勑筆咒曰﹕

�覆天齊﹐速震萬靈。勑命一下﹐鬼爽離營。�覆降眞﹐眞炁所成﹐急急如律令。

書符咒曰﹕

北帝靈寶﹐天帝噷�。唵召神虎﹐豁落紛紛。天飛羅明﹐日月星營﹐魂炁有成。急急如律令。

雄左

雌右

右勑符再用前勑筆咒﹐二大聖並如帝王服色﹐一人有髭髯﹐各統神將一萬二千名。號神虎者﹐謂天地掌魂之司也﹐掌魂卽神虎大聖也。其玉魁玄範府局分左右﹐自有神虎飛符攝魄使者一十五員﹐並緋衣朝天襆頭﹐各有本符召之。咒曰﹕�覆天齊者﹐�覆乃神虎之名﹐天齊乃北帝之諱。

玉札主吏二符

玉曹仙伯何�追魂符

三淸勑神虎元君幽字

玉札主吏喬�追魂符

三皇勑玉札符吏受勑破幽字

右二符吏管星宿公侯及士庶之魂﹐書符召到壇中自迷。欲追魂情意﹐任便祝之﹐並同功曹符作用書之。搯北斗訣﹐取北魁炁吹符。次燒符﹐亦取炁一口吹壇中﹐剔訣。

神虎追魂使者符後天篆檄

前書靈寶大法司神虎追魂字﹐中書符﹐後書天篆﹐後用太歲年月日某處行下﹐次用行持主神召攝姓押。此系神虎二使者符檄﹐朱書黃紋靑封。如用使者符﹐召攝幽魂不到者﹐多是陰府照對陰訟﹐及罪戾重者﹐陰官拘畱玄局。自有元降符檄﹐再召之﹐無有不至。亦用朱書黃紋靑封。

三使者符

法用靑黃紅繒﹐各三尺﹐每三尺分二截。各一截彩畫使者之形﹐並曲腳朝天襆頭﹐各衣本色衣﹐碧玉束帶﹐魚尾勢刀﹐綠皮靴﹐執符。下一截朱書使者眞形符﹐使彌滿。次以引並玉札﹐焚於烈焰中。符成仍於符中心書使者名諱﹐念神虎咒圈之。

又一法

陽日符下書何�喬�魏�﹐陰日符下書侯鬼由劉�張信。

上部使者符

中部使者符

下部使者符

書符總勑符咒

神虎戟飛運﹐招遙一統隨。三七徧急急。

符後檄文

年月

日某處告下

具位。

右使者追取十方三界﹐九州九地﹐一切重陰病患死魂﹐諸獄囚苦一切孤魂滯魄。

玄司玉女眞形符七道

靈書七元眞君﹐追攝有玄司玉女﹐掌生民死亡順逆之魂魄﹐。召攝亡魂。不記年月日及死亡因依﹐但用此玉女眞符﹐罔有不知。

第一提魂攝魄倒生玄司玉女符

已上三臺勑北斗七元散形﹐後符並同此法。

眞元正炁照徹幽冥

已上玄炁二字﹐後符亦同

第二掌正病身亡人之魂玉女符

第三掌瘟疫瘴癘之魂玉女符

第四掌勞瘵風癇癲癩病業玉女符

第五掌水火刀兵投河落井自縊橫死王法玉女符

第六掌墮胎產死傷折血光之魂玉女符

第七掌陰暗不明雷伐枉鬼惑之魂玉女符

已上七符﹐看亡者生時所患何疾﹐屬第幾玉女所主﹐只發此一符追之﹐依後召功曹符作用﹐書篆﹐搯上帝訣。

第二掌正病身亡人之魂玉女符

第三掌瘟疫瘴癘之魂玉女符

第四掌勞瘵風癇癲癩病業玉女符

第五掌水火刀兵投河落井自縊橫死王法玉女符

第六掌墮胎產死傷折血光之魂玉女符

第七掌陰暗不明雷伐枉鬼惑之魂玉女符

已上七符﹐看亡者生時所患何疾﹐屬第幾玉女所主﹐只發此一符追之﹐依後召功曹符作用﹐書篆﹐搯上帝訣。

取天門熙吹符。

攝召追魂七玉女靈符

法用靑素各長二寸四分﹐以辰砂書之。未建壇七日預告之前﹐高功法師每日服此符七道﹐逐日從第一服﹐至七日畢。每日早晨﹐就三寶前﹐面東服之。

其符逐日書一道﹐燒灰﹐用茯苓﹑朱砂少許﹐煎湯服之。攝召立獲感應。服符時須是行持不怠﹐三五日前預發文字﹐奏申應干去處﹐關牒城隍神虎。至日用淨室一間﹐勿令一切厭濁﹐焚香﹐勑水﹐灑淨﹐建神虎壇。如是七玉女主亡魂滯魄﹐別有總司主其令。神虎大聖二人﹐收錄魂魄﹐放畱生化﹐皆主其職。

第一提魂攝魄倒生玄司玉女蔣仁貴

第二主瘟疫瘴癘時炁天行卒死之魂李華

第三主刀兵自縊勞瘵厭魅劫掠死魂玉女由逢

第四主王法刑獄戰鬥歐擊毒藥惡死之魂玉女趙申

第五主落水蠱毒寒凍百病死魂玉女韋卞

第六主火燒湯蕩風顚癇癱疽瘧痢死魂玉女張信

第七主饑饉虎狼虫蛇及一切冤橫死魂玉女徐明

雄左玉曹主魂主伯何�

雌右武鸞主魄主吏�

使者眞符一十五道

是符若急用﹐只依前法﹐念北帝咒書之﹐如次第而書﹐當逐一用散形而篆﹐不可輕用。蓋帝諱之祕宗。

第一使者眞形符

第二使者眞形符

第三使者眞形符

第四使者眞形符

第五使者眞形符

第六使者眞形符

第七使者眞形符

第八使者眞形符

第九使者眞形符

第十使者眞形符

第十一使者眞形符

第十二使者眞形符

第十三使者眞形符符追魂

第十四使者眞形符

第十五使者眞形符

右行符追攝亡魂﹐不問天牢地獄﹐九幽泉曲罪之輕重﹐但用此使者符﹐賫持玉札攝之﹐應時而至。

神虎追攝功曹符

神虎玄司壇局﹐自有七道功曹﹐每一道各有功曹一百二十員。凡追攝﹐須用符召而用之。凡書符﹐用黃紙朱書﹐玉皇訣﹐取東南炁七口吹筆端﹐面東書之﹐同玉札一道燒﹐立降其前。七玉女符同此訣咒﹐凡欲用功曹﹐卽念吾召某功曹﹐立降壇所﹐急急如上帝律令勑。如召到天道神道功曹使者﹐卽至解壇。散席用酒果金錢云馬﹐發歸天府。

面東念咒

謹請天道功曹﹐地道功曹﹐人道功曹﹐仙道功曹﹐神道功曹﹐鬼道功曹﹐業道功曹﹐立降眞炁。急急如上帝律令勑攝。如書玉女符﹐卽改爲玉女之名。

天道功曹眞形符

諸功曹並平內幘﹐緋衣大袖。

勑咒曰﹕

九天之勑﹐大道祖君。造化旻象﹐三十二淸。奉令如法﹐上入玄冥。急急如長生大帝律令勑。主入玄冥﹐一作入上玄冥

地道功曹眞形符

三臺勑同前﹐余仿之

勑咒曰﹕

洞元品品﹐壘壘化形。五陽徹應﹐十極幽靈。天符成像﹐地道速靈。急急如長生大帝律令勑。

人道功曹眞形符

勑符咒曰﹕

六合成品﹐三一化生。共成周體﹐速正元根。道力一降﹐萬威一成。急急如長生大帝律令勑。

仙道功曹眞形符

勑符咒曰﹕

主掌職權﹐分別上仙。諸冥判運﹐八極成全。上王保攝﹐共得爲仙。急急如長生大帝律令勑。

神道功曹眞形符

勑符咒曰﹕

上元八極﹐運化天光。三元五運﹐八極九祥﹐造化萬變﹐結聚成章。急急如長生大帝律令勑。

鬼道功曹眞形符

勑符咒曰﹕

冥陽極類﹐陰結成眞。果章九有﹐通變九形。一類成七﹐爲達全眞。急急如長生大帝律令勑。

業道功曹眞形符

勑符咒曰﹕

正化品格﹐周流十方。道德慈善﹐普濟業行。眞光符命﹐永得利貞。急急如長生大帝律令勑。

符復告文

酆功曹符

子神侯子恩皂衣從官三十五人

醜神孫太平黃衣從官五十六人

寅神張文卿靑衣從官二十五人

卯神孟子房靑衣從官四十五人

辰神鄭長卿黃衣從官七十二人

巳神石長生赤衣從官五十八人

午神徐長卿赤衣從官四十八人

未神松文卿黃衣從官五十七人

申神程執明白衣從官四十七人

酉神王弓望白衣從官四十六人

戌神龍楚卿黃衣從官三十五人

亥神陰貴卿皂衣從官三十八人

右童子十二人﹐從官共五百二十二人﹐隨時每燒一道﹐竟勾追一切冤魂立至﹐取天罡炁吹符。祝符咒曰﹕

幽幽冥冥﹐天淸地寧﹐三皇助我﹐六丁衛形﹐辟除萬病﹐使我長生。吾是太上之孫﹐眞人之子﹐追呼諸神﹐欲擬驅使。急急如律令。

牒內塡此姓名

長雷卿﹐罡了然﹐升仙子。

靈寶無量度人上經大法卷之六十六竟

靈寶無量度人上經大法卷之六十七

神虎追攝品

神虎召攝八門之壇

召魂開鬼門放入畢復閉之

如召到魂﹐開八門赦罪﹐轉輪返生靈符﹐各用位牌﹐面書符背﹐書某道某門字。

人道開門符

釋道休門符

仙道生門符

地獄道傷門符

業道杜門符

神道景門符

鬼道死門符

畜生道驚門符

攝召旛符

太一返眞召魂符

太一總監召靈符

三魂符書於旛頂

七魄符

七惑開爾善因﹐邪門閉塞﹐上升朱宮﹐咸爲七德。

已上符女則轉爲右

太一召魂合符幡式

合符散形

神虎夫人內諱

旛首符

鐵迹台光寶章

右章以黃繒三寸﹐丹砂書﹐用茯苓﹑茯神﹑天門冬﹑人參﹑地黃各一分煎湯﹐置八門召魂壇中。舉召魂旛﹐以召魂識。召訖﹑以柳枝灑壇十方﹐蒙者生形全魄﹐顯識視影現形。或云以靑素七寸四分用丹砂書。

八門壇旛上符

鐵迹臺字

光寶章字

右二旛﹐用雌黃和朱砂書之﹐同亡人旛立於八門壇內。如陽人以鐵迹旛招之﹐陰人以光寶旛招之﹐並搯玉皇訣。

陽耀通關壇

監獄使者劉��

主攝先亡祖考﹐億曾萬祖﹐遠化進近亡﹐一切魂識。

陰靈攝魄壇

監獄使者明��

主攝病死夭橫﹐自傷被殘﹐困禁系滯﹐久沈冥司﹐一切魂識。

右法二壇﹐並以新淨土二石﹐布於地上﹐方六尺﹐或三尺六寸。細篩令勻淨﹐打令平正。左手天皇印﹐二指掐大指根﹐大指掐中指中文﹐餘二指開闊﹐勢曲向後﹐如斗標前。斗中有二尊帝星。以印呼雷役電﹐止雨召龍﹐禁勑雷霆之怒﹐收攝虎豹之獰﹐役神攝鬼﹐皆用此印。右手玉淸訣中指依樣書之。中立監獄使者位榜壇名﹐於前列神虎聖位﹐於壇下用小卓子﹐安香鑪淨酒﹐並監引童子符及神虎諸符命。如攝召畢﹐卻用召魂符﹑現形符﹑通現符﹑通幽符﹑通語符﹐沈西流水﹐取水噴噀﹐一切亡魂立見眞形﹐與生世之人交通言語﹐歷歷可聞。若生人悲泣﹐卽遠矣。若忻喜﹐則亡魂盡見其質﹐與生世無異﹐萬目共睹﹐來往如市。仍加敬重﹐所召所遣﹐如響答聲﹐報應於頃刻也。尢忌嗔怒及私心妄召﹐余無所戒也。壇上安雌雄二印。

變

左手搯寅﹐右手上淸訣。中指上節暝目﹐存想自身爲救苦眞人﹐身披靑霞羽衣﹐頂上淸冠﹐玎璫朱履﹐如此分明﹐卽步九鳳破穢罡。

右每一步﹐默誦一字﹐步畢。咒曰﹕

天蓬天蓬﹐持劍當凶。奉承北帝﹐有大神通。上聖高眞﹐令吾淨心。莫起穢沖﹐大道神仙。驅山塞海﹐晝夜不停。六甲六丁﹐迫魂現形。急急如女靑律令。

咒畢﹐吸上方靑炁一口﹐吹向前去。再左手天皇印﹐開啟。

畫陽耀通關壇咒曰﹕

五行所造兮﹐復歸於五行。四大假合兮﹐卻歸於太空。或陰或陽兮﹐任天地之根宗。天地冥兮萬鬼潛﹐天地動兮萬鬼爽﹐陰陽運兮神鬼享。感此彷徨赴我旛﹐賜汝靈書皈上淸。急急如上淸玄冥太一神虎律令。

畫畢﹐面鬼戶取炁九口吹之﹐彈訣。

畫陰靈攝魄壇咒曰﹕

陰陽推運兮﹐劫數更遷。生死周流兮﹐孰愚孰賢。輪轉無窮兮﹐上玄造化。未出三界兮﹐拘於神變。魁鬼勺東鬥兮﹐鬼甫魒西轉。鬼雚向南鬥兮﹐鬼畢鬼行北面。陰靈兮茫茫沒沒﹐陽魂兮碌碌悠悠﹐天地冥兮萬鬼潛﹐天地運兮萬鬼爽﹐陰陽運兮鬼神享。感此彷徨赴我壇﹐賜汝靈書歸上淸。急急如上淸玄冥太一神虎律令。

畫畢﹐面鬼戶取炁九口吹之﹐彈訣。

次仗劍面壇咒曰﹕

陽耀返魂﹐不受死經。陰精攝魄﹐回屍度厄。

次念三魂七魄

胎光不昧﹐爽靈魂營。幽精復生﹐屍狗去姦。伏矢除邪﹐雀陰無垢。吞賊開明﹐非毒無滯。除穢非干﹐臭肺閉塞﹐陽魂復因。天地正眞炁﹐再聚汝形神。此是五行﹐造化眞精。五藏萬神﹐永保康寧。陽魂陰魄﹐無逃避形。一呼一吸﹐速到變眞。靈符一攝﹐壇見魂靈。急急如太上靈寶大法神虎律令。

神虎召魂符

勑符咒曰﹕

天道蒼蒼﹐幽靈萬變。天地所到﹐急急奉行。�覆天齊﹐速震萬靈。勑飛一下﹐鬼爽飛營。

右符以白地黑書﹐天皇印﹐玉淸訣﹐吹水中噴攝魂壇。

神虎現形符亦曰幽寂符

右訣同前﹐以朱書黃紙﹐沈北流水中。法師自服一道﹐亡魂及三年者﹐可燒符灰﹐手中擎之﹐咒祝某人家亡魂﹐云吹往東北方。

通現使者符朱書燒灰調噴灑壇內外

咒筆祝曰

急力神虎攝﹐��二符合身形。急急如律令。

通幽釋變符

咒曰﹕

天道蒼蒼﹐幽靈萬變。天帝所勑﹐急急奉行。

通語符

右符燒灰﹐噀人身﹐令見亡魂及通言語。咒曰﹕

上帝勑令﹐神虎神將。亡魂領掖﹐急濟速通言。急急如律令。

通目普現符

咒曰﹕

太上降慈悲﹐令救世間人。獨陰與獨陽﹐耳目有靈光。速來見神形﹐速令聽神言。謹請護法靈童﹐明彰報應。

神虎全形符書於幽寂符下

勑符咒曰﹕

玉淸至聖﹐統攝幽冥。神虎受命﹐急速奉行。耶尼徧至﹐北郁通行。水扃冥陰﹐直至酆庭。執札所至﹐開關啟扃。天神敬仰﹐地祇拱身。追攝幽壤﹐囚冤解停。北帝有命﹐萬神感聽。急急如上帝勑。

現形咒曰﹕

唵勑宣尼吒嚄唵哆哆哩喫。

右符入札內封之﹐念咒勑之﹐一道燒亡位前香鑪內﹐現形。

玉府監弘童子二符

凡靈寶玉府﹐自有監魂引魂童子﹐各一百二十員。監魂童子監守亡魂﹐不令東西。引魂童子引亡魂來往﹐就座現形。及沐浴受戒﹐水火煉度﹐受領功德﹐及升度仙橋﹐皆主其職。書符取北魁之炁﹐吹筆三作。

監魂童子眞形符

引魂童子眞形符

神虎玄信遠攝符

信帛符

右先書亡人姓名年月日時後﹐賊屍物等名。

右二符用素帛二尺書之﹐捲於神虎關內﹐並五道牒符一道同焚之。

五道牒符

神虎關前符

行持

凡發玉札畢﹐便服北斗神虎玉札﹐顯應靈符﹐建陽耀壇﹐祝召劉��﹐噀水一口﹐艮炁先吞幽寂符﹐次書覆魂通鬼符﹐與生人帶入獄中﹐卽與祖先對語。建陰靈壇﹐召明��﹐主攝病死橫夭﹐自傷被殘﹐囚禁久滯冥司﹐一切魂魄法筵﹐畢。臨用時﹐仗劍而向西南﹐執水咒曰﹕

神虎獄神明��﹐我令行神虎之令。攝召一切閒魂野鬼﹐不得久停﹐急速赴獄﹐要見蹤形。急急如律令。

右法東南炁吹於水中﹐噴西南﹐卻取西南炁吹入一獄中﹐仍書符與人吞之﹐須臾見盡入獄中。

神虎玉札顯應符朱書吞服

吞符咒曰﹕

提魂攝追飛捷。急急如律令。

覆魂通鬼符

祝符

太微令急﹐摧落鬼居。急急如律令。

右符以朱書﹐自帶與他人﹐帶入獄中﹐一切孤魂﹐悉令通說死亡之處。若入郊野﹐或墳圍帶之羣鬼來見﹐與人通語﹐可知其姓名。法曰﹕立陰獄時﹐可吞前符。吞時再咒曰﹕

三官北酆﹐至列言上淸。天獄主吏﹐收領魂爽﹐無致違戾。急急如律令。

立獄畢﹐仗劍東向﹐咒五徧﹐取炁吹水噀獄。

雄左玉曹主伯﹖雌右武鸞主吏﹐我今攝召某魂﹐速赴吾獄﹐勿得遲疑。何昌喬荀﹐輔我身神。我令所下﹐急速奉行。急急如律令。

噀水獄中畢﹐所召亡魂孤爽﹐不計其多少。二符並天皇印﹐玉淸訣﹐巽炁。師先吞一道﹐吹北流水中﹐噴噀壇中﹐及室內四向壁上﹐亡魂人皆見之﹐此名爲通幽釋變也。

生字符

神虎壇灰下安鐵迹召魂符寅文艮炁

咒曰﹕

幽幽寥寥﹐上至九霄。下臨分野﹐鬼神速招。元始符命﹐追爾魂超。不得離散﹐違者冰消。急急追魂神將﹐急急追上某魂﹐就元頭取來。

都召鬼魂符

咒曰﹕

幽幽冥冥﹐天地淸寧。三皇助我﹐六丁衛我。吾是太上之孫﹐眞人之子﹐煩呼諸神﹐急急應靈。

勑符咒曰﹕

太上神符﹐攝爾諸鬼。呼名立至﹐現形歡喜。靑龍在左﹐白虎在右。天魔在腹﹐吾頭戴天罡﹐玄武足履﹐萬神速離。使符召鬼﹐無有不至。

右法未攝召﹐先燒之。

納眞符

太上符命﹐攝神收鬼。天神佑我﹐地神載我。日月照我﹐五星護我。河伯度我﹐百靈護我。眾邪畏我﹐百鬼伏我。眞符衛我﹐所載之者﹐萬神匡我。急急如律令。

右符以八節日﹐於七星下閉炁書﹐置髻中。每至節日﹐將新者替之。凡行攝召﹐先於三五日前﹐法師服之。

通目符

日是我父﹐月是我母﹐五星是我兄弟﹐太一是我朋友。吾用通目神符﹐攝伏諸鬼。所召者至﹐立現身形。急急如上帝勑。

天蓬勑

上帝勑命﹐五雷使者。五方童子﹐引魂眞君。雷部火令﹐急追亡魂某﹐立到壇下。準勑奉行﹐火令急急。

太微帝君神虎龍章

上淸北都﹐太玄之境。紫英夫人﹐函以杳靈。冀以禁臻﹐降範北魁。數足有機﹐無神敢忘。神虎之律﹐急急流祥。七元之眞﹐統攝雷翔。翼力不彰﹐顯迹云剛。

召訣

男中指第一節

﹐女第二節

﹐孤魂五指根。

次召

天一天將﹐統兵一千員﹐速至壇所。急急如女靑詔書律令。

集

太上神符﹐攝爾諸鬼。呼名立至﹐見形歡喜。靑龍在左﹐白虎在右﹐天魔在腹。吾頭戴天罡﹐玄武足履﹐萬神速離。使符召鬼﹐無有不至。急急如律令。

天皇訣三徧﹐艮炁﹐旛上。左大指爪寅歷至巳﹐以二指爪﹑大指甲下歷至根﹐卻以大指爪大煞文﹐亦名天蓬元帥訣。凡握山訣﹐上則訣上向﹐下則訣下墜。山字﹐左小指入中指﹐背二﹑四指﹐勾小指大爪。上帝訣﹐中指直。

罡法

左右足順行步至第十步左手天皇印右手上淸訣

神虎大聖﹐神虎將軍﹐天一北祚元君﹐太一復魂眞君﹐霄輔助精大神﹐一同提起﹐兩手合掌搯五帝總訣﹐至此提起勿竦身。攝魂神將劉��將軍﹐搯寅叉腰追魂神將何昌﹐返魂神將喬�﹐聚魂功曹張文英﹐攝魂玉女十五人﹐對魂神將劉廣庭﹐整魂神將太一君。

唵咄咄曳呦呦﹐音階掬掬攝�二。左山字訣中指中文﹐每一咒取東北炁。啄吉盤陀伽利攝�二。炁吹旛上﹐微以身如墜狀。

尋魂攝魄咒曰﹕

奉請神將馬將軍﹐先往城隍並五道﹐次於水府及人間﹐五嶽酆都諸地府﹐尋取亡過某赴道場。上帝訣﹐北炁。

追魂咒曰﹕

吾今行攝召﹐奉請馬安仁。先往城隍問﹐次到嶽府尋。泰山渾不見﹐地獄受苦辛。

整魂咒曰﹕

靈都開玉戶﹐酆都罷對分。三塗除惡業﹐吾今召汝魂。諸處無拘管﹐酆都定罪深。帝君今有勑﹐火急召汝身。速往朱陵府﹐立於生天門。受吾淸淨咒﹐諸司急放魂。諸司急判魂。

右法如見半身﹐兩手艮文﹐握起﹐喝全見。

攝見咒曰﹕

謹請東北方紫微大羅天尊﹐玄中大法師﹐左玄眞人﹐開弟子啟奏﹐搖金精﹐撼玉戶﹐攝見天上地下﹑亡過某速來見形。急急如東北方紫微大羅天尊律令。

又咒曰﹕

都功對魂聚魂攝。

又咒曰﹕

黑君黑帝﹐速分鬼炁成形。

又咒曰﹕

南斗天罡神﹐楚楚服應靈。斗口玉女神﹐生天現影形。到吾壇下者﹐徘徊十萬兵。

法曰﹕或攝召來遲者﹐書神虎釋變收魂符﹐並感應催魂見形靈符﹐燒之。

收魂符

勑符咒曰﹕

天行運嘿﹐幽精化形。急急如律令。

右符以朱書﹐取北炁入符中。此符貼於人家門戶上﹐則夜夜叫人姓名不絕﹐三月不知﹐彼叫人卽死也。此乃上帝畱之﹐以治凶惡之徒﹐師當勿以私心用之。

法曰﹕若人死亡近化三年﹐可書符燒灰手擊﹐咒祝某人家亡魂﹐吹艮方﹐次以前符燒灰水﹐調噴壁上立見。又有卒然而死﹐未及三日等身﹐掛旛披屍上﹐以白繒七寸朱書符﹐火化於人中之下﹐仍前告下玉札時魂神再返元屍﹐立得更生。凡攝生魂之法﹐當以屍脛未損﹐及未過三炁﹐可追之﹐余不可追。如行此法﹐用關何喬二將﹐賫玉札仍開說之。

神虎攝魂符

凡書此符﹐先面巽咒筆﹐取炁﹐吹筆﹐朱書。咒曰﹕

天地閉﹐陰陽行﹐魂魄返﹐急急行。

右符用追攝亡魂見形﹐以白紙粉書。追魂攝魄咒曰﹕

三官北酆﹐明檢鬼營。不得容隱﹐金馬驛呈。普告無窮﹐萬神咸聽。三界五帝﹐列言上淸。急急如元始天尊勑。

此符揭於鼻下燒之﹐須臾立返。凡遣玉札關子﹐咒曰﹕

何喬二神﹐稟此玉札﹐速追生魂。急急如律令。

同玉札關子燒之﹐須臾立返。如見棺﹐依法取巽炁咒三徧﹐其人棺中作聲。神虎訣。辰文。

攝召章

召將

神虎力士﹐監總天丁﹐攝召靈魂﹐普臨法會。

手執旛﹐面北咒三徧﹐用金錢馬三分﹐隨旛腳下燒神虎催關。次付旛於童子。師默念咒曰﹕

金吒全吒﹐玉帝立勑攝。

金吒全吒﹐咄吒玉帝立勑攝。

唵金晶﹐唵金晶。金晶咄吒﹐玉帝立勑攝。

右法斗訣﹐搯辰文﹐罡炁三徧﹐三取炁﹐步南斗﹐南立便現。

金色耀靈光﹐貴賤隨我旛。北斗天蓬勑﹐玄武開幽關。目哆野堵。急急如律令。

右法以左手搯上帝訣﹐咒一徧﹐以手一招之﹐放訣三作。咒曰﹕

寶輪急急如律令。

咒七徧﹐七吹在旛﹐令童子把住﹐搯卯歷子訣剔。

又法

泰山疾速﹐神廟降臨﹐天蓬急壓。急急。

訣口受。山字訣

沐浴水動﹐咒曰﹕

智車篾蘗攝。急急如三官律令勑。

右法子入卯出﹐口受。

引至座見形咒

抳帝�嚕嗚怒叉。

催亡

元始淸淸﹐朗朗靈靈。本司追魂吏﹐速攝見眞形。疾疾。一本作本司神虎吏。

右法搯定掌中指根﹐乃中指倒拈掌心中

令童子閉目﹐咒三七次。次令開目﹐看之現形了﹐則止。未現﹐再念前三咒﹐必現也。

郁儀符火池

圓形方景

咒曰﹕

唵口縛哩囉吽。存紫光九芒﹐左九本訣。

結璘符水池

方形圓象

咒曰﹕

唵哩囉吒。存白光十芒﹐右十本訣。

缽形譜護火車攝。煉度如此咒﹐每符轉之二符﹐並用此咒塗之。

右符寅文七徧﹐可於香鑪內燒之﹐煉度念前受煉咒。

水法正煉時用

智車輪攝。七徧北炁

火法

火車輪攝。七徧南炁

耳通傳咒

烏侖屠叉急教它神通傳語話。

右兩手斗印﹐取天門炁吹兩耳。

墜旛

右符玉訣艮炁﹐�﹐香鑪內焚於攝召旛下。

附符

右法左手辰訣﹐右手斗印﹐角冷水先令服之。

斗轉魁罡神聖兵﹐辰戌斗左靑龍在甲乙﹐卯右白虎在庚辛﹐酉前朱雀在丙丁﹐午後玄武在壬癸﹐子句陳覆上﹐辰騰蛇蟠下﹐巳吾奉上帝勑六神﹐急降追攝亡過某人眞魂。眞魄附童子身﹐通接陽眷。疾疾。

右法﹐先暗許下金錢﹐次云﹕

上帝靈貺﹐與吾攝魂入體疾。

右吸炁一口﹐和訣彈童子額上﹐想魂魄並從童子﹐眾妙門入歸五臟六腑﹐四肢八脈﹐並從亡者魂魄也。三二人中﹐內一人顫得緊者﹐畱之喝云﹕

神將急催亡人﹐附童子體﹐急顫疾顫。

以訣撫伊心下﹐云分明通說。說畢云﹕亡者急皈陰府。如未醒時﹐念醒魂咒曰﹕

三魂還歸﹐七魄再返。天地昏昏﹐靈魂速降。

取亥炁﹐吹童子面上。

攝魂未現三塗五苦訣咒

紅杏﹐墨黑﹐磨眞﹐篾臈﹐靈寶。功都成﹐切角鎭﹐興生轉﹐獨隸遷﹐可韓明。聚魂攝﹐功都聚魂﹐招八方捷疾使者﹐天神地祇萬靈﹐同皈合明天帝日。謹請乾坎艮震巽離坤兌八卦大神﹐收攝亡魂某人﹐付吾紙鏡﹐疾速現形。疾疾。

存天地人三字於鏡上﹐巽炁吹鏡及人面上﹐再催之曰﹕

紅杏翼宿唾。點五嶽訣掐之

破墨黑﹐存吾左。磨眞折降﹐襪臈撻驛。破靈寶﹐聚吾手。邪魂追考﹐過折降落。疾疾。

右法紅杏法﹐以追魂取鬼邪﹐在人身中問勘﹐不肯供通姓名﹐用此掌燒紅杏﹐燒蔑臈水。

又

������急急現其身。天門眞炁降﹐疾速赴壇前。七過離散

��朝太一﹐萬靈盡總皈。

又

��朝太一﹐火急耀其身。

又

幽魂受正法﹐萬靈盡總皈。

太陰混元三界追魂符

玉淸追魂使者符

上淸追魂使者符

太淸追魂使者符

右符並掐玉訣﹐取三淸炁。

供養神虎壇範

皇人曰﹕夫建神虎二壇﹐須五方用五篇敷落﹐仍上以大浮黎土之圖安於中﹐以召之立至。如無此文﹐卽神虎將吏無其契合之光﹐不能至也。仍於行持之日﹐當誦魔王三章﹐並焚赤書玉字﹐八威龍文二章於室前。蓋天將符吏﹐非天元祖炁眞文玉字不能召之。夫二章乃玄都至禁﹐元始天尊召諸天上帝三界萬靈﹐卽誦此章﹐書其眞文。萬聖見之﹐咸睹玉光而至。夫靈寶上道﹑非小術﹐全在思形煉已﹐守炁存神﹐煉身如元始天尊之眞身﹐與天尊而同慧﹐方可同達如不遵典﹐精思不全﹐徒用前功﹐其效靡見。反招譴謫﹐徒怨於高眞也。

神虎印章

皇人曰﹕夫行神虎玉札追魂﹐自有四印﹐祭而行之。如有符而無印﹐則是有兵而無將。如有印而無符﹐則是有將而無兵。符印無訣﹐步罡召靈﹐發役驅馳﹐闕一不可。是故靈寶法中事有十全﹐未嘗有違戾者也。

第一印者﹐總監鬼神印﹐乃靈寶法之總制也。其文曰總監眾靈四字。用時掐總監印﹐取靈寶中炁﹐吹而用之。專印玉札總監訣﹐中指中直。印乃五帝大魔王掌之。

第二印者﹐北魁夫人內諱之章﹐乃玉司之專權也。專印攝召等旛用之﹐用斗罡﹐掐斗訣﹐取北方玄炁﹐吹而用之。

第三印名北魁玄範之印﹐又曰雄左玉印。專佩左肘之上﹐以召神虎主伯﹐並印主伯吏眞形符上。三印之仍供養於陽耀壇中。用畢﹐卻以縫袋盛之。

第四印名雌右玉印﹐佩右肘之上。以召主吏﹐並印主吏使者﹐玉女功曹眞形符上。三印之仍供養於陰精壇中。用畢﹐卻以縫袋盛之。

總監鬼神印

神虎內諱印

神虎雌印

神虎雄印

右佇印並用甲子日天炁晴爽﹐命以桃木刊之。

祭印咒法

法用茶酒時果九分﹐吉日於淨室供養。法官面北方﹐掐神虎顯應訣﹐左手大指掐中指根﹐中指卻到大指根。先丁罡三步﹐念咒﹐吸炁一十二口吹之。想北魁下有紫玄之炁九道﹐降注入印中﹐再拜咒之。咒畢﹐以酒沃印﹐覆安於淨盆中﹐化金錢四分在印上。然後收於淨處﹐勿令一切人見之。見之不靈。如後十二年﹐方再刊﹐申奏換之。其舊印棄於巖洞無人到處。

祭印咒曰﹕

天一北祚﹐太一紫元。神虎主伯﹐斗中大聖。玉女追魂﹐十萬精兵﹐隨我降靈﹐一呼一�。入我印中﹐變化億千。元亨利貞﹐急急如神虎勑。

持誦十四徧﹐存聖位隨香煙紫玄之炁﹐俱入印中。祭畢﹐縫袋盛之。

凡遇月旦﹐師佩印﹐叩齒﹐咒曰﹕

神虎之印﹐威猛通靈。吾今常佩﹐使我長存。追魂攝魄﹐立見眞形。急急如玉淸上帝律令。

祭印法

皇人曰﹕祭印之法﹐用棗湯十二盞﹐淨茶十二盞﹐明燈十二盞﹐金錢甲馬各十二分﹐布列於天門之下。至星宿見時﹐法官具其衣冠﹐精心上香﹐掐變神訣﹐中指中左手同取十方炁吹身﹐變身爲靈寶天尊。丁立南面﹐步八卦朝天罡﹐回身面天門朝禮﹐三禮起身﹐默奏上帝﹐言所傳法事。云今擇某日依法醮祭﹐伏望三尊慈悲﹐降三炁於印璽之中﹐差直印金童玉女﹐各二十四人﹐以爲侍衛。令臣用印通靈﹐隨印感應﹐十方上聖﹐皆爲證明。再禮三拜﹐吸天門三炁吹之。次長跪﹐將印逐顆﹐雙手大煞文捧於額上。咒曰﹕

含靈眞﹐丹曜靈。素威玄﹐天英玄。天姿安﹐暉音容。太化方﹐玄樞應。大定卿﹐久英禎。

咒畢﹐取炁吹三過﹐彈訣﹐誦大梵隱語一徧﹐而收之。

靈寶無量度人上經大法卷之六十七竟

靈寶無量度人上經大法卷之六十八

煉度諸符品

降太上眞水火法

皇人曰﹕夫幽具陰暗之鄕﹔苦魂滯魄﹐身形穢濁﹐執畱泉扃。若非得天地之炁﹐煉度之功﹐何能超悟﹐是以玄皇哀湣﹐大捨慈悲﹐畱流火冶煉之文﹐使奉法之士﹐體元始應化之身﹐集陰陽玄元之炁﹐和合三田之光﹐假南方三炁之火﹐升降淸濁﹐斬絕鬼戶﹐滌除穢垢﹐使內外瑩徹﹐百骸流光﹐然後始證無爲之道。故追魂皆先用北斗之書﹐聚其魂魄﹐去其死屍﹐而後以南極之篆﹐監簿上生。故知南辰北斗﹐陶魂鑄魄﹐卽得返形﹐遊行太虛﹐此靈寶之上道也。

皇人曰﹕法官執簡存變﹐朝禮如法﹐默奏上帝﹐乞降太上眞水眞火下降。先須解穢淨身﹐步九鳳斗﹐至斗口﹐三撚上香﹐再拜行用如法。

九鳳罡

皇人曰﹕左手本師訣﹐右手執破穢符﹐存身步罡﹐服符﹐並左右足單步。

九鳳破穢符

碧落梵炁之符

皇人曰﹕書此符﹐以兩手辰訣﹐一覆一仰﹐自心劃至髮際。閉目﹐存爲元始﹐項生圓象﹐手執如意﹐額中有九色光明﹐化爲五色獅子之座﹐紫雲覆體﹐內外瑩徹﹐十方來朝。卽通炁﹐取三炁吹筆上。次掐中指中節﹐丁立面東﹐書訖﹐卽叩齒九通﹐咽液九過。然後存五臟五色之炁﹐注入符中﹐拜奏章詞表文篆。此以竹枝湯吞之。書於壇場之上﹐能召十方眾眞來降。

口奏請水火式

具法位臣某﹐下愚屍穢﹐冒忝師傳﹐得受靈書﹐遵行正教﹐濟生度死﹐以應誓言。謹有情詞﹐上干

天聽。試惶誠恐﹐稽首頓首謹言。今據齋意﹐今臣煉度亡魂某等﹐不敢抑絕皇民善願。謹具上奏

祖師北極紫微大天帝﹐

祖師南極注生大帝君禦前。伏望

聖慈﹐特賜

睿旨。頒下水火二司﹐五嶽總領眞君。乞降陰陽靈根﹐眞水眞火。卽日今辰﹐降下壇憚﹐煉度亡魂﹐使其神魂澄正﹐萬炁長存﹐身相具足﹐復有光明﹐上升天府﹐仰賴天威﹐慧譯洞鑑。臣俯伏以俟

天恩昭報﹐無任瞻天﹐仰聖激切﹐待罪之至。

皇人曰﹕法官秉簡﹐叩齒﹐存神﹐默奏北帝禮三拜﹐然後默奏﹐面朝東北﹐宣水科﹐燒眞水符眞火符﹐一同畢﹐方行煉度事。

降太上眞火訣

寅加卯﹐卯加寅﹐風火交﹐巽午便剔出﹐先吸南方火炁三口﹐後吹入炭火中。

主火大將軍符

用主火大將軍符一道﹐先於局中燒﹐面東南召至壇下。咒曰﹕

謹請主火大將一軍﹐願立降眞火﹐煉度亡魂。

取南炁吹火池中﹐火起半靑半赤之炁。

降太上眞水訣

左手子文﹐右手亥文才﹐先取北方炁五口﹐吹入水池中。

主水大將軍符

用主水大將軍符一道﹐先於局中燒﹐面東北方﹐呼召至壇下。咒曰﹕

謹請主水大將軍﹐立降眞水﹐煉度亡魂。

取北方炁﹐吹水池中。再咒曰﹕

謹請太一淩空七祖神﹐北陰玄司使者﹐急降眞炁。

再取北方炁一口﹐吹水中﹐存水中黑炁起。

靈寶淨天地符

焚符玉帝咒曰

神靈天眞﹐玉淸元眞。上淸華房﹐元始老君。妙入太霞﹐光耀玄文。七神飛泉﹐北酆受煙。我位上王﹐逼合鬼羣。八威吐毒﹐肅肅尊神。千千去穢﹐凶惡不存。萬萬魔王﹐護命剪形。急急如律令。

右符黃紙朱書﹐玉帝訣﹐誦三徧。凡建壇﹐燒於水中﹐灑壇三匝。或法官出入臨喪﹐或到產難之家﹐及值厭穢﹐回壇急書符﹐燒灰於水中﹐仍面東取炁入水﹐以灑淨身。

元始符命

皇人曰﹕元始天尊在七寶騫林﹐放大光明﹐照見天上地下﹐有諸罪爽﹐不睹光明﹐沈滯迷津﹐飄沈苦海﹐無由脫離。故天尊哀湣﹐降諸符命﹐救拔罪魂﹐得升道境﹐永脫苦因。受法之士當澡心滌慮﹐精思至道﹐依法告行﹐則幽冥有所濟度矣。

上淸靈寶元始符命﹐告下三官天牢地檻﹐主職神司﹐超度亡過某靈魂﹐上升淸微之天。百神混合﹐變化成眞﹐永離死戶﹐體變玉光﹐秉受玉符﹐參侍龍轅﹐一如告命。

元始檄文

靈明紫蘭﹐太素高虛。太眞玄晨﹐三炁浮於玉淸。八觀朗映﹐九衢妙覺變化。始靑肇圖﹐應感輪回﹐消魔瓊都﹐芝精煉質﹐逍遙帝輿。三淸曲赦﹐照破夜塗﹐五嶽九幽﹐無間酆都﹐波羅摩褥。下救三塗五苦八難﹐苦厄俱除。冥官稟命﹐元始眞符。急急如令﹐違者咸誅。急急如靈寶大法以救亡魂檄律令。

石景水母玉精符

系太上沐浴眞符﹐先誦咒﹐然後書符。

咒曰

東井黃華﹐石景玉精。飛玄水母﹐金醴玉津。滔滔源源﹐不竭池亭。九龍灌煉﹐三光垂精。仙人吐潤﹐煉度魂靈。內外朗徹﹐表裏洞淸。百關九窮﹐元炁滋榮。五臟六腑﹐萬神自生。胎胞結節﹐隨水開扃。死無斷滅﹐惡絕沈淪。我今煉化﹐死骸生魂。返故改貌﹐玉體金容。變化煉穢﹐飛升紫庭。急急如長生大帝勑。

誦畢﹐取北炁及當日太陰炁吹筆﹐閉炁書符﹐以東井頌勑之。

咒曰

天河灌東井﹐石景水母精。玄光拂靈曜﹐圓暉映高明。元始披重夜﹐天人逐月生。沐浴蘭池上﹐龍負長庚瓶。金童灑香水﹐玉女流玉津。冠帶濯玉液﹐煉度五仙形。體香萬神降﹐乘景登高明。

東井灌皇華﹐石景水母精。浣魄淨陰穢﹐蕩形成玉嬰。表裏瑩通徹﹐內外光華淸。靈光神不昧﹐正炁合眞仙。金童散紫煙﹐玉女麾神精﹐五芽分五炁﹐三素布三云。郁儀纏結璘﹐飲之復完形。詣我玄壇下﹐煉神升玉京。

玉淸眞水合同符

黑書黃上﹐用二道﹐取太陰炁吹筆﹐月訣﹐申至子﹐取水炁三口﹐或七口吹符。

祝曰搯子亥

太玄之一﹐八景同靈。五老祕諱﹐日月運明。璇璣運轉﹐十干五行。八史通靈﹐招神致眞。聞吾呼召﹐速降威靈。承符奉命﹐輒莫容情。急急如律令。

取北炁吹入符中﹐再以靈寶總咒勑之。

水煉超度眞符

兆當凝神靜念﹐思自己下丹田有紫黑之炁﹐結成宮殿﹐下有淵泉﹐有九龍居淵泉之中宮殿﹐乃眞人居焉。又思九色之炁在上田﹐結成金樓玉殿﹐乃元始上帝所居。存元始上帝開顏含笑﹐下降金光一條﹐直透下丹田中。存眞人乘龍自泥丸宮中直出﹐龍吐眞水﹐洗滌亡魂。次存元始上帝﹐手執如意﹐乘龍浮空中﹐頂放眞光﹐灌槪亡靈﹐體生玉光﹐明如瑩玉﹐了無瑕翳。良久﹐又存元始復逆上丹田﹐眞人皈下丹田。兆篆此符﹐用靑紙黃書﹐咒曰﹕

太華之水﹐浩渺無窮。能令枯朽﹐返胎復嬰。黃華灌煉﹐魂魄生光。降與眞人﹐俱會玉房。

玉眞煉形符用黃紙墨書取北炁

咒曰

浩浩渺渺﹐太上靈泉。潤枯育物﹐流注自然。神華生液﹐澄淸太玄。生魂育魄﹐靈液綿綿。淸泠保命﹐北都純煙。華池浩渺﹐莫測其源。

石景九煉水母玉符

祝符咒曰

陽明煉精﹐光煥紫庭。八芒朗映﹐魂芝日盈。五回三轉﹐炁通太靈。流芳曲注﹐蔭潤蒼生。冠帶金門﹐華根鮮明。服禦石景﹐水母灌精。順生運炁﹐隨日華榮。九孔納眞﹐解脫本形。黃炁陰華﹐陽精洞鮮。沐浴九魂﹐冠帶金晨。員明啟告﹐玉胎煉仙。華光交煥﹐流芳淘津。九陽齊化﹐玄霞散煙。元景回靈﹐曲映我身。飛升上宮﹐洞視瓊仙。黃炁流精﹐三合凝光。玄暉返正﹐冠帶八芒。煉魂東井﹐受明飛星。含華散靈﹐五君流芳。夫人降醴﹐潤灑十方。洪芝下注﹐六腑益充。金精九仙﹐易景返容。乘虛落煙﹐遊宴太空。上造月庭﹐與眞齊雙。變化八道﹐出有入無。二晨同暉﹐永保無窮。

右存月中有五色流精﹐下降池中﹐想亡魂身有陽光﹐照滿十方﹐玉光瑩潔﹐相貌端嚴。法師默存黃華蕩形天尊﹐朱陵度命天尊﹐石景水母大神下符。咒曰﹕

東井華池﹐玉由浮霖。石景水母﹐玉胞金晶。五方正炁﹐日月之精。玉眸已煉﹐黃華蕩形。靈寶符命﹐受煉更生。

月魄符白地朱書

玉淸煉身符

祝符咒曰

上元一眞﹐守固泥丸。中元一眞﹐安鎭絳宮。下元一眞﹐守衛命門。三元齊景﹐保命長存。招眞致靈﹐坐降自然。變形煉髓﹐骨化成仙。毛羽飛騰﹐翺翔帝宸。急急如律令。

甲乙丙丁﹐卻穢生神。戊己庚辛﹐正炁聚形。壬癸生精﹐復汝眞形。元始符命﹐上升朱陵。急急如律令。

法師凝神下符﹐咒曰

龍漢蕩蕩﹐無形無名。涉涉億劫﹐黃道開明。神燈朗耀﹐九龍吐津。玉虛澄輝﹐太霞高明。元始開化﹐諸天齊齡。三元道養﹐二象攝生。未度者度﹐未成者成。已死者化﹐已枯者榮。蠢動娟息﹐一切冥靈。懷胎含孕﹐咸得受生。亡者命過﹐魂歸三淸。魄受煉度﹐南宮變形。今日大慶﹐皆得光明。五帝鑑映﹐普告萬靈。天神地祇﹐及諸河源。五嶽四瀆﹐及諸名山。洞玄洞虛﹐洞空洞仙。無極大道﹐至眞尊神。無窮無極﹐普監眾靈。惡根斷絕﹐玄都記名。眾眞監度﹐一切咸聽。

金液煉形符

亦名召魂文煉符

咒曰

靈寶符命﹐金液煉形。與道合眞﹐開明三景。是謂天根﹐無幽無極。無始無終﹐元皇九醜。靈魔絳宮﹐紫靈飛天。身乘六龍﹐火上水下。流入三宮﹐神皈陽明。大道自通﹐急急如上淸金液煉形律令。

眞火合同符

黃紙朱書﹐用二道。先取太陽吹筆﹐日訣﹐寅至巳。取火炁書符

咒曰

天中之靈﹐日月俱通。甲乙炁令﹐五行旺克。八景玉音﹐守形眞符。招眞致靈﹐攝魂符使。聞吾呼召﹐速降通靈。承符奉命﹐輒莫容情。急急如上帝勑。

火煉成仙符

玉胎煉仙符

咒曰

日月光華﹐徘徊洞陽。流火入器﹐煉化陰亡。屍穢消滅﹐萬炁混康。徑離五苦﹐上生天堂。陽精已通﹐飛華巳新。皇芒流溢﹐蔭注內纏。仰餐玄潤﹐芳華來臻。宮宅開張﹐蕩洗囂塵。體映玉光﹐面發金眞。云飛禹步﹐上造日門。日魂流光﹐五色滂沱。煉魂金門﹐圓景峨峨。靈輝吐耀﹐受明天河。玉芝盈溢﹐蘭潤芳嗟。飲我皇水﹐哺我飛華。掇根咽實﹐壽同靈柯。形附太輝﹐身騰飛霞。千齡萬劫﹐使不傾殂。

焚符咒曰

陽明煉精﹐火煥紫庭。八芒朗映﹐魂魄溢盈。五回三轉﹐炁通太靈。流芳曲注﹐蔭潤蒼生。冠帶金門﹐華根鮮明。服禦石景﹐水母灌津。順天運炁﹐隨日華榮。九孔納眞﹐解脫本形。急急如靈寶大法煉化成人律令。

皇人曰﹕右符乃三景玄元之炁結成。凡煉度亡魂﹐用香九片﹐書亡人姓名生死年月日時﹐面東書符﹐同香焚火池中﹐則亡人全其形﹐升陽境矣。

日魂符紅地黑書

受煉召魂符

焚符咒曰

靈寶符命﹐拔度某魂魄﹐出離地獄﹐五苦三塗﹐不得拘畱﹐逼合鬼羣﹐落死斷名。急急如律令。

皇人曰﹕召魂符一名五行祕章﹐用黃紙朱書﹐長九寸﹐闊四寸﹐勑字墨書﹐面東南﹐引神霄炁﹐已上訣。

太乙元君煉身復形符

陰呼亡人名點目﹐若孤魂歷十二位陽﹐亥上掐定﹐先點目隨方取炁﹐次

一胞坎﹐二胎離﹐三魂震﹐四魄兌﹐五臟申﹐六腑乾﹐七竅巽﹐八景坤﹐九神艮。

勑符咒

六甲六乙﹐煉我肝經﹐生我威力。六丙六丁﹐生我心經﹐煉我神炁﹐保命長生。六庚六辛﹐煉我肺經﹐大腸小腸﹐萬炁潛冥。六壬六癸﹐煉我腎經﹐精華盈溢﹐骨髓安寧。六戊六己﹐煉我脾胃﹐骨淸肉輕﹐長生久視。

又咒

甲乙丙丁﹐卻穢生神。戊己庚辛﹐眞炁聚形。壬癸生精﹐復汝眞形。元始符命﹐上升朱陵。

背文辰文巳炁

咒曰

結空成梵﹐眞炁自生。赤書玉字﹐八威龍文。眞炁到處﹐滯魄超升。急急如上帝勑。

酆都山眞形

右給付受度男女靈魂﹐永爲身寶。伏願敬受之後﹐苦魂入度﹐簡記朱陵。一如告命﹐風火驛傳。

酆都山眞形刻於酆都﹐以鎭六天。凡制禦鬼魔﹐當朱書白素﹐懸於齋室之北﹐則千魔匿影﹐萬鬼滅形。如亡者命經太陰﹐以石刻眞形﹐安於正堂之頂﹐鎭禦土府﹐安慰地祇﹐卽使魂神不經六天﹐徑度南宮。可以書其形於黃素﹐朱書亡人姓名於眞形之側。烈火焚燒﹐楊灰於靑煙之中﹐卽使三宮解縛北帝釋愆﹐魂魄徑生天堂。佩之於心後﹐或戴之於頂﹐出入往來﹐地祇奉迎﹐萬神敬仰﹐六天落死籍﹐南宮書生名﹐千魔束首﹐萬鬼滅形。兆無此眞形﹐終不免六天之魔試﹐學道無由成仙。授傳之者﹐對齋七日﹐歃血以盟三淸。傳非其人﹐六天魔魂﹐永不得仙。

太極眞人咒曰

奉爲諸幽魂﹐拔度罪業根。丹墨書示眞﹐北府酆都形。七祖得長謝﹐蕩滅爲胎門。六天策文祕﹐馘爽除幽原。爾等長記憶﹐開度受生旛。北都咸池府﹐中有萬鬼冤。水火煉度法﹐三官赦罪愆。制魔同保舉﹐逍遙朝至尊。急急如律令。

贊曰

酆都眞形﹐文隸上淸。學修仙官﹐佩制魔精。三官賜福﹐七祖受生。削除黑簿﹐煉度朱陵。寂滅鬼爽﹐枯骨生春。感神默輔﹐致道共成。六天策文﹐永鎭利亨。急急如律令。

元始六天制魔經

勑制地祇章

靈寶大法司

謹奉

道旨﹐今月某日開建﹐云云拔度亡過某靈魂﹐及六道四生無主孤魂滯魄等眾﹐往生天界者。

太上符命﹐勑制地祇﹐告下嶽瀆羅酆冥關主者﹐一切神司﹐侍衛送迎﹐拔度亡過某靈魂﹐出離地戶五苦八難﹐七祖升遷﹐永離鬼官﹐魂度朱陵﹐受煉更生﹐一如告命﹐風火驛傳。

右勑制地祇告下準律﹐萬神奉行。急急如靈寶大法律令勑。

年

月

日時告下。

札式

靈寶大法司札付地道功曹。

今月某日時發勑制一道﹐封印全﹐上詣嶽瀆酆都主者﹐一切神司前﹐通上須至專遣者。

右札地道功曹﹐仰賫送前去﹐分明投進﹐恭依勑旨施行。

年

月

日時札

具位

姓某

歷關諸天章

靈寶大法司

謹奉

道旨﹐今月某日開建某齋﹐拔度亡過某靈魂﹐及六道四生無主孤魂滯魄等眾﹐往生天界者。

太上玉勑﹐歷關諸天﹐告行三十二天﹐三十二帝﹐諸天上聖天帝天眞﹐三界魔王﹐天門主者神司。今日欣慶﹐受度亡過某﹐開通幽暗﹐咸睹慧光。請滅三惡﹐斬絕地根﹐飛度五戶﹐名列太玄。魔王監舉﹐無拘天門。一如告命﹐風火驛傳。

右歷關諸天﹐依準

元始玉勑﹐超度施行。急急如

靈寶大法律令。

札式

靈寶大法司剖付天道功曹﹐

今月某日時發歷關一道﹐封印全﹐上詣諸天眞宰聖前﹐通上須至專遣者。

右札天道功曹﹐仰徑資前去﹐分明通行﹐恭依道旨施行﹐無至延滯﹐故札。

普告三界章

靈寶大法司

謹奉

道旨﹐今月某日開建云云﹐拔度亡過某靈魂﹐及六道四生孤魂滯魄等眾﹐往生天界者。

太上玉勑﹐普告三界十方主者﹐無極神鄕﹑泉曲之府﹑北都羅酆﹐三官九署﹐十二河源。上解亡過某億劫種親﹐無量罪根﹐疾除黑簿﹐落滅惡根﹐不得拘畱﹐逼合鬼羣。一如告命﹐風火驛傳。

右普告三界﹐依準元始玉勑﹐超度施行。急急如靈寶大法律令勑。

札式

靈寶大法司札付神道功曹。

今月某日時﹐發普告一道﹐封印全。上詣三界無極神鄕主宰前﹐通上須至專遣者。

右札神道功曹﹐仰賫送前去﹐分明通落。恭依告命施行﹐無致違滯﹐故札。

勑制地祇符

歷關諸天符

普告三界符

出離生死靈符

玉淸赤書﹐上通紫庭﹐天慈赦宥﹐三界冥靈。十方世界﹐九幽罪魂。億曾萬祖﹐苦爽遊精。削除罪錄﹐落滅惡根。速赴生方﹐炁識閒寧。上登天堂﹐澄質煉神。眞心洞明﹐蕩除陰翳。入道升眞。一如告命。

朱書黃上﹐先面西北長跪。存中斗之上白玉京山﹐百寶祥光﹐祝玉曆章﹐取西北炁書符。

玉曆章

元洞玉曆﹐龍漢延康﹐至身得受生。急急如元始無量度人律令。

書畢﹐又祝一徧﹐取炁入符。

玉淸赦罪玉符

神霄符命﹐玉淸玉符﹐告聞左右獄卒﹐案掾尊神。拔度某永辭長夜﹐消滅大罪﹐塞遏形神﹐離苦超升﹐謁帝天關﹐福智自生﹐驂侍龍轅﹐眞道長存﹐一如告命。

三天玉簡金書

神霄玉簡﹐三天符命﹐上開八門三十六獄﹐執法治官﹐速詣帝軒﹐解宥夙罪﹐超度某永辭長夜﹐上升玉闕﹐神霄之天﹐復還治職。炁入玄玄﹐一如告命。

神霄超煉玉簡眞符

神霄玉簡﹐宣告獄卒冥司﹐官禁執法﹐典錄刑司。開度某永辭長夜﹐煉魄澄神﹐升入玄關﹐削落罪咎﹐果備功圓﹐上生神霄高上之天。炁入無爲﹐一如告命﹐風火驛傳。

右恭準元始符命﹐時刻升遷﹐北都寒池﹐部衛形魂。制魔保舉﹐度品南宮。死魂受煉﹐仙化成人。生身受度﹐劫劫長存。隨劫輪轉﹐與天齊年。永度三塗五苦八難﹐超淩三界﹐逍遙上淸﹐一如告命。

年

月

日

時告下。

誦都咒曰

無上至眞﹐大聖高尊。布化運炁﹐三十二天。八會九光﹐自然成文。安鎭天地﹑保制劫年。元始符命﹑普告三元。下勑九地﹐上關諸天。中告海嶽﹐名山大川。今日上告﹐萬神咸聞。修齋行道﹐拔度幽魂。三官九府﹐削滅罪根。水度三塗﹐五苦之源。世世受福﹐紀名丹篇。神生天堂﹐煉化自然。生死開度﹐億劫長存。九天告命﹐風火驛傳。

靈寶無量度人上經大法卷之六十八竟

靈寶無量度人上經大法卷之六十九

煉度諸符品

披黃受道紫府誥

無上盟眞玉匱靈寶披黃授道紫府眞誥伏以神霄雲篆﹐降自中天。玉笈靈書﹐頒從絳闕。行之則超登眞品﹐佩之則克證仙階。而況三世祖書﹐度窮魂於幽夜。九天寶誥。拔苦爽於圓扉。應爲復命之流﹐盡賴生成之賜。某受持之後﹐克爲大道之民﹐常居福堂﹐得證無爲之果。今對黃壇傳度﹐宜永遵承。符到奉行﹐一如玄科律令。

道隱無名﹐莫測升沈之變。气鍾有象﹐復形生死之機。𨿽順理之無差﹐柰緣業之有證。今者亡過某﹐命歸冥路﹐魄散幽塗﹐不無處世之愆﹐諒有積生之過。是以羅酆專考校之權﹐九幽執禁罰之柄。念玆苦爽﹐何以赦原﹐識性昏迷﹐難超冥昧。今日大吉﹐咸稟釋除。魂離長夜之庭﹐罪滅惡根之苦﹐披符受道﹐續命超生﹐洞達希夷﹐登超妙道﹐一如告命。

玄師曰﹕九淸之上﹐有無上大羅玉京金闕盟眞之科﹐祕於玉匱中﹐乃靈寶普度幽冥之法門也。自赤明開圖之化﹐元始天尊所說﹐救苦拔罪之靈篇﹐與諸萬聖結約證盟﹐誓願於億億劫中﹐救度苦爽﹐故曰盟眞也。盟眞之典有三品焉。上有上元金籙之科﹐中有中元玉籙之科﹐下有下元黃籙之科﹐總而言之﹐法具於下元也。爲之無上盟眞玉匱黃籙﹐普度幽明無量齊也。今爲學者備出儀範﹐愼勿妄示非人﹐混淆三元﹐罪招不原。若遇其人﹐不行流演﹐閉塞道恩﹐天愆立至﹐兆宜謹之。

九天寶誥

中元金書九天寶誥

上帝符命﹐宣告三官天牢地獄主司大神超度亡故某﹐咸領符命﹐部衛形魂。祇受

寶誥﹐上朝帝庭。罪仇和釋﹐與道合並神登

玉闕﹐受煉長存。一如告命﹐風火驛傳。

年

月

日時告下

書寶誥時﹐面西北長跪﹐焚香﹐存九天上帝九人﹐如帝服衮冕﹐絳霄飛羽翠裳。默奏訖﹐祝九天生神章九徧﹐取九炁光吹筆﹐書符訖﹐再祝一徧。依前吹炁符上﹐並玉淸訣﹐於三寶前宣讀訖﹐給付亡人焚於靑煙之中。誥文四行年月一行

右寶誥丹書黃上﹐告文墨書紙素﹐皆可用綾錦之屬裝背﹐如今世誥勑祿。度魂夜宣訖﹐給亡靈。

法酒符

皇人曰﹕煉度水火旣畢﹐當賜法酒而煉之。凡書法酒符﹐用黃紋柒寸﹐面東南﹐誦三天隱諱﹐取其炁書符。焚爲灰﹐調酒賜亡魂飲。

拔南宮升天寶券

年

月

日拔度某﹐煉度升眞﹐上登道境。法位臣某奉行。

右券靑紙封角﹐朱書﹐闊三寸二分﹐長七寸。

封皮

升天寶券付亡過某佩服超升上朝具位臣姓名告行謹封

帝庭急急如上帝靈寶大法律令勑

背符

皇人曰﹕此寶券乃帝君勑拔度上世亡魂﹐不可闕。以絳袋盛之﹐付受度亡魂﹐收執生天。

造神王升仙車輦

皇人曰﹕法用彩帛﹐作紫車一乘﹐旣神王二人擁輪﹐五馬牽輿﹐中安亡位﹐候度橋時隊焚之。切不可以亡旛而送。蓋其攝召白旛於煉度之時﹐焚於水池﹐換旛紅而度火池﹐度了再焚紅旛﹐而換黃旛隨車﹐以童子導引而度天門。

焚車咒曰掐上帝訣

天尊威神力﹐拔救眾生魂。祥煙塞死戶﹐慶云開生門。還將上天炁﹐以制九天魂。混然歸元一﹐皆成自然人。得馭紫雲車﹐上朝泥丸君。三界無遏難﹐永脫輪回津。

燒紙咒曰

火鈴炎熾﹐變化八方。萬神侍衛﹐永除不祥。急急如火鈴丹天律令勑。

咒畢﹐存天尊垂一寶珠﹐珠中光芒萬丈﹐接引上生天界。

玄師曰﹕已上符簡誥券﹐第一次名爲濟度﹐第二次告下名曰超度﹐第三次告下名曰升度。若是普度﹐並曰拔度也。

流通五炁落滅惡根咒曰

紅杏佐左﹐癰攣者伸。震文震炁服符墨黑尙上﹐耳目聰明。坎文坎炁服符磨眞佑右﹐緩廢者平。兌文兌炁服符襪臈下下﹐跛痾起行。離文離炁服符靈寶衝中﹐身疆體輕。中指中炁服符靑帝護魂﹐肝木長榮。卯文卯炁服符赤帝養炁﹐心火光亨。午文午炁服符白帝侍魄﹐肺金生成。酉文西炁服符黑帝通血﹐腎水淸停。子文子炁服符黃帝中主﹐脾土安寧。中指中炁服符梵炁彌羅﹐自然成眞。中指甲午炁服符。迥屍起死﹐白骨成人。子至亥天門炁服符濟度垂死﹐絕而得生。坎至離火炁服符九和十合﹐變化上淸。急急如律令。

已上五帝玉諱之符

靑帝護魂符

靑帝符歌曰

東望重拜手﹐蒼帝玉皇君。靈風鼓橐鑰﹐育物布元春。雲龍轡嚴駕﹐玉衛擁瓊輪。祜萌泛沾及﹐大惠無不均。萬仙歌以道﹐委曲戒天人。心根迷自固﹐拱跽戴洪仁。

右符護得道者三魂﹐使其通靈澄徹﹐靑書白素佩之﹐以立春之日受吞服﹐書以竹膜上三枚。

黑帝通血符

黑帝符歌曰

無質統有物﹐淵兮上帝心。不啟不發道﹐蘊妙化機探。恐爾漏未盡﹐陰想忽浸淫。輪轉無涯波﹐苦道相迷尋。萬年嘗謹約﹐一旦自湮沈。無衝落鬼境﹐殃譴不可任。

右符護育得道之人﹐使血脈通利﹐榮盛一身﹐無有窒礙。黑帝太無水帝也﹐水在人身血。墨書靑素佩之﹐以立冬之日受。若吞服﹐書以竹膜上一枚。

黃帝中主符

黃帝符歌曰

黃天拱中宸﹐控駕玉化根。翹機貫德歷﹐洞朗辟四門。大有混皇眞﹐糾制星宿魂。非帝道不運﹐有方賴之存。威忿卽霜秋。和預爲陽春。生成握元紀﹐仰荷戴無垠。

右符營衛中府﹐拘制萬神﹐不令錯越。若近取一身﹐則肝藏魂﹐肺藏魄﹐絳宮丹田二炁交媾﹐則赤炁下降﹐玄泉上升﹐心藏血﹐腎藏精﹐二炁返復﹐交相生養黃庭之中﹐神意所在也。黃帝中主﹐萬神無越。黃書絳素佩之﹐以土王之日受。若吞服﹐書以放膜上五枚。

白帝侍魄符

白帝符歌曰

六甲抱金闕﹐七政守靈壇。流鈴擲火化﹐威劍巨龍蟠。懇彼素靈眞﹐明憲孰敢幹。束制妖鬼魔﹐凜落霄風寒﹐流气旣已息﹐萬天俄而安。眞儔荷大庇﹐抵顙相歌歡。

右符侍得道者七魄﹐使無散亂﹐閉絕鬼道。白書紫素佩之﹐以立秋之日受。若吞服﹐書以竹膜上四枚。

赤帝養炁符

赤帝符歌曰

太景開玉樞﹐洞堂啟金除。騫林蔭瑤砌﹐丹鸞踏瓊珠。寶房名曲麗﹐明璫神所居。飛遊豁飛道﹐引目盻眞都。天日永不夕﹐重煙鎖靑廬。太上勑印開﹐帕幾羅簡書。裨風樹玄化﹐懇辛諒有餘。

右符赤帝主火﹐能生養元气。黃帝曰﹕壯火食炁﹐少火生炁﹐炁得溫而後養也。丹書黃素佩之﹐以立夏之日受。若吞服﹐書以竹膜上二枚。

靑天魔王﹐巴元醜伯。赤天魔王﹐負天檐石。白天魔王﹐返山六目。黑天魔王﹐監醜朗馥。黃天魔王﹐橫天檐力。五帝大魔﹐萬神之宗。

右五帝眞符﹐煉度亡故某靈魂﹐依式告行超升善域﹐永不輪轉。

梵炁彌羅符

太上梵炁﹐彌羅玉京﹐赤書玉字﹐掐玉皇訣﹐誦玉帝睿號﹐逐字一徧。取三炁吹成。

迥屍起死符

掐中指中﹐取一炁﹐閉炁一筆而成﹐存金光萬丈於符中。

濟度垂死符掐離文

咒曰

濟度垂死﹐絕而得生。千和萬合﹐變化上淸。急急如律令。

五篇玉章

皇人曰﹕五篇者﹐乃元始天尊自然飛英﹐至精虛無混沌之炁﹐凝結而成玉章。鎭於大羅之上﹐昔上皇時星辰交錯﹐惡曜加臨。上犯三天﹐曾命眞梵眞人賫持五篇﹐付於五帝﹐鎭於天元﹐以制其天政。又命眞如眞人賫持五篇﹐付於五嶽﹐以鎭於地紀﹐以禦其地祇。又命妙行眞人賫持五篇﹐付於名山主者﹐以侯成道之士﹐敷揚教法﹐下度生死。蓋五篇之炁其功甚博﹐上可以消於天災。中可以保鎭國祚﹐下可以度於人民。如召三界五帝﹐建諸壇陛﹐當以土旺之日﹐靑素朱書五篇﹐敷落五方﹐則萬靈振伏﹐招集羣仙﹐召之卽至﹐靡有不從。如書時當於淨室﹐面東方﹐再拜長跪﹐存身爲元始天尊﹐萬神侍衛﹐身有光明。乃取五方五色之炁﹐手握玉淸訣﹐鼻引九天炁﹐入口九咽﹐存運丹田之炁﹐上衝泥丸﹐周流一身﹐徧於百竅﹐放大光明﹐照見諸天諸地﹐日月星宿。然後默誦密咒十二徧﹐取炁吹筆﹐起身再拜﹐執筆﹐叩齒三十二通﹐隨散形咒而書之。書符畢﹐上以星斗蓋形﹐存諸天星宿日月光明﹐與元始五篇之炁﹐相接交映﹐內外藏之。如用當朝天門再拜﹐焚香﹐具白事因﹐奏於元始前﹐再拜長跪而取之﹐可以禳度厄運。及五煉生尸之法﹐焚而用之。如生人受煉﹐則佩負在身度世﹐永無疾厄。身過之後﹐地司奉迎﹐不經地獄﹐卽得返形﹐遊行太空。如幽魂受煉﹐得遇玉文﹐身生寶光﹐永斷執迷﹐度脫輪回之道。夫行靈寶大法之士﹐居出受煉之眞﹐豈可不遇斯篇﹐佩荷在身﹐或鎭於幽室之間﹐則萬魔不敢近﹐邪妖不敢犯界﹐自有萬天敬重﹐神明護門﹐光明內外﹐萬災不幹﹐可謂保制劫運﹐使天長存者矣。

書五篇密咒曰

混合帝尊﹐八徊九生。玉晨金華﹐眞文敷陳。飛飆玉輪﹐太素理眞。靈寶天根﹐六合洞靈。玉篇自然﹐結成眞文。我今書篆﹑元始炁分。萬神合炁﹐俱會帝庭。

第一篇

玉符

第二篇

玉符

第三篇

玉符

右符並中指中訣。

第四篇

玉符

第五篇

玉符

第一篇

玉符告文

太淸九眞安化上愛玉符

符

東方明炁﹐發育木精。飛英仁惠之炁﹐滋衍萬生。天界地綱﹐與時皆正﹐凝耀神鄕﹐結爲靑書﹐光映萬里。

右奉

元始安鎭眞文。告下

東方靑帝﹐煉質亡魂﹐飛升極頂﹐一如告命。

年月

日具法位臣姓某告行。

第二篇

玉符告文

交神生明一玉化之符『

符

太丹之炁﹐衍光洞煥﹐飄擲化火﹐融煉九陰。赤字凝章﹐其文甚異﹐敷映九億﹐精明炳天。

右奉

元始安鎭眞文﹐告下

南方赤帝﹐煉質亡魂﹐飛升極頂﹐一如告命。

年月

日具法位臣姓某告行。

第三篇

玉符告文

眞皇混丹肅玄之符

符

黃眞之炁﹐結精飛英。中央虛落之炁﹐混沌黃元之精﹐交流歷律﹐化交生文﹐萬里精芒﹐熀煜天端之間。

右奉

元始安鎭眞文﹐告下

中央黃帝﹐煉質亡魂﹐飛升極頂﹐一如告命。

年月

日具法位臣姓某告行。

第四篇

玉符告文

八威禁龍制虎飛英太白玉化之符

符

素威禁炁﹐流化粹端﹐飄權耀神﹐凝結成書﹐光映萬里﹐其文甚異﹐列明淩芒﹐威摧萬妖。

右奉

元始安鎭眞文﹐告下

西方白帝﹐煉質亡魂﹐飛升極頂﹐一如告命

年月

日具法位臣姓某告行

第五篇

玉符告文

明綱玄兆太明九化之符

符

玄精發耀﹐萬物滋形﹐生端不竭﹐天歷有紀﹐玉皇上相﹐高觀靈化﹐接摘玄序﹐開明天教﹐冊封萬帝。玄眞感和﹐天文敷炳。典約情律﹐天化大成。凝結玉章﹐光映九億。

右奉元始安鎭眞文﹐告下北方黑帝﹐煉質亡魂﹐飛升極頂﹐一如告命。

年月

日具法位臣姓某告行。

靈寶始靑變化之圖

天眞皇人以紫筆﹐記靈寶之炁﹐交始靑之炁﹐變化之象也。主世間及天地鬼神之生道﹐能資蓄生炁﹐以抱魂結練以得眞也。兆能有之﹐以靑書竹帛之上﹐面西北服之﹐保生益年﹐神炁不散﹐固全生道也。佩之則神炁歸身﹐返老回嬰。應運滅度﹐身經太陰﹐帶服始靑變化之圖﹐始靑帝君與兆同升﹐逍遙太空也。凡煉度亡魂﹐在兆智慧而用之。

碧落空歌之圖

天眞皇人曰﹕碧落之炁﹐在人物爲縷脈絡﹐連貫穿注。其炁生於碧落始靑之天﹐在人生三百六十脈﹐三百六十經﹐三百六十絡﹐又生眇絡支絡﹐絲絡糸皇絡。大梵之炁以爲其元﹐中結此文以成圖﹐佩用者神仙。以碧書尺素﹐召十方天眞﹐空歌一奏﹐萬聖齊臨。服用施化﹐亦同上法。

大浮黎土之圖

天眞皇人紫筆定書﹐以靑爲地﹐黃爲文﹐赤爲界﹐封此土爲浮黎土者﹐區貫跖穴之所在也。中黃太上明梵之炁﹐回旋流演﹐以正域內宮闕樓觀之所。存有能佩之﹐百神朝身﹐三界司迎﹐魔王稟命﹐五帝侍軒。中黃太一帝君與兆洞章﹐同升紫房。此圖主人脾胃﹐營養太和﹐服用同前法。

靈寶無量度人上經大法卷之六十九竟

靈寶無量度人上經大法卷之七十

凝香昭應品

道德香符

應設醮拜章黃籙﹐通用玉皇訣。

咒曰

道德奇香﹐變滿法界﹐徹達三境﹐事誠感通﹐長生度世﹐急急如律令。

超度三界香符訣同前

咒曰

香超三界﹐徧滿虛空。徑達禦前﹐浮結供養。祈禱必通﹐急急如律令。

右二符並黃紙朱書﹐中指中文﹐西北炁吹入符中。

普度亡魂香符訣同前﹐用普度印

咒曰

大道慈悲﹐隨聲咸度。一切亡魂﹐隨香普度。開徹九幽﹐飛騰太虛。不可思議功德。

右咒三句用印。

傳符簡香符傳命印東炁

咒曰

元始符命﹐普度亡魂。金龍驛傳﹐不得畱停。

破九幽香符

咒曰

金光玉煙﹐速噴帝前。符命悉傳﹐通達幽關。九幽諸都﹐速開罪魂﹐超度南天。

沐浴亡魂香符沐浴印北炁

咒曰

玉泉瓊煙﹐煉玉飛升。玄明瑩潔﹐快樂自然。急急如律令。

右符用靑紙黃書﹐掐子文﹐取直北炁吹入符中﹐焚於浴室中。

皇人曰﹕亡人旣蒙沐浴﹐塵穢蕩除﹐當易仙衣﹐使登壇陛。如不給衣則冠帶不具﹐難對聖眞。故太上慈悲大法中﹐有變衣之法﹐以度魂爽。符用黃紙朱書﹐面南﹐丁罡三步。叩齒三通﹐左手握天皇訣﹐念咒而變。

變仙衣符

咒曰

九曜扶衰﹐眞炁變衣。四神合衛﹐五緯交暉。炁分羅錡﹐彩集空威。六合扶挾﹐三炁玄微。至眞煥爛﹐仙女齊緋。圓景素明﹐元始慈悲。急急如律令。

變衣咒曰

唵吽吽呼嗚伐夷帝明都變煉有形攝。

變冥食

皇人曰﹕亡魂久居冥昧﹐不過肴羞﹐常懷饑渴之思﹐難遇飫充之饌﹐喉嚨生火﹐累劫饑腸﹐如遇大齋﹐全憑變煉。行持之士當以甘露玉符﹐焚於水中﹐手結五嶽印﹐誦詠祕章﹐加持法食﹐變爲甘露﹐亡人食之﹐卽獲淸涼﹐快樂生天﹐回心向道﹐絕諸苦惱﹐具足飽滿。行持之法﹐左右手玉淸訣﹐存身爲元始天尊﹐列天門三炁﹐降接兆身。然後以炁吹符﹐焚水中﹐以楊柳枝灑之﹐誦祕咒﹐普救亡魂﹐其福難勝。

變食符

咒曰

唵嗡囉哩﹐長參陁他﹐尼陁耶﹐多伽陁彌陁。

變食咒曰

酆都夜壑﹐忽以光輝。照燭幽魂﹐來沾香麋。靈寶煉符﹐百骸自飛。得見妙會﹐仙岐知歸。萬劫難遇﹐功緣可祟。開辟幽趣﹐全假眞風。梯航彼岸﹐濟惠無窮。念念生因﹐駕景飛空。

甘露開咽喉符

咒曰

浩浩渺渺﹐太上靈泉。潤枯育物﹐流注自然。神華生液﹐澄淸太玄。生魂育魄﹐云派綿綿。淸泠保命﹐猛火絕煙。華池浩渺﹐莫測其源。急急如律令。

右符黃紙朱書三道﹐燒於水中﹐或吹於亡位前﹐子文﹐北炁。

煉度生天香符五嶽印東炁

咒曰

洞慈洞明﹐灌煉九屍。達度玄天﹐逍遙自在。

普度法橋香符

咒曰

法橋大度﹐法橋普度。急召急升﹐步虛玄靈。

咒施夜齋香符五嶽印﹐東炁﹐焚於香鑪內

咒曰

食滿十方﹐通關百飽。食之無盡﹐普沾歆享。

召魂赴壇香符攝魂印東炁

咒曰

元始眞文﹐急召靈魂。速赴吾壇﹐領無上道。

受度法衣香符玉淸訣東炁

咒曰

百色之衣﹐流光飛霞。服之飛升﹐上步玄空﹐飛遊太極。

領魂受經香符中炁

咒曰

金口所宣﹐玉文所司。音徹三界﹐九幽罷對﹐亡魂生天。

無量度人香符無量度人印﹐東北炁

咒曰

天中之眞﹐天中之神。九和十合。變化上淸。

尋聲救苦香符太一救苦印﹐東炁

右一點一畫﹐稱太一號。

四寶符化一珍爲千車之寶

化一金爲千車之金

普及無窮之世界

散沾無極之鬼神

靈寶無量度人上經大法卷之七十竟

靈寶無量度人上經大法卷之七十一

修齋受詞品

請師

科曰﹕開度人天﹐救護羣品﹐崇建齋法﹐非師不成﹐必在備受符籙﹐明練科儀﹐知俯仰之文﹐明進退之格﹐思神念眞﹐關啟敷奏﹐閒邪無失﹐庠序得宜﹐與天爲徒﹐體道無極﹐廣開戶牖﹐普濟沈淪﹐德重功高﹐莫越師寶。若法師佩三洞﹐眾官參洞玄者﹐可署之。闕人之處﹐可洞玄爲法師﹑紫虛正一爲眾官也。齋法出於靈寶﹐屬洞玄﹐以行之理亦爲當。其他十戒白簡道士﹐不可濫署法職﹐竊預名號。凡欲修齋致薦﹐濟存拔亡﹐當蕆事之初﹐必先推尋淸高勤行之士﹐或棲眞觀宇﹐或隱迹山林﹐道價崇高﹐玄門宗仰﹐僉議惟允﹐卜筮協從。後齋沐身心﹐蠲諏吉日﹐削心詞而皈命﹐瀝齋款以依投。儻或未副精祈﹐必再申誠控告﹐志宜純一﹐禮止於三﹐必獲允兪﹐始當營建。蓋以皇天厚地﹐幽府泉扃﹐十方無極之鄕﹐三界難量之際﹐非宗師功德隆重﹐行業淸明﹐則何以罄幽顯以宣通﹐和人天而無間。是以淵源上學﹐深造玄微﹐爲生死之津梁﹐作人天之眼目者﹐乃可謂之高功。如其泛泛之流﹐末學下士﹐惟財利之是務﹐眞擿埴以冥行﹐徒役精神﹐虛費財寶﹐其不爲三官鼓筆者鮮矣﹐尙何冀其感通者哉。

投狀

具鄕貫奉道弟子姓某﹐與家眷等右某﹐所伸情旨。伏爲亡某﹐存日享年幾歲月日時生﹐昨於何年月日時在某處身亡﹐見殯葬何處。深慮魂識﹐未遂生方。今者屆於某節﹐謹啟志誠﹐備置十方法信供養之儀於某處﹐請道士若干人就某處﹐崇建無上黃籙大齋幾晝夜。滿散修設冥陽淨醮一座﹐乞爲亡過某人﹐懺贖過愆﹐資嚴生界。仍乞附壇升度門中﹐祖裙眷屬親姻﹐旁及六趣三塗﹐九幽五道﹐冥司幽夜﹐滯魄孤魂﹐普仗良因﹐咸超仙界。謹具誠款﹐披投法位法師。伏願法慈許賜﹐依科升度施行。未敢自專﹐伏候法旨。

致詞

維年號某月朔日某甲子某府縣鄕貫居住眷等﹐謹齋沐虔誠﹐稽首再拜﹐上啟度師某洞法師先生。切以祖炁肇分﹐有物咸歸於覆被。道源始判﹐承流代出於眞宗。洪惟上學之流﹐深證重玄之教。輒陳祀事﹐仰冒聰明。切念某等伏惟亡過某人﹐夙契眞休﹐叨居人道﹐在地水火風之內﹐有貪嗔愛惡之緣﹐罔知幻化之無常﹐益見人非之稔積﹐俄淪夜壑﹐永隔陽光﹐非憑奧妙之科﹐曷濟湮沈之苦﹐旁求上士﹐式建靈壇。恭惟先生﹐體道純眞﹐潛心虛寂﹐悟三洞四輔之旨﹐爲十方三界之師﹐開戶牖於玄門﹐作舟航於苦海﹐天人仰德﹐幽顯咸恩。伏望廓軫大慈﹐俯從丹禱﹐飛神控轡﹐高通三境之遙﹐錫命頒符﹐下拔九泉之苦﹐慶云垂而生意無盡﹐靈風聚而死骸發煙。俾玆受對之魂﹐證彼登眞之果﹐更冀九玄殢識﹐六道幽靈﹐咸登解脫之鄕﹐共達希夷之岸﹐依皈至切﹐敷述奚殫﹐干冒威明﹐某下情無任激切之至﹐謹詞。

啟盟

高功升座﹐法眾立班﹐啟堂法事﹐侯弟子致詞宣畢﹐高功捧香﹐祝曰﹕

浮黎國內﹐玉京山中﹐億萬年結炁凝煙﹐百千種通誠達信﹐根盤騫林下﹐瑞藹太虛空﹐寶香一竈爇金鑪﹐三界十方咸稽首。

焚香﹐執簡﹐啟奏。

以今焚香﹐供養三淸三境﹐十極十華﹐無上至眞﹐道經師寶﹐十方三界﹐千靈萬眞﹐黃籙寶齋﹐感應眞宰。伏願驂龍駕鳳﹐飛空步虛﹐降臨道場﹐作證功德﹐奧妙同元。蓋一眞之未布機詳﹐有統由三炁之初分。寂寂至無之宗﹐蕩蕩自然之化﹐生於象帝之始﹐隱乎空洞之中。元始開圖﹐敷五篇於碧落。洞玄啟祕﹐周十度於本章。生生之義﹐難終難窮。化化之源﹐莫名莫測。運兩儀之闔辟﹐使萬物以化成。德本好生﹐獨立常生之道。功惟不宰﹐孰知眞宰之筌。非常道而非常名﹐無棄人而無棄物。粵自三皇之始﹐人與道全。迄乎五帝之終﹐道爲人遠。人僞勝而天理滅﹐幻境迷而覺性昏﹐不能保命而愛神﹐益見背眞而就僞。生由是﹐死由是﹑出於機﹑入於機﹐汨正念於喜怒貪嗔﹐棄眞常於夢幻泡影﹐自取死壞﹐離其本眞。人非鬼責以兼攻﹐雪刃霜鋒之交至﹐炎炎烈火獄﹐峨峨丘寒池﹐皆由一念之中﹐自致九幽之苦。舉聲悲叫﹐徒知宿命之非。救苦化身﹐未遇霈恩之及。繄於眾罪﹐流吹不息。恩惟太上﹐拔領無邊﹐宏敷黃籙之文﹐茂著明眞之典﹐控五鳳八鸞之駕﹐尋救十方。宣九龍二虎之符﹐開通六趣。變云浦爲雪腴之醴﹐消火翳爲靈寶之光。劍樹摧鋒﹐鑊湯息浪﹐普召陰冥之主吏﹐咸遵濟度之科條。三界莫不依皈﹐一切普皆歡悅。九卷旣終﹐而麗華得度。一人無畏﹐而北帝請陳。是爲無上之緣﹐玆實難量之果。蓋以元皇敷化﹐列聖流通。經分三十六部﹐而度人最先。齋列七十二等﹐而黃籙惟大。葛左玄授大洞之旨﹐張靜應恢正一之文。源分流派而浩浩無捱﹐法演經傳而綿綿不絕。非惟功德之普博﹐抑亦禁戒之威嚴。非丹誠惟一惟精﹐豈大範可聞可見。今黃籙大齋官某人﹐皈依十極﹐請命三天﹐奉先思孝而遠度億曾﹐修齋建功而普資羣爽。賫紋繒而備列﹐持質信以森嚴。廣邀淸靜之流﹐祇建明眞之會﹐宜得上士﹐與之宣行。如某者塵世行屍﹐玄門末學﹐冒受九盲之戒﹐襤紆三洞之文﹐體未洞眞﹐何足致形神俱妙。德惟翦薄﹐豈能使天地同歸。是宜隳肢體而黜聰明﹐處山林而就藪澤﹐決何塵迹﹐誤辱丹詞。顧惟戰灼之餘﹐益認精虔之至﹐敢不遵承科簡﹐祈告蒼昱。秉有愚不轉之心﹐宣大道無爲之化。何異挾山而超海﹐無殊斷鶴而績鳧。短綆不可以汲淵﹐大方必爲之見笑。所幸因緣有﹐自翊贊得人﹐皆法海之元龜﹐實宗門之大匠。更相汲引﹐不鄙凡愚。將共受於戒言﹐庶克成於祀事。況以科條具載﹐功過悉分﹐三官五帝之書﹐九府四司之錄﹐毫分無失﹐纖芥不遺﹐弗容簡慢之爲﹐恐隳薦修之福。必也盟告天地﹐質誓鬼神﹐各罄丹心﹐不生異念。當使功標丹簡﹐俾七祖以生天﹐無令罪結黑書﹐致九玄之墮地。登壇之際﹐受職之初﹐咸秉誓言﹐仰幹聖鑑。今則齋莊旣肅﹐盟告云周﹐佩玉鏘鏘﹐見十方之振響﹐威儀濟濟﹐仰萬聖以臨觀﹐潔志同誠﹐舉揚勝事。

度亡玄局

玄師曰﹕旣承投詞﹐選擇吉地﹐卜日告齋﹐嚴命同志入靖對齋﹐預告上穹﹐修札關告﹐十天九地﹐三元九州﹐靡不徧通。持誦經號﹐敷宣科教﹐行香修齋﹐建壇貢章﹐召攝視現﹐頒符命以俟感通﹐功周幽顯﹐名刊玉淸﹐普天懷德﹐克日飛升。訣曰﹕所投詞卽是大齋弟子之詞﹐詞旨孝慈忠直﹐懇切無私﹐方許允度也。擇吉地者﹐名山洞天福地﹐靖廬玄壇宮觀﹐不經兵陣戰場﹐非屠坊刑獄﹐生產冢墓﹐穢惡之地者﹐皆名吉地也。卜日告齋者﹐要在三元八節﹐五臘十直﹐三會之日﹐與亡靈七七周祥諱日相合﹐或普度之時﹐要值天赦甲子庚申﹐與節會元臘司會﹐名曰吉日﹐不遇其日﹐不可開建也。告齋爲立意之初﹐通達玄元﹐某日爲始也。嚴命同學上道﹐同師同壇之友也。同志﹐謂其志同也。普爲幽顯者﹐苟非其人﹐和气不生﹐有享功果。自告齋之日入靖所﹐不交人事﹐對齋百日﹐九十日﹐四十九日﹐三十二日﹐亦可﹐但量所度亡者多寡﹐修文備事﹐廣狹爲則﹐無玫臨用有闕。預於前期七日﹐告三界九地﹐十天十道﹐九州北都冥府等。於告齋之始﹐勸緣大齋之首﹐及求度亡魂之家﹐同志同學之人﹐齋戒沐浴﹐持誦眞文。眞文者﹐謂薦拔亡魂經咒尊號也。謂如大洞眞經﹐靈寶諸經﹐九天生神寶章﹐道德二篇﹐黃庭玉經﹐救苦三塗步虛九幽拔罪眞經﹐甘露神咒眞一等經﹐及瑯函天尊睿號神咒也。於開建前三日﹐敷告修齋詞旨﹐關告直歲神君﹐行雨主雨龍神﹐里域土主﹐城隍山林﹐孟長漢眞﹐及屬嶽之司﹐一切洞天福地﹐諸天仙曹等處﹐一一各召差神兵﹐衛護道場﹐斥遂凶毒之物﹐淨蕩穢惡之炁。久晴之時﹐防虞風雨。久時陰雨﹐克日借晴。仍選當境靈應﹐眾人所欽之神﹐直壇防非止惡﹐以警非道妖惡之眾。於前一日夜日入之時﹐集與事羽流﹐法事弟子詣建壇之所﹐習演威儀﹐至平旦集眾﹐詣法師靖下﹐請受致詞﹐求師登壇﹐建壇淨穢。自此或七晝夜﹐或五晝夜﹐三晝夜﹐一晝夜﹐並三時行道﹐六度行香﹐十徧轉經﹐宣科告戒﹐並從古制﹐節度拜貢章表敷露﹐五方眞文﹐依式鎭信金玉﹐宣符告簡﹐並從科法召攝﹐視現煉度感通。齋後舉過﹐始末同心﹐功圓果滿﹐散壇謝過﹐言功效職﹐三官保舉﹐五帝奏名﹐諸天稱慶﹐上帝賜恩﹐進品仙階﹐功及幽顯﹐克獲飛升。稍有違誤﹐罪亦無貸。

玄局儀範次第

玄師曰﹕自宗師垂示科教﹐啟建大齋﹐各有次第﹐並依玄局啟載﹐關告文檄牒狀之類﹐並具齋詞旨揮請乞文語﹐皆出大法師志意修撰。不必定本成規﹐混淆靈典﹐的非經語之言﹐豈可編次法內。久而滋蔓﹐使成俗格﹐白石類玉﹐似是而非﹐有玷眞道。初則習演威儀。預於前之至日建壇。至日淸旦致詞﹐請師登壇﹐至於九師之前﹐啟玄建壇﹐任六職拜啟玄表文﹐揭簽受職﹐方始詣三寶像前﹐開啟行香。升壇行道之日﹐先於壇內燒化通關預告轉牒﹐九州社令﹐三界神司﹐五嶽九州﹐幽府北都﹐里域城隍﹐山林孟長﹐溪眞歲君神祇﹐主雨龍神﹐令部衛形魂﹐普赴壇下﹐止雨借晴關告都畢﹐旋繞登壇﹐拜素車白馬章﹐開通道路章﹐申奏天曹五帝四司﹐三景星宮﹐天省三院﹐靈寶十天﹐南北二斗四極眞宮﹐四聖師府﹐三官所治﹐五嶽司命﹐三十二天﹐紫微上宮﹐丹天火府﹐重上明宮﹐韓司丹天童初五府﹐東華西靈五老帝君﹐天尊眞人﹐法中干預之者﹐及表奏諸師上帝﹐一一周備﹐宣告救苦眞符﹐太上放赦生天寶籙。訖﹐宣啟行道科懺﹐諷詠眞經。淸旦事畢﹐臨午行道﹐告下三天白簡﹐九天寶器﹐玉淸破地獄眞符﹐拜破酆都業道章﹐贊詠十王儀。至晚朝行道﹐宣贊童子救苦生天儀。初夜行道壇外﹑發召請表奏﹐攝魂赴壇﹐迎引亡魂赴浴。拜沐浴煉度章﹐宣沐浴煉度儀﹐召請詣三寶前﹐傳符受戒﹐迎魂歸位﹐咒食十念。次懺回耀輪燈九卮神燈﹐宣九獄儀﹑法師破獄。次召請九泉六道赴浴﹑次設無礙夜齋﹐教戒神只都畢﹐迎魂視影現形。次至中夜登壇行道﹐拜遷妝亡人章﹑行持九煉變仙之法﹐告下拔幽魂眞符﹐登眞度命靈符長生符﹐召降驛吏﹐宣讀合同券文﹐宣放生儀。次祝流火神庭﹑魚龍分投﹐焚化簡文茭郭莢龍童子等。至終滿之時﹐淨壇設醮﹐起五方眞文﹐拜謝恩表﹐乞詣玄師前還職﹐拜言功謝過朱表﹐乞祝納官﹐祝罷壇。如此科式﹐不可超越。或七晝夜﹐九晝夜﹐十四晝夜﹐皆須委曲﹐緩速行持。近則三晝夜﹐一日一夜關行﹐稍違節次﹐動失綱紀﹐不惟混淆典憲﹐冥曹亦須切笑﹐三官鼓筆﹐四司糾察﹐徒用施爲﹐功德之恩﹐萬分獲其一二﹐學士宜遵守奉行。五老本行﹐具說三見黃籙﹐尙自不墮地獄﹐況其親行大教﹐普濟幽冥。若滿十數﹐天上地下﹐十方三界﹐仙神人鬼﹐飛走甲介﹐皆是子之恩德所及。魔王敬伏保舉﹐上帝稱慶歡悅﹐三官言功﹐五帝列奏﹐祖師錫元皇飛符﹐金闕降丹華羽軿﹐拔七祖於北宮﹐度九玄於死錄﹐一身骨肉仙化神形﹐俱登道妙。吞餌金丹﹐佩服仙券﹐千騎萬乘﹐白日登升﹐三天隨其功業﹐授補眞階。或爲上淸眞人之位﹐或登上淸仙公之名﹐或爲太極左卿。方始洞明﹐普救無間﹐功德之所致也。子宜勉之﹐竭志奉行。

鎭信威儀品

鎭信

經曰﹕古人淳朴﹐懷道抱德﹐不貪不欲﹐各足於身﹐但用志誠﹐自可通感﹐不須財寶﹐玄合天眞。末代時澆﹐人民矯詐﹐惟吝財貨﹐不識因緣﹐賤命重財﹐輕生徇利﹐內懷萬惡﹐外結凶狂﹐相繼滅亡﹐未嘗覺悟。念是之故﹐令遣散之。一則內賊不生﹐二則外賊不起﹐內外安靜﹐眾苦消除﹑所以質信效心﹐必以財爲首。財旣可捨﹐心亦隨之。聖善冥通﹐隨夫心意。高天厚地﹐玄聖上眞﹑非信不通﹐非心不感﹐通感之致﹐在乎信焉。故云﹕學道之士﹐賫金寶﹐效心盟天也。

金龍一十三枚

十方鎭十枚﹐三枚隨簡投之。

科曰﹕天子皇后太子﹐用上金。三品以下﹐用中金。九品以上﹐用次金。士庶以銀塗金。各長三寸六分。夫龍者上天之驛騎﹐爲傳達通﹐龍騎爲先。負簡卽騰信三官﹐鎭壇以通誠十極。鎭信之法﹐以龍爲首。闕者考屬陰官曹。

鎭彩一十一段

十段十方﹐一段命信。

東方靑紋九﹐南方絳紋三﹐西方白紋七﹐北方皂紋五﹐上方碧紋三十二﹐下方黃紋三十二四﹐維黃紋各一十二十﹐方數合一百三十六。天子匹數﹐諸侯丈數﹐士庶尺數。本命紋繒﹐天子諸侯紫色﹐士庶以本命納音色。匹丈尺數﹐各隨本命﹐外加一﹐以表延生之信。科曰﹕紋繒者﹐顯五行之色﹐象十方之气﹐降十天﹐致五帝﹐通眞效信﹐請命祈靈﹐不可闕也。闕者考屬天官玄都曹。

鎭十方紙墨筆硯一十副

紙每方用十二幅

科曰﹕建齋行道﹐或救拔億曾萬祖﹐考妣二親﹐或請福祈恩﹐保制劫運。則四司五帝﹐三界十方﹐紀錄善功﹐檢校罪目。當以紙筆﹐爲錄功紀善之籍﹐施鎭十方﹐不可闕也。闕者則十天五帝不錄其功﹐九府三官不除其過﹐闕者考屬三官曹。

鎭十方香華

科曰﹕香者以通感爲用﹐隔氛去穢。華者以鮮潔爲美﹐表瑞效珍﹐請福祈眞﹐香華爲本。香以沈箋降眞﹐花以香潔木生者。無花可以五彩剪簇﹐以鎭十方﹐不可闕也。闕者考屬陰官曹。

鎭檀錢二萬四千

科曰﹕民之利用厚生﹐非財不立﹐民之重財﹐尢過於命。故齋法以財質心﹐而不可闕也。闕者考屬天官玄都曹。

鎭米二斛四斗

科曰﹕米者﹐養生之本﹐民以食爲命。故齋法以米質信天官﹐增加品祿﹐所不可闕也。闕者孝屬天官曹。

鎭油二斗四升

科曰﹕油者陰類也。陰中生陽﹐以油鎭陰﹐官續陽景。闕者考屬陰官曹。

鎭炭二十四斤

科曰﹕炭者陽類也。陽中生陰﹐以炭鎭陽﹐官資陰炁。闕者考屬陽官曹。

僅木簡三面

各長一尺二寸﹐闊二寸四分﹐厚二分。

科曰﹕簡者記也﹐告也。記世之功﹐告盟上眞﹐上下正方。天子以玉爲之﹐玉有九德﹐禮天地之信也。餘皆槿木爲之﹐或栢木。丹界五行﹐丹書國號年月建齋之所﹐及法師姓名。投於名山大洞﹐靈泉龍穴﹐及齋壇之中。告天地水三官﹐使著明齋事﹐奏於上境。闕者考屬地官九都曹。

鎭十方玉璧十枚

各徑二寸四分﹐厚二分﹐圓形虛中。

投龍璧三枚

科曰﹕玉有貞潔之德﹐可以盟感上眞﹐故以爲信。若投龍簡﹐當以靑絲金紐﹐纏而副之。靑絲以代割發﹐金鈕以代歃血﹐上告三官也。投龍璧﹐天官蒼璧圓形﹐地官黃璧方形﹐水官黑璧六出形。天子以玉﹐公侯以下﹐並槿木爲之。闕者考屬地官九都曹。

投三簡金鈕二十七枚

投簡之法。當用金鈕九隻﹐以副於簡。三簡用二十七鈕﹐各徑九分﹐圓其外如環之形。國家用金﹐臣庶以銀銅塗金。

又皇人鎭壇儀範

夫建齋壇﹐當供設十方天尊﹐五嶽三光﹐水府經寶﹐隨方各以紋繒之彩﹐玉璧金龍以鎭之。更於五方書五老眞文﹐玉字敷露﹐盟告諸天﹐三時禮念﹐求哀懺悔。更用楊木五段﹐方磚之式﹐以彩帛﹐上書五篇之炁以鎭之。五方散壇之夕﹐掛於五方﹐則可上消天災﹐保制劫運。下禳毒害﹐以度兆民。則生死受賴﹐其福難勝者也。用筆五枝﹐墨五﹐笏硯五隻﹐算籌五把﹐案紙五百幅﹐分布五方。以米五石分爲祿米﹐以錢五千文分在五方爲命錢。其紙各封押上題云﹕東斗注算紙﹐南斗上生紙﹐西斗記名紙﹐北斗落死紙﹐中斗記善紙。仍以木雕造童子五軀﹐手執梓木函﹐盛眞文於其內﹐散壇宣科而焚之。卽五方童子齋眞文前行﹐引導亡靈﹐隨光明而生道。或更以茭艸傳龍二條﹐童子二身﹐左手執長竿﹐右手執龍索﹐候散壇之日﹐將白簡符命﹐以鐵綫紮於茭龍之身。卽用遷神回黃二旛﹐以童子手執之。法曰化所謂茭龍負身﹐風火驛傳者也。更在行持之士﹐存三淸之光﹐三光之光。三日之光﹐合與眞火而煉之﹐其火盡。存化爲紫雲之升﹐亡魂乘馭其炁﹐得生天上。次以靈寶將吏兵馬賫左右二券﹐擁從亡人而去﹐直詣天門﹐照證合同﹐以升道境。

威儀

科曰﹕太上三尊﹐居玄都玉京之山﹐七寶玄壇﹐紫微上宮。十方世界上聖高眞﹐一日三來﹐旋行朝謁﹐執符把籙﹐建節持幢﹐吟詠洞章﹐遊空飛步﹐奏鈞天妙樂﹐散異景奇花﹐鸞舞鳳翔﹐三界齊歡﹐萬眞稱慶。今之齋法。登壇朝奏﹐一像玄都玉京也。威儀法式﹐莫不備焉﹖

皇人曰﹕元始天尊演說靈寶玄妙超一度法門﹐會集羣仙於虛皇天寶之臺﹐諸天隊仗紛紜﹐日月星宿﹐璇璣玉衡﹐鳥獸鸞鳳﹐丹輿綠筆﹐幡蓋霓旌﹐並來朝尊。夫行法之士﹐開建壇陛﹐亦遵上天之儀﹐以度下世兆民也。

節一對

以五色絲爲之﹐上下五層﹐懸竿頭金鸞鳳嘴綬帶。

幢一對

以珠蓋珠网八角一層﹐懸竿木胎﹐左龍右虎﹐龍虎口銜綬帶。

旌一對

似節﹐無龍鳳口銜綬﹐帶三層﹐五色絲爲之﹐懸竿。

珠旛一對

珠錦玉佩﹐金鳳口銜之﹐懸竿。

五明扇一對

以木雕成金彩裝﹐上布星斗﹐中列五嶽﹐下繪海瀆﹐豎以朱竿。

鶴羽一對

以木刻成鶴翅﹐豎以朱竿。

皇人曰﹕夫登壇行事﹐以代元始應化。先造威儀﹐以制萬天。於壇內四維﹐分布星宿﹐嶽瀆坤輿之數﹐立諸門炁﹐各依大法﹐不可輕慢。

冠裳劍佩品

科曰﹕服者﹐所以旌禮也。登壇朝眞﹐不容紊亂﹐經圖該備﹐職籙高卑﹐用以彰明﹐各存法度﹐始於正一﹐終於講師﹐高下之儀﹐一如正制。

正一法師

玄冠絳褐﹐黃裙絳帔﹐二十四條丹火玉佩﹐斬邪之劍﹐長二尺四寸。

紫虛法師

玄冠黃裙﹐黃褐黃帔﹐二十八條靑玉佩紫﹐虛陽光之劍﹐長二尺八寸﹐又五帝召靈之劍﹐明玉佩。

洞神法師

玄冠黃裳﹐靑褐黃帔﹐三十二條白玉佩﹐太一三元之劍﹐長三尺﹐又三皇太一之劍﹐靑玉佩。

洞玄法師

芙蓉冠﹐黃裳﹐紫褐﹐紫帔。三十二條明光玉佩﹐八景揮靈之劍﹐長三尺六寸﹐又五帝威靈禦邪之劍﹐素玉佩。

洞眞法師

元始冠﹐靑裙﹐紫褐﹐紫帔﹐靑裏表﹐三十九條珠玉繡履﹐震靈八景之座﹐玉簡瑤笏﹐震靈之劍﹐左右垂玉佩珠璫﹐前後通眞召靈之符﹐或仙納雲霞之帔。

大洞法師

元始冠﹐黃裙﹐紫褐﹐五色雲霞﹐帔劍佩﹐如洞眞法師。

三洞講師

元始冠﹐黃裙﹐紫褐﹐九色雲霞之帔﹐無劍佩。如上品秩高卑﹐皆爲朝眞法服﹐升壇以朝眞交靈也。寶海云﹕劍者﹐辟邪制非﹐威神伏魔。佩者﹐進止動靜﹐以中律度﹐各有等級也。大天眞上聖法式威儀﹐萬品千名﹐變化無極﹐至於樓臺宮闕﹐結炁凝云﹐恍惚有無﹐不常厥所。或飛臺行館﹐空裏轉移。或金闕玉樓﹐虛空化出。或大包宇宙﹐或細入毫芒。其於羽衣云衫﹐霞衣玉佩﹐珠幢寶節﹐飛印瓊冠﹐瓊笏霓旌﹐鳳舉龍轂﹐日旗月旆﹐鶴駕虯驂﹐𨿽實變化之神﹐亦有等差之秩。所以朝眞法服﹐劍佩冠衣﹐取象上眞﹐垂儀下士。若其淸齋﹐端默靜室﹐凝神合炁﹐虛無遊心澹漠﹐密朝大帝﹐隱叩玄關﹐無煩服飾之殊﹐自會感通之要﹐尊卑品秩﹐一切泯然。其如行教化民﹐闡揚齋法﹐各循階序﹐永作經常﹐禮謁朝眞﹐蹌蹌濟濟。弘道之士按而行之﹐亦玄門之盛美也。

盟傳對齋品

皇人曰﹕夫靈寶之上道﹐乃大法之根宗﹐諸天上帝隱韻內音﹐非下士之所能聞也。當采擇其人﹐神眞內固﹐威儀儼然﹐言行有信﹐慈悲忠孝﹐謹節正己﹐端直操心﹐志慕希夷﹐如此之人﹐方可修持上法﹐濟度死生。若言行有虧﹐忠孝不立﹐心行邪佞﹐諂曲詐欺﹐內無德行﹐外失威儀﹐則福淺俗惡之人﹐豈可動達天地神明者哉。當審察賢愚﹐分別仙幾﹐然後方受訶誓﹐具表以告三天﹐獲其告報﹐方擇吉日﹐依科盟授。凡受持之師﹐行持半紀﹐方許度及五人。如一紀之後﹐方度十二人﹐不可再度。然而靈寶之文﹐非其正法之比。且諸侯公卿欲濟國扶危﹐保鎭國祚﹐受此大法者﹐當以上金一百二十兩﹐五色綾羅各三十六疋﹐朱砂靑絲各一十二兩﹐鎭信祿米一百二十石﹐金錢一百二十千﹐誓香三十六斤。士庶人民欲濟度死生﹐超升玄祖﹐當以上金三十二兩﹐五色絹綾各一十疋﹐朱絲各九兩﹐鎭信祿米一十二石﹐命錢百十二千﹐誓香六斤。修煉有道之士﹐當以金九兩﹐紫綾一端﹐靑絲一兩﹐朱砂一兩﹐誓香一斤﹐案紙一百幅﹐以代幣帛筆墨﹐五方各一件以錢米。無力行道之士﹐亦可用三分之二﹐不可闕也。蓋此法祕於上天﹐其禁至重。至於天人﹐詣玄都上宮而傳﹐亦賫金寶而受﹐是以不許輕泄故也。若有道之士﹐所用法信傳度法師﹐當一一具申天曹傳授﹐按前應干傳用之物﹐不可私心隱匿。如傳度弟子吝借世財﹐及窺竊求取﹐卽師不許。妄示輒傳度之後﹐其道不行﹐神眞不侍經法﹐百魔所敗﹐師與弟子俱獲深殃﹐切宜戒之。如遵科格﹐則諸天欣慶﹐羣魔束形﹐萬神敬禮﹐開壇傳授之時﹐自有眾眞監度﹐以授於我﹐道法流行﹐百魔隱韻﹐離合自然﹐呼聖集眞﹐濟生度死﹐積行累功﹐可不日而果備矣。

思微板券

維年月日時某州縣某人﹐卽日謹賫金寶質心。依玄都舊格﹐盟告十天。稽首頓首再拜﹐傳授上淸靈寶經法﹐品章隱祕之文。依儀行道﹐消諸不祥﹐普度無窮。受道之日﹐名度南宮﹐萬神侍衛﹐身度三界﹐位登仙翕﹐魔王保舉﹐眾眞監度。臣某謹遵大法﹐敷落神眞﹐普度天人﹐不敢隱祕而傳﹐以天中之天爲盟。弟子得法之後﹐不敢輕泄﹐以示下人。如達告盟﹐身處鬼官﹐減算除年﹐萬劫受考﹐永墮輪回﹐禍及七祖。今立券文﹐以爲信約。

嗣法弟子臣某﹐行年幾歲月日時建生上屬某嶽﹐稟上天某炁君召。

謹奉元始天尊度﹐太上道君度﹐太上老君度﹐天眞皇人度﹐妙行眞人度﹐諸天大聖度﹐五老上帝度﹐飛天神王度﹐五帝大魔度﹐三官五師度﹐周天星宿度。

券符式

今日欣慶﹐受度某人﹐歷關諸天﹐請滅三惡﹐斬絕地根﹐飛度五戶﹐名列太玄﹐魔王監舉﹐無拘天門。東斗注算﹐西斗記令﹐北斗落死﹐南斗上生﹐中斗大魁﹐總監眾靈。靑帝護魂﹐白帝侍魄﹐赤帝養炁﹐黑帝通血﹐黃帝中主﹐萬神無越。五帝大魔﹐萬神之宗﹐普告無窮﹐萬神咸聽。三界五帝﹐列言上淸。

右券付弟子某人收執﹐持爲身寶。以致飛天下觀﹐上帝遙唱﹐萬神朝禮﹐三界侍軒﹐羣妖束首﹐鬼精自亡﹐萬靈振伏﹐招集羣仙﹐冥慧洞淸﹐大量玄玄也。急急如靈寶大法盟傳板券律令。

靈寶修眞誓戒

靈寶傳度法壇﹐誓戒牒付嗣法弟子某人﹐謹遵大法﹐合受誓戒﹐開具於後。

靈寶十願

一願志樂長生﹐二願出死入生﹐

三願煉炁思形﹐四願度諸眾生﹐

五願天下太平﹐六願眾生悟道﹐

七願祖彌升遷﹐八願永離鬼官﹐

九願形神俱妙﹐十願與道合眞。

靈寶五戒

一戒惡殺去害﹐常行忍救。

二戒嫉妬莫興﹐常守成人。

三戒莫生盜淫﹐常施正直。

四戒勿起貪污﹐常生知愧。

五戒斷諸憎忌華綺﹐常修儉慈。

靈寶十誓

一誓不得大醉怒嗔﹐二誓不得饑飽勞役﹐三誓不得廣志遠念﹐四誓不得折交非人﹐五誓不得取非義財﹐六誓不得怨道咎師﹐七誓不得輒入神廟﹐八誓不得亂行靈文﹐九誓不得輕褻祕典﹐十誓不得亂害鬼神。

靈寶十善

一矜老卹孤﹐二憐貧援寡﹐三救濟幽冥﹐四散施丹藥﹐五敬重一切﹐六勤行符水﹐七常誦經咒﹐八廣造經像﹐九勤持齋戒﹐十放贖生命。

牒具誓戒﹐終始無虧﹐身心不退﹐卽得拔度三塗﹐不涉六趣。諸天衛護﹐萬聖欽皈﹐宜當精行﹐持齋奉戒﹐夷心端謹﹐志念分明﹐一心皈向﹐專想不二﹐內外淸虛﹐每合自然﹐鑑映爾心﹐如戒行道﹐爲三界所範﹐鬼神所瞻﹐召眞通靈。形神俱妙﹐道不負人﹐勤行諦受﹐勿使魔言﹐謹牒。

太歲年

月日時牒。

傳度師具法位姓某。

靈寶天仙寶誥

三天門下

伏以混沌一判﹐元始開圖﹐眞文洞煥於層霄﹐玉字敷宣於碧落。神靈降質﹐炁寶聚形﹐含元炁於太虛﹐運陰陽於寒暑﹐統攝三界﹐拘制羣魔。紫笈瓊篇﹐瑯函蕊簡﹐經號稱於上品﹐法獨冠於中宮﹐是爲萬法之宗﹐玄機之祖。諸天至重﹐勤苦而聞﹐審察賢愚﹐方遵舊格。盟十天而奏啟﹐賫金寶以方傳。輕露祕文﹐禍延九祖。今者嗣法弟子某人﹐卽日謹賫金九兩﹐紫綾一端﹐朱砂一兩﹐誓香一角﹐如系公卿士庶人民卽別具數肘步投壇。伏爲自身本命﹐某年月日時生。重念某素心潔志﹐守道純誠﹐謹遵明科﹐告盟傳授。旣獲吉祥之報﹐宜加仙爵之褒。

保舉師﹕十方至眞飛天神王﹐長生大聖無量大神。

監度師﹕三十二天帝君﹐妙行眞人。

度師﹕十方靈寶天尊﹐虛皇道君。

經師﹕九天高明大使﹐神功妙濟眞君。

籍師﹕三天扶教輔元大法師正一靜應眞君度師玄中教主大法師。

東斗注算君度﹐

南斗上生君度﹐

西斗記名君度﹐

北斗落死君度﹐

中斗大魁君度。

謹按靈寶本科﹐某人宜補授﹐奉行

上淸靈寶大法﹐某獄先生某帝眞人﹐南昌上宮受煉司眞官﹐主管黃籙院事。

右遵盟眞科格﹐欣慶受度﹐請列

仙班奉

三淸玉帝勑﹐符到奉行。

傳法度師具法位臣姓某。

太歲

年

月

日時告下。

交兵給法牒

靈寶傳法壇交將牒付嗣法弟子某人。

本壇先據云云謹詣壇下﹐拜授

上淸靈寶大法﹐經文祕訣﹐符圖印章一宗。誓願行持﹐終始不息。除已具奏上天﹐許令傳度。謹遵科格﹐對

聖分環破券﹐給誓受戒﹐付度靈文﹐交兵度將﹐事須畫一專牒﹐付弟子某人照會者。

一上淸靈寶經法符圖玉篆科範儀格。

一靈寶大法司印﹐道君印﹐

天寶君印﹐

煉度司印﹐

黃籙院印﹐

靑玄救苦印﹐

八威龍文印﹐赤書玉字印﹐

泰玄都省印﹐神虎內諱印﹐

北魁玄範印﹐神虎雌雄印﹐

總監眾靈印﹐

與道合眞印﹐

五帝大魔印﹐

嚴攝北酆印﹐

混合百神印﹐

拜章印。

一戒牒一道﹐誥一軸﹐板符一道﹐

交兵牒一道﹐環券﹐破獄符杖。

十方謁簡。

一上淸靈寶犧中天眞上聖﹐神王眞君﹐將師吏兵﹐童子玉女﹐功曹符吏兵馬。總計百億萬眾。

牒具如前﹐付弟子某人。遵承法職﹐虔奉靈文﹐恪謹箴規﹐克勤勿惰﹐積功累行﹐進品仙階。如或負盟﹐自貽殃咎﹐無怨咎於師資﹐故牒。

太歲年

月日時牒。

飛眞朝元竭簡

太上洞玄三景弟子﹑某獄先生某帝眞人﹐奉行靈寶大法﹐南昌上宮受煉司眞官﹐主管黃籙院事臣姓某拜竭。

五帝破獄策杖

右金閱化身﹐眞炁流周﹐慧光煥景﹐金虎破幽字。

靈寶環式

皇人曰﹕簡以梓木爲之﹐長一尺二寸﹐以白粉爲地﹐綠簡四向﹐中用墨書銜位。爲謁簡板券﹐以梓木爲之﹐長一尺二寸﹐高九寸﹐以靑爲地﹐朱書字﹐黃書符。策杖以揚木爲之﹐法長三尺六寸﹐圍五寸四分﹐四面刊咒﹐以黃羅袋袋之。傳法日排於上眞前﹐度畢﹐弟子收之﹐安於聖前﹐每日供養。如用﹐卽再拜而請環﹐以銀一兩二錢爲之﹐中刊符﹐以朱爲之。

補將吏帖

靈寶大法司。帖補新差來輔法將帥吏兵等眾﹐

當職昨投

度師某君門下﹐乞保奏傳度﹐

上淸靈寶大法﹐符圖印訣﹐一宗靈文。已蒙度師﹐於今月日保奏

上天﹐補克仙職。今來差到輔佐將吏兵馬﹐合用收補﹐入司駐札﹐事須給帖者。

右出帖補新差來輔法將帥吏兵等眾﹐仰準此指揮﹐明施號令﹐嚴整軍營﹐修治器械﹐隨咒卽至﹐輔正立功。他日結勛﹐卽當奏薦﹐不管有違。

破券式

靈寶無量度人上經大法卷之七十一竟

靈寶無量度人上經大法卷之七十二

修齋受詞品

傳度詞式

維太歲年月朔日具鄕貫某人﹐謹齋沐﹐誠惶誠恐﹐稽首再拜投詞。某伏聞洞玄設教﹐開度生濟死之法門。靈寶垂文﹐有脫殼升仙之妙理。非夙生之慶幸﹐豈造次而得聞。欲廁眞階﹐須憑師匠。某欲薦先亡之苦爽﹐次拔泉滯之冤辜﹐使一命以無虞﹐保全身而脫厄。某𨿽曾立誓﹐未遇眞師。玆者伏遇某君法師先生﹐不掩玄關﹐大開慈造﹐下度愚昧﹐輒具懇詞﹐謹賫金寶以質心﹐持造靈壇而控告﹐拜傳靈寶大法煉度祕鑑﹐誓終始以行持﹐靡敢忘於教誨。如苟違盟約﹐甘墮沈淪。伏望慈悲﹐特垂允度﹐庶累成於功行﹐同共列於眞階。謹具懇詞﹐拜投壇下﹐伏取法旨。某誠惶誠恐﹐稽首再拜謹詞。

傳度啟奏科

臣聞元始祖劫﹐化生諸天﹐隱碧落之空歌﹐敷紫虛而郁秀﹐開明三景﹐用普植於神靈。敷落五篇一﹐使保制於劫運。玄坐五色師子之上﹐說法度人。端居七寶騫林之中﹐授經付世。萬聖臨軒而稽首﹐眾眞侍座以皈依。皆諸天隱祕之音﹐非世上常辭之詠。靈風橐鑰﹐致日月以停輸。金口宏敷﹐俾神風而靜默。一徧而諸天稱善﹐十過而枯骨成人。是知妙道難窮﹐玄功無量﹐上天所寶﹐下世不傳。遇至士以赤心賫金寶而盟﹐受眾眞監度﹑萬聖臨軒﹐諸天保以善傳﹐魔王舉其道備﹐方遵玄格﹐許以流傳。今嗣法弟子某﹐夙緣積慶﹐遭際玄風﹐盟心拜手於淸都﹐虔意精誠於大法。叩頭搏頰﹐肘步投壇﹐恭依盟度之科﹐以捨愛緣之念。捧金賫寶﹐歃血飲丹﹐誓求大法之扶持﹐願列仙班之職任。臣早膺師匠﹐獲佩靈文﹐本接物以度人﹐遇至賢而勿祕。旣承懇禱﹐表奏上天﹐已獲報於吉祥﹐涓良辰而付授﹐給符傳法﹐受戒度兵。伏願靈寶眾眞洞玄諸帝﹐慈悲濟物﹐方便度人。使弟子某迥出塵寰﹐永離浮幻﹐蕩六根而淸靜﹐出八難之輪回﹐頰悟玄機﹐得行道妙﹐隆三千之功行﹐招集羣仙。總五帝之魔王﹐萬靈振伏。臣與嗣法弟子﹐謹稽首再拜。

次宣投詞度經。

謹按經云﹕上學之士修行此經﹐而通微奧﹐卽得飛度南宮﹐不經地獄﹐普度無窮﹐一切天人莫不受慶。無量之福﹐生死蒙惠﹐上天所寶﹐不傳下世。至士賫金寶效心﹐盟天而傳。輕泄漏慢﹐殃及九祖﹐長役鬼官。侍經五帝﹐玉童玉女﹐各二十四人﹐營衛神文﹐保護受經者身。

祝畢﹐弟子跪受。

次度法。

臣聞道法自然﹐功施不宰﹐本彊名於至妙﹐極元化於無形。恭惟靈寶大法﹐大有金書。實元始之希夷﹐乃至靈之衝寂。淵宗莫究﹐妙理灘窮﹐祕大羅金闕之天﹐垂浮黎寶珠之旨﹐諸天欽仰﹐萬聖護持。夙有善根﹐方能窺奧。莫不道用人宣﹐人從道立﹐今弟子某虔心稽首﹐誓受祕筌﹐首露十方﹐盟誠三界﹐願窮至理﹐體道度人。恭對聖前﹐受持大法﹐伏望金闕至眞﹐玉京玄老﹐祥開九夜﹐洞照八冥﹐遣玉女以飛函﹐捧金章而廣示﹐命金童以稱善﹐敷玉笈以流傳。使弟子某魂神澄正﹐萬炁長存﹐不經苦惱﹐身有光明﹐三界侍衛﹐五帝司迎﹐萬神朝禮﹐名書上天﹐功滿德就﹐飛升上淸。

祝畢﹐弟子拜十方﹐然後謝師。次師持丹水噀弟子身。

一噀三淸上聖度。二噀十方至眞度。三噀三界眾眞度。

次持環券﹐師咒曰

天地合信﹐環券爲盟。行信忠孝﹐心淸緬平。慈心愛敬﹐言直潔貞。始終如一﹐其道合神。勿生諂諛﹐以起貪嗔。損身敗惡﹐三界不遵。今分環券﹐其義斷金。

次給付環券與弟子﹐付帖牒板符印狀等。

靈寶經法﹐萬天所崇。今日受度﹐三界欽從。諸天書名﹐位列仙公。帝君大聖﹐普告元窮。元量度人﹐我道興隆。

祝畢﹐弟子再拜退。

傳度謝恩表式

渾淪未判﹐空洞凝華。藹瑞彩於天中﹐結飛玄於霄極﹐靈風奏響﹐梵炁騰輝。爰模勒以成文﹐乃祕藏於積劫。自玄元之降授﹐葉葉相承。洎正一之流通﹐繩繩不絕。俾修盟於寶墠﹐用普濟於人寰。制斷惡根﹐消禳劫運。接物利生之便﹐不間方來。從粗入妙之微﹐莫窮津極。臣謬承先慶﹐獲齒人倫﹐載生育於昌期﹐際希夷於盛旦。澄心奉戒﹐稽首皈誠。願敷寶韞之科﹐與進仙階之品。治身理物﹐式遵受度之言。拯疾扶危﹐敢忘告盟之訓。儻違玄禁﹐甘俟陰條。

祭將儀

伏以百魔隱韻﹐使離合以自然。三景開明﹐周大行之梵炁﹐無上大羅之境﹐端居元始之尊。出法度人﹐有返形之微妙。傳經流世。敷起死之眞功。侍其經者﹐八方威神﹐衛其法者﹐諸天上聖。五帝大魔之所任﹐十方飛天之所承。至學旣已盟傳﹐魔王舉其道備。遵上天之禁格﹐露祭醮於靈壇﹐召制十方﹐禦地祇於要訣。威制天政﹐束魔鬼於眞文。誦詠是經﹐則諸天齊到。修行微妙﹐則萬聖臨軒。輔我法者﹐聞咒訣而入無出有。佐我道者﹐承符命則去死來生。八威龍文﹐可保制於劫運。赤書玉字﹐能禳卻於災殃。混合百神﹐三界魔王而稽首。中理五炁﹐萬靈眞宰以皈從。今者謹按科盟﹐備陳蘋藻。伏望靈寶將吏﹐總法官君﹐受祭犒之薦嚴﹐享精專之醮禮。惟願興揚教法﹐贊助道功﹐下鎭人身﹐俾魔無所干犯。執符把籙﹐遏鬼無所施妖。神監在玆。當歆祭禮。

初獻

伏以靈寶本章﹐是度人之無量。上品妙首﹐爲大法之根宗。或傳教於人間﹐或隱藏於天上﹐宗奉敬禮者獲福﹐輕泄漏慢者招殃。今某夙世良因﹐恭參大法。旣蒙師而受度﹐當祭將以陳儀。仰惟官吏之聰明﹐俯鑑菲儀而盻蠻﹐所冀威容咫尺﹐輔正教於玄壇。靈造雍容﹐贊元勛於小兆。某初階下士﹐遭際眞師﹐𨿽憑大法以降魔﹐全仗威神之贊助﹐斷滅禍源﹐則千千截首。收伏妖怪﹐則萬萬翦形。仗金鉞前戮之獰﹐屠割鬼爽。張巨天后刑之猛﹐風火無停。或度幽陰﹐解夙生之惡對。或救痼疾﹐今一時以復形。德著同享其榮﹐功成共分其利﹐無令懈弛﹐有廢前功。恭聽吾言﹐毋生忽略。

亞獻

伏以威分部伍﹐共嚴整於軍營。森列旌旗﹐當修治於器械。施彰號令﹐明檢於鬼營。賞罰至公﹐利言於五帝。鬼妖滅爽﹐瘟邪不敢流行。神明護門﹐怪異皆松別域。兆行其法﹐則平等而正直。汝輔其道﹐則謹節而勇忠。共成莫大之功﹐以佐無爲之化。今者旣陳懇禱﹐酒醴再三﹐不違方寸之誠﹐盡賴神明之鑑。所獻錢馬﹐當爲依陳﹐祭禮旣終﹐乞還元治。

終獻

宣帖疏。再拜退

祭將符﹑

書符祝曰

唵夜闍屠渠訶勒曇俱婆夷知帝薩吒。

掐中指中﹐書十道﹐分布十方﹐並系黃書紅紙﹐逐符以金錢一分而化之。

化符咒曰

千和萬合﹐混合百神。神公受命﹐總監眾靈。羣妖束首﹐振伏萬靈。保眞固命﹐以度兆民。生死受賴﹐其福難勝。功過無失﹐保舉爾身。急急如靈寶律令。

本法印篆品

皇人曰﹕夫行靈寶之法。須得上天玉重印章﹐方能洞達杳冥。若以凡世之文﹐不過眞師所傳﹐則枉用心神﹐終無所得。且靈寶印章﹐昔元始天王妙炁結成眞篆﹐皆以碧玉爲之。名曰金章玉重﹐降於眞靈之天﹐付於道君。後付於虛皇天尊﹐虛皇天尊付於金闕帝君﹐金闕帝君授之天皇大帝﹐天皇大帝始授於軒轅。軒轅後遇玄中大法師﹑靜老天尊出世﹐各辧其文﹐各有品目﹐軒轅請問殷勤﹐故玄師教之有法﹐用之有式。故靈寶大法玄師主之也。自後代代設化﹐方方傳經﹐而不遇其人﹐印章多隱於明山而不出。厥後神仙出世﹐遭值斯文﹐而天尊慈悲﹐付以印章﹐方傳後世。至學之者如遇之﹐則當保惜﹐不可輕傳下世﹐以泄其章。三界高眞見之﹐多痛哀不忍其泄。泄之則返招重殃﹐深可憐也。今具於篇﹐睹之敬信而祕藏之﹐斯可矣。

上淸靈寶大法司玉璽

右印可移符文帖牒﹐榜示三界﹐鬼神見之爲信符﹐如傳度表奏之後﹐祭咒可用。

煉度司印

右印乃上帝降付南昌受煉司眞君﹐主煉死魂﹐可煉度亡魂﹐專印水火符篆﹐煉度司分關申帖牒之屬。

黃籙院印

右印乃上帝降付黃籙院使相﹐主下元﹐度上世亡魂﹐如建大齋寶壇﹐召攝君將史兵符牒用之。

天寶君印

右印乃元始上帝主教之印﹐可以鎭天地﹐運陰陽﹐幹旋造化﹐召役萬靈﹐如行持大法。當以此印鎭於治所﹐萬聖欽崇如朝。元始之帝印光萬丈﹐光爍羣魔﹐亦可印符籙。此印於秦始皇時失之。後至漢代天師﹐以凡篆易用。

道君玉印

右印乃道君主教之印﹐掌諸天星宿﹐三界鬼神劫運之數。如行持當佩此印﹐變爲靈寶天尊。亦可印符籙。

靑玄救苦印

右印延上帝降付東極救苦天尊﹐度三界十方一切苦魂﹐如通之有百寶光明。應獄司諸此印光﹐皆疏放幽爽﹑徑生極樂﹐可印符籙。

泰玄都省印

右印延玉帝降付天師﹐掌泰玄都省申奏等事。如召功曹符吏﹐集諸兵馬﹐醮奏星辰﹐當關牒而用之。此印漢代天師以凡篆而易之﹐其祖傳祕印隨正一升天﹐正掌泰玄都而用焉。

八威龍文印

赤書玉字印

右印乃元始上帝﹐專掌諸天玉字眞文篆﹐應醮奏壇墠﹐敷露眞文赤書﹐當印用之。

與道合眞印

右印乃上帝降付﹐得道之士佩負登天﹐於三天金闕門下勘同印信也。如度魂爽於地府﹐功德案文牒﹐內封各書合同符契﹐以印印之﹐應陰府冥靈堵之﹐如上帝親詔﹐靡敢稽停也。

五帝大魔印

右印乃上帝所賜﹐行持之士佩受﹐可制萬魔﹐鎭凶治惡﹐志心佩受﹐則五帝侍衛﹐羣妖束形。

混合百神印

右印乃上帝所賜﹐行持之士佩受﹐可役使萬靈。凡印所在之處﹐萬神朝禮﹐三界侍衛﹐應干召法中將吏符篆﹐皆以此印印之﹐立獲感應。

已上印章﹐皆以七寶金玉爲之﹐或以赤棗心﹐或桃栢木﹐命工於陽火日刊成﹐陰水日露天一宿而收之。

靈寶無量度人上經大法卷之七十二竟

