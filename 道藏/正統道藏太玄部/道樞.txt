目錄

【卷一】〖玄軸篇﹑五化篇〗

【卷二】〖坐忘篇上﹑坐忘篇中﹑坐忘篇下〗

【卷三】〖集要篇﹑碎金篇﹑容成篇﹑陰符篇〗

【卷四】〖西升篇﹑內德篇﹑玄綱篇﹑玉芝篇〗

【卷五】〖周天篇﹑黃帝問篇﹑軒轅問篇﹑百問篇〗

【卷六】〖虛白問篇﹑眞誥篇〗

【卷七】〖黃庭篇﹑太極篇﹑火候篇﹑水火篇﹑坎離篇﹑甲庚篇〗

【卷八】〖崑崙篇﹑服气篇﹑服霧篇﹑內景篇﹑外景篇〗

【卷九】〖神景篇﹑頤生篇﹑平都篇﹑煉精篇﹑純陽篇〗

【卷十】〖華陽篇﹑觀天篇﹑觀空篇﹑太淸篇﹑金丹篇〗

【卷十一】〖泥金篇﹑金碧篇〗

【卷十二】〖還金篇﹑還元上篇﹑還元下篇﹑玉壺篇﹑大丹篇〗

【卷十三】〖指玄篇﹑歸根篇﹑鴻濛篇﹑呼吸篇﹑枕中篇﹑內想篇〗

【卷十四】〖心鏡篇﹑胎息篇〗

【卷十五】〖聖胎篇﹑元气篇﹑血脈篇﹑調气篇〗

【卷十六】〖靈源篇﹑中源篇﹑中黃篇〗

【卷十七】〖運火篇﹑混元篇〗

【卷十八】〖契眞篇﹑修眞篇﹑悟眞篇〗

【卷十九】〖洞眞篇﹑崇眞篇﹑返眞篇﹑修眞指玄篇〗

【卷二十】〖眞一內丹篇﹑還丹參同篇﹑金丹明鏡篇〗

【卷二十一】〖大還金丹篇﹑金書玉鑑篇﹑修眞要訣篇〗

【卷二十二】〖修煉金丹篇﹑金液還丹內篇〗

【卷二十三】〖金丹泥金篇﹑金玄八素篇〗

【卷二十四】〖金碧龍虎篇﹑九轉金丹篇〗

【卷二十五】〖肘後三成篇﹑準易擊辭篇〗

【卷二十六】〖日月玄樞篇﹑九眞玉書篇〗

【卷二十七】〖金液龍虎篇﹑太白還丹篇〗

【卷二十八】〖太淸養生上篇﹑太淸養生下篇〗

【卷二十九】〖上淸金碧篇﹑金虎鉛汞篇〗

【卷三十】〖鉛汞五行篇﹑眞一篇﹑正一篇﹑二關篇﹑三元篇﹑三住篇﹑四神篇﹑五戒篇﹑五行篇﹑七神篇〗

【卷三十一】〖七返篇﹑八瓊篇﹑九仙篇〗

【卷三十二】〖參同契上篇〗

【卷三十三】〖參同契中篇〗

【卷三十四】〖參同契下篇〗

【卷三十五】〖眾妙篇〗

【卷三十六】〖大還丹篇〗

【卷三十七】〖入藥鏡上篇﹑入藥鏡中篇〗

【卷三十八】〖會眞篇〗

【卷三十九】〖傳道上篇〗

【卷四十】〖傳道中篇〗

【卷四十一】〖傳道下篇〗

【卷四十二】〖靈寶篇〗

道樞卷之一

至遊子曾慥集

玄軸篇

心勞神疲﹐與道背馳﹔冥心湛然﹐乃道之幾。

至朴子曰﹕天之體其高明歟﹖天之性其玄虛歟﹖天與我命﹐而秉以爲性矣﹐必也沖以用之﹐無巧也﹐無拙也﹐無智也﹐無愚也﹐湛湛乎適於自然之場焉。昔者﹐太源洞長告於方丈先生曰﹕噫﹗已入於無爲矣﹐而其性未能湛湛乎﹐何哉﹖曰﹕爾好樂﹝宮商之聲也﹞。以習蔽之矣﹐昆忲於斯者耶﹗夫人離朴爲華﹐物誘於外﹐五欲六蔽以疵其潔﹐無以見於天元﹐則必濯其垢而後可也。何以濯之耶﹖吾心者﹐法水也。於是滌三昧焉﹐開六蔽焉﹐去五垢焉﹐汰其濁而見素矣。夫能皓皓而不污﹐莫先於卻事物之見。故知遠察微者﹐聰明之見也﹐命之曰伐性之斧﹔務華矜榮者﹐聲利之見也﹐命之曰陷性之棄﹔巧言令辭者﹐利口之見也﹐命之曰惑性之藥﹔奇謀詭策者﹐深機之見也﹐命之曰敗性之寇。是何也﹖智深者僞生﹐識遠者詐彊。夫𢌿我以知者﹐本爲知道者也﹔賦我以識者﹐本爲識性者也﹐豈期眩於外哉﹗康伯子通古今之書﹐及聞道也﹐終日如愚。潘洞見子鍾離子﹐子鍾離子示以物而不能名。子鍾離子曰﹕大矣哉﹗卻見者也。萬物蕓蕓﹐各歸其根﹐敷榮吐華﹐各喪其眞﹐朝生夕殞﹐物孰免乎﹖吾當內自省焉。吾亦物也。於是探其本﹐集其靈﹐去有歸無﹐返於眞空。返於眞空者﹐必先除其釁焉。夫灼以華藻﹐惑以鏗鏘﹐滋以膏粱﹐襲以芬苾﹐示以好惡﹐習以嫉娼﹐役以金玉﹐悅以爵祿﹐媚以語言﹐誣以機謀﹐斯十釁也﹐不能除焉﹐則違性失道矣。

赤松子曰﹕欲去之者﹐先澄其源﹐而後可也。下愚者所稟昧昧焉﹐上智者爲邪所蔽而與之同。何以扶邪而發晦乎﹖必捨其暗塞而投於純明之舍焉。

太上曰﹕多知博見﹐彼以爲明﹐斯乃爲暗者也。天與之性﹐何爲而亡乎﹖道與之貌﹐何爲而悴乎﹖七情之燎焚於五內﹐眞元燼矣。夫能使其情俱爲煨而熄焉﹐則冥冥寂寂﹐眞樂至矣。

思眞子學而未知道﹐急焉泣於瑤池之下。眞君謂曰﹕爾之七情不爲觸而發﹐則入眞慧矣。內心未純則尙華﹐而亡其純矣。古之至人﹐以性卻性﹐以形忘形。性﹐吾有也﹐不以性蔽性而入於昏﹔形﹐吾有也﹐不以形喪形而入於華。內而貴朴﹐如槁木焉。故末茂者傷本﹐枝大者害榦。梵宮靈宇﹝梵宮八界﹐靈宇三千﹞。帝之都也。吾身亦有妙庭焉。慧日所燭﹐玄風所扇﹐夫何以致之歟﹖懲忿窒欲﹐忍有所得﹐慈無所捨﹐此其端乎﹗

妙素子曰﹕形而上者謂之道﹐形而下者謂之器。器非性也﹐託器以入道者也。嗟夫﹗氄氄無涯者﹐生死之流也。吾能知夫塵勞之緣腐眞而伐性﹐吾能絕焉。對松宇以遣白日﹐調瑤琴以戰素月﹐斯陟於道矣。外思者﹐道之寇也。紛麗撓乎慮﹐鏗鏗動乎情﹐坤牛挽之﹐河車運之﹐外奔而入﹐內馳而出﹐則性斯喪焉。性也者﹐水也﹔風薄之則亂其淸矣。吾視外境其如芥焉﹐則含元而登太一矣。

精思子曰﹕綺言者﹐語之疵也﹔邪視者﹐鑑之疵也﹔淫哇者﹐聽之疵也﹔躁動者﹐正之疵也﹔狎侮者﹐議之疵也﹔作狂者﹐念之疵也。今夫馭气而遊於舟廓者﹐其孰敢忽此耶﹖咎莫大於有見﹐恃識以開萬端而求於勝也。故意可以測古人之情﹐明可以灼聖賢之理。顧有蔽也﹐莫能開之﹔有惑也﹐莫能引之。異徑以爲大路也﹐行潦以爲滄溟也。吾以爲慧﹐而離於慧益遠矣﹐可不務去乎﹖棄聖絕智﹐屏其良知﹐進乎不爲之宰者﹐道之本也。高陵子始未聞道﹐其書滿家﹐旣聞道﹐破觚折牘﹐窒其視﹐刳其識。道非無也。性非空也。無則沈乎罔象矣﹐空則委於冥求矣。希聲無聽也﹐空色無視也﹐無象無得也。至虛者有其空﹐眞符者有其有﹐於是當先固其守焉﹐夫然後入於正。不因人而捨﹐不見法而遷﹐此有守者也。確然有作﹐卓然有入﹐故由有而適於無﹐從相而至於寂矣。五空八識﹐不辧乎始終﹐而入無爲者﹐殆未知無爲之爲自有歟﹗立我者﹐必自乎無我者也。塞乎塵昧﹐疵乎物蔽﹐執乎我者﹐害道者也。故物我俱忘而爲一﹐一又滅之而入於無之域﹐豁而達﹐慧而通﹐身無相也﹐心無思也。我性之率可以致道﹐執之而物不能奪﹐守之而外不能盜矣。天與之形﹐物俱有形﹔道與之性﹐物俱有性。流形旣遠出性之庭﹐孰不有守耶﹖有守小而失大者﹐有守外而棄內者﹐有守彼而喪我者﹐有守僞而背眞者。守有道乎﹖守其我以大者也﹐固其內以眞者也。若不知守焉﹐則干正紊眞者至﹐其誰能禦之哉﹖圓淨子曰﹕白之守玄者歟﹗

太上謂範子曰﹕五蠹亡矣﹐七情滅矣﹐汝知之乎﹖範子曰﹕非煉磨者乎﹖曰﹕煉無以守﹐則其外移矣﹔磨無以守﹐則其有傾矣﹐其惟守己而已。顓蒙之子非性有殊也﹐惟其昧而不自覺歟。旣其覺也﹐神安魄定﹐入幾微矣。

皇甫子曰﹕覺有五﹕或因其殃而覺歟﹐或因其疾而覺歟﹐或因其難而覺歟﹐或因其蒙而覺歟﹐或因其達而覺歟。眾流旣分﹐其源則散﹔眾情旣出﹐其性則蔽。是以其源不澄焉﹐六欲以滓之﹐三毒以盪之。蔽源者﹐流也﹔亂性者﹐情也。嗜欲者﹐風波也。紛華逐欲而生﹐純實從物而死﹐性之質凋而不朴矣﹐性之靈漬而不明矣﹔根不寧而蒂不固矣。湛乎一景﹐獨守其源﹐眾流昭徹而澄矣。我性之肇亦與人同焉﹐所受之純全而不劌﹐所葆之粹和而不較。中有圓者﹐其性也歟。運而不窮﹐融而不凝。窮則爲蔽﹐凝則爲止。夫能明達洞徹者﹐粹美以挺內﹐和會以塞外﹐熙然如春無方﹐如神不散。其陽不係於物﹐斯圓之效歟﹗故得其性也﹐靜以止之而不知其運﹐虛以極之而不知其反﹐其猶獨陰之寂而不入其眞耶﹗

玉惠子曰﹕六欲生而眞靈缺﹐豈能圓乎﹖三毒興而沖和喪﹐豈能融乎﹖圓融殞而夭關至矣。物之性未嘗殊也﹐小大所囿皆同焉﹐好惡所受皆均焉。從其大小﹐由其好惡﹐則迷其本﹐遠其宗﹐棄其源﹐失其祖矣。自執其性﹐驚於六塵﹐捨於三彭﹐惟抉其昧﹐剖其愚﹐以明爲宗﹐以淸爲性﹐識陰陽之所囿而同乎沖虛天元之性﹐則廓然之所宗矣。

消穢子曰﹕得一而淸﹐越乎羣宰之上﹐與化同遊﹐與性同契者﹐適乎至眞之祖者也。

赤松子曰﹕三明宅於中﹐六鑿鐍其外﹐吾不登乎異歧矣。巫峽之子以響爲宗而獲鬼隨焉﹐西波之子以因求其祖而得巫報焉﹐所見不可不愼乎﹗無法之中有範焉﹐有圍焉。空以道範之﹐虛以化圍之。空非彼所謂之空也﹐虛非彼所謂之虛也。不空其思﹐不思其空﹐斯可謂達也已矣。夫以莒挈水者﹐猶求諸空者歟﹗吾知所以裨補之﹐斯復其眞性矣。誠以無爲無﹐則何以語道之大乎﹖眞修者緣類而應也﹐無所入﹐無所捨﹐而靈心見於外﹐於是眞沖挺秀﹐奧理特達﹐天純不駁﹐入於慧焉。

鍾離子曰﹕其識通明﹐其名曰慧﹔其靈盈固﹐其名曰圓。得寂者﹐亡乎寂者也。其善忘也歟﹐至幽至虛﹐可登乎亡矣。其心如滯礦焉﹐物不能招矣﹐則入冥不杳﹐入恍不惚。寥寥乎有見﹐默默乎有聞。不見爲見﹐不聞爲聞﹐然後有見聞之實。不晦予蓋嘗入乎冥冥﹐守乎寥寥﹐入寂之中而得寂之應者也。九變之上﹐不可名也﹔四遊之前﹐不可形也﹔能復於斯﹐其惟無而已。以有爲有﹐其失也實﹔以無爲無﹐其失也虛。無之有者﹐眞有也﹔無之無者﹐眞無也。淵靜之淵﹐淵而又淵﹔洞玄之玄﹐玄而又玄。玆猶其粗也。夫見乎無無者﹐斯至乎道矣﹐其太素之始哉﹗

鍾離子曰﹕無中以求無﹐孰知之耶﹖夭粹而雜者﹐有以駁之矣﹔靈源而濁者﹐有以撓之矣。惟曠兮若谷﹐應受不畱﹔澹兮若海﹐源委不已。無詭於道﹐無戕其性﹐浩乎守其眞﹐寂乎襲其气﹐精神會通﹐成於不化矣。何以知其然也﹖實者虛之應也﹐虛者實之乘也﹐相爲之用﹐則各歸於初﹐莫測其變焉。夫玄覽者可以滌吾之性﹐思而不空則殆﹐殆於多知也﹔空而不思則罔﹐罔乎無守也。其不亦達乎性命者歟﹗是道也﹐道之全性之極也。

五化篇

萬物蕓蕓﹐其變不窮﹔能以道化﹐虛明則通。

譚子曰﹕至道有五化焉。孰爲道化乎﹖夫虛化神﹐神化气﹐气化形﹐形生而萬物所以塞也﹐此道之要也。形化气﹐气化神﹐神化虛﹐虛明而萬物所以通也﹐此道之用也。聖人窮通塞之端﹐得造化之源﹐忘形以養气﹐忘气以養神﹐忘神以養虛﹐虛實相通﹐是謂大同。藏之爲元精﹐用之爲萬靈﹐捨之爲太乙﹐放之爲太淸。老楓化爲羽人﹐朽麥化爲蝴蝶﹐自無情之有情也﹔賢女化爲堅石﹐山蚯化爲百合﹐自有情之無情也。射似虎者﹐見虎不見其石﹔斬暴蛟者﹐見蛟不見其水。是知萬物可以虛﹐我身可以無。以我之無合彼之虛﹐自然可以隱﹐可以顯﹐可以死﹐可以生﹐空中之塵﹐若飛云之目未嘗見也﹔穴中之蟻若牛鬥﹐而耳未嘗聞也。況非見聞者乎﹗

太虛者﹐一虛也﹔太神者﹐一神也﹔太气者﹐一气也﹔太形者﹐一形也。命之則一﹐根之則一﹐守之不得﹐捨之不失﹐是謂正一者也。稚子弄影﹐不知爲影所弄﹔狂夫侮像﹐不知爲像所侮。化家者﹐不知爲家所化﹔化國者﹐不知爲國所化﹔化天下者﹐不知爲天下所化。虛化神﹐神化气﹐气化血﹐血化形﹐形化嬰﹐嬰化童﹐童化少﹐少化壯﹐壯化老﹐老化死﹐死復化爲虛﹐虛復化爲神﹐神復化爲气﹐气復化爲物。噫﹗化化其無窮者哉﹗

太上者﹐虛無之神也﹔天地者﹐陰陽之神也﹔人虫者﹐血肉之神也。其同者﹐神也﹔其異者﹐形也。形不靈而气靈﹐語不靈而聲靈﹐覺不靈而夢靈﹐生不靈而死靈。冰浮返淸﹐形散返明﹐能知眞死者﹐可以遊太上之京矣。

孰爲衛化乎﹖雲龍風虎﹐得神气之道者也。神﹐母也﹔气﹐子也。以神召气﹐以母召子﹐何有不至乎﹖蕩穢者﹐必召五方之气﹔伏虺者﹐必役五星之精。召之於外﹐守之於內﹐用之於外﹐無所不可也。

轉萬斛之舟者﹐田一尋之木﹔發千鈞之弩者﹐由一寸之機。一目可以觀天地﹐一人可以君兆民。太虛茫茫而有涯﹐太上浩浩而有家。得天地之綱﹐知陰陽之房﹐見精神之藏﹐則數可以奪矣﹐命可以治矣﹐天地可以返覆矣。

至淫者化爲女﹐至暴者化爲虎。樂者﹐其形和也﹔喜者﹐其形逸也﹔怒者﹐其形剛也﹔憂者﹐其形蹙也﹔斯亦變化之道也。

蠮螉之虫孕螟蛉之子﹐傳其情﹐交其精﹐濕其气﹐和其神﹐隨物大小﹐俱得其眞。蠢動無定情﹐萬物無定形﹐陰陽相搏則芝菌不根而生也﹐燥濕相育則蝤蠐不母而生也。人體陰陽而根之﹐效燥濕而母之﹐無不濟者﹐何也﹖君子體物而知身﹐體身而知道也。澗松所以能淩霜者﹐藏正气也﹔美玉所以能犯火者﹐蓄至精也。大人晝運靈旗﹐夜錄神芝﹐覺思所不思﹐可以冬禦風而不寒﹐夏禦火而不熱矣。

孰爲德化乎﹖天下賢愚營營然如飛蛾之投夜燭﹐蒼蠅之觸曉窗﹐知往而不知返﹐知進而不知退。感父之慈非孝也﹐喜君之寵非忠也。感始於不感﹐喜始於不喜﹐多感必多怨﹐多喜必多怒。抑人者人抑之﹐容人者人容之﹐貸其死者樂其死﹐貸其輸者樂其輸。

孰爲仁化乎﹖海魚有吐墨上庇其身而遊者﹐人因墨而得之。智者多屈﹐辯者多辱﹐明者多蔽﹐勇者多死。君子能罪己斯能罪人﹐不報怨斯能報人。救物而稱義者﹐人不義之﹔行惠而求報者﹐人不報之。螻蟻之有君也﹐一拳之宮與眾處之﹐一塊之臺與眾臨之﹐一粒之食與眾蓄之﹐一虫之肉與眾噸之。故得心相通而後神相通﹐神相通而後气相通﹐气相通而後形相通﹐太古之道也。

孰爲食化乎﹖一日不食則憊﹐二日不食則病﹐三日不食則死。民事之急者﹐食也。爲巫者鬼必附之﹐設像者神必主之。蓋樂所享也。虎狼不過噬肉﹐蛟龍不過嗜血﹐人則無所不嗜﹐所以不足則鬥矣。夫水將逼而投於水﹐知必不免﹐且貴其緩也﹔虎將噬而投於谷﹐知必不免﹐或覬其生也。

孰爲儉化乎﹖水火常用之物﹐用之不得其道﹐以致於敗家﹐蓋失於不簡也﹔飲饌者常食之物﹐食之不得其道﹐以至於亡身﹐蓋失於不節也。欲救之術﹐莫過乎儉。儉於聽可以養虛﹐儉於視可以養神﹐儉於言可以養气﹐儉於私可以養富﹐儉於公可以養貴﹐儉於門闔可以無盜賊﹐儉於環衛可以無叛亂﹐儉於嬪嬙可以養壽命﹐儉於心則可以生死﹐是謂萬物之化柄也。

奢者富不足﹐儉者貧有餘。奢者心常貧﹐儉者心常富。奢者好親人﹐所以多過﹔儉者能遠人﹐所以寡過。奢者事君必有所辱﹐儉者事君必保其祿。奢者多憂﹐儉者多喜。奢者好動﹐儉者好靜。奢者好難﹐儉者好易。奢者好繁﹐儉者好簡。奢者好逸樂﹐儉者好恬淡。有畢生而一器而無缺者﹐有十年而一裘不獘者﹐斯人也﹐可以卽淸靜之道矣。

道樞卷之二

至遊子曾慥集

坐忘篇上

寶書之岌﹐三編具存﹔吾得其要﹐澄神契眞。

心者﹐一身之主﹐神之帥也。靜而生慧矣﹐動則生昏矣。學道之初﹐在於收心離境﹐入於虛無則合於道焉。若夫執心住空﹐亦非所謂無所也。住於有所﹐則心勞而气廢﹐疾以之生矣。夫聞毀譽善惡以其心受﹐受則心滿﹐滿則道無所居矣。有聞如不聞焉﹐有見如不見焉﹐毀譽善惡不入於心﹐其名曰虛心。虛則安心﹐安則道自來矣。心者﹐譬夫目焉﹐纖毫入目則未有能安者也。牛馬家畜也﹐縱之不收則悍突難馭﹔鷹鷗野鳥也﹐一爲擊絆則自然調熟。吾之心亦猶是歟。然法之妙用﹐在乎能行﹐不在能言。夫能在物不染﹐處事不亂﹐斯大道之妙乎﹗

世或以道爲難進﹐是不知貝錦始於素絲﹐衝天之鶴資於穀食﹐蔽日之榦起於毫末者也。事非常則傷於智力﹐務過分則獘於形神。今以隋侯之珠彈千仞之雀﹐人猶笑之。又棄道德﹐忽性命﹐而從不要以自伐者乎。夫撓亂吾身者﹐則寇盜也。吾能禦之正心﹐則勇士也﹔因智觀察﹐則利兵也﹔外累悉除﹐則戰勝也﹔湛然常樂﹐則榮祿也。吾不爲此觀﹐是猶遇敵棄甲而逃﹐反受其咎矣。是以定者﹐致道之初基﹐習靜之成功﹐持安之畢事也。

莊子曰﹕宇泰定發乎天光。何謂也﹖宇者﹐心也。天光者﹐慧也。虛靜至極﹐則道居而慧生也。慧者﹐本吾之性也。由貪愛濁亂﹐散迷而不知﹐吾能澡雪則復歸於純靜矣。神性虛融﹐體天應變﹐形與道同﹐則無生死。隱則形同於神﹐顯則神同於气﹐所以蹈水火而無害﹐對日月而無影﹐存亡在己﹐出入無間矣。然虛無之道有淺深焉﹐探則兼被於形﹐淺則惟及其心。被形者﹐神也。及心者﹐慧覺也。慧覺者﹐身不免於謝焉。何也﹖慧者﹐心照也﹐多用則其體勞矣。初得其慧則悅而多辯﹐斯神气漏而爲尸解者也。故大人者﹐含光藏輝﹐凝神歸實﹐神與道合﹐身心與道同﹐於是六根洞達焉。身也﹐無時而不存﹔心也﹐無法而不通。故曰﹕山之有玉則艸木不凋矣﹐人之懷道則形體永固矣。於是其妙也﹐有坐忘之樞焉。

修道成眞者﹐必先去乎邪僻之行﹐外事不干於心﹐端坐內觀﹐念起則滅之﹐𨿽然惟滅動心不滅照心﹐惟凝虛心不凝有心。欲行此者﹐當受三戒﹕一曰簡緣﹐二曰無欲﹐三曰靜心。簡緣者﹐擇要去煩也。經曰﹕少則得﹐多則惑矣。無欲者﹐斷貪求也。經曰﹕常無一欲﹐則能觀其妙矣。靜心者﹐止息遊浪也。經曰﹕除垢止念﹐靜心守一﹐其斯之謂歟。故虛心無欲﹐非求於道而道自歸之。其要在乎涉事處喧﹐皆作意以安之。有事無事﹐常若無心﹔處靜處喧﹐其志惟一。束心太急則爲病爲狂﹐心若不動復須任之﹐使寬急得其所常﹐自調適制而勿著﹐放而不動是爲眞定者也。旣如是﹐亦不可侍其定也﹐而求多事﹐求就喧。當使如水鏡之鑑﹐隨物現形而後可也。定中求慧則傷於定﹐定則無慧矣﹐定非求慧而慧自生者也。得道者於是心有五時﹐身有七候﹐是爲淺深之叔焉。五時何也﹖其動多﹐其靜少者﹐一也﹔動靜各半焉者﹐二也﹔其靜多﹐其動少者﹐三也﹔無事則靜﹐觸則動者﹐四也﹔與道冥合﹐觸亦不動者﹐五也。七候何也﹖舉動順時﹐容色和者﹐一也﹔宿疾盡除﹐身心輕爽者﹐二也﹔塡補夭傷﹐還年復命者﹐三也﹔延數萬歲﹐名爲仙人者﹐四也﹔煉形爲气﹐名爲眞人者﹐五也﹔煉气成神﹐名爲神人者﹐六也﹔煉神合道﹐名爲至人者﹐七也。

坐忘篇中

天隱子曰﹕人之生也﹐稟乎靈气﹐精明悟通﹐學無凝滯﹐則謂之神焉。宅神於內﹐遠照於外﹐則謂之仙焉。靈气者﹐其不可爲世俗所淪折而後可也。曰喜﹐曰怒﹐曰哀﹐曰樂﹐曰愛﹐曰欲﹐曰惡﹐七者情之邪也。曰風﹐曰寒﹐曰暑﹐曰濕﹐曰饑﹐曰飽﹐曰勞﹐曰逸﹐八者气之邪也。去邪則近於仙矣。簡易者﹐天地之道也。天者﹐在吾首之上﹔地者﹐在吾足之下。吾則見之﹐故曰﹕簡易者﹐神仙之德也。夫學道者﹐言涉高詭而執迷無所歸本﹐非吾學也。故學气者﹐反爲气所病者有矣﹔學仙者﹐反爲仙所迷者有矣。

然學道者﹐亦須漸而進之﹐蓋有五門焉﹕一曰﹐齋戒﹔二曰﹐安處﹔三曰﹐存想﹔四曰﹐坐忘﹔五曰﹐神解。

齋戒者﹐何也﹖澡身虛心者也。齋者﹐潔靜也﹔戒者﹐節約也。饑卽食﹐食勿飽﹐所謂調中者也。物未成者勿食﹐腐敗閉气者勿食﹐五味太多者勿食。勿久坐﹐勿久立﹐勿久勞﹐勿久逸。左右手常摩至於溫熱﹐熨其皮膚﹐以去冷气﹐所謂暢外者也。於是形堅則气至矣。

安處者﹐何也﹖南向而坐﹐東首而寢﹐居之屋廬必得陰陽適中焉。高則陽盛而明多﹐多則傷於魄﹐魄陰也﹔卑則陰盛而暗多﹐多則傷於魂﹐魂陽也。有所傷則疾斯生焉。又況夫天地之气乎﹐有元陽之切肌﹐淫陰之侵體﹐可不愼哉﹗故吾之室四旁皆窗戶焉﹐風起則闔之﹐風息則闢之﹐前必箔﹐後必屏。太明則垂箔﹐以和其內映焉﹔太暗則捲箔﹐以通其外曜焉。內以安吾心﹐外以安吾目。心目安則身安矣。然則彼縱情多慮﹐其不能安其內外也可知矣。

存想者﹐何也﹖存者﹐存我之神也﹔想者﹐想我之身也。夫何以能然乎﹖閉目則自見其目﹐收心則自見其心﹐心目皆不離於身﹐不傷於神﹐此其漸也。凡人終日而視他人﹐則心亦外走矣﹔終日而接他事﹐則目亦外瞻矣。營營浮光﹐未嘗復照﹐安得不疾且夭耶﹖故歸根曰靜﹐靜曰復命﹐復命成性﹐是爲眾妙之門也。

坐忘者﹐何也﹖因存想而得﹐因存想而忘也。行道不見其行﹐非坐之義乎﹖有見不行其見﹐非忘之義乎﹖不行者﹐心不動也﹔不見者﹐形俱泯也。或者曰﹐心不動有道乎﹖天隱子默而不對。或者曰﹐形泯有道乎﹖天隱子暝而不視。或者悟曰﹐道在我矣。

神解者﹐何也﹖齋戒者﹐信解也﹐無信心則不能解矣。安處者﹐定解也﹐無定心則不能解矣。存想者﹐閒解也﹐無閒心則不能解矣。坐忘者﹐慧解也﹐無慧心則不能解矣。四者通乎神﹐斯爲神解者焉。神者﹐兼三才則謂之易﹐齊萬物則謂之道﹐本一性則謂之眞一。

天隱子曰﹕生於易中﹐死於易中﹐動因萬物﹐靜因萬物乎。邪由一性﹐眞由一性乎﹐吾皆以神解之在人也﹐在地也﹐在水也﹐皆爲仙矣。變而通之﹐是曰神仙。

正一先生讀其書﹐悟曰﹐吾則異於是。吾之簡易者﹐無爲而無不爲也。吾之漸者﹐守性正命日增一日﹐漸之道也。齋戒之類兼修之可也。

坐忘篇下

至遊子曰﹕吾得坐忘之論三焉﹐莫善乎﹖正一先生司馬子微曰﹕吾近見道士趙堅造坐忘論七篇﹐其事廣﹐其文繁﹐其意簡﹐其詞辯。讀之者﹐思其章句﹐記其次序﹐可謂坐馳﹐非吾所謂坐忘也。吾聞之先師曰﹐坐忘者﹐長生之基也。故招眞以煉形﹐形淸則合於气﹔含道以煉气﹐气淸則合於神。體與道冥﹐斯謂之得道者矣。

夫眞者道之元也﹐故澄神以契眞。莊子曰﹕宇泰定發乎天光。宇者﹐心也﹔天光者﹐慧照也。先定其心﹐則慧照內發﹐照見萬境﹐虛忘而融心於寂寥﹐是之謂坐忘焉。老子曰﹕及吾無身﹐吾有何患﹖無身者﹐非無此身也﹐體合大道﹐不徇乎榮貴﹐不求乎苟進﹐恬然無欲﹐忘此有待之身者也。

夫長生者﹐神與形俱全者也。是以乾坤者易之蘊也﹐乾坤毀則無以見易矣。形器者﹐性之府也﹐形器敗則性無所存矣。養神不養形﹐猶毀宅而露居者歟。或曰﹕人之壽終﹐心識苟正﹐則神超於眞境。正一先生曰﹕非至正之言也。夫高德之賢﹐自謂彼我忘矣﹐是非泯矣。然見不善則顰﹑見善則笑﹐猶爲善惡所惑。況其終也﹐昏耄及焉﹐吾未見不爲眾邪所誘者也。故有有識化無識者﹐秦女之化石是也﹔有人識化虫識者﹐黃氏之化電者也。由是觀之﹐心識者爲陰陽所陶鑄﹐安能自定哉﹗所以貴乎形神俱全者﹐蓋以此也。今有知榮貴爲虛妄﹐了生死爲一貫﹐至其臨終﹐則求醫祈鬼﹐何也﹖未知乎坐忘者也。忘者忘萬境也﹐先之以了﹐諸妄次之﹐以定其心。定心之上﹐豁然無覆﹔定心之下﹐空然無基。觸之不動。慧𨿽生矣﹐猶未免於陰陽之陶鑄也﹐必藉夫金丹以羽化﹐入於無形﹐出乎化機之表﹐然後陰陽爲我所制矣。

道樞卷之三

至遊子曾慥集

集要篇

古先至人﹐立言如林﹔以道博觀﹐則鉤其深。

晁文元公曰﹕吾觀夫浮世﹐其乃生老病死之鄕歟﹐憂悲苦惱之窟歟。惟定明者內覺其身心空﹐外覺其萬物空﹐於是諸相旣破﹐無可執無可爭矣。諸有者﹐夢幻也。夢中而人狎之﹐且曰夢中搏必無傷也﹐豈非在夢知夢乎﹖吾嘗坐玉堂﹐見饔人汲水﹐吾觀空純熟﹐自無全人﹐觀汲水者﹐惟一塊之空﹐自西而東﹐豈非在幻知幻乎﹖故曰本無一物﹐隨之視而起異端焉﹐學道者﹐必先止念。念起則知之﹐如川之泄﹐簣土塞之﹐襄陵之勢可絕矣﹔如火之蕪﹐杯水沃之﹐燎原之勢可滅矣。故不畏念起﹐惟畏覺之遲也。覺速止速﹐此其妙用者歟。吾嘗謂﹕心息相依﹐息調心靜﹐念起卽覺﹐覺之卽無﹐此最道之權輿也。裴休曰﹕夫地﹑水﹑火﹑風﹐假合而聚散﹐非我身也﹔緣慮客塵﹐虛妄乍起乍滅﹐非我心也。我有眞身﹐圓滿空寂是也﹔我有眞心﹐廣大靈和是也。萬漚起而復破﹐然水之性是嘗不存也﹔千燈明而有滅﹐然火之性未嘗不在也。世亦知夫三象者乎﹖气動而淸者﹐天之象也﹔心靜而寧者﹐地之象也﹔智圓而明者﹐日月之象也。三者和會﹐則自然見吾神靈之妙用矣。三象旣明﹐而六審不可不知也。試嘗自審曰﹕妄念息乎﹖外緣簡乎﹖觸諸境不動乎﹖黑白無差別乎﹖夢想不顚倒乎﹖方寸怡愉乎﹖於是可以測入道之深淺矣。吾嘗自警曰﹕了知起滅意﹐決定生死根﹐不復隨緣轉﹐是名不動尊。夫未能無念﹐卽用觀空﹔未能頓空﹐卽用對治。三策次第而用之。莊子坐忘﹐達摩壁觀﹐始學者不能知也﹐而乃入於放曠﹐豈其旨哉﹗吾嘗端坐念實相而見魔王加趺之像且怖矣﹑況入道者端坐不傾動者乎﹖

碎金篇

漆園之玄﹐竺乾之空﹔均乎正心﹐與儒同功。

晁文元公曰﹕教豈有異哉﹖吾嘗貫三道爲一焉。夫儒家者流﹐以正身爲要切﹐勿求其功而功自成矣﹔竺乾氏以復性爲要切﹐勿求其證而證自知矣。吾始讀南華之書﹐因齊物之理而得一法﹐目之曰逍遙大同觀﹐而無一事可爭﹔後讀西方之書﹐因無我之理又得一法﹐目之曰平等大空觀﹐而無一物可齊﹐由是知其深淺矣。施肩吾旣聞道﹐而著三住銘曰﹕心常禦气﹐气與神合。竺乾氏爲圓覺之說曰﹕心息相依﹐息調心淨。吾觀其理殊同歸歟。天下有三樂﹕儒家者流曰﹐顏氏子簞瓢陋巷不改其樂﹔道家者流曰﹐莊氏子柄遲一丘天下不易其樂﹔竺乾氏曰﹐生滅滅已寂滅爲樂。三者自外及內﹐由淺至深者也。幻意諸病﹐吾以理攻之可也。已往吾勿追思﹐未來吾勿迎想。

或曰﹕修行何以驗乎﹖曰﹕置白黑二棋﹐一念善投白者一﹐一念惡投黑者一﹐至夜較之﹐卽知增減焉。

文元公曰﹕迂矣﹗吾則於晝夜四威儀中不計情境﹐惟量其力常習靜念而已。受辱而畏其勢忍之者﹐不可謂之忍也﹐無可畏之勢而能忍之者﹐斯眞忍也。《易》之《損》曰﹕懲忿窒欲﹐吾用之以爲戒﹔《易》之《繫辭》曰﹕寂然不動﹐吾用之以爲定﹔精義入神以致用﹐吾用之以爲慧。

或問﹕閒居何樂乎﹖曰﹕調暢太和之气﹐適悅天眞之味﹐研覃微密之言﹐依遊上妙之道。蒙莊高情﹐師友造化﹔竺乾妙旨﹐澡煉神明。非理外至﹐當如逢虎﹐卽時而避﹐勿恃格獸之勇﹔非理內起﹐當如探湯﹐卽時而止﹐勿縱染指之欲。外護其身﹐如惜榦霄茂樹﹐勿縱一斧之刃傷焉﹔內護其行﹐如惜渡海浮囊﹐勿容一鍼之鋒破焉。心靜則淸﹐淸而後明﹐明則照物﹐物無遁形矣﹐至人觀之得爲心印者也。

唐人有養鸚鵡者﹐能誦經﹐常不言不動。或問其故﹐對曰﹐身心俱不動爲求無上道。及其死焚之﹐有舍利焉。故知得道者﹐皆自燕寂中入者也。

文元公曰﹕吾旣耄也﹐彌覺聰警耳﹐有自然之音如樂中簧﹐隱隱如雷初動﹐浩浩如潮將至。吾謂之三妙音焉﹕一曰﹐幽泉漱玉﹔二曰﹐金磬搖空﹔三曰﹐秋蟬曳緒。

容成篇

孰爲陰丹﹐詆其嬌誣﹔闢其內荒﹐其路豁如。

至遊子曰﹕吾常得崔公《藥鏡》之書﹐言﹕禦女之戰﹐客主恍惚﹐則同識不同意同邪不同積﹐同交不同體﹐同體不同交﹐是爲對鏡不動者也。夫能內外神交而體不動﹐得性之道也。動則神去性衰矣。不染不著﹐則畱其元物﹐使气定神住﹐和合成形﹐入於中宮﹐煆去其陰而存其陽焉。紅雪者﹐血海之眞物﹐本所以成人者也。在於子宮﹐其爲陽气﹐出則爲血。若龜入時﹐俟其運出而情動﹐則龜轉其頸﹐閉气飲之﹐而用擂引焉﹐气定神合﹐則气入於關﹐以較轤河車挽之﹐升於崑崙﹐朝於金闕﹐入於丹田﹐而復成丹矣。

至遊子聞而大叱曰﹕崔公果爲是言哉﹖吾聞之古先至人﹐蓋未嘗有也。昔張道陵黃赤之道﹑混气之法﹐蓋爲施化種子之一術爾﹐非眞人之事也。然及陵之變舉﹐則亦不復爲此矣。淸靈眞人曰﹕吾見行此絕種而死﹐未見其生者也。夫存心包觀而行上道﹐是所謂抱玉赴火﹐金棺葬犬者也。紫微夫人曰﹕爲黃書赤界者﹐適足鳴三宮之鼓﹐致考罰爾。眞人之偶景者﹐在於二景而已﹐非爲夫婦之邇也。夫黃赤存於中﹐其可以見眞人﹑靈人乎﹖魏伯陽曰﹕割肉以內於腹﹐不可以成胎﹐則外物不可以爲丹也﹐明矣。是知學道以淸淨爲宗﹐內觀爲本者也。於是深根固蒂﹐使純气堅守﹐神不外馳﹐至於坎離交際而大藥可成矣。善乎﹖莊子之論曰﹕必摩必淸﹐無勞汝形﹐無搖汝精﹐乃可以長生﹐未聞有以禦女而獲仙者也。惟東漢玲壽光自云﹐行是法﹐幾百四五十歲﹐鬢髮盡白﹐而肌理盛壯﹐然卒不免於死也。世所謂善﹝一作喜﹞禦女而得其效者﹐宜無踰壽光﹔壽光且死﹐則是道也惡足以語長生久視之理也哉﹗彼方士以采戰之方﹐以惑學士大夫﹐懼其言之不足取信也﹐則竊古先至人以名其書﹐故稱《西華》二十有四篇﹐則曰鍾離雲房所作也﹔《西江月》十有八篇﹐曰張平叔所作也。指女子爲偃月鑪﹐以童男女爲眞鉛汞﹐取穢濁爲刀圭﹐肆情極欲﹐一旦溘然而逝﹐其名曰桶底脫。至遊子曰﹕崔公之道﹐昔呂洞賓得之以爲心地益明﹐則崔公不宜爲此疵而不醇者也﹐其亦方士所託而行者歟﹖

或問曰﹕無漏果位者﹐當豐其源而嗇其出﹐故蓮華不生高地平原﹐而生於淤泥﹐何謂也﹖至遊子曰﹕道家者流有八漏﹐竺乾之法有諸有﹐漏豈爾所謂漏者乎﹖司馬子微曰﹕志之漏也﹐形趨於后土﹔念之漏也﹐神趨於鬼鄕。吾所謂無漏者﹐無此漏也。豐入嗇出﹐養气則然矣﹐達摩之胎息是也。淤泥之蓮﹐易壞者也﹐未若松柏產於陵岡而不凋者也。吾亦有蓮焉﹐蓋嘗發於烈火之中矣。

或者聞其說而疑﹐以問至遊子曰﹕容成子﹑務成子﹑天老﹑太一與夫堯﹑舜﹑成湯﹑盤庚﹐各有陰導之書﹐黃帝﹑三王﹐復有養陽之方﹐漢氏祕於廣內之藏﹐著於神仙之錄﹐則其由來尙矣﹐子惡得以爲無哉﹖至遊子曰﹕吾非謂之無也﹐蓋非所謂仙者之務爾。聞之劉向﹑班固之徒曰﹕房中者﹐情性之極﹐至道之際﹐是以聖王制外樂以禁內情﹐而爲之節文焉。樂而有節﹐則和壽考矣。迷者弗顧﹐則生疾而殞命。由是觀之﹐信乎非仙者之務也。

陰符篇

黃帝之經﹐藏於神嵩﹔李荃得之﹐發世之蒙。

李荃得黃帝陰符之經於神嵩之山﹐而未知其止也﹐其後遇驪山姥而問焉﹐姥曰﹕道有太易﹐有太初﹐有太始﹐有太素。太易者﹐玄元杳冥﹐妙於無名者也﹔太初者﹐胞胎混沌者也﹔太始者﹐洞虛無疆﹐或感而彰者也﹔太素者﹐內含眞一之精﹐爲萬物朴﹐淸陽爲天﹐濁陰爲地者也。陽爲魂﹐陰爲魄。魂者﹐欲人之生﹔魄者﹐欲人之死。故聖人觀天之道﹐執天之行﹐含眞抱一﹐以歸於太陽﹐養陽之魂﹐以消陰之魄﹐神仙之道其盡於斯矣。

天以一之數生水而潤下﹐其居北方﹐於時爲冬﹐於藏爲腎﹐是爲玄武焉﹐此坎之卦也﹔地以二之數生火而炎上﹐其居南方﹐於時爲夏﹐於藏爲心﹐是爲朱雀焉﹐此離之卦也﹔天以三之數生木而曲直﹐其居東方﹐於時爲春﹐於藏爲肝﹐是爲靑龍焉﹐此震之卦也﹔地以四之數生金而從革﹐其居西方﹐於時爲秋﹐於藏爲肺﹐是爲白虎焉﹐此兌之卦也﹔天以五之數生土而爲稼牆﹐其居中央﹐爲萬物母﹐於藏爲脾焉。故道生一﹐一爲天。五行者﹐從一而生﹐眞一之气化生五行﹐是以五穀﹑五味滋養於人。人因五行而生﹐因五行而死﹐故五行者﹐五賊也。聖人奪取五行之精气﹐還元返本﹐復歸於眞一﹐此老子所謂萬物蕓蕓﹐各歸其根﹐歸根曰靜﹐靜曰復命者也。

夫性者﹐陽之精明也。精明之气結而爲人﹐休气爲鬼﹐靈气爲神﹐煩气爲虫豸﹐雜气爲禽獸﹐姧气爲精邪。人察乎精明則能見其機﹐見其機則能立天之道矣。

自五月夏至﹐遇用事之卦也﹐十月而爲純坤﹐陰盛則消陽矣﹔自十有一月冬至﹐復用事之卦也。四月而爲純乾﹐陽盛則消陰矣。是以龍蛇者秋冬而潛蟄﹐春夏而起陸焉。人以眞陽去其陰魔﹐則百神和悅﹐血脈流通﹐五臟生津﹐長年久視矣。此廣成子所以積火以焚五毒﹔五毒者﹐五賊也。天生於坎者也﹐地生於離者也。

坎者﹐水也﹐月也﹐汞也﹔離者﹐火也﹐日也﹐鉛也。聖人使坎離互用﹐日月相交﹐鉛汞相持﹐龍虎相反﹐然後能斬屍滅鬼﹐降精攝邪﹐以存正气焉。故太白眞人曰﹕五行不順行者﹐龍從火出﹐虎從水生矣。此天地之互用﹐陰陽之反覆者也。

土者﹐四象之本﹐萬變之基也。道生一﹐一生二﹐二生三﹐三生萬物。一者﹐天也﹔三者﹐人也。神仙之要在乎抱一守中﹐故至道始於一﹑三而終於五。五者﹐數也。經曰﹕三﹑五與一﹐萬事畢矣。此何道也﹖鉛汞得土而成還丹者也。煙蘿子曰﹕全一有三﹐外應仍滿於初九﹐此至道也。

陽太盛則溢﹐溢則生熱﹐熱者其脈實﹔陰太盛則衰﹐衰則生寒﹐寒者其脈虛。虛實之脈﹐寒熱之患﹐皆能致死者也。陽者﹐汞也﹐其性飛者也﹔陰者﹐鉛也﹐其性伏者也。聖人伏陽汞﹐以煉其魄﹔飛陰鉛﹐以拘其魂。陽不得而溢﹐陰不得而盛﹐於是客邪消而尸魄喪矣。蓋有毫髮之陽未盡者不能死矣﹐有毫髮之陰未消者不能仙矣。

夫耳耽淫聲﹐目好美色﹐口嗜滋味﹐則五臟搖動而不定﹐血气流蕩而不安﹐精神飛馳而不守﹐於是正气散而濕邪之气乘之以生疾矣。是以人之三要者﹕曰耳﹐曰目﹐曰口。故耳目者﹐神之窗牖也﹔口者﹐气液之門戶也。若夫六識皆空﹐湛然虛寂﹐遺形忘物﹐慧照通神者﹐至靜也。吐納以煉五臟﹐導引以開百關﹐誦持寶章以怡神﹐吸引二景以集明﹐煉金精以固形﹐餐玉英以保身者﹐至動也。太上曰﹕靜者﹐性也﹔動者﹐气也。動靜如一﹐內外和順﹐非至人安能至於斯哉﹖

夫榮名富貴者﹐學道之塵垢也﹔爭競忿躁者﹐修眞之荊棘也﹔旨酒珍撰者﹐伐性之戈矛也﹔淫聲美色者﹐破骨之﹑斧鋸也。故修眞煉气﹐抱元守一者﹐謂之聖人﹔煉形成气者﹐謂之眞人﹔煉气成神者﹐謂之神人﹔煉神成眞者﹐謂之至人。

天地者﹐盜萬物使有衰朽者也。萬物盜人﹐使有老死者也。人盜萬物﹐使不常存而有用者也。故不善盜者﹐盜其形不盜其精﹐反爲萬物所盜焉。善盜者﹐盜其精﹐所以能盜萬物而長生矣。吾食其時﹐非嗜其酒骰也﹐蓋盜萬物之精气者也。何也﹖形以食味﹐神以食气﹐若以時而食其形﹐動其機﹐以盜其精﹐則百體順理矣。吾之身有精光之神﹑形影之神﹑毛孔之神﹐各萬有二千。五臟六腑﹐三元九宮﹐亦皆有神焉。惟吾不見其神﹐則不知其能下福禍焉。故不務敬畏﹐至於狠躁﹑凶虐﹑貪淫﹑陰險﹐是曰賊其神矣。妄言綺語﹐以爲人不知不見﹐是曰昧其神矣。吾之神上通於天﹐賊其神者﹐犯於天者也﹐昧其神者﹐欺於天者也。犯天欺天﹐所以取夭折者歟。如是者陰邪日勝﹐神气日衰﹐尸魄日恣矣。夫能守中抱一﹐以陽煉陰﹐則屍亡魄喪而神明王矣。神明旣王﹐則策轡八晨﹐飛輿五嶽﹐升九玄﹐斬玉關﹐可與天地等年矣。

老君曰﹕气中有气﹐是我之神者也﹔神中有神﹐是自然之道也。

天以一陽降於九泉而生復﹐此十有一月陽之始也﹐二陽降而生臨﹐三陽降而生泰﹐四陽降而生大壯﹐五陽降而生夬﹐六陽降而生乾。五月夏至﹐陽極而生陰。故一陰升而生遘﹐二陰升而生遲﹐三陰升而生否﹐四陰升而生觀﹐五陰升而生剝﹐六陰升而生坤。陰陽消息升降﹐斯道之樞也。故聖人收采天地之气而成二體﹐曰鉛曰汞。鉛也﹐汞也﹐其重各八兩﹐而合於三百八十有四銖之數﹐以應乎卦爻而定大小之法焉。上揆卦气﹐下推漏刻﹐以均乎火之候而奪乎一千八十年之功﹐於是脫其凡胎矣。至於三千二百四十年而聖胎成矣﹐於是與造化相符﹐陰陽同運﹐聖功生焉﹐神明出焉。

瞽者目無所見﹐故神專在於耳﹔聾者耳無所聞﹐故神專在於目。神專則事無不精矣。利能動人者也﹐絕利之源則神有所專﹐可以制精邪﹐亡屍滅魄有千倍之功焉。老子曰﹕不見可欲﹐使心不亂﹐此之謂歟﹗

夫九還七返者何也﹖自子而至於申﹐自寅而至於戌者也。斯皆一陰一陽﹐一升一降﹐一沈一伏﹐晝夜居之而不失者也。水火水火﹐卦气已盡﹐則還丹成矣。於是制精攝邪﹐亡屍滅魄﹐有萬倍之功焉。魏伯陽曰﹕屯用申子﹐蒙用寅戌﹐六十四卦各自有日﹐斯三反晝夜之理也。

心者﹐萬神之主也﹔目者﹐萬神之戶牖也。人之神入則藏於心﹐出則見於目﹐故心安則神安﹐目動則心動﹐心動則神動﹐生死之機其在斯二者矣。夫能使其神出入於戶牖以自照焉﹐居息於宅舍以自安焉﹐此則生之機也。塞戶牖而不明焉﹐廢宅舍而不居焉﹐此則死之機也。

魏伯陽曰﹕五行相受以生﹐故火性爍金﹐金伐木榮﹐三五與天地之至精也。何也﹖陰陽相勝﹐五行相制﹐所以克伐衰謝焉。然反本歸根則萬物乃因此而生矣。陰陽激而爲風雷﹐風雷作則萬物動而滋生矣。夫煉陰陽之气﹐如風之行﹐如雷之嗚﹐通流其百脈﹐淘去其積滯之五毒﹐於是五臟生津﹐百骸調暢﹐眞一存乎其中矣。

夫不恥貧賤﹐不貪富貴﹐不嗜聲色﹐不耽名利﹐不懼患難﹐不作黜辱﹐外無所求﹐內無所惑﹐惟見於空﹔空無所空﹐湛然常寂﹐然後晝無想也﹐夜無夢也﹐於是棲神於至樂﹐則天眞之性有餘﹐濁亂之情不作矣。趨邊於至靜則貪求不生而心無所往矣。飛鳥制其身遊於空虛者﹐憑其气也。死夫修煉其形而成至陽﹐其能入金石而不閡﹐行日月而無影﹐固其理也。世之人須飲食以養其形﹐不知絕飲食而形乃固焉﹔須尸魄以養其神﹐不知去尸魄而神乃全焉﹔須陽與陰並相濟以生﹐不知陰盡陽純則長生焉。

道樞卷之四

至遊子曾慥集

西升篇

玄言之宗﹐惟力默子﹔懷道而西﹐以誨尹喜。

老子將入於西域﹐尹子尹喜也遇於關而問道焉。老子曰﹕虛無恍惚者﹐道之根也。生我於虛﹐置我於無﹐故生我者神也﹐死我者心也﹐是以身者﹐神以爲車﹑爲捨﹑爲主者也。其身安靜則神居之﹐其身躁動則神去之﹐是以外其身存其神則精曜畱矣。道得一合則與道通矣。善人者不與萬物爭﹐謙虛而無欲者也。故欲者﹐凶害之根也﹔無者﹐天地之元也。聖人去欲入無﹐所以輔其身者也。故吾視欲無所見﹐聽欲無所聞﹐言欲無所道﹐食欲無所味﹐寂哉淡泊﹐於是淸靜無爲﹐气自反於未生者焉。吾見哀人者不如哀其身﹐哀其身者不如愛其神﹐愛其神者不如捨其神﹐捨其神者不如守其身﹐守其身者斯長存矣。神者﹐生形者也﹔形者﹐成神者也。故形不得其神﹐斯不能自生矣﹐神不得其形﹐斯不能自成矣。形神合同﹐更相生﹐更相和﹐成斯可矣。

天下之上孝﹐可謂能養其母者也。夫能愛其母者﹐其身斯長久矣。身之虛者﹐萬物至焉﹔心之無者﹐和气歸焉。故善養身者﹐藏身於身而不出﹐藏人於人而不見。何也﹖常以虛爲身﹐以無爲心﹐是之謂無身之身﹐無心之心焉。於是守神至通﹐是謂道同者耶﹗我命在我而已﹐不屬乎天地者也。我不視不聽不知﹐則神不出身與道同久矣。吾與天地分一气而治﹐自守其根本者也。天下莫柔弱於气﹐气莫柔弱於道。道之所以柔弱者﹐包裹天地﹐貫穿萬物者也。夫柔能生剛﹐弱能生彊﹐天下莫知其根本所從生者焉。有以無爲母﹐無以虛爲母﹐虛以道爲母﹐此道之根本也。何以謂道﹖人曰﹕神𨿽在身﹐令神莫在其身者也。盛生於衰者也﹐陰生於陽者也。故有無之相生﹐虛實之相成。於是有歸於有﹐無歸於無矣。人在道之中者也﹐道在人之中者也﹔魚在水之中者也﹐水在魚之中者也。道去則人斯死矣﹐水涸則魚斯終矣。故聖人反歸於未生﹐其形隱﹐其神畱﹐天下歸焉。無爲無事﹐國實民富﹐保道之常﹐是爲玄同。夫人得神而生﹐不知神之所在﹐惟聖人藏神於內而魄不出矣﹐守其母則其子全而民熾盛矣。治身之道﹐通玄元之混气﹐思以守其身者也。天非欲於淸﹐淸自歸之﹔地非欲於濁﹐濁自歸之﹔濕非欲於水﹐水自歸之﹔燥非欲於火﹐火自歸之﹔虛空無爲非欲於道﹐道自歸之。由此觀之﹐物性孰不自然也哉﹗

老子言其道旣竟﹐復以告尹子曰﹕語汝至道之要﹐靜心守一﹐則眾垢除萬事畢矣。

內德篇

三業七情﹐旣澄其源﹔五神守藏﹐三一求存。

太上曰﹕靜三業﹝口﹑目﹑耳﹞﹐澄七情﹐則五神各守其藏﹐三一長存矣。三者﹐身之元神﹐離之數三者也﹔一者﹐身之眞精﹐坎之數一者也。身之中蓋有三萬六千神﹐千二百形影﹐萬二千精光﹐五臟六腑一十四神﹐左三魂右七魄﹐宜常念念﹐勿使離於身。日爲功曹﹐陽气也﹔月爲主簿﹐陰血也。雷公使者﹐在於左右三魂也﹔風伯雨師﹐在於前後七魄也。六甲﹐六陽神也﹔直符﹐六陰神也。於是周繞於身焉﹐靑龍扶左﹐白虎扶右﹐朱雀導前﹐玄武從後﹐身之四象也。北斗覆首﹐精光之神也﹔天罡指足﹐眞气之神也﹔滕蛇在手﹐膽之神也。吾居丹房之中﹐抱守一之法。太一者﹐下元之宮﹐眞元神也﹐是吾之偶焉。左三右七﹐震兌也﹔戴九履一﹐離坎也﹔二四爲肩﹐坤巽也﹔六八爲足﹐乾艮也﹔五居中宮﹐土也﹔是爲八卦九宮之神皆實於腹矣。

凡寢則神魂精魄散遊於外﹐陰邪得以乘隙竊其精气﹐故當出其四獸以衛其身。四獸者何也﹖靑龍出於肝﹐白虎出於肺﹐朱雀出於心﹐玄武出於腎。勿使眾邪干其玉房。玉房者﹐精區也。肝主藏魂﹐肺主藏魄﹐心主藏神﹐脾主藏志﹐腎主藏精。五臟之神﹐出則禦惡﹐入則安神﹐旣衛其身﹐則復各還其所。鳴天鼓三十有六以集神﹐咽液三十有六以聚气﹐而陰戶可以陰關矣﹐使眾邪不得下居焉。閉气者﹐自一至十以心默數之九九而止。閉气者﹐非閉噎其气也﹐乃神定气和﹐絕思忘慮﹐使鼻之息悠然若有若無﹔診其脈以六動爲一息﹐九九者八十一息也。常存赤气自其口出﹐狀如火輸﹐周其室中﹐定則內想安寢其中﹐自然疾病除而陰邪遠矣。

玄綱篇

道家者流﹐其源汪洋﹐搜厥玄微﹐以提其綱。

崇玄子﹝唐﹐吳筠﹐開元時人﹞曰﹕道至無而生﹐天地者也。天動也﹐而北辰不移﹐含虛不虧焉﹔地靜也﹐而東流不輾﹐興雲不竭焉。故靜者﹐天地之心也﹔動者﹐天地之气也。心靜气動﹐所以覆載而不極歟。通乎道者﹐心寧以同於道﹐气運以存其形﹐不爲物之所誘﹐是之謂至靜者也。本無神也﹐虛極而神自生﹔本無气也﹐神運而气自化。气本無質﹐凝委以成形﹔形本無情﹐動用以虧性。故生我者﹐道也﹔滅我者﹐情也。情忘則性全﹐性全則形全﹐形全則气全﹐气全則神全﹐神全則道全﹐道全則神王﹐神王則气靈﹐气靈則神超﹐神超則性徹﹐性徹則反覆﹐通流與道爲一﹐可使有爲無﹐實爲虛﹐與造物者爲儔矣。道不欲有心﹐有心則眞气不集﹔不欲苦志﹐苦志則客邪來舍。在於平和恬淡﹐澄靜精微﹐虛明含元﹐有感必應﹐應而勿取﹐眞僞斯分矣。故我心不傾﹐則物無不正﹔動念有屬﹐則物無不邪。邪正之來﹐在我而已。惟煉凡至於仙﹐煉仙至於眞﹐煉眞合於妙﹐合妙同乎神﹐神與道合﹐卽道爲我身﹐所以升玉京﹐遊金闕﹐能有能無﹐不終不歿矣。

崇玄子曰﹕吾嘗謂神仙有可學之理焉。夫有不學而自致者﹐稟異气也﹔必學而後成者﹐功業充也﹔學而不得者﹐初勤終息也。故遠於仙者近於仙者各有七焉﹔形气爲性之府﹐形气毀則性無所存﹐性無所存則我何有﹖此遠於仙者﹐一也﹔或謂仙必有限﹐歸於淪墜﹐此遠於仙者﹐二也﹔或謂形體以敗散爲期﹐營魄以更生爲用﹐安知入造化之洪鑪﹐任陰陽之鼓鑄﹖此遠於仙者﹐三也﹔或謂軒冕爲得意﹐功名爲不朽﹐悅色耽聲﹐豐衣厚味﹐此遠於仙者﹐四也﹔彊盛之時爲情愛所役﹐及斑白之後習學始萌﹐而傷殘未補﹐竊慕道之名﹐乖契眞之實﹐此遠於仙者﹐五也﹔汲汲於鑪火﹐孜孜於艸木﹐此遠於仙者﹐六也﹔動違科禁﹐靜無修習﹐此遠於仙者﹐七也﹔若夫耽玄虛﹐寡嗜欲﹐體含至靜﹐以無爲爲事﹐此近於仙者﹐一也﹔翦陰賊﹐植陰德﹐懲忿窒欲﹐齊毀譽﹐修淸眞﹐此近於仙者﹐二也﹔身居祿位﹐心遊道德﹐仁慈恭和﹐弘施博愛﹐此近於仙者﹐三也﹔爵之不從﹐祿之不愛﹐恬然以攝生爲務﹐此近於仙者﹐四也﹔靜以安身﹐和以養神﹐精以致眞﹐此近於仙者﹐五也﹔失於壯齒﹐收之晚節﹐以功補過﹐以正易邪﹐惟精惟微﹐積以成著﹐此近於仙者﹐六也﹔忠孝淸廉﹐不待學而自得﹐謂之隱景潛化﹐死而不亡﹐此近於仙者﹐七也。取七近﹐放七遠﹐是爲拔陷區出溺途者也。

玉芝篇

五太相生﹐在物之先﹐明告來者﹐猶魚之筌。

朝元子陳舉﹐寶元中人曰﹕體混元之本﹐法天地之樞﹐立爲洪鑪大鼎﹐以煉其眞焉。內以養鉛汞﹐外以象離坎﹐運其陰陽﹐驅龍馭虎﹐以返本還元。於是玄霜絳雪﹐玉藥金膏﹐九轉而成寶矣。魏伯陽以參同成道﹐馬明生以金液超眞﹐陰長生煉太眞之劑﹐劉安修太一之元﹐此所謂奧荃者歟。方其陽魂未交﹐其如玄窟焉﹐陽精旣兆﹐乃稟性以成乎形。是以陰判陽而歸寂﹐陽寓陰而成質﹐陰陽交而萬物泰矣﹐日月合而四時成矣。夫天地不交﹐何以爲晝夜乎﹖日月不合﹐何以著盈反乎﹖萬物不合﹐何以顯榮枯乎﹖

當太易之時﹐混混濛濛如胞中蒂焉﹐於是而有太易首春一陽之義也。其體玄黃﹐四象未明。玄霧蒙乎金液﹐華光鎖乎水精。夜加乎子﹐初九潛龍之位也。太易者﹐仁也﹐春也﹐陽也﹐龍也﹐日也﹐天也﹐火也﹐魂也﹐神也﹐汞也﹐木也。故陽气也者﹐入乎物曰生﹐離乎物曰死。太易者﹐司生也。夫陽不發於下﹐則萬物何以生哉﹖故經曰上水下火﹐蓋謂此也。陽必蒸於上﹐陰必潤於下。蒸者﹐其熱也。熱蒸其陰﹐陰騰其气。輕者上浮而爲天﹐其淸雲霞﹐其凝雨露﹐其散風煙﹐其寒霜雪。時自乎子而至乎午﹐其升者也﹔自乎午而過乎子﹐其降者也。夫雲霞﹑霜雪﹑雨露﹑風煙﹑气霧﹐所以降而滋萬物者也。經曰﹕返本還元歸於地脈﹐此之謂歟﹗其在於身則爲津﹐爲液﹐爲涕﹐爲血﹐爲肉﹐爲精﹐爲髓。夫五金八石之倫﹐依乎天地之升降﹐運轉和合﹐而歸乎本元﹐故曰還也。九煉成剛﹐故曰丹也。

太初者﹐天地萬物之初也。陽經陰復﹐二气未分﹐龍吞虎並﹐雲雨交羅﹐陽光炳懼﹐陰气凝矣﹐上下搏而成形。恍恍惚惚﹐其中有物﹔杳杳冥冥﹐其中有精。何謂物歟﹖陽中有陰﹐坤元之气也。其屬有也﹐水也﹐鉛也﹐陰也﹐气也﹐虎也﹐魄也﹐形也﹐白也﹐母也﹐性也﹐金也﹐一也。受性於上彰於下﹐其象日中有烏﹐石中抱玉﹐水中產金﹐泥丸中有血﹐是謂血之海﹝腦中也﹞﹐母之元也。何謂精歟﹖陰中有陽﹐乾元之气也。其屬無也﹐龍也﹐神也﹐魂也﹐火也﹐木也﹐剛也﹐影也﹐一也﹐父也。產於上司於下﹐其象月中有兔﹐水中有砂﹐鉛中有白金﹐是謂气之海﹝臍下也﹞﹐父之元也。故陰居陽﹐其主血﹔陽居陰﹐其主筋骨。《易》曰﹕雲從龍﹐風從虎。風雲者﹐陰陽二气也。男者﹐陰之宗也﹔女者陽之主也。離發乎坎下﹐汞居乎水中﹐上下之象也。神居其中﹐謂之三才。

太始者﹐二儀立形之始也。陰陽得位﹐虎龍分矣﹐天地淸濁之气隨橐籥而化萬物。是气也﹐在道曰陰陽﹐在人曰魂魄﹐在物曰表裏﹐在天曰日月﹐在地曰聲色﹐在丹田曰鉛汞。是道也﹐生於一﹐一生二﹐二生三﹐三生萬物﹐終於一者也。故曰﹕一者﹐水也﹔二者﹐火也﹔三者﹐土也。物有不因此而生滅者乎﹖水火者﹐各得其一者也。得一者﹐物之母﹐气之精﹐命之根﹐識之祖也。天得以增其威﹐地得以發其機﹐是神之祖﹐气之使﹐物之父﹐魂之制﹐身之主也。水生一男是爲坎﹐其名曰汞﹔火生二女是爲離﹐其名曰鉛。是之謂四象者也。汞者﹐丹也﹔鉛者﹐藥也。天老神君曰﹕用鉛不用鉛﹐須向鉛中作﹐及至用鉛時﹐用鉛還是錯﹐何以言之﹖汞﹐陽也﹐子也﹔鉛﹐陰也﹐母也。汞無鉛其獨子不母﹐何以生哉﹖鉛汞合而三年爲寶﹐焚去鉛之气﹐是爲脫殼﹐其名曰純陽。﹝用鉛不用鉛也﹞吾嘗觀乎大道莫越乎陰陽﹐相合會於中宮﹐蓋有動有靜焉。動者﹐汞也﹐淸而喜飛﹔靜者﹐鉛也﹐濁而不起。汞之飛偶乎火者也﹐鉛不起偶乎水者也。水所以流濕﹐火所以就燥者歟。神者﹐命也﹔靜者﹐性也。命也者﹐動而有生有成焉﹔性也者﹐靜而無染無著焉。是以三魂歸諸天﹐七魄歸諸地﹐各有所源也。

太素者﹐本也。本立而道生矣。太始﹑太素之時﹐剛柔判矣﹐以立三才﹐以彰四象。太素者司秋﹐萬寶之所以成者也。經曰﹕火虛水空﹐此其形象者歟。譬夫人之在胎﹐陰血陽精﹐混然而成﹐三月而陰陽分﹐則各有所居矣。母之元職乎泥元﹐其名血之海﹔父之元主乎陰位﹐在於臍下﹐其名气之海。各有神气交焉﹐其名三才。沖和之气隨母呼吸﹐應其上下。三才備而萬物長矣。母之元主血﹑肉﹑精﹑髓﹑意﹑魄﹐卽吾之鉛﹐虎也﹔父之元主筋﹑骨﹑心﹑魂﹐卽吾之汞﹐龍也。五月而形將成﹐表裏分矣。吾之化育﹐其猶是乎﹗陽丹﹐精也﹔陰丹﹐血也。曰南至﹐一陽之始﹐潛龍之位也。俟乎五陰退而陽升。十一月﹑十二月﹑正月者﹐三陽之時也﹐萬物芽矣。吾之煉形亦猶是乎﹗功盈三千﹐何謂也﹖服丹千日者﹐三年也。亦譬夫一時三月也在丹﹐三年二气布矣。易吾之軀而成自然之體﹐運水火交汞鉛於九轉。九轉者﹐九年也。九九者﹐數之盈也。九年之內有九易焉﹔一年易气﹐二年易血﹐三年易脈﹐四年易肉﹐五年易髓﹐六年易筋﹐七年易骨﹐八年易髮﹐九年易形。志於道者﹐其可不察於斯歟﹖捨是而求道者﹐其猶瞽者之逐兔矣。黃帝曰﹕吾有還丹﹐其品七焉﹕津也﹐髓也﹐血也﹐唾也﹐精也﹐气也﹐神也。故指水﹑火﹑鉛﹑汞以諭焉。津爲汞﹐精爲鉛。水處乎腦中﹐火居於臍下﹐運鉛以制汞﹐煉汞以投鉛﹐來往歸源﹐水火正矣。

太極者﹐天地萬物之終也。故曰﹕太易﹐水也﹔太初﹐木也﹔太始﹐火也﹔太素﹐金也﹔太極﹐土也。萬物生死於土矣。夫一陽孳萌於子十一月也﹐其於易也﹐始乎復﹐次乎臨﹑泰﹑大壯﹑夫﹐乾者﹐陽數之極也。一陰孳萌於午五月也﹐其於易也﹐始乎姤﹐次乎還﹑否﹑觀﹑剝﹐坤者﹐陰數之極也。是爲一歲之象也。一月者亦一歲之象也﹐一日者亦一月之象也﹐皆有陰陽五行之數存乎其間。萬物至於八月﹑九月未有不成者也﹐吾之丹是以有九轉者歟﹗

夫孰非陰陽合而然耶﹖日有烏者﹐陰也﹔月有兔者﹐陽也。月自一日至八日﹐其名上弦﹐一百九十有二銖﹐金水平分。其名一八﹐春之分也。其時屬乎卯﹐是爲鉛﹐一百九十有二銖。至於旬有六日﹐陽數極而明也﹐於是一陰至而陽退焉。故旬有六日之後則復虧至二旬有三日﹐其名曰下弦﹐亦一百九十二銖﹐龍虎中分。亦名一八﹐秋之分也。其時屬乎酉﹐是爲汞﹐一百九十有二銖﹐至二旬有四日陰盛而陽衰﹐日月盡而陰極矣。陽也﹐陰也﹐其終而復始乎﹖故八之日爲一百九十有二銖﹐旬有六日則三百八十有四銖矣。斤生兩﹐一斤十六兩。兩主分﹐一兩四分。是以有三百八十有四銖﹐應乎大易之策數。一歲之日其气其候二十有四﹐於是乎備矣。計其分六十有四﹐則又大易之卦之爻也。六十四卦凡三百八十四爻也。在易之策數斯合矣﹐在人之息數斯亦合矣。故起火於子至於午六時﹐陽也﹐其象春夏﹔自午至於子六時﹐陰也﹐其象秋冬。且一日之內﹐自有天地日月星辰次序之運具焉二十四气﹑七十二候皆全。故吾之道廢一而爲之者﹐未之有成也。夫起火必於子者﹐何也﹖承陽气起火﹐火力斯全矣﹐過乎子則陰盛而火不然也。故曰﹐水克火也。火也者﹐非其心之火者也。心者﹐神也。吾有中宮之鼎在乎心之下﹐故心爲火則爲焚﹐火在鼎之上也。經曰﹕火起於臍下﹐水出於鼎中﹐旣濟之象也。上水下火。是鼎也﹐時至乎卯則增鉛﹐時至乎酉則增汞﹔鉛不得火則不騰矣﹐汞不得鉛則不凝矣。經曰﹕取水於山﹐起火於海﹐取汞於重樓﹐采鉛於九天﹐其運也﹐備乎四時。與神禦之﹐與气和之﹐於是四象具矣﹐而中宮之鼎狀如雞子﹐三年赤白判而換軀矣。金腸玉骨出於五行﹐其名曰蛻。故四象交而汞乾矣﹐一陽備而鉛去矣﹐其名曰還丹﹑於是神魂立矣﹐其體剛矣。三花合一﹐五彩歸陽﹐夫是之謂無修之地。

朝元子嘗歌以爲詩﹐凡六十篇。至遊子讀之曰﹕深乎﹗大道之蘊也。吾今表而出之。

其《直旨》曰﹕二靑須配四黃研﹐變化無非合自然﹔欲使參同歸一室﹐須憑雲雨運三田。南邊血是砂中汞﹐北畔精爲水內鉛﹔此个大羅天上法﹐與他相識便爲仙。

其《配藥》曰﹕沖和國內兩三家﹐盡產金銀汞與砂﹔艷艷靈苗山上藥﹐英英紫霧浪中花。九重天際生元火﹐三級壇心駕寶車﹔了了玄玄玄裹事﹐更無玄妙與君誇。

其《冬至》曰﹕離坎相賡我可窮﹐五陰之下有乾龍﹔陽符進退高還下﹐復卦抽添單又重。鎭日午時當立夏﹐每宵子後是新冬﹔莫言天地人難測﹐《周易》分明見旨宗。

其《得路》曰﹕豈信蓬壺去不賒﹐兩條岐路接天涯﹔離中自有庚辛地﹐陰內長開甲乙花。三景雲從朱頂鶴﹐五方風引紫河車﹔崑崙山下焚燒處﹐一道光風阿母家。

其《玄牝》曰﹕中嶽嵯峨日月齊﹐榦坤枝葉在靈谿﹔龜蛇往復云雙段﹐風雨淋灘水一畦。鑪裹君臣名子午﹐鼎中夫婦號東西﹔此中幸有畱年藥﹐何得身心一向迷。

其《子母》曰﹕一中有一一難論﹐三境元從一處分﹔赤石洞中藏聖母﹐絳宮臺上別神孫。碧潭波內眞眞汞﹐白玉峯前諼諼云﹔个是乾坤開闢祖﹐世問愚俗豈教聞。

其《母臉》曰﹕絳闕瓊宮已太平﹐看看修就紫金城﹔雨風撲滅三般火﹐雷電驅回五个精。黑气漸消隨霧散﹐丹陽初餌逐云輕﹔𨿽然功未全眞體﹐知向仙都列姓名。

其《紫河車》曰﹕融風白气並﹐金母下蓬瀛。雪嶺三關透﹐天街兩路行。丹房朝列帝﹐水府伴華嬰。九九陰霜雪﹐陽光亙紫城。

其《道釋》曰﹕玄黃造化奧難尋﹐金地宗門義更深﹔龍虎舊來生四海﹐金剛元本住雙林。陽魂獨立全身命﹐陰性孤超去太心﹔無限常流全不悟﹐甘同水泡在浮沈。

其《樂道》曰﹕萬種虛勞柢个身﹐此中消息妙通神﹔時看金鳳山頭舞﹐夜看琪花海面春。穀气五行皆作土﹐陽丹經劫不成塵﹔朝朝惟切尋同志﹐去見東昊不見人。

其《築壇》曰﹕築壇不用土兼灰﹐造化全憑丙作媒﹔苦霧凝霜陰孕汞﹐輕霞籠雪火生胚。三層功滿分三界﹐五府才成見五臺﹔修煉但教依此法﹐莫將塵穢亂神胎。

其《胎息》曰﹕杳杳復冥冥﹐沖和白又淸﹔三人歸本國﹐庶子返東淇。陽結陰成像﹐金榮火有形﹔何人功對此﹖千日滿神靈。

其《二八》曰﹕窈窕風流二八顏﹐夫妻喜躍共團圓﹔屯蒙中析陰陽位﹐卯酉平分上下弦。白獸晦初同虎寢﹐靑虹月望伴龍眠。原缺二句

其《神水》曰﹕明君理化萬邦淸﹐一振黃河接杳冥﹔萬法主張由列帝﹐三才宗本在東瞑。玄珠制伏沖和殿﹐赤水循環太乙庭﹔不悟百年能幾日﹐甘隨五賊恣身形。

其《原道》曰﹕立天之道定人身﹐不離鉛砂汞與銀﹔兌馬衝回山頂雨﹐坤牛耕起海宮春。君臣殿內調三气﹐文武鑪中養四神﹔任是大才無自解﹐宣尼猶自問漁人。

其《匹配》曰﹕風流二八又相逢﹐此夜歡期喜气重﹔夫婦歸眠靑甲帳﹐翁婆回跨白庚龍。共飡沆瀣凝金骨﹐相合雲霞臥玉容﹔此个不知誰是侶﹐且將天地共同宗。

其《七返》曰﹕阿母自行營﹐風雲才後迎﹔循環遊五嶽﹐次第入三淸。伏住南來水﹐收歸七味精﹔九還功滿日﹐霞體六銖輕。

其《演道》曰﹕一從得理便閒閒﹐秪恁安居養自然﹔泯謝三花淸國土﹐收和七寶種芝田。死生盡道因天地﹐性命原來屬汞鉛﹔此法丹霄應有路﹐四溟他日任成塵。

其《鑄鼎》曰﹕兔髓烏肝共一斤﹐乾坤鑪裹煉成眞﹔靑龍乳雪添肌骨﹐赤水生花鑄鼎身。三足體中分世界﹐兩重城裹列星辰﹔時人不識長生法﹐卻道燒丹不是眞。

其《火候》曰﹕初九陽從半夜來﹐鯨魚海內透蓬萊﹔九重城裹龍車返﹐十二樓前虎駕回。日月一斤爲大藥﹐乾坤兩斤始成胎﹔分明測取周天數﹐莫遣蹉跎復卦催。

其《心法》曰﹕又屬南無又屬黃﹐門前雙樹號金剛﹔萬緣盡是心中造﹐七賊須憑劍下亡。定裹慧燈船倚拖﹐禪中祖印日揮霜﹔一靈到岸捐心法﹐始得名爲解脫香。

其《合道》曰﹕奼女在孤幃﹐劉郎半夜期﹔東西霞霧起﹐上下雨風隨。調伏三般汞﹐安和五个兒﹔神丹千日後﹐夫婦兩分離。

其《鑪有門》曰﹕五蘊山頭白玉峯﹐靑君枝葉在其中﹔崢嶸浪起龍行雨﹔靉靆云生虎嘯風。雙派碧流連上下﹐兩輪紅日復西東﹔眼前有道分明指﹐自是疑多執過空。

其《三五》曰﹕大天垂象接崑崙﹐八卦元從子夜分二﹐三界生成眞武火﹐五符興廢祝融君。黑龍吐霧河池雨﹐赤帝行春嶽瀆云﹔不去个中尋覓取﹐甘隨聲色亂紛紛。

其《道機》曰﹕閒騎地馬玩山川﹐走徧乾坤似瞥然﹔黑面夜叉驅白虎﹐靑毛符使擁朱餅。二升海水滋三界﹐六寸瓷瓶疊九天﹔了得此情眞自適﹐有誰斟酌到幽玄。

其《道德》曰﹕離坎是根元﹐滔滔造化權﹐渾陰名上德﹐下德號先天。母壯兒應在﹐汞乾鉛自捐。丹陽能九轉﹐抱一作神仙。

其《玉樓金闕》曰﹕崑崙山頂有三宮﹐把斷天津上下間﹔一簇亭臺龍出沒﹐兩條岐路鳳回還。沖和殿裹陰陽主﹐十二樓中性命閒﹔不肯个中窮造化﹐鎭隨思想在人寰。

其《靈元國》曰﹕一點晶熒黑處分﹐兩層街郭甃金銀﹔滿城龍虎遊三境﹐遶國髭毛屬萬民。無量神仙俱在鼎﹐大千沙界不離身﹔但如體內眞窮像﹐向外求眞心是塵。

其《三一》曰﹕波心出五行﹐天地自圓成﹔芬馥田三段﹐澄淸水一泓。興亡俱在土﹐復性卻歸庚﹔似我人知少﹐忘機莫亂呈。

其《九鼎》曰﹕聖賢垂象體人倫﹐不離剛柔影裹眞﹔萬物陶鎔天上水﹐五行興廢海中春。軒皇大冶元明土﹐大士雙林本諭身﹔還返不能歸舊處﹐長交出沒在迷津。

其《怡道》曰﹕不羨公卿富與華﹐祗將至道當生涯﹔每飡王母園中果﹐靜看東君洞裹花。水底日爲奎木火﹐土中鉛是紫河車﹔忙忙塵世愚迷者﹐豈信登天路不賒。

其《大海》曰﹕四溟名四大﹐萬變合天神﹔水面三更火﹐潭中半夜春。兩潮龜口浪﹐一雨海門津﹔此道應知少﹐知能幾个人。

其《九天》曰﹕陰陽開竅九重門﹐盡是常人體上存﹔地馬發生玄女火﹐鐵牛耕轉黑龜魂﹐驅回尾穴連空焰﹐趕入天衢直上奔﹔此是命基天地寶﹐更將烏兔合乾坤。

其《三淸殿》曰﹕上下沖和境﹐樓臺七寶城﹔二儀含萬化﹐一气貫三淸。雨水山頭降﹐雲霞海面生﹔金丹分九品﹐靈感自圓成。

其《華池》曰﹕聖母駕河車﹐經遊梵釋家﹔徘徊雙鳳起﹐宛轉五云遮。地軸從秋石﹐天輪輾彩霞﹐不能知此理﹐何處覓黃芽。

其《指道》曰﹕有無元是坎離精﹐眞使黃家道便成﹔萬物祖因坤地出﹐三千宗本丙家生。南邊鳳隱靑中白﹐北畔龍眠黑內明﹔但了陰陽昭造化﹐自然凡體得輕淸。

其《暢道》曰﹕自有田園種麥麻﹐更憑意馬下三車﹔九天拱手元君宅﹐萬物生成阿母家。火角牛兄吞水虎﹐雪毛獅子產金沙﹔但須識與眞鉛汞﹐匹配時時發寸芽。

其《運用》曰﹕昨宵金鳳下高梧﹐眠抱驪龍口內珠﹔光體碧潭紅浪起﹐影隨寒雪白金敷。淸風吹散花三朵﹐白乳修成酒一壺﹔從此丹臺歸有路﹐四瞑他日任焦枯。

其《性命》曰﹕甲龍屬火藏坤地﹐庚虎名爲造化才﹔有動有飛眞奼女﹐無增無減號如來。陰消始是純陽體﹐相寂方超六趣胎﹔祖佛祖仙從此得﹐盡歸斯理出塵埃。

其《眞僞》曰﹕悟取玄黃造化身﹐區區外覓匪通神﹔陰陽非采他人物﹐龍虎須憑自己珍。靈藥入身齊日月﹐丹砂經火盡灰塵﹔九年還返無差錯﹐煉取純陽作至眞。

其《歸一》曰﹕從頭指道非常道﹐盡說陰陽造化權﹔含養胞胎須十月﹐焚燒丹藥在三千。五行芽滓皆歸土﹐七魄陰風盡變乾﹔功到純陽名抱一﹐騎龍飛入大羅天。

其《道源》曰﹕一靈元產一芝中﹐見性西方四類同﹔海下虎龍分晝夜﹐雲中男女號西東。男居北海靑藏白﹐女住南山黑映紅﹔萬聖千賢從此得﹐盡歸斯地合眞空。

其《五行相生》曰﹕一物分作五般形﹐五般精彩五般情﹔靑龍本是金公子﹐白虎元來奼女兄。四象安排坤地出﹐中天寄養丙家生﹔大丹偏仗金花力﹐須賴良媒匹配成。

其《五行相克》曰﹕大道幽玄妙復微﹐五行相返各生威﹔南方使者元披黑﹐北面將軍大著誹。坤女殺夫夫順伏﹐兌金克木木歸依﹔玄黃若也無交合﹐爭得陽從坎下飛。

其《鑪竈》曰﹕鑪竈分爲二气君﹐循環上下接其源﹔森羅漑灌三田溢﹐凝結方成四海渾。二八身中分造化﹐一斤藥內煉乾坤﹔烹煎更要華池水﹐雨驟雲歸返故園。

其《認鐵牛》曰﹕是人皆有鐵牛騎﹐無限常流總不知﹔饑到每飡金虎髓﹐渴來常飲水銀池。牽車停歇雙林下﹐運火常依半夜時﹔个是陰陽眞動用﹐生成家活盡由伊。

其《交合》曰﹕嫦娥夜夜下天堂﹐紅炬迎將入洞房﹔乍別九天朝聖祖﹐才臨中國面仙郎。饑飡王母瓊林果﹐渴飲東皇綺殿漿﹔此是乾坤眞造化﹐昭昭何處不生光﹖

其《入室》曰﹕今宵夜半是良辰﹐喜遇夫妻結舊姻﹔離女坎男來順令﹐庚夫甲婦認相親。俊龍趁向山頭習﹐獰虎降歸海內淳﹔奼女劉郎相見後﹐引歸洞府煉成眞。

其《般汞》曰﹕兩條岐路接泥丸﹐上得靑山卻下山﹔每遣黃婆扃地戶﹐鎭令靑帝閉天關。仁龍宛轉三淸路﹐義虎回旋九轉灣﹐﹐全假金公親捉縛﹐日魂那敢不歸還。

其《運鉛》曰﹕鐵牛子後餵紅花﹐猛烈咆哮勢莫加。回首海中噴白雪﹐旋身路上產黃芽。九天光熔龍行火﹐三界陰霖鳳吐砂﹔了得上天天上法﹐自然容易到仙家。

其《子母相見》曰﹕定思凝神半夜彊﹐彩霞繚繞下丹房﹔昔時共管庚辛地﹐今日同居甲乙鄕。五彩浪中龍出沒﹐九宵云外鶴飛翔﹔三才同法無差別﹐自是愚人亂忖量。

其《剛陽》曰﹕陰息陽騰復卦周﹐專持眞一則剛柔﹔三年共作壺中客﹐二味同居海上洲。制伏玄珠歸戊土﹐安排離火起坤牛﹔九重門裹堪回首﹐直上龜峯是舊遊。

其《添鼎》曰﹕藥非金石及三黃﹐純用靈元對五常﹔子夜添鑪三姓寶﹐晨昏投鼎五家漿。玉樓池畔風雲窟﹐龜嶺山頭子母房﹔便是還丹眞祕理﹐更於何處覓仙方。

其《立基址》曰﹕二物相將入鼎鑪﹐含胎凝質變凡軀﹔微茫裹面生雞子﹐恍惚中間結露珠。三級壇成分物象﹐五峯山就建毗廬﹔但知將北爲南用﹐便是陰陽造化模。

其《萌芽發》曰﹕泰卦陽和盡發萌﹐丹十砂鴻慚立生成﹔黃婆最解調文武﹐赤帝偏能運甲庚。遇剝金風花果實﹐開蒙海浪雨雲生﹔更將九野銀河水﹐澆瀋靈根易長成。

其《二儀分》曰﹕三月成胎二气全﹐勤修水火見精專﹔淸風透肉肌膚變﹐白气穿腸骨髓堅。鼎內已觀新父母﹐壺中重認舊山川﹔陰陽功備歸眞體﹐一个淸身繼列仙。

其《換鼎》曰﹕一轉年年一轉新﹐重重入鼎絕妖塵﹔照淸五藏除三昧﹐潔靜重樓爽萬神﹔換骨已憑金鳳髓﹐易筋全仗木龍津﹔南宮名下刊仙籍﹐位列丹臺作上眞。

其《功滿》曰﹕九轉功成已脫胎﹐飛升功化任高裁﹔五條霞影明千界﹐一顆玄珠鎭九垓。下隱瑤宮連十洞﹐上朝金闕冠三臺﹔周流適意功難澈﹐直上靑天更不回。

其《直事》曰﹕直事難教气侯愆﹐精詞剛健在周天﹔旣能和合離宮女﹐須假隄防坎戶鉛。但把紅塵裁后土﹐自然白液變純乾﹔古今傳道皆如此﹐盡貫希夷造化權。

道樞卷之五

至遊子曾慥集

周天篇

周天之候﹐通乎晝夜﹔八卦居中﹐不速而化。

至遊子曰﹕二十四气﹐每气差二分有半。夏至極長﹐冬至極短﹐春秋二分﹐晝夜平均矣。冬至之後則盈行﹐夏至之後則縮行﹐此乃陰陽升降之期也。子者五﹐癸者四﹐此大雪﹑冬至之刻也。冬至者﹐其日出於辰之二刻﹐入於申之三刻﹐晝三十有五﹐夜六十有五﹐坎卦之上元也。大雪者﹐其日出於辰之一刻﹐入於申之三刻﹐晝三十有八﹐夜六十有二﹐乾卦之下元也。醜者四﹐己者四﹐此小寒﹑大寒之刻也。小寒者﹐其日之出入晝夜與大雪之候同﹐坎卦之中元也。大寒者﹐其日之出入晝夜與小雪之候同﹐坎卦之下元也。寅者四﹐甲者四﹐此立春﹑雨水之刻也。立春者﹐其日出於乙之二刻﹐入於庚之二刻﹐晝四十有三﹐夜五十有七﹐艮卦之上元也。雨水者﹐其日出於乙之四刻﹐入於庚之四刻﹐晝四十有五﹐夜五十有五﹐艮卦之中元也。卯者五﹐乙者四﹐此驚墊﹑春分之刻也。驚墊者﹐其日出於卯之二刻﹐入於酉之二刻﹐晝四十有八﹐夜五十有二﹐艮卦之下元也。春分者﹐其日出於卯之中﹐入於酉之中﹐晝夜俱均焉﹐震卦之上元也。辰者四﹐巽者四﹐此淸明﹑谷雨之刻也。淸明者﹐其日出於卯之三刻﹐入於酉之二刻﹐晝五十有三﹐夜四十有七﹐震卦之中元也。谷雨者﹐其日出於甲之四刻﹐入於辛之四刻﹐晝五十有五﹐夜四十有五﹐震卦之下元也。巳者四﹐丙者四﹐此立夏﹑小滿之刻也。立夏者﹐其日出於甲之三刻﹐入於辛之三刻﹐晝五十有八﹐夜四十有二﹐巽卦之上元也。小滿者﹐其日出於甲之三刻﹐入於辛之三刻﹐晝六十﹐夜四十﹐巽卦之中元也。午者五﹐丁者四﹐此芒種﹑夏至之刻也。芒種者﹐其日出於寅之一刻﹐入於戌之二刻﹐晝六十有二﹐夜三十有八﹐巽卦之下元也。夏至者﹐其日出於寅之二刻﹐入於戌之二刻﹐晝六十有五﹐夜三十有五﹐離卦之上元也。未者四﹐坤者五﹐此小暑﹑大暑之刻也。小暑者﹐其日出入晝夜與芒種之候同﹐離卦之中元也。大暑者﹐其日出入晝夜與小滿之候同﹐離卦之下元也。申者四﹐庚者四﹐此立秋﹑處暑之刻也。立秋者﹐其日出入晝夜與立夏之候同﹐坤卦之上元也。處暑者﹐其日出入晝夜與谷雨之候同﹐坤卦之中元也。酉者五﹐辛者四﹐此白露﹑秋分之刻也。白露者﹐其日出入晝夜與淸明之候同﹐坤卦之下元也。秋分者﹐其日出入晝夜與春分之候同﹐兌卦之上元也。戌者四﹐乾者四﹐寒露﹑霜降之刻也。寒露者﹐其日出入晝夜與驚墊之候同﹐兌卦之中元也。霜降者﹐其日出入晝夜與雨水之候同﹐兌卦之下元也。亥者四﹐壬者四﹐此立冬﹑小雪之刻也。立冬者﹐其日出入晝夜與立春之候同﹐乾卦之上元也。小雪者﹐其日出於乙之三刻﹐入於庚之一刻﹐晝四十﹐夜六十﹐乾卦之中元也。

黃帝問篇

歸自崆峒﹐復訪皇人﹔究其三一﹐知徹知眞。

天眞皇人隱於峨眉之山。黃帝旣平蚩尢﹐將求無爲之道﹐周遊天下而至於靑城之野﹐始見𡩋眞人焉﹐於是得九一之旨。因聞皇人明於大道﹐復從而問焉。皇人曰﹕子欲修其身﹐先冷其意而後可也。故內安其神﹐外去其欲﹐眾患或起﹐以气治之。

黃帝曰﹕修道者﹐亦有患乎﹖皇人曰﹕聞道晚者則先已泄其眞气而虛敗﹐惡得無患乎﹖

黃帝曰﹕敢問以何气治之而可﹖皇人曰﹕其小用水﹐其大用火﹐一切有患無有能拒水火者也。夫深居而瞑目﹐於鼻之上而望寸縷﹐亦不得想離其本軀及起之﹐則爲定矣﹐諸境勿外逐焉。次觀白毫光明出於眉之上﹐極力移之入於頂門﹐三昧定實則功斯勝矣。中心無爲﹐外想不入﹐從九至九﹐煉七至七。夫欲隱處於世﹐常想開頂門﹐使黃雲滿於天地。冥心細想﹐其內有神﹔用意行之﹐去來自如。欲離其軀﹐黃雲重蓋﹐或歸於其體﹐或分其形﹐或入於眾人之身﹐或奪人而安己﹐或使其人離其體﹐方便相救﹐廣施德焉則可也﹐利己損人斯有罪也。然分形之法﹐須俟生陽數之一焉。冥心靜室﹐明煉五行﹐於頂之上藏太陽四十有五﹐其數足焉。眉之下五輪旣全﹐而於定之中起焉。於是﹐火中有木神﹐水中有金气﹐水火五藏交相往來而不離於土﹐然後想其眞精二腎﹐合於一气。心血下凝而爲嬰兒﹐其象土之上有黃芽焉﹐是乃吾之命也。日出之初﹐照水者百過﹐又日踐其影。於是二腎曰月之光﹐各出赤白之气﹐夜則七七出於頂門﹐十月而與身等靈﹐斯爲地仙矣。煉腎之气出入於耳﹐百日而注以江海﹐內煉其精華以爲劍﹐煉五臟之精滿乎九九之數﹐使金鼎收其气﹐身騰而升天﹐於定之中復投於胎﹐再修再結﹐十有二年而變四身﹐其應無盡。黃帝曰﹕善﹗

軒轅問篇

天淸地寧﹐近取諸身﹔用火守陰﹐其陽乃純。

子崔子曰﹕學道者先澄心無爲﹐內境﹑外境﹑是非俱忘焉﹐然後息气養形﹐形神俱妙﹐與道合眞矣。心爲天﹐腎爲地﹐天淸則地寧矣。

軒轅問曰﹕天何以淸﹖地何以寧﹖

子崔子曰﹕一者﹐天之淸也。

軒轅曰﹕時有十二﹐十二之間﹐子午變動﹐陰雲霞霧不能常淸﹐何也﹖

子崔子曰﹕日月常有用者也﹐陰陽轉動是之謂陽極而陰生也﹐升降陰陽所以見天不能常淸也。變動其四時之季﹐各以一季受气焉。故生死萬物非天不淸﹐所生萬物非地不寧。

軒轅曰﹕寧者生萬物﹐何也﹖

子崔子曰﹕地﹐黃也﹐中央土也。其土受日月陰陽轉用﹐各季受一气焉。凡季月旬有八日﹐四季則七旬有二日﹐土之盛者也﹐所以成萬物焉。

軒轅曰﹕人之生何如哉﹖

子崔子曰﹕亦由陰陽合而受一气乃成也。陽之極也見陰精而爲寶﹐陰之極也見陽精而爲寶﹐陰無陽則不能化矣。男腎之左其先成也﹐女腎之右其先成也﹐然後立性爲萬物靈。

軒轅曰﹕何爲而死歟﹖

子崔子曰﹕男純乎陽者也﹐女純乎陰者也﹐十有二時之中性有變焉﹐故气隨性散。陽者爲陰﹐克取其精﹔陰者爲陽﹐克取其血﹐所以枯絕而死歟。

軒轅曰﹕不死亦可致歟﹖

子崔子曰﹕滅其三要﹐通其九竅﹐得其五行﹐絕其外境。外境不入﹐內境不出﹐气定則可不死矣。骨節通流﹐九竅安靜﹐五行相生﹐五臟不滯﹐六腑通明﹐病何自來﹖是謂水中得火﹐火中生水也。無心而入定則神淸矣﹐其气轉動﹐於四季化萬物焉。於是陰消而純陽矣﹐可以長生。

軒轅曰﹕如之何可以入定無心﹐水火相交﹐純陽不死乎﹖

子崔子曰﹕定中生气﹐气中生神。神定者﹐道气也。神能用法﹐法能用也陰夫火火中生水﹐能變常用﹐其水焉如懼﹐心不能定乎﹖水火也﹐則用火守其﹐久則純陽而陰柔不生矣﹐斯道之全。

軒轅曰﹕善﹗

百問篇

修眞之方﹐浩乎無涯﹐正陽之言﹐司洞之車。

純陽子讀丹經玄書﹐其旨淵深﹐懼後世莫測焉﹐於是以問於正陽子鍾離雲房曰﹕《淸靜經》言有動有靜者﹐何謂也﹖

正陽子曰﹕動者﹐汞也﹐情而飛者也﹔靜者﹐鉛也﹐濁而不起者也﹐此無異故焉。鉛之飛﹐蓋得火者也﹔汞之不起﹐蓋遇鉛者也。動則有生滅﹐靜則無所著焉。

純陽子曰﹕洞庭紫府在於身爲何所乎﹖

正陽子曰﹕此精之海﹐淸靜之府﹐在於肝之內﹐其膽是也。

純陽子曰﹕孰爲泥丸﹖其狀何如也﹖

正陽子曰﹕此血之海也﹐其別九房。房之狀方圓彌寸﹐其周九寸﹐其色白。其中一房有血焉﹐其名曰血海。

純陽子曰﹕丹有陰有陽﹐何色耶﹖何居耶﹗

正陽子曰﹕丹之陰者﹐居於血之海﹐丹之陽者﹐居於臍之下﹐各有神气交會焉﹐此丹之元也。陰丹之元者﹐血也﹐其主血內魂魄﹐在於丹田﹐鉛之銀也﹔陽丹之元者﹐精也﹐其主精內心神﹐在於丹田﹐汞之龍也。

純陽子曰﹕九煉者何以至於九歟﹖

正陽子曰﹕九煉者﹐九機也。一年益其气﹐二年益其血﹐三年益其脈﹐四年益其肉﹐五年益其髓﹐六年益其筋﹐七年益其骨﹐八年益其髮﹐九年益其形。

純陽子曰﹕還丹何也﹖

正陽子曰﹕九年而成者也。其目點漆﹐其膚凝脂﹐其骨化玉﹐其腸化筋。白毫生於眉﹐金光周於身。行軼六驥﹐洞視百步之外﹐口鼻常有淸香之味。

純陽子曰﹕何以謂之鉛與汞乎﹖

正陽子曰﹕鉛也者﹐生於腎之左﹐其外玄﹐其內白﹐木之正气也﹐其居北方子位也﹐陰中之陽也﹐於是又有二焉﹕鉛精之得火者也﹐腦中之精血者也。汞也者﹐生於腎之右﹐其外靑﹐其內赤﹐金之正气也﹐其居南方午位也﹐陽中之陰也﹐於是又有四焉﹕琉璃玉者也﹐水至於中宮者也﹐津結砂者也﹐膽之液气者也。

純陽子曰﹕何以造化而能成丹乎﹖

正陽子曰﹕必也取水於山之巓﹐取火於海之底﹐扳汞於重樓﹐采鉛於九天﹐汞入則鉛住而歸﹐凝於中宮﹐其狀雞子﹐其色朱橘﹐其名聖胎﹐於是玄白判而爲造化者也。

純陽子曰﹕進火周天﹐或抽或添﹐其用之也﹐有年﹑有月﹑有日﹑有時﹐何也﹖

正陽子曰﹕年也﹑月也﹑日也﹑時也﹐其屬乎水﹐則皆繫之陰者也﹐能克火焉。於是又有仲春﹑仲秋之月﹐七日﹑八日﹐二旬有二日﹐有三日﹐與夫旣望﹑旣晦﹐皆不可以行功矣。三彭守乎靈府則其功難成﹐須用法行持可也。

純陽子曰﹕火在吾身﹐何物爲之乎﹖

正陽子曰﹕愚者以心爲火。夫心之內有神焉﹐謂之天地之鑪。陰陽之鼎﹐蓋在心之下者也。夫以心爲火﹐則火反居其上﹐其何以烹歟﹖非旣濟之道也。火當從下發﹐如蒸釜焉。故火者﹐下元眞一之气旣極而成火﹐起於臍之下者也﹐水者出於腦者也。

純陽子曰﹕何謂之鑪﹖

正陽子曰﹕其在吾身者也。夫大冶之爲冶也﹐外有鑪以載火﹐然後鑪之中可以置鎔矣。鎔內有藥﹐其上加覆焉。吾之鑪豈異是哉﹗

純陽子曰﹕敢問冶之門與其狀﹐可得聞乎﹖

正陽子曰﹕紫煙非世之火也。紫煙者﹐气也。三素升降乎內外﹐鼻之息綿綿不失﹐而後煉之成紫煙焉。

純陽子曰﹕蛇有四﹐鼠有二﹐何物歟﹖正陽子曰﹕四者﹐四時也﹔二者﹐日月也。妙哉﹐其難言者乎﹗

純陽子曰﹕洞房之宮居何所歟﹖正陽子曰﹕其在乎眉之問﹐其入二寸屬乎泥丸之前﹐狀如玉山﹐內有白元之神居於紫極。

純陽子曰﹕明堂則何如﹖

正陽子曰﹕其在洞房之前﹐入於眉者彌寸﹐內有中元之神居焉。

純陽子曰﹕太上有存三守一之道﹐何謂歟﹖

正陽子曰﹕一物而三體者歟﹐水也﹐火也﹐土也。其聚也﹐是爲心﹐爲腎﹐爲脾﹔其變也﹐是爲气﹐爲血﹐爲精。气也﹐血也﹐精也﹐其化爲神。方其在身﹐故乃赤﹑黃﹑玄之鼎也﹐斯中宮者也。

純陽子曰﹕人之生死何其循環之無端歟﹖

正陽子曰﹕此無異故焉﹐不見乎性者也﹐故有委心以生貪﹐貪生著﹐著生煩惱﹐以苦其心﹐心亂則神煩﹐神煩則欲盛﹐欲盛則疾且死矣。

純陽子曰﹕性何謂歟﹖

正陽子曰﹕其在太虛耶﹐是難言者也。形气之去來者﹐其性也。

純陽子曰﹕神何謂歟﹖

正陽子曰﹕上玄之宮﹐太一眞气者也。其數三萬六千﹐隨其所生而變焉﹐故在气變神﹐在神變气﹐气在則神存﹐神去則气散。其散也﹐爲云﹐爲霧。名之爲形﹐出之爲仙﹐入之爲眞﹐上結乎三元﹐下結乎萬物﹐而有長養之道焉。是以不散者其眞耶﹐散者其死耶。

純陽子曰﹕神气盡而死﹐气何以絕乎﹖

正陽子曰﹕形有六竅焉﹐其血虧疏則神不精不正矣。不精則津液滯矣﹐不正則邪气會矣﹐於是乎生關壅而死路闢矣。

純陽子曰﹕金液瓊漿何謂歟﹖

正陽子曰﹕瓊漿者﹐目之淚也﹐其餘气流於上齶之右﹐是爲金液也。

純陽子曰﹕神水何謂也﹖

正陽子曰﹕心中之血也﹐其餘气流於舌之左者也。

純陽子曰﹕然則華池何謂歟﹖

正陽子曰﹕腎中之水也﹐其餘气流於舌之右者也。純陽子曰﹕黃芽何謂歟﹖

正陽子曰﹕其生於腦之中﹐其居於中宮﹐是爲腦之涎﹐脾之液﹐液之餘气流於上唇者也。

純陽子曰﹕靑龍何謂歟﹖

正陽子曰﹕肝也﹐木也。中有神水出入﹐在於脊勝之左﹐而內出於目者也。

純陽子曰﹕白虎何謂歟﹖

正陽子曰﹕肺也﹐金也。中有神水出入﹐在於脊勝之右﹐而內出於鼻者也。

純陽子曰﹕朱雀何謂歟﹖

正陽子曰﹕心也﹐火也。其位南方﹐其幹丙丁﹐中有神水﹐由腹之右通於舌之下者也。

純陽子曰﹕玄武何謂歟﹖

正陽子曰﹕腎也﹐水也。其位北方﹐其幹壬癸﹐中有神气﹐由腹之左而通於耳者也。

純陽子曰﹕勾陳何謂歟﹖

正陽子曰﹕脾也﹐土也。其幹戊己﹐中有神气﹐由腎之中夾脊之上通於勝理而入於腦者也。

純陽子曰﹕黃婆何謂歟﹖

正陽子曰﹕脾土也﹐故稱黃焉﹐蓋脾之气也。

純陽子曰﹕金翁何謂歟﹖

正陽子曰﹕肺金也﹐故稱金焉﹐蓋肺之气也。

純陽子曰﹕奼女﹑嬰兒何謂歟﹖

正陽子曰﹕奼女者﹐心之涎也﹔嬰兒者﹐腎之水也。

純陽子曰﹕噓也﹐呵也﹐吸也﹐呼也﹐嘻也﹐呬也﹐吹也﹐叫也﹐其气之出屬何藏乎﹖

正陽子曰﹕鼻之气屬乎肺者也﹐故曰吸﹔口之气屬乎肝者也﹐故曰吹﹔至夫呬者屬乎肺﹐吹者屬乎腎﹐呼者屬乎脾﹐呵者屬乎心﹐嘻者屬乎三焦﹐叫者﹑噓者屬乎膀胱。

純陽子曰﹕內﹑外八卦何謂歟﹖

正陽子曰﹕肝﹐震也﹔心﹐離也﹔肺﹐兌也﹔腎﹐坎也﹔大腹﹐乾也﹔膽﹐巽也﹔小腹﹐坤也﹔膀胱﹐艮也﹔此其內者也。目﹐離也﹔舌﹐震也﹔口﹐兌也﹔耳﹐坎也﹔頸﹐乾也﹔趾﹐坤也﹔腹﹐巽也﹔手﹐艮也﹔此其外者也。

純陽子曰﹕天倉何謂歟﹖

正陽子曰﹕其名有三﹔曰食堂﹑曰咽門﹑曰地戶﹐吾之口也。

純陽子曰﹕鐵牛何謂也﹖

正陽子曰﹕靑龍者也。

純陽子曰﹕重樓何謂歟﹖

正陽子曰﹕玉樓者也﹐人之食噪也歟。

純陽子曰﹕恍惚之中有物﹐杳冥之中有精﹐何謂歟﹖

正陽子曰﹕夫所謂物者﹐气中之水也。其水無形﹐蓋自冬至則陰至於天﹐積气而生者也。是乃太極而生陰﹐其名有三﹕曰眞水﹑曰鉛﹑曰虎之魄﹐其形白而性金﹐故曰日之金烏﹑石之玉﹑水之金﹐腦之血﹐總曰血海﹐居於腦者也。夫所謂精者﹐水中之气也。其气無形﹐蓋自夏至則陰至於地﹐積陰而生者也。是乃太極而生陽﹐其名有三﹕曰眞火﹑曰汞﹑曰龍之魂﹐其形赤﹐其性火﹐故曰月中之玉兔。水之砂﹐在人爲筋﹑爲骨﹐爲物之剛者也。

純陽子曰﹕烏﹑兔何也﹖

正揚子曰﹕金烏者﹐心中之水﹐水中之眞气也﹔玉兔者﹐腎中之气﹐气中之眞水也。

純陽子曰﹕五嶽﹑六曹﹑四瀆﹑五湖﹑九江﹑二臺﹑風雨﹐何以辧乎﹖

正陽子曰﹕左臉者﹐岱山也﹔顙者﹐衡山也一﹐右臉者﹐華山也﹔頰者﹐常山也﹔鼻者﹐嵩山也。五藏﹐五湖也﹔六府﹐六曹也。三焦者﹐三臺也。大腸九曲者﹐九江也。精者﹐江也﹔溲者﹐河也﹔血者﹐淮也﹔津者﹐濟也﹔亦曰四海也。汗者﹐雨也﹔气者﹐風也。

純陽子曰﹕一身猶一國也。孰爲君臣歟﹖

正陽子曰﹕心者﹐王也﹔气者﹐相也﹔脾者﹐大夫也﹔肺者﹐尙書也﹔腎者﹐烈女也﹔肝者﹐戶部也。膽者﹐禮部也﹔胃者﹐兵部也﹔膀胱者﹐刑部也﹔精海者﹐工部也。純陽子曰﹕龍﹐何物也﹖正陽子曰﹕元气生於二腎之左右﹐杳冥之府也。元海也﹐大小如環﹐其气出入如紅縷﹐神之父也﹐陽之根蒂也﹐陰陽之源也。

純陽子曰﹕虎﹐何物也﹖

正陽子曰﹕陰之血也﹐液也﹐變而爲之者也。其生於離﹐竊五穀之眞气﹐至於心而化焉﹐流於腎之宮而精气成矣﹐是謂朱汞也。火龍在坎也﹐命之根也﹐神之母也。

純陽子曰﹕鉛者﹐靜也﹐性也﹐性果何所生乎﹖

正陽子曰﹕五穀之眞气爲心所竊﹐化而爲血﹐於是血復化爲液﹐液復化爲眞气﹐凝而爲神﹐此性也。

純陽子曰﹕汞者﹐動也﹐命也﹐何謂也﹖

正陽子曰﹕命者﹐居於二腎之中﹐元海之內﹐所出眞元之气﹐於是其中有眞水焉﹐本生於心﹐流於腎化而爲精﹐精者莫親於斯二者也﹐故靈源流之元气不止則神不寧矣。

純陽子曰﹕本立而道生﹐何謂本歟﹖

正陽子曰﹕神也﹐气也﹐精也﹐髓也﹐涕也﹐唾也﹐津也﹐血也﹐汗也﹐汨也﹐斯其爲本歟﹐本之不立﹐如木之蠹條漧槁矣。故吾身流轉則體潤矣﹐是謂神水者也。

純陽子曰﹕三池何謂歟﹖

正陽子曰﹕口者﹐玉池也﹔泥丸者﹐天池也﹔胃者﹐中池也。

純陽子曰﹕九宮何謂歟﹖

正陽子曰﹕腦之中有九房﹐其骨八片﹐九房之中又有四雌五雄守焉。

純陽子曰﹕三關何謂歟﹖

正陽子曰﹕口者﹐天之關也﹔手者﹐人之關也﹔足者﹐地之關也﹔泥丸者﹐上關也﹔絳宮者﹐中｀關也﹔下元者﹐下關也﹔以此爲關﹐何以閉塞乎﹖非知道者之言也。吾今告汝﹕以上關者﹐目也﹔中關者﹐鼻也﹔下關者﹐口也﹔其徑通乎九竅﹐邪之所害也﹐故欲加鍵焉。

純陽子曰﹕人有天地陰陽﹐何謂歟﹖

正陽子曰﹕首﹐天也﹐足﹐地也﹐其外者也﹔心圓而腎方﹐其內者也。日﹐陽也﹐月﹐陰也﹐其外者也﹔气升而液降﹐其內者也。故天至於地八萬四千里﹐心至於腎亦八寸四分焉﹐此心腎比天地者也。

純陽子曰﹕二至也﹐二分也﹐於吾何所法歟﹖

正陽子曰﹕時加乎子﹐加乎午﹐二至也﹔時加乎卯﹐加乎酉﹐二分也。此日之比於二至二分者焉。晦也﹐望也﹐二至也﹐二分也。此月之比於二至二分者焉。夫日北至而陽升﹐自下而上以還於天﹐於是一陰至焉﹔自日南至而陰降﹐從上而下以還於地﹐於是一陽至焉。春之分也﹐陽升於上也﹐遇春分而入於陽而離乎陰者也﹔秋之分也﹐陰升於上也﹐遇秋分而入於陰而離乎陽者也。

純陽子曰﹕五賊者何居乎﹖

正陽子曰﹕人者得五穀而養﹐得五行而生﹐生則有敗者也。故五行者可以生可以死﹐五行者所以爲寇歟。

純陽子曰﹕月候气節時歲﹐何謂也﹖

正陽子曰﹕十二時者﹐一日也﹔五日者﹐一候也﹔三候者﹐一气也﹔二气者﹐一節也﹔二節者﹐一時也﹔四時者﹐一歲也。

純陽子曰﹕勒陽關有道乎﹖

正陽子曰﹕入室斂身端坐﹐神識內守﹐微脇其腹焉。

純陽子曰﹕丹有采者﹐何謂也﹖

正陽子曰﹕滿口咽其津液而般歸於命府﹐運气於黃庭之中﹐於是气液造化而成精﹐津積而爲血﹐血積爲珠﹐珠爲汞﹐汞爲砂﹐砂爲丹﹐此其采之者歟。

純陽子曰﹕黃庭何謂歟﹖

正陽子曰﹕其在膀胱之上﹐脾胃腎之前﹐臍之後﹐肝之右﹐肺之左﹐如雞子﹐如權石﹖

純陽子曰﹕脾者謂之黃婆而不謂之黃庭﹐何也﹖

正陽子曰﹕脾能接心之液﹑腎之气﹐和合而成丹﹐非黃庭也。

純陽子曰﹕進火者於何所乎﹖

正陽子曰﹕火者生於臍之下﹐觀之無形﹐遠不可取也﹐近不可捨也﹐狀如靑冥焉﹐不可名也。

純陽子曰﹕金液煉形﹐形神妙而合道眞﹐何謂也﹖

正陽子曰﹕煉汞成神﹐煉气成形﹐於是後升前咽﹐二物合而成胎﹐是爲與道合眞﹐斯金液煉形者也。

純陽子曰﹕日用八卦何謂也﹖

正陽子曰﹕時加乎亥者﹐乾也﹔加乎子者﹐坎也﹔加乎寅者﹐艮也﹔加乎巳者﹐巽也﹔加乎酉者﹐兌也﹔加乎申者﹐坤也﹔加乎午者﹐離也﹔加乎卯者﹐震也﹔此猶外者也。

純陽子曰﹕夾脊亦有三關﹐可得聞乎﹖

正陽子曰﹕夾脊之節二十有四﹐凡一關直三節焉。腦之下名曰玉關﹐其夾脊相對名曰中關﹐內腎相對名曰下關。

純陽子曰﹕聞大道之名﹐未聞其狀也。

正陽子曰﹕道者無形也﹐言之非道也﹔道者虛也﹐以實言之非道也﹐道以虛爲體者也﹐其如呼於山者﹐其穀應之歟。故養於肺之中者﹐神气也﹐眞性也。

純陽子曰﹕修眞者有魔撓焉﹐其何以哉﹖

正陽子曰﹕念不歸一而外馳則魔斯至矣。於是心動則神迷﹐神迷則昏﹐昏則魔盛而功難成也。

純陽子曰﹕禦之有道乎﹖

正陽子曰﹕難乎其言哉﹗

純陽子曰﹕風也﹐云也﹐雨也﹐霧也﹐霜也﹐雪也﹐霞也﹐如之何其變也﹖

正陽子曰﹕眞元之气也﹐其气不定﹐呼而爲霞﹐吸而爲霧﹐吹而爲風﹐呵而爲云﹐零而爲霜雪﹐凝則爲雨露﹐升黝騰於天﹐降則墜於地﹐淸則浮﹐濁則沈﹐斯隨所變者歟。

純陽子曰﹕人之身有天地之數﹐上位下弦具焉﹐其金八兩﹐是爲一百九十有二銖﹐其銀亦然﹐陽也陰也亦然﹐故六十有四卦﹐其爻三百八十有四﹐一分四銖以應陰陽之火﹐數有日月時候焉﹐其在人也謂之何哉﹖

正陽子曰﹕天地之數﹐吾已言之矣。八萬四千里﹐天地也﹐八寸四分﹐心腎也。故奪得天地之數者﹐如運諸掌數﹐二五爲十也。

純陽子曰﹕白馬之牙﹐其狀如何﹖

正陽子曰﹕五行備矣﹐五臟之正气其津其精凝焉﹐其气其液合諸於鼎﹐於是白气出矣﹐其狀如縱火﹐如白馬之牙。

純陽子曰﹕心有異名乎﹖

正陽子曰﹕心者司南﹐其幹丙丁﹐其德在火﹐其卦曰離﹐其名曰朱汞﹐曰赤龍之趾﹐曰奼女﹐曰離女﹐曰瑤臺。心有血焉﹐謂之赤鳳之髓﹐其流入於腦謂之海﹐其流入於華池謂之神水。

純陽子曰﹕腎有異名乎﹖

正陽子曰﹕腎者司北﹐其幹壬癸﹐其德在水﹐其卦曰坎﹐其名曰嬰兒﹐曰異鉛﹐曰金光﹐曰金精﹐曰靈根﹐曰玉壺﹐曰玉鑪﹐曰北海之龜。

純陽子曰﹕九還七返何謂也﹖

正陽子曰﹕時自子而至申﹐九轉者也。故煉者九年爲一轉﹐三轉而爲一周焉。天有七曜﹐人有七竅。夜行五轉者﹐七曜也﹔內行五臟者﹐七竅也。吾之眞气上下周流﹐自申至於寅﹐一陰一陽﹐一升一降﹐一浮一沈﹐精也﹐髓也﹐涕也﹐唾也﹐气也﹐液也﹐汗也﹐晝夜存之而不走失者﹐七返也。

純陽子曰﹕金鼎﹑金華何物也﹖

正陽子曰﹕金鼎者﹐華蓋下覆焉﹐其位西方﹐其幹庚辛﹐其德金焉﹔金華者﹐肺也﹐其位西方﹐其气白﹐自肺而出﹐其凝如花。

純陽子曰﹕神光何如哉﹖

正陽子曰﹕修之九年﹐其光見矣。

純陽子曰﹕意者猶馬歟﹐猶猿歟﹐不知乾之馬﹑驛之馬狀如何也﹖

正陽子曰﹕乾馬者﹐心之液也﹔驛馬者﹐其气也。猿者﹐心之意也。

純陽子曰﹕乾之牛何也﹖

正陽子曰﹕腎之气﹐北方壬癸之水也﹐所謂鐵牛也。

純陽子曰﹕六賊何謂歟﹖

正陽子曰﹕目也﹐耳也﹐鼻也﹐舌也﹐心也﹐意也。夫萬事之根﹐孰不由是者乎﹖

純陽子曰﹕三車何謂歟﹖

正陽子曰﹕前後微脇者﹐大牛車也﹐羊鹿車也﹔胃脘者﹐河車也﹐天河也﹐水府眞一之气從天內來﹐通於口鼻﹐故曰河車者也﹔臍之下者﹐火車也。

純陽子曰﹕孰爲蓬萊之洞歟﹖

正陽子曰﹕腹之中其上下者也。

純陽子曰﹕孰爲曹溪歟﹖

正陽子曰﹕唇之內﹐牙之外者也。

純陽子曰﹕孰爲三尸歟﹖

正陽子曰﹕心腎之气也﹐一曰三毒﹐二曰三尸。三尸滅則成眞矣。

純陽子曰﹕二泉孰生歟﹖

正陽子曰﹕其出於口之中﹐舌之下﹐左右有二穴焉﹐其大如緘鋒﹐通於心肺﹐時有精液生於咽﹐此潤萬物而濡五臟者也。

純陽子曰﹕人何以肖天地歟﹖

正陽子曰﹕吾之目﹐其日月也﹔吾之腸胃﹐其湖海也﹔吾之喜怒﹐其陰霽也﹔吾之鼻顙﹐其五嶽也﹔吾之呼吸﹐其雷霆也﹔吾之五臟﹐其五行也﹔吾之气﹐其風雲也﹔吾之毛髮﹐其艸木也﹔吾之汗相﹐其雨露也﹔吾之血脈﹐其江河也﹔吾之涕唾﹐其霜雪也﹔吾之穢﹐其糞土也﹔吾之男女﹐其陰陽也﹔吾之形﹐其棟宇也﹔吾之九竅﹐其九曜也﹔吾之四支﹐其四方也﹔吾之毛孔﹐其四象也﹔吾之五行﹐其五星也﹔吾之津液﹐其泉水也﹔吾之四象﹐其四時也﹔吾之八卦﹐其八節也﹝地有八節﹞﹔吾之興寐﹐其晝夜也﹔吾之蠟虱﹐其螻蟻也﹔吾之老稚﹐其寒暑也﹔吾之否泰﹐其日月盈虧也﹔吾之生死﹐其天地之返覆也。夫能測天地之機﹐吾可以等其久矣。

純陽子曰﹕旣聞要道﹐於是發玄鍵而知八漏之禁焉﹕目之淚走者﹐肝漏也﹔鼻之涕走者﹐肺漏也﹔口之唾走者﹐腎漏也﹔外腎之汗者﹐心漏也﹔夜而盜汗者﹐小腸漏也﹔寢而有涎者﹐腦漏也﹔夢與鬼淫者﹐神漏也﹔淫欲者﹐乃身漏也。夫八者能固而不漏﹐使入於金鼎玉池﹐聚之以爲鉛汞者﹐其可度哉﹗

道樞卷之六

至遊子曾慥集

虛白問篇﹝驪山之姥﹐始釋陰符﹐載爲發明﹐山澤之儒偉﹞

純粹子楊穀﹐字虛白﹐號純粹子見奇士於蜀都﹐方瞳湛然﹐月角有光。純粹子異之﹐從而問道焉。

奇士曰﹕惟。純粹子因曰﹕《陰符》不云乎上有神仙抱一之道﹐中有富國安民之法﹐下有彊兵戰勝之方﹐何謂也﹖

奇士曰﹕抱一者﹐煉神也。《老子》曰﹕道生一﹐一生二﹐二生三﹐三生萬物。一者﹐水也。天生神水妙化之基﹐《易》所謂天一者也。眞一子曰﹕此眞鉛之精﹐天地之根﹐陰陽之祖也。萬類賴之生成焉﹐千靈乘之舒慘焉。夫能抱一守中則神气不散﹐名眞人矣。昔者﹐黃帝得天皇眞一之經而不達其旨﹐乃見皇人於峨眉之山而問焉。皇人曰﹕眞一者﹐在北極太淵之中﹐其前有明堂﹐其下有絳宮﹐於是華蓋金樓﹐左杓右魁﹐龍虎分衛焉。不奪不與﹐一安其所﹔不遲不疾﹐一入其室﹔能暇能豫﹐一乃不去﹔守一居眞﹐乃得通神﹔節飲約食﹐一乃畱息。故知一者非難也﹐守之而勿失者爲難也。純粹子曰﹕世之學者以道爲彊名者也﹐號之虛無以爲自然﹐無爲更不修煉﹐斯何如耶﹖

奇士曰﹕斯言過矣﹐不知天地要用之機﹐陰陽變化之道。夫無爲者﹐非不修煉者也。不因修煉其何以離於生死乎﹖所謂無爲者﹐無所不爲也。身外之物謂之有爲可也﹐悟道修眞非有爲也。夫道者﹐性之本也﹔性者﹐心之源也。心性同體﹐應化無邊﹐是乃所謂自然者也知乎此而能虛心實腹﹐抱一而遷﹐則可以仙矣。

純粹子曰﹕富國安民者柰何﹖奇士曰﹕煉气之法也。

《老子內丹經》曰﹕一身之設﹐一國之象也。聖人以身爲國﹐以心爲君﹐以精气爲民。民安則國斯泰矣﹐民散則國斯虛矣。

夫能惜精愛气﹐則所以長生者也。夫人之形稟父母精血而爲﹐元气所化者也。中黃眞人曰﹕骨肉者以精血爲根焉﹐靈識者以元气爲本焉。性者﹐命之本也﹔神者﹐气之子也﹔气者﹐神之母也﹔子母者﹐不可斯須而離也。如是則气乃湛然住於丹田而成變化矣。《老子》曰﹕綿綿若存﹐用之不勤。出息微微﹐入息綿綿﹐深根固蒂﹐此長生久視之道也。《內觀經》曰﹕气來入身謂之生﹐神去於形謂之死﹐所以通生謂之道。於是气旺則人旺矣﹐气衰則人衰矣﹐故曰气能富形﹐神能禦气而飛形者也。其訣在乎天門開﹐地戶閉﹐永永綿綿而勿廢。其吸也至於根﹐其呼也徹於蒂﹐如雞抱卵﹐如魚生水﹐聖胎成而斯蛻矣。

純粹子曰﹕彊兵戰勝柰何﹖

奇士曰﹕金液煉形者也。積魂以消陰魄﹐陽兵以禦陰寇﹐蓋用五行相剋﹐八卦相盪﹐歸根復命而成丹者也。黃帝曰﹕還丹百數﹐其要在乎神水華池。易眞子曰﹕還丹者﹐反覆陰陽之气者也。聖人設其法象誘太陽之气﹐先爲神丹以駐形神﹐然後能成其道焉。如國之有寇須兵以制之﹐旣制之矣乃可行皇王之道焉。坎戊者﹐月精也﹔離己者﹐日光也﹔坎離者﹐水火也﹔子午者﹐卯酉也﹔龍虎者﹐烏兔也﹔震兌者﹐房參也﹔魂魄者﹐陰陽也﹔雄雌者﹐父母也﹔夫婦者﹐男女也﹔鉛汞者﹐金木也﹔甲己者﹐乙庚也﹔乙庚者﹐丙辛也﹔丙辛者﹐丁壬也﹔丁壬者﹐戊癸也﹔金華秋石者﹐嬰兒奼女也﹔黃芽白雪者﹐丹砂也﹔交梨火棗者﹐玉醴金漿也﹔河車者﹔黃婆也﹔神水者﹐華池也。此殊名而同歸者也﹐其要不出乎陰陽而已。《太一志》曰﹕聖人括《易》象以煉鉛焉﹐固身保神非外物也。曹眞人曰﹕以元气補元气﹐豈必丹砂石哉﹗陶眞人曰﹕綴花不可以結實﹐內肉不可以成胎。立乾坤﹐運水火﹐合三才﹐應天符﹐然後可以爲丹矣。劉眞人曰﹕乾坤者﹐鼎也﹐天地之道也﹔坎離者﹐藥也﹐南北之位也﹔龍虎者﹐東西也。眞一子曰﹕自復也﹑乾也﹑姤也﹑坤也十有二辰之中觀其气候﹐分震巽之門﹐子而往﹐午而來﹐陰符陽火合於天符。三百有六十度﹐此晦朔陰陽刑德交會﹑天地變化萬物生成之數也。依乎刻漏而運行焉﹐奪取气候入於神室之中﹐可使眞鉛天地之母受此運用而產精神者也。《龍虎經》曰﹕道猶馭也﹐銜轡準繩﹐隨軏轍之處中以制乎外者也。蓋有偃月之鼎﹐其要在乎三日庚生以開兌之戶﹐黑金胚出而白銀來矣。九六者﹐春夏也﹐其施三五焉﹔七八者﹐秋冬也﹐其復來往焉。是知大丹者﹐元气之所造化。故曰﹕華池神水﹐玉汞金鉛﹐乾坤運用﹐日月烹煎﹐屯蒙發火﹐進退精研﹐抽添沐浴﹐九轉一年﹐坎離貫通﹐功行三千﹐持之勿息﹐化形爲仙。

純粹子於是始明三淸之要﹐復問曰﹕止行煉神可乎﹖

奇士曰﹕斯神仙矣﹐爲其形沈而神超也。

純粹子曰﹕止行煉气可乎﹖

奇士曰﹕斯胎仙矣﹐爲其神气交感﹐結胎育嬰﹐如蟬蛻也。

純粹子曰﹕止行煉形可乎﹖

奇士曰﹕斯住世矣﹐爲其返老而爲少也。

純粹子曰﹕三法俱行則何如﹖

奇士曰﹕斯升天宮矣。

純粹子曰﹕三法之外亦有道乎﹕

奇士曰﹕於是有存神入定﹐尸解活脫﹐投胎移形﹐踏斗步罡﹐五符三气﹐五牙六字﹐抱月采日﹐服气絕粒﹐吐納屈伸﹐導引存想﹐其條千數皆旁門之淺方﹐初學之漸階﹐不足進也。

純粹子遂從授煉神﹑煉气﹑煉形之訣焉。

眞誥篇

列仙之靈﹐吐辭爲經﹔撮其玄機﹐可以順生。

杜廣平杜契宇也﹐後漢末人授玄白之道於介先生﹐常旦旦坐臥﹐任意存於泥丸﹐其中有黑气焉﹔次存於心﹐其中有白气焉﹐臍之中有黃气焉。其初存也﹐气出如豆﹐旣而其大衝天。於是三气如雲﹐纏咽繞身﹐而覆身之上﹐變而爲火﹐在三咽之內復合景以煉一身﹐一身之內五臟照徹。如是旦而行之﹐至日中而止。於是服气百有二十過﹐所謂知白守黑可以不死者也。《太素丹經景》曰﹕一面之上﹐常得左右手摩拭之使熱﹐高下隨形﹐皆使極匝焉﹐可使皺斑不生﹐而光澤如少女矣﹐所謂山川通气者也。

《精景按摩經》曰﹕臥起當平气正坐﹐先叉左右手乃度以掩其頸後﹐因仰面視上而舉其頸﹐使頸與左右手爭爲之三四止﹐使人精和血通﹐風气不入﹐已﹐復屈動其身體﹐伸手四極﹐反張側掣﹐宣搖百關﹐爲之各三焉﹐外起以悅或厚帛﹐拭頸中及耳之後﹐使周匝俱熱溫溫然也。順髮摩頸若理櫛之無數焉﹐良久摩左右手以治面目﹐已﹐乃咽液二十過﹐以導內液。常行之則其目明﹐其體不垢﹐邪气不幹矣。於生气之時咽液二七過﹐按體之所痛向其王方而祝﹕曰﹕左玄右玄﹐三神合眞﹔左黃右黃﹐六華相當﹔風气惡疫﹐伏匿四方﹔玉液流澤﹐上下宣通﹔內遣水火﹐外辟不祥﹔長生飛仙﹐身常體彊。祝已復咽液二七過﹐按所痛者二十有一過。常行之則無疾矣。耳目者﹐尋眞之梯級﹐總靈之門戶也。常以手按其眉後之穴三九過﹐以手心及指摩其目權上﹐以手旋其耳行三十過﹐其摩惟數數然無時也。旣已則以手逆乘額上三九過﹐從眉中而復上行入髮際﹐其咽液無數焉﹐常行之目淸明矣。眉之後有小穴﹐是爲上元六合之府也﹐其生化生日之輝焉。目之下權之上﹐是決明之津也﹐以手旋其耳者﹐采明暎之道也。夫人之老﹐鮮不始於耳目者也﹐以手乘其額之上而內存赤子﹐則日月雙明﹐上元喜矣。於是終三九之數﹐是爲手朝三元﹐固腦堅髮者也。首之四面﹐以左右手乘之﹐順髮就結﹐惟令多焉﹐於是首血流散﹐風濕不凝矣。旣已則以手按其目二九過﹐是爲檢目神者也。

司命東卿曰﹕淸齋辟穀﹐則晝存日夜存月﹐在於口中﹐使其大如環﹐其日赤色有紫光九芒焉﹐其月黃色有白光十芒焉﹐於是咽其光芒之液﹐常密行之無數焉﹐或使日月居於面﹐左曰右月﹐於是二景與其瞳合气相通﹐是爲攝運生精﹑理和魂魄之道也。

太虛眞人曰﹕月之五日子之時﹐內存日象從口而入﹐在於心之中﹐使照一心之內﹐與日合光﹐覺其心暖焉﹐卽咽液九過﹐至於十有五日﹐二十有五日﹑二十有九日復爲之﹐則耳目聰察﹐百關鮮徹﹐面有玉光﹐體有金澤。十有五年﹐太上遣仙車至矣。

《大智慧經》曰﹕內存心中有日大如錢焉﹐赤色而有九芒﹐從心而上﹐出喉至齒﹐回還胃中﹐如是良久﹐自見其心胃已。乃吐气咽漱三十九過﹐一日三行之﹐行之一年疾除﹐五年身有光彩﹐十八年可以得道﹐日行無影矣。夜服月華如服日焉﹐惟從腦中而下﹐其入於喉芷﹐亦不出於齒而還入於胃。

張微子曰﹕平旦先閉目內視﹐如見五臟﹐因口呼出气二十四過﹐使目見五色之气相纏於面﹐因入於口納此五色之气五十過﹐咽液六十過﹐扣齒七通﹐咽液七過﹐乃開目﹐久行之常乘雲霧而行﹐此服霧之方也。

九華眞妃曰﹕日者霞之實﹐霞者日之精。惟聞服日之法﹐未見飡霞之經。飡霞之經甚祕焉﹐致霞之道甚易焉。目者﹐身之鏡也﹔耳者﹐體之牖也。視多則鏡昏﹐聽眾則牖閉矣﹔吾有磨鏡決牖之術焉。面者﹐神之庭也﹔髮者﹐腦之華也。心悲則面焦矣﹐腦減則髮素矣﹐精元內喪則丹津損竭矣﹔吾有童面還白之法焉。精者﹐體之神也﹔明者﹐身之寶也。勞多則精散矣﹐營鏡則明消矣﹐﹐吾有益精延明之經焉。守眞一篤者﹐一年則首不白﹐禿髮更生矣。內有家業子孫之羈﹐外有王事朋友之交﹐耳目廣聞﹐聲气雜役﹐則道不專﹐行事無益矣。眞才多隱乎林嶺之中﹐遠世而抱找則嬰顏而玄鬢矣。於是吾將致乎玉醴金漿﹑交梨火棗騰飛之藥﹐若體未眞正﹐邪念盈懷﹐則不能致矣。火棗交梨者﹐非外物也。其生於心。其中有荊棘則梨棗不見矣。

靑童大君曰﹕欲殖滅度根﹐當拔生死栽﹔沈吟墮九泉﹐但坐惜形骸。

西城眞人曰﹕神爲度形舟﹐薄岸當別去﹔徘徊生死輪﹐但苦心猶豫。夫學道者可不自力乎哉﹗夫人之死也﹐其形如生者﹐尸解也。足不靑﹐皮不皺﹐目光不毀﹐髮不脫﹐而堅形骨者﹐尸解也。尸解之仙﹐方得禦華蓋﹑乘飛龍﹑登太極﹑遊九宮而已。得道之士暫遊太陰者﹐太一守其屍﹐三魂營其骨﹐七魄衛其肉﹐胎靈保其气矣。爲道者﹐當令三關常調焉。口者﹐心之關也﹔足者﹐地之關也﹔手者﹐人之關也。三關調財五臟安矣。姜伯眞遇仙﹐仙使乎倚日中﹐其影偏焉。仙曰﹕子篤志學仙而心不正﹐何也﹖吾誨汝。日出三丈﹐措手二肩之上﹐以日當其心﹐心暖則心正矣。從之遂得道焉。以夜半去枕平外﹐握固放其體﹐若气調而微者﹐身神具者也。學道有九患焉﹕有志無時﹐一也﹔有時無友﹐二也﹔有友無志﹐三也﹔有志不遇師﹐四也﹔遇師不覺﹐五也﹔覺而不勤﹐六也﹔勤不守道﹐七也﹔志不固﹐八也﹔固而不久﹐九也。喜怒損其志者也﹐哀樂損其性者也﹐榮華惑其德者也﹐陰陽竭其精者也﹔道之忌也。爲道者﹐口常吐死气而取生气焉﹐愼笑節言而思其形焉。式規之法能使目明﹐何也﹖吾以甲子旬取東流淸水﹐合眞丹以洗其目﹐斯則明矣。

太上曰﹕人命在幾日間﹖或曰數日間﹐或曰終食問。太上曰﹕未也。或曰在呼吸間。太上曰﹕善哉﹗可謂知道矣。

紫微夫人曰﹕爲道者﹐譬持火入冥室﹐其冥卽滅而明獨存矣。財色者﹐其如刀刃之蜜歟﹗孺子知其甘於口而不知有截舌之患焉。

南極老人曰﹕愛而生憂﹐憂生則有畏。故無愛則無憂矣﹐無憂則無畏矣。

太上眞人曰﹕彈琴絃緩如之何﹖或曰﹕不嗚不悲。曰﹕絃急如之何﹖曰﹕聲絕而傷悲。曰﹕緩急得中如之何﹖曰﹕眾音和合﹐八音妙奏矣。

太上眞人曰﹕學道執心其如琴乎。學道之人如思朝食﹐未有不得者也﹔惜气如惜面目﹐未有不全者也。下士競於求名﹐其如香以自燔﹐燔則气滅﹐徒欲眾聞之﹐不亦惑歟﹗

《太素經》曰﹕左右手常摩拭其面使熱焉﹐則皺斑不生而光澤矣。摩左右掌至其熱以拭其目﹐順手以摩其髮如櫛焉。左右肱更相以手摩之﹐則髮不白﹑脈不浮矣。

《消魔經》曰﹕若體中不寧﹐當反舌塞喉﹐漱津咽液而無數﹐斯體中自寧矣。耳數按抑則聰徹矣﹐其名曰營治城郭﹐名書皇籍者也。鼻數按其左右則气平矣﹐其名曰灌漑中嶽﹐名書帝錄者也。目欲瞑而坐﹐內視以見其五臟﹐則腸胃斯明徹矣。吾櫛髮則向王地而祝曰﹕泥丸玄華﹐保精常存﹐左爲隱月﹐右爲日根﹐六合淸煉﹐百神受恩。旣已咽液者三﹐則髮不白而日生矣。

《正一經》曰﹕閉气定靜可使百鬼畏憚﹐功曹使者龍虎君至矣。夢之惡者﹐何也﹖一則魂妖﹐二則心試﹐三則尸賊也。旣寤以左手撚人中者十有四﹐扣齒者十有四﹐則反凶生吉矣。善夢則摩其目十有四﹐叩其齒十有四焉。寢之牀欲高﹐高則地气不及﹐工鬼气不幹矣。夫鬼气侵人者﹐常依地而爲祟焉。夜行叩齒﹐鬼斯畏矣﹐不敢近也。甲寅庚申是鬼競亂﹑精神躁穢之日。黃牛道士曰﹕夕寢存日在額之上﹐月在臍之上則萬邪遠矣。

中山劉偉道學仙十有二年﹐仙師試之以十萬斤之石懸以一髮﹐使偉道寢其下。偉道心安體胖﹐仙師曰可教也。餌之神丹﹐白日升天焉。

昔者﹐有人好道不知其方﹐夙夜向柏木拜之﹐求長生焉。逾二十有八年﹐於是木生紫華﹐其甘如飴﹐食之而仙。或有拜太華者﹐致西嶽丈人授以道。或有拜河水者十年﹐致河伯授以水行不溺之方。此無他焉﹐精誠之至也。王仲甫吸引二景﹐飡霞四十有餘年而無成焉。其子服之十有八年而仙去。南嶽眞人謂仲甫曰﹕爾腦宮虧喊﹐筋液不注﹐安得有成哉﹖仲甫治其疾而後修其眞亦仙去。故學道者必先養其身而後可與議矣。

道樞卷之七

至遊子曾慥集

黃庭篇

內景之學﹐蓋有二家﹐榷其至當﹐其思無邪。

人之絳宮者﹐上淸也﹐其名曰紫霞。蓋身之中五行混然而聚﹐至靈之气者也。

三魂者﹐一曰胎光﹐其居上丹田﹔二曰爽靈﹐其居中丹田﹔三曰幽精﹐其居下丹田。

下丹田者﹐下關元也。其名曰命關﹑曰金關﹑曰玄關﹑曰死生關。

二腎者﹐其左少陽﹐其右太陰﹔上通於諸脈﹐及於經終﹐此密戶也。

二腎所生﹐如日月之气常隨呼吸而出入焉﹐內灌於生門﹐上入於泥丸﹐上下通流如日月之運行﹐人之動靜呼吸﹐心宜常存之者也。

元气者﹐出於下丹田﹐流注於身。凡晝之幹則陽極而陰生﹐故會合於泥丸。陰陽相推﹐循環無窮﹐晝夜之間猶列宿分布焉。夫能服气固精﹐得其節符﹐則靈气凝變﹐如紫煙白雲﹐充於三田﹐其升爲云﹐其降爲雨﹐以之灌漑五臟而植根者也。上納津液﹐下勿泄其气﹐气液充滿﹐如深井之出湧泉﹐自然洞流無窮﹐通於鼻門﹐而入於口﹐滋於其身﹐如是則黃鉛紫汞生矣。依時采而煉之﹐入於丹田﹐貫諸百節﹐自然出暗室而照眞陽之門。故曰回紫抱黃入丹田者﹐此之謂也。

口者﹐玉池也。其中靈液皆由脾胃消化水穀承變而生焉。其源自乎肘後之關﹐衝之至於輾轤之關﹐其分四脈﹕下之二脈﹐從頂之後入頂之下﹐透舌之二竅及下齒齒縫也出焉﹔上之二脈入於泥丸﹐穿於上愕之二竅及上齒出焉。一气不調則水穀不化﹐脾胃之气緩而玉池漧枯焉。

《經》曰﹕晝夜不寐乃成眞。不寐者﹐非不寢也﹐去陰昏之气而已。

《九皇丹經》曰﹕晝咽靈液﹐夜伏眞气﹐久則气輸自運於三宮﹐如波濤之聲。所以心合於气﹐气合於神﹐融而且和﹐泯泯澄湛﹐不逐於物﹐入於不動之境焉。

存黃庭者何也﹖閉八門﹐鎖金關﹐澄湛靈臺﹐掃除陰室﹐使二气交會於蟾宮﹐所以制煉瓊丹﹑塡補血腦者也。

耳也﹐鼻也﹐口也﹐心也﹐命關也﹐耳鼻凡兩。不可妄啟發焉﹐當收視反聽﹐絕諸外照。其名曰七羹玉籥閉二扉﹐此之謂也。

夫修大還者﹐必先扃三要焉﹐三要者﹐耳也﹐目也﹐口也。而後閉金關焉。如是則太一玄泉消於幽關﹐上貫於崑崙矣。

九微上仙常帶虎符者﹐水中之金也。

脾者﹐橫津也。脾長一尺﹐橫津長三寸有六分﹐在心之下﹐謂之黃庭之府焉。

心與脾者﹐父子也。是爲火生於土﹐靈臺之所居也。

鼻者﹐中嶽也。竅之左﹐其气之出財陽也﹔竅之右﹐其气之出則陰也。

晝夜陰陽不定焉﹐觀其運行始會於丹田﹐次流於寸口﹐朝於鼻中﹐貫於五內﹐歸於命門。

扁鵲曰﹕一呼也﹐其脈行乎三寸焉﹔一吸也﹐其脈行乎三寸焉。呼吸定息﹐其脈之行是爲六寸。晝夜一萬三千五百息﹐則脈行乎五十度而周於身矣。其運行之道﹐蓋如環之無端焉。

榮者﹐陽也﹔衛者﹐陰也。榮減一息則生寒矣﹐衛加一息則生熱矣。神能禦气則鼻不失息﹐如嬰兒之在胎者也。故胎息者﹐上至於气關﹐下至於气海﹐非若口鼻之勞也。

眞人之息以踵何也﹖气伏於下元﹐則其息長而遠矣﹔出於三焦之上﹐則其息短而促矣。葛眞人曰﹕靈龜俊鵠﹐千歲不食者﹐善息故也。

舌之下有三穴焉﹕左曰金津﹐右曰玉液﹐中曰玄膺﹐皆湧生甘泉以灌於气海。气海者﹐命門也﹐此生死之岸也。

曰神﹑曰气﹑曰精﹐身之三寶也。保之之要有三焉﹕始以導引百骸﹐通流血脈﹐以安其四體﹔中以勤修百行﹐抱制魂魄﹐以全萬神﹔終以淘煉本元﹐飛行日月﹐以復其眞精。眞精者﹐得一可以仙矣。

治身之要在乎存想﹐於是又有妄想﹑眞想焉。夫閉目作觀﹐或引五色之气﹐或化日月之光﹐或爲龍虎之形﹐或作嬰兒之象﹐或思赤珠﹐或現金丹﹐此妄想也﹔閉目內視﹐而使神識气﹐气識神﹐於是气爲神胎﹐形爲气主﹐神气相合而自然﹐此眞想也。日月旣足﹐可以出入其㲉矣。肺主乎气者也﹐是爲華蓋焉。其下通於命關﹐其上貫乎神廬﹐气或不通則鼻塞矣。於是存其白元﹐靜調六气﹐﹝呬﹐噓﹐呵﹐吹﹐呼﹐吸也﹞。可以革壅滯矣。白元者何也﹖肺之眞气也。

能治身者﹐莫先乎行气。气活則血榮﹐血榮則精實﹐精實則神靈﹐而四海內豐矣。四海者何也﹖气﹑血﹑精﹑髓也。其要在乎戒五傷焉﹕多乎醎則心傷矣﹐多乎苦則肺傷矣﹐多乎酸則脾傷矣﹐多乎辛則傷肝矣﹐多乎甘則腎傷矣。不特此而已﹐久於視則血傷矣﹐久於臥則气傷矣﹐久於立則骨傷矣﹐久於坐則肉傷矣﹐久於行則筋傷矣。知此者﹐血气調理﹐上可以窮七返﹐下可以究九還﹐煉眞元﹐伏金液﹐於是血成乳﹐气成云﹐骨成金﹐髓凝霜矣。

肝者﹐藏魂也。忍怒可以制陰﹐抑喜可以養陽者也。一陽起於子而至於巳﹐則六陽極矣﹐常人之眞气遇極則飛散焉。達生之士觀其極則內生一陰﹐陰極於亥﹝亥﹐六陰也﹞﹐則內生一陽﹐陰陽相推﹐生生無已﹐故得神全精復與天地相久者也。此何道乎﹖用七日來復之候以攝魂還魄﹐煉丹結胎者也。

腎堂者﹐玄關也。心腎合爲一脈﹐其白如綫﹐其連如環﹐其中廣一寸有二分﹐包一身之精粹﹐是爲九天眞一靈和之妙气﹐至精活命之深根者也。若夫五臟六腑﹐百關百脈﹐金津玉液﹐日月之光華﹐皆在乎腎焉﹐常能存固﹐則二部之海水應刻定候﹐其潮自生﹐至於生門矣。生門者何也﹖幽關之戶也。水之運也﹐及冬至則王气極﹐气極則凝爲霜﹐結爲冰。夫能實其腎則凝爲白金﹐得乎離火則爲還丹矣。夫火極則炎上﹐水極則流下﹐故陰極則無陽﹐陽極則無陰﹐水火之極莫能力制。悟此者斯審陰陽消長之理﹐擘洪濛﹐開造化﹐提日月﹐升崑崙﹐以成逆會七返者也。始升腦則成云﹐次貫骨則成髓﹐髓滿則骨堅﹐骨堅則生肉﹐肉實則筋舒﹐筋固則添血﹐血盛則益气﹐气沖則益毛髮矣。

脾者﹐金臺也﹐元气之大根也﹐能消穀分气者也。其脈下貫於命門﹐在臍之下一寸有三分﹐名曰玉環﹐是爲下丹田。夫命門者何也﹖性命之門﹐非獨右腎而已也。常溫養脾火﹐使土气充盈﹐則體彊而本固矣。脾實气盈則其臉如丹。蓋脾者其長﹐一尺﹐掩於太倉﹐若其壯實則五臟亨通﹐虛則四支墮矣。昔乖崖子張忠定﹐公詠也見希夷先生當暑而附火﹐綿冠厚納﹐曰﹕吾守一泓之气﹐不能與造化爭焉。

膽者﹐六府之精也﹐主諸气力﹐外應乎目瞳鼻柱者也。煉三元之气﹐旣久則五臟之靈光夜燭矣。

三魂寧者﹐夢寐滅矣。三田各有室焉﹐其室一寸有二分。陽馳陰走﹐聖人狀之爲龍虎﹐謂其難制伏者也。曰鼻﹐曰目﹐曰心﹐此身前之三關也﹔曰尾閭﹐曰肘後﹐曰輾轤﹐此身後之三關也﹔曰口﹐曰手﹐曰足﹐此身外之三關也。呼吸進退﹐闕一不可焉。知三田者﹐存煉北方之正气﹐采之有時﹐還之有數﹐自然變化﹐九玄金液之大丹者也。

地戶者﹐口中也﹔帝鄕者﹐額心也﹔鼻之气出淸入玄者也。夫存想發火﹐運載河車﹐不離乎呼吸而已。於此煉其津液而入於玄宮﹐腎之鉛汞飛出於上道﹐於是上下關鍵而不泄﹐聖胎斯成矣。

舌之吐縮﹐漱津咽液﹐當如江河之注﹐五內源源不絕者可也。

養三田﹐摩六府﹐固神室﹐閉邪關﹐於是結五內之精華﹐育大化之元胞﹐使气住於神宮﹐丹回於腦﹐可以變朽爲榮矣。三田修煉之功至則畱精止胎﹐自然三气右旋於腦戶﹐六陽左繞於乾宮﹐上下順流﹐百關俱爽﹐財九竅洞達矣。

北方正一之气﹐其主洞房金室坎離之二气也。坎離交則日月精華自然合一而會於三田矣。

金室下元者﹐腎宮也。其名曰壽海。尾閭不禁則滄海竭矣。故曰﹕長生至謹房中急﹐其此之謂歟﹗

內視三房九室﹐使內外洞徹﹐乃存漱五牙之玉液而咽之﹐五牙﹐五臟也。於是閉命關﹐下金鎖﹐制精气﹐欲急伏鉛汞之將飛﹐鉛者﹐水中之金也﹐盈則魄動矣﹔汞者﹐火中之銀也﹐滿則魂搖矣。

大腸者﹐玉堂之府也﹔小腸者﹐元陽之府也﹔左膀者﹐太和之府也﹔右胱者﹐太素之府也﹔胃者﹐中黃之府也﹔膽者﹐太淸之府也﹔修之治之﹐勿令故焉斯可也。

善治生者﹐先治其心﹐將躁則安之﹐將邪則正之﹐將求則以捨而抑之﹐將濁則以淸而澄之﹐行止於是﹐造次於是﹐久之則物冥於外﹐神鑑於中﹐不求靜而愈靜﹐不求泰而彌泰﹐於是動寂俱忘﹐天眞自適焉。

五行者﹐散而爲五﹐混而爲一者也。一者﹐一气也。一者﹐道之始﹐藥之祖也。故天以一陽降而生復﹐六降而生乾﹔陽極矣則一陰降而生姤﹐六降而生坤。十一月至四月﹐其卦復﹑臨﹑泰﹑大壯﹑央﹑乾也﹔五月至十月﹐其卦姤﹑逐﹑否﹑觀﹑剝﹑坤也。聖人收采天地之眞气﹐分成二體﹕一曰鉛﹐二曰汞。各八兩合乎三百八十四銖﹝二十四銖爲一兩﹐三百八十四銖者一斤也﹞﹐以應於卦爻者也。仰觀天道﹐俯推漏刻﹐以均分其火候﹐奪取一千八十之火功﹐以脫凡胎﹐斯蓋起於一﹐終於一。金丹之火候也﹐從玄根而論之﹐則混元一判﹐三才具焉﹐四時遷焉﹔從內景而論之﹐則洪濛一判﹐三宮具焉﹐萬象生焉﹐四气運焉。此天地人皆生於一者歟。其妙在乎合三五之气﹐用九九之節符。三五者何也﹖水﹑火﹑土也。於是閉幽門﹐研八遁﹐分三明。其父泥丸﹐其母雌一﹐以收三光﹐歸於子室﹐精神不失矣。八遁者何謂也﹖戴九履一﹐左三右七﹐二四爲肩﹐六八爲足者是也。三明者何謂也﹖二腎之宮﹐其左爲日﹐其右爲月﹐而斗所居者是也。吾身有日月焉﹐使之高奔﹐上徹於泥丸﹐中行於五內﹐上下三宮﹐循環無窮﹐則百骸固而精髓實矣。此黃庭之道也。

玄一者何也﹖煉陰魄﹐養陽魂﹐結玄珠而固精海者也。

世人以陰煉陽﹐其自壯而至老者乎﹖達士以陽煉陰﹐其自老而復壯者乎﹖漱煉者先閉諸洞﹐後轉赤龍﹐上假玉池之津液以灌養增添焉﹐使上下相通﹐是爲胎津胞液之大藥者也。胎津者何也﹖北方之中吾能深扃固鍵﹐則三田九竅淸靜而無漏﹐其一津一气結矣。

《經》曰﹕飛升上天駕玉輪﹐晝夜七日思勿眠﹐何也﹖六陰六陽﹐七復之數﹐內煉金丹之火候者也。勿眠者﹐常澄湛其眞思﹐不可昏昧靈臺者也。百谷者﹐土地之精也﹐止能養形而已。語曰﹕子欲不死﹐腸中無滓﹔子欲長生﹐腸中常淸。故宜食太和之精气焉。夫欲實其腹﹐先虛其心。心主靜者也﹐气主動者也。故通乎道者﹐翺翔海宇之外而心常寧焉﹐休息毫釐之間而气常運焉。靜然後能契至虛﹐虛極則瑩﹐瑩極則明﹐明極則徹﹐徹則天地之大莫能逃乎方寸矣。心者﹐神之宅也﹔目者﹐神之窗也。心運則目開﹐心住則目閉。故晝耀景﹐暮閉藏﹐則通利華精﹐而陰陽調矣。榮衛二气﹐注行乎六合﹐隱於卯酉﹐藏於二腎。腎之左玉房也﹐太和眞人居焉﹔腎之右金室也﹐太玄玉女居焉。北斗者﹐內有四輔﹐外有三杓﹐常混合於气海。气海者﹐初九潛龍建子之位也。

《經》曰﹕知雌守雄可無老﹐何謂也﹖雄者﹐火龍也﹐善食紫金黃芽﹐其性好動而不息焉﹔雌者﹐水虎也﹐善食紅銀白雪﹐其性好馳而無定焉。通乎道者﹐使龍虎潛交﹐餌之以紫金黃芽﹐養之以紅銀白雪﹐故得雄依雌戀﹐虎伏龍潛﹐自然風雨順序﹐天地之功成矣。心精專則其內不傾﹐上合三焦而下玉漿﹐取津於玄膺﹐入於明堂﹐漑於其喉﹐神明通矣。斯乃下有還丹則必上烹元液﹐使陰盡而陽生﹐火抽而水添﹐循環而不止。何以取津乎﹖攪漱舌之下則波濤自滿﹐咽之則注於丹海矣。大功欲成者﹐其邪關外塞﹐命門中關乎﹖肺者主乎榮衛二气﹐其在於腎是爲金水相生﹐父子之道也。行三十六咽於玉池﹐則百脈通而血液滋矣。此七返者也何謂也﹖騰腦則成云﹐降口則成水﹐傳肺則成唾﹐傳心則成血﹐傳肝則成精﹐傳脾則成液﹐傳腎則成二脈﹐而爲陰精陽粹者也。金津玉液者﹐陰陽之所生也。夫能上經七返﹐傳入於二腎﹐下變九還﹐傳至於腦﹐上下往來而不息﹐於是爲瓊膏玉霜者歟。大功漸著則元气充實﹐八素之液流通﹐其腎受精﹐貫於五內﹐更九九之眞火﹐气滿候足則金丹成矣。

太極篇

身有橫津﹐太極之根﹔葆其中黃﹐形可長存。

東陽子曰﹕人受中气以生﹐與天地同於一稟者也。《易》曰﹕易有太極﹐是生兩儀。太極者﹐大中之謂也。《春秋傳》曰﹕人受天地之中以生﹐所謂命也。人之就胎﹐其腎先受形焉﹐次之以生五臟﹐故腎爲命門者也。其左爲少陽﹐爲天﹐爲日﹔其右爲太陰﹐爲地﹐爲月﹐是一身之太極判而始生者也。天地所以能長且久者﹐以太極常若也﹔人之所以長生久視者﹐以中气不失也。故古先至人言養生者以身之中謂之黃庭焉。黃者﹐中之色也﹔庭者﹐中之所生也。正當二腎之間者也。其上至於魂庭﹐魂庭者﹐脾也﹔其下至於關元﹐關元者﹐气海也。上下在臍各三寸﹐前對生門﹐後至密戶。生門者臍也﹐密戶者精室也。其中气液流通﹐上極於泥丸﹐下至於衡端﹐三元九宮﹑八眞二十四景悉以黃庭爲之主焉。人之有黃庭﹐卽天地之有太極﹐老氏之謂谷神也。谷神者何謂歟﹖穀言其虛而受神之所藏也。玄牝者﹐二腎也。其左爲玄﹐玄者天之色也。其右爲牝﹐牝者地之類也。天地呼吸之气出入於此﹐故曰﹕天地之根﹐綿綿若存﹐用之不勤﹐此所謂胎息者也。審能修之常存而勿失﹐𨿽與天地並焉可也。然修之豈易也耶﹖其必有道焉。要之﹕運用不過乎心﹐保藏不過乎腎﹐涵養和會不過乎脾﹐致一守靜眞積力久則必有得矣。故修之之道﹐以祕嗇眞气爲本﹐洿泄者其大忌也。經曰﹕閉絕命門保玉都﹐百年方酢壽有餘﹔可不戒哉﹗

吾觀臍之下三寸﹐是爲橫津化爲精水﹐流溢於外焉﹐閉之惟在乎重密﹐重密則精气周矣。此吾之眞气者也﹐得不競競謹謹以保持也哉﹗

火候篇

內丹之基﹐資火乃成﹔周天之度﹐勿失常經。

至遊子曰﹕閉气二十有四﹐其數足矣﹐出則復閉。用赤龍右攪之者七﹐左攪之者九﹐漱者十有六﹐琢齒者二﹐於是分三咽焉﹐先右﹐次左﹐次中﹐此陰爻者也。閉气三十有六﹐其數足矣﹐出而復閉。用赤龍左攪之者七﹐右攪之者九﹐漱者三十有三﹐琢齒者三﹐於是三咽焉﹐先左﹐次右﹐次中﹐此陽爻者也。凡閉气一百九十二﹐以火二八兩煆之﹐所謂火候者也。

水火篇

火本司天﹐水本司地﹔一升一降﹐用乃旣濟。

至遊子曰﹕人身有三昧之火焉﹕一曰君火﹐是爲上昧﹐其心是也﹔二曰臣火﹐是爲中昧﹐其腎是也﹔三曰民火﹐是爲下昧﹐其膀胱是也。今之所行者﹐有曰長生之火﹐有曰周天之火。是火者不知斂散之法﹐則炎上而爲孽矣。古詩不云乎﹐本因敲石光﹐遂致烘天熱。其是之謂歟﹗大抵火不可以無也﹐大能去三尸斯不死矣﹐小能去九虫斯不病矣﹐要知以歸宿而後可也。

夫孰知水之功哉﹖水之在人也﹐爲汗﹑爲演﹑爲血﹑爲溲﹑爲矢﹑爲涎﹑爲沫﹐此數者皆水之在人而外騖者也。其在內也﹐腦爲髓海﹐心爲血海﹐丹田爲气海﹐脾胃爲水穀之海。百骸射百川也﹐四海流通則百川灌盈矣。莊子曰﹕水之性不雜則淸﹐不動則平﹐郁閉而不流亦莫能淸矣。故曰﹕戶樞不蠹﹐流水不腐﹐亦其理歟。劉高尙所以作活法也。蘇子瞻居乎白鶴之峯感乳泉而賦之﹐其理深矣。惜乎能言之而不能行也。

學者於是當明水火旣濟之法。夫火在心爲性者也﹐水在腎爲命者也﹐二者實相須以濟焉。腎之水非心之火養之則不能上升矣﹐心之火非腎之水藏之則不能下降矣。夫能長養﹐成就上際下蟠﹐旁通曲引於三元九宮﹑五藏百節﹐斯可以保固而長存者也。是以崔子曰﹕定中如得水火透﹐便是長生不死人。

坎離篇

厥陰生坎﹐厥陽生離﹔深明其用﹐久視之基。

至遊子白﹕天地相去八萬四千里。在人之身﹐其心則天也﹐其腎則地也﹐相去八寸四分﹐合乎天地之數者也。故天气下降則心气下至於腎﹐腎爲坎者也﹔地气上升則腎气上至於心﹐心爲離者也。天地交泰﹐萬物生焉﹔坎離旣濟﹐黃芽出焉。以類推之﹐離爲陽則坎爲陰也﹐離爲日則坎爲月也﹐離爲火則坎爲水也﹐離爲性則坎爲命也﹐離爲龍則坎爲虎也﹐離爲奇則坎爲偶也﹐離爲鉛則坎爲汞也﹐離爲液則坎爲气也。

昔海蟾子以謂五行四象者卽坎離之訣也。吾觀日魂月魄晝夜相隨而不停﹐性命關連﹐人而不知。若能明天地升降之運﹐知日月交合之宜﹐气中生液﹐液中生气﹐陰中有陽﹐陽中有陰﹐則坎離成矣。惟玆要訣﹐人罕知焉。馬自然所閱方外士其數千百矣﹐其說不過咽津行气﹑存想胎息﹑周天火候而已。行年六十有四遇海蟾子﹐於是灑然而悟平日所聞皆非也。然則其要何哉﹖有二八兩之藥傳送於鑪鼎﹐使龍虎交加千萬徧而不止﹐則大丹於是就矣。呂公詩云﹕有人問我長生法﹐遙指天邊日月輪﹔眞知言哉﹗

甲庚篇

東西定位﹐金木旣彰﹔於寅於申﹐煉之有方。

至遊子曰﹕論子午者多矣。子者﹐北坎太元之水也。吾觀乎天文﹐上屬玄枵之躔﹐當女虛危之舍﹐下應乎齊之野﹐在於人其配腎焉﹐推於卦气爲復之卦﹐一陽始生之時也。午者﹐南離陽明之火也。吾觀乎天文﹐上屬鶉火之躔﹐當柳星張之舍﹐下應乎周之野﹐在於人其配心焉﹐推之卦气爲姤之卦﹐一陰始生之時也。子𨿽爲陰﹐一陽生於其中﹐謂之陰中有陽焉﹔午𨿽爲陽﹐一陰生於其中﹐謂之陽中有陰焉。此學者所共知也。

夫學者以一陽之初動﹐元气上升﹐皆知握固盤膝﹐升身進火﹐運金精於髓海﹐滿神水於高源﹐鼻气綿綿﹐內安神識﹐至醜而止﹐俟元气傳至於亭午之時而合於心火﹐此水火之交感者也﹔以一陰之初動﹐液血迎合﹐皆知盤足疊手﹐安定心神﹐鼻气綿綿﹐滿口含津﹐勿吐勿咽﹐運心之火上合於玉液﹐交心腎之气﹐成旣濟之功﹐至未而止﹐俟心血傳至於亥子之時而合於腎水﹐此水火之還元者也。默默旋斡其功﹐自謂能行子午而交龍虎矣。

夫行子午之功者﹐蓋欲交龍虎而還大丹。然龍虎未有不能生之而能交之者也﹐故行子午之功必在乎生龍虎﹐其妙本乎煉甲庚者也。試歷論之。煉甲庚者何也﹖或以謂甲寄在寅﹔寅者﹐火之所生而王於午﹐本東南之气也。是爲液血變化之方﹐陽龍生成之地﹐故煉甲必於寅之時焉。庚寄在申﹔申者﹐水之所生而王於子﹐本西北之气也。是爲精血變化之方﹐陰虎生成之地﹐故煉庚必於申之時焉。是爲龍虎所生之方而不知所以生龍虎之妙矣。夫火生於寅而王於午﹐其後受胎養於醜者也。水生於申而王於子﹐其受胎養於醜者也。凡物未有不先受胎養而有生有王也。前人行子之功至醜而止者﹐丑寅東北之卦也﹐並處於艮宮﹐其气均平﹐傳送爲近。蓋丑之初時﹐神水漸降於華池﹐當以舌攪於上愕﹐行咽飲於重樓﹐玉液旣通﹐躋於重樓﹐則甲之木受玉液而傳養矣。甲有所養則肝之木生﹐肝之木生則傳之於心﹐至此則心之火王焉。是以玉液傳至於午地感心之火而﹐化血﹐謂之陽龍也。行午之功至未而止者﹐未申西南之卦也﹐並處於坤宮﹐其气均平﹐傳送爲近。未之時﹐眞藥將聚於金鼎﹐則鼻之息多入少出﹐固眞火於脾之土。眞火旣傳養於脾之土﹐則庚之金復受脾之土而傳養矣。庚有所養則肺之金生﹐肺之金生則傳之於腎﹐至此則腎水王焉。故心之血傳至於子地感陰气而化精﹐謂之陰虎也。是以太白眞人歌曰﹕五行顚倒術﹐龍從火裏出﹐陰﹑陽不順行﹐虎向水中生。呂公曰﹕陽龍還向離宮出﹐陰虎仍從坎位生。《太上內日月經》曰﹕元气入心化爲血焉。血者精之源﹐神之母﹐流陰入於腎宮則化爲精。

信乎﹐煉甲庚生龍虎之妙誠本乎丑未也﹗然神水降於華池謂之玉液﹐行咽飲於丑之時者﹐何以証之﹖《靈寶道要》曰﹕東望扶桑﹐未曉升身﹐漸過重樓﹐驟馬數遊﹐宇宙少男﹐止至揚州。艮﹐少男也。揚州者﹐丑之地也。吾觀乎天文﹐丑者上屬乎星紀之躔﹐當斗牛女之舍﹐下應揚州之地者也。張平叔詩曰﹕金鼎未畱朱裏汞﹐玉池先下水中銀﹐則行咽飲於丑之時也明矣。然液血聚於金鼎謂之眞藥﹐行養火於未之時者﹐何以証之﹖《靈寶道要》曰﹕采藥須憑玉兔﹐成親必在黃婆﹐俟至雍州相見﹐奉送一曲陽歌。又曰﹕西南火入雍州﹐何也﹖玉兔﹐金精也﹔黃婆﹐脾土也。其坤西南之位也。雍州者﹐未之地也。吾觀乎天文﹐未者上屬鶉首之躔﹐當井鬼柳之舍﹐下應雍州之地也。張平叔詩曰﹕要知產藥川源處﹐只在西南是本鄕。此行養火於未之時也明矣。

夫生龍虎之妙﹐在乎煉甲庚以成之而收功於子午焉。行子午之功而昧此機要則惡能成其變化哉﹖𨿽然達者行修煉以通關節﹐非一日之力而後至也。探微妙以換凡胎﹐其悟必有因乎﹖吾嘗權其至當曰﹕運河車之正气﹐訴尾閭衝夾脊﹐透玉京﹐和二物﹐於泥丸還大丹﹐於丹竈奪造化之權﹐成長生之道者﹐不過煉甲庚而已﹐豈不祕哉﹖

道樞卷之八

至遊子曾慥集

崑崙篇崑崙之巓﹐是爲泥丸﹔百神所宅﹐升舉之門。

至遊子曰﹕吾聞之太上曰﹐道一而已。一者﹐斯眞一之謂乎﹖《黃庭經》曰﹕子欲不死修崑崙。崑崙者﹐泥丸也﹔其猶天焉。陰不升而陽不降則在於物也﹐其不能造化矣﹔在於人也﹐其亦不能運轉不息﹐與天地同流者也。故曰﹕向上一路﹐千聖不傳。其惟吾所謂眞一而已爾。

桓凱嘗授道於仙君李桓﹐因以桓爲氏。仙君曰﹕金丹外藥﹐飛步隱身﹐坎離交際﹐汝皆已究達﹐而未聞大道也。夫默朝上帝者﹐實升舉之門焉﹐然後可以超眞不夜之鄕﹐返魂不死之藥。玉泉出崑崙之山﹐金丹出日月之國。其山也﹐高不滿尺﹐大不盈升﹐三帝共居﹐百神所宅。悟此法門﹐朝眞萬徧﹐功行純備﹐飛升紫霄﹐在乎方寸而已。兩眉之間﹐神光之戶﹐玉門﹑金柱相間而不通﹐惟得祕語靈文斯可至矣。

夫身之中有三萬六千精光之神焉﹐一萬二千魂魄之君焉﹐泥丸之中有長生不死之大君焉。二儀四象﹐八卦九宮﹑方丈蓬壺﹐並悉圓滿﹐無少不具。日月在乎崑崙之下﹐流光散於金池。金者內應於肺﹐肺者反應於鼻﹔木者內應於肝﹐肝者外應於目。目隨五色而盲﹐鼻逐五香而塞。金木間隔﹐流光外門﹐神珠散失﹐斯其至於死者耶。

夫能回日月之華景﹐照太極之崑崙山者﹐何道也﹖吾左右之目者﹐日月也。照於十有二時之中﹐於是天門開焉﹐眞仙自至而返童矣﹐三年而結黃雲﹐千日而成聖胎﹐九年而登金闕﹐十有二年而登三臺﹐如是則龍虎自然交矣。上帝安於金臺﹐眾神惟慕瞻乎天表。仙君因告凱曰﹕汝受靈文﹐汝心當如死灰焉﹐積功十有二年﹐斯躡於仙梯﹐白光生於圓象﹐紫气沖於云霓﹐壽與天地齊矣。凱下拜登受。仙君申言曰﹕內照返靈光﹐太一含眞芳﹐馨香散華穀﹐鬱鬱生紫房﹐天門開上蒼﹐默默朝玉皇﹐知此則靈光自照﹐內境精明矣。吾觀夫竺乾之象﹐其頂出白色﹐在乎圓光之中而坐寶蓮﹐然則道之成矣。佛老豈有異乎﹖

服气篇

資穀以彊﹐資气以靈﹔彊則有衰﹐靈則長生。

至遊子曰﹕夫人稟天地元气而生﹐故一吐一納﹐內外相應焉。六气者﹐分屬於五臟﹐餘一气則包乎三焦者也。能服其气﹐一年則气通矣﹐二年則气行矣﹐三年則气成凝結爲玄珠矣。气者﹐道也﹔道者﹐虛無也﹔虛無者﹐自然也﹔自然者﹐無爲也﹔無爲者﹐心也。心不動者何也﹖內心不起則外境不入﹐內外安靜則神和﹐神和則气和﹐气和則元气自充﹐元气自充則五臟滋潤﹐五臟滋潤則百脈流通﹐百脈流通則津液上應﹐津液上應則五味止絕﹐饑渴不生﹐反老還童當自玆始矣。故始也﹐气化爲血﹐血化爲精﹐精化爲神。一年易气﹐二年易血﹐三年易脈﹐四年易肉﹐五年易髓﹐六年易筋﹐七年易骨﹐八年易髮﹐九年易形。三萬六千神居於其身﹐化爲仙人矣。夫神者﹐無形之至靈也。故神稟於道﹐靜而合乎性焉﹔人稟於神﹐動而合乎情焉。是以率性則神凝﹐久則神止﹐極則神遷﹐止則生﹐遷則死﹐皆情之所移﹐非神之所使也。服气之士﹐一念而神升乎三界之外﹐下登乎崑崙之丘﹐入於絳宮﹐徹於湧泉﹐使元气輪轉而不窮。《經》曰﹕元气流通﹐不死之道也。

服霧篇

天地之精﹐散而爲霧﹔餌其英華﹐形可以駐。

東華玉妃嘗告張微子曰﹕吾有服霧之方。微子曰﹕敢問何謂也﹖玉妃曰﹕霧者﹐山澤華精﹐金石之盈气也。久服之能散形入空﹐與云合體矣。微子曰﹕敢咨其方﹖玉妃曰﹕吾以平旦之初﹐坐臥任己﹐先暝其目﹐內觀五臟﹐而後口出呼气二十有四過﹐目見五色之气﹐繞纏乎尺宅之上﹐納乎玉池之中者五十過﹐咽津者亦如之﹐旣﹐祝曰﹕太陽發輝﹐雲霧四遷﹐結气宛曲﹐五色洞天。神姻合啟﹐金石華眞。藹郁紫空﹐煉形保全。出景藏幽﹐五靈化分。合明扇靈﹐時乘六云。和攝我身﹐上升九天。旣已﹐復琢齒者七﹐咽液者七。久而行之﹐可以乘雲霧而逝矣。

內景篇

一身之中﹐有神司之﹔心安神寧﹐形則不衰。

梁丘子曰﹕黃庭者﹐腦中﹑心中﹑脾中者也。

《經》曰﹕琴心三疊舞仙胎。何也﹖琴﹐和也﹔疊﹐積也。存三丹田﹐使和積如一。胎仙者﹐胎息也﹔猶胎在腹有气而無息也。

《經》曰﹕七羹玉籥閉兩扉﹐何也﹖七竅開合﹐譬夫關籥﹐用之以道﹐不妄開焉。存神閉目者﹐二扉也。

《經》曰﹕重疊金關密樞機。何也﹖守精神而不泄也。

《經》曰﹕靈臺盤固不衰竭。何也﹖心者﹐靈臺也。有神靈居之﹐靜則守一﹐動則存神﹐神全則體安﹐斯不衰竭矣。

《經》曰﹕天中之嶽精謹修。何也﹖天中之嶽者﹐鼻也。數按其左右則其气平矣﹐所謂灌漑中嶽者也。

《經》曰﹕宅中有眞裳衣丹﹐審能見之無疾患。何也﹖元陽子曰﹕常存心神則無病矣。

《經》曰﹕翳鬱道煙主淸濁。何也﹖翳鬱者﹐木象也。得火則煙生﹐得陽則气淸﹐淸則目明﹐濁則目暗矣。

《經》曰﹕心部之宮蓮含華﹐主適寒熱榮衛和。何也﹖寒熱﹐陰陽靜躁之气也。人常和適以榮衛其身﹐老子所謂躁勝寒﹑靜勝熱﹐淸靜爲天下正者也。

《經》曰﹕外應口舌吐五華﹐臨絕呼之亦登蘇。何也﹖心主口舌者也﹐吐納五臟之津﹐辧識五行之味﹐有疾則當存丹元﹐童子朱衣赤冠以救護焉。

《經》曰﹕肝部之宮翠重裹﹐主諸關鏡聰明始。何也﹖靑陽之本始﹐竅於目﹐五行之關鏡也。

《經》曰﹕攝魂還魄永無傾。何也﹖月之三日﹑十有三日﹑二十有三日﹐其夕三魂奔屍遊於外﹐攝之者常仰視﹐去枕﹐伸足﹐交手於心之上﹐暝目﹐閉气三息﹐扣齒三通﹐旣﹐以存心之中﹐有赤气如雞子從內出於咽中﹐赤气益大﹐覆於其身而變成火﹐以焚其身﹐覺其體小﹐熱則呼三魂之名曰﹕爽靈﹑胎光﹑幽精﹐而微祝曰﹕太微玄宮﹐中黃始靑。內煉三魂﹐胎光安寧。神寶玉室﹐與我復生。不得妄動﹐監者太靈。若欲飛行﹐惟詣上淸。若有饑渴﹐得飲玉精。月之朔﹑望及晦﹐七魄流蕩﹐則夕當仰眠﹐伸足﹐以其掌掩耳﹐令指相接於頸上﹐閉息七過﹐叩齒七通﹐心存鼻端﹐白气其大如豆﹐須臾漸大﹐冠於其身上下九重﹐其气忽成二靑龍﹐在二眉之中﹐白虎在於鼻之左右﹐朱雀在於心之上﹐靈蛇在於左足之下。有二玉女衣錦衣﹐手執火光﹐當於耳門。旣已﹐咽唾七過﹐呼七魄之名曰﹕屍狗﹑伏矢﹑雀陰﹑吞賊﹑非毒﹑陰穢﹑臭肺﹐則祝曰﹕素气九還﹐制魄邪姦。天狩守戶﹐嬌女執關。煉魂和柔﹐與我相安。不得妄動﹐看察形顏。若有饑渴﹐飲日月丹。

《經》曰﹕腎部之宮玄闕員﹐中有童子眞上玄﹐主諸六府九液源﹐外應兩耳靑液津。何也﹖上玄者﹐心也。气與腎連﹐故五臟六府九液相交﹐百脈流通﹐廢一不可焉。九液者﹐九竅之津也。腎宮主於耳﹐其气衰則陰襲其陽﹐和合則百脈津液流通矣。腎气充足則耳目聰明﹐其陽不衰矣。

《經》曰﹕二部水王對生門﹐使人長生升九天。何也﹖元陽子曰﹕寒暑相催﹐男女相成。腎之左男戴日﹐右女戴月﹐其水王則化爲赤子﹐赤子化爲眞人而升於九天。九天者﹐九黑也。靑天之气主生者也。

《經》曰﹕含漱金醴吞玉英﹐遂至不死三虫亡。何也﹖金醴﹑玉英﹐口中之津也。心中胃口有奼女嬰兒﹐裸而無衣正立於胃管﹐張口承注靈液﹐仰吸五气﹐當漱滿口內外津液﹐滿口吞之﹐遣入玄女口中﹐五過旣畢﹐叩齒三通﹐咽液九過﹐則三虫亡矣。

《經》曰﹕常念三房相通達﹐存漱五牙不饑渴。何也﹖明堂﹑洞房﹑丹田之房﹐三三如九﹐合九爲一。五牙者﹐五行之生气也。常以立春之日雞鳴之時﹐入室東向九拜﹐平坐﹐叩齒九通﹐思東方安寶華林靑靈元始老君九千萬人下降﹐室內鬱鬱如雲﹐以覆其形﹐從口而入﹐直下於肝﹐祝曰﹕九气靑天﹐元始上淸﹐皇老尊神﹐衣服爲靑﹐役禦天宮﹐煥明歲星﹐散輝流芳﹐陶漑我形﹐上食朝霞﹐服引木精﹐因養靑牙﹐保鎭於靈﹐肝府充縊﹐玉芝自生﹐延年駐色﹐顏及童嬰﹐五气混合﹐天地長並。祝已﹐卽引靑气九咽而止。

《經》曰﹕五嶽之雲气彭亨﹐保灌玉廬以自償﹐玉盧﹐鼻也。五形圓堅無災殃。何也﹖五嶽之气者﹐五藏之气也﹐疏通無壅則三虫自亡﹐出入玄牝﹐綿綿不絕﹐於是存煉道成﹐虛室生白﹐五藏堅圓﹐斯疾不生矣。

《經》曰﹕五靈夜燭煥八區。何也﹖五靈者﹐五星也。羅列一身﹐常能存之﹐則與天地同體矣。

《經》曰﹕方寸之中念深藏。何也﹖方寸之中是爲下關﹐在臍之下三寸﹐其方圓一寸﹐以藏精者也。方靜圓動﹐不動不靜﹐惟當杜塞不可泄焉。

《經》曰﹕內挾日月列宿陳﹐七曜九元冠生門。何也﹖於子之時﹐心存西方太白星﹐在二眉之間上直入於一寸﹐是爲玉堂﹑紫闕﹐左曰右月。次存北方辰星﹐在於帝鄕﹑玄宮﹔玄宮者﹐在於髮際五分直入一寸是也。次存東方歲星﹐在於洞闕﹑朱臺﹔朱臺者﹐在目之後直入一寸是也。次存南方熒惑星﹐在於玉門﹑華方﹔華方者﹐在於目毗之際五分﹐直入五分是也。次存中央鎭星﹐在於金室﹑長穀﹔長穀者﹐在於人中直入二分是也。其存之如綴懸於上﹐叩齒五通﹐咽液五過。微祝曰﹕高元紫闕﹐中有五神﹐寶耀敷輝﹐放光沖門﹐精气積生﹐化爲老人﹐首巾素容綠被絳裙﹐右帶流鈴﹐左帶虎賁﹐手把天剛﹐散絳飛辰﹐足躡華蓋﹐吐芒煉神﹐三景保守﹐令我得身﹐養魂制魄﹐乘楓飛仙。故七曜者﹐七星也。配七竅者也。九天者﹐九辰也﹐配九竅者也﹐廢一不可焉。

《經》曰﹕气亡液漏非已形﹐專閉禦景乃長寧。何也﹖閉房煉气﹐不遠唾﹐不多言﹐閉情欲﹐存日月之光是也。上淸有采飛根之法﹐常以日出之初東向叩齒九通。陰祝曰﹕日魂珠景﹐昭韜綠瑛﹐回霞赤童﹐玄炎諷象。旣已﹐暝目握固﹐存五色流霞﹐俱入於口﹐是爲日華飛根者也。於是向日吞霞四十五﹐咽復咽液九過。

《經》曰﹕五行相催返歸一﹐三五合气九九節。何也﹖五行之生克周而復始﹐相催之道返歸於一。一者﹐水數也。是乃五行之首﹐萬物之宗焉。老子曰﹕道生一﹐一生二﹐二生三﹐三生萬物。易有太極﹐是生兩儀。太極者﹐一也。一者﹐元之稱也。萬物所成﹐故曰終歸一也。三者﹐在人則耳﹑鼻﹑口也。五者﹐帝精也。故三五合﹐三三爲九者也。夫三五者﹐天地之根蒂﹐六合之要會﹐九宮之气節也。三元之气﹐混成之精﹐出入上淸﹑太素之宮﹐能存思之則得長生之道也。

《經》曰﹕高奔日月吾上道。何也﹖有吞月精之法﹐俟月出西向叩齒十通﹐微呼月魄五夫人之名而祝曰﹕月魄皎蕭﹐芬艷翳察﹐婉虛靈蘭﹐郁華結翹﹐淳金淸熒﹐炅容臺標。於是瞑目握固﹐存月中五色精光俱入於口﹐其月光之中有黃气﹐其大如目瞳﹐是爲飛黃月華玉胞之精者也﹐能修之則郁儀奔日﹐結璘奔月﹐同聲相應﹐同气相求者也。

《經》曰﹕玄元上下魂魄煉﹐一之爲物頗卒見。何也﹖資一以爲煉神﹐煉神以合一。一者﹐無爲之稱也。其心恬淡以得之而不可見也﹐守眞志滿一自歸己焉。

《經》曰﹕結珠固精養神根。何也﹖結珠者﹐咽液先後相次如珠﹐固精不泄焉。神根者﹐形軀也。

《經》曰﹕坐起吾俱共棟梁﹐晝夜耀景暮閉藏﹐通利華精調陰陽。何也﹖神以身爲屋邑﹐是爲其棟梁者也。心神用捨﹐與目相應。華精者﹐目精也。心開則目開﹐晝陽而暮陰﹐故曰調陰陽也。

《經》曰﹕散髮無欲以長存﹐五味皆至正气還。何也﹖胎息之法﹐仰外散髮﹐其枕高二寸二分﹐屈左右手之拇指﹐握固﹐閉目﹐伸左右臂去其身五寸﹐及漱滿口﹐咽其津液者三﹐微以鼻內之气入五六息而吐之。一呼一吸爲一息。至十吐气可以噸呻﹐呻畢復爲之﹐滿四九爲一竟焉。一竟者﹐七日一復也。散髮者﹐無爲無欲﹐神凝液流﹐元气入於臟﹐以成五味而俱至焉。合五爲一﹐寂然淸靜焉。

外景篇

玉牝金籥﹐以堅其內﹔獨飡太和﹐可以不死。

《經》曰﹕上有黃庭下關元。何一也﹖黃庭者﹐在首之中﹐明堂﹑洞房﹑丹田是也。二眉卻入一寸爲明堂﹐二寸爲洞房﹐三寸爲丹田。三者爲上元之一也。黃庭者﹐兩半而成洞房﹐中生赤子則爲一焉。常思之無失﹐則赤子化爲眞人在明堂之中。故知一者在明堂者也。行气導引﹐閉目內視﹐安心定志﹐混沌無涯﹐致其精上流於泥丸焉。明堂之中有君臣﹐洞房之中有父母﹐丹田之中有夫婦。或曰﹕黃庭者﹐脾也。其治在中關元臍之下三寸﹐元陽之門在於其前﹐懸精如鏡﹐明照於一身。此道也。

《經》曰﹕後有幽闕前命門﹐呼吸廬門入丹田﹐玉池淸水灌靈根。何也﹖幽闕者﹐二腎也。其狀如覆杯﹐去臍三寸﹐上小下大﹐有日月焉。命門者﹐臍之下也。呼吸喘息者何也﹖气出爲呼﹐气入爲吸。廬者﹐鼻也﹐是爲吐故納新之要焉。眉間卻入三寸者﹐丹田宮也。玉池淸水者﹐口之津液也。靈根者﹐舌也。常當琢齒漱液﹐可以漑灌舌根焉。

《經》曰﹕外本三陽神自來﹐三陽可長生。何也﹖男八女七﹐者﹐三光之曆候也。內養從此而生﹐與日月相守﹐天地相保焉。三陽嬰兒生時﹐一神魂魄來入於胎中﹐鼻引陽气取之以內養。赤子﹑眞人﹑嬰兒﹐是爲三陰﹐所謂陰神也。魂﹐陽也﹔魄﹐陰也。世之人無有道德則魂魄離身散矣。夫能拘魂制魄﹐使不動作﹐常在身中﹐則道合於自然者也。

《經》曰﹕遊璣懸珠還無端﹐玉牝金鑰身圓堅。何也﹖遊璣運轉﹐气脈流通而不止也。閉口養神﹐漱煉醴泉如流珠也。陰爲牝﹐陽爲鑰﹐兩不相傷﹐得乎口和﹐還精煉形﹐故得圓堅也。

《經》曰﹕象以四時赤如丹﹐仰前後卑各異門﹐送以還丹與玄泉﹐象龜引气至靈根。何也﹖明堂四達﹐應於四時﹐眞人子丹之所居。咀嚼其气﹐夫能思之則壽無窮焉。首與足﹐腎與心﹐心赤腎黑﹐本於同根。水火相克﹐故異門也。丹者﹐血也。化入下元﹐變爲白精。當此之時縮鼻還之﹐上至於泥丸﹐下至於口﹐變爲玉泉﹐以鼻引气至於舌根﹐咽送於腹則雷嗚應之﹐此眞气使之然也。

《經》曰﹕獨食太和陰陽气﹐故能不死天相旣。何也﹖世人食土地之精﹐以死報地﹔聖人食元和之气﹐以仙報天。故學仙者朝食陽气﹐暮食陰气﹐並元气則可以不死矣。

《經》曰﹕道自持我神明光﹐晝日昭昭夜自守﹐渴自有漿饑得飽。何也﹖思心中之赤气﹐明照萬神﹐守日月之光﹐念二腎之根﹐晝守光夜守神﹐饑食自然之气﹐渴飲華池之漿﹐則不饑渴而長生矣。

《經》曰﹕經歷六府藏卯酉﹐轉陽之陰藏於九。何也﹖根生六府﹐藏於卯酉﹐其要妙者也﹐陽反屬陰﹐轉體相就﹐還藏於九。九爲首焉﹐此所謂左三右七﹐戴九履一也。常於雞鳴之時﹐仰臥披髮﹐琢齒三十六通﹐吞精咽气﹐斯遠死之道也。

《經》曰﹕肝之爲气修而長﹐羅列五臟生三光﹐上合三焦道飲漿。何也﹖修气上行﹐達於其首﹐以補泥丸。五宮六府各有所主﹐故腎之上下有日月三光焉。三光者﹐日﹑月﹑星候也。三焦者﹐三關元也。漿者﹐華池也。

《經》曰﹕我神魂魄在中央﹐精液流泉去鼻香﹐立於玄膺含明堂。何也﹖中央魂魄者﹐二腎也。左魂右魄﹐晝則以魂守魄焉﹐暮則以魄守魂焉﹐拘魂制魄﹐不得動作可也。陰陽交接﹐漏液失精﹐則飲食無味鼻失芳香矣。舌下者﹐玄膺也。肺者﹐明堂也。含气咽之﹐灌於明堂﹐則流行於身中矣。

《經》曰﹕通我精華調陰陽﹐伏於玄門候天道。何也﹖此蓄精養神者也﹐負陰抱陽﹐調其精神。夫玄門者﹐鼻也。候上都之一神﹐使守精神以念其身焉。

《經》曰﹕淸靜無爲神畱止﹐精神上下關分理。何也﹖內修其道作無爲焉﹐外修其道作無欲焉﹐於是心不煩亂﹐精神畱止。精者﹐神也。气者﹐道也。保精息气﹐上下各有分理焉。當精思上下部﹐以守一神可也。

《經》曰﹕七孔已通不知老﹐還坐天門候陰陽﹐下於喉嚨通神明﹐過華蓋下淸且凍﹐入淸靈淵見吾形。何也﹖首面七孔者﹐精神之門戶也﹐通利其身則不老矣。朝食陽气﹐暮食陰气﹐會於口中。於是喉嚨之中有十二亭長﹐皆持玉戟守之﹐眞人在其內主通气上下者也。眉者﹐華蓋也。神位其中﹐入於腦戶﹐見於泥丸﹐可以卻白駐年矣。

《經》曰﹕還過華池動腎精﹐立於明堂望丹田﹐將使諸神開命門。何也﹖從其腦戶曆脊下入於腎者也。眉間卻入一寸是爲明堂﹐卻入三寸是爲丹田。鼻者﹐天根也﹔引其眞气晝夜綿綿可也。

《經》曰﹕隨鼻上下開二耳﹐閥視天地存童子﹐調和精華理髮齒。何也﹖元气出入於鼻﹐上下通於二耳也。天者﹐首也﹔地者﹐下部也。童子者﹐存念守一神也。吸其五气﹐琢齒三十六通﹐咽津三十六過﹐可以理玄白也。

《經》曰﹕藏養靈根不復枯。何也﹖養舌之根則不復枯燥﹐舌之下有醴泉﹐其出如流珠﹐常含而咽之勿妄吐也。

《經》曰﹕閉塞命門如玉都﹐壽傳萬歲將有餘﹐脾中之神遊中宮。何也﹖人生繫帶於精液﹐常當愛養之勿妄施捨﹐則精凝如玉﹐在於下部也﹐可以長生焉。脾者﹐在太倉之上﹐朝爲老君守理﹐暮遊明堂﹐爲太一君者也。

《經》曰﹕通利血脈汗爲漿。何也﹖五內安寧﹐手足汗液﹐此神明之信也。

《經》曰﹕上察天气年益長。何也﹖食其元气則骨輕矣﹐气與神相和則壽三百年矣。

《經》曰﹕服食玄气可遂生﹐還過七門飲太淵。何也﹖玄气者﹐二腎問之白气也。太淵者﹐咽口中之醴泉也。

道樞卷之九

至遊子曾慥集

神景篇

神山牡宮﹐气畱牝府﹔其气交感﹐以神爲禦。

天谷者﹐泥丸之宮也。上赤下玄﹐左靑右白﹐其中有黃焉﹐斯元神之府也﹐谷神眞一之至靈者也。其爲吾之性歟﹐而心爲其用焉。神靜則萬化安﹐情動則萬化生。夫能守其一﹑守其神﹐神斯靜矣﹐然後眞一者在於天焉。

上牝者﹐脫也。泥丸之前紫微位焉﹐紫微之前玉淸位焉﹐玉淸之下明堂位焉。明堂下通乎鼻。鼻者﹐牝之戶也。

下牝者﹐心也。心之上玉泉位焉﹐玉泉之上太皇位焉﹐太皇之上金光之庭位焉﹐金光庭之上慧泉位焉﹐慧泉之上五靈之源位焉﹐五靈源之上靈泉位焉。過天曜﹐出胃口﹐入九端﹐通夫地之要而至於其口及惟之聞者﹐牝之戶也。

神者气之母也﹐气者神之子也﹐不可斯須而離者也。神止於牡宮則气畱於牝府﹐故神能禦乎下﹐與气交感﹐升降不息﹐自然之道也﹐於是必加精進焉。使夫妙中得定﹐定中有神﹐三衣足而四器空矣。三衣何謂也﹖曰性﹐曰智﹐曰慧。四器何謂也﹖曰目﹐曰耳﹐曰鼻﹐曰舌。性者神也﹐智有通也﹐慧有變也﹐聖人觀性生法﹐法無量矣。於是變化至於無窮﹐入於無爲。日用而不知日器空矣﹐六塵亡矣﹐尙何六賊人育哉﹗吾則澄其神不附於萬化﹐神通之力綿綿守之﹐用之何倦﹖守之何勤﹖凡比者空而不色﹐色而不空﹐無爲之妙用者也。

三宮者﹐心脾之升降者也。二輳者﹐其路也。上通乎天門﹐下達乎地戶﹐中灌漑乎三宮。腦者﹐上玄下赤﹐左白右靑﹐其中有黃焉﹐三陰之正﹐太玄之中者也。精外謂之溲﹐水中謂之賸蛇﹐其名太素之魔﹐呼吸眞气﹐運行經絡者也。下之心者﹐上赤下玄﹐左靑右白﹐其中有黃焉﹐三陽之正﹐太一之中者也。精外謂之溲﹐水中謂之元龜﹐其名太玄之魔﹐呼吸眞气運行經絡者也。脾居中央﹐是爲二气升降之府﹐神气交感之宮也。

吾能守乎泥丸﹑天谷﹐其主二千有七百息﹐使气定十周﹐自然心之陽與腦之陽合於脾﹐下達乎玉匱﹐過乎太倉﹐入於尾閭﹐出於心﹐升於二輳﹐狀如火輸焉。元神過乎上淸﹐行乎太樞﹐越乎靈道﹐入於中廟﹐歷乎腦戶﹐出於風府﹐傳乎二輳﹐神气交而百體五形其炎如火﹐其狀如迸泉焉。於是觀也﹐神不入乎色﹐視也﹐神不入於聲聞也﹐神不入於香味也。吾湛湛乎其定﹐四器可謂空也矣。聖人於是知空之不空也﹐色之不色也﹐而得智慧於斯焉。知不知﹐孰知慧哉﹗視不見﹐孰知妙哉﹗故不性之性謂之合﹐不神之神謂之眞﹐此其日用之定者也。夫能於定之中而明不神之神﹑不性之性﹐財神而化性﹐而眞與天地等其久﹐陰陽同其運矣。

順生篇

按蹻之方﹐出於玄策﹔可以延年﹐可以驅疾。

施眞人曰﹕養生者以不損爲本﹐進道者以無病爲先﹐吾得安樂之法﹐十有三門焉。

少廣之山有神人曰金母﹐戒黃帝曰﹕少思寡欲﹐則聲色自無矣。

太上教尹眞人曰﹕虛心弱志﹐則神气永寧矣。

彭眞人﹝名龜年﹞曰﹕吾嘗有目疾﹐晝夜睜目注視以去其昏﹐閉之少頃而再行焉﹐積功可察秋毫矣。

徐眞人﹝名甲﹞曰﹕吾嘗有目疾﹐正坐於暗室﹐運其晴以旋轉者﹐其數八十有一二﹐瞋目集神而復旋轉無數﹐功久而神光自見﹐狀如金輪矣。

劉眞人﹝名綱﹞曰﹕吾時有腦痛﹐其風气上攻﹐晝夜以左右手束其額﹐大指以對天倉﹐閉息運气以攻其首﹑其目﹐時歇大指﹐使气達於頂﹐則風隨气散矣。

葛眞人曰﹕人有首痛腦風﹐令居幽室﹐靜坐閉息﹐掩耳﹐气極則放焉﹐放之則輕擺其首而不止焉﹐松風去痛﹐明目補髓矣。朱眞人曰﹕气弱而形衰﹐食多則凝塞。晝夜卽其凝塞之時﹐盤膝靜坐﹐升身鼓腹﹐閉息不止﹐則六腹空而飲食進矣。

元眞人﹝名穀﹞曰﹕未仙之日絕食於曠穀﹐惟茹艸木﹐則鼓腹以衝五藏之凝滯﹐閉息以聚三才之眞气﹐加之以內想以火﹐咽其津而納其眞水焉﹐榮衛克悅而气和通﹐可以延年矣。

左眞人﹝名慈﹞曰﹕老而奉眞﹐多傷於風﹐晝夜交左右手相叉﹐以首﹐扣地﹐其气上衝乎天柱﹐漯然汗出於四支乃已。用之可以除疫﹐可以明目而導气。

王眞人﹝名利﹞曰﹕覺寒之時﹐幽室盤膝而坐﹐左右手兜其腎閉息﹐以首扣禮者五七十﹐其汗四溢而出﹐其寒散矣。常用之﹐和气明目﹐膚澤而骨健。

劉眞人﹝名可道﹞曰﹕居山者爲雪霜所侵而其腹痛﹐坐密室﹐亡慮亡思﹐內想其腹﹐對掌抱臍﹐可以散寒气而益元陽矣。

孫眞人﹝名守一﹞曰﹕凡腹痛而腸內有虫﹐則斂身咽气者十﹐抱臍搓掌百數﹐再搓則痛止而虫下矣。常用之補气活血﹐可以延年。

吳眞人﹝名遜﹞曰﹕靜坐密室﹐疊掌盤膝﹐閉目冥心﹐升身而凝息﹐內觀病所自起﹐卽心傳气﹐百疾可廖矣。常行之﹐可以健步﹐可以還童。

袁眞人﹝名素﹞曰﹕閉息按胯﹐截畱眞气而還下元﹐是爲保益之方﹐久而不已﹐可以益壽﹐可以固形。

崔眞人﹝名德基﹞曰﹕扣首抱頸﹐般運神光﹐入於天宮﹐久而不已﹐面目淸﹐神气和矣。

劉眞人﹝名海蟾﹞曰﹕疊指以閉玉戶﹐法用含津﹐勿令走失﹐是爲鎖金關。可以不夢鬼交﹐久而不已﹐可以延壽而飛升。

蓋眞人﹝名元眞﹞曰﹕咽納百口﹐不攪而自然眞水朝上矣。有疾用之則病已﹐常用之﹐肌膚華潤。

呂眞人﹝名崑﹞曰﹕搓兜臍腎﹐交加換手﹐抱臍之下﹐握其腎﹐左右手更換焉﹐可以集眞气而壯下元矣。

平都篇

太上玄丹﹔至微而顯﹐絳宮紫戶﹐其則不遠。

中嶽眞君蘇子玄曰﹕吾得太上玄丹之經焉。夫二眉之問﹐上卻入三寸﹐分爲守雙﹑寸田。於是左面有絳臺﹑靑房焉﹐右面有黃闕﹑紫戶焉。於絳臺中間以爲道﹐以導之左右有臺闕﹐伺非常之气焉。紫戶之神﹐其名曰平靜守法王﹔靑房之神﹐其名曰正心。其神並形如嬰兄﹐衣如其房之色﹐手執流金之鈴﹐暮臥及存思之時﹐先存三神﹐仿佛見焉。乃扣齒﹐三呼其名而祝曰﹕紫戶靑房二大神﹐手把流鈴﹐身生風雲﹐挾衛眞道﹐來聽我前﹐我思感通﹐靈利陶甄﹐出入利正﹐上登九門﹐卽見九眞太上之尊。祝已﹐乃存思三一﹑洞房九道諸要道焉。

左右耳有云儀使。云儀使嗚鐘以聞九宮者耳嗚﹐使知有自外來也﹐聞之則錯手掩耳﹐而祝曰﹕赤帝在宮﹐九眞在房﹐請聽神命﹐示察不祥﹐太一流火﹐以滅萬凶。祝已﹐以手指耳門七過。面熱者佳候也。頸問索索惡寒者﹐惡之入也﹔急臥暝目﹐存乎玄丹之宮﹐太一眞君以流火之鈴煥而擲之﹐使惡气出﹐則耳目內外光火炯然﹐照於一身。

卻入一寸﹐是爲明堂之宮。其宮之中﹐左有明童眞君焉﹐右有明女眞君焉﹐其中有明鏡神君焉。三宮者﹐理乎水火者也。服綠錦之衣﹐帶赤玉之鈴﹐銜赤玉之鏡﹐其形如嬰兒﹐向外並生焉。存之旣已﹐因三呼三君名字﹐明童名玄陽﹐字少靑﹔明女名微陰﹐字少元﹔明鏡名照淸﹐字四明。扣齒九通﹐則千妖伏而萬鬼滅矣。饑渴者存三君則口吐赤气﹐灌吾之口咽吸之﹐斯須饑渴除矣。求延年者﹐當正心安寢在於明堂三君﹐外向長跪﹐口吐赤光之气﹐克灌吾之身﹐斯須赤气環遶而爲火﹐身與火同一體﹐內外光明﹐良久乃止﹐是爲日月煉形焉。卻入二寸﹐是爲洞房之宮。洞房之宮﹐其左有無英公子焉﹐其右有白元君焉﹐其中有黃老君焉﹐此飛眞之道也。

卻入三寸﹐是爲丹田之宮。丹田之宮﹐其中有上元眞一帝君焉。帝君有二卿﹐共守三元﹐眞一之道﹐斯地眞者也。卻入四寸﹐是爲流珠之宮﹐司命之所行者也。

卻入五寸﹐是爲玉帝之宮﹐玉帝神母居之。

明堂之上一寸﹐是爲天庭之宮﹐上淸眞女居之。

洞房之上一寸﹐是爲洞眞之宮﹐太極帝妃居之。

丹田之上辟方一寸﹐是爲玄丹之宮﹐腦精泥丸之魂宮也。夫腦者一身之靈也﹐百神之命窟﹐津液之山源﹐魂精之玉室也。夫能腦中圓虛以灌眞﹐萬穴直立﹐千孔生煙﹐德備天地﹐混同大方﹐故曰泥丸。泥丸者﹐形之上神也。惟知吞气納液﹑嗚鼓叩齒而不知所因者﹐乃泥丸之末流爾。

玄丹之宮正方一寸﹐有綠室紫微之房。朱煙滿乎內﹐於是泥丸太一眞君居之。其形如嬰兒﹐坐於金牀玉帳之中﹐服紫繡飾衣﹐腰帶流光﹐左把北斗七星之杓﹐右執北辰之罡。北辰者﹐北極不動星也。《太上龍書》云﹕正坐玄丹﹐不偏不邪﹐言此道也。暮夜寢處﹐去諸思念﹐坐臥任意﹐先存北極辰星之中有紫气來入於玄丹之宮﹐須臾滿溢出於身外而周於身內外﹐與紫房合體矣。又存日來入於玄丹之宮﹐中有紫气﹐視之如暗中之火珠。已﹐乃存上淸中黃太一眞君從北極紫气之中來下於玄丹之宮。已﹐又存其身忽然上入玄丹之宮﹐在太一之前對坐﹐其服色任意因心﹐起再拜稽首﹐膝前問道。乃咽紫气三十過﹐咽津三十過。已﹐又存北斗七星內有赤气如弦焉﹐徑下入於玄丹之宮﹐於是太一及其身俱承日而行﹐入於赤气之道﹐上詣於北斗魁中。行之十四年﹐則與太一同遊七元之綱﹔十六年則受書於上淸矣。夕一存之﹐惟數而已﹐不可廢也。專修此者﹐不必三一也。凡月之一日﹑三日﹑七日﹑十有五日﹐與夫夜半之時﹐存玄丹宮中太一眞君﹐正坐向外﹐口吐紫气﹐下入我口﹐隨卽咽之者五十過。微祝曰﹕太上眞皇﹐中黃紫君﹔厥號規英﹐字曰化玄﹔金牀玉帳﹐紫繡錦裙﹔腰帶火鈴﹐斬邪滅姦﹔手把星精﹐頂生日眞﹔平坐吐气﹐使我咽津﹔與我伺語﹐宴服玄丹﹔煉灌七魄﹐和柔三魂﹔神靈奉衛﹐使我飛仙﹔五臟自生﹐還白童顏﹔受書上淸﹐司命帝君﹔所願所欲﹐百福惟新。旣已﹐復存其身上入於玄丹之宮﹐寢息太上之前焉。玄丹者何也﹖泥丸之神也。

《元眞一經》曰﹕气結爲精﹐精感爲神。神爲眞人﹐眞人升爲赤子﹐此眞一者也。故守三一者爲地眞矣﹐守洞房者爲眞人矣﹐守玄丹者爲太微宮矣。守一之道﹐當存北斗七星﹐以魁爲蓋﹐以柄指前﹐赤子居中。於北斗七星冉冉至於吾頂之上﹐星腳向天以正指前者﹐存陽明陰精在於後﹐存天關之星令云吾口七尺星對口之前﹐黃气陽精三道順行焉。然七星者各有童子﹕一曰陽明之星﹐其名樞明﹔二曰陰精之星﹐其名曜靈﹔三曰眞人之星﹐其名北元﹔四曰玄冥之星﹐其名寶精﹔五曰丹元之星﹐其名丹嬰﹔六曰北極之星﹐其名虔淸﹔七曰天戊之星﹐其名紫英。常存之在於一星之上﹐則百邪不姦﹐凶气滅亡矣。

《內視中方》曰﹕欲登淸靈﹐當存五星﹔密至密行﹐不出宇庭。其存之之法﹔於夜半生气之時﹐平坐榻上﹐向月建所在叩齒九通﹐咽津三十過﹐北向再拜。陰祝曰﹕謹白太上﹑太極眞君﹐請五方﹑五帝﹑五靈神使共相見。祝已乃瞑目存想五星如綴懸於上﹐於是北方辰星在於首之上﹐東方歲星在於左﹐西方太白在於右﹐南方熒惑在於二膝中間﹐中央鎭星在於心。常行之﹐久則見星之精爲﹐五老至矣﹐可以從之問飛仙之道焉。

黃伯嚴﹝名敬﹞有煉形之方﹐曰﹕想北極之中輔星﹐而思之倏歘之中有太陽赤童持朱旌招搖之火﹐以燒其身﹐煉去三尸﹐可以長生矣。石湯傳其方﹐常存其眉間有星﹐其光如豆﹐思念之﹐其赤如火﹐須臾蓋於面目以周於身﹐忽然忘其形﹐惟見其火正赤﹐良久而滅﹐而身復舊焉。

樂子長有漱華池之方曰﹕常含棗核如兒吮乳﹐久之乃滿﹐咽其三分而畱二分﹐與气俱咽焉。其名曰還精﹐可以周而復始者也。雞鳴而起﹐扣齒三十六通﹐至於三百則齒之搖者固﹐齲者愈﹐痛者止矣。於是有食五芽之方﹕先東向扣齒九通﹐而祝曰﹕東方靑牙﹐紫雲流霞﹔三素徘徊﹐玄霜玉羅﹔服食晨暉﹐飲咽朝華。旣已﹐想以舌之上唇之外﹐取津咽液三十過﹐一舐接津液輒一咽﹐而存靑色入於其肝。行之十年﹐東方老人來授以靑眞之經矣。

次南向扣齒九通﹐而祝曰﹕南方朱鳥﹐丹霞太微﹔九道降煙﹐發布景輝﹔服食靈晨﹐飲以丹池。祝已﹐以舌舐下唇之外﹐取津咽之三十過﹐存液之赤气入於其心。行之十年﹐南極老人來授以景丹之經矣。

次西向扣齒九通﹐而祝曰﹕西方上明﹐飛霞金液﹔服食太明﹐素靈之精﹔飲以玉酒﹐晨華啟靈﹔使登虛皇﹐上升高淸。祝已﹐以舌舐唇之內﹐取津而咽之三十過﹐存液之白气入於其肺。行之十年﹐西方老人來授以素符威神之符矣。

次北向扣齒九通﹐而祝曰﹕北方玄滋﹐度云啟胎﹔綠霞三升﹐紫蓋蒼晨﹔服食日華﹐飲以瓊飴。祝已﹐以舌舐下唇之內﹐取津而咽液三十過﹐存液之蒼色入於其腎。行之十年﹐北極老人來授以玄錄寶明之符矣。

次南坐上扣齒九通﹐而祝曰﹕戊己之元﹐黃素五云﹐四霞紫靑﹐八景九晨﹐二明激輝﹐七曜靈尊﹐和津灌气﹐服食中元﹐琳華親胎﹐飲以醴泉。祝已﹐以漱滿口之中玄膺內外及舌齒之問﹐上下表裏通匝取津而隨咽之四十過﹐存液之黃色入於其脾。行之十年﹐中央黃老君來授以黃气陽精﹑藏天隱月﹑逐綠章靑﹑腰虎書矣。此五符者﹐皆可以一合而上升者也。夫玄與四老俱升者﹐則四極老人復一時俱降同共上升乃各隨方而遊﹐非一一先去也。然其次可以常行之﹐不必雞鳴平坐寂念﹐體神淸閒皆可爲之也。

煉精篇

雞鳴而興﹐咀嚼玉泉﹔外禦百侮﹐內安三田。

孫眞人曰﹕淸旦未語之時﹐咀嚼玉泉而徐咽之﹐凡二七過﹐於是叩齒十有四。久行之﹐其精滿矣﹐潤乎一身。

髮欲常理﹐齒欲常扣﹐津欲多咽﹐气欲常淸﹐手欲在面﹐足欲頻行﹐耳欲常摩﹐目欲常搓。

凡寅之時而爲導引焉﹐扣齒三十有六﹐以集其神﹐存想丹田五臟之色之象而一周焉﹐然後澄也二息﹐並絕其念﹐使其心常存於下丹田行住坐臥﹐常如此存心。久之﹐神气自住﹐諸疾不生。若夫怨怒憂懼煩惱﹑邪之思欲奔競﹐修眞之大禁也﹐一動則元气損矣﹐此之謂內丹。陰施惠於人﹐此之謂外丹。

純陽篇

太一之鼎﹐以酉爲模﹔呼吸百刻﹐是謂神符。

黃帝遊於靑城之野﹐見廣成子﹑岐伯﹑黃穀子而問道焉﹐於是得百刻之神符。

純陽子曰﹕刻始於一﹐而吾之息百二十有五焉。子午卯酉之時﹐其刻九餘八而己﹐盈乎百之數則呼吸定於一。通乎晝夜﹐吾之息萬三千五百。環周於身﹐於是經絡血脈流行五十營而內丹生矣。曰卯曰酉﹐二分之數也﹐其可不明乎﹖仲春之火﹐太陽也﹐謂之火忌。於是察進退之理﹐以龍從虎而神符斯至矣。蓋吾以兌之金爲澤﹐水生於金﹐金生於土﹐而爲太一之鼎﹐是所謂酉模也。吾方進火焉﹐三千日而珠琳成。甲﹐膽也﹐子戌申午辰寅﹔乙﹐肝也﹐未卯酉巳亥丑﹔丙﹐小腸也﹐子申午寅辰戌﹔丁﹐心也﹐丑卯巳未酉亥﹔戊﹐胃也﹐子寅辰午申戌﹔己﹐脾也﹐丑卯巳酉未亥﹔庚﹐大腸也﹐子辰寅戌午申﹔辛﹐肺也﹐酉卯巳丑亥未﹔壬﹐膀胱也﹐子寅辰午申戌﹔癸﹐腎也﹐丑卯巳未酉亥。是所謂純陽也。天地無之則萬物不生矣﹐吾得之以爲生成之方。壬爲天機﹐丙爲地紐﹐以六甲還天地終五之道﹐斯大道也。

古之鼎有五﹕其大容水二升﹐其高五寸半﹐其名曰丹砂﹐按天地之元气也﹔容水一斗﹐其高一尺﹐其名曰秋石﹐按乎十干﹐皆九日而更焉﹔容水一斗六升﹐其高一尺六寸﹐其名曰白馬﹐按日月之數﹐日更焉﹔容水二斗八升﹐其高二尺八寸﹐其名曰白雪﹐按二十有八宿﹐旬有五日而更焉﹔容水二斗四升﹐其高二尺四寸﹐其名曰黃芽﹐按二十有四气﹐亦日更焉。今之鼎有九九陽數也。鼎之實金汞丹砂也。其大五升﹐隨其形五日而更﹐九日而周。

道樞卷之十

至遊子曾慥集

華陽篇

日月之樞﹐天地之機﹔華陽著書﹐憲章其師。

華陽子曰﹕吾有返老還童之方焉﹐內丹就則眞气生矣﹐外丹成則凡骨健矣。

純陽子曰﹕晨興則咽惡濁之津以開其胃﹐呵心之气以搓其臉。夫心气者﹐升則爲色﹐散則爲脈﹐流則爲血﹐凝則爲膏矣。次以濃津塗其尺宅﹐內接眞气﹐自然酣顏。夫欲采益下元者﹐則采龍虎之精﹐凝於黃庭而爲內丹。內丹者﹐可以得長生者也。煉金石補丹田﹐爲內大藥。大藥者﹐可以不死者也。

純陽子曰﹕手搓臍之下﹐以盡九九之數﹐復以左右手更換兜其外腎﹐其數以九焉。及乎哺時則咽气而擂外腎﹐收膀胱之气於丹田﹐納心之气於下部。心火也﹐當常降於下﹐默照如火輸之旋轉焉。其驗𨿽遲﹐其功大矣。故曰﹕腎者﹐气海也﹔心者﹐神都也。保守無虧﹐搓之兜之擂之咽之﹐左右手抱其臍﹐旣困則外而屈膝焉。以外腎與臍相對﹐自然下元堅固而交合內丹矣。

凡交坎離者﹐必取其卯酉之時可也﹔交龍虎者﹐必取其子午之時可也。古之上聖養陽不養陰﹐煉龍不煉虎﹐孰測其妙哉﹖夫用卯以交於坎離﹐於是閉息靜坐﹐使气液相向﹐內滋乎五臟﹐外充乎四體焉。用午以交於虎﹐於是滿口含津﹐使鉛投於汞﹐丹砂凝結﹐采補還丹成矣。腎中生气﹐以气還腎﹐其名曰小還丹﹔心中生神﹐以神還心﹐其名曰中還丹﹔腦中生髓﹐以髓還腦﹐其名曰大還丹。龍虎交者﹐小還也﹔內觀者﹐中還也﹔肘後者﹐大還也。純陽子曰﹕殺夫救婦﹐當尋其母。審五行之生剋﹐隨四時之盛衰﹐可謂盡善矣。𨿽然殺夫尋母止可救補於五臟之不足而已﹐引子殺鬼止可抽瀉本宮之有餘而已。凡本宮之不足﹐當尋母而呵之﹐使气還於田﹐子母相生﹐般運煉形焉。

太陰煉形者何也﹖以咽中取水灌乎四支﹐玉液煉形者是也。太陽煉形者何也﹐以丹中馭气﹐焚於百骨﹐金液煉形者是也。陰煉陽其效遲矣﹐陽煉陰其功細矣。夫於亭午气王之時﹐靜坐升身﹐鼻中出息不厭其長也﹐气滿而汗微出﹐其名曰眞珠浴。午之後气弱之時﹐偃外運气於手足之間而不凝滯﹐及其气滿則收還於丹元﹐再收不厭其多也﹐將入丹元頻咽頻擂斯爲妙矣。若夫肘後還精補腦之餘﹐眞水下降而用旣濟之訣﹐與夫還丹之餘气上升而焚身﹐於時皆不可以用此也。

金石可取爲外丹﹐而客气終不爲吾身也﹔坎離可采爲內丹﹐而虛气終不能常用也。昔人取眞陰眞陽凝結而爲內丹﹐於气之中復取眞气還於黃庭。其行之也﹐當於亭午五气會合之際﹐注意采之﹐此乃赫赤金丹一日自成﹐旬日進功奪三百之期者也。辰巳之交﹐采肝之精英﹐其名曰靑金丹﹔未申之交﹐采心之精英﹐其名曰紅液丹﹔子午之交﹐采脾之精英﹐其名曰黃芽丹﹔戌亥之交﹐采肺之精英﹐其名曰西華丹﹔丑寅之交﹐采腎之精英﹐其名曰太微丹。凡有一丹﹐斯可以壽百齡矣。五丹煉聚﹐久視之法也。取眞气以煉气﹐於是乎气中有气﹐其气生神﹐神在卽形在矣。隨大運以煉眞气﹐隨小運以煉元气﹐固可以長生延年者也﹐然未若一日而煉五气﹐十日而結大丹﹐絕念以守眞息﹐畱气以養元神﹐始在五臟﹐次餘一宮﹐气中生神﹐煉神合道者也。

周天火候之理﹐蓋不一焉。閉息以攻病﹐脇腹以補衰﹐升身以通經絡﹐按胯以健腰膝﹐所貴乎時日無差﹐進退有數﹐加減當理﹐抽添合宜而已。善煉丹者以三昧之气依乎周天之運﹐五日一气節﹐次而進之﹐積之百息曰小成﹐千息曰中成﹐萬息曰大成。午之前煉形﹐不厭乎頻升而引也﹔午之後煉丹﹐不厭乎頻咽而飲也。進火何以加減乎﹖始以干者也﹐次以兌﹐終以坤﹔始以煉﹐次以兩﹐終以斤﹐皆進火之理也。

內觀者何也﹖觀己不觀物﹐觀內不觀外者也。吾有觀心之法﹐一念不生﹐如持盤水湛然常淸焉。吾有觀天之法﹐終日靜坐﹐默朝上帝焉。吾有觀鼻之法﹐常如垂絲鼻上﹐升而復入﹐降而復升焉。內觀之至也﹐則气入泥丸﹐神超內院矣。彼沙門入定久而昏寂﹐止於陰神出殼而已。道家坐忘久而頑著﹐神气豈能成就哉﹖故內觀之法﹐以爭心爲本﹐以絕想爲用﹐下心之火於丹田﹐不計功程﹐蓋如達摩所謂一念不漏﹐自然內定而結元神焉。

夫气胎息易行而難就者﹐何也﹖爲有妄識心者也。眞胎息難行而易成者﹐何也﹖爲有淸靜性者也。胎息之訣﹐閉其所入之气﹐畱其所傳之息﹐綿綿若存﹐用之不勤可也。於是有朝元之方﹕於子之時气生﹐及午而上朝於心﹔於午之時液生﹐及子而下還於腎。龍虎交而成丹﹐其名曰下朝元。以鉛汞分胎﹐以成其神﹐三陽上升於內院﹐其名曰上朝元。夫煉气而气見本色矣﹐煉神而神入元宮矣。以眞火散其陰魔﹐於是丹就而气自朝焉﹐气眞而神自朝焉。於午之前靜坐﹐鼻之中長引其气﹐自合於中元矣﹔於子之前靜坐﹐斂身咽气﹐則自朝於下元矣﹔日出之前靜坐﹐升身偃脊﹐則气自朝於上元矣。

何以謂之還精補腦乎﹖夫精在於腎﹐以气補之﹐可以長生者也﹔气在於心﹐以神安之﹐可以不死者也﹔髓出於腦﹐以眞陰眞陽補之﹐可以返老還童者也。若夫抽腎之气於肘之後﹐飛入上宮﹐是以眞陰補之也﹔還其眞气而內觀﹐超於內院﹐是以眞陽補之也﹔終日嘿嘿﹐忘慮絕機﹐二气互交﹐凝於髓海﹐是以陰陽補之也。眞陰補之其法不出丑寅之間﹐升身直腰偃胸﹐閉其雙關而動焉。少者月開之﹐老者百日開之﹐開其雙關而復閉其上關﹐開數如前﹐旣入上宮卽旣濟矣。

旣濟﹑未濟何道也﹖坎離匹配者﹐滋益五臟﹐未能成丹也。龍虎交際者﹐聚集五气﹐而未能朝元也。惟丹成於未濟﹐神會於純陽而後可也。純陽子爲陸居神仙長生不死者﹐坎離相交之功也。爲純陽上眞棄殼升仙者﹐龍虎相交之功也。坎離之交在於離之卦﹐含津引气是也。陰中取陽﹐陽中取陰﹐可以長生不死而已。卽日其丹成﹐純陽之气生﹐則不比乎腎气之中有陰虎者也﹔卽日其髓滿﹐純陽之水降﹐則不比乎心液之中有陽龍者也。上水下火﹐旣濟之義也。故無鼎中之眞水﹐不可以制純陽之气﹔無丹中之眞火﹐不可以煉純陽之質。一升一降﹐以陽煉陰﹐陰盡純陽。於是陽神自聚﹐上朝於天宮﹐指日而出殼矣。旣濟之法者﹐蓋取午之前﹐前起後起於焚身法中而用還丹咽法者也。

出入分形者﹐何道也﹖或以鼻之上垂絲﹐使升入天宮焉﹐或以地湧起物象﹐使神離於本位焉﹐俱可以分形者也。或以鶴出巢而衝天門﹐或以龍出水而入碧落﹐或以三級紅樓﹐或以七層寶塔﹐或以花村﹐或以枯木﹐皆可以出殼者也。是之謂調神升仙之法歟。夫人之始﹐卽父母之精血而爲腎。腎者﹐丹也。卽吾之身陰陽而爲丹者﹐眞丹也。丹成則眞气生矣﹐至於眞气足而後始可以造化焉﹐升之煉形則騰舉矣﹐畱之煉气則棄殼矣。若無內丹﹐止用腎气之升納以求分形﹐則不過乎陰靈誤出於天門﹐鬼仙之道也。保守腎气﹐取陰陽之粹﹐凝而爲丹﹐丹成气足﹐隨時煉气則元气朝而眞神集矣。隨方調神﹐神自成體﹐又何必調神之法﹐分形之像乎﹖學者患址不立而求分形之訣﹐縱或能出天門而往來不熟﹐出入有差﹐冥冥眞靈不能再入其身﹐是謂之咎﹐亦可悲夫﹗

觀天篇

一气之元﹐以道爲本﹔水火以交﹐陰陽以運。

沖虛子本太上所論﹐沖虛子注

釋曰﹕元气者以道爲本﹐要在乎精動於水火。水火者何也﹖心腎之气液相生者也。於是煉其陰陽﹐陰陽者何也﹖日魂也﹐月魄也﹐使之和暢而不失其度焉。金木相刑者也﹐因刑而成器矣。龍者陽而生於離者也﹐虎者陰而生於坎者也﹐此黃芽之名者乎﹗

修道者有三界焉。首者﹐天界之首也﹐是爲上元。天谷泥丸之宮﹐萬神之所聚焉﹐三萬六千神之所經由焉﹐蓋運用升降﹐般神入腦之路歟﹗大槌骨者﹐天界關也﹐升沈上下﹐往來循環之途﹐一撞可以達於天關矣。自下而升﹐是爲較輔之關﹐其中有藥﹐是爲黃芽﹑白雪者乎﹗心者﹐絳宮也。心安則神安﹐心亂則神亂﹐萬神於是取則焉。其形丹鳳﹐其名赤龍﹐蓋屬南方之火者也。以心之液煉肺之气﹐則爲金膏矣。絳宮之後有太玄之關﹑血臟之府﹐何也﹖心之中生乎眞水。眞水者﹐玄也。臍之下三寸﹐其名曰大海﹐內有龜蛇﹐潛藏元气者也。

修生者能知所以呼吸﹐斯養眞之本乎﹗左者腎也﹐右者命也。抱守元气﹐烹煉性命﹐煆陰以爲陽﹐可以安樂延年矣。腎之中有神焉﹐未悟則謂之烈女﹐旣成則謂之元君﹐未煉則爲元龜﹐已煉則爲白鹿﹐其二首四足者歟﹗

大海有寶瓶焉﹐其藏眞精謂之九還七返不死之丹﹐後有尾閭之關﹐中有二竅通於輾轤。從尾閭而上﹐始運也﹔過於太玄﹐再運也﹔過於輸轤﹐斯一撞而通二關者也。左者文气也﹐右者武气也﹐上通於天界﹐左有靑龍﹐右有白虎﹐此二气也。

世之人於子之後午之前﹐漱咽其津液華池﹐然三關未啟﹐則爲納气於空寂﹐咽水於虛腸﹐何以得納於極陽之首﹑泥丸之宮而造化乎﹖必子之後一陽初生﹐安鑪下火﹐集陽神於內院﹐擒龍虎於壺中﹐此煆煉精華﹐驅逐鬼神之妙者也。

人之一呼一吸也﹐其行各三寸。定其一息﹐則晝夜行一萬二千有五百息而周於一身。定息般運則龍虎之胎可以成矣。

《老子》曰﹕知其母﹐復知其子﹔旣知其子﹐復守其母。子母相戀﹐同守於明堂﹐則內之神嬰不絕矣。明堂者﹐泥丸也。子母者﹐陰陽之本也。其要何如哉﹖養其陽神﹐煉其陰魄﹐精以爲气﹐气以爲神﹐神以合道﹐功成行滿﹐乃長生久視之道也。

觀空篇

動或不撓﹐滯或不通﹔當究其極﹐以觀五空。

希夷先生曰﹕欲究空之無空﹐莫若神之與慧﹐斯太空之蹊也。於是有五空焉﹕

其一曰頑空。何也﹖虛而不化﹐滯而不通﹐陰沈胚渾﹐淸气埋藏而不發﹐陽虛質朴而不止﹐其爲至愚者也。

其二曰性空。何也﹖虛而不受﹐靜而能淸﹐惟任乎離中之虛﹐而不知坎中之滿﹐扃其眾妙﹐守於孤陰﹐終爲杳冥之鬼﹐是爲斷見者也。

其三曰法空。何也﹖動而不撓﹐靜而能生﹐塊然勿用﹐於潛龍乾位﹐初通於玄谷﹐在乎無色無形之中﹐無事也﹐無爲也﹐合於天道焉﹐是爲得道之初者也。

其四曰眞空。何也﹖知色不色﹐知空不空﹐於是眞空一變而生眞道﹐眞道一變而生眞神﹐眞神一變而物無不備矣﹐是爲神仙者也。

其五曰不空。何也﹖天者高且淸矣﹐而有日月星辰焉﹔地者靜且寧也﹐而有山川艸木焉﹔人者虛且無也﹐而爲仙焉。三者出虛而後成者也。一神變而千神形矣﹐一气化而九气和矣﹐故動者靜爲基﹐有者無爲本﹐斯亢龍回首之高眞者也。

太淸篇

五行四象﹐修道之要﹔夫能知之﹐於以觀妙。

修道者必明夫五行四象焉。四象者﹐一曰金翁﹐二曰奼女﹐三曰嬰兒﹐四曰黃婆﹐然後知陰陽升降﹑七寶運用之理矣。五行者﹐五臟也。肝者﹐木也﹐其幹甲乙﹐其中有气﹐名曰靑龍﹐道於夾脊之左﹐經絡之上﹐流而入於其目﹐其化爲相。汨者﹐眞水之餘气也﹐流而入於上愕之左﹐是謂金液者也。肺者﹐金也﹐其幹庚辛﹐其中有气﹐名曰白虎﹐道於夾脊之右﹐入於其鼻﹐其化爲涕。涕者﹐眞金之餘气也﹐流而入於上愕之右﹐是謂還丹者也。心者﹐火也﹐其幹丙丁﹐其中有气﹐名曰朱雀﹐道於心脈之絡﹐入於舌下﹐其化爲津﹐咽而入於心﹐其化爲血。血者﹐眞火之餘气也﹐流而入於舌之左﹐是謂神水者也。腎者﹐水也﹐其幹壬癸﹐其中有气﹐名曰玄武﹐道於前之經絡之右﹐而入於其耳﹐流於舌之右﹐是謂華池者也。脾者﹐土也﹐其幹戊巳﹐其中有气﹐名曰勝蛇﹐道於後之經絡之上﹐運而入泥丸﹐其化爲涎。涎者﹐眞土之餘气也﹐流而入於唇下﹐是謂黃芽者也。

金丹篇

以養其气﹐以煉其形﹔澄心絕慮﹐斯返眞精。

茆君曰﹕夫欲行功﹐莫先養乎气﹐气旣養矣﹐然後畱精以煉形﹐則眞精返而一兀气還矣。

吾嘗靜居﹐澄心絕思﹐勿窒其心而息調焉。於是爲之導引﹐使四支通暢﹐取眞水含養在於鼎﹐次開夾脊二十有四關﹐以內外之火焚其三關﹐此精气之要津也。

坐久而气閉以轉火車﹐三轉則金精斯起矣﹐數終乎九﹐然後以水火下至於丹田﹐其名有九﹕曰水火旣濟﹐曰坎離相交﹐曰夫婦相投﹐曰日月交合﹐曰乾坤混沌﹐曰金木相刑﹐曰龍虎相會﹐曰鉛汞和合﹐曰陰陽匹配。行之則其气通流﹐身如浴焉﹐其形於是乎光澤。如此火車之運轉至乎八十有一﹐其數畢矣。凡於子之後﹐則其臍之下有火炎炎﹐玲疾除矣﹐毫毛之疾不能加也。吾試叔其工夫﹕一之日﹐其心亂而煩﹔二之日﹐穀气亂於腹內而有聲﹔三之日﹐精亂時有气出﹔四之日﹐神气亂而昏﹔五之日﹐眞火逼乎三尸﹐其虫盡行﹔六之日﹐臍之下熱﹐是眞火至於丹田﹐二火合也﹔七之日﹐二脇嗚﹐眞气周於腹﹔八之日﹐水火交結﹐丹田與臍之下常動焉﹔九之日﹐背脊熱矣﹐關節欲通﹐眞气漸升於腦﹐二九﹐運眞火至於上丹田﹐時有物下焉。狀如雀卵﹐宜煉而吞納焉﹔三九﹐腎堂通於關節﹐气騰於腦﹐如水之寒﹐於是火車逆行﹐循環無定止﹐煉之如雪而鼎之上其寒颼颼然﹔四九﹐神气淸矣﹐鼻之中出入無滯﹔五九﹐其數四十有五﹐神物見矣﹔六九﹐華池水盛﹐漑灌百脈而不枯﹔七九﹐關節嗚而幽通﹐徧於其身﹐坐於密室﹐其體灑然如遇風﹐身中之气自然入矣﹔八九﹐其體輕健﹐其精不泄﹐自然流轉﹐在乎中央﹐是謂法輪之運轉者也﹔於是九九八十有一﹐气脈通暢﹐其爪紅鮮﹐除其絕陰﹐手足常汗﹐顏色改易。凡八者﹐其行不廢﹐至於百日少通運焉﹐則眞汞眞鉛於是乎生﹐若犯乎房色則有膨腹之疾﹐故色心未除﹐暮夜飲酒﹐不可行也。

道樞卷之十一

至遊子曾慥集

泥金篇

坎離相交﹐金水玄同﹔黃芽白虎﹐九載成功。

欲修身者﹐先明四象五行焉﹐次之究烹煉之方﹐下火三百八十四銖一斤也﹐九載成功﹐此至道也。黃芽者﹐鉛之精華也﹔白虎者﹐汞中交合而見其形﹐歸於眞一者也。鉛得汞而親﹐斯從無入有者歟﹔汞得鉛而入體﹐斯從有入無者歟。變轉四象﹐不失五行﹐內外坎離﹐金木相配﹐數壓卦爻﹐日月開時﹐混沌交泰﹐天地合而三才足矣。從子至午﹐修水火之運﹐伏想禁制六周﹑六甲子﹐七返之道畢矣。經曰﹕鉛爲君﹐汞爲臣。鉛藥不眞﹐其汞難親﹐鉛藥是眞﹐不失家臣。靑腰使者﹐赤白將軍﹐金合二姓﹐異族同羣。白虎爲元﹐黃芽作根﹐變鉛爲粉﹐化汞爲塵。陰居陽內﹐陽在陰巡﹐日盈月昃﹐寒暑以分。惟有我法﹐與道長存。故金丹十六兩可以變眞矣。收黃芽篩之﹑淘之﹐澄取而養之﹐其名曰金砂子﹐所謂金精者也。復以水銀﹑白砂子五兩﹐華池結成排壘﹐入於神鑪而固濟之﹐養火五日﹐其火常五兩﹐其藥抽至一斤﹐入於神室以養之﹐九轉於三田﹐斯成丹矣。修气者從冬至子之時先之以沐浴﹐入於靜室﹐然香﹐東向平坐﹐閉目冥心﹐扣齒三十有六次﹐鳴天鼓三十有六﹐於是存想焉﹕左有靑龍﹐右有白虎﹐前有朱雀﹐後有玄武。然後以舌漱玉液相連咽之者三十有六﹐相續不斷。旣以﹐存心在於下丹田﹐其神气集於一﹐其名曰水火相交﹐曰子母相守﹐必使其口鼻無出入之气﹐如入禪定始爲妙也。平旦至於午而如斯焉。凡子之後午之前﹐行止寢興惟存心在於下田﹐使其气相守。至四月六日陽生旣足﹐其神不散﹔至十月六日陰生旣足﹐一年周匝﹐其气乃成﹐結珠於下田﹐大如雞子而常動轉焉。九年气足形圓﹐其光滿室。十有八年髮黑齒生﹐寒暑不侵。八十一年臟府空曠﹐其气珠自下田而來脾之上﹐如日月相薄﹐吞而咽之﹐自然飽滿﹐於是其气珠離於下田而上結黃芽。一百八十年其气珠上朝於泥丸﹐時轉於頂﹐其足常浮﹐此上升之候也﹐自然身出五色之气﹐化爲五色之云﹐浮於足下﹐騰空而起入於崆峒之天﹐坐於退骨之臺﹐冥心閉目﹐其玄珠從頂而出﹐化成一身﹐逍遙自在﹐是爲眞人。子者﹐黑龜也。曰癸﹑曰丑至艮者﹐五月日所出也﹔寅者﹐四月六月日所出也﹔甲者﹐三月七月日所出也﹔卯者﹐二月八月日所出也﹔乙者﹐正月九月日所出也﹔辰者﹐十月十二月日所出也﹔巽者﹐十一月日所出也。曰巳﹑曰丙﹑曰午﹐午者﹐赤鳳也。曰丁﹑曰未至坤者﹐十一月日所沒也﹔申者﹐十月﹑十二月日所沒也﹔庚者﹐正月﹑九月日所沒也﹔酉者﹐二月﹑八月日所沒也﹔辛者﹐三月﹑七月日所沒也﹔戌者﹐四月﹑六月日所沒也﹔乾者﹐五月日所沒也。曰亥﹑曰壬﹐此法日月者不可不知乎此也。

凡欲修身者﹐於丑之時東向平坐﹐先扣齒﹐次鳴天鼓﹐各三十有六﹐乃用左右手擡臍之下者九過﹐其名曰三爻﹔用肩左右紐九過﹐其名曰返山﹔用左右手相抱﹐左右舞者九過﹐其名曰舞玉﹔用其首左右視後精勝者九過﹐其名曰虎視金精﹔用其首前點者十八過﹐其名曰六爻﹔上朝丹闕﹐用其首左右打肩者九過﹐其名曰掣擺金精。盤足而坐﹐想足板內水漸入精勝﹐穿於靑宮﹐上入於泥丸﹐去前明堂﹐下穿於肺﹑肝﹑心﹑腎﹑脾內而過﹐如是者八十一過﹐行之九載﹐道斯成矣。此神仙換骨之法﹐上士延齡之方也。

甲乙之日﹐瞪目﹐行肝之气九口﹐而爲三十六咽焉。丙丁之日﹐左右手叉抱後頸﹐行心之气九口﹐而爲八十一咽焉。庚辛之日﹐行肺之气﹐左右手上托二十七口﹐而爲七十二咽焉。壬癸之日﹐左右手叉抱其膝﹐行腎之气三十六口﹐而爲一百八咽焉。戊己之日﹐行脾之气﹐撮口咽之十五口﹐而爲二十三咽焉。肝者﹐東方甲乙木也﹐故肝之气名曰靑龍﹐其气從後脊勝左脈而上﹐來入於神門。神門者﹐目也。目中化汨﹐是爲眞木。汨之餘气流入於左膠之上﹐其大如一黍﹐是爲還丹焉。肺者﹐西方庚辛金也﹐故肺之气名曰白虎﹐其气從後脊勝右脈而上﹐來入於玄門。玄門者﹐鼻也。鼻中化涕﹐是爲眞金。涕之餘气入於右膠之上﹐其大如一黍﹐是爲金液焉。心者﹐南方丙丁火也﹐故心之气名曰朱雀﹐其气從前腹左脈而上﹐來至於鐵牛。鐵牛者﹐舌也。舌下至於心中化血﹐是爲眞火。血之餘气流入於舌下之左﹐是爲神水焉。腎者﹐北方壬癸水也﹐故腎之气名曰玄武﹐其气從前腹左脈而上﹐來至於般若船。般若船者﹐耳也。耳下至於腎中化精﹐是爲眞水。精之餘气流入於舌下之右﹐是爲華池焉。脾者﹐中央戊己土也﹐故脾之气名曰滕蛇﹐其气從後脊勝左右而上﹐來至於泥丸。泥丸者﹐腦也。腦化涎﹐是爲眞土。涎之餘气流入於上下唇﹐是爲黃芽焉。

四象者何謂也﹖金翁者﹐唾也﹔黃婆者﹐涎也﹔嬰兒者﹐精也﹔奼女者﹐血也。

夫人一日一夜十二時﹐或夜長日短﹐或曰長夜短。其十二時﹐時有八刻﹐刻有六十分﹐於是十二時者共九十有六刻﹐內有乾坤艮巽共四刻餘二十分﹐四六二十四﹐則爲二百四十有八分﹐此通乎百刻者也。凡一口气出入﹐其長三寸﹐故一口气爲一息﹐一息爲火一銖﹐二十四息爲火一兩﹐三百八十四息爲火一斤﹐一萬三千五百息則爲眞火三十有五斤二兩十有二銖﹐一時之气﹐其長六千七百五寸﹐十二時則爲長八萬一千寸矣。晝夜百刻之中﹐於是定二八之門﹐烹煉大丹﹐假七物以成七寶﹐斯有八陰八陽之圖焉。子者八刻﹐陽也﹐黑龜也﹔醜者八刻﹐陰也﹔艮者一刻﹐陽也﹔寅者八刻﹐陽也﹔卯者八刻﹐陰也﹐靑龍也﹔辰者八刻﹐陽也﹔巽者一刻﹐陰也﹔巳者八刻﹐陰也﹔午者八刻﹐陽也﹐赤鳳也﹔未者八刻﹐陰也﹔坤者一刻﹐陰也﹔申者八刻﹐陽也﹔酉者八刻﹐陰也﹐白鶴也﹔戌者八﹑刻﹐陽也﹔乾者一刻﹐陽也﹔亥者八刻﹐陰也。

《老子》曰﹕修身者先養神﹐養神者先養气﹐養气者先養腦﹐養腦者先養肥﹐養肥者先養精﹐養精者先養唾﹐養唾者先養水。水者﹐華池之津液﹐元气之精者也。水在於肺﹐化爲唾﹐其色白﹐象金也﹐常爲心脈所灼。故其唾流於心化爲血﹐其色赤﹐象火也﹐常爲腎脈所剋。故其血流於腎化爲精﹐其色黑﹐象水也﹐常爲脾脈所侵。故其精流於脾化爲涎﹐其色黃﹐象土也常爲肝脈所剋。故其涎流於目化爲淚﹐其色靑﹐象木也。腦有二脈下連於脊勝﹐降至於臍之下一寸有三分﹐其名曰气海。海者﹐神气精所盛者也。故曰水能養萬物﹐水竭萬物枯矣。

夫元气未通則難窮妙用焉。元气者﹐人之性命也。其性屬脾﹐脾出於意﹐意發而心難畱者也。夫能適正則識性矣。

眞五行烹煉者何也﹖地也﹐白虎也﹔天也﹐赤鳳也﹐黃婆也﹐黑龜也﹔風也﹐靑龍也﹔山也。眞五行八卦者何也﹖地也﹐白元也﹔天也﹐赤龍也﹐中宮也﹐玄龜入海也﹔巽也﹐靑蛇也﹔山也。

內八卦眞五行入鼎者何也﹖坤﹐小腸﹑肺﹑大腸也﹔乾﹐心也﹔艮﹐腎也﹔巽﹐肝﹑膽﹑膀胱也。夫身者﹐神气之虛宅也﹔气者﹐神之父也﹔神者﹐气之母也。神气存則長久矣﹐運至於元根則成聖矣。修身者必明五行曉八卦。吾用火三百八十四銖﹐內以應乎卦爻之數也。然八卦者從肝起焉﹐肝震爲雷﹐膽巽爲風﹐心離爲火﹐小腸坤爲地﹐肺兌爲澤﹐大腸乾爲天﹐腎坎爲水﹐膀胱艮爲山。於是肝生七子﹐卯震靑龍之位焉﹐是爲膽常﹐心豐﹑小腸豫﹑肺歸妹﹑大腸大壯﹑腎解﹑膀胱小過﹔於是膽生七子﹐巳巽風之位焉﹐是爲心家人﹑小腸觀﹑肺中孚﹑大腸小畜﹑腎渙﹑膀胱漸﹑肝益﹔於是心生七子﹐午離朱雀奼女之位也﹐是爲小腸晉﹑肺睽﹑大腸大有﹑腎未濟﹑膀胱旅﹑肝噬嗑﹑膽鼎﹔於是小腸生七子﹐坤之位焉﹐是爲肺臨﹑大腸泰﹑腎師﹑膀胱謙﹑肝復﹑膽升﹑心明夷﹔於是肺生七子﹐酉兌白虎之位焉﹐是爲大腸夬﹑腎困﹑膀胱鹹﹑肝隨﹑膽大過﹑心革﹑小腸萃﹔於是大腸生七子﹐乾之位焉﹐是爲腎訟﹑膀胱逐﹑肝無妄﹑膽遘﹑心同人﹑小腸否﹑肺履﹔於是腎生七子﹐坎眞武之位焉﹐是爲膀胱賽﹑肝屯﹑膽井﹑心旣濟﹑小腸比﹑肺節﹑大腸需﹔於是膀胱生七子﹐艮之位焉﹐是爲肝頤﹑膽蠱﹑心賁﹑小腸剝﹑肺損﹑大腸大畜﹑腎蒙﹔此內八卦各七子﹐六十四卦亦各七子﹐而成七夫七婦﹐斯乃七返者也﹐其名曰七寶。七寶者﹐气也﹑血也﹑精也﹑津也﹑液也﹑涕也﹑唾也。用眞火三百八十四銖煉之﹐九載而成功矣。

吾有眞五行入鼎之圖焉。乾﹑坤﹑艮﹑巽者﹐四隅也。北者﹐坎也﹐黑龜也﹐亥﹑子﹑丑屬焉。亥之卦曰坎﹑曰震﹑曰坤﹑曰兌﹐子之卦曰節﹑曰賁﹑曰小畜﹑曰復﹐丑之卦曰大畜﹑曰解﹑曰鼎﹑曰臨。東者﹐震也﹐靑龍也﹐寅﹑卯﹑辰屬焉。寅之卦曰大有﹑曰旣濟﹑曰常﹑曰蠱﹑曰同人﹑曰咸﹑曰漸﹑曰泰﹐卯之卦曰晉﹑曰革﹑曰睽﹑曰大過﹑曰無妄﹑曰訟﹑曰大壯﹑曰小過。右水而左風﹐蓋艮﹑巽居其隅者也。南者﹐離也﹐赤鳳也﹐巳﹑午﹑未屬焉。巳之卦曰乾﹑曰艮﹑曰巽﹑曰離﹐午之卦曰遘﹑曰豫﹑曰旅﹑曰困﹐未之卦曰逛﹑曰屯﹑曰家人﹑曰革。西者﹐兌也﹐白虎也﹐申﹑酉﹑戌屬焉。申之卦曰否﹑曰師﹑曰損﹑曰隨﹑曰益﹑曰未濟﹑曰歸妹﹐酉之卦曰明夷﹑曰需﹑曰頤﹑曰蒙﹑曰賽﹑曰升﹐戌之卦曰觀﹑曰中孚﹑曰剝﹑曰豐﹑曰噬嗑﹑曰謙。右地而左天﹐蓋乾﹑坤居其隅者也。

處於靜室﹐握固﹐扣齒三十六﹐望曰初出大步者九﹐飲其曰華者十八十八口﹐從天門而入焉﹐月出亦如之﹐可奪天地造化之機﹐助於金丹﹐資於神气。

金碧篇

道之要妙﹐莫大元一﹔能鍵其關﹐生死之宅。

扶桑紫陽君曰﹕元气者﹐包十三徒者也。

口者﹐藏之門戶也﹔舌者﹐藏之關鍵也。三關出入之城﹐六府去來之戶者乎﹗五味甚則齒勞而口爽﹐磨喉而消胃﹐腸淡而心煩﹐是以塞兌閉關而守其中者﹐爲可也。

鼻者﹐窗牖也。窗牖靖則神思安﹐神思安則淸靜矣﹐百關調則長生矣。

心有九用﹐以驅九竅。聖人獲壽而安志者﹐保其心也。

大腸一丈有二尺﹐中元气之府也。食滿則立﹐食空則傾﹐厚則無疾﹐薄則消形﹐是以聖人欲厚其腹﹐腹厚無滓則不死者也。厚腹者何也﹖棄味者也。小腸八尺﹐津液之源也﹐中連百關。故大腸者洞也﹐小腸者穴也﹐塞洞閉穴則獲長生矣。心之气至於腎而合於耳﹐故多聽則勞心﹐塞聰則志靖也。

肺者﹐津液之府也。五臟者順之則康﹐逆之則病﹐乾之則熱﹐濕之則冷。

夫飲食在脾﹐消鎔在胃﹐是以脾受陽息而左搖﹐胃受陰息而右動。胃閉則人死﹐脾搖極則魂喪矣。嗚呼﹐五臟由脾者也﹐生死由胃者也。胃安者﹐在胃息味而已。

五臟者安之從神也﹐搖之從气也。气滿則神安。神安者﹐長生之道也。

道莫大乎元一。元一者﹐元气也。是生死之門戶﹐掩閉之關鍵也。

魄者陰也﹐魂者陽也。寤則主其魂﹐寐則主其魄。是以眞人不夢者﹐守魂而靜魄也。不滅者﹐守魂者乎﹗不思者﹐靜魄者乎﹗如是則眞气常存而不死矣。

欲安其身者安其心﹐不安其心則喪其眞。故安身者﹐存眞者也。眞人化胎而起骨者﹐其气也哉金石之要﹐不越九一之數者也。

吾有龍虎之訣曰﹕宛宛靑龍﹐舉世難逢﹔沈浮不定﹐往來無從﹔下則九泉﹐高則太空﹔得水則變﹐舉西則東﹔陰極陽化﹐陽爲陰功﹔神之爲首﹐水之爲蒙﹔陰變爲陽﹐其神卽通﹔吹而霧起﹐變而靡綜﹔九九轉合﹐三三道融﹔白虎夭嬌﹐東厭龍西﹔虎之勢力﹐千牛可齊﹔遇乎靑龍﹐須臾首低﹔龍經九火﹐虎伏弗迷﹔自相眷入﹐爲夫爲妻。龍不水則不變﹐虎不火則不摧﹔水者龍之窟﹐火者虎之媒﹔自然從之﹐和合如泥﹔龍飛於天﹐虎悲而啼。

朱雀之訣曰﹕朱雀火精﹐火不在城﹔火化爲土﹐白虎凝形﹐赫赫炎火﹔斯須不停﹐制之有法﹐定之無名﹐靑靑白白﹐異艸殊英﹐爲黑之初﹐爲白之靈﹐一左二宮﹐徘徊神迎﹐火盛在城﹐火而有榮﹐岌岌嵩嵩﹐木高自榮﹐欲入不入﹐乍黃乍靑﹐忽黑忽紫﹐失成不成﹐定心鎖志﹐其路自平。

玄武之訣曰﹕有神有文﹐如雨如雲﹐能凡能聖﹐如人如眞﹐入火不改﹐跨水爲鄰﹐九龍之路﹐八艮之津﹐還丹之首﹐金液之賓﹐爲君爲臣﹐失我亡身﹐去則汞去﹐來則汞臻﹐如塵之積﹐惟海是珍﹐服之者死﹐煉之者生﹐或爲之離﹐或爲之陰﹐得火一聖﹐拒水二金﹐還丹事畢﹐保之在心。

四事歸三之訣曰﹕九鼎之數﹐四事之功﹐同歸於首﹐九章之從﹐八八還九﹐還丹之綜﹐玄武者龍之使﹐朱雀者虎之童﹐逢其法象﹐八合四通﹐六六積意﹐可陽可陰﹐爲心爲腸﹐乃爲黃金。

六合地數之訣曰﹕玄黃之道﹐天地之章﹐其九爲數﹐其陽爲長﹐互變萬物﹐天地全藏﹐爲一爲三﹐其來遂彰﹐八節之數﹐大乎必彊﹐一一九九﹐偉偉煌煌﹐淸濁立至﹐日月之旁﹐一七五三﹐爲紀爲綱﹐感在其內﹐施而外昌。

地合天數之訣曰﹕龍虎之道﹐天地之經。日月之數﹐必在著明﹐自於此門﹐以取陰陽﹐地數之道﹐四六之常﹐自明其陰﹐假陽而從﹐陰化爲陽﹐其光朦朦﹐地連於天﹐與日月同﹐於玆大功﹐地數之綜。

陰陽消鑠之訣曰﹕陰去陽薄﹐天道交矣﹔八九旣還﹐其陽返矣﹔有陽之中﹐達生九數。感陰陽之气﹐混沌九分而成九鼎。九鼎數畢﹐黃金成而還丹就矣。

八卦還丹之訣曰﹕乾爲天﹐坤爲地﹐化地爲天﹐鉛成一干﹐從一展轉﹐陽坤體全﹐九鼎神水﹐玄中又玄﹐丹從火化﹐水爲陰堅﹐華池坤捨﹐神水丹鉛﹐一左三右﹐去來三邊﹐陽大陰小﹐去陽還丹﹐八七六五﹐華池捨安﹐三五之數﹐五行所遷﹐八卦之首﹐乾坤往還。

出入虛無之訣曰﹕天地之數﹐陰柔陽剛﹐陽中有陰﹐陰中有陽﹐化陰爲陽﹐化陽爲陰﹐陰陽反覆﹐忽浮忽沈﹐日月四气﹐天地交侵﹐一往二至﹐爲癸爲壬﹐出入虛無﹐聖化之心。

無師之訣曰﹕分兩差阻﹐時日不親﹐沈浮不見﹐上下乖分﹐離離在似﹐恍恍來聞﹐成我之骨﹐長我之魂﹐不喪其身﹐與天爲鄰。

八石之訣曰﹕八石之化﹐四來之風﹐九極之眞﹐來往可侵﹐道冀在腹﹐時任於道﹐存陽爲陰﹐返覆遮胃﹐分天入地﹐由於八石﹐金粟銀泥﹐變增立至。

硝䃃合之訣曰﹕二物得气﹐陰陽合從﹐八往九入﹐其來莫從﹐三生九沐﹐上下和同﹐天地之道﹐日月咸通﹐順法天理﹐二石之功。

雌雄運動之訣曰﹕天附日月以爲明﹐四气以爲序﹐廣移八節﹐遠附六陰﹐多施則剛矣。列半則雌雄之道也。故還丹之數共二陽而爲二陰﹐同爲大用﹐以安四極﹐生於九鼎﹐而一陽伏焉﹐九事之變化者也。

汞合太陽之訣曰﹕舉代之聖﹐莫比水銀﹐生也爲石﹐化也爲珍﹔在火爲寶﹐而與鬼鄰﹔出汰聖道﹐潛通眞人﹔義合八節﹐眾仙所欽。鉛錫成功之訣曰﹕鉛汞合道﹐體本得眞﹔日月之大﹐天地之神﹔九鼎之初﹐同得淸平﹔金液之宅﹐淸濁以分﹔金捨丹戶﹐四象之合。

鉛金液之訣曰﹔五金爲世之珍﹐成液也爲世之神﹔得陰水而合玄武﹐感造化而爲至眞﹔存大者自小﹐陰化者陽新﹐如得其汞﹐斯爲眞人。汞也﹐見煖則化﹐見水則分。

白鉛液之訣曰﹕紫洞玉津﹐其神通天﹐還丹之首﹐八卦之先﹐大爲之陰﹐復爲之陽﹐日月之數﹐其道獨彰。

鐵石銅化神液之訣曰﹕五累是附﹐三三同歸﹔爲一爲先﹐天地之基﹔天何自得﹐金石毗毗﹔欲入不入﹐三四加之﹐從七從八﹐亦能依之﹔九九之道﹐二四分之﹐其原𨿽異﹐功歸一岐。

總前液之訣曰﹕守一陰而知一陽焉﹐運五行而使元气焉﹐知气息而化滯形焉。金液之法在乎九泉七石。九泉七石者﹐在於華池也。華池生乎五金花﹐五金花成乎九鼎。於是玄武北走﹐朱雀南飛﹐白虎坐伏﹐靑龍大馳﹐還丹之事畢矣。故陰化而陽絕者﹐斯死矣乎﹗眞存而陰陽不絕者﹐斯眞人乎﹗

道樞卷之十二

至遊子曾慥集

還金篇

乾坤之祖﹐宇宙之靈﹔中有至精﹐在乎窈冥。

海蟾子劉昭遠﹐燕人曰﹕金丹者﹐天地之气﹐宇宙之靈也﹔乾坤之祖﹐日月之精也。其乃恍惚之中﹐括在二儀﹔杳冥之內﹐包含一物。配甲庚﹐定離坎﹔絕水火﹐布炎涼﹔列君臣﹐走龍虎﹔使陰陽﹐還鉛汞﹔區分有定﹐節候無差﹔九轉則爲金液﹐三年則爲瓊丹。故吾所謂還者﹐還返七源之妙﹐有明九轉之天關者也。金者﹐朱汞之眞鉛﹐黃芽之眞液者也。於是乎有靈之九神﹐無爲之一主﹐皆萃於此書焉。訣曰﹕交加南北合西東﹐造化流源奪禹功﹔一馬驟歸三島外﹐六神長在五湖中﹔烹煎鑪裹收丹雪﹐滌蕩華池散黑風﹔閃電激開光世界﹐夜明方見是眞龍。至遊子曰﹕深乎其言﹐此還丹之微妙者乎﹖

還元上篇

元气之始如黍之大﹔鍾則形聚﹐離則形壤。

人者﹐三才之一也。天未嘗崩也﹐地未嘗陷也﹐而人之死者林林其多﹐何也﹖人者﹐其靈壽共四萬三千二百餘日﹐其神三萬六千元陽﹐眞气其重三百八才有四銖﹐內應乎乾﹐而皆不知棵﹐使之散焉﹐所以中道而人關也。乾者﹐六陽具而未之動作施泄也。如是能修行焉﹐眞仙之道也。自年十有五而至於二十有五﹐施泄不止則其虧四十有八銖﹐存者其應乎遘﹔嗜欲之甚加十歲焉﹐其虧四十有八銖﹐存者其應乎遁﹔又不知養焉﹐加乎十歲﹐其虧四十有八銖﹐存者其應乎否﹐天地之中气也﹔又不知養焉﹐加乎五歲﹐其虧七十有二銖﹐存者其應乎觀﹔又不知養焉﹐加乎五歲﹐其虧九十有六銖﹐存者其應乎剝﹔又不知養焉﹐八八六十四卦之終也﹐元气盡矣﹐其應乎坤。坤者﹐純陰也。惟安穀而生﹐其名曰苟壽。𨿽然有明師焉﹐示之玄門﹐猶可幾於道矣。《黃庭經》曰﹕有二十年猶可還﹐蓋謂此也。

吾於日南至之後﹐竊天地之正气﹐謂之升﹐日北至謂之降﹐曰年﹑曰月﹑曰日﹑曰時﹐其中俱有陰陽焉。歲則二至也﹐月則二弦也﹐日則子之後午之前﹐於時亦然也。於是依法補之﹐可以返陰而還腸。夫百歲之木﹐液漏枯竭﹐吾取木之稚者接之﹐則更茂矣。人豈異於玆哉﹗夫能固气養精﹐精以養神﹐神不離體﹐气乃常住矣。

若夫得明師授之以訣﹐從而修之﹐時加乎子﹐執節而轉天呈﹐其修金鼎﹐修之一年﹐元气增四十有八銖﹐其應乎復﹔修之二年﹐運乎赤龍﹐承春之气﹐其雨濛濛﹐海水騰於蓬島﹐金鼎旣開﹐其用巽風﹐其增四十有八銖﹐其應乎臨﹖修之三年﹐而二气交矣﹐鼎中騰耀明矣。龍吟虎嘯﹐魂掣電奔﹐其增四十有八銖﹐其應乎泰﹐泰者﹐立春之象也﹔行之彌勤﹐其增七十有二銖﹐其應乎大壯﹐其火之光盈矣﹐赤龍出而風雷繁矣﹐壺中之日月延矣﹐鼎之中湧乎碧波矣。大壯者﹐立夏之象也﹐於是邪气不入﹐其增九十有二銖﹐其應乎夬﹐於是制白虎而鎖靑龍矣﹔六年積用乃成﹐內復應乎乾。於是火光赫然﹐其鑪紅矣。於子午之時識乎眞龍虎﹐而可以任意分之矣。然修眞之要﹐在乎去貪愼愛欲。旣修之也﹐一年易精﹐二年易髓﹐三年易骨﹐四年易筋﹐五年易髮﹐六年易形﹐內气不出﹐外气不入﹐其名曰眞人。

還元下篇

至遊子曰﹕易之道其精微乎﹖古者爲卦﹐或以二三四焉﹐或以三四五焉﹐此互變者也。至人修眞之方則以上九爲首﹐初六爲足﹐二三四五爲體焉﹐六爻之變轉周流如榮衛之行於四時者也。然則六十有四卦之數﹐合乎天地者也。吾能用其數﹐則與天地一矣。

夫人所恃以生者﹐形也﹔形所恃以存者﹐气也。气鍾則形斯聚矣﹐气離則形斯壞矣。能知所恃而養之者﹐其惟易歟﹗

吾之居處欲靜茵﹐欲厚衣﹐欲適時之宜﹐於是或於冬至﹐或於日甲子焉﹐子之後披衣東向﹐跏趺而坐。東向者﹐取乎生气也。扣齒三十有六﹐以左右手相摩﹐俟其熱以手拭其目﹐斯須以手掩其耳﹐中有細音如鐘。如是者三﹐然後以左右手摩其面至熱﹐徐運其舌撩乎上愕者十有二﹐撩乎下愕者十有二﹐撩乎齒之外上唇之內者十有二﹐撩乎下唇之內者十有二﹐其名曰赤龍之耕。俟其津生卽漱之﹐滿其口至熱則分三咽之。凡一咽必取內气﹐內气者﹐閉口以取於鼻中者也。送於臍之下丹田﹐想之若鼎而送气入其中焉﹐然後復想心之火如焰下垂而燒其鼎﹐故三十有六息是爲一陽之爻也。次又如前以再撩焉﹐仍漱咽焉﹐二十有四息是爲一陰之爻也。如是者五焉﹐積爲五陰之爻﹐其名曰復。復之卦旣終﹐於是定息少時﹐想其气如黃雲盤旋於脾胃之上﹐良久﹐想其气復至乎臍之下﹐其變黃土覆乎鼎之上。然後櫛其髮﹐其數瑜百﹐臥少頃﹐如是一日之功畢矣。月爲一卦﹐周而復始﹕月至乎子﹐復之卦也﹔月至乎丑﹐臨之卦也﹔月至乎寅﹐泰之卦也﹔月至乎卯﹐大壯之卦也﹔月至乎辰﹐夫之卦也﹔月至乎巳﹐乾之卦也﹔月至乎午﹐姤之卦也﹔月至乎未﹐遁之卦也﹔月至乎申﹐否之卦也﹔月至乎酉﹐觀之卦也﹔月至乎戌﹐剝之卦也﹔月至乎亥﹐坤之卦也。

玉壺篇

金丹之要﹐神水華池﹔載言其用﹐水火之資。

中條子名章﹐不載其姓﹐以其後隱於中條﹐故以名嘗聞金丹之要在乎神水華池﹐而未通其旨﹐其後遇太一眞人名元龜於岱宗﹐示其祕曰﹕石何堅兮水何柔﹖應五行何日休﹖焉知淑女數沈沒﹐石相也沙坐土中水汨流。因曰﹕子知華池乎﹖華者火也﹐池者水也﹐乃天地之橐籥者也。

中條子曰﹕金水五行﹑華池﹐有何作用乎﹖

太一眞人曰﹕萬物者自然負陰抱陽而成焉﹐若無日月之精气﹐陰陽之成熟﹐則安有生育哉﹖且夫人之生在於胎中﹐亦二气相感而成者也﹐十月陰陽滿足而後生。其眞性蓋如砂中有汞生於眞金﹐則知金丹妙用其在於陰陽而後成鉛成汞者也。明五行﹐辧气候寒暑相交﹐陰陽互用﹐陰得陽而成熟﹐陽得陰而起伏﹐此還丹之要旨也。夫木有堅虛﹐物有甘苦﹐𨿽同陰陽之气﹐其性有異焉。故金丹亦應於日月之玄象﹐龍虎起伏﹐水火運用﹐得四時之正候則有大功矣。

中條子曰﹕鉛汞何所作之乎﹖

太一眞人曰﹕鉛﹐白虎也﹔汞﹐靑龍也﹔然非人問之物也。汞生於金﹐金沙產於鉛﹐長生之寶也。此道﹐必擇道德慈慧者傳之。若夫豪愎害物﹑貪愛拓能﹑狠戾恃己﹑挾勢淩眾﹑位高傲下﹑耽好酒色﹑壑吝無捨不可傳也。

中條子旣得其道﹐逾二年復見襄陽尉曹之僮名嬰兒。僮者﹐太一之隸也﹐將以成就中條子焉。謂中條子曰﹕參星者﹐水也﹐白虎之精也﹐下而爲寶﹐知而煉之可以爲還丹者也。房星者﹐木也﹐靑龍之精也﹐日月作﹐水火偶﹐合爲夫婦﹐會之者同歸﹐隔之者難趨。故金鉛銀汞丹砂者﹐躋聖之寶也。

中條子怛然大驚﹐遂告以太一眞人水火之訣。僮曰﹕此太陽之精髓﹐轉換天地﹐驅役鬼神者也。修之則云興風起﹐龍虎相交﹐變易潛通﹐五行相得﹐非天人莫能知也。

中條子曰﹕僕之藥何時可成乎﹖僮曰﹕鑪成一陽起﹐純陰畢矣。天地二气分於南北﹐陰陽爲位﹐掌握中間之日月焉。

僮並授以太一玉壺十章。其要曰﹕房曰靑龍參白虎﹐日月朱雀是玄武﹐欲知大道玄元基須得中央戊己土。房參也﹐日月也﹐皆所謂鉛汞者也。

大丹篇

神气爲藥﹐天地爲鑪﹔觀乎刻漏﹐合易之符。

易成子彭仲堪﹐天臺人也嘗遇至人謂曰﹕無爲之道莫過乎金丹﹐得道必由乎金符焉﹐故采金於麗水﹐求玉於崑崗﹐而後可也。易成子知其要﹐於是著錄其言曰﹕大藥者﹐鉛汞也。鉛汞之本體﹐假乎五行之煉化﹐因分汞以成鉛。故鉛者﹐五金之母也。鉛有滓﹐五金近之而枯黑。然白金者﹐自於鉛礪之中﹐以水火烹煉而成眞。是以金汞相和卽柔伏如泥矣。鉛汞者﹐父子也﹐相見則復爲夫婦焉﹐相制之義也。兩相眷戀﹐終乃不去﹐若夫汞逢金而住。烹鉛見金﹐煉汞不去﹐斯乃大藥者也。經曰﹕道生一﹐一生二﹐二生三﹐三生萬物。故知鉛汞本根一體﹐蓋一生二者也。各居一方﹐親親之義也。經曰﹕鳴鶴在陰﹐其子和之。其謂此歟﹐於是知鉛汞者﹐陰陽也﹐浮沈也﹐一體二二物者也。

夫人之生以神爲根﹐血气爲本。行道者﹐則以神气爲大藥焉。鉛汞者金丹也﹐古人以爲至極者也。不知金丹而惟守房中之術者﹐壽𨿽可至百歲而不可得仙﹐何也﹖以其無神也。鉛汞者﹐日月也﹔日月者﹐水火也﹔水火者﹐龍虎也﹔龍虎者﹐陰陽也﹔陰陽者﹐天地也﹔天地者﹐乾坤也﹔乾坤者﹐易之門戶﹐眾卦之父母也。《乾》《傳》曰﹕有六時乘之位﹐何也﹖有天時﹐有地時﹐散而爲三﹐綜而爲一焉。歌曰﹕二八子兮三七亥﹐四六戌兮五酉兌﹐正九醜兮十臘寅﹐十一太沖合卯內。此天之十二時也。又曰﹕五更二點正九月﹐兔雞五漏四聲徹﹐三七平旦是寅時﹐四六日出寅無別﹐五月日高三丈地﹐十月十二月四更二點﹐如逢十一月﹐四更初巳上寅時﹐明曉示此地之寅時也。

夫太陽之躔二十八宿﹐一晝一夜行乎一度﹐一年一周天有一分二釐焉。星辰日月者﹐東流也﹔天道者﹐西轉也。天一晝一夜而周天﹐是爲三百八十有四度焉。太陰者﹐一月有四節﹐自朔至於十五日有一遲一疾﹐十六日至於晦亦一遲一疾﹐不合則不爲朔﹐不衝則不爲望。其遲也﹐日行十二度﹔其疾也﹐日行十四度七十四分半﹔其平行也﹐十三度三十有七分。行道者﹐必視日月行度﹑纏次盈縮﹐五行經緯爲之先也﹐何也﹖四時有節符﹐五行有終數﹐得其道斯明太陰之法焉。太陰者何也﹖離己日精也﹐坎戊月光也。故鉛汞者乾坤也。乾爲父﹐坤爲母﹐得父之气者成男﹐得母之气者爲女。乾坤共生六子﹐此之謂也。

六位者﹐各以三十爲節。二三而六﹐是爲三百六十﹐此三十輻共一轂之道也。甲者十五日其月滿﹐乾象夕見者也﹔乙者三十日﹐蓋月之晦﹐是爲喪朋﹐坤象也﹔丙者八日﹐艮之象也﹔己者﹐離也﹐日也﹔丁者二十三日﹐兌之象也﹔庚者二日﹐得朋震象﹐夕見者﹑也﹔辛者十六日﹐平明見﹐巽之象也。壬者﹐其虛位也﹔戊者﹐坎也﹐月也﹔癸者﹐其虛位也﹔此道也﹐歸乎土者也。甲乙七終歸於己﹐庚辛七終歸於戊﹐戊己者中宮之鼎也。於是成於甲乙﹐終於乾坤。二體者乎日行黃道﹐月行赤道。劉洪曰﹕乾象有九道﹐太陽者夏至極北而南出寅入戌﹐冬至極南而北出辰入申。天輪左轉﹐晝夜一周天﹐凡三百八十有四度﹐度爲二千九百三十二里有三十步﹐冬至之後入於盈﹐夏至之後入於縮。

易成子曰﹕道其在斯乎﹗鉛汞者﹐一也。一者﹐五行之始也。大衍之數五十﹐其用四十有九者﹐五行也。五行各有五﹐五五是爲二十五焉。天有五行﹐地有五行﹐二位相得而各有合﹐共成五十﹐此天地五行十二位三元陰陽气之極數﹐周而復始者也。聖人知一爲鉛汞﹐故抱一修行用四十九日而聖胎成乎地雷復之卦﹐是爲五陰之下有一陽者也。復卦曰﹕七日來復。其見天地之心﹐是以人生四十九日而七魄全﹐其死則四十九日而七魄絕﹐此來復之數﹑陰陽之極也。天地者﹐五行也﹐而其生成各無偶數焉。乾﹐陽物也﹐配數以奇﹔坤﹐陰物也﹐配數以偶。五者﹐生數也﹔十者﹐成數也。生者﹐相生也﹔克者﹐相成也。鉛汞者﹐其通於陰陽者乎﹗乾坤者﹐日月也﹔日月者﹐易也。有易則有乾坤﹐有乾坤則有易﹐有易則有復卦。故曰﹕乾坤毀則無以見易。易者﹐鉛汞也。有兩儀則有四象﹐有四象則有八卦。若無鉛汞則乾坤幾乎息矣﹗晝夜十二時凡一百刻﹐共六十分一時者﹐八刻也。惟辰戌丑未屬土﹐謂之四季。每辰各九刻爲一時﹐以四季辰各一刻分爲六十分﹐以十二分配於四孟辰﹐以二十分配四仲季辰﹐以二十分畱於本位﹐故各八刻二十分爲一時。每一刻得一百十五息﹐八刻是爲九百二十息﹐又分得仲季辰﹐二十分成四十息﹐共九百六十息﹐此一時也。岐伯曰﹕一呼一吸是爲一息。故分則算分焉﹐刻則算刻焉﹐時則算時焉﹐息則算息焉﹐於是十二時共得一萬一千五百二十息﹐合於乾坤大衍五紀極策之數者。今因一百二十息爲之準則﹐作一百刻自然契合晝夜十二時﹐陰陽橐籥之大數者也。陰陽之火候者﹐日所用鉛汞者何如哉﹖策衍大數八十有一日﹐計炭一萬一千六百六十四兩﹐共得一百八者﹐凡一百八焉一百八个一百八﹐仍得八十一者﹐一百四十四焉。一年者三百八十四日﹐除二十四气﹐坎離運用有二百六十日﹐計用炭五萬一千八百四十兩﹐共見一百八者四百八十焉。八十一者﹐六百四十焉﹐故一年之炭得九年之日﹐三年之炭得二十七年之日。一百二十日者一轉也﹐一年者三轉也﹐三年者九轉也。

采丹有法焉。以鉛作釣﹐故鉛有鉤﹑有竿﹑有錢﹑有餌。有鉤無竿不能釣矣﹐有竿無棧不能垂矣﹐有錢無餌則魚不出浮矣。火候有炭﹐炭者扶桑之木所燒而成也。坎者子也﹐艮者丑寅也﹐震者卯也﹐巽者辰巳也﹐離居中而無所直焉﹐坤者未申也﹐兌者酉也﹐乾居中而亦無所直焉﹐轉而觀之﹐斯見天地六十四卦矣。觀月令斯見天時矣﹐十一月之日在箕﹐昏東壁﹐中日一翰中﹐斗建於子位之初也。《巫咸經》曰﹕斗在華蓋之下﹐其下有天呈星﹐星之下有勾陳星﹐天皇大帝一星在勾陳口中﹐正對大帝星焉。斗爲帝令﹐其一曰天樞﹐其二曰環﹐其三曰璣﹐其四曰權﹐其五曰衡﹐其六曰闈陽﹐其七曰瑤光。斗有九星﹐其二不見焉。吾於是下爲壇三層﹐上水下火者也。《易》曰﹕用九﹐見羣龍無首﹐吉。又曰﹕雲從龍﹐風從虎﹐君子進德修業欲及時也﹐以成德爲行﹐日可見之行也。知進退存亡而不失其正者﹐其惟聖人乎。學者見之道如反諸掌矣。

十一月者。復也﹐是爲初九﹐火起七兩﹔十二月者﹐臨也﹐是爲九二﹐用火十四兩﹔正月者﹐泰也﹐是爲九三﹐用火二十一兩﹔二月者﹐大壯也﹐是爲九四﹐用火倍之﹔三月者﹐央也﹐是爲九五﹐進火者也﹔四月者﹐乾也﹐是爲上九﹐亢龍者也﹔五月者﹐遘也﹐是爲初六﹔六月者﹐遁也﹐是爲六二﹔七月者﹐否也﹐是爲六三﹐三者皆當退火者也﹔八月者﹐觀也﹐是爲六四﹐抽火可也﹔九月者﹐剝也﹐是爲六五﹐退火可也﹔十月者﹐坤也﹐上六﹐退極者也。此水火之要歟1。易成子歌曰﹕鉛汞乾坤事似麻﹐更於何處覓河車﹐九流只會砂抽汞﹐仙者能燒汞作砂。

道樞卷之十三

至遊子曾慥集

指玄篇

非物非色﹐孰窺其端﹔往有所歸﹐三田之丹。

純陽子曰﹕道源旣浮﹐以生有象。於是有玉淸聖境焉﹐元始居之﹔其次有上淸眞境焉﹐元皇居之﹔其次有太淸仙境焉﹐太上居之。其下有太無之界﹑太虛之界﹑太空之界﹑太質之界。太質者﹐天地混沌之初﹐其色玄黃﹐如雞卵懸於太空。南宮飛仙日進十萬八千里﹐歷八百劫﹐不能出境界之外。夫惟知玄之旨﹐則一超入乎三淸矣。混沌者﹐猶人受胎之始也﹐三百日而形生人矣。吾之丹三百日而气生神矣。

天如覆盆﹐地如盤石。陽生地中﹐暗負陰體﹐不入於純陽之際﹐至天爲難也﹔陰生天中﹐暗抱陽質﹐不入於純陰之外﹐入地爲難也。冬至而陽生﹐積十有八旬而至於天﹔夏至而陰生﹐積十有八旬而至於地。一升一降﹐周而復始﹐達此者可以等天地矣。天地相去八萬四千里﹐人之心腎相去八寸四分﹐則傳送升降之理一也。日月其廣八百四十里﹐日行乎乾﹐月行乎坤﹐日得月魄而淸﹐月得日魂而明。淸明者﹐其气也﹔精華者﹐其質也﹔陰陽者﹐其道也﹔烏兔者﹐其象也﹔卯酉者﹐其路也﹔晝夜者﹐其度也﹔交會者﹐其用也。吾法諸日月﹐可以閱浩劫矣。肘後三關﹐其猶海外三島也。不出三島﹐不得謂之仙矣﹔不出三關﹐不得謂之道矣。背飛金晶以入於頂﹐不止還童而又退火抽鉛焉。洞天者﹐上不在天﹐下不在地﹐其在虛無杳冥之際乎﹗周以十二山﹐有上中下三等﹐其數則三十有六也﹐其猶人之神宮上田焉。返復二田﹐气與神交﹐則吾之洞天也。夫道生天地﹐而人亦道之所生也。顧爲七情亂於內﹐六欲誘於外﹐重樓浩浩而生於上﹐金龜續續而泄於下。吾之气也﹐八百一十丈﹐九九而損之﹐始亂而病﹐弱而老﹐絕而死矣。生不能養﹐盛不能聚﹐散不能收﹐衰不能補﹐爲可哀也。吾有龍虎焉﹐非肝之靑龍﹑肺之白虎也﹐是出於水火之中者也。

純陽子曰﹕吾得子崔子名希範之言﹐而後知龍陽也﹐出乎離﹐虎陰也﹐生乎坎﹐二者會而爲道本焉﹐其故何也﹖五行不順行﹐虎向水中生﹔五行顚倒衛﹐龍從火中出焉。龍者﹐心液﹐正陽之气也﹔虎者﹐腎中眞一之水也。是之謂玄中之玄。眞陰陽之粹質﹐在人則生人﹐在己則生神者也。心液之火者﹐非存想之虛气也﹐非呼吸之妄用也。吾有眞火三焉﹕心者君火也﹐其名曰上昧﹔腎者臣火也﹐其名曰中昧﹔膀胱者民火也﹐其名曰下昧。聚焉而爲火﹐散焉而爲气﹐升降循環而有周天之道﹐其數二百有六十銖而有周天之度焉。天之气五日一加者﹐气之候也﹔吾之修煉五數一﹐進一退者﹐火之候也。

純陽子曰﹕以火養黃婆。黃婆者﹐脾胃之餘气也。海蟾子曰﹕火神不可使之飛也。金晶者﹐肺之精英之气也﹐方傳在於腎﹐造化未盡﹐輸於泥丸之宮﹐故曰肘後飛金晶也。還丹者﹐非物也﹐非色也﹐三田之丹也。還者﹐旣往而有所復歸也。三田者﹐气所生也。气藏於中田而生神﹐神藏於上田﹐旣藏而不可失也。火之候歷乎三百日而不差﹐則內丹成而純陽生﹐以煉五臟﹐於是五气斯成神而升仙矣﹐又何必顓顓於還丹始固其形哉﹖還丹者﹐固形者也﹐其亦有時而不固矣。木之旣濟爲炭﹐炭之壽百年﹔土之旣濟爲磚﹐磚之壽千年﹐而況於人乎﹗達眞仙之道﹐用功不已﹐則可入於大道﹐煉气而成神矣。

夫欲內觀起火以集神者﹐有丹而後可爲也﹐無丹者徒妄想而已。煉神合道﹐道旣成矣﹐則靜坐默想從心地湧起﹐數足則自然棄其凡軀而上升矣。火以煉丹﹐火至則丹凝結矣。以之煉气﹐火至則神顯象矣。火足神靈自然與道合眞﹐靜中若飛焉。及乎神合道成﹐忽然化爲火龍飛上天門﹐始乎一步二步﹐次乎三里五里。入而未出﹐形神俱妙者也﹔出而不入﹐棄質升仙者也。夫調神出殼有效矣﹐不可寄軀﹐入而不出﹐循遊往復﹐傳道度人﹐功行俱全﹐則入洞天者也。

歸根篇

天隱之書﹐根於理性﹔善保丹田﹐以至復命。

正一先生旣得天隱子之書﹐讀之三年而悟﹐修之三年而身心閒矣。復逾三年﹐天隱子告以存想之要﹐而後知歸根之妙焉。

正一先生曰﹕人之根本由乎丹田而生者也﹐能復之則長壽矣﹐故曰歸根復命焉。觀夫靈識者本乎理性﹐性通則妙萬物而無窮﹐故曰成性眾妙焉。吾能知夫呼吸由气而活﹐故有吐納之訣﹔津液由水藏而生﹐故有咽嗽之方﹔思慮由心識而動﹐故有存想之要。若夫榮衛血脈者﹐寤則行於外﹐寐則行於內﹐寤寐內外更相養﹐然後能致和平矣。時自子而至於午﹐先平外焉﹐展舒其四支﹐次起身而導引﹐使喘息調而定矣﹐乃扣當門小齒而小嗚﹐後扣大齒而大嗚﹐以左右手摩其面﹐俟耳也﹑目也暖暢焉。復端坐蟠足﹐以舌攪於華池﹐俟乎津液之生而漱之﹐默計其數﹐及於三百而一咽之。每其咽也﹐須呼定而咽﹐咽畢而吸﹐如此則所吸所咽皆順下於丹田矣。凡子之後午之前﹐食消而心空﹐可以漱可以咽﹐無計其數﹐意盡則止焉。於是五日爲一候﹐焚香靜室﹐存想其身﹐從首至於足﹐自足至於丹田﹐訴上於脊脈﹐入於泥丸﹐所想黃气紛然如雲﹐直貫於泥丸。想畢則復漱咽焉﹐而以左右手掩其耳﹐搭其腦﹐如鼓之聲者三七焉﹐伸其左右足﹐端坐倪首﹐極力直頸﹐左右手握固﹐叉於二肋之下﹐接於腰枚之骨旁﹐乃左右聳其肩﹐閉息頃刻﹐俟其气盈面赤則止。行之者七﹐則气從於脊脈上徹於泥丸矣。此修養之大綱也﹐於是又有要妙焉。吾與天地之眞气宜契而同運﹐吾能識气之來﹐辧其所往﹐可以與天地長久矣。其法起於冬至子之時﹐一陽始生﹐或遲或速﹐俟其气來則運吾之气﹐適與天地之气皆作﹐次之日復候此气而消息焉﹐此神仙至精之道也。三百有六十日運其气適與眞气合﹐其行之至於二三焉﹐則體益淸和﹐久習之則神仙不難至矣。

鴻濛篇

至神無方﹐至道無體﹔抱朴守靜﹐允契於理。

鴻濛子張無夢﹐字靈隱﹐隱天臺﹐眞宗時人曰﹕國猶心也。心無爲則气和﹐气和則萬寶結矣﹔心有爲則气亂﹐气亂則英華散矣。遊玄牝之門﹐訪赤水之珠者﹐必放曠天倪﹑囚千邪﹑剪萬異﹐歸乎抱朴守靜﹐靜之復靜﹐以至於一。一者﹐道之用也﹔道者﹐一之體也。一之與道﹐蓋自然而然者焉。是以至神無方﹐至道無體﹐無爲而無不爲﹐斯合於理矣。故得其道者﹐見造化之功蹟﹑鬼神之妙﹐而無所不變焉。糞虫變蟬﹐腐艸變螢﹐雀入水變蛤﹐雉入水變蜃﹐田鼠變鴽﹐魚變龍﹐此其小者耳。其大者﹐人可以變仙也。吾嘗觀天地變化﹑艸木蕃蔓﹑風雲捲舒﹑日月還轉﹑水火相激﹑陰陽相摩﹐仰觀俯察。遠取諸物﹐近取諸身﹐著還元詩百篇﹐摘其要者十有二。

其一曰﹕初九潛龍向一陽﹐分明變化在中黃。才逢大呂吹天火﹐敢見蘿賓履地霜。坤母若來相制伏﹐震男爭敢放顚狂。仙翁祕密曾畱語﹐認取金丹水裹藏。

其二曰﹕一回搜玉上崑崙﹐足躡玄關眾妙門。百谷水朝滄海主﹐九天星拱紫微尊。輪回日月陰陽斗﹐運動遊璣造化根。晝夜周而還復始﹐嬰兒從此命長存。

其三曰﹕昨朝奼女啟靈扉﹐果見神仙會紫微。滿殿星辰環匝位﹐兩輪日月往來飛。冬冬天鼓連空響﹐灼灼金花照地暉。三洞眞人相見後﹐玉皇齊賜六銖衣。

其四曰﹕老子明開眾妙門﹐一開一闔應乾坤。只於罔象無形處﹐有个長生不死根。密密勤行神暗喜﹐綿綿常用命長存。圻然了達逍遙地﹐別得嘉祥及子孫。

其五曰﹕元君端拱坐玄都﹐三疊胎仙舞八隅。寶殿地全鋪翠玉﹐瓊樓簾半捲眞珠。山河不動藏玄鼎﹐日月推移入小壺。變化一陽天地動﹐太平因此妙工夫。

其六曰﹕一顆珠中世界寬﹐自家靈寶自家觀。杳冥裹面三才合﹐恍惚之中萬化安。陰鬼莫知安海底﹐火龍般去上泥丸。仁人修此玄玄事﹐上帝徵封碧落宮。

其七曰﹕自家神气自家身﹐何必區區問外人。合這个形骸俱是假﹐只因修煉得成眞。流年迅速桃垂實﹐浩劫移看海化塵。尋取丹臺天上路﹐恐君白首轉因循。

其八曰﹕空山獨坐自閒閒﹐得道甘歸寂寞間。黃髻老翁開地戶﹐雪衣女子把天關。烹煎神水三層鼎﹐玩弄玄珠九曲灣。莫問吾家生計事﹐醞酗一味療衰顏。

其九曰﹕西庚東甲虎並龍﹐二物從來不見綜。天地配爲夫婦位﹐剛柔合作坎離宮。云雷造化三千數﹐水火飛騰十二重。此个無爲功莫問﹐玉池一朵白芙蓉。

其十曰﹕十二時中子作頭﹐抽添運用勿停畱。法輪有象從南轉﹐神水無涯向北流。奼女捉烏歸絳室﹐嬰兒驅兔上瓊樓。但知守一含元气﹐莫問滄淇幾度秋。

其十一曰﹕道在丹田達者知﹐分明悟了更何疑。乾男自逐龍潛坎﹐坤女須隨虎隱離。但守淸虛除嗜欲﹐自然恬淡合希夷。仙經不是閒言語﹐看取千年胎息龜。

其十二曰﹕自出紅塵隱洞天﹐五云堆裹種芝田。靈龜共飲華池水﹐玄豹同藏碧穀煙。明月淸風何用買﹐玉鍼金棧每閒穿。時時縫補爲囊素﹐收取還元一百篇。

呼吸篇

脾居於中﹐呼吸爲用﹔眞人之妙﹐其息以踵。

至遊子曰﹕晝夜百刻﹐其一刻當一百三十五息焉﹐故晝夜爲一萬三千五百息﹐至夫日出東方﹐其脈一周而復更始者也﹐故呼吸四至﹐是爲一息。學者謂息爲气﹐气爲命﹐眞人之息則以其踵﹐是何也﹖斯貴其深者歟。扁鵲曰﹕呼出心與肺﹐吸入腎與肝﹐而脾居於中﹔於是呼吸之問而五行備矣。吾嘗聞樊大君出《元道經》曰﹕復元气之應﹐常以減息爲候。心源湛然﹐其息自減。故自減息至於無息﹐自無息至於定息。定者﹐不取不撓無爲之定也。於是復元歸根可以住世矣。凡人以有息爲常﹐聖人以無息爲常。動而有息﹐靜而無息﹔有息無息﹐出入自在。故有息者妄也﹐其要在乎謹其休而已。於是有三應焉﹕其一應﹐則爲一百日有事無事皆減﹐是爲元气漸復﹐塵慮日除﹐虛恬日增﹔其二應﹐則爲二百日忽忽自止﹐是爲元气將定﹐不食五穀﹑不嗜五味﹐無大饑渴﹔其三應﹐則爲三百日兀然自住﹐是爲元气歸根﹐饑渴不至﹐寒暑不侵﹐壽齊乎天地矣。夫減息住气﹐皆以無息定气爲成功焉。若獨行減息﹐則其功遲矣﹐專行住气﹐則難以至於無息矣﹐若夫開通百關﹐兼行減息﹐則元气充盈﹐其功倍之。或問曰﹕謹其休止﹐亦有漸乎﹖曰﹕其謹有十九﹕日不減息﹐減二十五日﹐是住五十小息。曰小乏﹐減三十日十五大息。曰大乏﹐滅六十日三十大息。曰小醉﹐減十日。曰大醉﹐減百日兼吐減一周日。曰欲﹐曰怒﹐各減五十日。曰驚﹐曰忿﹐曰歡﹐曰一及﹐各減十日。曰懼﹐減七日。曰勞﹐曰倦﹐曰躁﹐曰煩﹐曰饑﹐並減五日。曰飽﹐減三日。與夫飲食觸犯﹐寒熱過差﹐風濕所及﹐起居失節﹐言語散雜﹐思慮煩多﹐此皆減損元气者也。夫人受天地之气﹐故呼吸出入與天地相通﹐是以通徹則生﹐壅滯則死。呼者出气也﹐受气於五臟六腑﹐呼出其臟腑之气歸於天地。是以一呼出气﹐其脈上行三寸而出﹐卽以口吐舊气﹐以受新气焉。吸者入气也﹐吸斂天地之气歸於臟腑。是以一吸入气﹐其脈下行三寸﹐逐其臟府之宿气焉。呼吸不等﹐失天地之調气﹐其所以生疾者乎。樊大君之論﹐豈不妙哉。

枕中篇

空竅不守﹐邪乃爲災﹔精神內存﹐病安從來。

孫眞人名思邈曰﹕大道有盈虛﹐人事有消長﹐養生者宜知自謹導引行气之方焉。

夫百疾之生以夭其命者﹐由飲食不節﹐不能謹其微也。夏至之後逼秋之分﹐肥膩勿食﹐酒漿勿食﹐蒜勿食﹐猜肝﹑犬肉勿食﹐五辛勿食﹐瓜梨之實勿食。

養生者寡念也﹐喪生者多思也。其要在乎和心損慮﹑去喜怒﹑除馳逐﹑謹施泄﹐秋冬尢當固藏者也。若或有疾﹐則返舌塞喉﹐漱液咽津唾也﹐瞑目內視﹐使心生火﹐想其疾之所在﹐以火攻之疾則愈矣。甲子﹑甲寅﹑庚申八節晦朔當燕居獨處﹐冥心專精﹐以去其欲。日在亥子﹐勿棄唾﹐勿亡精﹐勿失气﹐入山未至百步而卻行卻行百步﹐然後登山﹐眾邪伏矣﹐百毒匿矣。

導引者當以左右手摩其尺宅﹐使之極熱則有光澤﹐行之五年﹐色如孺子。蚤起平气正坐﹐先叉手掩頸﹐仰首視天﹐頸與手爭力爲之﹐可以使精和血通﹐風气不入矣。屈動其體﹐反張其四支﹐宣搖其百關﹐周匝皆熱﹐疾永除矣。仙之道有三﹕曰保精﹑曰行气﹑曰服餌﹐皆由淺以至深者也﹐其大要在乎胎息而已。胎息者﹐不以口鼻呼吸者也。夫善用气者﹐其噓也﹐水爲逆流焉﹐火爲滅焉﹐猛驚爲隱伏焉﹐瘍腫爲消焉。或卒然有疾則吞三九之數﹐可以差矣。行气之法﹐處於密室﹐暝目閉息﹐置鴻毛於口鼻之上﹐使之不動可也。於是耳無聞﹑目無視﹑心無思﹐以漸除之而已。夜或有悸﹐則存日月入於明堂﹐而百邪自去矣﹖

內想篇

涓子得道﹐以授蘇林﹔存三守一﹐自得於心。

涓子曰﹕立人之道﹐其身如栓桔焉﹐其情如贅疣焉。知其然也﹐故爲修養之方。皆小道也彼吐納咽漱按摩采取云者﹐。古先至人﹐返老還童﹐太一含眞﹐蓋有至要焉。吾嘗煉神育胎而行內想之法而已。安坐於靜室而冥心焉﹐以左股加右股之上﹐左右手俱下﹐虛其身如三足之鼎﹐於是想其左腎爲日﹐右腎爲月﹐日中出白气﹐入於精海之內﹐變而爲赤矣﹔月中出赤气﹐入於精海之內﹐變而爲白矣。二气交合﹐凝結眞气﹐而成嬰兒﹐瑩然如玉。視吾之形﹐惟肖其始﹐想如卵焉。百骸俱備﹐以漸而滋長﹐跪於精海之中﹐左右手交叉﹐出入於頂門﹐離於其身﹐周遊自如﹐可以逃天地之數矣。

道樞卷之十四

至遊子曾慥集

心鏡篇

四黃八石﹐非藥之眞﹔五彩三花﹐拔類離倫。

玄和子曰﹕鉛眞則丹成而聖且靈矣﹐是以古先至人惟論鉛汞﹐而未嘗及四黃八石也。夫鉛汞者用之於五行﹐成之於四象﹐乃陰陽元气感通自然之道者也﹐猶人之受赤白之气以結胎气﹐足則聰明﹐不足則頓頑矣。是不可以不知龍虎焉。虎者﹐銀也。其含於鉛歟﹐是以爲水也﹑金也。龍者﹐汞也﹐奼女也﹐木也﹐火也。金出於水﹐水生於木﹐木生於火﹐火生於土﹐道在其中矣。鉛含五彩﹐汞吐三花﹐二物合璧﹐其名曰河車者乎﹗魏伯陽之倫著《參同契》以言大易﹐順取五行﹐發天地之機﹐以明大還之道焉﹐其旨隱而難知﹐故學者莫能究夫鉛汞也。知鉛汞而不知火候﹐知火候而不知鑪鼎﹐知鑪鼎而不知消息升降﹐不可以語道也。

夫心者﹐丹之源也。心不契道﹐則𨿽得玄祕吾未見其能成也。《參同契》曰﹕植禾以粟﹐抱雞覆卵﹐蓋言非其類者難爲產焉。陶眞人曰﹕砂產於汞﹐金生於鉛﹐亦明其類不相雜也。語曰﹕汞生水銀死﹐鉛困靈芽生﹐其論至矣。還丹者何謂也﹖伏火而不失其本體者也。九轉者﹐九易其鉛之气﹐非九煉也。故至藥者﹐陰陽化气而成﹐非礐石﹑碙砂﹑硫黃制伏而爲之者也。若夫非其類而入之﹐則其毒足以害生矣。愚者以藥制伏其汞﹐使伏火而死﹐謬矣。故語曰﹕眞鉛不變色﹐眞汞有神力。蓋不得眞鉛之精气則惡能成丹乎﹖是以黑鉛入於火﹐則爲灰燼而已。孰爲還丹之妙乎﹖其在三一者也。龍虎之璞﹐天地之精﹐不用其藥﹐而用五行﹐此至人之論也。惟汞者﹐太陽之精﹐南方之正气也﹐得陰陽水火以制其變﹐乃居靑帝之首﹐是爲木之精﹐於是乎木生火而自含至靈之藥焉。鉛者﹐北方黑水之精也﹐其化西方庚辛之金﹐於是乎金生水﹐水生木﹐二物相配而爲神丹焉。

昔者劉玄穆事魏伯陽﹐疑而退悔遂至夭死﹐徐景休積勤不息﹐遇師授以金丹﹐居於太白之山逾千餘歲﹐信與不信之效也。近代謝衝玄﹑蘇耽皆服金丹而爲仙﹐則金丹之功也。

《參同契》曰﹕金以砂爲主﹐稟和於水銀﹐變化由其眞﹐眞者﹐气也。終始自相因。不用藥而用五行﹐天生牙自然﹐體白馬牙眞﹑丹砂卯酉二分和二家也。淮南煉秋石﹐黃帝美金華。黃芽不是鉛﹐鉛非眞丹砂。伏火煉成一家巡﹐火經九轉﹐自然成黃芽花。白藥紅靈汞﹐秋石自相同。孤陰不獨化﹐寡陽不可成。本來淸靜質﹐自有變通靈。龍虎相逢遇﹐何時不相顧。白液共相吞﹐爲夫亦爲婦。變化成黃芽﹐逐時依后土。若了紫河車﹐自然升天涯。莫煉枯鉛汞﹐拋功似土塵。天地日月中﹐靈物號金公。金公不是鉛﹐須向鉛中濛。白液鑪中火﹐黃芽變漸成。憶初相見日﹐難覓水銀形。陽極生陰火﹐火衰陽气並。自變紫河車﹐服食乃長生。於是一月而白液凝﹐其狀如雪﹔二月而凝酥結﹔三月其半合蕊﹐猶如垂珠﹔四月二物抱持﹐猶如點血﹔五月飛騰戀母﹐其聲嗚咽﹔六月行至於紫宮﹐其气欲絕﹔七月乘陰受气﹐手足拽矣﹔八月欲成﹐其臟腑含乎凝血﹔九月點殘朱皮而長毛髮﹔十月子母分離﹐母困子全﹐其顏變乎白雪﹐更當溫養之於鑪焉。故曰﹕陽起於復﹐陰起於遘﹐鑪寄於中央﹐土寄於戊﹐鼎上下互相賡﹐固守之物無使走消息﹐不失看﹐節候有時﹐龍虎相奔驟﹐陽極於乾﹐陰極於坤﹐四象宜分﹐六十四卦循於中尊。龍虎相噴而相吞﹐五行定位其中存﹐水火爲媒陶我魂﹐陰陽育我明晨昏﹐八節運移有寒溫﹐於是漸變黃芽根﹐日月相催感母恩﹐因之結實立其門﹐千秋萬歲生子孫﹐此《參同契》之玄微者也。

玄和子曰﹕吾則有鼎鹵之訣焉。鹵者﹐鑪也。鼎鹵者﹐天地之象也﹐其魂在於三五而已﹐下有朱雀﹐上有玄武﹐其中隔乎天地﹐此陰陽之法也。陽生於復﹐九轉於乾﹐陰出於遘﹐水從下流者也。火盛則侵陰﹐陽衰則歸土﹐不知此者何以伏龍虎乎﹖二气者﹐子午也﹐一伏以制乎一飛﹐於是下有赤龍﹐木靑三花奼女﹐在下大藥也。上有玄武﹐神符白虎﹑華池黃天鏡﹐金公水上位也。赤龍從鉛者也﹐黑虎則從汞者也。循卦以合於陰陽﹐十月則脫胎矣。故知化金須金者也﹐變土須土者也。

金丹之存在於神水華池﹐大丹之祕不過乎《參同契》。古歌曰﹕白汞生丹砂﹐黑鉛生黃芽﹐其中數九九﹐九變成三花﹐修至紫陽宮﹐黃金無可誇﹐但得金公合眞汞﹐修成金液紫靈砂。

玄和子曰﹕用鉛勿使鉛居汞中﹐灑盡其滓﹐乃可修煉﹐暫假鉛爲相而已。故大丹之源﹐不離乎眞鉛﹑眞汞﹑神符﹑白雪焉。將服神丹﹐擇八節甲子上會之日﹐先去有爲之心﹐修無爲之體﹐更能辟穀調气﹐收視返聽﹐卽羽化可致矣。歌曰﹕鉛本是金公﹐金公得鉛發。學者放金公﹐金公卽成拙。流珠爲奼女﹐得火自然飛。忽是金公制﹐相憐同所歸。同行復同坐﹐終日掩雙扉。鉛固鼎口也。仍被陰陽化﹐上下火也。隨之變所依。二性皆歸土﹐三花气不移。行到紫陽宮﹐共變黃花蕤。八月看應易﹐終年色紫輝。此汞名眞汞﹐安能更解飛。女媧煉得五帝气﹐鉛之精也。變化成精補天地。三十六算世應知﹐七十二石列其位。七十二兩﹐鉛三十六。天得一而成﹐地得一而方﹐木成炭而不拋。河車便向鉛中取﹐奼女還於汞內尋。太乙出藥彭祖嘗﹐固濟精研使堅密。一文一武多疏失。下鼇惟鋪大海盥﹐鑪中少用扶桑日。紫煙濃碧噴人香﹐蝦蛤魚鱗透日光。要知魏伯升云去﹐勿如嫦娥入月藏。玄和子日﹐是固然矣﹐不可不知卦气火候焉。

十一月﹐復卦也。其初爻者一陽所起﹐首春之象也。於子之時運符節﹐轉天呈﹐以行火者也﹐修其金鼎﹐淸靜齋心﹐如對玉皇﹐白虎靑龍俱在於鼎﹐白虎能制靑龍﹐靑龍始騰躍矣。十二月﹐臨卦也。二陽之生﹐火候漸盛﹐赤龍之象也。靑龍升降﹐如雨之飛焉。鑪形如蓬島﹐於是有退水進火之候﹐鑪有門有扇﹐潛肩以避風﹐其要在於知晦朔﹑乾坤之數﹐配合鉛汞﹐方可入鼎矣。調其火候﹐始可立功矣。正月﹐泰卦也。二气於是均平﹐鼎之靑龍漸爲三陽之所逼﹐騰躍甚矣。龍虎在鼎更相嘴食﹐聽其吟嘯﹐如嬰兒之聲則停騰火﹐火盛則發雷電之震﹐漸行武火焉。卦至於泰﹐則春令盡矣。扃鼎之北戶﹐武火熾矣。二月﹐大壯一卦也。其爻是爲夏之初火﹐漸用武火焉﹐陰陽之气巡其節符﹐於是其鼎轟然如風雷﹐而鉛汞湧矣。聞其水滴火激則靑龍稍困而丹稍成矣。三月﹐央卦也。非久變乎純乾﹐則行火益武﹐於是靑龍﹑白虎自制伏矣。鼎之上有紫粉﹐四旁有紅芙藥焉。四月﹐乾卦也。六位旣終而爲陽爻﹐是爲大鑪炎光者也。於是武火尢赫赫焉﹐此火極亢龍之時﹐白虎嚙盡﹐靑龍而亦困伏矣。雷電寂然﹐鼎空而無聲﹐內外調燮﹐海水俱竭﹐宜加愛護。蓋將入於午位南方離之九宮也。歌曰﹕聖人奪得造化旨﹐手搏日月安鑪裹。微微騰倒天地精﹐鑽簇陰陽走神鬼。日魂月魄若能識﹐識者便是神仙子。煉之餌之千日期﹐身之無陰那得死。蓋謂此也。五月姤卦也。一陰始生﹐是爲丹者﹐太平之候也。離宮之火﹐二界同符而仍舊焉。鼎中雲雨已止﹐其中芳香紅鮮﹐如春之和。夫自十一月還其陽﹐至於五月復返其陰﹐此九還七返之自然者歟。六月﹐逐卦也。陰父漸生﹐歸於坤西南之地而得火收鉛﹐是爲秋焉。鑪之上有海水焉﹐入陰則增之﹐至陽則減之。置刻漏於室﹐以測時候。其丹至於斯時也﹐蓋已滿於鼎﹐其紅如霞。夫二陰旣生﹐則龍虎無憂其失矣。七月﹐否卦也。三陽已退﹐復歸於陰﹐於是黃芽結花﹐水海之增半焉。然則一室之內﹐運用乎乾坤﹐權握造化﹐及丹之成﹐如天地之生萬物者乎。八月﹐觀卦也。卯酉者﹐天地分中之位者也。故酉之時﹐采之之要也。九月﹐剝卦也。五陰已還﹐於是陰陽將全矣。陽火漸退﹐上水復增﹐澄靜而不動﹐一歲之終也。孰知大還丹者﹐從無中以運有﹐以一爲基﹐於一中取一﹐自然而成者乎。十月﹐坤卦也。其位旣周﹐其火已微。是乃純陰結實之時也。於是祈元斗﹐祝太丘﹐天地星斗也﹐以保其鼎﹐懼夫邪气之侵也。俟乎星火自燼﹐鑪鼎俱寒﹐然後開焉。鼎之上有紫粉而光明﹐乃謂紫遊之丹矣。何以爲三五一之要歟﹖曰﹐坎宮有主。其名曰玄母。其藏靑龍﹐南方使者﹐能變通焉。偏損木之精﹐以歸后土。混沌之時﹐配以夫婦。俟夫陰盡而化純陽﹐其寶飛升﹐可以采取焉。其采有時﹐其取有日﹐食之三年﹐於是牢固而爲長生之主矣。

胎息篇

綿綿若存﹐以運元气﹔壁觀九年﹐乃明玆事。

身毒之國﹐有至人曰寶冠﹐能胎息之方﹐故其形未嘗衰。菩提達摩聞而往問焉曰﹕震旦諸國﹐其人不任寒暑﹐以損其眞气以致滅亡﹐吾將東遊﹐願得胎息之方以振之。寶冠安坐﹕吾語汝。夫人之始生﹐本乎胎息者也﹐神識與精合和而凝結焉。日月變化而成形﹐其形初成﹐則神依形而住。故神無形則不住﹐形無气則不變﹐气無形則不立。故知神﹑形者﹐受气之本也﹔气者﹐養形之根也﹐三者和合﹐然後出處於世矣。方其居於母胎﹐偃伏於臍之下﹐混沌三月﹐玄牝具焉﹐鼻也。玄牝旣具﹐如瓜有蒂﹐潛注母气﹐故母呼而呼﹐母吸而吸﹐綿綿乎﹐十月气足而形固﹐神全而識備﹐於是乎解胎而生矣。生之十日而情見乎外焉﹔變嬰爲孩﹐指顧喜怒﹐先眞後僞﹐已失其道矣。況乎意逐於外緣﹐目眩五色﹐耳耽五聲﹐鼻惑眾香﹐舌貪多味﹐身悅柔溫﹐意蘊喜怒﹐運神役智﹐間不容息﹐晝夜奔馳而不止﹐淳朴之性蕩然離散矣。於是形枯髮禿﹐气喪神衰﹐寒暑相淩而不能禦﹐其何以能長存乎﹖聖人於是知五行精气以成其身﹐故修五行精气以補之﹐返本還元﹐以握胎息之機焉。

心靜則神悅矣﹐神悅則福生矣。何也﹖神者气之子也﹐气者神之母也。神用則气養矣﹐气絕則神亡矣。夫欲長生﹐其在神气相合而心不動﹐守於內息﹐神不役於外﹐無去無來﹐無出無入﹐湛然常住。故玄牝之門者﹐長生之戶也。加之以外物不思也﹐外色不視也﹐外欲不耽也﹐外味不嗜也﹐常自內觀﹐心熾不散﹐神合於气﹐還乎五藏六腑之源。至其久也﹐神气乃明﹐照徹五藏﹐通於四支。凡人之呼吸﹐出乎咽喉之中﹐聖人之息气﹐存乎气海。气海者﹐在臍之下三寸﹐其名曰子宮﹐元气之根本也。是吾之眞一之气也。夫能守之﹐綿綿不絕﹐是謂返朴還元﹐肆气凝結﹐不化不散﹐五藏六腑堅而不損﹐形體以之不壞﹐神識以之安靜﹐長生之要也。是以形者气之宅也﹐神之主也﹐主不知守其內而役於外﹐則宅虛而壞矣。況夫無一息住於气海者乎﹗聖人以神气爲宰禦焉。呼吸而下徹乎湧泉﹐神气凝結﹐補於气海矣﹔呼吸而上應乎九天﹐神气凝結﹐而塡於腦矣。上塡泥丸﹐下補衡端﹐二景相通﹐可以卻老矣。若夫呼不得神爲宰焉﹐吸不得气爲君焉﹐一息不全則傷於胎息矣。故神气不相合則不能結於四三六子宮者也。神能禦气﹐則鼻無出息﹐是爲眞胎息者歟。鄙夫者﹐根境相對而生情愛﹐乃騖於淫欲﹐精气下泄﹐身乃枯朽﹐故曰無涓滴之益﹐而時有畎儈之央﹐喪其性命之宗。惟神與气合﹐子母相守﹐隨其呼吸上下﹐而散補三宮﹐則精魂不散。是故定者不死之根也﹐心者气之主也。故气者從心者也﹐心行亦行﹐心運亦運﹐亂則亂﹐定則定﹐憂則傷﹐煩則謝。是以聖人不體不用﹐不役不住﹐不定不亂﹐自適其適﹐內妄悉除﹐此長生之本也。

如是常思受父母之遺體名曰胎息﹐旣而具乎六入﹐眼﹑耳﹑鼻﹑舌﹑身﹑意。五藏六腑﹑骨肉筋脈皆資乎胎息而得增長焉。胎息之根源不出不沒﹐狀如雞子﹐色猶水精﹐由念而有動轉之時﹐內气不出﹐意因其發而有去來。掩心引頸﹐如是爲主﹐去來之外形者也﹐其名曰鶴形焉。亞腰實腹﹐是爲動轉之內形者也﹐其名曰龜形焉。以意引之﹐勿由吐納﹐勿在握固﹐二者玄牝之門﹐常宜閉之﹐使气周於身焉。先入靜室趺坐﹐猶入定焉﹐身不動搖﹐想其胎息﹐如雲霧﹐如燎鑪之煙﹐如蓮本之絲﹐以意引之﹐周於四天﹐息脈條暢﹔次引其气灌於促丸﹐復引其气集於舌上﹐搏而煉之﹐想如雞子吞入於腹﹐不可差焉﹐使五臟六腑承其津气而悉堅固﹐於是其體光潤﹐此胎息遊遨於其身之中者也。如其饑渴﹐則時咽之﹐以意送之﹐莫計其數可也。飽則休息焉。病痛所在﹐以意攻之﹐旣愈則已焉。行止寢坐﹐常存乎胎息。胎息不散﹐或五三年﹐功乃大成。若夫气下則勿止之﹐止之則成疾矣。其功旣成﹐不必靜室﹐任意修煉。常想其身猶如蹴鞠焉。內气充滿則四支輕健矣。

於是又觀吾身也﹑吾心也﹑吾胎息也﹐漸至於長大同於太虛。其初想吾身如月焉﹐坐一室則光滿一室矣﹐居一城則光滿一城矣﹐遊一國則光滿一國矣﹐至夫周乎十方虛空﹐而不見吾身﹐吾心與呼吸胎息純一虛空﹐無想無念﹐湛然寂滅。如是觀已﹐復如前觀﹐由國至城﹐由城至室﹐漸復成小﹐於是加精進焉。欲遊於他方﹐則惟一念而已﹔欲隱其形﹐意發則隱矣。生死自如﹐食與不食不相爲患﹐斯道之成也。故調神如嬰﹐怡怡如如﹐寒暑枯榮而形神自平矣。息與神合﹐如璢璃器中有金像。金像者﹐法身也﹔璢璃者﹐根形也。故鏡明而法自形矣﹐水淸而影自停矣。天食者﹐滋神者也﹔地食者﹐滋形者也。含靈抱實﹐神气斯自靈乎。雪山之妙藥﹐自頂而生者也。行一空昧﹐體輕神怡﹐於是血化爲乳﹐骨化爲瓊矣。故曰天道之精﹐杳杳冥冥﹐神不見神﹐形不見形﹐卽心無心﹐卽形無形﹐心尙不有﹐而況於外哉﹖

道樞卷之十五

至遊子曾慥集

聖胎篇

俯搖百關﹐仰順四時﹔遵於玄途﹐以入希夷。

紫微太一曰﹕夫穿關透節之用﹐非屈伸導引則無以流而運之﹔克寒瀉熱之用﹐非吐納呵吹則無以平而出之﹔蕩毒實淸之用﹐非鼓飲漱咽則無以湛而凝之﹔還精采气之用﹐非雄雌交合則無以走而上之﹔結胎分形之用﹐非蚌消龜息則無以任而誕之﹔降魔殺尸之用﹐非密﹑機聖化則無以消而滅之。此六者﹐登眞之梯航﹐行道之軌轍也。

凡挽引吐納﹑行气烹煉﹑結胎存神﹐皆須淨吐咽門﹐仍先定閉其口﹐任息於鼻。鼻微開則客風入之﹐致八邪之害﹐故一﹐气失則元气互亂矣。閉口定息﹐使左右足並立﹐散手﹐左右前後擺鳳翅者九。於是對心交叉十指﹐緩緩引力直伸胸前﹐俟力極﹐浮浮引力直聳首上﹐其名曰起天焉。俟力極﹐引上東西行九拽﹐又自首上展力叉十指﹐浮浮托空﹐並腰脊引令端﹐曲下過於膝按之及足﹐其名曰立地焉。俟力極﹐進退腰身﹐九擦其足上﹐如是者三﹐然後正身定息﹐日如此法﹐可以開乎三百六十關節﹐八萬四千毛竅﹐行之久則補腎堂﹑止遺精﹑腰脊壯而顏光澤矣﹐可以益一紀之壽焉。

閉口而坐﹐展左右足﹐對心交叉十指﹐緩緩引力直伸腰前﹐俟力極﹐又浮浮引力直聳首上﹔俟力極﹐引上東西行九拽﹔又自首上展力叉十指﹐緩緩托空﹐引其腰令端﹐曲下過於膝及於足跟﹐力極乃止﹐如是者三﹐其名曰怪柑蟠龍焉。然後正身盤坐定息﹐日如此法﹐可以瀉胞之積水﹐散頸膊之陰气﹐明七竅﹐利三關﹐夢不惡﹐目不眩﹐行之六年﹐改枯成少矣。

閉口盤坐﹐直行攀拳於胸前﹐如弓之勢﹐左右托開前手﹐如托太山﹐挽開如滿月焉﹔然後力極轉而腕節左右各三﹐其名曰挽射。此法能開大椎之關﹐暢龜蛇之穴﹐內通縫闕﹐流達上焦﹐可以目不赤﹐喉不痛﹐口不瘡﹐顯不疼﹐背不癱﹐行之六年﹐萬毒莫能攻矣。

閉口盤坐﹐縮赤龍之尾﹐鋪左右手背於胸腹間﹐浮浮翅颺而合擺﹐其數二九﹐其名曰蒼鴉鼓翼。此法能開胸背七十二骨﹐散五內之邪气﹐通鳳凰之關肘生節尾閭也﹐轉助脾輸以消水穀﹐壯眞元於胃院﹐暢和气於四支﹐行之九年﹐力暴猛虎矣。

閉口盤坐﹐痛擦左右掌﹐俟其熱﹐分摩二目﹐摩之熱稍息﹐自其大訾入力拭向其小訾﹐其數一九﹐用力於目中一開一闈﹐以作閃電﹐其數一九﹐其名曰磨鏡閃電。此法能上燒二目﹐除陰風﹐止宿汨抽肝之玲毒下注於水藏﹐其熱如火﹐神關調和﹐胎元溫暖﹐三尸敗壞﹐九竅流利﹐散六府之積濁﹐發丹田之烈手如抱嬰孩﹐右手擘退其弦﹐緩緩盡力﹐去漏精﹐止濕囊﹐行之九年﹐金精石﹐對境無剛陽之動矣。

閉口盤坐﹐中印拇指﹐固拳於股窠之間﹐私供身內﹐萬靈帝坐龍殿﹐肅靜身心﹐儼若大受朝之儀﹐於是顯﹐先扣前門十過齒也﹐次扣後曹二十六過﹐其名曰擊磬。集神﹐神不集則心帝飛馳﹐至神不棲﹐陰魔動搖﹐而聖功難成矣。

吐納六气者﹐祛寒熱浮疫外疾﹐決壅入通而已。大冷則反克之﹐可也﹐以金克木﹑木克土之用﹐轉其六字﹐以反克而發之﹐病藏陰毒斯除矣。大熱則毋瀉之﹐可也﹐以金生水﹐水生木之用﹐轉其六字﹐以反瀉而平之﹐病藏熱毒斯除矣。若夫浮寒浮熱﹐惟以本六字從九至九﹐如法吐之。

其行之之時﹐背乾面巽﹐解帶盤坐﹐合口一吸其淸﹐開口一吐其濁者﹐各九過。吸者使微微自鼻中上入於腦﹐復自首後二十四節﹐節節下歸於丹田而止﹐卽覺胃中一道濁气直升於咽門﹐從口而出﹐不可使耳有所聞焉。此謂納淸出濁者。

然後觀察所病由何臟。若目睛赤﹑面熱﹑隧嘔﹐是爲肝之浮熱。於是合口瞑目﹐叉手﹐以想其肝﹐自肝中吸吐噓者﹐三九過﹔合口漱液﹐滿則咽之﹐三九過﹔自咽門胃院直送入於丹田﹐如是者三五過﹐則熱消矣。

腰脊酸疼﹑四體無力﹑面黃喘急﹑溲溺無度﹐加以漏精遺瀝﹑惡寒盜汗﹑厭食羸瘠﹐其夢多感﹐此腎極冷而敗者也。行之如前法﹐吐納一九過。腎本當用吹﹐今用脾之呼者﹐以反克之。如前吸吐﹐用呼者三九過﹐送至丹田者﹐其數三五﹐則陰消陽元壯矣。

凡有疾者﹐惟依生克本而行之﹐則無不愈焉。

何以謂之陰陽之復乎﹖子之卦曰復﹐其星曰危﹑虛﹔丑之卦曰臨﹐其星曰牛﹑女﹔寅之卦曰泰﹐其星曰鬥﹑箕﹑尾﹔卯之卦曰大壯﹐其星曰房﹑心﹑氏﹔辰之卦曰夬﹐其星曰翰﹑角﹑亢﹔巳之卦曰乾﹐其星曰翼﹔午之卦曰遘﹐其星曰張﹑星﹔未之卦曰遲﹐其星曰井﹑鬼﹐柳﹔申之卦曰否﹐其星曰畢﹑紫﹑參﹔酉之卦曰觀﹐其星曰胃﹑勗﹔戌之卦曰剝﹐其星曰奎﹑婁﹔亥之卦曰坤﹐其星曰壁﹑室﹔此可以觀天矣。

何以爲金液內丹乎﹖曰﹕於子之時起功﹐自復卦一陽爲始焉﹐每一爻直五日﹐凡行一陽爻﹐先閉三十息﹐三咽津分一口爲三口﹔故曰一咽三咽。聖人規龍﹐行自有虎相隨﹐此之謂也。行一陰爻則閉三十息﹐三咽气﹐於是陰陽實矣。五日行二卦﹐三十日行十二卦﹐至寅而終﹐蓋三百六十日一周天者也。子至於巳六時﹐陽也﹐左行至巳而終﹐乾焉﹔午至於亥六時﹐陰也﹐右行至亥而終﹐坤焉。乾坤終則再起於復矣﹐若夫九還七返者﹐大而一年﹐小而一月﹐統之則一日可也。還者還轉之義也﹐此金丹於鼎流轉還返者歟。子時夜半起於甲子﹐甲子乙丑時以金爲气焉﹐故乾剛坤柔﹐乾屬金也﹐又陽物也﹐父也﹐男白女赤﹐自然之道也。朔日一甲子時﹐震來受符。震長男也﹐一陽爻則進陽火﹐以金爲气﹐金之成數九。九轉者﹐聖人隱金之名者乎﹐自午至亥﹐陰也﹐一陰爻則進陰火﹐一陽爻退其陽火﹐於是巽來受符﹐巽長女也﹐七者火之成數也﹐以火返於金﹐則乃七返者也。聖人蓋亦隱火之名焉。

或曰水火之用﹐其故何如﹖曰十一月用火二兩十二銖﹐用水十二兩十二銖。十二月用火五兩﹐用水十兩。正月用火七兩十二銖﹐用水亦如之。二月用火十兩﹐用水半之。三月用火十二兩十二銖﹐用水二兩十二銖。四月用火十五兩﹐無水不加矣。五月用火十二兩十二銖﹐用水二兩十二銖。六月用火十兩﹐用水半之。七月用火七兩十二銖。用水亦如之。八月用火五兩﹐用水十兩。九月用火二兩十二銖﹐用水亦如之。十月用水十五兩﹐無火不加矣。十二州十二分則皆自寅起焉。泰者幽州﹐燕之分也。大壯者豫州﹐宋之分也。央者兗州﹐鄭之分也。乾者荊州﹐楚之分也。離者三河﹐周之分也。返者雍州﹐秦之分也。否者梁州﹐魏之分也。觀者冀州﹐趙之分也。剝者徐州﹐魯之分也。坤者並州﹐衛之分也。復者靑州﹐齊之分也。臨者揚州﹐吳之分也。

元气篇

總總而生﹐元气是資﹔呼焉吸焉﹐內外應之。

夫人稟天地元气而生者也﹐一呼一吸﹐內外之气應矣。气有六﹕曰心﹑曰肺﹑曰肝﹑曰脾﹑日腎﹑曰三焦爲之主焉。能服是气﹐一年通矣﹐二年行矣﹐三年功成﹐其凝玄珠於丹田矣。

气者何也﹖虛無自然無爲之道也。心者﹐無爲者歟。蓋惟不動﹐則不起於內而外不入矣﹐內外安靜則神存气和﹐元气斯至矣。於是五臟滋潤﹐經絡流通﹐津液常生矣。然後五味可遠﹐則不饑渴﹐三田成而骨肉堅實﹐返老還童矣。故气之化也﹐始爲血﹐血爲精﹐精爲髓。一年其气易矣﹐二年其血易矣﹐三年其脈易矣﹐四年其肉易矣﹐五年其髓易矣﹐六年其筋易矣﹐七年其骨易矣﹐八年其髮易矣﹐九年其形易矣。其神三萬有六千﹐皆化爲仙矣。

夫五臟和津液生﹐三焦通气而不壅﹐此之謂瓊丹焉。神者﹐無形之至靈也。神稟於道﹐靜而合於性﹔人察於神﹐動而合於情。故率性則神凝焉。久則止﹐極則遷﹐止則生者也﹐遷則死者也其故何哉﹖情之所移﹐非神之所使也。夫服其气必靜以內觀﹐而過於太始﹑太素﹑太初﹑太極﹑太高焉。於是元气下從其頂門至於湧泉﹐計其息之入﹐忘其息之出﹐元气隨其意而達於三田﹐周流不已而如水焉﹐久視之方也。

血脈篇

一身之微﹐具乎五行﹔離則相克﹐合則相生。

凡人內有五臟﹐應乎五行焉。肝者﹐木也﹐神曰靑龍。其气從乎脊勝之左﹐上入於目﹐其化爲相。相者﹐眞木也。餘气流入於左之上胯﹐是爲玉液瓊漿焉。肺者﹐金也﹐神曰白虎。其气從乎脊賸之右﹐上入於鼻﹐其化爲涕。涕者﹐眞金也。餘气流入於右之上胖﹐是爲金液還丹焉。心者﹐火也﹐神曰朱雀。其气從前腹之左上入於舌之下﹐卻入於心﹐其化爲血。血者﹐眞火也。餘气流入於左之舌下﹐是爲神水焉。腎者﹐水也。神曰玄武。其气從前腹之右上入於耳﹐卻入於腎﹐其化爲精。精者﹐眞水也。餘气流入於右之舌下﹐是爲華池焉。脾者﹐土也﹐神曰勾陳。其气從後脊勝上入於腦﹐其化爲涎。涎者﹐眞土也。餘气流入於左之上唇﹐是爲黃芽焉。

於是乎復有四象。一曰金翁者﹐肺中之唾﹐屬乎純陰者也。何以謂之金翁歟﹖上有金液還丹﹐中有神水華池﹐與夫黃芽和合而爲陽﹐所謂上陽而下陰者也﹐故曰金翁。譬如日焉﹐日者純陽也﹐中有三足之雞﹐屬乎西方之金﹐外陽內陰者也。二曰奼女者﹐心中之血﹐屬乎純陽者也。何以謂之奼女歟﹖上有純陰之唾﹐其中有陽﹐故曰奼女。譬如月焉﹐月者純陰也﹐中有蟾有兔﹐屬乎東方之木﹐外陰內陽者也。三曰嬰兒者﹐腎中之精﹐屬乎純陰者也。何以謂之嬰兒歟﹖譬如男子焉﹐純陽之內而有純陰之精﹐是爲陽中有陰﹔以二儀言之﹐坎之男﹑離之女也。四曰黃婆者﹐脾中之涎﹐屬乎陰者也。何以謂之黃婆歟﹖上陰下陽﹐無陰陽爲之匹配﹐是爲孤陰者也。

身有七寶﹐亦知之乎﹖或曰﹕何也﹖曰津也﹐水也﹐唾也﹐血也﹐神也﹐气也﹐精也。

鼻之气入者屬於肝﹐出者屬於肺﹔口之气吹者屬於腎﹐呵者屬於心﹔怒之气屬於膀胱﹔喜之气屬於三焦﹔意之气屬於脾﹔上出之气屬於小腸﹔穀之气通於下元。此九天之眞气在於身者也。

心者﹐離中虛﹐爲火焉﹔膽者﹐巽下短﹐爲風焉﹔肝者﹐震兩仰﹐爲雷焉﹔小腸者﹐坤六斷﹐爲地焉﹔肺者﹐兌上闕﹐爲澤焉﹔大腸者﹐乾三連﹐爲天焉﹔腎者﹐坎中滿﹐爲水焉﹔膀胱者﹐艮覆碗﹐爲山焉。又吾身之配於八卦者也。修道者宜亦有考於斯焉。

調气篇

元气之海﹐調之在息﹐旣汰其濁﹐淸者斯集。

嵩嶽仙人李奉時曰﹕煉質者當居於幽室﹐其枕二寸﹐其牀三尺﹐薦軟地燥﹐衣服適寒溫之宜。仰臥堅膝﹐閉目勿張口﹐舌拄上愕﹐手握二乳﹐扣齒集神﹐此學道之所先務也。欲行正气﹐先調關節使之開焉。降魔者六七﹐虎視者五三﹐二目東西顧﹐左右拳互舉。於是熨目拔耳﹐引其手前後托﹐而後拭其面﹐此消息之方也。

行气之初﹐或三焦未通﹐咽气不下﹐在於上焦懣而不泄﹐於是先學調理其气﹐則濁气散而淸气自榮矣。其要在乎知門戶之出入焉。鼻者天門也﹐口者地戶也﹐入天門﹐出地戶﹐則爲順气﹐反此則爲逆焉。故逆則壅塞﹐順則宣通﹐此陰陽之理也。旣知其逆順而行之﹐則鼻引以納淸﹐口吐以出濁。濁者因其臟﹐出之何也﹖人食五味各主一臟又有六腑之气﹐同臻一門而成濁气。何以察之﹖夜寐口合則五臟壅在於喉﹐及寤則大呵吐﹐蓋有重濁眾惡之气矣。故行气服气先呵去其濁﹐然後爲之。

或口漧舌澀﹐頰無津液﹐喉痛而不能食者﹐熱之證也。須大開口呵之十气二十气﹐卽叩齒七八過﹐轉舌漱華池而咽之。華池之水者﹐唾是也。又任其喘息之自然出入﹐調之三二過﹐又呵之﹐旣已﹐復調其息﹐俟其熱退乃止。熱退者何以知之﹖喉之中淸水出﹐甘液生者是也。

夫气者出於心﹐心邪則气邪矣﹐心正則气正矣。使之舉手動足﹐喜怒哀樂﹐莫不由於心。心之動念莫不由於气。是以气全則身安﹐气亡則身滅。醫師按其脈而知五臟四時升沈之候﹐屍吾能察口鼻取捨斯須不令出入者乎﹗故當以六气呼之。夫胎元者身之主也﹐六气者祖宗也。天門納之﹐地戶吐之﹐往來綿綿﹐喘息調焉﹐於是三田淸靜﹐玉液自玆盛矣。午之前子之後﹐分其陰陽﹐叩齒以集神﹐一咽再咽者皆三焉﹐戰於十二玉樓矣。喉有十二節故謂之樓。水在坎中﹐其轉並瀝瀝焉。三十六息者一時也﹐十息之中而一餌之﹐久則延年矣。咽主於肺﹐肺屬鼻。或气不和﹐及勞熱皮膚﹐創鬲上熱﹐可以用之。呵主於心﹐心痛壅滯﹐口舌漧澀﹐及諸邪气﹐可以用之﹐大熱則口大張﹐小則小張。吹主於腎﹐耳聾﹑腰足寒弱可以用之。呼主於脾﹐气微熱不和﹐腹脹食不消可以用之。噓主於肝﹐目昏而翳﹑赤而澀可以用之。唏主於三焦﹐三焦不和﹐膽多驚可以用之。五气者各主一臟﹐一气主三焦焉。

六气者﹐又有佐之之法。其噓也﹐則目瞋睛焉﹔其呵也﹐項後手叉平焉﹔其呼也﹐反托前焉﹔其咽也﹐左右手擎焉﹔其吹也﹐平膝緊抱其胸焉。大月順行﹐自噓呵呼哂吹唏行之。小月逆行。自晞上至於噓。凡子之後﹐午之前﹐披衣端坐﹐男以左足壓右足﹐女以右足壓左足﹐握固調息住气﹐俟其气壅﹐則以其鼻長引其气﹐閉目﹐依六气之法依其字微出其气﹐耳不可聞也。春東向﹔夏南向﹔季夏屬土以行脾气﹐則西南向﹔秋西向﹔冬北向。方其行之﹐森然放身使气通和。可起則起﹐男下牀先左足焉﹐女穿衣先右足焉。跨勿務高﹐唾勿及遠﹐行勿疾﹐首欲數櫛至於數百﹐齒欲常扣至於數十﹐手掌相摩拭面數十過﹐面熱而止。

道樞卷之十六

至遊子曾慥集

靈源篇

太極布妙﹐人得其一﹔葆煉元和﹐持之勿失。

何眞人何仙姑也曰﹕命之蒂在乎眞息者也。太極布妙﹐人得其一﹐而勿失者﹐善持也。宮室虛閒﹐則其神自居矣﹐烹熬其靈府﹐則其血液斯枯矣﹐悲喜思慮所以蠹其形者也﹐苟迷而不知﹐則其气亂而精神無所據矣﹐元和竭而神斯去矣﹐方其萌芽脆弱須含畜焉。吾之根識者易於變遷﹐故未有美稼生於荒田者也。故九年而足乎火之候﹐玄應無心﹐其神速矣。眞心者﹐無心也。動靜兩忘者﹐離乎欲也。神者﹐性也。气者﹐命也。神不外馳﹐則气定矣。二物者﹐其誰親乎﹖失之何以爲本哉﹖混合爲一﹐而復忘其一﹐則可以同化元之出沒﹐徹金貫石不爲難焉。坐在立亡猶倏忽焉。此道也﹐易知而難行也。行忘其所行﹐道斯畢矣。若夫閉气數息﹐非吾所謂道也。專气致柔﹐則其神自畱﹐往來之眞息斯休休然矣。久之﹐綿綿歸於元命﹐於是靈泉不汲而自流。

夫三萬六千者﹐大功也﹐陰陽節候在其中矣。蒸融乎關脈﹐以變其筋骨﹐則光明無不通矣。三彭出乎陰尸之宅﹐萬國朝於赤帝之宮﹐眞人來於丹臺﹐此豈一朝一夕所致哉﹖惟吾本眞而已。故戰勝其魔者﹐吾之慧力與夫虛淡而然歟。其初何以爲鐵基耶﹖念中之境須自除焉﹐夢中之神須自執焉。不蕩不凝者﹐大要也﹔不方不圓者﹐玄道也。元和內運則以成其眞呼吸﹐而求於外者非道也。元气不止則神不安矣﹐蠹木無根則柯葉槁矣。夫涕唾也﹐精血也。執本窮元﹐亦一而已矣。隨時變化﹐由吾之心焉。故在體﹐感熱斯爲汗矣﹔在目﹐感悲斯爲相矣﹔在腎﹐感合斯爲精矣﹔在鼻﹐感風斯爲涕矣﹔縱橫流轉以潤其身。惟其至也﹐不出於神水﹐此神妙難言者也。眞气者﹐能資人之生﹐吾恬淡無私﹐齋戒以寧其心﹐節其語言﹐於是得醞酬甘露之漿﹐饑渴除而眞素見矣。其初勤苦乎修練﹐及功之成則逍遙焉。勤苦之中當復閒焉﹐以養其元神。吾之心何以得閒乎﹖斯縱擒在我者也。吾之用內何也﹖泰然而修大定者也。形神未能俱全﹐吾不了其命則了其性乎﹖彼多能者﹐與修行之路背而馳者也﹐其猶煙霧不能成雨露矣。修練之要以神气爲本﹐神气不安則徒勞者也。無中之妙有﹐其難執歟。養嬰兒者﹐必護其母歟。吾嘗喊俊辧﹐黜聰明﹐養其精神爲愚﹐其成與不成﹐無必取焉。無必取﹐其質自延矣。有必取﹐斯神仙矣。有必無必﹐惟堅其心﹔則神眞不散而朝元者也。

中源篇

房曰靑龍﹐參曰白虎﹔鎭星統之﹐萬物之母。

世有大藥﹐何謂也﹖仰觀於天﹐房曰靑龍﹐汞之精也﹔參曰白虎﹐鉛之精也﹐二气者﹐至寶也。日爲朱雀火之神也﹐月爲玄武丹砂鉛也。於是欲知大藥而立元基焉﹐必得中央戊己之土者也。土者﹐自鎭星生之﹐能載萬物之母也。汞生於丹砂﹐丹砂復爲汞﹐不見丹砂之形﹐及乎復本又爲丹砂。故靑龍者﹐丹砂之宅也﹐自有陰陽合其精華焉﹔白虎者﹐黑金之舍也。被褐懷玉﹐外黑內白﹐煉而爲眞鉛。是以古先至人曰﹕此神龍之精也。淮南八公曰﹕此秋石也。秋石者何也﹖庚生乎金﹐應西方之位﹐辛生石也。丹砂之中生乎汞者﹐神水也。故神水者﹐汞之神也﹐東方木君甲乙也﹐南方火之主也。是爲丹砂﹐其色赤﹐屬陽﹐南方之位者也。龍虎二气也﹐方其相溫在於鼎中﹐蓋如人之受胎﹐精气混然﹐其交有形兆焉﹐則以水定四時﹐而爲大還丹焉。其二精和合﹐其狀乳花﹐於是自相制伏者也。自十有一月一陽之生﹐至乎四月純陽之時﹐入乎五月一陰之初﹐卽陰生陽互用﹐遂以自媒可也。陽極陰生﹐於甲午之中用陽之卦﹐自子至於午之中﹐於是六卦入於乾位焉。六卦屬於乾宮。砂產於金者也﹐汞歸於鉛者也。藥在於鼎﹐爲二气之所推移﹐及其成熟﹐如人之在胎者也。陰陽結媒而成﹐其若神靈者乎﹗十月霜雪降矣﹐黃芽內熟﹐其色顯顯。黃芽之成者﹐龍虎自然之神化也。丹成而服之﹐則當守一存神﹐其心與道合焉。

吾嘗跏趺而坐﹐左右手各起前後搖之三十有六。左手取右手﹐左右搖天柱者各三十有六。握固搖其較轤者三十有六﹐雙飛其輸轤者亦三十有六。左右手爲挽弓焉﹐右挽左顧。左右手如鉤﹐向前用力攀者各三十有六。扣齒漱津﹐用力三咽之﹐於是始行火功焉。子者四兩也﹐每兩九轉則三十有六矣﹔醜者八兩也計七十二﹔寅者十二兩也計一百八﹔辰者十六兩也一百四十四﹔巳者二十兩也計一百八十﹔午者二十兩也﹐每兩六轉﹐則一百有二十矣﹔未者十六兩也計九十六﹔申者十二兩也計七十二﹔戌者八兩也計四十八﹔亥者四兩也計二十四﹔惟陰卯陽酉不行焉。

中黃篇

五穀養形﹐亦以害生﹔餐服元和﹐安而延齡。

人受形於胎﹐故以精血爲根﹐靈識﹑元气爲本﹐於是吾明五臟焉。觀夫元气浩然﹐凝結成質。育以五臟﹐法五行之相應也﹔明以七竅﹐象七曜之照也。夫人之腹有五行之正气﹐順之則無疾﹐逆之則爲害矣。首天也﹐足地也。心之气﹑骨之气﹑節之气皆大﹐此所謂神宅也。如此則＂修道易成且壽矣。道以心識爲用﹐如用心捨情﹐則直上於九天﹐此其大要者也。

夫嬰兒在胎無聲無息﹐合於至理﹐旣出於胎﹐六識潛萌﹐體襲五穀﹐貪患並生﹐隨識所用﹐口受外味以忘識﹐身受內役以喪情﹐神離形以散壞﹐形離神以去生﹐殊不知皮肉相應﹐筋骨相成。肝合乎筋﹐其外爪﹔心合乎脈﹐其外色﹔脾合乎肉﹐其外唇﹔肺合乎皮﹐其外毛﹔腎合乎骨﹐其外髮。咸者﹐骨之傷也﹔苦者﹐血之傷也﹔甘者﹐肉之傷也﹔辛者﹐气之傷也﹔酸者﹐筋之傷也。夫孰知其以哉﹖气﹐陽也﹔味﹐陰也。味歸形﹐形歸气﹐气歸精﹐其初豈不相資耶﹐而後皆相反焉。於是精食气而其精傷矣﹐形食味而其形傷矣﹐故穀气盛而元气衰﹐以至於老焉。

春之月七旬有二日﹐損苦增辛以養吾肺﹔夏之月七旬有二日﹐損酸增甘以養吾脾﹔秋之月七旬有二日﹐損辛增酸以養吾肝﹔冬之月七旬有二日﹐損咸增苦以養吾心﹔四時之季各旬有八日﹐損甘增鹹以養吾腎﹐如是亦可以壽三百齡矣。先之以除欲以養其精﹐後之以辟穀以存其命﹐食胎气﹐食靈元﹐斯不死之道也。

有華胥國者﹐太上之庭者其外三十里﹐上羅飛棘﹐下布蒺藜﹐至華胥者先徑其中焉。夫飛棘﹑蒺藜者﹐其猶吾之三彭也歟。三彭亡則吾登乎胎仙之區矣。

九仙君曰﹕道之要﹐蓋十有八章焉﹕

《經》曰﹕專修靜定身如玉﹐但服元和除五穀。何謂也﹖心者隨時所動﹐先當爭居﹐內絕所思﹐外絕所欲﹐則元气自足矣。世以五穀爲肥膚之具﹐不知爲壞身之本也。經曰﹕鹹味辛酸五臟病﹐津味入牙昏心鏡﹐此之﹑謂也。於春三月淨理一室﹐肆幾設牀施茵。至子之時一气初生﹐則淨其心神﹐叩齒三十六通﹐以左右手握固﹐仰外瞑目﹐俟喘息之出卽閉口鼓滿其气﹐以咽入爲度﹐漱以咽之。若入於腹汨汨作聲﹐以饑爲度﹐饑卽更服焉。气入之後﹐如其口燥卽飲胡麻之液。﹝巨勝三大升﹐去皮九蒸九曝。茯苓三兩﹐細研爲末。先下巨勝末三兩﹐次下茯苓末﹐煎數沸﹐少入酥蜜﹞久焉﹐气自暢通而安和﹐所咽流滑﹐胡麻之液可以止矣。久之﹐腸中之滓盡﹐則咽其气自如﹐湯液至臍之下。服气之初﹐溲溺赤黃勿懼矣。夫湯液不絕則腸中之滓不盡﹐終不能洞曉是非矣。欲絕水穀﹐宜自量而已﹐無遠近之限焉。或三十日﹐或五十日﹐或百日﹐三丹田自然以次停滿。故三十日下田滿﹐則神气足而不泄且不饑矣﹔六十日中田滿﹐則體無虛贏行步健矣﹔九十日上田滿﹐則內凝結而外充肥矣。於是三焦平實﹐神凝體淸﹐淡無所思﹐可以棲心聖境以學胎仙。若夫或食或斷﹐使人志散﹔喜貪諸味﹐則穀之气難遣﹐求仙者之大病焉。此內養形神者﹐一也。

經曰﹕子能守之三虫棄﹐得見九眞五牙气。何謂也﹖夫服津液則得不饑﹐昆於服气者乎﹗故絕穀者則魂魄變改﹐三尸動搖矣。然服气之初﹐或十有四日﹐或二十八日﹐滓穢旣出﹐漸覺其體虛弱﹐百節無力﹐此元气未達也。惟勿懼焉。當堅守之﹐使下田滿則饑渴除矣。始也﹐膚色黃瘠﹐後當悅澤矣。如兼食而行則無效焉﹐大抵服气欲速達於五臟﹐必絕其湯液。絕五十日﹐閉目內想脾中之气行自心而起﹐散至四肢﹐仰外祝曰﹕中央戊己﹐內藏元气﹐黃色內堅﹐用之可理﹐丹陽莫辭﹐朱陵共議﹐得達四肢﹐黃雲大起心於是每至醜之時而勿差焉﹐歷二十八日﹐內見脾中之气﹐郁如黃雲﹐過於四肢。久之﹐其气可以滅燭吹火﹐百步之外如大風﹐可興雲霧以蔽其身矣。三尸者﹐一居腦宮。腦宮者﹐上丹田也。其色白靑﹐使人思飲食﹐好嗜欲﹐動搖其心焉。一居明堂。明堂者﹐中丹田也。使人貪財賄﹐好喜怒﹐精神恍惚焉。一居腹胃。腹胃者﹐下丹田也。使人愛衣服﹐荒酒色﹐撩亂其情焉。夫能用心堅彊﹐以食其气﹐則三十日上虫死﹐六十日中虫死﹐九十日下虫死﹐於是五臟之中有五行之正气運應﹐於九天無所不通矣。此食气玄微者﹐二也。

《經》曰﹕五牙咸惡辛酸味。何謂也﹖五味不絕﹐五臟之靈气不生矣。此五牙咸惡者﹐三也。

《經》曰﹕蒸筋曝骨達諸關﹐握固潛通開百竅。何謂也﹖服气五旬而未能絕水穀之气﹐遇天晴霽﹐於正午之時坐密室﹐施牀設席﹐散髮於枕上﹐握固﹐漸於二脇之傍。然後叩齒七通﹐端心瞑目。如覺微悶﹐卽用力握固﹐稍稍筋脈徐開﹐靈气漸通於骨肉之間﹐津汗潤澤於皮膚之上。數數運行﹐自然顏色光而气力倍。閉气煉形﹐元气通行於毛髮。毛髮跳躑矣。此煙霞爭志者﹐四也。

《經》曰﹕百竅關連總有神。何謂也﹖百竅通於百穴﹐百穴通於百脈。目之上有二穴焉﹐通於肝脈﹐肝脈通於心脈﹐故心悲則汨。腦之上亦有穴焉﹐通於鼻脈﹐鼻脈通於心脈﹐故心悲則鼻酸﹐腦熱則鼻乾。蓋百脈與百竅相望﹐百關與百節相連﹐是以一穴閉則一病生﹐一脈塞則一經亂矣。服气者則諸脈通暢﹐胃腹無物以停畱﹐寒熱不侵﹐毒物不幹﹐吾之萬神始得歸集於身﹐痍痕客气消矣。此百竅關連者﹐五也。

《經》曰﹕何物爲冤七七里。何謂也﹖其滓旣盡﹐最當絕其水穀者四旬有九日﹐其至切者也。稍稍百脈洞達﹐返照如燭﹐俗心頓捨﹐五臟怡和﹐不能堅精則前功亡矣。此長存之道者﹐六也。

《經》曰﹕滯子神功去路難﹐大都穀實偏爲病。何謂也﹖穀气堅實則五臟壅滯﹐神气不凝﹐而靈光不照矣。此咸美辛酸者﹐七也。

《經》曰﹕穀實精華與靈隔﹐纏羅六府昏諸脈。何謂也﹖穀气精華化而爲涎﹑爲膜﹐以纏羅於五臟六腑﹑關節筋脈焉。夫服气五六十日﹐見其滓盡而不知穀气精華未出也。於是有飲食之思﹐其情散蕩﹐殆爲三尸之所動。及夫後沒或如膿﹑或如血﹑或如壞脂﹑或如雞糞﹐乃穀气欲出也。逾三二十日﹐或如涎如膜者出﹐則穀气之精華矣。此穀實精華者﹐八也。

《經》曰﹕自辯元和九仙气。何謂也﹖穀气盡則識元气矣。此三虫宅居者﹐九也。

《經》曰﹕由子運動呼吸生﹐居在丹田內熒熒。何謂也﹖神气旣足則呼吸運動﹐能興雲霧﹐而得隱形無滯矣。丹田之气平實﹐則上升下游﹐結如雞子﹐其光照乎數里﹐筋骨康彊﹐其體和平矣。此九仙眞气者﹐十也。

《經》曰﹕胎息眞仙食气得﹐卻閉眞气成胎息。何謂也﹖服气二百日﹐五臟旣虛﹐可以學胎仙矣。先須密室厚氈累席﹐其枕之高四指而與身平﹐捨其心識﹐握固仰臥﹐初閉其息﹐自十至十五以及三十﹑五十﹑一百息﹐使其心不動移﹐晝夜十二時﹐凡一千六百五十息焉。方其气絕﹐則以魄畱守其身﹐魂遊上天矣。百息之後﹐魂神當見其魄。魄﹐陰神也﹐不欲人之生焉。其神七﹐其衣黑衣﹐其冠黑冠﹐其柄黑璽﹐是爲玄母。若見之則當存念﹐祝曰﹕玄母玄母﹐吾身之主﹐長養筋骨﹐莫離屍戶。吾與魂父﹐同遊天去﹐次見三人﹐各長一屍有五寸﹐其衣朱衣﹐其冠朱冠﹐其柄朱璽。引上元宮諸腦之神百餘而出﹐其身則見一气於二丹田中﹐狀如白雲光照洞達﹐則謹呼三魂之名﹐一曰爽靈﹐二曰胎光﹐三曰幽精。得此陽神﹐領其腦宮之神﹐引其光神遊於上天。初出之時﹐覺其身從黑房而出﹐見諸鬼神詭形異質﹐或大或小﹐惟勿懼焉﹐俟無所見始爲良矣。故爲斯道者﹐必求同志而與之居﹐慮其有所見而生怖畏﹐身不得去也﹐則使同志者記其喘息之數焉。此胎息眞仙者﹐十一也。

《經》曰﹕五臟眞气芝苗英。何謂也﹖其肝木也﹐生於火﹐克於土﹐來自東方﹐其色靑蒼﹐受之於陽﹐潛伏此气﹐閉固千息﹐則靑色周流而凝結矣。其行之也﹐自子之時當隔一時﹐至五十日見其气如靑雲﹐想之可以治人之浮熱﹑時疫﹑臃腫﹑疥癢﹑急嗽之疾。其心火也﹐生於木﹐克於金﹐來自南方﹐其色赤﹐受於朱陽﹐港伏千息﹐赤色當出﹐每午之時存想其气﹐其心大如雞子﹐稍稍赤气自頂而散。祝曰﹕南方丙丁﹐赤龍居停﹐陰神避位﹐陽宮下迎﹐思之必至﹐用之自成。五十日則赤气如火之光﹐可以治人之玲疾。其肺金也﹐生於土﹐克於木﹐來自西方﹐其色白﹐服之千息﹐白色當出﹐每丑之時存想其气﹐狀如白珠﹐其光住於眉間。咒曰﹕西方庚辛﹐太微玄冥﹐內應六府﹐外爲肺神﹐見於气上﹐遊於丹田﹐固護我命﹐用之成仙。存念一過﹐四旬有九日﹐肺中有气狀如白雲﹐能照厚地﹑一切寶物及察人之善惡﹐視表知裹。如不行存想五气之法﹐則須服气三年﹐然後見五臟之中﹐由不辧生克寒熱之理。寒則用心之气﹐心气者﹐火也﹔熱則用腎之气﹐腎气者﹐水也。故不知用气則無效矣。其脾土也﹐生於火﹐克於水﹐來自中央﹐其色正黃。閉之千息﹐則黃色昌矣。日一想其气而無時焉﹐四旬有九日自見其气﹐可以身入垣壁而人不得見矣。

其腎水也﹐生於金﹐克於火﹐來自北方﹐其色黑﹐是爲下元﹐主持命房。其中有眞守之。勿忘夫五藏之神气﹐每至五更之始各存想其色﹐其气俱出於頂則止﹐不須一一想焉。如是者﹐其功緩﹐逾百日而效。此五臟眞气者﹐十二也。

《經》曰﹕太極眞宮住碧空。何謂也﹖上界之宮也。故上界以七珍精气爲日月﹐下界以陰陽託气爲日月。下界一年三百六十日是爲上界】日十二時焉。此太極眞宮者﹐十三也。

《經》曰﹕更上寥天入太微。何謂也﹖九天第五殿也。此九气眞仙者﹐十四也。

《經》曰﹕靜理修眞爲聖人﹐九行空門列眞載。何謂也﹖九行者﹐一曰慈湣爲衣﹐二曰止捨爲食﹐三曰正心爲乘﹐四曰專志爲財﹐五曰謙下爲牀﹐六曰順義爲器﹐七曰勤惠爲屋﹐八曰修空爲宅﹐九曰布施爲華。此太微玄宮者﹐十五也。

《經》曰﹕諸行無心是實心﹐因心運得歸天去。何謂也﹖無心之心因有心也。此九行空門者﹐十六也。

《經》曰﹕六府萬神常有常。何謂也﹖大腸之府主於肺堂﹐鼻柱中央以爲候色﹐其重十有二兩﹐其長一尺有二寸﹐其廣八寸。大腸十有二曲﹐其貯水穀一斗二升﹐十二時中有神焉﹐衣冠各如其色。十有一人水穀气盡﹐則其神見矣。腎府者﹐主其內宮﹐外應於耳﹐爲宅門戶。蓋精主腎﹐腎爲後宮﹐內列宮女﹐左壬右癸﹐循環於二耳﹐有元神守之。瞋怒則傷腎﹐腎傷則失其志﹐喪其元神。愼怒者﹐道之忌也。腎合气於膀胱﹐上應於舌根﹐气液往來﹐是以膀胱二府合爲津門﹐而气海循環以爲要路焉。服气未成當節言語﹐以養其津。其中有神三百六十﹐以應一歲之位。其气旣成﹐常抱不貪之行﹐則當見其神而合神理。此六府萬神者﹐十七也。

《經》曰﹕勿泄天章子存志。何謂也﹖始終不泄則天神助之矣。此勿泄天章者﹐十八也。

道樞卷之十七

至遊子曾慥集

運火篇

陰陽之火﹐其進有時﹔日月之度﹐則而象之。

陰眞君曰﹕一二二四三六四八五十六十二七十四八十六九十八十二十十一二十二十二二十四十三二十六十四二十八十五二十一﹐此進乎陽火者也﹔十六三十十七二十八十八二十六十九二十四二十二十二二十一二十二十八二十三十六二十四十四二十五五十二二十六十二十七八二十六八二十九四三十二﹐此進乎陰火者也。吾火之數蓋與紅金子﹑魏伯陽火之數同焉﹐合乎日月之行度﹐天輪周星之數者也。是爲盡天地之數﹐極天地之用﹐非旁門小法之比也。

火候之要﹐有曰﹕晝夜四時火﹐天地气相通。萬物稟五行﹐火法在《參同》。從九終六兩﹐寒溫造化功。靑龍嫁白虎﹐一味更無鉤。暉結成世寶﹐端凝更不流。聖人畱此法﹐祕在火術中。陰气上騰﹐陽气下奔。首尾武都問﹐五日復一候。復卦爲先首﹐首尾相交動。初九亥子丑﹐三兩爲先首。二九寅卯辰﹐四兩應六律。三九巳午未﹐五兩合聖意。四九申酉戌﹐火數須要實。輪還十二辰﹐周而應四季。九五飛龍在天﹐不｀運火數。上九亢龍有悔﹐退而下位。故九位無陰則冬至日升上者也﹐九天無陽則夏至日降下者也。是故聖人設法還四時之火﹐晝夜無差﹐火之數滿足﹐去而上於蓬臺﹐至於丹田﹐踴上居下﹐重鑪歸乎本色。如法倒焚﹐於是四气滿足﹐汞砂伏於火﹐造化之功畢矣。砂者﹐陰煮而陽緞﹔汞者﹐陽燬而陰煮。此伏制而成還丹者也。

混元篇

順天而行﹐合气於元﹔凜然特立﹐開乾闔坤。

混元眞君曰﹕混沌者﹐形如雞子﹐上圓下方﹐其中有气如隙中之塵﹐攬之無形﹐視之有景﹐於是立名二儀。二儀相交而出陰陽﹐陰陽相承而定三才焉。然人者俱稟天地一气而生矣﹐何爲天不崩地不陷而人獨死耶﹖天者以輕淸之體而順行﹐如返行逆气務於重濁﹐其气盡則崩矣﹔地者以重濁之體而逆起﹐如返行順气務於輕淸﹐其气盡則陷矣﹔人者陽也﹐而世之有形相之物者皆陰也﹐其行務於陰而趨邪見﹐以損正气﹐所以至於死矣。夫能順天道而行﹐常得气合於元﹐知道不差﹐則可以長生矣。

夫不能長生者﹐失本元﹑破三奇而已。故元气破則不足﹐其神亡矣。神亡而气不足﹐自然不合於天地之行動焉。若夫本無漏泄﹐神識無差﹐三奇無犯﹐晝夜神思無紊﹐可以與天地同德﹑日月齊明矣。修身者或元气嘗破﹐則精神不全﹐必俟其精神具而气全﹐然後可以養命而爲仙者也。不然則內外之气不相合﹐難以成道焉。何也﹖內者﹐人之气也﹔外者﹐天地之气也。且夫天﹑地﹑人者﹐皆眞一之气所生也。內气不足﹐於舊則不合矣。夫萬物者因五行而成﹐及其壞則以其物補之。故人之壞也﹐亦當究其根元而補焉。元者﹐一也。其初受乎父之一釐之眞精﹐與母一釐之眞气相承而成焉。故一陰一陽之謂道。道生一﹑一生二﹑二生三﹑三生萬物﹐乃立乾坤﹐無不備者。此人之根本也。夫失其三奇者復依根元而修之﹐則三奇自足矣。三奇者﹐神﹑气﹑精也。夫人元從陰陽交感﹐而毀敗則可用陰陽而補之﹐使其神气合於身﹐則內气自合於外﹐內外气合斯同於天地乎。夫陰陽補之者﹐何道也﹖修身者先養其命焉﹐依陰陽之運動執其气候﹐轉其乾坤﹐抽添五行否泰﹐綿綿出入﹐往來貫串﹐與內外相應而不差﹐修之三載則成仙矣。

或問曰﹕父母之精气何從而得之﹖何所而通變之﹖曰﹕父者﹐木也﹔精者﹐火也﹔二象者﹐一气也。木爲主﹐火爲用焉。母者﹐金也﹔血者﹐水也﹔二象者﹐亦一气也。金爲主﹐水爲用也。四象者遇土則相生﹐不遇土則相克。夫母之元宮者﹐正眞土也。四象之气至於此﹐自然相順共聚爲寶﹐而生性意智慧焉。木者﹐性也﹔火者﹐意也﹔金者﹐智也﹔水者﹐慧也。木以其性用修東方甲乙﹐而生於肝﹔火以其意用修南方丙丁﹐而生於心焉﹔金以其智用修西方庚辛﹐而生於肺焉﹔水以其慧用修北方壬癸﹐而生於腎焉。腎主骨﹑主耳﹐肝主筋﹑主目﹐脾主肉﹑主唇﹐心主血﹑主舌﹐肺主皮毛﹑主鼻。故膽者﹐肝府也﹔小腸者﹐心府也﹔大腸者﹐肺府也﹔膀胱者﹐腎府也﹔胃者﹐脾府也。此五行各具木气﹐至於本方以具萬神﹐所以身全而體備者也。三十日气滿﹐三百日造化體象旣全﹐於是以神﹑气﹑精爲之主焉。神者﹐脾之气也﹔气者﹐金水之气也﹔精者﹐火木之气也。三奇者﹐隨母之榮衛經絡而周於身﹐至於中鬲元宮雙乳之下。故十日之內生膜一重﹐其膜上出金液白膏﹔三十日之內其膏滿液奔奏﹐而出流於元宮﹐灌漑於三奇矣﹔四十日生膜二重﹔六十日其膏流於元宮﹐前膜閉矣﹔七十日生膜三重﹔九十日其膏流於元宮﹐次膜閉矣。如是生九膜焉。三百日生嬰兒﹐而三年食其積乳﹐然後神全气足﹐此人之根本也。達此者修身之理得矣。

修身者不先除疾則其神亂而不寧矣﹐尙何取於外神乎﹖夫疾者因乎五藏不和﹑榮衛難通﹐气順則疾除﹐气逆則五藏不和﹐百脈滯矣。凡气之順也﹐榮衛周通於身﹐往來無滯。修身之法曰﹕於戌﹑亥﹑子之時陰陽漸王而人寢於牀﹐其气滯於百脈關節﹐故可以興功焉。先引四支﹐次展左右手足﹐令百脈俱開﹐撼搖其身﹐使气往來﹐無有不至﹐則其神當明矣。神明者﹐何也﹖陰陽不測之謂神﹐日月精朗之謂明﹔學意發機之謂神﹐應用不差之謂明。於是卽用其神﹐端身正坐﹐絕慮忘想﹐俟神气俱定﹐乃鼻納淸气﹐口呵濁气焉。何也﹖人食五味五辛﹐皆有刑克﹐能腐五藏而生患﹐於是淸濁混而難見﹐故呵以淘其濁。旣已﹐使其气止於鼻出入焉。夫金木水火者﹐輕淸之气也﹐陽也﹔重濁者﹐陰也。鼻者﹐天門也﹔口者﹐地戶也。內通五藏﹐惟陰陽淸濁之二路而已﹐然各有行焉﹐惟往來於鼻者﹐不使口中之濁撓其淸也。鼻之取气要當綿綿耳﹐不可有聞焉。何也﹖大縱於天門﹐出入自如﹐則不能通百脈﹐開四支經絡五藏矣。地戶旣閉﹐惟天門之神气相傳﹐以抱元宮﹐是爲守一者也。百節旣通﹐百關旣開﹐然後取百味所成之津液煉爲神水﹐添入於元宮以爲寶焉﹐是爲抽添者也。取元宮經乎脾中所生百味五辛之津﹐使神气隨其榮衛而運焉﹐自於夾脊雙關﹐通於經脈﹐前至於頂門﹐下降於口﹐卽漱咽以歸於十二重樓﹐於肺乃受之而傳於腎﹐腎傳於肝﹐肝傳於心﹐心傳於脾﹐脾傳於元宮﹐是爲神水白丹砂者也。上朝於舌下之竅中﹐其走出於舌之上而醴漱之﹐復過於十二重樓﹐肺復受之。如此者三﹐然後行其眞气﹐煉之更三五過﹐斯成寶矣。不復行於諸藏﹐惟在於心。心有三毛七竅﹐竅有三穴﹐其名曰聚涎。其中所傳入於藏﹐其左右所傳入於皮膚﹐化而爲榮衛﹐行乎周天之度﹐入於元宮﹐此眞一也﹐水中之眞金也。三爲五行之所生殺﹐故名爲一焉。三者﹐木也﹐陽也﹐應於春之發生者也﹔五者﹐土也﹐陰也﹐萬物因土而生者也。木以眞气就於土﹐土木之精煉爲至寶。以人諭之﹐木則父也﹐土則母也﹐是乃三五一者乎。夫三百日而生嬰兒﹐將何以長筋骨歟﹖惟無思也﹑無慮也﹑無想也﹑無貪也﹐神定气寧得以立體者也。學者知此﹐可以取陰陽之气﹐奪天地之造化﹐以修其身而入聖矣。

或問曰﹕有煉津液而不能爲寶藥者﹐何也﹖曰﹕夫五藏气逆而榮衛尙不能行﹐況欲煉之乎﹖或者之問﹐乃五藏之气未能相順﹐故致此爾。當先制五藏之气﹐使之相順﹐則將津液三反以煉之﹐豈有不爲藥者乎﹖五藏何以順之﹖在乎究五行元立之基﹐依而修之可也。木者﹐位在東方甲乙﹐純行於陽道﹐其生自丙寅﹐其卦主震﹐元自水而得气﹐故其象龍焉﹐其數九﹐九气足而生﹔火寄治於丙丁﹐其數三﹐其卦主離﹐離陰也﹐其象朱雀﹔二象一气也﹐木爲主而火爲用也。金者﹐位在西方庚辛﹐純行於陰道其生自壬申﹐其卦主兌﹐元從土而得气﹐故其象虎焉﹐其數七﹐七气卜足而生﹔水寄治於壬癸﹐其數一﹐其卦主坎﹐坎陽也﹐其象玄武﹔二象亦一气也﹐金爲主而水爲用也。土者﹐能制四象之气以爲寶﹐此亦何異於父母之所生者哉﹗夫欲驗五行於內者﹐當以九竅準焉。五藏者外通九竅﹐肝通於目﹐心通於舌﹐脾通於口﹐肺通於鼻﹐腎通於耳﹐下通於陰。故九竅有滯﹐則五藏不順﹐五藏平則九竅通矣。五藏之病气﹐各具其本色焉。肝靑﹑心赤﹑肺白﹑腎黑﹑脾黃是也。則就其方作用可也﹐如見靑色﹐更無雜色﹐斯則藏气順矣。其觀四藏亦如之﹐不應乎本位之色而見斯气﹐逆矣。此特養命之道爾﹐非所謂金丹大藥者也。

夫九轉還丹者﹐必在乎識五行﹐定金鎖﹑養玄珠﹑存神水﹐鎭於元宮伏气不離於腎藏﹐回精上朝於太和﹐此入聖之門也。

天地以日月爲用者也﹐人以榮衛爲用者也﹐人之用能與外之日月不差則壽同天地矣。神者﹐榮衛之气也。榮者日也﹐衛者月也﹐內之神气之運﹐以應乎外之日月之行﹐自然內外相合矣。太陽者﹐一日十二時﹐其應九時而已﹝餘三﹞時不應﹔三旬爲三百六十時﹐其見才者二百七十時而已﹝餘九十時不見﹞。何也﹖可太陽生於寅﹐其气順行至於戌﹑亥﹑子之時﹐歷乎太陰之位﹐二气相見﹐故不應焉。太陰者﹐一月之中其明惟二十四日而已﹐﹝前後﹞六日不明。何也﹖太陰生於申﹐其气逆行至於戌﹑亥﹑子之宮﹐是爲純陰所理﹐故不明焉。其行二十七日﹐一至於月之三日﹐是爲日月交合之時﹐於是太陰不明﹐太陽不見矣。學者當使榮衛視日月交而交﹐視日月行而行﹐此內外相合者也。太陽者前三日後三日﹐於是至於艮之時﹐始與太陰別矣﹔太陰元在其宮﹐前四日至於八日行於二十三日﹑二十七日丑之時﹐始與太陽別矣。於是气圓而盛明焉。日月與天地之气無差﹐此其所以長久者乎﹗吾之榮衛之气能與之合﹐則亦可以長生矣。

金丹者﹐煉玄珠也。以玄珠復還於本位﹐是爲還元復命者﹐然須審視五行﹐何也﹖人之五臟各具其色而見焉﹐故修九還之法先立壇象而作用焉。壇者﹐天地之訣﹐宇宙之宗﹐乾坤之首﹐龍虎之基也。若夫無壇象者﹐其猶人之無捨者乎﹗吾居壇中﹐端身正坐﹐觀四時之季與夫日月內外相合。肝屬於木﹐則於春三月擇甲子日時﹐於壇中正坐﹐絕慮忘想﹐常閉地戶﹐微啟天門﹐出入綿綿﹐勿使奔速﹐而專意使其榮衛還於肝﹐其气自夾脊上通於腦﹐由頂門下降入於口﹐則漱之以歸於十二重樓﹐先傳於肺﹐肺傳於腎﹐腎傳於肝﹐肝傳於心﹐心傳於脾﹐脾傳入於元宮﹐而神气受之﹐其數旣足﹐則奔賡流歸於舌下二竅之中﹐其色靑﹐此肝气之順者也。餘者亦如之。或曰﹕何以知其然歟﹖曰﹕肝气初行之月﹐於春三月而用甲子日時起功者﹐無諸臟气所侵﹐止轉其位﹐使榮衛周於身﹑經絡﹑五臟﹐其數旣足﹐以生元气﹐用資於身﹐其中至精納於元宮力夫五行生殺﹐其气在於本位而不出焉。至春求木王之時日。乃復施之於元宮。靑者﹐肝之眞气也。再經五臟﹐榮衛周身﹐奔勝而出見者﹐別在異色﹐惟純靑而已。餘四气亦如之。五臟各具其色者﹐斯其驗也。

金鎖者何法也﹖取白虎首經二六二七半以爲土﹐取三五一以爲金。金者﹐西方之正气也。鉛者﹐白虎之眞气也。鎖者﹐閉也。閉陽中之眞气者也。汞者﹐靑龍之眞精也。夫至精者﹐本乎四象眞气之所化﹐故無形質焉。鉛汞者﹐惟土能制之。於是气得鉛汞始立體象而爲二气﹐二气相逢然後成寶。故用密機暗奪虎鉛﹐歸於靑龍之位。鉛者本虎宮所住之物﹐返歸靑龍之位。如不受殺气犯破元神﹐五臟相順﹐復住靑龍之元宮焉。旣有其鉛﹐鉛能制汞﹐汞旣逢鉛﹐自然相應而爲寶﹐此金鎖也。

玄珠砂者何也﹖取西方眞色之金十有二兩至於十有五兩﹐經煉者不可用也。金木相會心不可亂而專意焉﹐用陰陽之數﹐意亂則止。夫玄珠者﹐四象所成也﹐故以金木火土而成焉。木則龍﹐龍則陽也﹔金則虎﹐虎則陰也﹔汞成龍﹐陽中之至精也﹔鉛成虎﹐陰中之至精也。陽中有陰﹐故鉛能住汞﹐汞能應鉛﹐鉛汞相和﹐玄硃立就矣。先用暗機取眞鉛﹐返歸於靑龍之元宮結就丹砂﹐故汞自畱鉛也。鉛汞者龍虎之精﹐二气各得﹐其鉛自然共聚﹐其名曰玄珠。何以知之﹖蓋汞伏於眞鉛在於元宮﹐復令金木相交﹐受金之所克。若夫心動則眞气降泄﹐宜深制之可也。於是不使出返本位﹐去位不能﹐故復入於元宮﹐與鉛相合﹐此會合之合者也。二十日結就玄珠﹐在於十二重樓至臍之下﹐極熱如焚。然令金木相交﹐須加審詳焉﹐以復其穴﹐屬於土而具五行者也。三十日內气充而後體象具﹐足可以奪三百日天地之造化﹐是爲金丹。十月而滿則生於左脇之下﹐其形如櫻﹐其體如血﹐此所謂眞金丹者也。永鎭元宮﹐气在神住﹐回精上朝於腦﹐是爲飛仙焉。上下關節俱開﹐使丹气往來於經絡﹐以變其骨﹐三年是爲眞人焉。或問曰﹕所言三十日大功爲當三年﹐惟三十日乎﹖今更言三年爲眞人﹐何也﹖曰﹕三年一閏者﹐天地之气滿﹐於是有積余之气﹐三年可積三十日﹐以立天地日月度量焉。故三百日气圓﹐三年則上下俱足矣﹐如人受二气於胎﹐必三十日气滿﹐三百日造化而成形﹐三年而後成人。故三年者﹐於其中以爲三十日之大功者也。學者能依天地﹐亦以三年之內三十日積余之气爲之者﹐上也。如是則三年自有之气固﹐不亡矣。

或問曰﹕少之時重利輕生﹐使元神破敗﹐其气減﹐其精衰﹐而至於老其何以修道乎﹖曰﹕老陰奪少陽則其命長矣﹐老陽奪少陰則死不侵矣。然則老得少气﹐依此施爲﹐亦可奪天地之造化﹐堅固而長生者也。故修道者須知吾受胎之元本﹐父母之精气者也。

若夫鉛汞相投﹐共爲四象﹐入於中宮﹐乃具五行。五行受气旣足﹐則以肝之气行入於中宮四十五口﹐以心之气行入於一中宮三十五口﹐腎之气行入於中宮二十五口﹐合於一百五之數﹐是爲眞气﹐依三元煉神水者也。神水者﹐津液也。三返煉而爲之﹐此住世可也。夫能不俟神气之足﹐依三元之正數﹐所謂玄妙之旨也。三元者﹐天﹑地﹑人也。以三元之气返煉神水以爲寶﹐永鎭丹田﹐固守元神﹐可以長生奪少陽之道也。法曰﹕白虎首得長生﹐遇眞鉛卽延年﹔下士而達三鉛﹐亦可以歷萬春秋矣。故鉛者﹐萬物之母也﹔汞者﹐萬物之父也。鉛汞相合﹐然後以象五行﹐依數煉足﹐是爲眞气三元﹐其名曰神水焉。木三﹑火二﹑金四﹑水五﹑土六﹐此五行之正數也。

道樞卷之十八

至遊子曾慥集

契眞篇

眾言殽亂﹐必折諸聖﹔至哉斯人﹐其獨也正。

含光子範德昭也曰﹕人之大寶者﹐神气也。神气相離則命何從保之乎﹖若夫爪生於肉﹐爪折則肉傷矣。神气不周於身﹐則形器惡得不衰謝哉﹗

含光子曰﹕學道者多矣﹐莫得其要﹐吾嘗辧之有六﹕

其一曰﹕吐納。世之人皆曰吐納爲妙﹐呼吸爲要。斯不知咽喉之中自有出入呼吸之气﹐尙何假於吐納乎﹖夫吐納與出入呼吸亦同耶﹐不同則爲外物矣。莊子曰﹕凡人息之於咽喉﹐聖人息之於踵。棲眞子曰﹕神無力而气常運﹐形本靜而用無窮。老子曰﹕玄牝之門﹐是謂天地根﹐綿綿若存﹐用之不勤。煙蘿子曰﹕柢隨呼吸無阻隔﹐綿綿若存無逼迫﹐咽復閉气則法自亂矣。《參同契》曰﹕服气洪腸胃﹐吐吸正納邪。《元道經》曰﹕鼻引口吐不可排積元气﹐而可以去浮寒客熱而已﹔咽气可以救饑劣﹐行气可以通肌膚。李棲蟾曰﹕服七宿二景之精﹐咽气同於胎息﹐非眞人之妙也。吾觀諸古先至人之論大道﹐則知專尙吐納者其亦失之矣。或者以其能不食而身輕﹐自謂其腸無滓可以升於雲霄﹐斯已惑矣。《登眞隱訣》曰﹕長生必須斷穀气﹐穀未必能長生者也。葛眞人曰﹕達道之士一日九餐而無苦﹐終年不食而無傷﹐不食者豈道之至乎﹖玄綱曰﹕吐納以煉臟﹐導引以和體。聖人之用吐納者﹐蓋如此也。

其二曰﹕禦女。昔者黃帝遊於赤水﹐末學者聞之﹐遂言禦女金華之道﹐淺識浮僞者爭信之﹐至於形枯產竭﹐一無所得而不悟也。斯道也﹐蓋有由焉。昔有裴君者﹐豪士也。支子元欲化之以長生之道﹐故設權變之方。裴君旣得道﹐則曰﹕吾常患此﹐賴改之早耳。由是其言曼衍於世﹐乃有五字三峯之論﹐黃書赤界之訣﹐以誣前眞﹐甚可懼也。陶眞人曰﹕采女求不死﹐采藥求飛仙﹐其險危甚於水火﹐殺伐速於斧斤者也。《眞誥》曰﹕吾見學采禦者死﹐未見學采禦而生也﹐誠使精气不失且未足以成眞﹐苟有傷焉﹐斯有尾閭之患矣。夫吾身之中自有少女焉﹐好鉛華者皆求他女而不知求諸其身。經曰﹕嬌女窈窕翳霄輝﹐重堂煥煥明八威。太山野人曰﹕少女之衛滿百數﹐采藥還元非凡女。由是觀之﹐腎者﹐身之列女也﹐能采其气﹐先自腰臍通滿五臟﹐上連首脊而有聲﹐日行一千二百气﹐彼所謂禦女者一千有二百﹐蓋此气也﹐惡有能禦如是者耶﹖楊眞人曰﹕世上道書多誤人﹐開圖閱錄益亂神。善乎﹗廣成子之言﹕無勞汝形﹐無搖汝精﹐少思寡欲﹐可以養生。此誠學道之要也。

其三曰﹕雜術旁門。夫南宮小術蓋有萬條﹐非大道也。或存思五臟靈芽之气﹐赤白靑黃歸於五臟﹐至於想夫靑龍﹑白虎﹑朱雀﹑玄武﹑精光﹑形影﹑七魄﹑三魂﹔或履罡步斗以習升天而行﹔或六甲六辰以服符藥﹔或行房中九一之方﹔或導引按摩﹐屈伸偃仰﹐晝夜拗折其身體﹐血气爲之奔走﹐上下沸騰﹐反自損焉﹔或存思內想﹐凝心絕慮﹐制魄思神﹐然一思想則一神出﹐日損一日焉﹔或立壇而醮﹐以求福祐﹐或修燒煉﹐用桑鹽以爲藥﹐朱汞以爲丹﹐金鼎瓷鑪﹐黑鉛白錫﹐艸石糞穢﹐妄配虛無﹔或吐納以引外邪之气﹐腸嗚腹脹而傷正气﹐若龜者其性有壽﹐非因學气而然也﹔或慕毛女而服餌﹐世非無松柏也﹐而北女之復未有能飛空而行者也﹔或服食金石艸木以固其形﹐而不知金石艸木之性﹐不究四時逆順之宜﹔或淸靜無欲﹐修仙煉行﹐寂寞苦空﹐休糧辟穀﹐兀然湛然﹐形如槁木﹐志如死灰﹐然不知天地之運動也﹔凡此者﹐皆非吾所謂之道也。徒有好學之名而無學仙之事﹐欲求長生乃趨死路﹐亦可哀哉﹗經曰﹕僞道養形﹐眞道養神。吾將言其眞者焉。

其四曰﹕神气。有用此守三歸一者也。知恬淡自守﹐而孰知恬淡之中有性乎令知虛無以爲理﹐而孰知虛無之中無不爲乎﹖徒委志於寂嘿者﹐無益也。爲道日損﹐損之又損﹐至於無爲。無爲者﹐無不爲也。損者﹐損塵勞松世事也。無爲非拱手也﹐立無爲之方﹐顯無爲之用者也。觀此者當知神气之妙用也。棲眞子曰﹕气在乎運﹐神在乎用﹐返神服气﹐安而不動﹐方名靜者也﹐斯與入定者同焉。經曰﹕气來入身謂之生﹐神去於身謂之死﹐故至人息於神踵。踵者﹐首也﹐非臍下。羅眞人以爲乃上界天門難入者也﹐其惟出靈神而不呼吸焉。元者﹐坤宮之气升結而爲形﹔靈者﹐乾全於天之神降合而爲體。是知人者與天地俱受气於虛皇﹐宜能與天地同其壽者也。故眞人者與天地爲常﹐神因气而結﹐气假神而畱﹐神气相並則後天不老矣。煙蘿子曰﹕中有白元君﹐肌膚凝皓雪。元君者﹐靈神之气象也。學道者能識之﹐得道過半矣。何以識之乎﹖曰﹕存思其白气﹐自臍之下至於腰﹑於脊﹐上徹於泥丸﹐此眞結丹之圖﹐眞元之用也。於是淸利泥丸﹐安住丹靈﹐三不妄出﹐六不妄入。三者﹐何也﹖內气不出﹐外气不入﹐然非閉气也。六者﹐何也﹖目不妄視﹐耳不妄聽﹐口不妄言與味﹐身不妄觸與受﹐鼻不妄香與臭﹐意不妄想與思﹐如是則外事不入﹐內气不盜也。八邪者﹕饑﹑飽﹑勞﹑逸﹑風﹑寒﹑暑﹑濕也﹐傷於眞气則生疾矣。

其五曰﹕眞一煉質分形。古先至人有分形散影之道﹐何以致之乎﹖此金水分形者也。夫日之中﹑水之中﹑鏡之中皆能分形者歟。分形之日﹐元神六甲一日而出﹐當斯之時﹐其勿怖焉。夫識玄珠則知法矣﹐如冬至之聞雷法﹐當烹之則功成﹐行滿達上淸矣。

其六曰﹕玄一煉神結胎。劉根曰﹕凝入丹田﹐成童而出﹐此結胎者也。故精有主焉﹐气有源焉﹐呼吸綿綿﹐合於自然﹐則胎結而眞全矣。夫蚌飲月華之气猶成珠於腹﹐死煉其神乎﹖是以煉气成形﹐其名曰仙人﹔煉仙成形﹐其名曰眞人﹔煉眞成形﹐其名曰至人﹔煉聖成形﹐其名曰神人。經曰﹕渺渺任玄津﹐自然煉我神。趙大信曰﹕一藏龍光歸於爭室﹐此存妙之本也。夫煉气成形者﹐導養之士也﹐上可千歲﹐下可百歲﹐止是舊形﹐終不得道。故昊天師曰﹕壽如龜鶴﹐非神仙也。昔靑精先生壽三千歲﹐綵女以問彭祖曰﹕斯人仙乎﹖彭祖曰﹕導養之士也。夫龍通結珠﹐其珠出則身自退﹐換其名曰﹕天龍。高眞所修者亦如龍焉。天眞者煉其形﹑其神﹑其气﹐𨿽變見不測﹐然猶拘於气象者也。王屋山有退骨洞﹐得道上升皆退其凡軀。蓋有形者不以升天﹐然則煉出之身爲气象所拘。死父母所傳之體﹐豈能久畱乎﹖𨿽壽矣而猶未離乎陰陽之界者也。道之初成﹐進於一天﹐九百萬歲復進一天焉。每進一天壽加倍焉。壽至二十倍則修煉至矣﹐於是升於無色之界﹐及其至於天龍帝龍羅覺長天﹐其壽蓋一千二百七萬九千七百七十五億五千二百歲﹐然猶在陰陽遷變之中﹐未能入於無形者也。安期生乘駿麟而見三皇神姥﹐以問陽九百六之災。神姥曰﹕陰陽運盡﹐水火焚漂乎﹐天地三界變滅﹐惟乾陽﹑金闕﹑坤宮﹑明堂存焉。於是十眞之外歸於金闕﹐大力神王歸於明堂﹐純陽不壞﹐純陰不消者也。何以能煉至於十眞之外乎﹖曰﹕煉形不爲气﹐煉气不爲形﹐其气可以見﹐而其形不可睹也。出不爲气也﹐入不爲息也﹐入於無形不使遷變蓋气象不能拘矣﹐是蓋與虛皇上眞同者也。

修眞篇

導通谷海﹐調適神捨﹔專心任眞﹐靜而觀化。

至遊子曰﹕人之元首有九竅焉﹐其上象乎九天﹐其下法乎九地者也。身有九竅﹐復有五城﹑十二樓﹑金堂瓊宮﹐神所保之。

九宮太一者﹐何謂也﹖專心任眞﹐惟存乎一宮則渙然見矣。於是百邪自除﹐眾福鼎來。用此道也﹐吾有六气之方﹑修身之旨焉﹕咽者﹐主於肺也﹔呵者﹐主於心也﹔噓者﹐主於肝也﹔呼者﹐主於脾也﹔吹者﹐主於腎也﹔嘻者﹐主於三焦也。三焦者﹐法象乎三十有六气﹐分行於五臟六腑﹐通導乎水穀之海﹐調適乎形神之舍。夫欲養神者必先養其气﹐欲養气者必先養其腦﹐欲養腦者必先養其精﹐欲養精者必先養其血﹐欲養血者必先養其唾﹐欲養唾者必先養其水﹐然後可也。

九還七返者﹐何謂也﹖大而論之則一年也﹐小而論之則一日也﹐晝夜一周而天降地騰矣。故自寅而至於申﹐斯七返者也﹔復至於坤﹐斯九還者也。神仙之要莫大乎存想。存者﹐存我之神也﹔想者﹐瞑目見其形﹐收心見其心。目不離於身﹐身不離於神﹐此存想之漸也。其次當養性焉。養性之道欲少勞而不可極也﹐不可彊其所不堪也。食飲欲少而不欲頓﹐常若飽中之饑﹐饑中之飽﹐此善養生者也。是以先饑而食﹐先渴而飲﹐食已則行﹐以手摩其腹者﹐其數百。暮臥則閉地之戶﹐不然則眞气失而邪自其外入矣。屈膝偃外﹐枕右而寢﹐其名曰吉祥。春夏則蚤興﹐秋冬則晏興。其蚤興也﹐勿前於雞鳴﹔其晏興也﹐勿後於日出。常聞雞鳴而念身中有人﹐其長三寸﹐黑衣而立﹐念之久則可以視萬里之外矣。

吾之動止孰亦知夫有所禁乎﹖晦日勿歌﹐朔日勿笑﹐前後搜勿視日月星辰﹑勿視西北﹐車勿奔﹐馬勿馳﹐井勿越﹐鼇勿跨﹐枕勿高﹐唾勿遠﹐眠勿舉席﹐坐卦勿犯風霜﹐此未足語修眞之至也。

吾聞諸太上曰﹕气象天地﹐變通莫測﹐陽龍陰虎﹐木液金精﹐上入於泥丸﹐下注於丹田﹐采五石以哺百神﹐內丹成則外丹應﹐外丹應而內丹未充﹐亦未可以升舉矣。或聞乎金聲玉振者﹐道將成之徵也。

悟眞篇

行於黃道﹐陰剝陽純﹔玄珠有象﹐太一歸眞。

張平叔名伯端﹐天臺人曰﹕道有二焉﹔夫煉五芽之气﹑服七曜之光﹑注想按摩﹑納淸吐濁﹑誦經持咒﹑飲水吞符﹑扣齒集神﹑絕肉辟穀﹑存神閉息﹑補腦還精及夫餌艸木﹑緞金石﹐是爲幻化有爲之用﹐所謂易遇而難成者也。況夫閉息者入定出神﹐其理屬於純陰﹐其捨難固﹐不免用遷移之法﹐未得所謂自然無漏之果﹐豈能回陽換骨而升天者哉﹖

吾有九轉金液還丹之道﹐在乎究陰陽﹑達造化﹑追二气於黃道﹐會三性於元宮﹐鑽簇五行﹐和合四象﹐龍吟虎嘯﹐夫唱婦隨﹐玉鼎湯溫﹐金鑪火起﹐於是始得玄珠有象﹐太一歸眞矣。其用功也﹐蓋斯須焉﹐至若防危慮險在謹於逆順抽添而已﹐養正持盈在謹於守雌抱一而已﹐如是復陽生之气﹐剝陰殺之形﹐節候旣周﹐脫胎神化矣。而學者乃以鉛汞爲二气﹐五臟爲五行﹐心腎爲坎離﹐肝肺爲龍虎﹐神气爲子母﹐津精爲鉛汞﹐不知浮沈賓主之理﹐何以異乎以他人爲親者哉﹖是殆不知金木相克之幽微﹐陰陽互用之要妙﹐於是使日月失道﹐鉛汞異鑪﹐欲望還丹之成﹐不亦難歟﹖觀夫羣書﹐皆云﹕日魂月魄﹐庚虎甲龍﹑水銀朱砂﹑白金黑鉛﹑坎男離女﹑凝成金液﹐不知眞鉛眞汞爲何物也﹖今攘其詩五篇﹕

一曰﹕伏煉三黃及四神﹐若尋艸木更非眞。陰陽得位歸交感﹐二八相當自合親。潭底日紅陰怪滅﹐山頭月白藥苗新。時人不識眞鉛汞﹐不是凡砂及水銀。

二曰﹕人人盡有長生藥﹐自是愚迷枉棄拋。甘露降時天地合﹐黃芽生處坎離交。井蛙將謂無龍窟﹐籬雞爭知有鳳巢。丹就自然金滿屋﹐何須尋艸學燒茅。

三曰﹕不識玄中顚倒顚﹐爭知火裏好栽蓮。牽將白虎歸家養﹐產个明珠似月圓。謾守藥鑪看火候﹐但修神定自然安。羣陰剝盡丹成熟﹐跳出凡籠不是難。

四曰﹕要知產藥川源處﹐只在西南是本鄕。鉛見癸生須爭采﹐金逢望遠不堪嘗﹐送歸土釜牢封閉﹐次入流珠廝配當。藥重一斤須二八﹐調停火候託陰陽。

五曰﹕三五一都三个字﹐古今明者實然稀。東三南二同成五﹐北一西方四共之。戊己自歸生數五﹐三家相見產嬰兒。嬰兒是一含眞气﹐十月胎圓合聖基。平叔以爲未盡﹐又爲短章﹐復綴其要焉。

其一曰﹕日居離位反爲女﹐坎配蟾宮卻是男。不會个中顚倒意﹐休將管見作高談。

其二曰﹕卦中設像像儀形﹐得象忘言意自明。後世迷徒惟泥像﹐卻行卦气望飛升。

其三曰﹕咽津納气是人行﹐有物方能萬物生。鼎內若無眞種子﹐猶如猛火煮空鐺。

其四曰﹕華嶽山頭雄虎嘯﹐扶桑海底牝龍吟。黃婆自解相媒合﹐遣作夫妻共一心。

其五曰﹕不識陽精及主賓﹐知他那个是疏親。房中空閉尾閭穴﹐誤殺闈浮多少人﹖

其六曰﹕用鉛不得用凡鉛﹐用了眞鉛也棄捐。此是用鉛玄妙訣﹐用鉛不用是誠言。

其七曰﹕西山白虎性猖狂﹐東海靑龍不可當。兩手捉來令死鬥﹐化成一塊紫金霜。

其八曰﹕竹破還將竹補宜﹐覆雛須用卵爲之。萬般非類徒勞力﹐爭似眞鉛合聖機。

其九曰﹕雪山一味好醞酬﹐傾入陰陽造化鑪。若遇崑崙西北去﹐張騫始得見麻姑。

其十曰﹕八月十五玩蟾輝﹐正是金精壯盛時。若到一陽才起復﹐便將見火莫淹遲。

其十一曰﹕玄牝之門世莫知﹐指他口鼻妄施爲。饒君吐納經千載﹐爭得金烏鋼兔兒。

其十二曰﹕須將死戶爲生戶﹐莫執生門作死門。若會殺機明返覆﹐始知害裹卻生恩。

其十三曰﹕月才天際半輸明﹐早見龍吟虎嘯聲。便好堅心修二八﹐一時辰內管丹成。

其十四曰﹕偃月鑪中玉蕊生﹐朱砂鼎內水銀平。只因火裏調和後﹐種得黃芽漸長成。

其十五曰﹕夢謁西華到九天﹐分明授我指玄篇。其中簡易無多旨﹐只是教人煉汞鉛。

其十六曰﹕華池宴罷月凝輝﹐跨个金龍訪紫微。從此眾仙相識後﹐海潮陵谷任遷移。

其十七曰﹕赫赤金丹一日成﹐古仙詩語最堪聽。若言九載三年者﹐盡是無稽款日程。

其十八﹕太一曰﹕女子著靑衣﹐郎君披素練。見之不可用﹐用之不可見。夫婦若相逢﹐恩情自畱戀。鑪中火焰紅﹐眞人自出現。

道樞卷之十九

至遊子曾慥集

洞眞篇

洞眞篇港存五芽﹐並用六气﹔澹乎無思﹐神守其位。

於眞人曰﹕自元命太歲之日﹐子之後午之前﹐趺坐靜室﹐心地湛然﹐無思無慮﹐於是東向扣齒﹑鳴天鼓者三十有六﹐想吾首﹐蔭其華蓋﹐坐據狡現﹐左侍靑龍﹐右侍白虎﹐前有朱雀﹐後有玄武﹐心拜四方﹐以左右手托膝﹐搖其臍腹﹐左三右七﹐熱摩左右手﹐拭其面目耳頂﹐隨其時行之者三返﹐千日則神從頂出矣。懼則想回焉﹐其一先想吾身坐五色神云之中﹐云覆其頂﹐想定默默祝曰﹕五气混生﹐玄上之精﹐充布五藏﹐六院鮮明﹐內灌外逸﹐表裏俱淸﹐滅穢招眞﹐我飛太靈。祝已﹐於是先及靑陽之精﹐靑陽之云﹐咽津者九﹐結爲九神﹐狀如木星﹐玉帶靑衣冠﹐下布於肝之內﹐與神相向而坐﹐順時吐息﹔次吸靈丹之精﹐赤神之云﹐咽津者八﹐結爲八神﹐狀如火星﹐玉帶赤衣冠﹐下布於心之內﹐與神相向而坐﹐順時吐息﹔次吸金魄之精﹐白神之云﹐咽津者六﹐結爲六神﹐狀如金星﹐玉帶白衣冠﹐下布於肺之內﹐與神相向而坐﹐順時吐息﹔次吸玄曜之精﹐黑神之云﹐咽津者五﹐結爲五神﹐狀如水星﹐玉帶黑衣冠﹐下布於絳宮﹐穿二膀胱﹐入於尾閭﹐上於夾脊﹐布於二腎之內﹐左三右二﹐與神相向而坐﹐順時吐息﹔午則呵﹐卯則噓﹐酉則咽。每行气旣已﹐則閉其气﹐熱摩左右手﹐以擦其面至於熱﹐以左右手掩其耳﹐使不聞聲﹐以指扣天鼓者三十有六。天鼓者﹐玉枕骨。每行气旣已﹐扣其齒三通﹐咽者三﹐呼者三﹐皆從反聲。於是吹腎﹑呵心﹑噓肝﹑咽肺﹑嘻三焦﹑呼脾﹐咽者爲吐爲瀉其二﹐先想左目出日﹑右目出月﹐皆徑九寸﹐在於兩耳之上﹐其名曰六合高窗。想定默祝曰﹕太上玄一﹐九皇吐精﹐三五七變﹐洞觀幽冥﹐日月垂光﹐下徹神庭﹐俠照六合﹐太一黃靈﹐帝君命簡﹐金書不傾﹐五老奉符﹐天地常寧﹐俾我不死﹐以致眞靈﹐卻喝萬邪﹐禍害滅平﹐上朝天皇﹐還老返嬰﹐大帝有制﹐百神敬聽。祝已﹐於是吸日月焉﹐一息气咽津二十有七﹐結爲二十七帝君﹕九帝君下入於絳宮﹐穿於尾閭﹐上衝於泥丸關之境﹔九帝君又中布於中關之境﹔九帝君下穿絳宮﹐布於下關之境﹐其神俱紫一表冕焉。三關者何也﹖腦也﹐心也﹐臍也。使日月徧於一身﹐內徹泥丸﹐下達五藏之中﹐皆覺洞照內外﹐如一身與日月之光共合焉。良久﹐扣齒九通﹐用嘻以吐息者二十有五度。每日行止寢坐﹐心存二十有四星﹐其大逾寸﹐如連結之狀﹐又存星之中有一人焉﹐是爲二十有四星﹐如嬰兒初生而無衣。於是二﹐十有四星自噓中而降﹐環身之外者一周。祝曰﹕二十四眞﹐回入黃庭﹐口吐黃气﹐灌我命門﹐千精攝服﹐百神受靈﹐使我骨彊﹐魂魄安寧﹐五臟受符﹐天地相傾。祝已﹐則吸二十四星焉二﹐息气咽津者二十有四。凡其咽也﹐則覺一星吞入於口﹐徑至於臍之下﹐復覺星之光出爲二十四眞人﹐俱口吐黃气如煙焉﹐布於臍之下﹐郁然洞徹於內外。良久﹐用呼以吐息者十有五度。凡用呵﹑噓﹑咽﹑嘻﹑呼﹑吹﹐旣已﹐則出气之濁者十吐焉﹐想其形應乎五色﹐仍想吾之身焉。

崇眞篇

丙丁爲性﹐壬癸爲命﹔學而窮理﹐乃識其正。

崇眞子晉道成也曰﹕存三守一者﹐學道之要也。三者何謂也﹖精也﹐气也﹐神也﹐吾所謂眞三寶者也。抱一者何謂也﹖抱守元陽眞气也。神本在心﹐屬於南方丙丁之火。心中有性﹐性屬於陽焉。腎者能生元陽眞气﹐泄而爲精﹐祕而爲眞气﹐屬於北方壬癸之水。水爲命﹐命屬於陰焉。夫能知存三守一之道﹐使气守精﹐精守神﹐神守气﹐久而神定气和﹐仙道可成矣。女子專意不離乳房之中﹑浮皮之內﹐旬歲補滿眞气﹐其功與男子同焉。其妙也﹐在乎心無所思﹐耳無所聞﹐目無所視﹐一意專靜﹐精進勤行﹐則寒暑不侵﹐蜂薑不毒﹐攫烏不搏﹐贅獸不噬﹐色返乎孺子﹐力壯乎虎兕﹐七孔洞徹﹐夜視如白晝﹐心識開悟﹐道气自歸﹐吹呵可以治疾病﹐嚶吐可以叱鬼神。於是神移於上霄矣。彼淸都闆苑﹐夫何遠之有﹖

返眞篇

虛谷探玄﹐而測其源﹔內返眞性﹐復命歸根。

虛穀子劉烈也曰﹕夫惟渾淪旣判﹐淸濁已分﹐爾爲萬物之靈﹐我得一元之秀。其秀本無死壞者歟﹗其終自取滅亡者歟﹗名利蟻爭﹐是非蜂起﹐於斯之際將欲返眞性而歸根﹐挫銳解紛﹐安居樂業﹐一靈頓息﹐萬境俱忘﹐其亦有道矣﹗惟以智慧之刃可以斷煩惱之鞅者也。是以甘言巧笑﹐烈士之心不可移也﹔曲眉豐頰﹐高士之目不可入也。於是去彼取此﹐體物知身﹐必澄澄寂寂﹐以忘其情。故神化气而气化形者﹐窮委之塞也﹔靈自明而照自照者﹐妙用之通也。杳冥之外﹐恍惚之中﹐此崑崙虛谷之生涯者也。吾有二歧﹐綿綿焉可以直入於天端﹔有一田﹐曲曲焉可以回環於地要。潛馳坤馬﹐逆訴銀河﹐遊璣運動於一身﹐煙雲發泄於七竅﹐萬神齊至﹐百脈流通﹐二气混合以回風三宮陞降而不息﹐於是返照慧燈而自見焉。寥天淸簌而誰聞焉﹖此何道也﹖無爲爲功﹐有爲爲用者也。然後收藏在器﹐動靜日幾。始創玉鑪﹐次安金鼎﹐上玄下紮﹐左陰右陽﹐龍虎交騰﹐坎離互作﹐推排四象﹐鑽合五行﹐七曜參羅﹐八門開闔﹐於是子母相守而嬰兒奼女親矣﹐媒妁和合而夫婦諧矣。化土水火﹐符應日時﹐兔肺烏肝﹐其藥合乎一斤之數者也。黃芽白雪﹐其精產乎二地之英者也。其功旣成﹐則三萬有六千之神上朝於帝﹐而吾於是可以度世﹐奪九億九萬之數也。況乃至道全神在乎金丹化體而已﹐自然入有從有﹐歸無於無﹐有無相通﹐形神俱妙﹐落三尸而超三界﹐朝上淸而證上仙﹐逃走陰陽﹐如是與天地齊矣。彷徨四達﹐出入八荒﹐時行則行﹐意往則往﹐又惡有生死禍福者乎﹖著還丹虛谷百篇﹐今取十四篇表而出之。

其一曰﹕此理幽微達者稀﹐擘開混沌立丹基。一霧金水冰撕結﹐三尺寒霜火焰飛。南北坎離分卦象﹐晨昏符火合天機。一丸變就純陽體﹐緩轡揚鞭入紫微。

其二曰﹕樓觀飛空異市朝﹐門迎雙道接煙霄。玄鑪白雪金童掃﹐素鼎黃芽玉女澆。風入碧池搖菌莒﹐月穿眞館照芭蕉。臺中秀麗忘機倡﹐千古曾經眼下消。

其三曰﹕泛泛飄飄不擊舟﹐眞神時變九霄遊。水中有火還相合﹐陰裹生陽卻自由。白面郎君驅虎尾﹐朱衣童子把龍頭。逍遙一入瑤臺去﹐不管人間春復秋。

其四曰﹕擺脫塵勞滌寸心﹐不教時事等閒侵。澄澄固坐調眞气﹐默默忘情養聖金。歧路兩條通巨海﹐銀河千振瀉高岑。此中關鍵吾家事﹐二八回還踵息深。

其五曰﹕白玉龜峯阿母家﹐薄侵紅日爛三花。一泓酥滴桑梢露﹐九片黃輕谷口霞。鶴頂有丹呈秀麗﹐蕾買心無著泄光華。時若不尋雙徑﹐徒費漫漫走海涯。

其六一气寥空素朴胚﹐玄黃分擘兩儀開。坎離猶是乾坤主﹐烏兔元因日月胎。有水盡歸東海去﹐無星不向北辰回。三才我得居中秀﹐造化生成自合來。

其七空心萬籟奏佳音﹐神室虛凝夜正深。浪簇雪花開鼎面﹐光嬉星彩燦鑪心。五行聚會庚還乙﹐三姓同歸丙返壬。造化有功堪矚目﹐火中菌莒吐黃金。

其八還元返本一歸家﹐漸見枯枝發嫩芽。要識刀圭求戊己﹐須知水火是河車。初時傳得金蓮種﹐次後開來玉樹花。兒女雙雙朱戶裹﹐夜探還共醉流霞。

其九忽拈詩筆縱天才﹐春髓溫溫滿滿杯。混沌誰將分擘破﹐鴻濛我自琢磨開。金蓮下向丹池種﹐玉樹移安翠嶺栽。自是家園風景好﹐坎男離女一齊來。

其十誰信還丹事不深﹐肯於三五一中尋。若知庚甲擒龍虎﹐要識浮沈定木金。坤六產成離內火﹐乾三生得坎家壬。丹經子史明明說﹐自是迷徒不著心。

其十一不信浮華誤了身﹐有誰肯問已求眞。三回賀旦添三月﹐一度飛花減一春。陽气如煙誠可惜﹐荒郊似水莫因循。書名竹帛千千兆﹐看取從前得道人。

其十二都言大隱混郾羅﹐卻笑山居養太和。名利薄時人事薄﹐交求多後是非多。綠水靑山超性窟﹐柳眉丹臉陷身河。借問貨余能敵國﹐無常買得不來麼。

其十三曰﹕日月循環子細推﹐天歪指準在遊璣。大功欲就三千日﹐妙用無虧十二時。四八陰消除滓濁﹐九三陽長合希夷。玄關句句眞消息﹐盡向詩中漏泄機。

其十四太乙神鑪三疊存﹐周回上下法乾坤。天旋地伏龜蛇應﹐陰殺陽生卯酉門。火進屯蒙常燠燠﹐鼎涵金水鎭溫溫。玄珠煉就金光燦﹐用獻虛皇最上尊。

修眞指玄篇

五行倒植﹐三田返覆冬子﹐夏午﹐神气內蓄。

華陽眞人施肩吾吾聞之正陽眞人鍾離雲房言﹐玉淸﹑上淸﹑太淸﹑太無﹑太虛﹑太空﹑太質云者﹐蓋大道有無之相生﹐以立天地之基標者也。以人言之﹐則三淸者父母之精﹑气﹑神聚而爲胎﹐精血爲表﹐精气爲裹﹐如天地之淸濁者也。

純陽眞人以爲龍虎交合而結內丹﹐三百日而眞气生﹐煉就陽神﹐始在黃庭﹐次居內院﹐終出天門﹐此人之三淸者也。腎爲水﹐水中生元气﹐可比於地也﹔心爲火﹐火中生眞土﹐可比土石之聚也﹐脾者隨呼而舒﹐以引於腎气而上行﹔隨吸而入﹐以接於心气而下降﹐故呼吸之問般運天地﹐純粹之气入於中宮﹐飲食之際受納萬物﹐秀實之气資於四體﹐此人之三才者也。

純陽眞人父母交合而生身﹐人之三才也﹔心腎交合而生丹﹐吾之三才也。華陽眞人曰﹕斯言也﹐其玄矣乎﹐

月者﹐太陰之精也﹐陰不得陽則不生﹐所以月受日魂而爲明也﹔日者﹐太陽之精也﹐陽不得陰則不成﹐所以日得月魄而見也。試言乎內﹐則猶腎气傳於肝气﹐肝气出而腎之餘陰絕矣﹐所以魂生於肝焉﹔心液傳於肺液﹐肺液生而心之餘陽絕矣﹐所以魄生於肺焉。於腎气之中而取眞一之水﹐﹑心液之中而取正陽之气﹐卽眞一之水爲胎﹐如日魂得月魄而明也﹐眞一之水得正陽之气爲主﹐如月魄得日魂而照也。

一歲有二十四气﹐一日之間亦有二十四時焉﹐故亥﹑子﹑丑之時﹐壬癸之位也﹐而小雪﹑大雪﹑冬至﹑小寒﹑大寒屬焉﹔寅﹑卯﹑辰之時﹐甲乙之位也﹐而立春﹑雨水﹑驚墊﹑春分﹑淸明﹑谷雨屬焉﹔巳﹑午﹑未之時﹐丙丁之位也﹐而立夏﹑小滿﹑芒種﹑夏至﹑小暑﹑大暑屬焉﹔申﹑酉﹑戌之時﹐庚辛之位也﹐而立秋﹑處暑﹑白露﹑秋分﹑寒露﹑霜降﹑立冬屬焉。五日一候﹐三候一气﹐三气一節﹐二節一時。十二時者﹐陽時也﹔十千者﹐陰時也。艮﹑巽﹑坤﹑乾者﹐四卦時也﹐合而爲二十四時﹐與天地二十四气同焉。一日十二時﹐時爲三十度﹐共三百六十﹐與天地三百六十度同焉。天地之春夏秋冬﹐日月之弦望晦朔﹐人之子午卯酉﹐四時同焉。知其時候﹐以法致之﹐則丹全气足﹐可以長生﹐煉气成神可以入聖。

五行者﹐相生者也。故肺气得腎气方行焉﹐心气得肝气方行焉﹐脾气得心气方行焉﹐肺气得脾气方行焉﹐及於三田則精中生气﹐祕其精而气自壯矣。气中生神﹐養其气而神自淸矣。五行相生可以延年﹐三田返覆可以超凡。

人有九宮何也﹖丹元宮者﹐腎也﹔朱陵宮者﹐小腸也﹔蘭臺宮者﹐肝也﹔天霖宮者﹐膽也﹔黃庭宮者﹐脾也﹔玄靈宮者﹐大腸也﹔尙書宮者﹐肺也﹔玉房宮者﹐膀胱也﹔絳霄宮者﹐心也。以九州言之﹐則冀州者﹐腎也﹔一兌州者﹐膀胱也﹔靑州者﹐肝也﹔徐州者﹐膽也﹔揚州者﹐心也﹔荊州者﹐小腸也﹔梁州者﹐肺也﹔雍州者﹐大腸也﹔豫州者﹐脾也。以形言之﹐肺長八寸﹐其狀如華蓋﹔心長九寸﹐其狀如垂蓮﹔肝長七寸﹐其狀如懸瓠﹔腎長三寸﹐其狀如懸石﹔脾長七寸六分﹐其狀如覆盆﹔其類不可窮也。

腎气之中取水﹐心液之上取气﹐气上水下﹐是爲未濟之卦也。腎气入於頂﹐眞水下降﹔心气入於丹田﹐眞气上升﹐是爲旣濟之卦也。心腎交合而成內丹﹐肝肺傳送而爲火候﹐以合天地升降之宜﹑日月進退之數焉。

龍虎何以交合歟﹖自辰﹑巳至於午而止﹐其津分三咽之﹐於是幽室靜坐﹐疊掌盤膝﹐忘思絕慮﹐微以升腰﹐閉目冥心﹐滿口含津﹐鼻之中細細出息﹐引極再入﹐含津以壓之﹐眞龍不上升矣﹐引息抽之﹐眞虎不下降矣。初覺其咽漧﹐次覺其心衝﹐終覺其情暢。龍虎旣合﹐於是無質以生質﹐其形如黍﹐還於黃庭﹐是爲玄珠者也。若煉之火候不差﹐斯爲金丹焉﹖火者﹐三昧眞火也。升降循環﹐有周天之道焉。十五兩爲三百六十銖﹐有周天之度焉。天气五日一候﹐故修煉者亦五日一進退火候焉。三气在於黃庭﹐其法用戌﹑亥至於子﹐靜坐幽室﹐屏去思慮﹐微隱於幾﹐輕脇其腹﹐使鼻中綿綿﹐用之不勤﹐默存丹田如火輸焉﹔其轉不倦﹐脇之勿動﹐困則暫止再脇者﹐蓋以聚所散之气﹐想火轉之於腎﹐心火下入於黃庭﹐始則其腹微痛﹐次則漸熱﹐行之可以補虛益气﹐積而延年。若與前之龍虎並行﹐百日下火五兩﹐自戌至於子﹐煉精成汞而藥力全矣﹔二百日下火十兩﹐自酉至於子﹐煉汞成砂而胞胎堅矣﹔三百日下火十五兩﹐自申至於子﹐煉砂成金而純陽气生矣。何以取火乎﹖以念珠一百八凝息計數﹐數足方得一銖焉。

何以肘後飛金晶乎﹖用子之時一陽初動而下功﹐披衣正坐﹐握固存神﹐扣齒二十四通﹐集神和气﹐忘思絕慮﹐閉目冥心﹐存下丹田﹐微偃其脊﹐始覺腰之下稍熱﹐如未熱則再偃﹐至熱則止﹐於是气過於尾閭下關﹐次過於夾脊雙關﹐次過於玉京上關在心之左﹐以至升偃﹐一撞三關入於泥丸﹐日出而止﹐行之一夕﹐可全一年之損﹐如滿其數則可以補腦益髓﹐返老還童矣。故辰﹑巳曰交合﹐戌﹑亥曰進火﹐子日退火。

何以謂之金液還丹乎﹖其法用子之時﹐靜坐存神﹐掩耳閉息﹐輕輕擺撒﹐使腎气入於頂﹐攻擊神水下降﹐自上齶而來﹐淸涼美甘﹐不漱而咽。久之﹐骨健身輕勝寒暑矣。

何以謂之玉液還丹乎﹖其法用辰﹑巳之時交合焉﹐靜坐絕思慮﹐以舌拄牙縫﹐雙收二頰﹐有津則咽之﹐無津則咽其气﹐滿乎三百六十之數﹐此自肺而升者也﹐可以益一年之損而已﹔有內丹不用此。於子之時存升偃脊﹐一撞三關﹐旣入於頂急閉其息﹐掩耳擺撒﹐金液使下降焉。於是不漱而咽﹐於時卽高身起腹﹐舉腰正坐﹐使金液隨元气散入四支﹐通流百脈﹐是爲金液煉形者也。久之﹐目視金華﹐體出金光﹐不止長生而已。於午之前辰﹑巳時收頰咽气﹐補虛﹐數足乃繼而用之。方咽未咽之際忽升身正坐﹐高舉其腹﹐气入於四支﹐百脈傳入於經絡﹐百日則肌如玉﹐血如膏﹐顏如嬰矣。煉之法有二﹕其一以丹煉形﹐三田反覆者也﹔其一以無丹煉形﹐五行顚倒者﹐是爲玉液煉形也。存升偃脊﹐一撞三關﹐直入於泥丸﹐掩耳閉息﹐金液下降﹐卽舉腹升起﹐丹田純陽一升一降﹐相見於重樓之下﹐是爲旣濟。始成一珠﹐其大如黍﹐其色瑩而黃﹐乃還於黃庭﹐是爲金粟。遂出金光於皮毛﹐計功定其息數﹐此旣濟者也。

人之元气日一循環焉﹐其元神旬一交番焉。甲乙之日卯時煉肝气﹐丙丁之日午時煉心气﹐庚辛之日酉時煉肺气﹐壬癸之日子時煉腎气﹐皆煉之成神焉。惟脾無正气而不受煉﹐戊己之日安閒可也﹐正坐靜室﹐屏思慮﹐扣齒二十四﹐惟心在道﹐神定气和﹐默觀所煉之臟﹐心至則气自至矣。丹田純陽之火至是爲三花和會﹐非比三昧之火也。旬煉之一番焉﹐凡百日每臟各煉十番﹐於是气升神見﹐各隨其色紛紜上起﹐回觀反照﹐見五色之云﹐興於壺中﹐此煉气成神﹐上朝天元﹐並入神宮者也。然懼外魔以亂天眞﹐當速收內觀以起火焉。故曰﹕欲長生者﹐煉丹下火可也﹔欲不死者﹐還丹煉形可也﹔欲升仙者﹐煉气成神可也。

煙蘿子曰﹕仙者咽气﹐閉息不入﹐喉中往來﹐當其气滿難住﹐正坐升舉其腰身﹐如是不止﹐气沖凝滯而又可以延息少時矣﹐積气生液﹐內滋於五臟六腑﹐外潤於皮膚。此安樂之上法也﹐然未盡玄微焉。玄微之道在夫幽室靜坐﹐絕慮忘思﹐咽气閉息﹐急則升身﹐放則換气而奪餘息﹐於是心腹空而首目淸利﹐體充悅而神气調和﹐此延年之法也。或飲食過度則閉息虛心﹐自然消除矣﹔或气血凝滯則閉息默觀病之所在﹐病則愈矣。

夫納九咽一﹑存三放七﹑定息內觀﹐事無不畢﹐此長生之訣也。何謂也﹖鼻入淸气而納之九分﹐咽中一咽﹐不使所入之气往來﹐覺其急則舉身取气放息﹐勿令出盡﹐常存二三焉﹐當其閉息之際﹐默觀五臟﹐气自通和﹐則其疾去矣。

正陽眞人曰﹕欲覺陽公長子﹐須是多入少出﹐從其男女相爭﹐過時求取眞一。純陽眞人釋之曰﹕陽公﹐乾也。乾一索於坤而生震﹐震爲長子﹐在人爲肝﹐在時爲卯﹐是爲泰卦﹐三陽之候也。於時腎之气爲嬰兒﹐上傳於肝﹐心之液爲奼女﹐下降於肺﹐肺气相交﹐於是其鼻入多﹐其口出少﹐凝住不使傳降焉﹐是爲男女相爭。積气生液﹐於是眞气益多﹐故曰過時求取眞一者也。然則玄微者﹐不離於卯之時而已。外應於泰﹐內契坎離气交之候﹐鼻入淸气﹐升身內想﹐默計周天之數凡三百有六十﹐可以奪一年之气以補已往之損﹐比之胎息無時焉。弱者可以骨健﹐老者可以還童矣。

歧伯曰﹕人之眞气﹐春藏於肝﹐夏藏於心﹐秋藏於肺﹐冬藏於腎。肝﹑心陽也﹐肺﹑腎陰也﹐隨時養之﹐不出冬夏二至﹑春秋二分之候。所養之法﹐淡然自適而無所惑﹐靜坐內觀所養之藏﹐自然气凝而有象有形焉。故以陰气爲胎﹐以陽气爲息﹐气住則形住﹐是爲長生之要也。《靈樞》曰﹕天地反立﹐陰陽逆生﹐煉鉛煉汞﹐自然道生。扁鵲曰﹕冬至之後十有五日﹐眞鉛積之一分﹐其狀如輕煙焉﹐夫能煉之﹐可以安樂延年矣﹔三十日﹐眞鉛積之二分﹐其狀如薄霧焉﹐夫能煉之﹐可以返老還童矣﹔四十有五日﹐眞鉛積之三分﹐其狀如垂露焉﹐夫能煉之﹐可以畱形住世矣﹔夏至之後十有五日﹐眞汞積之一分﹐其狀如戲蕊焉﹐夫能煉之﹐可以健骨輕身矣﹔三十日﹐眞汞積之二分﹐其形如含蓮焉﹐夫能煉之﹐可以長生久視矣﹔四十有五日﹐眞汞積之三分﹐其形如抱卵焉﹐夫能煉之﹐可以煉形化气矣。故煉眞鉛而爲陽胎﹐煉眞汞而爲陰息。以陰息爲陽胎﹐自然有形化無形矣﹔以陽胎投陰息﹐自然無質生有質矣。然歧伯不知時﹐扁﹑鵲不傳法。若夫冬夏二至則時未善也﹐隨時內觀則法未盡也。惟冬之子﹑夏之午則凝息畱气﹐而後靜觀﹐斂身集神而先注意焉﹐斯可謂盡矣﹑善矣。是以胎息之要在乎絕無動念﹐譬夫以水澆石﹐無可得入﹐於是神定气和﹐元靈自住﹐眞胎自凝。是爲無漏﹐三年小成﹐六年中成﹐九年大成者也。

神公言其胎息曰﹕勤守中﹐勿放逸﹐外不入﹐內不出﹐還本元﹐萬事畢﹐謹修持﹐無時日。曹道衝釋之曰﹕勤守中者﹐神識內守也﹔勿放逸者﹐一意不散也﹔外不入者﹐對境如無也﹔內不出者﹐居塵不染也﹔還本元者﹐專气致柔也﹔萬事畢者﹐止外無求也﹔謹修持者﹐勤而行之也﹔無時日者﹐長生久視也。然則眞胎息者﹐其惟物我兩絕﹐神气並集﹐凝而爲胎﹐住而爲息﹐形神俱妙可以長生﹐神气合體﹐可以入聖。於是窮理盡性以至於命﹐自然神气交和﹐無中生有﹐內外明白﹐以色爲空﹐天眞元靈﹐湛然自樂矣。

玉皇有神用之訣曰﹕存三守一。高上元君釋之曰﹕三者﹐精﹑气﹑神也﹔一者﹐腎也。腎中生气﹐心中生神﹐神气交而爲精﹐精神住而還下﹐於是上存其神﹐中存其气﹐下存其精﹐三存旣畢﹐則守其一在於丹田﹐不論內外之境與出入之法﹐自然气還元而自住爲胎焉﹐神隨气而不散爲息焉。神气一體則無死生﹐心腎一气則無疾病﹐如是一切之境從何而入﹐一切之念從何而出乎﹖若厭乎塵世﹐則當升气以爲神胎﹐集神以爲气主。於是气胎神息與有象之形分而二三﹐化而萬億﹐眞靈不散﹐是爲入聖者。

太上玄機有自然胎息之訣曰﹕長生久視。徐眞人釋之曰﹕靜坐忘思﹐久視於上田﹐則神長生矣﹔久視於中田﹐則气長生矣﹔久視於下田﹐則形長生矣。視者﹐視之勿離其視之所﹐心神隨視而止﹐腎气應神而傳﹐自然有形之气暗藏無象之神﹐形中有胎﹐胎中有息﹐息以神住﹐神以气存﹐此久視之道也。吾於天地之問止知其身﹐其身之內止知神气而已。故上視神宮則其神不散﹐視久則煉神﹐神聚爲胎﹐以所傳之气入而爲息﹐自然而上也﹔下視气管﹐其气不散﹐視久則煉气﹐气聚爲胎﹐以所存之神入而爲息﹐自然而中也﹔煉气會合﹐常守丹田﹐凝而爲胎﹐住而爲息﹐自然而下也。上﹑中﹑下者﹐三田之謂也。

腎之眞水者﹐虎也﹔心之正气者﹐龍也。龍虎交而爲玄珠﹐火候足而爲金丹。取辰之末巳之初﹐是爲巽之時﹐幽室正坐﹐滿口含津﹐勿吐勿咽﹐以壓龍虎之气﹐使之不走﹐交合而爲玄珠焉﹐其大如黍﹐還於黃庭﹐每元可以增眞气一丈矣。

火候者﹐何也﹖心之正陽之气是爲眞火﹐眞火上升是爲煉形﹐及其下降是爲還元﹐可以益气而延年。當戌之末亥之初﹐是爲乾之時﹐幽室正坐﹐脇腹勿動﹐凝住上傳之腎气不升﹐內想眞火而下降﹐行之一日可以補一年之虛。

純陽眞人曰﹕金丹之要﹐存升開閉﹐過關無急﹐火候無差﹐產成金液者也。於子之時一陽初動之後﹐披衣正坐﹐握固內定﹐存下腰身﹐使腎合气聚﹐覺臍腹微熱﹐漸升其身﹐微偃其脊﹐運腎之气復過尾閭﹐自下而上﹐次過中關﹐於玉京直入於泥丸﹐以補其腦﹐自然髓實骨健。若煉金丹﹐則作退火焉。夫龍虎相交爲玄珠﹐以心火下降爲補益﹐以肘後飛金晶爲補腦之法﹐並用是爲金丹焉。玄珠者﹐金丹之體也。進退火候合於周天之數﹐三百日無差則爲金丹矣。脇腹凝息行一百八之數﹐自子逆行至於午﹐以心火下降而煉黃庭﹐於是五日加六銖﹐二十有五日移一時﹐此進火者也。升身偃脊﹐行一百八數﹐自子順行至於午﹐以腎背飛而補泥丸﹐於是五日加六銖﹐二十有五日移一時﹐此退火者也。內丹旣凝而生純陽之气﹐是爲气中有气。於是不計晝夜﹐升身正坐﹐是爲太陽。煉之百日﹐其身輕矣﹔千日﹐飛騰而入南宮爲仙。夫以純陽隨其元气所傳以煉五臟之气﹐凝爲胎元﹐煉气可以成神矣。丙丁之日﹐其時用午﹔庚辛之日﹐其時用酉﹔壬癸之日﹐其時用子﹔甲乙之日﹐其時用卯。於是靜坐忘思﹐雙收二頰﹐以喉中虛咽爲法﹐所咽之數不過百焉﹐十日澆徧﹐百日而足。於是純陽之气不能害於五臟﹐五臟之元神隱於眞气而不散﹐五臟之眞气隱於元气而不耗﹐由是隨元气所傳而煉其气﹐卽气煉神﹐神自气中而出﹐止朝於元頂﹐入於泥丸。無丹者行此法﹐隨時澆灌可以煉形焉。

道樞卷之二十

至遊子曾慥集

眞一內丹篇閉息漱液﹐陰陽以通﹔時之用﹐一歲之功。

子﹐復也﹔醜﹐臨也﹔寅﹐泰也﹔卯﹐大壯也﹔辰﹐夾也﹔巳﹐乾也﹔午﹐姤也﹔未﹐遁也﹔申﹐否也﹔酉﹐觀也﹔戌﹐剝也﹔亥﹐坤也。歲有十二月﹐日有十二時﹐吾以時易年矣。每時運用乎二卦﹐共十有二爻﹐一歲之象也。故一時之用得一歲之功。然自子至巳可以行也﹐午之後不可用也。子之時先進火焉。息者﹐火也﹔火﹐陽爻也。閉息三十有六﹐是爲一陽爻﹐然後進水焉。津者﹐水也﹔水﹐陰爻也。漱液二十有四﹐是爲一陰爻。故子之時行乎復﹐巳之後行乎姤﹐常相對行之。此一時而用二卦者也。子之時﹐其爻一陽而五陰﹐則先閉息三十有六﹐然後漱玉液二十有四。旣已﹐則復行午時之卦﹐其爻一陰而五陽﹐則漱玉液二十有四﹐而後閉息三十六者五過﹐通於子則爲六陰六陽﹐可以奪一歲之用矣。凡行持也﹐依爻數陰陽爲之﹐必平坐握固﹐扣齒。子之時﹐面子之位﹐余亦如之。行已﹐則托天導引者數過。久之﹐內丹結矣。一歲之後可出之浴以太陽焉﹐所謂出玉池入金室﹐大如彈﹑黃如橘者也。修气者﹐運陽以煉陰也。陽始於子﹐盛於巳﹔陰始於午﹐盛於亥。故常以子之時運用寅之時﹐行持至午則止﹐避陰气也。

還丹參同篇

一气精華﹐得火乃滋﹔還丹之根﹐其在南離。

昔者﹐燧人氏鑽木以出火﹐女媧氏煉石以補天﹐斯合神丹之道矣。或曰﹕何謂也﹖曰﹕木者﹐汞之性也﹔金者﹐眞火也。是以還丹之根在乎南離焉。何也﹖生於太陽之中﹐得火而後化乎形質者也。其一變﹐則潛形乎混沌之中﹐感處乎母之胎方﹐受精華之气﹐此朱爲汞者也﹔其二變﹐則赤元之數合乎丹田﹐爲受气之因﹐融化而爲凝酥﹐於是魂魄降於合抱之位﹐此汞成雪者也﹔其三變﹐則靑神之液獨化於扶桑﹐此雪成砂者也﹔其四變﹐則白虎之義其气其汞和矣﹐復於根類﹐此砂成黃者也﹔其五變﹐則玄黃之化密﹐來於后土气﹐充於上元﹐剖分形質﹐此黃成鉛金者也。故曰一物含五彩﹐其斯之謂歟﹗

夫汞不得火則其身虛焉﹐鉛得水則其體光焉。豈非月之兔其可見者耶﹖日之烏其不可見者耶﹖是以太上之丹﹐虛無之道也。汞鉛者﹐其何傳乎﹖其出於恍惚而變於杳冥者歟﹖生於太初之始﹐成於混沌之中﹐爲乾之宗坤之本。故气運者三千有六百年﹐節候者九轉八瓊。由是水火盈滿於丹田﹐日月始終於鼎器﹐從文鼓武﹐靈煉幽玄﹐奪造化於鑪﹐托乾坤於掌﹐气騰其身﹐來往自然﹐化龍於靑汞之門﹐伏虎於白金之路﹐精沈气海﹐气抱精元﹐玄黃體化﹐气類相須﹐反﹐南方之赤色﹐故名還丹之道焉。五行以之顚倒﹐八卦以之逆順。魂也﹐魄也﹐降於合抱之位﹐其變化無窮矣。紫府仙都﹐玉洞丹室﹐烏駕金蟾﹐兔乘白馬﹐於是有神功焉。

夫月滿則虧﹐日中則反﹐煥然玄象﹐以魄交於其魂﹐金水制伏而無外。曰屯曰蒙者﹐藥也﹔曰否曰泰者﹐鑪也。所餘各有配儷焉。一歲者三百有六十日﹐以應乎六十有四卦﹐卦三百有六十爻也。一旬者一百有二十時﹐晝夜行乎十有二爻二卦也﹐則三旬可以爲一歲﹐而九旬斯爲三歲矣。日月者﹐晝夜如車之轉焉。日有三十度﹐天地轉關。《經》曰﹕三十輻共一轂﹐當其無有車之用也﹐其乃應於法象之妙焉。此於丹道蓋近矣。

《詩》曰﹕關關雎鳩﹐在河之洲。雌不孤居﹐雄不獨遊者也。是物之蕓蕓各歸其根﹐類同以聚矣。去汞則分矣﹐《素書》所謂同气相感者也。《陰符》曰﹕黃腰啗虎﹐水木相刑﹐楡甘柔金﹐河車伏汞﹐其祕蓋在乎神水華池焉。《太易志》曰﹕黑者﹐水之基也﹔白者﹐金之體也。《石洞記》曰﹕眞五行者﹐一水一石也。中宮者﹐气之主也。水火激之成物﹐是爲金液金丹矣。《參同契》曰﹕種禾用粟﹐附雞用子。其此之謂歟﹗陰眞君曰﹕陰者﹐眞砂也﹔陽者﹐眞汞也﹐求之不可妄動焉。無質而生質﹐是爲還丹﹐非所謂凡汞凡砂也。靑霞子曰﹕吾有丹砂焉﹐取金之精﹑活石之液﹐合爲夫婦﹐列爲魂魄﹐一體混沌﹐兩情感激﹐此丹砂也。

《易》曰﹕初九﹐潛龍勿用﹔九二﹐見龍在田﹔九三﹐君子終日乾乾。何謂也﹖萬物者﹐生於一﹐老於九﹐汞之未得火而變化也﹐其隱於砂之中﹐是爲潛龍不得用也。砂之正體以火飛之﹐入於鉛中﹐見乎眞火眞汞而交感焉﹐是爲見龍在田。田者﹐丹田也。丹爲汞﹐田爲土﹐土生萬物者也。水之中有土﹐是爲眞金。眞金者﹐丹田也﹐是爲終日乾乾者歟﹐金汞成眞可以變化矣。乾者﹐火也﹐金也。九者﹐鉛之數也﹔三者﹐木之數也。天得一而見水﹐得二而見火﹐得三而見木﹐得四而見金﹐得五而見土﹐修煉者不可以不知乎此也。白金也﹐汞也﹐各當八兩﹐二八者合於一斤﹐此煉砂﹑煉靈象之數也﹐總集於一。一者﹐水也。水之中有火﹐火之中有木﹐木之中有金﹐金之中有土。五行混一則二儀開闔﹐日月明矣﹐三才備矣。故一生二﹐二生三﹐三生萬物。乾爲父﹐坤爲母﹐內有寒暑﹑陰陽﹑日月﹑星辰焉﹐其羅列進退休王﹐皆自然之道也。夫砂也﹑汞也﹐得火而後飛騰矣﹐得水而後藏體矣﹐得金而後交感矣﹐得木而後本明矣﹐得土而後生成矣。於是以金爲丹﹐丹爲白虎﹐白虎爲眞火﹐眞火爲日魂﹐日魂爲金雞﹐金雞爲華池﹐華池爲黃鉛﹐黃鉛爲媒氏。汞又以木爲靑龍﹐靑龍爲黃水﹐黃水爲月魄﹐月魄爲玉兔﹐玉兔爲黃芽。黃芽者﹐生於丹田者也。丹田之本體﹐其名金公。吾能知其道則可以不拋金水而化靑龍矣。靑龍者﹐汞也﹐必俟玄黃成其終始。玄黃之內有眞。金焉﹐當與木精通乎鬼神。鬼神者﹐無形質也。大帝以爲金室逍遙﹐降出太和之津﹐於是可以仙矣。夫求華池者必由於此門焉﹐丹砂隱其中矣。吾明乎鼎器﹐見乎形容﹐究五行﹐窮八卦﹐定休王之始終﹐別囚死之宗元﹐魂魄交爭﹐陰陽來往﹐金隱於秋冬之卦﹐汞藏於春夏之形。東南者﹐斯爲丹汞之神也﹔西北者﹐斯混水金之道也。吾蓋有十干形象之圖焉﹔中央者﹐萬物之艸也﹐戊己爲烹煉者也﹔東者﹐甲乙也﹐甲爲沈石﹐乙爲浮石﹔南者﹐丙丁也﹐丙爲武火﹐丁爲文火﹔西者﹐庚辛也﹐庚爲世金﹐辛爲世銀﹔北者﹐壬癸也﹐壬爲眞鉛﹐癸爲眞汞。嗚呼﹗吾其開天之祕乎﹖

金丹明鏡篇

水火之數﹐坎離之象﹔蹟其精深﹐得道過半。

玄一曰﹕觀夫乾坤至大﹐易行乎其中矣。故知離己日精也﹐坎戊月華也。鼎則乎天地﹐藥法乎日月﹐有男女之象焉﹔始乎否也﹑泰也﹐周乎旣濟也﹑未濟也﹐於是藥鼎成矣﹐非世之所謂五金八石者也。

《經》曰﹕一生二﹐二生三﹐三生萬物戶故自一之水﹐一一之火﹐三之木而爲龍﹐在於東者也﹐四之金爲虎而成﹐五之土合乎土彩﹐應乎五行﹐明乎四象﹐凡乾坤之內﹐其下有形焉﹐其上有象焉﹐吾法則其陰陽之造化斯猶反手爾。故能知一之水﹑二之火﹑坎離之二用與夫日月﹐則已得還丹者過半矣。是以五行之道得一而畢乎﹗

玄一曰﹕吾見世之燒煉迷謬者不知幾何人也﹐知貪乎黃白﹐不知慕延生﹐彼豈知陰陽之根蒂﹑南北之要津耶﹖

訣曰﹕用鉛不用鉛﹐須向鉛中作﹔及至用鉛時﹐用鉛還是錯﹔欲得識還丹﹐終不離鉛腳﹐斯道之要也﹐而世不知采鉛者﹐須知金公焉﹑河車焉﹐五行全是金公也﹐北方正气河車也。乃取雅安之鉛﹝雅州也﹞﹑犍爲之鉛﹝嘉州也﹞﹑土之鉛﹑瓏馱之鉛﹑艸節之鉛而爲鼎﹐投以水銀而養火焉﹐非吾所云道也。語曰﹕鉛若是眞﹐不失家臣﹐鉛若不眞﹐其鉛難親。其要在乎陰陽和合﹑五行備而四象全﹐然後知眞鉛者眞一也﹐太一丹田從鉛而始者也﹐觀夫火中之木﹑水中之金﹐則鉛汞明矣。

訣曰﹕五行顚倒術﹐龍從火內出。五行不順行﹐虎向水中生。此言眞水火與日月精華者也。鼎無首無質也﹐然無質而生質矣。故陰極而陽生﹐陽極而陰生焉。愚者將空鑪擁千斤之炭﹐露地鼓扇﹐以爲賺日月之精華﹐無質自然生質﹐火汗赤紅聚於鑪中﹐用之爲丹﹐服之則燥矣﹔或持水精之珠於日之下以承火﹐於月之下以映水﹐復以火煉其水﹐以爲眞水火日月之精而爲藥﹔或聞至人之言曰﹐采乎蠶食之前﹐成乎火化之後﹐遂取蠶未食之桑焚之爲灰﹐八月旣望以灰承露收其汁焉。玄一曰﹕是皆非道也。夫日出於扶桑甲乙之上﹐所謂未賈者也﹐火生於木者也﹔庚申爲月窟者也﹐是爲寅之前未之後。吾聞其訣曰﹕淮南王號秋石﹐王揚隱說黃芽﹐西方承王气﹐得道在中華。其狀也﹐其外白﹐其內黃﹐如雞子焉。世不知西方庚辛﹐兌之金也﹐太白符應屬於秋焉﹐乾之少女采斯气爲鼎中之宮而作丹者也。少女之气者﹐軒後美之爲金華﹐淮南祕之爲秋石。金者土之子﹐何也﹖金土相生而孕芽蘗者也。八月天歪在於酉﹐萬卉凋落J故金克於木。惟木生芽﹐吾丹之道如金之上生芽﹐其黃如蘗﹐染之有色﹐應於中方而黃芽者也。故曰﹕黃芽者﹐鉛汞所造也。陰之殼其含陽華﹐夫不得黃芽則去金丹遠矣。

世不知從一至於五﹐運合五行﹐於是始符契於五彩﹐虹暈於天霞﹐起於鑪者也﹐故煉取眞水土者﹐道之要歟。六戊﹑六己者﹐土也。土無正形﹐王於四時之季﹐而應於五方。世不知水之一﹑金之四爲之戊焉﹐火之二﹑木之三爲之己焉﹐戊己誠合於正中﹐足乎陰陽之數﹐方具美矣。於是陽壬不自火中而去﹐則陽壬不得作煙矣。如雞抱卵﹐日數旣足則生子焉。如人十月而生。故曰﹕孤陰不成﹐孤陽不立。汞砂皆陰者也﹐譬如二女同室者歟﹗夫人因二气和合而生﹐以父之精爲骨﹐以母之血爲肉﹐結而成形﹐十月而生。吾之道猶是也。中男禦乎中女﹐交合以成形矣。少女之气百數﹐其祕在於還精補气而已。離者﹐其中含陰﹐象乎日之中有雞而爲女之血者也﹔坎者﹐其中含陽﹐象乎月之中有兔﹐陰極陽生而爲男之精者也。聖人以南北二位爲藥﹐猶父母配合而生者乎。震者﹐長子﹐繼父體者也﹐又歸於兌而成少女焉﹐采少女之气百數而爲丹爲鼎。鼎者﹐元無鼎也﹔藥者﹐元無藥也﹔本乎人之情性不離﹐而皆稟乎四象者矣。愚者不之知﹐乃以污穢而成之﹐非也。吾之至藥法﹐象乾坤剖一气而分陰陽﹐如人用父母之傳元气而生者﹐於是合日月﹑備三才﹑成四象﹑符五行焉。五日一候者﹐六十時也﹔旬又五日﹐一气至矣﹔三旬有六日﹐丹鳳形矣﹔四旬有九日﹐五彩全矣﹔六旬有四日﹐四气足矣。五行气盡﹐於是乎產芽而藥見眞一焉。然後有三十六龍﹐置否泰之鼎﹐立太一之神室﹐坎離爲日月﹐震兌爲龍虎﹐則眞水火與夫內外陰陽﹐安設神室於城郭﹐依法則聽刻漏﹐候一陽爻之生也﹐運旣濟﹑未濟之陰陽﹐施文武之下火使之炎上﹐於是陽气上騰而爲天焉﹔吾之上水潤於下﹐則爲陰气下降而爲地焉。汞者﹐人物也。男女交合﹐各孕眞精﹐權變斯須﹐聖化無極矣。昔者軒轅氏遊於蜀﹐悟三一之道﹐鑄鼎成丹﹐乘赤龍而仙﹐用此道也。吾之藥應乎上下之二弦。二八之數﹐有三百八十有四銖﹐每兩二十四銖﹐此乃一斤也。應乎六十四卦之爻﹐乾坤之二策﹐而成九轉七返者也。

道樞卷之二十一

至遊子曾慥集

大還金丹篇

卯酉之門﹐功不可施﹔去黑取赤﹐入於華池。

金丹者﹐其藥用眞鉛。眞鉛者﹐北方鉛中白骨也。取之八兩以作丹苗生芽如苗﹐又於赤中求汞。汞者﹐南方朱雀之精也﹐抽取之八兩與鉛同用焉。水火陰陽之用﹐蓋水有上有內﹐火有下有外﹐三日﹑五日﹑七日添藥入汞一兩﹐水一盂﹐至十五日騰雲矣。三十有六日﹐於是金鳳成矣。晝夜陰陽﹐其要在於調和﹐則汞在鼎之中自作黃芽﹐三八之後稍加火焉。火當常熱不差﹐及於開鼎則見眞龍虎矣。此結頭第一之數者也。去黑取赤入於華池﹐神符白雪同揚煮之﹐雪花用四兩﹐陵郡所生。常如魚眼﹐一九﹑二九﹑三九﹐察其得所則止﹐五九則甚矣。以湯洗而澄之﹐使之無味﹐其色如蒼穹焉。復入金鐺炒烙之﹐用仙酒濡之小點之﹐使其色紅﹐三日已來﹐仍伏於火﹐入於鼎中﹐向鑪而坐﹐二三四五﹐其兩分明﹐五日一次﹐中運而起﹐復從離之上作始而行﹐卯酉二門不可運火者也﹐惟於南北功精而已。陰之火外也﹐陽之火立也﹐露出之遣風微入焉﹐又須固濟堅牢其鼎。藥之成也﹐如呼吸焉﹐百有二十日開鑪﹐是爲小還丹﹐服之萬疾除之﹐湧泉乾矣。鼎之訣則非翰牘所能傳也。

金書玉鑑篇

物備於我﹐勿求諸外﹔中宮有鼎﹐覆以華蓋。

夫修內丹者﹐必先正其鑪焉。鑪者﹐鼎之外坤也﹐吾之身是也。其中有長生之藥焉﹐吾之神气精液是也。

鑪有八門﹐何也﹖吾之目也﹐耳也﹐鼻也。於是爲視聽吐納之關﹐斯其橐籥者也。其辟門之戶﹐運動各取其宜﹐而常固守焉﹐勿使滋味逆邪傷於其內﹐一由是於天地之鑪﹑造化之鼎﹐調其至藥﹐配其陰陽﹐煉气神而後成功焉。

鼎之華蓋下覆於鼎﹐何謂也﹖天者﹐乾也﹐金也。其內境則肺之宮也。上爲華蓋﹐下覆乎諸藏之上。其通於鼻﹐是爲天門﹐升降呼吸﹐運精乎榮衛﹐循環乎五臟﹐流注於身。其動變浮沈﹑大小有定焉。其由天之運星斗﹐地之轉江河。故天門運其肺者也﹐出入淸气﹐爲鼎之蓋焉。

故地者鼎之腹﹐變化諸物者也。何謂也﹖地者﹐坤也。其內境則脾胃也﹐包羅水穀﹐上通於口。口者﹐咽門也﹐地之戶也﹐收納水穀﹐下伏於胃管。故脾者受天門升降之气﹐轉動消鑠﹐造化其水穀﹐而分其淸濁焉。穀之淸者升於上焦心肺之宮﹐而化爲神气精液矣﹔穀之濁者則下泄於大腸﹑小腸焉。是以胃者造化之鼎也﹐口者地之鑪也﹐鼻者天之門也。玄牝中央﹐其名曰人中。斯三才者也天﹑地﹑人。

天門呼吸之气﹐其上符於星辰之度焉﹔地戶流轉之水﹐其內應乎血焉﹐於是可以論日月陰陽之理矣。

日者﹐處於上而尊者也﹐天魂也﹐太陽之火精也。其位則居於乾艮焉﹐夏王冬衰﹐夜短晝長。其中則藏陰气﹐隱金雞焉﹔雞者﹐酉也。其外應乎西方之金石﹐能生乎水者也。乾者﹐天也﹐金也。艮者﹐山石之中﹐斯陽中之陰也。其內境則上焦也﹐是爲天心靈符焉。首者﹐艮之山也﹔口者﹐洞之穀也﹐斯其出水源者歟﹗故水者﹐坤之積陰之气也。升於上天﹐陵於華蓋﹐而爲雨露浸潤於心﹐斯陽中之陰也。離之卦外陽而內陰﹐外君子而內小人﹐其猶丹砂屬於火而中隱汞焉﹐是爲太陰奼女之魄﹐其衣五彩。離者﹐麗也。其精爲日而五彩華麗﹐中有絳宮﹐上通於目。目者﹐泥丸之宮也﹐其中有神。神者﹐天地之主﹐萬物之靈也。欲修命者﹐先澄其神﹐神淸正則萬邪不幹矣﹐此長生之大藥也。或不能伏其心焉﹐內生姦火﹐其猶丹砂不死﹐見火則飛矣。故曰﹕心者﹐生命之主也。

月者﹐處於下而卑者也﹐地魄也﹐太陰之水精也。其位居於坤巽焉﹐冬王夏衰﹐晝短夜長。其中則隱陽精藏玉兔焉。兔者﹐卯也。憑東方之木﹐能生乎火者也﹐斯陰中之陽焉。其內境則下焦也﹐於臟爲腎﹐腎有二焉。中央者﹐丹田也。前者也﹐巽海也﹐水府也。故江湖者歸乎巽焉。世不知陰陽之正位﹐以謂北方則坎也﹐南方則離也。非也﹗夫坎者﹐南方坤巽之位也。坎之中奇陽者﹐南方巳午之火也﹔離者﹐北方乾艮之位也。離之中偶陰者﹐北方亥子之水也。月者外陰而內陽﹐外小人而內君子﹐其猶鉛錫乎﹗故於陰之中其產白銀﹐於砂石之水中其包赤金。金也﹑銀也﹐俱陰中之陽﹐所謂嬰兒者也。於是上與丹砂之中太陰之奼女合而爲夫婦﹐情類相戀﹐斯凝而爲砂矣。故坎者﹐水之海而龍之宮也﹐有帝王處北闕﹐正南面之尊焉。月者﹐地也。地無其陽則萬物不生矣。萬物也者﹐稟天而生﹐向陽而長﹐此亦其常道也。配人者萬物之靈乎﹖當順乎天之道。天之道者存乎其身﹐於是純陽眞一﹑純粹自然之气﹐可以致長生者也。

長生者何以致之哉﹖吾其晝夜修煉乎﹐故內功一日則天運一歲者也。於是升降陰陽﹐運行於四序十有二時焉。其晝應乎春夏﹐其夜法乎秋冬。晝夜始終﹐此天地之交泰者也。故亥﹑子﹑丑之時﹐其應乎天之冬焉﹐其陰升於天心﹐其陽降於水府﹐溫養其腎而變煉其骨﹐於是金筋玉髓而爲眞人矣。其猶山石潛受陰陽升降之气化﹐而爲金﹑爲銀﹑爲珠﹑爲玉﹑爲丹砂﹑爲銅﹑爲鐵者歟﹗寅﹑卯﹑辰之時﹐其應於天之春焉。其陰降於華蓋之下﹐其陽升於鼎鼎之上﹐溫養其肝﹐生長其筋脈﹐其猶艸木潛受陽和之气﹐而爲華﹑爲葉﹑爲苗﹑爲蔓者歟﹗巳﹑午﹑未之時﹐其應乎天之夏焉﹐其陽降於水府﹐其陰極於火宮﹐溫養其心﹐變煉其血而成白乳焉。申﹑酉﹑戌之時﹐其應乎天之秋焉﹐其陽極而降於天﹐其陰復而升於地﹐溫養其脾﹐變煉其皮膚焉。晝夜其應乎四時者也﹐陰陽煉於一體﹐於是自凡而入於聖矣﹐然不可不知君臣夫婦之理焉。

以吾之內境言之﹐則身者﹖國也﹔首者﹐城也﹔目﹑耳﹑口﹑鼻者﹐四門也﹔手足四支者﹐四方之兵防不虞者也。心者﹐國之君也﹔气者﹐臣也。故心爲气之主﹐而气爲心之使也。心神澄靜﹐則元气和寧矣。神气合﹐則長生矣。其猶君聖而臣斯忠乎君﹐臣明而天下斯治乎。吾觀夫內境之君者﹐絳宮純元眞一之气也。其臣者﹐坎宮太陰玄冥之液也。天降眞气﹐化生萬物﹐猶君之惠其臣也。北升陰气﹐凝成雨露﹐滋潤萬物﹐猶臣之佐其君也。君者﹐心也。心連於舌﹐其下有玉池焉﹐左曰金精﹐右曰玉液﹐此所謂玄冥之液者也。升降於上爲雨露﹑爲淵泉﹐以浸灌其心﹐心則活矣﹐所謂君得其臣者也。臣者﹐腎也。二腎之中央者﹐丹田也。其前者巽海也﹐是爲水府﹐其气本生於離﹐降气於下以溫丹田﹐所謂君隱於北闕者也。故君聖臣賢則國昌熾矣﹐心明气淸則身長生矣。欲治其國﹐先治其身﹔欲修其道﹐先澄其心神﹐而後調其元气﹐其道一也。

吾嘗諭之家焉﹔身者﹐宅也﹔五臟者﹐宮也﹔乾者﹐父也﹔坤者﹐母也﹔坎者﹐中男也﹔離者﹐中女也﹔震者﹐長男也﹔巽者﹐長女也﹔艮者﹐少男也﹔兌者﹐少女也。乾父坤母﹐斯成偶矣﹔三男三女﹐斯爲夫婦矣。肝者﹐東宮也﹐木也。甲﹐其兄也﹔乙﹐其妹也。甲以己爲婦﹐乙以庚爲夫﹐故肝得水而沈。何也﹖木帶金之气者也。肺者﹐西宮也﹐金也。庚﹐其兄也﹔辛﹐其妹也。庚以乙爲婦﹐辛以丙爲夫﹐故肺得水而浮。何也﹖金帶火之气者也。心者﹐南宮也﹐火也。丙﹐其兄也﹔丁﹐其妹也。丙以辛爲婦﹐丁以壬爲夫﹐故心能拒火﹐何也﹖火帶水之气者也。腎者﹐北宮也﹐水也。壬﹐其兄也﹔癸﹐其妹也。壬以丁爲婦﹐癸以戊爲夫﹐故腎能拒水。何也﹖水帶土之气者也。脾者﹐中宮也﹐土也。戊﹐其兄也﹔己﹐其妹也。戊以癸爲婦﹐己以甲爲夫﹐故脾能納穀。何也﹖土帶木之气者也。此吾造化之鼎也。君臣於國﹑夫婦於家﹑神气於身﹐此長生久視之道﹐古今不易者也。

吾於是宜知夫內境眞象焉。內境者何也﹖身之境也。眞象者﹐吾身之鑪﹐其中有天地﹑日月﹑星辰﹑風雲﹑河漢﹑山嶽﹑江河﹑艸木焉。天者﹐乾也﹐金也﹐華蓋也﹐處於萬象之上﹐是爲內境之肺者也。星辰日月之輸者﹐是爲內境之上焦﹐榮衛流行之度者也。太虛玄界之上淸气凝集焉﹐玄界之下濁气聚散焉﹐上下淸濁之分是爲內境之中焦﹐羅隔者也。羅隔之上﹐淸爭之域也﹔羅隔之下﹐穢濁之境也。五嶽羣山者﹐首也﹔澗谷者﹐口也﹑鼻也﹔泉源者﹐津液也﹐飲食也﹔江河奔大海者﹐飲食聚於水穀之府也﹔雲雨生山川者﹐毛髮也。

夫欲知天地長久之道乎﹖蓋得正一﹑眞一者也。斯何謂也﹖是乃天地鑪鼎之中﹐陰陽交合於內﹐不失其元气者也。夫人稟天地而生﹐合天地之精而爲之子﹐故吾之內境亦有天地長久之道焉。夫不稟天地之道﹐究陰陽之功﹐奚得保其天年哉﹖夫能於其內境識其天地交合﹑其陰陽抱養﹑其神气津液﹐俟其日月滿足則長久矣。

知所以長久矣﹐其可不知五行之變煉乎﹖五行者﹐五臟也。肝者﹐東方震宮﹐甲乙木也﹐靑龍也﹔肺者﹐西方兌宮﹐庚辛金也﹐白虎也﹔心者﹐南方離宮﹐丙丁火也﹐朱雀也﹔腎者﹐北方坎宮﹐壬癸水也﹐玄武也﹔脾者﹐中央坤宮﹐戊己土也。吾有鼎鼎﹐於以調和四象﹐五行變轉五行焉。水者液也﹐液之中有金﹐故曰金液焉。金克木﹑木生火﹐火復煉金。四象還返﹐皆由於土者也。土者主於神也﹐神者得其道斯爲仙矣﹐失其道斯爲鬼矣。

修眞者宜捨繁華﹑遠嗜欲﹑卻腥膾﹐淸靜逍遙﹐棲於巖壑﹐潔齋登壇﹐入室擇日﹐俟時背陰向陽﹐暝目平坐﹐握固冥心﹐開闢鑪之門以運火之候焉﹐於是五臟煉矣﹐百骸變矣﹐然後至於聖功靈化者也﹐𨿽然必更九轉是爲功滿而登仙矣。一轉則四月也﹐三轉則一周也﹐九煉之功旣全﹐於是三年而成丹矣。其大方寸﹐其重一斤﹐而陰陽各半焉。外應乎太易六十有四卦三百八十有四爻。何也﹖四卦者二十有四銖也﹐一兩者二十四銖﹐四卦一兩﹐則六十四卦爲一斤。九轉者﹐仙之初地也﹐於是災患不幹﹐寒暑不侵﹐水火不害﹐邪精匿矣。其能易形變體而入於聖者﹐中仙也。至夫大功玄化﹐眞气純陽﹐然後上升朝於帝君矣。

修眞要訣篇

循其四序﹐以聚五行﹔問以金木﹐千日而成。

王子劉海蟾弟子王庭揚曰﹕道無名﹐其本自然。生一﹐一者﹐道之元也﹔一生二﹐二者﹐天地也﹔二生三﹐三者﹐三才具而萬物於是乎生矣。故天﹐父也﹔地﹐母也﹔人﹐男女也。父之精陽也﹐母之血陰也﹐合而爲人﹐則三才者皆本乎一气者也。是以一者﹐長生之本也。

《易》曰﹕天地交而生坎離﹐用之者取象焉。世之修身養命者眾矣﹐而少至於道者﹐何也﹖莫測聖人之旨而惑於聞者也。故辟穀咽漱﹑吞霞服气﹑般載拽己﹑飲乳閉息之論﹐非所謂要道也﹐其猶隨山采珠者乎﹗吾所謂要者﹐修其眞一﹐聚其五行﹐列八卦﹐合四象﹐括三才。乾坤﹐吾鑪鼎也﹔坎離﹐吾藥也。曰屯﹑曰蒙﹐起於朝昏﹔曰旣濟﹑曰未濟﹐不愆於晦朔﹔日序循環﹐千日而成功矣。著詩百章﹐摘其要妙得十二篇﹕

其一曰﹕日烏月兔鎭相隨﹐性命關連盡不知﹐會取地天交泰事﹐自然交際坎和離。

其二曰﹕忙忙世俗擬求眞﹐多弄朱砂與水銀﹐不煉自家身上藥﹐汞還死後固生人。

其三曰﹕周天火候至幽微﹐運動抽添盡有時﹐節气無差七十二﹐自然伏得虎龍兒。

其四曰﹕不在市郾不在山﹐不拘名利不拘閒﹐世人要見長生藥﹐只透心灰是大還。

其五曰﹕陰屬地時陽屬天﹐一爲鬼趣二爲仙﹐修治要見幽明事﹐性命相關在目前。

其六曰﹕金丹有訣奪天權﹐說著根源在目前﹐拭指北方玄武事﹐龜蛇因甚兩相纏。

其七曰﹕鬢斑髮白報君知﹐猶自貪婪恣亂爲﹐不會五行交日月﹐是時一苦告他誰。

其八曰﹕水火同情問木金﹐火水知他甚處尋﹐脫黃著紫因何得﹐只爲河車轉數深。

其九曰﹕五行四象坎並離﹐詩訣分明說與伊﹐只有工夫下手處﹐幾人會得幾人知。

其十曰﹕鼎鑪火候密推排﹐煉得純純气上來﹐地戶閒時骨髓實﹐天門積漸自然開。

其十一曰﹕學人旣悟修眞一﹐修一須求法護防﹐早是水中難住火﹐那堪陰鬼在傍相。

其十二曰﹕若未逢師且看詩﹐詩中有訣好修持﹐𨿽然不到蓬萊路﹐也向人問死較遲。

道樞卷之二十二

至遊子曾慥集

修煉金丹篇煉乎九鼎﹐行乎八卦﹔養息成神﹐冥於造化。

大丹要在乎養息成神而已。夫息者﹐日有三萬六千焉﹐周流於三十六關﹐四六黑白之道﹐行於八卦﹐煉於九鼎者也。一日者有十二時﹐一時者八刻十七分。吾之四息爲一至﹐可以通三十六關與四穴焉。凡一關穴息流二刻有五分﹐則一時爲三千息﹐一刻爲三百六十息。十二時者又分而爲四季﹐有盛衰生克之道焉。

三十六關者﹐何謂也﹖下丹田者﹐素華關也﹔黃鍾穴者﹐五路關也﹔尾閭穴者﹐翠微關也﹔天柱穴者﹐輾轅關也﹔肛後者﹐元門關也﹔泥丸宮者﹐太一關也﹔玄膺穴者﹐海泉關也﹔十二樓者﹐三元關也﹔肺者﹐白虎關也﹔肝者﹐靑龍關也﹔心者﹐蓬霄關也﹔脾者﹐中黃關也﹔二十有四錘者﹐皆關也。一曰受盛﹐二曰通元﹐三曰玉瓊﹐四曰七星﹐五曰衛靈﹐六曰明堂﹐七曰瑞泉﹐八曰命門﹐九曰進城﹐十曰坤元﹐十一曰皇君﹐十二曰玉圭﹐十三曰赤城﹐十四榮金﹐十五曰透龍﹐十六曰玉藥﹐十七曰玉樓﹐十八曰金泉﹐十九曰金城﹐二十曰衝天﹐二十一曰金鳳﹐二十二曰冰霄﹐二十三曰會元﹐二十四曰百瓊。

四穴者何也﹖肝者﹐羊車也﹐乘之朝玉皇以會萬神﹐其名曰蓬瀛穴焉﹔腎者﹐鹿車也﹐乘之以朝崑崙﹐其名曰三峯穴焉﹔心者﹐大牛車也﹐乘之以馭火龍﹐入於蓬萊﹐其名曰守中穴焉﹔脾者﹐土也﹐鎭於四方﹐左右有金水﹐其名曰保城穴焉。

黑白之道者何也﹖白金﹑黑虎陰陽之气也。其行由於榮衛。出者﹐榮也﹔入者﹐衛也。出入爲一息各拘十日﹐一息自有四至焉。冬之月納陽在於內﹐其應子﹑丑﹑寅之時者也﹐於是一萬三千息行於榮之白道焉﹐二萬三千息行於衛之黑道焉﹔春之月陽亦在其內﹐其應卯﹑辰﹑巳之時者也﹐於是一萬六千息行於榮之白道焉﹐二萬息行於衛之黑道焉﹔夏之月納陰在於內﹐其應午﹑未﹑申之時者也﹐於是一萬八千息行於榮之白道焉﹐一萬八千息行於衛之黑道焉﹔秋之月陰亦在於內﹐其應酉﹑戌﹑亥之時者也﹐於是二萬息行於榮之白道焉﹐一萬六千息行於衛之黑道焉。

八卦九鼎者何謂也﹖於子﹑丑﹑寅之時﹐坎爲陽鼎﹐眞陰用事者也﹔於卯﹑辰﹑巳之時﹐震爲陽鼎﹐木用事者也﹔於午﹑未﹑申之時﹐離爲陰鼎﹐乾用事者也﹔於酉﹑戌﹑亥之時﹐兌爲金鼎﹐兌用事者也。丑者﹐土王而用事﹐會歸中宮。以艮爲鼎﹐膽中取眞用事者焉﹐陽之气胎也。辰者﹐土王而用事﹐會歸中宮。震以巽爲鼎﹐蓋靑龍行功。故一九之陽生水者﹐有震之气也﹐又曰兌當直其鼎﹐風也。未者﹐土王而用事﹐艮爲膀胱﹐取眞用事者焉。以艮爲鼎﹐蓋艮生之气爲火﹐生於土山者也。戌者﹐土王而用事﹐正金之鼎﹐以巽爲鑪﹐是爲金石之鼎﹐蓋乾爲大腸﹐其名金石﹐則金所歸也。是以十有二時而有金﹑木﹑土之气﹐應於三才九鼎之位﹐能竊天地造化之功者乎﹗天地者﹐乾坤之象也。五行八卦﹐混元歸返﹐而成乎泰﹐天地之卦。是爲八卦九鼎之數﹐天地交合﹐八卦五行周天之度者也。

觀夫五行生克盛衰﹐分爲四季而用事焉﹐何也﹖子﹑丑﹑寅之內﹐水王而克火﹐然能生木﹐是亦火之母歟﹗以木之气補其火候﹐火之气足方用事焉。卯﹑辰﹑巳之內﹐木王而克土﹐然後生火﹐是亦土之母歟﹗以火之气補其土﹐候土之气足方用事焉。午﹑未﹑申之內﹐火王而克金﹐然後生土﹐是亦金之母歟﹗以土之气補其金﹐候金之气足方用事焉。酉﹑戌﹑亥之內﹐金王而克木﹐然能生水﹐是亦木之母歟﹗以水之气補其木﹐候木之气足方用事焉。此五行生克相補之要也。

一時有三千息﹐行於三關二刻則爲八息二至焉﹐此周天之火候也。其要在乎始於一陽爲主焉。子之時一陽始生﹐初九者也﹐生於素華之宮﹐升而爲月﹐是爲龍潛於水者也﹐至於蓬霄﹑靑龍之關焉﹔丑之時﹐其气在於白虎﹑三元﹑海泉之關﹐是爲木生火者也﹔寅之時﹐其气在於太一﹑元門﹑輓轤之關者也﹔卯之時﹐其气在於白瓊﹑會元﹑冰霄之關者也﹔辰之時﹐其气在於金鳳﹑衝天﹑金城之關者也﹔巳之時﹐其气在於金水﹑玉樓﹑玉蕊之關者也﹔午之時﹐其气在於透龍﹑榮金﹑赤城之關﹐遇之眞陰始生者也﹔未之時﹐其气在於玉圭﹑皇君﹑坤元之關者也﹔申之時﹐其气在於進城﹑命門﹑瑞泉之關者也﹔酉之時﹐其气在於明堂﹑衛靈﹑七星之關者也﹔戌之時﹐其气在於玉瓊﹑通元﹑受盛之關者也﹔亥之時﹐其气在於翠微﹑五路﹑黃鍾之關者也﹔子之時﹐其气逆行﹐復歸於素華。此周天者也。

方其子﹑丑﹑寅也﹐安坐消息﹐閉目內觀其五藏﹐想其肝有靑龍﹐盤旋如霧如露﹐其出微微﹐以意交於气沈下於心宮﹐復想其心宮有朱雀焉﹐閉口以接其气﹐然靑龍之气甚微﹐則息气三十有六﹐以制心之火而後行功焉。及其卯﹑辰﹑巳也﹐亦安坐定息﹐閉目內觀其五臟﹐想其心有赤气盤旋﹐沈下於肺之上﹐復想脾之上有勾陳焉﹐閉口以接其气﹐其气甚微則服气三十﹐以制脾之土而後行功焉。及其午﹑未﹑申也﹐亦安坐消息﹐閉目內視其五臟﹐想其脾有黃气盤旋﹐以意遊起至於肺﹐復想其肺有白虎焉﹐開口以接其气﹐消息服气三十﹐以制肺之金而後行功焉。及其酉﹑戌﹑亥也﹐亦安坐消息﹐閉目內視五臟﹐想其下丹田有白虎盤旋﹐以意遊上至於肝﹐復想肝之中有靑龍焉﹐開口以接其气﹐消息服气三十﹐以制肝之木而後行功焉。旣已補其五藏﹐則可以行日月焉﹐其交在鼎之左右﹐可以行八卦之周流焉。當其用事也﹐先冷其神﹐乃想其心有日焉﹐其大如錢﹐出離於心﹐復想其光照於五藏百骸﹐次想其日狀﹐若浮起卽鼓口服气二十而一咽之﹐急想其气下於十二重樓﹐環伏其日﹐沈於脾之上鼎之左﹐消息旣定﹐復想下丹田水海之內有月焉﹐其大如錢﹐復想其光照於一身﹐以意浮起而至於肺﹐鼓口制气三十﹐以首顧左而一咽之﹐急想其气下於十二樓﹐環至脾之上﹐入心之右鼎之右﹐消息旣定而後用事焉。

金液還丹內篇

非汞非鉛﹐眞一爲基﹔知白守黑﹐神明自歸。

李光玄少慕道﹐已而遇至人告之曰﹕元气不散﹐可以長生者也。元气者﹐身中混元之气﹐人之根本也。念住則气停矣﹐神行則气散矣﹐是以至人喘息不遊於鼻外﹐存思常住於丹田﹐三田實則可以至千歲焉。若夫吐故納新﹐漱液咽津者﹐皆延年固身之道也。光玄行之十餘年﹐以爲此非出世金液之方也。遂遊少室之山﹐因見玄壽先生而問焉。

玄壽先生曰﹕還丹者﹐眞一爲基﹑鉛汞相依﹑黃芽爲本者也。黃芽者何謂也﹖芽出於鉛中﹐始於至眞﹐汞傳金之气﹐是之謂黃華者歟。

光玄曰﹕鉛有大毒﹐何以成至藥乎﹖玄壽先生曰﹕鉛中有金﹐金中有寶﹐見寶識寶﹐賢人得道﹐寧修鉛中金﹐不煉鉛中寶。此非世之鉛也。故曰﹕黃芽是鉛﹐去鉛萬里﹔黃芽非鉛﹐從鉛而始。鉛爲芽母﹐芽爲鉛子﹐母隱子胞﹐子隱母胎﹐知白守黑﹐神明自來﹐是以一者水之數﹐五行之始也﹐其色稟於黑方﹐包含五彩﹐修之合道﹐契於自然。用能生天地﹐爲牝牡﹐然後還日精於月窟﹐結精華於龍宮﹐紫气潛隱﹐與眞合符焉。語曰﹕用鉛須用鉛﹐鉛是舊丹田﹐不棄鉛也。

光玄曰﹕世以朱砂﹑水銀爲黃芽﹐何理歟﹖玄壽先生曰﹕非知道之言也。夫黃芽者﹐坎離相孕﹐金水相生﹐男冠女姅﹐牝牡相得﹐從無入有﹐陰動陽交者也。

光玄曰﹕世或以金銀五鉛爲黃芽﹐何理歟﹖﹝銚鉛咸枯鉛﹐黑鉛蜜陀僧﹞玄壽先生曰﹕皆非也。彼有質而頑滯者服之灼五臟矣。吾所謂黃芽者﹐鉛汞合體﹐金木相並﹐龍虎相交﹐水火相制﹐推情合體﹐以魄隨魂﹐成於還返之因﹐明於呼吸之理﹐陽交陰孕﹐母在子存﹐全天地之精者也。故汞不呈體﹐金不露形﹐丹砂木精﹐得金乃並﹐乘身斂魂﹐虎饑則來啖食生髓脂﹐蓋謂此也。然必時候周足則自然變化矣。故曰﹕鉛汞芽同三花﹐采我。气結成砂﹐初間旬運火加﹐輪五彩入神華﹐增爲使道無邪﹐三者備斯仙家矣。

光玄曰﹕猶未之悟也。玄壽先生曰﹕至藥者﹐惟用五行而已。經曰﹕何言金木水火土﹐畱神保命是龍虎﹐學人不識五行精﹐彊以他人爲父母﹔木主气兮骨主虎﹐血主水兮肉象土﹐不死之道在離宮﹐會得五行方有主﹔五行須是水銀親﹐殊質不堪爲伴倡﹐賀蘭大士名球﹐曰﹕靑龍起﹐白虎臥﹐玄武飛﹐朱雀坐﹐黃龍中宮自結果﹔母憐子﹐子憐我﹐鑪中結成云一朵﹐餌之刀圭無不可﹔謂此道也。

光玄曰﹕服餌當用何物乎﹖玄壽先生曰﹕成藥之時水銀而已﹐過河車則成紫粉﹐是爲金液還丹焉。

光玄曰﹕敢問至藥者﹐銖兩幾何﹖何日而成乎﹖玄壽先生曰﹕鼎有乾坤焉﹐自子以及離﹐斯明卦象者也﹐自離而至亥﹐斯見光華者也﹐猶子之在胎﹑雞之居卵﹐時至則出矣。二八同居者銖兩也﹐一星周匝者節候也﹐於是龍興而虎嘯焉。二八﹐奼女也﹔十六﹐鉛精也。陽生起火﹐陰盡則停矣。陶隱居曰﹕子午二門開卯酉者也﹐四時運火合乾坤者也﹐斯龍虎自相吞矣。光玄曰﹕日魂月魄一白虎靑龍﹑丹砂河車﹑眞鉛眞汞﹐孰爲正歟﹖玄壽先生曰﹕亦一而已﹐不越於五行者也。世以石爲藥者﹐七十有二或至百餘﹐姑可治病﹐難與議長生之旨也。陽火東旋而爲龍﹐陰水西轉而爲虎。汞者﹐火之木也﹔鉛者﹐水之金也。制在於中宮﹐以類相成者乎﹗昔者陵陽子知其道﹐故用南對北﹐用西對東﹐配此四方﹐不違中道﹐一年運火﹐十月開鑪﹐七返無虧﹐九還固足﹐斯乃龍飛魂返﹐虎伏魄歸﹐其名曰﹕紫色之妙還﹑太液之神丹焉。

光玄曰﹕三黃結砂﹐可以成金﹐何也﹖玄壽先生曰﹕此貪者之所爲也﹐非希夷寂寞學道者也。

道樞卷之二十三

至遊子曾慥集

金丹泥金篇

內气不出﹐外气不入﹔陽自炎炎﹐發於離域。

道有三焉﹕曰煉形﹑曰煉气﹑曰煉神。其要在乎法四時之機會﹑五行之造化﹑與夫坎離匹配之用﹐於是內使龍虎﹐及夫三田气滿﹐混而成眞﹐則一气伏於體矣。故玄谷三田气滿而入於玄﹐上不皎﹐下不晦﹐然後煉气合神焉。

夫气者﹐气中之气也。浩浩通流﹐徧於四支﹐綿綿寂寂﹐其神魂颺颺焉。眞气混體而入於臍之下﹐气歸臍則爲息﹐神入气則爲胎﹐胎息相合﹐其名曰太一含眞﹐然後煉神焉。其全神有四﹕曰心﹑曰意﹑曰性﹑曰神﹐四者本乎一枝者也。蓋心者藏神之宅也。神能抱气歸根﹐方能自守﹐此入聖之始也。煉形之法何也﹖冥心調息﹐气寂綿綿﹐神室內守﹐於是气入乎丹田﹐此煉形者也。

气者﹐陰陽之至精也﹐天地之陽魂﹐煉而成器﹐是能生神气而爲太一之象也。通流百脈之中﹐散乎一身﹐其五臟六腑分三爲用﹐彊其形﹐壯其骨﹐气住而神生。非靜坐气何以得住乎﹖靜坐疊足﹐與情想忘﹐出入綿綿﹐其息如龜。少焉﹐眞气徧體﹐鼻中之气出而不出﹐動而不動﹐陰抱陽也。於是用赤龍上擊七十二﹐動則天陽降乎離宮﹐離宮得其气化而爲眞火﹐以煉其形﹐陰邪爲汗而出﹐如是者五過﹐乃合於三百有六十周天之數也﹐陽光徧體﹐其气自住﹐子母內守﹐負陰而抱陽也。此煉气者也﹐然後執神還元焉。

神者﹐在耳而聽﹐在目而視﹐在舌而味﹐在心而變化﹐在意而倏忽﹐其神長遊於六根﹐六根不納則六根自靜矣﹐神气歸一則其神自眞矣﹐是爲六根入於室者也。正身而坐﹐神气已定﹐內景不出﹐外景不入﹐心無一念﹐聽乎外而無所聞﹐閉目開目﹐其神在心﹐气歸臍下﹐腦气自溢﹐舌柱上愕﹐靈泉自湧。左右手抱其臍﹐丹火溫溫﹐意遊長空﹐神光自照﹐六根安定﹐物我俱忘﹐良久昏昏默默﹐杳查冥冥﹐神不顧其體﹐體不顧其神﹐賓主分矣。見於太虛之中﹐有光如橘﹐非內非外﹐守之勿失。如月之輝﹐如鏡之影﹐以意存之而不離焉﹐恍惚內照﹐其光自散﹐其大如輪﹐意惟上觀﹐中有我相矣。其神自離於體而在光中﹐形見於神﹐神視於身﹐形神相顧﹐其光自散﹐如月照雪。形神俱妙﹐與道合眞﹐神歸於體則爲眞者耶﹖其出則爲靈者耶﹖千日之功離體飛升﹐萬日之用其神入矣﹐於是當行心火以養之。心火者﹐何也﹖恍乎惚﹐其中有物者也﹔杳乎冥﹐其中有眞者也。

一日之時十有二﹐其六爲陽﹐其六爲陰。修生者時加乎子則起功焉。子﹐陽也﹔醜﹐陰也。取玄牝快者爲陽﹐快於左則下金關﹐快於右則下玉戶。時如子﹐陰在陽也。右腎﹐月也﹐中有玉兔之气﹐出於右鼻﹐其斯以爲快者也。於是先行水三﹐後行火三﹐應乎旣濟。時加乎丑﹐陽在陰也。左腎﹐日也﹐中有金烏之气﹐出於左鼻﹐其斯以爲快者也。於是先行火三﹐後行水三﹐應乎未濟。經曰﹕太一含光﹐右陰左陽也。故《易》曰﹕一闔一闢謂之變﹐往來不窮謂之通。是以舒而闢者陽之气﹐其出爲日魂﹐眞火也﹔捲而闔者陰之气﹐其入爲月魄﹐眞水也。《易》曰﹕乾剛坤柔﹐此之謂也。何也﹖此之元气金木剛柔問分玄牝焉。入沈出浮﹐升降於呼吸之際﹔雄轉雌隨﹐契禦於丹田之內﹔出死入生﹐盡於是歟﹗

夫欲煉丹心明鏡者﹐亦有道矣。時加乎子﹐左升右降﹐左投右接﹔時加乎午﹐右升左降﹐右投左接。一呼出乎心與肺焉﹐一吸入乎腎與肝焉﹐一呼一吸傍連乎四藏﹐皆會乎中宮戊己之鼎者也。

吾嘗時加乎子平坐靜定﹐忘機觀妙﹐或南向或東向﹐左足在上﹐先閉其目﹐以擊天鼓﹐次扣其齒﹐各三十有六﹐用集吾神﹔次之左右手相摩七返﹐火九還﹐摩掌以熨天宅者二三十過﹐次呵熨左腎爲羊車﹐次熨右腎爲鹿車﹐熨臍之下爲大牛車﹐各三十有六﹐復行導引以運動熨擦其四支﹐旋轉舒展其百骸﹐於是經絡無滯矣。俟其气通流而後吐納﹐以爲華池三咽焉。玄膺者﹐生死之岸也。入淸出玄﹐二气換矣。是知水與火者﹐長生之門也。大藥者三百八十四銖﹐合卦爻之數者也。

吾於子之一刻運日中之神﹐其名曰少陽。南向平坐﹐左足在上﹐閉目忘機﹐左右手握固二腎﹐緊咬其牙﹐以舌柱乎上齶﹐鼻引淸气﹐入息綿綿﹐滿腹則止﹐於是閉之﹐使內不出外不入﹐以心默數其息﹐以意存其神焉。次存下丹田﹐北海瀛洲山之下有云五色﹐中出日焉﹐狀若彈丸﹐俄爲火輪﹐上焚天門﹐下燎地戶﹐周流九竅而煉五宮﹐五宮旣焚﹐化爲五云﹐上飛集於華池。吾候閉息其火﹐至於一銖卽鼓漱其口之五气三二十過﹐扣齒三通﹐而平分三咽﹐以應三陽焉。左下金關﹐右過五藏﹐入鼎則止﹐於是徐出其息﹐使之綿綿﹐其名曰云行。吾復閉目宴坐﹐握固如前﹐而以舌爲鐵牛﹐左右耕於舌下三峯之內﹐使玉津滿於華池﹐緊咬其牙﹐以舌柱乎上鍔﹐如前取气﹐閉息﹐使其內外不出不入﹐心則默數其息﹐以意存其神﹐次存於下丹田。二腎之中有鼎焉﹐鼎有嬰兒﹐其名曰天皇元君焉﹐正身而坐﹐嬰兒有五色之光。次存其心如紅芙蕖﹐垂而未開也﹐中有奼女﹐其名曰地後之神焉﹐立於五彩之云﹐於是下降以扳其天皇而內交焉﹐斯須下發元火﹐上用華池﹐斯水火旣濟之候也。閉息俟其火至於一銖﹐漱其口之玉津三二十過﹐扣齒三通﹐而平分三咽﹐以應三陰焉。左下金關﹐右過玉宮﹐入鼎則止﹐於是徐吐其濁气﹐而出息綿綿焉﹐其名曰雨降﹐又曰龍先行﹑虎後至者也。如前先火後水﹐直至醜之時﹐右鼻快矣。乃先水後火﹐右下玉戶焉。於午之一刻運月中之神﹐其名曰少陰﹐先以右足在上﹐法如前焉。

夫存觀者﹐陰定法也﹐使神不外馳戶者也﹐定息則气交矣。一息之定﹐其中有六合焉﹐故呼吸三陰三陽﹐使之上下交禦﹐三男三女以用合精也。是以心存射神合﹐息定則气合矣。息者﹐元火也。用火而二十有四銖﹐直乎四卦二十有四爻﹐應乎一歲之二十有四气也。故用火二十有四銖者﹐定息九千有六百﹐凡一閉四百息可以得火一銖焉﹐閉息二十四過﹐則爲火二十四銖矣。故曰積水成海﹐積气成神﹐此之謂歟﹐然則一日周天之火功﹐可以奪十有二年不死者也。

夫人气血晝夜行乎八百有十丈。夫能以寸定銖兩合於百刻﹐則觀天之道在於掌矣。卦之上三爻陰也﹐其應一吸﹐其入气三寸焉。刀者﹐二尺四寸也﹔圭者﹐二丈四尺也﹔銖者﹐二十四尺也﹔兩者﹐二十四銖也。小數一爻者﹐一寸也﹐一息者﹐六寸也﹔定乎一息則爲十六動焉﹐其得二尺四寸﹐此流珠之藥也。中數一爻者﹐一尺也﹔十息者﹐六尺也﹔定乎四十息則爲一百有六十動焉﹐其得二丈四尺一圭﹐此血气不流而聚爲鼎也。純陽子所謂當時自飲刀圭者乎﹗大衍一爻者﹐一丈也﹔一息者﹐六丈也。全乎四百息則爲一千有六百動焉﹐其得二十四丈一銖﹐此血气不流而成變也。晝夜運火當得一兩九銖七刀圭半﹐計其文則八百十焉﹐血气不流之土數也。

金玄八素篇

緘其神廬﹐以調其息﹔及乎九九﹐神斯來宅。

煉丹之士必先外貫陰陽﹑內明藏府﹐而後可也。夫骨節三百有六十﹐毛竅八萬有四千﹐其中靡不有之。夾脊天柱二十有四節﹐其背隱三關焉﹔直下一節曰鳩尾﹐在囊腔之心﹐是爲谷神之戶﹐尾閭﹑海門﹑回字之關者也﹔自中一節曰肘後﹐對心中極﹐是爲九天火龍飛鳥之關者也﹔自上頸後肩一節曰大椎﹐是爲鬥牛﹑輓輔﹐三達上淸飛步朝元變鱗之關者也﹐此庚虎甲龍回復之路焉。正面曰蓬壺三疊﹐其長三尺﹐分三田焉﹔自泥丸至頸是爲上丹田﹐其名曰腦宮﹐分爲九瓣﹐髓腦血之會海﹐玄牝之門也﹔自頸絕至胃絕是爲中丹田﹐其名曰絳宮﹐分爲九竅﹐津液水之會海﹐離心之門也﹔自胃絕至臍絕是爲下丹田﹐其名曰玄宮﹐包括四象﹐羅布九宮﹐神精气之會海﹐衡端之門也。三田皆有膈膜﹐三重不相入焉。上元之宮照曜森羅於萬象﹐中元之宮安置五臟之淸陽﹐下元之宮傳導六腑之穢濁。六腑在前﹐五臟居後﹐脈竅相連而各有通合者也。心者﹐離之卦也﹐其主神﹐其通舌﹐其合小腸﹐其生血﹑脈﹑汗﹑竅﹑髮﹐其聲言﹔腎者﹐坎之卦也﹐其主精﹐其通耳﹐其合膀胱﹐其生骨﹑脂﹑胞﹑唾﹑齒﹐其聲呻﹔肺者﹐兌之卦也﹐其主魄﹐其通鼻﹐其合大腸﹐其生气﹑皮﹑涕毛﹐其聲哭﹔肝者﹐震之卦也﹐其主魂﹐其通目﹐其合膽﹐其生筋﹑膜﹑汨﹑甲﹐其聲呼﹔脾者﹐坤之卦也﹐其主志﹐其通口﹐其合胃﹐其生肉﹑腦﹑髓﹑涎﹐其聲歌。舌者﹐心之根也﹔莖者﹐腎之蒂也﹔是皆本元一气﹐負陰抱陽﹐合和五行﹐而生化六尺之軀者也。自一歲至十有六歲﹐眞一純備﹐盈於一斤之數﹐旣長則耗散矣。凡食聚於胃﹐潛受元火之磨化﹐淸者若雲雨之升飛潤於天﹐濁者若糞土之沈傳泄於地。於是當日用飛潤之水滌其胸腸﹐奇陽之火焚其形質。原夫飛潤者﹐聚於口成水﹐充於肺成唾﹐充於心成血﹐充於腎成精。精者﹐海宮之眞鉛﹐獨備乎五行﹐是爲太陽之流珠者也。其性猛烈﹐最難制伏﹐遇天五之眞火從下克之﹐則飛上於泥丸﹐穿流於百脈﹐可以實髓腦﹑堅骨肉﹑王气血﹑榮毛髮﹑煉筋腸﹐於是住萬神而達三府矣。

於晝夜四事之際行﹑住﹑坐﹑臥﹐忽有魔焉﹐則入室盤足而坐﹐暝目﹐閉口﹐握固﹐澄慮﹐內想左右腎之二脈並連於夾脊﹐蓋如縷焉﹐上沿於天柱﹐直貫於泥丸﹐旣已則調其气﹐先從穴囊下與腎夾二所發運一縮焉﹐息吸息抽﹐使一气直至於腦﹐卽閉口鼻之關﹐不得注气﹐依前從穴囊下﹐息吸息抽而加緩焉。上還下轉﹐轉者何也﹖內轉其玄龜﹐引頸之關﹐密數八十有一者也。一轉者三數也﹐要在緊鎖鼻門﹐使一吸之中內轉龜關八十一者是也。於是不可使息迸气奔﹐衝突於鼻﹐調之綿綿﹐至於百關﹐則才發一吸﹐其息已穩﹐轉及八十一矣﹐緩緩綿綿﹐融運自然而無用力焉。惟聞二腎暢通﹐百關快爽﹐心喜神悅﹐骨輕气淸﹐如坐溫湯之中焉。方其始行﹐气未馴伏﹐火候未熟﹐則口鼻之關扃之爲難﹐然不可懼。其衝突而上也﹐從九至九﹐以漸爲之。其轉息也﹐或一九﹐或二九﹐或三九﹐如衝突難調﹐則且止焉﹐復徐調其气﹐令入於丹田﹐其心澄定則口可以微開﹐而鼻不可輕縱﹐此爲命息者也。久之﹐安和則止﹐於是津液蒸流﹐不可亟寨衣焉。是息也﹐能至四九﹑六九﹐及乎九九之數旣足﹐調气定心﹐滿口漱液﹐兼火左送九咽﹐直至海內﹐羣邪遠矣。此小還丹者也。夫不遇天地之大功﹐止日用此道﹐一紀之後亦可換骨血﹐桃顏漆髮﹐堅固而無漏矣。

風雷門中﹐密室導引﹐旣已盤足而坐於乾巽﹐於是端脊握固﹐暝目靜心﹐至意以集其神﹐搖其龍尾﹐向齒之內外﹑左右﹑上下及舌之根﹐隨攪隨漱飛天之水﹐漱滿則含之﹐次則定心內觀二腎气海之中如彤云之內有赫日焉﹐赤光炎炎﹐狀如火珠﹐大如黃橘﹐以心注於火珠之中﹐用意抽出一脈之火﹐其大如繩﹐轉以至於兌﹐此所謂金關者也。卽至於兌﹐是爲火金相爍﹐必有異音﹐略加意就身焉﹐心抽手摩﹐使過於兌之上﹐循離入震而止﹐卽分下口中飛泉﹐直從左咽下至於兌﹐與火交合﹐歸於丹田﹐是爲一咽之數。若覺其咽送未盡下也﹐當從上微一表其液﹐向空鼓咽一口气火左下逐之﹐卽盡下矣。凡抽咽運送不明﹐則下气不盡﹐反爲陰滯積癖﹐傷乎六府。然則一火一水者﹐一口之數也。準此法取而運用焉﹐其風六十﹐其雷六十﹐日用不己﹐其神數足﹐一歲可以成功矣。行及十口﹐則以意如抽火之狀﹐自海中心和水兼火﹐循乎乾﹑兌﹑離﹑巽﹑震﹐一表之九轉﹐遇潮則浥而下之。起功之初﹐心常動搖﹐此陰邪被焚而欲戰也﹐當定而勿動﹐則七十爲中變﹐過乎百日是爲小證焉。二十日﹑三十日﹐气宇𨿽淸而或寒或熱﹐六府宣動。七十日﹐水源漸溢﹐如痛下焉﹐其溲不時。三田𨿽通﹐六情尙撓﹐一日小戰﹐其潮至如波湧焉﹐其火激如雷震焉。於是五臟洞達﹐九鬲潛通﹐飲食倍矣。百五十日﹐食虫退矣。百八十日﹐羣虫出矣﹐尺虫﹑麥虫﹑徑豆虫﹑紫宛虫之類。或如雞矢﹐或如膽脂。二百日﹐眞气內達於五臟﹐其入於肺則百毒退矣﹐其入於肝﹑心﹑脾﹑腎﹐則五色退矣﹐穢下隱痛而如痛焉。二百五十艮﹐淸臟濁腑皆冷矣。於是見一气之火輪轉結焉﹐五內淸澄﹐酒支運而百脈輕矣﹐其耳聰﹐其目明﹐其髓充﹐其骨實﹐其肉秀﹐其筋彊﹐其气全﹐其血不滯﹐自臍之下气海之上﹐內實層起﹐肥如臥蠶﹐一周則气可以不行矣。自然元气居丹海之中而成火﹐會於中宮﹐隱隱若雙拳之重﹐其臍之下常熱﹐胃空則火輪升上﹐循轉八卦﹐如雷車之音﹐飛水玉液﹐思則盈口﹐元火靈珠巡於三宮﹐於是八邪斯遠矣。

孰知還丹之方乎﹖其訣曰﹕定天心﹐澄戊己﹐采以巳亥﹐取以寅申﹔象轉銀河﹐周流金鼎﹔先如婦辣環空焉﹐已則解衣靜心﹔折足大臥﹐擦其掌﹐俟其熱而行法浴拭面﹐於是周身通暢﹐則少定息﹐瞑目固關而作內觀﹐化出碧波﹐盈亙天地﹐自然五神俱湛而萬慮息矣。然於其身化太極爲宮﹐其左金堂﹐居吾嬰形﹔其右玉室﹐居吾姥婦﹔潛出交合﹐二气融流﹐則鉛汞已凝於金鼎矣。當亟發地火﹐左旋三疊﹐空虛縮焉﹐則一一自入穴囊﹐其息吸息抽﹐透入於大節之中﹐過肘後之關﹐住數二六﹐喘則略定。第二﹐落枕翻左右手﹐力鉤肫面﹐又從穴囊之下依旋三疊﹐用縮吸抽息取﹐過斗牛之關﹐住數二六﹐喘則略定。第三﹐起坐反鳳翅﹐拗起大牛之車﹐又從穴囊之下依旋三疊﹐用縮吸抽息取﹐上於泥丸﹐俯首三點之數皆二六﹐喘則略定。此三反處﹐自關鬲渾滯﹐火道水源皆當遲澀﹐運用尙疏﹐不可一一規其本法﹐大數勉彊則有招損矣。惟量力漸而進之﹐或十﹐或二十﹑或五十﹐以至其數可也。及夫火發水湧﹐功用通達﹐則方計其日而行焉﹐及一歲之正數則成功矣。

飛水者﹐易漱也﹔元火者﹐難抽也。夫海心元火有气而無質﹐惟專心定於恍惚之內﹐至意取之﹐神感道符﹐則珠中之火自然隨意而出﹐循還八卦﹐炎烈焚臍﹐擊兌發音矣。初取其火止一指脈之大而已﹐久之歷乎八卦﹐不出三旬透乎兌關﹐而有烏聲﹐六旬如鳩鴒聲﹐九旬如沸鼎聲﹐百日如濤浪聲﹐半年如雷震聲﹐於是胎气結而成眞火矣。先之三旬火虛水澀﹐關鬲未通﹐恍惚難於作用﹐加之毒虫屍鬼﹐八邪陰魄爲火所焚﹐乃爲之魔﹐使之多怒﹑多貪﹑多愛﹐惟勿使火熄而已﹐三反旣畢﹐略臥少時﹐然後湛然端坐﹐心安息定﹐滿漱飛水﹐一一從左兼火九咽﹐直至於丹海﹐是爲大還金精得一者也。一周星其功旣足﹐於是投靈山勝地﹐取亥月日時﹐解服而臥﹐微行沐浴﹐俟其宣暢﹐合眸固關﹐審動眞娥之宮﹐其物滿乎一斤﹐男女當乎二八﹐情合心酣﹐一體溫溫﹐夫婦情戀﹐宣暢美合﹐至寅則聖胎內堅矣。蓋自子後輊鎖金關﹐定身平坐﹐勿轉側﹐勿動搖﹐至寅則捨手舒足﹐縱心自如﹐起坐隱幾﹐始十日行﹐不可過二十四步﹐以至百步﹐逾月乃自如﹐方其大合﹐一時之中已奪一周星矣。於是足三千六百之正气﹐全七百二十之宿﹐直至於一气二儀﹐三才四象﹐五行六律﹐七星八卦﹐九宮十干﹐十二支﹐二十四气﹐七十二候﹐無不備於一胞之中也。

夫吾旣得大易三百八十四銖之眞气﹐以結靈胎﹐於是漸開頂之臚門﹐潛自坼焉﹐一舉一止﹐一抱一負﹐在乎其意加詳﹐而無一念之邪﹐而後可也。十月其神欲突飛而脫胎﹐則其意煩懣﹐於是臚門如雷所震﹐其頂裂猶烈火騰上於天柱二十有四節﹐自頂而出﹐當安心定意﹐所行十過一丈﹐二年之後神通力具﹐靈識混然﹐出邇入遐﹐洞玄洞幽﹐無所不貫矣。及夫功深德厚﹐乃蛻殼上朝於玉帝焉。

道樞卷之二十四

至遊子曾慥集

金碧龍虎篇

四時推移﹐如環無端﹔虎伏龍蟠﹐化爲金丹。

劉眞人曰﹕仰觀天象﹐而使知四時常移﹐陰陽互用﹐以推日月之遲速﹐大小生焉﹐於是得日往月來生成之道﹐以著金碧之經。金者﹐剛柔得位也﹔碧者﹐仙而遊於碧落也。日者﹐太陽之精﹐天之魂也﹐其性剛烈﹐能生萬物﹐居於陰中﹐離卦是也﹔月者﹐太陰之精﹐地之魄也﹐其性靜而躁動﹐居於陽中﹐坎卦是也。坎者﹐二陰之時﹐其日生乎一陽﹐是爲黑鉛﹐出於水銀﹐其至於艮宮﹐則漸有靑白而爲少男﹐此二陰而生一陽者也。卽上之位四旬有五日﹐從下生陽﹐震卦是也。其名曰丹砂之魂﹐於是其汞漸伏焉。至於巳﹐六陽具矣﹐其名曰赤金。四旬有五日從南赤朱之地﹐武火煆之﹐四旬有五日至於坤宮﹐黃黑混雜﹐其精其名曰還丹﹐四旬有五日﹐至於兌宮﹐汞體自燥﹐其爛如泥﹐其名曰伏火。水銀短﹐其火可以入於太陽﹐至於乾宮﹐三十有六旬﹐其金正紫﹐復入於中宮﹐大庚合於烏火﹐首黃合於烏土者也。雄黃覆用﹐以爲之焉﹐惟白虎制禦之﹐更乎六旬﹐其名曰狗子。又五旬﹐其名曰白金虎子。又六旬﹐其名曰五金神丹。又五旬﹐其名曰太一神粉。其上日謂之水母﹐其或不上覆而盤旋於中者﹐謂之辰砂﹔其紫黑通徹者﹐謂之大還﹔其赤而光明者﹐謂之紫微之丹。齋戒百日﹐擇王气而吞三圓﹐則三尸﹑九虫﹑七毒盡矣﹐服之十有八旬﹐可以飛而騰天也。

九轉金丹篇

人之得一﹐是爲元火﹔煉於三田﹐神气爲佐。

亢龍子﹐西蜀靑城山方士段昊也﹐曰﹕道生一者﹐太空之一气也。萬物與人﹐其生因乎一气者也﹐其死歸乎一气者也。陰者﹐性也﹐無中來者也﹔陽者﹐命也﹐有中生者也。身爲體﹐以心爲用焉﹔心爲體﹐以神爲用焉﹔神爲體﹐以气爲用焉。气體以運﹐煉埏埴爲用焉。天地之神者﹐陰陽所生也﹔精气之神者﹐陰陽所化也。其有神昏而性昧者﹐何也﹖气不合於神﹐神不合於气而然也。故心以性爲神﹐神以心爲用。神者﹐性之眞也﹔性者﹐神之體也。是以存神養气﹐湛性衝神者﹐常使神以輔气﹑气以輔神﹐自然長生者矣。

天地得一者﹐何也﹖陰陽是也。人之得一者﹐何也﹗元火是也。知一者﹐則以虛無爲藥﹐丹元爲鼎﹐正气爲火﹐煉於三田﹐眞气不散﹐則陰陽豈能衰其形矣。

道之妙用有三焉﹕其上運太虛之元气﹐配用坎離之神﹐入有爲而其形自化矣﹐奪無爲而其形自眞矣﹔其中守形固气﹐養其形﹐住其眞﹐神气調禦﹐湛然自靈焉﹔其下去濁畱淸﹐神魂不散焉。

於夫轄虛無﹐策太空﹐究其終始﹐八卦焉。一爻者﹐一气也﹔一气者﹐旬有五日也。二十有四爻是爲二十四气者歟。天地運行之始﹐其上有風輪﹐未濟之象也﹐三陰之气自虛皇之降精者也﹔其下有水輪﹐旣濟之象也﹐三陽之气自虛皇之降精者也。東方者﹐震也﹐天眞九皇少陽木之眞气﹐生於水中﹐其應於肝﹔肝以甲爲兄﹐乙爲妹﹐己者甲之婦﹐庚者乙之夫也﹐太陽木之眞气而爲巽﹐生於風中。南方者﹐離也﹐天眞九皇火之眞气﹐生於風中﹐其應於心﹔心以丙爲兄﹐丁爲妹﹐辛者丙之婦﹐壬者丁之夫也﹐天眞九皇三陰土之眞气﹐生於風中而爲坤焉﹐其上黑﹐其下赤﹐其左白﹐其右靑﹐其中央黃﹐而藏乎一气﹐其色玄者也。西方者﹐兌也﹐天眞九皇少陰金之眞气﹐生於風中﹐其應於肺﹔肺以庚爲兄﹐辛爲妹﹐乙者庚之婦﹐丙者辛之夫也﹐天眞九皇太陽金之眞气﹐生於水中而爲乾焉。北方者﹐坎也﹐天眞九皇陽明水之眞气﹐生於水中﹐其應於腎﹔腎以壬爲者﹐旬有五日也﹔二十有四爻﹐是爲二﹐癸爲妹﹐丁者壬之婦﹐戊者癸之夫﹐天眞九皇三陽土之眞气﹐生於水中而爲艮焉﹐其上赤﹐其下黑﹐其左靑﹐其右白﹐其中央黃而藏乎一气﹐其色赤者也。中央者﹐坤也﹐其應於脾﹔脾以戊爲兄﹐己爲妹﹐癸者戊之婦﹐甲者己之夫也。三陽在於水中散而爲天者﹐乾是也﹐其自然之气名曰太和君焉﹔三陰在於風中散而成地者﹐坤是也﹐其自然之神名曰太辰君焉。乾生三男震﹑坎﹑艮也﹐龍之精﹑鳳之公也﹔坤生三女巽﹑離﹑兌也﹐虎之體﹑龜之精也。六气三陽﹑三陰者﹐曰傳於五臟﹐升降於六腑﹐羅絡於三元﹐係連於八脈﹐行於十二經十五絡﹐循還三百六十五穴﹐上達於天關﹐下至於地戶﹔加乎一息則熱矣﹐損乎一息則寒矣。陽气左轉﹐陰气右旋﹐五千度其周天者也。故左气交則右气應﹐右气交則左气應而各有配焉﹔少陽之精﹑太陽之正者﹐天眞九皇金眞之一气也﹔太陽之精﹑少陽之正者﹐天眞九皇火眞之二气也﹔陽明之精﹐少陽之正者﹐天眞九皇土眞之五气也﹔少陰之精﹐太陰之正者﹐天眞九皇木眞之三气也﹔太陰之精﹑厥陰之正者﹐天眞九皇水眞之四气也﹔厥陰之精﹑少陰之正者﹐天眞九皇之六气也﹔三陽之正﹑太虛之精者﹐天眞九皇之七气也﹔三陰之正﹑太虛之精者﹐天眞九皇之八气也。於是以中宮置鼎﹐收奪八方之妙气﹐配土合和﹖煉而不散﹐而後成九鼎之神丹。其丹九色﹐靑﹑紅﹑白﹑黑﹑黃﹑紫﹑綠﹑碧﹑赭﹐此九色也。

昔者黃帝煉劍鑄鼎﹐乘火龍而升天者﹐諭內也。何以言之﹖心者﹐火也﹔肝者﹐炭也﹔腎者﹐韝也﹔肺者﹐金液也﹔脾者﹐鑪壇也。經曰﹕心爲丹砂﹐肺爲雲母﹐肝爲空靑﹐腎爲磁石﹐膽爲雄黃﹐此配煉之義也。故聖人以身爲鑪﹐三宮爲鼎﹐煉不息之气﹐入無爲之形焉。身靜則神自淸矣﹐神淸則气自盈矣﹐神气和則形自輕矣。一气旣定﹐百脈常盈﹔九鼎通灌﹐萬神自靈焉。九鼎者﹐九宮之用也。丹田者﹐眞一之鼎也﹐是爲九鼎大會之府者也。體一气而爲眞﹐煉九气而成神。九气者﹐何也﹖曰九气﹑曰九州﹑曰九域﹑曰九曲﹑曰九竅﹑曰九宮﹑曰九轉﹑曰九還﹑曰九鼎。九鼎之內於是有七返﹑八四八六變﹑九還之道焉。返者﹐覆合也﹐收七表八裹經絡之气血者也。一返脈﹐脈停運矣﹔二返气﹐气聚而凝矣﹔三返血﹐血成白乳矣﹔四返精﹐精結瓊瑰矣﹔五返骨﹐骨若紅玉矣﹔六返髓﹐髓化玄霜矣﹔七返形﹐形淸體妙矣﹔八返神﹐神化無方矣。還者﹐歸其源也﹐取五行之气﹐動三要之精﹐定一物之元者也。一還腎﹐二還心﹐三還肝﹐四還肺﹐五還脾﹐六還丹房﹐七還气戶﹐八還精堂﹐九還神室。九化則可以畱形矣﹐其始乾者﹐大腸也﹐天也﹐其名曰金之維宮﹐曰靈符之宮﹐其數六者也﹔其次坎者﹐腎也﹐水也﹐其名曰水之正宮﹑曰丹元之宮﹐其數一者也﹔其次艮者﹐膀胱也﹐月也﹐山也﹐其名曰土之維宮﹐曰玉房之宮﹐脾胃之气符合於此﹐其數八者也﹔其次震者﹐肝也﹐雷也﹐其名曰木之正宮﹐曰蘭臺之宮﹐其數三者也﹔其次巽者﹐膽也﹐風也﹐其名曰木之維宮﹐曰天霧之宮﹐其數四者也﹔其次離者﹐心也﹐火也﹐其名曰火之正宮﹐曰絳宮﹐其數九者也﹔其次坤者﹐小腸也﹐地也﹐朱雀藏於土者也﹐其名曰土之維宮﹐曰朱陵之宮﹐脾胃之气符合於此﹐其數二者也﹔其次兌者﹐肺也﹐澤也﹐其名曰金之正宮﹐曰尙書之宮﹐其數七者也。

中宮者﹐黃庭也﹐鉛汞也。𨿽然鼎無鼎也﹐藥無藥也﹐四象五行者不離乎身﹐外求者則與道隔矣。修金丹者﹐九年旣成﹐其气自盈﹐其神自靈﹐五霞鑽頂﹐萬景朝形者也。

坎離者﹐水火也。水流濕﹐火就燥﹔雲從龍﹐風從虎﹔本乎天者親上﹐本乎地者親下﹔各從其類也。故陰气上動則下降﹐陽气下動則上升﹐此內丹之升降者也。自冬至煉成陽胎﹐內結於丹田﹐謂之命焉﹔自夏至煉成陰息﹐內結於絳宮﹐謂之性焉。陽气自其足而左旋﹐其上騰而爲日者也﹔陰气自其頂而右旋﹐其下降而爲月者也。煉純陽者﹐輕舉而爲仙﹔煉純陰者﹐凝寂而爲鬼。心者﹐絳宮﹐玄靈之府也﹐其內有滕蛇﹝又名碧眼胡兒﹑太素魔王﹑玉女眞魔﹞﹐呼吸眞气﹐其散若白光﹐使天眞陰之气下降焉﹔腎者﹐元宮﹐太子之府也﹐其內有白元之龜﹝又名金精猛獸﹑文靈魔王﹞﹐呼吸眞气﹐其散若紫雲﹐使天眞陽之气上升焉。上曰風輸﹐是爲風混未濟者也﹐象日離也﹐其內應於絳宮﹐陽中有陰﹐應感而生奼女地後之神﹔下曰水輪﹐是爲水沌旣濟者也﹐象曰坎也﹐內應於丹田﹐陰中有陽﹐應感而生嬰兒天皇之神。經曰﹕男居坎室﹐女居離房﹐次開混沌﹐配合中央﹐此之謂也。

絳宮者﹐其中有五色﹐其上黑﹐其下赤﹐其左白﹐其右靑﹐其中央黃而藏白雪﹐久之生奼女﹐產爲金液﹐還於丹田﹐婦返夫宮﹐此三陰之神也﹔丹田者﹐其中有五色﹐其上赤﹐其下黑﹐其左靑﹐其右白﹐其中央黃而隱黃芽﹐是生嬰兒﹐產於金液﹐還於絳宮﹐夫歸婦室﹐些二陽之神也。黃芽者﹐運火化爲嬰兒﹐其頂有紅光﹐駕靑龍上遊於金關之中﹔白雪者﹐有水化成奼女﹐其頂有碧光﹐乘白虎下返於玉堂之內。於是陽气化爲紅光而下隱於丹田﹐謂之日焉﹔陰气化爲碧光而上升於絳宮﹐謂之月焉。

離宮陰火冥冥升降﹐左投右接﹐神气交會﹐住於丹田﹐靈光內現﹐其狀如火輪﹐气結於丹元者也﹔坎宮陽火冥冥而降﹐右投左接﹐靈光內照﹐其狀如水輪﹐百骸自收﹐精定於丹元﹐气凝於腎宮也。是以煉气者使神來往﹐上下交會﹐五光混元而結胎息焉。坎宮气結﹐其臍泄五霞而耀者也﹔離宮息住﹐其眉白光﹐斯乃陰陽得位﹐交感自然者乎﹗然煉金丹者﹐須分左右﹑水火﹑大小﹐煉兩俱均焉。夫不循爻象之運動﹐其猶鑽冰而取火者歟﹗善修煉者必上開天門﹐下閉地戶﹐左收腎精而控天龍﹐右引肺液而驅地馬﹐左收右引﹐左出右入﹐上升下降﹐二气循還﹐中央會合﹐左投而右接之﹐右投而左接之﹐不交而神自交﹐不接而神自接﹐忽然而來﹐忽然而去﹐忽然而散﹐忽然而聚﹐共在於黃庭之中﹐其散如風﹐其聚如雨﹐此煉气自然之道也。

夫煉气者﹐陽逆於陰﹐陰無不成矣﹔陰逆於陽﹐陽無不生矣是以內气不散﹐外气不入﹐自於內而交焉。其气蒸於百骸﹐飛騰蕩蕩﹐一交再交﹐一接再接﹐使夫神禦气﹑气禦神﹐神气相禦﹐自然而成胎息矣。

夫煉胎息者﹐先之以心澄﹑神定﹑气湛﹐眞全﹐是以心定則神定矣﹐神定則气定矣﹐气定則息定矣﹐息定則气合矣﹐气合則凝結不散﹐是爲胎息焉。故其神內交﹐其气內接﹐體交其气﹐气交其神﹐神接其體﹐體返其精﹐澄澄入妙﹐抱固元根﹐守眞存想﹐心气下降﹐定息內交﹐神气會於三宮﹐胎息結於產化﹐可以與天地同休者也。

大丹之使火﹐必循易而行之。於是易之卦六十有四﹐是爲周星之運數也。三年一閏﹐閏則三百八十有四﹐是爲天地气候加減升降之數也。以易之三百八十有四爻日用爲火之符﹐則一月有三旬﹐三旬有三百六十時﹐蓋日行二卦焉。故十有二爻者﹐六陰六陽﹐動靜之候﹐此變爻行火之數者也。月用六十卦之外﹐又有四卦焉﹐乾坤爲之鑪鼎﹐離坎爲之鉛汞﹐乃樞軸之用者也。魏眞人曰一六十四卦張布爲輿﹐龍馬就駕﹐明君禦持﹐此之謂歟﹗

夫十二爻者應乎十二時也﹐五日一候﹐旬有五日一气﹐四旬有五日一節﹐惟不用乎卯酉。卯酉者﹐金木正刑也。止運行其河車於二勝﹐俟夫津汗交流﹐是爲焚魔沐浴之火也。然則一日之用十時﹐一年之用十月於日於月除卯酉﹐故還丹者十月脫胎焉猶人之主。三旬爲一鼎﹐蓋日月者三旬一交﹐吾取奪造化之九气﹐聚而煉之﹐結爲神丹。吾之十鼎﹐惟日不用復卦。

《易》曰﹕初九﹐潛龍勿用。何也﹖丹藥未能有變者也。然則所實用符火者﹐惟九月而已。是乃九鼎者乎﹖九年者﹐九九之數﹐取日月之運行﹐其眞气八百有十丈﹐斯其爲丹者也。以一月論之其變爻行火內用之道﹐則一日其朝用屯﹐其夕用蒙﹐日之升者也﹔二日其朝用需﹐其夕用訟﹔三日其朝用師﹐其夕用比﹔四日其朝用小畜﹐其夕用履﹔五日其朝用泰﹐其夕用否﹔此六十時上五日一候者也。六日其朝用同人﹐其夕用大有﹔七日其朝用謙﹐其夕用豫﹔八日其朝用隨﹐其夕用蠱﹐上弦者也﹔九日其朝用臨﹐其夕用觀﹔十日其朝用噬嗑﹐其夕用賁﹔中五日一候者也。十一日其朝用剝﹐其夕用復﹔十二日其朝用無妄﹐其夕用大畜﹔十三日其朝用頤﹐其夕用大過﹐十四日其朝用成﹐其夕用常﹔十五日其朝用逛﹐其夕用大壯﹔下五日一候者也。十六日其朝用晉﹐用夕用明夷﹐日之降者也﹔十七日其朝用家人﹐其夕用睽﹔十八日其朝用賽﹐其夕用解﹔十九日其朝用損﹐其夕用益﹔二十日其朝用夫﹐其夕用姤﹔上五日一候者也。二十一日其朝用萃﹐其夕用升﹔二十二日其朝用困﹐其夕用井﹔二十三日其朝用革﹐其夕用鼎﹐下弦者也﹔二十四日其朝用震﹐其夕用艮﹔二十五日其朝用漸﹐其夕用歸妹﹔中五日一候者也。二十六日其朝用豐﹐其夕用旅﹔二十七日其朝用巽﹐其夕用兌﹔二十八日其朝用渙﹐其夕用節﹔二十九日其朝用中孚﹐其夕用小過﹔三十日其朝用旣濟﹐其夕用未濟﹔下五日一候者也。

人者合天地之象焉﹐其上至於絳宮﹐其下至於丹元﹐去脊骨兩傍皆七分左右各十五臉穴﹐是乃五臟六腑﹑八脈三元﹑萬神所行﹑元气所會﹐升降之道路者也。自絳宮左行十五之臉會﹐此日气升騰之所由也﹔自絳宮右行十五之臉會﹐此月气下降之所由也。夫气與神者﹐隨日月上下升降而分左右焉。陽之日自左而升﹐至十有六日從其右下降﹐月終而極矣﹔陰之日自右而升﹐至十有六日從其左下降﹐月終而滿矣。斯所謂三十輻共一轂﹐爲其無而有車之用者歟。冬至遇甲子以爲起功焉﹐於子之時其少陽應於坎﹐其神潛龍﹐其气天眞九皇金眞之一气也。木行於天霧﹐交於金運﹐二十有五度﹐肝之蘭臺之府﹐傳此气於右腎﹐應於子之初一刻﹐其傳三十有二刻﹐至卯之時沐浴運煉﹐五日一候﹐十有五日一气足矣﹐其鉛生一分而鎭於坎宮﹐其狀如露蕊﹐生於丹田矣。可以取而煉之﹐一月爲一鼎焉﹐前十有五日是爲陽進火者也。蓋煉少陽之一气﹐上之五日﹑中之五日﹑下之五日﹐各爲一候而俱六十時。上之一候前二日半是爲三十時﹐使火一兩十有二銖﹐後二日半加火一兩﹔中之一候前二日半﹐使火二兩﹐後二日半加火二兩十有二銖﹔下之一候前二日半﹐使火一」兩十有二銖﹐後二日半加火三兩﹔此一气終矣。十五日﹑一百八十時。冬至之後十有六日至月之終﹐其陽明應於艮﹐其神見龍﹐其气天眞九皇金眞之一气也。木行於天霧﹐交於金運﹐二十有五度﹐人气亦行二十五度。傳其气於右腎﹐應於丑初一刻﹐傳三十有二刻﹐肝之蘭臺之府以辰爲初運﹐三至九徧﹐起於開元之府至腰左脇之中﹐運煉十有五日﹐其鉛復生一分﹐其狀如含蓮﹐日用火養之﹐故後十有五日爲陰退火之數也。煉陽明之一气。上之五日﹑中之五日﹑下之五日各爲一候﹐俱六十時。上之必候前二日半是爲三十時﹐使火三兩﹐後二日半退火用一兩十有二銖﹔中之一候前二日半使火二兩十有二銖﹐後二日半退火用二兩﹔下之一候前二日半使火二兩﹐後二日半退火用一兩十有二銖。是以前十有五日謂之剛火﹐其效也﹐夜視五色焉﹔後十有五日謂之柔符﹐其效也﹐目射神光焉。於是復換鼎﹐使火自冬至三日有一日至四旬有五日﹐其太陽應於零﹐其神亢龍﹐其气天眞九皇金眞之一气也﹐太符於天霖﹐交於金運二十有五度﹐應乎寅之初一刻也﹐其傳三十有二刻﹐肝之蘭臺之府﹐傳其气於差腎﹐其鉛復生一分﹐其狀如抱卵﹐此乃換鼎者也。前十有五日爲陽﹐進火以煉太陽之一气。上之五日﹑中之五日﹑下之五日﹐各爲一候﹐俱六十時。上之一候前二日半是爲三十時﹐使火一兩十有二銖﹐後二日半加火二兩﹔中之一候前二日半使火二兩﹐後二日半加火二兩十有二銖﹔下之一候前二日半使火二兩十有二銖﹐後二日半加火三兩﹐於是三气爲四旬有五日﹐爲一鼎半焉﹐一節之數也。煉之至此﹐三陰絕矣。太陽入戶會於宗廟﹐餘气散爲丹砂者也。後十有五日爲陰退火焉﹐自立春卦起於艮。上之五日﹑中之五日﹑下之五日﹐各爲一候﹐俱六十時。上之一候前二日半是爲三十時﹐使火三兩﹐後二日半退火用二兩十有二銖﹐中之一候前二日半使火二兩十有二銖﹐後二日半退火用二兩﹔下之一候前二日半使火二兩﹐後二日半退火用一兩十有二銖。於是爲六十日﹐第二鼎之火數也。自是用火皆同於此焉。養至於夏至之日﹐火加焉而鼎不加焉。故自冬至進火﹐六月成陽胎﹐一气不散﹐結於丹田﹐其色赤﹐是謂紅鉛﹐陽砂者歟。夏至六起火亦與冬至同焉。五日一候﹐十五日一气﹐一月一鼎﹐四十五日一節﹐同此。故自夏至午之時一刻由少陰起功焉﹐其應於離﹐其神潛龍﹐其气天眞九皇木眞之三气也。金行於靈符﹐交於火運二十有五度﹐肝之尙書之府傳气於心之離宮﹐其汞生一分﹐其狀如露藥﹐生於絳宮﹐煉之則血化白乳﹐膚體光澤﹐而復運煉如前焉。依冬至火數。及於冬至火加五鼎﹐水卽不加焉﹐陰气不散﹐結於絳宮。故自夏至進火﹐六月以成陰息﹐其色黑﹐是謂黑鉛﹐陰汞者歟。一赤者﹐陽气也﹔一黑者﹐陰气也。赤黑連於表裏﹐其名紅鉛﹑黑鉛﹐大丹之本也。行之周歲﹐性命有主矣。

夫三五一之道﹐身交而气不交﹐天龍地馬﹐乾訪坤母。天者﹐日陽精也﹔地者﹐月陰精也。陰陽交禦﹐奪而歸根﹐此返本還元胎息之道也。老子曰﹕谷神不死﹐是謂玄牝。何也﹖夫一呼其气﹐出乎三寸﹐主於左腎﹐是爲三陽﹐應於日者也。一吸其气﹐入於三寸﹐主於右腎是爲三陰﹐應於月者也。呼吸六气﹐晝夜隨日月之運行爲一萬三千五百息焉﹐呼吸爲五萬四千動焉﹐气血行八百十丈焉﹐是以血气晝夜如珠相連﹐流行於其身者也。榮衛行陽於左﹐其朝之榮脈二十有五度﹔榮衛行陰於右﹐其朝之衛脈二十有五度。血者﹐榮也﹔气者﹐衛也。一呼一吸﹐气血行乎六寸﹐凡二百七十息則气血行乎十有六丈二尺﹐此周身之一度也。故性命者在於呼吸而已。气之出爲日魂焉﹐气之入爲月魄焉。經曰﹕出日入月呼吸存也﹐日魂月魄二气眞也﹐識者便是眞仙子﹐煉之餌之千日期﹐身旣無陰那肯死。此之謂歟﹗玉京之下自有日月以分晝夜者﹐天地之息也。呼吸者﹐人之息也。夫日爲陽﹑月爲陰﹐陰陽運行﹐故有生死焉。若夫陰陽不交﹑日月不錯﹑四時無度﹐萬物不生則安復有生死哉﹖定息者何也﹖運行定息﹐發元火內燒於四大﹐千日可止﹐直俟五臟不交﹐六腑不傳﹑百脈不行﹑百關自奏﹑神气自禦﹑萬化自定﹐此胎息還元者也。

吾有大丹神胎金鼎焉﹐其鑪三層。三層之上者﹐黃丹庭也﹔黃丹庭之下者﹐水也﹔水之下者﹐土也﹔土之下者﹐木也。其左固濟﹐其右蓬壺﹐其外曰景死驚開休生傷杜﹐此所以保其鼎者也。大藥一斤應於三百八十四爻﹐其內惟取十有五兩用之﹐則三百六十爻焉﹔其一兩應於四卦二十有四爻﹐是爲乾﹑坤﹑坎﹑離樞軸之用﹐斯蓋天眞變易火訣者乎﹖卦有六爻者﹐六气也﹐一分也﹔一爻者﹐一銖也。泰之卦上之三爻應乎一呼﹐其出三寸﹐三陽也﹔下之三爻應乎一吸﹐其入三寸﹐三陰也。內用其卦者﹐何道也﹖十六息者﹐六十四動也﹐爲九十六寸焉。凡定十六息者﹐四則爲六十四息。九十六寸者﹐四則爲三百八十四寸。故《易》者﹐寸也﹑銖也﹑兩也﹑日也﹐皆三百八十有四焉。陽之爻六﹐一爻三十六策﹐六爻者則爲乾之策二百十有六焉﹔陰之爻六﹐一爻二十四策﹐六爻者則爲坤之策一百四十有四焉。三百八十四爻陰陽各半焉。合一萬一千五百二十策者也。冬至一陽生﹐於子之初一刻起少陽之气﹐行乎三十六度﹐合於甲乙之气﹐行於地戶﹔凡一度行六刻﹐則爲運行者二百十有六刻也。次陽明﹑太陽﹐運行如前之數六十六度﹐通爲一百八度﹐此乾元水星小應大乘之道也﹐計奪六百四十八刻焉。夏至一陰生﹐於午之一刻起少陰之气﹐行三十六度﹐合於庚辛之气﹐行於天戶﹔凡一度行四刻﹐則爲運行一百四十有四刻也。次厥陰﹑太陰﹐運行如前之數三十六度﹐通爲一百八度﹐此坤元火星小應大乘之道也﹐計奪四百三十二刻焉﹐陰陽共運行一千人十刻。是乃日月周天﹑運行萬物之數者也。

道樞卷之二十五

至遊子曾慥集

肘後三成篇

道遠如天﹐疇克以登﹖示之廉陛﹐猶階而升。

純陽子呂洞賓也曰﹕吾修天爵﹐而人爵可棄也﹔悟眞空﹐而頑空可鄙也。蓋知陰陽升降法乎二儀﹐性命根源歸乎一气。其來也﹐有一夫一婦焉﹔其去也﹐有三男三女焉。金男采黃芽於九宮之臺﹐玉女收白雪於十二樓。水中起火﹐以分八卦﹔陰內煉陽﹐以別九州。於是三田和會﹐而火龍出於昏衢﹐千日功成﹐則遊於蓬島矣。其要蓋十有八焉﹐小成之道七﹐中成之道六﹐大成之道五。

純陽子曰﹕一咽一呵﹐一呵十搓﹐久而行之﹐皺少紅多。此天童不老﹐艮之卦也。何謂也﹖人之六欲七情﹐日交戰焉﹐故喜怒哀樂鬱結於心﹐以傷其神气。吾旦而起﹐以舌攪其口﹐惡濁之津盡咽之﹐而後呵之。以左右手搓其臉﹐以散心之積气﹐使眞气上衝﹐而入於臉﹐斯返於童顏者也。

純陽子曰﹕一搓一兜﹐左右易手﹐九九數終﹐眞陽不走。此聚火煮海﹐乾之卦也。何謂也﹖夫感物以喪其志﹐則元陽耗﹐而眞气失矣。所以病且老﹐老且死﹐豈不以下元虛損而气微弱乎﹖吾戌亥之時﹐於臍之下握之﹑摩之八十有一﹐而後復搓其手﹐左右各八十有一﹐九日而效﹐八旬有一日而成功矣。

純陽子曰﹕入九咽一﹐存三放七﹐定息內觀﹐事罔不畢。此配合陰陽﹐震之卦也。何謂也﹖夫飲食也﹐或多焉﹐或少焉﹐時候有寒有熱﹐忽有疾生於五藏六府﹐吾則以鼻引其气﹐其入至於九分﹐以咽斷气﹐勿使往來﹐暝目冥心﹐存三放七﹐始治其疾﹐則想其疾之所在﹐气急則難止矣。故當開口徐放焉﹐而勿盡疾。如未愈也﹐則再作之﹐及於三五﹐未有不愈者也。平居日用卯之時﹐當夫心之陰下降﹐腎之陽上升﹐二气相遇﹐則依法行持焉。使气液各相配而相生﹐見效則止。

純陽子曰﹕閉門上咽﹐勒關下擂﹐定意內觀﹐元陽自足。此聚火還元﹐乾之卦也。何謂也﹖夫與事物交戰﹐則耗其元陽﹐失其眞气矣。吾於戌亥之問﹐閉口咽气﹐下擂膀胱﹐而上起焉。微脇其腹﹐意定而不亂﹐於是內觀存想﹐使心之火下降﹐外腎之火入而相合於命府﹐見效則止。

純陽子曰﹕日一起疊盤﹐呵雷咽雨﹐升身內觀﹐遞施弓弩。此放火煉形﹐艮之卦也。何謂也﹖夫喜怒哀樂之气﹐經夕則積於四支。其血滯矣﹐經絡爲之不通。吾旦起蟠膝﹐正坐升身﹐以左右手上摩其面﹐咽乎惡濁之津﹐如其前焉。於是呵其气﹐叩其齒﹐以瀉心之積气﹐而集其神﹐旣已則俯身焉。伸縮其手足﹐如挽弓張弩﹐於是經絡通矣﹐气至而血行矣。久之﹐其疾永除﹐見效則止。

純陽子曰﹕夫歸婦室﹐月至陽宮﹐桃花浪底﹐龍虎相逢。此交合龍虎﹐離之卦也。何謂也﹖夫身之中易散者﹐元气也﹔難生者﹐眞液也﹐故液之少﹐則不能生气矣﹔气之散﹐則不能生液矣。必欲气液交而爲精﹐精汞煉而爲砂。吾其於午之時﹐方腎之气至於心﹐勿使升於上﹐而獨於其口出焉﹐乃用乎旣濟。於是含津滿口﹐勿吐勿咽﹐神識內定﹐鼻之息綿綿﹐故腎之气與心之气自然相合﹐是爲眞气眞液者也。陽龍陰虎﹐由是交而變黃芽矣。

純陽子曰﹕黃婆配合夫婦﹐同域乾坤濟會﹐陽關須勒。此煉丹之法﹐乾坤之卦也。何謂也﹖夫气海之中﹐有眞陰眞陽焉。相戀於脾之中﹐遇肺之液而般運焉﹐和合無數﹐而入於黃庭。吾於戌亥之間﹐微脇其腹﹐是爲勒陽關﹐使气不上升而下煉焉。此特小成而已﹐未及中成者也。

純陽子曰﹕三男三女﹐俯仰開闢﹐節次升存﹐過關勿急。此肘後之法也。何謂也﹖夫眞气眞液﹐其相交也﹐下而入於丹田。於是火之候無差﹐以養乎眞胎﹐而變乎純陽焉。始於子之時﹐气生之後﹐用肘後之法﹐運入於上宮﹐是爲還精補腦之道﹐可以長生久視者也。三男者﹐何也﹖震也﹑坎也﹑艮也。三女者﹐何也﹖巽也﹑離也﹑兌也。吾俯其身﹐則腎自相合﹐而气聚矣﹔其仰也﹐則腎自相離﹐而气散矣。透過乎尾閭﹐自其背而飛﹐以入於腦﹐是不可一日而至也。其必節次而升﹐以存想乎龍虎河車﹐使上起焉。然腎之虛陽入於頂﹐則上壅而生熱﹐故曰過關勿急也。

純陽子曰﹕少男長女爭馳﹐龍虎飛入天池﹐化爲甘雨。此肘後之飛金晶也。何謂也﹖旣吾用夫肘後之法﹐次第升存﹐及腎之气入於腦﹐則行飛金晶焉。故於子之時﹐腎之气生﹐與肺之气合﹐於是腎之气欲與肝之气交焉。其肺之气存於腎之中﹐是爲金晶者也。於其時下功﹐如前俯仰﹐一撞三關﹐直入於上宮﹐合和於體海﹐時飲乎天漿﹐是爲眞陰神水者也。如是以待乎旣濟。用艮之時﹐其名曰少男﹔用巽之時﹐其名曰長女。肘後之左曰龍﹐右曰虎﹔其頂曰天池﹐其神水日甘雨。自艮至於巽﹐凡一撞而入於頂。於是煉頂之髓以爲水。如腦中之神昏而懣﹐卽暫存於下身﹐少焉復升﹐而入於頂以煉之。

純陽子曰﹕殺夫救婦﹐當隨其母。隨母漑灌﹐五行有主。此玉液之還丹也。何謂也﹖吾觀五行之理﹐生我者﹐斯謂之母矣﹔我生者﹐斯謂之子矣﹔克我者﹐斯謂之夫矣﹔我克者﹐斯謂之婦矣。若夫春之月﹐肝盛而脾衰﹐是爲木彊而土弱者也。吾則損肝而益脾。脾﹐母也。故於其盛之處﹐而咽气還元焉。脾母者﹐心也﹐是火生土者也。火之盛者﹐其在離之卦也。五行有生克﹐五藏有盛衰﹐是以水也﹑木也﹑火也﹑土也﹑金也﹐相生而爲子母者也﹔火也﹑金也﹑土也﹑木也﹑水也﹐相克而爲夫婦者也。若夫用咽之法﹐則須五行之相克者焉。此道也﹐旣飛金晶之後﹐吾並行焉。其要在乎識五行之理而已。

純陽子曰﹕火寄冥宮﹐水濟丹臺﹐午前頻升﹐瓊花自開。此玉液之煉形也。何謂也﹖夫采藥以爲丹﹐非純陽之气﹐不能煉之矣。故肘後飛金晶以入於腦﹐煉之旣久﹐或慮夫太過﹐而陰不及﹐則吐玉液﹐煉其形焉。蓋於午之前﹐始於艮之時﹐升身前起﹐以起火煉其形焉。火寄冥宮者﹐煉之以純陽之气者也﹔水濟丹臺者﹐灌之以玉液之水者也。午之前何以頻升乎﹖煉之以气﹐上升而滿體矣。於是其血變而爲白膏﹑爲瓊花﹐瑩然潔白﹐煉形之效也。

純陽子曰﹕一陽初起﹐輕仰後存﹐龍蟠虎繞﹐水滿高源。此金液之還丹也。何謂也﹖夫以玉液還丹﹐其數不逾乎一百有八焉﹐隨卽咽之。咽也﹑煉也﹐其數有多寡﹐而管在四時焉。可以灌乎內丹﹐而焚乎四肢也﹐是爲金液還丹焉。方腎之气﹑肺之精以入於腦﹐而變爲神水﹐故三純陰之气﹐與純陽上下相見﹐是爲旣濟焉。自子之時﹐腎之气生﹐可以輕偃其脊﹐微存其身﹐聚其腎之气﹐一撞三關﹐直入於泥丸﹐與眞髓相合﹐而變爲神水﹐則下降焉﹐其猶甘露之灌於心也。

純陽子曰﹕子後點舉﹐勿厭頻升﹐金光滿體﹐陰盡陽純。此金液之煉形也。何謂也﹖夫以金精入於腦﹐變而爲金液﹔金液還元﹐變而爲丹﹐三就可以長生矣。吾欲脫其殼﹐則方金液自上丹田之將降也﹐乃升其身前起焉﹐使眞火一舉﹐逢金水於玉池之側﹐其名爲旣濟。於是一次一圓金粟﹐其大如米焉。還丹一顆﹐一道金光自起﹐環周於身﹐其名曰金液煉形。煉形气足﹐乃始煉气成神﹐而脫其殼矣。故於子之後﹐腎肺之精一撞入於泥丸﹐點首而咽﹐則金液自來矣。金液旣濟以前起火煉之﹐是爲還丹。凡一咽數煉﹐宜頻升者也。

純陽子曰﹕觀夫中成﹐然後知大成之道其至矣乎﹖日月正旺﹐夫婦俱仙﹐對時起火﹐气自朝元。此集神而朝元也。何謂也﹖前所云玉液還丹者﹐殺夫救婦﹐而求其母﹐吾知之矣。肝盛則脾必弱﹐何也﹖木者﹐夫也﹔土者﹐婦也﹔火者﹐子也﹔水者﹐母也。肝盛而殺夫﹐不可下功也﹔脾弱而殺婦﹐火盛而求母﹐用離之時灌之﹐所以救脾者也。故朝元者﹐𨿽不離乎五行生克之理﹐而隨時起火﹐以煉其眞气﹐使陰全盡焉。若夫春之月﹐肝盛之時也﹐起火以煉肝﹐而救脾於辰﹑戌﹑丑﹑未之時﹐起火以煉脾﹐則夫婦其俱仙矣。然肝之盛也﹐於其月﹑其日﹑其辰﹐是爲三合之辰﹐其名曰三花。三花者﹐三陽也。𨿽起火矣﹐猶懼乎肺之盛﹐而傷其肝。當於兌之時﹐庚辛之日﹐不可毫釐失功也。以斯推之﹐其餘豈異此哉﹖吾依此行之﹐則眞气合於元气矣﹐元气合於眞气矣﹐三气合而變三花矣。於是三花聚頂﹐五气朝元﹐合就陽神﹐而爲純陽之體﹐斯乃身外有身﹐棄殼而升仙也。

純陽子曰﹕以胎止息﹐因气生神﹐畱息煉气﹐色應天眞。又曰﹕養陽煉陰﹐前仰後欽﹐定息內觀﹐數足自眞。此煉气之成神也。何謂也﹖胎息之道﹐不在乎其出少﹑其入多﹐惟龍虎交﹐而結神丹。神丹就﹐而息自止矣。彼閉气煉息﹐止息煉神﹐非大道也。吾未見其能成功者也。當以其旺之月﹑之日﹑之時﹐升身起火﹐降君火於所王之處﹐於是其息悠然自上﹐其气不升﹐其神不散矣﹐不過十千气。吾以煉肝﹐則靑色出焉﹔煉心﹐則赤色出焉﹔煉肺﹐則白色出焉﹔煉腎﹐則黑色出焉﹔煉脾﹐則黃色出焉﹔徧煉其五藏﹐各七旬有二日﹐於是爲三百有六十日而功成矣。次之一歲﹐則日煉其五藏﹐日一朝焉。若夫於定之中﹐見車騎女樂之紛華﹐宜慮夫陰鬼﹑外魔與陽神雜焉﹐必作內觀﹐以起三昧之眞火﹐而焚其身﹐可以交換仙凡矣。

純陽子曰﹕內外俱定﹐澄心自觀﹐炎炎火裏﹐歌樂喧天﹐此交換者所謂內觀者歟﹗吾於年之中﹐畢煉其五藏﹐則五气朝元矣。月以紫河車運而入於天宮﹐於是或有陰邪之魔﹐詭爲車騎﹐出其笙篁﹐與陽神雜焉。學道者謬以爲實﹐安其凡軀﹐則不能棄質而仙矣。莫若內外俱定﹐不出不入﹐澄心靜慮﹐觀乎壺天﹐則五方之雲起於上﹐女樂車騎陳於下矣。彼陰邪者僞也﹐其孰謂之眞乎﹗吾純陽之神﹐其名曰天眞﹐元皇天君焉。於斯之時﹐從其本體﹐眞神扶衛﹐以返於天宮內院﹐則可以棄殼而去塵巢焉。夫不辧乎眞僞﹐以傷陽神﹐則狂易而邪蕩﹐不免於死矣。𨿽其形不壞﹐而何有於道哉﹖故內觀之時﹐不憚升身以起火﹐則僞者散﹐而眞者升矣。火之名有三﹕曰焚身﹑曰降魔﹑曰升天﹐曰朝元。夫旣至於天宮﹐則貴乎調神有法焉。

純陽子曰﹕七層寶塔﹐三級紅樓﹐至時勿懼﹐出後難收。此還神出入﹐所謂調神者也。夫調神以出其殼﹐當在天宮之日而內觀焉。紅樓者﹐三田也﹔寶塔者﹐七气也。自下而上﹐旣至其上﹐而不可有懼也。陽神不純﹐則陰鬼雜之矣。故火之數﹐不患其多也。眞气不堅﹐及出其軀則易驚﹐以散其收﹐以返其軀﹐其亦難矣乎﹗是以古先至人﹐有披襟散髮之像焉。夫欲至而不懼﹐出而易收者﹐莫若三百日﹐采藥進火抽添有時焉﹔五百日煉形合气﹐升降有數焉。於水之中起其火﹐有丹之後亦不患其多也。於是魔散神聚﹐不必乎紅樓寶塔矣。惟內觀乎黃庭﹐使五云合﹐而火龍踴起於紅光紫气之中﹐直出於昏衢。其出也﹐自不懼矣。其過也﹐自不散矣。吾之身外有身﹐其如嬰兄焉﹐始可以論分形之道矣。故未終乎前功﹐則又惡能分形而出哉﹖是道也﹐艱難萬緒。若夫陰靈不散於定之中﹐誤出於天門﹐則不得爲純陽之仙也。

純陽子曰﹕火龍旣出﹐須識金光﹐往來無閡﹐速至仙鄕﹐此分形之超脫也。丹旣就﹔而眞气自生矣﹔眞气生﹐而陽神自聚矣。神何以聚乎﹖戀其气也。气何以聚乎﹖戀其丹也。神出﹐則以气爲形矣﹔神入﹐則以形止气矣。其出也﹐如蟬之蛻焉。故其殼也﹐寄於大川﹐則生珠﹔藏於名山﹐則生玉﹔若處於世﹐則優遊自如矣。或厭世而去﹐則號召陰神跨鳳乘龍﹐以朝於太微。太微之君考其功﹐則自下島遷於中島﹐自中島遷於上島﹐行滿則返於洞天。

準易緊辭篇

乾轄其始﹐坤括其終﹔蕞爾之形﹐易行於中。

抱黃子﹝道士張抱黃﹐祥符中年已七十餘﹐至嶽麓訪隱者周成不遇﹐見橋人秀水黎白﹐授以此書﹞曰﹕首有七竅﹐體有四肢﹐乾坤定矣﹔乾轄其始﹐坤括其終﹐貴賤位矣﹔陰下而六﹐陽上而九﹐剛柔斷矣﹔覺以陽開﹐瞑以陰闔﹐吉凶生矣﹔純陰索男﹐純陽索女﹐變化見矣。九竅相蕩﹐五藏相通﹐六府相須﹐三宮相統﹐八卦相扶﹐五行相照。權之以長男﹐運之以少女﹐狀之以老舫﹐名之以奼女﹐弱之以嬰兒﹐和之以乳母。耳目樞要﹐口鼻輔助﹐津液調和﹐骨髓堅固﹐藏府光明﹐神魂擁護。陽老成父﹐陰老成母。

地出醴泉﹐天降甘露。火生於木﹐金生於水。得生於神﹐失生於鬼。神升天文﹐鬼入地理。木者火之母﹐水者金之子。二木成林﹐兄弟也﹔二火成炎﹐姊妹也。木者金之妻﹐水者火之夫。火作鉛宗﹐水爲汞祖。鉛以易知﹐汞以簡能。易知則鉛歸﹐簡能則汞歸。鉛歸則有親﹐汞歸則有功。有親則可久﹐有功則可大。易簡得﹐則天上之室立矣。是故仙人以身觀卦﹐以性觀藥﹐日月相催﹐風雨相薄﹐蒼虹捧鑪﹐飛廉鼓橐﹐丹光瑩然﹐金精閃爍﹐融而爲川﹐結而爲嶽。煉气焉﹐而分淸濁﹔繫辭焉﹐而明生死。陰陽相返﹐而權變化﹔晦明相推﹐而循晝夜﹔水火相奔﹐而定高下。是故震者動也﹐靑龍之象﹔離者麗也﹐朱雀之象﹔兌者悅也﹐白虎之象﹔坎者陷也﹐玄武之象﹔巽者順也﹐滕蛇之象﹔艮者止也﹐勾陳之象。是故仙人所居而安者﹐靑龍之宮也﹔所樂而玩者﹐白虎之乘也﹔所開而遊者﹐天之閽也﹔所閉而掩者﹐地之扃也。是故左則觀其龍﹐而安其東﹔右則觀其虎﹐而玩其西﹔南則觀其日﹐而安其午﹔北則觀其月﹐而玩其子。是以自天祐之﹐吉無不利。

木者甲乙﹐火者丙丁﹐水者壬癸﹐金者庚辛﹐土者戊己。寅卯者﹐賊夫土者也﹔巳午者﹐賊夫金者也﹔申酉者﹐賊夫木者也﹔亥子者﹐賊夫火者也﹔四季者﹐賊夫水者也。是故列其耳者﹐存乎艮﹔分其目者﹐存乎坎﹔辧其鼻者﹐存乎震﹔驗其口者﹐存乎兌﹔陰之泄者﹐存乎離﹔陽之漏者﹐存乎巽。是故身有上下﹐气有消長﹐性有堅虛﹐物有衰旺。

道也者﹐各指其所之﹔德也者﹐各指其所爲。性與天地準﹐壽與天地齊﹐法與天地並。是以知天地之根﹐識父母之欲。父之精爲魂﹐母之血爲魄。魂勿遣散﹐魄勿遣離﹐故上以認其天機﹐下以洞其人謀﹐享金石之年齡﹐變金玉之肌膚者乎﹗耳之失艮﹐故不聞﹔目之失坎﹐故不見﹔鼻之失震﹐故不嗅﹔口之失兌﹐故不言﹔泄之失離﹐故不走﹔漏之失巽﹐故不食。是故日有魂﹐月有魄。

經天緯地之謂文﹐一陰一陽之謂道。炎之者火﹐潤之者水﹔暖之者就燥﹐次之者就濕﹔命之者同聲相應﹐蒸之者同气相求。順而藏之曰潛龍﹐明而睹之曰見龍﹐悅而豢之曰人龍﹐呼而走之曰躍龍﹐浮而登之曰飛龍﹐高而上之曰亢龍。六龍乘時而不困﹐百姓日用而不知﹐故君子之道長矣﹐小人之道消矣﹔上下交通而志行矣﹐天地相感而物生矣。

顯諸聖﹐藏諸用﹐凡煉陽而消陰﹐眞水之用生矣﹐眞火之用妙矣。生卯之位﹐眞火也﹔生酉之位﹐眞水也。火胎之位子﹐水胎之位午﹐西側之位日﹐東殘之位月﹐傾西北之位者乾﹐闕東南之位者巽。乾終上九之位艮﹐坤終上六之位巽。絕於巳者之謂逆﹐絕於亥者之謂順。龍虎相從之謂仙﹐陰陽不測之謂神。以言乎天則不壞﹐以言乎地則不陷﹐以言乎火則不滅﹐以言乎水則不竭﹐以言乎木則不朽﹐以言乎金則不消。夫乾﹐其閉也純﹐其開也眞﹐是以大生焉﹔夫坤﹐其閉也平﹐其開也靈﹐是以廣生焉。耳以配甲戌﹐目以配甲子﹐鼻以配甲寅﹐口以配甲申﹐泄以配甲午﹐漏以配甲辰。道之微矣乎﹐仙人所以用而治性也﹔道之寂矣乎﹐眞人所以取而存命也。性治則空﹐空則淸以效天﹔命存則通﹐通則靈以法地。天降甘雨﹐地長艸木﹐山澤通气﹐龍蛇起陸。父母結形﹐道運乎其中矣﹔日月變神﹐道滋乎其中矣。鉛汞存存﹐性命之門﹔龍虎綿綿﹐性命之原。仙人有以見上丹田之明明﹐故謂之上淸﹔有以見中丹田之熒熒﹐故謂之中淸﹔有以見下丹田之凝凝﹐故謂之下淸。玄武之上關﹐不可開也﹔勾陳之中關﹐不可闢也﹔靑龍之下關﹐不可闡也。白虎之上尸﹐不可養也﹔朱雀之中尸﹐不可畱也﹔滕蛇之下尸﹐不可畜也。閉之而內靜﹐啟之而外動。啟閉必彰乎變化﹐變化以定其性命。鳴鶴在陰﹐其子和之﹔我有好爵﹐吾與汝摩之。論曰﹕眞人降其龍﹐而出其神劍﹐則千里之外應之﹐況其邇者乎﹗伏其虎﹐而舉其神燭﹐則萬里之外從之﹐況其邇者乎﹗劍降其龍﹐燭伏其虎。龍虎者﹐神仙之車駕也﹔車駕之就﹐升天之主也。神仙者﹐龍虎之門戶也﹔門戶之通﹐則出入之機也。同人先號眺而後笑。論曰﹕從凡入聖﹐仙人之徑﹔自地升天﹐眞人之碌。龍虎同心﹐天地爲金﹔水火相薄﹐長河成酪。不出戶庭﹐無咎。論曰﹕三惑之生也﹐六蔽之階也。聞淫哇之聲﹐則失聽﹔視華美之色﹐則失明﹔嗅香馨之味﹐則失思﹔多發語言﹐則失志。陰動則失眞精﹐陽散則失元气。是以眞人包括而無用﹐謹密而不出也。耳目誨惑﹐口鼻誨貪﹐淫欲誨衰竭﹐思慮誨煩亂。鬼神之所闢﹐盜賊之所招也。五位相得﹐而各有合﹐所以成變化﹐而動鬼神。

論曰﹕金丹之術百數﹐其要在神水華池﹔神仙之術百數﹐其要在抱一守中。坎以象水﹐震以象木﹐兌以象金﹐離以象火。四象爲藥﹐二气爲鑪﹐煉之而後虛﹐服之而上升也。竅數九﹐藏數五﹐一身相得﹐而各有合﹔七情旣立﹐而各有成﹔萬物藏用﹐而各有諭﹔千神內扶﹐而各有守。天數順行﹐地數逆取。白金之錄﹐靑玉之符﹐黑水之契﹐朱火之圖。此可以脫塵世﹐而入層霄者也。炎帝之宅乎午﹐黑帝之宅乎子﹐靑帝之宅乎卯﹐白帝之宅乎酉。初陽起﹐純陰必當天地之曆﹐引龍虎之精也。是以四神入鼎﹐九變成丹﹐赫而養之﹐流而納之。

凡人之气﹐有仙人之道四焉﹔凡人之身﹐有仙人之本五焉。不治其性者﹐實而不空﹐泥而不通﹔不保其神者﹐離而不合﹐呼而不答﹔不愛其生者﹐泅而不淸﹐作而不寧﹔不修其心者﹐病而不愈﹐獘而不補。故曰凡人之气﹐有仙人之道四焉﹐此之謂也。以金德者﹐尙乎肺﹔以水德者﹐尙乎腎﹔以木德者﹐尙乎肝﹔以火德者﹐尙乎心﹔以土德者﹐尙乎脾。是以仙人將有爲也﹐將有行也。其棄色也如泥﹐其節情也如遺﹐其保淳也如癡﹐其養志也如龜。至精不失﹐以保乎肺居於金堂﹐非天上之白精﹐其孰能與於此乎﹖疾雷破山﹐大風振海﹐音樂遏云﹐鈴鼓動地﹐巍然自安﹐超然獨處﹐外聲不入﹐以保乎腎居於珠宮﹐非天上之黑精﹐其孰能與於此乎﹖大不見於太山﹐細不見於秋毫﹐文不視於秀麗﹐目不視於粉黛。黑白若不分﹐是非若不辧﹐眾人之皎皎而已﹔獨昏昏﹐眾人之彰彰而已。獨冥冥﹐徹然內鑑﹐志光不散以保乎心居於丹臺﹐非天上之赤精﹐其孰能與於此乎﹖不耽五味﹐不嗜八珍﹐不畏洪水﹐不憂大旱﹐偉然似有華筵之嘉般﹐茫然似有沃田之嘉穀。無思也﹐無爲也﹐無去也﹐無就也﹐豐然不瘦﹐怡然不饑﹐不思不動﹐以保乎脾居於玉房﹐非天上之黃精﹐孰能與於此乎﹖不言而信﹐不笑而樂﹐惟神也不疾而速﹐惟體也不嚴而治﹐至樂無聲﹐以保乎肝居其瓊樓﹐非天上之蒼精﹐其孰能與於此乎﹖故曰凡人之身﹐有仙人之本五焉﹐此之謂也。

耳初六﹐目初二﹐鼻六三﹐口六四﹐陰六五﹐陽上六。凡人也﹐死之根也。陽初九﹐陰九二﹐口九三﹐鼻九四﹐目九五﹐耳上九。眞人也﹐生之根也。視龍之形﹐鱗而靑﹔虎之質﹐毛而白﹔日之魂﹐晝而熱﹔月之魄﹐夜而寒。以此修心﹐退藏謹密。天地相交之謂泰﹐日月相逐之謂易。地气上騰﹐天气下降。日盈則反﹐月滿則虧。龍吟雲起﹐虎嘯風生。淸气歸天﹐陽以上升﹔濁气歸地﹐陰以下墜。孰能與於此乎﹖

論曰﹕金公曰鉛﹐木公曰汞。黃婆謂之眞土﹐天地謂之鑪﹐陰陽謂之炭﹐坎離謂之藥物。子午謂之進退﹐水火謂之作用﹐卯酉謂之抽添﹐運轉謂之河車﹐澄明謂之天﹐酒貴而謂之金花。玉液異而謂之靑霜絳雪﹐養而謂之嬰兒﹐奼女生而謂之黃芽﹔大藥熟而謂之九轉﹔丹砂成而謂之再生﹐嬰兒奇而謂之神﹐物光而謂之寶珠。是故气海凝液海﹐液海凝血海﹐血海凝精海﹐精海凝骨海﹐骨海凝神海﹐神海凝眞海。是以補其筋者﹐莫靈乎肝﹔補其气者﹐莫靈乎肺﹔補其肉者﹐莫靈乎脾﹔補其髓者﹐莫靈乎腎﹔補其脈者﹐莫靈乎心﹔補其命者﹐莫靈乎父精﹐補其性者﹐莫靈乎母血。是以身有九竅﹐聖人塞之﹔身有五藏﹐聖人練之﹔身有三關﹐聖人通之﹔身有三尸﹐聖人滅之﹔身有萬慮﹐聖人滌之﹔身有千魔﹐聖人降之﹔身有百疾﹐聖人脫之﹔身有十惡﹐聖人削之。是以心宮有王﹐所以無爲而治之﹔肝宮有相﹐所以無思而得之﹔肺宮有伯﹐所以不召而自來﹔膽宮有將軍﹐所以不怒而自威﹔脾宮有大夫﹐所以不令而行之﹔腎宮有烈女﹐所以不禁而自止也。

龍精﹐其魂之所蘊耶虎威﹐其魄之所畜耶龍精著﹐而火珠照乎其前矣﹔虎威振﹐而水珠曜乎其後矣。龍精喪﹐則無以見其魂﹔魂無見﹐則火珠幾乎沒矣。虎威滅﹐則無以見其魄﹔魄無見﹐則水珠幾乎沈矣。是以巽進初九謂之不漏﹐離進九二謂之不言﹐震退初六謂之不動﹔坎退六二謂之不窺﹐艮退六三謂之不聞。三陽守體謂之丈夫﹐三女變形謂之男子。七竅不動謂之混沌﹐二气交感謂之氤氳﹐黑白成質謂之大寶﹐虛無生性謂之元神。窒而空之﹐存乎少男艮﹔合而明之﹐存乎中男坎﹔絕而和之﹐存乎長男震﹐斂而益之﹐存乎少女兌﹔翕而復之﹐存乎中女離﹔閉而順之﹐存乎長女巽。是以人之生也﹐泰在乎其中矣﹔人之死也﹐否在乎其中矣。耳之不聽﹐黑精在乎其中矣﹔目之不視﹐靑精在乎其中矣﹔鼻之不嗅﹐白精在乎其中矣﹐口之不言﹐赤精在乎其中矣﹐陰之不動﹐地精在乎其中矣﹔陽之不散﹐天精在乎其中矣。神而明之﹐上天之亨衢通矣﹔默而成之﹐天下之能事畢矣。

東方之神﹐骨骼者也﹔南方之神﹐气息者也﹔西方之神﹐經絡者也﹔北方之神﹐血脈者也﹔中央之神﹐肌肉者也。角亢者﹐靑龍之光﹔鬥牛者﹐玄武之光﹔奎婁者﹐白虎之光﹔井鬼者﹐朱雀之光。房者﹐木星之中宮﹔虛者﹐水﹑星之中宮﹔勗者﹐金星之中宮﹔星者﹐火星之中宮。齒牙者﹐靑龍之餘﹔爪甲者﹐白虎之餘﹔毛髮者﹐玄武之餘﹔气息者﹐朱雀之餘。音聲者﹐天之餘﹔影邇者﹐地之餘。乾巍然示人﹐得一者也﹔坤混然示人﹐抱一者也。夫五賊者﹐盜此者也﹔三田者﹐耕此者也。種芝者﹐陽虛之所生也﹔種玉者﹐陽秀之所孕也。藥力就乎內﹐神通發乎外。積陰散其小﹐積陽至其大。動天地﹐感鬼神﹐莫善乎元精﹔蹈水火﹐貫金石﹐莫妙乎至理﹔福萬民﹐壽九域﹐莫大乎眞气﹔煉五神﹐立四極﹐莫先乎神用。夫堅百骸者﹐莫過乎眞金﹔壯百筋者﹐莫大乎眞木﹔換百脈者﹐莫越乎眞水﹔升百神者﹐莫勝乎眞火﹔塡百節者﹐莫及乎眞土。

何以保身﹖曰無勞。何以保命﹖曰無欲。何以治性﹖曰無思。何以治神﹖曰無邪。是故眞人多陽而無陰﹐凡人多陰而無陽。非謂其無陰也﹐蓋陰變而歸純陽者也﹔非謂其無陽也﹐蓋陽變而歸純陰者也。

夫純陽者﹐仙之气也﹔純陰者﹐鬼之气也。仙之一成﹐宅乎陽界也﹔鬼之一就﹐宅乎陰界也。是以仙人日中無影﹐雪中無邊﹐乘水不溺﹐入火不焦﹐行空不墜﹐透山無得﹐劍斫不絕﹐藥鴆不盡﹔千魔恐懼﹐萬神悅隨﹕蓋取純陽之气也。夫凡人履則滯凝﹐駐則妨塞﹔萬慮所集﹐萬病所鑽﹔上遠天門﹐下近地戶﹔逢明則覺﹐見暗則暝﹔智慧不通﹐嗜欲不息﹔困而忘返﹐逝者如斯﹔蓋取純陰之气也。

夫肺白者﹐上應太白﹔心赤者﹐上應熒惑﹔肝靑者﹐上應歲星﹔脾黃者﹐上應鎭星﹔腎黑者﹐上應辰星。黃道者﹐上應太陽﹔白道者﹐上應太陰。晝主生者﹐上應南辰﹔夜主死者﹐上應北辰。所以聖人下修人事﹐上應天心也。

耳聽極必聾﹐目視極必瞽﹐鼻嗅極必窒﹐口言極必暗﹔泄流極必罄﹐漏消極必終。此所以取六極而捨五福者也。言其大聰者﹐內聽者也﹔言其大明者﹐內見者也﹔言其眞气者﹐內萌者也﹔言其至聲者﹐內運者也﹔言其陽精者﹐內煉者也﹔言其陰滓者﹐內淘者也。天下之至健﹐言乎虎者也﹔天下之至順﹐言乎龍者也﹔天下之至神﹐就乎大藥者也。九聖明乎外﹐八卦者也﹔九竅明乎內﹐八卦者也﹔修之者﹐長生久視者也。

道樞卷之二十六

至遊子曾慥集

日月玄樞篇

天地爲鼎﹔陰靜陽動﹔規乎伯陽﹐以明鉛汞。

劉子唐明皇時人劉知古﹐爲綿州昌明縣令曰﹕道之所祕者﹐莫若還丹﹔還丹可驗者莫若龍虎。龍虎之所自出者﹐莫若《參同契》焉。

抱朴子曰﹕魏伯陽作《參同契》《五相類》﹐凡二篇﹐假大易之爻象以論修丹之旨。玄光先生曰﹕徐從事擬龍虎天文而作《參同契》上篇﹐以傳魏君﹔魏君爲作中篇﹐傳於淳於叔通﹔叔通爲制下篇﹐以表三才之道。

參同契者﹐參考三才﹐取其符契者也。吾能陳其梗槪焉。其要曰乾坤爲鼎﹐而天地之道成矣﹔坎離爲藥﹐而南北之位分矣﹔龍虎爲名﹐而東西之界列矣。

若夫論火候﹐定生成﹐莫不循卦節於鐘律焉。故黃鐘之气至也﹐則陽生於復﹐歷於否﹑泰﹐其至巳也﹐則陽爻之數終﹔甤𡩏之气至也﹐則陰生於姤﹐歷乎遁﹑剝﹐其至亥也﹐則陰爻之數終矣。終而復始﹐此六合﹑三才﹑四時﹑五行之理者也﹐鼎藥一而已。

或者曰﹕肝靑爲父﹐曾靑是也﹔肺白爲母﹐鉛銀是也﹔腎黑爲子﹐玄磁是也﹔脾黃爲祖﹐雄雌是也。還丹白赤而爲紫赤者﹐曾雄之气染之也。曾不知還丹者﹐陰陽之气所爲變化﹐順天地之生成﹐合金水之自然。《經》不云乎挺除武都五石棄捐﹐安在金石之爲丹哉﹗吾之所論丹者﹐龍虎也﹐流珠爲靑龍。靑龍者﹐日也﹐黃芽爲白虎。白虎者﹐月也。故日月之精气者﹐有變化之理﹐餌之者亦可以變化矣﹐變化者﹐何謂也﹖丹砂變爲水銀﹐自陽而返陰也﹐水銀復爲丹砂﹐自陰而返陽也。故曰流珠者﹐大靑丹也。黑鉛變爲黃丹﹐自陰而返陽也﹔黃丹化爲黑鉛﹐自陽而返陰也。二物者謂之陰﹐則倏然而成陽矣﹔謂之陽﹐則忽然而成陰也。互爲夫婦﹐更爲父母﹐此蓋陰陽感激而成﹐𨿽聖賢莫測焉。

魏夫人曰﹕靈芽之靈也﹐龍吟方泉﹐而景雲霄降矣﹔虎嘯虛無﹐而衝風四振矣。陽燧照明﹐而朱火郁﹔方諸見陰﹐而玄流溢﹐是皆自然而然者也。上古有水銀而不能獨成大丹者﹐何哉﹖有龍而無虎也。苟不知是﹐射又何假乎四象﹑五行﹐何求乎陰陽男女哉﹖是必有不因於物﹐亦不因人而往﹐任其大道而自化者矣。若夫紀綱八石﹐本乎二物者也﹔龍虎一體﹐開乎三條者也。然爲之者數敗﹐何也﹖不達乎三五一者也。莊子曰﹕能知一﹐萬事畢﹐其此之謂乎﹗

還丹者﹐何以度世耶﹖其食乎日月之精華者也。日月者﹐何也﹖天生玄女﹐地產黃男者歟﹗龍虎者﹐金汞也。金汞相包﹐得乎自然之性﹐此豈非其神乎﹗《黃庭經》曰﹕日月之精救老殘﹐蓋言二景二月也。劉子曰﹕揖二景之暉﹐服五晨之霞﹐其徒繁矣﹐罕有度世長生者﹐何也﹖長生之要在乎保養服食﹐內外兼資﹐非專任一端﹐而後可冀也。

或曰用鉛﹐或曰不用鉛﹐是乎﹖劉子曰﹕聞之上經曰﹕眞人至妙﹐若有若無﹔仿佛大泉﹐乍沈乍浮。中經曰﹕眞人潛深潭﹐浮沈守中規。何謂

也﹖銷鉛爲汞﹐暖汞以投之﹐其始入也﹐寂乎無聞焉。火烈花浮﹐迥然獨異﹐豈非以物處於大泉深潭者乎﹗若謂斯鉛非鉛者﹐莫可知矣。

或謂鼎中有土者﹐亦妄也。眞鉛者﹐大鉛是也。水者﹐位於北方﹐其卦主坎﹐坎生六戊。六戊者﹐土也。火者﹐位於南方﹐其卦主離﹐離生六己。六己者﹐亦土也。故土者﹐戊己之气也﹐非土之土也。此乃坎戊月精﹑離己日光之義焉。故一陰一陽而爲水火。火者﹐以水爲夫焉﹔水者﹐以火爲婦焉。夫婦之道﹐乃爲戊己者也。是以萬物莫不終始於土﹐成土之功用者﹐莫逃乎水火焉。金生水﹐水生金﹐是乃鉛之中生乎黃芽者也。訣曰﹕鉛能制汞﹐汞能伏金﹐金汞成形﹐此銀伏之理也。木生火﹐火生木﹐是乃丹砂之中出乎汞者也。汞何以爲木乎﹖蓋受太陽之气﹐化爲流珠焉。

太陽者﹐日也﹐其出東方。東方者﹐木位也。鉛者則爲金矣﹐何也﹖月生於西方﹐西方者金位也。故還丹者﹐準乎玄象﹐謂日月之符必在於晦朔焉﹐會合德刑之气﹐必順乎卯酉焉﹐出入於乾坤﹐徘徊於子午﹐以天地爲雄雌﹐陰陽爲父母﹐左爲靑龍﹐右爲白虎。《經》曰﹕傾日爲流珠﹐靑龍與之俱﹐此之謂也。世之淺見者﹐乃以水銀和合山澤於器中煆之﹐謂爲樹子﹐始則二物相包﹐後則鉛汞異處﹐或一年﹑或三年﹐銀母成乎赤粉。伏火深者﹐十存四五焉﹔淺者﹐十存二三焉。服之則反害其生矣。彼謂銀從鉛生﹐以鉛精合於汞﹐則自然爲龍虎焉﹐而不知黃芽出於鉛﹐而非鉛也。《經》曰﹕黃芽不是鉛﹐不離鉛中作﹐蓋謂此也。是以龍虎者﹐必以黃芽爲正焉。故古人言﹐終始自相用﹐謂其以汞投鉛﹐以類合類﹐如父制子﹑子制孫者也。火性消金﹐金伐木三榮﹐此還丹之成也。

或聞龍虎之歌曰﹕陰在上也﹐陽下奔也﹐首尾武也﹐中間文也。常於鑪之上置杯水焉﹐何也﹖夫還丹起於陽生﹐修於陰極者也。陽伏在下﹐陰伏在上﹐其有水者﹐必俟乎金長之後﹐水王之時也﹐何謂也﹖自復至於觀﹐歷於十月﹐於是鉛黃旣樹﹐丹道將成﹐子出於母之胞﹐不相涉入矣。陽消陰息﹐金盛水衰﹐魂魄相安﹐剛柔合體﹐然後設陰鑪於上﹐列炎火於下﹐所謂舉水以激火﹐奄然滅光榮者也。《經》曰﹕水盛坎侵陽也﹐火衰離盡昏也﹐陰陽相飲食也﹐交感道自然也﹐斯順時合宜﹐與气相得者矣。眞人者於是蓋夫金丹則爲火化﹐使受陰津之水以潤之﹐可謂妙矣。世之淺見者﹐或以鉛黃花合於水銀﹐緞之爲紫粉﹐或以朱砂﹑水銀﹑雄黃﹑雌黃﹑曾靑﹑空靑﹑礬石﹑雲母合煉而制伏之﹐或以諸靑﹑諸礬﹑諸綠﹑諸灰結水銀以爲紅銀﹐復化之以爲粉屑﹐或以藥煮硫黃而成玉粉﹐或以硫黃用染銅葉煉爲赤丹﹐或以毗霜化銅﹐用鐵縮錫﹐非吾之所爲也。

或曰﹕金﹑銀﹑銅﹑鐵﹑錫者﹐五金也﹔雄﹑雌﹑毗﹑礬﹑膽﹑曾﹑空﹑譽者﹐八石也。劉子曰﹕非吾之所謂者也。子午以成三﹐戊己以爲五﹐此吾之八石之名也。

《經》曰﹕九還﹑七返﹑八歸﹑六居﹐此還丹之玄旨也﹐何謂也﹖金之生數四﹐其成數九焉﹔木之生數三﹐其成數八焉﹔火之生數二﹐其成數七焉。三者﹐以本生之气相合者也。又曰﹕火合於土﹐是爲七返也﹔木合於土﹐是爲八歸也﹔金合於土﹐是爲九還也。水之生數一﹐其成數六焉。金者生水﹐水不得與金合﹐居然自固﹐是爲六居者也。又曰﹕水合於土乎﹖天道左旋﹐日月右行﹐俯而觀之﹐則金生水﹐木生火矣﹔仰而觀之﹐則水生金﹐火生木矣。《經》曰﹕其子右轉﹐其虎東旋﹐卯酉界隔﹐主定二名﹐此之謂歟﹗

九眞玉書篇

以身爲鼎﹐以气爲藥﹔配以陰陽﹐默而交作。

純陽子曰﹕修煉丹者﹐先正其鑪。鑪者﹐鼎之外垣﹐其身是也。其中有長生之藥者﹐神气﹑精液是也。鑪分八門。八門者﹐目也﹑耳也﹑口也﹑鼻也﹐是爲視﹑聽﹑吐納之關﹐素籥闢闔之戶﹐運動各取其宜﹐常固守之﹐勿使形色﹑滋味﹑八邪﹑六賊傷於內眞﹐然後於天地之鑪﹑造化之鼎﹐調和藥物﹐匹配陰陽﹐制煉神气焉。

天者﹐乾也﹑金也。《內景》曰﹕肺宮﹐上爲華蓋﹐下覆諸藏﹐而通於鼻。鼻者﹐天門也。升降呼吸﹐運轉榮衛﹐循環五藏﹐流注一身﹐動變浮沈﹐大小有定﹔如天運星斗﹐地轉江河焉。故天者﹐鼎也。天門連肺﹐出入淸气﹐爲鼎之蓋焉。

地者﹐坤也﹑土也。《內景》曰﹕脾包羅水穀﹐而通於心。心者﹐地戶也﹑咽門也。收納水穀﹐下伏於胃院。其流轉之水﹐內應乎血脈。於是脾受天門升降之气﹐運轉動搖﹐消磨造化﹐以分水穀之淸濁。淸者﹐升於上焦肺宮﹐淸靜之界而爲神气﹑精液焉﹔濁者﹐下泄於大小府。故地者﹐鼎之復气﹐變化萬物者也。胃者﹐造化之鼎也。

日者﹐天魂也﹐太陽之火精也。其位居於乾艮﹐夏王冬衰﹐夜短晝長﹐內藏陰气﹐而隱金雞。金雞者﹐酉也﹐外應於四方。夫金石能生其水者也。故乾爲天金﹐艮爲水石﹐是以水生於山石之中。此陽中有陰也。《內景》曰﹕上焦爲天﹐心爲靈府﹐首爲艮山﹐口爲洞谷﹐出水之源也。水者﹐坤也﹑地也。積陰之气﹐升於上天﹐淩乎華蓋。其零爲雨露﹐浸潤於心宮﹐陽中之陰也。離者﹐外陽而內陰﹐如丹砂焉。本屬於火﹐而中隱水銀。太陰﹐奼女之魂﹐服五彩之衣。離者﹐麗也。其精爲日﹐日有五彩焉。中有絳宮﹐上通於目。目者﹐泥丸之門也。其宮有神﹐天地之主也﹐其德合於無爲﹐修命者﹐先澄其神﹐神淸心正﹐則邪不性矣﹐心不能自伏﹐則內生姦火﹐猶丹砂不死﹐見火則飛者也。然則﹐心者﹐其生命之主乎﹗

月者﹐地魄也﹐太陰之水精也。位屬於坤巽﹐冬王夏衰﹐晝短夜長﹐中隱陽精﹐而藏玉兔。玉兔者﹐卯也﹐東方之木能生其火。此陰中有陽也。《內景》曰﹕下焦五藏曰二腎。二腎中央者﹐丹田也。前有巽海﹐人之水府也。其位在寅。此陰中含陽也。坎者﹐陷也﹐受水之府也﹐故江湖歸巽焉。世不知陰陽之正位﹐以北爲坎﹐南爲離﹐非也。坎者﹐南方坤巽之位也。坎中奇陽者﹐南方巳午之火也。離者﹐北方乾艮之位也。離中偶陰者﹐北方亥子之水也。坎者﹐內陽而外陰﹐如鉛錫焉。是爲陽中產乎白銀﹐砂石之水包乎赤金。金銀者﹐俱陰中之陽也。是爲嬰兒﹐上與太陰奼女合爲夫婦﹐情類相戀﹐凝而成砂焉。然則﹐坎者﹐水海隱龍之宮乎﹗其尊猶帝王處北闕﹐而南面者也。月者﹐地也﹐無陽則萬物不生。

夫萬物者﹐稟天地而生﹐向陽而長者也。況人者﹐萬物之靈﹐可不順天地乎﹗順天道者﹐常存其身之元陽﹐眞一太和﹐純粹之气﹐則坐致長生矣﹐然必晝夜修煉焉。內功者﹐一日也﹔天運者﹐一歲也。升降陰陽﹐運行四序﹐十有二時。其晝則法春夏﹐其夜則法秋冬﹔晝夜終始﹐天地交泰矣。亥﹑子﹑丑之時者﹐應天之冬者也。陰升於天心﹐陽降於水府﹐溫養於腎﹐變煉於骨﹐亦如山石受天地陰陽升降之气﹐化成金銀﹑丹砂﹑銅鐵者也。寅﹑卯﹑辰之時者﹐應天之春者也。陰降於華蓋﹐陽升於鼎鼎之上﹐溫養於肝﹐生成於筋脈﹐亦如天地艸木受陽和之气﹐以生華葉苗蔓者也。巳﹑午﹑未之時者﹐應天之夏者也。陰降於水府﹐陽極於火宮﹐溫養於心﹐變成於血脈﹐眞陽燒煉而爲白乳者也。申﹑酉﹑戌之時者﹐應天之秋者也。陽極而降地﹐陰復而升天﹐溫養於肺﹐變換於皮膚者也。晝夜以應乎四時﹐陰陽以守乎一體。此入聖之道也。

《內景》曰﹕身爲國﹐面爲城﹐耳﹑目﹑口﹑鼻爲門﹐手足﹑四肢爲四方之將﹐以防國之不虞焉。國之君者﹐心也﹔臣者﹐气也﹑腎也。故心爲气主﹐气爲心神。澄靜則和寧﹐猶太平之象者也。神气和合﹐則長生久視矣。君者﹐絳宮純元眞一之气也﹔臣者﹐坎宮太陰玄冥之液也。天降眞气﹐化生萬物﹐猶臣受恩也﹔地升陰气﹐凝成雨露﹐滋潤萬物﹐猶臣利民也。心連於舌之下﹐有玉池焉。左曰金精﹐右曰玉液﹐本出於坎宮者也。气升於上﹐化爲雨露泉澗﹐浸潤於心﹐心則活矣。臣利國也。腎者﹐純陰眞一太和之宮也﹐其气本生於離位者也。降气於下﹐溫養丹田二腎中央曰丹田焉。君之聖也﹐治身者猶治家歟﹗

身者﹐宅也﹔五藏者﹐宮也。乾天者﹐父也﹔坤地者﹐母也。坎﹐中男﹔離﹐中女也。震﹐長男﹔巽﹐長女也。艮﹐少男﹔兌﹐少女也。三男﹑三女﹐夫婦配焉﹔乾父﹑坤母﹐匹偶成焉。東宮者﹐肝也﹑木也。以甲爲兄﹐乙爲妹﹔己爲甲之婦﹐庚爲乙之夫﹐故肝得水而沈﹐木帶金之气者也。西宮者﹐肺也﹑金也。以庚爲兄﹐辛爲妹﹔乙爲庚之婦﹐丙爲辛之夫﹐故肺得水而浮﹐金帶木之气者也。南宮者﹐心也﹑火也。以丙爲兄﹐丁爲妹﹔辛爲丙之婦﹐壬爲丁之夫﹐故心能拒於火者也。北宮者﹐腎也﹑水也。以壬爲兄﹐癸爲妹﹔丁爲壬之婦﹐戊爲癸之夫﹐故腎者﹐火之气者也。中宮者﹐脾也﹑土也。以戊爲兄﹐己爲妹﹔癸爲戊之婦﹐甲爲己之夫﹐故脾能納穀﹐土帶水之气者也。此所謂造化之鼎者歟﹗

眞象者﹐鑪之中天地﹑日月﹑星辰﹑河漢﹑山嶽﹑江海﹑艸木﹑風雲也。鑪者﹐吾之身也。天者﹐乾也﹑金也。華蓋者﹐則其肺也。玄象﹑星斗﹑天輪﹑日月者﹐則其上焦榮衛血气流行之度也。太淸玄界之上下﹐而分淸濁者﹐則吾之中焦羅膈也。五嶽羣山者﹐則其首面也。澗谷者﹐則其口鼻也。泉源者﹐則其津液飲食也。江河共奔大海者﹐則其飲食聚於水穀之府也。雲雨生於山谷者﹐呼吸之气也。吹以爲風﹐呵以爲云也。艸木者﹐則其毛髮也。天地長久者﹐得正一眞元之道也﹐吾天地鑪鼎之中﹐陰陽交合﹐不失元气﹐而得自然﹐亦可以長久矣。

何以言之﹖夫人稟天地而生﹐其內亦有天地長久之道﹐能於內境而識知天地﹐交合陰陽﹐抱養神气﹐精液日月旣滿﹐惡有不長久者耶﹖其要在乎變煉五行而已。

五行者﹐五藏也。以戊己鼎鼎之器﹐調和四象﹐變轉五行焉。水者﹐液也。液中有金﹐謂之金液。金克木﹐木中生火﹐火復煉金﹐四象還返﹐皆主於土者﹐神也。神得其道﹐升爲仙﹔失其道﹐沈爲鬼矣。修眞者﹐宜去繁華﹐絕嗜欲﹐屏鮏羴﹔淸今消遙﹐潔嚴齋戒﹐登壇入室﹐擇日俟時﹔背陰向陽﹐閉目而坐﹐握固冥心﹐開闢鑪門﹐以運火候﹐修煉其五藏焉。其功必經乎九轉。四月者﹐三轉也﹔一周者﹐九轉也﹔三年丹成。其大方寸﹐其重一斤﹐陰陽各半焉。外應六十四卦之爻一斤者﹐三百八十四銖也。六十四卦者﹐三百八十四爻也﹐陰陽之大數也。

道樞卷之二十七

至遊子曾慥集

金液龍虎篇

善爲丹砂﹐保命全家﹔育成奼女﹐儷以黃芽。

任子名象遇天眞子張中孚常爲金部郎致仕﹐任子於慶曆七年見之於歷陽﹐而得龍虎之訣。曰﹕金丹七十二名﹐皆藉三五一而成者也。

夫自五帝以後﹐至於吾宋慶曆之元﹐飛升者﹐六萬餘人﹐無有不煉神水華池者也。其出自五行﹐入於虛無﹐是知神水者﹐乃三才天地人也之元气﹐五行之眞精者也。於三丹田上下循環﹐是爲還丹﹐其藥有五味焉。扁鵲曰﹕酸﹑咸﹑辛﹑甘﹑苦﹐是河車等也。用火候以煉之﹐斯爲大丹矣。用鉛不用鉛﹐須向鉛中作﹐此神水爲鉛汞者也。

大藥之名﹐凡二十有四﹕曰神水﹐曰杳冥精﹐曰還丹﹐曰眞一﹐曰水中金﹐曰黑鉛﹐曰河車﹐曰五彩﹐曰五味﹐曰坎

男﹐曰眞汞﹐曰白金﹐曰白虎﹐曰金精﹐曰五常﹐曰地藥﹐白地魄﹐曰曰魂﹐曰月花﹐曰鉛黃花﹐曰玉華﹐曰水虎﹐曰玉蟾﹐曰黃芽。此二十四气﹐隱奧之玄關也。歌曰﹕孰爲丹砂﹖濟命濟家﹐養成奼女﹐嫁與黃芽。此大藥也。夫得天地之精﹐在於元宮者﹐造化自然之道也﹐是所謂三五一也。何也﹖

三者﹐三才之象﹐神﹑气﹑精也。然華池者﹐出自五行焉。外紅內白﹐非世之朱砂也。取於火中﹐故名朱雀﹔出於靑白之汞﹐故名奼女。黃婆爲之媒﹐娉於北方之七﹐此非世之所用朱砂﹐內出水銀爲汞者也。古先至人所論﹐惟鉛汞﹑神水﹑華池三五一而已。

大藥之名又有二十四焉﹐曰玉液瓊漿﹐曰華池﹐曰杳冥精﹐曰恍惚﹐曰五行精﹐曰坎男﹐曰離女﹐曰火龍﹐曰水虎﹐曰木精﹐曰靑龍﹐曰白虎﹐曰猛三花﹐曰曰魂﹐曰金烏﹐曰玉兔﹐曰地馬﹐曰離宮﹐曰夫婦﹐曰金液﹐曰赤龍﹐曰白芽﹐曰白雪﹐曰月魄。此所謂夫婦匹配﹐赤白相扶﹐黃土爲壇﹐眞正之道也。

夫華池煉藥者﹐蓋用火候焉。煙出旣盡﹐火飛如星﹐五彩光明而作聲﹐煉成斯如霜雪﹐如珠玉﹐此柢在於五行而已。世之金石頑物也﹐非能變轉而爲丹者也。

《經》曰﹕靑帝護魂﹐白帝侍魄﹐赤帝養气﹐黑帝通血﹐黃帝中主五行眞精。此所謂大藥也。於是大丹之名﹐又有二十四焉﹕曰大還﹐曰金丹﹐曰玉液﹐曰龍虎﹐曰二气﹐曰四神﹐曰五霞﹐曰神砂﹐曰光明﹐曰流珠﹐曰返魂﹐曰奪命﹐曰靈蕓﹐曰養命﹐曰延壽﹐曰坩靈﹐曰萬靈﹐曰絳雪﹐曰伏火﹐曰素流﹐曰快活﹐曰延齡﹐曰返童﹐曰壽仙。此並按於人之身者也。彼世用五金﹑八石以火煆之﹐其亦謬矣。蓋不知鉛汞之靈﹐惟在杳冥恍惚之問而已。汞在於砂中﹐而金在於鉛者也﹐汞在於鉛中而水在於金者L也。夫不得其訣﹐始難求乎﹗或不達金丹而爲存想吐納﹐吞霞服气﹐餐松餌柏絕食﹐此非吾所謂大道也。

道有三﹐其上曰抱一。抱一者﹐聚五行爲一。天地至精﹐陰陽匹配﹐夫婦相乘﹐煉精采气。其采有日辰﹐其取有時候﹐用八卦以增喊火候焉﹐用水火以旣濟其用焉﹐煉之數足﹐是爲飛仙之品矣。其中日富國安民。富國安民者﹐擒龍於深潭﹐伏虎於坎戶﹐按八卦之藥﹐聚於九宮﹐於是九還七返焉。其下日彊兵戰勝。彊兵戰勝者﹐神交體不交﹐關鎖其下﹐永鎖丹田焉。夫能明三五一者﹐修煉五行之精气﹐送在於元宮﹐用火候以煆之﹐功成九轉﹐可以返本還元矣。

大還丹者﹐何也﹖五穀之精气也﹐煉之可以長生矣。三五一者﹐何也﹖三者﹐三才也﹐神﹑气﹑精也。五者﹐五行也。五行之中﹐精﹑血﹑气﹐合和而有五味﹐五味之中取五穀之精者也。《陰符》所謂五味可以長生者乎﹖五穀能盜人而死﹐而人不能盜五穀之精﹐爲可嘆也﹐一者聚五行於元宮﹐用火候煉之﹐而成眞一者也。

太白還丹篇

泥丸之高﹐元气攸捨﹔來如洪河﹐自天而下。

淸虛子太白山人王元正自號﹐唐喜兀時人曰﹕修丹之訣﹐在乎靜心於室內﹐子之後﹐午之前﹐先調其气气和爲佳﹐其名曰法澡浴。以左右手搓其掌熱﹐上摩其面﹐下令周身﹐然後起天立地焉。以左右手叉之﹐盡力越於頂﹐上托於天﹐此所謂起天者也﹔以足盡力踏地﹐聳其身﹐此所謂立地者也。其起功﹐不可犯弦﹑望﹑晦﹑朔﹝八日上弦﹐二十三日下弦﹞與﹗

夫卯酉之月﹐彭居﹑彭僑﹑彭質﹝三尸之名﹞俱守靈府。靈府﹐心也﹐知之必爲魔焉。於是先補其肝﹐想肝之中﹐有靑龍盤旋﹔然後想靑龍之目﹐有光從吾之目出﹔乃出噓之气﹑咽噓之气皆九過。次補其心﹐想心之中有朱雀﹐如鳳有赤气﹐從其腹出﹐至於吾口﹐遂呵之三過。次補其脾﹐想脾之中﹐有勾陳龍身﹑烏貲﹑虎耳﹑龍角獨角也﹐口出黃气﹐至於吾口﹐乃以舌柱其聘﹐然後呼之十二過。次補其肺﹐想肺之中有白虎﹐鼻出白气﹐至於吾口﹐從鼻而出﹐咽之七過。終補其腎﹐平坐長展其足底﹐以手拔其足底﹔然後閉气移時﹐想腎之宮﹐二脈黑气自出目內﹐灌於其口﹐而爲金玉之液﹐是爲華池神水。

凡補五藏者﹐用七十二日﹐謂之小還丹﹐可以去疾而已。於是扣齒集神者三十有六﹐開闔其目﹐以左右掌掩其耳﹐用其指擊頂後﹐左三右四﹐是爲擊天鼓﹔已乃安坐﹐左手之三﹐右手之四﹐叉手腎堂﹐是爲想壺中天地焉。壺中天地﹐不離於身者也。

左目﹐日也﹔右目﹐月也﹔泥丸﹐天也。泥丸何以爲天乎﹖如天之不可升也。聖人有法﹐返本還元﹐使元气歸於泥丸﹐則天門開﹐而通去來﹐如黃河自天漢而下﹐流入於海者也。髮﹐星辰也﹔耳﹐幽谷也。參羅爲萬象也。鼻﹐玄牝也﹔口﹐天倉也﹔舌﹐赤龍也﹐倉言受眾物﹐龍言耕也。喉﹐樓閣也﹐謂之十二樓環者也。五藏﹐五嶽也﹔六府﹐六曹也﹔﹝五嶽﹑六曹﹐已見百問篇中﹞三焦﹐三臺也﹔﹝上爲太師﹐中爲太傅﹐下爲太保﹞四水﹐四瀆也﹔﹝已見百問篇中﹞汗﹐雨也﹔气﹐風也。臍之下有精海如環焉。左右各三十六轉﹐想環之中而有玉女﹐以揖之出入於右腎。右腎者﹐玉堂也﹔左腎﹐命門也。二腎相去二寸五分﹐其精本重一斤﹐應於乾坤﹐及施泄之後﹐自十有六歲﹔至於二十有四歲﹐其少二兩﹐應於姤卦﹔三十二歲﹐其少四兩﹐應於遁卦﹐行則气喘足痿矣﹔四十歲﹐其少六兩﹐應於否卦﹐腰脊痛而四肢弱矣﹐臍之下攪刺而目昏矣﹔四十八歲﹐其少八兩﹐應於觀卦﹐髮白而皮皺矣﹔五十六歲﹐其少十兩﹐應於剝卦﹐凡事不能爲矣﹔六十四歲﹐其少十二兩﹐應於坤卦﹐元气敗而惟恃穀气矣﹔七十二歲﹐餘二兩而已﹐應於師卦﹐以地變水者也﹔八十歲﹐其气盡矣﹐應於明夷之卦﹐水盡而屬火﹐至此其亡矣。

故學道者﹐先伏奼女焉。想其玉女入於右腎﹐而歸於閠闥﹐而收之者焉。然後想玄武﹑龜蛇之形﹐懼其傷於玉女﹐使彊避之﹐是爲伏奼女者此也。於是收其三魂﹔曰胎光﹐曰爽靈﹑曰幽精。祝曰﹕未知者﹐使吾知焉。

命之居於坎戶﹐在吾左右﹐如是三呼之﹐想其魂神入於精海﹐然後左三宮﹐右七宮﹐於是安坐﹐行咽龍虎之法﹐滿口成气﹐咽之爲虎矣。一龍一虎﹐再咽一﹐送之自喉﹑想如大江入於精海﹐又咽虎如前焉。其行三過﹐凡六咽﹐乃送之入於精海﹐想如三江焉。又咽龍虎者三過﹐三三九過﹐復咽一龍一虎如前焉。龍虎各九過﹐是爲十有八方送之﹐想如九河至於精海。又行龍虎二七過﹐計十有四過方送之﹐想如大海至於精海。前後龍虎共八十咽﹐復起再坐﹐再行摩脈者三過﹐復咽龍虎如前焉。滿八十之數﹐又摩脈﹑咽龍虎如前﹐於是蓋三過矣。咽之數是爲二百四十﹐應於二十四气焉。方其神精充﹐則想如海濤湧於臍下﹐更八十一日﹐方行龍虎之丹。童子未施泄者﹐不必用咽龍虎之法也。於是坐定先衮精海混沸﹐已而澄靜湛然﹐乃合滿口﹐以赤龍耕之﹐津液滿口﹐分爲三咽﹐是爲龍焉﹐其气滿口﹐分爲三咽﹐是爲虎焉。送至於精海﹐上在水面﹐以意丸之﹐如彈三過﹐斯爲丹矣。想心之火而從心出﹐下至水面煆之﹐次想脾土﹐蓋之火減﹐則開脾土﹐復煆之﹐如斯三過﹐丹成則沈於水中矣。於是復如前結之﹐再造龍虎九過﹐爲丹九丸﹐是爲九轉者也。古語曰﹕龍隨虎去隨巖洞﹐龍入水兮虎亦從﹔雷火燒時鬐鬣焦﹐雲來雨去山嶽動。比之謂也。譬如夫婦焉﹐火﹐女也﹔水﹐子也﹔土﹐媒也﹐由是而成焉。

凡一過用三龍三虎﹐十二火應一日十有二時焉。九轉者﹐應於九宮﹐共爲一百八之數。然後用河車般載之法﹐動關鎖﹐舉金鐘﹐舉天秤﹐三舉谷神穀道﹐促气入於脊骨﹐以气縮而上之﹐想丹砂與精同路﹐而升至於頂﹐則三點之﹐使入於泥丸﹐昂首左轉﹐是爲回精補腦者也。然後於日出之初﹐西坐東向﹐想其日如輪輯之車而吞之﹐凡七十二咽﹐亦用河車拗起﹐入於頂後﹐爲之枕而枕焉。至十三日﹐於月出之時﹐背日對月而坐﹐想如前焉。八十一咽﹐至二十三日乃止。後月八日﹐想月抱之﹐是爲戴日挾月者也。夫日﹐陽也﹐用七十二咽﹐陰數也﹔月﹐陰也﹐用八十一咽﹐陽數也。此陰陽顚倒之法乎﹗然後安想腎之奼女﹐裸形而懷欲﹐則想心火燒之。古語曰﹕用鉛不用鉛﹐須向鉛中作﹐蓋謂此歟﹗世不知其理﹐乃爲幃中陰丹﹐以殞其命焉。

仙者﹐內丹就外丹方成矣。故能用大藥化瓦礫以爲金﹐或者見之而不知其身﹐有眞鉛﹑眞汞﹐乃以水銀爲汞﹐黑錫爲鉛﹐欲變銅爲銀﹐不亦誑哉﹗於是一咽其津﹐下入於肝﹐想肝之中靑龍赴腎宮﹐以迎奼女。奼女見靑龍而乘之﹐所謂子母之气﹐何也﹖靑龍﹐木也﹔奼女﹐水也。迎之上入於頂門﹐乃想三魂與眾神俱入焉。頂門者﹐泥丸也。然後想心火下﹐自各神關而起﹐周於身﹐上下俱然﹐如肝神之像乃點之﹐初點二十有一﹐想其彭居﹐形如道士﹐棄簪履而走﹔再想火燒之﹐如點首二十有四﹐想彭僑牛首人足﹐彭質如獸。七魄者﹐或雞首﹑狗足﹐或形夜叉﹐或形女子﹐或形風伯﹐或形獵犬﹐或負弩﹐或持魚﹐於是皆逃焉。故焚身百日﹐屍蠱盡矣。然後用胎息之法﹐靜意守志﹐去其囂煩﹐專一而不亂﹐於是安坐如前﹐吞日月之法﹐然後想脾之上有地﹐地有金鼎﹐鼎有嬰兄﹐如吾之形在鼎而跪﹐以左右手附肩﹐仰面開口﹐乃明日華﹑月華之精﹐金液﹑玉液之體﹐如前數吞之。夜或無月華﹐則以金液﹑玉液三十六咽也。日月俱得其時﹐則以時用火焉。每七日嬰兒一轉﹐二十八日是爲四轉﹐於是一使火焉。火在鼎之下﹐想土以覆其上﹐火在地鑪之內﹐地鑪基於鼎者也。日行百八之數﹐火入下時﹐從鼎鼇之旁過焉。如是四轉一動火﹐如養火之法﹐滿十過則胎息成矣。大火一煆﹐先去玉蓋﹐於是嬰兒者爲長生之子﹐如遭火必走其上﹐故自然在於頂門而飛﹐此大丹之成也。女子修之﹐想嬰兒在鼎﹐常以玉器蓋之以益頭﹐火養之﹐然後未濟。聖胎旣出﹐而日遊行﹐行不可遠焉。

鼎者﹐何也﹖不離乎肝心脾肺腎也。鼎者金也﹐其高四寸﹐其趾二寸﹐應於肺者也。寵﹐土也。其積三層﹐其高五寸﹐應乎脾者也。炭﹐木也爲焚身旣畢﹐故木爲炭﹐應乎肝者也。火﹐心也。腎﹐烈女也。而生嬰兒﹐蓋精華之元气也。上以玉液爲蓋﹐故鼎之蓋裹於心。心者﹐能攝萬象作聖胎﹐不得心則無所成矣。

乾﹐天門也﹔坤﹐地戶也﹔艮﹐鬼門也一﹐巽﹐風門也。腎﹐水也﹐王於冬之季者也。是爲烈女﹐玄武之象。五行顚倒之法﹐則心以腎爲夫﹐交合精气﹐以產聖胎焉。脾﹐土也﹐王於四時之季者也。是爲男子之象﹐能爲寵﹐以和合陰陽﹐而成其道﹐故曰黃婆爲媒焉。肝﹐木也﹐王於春之季者也。是爲尙書靑龍之象﹐木本生火﹐火生木﹐反燒爲炭﹐故曰長生炭焉。

內丹者﹐三年而成。三年之中﹐卯酉不用二月﹑八月﹐所用者三﹑十月而已。先補五藏者﹐七十有二日﹔次補精者﹐八十有一日。爲龍虎者﹐百日﹐吞月者﹐八十有一日﹐以日計之﹐此十月也。吞月者﹐月得十有四日﹐八十有一日﹐則爲七月矣。焚身者﹐百日則爲三月矣。前後共二十有一月。又以十月養之﹐此三年所以成大丹也。

聖胎旣就﹐於是有踐步之法。想其嬰兒旣出﹐以日計月﹐其行步日倍之﹐自十步﹑二十步﹐以至百步﹐三之日可行千里焉。嬰兒百日﹐狀如八歲之童﹔一年則與其體同矣。然一紀之內﹐遇難則行事﹐當有三焉﹕曰投胎﹐曰移捨﹐曰拒殺鬼。投胎者﹐何也﹖其要在乎識外境而已。見大屋高堂者﹐龍也﹔茆捨者﹐駱駝﹑騾馬也﹔氈車者﹐龜鱉也﹔舟車者﹐虫蛇也﹔錦帳者﹐狼虎也﹔茆庵者﹐牛也﹔裘者﹐象也﹔稷輿者﹐猜羊也﹔寶相花者﹐雞也﹔白芙蓉者﹐鵝也﹔白蓮者﹐鴨也﹔黑漆閣者﹐犬也﹔黃衣者﹐獐鹿也﹔錦衣者﹐雉也﹔林中百花者﹐百烏也﹔氈帳者﹐獸也﹔嬰甲者﹐魚也﹔入水者﹐虫蛆也﹔眾陷陣者﹐蜂也﹔眾同名者﹐蟻也﹔甕盎者﹐螺也﹔人行山中者﹐虱也﹔執劍戟者﹐蟹也﹔入井者﹐爲女也﹔墜山者﹐爲男也。

移捨者﹐何也﹖先相識者﹐其已入冥﹐是爲空捨﹐須其先不病風玲﹐其精牢實﹐乃可移之。童男者﹐上也﹐故吾入其中﹐而再修之如前焉。

拒殺鬼者﹐何也﹖修道者﹐住胎未成﹐出胎未遠﹐忽有大限。何以制之﹖夫五心有一痛者﹐斯大限至也五心者﹐兩手﹑兩足心與其心也。乃安坐靜室﹐作朝眞之想。朝眞者﹐冥心﹐內有其耳目鼻舌手足﹐與夫壬癸之冗﹐皆用鎖焉。以齒爲城﹐以心爲火﹐以焚其身﹐見鬼勿怖。心者﹐帝王也﹐藏三於鼻足爲三臺﹐以照萬臣者也。肝之神統三萬六千精光﹐神守其左。肺之神統一萬二千形影﹐神守其右。脾之神統八萬四千毛孔﹐神守其前。腎之神統五萬精華元气﹐神守其背。頂之神﹑首之神統髮﹐神守於上宮。膽之神守於下部。六府者﹐六丁也﹐與其鬼戰﹐鬼自退矣。三五日之後﹐或再至焉﹐則棄其城﹐直上天曹﹐或爲列仙﹐或爲地仙。仙者﹐必有劍。其鑄之也﹐以身爲鑪﹐精气爲鐵﹐日華﹑月華爲鋼﹐肝爲炭﹐肺爲輔﹐心爲火﹐脾爲泥﹐腎爲模﹐膽爲礪石﹐余鐵爲匕首。其何以鑄之乎﹖日惟想而已。於是又有金錘﹐每咽龍虎﹐不至於腎﹐而並納於肺之上。肺﹐金也﹐一鑄而成矣。

道樞卷之二十八

至遊子曾慥集

太淸養生上篇

古有精方﹐出於太淸﹔始以去病﹐終以通靈。

赤松子曰﹕左右手叉首上﹐挽首至於地﹐五吸五息﹐可以止脹气者也。叉首胸腹之前﹐左右搖首不息﹐至極而止﹐可以引面耳﹐邪气不復得入者也。

左右手叉腰之下﹐左右自搖﹐至極而止﹐可以通血脈者也。左右手叉胸之前﹐左右極引﹐可以除皮膚中之煩气者也。

寗先生曰﹕行气者﹐治內者也﹔導引者﹐治外者也。

解髮東向﹐握固﹐不息者一通﹐舉首﹐左右導引﹐以手掩左右耳﹐可以使髮不白者也。

以手指拾頸邊之脈﹐二通可以使目明者也。

東向而坐﹐不息三通﹐手箔鼻左右孔﹐可以治鼻息肉者也。正坐自動﹐搖左右臂﹐不息十二通﹐可以愈勞及水者也。左右側臥﹐不息十二通﹐右有飲疾﹐則右側外﹐左亦如之﹐可以去疾者也。

日之初出及其中其入﹐向日正立﹐不息九通﹐仰首吸日之精光﹐咽之﹐可以益精者也。

左右手交叉頤下﹐自極至肺气﹐可以已暴咳者也。

舉手交首之上﹐相握自極﹐可以治脇痛者也。

舒左手﹐右手在下﹐握左之拇指自極﹔舒右手﹐左手在下﹐握右之拇指自極﹐可以治骨節痛者也。

以右手從首之上來下﹐又挽下手﹐可以愈頸不能反視者也。

左右手反折自極張弓﹐可以補五藏不足之气者也。

坐於地﹐交叉左右足﹐以左右手從曲足中入﹐低首叉頸上﹐可以除久寒者也。

東向坐﹐仰首﹐不息五通﹐以舌撩口中﹐沫滿二七咽之﹐可以止口漧苦者也。

低首下視﹐不息十二通﹐可以痊風疥惡瘡者也。

北方箕踞﹐以手挽足五指﹐可以損伏兔痿屍筋急者也。

箕踞﹐以左右手從曲足入﹐據地曲足﹐加其手﹐舉其屍﹐可以消淋瀝孔痛者也。

正坐﹐以左右手交背之後﹐其名曰帶縛﹐可以利大搜﹐療虛贏者也。

以一手上牽繩﹐一手下持其足﹐可以消尸之久痔者也。

坐而直舒左右足﹐以左右手相叉﹐以挽其足自極﹐可以愈腸不受食而吐逆者也。

左右手捉繩﹐輸轤倒懸﹐令足反在其上﹐可以愈首眩風癲者也。

彭祖曰﹕導引者﹐自子至寅爲之﹐勿飽食沐浴焉。挽左右足﹐五息而止﹐可以引腹中去疝痕﹑利九竅者也。

仰左右足指﹐五息而止﹐可以行腰脊﹑脾及偏枯者也。左右手內相向﹐五息而止﹐可以引肺去咳逆上气者也。左右手舉膝﹐置心之上﹐五息而止﹐可以愈腰之痛者也。

王子喬曰﹕枕高四寸﹐足相去各五寸﹐手去身各三寸﹐解衣抱髮﹐正偃外﹐勿有所念﹐以鼻徐納气﹐以口出之﹐各致其藏﹐終而復始﹐欲休則先極之而止﹐勿彊長息﹐久習則自長矣。气之往來﹐勿使耳有聞焉﹐若存若止﹐爲之百脈動﹐腹嗚有聲。行之者﹐何疾之有哉﹖

凡導引﹐虛者﹐閉目﹔實者﹐開目可也。虛者﹐補之﹔實者﹐瀉之可也。

以口納气﹐以鼻出气﹐所謂補者也﹔閉口溫气咽之﹐所謂瀉者也。

病在胸中者﹐枕高七寸﹔病在心下者﹐枕高四寸﹔病在臍下者﹐去枕。

引首病者﹐則仰首﹔引足病者﹐則仰足十指﹔引胸中病者﹐則挽足十指﹔引臂病者﹐則掩臂﹔去腹中寒熱及身熱者﹐皆閉气張腹焉。

左脇側外﹐以口納气﹐以鼻吐之﹐可以除積聚不快於心者也。坐而伸腰﹐徐以鼻納气﹐以右手持鼻﹐可以除目晦﹑相出與夫鼻息肉﹑耳聾者也。

右脇側臥﹐以鼻納气﹐以口小咽气數十﹐左右手相摩熱﹐以摩其腹﹐令其气下出之﹐七息而止﹐可以除脇與皮膚痛者也。

覆外去枕﹐立左右足﹐以鼻納气者﹐十有六復﹐以鼻微出之﹔其入也﹐亦勿合鼻﹐知之可以除身中熱及背病者也。

端坐左右手相叉抱膝﹐閉气鼓腹﹐二七或三七﹐气滿卽吐﹐於是气皆通暢﹐行之十年﹐可以卻老還嬰者也。

端坐使左右手如張弓滿射﹐可以治四肢煩悶及背急者也。

端坐伸腰﹐舉右手仰掌﹐以左手承左脇﹐以鼻納气自極﹐七息而止﹐可以除胃寒及食不變者也。

端坐伸腰﹐舉左手仰掌﹐以右手承右脇﹐以鼻納气自極﹐七息而止﹐可以除瘀血結气者也。

正偃外﹐端展其足臂﹐以鼻納气自極﹐七息而止﹐搖其足三十﹐可以除胸足中寒﹑周身痺﹑咳逆者也。

左右手抱其首﹐宛轉上下﹐其名曰開脇﹐可以除體之昏沈不通暢者也。

踞而伸右足﹐以左右手抱左膝﹐仰首而伸其腰﹐以鼻納气自極﹐七息而止﹐左亦如之﹐則可以除難屈伸拜起及經中痛﹑瘀痺者也。

踞而以左右手抱左右膝﹐以鼻納气自極﹐七息而止﹐可以除腰痺背痛者也。

偃臥展左右經﹑左右手﹐外踵指相向﹐以鼻納气自極﹐七息而止﹐可以除膝寒﹑經痛者也。

偃外展左右經﹑左右手﹐二踵相向﹐以鼻納气自極﹐七息而止﹐可以除肌不仁及足經寒者也。

偃臥展左右經﹑左右手﹐仰足指﹐以鼻納气自極﹐七息而止﹐可以除腹中弦急切痛者也。

端坐伸腰﹐向日仰首﹐徐以口納气﹐因而咽之﹐三十而止﹐可以去心下積聚者也。端坐直腰﹐舉右手仰掌﹐以左手承右手脇﹐鼻內之气﹐可以除胃食不變者也。

直腰展左右臂﹐鼻內气閉之自極﹐可以除脇之積聚者也。

《經》曰﹕東向而坐﹐握固不息﹐一通舉手﹐左右導引﹐以手掩左右耳﹐以指箔二脈之邊﹐五通可以明目﹑黑髮﹑去風者也。

《經》曰﹕夜外服气者﹐先須淘轉其故气者﹐閉目握固仰倚﹐左手拳於乳間﹐以左右耳脈舉背及屍內﹐閉气﹐而气海中之气﹐復自內出﹐斡而轉之﹐呵而出之﹐一九而止﹐然後可以調服气矣。

《經》曰﹕夫人稟天地之元气者也。凡咽納吐納﹐自然內气與之相應焉。從气海之中隨吐而上﹐直至於喉﹐俟其吐極﹐則連鼓而咽之﹐汨汨有聲﹐由左而下﹐經二十四節。女子則由右而下﹐以意送之﹐以手摩之﹐令其速至五於气海。气海者﹐在臍之下三寸是也。服气之初﹐其中未通﹐則必摩而助之。一閉口而連連咽之﹐其名曰云行﹔取口之津液同咽之﹐其名曰雨施。其初內气未流行﹐則不能連咽﹐行之三年﹐則气自流通﹐不摩而自下﹐斯可以成功矣。

《經》曰﹕左右伸其臂﹐不息九通﹐可以愈臂痛及勞殘者也。

以左右手﹐如托千斤之石﹐左右互爲之﹐可以終身無病者也。

左右手抱左右足﹐不息十二通﹐可以消穀﹑輕身﹑益精﹑去疾者也。

踞坐合左右膝﹐張左右足﹐不息五通﹐可以去鼻口熱瘡及五痔者也。

交趺而坐﹐叉左右手﹐著首之上﹐挽首結下著地﹐不息五通﹐可以益气力者也。

左右手抱左右膝﹐著於胸中﹐不息三通﹐可以止腰痛腎疝及背膂疼者也。

太箕坐﹐以左右手投左右足五指自極﹐低首至地﹐不息十二通﹐可以治頸項腰背痛及聰耳明目者也。

交趺而坐﹐以左右手交叉著首之下﹐自極不息六通﹐可以治腰痛不能反顧者也。

仰首以手摩其腹﹐以手持其足距壁﹐不息十二通﹐可以治膝痺不任行步及腰背痛者也。

正坐﹐以左右手交於腎之後﹐可以治虛羸﹑利大小便者也。

正坐仰天﹐呼出醉飽之气﹐可以立消酒食﹐更爲之﹐可以凍而不暑者也。

外轉左右足十過﹐內轉亦如之﹐可以補虛損及益气者也。

赤松子曰﹕先長跪﹐以左右手向前各分開﹐以其指外向﹐次左右手夾叉其腰之左右﹐次以右手扳腰﹐左手高於首而止。次右手伸後﹐左手叉於腹前﹐次緩形長跪﹐左右手更伸向前﹐更屈從後﹐以叉其腰﹐次高舉左右手﹐常爲之則耳目聰明﹐百疾不生而延年矣。每次皆長跪爲之。

葛仙公曰﹕吾聞辟穀服气者﹐晝夜十二時﹐共五百四十咽﹐周而復始。

然先無修行﹐未餌藥石﹐元气未充﹐而頓絕食﹐兩未相接﹐此其自取危亡者也。或曰﹕以咽多爲限﹐以飽爲功﹐百日之內﹐關節未開﹐如此行之﹐腹當脹懣﹐豈攝理之道乎﹗

所謂服气者﹐胎息也。如嬰兒之在胎﹐十月不食﹐而能長養﹐蓋得元气之故也。及其生也﹐吸其外气﹐則有啼號之聲﹐且知燥濕饑飽﹐是乃失元气之故也。今之鼻引而咽者﹐亦外气也﹐豈足服之耶奮然服气者﹐要當無思無慮﹐冥心絕緣百念俱忘﹐則元气自至﹐因而咽之﹐各歸其位矣。

或曰﹕五方各在於五藏﹐須思念而服之。葛仙公曰﹕非也。思念財有綠﹐有緣則心不寧﹐心不寧則气不安﹐气不安則無自然﹐無自然則气失度﹐而納邪气﹐疾於是乎生矣。

或曰﹕十五日前從手而出﹐十五日後從足而出。非也。存想者﹐爲其有所苦而用之。如《黃庭經》曰﹕曰﹕物之不幹泰而平﹐謂其無想念者也。

或曰﹕十息一屈指﹐至七十息則一咽焉。葛仙公曰﹕非也。咽气者﹐存心於無爲﹐委形於無身﹐行止寢興﹐任性自然﹐腹空則服﹐有疾則攻﹐披屈指以紀其數﹐不亦勞乎﹗

或曰﹕鼻長引其气﹐蹙而咽之﹐良久更服相續而下﹐如瓶注水。葛仙公曰﹕此其害足以殺人者也。惟於行止寢興﹐鼻常引以納淸﹐口常吐以出濁。濁者﹐五藏飲食之气也。如其喉乾﹐則合口任鼻中出入﹐於是津液生矣。服气者﹐夜寤及寅之時﹐內調其气﹐以吐納焉。仰臥展手足﹐低枕息心定意﹐無思無念﹐以住其气﹐鼻引口吐﹐出入兀然﹐閉口而納之﹐有气則引上入口﹐微而咽之。凡一咽﹐以手摩散之﹐以意送之使下焉。其摩之也﹐隔二三十气爲砂矣。上焦通﹐則咽下過於臍﹔如未通﹐則在乎心胸﹐俟至食時﹐覺心上空下泄气通則食﹐未饑則勿食﹐食勿過飽﹐飽則妨气矣。食已﹐俟心上空﹐復服其气。初學者﹐三焦未通﹐關節未開﹐多服之則壅塞矣。十日加三五咽﹐百日滿百咽﹐百五十日更加三四十咽﹐二百日則二百咽﹐周年之後﹐其气之通﹐關節之開﹐惟俟腹空﹐則咽三五相連焉。一日不過乎三百而已﹔三年之後﹐其气周旋﹐而大通於五藏。於是骨體堅溢﹔皮肉滿實﹐則不限咽之數矣。服气者﹐日朝惟宜食淡水粥﹐日午食淡麵餅﹐晚食淡餑飥。最忌酥油枯膩﹑生菜蘿葡陳臭等動气之物﹐及忌熱羹﹐每食畢﹐卽開口吐五味之毒。如覺飽悶气滯﹐則須靜坐調气﹐少時卽散而下泄焉。

或曰﹕不可下泄﹐宜固密焉。葛仙公曰﹕此非也。五藏先有宿惡之气﹐固而不通泄﹐則必痛悶﹐故气未出﹐新气相衝﹐斯能爲患矣﹐可不下泄乎﹗葛仙公曰﹕煉气者﹐何也﹖服气之時﹐有餘暇則於靜室散髮解衣﹐覆袁正身仰臥﹐展其手足﹐而勿握固﹐施爭席於地﹐通理其髮﹐垂於席上﹐卽調其气﹐俟其得所而咽之﹐咽後閉之﹐盡气令悶﹐則冥心無思﹐任其气所之﹐其气悶﹐則開口放出焉。其初气出﹐喘急則調其气﹐七過八過﹐以至十過﹐及其气定﹐則復煉之。其煉也﹐或五或六﹐或二十或三十﹐或四十或五十﹐以漸加焉。服气旣久﹐則關節通矣﹐毛孔開矣。其煉至於二十﹑三十﹐則其身潤汗﹐此其效也。煉之之時﹐當於晝夜任意爲之﹐然必俟其神之淸爽﹐坐而修咽﹐欲寢則寢﹐不可彊焉﹐彊之則气亂矣。故煉气十日﹑五日一行焉。覺其四體煩悶而不通暢﹐則爲之可也。

何以委气乎﹖以體淸和﹐內無思念﹐行止寢坐而調其息﹐凝然委身﹐如委其衣﹐以置於榻。無筋無骨﹐無識無別﹐縱身縱心﹐如彼委衣﹐而勿爲主﹐寂寂沈沈﹐放其形體﹐澄神煉气﹐於是百節開張﹐筋脈暢通﹐津液注流﹐因此可以咽閉十气﹐至於二十焉。凡一咽﹐皆須兀然任气﹐不得與意相爭﹐良久﹐其气從百毛孔而出﹐不復口吐也。縱有之﹐十無一二焉﹐復更調理﹐數十息以至百息﹐勿因喘息則又合气咽入焉。調息稍久﹐則身如沐浴矣。其功日進﹐於是精滿气全﹐神安魄定﹐志開思遠﹐三尸去而六塵滅焉。或四體不安﹐气有壅塞﹐則須委之﹐或寢或坐﹐澄神以委气焉﹐調气以息念焉。久而凝定﹐則气之流行無所不至矣。

閉气者﹐何道歟﹖上智之士﹐神定气調﹐外病自絕﹔中智之士﹐修攝乖宜﹐時生其患﹐可以靜室具厚茵仰外﹐展其手足﹐相去四寸﹐各用厚袁覆之。靜心坦然﹐熟調其气而咽焉。復開其口﹐而鼻不出﹐念其患之所在﹐以意相注﹐使气攻之﹐气極則吐﹐吐已復咽而閉之。如其喘也﹐則調其气者六七息﹐其气卽調順矣。再閉其气﹐想念以攻其患﹐或十﹑或二十﹑或三十﹑或五十攻其患。以患在左手﹐則入左﹔患在右手﹐則入右﹔患在首﹐則入首﹐於是汗出通潤則愈矣。或未愈﹐於寅之初﹐頻以意攻之﹐至愈而止。

太淸養生下篇

《經》曰﹕人之身﹐十二大節﹐三百六十小骨﹐孔孔相對﹐脈脈相通﹐新气與故气交錯﹐其問新气或頓阻﹐或循行﹔故气或流通﹐或壅滯﹐或俱塞﹐或並馳。蓋壅滯者﹐陽气之聚而爲塊痕者也﹔頓阻者﹐陰气之積而爲腫﹑爲瘍者也。气旣能蓄聚﹐則亦有分散之理矣。

凡患之所在﹐可用導引以散之﹐和气以攻之﹐時意以送之﹐淸气以潤之﹐咽津以補之﹐病惡有不除者乎﹗然補益之方﹐皆津液爲之本也。是以金梁﹑玉英﹑華池﹑丹飯不可及焉。

卒死者﹐陽也。先因疼病﹐故其气頓阻於四關﹑九竅之中﹐所以絕气焉。屍蹶者﹐亦陽也。死而脈猶動﹐耳中有聲﹑或無聲﹐而股暖﹐陽絕於九竅﹐而四關尙通焉。客性者﹐亦陽也。外物所犯﹐陽气阻絕焉。五屍死者﹐亦陽也。一曰飛屍﹐二曰遁屍﹐三曰風屍﹐四曰沈屍﹐五曰注屍。其心腹脹滿痛急而不得息﹐或二脇之下碌塊湧起﹐此皆陽爲陰所閉而然爾。吾有法可以起之﹐使人用力掣其左手﹐次之右手﹐次之左足﹐次之右足﹐各三百六十過﹐然後以蔥心去其尖入其鼻﹐左以緬密固其際﹐及壅其口與其耳焉。吹耳則壅鼻﹐吹鼻則塞耳。其吹之也﹐徐徐而長吹之﹐旣已﹐以指閉其蔥孔﹐左吹四十九﹐右亦如之。女子則先右後左﹐始吹其鼻﹐繼吹其耳﹐其數亦如之。無蔥用筒管及有孔物亦可。夫鼻者主肺﹐肺爲諸藏之蓋者也。耳者主腎﹐腎爲通气之本者也。

霍亂者﹐本乎玲气所散﹐其賸理乍通乍塞﹐其气道忽畱忽行﹐或气應行陰﹐乃復行陽﹐或气應行陽﹐乃復行陰。治之之法﹐於密室厚衣大坐﹐以左右手據二膝上﹐向左力回六十過﹐右亦如之﹐左右疊爲之﹐滿三百六十之數﹐乃長呼者七﹐旣已﹐則長吹﹑長噓﹑長呵﹑長咽﹑長唏者各七則愈矣。或疾甚不可導引﹐則使人掣左手﹐次之右手﹐次之左足﹐次之右足﹐各三百六十過﹐兼以沸湯浸手至肘﹐浸足至膝﹐玲則易之﹐至愈而止。此何也﹖以外气引內气者也﹐亦足以治屍蹶焉。

癩者﹐太陽之病也。陽爲陰所排﹐而沈於骨髓﹐積久則新气不達﹐故气不通﹐壅關郁熱﹐臭而生虫﹐於是爲癩焉。治之之法﹐密室靜居﹐食不厭少﹐情不厭閒﹐大坐放縱其體﹐以左右手據二膝上﹐以首及身向左力回十過﹐右亦如之﹐左右疊爲之﹐滿三百六十之數。如此則關節血脈勝理毛孔盡開﹐乃長呼﹑長吹﹑長噓﹑長呵﹑長咽﹑長唏者各五﹐然後以淸气攻之者有六焉。其一則大坐﹐放縱其體﹐鼻徐徐長取其淸气﹐兼以意想﹐使淸气周達於骨髓﹐然後口徐徐長呼以出之。旣已﹐漱津以咽之﹐如是者六十過。其二則以吹出之﹐其三則以噓出之﹐其四則以呵出之﹐其五則以咽出之﹐其六則以唏出之並與呼法同。然後鼻徐徐長取其淸气﹐兼以意想﹐使淸气周達於骨髓﹐口長吐以出之﹐嗽津以咽之者六十過。於是陽虫爲陰所擊﹐當自斃矣。必以卯﹑午﹑酉﹑子之時爲之可也。忌食緬及羊肉。

半身不隨者﹐陽气蓄聚﹐爲外寒所蔽﹐或因陰气所衝﹐其脈𨿽通﹐而內無所達也。治之之法﹐大坐﹐以左右手據二膝上﹐向左力回十過﹐右亦如之﹐左右送兩相合者滿三百六十之數﹐卽使人力掣手足不隨者各三百六十過﹐復以左右手向下持手足不隨者亦三百六十過。旣已﹐乃縱放其體﹐以鼻徐徐長取其淸气﹐然後口徐徐長呼出之。當呼之時﹐以意送其气﹐入於所患手足之中﹐又咽津隨之者六十過。吹﹑噓﹑呵﹑咽﹑唏皆如之。病甚者不堪導引﹐則使人力掣手足不隨者﹐以意送其气﹐亦可也。

周身腫者﹐陽气促於五藏﹐出於皮膚﹐壅而不散也。大坐﹐以左右手據膝上﹐左右力回者各十過一易﹐於是兩相合者﹐三百六十過。以鼻長取淸气﹐使周達於五藏﹐口長呼以出之﹐漱津以咽之者六十過。吹﹑噓﹑呵﹑咽﹑唏亦如之。

熱之盛者﹐其口無津﹐則惟導引﹐以鼻取其淸﹐口吐其濁﹐亦可也。此亦治庖病。

熱气所衝﹑屯聚不散而爲腫者﹐則以口長吹於腫之上十四過﹔以玲手寬授之﹐以口長呵於腫之上十四過﹔復搓左右手使熱﹐寬授之﹐如此疊爲焉﹐至愈而止。

目赤而乾痛者﹐爲肝熱之所衝也。左右導引三百六十過﹐然後鼻徐徐長取其淸气﹐而想其淸气上射於目﹐則熱气爲淸气沖之﹐自然熱气退從口出﹐可以呵而吐之﹐滿三百六十之數則愈矣。呵者主於心﹐故出於本气者也。

耳聾者﹐腎中之熱气沖於耳﹐復爲陰气逆閉之也。左右導引三百六十過。旣已﹐以手力挽左右耳四十九過﹐然後以鼻徐徐長取其淸气﹐兼以意想其淸气﹐使達於腎中﹐則以口徐徐咽而出之。如此者滿三百六十之數。咽者﹐主於腎﹔挽耳者﹐去其陰也﹐晝夜二時爲之則愈矣。

上气咳嗽者﹐陽气在於藏﹐奔上而欲出﹔其陰气復入﹐而相逢於顆中﹔陰陽之气漸盛﹐則嗽彌甚矣。譬如以气吹火焉﹐气玲也﹐火熱也﹐然吹則火盛矣。故治之之法﹐大坐﹐左右導引各二百四十過﹐以二肘向後﹐以臂向前力弩之。旣已﹐復以左右手委於二肘﹐向前力以相近﹐旣立已﹐復立左右膝﹐以二手在二陛之下﹐又以二陛向外力桶二肘各十四過﹐然後以首左傾﹐以肩力承之﹐其右亦然。疊爲之各十六過﹐向上長引其頸四過﹐乃長呼﹑長吹﹑長噓﹑長呵﹑長咽﹑長唏各七過﹐日三時爲之﹐疾則愈矣。兼於鼻徐徐取其淸气﹐口徐徐長呼以出之﹐漱津以咽之。吹﹑噓﹑呵﹑咽﹑唏亦如之者二十過﹐其效則加速焉。凡上气者﹐其行之之時始舉足﹐以足向前力蹋之﹐經後著地﹐斯爲佳矣。

勞復者﹐其陽虛損﹐或因飽气﹐其气乍閉乍衝﹐或投熱食以致之也。治之之法﹐大坐﹐徐徐導引左右各四十九過﹐鼻徐徐長取其淸气﹐口徐徐長吐之。吐則咽其津﹐滿一百二十過﹐有餘力則進而至於二百四十﹑三百六十之數﹐尢佳也。然後舒左足﹐以左手按其足上﹐以其足左右轉之四十九過﹐其右亦然﹐日再爲之則愈矣。故彭祖曰﹕內外轉其二足各十過﹐可以止諸勞﹐蓋謂此也。

溫疫者﹐陽气也﹐聚於諸藏﹐入於諸脈﹐及於勝理也。治之之法﹐大坐﹐左右導引三百六十過。歧伯曰﹕導引者﹐俯仰屈伸也。甘始曰﹕叉手項上﹐左右捩不息也。又云﹕率以汗出爲度﹐汗則粉身。然後立右膝﹐以左足向前蹋之﹐立左膝﹐以右足蹋之各四十九過。外而爲之亦可。鼻納之﹑口吐之者二百四十過﹐進至於三百六十之數﹐尢佳也。彭祖曰﹕亦可以已瘧。

瘧者﹐陽在於膈之下﹐奔上而欲出﹐陰在於膈之上﹐爲陰所閉﹐其陽漏而瀉出﹐其發有時者﹐蓋陰陽所競﹐自有節候也。於欲發之時﹐左右導引各三百六十過。然後立右膝﹐舒左足﹐蹋之四十九過﹐其右亦然。於是鼻納之﹐口吐之﹐其呼﹑噓各二十一過則愈矣。

鼻鈕血﹑口唾血者﹐中焦熱熾﹐飲水則變爲血。故中焦之气上衝於肺﹐肺復衝鼻﹐則爲鈕血。中焦之气下注於脾﹐脾復衝口﹐則爲唾血。凡病此者﹐前沒少矣。治之之法﹐大坐﹐導引左右各三百六十過。然後舒左右足﹐以左手捉右足五指七過﹐右亦如之。鈕血則咽津焉。鼻納之﹐口吐噓出之。唾血亦咽津焉。而咽出之各三百六十過﹐日一暮爲之則愈矣。甚者三時爲之可也。

赤下者﹐下焦熱熾﹐而復飲水﹐其陰陽相競﹐蕩於下焦﹐不得依道而行﹐時有冷气擊之則痛矣。治之之法﹐左右導引各三百六十過。旣已﹐則咽津焉。鼻納之﹐口吐之﹐與夫呼﹑噓﹑呵﹑咽﹑晞各六十過﹐又咽津焉﹐日四五爲之則愈矣。

前後沒不通者﹐陽气在於下部而逆拒也。治之之法﹐導引左右各三百六十過。旣已﹐以左右手向背之後相叉﹐以左手向右﹐以右手力挽之十四過﹐其右亦然。復舒左手﹐以右手力舉左肩十四過﹐其右亦然﹐然後咽津焉﹐與夫吐納﹑呼﹑吹﹑呵﹑咽﹑唏各六十過﹐日再爲之則愈矣。故寧先生曰﹕平坐伸左手﹐以右手指肩挽之﹐治前搜不通。以左右手交於背之後﹐名曰帶縛﹐治後沒不通﹐蓋謂此也。

淋者﹐水道熱熾漧澀而不下﹐時漏而出也。治之之法﹐導引左右各三百六十過﹐然後立左右足﹐以左右手從陛之下入﹐左手總把左足之五指﹐以右手總把右足之五指﹐俱向內力挽之十四過﹐旣已則咽津焉。鼻徐取其淸气﹐以口咽吐出之三百六十過﹐日三作之彌佳也。疢者﹐陰也。本於虛假﹐或病之後﹐諸藏玲气加以飲水﹐而陰气旣入﹐則長所積之水矣。陽气旣納﹐則不通所積之陰矣。水气漸盛﹐至於皮膚﹐而爲疢焉。其候左右目臉上起色如老蠢﹐二脇轉側有水聲也。治之之法﹐左右導引各三百六十過。旣已﹐鼻納之﹐口吐之﹐次則噓﹑呵﹑咽﹑唏各六十過﹐及想其气周於一身﹐晝夜三時爲之﹐久則愈矣。忌食鹹﹐宜啖小豆汁﹐或煮小豆﹐浸左右足爲佳。

反胃者﹐積日受冷﹐於是陰气漸下﹐屯於腹口﹐熱食投之﹐爲陰气逆拒﹐反而出之也。治之之法﹐常虛腹導引各三百六十過﹐以左右手相叉﹐以左右足力蹋二手四十九過﹐以左手背委於左腋之下﹐用右手攀左肘七過﹐其右亦然﹐卽咽津焉。鼻徐徐短取其气﹐口呵以出之一百二十過﹐復咽津焉。次則咽﹑吹﹑唏亦如之﹐三時作之則愈矣。力不堪者二時亦可。

心腹堅痛者﹐陰玲之气屯於心腹﹐積聚而不散。𨿽復厚衣﹐以陽擊之﹐陰陽相競﹐則陰彌甚矣。治之之法﹐左右導引﹐合於三百六十過則咽津焉。鼻徐徐取其淸气﹐口徐徐呼而出之﹐當以暖气排其積聚。凡吐咽者滿二百八十之數﹐呼﹑噓亦如之﹐晝夜二時爲之則愈矣。

胸脇結癖者﹐陰也。冷气偏屯於胸脇﹐或因食久而不散也。治之之法﹐淸旦仰眠﹐立左右足﹐使人以手揣取癖根﹐漸入手於癖根之下﹐稍舉之﹐其始則痛﹐後則可忍焉。然後力舉之一百二十過﹐二三日之後﹐進而至於二百四十之數可矣。五日之後﹐進而至於三百六十之數可矣。旣已﹐導引三百六十過﹐然後咽津焉。鼻納之﹐口呵之﹐以意送其气於病之所在﹐使下部出之﹐滿一百二十之數﹐漸至於二百四十﹐以至三百六十彌佳也。晨夜二時爲之卽愈矣。

心腹卒滿者﹐陰气在於藏﹐起則衝於心也。治之之法﹐導引左右﹐合於三百六十過﹐咽津納气﹐而口呼之﹐使气出於下部﹐滿三百六十之數則愈矣。

目赤而相出者﹐肝之陰气沖於目也。治之之法﹐如前導引﹐旣已咽津焉。暝目﹐以鼻納其淸气﹔開目﹐以口呵出其濁气﹐滿於三百六十之數﹐晨夜二時爲之則愈矣。

《經》曰﹕嬰兒之在胎﹐十月而成﹐筋骨和柔﹐以心息念﹐和气自至﹐故服气者宜取象焉。於六陽時食其生气﹐故於子之時﹐其服九九八十一﹔寅之時﹐其服八八六十四﹔巳之時﹐其服七七四十九﹔午之時﹐其服六六三十六﹔酉之時﹐其服五五二十五﹔戌之時﹐其服四四十六。當其服气也﹐以舌去其濁气﹐於是依其門戶而出入焉。

鼻者﹐天門也﹔口者﹐地戶也﹐服气之魂魄歸焉。入自鼻﹑出自口者﹐順气也。如此行之而不報﹐則可以除三尸﹐獲長生矣。

道者﹐气也。气爲精門﹐人若守精﹐如室有人焉。精气俱全﹐是名眞人者也。

身有丹田者三﹐何謂也﹖腦者﹐上丹田也﹔心者﹐中丹田也﹔气海﹑精門者﹐下丹田也。三宮各有神焉。神馳則气漏﹐气漏則精泄﹐精泄則神喪。故精者﹐長生之根也﹔腎者﹐命之根也。譬之木焉﹐無精則葉萎﹐葉萎則枝朽﹐枝朽則木枯矣。

凡入气爲陰者也﹐出气爲陽者也。二者所謂服日月之精華也。气者﹐虛無自然無爲也。無爲則心不動﹐心不動則外無求﹐外無求則內安靜﹐內安靜則神定﹐神定則气和﹐气和則元气自至﹐元气自至則五藏滋潤﹐五藏滋潤則百脈通﹐百脈通則津液上應﹐津液上應則忘五味﹐而絕饑渴矣。於是气化爲血﹐血化爲髓。一年易其气﹐二年易其血﹐三年易其脈﹐四年易其肉﹐五年易其髓﹐六年易其骨﹐七年易其髮﹐八年易其筋﹐九年易其形。此煉九還者也。

《經》曰﹕東方靑牙者﹐肝也。服食靑牙﹐當飲以朝華﹐以舌表舐其唇﹐漱口而三咽之。朝華者﹐上齒根也。南方朱丹者﹐心也。服食朱丹﹐當飲以丹池﹐以舌攪於齒曹﹐漱口而三咽之。丹池者﹐下齒根也。西方明石者﹐肺也。服食明石﹐當飲以露液﹐以舌琢齒者七匝﹐漱口而三咽之。露液者﹐唇內津也。北方玄滋者﹐腎也。服食玄滋﹐當飲以玉飴﹐以鼻導引﹐元气入於口﹐呼吸而三咽之。玉飴者﹐舌也。中央戊己﹐仰視太山。太山者﹐守精也。服食守精﹐當飲以醴泉。醴泉者﹐在齒之後﹐懸味之前也。華池者﹐在舌本根﹐其名曰玉英﹑曰金梁﹑漱口而三咽之。凡服是气者﹐常於子﹑於寅之時﹐正衣服而坐﹐以舌叩玉英﹐滌華池﹐漱醴泉及露液縮鼻﹐還之上至於首﹐下入於口﹐變爲玉泉﹐引其气至於舌根﹐咽而送之﹐使喉中﹑腹中皆嗚﹐引而入於丹田﹐此之謂長生之根也。饑食自然之气﹐渴飲華池之漿﹐尙何有饑渴哉﹖

精者﹐吾神也﹔气者﹐吾道也。養神飲气者﹐如嬰兒之在胞。故吾朝食其陽﹐暮食其陰﹐靈芝﹑玉英生於五藏之中。然後仰以排其水藏﹐覆以排其食藏﹔次之倚壁翹其一足﹐拳其左右手﹐以舌攪口之津液﹐想其气咽入於臍﹐以至於足爲度焉。咽气者﹐用力閉其口﹐舉其舌﹐使舌下空焉﹐其名曰咽元气﹐則食日喊矣。滿於九九之數﹐合爲天地之終始﹐自然血化精﹐精化筋﹐筋化玉﹐玉化爲仙骨矣。

《經》曰﹕胎息者﹐呵出腹之濁气﹐使天地調和﹐兀然放神者也。其心譬如太空﹐萬慮俱泯﹐閉塞三關﹐外气與內气相應﹐於是閉口連鼓而咽之﹐若水瀝坎以送之﹐至於三十六咽﹐是名上淸煉形者也。但腹空卽咽而送之﹐無論坐臥皆可爲也。

服气者﹐寂然安坐瞑目﹐叩齒閉口﹐弩腹鼓腮﹐則其口斯開矣。俟其气滿口射咽之﹐至夫九下一息焉。春夏則服玲气﹐秋冬則服暖气。凡至寅之時﹐左右掌掩其口﹐用力呵其掌中﹐則津液生﹐以摩拭其面﹐面斯光澤矣。

然道之大戒有十八焉﹕曰彊求富貴﹐曰貪冒寶貨﹐曰多忌諱﹐曰傷王气﹐曰干名譽﹐曰爲諸惡﹐曰喜功名﹐曰爲耳目口所誤﹐曰彊梁﹐曰僞仗﹐曰轉躁﹐曰舉事不詳﹐曰心倥倥﹐曰爭曲直﹐曰費用精气﹐曰好衣美食﹐曰盈溢﹐曰樂兵。故學道者﹐勿使人知焉。人知則我生﹐我生則名生﹐名生則禍來矣。

道樞卷之二十九

至遊子曾慥集

上淸金碧篇

五气之元﹐煉其精華﹔剛柔得位﹐遊於碧霞。

姻蘿子曰﹕金者﹐五行之首也﹐五命之根也﹐五气之元也﹐其剛柔得位者乎﹗夫能服之﹐可以遊碧霞仙落之府﹐故吾謂之金碧焉。

或曰﹕其要何也﹖曰﹕太陽五兩﹐太陰十有五兩﹐二者和合﹐舂於臼焉﹐及其細也出之﹐裹以無灰之紙﹐置於長形之鐵鼎而按實之﹐其上用唐灰滿覆之﹐築定令實。以鹽泥錮其鼎之上﹐炙之使乾﹐埋其口於坑﹐露出其藥之處長燒以五斤之炭﹐至一伏時出之﹐燒之不走矣﹐是爲烏珠者也。其色黑而碧﹐潤澤而有光﹐此其一轉者也。是蓋飛龍伏虎﹐而逾於三載者也﹔養鶴藏龜﹐而或數十秋者也。

復取其丹﹐置於瓶﹐削博以覆之﹐施泥以錮其四周﹐其厚半寸﹐曝漧於地爲泥城﹐其高一尺九寸﹐其闊三尺﹐其廣三寸﹐布牛馬矢於其中﹐其厚九寸﹐置丹其問﹐仍以牛馬之矢盡十石覆之﹐乃下火﹐火滅破其瓶出之﹐其色赤黃﹐如幹醬之瓣。是爲黃芽。一名金狗子﹐一名太陽澑珠。《經》曰﹕太陽澑珠入華池者﹐汞是也。養汞以成紫金﹐其名曰紫河車﹐斯之謂歟﹗此其二轉者也。

置於告車之瓶未盛油者﹐削博以覆之﹐錮之以六一之泥﹐四周其厚四分﹐勿使有罅﹐曝之乾置於博之上﹐以猛火五斤煆之三伏時﹐俟其火滅﹐破其瓶出之。其色紫潤﹐其重如金﹐是爲紫靈之丹。至七九吞之﹐變金骨矣。此其三轉者也。

擇瓶之光白者﹐其法如前焉﹐置於八卦之鑪。八卦者﹐八角是也。其闊一尺二寸﹐其高下如之﹐八方各植劍﹐繫鏡於劍之端﹐杯水鑪香者﹐八方各置之火﹐令破其瓶取之。其色靑﹐有金風颯颯然。其重二倍於金﹐是爲龍虎之丹﹐此道之成也。何以謂之龍虎歟﹖

馬牙配於硫黃﹐天符進退爲神﹐奪之離宮月殿﹐於是有霞彩之光矣。此其四轉者也。納於火玉之瓶定州瓷也﹐用順陽之鑪吹之五千﹐徐增其炭﹐炭勿使污於灰土﹐鑪底之火勿玲﹐玲則陰气外觸﹐以裂其瓶﹐稍稍加炭焉。復吹之八千﹐火滅取其丹。上覆紫雲﹐下有金星﹑玉柱五色之光﹐是爲金虎之丹。此其五轉者也。

先以龍虎之丹﹐入奼女八兩﹐研之萬數﹐而成金虎﹐入火七十有二斤燬之﹐是爲保命長生之藥。此其六轉者也。

取保命之丹﹐入水銀一斤十有二兩﹐研之十萬數﹐以神丹之力﹐能飲水銀者半﹐乃入天地之鑪銀合是也﹐養之十日﹐是爲花柰之丹。所謂金龍輾於十﹐紫鳳翔於鑪﹐朱鶴巢於松﹐綠虎外其右廂。此其七轉者也。

納於瓷瓶﹐用漢江譽石二斤﹐以苦酒米醋是也搗和爲泥﹐周包其瓶﹐鑿北壁爲寵﹐以置瓶焉。復以譽石之泥封之﹐百日而後出之﹐是爲陰丹。其名脫骨靈丹﹐餌之先死後生。其八轉者也。

以瓶藏之﹐淸明日沈於井﹐百日餐之長生﹐二百日則爲地仙﹐五百日則白日升天﹐千日則拔宅而升。蓋得白帝之玉霜﹐紫皇之紅雪﹐奼女笑於鑪﹐嬰兒喜於鼎。此其九轉者也。

訣曰﹕吾目如日﹐吾耳如月﹐吾鼻如門﹐吾心如海﹐吾意如風﹐吾身如地。五方﹑五嶽盡屬於吾﹔大地眾生﹐盡是吾子。

金虎鉛汞篇

物生穠穠﹐天地之精﹔因陽而結﹐資陰而生。

元君曰﹕金虎鉛汞者﹐其不出於五行而已。萬物因陽而結﹐因陰而生。陰者﹐道之基﹔陽者﹐一之始也。夫陰陽相奪﹐法象乃立。故坎一離二﹐從陰歸陽也﹔二火一水﹐從陽歸陰也﹔水二火一﹐前象後質也。然五行之象﹐人實備之。以心爲火﹐藏在肺之下﹐其數一﹔腎爲水藏﹐雙居命門﹐其數二。是知火一水二爲道之祖乎﹗

內修得一者﹐陰丹也﹔外修得一者﹐陽丹也。還丹交合﹐不出五行﹐其要在乎識鉛汞之眞而已。於是託大易之象﹐立三百八十有四銖﹐兼二十四气﹐因日月二弦﹐上下對望﹐二八十六也。立十有六兩﹐以坎離爲藥﹐天地爲鑪﹐乾坤震巽爲運。其白馬芽砂者﹐陰气也﹔金砂者﹐陽气也。萬物生死歸於土。土者﹐其主黃﹔金者﹐其主白﹔試觀夫雞子﹐內黃外白﹐二气相感而然者也。北方黑水﹐子也。是爲金之寄位﹐五行之始﹐道之基也。甲乙朱砂﹐其中自生芽焉。日月照曜﹐時足在砂中﹐性白伏火﹐是爲天生鉛者也。出辰州錦溪。南方赤﹐午之正數也。是爲火之寄位。朱砂者﹐汞之父母也。

東方靑木﹐卯也﹐木道之本宗﹐陰陽之父母也。萬物各稟一气﹐皆資於此焉。負陰而抱陽﹐甲之精﹐日之魂﹐火之父母也。

西方白金﹐酉也。是爲水之寄位﹐月之魄也。轉北成西﹐卯酉相望﹐金木相克﹐水火交運﹐以成大還之精者也。

中央土黃﹐戊己也。是爲華池之寄位。黃能制水﹐不流自死﹐故土者還丹之父母﹐父母者﹐制伏萬物者也。是以金鼎土也﹐三五與一而不差焉。日月陽之精﹐其數有九﹐其中有九焉。其色黑﹐是爲北方壬癸水之象﹐其名曰陽中陰精﹐陽含陰也。是以離之丙丁火宮得九之名﹐結气朱英﹐煉之固形﹐此參乎三五一者也。古之仙者﹐故煉日之精而身歸純陽也。夫水銀者﹐水之類也。其性含陽﹐內陽而外陰﹐陽象黃﹐陰象白﹐是知外赤裹黃者﹐水銀生於砂﹐汞生於鉛也﹐是爲陽中有陰﹐陰不孤陽不寡也。月者積陰之精而成坎位﹐其數守一﹐陰陽含玄﹐魂魄相應焉。月之蟾兔者﹐陰陽也﹐其色白﹐有西方庚辛金之象﹐其名曰陰中有陽﹐陰含陽也。然則坎之壬癸水宮之得一者乎﹗月金陽性﹐外陰而內陽﹐陰象白陽象黃﹐是知外白裹黃者﹐白金生於河車也。河者水也﹐車者火也﹐赤者砂也﹐故曰砂產於金﹐此陰之中陽不孤者也。夫砂鉛入於鑪﹐銷鑠以取精﹐添入於丹魂之中﹐是稱奼女。勾砂入奼女者﹐鉛也。砂者﹐白金也。訣曰﹕一者﹐丹基水也﹐鉛在內焉﹔二者﹐火基木也﹐符在內焉﹔三者﹐土基母也﹐金在內焉。是以還丹者不得節符火候﹐則何以立乎﹖彼世之五礬八石之類﹐頑物也﹐非大丹之用也。大丹不用金﹑銀﹑銅﹑鐵﹑鉛﹑汞﹑錫﹑曾空﹑雌雄硫黃﹑毗﹑朱砂﹑水銀﹑鍋煤﹑露水﹑桑霜﹑人中白等。砂之伏火﹐可以治疾﹐服之太多﹐反以夭年矣。汞者﹐水之精也。其飛起則爲流珠﹐其名曰流汞。震子繼父﹐流汞是也。故曰丹砂流汞之父﹐戊己黃金之母焉。若夫凝爲白金﹐此從一中成形白者也。金水道並﹐所以金爲黑鉛﹐陰中陽生﹐反老爲少者也。何謂也﹖少陰之精﹐物極則反矣。是以水銀生於北方﹐來居於火位﹐相交以成大丹焉。彼不知者用凡鉛﹑黑錫﹑水銀以爲河車﹐雄黃以爲土﹐金銀以爲一母﹐此非藥之源也。凡汞有鉛﹐而銅亦一有之﹐鐵亦有之﹐艸亦有之﹐礦亦有之。一所謂眞鉛者﹐自然子母同穴而天生者一乎﹗其中有銀者﹐鉛爲大丹之根﹐神水爲金之母﹐子母自得其情者也。金爲丹精﹐以處陽位﹐汞合離气﹐以應陰爻﹐含天地之靈﹐孕日月之精﹐否極泰來﹐陰盡陽生﹐皆順天道而爲之者也。日者自朔旦受符﹐六气從性成情﹐十有六日至於三十日畢矣。其气從情以成性﹐月魄以生﹐此出沒之象矣。金﹐婦也﹔木﹐夫也。震﹐長男也﹔兌﹐少女也。白者歸一之名也﹐金者得位之稱也。黑者性合於金水也﹐鉛者同金之類也。黃者象乎土也﹐芽者主乎生也。子者運轉之謂也﹐河者水之基也﹐車者符育之功也。世不知夫朱砂者。鉛之母﹑丹之父也﹐生因於土﹐死依於土。黃能制水﹐故土者母也。是知朱砂者鉛之祖﹐還丹之基也。鉛生於砂﹐汞生於鉛﹐然莫有悟者焉。夫朱砂陰汞天符運育﹐日月旣足而出﹐其名曰陽汞﹐此乃陽爲君﹐陰爲臣﹐二汞一物﹐而非二者也。寶丹者﹐本無二物而生焉。𨿽然譬如蚌吸秋月之華而珠在其腹﹐亦豈有無類而成者哉﹐大丹之品有三焉﹕其上曰水﹔其中曰丹﹔其下曰砂。悟之者則歸一而無一一矣。金虎含陰﹐其位屬於西方﹐其气內藏﹐寄生太陰之玄鉛﹐是爲至精。至精者﹐龍虎也。卯酉相克﹐子午相望﹐此天地陰陽輪軸運轉之造化也。十有七旬可以九轉矣。月一換鼎而至於九﹐玆其妙歟﹗不換亦可。受符之八日﹐金性低昂﹔旬有五日﹐金性全滅﹔三旬道窮﹐沒歸於坤元矣。故受符三物皆沒於土﹐惟陽符上騰而不降。於是乾坤震巽﹐蟠墊上下﹐五行藏伏﹐陰陽燮理﹐陰陽往來﹐此天道之用﹐周而復始者也。

造金鼎之訣曰﹕后土金鼎﹐生死長七﹐神室三明﹐圓五陰一﹐混沌徘徊﹐天地五里﹐陰陽二頭象如雞子﹐形容勿差﹐黃白在裹﹐厚薄惟均﹐六一固濟﹐善守午門﹐參同自契。夫一者﹐五行之始也。日月之陰魄﹐其位居坎中﹐其藥生於陰晦之地焉。金公者何也﹖金者﹐太白之稱也﹔公者﹐物中之尊也。故呼之曰﹕鉛焉。金入宮中太一火庚之城﹐赤烏守黃烏﹐蒼龍藉白虎﹐其類相聚﹐此乃所謂參同者乎﹗黑鉛入月﹐配爲夫婦﹐陽魂陰魄﹐二者情自和矣。世不知五金八石者陰陽之總數﹐配合運動而成丹。故八石者﹐八卦也﹔五金者﹐五行也。不灰之木者﹐甲之精也﹐受制於金。金孕水安﹐水必存金焉﹔木孕火制﹐火必假木焉。鉛水者﹐砂中自生之液而主陽者也﹔汞水者﹐砂中抽出之液而主陰者也。火者﹐符也。汞火者﹐水火合其形﹐二物在於鼎中爲直符制之﹐遂不飛走﹐殺气所臨﹐吞食變化﹐於是稱大還焉。元君曰﹕丹砂水精﹐得金乃並﹐銖參不偏﹐至聖至靈矣。

《太玄陰符》曰﹕道生陰﹐陰生陽﹐陽生五行﹐五行合爲還丹﹐故稱龍虎。龍者﹐陽气也﹔虎者﹐陰气也。金木之位也﹐陽起於震一﹐木也﹔陰起於巽二﹐木也。一月也。受符二木﹐則漸損矣。汞之不伏﹐未可爲大丹焉﹐須養守之至於三年。三年者﹐三月也。養火一月﹐可以奪一年之正气焉。其色蒼白而光明﹐然後出毒於寒泉者﹐一月後取而蒸之者﹐一伏時以楮液楮汁也。煉之﹐淸齋旬有四日﹐東向閉目﹐扣齒三十有六而餌之﹐可以去疾﹐可以反童﹐守之五年﹐食之三銖﹐可以長生﹔守之九年﹐食之二銖﹐可以上升。

元君曰﹕吾有天符﹐用火造金鼎之要焉。甲者﹐木火之祖也﹐其數三﹐成數八﹐正位生於東方﹐寄位於丙丁﹐萬物之師﹐火之父母也。日之精魄者﹐陽之始也﹐照曜成形﹐其名曰日魂。日者﹐在天爲直符﹐能發泄萬物焉﹔在地爲直事﹐能爨熟萬物焉。陽气分判﹐故稱木精靑腰使者﹐此陰陽二性契證參同者也。金砂火並﹐三五一還﹐同自靈焉。三者木﹐陽精照曜﹐結立生成﹐彊名之曰金砂﹐天地之精也。丹者陽之陰汞﹐其陽反爲臣﹐二也﹐朱砂爲之火。鉛者五﹐土爲母﹑陰之陽汞﹐其陰反爲君﹐一也。黑鉛者﹐水之基也﹐九煉陽魂爲之眞水﹐諭夫居於離位陽中之陰也﹔三煉陰魄爲之黃銀﹐諭夫居於坎位﹐陰中之陽也。其名曰水銀﹐火位相交﹐混沌自並﹐克復歸一﹐成形無外﹐故曰陰火。自會其符理﹐猶人消息﹑卽合天道者也。

元君曰﹕上品金丹者將母克子﹐子自滅焉。陰陽進退﹐其數七八﹐受气分離﹐在於旬有五日至於三旬﹐道窮在復﹐養育通靈矣。九月九个月陰陽二汞同於一形﹐先須配合自然﹐直符交運﹐依乎爻象﹐則丹斯靈化矣。元君曰﹕天地返還﹐三一﹐其行符合於天符法象﹐亦有訣焉。夫行符者﹐見子之月﹐陽爻旣動﹐猶生坎位﹐初九港龍勿用﹐陽气混沌分判﹐冬至之後一陽衝﹐於甲子斯爲首焉﹐上元從子之時爲始﹐是以二陽生﹐見龍在田﹐爻動其驚墊受陽用事﹐謂之一陽生﹐遇甲爲父母焉﹐是以十一月受陽用事﹐從子而起﹐其陽生於陰暗之中﹐壬癸宮符至於建午之月﹐陽中陰生符諭同陽令也。

經曰﹕起計行符﹐子諭斤兩焉。爻動初陰﹐其火陽火也。陰寄於陽符﹐其四百五銖而兩合也。日月玄象﹐五行起伏﹐其始之數是爲一陽生﹐象乎天地發揮﹐旁通情者也﹐驚墊萌兆而並行焉。

經曰﹕但取春之分﹐晝夜均時用符﹐陽爻以漸生﹐至大壯﹐蓋自朔日一至旬有五日﹐象於春夏火木用事﹐從文入武者也。旬有六日﹐取秋之分晝夜均時﹐陰爻漸生﹐至於陰盛之月﹐蓋秋冬金水用事﹐從武入文﹐並更百刻﹐應乎天之玄象藏伏﹐其沒在於晦﹐是爲合眺腑之數者也。夫符從子起者﹐非火之父母也。子者﹐陰中一爻之始﹐諭乎斤兩者也﹐是爲造化軸轄之總數﹐陰陽之起伏﹐行符合於刻漏﹐分气合於斤兩者也。符動生於辰巳﹐至二周半首分气﹐終於戌亥﹐非子之正位也。冬夏二至﹐陰陽上下﹐故上用符守其鼎﹐審依爻象進退斤兩﹐然用陰合子﹐依炭覆藉﹐背陽向陰﹐其伏藏如蜂之穴﹐勿使气泄焉。

經曰﹕從至第七半卽象一季﹐以次遇子卽加焉。子生於坎位﹐故明陰中一陽﹐法象於坎而從子起﹐漸加其爻﹐至於立夏﹑夏至﹐以象於火﹐至武相背﹐十有五日﹐十有六日計其符﹐共當六十。望之前爲陽﹐望之後爲陰﹐陰生從十有七日合十有四日﹐漸退至於冬至。冬至者﹐五行數盡﹐終於三十﹐計其合符日用﹐依乎六爻上下生成終始之數﹐合於五行者也。初候﹐二日半一气三十時﹐二周半五气﹐分還歷十有二支。凡五周爲六十時﹐行符五日﹐一候當用五爻者也。第二候﹐二日半﹐一斤三十時﹐二周半五气﹐分還歷於五周﹐爲六十時﹐行符至十有五日﹐三候足矣。其用十有五爻﹐三十符焉。

經曰﹕前旬有五日爲陽符﹐火木用事者也﹔後旬有五日爲陰符﹐金木用事者也。爻動之始﹐其陽奇﹐其陰偶﹐合於六十四銖十兩﹐用二符﹐其初爻爲定﹐及夫遇子則加焉﹐逢陰則退焉﹐周而復始﹐法象乎天符﹐是以建子。發泄者﹐陽動之始﹐混沌欲分﹐潛龍未見﹐須甲以爲陽之父母﹐分气屬陽道焉。上元始動﹐其陽行符﹐則震復用事者也。其象初九﹐用气候以諭孟春焉。孟春一日﹐起子一爻﹐二日起二爻﹐三日起三爻﹐四日起四爻﹐五日起五爻。每行符巡歷十有二辰﹐二周半至於巳﹐是爲三十時二日半﹐從午時分气又二周半﹐終於亥﹐是爲六十時﹐以象仲春焉。仲春屬陽﹐上元五爻是爲十符﹐六日起子六爻﹐七日起子七爻﹐八日起子八爻﹐九二法坤兌之气交以象季春。季春至於巳三十時﹐是爲九三焉﹐九日起子九爻﹐十日起子十爻﹐終於亥六十時﹐蓋屬上元用事之候﹐遇分气計爻﹐受符自子至於午亥復還﹐起三候焉。孟夏爲陽遁中元﹐四十爻是爲二百符第三候﹐十一日起子十一爻﹐十二日起子十二爻﹐十三日起子十三爻﹐是爲九五焉。二日半至於巳﹐是爲三十時﹐仲夏從午之時分气至於亥﹐於是十四日起子十四爻﹐十五日起子十五爻﹐終於亥是爲六十時﹐故十有五爻合於三十符﹐王武相背者也。季夏爲陽遁下元﹐金水二界相望﹐日月對照﹐上元退守交期﹐於是陽極陰生﹐天地軸轄﹐符信虧盈﹐此符之用也。終始用文﹐其中用武﹐周而復始。凡依子起於辰巳﹐二周半分气﹐始午終亥﹐故辰生陰中﹐巳生陽中。震巽者﹐火之祖也﹐始得符合於信焉。孟秋者巽﹐遇用事第四候也。上六﹐十有六日起於子十五爻﹐是爲三十符焉。十七日起子十四爻﹐十八日起子十三爻﹐從本時分气﹐至於亥是爲六五焉。十九日起子十二爻﹐二十日起子十一爻﹐終於亥六十時。仲秋爲陰遁上元﹐凡用二十二符﹐是爲第五候﹐六四者也。二十一日起子十爻﹐二十二日起子九爻﹐二十三日起子八爻﹐二日半至於巳三十時。季秋六三者也﹐從午時分气至於亥﹐二十四日起子七爻﹐二十五日起子六爻﹐終於亥六十時。孟冬爲陰遁中元﹐凡用十二符﹐是爲第六候﹐六二者也。二十六日起子五爻﹐二十七日起子四爻﹐二十八日起子三爻﹐二日半至於巳三十時。仲冬﹐初六者也。二十九日起子二爻﹐三十日起子一爻﹐終於亥六十時。季冬爲陰遁下元﹐合於初起伏之二符也。二符一爻﹐坤體潛陽﹐自一至於十有五日﹐德就乾體焉。夫春夏火木﹐秋冬金水﹐七八於前﹐九六於後﹐起伏﹐屈伸﹐反覆﹐晦朔之問﹐日月交會﹐以象四季﹐歸魂歸魄﹐藥就物全﹐反爲自然﹐故立陰火陽火﹐金水相並﹐不得逾斤﹐此合於天道者也。

經曰﹕陽奇陰偶﹐一君二臣﹐初爻陽動應於二八﹐左旋而爲陽符﹐漸加至於大壯。陽極陰生﹐還應於六八﹐右旋而爲陰符﹐漸退守於復之初。陰極陽生﹐周而復始焉。及初九分气屬於陰道﹐上元始陰則退符焉﹐漸退至於六候﹐旣畢﹐歸於三旬﹐五行數盡﹐在乎抽添其火﹐依乎玄象而無虧﹐如是神靈自契﹐而金丹成矣。一象不足﹐斯與瓦礫同焉。

元君曰﹕修大藥者﹐必用眞鉛眞汞﹐金水相成﹐戊己交合﹐如嬰兒受气於母﹐母隱子胎﹐子藏於金﹐含孕自然﹐金精實液﹐爲之相反﹐一飛一伏﹐陽推陰證﹐譬如雞子外白裹黃﹐河車運轉﹐須臾脫胎﹐反乎一體﹐此丹基也。其要在乎晝夜各用一卦﹐是爲乾坤互用﹐巽震生成﹐十二卦上下交移而用符信﹐於是定五周分气。五首亥終﹐起於子﹐進退加爻﹐藏伏時候﹐合於天道﹐依於刻漏﹐取瓷大一石者﹐於其底側鑽小竅﹐用細烏羽長三二寸﹐插家內﹐以蠟固之﹐汲水置瓷中﹐以升斗數馬漏刻。則用火合符而不差矣。於十二時遇子卽加焉﹐行之一月﹐卽四時之象也。守之或九月或三年﹐以法九紀﹐斯合大演九周之數而丹自靈矣。

經曰﹕取三轉鉛精﹐二八復除﹐其二爲地﹐下子二八﹐其精自合矣。其精相得﹐二气感激﹐斯須還返以相制焉。於是金水飛浮﹐混爲一體﹐金精自出﹐其名曰黃銀。收之精盡﹐依其數更下子而變轉焉。得金子母﹐二弦自停﹐離母者謂之脫胎﹐入鼎者謂之火丹。鼎之器有上下﹐其上用金﹐其下用土釜﹐非世之所冶也。土釜者﹐土母也﹐出於洛汾之汗池焉。細搗篩取﹐同薄膠爲之﹐內外狀如雞子。其長七寸﹐其圓五寸﹐中作神室﹐其徑三寸﹐各深二寸半﹐其形雞子﹐蓋法陰陽混沌之初焉。夫鉛汞者﹐非此土釜則不能制也﹐故曰黃能制水焉。若得父母金土以爲之鼎﹐則可以致神升矣。方其入鼎也﹐其日時必取四殺刑克與陽焉﹐晝夜百刻以應乎爻象﹐從陰起於子﹐弦望晦朔﹐斤兩上下節符﹐文武相交﹐周而復始﹐並應乎春秋﹐故起符從子至亥爲一周。蓋六陽六陰始終歸一者也。

元君曰﹕符者﹐用爻也。水火節符﹐六陽六陰每十二辰從文入武﹐或陽息陰消。初文起於一爻﹐猶坎中一陽生者也。武終十五爻﹐猶離中二陰生者也。陽極則其法象大壯﹐合符循環﹐故從子起計生﹐六符合用﹐爲之始焉。蓋象陰中一爻﹐陽符漸加一爻焉。從子至於巳﹐潛伏入三﹐於是辰巳爲一气﹐是故火生於辰巳﹐退守六十時終於戌亥﹐還從子起焉。

《隱甲經》曰﹕曰﹕進退遇王武相背﹐是爲陽气在上﹔終始以文﹐是爲陰气復還在下也。冬至之後遇甲爲陽生﹐於是上焉﹔夏至之後遇甲爲陰生﹐於是下焉。故曰﹕直符上下﹐月有之焉。不論年與四時。

經曰﹕從第一候起子發爻用終復子﹐是爲合天符之一爻﹐象二十四气﹐守至二日半﹐一气漸加矣。爻至五日爲一候﹐六十時加至於辰巳﹐終至於戌亥﹐從寅至申爲七返﹐從子至申爲九還﹐一起一伏。震巽者﹐甲之首﹐火之基﹐五行之互用也。乾坤震巽﹐上下生成﹐甲之禁門也。

經曰﹕爻動二日半﹐分气加爻至於五日一候﹐惟用二卦﹐合於玄象天符者也。日者﹐天符也﹔月者﹐陰符也﹔火者﹐地符也。夫節符加減日月年者﹐依刻漏進退焉﹔行符加減者﹐依先後合气焉。順七曜五行﹐遊璣宿度﹐與夫月之小大及閏爲起伏焉。從復震起巽﹐至坤而終﹐在乎陰陽交相用事可也。

《黃帝手鏡》曰﹕日計其文﹐如車足轉。火﹐一百八十斤﹐是乃九九之數也。何謂三元乎﹖五日六十時者﹐上元也﹔十日一百二十時者﹐中元也﹔十五日一百八十時者﹐下元也。甲己之日夜半生甲子焉﹐乙庚之日夜半生丙子焉﹐丙辛之日夜半生戊子焉﹐丁壬之日夜半生庚子焉﹐戊癸之日夜半生壬子焉。冬至之後第一甲子爲上元﹐至於戊辰﹐五日六十時﹐行上元甲子﹐爲四仲焉。四仲之日夜半生甲子﹐行一八宮﹐天蓬直事﹐子午卯酉是也。己巳至於癸酉﹐五日六十時﹐行中元甲子﹐爲四孟焉。四孟之月夜半生甲子﹐行四三二宮﹐天任直事﹐寅申巳亥是也。甲戌至於戊寅﹐五日六十時﹐行下元甲子﹐爲四季焉。四季之日夜半生甲子﹐行七六四宮﹐天輔直事﹐丑戌未辰是也。夏至則逆行九宮﹐周而復始﹐盡乎一月三百六十時﹐終乎火候與節符焉﹐象一歲之用者也。訣曰﹕取小瓷﹐向底開一竅如豆﹐於釜內細羅燒周者戊己爲覆﹐藉用好光明有牆壁一色砂置贊中﹐合於釜上﹐以六一泥固濟﹐以炭火於釜下﹐俟瓷火爍﹐先以紙撚子塞竅﹐時抽出﹐如白煙生則是汞也。復塞之﹐以元白煙爲度卽止。太一日取﹐瓷用雞羽掃﹐收之。如未盡砂色赤﹐更如前法采之﹐汞盡時則砂不赤。

道樞卷之三十

至遊子曾慥集

鉛汞五行篇

月取其華﹐日取其精﹔四象備立﹐河車運行。

探玄子黃鶴山曹聖圖曰﹕吾遇陽公於當陽﹐得眞要焉。於是知金丹大藥者﹐在乎精究五行﹐次窮日月﹐四象備立﹐而產五帝之河車矣。河車者﹐神水也。得火則活﹐見水而生﹐千煉萬化﹐不易其眞。此天地之大寶也。探玄子於是歌曰﹕得在得一气﹐變化因金液﹔金液通神仙﹐須向五行覓。要識眞鉛汞﹐一水遇一火﹔中宮見爲主﹐水火結爲物。二物成夫婦﹐夫婦相配匹﹔百刻在坎離﹐丹砂從此出。體如眞珠離。丹砂本非赤﹔見水歸水體﹐見火成金液。脫胎除黑暈﹐黑暈是鉛質﹔金丹切忌鉛﹐用鉛千萬失。竹破須竹補﹐木斷以木緝﹔人之气補外﹐萬物盡爲客﹐是知鉛汞者﹐其根元在於五行而已。

金主四﹐因火受符而生者也。能從無中得有﹐有中歸無﹐於是四象備立﹐而孕白金焉。此日精月華之气﹐能凝白﹑能爲水﹐其名曰流珠金液神丹。盡極陽九九之數﹐卽爲出世之丹者也。

木主三﹐因火初混气而受符者也。含元之至精﹐因土相得而相住﹐復爲父母﹐互生芽蘗﹐齊天地之變通﹐成乎立信﹐應乎甲位﹐是爲靑龍﹐所以夏凝雪而似冬冰﹐此反覆之道也。

水數一﹐共位居於北方者也。《丹經》曰﹕天生玄女而爲陽﹐其極則陰生﹐自天而降焉。彼世之鉛﹑銀﹑砂﹑汞﹐安能配合五行﹑應之於乾象乎﹖吾所謂汞者﹐包含萬象﹐灌注無極﹐是爲河車焉。

火生二﹐因木受符而生者也。蓋土之父﹐金之夫﹐水之婦﹐木之子也。於是天地不朽之性﹐萬物皆負之成形﹐惡死好生﹐飛騰九天之上﹐能使無中乃有﹐有中將無。聖人所以與天地長久者﹐煉一陰而歸陽位﹐是還丹之體也。煉汞成塵﹐其象砂中有汞﹐鉛中有銀。離﹐女也﹐反歸於眞性矣。

土主五﹐其德王於四季﹐能育萬物﹐安定四維。《丹經》曰﹕地產黃男﹐是爲陰極陽生焉。土之精者﹐眞鉛也。順用之﹐則長生矣﹔逆使之﹐則害物矣。

夫汞不飛走者﹐是流珠之母也。以鉛爲根﹐根成則芽生﹐汞伏則丹成矣。然非外也﹐故吾所謂金也﹑木也﹑水也﹑火也﹑土也﹐皆非世之所謂者也。

眞一篇

大道之生﹐吾得厥理﹔含眞抱元﹐觀物之始。

至遊子曰﹕夫道者﹐能生天生地﹐神鬼神帝者也。老聰曰﹕吾不知其誰之子﹐象帝之先。彊名曰道。然其提攜天地﹐運行日月﹐旋斡四時﹐生成萬物。天之五星﹐神之五帝﹐地之五嶽﹐人之五藏﹐隅之五方﹐至於五穀﹑五色﹑五音﹐道無不在也。故老聰明之曰﹕道生於一﹐一生二﹐二生三﹐三生萬物。夫物蕓蕓﹐各復本根。歸根曰靜﹐靜曰復命﹐蓋謂其變化之源﹐始生於一﹐終復於一﹐所以歷萬變而不窮。苟能一以貫之﹐斯道明矣。則眞一者何也﹖龍虎之根本也。龍虎之變化﹐則丹成矣。交合龍虎﹐返本還元﹐使性命兩全﹐逍遙宇宙者﹐是能明大道之眞一故也。

後之學者﹐亦欲畱形住世﹐如之何不明大道之眞一乎﹖夫不知龍虎變化之本根﹐而惑龍虎之異名。或者以肝爲龍﹐以肺爲虎。以肝爲龍者﹐謂其色靑﹐應於春﹐配東方甲乙之木。木气生成之地﹐謂之靑龍也。以肺爲虎者﹐謂之色白﹐應於秋J配西方庚辛之金。金气肅殺之地﹐謂之白虎也。是知龍虎之體而已。或者以心爲龍﹐腎爲虎。心爲龍者一』謂甲乙靑龍之气﹐能傳生於心火﹐則火中有木﹐謂之陽龍也。以腎爲虎者﹐謂庚辛白虎之气﹐能傳生於腎水﹐則水中有金﹐謂之陰虎也。是知龍虎之用而已。知龍虎之體用﹐而不知龍虎之本根﹐非吾所謂道也。

眞一者﹐乃吾之气液而不能知之﹐何也﹖夫元气生於二腎之間﹐出入於杳冥之際﹐無聲可聞﹐無色可視﹐其名曰元海焉﹑曰靈根焉。气中生液﹐液中生气﹐气液相生﹐合而不離﹐所謂天一生水﹐太一含眞气者也。學者不知龍虎交加﹐陰陽頰倒﹐常異其名而分之﹐謂龍自爲龍﹐虎自爲虎﹐𨿽知液傳至於離﹐則化血於心﹐謂之陽龍﹐殊不究血中有液﹐內含陰虎之气也﹔𨿽知血傳於坎﹐則化精於腎﹐謂之陰虎﹐殊不究精中有血﹐內含陽龍之气也。異其名而分之者﹐豈止此而已耶﹗

心之火可以爲離女﹑爲太陽﹑爲朱雀﹑爲奼女﹑爲赤鳳﹑爲金烏﹑爲鉛﹑爲紅雪﹑爲燒山符﹑爲白馬芽﹐然皆陽龍也。以腎之水﹐亦可以爲坎男﹑爲太陰﹑爲玄武﹑爲嬰兒﹑爲烏龜﹑爲玉兔﹑爲汞﹑爲黑水﹑爲飲海龜﹑爲赤龍腳﹐然皆陰虎也。徒以物類紛紜其說云爾。苟惑於外﹐支離本源﹐則將汗漫而無所歸宿矣。

洞達之士於五行﹑四象能協焉﹐於八卦﹑九宮能辧焉。於是行火候之抽添﹐合陰陽之順逆﹐按乾坤之鼎器﹐煉日月之精華﹐發造化之幾微﹐得還丹之要妙﹐斯可以踐長生久視之域矣。黃帝曰﹕宇宙在吾手﹐造化在吾身。宜其然歟﹗

吾嘗觀夫修煉之源﹐非假乎五金八石也﹐非務乎吞霞采气也﹐其要在乎以气生液﹐液化爲血﹐血化爲精﹐精化爲珠﹐珠化爲汞﹐汞化爲砂﹐砂化爲金丹焉。

黃帝曰﹕天地﹐萬物之盜﹔萬物﹐人之盜﹔人﹐萬物之盜。然三盜競起﹐而人獨受其獘者﹐蓋不能善攝生故也。夫善攝生者﹐神全精復也。苟明大道之眞一在乎气液﹐煉气液以生龍虎﹐合龍虎以成變化﹐使九還七返混一歸眞﹐則神全精復﹐又何艱哉﹗吾聞諸金玉還丹之訣曰﹕產刀圭大藥之源﹐實本乎气液。此豈吾所謂眞一者歟﹗

正一篇

感气於土﹐因水而凝﹔一動一靜﹐沖气乃升。

正一眞人曰﹕五方之气﹐以相匹配﹐匹配交還﹐反歸於一。一者﹐大道之根﹐萬物變化之門也。鉛退位﹐則汞復生矣﹔金逆位﹐則水生津矣。水澆土中黃芽﹐乃發黃芽者﹐非生於脾中者也。土中感气而凝於水中﹐反復來去﹐其不可量焉。內丹外丹﹐其體用則一也。

動者﹐天也﹔靜者﹐地也。一動一靜﹐沖气乃生。沖气者﹐大丹之首也。首行尾隨﹐不可遲畱焉。中有一女﹐而不祕火﹐火精炎厚而輝空﹐天地森羅﹐通乎一國﹐九交九轉﹐離合不長﹐飛於紫殿﹐轉其純腸﹐煉其陰魄﹐一丹一玄﹐而不相備。丙癸一家﹐三五所會﹐自然辟穀﹐其腸無滓。滓之未盡﹐則眞气不應矣。其應也﹐如虛谷無音﹐而聲自聽焉。其旣久﹐如玉鐘之嗚耳內﹐嬌女自微淸矣。

吾身者﹐萬神之主也﹐萬神由吾而生者也。男不漏精﹐女藏其血﹐十有二時之中而無凝滯﹐則於午之時﹐自有物來應之矣。子之時﹐則俱在於陽宮﹐以陰遇陽﹐以陽遇陰﹐一逆一順﹐其來深矣。其如陰之中復藏虎焉。龍之心黃﹐虎之皮黑﹐不見祕之﹐以藏眞玉﹐九九之數立於卯﹐起於酉﹐此其要法也。

大帝所謂恍惚物者﹐何也﹖一點之精也。吾有三寶﹐一住一轉至於九轉﹐則子戶通行﹐飛入於腦﹐腦之中有玉靈之臺對於丹田。丹田者﹐不鎖日月之路﹐有元神以之出入﹐故曰一鑪之丹﹐九火煉之。

二關篇

上下二關﹐气所流轉﹔中有玉牝﹐可制其鍵。

高尙先生曰﹕披衣正坐﹐大牀厚茵﹐於子之時﹐調出入之息﹐使气和神定。於是合掌﹐以左右手大指之爪端﹐拄其結喉﹐以鼻微引其气而閉之﹐後分左右大指按結喉兩傍之動脈﹐去其左右中指﹐向頸之後指其天柱天柱骨以取力焉﹐其大指所按動脈漸加緊焉﹐以至極力按之﹐俟其气懣﹐卽亟放其左右指﹐是爲一通。乃再調出入之息﹐俟气調矣﹐更如前作之﹐日行九通。數日之後﹐當其行持﹐其指自脫﹐其首自掉﹐而若眩僕。不可扶策﹐扶策則挫卻气也。居於幽室﹐目見金輪以罩其首﹐於是精神爽﹐而宿疾除﹐其體輕安。此元气上過於腦戶﹐百關通徹之驗也。其名曰脫指玄關。於子之時﹐薄其衣裊﹐平身正坐﹐以左右手中指循小腹之下﹑陰之外﹑股之內﹐其橫文有動脈焉﹐極力如壯士按之﹐以鼻微引其气而閉之﹐俟其气極﹐則亟放其指﹐如上關焉。日行九通﹑或三通。久之﹐自然和气下注﹐入於二股足之中﹐如湯沃焉﹐宿疾除矣。此二關者﹐可以調神禦气者也。先能開關﹐則其效速矣﹐行之多多益善。

三元篇

欲調六气﹐勿塞三元﹔絕慮安神﹐是亦生門。

太白眞人曰﹕人有三元﹐三元塞﹐則六气亂矣。上元者﹐首以上屬焉﹔中元者﹐首之下﹑臍之上屬焉﹔下元者﹐臍之下﹑腰之上屬焉。

夫欲安乎元和之气﹐先去神廬之毛。神廬者﹐鼻也。於是絕慮安神﹐晝夜調其气﹐使微微然﹐小則生之門﹐大卽死之路也。何也﹖鼻引口吐﹐則爲逆气矣。在乎調之微微然﹐大則爲陰气﹐引其元气而致損焉。初學者或耽酒嗜肉﹐口有毒气﹐或損於其藏﹐則鼻納之﹐口呵之﹐或三十通﹐或二十通﹐呵當微焉﹐不可奔而吐之也。鼻者﹐不可啟而難閉者也。當使息微微然﹐勿使奔吐。奔吐則五藏六府受病矣。彊閉之不出﹐斯須忽出則大矣粗而喘也。故曰𨿽出气不可縱也。口大啟則气奔﹐而元气損矣。鼻𨿽入气﹐不可彊閉也﹐彊閉則息急矣。

三元之中﹐中元其最尊者也。抱朴子曰﹕心者﹐君也﹔意者﹐臣也﹔气者﹐民也。冥思絕想﹐則元气兀然而來矣。若夫初習其道﹐卽攘內視而求玄珠﹐其猶緣木求魚﹐吾未見有得者也。吾行修煉﹐而百節有不通而病焉﹐則可以注意於中元﹐發火以焚之﹐斯須則通﹐通則愈矣。心者﹐絳宮也。絳宮者﹐蓋火之色也。吾存心之炎火﹐亙於其身﹐非獨通其气也﹐抑亦消其陰邪焉。夫瞑目叩齒﹐存神於八卦﹐左右手握固而閉其气﹐以意想中元之火以焚其身﹐旣已則行其气﹐守於下元。昔廣成子用積火以焚五毒。五毒者﹐五穀﹑五味也。不焚之﹐則能壅遏其气道矣﹔焚之不可以久﹐久則煩。於是當行其气﹐其法在乎泯其念慮﹐任其神廬微微然﹐則元气自然徧於體矣。夫元气者﹐百節諸竅皆有焉。元气旣徧於體﹐必兀然而定﹐絕其思慮﹐思慮不絕﹐則不能存其神矣。取定之法﹐其在於下元乎﹗

下元丹田有玄珠焉。其形彈圓而有光﹐吾能光內﹐存其珠之形於气海之中﹐然後使其气吐納﹐一一繞於珠之上﹐气入旣足﹐若動而不動﹐於恍惚之間﹐自然結成﹐寄於气海。故中元注於下元之珠﹐元气斯定矣。中元者﹐陽也﹑雄也﹔下元者﹐陰也﹑雌也。《黃庭經》曰﹕知雄守雌﹐知白守黑。此之謂也。何也﹖中元守乎下元﹐左白右黑﹐合而爲一﹐澄心注意﹐無想也﹑無思也﹐斯兀然而至矣。如是則元气定矣。外气不入﹐內气不出﹐與天地同和﹐其壽無涯焉。黃帝使罔象求玄珠於赤水。赤水者﹐血也﹔玄珠者﹐气也﹔罔象者﹐冥然無思也﹑無慮也。故玄珠者﹐非靜默無由得之﹐是以道在於玄機﹐機去則身存﹐機住則身死。惟無機則胸中純白﹐可以論超忽飛升者矣。

三住篇

寓化之質﹐以气爲主﹔其气不流﹐形神俱住。

華陽子施肩吾也曰﹕大易不云乎精气爲物﹐遊魂爲變。故萬形之中所保者﹐莫先乎元气。元气住則神住矣﹐神住則形住矣﹐三者住則命在於我﹐豈在於天耶﹖是知人由气生﹐气由神住。人之有气﹐如魚之有水﹐失水則死矣。然則﹐神者﹐气之子也﹔气者﹐神之母也﹔形者﹐神之舍也﹐是修身之大端﹐保形之根源也。

吾嘗觀气之用也﹐如煙雲發於四支﹐日月光於尺宅﹔次觀神之靜也﹐百邪不能幹其正﹐羣動不能撓其淸。《太平經》曰﹕神者﹐道也。入則爲神明﹐出則爲文章﹐皆道之小成也。予昔在名場﹐運思苦難﹔今不思而自至﹐此非道之功耶﹗

尹眞人曰﹕心長禦气﹐气與神合﹐中旣有主﹐形乃長存﹐如日月之周流一天地之運轉﹐壽可以無窮矣。華陽子曰﹕吾嘗爲之銘焉﹐元气眞精能保萬形﹐我气內閉﹐我身長寧。

四神篇

金關玉戶﹐密有玄印﹔順時而行﹐優入於聖。

太陽者﹐順天符而左轉﹐內含風雷之气﹐是爲靑龍﹐是爲朱雀。靑龍者﹐產自然之日精者也。日精者﹐下臨於離位者也。朱雀者﹐火也﹐消磨穀食者也﹔內應於脾﹐其气布於四方﹐本居於坤位者也。日精爲汞。汞者﹐居於下丹田﹔下丹田者﹐人之元陽精海也。以坤位之故﹐於是生太陰焉。

太陰者﹐地气右旋﹐又爲水者也。是爲玄武﹐是爲月華。夫下於天門者﹐何也﹖天之气下降﹐通於四肢﹐眾趨於離位﹐其下有穴焉﹐其名曰谷神﹐上連於泥丸之宮。此所謂聖關也。金關玉戶﹐其中有玄印者也。《經》曰﹕天地之根。其謂此歟﹗

孫眞人曰﹕自復至乾﹐陽數終矣﹔自遘至坤﹐陰數畢矣。陽進陰退﹐調順乎四時﹐明五行之衰旺六衰六旺﹐修眞之理﹐無加於斯矣。是以二气者﹐能內產自然之白霞與﹗

夫日精月華﹐烹而煉之﹐其名曰四象﹐亦名四神丹﹐其法何也﹖服陽之气﹐徐加左轉於根本之位﹐合於天地﹐自然呼吸﹐其下功也。自子之時﹐至於丑﹐則戰勝矣。陰气者﹐精也。其名曰奼女﹐以三車之法運至於泥丸之宮﹐故曰南北相交﹐四象俱備﹐五行圓諧﹐八卦自生﹐九宮自契合於天地之造化矣。其初行也﹐動其天關﹐下產甘露﹐盡意行之﹐俟其湧液上流﹐是爲華池神水。

陽气之效何如耶﹖曰魔已敗矣。殺气沖於天﹐五日則臍之下漸長﹐腰脊通暢﹐前後沒利矣。三旬則臍之下宣焉。臍中有穢悉除。六旬後宣焉者﹐加乎六七﹐宣者瀉轉也。疾根癘虫皆出矣。九旬復宣焉﹐則血下矣。血如雞鴨之糞。十有八旬而後故皮其脫如麩﹐外腎抑而痛﹐至於三年﹐腹如痔刺。此疾根欲出者也。或身痿者﹐穀气﹑風气﹑陰气欲出者也。自腹至腰﹐以至周身﹐其痛連於心。此藥之應也。飲食無所禁忌焉﹐一年腹囊長矣﹐身輕健矣。左右第三椎有粗解重者﹐五藏之陰毒也。或瘡生於口﹐或體粗澀﹐或髭鬢脫墜。此藥之應也﹐修之五日則痊矣。二年毛髮凋落﹐久則其體光潤矣。

陰气之效何如耶﹖日或舌澀﹐則陽气運轉之候也。六年其體寒﹐則地气上騰之候也。或五日﹐或六日﹐其骨之節痛﹐則三百六十骨節開張之候也﹐百日而身輕矣﹐津液甘矣﹐二腎跳矣﹐臍之下如沸矣。二年首增七十有二骨﹐前後波之出﹐如豆如桃之膠﹐卽於火則爲津液﹐可以爲大藥者也。三年身輕健而若無形﹐寒暑不能侵矣。

《經》曰﹕開其兌﹐閉其門﹐終身不勤矣﹐塞其兌﹐濟其事﹐終身不救矣。故善閉者無關鍵﹐而六賊不能開焉。此乃聖水也﹐水中之金也。數數經於火﹐此乃地也﹐不得地則不可妄爲矣。

五戒篇

殘生之害﹐莫大乎欲﹔善保一神﹐守於天谷。

純陽子呂洞賓曰﹕天之陽﹐地之陰﹐物之气﹐人之性﹐道之基﹐德之本﹐身之祖﹐命之宗﹐龍之體﹐虎之形﹐精血之名﹐鉛汞之首也。見魂成三﹐遇魄爲七﹐此眞一之源也。於吾之身﹐煉其丹田之气﹐生自然之神於十有二時之中﹐守乎天眞一气﹐入於丹田之宮﹐內無想也﹐外無意也﹐不出不入﹐無往無來﹐神定自安。此眞一之法也。

夫保命者﹐眞也﹕入虛者﹐神也內外兩合﹐相宜胎靈﹐學者不知於此﹐而死於旁宗爲可嘆也。夫保命神虛之道﹐在乎滅情愛﹐除憎惡﹐守一神於天谷﹐運三光於赤庭﹐以升降五气焉。八卦港靈於卯酉﹐周天配度於晝夜﹐九年可以入於無爲矣。

吾有五戒﹐是亦大道之基焉﹕絕思慮﹐曰保內气﹔戒萬欲﹐曰保心气﹔薄滋味﹐曰保血气﹔還津液﹐曰育靈根﹔守天谷﹐曰安胎神。

五行篇

周天之卦﹐順以行功﹐五行之妙﹐其用屯蒙。

至遊子曰﹕道莫大乎五行。夫水生於申﹐王於子﹐庫於辰﹐故以申子辰爲水之局焉。火生於寅﹐王於午﹐庫於戌﹐故以寅午戌爲火之局焉。金生於巳﹐王於酉﹐庫於丑﹐故以巳酉丑爲金之局焉。木生於亥﹐王於卯﹐庫於未﹐故以亥卯未爲木之局焉。土之局則與水同焉。於是一陽初動﹐腎水始生之時﹐披衣端坐﹐握固存神﹐運金精於泥丸﹐造醞酬於髓海﹐行此肘後之功也﹐蓋以子爲水之局也。水𨿽日潤下﹐至子之時﹐王極則返含眞气﹐而溯流以爲朝陽矣。一陰初生﹐心火欲焚之時﹐疊手盤足﹐安靜神識﹐傳眞一於丹臺﹐化玉液於血海﹐行此交合之功者﹐蓋以午爲火之局也。火𨿽日炎上﹐至午之時﹐王極則返蒙眞液﹐而降气以爲歸本矣。丑之時﹐神水下降﹐以舌攪於上愕﹐鼓咽玉液﹐下於重樓﹐歷肝膽而朝於心﹐行此養水煉液之功者﹐蓋以水病於丑﹐而巳酉丑者﹐金之局也。金能生水﹐而庫於丑﹐醜與子相鄰而與之合﹐是爲丑中藏子之水者也。未之時﹐心火下降﹐以鼻气綿綿﹐多入少出﹐烹煉液血﹐傳於黃庭﹐歷肺腑而歸於腎﹐行此養火采藥之功者﹐蓋以火病於未﹐而亥卯未者﹐木之局也。木能生火﹐而庫於未﹐未與午相鄰而與之合﹐未之中﹐藏午之火者也。戌亥之時﹐心血傳於腎﹐感陰气而化精﹐乃陰盛陽衰之極﹐卽聚火采藥之候﹐宜調息存神﹐閉口咽气﹐微脇其腹﹐覺臍腎熱盛﹐則輕舉其身焉﹔未熱則漸加焉﹐使其精血還元。行此勒陽關之功者﹐蓋以寅午戌者﹐火之局也。寅午之火﹐庫於戌而爲聚焉。戌與亥相鄰﹐而木生於亥﹐亥之中有木气﹐木能生火﹐可以救火於戌亥故也。或曰﹕周天十二卦气﹐惟有金土木﹐而無水火者﹐不以抽添﹐何物以補其修煉也﹖曰﹕周天十二卦气﹐卽抽添水火之體也。抽添之妙﹐又在乎屯蒙之時﹐搽屯蒙以明之。夫坎者﹐水也。一變而爲水澤之節﹐其爻居巳﹔再變而爲水雷之屯﹐其爻居寅。如用屯之卦﹐行抽添水數﹐則當用寅焉。離者﹐火也。一變而爲火山之旅﹐其爻居辰﹔再變而爲火風之鼎﹐其爻居亥﹔三變而爲水火之未濟﹐其爻居午﹔四變而爲山水之蒙﹐其爻居戌。如用蒙之卦﹐行抽添火數﹐則當用戌焉。故十二卦气﹐其用在於屯蒙﹐或抽水而添火﹐或抽火而添水﹐是以五行之妙﹐修煉之功﹐其皆存於斯焉。

七神篇

內經之言﹐汗漫難窮﹔五藏七神﹐妙在其中。

岐伯曰﹕五藏有七神﹐而各有所。所藏者﹐何也﹖人之神气也﹐肝藏﹐肺藏魄﹐心藏神﹐脾藏意與智﹐腎藏精與志。

夫藏各有一﹐腎獨有二﹐何也﹖非皆腎也。其左者爲腎﹐其右者爲命門。命門者﹐諸神精之所捨﹐元气之所繫也。故男以藏精﹐女以繫胞﹐故知腎有一也。肺者﹐藏之蓋也。心者﹐五藏之專精也。目者﹐是其竅也。心主脈﹐脈主皮﹐肝主筋﹐脾主肉﹐腎主骨﹐是謂五藏之所主也。久視則傷血矣﹐久外則傷气矣﹐久坐則傷肉矣﹐久立則傷骨矣﹐久行則傷筋矣。是謂五勞之所傷也。

百病皆生於气﹐怒射气上矣﹐喜則气緩矣﹐悲則气消矣﹐恐則气下矣﹐寒則气收矣﹐熱則气泄矣﹐驚則气亂矣﹐勞則气耗矣﹐思則气結矣。九气不作﹐何病之生乎﹖

道樞卷之三十一

至遊子曾慥集

七返篇

金感於火﹐火去於金﹔得其成數﹐存陽亡陰。

衡嶽眞人陳少微曰﹕夫金感於火之謂丹﹐火去於金之謂汞。故丹砂者﹐太陽之至精﹐金火之至體﹐丹交火精而候足﹐汞雜本質而能全。結成玄元正眞之气者也。

七返九還者﹐異名而同歸。返者﹐砂爲金也﹔還者﹐砂歸丹也。或曰﹕七返者﹐丹砂屬火﹐變而成金者也。火之成數七﹐七變以應陽元之極焉。以丹砂煉治而得﹐伏火鼓成白銀﹐是一返也﹔服之一兩﹐萬病除矣。以白銀化出砂﹐使之伏火鼓成黃花﹐是二返也﹔服之一兩﹐體和神淸﹐返老歸童矣。以黃花銀化出砂﹐伏火鼓成靑金﹐是三返也﹔服之一兩﹐虛夷忘情﹐心合至精矣。以靑金化出砂﹐伏火鼓成黃金﹐是四返也﹔服之一兩﹐身光瑩徹﹐通於表內矣。以黃金化出砂﹐伏火鼓成紅金﹐是五返也﹔服之一兩﹐造化不能移﹐鬼神不能知矣。以紅金化出砂﹐伏火鼓成赤金﹐是六返也﹔服之一兩﹐水不溺﹐火不焦矣。以赤金化出砂﹐伏火鼓成紫金﹐於是陽精眞元之气旣足﹐更以紫金化爲砂﹐運火緞之者再﹐則通徹洞曜﹐而爲還丹﹐是七返也﹔服之一兩﹐形神俱合﹐超然九天之上﹐更服九丹﹐位登眞人矣。

其法五日一候也﹐三候一气也﹐合用八節二十四气﹐是爲一百二十日﹐斯飛伏之火候也。凡一候則飛伏足矣﹐五日之內﹐其四用坎﹐其一用離。用坎者﹐用水煮之﹔用離者﹐用炭七兩﹐常在鼎之下。常有熟炭七兩而不增減。此陽火之飛者也﹐故五日爲一轉焉。

八瓊篇

華光之鼎﹐封以六﹔九轉飛精﹐八卦所出。

太極眞人曰﹕太上有九轉飛精﹐八瓊之方﹐昔者葛仙爺﹑李八百﹑龐氏而來皆修之焉。至遊子曰﹕或有得於玉局化在成都之地中。

其法曰二釜﹐其容一斗七升半﹐以土作之﹐旣成﹐以六一泥錮其外﹐十日陰漧﹐復用其泥﹐如此者五七焉。六一泥法曰﹕牡蠣﹑白石脂﹑雲母粉﹑磁石﹑赤石脂﹑紅灰各二斤爲末﹐苦酒和爲泥﹐以紙二斤半入泥中﹐搗勻用之﹐初泥釜厚一二分﹐復泥至五七度者﹐厚一寸三分。二釜相合﹐內三分陰漧﹐復以六一泥厚錮之﹐是爲太一中宮華光之鼎者也。再用六一泥法曰﹕鉛丹粉飛過﹐天漿子各二斤半爲末﹐灰紙一斤半﹐水浸訖﹐苦酒和爲泥。於是卜名山絕邊之地﹐有東流之水者﹐以施丹鼇﹐使水繞焉。

丹鼇之室﹐其長四丈﹐其廣三丈﹐掘地四尺﹐開三門﹐東南西也。鼇之口面皆造彎焉。鼇高九寸﹐甲子日作之﹐用臂及細土﹐勿使有穿﹐其高九寸﹐其上平﹐其泥旣乾﹐乃安神釜於鼇中﹐其釜相合一倒一正﹐四面相去九寸﹐法天象地﹐又有十二時焉。四六者﹐戌也﹔三七者﹐亥也﹔二八者﹐子也﹔正九者﹐醜也﹔十二者﹐寅也﹔十一者﹐卯也。其藥何謂也﹖曰汞三斤﹐是爲太陽流珠玄武之首﹐坎之精也﹔曰雄黃二斤﹐是爲勾陳之粉﹐巽宮之精也﹔曰朱砂五斤﹐是爲太陰神光﹐朱雀之髓﹐離之精也﹔曰硫黃六兩﹐是爲中宮滕蛇﹐坤之精也﹔曰北亭八兩﹐是爲白虎索林之粉﹐乾之精也﹔曰雌黃八兩﹐是爲庚辛之粉﹐兌之精也﹔曰硝石一斤八兩﹐是爲靑龍甲乙﹐震之精也﹔木律八兩﹐是爲太白之粉﹐艮之精也。旣搗焉﹐復加研焉。先布太白於釜﹐次之靑龍﹐次之庚辛﹐次之白虎﹐次之揚綠碧滕蛇﹐次之朱雀﹐次之勾陳﹐實之使平。入汞於神釜之口﹐合鉛丹泥以錮釜之唇﹐而復蓋之﹐且密封之。用六一之泥錮其外者﹐一寸有三分﹐陰漧﹐擇戌之日﹐遷神釜於寵中﹐以重陽日﹐酉之時黃昏也而下火焉。炭皆斷其拳﹐燒於釜之下者六寸﹐焚之﹐至於九伏時﹐則加至於釜之腹者﹐燒之亦九伏時﹐則加至於釜之頂者﹐燒之亦九伏時﹐則進火至於合際﹐十日則更以加火燒之三十有六日﹐於是通九十晝夜矣。俟其火熄也﹐於七日卯之時出於其鼇﹐俟其玲也視之﹐則九色飛晶矣。用雄鷄之羽掃其釜﹐出而研之如粉焉。一兩者﹐一劑也。盛以金瓶﹐沈於寒泉之下﹐以出火之毒﹔三七日而後出之﹐盛以銀函﹐銀函仍用皮裹之。置蒸飯之中﹐約炊五斗飯者。十餘日而後出之﹐陰以干之﹐以出水之毒﹐二三日復研焉。是爲太一八瓊者也。

凡欲餌之﹐於上元日沐浴﹐以五香之水盛服﹐東向扣齒九通﹐跪而祝曰﹕返我常﹐歸我神﹐盡此生。坐在立亡﹐時乘白雲﹐八極翺翔﹐西躋金闕﹐東升扶桑﹔日月之精﹐我得其嘗。仍云急急如律令。於是以酒調一銖餌之﹐井花水亦可也。﹐餌至三劑﹐則老者返於嬰顏﹐六府瑩然﹐三田永淸﹐水不能漂﹐火不能焚﹐可以騰空而飛矣。

九仙篇

皇人析微﹐三士頤隱﹐輿者得轂﹐裘者振領。

光辯天師葉法善也曰﹕修長生者﹐勿散亂﹐勿煩怒﹐勿起著﹐勿妄想﹐勿貪愛﹐勿邪淫﹐勿放逸﹐而後可成也。

水元眞人羅公遠也曰﹕學道者﹐先叩齒﹐以集其神﹐而後想其三魂﹐作眞仙之形。此吾身之福神也。其神不安則患生﹐其神散亂則死矣。

光辯天師曰﹕水火者﹐古先聖人之大藥也。不在於外﹐而在吾身焉。心一火也﹐應於離﹔腎水也﹐應於坎。故造金丹者﹐須憑龍虎水火者也。先之淨其坎戶﹐如水而後下龍虎焉。於是交之有度﹐用之有數﹐下心之火﹐焚之可以治眾疾﹐補虛損矣。病之微者﹐自頂至踵﹐以腎之水洗之可也﹔病之大者﹐自足至踵﹐以心之火焚之可也。

六通國師一行也曰﹕患小用水者﹐不欲犯腎藏也﹐當守一以謹之﹐七日則諸疾除矣﹔患大用火者﹐火從心發﹐下入於左右足﹐上至於左右臂﹐以及首目﹐九九發之﹐一息皆周焉。此所謂周天之火也。

夫火有四﹕有曰焚身火者﹐想從心之下﹐至於關鎖﹐其光焰焰﹐滿九九之數﹐可以去三虫焉﹔有曰敵陰火者﹐想從陰之下而起﹐徧焚其身﹐滿三三之數﹔有曰靈龜火者﹐三火從其下﹐至於坎戶﹐分爲二路﹐左右從其足內﹐至於足指﹐五路盡出﹐相合左旋﹐三匝漸大﹐至於腰之下﹐於是敵陰之火﹐引靈龜之火﹐合而右旋﹐三匝漸大﹐至於頂﹐則九點其首﹐舉前法者九過﹔有曰降魔火者﹐大病將死﹐則定息而坐﹐如靈龜之法而左旋﹐以焚諸魔。

永元眞人曰﹕用火者﹐心火也。下至左右足﹐上至於手及其頂﹐一息之中﹐九過者也﹔用水者﹐想二腎之黑气﹐如煙直上至於頂門﹐滿於泥丸﹐化而爲水以洗之﹐下至於腎﹐入於五藏﹐至於其足。旣已﹐則舉其足﹐以意想復歸於腎。癱疽者﹐則先入大腸﹐自然轉動矣。

光辯天師曰﹕冥本意在鼻之上﹐寸絲不掛於心﹐玄牝之門﹐諸事俱捨﹐離其本念﹐定息不出不入焉。

永元眞人曰﹕玄牝之門者﹐其鼻與肺合﹐其出入息﹐宜堅守以定者也。自鼻至於眉﹐自眉至於頂﹐復自頂至於眉﹐自眉至於鼻﹐自鼻至於眉﹐自眉至於頂﹐皆三過﹐每日爲之九過﹐滿八十一之數可也。煉七至七者﹐何也﹖四十有九日﹐必自定矣。一伏時不出入。

六通國師曰﹕旣有定法﹐則修想其本﹐靈冥在於金堂玉闕之中﹐如吾之形﹐徧觀旣已﹐然後想開頂門有黃雲焉。從脾之上而起﹐向於頂門撞開其額者﹐凡一息之內爲之七過者三焉。左邊開上﹐右邊開下﹐故曰黃雲滿天地矣。

永元眞人曰﹕其黃雲之起而撞也﹐男子則撞左掩右焉﹔女子則撞右掩左焉。高想聖身之出也﹐用手壓其右﹐使之下焉﹔女子則壓其左焉。

光辯天師曰﹕一息三七撞﹐日爲之二十一過﹐至二旬乃能出黃雲矣。

六通國師曰﹕吾想其靈冥﹐乘其黃雲而起﹐開其頂門﹐坐於云內﹐極力歸於頂門﹐內閉其頂﹐復入於金堂玉闕﹐想其出入﹐如此者數過﹐方離其身﹐則畱黃雲﹐覆其頂門﹐乘其云而出﹐下視其身﹐修之不懈﹐至四旬有九日﹐當有形見形如水墨者﹐十旬有八日﹐自然去住自如。其旣開也﹐開其頂門﹐而入於身﹐上下俱暖矣。

光辯天師曰﹕可以臥而爲之﹐其名曰睡法。其去如寐﹐其來如寤焉。修道必待陽數之興﹐而勿施泄﹐令陽气作用焉。故當一陽之生﹐則修之於靜室﹐諸綠俱捨﹐而存想其五藏諸神﹐所謂靑龍﹑白虎﹑朱雀﹑玄武也﹐所謂恍惚杳冥之中者也。

天眞皇人言﹕頂上藏太陽者四十五數足﹐何謂也﹖此吞日月華之法歟﹗平旦日之初出﹐東向而坐﹐想其日如車輸﹐漸漸來至於口則吞之﹐凡七十有二﹐咽入於臍之下﹐用河車轉之﹐拗起入於頂門﹐如此七旬有二日之後﹐可以采月華矣。每月八日上弦之後﹐向月暝坐﹐想其月華入口吞之﹐凡八十有一咽﹐二旬有三日下弦之後乃止。俟其次月上下弦再爲之﹐八旬有一日卽止﹐是爲載日挾月者也。吾又有一法焉﹐於卯之時﹐東向想其日如明鏡﹐漸漸而至﹐以鼻接之﹐自玄牝而入﹐至於其腹﹐用河車拗起焉﹔至午之時﹐西向想其日如懸鏡﹐仰首以接鼻於玄牝之中﹐復以河車拗起焉。日之西也﹐西向想其日來至﹐以鼻接之﹐入於精海﹐復以河車拗起﹐入於頂後﹐二月﹑八月至夜﹐則想其月如鏡焉﹐下入於鼻﹐至於精海焉。或於日之出﹐東向存想﹐以鼻接之而勿擂﹐恐玲气入。每月爲之四十九過。此九五之數也。以河車拗起﹐而爲枕焉。用日不用月者﹐不用陰也。

永元眞人曰﹕日者﹐魂也﹐屬於陽﹐故眞仙無影﹐純陽也。若夫鼻接而不擂者﹐斯妙矣乎﹗或不用河車﹐自入於玄牝﹐直至頂門﹐三點首仰之﹐日爲之四十五過﹐至四旬有五日﹐自一陽生﹐至於立春﹐此陽之數也。

光辯天師曰﹕日﹐陽也﹐乃用陰數﹐八九七十二焉﹔月﹐陰也﹐乃用陽數﹐九九八十一焉。此法純陽﹐故用四旬有五日焉。不用河車者﹐順天道左轉﹐自玄牝之門至於頂後矣。

六通國師曰﹕眉之下五輸者﹐目也。其名則有血輪﹑气輪﹑水輸﹑金輪﹑瞳輸之別焉。還在定中而起者﹐謂息入定中而作也。

永元眞人曰﹕定中運水火於目也。

六通國師曰﹕龍虎太丹有三焉﹕其一則以其津液一咽而爲虎﹐气一咽而爲龍﹐气入於精海﹐上於泥丸﹐下心之火以燒之﹐拽脾之土以蓋之﹐是爲四神之丹﹐又名二气龍虎丹﹑小還丹﹑白金丹。可以補下元壯气海矣。其二咽之送至於臍之下﹐精海水面之上﹐丸如彈子者三過﹐縱心火燒之﹐用脾土蓋之﹐凡一丸用三龍﹑三虎﹑三火﹑三土﹐其十二過﹐應於十二時﹐九丸應於九州﹐是爲一百八十之數也。其三如前定息﹐目內一閃﹐自有津出如冰雪然﹐入於其口﹐初從口之角而下者﹐想之爲虎焉﹔復於定中閃其目﹐則火星撒下﹐想之爲龍焉。故龍從火出﹐虎從水生矣。五藏交者﹐先令虎在於口﹐而後發火龍﹐何謂也﹖下火吞從其左而下﹐至於脾﹐化而爲龍﹐從肝之右出﹐入其左﹐而下至於脾﹐右繞三匝﹐是爲耕其脾也。下水從其右吞之﹐至於肺﹐化而爲虎﹐從脾之左出﹐入其右而下﹐至於脾之右﹐一匝種在脾土﹐是爲往來不離土者也。

永元眞人曰﹕目之五輪有王火﹑王水焉﹐惟水難得。故先閃其水﹐下入於口﹐然後閃下其火﹐而入於肝。肝﹐木也﹐其色靑﹐故曰靑龍焉。水入於肺。肺﹐金也﹐其色白﹐故曰白虎焉。龍從左﹐而下至於肝﹐穿肝而右出﹐復來入於左﹐虎從右﹐而下至於肺﹐穿肺左而出﹐復來入於右。此所謂五藏气交者也。

光辯天師曰﹕靑龍者﹐晝先下焉﹔白虎者﹐夜後行焉。靑龍屬於陽﹐晝有二十四度﹔白虎屬於陰﹐夜有三十六度﹐於是晝行四十六﹐夜行四十九﹐耕種於脾之上﹐而生黃芽。黃芽者﹐命之根也。

永元眞人曰﹕吾之身象鼎焉。以左足壓其右足﹐以左右手按其身﹐復虛如鼎三足焉。凝結其心血以蓋之﹐於是想之而成嬰兒。如吾之形﹐其初若雀之卵﹐首目手足皆具﹐漸漸長大﹐跪坐於精海之內﹐左右手交差背肩﹐仰面大用口二時﹐取脾之上所生黃芽﹐以爲聖胎之食焉。

光辯天師曰﹕聖胎者﹐不自外求﹐想其腎出精气﹐入於血海﹐凝結而成者也。

六通國師曰﹕煉聖者有法焉。想其左腎以爲日﹐而出白气﹔右腎以爲月﹐而出赤气。於是白气入於精海﹐復變爲赤火之象焉﹔赤气入於精海﹐復變爲白水之象焉。日月之气﹐以成聖身﹐至於海中﹐彼日之赤气如火﹐而上至於脾﹐照其身﹐旣已乃翻身﹐入於精海而坐﹐復想自月中起﹐而如前焉。又乘聖身而起﹐發光以照之﹐復翻身入於精海﹐如此自卯至午﹐足踐日影者百過。凡一息一爲之﹐是爲胎息之气者也。

永元眞人曰﹕所謂左右日月之气﹐漸漸舉起﹐至於金堂玉闕﹐乃被於頂﹐以前四旬有五日所采太陽以照之﹐聖胎爲日所照﹐當投水中﹐其光入於五藏﹐皆一息之內爲之﹐每時三十有六過焉。

六通國師曰﹕晝煉神﹐夜則出之。

永元眞人曰﹕此聖身旣就也﹐則夜自精海﹐乘紫雲而起﹐至於金堂玉闕﹐一一徧觀﹐從頂至踵備認之﹐然後想出頂門﹐乘其紫雲定息﹐息極方下入於金堂玉闕﹐乃開息焉。復住其息如前而出者四十九過。十月之後﹐當有二身﹐其狀惟肖﹐能離身隨意所之矣。

光辯天師曰﹕其出也﹐自一步至十步﹐以至二十步﹑四十步﹐百日可行萬里﹐是爲地仙者也。

六通國師曰﹕定息煉腎之气百日﹐於卯之後﹑午之前如前法爲之百過。夜則想腎左右有黑气二道﹐入於精海﹐化爲黑雲﹐嬰兒乘之﹐上至於左耳﹐出於右耳。凡一息財一出入焉一﹐夜射三警十六過﹐百日斯爲水仙矣。

光辯天師曰﹕神仙之劍﹐何謂也﹖先收日月之精華﹐後起心火煆之。

日月者﹐腎也。於是肺爲風翰﹐肝爲鑪炭﹐脾爲土模﹐膽爲礪石。一息气中﹐爲法自成矣。

六通國師曰﹕夫煉五藏之精者﹐先自腎宮﹐想其有黑气﹐郁然而起﹐從耳而出﹐其大如蓋﹐息極復歸於腎宮﹐晝夜爲之十一過﹐於是八旬有一日而後煉肝。肝有靑气﹐想之出於頂門﹐亦如蓋焉。其色碧﹐息極復歸其藏者﹐八十一過﹐於是八旬有一日而後煉心。

心有赤气﹐其數如前﹐而後煉脾。脾有黃气。其數如前﹐而後煉肺。肺有白气﹐其數如前﹐於是五藏俱足﹐則五气俱興﹐齊出於頂﹐其气五色﹐光照一室﹐可以升騰於天矣。

永元眞人曰﹕煉之者在夫七月﹐水生可以煉腎﹔十月木生﹑﹑可以煉肝﹔正月火生﹐可以煉心﹔四月金生﹐可以煉肺﹔土王於四時之季月﹐隨四時可以煉脾﹐每一气蓋八旬有一日焉。

道樞卷之三十二

至遊子曾慥集

參同契上篇

同章異辭﹐有淺有深﹔測乎天地﹐則知其心。

道生一﹐一生二﹐二生三﹐三生萬物。至藥之理﹐其畢於斯歟﹗孰能知道之始哉﹖其惟伏羲氏而已矣。於是有大易者﹐元始之气﹐造化之用也。故混沌之初﹐玄素胞胎﹐中有眞精﹐能親所親﹐其自然者耶﹗水流濕﹐火就燥﹐人能通乎道﹐道亦｀通乎人矣。人道相通﹐謂之聖人。故玄者﹐人之不昧者也。蓋不知其能育白金焉。

夫一陽處乎五陰之下﹐初九潛龍之位也。玄功歸一﹐萬物生焉。故曰﹕腎者﹐太極也。處其陰陽而能化育者﹐莫大乎日月。日月者﹐太易也﹑至藥也﹑陰陽之邪郭也。於是陰陽含養而產白金﹐生一之道也。玄主乎靜神魂﹐神魂靜則通靈徹視矣。物象旣立﹐謂之太初混沌﹐合而別一气﹐謂之眞一﹐斯九二見龍在田之象也。《經》曰﹕得乎一﹐萬事畢。故眞一者﹐主乎骨之髓﹐關睢之淑女也。是以成眞一者﹐玉質而金聲﹐眞一所謂也。自無生於有﹐自有返於無﹐還丹之根蒂也。

夫爲至藥而不知眞一者﹐吾未見其有成也。將欲煉之﹐必考諸五行之精﹐於是白金黃芽者﹐丹之母也。金償而汞者﹐非汞之形也﹐其乃金葩凝液﹐抱一含眞以脫五行者也。於是有太始焉。一主於火﹐二主於土。南方者﹐離也﹐故主火。火能生土者焉﹐而無正形﹐其寄位於丙丁者也。陰者﹐道之本也﹐藥之基也﹔陽者﹐形之始也。汞之未變﹐陽不可獨立﹐陰不可自生也﹐是以陽因陰而有者也﹐陰稟陽而孕者也。二者和合而大道成矣。火者﹐生土也﹔土者﹐育萬物也。故藥之用土﹐以能生長乎汞﹐爲萬物之基焉。土之數五﹐屬乎脾﹐旁該四象四藏也﹐於是五宮五帝遊於九天﹐察道以生一。然則﹐土也者﹐得位乎九五﹐其最尊者歟﹗

夫人之神三萬有六千﹐其形影萬有二千﹐其精光千有二百﹐其魂有三﹐其魄有七﹐其神有五﹐皆以依乎五藏﹐以脾爲之主。故藥之中﹐以土之德爲尊焉。以其能化五行﹐而成至藥也。

太素者﹐本也﹐本立而道生矣﹔三丹者﹐其皆資於斯者歟﹗其上應乎三天之宮﹐是謂上淸之火﹑玉淸之金﹑太淸之土焉。其西七魄也﹐其東三魂也。魄者﹐陰之精﹐主秋之气﹐肅殺者也﹔魂者﹐陽之精﹐主春之气﹐發生者也。是以龍虎相對﹐魂魄相依。

《經》曰﹕震者﹐木之精也﹐丹砂也。木之精得金﹐乃並而爲大丹之君焉。火爲父﹐气爲使歟﹗志士者﹐其惟察五行之相生更王﹐則成大丹矣。

《經》曰﹕三﹑五﹑一者﹐天地之至精也。居四時而能生成者﹐春也。三者﹐何以生萬物乎﹖斯天地之化气﹐而成人物﹑禽獸者也。吾之萬物者﹐金銀也。三者補气﹑增筋力﹑益精神者也。坎﹐陰也﹐執一者也。陽爻之形﹐其見者五也。三者﹐木之靈也。大丹之道﹐此其玄關哉﹗

物之太極﹐未有不返者也。地處於混沌﹐如雞子焉﹐判爲二儀。二儀者﹐天地也﹐乾坤也﹐陰陽也。天者﹐其淸乎﹖地者﹐其濁乎﹖萬物育於中矣。其猶藥之中﹐以汞變化萬物者歟﹗故至人者﹐先立鼎以象天地﹐於是日月星辰﹑四象五行﹐因鼎而立焉。其煉之也﹐不失乎星點﹐含五行之色象﹐而後爲至也。夫陰陽不交﹐天地斯閉塞矣。若天降地騰﹐山澤通气﹐不可不交。故天地有開闔焉﹐日月有交映焉﹐至人則而行之﹐三十有六旬一啟發﹐滌濯增合焉。此其九轉者耶﹗全乎四象者﹐斯通於靈矣。四象者﹐靑龍也﹐白虎也﹐朱雀也﹐玄武也。在易爲四象﹐在人爲四支﹐在天爲四時﹐在地爲四極﹐在藥爲四神。

靑龍者﹐陽也﹐木而主生成者也﹔白虎者﹐陰也﹐金而司殺者也﹔朱雀者﹐陽也﹑日也﹐有火焉﹐主於南方有土焉﹐主於己能生長者也﹔玄武者﹐陰也﹑月也﹐有水焉﹐主於北方有土焉﹐主於戊能戡三彭﹐藥之基者也。其或交合焉﹐入於中宮﹐不離於戊己者也。九轉者﹐四神五行位於內﹐二象位於外。四神一飛一伏爲其用者也﹐二象一佐一助爲其補者也。吾之筋骨血肉神气﹐惡可不足一焉。不足於一﹐則爲嘖﹑爲疾矣。吾之藥成﹐必陽得陰者也。於是能含護之﹐至三百有六十焉﹐斯凝胎則可以還神固形﹐玉髓金筋登乎眞人之錄矣。夫不通至理﹐而修諸旁通之方﹐𨿽制其汞﹐伏於火而死﹐而不知適足以夭折其生歟﹗其猶畫地爲鏡﹐祈以照膽﹔冶鉛爲刀﹐祈以剿鯨﹐亦不明矣。

夫至藥者﹐法諸天﹐法諸地﹐法諸人﹐而後可也。气之靑者﹐天也。其日月五曜及經星列焉。不失日月星辰之點﹐則其光通達矣。如無此象﹐徒爲伏於火而已爾﹐非至藥也。吾藥之數﹐合於日月五曜之交﹐或失之銖累﹐差之君臣﹐則必害吾生矣。气之黃者﹐地也。厚則安靜﹐斯土之用歟﹗其必得汞之類而爲之焉。五嶽四漬安則不傾﹐有山川焉﹐有品匯焉。各利其方所﹐於是五嶽爲鑪﹐汞化萬物﹐天覆之﹐地載之﹐人民安之。天地者﹐鼎也﹔人民者﹐汞也。夫人之形本五行而成﹐故其補之﹐則必以五行之精气。昔者女媧氏煉五色石以補天之闕者﹐其善諭乎﹗骨﹐金也﹔血﹐水也﹔肉﹐土也﹔气﹐木也﹔暖﹐火也。斯豈世之所云五行哉﹗四者管攝始得謂之至藥焉。吾求汞之同類﹐各煉其精爲之﹐不可以非其類使雜焉。語曰﹕狐兔不乳驥﹐燕雀不卵鳳。羚謂此歟﹗

五行者﹐畱神以補其形﹐是爲龍虎焉。不知五行﹐則以他人爲父母矣。故气者﹐木也﹔骨者﹐虎也﹔血者﹐水之象也﹔肉者﹐土之象也。不死之道﹐其在離宮乎旣知五行﹐則身有主矣。五行者﹐親於汞者也。五行相配﹐生成吾藥者也。金生水﹐水生木﹐木生火﹐火生土﹐土生金。故春﹐木也﹔夏﹐火也﹔秋﹐金也﹔冬﹐水也﹔四時之季﹐土也。

木之主仁﹐而能生成﹐故丹者﹐木之精也。木者能生火﹐則丹者木之子歟﹗十有一月﹐一陽爻生矣。十有二月﹐至於正月﹐其皆爲春歟﹗

火主禮﹐而能滋茂﹐吾藥至於斯時亦然矣。故火也者﹐堅萬物而不朽者也。聖人於是煉陰藥以成陽藥﹐則陰身歸於陽位矣。形固神備﹐至賓於天者﹐火之功也。是以金丹者﹐自春而發生﹐夏而滋隆。譬夫艸木﹐猶稟四時而成﹐況吾丹哉﹗火至二者﹐能生於土也。二月﹑三月﹑四月﹐其皆爲夏歟﹗

四時之季有土﹐土主信﹐故無棄於生成﹐思沃執於擇物﹐𨿽得中位﹐亦不執四維焉。然於四象﹐資土而生者也﹔萬物﹐因土而生者也。吾藥之土﹐出於華池﹐因火而生者也。其寄治於丙丁者﹐明土之所生者也。木以火而成土焉﹐土能生金﹐故土有五德焉。羅絡終始﹐爲藥之用者也。土王四季也。

秋主義也﹐吾之藥至於七月而生成﹐何也﹖立秋之後﹐艸斯秀矣。吾藥至於斯時﹐九還七返亦已畢矣﹐過仲秋之金﹐其气盛。月之二魄﹐蟾兔也。三五圓明﹐吾之藥於是金體成實矣。曰卯曰酉﹐二八之門也﹔曰寅曰申﹐陰陽之祖也。此殺生以時﹐不可以逾者也。

何以言之﹖金生於水者也之功﹐退而禪位﹐五月﹑六月﹐其位水秋金也。一陰爻生而爲金﹐故至於七月者﹐無生育矣。何也﹖秋令也﹐其在於人也﹐腎爲智。智者﹐藏也﹐總五行四象而潛運其化者也。聖人則之﹐是爲大化基穴之始也。三事者﹐由此根而生乎﹗其在於時也﹐主乎冰壯雪盛﹐萬物遁藏者也。聖人則之﹐用火彌年﹐四气備矣。故十月脫胎﹐自寅而至亥﹐藥之功終矣。懵人以爲十月脫胎﹐而弗知四气不全焉。

夫丹之成也﹐必四時更用﹐自其初也至於十月﹐蓋已一歲矣﹐辯胎之中亦有沐浴﹐濯用者二焉。四時足而後脫矣﹐於是四气周矣﹐五行具矣﹐含曜星羅矣。此至藥之始成者也。八月﹑九月﹑十月斯爲冬焉﹐五行極王而乃檀代﹐卽成化之功歸於紫色。此無爲自然之理也。故曰二陰陽者﹐三皇之祖也。

水也﹑土也﹐二者何先﹖其惟根源之杞梓乎﹗華池者﹐虎之胎也﹔卯門者﹐龍之趾也﹐四象﹑五行生成而不窮者也。夫藥者無以克之﹐則不伏焉。金之克木者﹐木斯歸金矣﹔木之克土者﹐土斯歸木矣﹔土之克水者﹐水斯歸土矣。五行之雜﹐又有十焉﹐姑言其二。甲者﹐庚之婦也﹔丙者﹐壬之婦也﹐所克老婦之財也。夫不明五行﹐大其諧和﹐不知君臣﹐爽其錙銖﹐而望藥之成﹐其猶梯而登天﹐鍼而釣海者哉﹗故不知所以制伏﹐則神气不交焉。

黃帝曰﹕金丹之要在乎神水﹑華池﹐何謂也﹖以陰一而制陽一者也。天老曰﹕白者﹐金之精﹐其所謂陽一歟﹗黑者﹐水之基﹐其所謂陰一歟﹗水者﹐道也﹐三一之義也。三一者﹐三丹田也耶﹗吾能守之﹐則乘龍餅遊於上淸矣。三﹑者俱得乎一者也。夫能知焉﹐則吾之藥已過半矣。是以金由水而生﹐水由金而長﹐金水合度﹐其藥玆至﹐人必窮水火。水火內五行也﹐非外水火也。此道也﹐三皇以之垂範焉予﹐孔子陳十翼以輔之。

德者﹐得也﹐修之於身﹐其德乃眞。眞者﹐何謂也﹖金液灌形者歟﹗修乎外者﹐非吾所謂眞也。老子曰﹕上德不德﹐不以德爲德﹐而下求之者也。故上德者﹐水也﹔下德者﹐金也。吾金丹有陶鑄之理﹐日月之候﹐日盈月滿而更相禪焉《經》曰﹕德主生气是也。陰陽之數備矣。五行推運﹐淸濁捲舒﹐陽勝漸交﹐陰伏而歸寶。此所謂眞德之德也﹐惡有不成丹哉﹖五行成於土者也。人而服之﹐化气成寶﹐斯長生矣﹐謂之眞人。故曰﹕土有五德﹐非世所謂仁﹑義﹑禮﹑智﹑信之德者也。

日者﹐積陽之精也﹐其數九焉。在天成像﹐在地成形﹐合和萬物﹐布气以生靈者也。其中有跋烏﹐陰之精也。其象含護﹐魂魄相經﹐是以離之支﹐火之宮﹐亦得九焉。結气朱英﹐煉之固形﹐於是參乎二五一之玄矣。故曰者其主血脈﹐丹之父也。古之至人﹐煉日之精﹐其身歸於純陽而遊太淸矣。

月者﹐陰之精也﹐積而成坎﹐居水之方﹐其數一焉。吾丹之有金者﹐其猶月乎﹗陽而交乎陰﹐凝而成質者也。故坎之象﹐內陽外陰。

夫日月之行有淹速﹐藥之性有燥緩。陽﹐燥也﹔陰﹐緩也。藥乃不然。陽﹐緩也﹔陰﹐燥也。燥也﹐象月之行焉﹔緩也﹐象日之行焉。日之行也﹐晝夜一度﹐一歲周天矣﹔月之行也﹐晝夜十有二度﹐一日周天矣。故曰月者﹐一歲十二度合焉。聖人於是取象以三十日者﹐日月之合次也﹐則開鼎焉﹐增滌吾藥也。

日有烏﹐月有蟾兔﹐何也﹖烏者﹐陰之精气也﹔蟾兔者﹐陽之精气也。二气合護﹐還之自然﹐二气爲內象也﹐二气爲外像也。日月二用爲藥之邪郭也。邪郭者﹐何也﹖金鼎也﹐坎離配合而爲之歟﹗故坎﹐陰也﹑月也﹔離﹐陽也﹑日也﹐水土金三物同者也。二气交合於鼎之內﹐舒光照躍﹐其猶日月連環於六合之中者歟﹗餌之煉之千日﹐而陰盡不死矣。吾試立象證諭焉。

玄武者﹐陰也﹔蛇者﹐陽也﹔龜者﹐陰也﹐牝牡之義也﹐金龜之道也。龜蛇之配合﹐蓋天地陰陽之自然者也。故至藥者須配合陰陽﹐采摘精微﹐通神合眞﹐君臣有度﹐於是應日月之交會﹐順四气之周流﹐然後爲至也。

交合者﹐何道乎﹖坎男離女﹐配合乎日月而潛合焉﹐盡一元气而芽藥成矣。元气者﹐六旬也。於是建寅之辰﹐終始於申者﹐七返也。自子而至於申者﹐九還也﹐七返之理畢矣。是以至藥者﹐晦朔交合﹐務易子孫生長之義﹐終始於此矣﹐是火之用也。天者﹐晝夜一周﹐其行三百六十有五度﹐日月星辰﹐周天而旋﹐於是天降地騰﹐日一合焉﹐萬物以之生化者也。五日者﹐一元气之象﹐六十時也。然則一月有六元﹐是爲三百有六十時﹐其旬有五日爲陽﹐象乎春夏﹔其旬有五日爲陰﹐象乎秋冬﹐則一月者具四時生成之道矣。

吾可以象乎一歲之火候﹐用卦節開鼎器焉。一日一夜﹐其時十有二﹐其六爲陽也﹐其六爲陰也﹐二元十日也。日用火有節﹐亦有進退﹐消息之宜﹐存於其間﹐子午分升降消息焉。消者﹐用其時也﹔息者﹐不用其時也。日月者﹐三十日而一交焉。十有五日而園者﹐二時之象也半年也﹔至晦而陰者﹐一歲之象也。於是藥全伏矣。朔日爲生﹐故吾之藥則而象之﹐以加損洗濯焉。

此歲月日時之候也。《經》曰﹕三十輻共一轂。此日用火之法也。聖人於是托易象﹑立卦節焉。

屯也﹑蒙也﹐明受於朝暮﹐故朝用乎屯﹐暮用乎蒙﹐則不愆於晦明矣。旣濟也﹑未濟也﹐月之始終﹐用事者也。

孰知陰之中有陽者乎﹖猶鉛之中有白金者也﹐故黃芽產於河車。此何道也﹖鉛汞爲之。於是陰谷含乎陽華﹐斯內象之精也。譬夫父母傳气而成身﹐身之扶虛者﹐精華之气也。彼有以金﹑銀﹑鉛花﹑朱砂爲黃芽者﹐猶內肉以爲胎可乎﹗孰知陽之中亦有陰者乎﹖陽之含陰﹐如日之有烏焉﹐陰陽潛應之義也。故汞生於砂﹐陽中有陰歟﹗汞﹐陰類而含陽性﹔離﹐外陽而內陰者也。白金產於河車者﹐陰含陽也。其云之從龍﹐風之從虎歟﹗陰陽﹐自然之道也。

夫吾之至藥﹐其禁戒﹑其條理各有方焉。是豈簡牘可傳哉﹖其精也﹐更爲主賓互相含養﹐采四气﹐煉五行﹐然後而爲至藥矣。於是可以還骨髓﹑益壽考﹐豈不賴四神之精﹑五行之粹耶﹖彼孤陰寡陽而成藥者﹐惟可已疾而止爾﹐安能返老歸眞也哉﹖其故何也﹖神气不全矣﹐或見砂之伏於火旁﹐狀於汞﹐乃日獨汞可以成藥者﹐是男可自生﹐女可自孕﹐生民以來﹐未之有也。

吾試言九轉之法象﹐吾嘗爲之圖焉。內曰中黃宮﹐戊己之位﹐其外曰黑﹐次日白﹐次日赤﹐次日靑。靑龍位於東﹐白虎位於西﹐朱雀位於南﹐玄武位於北﹐又有日月星辰焉﹐五行生克焉。白金種象﹐乃使通靈徹視矣。《經》曰﹕鑄之斯爲珠焉。此神仙之造化者也。以之爲杖﹐刑戮自如﹔以之爲鏡﹐可伐精魅。

夫太易者﹐日月星辰不足爲高也﹐四周八極不足爲遙也﹐近在諸身﹐遠在天地。天也﹑地也﹑人也﹐若得一則皆爲之大。大者﹐象形者歟大字﹐一人爲大也﹗一者﹐眞一也﹐得之者位眞人矣。可以變化無極﹐策神召靈﹐神丹之力也。

夫納金木水火土焉﹐有靑黃赤白黑焉。四象分鎭﹐五神無武﹐七曜含章﹐羅縷規矩﹐先天之基﹐後天之宜﹐可以灌體脫肌﹐天涯永適矣。

易者﹐易也。易含萬象﹐故聖人窮乎日月﹐於是通幽洞冥焉。然天之易十有六﹐地之易十有六﹐人之易十有六﹐鬼之易十有六﹐合乎六十有四矣。若天垂象於天﹐則五星遊於列捨﹐明禍福焉﹔旦夕分暉﹐掌陰陽之交顧焉。垂象於地﹐則化气萬類﹐播植以時矣﹔巢處穴居﹐各安其所矣。垂象於鬼﹐則使無形之形﹐削罪籍而生矣。垂象於人﹐則身神並飛﹐膠龍乘雲﹐揖九天﹑遨三宮﹐壽同三光矣。聖人於是托易象而煉元气﹐以固形而保神﹐納四象以通靈﹐采五行以制伏﹐周乎二十四气﹐而至藥成矣。方其十月﹐而士胎合乎天地之造化。此道也﹐可以使之返本還元焉。夫人稟元气以成形﹐然爲陰之積滯。夫欲返陰還陽﹐千日而後陶冶其形﹐使皮也﹑毛也﹑骨也﹑肉也﹐其變金玉則升天﹐而位乎眞人矣。此志士所以煉藥煉身而爲之者歟﹗彼望大丹而升天﹐亦已惑矣。古之上升者﹐素服下丹﹐故遇上藥而獲升天﹐蓋本有之也。

昔者黃帝鑄九鼎於荊山之野﹐以象九州焉。一宮者﹐冀也﹔二宮者﹐荊也﹔三宮者﹐靑也﹔四宮者﹐徐也﹔五宮者﹐豫也﹔六宮者﹐雍也﹔七宮者﹐梁也﹔八宮者﹐兗也﹔九宮者﹐揚也。各占其方之吉凶﹐非至藥之用也。惟其出世之藥﹐其祖三皇。

三皇者﹐何謂也﹖曰天皇﹐曰地皇﹐曰人皇。三皇嘗有遺文﹐言三門焉。三門﹐有三鼎﹐呂二者九也。於是有上仙之上藥﹐中仙之上藥﹐下仙之上藥。此九轉還丹者也。次之有金液之道﹐亦還丹之理也。捨是其小小者﹐止可已疾而已爾。故三皇之大丹者﹐出世之根本也。

丹之中有三丹焉﹐應乎三天三五三光﹑三才者也。三丹之中有九尊焉﹐應乎九州﹑九宮﹑九气﹑九天﹑九地者也。所應者﹐每宮宿皆有神護助之矣﹐其名曰九品﹐於是謂之九鼎焉。

一鼎之中﹐吾有洛陽之大鼎﹐其白如練﹐其壇三層﹐其鑪八面。炎帝入於離門﹐陰雲旋於坎中﹐故爲一﹐世界天地﹐日月星辰﹐二十八宿﹐四神五行﹐君臣人物﹐土地山川﹐金臺玉樓﹑寶花異果﹐玉液甘泉﹐其香襲人﹐餌之者超於上仙﹐遊於芝府。老君曰﹕吾非自然者也﹐學而得之者也。三丹之鑪﹐其大體﹑其火數各異焉。有二圖﹐見別捲。

夫修至藥必置鑪。鑪者﹐鼎也﹐垣郭也。鼎而無鑪﹐猶人無捨也﹐城無郭也﹐其何以安之哉﹖故鑪者﹐鼎之戶也﹐捨於鑪以避風隙﹐則三气不散矣。壇有三層﹐鑪有八面八門﹐十二幹交互﹐隨斗所建焉。其象龜山﹐大小從所便焉。《經》曰﹕先天地而生﹐旁有垣闕﹐肖蓬萊者也。於是在乎上知天文﹐下知地理﹐中知人情﹐明閒卦象﹐通會陰陽﹐識四序之休王﹐得日時之升降﹐火候進退﹐生殺合儀﹐此修至藥之先務也。若夫率爾用心﹐未有不失之者也。且夫天地之立也﹐陰陽有界隔﹐子午有正位﹐春生秋殺﹐天地之自然也。日月有交﹐陰陽有位﹐至藥有象﹐火候有卦﹐用之如循環之道焉。

正月者﹐九二也﹐丹體和合發生之時也。其卦泰﹐其律太簇。泰也者﹐乾下而坤上也。泰始輻輳﹐剛柔得中﹐寅春發生﹐芽兆滋隆﹐四象歸一﹐混混濛濛﹐君子在位﹐彰德惟洪。此其爲陽息者也。

二月者﹐九四也﹐汞化成金者也。其卦大壯﹐其律夾鐘。大壯也者﹐乾下而震上也。陽爻漸壯﹐乾一化神﹐翡翠楡莢﹐混然同根﹐淸气相薄﹐勝負難分﹐或沈或浮﹐結象卯門。此其爲陽息者也。

三月者﹐九五也﹐洗濯微�﹐光曜進功鮮明者也。其卦夬﹐其律姑洗。央也者﹐乾下而兌上也﹐五陽一陰斯已。其體陰陽相薄﹐剛柔得紀﹐陰夫潛消﹐飛龍之世。此其爲陽息者也。

四月者﹐上九也﹐火王之時﹐密其��者也。其卦乾﹐其律仲呂。剛健潛龍﹐賸蛇於�������有紀表﹐有法則﹐陰陽祖始﹐陽極則沈﹐善防��。此其爲陽息者也。

五月者﹐初六也﹐至藥陽用而在乎陰位者也。其卦姤﹐其呂羹賓。妮也者﹐乾上而巽下也。始結其端﹐霜雪其素﹐胎滯蒙肥﹐陰爲陽主﹐道之樞機﹐伏藏爲戶﹐履霜之至﹐堅冰寒沍。此其爲陰息者也。

六月者﹐六二也﹐化柔成剛﹐其道乃亨﹐世止以汞爲意者也。其卦遁﹐其呂林鐘。遁也者﹐艮下而乾上也。遁潛晦邇﹐畜養安居﹐不顯令名﹐俟時而舒﹐凝液旣畢﹐方直乘輿。此其爲陰息者也。

七月者﹐六三也﹐汞性惟剛﹐藥至斯時﹐生成己息者也。其卦否﹐其呂夷則。否也者﹐坤下而乾上也。否立問隔﹐陽已結交﹐天地得體﹐剛柔敵爻﹐殺气相臨﹐陽晦陰消﹐靡美貞吉﹐含章諷謠。此其爲陰息者也。

八月者﹐六四也﹐金气王矣﹐藥成質矣﹐蟾兔所以圓明者也。其卦觀﹐其呂南呂。觀也者﹐坤下而巽上也。斗建南呂﹐觀彼權衡﹐以育元气﹐更衰代榮﹐卯酉二門﹐楡落薺生﹐括畜其萌﹐咎乃不行。此其爲陰息者也。

九月者﹐六五也﹐神气化藏﹐火之基者也。其卦剝﹐其呂無射。剝也者﹐坤下而艮上也。剝以毀體﹐淪寂其肌﹐還返旣老﹐精凝不飛﹐否極則泰﹐消化形微﹐元吉玆亨﹐黃下之衣。此其爲陰息者也。

十月者﹐上六也﹐至藥已成者也。

其卦坤﹐其呂應鐘。坤柔化气一﹐灰土爲形﹐幽理泉井﹐陽玄陰經﹐結法可度﹐輸環生成﹐先迷灰鑪﹐後憚縷興﹐龍戰飲血﹐名不功令名。此其爲陰息者也。

十有一月者﹐初九也﹐陽气之潛邊者也。其卦復﹐其律黃鐘。復也者﹐坤上而震下也。復陽气潛﹐畜玆陰德﹐混茫其形﹐張時法則﹐爲眾紀綱﹐先迷後得。此其爲陰息者也。

十有二月者﹐九二也﹐芽孽已滋﹐斗建子丑﹐禪位之始者也。其卦臨﹐其律大呂。臨也者﹐兌下而坤上也。臨鑪周竟﹐見龍在田﹐暉曜分赫﹐玆始而遷﹐遞推主賓﹐不爲物先﹐黎蒸得嘗﹐後勿爲前。此其爲陽息者也。

天老曰﹕前之所列﹐如繩貫珠﹐綸緒可則﹐開神仙之綿密者歟﹗

吾將明其用焉。復者﹐以顯喪朋﹐而初起火者也。何也﹖坤六爻﹐陰也。其始一爻﹐變而爲陽﹐故陽之一爻在乎五陰之下﹐六爻俱陰者﹐得其朋也。一爻變陽者﹐喪其朋也。復也者﹐上坤下震﹐此黃芽之初﹐養蒙之象﹐變化之衛也。

震者﹐以顯其變者也。乾六爻﹐陽也﹐震爲乾之長子者也。何也﹖坤者下變﹐斯成震也﹔震者上變﹐斯成艮也﹐所以爲長子而繼體於乾歟﹗故坤者﹐乾之位也﹔乾者﹐坤之位也﹐互爲主賓焉。十有一月﹐坤之一爻變乎陽﹐至於四月﹐則六爻備﹐而歸於乾位用事者也。

巽者﹐以顯其成者也。日﹐陽也﹔月﹐陰也。自一日而至於十有五日﹐則月變而成乾也﹐於是震用事者遞也。金气圓滿﹐至於十有六日﹐變乾之一爻而爲巽﹐一陰生矣。長爻﹐陽也﹔短爻﹐陰也﹐汞性剛而難伏者也。於是變剛爲柔﹐全藥之質成乎柔矣。故巽受乾之化﹐十有六日而月出巽地﹐藥自朔旦而生﹐至是則火亦欲伏矣。

屯者﹐坎上而震下也﹐以明吾之用﹐日之火﹑月之火者也。故朝之用者﹐屯當其直焉﹔夕之用者﹐蒙當其直焉﹔晦朔之用者﹐則旣濟未濟焉。凡至晦朔之際開器﹐以受陽之一爻焉。月十有五日爲陽﹐降陽之正位至於十有六日﹐其陽折損﹐故曰卽虧以變乾爲巽﹐是剛而爲柔者也。

兌者﹐以顯其平者也。日月者﹐三十日一合焉﹐旣合三日而始見矣。故八日謂之上弦﹐二十有三日謂之下弦。弦者﹐平也。是以一日至於八日﹐月之增其平者半﹔十有五日至於二十有三日﹐月之虧其平者半。吾之用火﹐一日至於八日金水相入矣﹐二十有三日而藥成不動﹐斯其平者歟﹗

艮者﹐以明其形者也。夫金生於巳﹐王於酉﹐墓於丑。秋者﹐金王之時也。八月十有五日﹐其形圓明﹐而吾之藥至於斯也﹐乾體方就﹐五色暉曜﹐日以堅實焉。醜者﹐金之墓﹐艮之位也。藥至於艮明成形矣。金﹐非金不見者也。二十有三日則見於丙地﹐下弦不動﹐吾之藥其伏矣。乾者﹐以顯其剛者也。月之一日﹐陽之爻交體相生﹐至十有五日圓明矣。吾之藥﹐用火至十有五日﹐金水合而俱得其所矣。汞﹐陽而性剛﹐難伏者也。以法制之﹐斯不動焉。

東方者﹐木之位也。金得木而榮﹐十有五日則月在乎東方﹐甲之地也﹐斯盛滿於甲矣。坤者﹐以顯其化者也。坤之一爻﹐其變成震。震者﹐木也﹑陽也﹔坤者﹐陰也。然以五土養乎一陽。陽者﹐木也﹐汞是也﹐象鉛之有銀者也。故曰坤者﹐其爲震之母歟﹗乾坤者﹐合十有二爻﹐一歲之象也﹐因以立兆基焉﹐何謂也﹖自坤變而成陽﹐自子至於巳﹐六爻之變盡矣。乾者﹐自午至於亥﹐六爻變而歸坤。坤﹐土也﹐吾之藥更十有二月而成土﹐功斯畢矣。

《經》曰﹕金從月生者也。朔受日之符﹐故朔旦爲復﹐陽气始通矣。晦至於朔﹐則震來受其符焉﹐繼坤以生震龍﹐則月生之後﹐坤變成震﹐終而復始乎﹗

正月者﹐泰

也﹐日烏之象全矣。其三爻陽也﹐是月也﹐有屯震下坎上﹑有蒙坎下艮上﹑有需乾下坎上﹑有訟坎下乾上﹑有師坎下坤上﹑有比下坎上﹐以當其直焉。故吾一日﹐其朝用屯﹐其夕用蒙﹔二日﹐其朝用需﹐其夕用訟﹔三日﹐其朝用師﹐其夕用比。一日而至於三日﹐其震動者也。

二月者﹐大壯也。月附乎日而未見也。四日﹐其朝用小畜乾下巽上﹐其夕用履兌下乾上﹔五日﹐其朝用泰乾下坤上﹐其夕用否坤下乾上﹔六日﹐其朝用同人離下乾上﹐其夕用大有乾下離上。

三月者﹐夬也﹐月之右始生者也。三日見於庚地而夾焉。故凡用火一候﹐於是月之候有六﹐故十有二月則七十有二﹐功斯終於千矣。是月也七日﹐其朝用謙艮下坤上﹐其夕用豫坤下震上﹔八日﹐其朝用隨震下兌上﹐其夕用蠱巽下艮上﹔九日﹐其朝用臨兌下坤上﹐其夕用觀坤下巽上。

四月者﹐乾也。八日上弦見於丁地﹐其平如繩焉。月有二气﹐則十有二月﹐其气二十有四矣。十有五日﹐二弦合其精气﹐於是乾坤之體合而乃成二八﹐應乎易道﹐正而不傾者也。十日﹐其朝用噬嗑震下離上﹐其夕用賁離下艮上﹔十有一日﹐其朝用剝坤下艮上﹐其夕用復坤上震下﹔十有二日﹐其朝用無妄震下乾上﹐其夕用大畜乾下艮上。

五月者﹐姤也﹐日烏之象全矣。十有五日乾體就矣﹐圓照於東方焉。十有三日﹐其朝用頤震下艮上﹐其夕用大過巽下兌上﹔十有四日﹐其朝用咸艮下兌上﹐其夕用常巽下震上﹔十有一五日﹐其朝用遁艮下乾上﹐其夕用大壯乾下震上。

勿六月者﹐遁也﹔七月者﹐否也。兔之象全矣。金與水俱得太陽之气﹐溫養以成還丹者也。《經》曰﹕乾健盛明者也。日有十二時﹐三十日則其時三百有六十﹐故每月有一日用火焉。凡一小周則十有二月者也。十有六日﹐其朝用晉坤下離上﹐其夕用明夷離下坤上﹔十有七日﹐其朝用家人離下巽上﹐其夕用睽兌下離上﹔十有八日﹐其朝用蹇艮下坎上﹐其夕用解坎下震上。

八月者﹐觀也﹐五行錯王﹐相據以主者也。《經》曰﹕十有六﹐其轉受統焉。巽辛見於平明﹐巽絕其統﹐十有六轉受統焉。月盈則虧﹐故十有六轉相喊者也。一气之闕﹐十有五日而終﹐又化其色﹐日照曜於日闕焉﹐汞所以化爲液歟﹗十有九日﹐其朝用損兌下艮上﹐其夕用益震下巽上﹔二十日﹐其朝＇用夬乾下兌上﹐其夕用姤巽下乾上﹔二十州日﹐其朝用萃坤下兌上﹐其夕用升巽下坤上。

九月者﹐剝也。月虧其右﹐而左之餘如鉤焉。一日見於丙地。艮者﹐直於丙南焉。下弦者﹐二十有三日也。丙弦合其精﹐乾坤體成矣。二十計﹑日﹐其朝用困坎下兌上﹐其夕用井巽下坎上﹔二十有三日﹐其朝用革離下兌上﹔其夕用鼎巽下離鳥﹐二十有四日﹐其朝用震其夕用艮。

十有月﹐坤也﹐月之象全矣﹐再損而成艮焉﹐二十有三日下孩者也。其水半斤﹐凡幾用火用藥並歸土之功焉﹐故其形如土灰也。二十有五日﹐其朝用慚艮下巽上﹐其夕用歸妹兌下震上﹐一一十有六日﹐其朝用豐離下震上﹐其夕用旅艮下離上﹔二十有七日﹐其朝用巽﹐其夕用兌。

十有一月者﹐復也﹐三十日於是日月合矣。故曰陽��坤元﹐陰陽之气索喊藏焉。日月合用﹐金砂依分者歟﹗坤之三十日者歟﹗節虛相�口者歟﹗�口口���者歟﹗晦朔滿蝕掩斯日月相傾者歟﹗二十有八日﹐其朝用渙巽上坎下﹐其夕用節兌下坎上﹔二十有九日﹐其朝用中孚兌下巽上﹐其夕用小過艮下震上﹔三十日﹐其朝用旣濟離下坎上﹐其夕用未濟坎下離上。

吾於是推坤焉。坤﹐陰位也﹐一變爲震。震者﹐繼乾之體﹐其爲長子者也。震一變爲兌﹐兌一變爲復﹐爲乾之三者也﹐吾於是推乾焉。乾﹐陽位也﹐一變爲巽﹐巽轉受統﹐以歸坤位者也。巽一變爲艮﹐艮一變復爲坤者也。坤者﹐明藥之功畢者也。坎也﹐離其爲二用者也。

元陽子曰﹕龍虎者﹐鉛汞也﹔金虎者﹐鉛也﹐還丹之根本也。鉛之色黑屬乎北方﹐壬癸之水﹐水之數一者也。夫能知其一﹐則萬事畢矣。故鉛者﹐其含五色﹐其稟五行之英﹐斯仙人之祿也。老子曰﹕抱一守中﹐子身自仲。夫一之道大矣哉﹗

吾觀夫三黃一黑可以不死者歟﹗何謂也﹖此靈丹之名也。在人爲三﹐以一修三﹐斯飛仙矣。三者﹐木也﹑鉛也﹑丹砂也﹔一者﹐水也﹐丹砂者﹐南方太陽之精﹐其精爲汞。汞者﹐靑龍也﹐木中數也。木出火﹐火赤而屬南方﹐是以東方父母之位也。木精得乎金﹐其並鉛者歟﹗鉛者﹐金也﹐靑龍居於東方靑龍木精﹐是爲中男焉。鉛之金﹐其位在酉﹐其居西方﹐其白虎者歟﹗是爲中女焉。二十四聖歌曰﹕中男中女﹐子午居卯酉之門﹐惟日月分明﹐長最爲初焉。中男禦乎少女﹐皆成乎灰﹐共乎水土。此五行之大數也。丹砂出乎汞﹐汞者陽之精﹐好飛而難伏﹐是爲奼女者耶﹗故曰﹕河上奼女﹐靈而最神﹐得火卽飛﹐不見垢塵﹐虎隱龍匿﹐莫知所存﹐將欲制之﹐黃芽爲根。黃芽者﹐鉛也﹑水也﹔汞者﹐火也﹐水能克火者乎﹗木之性直而克於金﹐水之性柔而克於土﹐土之性厚而克於木﹐金之性堅而克於火。此鉛汞之深根大道之以漸而進至於通靈焉。

吾有納胎元气延生之理﹐試申言之。夫天地太初元和之气﹐終歸於一者也。能生萬物﹐故乾坤者受乎元气者也水者﹐汞之母也﹐其生金﹐金復變化焉。陰煉夫玄陰之精﹐其初起火以相合﹐而用卦也。旬加一爻﹐至於旣濟﹐終而更始﹐於是日月相交﹐而還丹赤色然而出矣。北方以取河車。河車者﹐水基之中是爲汞者也。必得南方朱雀之一﹐使水火之气合以成還丹者也。西方之金隨陰陽而煉﹐出乎碧水﹐其花如玉焉。龍蛇者﹐金火也﹐其初入鑪﹐制伏未定﹐須密固刀圭之器﹐不可泄焉。夫金﹐花也﹑汞也﹐其成還丹﹐則生於萬物﹐制其死生﹐齊於天地﹐非八石五金之倫也。奼女者﹐汞也﹔玄陰之精者﹐水基也。二气合而歸於一﹐還丹成矣。河上非有汞也﹐合於陰律火候也﹐二气合焉﹐則蕩蕩乎火盛而藥成﹐其神如龍﹐不可知矣。然隨其晦朔﹐察其火候﹐以視其容質焉﹐於是還丹之方盡矣。

葛稚川問於鄭思遠曰﹕人權輿於陰陽者歟﹖陽精魂立﹐陰精魄成﹐兩精相薄而成神明。神之逝也﹐形斯斃矣。

敢問﹕神可全乎﹖形可延乎﹖思遠曰﹕神以道全形﹐以術延者也。

稚川曰﹕道之旨何如﹖思遠曰﹕取金之精﹐合石之液﹐結爲夫婦﹐列爲魂魄﹔一體混沌﹐兩精感激﹐河車覆載﹐鼎候無武﹔洪鑪烈火﹐烘陷熻赫﹐煙未及黑﹐焰不假碧﹔如蓄扶搖﹐若藏霹靂﹐奼女气索﹐嬰兒聲寂﹔透出兩儀﹐麗於四壁﹐時歷幾多﹖馬馳一驛﹐宛其死矣。適然從革﹐惡黜善遷﹐情回性易﹔紫色內達﹐赤芒外射﹐炤若火生﹐乍凝血滴﹐號日中還。退藏於密﹔霧散五內﹐川流百脈﹐骨變金植﹐顏回玉澤﹔陽德乃敷﹐陰功乃積﹐南宮度名﹐北帝落籍。

稚川曰﹕天地至大者也﹐人身至小者也。夫能制至精以成藥﹐孰測其淺深哉﹖夫气雙則和矣﹐體獨則愀矣。和則壽﹐愀則夭矣。一陰一陽之謂道﹐一金一石之謂丹。石者﹐乘陽而熱者也﹔金者﹐乘陰而寒者也。其猶水流而趨濕﹐火動而就燥乎﹖思遠曰﹕陽終於巳﹐陰極於亥﹐其爲四時﹐周行不息者也。且夫石液隱於鬼﹐金精在於山﹐此孤陰之變化﹐可待乎九幽者也。未若乎君子好球﹐配乎淑女﹐於是陰陽得中﹐魂魄無外矣。然如之何其伏煉石液乎﹖采於蠶食之先﹐用乎火化之後﹐盛陽自上臨下焉﹐湲釜虛中而受焉。周旋乎日月﹐伺候乎五伏﹐祟籥疾鼓﹐金汁斯不走矣。以水傾之﹐則自有而入乎無者也﹔以火溫之﹐則自無而入乎有者也。素粉委﹐而雪爲慚矣﹔黃酥凝﹐而金爲醜矣。轉制不已﹐神超鬼驟﹐提挈乎魂气﹐斯可與天地齊齡歟﹗

魏先生曰﹕三五與一﹐天地之精也。夫孰知其歸於一哉﹖一者﹐水之數也﹐五行之始也。蓋能生天地爲牝牡﹐還日精於月窟﹐結純粹於中气﹐紫靈港運與眞同合者也。易者﹐吾言乎至道﹐故乾坤運而品匯貞﹐坎離用而金水並﹐此道之樞也。牝牡相得﹐气交體合﹐此道之用也﹐日月運矣﹐寒暑節矣。滋液潤澤﹐施化流通﹐此道之驗也。陰伸陽屈﹐陽用陰潛﹐一往一來﹐推情含性﹐此道之三反也。其故何哉﹖剖一气以法乎天地﹐自有爲以合乎無爲者也。夫豈假於他哉﹗

神農氏曰﹕知白守黑﹐可以不死﹐何謂也﹖白者金之精也﹐非世之所謂金也﹔黑者﹐水之基也﹐非世之所謂汞也。鉛者﹐其外黑﹐其內金花。金花者﹐靑龍也﹐其卦爲乾﹐居於木位﹐其數三者也。被褐懷玉﹐外爲狂夫﹐斯爲白虎者也。又爲丹砂﹑爲汞﹑爲坤﹐居於土位﹐其數五者也。故曰三五和諧﹐八石之綱紀也。合三五而言之﹐其數八矣。故曰金者水之母也﹐其母隱子胎焉﹔水者金之子也﹐其子藏母胞焉。其故何也﹖金水合孕﹐輥匱於母中﹐須造化而生者也。故曰長子繼父體﹐因母立兆基﹐斯砂產於金﹐故汞流而爲子歟﹗以金養子﹐繼體而榮﹐此自然之妙也。港通訣曰﹕玄白生金公﹐巍巍建始初。此丹砂生於鉛者也。金碧篇曰﹕赤髓流爲汞。汞非外也﹐其乾坤交合﹐受气而生者乎﹗天气降﹐地气應﹐陰陽交而汞流矣。其父戊己﹐其母黃金。由是觀之﹐丹砂者﹐合三才﹑應五行而生者也﹐豈口之所可云哉﹖

《經》曰﹕植禾當以粟﹐覆雞用其子。此鉛也﹑汞也﹐非其類不相爲用者歟﹗情分於性﹐性繼乎情﹐情性相依﹐還返自然﹐是爲變化。然則﹐乾坤也﹑牝牡也﹑金水也﹑土木也﹑性情也﹐𨿽其出同﹐而其名異矣。不合其類﹐則不能入焉。故曰同類相從﹐此之謂也。

水以土克者也﹐金以木榮者也﹐惟其相克相生﹐故更爲父母焉。汞非五方之正位也﹐丹砂非龍虎之配合也﹐不同其類﹐則不可合矣。故曰莫壞我鉛﹐俾我命全﹔莫廢我車﹐俾我返家。故曰鉛斷河車空﹐所作必無功矣﹔鉛破河車絕﹐所作無所出矣。是以鉛之中有金者也﹐金之中有還丹者也﹐能見其寶而識之﹐斯得道矣。然寧修鉛中之金﹐不可修金中之寶也﹐吾於是知龍虎本乎一者也。世之人用意逾巧﹐去眞彌遠。或曰用鉛耶﹗或曰用汞耶﹗誠用汞也﹐則乾坤其可直乎﹖剛柔其可分乎﹖誠推鉛爲之也﹐則金水何由而生乎﹖還返何由而行乎﹖如是惡得變化由其眞哉﹗古先至人贊鉛而不及汞﹐何也﹖豈以二者共成﹐不得不兼而美之乎﹖必以汞爲主﹐假鉛气而成﹑何得造本而舉末耶﹗道果隱於不言者哉﹗後之人惑之﹐是欲耕石求稻﹐難乎有獲矣。鉛之中有砂汞﹐猶人之有情性﹐非外物也﹐砂汞於鉛非雜類也。三一之道﹐修情合性﹐性合然後歸根復朴矣。金液之方﹐以金養汞﹐然後返魂還元矣﹐外物爲情﹐則性不可合矣。三宮其可固乎﹖水銀爲汞﹐則鉛不可親矣。八石其能妙乎﹖八石者﹐三五之異名也。性主處內﹐立置鄞鄂﹔情主營外﹐築植城垣。是知砂汞者﹐鉛之情也﹔元气者﹐人之根本也。金主營外﹐猶吾之情焉﹔汞主治內﹐猶吾之性焉。以金制汞﹐則推情合性之義也﹔含精養神﹐則修性合眞之道也。

東方甲乙木﹐靑龍也﹔西方庚辛金﹐白虎也。龍呼於虎﹐虎吸其精﹐兩相飲食﹐俱相貪榮﹐何也﹖龍爲情也﹐虎爲性也﹐相依還返之旨歟﹔故曰﹕太陽流珠﹐常欲去人﹔卒得金花﹐轉而相因﹔化爲白液﹐凝爲正堅﹔金花先唱﹐有頃之問﹔解壞爲水﹐馬齒闌干。是豈世之所謂汞與丹砂者乎﹗夫吾旣已言知白守黑之理矣。於是太玄之精爲道之根本焉。樞紐天地﹐煆煉陰陽﹐契於自然﹐伴於造化﹐故定二弦之數﹐以二八合於上下﹐得乾坤之體焉。

吾稽乎太易之卦﹐極乎天地之用﹐故六爻者有三百八十四﹐神存乎其中矣。乾之策二百十有六﹐坤之策一百四十有四﹐引而伸之﹐類而長之﹐總二萬五百有二十﹐所以應萬物之數﹐備剛柔之體者乎﹗天之數二十有五﹐地之數三十﹐故天地之數五十有五﹐所以成變化而歸還返者也。

若夫天者積陽也﹐地者聚陰也。天否地閉﹐神明見矣。元化一施﹐其用無極﹐亦在金木水火之合焉。其寒暑衰榮﹐若春夏秋冬晝夜之相易也。金生水﹑水生木﹑木生火﹑火生土者﹐陽之用也﹔土克水﹑水克火﹑火克金﹑金克木者﹐陰之用也。此其相生相殺﹐疊盛疊衰﹐合乎天地四時而成實萬物者也。

日者﹐陽精也﹔月者﹐陰魄也。金生於月﹐則坎之男也﹔珠生於日﹐則離之女也。金爲月之精﹐以處乎陽位﹔汞含離之气﹐以應乎陰爻。於是用天地之靈﹐孕日月之精﹐陰盡陽生﹐否極泰來﹐是以金入於烈火﹐其色不奪於光﹐由開關已來﹐日月不虧其明者﹐蓋有金木營於內﹐水火應於外﹐乾健不息以致用﹐日彩不鑠而益振也。日月者﹐所以能長且久﹐萬物終始者焉﹐龍虎配合﹐斯道之魁柄也歟﹗其合於天地之準﹑陰陽之數﹐故能使天地潛應﹐如連珠合璧﹐轉於無窮。前聖修之﹐斯能先天地﹐首萬物﹐獨立長世﹐神形不化者也。推其至當﹐蔽之以一言曰﹕砂汞者﹐無干坤不可得矣﹔龍虎者﹐捨金公無自入矣。及乎大藥旣成﹐斯有服之之方焉。

甲子之旬﹐其日直於建﹐至於癸亥﹐是爲節候。吾則三日齋﹐存神定思以服之﹐六十日者一節也。甲子之中而日不直建則滿也﹑定也﹑開也﹐亦可矣。其服也﹐始於十有一月﹐於是六旬而後身輕能行矣﹐次六旬而四肢通利矣﹐次六旬而顏色有光矣﹐次六旬而五藏實而凶邪遠矣﹐次六旬而體堅彊矣﹐次六旬而耳目聰明矣﹐此一歲之驗也。次六旬而手爪有光矣次六旬而影響顯彰矣﹐次六旬而精气益長矣﹐次六旬而髮白還黑矣﹐次六旬而牙齒堅剛矣﹐次六旬而�����矣﹐此二歲之驗也。次六旬��������﹐次六旬����������﹐次六旬而道德通達矣﹐次六旬而六甲神從矣﹐次六旬而心開目明矣﹐次六旬而遠知四方矣﹐此三歲之驗也。次六旬而瞻視有光矣﹐次六旬而五神不忘矣﹐次六旬而無饑渴矣﹐次六旬而百神來矣﹐次六旬而五藏潤矣﹐次六旬而能寒熱矣﹐此四歲之驗也。次六旬而能浮沈矣﹐次六旬而能深淺矣﹐次六旬而能方圓矣﹐次六旬而能彊弱矣﹐次六旬而能縱橫矣﹐次六旬而能短長矣﹐此五歲之驗也。次六旬而能美醜矣﹐次六旬而能老少矣﹐次六旬而能小大矣﹐次六旬而能輕重矣﹐次六旬而能出入無間矣﹐次六旬而行廚無邊矣﹐此六歲之驗也。弘＇服之久而不已﹐則與天地相傾﹐變形千化﹐升於太淸焉。

道樞卷之三十三

至遊子曾慥集

參同契中篇

艸衣子世傳漢婁敬著《參同契》﹐自號艸衣子云曰﹕吾嘗觀五行生克之理﹐測日月短長﹐弦望晦朔之因﹐改移南辰﹐轉機北斗﹐於是知四時八節﹑七十有二候﹑二十有四气﹐煉藥於黃庭之中﹐得陰陽之造化﹐二十有六變焉。

水中之鉛者﹐吾命之元也。補其淸髓﹐斯不死矣。夫欲煉其鉛者﹐必藉汞焉。汞者﹐身中之寶也。鉛汞結而成丹﹐斯爲仙於世矣。一物歸於三形﹐則其身自榮矣。變轉合於一體﹐斯識乎夫婦者也。采陰中之陽﹐水火旣濟﹐嘗乎刀圭﹐則身自昌矣。

修身莫大乎存息。存息者﹐三形作一礫者也。能及乎千息﹐其登三淸矣。何哉﹖神也﹑息也﹑气也﹐其歸於﹗一焉。精也﹑液也﹐九乃合成焉。此丹之至要也。

夫吾之丹﹐豈若世之用金銀爲邪郭者哉﹖金銀﹐外物也﹐惡能變化乎﹖吾之藥其惟汞而已。取銀之精﹐煉金之津而互換焉﹐不離於造化者也。三﹑五與一者﹐道之眞也。配以一陰一陽﹐周於七十有二候﹐卽於十有二元而九轉焉。自甲子爲之始﹐服之可以永年矣。

左腎者﹐主於津﹐謂之曰朝帝君焉。其逆行則化爲液﹐其在口則爲華池之水。夫河出於崑崙之山﹐其水之气﹐上騰爲霧﹐天之气﹐下降爲露。陰陽相合﹐以爲膏雨﹐而滋榮萬物者也。其猶左腎之生津焉﹐以咽納之﹐歸於五藏六府﹐而化爲血﹐以榮其身﹐致光澤焉。故萬物無陰陽之气則不生﹐五藏六府無其津則病矣。右腎主於命者也。其生精﹐則上朝於帝君﹐下流入於橐籥焉。其沒之胞上有二帶以擊之。其靑脈如縷﹐左出精﹐右出溲焉。

凡血入於胞囊則爲精﹐精復化爲髓矣。精竭髓盡﹐人是以死歟﹗故修命者﹐上納於气﹐下勿泄於精﹐運用精气而與津合﹐所以成大藥者也。何則精化爲寶﹐久而煉之﹐斯爲金丹焉﹖是人之性命者也。故神也﹑息也﹑气也﹐一物而三形者也。津與精竭﹐則性命終矣。

中宮之正气﹐其黃者土也﹐而脾主焉。是爲丹田﹐而性命之根元也。腎之左右﹐其黑白之津精相合﹐而入於中宮。此所謂鼎者也。金木者﹐相克也。得中宮之气﹐則性命乃成焉。何謂也﹖土生金﹐金生水﹐水生木﹐木生火﹐火生土也。故津也﹑精也﹐列於中宮﹐歸於上丹﹐而根元於是生矣。此大藥之本也。日用四時﹐閉其息而煉之﹐精不泄﹐則大藥成矣。息者﹐火也﹔者﹐水也。斯固濟之道也。

鉛生於左腎﹐其外黑﹐其內白﹐白主於銀者也。何以變木之气乎﹖木之正气爲陽﹐而主於北方﹐屬於子之位者也。銀見其時則死矣。陽气養之﹐其變爲黃﹐於是用其四時﹐尋其戊己﹐使三體運轉於中宮﹐則鉛變其刀圭﹐其味美矣。坎戶以之合成﹐則金精主於眞水也。

汞者生於右腎﹐其精白﹐主於金者也。何以變金之精乎﹖自離宮而生金之气﹐主於南方﹐屬於午之位。此陽中之金也。金﹐陰數也。上列於中宮﹐則鉛花見矣。受气於鼎﹐以爲之表裏﹐求於戊己以成丹﹐一物三形﹐復返乎正體。於是眞水生於離宮﹐鉛汞相投﹐其味益美矣。

如是則龍從鉛變﹐虎從汞變焉。何也﹖龍者﹐木也﹐生於鉛者也。其色靑﹐而主於气焉。吾嘗推而觀之﹐則龍者蓋金之孫﹐水之子也。金三反以克﹐則其寶成矣。其聚爲酪﹐其散爲。何也﹖龍本生於水﹐是爲卯之宮。西方之白虎﹐其所畏懼者也。於子之後﹐閉其气﹐以存千息﹐則龍潛於田而不升矣。故曰日魂生於震﹐欲修其身養其命者﹐宜識所謂龍歟﹗

虎者﹐金也﹑水也﹐生於汞者也。其色白﹐而主於精焉。吾嘗推而觀之﹐則虎者蓋火之孫﹐土之子也。火三反以罰金﹐則其寶成矣。其聚爲流珠﹐其散爲甘露。何也﹖虎本生於金也﹐其性剛彊﹐於午之前﹐三克與龍戰焉。降在中宮﹐其身自昌矣。故曰月魄生於兌﹐欲修其身養其命者﹐宜識所謂虎歟﹗

於是鉛汞合成丹矣。鉛者﹐日之精也﹐木之正气也﹔汞者﹐月之華也﹐金之眞气也。木者﹐甲也﹑金也﹑庚也。眞正相合﹐甲庚相承﹐則大藥成矣。故眞陰眞陽津精相吞﹐晝夜十有二時﹐運轉其身﹐各爲流珠﹐聚於丹田。此其爲大藥者也。聚則陰陽結矣﹐散則流珠徧海涯矣。此時鉛汞之合者也﹐未睹龍虎之相伏者矣。

相伏者﹐何也﹖日用四時﹐陰陽交戰﹐聚於五勝之地者也。上者斯爲龍木之津﹐下者斯爲虎金之精。龍歸於下﹐虎騰於上﹐至於中宮﹐則龍虎相伏﹐而歸於一矣。

此何道也﹖戊己在其內﹐水火運焉﹐以成乎旣濟之道﹐則鼎中之金成矣。龍於是乎變而爲嬰兒﹐虎於是乎變而爲奼女焉。嬰兒者﹐陽也﹐眞气也。其名則金公也﹑玉液也﹑華池之瓊漿也。故木之運﹐在於中宮﹐是爲大藥之根元﹑虛無之眞體﹑杳冥恍惚之正機者也。其能配乎奼女﹐必黃婆爲之合焉。奼女者﹐陰也﹑眞精也。其名則玉女也﹑金液也﹑白水也。故金之運﹐在於明堂。明堂之中有洞房焉﹐奼女之所居也。吾能得之﹐則大藥成矣。是爲空中之實﹑气中之物﹐得於杳冥恍惚者也。其始何如哉﹖自血爲精﹐五行之變也。閉其神息﹐則藥自止焉。黃婆者﹐中宮也﹑丹田也。其名則鼎也﹑鑪也﹑石室也。

四象﹑五行者﹐全藉乎戊己之眞土。何也﹖萬物生於土﹐故土者﹐四象之室﹐五行之主也。不得其土﹐則四象無君﹐五行失主矣。

吾嘗謂黃婆者﹐大藥之宗也。中宮之土﹐所以爲壇者﹐何也﹖壇者﹐鑪也壇者﹐下有三層﹐必得五方﹐以取眞土。故下有一層﹐其高一尺有二寸﹐應乎一歲之十有二月。一日之十有二時也。下有八卦﹐其中一尺﹐應乎十干也。八卦之上一層﹐其高八寸﹐應乎二十有四气也。上方圓一丈有六尺﹐應乎十有六兩之數也。四面植刀﹐應乎四時也。八方復懸鏡焉。吾於是日用四時﹐擇乎鉛汞於九一之中﹐審火之候於體之中﹐取陽變而爲鑪。鑪者﹐陽也﹑神室也﹑金丹之樞紐也。內神成形﹐用以煉丹﹐固濟其門鑪門也﹐審其火候﹐其銖兩徐加焉。勿使有濕气﹐下火勿遽﹐一煉一劑﹐如復煉焉﹐則已煉之鑪不可用也。其神傷矣。

鼎者﹐用土以變成之者也﹐非世之所爲之鼎也。陰陽造化乎眞土﹐冶金而爲之歟﹗口勿巨﹐腹勿大﹐耳勿銳小﹐足勿寬狹﹐鼻勿薄而高﹐下得其數口﹐無漏其气﹐然後可用也。是鼎也﹐其惟在吾身而已﹐中宮之眞气可成者也。然鼎之變有十病焉﹔一日春夏秋冬之鐵﹐二曰其模不均﹐三曰懸胎以鑄﹐四曰其腹大﹐五日其足短曲﹐六日厚薄不齊﹐七曰口耳狹小﹐八日砂竅漏气﹐九日鐵黑不白﹐十曰鑄不以時。

夫以二八鑄之﹐則丹可成矣。丹之一轉是爲白雪。白雪者﹐鉛汞相投﹐金木相克﹐合而爲一﹐气生於其鼎。其凝也﹐如仲秋之露﹐深冬之霜﹐名曰神符﹐其子午運行者也。丹之二轉是爲二气。二气者﹐鉛汞相結﹐金木相伐﹐煉其大藥﹐有黃气生焉。如春之冰﹐其色靑白﹐其光紅赤﹐猶未至於成也﹐始可去疾矣。水火不差於二九﹐則進而登於九轉焉。丹之三轉是爲黃芽。黃芽者﹐鉛汞相投﹐傳於五藏﹐入於中宮﹐會於五行。夫戊己者﹐土也。金木之气而得乎土﹐如君有臣﹐子有父﹐賓有主﹐可以運用焉。閉其息存其意﹐杜天之關鎖﹐地之戶歸於下丹田﹐於是大藥之根蒂生矣。受土之气﹐故其色黃。此神息气歸於一體﹐龍虎降於鼎者也。丹之四轉是爲四神。四神者﹐白虎金也﹐靑龍木也﹐玄武水也﹐朱雀火也。用寅用申﹐以運其四象﹐入於中宮﹐朝於赤城﹐時至於卯酉﹐行功運轉於是四者焉﹐嬰兒奼女合矣。此四九之轉也。默而存想﹐神光見矣。丹之五轉是爲白馬芽。白馬芽者﹐五行備矣。五藏之正气得精津以相結﹐於是气也﹑息也合於戊己﹐日用巳亥﹐爲之運行﹐上朝於泥丸焉。至於卯酉﹐則般運而歸於下元焉﹐入於鼎﹐用文武之火以養之。當丑之時﹐存想則有白气出矣。於是丹田之藥﹐其生如馬之牙而發白光焉。此九五之數﹐始絕諸味﹐三尸其匿矣。丹之六轉是爲玉液。玉液者﹐三陰三陽交戰﹐而龍虎伏矣。嬰兒爲夫﹐奼女爲婦﹐而鉛汞合矣。子之後﹐午之前﹐運用而閉息焉﹐六府之眞气自生矣。六神旣全﹐而爲之配合﹐度乎重樓﹐十有二環﹐下朝於赤城﹐入於蘭堂紫府﹐而復入於鼎﹐玉液結而龜蛇見矣。丹之七轉是爲靈砂。靈砂者﹐七返也﹐外應乎北斗焉。夜之五時﹐於其七竅之內﹐以行五藏之眞气﹐朝則行乎皮之下﹐暮則流乎骨之上。气行則血斯順矣﹐血流則气斯行矣。其歸於元﹐則化爲金精焉。气逆則血止而斯疾矣。故存精補髓者﹐大藥之謂也。其色赤﹐散而爲流珠﹐聚而爲塊﹐在於其鼎﹐運動失其時﹐則隨其光而飛逝矣。吾常行功於寅申之時﹐閉其息﹐存其神可也。丹之八轉是爲神砂。神砂者﹐日用四時﹐運行八卦﹐火候無差﹐調伏而固濟焉。於是閉其息﹐存其神﹐饑餐元和之气﹐渴飲華池之瓊漿。五穀除而諸味絕﹐金精不泄﹐於是天關不閉﹐而地戶自鎖矣。丹之九轉是爲金砂。金砂者﹐陰之爻一百九十有二﹐其爲金八兩焉﹔陽之爻一百九十有二﹐其爲銀八兩焉。其散爲三萬六千元﹐其聚斯爲金丹﹐方圓五寸﹐其重十有六兩﹐是爲三百八十有四銖。此日精月華二气﹐造化之所成者也。餌之一圓﹐其壽千歲﹐蓮出於火中矣。

三物一形﹐何謂也﹖金也﹑木也﹑土也﹐聚而歸於中宮﹐斯正气也。人之性命﹐根元繫焉。故爲靑黃白﹐生於腎之左右﹐聚於丹田爲一形﹐散而爲三物者也。是以三魂﹐陽也﹐得之則身斯榮矣。气化爲血﹐血化爲精﹐如寶瓶焉。金也﹑木也﹑土也﹐變而爲液﹐而火返爲金﹐煉之斯爲眞金焉。

三物何以爲一體乎﹖水也﹑土也﹑金也﹐聚之斯爲神﹐散之斯爲血﹑爲精﹑爲鼎。此吾之中宮也。心也﹑腎也﹑脾也﹐斯赤黃黑者耶﹗故曰﹕三一之數也﹐聖人所以存三守一焉。是以散則爲三﹐聚則爲一﹐而變秋石於丹田者也。

丹旣九轉矣﹐煉乎外﹐黑而變爲九色﹐入於中宮﹐成乎紫金﹐自然體健身輕﹐而爲地仙。此何道也﹖四象五行﹐皆以爲土﹐斯丹之祖也。九轉通於造化﹐百日而功立矣。夫如是﹐其必存想焉。方百日之功立﹐乃於子之後﹐午之前﹐與夫丑寅申巳亥之時﹐趺坐於靜室﹐密固其戶﹐瞑目握固﹐閉其精﹐存其神﹐想夫五藏之眞气出於中宮﹐而見於前。如五色之祥雲而生於鼎焉﹐是爲丈夫而生男者也。於是日魂﹑月魄﹐水火之气﹐變成金木之體矣。日魂者﹐陽也﹐火之气也﹔月魄者﹐陰也﹐水之气也﹔水火者﹐相生而相克者也。及其內成﹐則日爲嬰兒﹐月爲奼女﹐不離乎洞房﹐見金公於玉堂之內﹐奼女孕矣。十月而變眞人焉﹐其名曰正陽。斯大藥之宗也﹐修眞養命之根元也。能識恍惚之鉛汞者﹐眞龍虎也。

何以知夫金木相成﹑水火變乎﹖正气甲庚相乘者乎﹖艸衣子曰﹕月之三日﹐則月見乎西南之庚﹐是爲得朋﹐何也﹖月者﹐水之正气也﹐金之所生也。所以見於庚﹐是爲上弦﹐其爲金八兩焉。二十有八日見於甲﹐是爲喪朋﹐何也﹖甲者﹐木也﹐其精爲日﹐見於東北焉。故曰者火之正气﹐克於金者也。所以二十有八日﹐月見於東北而曉﹐陽見而月沒﹐是爲下弦﹐其爲銀八兩焉。金銀合而爲十有六兩﹐陰陽之爻各一百九十有二﹐是爲三百八十有四銖。此十有六兩之數也。吾觀夫弦望塔虧盈冥﹐而於子之後﹐定其神息﹐午之前﹐閉其气﹐至於千息﹐則金銀之數無失矣。𨿽然﹐吾不可以不知日月﹑八卦﹑陰陽之變焉。

十有一月﹐斗建於子。地雷﹐復者也。於是一陽始生﹐戰於五陰。故凡子之時﹐皆陽之初也﹐吾以起功焉。金丹見而藥有根矣。運入於鑪﹐以養其正金焉。

正月者﹐斗建於寅。地天﹐泰者也。上爲三陰者地也﹐下爲三陽者天也。陰陽於是交戰焉。陰陽之爻各九十有六。陰者爲金四兩﹐陽者爲銀四兩。凡寅之時﹐皆泰之卦也。是爲交合而初定乎三返者也。其陽欲勝﹐則返歸於元﹐故銀表金裹﹐狀如胡蘆﹐運養神砂﹐以鎭丹田焉。

四月者﹐斗建於巳。純陽﹐乾者。乾者﹐金也﹐白元之君見而眞情悅。合於四方﹐其水運天。凡巳之時﹐大藥反轉而右旋﹐入於丹田﹐透於尾閭﹐般運復入於上元之崑崙。斯返背逆流補於泥丸者也。

五月者﹐斗建於午。天風﹐姤者也。一陰而戰於五陽也。凡午之前﹐一陰始生﹐故前其三刻辧陰陽之元﹐以行功焉。何以行功歟﹖用鉛以求鉛者也。一陰生﹐則其乾破矣。金見於土﹐不歸其母﹐金丹變而入於玉泉焉。

七月者﹐斗建於申。天地﹐否者也。三陽處於上﹐三陰處於下﹐陽與陰戰者也。見其上弦﹐其爲金八兩﹐其爲銀十有六兩。凡申之時﹐皆否之卦也﹐是爲七返者歟﹗嬰兒奼女共於一坑﹐於申之時﹐運其火之候﹐丹成而朝三淸矣。

十月者﹐斗建於亥。純陰﹐坤者也。凡亥之時﹐皆坤之卦也。大藥順西而右轉﹐度於重樓﹐十有二環﹐復下絳宮﹐朝於赤城之帝君﹐運而入於丹田﹐是爲九還者也。

二月者﹐斗建於卯。火水﹐未濟者也。火處於上﹐水處於下﹐其卦不用乎火﹐其名曰開鑪。凡卯之時﹐使气吐淸濁﹐運養其血﹐以增化金精焉。未濟者﹐鼎也。四象得土則交並矣。中宮戊己者﹐藥之主乎。惟鼎也﹐其中不可有水之聲焉。

八月者﹐斗建於酉。水火﹐旣濟者也。水處於上﹐火處於下﹐其卦𨿽用而不行﹐其名曰沐浴。夫旣濟者﹐眞鼎也。九一之數﹐旣濟龍虎降矣。此修眞之初也。謂之第一程。其要在乎識夫婦之情焉。吾之藥至於斯亦已極矣。於是變眞气爲內火﹐以焚其身。

內火者﹐何也﹖運行五藏之純陽者也。其陰旣絕﹐則血化爲精﹐精化爲髓﹐髓轉爲身﹐以成白乳﹐功滿則其體通明矣。寒則運行於心气﹐熱則運行於腎气﹐自然不寒不熱矣。運行於火候之气﹐則火自生。而元君者﹐龍吞虎納﹐與三宮之主居於金殿﹐千日之後﹐紫雲自興於足矣。

道樞卷之三十四

至遊子曾慥集

參同契下篇

雲牙子魏翺﹐字伯陽﹐漢人﹐自號雲牙子雲遊於長白之山而遇眞人﹐告以鉛汞之理﹐龍虎之機焉。遂著書十有八章﹐言大道也。

夫恍惚者﹐鉛汞也﹔杳冥者﹐龍虎也。此陰陽造化之根源也。

元陽子曰伯陽旣著《參同契》﹐元陽子注釋其義﹕陰陽者﹐從黑而生白﹐是水之數一﹐水生金﹐金數三。水者﹐謂之離生於坤﹐爲地﹑爲陰﹑爲母﹑爲女﹐其生气是爲金﹔金者﹐在於西北﹐屬於乾﹐爲天﹑爲陽﹑爲父﹑爲男。故曰﹕離宮有象﹐藏乎眞水﹔坎戶含華﹐隱乎正金﹔以干生三男﹐坤生三女﹔變化而爲八卦﹐更相生養而成八之數焉。

雲牙子曰﹕朱砂也﹑黑錫也﹑雄黃也﹐煆之中煉之﹐則成二气矣。

元腸子曰﹕在乎其身﹐非求於外也。

雲牙子曰﹕變轉白雪﹑黃芽﹐方其下火﹐宜加審焉。

元陽子曰﹕朱砂﹑黑錫爲雄黃制之﹐復以文火煆之﹐其變白雪﹐其成黃芽。雄黃者﹐土也﹐五數返爲一者也。

雲牙子曰﹕𨿽改易河車之體﹐及其七返﹐則因乎翻旣濟焉。

元陽子曰﹕見其寅者﹐木也﹔見其申者﹐金也。金能伐木﹐爲之七返﹐藏在是焉。肝也﹑肺也﹐其在外爲東西焉。金者﹐精也﹔木者﹐津也。津精相合而成丹砂者也。何也﹖精從離宮﹐下而產鉛﹐津從坎宮﹐上而產汞。離﹑坎者﹐水火旣濟之鼎也﹔河車者﹐北方之正气也。轉入於東宮﹐其地甲乙﹐斯作金花歟﹗

雲牙子曰﹕九轉而成紫金之砂﹐化之爲寶﹐其金滿家。

元陽子曰﹕鉛也﹑汞也﹑雄黃也﹐煆之成大藥﹐返見於乾坤。其陽一百九十有二銖﹐是爲金八兩﹔其陰一百九十二銖﹐是爲銀八兩﹔合於卦爻之三百八十有四﹐而還丹成矣。

雲牙子曰﹕先辧其藥﹐及見其苗﹐然後方知根素籥焉。

元陽子曰﹕丹田之下﹐左爲素﹐右爲籥﹐中有臺焉。藏乎日月之根﹐晝夜輪轉﹐四時環周﹐煉於三田。此三魂之要﹐大藥之源也。大藥者﹐何也﹖袂苓安其魂﹐人參定其魄﹐然非世之所有者也。狹苓者﹐其內黑﹐其外白﹔人參者﹐其外赤黃﹐其內白靑。此苗見矣﹐當辧其根。

雲牙子曰﹕采取者當用二八之眞焉。其藥之中﹐有酪有酥。

元陽子曰﹕二八者﹐卯酉也﹐十有六之數也。是爲金木相克﹐上用於卯﹐下用於酉。卯者﹐龍之血也﹔酉者﹐虎之血也﹔二體相合﹐則爲酪﹑爲酥﹑爲日月之魂魄。南宮者﹐日也﹑離也﹔北宮者﹐月也﹑坎也。於是成水火之本基﹐合鉛汞之類者也。

雲牙子曰﹕文武火之中﹐其相制歟﹖

元陽子曰﹕文武之火﹐四時之功程也。閉則納气﹐以行九一之數。采木火之津者﹔其相制也﹔合金水之精者﹐其下功也。入於中宮﹐用土而成大藥焉。

雲牙子曰﹕緩搗之﹐其功其數無差﹐而後可也。

元陽子曰﹕是功程之數也。閉則納气﹐以心默數之﹐九息一咽﹐自九而日增之﹐至於百息而納气焉。爲之日月導引﹐采陰陽之造化﹐日月之精華﹐於是金之津﹐玉之精﹐九一而采之﹐是爲緩搗者也。復行三一﹐是爲文武之火也。火者﹐其息也﹑其眞土也。

雲牙子曰﹕和合玉液之漿﹐煆之成丹砂。

元陽子曰﹕玉液者﹐其名瓊漿﹑其名天酒﹐是華池之水也。旣采其藥﹐於是必以津精相投焉。閉其息而存縮之﹑抽吸之﹐得土以相合﹐以息爲火而煆煉焉。

雲牙子曰﹕金液還丹本乎鉛汞爲之﹐其餌之也﹐烏爲鳳﹐蛇爲龍。

元陽子曰﹕還丹結成朱雀﹐吾見其爲鳳矣﹐吾駕臘蛇﹐而見其爲龍焉。

雲牙子曰﹕用功四時者﹐春秋是也。

元陽子曰﹕立春也﹐立夏也﹐立秋也﹐立冬也﹐是之謂四時焉。四時各七旬有二日﹐以爲木火金水四象﹐是之謂四孟之首焉。寅申者﹐金木相刑之大藥也。大藥者﹐二百八十有八年之數也。吾小用之則於四孟﹐各四旬有五日﹐則一百九十日之數也。日月四時則亦一百九十之數焉。且陰陽造化長生之小數﹐吾於是行功焉。

雲牙子曰﹕巳亥爲還者﹐八卦之首也。

元陽子曰﹕巳者火﹐巳四月﹐純陽之體﹐其卦應乎乾﹐而爲天焉。亥者﹐水也﹐十月純陰之體﹐其卦應乎坤﹐而爲地焉。天地相合﹐則六陽六陰備矣。自子至巳﹐始於地雷復工之卦﹐其爻六陽﹐半年之數也。自午至亥﹐始於天風﹐姤之﹐其爻六陰﹐半年之數也。故金丹者﹐得眞气之九還﹐是爲水火旣濟。水火相克﹐制之得乎正體﹐斯合一斤之數者也。

雲牙子曰﹕月會於甲庚﹐日會於壬丙﹐相克相包﹐而求於四象者乎﹖

元陽子曰﹕甲者﹐木也﹐東北之位也。月至於二旬有八日﹐於東北而喪朋焉。何也﹖陽生而陰滅者也。庚者﹐金也﹐西南之位也。月至於三日﹐於西南而得朋焉。何也﹖陰生而陽滅也。壬者﹐水也﹐陽生於日魂者也。丙者﹐火也﹐陰生於月魄者也。金之气﹐乃陽中之陰﹐爲日之魂﹔木之气﹐乃陰中之陽﹐爲月之魄﹐焉。故曰﹕陰陽造化﹐其生分坎離者乎﹗坤之相克﹐其包爲著。包者﹐藏也。壬生甲﹐丙生庚。此金木水火四象之相求者也。得入於中宮之鼎﹐則大藥可成矣。《經》曰﹕木爲靑龍﹐金爲白虎﹐日爲朱雀﹐月爲玄武。四象交會﹐入於中宮﹐其長生不離於戊己之土﹐且以煉藥者﹐必識虎焉。陽得其陰﹐則自然含互矣。

雲牙子曰﹕水火翻﹐成眞鼎之器﹔河車運﹐而戊己畱矣。

元陽子曰﹕四象者生於戊己﹐是爲中宮之尊者也。故四象者﹐制戊己而成﹐無戊己則四象無主矣。戊者﹐土也﹔己者﹐糞也。相合爲一﹐老子所謂天得一以淸﹐地得一以寧﹐神得一以靈者乎﹗四象所以合而爲一者﹐萬物無不因乎上者也。金也﹑木也﹑水也﹑火也﹐入於中宮﹐是爲歸於鼎。鼎者﹐丹田也。

雲牙子曰﹕靑龍﹑白虎生於南北﹐擒制相伏而遊於鼎中。

元陽子曰﹕靑龍者﹐木也﹐生於坎戶﹔白虎者﹐金也﹐產於離宮。是以靑龍爲鉛﹐從北而生者也﹔白虎爲汞﹐從南而生者也。汞生砂﹐其外赤而應乎陽﹐內生水銀焉﹔鉛生於石礪﹐其外黑而應乎陰﹐煉出白錫焉。鉛者﹐津也﹐其名曰玉液﹑日華池之水﹔汞者﹐精也﹐其名曰曾靑﹑日法水﹐二者一體也。至於中元朝於赤帝﹐分配於上下者﹐上者鉛之陽也﹐下者汞之陰也﹐陰陽相和而得乎黃婆﹐則成大藥。此龍虎遊於鼎中者也。

雲牙子曰﹕金公求於黃婆﹐以與玉女會焉。

元陽子曰﹕金公者﹐鉛也﹐其名曰嬰兒﹔玉女者﹐汞也﹐鉛汞相合﹐入於中宮﹔黃婆者﹐居鼎之中。鼎之中者﹐丹田也﹑土也。一生五﹐五合於一﹐謂之十干。此六合之數也。是爲日精﹑月華﹐日魂﹑月魄﹐銀表﹑金裹之體也。

雲牙子曰﹕鉛汞之生﹐本一體者也。

元陽子曰﹕鉛汞者﹐下元命門之根也。橐籥之中產乎二腎﹐左者壬也﹐右者癸也。腎之二气合而爲一﹐是爲鉛汞焉﹐上下飛騰﹐分乎南北﹐離宮坎戶﹐以爲之配﹔上下翻覆﹐而鉛汞變矣。鉛者﹐陽也﹐其名曰金公﹑日嬰兒﹔汞者﹐陰也﹐其名曰離女﹑日奼女。《經》曰﹕坎男﹑離女而爲夫婦﹐水火成之﹐黃婆爲之母﹐能保此者﹐眞水火也。

雲牙子曰﹕金銀者﹐眞宗的也。上下飛騰而二名者歟﹗

元陽子曰﹕金銀者﹐陰陽之气也﹔上下者﹐二弦也。月之三日見於庚﹐二十有八日見於甲﹐八日﹑二十有二日各見於離之宮。此陰陽變轉﹐造化而成形者也。前十有五日而圓﹐後十有五日而闕。此二八之基﹐陰陽之數﹐六爻俱備者也。是以日魂﹑月魄生於坎離二乃金木之气﹐因水火而成胎胞﹐抱養以變還丹之色﹐而爲四神之丹焉。

雲牙子曰﹕陰陽翻變而爲九域﹐坎戶離宮顯其變通。

元陽子曰﹕采陰陽之正气﹐存精而成者也。其數則用七﹑八﹑九﹑六而已﹐其時則用寅﹑申﹑巳﹑亥而已。於是下火煆之﹐鉛勿使飛﹐汞弗使走﹐惟安於中宮之鼎﹐可以變白馬之牙﹐用其刀圭﹐自成玉液矣﹐其名曰黃芽。將欲成乎七返﹐則用寅以爲始﹐其卦應於泰﹐是爲三陰三陽交合之位﹐其內應於肝﹐其外像於卯。故寅者木也﹐四孟之長也﹔震者﹐仲也﹐可以用寅﹐不可用卯焉﹔申者﹐其卦應於否﹐否極泰來﹐泰來否至﹐交合隨時﹐是以三陰三陽返覆而生。其內應於肺﹐其外屬於酉。酉者﹐西方之金也﹔申者﹐長也﹔兌者﹐仲也。可以用申﹐不可用酉。自寅至申﹐龍虎自足而爲七返焉。靈砂二變而還於九域。九域者﹐九轉之門戶也。一曰谷神﹐二曰乾關﹐三曰華池﹐四曰牝門﹐五曰魂窗﹐六曰天戶﹐七曰知牖﹐八曰希夷﹐九曰九域。自黑而生九色靑白黃赤誹綠碧紅紫者﹐由此而入也。本乎心腎之翻成者也﹐是謂離宮坎戶焉。離﹐陰也﹑心也﹔坎﹐陽也﹑腎也﹑陰陽之變也。

雲牙子曰﹕日月之魂魄者﹐仙人之所惜也。蓋能煉三田而作玉珠﹐仙人食其刀圭焉。

元陽子曰﹕日魂月魄者﹐精也﹑气也﹑陰陽之眞气也﹑人之根蒂也。精气往來於三宮之中﹐煉其三宮而還於丹田﹐斯作紫金﹐方圓彌寸﹐其重一斤。此陰陽正气結而成者也。中宮之鼎﹐其名曰刀圭。刀圭者﹐土也﹐謂之黃芽焉。

雲牙子曰﹕日魂月魄﹐出於坎離。

元陽子曰﹕木气從坎戶而生﹐上應於鉛﹐謂之玉液。在於華池﹐左竅之所出﹐其名曰日魂焉。金潔坎離宮而產﹐下應於汞﹐謂之金液。四時上下﹐往來交感﹐不離於丹田﹐子丹田也。由卽聞右竅而上行﹐其名曰月魄。渴其變爲流硃﹐入於泥爲骨﹐變爲金髓﹐變爲珠矣。

雲牙子曰﹕因乎壬丙﹐入於希夷﹐甲會於庚﹐而神機變焉。

元陽子曰﹕丙者﹐火也﹔壬者﹐水也﹐水火旣濟而藥成矣﹐故曰希夷。希夷者﹐五行之根﹐從土而生者也。夫九轉者﹐亦從此而結﹐是爲還丹焉。田者﹐木也﹔庚者﹐金也。金木相刑﹐乃成眞正者乎﹗金木者﹐藥之本也﹐知此以修鉛汞﹐則金於神機歟﹗

雲牙子曰﹕復之爻﹐姤之體﹐其爲二基耶﹐元陽子曰﹕復爻者﹐建子之月﹐一陽初生是焉﹐子之後者也。詬體者﹐建午之月﹐一陰初生﹐是爲午之前者也。

雲牙子曰﹕用六時可以調其息气。

元陽子曰﹕六時者﹐六合之數也。

雲牙子曰﹕卯酉翻騰﹐應其髓在乎三田﹐可以相制煉焉。龍虎旣見﹐可以擒矣。

元陽子曰﹕卯者﹐木也﹐其應二月﹔酉者﹐金也﹐其應八月﹐金木之相制者也。木者﹐其气化液﹐謂之鉛﹐乃陽﹐靑龍之眞气也﹔金者﹐其气化血﹐其血化精﹐謂之汞﹐乃陰﹐白虎之眞气也。六時變轉以煉之﹐可去三虫矣。

雲牙子曰﹕龍生火中﹐其見神光﹔虎生水中﹐其性堅剛。

元陽子曰﹕龍者﹐木也﹑气也﹐從離宮而上﹐入於天關﹐其化成津。吾舌之下有二竅焉﹐其左主津﹐其右主气。聘之中有二竅焉﹐其左納津液﹐其右生涕涎。木者﹐從坎戶之所生﹐在於艮﹐宜用其寅。寅者﹐眞木也﹐用息以烹之。息者﹐火也﹐其津如銀。上結者成酥﹐下就者成液﹐是爲太陽之酥﹐與精合而爲丹﹐斯有神光矣。虎者﹐月華也﹐金之气也。金木相刑﹐气與精合﹐在鼎之中﹐其色雲母。

雲牙子曰﹕丙壬交會則變二气矣。元陽子曰﹕丙者﹐離也﹑火也﹑心也﹔壬者﹐坎也﹑水也﹑腎也。水火相克﹐而成旣濟矣。坎爲鉛﹐離爲汞﹐鉛煉出白銀﹐汞返成朱砂﹐二者合而煆之﹐則爲二气之砂。

雲牙子曰﹕田中馬芽﹐其生如筍。

元陽子曰﹕二气之砂﹐運入於丹田﹐煆之如竹之萌﹐如白馬之芽。

雲牙子曰﹕金木相交而歸於鼎﹐水坎調伏入於雄坑。元陽子曰﹕金者水也﹐汞者陰也﹔木者火也﹐鉛者陽也。金爲精﹐木爲津﹐四象調伏﹐運於中宮之鼎﹐閉息存气﹐入於雄坑。雄坑者﹐鼎也﹐土也。

雲牙子曰﹕五行成合則能通變矣。玉液﹐云砂並乎九轉。

元陽子曰﹕其藥從腎宮而下﹐於是玉泉凝結矣。蓋金之气出入於離宮﹐下轉於腎而爲血﹐血化爲精﹐其名曰金精。上結則曾靑焉﹐下成則法水焉。其性好飛﹐煉之堅剛則成寶矣。

雲牙子曰﹕二獸相逢﹐自能制伏﹐見乎黃君﹐其身則昌。

元陽子曰﹕龍而下﹑虎而上者﹐相逢也﹐如是則自然合而歸於一。此制伏者也。黃君者﹐鼎之土也。鉛汞爲土所制﹐則歸於中宮﹐何也﹖吾閉千息﹐則鉛汞上下流轉於三田之中﹐復返於下元﹐入於蘭臺而成紫金﹐其身則昌矣。

雲牙子曰﹕任從三宮往來之變﹐饑則食於玉液﹐而勿急忙焉。

元陽子曰﹕三宮者﹐上曰泥丸﹐中曰絳宮﹐下曰蘭臺石室。夫日精月華﹐四時上下往來﹐朝於元君﹐又有赤帝君居於中焉﹐黃元君居於下焉。因气以養精﹐因精以養神﹐神能通變﹐三三則九矣。學者但能養气住息﹐饑吞沖和之气﹐渴飲華池之漿﹐於是亦可使气化血﹐血化精﹐精益於脈﹐脈補於肉﹐肉增於髓﹐髓壯於筋﹐筋潤於髮﹐髮返於黑﹐而後金骨旣成﹐變老爲童焉。夫惟閉息而心默數之﹐及於千息﹐則五穀自除﹐饑渴絕矣。烹之玉液﹐以潤五藏﹐以利六府﹐至於萬息﹐則可以仙矣。

雲牙子曰﹕閉天關﹐扃地戶﹐其藥未成﹔不可以狂。

元陽子曰﹕天關不入﹐地戶不出﹐此修生之要也。若夫飡霞服气用藥以辟穀﹐此乃狂者之作﹐去仙遠矣。故《經》曰﹕惟用身中汞﹐勿於諸境取之。

雲牙子曰﹕金津生於坎戶﹐玉液產於離宮。

元陽子曰﹕金津者﹐精也﹔坎者﹐腎也﹔玉液者﹐從離宮而來﹐與精相合﹐而歸中宮﹐以成大丹。大丹者﹐鉛汞也。

雲牙子曰﹕二者本一而已﹐分配而爲二儀者也。

元陽子曰﹕鉛爲津﹐汞爲精﹐因气而化者也。至於離宮而復分配乎上下﹐此陰陽之造化乎﹗蓋一物而二體焉。及其相合﹐用息以煉之﹐大藥旣成﹐五穀除而三虫亡矣。

雲牙子曰﹕於恍惚求之﹐則杳冥之中﹐自有形焉。

元陽子曰﹕恍惚有物﹐其虛中而實﹐是謂陽气也﹔杳冥有精﹐其無中而有﹐是謂陰精也。精與气合而爲神。神者﹐息也﹔息者﹐爲土﹑爲火。火能養土﹐土能存火。故曰一體而爲三者歟﹗

雲牙子曰﹕空之中有實精焉﹐無之中能成道焉。

元陽子曰﹕空爲實者﹐運精以補腦乎﹗無而成者﹐气化津﹐津化血﹐血補精乎﹗精者﹐神也﹐神存則體健﹐神去則體絕﹐能養精气﹐兼存其神﹐則其道自成。故曰純陰不成胎﹐純陽不結砂。

雲牙子曰﹕因於造化之體﹐陰陽變通﹐其身榮矣。

元陽子曰﹕精气相感而生正气。正气者﹐人之根蒂也。正气散而神不聚矣。神息者﹐命也。是乃金木之宗乎﹗體能造化﹐其身悅澤而返童者也。

雲牙子曰﹕九還七返者﹐乾坤之功程也。

元陽子曰﹕自寅至申﹐申復至寅﹐各半歲之象也﹐故曰返焉。是爲夾背而上﹐至於腦戶復下﹐至於玉泉﹐亦日七返焉。自巳至亥﹐亥復至巳﹐由尾閭入於金鎖骨﹐中道而上於泥丸﹐度於重樓十有二環中﹐朝於赤帝﹐流行至於丹田。朝於黃元﹐而後入於金堂﹐有七天﹐大夫收之﹐納於寶藏﹐一曰神珠﹐二曰寶龜﹐三日赫赤金丹。其光九色﹐故曰九還焉。

雲牙子曰﹕神水﹑曾靑者﹐土名也﹐上下通流而各行焉。

元陽子曰﹕神水者﹐津也﹐主於舌之下﹐從腎而逆上﹐穿於離宮而過﹐其名曰華池之漿﹔曾靑者﹐精也﹐從右腎而逆上﹐過於離宮﹐復下出於玉泉﹐入於希夷。

雲牙子曰﹕神水者﹐出於丙丁﹔曾靑者﹐出於壬癸。

元陽子曰﹕丙者﹐南方也﹐生於巳﹔丁者﹐亦南方也﹐生於未﹐皆屬於陽焉﹐夾其離者也。其西者陽也﹐其中者陰也。是生神水日玉液﹑日鉛﹑日龍﹑日嬰兒﹑日金公﹑日太陽酥。壬者﹐北方也﹐在於亥﹔癸者﹐亦北方也﹐生於丑﹐皆屬於陰焉﹐夾其坎者也。其西者陰也﹐其中者陽也。是生曾靑﹐日金津﹑日汞﹑曰虎﹑曰奼女﹑日玉質﹑日法水。《經》曰﹕五行者﹐畱神保神﹐是爲龍虎者也。不悟五行之精﹐猶以他人爲父母歟﹗水主乎气﹐金作乎髓﹐肉爲乎土﹐血爲乎水﹐故不死之道在乎離宮焉。識乎五行﹐則身有主矣。還丹者﹐水銀之精也﹐殊質不可以爲倡也。

雲牙子曰﹕於其中宮而尋鼎器﹐八門相對﹐斯應於功程乎﹗

元陽子曰﹕中宮之鼎者﹐黃元君也。八門者﹐何也﹖曰休﹑曰生﹑曰傷﹑曰杜﹑曰景﹑曰死﹑曰驚﹑曰開﹐於是日用乎八卦﹐起於八宮﹐使藥運用如功程焉。

雲牙子曰﹕用乎水火而成旣濟。元陽子曰﹕水火者﹐津精也﹑气息也。上水下火﹐煉之而成丹﹐勿有差焉。

雲牙子曰﹕日精月華相合而煉之﹐則成砂焉。

元陽子曰﹕日精者﹐陽也﹐木之气也﹔月華者﹐陰也﹐金之气也。

雲牙子曰﹕知其白﹐守其黑﹐其名曰河車。

元陽子曰﹕陰而黑者也﹐陽而白者也。陽爲鉛﹐用火以煉之﹐內有白錫見焉。是以知其白守其黑。黑者﹐水之數一也﹔內者﹐金之數四也。得一而後生一﹐是爲陰陽﹐是爲日月之精華﹐此河車也。《經》曰﹕北方正气爲河車﹐東方甲乙成金花﹐此之謂也。

雲牙子曰﹕運行中宮之內﹐丹田生乎黃芽。

元陽子曰﹕以日精月華日用四時而運轉入於中宮者﹐精也﹑鉛也﹑河車也。日華者﹐汞也﹑金花也﹔中宮者﹐土也。鉛汞見土﹐斯生黃芽者歟﹗

雲牙子曰﹕穀气消矣﹐其陰盡矣﹐金花見矣。

元陽子曰﹕知夫鉛汞者﹐下丹田眞气所生也。但閉息存神﹐以養其气﹐息閉至於千數﹐則五穀之死气除矣。不饑不渴﹐其神存而眞气日生矣。饑餐元和之气﹐渴飲天池之玉漿﹐其香如菊﹐故曰金花。

雲牙子曰﹕海之中無穢質矣﹐三虫之去漸遠矣。

元陽子曰﹕水穀之海﹐其滓所藏﹐采鉛煉汞﹐至於百日﹔閉息養气﹐至於千息﹐其滓除矣。三虫者﹐何也﹖上曰彭倨﹐其居上丹田﹐三十日而亡﹐吾顏色光悅矣﹔中曰彭質﹐其居中丹田﹐六十月而亡﹐吾饑渴絕而形潤矣﹔下曰彭嬌﹐其居下丹田﹐九十日而亡﹐吾嗜欲止而還童矣。三尸何以亡乎﹖吾聞三百六十息﹐食气二十有四通一咽﹐九十通而一休息﹐夜半而起﹐祝曰﹕東方靑牙飲朝華﹐南方赤牙飲丹池﹐中央仰望泰山﹐服元气飲醴泉﹐西方明食飲靈液﹐北方玄滋食玉牯。五方各三咽而止﹐三虫於是亡﹐而白气出於眉如玉霞矣。

雲牙子曰﹕其形起於金骨﹐伴於浮查。

元陽子曰﹕鉛汞之煉也﹐日月四時運轉三宮﹐百日而金丹成矣。閉息養气﹐至於萬數﹐而金骨變矣。意有所之﹐乘飛云登浮查者﹐五假之仙也。

雲牙子曰﹕從一至十﹐可以分配於歲月之程。

元陽子曰﹕一而至十﹐十而至百﹐百而至千﹐千而至萬﹐萬而至億﹐億而至兆﹐兆而至垓﹐此數也。一日一夜爲百刻者﹐大小之數也。何也﹖一日十有二時﹐其六爲陽﹐自子至於巳者也﹔其六爲陰﹐自午至於亥者也。盡夜百刻二十分四十有四杪﹐七十有二變﹐其象一歲焉。十月者﹐十歲也﹐此其小者也。一歲十有二月﹐其六爲陽﹐自十有一月至於四月者也﹔其六爲陰﹐自五月至於十月者也﹐此其大者也。

雲牙子曰﹕日也﹑時也﹑運也﹐此其數也﹐在乎度陰陽之情而已。

元陽子曰﹕日者與時同者也。養性煉命者可用四時四孟焉。四時謂立春﹑立夏﹑立秋﹑立冬之日。時可用寅申巳亥焉。此七返九還者也。寅﹐木也﹔申﹐金也﹔巳﹐火也﹔亥﹐水也﹐是爲四象焉。納於中宮﹐是爲五行焉。寅﹐金也﹔巳﹐水也﹔申﹐木也﹔亥﹐火也。納於中宮﹐翻配坎離﹐故曰七返者也。《經》曰﹕離有眞水﹐坎有正金﹐故曰九還者也。此陰陽之情也。

雲牙子曰﹕六合與衝破神機互包成。

元陽子曰﹕子丑﹑寅亥﹑巳申﹑午未﹑戌卯﹑酉辰﹐此六合也。子午﹑卯酉﹑巳亥﹑寅申﹑辰戌﹑丑未﹐此衝也﹐於六合以運轉於其衝以行功﹐乃天機包成者也。依此而行﹐則無差矣。

雲牙子曰﹕功之成也﹐大則九載﹐小則百日。

元陽子曰﹕九載者﹐其小功﹐猶二十有七焉。百日閉息﹐則金丹立成﹐愈於九載之難也。

雲牙子曰﹕寅申並於巳亥﹐而子午轉其金丹焉。

元陽子曰﹕寅申巳亥者﹐四時也﹐日月之功程也。子午者﹐導引般載﹐從乎尾閭而逆上﹐入於泥丸﹐復順轉歸於丹田﹐於是眞性見矣﹐金晶變矣。其法子之後﹑午之前﹐生气之時﹐可以用功焉。此玉液金晶之名也。

雲牙子曰﹕卯酉開鑪而浴之﹐其參銖分兩均矣。

元陽子曰﹕卯酉時與日同不可進火﹐可以沐浴焉﹐寅申巳亥可以進火﹐其用一銖二參七忽七絲七抄﹐火不可急行也﹐可以徐加其數焉。火者﹐何也﹖閉息養气﹐存神之數也。自九而增加至於萬﹐則金丹成矣﹐嬰兒見矣﹐十月解胎而子母成矣。

雲牙子曰﹕銀表金裹﹐神室合於子形。

元陽子曰﹕銀表者﹐鉛也﹔金裹者﹐汞也。此龍伏虎之津﹐虎伏龍之精歟﹗神室者﹐陰陽相制也﹐二者相結而如雞卵﹐謂之合子形也。

雲牙子曰﹕安於中宮之鼎﹐然後用卦體行之。

元陽子曰﹕中宮者﹐丹田也﹔靑黃白者﹐丹之命也﹔卦體者﹐陰陽銖兩﹑大易爻數﹑火之準也。

雲牙子曰﹕乾生於坎者﹐金精也。

元陽子曰﹕乾者﹐金位也﹐其應西北﹐旬有五日﹐月照於庚方﹐與甲乙之木合气者也。

雲牙子曰﹕坎生於艮﹐而出石也。

元陽子曰﹕坎者﹐水也﹐金所生焉。水產於艮﹐艮者山也﹐其應東北﹐二旬有八日﹐月之下弦者也。

雲牙子曰﹕震木水石產於山中。

元陽子曰﹕震者﹐木也﹐卯之位也﹐金之孫﹐水之子也﹐從山所出焉。是爲二陰一陽﹐日月相望而生气﹐以爲日之精﹐其名曰龍土﹐初九之數也。

雲牙子曰﹕巽爲風﹐生乎土中。元陽子曰﹕其位西南﹐坎之女也﹐其生於木焉。春生萬物﹐是爲二陽一陰﹐陰在於下﹐三十日而成華者也。

雲牙子曰﹕離者﹐朱雀也﹐其藏於土。

元陽子曰﹕離者從震所產焉﹐因風而成﹐其體爲火﹐是爲朱砂﹐中有水銀﹐其應於午﹐屬於地也。何以藏於上乎﹖坤在西南﹐與乾夫婦也﹐六十日而成紫精矣。

雲牙子曰﹕兌出於坤宮﹐自合其睛。

元陽子曰﹕兌者﹐西方也﹐酉位也﹐坤所產焉。於是日月相望﹐月增日虧﹐是爲一陰一陽﹐陽在於下﹐九十日而成紫金砂矣。

雲牙子曰﹕子之後﹐復之初卦也。寅申交泰﹐七返也。

元陽子曰﹕復者﹐五陰一陽見龍在田也。自子至於申﹐爲否三陰三陽﹐故曰七返。

雲牙子曰﹕午之前遇來相應者也。巳亥者﹐乾坤之九還成矣。

元陽子曰﹕午者﹐一陰初生﹐行功之候也時與月同。其卦爲姤﹐五陽一陰﹐履霜堅冰也。巳者﹐乾之卦也﹐六陽之數足矣。陽者爲銀八兩﹐陰者爲金八兩﹐金銀相合﹐其重三百八十有四銖﹐此一斤之數也。九還者﹐九轉也﹐九色備矣。

雲牙子曰﹕艮投於坤﹐其陽將盡﹐運乎陰陽﹐九月之程者也。

元陽子曰﹕艮者﹐東北也﹐一陽二陰也﹔坤者﹐西南也﹐三陰也。艮投於坤﹐其卦爲剝﹐九月之象也﹐一陽五陰至於十月﹐陽盡而坤見矣。

雲牙子曰﹕兌入於乾﹐其陰欲絕﹐卦分於節令者﹐九三經也。

元陽子曰﹕兌者﹐西也﹔乾者﹐西北也﹐俱爲金焉。入於乾﹐是爲央﹐三月之象也。五陽一陰至於四月﹐陰絕而乾成矣﹐此九還也。大藥於是乎成紫金之丹。

雲牙子曰﹕上弦者﹐月之初也﹐生於庚位。元陽子曰﹕月之三日﹐月出於庚﹐是爲金晶之气初生者也。於是陰爻之重十有二銖﹐其名曰月魄。

雲牙子曰﹕下弦月之喪也﹐其在甲地。

元陽子曰﹕月之二十有八日﹐月出於甲﹐太陽見矣﹐於是爲木晶之气初生者也。陽爻之重十有二銖﹐其名曰日魂。日月相合﹐其重一兩。《易》曰﹕西南得朋﹐上弦也﹔東北喪朋﹐下弦也。得朋者﹐日沒而月生也﹔喪朋者﹐月沒而日生也。此陰陽之爻數也。故鉛生於木爲陽﹑爲銀﹑爲表﹑爲夫焉﹔汞生於金﹑爲陰﹑爲金﹑爲裹﹑爲婦焉﹐其合成四象者也。

雲牙子曰﹕七八者﹐日月相望也﹔二八者﹐陰陽相備也。

元陽子曰﹕日月者﹐十有五日﹐一望焉。日月相見﹐初生者也。前乎十有五日者﹐二日也。日增月虧﹐後乎十有五日者﹐八日也。月盈日虧﹐是爲六陰六陽﹐其爻備矣。其陰陽之重﹐各一百九十有二銖﹐一斤之數也。

雲牙子曰﹕月者﹐八與二十三對者也。其生之辰﹐俱在乎離。

元陽子曰﹕八日﹑二十三日﹐月之出﹐日之沒﹐俱在於南。南者﹐離也﹔離者﹐火中有水焉﹔月者﹐金之气﹐於水爲子焉。

雲牙子曰﹕陰陽配對者﹐金也﹑銀也﹐大藥相見相契矣。

元陽子曰﹕金者﹐陰也﹑月也﹔銀者﹐陽也﹑日也。汞得鉛而成大藥﹐此日月之契合也。

雲牙子曰﹕存其神息﹐則丹成矣。

元陽子曰﹕神者﹐气也﹑木也﹑息也﹑血也﹑水也。息者﹐有五穀焉﹐又爲土﹑爲金﹑爲水﹑爲木﹑爲火者乎﹗血者﹐水也﹐於是又爲髓﹑爲精。精者﹐神也。夫能存其精气﹐於是津气相合﹐養其命而延年矣。

雲牙子曰﹕九轉則三淸之天符其至矣乎﹖

元陽子曰﹕旣識鉛汞﹐煉之成丹﹐鎭於三宮﹐日用其卦﹐六時以運轉之﹐天關不入﹐地戶不出﹐斯無漏者也﹐天符宜其至矣。

雲牙子曰﹕七變者﹐從一气生者也﹔神符﹑白雪者﹐自乎甲庚者也。

元陽子曰﹕七變者﹐七返也﹔气者﹐自丹田眞气之所生也﹔甲庚者﹐金木之相刑也﹔神符﹑白雪者﹐精津相合在乎鼎也。

雲牙子曰﹕用意於寅申﹐勤行火候﹐存其白黑﹐以返金晶。

元陽子曰﹕寅者﹐木也﹑鉛也﹔申者﹐金也﹑汞也﹐自寅至亥而煉之也。

雲牙子曰﹕日用者﹐四時也﹑八卦也﹐大藥可以變童嬰矣。

元陽子曰﹕日用者﹐一日爲一歲也﹔四時者﹐寅申已亥也﹔八卦者﹐乾坤離坎否泰復姤也。三百二十日﹐大藥成矣﹔一千三百日﹐三虫亡矣。

雲牙子曰﹕三虫滅則坦然無慮﹐可以養金精矣。

元陽子曰﹕於是五穀絕矣﹐金精自住矣。

雲牙子曰﹕天關閉矣﹐地戶牢矣﹐中宮嬰兒玩乎日月。

元陽子曰﹕天關閉則諸味不入﹐地戶牢則下無漏矣。中宮者﹐丹田也。中有鉛汞﹐其名曰嬰兒﹐玩乎陰陽之正气者乎﹗

雲牙子曰﹕明堂之前有玉池。

元陽子曰﹕明堂者﹐素籥也﹑精海也﹑洞房也。

雲牙子曰﹕黃婆於是婚奼女焉。

元陽子曰﹕鉛汞見土﹐乃歸於一者也。

雲牙子曰﹕結就則眞胎脫矣﹐推於二十四气﹐十月則其期也。於是頂門產乎嬰兒。

元陽子曰﹕正气漸結於丹田﹐返乎童子之色﹐此胎脫者也。卯酉之月﹐不可下火﹐可以沐浴。故一歲所用者﹐十月而已。存想眞气﹐自其頂門遊行出入﹐此其嬰兒者也。

道樞卷之三十五

至遊子曾慥集

眾妙篇

導養之方﹐治性保形﹔行之不怠﹐進於長生。

陰眞君名長生曰﹕北方正气者﹐河車也﹔東方甲乙者﹐金砂也。二者含養﹐歸於一體。朱雀調運﹐則金花生矣。花者﹐天地之寶也。酉者﹐虎也﹔卯者﹐龍也。龍虎相生﹐斯合同矣。龍之正位者﹐六八也﹔虎之所生者﹐在於一宮也。采之有日﹐取之有時﹐差其气候﹐是亦徒勞焉爾。求鼎於中宮﹐溫養其火候﹐審其陰陽﹐安其鑪室﹐須擇其地而隱密焉。保而勿失﹐此天地之機也。陽者﹐眞砂也﹔陰者﹐眞汞也。無質生質者﹐還丹也。煉之餌之﹐斯成仙矣。黃芽者﹐天地所生也﹔砂者﹐水之精所成也。二者同於一體﹐西方升其王气﹐其得道﹐則在乎中華焉。不達於此﹐未見不喪其家者也。

純陽子呂洞賓曰﹕眞一者﹐何謂也﹖天之陽﹑地之陰也﹐物之气﹑人之性也﹐身之祖﹑命之宗也﹐龍之體﹑虎之形也﹐精血之名也﹐鉛汞之首也。見於魂﹐斯爲三矣﹔遇於魄﹐斯爲七矣。此眞一之源也。修之之法﹐何哉﹖吾於身之中﹐煉丹田之气﹐至其壯也﹐則自然之神全矣。於十有二時﹐守天眞之一气﹐入於丹田之宮﹐心無想也﹐外無意也﹐不出不入﹐不往不來﹐則神定而自安矣。

純陽子曰﹕髮宜長續﹐手宜常面﹐口宜常煉﹐體宜常挽﹐液宜常咽﹐气宜常煉﹐精宜常轉﹐色宜常遠﹐定宜常變。

孫眞人思邈曰﹕形欲勞﹐酒欲勿大醉﹐則疾不生矣。飽食者﹐無益也。食已行之百步﹐以手摩其腹。寅丑之日﹐剪甲櫛髮者百返﹐飽則立沒﹐饑則坐沒。行勿迎風﹐居勿有隙﹐夜則懼足而寢。思慮者﹐傷其神矣﹔喜怒者﹐傷其气矣。鼻欲去毛﹐口勿唾地。平明下榻﹐其先左足﹐則去邪辟惡﹐一日無殃矣。行七星之步﹐則壽且樂矣。酸者傷筋﹐苦者傷骨﹐甘者傷肉﹐辛者傷气﹐鹹者損壽。故耽嗜者﹐不可偏也。春夏宜少施泄者也﹐秋冬宜固陽者也。獨寢守眞﹐加之謹靜﹐斯亦可貴矣。財貨者﹐生而有定分﹐知足則爲利矣。彊之者﹐大患也﹔寡欲者﹐無累也﹔神靜者﹐常安也﹔修道者﹐宜有終始而後可也。

棲眞子施肩吾曰﹕吾見學道者千數矣﹐孰知道之要其在於神畱形住﹐形住則神畱焉。神苟外進﹐其形豈能保哉﹗然保气養神者﹐不可以湛然而得之﹐不可以兀然而守之。保气者﹐其在手運﹔養神者﹐其在乎用。吾嘗聞於師曰﹐體虛而气固﹐形靜而神會﹐斯出世之玄機歟﹗

崑臺眞人﹝世傳富文忠公爲崑臺眞人﹞語樂全先生張文定公自稱曰﹕吾求頤生之道而得簡易者焉。吾於子之後三更三四點﹐至五更以來皆可披衣蟠足而坐﹐牀上擁袁亦可。或東向﹑或西向﹐扣其齒三十有六﹐握固以調其元气。握固者﹐何也﹖吾以左右拇拾其三指之文﹐或以四指總握其拇﹐用左右手以柱乎腰腹之問者也。於是元气旣調﹐其息微微﹐其腹若虛﹐則閉息焉。閉息者﹐何也﹖吾先瞑目靜慮﹐使心源湛然﹐則閉其口鼻勿使气出焉﹐內觀五藏六府﹑三元九宮﹐與夫肺之白﹑肝之靑﹑脾之黃﹑心之赤﹑腎之黑。然則﹐何以知之哉﹖吾爲五藏之圖而日觀焉﹐則知之也詳矣。於是想吾之心爲炎火﹐其光洞徹入臍之下﹐此吾之丹田也。俟乎其腹滿﹐其气極﹐其徐出其气﹐勿使耳有聞焉。息之出旣調﹐則以吾舌攪乎唇齒之內外﹐漱煉其津液焉。鼻之有涕﹐吾亦爲之漱煉﹐此眞气也﹐久斯甘矣。方其漱煉而未可咽也﹐復如前閉息內觀﹐納心之火於丹田﹐調息而漱津焉。如此者三﹐則津液滿矣。俯首而咽﹐以气送之﹐至於丹田。吾之用意必精猛﹐使津也﹑气也穀穀有聲﹐入於丹田﹐復如前爲之。凡閉息者九﹐咽津者三而後止。乃以左右手熟摩其面及其四體﹔復以左右手摩其足心﹐足心屈折﹐使湧泉之穴上徹於頂門﹐於是臍之下與其腰﹑其脊亦徐摩焉。澳然汗出可也﹐喘不可也。次以左右手熨於目﹑於面﹑於耳﹑於頂﹐皆極熱焉﹐則按捏其鼻梁左右﹐或五﹑或七﹐櫛其髮至於百﹐散髮而寢至於旦﹐久則有功﹐二十日而效見矣。惟習閉息持久爲難焉。吾用脈候之五至者﹐一息也。吾能閉其息﹐至於百有二十﹐至而開﹐則蓋二士榦息矣。然不可彊閉以亂其气﹐或奔突而出﹐斯乃爲害也。暮不可多食﹐使其腹寬而虛﹐其气得以回轉焉﹔晝之時亦數瞑目內觀﹐漱煉其津液而咽之﹐熨摩耳面﹐以助眞气淸靜﹐則功易成矣。然世之害道者有三焉﹕一日忿躁﹐二曰陰險﹐三日貪欲。學道者其戒之。

仇池先生蘇子瞻自號云曰﹕已饑而食﹐未飽而止﹔散步逍遙﹐使其腹虛﹔當其虛時﹐卽入於定﹐無晝夜之限焉。寢也﹑坐也﹐皆可以爲之矣。惟在攝其﹑身﹐如彼木偶焉。視鼻端之白﹐數其息之出入﹐綿綿若存﹐用之不勤﹐至於數百﹐則其心寂然﹐其身兀然﹐與太虛同﹐於是不待禁制而不動矣。其出入之數也﹐或至於不能計﹐吾則與其息俱出俱入﹐隨之不已﹐則一息自住﹐不出不入矣。於是其息或從毛竅之中八萬四千﹐雲蒸霧散﹐而諸疾除矣。故養生者必以胎息爲本﹐然亦乾乾乎其艱哉﹗夫不閉其气﹐任其出入﹐則眇綿況沸﹐近無卓然之功﹐或望其兀然自止﹐蓋未之有也。閉而畱之﹐其息不過乎三十﹑五十﹐則奔突而出﹐𨿽有微腸生於下丹田﹐其猶爲稼於湯世﹐亦終一漑而後枯﹐非度世之道也。

吾嘗聞諸孫思邈曰﹕夫欲和神气者﹐必於密室扃戶﹐榻安而茵厚﹐其枕之高二寸有五分﹐於是正身偃外﹐冥心閉气於胸膈之間﹐而以鴻毛置於鼻之端而不動﹐經三百息焉﹐則目無見也﹐心無思也。如是寒暑不能侵﹐蜂躉不能毒﹐其壽三百有六十歲﹐鄰於眞人者矣。吾默而深思其旨曰﹕夫閉气於胸膈﹐使息之出入﹐動而不動﹐氤氳縹緲﹐若黑鑪之煙﹑烹鼎之气﹐出入自如﹐無呼吸之者﹐此鴻毛可以不動矣。故心不起於念﹐𨿽過乎三百息﹐斯亦可也。吾嘗臥而爲之﹐如其方焉﹐以意守其气於胸膈之中。吾欲吸也﹐則微吸焉﹔吾欲呼也﹐則不得呼焉﹐而任其氤氳縹緲微微自出﹐出盡而气平﹐則又微吸焉。如此其出其入不絕﹐而鴻毛可以不動﹐動亦微矣。吾俟其動﹐則益加意以勒之﹐使不動而後止也。吾𨿽勒也﹐然不閉也。其息至於數百﹐則其出者加少﹐其不出者加多﹐內守充盛﹐血脈通流﹐上下相灌輸﹐而吾之養生之理得矣。

仇池先生曰﹕昔鄭子產有言﹕火烈人望而畏之﹔水溺人狎而玩之。翼奉以爲北方之情好行貪狼﹐南方之情惡行廉正。廉正者﹐君子也﹔貪狼者﹐小人也。吾於是有得焉。夫火者﹐心也﹔水者﹐腎也。烈則生正矣﹐弱則生邪矣。故五藏之性﹐心正而腎邪﹐𨿽上智之腎﹐不能不邪。然而不淫者﹐腎聽命於心也﹐下愚之心亦正矣。然而常淫者﹐心不能爲政也﹐知此則達鉛汞龍虎之理矣。鉛者﹐气之謂也。或趨或蹶﹐或呼或吸﹐或執或擊﹐故凡動者皆鉛也。肺實主出納焉﹐故肺爲金﹑爲白虎。汞者﹐水之謂也。唾﹑涕﹑膿血﹑精﹑汗﹑大小沒﹐凡濕者﹐皆汞也。肝實主宿藏焉﹐故肝爲靑龍﹐古之眞人謂內丹者﹐皆曰五行顚倒術﹐龍從火內出﹐五行不順行﹐虎向水中生﹐世未有知之者也。方五行之順也﹐則龍出於水﹐虎出於火﹐死之道也。心不爲政﹐聲色外誘﹐邪淫內發﹐壬癸之英下流而爲人﹐或爲腐壞﹐是汞之龍出於水者也。喜怒哀樂皆出於心﹐喜則攫挈隨之﹐怒則毆擊隨之﹐一及則僻踴隨之﹐樂則撲舞隨之。動於內而气應於外﹐是鉛之虎出於火者也。皆出而不能返﹐故曰死之道也。

眞人者﹐於是教之逆行焉。此何道也﹖孔子曰﹕思無邪。無思而非土木﹐蓋必有無思之思焉。無思之思者﹐端正莊栗而不放逸﹐是爲戒者也。戒則生定﹐定則出入之息自住﹔出入之息自住﹐則心之火不復炎上矣。火在易是爲離。離者﹐麗也。必有所麗﹐未嘗獨立焉。蓋水者﹐其妃也。火旣不炎上﹐則從其妃矣。水火合﹐則壬癸之英上流而入於腦﹐溢於玄膺。若鼻之液不鹹﹐則非腎出者也。是汞之龍自火出者也。長生之藥﹐內丹之萌﹐其無過於此矣。

陰陽之始交﹐天一爲水﹐故人之始造形者﹐皆水也。五行一曰水﹐得暖气而後生﹔是以二曰火﹐有气而後有骨﹔是以三曰木﹐骨生而後堅物之堅壯者﹐皆金气也﹔是以四曰金﹐骨堅而後肉生﹐土爲肉﹔是以五曰土﹐方人之在母也﹐母呼亦呼﹐母吸亦吸﹐口鼻自閉而以臍達﹐故臍者生之根也。汞之龍出於火﹐流於腦﹐溢乎玄膺﹐必歸於根焉。心火之不炎上而從其妃﹐是火常在於根也。故壬癸之英得火而自堅﹐達於四支﹐溢於肌膚而日壯﹐其究極則剛之體也。是鉛之虎自水生者也。龍虎生而內丹成﹐可以長生不死矣﹐於道猶未也。

鴻濛子高象先嘗至廣寒宮﹐於是玉宸君使見於西華夫人。夫人授以道要曰﹕眞一者在於敲乎戊己之門﹐其中有金子焉﹐是黃芽之根﹐萬物之母也。母得其父而爲鼎釜﹐於是日月魂魄交感﹐一浮一沈﹐其珠自飛﹐至於崑崙之上者﹐必馮諸罔象而求之﹐旣得之﹐則歸於絳宮藏之﹐肌膚紅矣﹐鬢髮黑矣﹐蓋九十日而丹成焉。

昔者魏伯陽作《參同契》﹐所謂萬古丹中之王也。其首曰乾坤者﹐易之門戶也。乾道爲男﹐坤道爲女﹐而世不知所謂眞陰陽者﹐乃茫然而求龍虎焉。日者﹐離也﹔月者﹐坎也﹔日月陰陽相啖吞者也。金烏死﹐玉兔生﹐故萬物生者﹐周天地之感也。天地相蕩﹐男女合矣。四象﹑五行於是近輻輳焉。晝夜屯蒙者﹐發乎自然者也﹐非孜孜視乎火之候者也。或曰﹕臍之下者﹐太一之宮也﹐先想神鑪在乎其內﹐次存眞火炎乎其中﹐於子之時起采日月投於其鼎﹐以吾之津液漱下於丹田﹐是爲神水焉﹐十月脫胎而生嬰兒。

正一先生司馬子微《坐忘歌》曰﹕常嘿元气不傷﹐少思慧燭內光﹐不怒百神安暢﹐不嗔心地淸凍﹐不求無讒無曲﹐不執可圓可方﹐不貪卽是富貴﹐不苟何懼公王﹐味絕靈泉自降﹐志定眞息自長﹐气漏形歸厚土﹐念漏神趨鬼鄕﹐心死方得神活﹐魄滅然後魂昌﹐至精潛形恍惚﹐大道偶於混茫﹐轉物難窮妙用﹐應化不離眞常﹐造化若知規矩﹐鬼神不測行藏﹐節飲節食少寐﹐便是眞人坐忘。

高子名象先曰﹕暝目﹐蟠足﹐以左手抱臍之下﹐右手附腎之左右﹐復想丹田﹐使其炎如火﹐是爲玉女抱臍者也。至遊子曰﹕抱元守一﹐乃養生之至要也﹐其名有九﹕一曰一字气﹐二曰黃河逆流﹐三曰肘後飛金晶﹐四曰河車般運﹐五曰返本還元﹐六曰回光混合﹐七曰五气朝元﹐八曰一撞三關﹐九曰三田往復。

至遊子曰﹕吾有修命之宗﹐世未之知也。上納於气﹐下勿泄於精﹐於是運之與玉池之淌﹐相合久而斯爲丹矣。斯吾之性命也﹐無他焉﹐神也﹐息也﹐气也﹐一物而三形者也。心存乎妙﹐意存乎玄。臍下之气沖仲其動﹐以育丹田。谷神不死者﹐胎息也。沖虛子曰﹕其心死矣﹐然後能抱其一﹐含其气﹐煉其精﹐輔其神﹐全其形。故死其陰者生其陽﹐則神生道成矣。高象先曰﹕崑崙之巓有玄珠焉﹐惟罔象能求而得之﹐歸乎絳宮﹐則其膚渥丹﹐其髮再黑﹐而北極刊其死籍矣。

杜革曰﹕有煉金丹之方﹑溯流補腦之訣﹐吾嘗日興正坐﹐俟其气定焉﹐口吐其濁者三五焉﹐密閉地之戶﹐勿使之通﹐然後鼻吸其淸焉﹐其入息以九﹐其出以六﹐時數數作焉﹐則妙矣。如津液之生﹐則赤龍耕於左右者由十有六焉﹐及其滿口鼓其气而虛咽者九﹐以其气送於丹田﹐徐引其气出焉﹐久則有功矣。吾嘗正坐俟其气定爲鳩天之鼓三十有六焉﹐單絞較驢者十有四焉﹐跪而首至於地﹐以其手擦夫腎堂三十﹑五十而至於百﹐以漸加焉﹐鼻隨引其气出﹐於是左右互相摩﹐至其熱以熨外腎﹐其數至於百﹐鼻之中气滿則徐放之。其行之也﹐於子之後寅之初﹐此祕精逆流者也。

徽宗嘗問於李傅宣和初爲太府卿曰﹕爾有內丹之方﹐試爲我言之。傅對曰﹕內丹之要﹐在乎存其心﹑養其气而已。閒邪﹐所以存其心也。內觀﹐所以養其气也。存其心養其气﹐則眞火日炎矣﹐神水華池日盛矣﹐可以上下與天地同流焉。天之道﹐運而不積者也。聖人則而行之﹐簡易財天地之理得矣。

夫人所恃以生者气也。气住則神住矣﹐神住則形住矣。審能如是﹐則長生久視﹐其自玆始乎﹗觀夫寒暑往來﹐日月運轉﹐天地之所以長久者也。吹之噓之﹐呼之吸之﹐吐故而納新﹐眞人之所以長存於世者也。

丹元子曰﹕形以神住﹐神以气集。气者﹐體之充也﹔形者﹐神之舍也。故气實則盛矣﹐虛則衰矣﹔住則生矣﹐耗則絕矣。气也者﹐廣成一子所以保之﹐煙蘿子所以煉之也。然則一言而盡﹐保之煉之之妙者﹐其惟之納乎﹗故曰一咽二咽雲蒸雨至﹐三咽五咽內景充實﹐十咽九咽心之火下降﹐腎之水上升﹐水火旣濟﹐則內丹成矣。可以已疾﹐可以保生﹐可以延年﹐可以超升﹐於是有進火行水之候者﹐其樞要也。子之後﹑午之前者﹐進火之候也。五夜之始﹐陽之盛者也。尢宜於進火焉。居榻之上﹐或南向﹐或東向﹐握固蟠足﹐合目直腰而坐﹐澄心靜慮﹐內觀乎五藏﹐仰首合口﹐引鼻之淸气﹐至其極也﹐則直腰而咽焉。一咽則縮其穀道﹐一縮再引﹐再咽再縮﹐至於再﹑至於三﹐若其气極而不能止也﹐則俯首開口以吹之﹐勿使耳聞其聲﹐如是者三﹐是爲一候。待其气調而後行水焉。取鼻之涕﹐口之液﹐集而爲一﹐多益善矣。及其百漱旣熱而甘﹐則仰首出胸﹐於左顧﹑於右盼﹑於正坐各一咽焉﹐分三咽而下﹐內想至於丹田。凡咽也﹐亦縮其穀道焉。如是者一﹐是爲一候。水火之功﹐於是乎畢矣。是道也﹐奪天地之造化﹐行之之初﹐則臍之下如火所焚﹐飲食增矣﹐四支健矣。及其久也﹐白髮返黑﹐墜齒復生﹐精神全矣。歸於嬰兒﹐則寒暑不能寇﹐鬼神不能侵也。微宗曰﹕善。

會稽千歲沙門曰﹕吾有七气之訣﹕一曰叩。叩齒七過﹐以集其神﹐心中作觀﹐每一叩齒﹐而念一星。星者﹐魁﹑魁﹑魑﹑魅﹑魑﹑魎﹑鱷。二曰托。托者﹐先舉左手﹐如托百斤﹐右手亦然﹐各上下十八過。三日張。張者﹐先引左手﹐如挽弓﹐挽弓已﹐則以足張弩﹐右手及足亦然﹐各十八過。四日摩。摩者﹐摩左右手﹐熱以摩其耳﹐謂之發水﹔次摩其目﹐各三十六過﹐謂之發火﹔次摩其面﹐以及其身中。五日搖。搖者﹐以左右手叉腰﹐盤足而坐﹐左搖二肩背甲﹐右亦然﹐各十八過。六曰揩。揩者﹐以左右手相揩﹐熱以揩二腎堂使熱。七日漱。漱者﹐漱之津液滿口﹐方咽之三過﹐然後以左右手相揩﹐熱以摩丹田而無數。

象山子曰﹕服元气者﹐可以通九竅百關而流布焉。積之久﹐斯有功矣。凡欲服气﹐先靜其心﹐左右導引通暢﹐使夫百節調和﹐然後握固﹐閉口鼓腮﹐開牙努腹﹐直然咽之則流利矣。每九咽是爲一節﹐四九三十六咽是爲中節﹐其得三百六十咽是爲大節。夫服之者不以時焉﹐惟鼻之气﹐任其出入﹐而口則咽之。若先體玲﹐則須暖气﹔若先體熱﹐則須泠气。此元气者﹐日服三﹑五十咽﹐以至於百﹐斯能助陽气消食﹐而駐顏髯髮而堅體矣。若夫其首昏熱﹐則重掌掩口﹐用力呵之﹐五十過則愈﹐未愈更爲之。服此气者﹐宜服地黃酒引气﹐欲服時﹐候食消乃服之。

至遊子曰﹕吾聞古先至人有度世煉形之法焉。其要曰﹕於子之時﹐一陽之始生者也﹐披衣握固﹐扣齒三十有六﹐收視反聽﹐內存五藏之所在﹐下愕舌順絞焉。隨日轉者三﹐順絞者三﹐自然津生於華池﹐其漱滿口而三咽之﹐經於華蓋﹐與夫心也﹑肝也﹑脾胃也﹐如此者三﹐則想胃之間白气二道﹐復觀於二腎﹐自腎之問﹐二道白气出於夾脊﹐絞以較轤﹐上入於泥丸﹐於是由其面門而至於愕﹐則神水盈於口矣。如此者三爲一咽焉。由於中丹田以心包焉﹐送於下丹田而止﹐如此者三次。發其火以焚乎下丹田所納之神水﹐如此者九﹐是爲一過。以津之數﹐九九則八十有一也。自子而至於午﹐可以行矣﹐久則功斯見焉。於是有黃河逆流之勢﹐何也﹖項之下﹑咽喉之畔有二脈焉﹐此長生之路也。以手捏其二脈﹐其數二百﹐左右腕之下有二脈焉。此四象之周園也。先左次右﹐其手按之各五十焉。二陛之中屹﹐陛也有二脈焉﹐此金關玉鎖也﹑二溪也。以手按之﹐其數八百焉。二臃之邊腳騰刃也有二脈焉﹐此太一之路也。以手按之﹐其數各二百焉。日勤行之﹐功斯見矣。於冬至之後﹐則先其重﹑後其輕焉﹔夏至之後﹐先其輕﹑後其重焉。

至遊子曰﹕吾嘗聞日月交飛﹐五行之眞造化焉。夫土生金﹐金生水﹐水生木﹐木生火﹐火生土。生者﹐其母也﹔受生者﹐其子也。土克水﹐水克火﹐火克金﹐金克木﹐木克土。克﹐其夫也﹔受克者﹐其婦也。腎者﹐水也﹐在於下者也﹔心者﹐火也﹐在於上者也﹔肝者﹐木也﹐在於左者也﹔肺者﹐金也﹐在於右者也﹔脾者﹐土也﹐在於中者也。故五行生克之理﹐惟在於人﹐以其气相傳﹐自腎爲始焉。腎之气傳於肝﹐水生木者也﹔腎之气足﹐而肝之气生﹐以傳於心﹐木生火者也﹔肝之气足﹐而心之气生﹐以傳於脾﹐火生土者也﹔心之气足﹐而脾之气生﹐以傳於肺﹐土生金者也﹔脾之气足﹐而肺之气生﹐以傳於腎﹐金生水者也﹔肺之气足﹐而腎之气生﹐周而復始﹐以气液相傳﹐心爲始焉。心之液傳於肺﹐火克金者也﹔心之液至﹐而肺之液行而傳於肝﹐金克木者也﹔肺之液至﹐而肝之液行而傳於脾﹐木克土者也﹔肝之液至﹐而脾之液行而傳於腎﹐土克水者也﹔脾之液至﹐而腎之液行而傳於心﹐水克火者也﹔腎之液至﹐而心之液行﹐亦周而復始。凡心之液﹐不得腎之气﹐則不行矣﹔腎之气﹐不符心之液﹐則不生矣。液行乎夫婦﹐气傳乎子母﹐木寄金鄕﹐金藏木位﹐返覆顚倒﹐相克相生者也。

吾始行气之中﹐求乎眞水﹔水之中﹐求乎眞气。眞液內合於眞气而煆煉焉。以陰固陽﹐以陽消陰﹐畱形寓世﹐則煉質成形可也﹔脫質升仙﹐則煉气成神可也。是道也﹐月之上定盛衰焉﹐日之上識陰陽焉﹐時之上審消息焉。候之中用其數﹐境之中見其像﹐無差直事之神﹐區別五行之理﹐於是可以入希夷﹐而成大功矣。

至遊子嘗歌金丹之詞曰﹕用物之精﹐養物之華﹔集我丹田﹐我丹所家。我丹伊何﹖鉛汞丹砂﹔賓主相守﹐如巢養鴉。種以戊己﹐耕以赤蛇﹐育以丙丁﹐灌以河車﹐乃根乃珠﹐乃蕊乃花﹐晝煉於火﹐赫然彤霞﹐夜浴於水﹐汶然素葩﹔金丹自成﹐日思無邪。

至遊子曰﹕何以致華池之水乎﹖吾聞捲其舌以舐於懸味﹐行之浹日﹐舌之下其筋急而痛。吾以漸馴致焉﹐使舌之尖及於懸味﹐則致華池之水﹐莫捷於斯焉。

至遊子曰﹕日月有飛騰之法﹐何也﹖大坐凝神定气﹐以左手抱臍之下﹐右手握固於股之上﹐想乎大煙焰火﹐以焚其心﹐次之焚其肝﹑其肺。於是鼻微放其气﹐使通焉。少選﹐復想其火下焚於丹田﹐俟其極熱﹐則晝想日之光﹐夜想月之光﹐無則不想可也。焚心之時宜少焉﹐焚丹田之時宜多焉。次之立其膝﹐左右手抱之﹐使其熱周於身﹐熱極則止﹐其行無時。吾飽食則運火﹐可使之立消焉﹐何也﹖垂手斂足﹐動搖其腹﹐收气偃身﹐俟其气滿則回身焉﹐於是火上炎矣。

至遊子曰﹕吾欲三宮升降﹐何道也﹖吾收其足﹐以左手之中指拄乎下院。下院者﹐在臍之上者也。以右手爲眞武之印捏鼻之息﹐使其气滿則微放焉﹐如是者三。至遊子曰﹕舒左右足﹐垂左右手﹐取其气滿﹐則仰身後偃﹐如此者五﹐是爲五气之朝元者也。

至遊子曰﹕摩吾之手至於熱﹐則以左手抱臍之下﹐用右手以助之﹐於是蟠膝而坐﹐瞑目以想心之液下於腎﹐腎之气上於心﹐往來上下﹐行之久﹐則臍之下其炎如火﹐是爲丹田之基也。

至遊仔曰﹕蟠足疊其左右手﹐抱其小腹﹐於是以其鼻取西方之白气七咽焉﹔次而取南方之赤气三咽焉﹔次而取東方之靑气九咽焉﹔次而取北方之黑气五咽焉﹔於是南向仰首﹐取中央之黃气一咽焉。是爲五行之眞造化也。

至遊子曰﹕以左手之中指拄臍之中﹐臍心也。以右手兜其外腎﹐以中指抑其尾閭﹐於是想日月交降於丹田﹐俟其气滿則微放焉。如此者三﹐催火者也。是爲日月交飛焉。

至遊子曰﹕仰掌上舉﹐以治三焦者也。左肝右肺﹐如射雕焉。東西獨托﹐所以安其脾胃矣﹔返復而顧﹐所以理其傷勞矣﹔大小朝天﹐所以通其五藏矣﹔咽津補气﹐左右挑其手﹐擺蟬之尾﹐所以松心之疾矣﹔左右手以攀其足﹐所以治其腰矣。

至遊子曰﹕挺身仰外﹐靜慮閉气﹐置手腹脇之上﹐踴身而起﹐以扳足趾﹐復倒復起﹐微出其气﹐以多爲勝。

至遊子曰﹕兌者﹐七也﹐少女也﹐肺也。主於意﹐其意動則思。故數降气魄﹐則性熟矣。至少男合﹐則亡精矣。坤者﹐二也﹐地也﹐小腸也。曲江之神﹐不可以度焉。升土母於坎而與此合﹐則煉液而成丹矣。乾者﹐六也﹐天也﹐金也﹐父也﹐大腸也。腎之宮在於坎﹐其廟在於乾﹐腎能與艮合者也。扁鵲曰﹕大腸者﹐魄門也﹐能煉其气﹐則中土自應矣。中土者﹐脾胃也。此黃道煉气之說也。離者﹐九也﹐心之火也﹐少女也﹐主於神。其神定﹐則超於空洞矣﹔亂﹐則失數恍惚矣。故九之數﹐要在識乎三五一二八﹐然後與九三合焉。於是諸脈運乎五液﹐使之上升﹐合則化神矣。其中之法器能升神﹐洞气入於紫府而見道者也。坎者﹐一也﹐腎之水也﹐中男也。一者是爲精之數焉。九者﹐其恍惚也﹔一者﹐其杳冥也。合則數失矣﹐極則精漏而爲魄降﹐而成鬼矣。當其未極﹐可以制之﹐爲發用焉。巽者﹐四也﹐風也﹐膽也﹐長女也。其主眾﹐畏之可以制伏其眾者也。艮者﹐八也﹐山也。其體木也﹐鬼門也﹐少男也﹐膀胱也。凡气至於此﹐十死八九。爲子之後﹐數賡於彼矣。若夫修煉之士﹐未言其道﹐初以術至於精中﹐以精煉气﹐可以禦意於精至魄﹐其欲之魂﹐從於心﹑於肝﹑於脾﹑於肺﹑於腎﹐五液下降﹐其極也﹐化而爲鬼歟﹗震者﹐三也﹐雷也。其體木也﹐肝也﹐長男也。能使性定而气升者歟﹗其要曰﹕金風吹起於坎中之陽﹐則精神昌矣。十有二時行之不已﹐斯至於仙歟﹗然吾身吾體縷數焉﹐其上曰頂﹔次之曰紫府也﹐耳也﹐眉也﹐目也﹐鼻也﹐口也﹔次之曰元宮﹐則洞上道也。次之曰咽﹔次之曰重樓﹔次之曰會厭心﹔次之曰脈﹔次之曰心﹐則气母也﹐膈中法也。次之曰肝膽﹔次之曰脾﹔次之曰胃﹐胃之繫曰小腸﹐小腸之繫曰膀胱﹐膀胱歸於腎﹐則心之絡也。小腸之左曰大腸﹐次之曰下術﹐是之謂一气之圖焉。至遊子曰﹕善乎﹗

上淸紫文之言曰﹕吞日月之气與其光焉﹐是爲赤丹﹑金精﹑石景﹑水母者也。其法於日之出也﹐東向扣吾齒者九﹐暝目握固﹐而想五色之流霞﹐俱入於口﹔於月之出也﹐西向扣齒者十﹐暝目握固﹐而想其中五色精光﹐俱入於口。月光之中有黃气﹐其目之瞳﹐是爲飛黃﹑月華﹑玉胞之精。吾能修此﹐則奔入於日月爲仙矣。至遊子日﹕上淸紫文之言其微矣﹐吾申論其粗焉。平旦立於空曠之所﹐望乎東方﹐觀日之出﹐視其色光气象﹐至於累日而熟矣。於是寅漏之下﹐三刻之後﹐四刻之前﹐小坐於榻﹐東向疊膝﹐其手握固﹐開天之門﹐天門者﹐兩鼻竅也。閉地之戶﹐地戶者﹐口也。臨去聲目以想太陽始出之气﹐以鼻引之﹐以入於口﹐俟其气滿﹐則虛漱四十有九轉焉。極力咽之﹐想其至於丹田﹐扣齒者數通﹐是爲服日精一圓。修初地者﹐可進三圓。至遊子日﹕此日精也。復有九還之方﹐於子之後﹑午之前﹐東向十有二漱﹐交其龍虎﹐可以服日精一圓謂之紅圓子。夫自子至巳者﹐所謂六陽之時也﹐東向吐鼻之左右竅﹐取其淸气﹐使滿口焉。於是內想非靑﹑非黃﹑非碧﹑非綠﹐如太陽之色光。凡一漱則左右掌一摩焉。左手者﹐龍也﹔右手者﹐虎也。其漱至於十有二﹐摩之數亦如之。左側其首而咽焉﹐旣已﹐則以左右手摩其面﹑其耳者各三焉﹐是爲一圓。一則爲陽﹐二則爲陰。其陽則左咽﹐其陰則右咽。其初則日服三圓﹐三旬有一日則進乎五圓﹐五旬有一日則進乎七圓焉。嗜欲未除則進乎七圓﹐可以止也。夫尾閭未禁﹐气泄不收﹐殆難以實其腹矣。必七旬有一日則進乎十圓﹐服至於二十旬﹐其溲赤水。此九虫積惡之去者也。於是可以服月精矣。月之二日﹑午之後﹑子之前者﹐所謂六陰之時也。西向﹐其法如前。損日精至於五圓﹐然不得棄月精矣謂之白圓子。其行至於旬有六日﹐其補至於二十旬﹐則不用月精﹐而專用日精矣。其五圓﹐先服其四﹐後以其一送於丹田﹐一月則日送一圓﹐二月﹑三月﹑四月﹑五月則月加一焉﹐至於五圓﹐則常以鏡照其形﹐而思腹之嬰兒而似其形﹐七月﹑八月則不食不饑﹐十月則處於靜室﹐思出天門﹐暝目不得視﹐視或悸焉。逾於三年﹐可以視矣。而不可遠離其軀。至於二紀﹐出外了然。於是用般運之法﹐存心之气入於下丹田﹐自尾閭上背﹑入腦﹐若風雨之聲矣。其砂落於面﹐其味甘﹐不可棄也。斯可以滋榮五藏者也。

至遊子曰﹕戌亥之時﹐瞑目靜心而端坐﹐使鼻之气微定焉。於是存想咽津﹐困則就寢﹐時至於子則南向﹑或東向端坐﹐內絕思慮﹐其鼻行一口而存於心﹐少選﹐復行一口同前。一口之气而咽送至臍﹐以左右手輕抱其臍輪﹐亟縮穀道﹐復行一口﹐逐前二口之气﹐俟過於臍而復縮焉。微脇其腹﹐俟火行於臍之下而熱矣。腰胯徐徐向上升舉﹐俟气過尾閭﹐則腰胯俱熱﹐於是出其胸臆而緊幣﹐靠其二夾使定焉。勿令虛腸先起﹐俟火之气悉至於夾脊﹐則開夾脊雙關﹐亟仰首縮頸向天﹐勿令虛陽先起﹐俟火之至﹐亟點首擺頸﹐使火至於髓海。如此而後引而過於天門﹐逾十二重樓﹐以至於絳宮﹐入於丹田。此起火勒陽關者也。

至遊子曰﹕自辰巳至午之前靜坐瞑目﹐屏思慮﹐其息微行﹐則滿口生津﹐勿吐勿咽﹐以壓定眞龍勿使上升焉。其鼻微引以擂起其眞虎﹐脇其腹﹐勿使下降焉。腹不可放也﹐俟其气滿則微放焉﹐而不可放走焉。於是復微行﹐使津滿口﹐盛而不盡。其初咽漧﹐其次心衝﹐俟其通暢﹐分爲三以咽之。如此者﹐或一作焉﹐或三作焉﹐是謂元珠者也。

至遊子曰﹕或問宴坐亦有法乎﹖曰﹕有之。吾先以左足加於右膝之上﹐而舒其右足焉。左右手握中指之下其第二紋﹐少時﹐以左手摩其右脇者六十一有四﹔復以右足加於左膝之上﹐而舒其左足﹐其握固如其前﹐以右手摩其右脇者亦六十有四。於是蟠足而坐﹐以手摩其臍之上者﹐左右各三十有二﹐先摩左右手﹐而後摩其腎堂﹑摩其左右肩者三。以赤龍撞其左右頰者﹐各十有四﹔撞上下唇者﹐各七﹔撞中齒者七。轉舌而攪者三﹐液來則擎於口中﹐定其息者頃焉。以左右手捏鼻之竅﹐先咽火者三﹐不得使水下焉。然後分其水爲二﹐捏鼻之竅﹐作聲而咽之。此宴坐之法也。

至遊子曰﹕蟠其足而坐﹐以左手兜其外腎﹐右手握固﹐微通其气。於是想其火以焚其心﹐以及其肺﹑其肝。俟其熱﹐復想其火下至於丹田﹐次想至於尾閭。提其身﹐俟其過焉﹔次想過於上關﹐微俯其身﹐向前則入於泥丸﹐以至於頂﹑至於腦﹐由天庭而下﹐復至於心﹑於肺﹑於肝﹑於丹田﹐如此者九。此還丹九轉者也。

至遊子曰﹕多出不如少出﹐少出不如不出。一呼一吸不能畱﹐卽天地之气返爲所盜。或者以咽气爲胎息﹐或以數息﹐或以閉息﹐或以忍息﹐或以減息﹐未爲究竟。必也內气不出﹐外气不入﹐神能馭气﹐鼻不失息﹐上至泥丸﹐下至丹田﹐二气上下升降無窮﹐佛家謂之胎息﹐道家謂之太一含眞气﹐儒者謂之養浩然之气﹐殊途而同歸也。

至遊子曰﹕吾將擒制金精﹐蓋有法矣。擇子日﹐於寅之初﹐正坐東向﹐左按膝﹐右按股﹐鼻引口吐者二十有七﹐叉手扣腰而點首者七﹐俟其气溫然而暖﹐則泥丸之元气入矣。左右手互相抱﹐用力東之者三﹔次舒其左右足﹐平附於席﹐以左右手齊攀其足指﹐如此往來者七﹔次左右按如其初﹐坐而休息焉。左抱其右乳﹐而舒其右手﹐背視如怒擊者七﹔右抱其左乳﹐如其前焉。吾行之在乎精一﹐而無間斷﹐於是乎相繼爲玉女舞云枝者十有二﹐左右按之﹐復如其初焉。漧咽﹑咽津者各一﹐行之至於五五之日﹐則精气運行﹐周於四體﹐進而不已﹐可以長生。

至遊子曰﹕或南立﹐或東立﹐撚紙塞於鼻之左右竅﹐欲嚏則徹之。曲垂其左右腕﹐開之向後﹐如鳳張翼﹐復向前掩抱者三。左右手舉其袖﹐掩其口﹑其鼻﹐點首者三﹔次左極其力搖肩者三﹐右亦如之。次左右手相叉﹐翻指向﹐其面俯地﹐覆手如兜抱重物﹐舉至於口者三。次踢其左足至於臀者三﹐右亦如之。左右手抱其丹田﹐極力於鼻﹐以擂其气而咽焉。入於下丹田者三﹐俟其息調卽止。行之無時﹐惟數數然爲妙焉。

至遊子曰﹕修生之道有五﹕一日長生火降﹐心气至於丹田﹐而後提縮﹔二日太一含眞气﹐肺﹑心﹑肝气皆至丹田﹐而後提縮﹔三曰玉女分胎﹐以右脇側臥﹐置外腎於股之外﹐勿近於熱﹐以防气走﹔四曰肘後飛金晶﹐肺﹑心﹑肝气皆降於丹田﹐左右轉各八十一﹔五日開天門﹐閉地戶﹐撞三關﹐拳其手足﹐用意以想乎夾脊之雙關﹐於是黑气纏乎赤气﹐上於泥丸。吾則點其首者數焉。然三關者閉之﹐亦有道矣。擂其鼻﹐微脇其小腹﹐則心自提起﹐精自逆上﹐脈亦停偃﹐於是乎上關斯閉矣。

至遊子曰﹕古先至人有噓﹑咽﹑呵﹑吹﹑呼﹑嘻之道焉﹐常於子之時﹐趺坐定息﹐以其鼻引其腹俟滿焉。呵者三﹐呼者十有二﹐咽津者三。卯之時東向﹐呼者十有二﹐咽者七﹐嘻者十有二﹐咽津者三。午之時南向﹐咽者七﹐吹者五﹐嘻者十有二﹐咽津者三。酉之時西向﹐噓者九﹐呵者三﹐嘻者十有二﹐咽津者三。

噓者﹐何也﹖左右手握固握拳也﹐張目上視﹐而後噓焉。咽者﹐何也﹖左右手抱其膝﹐仰面而後咽焉。呵者﹐何也﹖交左右手以抱腦後﹐仰面而後呵焉。吹者﹐何也﹖仰外握固﹐而後吹焉。呼者﹐何也﹖垂左右手﹐安前抱脾﹐而後呼焉。嘻者﹐何也﹖仰面平坐﹐而後嘻焉。肺應於气輪。气輸病﹐或如雲飛翳日﹐俄復明﹐與大府風熱而祕者﹐咽可矣。脾應於內輪。內輪病﹐則脇腫痛與唇焦者﹐呼可矣。喉之腫者﹐嘻可矣。腎應於水輪。水輪病﹐則視一物爲二﹐睹太陽如隔水﹐與臍之下玲者﹐吹可矣。心應於血輪。血輪病﹐則努肉侵睛﹐與夫膈之熱者﹐呵可矣。肝應於風輪。風輸病﹐則望風汨出﹐視則霧煙生者﹐噓可矣。

至遊子曰﹕吾嘗聞三火之說。民火者﹐外腎也。日落之際﹐收民火二十七﹐次聚水三十六﹐作一口咽至丹田中﹐微著力擂外腎一﹐次玆乃水自上而下﹐外腎民火自外而入﹐水火相漑也。臣火者﹐內腎也。當行煮海於戌亥之交﹐先以左手兜外腎﹐右手搓臍下﹐引起臣火煮丹田﹐使陰消而陽長﹐左右兩手各行八十一﹐爲一通。君火者﹐心也。亥後靜坐﹐以心意繞丹田﹐先左後右﹐各旋轉八十一匝﹐或三百六十匝﹐乃心之君火下降﹐與內腎臣火﹐民火相合﹐三火聚而結丹﹐謂之周天火候。

至遊子曰﹕日用寅午戌之時取火焉。居於靜室﹐施厚茵於榻﹐疊足南向而坐﹐以左右手兜抱其腎﹐掩於臍輪之下﹐澄湛其思慮﹐內外自如﹐然後端想其臍輸之內有物焉。其大如彈丸﹐其色如朱橋﹐咬如白日﹐使鼻中所入之气甚微﹐其息息存入於一彈丸之內﹐一念或萌﹑觔料擻精神﹐應時滅之﹐復端想其彈丸﹐使所入之息常存入其中﹐漸覺臍輸溫暖﹐稍稍如火﹐卽叩齒九通﹐漱律液滿口者九過﹐每咽以意法入泥丸之內﹐然後行起火之法﹐叩齒九通﹐咽津九過九口也﹐卽閉气三口。乃摩左右掌使極熱﹐先摩目尾數過﹔次摩其掌﹐熱以摩鼻數過﹔次摩其掌﹐熱以摩左右耳數過﹐次摩其掌﹐熱以摩面及頸使熱﹐然後左右開閉气各開弓者三過。若日獨行此法﹐亦能使八邪不幹﹐面目而形不衰﹑所謂小煉形者也。

夫取火必於三時者﹐何也﹖寅者﹐火之長生也﹔午者﹐其帝旺也﹔戌者﹐其庫墓也。行之可以除陰气長陽神矣。久之純熟﹐財十有二時之中常爲之﹐自然思慮澄徹而不昏﹐處於暗室而內外明白。此丹成神全气足之驗也。眞气充足﹐則神气淸爽﹐絕食而不饑﹐吉凶未至而前知。此道成之驗也。百日宿病愈矣﹔二百日臍下堅實﹐气力盛矣﹔三百日精气凝結而成丹矣。行之之初﹐漸加精進﹐約半時辰﹐然後漸漸長遠﹐乃加精進。至於純熟﹐下功則覺溫然而熱﹐內視歷歷見其彈丸﹐然後气掖和暢﹐神識端守而不失﹐使所入之息收於彈丸之內﹐兀然不知其所存﹐所謂息隨胎結﹐胎隨息住。此丹成之驗也。行之旣久﹐忽然不知我爲我﹐物爲物﹐物我俱忘﹐體如虛空﹐其身通熱汗出。此胎仙已就之驗也。如有疾病﹐卽閉气數口﹐汗流而止﹐復行起火之法﹐其疾自除矣。

至遊子曰﹕或謂初地修進﹐四法並行﹐何也﹖曰﹕一日有四時﹐應天地陰陽之數焉。天地四時者﹐春夏秋冬也﹐日月四時者﹐弦望晦朔也﹔人之四時者﹐子午卯酉也。子之時﹐心气入於腎﹐其火在下﹐於是腎中之眞气升矣﹔卯之時﹐眞陽隨陰气勝而至於腰﹐少復入於本位﹐分陰陽二气前後焉。男以後爲左者也﹐女以後爲陰者也﹐當用升火散气焉。午之時﹐腎气入於心﹐於是陰自九天而降至於咽膈之上﹐分前後而行焉酉之時﹐陰气殺物而陽气弱矣。當用聚气養陽﹐而助其陽也。故四法者﹐一日之用也。

夫亥子丑者﹐陽气方生﹐欲升一陽之眞气﹐仍然坐達旦﹐不得大聲劇言﹐可與人語﹐不可與人言。自言日言﹐答人日語。與夫應接之勞﹐是夕子之時﹐止﹐勿行功﹐至於雞鳴則復行焉可也。如日南至之前一夕﹐不得一陽之眞气﹐卽於日南至之夕﹐及次日小至子之時再爲之。如南至前一夕已得一陽﹐後於南至小至爲之亦佳。不必坐至達旦。凡气者﹐日南至則起於湧泉焉。十一月至於膝﹐十二月至於股﹐正月至於腰﹐其名曰三陽成者也。二月至於膊﹐三月至於頸﹐四月至於頂﹐五月之後﹐其陰亦如之。故學道者﹐宜於四月﹐十月絕嗜欲﹐以避純陽純陰之用事也。

至遊子曰﹕端坐閉目﹐令心爲奼女﹐腎爲嬰兒﹐先使腎溫熱﹐發起其火上騰﹐次以鼻引淸气﹐想天之風气者九過﹐送奼女隨龍火出﹐交於下﹐見嬰兒﹐嬰兒復上升見奼女﹐如夫婦交合焉。此龍虎之運用也。鼻引其气﹐閉口瞑目正坐﹐左右手抱外腎﹐郁透熱﹐乃以心意抱腎上逆送之。又引气急﹐想其心如奼女交腎而合精﹐復想腎爲男感而交合﹐上下十五過則著身﹐將其精逆上入於心﹐復令心血降下﹐如此上下者三七過。然後收入於脾宮鎖之﹐所以黃婆是爲三姓同居﹐在心之上﹑臍之下﹐其大如環。次用六陽之火煆之﹐六陰之水灌之﹐晝夜行九一運用之訣焉。故心動則肺﹑肝﹑膽﹑小腸俱動﹐以助乎心焉。腎動則外腎﹑膀胱﹑大腸﹑脾俱動﹑以助乎腎焉。然則心腎者﹐俱修眞之主乎﹗

至遊子曰﹕三魄曰爽靈﹑曰幽精﹑曰胎光﹐七魄曰屍狗﹑曰伏負﹑曰雀陰﹑曰天賊﹑曰非毒﹑曰除穢﹑曰嗅肺。三元神﹐其名來育﹐其長七寸﹔胃神﹐其長三寸有半﹔泥丸神﹐在二眉中﹐卻入三寸﹐其名帝鄕﹔絳宮神﹐在心之中﹐其分一寸﹔丹田宮﹐在臍之下二寸﹐其名穀立﹔心神﹐其形朱雀﹐其長九寸﹐其名煥陽﹔肝神﹐其名童子﹐爲二玉女﹐其長九寸﹔膽神﹐居膜之下﹐爲玉童執戟﹐其名龍德﹐其長三寸﹔肺神﹐其名皓華﹐其長三寸﹐爲玉童執兵﹔脾神﹐其名寶元﹐爲三童女﹐其長七寸三分﹔腎神﹐其名元眞﹐其狀如白鹿而二首﹐其長三寸七分。九虫曰伏虫﹐其長四分﹐羣虫之主也﹐依腸胃之問﹐能變成諸患﹔曰蛔虫﹐其長如蛭﹐其長四寸﹐善令人腹嗚﹔曰白虫﹐其長一寸﹐生子孫乃至四五尺﹐能殺人﹔曰肉虫﹐其狀如爛杏﹐善令人煩懣﹔曰肺虫﹐其狀如蠶﹐善令人咳嗽﹔曰胃虫﹐其狀如蟆﹐善令人嘔逆吐﹑喜喊﹔曰膈虫﹐其狀如瓜瓣﹐善令人唾﹔曰赤虫﹐其狀如蛭﹐善令人腹嗚﹔曰燒虫﹐爲疽爲疥爲癬。

道樞卷之三十六

至遊子曾慥集

大還丹篇

生而不生﹐長生之門﹔死而不死﹐歸道之根。

元君曰﹕太陽元精﹐生其不生者也﹔太陰元精﹐死其不死者也。生不生者﹐長生門也﹔死不死者﹐歸道根也。

太上曰﹕太陽元精﹐何謂歟﹖元君曰﹕陰陽變化而生五行﹐五行相生而孕靈化﹐何者﹖土之精生靈液﹐靈液之精生白金。白金﹐水之精﹐生赤明靈砂﹔靈砂之精﹐生太陽之光﹔太陽之精﹐生元气﹔元气生神明。神明者﹐道之門也。故太腸者﹐元陽之謂也。始孕乎白金水之胎﹐而爲赤明靈砂之門﹐以合元气﹐通神明﹐順陰陽﹐返五行﹐於是元精自生。夫子玄曰﹕其要曰大還丹。夫所謂大還丹者﹐日魂且魄之所致也。自南方之火位﹐襲化北方壬癸之中﹐歷涉五行﹐色含五彩功齊於天地﹐難測究矣。其方十有二﹐以象乎一歲。

其一曰華池玄元。始生之气﹐造化天地之象﹐三五之數﹐雄雌淸濁未分﹐潛龍之位也。君子守道﹐俟時而得之者﹐其鼎鑪焉。《經》曰﹕知白守黑﹐神明自來。是知玄爲萬物之母﹐聖之所祕也。

其二曰白金黃芽。蓋自華池煉金花者也。凝結而爲混沌﹐屬乎丹衣之初地﹐玄關未啟﹐陰從虎﹐陽從龍。艮力三旬而伏離宮﹐九轉而歸﹐於是乎爲白金黃芽﹐非五金八石之化也。其由乾坤結精﹐太玄流液﹐感气而成。譬夫父母傳气而生者耶﹗故吾之至藥﹐坎之男﹐離之女﹐情性相依﹐結气而爲之矣。其象易之九二﹐見龍在田者也。

其三曰五行。夫水生木者﹐汞也﹐非世所謂汞也﹔木生火者﹐靈砂也﹐非世所謂靈砂也﹔火生土者﹐神气也﹐非世所謂土也﹔土生金者﹐白金也﹐非世所謂金也﹔金生水者﹐黑水也﹐非世所謂水也。金克木﹐水克火﹐土克水﹐火克金。土彊乎四時之季﹐各旬有八日爲之羅絡。故五行生克而成至藥焉。故曰持歸天上﹐而授以水中之金。於是火盡三年之後﹐九轉深矣。及日之夕﹐玄鶴唳乎淸陰焉。

其四曰四象﹕靑龍也﹐白虎也﹐朱雀也﹐玄武也。靑龍司乎東方﹐木也﹐汞也。其幹甲乙﹐澄之不淸﹐撓之不濁﹐近不可取﹐遠不可捨﹐如龍潛藏﹐變化而無極者也。白虎司乎西方金也。其幹庚辛﹐得眞一之位﹐至精之所致也。故聖人言兌女爲靑龍之婦﹐是乃五行相生﹐由是至精眞气凝結﹑降伏而不動者也﹐得其一則萬事畢矣。朱雀司乎南方﹐火也﹐朱砂也。其幹丙丁﹐割液成龍﹐結气成虎。其气騰則爲天焉﹐降財爲地焉。故大丹者﹐見乎火則飛矣﹐朱雀之象也。玄武司乎北方﹐水也﹐黑也。其幹壬癸。老子曰﹕上善若水。非鉛﹑非錫﹑非石之類也。所謂元精之神﹑河車之神水者也。生乎天地之先﹐能柔能剛﹐能育萬物﹐吾之鼎必使四象具焉﹐所謂四神丹者也。四位成塵﹐則復歸其舊主﹐如水宮之獲獸﹐金闕自爲鄰矣。結伴者﹐情合者也。因乎媒﹐則道益親矣。

其五曰明乎鉛汞之眞。鉛者坎﹐結白而爲之也﹔汞者離﹐流液而爲之也。於是乎河車之水離﹐龍之火合焉。因木以長養之﹐則澄淸而無涯矣。故鉛戶有金﹐金中有還。是知黑水之中﹐其生白金﹐白金變黃金矣﹐黃金變紫金矣。其捨五色﹐其名曰大還丹﹐何也﹖白金者﹐從鉛而出﹐因水而生﹐是以龍虎自東西而得﹐變化以爲黃芽﹐黃芽者﹐依土而生﹐得土之性﹐故曰黃芽。水與黃相雜﹐月與黑相交﹐故運扇黑日白月﹐取其子母爲一體﹐鳴鶴在陰之象也。斯虎嘯龍吟﹐物類相感者也。故汞爲性﹐鉛爲情﹐二者相合焉。夫謂自然之常道﹐豈外之物乎﹗

其六曰日月﹐乃天地之精﹐藥之王也。坎﹐男也﹐其象爲月﹔離﹐女也﹐其象爲日。日有跤烏﹐陰之類也﹔月有顧兔﹐陽中之屬也。白金產乎河車﹐陰中之陽也﹔汞產乎靈砂﹐陽中之陰也。其形質何如哉﹖玄而又玄者也。故日月在乎手﹐造化生其身﹔故左腎爲日﹐右腎爲月。艮乃於離宮采藥﹐送歸於坎戶﹐玉鑪金鼎而用八卦﹐黑水河車般載砂汞。此聖相傳﹐賢相授者也。

其七曰明藥﹐色藥之根與玄水相生者也。於是乎主白金﹐白金變黃金矣﹐黃金變紫金矣。得白金者爲地仙﹐得紫金者爲天仙。此何道也﹖一物而有五彩者也﹐非世之藥﹐以火養之﹐以匱盛之﹐無變化者也。吾之藥者﹐日月運乎至寶﹐於子之時下功﹐不厭其多﹐惟六月不用火焉。陽神光以其兆立矣﹐陰律之中其港輝矣。識嬰兒者﹐必搴乎奼女之帷焉。故無粗不包﹐無細不入﹐垂象於天﹐自生光明﹔垂象於地﹐則冤魂離乎塗炭﹔垂象於身﹐則形神並飛天矣。

其八曰九還七返。九還者﹐大而一年﹐小而一月﹐猶北斗之度﹐晝夜周矣。天降地騰﹐生化萬物﹐自寅至申﹐七返者也﹔返而復至乎坤﹐九還者也。夫欲進乎神仙﹐必得乎三千有六百年之正气而後可焉。今舉以明大以一日之時十有二﹐其六陽﹑其六陰﹐陽肖春夏﹐陰肖秋冬。於是一時者﹐一日之象也﹔一日者﹐一月之象也。月有三旬﹐斯爲三百有六十時﹐一歲之象也。推而上之﹐以十二時者﹐十二月也﹐三百有六十日﹐其猶三千有六百年歟﹗故人以十月而成身﹐丹以十月而脫胎﹐人道豈不相通也哉﹗

其九曰擇友。君無友則喪其國﹐臣無友則失其忠﹐庶人無友則亡﹐其家道無友則飡其眞﹐得其友﹐則擇日之相生。相生者﹐何謂也﹖逐其王气者也。一舉流珠﹐則五彩明矣。曰春﹑曰夏﹑曰秋﹑曰冬﹐隨其气之汞者﹐則陰陽顚倒﹐其事先畱矣。

其十曰金鼎。金鼎者﹐上應乎天﹐中應乎人﹐下應乎地﹐天地相應﹐人斯昌泰矣。天傾地側﹐萬物斯喪矣。故《易》曰﹕先天而天弗違﹐後天而奉天時﹐天且不違者﹐主此道也。夫所謂鼎者﹐非所謂鼎也﹐外方內圓﹐形如雞子﹐其大一寸﹐從無入有﹐是爲混沌造化之气﹐幽闕在其中央者也。黃帝鑄鼎於荊山﹐有尺度焉。其高一尺有二寸﹐』其重七十有二斤﹐其圍一尺有五寸﹐其足去地二寸有半﹐底之厚二寸﹐其身之厚一寸有半﹐其深六寸﹐其蓋一寸有半﹐其耳一寸﹐其受物三升有半。鼎之上﹐天水也﹔其下﹐地火也﹔四周﹐有二十八宿焉。鼎火不可修藥者﹐其病有十焉﹐艸衣子嘗言之矣。

其十一曰太一之鑪。斯乾坤爲鑪﹐陰陽爲鼎者也。其象五嶽﹐月十有二支﹐隨斗所建而立壇焉。其壇三層﹐其鑪八門﹐鑪之高二尺﹐其厚六寸﹐其圍三尺有五寸﹐其門之高二寸﹐其闊半寸十有二支﹐其周一寸。故鑪者﹐鼎之城也﹐不可使邪气侵焉。

其十二曰華池之鑪﹐上有黑月﹐下有白日及聚猴之坐。從建子之月下功﹐用火依八節以行焉。立八門以應八風﹐冬至朔風﹐立春條風﹐春分明庶風﹐立夏炎風﹐夏至景風﹐立秋凍風﹐秋分闖闔風﹐立冬廣漠風。於是八卦設位於外﹐右月左曰﹐吾之藥三百八十有四銖。一歲者﹐三百有六十日﹐二十有四气也。故曰當二十有五銖有半參焉。陰陽之气及於冬至﹐逢子之辰於後以起火焉﹐至坤而終﹐十一月者復也。開驚門﹐應生門﹐是爲冬至一陽生﹐一兩一銖半六參一黍﹐至於月終則陽生三十二兩﹐其龍猶潛伏焉。大火一斤用三日﹐小數則用火四兩﹐而三尸自滅矣。故曰白虎未能擒制伏﹐靑龍從此遊翺翔。此之謂也。十二月者﹐臨也。開傷門﹐應塞門﹐至月之沒﹐得陽气六十四時﹐是爲九二見龍在田者也。用火八兩﹐大數三日陽生九二﹐上有九五相應﹐藥凝結者也。故曰﹕臨卦之中運靑龍﹐象春節气雨濛濛﹔海波漸高仲蓬島﹐玉戶關牢避塵風﹐配合四象歸戊己﹐陰陽誰信有神功。此之謂也。正月者﹐泰也。開驚門﹐應生門﹐至月之終﹐得陽气九十六時﹐是爲九三﹐君子進德修業者也。陽气下降﹐雨水相交﹐烹煉太陽﹐大數用火八兩﹐行三日見境﹐小數四兩﹐用九日焉。故曰﹕泰卦方知二气平﹐鼎中眞藥甚分明﹔龍吟虎嘯眞堪聽﹐電轉雷聲墊轉驚﹔春境漸生眞火降﹐手搏日月入金城。此之謂也。二月者﹐大壯也。位居九四﹐至月之終﹐陽气得一百二十八兩﹐不可用外火者也。故曰﹕壺中日月添精气﹐鼎內紅蓮湧碧波﹔側耳聽聲聞奼女﹐嬰兒見藥便篩羅。此之謂也。三月者﹐央也。開驚門﹐應傷門﹐位居九五﹐至月之終﹐得陽气一百六十兩﹐是爲飛龍在天者也。大數以火二斤﹐用三日﹔小數四兩﹐用十五日。故曰﹕制伏白虎非容易﹐降伏靑龍不偶然﹔已沸鼎中飛紫粉﹐看看火內化金鉛。此之謂也。四月者﹐乾也。開傷門﹐應驚門﹐至月之終﹐得陽气一百九十二兩﹐位居上九﹐用火二斤八兩﹐其時火盛用三日﹐小數用火四兩﹐行十八日。故曰﹕調和气候依時節﹐五行煆煉入元宮。此之謂也。五月者﹐姤也。開休門﹐應生門﹐其陰生一兩一銖半六參一黍﹐陽盛亦然。至月之終﹐陰气得三十二兩﹐用火二斤﹐行三日﹐小數用四兩﹐行十八日。故曰﹕離宮采藥付元神。此之謂也。六月者﹐遁也。開休門﹐應驚門﹐位居六二。至月之終﹐陰生四斤﹐用火一斤八兩﹐行三日﹐小數用火四兩﹐行二十一日。故曰﹕旋源海水聽更漏﹐暗想紅蓮滿十洲。此之謂也。七月者﹐否也。位應於寅。至月之終﹐陰生六斤﹐大數用火一斤﹐行火一斤﹐行三日﹔小數四兩﹐行二十四日。故曰﹕黃芽漸吐金花發﹐白雪澄來海自深。此之謂也。八月者﹐觀也。開傷門﹐應塞門﹐位應於卯。至月之終﹐陰生八斤﹐於是行內火﹐小數二十七日。九月者﹐剝也。開驚門﹐應生門﹐位應於辰。至月之終﹐陰生十斤﹐用火八兩﹐行三日﹔小數四兩﹐行三十日。十月者﹐坤也。開休門﹐應驚門﹐位應於巳時﹐爲六龍戰於野﹐其血玄黃﹐其道成矣。至月之終﹐陰生一百九十二兩﹐大數用火四兩﹐行三十日﹔小數亦用四兩﹐行三十日。乾﹐天門也﹔坤﹐地戶也﹐乃陰陽之主乎﹗起於建子之月﹐月有卦﹐積爲三百八十四爻。此藥畢矣。故自子至於巳﹐純陽用事﹐是爲陽求於陰﹐水入於金者也。自午至於亥﹐純陰用事﹐是爲陰求於陽﹐水爲凝結﹐其金消散﹐而入於水者也。是以水得火而騰躍﹐金得水而潛匿。斯乃相擒制而凝爲大丹者歟﹗審乎歲月日大小之數﹐陽生所得銖兩之多寡﹐如爻動時﹐開其門戶﹐隨斗月建﹐生殺有時﹐不得逾越焉。元君曰﹕此道也﹐先除色境﹐以逐九虫。三日而無夢﹐七日而變童顏也。

道樞卷之三十七

至遊子曾慥集

入藥鏡上篇

三章之妙﹐歸於存神﹔俱錄其辭﹐各蹟其眞。

崔公曰﹕混沌之始﹐一气生二儀﹐二儀生三才。三才者立﹐則五行備焉。共成八之數﹐祖宗在三田之內者﹐性是也。性者﹐元辰聚也。性樂乎動﹐故外隨境遷﹐一生一死﹐周而復始﹐其可資而生者﹐曰精﹑曰气﹑曰神﹐謂之三業﹐聚而生者也。

夫根元者﹐丹田之气海也。申夫男女精血﹐合而爲一气﹐是气者﹐元气也。元气不散﹐則守之之妙也。及其久也﹐淸虛以生神光。神光盛者﹐長生之苗也。夫人衝衝然動者﹐皆是气也﹐非神也。從一念眞定者﹐神之自性也。審於是﹐斯能識气﹐眞念顯化通神矣。吾身豈與天地異哉﹗亦各得一气而已爾。气散則神去焉﹐气止則神定焉。吾其全之於五輸﹐得之於五力歟﹗

何謂五輸﹖曰﹕吾之目也﹐其白睛屬乎肺﹐其黑睛屬乎腎﹐黑睛中之黃與其上下則屬乎脾﹐黃晴中之碧則屬乎肝膽﹐大角則屬乎心者也。

何謂五力﹖曰﹕神之用在乎目﹐而五藏連之﹐取下田之气海﹐是根五力也﹐此其外也。內有五力﹐取金剛之性焉﹐在身五藏也﹐五行也﹔在色﹐五色也﹔在聲﹐五聲也﹔在天﹐五星也﹔在地﹐五嶽也。內明一行﹐守之則神﹐用在乎目﹐气在乎鼻﹐定之之妙也。

火司南﹐其幹丙丁﹐而爲吾之心焉﹔水司北﹐其幹壬癸﹐而爲吾之腎焉。心者﹐上之性也﹐其要在乎覆下火﹐而上之性﹐火不可發﹐然火前不起﹐則水必泄也。腎者﹐水也﹐下丹田之用也。因全腎以守气海﹐則根源成矣。不守腎水﹐則不成矣。故水者﹐下流也﹐下流乃常人之用也。水者﹐精也﹐能上用之﹐則聖人謂之道矣。心者﹐神也﹔腎者﹐气也。神定气和則眞人降焉。以吾心爲鏡﹐身爲之臺﹐以神爲藥﹐聚而爲足焉。東者﹐肝之神也﹐用之在乎目﹔西者﹐肺之气也﹐用之在乎鼻。故東西者﹐神气之和﹐會成於還源還舊朴也。神不足﹐气不和﹐則眞人不降矣。

吾神與气必也瑩爭內明。內明者﹐何也﹖二物相守乎神气也。如是則神光日用﹐而莫知己之光也﹐是以心如鏡焉。其光攝物﹐物不能攝光鏡者﹐如目也﹐如心也。鏡之光非動也﹐是吾之目動乎物也。知此者﹐識藥鏡之理與物之互相攝矣。心火何以爲鏡歟﹖火者﹐明也﹔明者﹐定而內明也。內明則萬物明矣。心者﹐鏡之體也﹔明者﹐神之用也。日用守舊不離乎心地者﹐內明也﹐明則不昧矣。故在心﹐守舊者也。夫三毒﹐十惡﹑八邪﹐皆起於心。曰目﹑曰耳﹑曰鼻﹐謂之六通﹐神常從之。夫能日用而守舊﹐晝夜不遷﹐其名曰定寂。日用者﹐神守气聚而不散也。神能通應﹐則意之所至必成焉﹐神定則晝夜周矣。故神住則气住﹐气住則神住﹐神住則形在。夫五行者﹐本無生滅。其滅則自吾之神气失也。

五行者﹐何謂也﹖五藏之眞義也。心之神﹑肝之魂﹑肺之魄﹑脾之意﹑腎之志﹐聚而爲丹之用者也。人之神在性。性者﹐火也﹔火者﹐散數也。本元一斤﹐四年散一兩﹐四十年而亡十兩﹐則六十有四年而盡矣。孰能聚而不散乎﹖此吾之眞道也。

夫一切之物皆爲气動﹐而神未嘗動也﹐气散而神未嘗散也﹐气去而神未嘗去也。生死者﹐气也﹐神未嘗生死也。夫能外睹乎物﹐而內心不移﹐斯法門之內應﹐神之妙用者也。必知夫實相者﹐在不用之問﹐不去不來﹐湛乎定慧﹐同天地太虛之渾渾焉﹐心神定明矣﹐元气定固矣﹐形精長生矣。斯三田之藥靈也。

何謂三田﹖上曰腦﹐中曰心﹐下曰气海臍下﹐其名三奇。三奇者﹐精﹑气﹑神也。三者全矣﹐歸乎下丹田﹐則骨髓實滿。此造化之功也。意解身達﹐則眞仙之道也。然見物而喜捨者﹐心也。气者﹐元气也。因和而得之﹐因悅而散之。故散則出自門﹐聚則入自門。神在目﹐气在鼻。是以目者﹐金剛之門戶俗也﹔金剛者﹐眞性也﹔气者﹐因形者也﹐神定則气住矣。神見物而動﹐見物而心不移者﹐內定也。金者﹐萬物不能損﹐可以集气而固形者也。夫吾有喜﹐捨則神散﹐而八邪入矣。故心妄起二﹐吾不可以虛起焉﹐虛起則不寧而失之矣。神也﹑气也﹑精也更相爲體者也。

何以言之﹖精者﹐至生之物而無形焉。籍气而爲形﹐在身而爲气﹐過乎尾閭而爲精。精能定於自然﹐則形何自而衰耶﹗故曰﹕精者人之命也。彼能無漏者﹐是補乎天年之壽而已爾。如其用造化之理﹐則眞精存矣﹐眞形固矣﹐眞神定矣。此長生之道也。

今之人﹐以心定其精﹐而不能定其神﹐以謂水滿而溢﹐气滿而動矣。世亦知神气定而爲鼎乎﹖神從气﹑气從神﹐神能守气﹐則气能生神矣。二者相守﹐聚而成形﹐是所謂鼎也。故修丹者﹐取自本元﹐合而成形﹐還入於元宮﹐久而胎成﹐化而成神﹐其名曰蛻仙。命也者﹐繫乎玉衡﹐在乎玉洞之問﹐下田有玉泉焉﹐眞气聚而爲精也。眞精之气﹐出則爲人﹐不出則地根不漏﹐煉之斯名玉仙﹐於是下元不漏矣。宜知所以運用焉﹐逆流於雙關之道。雙關者﹐夾脊之二路也。運气朝於上宮。上宮者﹐腦也。入於華池﹐煉之成霜﹐達於碧海。碧海者﹐丹田也。以興眞火﹐煆之斯爲玄珠之胎焉。然則﹐玄珠者﹐元宮之眞气﹐聚而爲精﹐精復爲形﹐玄珠久煉則還童矣。此黃河逆流之道﹐非常道也。

丹田有寶﹐則外之事內先應焉﹐後之事前先知焉﹐於是上下通靈矣。心者﹐印也。心不和﹐則印不移。心與印者﹐根也。印者﹐塵也。絕其塵﹐則證眞空之仙矣﹔心可除而不滅﹐則證數空之仙矣﹔心與印不用﹐則證空寂之仙矣。心不用印﹐印不用心﹐心印解滅於諸塵。凡聖無二﹐如前之心法﹐印不離乎心﹐二者相持﹐用若造化﹐則證陽眞矣。此煉丹畱形者也。印者﹐何也﹖精也。印定精生矣﹐印絕精盡矣。故印從心起﹐心復生於印。常人用心而不用乎印者也﹐聖人用印而不用乎心者也。不用心印﹐則心妄散矣。散者﹐气亂神去而精散者也。及其心印定而精生﹐則神淸气爽﹐肌膚華潤﹐目有神光﹐無夢寐﹑無賽妄﹑無驚悸﹑無恍惚﹐皆精定而生者也。此道也﹐從心返印﹐造精之象也。

夫能固精爲命基﹐則精之中產气以生神﹐於是成胎而化眞形矣。精者﹐何也﹖神也。神定則生精﹐精極則生神﹐互相吞而成乎一者也。聚則生﹐散則死。神者﹐何也。气也﹐亦互相吞者也。神動气應﹐气動神返﹐二者相乘﹐斯化形爲純陽者歟﹗然則人之相象﹐隨精所化者也。精守气﹐气守神﹐神守精﹐此長生之道也。

身心不貪﹐萬物不能繫﹐況與之有爭乎﹗其名曰退身。萬物不能掛於心﹐持此日用﹐其名曰藏神。於是取三元之藥靈而下火焉。

何以采藥歟﹖神也﹑气也﹑精也﹐相守而和合焉。一念而得﹐三物何歸乎﹖其歸根靜者耶﹗神光何歸乎﹖聖人則以歸丹﹐常人則以歸空者也。歸丹者﹐歸心入意自靜﹐其元神見物而不動﹐惟以內定。然吾神之舍有壞柰何﹖崔公曰﹕於是有大藥之法焉。惟於丹田聚三气以成形﹐造化產神﹐心性逍遙自安矣。此何道也﹖駕河車朝玉闕﹐投金精者也。河車者﹐北方之正气也﹔金精者﹐腎堂也。飲食入於胃﹐其滓入於大腸﹐其水入於小腸﹐其气主於丹田﹐透於腦關﹐以時有象於眞中﹐隱約以灌乎腦中﹐穿十有二徑﹐以至丹田。此返本還元命之基也。於是開發關乎日月之道﹐何也﹖要會四事﹐而後搖天柱﹐定其息气﹐而用輾轤轉其气以運之。此還童者也。方其自玉關而上朝﹐以入於腦﹐通乎上鍔﹐達乎鼻門﹐而墜於舌之上﹐其甘醞酬。譬夫嬰兄之食乳﹐猶能至於盛大﹐而況吾之乳﹐惡有不長生也哉﹗

亥子丑之時﹐可以行火者也。亥者﹐十月﹐坤之卦也﹔坤者﹐孕母之坤也。老陰能及乎陽﹐故曰﹕萬物負陰而抱陽者也。至子而爲之﹐則復之卦也。純陰之極﹐而返生陽者也。此十有一月之候﹐從其下﹐一陽生者也。吾於子之時行火﹐謂之陽生。自陰向陽﹐是爲半气交於腎宮者也。醜者﹐臨之卦﹐從其下﹐二陽生者也。寅者﹐泰之卦﹐三陽旣生﹐承之以行功﹐其可也。

火者﹐無形也﹐憑气而爲之。其光有神﹐神假乎性﹐性能變化﹐故神者火也。不能自見﹐如火在木﹐鑽之乃然矣。鑽之法﹐何也﹖暝目端坐﹐定息澄心﹐於是神定气和﹐其心至則火發矣。眞火者﹐可以煉丹﹐非理勿行焉。

巳午未之時﹐可以行水者也。巳者四月﹐乾之卦﹐陽極而陰生者也﹔午者五月﹐姤之卦﹐一陰生者也﹔未者六月﹐遁之卦﹐二陰生者也﹔申者七月﹐否之卦﹐三陰生者也。三卦者﹐可以行水者矣。應期而行﹐則水自其心而出﹐何也﹖心者﹐根也。能淸靜不動﹐息止而神定﹐則水亦自腎堂生焉。上朝入於腦鍔之二竅﹐下入於口﹐其味甘。以心之水上朝於舌﹐以舌左右攪之華池﹐其數各十有八﹔含口漱烹者﹐其數三百有六十﹐或不以多寡﹐直身正立分爲三﹐用力以咽焉。故飲气咽之﹐以神送之﹐至於丹田左右內﹐沐浴漑灌﹐於是靈源生苗﹐然後可行大功焉。凡行水者﹐以十二之數﹐每分爲咽者三十有六。六六者﹐是爲三十有六水之數也。

寅申卯酉之時﹐可以存神者也。其道何也﹖常守其舊﹐一念不移﹐存气伏精﹐守神定息﹐應物而行﹐勿逐於外境者也。吾取象日月時焉﹐然取年行不如月行矣﹐取月行不如日行矣﹐取日行不如時行矣。時可以奪日之功﹐日可以奪月之功﹐月可以奪年之功。吾行之之時﹐斯有眞人相助焉。內外功行﹐相濟千日﹐無虧成眞人矣。眞人者﹐位法混成小果之仙者歟﹗

夫不明煉丹之法﹐而惟作寂守舊﹐而或陽狂𨿽習成定﹐然身死神去﹐斯爲鬼而已爾。神通主﹐客不敢爲主﹐惟爲客﹔不敢進﹐惟求退。其日用也﹐與物無爭﹐如在愛物之中﹐神常存爲客﹐而守其根基。夫見物愛以神﹐用爲主﹐而繫於物﹐於是目也﹑耳也﹑鼻也﹑舌也於其中而起六情﹐則失其眞矣。故修眞者﹐常以神守丹田與命之根基。此無他焉﹐神和則守气﹐气於是守精﹐精於是守一﹐不敢爲主矣。此乃內外神定﹐斯無起滅者也。夫人因精而得神﹐神因念而得命﹐故命者在於精而已。精者﹐至眞也﹐生之物也﹐有名而無形者也。天地萬物﹐皆是精之所生﹐而積之以爲命﹐其來從乎恍惚焉。

崔公曰﹕天地生八卦﹐八卦生乎十干。故甲生乾﹐乙生坤﹐丙生艮﹐丁生兌﹐庚生震﹐辛生巽﹐壬生離﹐癸生坎﹐而戊己爲之配合﹐中宮者也。

天有三奇焉﹐日也﹐月也﹐星也﹔地有三奇焉﹐乙也﹐丙也﹐丁也﹔人有三奇焉﹐精也﹐气也﹐神也。天之遊璣﹐地之黃河﹐人之榮衛﹐此三奇之志也。夫吾之三奇不出於身﹐稟天地而運轉﹐則與天地齊矣。水也﹑火也﹑金也﹑木少﹐四時長存者也。夫能稟此理﹐則壽可以無窮矣。何也﹖

東方﹐甲乙也。甲爲乾﹐乙爲坤﹐其夫婦也。南方﹐丙丁也。丙爲艮﹐丁爲兌﹐其夫婦也。西方﹐庚辛也。庚爲震﹐辛爲巽﹐其夫婦也。北方﹐壬癸也。壬爲離﹐癸爲坎﹐其夫婦也。將震以配乎肝﹐兌以配乎肺﹐離以配乎心﹐坎以配乎腎﹐坤以配乎脾。夫稟四時以入藥於丹田﹐此所以與天地等久者歟﹗

人之神﹐如薪之火乎﹖其中藏火﹐火不出則薪長存﹐神不出則身長存矣。故火發外明者﹐薪之盡也﹔神智出者﹐朴之散也。神光不散﹐神應物而不出﹐斯固蒂而全眞矣。精者﹐至眞也。精與神气相戀﹐則可以固其形焉。使神以養其內﹐用气以養其外﹐托精玄中以爲沖和﹐斯長生者也。神光者﹐气中之藏也。精爲光﹐神爲慧﹐气爲鼎﹐是所謂三寶者歟﹗神勿離於身﹐精勿離於神﹐气裹三寶﹐斯合於三才者矣。

廣成子曰﹕精生於气海之間﹐如火之在木者也。吾之玉泉者﹐猶遊璣黃河者也。坤之卦﹑斗之時者﹐亥也。至子而變乎﹖復之卦﹐上土下木。木者﹐五行中之東方也。廉貞星者﹐應乎五行則爲火者也。水中之火﹐卽水爲形﹐而火無形者也。玉泉之流上行﹐卽所謂水中之火也。象坤之爲復﹐一陽生也。此則十月順行﹐至於十有一月者﹐自然也。凡子之時亦如之。子行九刻﹐發關上流﹐玉泉下來﹐用金液煉形者也。五行入於藥﹐則所謂火也﹑金也﹑木也﹐合卦而行者也。精神合象﹐常不離於气海﹐精從其神﹐投气海之中﹐於是成鼎矣。神气者閉服之﹐則气長生矣。气馳精而上行﹐至妙者也。神應气逐﹐謂之火焉﹔精應气隨﹐謂之水焉。吾之入藥也﹐天門之气不出﹐綿綿若存﹐故气不出身﹐精神自轉﹐如天之火﹑地之水﹐水之下是火﹐火之下是气。此五行之自然也。

上之七竅者﹐七政也﹔下之二竅者﹐輔星也。此可以象天地之運用者也。崑崙者﹐頂也﹔天柱者﹐夾脊二十有四節也。左右以首轉之運之﹐則百脈通流矣。發兩關者﹐舉左右手也。舉起折身﹐若復稱之則竅通﹐流入於上宮。上宮者﹐腦也。行道者﹐任其性﹐閉卽閉﹐寐卽寐﹐行卽行﹐而性不可有擊焉。常守丹田之神﹐其能守﹐如不守﹐斯眞造化者也。

乾六﹐大腸﹖也﹔坎一﹐腎也﹔艮八﹐膀胱也﹔震三﹐肝也﹔巽四﹐膽也﹔離九﹐心也﹔坤二﹐小腸也﹔兌七﹐肺脾也﹔土者﹐中宮之火也﹐水之中金生者也。木生金中﹐水生火中﹐惟土合四時之季﹐而在中宮者也。

人藥鏡中篇

至遊子曰﹕吾得崔公之書二焉﹐皆言元气者﹐鉛汞也。煉之九轉﹐斯成仙矣。

其一曰采藥者﹐何也﹖龍虎交騰﹐日月以飛焉。九曲者﹐眞元之祖﹐可以別二儀者也。九曲者﹐何也﹖小腸是也。二儀者﹐日月也﹐眞汞鉛也﹐大藥之源在其中矣。

其二曰木汞金鉛者﹐何也﹖二八之元﹐日月之精﹐自一水而生者也。吾於二八之門抽添勿差焉﹐則藥海明眞降日華矣。於是煉之千日﹐可以成金玉之形焉。

其三曰至藥抽添者﹐何也﹖吾於日月二弦﹐而抽添焉。以赤龍火車於二時煉之﹐於是巽風生而星辰列矣。此二時者也。火車者﹐陽之象。

其四曰龍虎鉛汞者﹐何也﹖龍抽其汞﹐虎添其鉛﹐浮沈於鼎之中﹐二物全矣。於是配以坎戊﹐合以離己。吾嘗識陰陽升降之二時以興功﹐而不失乎銖兩﹐始可以成大藥矣。

其五曰海底求陽烏者﹐何也﹖方其振羽於海及其奔衝﹐則勿使火神飛焉。蓋火雜入於丹闕則息火﹐至乎沐浴之日則可以用陽火﹐采取金砂八兩﹐是謂眞陽焉。此還丹之樞會也。於是碧浪金波﹐灌乎坎男矣。

其六曰符星入元宮者﹐何也﹖符星轉而入於元胎之宮﹐以制鉛霜之紅﹐斯金丹返﹑天符還眞之气者也。於鼎之中﹐自然成銀液﹐其狀芙蓉焉。

其七曰火得純陽者﹐何也﹖純腸者﹐乾也。金丹至於七返﹐則陽气過於六﹐而逢庚之气制之﹐於是秋石爲瑯牙矣﹐鉛霜結返丹矣。合和有道﹐則有九轉陣和之气見焉。其八曰陰陽拘制者﹐何也﹖拘制有玄關焉。火至於南方則不煉矣。於坤之鼎﹐陽爲陰所制﹐其鉛斯爲白雪﹐其狀桃華﹐煉之至於九九﹐則鉛汞鎭於丹田﹐可以勝寒暑矣。此鐵牛之鍾金錢者也。

其九曰奔騰瑞气者﹐何也﹖其气鎭於坤宮﹐霓車從風而逆轉。於是得日月之根﹐黃芽就而成玉﹐所謂金丹陽質而換胎者也。大道玄基以火頻煉焉﹐斯入於仙矣。

其十曰虎踞龍銓者﹐何也﹖其逐斗之鱷焉。乾坤定位而至於下弦﹐則鼎之中生气加矣。奼女﹑嬰兒﹐其服絳銷。此金丹之子母相成﹐陰陽結而不散者也。服之千日返童顏矣。

其十一曰九气沖全者﹐何也﹖衝全則百倍矣。霞光射於神鑪﹐黃婆之心定﹐而男女浴於絳珠。此其九轉而成玄珠﹐服之一圓﹐其壽千齡﹔再服再煉﹐斯可長生久視矣。

其十二曰玉帝新封劇位者﹐何也﹖煉之以成坎離﹐神光自然出入﹐隱顯分明﹐陽神日壯﹐陰邪日消﹐於是長生矣。此玉帝封乎太一之君者也。

其十三曰九年丹鼇者﹐何也﹖九年得乎天機﹐萬里奔騰而不迷﹐煉之千日﹐斯羽化者也。

其十四日滅沒者﹐何也﹖吾之興功遇乎日月二弦﹐有損無益者也。修煉者於是滅沒歟﹗故曰陰陽停澤二弦乎矣。二沒相交﹐滅沒並矣。至此則會聚而煉之﹐而後成眞焉。

其十五曰采藥者﹐何也﹖收金采玉藉乎天﹐元陽火交加以煉之﹐於是銖兩之數足﹐則龍行雨過﹐而入於崑源矣。陰眞君曰﹕采有日﹐取有時者也。

其十六曰刀圭者﹐何也﹖日月之精也﹑眞气也。陰陽之二﹐土主生萬物﹐是爲刀圭隱於脾之鼎﹐遇二气分而成變化矣。其後純陽子呂洞賓嘗聞之於崔公而嘆曰﹕吾知修行有據﹐性命無差﹐道成其中矣。於是純陽子復爲之演釋焉。

純陽子曰﹕昔黃帝周遊四方﹐至靑城之山﹐見岐伯﹑廣成子﹑黃穀子﹐遂明大道。於是究百刻之法﹐金鉛玉汞采三元而下火以烹之﹐於百刻之中而爲造化﹐惟收胎兔自然成矣。蓋以百刻者﹐定其息一刻。

道樞卷之三十八

至遊子曾慥集

會眞篇

張皇幽經﹐揚厲玄言﹔明示來今﹐入道之門。

華陽子施肩吾也曰﹕水﹑火﹑金﹑木﹑土﹐五行也。相生而爲子母﹐相克而爲夫婦﹐舉世皆知也。明顚倒之法﹐知抽添之理者鮮矣。上﹑中﹑下﹑精﹑气﹑神﹐三田也﹐舉世皆知也。得返復之義﹐見超脫之功者鮮矣。明五行之顚倒﹐然後可以入道﹐知其抽添﹐方爲有道者也。得三田之返復﹐然後可以得﹐道至於超脫﹐方爲成道者也。

吾觀夫得道而超脫者﹐西山十餘人而已。其要蓋二十有五焉﹕曰識道﹐曰識法﹐曰識人﹐曰識時﹐曰識物﹐曰養生﹐曰養形﹐曰養气﹐二曰養心﹐曰養壽﹐曰補內﹐曰補精﹐曰補气﹐曰補益﹐曰補損﹐曰眞水火﹐曰眞龍虎﹐曰眞丹藥﹐曰眞鉛汞﹐曰眞陰陽﹐曰煉法入道﹐曰煉形化气﹐曰煉气成神﹐曰煉神合道﹐曰煉道入聖。

葛仙公曰﹕釋子滯於頑空﹐儒者執於見在﹐不知先聖之道存於一心也。純陽子知其然﹐故好性宗﹐修乎天爵﹐而棄人爵﹔鄙乎頑空﹐而悟眞空焉。此不可以不識道者也。

太上隱書曰﹕三千六百法﹐而養命者數十家。三千六百者﹐十年之期也。數十者﹐天一﹑地二﹑天三﹑地四﹐天五﹑地六﹐天七﹑地八﹐天九﹑地十﹐五行陰陽之數也。

昔者華佗謂久逸而气滯血凝﹐觀五禽之戲而作導引﹐使榮衛通暢﹐後人因之名爲般運者﹐誤也。昔陳義遺女於道﹐效龜之吐納﹐終年餓而不死。後人因之名爲服气而求丹藥者﹐誤也。張紹謂五味亂人之眞液﹐一藏好則一藏惡﹐一气盛則一气弱而罷五味。後人因之名爲休糧者﹐誤也。劉洞知眞陽眞陰﹐有餘則引其子﹐不足則殺其鬼﹐補且瀉之。後人因之以采日精月華﹐而取天地之正气者﹐誤也。容成子教黃帝房中之方﹐恐其走失眞气﹐而虧修養之宜﹐故爲制禦於可欲之境而已。不知采戰有功﹐而奪其气。後人因之遂謂以人補人者﹐誤也。黃帝修養於崆峒而無功。廣成子教以煉外丹﹐以補久虛積陽之損。後人因之欲餌無情金石者﹐誤也。

扁鵲釋《靈樞》之篇﹐謂鼻引淸气﹐口吐濁气﹐畱之二十有四息﹐爲火一兩﹐以之煉眞鉛如戲蕊﹐其名曰陽胎﹔以之煉眞汞如含蓮﹐其名曰陰胎。胎在財息住﹐息住則神存﹐積而入聖。後人因之以多入少出爲閉息之法﹐聚气爲胎者﹐誤也。《九仙經》曰﹕大病用火﹐小病用水。用火者﹐納气而升於身﹐使眞气徧於四大﹐以卻陰邪﹔用水者﹐納气而升於身﹐使气透如湧泉﹐定中以意送於病之所在﹐則气血通而無滯。後人因之閉气以舌爲轄輔﹐左旋右攪﹐收斂余津﹐漱而咽之﹐復隨腸胃傳送於外﹐謂之澆濯以長黃芽者﹐誤也。《通玄經》曰﹕守無爲之道﹐得自然之理﹐淸而不濁﹐靜而不動。後人因之持靜絕邊者﹐誤也。《靈寶內觀經》曰﹕外境不入﹐內境不出﹐閉目內視﹐降君火於下田﹐布黃雲於四大﹐笙簧車騎羅列往來。後人因之身如槁木﹐心若死灰﹐失於昏寂﹐陰靈出於天門﹐止於投胎就舍者﹐誤也。於是又有開頂取縮龜﹐住山識性﹐燒煉讀誦﹐布施供養﹐皆無益者也。殊不知己之水火焉﹐火中有水﹐水中有火﹐火上負陰﹐恍恍惚惚﹐其物爲眞一之水﹔水上抱陽﹐杳杳冥冥﹐其精爲正陽之气。此不可以不識法者也。

學道者必有師。張夢乾三遇海蟾子﹐得三成之道﹔解志一見許旌陽﹐授九轉之功﹔王猛見長壽大仙﹐而識大道﹔梅福遇大洞眞仙﹐而盡天機。然師者﹐或自隱而不言﹐或盛德若不足焉。黃帝求赤松子半年﹐止得《中戒經》﹐以防外失﹔劉安從王道厚終年﹐而得一小法﹐不及修養﹐故陰長生﹐不以馬明生久病而息其業﹐葛稚川不以鄭思遠家法而誨於人。然則﹐師者豈易識哉﹖固有大辯若訥者﹐善爲辭說者﹐道貌古顏者﹐大醇小疵者﹐始愚終聖者﹐此不可以不識人者也。

古先至人欲修煉者﹐必先修養焉。凡沐浴﹐不可以當風然未若眞沐浴者也。此何謂歟﹖幽室靜房﹐閉目冥心﹐升身正坐﹐使元气上升﹐通滿於四大﹐上入於泥丸。此所謂眞沐浴。蓋萬萬於外之水火矣﹐屍於順陰陽升降之宜﹐明月月往來之數者乎﹗

夫春生夏長也﹐而梅艷菊芳矣﹔秋收冬藏也﹐而柏實松茂矣﹔人而不能養眞性以煉形﹐愧於艸木者也。鶴知夜半﹐因陰成陽。燕識戊己屬水避土﹐蛇巳日不行路﹐鶯春時而出谷﹔人而不能養元陽以藏眞气﹐愧於禽獸者也。無知者耗失其八百一十丈之元气﹐而不知其气春在肝﹐夏在心﹐秋在肺﹐冬在腎。此其大運而隨天者也。子在腎﹐卯在肝﹐午在心﹐酉在肺﹐此其小運而隨日者也。

天地之春夏秋冬﹐日月之弦望晦朔﹐人之子午卯酉﹐其相合者也。天地之日月﹐月之日﹐日之時﹐人之度﹐名三百有六十焉。天地之气﹐日月之度﹐人之時﹐各二十有四焉﹐又其相同者也。

自子至於午而气生者﹐陽也﹔自午至於子﹐而气謝者﹐陰也。曰寅﹑曰辰﹑曰午﹑曰申﹑曰子﹑曰戌﹑曰甲﹑曰丙﹑曰戊﹑曰庚﹑曰壬﹐陽之時也﹔曰卯﹑曰巳﹑曰未﹑曰酉﹑曰亥﹑曰丑﹑曰乙﹑曰丁﹑曰己﹑曰辛﹑曰癸﹐陰之時也。辰爲太陽﹐卯爲陽明﹐寅爲少陽﹐醜爲太陰﹐子爲少陰﹐亥爲厥陰﹐戌爲太陽﹐酉爲陽明﹐申爲少陽﹐未爲太陰﹐午爲少陰﹐巳爲厥陰。故午者﹐腎之气與心之气交﹐自下而上﹐三陽聚之時也。子者﹐心之气與腎之气交﹐自上而下﹐三陰聚之時也。魂爲陰中之陽﹐其气生於卯之初焉。魄爲陽中之陰﹐其气生於酉之末焉。養陽者不當在乎春夏﹐所以養之者﹐以其气在於心與肝也﹔養陰者不當在乎秋冬﹐所以養之者﹐以其气在於腎與肺也。夏至之後﹐眞汞積於絳宮﹔冬至之後﹐眞鉛積於丹田。

木運交乎天霧﹐二十有五度﹐是爲巽也。以陽交於陽﹐當此之時﹐宜收之以成大藥焉。金運交於靈符﹐二十有五度﹐是爲乾也﹐以陰交於陰﹐當此之時宜煉之以爲還丹焉。故起火煉形在乎气升之前﹐聚火運之在乎陰降之際。若夫煉形住世﹐則以气爲先﹐用五行相克之時﹐煉气超凡﹐則以時爲先﹐使三田返復之候﹐彼不見功者﹐王時不收也﹐損時不補也﹐散時不聚也﹐合時不取也﹐無時不求也﹐還時不煉也。此其不可以不識時者也。

正陽子曰﹕心者﹐天也﹔腎者﹐地也﹔肺者﹐月也﹔肝者﹐日也。

崔玄眞曰﹕腎之气者﹐嬰兒也﹔心之液者﹐奼女也﹔肝之气者﹐陰中之陽﹐是爲日之魂也﹔肺之气者﹐陽中之陰﹐是爲月之魄也。

何謂四象乎﹖日心者﹐朱雀也﹔腎者﹐玄武也﹔肝者﹐靑龍也﹔肺者﹐白虎也。

葛仙公曰﹕嬰兒者﹐心液之上﹐正陽之气也﹔奼女者﹐腎气之中﹐眞一之水也﹔金公者﹐肺之老陽也﹔黃婆者﹐其陽微弱﹐當使之復還下丹田﹔餘液者﹐老陰也。腎掖至於脾液﹐是爲眞陰近於少陰﹐其陰衰弱﹐當使之復還下田。此亦四象者也。

太白眞人曰﹕五行顚倒術﹐龍從火內出﹐五行不順行﹐虎向水中生﹐何也﹖

華陽子曰﹕龍者﹐東方甲乙也﹐何以出於火中歟﹖蓋心液正陽之气也﹐故曰陽龍出於離宮焉。虎者﹐西方庚辛也﹐何以生於水中歟﹖蓋腎气之中﹐眞一之水也。故曰陰虎生於坎位焉。龍本陽物﹐而善升舉﹐其在水中﹐乃陰中陽也﹐故比於心液之上正陽者焉﹔虎本陰物﹐而善奔馳﹐其在於陸﹐乃陽中之陰也﹐故比於腎气之中眞一者焉。

陰眞君曰﹕北方正气爲河車﹐何也﹖

華陽子曰﹕人之身﹐萬陰之中有一點元陽焉。元陽上升﹐薰蒸其胞絡﹐於是上生乎元气﹐自腎气以傳肝﹐肝气以傳心﹐心气以傳肺﹐肺气以傳腎。是爲小河車也。肘後飛乎金晶﹐自尾間而起﹐故從下關過中關﹐從中關過上關﹔從上田至中田﹐從中田至下田。是爲大河車也。純陰下降﹐眞水自來﹔純陽上升﹐眞火自起。一升一沈﹐相見於十二樓﹐還丹出其金光﹐集然萬道。是爲紫河車也。車之行於河也﹐猶气行於血絡者焉﹔車之載物﹐猶气中藏乎眞水者焉。

廣成子教黃帝煉丹於崆峒﹐鉛在五金而爲黑金﹐就黑金而取銀焉﹔砂在八石而爲赤石﹐就赤石而取汞焉。以汞合於鉛﹐斯謂之寶歟﹗此外也。

若夫腎之所藏眞气者﹐鉛也。陰陽所合之眞精者﹐汞也。火候無差﹐則精爲汞﹐汞爲砂﹐砂爲丹。故曰眞鉛是也。肘後金聶飛入於上宮﹐自其頂而入於下田﹐眞火前起而升入於泥丸自心而過重樓﹐一陰一陽﹐上水下火﹐而得旣濟之道﹐奔於元海﹐而爲紫金之丹。故曰眞汞是也。陰陽者有四交﹑四合﹕曰陽交陰﹐曰陰交陽﹐曰陽交陽﹐曰陰交陰﹔曰陰合陽﹐曰陽合陰﹐曰陰合陰﹐曰陽合陽。應乎天地之八節﹑日月之八候者也。此其不可以不識物者也。

古今談養生者多矣﹐少思寡欲者﹐可以養心而已﹔絕念忘機者﹐可以養神而已﹔飲食有節者﹐可以養形而已﹔務逸有度者﹐可以養亂而已﹔入淸出濁者﹐可以養气而已﹔絕淫戒色者﹐可以養精而已。華陽子曰﹕斯非養生之至者也。

善養生者﹐於王之時﹐則養而取之﹔衰之時﹐則養而補之。春則養其脾﹐秋則養其肝﹐夏則養其肺﹐冬則養其心。煉形則起火矣﹐還丹則聚气矣。此年中用月者也。

春夏則養其陽﹐何也﹖以眞气隨天之大運在於肺與腎。腎肺者﹐液降之所也。此陰陽傳送者也。腎之气生於子之時﹐是一陽生於二陰之中者也。於時澄心靜慮﹐閉目升身﹐內想火輸起於丹田。此气生而養之有法者也。肝之气生於卯之時﹐是一陽生於二陰之中者也。於時孤坐閉目﹐多入少出﹐內存男女相見於黃屋之中﹐而產就嬰兒。此陽生而養之有法者也。心之气生於午之時﹐是一陰生於二陽之中者也。於時忘言絕念﹐滿口含津﹐以攻心之气而不散﹐內存龍虎交合於煙焰之中﹐盤於金鼎﹐奔流於下丹田。此陰生而養之有法者也。肺之气生於酉之時﹐是一陰生於二陽之中者也。於是閉目冥心﹐微脇其腹﹐內存大火炙於鼎中。鼎中有三昧之火齊發炎炎。此陰生而養之有時者也。於是三百日胎全而眞气生﹐養其眞气而煉之﹐則生神矣。三花聚頂﹐五气朝元。五百日陽神生﹐養其陽神而煉之﹐則合道矣。夫自生形而養之﹐以生眞气﹔自生气而養之﹐以生法身。法身者﹐身外有身者也。此養生之道也。

善養形者﹐先寒而衣﹐勿頓多焉﹔先暖而解﹐勿頓少焉。久勞則安閒﹐以保其極力焉﹔久逸則導引﹐以行其滯气焉。暑當風則榮閉衛結﹔夏臥濕則气散血注﹐冬而極熱則腎受虛陽﹐及於春夏﹐肝與心必有壅蔽之疾﹔夏而極凍﹐則心抱浮寒﹐及於秋冬﹐肺與腎必有沈滯之患。善養形者所爲戒也。勿極饑而食﹐食勿過乎飽﹐飽則傷神﹐饑則傷胃矣。勿極渴而飲﹐飲勿過乎多﹐多則損气﹐渴則傷血矣。沐則用旬。旬者﹐數滿而復還﹐眞气在腦者也。沐之則耳目聰明矣。浴則用五。五者﹐五气流傳徧浴之﹐則榮衛通暢矣。然浴不可頻﹐頻則𨿽肌體光澤﹐而血凝气散﹐久而气損﹐故有癱瘓之疾﹐是气不勝血﹐而神不勝形也﹔沐不可頻﹐頻則气壅於上腦一﹐滯於中﹐久而經絡不能通暢﹐故有體重形疲之苦。是以古人以陽養陽﹐陽不耗散矣﹔以陰煉陽﹐陽不損弱矣。一年之內﹐春夏養陽﹐秋冬養陰﹐斯借陰養陽﹐以陽消陰者也。一日之內﹐午之前煉乾以气﹐故前起煉形﹐後起金晶焉﹔午之後煉坤以藥﹐故有藥則聚气煆丹﹐無丹則收火煮海焉。此皆眞陽用於其身﹐吾所以養形者也。

夫禽之一衝﹐其制在气﹐故履空如實焉﹔松柏之气堅﹐故常茂焉﹔龜鶴之气住﹐故不悴焉。然財善養形者﹐可不務養气乎﹗若夫不語爲養者﹐乃保气也。其失之昏﹐入淸出濁爲養者﹐乃換气也。其失之虛﹐多入少出﹐攻病可也﹔以爲胎息﹐非也。上咽下擂﹐聚气可也﹔以作還丹﹐非也。綿綿若存﹐用之不勤﹐委气而和神也。息之要住﹐納之不出﹐閉气而煉形也。一咽復一咽﹐雙收二夾﹐以虛咽爲法﹐惜气取水以漑灌者也。正坐升身﹐气滿四大﹐血絡通行﹐營衛和暢﹐布气以焚身者也。是皆非養气也。

善養气者﹐生之時養之﹐使不衰焉﹔弱之時養之﹐使不敗焉。古之行屯之象者﹐取陽之初生﹐屈而未伸﹐故朝屯以養气之茂也﹔行蒙之象者﹐取一陽處於羣陰之中﹐暗而不明﹐故暮蒙以求陽之義也。是以气者﹐不可有所傷也。才所不敏而彊思﹐則傷矣﹔力所不及而彊舉﹐則傷矣。悲哀憔悴﹐勛傷矣﹔喜怒過度﹐則傷矣。汲汲所欲﹐則傷矣﹔戚戚所懷﹐則傷矣。非特此也﹐久談劇笑﹐寢息失時﹐挽弓張弩﹐耽酒嘔吐﹐飽食則外﹐跳步喘息﹐歡呼哭泣﹐陰陽不交﹐積傷至盡﹐則夭矣。善養气者﹐處乎寂寞﹐淡然無欲﹐冬至則陽生矣。至於春分之後﹐陽盛陰散﹐防其餘陰入於腹﹐而爲苦寒之患﹐夏至財陰生矣﹔至於秋分之後﹐陰盛陽散﹐防其餘入於腹﹐而爲酷暑之患。勿觀死﹐死之气觸生气者也﹔勿近穢﹐穢之气觸眞气者也。眞气未壯﹐朝勿虛食﹐常充口焉﹔眞气欲絕﹐暮勿實食﹐常減口焉。

夫气者﹐如縷焉﹐觸之斯斷矣﹔如姻焉﹐擾之斯散矣。不能養之﹐失保形之道也。然養气不及采藥﹐采藥不及煉气﹐采气還元﹐可以成金丹而羽化者也。故未煉則先采之﹐未采則先養之﹐此吾所謂養气者也。

人以形爲捨﹐心爲主。心者﹐火也。其爲南方盛陽之精﹐其宿熒惑﹐其神朱雀﹐其狀三葉﹐其色朱蓮﹐是爲神明之所依焉。是以從道受生﹐謂之命﹔自一稟形﹐謂之性。所以任物﹐謂之心。古先至人教人修道﹐卽修心也。虛心以還其實也﹐無心以除其有也。定心令不動也﹐安心令不危也﹐靜心令不亂也﹐正心令不邪也﹐淸心令不濁也﹐淨心令不穢也。又在乎少思少念﹐少欲少事﹐少語少笑﹐少愁少樂﹐少喜少怒﹐少好少惡﹐使靈光不亂﹐神气不狂﹐而後可入道也。多思則神殆矣﹐多念則志散矣﹐多欲則損壽矣﹐多事則役形矣﹐多語則弱气矣﹐多笑則傷藏矣﹐多愁則攝血矣﹐多樂則溢意矣﹐多喜則气亂矣﹐多怒則百脈不定矣﹐多好則昏迷矣﹐多惡則憔悴矣。其源不潔﹐和气自耗。此吾所以養心者也。

集靈資道﹐神气相合而爲壽﹐大者一萬二千歲﹐中者一千二百歲﹐下者一百二十歲。知修煉之方﹐而不知養其壽﹐則修煉亦無功矣。

何以養壽﹖行不多言﹐以其傷神而損气也﹔寢不張口﹐以其泄气而損神也。勿臨危而登峻﹐以其魂飛也﹔勿玩殺﹑勿看斗﹐以其气結也﹔勿弔死﹑勿問疾﹐以其喜神散也﹔勿臥濕﹑勿當風﹐以其眞气弱也﹔勿入古廟凶祠﹐以其神驚也﹔勿戲狂禽異獸﹐以其神恐也﹔勿對三光而沒﹐勿綺語妄言﹐以其損年也。飲宴勿褻於聖像﹐以其魂魄不安也﹔坐外勿近於丘墓﹐以其精神散也﹔枯木大樹不可息﹐以其久陰之气觸陽神也﹔探水大澤不可過﹐以其至寒之性逼眞气也﹔不時之果勿食﹐以其內邪气也。此吾所以養壽者也。

男之右腎先生焉﹐蓋外精內血﹐以陰爲裹者也﹔女之左腎先生焉﹐蓋外血內精﹐以陽爲裹者也。於是腎生脾﹐脾生肝﹐肝生肺﹐肺生心﹐心生小腸﹐小腸生大腸﹐大腸生膽﹐膽生膀胱﹐膀胱生三元﹐三元生三焦﹐三焦生八脈﹐八脈生十二經﹐十二經生十二絡﹐十二絡生百八十係絡﹐百八十係絡生百八十纏絡﹐百八十纏絡生三萬六千外絡﹐三萬六千外絡生三百六十五骨﹐三百六十五骨生八萬四千毛竅。

精者﹐母也﹔气者﹐主也。五藏各有精﹐精之中生气焉﹔五藏各有气﹐气之中生神焉。煉精可以爲丹﹐養气可以爲神﹐斯長生之道也。

善養命者﹐養其五藏之根也﹐根固葉自茂矣。善養形者﹐養其五气。五气者﹐源也﹐源深流自長矣。然五藏各有一時焉﹐故一王則一弱。吾能補之﹐使之調和﹐則百骸理﹐而百疾除矣。

眞气大運﹐隨於天者也﹔元气小運﹐隨於日者也。於是春之時﹐肝王脾弱﹐則食甘以養其脾﹐粳米﹑棗﹑牛﹑葵菜。淸心而無憂恐﹐其傷於肝也。肝惡風﹐則隱坐以避焉。以日言之﹐則卯之時﹐以待小運生乎元气﹐傳送於肝﹐暝目以養其肝﹐一旬可以視秋毫矣。夏之時﹐心王肺弱﹐則食辛以養其肺﹐黃黍﹑桃﹑雞﹑蔥菜。淸心而少喜恐﹐其傷於心也。心惡熱﹐則靜坐以避焉。以日言之﹐則午之時﹐以待小運生乎元气﹐傳送於心﹐絕念安居﹐以養其心﹐一旬可以通百脈矣。秋之時﹐肺王肝弱﹐則食酸以養其肝﹐豆﹑李﹑犬﹑蕾菜。淸心而勿悲恐﹐其有傷於肺也。﹐肺惡寒﹐則靜居以避焉。以日言之﹐則酉之時﹐以待小運生乎元气﹐傳送於肺﹐升身靜坐﹐以養其肺。一旬其膚光澤矣。冬之時﹐腎王心弱﹐則食苦以養其心﹐小麥﹑橘﹑羊﹑毬菜。淸心而無恐﹐恐其有傷於心也。以日言之﹐則子之時﹐以待小運生乎元气﹐傳送於腎﹐斂身正坐﹐以養其腎。一旬其丹田暖而气力剛健矣。四時之季﹐脾王腎弱﹐則食鹹以養其腎﹐粟﹑山藥﹑猜﹑韭菜。安心而無恐﹐恐其有傷於脾也。脾惡濕﹐則靜坐以避焉。以日言之﹐則辰戌丑未之時﹐以待小運生乎元气﹐傳送餘气於脾﹐靜室閉气﹐多入少出﹐以養其脾。一旬則體光華﹐而經絡暢矣。若夫修煉下功者﹐則於五藏不必如是焉。此吾所以補內者也。

心﹑腎﹑肝﹑肺﹑脾﹐五藏也﹔大腸﹑小腸﹑膀胱﹑三焦﹑膽﹑胃﹐六府也。毛髮﹑皮膚﹐目﹑耳﹑鼻﹑舌﹐手足﹐榮衛﹐經絡﹐穴﹐四體也。心之气在肝﹐肝自生精焉﹐其精不固﹐則目眩無光矣﹔心之气在肺﹐肺自生精焉﹐其精不實﹐則肌肉弱矣﹔心之气在腎﹐腎自生精焉﹐其精不滿﹐則神气減少矣﹔心之气在脾﹐脾自生精焉﹐其精不堅﹐則髮齒自衰矣。故腎者﹐精海也﹔心者﹐气館也。眞精在腎﹐余精自還於下田矣﹔眞气在心﹐餘气自朝於中元矣。思慮悲哀之耗气﹐如漏鼎中之气﹔淫邪禍亂之走精﹐如析薪釜下。補之之道﹐惟房中所當先絕者也。

精者﹐何自生乎﹖萬物受天地純粹之气﹐而人飲食乎萬物充實之資﹐納之於胃﹐與眞气相合﹐流轉於腎﹐其虛气盈矣。對境生心﹐心之火下逼於腎﹐气不能上升﹐左旋右盤﹐如急風震雷﹐透過於膀胱﹐變爲精華﹐於是眞气走失﹐而火上起﹐肺開而心衝﹐肝浮而膽橫﹐萬神以眞火燒之﹐棄體外遊﹐骨解筋伸﹐與死無異焉。故一泄則一气弱﹐百泄則一神去﹐千泄則一藏損﹐乃至於枯竭而死矣。然上聖有還精之道焉。

若夫志在於玄元﹐則腎气交於心气﹐積气而生液矣。其如懸珠垂露﹐還於丹田﹐火候無差﹐自然凝結。其形彈丸﹐其色朱橘﹐於是气中生气﹐精气成神﹐積之可以入聖矣。彼少學而無知者﹐采女之津气以爲陰丹﹐煉金石以爲外丹﹐方其气盛﹐則未見其損﹐及於元陽耗散﹐丹臺空虛﹐餌之在復﹐斯有速亡之患焉﹐非若吾所以補精者也。地中陽生﹐自陰中來﹔天中陰降﹐自陽中來。並無走失﹐而有震動傾側之愆。況夫腎者﹐水也﹐水之中生气﹐其微如縷﹐而六欲傷於外﹐七情傷於內﹐重樓走失於上﹐金龜拋泄於下。譬猶漏网包風﹐能無損乎﹖則惡可不知補气之道哉﹗天皇聖胎﹐上法也﹔達摩胎息﹐中法也﹔扁鵲辯《靈樞》之篇﹐葛洪釋胎息之說﹐因胎生息﹐因息就胎﹐下法也。此吾所謂補气者也。

補益之道亦多矣。起臥有四時之早晚﹐行止有至和之常制﹐調和筋脈有偃仰之方﹐養正除邪有吐納之衛﹐流行營衛有補瀉之法﹐節宣勞逸有與奪之要。忍怒以全陰﹐抑喜以養陽﹔以淸虛去其狂慮﹐以安閒養其眞性。以气補气﹐气自有餘矣﹔以神補神﹐神無不足矣。气盛而形延久矣﹐神住而命悠久矣。午之前可以煉乾焉。午之後可以煉坤焉。其气由腎中而生﹐自子時爲始﹐午時爲終一﹐其气升而王矣。

煉乾者﹐何也﹖靜坐幽室﹐閉目冥心﹐升身勿動﹐使气滿於四大﹐薰蒸其體﹐榮衛通和﹐積日气秀而衛淸矣。及夫腎气至心﹐積气生液﹐液由心中而生﹑自午時爲始﹐子時爲終﹐其液降而盛矣。煉坤者﹐何也﹖閉目冥心﹐斂身正坐﹐以左右手抱其腹﹐降心火於丹田﹐烹蒸气海﹐積日气王而神淸矣。此補益於气者也。

冬避寒﹐夏避暑﹔寒避風﹐暑避熱。動勿勞其支體﹐閒勿息其肌膚。五日一浴﹐十日一沐。气王之時勿動﹐血王之時勿息。此補益於气者也。

故補益於形﹐不若補益於精﹔補益於精﹐不若補益於气﹔補益於气﹐不若補益於﹐神﹔補益於神﹐則形神永安﹐近於仙矣。此吾所以補益者也。

男之气八百一十丈﹐九九八十一﹐純陽之數也﹔女之血三石六斗﹐六六三十六﹐純陰之數也。气以九九而損﹐血以六六而竭﹐自然之理也。又死敗壞而不知修養乎﹗

一日之忌﹐暮無大醉﹔一歲之忌﹐暮無遠行﹐終身之忌﹐暮無然燭行房。蓋補損之大端也。

五味不可偏多也。故酸則損脾﹐甘則損腎﹐鹹則損心﹐苦則損肺﹐辛則損肝﹐不可不戒也。

大藥未就﹐尙有饑渴﹐一日三餐﹐不可飽也。朝不虛﹐暮不實﹐上也﹔素無味﹐淡無葷﹐次也。五藏積滯﹐則用呼﹑呵﹑咽﹑吹﹑嘻﹑噓以治之。然春不可呼也﹐夏不可咽也﹐冬不可呵也﹐秋不可噓也。四時常嘻﹐則三焦無不足矣。八節不吹﹐則腎府難以盛矣。

有餘則引其子﹐不足則殺其鬼﹐何也﹖肝本噓也﹐若引其子﹐則用呵焉﹐以瀉心之气。心之气旣行﹐則肝气自傳矣。肝之气不足﹐則殺其鬼者﹐肺以金而克木也。木婦而金夫。夫者﹐鬼也。肝弱則肺有餘﹐用咽焉﹐以瀉之可矣。夫無過與不及﹐則陰陽其自正乎﹗此吾所以補損者也。

腎﹐水也﹐其中生气則爲火矣﹔心﹐火也﹐其中生液則爲水矣。冬至地中陽生﹐及夏至而至於天積陽而生陰﹐其陰感陰﹐而陰得不耗焉。故散爲霧﹐凝爲露。霧露者﹐天之所出陰而爲眞水也。夏至天中陰降﹐及冬至而至於地積陰而生陽﹐其陽感陽﹐其陽得不耗焉。故升爲云﹐施爲雨。雲雨者﹐地之所出陽而爲眞火也。其猶人之受胎之初﹐二气相合﹐陽气一升﹐心爲气館焉﹐其中暗藏眞水在於心矣﹔陰气下降﹐腎爲水府焉﹐其中暗藏眞气在於腎矣。不然﹐安得腎气至心﹐積气生液﹐一陰生乎﹖二陽心气至腎﹐積液生气﹐一陽生於二陰乎﹖

故人有三火﹑八水焉。水者﹐以一气傳一气﹐積气生液﹐而五藏各有液焉﹐其名曰色水。腎气之中﹐藏眞一之水﹐而爲陰虎﹐其名曰眞水。肘後飛金晶﹐入於上宮﹐自上而下﹐與眞火相逢﹐成乎旣濟﹐其名曰神水。有疾者﹐閉口納气﹐一咽復一咽﹐定中送至於病之所在﹐其名曰法水。丹成而澆濯﹐則爲沐浴之法﹐煉形而生眞气﹐則爲還丹之法。海蟾子曰﹕兩曜殿成七寶鑄﹐一渠流傳八瓊漿。此玉液還丹也。

純陽子曰﹕水火都來相問作﹐卦候飛成地天泰﹔一升一沈陽煉陰﹐陰盡方知此理深。此水火旣濟也。逍遙子曰﹕法水能朝有祕關﹐逍遙日夜遣循環。此法水治病者也。

三火者﹐何也﹖膀胱者﹐民火也﹔腎者﹐臣火也﹔心者﹐君火也。

無知者爲物所擾﹐至於怒且憂者﹐則爲無明之火矣。若降而下焚丹田﹐至誠守之﹐一意不散﹐其名曰燒丹。其火升之上起﹐復過於三關﹐其名曰河車。其升之前起﹐上過一於重樓﹐其名曰煉形。其前後俱起﹐徧滿四大﹐其名曰焚身。焚身者﹐入於靜室﹐散髮披衣﹐閉目冥心﹐正坐握固﹐叩齒集神﹐升身起火﹐微以畱息﹐少入遲出﹐默想如臍之下有火輪焉﹐其大如斗﹐須臾火起﹐吾身爲之輪﹐蓋以罩其身﹐於是陰邪不敢近矣。行此者﹐須嗜欲久絕﹐丹元堅固﹐而後可也。此吾之眞水火者也。

純陽子曰﹕因看崔公入藥鏡﹐令人心地轉分明﹔陽龍言向離中出﹐陰虎還於坎上生。二物會時爲道本﹐五方行盡得丹名﹔修眞上士如知此﹐定跨赤龍歸玉京。

《藥鏡》曰﹕腎之中生气﹐气之中暗藏眞一之水﹐是爲陰虎生於坎者也﹔心之中生液﹐液之中暗藏正陽之气﹐是爲陽龍生於離者也。故龍者﹐非肝也﹔虎者﹐非肺也。然孰能達交會之時﹐悟采取之法乎﹖腎之气傳於肝气﹐肝气乃生矣。於是腎之餘陰﹐以入於脾﹐其气過脾則爲純陽。其气之中有眞一之水﹐以至於心﹐積气生液﹐如懸珠垂露﹐還於下田﹐不復隨沒水以傳於膀胱。夫能用火之候無差焉﹐可以煉而爲一气﹐气中生气﹐以腎气合於心气﹐是爲虎交於龍者也﹔及夫下火加減有時﹐抽添有數﹐以心气合於腎气﹐是爲龍交於虎者也。

若夫下關透矣﹐起於尾閻﹐左升者爲龍﹐右起者爲虎。其气從夾脊雙關﹐至於分道領﹐則陽龍之气入於內院﹐陰虎之气入於天池﹐左旋右盤﹐三十有六數﹐於是眞水下降﹐如甘露之入心﹐是爲龍交於上宮﹐不必於心腎有上交下合之別也。胎全而眞气生﹐則防其太過﹐必濟之以水﹐斯有玉液﹑金液之還丹矣。其久也﹐行於經絡﹐而變陽酥焉﹔凝於中府﹐而積白雪焉。防其太過﹐必舉之以火﹐斯有煉質焚身矣。還丹之時﹐陰虎單行﹐不必交於龍也﹔焚身之時﹐陽龍獨舉﹐不必交於虎也。三百日內丹成﹐可與天地齊矣。此吾所謂眞龍虎者也。廣成子曰﹕天地升降之宜﹐日月往來之數﹐而爲內丹焉。黃帝行之﹐久而無功﹐蓋其根元不固矣。乃於崆峒之山﹐配合金石而爲外丹焉。內丹者﹐眞藥也﹔外丹者﹐治疾而已。內丹之始﹐本乎二气交者也。其凝結在於丹田﹐變精爲汞﹐汞變爲砂﹐砂變爲丹﹐於是眞气自生﹐以气煉气﹐气合神聚﹐神聚而道成矣。豈外丹之可比乎﹖故吾之丹者﹐龍交虎合﹐結爲玄珠﹐火候無差﹐而成大藥者也。廣成子以朱砂煉乎﹐九轉而爲神丹﹔陳七子以七寶丹砂煉之﹐九轉而爲靈丹﹔劉安以童便煉之﹐七轉而爲還丹。此外丹也。然必內事兼修﹐內外俱成。若夫獨用外藥﹐則气弱神衰﹐不能畱天地之秀气﹐返爲害矣。此吾所謂眞丹藥者也。

人之初也﹐先生其腎﹐次生其心。腎者﹐北方壬癸之水﹐在五金而爲鉛者也﹔心者﹐南方丙丁之火﹐在八石而爲砂者也。於銀之中以取鉛﹐如腎气之中﹐暗藏眞一之水者乎﹗於砂之中以取汞﹐如心气之中﹐暗藏正陽之气者乎﹗二者合則爲丹矣。故腎中生气﹐气中生水﹐以腎水合於心腎之上﹐使正陽之气凝結於黃庭﹐是乃眞鉛也。腎气合於心气﹐積气生液﹐結爲玄珠﹐還於下丹田﹐此汞也。丹旣就矣﹐眞气升矣﹐腎之气入於頂﹐而眞水降焉。一升一沈於十有二樓之前﹐斯旣濟之道也。旣濟一過﹐而還於下丹田﹐是乃眞汞也。此吾所謂眞鉛汞者也。

腎﹐水也﹐水中生气﹐其名曰眞火焉。气之中暗藏眞一之水﹐蓋陰中有陽﹐陽中有陰者也。心﹐火也﹐火中生液﹐其名曰眞水焉。液之中暗藏正陽之气﹐蓋陽中有陰﹐陰中有陽者也。三花者﹐三陽也﹔腎气者﹐陰中之陽也﹔丹中眞气者﹐眞陽中之陽也﹔心液之气者﹐陽中之陽也。

道之要﹐其在乎陰盡而純陽乎﹖《聖胎訣》曰﹕當降心火於下田﹐外境不入﹐狂慮泯絕﹐一气聚於气海﹐腎气不能上升﹐則其息漸少矣。縱出之﹐亦悠然而減焉。故胎息者﹐自然也﹐善乎﹗

達摩之言曰﹕人之气﹐日有走失﹐莫若內觀諸世界遊於身之天宮﹐超於淸虛之妙境﹐貴乎無漏而已。故一念不生﹐一意不動﹐無毫髮走失者﹐是乃眞胎息也。

扁鵲論《靈樞》曰﹕冬至之後﹐鉛積之一分﹐狀如戲蕊﹐以鎭於丹田。其法以鼻引淸气﹐閉口不出﹐以定息二十有四數﹐爲火一兩﹐四旬有五日﹐其火進乎十有六兩﹐於是煉就陽胎焉。夏至之後﹐汞積之三分﹐狀如抱卵﹐以鎭於絳宮﹐亦以鼻引淸气﹐閉口不出﹐以定息二十有四數﹐爲火一兩﹐四旬有五日﹐其火進乎十有六兩﹐於是煉陰息焉。投陰息於陽胎﹐以生眞气﹐眞气以生元神﹐神形合而爲一﹐則與天地齊年矣。離而爲二﹐則身外有身﹐返乎三島十洲之上矣。

葛洪論胎息曰﹕不達胎息之妙﹐縱能閉之﹐少時隨卽出矣。喘息不已﹐非止不能畱所閉之息﹐而又元气虛損﹐反爲所來陽气奪之。若夫气急﹐未急之前﹐而升身焉﹐可以停畱少時矣。勿使太急﹐急則先以鼻引气一口也﹐續以新取之气﹐挽出舊閉急者之餘气焉。故得奪住其气﹐其能積之﹐則形神爽淸﹐百疾去矣。然曲畱彊住﹐非出自然﹐所以爲胎息之下者也。彼有咽气以救饑渴﹐行气以壯饑膚﹐收气以補下丹﹐養气以返童顏﹐運气以益血脈﹐未若胎息之補气者也。

定乎百息﹐關通而疾除矣﹔定乎千息﹐則气血不交﹐而陰陽自合矣﹔定乎萬息﹐則气住神藏﹐道斯成矣。此吾所謂眞陰陽者也。

昔有以冬至之後陽生﹐及春分之後餘寒入於腸胃﹐成傷寒之疾﹐則居靜室﹐盤膝正坐﹐閉目冥心﹐定息住气﹐以左右手疊之﹐兜其外腎﹐倒身向前若跪禮﹐二十﹑三十過﹐則汗出而寒散矣。昔有下元玲虛而夢泄漏﹐則於日落之後﹐靜坐幽室﹐以手兜其外腎﹐以手搓臍之下各八十有一﹐左右挽手﹐爲之者九過﹐則丹元暖而眞气盈矣。昔有幽居靜坐﹐絕念忘言﹐下其心之火﹐閉目存想如火輸焉﹐炎炎積日﹐則气海堅固而美顏色矣﹐諸穢盡下而勝寒暑矣。

昔有過乎飲食﹐注滿於胸臆﹐或寒熱凝滯﹐或痛結壅塞﹐則靜坐以鼻引其淸气﹐口閉不開﹐多入少出﹐以攻其病﹐太緊則放焉﹐三五過則疾除矣。昔有以心之上爲陽﹐而陰不能至﹔以腎之下爲陰﹐而陽不能及也。故湧泉之上﹐气升而不降﹐血住而不升﹐於是陰凝而陽散﹐有足膝沈重之患﹐則高舉左右足﹐使气倒行﹐流於湧泉﹐逆訴於丹闕﹐則足輕而疾少矣。昔有四支五藏凝滯壅塞﹐則靜坐澄心﹐閉目絕念﹐運心气以攻所病﹐閉息少時﹐其攻必勝矣。此皆法也﹐未若一陰一陽之道也。

知夫一日之問﹐丑之末﹐亥之初﹐則爲陽合陰焉﹔辰之末﹐巳之初﹐則爲陽交陽焉﹔未之末﹐申之初﹐則爲陰合陽焉﹔戌之末﹐亥之初﹐則爲陰交陰焉。知此者﹐道何遠乎﹖此吾所謂煉法入道者也。

形者﹐气之舍也﹔气者﹐形之主也。故煉形非眞气不可也。

彭眞人曰﹕子之前煉乾﹐午之後煉坤﹐自寅至於午﹐乃升身靜坐﹐暝目忘言﹐鼻之息遲遲焉。密想心宮如夫婦之儀﹐久則長生矣。

元眞人名肪曰﹕自辰而起不語﹐而以其舌攪於上胯﹑下膠﹑惡濁之津咽之。旣已﹐乃呵出心中所積喜怒哀樂之气﹐於是眞气上升﹐寄畱於面目﹐以手搓之﹐至午未之間﹐气盛神昏﹐側外閉口而寐﹐可以延年﹐可以畱形。此知交合時候矣﹐而未知采取之法者也。

夫自子至午者﹐气生之時也﹐可以用聚气還丹焉。子之時﹐腎气生﹔卯之時﹐肝气生。至於午之時﹐則腎气交乎心气﹐積气生液﹐還於丹田﹐是爲玄珠長生之藥也。

何以使不走失乎﹖當夫辰巳之間﹐靜坐幽室﹐神識內守﹐滿口含津﹐勿咽勿吐﹐鼻之息少入運出﹐綿綿若存﹐自然二气相交﹐凝結如露﹐百日藥力全矣﹐二百日聖胎堅矣﹐三百日胎仙全﹐而眞气生矣。气中有气﹐可以煉气而成神焉。斯采气之法也。

自午而至乎子者﹐气散之時也﹐可以用收气煉丹焉。二十四息爲火一兩﹐夏至之後﹐以巽之卦﹐天霧之運﹐二十有五度行之﹐煉眞汞爲陰胎矣。冬至之後﹐以干之卦﹐靈符之運﹐二千有五度行之﹐煉眞鉛而爲陽息矣。陽息投於陰胎﹔於是變金丹者也。

廣成子教黃帝曰﹕自辰至於暮﹐靜坐忘念﹐神識內守﹐一意不散﹐降心之火於丹田﹐存臍之下﹐如爭瓶焉。其中有珠狀如彈丸﹐用炎炎之火﹐晝夜煆之﹐至於胎成息住﹐自然不饑不渴﹐無寒無暑﹐可以畱形長生。斯進火得時而已﹐非東气之法也。

戌之末﹐亥之初﹐气隨眞液還丹之際﹐陰交於陰﹐其气欲散﹐當居靜室﹐其息不必閉焉﹐少入運出可矣。心之火下降於丹田﹐吾則腎气升而不停﹐心火降而不住﹐則輕脇其腹﹐於是丹田自熱﹐可以煉日之中所得之藥。始之百日﹐用乾之卦﹔次之百日﹐自兌至於乾﹔次之百日﹐自坤而至於乾。乾坤相見﹐火候無差﹐加喊抽添﹐皆合其宜﹐須肘之後飛金晶焉。故古先上聖於離采藥﹐於干進火﹐一二百日而內丹成矣。此吾所謂煉形化气者也。

以气煉其形﹐則其形化气﹐而體骨輕健﹐入水不溺﹐入火不熱矣。故以神煉气﹐煉气成神﹐不在乎陽交陰會﹐而在乎抽鉛添汞﹐消二八之陰﹐換骨煉形﹐長九三之陽者也。故三百日胎仙全﹐而眞气生﹐不可再采藥矣。惟肘後飛金晶﹐自腎之後尾間升之﹐至於夾脊﹐自夾脊雙關升之﹐至於上宮﹐不止於腎气補腦。蓋午後降眞火以煉丹﹐致陰盡陽純者也。如是﹐於子之時﹐腎气方生﹐正坐於靜室﹐淸心閉目而斂身﹐則腎之气自聚矣。微升其身﹐偃胸直腰﹐先至於夾脊﹐次至於上宮。自子而至於辰巳﹐定乎百息﹐一撞三關﹐復積心之眞火﹐煆煉於下元之內丹﹐於是陰固而陽凝矣。气中有气﹐前升入於頂﹐後起入於腦﹐前後俱起﹐升身勿動﹐以焚其身﹐而逐陰鬼焉。故一燒而增一气﹐十燒而增一神﹐百燒而延萬年﹐千燒而出塵世矣。

古先上聖恐火之太過﹐則有澆灌之法。始之采藥者﹐玉液還丹者也﹔次之肘後金晶入腦﹐自上田入於下田者﹐雙收二夾﹐虛咽納气﹐金液還丹者也。丹旣就而眞气生﹐則以眞气煉其五藏之气﹐惟一小運應日﹐閉息煉气﹐甲乙則煉肝﹐丙丁則煉心﹐戊己則煉脾﹐庚辛則煉肺﹐壬癸恥煉腎其詳具靈寶篇中。十日一煉﹐徧於五藏﹐二百有五十日各煉二十有五數﹐則眞气自聚矣。於是開河車﹐以五彩之物﹐笙簧車旗各分其方﹐上朝於帝闕﹐入於天宮﹐或邪魔爲梗焉﹐披衣靜室﹐閉目冥心﹐升身正坐﹐則三昧之眞火自起而魔散。其形常若騰飛﹐可以用調神出殼之法焉。此吾所謂煉气成神者也。气滿功盈﹐五气朝於元﹐三花聚於頂﹐血凝气聚﹐萬神朝眞在於上宮﹐其所見富貴華盛﹐猶吾身爾﹐夫能超脫內院﹐因循不出﹐是爲困於昏衢者也。

出殼之法﹐吾得三焉。海蟾子曰﹕陽神欲出﹐方在上宮﹐而靜室孤坐﹐如鶴出天門﹐龍升舊穴﹐猛撞天門而去。正陽子曰﹕靜坐內觀﹐如登七級寶臺﹐自下而上﹐其級盡﹐閉目下跳﹐如夢中方寐﹐身外有身﹐勿得遠遊﹐亟還其軀﹐入而不出﹐與天地齊矣﹐出而不入﹐與俗同矣。純陽子曰﹕如正陽子之法﹐內觀紫河之車﹐般神入於天宮﹐畱戀而不能超出﹐故起眞火於其中﹐而化火龍﹐躍出於昏衢﹐乃棄殼之妙者也。定之中出其陰神而不能返﹐其名曰尸解﹐非道也。此吾所謂煉神合道者也。

功成神遷﹐已棄其殼﹐尙須積行於世﹐俟其行滿功成﹐然後受紫詔天書﹐而居洞天。此吾所謂煉道入聖者也。

道樞卷之三十九

至遊子曾慥集

傳道上篇

抉開玄關﹐道無餘蘊﹔窈窈冥冥﹐大哉乎問。

呂子學道﹐更七十餘師﹐而後遇子鍾離子。常問於子鍾離子曰﹕人之生也﹐奚得安而不病﹐壯而不老﹐生而不死乎﹖子鍾離子曰﹕二气陰陽也合而爲人﹐方其胞胎乎﹗太初之後而有太質﹐陰承陽以生﹐气從胎以化﹐三十旬而其形具﹐靈光入焉﹐始出於胎矣。自太素之後﹐乃有升降﹐黃芽長焉五百旬其气足矣﹐數盈於八十有一。又云八百一十丈也。方年十有五也﹐陰之中﹐其陽半焉。譬夫初日之光﹐昧者不知自愛﹐喪其元陽﹐以至殞落﹐其猶日之反歟﹗夫欲如子之言﹐其亦人中取仙﹐仙中取天乎﹗呂子曰﹕仙﹐一也﹐何云取天乎﹖子鍾離子曰﹕純乎陰者之謂鬼﹐純乎陽者之謂仙﹐陰陽雜焉之謂人﹐惟人也﹐可以鬼﹐可以仙。仙﹐非一也。其等有五﹐其法有三。五等﹔一日鬼之仙﹐二日人之仙﹐三日地之仙﹐四曰神之仙﹐五日天之仙。三法﹕一日小乘﹐二日中乘﹐三曰大乘。

呂子曰﹕鬼之仙﹐何謂也﹖致之有道乎﹖子鍾離子曰﹕不達大道而求速成﹐形如槁木﹐心如死灰﹐神識內守﹐一气不散﹐定中以出陰神﹐斯鬼之淸靈者也。超乎陰中而神像不明﹐無所歸止﹐惟投於人之胎﹐而就捨焉。

呂子曰﹕人之仙﹐何謂也﹖致之有道乎﹖子鍾離子曰﹕於道有法﹐或得其一。絕五味者﹐不知有二气﹐忘七情者﹐不知有十戒嗽咽者﹐鄙吐納﹔采補者﹐誚淸靜﹔卽物以奪天地之气者﹐不知辟穀﹔存想以取日月之精者﹐不知按矯﹔固息者﹐不知自然篤志爲之﹐四時之序不能變也﹐五行之气失其交合也﹐𨿽日固形質﹐遠八邪﹐第得以賒死爾。

呂子曰﹕地之仙﹐何謂也﹖致之有道乎﹖子鍾離子曰﹕法天地升降之理﹐取日月生成之數﹐身之中用年焉﹐年之中用月焉﹐月之中用日焉﹐日之中用時焉﹐時之中用刻焉。於是辧龍虎﹐達坎離﹐知水源之淸濁﹐分气候之早晏﹐收眞一而察二儀﹐列三才而別四象﹐審六運而定六气﹐聚七寶而序八卦﹐行九州而反五行反者顚倒也。气傳乎子母﹐液行乎夫婦﹐反復以焚三田﹐而爲丹田鎭下田﹐可以煉形而長生爾。

呂子曰﹕神之仙﹐何謂也﹖致之有道乎﹖子鍾離子曰﹕吾所謂地之仙者﹐誠能用其功不已﹑焉﹐使三關百節屬屬相連﹐抽增乎鉛汞﹐則金晶煉於九天﹐九天﹐頂也。玉液還丹至矣。於以煉形成气﹐則五气朝元﹐三陽萃於元宮﹐陰盡而純乎陽矣。

呂子曰﹕天之仙﹐何謂也﹖致之有道乎﹖子鍾離子曰﹕行於道有功矣﹐施於人有行矣。於是返乎洞天﹐進乎三宮﹐上日天宮﹐中日地宮﹐下曰水宮心於天地又有大功矣﹐於古今又有大行杗。歷洞天者﹐三十有六﹔躋陽天者﹐八十有一﹔然後升而登乎三淸焉。

呂子於是煉然而請曰﹕鬼之仙不可求也﹐天之仙不敢冀也﹐外是二者﹐其道可得聞乎﹖一子鍾離子曰﹕人之仙﹐其等有三﹕太上引年益壽﹐其次安而引年﹐其下安而無疾﹐皆小乘也。地之仙﹐其等有三﹕太上極陽輕身﹐騰舉自如﹔其次煉形久視﹐至於千歲﹔其下引年益壽﹐皆中乘也。神之仙﹐其等有三﹕太上超凡入聖﹐而歸三島﹔其次煉神合道﹐出入自然﹔其下煉形成气﹐一旦古長存﹐皆大乘也。

呂子曰﹕稽諸古今養命之士﹐多求而不獲﹐何也﹖子鍾離子曰﹕法不契於道爾。多聞彊識﹐自出於旁門小法。仙乎仙乎﹐豈多聞彊識云乎哉﹖

呂子曰﹕敢問大道之眞。子鍾離子曰﹕是無形也﹐無名也﹐莫可知也﹐莫可行也。

呂子曰﹕士始學道﹐次有道﹐次聞道﹐終於道成﹐而日不可知﹐不可行﹐得無隱乎爾﹗子鍾離子曰﹕吾非有隱也。士聞大道而無信心﹐有信心而無苦志﹐是以難知難行也。夫旁門小法﹐其別三十﹕曰齋戒﹐曰辟穀﹐曰煉气﹐曰嗽咽﹐曰絕內﹐曰斷味﹐曰禪定﹐曰玄默不語也﹐曰存想﹐曰采陰﹐曰服气﹐曰持摩﹐曰息心﹐曰去累﹐曰開頂﹐曰縮龜﹐曰絕邊﹐曰洛誦看讀也﹐曰燒煉﹐曰固息﹐曰按嬌﹐曰吐納﹐曰采補﹐曰博施﹐曰解祠﹐曰賑乏﹐曰棲山﹐曰適性﹐曰不動﹐曰受持。夫如是者﹐伐疾可也﹐養性可也。以津爲藥﹐何以造化以气爲丹﹖何以停峙肝爲龍﹑肺爲虎﹖何以交合坎爲鉛﹑離爲汞﹖何以抽增而乃四時漑之﹐以求黃芽之長﹖是不知五行之根蒂﹐三才之造化﹐去大道遠矣。

呂子曰﹕大道如何﹖子鍾離子曰﹕眞源判矣﹐大朴散矣。道生於一﹐一生於二﹐二生三。一者﹐體也﹔二者﹐用也﹔三者﹐造化也。孰爲體用﹖陰陽是也。孰爲造化﹖交合是也。道生二气﹐二气生三才﹐三才生五行﹐五行生萬物。人者﹐萬物之靈﹐能盡性而齊天地者也。

呂子曰﹕此何道歟﹖子鍾離子曰﹕大道判而有形﹐形而後有數。天﹐得乾道﹐以一爲體﹐所用者陽也﹔地﹐得坤道﹐以二爲體﹐所用者陰也。陽主乎升﹐陰主乎降﹐且互交焉﹐何也﹖天﹐積气也﹔地﹐積水也。天以乾索於坤﹐一索而爲長男﹐日震﹔再索而爲中男﹐日坎﹔三索而爲少男﹐日艮。此天交於地而生三陽者也。地以坤索於乾﹐一索而爲長女﹐曰巽﹔再索而爲中女﹐日離﹔三索而爲少女﹐曰兌。此地交於天而生三陰者也。於是三陽交於三陰而萬物生﹐三陰交於三陽而萬物成。故乾坤相索而生六气焉﹐六气交合而分五行焉﹐五行交合而生成萬物焉。方其乾道下行﹐三索旣終﹐其陽復升﹐陽中藏陰﹐上還於天﹔坤道上行﹐三索旣終﹐其陰復降﹐陰中藏陽﹐下還於地﹐陽中之藏陰也。其陰不消﹐是謂眞陰。其至於天﹐因陽而生焉﹐所以陰自天降。故曰陰中能無陽乎﹖陰中之藏陽也﹐其陽不滅﹐是謂眞陽。其至於地﹐因陰而發焉﹐所以陽自地升。故曰陽中能無陰乎﹖陰陽也﹐周而復始﹐一旦古長存者﹐其交合不失於道也。

呂子曰﹕以眞气投於眞水﹐心之火與腎之水相交﹐而在人者﹐何如哉﹖子鍾離子曰﹕父與母會時﹐陽先進﹐陰后生﹐胞胎成焉﹐猶乾坤之三索也。故吾眞气﹐陽也﹐藏於水而主升﹔眞水﹐陰也﹐藏於气而主降。陽隨水下行﹐是乾索於坤﹐自上而下者也。上而震爲肝﹐中而坎爲腎﹐下而艮爲膀胱。陰隨气上行﹐是坤索於乾﹐自下而上者也。下而巽爲膽﹐中而離爲心﹐上而兌爲肺﹐一兀陽在於腎﹐而生眞气者也。眞气朝於心肺﹐生眞液者也。上下往復而不虧焉﹐可以修齡矣。若夫時候無戒﹐抽增有度﹐可以長生矣。行之不倦﹐則其气盛﹐其魂無陰﹐其陽壯﹐其魄有气﹐升降如天地﹐盛衰如日月﹐可以入聖矣。

呂子曰﹕日月躔度交合於人者﹐可得聞乎﹖子鍾離子曰﹕玄黃之萌天地﹐其如卵焉﹔六合處中﹐其如鞠焉毬元﹔日月運行於天之上﹑地之下﹐其如輸焉。日月者﹐陰陽之精也﹐默紀天地交合之度者歟t夫日者﹐賓出於東﹐餞納於西﹐而晝夜分焉。冬而南至﹐夏而北至﹐而寒暑定焉。月者﹐載魄於西﹐受魂於東﹐光照於夕﹐魂藏於旦。其始也﹐魄生魂﹐狀如弓焉﹐夕之初﹐其光燭於西﹔其次也﹐魂加半焉﹐是謂上弦。夕之初﹐其光燭於南﹔其次也﹐魂盈矣。與日相望﹐夕之初﹐其光燭於東﹔其次也﹐魂生魄﹐狀如闕鏡焉。日一之初﹐其魂藏於西﹔其次也﹐魄加半焉﹐是謂下弦。日一之初﹐其魂藏於南﹔其次也﹐魄盈矣。與日相背﹐日一之初﹐其魂藏於東﹐於是魂生魄﹐魄生魂﹐進退有時﹐合於乾坤之期與數焉。夫日之南至也﹐日出於辰之端﹐納於申之杪﹐各五十分焉。過於此﹐則其出也﹑其納也﹐自南而北。及乎北至也﹐日出於寅之杪﹐﹐納於戌之端﹐各五十分焉。過於此﹐則其出也﹑其納也﹐自北而南﹐又復乎南至矣。夏之日﹐冬之夕也﹔冬之夕夏之日也。南至之月﹐其出自北而南﹐比乎夏之日也﹔北至之月﹐其出自南而北﹐比乎冬之夕也。此其往來﹐爲寒暑之序者歟﹗

呂子曰﹕寓於天者﹐巖知之矣﹔寓於人者﹐未之知也。子鍾離子曰﹕天地之機﹐在乎陰陽之升降。竊比我於日月焉﹐則月受日之魂﹐以陽變陰﹐陰盡陽純﹐如日之輝。吾气也﹐能煉而成神﹐是亦返乎純陽者也。

呂子曰﹕天地陰陽升降之理﹐日月精華交合之度﹐二者何先﹖子鍾離子曰﹕明乎陰陽之升降﹐使水火眞水眞火合於一焉﹐以鎭丹田大藥也﹐可以齊天地矣。其欲輕舉歟﹖則法日月之交會﹐以陽煉陰﹐使陰不生焉﹔以气養神﹐使神不散焉。然後五气朝元﹐三花聚頂矣。是蓋有時焉。陰陽之升降﹐歲以交合者也﹔日月之往來﹐月一交合者也﹔人之气液﹐晝夜一交合者也。於是時又有四等焉。百歲者﹐人之常也。自一而至三十者﹐少壯之時也﹔六十者﹐長大之時也﹔九十者﹐老耄之時也﹔百而至於百有二十者﹐衰落之時也﹕是謂身中之時焉。十有二辰者﹐一日也﹔五日者﹐一候也﹔三候者﹐一气也﹔三气者﹐一節也﹔二節者﹐一時也。時屬於春﹐陰之中其陽半焉﹐其气變寒爲溫﹔時屬於夏﹐陽之中有陽焉﹐其气變溫爲熱﹔時屬於秋﹐陽之中其陰半焉﹐其气變熱爲凍﹔時屬於冬﹐陰之中有陰焉﹐其气變凍爲寒﹕是謂年中之時焉。月有三旬﹐其辰三百有六十﹐其刻三千﹐其分十有八萬。自朔旦至於上弦﹐陰之中其陽半焉﹔自上弦至於旣望﹐陽之中有陽焉﹔自旣望至於下弦﹐陽之中其陰半焉﹔自下弦至於晦﹐陰之中有陰焉﹕是謂月中之時焉。六十分者﹐一刻也﹔八刻有二十分者﹐一時也。時之半﹐是爲一卦﹐言其卦以定八方焉﹐論其正以分四位焉。自子而至於卯﹐陰之中其陽半﹐以太陰起少陽焉﹔自卯而至於午﹐陽之中有陽純﹐以少陽而起太陽焉﹔自午而至於酉﹐陽之中其陰半﹐以太陽而起少陰焉﹔自酉而至於子﹐陰之中有陰純﹐以少陰而起太陰焉﹕是謂日中之時焉。嗟夫﹗難得而易失者﹐身中之時也。其去疾﹐其來徐者﹐年中之月也﹔迅如電光石火者一日中之辰也。夫吾年之壯也﹐根元固而易爲功﹐千日可以大成矣﹔年之中也﹐先圓補之﹐而後至焉﹔及其耄也﹐救護之﹑輔益之﹐積小成以至中成﹐積中成以至還童而止爾。

夫天地相去八萬四千里﹐日南至之後﹐地中之陽升焉。凡一气﹐旬有五日﹐上進於七千里﹐其旬十有八﹐其升者至於天﹐太極而陰生矣。日北至之後﹐天中之陰降焉。凡一气﹐旬有五日﹐下進於七千里﹐其旬十有八﹐其降者至於地﹐太極而陽生矣。蓋如循環焉。日月之圍﹐各八百有四十里﹐旣旦之後﹐六之中起九焉。一之日﹐其時十有二﹐魄中之魂進於七千里。旬有五日﹐則其時一百有八十﹐魄中之魂進乎八百有四十里﹐旣望之後﹐九之中起六焉。一之中﹐其時十有二﹐魂中之魄進於七十里﹐旬有五日﹐則其時一百有八十﹐魂中之魄進於八百有四十里﹐亦如循環焉。人之心也﹑腎也﹐其相去八寸有四分﹐陰陽升降與天地同﹐气液相生气中生液﹐液中生气與日月同。然天地也﹑日月也﹐年之後有年焉﹐月之後有月焉。人也不究交合之時﹐損不知補﹐益不知收﹐陰交而不知養陽﹐陽交而不知煉陰﹐月無損益﹐日無行持﹐而吾之年之月則有限焉。

呂子竦然曰﹕巖願聞修煉之法﹐行持之時。子鍾離子曰﹕五藏之气﹐月有盛衰焉﹐日有進退焉﹐時有交合焉。運行五度﹐气傳六候﹐精煉而後眞气生﹐气煉而後陽神合﹐神煉而後大道契矣。

呂子曰﹕五藏之气﹐金木水火土也。五行之位﹐東西南北中也。其生成有道乎﹖交合有時乎﹖采取有法乎﹖子鍾離子曰﹕天地分而五帝列焉﹕東曰靑帝﹐其行春令﹐起陽於陰中﹐而萬物生焉﹔南日赤帝﹐其行夏令﹐升陽於陽中而萬物長焉﹔西日白帝﹐其行秋令﹐起陰於陽中而萬物成焉﹔北日黑帝﹐其行冬令﹐進陰於陰中而萬物殞焉﹔四時各旬有八日﹐中央黃帝﹐主之春以助乎發生﹐夏以接乎長育﹐秋以資乎結立﹐冬以制乎嚴凜。五帝分治﹐各七旬有二日﹐於是三百有六十日﹐而歲功畢矣。靑帝之子甲乙﹐其位在東﹐其德在木﹔赤帝之子丙丁﹐其位在南﹐其德在火﹔黃帝之子戊己﹐其位在中央﹐其德在土﹔白帝之子庚辛﹐其位在西﹐其德在金﹔黑帝之子壬癸﹐其位在北﹐其德在水。及其交也﹐見於時而爲象者﹕木﹐靑龍也﹔火﹐朱雀也﹔土﹐勾陳也﹔金﹐白虎也﹔水﹐玄武也。見於時而生物者﹕乙合於庚﹐春有楡焉﹐其色靑而白﹐不失乎金木者也﹔辛合於丙﹐秋有棗焉﹐其色白而赤﹐不失乎金火者也﹔己合於甲﹐夏之杪﹑秋之端有瓜焉﹐其色靑而黃﹐不失乎土木者也﹔丁合於壬﹐夏有檔焉﹐其色赤而黑﹐不失乎水火者也﹔癸合於戊﹐冬有橘焉﹐其色黑而黃﹐不失乎水土者也﹐以類推之﹐可勝旣歟﹗

呂子曰﹕在於時者知之矣﹐在於人者未之知也。子鍾離子曰﹕人也圓顱方趾﹐天地之象具焉。陰升陽降﹐天地之機藏焉。腎﹐水也﹔心﹐火也﹔肝﹐木也﹔肺﹐金也﹔脾﹐土也。有生成之道焉﹐生者謂之母﹐受生者謂之子﹐於是復有剛克之道焉。生謂五行相生﹐克謂五行相克克者謂之夫﹐受克者謂之婦。其气之生也﹐孰自哉﹖腎生肝﹐肝生心﹐心生脾﹐脾生肺﹐肺生腎也。其气之克也﹐孰自哉﹖腎克心﹐心克肺﹐肺克肝﹐肝克脾﹐脾克腎也。故曰﹕腎者﹐心之夫﹐肝之母﹐脾之婦﹐肺之子也﹔肝者﹐脾之夫﹐心之母﹐肺之婦﹐腎之子也﹔心者﹐肺之夫﹐脾之母﹐腎之婦﹐肝之子也﹔肺者﹐肝之夫﹐腎之母﹐心之婦﹐脾之子也﹔脾者﹐腎之夫﹐肺之母﹐肝之婦﹐心之子也。心見乎內爲脈﹐見乎外爲色。口舌者﹐其門戶歟﹗受腎之制伏﹐而役用於肺﹐夫婦然也。得肝則盛﹐見脾則衰﹐子母然也。腎見乎內爲骨﹐見乎外爲髮。耳者﹐其門戶歟﹗受脾之制伏﹐而役用於心﹐夫婦然也。得肺則盛﹐見肝則衰﹐子母然也。肝見乎內爲筋﹐見乎外爲爪。目者﹐其門戶歟﹗受肺之制伏﹐而役用於脾﹐夫婦然也。得腎則盛﹐見心則衰﹐子母然也。肺見乎內爲膚﹐見乎外爲毛。鼻者﹐其門戶歟﹗受心之制伏﹐而役用於肝﹐夫婦然也。得脾則盛﹐見腎則衰﹐子母然也。脾見乎內爲藏﹐見乎外爲肉。唇齒者﹐其門戶歟﹗呼吸以定往來﹐受肝之制伏﹐而役用於腎﹐夫婦然也。得心則盛﹐見肺則衰﹐子母然也。

呂子曰﹕心﹐火也﹐何以得下行歟﹖腎﹐水也﹐何以得上升歟﹖脾﹐土也﹐土在中而承火則盛﹐安得不克於水歟﹖肺﹐金也﹐金在上而下接火則損﹐安得有生於水歟﹖生者遠﹐克者近﹐爲之柰何﹖子鍾離子曰﹕五行之歸於源也﹐以气引元陽而升舉焉﹐於是乎生眞水矣。眞水造化而後生眞气﹐眞气造化而後生陽神﹐始於五行定位﹐有一夫一婦焉。腎﹐水也﹐其中有金﹐吾之起功當識焉。金本生水﹐故曰水中金。水﹐惡土者也。吾之采藥須土歸水焉。龍者﹐肝之象也﹔虎者﹐肺之神也。陽龍出於離﹐陰虎生於坎﹐五行之位顚倒﹐則陰陽之气傳子母矣。時自子而至於午者﹐陽中生陽﹐五行顚倒﹐則液行乎夫婦矣。自午而至於子者﹐陰中煉陽﹐陽不得陰﹐不成其極也。無陰斯不死矣﹔陰不得陽﹐不生其極也﹐陰絕斯壽矣。

呂子曰﹕五行者﹐何以本乎陰陽之气歟﹖子鍾離子曰﹕人之始﹐造形也﹐於是腎生脾﹐脾生肝﹐肝生肺﹐肺生心﹐心生小腸﹐小腸生大腸﹐大腸生膽﹐膽生胃﹐胃生膀胱。此陰之精血也。元陽之始萌﹐則在二腎﹐腎﹐水也﹐其中有火升而斯爲气﹐以朝於心。心﹐陽也﹐以陽合陽﹐故太極生陰焉。由是積气生液﹐液自心降而還於腎。肝者﹐心之母﹐腎之子也﹐傳導腎之气而至於心。肺者﹐心之婦﹐腎之母﹐傳導心之液而至於腎。气也﹑液也﹐其升降如天地陰陽焉。肝也﹑肺也﹐其傳導如日月往復焉。五行者﹐名之數也。論其交合生成﹐惟元陽一气爲之本歟﹗气生液﹐液生气﹐於是知腎爲气之根﹐心爲液之源也。靈根旣固﹐則恍惚之中﹐其气生眞水矣﹔心源旣淸﹐則杳冥之中﹐其液生眞火矣。火中識龍﹐水中識虎﹐二者交而黃芽茂矣。

道樞卷之四十

至遊子曾慥集

傳道中篇

呂子曰﹕黃芽﹐何謂也﹖子鍾離子曰﹕龍虎是也。龍﹐非肝也﹐離宮眞水者也﹔虎﹐非肺也﹐坎位眞火者也。

呂子曰﹕水火﹐何謂也﹖子鍾離子曰﹕吾身之水十有八﹐四海也﹐五湖也﹐九江也﹐三島也﹐華池也﹐瑤池也﹐鳳池也﹐天池也﹐玉池也﹐崑池也﹐元潭也﹐閩苑也﹐神水也﹐金波也﹐瓊液也﹐玉泉也﹐陽酥也﹐白雪也。吾身之火有三﹐君火也﹐臣火也﹐民火也。三者﹐以元陽爲本者也。於是乎生眞气。眞气者﹐聚則安﹐弱則疾﹐散則死。

呂子曰﹕蕞爾元陽而舉三火﹐三火起於羣水眾陰之域﹐其散易﹐其熾難﹐柰何﹖子鍾離子曰﹕心者﹐血之海﹔腎者﹐气之海﹔泥丸者﹐髓之海﹔胃者﹐水穀之海。此吾之四海也。五藏各有其液﹐其位五方東西南北中也。此吾之五湖也。小腸其長二丈有四尺﹐上下九曲。此吾之九江也。大腸其下﹐則吾之元潭也。頂曰上島﹐心曰中島﹐腎曰下島。三島者﹐吾之闈苑也。黃庭之下有華池焉﹐丹闕之前有瑤池焉﹐接玉京者有崑池焉﹐衝內院者有天池焉﹐心肺之問有鳳池焉﹐唇齒之內有玉池焉。神泉生於气中﹐金波降於天上﹐赤龍所止﹐於是有瓊液﹑玉泉焉。凡胎旣變﹐於是有白雪﹑陽酥焉。吾嘗漑灌以沃其炎﹐蓋亦有時矣。太上曰玉液﹐其次曰金液﹐皆可以還丹者也。抽之增之以應沐浴﹐蓋亦有度矣。太上曰中田﹐其次曰下田﹐皆可以煉形者也。玉藥﹑金葩﹐其變白黃﹐醍醐甘露﹐其煉芬烈。此水之效也。民火升﹐而助乎腎之气﹐以生眞水﹔臣火升﹐而交於心之液﹐以生眞气。小用焉﹐魔可降﹐疾可已矣﹔大用焉﹐質可煉﹐丹可成矣。用周天以焚其身﹐勒陽關以還其元﹐別九州之勢以養陽神﹐燎三彭之累以除陰鬼﹐上行以通三關﹐下運以消七魄﹐煉形成气則賓天矣﹐煉气成神則而蛻矣。此火之效也。

呂子曰﹕夫少勝多﹑弱致彊有方乎﹖子鍾離子曰﹕二八之陰消﹐九三之陽是﹐而後金丹成矣﹔七返九還﹐而後胎仙化矣。眞气在於心﹐心者﹐液之源也﹔元陽在乎腎﹐腎者﹐气之淵也。膀胱者﹐民火也﹐津液之府也。腎不止於民火﹐不能爲用矣﹐何也﹖心腎相去八寸有四分﹐天地之位也。气液太極相生者﹐陰陽之交也。一日十有二時者﹐一歲之數也。心之液非自生也﹐因肺之液降於心﹐其液行焉。自上而下﹐歸於下田﹐命之曰婦還夫宮﹔腎之气非自生也﹐因膀胱之气升﹐而腎之气行﹐自下而上﹐以朝中元﹐命之曰夫還婦室。肝之气導行腎之气﹐自下而上﹐以至心者﹐火也。二气相交﹐薰蒸於肺﹐肺之液下降﹐自心而來﹐故曰心生液﹐夫生於心而不散﹐是謂之眞水。肺之液傳送心之液﹐自上而下﹐以至於腎者﹐水也。二水相交﹐浸潤於膀胱﹐其气上升﹐自腎而起﹐故曰腎生气﹐气生於腎而不消﹐是謂之眞火。眞火出乎水﹐恍恍惚惚﹐其中有物﹐視之不可見﹐取之不可得也﹔眞水出於火﹐杳杳冥冥﹐其中有精﹐見之不能畱﹐畱之不能止也。火中之物龍也﹐水中之精虎也﹐是之謂大藥者耶﹗

呂子曰﹕心之火生液﹐故龍隱於水﹐而不在於肝﹐其出於離﹔腎之水生气﹐故虎藏於火﹐而不在於肺﹐其生於坎﹐何也﹖子鍾離子曰﹕龍﹐陽物也﹐在物爲木﹐在人爲肝﹔虎﹐陰物也﹐在物爲金﹐在人爲肺。肝﹐陽也﹐而在陰位﹐所以腎之气傳肝之气﹐以水生木者也。腎之气足﹐而肝之气生﹐其气旣生﹐以絕腎之餘陰﹐而純陽之气上升矣。肺﹐陰也﹐而在陽位﹐所以心之液傳肺之液﹐＇以火克金者也。心之液﹐而脾之液生﹐其液旣生﹐以絕心之餘陽﹐而純陰之液下降矣。夫以肝爲陽﹐能絕腎之餘陰﹐是知气過於肝﹐斯爲純陽﹐其中藏乎眞一之水而無形﹐名曰陽龍焉。夫以肺爲陰﹐能絕心之餘陽﹐是知液至於肺﹐斯爲純陰。其中負正陽之气而不見﹐名曰陰虎焉。气升液降﹐何以交乎﹖眞一之水﹐見液斯合矣﹔正陽之气﹐見气斯聚矣。方以類﹐物以羣者乎﹗夫傳行之時﹐以法制之﹐使腎之气不逸﹐而於其气中收眞一之水﹔心之液不散﹐而於其液中取正陽之气。二者相逢﹐日得如黍米焉﹐百日而藥力全矣﹐二百日而聖胎堅﹐矣。三百日而胎仙圓矣。

呂子曰﹕气之生也﹐其液亦降矣。吾眞一之水﹐得不隨而下傳五藏乎﹖液之生也﹐其气亦升矣。吾正陽之气﹐得不隨而出重樓乎﹖眞水隨液下行﹐則虎不能交龍矣﹔眞陽隨气上升﹐則龍不能交虎矣。如是又安得黃芽歟﹖子鍾離子曰﹕腎之气﹐其生也﹐如太陽之出海﹐霧露不能蔽其光﹐气壯則眞一之水自成矣﹔心之液﹐其生也﹐如嚴天之殺物﹐噓呼不能散其寒﹐液成則正陽之气自盛矣﹐而彊弱未可必也。

呂子曰﹕气液之生﹐各有時矣。夫所謂气盛則水盛﹐液盛則气盛。夫何盛衰未之保耶﹖子鍾離子曰﹕腎之气易散﹐而眞虎難得者也﹔心之液難聚﹐而眞龍易失者也。

呂子曰﹕願先生究言之﹐使學者知大藥之方焉。子鍾離子曰﹕疾有三﹕夫餐衛失其宜﹐起居違其時﹐則趨於患﹐其名曰時疾﹔不持其精﹐不頤其神﹐而冒於情欲﹐則速於老﹐其名曰年疾﹔榮泣衛除﹐不能自還﹐則委於死﹐其名曰身疾。夫時之疾﹐世皆知療之矣﹐顧莫知止老而卻死者也。夫洗腸補肉﹐換頂續支﹐古之善醫者然也。孰識返童駐形﹐亦有方乎﹖一曰內丹﹐二曰外丹。吾聞昔者高上元君傳外丹之經﹐蓋言天地升降之理﹐日月往復之宜。廣成子得之﹐以教黃帝﹐黃帝久而不能成焉。廣成子曰﹕夫心腎之問有眞气眞水焉。气也﹑水也﹐其中有眞陰眞陽焉﹐合而爲之﹐可比金石矣。於是煉於崆峒之山﹐選於八石而用砂﹐砂之中取汞焉﹔選於五金而用鉛﹐鉛之中取白金焉。汞﹐陽龍也﹔白金﹐陰虎也。以其心之火﹐其赫如砂﹔腎之水﹐其玄如鉛。年之火﹐隨時以合乾坤之策﹔月之火﹐損益以順文武之宜。其鑪三成﹐其成高九寸﹐外方內圓﹐取八方之气﹐應四時之候﹐斯金鼎也。其藏鉛汞如肺焉﹐其和硫黃如脾焉。三年小成﹐可以去疾﹔六年中成﹐可以延年﹔九年大成﹐可以浩劫長存矣。𨿽然﹐歷古以來﹐其成者蓋罕焉。此無他﹐或不辧金石之材﹐或不通火候﹐或外行不備﹐則又安得而餌諸﹗

呂子曰﹕外丹不足以入聖﹐敢問內丹何如﹖子鍾離子曰﹕外丹豈可淺哉﹖夫腎者﹐气之根﹐根不深﹐則葉不茂矣﹔心者﹐液之源﹐源不淸﹐則流不長矣。老而學道﹐其必資乎五金八石﹐以助气煉形而後可也。夫欲恃之以賓天﹐則亦陋矣。子欲知內丹乎﹖其本出乎心腎者也。其材則龍虎而已爾。故龍虎交﹐而變黃芽矣﹔黃芽就﹐而分鉛汞矣。

呂子曰﹕鉛汞﹐外丹也﹐而此亦云者﹐何也﹖子鍾離子曰﹕抱天一之寶而爲五金之首者﹐鉛也﹐白金之母也﹔感太陽之气而爲眾石之首者﹐砂也。汞﹐其子也﹐鉛中之白金難取者也﹐砂中之汞易失者也﹐合斯爲至寶矣。此特言其外者也。試言其內﹐則吾始胎也﹐寓質於純陰之宮﹐陰陽未判﹐其神藏於中焉﹐三百日而胎具矣﹐五千日而气充矣。吾嘗察於五行﹐則其始胎也﹐精與血而已。其先已有水矣﹐察於五藏﹐其精其血以之爲形﹐其先已有腎矣。腎水之中﹐伏藏乎受胎之初﹐交合之眞气隱於腎。此吾之內鉛也。腎之中生气﹐气中有眞一之水﹐其名曰虎。吾內鉛之白金也﹐腎之气傳於肝之气﹐肝之气傳於心之气﹐心之气太極而生液﹐液中有正陽之气。此吾之內汞也。心之液﹐吾之內砂也。气中眞液之水﹐與液中正陽之气合焉﹐積而爲胎﹐傳於黃庭﹐進火不差﹐則胎仙化矣。

呂子曰﹕然則內鉛何以取白金乎﹖內砂何以取汞乎﹖汞作砂﹐白金作寶﹐可得聞乎﹖子鍾離子曰﹕內鉛也者﹐陰陽之眞气﹐純粹不雜者也。形旣成矣﹐其气藏乎﹗其腎之左右相對﹐同升於气﹐是爲元陽之气﹔气中有水﹐是爲眞一之水。水隨气升﹐气止則水止矣﹐气散則水散矣。二者合焉﹐是爲龍虎交而變黃芽﹐以成大藥矣。故眞一之水﹐內畜正陽之气﹐其猶胎哉﹗其始﹐卽陰畱陽﹔其次﹐用陽煉陰。於是气爲精﹐精爲汞﹐汞爲珠﹐珠爲砂﹐砂爲金丹﹐而眞气自生﹐煉之斯成神。其化火龍出大昏之衢﹐縿玄鶴以入蓬萊之都矣。

呂子曰﹕以形交形﹐形合生形﹔以气合气﹐气合生气。其數不瑜乎三十旬﹐此人所以受用也﹐而男女別焉。吾丹其何似耶﹖子鍾離子曰﹕父精先進﹐母血後行。血包於精﹐而爲女。女者﹐內陽外陰﹐血在外也。母血先進﹐父精後行﹐精包於血﹐而爲男。男者﹐內陰外陽﹐精在外也。所謂血者﹐生於心﹐而無正陽之气﹔所謂精者﹐生於腎﹐而有正陽之气焉﹐汞之本也。合眞一之水﹐入於黃庭﹐汞以鉛之湯烹焉﹐鉛以汞之火煉焉。鉛而不汞﹐不能發眞一之水﹔汞而不鉛﹐不能變純陽之气。

呂子曰﹕汞﹐正陽也﹐卽眞一之水爲之胎﹐至於黃庭﹐則龍虎已交合﹐而陰陽兩止矣。以鉛烹之﹐得無陰楓而損其腸乎﹖何以雲气中生气﹐成大藥耶﹗子鍾離子曰﹕腎之气﹐投於心之气﹐气極而生液﹐其中有正陽之气配合眞一之水焉﹐是名龍虎交合者也。日之所得﹐其巨如黍置於黃庭﹐是名金丹大藥者也。黃庭者﹐何也﹖胃之下﹐膀胱之上﹐心之北﹐腎之南﹐肝之西﹐肺之東﹐上淸下濁﹐其外應四色﹐其量容二升﹐其路通八水。旣置藥於中﹐而火不進焉﹐則散而不能止矣﹔火進焉﹐而藥不之采﹐則陰中之陽不能止﹐而特發舉腎之气﹐以炎乎下元而已爾。故藥之采也﹐有時火之進也﹐有數先於鉛中假气以進火一使大藥堅固﹐以鎭乎下田﹐斯名采補者也。夫能抽其鉛﹐增其汞﹐則肘後飛金晶矣﹐鉛抽矣﹐而汞不增﹐徒還精以補泥丸而已爾。眞气不能生﹐而陽神不能成也。汞增矣﹐而鉛不抽﹐徒以煉汞﹐而補丹田益壽可也。然砂不能變﹐而金丹不能成矣。

呂子曰﹕賴气中之水以采藥﹐假鉛中之气以進火是已﹐其所以抽之增之何理歟﹖子鍾離子曰﹕金石者﹐外藥也﹐無其情者也﹔气液者﹐內藥也﹐有其情者也。無其情者﹐猶能施於物而成寶﹐寓於人而益壽﹐況有其情者乎﹐積日引月﹐知交合之時﹐財气中有气﹐煉气成神矣。大之天地﹐明之日月﹐外之金石﹐內之气液﹐旣抽矣﹐當知所以增焉﹐旣增矣﹐當知所以抽焉。玆造化之本也。夫冬至也﹐陽升於地﹐地抽其陰﹐太陰抽而爲厥陰﹐少陽增而爲陽明﹐厥陰抽而爲少陰﹐陽明增而爲太陽﹔不然﹐則無寒以變溫﹐溫所以變熱者矣。夏至也﹐陰降於天﹐天抽其陽﹐太陽抽而爲陽明﹐少陰增而爲厥陰﹐陽明抽而爲少陽﹐厥陰增而爲太陰﹔不然﹐則無熱以變凍﹐凍所以變寒者矣。此天地六气者﹐升降之﹑抽增之之驗也。若夫月變日魂﹐日變月魄﹐前旬有五日﹐月抽其魄﹐日增其魂﹐於是精華滿而照下土矣。不然﹐財無載生以變上弦﹐上弦以變旣望者也。若夫月還陰魄﹐日收陽精﹐後旬有五日﹐日抽其魂﹐月增其魄﹐光炎謝而陰魄盈矣。不然﹐則無旣望以變下弦﹐下弦以變晦朔者也。此日月往復﹐九六之變﹐抽之增之之驗也。夫人之鉛者﹐乃自天地之先焉﹐因太始而後有太質萬物之母也。太質而生太素﹐斯其體者歟﹗於是乎爲水中之金﹐斯其用者歟﹗故曰﹕火中之水﹐五行之祖﹐大道之本也。汞之增﹐則鉛斯抽矣﹐非內外也﹐由下田而入上田者也。斯肘後飛金晶者歟﹗起河車而走龍虎者歟﹗還精以補泥丸者歟﹗鉛也﹐旣復抽焉﹔汞也﹐則自中降焉。由中田而歸下田者也。始交龍虎﹐而合以變黃芽﹐五行之顚倒者也﹔次抽其鉛﹐而增其汞﹐以養胎仙﹐三田之反覆者也。不如是﹐龍虎不合﹐而胎仙不化矣。

呂子曰﹕眞鉛眞汞所以抽焉﹐所以增焉﹐願聞其詳。子鍾離子曰﹕汞必用鉛﹐而不可用鉛﹐故當抽之而入於上宮焉。元气不傳還﹐精歸於泥丸﹐日所得之﹐汞陰旣盡而陽純矣﹐則其變也﹐精爲砂﹐砂爲金﹐是曰眞鉛。眞鉛者﹐吾之眞气合而得之者也。金晶下入丹田﹐升以煉其形﹐其骨金色矣。及乎眞鉛﹐升於內府﹐其體白矣。故曰自下而上﹐自上而下﹐還丹煉形﹐皆金精往復之功也﹔自前而後﹐自後而前﹐焚身合气﹐皆眞气造化之功也。不抽焉﹑不增焉﹐能至是乎﹗

呂子曰﹕上而上﹑下而下﹐後而後﹑前而前﹐其度何如﹖子鍾離子曰﹕時可升也﹐不可降也﹔時可抽也﹐不可增也﹔上下往來而不武﹐河車之力也。

呂子曰﹕河車﹐何謂也﹖子鍾離子曰﹕人之身﹐其陽少﹐其陰多﹐是以水之居其中者爲眾矣。故吾之車行於水者也。車何載歟﹖負吾之元陽之气而轉焉者也。其行也﹐或上或下﹐或後或前﹐駕馭乎八瓊﹐驅馳乎四海。升天也﹐則上而入崑崙矣﹔旣濟也﹐則下而奔鳳闕矣。運乎元陽﹐直入於離宮﹐載乎眞气﹐曲歸於壽府﹐往來九州﹐巡行三田而不息焉。龍虎旣交﹐則黃婆禦焉。入於黃庭﹐汞鉛旣分﹐則金男徒焉﹔入於金闕﹐玉泉金液皆載而往集焉。故五行賴之以生成﹐二气賴之以交會﹐順時而下功﹐皆此車之用也。夫養陽煉陰﹐立事無戒者﹐誰能之乎﹖乾坤未純﹐往來其陰陽者﹐誰能之乎﹖宇宙未周﹐交通其气血者﹐誰能之乎﹖自外而內﹐以旋轉天地純粹之气﹐接引吾之元陽者﹐孰能之乎﹖自凡而聖﹐以旋轉陰陽眞正之气﹐煉補吾之元神者﹐孰能之乎﹖皆是車之運也。

呂子曰﹕是車也﹐奚爲之歟﹖其運用也﹐亦有方歟﹖子鍾離子曰﹕河車者﹐起於北方正水之中﹐腎之眞气之神所生正气者也。方其乾再索於坤而生坎。坎者﹐水也﹐陰之精也。陽旣索於陰矣﹐則陽返負陰而還位﹐所過者艮也﹑震也﹑巽也﹐以陽索陰﹐因陰而取陰焉。運而入於離﹐承陽而生﹐斯其載陰而入乎陽者也。坤再索於乾而生離。離者﹐火也﹐陽之精也。陰旣索於陽矣﹐則陰返抱陽而還位﹐所過者坤也﹑兌也﹑乾也﹐以陰索陽﹐因陽而取陽焉。運而入於坎﹐承陰而生﹐斯其運陽而入乎陰者也。及采藥於九宮之上﹐旣得之矣﹐於是下入黃庭﹐抽鉛於曲江之下﹐載般也之而上焉﹐升於內院。夫金玉之液﹐本乎還丹者也。載之運之﹐可以煉形﹐使水上行焉﹐君民之火本乎煉形者也﹔載之運之﹐可以成丹﹐使火下進焉﹐斯則五气朝於元﹐三花萃於頂歟﹗載之運之﹐其亦有時焉﹐有數焉﹐神聚則魔至矣。載眞火以焚其軀﹐則三彭亡焉﹐藥就則海枯矣。運霞漿而沐浴﹐則八水波焉。

呂子曰﹕巖今也遊其涯而未涉其源﹐願申論之。子鍾離子曰﹕五行顚倒﹐龍虎交而變黃芽者﹐此小河車也。三田返復﹐肘後飛金晶﹐還精入泥丸﹐抽鉛增汞而成大藥者﹐此大河車也。龍虎交而變黃芽矣﹐鉛汞交而成大藥矣。眞气生﹐而五气朝中元矣﹐元陽神全﹐而三神超內院矣。紫金丹成﹐如玄鶴飛矣﹔白玉汞就﹐如火龍起矣。或出或入而自如﹐或往或來而無闌者﹐此紫河車也。是車也﹐有三成之等﹐上中下。三成之後﹐又有三焉﹕火之聚也﹐心行之意使之﹐用以已疾﹐其名曰使者庫其旣濟也﹐自上而下﹐陰陽正合﹐水火共處﹐靜而聞雷霆之聲﹐其名曰雷車﹔至夫心役於境﹐性牽於情﹐眞陽之气感物而散﹐自內而外﹐且不息焉﹐久而趨於衰﹐八邪五疫於是運而入於气府﹐元陽不能禦矣﹐故老而疾﹐疾而死﹐其名曰破車。

呂子曰﹕紫河車者﹐何自而行焉﹖子鍾離子曰﹕始之以配合陰陽﹐次之以聚散水火﹐然後采藥進火﹐增汞抽鉛﹐則小河車固當行矣。金晶入於頂﹐黃庭之藥旣成矣﹐於是一撞三關﹐直超內院﹐後起前收﹐上補下煉﹐則大河車固當行矣。金玉之液﹐所謂還丹煉形者也。煉形而後煉气﹐煉气而後煉神﹐煉神合道﹐乃臻於成﹐此紫河車也。

呂子曰﹕煉形成气﹐煉气成神﹐煉神合道﹐巖未敢問也。敢問何謂還丹者歟﹖子鍾離子曰﹕丹者﹐非色也﹐非味也﹐其丹田者耶﹗其別有三﹕上曰神捨﹐中曰气府﹐下曰精穴。精中生气﹐於是气在乎中丹矣﹔气中生神﹐於是神在乎上丹矣﹔眞水眞气合而成精﹐於是精在乎下丹矣。二者孰無之哉﹖惟其气生於腎﹐而未朝於中元﹔神藏於心﹐而未超於上院。故精華不能返﹐合則三丹﹐何所用之。

呂子曰﹕玄中有玄﹐孰不有命歟﹖命中無精﹐非我之气也﹐其本於始胎之元气乎﹖無精則無气﹐非我之神也﹐其本於始胎之元神乎﹖故精也﹑气也﹑神也﹑三田之寶也。夫欲常止於三宮﹐亦必有道歟﹖上中下也。子鍾離子曰﹕气生腎之中﹐其中有眞一之水﹐使水還於下丹﹐則精養靈根﹐气自生矣﹔液生心之中﹐其中有正陽之气﹐使气還於中丹﹐則气養靈源﹐神自生矣。集靈爲神﹐合神入道﹐以還上丹而後仙矣。

呂子曰﹕還者﹐旣往而有所歸者也﹐其理淵微﹐巖未究焉。子鍾離子曰﹕子知還丹者乎﹖有小者﹐有大者﹐有七返者﹐有九轉者﹐有金液者﹐有玉液者﹐有以下丹還上丹者﹐有以上丹還中丹者﹐有以中丹還下丹者﹐有以陽還陰者﹐有以陰還陽者﹐非徒列其名而已﹐其亦時不同﹐而功各異也。所云小者﹐自乎上元者也﹔下元者﹐五藏之主﹐三田之本歟﹗水生木﹐木生火﹐火生土﹐土生金﹐金生水﹐順其時焉﹐當生而引未生﹐如子母相愛也。火克金﹐金克木﹐木克土﹐土克水﹐水克火﹐順其度焉﹐當克而補未克﹐如夫婦相合也。气液轉行﹐周而復始﹐自子而至於午﹐陰陽生者也﹔自卯而至於酉﹐陰陽停者也。一晝一夜﹐復還下丹﹐修眞者於其中采藥進火﹐而下丹成矣。所云大者﹐龍虎交而變黃芽﹐抽鉛增汞﹐而成大藥。金晶起於玄武之宮﹐眞气升於玉京之下﹐河車奔於嶺﹐玉液灌於衢﹐自下田入上田﹐自上田復下田﹐後起前來﹐循環滿焉。修眞者於其中起龍虎﹐飛金晶﹐養胎仙﹐而下丹成矣。所云七返者﹐心之陽還於心者也﹐肺之陽自心而生﹐而復還於心﹐皆不離乎中丹者也。夫九轉者﹐何也﹖五行生成之數﹐五十有五﹐天一地二﹐天三地四﹐天五地六﹐天七地八﹐天九地十。故一﹑三﹑五﹑七﹑九陽也﹐其數二十有五﹔二﹑四﹑六﹑八﹑十陰也﹐其數三十﹐而人之身蓋具足焉。自腎爲之始﹐水一火二﹐木三金四﹐土五﹐此五行生之數﹐三陽而二陰也。又自腎爲之始﹐水六火七﹐木八金九﹐土十﹐此五行成之數﹐三陰而二陽也。故水爲腎﹐得一與六者也﹔火爲心﹐得二與七者也﹔木爲肝﹐得三與八者也﹔金爲肺﹐得四與九者也﹔土爲脾﹐得五與十者也﹐斯五者各有陰陽焉。陰者﹐極於八﹐盛於二﹐是以气至於肝﹐而腎之餘陰絕矣。气至於心﹐太極生陰﹐蓋以二在心﹐八在肝也。陽者﹐盡於九﹐盛於一﹐是以液至於肺﹐而心之餘陽絕矣。液至於腎﹐太極生陽﹐蓋以一在腎﹐九在肺也。吾交龍虎而合焉﹐采心之正陽之气﹐此心之七也。七返中元而入於下田﹐以養胎仙﹐復還於心﹐此其七返者也。二八之陰﹐何以消乎﹖眞气生而心無陰﹐以絕乎二也﹔大藥成而肝無陰﹐以絕乎八也。肝以純陽助於心﹐則肝三之气盛矣﹔七旣還於心﹐以絕肺之掖﹐肺之九轉而助於心﹐則九三之陽長矣。此其九轉者也。

呂子曰﹕金液玉液交於三宮﹐陰陽往復者﹐何也﹖子鍾離子曰﹕古先至人以謂肺之液入於下田﹐謂之金液﹔心之液入於中田﹐謂之玉液。非不善矣﹐而於玄機未之盡也。夫肺生腎﹐以金生水者也﹔腎克心﹐以水克火者也。金入於水﹐水入於火﹐皆何得謂之還丹哉﹗金液者﹐肺之液也。其爲胞胎﹐其合龍虎﹐傳送至於黃庭﹐大藥將成﹐抽之肘後飛起﹐其液以入上宮﹐下還中丹﹐復自中丹而還下田者也。玉液者﹐腎之液也。其隨元气上升而朝於心﹐積之爲金水﹐舉之盈玉池﹐散而爲瓊華﹐煉而爲白雪。納之自中田入下田﹐有藥則能沐浴胎仙焉﹔升之自中田入四支﹐煉形則能更遷塵骨焉。不升也﹑不納也﹐周而復始者也。陰極生陽﹐陽中有眞一之水﹐其水隨陽上升﹐是陰還陽者也﹔陽極生陰﹐陰中有正陽之气﹐其气隨陰下降﹐是陽還陰者也。於是補泥丸﹐煉九天﹐以下還上者也﹔旣濟漑灌﹐以上還中者也﹔煉丹進火﹐以中還下者也﹔煉質焚形﹐以下還中者也。五行顚倒﹐三田返復﹐至於煉形化气﹐煉气成神﹐自下田遷焉。至於中田﹐自中田遷焉。至於上田﹐自上田遷焉。出於天門﹐三遷功成﹐入於聖流﹐不復有還矣。

道樞卷之四十一

至遊子曾慥集

傳道下篇

呂子曰﹕煉形﹐何謂也﹖子鍾離子曰﹕神者﹐形之主也﹔形者﹐神之舍也。形中之精以生气﹐气以生神者也﹔液中生气﹐气中生液﹐形中之子母也。生木者﹐水也﹔生火者﹐木也﹔生土者﹐火也﹔生金者﹐土也﹔生水者﹐金也。故气傳乎子母﹐液行乎夫婦﹐形中之陰陽也。水之化爲液﹐液之化爲血﹐血之化爲津﹐陰得陽而生者也。陰陽爽其宜﹐則涕也﹑汨也﹑涎也﹑汗也﹐橫出而陰失其生矣。气之化爲精﹐精之化爲珠﹐珠之化爲汞﹐汞之化爲砂﹐陽得陰而成者也。陰陽爽其宜﹐則疾也﹑老也﹑死也﹑苦也﹐陽不得成也。故曰陰不得﹐陽不生﹔陽不得﹐陰不成。彼修陽不修陰﹐煉形不煉物﹐何以能長存乎﹖夫吾之始胎﹐自陰中而生陰﹐因形造形﹐及孕而出﹐旣壯也﹐六尺之軀﹐皆屬陰也。所有元陽者﹐一黍而已。其大也﹐可以煉形化气﹐身外有身者矣。

呂子曰﹕然則﹐形陰也﹐陰則有體﹐以有而爲無﹐使形化气而入於聖者﹐煉之法也。因形畱气﹐以气養形。太上長生久視﹐其次延年。三百有六十日者﹐一歲也﹔三萬有六千歲者﹐一劫也﹔三萬有六千劫者﹐浩劫也。煉形者﹐可以至浩劫矣。巖願聞之。子鍾離子曰﹕人之形。其長五尺有五寸。其有不齊者﹐以寸定尺﹐五行生成之數也。心之上爲九天﹐腎之下爲九地﹐腎至心八寸有四分﹐合乎天地者也﹔心至重樓第一環亦八寸有四分﹐第一環至頂亦八寸有四分﹔腎至頂則二尺有五寸二分。吾元气一日一夜盈滿者﹐三百有二十度﹐度凡二尺有五寸二分﹐爲八十有一丈﹐應純陽九九之數者也﹔腎之至頂也﹐五五純陽之數也。故元气從呼而出焉。其出也﹐榮衛皆通矣。天地之正气應乎時﹐順乎節﹐或交或離﹐丈尺無窮焉。其從吸而入也﹐經絡皆闢矣。故一呼一吸而三才之眞气﹐天地人也。往來於十二樓﹐一往一來謂之一息﹐晝夜益萬有三千五百焉。故吾之呼萬有三千五百﹐而吾之元气自中而出矣﹔吾之吸亦萬有三千五百﹐而天地之正气自外而入矣。根源固而元气實﹐則其呼其吸可以奪天地之正气﹐於是以气煉气﹐散充於身。淸者榮也﹐濁者衛也﹐皆流通焉﹔縱者經也﹐橫者絡也﹐皆舒暢焉﹐寒暑不能害而永年矣。根源敗而精气削﹐則所吸天地之气浩浩而出。吾之元气﹐九九而損﹐反爲天地奪焉。

呂子曰﹕元气何以得不亡﹐用以煉其形質乎﹖天地之正气何以能奪乎﹖子鍾離子曰﹕欲戰勝者﹐在兵彊而已﹔欲民安者﹐在國富而已。元气者﹐兵也。在內也﹐可以消形質之陰﹔在外也﹐可以奪天地之气。身者國也﹐有象者﹐斯豐足歟﹗無形者﹐斯堅固歟﹗萬闔俱闢﹐而無一失矣﹔一驥謬行﹐而有多獲矣。或前或後﹐以煉其質﹐焚其形﹔或上或下﹐以養其陽﹐消其陰。乾坤之煉有時﹐气液之煆有日。吾之形也﹐煉以玉液﹐則使甲龍以升﹐而白雪充肌矣﹔煉以金液﹐則逐雷車以降﹐而金光盈室矣。方其玉液上行﹐以河車運之於四大﹐其始於肝受之﹐則見於目﹐其光瞭然﹔次於心受之﹐則見於口﹐其液嗡然﹔次於脾受之﹐則見於膚﹐若凝脂然﹔次於肺受之﹐則見於鼻﹐天香達而顏壯矣﹔次於腎受之﹐再返本元﹐則見於耳﹐天音達而髮鬢矣﹐金液不足進也。若夫還丹未還﹐見於君火﹐謂之旣濟﹐丹旣還而復起﹐敵於眞陰﹐謂之煉質﹐土克水者也﹔若金液在土﹐使黃帝回光﹐斯合太陰矣﹐火克金者也﹔若金液在火﹐使赤子同鑪﹐斯生紫气矣。火興於水﹐是乃陽中消陰歟﹖變金丹於黃庭之內﹐煉陽神於五气之中﹐於是肝之靑气沖矣﹐肺之白色出矣﹐心之赤光見矣﹐腎之黑祥升矣﹐脾之黃彩應矣夫﹗然後朝於中元﹐從於君火﹐以超內院焉。下元者﹐陰中之陽也﹐其陽無陰﹔中元者﹐陽中之陽也﹐其陽無生﹔黃庭大藥者﹐陰盡陽純也。三者皆升而聚於神宮﹐故下元者﹐五液所朝者也﹔中元者﹐五气所朝者也﹔上元者﹐三陽所朝者也。

呂子曰﹕何謂朝元者歟﹖子鍾離子曰﹕混沌判而爲天地﹐天地位而列五方﹐其方各一帝焉﹐帝各二子﹐其一爲陽﹐其一爲陰﹐是曰二帝。相生相成而分五行﹐五行而後定六气﹐三陽三陰。其如人之始胎﹐精气爲一﹐精气分而生二腎﹐左爲玄﹐右爲牝。玄以升气﹐而上傳於肝﹔牝以納液﹐而下傳於膀胱。玄牝者﹐其出於無﹐以無爲有者歟﹗故曰谷神不死﹐是謂玄牝﹐玄牝之門﹐天地之根也。自腎而生五藏六府焉。肝爲木﹐其於甲乙﹐其位東之靑帝者也﹔心爲火﹐其於丙丁﹐其位南之赤帝者也﹔肺爲金﹐其於庚辛﹐其位西之白帝者也脾爲土﹐其於戊己﹐其位中央之黃帝者也﹐腎爲水﹐其於壬癸﹐其位北之黑帝者也。故一气運五行﹐五行運六气﹐其先之者﹐陰陽也。陽有陰中之陽﹐陰有陽中之陰者也﹔次之者﹐五行也﹐有水中之火﹐火中之水﹐水中之金﹐金中之木﹐木中之火﹐火中之土者也。在人者﹐於是交合焉﹖故二气分而爲六气﹐大道散而爲五行。日南至也﹐一陽生而朝气於天焉﹐五方之地陽皆生矣。一帝當其行令﹐而四帝助之。春令行﹐而黑帝不收其令﹐則寒不能變溫矣﹐赤帝不備其令﹐則溫不能變熱矣。日北至也﹐一陰生而朝气於地焉﹐五方之天陰皆降矣。一帝當其行令﹐而四帝助之。秋令行﹐而赤帝不收其令﹐則熱不能變凍矣﹐黑帝不備其令﹐則凍不能變寒矣。故推而言之﹐日月之問﹐一陽始生﹐而五藏之气朝於中元焉﹔一陰始生﹐而五藏之液朝於下元焉﹔於是﹐三陽朝內院﹐陰中之陽﹑陽中之陽﹑陰陽中之陽謂之三陽。心神返天宮﹐皆所謂朝元者也。𨿽然龍虎合而成大藥﹐大藥成而生眞气﹐眞气旣生﹐則於年之中用月﹐月之上以定興衰焉﹔月之中用日﹐日之上以數直事焉﹔日之中用時﹐時之上以定息數焉。春之月肝彊而脾弱﹐夏之月心彊而肺弱﹐秋之月肺彊而肝弱﹐冬之月腎彊而心弱。腎者﹐人之根本也。凡四時之季﹐脾彊而腎弱﹐甲乙在乎肝﹐直事防焉﹐則脾之气不行矣﹔戊己在乎脾﹐直事防焉﹐則腎之气不行矣﹔庚辛在乎肺﹐直事防焉﹐則肝之气不行矣﹔壬癸在乎腎﹐直事防焉﹐則心之气不行矣。气也﹑藏也﹐不能俱彊者也。故一气盛則一气衰矣﹐一藏盛則一藏衰矣﹐此所以多疾者耶﹗夫萌於亥﹐生於寅﹐彊於巳﹐弱於申。吾心之气也﹐萌於申﹐生於亥﹐彊於寅﹐弱於巳﹔吾肝之气也﹐萌於寅﹐生於巳﹐彊於申﹐弱於亥﹔吾肺之气也﹐萌於巳﹐生於申﹐彊於亥﹐弱於寅。吾腎之气也﹐春隨於肝﹐夏隨於心﹐秋隨於肺﹐冬隨於腎。吾脾之气也﹐不知此者﹐其所以多疾者耶﹗日也﹑月也﹑時也﹐三陽旣聚﹐以陽煉陽﹐使陰不生焉﹔三陰旣聚﹐以陰煉陰﹐使陽不散焉。死夫眞气旣生﹐以純陽煉於五藏而不息焉。各出其方之色﹐一舉而至於天池矣。始以腎之無陰﹐九江無浪矣﹔次以肝之無陰﹐八關永杜矣﹔次以肺之無陰﹐金火同鑪矣﹔次以脾之無陰﹐玉戶弗闢矣﹔次以眞气上升﹐四气合而爲一﹐而金液降焉。一杯之水﹐豈能勝輿薪之火哉﹖蓋水火爲一﹐以入神宮﹐定息內觀﹐一意不散﹐而神識妙矣。寂靜之中而聞至樂之音﹐如寐非寐﹐而遊於虛無之境﹐是之謂超內院者也。於是陽神方聚而還上丹﹐煉神以合大道﹐上通天門﹐返於其身﹐則形與天地齊矣。如其蛻焉﹐則登紫府覲太微矣。

呂子曰﹕巖於是而後知煉形可以久視而已﹐其能仙者必煉气乎﹖彼曲士者無藥而胎息焉。彊而畱之﹐積其至寒﹐或發虛陽而爲苛疾﹐蓋不知胎仙成而眞气生﹐眞气生而胎息矣。胎息以煉气﹐煉气以成神。巖聞煉气者必審年中之月﹐月中之日﹐日中之時﹐端居靜處﹐忘機絕邇﹐當此之際﹐或心境未除妄想也﹐智識有漏﹐專志於仙﹐而心也﹑神也不寧焉﹐則如之何﹖子鍾離子曰﹕子未達內觀矣。內觀則神識自止焉。

呂子曰﹕內觀﹐何謂也﹖子鍾離子曰﹕是所謂坐忘者也。𨿽然﹐彼曲士者交合不知其時﹐行持不知其法﹐而望內觀以成功焉。故意內成丹﹐想中取藥﹐鼻擂口咽﹐欲使日月天地入於气府﹐譬猶寐而得賄者也。然而﹐天地否隔﹐久而不通者﹐其失亦在乎意亂而已爾。今夫善視者﹐志在丹靑﹐則不見泰華﹔善聽者﹐志在管弦﹐則不聞雷霆﹔耳目﹑之用淺矣。況吾之心者﹐周該六合而能內觀坐忘者耶﹗內觀之始﹐如陽升也。其想爲男﹑爲龍﹑爲火﹑爲天﹑爲云﹑爲鶴﹑爲日﹑爲馬﹑爲煙﹑爲霞﹑爲車﹑爲駕﹑爲葩﹑爲气﹑如陰降也﹔其想爲女﹑爲虎﹑爲水﹑爲地﹑爲雨﹑爲龜﹑爲月﹑爲牛﹑爲金﹑爲泥﹑爲舟﹑爲葉﹔吾之內觀又豈止於斯而已哉﹗靑龍也﹑白虎也﹑朱雀也﹑玄武也﹐五嶽也﹑九州也﹑四海也﹑三島也﹐金男也﹑玉女也﹐河車也﹑重樓也﹐皆立象於無中以定神識焉。故魚之未得﹐則荃不可失矣﹔兔之未獲﹐則蹄不可捨矣﹐亦不可執於永久﹐終於斯須焉。夫能至乎念絕想亡﹐是爲眞空﹐始可以朝眞矣﹐蓋內觀者﹐開基之始爾﹐必也日損焉﹐入於希夷﹐是亦由吾內觀者也。

呂子曰﹕龍虎合而陰陽配焉﹐其內觀也﹐何如哉﹖子鍾離子曰﹕其想也﹐九皇眞人引絳服之子上升焉﹐九皇眞母引玄衣之女下降焉。見於黃屋之庭﹐黃裳之嫗媒而合偶焉。旣已﹐女下降﹐子上升﹐如仳離焉。於是嫗持一物﹐狀如朱橘﹐而投於黃屋﹐貯以精金之器。子者何也﹖乾索於坤﹐陽還復其本﹐以陽負陰而會其所者也。女者﹐何也﹖坤索於乾﹐陰還復其本﹐以陰抱陽而會其所者也。此坎離交而陰陽配者乎﹗若火之炎炎﹐其中有玄虎上升焉﹔水之滔滔﹐其中有赤龍下降焉。二者戰於樓閣之前﹐木戶洞啟﹐其炎濘浮﹐有王者指顧焉。燎蒸焦天﹐其上有萬丈之濤﹐火興而復墜﹐其炎充於天地﹐龍虎一蟠一繚而入精金之器﹐下入黃屋﹐如置諸柙。此龍虎交合之想也。呂子曰﹕進火之想﹐何如哉﹖子鍾離子曰﹕其想也﹐有器焉。如釜如鼎﹐其別玄黃﹐其形車輪﹐左靑龍﹐右白虎﹐前朱雀﹐後玄武﹐旁立二臣﹐紫衣而執圭﹐下有佐史﹐奉薪而致燎於器。於是有王者衣朱衣﹐乘赤馬﹐禦赤云﹐自空而來﹐以下命令焉。其光上炎﹐穿天而欲出﹐天關不開而復下﹐其燎四周﹐執圭者﹑乘馬者爭使進火焉。於是器中之水無气而凝矣﹐水中之珠無輝而光矣。此進火之想也。

呂子曰﹕止於是乎﹖子鍾離子曰﹕云雷降焉﹐嫖炎升焉﹐或雨寶華﹐祥風慶氛起於淸都﹐仙娥﹑玉女﹑駟鳳﹑縿鸞來於層霄﹐奉金盤以進玉露﹑霞漿﹐下獻於王。此金液還丹旣濟之想也。龍虎引車於其火之中﹐上衝三關﹐三關各有衛焉。先之以龍虎突之﹔次之以大火攻之﹔及其闢也﹐以至崑崙底於天池而止焉。或三鶴衝於三天﹐或二蝶入於三宮﹐或五云之表﹐承絳服之子過於天門﹐或金輿﹑玉轄載王者而超三界。此肘後飛金晶大河車之想也。朱衣使者﹐乘傳循行於九州之野﹐始自冀入一充﹐自一兌入靑﹐自靑入徐﹐自徐入揚﹐自揚入荊﹐自刑入梁﹐自梁入雍﹐自雍復還於冀﹐東西南北畢矣﹐而止於豫﹐然後循行焉。所召者﹐金玉也﹔所通者﹐壅滯也。一使傳命﹐九州和通﹐周而復始﹐運行不已。或遊於五嶽﹐始於常山焉﹔或航於五湖﹐始於北沼焉﹔或天符勃五帝﹐或五命召五侯。此還丹之想也。及夫珠玉委於地﹐或雨露於物﹐或潮汐於川川之潮也﹐或陽生發萬彙﹐或火發憔天地﹐或煙霞沖宇宙。此煉形之想也。鶴去所棲﹐龍去所蟠﹐五帝朝矣朝天也﹐五雲起矣﹐駟鳳而騰寥空矣﹐寐而遊天衢矣﹐天花墮矣﹐天樂奏矣﹐金光爍於宮矣。此朝元之想也。朝元之後方日內觀。

呂子曰﹕內觀﹐何如哉﹖子鍾離子曰﹕內觀者﹐陰陽變易之法也﹐無時日也﹐無法則也﹐居於靜室﹐夙夜端坐﹐辧陽之神﹐逐陰之鬼。此達摩之九年﹑竺乾之六載爲此道也﹐不其難哉﹗始也自上而下﹐紫河之車運而入於天宮。天宮者﹐紛華之地也。修眞之士習枯槁﹐而安淡泊及至﹐是則樂焉﹐而不知自吾身者也。於是﹐其形畱而不能蛻矣﹐況夫三尸﹑七魄﹑九虫﹑六賊者﹐八死則安肆矣﹐人安則無所止矣。故因意生像﹐因像生境﹐使修眞之士﹐蕩而入於邪﹐尢可大懼者也。

呂子曰﹕內觀以聚陽神﹐煉神以超內院﹐上踴而出天門﹐直超而入聖品﹐其出其入不繆於往來﹐其來其往不升於送迎﹐久視則神與形合﹐升仙則遠遊﹐方壺信乎內觀之力也。然何以得不蕩而入於邪乎﹗子鍾離子曰﹕此無他焉﹐聞道而無苦志﹐故爲物所喪矣。然其魔有十﹐其難有九﹐大藥未成﹐則有寒暑﹐眞气未生﹐則有饑渴﹐故衣食逼迫﹐一難也﹔一家之內﹐必有父兄之長焉﹐吾欲去而學道爲所拘攣焉﹐二難也﹔人因愛而生愛﹐而後有恩焉﹐父母取其恩﹐婦取其愛﹐相爲栓桔焉﹐三難也﹔富與貴﹐人之所欲也﹐欲使棄而趨於寂莫之道﹐四難也﹔方少年可以聞道矣﹐侈而自肆怠於頤生﹐而夭折加焉﹐五難也﹔急於求師﹐而眞者難值焉﹐或以辭取之﹐或以貌取之﹐六難也﹔妄師示以異端﹐持燸火之光﹐不知日月之明﹐眩井蛙之聲﹐不知雷霆之震﹐七難也﹔朝行而夕改焉﹐坐作而立忘焉﹐悅於須臾﹐厭於持久﹐終於懈怠﹐八難也﹔少而求於聲利﹐老而安其私欲﹐身中喪其年﹐年中喪其月﹐月中喪其時﹐九難也。目悅眾華﹐耳耽六樂﹐臭味更進﹐情蕩而气淫﹐六賊魔也﹔雕牆峻宇﹐金璧柴列﹐富魔也﹔車徒之麗﹐羽旎之美﹐懷銀黃﹐曳組綬﹐貴魔也﹔如春之和﹐如日之長﹐疾風甚雨﹐大雷以雹﹐或喜而樂﹐或悲而泣﹐一情魔也﹔家罹其喪﹐室苦於疾﹐殯者在於昨﹐恩愛魔也﹔墮於烹鼎﹐墜於危圾﹐猛鷥所搏﹐百虫所噬﹐大盜所攘﹐患難魔也﹔十地當陽﹐三淸玉皇﹐五嶽八王﹐四神七曜﹐聖賢魔也﹔幹將闆戟﹐森其成伍﹐兵魔也﹔仙嫦玉女﹐各奏其仗﹐女樂魔也﹔美人絃服而豐飾﹐神授而目招﹐女色魔也。魔之撓吾者有三焉﹕一曰見於境﹐見者卦也。二日見於寐﹐三曰見於內觀。於其境也而知之﹐則其志篤矣﹔於其寐也而知之﹐則神不惑﹐意不散矣﹔於其內觀也而知之﹐籍三昧之火以焚吾形﹐魔斯殲矣。於是用紫河之車運其陽神﹐超內院返天宮。

呂子曰﹕法有數乎﹖時有數乎﹖子鍾離子曰﹕法有十二科﹕一曰匹配陰陽﹐二曰聚散水火﹐三曰交合龍虎﹐四曰燒煉至藥﹐五曰肘後飛金晶﹐六曰玉液還丹﹐七曰玉液煉形﹐八曰金液還丹﹐九曰金液煉形﹐十曰朝元煉气﹐十一曰內觀交換﹐十二曰超脫分形。時有三焉﹕年中者﹐法天地陰陽升降之宜﹔月中者﹐法日月精气往來之數﹔日中者﹐八卦八正卦也十千十有二支一百刻六千分。夫行其法也﹐一日之復始﹐則淫邪去而外行修矣﹔次而金晶充而心境除矣﹔次而心經一湧﹐口有甘液矣﹔次而陰陽擊搏於腹﹐其殷如雷矣﹔次而魂魄不寧﹐寐而多悸﹔次而六府四支或有微疾﹐不藥石而愈﹔次而丹田夜暖﹐其形秀淸﹐目有神光﹐寐而物不能侵﹐若抱嬰兒以歸﹔次而金關玉鎖﹐其鐳固矣﹐寐而不漏﹔次而雷嗚關節通﹐漯然汗出﹔次而玉液烹漱﹐以成凝酥﹔次而靈液成膏﹐腥腐斯遠矣﹔次而其骨輕而變神室矣﹐其行鴃矣﹔次而境不能移﹐嗜欲絕矣﹔次而眞气入物﹐可以已疾矣﹔次而內觀明朗矣﹔次而瞳子炯炯﹐童首更髮﹐返壯色矣﹔次而气充而不餒﹐壽無量矣﹔次而膚革光澤﹐其神秀麗﹐聖丹生而靈液芬然﹔次而鑑洞秋毫矣﹔次而其涕﹑汨﹑涎﹑汗除﹐而黑子痍痕滅矣﹔次而胎全气盈而辟穀矣﹔次而內志合於太虛﹐七情盡而九虫三尸亡矣﹔次而魂魄不遊而無夢矣﹔次而陽精成而神府固﹐寒暑不能暴矣﹔次而出乎生死﹐坐忘內觀﹐以遊華胥矣﹔次而功行具而授錄﹐三淸能知未來矣﹔次而胎仙見矣﹔次而純陽可以涸外汞矣﹔次而胎仙飛而祥光生矣﹔次而靜則樂奏矣﹔次而腥躁富貴矣﹔次而儀觀變而神祇役矣﹔次而外觀紫霞盈目﹐金光四周矣﹔次而火龍飛﹑玄鶴舉而骨化矣﹔次而彩雲卿藹﹐玉女下授紫詔矣。

此道之成也。

呂子於是心悅誠服而進曰﹕知妙理矣。而未得行之﹐持之之法終於無功﹐與不知者同﹐其何以教之﹖子鍾離子於是擇吉日授以靈寶畢法焉。

道樞卷之四十二

至遊子曾徒集

靈寶篇

正陽剖微﹐純陽互通﹔集厥大成﹐眾妙之宗。

子鍾離子旣已道授呂子﹐復曰﹕吾嘗勝於終南之山而得金誥﹑玉錄與眞源之義﹐此至道之要也。今將語汝。呂子曰﹕惟。

子鍾離子於是言曰﹕天得乾道﹐而積气以覆於下﹔地得坤道﹐託質以載於上﹐相去八萬四千里﹐气質不能相交。故天以乾索於坤﹐三索旣終﹐而還於地中﹐其陽負陰而上升﹔地以坤索於乾﹐三索旣終﹐而還於天中﹐其陰抱陽而下降。一升一降運行於道﹐天地所以長久者也。夫天地之間﹐親乎上者爲陽﹐自上而下﹐四萬有二千里﹐名曰陽位﹔親乎下者爲陰﹐自下而上﹐四萬有二千里﹐名曰陰位。故一歲之始﹐冬至地中陽升﹐凡旬有五日﹐上升七千里。三气者﹐一節也。其數四旬有五日而陽升也﹐共二萬有一千里。二節者﹐一時也。其數九旬而陽升也﹐共四萬二千里﹐至於天地之中﹐陽合於陰位矣﹔於時陰之中﹐其陽半焉﹐其气變寒爲溫﹐春之分也。過此則陽升而入於陽位﹐於是始得乎地之气而升焉﹐亦四旬有五日﹐是爲立夏﹐立夏之後四旬有五日﹐是爲夏至﹐陽之升者通乎前﹐蓋八萬有四千里﹐至於天矣﹐於是陽中有陽焉。其气變溫爲熱﹐積陽生陰﹐於是一陰生於二陽之中﹐其始於夏至者也﹐於是天中之陰降焉。一气者﹐旬有五日﹐降乎七千里﹔二气者﹐四旬有五日﹐陰之降﹐蓋二萬有一千里﹐九旬則陰之降﹐共四萬有二千里﹐至於天地之中﹐陰合於陽位矣﹔於時陽之中其陰半焉﹐其气變熱爲凍﹐秋之分也。過此則陰降而入乎陰位﹐於是始得乎天气而降焉﹐亦四旬有五日﹐是爲立冬。立冬之後四旬有五日﹐是爲冬至。冬至而陰降通乎前﹐蓋八萬有四千里﹐以至於地矣﹐斯陰之中有陰焉。其气變涼爲寒﹐積陰生陽﹐一陽生於二陰之中。自冬至之後﹐一陽復升﹐周而復始﹐故冬至者﹐陽生上升而還於天﹐其陰降至於地﹐此一陽來者也。夏至者﹐陰生下降而還於地﹐其陽升至於天﹐此一陰來者也。自夏至陽升於上﹐過春之分而入乎陰﹐以離乎陽位﹐此二分者也。自冬至陽升﹐由上而下﹐非無陰降也﹐所降之陰﹐乃陽中之餘陰﹐止於陽位消散而已。𨿽降而得位﹐值陽之升則其气絕矣。然則﹐夏至陰降﹐由下而上﹐亦非無陽升也﹐所升之陽﹐乃陰中之餘陽﹔止於陰位消散而已。𨿽升而得位﹐值陰之降﹐則其气絕矣。以是觀之陰也﹑陽也﹐其升降﹑上下不出乎八萬四千里﹐而日則三百有六十也。夫能卽溫凍寒熱之四气﹐斯識陰陽矣。卽陽升陰降之八節﹐斯知天地矣。

天地者﹐物中之大者也﹔人者﹐物中之靈者也﹐故人可以配天地焉。心﹐天也﹔腎﹐地也。肝﹐陽位也﹔肺﹐陰位也。心腎相去八寸有四分﹐猶天地覆載之問也。气亦陽也﹐液亦陰也。子午者﹐二至也﹔卯酉者﹐二分也。一日者﹐一年也。吾以一日而用八卦﹐斯得八節之數矣。子之時﹐腎之气生﹔卯之時﹐其气至於肝。肝﹐陽也﹐故其气盛﹐於是陽升而入於陽位﹐春分之比也。午之時﹐气至於心﹐積气生液﹐斯蓋夏至陽升於天﹐而陰生者也。心之液旣生﹐至酉之時﹐其液至於肺。肺﹐陰也﹐故其液盛﹐於是陰降而入於陰位﹐秋分之比也。子之時﹐液至於腎﹐積液生气﹐斯蓋冬至陰降於地﹐而陽生者也。日用如循環焉﹐其能無虧﹐可以延年矣。天地於道一也﹐得其一者﹐其惟人乎﹖然其胎全﹐气足之後﹐六欲七情﹐以損元陽﹐而失眞气﹐顧有自然相生之气液﹐不能同天地之升降焉。吾嘗以法致而彊奪之而後可也。夫一呼元气出﹐一吸元气入﹐入而不能畱﹐隨呼而復出﹐則吾之元气反爲天地所奪矣﹐是以气散不能生液矣﹐液少不能生气矣。當其气盛之時﹐日用震卦而於气也﹐多入少出﹐彊畱在其腹﹐於斯之時﹐自下而升者不出也﹐自外而入者暫上也。二气相合﹐積而生五藏之液﹐積液還元﹐則气之生滋多矣。此達摩胎息小成者也。道之要者﹐其欲求陽公長子而取眞一﹐是亦多入少出者焉。陽公長子﹐何謂也﹖乾索於坤﹐元气升而上者也。震﹐長子也。是爲卯之時﹐气自腎生﹐液自心降﹐相爭乎上下﹐故閉气則液分﹐兩停過時﹐於是乎得眞一矣。眞一者﹐眞水也。此何道也﹖積气生液﹐積液生气﹐气中之液﹐隨液而降﹐液中之气﹐隨气而升﹐气液相生者也。行之一年奪功﹐以一並三百日爲期﹐十日功斯見矣。善食而無疾﹐首淸而目明﹐心胖而腹虛﹐其中殷乎風雷之聲﹐是非其效歟﹗若夫靜息絕念﹐終日默坐﹐止於定中而出陰神﹐非爲仙之道也。

呂子曰﹕此其陽胎而陰息配合陰陽者乎﹗水火何以聚散焉﹖

子鍾離子曰﹕大道之中生天地者也﹐天地之中生陰陽者也。故天地有上下﹐陰陽有終始。吾因其俯仰﹐察其度數﹐大道亦可知焉。是以卽天地之上下﹐而知道之高卑矣﹔卽陰陽之終始﹐而知道之先後矣。天地不離於數﹐其終乎一歲者也﹔陰陽不失其宜﹐其分乎八節者也。冬至陰﹐太極而一陽生﹐至春之分﹐陰之中其陽半焉﹐過此純乎陽矣﹔夏至陽﹐太極而一陰生﹐至秋之分﹐陽之中其陰半焉﹐過此純乎陰矣。欲識大道之體﹐其必法天地﹐審陰陽乎﹗冬至陽生而升﹐至於立春則升於陰位﹐二萬一千里﹐陽難勝於陰也﹔夏至陰生而降﹐至於立冬﹐陰降於下﹐其去天六萬三千里﹐去地二萬一千里﹐是陰得位﹐而陽欲絕也。故一歲之中﹐立春者﹐其在日用則丑之末﹑寅之初﹐艮之卦也。其時腎之气生﹐而未至於肝﹐處乎陰位之中。是气也在於液中﹐弱而難升也。一歲之中﹐立冬者﹐其在日用則戌之末﹑亥之初﹐乾之卦也。其時心之液下入﹐將欲還元復歸於腎﹐陰盛陽絕之時者也。其气少﹐其液多﹐人之所以多疾疢而夭關者﹐陰陽繆而不升降﹐气液枯而不相生。嗟夫﹗气盡神散﹐斯死矣。立春陽升﹐自下而可以上﹐則不日而陰之中其陽半矣﹔立冬陰降﹐自上而可以下﹐則不日而陽之中其陰半矣。惟人當艮之時﹐其气微而不知養气之端﹔乾之時﹐其气散而不知聚气之理。顧以六欲七情損其元陽﹐使眞气不彊﹐失其眞气﹐使眞液不生﹐不亦可哀哉﹗方艮之時也﹐吾以養其元气﹐手足互伸縮焉﹐使四體之气俱生﹐則內以保其元气﹐上以朝其心府﹐於是咽其津者一二焉﹐上摩其面者三﹑二十焉﹐久則膚澤光腴矣。此之謂散火煉形之小者也。方乾之時也﹐吾以聚其元气﹐靜坐咽气而擂外腎焉。咽气者﹐何謂也﹖納心火於下者也。擂外腎者﹐何謂也﹖收膀胱之气於內者也。腎气合矣﹐於是三火聚而爲一﹐以補下田。無液者气聚﹐斯生液矣﹔有液者液煉﹐斯生气矣﹐此之謂聚火太一含眞气者也。此何道也﹖心之气宜乎納者也﹐膀胱之气宜乎收者也。使之不散以接乎坎﹐斯乃气海之中﹐始生之气也。以秋冬爲首﹐見其效則止焉。行之一年奪功﹐以一並三百日爲期﹐十日功斯見矣。肌革充澤﹐下田沖和﹐精神爽淸﹐是非其效歟﹗

呂子曰﹕交合龍虎者有道乎﹖

子鍾離子曰﹕道原初判而有太始﹐太始而有太無﹐太無而有太虛﹐太虛而有太空﹐太空而有太質。太質者﹐天地也。其气淸濁﹐其質如卵﹐其色玄黃﹐乃太空之一物爾。冬至則地中陽升﹐夏至則至於天﹐其陽太極而陰生。陰生者﹐以陽自陰中來﹐而起於地﹐恍恍惚惚﹐气中有水而無形﹐故夏至則積气生水矣。夏至則天中陰降﹐冬至則至於地﹐其陰太極而陽生。陽生者﹐以陰自陽中來﹐而出於天﹐杳杳冥冥﹐水中有气而無形﹐故冬至積水生气矣。

子之時﹐坎之卦也﹐腎之气於是生焉﹔午之時﹐離之卦也﹐心之液於是焉。方其腎之气生於坎﹐其離也﹐則至於心﹐接乎心气﹐與心之火相合﹐於是太極而生液。所以然者﹐以气自腎來﹐气中有眞水而無形﹐其猶積陽生陰者類也﹗心之液生乎離﹐其及坎也﹐則至於腎﹐接乎腎水﹐與之相合﹐於是太極極而生气。所以然者﹐以液自心來﹐液中有眞气而無形﹐其猶積陰生陽者類耶﹗吾以是知所生之陽﹐陽中藏水﹐所生之陰﹐陰中藏气﹐吾與天地之陰陽同也。故曰腎生气﹐其中有眞水者﹐虎也﹔心生液﹐其中有眞气者﹐龍也。夫天如覆盆﹐陽猶能升焉﹔地如盤石﹐陰猶能入焉。而人不能者﹐有以損其元陽﹐失其眞气者矣。

夫離也者﹐在人則心也﹐在外則午之時也﹔眞陽也者﹐在人則元陽也﹐在外則太陽也。故當離之時﹐腎气旣至於心﹐心與腎交﹐宜入靜宇﹐疊掌蟠膝﹐升身正坐﹐神室內定﹐鼻之息少入遲出﹐綿綿若存﹐滿口含津﹐勿吐勿咽﹐自然腎气與心气相合﹐太極而生液矣。是以眞液與眞水相合﹐則眞气戀液﹐眞水戀气。夫气液者﹐本非相合者也﹐惟其液之中有眞气﹐气之中有眞水﹐互交合焉。於是相戀而下﹐其名曰交合龍虎。

若夫火之候不差﹐而知地添之宜﹐則三百日眞胎就而大藥成﹐斯乃超脫之本也。此何道也﹖夫元气﹐眞水也﹐不可以泄而失於外者也。气散則不能生液﹐液少則無眞气﹐气水不交則不能成大藥焉。故知腎中眞一之水﹐心中正陽之液﹐二者交焉﹐在人生人﹐在身生神﹐其名曰內丹。數盈乎三十旬﹐可以長生矣。凡年之中用月者﹐其以冬至爲始乎﹗日之中用時者﹐其以離卦爲期乎﹗夫以冬至爲始﹐三百日胎仙全矣。其形彈丸﹐其色朱橘﹐永鎭下田而不死矣。若夫老而學道﹐根源不固﹐然以十年之損﹐一年補之﹐可以益壽矣﹐是謂采補還丹。蓋此道也﹐補之數足則口生甘津﹐心境自除﹐情欲不動﹐百骸休安﹐目爛如電﹐神光現於暗室﹐是非其效歟﹗

呂子曰﹕周天火候何如哉﹖

子鍾離子曰﹕寒熱溫凍﹐形中有气者也﹔雲霧雨露﹐气中有象者也。地之气上騰﹐斯升而爲云﹐散而爲雨矣﹔天之气下降﹐斯散而爲霧﹐凝而爲露矣。積陰過﹐則其露爲霜﹐其雨爲雪﹔積陽過﹐則其霧爲煙﹐其云爲霞。陰之中伏陽﹐陽不能升﹐斯擊搏而生雷霆矣﹔陽之中伏陰﹐陰不能散﹐斯堅固而生雹霰矣。故陽光散而爲雷﹐陰气蕩而變風﹐陰陽不合﹐柑對而生電﹐陰陽不正﹐亂交而成虹蛻。惟眞陽也﹐積而成神﹐麗於天者﹐其大日月也﹔眞陰也﹐積而成形﹐壯於地者﹐其貴金玉也。日月也者﹐眞陽而得乎眞陰﹐以相成矣﹔金玉也者﹐眞陰而得乎眞陽﹐以相生矣。故吾心液中之眞气﹐猶眞陽也﹔腎气中之眞水者﹐猶眞陰也。眞水不得﹐眞气不生﹔眞气不得﹐眞水不成。二者旣於離之時﹐和合於心之上﹑肺之下﹐如子母之相戀﹐夫婦之相愛也。自離至於兌﹐兌者陰盛陽弱之時﹐猶日月之下弦﹐金玉之在璞也。

夫日月自晦至朔﹐數足而明生焉﹔金玉自陽生陰﹐气足而寶成焉。故寶者﹐以气足而進之以陽﹔明者﹐以數足而受之於魂﹐其猶吾之離之時﹐積气而生液﹐液還下元。若不進之以气﹐則爲月之下弦不受魂﹐金玉之在璞不發陽也。是以於乾之時﹐進火有數﹐煉陽無衰﹐能加火之數﹐則陽長生矣。離之時﹐龍虎旣合﹐斯采藥之時也。至於乾則气液將欲還元﹐而生於膀胱之上﹑脾胃之下﹐腎之前﹑臍之後﹐小腸之右﹑大腸之左﹐於斯之時﹐脾气彊而肺气盛﹐腎气絕而肝气弱。

夫眞气本以气相合而來者也﹐旣以陽气弱而眞气無所戀﹐徒於離之時采合而已。然眞气無所戀且將散矣。必於眞气欲絕之時﹐當坤之卦元﹐入靜宇正坐﹐神室內定﹐鼻之息綿綿﹐微脇其腹﹐於是臍也﹐腎也熱或甚焉﹐則微放輕勒﹔如其未也﹐則緊勒漸放焉﹐至其熱也則任意放勒焉﹐以滿乾之卦﹐其名曰勒陽關。如是則煉乎內丹﹐使眞气不上行以同眞水﹐而脾之液爲之和合焉。隨其呼吸﹐而運輸於命府黃庭之中﹐故能气液變爲精﹐精變爲珠﹐珠變爲汞﹐汞變爲砂﹐砂變爲金。此內丹之成也。吾所謂老而學道﹐十損而一補之﹐其可忽於玆乎﹗

采藥於離之時﹐至乾之時以煉之﹐春冬多采少煉﹐乾一而離二倍用功也﹔秋夏少采多煉﹐離一而乾二倍用功也。百日而藥力全矣﹐二百日而聖胎堅矣﹐三百日眞气具而胎仙全矣。藥力旣全而後進火加數﹐是爲火之候﹐故聖胎堅矣﹐則加火候﹐以至於小周天﹔胎全气生矣﹐則加火候﹐以至於周天。然當絕邊幽居﹐心在內觀﹐使內境不出﹐外境不入﹐猶龍之養珠焉。𨿽寤寐終食之問﹐語默如嬰兒﹐舉止如處女﹐猶恐有損焉﹐有失焉﹐不可斯須而離於道也。

子鍾離子曰﹕此非所謂其至也﹐蓋特小成者爾。

吾有金晶﹑玉液﹑金液之方焉。一歲者以月言之﹐六律六呂以六起數﹐數盡乎六位﹐六六是爲三十有六日﹐陰之成數也。以日言之﹐五日一候﹐七十有二候﹐八九之數也﹐以九起數﹐數盡乎六位﹐六九是爲五十有四日﹐陽之成數也。一六﹑一九合而爲十五。十五气之數二十有四﹐是爲八節﹐於是見陰陽升降之理。一六﹑一九以四爲用﹐故陽數二百有十六﹐陰數一百四十有四﹐凡三百有六十﹐是爲周天者也。陰陽升降在乎天地之內﹐猶吾之心腎气液交合者也﹔日月運轉在乎天地之外﹐此吾之肘後飛金晶者也。故肺肝陰陽﹐如日月往來焉﹔進火加損﹐如日月交合焉﹔陰陽升降﹐如日月運轉焉。歲之夏至﹐月之旬有六日﹐在於人也﹐其猶午之時歟﹗歲之冬至﹐月之旦﹐在於人也﹐其猶子之時歟﹗

吾推天地陰陽﹑日月魂魄﹐尙有交合運轉之序﹐則吾之心腎气液﹐肝肺魂魄﹐日用𨿽有節矣﹐年之用其無加損乎﹗坎之時﹐陽生於艮﹐而腎气交於肝前﹔其未交也﹐披衣正坐﹐存乎下腹﹐斯須升身焉﹐前出其胸﹐微偃首於後﹐後閉其夾脊雙關﹐以肘前後微扇一二﹐然後伸腰﹐自其尾閭﹐其炎如火﹐由腰下擁在乎夾脊之下﹐雙關勿開﹐熱盛气壯漸開夾脊﹐使气過關﹐則乃仰面緊偃腦後﹐以閉上關﹐熱極气壯﹐漸放入頂﹐以補泥丸。此其長生之基歟﹗於是用還丹之法﹐復出胸伸腰以閉夾脊﹐存而升之﹐火或不起於腰﹐則靜坐內觀﹐用其法再作焉﹐以起其火。自醜而行﹐終寅而止﹐其名曰肘後飛金晶。蓋使腎之气以生肝之气也。

夾脊之骨﹐其節二十有四﹐自下而上三節﹐內腎相對﹐是爲天柱。天柱之上﹐是爲玉京。玉京之下﹐內腎相對﹐尾閭之上十有八節﹐其中是爲雙關﹐上九下九﹐百日可以通而入於泥丸矣。行之之要﹐則始於艮﹐以飛金晶至巽而成者﹐此離之卦﹐其采藥者也﹔乾之卦﹐其進火勒陽關者也。始乎冬至﹐行之百日﹐而金晶入於腦﹐三關一撞﹐直入上宮泥丸。自艮而始﹐至震而止﹐其采藥於離也。更無腎气相合焉﹐惟肝气自生心气﹐皆純陽者也。則二八之陰消矣﹐其气薰蒸於肺﹐而得黍米之大﹐而入於黃庭﹐此其內丹之材歟﹗百日無差﹐藥力全矣。故采藥於離﹐用法依時﹐內觀益詳於乾﹐進火以勒陽關。自兌而始﹐至乾而止﹐百日而飛金晶矣。自艮而坐﹐至巽而止﹐離之采藥法仍其舊﹐三百日無差﹐聖胎堅矣。勒陽關者﹐自坤而坐﹐至乾而止﹐百日則泥丸實而還童矣。是法也﹐五行顚倒﹐三田反覆之義焉。先之以配合陰陽﹐使气掖相生﹔次之以聚散水火﹐使根源堅固﹐气行而掖止﹔次之以交合龍虎﹐使采補還丹﹐吾所謂小成者也。年之中擇月焉﹐冬至之月於申擇日焉﹐甲子之日於中擇時焉﹐艮也﹑離也﹑乾也爲之始焉。自艮至巽﹐自乾起坤﹐三百日之數足﹐是爲中成者也。夫行斯道﹐必於淸靜之區﹐目不見可欲﹐耳不聞囂聲﹐鼻不入臭穢﹐口不爽五味﹐六欲七情不動於心﹐惴惴焉寤寐如恐失之﹐斯可也。行功不勤﹐則不得於仙﹐賒死而已爾。

斯何道也﹖三元之用事者也。飛金晶者﹐則自下田而返上田歟﹗采藥者﹐則自下田而返中田歟﹗勒陽關進火者﹐則自中田而返下田歟﹗始其效也﹐寐而多悸﹐四支六府示有微疾﹐不藥而愈。瞑目入晦有光﹐如蓋金關玉鑰﹐其封全堅﹐以絕乎泄精﹐雷嗚一鼓﹐關節气通﹐神彩淸而丹田和﹐心境自除。其寐也﹐若抱嬰兒以歸﹐若騰飛以遊﹐八邪不能幹矣。三百日胎仙全﹐而玉液煉形可以行矣。

陽之升也﹐何以太極而生陰乎﹖陰不足而腸有餘﹐故積陽而生神焉。陰之降也﹐何以太極而生陽乎﹖陽不足而陰有餘﹐故積陰而生形焉。神者﹐吾所謂日月也﹔形者﹐吾所謂金玉也。金玉之質﹐產乎積陰﹐而中蓄眞陽之气﹐復感乎日月﹐使眞陰眞陽下射而生成其寶焉﹐是宜可珍也哉﹗

彼積陰成形而抱陽﹐猶吾積藥爲眞胞眞气﹐以成胎仙者也。彼气沖於天﹐則隨陽升而起﹐入於地﹐則隨陰降而還﹐旣隨陰陽升降﹐自有東西四時可以別焉。猶吾金掖以還丹田﹐玉液以煉形質﹐四時加損﹐一日改移者也。夫吾三百日之後﹐眞气旣全﹐則可以還丹煉形矣。故用艮之卦﹐飛金晶終巽而止爾。離之采藥﹐坤之陽關﹐皆於是止而不爲。惟用兌之卦﹐勒陽關焉﹐至乾而止。

夫旣不爲離之采藥﹐而爲還丹者﹐是咽法也。其法以舌攪上下愕二頰之間﹐先咽惡濁之津﹐次退舌杪以離玉池﹐其津生也﹐不漱而咽。春之月﹐肝之气盛﹐脾之气弱﹐則日用乎離﹔夏之月﹐心之气盛﹐肺之气弱﹐則日用乎巽﹔秋之月﹐肺之气盛﹐肝之气弱﹐則日用乎艮﹐以飛金晶﹐咽亦可也﹔冬之月﹐腎之气盛﹐心之气弱﹐則日用乎震﹔四時之季﹐脾之气盛﹐腎之气弱。腎者﹐人之根本也。凡季月之後﹐旬有八日則用乎兌﹐其春之離﹐夏之巽﹐冬之震﹐則於其時兼用之﹐惟秋也專用乎兌而已。斯何道也﹖知五行之根蒂﹐所以生克者歟﹗

其爲咽之法﹐而牙齒玉池之間﹐津不生焉則何如﹖日吾惟以舌攪滿上下﹐而用玉池雙收二頰﹐以虛咽气﹐气之中斯有水矣。咽之數始乎三十有六﹐其次四十有九﹐其次八十有一﹐其次一百八十有一﹐俟有功以爲度焉。此所謂玉液者也。行之一年﹐灌漑丹田﹐沐浴胎仙﹐而眞气滋盛矣。夫若不行乎此﹐則三百日內丹旣成﹐眞气自生﹐於是用艮以飛金晶﹐一撞三關﹐直入泥丸。其气方起也﹐以手塞耳﹐何也﹖耳者﹐腎之門也﹐懼泄腎之气於外也。

當行此法﹐自頂中前下金水﹐勢如建錕﹐注於黃庭﹐其變爲金丹。故行金液之方﹐必入靜宇﹐疊掌蟠膝﹐端坐絕念﹐忘情內觀﹐審乎艮之金晶飛入於頂﹐則微昂首項﹐使腦之後其炎如火﹐頻府仰其首向乎前﹐抑首曲於咽喉﹐退舌杪近乎後﹐以拄上愕。於是上淸靈芝之水﹐其味甘﹐其气芳﹐或漱或咽﹐下還黃庭。此所謂金液者也。歲之中行之﹐蓋無時焉。惟金晶之飛也﹐一飛一咽﹐至震而止﹐及已入腦矣﹐則順節序而行﹐艮以始之﹐巽以終之。日之將入而勒陽關﹐則兌以始之﹐乾以終之。其行之也﹐必絕邊淸心﹐而後斯有功焉。是道也﹐必金晶飛矣﹐藥旣采矣﹐陽關勒矣﹐內丹成矣﹐三百日乃成。而後行焉。不然﹐惟以還丹滌蕩華池﹐則大藥散而無益也。其效也﹐其體澤﹐其神秀﹐其瞳黑﹐其髮鉗﹐其顏童﹐气內足而不餒﹐塵骨更矣﹐神室變矣﹐步軼奔駟﹐津爲凝酥﹐寒暑不能暴矣。如防乎陽之太極﹐則以玉液漑灌沐浴焉﹐則內丹潤矣。三百日之後行乎金液者﹐旣濟之法也。起火以迎眞水﹐上水下火﹐一升一沈﹐以陽煉陰﹐將變乎純陽﹐其功至也﹐可以飛騰遊方之外者也。其功則百日斯效矣﹐一年斯成矣。

何謂金玉之液歟﹖積陽成神﹐神中有形﹐一生於日﹐二生於月者也﹔積陰成形﹐形中有神﹐一生於金﹐二生於玉者也。日行九﹐月行六﹐隨陰陽而生沒焉﹐金玉亦隨陰陽者也。春夏而升﹐秋冬而降焉。腎之气﹐月也﹐冥液則金也﹔心之气﹐日矣﹐其液則玉也。玉液也者﹐本乎腎之气﹐上升而至於心﹐以合心之气。二气相交﹐而過乎重樓﹐緘口不出﹐則津盈於玉池﹐咽之斯爲玉液矣。吾以舌攪滿上下之愕﹐閉玉池而雙收二腴﹐虛咽其气。此還丹之方也。

夫气之中有眞水焉﹐气聚則水聚﹐母行則子從者也。玉液旣云還丹矣﹐何以煉形乎﹖液者﹐自腎而來﹐以生於心﹐猶土生石﹐石生玉者也。金液者﹐腎之气與心之气合而上升﹐黑蒸於肺。肺者﹐華蓋也﹐下罩二气﹐卽日而取其液。其液在於下田﹐自尾閭而升﹐是爲飛金晶以補泥丸者焉。泥丸補之之數旣足﹐則自上而下復降於下丹田﹐是爲金液還丹者焉。其還於下田也而復升焉﹐周於四支﹐是爲金液煉形焉﹐亦猶金生於土者也。

吾金晶之飛能通三關入九天﹐何謂也﹖尾閭﹐其下關者也﹔夾脊﹐其中關者也﹔腦後﹐其上關者也。頂者﹐九天也。方玉液還丹之後居於靜宇密捨﹐風不薄也﹐日不及也。潛祝三淸曰﹕欲以行道演化﹐當先煉形於陰陽之外﹐已乃燎香咽之﹐於是以震之時爲始﹐暝目閉心﹐升身正坐﹐鼻之息綿綿少入遲出﹐內觀益詳﹐內境不出﹐外境不入﹐滿口含津﹐勿吐勿咽﹐气盈四支﹐爲之制禦﹐勿令散失意倦﹐漸止復升﹐至離之時﹐其气旣交﹐於是气美而不可名矣。是爲玉液煉形者焉﹐蓋可以畱形居世而已。夫能棄絕外事﹐志在於仙﹐則當以肘後飛金晶才起補足之後﹐仍前之法﹐使金液還丹自頂至腎焉﹐自震而行﹐至離而止。金液玉液﹐其法同而所以異者﹐其在內觀乎﹐非特此也﹗還丹煉形﹐相並而行﹐豈玉液比哉﹖其要在乎陽純而陰盡。凡春冬再起一咽﹐何以謂之起歟﹖前之所云升身者也。秋冬則五起一咽焉。其咽也﹐秋夏其數五十﹐春冬其數百餘者﹐用兌以勤陽關﹐至乾爲期﹐其法如前焉。

若夫金液之煉形﹐蘇後升前偃後升﹐飛金晶也﹔前偃﹐金液還丹也。金晶過頂﹐下還丹田﹐與煉形之气相接﹐不可亟咽焉﹐俟夫气極於四支﹐意舒而神暢﹐咽燥而心衝﹐於是微咽焉﹐與气相敵﹐是爲旣濟者也。行此者﹐自艮至離﹐升而咽之﹐其亦可也。然則﹐形果何以煉乎﹖飛金晶以起火而入於頂﹐前升後舉﹐其名曰焚身。於火之中﹐復行還丹﹐而四時加損焉﹐然後復拘於歲月哉﹗吾日之中蓋有乾坤焉﹐午之前焚乎乾﹐午之後焚乎坤。以人言之﹐其腹爲坤﹐其背爲乾﹐斯肘後飛金晶者也。方其焚乎坤﹐則始乎兌﹐以勒陽關﹐至乾而止﹐斯不可須臾廢也。冬春三日或五日而行旣濟之法﹐以防太極於起火之中咽焉﹐如是則金丹不煉矣。吾之焚身﹐不止煉形而成气也﹐其足以逐陰鬼而養神矣﹐下三彭而死九虫也。夫自是可與論朝元煉气成神之方也歟﹗

煉形之效﹐何如哉﹖曰﹕其志淸高﹐合於太虛﹐魂魄不遊﹐夢寐絕矣。陽精旣成﹐神府固矣。火不能爍﹐水不能濡﹐眞气黑出於神門。故眉有白毫﹐其气純陽可以涸汞﹐呼吸可以已疾﹐災祥可以前知﹐此非其效歟﹗𨿽然﹐詛若朝元之妙哉﹗

一﹑三﹑五﹑七﹑九者﹐道之分而爲數也﹔金﹑木﹑水﹑火﹑土者﹐道之變而有象也。不分則無數﹐無數者﹐道之原也﹔不變則無象﹐無象者﹐道之本也。天地之象﹐吾知其气與水也﹔天地之數﹐吾知其遠與邇也。然則﹐道亦豈遠乎哉﹖天地有五帝者﹐猶吾之五藏也。靑帝其德木﹐其幹甲乙﹐甲爲陽﹐乙爲陰﹐猶吾肝之气液也。赤帝其德火﹐其幹丙丁﹐丙爲陽﹐丁爲陰﹐猶吾心之气液也。白帝其德金﹐其幹庚辛﹐庚爲陽﹐辛爲陰﹐猶吾肺之气液也。黑帝其德水﹐其幹壬癸﹐壬爲陽﹐癸爲陰﹐猶吾腎之气液也。黃帝其德土﹐其幹戊己﹐戊爲陽﹐己爲陰﹐猶吾脾之气液也。春之月﹐肝之气盛﹐蓋父母之眞气隨天之運度﹐而在於肝。若木之日﹐其幹甲乙﹐則救土於辰戌丑未之時﹐起火以煉脾之气﹐餘日直乎兌﹐則損金以耗肺之气﹐是時不可下功也。坎之時起火以煉腎之气﹐震之時入於室﹐多入少出﹐止息爲上﹐久閉次之﹐以千息爲度。內觀一意在於肝﹐冥心瞑目﹐靑色自見﹐徐升其身﹐以入泥丸﹐自寅至於辰﹐以終乎震﹐鼻之息其出甚微習焉﹐則息止矣﹐不可以求亟成焉。夏之月﹐心之气盛﹐蓋父母之眞气隨天之運度﹐而在於心。若火之日﹐其幹丙丁﹐則救金於兌之時﹐起火以煉肺之气﹐餘日直乎坎﹐損水以耗腎之气﹐是時不可下功也。震之時起火以煉肝之气﹐離之時入於室﹐止息定息而如前焉。赤气自見﹐徐升其身﹐以入泥丸﹐自巳至於未﹐以終乎離。秋之月﹐肺之气盛﹐蓋以父母眞气﹐隨天之運度﹐而在於肝。若金之日﹐其幹庚辛﹐則救木於震之時﹐起火以煉肝之气﹐餘日直乎離﹐損火以耗心之气﹐是時不可下功也。巽之時起火以煉脾之气﹐兌之時入室﹐止息定息而如前焉。白气自見﹐徐升其身﹐以入泥丸﹐自申至於戌﹐以終乎兌。冬之月﹐腎之气盛﹐蓋以父母眞气﹐隨天之運度﹐而在於腎。若水之日﹐其幹壬癸﹐則救火於離之時﹐起火以煉心之气﹐餘日直乎辰戌丑未之時﹐損土以耗脾之气﹐是時不可下功也。兌之時﹐起火以煉肺之气﹐坎之時入於室﹐止息止定而如前焉。黑气自見﹐徐升其身﹐以入泥丸﹐自亥至於丑﹐以終乎坎。春煉肝千息﹐靑气出矣﹐於其季旬有八日專爲定息﹐終日默坐﹐以養未聚之神﹐而煉其眞气。坎之時﹐起火以煉其腎﹐恐耗其眞也。夏煉心千息﹐赤气出矣。秋煉肺千息﹐白气出矣。冬煉腎千息﹐黑气出矣。各於其季旬有八日專爲定息﹐以至起火﹐悉如初焉。於是黃气成光﹐爛然周身矣。

夫定息者﹐豈在彊畱而固閉也哉﹖要之綿綿若存﹐用之不勤﹐從有入無﹐使之自止﹐斯可也。采藥者﹐何也﹖含津握固﹐以壓心之眞气﹐使不散者也。入室者﹐何也﹖宅乎幽靜﹐囂聲不聞﹐內開小隙﹐微可辧物﹐方其陽神初聚﹐眞气如凝﹐其如嬰兒而未半焉。耳不可有聞也﹐有聞則神气悸而逸矣。

若夫腥躁臭腐之气﹐淫冶之色﹐非止觸眞气也﹐神所厭也。於是稽首三祝焉﹕一曰地仙功行半者﹐二曰天仙傳道行化者﹐三曰神仙除大害﹑立大功而潛邊者。旣已﹐靜坐忘機以勤行焉。是法也﹐須次第睹其效而進焉。徑習乎朝元﹐終不成功﹐其亦出陰魂而爲鬼仙者乎﹗朝元之道﹐豈易言哉﹖千日而治一气﹐一以奪十﹐百日而功至矣﹐五百日而气足矣。自是可以行內觀焉。

聚陽神以入天宮﹐煉之以合大道﹐其效何如哉﹖其軀若騰﹐丹光通骨﹐紫霞盈目矣。一气歸諸心﹐不可爲物之所奪﹔一心運一气﹐不可爲法之所役焉。心源淸徹﹐一照萬破﹐亦不知有物也。气戰剛彊﹐萬感一息﹐亦不知有法也。物物無物﹐還本來之象乎﹗法法無法﹐會自得之眞乎﹗吾之修煉之成﹐則沖和之气凝而不散﹐至虛眞性﹐恬淡無爲﹐神合乎道﹐歸於自然﹐則以無心爲心﹐不知己之有身也﹐其入希夷之域者乎﹗此法也﹐其如存想耶﹗其如禪定耶﹗吾擇福地爲靜宇﹐正坐蟠膝﹐散髮披衣﹐握固存神﹐冥心暝目﹐微升身於前﹐以起火煉气。午之後﹐則微斂身﹐聚火以煉丹﹐通乎晝夜﹐神气淸和而坐﹐不懈於斯時也。有聲勿聽﹐有境勿視﹐則自珍矣。或魔加迫焉﹐亟前以身微斂﹐斂而伸腰﹐後以出胸微偃﹐偃不伸腰。少焉﹐前後火起高升﹐其身勿動﹐是謂焚身之火者也。其火旣起﹐其魔自奔﹐陰邪不入。如是至於再﹐至於三﹐以至夫遽求超脫﹐或陰靈不散﹐出爲鬼神﹐其形不見﹐終無所歸止﹐於投胎奪人之舍﹐而後爲人﹐或出入不熟﹐往來無法﹐一去不返﹐失其故軀﹐神魂不知所之﹐乃桑門之坐化﹐道流之尸解也。故曰﹕旣出而復入﹐入而不出﹐斯形神俱妙﹐與天地齊者矣﹔旣入而復出﹐出而不入﹐斯神遷入聖﹐放乎三島十洲之上者矣。

