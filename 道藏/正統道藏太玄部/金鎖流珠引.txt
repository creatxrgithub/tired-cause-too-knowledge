太玄金鎖流珠引

經名﹕太玄金鎖流珠引。原題李淳風注。約出於唐宋間。詳述正一﹑上淸等派符咒禳災法術。二十九卷。底本出處﹕《正統道藏》太玄部。

目錄

太玄金籙金鎖流珠引序

卷一

三五步綱引

卷二

三步九迹圖

卷三

初受三五法

卷四

五等禮師引訣

卷五

太玄元炁所生三元引

卷六

存使周將軍法圖

存使葛將軍法圖

存使唐將軍法圖

存使七鬥法圖

卷七

說中篇上部轉身存用圖

卷八

說上元三部將軍及三功曹等圖

卷九

上元上部將軍步綱圖

上元中部將軍步綱圖

上元下部將軍步綱圖

卷十

存誦中斗七星名法圖

說存使四鬥法圖

說倚配衣存行法圖

說立配衣存行法圖

說眠配衣存法圖

臥斗法

說坐配衣存法圖

說使柱天力士擊敵凶惡圖

卷十一

說佩諸天隱諱

說佩諸地隱諱

拔宅上升天宮

老君授拔宅內綱訣圖

卷十二

五行六紀所生引上

卷十三

五行六紀所生引中

後聖君告四時五行符

卷十四

五行六紀所生引下

卷十五

五行六紀所生下之下

卷十六

六甲陰功上

卷十七

六甲陰功上之上

卷十八

六甲陰功下

卷十九

六甲陰功下之下

六甲靈書陽功

卷二十

六甲七星步攝爲國戰賊救度災厄符法

卷二十一

二十八宿旁通歷仰視命星明暗扶衰

度厄法

北斗二十八宿醮祭日月時法

卷二十二

醮七星二十八宿法

雜使天關動國安家護身出災度厄救人濟物眾法

言赤章助國伐賊法

發符檄制止三官中凶惡爲祟害人物等法

卷二十三

行符斷邪治病法

出引用符治病護身鎭厭除害卻禍消怪等事。

治救﹑病疾禁止鬼神追捉妖祟出牒等法

卷二十四

伏虎使龍禁蛇法方

考召法師及志道之人等家每年正月一日早朝人未起前自發牒符保護身家令平安無疾疫法

爲一切官人保護身家口發牒住處社廟及宅保一二年合平安法

爲百姓除禍鎭災殃保護身家同前用法

考召法師將家口或自身行往他州界先發貼牒太廟扶迎拜送保護往還法

誅符破廟法

三會日醮祭言訪遷賞吏兵法

卷二十五

表奏請補考召法中靈仙職大遷舉賞三元六甲七星九天二十八宿三十五神官五嶽九州社廟法

州國郡府州地多水火疾病災害不安作符章鎭厭法

國郡府州破山�鬼及妖精鬼作祟亂者遙與收斷禁止法

考召法師身家常自厭鎭口舌法

爲官人及百姓厭鎭口舌法

爲官人百姓斷內外注祟鬼賊妄爲虫蠱殺人不止法

爲官人百姓斷瘟法

發諸色符牒牒遠州收爲祟神鬼邪精法

發牒問遠親故平安請報消息法

爲國克斷妖星惡祥異气欲作災怪法

爲府郡官人斷妖災怪祟亂身家法

爲百姓家斷妖怪祟亂身家法

卷二十六

爲國王帝主拜上大元辰千車五墓卻

死來生令疾病除差平安如願章法

爲諸侯三品五品等大官上大元辰千車五墓卻死來生令疾病除差平安如願章法

爲國除蝗虫災損食人種植香苗五穀使天火消之法

志人爲國及身家修道合用法器等科律法

志人爲國及身家修道用式等給數科儀通濟法

志人爲國及身家修道傳法籙及救人物疾病合用太上前聖老君法印二十四窠法

志人修道恐災及身逃避及助國行水不沒不溺法

卷二十七

志人學道縮地往來之法

入洞天法

功成名遂欲乘龍駕鶴乘風上天入地入水入石法

畫地爲江河或爲眾山法

變壺器盛天地六甲七星府天營出沒隱見法

卷二十八

考召法師說巡遊圖法

考召法師存思說召延壽六星君名圖法

卷二十九

考召法師存思木官起屋救病法

考召法師存思說身巡遊病家圖法

考召法師存思說靑龍白虎朱雀玄武鎭疾圖法

金鎖流珠引﹟1卷之一

中華總眞大仙宰王方平張道陵趙升王長司命李仲甫茅盈許玉斧等系代撰述

中華仙人李淳風注

三五步綱引

夫步綱者﹐是彊身健神壯魄之法也。先從地紀﹐堅勞其身﹐壯健其神﹐神炁自然鎭藏﹐然後通天地﹐感使神靈也。

注﹕此法一能治其身﹐二有餘力﹐救治於人。

用之速於水火。老君授太虛上靈飛晨中央黃老道君﹐以作地紀﹐形七斗。

注﹕斗七星之形也。

從本生命五苦之地出長生。

注﹕五苦者五運之所算也。假令金命人﹐命在巳﹐巳爲長生。死在子﹐墓在丑﹐子丑爲五苦﹐從五苦步出長生﹐故曰出死入生。木命人﹐命在亥﹐亥爲長生﹐死在午﹐墓在未﹐午未爲五苦。水命人﹐命在申﹐申爲長生﹐死在卯﹐墓在辰﹐卯辰爲五苦。火命人﹐命在寅﹐寅爲長生﹐死在酉﹐墓在戌﹐酉戌爲五苦。土命人與水命人同﹐用其五苦﹐命皆取死墓爲五苦﹐取衰病爲八難九厄也。上古眞仙皆教人行此法。

此謂度五苦八難﹐消九厄﹐治百病﹐師前引弟子登也。後聖君引方諸大童君﹑小童君﹐出五苦﹐入長生。訖又從生入王相﹐

注﹕金命人生於巳﹐王在酉。木命人生於亥﹐王在卯。水命人生於申﹐王在子。火命人生於寅﹐王在午。土命與水命同算用之﹐五姓皆不能相克。

以消五行相害之災。又告王﹑張

注﹕王是總眞﹐張是天師。

一眞曰﹕夫人者﹐身從五行始生﹐亦從五行所滅﹐吾知之早矣。況知之晚﹐亦被所刑害也。皆先作禹步﹐躡地紀﹐順倒返三等了﹐誦五行祝消之﹐一年消災矣。

注﹕五行祝在金鎖流珠上卷第一中﹐有五首。先行束向﹐鳴天鼓三十六通﹐勑身如法﹐發鑪﹐出官﹐坐思頭太一府。訖卽立﹐思存出吏兵﹐如圖左右﹐配衣七斗周匝哭配衣出官訖﹐步綱。步綱畢﹐卽誦祝五首﹐破五行相克。畢﹐又步綱五斗。周畢﹐誦十二首咒﹐以克支干等一十二神﹐取長生﹐消五行災。

言一年辟非﹐二年辟兵﹐三年辟鬼﹐四年成地仙﹐千害萬邪眾莫敢幹。自此已往﹐福慶無端﹐致神使靈﹐馭駕飛龍﹐太極賜芝﹐玉帝給童﹐行之二七年﹐爲上淸眞人。

注﹕此說言金鎖上卷先行用﹐後方便修行天綱飛步之法﹐卽得依前行後聖君言。若單行天綱﹐未必便辟非矣。此法應須前行地紀﹐後修行天綱﹐卽可有惡據此法﹐若行天綱﹐不行地紀﹐都無通靈之應。昔上古廣成君教黃帝飛行天鋼﹐試之三十年不通靈。帝再求之﹐方與金鎖流珠金籙第一﹐論地紀修行之事。一年之內﹐用收鬼神﹐無不如意。二年滅蚩尢﹐三年力可以搏虎豹﹐二七年能分形變萬端﹐二十八年上升矣。夫人𨿽天生地養﹐種植皆地爲基﹐向忽求之無地所立根源壇基﹐便作天法﹐如樓臺之無基﹐可自得浮空而立也。

前聖後聖﹑皆親降見﹐引教弟子行事也。

注﹕師引弟子登綱﹐度五苦八難。訖卽合與弟子﹐配著七斗如似衣﹐謂之配衣也。

師與弟子左右配衣。

注﹕男先從左發﹐女先從右發。

第一斗腸明星。

注﹕左手爲�﹐蓋頭左肘爲�﹐左肩爲�﹐心爲�﹐右肩爲�﹐右肘爲�﹐右手爲�是也。

一斗成﹐子生人主之。平倚﹐舉手覆頭上。

注﹕禁始止凶人惡鬼﹐使右手指之﹐隨禁撚訣﹐訣在掌訣中行。

初配衣於身﹐未用便系指。

注﹕閒卽未用﹐急時便卽得連於水火。

第二陰精星。

注﹕右手爲�﹐右肘爲�﹐右肩爲�﹐心爲�﹐左肩爲�﹐肘爲�﹐左手爲�。

二斗成﹐丑亥生人主之。平倚﹐舉右手覆頭上。

注﹕禁蛇虎豹﹑鬼物﹑毒﹑默﹑凶惡鬼神﹐以用�﹐手把�星﹐一一指之﹐如人前但轉手約身用之。

配星著斗之左右﹐以著星。忽急用便獲﹐如閒未卽用之爲上﹐上便到七星用﹐更速驗也。

第三眞人大星。

注﹕左手爲�﹐左肘爲�﹐左肩爲�﹐心爲�﹐右肘爲�﹐右膝爲�﹐右是爲�。

三斗成﹐寅戌生人主之。

注﹕主之﹐或寅成生人行之﹐或寅戌生人求長生﹐或被人謀解之成﹐加彼惡人鬼祟﹑虎狼猛獸﹑山鬼毒神﹑妖怪之人鬼﹐但來於東方寅﹑西方戌地﹐等至來者﹐撚都監訣﹐使第三眞人星�擊之﹐皆自伏死。如若有敵來者﹐左手爲魁蓋頭﹐右手爲魒指之﹐自伏。不伏被北斗飲血﹐不逾旬日而自卒﹐心痛而死。道者愼勿爲之。前二星用之﹐亦與此星同也。

屈右手於前﹐左手覆頭上﹐便用之三﹑五指。

注﹕指之皆言叱言是也。求長生算祿品位﹐行往兵甲利﹐但向日﹐日中時隱爲之﹐彼自敗。

夫眞人不受步躡﹐受配衣於身上﹐用之甚驗﹐但以修長生人夜臥﹐存呼在左

注﹕女在右。

肩上。令人神安穩﹐不畏一切人鬼爲祟﹐彼心自伏。往往如此一年之中﹐辟非矣。

注﹕夫配夫一月﹐日三爲之﹐一年之後﹐用之如神出沒。

第四玄冥星。

注﹕右手爲�﹐右肘爲�﹐右肩爲�﹐心爲�﹐左胸爲�﹐左膝爲�﹐左足爲�﹐�成指之。

四斗成﹐卯酉生人主之。

注﹕主之二用總得。一自用修行﹐請福祿壽﹐治身災厄疾病。二爲別人總得﹐若行禁炁之法﹐七星總須用百禁也。

屈左足於前﹐右手覆頭上﹐便用之三五法。

注﹕法甚能禁止兵火之事﹐及官病爲上﹐余用七星同。

第五丹元星。

注﹕左足爲�﹐左膝爲�﹐左肘爲�﹐心爲�﹐右肩爲�﹐右肘爲�﹐右手爲�﹐�指妖精邪魅。

五斗成﹐辰申生人主之。

注﹕主之同第四星用之。

屈左足於前﹐右手覆頭上﹐用之同前。第六北極星。

注﹕右足爲�﹐右膝爲�﹐右肘爲�﹑心爲�﹐左肩爲�﹐左肘爲�﹐左手爲�﹐�指用禁制。

六斗成﹐巳未生人主之。

注﹕主用同前。

屈右足於前﹐左手覆頭上。

用同前。

第七天關星。

注﹕左手爲�﹐左肘爲�﹐左肩爲�﹐心爲�﹐右肩爲�﹐右肘爲�﹐右手爲�﹐�指用。

七斗成﹐午生人主之。

注﹕主之禁制一切惡人妖鬼﹐千精萬邪﹐千鬼萬神﹐作祟礙之者﹐皆悉用此星爲指制也。諸星𨿽依次用之﹐步星第數存用而禁制﹐惟此天關之星﹐獨能力制天地之中鬼祟人物﹐兵官疾病之事萬端﹐但行用之者﹐速於水火。

夫七星有數種醮祭﹐子須知之。但能依科儀而祭﹐祭有時。春正月﹑二月﹐秋七月﹑八月中﹐用本命晴明祭醮。除此不可亂祭醮﹐返卻招禍﹐莫言求福者也。又常行步綱﹐須以春秋二度醮常也。

注﹕若行綱躡紀之人﹐每月修行﹐須以每年二度祭醮﹐兼上錢財﹐並酒晡麵食餅果時新之類祭之﹐祭自有正文儀﹐在《流珠經》中下品。

此是後聖君告天師﹐北斗者是中斗也。中斗九星﹐下變爲九靈﹐步作九迹﹐謂之星綱。禹見鳥步星綱﹐轉石木﹐取蛇食。禹學之三年﹐術成﹐能覆九斗﹐配星於足﹐以足指物卽轉﹐不知手爲之。後登剡刻山嶺之巓﹐有神人謂之曰﹕足履手指﹐何以足履﹐亦使足指。王不見靈烏足履觜指﹐禹拜之而受。後得道﹐驅使神鬼蛟龍虎豹﹐開決山川﹐引理江河﹐分別九州。後登帝位﹐方取道解易形變﹐而升太極。

注﹕𨿽不得上淸眞人﹐而在太極左太一之府﹐掌下界之水旱。

禹受神人﹐

注﹕是務猶子授禹言也。

言曰﹕此看北斗者﹐中斗天關星也。

注﹕道家經言中斗大魁﹐總監眾靈﹐如是卽中斗是也。《大金鎖流珠品》云﹕今看北斗﹐是中斗也。有人卒急官兵﹐並疾患﹐求之速於水火﹐用之在人心手﹐相應不離人手掌﹐身心亦有所主之訣﹐在掌圖中。

太上老君曰﹕中斗主管四斗﹐二十八宿星屬管也。一日一夜﹐周天一匝﹐北斗畏敬﹐而朝帝尊二大眞星也。其中斗第三星號眞人星﹐以管此天下求眞仙之人。所以修行學道之人﹐故當合隨履﹐不敢觸犯眞人星﹐恐有克折人之名命也。並有九星﹐亦須步綱時存念﹐撚眞人帝尊等三星之訣。

注﹕訣在《金鎖流珠掌中訣》。又在心中﹐存見三眞。

常以一月之中﹐一月之中﹐五度步綱﹐

注﹕綱亦有七星﹐卽不畫輔弼星也。眞人星位不合﹐用避不蹋﹐須履步之。

世號之曰躡地紀。今此法須步北斗七星﹐除災度厄﹐上生出死﹐收攝凶人神鬼﹑龍虎豹精﹑妖祟毒蛇之類﹐天地大魔。皆須用北斗﹐就配衣收指之。卽止﹐不用中斗也。其北斗七星﹐正名斗﹑牛﹑女﹑虛﹑危﹑室﹑壁是也。而用法正名﹐卽呼配斗君也。卽呼�﹑�﹑�﹑�﹑�﹑�﹑�。

注﹕緣人不知北斗正名﹐所以呼陽明陰精﹐非也。此是中斗﹐添益人年壽﹐著功於人間﹐陰與仙品﹐與北鬥同行之。先從北斗修行﹐次卽中斗修之。有功有厄﹐求救救人﹐速於水火﹐驗也。

後聖君告總眞曰﹕卿與吾傳至眞上教﹐須是志人。

注﹕非人不傳。志人令心志傳說教授。

如是志心之人。卽教授此法﹐分付令得眞人修行。勿令志人失功損命﹐卿則非總眞人之任也。吾令一一傳卿﹐卿須一一傳教志人﹐志人修行﹐莫過於此也。傳授醮用﹐

注﹕傳《金鎖流珠正經》之後﹐醮祭以畢﹐則依此法行之。

後每日夜行﹐用吾告祭以畢﹐則

注﹕告命無勑﹐配七宿之名於五斗君也。但一斗當直﹐便卽封名。�﹑�﹑�﹑�﹑�﹑�﹑�等位輪天衛人﹐自得其眞。修行常如含影圖。

封位者﹐任志人驅使。

注﹕志人不以驅使七星蓋身﹐如被衣之用﹐不以存使魒關﹐損煞物命。日則靜處﹐步七星圖﹐使魂魄俱與身同登也。使身神常備體不散﹐七星輝耀﹐鬼神畏之﹐含似含影﹐出似含弘﹐其道自眞﹐天地敬衛﹐神鬼從使﹐天魔保迎﹐三官奏功﹐功滿白日升仙﹐眞人也。

行住坐臥﹐莫得離身。

注﹕志人存七星﹐不論晝夜﹐常思念蓋身﹐一年身神如星光明也。

一年象眞。

注﹕如此行法一年﹐眼中神光變爲七星﹐常蓋頭上。知者往往閉眼如見﹐似七星之形﹐長數寸﹐在頭額上﹐有時居胸上﹐有時入五藏之中。智人知之﹐想象存思﹐自成七星在身也。天魔地精百鬼﹐見而自伏。經云﹕一年辟非。

二年含眞。

注﹕一年行住坐臥﹐常存告封七星不休﹐七星降精﹐入至身中﹐轉輪周行﹐如轉天﹐故名含星眞炁輪星眞﹐名入上淸﹐故能辟兵。

三年定眞。

注﹕志人行住坐臥﹐常叩齒撚訣﹐訣在掌圖中。名都監﹑都師﹑大道等三訣。存七星不休﹐三官畏於七星﹐敢有畱尋﹐又不敢令三尺﹐定志人善惡功過﹐上奏天帝。所以九會無文﹐可憑善惡﹐便注入眞仙﹐落除死籍。又無殺傷怨對﹐身長履躡天綱地紀﹐無病堅固不死﹐定魄制魂﹐取眞不退其心﹐故名定眞也。

四年地眞。

注﹕志人修行地紀﹐又步天綱﹐行住坐臥不休﹐兼服靈符﹑六甲﹑三皇﹐如此之者﹐得人中之眞﹐故名地仙眞。且如經言地仙﹐但單行步天綱﹐或單行躡地紀﹐卽得地仙之位。鬼神精祟﹐不能幹其一人身﹐家親猶被惡神精妖所祟﹐未能鎭一家﹐何況於他人。如此得地仙人之位。但是天地神靈鬼精﹑妖惡龍虎畏敬﹐受使如奴。非但一家一身﹐能以符力救護他眾人﹐居凶惡之地﹐反爲福德之鄕。坐災禍之家﹐消爲吉祥之宅。神力旣得如此﹐不可妄行用。如忠良太上後聖二君。切不許輕泄﹐愼之。

五年之後﹐漸妙通神。一七年﹐

注﹕一七年行北斗七星也﹐又一七年行中斗七星。此二七等星﹐太平金闕後聖玄元玉皇上道君﹐勑符告封七星﹐衛佐人身﹐名位號�﹑�﹑�﹑�﹑�﹑�﹑�等仙品﹐佐佑人。令志人受者﹐立能取仙眞也。如有上智志人﹐辧知此二等同修﹐則一十四年得天眞之官﹐白日上升。或舉家奉修﹐則拔宅雞犬猶得同去﹐何況人口同升。

五斗當直。

注﹕五斗者﹐東西南北各一斗也。各七星﹐並中十有五斗。斗有一君﹐七星官各有名﹐在《金鎖》第二卷

中。後聖君勑封地紀天闕﹐名七星��等者﹐皆眾斗君差星官﹐依�﹑�等位當直也。假令春以東方君﹐差角﹑亢﹑氏﹑房﹑心﹑尾﹑箕直中斗﹐爲號��等﹐用禁指也。夏南斗﹐秋西斗﹐冬北斗﹐四季中四斗君主﹐差所主北斗中斗也。

七斗配衣﹐用以畢。平坐﹐魁頭向綱﹐鳴鼓十五通。

注﹕前七斗配衣﹐亦有出官修行法﹐具在前項。須行出官畢﹐然始配七斗衣﹐後行用亦如之。畢﹐方始步祝﹐解五行大害。

謹出臣

注﹕則玄。

等

注﹕是弟子妻子繼代孫卽﹐餘人不合。

身中三五功曹。

云云﹐《金鎖流珠》上卷中﹐舊亦有﹐不似後聖君﹐再添授全具﹐故赤書也。

出官了﹐卽立。先存手把景星﹐先舉左足﹐祝曰﹕三五舉足作。萬神諾﹐三五成﹐萬神並﹐三五行﹐隱影形﹐入靑雲。便行事﹐握固﹐閉炁﹐戴天柱一過。若消災厄﹐急用左銜劍﹐禹步﹐步祝三五首。

注﹕三徧﹐誦五首﹐速於水火﹐其災自消。

第一祝﹕吾受天地炁﹐當爲天地使。云云。

在《流珠》上卷中﹐舊老君授。

第二祝﹕

注﹕後聖君下再授天師。

吾生於父母。云云。

《流珠》在上卷中。

第三祝﹕

注﹕太上道君教老君﹐老君授於夏禹﹐禹反之﹐出乾坤祝。

吾生於父母。云云。

第四祝﹕

注﹕禹翻太上老君第三祝辭一句﹐�得乾尊耀靈四字﹐天降成成去災賜求長�祝常修行用﹐此法賜禹﹐禹誦行之得道。

乾尊耀靈。

注﹕此四字禹言。報注﹕坤字﹐天�口演出。

順內營﹐二儀交泰﹐六合利貞。配天享地永寧肅淸。應感玄黃﹐上衣下裳。震登艮興﹐�成離明﹐巽王兌生﹐虎步龍翔。天門地戶﹐人口鬼行﹐衛吾身者﹐吳天旻蒼。今日禹步﹐上應天綱。鬼神賓伏﹐下辟不祥。所求如願﹐萬靈無敢當。叱咄。

注﹕則玄。一云是吾。

身中五苦八難﹐九厄百病﹐千災萬禍﹐凶人惡鬼﹐圖謀口舌﹐天羅地綱﹐皆伏魁綱之下﹐無動無作。急急如新出老君律令。

第五祝﹕

注﹕禹步禳災求願祝﹐常用修長生。

乾元重覆﹐坤大厚載。云云。

在《流珠》上卷中。

後聖告天師曰﹕五首祝﹐若但消災﹐至三尊辟非二首止﹐便步綱收災禍﹐人鬼他自伏休。

注﹕計通前八首便步綱。綱是北斗女虛中斗﹐順倒反三﹐又禹步三﹐卽止。

又須撚人鬼力支。

注﹕支訣也。

三日災散事休﹐卽勿撚訣。若求長生﹐乃可悉用後九首祝。

注﹕《金鎖流珠》上卷。前後發廬﹐出官。祝啟天師。常以甲子日收災害。又云﹕有災害病卽行用﹐不在甲子﹑晦朔﹑庚申。

一月三旬﹐旬行一日。

注﹕天師一旬二日﹐修長生﹐與中鬥同修行。

又庚申﹑本命﹑六甲日。

注﹕甲子﹑甲戌﹑甲申﹑甲午﹑甲辰﹑甲寅日也。

修行之前﹐修北斗﹐後中斗﹐別自有經﹐在《流珠中篇》。

注﹕《金鎖經上篇》四卷是﹐其《流珠中篇》五卷是也。

謂太微天帝﹐飛步天綱。

注﹕用此音綱紀之字﹐不用此剛字﹐本步罡卽是此字。禹因理水登山﹐剛步法成。禹用之不方﹐用躡地罡法術﹐此字卽是。

經後聖君授﹐故名《大丹隱書》。上古謂玉籙﹐後聖君改爲流珠﹐金籙改爲金鎖。別名曰《太上隱書》

注﹕今人有不識之者。

第六北斗罡圖﹐圖七星﹐無輔弼星也。從斗第一星起﹐男左足前登﹐右足至牛星。

注﹕是北斗星名﹐二十八宿之數也。

次女星。

注﹕皆順天道轉﹐左足常令前發。女卽右足﹐常令前發是。

次虛﹐次危﹐次室﹐次壁星也。七星周徧﹐以左轉身一匝。陰祝﹕來生去死﹐又﹕禍去福生。

注﹕此是順行也。

又倒行一徧﹐倒行從第七星﹐向第一星是也。又返行。

注﹕從第一星向第七星是也。卽分爲禹步求眞。

次卽禹步。是禹演天綱地紀﹐出爲禹步﹐求眞﹐禁百物。人神龍物﹐鬼精虫獸﹐蛇毒之怪等﹐伏而勿殺﹐拒而不伏者誅之。其理有並五斗作三步九迹﹐或三十五迹﹐大禹步﹐有一十五迹。是此二等禹步﹐去災出厄﹐求仙入眞之內訣矣。

注﹕道士只知有飛天綱之法﹐而不知有地紀及禹步之法。但用二七年﹐不獲神而非之﹐爲不神不聖之言﹐非神仙之書。且後聖君分明改示《三五金鎖流珠》之書。三者﹐一元﹐三步綱有訣。臨步之時﹐五色絲縛訣﹐訣在掌訣中。若求長生﹐撚司命目﹐三官目。若百禁﹐撚某物目。若敵兵﹐撚天兵目﹐大將軍目等用之。

金鎖流珠引卷之一竟

﹟１金鎖流珠引﹕原題中華總眞大仙王方平﹑張道陵﹑趙升﹑王長﹐司命李仲甫﹑茅盈﹑許玉斧等撰述﹐以系假托﹐不足據。然此書內容爲《混元聖迹》所引﹐故當爲北宋前著作。其注多自署『風讀』﹑『風見』﹐似與李淳風有關。全書凡七十八簡﹐詳述步綱踏斗﹐書符持咒﹑考召神鬼﹑齋醮作法﹑煞伐行運﹑消災去疾等述﹐融天師﹑上淸諸派三法術爲一家﹐爲研究北前道教法術狀況的重要文獻。

太玄金籙金鎖流珠引序

中華仙人李淳風序並注

太上三五太玄金籙者﹐卽元始天尊傳太上大道君也﹐號高聖太上玉晨玄皇大道君。

注﹕元始分身也﹐或雲天尊弟子﹐爲萬道之主。

道君傳紫淸太素高虛洞曜三元上道君﹐君傳紫晨太微天帝道君。

注時號上淸至眞道尊﹐

爲三十六天之主也。

君傳紫明太微九道高元玉晨道君。又傳太上老君。

注﹕一云太上老君﹐是太上道君弟子﹐非師太微天帝﹐應是傳太平金闕帝晨後聖玄元上道君也。此亦是太上老君分身﹐故稱托胎出號老子﹐而授流珠履年之法。

太微天帝君之下﹐玉晨道君傳紫元太微八素三元玄晨元君﹐君傳紫微元靈龜臺九靈太眞元君。

注﹕主教訓天下學眞之人。

君傳大靈上霄飛晨中央黃老君﹐君傳太元東霞搏桑丹林大帝上道君。君住搏桑﹐傳二十眞人。中土絕傳。紫晨太微天帝道君﹐傳上淸太平金闕帝晨後聖玄元玉皇上道君。

注﹕一云玉皇帝大道君是也。主下理十天﹐封掌兆人﹐上通上淸﹐爲後聖君。

前聖太上道君﹐稱萬道之主﹐號曰虛皇。後聖太上老君﹐稱萬道之君﹐號曰玉皇。自有金闕帝君﹐官臣具足﹐亦如世人君人臣之任﹐各有主掌﹐天宮九野皆周也。君姓李﹐名聃﹐字伯陽。改金籙名之曰太玄三五金鎖流珠經籙﹐正論履斗步綱之要。籙有八十六篇﹐四十三卷。上詣太上老君﹐號高聖太上玉晨玄皇大道君。請此四十三卷﹐下傳世人﹐系代爲眞君眞臣﹐願度十天。

注﹕九野之數﹐並下天界﹐曰十天。

世界﹐爲上天神仙都玉京﹐稱玉皇上帝也。以自撰略爲一十五卷正經﹐及掌訣圖書﹐論步綱躡紀之事﹐總號之金鎖大名﹐次流珠﹐次飛步天綱﹐次卽禹步地紀。傳二十卷與尹君﹐君號後聖大法師左上卿。卿傳方諸大眞人﹐皆佐後聖。聖又傳後聖太師﹐

注﹕天師是也。

太微左眞保皇道君。

注﹕主封校兆人﹐三天之上九天宮主。

後聖又傳九微太眞玉闕上相大司命高

晨師東海玉明靑華小童道君。

注﹕主教知眞而得眞者。有志修之人﹐得正度傳法﹐爲上眞仙都玉京金

闕後聖玉皇帝常下仙之臣。

後聖君又傳肢聖上保﹐

注﹕君封此位。

司南極太丹元君紫元夫人﹐

注﹕主教當爲眞人者﹐便授太丹之經﹐流珠之訣。

夫人有二人。一紫微夫人﹐姓李﹐後聖君第三女﹐曾事淸何王君

注﹕方平。

小子也。子爲周穆王上宰相﹐年百年而已﹐性不於道著功﹐夫人勸行履斗之法不行也。

注﹕名仲春。

君又傳白山太素眞君。

注﹕令同王下教眞道也。

後聖君又傳後聖上宰

注﹕仙家上宰上宰﹐臣總眞之位﹐如世上尙書宰相之位。

西極總眞王君﹐

注﹕主教成眞者﹐便行教修金鎖流珠金經金籙之道﹐侈有版宅上升﹐家口俱去者至多也。

總眞傳南極南嶽眞人左仙公太虛上眞赤君。

注﹕主教當爲眞人者﹐卽授此流珠飛步之道﹐與君下再與行之。

又傳侍帝晨領五嶽司右弼王桐栢眞人王君﹐佐後聖君。後聖君再授玄洲

注﹕一云玄州字是也。

二十九眞人

注﹕主關奏仙名﹐應合受師﹐奏授籙法﹐今試不遇與過者校量﹐先奏後聖玉皇帝﹐可保仙官職名。二十九眞﹐各主九地萬國﹐千山萬水﹐下界人名主之。秦楚南海﹐小童君主之。燕齊北眞﹐大童君主之。宋衛鄭梁﹐西靈童主之。都管東海者﹐大童君主之。

各主諸方界關奏合有仙功著仙﹐聞於太平金闕後聖君﹐便令教試﹐依功給道﹐可仙給仙﹐可眞與眞。其中除仙眞外﹐亦有三等﹐上等著功者。

注﹕功是內心先行仁德於人﹐救治疾病貧界後行履斗服符﹐日月年歲之功也。非世廣造土木爲觀寺﹐是人天之善﹐未必得爲功德﹐與道永乖也。風見西胡人神之教﹐亦不令人苦造土木等寺廟。亦令守心﹐行十善之教。如年夏深成可告天。天給金剛本佛受者經﹐乃言功德。功德滿﹐道成矣。今見時人至心捨家捨力﹑爲搭廟殿宇者甚多﹐不見有一人得道也。皆卻被五行行瘟之鬼與土木之神﹐返害其身﹐喪家滅代者多。風讀《梁志》蕭帝好重佛教﹐仍令朝臣以佛經爲業﹐一年於都下起三百六十大寺﹐廣度僧尼﹐不修兵甲﹐後果被賊臣所禁﹐身死國亡。豈非此之事﹐非功德之理也。夫人欲學至道﹐須明功德之理﹐愼勿以此愼修行之業也。

第一等者﹐修身愼行謹言無妄﹐修煉眞心﹐好樂經典﹐讀誦立功﹐香火連宵﹐與人治患。更遇六甲神符﹐服而年深﹐且得不死﹐人中之仙矣。再修得遇仙師﹐授此圖經﹐方以履步綱斗﹐亦得爲眞人神仙。第二等者﹐好煉金石﹐以爲眞至之藥﹐救人疾病﹐堅身理藏﹐服餌於山間林藪﹐亦遠萬壽﹐百年不死﹐死後亦不爲下鬼﹐便得托生﹐受其本福。第三等志心好道﹐隨從明師。不遠萬里﹐捨心供力﹐不憚勞苦﹐年月深遠﹐師自與言功記德﹐卽教此經﹐傳授之後﹐志心修行﹐卻獲功德於師先﹐得關奏後聖。當與給道﹐補爲眞人者多矣。此三等說﹐後聖告正一眞人﹐

注﹕張天師也。

及總眞王君金闕聖君。又授紫微左夫人﹐

注﹕主教當成爲眞人者﹐三試過卽先奏金闕﹐給道封眞也。

又下教授二十四眞人﹐升天爲二十四玉京左右金闕上眞宮禦史臣。

注﹕主教檢諸天諸地﹑生民之事﹐量定得眞之功﹐修年月深淺之數﹐奏度章表。

又使王君總眞下校﹐授茅盈﹑李仲甫等﹐爲司命君。

注﹕主領教學道﹐當爲眞人者﹐而試之。

令教合道之志者﹐當以教之。盈以訓二弟及二許﹐

注﹕子父仙也。

楊左六人﹐盡以授修﹐行此經也。後以諸方仙眞得者﹐皆因此經。

或以天尊上眞前聖虛皇上帝大道君授傳﹐或以前聖太上大宰道君所傳後聖玄元玉皇帝大道君﹐或分身再傳﹐或以後聖大宰天師總眞﹐系代相授﹐賜拔宅﹐妻子俱升。如此得仙眞之眾﹐或億去﹐或見白日上升者﹐人數蓋多﹐不可一一而書記也。今以略舉﹐相繼以爲引首之目﹐敍其前聖後聖金口所傳﹐

《金籙玉圖流珠示引》。次用前後合行用﹐依科排比篇名﹐一一圖分﹐折其祕要內訣﹐引入其大道之門。修行得者﹐繼代付授後學高賢﹐心命合仙之士。卽不得妄傳非人。此引黑書者﹐老君所授。赤書者﹐後聖君再言。天師受告﹐及王君傳錄﹐具一一注於書後篇用﹐二隨捲題配之。

太玄三淸金鎖流珠譜序

此金鎖兩字﹐本尹君傳王君﹐又傳流珠兩字。

王君問曰﹕何爲《金鎖流珠》﹖尹君曰﹕太上老君還太眞尊位﹐號上淸太平金闕帝天師。及王君授弟子王二君﹐

注﹕一王長﹐二王子登。

曰﹕前聖虛皇上帝大道君﹐卽元始太上道君是也。後聖玉皇上帝﹐玄元上道君是也。

注﹕一云太上大道君﹐應前位。

玉晨後聖玄元上道君﹐改金籙名﹐號金鎖名。始其意﹐金鎖本說鎖魂煉魄﹐求生去死之法。本說堅身如金﹐畱神系鎖。

注﹕一云畱神如鎖﹐謂之金鎖。舊金籙說之。

口誦金鎖﹐

注﹕咒名金鎖﹐是理自身流珠﹐乃助國以救他人。

足履金綱﹐

注﹕步天綱﹐躡地紀是也。

故名此兩字﹐以授後賢﹐曉達其名﹐應時得道。王君再問﹐流珠何不解說。尹君曰﹕流珠是北斗九星也。

注﹕北斗七星見﹐二星不見﹐並不見者九星也。

人以修行步綱﹐故曰流轉隨珠。

注﹕畫夜斗轉﹐周天無窮﹐如水流之不絕﹐星圓如珠﹐故曰流珠也。

本名金籙行法。

注﹕舊金籙辭言﹐行法鎖神。

四字爲首。後聖君改行法名流珠﹐卽今飛步七星﹐配衣九斗﹐伐惡收逆是也。太上尹眞人於後聖君﹐傳授金鎖流珠四字。指有三淸﹐

注﹕玉淸﹑上淸﹑太淸是也。

天師造三淸序﹐尹眞人著三淸詞﹐王君歌三淸曲。

注﹕皆言從一得三﹐從三得五﹐從五得七﹐從七得九﹐此言三天陽數也﹐足於九也。

上極太一﹐

注﹕一天也。

下包二儀。

注﹕地也。

二儀生四﹐四生六﹐六生八﹐八生十。

注﹕皆從道始生﹐極陰之數也。

玉淸之上帝曰虛皇大道君。

注﹕元始之號。

玉淸之中帝曰高皇太上道君。

注﹕太上道君之號。

上高皇。

注﹕太上道君也。

上淸之上﹐玉淸之下﹐帝曰玉皇。

注﹕太上老君也。又一云﹕後聖太平君。

太淸之上﹐上淸之十曰天皇上帝太一尊神。

注﹕太一道君是也。一云﹕太一師天也﹐太極之尊神曰天也﹐道之子。

學道之人﹐知三淸正主﹐可以學當今上淸之主後聖君﹐

注﹕道主也。

太淸太一君﹐

注﹕天主也。

主之。夫章奏﹐皆先從太淸過﹐入上淸﹐注入仙名。亦先從太淸注﹐訖始入上淸注﹐上金牌也。後聖君告諸眞人﹐欲求眞之道﹐先須從禹步﹐卽飛天綱。

注﹕禹者﹐衣也。本羽字。是正音。因夏禹理水﹐得遇此天文步綱之法﹐禹學之四年道成﹐使蛟龍虎豹鬼神之法﹐開決江河﹐歸海理水有功﹐後入聖眞﹐改爲此禹字。因禹也功滿後三十年﹐肉身升仙。禹今爲太極眞人﹐羣臣時見。禹妹俱去。以收衣冠葬於會稽山﹐山畱遺廟。

名可著於三淸。如空步天綱﹐不知禹步之道﹐身不得升三淸﹐三淸亦無名籍。爲地府不奏﹐天曹無名。

注﹕夫人𨿽是天生﹐植養於地﹐生死之命﹐𨿽屬於天﹐善惡之功﹐須關於地。地之靈者﹐先須制之。故制地步地紀﹐制天躡天綱﹐神靈伏也。

世人不知此道﹐不得朝三淸。其《金鎖流珠》本經﹐本起玉淸大道君也﹐本名《金籙玉籙內經》。

注﹕天尊名之《金籙玉籙》也。

後聖改之金籙名金鎖﹐玉籙號流珠﹐因以傳授矣。

金鎖流珠引卷之二

中華總眞大仙宰王方平張道陵趙升王長司命李仲甫茅盈許玉斧等系代撰述

中華仙人李淳風注

三步九迹圖

此圖老君授禹﹐禹步三步九迹。

注﹕禹鑷前地紀﹐順﹑倒﹑返三事訖﹐卽先兩足。不論禹步小大﹐二事不用便履斗﹐但依圖存用之。

右左右禹步﹐求長生克災害等用之。

後聖君告天師﹐初爲飛天綱﹐躡地紀﹐禹步翻爲九迹﹐亦中斗數也。順﹑倒﹑反三徧也。

注﹕三徧履﹐不如三綱三度﹐作禹步左右作之。

若急速欲之得力﹐但三步履舊綱﹐左右各一徧。男童左﹐女童右。

注﹕左右訖﹐更須一重徧是三。

是代順﹑倒﹑反三徧也。如若收凶惡行兵之法﹐欲恐有災於身﹐步二十八宿之禹步而出之。百步綱訖﹐三十五日之內﹐驗於水火。

注﹕按老君告禹初授躡斗﹐成後﹑但禹步耳。

二十八宿﹐後聖授王君也。先從北斗而起﹐次東斗﹐次南斗﹐次西斗﹐畢登中斗﹐而不履眞人星。夫履北斗﹐求請法﹐撚甲子訣。東斗撚甲寅訣﹐南斗撚甲午訣﹐西斗撚甲申訣﹐中斗撚甲戌﹑甲辰訣﹐此是隨方斗訣也。修行長生﹐以朱墨塗司命訣目﹐不者卽五色絲縛之﹐卽步綱。三年﹐成地眞﹐以至通司命來下﹐與除死籍。

注﹕甲子等金命人﹐以丙午﹑丁巳爲

司命。木人以庚申﹑辛酉爲司命﹐水

人以戊辰﹑己未爲司命﹐火人以壬

子﹑癸亥爲司命﹐土人以甲寅﹑乙卯

爲司命﹐修行用。

凡此步綱三等﹐畢卽誦後九祝。

注﹕祝訖﹐存二十八宿於身如圖。圖在《金鎖第三中元圖》中。

後十二祝三祝入前誦﹐亦須列其名。第一﹐一行一過﹐祝﹕昔受玄師﹐教我步綱﹐所求者得。云云。

散行一轉綱外﹐撚禁鬼訣及遊師訣。第二﹐行綱一過﹐

注﹕祝步斗。

祝曰﹕五行相推。云云。

步斗二﹐撚隨命配宮訣。

第三﹐行綱行紀﹐

注﹕步斗二徧。

五行相推。云云。

撚天關訣﹐少時。

第四﹐三步向魁﹐躡紀一過。

注﹕步三過﹐倒行也。

祝曰﹕昔受玄師﹐教我躡紀步綱。云云。

撚都禁﹑都師目。

第五﹐三步向魁﹐躡紀一過。

注﹕三過步﹐從第七星向魁星是也。

祝曰﹕三五作緯﹐中有經曰炁。云云。

消災目﹐金人災在火。

第六﹐務魁一過﹐刺躡凶惡﹐

魂鬼。

五行之災害﹐身己者還擊。

注﹕金木水火土﹐金常畏火爲鬼﹐故步綱克火求土爲當﹐救之福卻禍也。

祝用五行祝。祝曰﹕五行相推﹐綱最持威。云云。

撚鬼目。

注﹕祝後添今日務魁﹐萬事皆宜。

刺有圖﹐上魂下鬼。

注﹕此伐凶惡也﹐不妄行。

若修長生﹐卽二爲三元。

注﹕天地水。

中鬼下是五行﹐克我身者﹐常以步躡消之。

注﹕爲五行要有王相衰厄。若爲災害﹐𨿽有其聲而無其形﹐故能久行﹐永得長生。

余祝刺者﹐皆同此解說。左足躡�星刺鬼﹐左足又丁行﹐存如坐至�星﹐向�刺凶。

注﹕撚凶鬼目及力支。

下用左手拳擊﹐如重一十五斤。上用右手。

注﹕準上。

第七﹐務魁一過﹐刺躡還祝﹐從綱頭步第一星﹑第二星。

注﹕思左手劍刺五行相克之凶等﹐解災。

又上到四星止﹐捉凶﹐打七拳。

注﹕拳重十五斤。

祝曰﹕五行相推綱﹐最持威六紀。云云。

撚五行宮相生我身訣﹐並司命等二訣﹐吉。

別用入兵﹐爲人佐國﹐任別存擊﹐不得妄行。小小者凶者凶惡﹐不得躡用天機。第八﹐步綱一過﹐躡紀還刺﹐從第七星倒步﹐至�第三星﹐捉天殺惡鬼﹐與我身不相宜者。左拳右蹋﹐蹋重二十五斤。九拳十蹋。蹋足﹐祝曰﹕五行相推綱﹐最持威六紀。云云。

撚左手第三指甲下三官天殺鬼目。

第九﹐步綱一過﹐躡紀還刺﹐左手把劍﹐右手把頭﹐刺惡鬼三尸﹐欲謀殺我身者。可存禹步收捉﹐得以刺耳。九過﹐左膝槌之七下﹐卽斬之。祝曰﹕五行相因﹐剛最先嗔。云云。

撚天鬼目﹐左手第四指第二節

右邊不正節心﹐惟在右邊是也。

若治惡魂﹐亦如之。卽可三刺耳﹐三槌止。

注﹕如過逆卽任意。

第十﹐左足躡綱﹐至綱頭﹐左右躡紀還。

注﹕第九﹑第十總須躡紀。第九右腳躡紀紀﹐第二星也。第十左腳躡第四星。

消天災地災凶惡鬼﹐左足躡第一星﹐至綱頭坐第六星。鬼在綱內。

第一星內﹐刺之。

左刺九下﹐右刺十下。禍曰﹕五行相推。云云。

撚鬼目正中心。左手第四指第二節

。

此法第一能消口舌﹐速於水火。

第十一﹐右足躡綱﹐至綱頭﹐左右刺。躡紀還﹐回身西面﹑履魁星至綱頭﹐左手把凶惡邪精頭﹐右拳十下﹐下有。

注﹕十五斤重。

祝曰﹕五托身三五之中。云云。

訣左手第四指第一根節縛節。

當禹步此綱三年﹐天下邪病人﹐以將符遙治之﹐邪鬼自被符吏﹐誅斬﹐應時差愈。

注﹕若欲追之﹐以手遙指其方﹐遙指帖社廟迫來。

第十二﹐

注﹕從魁裹散步綱頭﹐以左足登天關上丹元﹐右轉向鋼﹐左躡紀﹐還至魁左上陽明﹐左右報擊。

此步﹐以收五行不宜我命者災衰﹐天地水三官凶惡之鬼。以右手倒懸﹐左手爲拳﹐拳十五下﹐

注﹕下重十五斤﹐擊魄步畢﹐埋鬼天橋下。

存天橋星在北西﹐存祝曰﹕五行相推﹐金木相伐﹐水火相滅。云云。

撚鬼刀支訣﹐在《流珠掌圖》。

此祝及前十一祝﹐甚能除家國祆祟﹐並疾病厄﹐有須消之。從初祭告周匝﹐先誦五祝﹐及十二祝﹐啟自滅應口除。

須履三臺五星﹐各三徧﹐萬事無能害者﹐卽言功。

右初言魁頭擊祝事訖﹐言功﹐東向﹐鳴鼓十二通﹐口啟﹕

注﹕案文亦得﹐不必口啟。

臣則玄謹請天師女師。云云。

文在《流珠》上卷中。

此法後聖授天師﹐天師系代相傳付。行之一年萬妖伏﹐二年萬兵畏﹐三年長生﹐天下萬鬼千神﹐皆自賓伏。

注﹕有人雙修﹐直至十四年。有人行此法三四年﹐通神驗後卽不爲﹐但飛天綱而已。要除災害﹐驅使主兵﹐使爲之速於水火之急也。

昔王君長雙修十年﹐便升天眞。若飛天綱﹐躡地紀﹐失一則萬無成事。須先從地紀授﹐後乃依法﹐直到天綱。三日三夜﹐九時行道﹐方始得周。非人不傳。此書欲傳﹐師皆前試之﹐以作嗔炁色惡言罵辱之﹐不動心色﹐乃可付授書寫。

金鎖流珠引卷之二竟

金鎖流珠引卷之三

中華總眞大仙宰王方平張道陵趙升王長司命李仲甫茅盈許玉斧等系代撰述

中華仙人李淳風注

初受三五法

夫志人受法籙﹐初受三五之法。未知其理﹐分別三者三元。

注﹕上中下三元。

前聖老君謂之太一

注﹕出太玄﹐故曰太一。太極眞人受之於太上老君﹐分符破契﹐以盟二天。師與弟子伺在壇中﹐一一唱將軍姓名﹐而度弟子唱受。受後不得妄行。元勑﹐令刺手血﹐以爲水水和之﹐師弟子飲之爲盟。各下發爲結﹐結鐶爲誓約﹐約不背師友道﹐及背三官。當以考召其身﹐史兵先坐其罪﹐可不愼之。謹其身﹐故爲盟誓也。

之法籙。本有一千七百九十卷﹐以太一爲名﹐謂之天教。三者名日三元籙﹐五者名日五行籙﹐其三五之法﹐則爲上中下三等法也。修眞道之部﹐上部。天人所修﹐中部神仙所修﹐下部世人所修。故從三元而修﹐上至天眞﹐中至神仙﹐下至人仙。世人屬居下界﹐故先眞仙下法﹐所修進中上也。此書上極畢上部﹐中極中部﹐下極下部﹐號曰《太一三五金籙玉籙內典》

注﹕後聖改爲正一之法﹐名曰《金鎖流珠》也。

後聖君傳授正一眞人。

注﹕張天師是也﹐號正一眞人。

便因名三五﹐正一爲號。三者是三元﹐五者是五行也。天地之精﹐亦人之五靈。

注﹕五行在天爲五星﹐在地爲五嶽﹐在人爲五藏。若能存思安鎭五藏﹐五行神常備具﹐則聖牢不敗不壞﹐便是眞人長生不死﹐謂之曰五靈也。

能明三五法﹐卽得長生。此正一法籙﹐本一千七百九十卷﹐三千六百二十四階﹐後聖君以爲三元部之。上部名曰上元﹐主天。

注﹕應是天上大眞大神大仙之眾﹐皆有籙掌主也。

置三大將軍籙﹐部領一千三百六十階籙。

注﹕二百二十四階﹐傳於下土洞天中﹐足一百二十階出世。世人得足者﹐皆任神仙天官上品﹐卽長生眞人也。若欠闕不足﹐卽不得長生也。

中元主人﹐亦有三大將軍﹐主領一千階籙。

注﹕五百六十階﹐傳下世洞天中﹐足二百四十八階出人世。世人得足者﹐皆任大眞官。久闕不足﹐卽不度世也。

下元主地及水﹐亦三大將軍﹐主領一千一百五十二階籙。

注﹕八百七十二階。傳下世洞天中﹐足五百五十階出人世。世人得足者﹐皆任地仙也。欠闕不足﹐卽不得延命壽﹐托化貴門也。

以爲三統部領﹐立三元將軍﹐防衛於內﹐治身救人。置三官﹐主掌於外﹐驅鬼使神﹐制約人物。皆是三元五星之所主也﹐皆祕於上天。正一之籙﹐都有三千六百二十四階。下界修行之人﹐知有其數者﹐亦得入長生之位人也。何況受得傳畱﹐或流世足者﹐便是仙人。更以修行十年之外﹐白日上升天眞。

後聖君再言﹕人世有修行之士﹐上元足者任爲天仙﹐中元足者任爲人中之仙﹐下元足者任爲地仙﹐三元俱足者﹐其任爲天仙之官﹐眞人之位﹐功滿白日拔宅上升。如世有師﹐可一一依師口言﹐立誓及信﹐不得違犯科盟﹐犯卽天罰﹐三官記錄﹐不得爲眞人。故言初受三五之法﹐授受不可妄行。卿須教授初學者﹐使依師約﹐命行用令。後人繼代存師﹐有靈有驗。

注﹕後聖爲道陵之師。陵日日思存不休﹐如臥亦想如見﹐撚訣存之。一年功力神通﹐制伏祆祟鬼賊﹐畏而伏罪合死﹐陵以放之。不伏罪之者﹐陵以誅之。於是蜀川鬼獄之地﹐爲福德之鄕﹐人鬼得恩﹐無不敬奉之。時天地舉功﹐後聖遷爲三天正一眞人﹐號三天大法師﹐子孫繼代﹐拔宅上升﹐是其志心存想。今傳授正一上淸法師之功。應驗修行﹐年數功滿﹐舉家得道俱升矣。

繼代神通﹐流出吾法﹐謂之流珠﹐此卽是大道上足弟子也。若遇非人﹐所見所聞﹐問以虛言﹐但以不言﹐皆以他對﹐此卽名金鎖。故改神仙之正法﹐名《金鎖流珠》。三五之法﹐初受義也。小王君曰﹕夫爲師之道﹐先明其三五太一。

注﹕太一者﹐本上淸太玄之法也。

老君取名太一之經籙﹐定三等也。正一後聖君再言﹕正者﹐正其心。一者﹐通其道也。

注﹕陸法師解﹕正直其心﹐從一取道﹐道之性元偏黨﹐正直過心。若能志節抱直﹐而行心性﹐不生二三﹐則道不離心性。故經云﹕道生一是也。

其正一之名﹐管通於三五之部。

注﹕上部上元﹐中部中元﹐下部下元﹐五隨之。

上部言上淸﹐中部言正一﹐

注﹕正一言人身之事﹐故言居中元中部。《靈寶五符》《五嶽眞形圖》言地上之法﹐故合居下元下部是也。

下部言五法。是後聖君傳授之時﹐有三部分付大王君

方平﹐

二百五十六﹐號曰三元﹐置三元齋。

注﹕時秦昭王四年正月十五日授度也。茅君喜時﹐同七十卷﹐而爲仙人﹐王君爲眞人而已。

分爲三元法籙﹐

注﹕法是經﹐無史兵將軍神人形名。籙是天符﹐書天之文﹐管天之神﹐符書赫弈﹐形影零零﹐上則正於天﹐中則正人制神﹐下則檢約地水龍鬼精妖之炁﹐令歸正道也。

謂之天地人。上元約天﹐通籙上淸。

注﹕上淸經法符籙﹐皆屬上元所部﹐形影三百六十階。

中元制神助人﹐逮通治病助國。下元攝籙地水神鬼精妖之炁﹐役使神靈鬼精等﹐佑人除斥災害之法﹐用下元之法也。後聖君曰﹕上元之法主天官﹐中元之法主人身中仙靈官也﹐下元之法主地水中仙靈官也。各有主將吏兵﹐以約三官中神鬼精妖﹐今不爲人天祟害﹐故上聖置三五經圖正一之道。

注﹕正一者﹐正心取道﹐更無二三﹐故名正一。後聖君見其大道門戶稍多﹐後學者初心迷惑﹐恐失其眞性﹐故上於太上大道君前﹐請改金籙玉籙經名﹐教化下界人民﹐令一心敬信者﹐入一門中精修﹐便令得道﹐而取名曰正一。此法者一向正心﹐求修至眞﹐不以邪見惑志﹐以至功德得道。不在拾妻棄子﹐不在絕谷棲山﹐棄官隱世﹐後令成道。後聖君三爲宰輔﹐七百五十年仕殷周﹐事六十四天子﹐而上升爲上淸太平金闕帝晨後聖玄元玉皇上道君﹐豈在山林之中﹐棄拾妻子﹐絕谷隱世而得也。

初受及修求門戶﹐

具前注。

初受上淸法引。老君曰﹕夫上淸法者﹐是上淸高上至眞至聖太上大道君內玉籙金籙大法也。以管上淸太上諸君丈人﹑諸天帝君﹑大神之官﹑上仙眞官﹑上靈官將軍兵士吏等﹐百千億萬眾﹐皆上淸經法籙之部使也。初受時可齋戒七日﹐告盟天地日月星宿。訖仍令別一道者﹐啟告於保舉師﹐請保某身心﹐謹直節志﹐虔懇奉慕大道﹐萬里尋師。

注﹕如近﹐卽云負笈尋師。

伏乞尊師﹐慈仁見照﹐與某保舉。凡身進啟某尊師門下﹐進受上淸玉籙﹐云云。等二十四階﹐或三十六階﹐得恩賜許。敢負違盟約﹐七祖爲盟誓。敢輕師負道﹐身謝三官﹐以死無恨。謹陳口啟﹐未敢冒辭﹐再拜。

注﹕如許卽於傳度儀上﹐具辭投辭訖﹐一一依師所破用。而力所不辧﹐卽拜告請言﹐此物辧力所不及。尊師放得﹐卽立壇三日三夜﹐陳告十方﹐奏啟太上道君﹑太上老君﹑太平金闕帝晨後聖玄元玉皇上道君﹑三聖天尊﹐皆黃表赤文。得告報後﹐方始得授傳﹐授傳皆依儀法。

初受三

注﹕上中下三元也。

五。

注﹕五星﹐五靈﹐五行﹐五聲﹐五形﹐五藏﹐五指﹐五頭﹐五炁。《金鎖流珠經》云﹕在天爲五星﹐在道爲五靈﹐在神爲五行﹐在樂爲五聲﹐在地爲五嶽﹐在人爲五藏﹐在手爲五指﹐在法爲五頭﹐在禁術爲五炁﹐故爲之三五一十五。人之性命﹐屬此五行也。後聖君告尹眞人口訣云﹕人知受三五者﹐各有其功﹐隨師指受也。志人依師﹐師與依儀不違﹐署付法訣投授﹐如此之志﹐皆得成道。經云﹕至道爲師﹐志人受道﹐受極三元﹐億劫長存。受畢﹐五星回出﹐長生神仙﹐度世飛升﹐上淸之法。

法在他國﹐亦往他國。

注﹕經云﹕明師上法﹐在他方國土﹐欲求尋受者﹐身不遠千里而求師﹐不可苦請師來﹐來亦非法也。如若有王命﹐身不由心﹐卽禮請。禮請不違科律。

法在靈山﹐亦往靈山。

注﹕後聖君告後聖大司馬曰﹕卿學道仰貴輕賤﹐不可得道﹐備卿之身。夫道在於山﹐事須依山而受。道在城市﹐事須依城市而受。道在下愚微賤之人﹐亦須依指示而授。不得輕師慢道。言似有輕﹐卽失人身﹐而爲下鬼者﹐更不復人身。輕浮𨿽是下人之妻身﹐且有道德﹐卿曾關膝下拜爲師﹐何忽失言輕笑他﹐自責己身﹐罵以小年﹐無知於庸下女人﹐受三五及上淸等法﹐痛之甚﹐卿豈不有此言。孟司馬對曰﹕卻是詢凡愚庸下﹐及笑於師﹐且術輕浮。今得上眞之位﹐稱上天夫人﹐詢至愚至凡﹐肉眼無識死罪。伏願天尊大通道力見念﹐令作何法禮謝﹐見拾其罪。後聖君再告﹕卿但於三五正法帶佩於身﹐本命日悔過﹐謝其言之﹐及甲子日亦須謝過﹐二年之內﹐必當得道。詢依言謝之﹐二年後聖君召爲後宮南府大司馬﹐主教十天合得仙﹐莫輕師之道。後聖君再告尹眞人﹕一師並凡常其理﹐亦不得言其師有過失。況其師有志道﹐更不得失言﹐亦便爲試不過。太上遙見﹐必加其罪。罪書輕師﹐師弟失神仙之品﹐退仙二階﹐師亦退階。愼之愼之。

老君曰﹕夫爲師傳受大道之法﹐若自未究其道源﹐通靈通天地﹐濟世之術有功﹐卽不合二爲人師﹐妄傳至道﹐令其繼代失道宗元﹐彼此得罪不輕﹐此等天曹判輕泄之罪者。黃帝時有南山君﹐

注﹕姓南名山君﹐隱山有學﹐知儒禮樂之典甚深。

稱積德積仁﹐深入大道之教。棲山四波十餘載﹐不出人間﹐傳弟子一千人﹐以名多。忽聞上帝勑令侍仙眞人﹐下勘其南山君曰﹕責卿學道﹐師何人﹐今傳道法於眾。山君對曰﹕師西山君。

注﹕姓西名山君﹐今改姓白﹐取白西義﹐名西番地。

於是眞人令司命召西山子到﹐又靑曰﹕卿輒稱有道﹐何德於天﹐何德於地﹐何功於人。忽榭至道於南山子﹐傳眾百姓﹐多以泄露天文﹐燻濁眞聖﹐炁穢天文。且子身未通靈濟身﹐未得老病垂死﹐忽爾度人。太上大道君令我召汝﹐問其妄度人之由﹐速須一一具說其由﹐我當上奏﹐亦與子開正方便﹐出過減罪。西山子對君﹐以志心學道﹐久隱山中﹐本自修行﹐後當濟民。而被南山子苦以膝行﹐求受炁術並五帝靈符﹐

注﹕今眞文是。又五符是。《三皇內籙金經》﹐

注﹕《金鎖流珠》是也。

玉籙﹐

注﹕二十四道君玉籙也。

參等三十六卷。且臣昔於吳天氏邊受得﹐以代相繼﹐不許妄爲。伏願天眞哀救西君泄露天書之過。非敢妄不受而則﹐自傳不相代﹐伏受正盜傳度之罪。眞人曰﹕不道﹐君妄傳爲受法﹐自已未得通靈﹐年限未滿﹐何積違科﹐別無盜用之名﹐據此罪﹐亦合退仙。子但育得保舉人廣成君﹐保無泄露﹐卽身得無過。西山君再拜﹐稱死罪再謝。眞人上天宮﹐啟太上適罪也。

注﹕若據如此﹐卽不可妄傳﹐傳須得其理依科也。

後聖君告天師曰﹕卿繼代傳三五正法﹑上淸眞經內籙等﹐周三元五靈。

注﹕五靈法中法﹐周備中謂之五靈也。

畢﹐卽受眞炁。

注﹕炁有三等。上等三元爲之﹐元炁上天爲大道文法。中等五行爲之﹐眞炁上天爲之武法。下等六甲謂之﹐神炁天上人中地﹐謂之一文一武﹐禁炁通神之力。故學道初門﹐爲神仙初品。告令後學人﹐莫不先依之以受法籙﹐周畢者受此三等眞炁﹐以知修行之門﹐得日日言功。上士功滿三千﹐白日升天。

包三元五行﹐六甲七星。

注﹕星躡步天綱地紀法。

六法

注﹕正一﹐三元﹐五行﹐六甲﹐七星﹐八卦九宮﹐六法俱管天地神靈﹐周徧無不伏心﹐受驅使之。

俱周畢﹐分旌﹐分節﹐授劍。訖卽師分旌節名簡﹐於洞府地戶九仙宮之門。

注﹕地戶仙宮﹐正是括蒼洞天。括蒼山中﹐是東正樂成﹐西連括州﹐南正永嘉﹐北接樂安是也。

師於門授畢﹐書寫人間法籙經籍靈書等法足﹐卽從六甲法中及躡步中﹐修行言功﹐功滿白日上升。如欲人間﹐及本師言奏﹐給世上眞官之位﹐卿須繼代著書﹐封入仙鄕裏貫﹐一一上奏﹐系天曹籍。於是天師奉太上之言﹐封西蜀山二十四所爲治﹐置治官以通地戶九仙之意。

注﹕天師云﹕去東南地戶遠所﹐以封置蜀山﹐請爲二十四治。每治請系合升天仙一萬人﹐以代地戶九仙宮之義。當天師在世時﹐移地戶仙宮事於蜀判。天師上升後﹐又移於括蒼山東正洞天中判。但地上有事﹐皆此宮奏上天曹﹐取報告﹐天符卽下。

老君告東海東水陸仙母﹕

注﹕水陸仙母﹐彭夫人也。彭祖長女也。初嫁王家﹐十年夫亡。再嫁孟家﹐夫又亡。遂卽淸高﹐尙心學道。初見地蛇於塵中﹐行屈曲之路﹐因以學曲行三步﹐常往往行之﹐喜弄耳。如此得七年﹐忽見一女曰﹕學步綱也。對曰﹕閒以亂行﹐非爲步也。因每日學蛇行﹐所以履之稍熟﹐令人好行之﹐非有心求道。如此妄行﹐某豈有志心求道﹐作此妖妄﹐更令人心修﹐有何所益。女子曰﹕蛇步龍綱﹐捍辟不祥也。吾是西王母仲女也。見母好步綱﹐受以躡地紀之法與之。母行一十四年﹐升東海東﹐太上封方丈山﹐女居之﹐爲水陸仙母﹐令掌方丈及海陸地女人求仙主教天使﹐令所傳而成至道。曰﹕汝世人也﹐受仙師之教﹐得仙在速。汝教世人﹐須以傳其志人也。

亦令三五之法備周﹐直指其元﹐令得在速。非人勿傳之﹐勿犯之﹐當退汝身﹐今近代傳七女子皆得道。後聖統仙總眞王君曰﹕從此卷向前﹐是上元之法也。

金鎖流珠引卷之三竟

金鎖流珠引卷之四

中華總眞大仙宰王方平張道陵趙升王長司命李仲甫茅盈許玉斧等系代撰述

中華仙人李淳風注

五等禮師引訣

上奏章表安壇洗浴法。

注﹕並《金鎖流珠經》﹐自有一一具。

天師曰﹕

具注於後。

思五藏三神﹐勑身衛靈咒﹐發鑪﹐禮四方﹐出官﹐讀章﹐復官等法﹐陵並一一具出﹐在《金鎖流珠經》中。惟禮師具﹐未盡其元禮師。太上老君授黃帝禮師法﹐別有科儀﹐具用五等。一奏章表禮師﹐二步綱禮師﹐三考召治病禮師﹐四行禁炁天地間萬物禮師﹐五行兵入軍﹑入山入水﹑行往他國禮師。第一﹐奏章拜表禮師。《天師舊儀關奏典錄》曰﹕治爲本受正一之師治版﹐都功全具﹐治炁分明。

注﹕何謂分明﹐夫天師治有二十四階﹐正治官正炁﹐總受得二十四治﹐二十四生炁﹐足者卽是正一度師。存禮三拜訖﹐願師下二十四生炁入某身中﹐當令某出官﹐如章所請﹐官將俱出﹐出者嚴裝﹐備衛某關﹐啟允達上言也。

謂之正一度師。願領二十四治﹐治中二十四生炁﹐下降入臣身。又領治中吏兵功曹使者﹐俱入臣某身中。卽存之如見﹐著紫衣﹐芙蓉花冠﹐如法簡刺﹐領兵從西北而下﹐禮三拜。次籙師領三將軍功曹使者下﹐存見著降執丹衣﹐蓮花冠。願師領功曹使者吏兵﹐下降某身中﹐禮三拜。

注﹕如若治師﹐兼授正一籙了﹐卽只存一師而已﹐不用別存也。

訖卽依拜章表訣撚之﹐卽上香﹐是具足法。後聖君告天師曰﹕若欲奏章拜表﹐先言太玄都正一平炁﹐系太上陽平治左平炁云云。卿所傳吾此治與弟子﹐弟子若奏章﹐卽云系天師陽平治左平炁云云。卽存治師爲尊師﹐冠劍紫衣﹐依前項思存訖﹐卽行法事﹐系代靈驗。

第二﹐步綱躡紀禮師。《玉京飛步祕籙》曰﹕夫欲躡地紀﹐飛天綱﹐變禹步等綱禁之法﹐先存綱頭大度師

注﹕樊夫人作《綱紀論》曰﹕鋼頭師名大禁師﹐若受此飛步之法﹐須是通靈威動﹐感天地鬼神畏敬﹐德行重﹐行用不泄﹐如此之師﹐可師爲綱頭大禁師。於此師受法﹐弟子後修行思存此師。一年往往夢見教法﹐二年之內弟子通神靈﹐威動天地﹐驅使社廟﹐無不如意﹐依口順言。妾師羅文彊﹐受《金鎖流珠經》一十五卷﹐籙法正一靈寶三百六十階﹐地紀天綱天綱之圖。後修行不經二年﹐感應神靈天地﹐知妾身願求皆通﹐降應事足多。

李惠舉

注﹕今但隨本師名﹐小聲呼之。

尊師來﹐乘九色飛云仙衣﹐紫服冠簡﹐帶劍﹐從天而降﹐禮三拜。

注﹕或心禮﹐或眞禮。

訖﹐願師得仙﹐位極上淸上眞人。弟子

注﹕則玄。

同得仙﹐相繼代代不絕於今後﹐身無凶災﹐永去疾厄﹐得入長生﹐身家安穩﹐人口無他﹐敢負師恩﹐乞垂靈佑﹐謹啟。卽撚三師訣。

注﹕訣左手第四指第一節

上﹐徧向左邊是。行事日五色絲縛之。

撚訣畢﹐

注﹕經云﹕五色絲縛之訖﹐更須撚五色絲上﹐然後念一咒。咒畢﹔卽行法事。此咒是後聖君祕﹐不傳世人。一字萬金﹐不傳。

念後聖君授赤松子咒。

注﹕令萬金不妄傳一字﹐祕之。

太平之號﹐今出是時﹐天地相傳﹐皆因大師。元始初得﹐天地結爲﹐元始傳授﹐道君先知﹐故稱太上老君。保持系代﹐盤古天皇受之。人皇﹑地皇﹐第自相師﹐變生五帝﹐六甲﹐十干十二支﹐明日月星宿﹐璇璣七政﹐交備正授﹐羲﹐神農﹐黃帝﹐世代家宜﹐因藏務猶。

注﹕務猶子藏﹐不傳五千年。堯燐之代傳西胡﹐西胡爲王作師﹐盛千五百歲。千五百歲後﹐更始興盛道也。

化出西馳﹐

注﹕出西﹐化胡王作佛。

一千五百年﹐

注﹕年滿令歸中國也。

令正合歸。金闕後聖代代爲師﹐教臣誦咒撚目誦之。

注﹕此後聖授尹眞人﹐爲師相傳。

正咒曰﹕

注﹕此咒是元始天尊﹐結算諸天之炁﹐以爲眞言咒﹐代代以稱師授之﹐然後卽行綱﹐有之憑驗。

三天離﹐蒼天神﹐赤天光﹐七天羅﹐吳天明﹐靑天姓﹐八天耀﹐皇天珠﹐禹余天吞﹐九天郁﹐龍天蘇﹐王天玄﹐上不至天俗﹐大羅天林﹐玄天茂。右十五文﹐言我八十一門﹐赤女母水門可。

注﹕已上是後聖君授玄洲二十八眞人﹐一時同誦﹐思存師。七年之內﹐二十八人俱一時同升玄洲爲眞人。此是陰陽五行之內訣諱也﹐又是北斗內眞妃女之隱名也。後聖君非常寶祕之﹐非人切不可妄傅。引敍其十一字﹐在《金鎖流珠》上第二卷

末。時人見不知作何行用﹐須以此引開解﹐方可知也。更有北斗中眞人名諱二字名﹐呼之﹐卽存師在面前﹐三步小言﹐啟師發心步綱﹐願師教示﹐臣步躡地紀﹐飛入天綱﹐求生得生﹐求貴得貴﹐求疾差愈﹐所求皆得﹐所願皆合﹐學道成仙﹐舉家受福﹐內外沾恩﹐弟子敢負師恩。再拜﹐閉炁三息﹐唱斗中眞人名﹐訖行事。

斗中眞人名閣。又府君名間。三呼之﹐撚北斗訣﹐便步綱也。

第三﹐考召法安壇禮師法﹐《正一考召儀》曰﹕夫考召法﹐是考鬼召神也。事大不小﹐須以淸淨﹐安壇立纂﹐建獄開門﹐引繩系壇及獄﹐壇開四門﹐禁步結界。以靑香案明燈﹐夜一更三點及可。結界劫水禁壇﹐禹步居心﹐丁字繞外﹐噀水壇中。訖卽西立﹐存三元考召正一法師李尊師﹐紫衣飄飄﹐冠劍﹐紫雲飛飛﹐皆從西北而來﹐繞壇三匝。卽與臣禁壇﹐領陽兵往天曹人間﹐共臣身中籙兵﹐同心並力﹐爲某家或收惡鬼﹐或某事﹐云云。又周尊師領陰兵﹐助某身中﹐入地獄中﹐及水中﹐某家墓中﹐捉祟害某家鬼賊﹐來到壇中﹐勘問所由﹐關啟聞奏﹐

注﹕一云﹐又奏用此文奏。

追捉。臣行法依天科﹐行天心正一之法﹐願賜陽師陰師。

注﹕如無陽師﹐卽自身存作﹐代本師身。訖卽撚天師訣目﹐合天師降眞炁﹐一下身中。

佐臣身行兵布炁﹐放水放火放師子﹐發遣三元九天將軍﹐與臣同心並力﹐共擊破某山某廟某賊凶囚宅惡鬼營侶﹐悉令砂崩瓦碎﹐火燒水蕩﹐捉取精祟腰斬﹐令得疾病差愈﹐某事卽遂﹐云云。任於此下添﹐

作辭亦得。

卽行考召事。

注﹕夫考召﹐思存師於身之前。領兵士者三元總九將軍﹐五德將軍五人﹐兵馬百千萬人﹐羅列圍繞彼人屋宅。及自用卽備自屋宅門戶﹐把捉每一門﹐差一十六人把一門八人列門一邊﹐把刀刃向地﹐一一立駐刀﹐一如行軍﹐布列行陣﹐把捉營門戶﹐相似嚴勑。訖卽存見本師﹐乘九色云﹐或師子﹐從東而來﹐與弟子領兵﹐巡前件人門戶上下﹐結界禁咒﹐追捉符牒﹐事事須秉。尊師於空中放出光明﹐湧出兵士﹐羅海截地﹐繞天檢獄﹐與臣拔出某親表某人三魂七魄。若是女人﹐云十四魄。三魂得離鬼。庭之中﹐附著本身﹐令疾病卽時差愈。撚三師訣。訣在左手第五指第一師是也。本師訣﹐第二節

是。天師訣﹐第三節

是。本師召天師門下助兵訣﹐後聖君告天師曰﹕夫系代思存本師﹐其本師解此法﹐卽可思存﹐有靈驗。如不解此法只明相傳繼符錄經法﹐卽不用存思﹐之來不益﹐行法不成﹐禁物不伏﹐反其禍。不可妄行﹐忌之忌之。

思師出兵﹐一一如法。

具前注。

卽思存二十八宿﹐羅列於身上。次九將軍吏兵﹐三元備具如法﹐具含弘圖。

注﹕圖中三元兵將具足。

卽撚三元將軍訣

注﹕訣在左手大指第一節

心是。

訖﹐卽向按邊坐儀讀文﹐召神鬼上﹐考問作祟之者名字﹐判付獄收禁。後上赤章﹐請天兵誅斬鬼祟﹐令疾病速差﹐及某事速遂﹐云云。卽答恩效﹐訖辭師。

注﹕有辭在行兵法中﹐此不具重出耳。

後聖君告天師曰﹕此考召法有六種﹐通於人。第一﹐能與人治邪注疾病﹐收捉祟妖﹐誅斬。第二﹐能與人勘天曹地府﹐年命長短﹐貧富貴賤。第三﹐能與人禁斷公私冤對相害。第四﹐能與人夫妻男女生命相克者﹐令不相克﹐永世相宜﹐出得金木之災﹐水火之害﹐從順無礙。第五﹐能與人解除公私咒詛﹐冤鬼害神﹐生人死鬼﹐圖謀口舌之害﹐皆能消之﹐彼此無害。第六﹐能除天地災害﹐風雨不時﹐四炁不正﹐毒龍凶鬼﹐淫水淫旱﹐瘟毒鬼炁﹐若非正天行者﹐此法能除之。

又再言告天師﹕此六等考召法﹐是太上大道君﹐結習天地眞正炁﹐爲符籙經法﹐約有三元正籙﹐一千三百八十一階﹐足卽合爲考召大法師。開文武部﹐置左右推巡官﹐判官﹐副考召法師。如此者是大道﹐妙上救人濟物之大法。能受能行﹐不欺不妄﹐立取上眞。此法功滿三千﹐白日拔宅﹐家口雞犬﹐共得升天。

注﹕言功三千有二等﹐是開文武之義也。一等文法﹐以學《金鎖流珠》﹐躡地紀﹐飛天綱﹐散禹步﹐撚眞訣﹐年年月月﹐爲之不休﹐行陰德﹐除聲色﹐口不妄宣﹐心不妄傳﹐內修陰德。服六甲符文﹐並帶五符﹐步五行﹐眞僞﹐隱閉少言﹐不惑人物﹐令廣造土木宮殿﹐聲雜鍾鼓﹐此色能除之。但守心內修﹐按書步躡﹐並服符﹐存正眞妙法。二七年﹐太上大道君﹑前聖虛皇與太平金闕帝晨﹑後聖玄元玉皇上道君三天尊﹐遣使下迎﹐白日上升﹐文仙眞官﹐謂之文理法。一等武法﹐是老君先授﹐卽行考召六等﹐救濟人物疾病﹐功滿三千﹐人物命亦三千萬﹐度疾病人知道﹐並及於有功者﹐得以歡心﹐潤益三千人﹐此謂之功眾﹐總滿三千﹐白日升天。此文法一等﹐惟得一身而去﹐不得拔宅上升。若一文一武俱行﹐卽技宅家口﹐雞犬同得上升﹐爲上天仙王之位。

第四﹐行禁炁天地間萬物禮師。壺公先生禁炁籙敍云﹕禁天師李伯陽﹐

注﹕老君字也。

禁地師羅文彊﹐禁綱師卽壺玄藏﹐此三人是結習綱禁之主首也。學禁之人﹐先須思存此三人﹐從空而來﹐云蓋寶光﹐圓合於項﹐紫衣九云。手撚都禁之﹐存見面前三步之內﹐心禮三拜。若炁入處﹐正禮九拜三人﹐一人三拜。畢若卽依本訣﹐行禁某事某物﹐甚有靈驗。

注﹕其訣依本禁各撚之。

撚行禁炁三師訣﹐在左手第四指第一節

﹐又在第五指第一節

文。撚訣訖﹐禹步三徧﹐作禁咒。

注﹕咒各隨禁某事行用。

後聖君告天師曰﹕夫欲知禁天地萬物﹐師名當又別。

注﹕應是相替代也。

禁天師姓趙﹐名伯琴。禁地師尹傅之﹐禁鬼師黃天生﹐禁人師張突陵。並新補﹐並須相共前師﹐同存心禮﹐而後行百禁﹐皆通神。天師系代須有﹐何必只是前人而存禮﹐總須三拜。

第五﹐行兵入軍﹐入山入水﹐行往他國﹐有驚怕﹐恐失身之事﹐卒急禮師相救之法。

注﹕此救身家﹐不得妄傳﹐非人必反損於師。

黃帝得《玄女兵機急要錄》曰﹕夫從軍入兵不傷者﹐妾有九天隱閉之法﹐帝可授之於妾後。忽要用﹐思妾爲師﹐領兵衛出九天之上﹐離九厄之中﹐隱身而去﹐萬騎無追。

注﹕從此兵法使式﹐式有九天之上﹐九厄之中﹐有九地之下﹐虛空之中﹐八陣之內﹐八陣之外﹐五行之內﹐五兵之外﹐足可算取其九天之上。思本二式師﹐十二式師﹐三十六式師﹐在九厄之中﹐與出萬里之兵﹐九圖八陣之中﹐得隱身而去也。此法甚妙難明﹐須是先師一一面點示﹐猶恐不得行。

帝授之﹐後果逢五十九戰﹐七戰蚩尢等﹐皆大敗。帝隱思本師玄女﹐轉雷公太一六壬之式﹐蓋身而出﹐萬兵兵不能見。得見帝身﹐身出九天之上﹐

注﹕九天之上﹐自有式經﹐具載不復出。

回離災害也。令學道之人﹐𨿽無主兵之事﹐然且得道力﹐忽蒙上帝恩﹐盼念見賜天符﹐作十萬之陣﹐救百萬之眾﹐忽應命合。先思式書師著執丹衣﹐執節持式﹐飛空而來﹐保衛弟子﹐身出九天之上。願師而降﹐領將軍吏兵﹐

注﹕將軍中元下元﹐有六將軍﹐式中主兵將軍六人﹐思見各領兵五萬眾﹐隨師而下﹐圍身三匝﹐又更繞身三匝﹐隱身於九天之上﹐急急如律令。

百千萬眾。師李某與弟子爲大將軍﹐保舉師爲副將軍。卽思存綱頭大禁師

注﹕授《金鎖流珠》師﹐是綱頭大禁師。

李惠舉乘雲而來﹐駕五色獅子﹐手把天式紫衣﹐到面前三步﹐心禮三拜。次禮保舉式師﹐各三拜心禮。訖撚三師式訣。

注﹕訣在左手第五指第一節

右邊。

懷中取式蓋頭上﹐走馬突圍﹐而出入軍陣不傷。符五道﹐一入兵不傷符﹐二令彼兵大將感畏敬不被損傷符﹐三戰難賊符﹐四出將令彊敵符﹐五令眾軍安心彊力能戰雄猛所求如意符。

天上術入兵保不傷符第一

捲內符並朱書

右入兵敵十萬人﹐書彼將名符下﹐以太衝加月建﹐天帝印封符。

不被損傷符第二

右天上術﹐入兵保大將﹐感彼軍眾畏敬。

戰難賊符第三

右天上術﹐入兵戰難賊。

出將令彊敵符第四

右天上術﹐出將令彊敵。

令各軍安心彊力符第五

右天上術﹐令眾軍心安力彊。

已前五符﹐並皆是師一一書﹐甲子日授與弟子。弟子後因入軍用﹐思存本師﹐卽自一一通靈。朱書使用﹐皆大驗﹐如神出沒。不可妄傳。天師在西蜀﹐與鬼神戰二十八交戰﹐每陣皆思存後聖君在前﹐鬼神望見後聖君﹐便大敗倒戈後伏死﹐敢有拒敵。

老君告左右先生曰﹕卿學道﹐須長存思本師行法法術﹐早得成道。上帝逼喜﹐賜得神通﹐出離三界。水火土。常六甲日及本命日﹐立存本師﹐如見在虛空中五云之上﹐飄風仙從。三元﹐

注﹕三元將軍九人﹐各領功曹吏兵百千萬人。

五德﹐

注﹕靑龍﹑白虎﹑朱雀﹑玄武﹑黃庭大將軍各一人﹐兵士各隨方萬數驅禦﹐皆本師所使。東方八十一萬人﹐西方三十六萬人﹐南方六十四萬人﹐北方二十五萬人﹐中央十二萬人。此是天師告王眞人之言。

六紀﹐

注﹕紀有六人﹐人各兵馬一十二萬人。

柱天大將軍一十二人﹐

注﹕人各兵士三萬六千人。

六甲中干支將軍二十四人

注﹕人各兵士六萬人﹐官將一千八百人﹐直符使者三萬六千人﹐玉童一千四百人﹐玉女二千四百人﹐皆隨師從弟子﹐入兵不驚﹐兵士不傷﹐神官佑護﹐入陣皆彊。急急如天曹太一道君律令。

右件將軍吏兵﹐百千億萬眾﹐隨師李周沖虛

注﹕李是法師﹐周是籙師。

等﹐行法救弟子﹐出此兵陣﹐破擊彼眾逆黨﹐令如山崩地裂﹐傾沒海水﹐大風揚波﹐走浪衝破。眾弟子軍眾﹐心雄力壯﹐保得全彊﹐彼須大敗。急急如太一尊神律令。卽撚都監訣﹐三師訣﹐遊師三訣。

注﹕都監在左手第一指第一節

﹐遊師在第二節

。撚之三訣訖﹐卽禹步三徧了。卽動鼓爲陣﹐看取去就而戰﹐便保無他﹐固更爲上。

老君告十方眞人曰﹕

注﹕十方眞人﹐蔚那臺﹑鄭仁﹑善勝﹑淨加﹑徐來勒等﹐是十方眞人之號﹐有十人﹐經文呼爲十方天尊是也。此十人從盤古﹑三皇已來﹐至於今代﹐惟十人而爲十方天尊之位﹐不退不遷﹐鎭於十方之地。

卿爲十方之師﹐鎭於十方世界﹐勸善度人﹐正傳道法。不得傳其非人。非揚正教﹐改易邪用﹐翻師易典﹐妄說是非﹐如是之人﹐切不得傳度。妄傳得罪﹐師弟俱破。如有此輩﹐吾當與卿懺悔﹐令彼此無罪。

於是西南方眞人善勝啟曰﹕臣下有一弟子眞淨能﹐爲人古雅能言﹐美用唇口。或臣又見曾於世師上經法道士路子眞﹐受上經上法周備﹐𨿽未通靈﹐而且極法。臣卽授與《金籙玉籙上經》﹐

注﹕是《金鎖流珠上經》三元五行正一之法也。上古謂之《金籙玉籙》﹐金眞飛步名也。

並引四十餘卷授與。初受之時﹐寫書未畢﹐臣令且寫。寫畢﹐卽一時以署師名﹐並保師名。而淨能與書陰暗

注﹕古人謂陰謀爲陰暗﹐相知也。

相知﹐代署作父眞王靖名﹐稱我是繼代祖父文書﹐不令臣署。如此之罪﹐其復如何。伏願天尊﹐賜臣大慈大悲之恩﹐見捨妄泄之過。

老君告曰﹕卿罪猶可貸﹐淨能罪多﹐不可見捨。此名自反心神﹐謀道背師之罪﹐罪大於不孝父母﹐天地自責﹐不久卽亡身敗家。

注﹕後十年身家俱滅﹐豈非天責也。

吾此恩弘﹐捨小小非謗﹐及授世代善經教法﹐相繼聲教者﹐卽可度脫其罪。而況是金籙玉籙引法﹐皆解脫大道﹐內心印訣﹐躡履天地﹐斗服星

注﹕一名配衣。

回天﹐轉地綱﹐紀天關﹐此是正眞之道。其罪科律無捨﹐卿亦退仙一階﹐五十年爲下界人師﹐治病三千人功﹐而補其患。後果被退仙一階﹐爲扁鵲先生﹐善醫病﹐三千人滿﹐復其本位。爲師之人﹐及思存師之人﹐切須精愼。故授此盟﹐爲存師思師之訣﹐令其師弟﹐各自謹節心﹐思其報告。

注﹕夫爲師授弟子﹐未可盡一受其道內言祕要之訣事﹐須再奏天曹﹐校勘可不給付。天曹報云得過﹐可責保舉狀任付。亦未可便授﹐亦須更三試五試﹐事事過者﹐乃可授之。不然前授經法籙三等﹐且令修行。若也精虔身心不退﹐敬奉道師﹐卽可授訣。然其口訣不可全﹐兩卷﹑三卷傳付道要﹐事須祕惜﹐漸漸授與﹐以喜天心。上帝遙敬﹐重此師弟專志之心。

後聖君告尹喜曰﹕爲師甚難﹐弟子不易﹐彼此難易﹐故爲難易。

注﹕爲人心不同﹐多有反敗師道。又以師傳不眞﹐滅落符文﹐斷截前後訣要﹐所用不通﹐師弟子俱得其罪﹐愼之。

許傳文以三試﹐試之得過勺可先傳經法籙三等。又且試三年﹑五年﹐志心不退﹐及可給與靈書內引﹐引入道門﹐卽得繼代﹐思師存道﹐行用有靈驗也。修身助國救民﹐

注﹕夫道志之人﹐常行救濟之心。每尊師道之教﹐而若尊重﹐卽代代聖驗﹐威靈通神﹐相承不絕﹐思存有神有靈。若也告命不行﹐違逆道師﹐思存救急﹐甚難有其驗效。

制鬼理神﹐上賢志道﹐依此徑訣﹐以爲師弟﹐位入仙眞。

注﹕老君說師志心﹐與弟子志心﹐奏授正引法訣﹐正度弟子。弟子志心奉道﹐孝師思存﹐用後卽立驗也。

後聖君告諸初修爲眞者四十九眞人

注﹕四十九眞人﹐初學眞人行﹐是徐甲﹑施存﹑孔方外﹑揚眞﹑李子期﹑李八百﹑劉根﹑張漸成﹑呂經間﹑周上和﹑王登﹐魏華存﹑樊眞瑛二人是女眞﹐李少君﹑李少綱﹑王子年﹑韓元信﹑張少眞﹑石帆公﹑秦交﹑黃泰等四十九人﹐系代相承師道也。

曰﹕夫爲正受法籙靈書正引訣旨要弟子者﹐在於思師存師也。若行往離家百步外﹐或二百﹑三百步﹐不論遠近﹐但是所到之處未坐前﹐皆存綱頭大禁師﹐乘雲龍及從兵將至﹐心拜三過﹐願師得眞仙王﹐升度上天登高位。爲我

注﹕今仙皆不稱我﹐此非禮。今稱臣某﹐是其正禮。

開度五道﹐

注﹕後聖言三道八難﹐今張天師改爲五若八難﹐相承未敢全用也。五苦八難﹐名入仙籙﹐永成眞人身家長﹐蒙降賜道恩道力佑護﹐敢負師道之恩。畢﹐叩齒二十四通﹐撚三師訣。此法甚妙﹐行之一年﹐百病離身﹐千神保衛。二年之內﹐身家人口﹐永以平和。三年﹐驅使通靈﹐天地感應心口。四年﹐仙人也。但以心懷正直﹐無黨無偏﹐五年之內﹐永爲仙人。二七年﹐欲升卽升﹐欲住卽住﹐人間求仕宦亦得也。

金鎖流珠引卷之四竟

金鎖流珠引卷五

中華總眞大仙宰王方平張道陵趙升王長司命李仲甫茅盈許玉斧等系代撰述

中華仙人李淳風注

太玄元無所生三元引

太玄

注﹕太玄上淸等﹐上淸之始﹐元炁之初。

元炁生大道﹐大道生太一﹐太一生三炁之色也。玄黃﹐元白﹐始靑﹐此三炁之色。三炁煙熅﹐交通往復﹐黃生赤﹐靑生炁﹐此五色之炁也。炁生色﹐炁色相生﹐三五無極﹐炁色結形﹐號之曰神。神形有名﹐標其位明有尊卑﹐更相轉助治邪﹐佑正藏身﹐求仙出名。咒印佐國衛家﹐解罪布福﹐護善誅惡﹐皆成將吏兵馬。前後世異﹐立法不同。簡略之時﹐或從委曲之儀。滋繁之日﹐或宜省要之科。是以道應抑引﹐隱顯參差﹐後學成眞﹐受命玄職﹐姓名鄕居﹐隨世代出﹐或一無不可具載﹐今記先師所傳者如左。

後聖君授道陵曰﹕子欲修行﹐先知始生。始生禍福﹐立有分明。得福者王﹐失福者衰。又得禍者死﹐失禍者生。能除刑禍﹐以辧始生。假令甲子金命人﹐元炁在辰﹐辰巽之鄕總也。始生在巳﹐成午﹑未﹐榮申﹐王相酉﹐酉爲福德﹐休在戌﹐廢在亥﹐刑在子﹐禍在火。名兀星。木命人﹐始生在亥﹐成子﹑丑﹐榮寅﹐王相卯﹐卯爲福德﹐休在辰﹐廢在已﹐刑在午﹐禍在金。金元星。水命人﹐始生申﹐成酉﹑戌﹐榮亥﹐王相子﹐子爲福德﹐休在丑﹐廢在寅﹐刑在卯﹐禍在土。土元星土命人同水命人﹐用火命人﹐始生在寅﹐成卯﹑辰﹐榮巳﹐王相午﹐午爲福德﹐休在未﹐廢在申﹐刑在西﹐禍在水。水元星卽身從五行始生﹐亦從五行所滅。卿能出刑禍﹐變入長生﹐則成仙人。往往如此﹐四年﹐名入地眞仙也。金命人﹐熒惑惑火星爲禍星﹐常欲禍金命人。人知之﹐以求辰爲福星﹐常救止伏其禍﹐禍自減不敢行﹐人得長生。木命人﹐太白白金星爲禍星﹐常欲禍木命人。人知九之﹐以求熒惑爲福星﹐常救止伏其禍﹐禍不敢行﹐人得長生。水命人﹐鎭星土星也爲禍星﹐常欲禍水命人﹐人知之﹐以求歲爲福星行﹐常救止伏其禍﹐禍不敢行﹐人得長生。火命人﹐辰星水星也爲禍星﹐常欲禍火命人﹐人知之﹐以求鎭爲福星﹐常救止伏其禍﹐禍不敢行﹐人得長生。土命人﹐歲星木星也爲禍星﹐常欲禍土命人﹐人知之﹐以求太白爲福星﹐常救止伏其禍﹐禍不敢行﹐人得長生。

夫修行之人﹐常先履禹步﹐次北斗﹐次中斗﹐

中斗名天綱也﹐故飛步。

次三臺﹐次五星。卽用《金鎖流珠》上卷第十二咒﹐及飛天綱咒﹐及請於則玄身福歲星君﹐與則玄克鎭星土炁﹐不得妄行刑禍。若刑禍於則玄身者﹐星君與靑童君斬克之﹐急急如律令。餘仿此。《五星靈書》中﹐自有行用五星符﹐克五行之刑禍﹐度厄守元气。始生者﹐父母也。

注﹕父母金木命也。配與己身相克以符止克﹐今己身不相克者﹐以明始生。

假令母命金﹐子命木﹐母克子﹐子必不壽﹐以符止克之﹐母子俱吉。母命土﹐子命木﹐子克母﹐亦以五行符止克之﹐母子俱吉。

注﹕餘皆仿此。

此例者言始生元炁﹐不相刑克﹐修道大吉﹐帶五行符克鎭厄。訖﹐誦父母始生咒﹐撚刑禍已身訣。

注﹕假令金人﹐火爲刑禍﹐訣在五行掌訣中具載也。

祝曰﹕

吾生於父母﹐長在俗間。

云云。咒在《金鎖流珠》上卷中﹐有兩咒。咒訖﹐步始生禹步一十二步﹐克始生災厄﹐每至本命日爲之。

步綱訖﹐又祝曰﹕吾生於父母。

云云。是後咒。咒亦同一處也。

始生行之﹐一年﹐辟非。二年﹐金木不相克﹐水火不相害。三年﹐去死來生。四年﹐成地眞﹐與人解始生災禍厄。二十年﹐名升天眞﹐位列諸天﹐三五所元炁。

次列三五所生。

注﹕三者﹐天地人﹐謂三才三元也。

三才各居一元﹐故謂之三元。

注﹕上元主天﹐中元主人﹐下元主

地﹐謂之曰三元將軍。

一元一人爲將﹐主之吏兵﹐一元合淸﹐三千萬眾人隨從也。上古太上大道君受之於元始﹐元始傳道君。

注﹕道君出時﹐天皇之世﹐世人未有法律。

上元上部將軍一人出﹐號曰姓唐﹐名短﹐神力勇猛﹐化身長九千萬丈﹐領兵帶劍執簡﹐兵士九千萬眾﹐主天上上極大羅三淸之上。

注﹕玉淸﹑上淸﹑太淸是也。

上元中部

注﹕中部是上元中將軍﹐主人身中一人之身﹐亦同天同地﹐以身配天配地﹐一切俱備同也。

將軍一人﹐姓李。

注﹕因老君姓李﹐自令改姓李。

名拒。身長七千萬丈﹐領兵帶劍﹐右手持戟﹐兵士七千萬眾。上極三淸﹐中入人身﹐上除天羅﹐中除五行之災﹐下消地禍。惟李將軍甚能佐衛於人力﹐能

除諸天始生災厄。

注﹕古人以金作﹐長一寸﹐戴以絳袋﹐安頭上﹐善於厄中救人也。

上元下部將軍一人﹐姓東海古姓。今後聖改姓徐。

注﹕今用徐姓是也。

名康。身長五千萬丈﹐領兵帶劍﹐右手持玉陽之節﹐兵士五千萬眾。上極上淸﹐中入人身﹐善能治病﹐消除諸天十方﹑九地始生之處﹑災厄刑禍﹐五行金木水火相滅克之害者﹐能以道力消除之。又有三元三功曹三人。上元上部唐將軍下五剛神功曹一人﹐姓姜﹐名毒。身長九百九十丈。領兵百千萬重人﹐朱衣赤幘﹐手把金符﹐帶劍﹐在大羅之上。上元中部李將軍下五剛神功曹一人﹐姓張﹐名季。身長七百七十丈。領兵百千萬重人﹐赤積﹐右手持戟﹐腰帶劍﹐在太極之中。上元下部徐將軍下五剛神功曹一人﹐姓溫﹐名舒。身長五百五十丈﹐領兵百千萬重人﹐赤幘﹐右手持玉陽之節﹐腰帶劍。

注﹕上極大羅之天﹐天上天下﹐及入人右腎之中。已上三元功曹出入﹐各從眉間天門中出入﹐甚能令人得法得術﹐叱喝鬼神虎豹﹑毒蛇凶人﹑毒龍精妖魅鬼等。

此說三元上部三將軍姓名也。

注﹕上元上部將軍一人﹐姓唐﹐名短。上元中部將軍一人﹐姓李﹐名拒。上元下部將軍一人﹐姓徐﹐名康。並三功曹﹐是上元一部﹐主天也。

中元三將軍﹐始生上古人皇之代﹐三大臣爲道﹐隨人皇修行道成﹐得中元三將軍。

注﹕風安﹑羅彊﹑天生﹐是三人姓名也。

後周穆王三大臣﹐替前三人風安等。又有三人後任。唐宏﹐

注﹕爲諫議大夫﹐卽今之宰相也。又爲司徒司空等官也。

葛雍﹐

注﹕爲侍郎司常卿﹐卽今之太常卿也。字文度。

周武﹐

注﹕爲侍丞中﹐卽今之右丞﹐同右相位也。

三人學道﹐隨穆王修六甲三元九宮之法﹐便去官。穆王得洞府之仙﹐隱遊王屋山﹐托解屍而去﹐莫能尋求。遂各精修胎息服炁﹐燒煉金丹而成﹐服三服未得升仙﹐但得不死﹐五百餘年﹐在峨媚﹑太白等山中。三人結盟志﹐共尋求至人﹐願得至道﹐白日上升雲天。我等今知上界﹐新有大道太平金闕玄元後聖玉皇帝上道君﹐今共結至心﹐願我等三人﹐得佐爲臣。至心常願與玉皇得行﹐志要佐助玉皇﹐下受道之人﹐取千百億萬功﹐功成我等三人﹐豈敢言功勞。常懷救度之心﹐乞願上天太平金闕玄元後聖玉皇上道君聖恩﹐遙見念發願之人。行之三年﹐果有所遇於太白山。秦更始二年七月七日﹐太平金闕玄元後聖玉皇上道君﹐降於太白山。

注﹕古名大圓白天山。

授唐宏等三人《三五金鎖流珠經》一十五卷﹐躡步天綱地紀之法。各行修三年﹐得地眞。

注﹕眞是能行綱禁之法﹐救人疾病者多。太上後聖君大喜其道﹐眞心內情﹐立卽見再授。

行之十年﹐再下授此引訣一十卷。三人日夜修行﹐二年﹐果仙﹐得朝後聖君﹐補以充中元三大將軍之任﹐主領三天正一之法﹐以配斗爲衣﹐衣斗﹐履斗﹐飛斗﹐戴斗﹐順斗﹐倒斗﹐反斗﹐橫斗﹐低斗﹐逆斗﹐昂斗﹐坐斗﹐行斗﹐臥斗﹐

注﹕臥斗﹐是安外眼未閉前﹐存斗如被蓋身周徧﹐以隨月建所止之神斗魒﹐亦同斗建。

指斗﹐魒斗﹐務斗﹐魁斗﹐剛斗﹐柔斗﹐陰斗﹐陽斗﹐邪斗﹐正斗﹐收斗﹐捕斗﹐誅斗﹐

注﹕是步斗誅鬼斬鬼之步﹐亦轉展舒星斗而斬之。

禁斗﹐

注﹕存步七星而禁凶惡﹐作斗正形爲羅﹐蓋務魁之獄﹐禁系鬼神而堅止下也。

含斗﹐

注﹕含七星於心腹之內﹐明照五藏。

弘斗﹐

注﹕弘滿天地﹐以去妖惡﹐

等法。並以禹步相添﹐正行正一之法﹐立能興動風雨﹐天地順心。太平金闕後聖玉皇上道君﹐給兵三千萬眾﹐隨正一三將軍籙及禹步籙等﹐二十四階多論步綱禁法之事﹐立能救濟之術﹐功滿拔宅升天﹐如在洞府之間。得籙使之﹐如手應心﹐神力立驗。故能上可飛升﹐得在太平金闕聖君左右﹐中部道將﹐助衛宮殿﹐追伏魔王﹐攝錄三官之用。細能佐護受籙法修行綱步之人。人能精修心念感用﹐妙在三圖。

注﹕二圖﹐一含身﹐二出用﹐三含影等圖﹐旨以存思﹐出入於心腎之中。用卽身長一寸﹐從心腎中出﹐漸漸長八十一丈﹐領兵三千萬眾﹐或收捕凶惡之眾﹐或五藏中病疾﹐卽從眉間入﹐身長一寸﹐心腎之中﹐安鎭五藏百脈也。

守之堅五藏。

注﹕志人日夜精思﹐唐將軍入在左腎﹐葛將軍入在右腎﹐周將軍入在心中﹐鎭治五藏及百脈中﹐除諸邪妖炁疾病之根元也。

此卽後三元始生也。

注﹕此是後聖君秦始皇時﹐更始二年七月七日﹐於降蜀太白山。

中元三將軍﹐本太平後聖君所置也。賜白日登仙將軍之位﹐上天入地﹐入水入火﹐大能包天地之極﹐細能入人身之中﹐護正破邪﹐如霜見日﹐故能常通威於善行之人。每執節於凶惡鬼神﹐保身助國﹐隨籙言功﹐定志取仙﹐在心不失﹐故能堅剛於己﹐智慧生心。須在中元﹐同力度人。

注﹕人行符役使將軍吏兵﹐濟度危厄疾病﹐唇齒山海﹐毒蛇猛獸﹐龍蛟風水之難﹐皆與度之。此功則﹣以人神俱因符帖而獲功﹐

謂之同力。謂之得度。而今得度者生歡喜心﹐知有道化。謂之中元三將之功﹐施惠也。中元三將軍始生於人皇之世﹐而以道感天﹐賜授中元三將軍﹐保衛人皇也。後三將軍始置替者﹐卽後聖上道君﹐請於太上大道君﹐將下授張天師﹐卽言始於後聖君置也。

注﹕按《神仙太玄正經》云﹕中元三將軍三人﹐上古人皇以前﹐太上大道之主虛皇元始天尊﹐賜授太一﹐下爲主將﹐領主太一之府。後聖玉皇奏請下界合得道人﹐替前三人。此前人以升天眞之位下界三人﹐卽替三元之位。後聖君請入下界﹐名籙正一﹐以佐護受道之身﹐並諸結心﹐用印掌訣﹐隨符籙驅使﹐今人授籙者﹐能使結法步綱﹐存之立驗。取道之子﹐受道之後﹐得訣依師行住坐臥﹐長如坐忘﹐結結撚訣也﹐印﹐存想如圖。一年﹐無病﹐能立去惡救人。二年﹐辟兵﹐惡鬼猛獸見伏。三年﹐去死籍﹐四年﹐補正一地眞。五年﹐神通﹐神力無比﹐手指凶惡皆自伏。心不可妄行。行須是損己之害者﹐己避而不得者。須撚其本訣﹐而陰思斗衣於身﹐斗魒於手指之動﹐中元三將﹐軍領兵各三千萬人眾﹐水火獅子毒蛇﹐而一一擊之﹐必自心伏死﹐不犯於己。若不伏者﹐撚凶惡刀支﹐再使斬刺﹐應乎吐血而死。陰誦五行咒﹐金木相伐﹐水火相滅﹐云云。此是陰﹐而愼之勿行﹐道人不得已而行之。

又告使訣﹐在左手大指第二節

近左取之。

注﹕近左﹐是當節須近左邊是也。但是三元三部九將軍﹐總管於第二節

也。上元正心中﹐及下元在左﹐常存用之出如圖。左右男女﹐男左手是訣﹐女右手是也。

常以存用﹐不惑不妄﹐

注﹕不幻惑於心﹐不妄惑加於忠良也。

立取天眞﹐邪毒

注﹕邪﹐魔王妖气也。毒﹐蛇龍鬼獸也。

畏敬﹐惠施

注﹕志道之人﹐常以符術﹐濟惠貧病困乏﹐慈力度人厄難﹐行惠恩德﹐教授賢人是也。

通神﹐目長堅身。

廣成子授黃帝曰﹕帝欲求眞﹐莫過堅身。帝欲堅身﹐莫過通神。神通之後﹐

注﹕欲得見神者有六等﹐一授籙法。二淸心寶祕﹐莫泄非人。三得眞經﹐眞師傳付。四得綱紀具足。五須得此引﹐修行志人﹐入門見道。六旣見門戶﹐修行事﹐得訣﹐所用無失錯。此六等修行之法﹐惟訣爲一﹐不得此訣﹐五事俱用不通。今世人得授籙法極於上淸﹐兼聲教修齋念道﹐香火不絕﹐淸心不退﹐全前四等事﹐俱修老一生者至多﹐不見有一人得者。皆須求明師﹐兼傳引訣印﹐方始神通。旣得神通﹐未得道﹐得道須是明師再訣﹐得度心神。心神不起妄想﹐忘加備人物﹐只可度道﹐得道白日拔宅上升者亦多。至如天師﹑許遜﹑王長﹑尹子兄弟﹐上古三皇之徒﹐皆拔都城宅而去﹐皆莫不因此上中下三元九將軍﹐五德六紀等將軍﹐及七星精五斗眾星﹐但天地水三官﹐合《金鎖流珠》一十五卷中所部者﹐眾神眾眞仙靈﹐將軍吏兵﹐極通之法﹐卽得白日而上升﹐或拔宅俱去也。昔周時西國胡神成道者﹐是太上老君爲務成子之時﹐教胡王。再托身綱訣之法﹐得爲右玄眞人﹐師事大平金闕玄元後聖玉皇帝上道君者﹐亦因此法訣得度。平等心﹐不非不妄之德。

子名地理﹐力可千夫。三子地皇﹐五子地王﹐等兄弟三人﹐有力勇猛精進﹐智慧彊人﹐無名君﹐故封爲下元三大仙官將軍之位﹐領兵衛護得度法籙之人。

注﹕後聖今替三人﹐故取以姓﹐應前將軍名爲號。今下元三將軍﹐姓李﹐姓黃﹐姓王﹐應前三人名也。今下元三將軍之始生也。人學道不知上中下三元大將軍始生之因﹐萬無一人得成道也

而令見道﹐劫億以滿。

注﹕滿前三將軍﹐得替後李黃王人﹐後聖君封爲三將軍﹐替前位始生也。

前人遷升天眞﹐後替依前﹐部領衛護有志修行之士﹐並主下元人地水中﹐惡人神龍﹐鬼精祟妖等﹐不正道生行。

注﹕夫有炁之物﹐皆好生而畏死﹐常欲取生道而行其中。有凶惡之徒﹐妄行妖祟﹐以禽獸蛇龍之物﹐皆須誅剪滅絕。不論人神龍鬼之物﹐皆依法行律誅滅﹐卽此上中下三元九大將軍﹐行軍之令。令有六條﹔一降伏天魔。二制止凶人﹐不行邪道﹐不逆君師。三常護法與法﹐救人疾厄貧乏。四攝龍鬼精妖﹐不爲妄祟﹐妄者誅之。五感通誌心求道之人﹐貴賤男女。

注﹕大道不問貴人賤人﹐但有道性﹐志心傳學﹐得法籙修行﹐便與言功﹐當令九等將軍﹐保護此等人身家。永無魔難之厄。

永令無厄難﹐厄難皆與度脫。六常衛護至人﹐行住坐臥﹐身家無有外魔所惑﹐並急疾關奏﹐章表啟告﹐允達上聞﹐令合天心﹐言功賞善﹐無失科儀﹐功滿扶志道之人﹐與依功﹐白日上升﹐拔宅神通﹐神仙得者﹐上住三淸。上中下三元九等將軍﹐各加遷太淸太極大眞仙上品﹐各依三皇世三元大將軍遷替品位。

注﹕言遷者﹐得遷仙眞品位也。替者﹐各替三得﹐受此眞人右位也。至令釋門中隱呼爲佛。結印之法﹐卽言心印是﹐此圖言引書撚訣是也。

度心平等﹐

注﹕心得度平等﹐非身受度衣服之﹐是無益之事也。

不疾不害﹐

注﹕眞心﹐無妄無疾無妬﹐自是眞人也。

不欲

注﹕欲愛物入意者﹐得之則喜。愛物心思者﹐不得則嗔。

不嗔﹐

注﹕眞人之性﹐愛欲得之﹐本有失之與不得﹐心念本無﹐眞心定性﹐無眞﹐故名之眞人也。

能行修三等﹐

注﹕堅身一﹐通神二﹐度心是三﹐眞人常行三等。

身自含神﹐

注﹕身神自備﹐如含影之圖﹐弘使則系代﹐如含弘圖之用﹐無不應。

用之萬事皆通。

注﹕眞人心起念﹐念物便得﹐惡凶自消也。

天地水三官﹐俱與同心。

注﹕夫修至道成眞人﹐用心慈弘濟度之恩﹐同於天地水三官﹐生成制止﹐萬物之功化也。

下元三將軍﹐始生上古。地皇之代﹐九王子

注﹕九王子﹐三母生之也。

隨父母學道。老君時號五靈大道君﹐或號太上無極先生﹐或號無名君。

注﹕按《老君內傳》云﹕太上老君﹐先天地生﹐姓李﹐名元﹐字文始天王。盤古以前﹐號曰元始天尊虛皇大道君。盤古之世﹐號曰太上道君。天皇之世﹐號高上老君。地皇之世﹐號曰無名君。人皇之世﹐號曰常存君。始置上中下三元九大將軍﹐皆是後聖君前後應號所度﹐封補將軍之位﹐與大道將引後學道之士見﹐並力保己﹐救人疾病﹐教度有性之人也。

與地皇說《地內經》十四篇。

注﹕正是此《金籙書》﹐論吞日吐月之法﹐及正履斗衣星食炁之理。地皇行之﹐十四年滿得道。九子亦行之﹐而封爲將軍。

地皇修行十四年﹐白日上升於淸微天﹐號曰仙卿。九子隨父王修行一十五年﹐亦白日拔宅﹐上升天宮﹐其長。

注﹕將軍之位衛護﹐行而不絕者也。

太上老君元勑曰﹕大道生一﹐一生二﹐二生三。卽此之始﹐上元主天象。

注﹕象日月星宿﹐官屬城宇宮闕﹐河源雲霞﹐雨雪霜炁之類也。

中元主人物。

注﹕物﹐神龍鬼精﹐猛獸靈禽之屬等物。

下元主地水中。

注﹕水中龍蛟魚鱗﹐甲物之類也。

千精萬靈﹐皆下元三將所主也。以正道給兵﹐各三十萬眾﹐湧身長九丈﹐或三丈﹐赤幘大冠﹐或黃幘大冠﹐身甲劍﹐主制地官﹐卻除厄病死之籍﹐注上生名。則玄欲使也撚下元訣﹐

注﹕下元三將訣﹐亦左邊更向外一文左是也。一云指甲下。

佩下元籙圖﹐及鬼戟籙圖﹐步地紀﹐及禹步三步九迹之要﹐誦五行相克咒一十八首。每一月之中﹐三爲之。自得消災卻禍﹐去死來生﹐入兵入水﹐入火入病﹐入山遠行經過之處﹐有凶人惡鬼﹐毒蛇猛獸﹐妖惡精物﹐皆自歸伏﹐不生毒害心也。卽身得長生﹐計功成眞。

注﹕卽前﹐一年辟非﹐二年辟兵是也。

老君曰﹕上元辟天魔﹐制天官﹐度星宿﹐飛天綱﹐佩於頭中。前聖有告命上元將軍命詞﹐北斗九精九眞七星命詞。曰﹕上元唐卿﹐法主上淸﹐日月星宿﹐輪轉無停﹐三元北斗﹐本無住形﹐天除魔將﹐道炁淸明﹐宿運則玄命合長生﹐與卿躡星﹐魂魄俱行﹐俱行乘龍﹐太一來迎﹐恭詣華宮﹐後聖君城﹐佐輔後聖﹐同爲仙卿﹐畢飛天綱。

注﹕按未步前是也。

後聖君告命三官北斗符﹐符在《金鎖流珠�飛天綱篇》中﹐有符。又在《大有太丹隱書》中﹐兩處有。又有中元﹐辟人魔﹐制陽官兵災厄﹐及金木水火土天地羅网﹐口舌之徒﹐凶惡人鬼等眾災﹐有七魄三魂命詞咒﹐

注﹕咒在《太上隱書》﹐及《金鎖流珠》上卷中。金木相克﹐木火相滅是也。

後聖君告命九精鎭身飛步天綱躡地紀符九符。

注﹕在《太丹隱書》中。

又下元辟地魔。制止陰官不淸我身﹐修行之人三魂七魄﹐隨則玄身俱躡天地紀綱﹐千回萬轉﹐變現成眞﹐出入江山﹐神靈拜送。皆存下元三將軍﹐引領三部兵眾﹐驅禦雷公﹐風雲叱吒﹐淸前蕩後﹐百用百中﹐千謀千成﹐人鬼畏敬﹐龍獸受使﹐坐臥常存﹐萬無不允。祕之。

後聖君告天師曰﹕上元中元下元﹐各有三將軍﹐小畫眞身形﹐如籙形帶佩。

注﹕上元安頭上冠巾之中﹐中元系之在左肘後﹐下元右肘後﹐便存之﹐從袋中出頭上﹑肘後左右。如中﹑下二元存用二圖中﹐相似出陣也。上元如含弘等圖﹐卽行用也。若不用時﹐坐臥如含影圖。

求長生﹐卽禹步。

注﹕禹步不論日月﹐閒卽爲之。及家有人疾病口舌﹐卽代爲之﹐亦不逾三兩日﹐自消。多徧速於水火之急。祕之﹐勿傳非人。

有災厄﹐卽禹步﹐能消萬災。禹步訖﹐卽咒。

注﹕咒有兩咒﹐一咒消災求長生﹐咒在《金鎖流珠》第一卷

中十八首﹐盡誦。一咒勑陰官六宮﹐咒在後具。

勑陰官六宮咒﹐亦後聖君告授。

咒曰﹕吾是太上弟子﹐下統六天。六天之宮﹐是吾所部。不但所部﹐乃太上之所主。吾知六天宮門名﹐是故長生。敢有犯者﹐太上斬汝。此咒不論禹步﹐但每日修行了﹐出靜戶外﹐心誦之一二徧。非常辟災害﹐護身家中﹐有信敬人誦之﹐益命不死。太上老君告太極眞人

注﹕太極眞人﹐夏禹也。

曰﹕卿傅正教﹐下仙皆知﹐其始生始滅。天仙上品中品之流﹐亦未能得度生滅。卿今聽取﹐一一與吾教授合仙之人﹐令度生滅。夫下界人物﹐不論貴賤﹐皆從三五始生。

注﹕三是三元﹐五是五行。夫人皆從三五始生﹐卽授王相之炁﹐亦從三五所滅者﹐卽逢休廢之炁而滅。

亦從三五所滅。

注﹕反身皆受三元之炁﹐五行始生﹐卽有金木水火土之屬也。而卽轉輪歲建﹐身有盛衰﹐三元之炁王﹐而致來福星衛佑。三炁若衰﹐卽禍來克己﹐金木相克﹐水火相刑﹐卽身出災﹐福不出也。

能知三五﹐禹步之宗門。卽入長生不死之道。此法妙祕﹐不傳非人。妄傳師退仙階﹐弟子被考。三元主生﹐運炁天地﹐

注﹕上元主天象﹐下元主地水。

通人。

注﹕人通天地。

人亦象三元。

注﹕且三元有九將軍﹐法天原地通人。人有九孔﹐通出﹐納三元炁也。

人是五行始成﹐亦是五行所刑。

刑﹐滅也。

能解五行。

注﹕解﹐是《金鎖流珠》上卷十八咒﹐及禹步地紀也。能解天地人中三元﹑五行﹐相克刑禍之災。次卽《流

珠》中飛步天綱咒。云﹕金木水火土﹐五行相推﹐七星煥煥﹐天綱最威﹐云云。行之一年﹐便不死﹐立取長生﹐此後聖君告王君。右此《三元流珠引》五行別捲傳說。

金鎖流珠引卷之五竟

金鎖流珠引卷之六

中華總眞大仙宰王方平張道陵趙升王長司命李仲甫茅盈許玉斧等系代撰述

中華仙人李淳風注

存使周將軍法圖

天師曰﹕周將軍在後者﹐爲捲之首﹑何也。太上老君言﹕爲周將軍主人之心﹐故人一身之中﹐以心爲身神之王。故令撰周將軍﹐爲中元三將軍﹐《流珠》捲之首。若據《正三元經》﹐卽中元上部唐將軍爲首﹐葛將軍第二﹐周將軍第三。今依太上勑﹐排𨿽爲首﹐而用之者﹐須依《三元正經》所用也。夫用法﹐欲使中元要法訣者﹐是老君口訣。先躡紀五徧﹐訖散爲禹步﹐三步九迹。訖﹐配衣七斗﹐思之如法。畢﹐便先思左腎中唐將軍一人﹐從左腎中出﹐初只長一寸﹐慚長八一丈﹐領兵三千萬眾﹐往某州縣鄕裏某人家有某事﹐云。

注﹕此心中或言捉某祟鬼﹐或凶人。又捉鬼救病﹐或有惡神鬼﹐及縣官口舌之人﹐見謀於我者﹐種種思之﹐得一﹐在人意後用也。

後聖君告張天師曰﹕本三元之法﹐

注﹕上中下三元﹐以主天地人也。

修道保護身家﹐用以制凶惡。

注﹕凶是人﹐惡是鬼也。

不爲己崇﹐並救他人一切之災厄﹐亦得卽躡紀三徧﹐散爲禹步﹐三徧﹐卽配衣。訖﹐咒曰﹕

吾生於父母﹐長在俗間﹐云云。

咒在《地紀經》中前咒。

訣在左手第一指第二節

。

老君曰﹕周將軍者﹐人之心神也。人若學道通靈﹐以起心念便行﹐不必在於步躡之道﹐備具之法。

注﹕備具﹐足先躡紀﹐次卽禹步﹐次卽配衣﹐次卽撚訣誦現﹐是某備具之

法也。

第一修生﹐卽須備具﹐緣初學之人﹐𨿽受法籙﹐法籙具備﹐

注﹕法籙貝備﹐從正一畢於五法上淸也。

步躡未感神通靈﹐要須步躡。

注﹕步是飛天綱﹐躡是地紀也。

取通神感靈。

注﹕昔劉綱妻樊氏﹐步綱鑷紀一十四年﹐潛行之﹐不令夫知﹐常以候夫不在家﹐則爲之﹐不論凶吉之日。且其夫嘗爲縣宰﹐日有兩衙勾當縣事時﹐妻輒爲之﹐往往如此。七年﹐忽一旦有神人乘五色云﹐從者二十四人﹐玉童玉女各四人﹐下謂樊夫人曰﹕汝功就力通﹐可心念便得也﹐有何所要。夫人對曰﹕要水住而不流﹐要虎伏乘而不傷。神人曰﹕小事。乃授夫人止水之法﹐伏虎之符。汝行之便驗矣。汝更勤修行﹐滿一十四年﹐要升則升﹐要住世則富貴。後果夫妻俱升﹐天仙人也。

方則一念﹐便得感應﹐天地爲之感通。如未得通神﹐事須步躡﹐具備圖訣﹐思神配衣﹐咒誦行用。亦存周將軍主在心。心至則得通﹐神一起念﹐心皆自合﹐願願善而無不應﹐立在須臾。

天師受訣圖﹐有五等用之﹐三將軍皆同一用。一者自身在外修長生﹐思存將軍﹐來山林精舍道場中﹐遣惡人惡鬼﹐存衛身﹐令無患害。二者或身在外﹐思將軍歸本住道場﹐檢校辟除人鬼患害。三者思辟凶惡逆流。四者存思﹐與人治疾病急救﹐遣截鬼祟﹐應時得平差﹐立限應心﹐在於須臾。五者存念助國助君﹐收捕凶賊﹐及善道友被枉謀害。已上五事﹐非志道之人﹐不可妄令知見﹐莫道妄傳﹐殃及九祖﹐非獨子身。

周將軍禹步綱法

經云﹕不步不使﹐使之皆步綱也。如行之年月歲深﹐自得通神感靈﹐不必在步綱躡紀﹐使心念便是。天地爲之紀綱﹐神靈爲之走使。昔禹皇妹飛仙娘﹐

注﹕一云名。

見兄步綱﹐因而學之。一年﹐小疾除。

注﹕一云﹕百病除。是定本洞中大仙所注言也。相承本卽小疾也。

二年﹐身輕。三年﹐入軍辟兵。四年﹐名入仙籍。五年﹐通靈。六年﹐道術成。七年﹐能隱形。八年﹐履水行。九年﹐上朝中淸﹐封爲女聖仙姑﹐如仙卿之位也。皆按此圖﹐爲法甚妙。訣在左手第三指中節﹐以五色絲縛之。訖卽配衣﹐存使周將軍如圖﹐存使兵吏師子猛火﹐燒彼凶惡鬼賊之宅。事事如圖思存﹐使之神驗。

存使葛將軍法圖

天師曰﹕將軍是右部將軍﹐使之爲第二﹐何也。太上老君言﹕爲其周爲前部﹐屬陽﹐合居陽數﹐卽第一次。卽合陰數﹐第二﹐合其雙數之義也。卽言唐將軍居左﹐亦屬陽數﹐卽第三也。

注﹕據先師常先思唐將軍﹐次卽葛﹐次卽周。今以周將軍爲第一﹐是表心神之大也。故於巷中爲第一﹐以應上元神將之像﹐人神將也。若用卽先是唐將軍居前。卽松呼有應驗之憑也。

又按《三元肘後靈書》云﹕唐將軍爲第一﹐又屬上元。次卽葛將軍第二﹐屬陰數﹐又屬中元。次卽周將軍第三﹐又屬下元。此兩說不同。何也。《太上老君祕錄枕中記》云﹕不用法術﹐卽依三元之法。次唐將軍爲上﹐卽第一﹐順天道數而行。若修行及用諸法﹐賞罰善惡﹐徧行天下﹐收錄鬼神﹐卽周將軍﹐居心屬下元﹐爲人﹐又且是下元之中﹐卽周將軍居前爲第一﹐逆行天道﹐攻伐惡逆﹐遷賞善道﹐卽可依《流珠》行用﹐有驗之﹐可憑也。若依陰陽﹐《太一太醫神仙方》云﹕左爲腎﹐右爲命門。卽可依此言也。且唐將軍爲左腎之將軍﹐葛將軍爲男子命門也。故以步綱使法﹐皆存爲第二之將﹐各領三千萬兵﹐以防護命門﹐後從西方而徑衛臣則玄身。訖﹐卽從右發陣行法領兵﹐如圖。訖﹐卽步圖兵﹣綱。訖﹐卽又存使之﹐如圖撚訣行用﹐無不驗也。步綱。

注﹕步葛將軍禹步法﹐右腳爲先﹐以象陰也。常初起卽如此﹐勿令失錯。此綱不同周﹑唐等二將軍之法也。

後聖君告張天師曰﹕步綱﹐書符吞之﹐後卽步綱﹐有上中下三符。

太上告命文令﹐先步三元綱﹐後卽配衣存使之。昔有道士劉根﹐常行此三元之步﹐後散爲九迹禹步。如此三年﹐一切神鬼敬而受使﹐力能移山河。一旦被郡主

注﹕郡主﹐古之太守官也。

追而欲害﹐令使我自日見鬼﹐我卽放汝生命﹐若不令我見鬼﹐汝卽爲鬼。根大嗔﹐以腳行中作綱步﹐向郡主廳上﹐借郡主按打之數下﹐心存配衣在手﹐以魒星指郡主本州縣鄕裏住處地界社廟﹐及冢侯墓伯﹐先追禁郡主某亡父母。訖﹐卽以左手撚訣﹐使三將軍往取郡主父母﹐以繩縛手﹐送從南門邊壁中入﹐郡主見﹐下牀迎拜。罵郡主﹐吾生汝身﹐爲官不解與父母﹐爲福佑於亡人﹐何忽觸犯仙官﹐令使追捉吾於此﹐汝火急拜謝仙官﹐放去。汝得生命。如不肯﹐汝須立死。郡主再拜謝根﹐根卽云﹕汝去。須臾之間﹐一時與根﹐俱不見也。此是三將軍禹步之功也。訣亦在左手中指中節﹐是皆以初學人﹐五色綫縛一年。

存使唐將軍法圖

老君告羅天師曰﹕經中使存三將軍﹐以唐將軍爲第一﹐主上元﹐皆是尋常修行用之﹐卽依上元爲先。若有急難﹐及心有事﹐故用以擊伐﹐先以心起﹐卽周將軍爲先起下元。吾聞天尊言﹐修吉善道﹐起於上元﹔救治人病﹐起於中元﹔攻伐惡逆﹐起於下元。其《金鎖流珠》本天尊太上等始置者﹐皆爲天魔《人神龍鬼》障人修道﹐不許道者修行成道。故以立此《流珠》之經一百五十卷﹐分爲三元。一元各有五十卷。五者﹐主其五行之數。

注﹕昔天尊告太上道君﹕每元五十卷﹐一元皆管五行﹐金木水火土之數。以令學道之子﹐身履流珠﹐出五行﹐去百邪﹐通神靈﹐上爲國﹐中爲身﹐下爲家﹐志心修求﹐無有不成也。

吾

是太上老君也。

並略除繁取要﹐爲九十一卷。以令初學易爲﹐曉悟其理﹐得道成仙者﹐皆五轉用之也。

夫使上元唐將軍﹐擊正西方鬼賊﹐先步南方禹步﹐等唐將軍起人左腎﹐男子左腎屬木。先步木入火﹐火卽入金﹐卽克伏彼人神龍鬼之災害賊祟。

注﹕賊是人﹐祟是鬼也。

卽得應心順口﹐消滅災害不生也。若使唐將軍擊北方鬼賊﹐

注﹕鬼祟鬼也﹐賊人作賊也

先步東方﹐入中宮土﹐卽擊北方凶惡災害﹐應口自消。若南方火鄕﹐有鬼賊來犯我﹐我以步東方﹐入北方水鄕﹐轉出南方﹐而擊伐之﹐無不應心順口﹐自消散滅絕也﹐如中及四季﹐

注﹕四季屬上﹐辰戌丑未是也。

有鬼賊者﹐但從東來。直存擊伐備出。訖﹐更出﹐無不如意之者。

此法非但存唐將軍﹐葛﹑周總存之共擊。此說只論前後存出擊伐﹐非獨一軍出﹐三軍總出。訖﹐更出五德將軍佐助﹐擊伐天魔。事非輕小﹐切須在心正直﹐行大道無有闕失﹐皆得隨口順心。夫步綱﹐使大道吏兵三將軍爲先。如大陣戰敵賊鬼﹐皆須出九將軍﹐非獨中元三將軍也。上元﹑下元﹐皆須出佐助之﹐如含弘圖。大約是中元三將軍爲前﹐使前出擊伐﹐自是一部雄猛﹐偏能救急難之事﹐偏能理鬼神妄作妖怪﹐治人五藏﹐伐惡舉善﹐無偏無黨﹐宜猛行道之神將也。

後聖君更再除《金鎖流珠》﹑繁重之處﹐撰爲一十五卷﹐兼添修正引三十卷﹐引人入神仙流珠之門﹐令後學之人稍易得道。給授張道陵﹐顯說用流珠中之事﹐亦於後學法籙中爲寶﹐非人不可妄傳﹐老君授王君步中元上部綱法﹐並迹爲丁綱步斗﹐並散爲禹步之法。或爲正綱﹐或爲丁步之法。

《金鎖流珠正經》云二使五五步綱﹐皆先存使唐將軍一人爲首﹐領兵三千萬眾﹐左手把金符﹐右手弩力震筋﹐捉凶惡鬼賊之勢甚雄﹐大猛之狀﹐吏兵斫凶惡鬼之宅。回面看中元﹑下元將軍等號令﹐令齊心一意﹐急急齊到某凶惡鬼賊之宅﹐各吐自然天火﹐燒凶惡鬼賊之宅。亦有自然獅子﹐喫凶惡鬼賊魂神﹐令不敢爲祟害﹐害於人物及我等身。又呼召唐將軍﹐下自有三千萬吏兵速速到﹐並與二將同心﹐並力交陣﹐左右圍遠鬼賊營域廟捨。次副唐將軍者﹑葛將軍一人﹐身長七十二丈﹐右手把戟﹐左手弩拳﹐筋力震轉﹐雄烈壯猛﹐力勢崩山﹐到來。同唐將軍一心﹐共並凶惡鬼賊屋宅及身﹐亦吐自然天火﹐獅子他弋大蛇﹐鐵『色班文吏兵等﹐凶烈毒猛﹐把刀劍﹐同入凶惡鬼賊屋宅之中﹐一一誅斬﹐勿令脫漏一鬼一賊﹐急急。又獅子毒蛇咬喫鬼賊﹐急急。次副前後將軍周將軍﹐主人心神。故《金鎖流珠》錄之﹐爲首一者﹐主心之弘道﹐使神也﹐

注﹕此是老君官告玄洲二十四大眞人﹐修行步躡天綱地紀之法﹐一一皆得眞仙﹐從心使使將軍吏兵之功﹐功而著積﹐積滿三千﹐深累成道﹐皆心主之﹐故主於一也。

誅鬼也。今據後聖授張天師﹑王君小童君等言﹐卽是周將軍爲前部。或爲後部﹐不合專使爲第一。若修行求道長生﹐卽合唐將軍居前爲第一。若欲求救疾病﹐收捕凶惡﹐卽以周將軍前居爲第一﹐亦可得矣。若能通大道﹐卽用唐將軍爲第一。周將軍左手把節﹐右手震筋弩力﹐走來捉凶惡鬼賊﹐驅之﹐卽在後來。卽可足明﹐是副唐將軍之行陣﹐可爲第三。今所解﹐且依經引解指注用﹐卽依修行正典﹐取爲第三。但任流珠書爲第一﹐自心使﹐依次使用也。

注﹕此是趙氏所添益言﹐非老君正金口所說用。

老君告王君曰﹕夫三元管四時﹐

注﹕春夏秋冬是四時﹐神入太一雷公六壬等式法用。

四時

注﹕天公之神。

管五行﹐五行管六甲﹐六甲管七星﹐七星管八方﹐

注﹕天上八方﹐地下八卦﹐乾坤兌巽艮震高坎﹐是並中官﹐卽呼九宮之位。

八方管九宮﹐九官生十直﹐

卽今十干。

十直生十二支﹐皆起大道自然之炁﹐呼之相應﹐使之相助。能一心志精﹐至妙知之﹐得三元五行所衛﹐修求久而不休﹐獲得長生久視之道。吾昔授此道於神農﹐神農但只解尋究三元﹐而不知有六甲﹐有百餘歲﹐而無衰老之容﹐後得尸解之道。吾知六甲力﹐能守神治身﹐通神三元﹐能守人救人﹐治身通眞﹐取眞七星﹐能攝鬼通靈﹐立制邪精。久而修求﹐

注﹕修者﹐步躡配衣之法。求者﹐是醮祭存咒術之道。昔女仙樊夫人﹐每至本命之日﹐常行祭醮之法﹐往往行之。十年一旦﹐北斗七星女天眞下﹐教以步躡之道﹐功滿白日上升。惟夫妻舊衣﹐俱不將去﹐邑人收葬之﹐至今人傳劉樊舊衣之冢也。

立得長生。皆須從三元而通七星﹐相假始興行﹐能知此卽位仙卿。祕之﹐勿妄傳非人。吾故從一起﹐立二﹐使三﹐通四﹐翻五﹐服六﹐禦七﹐指八﹐存九﹐應仙之法。教之通神入眞之道﹐無不因三元將軍得通者耳。一起初法﹐一者元炁也﹐在身之先生﹐故名元炁﹐爲一。

注﹕身內神也﹐在泥丸之中。又太一是也。

一有二等﹐一等身之外者﹐天也﹐太一之神。一能使二﹐二卽地神也。

注﹕在身卽腎脾之神是也

龍神之長﹐曰地祇也。一等身之內者﹐心也。正一之神能使二﹐二卽腎脾神也。添左右腎

注﹕男左腎﹐女右腎也。

曰三也。法曰﹕二能使三﹐卽唐﹑葛﹑周是也。三能攝伏百靈﹐醫治百病﹐散解千災﹐收滅萬毒﹐。

注﹕毒禍之類是也。

皆此法爲上﹐一炁之功也。一法先步一字之綱﹐主心。

注﹕一者﹐元炁﹐腦神太一也﹐入藏主心。

後聖君謂王君曰﹕一神入五行﹐是也。心起一念﹐便是行法綱紀之理。綱紀旣行﹐感攝百靈﹐使之無有不成。但以心生口聲﹐禍福罪善﹐起念便成。古人尊一﹐使之不動。坐二﹐使之不行。投三﹐使萬兵衛我長生﹐余惡不行也。心使萬神﹐三元爲首﹐六甲爲並﹐能使也。

注﹕能用能使者﹐使之依道﹐不有損傷人物之事﹐卽爲之使﹐使之有益也﹐善功之著。使之損者﹐惡貫之盈﹐不可妄也。

能用立通神靈﹐可以長生。三匝﹐訖﹐方始立綱步也。

老君曰﹕夫欲使三元將軍﹐先存太一﹑天一﹑心一等神﹐步太一﹑心一等綱﹐配衣卽勑﹐依法存使之﹐如將使兵也。後聖君曰﹕心一能存﹐君告天師使於太一﹑天一。太一能使收攝百邪﹐天一能使通達神仙﹐心一能使

注﹕能使者忠直解用﹐正心修行是也。

白日升天。

注﹕天師依言﹐舉家得道。

步太一法﹐次步太一綱﹐先以左行三匝﹐訖﹐卽立綱也。

老君曰﹕夫欲步太一綱﹐使三將軍令應心口者﹐常欲使之時﹐先吞告命三官符三道﹐後可步此綱﹐使三將軍唐將軍爲首﹐存使之﹐撚訣。

注﹕訣在左手第三指第二節

﹐欲使之時﹐可以五色綫縛之﹐卽行有驗。

後聖君告張道陵曰﹕子欲求長生﹐須作太一之行。

注﹕太一綱也。

欲得不死﹐存入天一綱裹。

注﹕天一者﹐正一三五步綱是也﹐正

一之法﹐存神步躡之道也。

欲便飛仙﹐心一起﹐在眾法之前。

注﹕心一存﹐一身之內﹐起在心也。�夫修至道之人﹐先以心起念在眾一之前﹐皆心作王﹐旣知心爲修行之主﹐卽用心行正法﹐於太一之前﹐卽得正一之性﹐與心一俱司天仙也。

常行心於三﹐一不失身﹐得神仙。

又告東海小童君曰﹕本命日步心一﹐上元甲子日步太一﹐中元甲子日﹑下元甲子日步正一。往往如此﹐九年仙道成﹐三一備矣。又告西山老女生﹐

注﹕一云香女生是也。

步三元將軍元法﹐寅時用上元唐將軍爲首﹐午時午後用葛將軍爲首﹐申時向後用周將軍爲首。此老女每五日一爲之﹐七年﹐反老﹐爲少容三十許。十年﹐道成﹐年可十八女子形貌也。老君告黃帝

注﹕爲廣成子時﹐教帝步上元上部綱也﹐非中元唐將軍也。上元自有上中下三部﹐上元上部唐將軍。中部李將軍。下部徐將軍是也。

曰﹕三元將軍﹐統領五德﹐而出五行。知此之道﹐可學長生。帝因學之。教帝從上元太一步綱法﹐起於上元甲子日步。次卽中元﹐是取中元甲子日步。次卽下元﹐取下元甲子日步。上元步太一﹐中元步正一﹐下元步心一。上元太一唐將軍﹐主領天官天曹官吏之事﹐皆此神將管約之﹐通於上元上部唐將軍也。修道志人﹐切欲得知也。中元天一將軍。主領地司﹐五嶽四讀﹐北酆都神靈﹐冥司之任管﹐通於上元中部李將軍也。修道之人不知﹐被北冥之記錄。知之常行﹐存三將軍擊伐﹐皆以葛將軍爲道也。下元心一將軍﹐主水府﹐及北方元極大荒之地﹐四海九江﹐千江萬瀆﹐溪源湖濟之靈﹐悉皆主領管約﹐用以擊伐收管﹐皆以周將軍爲首也。上以應上元下部徐將軍也。步天一﹐

注﹕天一﹐是正一盟威法之步也﹐以綱常以與身勿傷骨。

亦先左腳前步。步畢﹐都使三元﹐得三十六部散﹐三徧。

老君曰﹕欲步正一者﹐足未起而心存念正一之中﹐三大將軍吏兵等。畢﹐以步綱。步綱畢﹐一卽撚訣﹐作於正法﹐配衣七斗﹐或四斗。

注﹕俱有圖﹐在於《流珠》之中也。

成以左右配衣如法﹐隨意使用也。老君授黃帝

注﹕帝時老君爲廣成子﹐或爲無上先生﹐或堯舜時爲務猶子也。

曰﹕帝欲求眞﹐去病先求其修身法﹐守神術﹐去病

注﹕術﹐今之符籙是也。上古呼籙

爲道術﹐經文之事。

符堅體炁運津﹐能行三者﹐自得天眞﹐此是修三一之道。後聖君曰﹕三將者﹐人身三元之神也。又是人之三魂﹐能以通神。上神通天﹐中神通地﹐下神通水。此三神名曰三將軍﹐朱衣﹐赤幘﹐大冠﹐手持器仗旌節﹐或持刀劍﹐能制鬼賊邪魅﹐通眞。人若知其長存﹐以步驅使﹐令取仙道長生﹐立能救人病差。人知之﹐令以辟害報人外謀﹐及相害種種﹐能知報人也。

老君曰﹕奉道之人﹐有小疾厄者﹐常存籙三將軍﹐早朝入左右腎及心中﹐治身中疾病痛若之處。先呼吸入病痛之處﹐然後閉炁﹐隨左右心等將軍﹐往痛處攻擊﹐往往如此﹐五日當自差退﹐神驗。更加納口閉炁﹐存使炁隨將軍﹐往痛疾之處﹐同攻擊疾病﹐三日內消差。又忽有惡人時口毒舌者﹐當取壓口舌符﹐下書名姓﹐以式加臨。訖﹐使三將軍往擊之﹐此人自伏心休。彼更不相犯﹐卽休﹐勿苦用心相伐。又相損無益。

後聖君告天師曰﹕道生於一﹐一是心也。記錄道如記食道﹐自合同心神﹐便與此三神將﹐同心力之通也。兼授別訣﹐令三將軍同心。上元將軍訣﹐存在心上。中元將軍訣﹐在心下一寸。元將軍訣﹐在心正中。是三訣也。但以存之﹐如圖出一出﹐一出又入。如子下殺上畢此長行之﹐一十四年﹐通神仙也。

老君曰﹕上元三將軍在於額﹐中元三將軍在於五藏心腎﹐下元三將軍在於脾藏﹐訣在手心應於。撚左手大指第二節

心﹐應於額。撚左手第三指中節﹐應於脾。

存使七鬥法圖

老君告韓逍子

注﹕逍子是女仙也。

曰﹕夫言一斗成者﹐是魁星使也。先步地紀天綱﹐訖次卽三將軍綱。三綱訖﹐卽存斗使擊伐也。經云﹕先步後使北斗七星攝殺也﹐此是第一成。便回手指物﹐未卽依口也。須以久學習熟。二者有功﹐北斗與隨﹐口所欲意﹐用使指驗也。夫一斗自有圖﹐存想成用。待想成訖﹐祝曰﹕

一斗成﹐三五並﹐回天覆地﹐隨吾使令。急急如律令。

二斗成者﹐是�星使也。亦存一斗成﹐卽二斗成也。世人存使之於身之﹐功成通靈﹐身能威物保生﹐救濟攝﹐無有不成﹐此名二星之使威也。二斗亦自有圖﹐存想成用之﹐應驗。祝曰﹕

二斗成﹐三五靈﹐收攝鬼賊﹐凶惡伏聽。急急如律令。

三斗成者﹐是�星使也。亦存二斗成﹐畢卽三斗成也。存使之身漸威靈﹐三曜流光﹐一身之上﹐赫烈斗之形。三斗亦自有圖﹐存想成﹐指用之驗。祝曰﹕三斗成﹐天地肅淸﹐斗隨我身﹐見者奔驚。急急如律令。

四斗成者﹐是�星使也。亦存三斗成﹐畢次卽四斗成也。使之人赫然火周回四斗﹐如斗之形﹐精鬼凶惡心死摧伏。四斗亦自有圖﹐存想成﹐使之得驗也。祝曰﹕

四斗成﹐三五盈﹐行周萬里﹐風火無停﹐殺滅鬼賊﹐凶惡敢行。急急如律令。

五斗成者﹐是�星使也。亦存四斗成﹐訖卽五斗成也。使之人光炁浮天﹐如斗之形﹐光照四方﹐鬼賊凶惡自遠去百里﹐百病自消﹐魔邪伏滅。五斗亦自有圖﹐存想成﹐使之有斗形﹐眞影照千里外﹐鬼神降伏。祝曰﹕五斗成﹐五行陳﹐五金秋浮﹐落滅木精。

注﹕精鬼之眾也。

五木春茂﹐克伐土星。五水流蕩﹐斷截火行。五火興隆﹐五金敢嗚。五土淨鎭﹐我與萬物俱生。急急如律令。

六斗成者﹐是�星使也。亦存五斗成﹐訖卽六斗成也。使之人精光天地﹐照曜八方﹐鬼賊潛藏﹐凶惡並迹﹐身通靈炁﹐性合眞仙﹐百鬼畏敬﹐千神衛護。六斗亦自有圖﹐存想成﹐使之應效。祝曰﹕

六斗成﹐三五俱行﹐除惡並凶﹐萬里流淸。我使六斗六甲﹐俱並衛我身家﹐盡得長生。急急如律令。

七斗成者﹐是魒星使也。亦存六斗成﹐訖卽七斗成也。使之周匝七星﹐身帶七斗﹐光照十方﹐身同北斗﹐妖凶自懾﹐祥瑞隨人﹐萬里肅淸﹐衛兵千萬。亦自有圖﹐故全七斗使之。今備七星﹐存使立驗﹐應於心口﹐如電照身通﹐存斗成力﹐使神靈久久如此﹐存使身飛上淸。祝曰﹕

七斗成身﹐與六甲並﹐驅使三元﹐回轉五行﹐位入神仙﹐太一同行﹐力制九天﹐九土自淸﹐願家俱仙﹐舉宅同生。急急如律令。

老君曰﹕六甲之精﹐化爲七星。七星變動﹐監察萬靈。

注﹕萬靈者﹐謂人神龍獸精鬼等。但是天地之內﹐生育有靈通神之者﹐曰靈也。

萬靈所畏﹐北斗七星。故以學道之人﹐皆知有北斗七星﹐而常存思戴履者﹐降伏三官﹐斷絕四司﹐落滅死籍﹐注上長生。令我學者仙道自成﹐故號斗成。

注﹕一二三四五六七﹐皆同之成也。立其北斗﹐是先天地之眾象成立﹐以令糾察天地之內萬靈﹐立使令其死生﹐皆是北斗所主也。故以人知學道者﹐皆以存戴配著﹐如人之衣。衣之好惡長短之殊﹐而蔽身一等﹐周徧不失。欲令萬靈畏敬﹐而苟欲取其命長生也。

乃以隨功一二之斗﹐其功深淺大小﹐使成之力﹐不失分毫。初學之人﹐須以日夜勤心﹐記此之法思存﹐勿失星名字﹐常給記在心。道不離心﹐心亦不須離道。兩不相離﹐計功立取神仙也。

金鎖流珠引卷之六竟

金鎖流珠引卷之七

中華總眞大仙宰王方平張道陵趙升王長司命李仲甫茅盈許玉斧等系代撰述

中華仙人李淳風注

說中篇上部轉身存用圖

諸道士苦心修道﹐讀經念眞﹐朝暮朝禮上香﹐或一日三時﹐或一日六時﹐或一日兩時之者。如此用心﹐或十年﹐二十年﹐三十年﹐或畢一生﹐皆無所得﹐老病枯滅。或卽絕榖棲山﹐燒丹煉藥﹐年數深遠﹐都無神靈﹐何以憑托。如此之子﹐滅渡至多。若不的門﹐有何可據。若憑於齋戒淸高﹐絕妻棄子者又眾﹐不論道釋﹐此子更多﹐總無一人得延生延命﹐長生人世﹐何況覓於升云鴐龍﹐上爲眞人。今釋氏典云﹕今生修來生﹐所有所受﹐不可爲憑。

注﹕佛經云﹕今生修﹐來生受者﹐非也。我大道猶不許起念﹐要國王大臣之心﹐恐要永固其身﹐何必捨今生驕富之心﹐歡求來生重報。此言妄極﹐不可信爲。須求受至道之門﹐修行至道之要﹐今生而見﹐爲道君臣﹐豈不全於身心﹐在道今道在此﹐身心俱修﹐取不敗壞之體﹐豈不妙也。

此說因緣﹐下教

注﹕佛經多說因緣﹐此下人及無知女子﹐多一說死生答報之因﹐誘於愚布施。

不可。上人奉行﹐道說自然﹐天生地育。旣天生地育﹐水火而始成身﹐長成人身﹐乃至於老死﹐亦是天地水火而始滅。故生滅之本﹐三界之中﹐事事皆在自然﹐非在修種。

注﹕佛經重修種之言﹐不受自然之教。

但以直於身心在道﹐道種因福﹐亦在此身心。萬行內修﹐豈關外種。

注﹕眞人修身心﹐不修土木塔廟。眞人煉身心﹐不煉金石。事事在自然之教也。

故上眞用法訣﹐不出一身之內﹐弘彌天地之間。

注﹕捨弘圖之說也。

後聖君告西王母小女曰﹕汝少讀書﹐長大事人。後數年﹐見人讀《老君經》始學讀﹐乃識文字。旣識文字﹐如身中神名徧知否。因聞說知神﹐乃授此轉身幽思結心印訣之法。

注﹕正是此流珠之內訣法也。

後大神通﹐卻教王母。

注﹕母先但能長生﹐乘龍行天地﹐呼卽可龍駑﹐不能自攝龍鶴師子。今起念雲龍滿天﹐兵史暗地﹐母子俱得﹐今號仙王也。

又再下授天師﹐令以精思﹐兼考召之法﹐法成身受考召中正法之師。此世天官﹐亦同大郡守主之任﹐身法不輕﹐百日一思巡。

注﹕巡檢世之妖神祟鬼精邪﹐令不爲人祟。

十日一存用。

注﹕用者﹐思存用法﹐觀世界恐有惡精邪神龍鬼﹐妄爲祟害於人﹐及天地中﹐常恐有毒炁﹐濁亂於人物。又恐日月不明﹐星宿不行﹐風雨不時﹐神鬼欺人﹐如此等事﹐是其一。其二卽自理身﹐常令三魂七魄俱正﹐正炁常行﹐精魄分明﹐可以長生。

生之如圖﹐日月分明﹐星宿內照。

注﹕存七星俱入五臟之內﹐鎭守身神。欲存出道父之形狀如圖也。

或在軍陣﹐或在山艸﹐或作大禁之所住止﹐閉炁一息﹐禹步十二迹。

注﹕此禹步十二迹﹐四步十二迹﹐主十二支﹐並十二月是。

太上老君授禹﹐禹因傳世﹐謂之禹步。左手持道父﹐

注﹕父者﹐陽也。男以左手持忽起﹐起訖﹐便思存之﹐如人﹐頭戴蓮華冠﹐紫服﹐在左手中﹐漸漸上頭心前﹐如自身。存長短自身﹐存長九丈﹐紫衣﹐四邊兵將執戈戟﹐左靑龍﹐右白虎﹐玄武朱雀﹐羅列五云容。卽右撚鬼目﹐神目﹐虎狼目﹐惡人刀支目﹐以朱塗之。左右手相對於心前﹐卽叩齒三十六通﹐開目而祝。

存身爲考召法師﹐

注﹕今對奏請﹐爲考召使名也。昔太上老君﹐堯舜時爲務猶子﹐往西國二百五十年﹐內化明王達利爲佛﹐使無極子爲考召法師﹐彼號曰觀音﹐理世人疾病﹐無夭傷之人也。

兵將左右羅列如圖。

注﹕圖在《金鎖流珠經》中。如法巡遊於世界﹐口中吐大風雲﹐彌滿天地﹐行道之命也。

撚訣咒曰﹕

天明明﹐地靈靈。吾爲考召主﹐先天地始生。巡爲天地使﹐立爲天地兵。禍惡逢自滅﹐福德見自生。非但禁虎狼﹐兼亦攝五兵。神龍不敢神﹐妖邪不敢靈。指山山爲崩﹐指水水爲竭。指石石走轉﹐指日日爲明。吾身行坐衛﹐從有三百六十萬兵。隨吾手指﹐指則風火雷電﹐立卽自生。急急如律令。咒畢﹐撚訣。

注﹕訣在左手第一指﹐都監及遊鬼目﹐遊鬼目在四指第一節

。

太上老君授十二迹禹步於黃帝﹐

注﹕廣成子時授帝也。

堯舜之代授禹﹐禹傳世人也。

老君曰﹕夫求長生之道﹐皆須步綱撚訣﹐並及救人制鬼﹐伏神龍虎豹之法﹐瘟毒疫癘之處﹐五兵之中﹐皆能獨身回出。亦能禁制﹐亦能令眾兵出害。此法微妙﹐不可得聞。見聞見者得通神﹐神人衛護。得此法皆須是明師﹐先傳經法籙﹐後乃經三年﹑兩年後﹐方始傳此法訣。此法訣皆以口傳授﹐一一依科法度。不得一時三卷﹑五卷並傳。皆別言他事﹐破除傳日﹐卽三事﹑兩事作口訣﹐一一傳是。依前聖後聖之科﹐便喜前聖後聖大道君至尊之心。知不妄泄﹐師弟俱得眞仙。豈非師之不妄傳﹐弟子志能請授。

夫修求至道﹐皆以傾心頓首﹐謹信再求﹐不可言言求師﹐卽分付如此。世上凡師﹐以順人情﹐妄傳輕泄道法

注﹕上古大仙﹐傳經法籙畢﹐令修求三千日外﹐方可傳引要法訣﹐風今以見忘人修求﹐命在旦夕﹐所以奏請教戒﹐並以觀試三事五事﹐得遇心志不移﹐志求長生﹐願得濟世﹐不泄非人﹐遇人乃許﹐便口傳授。本不傳於文字﹐爲其志道之人﹐皆有健忘之疾﹐記錄不習﹐地府因此奏天曹上帝道君及後聖君知﹐恐眞人聖師下。口口傳﹐弟子不得仙。罪責及三官將﹐是天地水三官所害而死。不是其人妄卻口訣﹐修奉無路﹐所以不得仙。於是前聖老君﹐便令掌法訣眞人光妙音﹐撰習引訣﹐引入道門。於此結習一十五卷﹐付授穆天子及諸聖人﹐修求之門。盛世知有後聖君﹐又勑王方平撰述三十卷﹐傳授諸天及洞天。或有出世得傳者﹐張天師﹑張沖虛﹑李延年﹑李少君﹑李八百﹑李景佑﹑李法舟﹑李常仙﹑李仲甫﹑茅盈兄弟三人﹑元少康﹑眞元子名仙﹑韋仲寬﹑朱少陽﹑樂巳﹑東方朔﹑尹喜﹑徐甲﹑徐察﹑徐回﹑是甲子﹑介象﹑李不極等數百人﹐皆習此道﹐而一一得爲眞人﹐自相繼習﹐爲道講錄十五卷。從上古盤古之代﹐結習繼代﹐至於今時也。

之罪。

注﹕昔黃盧子葛越﹐在少室山中﹐忽有一志心求道者﹐不遇師。�忽通越﹐求越爲師﹐越許之。遂還家﹐得金帛﹐頓求受之。越告卿﹐早死罪也。夫道法先傳籙法﹐後授靈書法訣。卿太急逑﹐罪及吾身。遂不與授。此人而去。後果有神人下告越﹐卿甚能用道心﹐無有輕泄也。太上老君告黃帝曰﹕幽思轉身﹐告命萬神。

注﹕告命萬神者﹐是身轉綱紀之步﹐一十二迹是也。以告身中萬神﹐三魂七魄﹐五藏百脈﹐千筋萬靈之神﹐令正定各﹑王所司﹐行生布炁。興法動禁﹐與天地神﹐陰陽之神﹐日月星象神﹐合成一體﹐往往如此。於甲子日﹐或六甲日﹐一年﹐道靈使兵。二年﹐去千毒﹐攝萬兵。三年﹐而仙道成。子但行心之處﹐行住坐外﹐常存本師﹐元不通靈。

合通天地﹐自得成眞﹐本命爲首﹐

注﹕本命日常行思存如圖﹐一年便通神﹐神鬼畏敬。一年之後﹐使天地萬神﹐皆應心口﹐無不如意。

歲歲言功。行之一年﹐加五靈。二年﹐法備爲眞人也。三年﹑四年﹐上淸漸親﹐上感玉女﹐中遇神人﹐下攝萬靈﹐無不追身。行此之法﹐無不成眞。後聖君告上元眞人李方期曰﹕卿欲言功受考召﹐

注﹕考召法﹐治一人病差﹐是一切。三千人﹐是三千功。

欲得通神幽﹐

幽﹐靜也。

思轉身。

注﹕步綱之迹﹐事須轉身。古人言之轉身﹐卽今之步綱是也。

欲得成眞﹐步躡速頻。如此行修﹐上界天眞﹐再告言卿。若行道功勤稍熟﹐身有故不得行﹐心存行之不絕﹐卽得。亦如身行步之法﹐驗靈其一也。

注﹕上古仙人﹐皆是心存之。夫人行法精久﹐心自存記入心﹐作念便是﹐卽不爲難也。

長存行之﹐子孫相系﹐功加六親。

金鎖流珠引卷之七竟

金鎖流珠引卷之八

中華總眞大仙宰王方平張道陵趙升王長司命李仲甫茅盈許玉斧等系代撰述

中華仙人李淳風注

說上元三部將軍及三功曹等圖

捲內符並朱書。

老君曰﹕上元上部將軍一人也。主掌三淸

注﹕上淸﹑太淸﹑中淸。之上。

大羅之中。

注﹕大羅﹐天名也。羅者﹐都蓋三十六天﹐謂之大羅也。其大羅之中﹐列於四方﹐一方八天﹐言東西南北之地。四八三十二天﹐中淸至於太淸三天三十五天。更包上淸一天﹐總三十六天之世界也。元始天尊說《度人經》云﹕有三十二天﹐三十二帝。皆說中淸之下四方天也。又不說坐者中天。若總元始說法天﹐總三十三天﹐是其下界都數﹐天地世界﹐皆有帝王。

巡檢人神龍鬼之徒也。從官百億萬眾兵士也。本姓盤﹐名體。

注﹕上古上元將軍一人﹐姓名。

至三皇天皇之世﹐太上老君爲太上大道君﹐萬道之主之時。遷盤將軍一人﹐入大眞人位。以唐短替上元上部大將軍之位﹐因玆始也。用法思本師在身之前。

注﹕傳此法師﹐卽可存之。如不傳此法﹐不可妄存﹐反損存用之人。昔地皇民不受妄存﹐忽一旦將軍見。身長九千萬丈。聲似天雷﹐呼地皇爲地氏之子﹐子師何人﹐攝呼我身。於是地皇對曰﹕臣師是五靈老君。將軍又曰﹕子緣不師於五靈老君﹐若師老君﹐我更見身。責子將作何也。子師束來子爲師﹐且束來子身受經法﹐玉錄不足﹐金錄全無。口訣云﹕我受道於東夏子﹐夏子是來子父。𨿽父在之日﹐傳於經法﹐從來不曾簡寫。妄言授簡道於靈山﹐是何山上。妄言妄語﹐殃及子身。容子三年理人﹐後當代責子之罪。於是地皇日夜憂懼恐死﹐卽登山涉水﹐尋求五靈老君﹐五靈老君見來﹐遙知被責﹐便言曰﹕大皇奉道不眞﹐罵道不神﹐今被天神所責﹐怨在何人。於是地皇氏再拜老君﹐惟稱死罪。鄙性好道﹐修求不眞。自身本是愚人﹐今逢愚匠﹐今某妄修行﹐天官責罰。敢望人身。伏乞大道大恩﹐賜納驅使﹐免得三年之外﹐天官責罰其罪﹐恐失人身﹐何敢更受皇位。老君卽變大神道﹐閉炁﹐撚訣﹐西土人謂之結印是也。須臾之問﹐唐﹑李﹑徐三將一時俱下﹐與地皇氏爲保奉﹐度大道金錄玉籙八十餘階﹐天皇﹑地皇﹑人皇《三皇內文》內籙等經四十九卷﹐修行十四年﹐得道﹐理世八萬九千年後﹐而升玄丘之臺。

自身在本師後﹐撚訣。更存思上元上部唐將軍一人﹐姓唐﹐名短。

注﹕小低聲呼之。此神是太一尊神之上將也﹐不可妄呼。

身長九千萬丈﹐上五綱神功曹一人﹐姓姜﹐名毒。身亦長九百丈。領朱衣百千萬重人﹐朱衣﹐赤幘﹐手把金符﹐帶龍洲之劍﹐領兵百萬眾﹐在三十二天之上﹐太淸之極﹐總領天宿星斗之神﹐

注﹕太上老君告盤古王曰﹕天宿者﹐二十八宿是也。星斗者﹐中斗九星九精也。應是天上九野星斗﹐皆屬此神管領也。號曰功曹﹐如國中宰相之位也。上元將軍﹐如天子之位也。故曰巡檢三淸之極也。大羅四方之中﹐一切生死﹐皆由注落﹐注生落死也。王須知之﹐則長生。不知則短壽。盤古王知﹐長存於眉山之上﹐出入左腎之中﹐如此十四年﹐得道﹐理國八萬九千年﹐而升太極﹐一國男女同升。

從天而下。存見鬱鬱從雲中下﹐皆在人泥丸

注﹕泥丸﹐是身腦之宮﹐名曰上元﹐上部將軍所止之宮﹐住也。與左腎神相應相通。人常存之止泥丸﹐鎭於左腎﹐女人鎭右腎是也。如若不能知辯者﹐看於含影圖﹐卽思存﹐得天地萬神﹐與身神通鎭一身之內。更撚司命之訣﹐卽能立取長生。不虛也。此是後聖君告命於五嶽靈山修行之人﹐葛越﹑彭壽等二十八仙﹐所記於修行靈山。述記敍錄﹐不傳世人。

之宮。

注﹕《金鎖流珠》云﹕泥丸之中﹐後聖君告雲宮。

藏在左腎裹。

注﹕夜臥常存鎭於左腎﹐女右腎。白日有事﹐或衝出﹐從左眉上而出也。逼滿天入來覆人。

忽思用﹐衝出左眉上﹐從天門雙出也。

注﹕《金鎖流珠》中無雙字﹐後聖君告命浮丘公有雙字是也。何以知也。夫人修道﹐更身得道﹐亦象天地﹐故合相應。且上元將軍是天神大仙官﹐𨿽通人﹐人以籙彊錄在左腎腎中者﹐是人神與天神通靈相應。故人身神出﹐從左腎而出天上。上元將軍卽從天門出﹐同於人身。人身亦存眉爲天門之狀﹐如奏章存圖也。

團團雲中轉來﹐覆人身家也。

注﹕《金鎖流珠》無此三字。後聖君告命浮丘公有此三字。至如修道之人﹐得道之後﹐濟家助國救人﹐何況只一身一家﹐而能濟無極他方世界之人。

若身家

及他人亦得。

有急事﹐向北斗呼之﹐卽有降下。與卿

注﹕《金鎖流珠》元三字﹐後聖君告命中有。

解滅災禍﹐囚神龍鬼。

注﹕亦無此八字﹐是告命中出。

卽身轉天關﹐於手結法印於指。

注﹕是撚訣也﹐訣在左手第一指甲下。以右手就撚之少時。

禹步十二迹﹐或九迹。

注﹕大禹步九迹﹐小禹步十二迹﹐此是後聖君言大小禹步。若太上老君言﹐十二迹是大禹步。

舉天關﹐指有祟之方。

注﹕或兵官﹐或病人所住之方是也。或惡人鬼來處之方也。

卽自消滅﹐速於水火。

注﹕言此法急速之應﹐立能通靈。

無事輕喚﹐身心家滅亡

注﹕《金鎖流珠》並無無事家三字﹐亦是告命中出﹐注上引。

太上老君告黃帝曰﹕身家國無事﹐妄存身家滅門﹐不可輕喚爲。金籙云﹕輕喚北斗及上元上部將軍﹐身心滅亡。太上又告安和子

注﹕安和子是神農之弟﹐學道於恆山﹐遇太上老君﹐降授於上淸三五飛步天綱地紀之法。常存三五之要訣引﹐感得三元神降下﹐教授修行之道﹐白日上升﹐炎火南極之天世界﹐火煉金石﹐而爲根之地。

曰﹕三元之中﹐上元上部爲貴尊﹐如世天子之位﹐甚能令人得道。存用有日﹐不可妄爲。除本命日﹑甲子日﹑上元日﹐

注﹕甲子是上元﹐甲子日是除此日之外不可妄行損人。

存修行用爲之。如忽有身家急疾事﹐被人謀害﹐重病垂死﹐兵賊﹐存呼之﹐立卽滅亡﹐極驗。不在此日﹐亦得。

後聖君告天師道陵曰﹕卿欲教人求出災害﹐入長生之道﹐取彼人上元

注﹕甲子中有上中下三元歷日中取。

本命之日夜﹐於北斗下燒香﹐思存本師。訖﹐存見上元上部將軍﹐下入泥丸宮﹐次入左腎。次中元﹑下元﹐

注﹕中元入右腎﹐下元入心中。夫思神先令止於泥丸﹐入於心腎﹐安鎭五藏。卽撚訣﹐禹步四步十二迹。訖﹐思存之出覆身﹐如含弘之圖﹐周備三元五行﹐雷公五雷﹐八卦日月星宿。周畢﹐卽誦五行十八咒一徧﹐求長生。一年﹐便入不死之道。二年﹐名入長生﹐辟兵出厄﹐通靈﹐感動天地﹐心欲便成。

俱入泥丸。後各依入心腎中。少時安鎭身神定﹐卽出之﹐如含弘圖。畢﹐撚訣﹐閉炁﹐禹步十二迹﹐求生出厄。一年之內﹐神驗立成﹐甚能佐天綱地紀之道。卿其勿妄傳非人。此法三元內五法﹐能以直徑入大道之門﹐祕之吉﹐泄之凶。

老君告上古三元神君曰﹕夫修三元﹐皆從上元本命起。次卽中元﹐次卽下元﹐三元周備。修之一年之中﹐或得五度。

注﹕上元甲子六十日中﹐有本命一度。中元甲子中﹐有本命日二度。下元甲子中﹐有本命日三度。以次到上元﹐周而復始﹐取本命爲之﹐二年之內得十日﹐修行卽得其不死之道。

後聖君授上元上部將軍符一道﹐與張道陵吞。吞畢﹐卽存使之﹐無不如意。並勑令系代相傳志人。

注﹕仁人﹐是其志人。志道之士。令得眞人之道。

後聖君授上元中部將軍符一道﹐與道陵吞。吞訖﹐行中部事﹐並令系代傳其志人﹐令同得眞道。

後聖君授上元下部將軍符一道﹐與道陵吞。吞畢﹐行下部事﹐並令傳志人﹐代代相繼﹐同稱至眞之道。

後聖君授三符﹐一一吞之﹐主告命上元三部將軍﹐令佐助受太玄三五正法之人。修行思存﹐呼召立到﹐依口順心﹐直使令應心口。急急如律令。

三符並朱書。

又告善行子﹕

注﹕行子是李少君之孫﹐承祖之福德得道﹐升西嶽洞天中﹐自稱善行子。因而爲名。

卿好道學𨿽功勤﹐不得其理﹐理從三元﹐而修從五行而入。子可師道陵。於是行子入蜀﹐投受上三部之法﹐五行之要。修十四年滿﹐升西靈仙掌洞天。玆後有數百人﹐承此三五之法﹐皆得爲眞人。

太上老君告人皇曰﹕王求至道﹐欲得眞性。眞性在於三五三五之力﹐是爲道祖。如水出泉﹐得其流源。如人出穴﹐得其門戶。

注﹕上古穴居﹐故言出穴。

王受之﹐壽極天地。

注﹕人皇受之。果得長生﹐在位八萬九千年。後全宮室上升太極。亦畱文於世﹐今傳《人皇文》。

老君曰﹕大道有千門萬戶﹐其要甚少。前敍三五始生引﹐亦說三元﹐猶未盡其根本。今一一具件於捲後。綱訣咒符存用等﹐爲少言語﹐徑引直入重門見道。

注﹕此卷說三將軍畢﹐說步綱正訣符存用咒術等﹐應是上元三部中之事盡說﹐一一具件題目。

次思上元中部李將軍一人﹐姓李﹐名拒。

注﹕低小聲呼之﹐是太一之尊神中將也。

身長七千萬丈﹐領

注﹕《金鎖流珠》總不言領字﹐前聖君受引書上中下皆有領字﹐多應有此字。《流珠》出世年月深遠﹐世書寫人漏失之故。必非先無﹐必有。今行用依引言得。

五剛

注﹕據洞天中本作此綱字﹐前聖君授引此剛字。後聖君因教松子﹐言五剛功曹﹐卽是此剛字定也。風爲《流珠》本是《金籙》﹐前聖後聖猶不賜改易﹐風未敢便改。

功曹﹐姓張﹐名李。

注﹕一云﹕季字是也。

身長七百丈。

注﹕《流珠》本無身長七百丈﹐此五字前聖引有五字。

百千萬重人﹐

注﹕按《流珠》說不周細﹐其事並不顯。若按後聖君告命東海小童君言﹐上元中部將軍一人﹐姓李﹐名拒﹐身長七千萬丈﹐領五剛功曹一人﹐姓張﹐名季。領天兵百十萬重人﹐莫知其數。此說卽是二人﹐是將軍功曹也。其餘百千萬重﹐卽兵吏也。

赤幘﹐右手持戟﹐腰帶消魔之劍﹐

注﹕《流珠》云﹕上部唐將軍﹐腰帶龍濃之劍。中部將軍﹐闕字無名。太上老君授引消魔之劍名也。後聖君授東海小童君云﹕三部將軍三人﹐腰帶命魔之劍﹐是上部也。消魔之劍﹐中部也。按天師言多有失處﹐蓋從古如此﹐非近代人書失。

在太淸之中﹐上淸之下。

注﹕老君告韓義子是太皇曰﹕天之孫﹐太淸是太極之號也。上淸是大羅之中﹐是三淸之中之號也。

中天之上。常降入人泥丸宮右中﹐

具前言。

少時入右腎之內﹐鎭按事畢﹐須臾出於右眉上﹐如含弘。訖上應天門出來﹐

注﹕後聖君告天師曰﹕卿出上元三部神將﹐本存從上三淸﹐之下人身泥九中﹐少時又存入右腎中﹐鎭身藏訖。卽思從腎中上右眉頭出﹐如出天門是也。此謂從天而降我身﹐受我之使﹐使巡天檢地﹐滅凶惡之故﹐命三官見我身﹐與天地大道通。誦之通神我身﹐則千神萬鬼﹐百靈千邪﹐萬精人龍﹐畏敬於我。我則身無爲之德﹐便得長生之道也。

存之如圖。

注﹕含弘圖存在右眉頭出﹐出漸漸高長﹐身亦隨之長大﹐高十二千萬丈。訖卽收手﹐撚三元將軍訣﹐卽步上部﹑中部二部﹐並步步訖﹐叩齒三十六通。

卽開目﹐咒曰﹕

前聖後聖﹐教臣一云稱名長生﹐飛步三元﹐九將萬營﹐行禦六甲﹐配衣七星﹐吞六使七﹐

注﹕六﹐六甲符也。七﹐七星也。

凶惡斬形﹐金木相順﹐水火相成﹐人無干犯﹐鬼無妖精﹐若有犯我者﹐天關滅汝生。

注﹕卽轉天關﹐指之卽消滅也。

咒訖﹐卽步上元將軍綱三徧。次卽中元﹐次卽下元。三部各有綱圖﹐一一各三徧。步綱一徧﹐步匝皆云攝攝﹐

注﹕童言亦三徧。

叱叱。

注﹕若有凶人惡鬼徒﹐卽云叱叱三徧。

若治凶人﹐撚惡人刀支。

注﹕人刀支在右手第五指第三節

上右邊。左﹐主殺。右﹐主放。放攝皆得其理﹐不可妄行。行之切須依道。

治惡鬼﹐撚鬼刀支。

注﹕鬼刀支在左手五指第三節

上邊﹐總是鬼刀支﹐具一一言其某鬼﹐卽依撚之。

金鎖流珠引卷之八竟

金鎖流珠引卷之九

中華總眞大仙宰王方平張道陵趙升王長司命李仲甫茅盈許玉斧等系代撰述

中華仙人李淳風注

上元上部將軍步綱圖

前聖老君授禹﹐

注﹕禹受三等禹步﹐一三步九迹﹐二十二迹﹐三二十八迹﹐今此三五大法通﹐其禹步不傳﹐世世絕此步。後聖君再授方諸童君﹐及尹喜眞人王君﹐及張天師等﹐因此朱書者﹐皆後聖君再授也。

右腳蹈地﹐左轉一轉﹐卽隨事所言。

老君授黃帝﹐求長生等法訣七條。

一﹐求長生於世爲榮貴法訣﹐撚司命目﹐誦五行祝一徧。金木水火土祝云云。

二﹐追召天狐法﹐撚獸目﹐言請上部功曹﹐追限某日到。

三﹐召龍撚龍訣。

四﹐召天神司命﹐與上長生﹐撚司命目。五﹐召殺天上妖魅﹐撚天鬼刀支。六﹐欲召請日月星辰神﹐撚日月星宿訣。

注﹕左手甲下是也。

七﹐欲升天﹐及思自身神上天﹐欲追天魔妖精龍獸﹐天狗天豹等祟﹐祟人合死者。前思本師﹐承後出諸部﹐如含弘兵共尋追斬之﹐撚都監訣。

後聖君曰﹕步訖﹐卽撚上元上部將軍訣。

注﹕訣在左手第一指甲下﹐又在中節二處。

都欲上仙籍﹐及修行出災害。

注﹕如有災衰惡疾﹐一一具爲辭狀言之。或爲人求福德﹐收祟去災厄﹐亦具辭狀言之﹐一切悉能消滅。

老君曰﹕上元本命日求長生﹐先從上部將軍起﹐次中部﹐次下部。其中元上部同。

注﹕中部﹑下部﹐總同用之得。

上元本命﹐步上部三徧﹐撚訣。訖存上元上部唐將軍

注﹕坎中元上部唐將軍﹐同從上元上部入泥丸宮。

等﹐入泥丸宮﹐少時卽入臣則玄左腎中。

注﹕思存如含影圖﹐此名正魂魄也。

行之二年﹐神仙不死之驗﹐上部事畢。

上元中部將軍步綱圖

禹受前聖步綱之道﹐以於中部﹐

注﹕中部屬人﹐上部屬天﹐下部屬地。三部之內﹐中部﹑下部事多過於上部數條﹐中人中事﹐下地中事。

甚精。或使效功﹐或收捕有德﹐驅役人鬼﹐決水開山﹐制鬼助人﹐使龍使虎﹐分變九迹﹐成衛萬端﹐積德累仁﹐飛身太極。畱其中部﹐教授有心。

注﹕上部將軍步傳世﹐世號之曰大禹步﹐亦一十五步﹐典折而行﹐故稍難於上部。而下欲有相似﹐若通者亦不爲難。

志道之人﹐役使蛟龍虎豹﹐濟助世人﹐兼令得道﹐乘龍禦虎豹也。

左腳踏一轉訖﹐但依心願言之。此中部李將軍行禁﹐五行六甲﹐七星九精五斗﹐散此禹步﹐依之如衣﹐使之如僕﹐隨心順口。後聖君告命﹐祝初起綱﹐又祝曰﹕

太一是吾身﹐吾是天中仙祖。頭爲太一府﹐足爲天柱﹐五藏爲六甲﹐主守天關﹐驅使北斗。叱喝一下﹐千神萬靈﹐俱隨口走。急急如律令。卽思將軍入心腎中。老君告黃帝及方諸童君曰﹕此法一十六條﹐是中部將軍合管使部﹐行用步綱三徧﹐畢卽撚中部將軍訣。

注﹕訣在左手第一指中節是。

第一法中部𨿽是上元主人﹐人是中部﹐中部自有三將軍。

注﹕亦上中下三元。

此中部將軍﹐能與人求正仙道﹐可以中元本命日﹐行此十六條事﹐總人間用要之法卽行﹐不要但步綱。

一﹐自身中元本命日﹐步中部李將軍綱﹐起三徧﹐正魂鎭魄。祝曰﹕李將軍入臣右腎中﹐葛將軍爲副使﹐令臣則玄長生﹐人世久視﹐無畏無懼。

注﹕便存入右腎中﹐存之如含影圖﹐腎中坐鎭腎也。

祝訖﹐叩齒十二通﹐撚中部訣。

注﹕訣在左手第一指中節。

此法行之一年﹐便長生久視﹐百法立驗成。

二﹐自身出災害厄疾﹐還取中元本命日﹐從自身五苦地起﹐步綱一徧﹐出王相

注﹕王相算命﹐具在上五行引中注。

祝曰﹕出死入生﹐

注﹕夫修行文書及章表﹐有死字在上行﹐其生字不合於下書。忌。

生生無極﹐得見太平。

君位畢﹐撚水火土刀支。金命人撚火刀支﹐木命人撚金刀支﹐水命人撚土刀支﹐火命人撚水刀支﹐土命人撚木刀支﹐隨命﹐各自有破五苦八難九厄百病刀支﹐步綱於三五法中消之。一年之中﹐未便消滅﹐災厄不克﹐己身長生。其五刀支具掌圖中。

三﹐自身坐宅及院不安﹐卽取中元甲子日﹐步綱繞宅﹐取三市﹐或長禹步﹐不論迹數﹐以徧爲極。訖三徧﹐卽祝曰﹕

乾尊耀靈﹐坤順內榮。云云。

在《金鎖流珠》上巷中﹐祝訖便安定。

四﹐自家宅中男女多病﹐人口不安。取中元甲午日﹑甲申﹑庚申﹑壬寅日﹐於中庭步上中下三部將軍綱﹐各一徧﹐撚明堂訣﹐

注﹕訣在左手第二指第二節

撚之。

噀水四方﹐存出三將軍﹐各領吏兵三千萬人﹐繞宅三匝﹐出火水獅子蛇兵等﹐趁除鬼祟妖气﹐流淸蕩濁。訖卽書鎭宅符﹐帖門戶上。

注﹕其鎭宅符在三部雜符文中。

卽祝曰﹕

符制百鬼﹐伏滅邪精﹐玄武息盜﹐白虎云云。

五﹐自身被兵圍繞﹐或行兵﹐心中存作中部禹步一十五迹﹐次下部十五迹﹐轉天關﹐指之﹐存三部

注﹕上中下三元總都部九將軍掣擊之﹐立卽走衝破﹐便出﹐卽撚刀支訣。訣在左手第五指弟二節右邊﹐是刀支訣急撚之﹐欲血出卽得。

以配五斗衣﹐五度指之﹐所指之處破﹐乃領兵衝之﹐立見倒過出後﹐卽解刀支﹐彼人不死。不解卽死。祝曰﹕

出死入生﹐立到天庭。靑龍扶我出﹐白虎衛我行。我是天使使天關﹐衝破汝五兵。急急急急急急破。急急如律令。

注﹕卽揚旗走馬﹐擊鼓破之﹐立出。

六﹐自身遠行﹐經過山艸﹐恐有蛇獸劫賊來害﹐及恐有諸凶毒

注﹕凶是人﹐毒是蛇獸之物。

相害者。但覓無艸地﹐步中上下部三將軍禹步﹐各三徧。訖﹐撚生人喉頭目﹐及刀支﹐並蛇目虎目等。訖﹐身出九天之上﹐

注﹕九天之上﹐是算孤虛也。一不逢眾凶毒眾凶毒﹐忽逢且以孤擊虛﹐一女子打九丈夫不畏。

永不逢賊獸等。忽相遇﹐彼自驚走而去﹐永不相干。祝曰﹕

亭亭白姦﹐汝死我還。我按三元﹐閉水封山。賊獸遠走﹐不須路間。路間地軸﹐縛汝不難。不肯去﹐急縛急縛急縛。急急如律令。

注﹕按此法未發之時﹐在家中步綱作法了﹐行無有賊獸之物敢幹人﹐幹人賊獸自死也。

七﹐自有親族在他方州縣疾病﹐及無圍隔者

注﹕按此說父母伯叔兄弟表外之親皆得﹐非親道友弟子亦得﹐外人非義者﹐切不得救之。

從中部起。

注﹕綱爲人在中部﹐次上元下部﹐各三徧訖。

後聖君告天師曰﹕亦須躡天關地紀各一徧﹐

一云﹕順倒返三徧。

卽存中元上部唐將軍一人﹐長八十一丈﹐赤幘﹐通天大冠﹐帶劍﹐把戟﹐領兵千萬眾﹐前往彼宅﹐放火燒鬼飛走﹐把刀入門﹐大叫三五聲﹐獅子龍蛇入彼人屋內﹐牀上牀下﹐屋上屋下﹐屋前屋後﹐屋左屋右﹐凶殃毒殺患者﹐皆誅斬之。令砂崩瓦碎﹐鹿走千里﹐誅斬淸蕩。事訖﹐令其病速差﹐其賊某兵速敗。訖報者云云。

注﹕作辭﹐撚上元訣。

次中元中部葛將軍一人﹐身長七十二丈﹐赤幘﹐通天大冠﹐帶劍﹐執節﹐領兵三千萬眾﹐往某州縣鄕裏某家宅中某身染患云云。

注﹕須依疾病﹐各恐被某鬼神妄祟所害。

與放火水燒﹐流鬼賊眾﹐把劍入門﹐大叫三五聲﹐師子云云。

同前之言。

次中元下部周將軍一人﹐身長九十六丈﹐赤幘﹐通天大冠﹐帶劍﹐執節﹐把符﹐領兵三千萬眾﹐往某州縣云云。

同前言辭。

卽撚訣。

注﹕訣在左手第一指第一節

﹐急撚之﹐將三將軍陣飛天而去﹐滿天蔽日﹐到彼﹐殺毒行病鬼賊。如《金鎖流珠》中篇三元三將軍法圖﹐行用思存之。

八﹐自身及六親道友﹐被人作口舌讒謗﹐妄行謀害者。以步天綱地紀各一徧﹐訖卽散步出﹐存地闊各十五迹﹐中元將軍禹步三徧﹐訖撚彼人刀支。

注﹕刀支撚少間﹐不損前人。若久久撚之﹐十日五日彼人卽困至死。須看云就﹐不得便妄損人﹐愼之愼之。

一月半月間﹐

具前注。

卽云﹕爲某事被某人作某口舌讒佞﹐某身不安。今請中部將軍一人﹐集上部下部將軍各一人﹐兵士各三千萬人﹐爲臣則玄解除凶人要妄﹐作口舌相謀之事﹐鎭厭勿令有發動之時﹐急令彼人自伏匿﹐自受災害。口舌之事﹐永去我身﹐反自作害彼人某之身。急急如律令。卽誦《金鎖流珠》躡地紀十八徧咒。咒曰﹕吾受天炁﹐當爲天地使﹐云云。

十八徧咒﹐總在地紀經中﹐一一誦之。

訖撚訣。

注﹕訣在左手第五指第三節

文上從而上右邊。撚口舌訣﹐在第一指第二節

及指甲下撚之。

九﹐常自去身中三尸虫﹐令無妄白日過失﹐及作身中疾病﹐永得長生者。可取中元﹑庚申日﹐步中元三將軍禹步三徧﹐訖卽誦十八篇咒﹐咒訖服符。

符在一百五十將軍靈書中有之。

十﹐則每年取中元﹑甲子日﹐步中元將軍禹步三徧﹐訖服制魂魄符三道。

注﹕一符上元﹐一符中元﹐一符下元。

訖誦飛步天綱五行咒。咒是金木水火土﹐五行相推﹐七星煥煥﹐天綱最威是也。又誦地紀五行咒﹐五行相推﹐金木相伐﹐水火相滅﹐銅口鐵舌是也。畢一日素食。

十一﹐常以一年之中﹐取中元日﹐排鏡七面﹐可爲一尺八寸闊﹐照身中神﹐看有七魄以否。若欠一鏡中神﹐卽謂之神不足﹐卽吞安魂鎭魄符。訖履中元將軍禹步三徧﹐訖誦地紀祝父母篇一徧。

注﹕五生於父母﹐長在俗間﹐云云。

安魂﹑鎭魄符二道。

安魂符

鎭魄符

十二﹐取中元﹑甲子旬中﹐取自身本命日﹐書三符以帶之﹐度九厄八難﹐上中下等三元符。

上元符

中元符

下元符

右五符並朱書。

書此符訖﹐勑之曰﹕天之所育﹐地之所成。某甲佩符﹐符與身並﹐仙人輔己﹐玉女衛形。五色變化﹐黃白赤黑靑﹐二十八宿﹐合升紫庭。神符卻禍﹐蒙福長生。急急如律令。

注﹕符並帶之用後﹐男左女右。

十三﹐常護身保家者。以朝修行後﹐存中上下三將軍﹐出巡家及身。訖存入心腎之中﹐常以衛護﹐謂之衛身。濟人有時﹐卽存往某州縣鄕裏﹐圍繞某家宅舍﹐驅除凶惡之眾﹐鎭守某親之身。

此後聖君告天師十三條﹐謂常存法也。十四﹐入山水火﹐渡江河用法﹐常未離家之前﹐三日或兩日﹐步中上下三元禹步﹐各三徧。訖卽言臣則玄欲入某山﹐渡某河海江﹐恐有蛟龍虎狼﹐惡賊所謀臣身。伏乞過度災厄﹐令不逢見﹐見卽與敵﹐令勿損臣等身。急急如律令。卽撚虎目賊刀支。天師曰﹕我受先師後聖君之教﹐入山撚山王鬼刀支﹐或撚虎狼目﹐入江海撚海神目﹐入兵撚眾人刀支。

渡江河海符二道

勑曰﹕弓弓逢逢﹐河伯導前辟蛟龍﹐萬惡自滅天帝明。急急如律令。

入水入火符

入山符

夜行入山符以帶之

勑曰﹕恆山之陰﹐太山之陽。精魅不起﹐毒蛇伏藏。虎狼見我﹐盡皆驚忙。有姓李名耳﹐猛虎見摧牙折齒﹐毒蛇見者盤不起。急急如律令。撚都監訣。十五﹐欲得一身及一家無病。常正朝歲日﹐步三元將軍三等綱﹐從中元起﹐次上元﹐次下元。

注﹕爲人屬中元﹐故從中元起步綱﹐訖撚都監訣﹐及都鬼目﹐及三師等訣

訖誦地紀十八篇。咒畢﹐又誦天綱祝一十二篇。訖便撚都監都心兩訣。

注﹕大都監訣在左手橫文﹐如人拳相似。都心在左手第一指甲下。急撚之﹐是千變萬化之內訣也。

吞一符。一年一身及家若干人﹐總無病。

每一人吞一符﹐卽得一年無疾也。

正月一日﹐服此符一道。

勑曰﹕太上老君﹐所生受使。馳收縛精﹐速去千里。當吾者死﹐視吾者亡。急急如太上老君女靑玄都律令。十六﹐常以六戊日﹐

戊子﹑戊辰﹑戊寅﹑戊申﹑戊戌﹑戊午是。

以取六戊上土﹐以爲餅子。長三寸二分﹐厚三分﹐陰漧數日。卽步中上下三元綱﹐各三徧。畢﹐誦地紀祝十八篇。畢﹐系此餅子﹐並著兩腳心。履水如行地﹐永渡江河。避難得訣在左腳下﹐海神﹑河神等目﹐以朱塗之﹐其土餅子系著地心地神目上﹐卽禁得一切江海河湖中﹐行水如地也。此法妙極﹐祕之。其上元之中﹐惟中部法通人﹐使神制鬼﹐救民求仙﹐入眞妙極之一法﹐在於中部。

上元下部將軍步綱圖

次上元下部將軍一人﹐姓徐﹐名康。身長五千萬丈。領

注﹕《金鎖流珠》上無領字。

下五剛神功曹一人﹐姓溫﹐名舒。

注﹕按《流珠》只言功﹐不言人字。言姓溫名舒﹐卽合是一人而已。言百千萬重人赤衣﹐應是兵士﹐必非功曹也。按後聖君告天師曰﹕上元上部將軍一人﹐五剛功曹九人﹐主事功曹九千人﹐上元中部將軍一人﹐五剛功曹七人﹐主事功曹七千人。上元下部將軍一人﹐五剛功曹五人﹐主事功曹五千人﹐兵士各百千萬重人。並莫知其萬數也。

按此是後聖君授﹐卽是眞數﹐上元五剛功曹九人定﹐

上眞﹑中眞﹑下眞﹑上仙﹐依此數也。

百千萬重訓多也人﹐赤衣赤幘。大將軍右手持玉陽之節﹐腰帶龍淵莫耶之劍。

注﹕按《老君傳》云﹕斬邪之劍。

大羅天之上游檢﹐下入人身心中﹑右腎中。存思右眉天門中出。

具用依前上中部將軍用也。

後聖君授天師拔宅升天訣云﹕此三元大將軍﹐上元三部是也。並天皇代前聖大道君﹐封補其上仙將軍之位也。

注﹕其《流珠》云﹕並是三皇向前﹐太易之代非也。中元三部﹐卽後聖君置也。

其下部徐將軍事修行用法﹐一一依上部中部修用也。大約下部主地水心行之事﹐悉皆起念﹐便是用法。一一皆主地水神龍鬼之物也。

後聖君告方諸童君及諸大眞言﹕上元三部將軍﹐步綱以正鎭三魂﹐北斗步綱

注﹕是飛步天綱。

以定七魄﹐

注﹕不論天鋼地紀之法﹐皆同制於七魄之法也。夫人學仙道﹐皆須先正三魂﹐後制七魄﹐令定是法之具﹐入仙道之門﹐功滿上升。

禹步之綱﹐以治萬神﹐萬神正定﹐五藏堅牢﹐法成身眞。故曰﹕眞人其行﹐修下部步綱﹐皆以下元甲子中本名日修行﹐步三徧

注﹕三徧一從初起閒兩迹上迹步上﹐至十五迹是也。

卽誦地紀十八篇祝一篇﹐天綱祝十二篇﹐一徧。訖卽撚都監訣﹐少時卽畢。別行用﹐並依前用。

金鎖流珠引卷之九竟

金鎖流珠引卷之十

中華總眞大仙宰王方平張道陵趙升王長司命李仲甫茅盈許玉斧等系代撰述

中華仙人李淳風注

存誦中斗七星名法圖

第一星名貪狼﹐字露神子。二名魁﹐三名陽明﹐四名若爲﹐五名神武﹐六名玄樞﹐七名天英﹐八名恥符﹐正名否畱﹐內名闕。上屬歲星﹐鎭應徐州也。是天禦史中丞﹐西河人。

注﹕此一星有九名﹐多是古星官之位名。又言禦史中丞者﹐亦如今國家有此官也。北斗禦史中丞﹐卽天曹官位。

子生人屬之也。

第二星名巨門﹐字貞之。二名�﹐三名諭見﹐四名陰精﹐五名敢武﹐六名天根﹐七名法提﹐八名已無﹐內名�。上應太白星﹐下應益州也。是天大司馬﹐南鄕人。

注﹕揚州之南﹐霍山之側地生也。

丑亥生人屬之也。

第三星名祿存﹐字子宜。

注﹕一本無宜字也。

二名�﹐三名眞人﹐四名歷擊﹐五名神剛﹐六名天柱﹐七名命機﹐八名老鬼陽﹐內名

注﹕內名者是眞名也。

關。上應熒惑星﹐下應冀州。是天少府九卿﹐長沙人。

古長沙縣。

寅戌生人屬之也。

第四星名文曲﹐字世惠子。二名�﹐三名玄冥﹐四名庚與﹐五名天殺﹐六名集擊﹐七名天唇﹐八名索諾﹐內名�。上應辰星﹐下應荊州。在天爲司徒光祿大夫﹐會稽人。

一云吳中人。

卯酉生人屬之也。

第五星名廉貞﹐字子衡。二名�﹐三名丹元﹐四名鄒收﹐五名四王﹐六名板王﹐七名魚行﹐八名樓張﹐內名�。上應鎭星﹐下應兗州。在天爲大夫鴻臚卿﹐益陽人。辰申生人屬之也。

第六星名武曲﹐字大車子。二名�﹐三名北極﹐四名度頭﹐五名生門﹐六名��﹐七名誅兔﹐八名槖�﹐內名�。上應歲星﹐下應揚州。在天爲廷尉卿﹐益陽人也。

此縣出兩大夫官﹐上仙也。

已未生人屬之也。

第七星名破軍﹐字大時賓。二名魒﹐

注﹕魒主指萬物攝殺之炁﹐故天上地下﹐人神龍鬼﹐萬物被指﹐七度疾﹐二七度病﹐三七度衰﹐四七度死。世知之常存之﹐自然通神。存指凶惡鬼賊﹐應時而伏止﹐大驗也。

三名天關﹐四名敢健﹐五名金方﹐六名執光﹐七名天衝﹐八名刺心﹐內名�。上應太白星﹐下應豫州。在天爲領軍步兵﹐

注﹕國家舊有步兵官號也。

鄱陽人﹐午生人屬之也。

右七星見﹐主生民死鬼之事。包指萬象﹐巡察九天﹐一日一夜﹐周天一徧﹐以管約天地水三官﹐彈紏萬物﹐下界人神龍鬼﹐精邪萬物﹐皆畏伏而不敢拒。太平金闕帝君故示九等之名於天師﹐付授有道之子﹐令不迷惑。

老君曰﹕七星見者﹐主理生民萬物。

注﹕言萬者天地之間﹐但生死之物﹐皆北斗七星官君主也。上生落死﹐事事皆由七星之官﹐不歷於別宮曹

也。

莫不生死﹐皆屬之。故以有道心孝順師父之人﹐可以口傳九名。如非人﹐不可妄傳。殃及七祖﹐非一身也。

第八星名太上眞君﹐一名同玉﹐二名天樞﹐三名戢應天蓬。下應坎宮﹐正鎭冀州﹐在天爲外部﹐隱形不出﹐知水官之事。

第九星正是高上玉皇帝。

注﹕高上玉皇帝者﹐北斗九官之主也。非大道太上玉皇帝。此是天司﹐糾察七政九宮中﹐百司君官﹐司吏萬兵﹐高上玉皇帝﹐主判萬象星官內禁殺伐之事﹐兼主人物﹐皆總列屬也。外察生死之時﹐無不先知﹐以奏大道太上玉皇帝知﹐不得有非妄也。

內名�﹐二名天正﹐三名攝提﹐四名益陰。事內不見人世﹐人有見者﹐益壽三百歲。

後聖君告玄洲二十九眞人曰﹕夫欲知其內道者﹐先誦中斗九名。

注﹕卽今之北斗是也。時人不識﹐呼爲北斗﹐是中斗也。太上老君傳教﹐亦呼爲中斗﹐令求道之人但自知之﹐不用教授凡愚之人。

卽得除死籍﹐上生名。心存身著﹐

注﹕心存尊帝二星之名﹐入五藏﹐長日夜存誦之﹐在心不休。身著是一斗二斗成﹐是著爲衣。

一十四載﹐使入長生。

法訣授二十九眞人法曰﹕但以本命日﹐及甲子日﹑庚申日旦一暮﹐

注﹕白日午時爲上﹐次巳時﹐中申時﹐下夜亥時爲上﹐子時爲中﹐丑時下。

存一斗二斗成法全﹐至七斗�﹑�﹑�﹑�﹑�﹑�﹑�﹐數足﹐各誦咒徧。訖更誦地紀天綱咒徧﹐卽畢。得之﹐一年無災﹐二年不死。三年得地仙﹐四年入不死﹐五年功力甚通天地﹐救濟人物﹐皆得應順心口﹐六年神通長生﹐自在之驗力。不可妄爲之﹐祕之吉﹐泄之凶。

注﹕此是太上後聖眞言教授﹐不可妄行之也。

老君曰﹕夫作一斗二斗成者﹐各須先撚本訣﹐然後存履使﹐

注﹕使者﹐存魁斗或時使左肩爲�﹐或爲�﹐心爲�﹐或手爲�之使﹐謂之履使存用。

步成斗﹐方有神驗﹐可使使也。乃從一斗﹐至於七斗﹐皆本文正訣﹐撚之而用。第一�星文﹐在左手第二指中節上﹐第二�星文﹐在左手第二指第一節

中。

上節是也。

第三�星文﹐在左手第三指第一節

是。第四�星文﹐在左手第三指第二節

中是也。第五�星文﹐在左手第四指第二節

是。第六�星文﹐在左手第五指第二節

是也。第七�星文﹐大在手第五指第一節

是也。

老君曰﹕夫配衣成斗﹐皆須前知有七星本訣﹐卽可存步之於身﹐身卽通神。欲使通神﹐撚此訣﹐徧七星文﹐其斗中二尊帝神﹐三妃二夫人﹐二嬌女大君官﹐遙以敬貴於子﹐與子注上生名﹐下落死籍。後來至學之士﹐謹節孝師供道賫金玉寶重之帛﹐納師玄房寶座之下﹐請受此訣後﹐方始依《流珠》上存用之﹐乃可進入仙階﹐名書玉籙。北斗之君官﹐與司命司錄﹐度名靑簡之書﹐句落黑簿之歷。此皆道力使攝文訣﹐使使卽得﹐身心通於天地之神﹐神力可用也。若不知此訣﹐依經存一百年﹐存用無益一分也。此法訣得之行用﹐得知其元﹐一年便通神使靈﹐二年去死辟兵﹐三年仙官矣﹐一十四年要升卽升﹐要住卽住﹐太平金闕帝晨後聖君﹐補子爲世仙官﹐必任去住。此法祕之﹐切勿傳非人。直是七百年三傳﹐一傳只三人。過此師被大考﹐師退仙階﹐弟子盜行﹐滅身殺族﹐切禁。

後聖君告張天師曰﹕夫欲行綱﹐履衣北斗﹐取成一二三四五六七﹐用濟身助國安家﹐救人急疾﹐兵疫水火者﹐先須知識手上文訣﹐此便是得道之力也。

聞見凶惡之徒來﹐

注﹕聞者猶遠﹐可得存一斗二斗﹐見者立到﹐不可更存。斗成﹐便以撚文急指之﹐卽走避之﹐得元人之地稍寬﹐卽存斗成﹐止殺之。

便撚一星﹑二星之文﹐直到七星之文﹐足。心急配衣﹐左手存魁魒止之﹐立住自伏。且休少時﹐急去。後到稍無人寬處﹐撚訣﹐存斗成﹐更止之﹐凶惡魔難之徒伏心而退﹐不肯退而死。此法大驗﹐不可妄行﹐愼之。

又告王君曰﹕訣云一斗成收魄﹐二斗收魂﹐三斗收神﹐四斗收身﹐

注﹕罪重便信法得也。

五斗飲血﹐

飲血﹐是禁訣之別名也。

六斗誅神﹐

是考責人魂魄別名也。

七斗止身。

注﹕止之不住斬﹐大約止是斬之別名。

又云﹕志人常修行﹐長存一斗成者定魄﹐二斗成者煉魂﹐三斗成者調神﹐

注﹕神是炁之精物﹐形脈之神﹐因炁而動。

四斗成治病﹐五斗成去賊堅身﹐六斗成神靈衛人﹐七斗成道備通神﹐行之七年﹐上爲天眞。

注﹕名入天眞之位﹐未得上升之法﹐一十四年上升天﹐得雲龍鳳鶴﹐笙歌鼓吹﹐玉童玉女﹐夫人衛兵﹐千萬俱下迎﹐或全家拔宅而去。

老君曰﹕修至道之士﹐欲使北斗司命﹐取長生者﹐法訣在手法經左肘。

注﹕經是靈書之經﹐法訣印式之要﹐符文行用﹐內祕之訣﹐是短巷子﹐錦袋盛﹐系肘後也。

其行綱步﹐在經圖。

注﹕綱是天綱﹐紀是地紀也。

老君曰﹕修行之者﹐常存斗不離身﹐夜思斗在頭﹐蓋身如被周徧。白日思在額之上﹐小形方寸之斗﹐

注﹕白日思在額上懸之﹐逐建時轉﹐長一寸﹐已下輪之﹐於天中之間﹐印堂之側﹐令鬼精見而常畏﹐降伏毒心也。

不離於額。祝曰﹕額懸七星﹐毒鬼奔驚。敢有祟害﹐反視斬形。急急如律令。

說存使四鬥法圖

老君曰﹕四斗圖者﹐是一身之上﹐存作四斗形也。以舉左手額上﹐如斗之勢﹐曲仰如圖。掌中仰托�星﹐左肘�﹐左肩下胸上爲�﹐心爲�﹐直從左下左腳內陰視爲�﹐左膝爲�﹐左足內踝爲�。右亦如左邊算相似﹐各皆成斗之形。又倒存﹐亦如之算。

注﹕倒數卽左足內踝爲魁﹐向上算取七星數足﹐卽此名四斗之法。依圖用無失也。

又左手向上托魁星﹐下至左足內踝爲魒星﹐爲左斗成。又右手向上托魁星﹐下至右足內踝爲魒星﹐爲右斗成。此說前面一斗﹐背後亦存如面前。左右爲斗。則有四斗成矣。

注﹕老君法卽呼前面爲陽斗﹐背後爲陰斗﹐左右有兩斗﹐故曰四斗成。此斗能去萬災。

此四斗能消四殺﹐落滅凶惡災害﹐兵甲鬼妖﹐立能消

消兵甲。

伏。

伏鬼妖之祟也。

經云﹕七斗消天上災凶﹐六曹祟鬼。四斗消地下災殺﹐太歲土官﹐地獄四司祟鬼。五斗能消五行﹐金水木火土之災害也。皆存斗而二等﹐制伏凶惡

凶亞心具上秩注。

五兵﹐瘟毒蛇虫等獸。訣在五刀支。

注﹕五刀支金水木火土刀支﹐具掌訣中。

說倚配衣存行法圖

老君曰﹕配衣者將斗爲衣﹐如人著衣也。亦有左右﹐男子左。

注﹕男左邊先起﹐女右邊先起是。

男子起倚配衣法﹐先是四斗成圖﹐訖卽撚訣﹐

注﹕都監訣是也。

少時便存�星﹐存左肩下胸上﹐

注﹕案圖在左肩下﹐胸左邊﹐近項﹐是名胸脇頭﹐又腋堂是其正名。

名左右脇堂。�星居心﹐�星居左足伏鼠﹐�星居左手腕中﹐�星居左手掌中﹐

注﹕申五指是大掌﹐當好好乘取。

�星居左足膝上﹐�星居左足內踝右邊。女思之並同﹐左邊思存呼用也。此法男女常行之﹐以辟凶殃災禍。修行人要若欲收凶惡﹐先用倚配衣也。又修行人入山林深谷之中﹐恐蛇虎者﹐先存之爲上。

後聖君曰﹕此法從三元將軍存使﹐至七斗。七斗至四斗。四斗至倚配衣﹐倚配衣至立配衣﹐立配衣

注﹕此法同倚配衣也。倚配衣﹐面南立﹐卽男回面向東﹐女向西是也。圖中有名而無畫﹐應是同﹐故不著。本《流珠》中無也。

至眠配衣﹐眠配衣至坐配衣。坐了﹐卽存使擊﹐撚凶惡刀支訣﹐而自消。

後聖君再勑天師﹐此法不得妄傳﹐妄傳則招禍咎﹐祕之﹐眞人也。老君授此法﹐與黃帝伐蚩尢﹐與禹治水﹐與周伐紂﹐乃以伐惡救民﹐令民爲善也。老君常念其善惡不分﹐故令人君人臣﹐伐惡取善﹐以安萬姓﹐令行天道﹐濟助國土﹐及得身安﹐修生有益。

注﹕史書記歷代相承﹐皆是天命。天使神人﹐下授兵法﹐卽此驅役。引書云﹕代代皆是老君下應號而出﹐人口知其姓名有改易﹐不知身是一也﹐而應時改姓名也。

說立配衣存行法圖

老君曰﹕立配衣者﹐立卽成也。案上古眞人行用此書此圖﹐兼掌訣受本師付受口訣﹐修行精熟﹐立思立念﹐便是立成﹐俱使應心順口﹐無不得者。

說眠配衣存法圖

老君告西山胡王達利曰﹕我得天法﹐教吾眠斗﹐召兵百千億萬﹐而下圍吾師﹐而來攝汝﹐過度災厄﹐不被彼害﹐吾師攝食。吾師畏我天兵﹐合當救得。汝胡王怕急﹐惟投老君。老君一念﹐臥斗少間﹐百千億萬﹐而下圍吾師兵馬。吾師知老君意﹐退而散去。吾師

注﹕吾師是老君弟子﹐故假變化形﹐佐助化胡﹐乃飛身從天下。領天兵欲伐殺胡王兵眾。胡王畏急﹐乃投老君爲計﹐急求生路﹐奴僕敢辭。老君卽申腳著牀﹐臥存四斗救之。因此胡人大王伏而乞教道﹐捨位從道﹐以因眠斗之法。

罵胡王曰﹕我之大眾﹐有百萬人﹐皆欲食汝眷屬爲飽。今有上天大眞仙尊﹐與汝思眠斗之法﹐以隔我天兵。我以未能便食汝﹐後日當下來食汝眾。言訖﹐當領神兵而去天上。於是胡王以頭首叩地﹐以石自搏﹐乞大眞仙尊教我王眾等﹐作思眠斗之法。於是老君遂作誡二百五十條﹐誠胡王。王依誡不違﹐其吾師便不下。經數月日﹐胡王告徒眾﹐此老道人甚有眠斗之法﹐能斷絕得吾師不下﹐吾徒眾故當合學。於是胡王領徒眾﹐禮老君三拜﹐長跪前問﹐請我徒眾非道士所護﹐皆被天魔吾師殺食。我今叩頭請受﹐取此法以禦此魔怪鬼賊﹐侵食我等。是時老君受與眠鬥之法﹐胡王精思不退﹐更請進受道法﹐後便得正成佛法﹐皆因臥斗之法﹐而獲陰仙。

注﹕陰仙是佛也。

臥斗法

右以左手蓋頭把�﹐�居左肘﹐�居左胸﹐

胸左邊是也。

�居心﹐�居臍﹐右手案臍﹐

注﹕臍不合受星之炁﹐故將右手以覆臍上。存星居手背之上﹐如法每夜臥皆如之﹐長存之長生不死也。

�居左膝﹐�居左足內踝。

左右同思存。

又右同用。

用以左手�同﹐存用右肩爲�﹐�同在胸﹐�在心﹐以次同用。

又外蓋身者﹐左卽從足魁星﹐建向頭。

次排�﹑�﹑�﹑�﹑�﹑�﹑�﹐七�之頭也。

右卽從頭魁星﹐建至足。

注﹕同前也。

說坐配衣存法圖

老君曰﹕坐配衣者﹐以斗星左右算存用也。以坐合兩手﹐存�在左肩﹐�在兩手﹐�在左腎下一寸﹐

存在衣上是也。

�在左肘﹐�在膝上﹐�在左膝下三寸﹐�在右外踝。右算存亦如是。

說使柱天力士擊敵凶惡圖

太上老君曰﹕世人學道在人中﹐或於山林之下﹐道路之上﹐忽有凶惡盜賊等吏﹐橫爲身害者。閉炁﹐撚訣﹐而凶敵之。

經云﹕及其宅舍遙敵之。

其賊自伏而走。此亦避之。

注﹕爲其相避﹐有慈悲之道﹐故得伏而前避之。彼若不伏﹐卽敵之﹐至彼賊敗死﹐爲止之驗也。

不伏敵之﹐取上極而止。

注﹕上極是敗﹐死盡爲極。

曰﹕先閉炁撚訣﹐

注﹕訣是刀支訣﹐名凶惡鬼賊刀支是。

存其彼凶鬼賊

具前上袟中注。

宅舍﹐作四斗收凶惡鬼魂魄﹐令不得東西南北﹐上下飛走。自身作四斗配衣煎注﹕前者口﹐後者後孔﹐放炁。

便寫炁﹐交手胸前作弓弩﹐

注﹕男左肘爲弩﹐右爲弓﹐皆存之﹐驗用。

張捧箭射之。仍踰地三過﹐叱叱凶惡賊卽倒。

注﹕經曰﹕若展衣步。

金鎖流珠引卷之十竟

金鎖流珠引卷之十一

中華總眞大仙宰王方平張道陵趙升王長司命李仲甫茅盈許玉斧等系代撰述

中華仙人李淳風注

說佩諸天隱諱

太上老君曰﹕諸天隱名眞諱者﹐皆是九天帝君祖諱祖名也。常躡地紀﹐飛天綱﹐皆須帶佩於左肘後。及九地隱諱隱名﹐皆須同一袋帶之。帶佩飛躡訖﹐卽誦十八篇咒﹐依法撚徧訣﹐便行大法也。後聖君告天師張道陵曰﹕卿欲修仙道之要訣﹐須佩諸天大魔眞名隱諱﹐三元五星﹐七星北斗﹐二十八宿﹐三十五星官﹐六甲九州﹐五嶽四瀆﹐八方萬國﹐千山萬水﹐眞名及隱諱﹐在身百靈﹐不敢告言。卿一生罪咎之書﹐皆以至心畏敬卿身﹐齊爲保舉卿名。言陰功之數﹐不言陽罪之過﹐及司命司錄亦如之也。其度佩眞諱﹐自有文儀﹐在《金鎖流珠》中篇。

說佩諸地隱諱

老君曰﹕本命日及六甲日﹐佩帶修行爲上﹐諸天言功保舉﹐爲上仙所尊重﹐諸眞諱眞名也。昔黃帝得廣成君﹐教佩此九地眞諱﹐經過之處﹐神靈俱見﹐拜送扶迎﹐不敢爲患﹐受驅使

注﹕昔高丘子忽入山中﹐遇一道士﹐授與九州眞諱﹐及五嶽名諱﹐佩在身。丘子食素一百日﹐便常將此諱行往。一日至咸陽﹐日已將晚﹐忽見四十九人﹐著絳衣玄冠﹐來迎丘子。丘子問何故﹐答曰﹕伏緣先生身上佩某乙上祖眞言眞諱眞名姓﹐某乙令受驅使﹐今來迎見也。恐此土地社廟不知﹐故以先告報﹐令知委也。

當直。後帝常行躡紀﹐得升雲天。又說西山趙芮﹐向上七代﹐佩天地之諱及名﹐皆代代能驅使鬼神﹐救人疾病﹐累代著功﹐前後得道者計三十餘人﹐得長生﹐或尸解之道﹐或洞府之仙﹐惟趙升爲天仙﹐白日拔宅﹐俱隨身舉。至孫芮甚能炁禁﹐非法殺害鬼神太多﹐所被謫仙﹐令爲考召書吏。

注﹕今之典名。

二千年後﹐方得大仙。

注﹕按《九州地紀》云﹕西山古荊州地分﹐卽今西山﹐名洪州是也。

拔宅上升天宮

太上老君曰﹕吾受元始眞言正法﹐太上道君爲保舉﹐制伏天魔地靈﹐方始得身白日上升。惟一身而上游﹐謁諸天﹐朝拜太上道君﹐後方得朝元始天尊﹐而不得拔宅上升。今余以志心精思﹐撰述眾法經文祕訣﹐及諸天隱文眞言等﹐得太上金籙之要﹐眾文中撰出﹐拔宅全家﹐男女得道﹐雞犬一時俱升雲天。從此之後﹐始出拔宅。

注﹕向前無拔宅流行﹐時人不知﹐將作藥成服﹐得升雲天﹐俱家拔宅﹐雞犬俱得同行。

拔宅上升﹐始於太上老君也。

注﹕向前無拔宅流行﹐今時得者﹐往往有之﹐皆是行此法﹐計數十家也﹐見在上天。李王張許彭韓等數家﹐俱以拔宅也。

李是後聖君﹐於西域竺干國﹐化胡王成佛。後拔廣慈道場﹐宅院一百餘間屋俱升﹐今紫微上宮﹐後聖君舊宅是也。後聖更添奴婢雞犬﹐賜與俱升﹐

注﹕案此是後聖大慈大悲﹐恩流賜言功﹐功大積著多者﹐便許及妻子子弟子奴婢雞犬﹐同得俱升。

拔宅正法。

老君告五帝

注﹕五帝是五方大帝君也。前聖上淸﹐言素奏丹符﹐後聖君告眞文中五帝亦是。若據前後聖人所說﹐及天尊說經中言五帝﹐是一等五大帝﹐別無五帝位也。自有眞名姓﹐於眞文及老君祕符。敍上云﹕是儒書所云五帝配位﹐非正五帝之位也。

曰﹕卿欲全家拔宅﹐上升天仙﹐爲五方帝之位者。先須變五星﹐出五行﹐豎五藏﹐超五靈﹐可以力攝五精﹐驅役萬兵﹐妻子俱仙﹐奴婢宮闕居捨﹐拔宅上升天庭﹐位號一方之帝﹐統領羣靈日月星﹐

注﹕日出皆照四方中央﹐五帝之界﹐皆有日月星﹐三光俱照﹐皆是五帝隨方統領者﹐亦隨方屬於五帝。

天地水三官。有魂魄﹐有形﹐

注﹕有魂魄﹐有形曰精。

有炁無炁﹐有聲無聲﹐皆屬五帝之功﹐生成含育之道。是卿所行

行令也。

法訣。

老君授訣於五帝﹐及三皇萬仙人﹐

注﹕老君先天地生﹐始生爲道主﹐代代傳教不絕﹐前後傳者﹐計有萬仙人已上﹐今略算且言萬。

舉身拔宅之法﹐修行飛躡。

注﹕飛天綱﹐躡地紀。

一十四年﹐欲功滿﹐卽以取春甲子日起﹐呼甲子王文卿等六十人旬將﹐與神將一十二人﹐六甲玉女六十人﹐六丁玉女六十人﹐從官九百餘人﹐

注﹕《六甲錄》上有從官直符正數﹐此三本不同﹐故不再上。

兵士一百萬人﹐存呼在身後身在前。從宅西北乾上起

面向南

步﹐作禹步行﹐繞宅三匝。

注﹕三匝﹐夜靜無人知見﹐行之。卽得﹐亦不得言之。

更存出三元五德將軍八人﹐各領兵

注﹕三將軍是中元唐葛周三將軍也﹐兵士各三千萬人。五德是靑龍﹑白虎﹑朱雀﹑玄武﹑黃庭大將軍等五人是也﹐存之如含弘圖。

隨配

三元隨配兵士﹐具前注。

逐方。

注﹕五德將軍﹐東方靑龍將軍一人﹐兵士八十一萬人﹐西方白虎將軍一人﹐兵士三十六萬人﹑南方朱省將軍一人﹐兵士六十四萬人﹐北方玄武將軍一人﹐兵士二十五萬人﹐中央黃庭將軍一人﹐兵士一十二萬人﹐各隨本屬﹐官領兵士而來。

又請《金鎖流珠》中六紀將軍六人﹐兵士各一十二萬人﹐柱天將軍一千二百人﹐

注﹕人主一日﹐故一千二百日一周﹐直柱天上也。

人各兵士一十二萬人。各金鎖流珠﹐光芒精銳﹐兵馬眾三十六萬人等﹐隨心應口﹐而與臣則玄結此宅界﹐方圓若干畝﹐厚十丈﹐百尺厚和屋舍與地俱升。急急如律令。卽撚天神地神訣。

注﹕天神訣在左手第三指第三節

是﹐常以五色綫縛之。又以每到月生一日﹐以朱墨塗之撚之。

地神訣在兩足下。

注﹕左足下近心有文﹐如魚相似﹐是地神訣也。

常以欲步綱日﹐近三日向前﹐以朱墨塗之﹐卽步綱。又須撚宅神及水神鰲神訣﹐訣在左手第四指第二節

﹐都宅神是。都監月十二神﹐亦撚都神目﹑降宮訣等。訖卽勑神曰﹕東方甲乙寅卯辰支幹五神將﹐領吏兵八十一萬眾﹐以禁步拔此宅﹐東方則玄宅外界﹐入地十丈和土拔﹐須上令得上﹐隨身及家口男女雞犬﹐同升天庭。急急如律令。

又南方丙丁己午未支幹五神將﹐領吏兵六十四萬眾﹐以禁步拔宅﹐南方則玄宅外界﹐入地十丈﹐和土拔﹐上令得上﹐隨身及家口大小男女奴婢雞犬﹐同升天庭。急急如律令。

又西方庚辛申酉戌支幹五神將﹐領吏兵三十六萬人眾﹐以禁步拔宅﹐西方則玄宅外界﹐入地十丈和土拔﹐上令得上﹐隨身及家口大小奴婢雞犬﹐

注﹕見上古本無奴脾字﹐見《後聖君內傳》中﹐說拔宅有弟子男女﹐及奴婢之字分明。又見往往有弟子﹐及有男女奴婢﹐雞犬牛馬﹐得隨上升者甚多。風所添之﹐故向前東方勑﹐未敢言之。及從南方起﹐終於四維四正四定等言之﹐以傳志道之士﹐非人勿傳。

同升天庭。急急如律令。

又北方壬癸亥子丑支幹五神將﹐領吏兵二十五萬人眾﹐以禁步拔此宅﹐北方則玄宅外界﹐入地十丈和土拔﹐上令得上﹐隨身及家口妻妾男女等﹐

注﹕上古亦無妻妾男女字﹐惟見後聖授天師拔宅法勑將吏﹐有妻妾及男女字﹐入在勑宅北方勑文中。言妻妾三人。及女四人﹐並兒一人。所峽具於拔宅北方勑中。以傳志人﹐明知學道功多﹐妻妾同升上天宮仙眞之位。

奴婢雞犬﹐同升天庭。急急如律令。又四維

注﹕寅申巳亥﹐是四維神也。又一云﹕是四孟神也。

又四正

注﹕子午卯酉﹐是四正之名也。

又四定

注﹕辰戌丑未﹐是四定也。又一。云﹕四季是地上名四定﹐以主人心也。一定東南﹐二定西北﹐三定東北﹐四定西南﹐故稱四定。經云﹕一定之處﹐必有大災﹐配以屬土﹐故以土星所臨之處﹐皆有大災。後聖君知﹐故制拔宅神通法﹐立名四定定之。卻禍除災﹐災不敢州犯。大道神通﹐正定之力﹐大拔宅。

三四一十二神之力﹐共拔宅上升雲天﹐金闕帝晨後聖上道君七寶玄臺玉京上宮﹐羅天大城之內﹐空閒寶地之上﹐十畝之內﹐居宅得住宅﹐佐轉後聖之宮﹐身得爲小臣之數﹐長生久視﹐得事後聖乞如所願﹐勑勒拔此住宅急急如律令。

又戊己六戊將軍六人﹐六己將軍六人﹐兵士各一十二萬人﹐隨臣則玄步禁﹐拔宅上升﹐天仙同心並力﹐與四方一十二神將獸士兵馬等﹐俱拔宅結界﹐與人俱升天庭﹐金闕玉京之內。急急如律令。讀誦。

注﹕讀須把捲﹐卽不如誦之﹐大驗也

老君曰﹕夫欲拔宅升天庭﹐

注﹕庭是太上玉皇之庭﹐謂之天庭也。

先呼存人門之神﹐

注﹕人門申神也。

宅西南至西北﹐申上神是猴頭人身﹐白衣﹐左手捉箭﹐右手持弩﹐名監兵﹐守天西南角﹐將兵百萬眾。西上神雞頭人身﹐白衣﹐左手捉箭﹐右手持弩﹐名子恩﹐守天正西﹐酉上將兵百萬眾。戌上神狗頭人身﹐白衣﹐左手捉箭﹐右手持弩﹐名弓隆﹐守天西北角﹐將兵百萬眾。西北至東北﹐亥上神豬頭人身﹐黑衣﹐左手持鉤鑲﹐名不臨﹐守天西北角上﹐將兵百萬眾。子上神鼠頭人身﹐黑衣﹐左手持鉤鑲﹐名執明。守天正北上﹐將兵百萬。丑上神牛頭人身﹐黑衣﹐左手持鉤鑲﹐名阿君﹐守天東北角﹐將兵百萬眾。東北至東南﹐寅上神虎頭人身﹐靑衣﹐左手執矛﹐名孟章﹐守天東北角﹐將兵百萬眾。卯上神兔頭人身﹐靑衣﹐左手執矛﹑名門之﹐守天正東﹐將兵百萬眾。辰上神龍頭人身﹐靑衣﹐左手持矛﹐名天禽﹐守天東南角﹐將兵百萬眾。東南至西南﹐巳上神蛇頭人身﹐赤衣﹐左手持戟﹐名寄房﹐守天東南角﹐將兵百萬眾。午上神馬頭人身﹐赤衣﹐左手持戟﹐名陵光﹐守天正南。將兵百萬眾。未上神羊頭人身﹐赤衣﹐左手持戟﹐名除君﹐守天西南角﹐將兵百萬眾。左將軍從北斗南門出﹐在左飛行。中將軍從北斗南門出﹐在前飛行。右將軍從北斗南門出﹐在右飛行。右存呼三將軍名字﹐陰呼。訖﹐

注﹕左將軍姓唐﹐名宏。右將軍姓葛﹐名邕。中將軍姓周﹐名武。三將字總在三將軍籙上﹐記取案法﹐只得書名﹐於引書字於籙。凡見數本﹐無三將軍字﹐所以不注。

又呼左靑龍﹐右白虎﹐前朱雀﹐後玄武﹐當門師子﹐中庭白鶴﹐紫雲蓋宅。卽從地戶入

注﹕地戶﹐東南﹐是門也。

宅中庭﹐躡地紀三徧﹐又飛天綱三徧。訖卽散爲大禹步一十五迹。訖﹐配衣七斗成。

注﹕前後法用配衣者﹐皆一斗成﹐或二斗成也。今此拔宅之法﹐大事須七斗成。是《金鎖流珠》第二卷

上﹐是躡地紀之事﹐是方始得七宿炁足﹐卽千神萬靈﹐衛佐身形。訖方轉天關﹐指四方﹐及中宮﹐四維四正之正﹐往往如此。不逾三年﹐宅隨身家口男女等﹐上升天仙。

轉天關﹐指東界甲乙之鄕﹐木﹐寅卯辰三將也。人各百萬眾兵﹐豎架此宅東方﹐上堅牢土木﹐下築鐵圍堅鋼﹐東方仰堪﹑隨臣則玄得上升仙日﹐及臣家口良賤雞犬﹐得升天仙﹐人雞犬同得上升天庭。急急如律令。

次面南向﹐轉天關﹐指南界丙丁之鄕﹐火﹐已午未三將也。人各百萬眾兵﹐豎架此宅南方﹐上堅牢土木﹐下築鐵圍堅鋼﹐其南方仰堪﹐隨臣則玄得上升仙日﹐及臣家口良賤雞犬﹐得升天仙﹐人雞犬同得上升天庭。急急如律令。

次面西向﹐轉天關﹐指西界庚辛之鄕﹐金﹐申酉戌三將也。人各百萬眾兵﹐豎架此宅西方﹐上堅牢土木。下築鐵圍堅鋼﹐其西方仰堪﹐隨臣則玄得上升仙日﹐及臣家口良賤雞犬﹐得升天仙﹐人雞犬同得上升天庭。急急如律令。

次面北向﹐轉天關﹐指北界壬癸之鄕﹐水﹐亥子丑三將也。人各百萬眾兵﹐豎架此宅北方﹐上堅牢土木。下築鐵圍堅鋼﹐其北方仰堪﹐隨臣則玄得上升仙日﹐及臣家口良賤雅犬﹐得升天仙﹐人雞犬同得上升天庭。急急如律令。

次向天門立﹐仰面﹐看中宮及上下﹐轉天關﹐指中宮及上下四季之鄕﹐土﹐戊巳辰戌丑未六將。

注﹕經云﹕六紀將軍是也。人各領一百萬眾﹐都總六百萬眾﹐皆屬九土之神兵﹐以依九地神通之力﹐甚能移山遏海﹐技宅功力甚大。與四方支幹神官數士大將軍﹐以同心並力﹐拔宅浮空﹐如等閒之事﹐不足爲難易。

人各一百萬眾兵﹐豎架此宅中宮﹐上堅牢內堂三間﹐東行廊﹐西行廊﹐廳門庫﹐東西南北四院﹐靜堂倉困﹐高腳井竈﹐中庭書堂﹐奴婢住屋等若干間。

注﹕天師一百二十間屋。

蜀張天師有一百二十間屋﹐俱得拔升金闕內城﹐玉京東南空地﹐六十四畝爲住宅﹐佐玉京金闕後聖君﹐爲左仙宰相﹐位屋土木﹐下築鐵圍﹐堅其中宮。屋宇大小﹐瓦木堅牢﹐內三間﹐東行西行廊﹐廳門庫﹐東西南北四院﹐靜堂倉囷﹐高腳仰堪﹐隨臣則玄得上升仙日﹐及家口良賤房院﹐雞棲馬廏捨屋﹐總須隨同﹐得上升天庭。急急如律令。

又勑四正﹐

卯酉子午。

四定﹐

辰戌丑未。

八卦﹐

乾坎艮震巽離坤兌。

守宅三將軍﹐井竈五行﹐六甲六丁﹐一切諸神兵﹐並隨臣則玄口勑﹐隨口所使﹐拔宅屋宇﹐飛行同身﹐上升住止。急急如律令。便息﹐更撚都監訣﹐及天理地理訣﹐或朱墨塗之﹐訖便畢。往往如此﹐行用三年﹐神常備宅身﹐得升舉宅便同行。此功甚妙﹐不可妄傳非人。

後聖君告玄洲二十九眞及張天師曰﹕卿起今已後﹐教有道心志好之人﹐先著積陰功於人物﹐

注﹕陰功具上引注中。

勿育陰毒之物﹐多積陰德之行。

注﹕陰功成而道功著﹐子孫盛榮﹐而拔宅隨身得升舉。

勿生陰謀陰妬﹐常行陰善陰力。

注﹕力及於人物﹐如此之道自覓人﹐非人覓得其道。昔苦行眞人常力求財物﹐施惠於人﹐功德滿三千﹐白日有神下﹐與技宅上升雲天。意況拔宅陰功﹐著德感卿﹐更修此綱咒之法﹐攝感諸大神靈﹐與人拔宅上升也。

於人並以步咒﹐感攝天地大神﹐與卿拔宅﹐上升天庭。

又告天師曰﹕卿欲得宅﹐及養育之物﹐隨身仙駕﹐上升天仙。但新建立屋宅周備﹐開四門約﹐如郡鄕之宅﹐

注﹕宅如觀相似﹐新堅牢實。

新堅牢實者。但依前步躡綱訣之法﹐功滿千日﹐自得隨卿上升。天帝君卜吉地﹐築基架樹﹐於玉京之都﹐常使天神﹐護此宅不休。又告天師曰﹕夫人宅不安﹐並有損失人口者﹐以四孟日﹐書五色石上﹐作消災卻害字﹐各鎭五方。

注﹕東方靑石﹐南方赤石﹐西方白石﹐北方黑石﹐中宮黃石﹐天子千斤﹐諸侯六百斤﹐各重一百二十斤。案《鎭宅儀》﹐五品三百斤﹐已下一百二十斤﹐各書作四字﹐埋之入土﹐定三尺﹐是三等諸侯。百姓一尺﹐道士三尺﹐是其本法尺寸也。

後若欲拔宅上升。此石不用移動。此法是上界鎭宅之法﹐祕之﹐勿妄傳非人。老君曰﹕此法臨拔宅上升﹐修行法

注﹕此言是欲修行拔宅法﹐步咒臨行日夜是也。

時﹐先存本師於前﹐從者玉童玉女﹐三元五德﹐六甲八卦﹐

注﹕八卦﹐甲乙丙丁庚辛壬癸﹐是八卦之神。

十二支﹐千二十四炁神﹐扶車禦云﹐龍駕而來﹐在身之前﹐身在本師後﹐令似《金鎖流珠》之圖。往往如此三年﹐師勑地神﹐令地軸常巡住宅﹐在左右捲。攝諸災毒害之炁﹐常令淸靜安寧。排神列位。專候宅主上升之日﹐隨本師差使﹐

注﹕按神仙正經﹐有一人得道﹐皆因本師弟子自合孝順於師﹐常玄空知弟子心孝。得道之日﹐奏太上差使下迎於身﹐引以朝謁諸官﹐告尊卑拜數﹐後始安告今詣某處受仙位上住。

下迎宅主。此等將軍浮屋宅﹐入五云﹐地軸地關捲浮地﹐隨主上升﹐不難飛云﹐龍虎雀武師子鳳鶴﹐立便輕舉﹐於須臾。

老君授拔宅內綱訣圖

此宅西從北向南﹐五百六十步。

此宅東從北向南﹐五百六十步。

今此不依此﹐此是天師宅數﹐方一圖如此。今人但任長短太小爲數也

老君曰﹕步綱畢﹐存土中中郎神一千二百﹐手把劍﹐身長六丈五尺﹐一躑高六十丈﹐甚能有力﹐助人披宅。步綱訖﹐撚訣訖﹐存而到﹐使之助神拔宅﹐甚有靈驗。助力甚疾﹐上勢如風形﹐圖在可經中。

注﹕在《流珠》中秩中元三將軍部中也。

金鎖流珠引卷之十一竟

金鎖流珠引卷之十二

中華總眞大仙宰王方平張道陵趙升王長司命李仲甫茅盈許玉斧等系代撰述

中華仙人李淳風注

五行六紀所生引上

太上老君告太極眞人曰﹕道生一﹐

注﹕一﹐天也。太一尊神﹐號太陽之炁﹐吐太陽之精曜﹐凝結而爲日。日炁下與陰合。

一生二﹐

注﹕二﹐地也。陰炁之精﹐上騰爲月﹐月炁同下合陽﹐故陰陽交炁﹐凝結爲人物﹐居天地之間﹐號曰三才也。

二生三﹐

注﹕三﹐人也。旣有人﹐卽有寒暑春秋四時輪回﹐周而復始﹐乃生四天公。此說出《雷公式》﹐是黃帝敍錄﹐用應四時﹐而生四足。每足主一方行令﹐名曰四時﹐春夏秋冬是也。號之曰四天公﹐合用四式﹐加臨主四天也。

三生四時﹐

前注具言也。

四時生五行﹐

注﹕五行﹐此所生也。五行生六甲﹐六甲生七星﹐七星生八卦﹐八卦生九精﹐九精生十干星﹐十干星生十二支神﹐十二支神生二十八宿﹐二十八宿五斗三十五官星﹐五斗三污五官星生周天萬象﹐周天萬象生無窮也。

五行卽此之所生也。名金水木火土﹐五星也。人之命始生﹐因配五行﹐而得命。亦運五行﹐而出衰盛。

注﹕志人學道﹐常推金木相克﹐我不受克。金水相生﹐我卽隨生。水火相滅﹐我不受滅。火木相生﹐我卽盛榮。五行不害﹐我欲長生。

五者﹐天有五星﹐人有五藏﹐地有五嶽﹐三五也。一是萬道之主﹐神明之宗﹐大無不包﹐細無不容。

注﹕一云細無不入﹐大無不包是也。

故能生人滅人。

注﹕五行相扶卽生﹐五行相克卽滅也

人所生也﹐皆主五行。假如東方木命人亥爲﹐所生水﹐

注﹕水能浮木﹐土能成木﹐木命得此二星之炁﹐王相也。火能燒木﹐以大王。金以克木﹐木畏金也。

所生土﹐

注﹕木𨿽克土﹐土且能活於木﹐木而無損有生成王相之象﹐故能長佩土符吉也。

所生火。

注﹕火與木會﹐𨿽木而被燒成火﹐不損消化之炁﹐得大而王﹐宜佩火符求財。

所畏金。

注﹕金克木也。常以甲子之中﹐有六十日﹐常以金克木之日。何日甲子﹑甲午﹑壬寅﹑辛亥﹑壬申﹑癸酉﹐已上六日是也。修行如常﹐以丁卯火日﹐書熒惑星君符佩之﹐六十日一換符也。

火命人用寅爲﹐所生木﹐

注﹕木能生火﹐土能成火。一云浮火﹐是水能克滅火﹐火故畏水。長帶土符鎭之﹐長生也。

所生金﹐

注﹕火𨿽克金﹐亦成得金器﹐故能相成之道。

所王亦於木土。

注﹕火得木王﹐得土而安。故用木符王﹐以土符安神也。

所畏水。

注﹕水滅火。是以火命人少﹐小足病多﹐厄難鬼賊者﹐爲其水能滅火之故也。其如四命之中﹐只言相克﹐不言相滅﹐惟獨水火卽有此言。須常早年投道。以佩土木之符﹐鎭克其火﹐卽得身安神守。又長呼土木星精之名。衛護臣某乙之身。卻除刑害水星長精﹐常令去某乙身神﹐三魂七魄﹐二千里之外﹐勿相干犯所常。取火日書木符﹐金日書土符﹐永帶佩﹐吉。

金命人用已爲﹐所生土﹐

注﹕土非正土﹐巳猶借寄辰位﹐辰卽正土。已卽正火。火能克金﹐非金正始生。上古大仙所以移宮寄位﹐取辰又辰﹐是季神不合正受所生﹐又須推正位於已。已且屬火﹐故以取火位爲所生。但常思土星﹐帶土符與火符﹐同帶之﹐永不相克﹐而相生相成﹐王也。

所成於木火﹐

注﹕火𨿽克金﹐又煉易成器之金。聖人正意云﹕前小凶而後永吉也。又金能克木﹐木能成火﹐火無木而不生﹐故言木火相生﹐而能克金。金人須用水土行星﹐翻轉相克相成。訖然每夜臥﹐長存辰星水神護身﹐前木神﹐後火神﹐常衛己﹐並帶符於己﹐永能相成也﹐不相克害也。後聖君告赤松子云﹕卿金命人也。始生於已﹐已屬火鄕﹐於鄕常承﹐爲所屬於身損也。可以取辰爲寄宮﹐土鄕於金﹐永吉。並木符水止之﹐無妨害之炁﹐炁自消滅除之也。

所王水﹐

注﹕水能生金﹐故取爲王炁也。常以用水星符﹐戴之於頭上﹐永吉也。

所畏火。

注﹕火若單行克金﹐金則受害。若水來在火前﹐火則不能克金。故以金求救者﹐水也。金人常以夜思水神﹐以圖於身左右狀帳之間﹐存常如見者。火星辰精不敢來﹐自一生不被刑害。修行卽得計功﹐功滿白日上升。後聖君告天師曰﹕非但金人一畏火﹐但是五命之人﹐皆有相克相滅﹐皆依此金人算取相生﹐教後人也。

金𨿽畏火﹐得火煉鑄成形﹐得水相扶﹐自得堅貞﹐黑金之用器也﹐金卽五色金也。

注﹕金銀鐵銅錫﹐是五金之數也。皆須從大﹐而成眞形矣。

水命人﹑土命人等﹐所生同宮﹐以申爲﹐所生金﹐

注﹕金﹐西方金也。水土所生之鄕。五行經水生金﹐或云土生金。二物皆能生於五金﹐非五金生於水土。所言始生金者﹐以西方庚辛之地屬金鄕﹐故水土太陰之炁﹐而結爲水土之形﹐是其所生本鄕地屬金也。

所成木﹐

注﹕木𨿽浮於水﹐能以成水之德。

又成火﹐

注﹕火得土而安﹐土得火而成堅剛﹐故乘於火成器也﹐故云相成也。

所生金。

注﹕金是水之子﹐子毋見而得王炁﹐故配王於金水之用符也。二行用法﹐總同前法。

又所王同﹐水算金﹐是土之王也。

夫五行之炁﹐各有相成﹐亦有相克。故人得相生命能長﹐被相克壽爲短﹐非關天也。自身不知﹐故受死無疑。身心若知﹐壽永無衰。

注﹕此老君告尹喜言。

聖者莫若天地﹐猶生其病。

注﹕病雲風雨愁﹐是之病也。

病亦是五行之炁相克敗﹐故謂天病。吾常思存堅剛其身﹐猶得出病。出病之法主五行。

注﹕金水木火土五行也。

長生之神﹐前聖所授﹐黃帝行之。

木人取丁亥土日﹐或癸亥水﹐撚水星訣﹐步五星五徧﹐以受長生之訣也。常以乙卯日﹑丁卯日﹐建卯行步五星﹐除災厄﹐去病﹐上入生榮王盛之宮。撚去災訣﹐步五星九徧﹐誦五行咒﹐十八篇一徧。

注﹕十八咒在《流珠》上快第二步綱是。

撚水土之訣﹐福德助佑﹐我木命人身長生。往往行之﹐三年﹐便獲不死之道﹐長生久視之身也。

火人取庚寅木日﹑戊寅土日﹐撚木土之訣﹐步五星五徧﹐以受長生訣也。常以甲午金日﹑壬午木日﹐建午行步五星﹐除災去病﹐上入生榮王盛之宮﹐撚去災訣﹐步五星九徧﹐誦五行祝﹑十八篇一徧﹐

注具前。

撚金木之訣﹐福德助佑﹐我火命人身長生。往往行之﹐三年﹐便獲不死之道﹐長生久視之身也。

金人取癸巳水日﹑丁巳土日﹐撚水土之訣﹐步五星五徧﹐以受長生訣也。常以乙酉水日﹑己酉土日﹐建酉行步五星﹐除災度厄去病﹐上入生榮王盛之宮﹐撚去災訣﹐步五星九徧﹐誦五行祝﹑十八篇一徧﹐撚水土之訣﹐福德助佑﹐我金命人身長生。往往行之﹐三年﹐便獲不死之道﹐長生久視之身也。土人取丙申火日﹑壬申金日﹐撚火金之訣﹐步五星五徧﹐以受長生訣也。常以甲子金日﹑丙子水日﹐建子行步五星﹐除災度厄去病﹑上入生榮王盛之宮﹐撚去災訣﹐步五星九徧﹐誦五行祝﹑十八篇一徧﹐撚火金之訣﹐福德助佑﹐我土命人身。往往行之﹐三年﹐便獲不死之道﹐長生久視之身也。

水人取庚申木日﹑甲申水日﹐撚木水之訣﹐步五星五徧﹐以受長生訣也。常以壬子木日﹑甲子金日﹐建午行步五星﹐除災度厄去病﹐上入生榮王盛之宮。撚去災訣﹐步五星九徧﹐誦五行祝﹑十八篇一徧﹐撚木金之訣﹐福德助佑﹐我水命人身長生。往往行之﹐三年﹐便獲不死之道﹐長生久視之身也。又五行生命人﹐各依本屬﹐算取所生相宜者﹐行之一年﹐則身無百病。

注﹕亦一年辟非﹐二年辟兵﹐三年去死籍﹐四年玉行之精﹐皆總扶助子身﹐天上五星﹐各化爲人﹐下教子眞道﹐得地中眞﹐修行功滿﹐五老下迎﹐上升金闕﹐佐後聖君﹐仙宰之臣也。

直至二七年滿﹐要升則升。

注﹕如二七年﹐不要升仙﹐但請人間爲遊樂﹐請本師封掌考召中一仙職﹐卽得行樂﹐不問妻男女之事﹐但以心不離道﹐道亦不離其心。但能爲世官官﹐遷任無妨。昔仙祖老君﹐代代爲帝王之師﹐亦曾爲宰輔﹐歷殷周之朝﹐三爲柱史﹐四爲宰輔﹐事六十四天子﹐育八十二夫人﹐有子孫三百六十人﹐七百五十九年後﹐方升上淸眞人﹐號太平金闕後聖玉皇上道君是也。

太平金闕後聖玄元玉皇上道君﹐告王總眞方平﹑張天師﹑善勝眞人曰﹕卿欲爲人天度師之道﹐妙法可爲人師。

注﹕按《太平金闕後聖君紀》云﹕是漢安二年三月七日﹐後聖玉皇上道君授眾眞二十五人﹐衛從仙人靈神﹐吏兵千乘萬騎﹐莫知其數﹐飛云紫炁﹐五色浮羅﹐告授以終﹐忽然失仰之所也。

於是王君等人﹐再拜起言﹕臣等愚心暗昧﹐不曉科法﹐多違多犯﹐恐招罪責﹐不敢爲師﹐傳授大道正法。今日遇聞﹐開佑千載。幸因得遇道恩﹐慈賜開教﹐蒙昧蒙聾曉聞﹐聞後則敢依法﹐傳授眞仙之法。

道君曰﹕夫志心學士﹐棲宿山林靜室﹐燒香讀書﹐

注﹕書是道書也﹐世人號曰經。

淸齋素食。或有絕谷休糧﹐或三十年﹐四十年﹐五十年﹐六十年﹐老病而死。或居世廣聚人物﹐作高臺觀宇﹐志功土木﹐千間萬間﹐飛臺百尺﹐亦當衰病而死者。更多如此之流﹐豈不欲得道。然此之功志﹐且與道俱乖﹐去道漸遠。夫人物皆假陰陽炁﹐而結胎受生。胎數滿而產﹐產育之日﹐算五行之所生。

注﹕生日便算五行﹐何也。歲是一﹐月是二﹐日是三﹐時是四﹐並算母元受胎之月﹐是五行也。

生育後長大﹐亦是五行所王成

注﹕夫人行年至盛之時﹐算五行皆相扶﹐並無相克。及有衰厄﹐所算五行﹐果有相刑﹐此卽聖君言之實也。

亦有五行所休滅。

注﹕休者﹐衰厄窮困之甚。滅者﹐被禍來臨身滅池。

卿欲爲眞之道﹐早須知之。卿𨿽三五百年之命﹐未是眞身。須以近去五行﹐遠結三臺。

注﹔州五一行是害身之賊﹐三臺是護魂魄之神。遠吳長勤存三合﹐近是動作法隔五行。存神來衛護我身﹐隔斷五行之害則免主死之難也。

卽稍與眞人道合﹐可亦傳此法﹐教授弟子﹐以爲後來眞人。卿可躡地紀﹐制五行﹐

注﹕地紀優禹步七星﹐生北斗是也。五行是大金籙配衣也﹐在《流珠》上篇步綱中是。

登三臺﹐

注﹕躡紀不用履三臺﹐但作登三臺之步者。有三步一步三迹﹐三步九迹﹐是一名禹步。是太上老君教夏禹也﹐因而名禹步﹐三步九迹之要也。

入天門

注﹕夫志學道﹐先須結齊心﹐靜寂空室﹐躡地紀七徧﹐卽步下三臺﹐禹步九徧﹐三步九迹﹐存入天門中﹐卽方飛步天關之圖。圖各自有油﹐日各在本經具也。

飛三五﹐

注﹕三是三元﹐五是五行。三卽存三元將軍出﹐同躡紀﹐收捕三元天地人中之惡凶害我者。存之如流珠圖。又如存用含弘等三事﹐用之防護身也。又五星中有禍星﹐欲常害我身命者。每以飛躡之日﹐及每夜欲臥之時﹐但仰臥﹐思五德將車。東靑龍將軍一人﹐身長八十一丈﹐領兵八十一萬﹐居吾身之左防衛﹐張弓布箭。西白虎將軍一人﹐身長三十六丈﹐領兵三十六萬﹐居吾身之右﹐手捧弓弩。南朱雀將軍一人﹐身長六十四丈﹐領兵六十四萬﹐居吾前﹐鳴角在前﹐兵士把刀。北玄武將軍一人﹐身長二十五丈﹐領兵二十五萬﹐在吾後﹐槌鍾負鼓﹐兵士執杖﹐在吾後防衛。黃庭將軍一人﹐身長一十二丈﹐或七十二丈﹐領兵十二萬﹐或七十二萬﹐在吾面前或背後﹐守衛於吾身。若惡星凶宿﹐與天地水中凶神惡鬼惡人﹐欲有陰謀陽害之者﹐五德將軍五人﹐及兵吏同心並力﹐共三元將軍﹐當與收捕誅剪﹐令滅絕之﹐應口消滅﹐如霜遇日﹐自當消盡。在左手第一指中節。

上天門。

注﹕天關中斗九精﹐九星斗也﹐名飛步天綱之經是也。

制刑禍。

注﹕作三五法﹐去自身中刑禍之星炁﹐及五行害克之災﹐並一天上克我星炁者﹐皆須禹步九徧﹐撚某星訣﹐請某星於天﹐救我之宿。勿令某星犯我之宿。何謂之﹐某星且如金入﹐畏火星。火星犯我所生之宿﹐我求水星﹐救我本宿。

求水星法﹐常以子日夜半時﹐星月見﹐卽出室北戶外﹐握固﹐閉炁﹐仰觀辰星﹐拜三拜。啟曰﹕某乙行年若干歲﹐某月某日生﹐本宿某今被熒惑火星作祟禍害﹐某乙今請紫微天皇君﹐北極辰星之神﹐往克滅之﹐勿令犯觸臣所生本命之星﹐及生日所管之宿。當與臣等速救度﹐卻令火星之精出﹐自急退散﹐害炁自消﹐敢負上聖之恩。乞令臣長生久視﹐身家平安﹐敢負上聖紫微天皇君之恩。卽禹步一徧﹐攝地紀三徧。配衣﹐轉天關﹐指熒﹢惑火星九度﹐撚水星訣﹐存九泉大海﹐而隔滅之。卽祝曰﹕五行相推﹐金木相伐。水火相滅﹐銅口鐵舌。逆吾者殺﹐云云。在《流珠》上卷中。

注﹕老君先傳紫微天帝言﹐朱書是後聖君傳祝訣﹐餘四星相克﹐解說具後。

修求福﹐

注﹕太微天帝君授後聖君言﹐夫修志心﹐常思靜念﹐念自身神光化爲北斗之星﹐常懸額上。夜一度思便臥﹐白日亦存北斗﹐爲配衣於身上。如此三年﹐通神﹐天地降福﹐日月爲之照明﹐五星爲之修福﹐六甲爲之防衛。一云﹕吞六甲符﹐佳七星爲之轉關﹐隨手所指﹐救人生產立生﹐救毒惡死立生﹐萬事隨手所指。不可妄傳非道之子﹐必反損身也。

令身出三災﹐

注﹕天災者﹐羅橫禍衰厄﹐口舌疾病﹐兵雷之類也。地災者﹐居宅造作土木之炁﹐或五行吉凶相克之厄﹐或居宅前後空危﹐東西高下﹐四維長短﹐太歲行建向災傷害人口﹐或東鄰西捨造作﹐黃黑方災害炁﹐土木相刑﹐之災人災者﹐或夫妻年命相克﹐或朋友喜怒相謀﹐兵甲相逐﹐或疾病溫注﹐人鬼之炁﹐遞相染著﹐口舌謀合﹐相打戰伐。如此之災﹐躡紀登天門﹐踏地戶﹐皆自消滅。如恐不滅﹐禹步配斗﹐並轉天關指之﹐一一能自消滅除之也。

度五苦。一云五惡。

注﹕五苦是也。一云五行五星是也。身若能依金水木火土相次解辟﹐步綱躡紀﹐轉天關而指五星從金。而先繞禹步圖外﹐行三步﹐指金星五度﹐撚金星訣。次躡金星﹐指木星﹐躡木星﹐指土星﹐躡土星﹐指水星﹐躡水星﹐指火星﹐各一一撚訣度之。卽誦消災祝曰﹕五行相推﹐金木相克。水火相滅﹐云云。出《流珠》中。

如此曉夜﹐身爲仙祖。

注﹕古人學仙﹐如讀書人心忘勞苦﹐志成名遂﹐方得官祿。仙家事業﹐亦復須應如此之勤勞志苦﹐乃成仙道。

此是後聖君勑弟子言。老君曰﹕夫五行克災修行身者﹐其法至多﹐其中妙者有次。

木星被金星來害我本命生位宿。

注﹕本生命宿木人﹐東方﹐甲乙﹑寅卯兩位本也﹐角亢氏房心尾箕。

常以戊午火日夜初﹐星宿見時﹐於中庭或於門外。握固﹐閒炁﹐仰觀熒惑星﹐拜三拜﹐啟曰﹕臣某乙行年若干歲﹐某月某日生本宿某星﹐今被

注﹕若常行之﹐卽云恐被云云。

太白金星之災作祟禍害﹐某乙今請南極丹臺太初君﹐南上熒惑星之神﹐往克滅之﹐勿令犯觸臣所生本命之星﹐及生日所管之宿。與臣等速救度﹐卻令金星之精出自急退散﹐害炁自消﹐敢負上聖之恩。乞令臣身長生久視﹐身家平安﹐敢負上聖丹臺太初君之恩。卽禹步一徧﹐躡地紀三徧。配衣﹐轉天關指之太白金星﹐九過﹐九度撚金訣﹐存九鑪猛火而膈克之。卽祝曰﹕五行相推﹐云云。

水星被土星來害我本命生位宿者﹐

注﹕水宿﹐北方﹐亥子丑﹐斗牛女虛危是也﹐二星季星位也。

常以辛卯木日夜初﹐星宿見時﹐於屋東回地﹐握固﹐閉炁﹐仰觀歲星﹐拜三拜﹐啟曰﹕臣某乙行年若干歲﹐某月日生本宿某星﹐今被鎭星土災相祟禍害。某乙今請東極靑臺太元君﹐東上歲星之神﹐往克滅之﹐勿令犯觸臣所生本命之星﹐及生日所管之宿。當與臣等速救度﹐卻令土之精出自急退散﹐害炁自消﹐敢負上聖之恩。乞令臣身長生久視﹐身家平安﹐敢負上聖靑臺太元君

注﹕本無君字。

之恩。卽禹步一徧﹐躡地紀三徧﹐配衣﹐轉天關指鎭上星九過﹐九度撚土訣存九崗林木折來﹐刺之隔克之。卽祝曰﹕五行相推﹐云云。

火星被水星來害我本生位宿。

注﹕火屬南方﹐巳午未﹐井鬼柳星張翼軫是。火﹐南方宿也。

常以辛丑土日夜初﹐星宿見時﹐屋東北方閒靜地﹐握固﹐閉炁﹐仰觀鎭星﹐拜三拜。

注﹕其鎭星並無定位﹐但隨某所在之方行法﹐第一佳也。

啟曰﹕臣某乙行年若干歲﹐某月某日生本宿某星﹐今被辰星水災作祟禍害﹐某乙今請中極黃宮上臺太眞君﹐中上鎭星之神﹐往克滅塞之﹐勿令流出﹐犯觸臣所生命之星﹐及生日所管之宿。當與臣等速救度﹐卽令水之精自塞斷絕急退散﹐害炁自消。敢負上聖之恩。乞令臣身長生久視﹐身家平安﹐敢負上聖上臺太眞君之恩。卽禹步一徧﹐躡地紀三徧﹐配衣﹐轉天關指辰星九過﹐九度撚水訣。存三山九壠土壓塞之﹐九泉之水膈斷之﹐勿令流動。卽祝曰﹕五行相推﹐金木相伐﹐水火相滅﹐

注﹕舊五行祝言也。

水流土絕。

注﹕太平金闕後聖玄元玉皇上道君﹐再爲尹君。是火命人﹐常被水星炁克身﹐於十年五年之內﹐忽一月十日衰﹐稍如有疾。尹君告玉皇﹐玉皇傳此祝﹐改變於前﹐一同不失。

火生土上﹐水死自熱。銅口鐵舌﹐逆我者殺﹐逆天者滅。土水相克﹐反還自賊。云云。

具前法訖。

金鎖流珠引卷之十二竟

金鎖流珠弘卷之十三

中華總眞大仙宰王方平張道陵趙升王長司命李仲甫茅盈許玉斧等系代撰述

中華仙人李淳風注

五行六紀所生引中

太上老君告太極眞人

徐來勒是也。

曰﹕五命之中﹐惟火命帝王則吉﹐似衰則病。

注﹕按《五星論》云﹕火命入小年多憂病﹐及長大時﹐忽不稱意亦病﹐長助王時卽吉。上仙皆用此法﹐轉令常王盛。

吾今說此妙法授卿﹐令卿常王﹐不衰不病也。卿可常用庚寅﹑辛卯木日﹐可作小壇子﹐

注﹕按《五行相成記》云﹕夫醮祭作壇﹐須向用日前﹐先結土爲壇﹐三級﹐高一尺五寸﹐古仙爲之也。今志人修求﹐以黃土布地爲壇﹐佳也。此是作一時之用。但於淨室空院之中﹐用黃色土乾篩﹐過布地爲壇﹐祭醮爲上。如不要﹐卻掃除之﹐不妨。

高一尺五寸。

注﹕令人心存壇高一尺五寸﹐用得。

用酒五升﹐或五斗。

注﹕夫大醮五斗﹐小醮只五升﹐或三斗。

醮脯

脯用鹿脯﹐鴻鷺脯也。

一斤﹐五盤餅果﹐

三果及時新物等。

酒杯一十五﹐席六領。

五方五領一領按前。

菜二十五楪﹐酒蹲一坐﹐褥鋪設如法。畫歲星君﹐帶之左肘後。祭醮歲星君﹐以王火之意也。然五君總請﹐俱會於壇﹐此卽請客迎賓﹐共作福力之意是也。須作啟請王相辭文﹐讀所請五星。從歲星起。

注﹕文在下醮祭引中具說訖。

一畫歲星君一人﹐與靑童一人﹐及木符三道﹐同袋系之於肘後。一云﹕香木爲之﹐長一二寸﹐戴安頭﹐此謂之戴王入相﹐盛之無窮。

注﹕香箋沈木堪﹐餘木不可也。有人用金銀爲之戴頭﹐且此卽不入﹐相成王盛﹐爲火克金﹐此入相克也。

異域香木及香不入中華﹐用者不堪﹐犯道禁。

注﹕夫大道中華正教﹐天地神仙之言﹐我中國神仙之鄕人﹐不合夷戎蠻狄之寶﹐爲神仙之器。不合燒異域燻臭穢毒烈辛之香。此香犯道禁﹐又非眞人常修行之香也。眞人愛紫微幽木之炁﹐箋沈之木﹐聞之皆喜。胡狄之香﹐故皆惡。聞其炁﹐上眞爲之辛烈毒惡之炁也。王桐栢謂王子登曰﹕蘇上卿愛燒辛烈之炁﹐衝於中華天尊形象之前。地府奏上﹐太上大惡之﹐退仙一等﹐減位階。又長令掌西國陀佛臺﹐永不離胡身﹐胡地仙人也。

卿可能依此之法﹐十年位爲眞人﹐一生無衰病之時也。徐君依行。以箋香沈香爲歲星﹐長一寸﹐及鎭星君﹑靑童君三身﹐各長一寸﹐以錦袋盛之﹐戴頭上﹐五年並思存如見。三君爲之﹐下化爲老人﹐告徐君曰﹕公以身堅體王﹐萬邪不敢幹也。可能轉乾坤於指足﹐

轉乾坤﹐是飛天綱﹐躡地紀是也。指是掌訣﹐皆在指節足﹐自身左右腳﹐足步鋼躡紀是也。

納三六於心胸﹐

注﹕三是三元將軍﹐皆能納入人身。六是老君六甲符﹐修行吞符﹐一十四年眞人也。

如此十年﹐白日升舉爲大仙眞人也。君初聞不識﹐及其日久﹐漸有悟知。爲之八年﹐白日上登太極﹐仍傳數弟子﹐不轉乾坤也。猶數百歲﹐後隱於山﹐而絕世也。土星被木星來害我本命生位宿者。

注﹕土𨿽居中位。爲戊己而無正位﹐寄王在四季﹐辰戌丑未之地是。

常以甲午金日﹐壬午木日﹐夜初星宿見時﹐於中庭淨掃地﹐握固﹐閉炁﹐仰觀太白金星﹐拜三拜。

注﹕太白星有不見之時﹐若不見﹐卽存其位﹐卽得﹐不祕須見。

啟曰﹕臣某乙行年若干歲﹐某月某日生本宿某星﹐今被歲星木災作祟禍害。某乙今請西極上臺太素君﹐太白星之神﹐往克滅絕之﹐勿令生出﹐犯觸臣所生命之星﹐及生日所管之宿。當與臣等速救度﹐卽令木精自消﹐不生災害﹐急自退散﹐害炁頓消﹐敢負上聖之恩。乞令臣長生久視﹐身家平安﹐敢負上聖上臺太素君之恩。卽禹步一徧﹐躡地紀三徧﹐配衣﹐轉天關指歲星九過﹐九度撚木訣﹐存九鼎金隔斷絕之﹐勿令生動。祝曰﹕五行相推﹐金木相伐。水火相滅﹐云云。

又五命之中﹐惟土星三十餘年而一周天也。所以逆行﹐不隨日月星之例行也。常以臨人生命宿﹐皆不成吉﹐而衰厄之甚。不問金水木火土之人﹐皆須常存﹐呼木星君姓名﹐帶木星之形圖﹐於左肘後﹐吞木星之符。如此往往行之﹐則別同星宿人當受之﹐自身得出過也。太上老君告於修行欲眞之人曰﹕

注﹕欲眞之人徐來勒﹑光妙音﹑常歸一口山﹑李元布﹑眞定光﹑妙含元通等﹐未得仙時﹐受此訣於西乾竺國等傳授。

卿今修五星之法﹐不論於命相克者﹐卽修行之。不克者不修﹐亦不可也。吾授卿等此法﹐不論衰厄彊健﹐皆須隨月取日﹐修朝五星﹐謂曰朝皇也。夫五星是五行之主﹐又號曰五星之皇﹐故曰朝皇。行之一年﹐五德常備於身。二年﹐使之立驗。

注﹕夫五星化爲五德將軍﹐靑龍﹐白虎﹐朱雀﹐玄武﹐黃庭等五將軍是也。

朝皇五通曰﹕正月六日午時﹐二月一日申時﹐三月七日子時﹐四月九日辰時﹐五月十五日子時﹐六月三日午時﹐七月七日子時﹐八月四日午時﹐九月二日寅時﹐十月一日寅時﹐十一月六日子時﹐十二月十二日子時。至其日﹐入靖室密處﹐燒香﹐北面﹐五再拜﹐心呼五星上眞皇君﹑五夫人名字﹐三徧。

注﹕每一再拜﹐中心一呼曰﹕某星眞君﹐某星眞君夫人﹐以王星爲始﹐心再拜呼星﹐依當時所終次行。

木歲星眞皇君諱﹐

澄瀾﹐字淸凝。

夫人諱﹐

寶容﹐字飛云。

火熒惑星眞皇君諱﹐

維亭﹐字散融。

夫人諱﹐

華瓶﹐字玄羅。

金太白星眞皇君諱﹐

寥淩﹐字振尋。

夫人諱﹐

飆英﹐字虛恩。

水辰星眞皇君諱﹐

啟喧﹐字精源。

夫人諱﹐

玄華﹐字龍娥。

土鎭星眞皇君諱﹐

藏睦﹐字耽延。

夫人諱。

空瑤﹐字非賢。

畢﹐叩齒五通﹐

拜訖立叩齒。

解巾長跪曰﹕

注﹕說巾置地﹐便長跪執笊﹐注心臨斗﹐目﹐視鑪微言。

某州縣鄕裏

注﹕官人言官品﹐位寄某州

上淸玄都大洞三景弟子某嶽某帝小兆眞人﹐臣某乙年若干歲某月某日生謹。上啟日月五星上皇高眞道君夫人﹐玉淸太止上淸上皇上帝大道聖君幾前。某七世父母在生之日﹐所有愆過﹐逝段之後﹐被諸考謫者﹐乞蒙原赦﹐使幽魂得從稟陳。又某長生在俗﹐不知經教造諸罪過﹐不可憶識。又入道受經已來﹐違負盟誓﹐犯破科戒﹐以螻蟻餘息﹐遵慕學業﹐希求慶會﹐特賜恩蕩。乞得解脫二寫告下天帝﹐使罪名蕩散﹑削除黑簿。乞賜兆與五星之眞﹐俱奔華辰﹐上登上淸﹐交行玉門﹐都畢。

注﹕稽顙泣請良久﹐乃著巾﹐更燒﹐五再拜出﹐勿令人知。

恆修太上隱法﹐招存五星上皇者﹐五年之中﹐彷佛形見。七年﹐都見﹐與之周行。一十四年﹐五皇一合來下﹐共乘玄華之輿﹐三素紫雲﹐前導五帝﹐後從萬眞﹐五星攜之﹐共載白日登辰﹐上朝玉淸﹐受書爲上淸上眞人。五行所生成後﹐各自別變﹐所生眾物。

注﹕萬物因五行所生﹐亦從五行所生﹐前後論之。

眾物入通靈者﹐亦能守固﹐鎭治人身﹐故以名傳授。

注﹕後聖傳尹眞人﹐眞人作《五行符記》傳世﹐墨書具後。

《尹眞人五行記》﹕金行初起﹐

注﹕世本合木行在初﹐爲是後聖君授飛天綱祝金水木火土用金爲首﹐所以不敢改也。若據時人論五行﹐卽木行起爲首。

金是太白星﹐下散而爲金也。金旣能變化精魄﹐假太白陽气而生商。

注﹕商是太白之陽气﹐凝結而爲人是也。金陰气所生﹐商也。商是人也。旣生爲人﹐自取姓商也。旣有其姓﹐卽與羽姓之子﹐婚生六子。長子卻取祖姓金。金之孫過海東﹐爲國是也。二子姓銀﹐分金之姓也。三子姓夏﹐非今代夏氏之祖﹐其元字爲上下字。四子姓姜﹐卽今之姜是也。五子姓章﹐卽今章之姓是也。六子姓狼﹐卽今胡姓康姓是也。而後年代久遠﹐莫能旣受者。以漢代京房推律﹐再定五姓﹐過而取其本立五姓﹐亦未知得定以否。若取元炁﹐而必不同。若其黑得同姓﹐與金合服﹐金而得駐顏延年久壽之益。《馬君傳》曰﹕服金液方﹐𨿽煉金而爲液﹐不如服其粉﹐兼伏而爲水。此三等別自有經﹐經在《上淸法靈書》中。又服白金銀鉛之徒﹐皆與本姓合同﹐服而有益。不同﹐服之無益也。銀粉以服銀爲銀膏﹐皆以銀爲之﹐有方在《上淸靈書》中。又伏鉛爲紫河車法﹐此法神妙﹐在《大丹法籙內訣柔黃經》中﹐不復具出。又伏銅爲紫粉紫花輕雪方﹐在《大龍虎籙靈書》中。又伏五金銀銅鐵鉛等歸祖法﹐歸祖金也。煉銅鐵等爲黃金法方用公云﹐云在《大龍虎籙靈書》中﹐此不具載。又煉鐵爲神寶器法﹐器劍鏡鼎方﹐在《寶劍錄靈書》中。

商者人也﹐

具前注說。

人是太白之陽气散﹐而結陰炁乃所生。

諭夫妻也。

金石者﹐是陰炁下凝土﹐而所結爲物。故將商姓之人﹐教以金石相宜相益利者﹐燒煉丹藥之功﹐添助修行﹐亦甚有佳益﹐

注﹕昔黃帝時﹐公孫懷常煉金爲粉﹐或爲丹﹐服之﹐而年三百歲不死﹐容貌如四十許人。帝因問何不升天仙。對曰﹕巨少小無師可師﹐自以尋求名山皆徧﹐至南炎洲之中﹐括蒼﹑天臺二山上﹐古名括蒼也。遇華蓋子教延生之術﹐未得升一之道。但五金之中﹐臣可以變易數名丹法藥法﹐皆得度世﹐而得長生﹐千歲萬歲年命﹐只是不可得升天仙之眞。帝因問其故。對曰﹕金性重﹐故不得升天。帝再問方。懷對曰﹕臣煉金爲粉法﹐煉金爲花粉法﹐煉金爲水法﹐煉金爲蘇法﹐煉五金爲水法﹐飛五金爲丹法﹐化五金爲丹水法﹐煉五金丹水爲蘇法﹐煉蜜五金法﹐煉五金爲液法﹐煉入金通神藥法﹐煉液入玉通神法﹐煉前石入神法﹐已上藥法﹐並皆只得延年駐顏﹐不老不死之道﹐遊行五嶽﹐養育子皆以百年八十﹑七十﹐住處卽得。如過此限﹐卽須再移居﹐改易姓名。得如不依﹐太上不許。帝再拜告﹐請此神經。懷授之。帝大喜﹐對懷爲左右先生。此諸經方﹐並在《上淸靈書》中﹐此故不具。

太上老君曰﹕吾常念於下土地仙﹐飛煉五金﹐推候水火﹐

注﹕夫五金水火﹐俱用濤飛也。

逾年成敗﹐

注﹕夫飛煉者千人﹐無有十人得成﹐敗者甚眾。

辛苦。

注﹕夫煉合金石等﹐是得師旨者﹐下手得成上藥大丹﹐九年得成﹐謂之九轉。如不得師旨﹐冥冥自爲﹐不論年月﹐皆是不成﹐辛苦至極﹐歲月虛拋﹐如此辛苦之甚。

不如服履五金之祖﹐

注﹕祖是太白金星。太上令依日修行﹐步五星﹐服太白及五星之炁﹐仍更進登斗﹐履天綱﹐躡地紀之法﹐卽白日上升。大勝燒煉金石水銀之輩也。且上眞人之藥燒煉法。只在數字而已。

奔辰揖想﹐五行之主。

注﹕五星也。《登眞隱訣》具說奔星行五星道也。

飛七斗﹐並馸災。

注﹕七斗﹐北斗七星之數﹐是鑷地紀之法。具發鑪步祝俱足﹐配衣﹐此名七斗地紀之法。

步九星﹐鎭魂魄。

注﹕九星﹐中斗也。是陽明陰精之九星是也。

固守內炁﹐

注﹕握固﹐閉炁﹐拊心﹐躡履是也。

含弘吞液。

注﹕大仙自有金精玉液﹐行事之吞咽而已。

往往行修﹐功成仙伯。

注﹕行五行七斗﹐九星三元之法﹐一十四年﹐功滿上升﹐往往白日拔宅而去者多矣。

此之樂﹐

好樂之意。

天之性﹐不假苦頓心神勞力。

注﹕此出《老君內傳》中語﹐告元命眞人言也。

木行初起﹐世木是歲星下散﹐而爲木也。木旣能變精﹐假歲星陽炁﹐而生角。

注﹕角是歲星之陽气散﹐凝陰而爲木也。水陽炁所生角﹐角是人之姓也。旣有其人﹐而取其姓﹐卽與徵姓之子﹐通婚生九子。長子祖木姓﹐二子姓大﹐後改爲大巢氏。三子姓東﹐四子姓姬﹐五子姓姒﹐今總改爲周。六子姓長﹐七子姓春﹐八子姓弱﹐今總改﹐不可一一具也。九子姓盧﹐今間丘家是也。卽今合爲角姓之人﹐卽合服餌木芝﹐性與木炁合同者﹐卽得延駐歲年﹐長生之壽。《木公內傳》曰﹕東方木姓角﹐角能生於萬物﹐非獨人也。本性與金相克﹐常畏金不欲燒煉。五金反爲六賊﹐於內五藏必虛﹐魂魄不守﹐居賊在內也。可以服月精食土之英﹐英芝也。出諸仙飲水之靈﹐具後可卽養生。紀綱七星﹐先舉天庭木姓﹐早成修易得成也。

九子之父﹐名先﹐姓角。角先有二妻。前妻九子﹐各自取姓。

具前注。

後妻亦九子﹐而不別分﹐總姓角。今按東方以九重數﹐故爲九九之號也。前後各九子﹐以分散居東海﹐或海中者﹐皆歲星之散者。

夫修道之人﹐皆須知此木星之變化功大也。當知二九子所居之地﹐木之王火。夫木星皆宜益四命之人﹐火命得之爲上﹐上道成也。何以火木相王﹐火生於木﹐木性好生﹐於火相得﹐故先力次金也。

注﹕爲金克木故﹐若能下求木必得。次於火人受福也。

五命之中﹐惟土稍畏木。以人弘之則畏。若於五星宮﹐則不相克﹐何況其星君。

注﹕五星常會於人間飲酒並不相惡世人知之﹐祭吉。

其相克星之精也。以金木水火土性之故﹐而人能作訣法而用之﹐卽無水火相克。大約木性善求受﹐使修行之人知之。故取冬至後﹑立春前﹐擇吉日而祭木星君爲首﹐後五君總請。行之五年﹐星君下降﹐受子木英之芝﹐生於戶庭。八年﹐五君總降靈瑞﹐於子之室也。一十四年﹐五君下迎子於五都﹐遊五色霄臺。

注﹕東靑玉之臺﹐西向玉之臺﹐南丹陵玉之臺﹐北黑霄玉之臺﹐中黃金玉之臺﹐觀仙樂﹐每臺隨方計日﹐東九日也﹐余方總如之。

祭醮木君﹐若得

恐合此得。

本命日第一。如無﹐卽庚寅﹑辛卯卽得。如土命人﹐卽不用此日﹐用甲寅﹑乙卯日﹐戊寅﹑庚子﹑辛丑日﹐吉。用席十五領﹐香花燈燭時果﹐或飲饌﹐皆須肅淨﹐致眞降靈。

注﹕三五一十五君官精﹐總一時請﹐卽一十五盤。

或三十五盤。

注﹕若更三盤三元將軍﹐六盤六甲﹐三盤六紀將軍﹐一盤柱天大將軍﹐七盤十九星大眾二十八宿﹐三盤三臺眾星九野諸星官將吏兵眾。

菜楪八十一﹐

如齋楪。

酒杯八十一﹐坐褥香按香鑪一十五﹐和香五兩。

注﹕除樹香﹑佛香﹑安息香﹑甲龍腦等香﹐臭炁者不堪﹐五星甚惡之。

用箋沈降眞蘇合檀丁香﹐酒罇﹐五香鑪﹐五案六面﹐花燈四十九﹐或三十五﹐二十八﹐隨力所置。

注﹕天子及諸侯論千論百﹐今之四十九者﹐修行人力辦不得而已﹐𨿽是故少。

錢一千一一百﹐

少乏之人一百二十文。

或二千四百。

天子諸侯言一萬二萬﹐或三萬四萬﹐是鎭坐錢。

素絹一疋﹐

天子至於諸侯言一百疋﹐或一千疋。

上金二分﹐

天子言斤﹐諸侯言兩是也。

時果木珍部寶花十二箱。

天子諸侯八十一箱。

星月明夜﹐黃土爲壇。鋪設畢﹐卽發鑪祝﹐讀文儀﹐

儀文別出云云。

三讀九獻。

三讀文也﹐九獻酒也。

禮畢﹐卽吞五符﹐以求五德鎭身也。鎭咒﹐然後散施一切。不散招冥罰。

後聖君告四時五行符

九天春夏秋冬命符

木行歲星君符

火行熒惑星君符

金行太白星君符

水行辰星君符

土行鎭星符

已上六符﹐後聖君授束海小童君也。童君是木命人﹐乃下故授之﹐令與諸命人修也。已上符並朱書。

太上老君告善惠眞人

注﹕善惠眞人﹐是西國胡人﹐是身今爲後聖左玄眞人。

曰﹕木行星炁好生也﹐可木王之日時﹐先從木星﹐履匝五星。撚金水火土訣。後聖君授天師五行主五星之訣﹐木訣丈在左手第二指第二節

下﹐西上第二正節上王木訣。火訣左手第三指第三節

左邊﹐王訣節正中。土訣在第四指第三節

。金訣第四指第三節

﹐王訣節下一半米。水訣在第三指第一節

﹐王訣了在第三半米是。此是五行訣一﹐常行事之時﹐以五色筆隨點之﹐令訣得滿﹐行修往往。如此三年﹐五星君變下﹑教子修眞﹐所要皆得自然。至道之人﹐而一切不爲﹐惟言好道﹐卽與子道。下五星禹步三徧﹐盡誦五行祝十八篇一徧。行之九日﹐位上仙籍﹐遷仙品﹐定生眞中之名﹐去九厄百病﹐三尸九虫﹐凶人惡鬼﹐圖謀口舌﹐卽得永入神仙。行之九年﹐

注﹕每年春季中有三月﹐每月中行九日﹐此法從天綱履至三臺﹑五星。畢﹐方卽禹步﹐擊指。有凶鬼卽拳拳﹐重一十五斤。常拳止凶鬼自伏死﹐敢言卽北斗伐之﹐而不可妄行之也。歲星屬北斗九星君眞妃嬌女等下。

歲星君與五方星君﹑北斗九眞君眞妃﹑五星君夫人

注﹕眞妃﹐北斗眞妃也。夫人﹐五星君之夫人也。

等眾﹐補署上淸眞人之位。十四年﹐拔宅﹐妻子上升。

金鎖流珠引卷之十三竟

金鎖流珠引卷之十四

中華總眞大仙宰王方平張道陵趙升王長司命李仲甫茅盈許玉斧等系代撰述

中華仙人李淳風注

五行六紀所生下

後聖君告玄洲二十九眞人曰﹕卿欲爲天人師﹐須傳道要修眞內訣﹐授於志人。非人不可妄傳﹐反招其殃。夫眞。人傳此五行眞訣﹐及此符醮祭之道也。且諸要眞上道﹐祕重在於撚訣﹐配衣﹐轉斗﹐指天。能飛雲走雨﹐拔折樹木者﹐龍也。志人得此妙道訣之者﹐但行躡飛

注﹕二事翻出禹步。

禹步﹐三年﹐配衣﹐撚飛龍訣﹐轉天關指之﹐應手墜落而死。𨿽能指落﹐不可妄行。妄行退失仙位。知此卽不行也。一非人將爲戲弄一時之能﹐不知其龍無罪而死﹐反自罪身﹐並罪及師也。須切審不之勿行。須有敵來害﹐身避不得﹐卽可行之﹐少時速須解。

注﹕後聖授此訣﹐只與志道者保護身家。

夫此法左禁右解﹐

注﹕禁卽撚左手指﹐解卽撚右手指﹐聖君授天師左禁右解﹐用之無窮也。

煉河車法。張少眞得太上老君教﹐且延駐一千年﹐爲下土鎭災﹐後便未得升天﹐恐其五藏敗散。方用靑鉛二百斤。

注﹕汞多者曰杯鉛﹐澤精者曰磨﹐並不堪用。惟伊陽及波斯者﹐計紫爲上也。甚有力。

右置一仰月鐵釜﹐量大小著鉛﹐用猛火炒之﹐候鉛洋訖﹐徹底勻攪之﹐須臾自成靑砂。初建火其鉛﹐又有成靑砂﹐又有未變者﹐但勻攪不停﹐變盡卽止。如火轉冷處﹐卽爲鉛。欲便遣成鉛黃花者﹐鉛作靑砂後﹐猛火不歇﹐勻攪之﹐卽成鉛黃花。乃靑砂於盆中﹐少少益苦酒﹐漸添研之﹐用糖醋。不全用釅者﹐澄瀘細砂。訖於瓦上曝漧﹐須臾﹐微微火炕之﹐取帝流漿粉﹐入左味團之﹐磁粉入左味也。不得此法﹐團鼓之不成。鉛曝漧﹐卽入鑄道鐵鍋中﹐上下覆﹐猛火燒﹐皮袋鼓之鉛﹐從鑄道流出﹐其靑砂須臾卽變爲﹐下著一鐵器承取﹐以盡爲度。其色白明﹐名鉛孫﹐八反九一轉﹐成紫色。凡一斤鉛﹐九轉耗折十五一兩﹐得一兩﹐彊名曰金公丹。一曰紫河一車﹐一曰金狗子﹐一曰九轉寶﹐一曰九一轉鉛精﹐用之云云。

別有經﹐在《上淸靈書》中及《龍虎正籙》中。

東木星君授太極眞人介子良《杏金丹方》

子良﹐介象之孫琰之。

君曰﹕杏子熟﹐和皮肉﹐畱乾地。地若濕﹐以木板盛之。待皮肉自消乾﹐到秋初。卽二斫尖頭小孔。見裹﹐以文火燒之﹐滋滋作聲﹐卽金出。以竹刀取積聚之﹐方圓一寸起一斤﹐用作杳金丹。

注﹕丹經在《上淸靈書中》﹐言黃花金是也。餘金卽山澤金﹐非上藥也。以今仙人未得《金鎖流珠上經》及此書者﹐未可得入眞人升天。且延駐身命二一百年﹐尋求至人﹐此修行上妙法也。合煉﹐以《上淸靈書》具說﹐不再注。

後聖君告黃石公曰﹕子爲人師﹐知歲星木精﹐下入桐木之中﹐以雷初震聲之時﹐伐取東枝爲符﹐授子房﹐以霸劉氏爲主﹐豈不救得數十萬人之命﹐卿可不是行陰德者之功。

注﹕《流珠外篇》用桐木符﹐是此授也。子房是漢將相張良也。以用黃石公之計術﹐滅於彊項。項氏與漢氏爭天下﹐合殺一百萬人﹐項氏始滅。子房用兵﹐收彊項後﹐算前後七十餘陣﹐殺者五十六萬人﹐而收彊項餘四十萬人﹐得不還死之債﹐後各一一得其死。後所知前﹐合還項氏軍之命﹐以陰中眾﹐贊稱子房﹑黃石生之德也。與我等四十萬眾人﹐出得不流血之刑﹐各得安臥而死﹐爲淸淨之鬼者。思之重﹐功之大也。以眾具啟太山君﹐太山君知其事﹐聞奏天曹后聖玄元玉皇上道君﹐下將遷子房﹑黃石﹐生爲仙官。𨿽不白日升眾天﹐亦得形托解化而去。解化﹐木解﹐爲屍而去也。補爲靑城山洞天仙卿﹐此木星化炁之功也。恐至人學道﹐但行陰功﹐救濟疾病﹐危厄貧乏﹐及兩敵相刑﹐解得散者﹐及世人被神龍鬼精祟害﹐災害水旱﹐疾疫相謀﹐魘詛仰舌﹐如此之者﹐至人當與解之﹐甚有功德。後聖君告諸天眞人曰﹕有修行至人﹐但以一心學道﹐得正道正炁﹐解不正之炁﹐功德甚多妙重。

太上老君告禹曰﹕

注﹕禹時老君季咠子﹐教舜禹之道。

夫木星之精爲舟﹐泛於滄溟之野﹐以尋央水之所。又曰﹕木星之靈﹐爲式天地。

注﹕式天﹐楓木也。式地﹐棗木也。二木相合﹐鐫刻爲天地萬神星象﹐俱備上天下地﹐轉輪相加﹐以禁止凶人惡鬼﹐如手遂心﹐可投萬物﹐可制神鬼﹐回天轉地﹐可佐助我﹐登步地紀天綱之道也。可役虎豹﹐可指萬兵﹐可加凶惡﹐可止風雨﹐可役使蛟龍﹐可回言凶﹐種種之驗也。造之可以純吉人。凶孝穢之人﹐切不得用造此式並及木。先被未死﹐手把了﹐其人後死。其木亦不堪造式﹐並及死人之式﹐切不得看視。何況凡愚之輩﹐更取再用﹐大爲穢犯。世人行不通者也。夫式不得僧尼見﹐犯便穢觸也。若是其道士﹐自身居重服﹐出二十五日外﹐方可犯式用之。如自式要用﹐急解穢﹐吞解穢符﹐著吉服用之。若別凶孝僧尼產婦﹐切不得見﹐把行用之。如或女人受式﹐常自量用﹐有疾發。卽且不用把得﹐須待遇疾後﹐用得無妨。桐栢眞人王子喬告第二女曰﹕夫式者以防急用﹐正當用有疾﹐但吞解穢符﹐並解穢水﹐又咒用之﹐得。

可佐助行道之人﹐修禁制之法﹐百無不通﹐神力可驗。自別有經圖﹐吾當授卿太一。

注﹕雷公四時﹑六壬六甲﹑八蠻六戎等符﹐授禹。

禹修之十卷經﹐爲四十九卷﹐號曰《黃帝集靈記》。

注﹕今集靈上中下篇是也﹐並《黃帝式經》也。

後聖君授天師《六式經》十卷﹐《六壬籙》三卷﹐告曰﹕木精散下﹐楓樹之上﹐生不高人者靈式﹐高人者凶式。

𨿽凶且不通靈﹐不中爲式。

得之﹐依經所造﹐祭醮﹐行以佐道助人﹐如神應驗﹐無不通濟之者。力可以天地而同功﹐攝制在乎須臾。

注﹕式上爲天﹐下爲地﹐天地之神星宿神靈﹐無不書徧行之﹐如天地之功變化也。世人行之﹐得道仙人﹐出觀之矣。

又曰﹕木星初散﹐化爲棗樹。棗樹爲萬木母﹐楓樹爲萬木父。

注﹕《式經》云﹕楓木爲萬木之長﹐棗木爲萬木之母也。

但楓棗之木﹐老多年者﹐卽堪爲式。何況別生式人﹑式子之者﹐通靈於九天也。

注﹕夫式人於楓樹下速根生﹐不高人﹐靈也。夜能出﹐取身踴上﹐高於母。有人往往試﹐綿皆在樹頭。卽知其夜上高於母身﹐靈也。

此之木是歲星眞气﹐取之損人。凡不可妄斫損者﹐殺人也。取以道炁禁訣﹐

注﹕訣在左手第四指第二節

﹐以五色絲縛之。訖﹐書取式符帶之﹐吞符﹐卽伐斫得之。

以符帖檄。

注﹕檄帖土地神官共取﹐謂之曰陰取陽。伐陰場﹐通天地﹐感動神仙﹐攝錄神龍鬼﹐以人弘之。使之可移山塞海﹐拔出樹木﹐入兵入水入火﹐皆不能傷也。此是人心智慧之能弘用﹐稟天地陰陽﹐自卽通神靈﹐謂之妙用之。

能制而陰漧﹐吉日造制。主則端正﹐上天小﹐下地闊﹐相等類而則大小。大不得逾四寸﹐小不得無二寸。東西南北﹐不得長短闊狹。中有天柱﹐名配流珠﹐中相次用

注﹕流珠中有柱天將軍﹐亦如之配號名也。且聖人之意﹐造式象﹐配天地﹐驅禦陰陽﹐皆用之智。智若苞萬物式﹐性亦卽一同是。故萬事從而用之卽得﹐但以善用﹐天必從之。地必順之﹐陰陽行焉﹐萬事成焉。若以逆用﹐萬事不得﹐損之也。

卿能造制﹐得一十二面式﹐力可以道同﹐行正一之右﹐眞教正炁禁﹐爲道之武。金鎖流珠道之左﹐眞教正炁禁﹐爲道之文具。其文武備﹐則天地在於掌握﹐陰陽在於心口﹐

一云手也。

立能取道。須以忠心直性﹐

注﹕忠以孝師﹐直以濟人﹐不邪不曲。

德濟人物﹐用慈爲本。先佐助郡國﹐後安身家。如此行心行法

注﹕法是流珠法﹐法中配衣履斗躡紀是也。

行式﹐其功廣大。卿可卽舉家拔宅上升﹐得爲天人之師。

注﹕後果然如太上言。

今世上行用之﹐非禹定經也。名用黃帝之言﹐皆今古用之事。於今用之﹐卽不如禹撰述經﹐通靈憑驗﹐上應木星之炁。常以立春日後春分前﹐擇吉日而祭式神﹐每年兩祭醮。醮式畢﹐無事常封之。

注﹕六壬本欠式封之文。式上下天地相對﹐不令失對。對天上子﹐亦對地天子﹐雷式綱常加食神﹐食神鬼門也。六壬太一﹐皆以天地相對﹐勿令失對﹐損人。勿令綱加自身本命。四時式﹐春夏秋冬﹐各令相對用。卽冬加春則臨夏﹐夏則臨秋﹐是其用也。其醮祭文儀﹐自在《黃帝集靈記》上具也。

常以五色絲縛之﹐勿令有移轉﹐加主生命行年﹐

注﹕行年在元辰圖儀注。算甲子行年﹐是大行年。三元行年﹐是小行年。八卦行年﹐是遊行年。三者主三元之用﹐其餘算非實算也﹐並無憑據驗用。且甲子行年﹐是前聖老君虛皇所撰﹐爲六甲內符行年。後聖了玉皇上道君﹐授天師號﹐曰六甲籙行年。算取元辰五鬼之地相重﹐必須叫上元辰章解之﹐卽過度此厄。如此之人長宜王相﹐卽無憂厄。忽有災厄加身﹐身出厄不出也。若據聖人﹐取此爲行年﹐卽別說行年﹐不是大行年也。

則有所損。夫人學轉式﹐常謀他人﹐不算自身。一若自行年近於四門之神﹐

天門﹑人門﹑地戶﹑鬼戶。

切不得綱加四門也。行年若在四孟﹐

寅申巳亥是也。

綱卽不加四孟行年。若在四仲﹐

子午卯酉是也。

綱不加四仲行年。若在季﹐

辰戌丑未是也。

綱不加四季行年。

注﹕已上如有急事﹐卽撚都監訣﹐塹時十日五曰。事無﹐卽急解之﹐卽得。若更有急卒﹐未得解者﹐取天式上行年神位﹐上著長生符一道﹐鎭克之﹐永不畏加臨人害也。

長生符捲內符並朱書

此符一道﹐安天式上本命行年神位。鎭卻災厄。一道帶之於左肘之後﹐用加諸式不畏﹐反損己身也。

五行初起世水﹐是辰星散炁而水也。水能變精炁而從龍﹐龍假辰星陰炁而生羽﹐羽是辰星之陽炁散﹐凝陰而爲水也。水陽炁﹐所生羽。羽是人也。姓羽﹐旣有其人﹐而取其姓。卽與商姓之子﹐通婚﹐生五子。長子取初姓水﹐二子姓羽﹐三子﹑四子總成羽姓﹐五子姓赤﹐今之赤氏﹐亦多改姓﹐朱浮吳氏是也。又三子﹑二子支中﹐後代多改易姓﹐潘﹑羅﹑甘﹑王﹑石之姓也。今據合是羽姓之人﹐合煉水銀。水銀屬水﹐金屬商﹐金水合宜﹐合二物爲藥﹐服而有益壽之理也。《浮丘公內傳》曰﹕北方水姓羽﹐羽性潤長萬物。亦能滅萬物﹐以隨四季﹐而行令生滅也。皆用人弘之﹐令潤益亦得﹐令從性損人物亦得。本無正心﹐而有正炁。志人行溫冷在人﹐豈在乎水。

浮丘先生常以采水芝而食﹐生長二百『乎年。遇太上前聖老君﹐教中斗地紀之法。四年﹐駕龍體輕﹐自能飛身。五年﹐辰星君下觀試才﹐有九過﹐便以別駕一龍與公﹐公畏落身死。再拜求﹐乞自身生毛羽﹐卽乘龍無或墮落﹐身粉爲微塵﹐不可卽去。辰星太眞君乃問﹕卿姓浮丘﹐本姓羽也。與卿變履斗爲禹配衣之法﹐行之五年﹐體自生毛羽﹐飛遊洞天。此之仙官﹐至貴至大﹐何必要升天。其升天亦到天曹﹐引朝太平君﹐後卽還配於洞天也。子若能﹐卽可便教。公再拜請受。君曰﹕不聞有大禹之後是禹步﹐理水之時﹐太上下教親觀﹐履三步九迹。太上老君告禹曰﹕卿不見靈

疑羽鳥也。

鳥﹐猶作綱三步九迹﹐轉石木取蛇。

注﹕鳥尙有心如此﹐何況人乎。禹受教尋學法﹐便成翻五斗﹐升於太極﹐假水精爲屍﹐而葬於南越。公因悟而學之﹐五年體果生毛羽﹐一年能飛十里﹑五里﹐時人謂此人生毛羽能飛﹐眾呼毛羽之客。因而名也。後七年﹐能飛千里﹐入洞天﹐來往人間數百歲。忽一日乘龍去不反。

五子各而有改姓﹐𨿽改姓不能離於北方﹐因而爲五炁。

注﹕諸方皆因五姓﹐金水木火土爲炁﹐數配五色。一色各主一方﹐今人故號某寅生靑之子﹐因是也。

積水之德﹐舒禹之功﹐此卽辰星之變化也。稍畏土﹐土𨿽克水﹐水多而亦不絕克也。其五姓之用﹐惟水利物﹐又能損物。偏與木之相扶﹐抱與金之相生相得。修行之人﹐常履水星﹐卽撚木訣﹑金訣﹐順水﹐水卽能潤眞炁﹐而扶潤於人。後聖君告大王君曰﹕方平卿弟子茅盈茅固﹐是水命人﹐可履步之時﹐先撚木星訣。又次手指木星﹐扶其身﹐固其神﹐乃可爲下眞﹐地上主仙位。爲其年老神枯﹐不復可升飛。百年千歲之後﹐更不遇大仙人﹐方可待上眞。太上老君告元極子曰﹕卿

注﹕是無極先生﹐秦人﹐姓鄭﹐名季初。亦五姓之理﹐偏於水姓﹐有功﹐善能敬水﹐水龍見而授書。

善水姓﹐敬重於水。金命人姓重水﹐常履斗﹐偏撚水星訣﹐心常敬之故也。常以修行﹐又爲水﹐撚土訣。如此五年﹐江海之神與之相見﹐教卿以役龍之法﹐使晴雨如手應心﹐立在須臾。豈非修行之時﹐畱得於水之功﹐遂能奔龍走雨﹐速也。無極授後行之﹐實如告言﹐後乘龍而升玄洲也。

又堯舜之時﹐有山棲子許詢﹐水命人﹐常好敬水爲池﹐常令家中人以敬用珍重﹐因常行之。次常服水一合。如此六年﹐忽池中心出鏡一面﹐闊六寸﹐圓美如月。詢佩之﹐有鏡神十六人隨後行。又有玉女十四人﹐玉童十四人﹐將軍一人。詢問﹐對曰﹕我大神也。辰星大君還我掌以北霄水母之鏡﹐恐君所失損君。令我試子。如實敬水﹐信重五行﹐常履星斗﹐得法不矯用。如試得過﹐卽與授天眞之位﹐後果試不過﹐而升太極﹐不得上淸。後聖君授茅喜﹐

注﹕喜﹐盈曾祖﹐爲樂巴之師。秦末得仙﹐能以變水爲雨也。

變水爲雨法。常以丙子日﹑甲子日﹐用水一椀﹐左手把之﹐履地紀三徧﹐

注﹕如若熟﹐但行步心存﹐爲北斗地紀之形﹐不得作中斗形。中斗屬土﹐使雨不通。皆須作北斗形。如若思存熟有功﹐不用步綱﹐亦得。但作行步思存﹐必驗。三徧訖﹐卽翻作禹步三徧﹐以散三野六徧﹐六野九徧。九野卽滿天行雨。得九徧。步訖﹐撚行雨訣﹐含九口水﹐向天噴之﹐須臾天地冥暗﹐卽雨。此法神驗﹐不可妄行。天忽旱已﹐切不得用之。爲旱是上天帝所禁﹐用之入反天之罪逆。後聖君之告命﹐必被退仙品。此者聖君授爲其志人。或被火災﹐卽可行用﹐救人屋室﹐及人被火難也。

散開﹐禹步三徧﹐舒爲三野六徧﹐舒爲六野九徧。步綱而所周九天﹐作萬里之外雨也。四方神龍﹐俱奔雲走雨﹐救某物某家火災﹐云云。

注﹕卽武帝臣樂巴﹐以對禦飲得酒﹐謝訖﹐向西南噴爲雨﹐救本家及親屬之火災。消後帝方始知有﹐其功能靈驗﹐必是神仙道衛之士﹐敬之書史籍。

咒曰﹕辰星之精﹐積水爲形。飛火忽起﹐憑水之靈。散形舒靈﹐滿天自生。靈飛冥晦﹐龍噴而行。霶霪五時﹐彼災須寧。急急如律令。

注﹕王眞人曰﹕此法切不得妄行﹐行之須是救家濟人﹐方可任行之也。

金鎖流珠引卷之十四竟

金鎖流珠引卷之十五

中華總眞大仙宰王方平張道陵趙升王長司命李仲甫茅盈許玉斧等系代撰述

中華仙人李淳風注

五行六紀所生下之下

老君告大禹曰﹕卿理水之官﹐可常以甲子之日﹐以朱書四海之神名﹐於薄紙之上。

注﹕四海神名﹐東海神名頗利尼﹐南海神名大遮迦﹐西海神名和羅問﹐北海神名文季間。已上四海神名﹐各風新注入﹐先並不書記。

早朝修行後而吞之﹐三年功滿﹐理水如地﹐開江決河﹐海之神水官﹑四海大神﹐功滿之立到。令決開江河﹐須撚四海訣﹐自理三步九迹﹐而其名呼召之立到﹐速遣此神。非但四海內﹐海中海外亦管。如問之﹐無不知。立令取雨﹐速在須臾。行之五年﹐依前法撚鬼王訣﹐

注﹕在左手第二指第二節

中。

北方大鬼帥毗沙門神到﹐令與我助國﹐云云。

者﹐或伐某處反逆某賊﹐或吐蕃西戎類﹐悉用之。

又常以朱墨﹐塗其使鬼王訣目﹐使上天入地﹐入火入水入兵﹐無不如意。

其四方鬼王名姓﹐總此管主朝於辰星太皇君。修行之人﹐但步五星﹐

注﹕眞五星圖﹐在《飛步經》中﹐五星圖步用。

五行。

注﹕卽變五星圖五行﹐金水木火土是也。

五星從金起﹐左行。畢﹐水。

注﹕從金上﹐入火﹐入土﹐入木﹐入水。

五行從木起﹐右行。畢﹐水。

注﹕從木起步﹐入火﹐入金﹐入土﹐入水。

各步躡

注﹕躡五星﹐步五行。

五徧。訖﹐卽散步出綱外﹐更禹步四徧。卽使四門神﹐助國伐逆。如三軍之行江海山川﹐樹木皆蓓雷風震雨﹐拔塞立而變改。

注﹕變改﹐江湖爲之塞斷﹐山川爲之開決爲江河﹐樹木爲拔出折。

亦能與人求長生久視之要。

火行初起﹐世火是熒惑星散炁﹐徵。

徵﹐天皇也﹐姓徵。

余炁爲銅赤石。天皇擊石銅火﹐燧人鉆木﹐變爲火之生也。火生於天皇﹑燧人﹐從此用火水﹐變生爲熟﹐是火之功﹐徵。

注﹕徵﹐人也。是熒惑星之子﹐自姓徵。卽與宮姓之土子﹐通婚生三子。長子改姓理﹐今後聖李君改取李之姓。二子姓紀﹐分姓戴﹑鄭之姓等﹐有三十九姓。今正五姓之中﹐惟火姓金姓﹐合煉藥以爲正。當其理﹐皆必有延駐之功﹐有延駐大丹藥盡成。黃帝內傳師廣成子﹐成子姓理。經云﹕廣成子是老君分身﹐若據姓理﹐卽是一身﹐代代出化人君人臣也。若煉金液﹐從金液中﹐再九煉爲金丹。亦煉金石﹑水銀﹑鉛﹑朱砂﹑曾靑等﹐爲龍虎大丹﹐九年而成。帝服之﹐稍有少容﹐且力彊﹐日行百里不倦。後履躡天綱地紀﹐結心印﹐以在左手大指甲下﹐以右手就之存之。皆以八月三日﹑十三日﹑二十三日﹐大坐爲之如圖。或爲之立﹐如含弘圖。圖以垂兩手﹐是隱也。但存之如含弘﹐不論立與坐﹐皆由人意想。太上老君﹐虛皇上帝﹐教元明上眞人﹐授結心印坐立總行。黃帝所以畫圖弘一坐一立﹐今以後人﹐但修一圖而已。

三子後各有三子﹐所以三三九人也。以角宮爲婚﹐後代盛茂﹐下足有出五行之人﹐去世皆乘雲駕龍而去。常繼代傳法﹐云火姓﹐

注﹕姓是屬徵﹐姓是火也。

與火命

注﹕人生命屬火﹐亦同徵火。

甚畏水。

注﹕火行畏水何緣﹐水滅火之故。余姓皆云相克﹐水火獨相滅﹐故甚畏也。

常以四季日﹐

辰戌丑未。

存躡紀圖﹐順倒反三等。訖﹐散步三匝。便存地紀七星圖處前﹐變作禹步﹐指水星﹐

注﹕星亦存之﹐如五星圖五星是﹐是也。

撚水訣。訖﹐次指土星。撚土訣。卽咒曰﹕

五行相推﹐金木相伐﹐水火相滅﹐云云。

咒在《流珠》中。

若一月之中﹐能三度爲之。月有三旬﹐一旬之中﹐皆有四季。日行之﹐一年﹐一生無災厄疾患。《流珠》及《飛步天綱經》云﹕一年辟非﹐此卽是也。實但依此言﹐無有不得仙之者。若據手文經說修行﹐萬無一成。所以書此訣者﹐是其志修志信直心之人﹐可一一傳付。訣以口傳﹐繼代相付勑祝。是其人者任傳﹐非人者萬億金玉不傳。時若無良賢人傳﹐封於靈山。又不得﹐火燒水流天寶。二年﹐辟兵。

注﹕行之二年﹐三五並可出五兵。後聖君告天師曰﹕子可仙王﹐三五俱則能彊一。上元主天﹐卽飛步天綱。中元主人﹐卽演禹步。下元主水地﹐卽躡地。聖君言地者﹐北斗星也。俱鎭水鄕﹐故名地水。夫志心學仙﹐去仙履地水﹐卽今躡地紀圖順倒反﹐謂之下元。卽爲禹步﹐三步九迹﹐謂中水元。卽履天綱﹐飛行九迹謂之上元。此說三者﹐以錄三魂﹐制止三官。五是五行﹐此之說是也。

三年﹐通神﹐不死之道﹐立在坐亡。九年﹐入水入火﹐入石入木﹐入日月﹐無礙也。太上老君授火行符﹐與三天司命君佩﹐以辟水害命水官﹐戴安頭上﹐

注﹕一雲長戴﹐一云本命及水日﹐丹書戴之﹐永去災害也。

去水害炁。

火行符

右第一火行﹐火命自帶﹐去水災害。

後聖君曰﹕前聖告命水官符﹐皆是文字。吾今

一云今解說。

解火行一符﹐後四符同﹐用太上符﹐火行蒸土﹐塞水害災是也。

木行符

右第二火行符﹐以木人帶﹐去金害炁符。

金行符

右第三火行符﹐以金命人帶﹐去火害炁。

水行符

右第四火行符﹐以水命人帶﹐去土害炁。

土行符

右第五火行符﹐以土命人帶﹐去木害炁。

老君告司命韓君

注﹕名信向上﹐黃帝時韓信﹐非漢韓信也。上古信上﹐三天司命。漢時信爲齊楚燕秦地之司命之官也。後英雄死者不繼﹐得韓信司命﹐信漢將。

曰﹕五行之中﹐二行好人生成。東方九炁﹐主好生。南方三炁﹐主好成。今大道之教﹐以重生成。陰鬼之教﹐以重休廢。休廢屬陰。

注﹕陰者﹐古謂之地教。近周朝﹐西國出胡神﹐姓釋﹐號佛﹐稱世尊﹐以盛陰教人龍鬼﹐中國名儒以號陰教。通人龍鬼之教﹐甚能勸善行心﹐訣與道同。且不合令勸人早化早生﹐如此之見﹐以重休廢不虛。卽不似重生成之義而爲大。

陽神之教以重生成﹐生成屬陽。

注﹕陽者﹐古謂之天教。本無別名。三皇之世﹐眾尊無名﹐平等之教﹐彊名名之大彊。乃至黃帝之時﹐帝重大彊﹐其名似不合大道之教律﹐改名曰天道。近禹代之時﹐而取正名﹐曰太上大道也。

陰與月爲諭﹐諭命不用久長。

注﹕月卽爲三十日﹐十五日諭圓﹐十五日諭漸闕﹐以稱陰之主。

陽以日爲言﹐言長生久視。故陰陽二時﹐行木火好生成。是一二義。行金水好休廢﹐是一義。又一行順吉凶。

注﹕故土行順吉﹐亦順凶。是故云吉王順吉凶﹐或順凶。

我此之教﹐𨿽諭陰陽始生而作﹐回出陰陽炁﹐去吉凶之道﹐履斗步星﹐登上仙闕。後聖君告尹喜眞人曰﹕太上虛皇﹐傳此五行符於火者。火屬夏熱﹐能育成萬物﹐又能火煉去塵災﹐

注﹕金銀煉去塵之染以出光﹐火煉去災厄以出疾﹐是以火煉百功﹐故書火行。所傳於火行也。

太上道君告老君曰﹕卿何命人也。老君對曰﹕臣木命人也。道君曰﹕吾火命人也。與卿俱已出於水火﹐已無憂

注﹕此二上眞尊以身出於五行﹐身無敗壞之期﹐故言者。所以憂下眞上仙﹐難離於水火﹐身𨿽有延駐﹐不過千歲﹐水火輪回﹐衰苦相臨﹐自當敗壞﹐所生所殺﹐非道不救。故以師弟二尊﹐論於水火。後聖君告天師曰﹕吾聞至眞二大天尊﹐論於水火﹐何也。緣其五行之中﹐水火相刑﹐甚多病疾敗力﹐崩壞天地。何況人身﹐有不敗壞之身難。且其火星精熒惑之星﹐頓散於陽炁﹐爲火敗毒。大風吹水﹐水之精辰星﹐頓散炁陰﹐爲雷雨二物﹐並行相攻相伐﹐故爲天病。受此狂風暴兩﹐天被之崩石落星﹐地被之折樹崩山﹐人被之敗藏亡身。爲此能病三才﹐所以上眞高尊論意﹐欲得下眞上仙之人﹐受聽此言﹐以受法於內心。心須不受水火之災敗﹐兼身心令以得度﹐以得度出五行之路﹐求三淸之心。水火之性﹐自然無憂﹐不被水火之災厄。是故前聖三尊﹐將水火之諭﹐以誡下眞上仙。令得度水火之災﹐入無爲之性﹐自然成眞﹐道身堅體﹐淨天地也。

於身﹐

具前注。

有憂於人。

亦具前注。

卿爲人天之師﹐可傳水火之符﹐度下眞入上仙﹐令出水火之病。

注﹕夫志人修道﹐皆無水火之性﹐棲宿山林﹐精誠懇志﹐香火誦經﹐不休之者。或有燒煉金石服餌之者﹐或復絕殼服炁之者﹐數等之人﹐學道積有﹐歲年虔若﹐皆不出於水火﹐病衰老死﹐而無所得至多。太上道君令老君﹐教度志心之人﹐出於身中水火病﹐及過度天地五行水火病﹐致祝訣注解《流珠》中五星法要﹐故出此書﹐並後聖君傳天師法﹐三五《流珠》之經﹐制太上三五正一符籙﹐八十一階﹐護衛身家﹐出水火之災也。

第一水符。

注﹕符在《靈寶五符》中。大者云﹕是北帝符﹐墨筆書之﹐佩於背上。其五行總有符﹐老君授與黃帝者是眞本﹐禹於荊山及再修行者小本﹐非老君親手書本。卽稍似﹐不如大本驗靈。

第二火符。

注﹕此二符同在《五符》中﹐此不具書出。老君告南極眞公曰﹕卿年多少。眞公曰﹕年已一百一十七歲﹐須行卽行﹐須走卽走﹐炁力不退﹐須髮白不再黑。君曰﹕發白是閒﹐卿身未離水火。云初不識﹐後自思量良久﹐方知。頓首再拜求請﹐伏望太上大慈﹐恩濟枯朽之骨﹐得見長生之道。且崎常蒙師言﹐汝身未出水火之災﹐豈得神仙之任。不知將何出於水火﹐其水火皆稱壞劫之年﹐復是何年卽到。老君笑良久﹐而言水火之劫﹐汝身也。身若不出水火﹐卽皆敗壞﹐故謂之劫壞。豈天地有壞崩之期。乃告水火之義符訣﹐此卷與之。行九年﹐道成﹐至今爲南極眞公。鄭子崎﹐字仁安。《本行經》云﹕南方赤帝鄭仁安是也。至今猶佩此二符﹐並五符帶佩。

第三金﹑木﹑土符。

注﹕此三符﹐志修行人﹐隨季帶佩服朝禮﹐月三爲之。又本命﹑庚申﹑甲子日爲之。餘日不用帶佩﹐謂之五行符。其水火行者﹐常戴之頭上﹐永不除﹐二年一換。書皆本師親署名﹐書皆有日。後聖君告尹先生曰﹕五年﹐靈寶五符書各有日。東方靑符﹐以立春日﹐請本師書﹐帶之於肘後。南方赤符﹐以立夏日書。西方白符﹐以立秋日書。北方黑符﹐以立冬日書。中央黃符﹐以冬至日書。及春用淸明日﹐夏以端午日書。各以依節候正气日書。不能依節修正炁日書﹐卽五月五﹑九月九﹑十月十。此三月書之﹐亦得。夫書此符﹐本師書﹐淸淨﹐設齋素﹐方以日中時﹐授與弟子﹐應帶佩是。木符左肘後﹐火符戴頭上﹐金符右肘後﹐水符扶肚中﹐土符佩於背上。其五符上﹐須各以錦袋盛之。一書五年換。如無本師﹑老弱不解書者﹐卽保舉師書。如無﹐卽眾中法籙高三五足者﹐代書。得此人名﹐出五行之訣。不可妄行﹐令不稟靈炁之人書﹐及知之﹐五星五帝不伏也。

各以本師﹐傳五法五符之日書之﹐與籙同﹐各授唱弟子﹐唱授明度法。如師不知五法是出五行之要訣﹐度大劫小劫之靈文﹐卽應不別書符同度。卽以立春日起首﹐

具前注中。

請明師書之﹐隨季帶佩。如恐五行災有相臨﹐卽吉日書﹐或五月五日﹑九月九日﹐此二日是續命消災之日﹐書得。

廣成君五月五日﹐書水火二符﹐朝授黃帝。日中又授金木土三符﹐帝再拜請問﹐對曰﹕前除水火﹐後出五行。

注﹕天下眞上仙之人﹐身𨿽得神通自在﹐猶未出於水火。心𨿽出得水火﹐身卽未出。身心俱出天地﹐水火未出。夫言水火之災﹐身心與天地俱出者﹐謂除水火﹐離三界﹐卽中眞大仙也。夫三界﹐金木土也。金﹐俗儒依佛﹐諭金玉珍奇七寶可女音樂不受。土﹐俗儒諭官爵榮貴﹑守土之驕富不受。木﹐俗儒釋諭樓合臺殿不坐﹐心無所著愛﹐謂之心出三界之外。此依道科﹐此名心出身猶未得出。身失敗後﹐當來世身﹐卻受榮之貴﹐正在三界之中﹐五行所管著﹐謂之身不出五行之中內。我得中眞之要﹐除水火之災﹐出五行之外﹐超三界之上﹐身心俱住﹐經天地水火﹐不能害及於身心。

行佩一年﹐五苦九厄自消。二年﹐能去萬毒﹐降伏五兵。三年﹐卻死來生。四年﹐受職人世一名書玉京。五年﹐得離水火。

注﹕離其災非﹐是便不食水火之炁﹐其炁不能有毒﹐中於佩符之人。太上老君告尹先生曰﹕佩水火符﹐五年﹐水火不能害。佩金木土符﹐金木不能克﹐土木不能賊﹐五等離身﹐身堅久長生﹐不入下等神仙品位也。

六年﹑七年﹐漸更妙力。二七年﹐白日上升。

注﹕五行總妙﹐水火爲先﹐是主生成疾敗之宗也。

老君告諸大眞曰﹕水火二字﹐非但下界人物﹐所畏成敗。

注﹕緣人有命信﹐食飲於水﹐故以出成除敗爲難﹐故以畏者也。

乃至高眞大仙常修行﹐次亦用訣步﹐不休於本生。

注﹕生﹐命也。道君寅生火命﹐常以丙寅﹐撚水﹐次火訣﹐以求取獲長生。何況世人﹐不求長生﹐須以本命日記爲。

命日土行初起﹐世土是鎭星散炁宮。

注﹕宮﹐地皇也。姓宮﹐名風。

地皇以土德行世﹐積土爲臺﹐堅石爲柱﹐築土爲穴室。

注﹕高築土爲山﹐百丈有餘﹐四向穴孔爲宮室居活﹐用此穴爲宮字姓。何以宮字重口。故宮室築土爲之﹐高臺作數重﹐掘穴以安養人口﹐重累義所作宮字﹐故重口也。此臺歲月久﹐上掘穴﹐崩壞損下。人皇觀之﹐知上崩下損宮室﹐故以書害字﹐如宮相近﹐故作上口破損勢。下口之所以用此字﹐行世記之﹐上克下也。因此則世流行害字﹐上應土星﹐卽多害克之炁﹐行損人物病死也。

室大號曰宮﹐宮而爲姓也。

今人以宮姓爲長﹐起地皇之意重人﹐故尊土姓而爲長﹐五行之初也。與徵姓而通婚﹐生子六人。長子改姓風﹐二子姓工﹐三子﹑四子﹑五子﹑六子﹐已上四姓風也。徵姓妻亡﹐又再與商姓子通婚﹐又生六子。長子改姓公孫﹐二子改姓力﹐三子改姓飛﹐

注﹕今改姓湛任是也。

四子﹑五子﹑六子﹐總承宮姓。且地皇有一十二子﹐以取土炁之盛。與五姓而同居通婚﹐子孫甚至王﹐象土星之輪回﹐逆行周天之意。故取土之寄王四季也。常以此土害炁﹐周行四季不停﹐以人命被臨者﹐被十日卽有其病。知之人撚木訣﹐步木斗﹐

注﹕東宿七星是木斗。

以消之卽止。故土偏畏木﹐木能克土。土常扶木﹐木爲之所畏。修行人若是土命﹐卽撚金訣﹐止木災。若木命人﹐卽撚火訣﹐止金。若是金命人﹐卽撚水訣﹐止火。若是火命人﹐卽撚土訣﹐止水。若水命人﹐卽撚木訣﹐止土。故立五行之中﹐惟土行最多刑害之炁。故以五行相生相克﹐皆附土行之中。又土星三十五年一周天﹐九野管五行。今五音之中﹐皆宮爲首。若據飛步咒說﹐卽金爲首。二說不同。

注﹕按《三才論》云﹕天地人﹐謂之三才。從有天而卽有地﹐地立之後﹐土是地生。所生前土﹐而土生金﹐故合爲首。按《尹先生記》﹕《神靈具錄》云﹕老君母金命﹐而生老君。老君復上升﹐遷後聖天尊位﹐故告命三官北斗咒曰﹕金水火木土﹐亦理不失緣。五行皆所以生﹐而以居地上﹐後聖君取金爲首也。

夫土者﹐是三界之長也。

老君告諸帝君曰﹕吾常念下眞上仙﹐學道不離於三界﹐何由可得不生不滅。卿等旣明三界﹐何不起心﹐度於後未曉之人﹐令得永達﹐度出三界﹐不爲魔賊所障。卽出三界之上﹐三淸之中﹐而爲至眞。豈非慈力濟度之功。而益身無上之德也。火是三界之男人﹐無火而命不全。故須假炁以熟﹐生養身根長命之脈也。水是三界之妻﹐人無水而卽死﹐人得水而卽生﹐生死且須得水﹐水能養萬物﹐何況獨是人乎。

後聖君符告命三界魔王言﹕卿部三界﹐人物皆歸。非三界不生﹐非三界不育﹐非三界不長。長成生死輪回﹐而不知其返。水火無停﹐生滅歸土﹐無貴無賤﹐老少俱同﹐來去迷心﹐不知心從何﹐而出得我三界。魔王眾俱稽首再拜﹐乞求出於三界之上﹐而心俱愛﹐不知令去水火﹐此身卽餓頓而死。非水火而食不能熟﹐非土而水火不能居住相成。故知某等之人﹐寸步不得離苦﹐何爲出得三界。

後聖告曰﹕出三界有六等法﹐若能依行﹐身心自出三界。何用禁食於水火。夫水火是陰陽之眞炁﹐土是五行之主﹐何用而卽除之。且上聖天仙﹐其用俱別。我今一一示卿﹐須聽受之。一法﹐身心受教﹐離水除火。

注﹕水火二性也。夫水火之性利人﹐人謂之德。若起水火刑於人﹐謂之賊。是名二法。

天卽不能禍﹐地卽不能災。

注﹕心除水火之性﹐天不能害﹐地不能敗﹐身安也。

二法﹐身心土鎭鎖津

注﹕諭身上仙者精也。志人行房帷之事﹐閉精不泄﹐泄卽損神﹐少津敗身。能存歸神﹐溢津潤身通多﹐且行不陳﹐自有經旨﹐而得天眞。

三法﹐制金理火。

注﹕本命日從地紀一徧﹐後散爲禹步﹐撚金訣﹐在左手甲爲火﹐五指指金星三徧﹐訖卽誦金木咒﹐咒金木相克﹐云云。

四法﹐制木理金。

注﹕本命日從天綱一徧﹐後化爲禹步﹐撚木訣﹐在左手爲金斧﹐指木星三徧﹐訖卽躡三度﹐誦五行祝﹐曰天綱中咒﹐金水木火土﹐金木相推﹐七星煥煥﹐天綱最威﹐云云。

已上四法﹐是消三界之災害﹐五行之相人於難克。若依此法﹐行之一年﹐身中五苦八﹐九厄百病﹐自能除之。此卽是順。本師履地紀﹐躡斗﹐傳度時受訖。今卽本命日修眞﹐出三界五行之法也。

注﹕按《太平經�內品修眞祕訣》云﹕上淸大眞人未升天以前﹐皆一一取本命之日﹐修行四等法訣﹐後步履斗星﹐鑷地紀﹐升登天門。便入金闕玉臺﹐而後聖君也。

五法總制五行﹐於身之外﹐身出五行之上。

注﹕後聖君曰﹕授天師訣﹐制五行於身之外法。六甲有六旬﹐六旬之中﹐皆有本命日。先躡地紀﹐訖卽躡三臺﹐卽履五星﹐各須五徧。誦五行咒十八篇﹐《流珠》上卷是訣。卽步火綱三徧﹐順﹑倒﹑反三徧是也。亦誦順倒﹑反三等咒。訖卽出東南地戶上立﹐面西北﹐存思將軍吏兵。先存中元三將軍﹐領吏兵如圖。中元主人。次下元三將軍﹐領吏兵﹐主地。宮奏身有功﹐修行不闕。次上元三將軍﹐領史兵下迎。次五德將軍﹐次天公雷公等將軍﹐各領兵馬百千萬眾﹐五云飛空﹐金剛力士引身﹐上朝太平金闕帝晨後聖君。存之如三元將軍圖﹐具冠簡﹐紫衣﹐如法諸衛從﹐如含弘等三圖。存之﹐惟加具衣冠簡。

六法﹐常以庚申初夜﹐

注﹕初夜一更是。己未日初夜﹐入五更是。庚申日定之也。

思存出﹐如含弘圖。以斷截三界災厄﹐三尸六魔﹐三官九地﹐落滅罪根﹐添益壽算﹐落除三官死簿﹐注上生歷神眞之位。畢﹐叩齒三十六通。握固﹐卽撚本身司命訣﹐服去三尸之符。

注﹕符在《五十將軍靈書》中。

畢﹐卽任安臥。臥起五更二點前後。又思存﹐一如前法。一度訖﹐吞符。行之一十二度﹐三尸虫永去﹐死亦不敢來﹐便是上眞之人﹐可貴可保。此法微妙﹐不可妄傳非人﹐殃及七祖矣。

金鎖流珠引卷之十五竟

金鎖流珠引卷之十六

中華總眞大仙宰王方平張道陵趙升王長司命李仲甫茅盈許玉斧等系代撰述

中華仙人李淳風注

六甲陰功上

六甲者﹐五行之子也。

注﹕道生元炁﹐一生二﹐陰陽是。二生三﹐三元是。三生四﹐四時是。四生五﹐五行是。五行生六甲﹐甲子﹑甲戌﹑甲申﹑甲午﹑甲辰﹑甲寅是。六甲生七星﹐七星生九精﹐九精生十干﹐十干生十二支﹐十二支生二十八宿。二十八宿生三十五神官﹐三十五神官生四十九星﹐四十九星生六十四卦星﹐六十四卦星生八十一極數星﹐星數陰陽﹐故之曰小數之極﹐故號古法﹐數極八十有一。今此八十一生萬象周天﹐不可知極之數也。

有三等。上等符書入上元﹐

注﹕號之老君六甲符﹐今服者是也。

謂之老君內祕﹐三符六甲籙。世人遇之者﹐志心修行有功﹐去百病﹐來六神。

注﹕一神六甲將軍﹐二六甲直日人官﹐三六甲玉童玉女﹐四直日神從官﹐五直符﹐六符吏等六神也。使捕邪檢精﹐無不通靈。學道步躡﹐無此不成。如有志心好樂之人﹐皆須先攻修服符﹐安魂定魄﹐鎭藏固形﹐永得長生之根元﹐得道之門戶﹐關啟章奏﹐無不呼存行用﹐是告啟使者之首﹐部領三官之主將也。

《老君六甲符》序云﹕天地萬神﹐皆六甲之部使也。

注﹕大天地之中﹐有千神萬靈﹐千邪萬精﹐皆六甲之所部錄﹐亦六甲之所使也。所以世人知之﹐故受六甲籙﹐服六甲符﹐帶六甲直神牌子﹐所以言功深淺﹐欲驅萬神﹐助國救人。

上古修道之人﹐無不從六甲得道。

注﹕六甲是前聖老君後聖玉皇上道六﹐皆將六甲爲首﹐修行之門戶﹐出入之徑路也。

中等六甲﹐號曰靈飛﹐管一千三百六十玉童﹐二千四百四十玉女。其老君祕符六甲﹐有大將軍十一人﹐從官千二百人﹐玉童玉女符吏等九百七十人﹐兵獸使等﹐足可一十二萬人爲上等。太上老君置爲天地六甲﹐軍有六營﹐營有四處。一在人身﹐

後具有注。

靈飛爲中等﹐

入上淸數。

五行六甲爲下等﹐此名三等六甲也。其三等六甲﹐學道之人皆須修奉。

注﹕上中二等﹐每日服之﹐一十四年登仙。下等六甲﹐推身出厄﹐算衰王之事也。

後聖君告方諸童君夫人﹕欲修身長生者﹐先修服六甲神符。前聖所祕重﹐世號之老君六甲祕符。服之法﹐每誦直官名﹐呼符吏旬將﹐及玉女名字。呼之必誦前聖長生咒兩徧﹐卽吞符。吞符三年﹐卽服靈飛六甲符﹐同吞前吞老君六甲符。訖﹐次卽吞靈飛六甲符。符皆記神直官符吏玉女等名﹐一一呼之。

師曰﹕訣曰﹕六甲神多有重名重姓﹐不能一一記得。以竹木爲小牌子﹐書其神名將吏玉女名﹐一一記之。記帶行住坐﹐皆記神名。防急疾事呼吹驅使﹐救人制鬼﹐收邪去兵﹐唇齒厄出牌子﹐便呼之﹐立應驗也。惟夜臥若入女室﹐卽掛之安靜處壁上柱上﹐卽得。莫掛安門戶上﹐門戶神恐畏﹐使彼不安。須以心記之。

應急驅使﹐如手應心﹐如心制口﹐

注﹕上古大仙直心制口﹐語有失錯之事也。故心許卽是口許﹐未眞﹐此仙人之所行也。

呼喚立到。須以記名姓﹐及閒時長存之。急呼喚時﹐卽徵驗也。並及喫食飲酒之處﹐先須心呼﹐存直日旬將玉女等﹐同臣則玄甘饗﹐喫某食某飲酒果等。常以日日存思之﹐同甘食飲之。後存用﹐大驗。善攝兵害﹐伏天魔。

注﹕昔山中道者李伯藥﹐常修六甲之法服符﹐在山中不出得五年。一旦﹐忽見一人﹐著靑衣﹐乘豹﹐送一小瓶子。云﹕是大丹伯藥﹐汝合道成﹐形神枯朽﹐汝須服此大藥﹐卽得長生。吾今故來授子之藥﹐是眞大還丹。以金瓶子與李伯藥看﹐瓶子是眞金丹﹐丸紫金色。謂弟子言曰﹕吾今得道﹐仙使送太丹﹐吾當受服而去世上升。汝須依吾修行﹐志心莫退﹐必當亦應得此丹藥。去世之日﹐來天上尋吾。弟子韋祥未得對師言﹐惟聞林中有似數百人聲相似﹐其中亦有女人聲。須臾之間﹐聞一人處分云﹕捉來。卽有十餘人著朱衣﹐捉乘豹使者﹐拋頭著地﹐化作老龍﹐豹化作老虎﹐杖二十下。叱之曰﹕李君學成功﹐𨿽未成名﹐早已著仙籍﹐安敢爲祟﹐欲毒藥害命。伯藥知其非眞人﹐卽問其故。甲申玉女對曰﹕天魔毒鬼﹐化作老龍虎﹐以害君。君若修六甲不勤﹐必中毒而死。須臾之間﹐龍虎毒總化爲鬼而死。非六甲神之功﹐伯藥不得救﹐而被天魔進藥而死。今具此記之行世。世之人但不應不受不服﹐他自收藥﹐拜而自伏去。更不敢犯人﹐往往有此。

令人著功得道。卿於諸教告有心﹐令先修功三元六甲﹐久自通神。此法微妙﹐不可妄傳非人。老君曰﹕此法有六通神力。一能通入大道之門﹐善假道威﹐伏神使鬼﹐制滅精妖﹐斬斷凶祟。二能通天﹐感使天神天龍﹐誅魔伏祆。收雲攝雨﹐逆橫祆惡之炁﹐甚能攝除之。三則通地﹐感使地神地龍﹐風雲雷公﹐電師雨師風師﹐五嶽四鎭﹐

注﹕四鎭謂之四瀆﹐水官之鎭山也。

九州千邦萬國﹐土地山川神靈﹐社廟城隍﹐

注﹕城隍神﹐是後聖君許地府置之。蘇吳紀紀云﹕吳王苪是。

左社右稷神官。使令助國﹐護身家﹐濟人物。四則通水﹐感使水神水龍﹐水中君官﹐將軍靈吏﹐魚鱗獸等。令佐道護身﹐助家國﹐濟人物。五則通感衛於人。人能久修服﹐使身家出於五行﹐永。除五苦八難九厄﹐百病自消。超出三界﹐得入長生﹐驅使天地水三官神靈﹐立到分明。六則能通感使七星北斗君﹐神妃後女

注﹕北斗中有一正後﹐三妃﹐二夫人﹐並二嬌女﹐皆爲北斗之七君位號也。

等﹐以主世人之死簿。世人知之﹐以多取六甲日作圖﹐先步地紀。次天綱﹐次禹步。三等

注﹕三等主三元數也。世人步綱﹐以地紀爲上元。仙人步綱﹐以天綱爲上元也。尹壽子曰﹕世人身未出三界﹐步地紀爲先﹐則爲上元。仙人身出水火三界﹐卽步天綱爲先﹐則爲上元。且步綱法﹐須終三等足﹐謂之步綱數也。

謂之天地人﹐是應出三界三災之法﹐身入神仙﹐長生不死之道。有訣在《流珠上引》中。

注﹕訣上引第一卷

中。

世人學道者﹐可明此一條﹐足知六甲六通﹐得離水火三界之法﹐去七宿之災害。

注﹕夫泄人不論貴賤大小﹐生則南斗所主王炁﹐令早得生榮長年﹐願人不死。死則北斗所主衰炁﹐令早得疾病﹐病極而死。後聖君大惡之﹐故以前後易身出世﹐告命靈符祕法﹐演《金鎖流珠》新名﹐改易金籙舊語﹐明出天綱地紀步躡之道﹐以制伏北斗中六陰之神災害炁﹐永出長生仙道﹐得離北斗之下。世人遇者﹐皆知修行﹐行而有功﹐北斗中六陰宮神君妃後嬌女等﹐畏而受使﹐使之爲衣﹐隨手指轉天關﹐攝天魔地祆皆伏﹐此是後聖君大傳中言。

令人得道﹐上升雲天。

太上老君敍六甲祕符文曰﹕吾服六甲符﹐初先師令服授文﹐爲之六十日﹐始漸知。一百二十日﹐百病退。二百四十日﹐百病消除。三百六十日﹐玉女來侍衛魂魄﹐往往夢中如見。千日﹐玉女當直日分﹐直神直官。

注﹕往往有靈瑞徵驗事﹐不在言之限。

二千日﹐行符神驗﹐身入神仙﹐直神如人﹐往往來見。但言之自當身不多見﹐衝近人也。

注﹕按此說老君不用人多言﹐見於直符兵吏玉童玉女等﹐恐世人疑言﹐相謗爲妖﹐毀斥正眞。故以代代相授﹐今正一心直﹐入無爲之道﹐無惑無邪﹐無非無失﹐得一者也。

三千日﹐六甲玉女常多見身。一十四年﹐上升天﹐入搖光﹐低昂北斗。

注﹕夫人行步綱得道﹐須令登北斗後﹐卽上入天宮。故北斗須迎此人﹐故謂入搖光﹐低昂北斗是也。北斗一爲低﹐搖光之下迎。

老君曰﹕若欲步七星﹐六甲先成。

注﹕爲人魂魄皆畏北斗﹐故吞符服六甲﹐能生於人﹐故魂魄不畏北斗也。故六甲能生於人﹐故魂不畏﹐常畏北斗。所以代代聖人﹐意取爲綱步之一﹐令魂魄不畏。二伏北斗﹐爲之衣﹐使之如從僕﹐敬之如兄妹。

欲步九迹﹐六甲先積。

注﹕積﹐服符修行積也。

皆六甲功也。其六甲有三等軍﹐亦有三等府院。

注﹕府院如三軍營﹐亦有三府也。

上等者﹐上元太一府﹐六甲軍也。

注﹕在太極之中﹐謂之天上﹐六甲軍營府也。有三官將以管﹐將軍從官玉童玉女﹐名具《老君六甲祕符籙》中。兵士三百六十萬人眾﹐以制陰陽五行之逆炁也。故在上太一之府﹐上眞中官﹐中鎭河源﹐下鎭人世﹐使四時行令不失﹐五行變化得時者也。

以太一使者主之一軍﹐上鎭天宮﹐制魔保舉得道之人。太一使者﹐每一年三奏太上道君及後聖君也。

天師曰﹕今上等老君六甲一君﹐佐衛在太平金闕後聖玉皇上道君殿左階下立。

注﹕如世天子﹐會立正朝之卿也﹐亦有左右。每一年三大朝﹐立仙眞旗仗旌節﹐命魔威神制鬼之心﹐令以道威﹐正肅天地人神﹐龍鬼制魔﹐保舉有道﹐消伏愆過也。

一年之中﹐三朝會禮也。

注﹕每年上元一會﹐正月十五日是。中元一會﹐七月十五日是。下元一會﹐十月十五日是。一年有此三日﹐天地水三元五行六甲等﹐神人眞仙官兵將玉童玉女等﹐皆一一隨天眞大仙﹐佐衛朝於玉皇上道君殿前﹐明檢十天之內﹐驅分左右﹐點記有心﹐前言成道之眞人﹐見在未來其數﹐後檢生民。十天之內﹐善惡功過﹐俱一一奏聞玉皇。玉皇面勑三官﹐各令制伏凶惡﹐令部生死﹐托受巡內賢愚﹐分判罪善﹐允其平等﹐列記十天。勿令死心屈於生死世界﹐明付司命也。

中等靈飛六甲一軍﹐佐衛在太平金闕後聖君玉皇上道君殿右階下立。

注﹕俱同左會日月也。

下等陰陽六甲﹐在人世記配金木水火土﹐得人之命﹐相生相克之候﹐候吉凶而相匹配也。

注﹕此言在世人夫妻水火相刑相克之事﹐我行大道﹐自消此相克也。

右些二等六甲﹐世學之人﹐知此三等六甲之法﹐六功修服步躡﹐萬事應心﹐自消陰速於水火﹐陰取長生﹐疾於步躡。

注﹕言陰取長生者﹐言雙行服老君六甲符﹐及靈飛六甲符﹐功著更著﹐更行步躡天綱地紀之功著﹐疾成於步攝。

是知上中二等修服之功﹐一等以命運匹配﹐相扶相生相順之功﹐志人善行﹐

注﹕下等別自有引﹐在上巷中言五行。

立入長生。第二等者﹐靈飛六甲上元正一府也﹐謂之靈飛六甲軍。右營營中官將﹐一同左府具﹐

注﹕具官將兵士﹐同於左老君六甲軍營官品人數是也。惟玉女一旬十人直經籙。且老君內符六甲﹐一旬一人﹐玉女直也。旬將二人。其靈飛六甲玉女﹐卽十人直﹐而無神將當直經籙也。但世人學道之者﹐悉不知有此六甲左右軍之法﹐卽去道漸遠﹐不知從何門而入見道也。此門前聖後聖﹐皆因此門成道。人總其知﹐惟世有葛氏﹐繼代總自知之。爲其用不依道﹐多作變術﹐惑於世人﹐後聖君大惡之。但與繼代不死之道﹐而不得升天﹐任仙官之位。風常念其修行﹐尋求志要門戶之人﹐盡皆不得門戶。或有遇者﹐又用之太多﹐不依其理。今故以舉籙﹐注其大道之性﹐以曉後生也。

官將兵士也。而號曰靈飛六甲衛道右軍。

注﹕軍﹐天兵也。師以太一君爲左天師﹐君爲右﹐各舉功過之事也。

金鎖流珠引卷之十六竟

金鎖流珠引卷之十七

中華總眞大仙宰王方平張道陵趙升王長司命李仲甫茅盈許玉斧等系代撰述

中華仙人李淳風注

六甲陰功上之上

太上老君常敕左右軍﹐修舉其功過。

注﹕言功滿三千者﹐可遷仙位。過犯三十條者﹐退仙一階。敕三官﹐故常令甲子日言奏文狀。

在於六甲君官將吏等﹐多以取甲子日言功。

功是陰功也。

其陰功有六﹐

注﹕一每日心禮天尊前聖﹑後聖太上大道君﹑天帝三尊﹑三元等君。言此功自在師口訣﹐受法之時﹐須口一一上問記取﹐莫忘此是口言功﹐爲第一祕法。夫修行人不得此法﹐存禮百無有通。不知次第而行功﹐天曹並不言錄事。須一一得師口訣以傳授﹐身心俱受。畢﹐便吞符﹐功可上天記錄。一一與子﹐言其多少也。

聞奏不絕也。今具列言陰功陰德﹐陽功陽德﹐各具在。有七條墨書﹐是前聖虛皇上帝大道君﹐授合仙之人。骨命不合仙不授。

注﹕前聖﹐太上老君是也。

朱書是後聖玉皇上帝上道君﹐授合眞之人。不合眞不授。

注﹕夫爲師傳法﹐皆須細試弟子﹐察其情性。若多陽功﹐不須妄授。

內陰功有三﹐前聖授三皇君及四十九眞人。

俱得仙。

一則身授道後﹐內以直心陰修﹐救度人物疾病﹐自身常服。二等六甲﹐計日言功﹐前修老君六甲﹐三年服符﹐道炁鎭神﹐安心炁治﹐五藏光明﹐神力有濟﹐

注﹕濟者﹐以符試救人疾厄﹐得差度者﹐謂之神力通。濟人之難﹐得神之力﹐上感道恩。德合天心﹐功救得一人一物命﹐謂之功濟也。

卽添服靈飛六甲符﹐便以計修年月日修行之功﹐謂之第一陰功也。後聖君告東海靑童君﹐及諸天諸方合爲

注﹕合爲者﹐是告此法之時﹐未得爲仙眞之位﹐猶是志心求修人。未得成道﹐受此法後﹐皆十年﹑十五年﹑十四年﹑八年﹑九年得道﹐成大眞人。後聖君知其識性﹐合爲眞人﹐故言合爲大眞人也。

大眞人曰﹕夫志人識性﹐眞心修求大道﹐皆須內著陰功陽德﹐卽積此功德﹐而爲眞人。

注﹕陰功陽德﹐具後注說。

非從宿因前業﹐所種生命﹐骨體合道﹐

注﹕宿因說生合官職﹐所種卽合﹐有少許來由﹐若說求眞﹐情性俱失。此名身外種植福田。資給來生﹐得受人中之因﹐不關身中得道之事。夫求眞者﹐眞人之情性﹐卽得也。

卽得爲眞人﹐此是妄言也。吾今一一具說此法﹐於《六甲引書》之內﹐而作三等陰功﹐三等陽德﹐授傳識性﹐

注﹕識性者﹐識道之性而無妄。常行陰德陰功不休﹐故世人龍神鬼畏而敬之﹐謂之識眞也。

繼代爲眞人。

第一等陰功﹐六甲中修行﹐出五行三界之法。

注﹕法中服符祭醮奏章步綱等法﹐各各自有經傳流行世。世𨿽有本﹐而無眞者言功也。

第二等陰功﹐七星中步躡地紀天綱﹐降九精﹐使九靈﹐衣七斗﹐消五毒﹐度三災﹐入眞境之法。

注﹕此法各自有經文﹐此言修行用功之科﹐具在《金鎖流珠》中有也。

第三等陰功﹐變三五七九﹐

注﹕三是三元﹐五是五行﹐七是七星﹐天綱地紀。九是九眞﹐上大道君九祖君。內說步綱之法﹐驅役萬神之要訣。

禹步之要。

注﹕三是三元﹐卽行九迹禹步。五是五行﹐上元三五禹步法﹐或十二迹﹐或十五迹。皆變天綱地紀之步﹐而多是受之於務猶子﹐之下後方變爲禹步。

右三等陰功﹐皆合墨書﹐爲前聖曾授上盤古三皇﹐中古黃帝﹑夏禹﹐權代不絕。後聖方再授東海靑童小君﹐一及諸天諸方大眞者﹐卽朱書也。

第一等陰功﹐有十條。

老君曰﹕第一條陰功﹐可以修服六甲服之﹐從甲子日始﹐終於癸亥又周而復始。於甲子﹐每至旬滿﹐逢甲日輒有三大符﹐

注﹕一玉女符﹐一是甲直日符﹐一甲州日將符三符並吞之。

並吞之。卽每日存呼神將旬將﹐旬玉女﹐六丁玉女﹐直日某神姓名﹐

注﹕假令甲子日卽呼王文卿。

從官人數﹐符吏姓名等。卽誦前聖太上老君長生咒一徧﹐方始咒曰﹕

令則玄發白反黑﹐齒落更生。神仙度準﹐心開月明。出入行來一萬神見營。所求皆得﹐所願皆成。旣﹑卻百鬼﹐又辟五兵。除某死籍﹐著則玄仙名。乘雲駕龍﹐上升天庭。急急如律令。祝訖﹐便服符。日月年數﹐數一服不休。此是論一日功﹐一年三百六十﹐功亦三百六十也。年年行之不休﹐不論年月﹐身自堅牢﹐如金之體﹐百病不入﹐永無教壞之期。此之陰功上條第一也。

此太上老君﹐教三皇條之上上條

第二條陰功﹐常以慈心﹐救人濟物。

注﹕人有疾病在身﹐被鬼祟所害﹐以符藥術救之﹐令人得疾。差鬼得輕放﹐使人鬼相離﹐不爲冤對。此爲大柚功於人﹐大恩赦鬼﹐各得相一去離﹐不爲患害﹐名曰大功於人鬼者也。

解敵釋對﹐陰行止諫之心。常以得前一人言之定。訖於夜後﹐陰與某人解某怨對﹐令其二人各自退悔其過﹐不相謀恨。卽須禹步﹐專大山隔斷二魂神﹐不相恨念﹐毒炁各自消散。後日月稍多﹐自能彼此消惡。如此之功微妙﹐爲上上妙極。

注﹕老君諭此陰功者﹐本是一人知有道﹐能制解江舌怨對﹐而法師領一人之言﹐便解諫﹐而人不相對怨﹐此名無上功德。

步天綱圖﹐躡地紀圖﹐順﹑倒﹑反三徧。訖言曰﹕今有某州縣鄕裏某官人﹐

百姓止言百姓某乙。

與某處

州縣鄕裏。

姓名﹐與某相加謀﹐欲以相敵﹐敵卻相

謀殺。臣今行陰綱﹐與隔解之。咒曰﹕

令被此不嗔﹐各歡相代﹐阻膈山海俱難。吾轉天關﹐各指指後。欲前舉心者﹐心身自寒﹐各須伏心獲安。犯吾此令者﹐魂魄守天盤。

盤訓伐罪也。

右斗上十二步﹐盤上三十四步。

舊說云﹕順﹑倒一反於綱上﹐便爲之。今之是順﹑倒﹑反三徧。今按後聖君授方諸小童君及王君口訣云﹕順﹑倒兩徧﹐畢﹐向陽星綱頭起﹐右散行三徧。訖﹐上綱左足躡陽明星。次右足躡陰精。又先前右足躡玄冥﹐左足躡丹元。次右足躡北極﹐左足躡天關﹐右足次前﹐與左足並﹐乃通气祝曰﹕

金木相克﹐木日相伐。水火相滅﹐銅口鐵舌。前舉者折﹐二心各退。兩舌無說﹐二心俱伏。不相誅滅﹐吾出陰兵﹐制汝二人﹐心怨休歇。急急如律令。祝訖﹐各撚左右刀支少間。

注﹕刀支﹐上卷具注訖。此更云﹕在左手第五指第三節

右邊是訣。

此法爲人修行﹐令怨對不相加伐﹐並被人謀害﹐自身爲之。或彼人有心﹐此人不對﹐常恐來責伐我身﹐求請阻隔﹐令永不來者。以與三夜爲之﹐不令人見之。見之卽不神驗也。

注﹕夫人行陰功陰德﹐其陰功陰德未成﹐便被陽人知見﹐見便卽一口發言﹐千口動舌﹐卻爲陰過。更敢望修行其陰功助人﹐而復被陰官所責也。

若自行陰功﹐助國護身救人者﹐前從地紀三徧。訖

順倒反三徧是也。

卽飛天綱三徧﹐訖卽散變三步九迹禹步﹐擊止之。如恐不止﹐卽十二步禹步一徧﹐又步十五步。存上中下三將軍﹐領兵各三千萬眾﹐及六甲諸神﹐一一存如含弘圖﹐及《流珠》中元下元等三將軍圖。擊之三度﹐萬事自消﹐亦不苦損彼人。若六度爲之﹐彼人病﹐不可妄行﹐損己陰功。九度爲之﹐彼立殞。

注﹕不可妄行之﹐損己陰功﹐以成陰過也。

禹步三等﹐並以圖在上引中。訖今此禹步﹐以存作山隔斷相敵之人﹐陣法訣步圖。

右轉一轉﹐存爲九重山﹐隔此人魂神﹐畏而不來也。

此名地軸禹步﹐存二十四地軸神﹐開一寸之地﹐而爲萬里江山﹐或萬里江山﹐攝爲一寸步之地。此禹步微妙﹐能伏攝於人身﹐騰空而不知遠近也。訣在左手第一指根三橫文中﹐是地心訣也。

注﹕亦得師示文理之極﹐露處得眞訣。

步綱三徧﹐訖卽以右手撚左手中訣﹐訖又踏地﹐舉足下地心訣﹐及地裏訣。卽咒曰﹕

天淸地平﹐日月順行﹐人物俱泰﹐國得君貞。今有某人逆天喧呼﹐臣履禹綱﹐隔斷常爲。千山萬坑不得過﹐過者全軍身不生。以取本色石﹐擲之便止。

本色石﹐在六甲籙中看取﹐卽得也。

此步綱非但作陰功救人﹐而常行之﹐三年立可縮地脈﹐往往甚速於飛空。

注﹕昔壺公先生姓施﹐名存。孔夫子弟子也。以師孔之業﹐求仕數不達。乃仰天而嘆曰﹕我心猶欲﹐求至道至尊﹐玉皇上帝殿下之臣﹐萬重雲臺玉京左殿卿相。何況於世人皇帝下﹐求一小臣﹐如許難得﹐卽棄儒書﹐學道尊師。初遇西州趙公﹐遂法師學讀經籍﹐聲啟朝修禮念之道﹐精志不休﹐三十七年﹐漸覺沈昏﹐困老無力。又仰天而嘆曰﹕何幸天生我愚身﹐學儒儒道成而不榮﹐學道心志苦而不明﹐豈非我身無宿因福﹐運命不行﹐柰何任老而死。須突之間﹐悶絕而死。死中忽見一女人﹐甚美貌絕世。告存曰﹕汝學道不逢明師﹐不知修行求智慧之心﹐堅金剛之身﹐勞遵花五色之藏﹐惟學歌音之聲﹐誦讀閒語﹐作小兒之學﹐學咔音句之能﹐去道漸遙。若爲得道﹐汝可改行別學﹐須往少室山中﹐尋九靈先生﹐九靈先生是老君分身也。一云是老君弟子王夫人。人生善修行陰功陰德﹐今道已成﹐須以早去﹐勿在遲遲。於是施存得覺﹐便往少室山中﹐尋求三月日不遇。但以淸淨﹐齊心不移。忽於路傍逢一老人﹐年可七八十許﹐皓首﹐行步如虎﹐力狀可負別人。施存視之良久﹐知是神人﹐卽走趨下情而拜。路人驚怪﹐問曰﹕拜此老人何也。眾中有一人曰﹕眞人相見﹐趨謁之禮也。於是九靈先生責曰﹕汝來何遲﹐吾欲將汝入王屋山﹐謁六甲夫人﹐久待汝來﹐天曹有符﹐下令授汝﹐修行六甲陰功﹐服符治身﹐身今已老﹐何不早修。於是施存伏地﹐叩頭再拜﹐惟稱死而再生﹐得遇見先生。伏願先生教以不死之法﹐得延賤下之軀不死。伏爲奴僕之使﹐使不論年月﹐惟願妝錄﹐以乞餘生。九靈先生便將入王屋山﹐三年﹐教行躡步天綱地紀之法﹐吞餌六甲靈飛之文﹐及授地軸之符籙二十四階﹐常轉地軸天關﹐陰而修滿十四年﹐道成。已將一壺﹐可容二升之器﹐以包羅大羅天之下﹑太極之中世界﹐以入壺中。或壺爲六甲營﹐出炁禁之術爲籙﹐授度世人﹐以行陰功陰德。豈非心之至﹐而感神人爲師﹐教授成道。後更遊世七百年﹐至晉時爲費長房所遇﹐教長房縮地脈之法﹐三日宿壺中受法。歸早三周年﹐一旦太平金闕後聖玉皇上道君﹐使仙人玉女下迎﹐上升爲左仙上卿之位﹐如世太常卿相似。果其太上大道﹐不違施存之願見賜仙卿。

第三條陰功﹐學道法成﹐陰功可濟。若道功著﹐常觀世間﹐有凶神毒龍妖鬼﹐妄行狂風暴雨﹐傷損人物﹐不論水陸﹐步躡天綱地紀各三徧﹐

具前說步天地綱圖

散爲禹步九迹﹐十二迹﹐或十五迹﹐常轉配天關﹐舉手指之三六九﹐

注﹕或三度﹐毒祆自止﹐可不損其命。六度指病﹐九指頻死﹐不可妄行禁殺﹐非道也。須以察知實﹐以害人妄作祆怪三度兩度﹐人物眾皆是安﹐乃可動法步綱。

度其妖自止。止而卽放﹐不可便殺。殺之卽撚其龍神鬼之妖精獸等刀支﹐其妖獸等卽三日內自死。

後聖君告《金鎖流珠》掌訣﹐眾物龍獸等用訣刀支﹐皆在此中。用此看驗得。君曰﹕不可妄行﹐行者皆傷他命﹐有罪於眾人物。人物不安﹐傷人物命﹐或作水旱﹐敗傷眾命﹐以法收斬。

注﹕天關所止﹐指是九指﹐是斬也。

以一命而救得十命﹐謂之倍功。救數滿三千﹐白日升天。

注﹕風按《晉書》《神靈異記》曰﹕許遜身爲旌陽縣宰﹐而學神仙禹步之道。忽蜀山大蛇三條﹐漢江毒蛟六條﹐共蛇爲祟喫人﹐前後橫江截嶺﹐捉人爲食。上天知聞﹐遜法成禹步﹐躡迹配﹐轉天關﹐收而殺之。不過九物之命﹐而救者十萬餘人。此蛇作夢於晉武帝﹕臣今食江淮人十五萬人也。晉帝大驚。不逾二年﹐遜獨獲斬遙﹐敕封遜正朝宰相﹐固讓不受。地府書奏天曹﹐天曹奏上帝﹐太平金闕後聖玉皇上道君﹐遣使下迎﹐賜遜白日升天﹐家口拔宅而去世也。

此之故殺而無罪﹐卻獲陰功。又或有精妖祟人﹐累代皆結縛不斷﹐或是陰精邪祟﹐疾病人口﹐宅舍不安﹐人多疾患﹐代代不休者﹐此準太上老君符命﹐與符治病﹐病者得差。轉配天關﹐遙指之九度﹐並救六甲中某日直官名﹐從官人數直符吏等名﹐急急催促。如此治病符能變爲神爲吏﹐斬彼妖祟﹐而其病立差。如此之功﹐上天爲上上﹐玉帝遙喜。祕之﹐勿妄用。右六甲陰功三條。

餘七條在第十四卷

。

金鎖流珠引卷之十七竟

金鎖流珠引卷之十八

中華總眞大仙宰王方平張道陵趙升王長司命李仲甫茅盈許玉斧等系代撰述

中華仙人李淳風注

六甲陰功下

第四條陰功﹐老君曰﹕夫學道之士﹐於世修行之功﹐道法精能﹐符力成就。忽有百姓及官人﹐被時行瘟毒﹐瘴气疾病﹐染者死傷﹐可以撚瘟鬼目﹐禹步九迹三步﹐配天關﹐指某方

某方是病人居處。

三度﹐然後與符帖﹐一一救之﹐立差。其家有十人﹐三人四人五人見染﹐頓重欲死者﹐與符吞之﹐立差。未病者帶一符﹐令共一林坐臥﹐炁不相染易永﹐令病者得差不死﹐未病者不相染易。一家有十人得十功﹐一家二十人得二十功﹐此符法陰功之大也。祕之﹐勿妄傳非人。言功十條﹐此條要驗﹐並後聖君授章﹐於六甲及六甲夫人。

章在《流珠上篇》。

後聖君告天師道陵﹕六甲之中﹐十條言功﹐治除瘟鬼救人條﹐其功甚大。卿可自身及弟子﹐觀世人中有被者﹐急與治之。世人甚畏此疾﹐喞能救之﹐萬民喜歡﹐皆言功力微妙﹐可以聞於上天。一生身障之罪﹐應言消滅。可寶而祕﹐勿傳非人。

昔張天師未行此術之前﹐中國人民往彼故師求治﹐往彼者皆滅門﹐非咒術小小力之所能及也。

注﹕昔西國胡人師第三人﹐入中國咒此鬼﹐此鬼不伏﹐行炁沖殺其師。第三人具《流珠中篇》具述﹐不復重耳。

其瘟鬼訣目﹐在左手第四指第三節

。

瘟鬼訣目節上右邊﹐欲近指甲﹐是瘟鬼刀之。

注﹕撚鬼目﹐鬼自伏走去。撚鬼刀支﹐鬼三日而死。大驗。昔左慈字元放﹐江東人。善禁鬼。魏文帝聞之﹐詔禁瘟鬼。鬼知來哭而相謂曰﹕江東左君﹐以銅爪撚我目﹐我當去耳﹐不去欲以刀刺﹐我當卽死。大哭而俱去。三日之內﹐宮中病者差﹐不病者永健﹐不相染易也。

太上老君授八蠻籙中﹐有治鬼符吏﹐存之如圖符﹐瘟鬼自走。不走卽死。大驗。能助陰功。第五條陰功﹐老君曰﹕夫志心之人學道﹐本以慈心﹐濟拯人物爲本﹐制邪結正爲心。若有邪﹐正炁不行不降。如能行符藥﹐治邪妖之精﹐不幹正。且之心邪者﹐亦與一符兩符﹐與吞正之。如有久染邪疾﹐纏綿昏沈之者﹐十年五年﹐此是老精鬼魅﹐狐貍鼠獺之精﹐以符帖追斬之﹐無妨。救一人是一功﹐誅精是二功。誅之法以躡地紀﹐飛天綱﹐各一徧。散九迹禹步一徧﹐配衣七星﹐轉天關﹐而指某鄕裏某人家。三六九指﹐卽存中下元六將軍﹐在彼人宅上﹐放水放火﹐領兵三千萬眾﹐出如圖到彼。如中元三將軍在流珠經圖中﹐存到門捉鬼收誅之﹐大叫繞宅。往往如此﹐三度思存﹐其精自死﹐疾病便差。此陰功亦可爲大﹐世人敬愛。

第六條陰功﹐修行之人功力已備﹐坐救千里﹐可能以符﹐救人徵伐﹐帶之於人身上﹐辟去刀劍﹐不傷害己者。可取六甲日﹐呼六甲之神﹐步禹步三步九迹﹐奉以配衣﹐手指之三下﹐卽給行軍火符與帶黠永不被賊傷害此身也。如若是大將軍求﹐欲爲國殺滅彼賊眾﹐卽與之萬勝神符與帶之﹐能使刀劍不能傷害。欲令帶符軍彊爲國者﹐可以步地紀九徧﹔天綱三徧﹐散禹步九迹三徧﹐十二迹三徧﹐十五迹三徧﹐訖配衣﹐轉天關﹐指之法﹐望彼賊之方﹐指之九過﹐撚彼方人刀支﹐

注﹕看賊在東方﹐木人刀支。西方﹐金人刀支。南方﹐火人刀支。北方﹐水人刀支。四季﹐土人刀支。一云﹕亦隨方配金水木火土用之﹐亦得。此兩法同前。

並隨方用水灑之﹐彼眾自敗。此法要祕﹐不可妄行。前聖君出此法者﹐所以救有道。之子難﹐並助有道之國難。不可輕用﹐非子之命﹐立在須臾。前聖君又告﹕雄黃赤色者﹐書大劫二符﹐

符在立法中﹐故不具。

又書入軍符及六甲陰符六通﹐帶之入兵﹐萬不傷一。

符在《流珠中外篇》兵法中。

第七條陰功﹐天久雨不晴﹐百姓頻被災潦傷損﹐州縣鄕里人物漂損者﹐可以夜於隱密之室﹐躡地紀三徧﹐飛天綱三徧﹐訖散爲禹步九迹﹐至十二迹﹐十五迹﹐配衣﹐轉天關﹐三指黑雲暗處﹐三度訖﹐便出符牒彼社廟﹐限某日某時晴﹐卽晴﹐撚龍目。

注﹕目在左手第一指第二節

上左邊近爪甲邊﹐急撚之也。

第八條陰功﹐天久不雨﹐亢龍所爲﹐百姓種植焦枯﹐田苗焦死﹐若此的非天命令旱者。

注﹕天令旱﹐不可妄爲﹐損龍之命。上天賜龍罪﹐應時天誅也。

前帖土地龍神所爲不肯行雨者﹐卽夜於中庭無人之處﹐步地紀天綱各三徧﹐散爲禹步﹐三步九迹三徧﹐配衣﹐轉天關﹐三指深水之溪潭。

注﹕潭中計合有龍有神靈水府之郎﹐卽得當時應驗雨下﹐速於水火之急也。

平旦書直日符﹐及九龍水符﹐連牒牒土地社廟﹐

注﹕古無城隍今事﹐須先言城隍神官﹐及地界社廟水府靈官﹐與直日神官集眾﹐令便畫時下雨。急急如律令。

所由神官﹐速畫時下雨﹐約限若干日內﹐通潤百川﹐應口手之驗。

老君曰﹕吾授此法﹐於世流行﹐以與修行志道之人﹐出世救人﹐以著大功。救得一天下人物﹐皆得安心喜樂者也。不可思議﹐承此功德﹐進益仙階。此第八條中一切聖眞﹐皆久以畱心志學﹐學得此法﹐積功易滿﹐是徑門得道也。後聖君授告龍符三道﹐二道是六甲籙﹐中直日神之符﹐

注﹕在《六甲籙》中﹐用檢取。

一符正告龍符﹑以依法行之﹐速於水火。

告龍符

右使龍訣﹐在左手第二指第一節

是也。

太上老君曰﹕夫人學道之驗者﹐未能知此使神役龍伏鬼之法﹐去道漸遠﹐不可妄行。其道佐佑人身。吾見今時學道之人﹐惟以聲像爲道﹐

注﹕風見上古無爲之教﹐今正入有爲。今人聞聲﹐耳目俱虔誠﹐見像﹐心神俱起﹐信誠歸心。𨿽一時起善﹐不合道源﹐與道俱乖﹐徒修造彌天積山之功﹐身老自敗而散。故上智之人﹐不以聲像爲教。故是小人嘻咔之功﹐徒行於世也。

以識性爲德﹐

注﹕老君此言﹐訓學者。言當今之人﹐以彊作知識之性眞﹐名有爲德之心﹐不是無爲之德性也。

終老一生﹐虛以困苦求修。如此之人﹐世間論萬﹐無一成。吾常嘆此﹐故畱陰功之條有十﹐此條爲上。昔舜帝時天旱一百日﹐帝命羣臣乞雨。五十日日中﹐曝人以渴乏﹐死者甚多﹐廣徧九州﹐山熱艸死﹐石同火炭﹐不可立人。忽有二仙人因行之﹐次嘆曰﹕此等何人﹐爲此苦熱中作樂﹐何也。對曰﹕請乞雨降。仙人曰﹕雨是龍行﹐豈關人請。官人對曰﹕請龍下降﹐乞行雨也。仙人曰﹕子見龍識否。曰﹕識。子旣道識龍﹐龍在何處﹐不請行雨。於是官吏一時下拜﹐請示龍。仙人忽爾﹐以手指一人腳﹐龍行虎步﹐

注﹕手指是轉天關也。腳爲龍虎行步﹐卽今之禹步。

行三徧訖﹐叱叱何不行雨。是時龍走起拜﹐拜訖曰﹕天不許行雨一百八十日﹐某早兩度潛行救人﹐皆被地府欲奏。此度不敢行﹐行卽被奏﹐奏聞上帝﹐必天符下誅龍身。仙人卽覓紙筆﹐書天符帖﹐帖社廟神官與龍同行雨。當時社廟神龍﹐領得符帖﹐應時行雨﹐雨限一日內限足。

注﹕按限一日內足﹐此法太辛苦﹐龍神急切行雨﹐須以狂風白雨﹐吹拔樹木。此仙本意潛行雨﹐須令急速﹐恐天禁雨潛行﹐取徧罪任責龍。如上帝不責龍﹐卽得命。如責龍﹐恐損也。此時不責﹐爲是仙人慈悲﹐救一切世界人之﹐故不責龍罪。卻得賞社廟及龍神八部﹐江海水府靈官眾﹐得遷階。訖來一一謝此仙人。

今若得此道﹐但限三日五日內雨足﹐卻爲大功。神龍人俱喜﹐依限雨足﹐須遷賞。其功效決在法師﹐以量功舉﹐可賞酒樂。後有三會日﹐別表醮言功。

注﹕有一法不醮﹐但上言功章狀﹐此不可也。其三會日﹐是大醮日﹐合設將軍史兵之日﹐如世天子命諸侯臣﹐案領三軍相似。每年事須春冬二時設﹐不可不爲﹐不爲違國之命令。此三元籙﹐總取三元日醮﹐並與一狀﹐與言功卽得。不必要須奏章事事﹐恐煩上帝道君。

第九條陰功﹐太上老君告方諸男眞王方平﹑韓非正﹐女眞李夫人﹑王夫人﹑紫微夫人等﹐七十二大眞人日﹕夫世有志人﹐修行陰功﹐其大者莫過救人濟貧﹐喜神理墓修墳。

注﹕理墓者﹐昔黃帝因巡於太山﹐路有埋屍﹐被水沖地以崩裂﹐中有數千露曝屍骨。帝見命以眾民﹐一一與收板隔地﹐以高山取不植之地﹐深孔而埋之﹐築土高三尺﹐名之曰墳也。因此之後﹐世人以學黃帝。此埋葬法﹐四片大板﹐隔四邊土﹐一片大板﹐當上蓋之﹐此是造冢之法也。乃至今人以棺器爲板槨﹐轉加新奇﹐號曰墓。後夢中有一千餘人來見﹐謝言曰﹕陛下治人有道﹐治鬼有德﹐今臣某等約有一千七百餘人﹐伏蒙陛下賜天恩﹐爲屋蓋著﹐得免某等曝露屍骨﹐某等昨日已上天曹通辭﹐言蒙陛下賜恩﹐移埋屍骨之功﹐天曹與爲倍功之數。從此之後﹐四十五年﹐白日上升雲天﹐當爲上等眞仙也。後果如所言。

獲感通神。

注﹕《黃帝本章》出從立冢深埋死人之法﹐教世。世人學之﹐後以功彌滿世界﹐神鬼喜歡。人死之後﹐或有精魂彊智者﹐得爲天神﹑地神﹑社神﹑稷神﹐不彊者爲鬼。鬼中亦有上中下三等之號。上等鬼以福佑人善行﹐報人之德。中等鬼不以福佑人﹐亦不以禍加人。如此二等﹐早得托生﹐於人天之報﹐名善鬼。太上喜念之﹐不令受道法籙之人所損﹐恐其鬼失生天之路。下等鬼常以行禍害祟人﹐行疾病於人世﹐太上後聖二君大嗔責之﹐常令受道之人﹐以法訣收而誅之。一被道科之後﹐鬼魂入北帝幽嶽﹐系連年不決斷﹐縱得訣斷﹐不得人身托生。惟淮天科﹐以托生爲毒虫蛇蠍之類﹐百死十生﹐不復人身。人龍慶賀﹐百川靈獸獻上瑞圖﹐四海龍鱗進於珠玉﹐豈非帝行陰功之德感通也。

又老君告苦行眞人郭晉卿等曰﹕卿行苦行救人﹐莫過種福﹐果熟於後人﹐賜寶賜薪﹐給於見乏﹐如此之功﹐可大可驗﹐得道也。又以燒煉銅鐵﹐而作假色金銀﹐須薄取半直﹐

注﹕半直﹐眞金十貫一兩﹐假色者本是銅鐵﹐而一兩可於半中取半﹐則二千五百價一兩。而上亦屈於本人﹐不可妄爲。而此法是前聖後聖﹐教有道之士爲之者﹐供自身衣糧﹐及家口等。並以布帛作衣服﹐於路詐作遺失之衣服﹐將布施貧病之人﹐以求陰德之福。昔有數眞人爲此之行。

給身家之用﹐兼救貧病﹐此亦爲大功。不可妄惑於世﹐稱爲眞金﹐重計珍寶高深價融惑世人之忠平者。如此之罪甚深﹐不可更覓陰功之報﹐愼之。

注﹕昔陰長生假金錢﹐讓作遺失﹐以救貧乏﹐往往如此﹐以獲陰功也。今人妄以將此道﹐誑惑平人云﹕燒得此金爲藥﹐天下奇絕﹐堪爲仙藥。豈有仙人行此於世。且仙人皆受輕身之法﹐可以意量肯﹐食金石之藥﹐輕身飛騰﹐甚失見也。

第十條陰功﹐雜言眞人行陰功﹐及師弟行陰功之德。

金鎖流珠引卷之十八竟

金鎖流珠引捲之

中華總眞大仙宰王方平張道陵趙升王長司命李仲甫茅盈許玉斧等系代撰述

中華仙人李淳風注

六甲陰功下之下

老君告東來子曰﹕

注﹕東來子﹐是禹之子。學道不行陰功﹐惟行陽功﹐功心巧好﹐造樓於空野之地﹐上像道家形影﹐欲將此爲一生之德﹐欲乘此功德﹐圖身得道。稱我造十萬餘功﹐合得大仙。一旦﹐忽二冥使追赴太山門下﹐被問何因造臺﹐妄殺生命﹐祭於川野之鬼﹐牛豬羊驢數十頭疋而言汝也。汝答承伏殺他﹐我卽出汝之罪。若不伏﹐卽當禁身責問。爲汝父理水有功﹐今爲太極眞人﹐不可咒受殺生之罪。我當爲汝﹐減父之福﹐以當救汝得放﹐當歸世俗﹐作陰功過度他生命﹐卽得成人﹐百劫千生﹐不復來覓命也。來子應曰﹕承伏。畢﹐推官果與諮太山君﹐君放卽還死﹐經七日而活。活後常以直心﹐不害物命﹐常以己財帛﹐贖合死者生命﹐放之無限﹐往往如此。或以人禁系鳥獸﹐常行歡心令放。或以施食及衣﹐於禁獄之囚。如此三十年間﹐先殺者牛羊豬驢馬畜等﹐總托生爲人﹐永無怨對。如此之小功著﹐上感太上老君﹐示見正說陰功﹐行步履天地綱紀之法﹐施此六甲之功。一旦忽通神威﹐感天地﹐驚動人物仙人也﹐老君再降﹐賜告大陰功。

卿立身﹐先是好起樓臺﹐殺生祭祀神鬼﹐將此以欲治身求眞。

具前注。

旣因冥使告知﹐今心知悔過﹐今當正教子著陰功。功之有十﹐一則服六甲眞符﹐以治身疾。二則眞心﹐不損不害﹐不殺不傷﹐不邪不淫﹐

注﹕自有妻妾﹐不合妄更侵淫他人也。

不妄不佞不盜﹐去九等之惡﹐爲九等之善。一慈﹐二孝﹐三心有敬﹐四身有禮﹐五行仁德﹐六少言語﹐七不爲人之先﹐

己𨿽大於彼人﹐亦須先讓他爲先﹐不損於己之德也。

八不妄害鬼神﹐九常懷學道﹐得道後救度一切人物。

注﹕昔嚴淸常以燒炭﹐賣與貧者﹐減三錢四錢一秤﹐或以見乏者﹐與之一秤二秤。如此三十餘年﹐一旦有玉女下授十卷符籙﹐六甲爲先。令淸跪受﹐一一分付﹐教以修行六甲符。淸對曰﹕淸不解書。玉女曰﹕猶解九等陰功﹐何不讀書學書﹐取識文字﹐書但得成﹐卽得。於是淸便讀史書﹐不識文字﹐玉女教之。不能書﹐玉女教寫。如此三年成﹐書學滿腹﹐問無不知﹐聖也。常行救治百姓疾病之功﹐傳出弟子﹐皆以治病爲事﹐時號曰嚴君之道。

後聖君告天師曰﹕卿爲師行教弟子﹐行陰功者有二。

注﹕一師須明弟子心﹐二弟子孝於師。

一師先明弟子﹐有心無心﹐有信無信。

注﹕今時多有弟子﹐有口無心。若此等之人﹐切不得輕信傳事。須信重他心﹐不可頓辧得。辧得卽師亦無失﹐卽可具傳小法一階。

若是志心好樂仙道﹐日夜思道樂眞﹐丹懇供辦﹐師量事依科中﹐一一減信﹐以行陰功。二弟子日夜知信心眞直﹐常陰念道孝師﹐師亦感通﹐常示見弟子。弟子呼存行用立驗﹐應於弟子心口﹐所爲皆遂﹐除三逆之外﹐隨意所欲。

注﹕一不逆君言﹐二不逆父語﹐三不逆師教。此三條是天師注授王長趙升語訣﹐行告弟子。

又告天師曰﹕夫與人陰啟至道至尊得達者﹐是名心願啟善利人﹐是名陰功﹐而名行陰德﹐天常善之﹐後子孫繼代﹐仕宦不絕。

注﹕善啟救病﹐拔度災厄﹐但行善事﹐凶惡不爲﹐常心行濟國救人﹐故名善事﹐而功德成就﹐白日升仙也。

若啟願凶﹐損物害人﹐若啟至道至尊﹐𨿽應﹐終不大通行。再啟得行﹐害人損物﹐是名陰謀﹐而名行陰賊﹐天常惡之﹐後子孫必有疾絕。

注﹕縱有子孫不絕﹐亦足疾病﹐無官無職﹐而爲下民也。

吾此言再授卿﹐知令卿須系代爲師﹐而教後學。勿爲惡願﹐皆須常善言。

注﹕聲教爲善言﹐心行爲善願也。

善願爲上。

老君告北斗眞公曰﹕夫人行陰啟﹐

注﹕啟善言善願﹐願除妖辟惡﹐口舌厄疾﹐中有人鬼名﹐不欲人聞者﹐可以陰啟﹐奏低小聲讀之﹐勿令外人聞。聞恐爲所說﹐入一人之耳﹐出百人之口﹐不可令聞﹐爲天曹未知﹐人道妄傳﹐以爲怨對﹐神鬼所知﹐恐於雲中及關天門三所﹐爲勢力神鬼所截﹐關奏不允達於太上禦前﹐諾下天曹下。

卿須急與關奏﹐上玉皇。若待地府二符俱來﹐而被怨對﹐怨炁及陰官地府故炁﹐共爲所截﹐不禦達也。卿須勿待陰陽二符。

注﹕符史也。夫人以順事閒章表關奏之言﹐音調聲律﹐言語高響﹐欲人所知。卽集地府及法籙中史兵眾﹐差陰陽神六甲中二直符﹐先啟北斗君﹐北斗君轉啟關奏君﹐方始達章於天師君。老君詩天師君號釋師﹐佛呼帝釋是也。後聖政此位爲天師﹐姓張﹐名陵。天師君署訖﹐只禦達上太上禦前中理。恐爲天地水三官﹐妄以前奏云﹕某乙奏章﹐有妄太上無極大道。太上老君﹑後聖玉皇上道君等二聖﹐不與允達順。愼之。所以置於陰啟奏關之科。

老君告妙行眞人曰﹕

注﹕妙行有八人﹐正妙行姓眞﹐名定光。

夫人學知十等陰功﹐於人物之者﹐得此門長存行之﹐不逾五六年間﹐便得神道與通。得通神之後﹐惟以善救人物。人物積受其恩﹐漸聞天曹﹐事與關奏太上。太上喜之﹐一一聽與﹐禦諾天司﹐便注言功於仙籍。功滿三千﹐太上給以十直仙童十人﹐

注﹕日得一人﹐玉童二人﹐玉女眞官一人﹐從官隨日人數直符二人。

十二直玉女十二人﹐

注﹕日二﹐玉女直一人﹐與錄陰功一人﹐與外人物關奏行通﹐啟章表之事聞天曹﹐便轉與聞﹐奏太上禦前。

眞官一人﹐

注﹕甲子卽王文卿﹐乙丑龍季卿﹐六甲中用﹐周而復始﹐無極於六甲中。

從官隨日人數當直﹐以依日呼其名﹐而使之應道﹐存而所用﹐無犯也。

注﹕使應道卽無所犯。不應道使之﹐卽犯科律也。

直符二人。

注﹕當行直日之符﹐以救人物之疾害也。

當直修行六甲陰功之人﹐輪轉無闕﹐又無犯者。

注﹕犯者妄行﹐用害人物﹐妄言惑人﹐令以淫祀﹐六甲陰功玉女﹑六甲君﹑北斗君大嗔惡之﹐反以爲禍禍人。此名狐假虎威之義﹐惑人求財﹐其罪兩及。一爲惑人大罪﹐二被惑人之心身﹐本無厄疾﹐妄於北斗所求﹐卽云有厄﹐此妄天地之罪。被轉天關之神﹐嗔人淫祀﹐因轉關之。次便轉手指本生宿星﹐此人便卻招罪﹐受病減算﹐注入邪道。如實有災厄﹐修行亦須依北斗儀﹐不得妄爲﹐亦是有犯也。

一一計得﹐陰功滿便仙也。

後聖君告天師曰﹕六甲之陰功﹐可大功也。夫天地間萬神﹐皆六甲君之部使也。使之功理正直﹐行於天地間﹐人物慈心愛敬﹐施法惠恩流福﹐潤及於蒼生﹐而稱善行用﹐神靈有功。不殺不害﹐不妖不妄﹐此名陰福流濟﹐

注﹕或符術治病﹐或決龍行雨﹐千州萬鄕﹐濟潤邦國﹐百姓歡泰﹐人物俱安﹐其功可大功也。

千州萬民歡泰﹐功積山嶽。非卿一身一家﹐繼代得福仙也。使之不依經師﹐僞行妖妄﹐令人淫祀﹐天地星宿。其罪反招減算奪壽﹐彼此俱被責罰。夫正一之醮自有﹐儀出三元。

注﹕天師口訣告王長趙升曰﹕夫正減一之法﹐起自老君。老君祕此法於天臺﹐次經劫數歲後再出﹐號爲後聖君﹐從天降下授吾﹐兼賜授科儀三會醮酒供養﹐如世之社會也﹐如軍有設也。皆須依時﹐失時不可﹐別日醮醮﹐卽失科也。可爲天地三元。一元得一日爲社會﹐太上老君後聖君許以此日﹐禮集三元五行﹐六甲七星﹐九靈九精﹐二十八宿﹐三十五官﹐四十九官﹐百二十官將等﹐領天兵百千億萬﹐領星萬像﹐是此日降會敵饗﹐皆以醉飽﹐得福於身家﹐並及下元五嶽四瀆。社廟土地靈官得醉飽﹐主人受福。若非此日﹐妄爲醮會﹐或稱本命﹐或稱甲子﹐或言四時八節﹐皆爲醮祭﹐用燒錢財﹐此入淫祀﹐閒鬼野神妄來就食﹐正一之神﹐星宿之神﹐都不來降。惟身中籙神三將軍﹐在身者得食﹐在天地者不得來降食。卽大怒﹐反損其身﹐何更欲求福德。卿爲吾之弟子﹐愼勿爲此。若不依永以失道﹐反損身家﹐愼之。

醮祭須依科行﹐萬無不合天地水三官之神﹐使令得道之力。若不依永招非橫﹐卽名陰災。

注﹕災禍之別名。昔有人常行淫祀﹐得罪分明。

何更覓其功德。卿須知之分明﹐教授正一三元法籙弟子﹐勿行淫妖﹐妄惑世人。但依六甲之功﹐自然得道不失。

老君曰﹕此名六甲中十陰功也﹐修行之人得而寶祕勿泄﹐但依此修奉﹐自然得道。

六甲靈書陽功

又有《六甲靈書》﹐說陽功﹐有十篇。故書之十訣﹐略記其名。

注﹕《太上老君傳》中具說也。

一是廣起因緣﹐集社眾﹐造土木樓臺觀捨﹐積功千萬﹐謂之陽功﹐不入陰數。後聖君曰﹕此人結集社眾﹐造此功夫﹐來生得爲仕身﹐有財及高堂捨居﹐子孫富而無貴。

二修齋誦經﹐功積萬徧﹐此名陽功﹐不入陰數。君曰﹕來生聰明。耳目淸正﹐有善男女孝順﹐有官。

三﹐勸人行善﹐令人布施﹐捨財千萬﹐此亦陽功﹐不入陰數。君曰﹕來生爲人之長﹐爲肉食人眾之首﹐子孫繼代爲之。

四﹐行心捨力﹐廣造土木﹐結架殿堂﹐嚴列山路﹐此亦暢功﹐不入陰數。君曰﹕來生得爲男身﹐有官職富有﹐奴婢人力驅使﹐二代不絕﹐身反卽更不如前生﹐大道忌此心。

五﹐鑄造鍾像﹐功結神仙﹐像現世人一時之善﹐此亦陽功﹐不入陰數。君曰﹕來生能歌唱﹐亦得端正身﹐而財食乏少。

六﹐能讀咒辭﹐閒妄呼誦﹐揚聲高叫﹐叱罵鬼神﹐𨿽救及人﹐亦是陽功。君告天師曰﹕此功不得﹐平出於身﹐而𨿽救﹐爲叱罵多﹐故來生少病﹐而乏子孫。七﹐路川開井﹐施水及漿﹐此亦陽功。𨿽施惠往人﹐合陰言功﹐爲往來云﹐某乙造井。君曰﹕此人後代子孫﹐受半陰功﹐自身陽功﹐托化爲善惠﹐給急乏之人。

八﹐因官借力﹐救拔人罪﹐亦爲陽功。君曰﹕來生得福﹐或此生得報﹐善陽功也。

九﹐造建橋梁﹐往來通濟﹐亦爲陽功。君曰﹕來生常得﹐往來人惠及。

十﹐受結受戒﹐淸淨心神﹐不以婚娶﹐棲山高上。君曰﹕來生得道無爲。

右此名十篇陽功﹐不入陰數。昔高眞上仙﹐皆以行陰功陰德﹐不比十行所十史爲。昔仙祖聖君﹐殷周之朝三爲柱史﹐四爲宰輔﹐事六十四天子﹐七百五十一年。而西過關往胡國﹐

按傳云﹕有妻八十四人﹐有子二百四人。內傳云云。

化胡王爲佛仙﹐後上升爲太平金闕帝晨後聖玄元上道君。繼代而行陰功﹐積而爲陰德﹐善教無爲之道﹐不假棲止山林之人。久久高上﹐過去今身來生﹐受善報不失

金鎖流珠引卷之十九竟

金鎖流珠引卷之二十

中華總眞大仙宰王方平張道陵趙升王長司命李仲甫茅盈許玉斧等系代撰述

中華仙人李淳風注

六甲七星步躡爲國戰賊救度災厄符法

老君曰﹕七星。六甲之子也。

女子七人也。或曾爲皇后﹑皇妃﹑矯女等﹐各衣花服。

起自五姓六甲之後﹐盤古之初﹐卽有七星見﹐爲天人所見。此卽是元始之號﹐化大道之始生。生乎浮天﹐回轉於一日一夜周天﹐指地度數俱足﹐謂之七星。主十天萬民之死籍﹐又主生人疾厄﹐災哀禍害﹐殺滅鬼神﹐乃前聖大道君所主部使也。服以六甲符之功﹐合而使之。

六甲是七星之父母﹐故服六甲符者﹐圖欲部使七星也。昔太上老君服之長生﹐部使七星﹐隨手所使。又施存﹑李登﹑孟先﹑李夫人﹑西王母﹑麻姑﹑王方平﹐無不攻五行六甲﹐卽使北鬥得仙也。緣北斗主殺﹐陰官所畏﹐鬼神受使。不肯北斗使者﹐所手指之卽死。謂天關指處﹐皆有死損。故上聖使令一日一夜﹐一周天徧也。

及配隨衣著﹐故《流珠》謂之配衣。昔上古大仙修行﹐不祭醮北斗。小仙短見﹐卽醮北斗。謂何也。爲北斗是六陰之神﹐好殺不好生。太上大道君惡見之﹐故以教太上老君﹐繼代配爲身衣使之﹐有二十四條﹐

具注於眾事條中行事也。

具列於左。

第一條﹐躡地紀﹐順﹑倒﹑反三徧。訖﹐

順﹑倒是躡地紀綱﹐起於前也﹐從地上天之義。

誦十八咒一徧。飛天綱順﹑倒﹑反三徧。訖﹐誦十一咒一徧。爲國遙指﹐言指千里亦得。但得在某方﹐卽遙作法﹐反賊兵眾﹐令我國家兵將全彊﹐賊軍逆气﹐全軍大敗。三徧爲之﹐授符本國大將軍﹐帶之全彊﹐彼賊大破﹐驗。步咒訖﹐過符﹐撚訣

訣在左手第五指第三節

上右邊﹐以朱墨塗之﹐二十日﹐彼自心驚不敵。

後聖君曰﹕爲國救民﹐安平殺逆﹐卽得爲上等陰功。若妄作異端﹐背反君主﹐天關返害於子身﹐立見禍也。

前聖入兵符

右入兵符吉﹐能飛騰千里。

前聖主兵符

右主兵符吉﹐北斗命轉天關﹐指害我者賊﹐符自能飛騰千里。

勑符曰﹕白虎主萬兵﹐玄素玉女爲某將軍﹐解災除禍﹐以令大將某乙﹐戰勝兵彊﹐彼賊準符告命﹐速敗兵亡。急急如白虎將軍律令。勑畢﹐用紅袋袋之﹐系大將軍左肘後。一千人書一符﹐

一千人眾用一符﹐大將軍帶萬人﹐卽十人帶用之﹐彊兵大戰勝也。

後聖告曰﹕此二符老君授戰難賊法﹐用萬金不傳。

一云﹕用加式助符。

第二條﹐飛天綱順﹑倒﹑反三徧﹐誦十一咒一徧。訖﹐卽步地紀順﹑倒﹑反三徧﹐誦十八咒一徧。散爲禹步三步九迹﹐轉天關﹐指金銅六符﹐一一用救人物疾病。兵法心手相應﹐速於水火。

後聖君授天師此符﹐告曰﹕此符告命五行﹐而使使者﹐北斗關也。今有九符﹐二符是前聖出﹐乃主兵命﹐九星轉關﹐指賊救人也。

後聖君更授七符

太上後聖君賜與師子王符第一

右符治白虎痛風走者﹐痛如刀刺﹐仙人起死而更生﹐大驗﹐不可妄行之。妄行之人﹐必被天責。後聖君告天師曰﹕非至道友內親﹑國君郡主﹐不可妄行。

太上後聖君賜與靑龍符第二

右符甚能追攝龍神﹐能令晴雨﹐立在須臾。爾能追妖狐魅鬼﹐天上精祟﹐使追皆得大驗。後聖君曰﹕惟國郡令正可使﹐非人不可也。

太上後聖君賜與白虎符第三

右符甚能領兵不傷﹐此兵中用﹐能破滅彼﹐善無失。一將軍佩之一符﹐力敵一千人。後聖君告黃石公曰﹕兵是陽盜白虎神﹐故能辟兵﹐與北鬥有轉關力。

太上後聖君賜與朱雀符第四

右符甚能克於五金神﹐亦辟兵中刀劍之用﹐甚與木德相宜﹐治邪病﹐辟口舌﹐禁天神﹐使雷公﹐追電師零母﹐使之無不如意。後聖君曰﹕此符禁人行陽咒﹐辟非毀相詛。

太上後聖君賜與玄武符第五

右符甚能辟火災﹐並善禁人身中三尸虫﹐甚能遷宮福祿﹐並通司命司錄﹐添年益算﹐收捉水中精祟﹐用使追蛟龍虎豹。後聖君曰﹕此符如人積陰功陰德﹐行之大驗。

太上後聖君賜黃庭將軍剛風騎置符第六

右符甚能治蠱毒祆邪﹐並帶之﹐及上章表用之﹐令得通達﹐並能度災厄。

太上後聖君賜柱天將軍麒麟鳳凰金翅等符第七

右符甚能追捉逃龍﹐天獸天狗﹐及師子﹐一切毒精祆獸﹐皆追之立到﹐龍化爲魚物見靖中。太上老君曰﹕此九天符者﹐太上大道君授我﹐我以代代授傳有道之人﹐以防身家助國﹐救治深災﹐拔度重厄之人。欲行之﹐以紙絹等封之﹐二重勑印。訖﹐又從香上過﹐重勑﹐以錦袋盛之。病者帶之立差﹐災者立散﹐兵者立出﹐厄者立度﹑所求如意﹐所願立成﹐所捉立到﹐所指立生。此符常有仙官助衛﹐玉女從行﹐所在社廟﹐拜送扶迎﹐天官從神﹐一符五千餘兵。從此符﹐行此符﹐性直邪曲不行。若道友山棲﹐志士遇非害﹐及國君大臣﹐卽與拯濟救之﹐速於水火。

此九符是造化元始之文﹐太上大道君再修之﹐當以授余﹐余再又加添﹐及傳後聖。

後聖具前注說

後聖再添獸形咒等﹐傳諸大眞童君及天師。告天師曰﹕前聖後聖﹐皆以此符﹐告命北斗眞公﹐令七星行紀﹐察天步﹐行天令﹐校量功過﹐分別陰陽﹐

得上陰功者﹐自然見身﹐受此功德﹐若上陽功因綠者﹐是過去未來﹐受此因緣也。

決定生死﹐十日一報太平金闕。此是得道門戶﹐不離六甲七星﹐此之九符﹐百無不通﹐謂之九天大陰符也。上帝祕惜﹐非道不傳。

老君曰﹕北斗﹐如世天子立禦史臺﹐推勘功過相似。志人愼之﹐勿以淫求。

淫求者﹑無端無事﹐啟告北斗君求福﹐卻被減祿。不可妄行之。緣北斗雜伯女他拿注掌拌之官。常欲以明察天司﹐以爲糾斷﹐不受曲求﹐求故招其罪。

勿以淫祀。

注﹕同前卷具也。

第三條﹐順﹑倒﹑反三徧飛天綱。訖﹐咒具如前一徧﹐及更步地紀順﹑倒反三徧。訖﹐咒十八道一徧。訖﹐卽自言某乙某月某月某日生﹐是某星下生﹐主行年本命﹐一生之中災厄﹐當與度達﹐以符禁帶之﹐長天晴明﹐日夜看本宿明﹐卽少災暗﹐卽災起事﹐須法而鎭禳之﹐萬無一失。

金鎖流珠引卷之二十竟

金鎖流珠引卷之二十一

中華總眞大仙宰王方平張道陵趙升王長司命李仲甫茅盈許玉斧等系代撰述

中華仙人李淳風注

二十八宿旁通歷仰視命星明暗扶衰度厄法

二月﹐三月﹐四月﹐五月﹐六月﹐七月。

一日﹕奎胃畢參鬼張。

二日﹕婁昴觜井柳翼。

三日﹕胃畢參鬼星軫。

四日﹕昴觜井柳張角。

五日﹕畢參鬼星翼元。

六日﹕觜井柳張軫氏。

七日﹕參鬼星翼角房。

八日﹕井柳張軫亢心。

九日﹕鬼星翼角氏尾。

十日﹕柳張軫亢房箕。

十一日﹕星翼角氏心斗。

十二日﹕張軫亢房尾女。

十三日﹕翼角氏心箕虛。

十四日﹕軫亢房尾斗危。

十五日﹕角氏心箕女室。

十六日﹕亢房尾斗虛壁。

十七日﹕氏心箕女危奎。

十八日﹕房尾斗虛室婁。

十九日﹕心箕女危壁胃。

二十日﹕尾斗虛室奎昴。

二十一日﹕箕女危壁婁畢。

二十二日﹕斗虛室奎胃觜。

二十三日﹕女危壁婁昴參。

二十四日﹕虛室奎胃畢井。

二十五日﹕危壁婁昴觜鬼。

二十六日﹕室奎胃畢參柳。

二十七日﹕壁婁昴觜井星。

二十八日﹕奎胃畢參鬼張。

二十九日﹕婁昴觜井柳翼。

三十日﹕胃畢參鬼星軫軫。

八月﹐九月﹐十月﹐十一月﹐十二月﹐正月。

一日﹕角氏心斗虛室。

二日﹕亢房尾女危昴。

三日﹕心箕虛室奎。

四日﹕房尾斗危壁婁。

五日﹕心箕女室奎胃。

六日﹕尾斗虛壁婁昴。

七日﹕箕女危奎胃畢。

八日﹕斗虛室婁昴觜。

九日﹕女危壁胃畢參。

十日﹕虛室奎昴觜井。

十一日﹕危壁婁畢參鬼。

十二日﹕室奎胃觜井柳。

十三日﹕壁婁昴參鬼星。

十四日﹕奎胃畢井柳張。

十五日﹕婁昴觜鬼星翼。

十六日﹕胃畢參柳張軫。

十七日﹕昴觜井星翼角。

十八日﹕畢參鬼張軫元。

十九日﹕觜井柳翼角氏。

二十日﹕參鬼星軫元房。

二十一日﹕井柳張角氏心。

二十二日﹕鬼星翼元房尾。

二十三日﹕柳張軫氏心箕。

二十四日﹕星翼角房尾斗。

二十五日﹕張軫元心箕女。

二十六日﹕翼角氏尾十虛。

二十七日﹕軫元房箕女危。

二十八日﹕角氏心斗虛室。

二十九日﹕元房尾女危壁。

三十日﹕氏心箕虛室奎。

右具推一周年一十二月﹐有三十日﹐算其所本身屬宿﹐卽從一日而始﹐畢於三十日﹐隨月而配之。上古大眞太上老君﹐受元始道君之教也。文書謂之《二十八宿經》﹐有一十二卷﹐二百紙﹐廣大卒難尋究。後聖君降南山﹐

大業十三年﹐下降長安南山﹐今名終南山﹐告風有唐李氏﹐之王天下也。今撰略《二十八宿經》﹐爲十二月三十日相配﹐則行旁通﹐示人算配本星﹐卽視知衰盛。

令風旁通撰略﹐並爲要訣﹐教以志人。故因上聖所出﹐旁通記也。

太上老君曰﹕夫修長生人﹐得知本生宿

本生宿﹐是生日所配者是也。遊宿者﹐生命所屬生地宿也。假如本生星正當位﹐是遊宿犯本宿﹐甚惡有災甚凶﹐遊宿較輕。此二事盡須思侯之﹐明則身無災﹐暗則身有災厄疾病﹐須早向前﹐依符法啟謝之﹐卽得消滅疾厄﹐度達衰厄之事。

所在之處。每至本命日夜晴明﹐卽夜﹐非人行時﹐潛看﹐明淨者吉﹐暗動者有災﹐不見者大厄。至卽以躡地紀﹐飛天綱﹐各三徧﹐散爲禹步﹐轉天關﹐指有衰厄人鬼之鄕﹐

夫人所生﹐皆有災厄之地。假如金命人﹐長生在巳﹐沐浴在午﹐冠帶未﹐臨官申﹐帝王酉﹐衰戌﹐病亥﹐死子﹐墓丑﹐敗寅﹐絕卯﹐是也。如五命總有災厄之鄕﹐不論見宿不見﹐但有衰卽爲之耳。

卽以自消滅。常一月三度爲之﹐卽星明朗﹐身則無憂﹐厄災害自消滅。

夫學志道之人﹐皆須先明此法﹐乃可活得眞身。若也不明衰厄之事﹐致病而死。此法能與人消災度厄去病﹐救得六親道友之屬。長視本宿星﹐小暗不明﹐或不見﹐或使

星被差爲使失位﹐殺本宿星﹐下生者一百八十人﹐隨方也。東方一百八十人﹐西方一百三十六人﹐南方一百六十四人﹐北方一百二十五人﹐中宮一千二百人﹐何也。中宮屬土﹐土失位倍多諸方損人﹐人應不知。知者步躡性法﹐自出一身﹐更救十人﹐亦得。但是二十八宿﹐幾一宿下應﹐有幾千億萬人﹐在此星下生也。若能步躡﹐出得百人﹐天下不覺﹐何況一身及親友三五人﹐猶實能救得﹐是人自不知﹐公然受其冥使﹐來進呼取死﹐爲極痛哉。

遠天邊本宿下﹐皆殺人千百。夫修生活身人﹐長以看本命位自星宿﹐以知自身王衰之候。此道甚要﹐無故身不衰病。又星明朗﹐卽不用爲步躡﹐並祭醮。用者反招災禍於一家﹐非獨一身。老君徧令禁之﹐並白衣不受﹐反師道之人﹐常令天關使者﹐轉指其人本命者。後聖君曰﹕白衣不受﹐《金鎖流珠》七星六甲引書等人﹐並及罔師

言罔師者﹐口辭妄白師﹐借經圖書畢寫不受﹐或卽受畢﹐如不今師押署﹐輕師稱已﹐先有及稱﹐別師邊受得﹐如此之者﹐故罔之罪﹐不得其死。何況更覓其道﹐於身自不得其安。

誑道之人﹐天地水三官自知﹐必被三官上奏道祖﹐下白天師﹐祖師俱責此誑妄盜道之賊身﹐身家全被天誅滅﹐皆不得其死。

昔有張山子﹐名初見。小王夫人﹐是阿母之女也。有此書﹐一心禮敬﹐不曾失節﹐如此以涉五年。夫人念其志心﹐卽與關奏﹐奏後書寫﹐寫畢授受﹐後不令夫人押署﹐後行用躡履關斗﹐甚得通神。一千年間行不絕。夫人見之﹐不將爲過﹐任行用。忽一旦﹐夫人於山房靖中﹐見七人總衣五色衣﹐稱天使﹐我下勘張山子盜道之罪。夫人曰﹕他有何罪。使者曰﹕罔師盜道之罪。夫人教他於某乙邊﹐書寫《金鎖流珠》登天綱躡地紀之法﹐六式九符之經﹐皆以財帛金銀納某乙。某乙與奏名上仙﹐訖然後寫書。寫畢﹐隨楚人葛越﹐而同壇授受﹐畢而去。使者七人齊問夫人﹐與署否。夫人心思﹐記得他忽去﹐不令仙署。使者曰﹕只此便是罔師盜道之罪﹐天令伐之。夫人全得不署之力﹐況他受了﹐有心反師﹐卽罪傍累及夫人﹐身被責退何一階﹐更一百年﹐在人間不得。如今以是他自取其罪﹐稱我是李司命仲甫﹐不受此法﹐我豈師於女子之下受法﹐但是王侯之家﹐皆此言也。我等七人﹐又往嵩高山﹐勘問葛越﹐對亦如夫人之言。我等上奏後聖君﹐君大嗔﹐豈然當時下膝﹐拜女人爲師。今以反師﹐是罔師盜道之罪。令與之病﹐又恐夫人與他署此經籙﹐法以正圖﹐卽涉他罪累。太上故令問夫人。夫人對曰﹕實不與署。天使臨去之﹐次云﹕我是北斗君﹐及二十八宿官之使也。太平金關帝晨後聖玄元上道君告命﹐差我下勘﹐事非輕小。夫人且得不押署俱之人﹐助喜助喜。言訖而去。後不逾半年之間﹐張山子居太白之山﹐全家染瘟瘴病而死﹐乃至雞犬馬牛﹐亦被鬼之所殺。故風於《阿母小女內傳》中尋﹐尋求得撰出﹐將教世人。世人愼勿此爲行心﹐下負於師﹐上罔於道﹐而被天殺也。

何況更求其道﹐道法無私﹐不容人過。大道無偏﹐取人之無過。大道無黨﹐不今人相罔。道法無欺﹐不許輕師。

見前注具不再。

如此之罪﹐學人愼之。

太上老君告上品四十九眞人曰﹕此北斗君者﹐爲四方宿之長也。主管一十八宿事﹐事皆北斗君先知之﹐不許眾宿下主。有不孝逆道﹐背師反君﹐不孝父母﹐𨿽卽一時來報﹐而日月深罪重報﹐卽速於水火﹐皆不得其死。愼之愼之。

北斗二十八宿醮祭日月時法

老君曰﹕夫修道之人行醮祭﹐

五斗君法。

皆須依科儀﹐行用月日時。

《明眞科》曰﹕春正月有本命日﹐秋七月有本命日﹐冬十月中有本命日﹐夜可二更時﹐星月明朗﹐以爲上。如無﹐卽移歸屋下作壇﹐黃土布地爲壇﹐隨地關挾長短曲直而爲之﹐明數十燈照壇﹐如月星之意也。後聖君告天師曰﹕卿欲祭醮﹐道法籙中將軍吏兵仙靈官﹐並太一二儀﹐三元四時﹐五行六甲﹐七星二十八宿等﹐皆於此春秋冬孟之月﹐而取本命日﹐或揀吉日﹐與命相合利之日。當以晴明爲上﹐風雷雲雨星宿不見日者﹐是凶。卿前克日定﹐恐其夜風雨雲暗者﹐以躡地紀﹐順﹑倒﹑反三徧﹐天綱順﹑倒﹑反三徧。訖散爲禹步三步九迹﹐配衣﹐斜指雲雨之處﹐應時有開﹐撚訣﹐在火刀支﹐左手第二指第三節

右邊。咒曰﹕吾欲修行﹐祭醮五斗三十五星﹐某日是吾本命日﹐卽仰雲收雨靜風靖﹐七曜朗明。急急如律令。須臾卽晴。此法祕要﹐勿妄傳其非人。妄爲天地責罪﹐罪及於師也。

日與命相宜利者爲上﹐不利者凶﹐不可用。凡取日者﹐一年之中取三本命日﹐春正月﹐秋七月﹐冬十月﹐此三月中得日爲上﹐餘月爲之妄行﹐不依科儀﹐卻被天地責罪。後聖君曰﹕若實有疾病﹐人命若風燭者﹐任覓吉日﹐潛自身爲之祭醮。

如自身不能﹐道友及師。如無﹐夫爲婦﹐婦爲夫﹐子爲父﹐父爲子﹐總得。外人不得妄爲﹐恐王皇知﹐北斗君爲之得罪也。北斗尊嚴﹐及七宿官者﹐是女身不得往看視潛拜。如看之者﹐北斗君大惡之﹐皆身受生考﹐官中口舌﹐短促算命﹐不得其死。愼之。如不能﹐師弟父子任爲﹐天師具撰一元中也。

本命日醮北斗﹐及二十八宿儀圖﹐述之於此書中。

金鎖流珠引卷之二十一竟

金鎖流珠引卷之二十二

中華總眞大仙宰王方平張道陵趙升王長司命李仲甫茅盈許玉斧等系代撰述

中華仙人李淳風注

醮七星二十八宿法

餅果十一盤﹐

餅子須新潔﹐果子取棗栗時新。

酒罇杓各二杯四十五﹐鹿脯四十五楪﹐

今並脯安果拌。

香鑪三具﹐監豉各一﹐拌燈八盞﹐

各安纂上。

三臺三盤﹐九杯一燈﹐九兩脯作一楪﹐茶十片﹐熟十四盞﹐席八領﹐銀錢二千二百貫﹐

或只醮﹐卽不用。

小經案一面﹐安置訖﹐卽解穢如法﹐步至壇﹐如常法。

起平立。

先叩齒一十二通。

小醮﹐若三十六通﹐著大醮。

次發鑪。

太上玄元﹐五靈老若。當召功曹使者﹐左右龍虎君﹐捧香使者﹐三一正神﹐速上關啟三天玄元太上老君。臣今正爾燒香列案﹐設醮行道。願得太上十方正眞生炁﹐來降臣身中。爲人醮卽某人臣等。所啟速達﹐徑禦至眞無極玉皇上帝幾前。畢﹐乃平坐。

次三上酒。

次讀醮儀。

次思存﹐見將軍吏兵一半﹐從天門西北來﹐赴醮筵座。一半從額間出赴醮。

泰玄都云云﹐臣則云今於某處﹐奉設醮禮。

謹上請北斗七星尊神君﹐再拜。

謹請貪狼陽明星尊神君﹐

謹請巨門陰精星尊神君﹐

謹請祿存眞人星尊神君﹐

謹請末回玄冥星尊神君﹐

謹請廉貞丹元星尊神君﹐

謹請武曲北極星尊神君﹐

謹請破軍天關星尊神君﹐

謹請三臺星神君﹐

謹請東方七宿角亢氏房心尾箕星官﹐

謹請北方七宿斗牛女虛危室壁星官﹐

謹請西方七宿奎婁胃昴畢觜參星官﹐

謹請南方七宿井鬼柳星張翼軫星官。

所請星宿神官﹐及司命君﹐司錄君﹐解厄君﹐解刑君﹐消災君﹐散禍君﹐具官來下臨饗醮禮。臣某稽首再拜。

因伏席﹐思請神降在座上﹐三上酒上香。

次長跪曰﹕

臣某謹上啟

北斗七星眞人府君尊神﹐及諸星官。臣某肉人庸微﹐叨預道炁﹐得居榮祿﹐久積歲年。今年若干歲某月某日生﹐本命胎炁﹐不知善惡。行年支幹﹐不測吉凶。幸蒙冥佑﹐以至今日。但爲形神衰獘﹐疹疾侵染﹐魂魄不寧﹐夢寐虛妄。或前身宿釁﹐今身以來﹐積值凶害之气﹐多處刑殺之中﹐致有四殺﹐兼並﹐五刑交集﹐三丘五墓﹐天年歲殺﹐懸屍六害﹐孤辰寡宿﹐九宮八卦﹐絕命刑禍﹐天羅所纏﹐地网所繞﹐深恐身命﹐不能保全。自非玄恩拯拔﹐莫之得免。臣某歸心至誠﹐啟祈恩福﹐輒營醮禮﹐仰希照納。伏惟

七星北斗斗中眞人﹐及某所屬某等星尊神﹐歆納薄禮﹐昭允誠請。臣某稽首再拜。

三上酒上香。

臣某謹上啟北斗星君一切尊神﹐

臣某如爲人醮﹐卽稱彼人名。

立身以來﹐心迹愆過。或違禮教﹐或多傷殺﹐爲四司所糾﹐三官所罰﹐書記罪名﹐日加深重。因今醮謝﹐輒乞哀原。伏惟

北斗七星尊神﹐二十八宿﹐三十五星官﹐司命君﹐司錄君﹐解厄君﹐解刑君﹐消災君﹐散禍君﹐一切諸神君﹐爲某上消天災﹐下滅地禍﹐調理陰陽﹐改易凶咎﹐解除年命厄會﹐三五刑克﹐非災橫禍﹐官私口舌﹐惡人凶鬼。乞蒙道炁﹐常保貞吉。臣某稽首再拜。

三上酒上香。

臣某謹上啟斗星天宿闔座威靈﹐臣凡愚不閒儀軌﹐陳詞誼雜﹐犯性威靈﹐千罪萬過﹐並希矜恕。惟乞長生久視﹐臣某乙謹稽首再拜﹐奉送。

伏席﹐思神忽然上升。

次讀內神咒曰﹕

臣設醮事訖﹐向所出臣身中將吏﹐功曹使者﹐一切諸官君﹐各從眾妙門而入﹐在左還左﹐在右還右﹐各還宮室﹐纏身繞骨﹐彌綸天地﹐經衛百脈﹐無令錯互﹐須召復出﹐一如故事。

次起﹐把取章函﹐誦復鑪咒三﹕香官使者﹐左右龍虎君﹐侍香諸靈官。當令臣此設醮之所﹐自然生金液丹碧芝英﹐眾眞百靈﹐交會在此香火鑪前。當令臣學道得道﹐求仙得仙﹐舉家受福﹐天下蒙恩﹐十方仙童玉女﹐侍衛香煙﹐傳奏所言﹐徑詣至眞無極玉皇大天帝禦前。然四散酒食﹐卽手把取簡起﹐退步﹐還從束南角出﹐先右腳著履﹐揖辭壇。

次咒曰﹕

出陰入陽﹐萬事開通。關啟事竟﹐各備仙宮。訖﹐任意束西﹐當房宅內﹐十二之神﹐門丞戶尉﹐宅舍將軍﹐井竈之神﹐普同飲饗。與臣羅列﹐鎭守房宅﹐使災不過門﹐疫不過戶﹐邪精鬼賊﹐莫敢當向。大道盟威﹐正一祕法﹐事在不輕。若守鎭有功﹐興福助善﹐三會吉日﹐同章舉遷﹐不得懈怠﹐依法彈糾﹐一如天師律令。散酒食。如忽有急切﹐及疾病事﹐須祈解一不可待本命﹐卽用此日。

注﹕此不寫﹐已有在《醮本命儀》第二卷

同。

雜使天關助國安家護身出災度厄救人濟物眾法

太上老君曰﹕夫志人

凡志人學道﹐常以切心謹愼﹐師事於師﹐視師顏色﹐常恐師不教妙用之法訣。得訣志若穿石﹐不移習﹐不休轉﹐尙年深﹐至誠不退﹐謂之志心取道﹐道不負人。今人有口無心﹐用心不眞﹐非道無神。

修學志道生明﹐驅使七星北斗之法。法以助國安家護身﹐救人濟物通神。是以萬兵不能執﹐百鬼不能欺﹐千災自滅﹐萬禍敢爲﹐入水入火﹐不溺不燒﹐驚畏之地莫測﹐心皆預知﹐通靈通神﹐成仙無疑﹐所願皆得﹐志人不爲。

夫志人心切慕道﹐不爲諸法﹐除救人疾病之外不行。

後聖君曰﹕大道之使者﹐莫過於中斗也。

下界人呼爲北斗是。

有九星﹐不見二星。常在斗中﹐一星名帝尊﹐是天地罰惡記善﹐萬星之主。

經云﹕中斗九星﹐二星不見。一星主天地之星﹐使應大道﹐名曰帝尊。但九野中星﹐除五行六甲大星之外﹐總是帝尊一星君差爲使﹐所主使也甚要。執權一星﹐是名玉帝﹐主天地之間星宿﹐天神地只﹐人神龍鬼﹐精邪姦祆﹐皆是此星君所部主也。有善功於天地人物﹐盡主也。有善功於天地人物﹐此星君勑天關使者關奏﹐上啟玉皇上帝道君﹐以善功立﹐數遷階進品祿﹐非獨長生仙人﹐世之官將人民﹐皆所主也。若有凶惡祆逆之罪﹐亦主之。卽令天關使隨罪輕重﹐貶殺之也。天關者﹐上將也。

一星名玉帝君﹐上主關奏﹐啟太上無極大道玉皇帝大道君也。故眾官呼爲玉帝星君。

主前注說。

老君曰﹕夫欲轉天關﹐伐凶逆﹐助國安人之法。先帶入兵虎符﹐入靖室中﹐以躡地紀﹐順﹑倒﹑反三徧﹐飛天綱三徧。

順﹑倒﹑反三徧也。

訖﹐下綱﹐散爲禹步三步九迹﹐又反爲十二步﹐又再爲十五步﹐足下綱配衣﹐左手把出軍符﹐轉天關﹐九指有逆國賊之方賊眾﹐大呼其賊名。

近則呼聲小﹐及人多亦如之。

卽咒曰﹕惡逆某乙﹐爲賊逆君﹐妄集妖羣﹐盜劫財物﹐損殺平人。太上不許﹐大惡大瞋﹐令勑消轉斗關津﹐三度九指﹐殺滅某賊羣﹐一切禁制﹐口令傳臣。命臣行法﹐轉斗攝殺。急急如律令。撚刀支訣﹐訣隨五方算﹐東來木人刀支﹐云云。一日之中﹐三度指﹐不逾百日﹐自敗。此法甚驗妙。

昔黃石姿用教太公姜子牙﹐用之甚驗。太公後不傳此法﹐有訣﹐訣在後注中。

老君曰﹕人者是五行所生﹐六甲始運﹐有盛衰。盛則南斗所主﹐衰則北斗所主。

南斗六星﹐故曰六甲。北斗七星﹐故曰七宿。南斗主生﹐北斗主死﹐故曰生死屬二斗所管也。若人犯惡非違﹐便北斗所轉天指也。

人之衰盛﹐皆屬二斗所察。若造惡惡貫已滿﹐天必誅之﹐則南斗落名﹐北斗斬形。

人造惡﹐皆是北斗之所殺也。

今若有五惡﹐反道背師﹐反君背父﹐如此之者﹐天早自知。更有志善之人﹐爲國君﹐爲師父﹐收凶逆﹐滅祆惡﹐行正道﹐安人物﹐其功可大可久﹐太上喜之﹐上補仙官﹐同治十天之任﹐位登上淸太眞之位。

余行用救身家﹐約此行用﹐用符術前法。

老君告司命隸君曰﹕

上古司命是隸君﹐非後隸君也。今韓君替﹐是此君位也。

中斗與南鬥﹑北斗﹐此三斗性直﹐不愛無故幹亂﹐啟告求福﹐反招其禍。學道之人﹐須內自知之爲上。

昔有志學之人郭聲子﹐日夜燒香﹐禮念北斗不絕。如此一七年﹐被北斗君追責之曰﹕我北斗是糾察之官也﹐正直行法﹐一日一夜﹐回巡九天。若有星宿有罪有善﹐我皆先知﹐然始奏於上帝。帝頻勑天使仙官﹐聽察糾司﹐恐行不正偏黨之事。我等九司﹐常懼罪及於己。汝是何人﹐如許凡愚﹐夜夜燒香﹐公天啟於我等﹐求覓何物。令我九星之眾﹐交見不安。今見上動五行﹐下驚二十八宿﹐總來問我﹐此人無事﹐妄以淫亂﹐天司糾察﹐何不前殺而後奏。我緣汝是凡下﹐不曉之故﹐不是故行毒心所有。聲子再拜謝之﹐聲子死罪之有餘﹐將以燒香﹐供養斗君﹐求覓功德﹐及長生之福。不知反招其罪。但以拜謝﹐死不敢辭。仁恐罪及於上仙。北斗上眞君曰﹕此是汝招罪有三。一入妄﹐無故無疾病厄難﹐救告天關﹐令轉關使者瞋責﹐何人何物。二常燒香﹐遙禮北斗﹐斗君恐被辰星所糾﹐糾舉我卽入通人私受之罪。三北斗女星君是女性﹐以沈重靜而淸潔難犯﹐犯觸枉殺子身。及北斗帝尊君﹑玉帝君﹐此二星性直難犯。今且放汝歸﹐輒更勿爲。聲子得放再活﹐早死經五日﹐親友問故﹐都更不言。後書於醮七星及二十八宿文儀中﹐令後人不爲。

如有急難﹐被賊圍宅﹐縣官口舌﹐及病重啟告。啟告訖﹐步綱躡紀﹐轉天關﹐消之無妨﹐甚有應驗﹐速於水火。後聖君告大王君曰﹕中斗﹑北斗有急難之心﹐求救有應﹐妄白禍生。

具前注說。

夫修至道心人﹐先以助國濟人物以爲上。如國不淸﹐

有妖气也。

人不安﹐道不行﹐行道不能﹐如此用心﹐卽非志道心之人。

此亦是老君言也。

昔伏夏子

是伏犧之小弟也﹐學道得仙。

學在人間﹐取小竹排以吹之﹐學鳳聲。

今之笙也。

有仙人下看﹐看訖告夏子曰﹕汝有兵厄也。夏子起再拜﹐而請問出兵厄之法。仙人曰﹕汝可以龍回﹐

龍回是令躡地紀法之步也。

虎跳﹐

是今之飛鋼之步也。

出陣﹐

心思破陣出。

引星﹐

卽今之配衣也。

轉殺於指指之。

卽今之轉天關是也。

而從基向壞﹐

基者﹐卽今之日月建地也。壞者﹐卽今之日破地是也。兵家算孤虛之法﹐相似此地﹐甚有憑驗之極﹐上古神人悉皆用也。

擊出得之。子旣得出後﹐以此法救急難有道之人。

老君曰﹕道友及內親﹐被賊圍繞﹐欲伐殺者。如有計救得者﹐可以於行中躡金地紀之勢﹐順﹑倒﹑反三徧。訖配衣﹐轉天關﹐九度指之。又把入兵符﹐指也。撚賊某命人刀支。

刀支者﹐東來木人刀支﹐南來火人刀支﹐西來金人刀支﹐北來水人刀支﹐四季上來者土人刀支。辰戌丑未爲四季。夫撚刀支﹐以當手自撚。訖﹐又以隨色塗之。木刀支以金白色塗之﹐金刀支以火赤色塗之。水刀支以土黃色塗之﹐火刀支以水黑色塗之﹐土刀支以木靑色塗之。

訖﹐更取出兵符﹐遙指之九度﹐須臾賊心自退﹐解圍而去﹐不損彼反親。若不肯解圍去者﹐陰軍擊之﹐自相反相誅相害而死盡。此法微妙祕要﹐非人勿令見示。

後聖君告天師曰﹕此法入軍

入軍助國救人﹐出軍救友及己身也。

有符﹐

虎王符也。以金銅爲之﹐方二寸﹐或一寸半。令本師度勑﹐後錦袋盛之﹐永不得人見。惟得四人見。一本師保舉師。如保舉師遙克保舉﹐度時不見﹐後亦永不得見。二則君受臣﹐臣受君。三父受子﹐子受父得見。四則夫妻得看。餘人永不得看。但是道友內親﹐欲帶治病﹐但重重封之﹐與病人帶之﹐病立差。若病人偸看﹐病卽立發﹐發直至死也。

出軍

出軍者﹐自身領兵被圍﹐眾破彼陣出﹐須系符左肘。

有符﹐

白虎破彊陣符也﹐亦金銅爲之﹐方一寸半﹐行用法訣同前符注。

皆以金銅鑄﹐系之左肘

入軍符左﹐出軍符右。

右肘。並式禁制加臨相助﹐必獲己勝﹐彼崩敗如山﹐大驗﹐非人勿令見視。

老君曰﹕昔西胡有大國王好道﹐吾令學胡仙﹐改號爲佛。

佛是仙之別名也﹐胡呼爲佛。

四天國不伏﹐各擁彊兵四十萬人﹐來圍達此國城數重中。王乞解放﹐不肯。此王正心思存﹐吾於空中﹐見念吾求救。吾以躡地紀散輝﹐禹步轉關﹐指之三度﹐卽走出軍一符﹐往胡王案上。胡王見﹐帶符左手肘﹐後開國門與戰﹐與此王戰者﹐皆自仰倒﹐兵眾大敗﹐被城中兵殺之。須臾之間﹐天地大瞋﹐雷風震天動地﹐白雨連殺四天軍﹐軍及王各散走歸國﹐不失其位。故知符力之聖者﹐莫過於此﹐愼勿令非人見視﹐見視彼此被考﹐天大威之卽死。事非輕小﹐愼之愼之。

言赤章助國伐賊法

太上老君曰﹕救者﹐助國之功﹐救國之難。

國王帝主﹐差大臣攻伐逆賊﹐卻被賊圍者。夫是掌法志道之人﹐與國救之﹐上赤章﹐使天兵﹐轉天關救之﹐速於水火之急。

得國彊賊退﹐兩不損傷爲上。若彼賊彊梁不伏﹐奏上天公

今呼天公爲玉皇上帝。

書言罪﹐此是爲天施功。

功大天不伐躡殺之罪著﹐爲救人之陰功也。

安養人物。此天大喜﹐與計陰功。後聖言改書爲赤章﹐章奏反臣章﹐言泰玄都云云。

上言謹按文書﹐某州縣某人云云。

言某乙爲某事反。

今國命某臣云云。某乙爲將將﹐統兵若干萬兵馬﹐往某州界﹐伐某賊眾若干千萬。恐彼眾彊逆壯﹐粗勃故殺﹐平人應當﹐拒敵凶彊﹐不受收伏。今某卻被所圍﹐在某城營中﹐不得出﹐恐命被誅﹐立在須臾。求臣救命。臣上請天兵﹐伏願下九天大威神兵大將軍九人﹐兵士九十萬人﹐一合下﹐與臣籙兵九千萬人﹐攝九地社廟神兵九千萬眾﹐陰中布陣行立。聞臣某乙陽兵發角打鼓﹐卽聲中發兵﹐助伐彼賊。其眾凶媨之徒﹐一時令崩﹐如山傾倒粉碎﹐

一云石碎。

砂崩鹿走﹐歸伏開路﹐與某將軍兵眾出生。又請白虎符將吏一萬九千人﹐能伏眾兵﹐威動天震地﹐力可拔山竭海。與臣某助某將軍﹐擊伐某賊云云。

後聖君告天師曰﹕卿須以意﹐想他是反君主﹐卽可。如非﹐不可。愼之。勿妄下此兵權﹐罪及卿己。老君曰﹕大道無不可﹐用心卽行。但以人心自﹐以量測可否﹐不得妄爲。夫與志親志道友之人﹐欲上此章﹐卽須前量上章人身及己身無過﹐乃可與上。如上章人有過﹐傍人似無過﹐亦不得及己﹐更有過。此是二人自告天言﹐罪損身立卽﹐須臾弟子反師﹐師卻奏靈官章﹐

此章本在《大章儀》中具載﹐今更再書於此引中。

主降伏弟子及俗惡人﹐孤恩負道﹐卻奏靈官﹐請解章使復病﹐如初章。

雜章儀有此﹐更不寫﹐已具其目。

發符檄制止三官中凶惡爲祟害人物等法

天地水三官之中﹐有凶惡凶人﹐神龍鬼精妖等是。

老君曰﹕告天頭禁師羅文能彊

姓羅文﹐名能彊。

曰﹕夫人者﹐三才之數﹐除天地之外﹐以人爲貴。萬物之尊﹐莫不以重其身﹐而安養其性。

當思道法﹐常衛身命。

存師想道。

存金籙之師。金籙之師。金籙師卽《金鎖流珠》度師是也。想金籙之道﹐金籙後聖改爲《金鎖流珠》是也。

上古

眞人重金籙之符﹐尊金符度師也。

出金籙之神兵﹐咄叱鬼神﹐走檄符﹐常救命﹐此卽是吾弟子也。是道玄孫符計

檄﹐衛己衛人﹐取功甚易﹐後當得道﹐爲上等眞人。不從聲

聲是經誦聲﹐贊修齋﹐念道嘆道之聲是也。

像﹐

像是立尊殿容像﹐官觀神廟之屬﹐皆爲像教也。

能得。

老君曰﹕聲像是人間之善﹐以訓小童蒙小人之初門﹐令其小兒心起志善﹐善中漸以長成﹐卽知有道﹐故名聲像起善心之教﹐教而精學﹐久而無所獲﹐爲心不及。若能奔有爲之言﹐反心更入至道﹐修行不言之教﹐進服陰功﹐精而行﹐卽得入無爲之德而成道。

吾道皆行陰德﹐借著陰功﹐功滿道成﹐吾此道輸轉﹐年劫數滿﹐皆以因師見遇﹐得受此書。受後勿妄傳非人。世有賢達﹐信金玉而傳。

老君告善行眞人言曰﹕如志人傳志教﹐人賢無信﹐以將心爲信。志苦好樂﹐便與傳之﹐而師共弟子眾辦信供﹐乃曰﹕告天而付授之﹐勿絕上天之道也。

賢而無財﹐師弟共辦而傳﹐不可無信不傳﹐不可有財寶非賢達人﹐受財妄傳。師弟俱死﹐被天責泄露天寶之罪。愼之愼之。

金鎖流珠引卷之二十二竟

金鎖流珠引卷之二十三

中華總眞大仙宰王方平張道陵趙升王長司命李仲甫茅盈許玉斧等系代撰述

中華仙人李淳風注

行符斷邪治病法

太上老君告羅天師曰﹕卿欲行陰功者﹐莫過賜符﹐救治邪病爲上﹐救一人得十人之功也。

夫邪病之人﹐皆入人家﹐祟亂人物﹐一人染患﹐能亂入一村﹐祟攪十人之家﹐故得十人之功。

斬精鬼妖气故气﹐命非爲罪﹐亦著而爲功也。後聖君告張天師曰﹕卿與人治病﹐病差祟除﹐除祟有命斬之非罪﹐卻著爲功。若不爲祟﹐妄使檄符捉斬﹐恐爲禍祟﹐卽非常正面之罪。卿師弟繼代傳教﹐愼勿爲此﹐吾道無救赦之科。老君曰﹕欲禁斷天狐﹐使不爲人天祟者﹐行得被祟人姓名。訖﹐便撚天妖目﹐

或天狐亦得。

天獸目﹐

有天虎﹑天狗﹑天牛﹑天豹﹑天狐等獸之目。後聖君曰﹕天獸麒麟﹑師子﹑綱風騎置十二塵﹐世諭百六塵。六腳之獸﹐天此﹑天羊﹑天猿等﹐有三百六十名﹐不可一一記也。已上獸皆有訣目刀支﹐在《流珠》第七卷

名掌訣是也。

訣刀支等﹐一切獸皆被禁卽斷﹐不來注病於人。人身中有此精妖注气不散﹐事須先與吞治邪病符﹐二七日﹐或三七﹐四七日﹐服符帶檄﹐無不永差斷者﹐此法大驗。

符檄在三部雜符中。

其精祟鬼有所知通神者﹐卽知退而不敢更來往注祟也。如有癡頑凶逆﹐不承道法之者﹐可以躡地紀三徧﹐順倒及飛天綱三徧﹐散爲禹步三步九迹。訖﹐卽變三步九迹爲十二步﹐

前某有圖在引上卷中。

配衣﹐以左手九指天中魔王宮﹐天使金銅龍符﹐右手把招之﹐九下此符﹐化爲萬丈大龍﹐往天曹魔宮﹐捉天狐獸等來﹐速如水火。決杖

經云﹕天狐不用殺﹐但決二十下﹐縛送東海﹐令水官掌十年﹐或五年﹐十五年﹐二十年﹐由考召法師處分。科

決禁系﹐此等天狐。此狐犯禁﹐其人之罪云云。

若干﹐下縛送水官﹐禁擊若干年。

後聖君告天師曰﹕卿治百姓之疾﹐常行禁止之事﹐以量其輕重之罪﹐斷之。斷罪常以捨其鬼神﹐勿令傷重。重卽令他失於本身﹐何況更求托生人中﹐爲人之身。

按﹕《因緣說生死經》云﹕夫鬼精之身﹐早是不得意﹐而以更行毒害祟人。被人請師道以考召﹐伏罪合誅﹐勿示見斬。此鬼身毒气結聚不散﹐被斬便化爲毒蛇﹐千年方得不轉蛇身﹐只得爲人中雞犬之屬﹐由未得人身。卿須以次非禁系他。他日月深久﹐自知退心﹐悔責其己求放﹐作夢托言警戒﹐令人知覓﹐放得卽求去他方世界﹐受鬼年滿﹐得托人中﹐亦爲下人貧賤之身﹐安得良人也。

卿須記吾此言﹐愼勿妄行符檄。

又曰﹕符者﹐止是以假道之威力﹐止靖斷精鬼﹐不爲祟害於人物。檄者﹐罵也。所以假道之威﹐諫罵神鬼﹐不令妄作妖禍。卿須善行之﹐行之善有功﹐行之凶有罪。老君告三十三天帝君

《度人經》云﹕有三十二天﹐何以不同經說。四方一方八帝﹐四八三十二﹐中天不數。今老君並中天告﹐卽有三十三天帝君﹐是其數也。

曰﹕元始天尊有金符八萬四千道﹐玉符亦同。

稱元皇上聖大道君。

太上大道君有金符一萬二千﹐玉符同。

稱萬道之主。

太上老君有金符一萬二千﹐玉符同。

稱虛皇大道玉晨帝君﹐號曰前聖。

無上老君升位﹐號太平金闕玉晨後聖玄元上道君

《太平經》云﹕號玉皇上帝也。

又《金闕玉京》云﹕無上老君﹐姓李﹐名耳﹐字伯陽。老君分身也。

紀云﹕後身。

登上淸道君之位﹐鬢髮皓色﹐素衣玉光﹐位高後聖﹐尊號玉皇。

道中呼玉皇上帝﹐俗中呼天翁上帝。

有金符一萬三千﹐

本合四千﹑爲後聖君不受﹐故尊元始天尊之位。

玉符同。天帝君金符三千﹐玉符同。天師君金符三千﹐玉符同。以次小眞上仙﹐只合居三百﹑二百﹑一百之者。司命司錄君三十六符。考召正法師﹐

九州考召法師﹐是正師之位。

居三十六符。分巡各隨位聖給符數﹐不得輕泄。

後聖君告大王君曰﹕正考召法師﹐加一十三符。

並前二十六符﹐都計四十九符也。﹐其符有名﹐在拔宅下卷中。

分巡如給九符﹐加以金銅造之﹐帶以冶人重疾﹐病出。兵用之法中﹐皆以重封錦袋盛之與人。勿令人見視﹐視卽無神驗之力。

緣其符性直﹐並又粗凶﹐不欲人見其形。見之所作神通﹐騰空勇猛﹐卻損其病人﹐準前病發﹐不可能忍。愼之愼之。

上淸三景弟子﹐可給七符五法。靈寶可給六符﹐正一盟威可給五符。若法極三元六式﹐爲世足法﹐可準太上老君律﹐計給三十六符。後聖君法給四十九符。授此各依仙官大小高下等級﹐不得妄受行﹐天地不許。

昔仙葛玄本師﹐受金符一十丰道﹐以木書作文﹐用爲法術﹐幻惑世人﹐及取金銅符﹐用印紙上作術﹐用殺害鬼神﹐及幻惑人物變化之事﹐甚多也。地府奏天曹﹐天曹啟太上後聖﹐大惡之﹐退仙二階﹐但與不死之道。爲使道不眞﹐無功於人﹐實虛害鬼。後學者愼勿爲此也。

出引用符治病護身鎭厭除害卻禍消怪等事

諸法用事﹐皆須爲之。

老君曰﹕夫有行道法之人﹐世號曰道士尊師﹐須得消其尊師二字。學與官人百姓書符﹐不給符引﹐妄書妄給﹐都不言其指歸社廟神官﹐亦不知人受佩符信。如此符檄﹐爲精祆反欺﹐爲社廟總不聞知。若爲令朱墨及故紙耳﹐豈能治得其疾病。如此之人﹐妄稱道士﹐亦甚可嗟可嘆﹐痛哉耳。

前三五句﹐是老君言﹐後是羅天師所說。

符引﹐言符若干道﹐往某乙家治病﹐限若干差。訖﹐報右仰社稷直符﹐隨人送往。訖﹐報年月日時﹐引考召某官法師某乙。羅天師曰﹕吾受老君口訣﹐若與人符﹐須有過止﹐印署如法。

過止﹐今之引是。

給訖﹐卽撚禁鬼訣﹐躡地紀二徧﹐咒三徧。咒曰﹕

太上老君﹐先天地生。被照九炁﹐罷廢羣精。社公等祟﹐生無其形。世人死者﹐假易姓名。不上鬼錄﹐合被誅刑。聞我符牒到﹐卽變眞形。但以汝是山鬼﹐不得枉害疾病﹐中傷道民某甲﹑三魂七魄﹐催遣急還﹐佩其眞形﹐形如太上。急急如律令。誦此咒訖﹐其符甚驗。疾病若是有鬼爲祟﹐應口差愈。卽爲通靈道士﹐方可求仙。

羅天師言。

見世有道士﹐自身不能救治其疾病﹐而猶服其藥﹐何況更欲救治他人。如此之流﹐猶尙望覓其仙道﹐笑痛之甚﹐笑痛之甚。

治救病疾禁止鬼神追捉妖祟出牒等法

《太上老君金口科玉條正律》曰﹕律﹐正邪制鬼﹐伏神佑人。

金科有三百六十科﹐正條有玉律三十卷﹐一萬五千條。制止神人龍鬼﹐精魅妖邪之气﹐不正之鬼。各條律科罰罪誅斬行禁不輕。

本玉條有一萬五千﹐分爲六十卷。今於六十卷中﹐略出要行用者﹐三十六要咒法﹐於第九條中書出﹐行用救人制鬼伏神出牒符。

條中出牒帖﹐於三官中天神地只等制止﹐收捉勘問﹐決斷罪善惡輕重之事以著功﹐安佑生人﹐制止鬼神﹐不爲祟害。

第一﹐術法爲國除凶惡﹐

凶人惡鬼也。

以發正牒某地界神﹐頭首第一行石﹕考召法師﹐牒某嶽某神官﹐

云云﹐須得兵神姓名號。

牒得某郡國地主某人狀﹐有某賊姓名等﹐作某事於某﹐云云。

一依陽官公事文牒相似﹐惟後件卽言﹕依法事須牒某社廟﹐不言依檢事須云云﹐且太上老君行法﹐惟言法字也。

第二者﹐收鬼神爲祟病人法﹐此小鬼神﹐卽帖社廟及此人宅神﹐禁之永斷。卽云考召法師﹐帖某縣杜稷﹐

今李天師先言添城隍神官。

右得百姓

若官人等﹐卽云某官某乙。

狀云﹕男女妻

但病人姓名號某乙。

去某年月日得某病﹐稍似有邪气在身﹐纏結不差﹐某乙以百方治救差損﹐今無處依投﹐以虔誠切心﹐歸依大道﹐救治禁止鬼賊之病差損﹐伏乞處分者。考召法師

今封奏上玉皇上帝﹐請改考召法師號﹐爲考召正使﹐天下鬼神具以知伏。

判云云。判語盡﹐卽云﹕依法事須差直日符官﹐把帖追捉爲祟鬼賊﹐科決云云。

罪重卽言誅斬﹐罪輕卽言央杖﹐收禁令病限若干日差。訖報上者後云。

某年某月日時典趙芮帖。

趙芮﹐是漢安帝時張天師弟子趙升之子﹐學道成﹐能禁術萬端﹐不以道用殺人﹐常以將法﹐於人中戲弄之用。閒追鬼神誅斬﹐𨿽溥救人疾病﹐不以爲功。常行誅害鬼神﹐閒禁蛇竭虫蛟虎豹﹐死者成羣。能禁河斷流﹐桔樹生花葉﹐履水如地﹐結蘆葉爲船﹐過江以載數十人而已。其人在水中看船似船﹐及人上涯側﹐是蘆艸之葉。至宣帝﹑成帝三朝重之﹐封爲碩侯﹐以咸陽公主嫁之﹐轉加雄﹑用。如此七十餘年﹐天下鬼神被役使不停﹐鬼神怨怒聞天﹐太上後聖君大嗔﹐追責退仙二階﹐賜與不死之命﹐罰一千五百年爲考召法師下書史。風奏請爲典者名目﹐因此風再奏﹐賜身歸中嶽修行﹐名爲考召使﹐使行法救人疾病急難災厄﹐以補其殺物命之過﹐後必得大仙。今且被責年數未滿﹐代代傳﹐後學得道力﹐勿妄行用﹐愼之愼之。風以常欺﹐以上仙葛玄之流﹐皆不免有此之過﹑失也。

第三﹐天下久而不雨﹐百姓種植田農枯損﹐實有燃旱死者。潛行法﹐劫龍牒社廟﹐遣行雨救之﹐甚有功德。老君曰﹕天下久不雨﹐實有損傷者﹐可以夜靜﹐室中躡地紀三徧﹐順﹑倒﹑反。飛天綱三徧﹐順﹑倒﹑反。卽散爲三步九迹禹步。訖﹐咒曰﹕太上李老君﹐在九重天上﹐萬重彩雲之中﹐騎麒麟。有勑令下界大眞王喬出帖﹐帖龍王差直月直具直時三龍吏等﹐行雨。咒訖﹐卽配衣歸﹐右手爲天關﹐指有龍溪潭中。指訖﹐使人將帖牒

有近潭大廟﹐卽牒。無大廟﹐卽作帖發遣龍行雨。

潭中龍﹐應時下雨﹐速於水火之相滅。

有認在掌訣中﹐細看檢取﹐本師口受。

第四﹐天久雨不晴﹐淹浸種植﹐此名天病﹐神龍淫亂之故﹐作法取晴。老君曰﹕夜靜﹐窒中無人見視之處﹐躡地紀三徧﹐卽飛夭綱三徧﹐訖﹐下綱﹐散爲禹步三步九迹﹐配衣﹐左手爲天關﹐指萬里雲气九度久訖﹐咒曰﹕

太上李老君﹐金口所勑。今日某時遣晴﹐卽消冶天病。天地淸白﹐日月照行。訖﹐下將﹐令書吏書帖﹐直日符官把帖﹐帖﹣城隍社廟神﹐共把帖勑龍王將吏風伯雨師﹐令速收雲捲雨﹐今日某時仰晴﹐亦速於水火。

第五﹐忽有大狂風﹐吹折樹木﹐倒落屋舍﹐算非天神

天神行𨿽作風雨﹐而無損傷也。

過者﹐可作法收之便止。老君曰﹕告禁天大將軍趙伯禽曰﹕

趙伯禽﹐是楚人﹐能禁天上龍麟羊豹虎等。

太微帝作步虛章云﹕天獸三百名﹐師子巨萬尋。諸獸禽鳳凰﹐鵬翔金翅等。皆一一禁捉﹐下地上科決﹐放令再上。並及風雲雨雪霜露等﹐令不生﹐令便降生﹐總得隨心應念﹐立止大驗也。夫天上有靈禽獸者﹐正助天正气﹐道之念也。此獸亦能佐道正气﹐而常衛護有道之人。不可妄行禁制。禁制卽不能雄猛﹐騰空雲路力便日衰﹐

夫獸物之能雄猛勇力﹐被禁之後﹐不能勇力雄猛﹐騰空雲路便日漸衰因而死。

漸至困死。妖獸妖禽﹐不可不禁。不禁下界作妖變﹐怪祟人物﹐人物不安﹐故合可禁止之。而若不爲妖祟﹐不可妄有禁制﹐禁制是反天也。愼之。後聖君曰﹕龍有妖龍﹐虎有妖虎﹐天獸皆有妖怪之者﹐可須禁之﹐勿令爲妖﹐祟害人物。禁之法﹐先須從地紀躡三徧﹐卽飛天綱三徧﹐各從咒徧。

地紀十八咒﹐天綱十二咒。咒訖﹐爲禹步﹐配衣﹐轉天關﹐而指之九下﹐卽發牒隨獸﹐使相類之者捉之﹐立到道場﹐而隨罪責之。

咒訖﹐散爲禹步﹐配衣﹐轉天關﹐而指之九度﹐差合類使者﹐把牒而追捉之到﹐問罪科決﹐卻放﹐勿得妄殺。止狂風法﹐老君曰﹕先躡地紀三徧﹐後飛天綱三徧﹐誦咒。

陰咒﹐不得高﹐令人耳聞﹐聞則天龍神不伏也。

太上告命﹐北斗七星。天地之中﹐大道正平。神正無凶﹐龍正無精﹐鬼妖不得動﹐不正不敢行。何忽狂風﹐吹動天庭﹐樹木摧折﹐屋舍倒傾。太上捉汝﹐符牒俱並。縛汝凶神妖龍等﹐輒不得風生。急急如律令。誦咒訖﹐卽散爲禹步﹐前三步九迹﹐次卽變爲十二迹﹐次卽變十五迹。卽配衣﹐轉天關九度﹐轉指之﹐陰出牒差日神與式神兵馬﹐領社稷神所由兵﹐捉行風神龍鬼﹐科央﹐應時便止絕﹐速於水火。撚訣﹐訣在左手第二指上第三第二等節﹐撚之卽止。

金鎖流珠引卷之二十三竟

金鎖流珠引卷之二十四

中華總眞大仙宰王方平張道陵趙升王長司命李仲甫茅盈許玉斧等系代撰述

中華仙人李淳風注

伏虎使龍禁蛇法

此樊劉二眞所重﹐人間有毒虎豹﹐天上有毒龍等﹐用此禁之。

老君曰﹕使龍者﹐夜於淨室

無女人之處﹐卽得。若有女人近左右﹐呼之不來也。

之中﹐勿入女子室﹐女莫入男房之中﹐三日﹐卽可躡地紀﹐飛天綱﹐

各三徧也。

散禹步九迹﹐撚目﹐

龍虎目也。

左手把符招九下﹐立到。

一云﹕更配衣﹐轉天關﹐只得來也。

龍虎總得﹐各自有符在前者。

昔後漢滅魏初﹐有樊劉善召使之。

按《樊夫人正傳》云﹕樊夫人者﹐本漢高祖時有功臣樊噲十二代女孫也。外氏王郇﹐王喬十七代孫﹐繼代有炁禁之術。夫人自小失母﹐以外祖郇收養﹐少小好讀書﹐外祖教之。年一十三﹐卽休學﹐常自讀《六甲》及《禮》《易》。忽於王氏家上十三代祖﹐祕法文書函中﹐見是老君《六甲符書》七卷﹐《七星步綱儀》十卷﹐及此《引書》二十餘卷﹐所以日日盜開﹐看讀於宅外林木之間。去宅百步﹐或五十步﹐往往如此。三年﹐忽見林木之際﹐有一女人甚年少。問曰﹕汝好道耶。對曰﹕某年𨿽小。甚好道。伏看此書﹐教人長生不死之術﹐後當得仙。此世界罕聞有此之語﹐世人不知此道書﹐世必絕無。所以小年甚好愛其說﹐讀三五徧﹐方始定記得文字。女仙曰﹕我是仙人阿王小﹐教汝讀書。汝但今後閒時﹐卽港來此。我與汝上過﹐並教汝行用之訣。如此一依仙人所教﹐日日中時﹐輒獨潛往。如此二年﹐外祖母異之﹐潛逐往見於林下讀書﹐有女人共在。甚喜之﹐不告於大小。聽之三年﹐學讀道成。使鬼神如奴僕﹐如手順心﹐通靈﹐追攝虎豹﹐百無不得。魏文帝時﹐天大旱七十餘日﹐赤日無云﹐帝百方求雨無應。郡縣舉王郁外女孫﹐學道術成﹐追攝虎豹﹐驪使鬼神﹐必能求請。帝命內妃趙丹齋書錦帛﹐令以求請乞雨。夫人時在室﹐多羞不欲爲之。妃因言諭﹐某是王家生﹐由是外表春情﹐何以諱借。當今天旱如此﹐救人皆得功德﹐天下人物得安﹐何以祕惜。夫人卽作書與龍王﹐令人送之深潭水中﹐應時下雨。後年一十五﹐方事劉家﹐隨夫爲官﹐天下經過。後夫劉綱知﹐以禮求請﹐將此書十卷教之﹐授以三元六甲七星之圖。後五十餘年﹐夫妻俱得仙﹐會稽東山白日﹐妻坐云駕龍之車上而去﹐夫上皂莢樹上﹐隨妻俱去。玄卽拜爲仙官﹐中位下眞也。

考召法師及志道之人等家每年正月﹣日早朝人未起前自發牒符保護身家令平安無疾疫法

太上老君金口勑《女靑韶書保護身家正律》曰﹕天是吾志心﹐弟子及與吾行考召科援平直﹐救濟人物疾病災厄

災厄者﹐有十種之災。一天行瘟夾﹐與教得有功﹐天不責。二時行但禁決無妨。三官中非橫事。四火﹐五水﹐六兵圖。七被鬼注祟﹐八窮困﹐九聾盲﹐十內鬼等也。

之者。可是吾考召弟子﹐卽每年正月一日早朝﹐書六甲中六十日﹐送惡鬼名﹐並女靑律﹐總在鬼律中﹐於牒頭三通﹐牒帖社廟陰司宅上三通。一周年﹐身家永無災瘴疾厄﹐口舌之類自消。更須躡地記﹐飛天綱﹐各三徧﹐散爲禹步九迹。咒曰﹕

攝毒攝毒﹐攝毒攝毒﹐攝病攝病﹐攝邪攝邪﹐攝鬼攝鬼﹐攝蛇攝蛇﹐攝口攝口﹐攝攝舌舌﹐攝攝蛇蛇﹐攝攝鼠鼠﹐攝攝耗耗﹐攝攝散散﹐攝攝水水﹐攝攝金金﹐攝攝火火﹐攝攝土土﹐攝攝木木﹐攝攝姦姦﹐侯侯人。已上一百二十攝﹐攝急急急﹐攝消散。急急如律令。

此咒聲高讀之時﹐把文符牒於左手﹐右手撚都監訣﹐一一攝攝﹐須手招一下﹐甚吉。上眞高仙﹐皆每年爲之不絕。

老君曰﹕學道有門﹐求眞有路。得門曰通。

通神也。夫人學道得門﹐皆威。力能使鬼神天地應通﹐謂之威。感動天地﹐未見人物﹐號曰神通。

得路曰仙。

仙﹐眞人位。修眞人行得此書三十餘卷﹐洞曉金籙﹐後聖號《金鎖流珠經》﹐通三元﹐出上淸﹐包正一﹐謂之道路以通﹐必能乘龍駕空﹐名修道之路以通。後能乘龍躡空﹐逍遙紫府﹐位近仙公。

但行之九年﹐永一家人口無病。行之二十年﹐舉家得道力。此法頗入拔宅法。

按﹕此法欲作﹐法皆在舊年十二月二十六七日﹐書此牒帖符詔書鬼律﹐法師押署﹐訖卽取正月一日早朝五更三點之中﹐勑讀咒﹐今人不用讀牒上言語﹐惟聞咒。

爲﹣切官人保護身家口發牒住處杜廟及宅保一二年合平安法

亦有舊章法﹐在新章儀中也。

老君告徐法師曰﹕

徐來勒﹐是保護度災厄法師﹐今是張替﹐號云三天正一法師。今又是小張﹐繼大張爲天師。

夫教弟子﹐欲爲國師﹐爲國家保護內宮﹐及安遠鎭州府百姓者。先奏天書六通﹐

後聖改號章文﹐爲章書也。

上帝然﹐給符牒五嶽四瀆﹐都邑社廟﹐有大檄符書三十六卷。二十四卷鎭內宮殿﹐五卷五行山﹐

後聖號爲五嶽山﹐卽五是五行﹐木火土水金之數是也。

餘七卷﹐六卷投名山洞穴﹐一卷投水府。已上皆是儀﹐讀誦之低小聲﹐不得音樂之響奏聞。此皆入陽法﹐人間之科誡。賢識

賢識呼﹑齋爲社﹐撰習爲功﹐音響之文﹐非仙眞上聖所造﹐聲唄告示。

自別﹐致人深識﹐不爲此法。聚社

古來呼齋爲社會﹐今又改爲齊會。

會﹐識論經。

此是初學之人﹐未得其門﹐乃爲之。

如此之法﹐卿莫令弟子爲之﹐非正法上章。

章本自別書出﹐有五章文。

後聖君授符牒一十二道﹐以鎭國保護﹐消災度厄。

各有文儀﹐在下篇中﹐一一檢取行用。

老君曰﹕爲邦國主

今之郡縣主是。

官長﹐

官太守長今也。

不用檄符﹐出牒三道﹐及符三十六道。一十二符鎭十二神上﹐十二符門戶上﹐十二符宅中﹐正口及家長帶之。百姓隨意爲之﹐勿書三十六符也。章三通﹐

官人三通﹐百姓合得二通﹑一通。

勑符作法﹐先躡地紀﹐後飛天綱﹐各三徧﹐散九迹爲禹步﹐配衣﹐然後九指有災禍之城屋宅﹐一切災害气祟﹐隨手而消。然後各依用劫文符﹐畢將符牒行依法安處﹐永一二年﹐無諸災害。

爲百姓除禍鎭災殃保護身家同前用法

老君律言﹕百姓符用二十四道﹐章二通﹐用行隨法師意行法。其訣在左手第四指第一節

﹐急撚之。

考召法師及弟子法師下﹐考召典書吏等人。將家口或自身行往他州界先發帖牒太廟及城隍神官﹐此神晉朝有之。

扶迎拜送保護往還法

老君役使社廟神靈記曰﹕考召使

本法師字。

行李﹐及有家口行往﹐皆須向三五日前發心帖﹐帖九州社長伍子胥是也。

如非正考召法師﹐卽發牒及著上字是﹐下書史官吏之屬。若是九州考召法師﹐卽行正帖﹐不用牒﹐牒頭無符﹐帖頭有之。

老君告命一符連帖前﹐如法錄官

官仙官受錄高卽官高﹐受錄小卽官小。時人今呼道士爲仙官。

位小﹐牒云上件相言語。一依公行文牒相似﹐惟改一法字。

陰牒依法事﹐須帖社廟云云。

公中帖牒。卽言依檢事須云云。道家行帖﹐卽言依法事﹐須帖牒社廟神及某神官﹐扶迎拜送﹐保護以界。付界行李﹐水陸平安﹐不得妄有他故者﹐云云。

訣法同前訣﹐在左手第一節

是也。

誅符破廳法

誅者﹐責問符吏符牒運違時。不依急切﹐不肯允遲﹐有去無報﹐謂之誅符。破廟﹐亦責問社膚神官符牒章﹐有法無報﹐故合決杖停解﹐別有差替﹐謂之破廟也。

羅天師傳太上老君金口所說科律﹐一符不允﹐責在直符。再書

書今之章也。

不達﹐決解直符。可以躡地紀三徧﹐誦十八篇咒﹐訖﹐散爲禹步﹐九迹三步﹐配衣﹐轉天關﹐指某日某地。

地者﹐偃如今日是甲子。卽指子地﹐言某月某日﹐是甲子王文卿當直日。此日是何直符﹐傳符牒爲某事﹐其事不行﹐允合重凝停解差替﹐以周而復始。復聖君科﹐可責問其罪事﹐須依科勸問﹐科決不多﹐停解差替﹐如此卽常安。於史兵社廟卿等事﹐須依金科玉律行下﹐說報。

卽勑云云。

如前注中之符勃行用﹐速於水火也。

破廟亦可﹐躡地紀三徧﹐誦十八篇咒。訖﹐散三步九迹﹐配衣。轉天關﹐指某廟某州縣社﹐不肯傳下符牒﹐天命令人破央脊﹐停解差替。

言若替卽存其廟古人﹐但言停無替﹐卽是破。

訖﹐報。

後聖君告張天師曰﹕夫誅符破廟。皆淤中上古志眞人﹐請差天神大將軍大官﹐下監決餌停破也。吾今但依元差三將軍﹐天與身應。

天上一某元將軍﹐身﹐中應出同行之是也。但曰上中下元﹐看取行用也。

卽不得用重章﹐奏請天官下盈﹐誅符破廟。此二事行用﹐並有訣。訣在左手第三指第三節

上右邊﹐撚之。若行此私法三度五度﹐訖但撚訣﹐符吏自有推排有過之者。請罷﹐常訣以赦之﹐後符吏轉加敬畏。舉心便行﹐起﹑念便至。妄怎怎。愼之眞人也。

三會日醮祭盲功遷賞吏兵法

社廟不遷賞酒﹐仍位壇外坐。

老君曰﹕夫受法之人﹐皆須準科儀行醮祭﹐則吉﹐妄行則凶。上志之人皆明此道。其科言上元月中上會之日﹐醮天官君上元唐將軍﹐

上元上部唐將軍﹐姓唐名短。中元上部又是姓唐名宏﹐爲上元座之史﹐兵領中元下元﹐上部諸將軍降臨﹐醮席三上九獻酒。

爲三元主將吏兵﹐受醮之首領。三元將軍吏兵﹐功曹司吏﹐諸籙中兵將﹐玉童玉女等﹐降赴就某席坐受醮。此日是正月七日也。上以召會九天之官﹐中以九地之官﹐下以人身中法籙將軍吏兵及水官將軍吏兵也。

後聖君告天師曰﹕夫三會之日﹐天地水三官中大神君將軍吏兵等﹐俱會此一日爲社會﹐求飲醮。此日醮除罪獲善﹐福佑人物。

育養奴婢牛馬之類也。

禍滅災消﹐身家喜慶。

何也﹐爲此日天地水三官三神﹐俱會於此日也。

上帝恩放﹐此日不朝集。

所以獲福。又夫醮皆是入正日之夜﹐人定後一更時﹐或二更時﹐醮得大福佑。此時眾神俱會之時。若過三更至五更﹐切不堪醮。何也。爲神官皆屬陰﹐夜中似如人見﹐日日早朝會家﹐閒客卽得來。要客皆有公事﹐直至衙退﹐方始得來。其神官仙官將軍吏兵等﹐入三更向後至五更﹐皆欲上朝天曹﹐以心攻前排整﹐車禦忙﹐心亂思﹐不來受禮﹐來亦不久﹐忽忽不多周匝﹐所以不獲福﹐卻招惡也。如志人學道﹐先須知此爲妙﹐愼勿妄示非人。非人妄說異端﹐卽招天考。

又科言中元月中中會日﹐地官君上元中部李將軍﹐及中元中部葛將軍等﹐爲醮主醮之。

後聖君告天師曰﹕天地之間﹐各二儀後﹐卽有三元﹐中元爲地﹐人兩主也。

李將軍領地官﹐葛將軍主領人身三魂七魄﹐身中三將軍﹐百五十將軍﹐仙靈將吏。但是中元人身中受符籙爲仙座﹐以主中元之气也﹐皆是李葛將軍爲主﹐部領天官水官等﹐三元俱足﹐官將史兵會也。

先領上元下元君官將軍﹐兵士功曹司吏﹐六甲君官將軍兵吏﹐玉童玉女﹐直宮從官符吏等﹐先坐﹐訖始中元李﹑葛二將軍二人﹐及兵士方坐。師主心分主領指撝座位﹐定後方始啟請﹐分明一一飲食在﹐師主指攝安置﹐上酒處分﹐般數取足。

令人更益密漿之屬﹐保眞見李尊師﹐令添茶﹐每座三四盞﹐保眞令丁醮祭傳法﹐伏依本師﹐不敢違闕﹐請後人相傳繼代﹐莫絕本師之教。

又科言下元月中下會日﹐水官君上元下部徐將軍﹐及中元下部周將軍等﹐爲主醮之事。

後聖君告張天師曰﹕上會日正月七日﹐天眞下觀﹐子此日設醮﹐天官君兵將及地水官等﹐盡心須以虔懇﹐勿穢濁﹐受福無量。中會﹐地眞來監醮﹐地官君兵將吏及天官水官君等﹐下會日水眞來監醮﹐水官君兵將吏及天地官君等。

中會七月七日。下會十月五日﹐此三日並是三會之日也。

先領上元及中元君官將軍﹐兵士功曹可吏等﹐先坐。訖﹐始下元徐周二將軍二人﹐及兵士方坐。師主心分主領﹐指撝座位。

主是受三元籙人自醮﹐及入諸弟子等共醮﹐亦得﹐故云師主。

後聖君告天師曰﹕卿是三元法籙吏兵

師主﹐故上古爲之師主﹐爲有弟子及同學人兵﹐設醮卽須各依辭云云。如若自辭﹐卽不用辭。若讀詞畢﹐卽讀言功狀一徧。

其狀言功﹐遷賞吏兵。如實有功﹐卽言。如無功﹐卽不用言功。後聖君言功章本云﹕有功言之﹐將吏遷舉。無功言之﹐保護身家平安﹐亦未是功。但軍狀言之卽得﹐其史兵不在遷位舉功之限﹐但言賞吏兵卽得也。

狀言有功舉遷﹐法文某州縣鄕裏﹐或任某州官﹐

道士言某觀山道士。

系天師

古今太玄三元法籙云云。

陽平治左平炁總領門下大都功﹐並左廉察版署祭酒﹐上淸玄都

古號太淸無極﹐太上大道無極法師是。

大洞三景弟子﹐中嶽黃帝眞人。

上古三元法經籙總言也。

臣某年若千歲去﹐今正月七日已後﹐

隨時﹐若是正月上會日﹐卽雲從年十月五日已後云云。

至七月七日已前﹐行符牒總救得若干人病﹐及有災厄貧乏﹐具件

有並若干人病﹐行符藥牒帖救得差愈﹐若干人貧乏病無錢財買藥救治﹐臣給錢買藥﹐或與藥﹐一一具言之得愈者。或若干人被災害官私口舌﹐得臣符救度得平出﹐無重科決者﹐具件總有若干人。臣使靈官將軍﹐史兵功曹﹐玉女玉童﹐有方救拔得度﹐免見病死刑罰﹐此兵將有功﹐合遷一階。

人數﹐悉皆得差允者。並於臣家﹐保護臣身家平健有功﹐將軍仙靈官功曹吏兵﹐準科法遷階言功。將軍言功二百﹐仙靈官言功一百五十﹐功曹玉童玉女言功一百﹐吏兵等言功亦一百﹐直符言功七十﹐以賞勞效於人助國之功者﹐遷升眞位。謹狀。

此是古儀注﹐今但依此體﹐但任別改﹐其中文字體﹐請不移﹐但依古也。

日月具名狀﹐其醮祭自別有文儀。

金鎖流珠引卷之二十四竟

金鎖流珠引卷之二十五

中華總眞大仙宰王方平張道陵趙升王長司命李仲甫茅盈許玉斧等系代撰述

中華仙人李淳風注

表奏請補考召法中靈仙職大遷舉賞三元六甲七星九天二十八宿三十五神官五嶽九州社廟法

老君曰﹕夫天地中萬神﹐皆有主領官屬。大道儀律﹐禁制分明﹐賞罰俱行。人神俱有功者賞﹐有過者責﹐名曰考召。所主所部﹐條約科令也。

科曰﹕若有考召法師﹐奏一弟子﹐堪補考召法中官吏者﹐將軍言功五百﹐仙靈官言功四百﹐功曹六甲將吏﹑玉童玉女﹑直符官吏﹐各言功三百。諸籙吏兵﹐各言功二百。左社右稷﹐大廟小廟﹐大社小社﹐各言功一百。有具在《考召儀》中選奏章中具﹐此故不載於卷中。

遷補自有文儀也。

州國郡府州地多水火疾病災害不安作符章鎭厭法

太上老君告羅法師曰﹕世有郡國之地多災害﹐人物不安﹐卿可與安之。但以四孟日﹐

四孟日﹐寅﹑申﹑巳﹐亥等是也。

躡地紀﹐飛天綱﹐各三徧。散大禹步十五迹﹐左手撚都監訣﹐右手把符﹐

符牒向前書了﹐卽作此法﹐勅符牒﹐令使跪受將去。按後聖君勅天師﹐步綱時切不欲見﹐步綱了﹐喚使人向前﹐跪受之。

符牒前往。後與作書﹐

書表上鎭克厭﹐制章二通得正。

並二十八道符往。符目在《鎭宅儀》中。

上古一十二符﹐近張天師二十四符﹐風添二符﹐家主州縣主帶﹐鎭身家母亦一符。

卽授符二十八道往。一十二符鎭安宅十二神上﹐十二符帖門戶上﹐及後門竈上﹐並上貼四符﹐家主家母等帶之。其災害疾病﹐三年之內卽永無也。更須一度鎭之﹐卽六年無災﹐災不起﹐更一度準前鎭之﹐卽永百年無災害起。右儀云﹕高眞上聖云﹕良宅三鎭﹐永卽無災。

此法先在《太玄金鎖流珠正一經》中。趙筒書出引中﹐用行救濟人物同。

國郡府州破山魈鬼及妖精鬼作祟亂者遙與收斷禁止法

老君教太極眞人徐法師曰﹕卿若爲國主府郡之主﹐作此法禁斷﹐當以前書符牒及帖。訖﹐便躡紀三徧﹐散三步九迹禹步﹐卽撚都監訣﹐及山鬼目﹑刀支等訣。

山鬼目﹐在左手第五指第二節

右邊﹐急撚之。刀支等﹐五指第三節

上﹐急撚之。

訖﹐勑符牒﹐

符在三部雜符之中。

分付時咒曰﹕

乾尊耀靈﹐坤順內榮﹐云云。又勑曰﹕月建某神日某神﹐則玄啟好日良辰六會﹐喜會宿天倉﹐則玄澡浴淸齋﹐燒眾寶香﹐供養諸天大聖﹐皇帝老君﹐北斗七星﹐二十八宿﹐乾坎艮震巽離坤兌八史神人。盡觀弟子某乙﹐至心珍重﹐敬受神符。

謹請東方靑帝神符音治角﹐執縛惡鬼付牢拷。南方赤帝神符音治徵﹐執縛惡鬼付牢裹。西方白帝神符音治商﹐執縛惡鬼付鑊湯。北方黑帝神符音治羽﹐執縛惡鬼鑊中煮。中央黃帝神符音治宮﹐執縛惡鬼付鑊中。五方惡鬼盡皆攝﹐一切精邪悉以除。從今已後﹐願某州縣鄕裏某乙﹐合宅大小並興隆﹐谷粟盈倉﹐綾羅滿庫﹐千災萬禍﹐遠送他方﹐惡鬼凶人﹐作口舌之徒﹐並皆消滅。叱咄。急急如

太上女靑玄都鬼律令。又咒曰﹕

太上老君﹐先天地生。被照九炁﹐罷廢羣精。社公等祟﹐本無眞形。世人死者﹐假易姓名。不上鬼錄﹐合被誅形。聞我符牒到﹐卽變其眞形。但以汝是山鬼﹐及龜蟬等﹐不得枉害祟亂﹐並作疾病﹐中傷道民。某甲三魂七魄﹐催遣急還﹐佩其眞形﹐形如太上。急急如律令。

太極眞人曰﹕勑符帖卽云﹕今日當直官某神直

其神假如今日是甲子﹐卽云王文卿﹐從官一十八人﹐符史天季二人﹐須把符帖行下事允﹐不允事須告報。急急如律令。又如太上老君律令。

日﹐速把符牒往彼﹐與廟社城隍同心並力﹐出兵收捕勘責﹐云云。

云者﹐卽有事須言﹐盡得允謝。

事須允達﹐訖報上考召院者。

考召法師身家常自厭鎭口舌法

老君告徐法師及羅法師曰﹕卿爲考召之法﹐常發心助國安邦﹐救治百姓。事須自厭鎭口舌。天地水三官之中﹐多有婚鬼妬神﹐常令人心性凶粗﹐不依道戀﹐卽致令身家足染人唇齒。常每年五月五日﹐輒書帶一符﹐一年之中永絕。並正月一日吞一符﹐心不起口州夫口舌皆起於心性中生﹐如心性究﹐不生﹐外亦不起。如心無性靜﹐不曾妄妬娘於人﹐人彊爲己之口舌者﹐可以八月一日﹑五日﹐於靜室中﹐躡地紀三徧。

不用飛天綱﹐但地紀禹步。訖﹐卽散禹步三步九迹﹐又重一十二步﹐又轉一十五步﹐卽呼彼作唇齒﹐人名小呼之。

此人妄作某乙身之口舌﹐羅列千言萬語﹐某乙禁止﹐令卽便止。止卽吾已﹐不肯止者死。急急如律令。誦地紀一十八咒。

從吾受天地气﹐當爲天地使云云﹐直到金木相伐﹐水火相滅﹐銅口鐵舌等﹐十八咒畢也。

永斷不發。一若不伏更發﹐卽便誦咒﹐彼自凶敗至死。

後聖君告天師曰﹕此法大驗﹐不可妄行。須是眞實﹑卽可爲之。太上老君不許妄爲之﹐作害平人﹐身得罪退仙。夫人被自妄無故爲口舌者﹐先且止之。三度止之不止﹐卽可爲此法。

爲官人及百姓厭鎭口舌法

太上老君曰﹕夫爲考召法師者﹐以淸淨身心

淸淨者﹐身心淸淨也。性不食肉﹐娶妻育子也﹐但以心常直﹐不偏不邪﹐不食不欲﹐不妬不﹐不憎不愛﹐不侵不奪﹐不爭不競﹐不淫不濫也。

後聖君告張天師曰﹕常以忠直﹐無偏無黨﹐不受偏囑偏求之人﹐可行此法。

身心正宜﹐不生淫盜。天師曰﹕此兩字難明﹐伏請開解告曉聾俗。君曰﹕自己有妻妾﹐不妄淫他人妻妾。子自有經法籙﹐須受﹐莫以冒法盜法﹐比之大惡之罪﹐愼之﹐至道不爲。

若有志士精心學道﹐並爲官淸化﹐妄被妬之人﹐非謗毀斥讒佞﹐口舌來去不止者﹐可以與書符三道帶之﹐彼人自休。

符在三部雜符中﹐檢書得﹐不具此中。

如不休﹐以六壬雷公式等﹐共封之。有法在《式經》中。

《式經》中有符印﹐如法行用﹐一依之甚驗﹐於水火之速也。

封式訖﹐於淨室中躡地紀三徧﹐飛天綱三徧﹐散爲禹步三步九迹﹐配衣﹐轉天關﹐遙指之。咒曰﹕五行相推﹐金木相伐﹐水火相減﹐云云。誦三徧訖。咒訖﹐撚訣﹐訣在左手第一指甲下。撚彼人合口﹐速於水火。此法神驗﹐祕之。

爲官人百姓斷內外注祟鬼賊妄爲虫蠱殺人不止法

太上老君曰﹕世人不論貴賊﹐皆有注祟﹐內外死亡。爲鬼入人宅﹐妄求生人魂魄代死﹐遂作注祟。祟家中生人以兄弟﹐或父子相注﹐如此者往往有之

世人呼爲墓﹐李尊師慧舉。訣云﹕卽今祟家疾也。

不絕。

可以求生替死者﹐爲此死鬼被蛀虫咬死魂魄亦被虫蛀所侵食﹐如人被虫婿等所咬﹐不安恓惶至甚﹐所以求替代。道士若有法術﹐斷得此疾﹐其功甚大﹐天地爲之歡心﹐令子得道。救得一家﹐獲一百功。功謂之陽人得不病不死﹐陰魂得離此虫食人苦切痛毒之難﹐托生爲人身﹐便無怨注之气也。

道士可與救斷禁之止﹐令斷生死﹐得恩聞天地﹐道功也。

老君斷注﹐有符五道﹐並牒帖地界社廟城隍神官

上古只言社廟﹐無城隍神。起自吳王芮﹐墓在吳中。至晉時太守劉文景﹐於吳中築城﹐到墓上。至夜城壁俱倒﹐土盡被陰兵運除﹐明旦不見城土﹐俱不得往﹐如此七八度。太守卽夜﹐令人捕捉。夜見一天子從地中出﹐從兵數萬眾﹐卻捉捕之人﹐馬之曰﹕我是吳王芮也﹐我墓入地二丈﹐卿何要苦築﹐從墓上過。吾每夜使人崩城運土﹐非是別怪。卿能移城垣屈曲﹐離墓百步﹐吾與汝保護此城人物﹐令生世世平安。太守因此畱墓﹐移城立廟﹐因此卽有城隍神官。今諸處卽有先葬在地府﹐與地府議﹐太上天帝便許所在州縣有地主者﹐便令爲城隍神官之首。符牒出勑﹐驅役甚驗﹐應於口允達。

等眾﹐出兵馬﹐與直官把牒帖﹐

百姓行帖﹐官人行牒是也。

入某州縣鄕裏某人家﹐收捉注祟鬼賊﹐云云。

牒依前引上儀課爲帖牒。

太上老君斷注符五道﹐

二道在此咒中﹐是驗者。三道在三部雜符中﹐尋取多在正一三部中﹐非靈寶三部中。世有靈寶三部雜符﹐太玄三部雜符﹐六甲三部雜符﹐六壬三部雜符﹐六丁三部雜符等﹐總是太上老君所撰集﹐七十二卷﹐並出《老君正傳》中法也。

二符神驗﹐具於此書。

三符具前注。捲內符並朱書。

右符治病注人﹐困苦瘦甚﹐吞之除差﹐每日服一符。

右殺注鬼注虫﹐符用素淨合盤盛水﹐安病人前。畢別一人﹐把符投水中﹐七日符沈﹐注鬼注虫總自死﹐人病安。神驗﹐不可妄傳非人。牒帖及帶符門戶上﹐符並具上引儀中﹐自意課出得。後聖君告天師曰﹕卿欲爲萬民治注疾者﹐可躡地紀三徧﹐散禹步九迹﹐配衣﹐

著斗爲衣﹐身如北斗﹐斗君眞也。

轉天關指之﹐

病人所住之方也。

卽誦八卦咒一徧。

八卦咒云﹕乾尊耀靈﹐坤順內榮﹐云云。

卽坐與書符五道﹐與病人吞及帶佩之﹐帖勒限若干日差。訖報便依限差﹐甚驗。

爲官人百姓斷瘟法

老君曰﹕瘟毒之者﹐中害人物也。人物得气﹐

一人染得气﹐過殺十人。十人得其毒气﹐能過度殺於百人。

便有死損。死一人﹐十人憂之也。世人謂之無義病﹐不論貴賤善與惡﹐染病其命皆卽難存。旣以一人致命﹐十人爲之隨死﹐上古至今﹐往往皆自見也。吾常恐學道之人被多﹐與他人憂﹐故出此章﹐以防災怪也。吾有符十九道﹐以能治此病者﹐爲之差。

但染病﹐吞此符﹐三日大差﹐當日小差。此符是太上老君親授黃帝﹐帝因行之畱之﹐世代相傳至今。是其眞本﹐大驗。二符神驗者﹐書此卷中。一符未病人帶之﹐與病人一處坐臥﹐不相染易。一符病人吞﹐當日汗通小差﹐三日內大差也。

右符病人吞服。

右符未病人佩帶﹐共眠坐臥﹐不相染易。老君大符﹐長一尺八寸﹐下有勑曰﹕老君神符﹐主收五部鬼王劉元達﹑張元伯﹑趙公明﹑史文業﹑鍾仕季等﹐五蠱行﹐百毒使﹐黃奴伯桑﹐雜俗六丁之鬼﹐得卽腰斬﹐不問往罪。急急如律令。

此勑亦書安大符下﹐帖安大門上。

其符在三部雜符中﹐故不具書出此書。

三部雜符中﹐自有斷禁瘟一章﹐符本細尋取。

後聖君有斷瘟大章一通﹐上此章後﹐應口瘟病自消滅。

上此章須素食三五日﹐或三七日﹐或四七日﹐五七日﹐六七日﹐大驅。若先百日齊素﹐神驗也。

在《金鎖流珠》上帙中﹐不具於此書。

章在《金鎖流珠》第一卷

中﹐有十紙﹐已上未書之。

奏此章依舊法。

老君曰﹕夫欲斷瘟法﹐先須得彼病人姓名﹐某州縣鄕裏村郭住﹐

郭言坊也。

去某年月日﹐因某人染得瘟鬼气病至重﹐或死。

未死卽言重﹐死卽言死。經若干月日﹐差某人又染﹐恐後連注不絕。伏乞大道慈悲﹐一一請禁。伏望處分法師與判。

今更連注某人。云云具如辭狀﹐法師判狀。訖﹐卽朱書符﹐於淨室靖中﹐躡地紀三徧﹐飛天綱三徧。訖﹐散禹步三步九迹三徧﹐

左右是三徧﹐更一徧﹐是再步是也。

誦咒曰﹕

吾托身三五之中﹐魁魁之下﹐千鬼萬神﹐盡爲吾走使。天下精邪惡鬼﹐皆伏死魁綱之下﹐無動無作。凶人伏匿﹐縣官者消﹐口舌者匿﹐疾病者急急愈。叱叱叱。急急如律令。咒訖﹐便書符牒。牒訖﹐撚瘟鬼目﹐

目在左手第四指第三節

﹐刀文在節上﹐撚之鬼自死﹐此法大驗﹐吉。

遙與禁斷永斷。如不肯斷﹐上大赤章斬之﹐鬼死人活﹐大驗。

此瘟病切不得僧人咒術加持﹐他不伏﹐卻被反損。昔吳王孫權內宮被此疾﹐僧人法超從西國來﹐甚能咒術﹐請咒被鬼所殺﹐師第五人死﹐宮中有數百所患人﹐政死也。

發諸色符牒牒遠州收爲祟神鬼邪精法

老君告黃帝曰﹕帝欲追鬼﹐名書大符﹐

太上卽今牒帖也。上古謂之天符﹐人鬼同呼﹐卽今人知是大道符﹐鬼準前呼天符。夫欲行此符﹐皆有法術文訣﹐追召勘問捕捉不同﹐故以分別之於後。

追速於水火。帝請問曰﹕何得知其鬼名。老君曰﹕但令彼之作辭云﹕某乙病經若千日不差﹐百方醫藥無應﹐有鬼毒精祟所爲﹐伏乞追勘大王﹐但勑

黃帝卽云﹕勑道士隱云判云云。

九州土地靈祇﹐

上古有天神地祇﹐無社廟。中古有左社右稷﹐亦無社廟。入漢魏晉宋已來﹐便有社稷神官。更入齊粱陳隋﹐卽有城隍神官。後聖君勑下﹐爲考召法師所管﹐呼爲廟直符﹐所由城隍神官管佐﹐助考召之法﹐行符送牒﹐遞過本界﹐以法相承﹐如州縣相順﹐以斷姦非﹐城隍社廟相送﹐以捉妖祟﹐此是上天大道﹐養人鎖鬼之術﹐驅龍使神之法﹐本起上天宮闕﹐後聖應代﹐告授有道之志人。

勘之卽得本祟名字﹐便作法勑﹐令若干日差。決鬼禁地獄﹐

地獄者﹐上古之法﹐畫地爲獄﹐獄以三重畫之﹐有罪之鬼禁於三重畫內﹐十日五日伏承罪。訖卽斷罪﹐重者合死﹐死亦不逃走﹐不合死者﹐故卽不逃走。因此相承﹐名曰地獄。後人不達時儀﹐稱有地下地獄﹐受罪甚重﹐妄作言惑世人﹐自招其罪之大。今道術之士﹐帖社廟禁鬼﹐準上古畫地爲獄﹐禁鬼謂之地獄是也。

病差﹐帖獄放出﹐云云。

云云者﹐從今向後﹐切更不得爲祟﹐後犯必誅斬者。

老君曰﹕夫書符檄帖牒﹐出於千里之外﹐萬里之內者。先書符檄帖了﹐未封印前﹐作法於淨室中﹐躡地紀三徧﹐散爲禹步三步九迹﹐配衣﹐轉天關﹐指某方﹐心存思此去若千里﹐當直官某乙﹐

乙是六甲輪日直官名字也。

須把符牒帖﹐分付天神地祇龍鬼﹐

今時不用言天神地祇﹐但云付社廟卽得。近代有城隍﹐具備行用﹐甚驗。

行下某州郡令﹐捕捉某鬼某祟。事速允達疾病差﹐事得引達行下﹐如判訖報﹐卽撚都監目訣。

都監﹐在左手第一指第一節

是也。

發牒問遠親故平安請報消息法

老君曰﹕夫人修道志心﹐未得行往﹐彼州有親﹐故欲得消息﹐知彼善惡﹐但書一牒付地祇﹐

祇﹐今城隍社廟是地祇也。

令當直日神官把送﹐仰二日內報者﹐

地遠千里之外﹐卽云二日。萬里之內﹐卽云五日﹐不得住滯﹐急切。

或云五日內報者。書符帖牒訖﹐卽躡地紀三徧﹐散爲禹步九迹﹐配衣﹐轉天關﹐指某方﹐

某方是親故之鄕﹐住處之方。

是某乙住處﹐其某乙是臣則玄某親﹐

或叔伯兄弟姑姨之屬﹐具名也。

善惡具報﹐撚星使訣。

訣在左手第四指第一節

是也。直到夜﹐常看天某方分野﹐忽有一星飛去﹐卽是天地差使﹐往彼勘問﹐卽報。報來必實。如不見有星散入彼州分野﹐報來定虛﹐不可信。直須更爲之﹐卽得眞實也。

應夜有星﹐須看之。若有星散彼方﹐報來必眞實。後聖君告﹕夫躡地紀三徧﹐卽動天關。天關差使﹐往彼看勘﹐卽報是眞實。如無星使往﹐其報必虛非眞也。是符神直官吏作假。須以再爲﹐再爲符神直官符吏問罪﹐後令往問。語云﹕符吏直官﹐不依科罪重準科。

科自被天上科決﹐十下已訖﹐甚驗﹐不可妄言之﹐常閉口。

爲國克斷妖星惡祥異气欲作災怪法

老君曰﹕天有妖星﹐祥見必行。

星者﹐日生也﹐故以上是日字﹐下是生字。故聖人云﹕星爲姀﹐必臣反君﹐子逆父﹐弟子背師行之也。風見此世是常見有。

天有赤气﹐名曰惡祥。此二事臣反先亡。

天知有此惡祥﹐故見祥气令人見。人中有道術之士﹐爲國鎭克﹐一令莫發。君臣無憂無事。二不知覺﹐覺復以發﹐卽以助國﹐令國彊早攻收伏﹐此爲第一之功。上天賜念功滿﹐白日上升雲天﹐爲仙眞之人也。

志道知之。須避臣。

或有修志道之人﹐在此臣界內者﹐見星气所臨其州地分野﹐速須早出避之﹐上吉。切勿住居逆地﹐令志人失道﹐。且風聞李氏承上得仙祖者﹐繼代行此陰功之德﹐天與之仙祖耳。

君而有道﹐與君僭申。

僭申者﹐此是有道之人﹐借行安居助國之法﹐卽後法是也。

君之無道﹐易姓隱身。

逃他方世界隱避﹐改易姓名﹐此名志人指禳妖星法。

老君曰﹕以素食齋心﹐

心定志齋正心神﹐故齋心。

三日宿居別室﹐不近女子七日﹐

女亦不近男子七日。

卽先躡地紀五徧﹐天綱一徧﹐

順也。

散爲禹步三徧﹐

一徧三步九迹﹐二徧十二迹﹐三徧一十五迹﹐下出外。

誦地紀十八大咒一徧﹐配衣﹐轉天關指之。往往如此﹐不過七日﹐日作三度﹐

旦午夕三度爲之﹐如此二十一徧﹐星落妖散﹐國無災也。如此之人﹐有功於國﹐百姓得安﹐獲福無極。

災星妖气俱滅。縱餘气暫生﹐不過一年半歲﹐而自敗散滅也。此法行用﹐亦須撚訣。

訣撚刀支﹐看在何方﹐定金木水火土﹐撚之。

後聖君命九天玄女下﹐親授《金鎖流珠外篇》第十卷

﹐言九州十道萬國符圖﹐授李僕射靖。

爲右僕射﹐用兵助國通神﹐濟世忠謹﹐而號神將﹐使陰兵也。

靖用通神佐國安人﹐聖恩封爲神將。

注﹕已具《流珠》中﹐引不載。

老君曰﹕此法名落星之法﹐只知有妖星之法﹐而除之。不須問其地界人名姓也。

此說太上慈悲之心﹐但看天上妖星﹐爲國除之﹐不問地界反臣姓名﹐所以大聖之意﹐慈悲之言﹐不欲知有此人﹐故作此言﹐以誨賢達﹑大郡諸侯﹑忠臣良將﹐令起忠孝謹節之心﹐以尊奉上﹐不移之志也。

或以天上妖星不見﹐地下土地無妖﹐災气不生﹐兩得無災平靜﹐國泰人安﹐獲功無極﹐往往如此﹐白日升仙﹐得爲太淸眞人之位。

爲府郡官人斷妖災怪祟亂身家法

老君曰﹕世人不論貴賤﹐皆有妖气﹐彊來爲祟亂﹐或爲光怪﹐或托妖人覓食﹐或打人門戶﹐或燒人屋舍﹐或病注於人﹐或偸人財物﹐或驚雞犬﹐或送蛇鼠狐虫﹐百種靈異禽獸奇物﹐血水之屬﹐入宅爲怪祟者至多﹐不可一一皆具於此中。但是妖災千變萬化之物﹐來驚恐人之者﹐皆當與書符﹐禁斷之永除。

三符在此中。其餘符在三部雜文中﹐卽具一一檢取也。

書符訖﹐法曰躡地紀三徧﹐散爲禹步三步九迹。訖﹐配衣﹐轉天關﹐左手指某人家三度﹐

是請符厭怪祟之人家口﹐存吐紫雲蓋他宅。

卽分付符給引差當直日官某乙﹐

六甲當直日神是。

把符。

或書帖小﹐小卽符斷﹐大卽行帖牒符止之﹐不過百日。如若惡精祟者不肯便休事﹐須將帖追科縛送出界。如更回﹐卽便誅斬也。永無怪祟。

斷百怪符

符主厭不祥宅中怪﹐陣光精鬼﹐妖犬縮鼻上牀﹐井沸湧﹐蛇虫咬﹐見鼠血之類﹐以符吏斬之。

老君告羅文彊天師曰﹕此符厭禽獸龍蛇爲怪祟者﹐懸符版上﹐竹竿標之﹐高一丈二尺。不過十日之內﹐作怪者自死﹐必無能害人。若是鬼神爲怪者事﹐更上赤章書﹐斬永斷絕者。後聖君告天師曰﹕龍蛟作怪祟人﹐當以自身出牒﹐牒五嶽四瀆靈神官﹐九州社廟共作關津﹐同心並力收捕。訖﹐自身出天關之上﹐轉天綱﹐加地戶。

式也﹐是天式﹑地式﹑雷公﹑六壬﹑六甲﹑四時等七式。眾力收捕追之立到。身爲考召君﹐出門門之上﹐躡地紀天綱﹐禹步﹐配衣﹐轉天關﹐行不逾二十里﹐近十里之間﹐龍蛟被捉來見。卽更禹步三步九迹三徧﹐進前大叫一聲。訖﹐撚刀支﹐斬之爲兩段﹐便永絕滅之。大驗。

步躡各三徧﹐具三徧﹐

三徧前注。訖。

大叫一聲﹐新之。不論水陸﹐自身不能變化騰空爲之﹐假其威地﹐借其力聖矣。大靈驗。但知考召﹐必行此功﹐前後相繼。

晉時許遜爲之﹐白日升云上天﹐天地大喜。

老君曰﹕妖精者﹐莫過於龍﹐且能上天。人能所獲﹐妖气隨至星劍。而威靈怪者﹐莫過於蛟﹐且能入水藏避。尙被禁術之所獲﹐追捉在乎須臾。故以天生其人﹐人靈之甚。但以精心靜志﹐勿妄行用﹐存想本師﹐法自成就﹐靈怪自消滅絕。水神水龍蛟刀支﹐在左手第三指第三節

上右邊。絳絹急縛之﹐妖怪死日解縛。除一龍一蛟﹐功獲三千﹐白日升天﹐大仙眞位也。

系代有道術之士﹐與世除祟害。

爲百姓家斷妖怪祟亂身家法

老君曰﹕天下人民家﹐妄被妖怪祟亂﹐身家不安者。但以眞具辭於大道考召法師下﹐以滕投之﹐師具法以讀辭。

今後聖君改令作狀﹐道士云辭﹐官人百姓眞爲狀投告﹐法師與判狀。

畢﹐考召法師與判狀付案切與禁斷﹐出符

書今爲帖牒也。

勑﹐勒卽令爲祟者﹐應時獲斷。符在雜符文中﹐此不具載。如辭言不肯者﹐便與躡地紀三徧﹐飛天綱一徧﹐

一本云﹕夫行法總﹐不用飛天綱﹐但言行地記之法﹐散爲禹步﹐不用余法。

散爲禹步﹐配衣﹐轉天關指之﹐誦十八篇咒﹐應口消滅﹐後永不爲災也。

老君授黃帝曰﹕百姓欲生﹐撚百怪訣。

訣在左手大指甲下﹐以右手指甲撚之。

金鎖流珠引卷之二十五竟

金鎖流珠引卷之二十六

中華總眞大仙宰王方平張道陵趙升王長司命李仲甫茅盈許玉斧等系代撰述

中華仙人李淳風注

爲國王帝主拜上大元辰千車五墓卻死來生令疾病除差平安如願章法

此是後聖李君授天師也。

太平金闕帝晨後聖玄元上道君告天師張道陵曰﹕夫人命有長短生死﹐皆天曹地府所配也。乃下至百姓賤品﹐亦屬於天曹地府﹐何況人王帝主大人。如有疾厄頓重﹐卽與上大元辰千車五墓出厄卻疾病大章。若如命迍知窮﹐算盡壽終﹐

命迍知窮者﹐往往有也。昔漢安二年七月五日﹐帝遊於南山﹐路見一老人﹐奏帝曰﹕陛下速歸﹐此月十五日日中時﹐追使的到追陛下﹐陛下必不得返。陛下速歸長安﹐早覓李少君﹐奏元辰千章五墓卻死來生章﹐必更得反中國。若也不爲﹐必當行也。帝聞大驚﹐轉行百步﹐回視老人不見。令使追尋召至。帝問卿是何人。答云﹕金星也。李安期者﹐大仙也。惟此人奏得章﹐感上帝恩重﹐必得允。餘人不可。帝令使人迎尋﹐得十三日﹐令奏大章。二通畢。帝十四日﹐忽卒得病甚重﹐去死分寸。十五日﹐追使作夢與帝﹐帝更得九年天子。適天符下云﹕得李景玄奏少君﹐一名玄子﹐安期是也。

卽上大元辰千車五墓卻死來生大章。卽得益壽命﹐添算祿﹐更受生得爲人王帝主也。

前注具說。

天師授得此章﹐本三卷﹐大約與老君本大同小異﹐添益處甚多。

今世行後聖本廣者是。

老君告神農帝曰﹕人生𨿽有本壽﹐其中有不得壽者﹐百中有八九十人﹐是不得壽者。何也。人衰有厄﹐厄者福少﹐福多卽過。除衰厄外﹐又有凶粗暴行﹐自取其死命﹐豈非由於人乎。余之不死﹐常以書章也表扶厄度衰﹐保身護命。命所能長﹐因授書與神農。神農作養生護命志﹐頗有大道之性﹐嘗藥救人﹐書表度人之厄﹐書神農古本﹐有三卷。

一卷卻死章﹐二卷除祟章﹐三卷時號之曰與天公書是也。

老君曰﹕又授步綱爲奏書法於神農﹐神農行干云之步﹐

亦是躡地紀了﹐卽散爲禹步者﹐是干云也。

救自身亦得長壽。後教弟子行救度之法﹐系代相傳﹐不絕綱步。今奏此書﹐須作法步綱﹐撚訣﹐收羅天地水三官之獄﹐拔贖魂魄出了﹐方始表奏上帝﹐更乞年限﹐卽得更生﹐度諸衰厄﹐合死而亦更生。

李見者早數百人合死﹐弟子久風身救之﹐皆再得生命。

法曰﹕先令出辭書。

書﹐狀也。考召法師得狀﹐牒五嶽四瀆神官﹐九州社廟社公等神﹐令先救治奏啟﹐當先使正上聞﹐而後章奏救治﹐卽得允達。

考召法師受書訖﹐判帖社廟﹐與同申奏﹐令病且速退。若干日退﹐便卽躡地紀三徧﹐配衣﹐轉天關﹐常指病處宮殿之內﹐卽當時退。待奏上帝過﹐卽病漸差愈。三日之內﹐撚都監訣等。並天心訣﹑地心訣。三訣是作法行禁壇上章。

訣在掌訣中。

天師曰﹕天子奏章﹐用信鎭物。

已上論千貫疋二十石﹐並是別上章儀中﹐此書並不更寫。

上章訖﹐三日內合有告報﹐此告報皆假托爲別言語告﹐不依實言語。

何也。爲天子之至尊﹐故以天曹地府﹐不作實言報。恐人以妄說﹐事未允而人先知。故以隱言隱語﹐深義爲報言告。不令凡下人知之。此是天曹告報之法﹐如此也。

爲諸侯三品五品等大官上大元辰千車五墓卻死來生令疾病除差平安如願章法

百姓附圖法信物頓減﹐十分取一分。

老君曰﹕小國諸侯﹐

侯王也﹐卽今太守官是也。侯有大小之位。

有重夾厄疾病﹐頓在牀枕者。可與先作檄符書﹐

檄﹐今之帖牒是也。上古言檄符者﹐惟有法一名印﹐有三顆印﹐言無始五靈章﹐今後聖印。云太上印﹐是時都印。更有時上天曹印﹐卽三天太上之印。捉天狐祆獸﹐及諸侯治病﹐用此印。及受靑龍﹑白虎﹑朱雀﹑玄武﹑黃庭等五德大將軍籙﹐用此印楪﹐身補正炁﹐仙官用也。

檄之彼鬼神不爲祟。訖卽勒限某日差損。差損不用上書。如不損﹐卽上書。

古呼章爲上天公書。

今改書爲章﹐改﹑天公爲太平金闕帝晨後聖玄元上道君﹐一又云玉皇上帝﹐不名爲天公之號也。於上天公﹐乞面勑三官﹐更與添年益算。必得十年﹑二十年。便咒步。準前上品中。

躡地紀綱祝準前﹐用天子之法中祝步訣法一同﹐用書章稍似不同也。

書文則別出﹐不具於此﹐引中不載。其百姓在法師量其貧富﹐濟辧得者﹐卽於此件中十分取一分信。如不得者﹐量其辧得﹐依力令辦﹐不得有闕﹐恐事不允達。

爲國除蝗虫災損食人種植香苗五穀使天火消之法

老君曰﹕此災非天之所爲﹐是土地神靈﹑不爲助佑福德﹐致令災起。可以丙寅﹑丁卯日﹐於室內躡紀三徧﹐五星從木上步﹐畢於火星﹐三徧。配衣﹐轉火星﹐爲天關指符五道﹐如此三徧。訖﹐臨分付前﹐禹步三步九迹。訖﹐左手分付符令﹐於種植處四角﹐以竹竿標之﹐高一丈二尺﹐蝗虫災等漸漸自消除之。此功甚大。後聖君授蝗虫災害訣﹐訣在左手中指第二節

。符文五道﹐在《靈寶三部雜符》中﹐不再重書出。此五道符﹐本出上淸都禁之中。老君授與堯帝﹐用之施功天下﹐人民種植﹐後卽少有虫蝗之災行世。向堯帝之前﹐九州每年行此災一度也。

志人爲國及身家修道合用法器等科律法

《老君禁誡科》曰﹕上等天仙道士﹐合用九劍﹐以佐衛天尊﹐驅禦九野﹐剪截天魔。

一名等身劍﹐二名紫煙朝尊儀佩劍﹐三名制魂﹐四名斬邪﹐五名衛眞﹐六名衛神﹐七名檢天﹐八名檢仙﹐九名檢身﹐此是天仙道士合居之﹐此名天寶之器﹐用以帶佩之。

中等神仙道士﹐合用七劍。

一等身﹐二朝尊﹐三制魔﹐四斬邪﹐五衛身﹐六衛神﹐七檢天﹐此七劍也。

下等考召道士﹐合用六劍。

一等身﹐二朝尊﹐三制魔﹐四斬邪﹐五衛身﹐六衛神﹐此六劍主六甲。一爲等身﹐後五劍主金木水火土五行也。此三等道士用劍﹐又出《後聖君內號老君正歷世記》說。

余等人間﹐稱上法道士﹐有道術濟世﹐能助國安邦﹐救治百姓者﹐可用四劍。

一等身﹐二等朝尊﹐三制魔﹐四斬邪﹐是準法科。

余等人間紫衣

紫亦上法。

道士﹐合用三劍。

一勑水﹐二護身﹐三斬邪﹐已上合三劍也。

絳衣道士合二劍。

一勑水解穢﹐二斬邪﹐有二劍。

絳衣道士﹐中元四十九階籙﹐下元八十一階足﹐並一階天師法籙治職炁﹐是絳衣道士也。但依天師後聖君舊儀注說。若從天師儀注後﹐卽被陶﹑陸妄作儀注﹐各言二十四階﹐以主二十四炁之像。又言其下元﹐卽此之例﹐非是正一赤衣道士﹐此卽是碧衣道士﹐亦未入黃衣之數。按儀

舊儀天師科也。

黃衣合賜二劍﹐碧衣﹑靑衣合許一劍也。

此是風先師之言。

志人爲國及身家修道用式等給數科儀通濟法

老君曰﹕夫志人學道﹐先須得通靈濟世之法﹐驅神使鬼之應

驗如口手相應也。

者﹐莫妙於此法。此法以符式兩行﹐謂之天兵。祝曰﹕陰陽

經云﹕符是陽兵﹐式是陰兵。陰陽之法﹐天下地上橫行﹐但無偏無黨﹐道業立成﹐白日升仙﹐得行雲停﹐魂魄俱升﹐屋宅俱行﹐得爲天眞﹐往往有之﹐張許分明。張陵﹑許遜是也。

俱用﹐天地肅淸。

此法訣俱行﹐天地日月星爲之淸明﹐太一爲之下兵。

天地日月﹐分明敢停。風雲散消﹐魔王奔迎。此道微妙﹐飛升上淸。急急如律令。

此道是老君封式符勑符言也。一云封式﹐亦言之也。

老君曰﹕式居有等給﹐上等天仙道士﹐合居一百二十式。中等神仙道士﹐合居八十一式。下等考召道士﹐

上古考召法師上考召四君。一君主考召﹐一君主正一﹐一君主心﹐皆考召君都管三一者也。今人不達其義﹐都改爲正一道士﹐其三等總除之﹐全失考召之號。此是陶﹑陸﹑張三家自意識性之總說﹐今後人根尋﹐莫知其大道之源﹐失其志人之心﹐門路忙忙﹐夫性也。

合居三十六式。

後聖君告張天師曰﹕卿爲天師﹐須知三等用式。前太上以排三等道士﹐其君臣官人百姓末品。今請天子同天仙道士用式數﹐卿相同神仙道士數﹐諸侯官人同考召道士數。用之不失﹐百姓防鬼去邪合居式。

六壬式也。

老君告羅文彊曰﹕天地之神﹐皆六甲六式之部使也。若能精思存用﹐先尊本師﹐師卽不離左右﹐教示於子﹐百無不通也。愼勿妄行爲功也。

志人爲國及身家修道傳法籙及救人物疾病合用太上前聖老君法印二十四窠法

老君曰﹕此印亦有三等﹐天仙道士得居二十四印﹐神仙道士一十五印﹐考召道士一十二印。以用印符引﹐並檄禁文書行用。又傳法籙印佩板等﹐行用不絕﹐過於公中之官印﹐行用不絕。老君告天帝君曰﹕夫大道符印﹐給有三等道士。天仙道士號天官﹐主通天上三十六宮﹐一宮有二十四曹﹐故居二十四印﹐以判二十四曹君官司吏也。後聖君制《玉京玄都制令律》曰﹕天仙道士三十六﹐高上大臣之號有二。天師號曰上宰上相。又有三公九卿﹐六尙書﹐二僕射﹐俱如世天子官也。後聖再言曰﹕世天子以承上天之教﹐稱號上天之子﹐故曰天之子﹐而稱天子也。

卽公臣官將﹐與上天同員數也。

老君曰﹕天仙道士行上淸玉皇之印﹐次卽元始之印﹐是常行用者。神仙道士行太上玉京之印﹐

亦六字也﹐用之與天仙道士同﹐而印字別也。

次卽飛天九野之印。考召道士

上古號考召君﹐今天曹四君是也。

行太上老君印﹐

三字印也﹐主三元天地水三官﹐授此印驅役收捕不義之鬼﹐不正之神﹐邪精妖炁不伏﹐自作祆炁祟人﹐以此印印符檄﹐及書勑禁斷之。如不肯伏﹐符印勑而奏﹐書而斬之。

次行三天太上之印。

六字印也。主六甲。此是考召道士﹐有功於人神龍鬼﹐卽合行印傳法﹐印牒印佩板﹐及上淸五法用之﹐亦行大文牒﹐牒上天曹﹐卽合用此符。如單行小小考召文牒帖大符檄等﹐用太上印也。

除此二印之外﹐更有封檄賜符傳法別用者。是印符﹐符形如印﹐非正法印﹐名白天賜方符也。是人間考召及靑衣碧衣道士﹐得小勑字印﹐及遂公印﹐卽是一字之符印也。

封符二印﹐一印是單勑字﹐一印是單封字是也﹐名遂公印也。

使印令驗法﹐躡地紀三徧﹐散爲禹步三步九迹﹐配衣﹐轉天關﹐

於左手﹐男左女右。

把印﹐隨星印符上。祝曰﹕

天靈靈﹐地靈靈﹐神印一下﹐百鬼潛形。急急如律令。印畢﹐便封符﹐符上又印。卽如此作法﹐行之大驗矣。如行之得三五年後﹐自通神去﹐永更不用步綱配衣也﹐但坐存轉天關﹐隨印

天關是北斗第七星﹐隨印印符。

符自當驗。

志人修道恐災及身逃避及助國行水不沒不溺法

老君曰﹕凡禁海神﹐得水行無難﹐履水若履地﹐水隨心決流。當以六戊日﹐常躡地紀。往往如此三年﹐履水之道成矣。

夫躡地紀三徧﹐散爲禹步三步九迹﹐卽配衣﹐轉天關﹐常召海神河神江神到﹐問欲步履水之事﹐並禁水令逆流﹐百種水術之法事﹐事令海神爲之。後教我履水術﹐無難之法﹐總得還須著功於鑷之道﹐不逾三年成。陸大夫行躡地紀飛天綱之道﹐常須先學出水火之要法﹐然後始道成矣。常須六戊日記之﹐往往如此﹐水神出見伏﹐使扶水行。

六戊日行事法﹐先取季月中戊寅日﹐取六戊上土作泥﹐粗細如小指﹐長半寸﹐待乾﹐以黃綫作繩﹐縛於海神理上﹐以黃蜜封之﹐印以大吉印﹐用成九巳

九息是也。

炁十一﹐勿陳炁。自覆天剛炁七﹐加海神理上﹐及所渡津濟﹐立至與濟。

此法師口訣云﹕先須鑷紀﹐及加式有功﹐行之卽得。濟無功﹐臨時爲之﹐必無應驗之能。

訣在兩足下海神目。或渡河﹐河神目﹐渡江﹐卽江神目。各各有目。常取六戊土乾者﹐當目上﹐以黃綫縛之﹐渡一切江河﹐皆如履地﹐不沈不溺﹐此法甚驗妙。後聖君告天師張道陵曰﹕此法履水﹐往來如地。卿須傳授志人﹐非人勿傳﹐傳亦天伐。

伐殺﹐每有人物﹐人卽流溺。忽有人得﹐履之如地。下人便因此水中往來之處。行非盜之事﹐人捉之﹐履而避人﹐天卽伐殺。

老君曰﹕六戊土爲人形﹐長二寸半﹐木皮和泥。

木皮者﹐紙也。紙作筋。此字音筋之義也。令人多用故紙筋之泥﹐筋具前注。

亦具戊日﹐造黃色綫﹐縛於足下﹐並撚六壬﹑六癸等訣﹐履水如地。常往來之處﹐有水涉行過之津渡﹐無妨。

不可行﹐當今世人﹐多以惡妬嫉能﹐是以須勿爲之﹐其隹。是志人道者之性﹐若妄爲﹐必受此疾害而死爲極。昔葛玄常爲之﹐爲世人所疑﹐呼爲聖人﹐𨿽不被國之獲罪﹐仍被地府所奏上天﹐太上玉皇嗔謫﹐退仙二階﹐致只得不死之道。猶之制旨﹐令陸行五嶽﹐不得妄輕虎豹﹐何況更不見乘雲駕龍鶴鳳升天﹐學士須早知之爲上也。

金鎖流珠引卷之二十六竟

金鎖流珠引卷之二十七

中華總眞大仙宰王方平張道陵趙升王長司命李仲甫茅盈許玉斧等系代撰述

中華仙人李淳風注

志人學道縮地往來之法

入洞天法附。

太上老君曰﹕夫學道精心切志﹐求有應驗神通﹐年歲積多﹐皆以有應。有應之後﹐卽是神通。神通之後﹐勿用勿言﹐以求至道之事。能以慈心救濟人物用之﹐不爲閒將戲弄逞世﹐說我神通﹐如此之人﹐非志人也。

法曰﹕先帶地軸神籙於左﹐

地軸籙﹐是黃庭將軍符﹐有三卷二十四將﹐將甚能縮地脈﹐縮千里爲五里﹐或爲百步之間﹐萬里爲十里﹐或爲五步之間。昔壺公先生能爲之﹐費長房遇之﹐因宿壺中一夜﹐長來以經三年。遂受此籙﹐能縮地脈﹐日行萬里之外﹐不可能及其人也。只知有縮地脈﹐不知地脈亦屬北斗所管。欲縮欲開﹐皆自由也。長房曰﹕吾能開寸步地爲千里江山﹐千里江山攝爲寸步地﹐神通自在之故也。

如系之於左﹐訖卽躡地紀﹐順反覆倒再履﹐如此五徧﹐謂之金木水火土五行具也。又散爲禹步﹐三步九迹三徧﹐卽變十二步二徧﹐又爲十五步二徧﹐配衣﹐轉天關﹐指地﹐撚訣。

訣在右手大指根也﹐入掌中是﹐都監訣下是。

及撚士神及地神刀支﹐及地心刀支。

後聖君告天師曰﹕常以庚寅﹑辛卯﹑戊辰﹑己巳之日﹐地辰刀支及地心刀支。

地心﹐在左手大指對根節左邊﹐常朱墨塗之﹐欲使地神﹐右手撚左手夬。學未成前﹐常記之﹐朱墨封之。三年﹐忽一旦使﹐立到千里之外﹐別州縣者﹐皆地神所移﹐令到彼州縣者也﹐往往有此事。

老君曰﹕夫行禁炁﹐移轉星宿。斷江縮地﹐皆是有信之人可以傳授﹐非其人不得妄傳。傳得便妄用﹐用法又未全得神通。且爲心之不平不直﹐性粗惡﹐急匆匆﹐心毒拓而妄用者﹐切只令知有更道﹐傳授此人﹐大須禁之。蓋此是道家上法﹐縮地往來﹐如回指掌。

入洞天法

後聖君告大王君曰﹕夫地下主者﹐有洞天之仙眞﹐但能長生久視之道﹐名曰不死之鄕。官有三等之號﹐一號洞天仙主﹐二號司命﹐三號司錄是也。子欲入於洞﹐可三月﹑九月中六庚日﹐禹步地紀﹐

先躡地紀﹐後爲禹步三步九迹﹐又踏十二步﹐又十五步。訖報配衣﹐轉天關﹐九度指洞門。往往如此﹐不逾三日﹐或五日﹐洞門忽然自開﹐見有女人﹐勿隨入也。待玉女前入﹐計百十餘步間﹐方可入。若男子出﹐便隨入無妨。

配衣﹐天關﹐轉指開洞門﹐人出直﹐隨人直入。女子令前入﹐計百十步﹐卽從後入﹐此是女仙窟宅。老君曰﹕入洞須存日月照耀前行﹐存野豬吳﹑鴛鳥﹑師子﹑白鶴﹑靑龍﹑白虎﹑玄武﹑朱雀﹐左手撚洞門訣﹐右手朱墨﹐塗洞天訣。

在左手地心小刀支﹐是洞天訣﹐右手掌中心近臂直文﹐謂之地。畢次名洞天訣﹐欲入洞前三兩月間﹐常朱墨塗之。後到洞門進﹐更右手撚之﹐自開﹐神出迎入洞天也。

入到洞門﹐門爲之自開﹐神迎子入。

功成名遂欲乘龍駕鶴乘風上天入地入水入石法

老君曰﹕仙人作法﹐能召龍禦乘﹐控鶴安駕。上天入地等。常以壬辰日﹐步躡地紀三徧。散爲禹步。癸亥日﹐飛天綱三徧﹐誦乘龍咒。咒在飛步綱中。三徧﹐訖散爲禹步三徧﹐配衣﹐轉天關。指束方靑龍祖孟章﹐

姓孟﹐名章。是靑龍將軍。大約龍之初祖﹐姓孟。後有龍之子孫﹐各以分姓﹐以依於人姓名。今亦有姓崔盧李鄭姜湯梁常之姓。至晉朝有兩龍﹐從於闐國來﹐稱姓田﹑石等﹐住江南﹑天臺﹐往來住。

繼代龍孫。

前注也。

又指南方赤龍祖陵光。

姓陵﹐名光世﹐大約朱雀將軍種姓氏也。後子孫改張王趙章羊應之姓﹐繼代赤龍孫。

又指西方白龍祖監兵。

姓監﹐名兵﹐大約白虎將軍種姓也。後子孫姓白夏﹑商夏﹑仁文眞陳前袁之姓﹐繼代白龍之孫。

又指北方黑龍祖執明。

姓執﹐名明﹐大約玄武將軍之種姓也。後子孫改姓畱裴元劉皇甫官阮孔單仇鄧之姓﹐繼代黑龍之孫。

又指中宮黃龍祖黃庭。

姓黃﹐名庭﹐大約黃庭將軍之種姓也。子孫改姓丁帶雷壤梅鄒池河歌羅和之姓﹐繼代黃龍之孫也。

等繼代龍孫﹐丁黃陳趙直日者﹐來奔。吾爲天官﹐常入天門﹐用汝乘禦﹐急赴吾存之。思存天地﹐天地爲吾晴。吾思日月﹐日月爲吾明。吾思江海﹐江海爲吾淸。吾遊天地日月﹐靈山江上﹐急作急召海龍﹐須到急行。吾更經過八表﹐太極上淸﹐急急到。急急如律令。後聖君告天師乘龍訣﹕

凡乘龍駕鳳﹐皆用天綱炁﹐乘風乘雲﹐乘煙乘塵﹐乘霧乘野馬﹐所用綱炁。陽綱者爲天一天庭﹐亦雲天蓬炁。取之法﹐當知天一所居處﹐推之法用。如陰陽禁中﹐法更無法也。若欲之時﹐向天一跪﹐閉目﹐鼻取天一炁﹐並作紫雲徧身內﹐二十四兼止。尋天蓬炁九爲禦者﹐又欲天綱炁五。行時伏龍云尋起﹐卽撚左手第四指第二節

﹐叩齒二十四通﹐又營目﹐閉炁爲之﹐所法家之隨意使見。此法時綫作繩﹐纏神都目﹐時鉗封之以時神印。印之時神者。所謂正月登明﹐二月河魁﹐三月從魁﹐四月傳送﹐五月小吉﹐六月勝先﹐七月太乙﹐八月天綱﹐九月太衝﹐十月功曹﹐十一月大吉﹐十二月神後等神﹐所法家者立差。

惟乘龍駕鳳﹐在足下龍鳳理爲法。男子乘龍﹐女子駕鳳﹐時人也。昔列子乘風法﹐以此禁乘。女子駕白鵠﹐女媧駕鶴﹐皆是此禁駕之。若欲乘龍﹐取天一炁九過﹐以自覆。取天罡炁及白虎炁﹐各十一過﹐叩齒亦然﹐駕靑龍﹐撚都﹐自取六庚上鐵﹐大如小指﹐長一寸四分﹐隱於乘龍理上﹐白綫爲繩﹐纏之四十九雨﹐封以白蜜﹐印以白虎印﹐及從魁印印之﹐靑龍立見﹐任意乃乘矣。事訖解之封印﹐撚右手第一指第二節

﹐舒息七通﹐其龍去矣。諸世人不得不愼矣。禁龍鳳云烏風煙塵霧等﹐惟求仙絕代者﹐爾乃得之。自非淸齋山居﹐召至害人。愼之。駕鳳乘龍﹐無有別法。惟知五官日神有異﹐及隱文別耳。

老君曰﹕駕鳳法亦同﹐乘龍勑咒﹐惟改言東方靑鳳也。

五方勑請﹐之與龍法相似﹐訣別。

五方言之﹐此鳳以女師乘也。鳳訣在左腳下鳳文﹐是圖云﹕駕鳳之訣是也。乘龍右腳下龍文﹐是圖云﹕乘龍目及文已上二等訣法﹐並在掌圖中。但用桐木爲小龍鳳﹐畫色成﹐縛之本文理目上。

五色綫也。秦女弄玉乘鸞鳳而遊八方﹐得蕭子之教法也。

訖﹐躡紀三徧﹐禹步九迹﹐配衣﹐轉天關﹐指東方天上靑鳳來控﹐禦駕而乘﹐上天周遊﹐八方來往﹐不倦於仙府也。

畫地爲江河或爲眾山法

老君曰﹕夫志人修道﹐道成因行人間﹐遇惡人所追﹐及有賊欲盜劫仙經符法﹐祕訣靈藥者。遙望見十里五里之內外者﹐可以避入路邊﹐躡紀三徧﹐散爲禹步﹐三步九迹。訖﹐配衣﹐轉天關﹐指步之內﹐化地爲江海﹐過不得。自身退藏﹐藏後化爲平正之地﹐案變彼賊眾之眼。

上古仙人往往有也。有人直彊而過﹐溺水而死者。多爲其天地直炁行﹐行被炁幹衝始要令﹐似溺水死。若據所殺者﹐北斗中兵眾所殺也。

撚人刀支訣﹐隨金木水火土訣。

東方人名木﹐南火訣﹐以五帝配。

老君曰﹕若被惡人妄有追捕身者﹐不可妄與追殺﹐卽當存如前﹐步躡紀﹐配衣﹐轉天關﹐指艸林木爲山山相連接﹐便入此山中時隱藏避﹐人散後出此山。訖便變爲舊林木﹐無山也。追人莫知何靈異﹐失山所在﹐一生追之﹐不得卽休也。

變壺器盛天地六甲七星府天營出沒隱見法

太上老君

太上者﹐老君也。是太上弟子﹐故後眾仙尊號爲太上老君。曰今人不知。但作老君字﹐不合除太上二字。

曰﹕夫志人修六甲﹐二等功成。

一等人間﹐太上老君自服者六甲符。又一等是靈飛六甲符也。

及躡紀飛步﹐三等功成。更佩受三元五德

三元﹐是三元法籙也。五德﹐是靑龍﹑白虎﹑朱雀﹑玄武﹑黃庭法。是自有三十六階志修道者﹐學此法﹐皆須以受籙具足﹐自得通神﹐可指小器之物﹐以盛天地。奇功至神之驗﹐不可測之。昔壺公先生教費長房爲之。

法籙﹐具足自然通神﹐變化不測﹐可以能變一升之器﹐可容天地﹐如初造化自然之功也。可以取春庚子﹐日種小仙壺﹐

仙壺者﹐似小罌子﹐可容一升半者﹐巧種﹐取庚子日種於宅東南之方。二月中有庚子日﹐卽得也。種時不令女子見之﹐女子種不今男子見之。到八月堪實者﹐畱三五顆﹐令實收取。經云﹕一根畱二顆﹐上三顆是中﹐惟中上畱之﹐下不用不中爲法﹐恐不多實﹐故不畱多耳。

子上色堅好者兩器﹐先盛朱砂五兩﹐

一云六兩是正法也。

六十日。次曾靑一二兩入砂中﹐六十日。以雄黃六十日。次入上色輕墨二小鋌﹐六十日。次入雌黃二兩﹐六十日。次入銀泥二兩﹐六十日。次入金泥二兩﹐六十日。次入胡燕脂一兩﹐六十日。已上八種物投入壺中﹐各得六十日﹐都計六八四十八﹐總得四百八十日。已上器盛之﹐其朱砂盛得六十日﹐便取書六甲二等符四百道﹐投一壺器中。兩器同向靖中東南柱壁上掛之﹐著梓木版﹐隔斷地炁﹐勿令衝損實器。以甲子日﹐起首步躡﹐

步者﹐天綱。躡者﹐地紀。故爲步躡。

各三徧。訖﹐各誦祝取周。

周﹐地紀十八祝﹐天綱二十九祝也。

咒訖﹐散爲禹步三徧﹐

三徧﹐從九步﹐畢十五步。

配衣﹐轉關﹐九度指二壺﹐每一壺皆九指。指訖﹐祝曰﹕

吾欲升仙﹐變汝盛天。吾欲立治﹐用汝盛地。左營右營﹐六甲七星。左營管符﹐右營主兵。符兵俱會﹐受六甲北斗之炁。日數

千日滿﹐卽通靈。昔壺公先生口訣教長房。

滿﹐與吾致神使靈。神靈變化萬端﹐扶吾上升天庭。急急如律令。但逢甲日﹐輒爲之﹐五年﹐大通神驗﹐立取神仙。

此是太上受壺公口訣﹐長房受得﹐亦口傳余。

老君曰﹕夫爲法者﹐先起於心。人若以心可忠﹐能盛著天地﹐作此法卽成。心若不平﹐偏邪曲妬﹐學得法術﹐徒欲損人﹐又欲幻惑人﹐不爲正直之道﹐事有邪假﹐身在天地之間﹐尙被鬼神所殺﹐不得壽終於天地。何況欲將小器﹐化成大羅天地﹐此非卽至心眞志﹐神志聖造化功力﹐不能得見此法。況其欲行之得力也。子若得見受者﹐須以心寶重﹐而法不負人。

天師受後聖君告命北斗九眞﹐有二十四條正法﹐使北斗君斗神夫人妃女等﹐及鬥兵斗官功曹使者﹐依條受驅使變化﹐厭制救拔﹐出災度厄﹐來生卻死﹐入水入火﹐出兵隱形等﹐無不成者。得此門戶使用﹐速於水火。其第十一條在北斗引第九上下兩卷中﹐其一十三條在拔宅等向下兩秩二十卷中﹐所管其中﹐亦言說北斗之中甚多。

其北斗是天之使﹐在大道之橋津﹐法門之路﹐但天上人間﹐皆須用北斗之法﹐禁制卽有憑。

太上老君曰﹕天地之間﹐有五斗眞人。中斗爲首﹐今人間呼爲北斗是也。且中斗爲君﹐有帝尊二星﹐北斗爲臣﹐有七后妃嬌女之位。

按此人間說所言﹐亦有所憑。以將中斗爲北斗者﹐以古人之意﹐未有賢達所解﹐所以執一爲定。風今按《天文圖》云﹕卽疑知有別。今按《天師傳》﹕後聖君告有五斗君姓名號﹐並言帝尊玉帝二星於二斗。及《流珠經》言﹐亦如此說。卽知飛步者﹐是中斗。后妃嬌女者﹐是北斗。如是天神居位官高恩重﹐兼有妻子﹐巡察之任﹐分別以兩權也。並後聖君授天師《金鎖流珠》祕隱不泄﹐聖語不妄授人﹐百姓無憑得識﹐所以一名呼之。令淸志學道﹐須依此引行之卽得﹐有憑有驗﹐法衍及行﹐鬼神畏敬受驅使。

說二十八宿﹐二十八宿正引。

二十八宿引已解﹐《流珠》中欠闕﹐無法用者言之﹐如有者不言。從東方起右轉﹐終於北方中宮﹐不言也。

志人修求至道﹐常行不言之教﹐內以修治其身﹐外救家及他人。

夫志士修道﹐得此書並法﹐法是《流珠》。常行不言﹐內常自依法﹐修治其身﹐令感內眞﹐應法通神﹐力堅煉魂。外以救家及他人﹐不修外律聲識形像之教。令人輪轉﹐墮於往來人間因緣﹐恩愛生死之道﹐貴賤等級之教﹐皆非正道。志人須切知之﹐請依道經之言﹐但行不言之教﹐處無爲之事﹐自漸覺悟﹐勤而修之﹐白日升舉。

老君曰﹕東斗君者﹐一人﹐吳人也。姓秦﹐名除﹐字干犯。

周前得道﹐封爲束斗君﹐管於東鄕七官大宿﹐及東野萬象星官。

管於東方角亢等七大宿官也。但是七宿下生人有災厄﹐及惡星宿相加相臨者﹐依《流珠》上言語訣法﹐行用陳告。訖卽躡地紀三徧﹐散爲禹步﹐轉天關﹐指東方十八指﹐撚司命及東鬥法訣。

訣在左手大指根﹐急撚之。

訖誦一十八祝﹐

地紀一十八祝是﹐七度行。

七度。如此災消厄度﹐疾病差愈。

此是言自行之。

天師曰﹕志人常行之﹐二十四年﹐便爲仙人。如或有親友有厄疾﹐爲行之﹐亦得。行之一依自己﹐法惟名別。天師曰﹕余南西北斗﹐一依東鬥法﹐步祝行用。惟其斗君名姓別有﹐具列於後訣。惟有一訣﹐步綱祝啟﹐乞願臨時由人作辭﹐及口啟﹐元在其二十八宿名星圖﹐具在《流珠正經》。以意詳用﹐卽得。次南斗君及七宿法。

老君曰﹕南斗君姓唐﹐名鹿﹐字宣道。太原人。次西斗君七宿法。西斗君姓劉﹐名起﹐字石嬰。長安人也。次北斗君七宿法。北斗君姓陳﹐名奉﹐字百萬﹐江夏人。云云。

在《流珠》中。

右斗君四人星官二十八人﹐皆受志人配使﹐並乞願﹐皆如心手相應。無事切不得妄行﹐卻招反損人也。次司命法。老君曰﹕左司命一人也。姓韓﹐名思﹐字元信。長洛人也。司錄司罰佐命﹐有三十六大員官。右司命姓張﹐名獲邑﹐字子良﹐廣陽人也。司錄等亦有三十六大員官也。

天師曰﹕韓﹑張二司命﹐皆是漢高帝之臣也。老君曰﹕得左右司命名﹐可以六甲日﹐躡地紀﹐步祝﹐如前二十八宿法。惟訣各隨命﹐配爲司命訣﹐撚之。往往行之﹐二年﹐便獲長生﹐出消災厄祕之法。久久行修﹐白日升舉。

金鎖流珠引卷之二十七竟

金鎖流珠引卷之二十八

中華總眞大仙宰王方平張道陵趙升王長司命李仲甫茅盈許玉斧等系代撰述

中華仙人李淳風注

考召法師說巡遊圖法

太上老君告無極眞人定光曰﹕

姓眞﹐名定光。按《葛玄傳》云﹕有三眞人﹐下授付玄經﹐不知是此眞人﹐眞定光否。恐同名﹐不姓眞。定光﹐六國時得道﹐是秦人。步躡上升﹐爲左無極眞人。

夫行步躡之道﹐要須以常行考召之法﹐救人物﹐著功於天下人物世界之中﹐卽名修求﹐眞人之行也。夫以爲考召法師之法﹐先須存五德者。

五德﹐靑龍﹑白虎﹑朱雀﹑玄武﹑黃庭﹐是五德將軍也。昔老君出此法﹐先有三元﹐後有五德。今按《金鎖流珠圖》畫五德﹐無三元。不知其三元將軍﹐別出三等圖。上元含弘圖﹐余中元自有一圖﹐下元亦自有一圖﹐而用並歸一圖﹐則含弘圖是也。

三元而更有六甲﹐

六甲﹐是六丁六甲﹐玉女眞官也。

六紀十二神官之屬﹐六戎八蠻﹐皆一一如法﹐存使如經文。出巡人世﹐禁止凶頑祟祆邪精之害﹐害於人物者。依科法責之發遣。如不肯者﹐按法而訣禁。訣禁不肯伏者﹐步斗﹐

步斗﹐是躡地紀之法﹐在後。

奏章表而誅之。訖﹐牒社廟而禁斷若干年。

由法師戶處分年月日也。

仍給彼人符牒﹐卽依年限也。夫欲行此步斗之法﹐先於淨室中躡紀三徧﹐散爲禹步﹐一十五步﹐配衣﹐指所往之處州縣鄕裏某病人之家﹐及拔宅亦用之﹐如圖。

風曰﹕仙人皆常思存此圖﹐用登天朝眞﹐或拔宅﹐常存用。須思本師於前﹐自身在師之後﹐勿思於師前。

後聖君曰﹕夫志心求道﹐須每十日一思存﹐遊巡世界國土之中﹐領將軍吏兵﹐行數十里之外﹐如大將軍行軍布陣相似。亦存攝禦前軍﹐

前軍者﹐是上元將軍唐﹐中元將軍葛﹐左右而行﹐朱雀將軍居中﹐行導引如法﹐把戟旌旆幡赤色﹐周將軍及五德將軍在後﹐圍逵數匝﹐與玄武六紀將軍﹐合爲數陣﹐飛空而行﹐五云飛飛﹐旌旗赫赫﹐蓋天滿地﹐不可當敵。又本師前領也。

引導衝滅凶頑妖精。思復軍﹐復軍回合﹐衛我正眞之炁﹐志人之身。亦救未曉之人身家災害﹐助國安邦﹐濟救危厄﹐兩兵相伐﹐彼此俱散。志人長巡﹐卽救得難﹐以著陰功﹐功滿升仙也。此徑妙之甚得﹐須祕之﹐勿妄傳非人。老君曰﹕金籙圖但有五德將軍﹐而無三元者﹐爲是外出五行﹐內鎭三元。

三元鎭內﹐隨從後束西在其內﹐防鎭自身﹐恐惡鬼所祟害己身也。天師傳後聖君﹐受道功小力微﹐未能救人﹐且自防身﹐內鎭三元之神﹐自有上中下圖。圖在含弘正一是也。上元在含弘﹐中元下元在正一別圖。

五行救人﹐三元衛身﹐六甲捉鬼﹐

六甲直符兵馬﹐隨日逐時﹐與追捕惡鬼。

七斗呼神。

一切神皆是北斗使﹐追捉立到也。此則天之使臣﹐卽北斗是也。但一日一夜一周天﹐巡檢天地萬神﹐與六甲而同於天地也。

二此法畫玉女貴妃是前﹐引導考召法師是也。

六甲合有六玉女﹐北斗有七貴妃﹐嬌女也。自古金籙圖有書之﹐今卽是《金鎖流珠》上篇﹐畫玉女貴妃於前﹐引導師於前是也。以古故尊於法師。

此巡遊之圖陣﹐不是爲一﹐而弘之有萬端。或以與國王帝主貴人等治病﹐或以救度災衰﹐或以救彼人兵難﹐或雲路有劫賊猛獸﹐或有水火相隔﹐或有瘟黃疫病相染﹐或有凶人惡鬼陰謀內祟﹐或道釋之子法訣相侵﹐或咒詛祭祀相反﹐令心迷意倒﹐或以因官假力相害﹐或辭言狀語﹐相訴鬼神﹐妄申章表﹐如此等種種之災害﹐並以巡檢﹐與人允直之。先允自身家﹐次卽他人。此法至妙至微﹐不可妄行妄傳﹐愼之。

老君曰﹕有前種種之事欲救者﹐須以每日存一﹐巡遊彼家﹐萬毒自消﹐千神百鬼自滅﹐災厄度脫。初欲巡之時﹐先入一淨室中﹐躡地紀三徧﹐散爲禹步﹐三步九迹﹐吐气爲紫雲﹐先蓋身徧。訖次卽往彼﹐蓋彼人屋宅周匝﹐及彼人身。或兵陣種種﹐使之皆驗應﹐立在須臾。

蓋萬物皆應成也。

卽撚左都監﹐右都監﹐次卽遊師訣﹐及三師訣。訖卽配衣﹐七斗成。

七斗七星俱在身﹐手把魒星﹐遙指之三下﹐卽誦地紀五首咒。後聖教授天師口訣﹐有大事總誦地紀咒十九首咒﹐爲上﹐無不應驗如意也。

指之三度﹐萬事立消滅。卽

求事得成﹐害事消滅﹐不相染害於己﹐及他人之己。

咒曰﹕太上傳教﹐後聖流行。天師親受﹐九千萬兵。巡察十方﹐市炁三淸。神無凶黨﹐鬼無妖精。人鬼各居﹐不得有爭。行禍者死﹐行福者生。禍福吾知﹐隨手分明。左指三滅﹐右指四傾。勿犯吾道﹐吾道甚平。有罪無赦﹐無罪自寧。天賜吾法﹐令吾按行。莫犯吾威﹐威猛七星。飲汝血﹐食汝精。一切但平等﹐吾道不令刑。一切心毒害﹐吾道令斬刑。急急如律令。咒訖﹐便行思之如圖。圖有三等﹐如圖。

圖在《流珠》上篇﹐第三步綱﹐配衣拳打之是也﹐一等。又有三五三元將軍配衣圖﹐是二。又中元﹑下元圖﹐及上元含弘圖﹐是三等。法思存行用者﹐眞也。

老君曰﹕夫爲考召法師﹐巡遊天下十方世界﹐救度人物﹐常行平等﹐爲國治身家﹐救人濟物﹐著功於天地之間﹐行德仁聞玉京之上者﹐功滿上帝使仙迎上﹐補爲大仙眞之位﹐白日上升天宮。昔有人皇﹐常行陰德於人﹐善敬天地水火四等﹐不伏闕。又以每日思身﹐自巡遊天下﹐檢校人物﹐不平不允之事﹐抱屈之徒﹐願令得達﹐入夢中見我﹐我與之申屈。常以心願﹐如此以一十四年﹐百姓有不平之事﹐抱屈之人﹐皆各自夢見人皇斷之。夢覺﹐各自知罪﹐彼此兩自責己﹐數千萬人﹐往往如此。功滿﹐太上與之長壽﹐爲人皇壽一萬八千歲﹐後升玄丘之仙宮。

昔有術士樂巴﹐善思存巡遊世界﹐救濟人物﹐制神伏鬼﹐數十年於人﹐人知生與之立廟數郡。郡中忽有災﹐郡人祭巴﹐災皆自消散也。非巴身之通神﹐存思感應也。又是巴常行此法﹐鬼神畏敬﹐皆先預知﹐自伏退散。卽知此法通神妙極。

老君曾降蜀郡﹐告巴曰﹕此法一能救人立功﹐二能得鬼神畏敬﹐三能立取仙道﹐四能入兵不傷﹐五能入水火入瘟病皆不相染﹐六能去一切口舌﹐官私災害﹐七能立禁斷一切蛇虎猛毒之虫獸﹐能以伏心﹐不敢損傷人﹐甚驗也。夫作考召之法﹐先須於明師邊﹐受本經籙。

本經籙﹐金鎖流珠是也。自有經圖﹐如法三元五行是也。一本云﹕無三元將軍﹐只有五行將軍之圖﹐有六甲七星玉女圖。其三元將軍各自有圖﹐所以畫出。上元三將軍﹐卽在含弘圖中。其含弘圖中﹐日月三元﹐五行六甲﹐七星八卦九宮﹐雷霆雨師風伯﹐盡皆一一畫具足也。

訖三年後﹐方可受此引書。如未受﹐切不得見此書。此書是天地之元始炁﹐結而成文﹐眞人寫之。初是天書﹐後儒方近改定儒書﹐卽世人有知此法求仙也。辟毒降魔﹐以興道教。周秦之後﹐前漢之中﹐卽足多人修行此法。世足術士相反﹐遂被仙人隱祕不傳。前仙者上升後﹐得祕絕世闕其七百年。後晉初﹐方有左﹑

左元放﹐是江東人也。

許﹐

許遜﹐是秦人﹐今蜀中旌陽縣也。

繼代稱仙。於江西洪吉之源﹐出弟子一十人﹐皆稱仙人。學此巡遊﹐救人濟世﹐著功修道﹐相繼一一上升。後十一人中﹐更不傳弟子﹐後絕仙人。百年後齊初﹐方傳弟子葛玄。玄行世之後﹐鄭思遠二代﹐又無人可繼。學者皆稱器﹐

器﹐大斗之器曰碩﹐如儒家所稱也。

得者而無一合。

諭世絕仙人也

老君告尹先生曰﹕巡遊法﹐志心求用一無不神通。一念便行﹐物無通礙﹐上通天﹐下通地﹐中通人﹐妙通神。故能卻鬼救人﹐百用百中﹐千邪敢親。昔廣成君教黃帝能用﹐得獲天眞。玄女授黃帝用此巡遊之法﹐九年法成﹐滅鬼威神﹐行道變法﹐伏牛乘馬安人﹐樊氏

夫人是。

夢遊﹐感得神仙方平﹐

王君也。

遊巡朝謁者﹐萬神天師﹐巡遊仙樂。連天眞人﹐巡遊救度羣生。太上巡遊﹐萬帝來迎。後聖巡遊﹐諸天俱迎﹐來朝萬聖﹐制伏百靈﹐安養羣生者矣。

考召法師存思說召延痲六星君名圖法

老君曰﹕延壽六星君者﹐南斗六星君也。從東向西飛來﹐師存思之面向東﹐存來下也。又存一十二眞人﹐從西向東飛來﹐師回面向南﹐左右顧視之。又存思左司命﹑右司錄掌籍掌算﹐俱到﹐悉乘飛龍鳳凰﹐龍騎大車﹐仙童玉女﹐手把十絕靈旛﹐散花郁轉郁轉﹐蓋病人牀上﹐散諸香花﹑致病人身上﹐付諸骨節。藥徹藥司命錄籍﹐責主人守宅﹐三將軍竈戶並井神﹐先亡辭別﹐序病根源﹐上天人北宮中救命。法師存身爲太上老君﹐含眞帶瞋﹐

相邈不失。

身坐千葉蓮花之上﹐端嚴。

似瞋﹐責守宅三將軍﹐何得鬼祟入宅﹐作祟於忠良謹愼之人﹐火急令取病人魂魄來。

問司命﹐責宅神及地界社廟﹐土地神官﹐名山洞府水司﹐何神管此間﹐何神判此地住處司命﹐致令鬼賊害人。今仰火急﹐檢某病人年命壽數文按上﹐並便令此病﹐限若干日差。仰速報待憑救治﹐

此法仍書牒帖等﹐帖宅神守宅三將軍﹐井竈龍神﹐千神萬靈﹐用此法兼帖廟社。

便作符檄。

古人謂之符檄﹐卽今之帖是也。又一云﹕檄者﹐罵勑之辭﹐令鬼祟敬畏而去。不肯去﹐檄令社廟與守宅三將軍﹑門戶井竈之神﹐同心並力而收禁﹐與帖檄直符﹐齊號令而斬之﹐無罪也。而制止之﹐鬼祟病人﹐給二七日或三七日﹐無不差者。

後聖君告天師道陵曰﹔夫人受生配命祿﹐

命者﹐生命之身。人受生之配屬祿者﹐官品之位﹐食祿之地是也。

皆有生死。生死之害﹐在於五行相刑。克之鬼賊相謀運也。若先知此﹐則從五行之中﹐算解制止之﹐立卽止。如不肯者﹐躡地紀﹐配斗身衣﹐收而斬之﹐永絕此祟。則人自便修行﹐永得長生矣。

此法又上秩五行引中。

後聖又告尹眞人曰﹕卿學道﹐須知六甲日。

六甲﹐甲子﹑甲戌等六日也。

躡地紀三徧﹐散爲禹步﹐三步九迹﹐後配衣﹐存二景三元﹐四時

靑龍﹑白虎﹑朱雀﹑玄武﹐號四時﹐主春夏秋冬是也。

五行﹐

經云﹕四時之神﹐添黃庭將軍一神﹐卽號五行是也。又云﹕在天爲五星﹐在地爲五形﹐在人爲五行﹐五行是五德﹐太上封名號之也。

六甲

直日神及玉女主君也。

七星﹐八卦九宮﹐

七星是斗也﹐八卦﹐八方之地是。九宮﹐地亦及中宮﹐人皇像以九州之號﹐所明九宮之數。則三元﹐一元得三﹐故曰三三如九﹐皆不出五行。九宮﹐添中宮曰九數。又云﹕小九宮﹐九州之地。人皇之世﹐致亦名九宮﹐此說小九之數。今天地間八方﹐中宮之九﹐數大也。故莊生云﹕天有九野﹐號曰九宮也。

含雷擊電﹐如圖。

圖具含弘圖中﹐存用之﹐夫眾法盡存用之。

折辟﹐又撚司命六星等訣。往往如此﹐能救治身家﹐及他方人疾病﹐救死得生。行此六年﹐南斗延壽﹐六星君及司命司錄等下見身﹐與子言救人治病之功﹐迎子飛升上淸。

老君告帝曰﹕爲此法者有九。一﹐修行除自身厄疾。二﹐爲家親治疾病。三﹐爲國王大臣治病﹐各有等目品第所說。

上第一﹐爲天子治病。先思上元上部唐將軍﹐次卽上元中部李將軍﹐次卽上元下部徐將軍﹐次卽中元上部唐將軍﹐

此將軍姓唐﹐是名閎﹐與上元上部唐將軍相繼年數。上元唐將軍﹐名短﹐天皇時人﹐得道﹐身長九千萬丈。

中元中部葛將軍﹐

穆王時人﹐相去甚遠也。

次中元下部周將軍﹐

亦同﹐穆王大臣也。

次卽下元李黃王三將軍。六國時人。

李將軍姓李﹐名立志﹐會稽山人。秦時得道﹐太上令知下元上將軍。

次卽周徧思之﹐如圖。

含弘是也。

卽請延壽六星君六人﹐並南斗中眞人一十二人。次卽北斗君九人﹐次卽司命君﹑司錄君﹑掌籍掌罔算君等五人。次南斗注生官﹐北斗落死官﹐一時並到﹐並從官吏兵等百千萬人﹐

言百千者萬萬﹐大眾之數也。

俱到某國。殿三十四席﹐

東七席﹐南七﹐西七﹐北七﹐中宮七﹐八卦二﹐日宮二﹐月宮二﹐餘九席七祖之位﹐有四十九。

爲壇﹐黃土布地﹐地上鋪席﹐席上用靑色露席坐褥﹐如法。

如法﹐是具足之言﹐自有別醮延壽六星君文儀。

以具醮文。

其醮文上﹐已具用物及有數等定﹐此中略說而不具足也。

訖﹐存思延壽六星君﹐及司命司錄等﹐作法依前法﹐治病無不差者。

中等第二﹐爲諸侯大臣治病。卽先呼存上元中部李將軍﹐次中元中部葛將軍﹐次下元中部黃將軍﹐備具方卽思延壽六星君﹐司命君﹑司錄君等﹐延命治病﹐依步咒﹐無不差者。下等第三﹐爲州縣官長及百姓。不問男女﹐卽先思上元下部徐將軍﹐次中元下部周將軍﹐次下元下部王將軍﹐備具卽請延壽六星君﹐及司命司錄等﹐降延度疾病﹐救治生死﹐便有徵驗﹐立在須臾。夫治一切人病者﹐但依此三等﹐無不差者。其符在《三部雜符》中﹐隨病所名﹐使主皆有驗。

四﹐能入兵﹐令人不見傷敗﹐護己保眾﹐用如前法﹐符別出。

符在《黃帝集靈記》上卷中﹐出此符也。

五﹐能入水﹐捉蛟龍水害魚鱗之類﹐用法以躡地紀七徧﹐飛天綱七徧﹐

此飛天鋼﹐不於圖上飛步﹐但以存地上作步似圖﹐卽得。如若飛步熟有功﹐不必要步綱﹐但存之如圖﹐亦得。夫有急事﹐心存手訣口念便行﹐其神便應﹐何要作步看圖。此是初學之人﹐恐不應﹐須親步綱也。昔有道術之士趙芮﹐學紀綱法一十四年﹐道成﹐心便存使﹐不用步﹐常行撚訣之道﹐入水如地上行。

散爲禹步﹐九迹九徧﹐主九江。又變一十二步﹐主四海。以六己土縛腳心上﹐便得入水。入水時撚六戊訣﹐勑水神﹐任意捉使總得。六﹐能使人入山艸不迷﹐毒蛇猛獸自伏﹐並入火禁火﹐皆不有傷損﹐驗用依前法。七﹐能令人得入中仙﹐長生不死之道。

可以本命日﹐常存思南斗延壽六星君﹐及司命司錄君﹐掌籍掌算君降下﹐如圖。

圖在《金鎖流珠》中篇內﹐有用。

訖﹐卽躡紀飛綱﹐

紀地紀綱天綱也。

散步﹐配衣﹐撚訣誦十九首咒。訖﹐又撚司命君訣。

訣在《流珠》下篇卷中也。

卽誦咒。

咒十九首。

畢卽止。如此行之四年﹐便任地仙。八﹐能令人得大仙。

大仙者﹐天地中仙人也。一雲天仙﹑地仙﹐山中居止也。

九﹐能令人久久行之﹐得上眞仙人之位。

一云眞人﹐上淸太極大仙官之號﹐爲眞人也。

昔上天眞大聖廣成子等數百眞人﹐皆是躡紀飛綱﹐衣斗思斗﹐

衣斗者﹐北斗也。思斗者﹐南斗也。北斗九星﹐二星不見﹐世人見者七星也。今以呼爲七星君﹐不知有九星﹐九精二君也。南斗八星﹐不見二星﹐世人見者六星﹐今呼爲南斗六星君﹐不知有八星﹐八卦二君也。一延壽君﹐二司命君﹐余卽掌籍掌算君﹐上生落死君﹐是世有人知此道﹐長生不死﹐立得仙人也。

不離心神﹐久而修行﹐總成天仙。

金鎖流珠引卷之二十八竟

金鎖流珠引卷之二十九

中華總眞大仙宰王方平張道陵趙升王長司命李仲甫茅盈許玉斧等系代撰述

中華仙人李淳風注

考召法師存思木官起屋救病法

老君告救苦眞人鄭仁安曰﹕子爲眞人行者﹐莫過救於重病之人也。救一人病﹐天地﹐記爲一功也。夫人身者﹐名爲捨宅﹐如屋相似。故爲欲救之理﹐以呼存木官

木官者﹐五行之中﹐有木官也。假如甲子生人金命﹐呼戊辰木官爲上﹐不得呼壬午木官起屋﹐卻害病人也。

來降﹐與某病人起屋正屋﹐其思如圖。伐樹正屋﹐修換梁柱。如此三日﹐萬病退差。又曰﹕夫人病重﹐子爲師欲救治﹐但存思與他人正屋倒樹﹐卽有應驗﹐病退也。經云﹕屋正身正﹐屋邪身邪。屋倒身倒。又一云﹕夫人身病屋﹐左右足多樹﹑其魂神飛散出身﹐寄

附其樹之上﹐往往有人見有光明者﹐是衰病人魂神也。子爲醫救之人﹐先存木官斫倒宅左右樹﹐存取此樹爲木與病﹐造屋於生炁地上。

是病人六甲行年生炁之地是﹐又亦遊年上存生炁地起屋﹐又修見住舊病屋。三等屋若成正﹐其病三魂守定。但有一屋不正﹐輒一魂不定。若爲醫師﹐先明此法﹐則有驗也。

病人卽退﹐其神卻入身﹐一夜夢上仙入谷半苦﹐卽是神入身也。覺白汗流﹐是大退差之徵也。

老君曰﹕授此法有二等﹐一救人之病﹐二者臣反君﹐子逆父﹐弟子不從師命者﹐便與其病。亦使木官云云。

用如前法相似。

老君曰﹕夫爲此法﹐先躡地紀三徧﹐散爲禹步﹐初九迹﹐又卻反

反卻回綱頭﹐再發是也。

開爲十二迹﹐又反開爲十五迹。訖﹐左右配衣﹐

圖中有左配衣法﹐及有斗名。右配衣法﹐圖亦名四斗﹐謂左右配衣。《流珠》上卷第一步綱圖﹐皆一左一右是也。但檢用之卽得也。

卽存思木官起屋

起治生。

倒屋﹐

倒治死。

二等任意爲之。訣在左手第四指中節﹐撚之。

或以五色綫縛之久長。

勑太上老君﹐先天地生。勑攝枯木花葉再生﹐能治人病﹐速卽差平。召攝魂魄﹐令歸身形。正屋正身﹐早起立成。急急如律令。

後聖君曰﹕木官存下﹐與病人起屋者﹐有數亦有等級。上爲國王帝主治病﹐起屋正屋四十萬人﹐

一方十萬人是也。

中有宰輔大臣四千人﹐

一方一千人是也。

下卽五品﹐至於萬民四百人﹐

一方一百人也。

共爲正屋起屋﹐伐木匠木﹐握土開艸﹐

艸者﹐俗寸殺炁也﹐又爲殃。

樹柱上梁架屋。獲時存之立成﹐屋成人差。告命曰﹕木官急急造屋﹐屋成人福。福人生成﹐魂魄歸形。疾病自差﹐受福長生。急急如律令。撚還魂入神正魄訣﹐訣在左手大指中節﹐五色絲縛之﹐二七日。

老君告羅眞人曰﹕

羅文彊﹐殷時大夫﹐甚能禁咒之術﹐常與人物救災治病﹐功滿三午﹐白日上升。

此法數般用之。一能治病﹐二能辟惡﹐三能治患害﹐四能消口舌﹐五能禁﹐六能移﹐七能敗。此七數吉凶皆能爲之也。余在師口中﹐以口相傳﹐祕而勿泄。

考召法師存思說身巡遊病家圖法

老君告文彊眞人曰﹕夫道士與人爲師﹐步禁疾病﹐實不爲易。切須淸身淨心﹐一禁一咒﹐皆是救百病﹐功之爲大﹐此一法治病﹐法師先思存巡遊病人家﹐入病人門內﹐直入戶房內﹐見病人牀上臥﹐師卽呼召﹐存一陣野馬散吏兵﹐把棒驅之﹐踏殺作祟鬼賊﹐驚叫奔走而散。又存野堵大象師子來﹐一一而並入房﹐喫食作妖精野鬼奔走。又存蛇蜈蚣等毒物﹐捉捕作祟鬼賊精邪之物﹐趁捉亡散。而書次某鬼﹐

訣各有山鬼﹐或精鬼﹐或傷鬼魍魎﹐邪精猴鼠﹐魑魅精鬼也。

訣在《流珠》掌訣中。

法訣曰﹕師先躡地紀三徧﹐散爲禹步﹐三步九迹三徧﹐配衣。配衣訖﹐左手把魒星﹐指之七徧﹐卽存身著紫衣遠遊冠﹐侍從將軍吏兵如法﹐巡往某病人家﹐

某者某州縣鄕裏某官人某百姓﹐言百姓某已染其病﹐云云。

領吏兵以繩驅馬﹐奔踏祟鬼﹐

《流珠圖》上不畫師子﹐惟畫豬馬吏兵﹐亦少。按師云﹕存師卽得﹐不必要畫之。口訣云﹕蛇蜈蚣禹烏之猛禁之類﹐食鬼治病﹐用之立差也。

及師子等獸﹐奔突入宅中左右內外﹐捉鬼祟食之﹐其病卽差﹐無有不差者也。天師曰﹕吾授後聖口訣﹐此法有三等用。一救人病﹐二能令惡人自病﹐去不來害我。三卽破鬼神居止之處﹐立卽見消也。

昔有扁鵲﹐常行此法﹐以救治病者﹐皆。差。往往如此﹐十四年﹐一旦太上大道君遣使﹐下授以起死人之法﹐忽能破腹治腸﹐分別五藏。虢太子﹑周順侯﹑燕王次妃﹐皆得從死﹐因破腹治腸而再活﹐皆得二十年﹑三十年﹑十年者又死。鵲後七十九年在世﹐往往與人治死而再生﹐莫知其數。後一日有風吏雷師﹐前來迎以禦前﹐靑龍﹑白虎扶左右﹐迎官數千騎﹐引於南山而去。不知起死法﹐付授何人。今世不見有行者。又趙山

山是漢武帝時爲西河令﹐妻孟氏﹐號常眞﹐少而學父﹐思此術得成也。

妻孟氏﹐常性好道﹐小年八九歲時﹐讀書識文字﹐見父有此書﹐�常觀讀之熟。後忽有人告疾者﹐切以思心存身﹐與往救之。往往如此﹐亦有得差者多﹐後人知求者甚眾。夫後知﹐不許。妻但聞人說有疾﹐但以心念﹐如此四十五年。爭一旦太上後聖李君遣使﹐授以六甲符文﹐與孟氏書服之。一十四年﹐後忽去﹐肉身迥飛上山﹐不知所在。

考召法師存思說靑龍白虎朱雀玄武鎭疾圖法

老君授赤帝

赤帝鄭仁安﹐於西國受也。

驅使神靈告命符文曰﹕世有四鎭大神﹐能守鎭於人﹐制禦鬼祟﹐衛人無夭傷﹐可學道之人著功行﹐如此之者﹐功滿上升。左有靑龍之神﹐本上天木星之神也。好人長生﹐性長護生﹐

生是人物生命也﹐此神長好人物生成之炁。

制禦死。

死是人物死者﹐此神惡見之﹐太上故符命命﹐令護於世生人﹐制死鬼﹐故存鎭生人之宅。

偏去非橫口舌﹐凶鬼咀人﹐蠱毒扉�﹐

此二字是非尸之字是也。

蛇竭之物﹐亦能辟伏﹐不敢來爲祟害也。

作此法常以每日夜﹐

以日兼夜﹐日一度思之﹐夜一度思之﹐如此不逾﹐存之三日﹐應驗並差。

皆以先步﹐存

步者﹐是步綱也。存者﹐是心存爲綱步鋼之法。後聖君告尹眞人言﹕夫躡紀禹步﹐以七年有功﹐不必自身親步也。卽心存之﹐如綱圖。存身履紀紀鋼過﹐卽得效。如未有功效﹐卽須步綱鑷紀之法。

地紀三徧﹐禹步三步九迹﹐配衣左右。訖﹐卽存四等鎭守其病人﹐及鎭護主人宅。如此不逾一七日﹐重病者退差。不善﹐重加。

此是老君言也。言病者是忠良之人﹐病與救之。不善之人﹐背逆之流﹐用此法存念﹐卻卽自生背道逆天之心﹐病乃天與之。今世人不知﹐但怒怨鬼。鬼實不能自爲此害﹐皆因假天地官之威﹐卽乘威而作祟也。夫任仙官之位皆有威﹐役使天神地只﹐九土萬國﹐社神廟神官也。

此二等﹐

一等救治吉人﹐一等徵伐惡逆之徒也。

皆以天之救徵也。以子身受天之法﹐帶天之文﹐身是天官﹐便行天令﹐可執直其心取仁﹐無親無偏黨之性﹐無傍偸之欲﹐淸高志遠﹐

志人之能久遠生生﹐不退知進之人。

可授此法。掌行天法﹐悔救之訣。非人不可妄傳﹐罪及七代﹐殃沒一身。天師受後聖君訣﹐在左手第四指第一節

﹐用五色絲綫縛之﹐莫令解之。五日及夜﹐鬼目盲﹐人目靑﹐十日自消矣。

後聖君曰﹕夫爲道術之人﹐須以眞心﹐無妄無欺﹐無貪無嗔無癡﹐如此之人﹐乃可行持之法。如心未眞不直﹐癡嗔貪妄﹐不可行法。勿效惡人。須自身淸直保得﹐乃可爲之。今但行救人治病之道﹐天地與子著功﹐得仙道日。近昔有道士黃盧子﹐

是葛越也。

常好行炁禁之術﹐存四神及地神地軸神﹐攝禦江山﹐如回手掌﹐回山

回山者﹐一里之地﹐開爲千里江山。千里江山﹐攝爲一里之地﹐不難也。

縮地轉海。法亦先經躡地紀﹐六年﹐長呼存四神及地神地軸等﹐常帶地神地軸等籙。卽躡紀三徧﹐散爲禹步三徧﹐又步絕地脈步三徧﹐配天﹐左右交擊綱三徧﹐撚地心目﹐大叫三聲﹐卽唱攝卽地鎭四神﹐及地神地軸神﹐移山河江海﹐變動闊狹﹐遠近立成﹐卽不難。亦加天地式相應﹐少時出沒自由﹐驗極之法﹐此法有五等。用之具口傳授。

金鎖流珠引卷之二十九竟

