太上洞玄靈寶無量度人上品經法

經名﹕太上洞玄靈寶無量度人上品經法。南宋陳椿榮集注。五卷。底本出處﹕《正統道藏》洞眞部玉訣類。

謹按《靈寶經法》﹕凡九品陰功﹐及消禳災害﹐並自用祈福﹐度厄行功﹐存身爲元始天尊﹐坐空浮五色獅子之上﹐居日光中。爲天地父母﹑國王及天象﹐可以神誦。上丹田神誦﹐四千徧。爲災厄及他人﹐可以心誦。中丹田心誦﹐三千徧。爲一切亡歿幽魂﹐可以炁誦。下丹田炁誦。三千徧。每一存思﹐須得十徧。十徧爲一過﹐百徧爲十過。十言一叩齒﹐以召神﹔百言一咽津﹐以和炁。錯一字﹐卻前三十字以誦之﹔越一字﹐再覆五十字以誦之。誦則下聲而誦之﹐詠則朗吟以詠聲﹐使音句周竟﹐勿令匆速﹐苟貪徧數。常令神魂悅暢﹐香炁綿綿﹐不絕於室。若以音聲華美﹐急逐徧數﹐亦無靈感﹐空屍誦經﹐欲飛返沈﹐非徒無益﹐亦招輕誦之愆。

玉几仙降筆

混淪未判﹐中存得一之靈﹔大塊旣分﹐內抱生三之寶。散而爲炁﹐聚則成文﹐彌綸空洞之中﹐羅絡虛玄之表。元綱流演﹐立天地之精根﹔萬範開張﹐布陰陽之血脈。五文普植﹐三景齊明﹐開天三十二重﹐結炁百千萬道﹐於以保制劫運﹐輔贊皇圖。作回生起死之玄機﹐爲入聖超凡之要妙。演三洞﹐皆言有作﹔教一國﹐盡達無爲。藏靈寶於身田﹐納黍珠於性地。舉一念﹐入大浮黎土﹔開重樓﹐登郁羅蕭臺。常親自己之虛皇﹐頓悟惟心之元始。悠悠庶類﹐皆成不死眞神﹔蠢蠢羣靈﹐咸曰長生大聖。

太上洞玄靈寶無量度人上品經法卷之一

太上三五都功職籙弟子陳椿榮集注

萬聖尊崇﹐眾眞欽仰﹐無上可上﹐玄之又玄。洞玄靈寶是品秩之名﹐無量度人卽一卷之目。諸經所宗﹐故曰上品﹔功用微妙﹐是爲妙經。

敍玄章

道言﹕酉文。

上淸玉晨大道君﹑靈寶天尊之言也。道君序經﹐故以道言爲首。玄師日﹕凡有道言﹐皆玉晨大道君自序﹐非二章之首。

昔於始靑天中﹐

始靑天王隆騰勝天也。

碧落空歌卯文大浮黎土離文﹐

浮黎﹐玉隆天帝內諱也。

受元始度人無量上品。

玉晨大道君爲靈寶教主﹐乃元始天尊之弟子﹐太微天帝君之師也。受靈寶上品度人之道。

啟運章

元始天尊

注﹕元始天尊﹐是虛皇之應號也。從眞起應﹐則曰證修﹐妙思幽源﹐乃自性獨有。《洞神經》曰﹕妙象無形﹐應感有體﹐眞精之炁﹐化成姿容。

當說是經﹐周回十過﹐以召十方。

元始天尊爲道法宗主﹐當此劫運﹐開圖出教﹐說法傳經。先周召十方天眞﹐然後登座。法曰﹕元始天尊﹐元自己元神﹐一身之主也。

眞應章

始當詣座﹐子至午文挑。

座者﹐空玄之座。言方始當詣其座。

天眞大神﹑上淸文。

上元至眞﹐九品之眞。

禦注﹕是出三界﹑無修證﹑無位業之髙眞。

上聖髙尊﹑玉淸文。

中元聖尊﹐九品之聖。

禦注﹕是有修證﹑有位業之上聖。

妙行眞人﹑太淸文。

下元仙眞﹐九品眞人。

禦注﹕是元爲元作之眞人﹐皆在玉淸之境﹐出離三界之天也。此三號天眞﹐比一身﹐則屬上部八景神炁。

無鞅數眾﹐乘空而來﹐飛雲丹霄﹐綠輿瓊輪﹐羽蓋垂蔭﹐流精玉光。亥文。

流精玉光﹐是九色圓象。又曰日月炁﹐天之靈寶也。可以采煉﹐餌之成眞。

五色郁勃酉文﹐

洞煥太空。

定極章定觀法。大洞境界。

七日七夜﹐諸天日月星宿﹐璇璣玉衡﹐一時停輪。

玄師日﹕旣言日月停輪﹐何以分其七日七夜之數﹖乃天尊妙用神通﹐化機運感之所致。此之微妙聖應﹐天尊外化﹐日月不行﹐星宿不運﹐璇璣玉衡一時停輪﹐不顯晝夜。其實內運主宰功用﹐未嘗暫停。故玉晨明七日七夜之數﹐又非人世七日七夜之比。以內言之﹐大定神光﹐湛然見玉淸境﹐有七日七夜之功也。日月停輪﹐二目不瞬也。卽非冥目﹐亦非內視﹐亦非臨目﹐是七日七夜久視﹐停其目瞬﹐照明三部﹐內外洞然。其一身炁血﹐朝運於百節經絡﹐陰陽營衛﹐皆系於三部脈息。其息﹐乃人之一身璇璣玉衡也。四至爲璇璣﹐三部爲玉衡﹐旣是璇璣不運﹐日月駐景﹐星宿停輪﹐四至不至﹐則三部不息﹐一身炁血俱不運轉。

禦注﹕兀然泰定﹐與神炁合也。

四星爲璇璣﹐三星爲玉衡。

璇璣玉衡之圖

一呼一吸四至﹐共得六寸。一呼二至﹑一吸二至﹐各得三寸。一至得十五分﹐經緯天地﹐縱橫十五﹐故上帝付黃帝河圖也。

《靈寶內象丹旨》曰﹕人之一炁往來者﹐呼吸是也。夫人一呼一吸﹐而爲一息。一息之間﹐則分陰陽﹐呼而明﹐爲陽爲晝﹔吸而晦﹐爲陰爲夜。七竅之呼﹐七日也﹔七竅之吸﹐七夜也。天機不動﹐神凝目住﹐脈定心停﹐故日七日七夜﹐日月星宿﹐漩璣玉衡﹐一時停輪也。

神風靜默﹐

無吹噓出入之息。

山海藏雲﹐子文。

無蔽明妄想之業。

天無浮翳﹐

淸明湛寂也。

四黑朗淸。卯文。

自然溫涼寒燠也。

一國地土﹐

猶一身也。

山川林木﹐

猶四肢百脈﹐毛髮孔竅﹐營衛骨節也。

緬平一等﹐無復髙下。土皆作碧玉﹐無有異色。

入於道定之境﹐湛然體性﹐一身內外﹐皆如碧玉﹐無一毫之塵也。

玄師曰﹕定觀七日﹐不知晝夜﹐觀心無心﹐乃是眞元之心﹔觀形無形﹐乃識本始眞形。心形都無﹐自入無形之道﹐此乃大定﹐神光湛然﹐見玉淸境﹐有七日七夜之功也。

眾眞侍座。玉淸文。

天尊以大法而感召﹐十方天眞則隨感而咸集﹐亦猶收神气海﹐藏息丹田﹐則三萬六千神官﹐自侍左右。

還元章

元始天尊玄坐空浮五色獅子之上﹐午文。

玄師曰﹕天尊空浮﹐乃自己元神居玉淸宮。玄坐者﹐法身所禦也。獅子者﹐元始威神也。是五炁朝絳宮﹐威神之妙化結成獅子﹐天尊乘之下入丹田﹐左靑﹑右白﹑前赤﹑後黑﹑中黃﹐故有五色獅子之象﹐因成五行。

說經一徧﹐諸天大聖同時稱善。是時一國男女聾病﹐耳皆開聰。

天一生水也﹐乃坎之炁孕於乾金。諸天大聖同時稱善者﹐萬神一時俱暢。一國男女者﹐法身陰陽二炁。聾病者﹐坎爲耳﹐故屬之。玄師曰﹕至道言之﹐迷音﹐不知音外眞病耳。不聽無聲﹐大聰亦聾。

禦注﹕何謂之聾﹖以耳無聽徳之善故也。一聞天尊說法﹐則天耳開聰﹐法音流響﹐洞然無礙也。餘同此說。

說經二徧﹐盲者目明。

地二生火也。乃離之炁孕於巽木。離爲目﹐目應心﹐心昧於物﹐暗而若盲。依道而行﹐心開意悟﹐物莫能蔽邪。

說經三徧﹐喑者能言。

天三生木也。乃震之炁孕於艮水。艮爲山﹐山髙土厚﹐水泉出焉。

說經四徧﹐跛痾積逮﹐皆能起行。

地四生金也。乃兌之炁孕於坤土。起行者﹐乃植立之狀﹐木性有焉。

說經五徧﹐久病痼疾﹐一時復形。

天五生土也﹐乃離寄戊而土炁孕於離也。

說經六徧﹐發白返黑﹐齒落更生。

天一生水﹐以地六成之。

說經七徧﹐老者返壯﹐少者皆彊。

地二生火﹐以天七成之。

說經八徧﹐婦人懷妊﹐鳥獸含胎﹐已生未生﹐皆得生成。

天三生木﹐以地八成之。歸東處震爲砂﹐乃艮震合﹐而木成於水。砂者﹐汞感鉛炁而結。

說經九徧﹐地藏發泄﹐金玉露形。

地四生金﹐以天九成之。還西兌方爲金﹐乃坤兌合﹐而金成於土﹐蓋汞歸土釜而成寶也。

說經十徧﹐枯骨更生﹐皆起成人。是時﹐一國是男是女﹐莫不傾心﹐皆受護度﹐咸得長生。

天五生土﹐以地十成之。

玄師日﹕天尊十徧說經﹐五行生成之道﹐先五行生數﹐後五行成數﹐十轉回靈之道也。明其道則長生﹐用其道則證此十瑞大功。

重玄章

道言﹕是時元始天尊

覆述天尊周回說經﹐以召十方之事。重顯指其方所次序。

說經一徧震文﹐東方無極無量品至眞大﹑無鞅之眾﹐浮空而至。

太安堂鄕納善世界。

說經二徧離文﹐南方無極無量品至眞大﹑無鞅之眾﹐浮空而至。

宛梨城境棄賢世界。一云宛梨。一作宛利。

說經三徧兌文﹐西方無極無量品至眞大神﹑無鞅之眾﹐浮空而至。

福堂洲咸行世界。

說經四徧坎文﹐北方無極無量品至眞大神﹑無鞅之眾﹐浮空而至。

郁單野淸淨世界。

說經五徧艮文﹐東北無極無量品至眞大神﹑無鞅之眾﹐浮空而至。

福集鄕長安世界。

說經六徧巽文﹐東南無極無量品至眞大神﹑無鞅之眾﹐浮空而至。

元福田用賢世界。

說經七徧坤文﹐西南無極無量品至眞大神﹑無鞅之眾﹐浮空而至。

延福鄕仁靜世界。

說經八徧乾文﹐西北無極無量品至眞大神﹑無鞅之眾﹐浮空而至。

福徳野延賢世界。

說經九徧﹐戌下亥上﹐上方無極無量品至眞大神﹑無鞅之眾﹐浮空而至。

諸天宮闕。

說經十徧﹐辰上巳下﹐下方無極無量品至眞大神﹑無鞅之眾﹐浮空而至。

洞淵九壘﹐正行遊梵四音﹐三十六宮﹐大地官府﹐北酆諸宮。

十徧周竟﹐十方無極天眞大神﹐一時同至。一國男女﹐傾心歸仰﹐來者有如細雨密霧﹐無鞅之眾﹐迮國一半﹐土皆偏陷﹐非可禁止。於是元始懸一寶珠﹐雙手拾玉淸文。大如黍米﹐在空玄之中﹐去地五丈。

玄師曰﹕天尊施玄妙大化﹐懸一寶珠在空玄之中﹐莫測所懸之系。黍米者﹐馨香五穀之長。去地五丈者﹐離於五欲﹑五塵﹑五聚﹑五色﹑五香﹑五聲﹐出五濁世﹐在五行數外﹐故能入空玄之妙。

薛幽棲注﹕寶珠者﹐諭道也﹐亦同玄珠之義。黍米者﹐五穀之長﹐爲生人之本﹐言人之得經如命之資米。五濁旣出﹐自無眾息﹔五行不用﹐永離相刻。自然長生久視﹐得道成眞。

元始登引天眞大神﹑上聖髙尊﹑妙行眞人﹑十方無極至眞大神﹑無鞅數眾﹐俱入寶珠之中。天人仰看﹐惟見勃勃從珠口中入﹐旣入珠口﹐不知所在。

天眞上聖﹑妙行至眞﹐炁合道妙﹐體合道眞﹐故能隨天尊登引入空玄黍珠之中。天人體未合眞﹐不能同入﹐仰看而已。且下格小仙﹐有芥子納須彌之妙﹐懸壺天地之境﹐何況大聖天尊﹐敷宣大教﹐示現神變也。以至道言之﹐一國者﹐一身之比。傾陷者﹐道有傾迮﹐未全一體﹐難稱玄重之妙。天人則萬神也。天眞大神﹑上聖髙尊﹑妙行眞人﹐則三元之神也。天尊則自己元神﹑一身之主也。以內景妙道言之﹐乃玉淸寶珠神仙胎化之訣。

國人廓散﹐地還平正﹐無復欹陷。元始卽於寶珠之內﹐說經都竟﹐眾眞監度以授於我。

元始說經於寶珠之中﹐眾聖俱入。此時只度道君一人﹐道君受得此經﹐故云以授於我。我卽道君自稱也。

當此之時﹐喜慶難言。法事粗悉﹐諸天復位。倏欻之間﹐寂無遺響。是時天人遇值經法﹐普得濟度﹐全其本年﹐無有中傷。傾土歸仰﹐鹹行善心。不殺不害﹐

除身業罪。

不嫉不妬﹐

除心業罪。

不淫不盜﹐

除身業罪。

不貪不欲﹐

除心業罪。

不憎不。言無華綺﹐口無惡聲。

復除心業罪也。此十二大戒﹐凡修誦此經﹐先須受持。

齊同慈愛﹐異骨成親﹐國安民丰﹐欣樂太平。

演梵章

經始出教﹐一國以道﹐預有至心﹐宗奉禮敬﹐皆得度世。雙手玉淸文至此放。

宣祕章

道言﹕元始天尊說經中所言﹐並是諸天上帝。內名隱韻之音﹐亦是魔王內諱﹐百靈之隱名也﹐非世之常辭。

上聖章

上聖已成﹐

上聖洞合道妙﹐功徳已成。

眞人通玄究微﹐能悉其章﹐誧之十過。

十徧爲一過﹐百徧爲十過﹐誦經當以十過爲法。

諸天遙唱﹐萬帝設禮﹐河海靜默﹐山嶽藏雲。

無出入息也。

日月停景﹐

目不瞬也。

璇璣不行﹐

脈不息也。此亦大定之法。

羣魔束形﹐鬼精滅爽。上淸文。

玄師曰﹕酆都六洞內外一十二宮魔王乃魔靈﹐又曰羣魔。此魔壞人善性﹐附人惡事﹐干試學人﹐世有禽畜﹐五行精物﹐化爲鬼魔。此輩分形異類﹐神同於人。又有外道妖魔及精靈苦爽之鬼﹐化天尊神仙眞人﹐惑亂善人道士﹐明詳勿失﹐墜入此流中。

回屍起死﹐白骨成人。

玄師曰﹕眞人能通玄究微﹐曉達經內大洞祕諱﹐獲十品感應功徳﹐此眞人之格也。

至學章

至學之士﹐

心堅於金石﹐操烈於水火﹐天地不能逾﹐鬼神不能惑﹐行人之所不能行﹐以有若無﹐此太極以下有仙名者。

誦之十過﹐則五帝侍衛﹐三界稽首﹐魔精喪眼﹐鬼妖滅爽。上淸文。濟度垂死﹐絕而得生。

玄師曰﹕至人學士誦之﹐獲六品功徳。

所以爾者﹐學士穢炁未消﹐體未洞眞﹐召制十方玉淸文﹐威未制天政。

天政﹐謂日月五星﹑天文七政。

徳可伏禦地祇﹐束縛魔靈﹐玉淸文。但卻死而已﹐不能更生。

學士骨體未眞﹐穢炁仍在﹐不能威制天象﹐止獲三品功徳﹐此至士之格也。

勸道章

輕誦此章﹐身則被殃。

不齋戒沐浴﹑行香誦者﹐獲被殃之罪。

供養尊禮﹐門戶興隆﹐世世昌熾﹐與善因緣﹐萬災不幹﹐神明護門。玉淸文。

供養尊禮﹐獲五品善果。

贊玄章

斯經尊妙﹐獨步玉京﹐度人無量﹐爲萬道之宗﹐巍巍大範﹐徳難可勝。

修誦章

道言﹕凡誦是經十過﹐

凡誦者則不限髙下之格﹐是能依法精心誦持十過者。

諸天齊到﹐億曾萬祖﹐幽魂苦爽﹐皆卽受度﹐上升朱宮﹐格皆九年。

三元品戒﹐朱陵度人之格﹐有五等。九年者﹐中福之格。大福則三年﹐小福則二十四年。

受化更生﹐得爲貴人。而好學至經﹐功滿徳就﹐皆得神仙﹐飛升金闕﹐遊宴玉京也。

玄師日﹕師受有經之者﹐不以修持﹐止誦經十過﹐致此玄應。此言自身功徳果報﹐度萬祖苦爽上升朱官﹐依朱陵品格﹐九年受化﹐更生得爲貴人。若夙靈通達﹐不昧其本﹐而能好學至經﹐自身功徳滿日﹐飛升上淸之天﹐遊宴大羅玉京也。此凡誦十過之格也。

上學章

上學之士﹐

聞道動行﹐見法祕學﹐始終不替﹐寒暑無虧﹐此太淸九宮已下有仙名者。

修誦是經﹐

內修其道﹐外誦是經。

皆卽受度﹐飛升南宮。

玄師曰﹕上學之士﹐亦修亦誦﹐不能度於萬祖﹐止得自身受度﹐此上士之格也。

世人受誦﹐

世人者﹐常途之人也﹐非出羣之士。

則延壽長年﹐後皆得作尸解之道。魂神暫滅﹐不經地獄﹐卽得返形﹐遊行太空。

詣師受經誦之﹐止得延壽尸解﹐此世人之格也。從眞至此﹐凡有五等﹐則階級差殊也。

暢微章

此經微妙﹐普度無窮﹐一切天人﹐莫不受慶﹐無量之福﹐生死蒙惠。

效盟章

上天所寶﹐不傳下世﹐至士賫金寶﹐效心盟天而傳。輕泄漏慢﹐殃及九祖﹐長役鬼官。

前以輕誦殃身﹐後以輕泄殃及九祖。玄師曰﹕若輕泄易忽﹐漏慢玄科﹐妄泄非人﹐不依年限而私傳﹐或依年限而不齋﹐或盟受漏祕禁﹐使輕慢不信玄文﹐皆入中科。殃及九祖﹐長役鬼官者﹐地府主役鬼之官也。五嶽掃山﹐酆都役隸﹐山河疊治﹐此鬼官役也。又有驅雷役電﹐天官役也﹐擔沙負石﹐地官役也﹐漣汲溟波﹐水官役也﹐此三官徒役也。

玄局章

侍經五帝﹐玉童玉女二十四人﹐

紅杏﹑震文。墨黑﹑坎文。磨眞﹑兌文。襪臘﹑離文。靈寶。中文掐定﹐取五方炁吹。

營衛神文﹐保護受經者身。中文剔訣。

東方九炁靑靈啟道童子﹑靑靈玉女﹐南方三炁丹靈啟道童子﹑丹靈玉女﹐西方七炁皓靈啟道童子﹑皓靈玉女﹐北方五炁玄靈啟道童子﹑玄靈玉女﹐中央一炁黃靈啟道童子﹑黃靈玉女﹐各二十四人。此五方五老帝君各遣玉童玉女﹐計二百四十人﹐侍衛保護。

玄師日﹕此乃五行四季﹑九官二十四炁之神﹐皆在身中。

三元章

道言﹕正月長齋﹐

齋者﹐謂身無雜務﹐心不外馳﹐內外淸虛﹐抱元守一﹐終乎此月﹐故曰長齋。

誦詠是經﹐

誦則下聲而誦之﹐詠則朗吟以詠聲。

爲上世亡魂﹐斷地逮役﹐度上南宮。

玄師曰﹕正月者﹐上元天官會地﹑水二官於上元紫微宮﹐校諸功徳﹐名舉遷賞會之月﹐宜度上世祖考亡魂﹐斷諸三徒之役。

七月長齋﹐誦詠是經﹐身得神仙﹐諸天書名﹐黃籙白簡﹐削死上生。

七月者﹐中元地官會天﹑水二官於中元陽臺宮﹐校勘功過﹐名慶生中會之月﹐宜度己身﹐諸天書名﹐而得神仙也。黃籙者﹐天之金籙也。白簡者﹐死籍也。所謂金籙上生名﹐白簡削死字也。

十月長齋﹐誦詠是經﹐爲國王帝主﹑君臣父子安鎭國祚﹐保天長存﹐世世不絕﹐常爲人君安鎭其方﹐民稱太平。

十月者﹐下元水官會天地二官﹑諸天諸地諸水眞聖仙靈﹑星宿宮曹鬼神主宰﹐普校一切功過善惡﹐於東極天之尾閭﹐泄水之源淸泠府中。名普校建生大會之月﹐宜爲國祝安﹑帝王聖祚﹐及依法安鎭有災之方﹐則民稱太平矣。又法曰﹕正月屬寅﹐寅爲鬼道﹐是以拔濟先亡。

按《存思口訣》﹕水始生﹐火長生寅﹐水火旣濟﹐煉度死魂﹐玉眸煉質﹐黃華蕩形。七月屬申﹐申爲人門﹐是以自度己身。

按《存思口訣》﹕火之成數﹐水土長生申。此乃成數﹐所以得度。十月屬亥﹐亥爲天門﹐是以上爲帝王安鎭國祚﹐下爲臣庶保護太平。

按《存思口訣》﹕土之成數﹐木之長生亥﹐木乃祖炁﹐所以爲父子也。土之成數﹐所以爲帝王國主也。

八節之日﹐誦詠是經﹐得爲九宮眞人。

一坎文﹐二坤文﹐三震文﹐四巽文﹐五中文﹐六乾文﹐七兌文﹔八艮文﹐九離文﹐復掐中文。

八節者﹐四立﹑二至﹑二分日也。八方天眞朝集﹐校量罪福功過於上元八景宮中。至日齋戒本方﹐消禳九州地分﹐四十五日﹐水火﹑兵旱﹑災癘﹔誦詠向其方﹐順宮以建指。冬至坎用事﹐立春艮用事﹐春分震用事﹐立夏巽用事﹐夏至離用事﹐立秋坤用事﹐秋分兌用事﹐立冬乾用事。周回八宮﹐以應八節﹐惟中宮者﹐已也。身在中宮﹐得守於五也。故爲九宮眞人也。正是戴九履一﹐左三右七﹐二四爲肩﹐六八爲足﹐五爲吾腹﹐乃上淸九元豁落之道也。

八節九宮圖

本命之日﹐誦詠是經﹐魂神澄正玉淸文﹐萬炁長存。不經苦惱﹐身有光明。三界侍衛﹐五帝司迎。萬神朝禮﹐名書上天。功滿徳就﹐飛升上淸。玉淸文至上淸文挑。

本命之日﹐百神朝身﹐諸天所重。此日修誦﹐拘魂制魄﹐保命寧神﹐澄正五臟﹐萬炁集身。

行道章

此章當默念內思﹐依法修存。

道言行道之日﹐

誦經之日也。

皆當香湯沐浴﹐

五香之湯也。白芷﹑靑木香﹑白檀香﹑沈香﹑甘松﹐取東流水煎湯。

存思口訣﹐香沐上﹐湯浴下。謂焚香沐上﹐以手拂香入鼻﹐想入頂門泥丸﹔次飲水浴下﹐若大沐浴﹐日沐月浴﹐卽運日從左目出左太陽﹐上有赤光﹐下注成火﹐合我心火燒身畢。次存光芒復日太陽上左停﹐次運月從右目出右太陰﹐上有玉光﹐下注成雨﹐合我腎水﹐如大海中洗浴我身﹐滌去五臟穢濁。存玉光復月太陰上右停﹐日月洞照我身﹐如在虛空云座﹐無有隔礙﹐定念齋心。

齋戒﹐

齋者﹐內齋其心﹐外齋其形。戒者﹐內持其志﹐外持其行。

玄師曰﹕齋者有四﹐一曰心齋﹐二曰常齋﹐三曰淸淨齋﹐四曰長齋。戒者﹐十二大戒﹐在經。無上十戒﹐九眞妙戒。詳載大法。

入室東向﹐

東爲長生之方﹐諸天所尊﹐入室誦經﹐迎而向之。

存思。訣﹐一謂召十方元鞅之神﹐入於己身﹐曰入室。背死向生﹐曰東向。一謂入靜室而東向。兩說並用﹐內外相應也。

叩齒三十二通﹐上聞三十二天﹐

叩齒以集神。叩齒之法﹐左爲天鐘﹐伐鬼靈也。右爲天磬﹐集百靈也﹐中爲天鼓﹐朝聖眞也。叩齒﹐擊天鼓也。想其聲如鼓﹐上震頂門﹐響徹三十二天。

心拜三十二過﹐

心拜﹐不傾側泥丸九宮也。心拜過於形拜﹐形𨿽不動﹐存心屈伏﹐如身禮也。

閉目存三十二天﹐自北維起太皇黃曾天﹐由東入南至西﹐每方各有八天﹐在靑霄五色云內﹑金樓玉殿﹐各見一帝君﹐儼然分明。次存自身左耳腦縫出東八天﹐額前出南八天﹐右耳腦縫出西八天﹐腦後出北八天。卻自皇曾天爲始﹐每念一天名﹐叩齒一通﹐心拜一拜。次第二玉完天﹐周回四方﹐至賈奕天﹐總三十二拜。

按大法﹐皇曾天治在北方亥之西﹐乘西北方奎﹑壁二宿梵炁。東向誦經﹐東八天出於左耳腦縫者﹐此皇曾天起自北維也。

三十二天位次之圖

凡誦念﹐當依此圖﹐存習精熟﹐知天所在﹐舉念運心﹐了然分明﹐免致臨時疑回不決。

閉目靜思。

存神定志﹐入於玄微妙化之境。閉目者﹐收視也。收視則神還內觀﹔靜思者﹐心不外馳﹐專思其神也。

身坐靑﹑黃﹑白三色雲炁之中﹐內外蓊冥。

以舌抵上齶﹐先閉炁十二息。存三元正宮中有三炁﹐內徹五臟之間。存下元丹田宮白炁﹐升中元絳宮黃炁﹐混合爲一。存中元黃﹑白炁上升上元泥丸宮靑炁﹐混合爲一。三炁從頂門出﹐外盈一室﹐交絡身形﹐纏映所坐﹐自然蓊冥也。

玄師日﹕玄炁靑﹑元炁黃﹑始界白﹐卽是三炁也。皆從一炁而生。今居三炁之中﹐以學人存三守一之道。一者﹐炁之母也﹐眞常之道也。

《存思口訣》﹕靑﹑黃﹑白三色之炁﹐乃太上始生之炁﹐玄元始三炁也。天地始生﹐三炁凝結﹐所以誦經之士﹐身坐三炁之中。靑乃東方之炁也﹐故在兆之前﹔黃乃中央之炁也﹐故在兆所坐處。白乃西方之炁也﹐故在兆之後。何不說紅﹑黑二炁﹖乃水火也。天地未生﹐已具此炁﹐天地始生﹐未形此炁﹐四象旣有﹐二炁始明﹐爲日月也。蓊冥者﹐爲已處黃炁之中﹐二炁在外掩映﹐自然蒼冥也。

有靑龍﹑

存肝中靑炁從眼出﹐噓化爲靑龍﹐侍於左。目是肝候。

白虎﹑

肺中白炁從鼻出﹐咽化爲白虎﹐侍於右。鼻爲肺應。

朱雀﹑

心中赤炁從口出﹐呵化爲朱雀﹐導於前。舌是心宮。

玄武﹑

腎中黑炁從耳出﹐吹化爲玄武﹐立於後。耳爲腎司﹐左出龜﹐右出蛇。

獅子﹑

脾下出五色獅子﹐呼在坐下。

一法膽出獅子六隻。

一云十二隻﹐列於左右。

白鶴﹐

白鶴自胃從頂出嘻九隻在上。

羅列

羅列於左右﹑前後﹑上下。

訣曰﹕四方上下之神備至﹐名曰六儀。

左右﹐

法曰﹕左日右月出眉後兩太陽﹑六一合之府。

日月照明﹐

存日自左太陽出於左目﹐日紫赤炁九芒。存月自右太陰出於右目﹐月黃白炁十芒。此自己日月也。

洞煥室內﹐項生圓象﹐光映十方﹐

存日月各去面九寸﹐輝耀室內﹐光芒灌入鼻口﹐入腦後玉枕宮﹐發九色圓象﹐出項後﹐如虹霓之狀﹐光徹十方。

如此分明。

存前三炁四靈﹐獅子白鶴﹐日月圓象﹐一一分明。一法日在前﹐月在後﹔東向誦經﹐大明生於東﹐月生於西﹐此天上日月也。

存思之圖

《存思口訣》﹕靑龍﹑白虎﹑朱雀﹑玄武﹐四神也。獅子﹐地獸﹐在我下者﹐乘我者也。比地馬同類之神者也。白鶴飛禽﹐在我上者﹐覆我者也。龍共類而仙者也。四方上下之神備至﹐名曰六儀。方見日月之形﹐洞煥室內﹐則水火二象見矣﹐五炁備矣﹐乃通前三炁也。

此靈寶始生天地之象也。

密咒章

玄師曰﹕有心咒﹐心中神存意祝也。有微咒﹐自己可聞其聲也。有密咒﹐心言而已﹐口動無聲也。

密咒曰﹕

所謂密者﹐口誦心覺﹐神意洞冥﹐外人不可曉其聲也。

召仙曹總章咒

左手玉淸文﹐右手上淸文。

髙天之上﹐玉淸爲主﹐玄罡大魁﹐太玄生府﹐中有帝君﹐靈虛王母。法曰﹕凡靈寶洞玄仙官﹐皆屬西元王母內禁靈虛宮。玉文金符﹐司治仙禁﹐金童玉女﹐校精辯魔﹐統制伯史。法日﹕伯史乃人身命門中一神名﹐此神專升降三宮﹐互傳人身功過等事。上達三天﹐形成司舉﹐傳奏教令﹐蠲災救苦。備衛護道﹐囚縛鬼侮﹐流浪諸天﹐濟生度死﹐解厄摧怪﹐通達紫府﹐十天告命﹐召其所主﹐急急如上淸靈寶命﹐元始上帝敕。密誦一過﹐布十方炁﹐叩齒九通﹐次存玄元太上道君在虛空中﹐侍衛眞靈儼然。

發鑪咒

無上玄元太上道君﹐太淸文。

太淸金闕後聖玄元上道君。

玄師曰﹕凡啟奏太淸﹐卽告五靈玄老君﹐召出身神。若關啟上淸﹐卽告眞元教主太上老君。若啟奏元始天尊﹐卽告太上道君。

召出臣某身中三五功曹﹑玉淸文。

三天功曹﹑三天自然更生功曹﹑傳言功曹﹑飛香功曹﹑奏事功曹﹑玄妙功曹﹑五帝功曹﹑五帝自然更生功曹﹑傳言功曹﹑飛香功曹﹑奏事功曹﹑玄妙功曹。

玄師曰﹕三五功曹有二端神化﹐各司靈局﹐有三元五徳之神﹐乃太淸洞神之所隸也。此三天五帝功曹﹐亦非胎化有形之類﹐皆三五自然眞炁之所化也。此天眞道炁﹐召錄身中三田五臟正炁而成靈神﹐用功曹有所執之曹局﹐故日功曹。功曹弁冠之幘皂紈單﹐衣絳衣﹑佩劍執簿。

左右官使者﹑卯文﹑酉文﹑玉淸文。

陰陽通達之神﹐五官舉意之先也。使者弁冠之情﹐絳章單衣﹐皂衣色服﹐佩符執仗。

侍香金童﹑玉淸文。

陽初淸潔之炁。

傳言玉女﹑玉淸文。

陰本淨謹之靈。傳言侍香﹐奏意達誠﹐皆四品之元眞也。金童玉女﹐玉貌瓊顏﹐寶釵云髻﹐靑服大袖﹐仙帶裙履。

五帝直符﹑玉淸文。

東方靑帝直符﹑南方赤帝直符﹑西方白帝直符﹑北方黑帝直符﹑中央黃帝直符﹐各三十二人。亦是五方眞炁符﹐合道徳之炁所化也。五帝直符﹐善惡二容﹐曲腳襆頭﹐錦袍束衣﹐束帶綠靴﹐懸劍執垛﹐各隨方服色。

直日香官﹐玉淸文。

是直六十甲子之日三皇子孫也。日有三十二人﹐以直芳香之炁﹐散穢召眞﹐是效職男女本生六甲之炁所化也。直日香官﹐如左右官使者狀。

各三十二人﹐自玉淸文移至醜寅卯辰巳文﹐剔出再歸玉文﹐至幾前放。

玄師日﹕凡諸百靈﹐非止三十二人﹐但召奏止以四方天數。三十二人﹐是一天有三五功曹各一人﹐左右官使者各一人﹐侍香金童傳言玉女各一人﹐五帝直符各一人﹐直日香官一人。每一天計一十二人﹐三十二天統有三百八十四人。其諸一人﹐惟功曹是二人﹐乃三天五帝各一人。功曹上應一千二百官君﹐下合三萬六千神炁。

一云﹕皆身中之神﹐惟直日香官乃三十二天各一官﹐下來監察而復上奏。

關啟所言﹐

啟白所祈之事﹐心中欲言也。貴在簡當﹐至誠默奏。

今日吉慶﹐

三元八節﹑五臘十直三會之日﹐名曰良日。若天赦甲子﹑庚申﹐與節會元臘同日﹐名日吉日。

長齋淸堂﹐

玄師曰﹕非正月﹑七月﹑十月長齋﹐

不得言長齊﹐止言今某日吉慶﹐齋戒淸堂。

行修至經﹐

若知三洞中盟之道﹐見行事則言修行至經﹐自非此人卽不言。

無量度人。

若謂十方幽冥﹐乃可言無量度人﹐常時卽言爲某事誦經。

臣及甲乙﹐

某人之理也。受法籙則稱法位﹐未受法籙則稱奉道弟子臣某﹐今某日吉慶﹐齊戒淸堂﹐爲某事誦經。若爲他人﹐則言臣某爲某人某事誦經﹐奏述誦經之意旨。

轉經受生﹐

轉經者﹐十轉回靈之義。

願所啟上徹﹐徑禦無上三十二天元始上帝至尊幾前。放訣。

薛幽棲注﹕元始上帝卽非元始天尊也。夫上帝髙尊亦位齊元始﹐故得稱焉。是知元始之號﹐非一尊之稱。發鑪畢﹐次存三十二天之炁如玉霞之輝﹐灌注頂中。密咒曰﹕

貪羅郁羅﹐無須流陀。太衝太極﹐陰陽抱和。出有入無﹐鬼神莫測。出死入生﹐變化自然。元始混炁﹐玄中之玄。上干有頂﹐下洞太淵。誦之一徧﹐沈痾自痊。煉魂育魄﹐眞陽自全。齋戒禮誦﹐萬過飛仙。無上密咒﹐萬神綿綿。心中心咒﹐重復宣傳。貪羅洞盟﹐與道合眞。玉淸上極﹐梵炁氤氳。分靈布炁﹐降注臣身。形神俱妙﹐變化飛升。一如令格﹐統攝萬靈。急急如元始上帝律令。

引炁三十二過。

《存思口訣》﹕收三十二天之炁入兆身中﹐想身如元始﹐方始轉經﹐攝行元始事也。

依前式﹐自皇曾天爲始﹐次第依色取炁﹐以鼻吸引入口而咽之。

東八天

黃綠靑赤蒼黑碧紫之炁﹐歸肝膽筋脈之間。

其精化生無英公子。紫衣蓮華冠﹐住於肝中。

南八天

白黃綠靑赤蒼黑碧色之炁﹐歸心包絡血脈之間。

其精化生司命君。元始狀芙蓉冠﹐住於心中。

西八天

紫白黃綠靑赤蒼黑色之炁﹐歸肺臟皮膚之間。

其精化生白元尊神。素衣蓮華冠﹐住於肺中。

北八天

碧紫白黃綠靑赤蒼色之炁﹐歸腎臟骨節之間。

其精化生桃孩君。紫衣蓮華冠﹐住於腎中。

玄師曰﹕靈寶正炁卽三十二天正眞道炁﹐若不探納此炁﹐內修無功成之基﹐外施無感應之驗。空屍行上道﹐下鬼誦靈章﹐徒爾施爲。並先叩齒九通﹐自天門入元綱流演圖﹐至宿分步之﹐存各天本色之炁﹐布於兆口中﹐東八天步斗﹑牛﹑女﹑虛﹑危﹑室﹑壁之罡﹐南八天步角﹑亢﹑氐﹑房﹑心﹑尾﹑箕之罡﹐西八天步井﹑鬼﹑柳﹑星﹑張﹑翼﹑軫之罡﹐北八天步奎﹑婁﹑胃﹑昴﹑畢﹑紫﹑參之罡。四維梵天不屬正宿中斗罡﹐依色取各天之炁﹐立待感通。詳載大法﹐玆舉其略。

東向誦經。

誦經之格﹐初一徧從道君前序﹐道言昔於始靑天中誦起﹐至此存思﹐卻誦後經本章。第二徧卽從元始洞玄靈寶本章誦去﹐每令一存思﹐周得十徧﹐每至第十徧﹐卻當從前序誦一徧﹐而復祝想也。

誦此經﹐當周十徧者﹐以遵十回度人之義也。

自道言昔於始靑﹐至東向誦經﹐乃太上玉晨大道君前序。

太上洞玄靈寶元量度人上品經法卷之一竟

元始無量度人上品經法卷之二

太上三五都功職籙弟子陳椿榮集注

元始無量度人上品妙經

皇人日﹕此乃道君標目。前題太上洞玄靈寶者﹐玉晨道君序經﹐故以道言標首。此題直云元始元量度人者﹐是天尊自說﹐以元始爲題。又自然已前﹐亦是道君小序﹐混洞已後﹐方是天尊本章。

洞玄章

元始洞玄靈寶本章﹐

此是皇人標題內名也。

上品妙首﹐

玄師曰﹕元者﹐萬道之祖﹔始者﹐眾炁之宗﹔洞者﹐神應靈感﹔玄者﹐變景莫測﹔靈者﹐有求必化﹔寶者﹐仙眞聖根。此之六字﹐以爲萬道之祖﹐眾炁之宗﹐歸於大洞之中﹐則爲上品妙首也。

十回度人﹐

此天尊十徧﹐說經十轉﹐回靈之法也。

百魔隱韻﹐離合自然。

此四句﹐皇人總明一經宗旨大意﹐二十四字乃洞玄本章之首。

玄師曰﹕其章中之旨﹐乃百魔隱韻﹐或離或合﹐皆在自然。百魔者﹐九霄大魔帝君之王﹐與上帝元始同化玉淸元炁﹐皇冑之胤嗣也。神霄玉淸王﹑紫霄玉淸消魔王﹑丹景中極保景王﹑靑霄玉淸洞明照王﹑玉霄妙化王﹐次太霄﹑碧霄﹑景霄﹑瑯霄玉淸王﹐亦大魔之帝也。次九天大魔﹑三天大魔﹑三界大魔﹑三淸大魔﹑五帝大魔﹑諸天大魔﹑梵天靈君之魔。次三省天相太玄之魔﹐比魔﹑非魔﹑靈魔﹑制魔﹑神魔等至六天大魔隱韻﹐皆典二章之中﹐以洞妙百魔之音﹐離合而成章。

赤文章

太極妙化神靈混洞赤文章

元始開運﹐太玄肇靈。虛極無象﹐一炁流形。化生二景﹐五緯凝精。混合自然﹐怛除結嬰。總眞布景﹐煥赫九淸。炎池廓奕﹐七紀齊並。祈師盧浩﹐丹天耀晶。朱光煉度﹐赤靄散明。三華郁秀﹐輝映帝晨。

太極妙化神靈混洞赤文章者﹐攝化九陽而明天度﹐以成九霄九天之境。是以神霄玉淸虛皇天﹐泛上靈景華九陽淸眞虛梵之炁﹐而成天境。

丹霄南極玉文天﹐泛丹靈妙華洞陽景眞元梵之炁﹐而成天境。

碧霄太虛眞極天﹐泛廣靈太華上陽元眞靈一之炁﹐而成天境。

玉霄玉靈素華天﹐泛玉靈素華純陽至眞元一之炁﹐而成天境。

太霄太靈眞元天﹐泛太靈洞華三陽九眞太一之炁﹐而成天境。

瑯霄素靈皓元天﹐泛素靈皓華六陽洞眞至一之炁﹐而成天境。

紫霄元靈上極天﹐泛元靈紫華淸陽妙眞天一之炁﹐而成天境。

景霄妙靈寶華天﹐泛妙靈寶華景陽精眞虛一之炁﹐而成天境。

靑霄玉華無極天﹐泛靑靈玉華元陽天眞純一之炁﹐而成天境。

此九霄九天﹐皆混洞赤文之所化梵天天境者也。

混洞赤文﹐雙手拾玉淸文。無無上眞。

混者﹐混沌之名﹔洞者﹐洞陽之炁。五字生於大梵之先﹐至赤明劫﹐元始運洞陽之火﹐冶煉而成。赤文﹐言玉字赤文﹐齊混沌之初﹐在天地之先﹐凝化空洞之上﹐鬱結太元之中。太元之元﹐亦元其元﹐旣元其元﹐故曰無無上眞也。

元始祖劫﹐化生諸天。

祖﹐始也。玄元始熙於始初之劫﹐欻然化生五億諸天。始劫者﹐世界初生未經成敗也。《內象丹旨》曰﹕元始者﹐乃先天虛無自然祖炁。在人﹐謂之自己曩劫不壞元神。

開明三景﹐是爲天根。

二儀分形﹐三光垂耀﹐皆稟始炁﹐故爲天根。《內象丹旨經》曰﹕道生一﹑一生二﹑二生三﹐三生萬物。故《虛無自然本起經》曰﹕夫道得三乃成。故言三合成徳﹐自不滿三﹐諸事不成。《擊辭》曰﹕《易》有太極﹐是生兩儀。蓋由一熙而分淸濁﹐是爲三也。《九天生神章經》云﹕三炁合生九炁﹐三炁爲天地之尊﹐九炁爲萬物之根。三因成九﹐爲萬物之根﹐是爲三生萬物。三合成徳﹐在道爲三炁﹐在物爲三才﹐在天爲三光﹐在人爲三元。皆元始之祖炁﹐作萬物之本根。故開明三景﹐是爲天根。以內而言﹐假設法象則曰鉛汞砂也。直指其物﹐則是本有之性﹑與夫日用妙化﹑陰陽之二炁也。人𨿽知此本有之性則明妙﹐而莫知本有之性繼種於坤宮兩腎之間﹐卽先天虛無自然純精眞一之炁﹐陰陽妙化﹐自此發生。詳見於《丹旨》混洞赤文元始祖劫注。夫天地之間﹐萬物先有本而後有根。若果之有核﹐是其本也﹔種之於土﹐陰陽激薄﹐則坼萌芽而生根﹐故能長茂華實﹐生生不窮。苦無根株而欲其本之久存者﹐未之有也。故天尊先指祖炁而爲道之本﹐次明三景而爲道之根。大法靈寶有開明三景之道﹐兆於日初出時﹐平心向太陽祝《郁儀咒》曰﹕日魂朱景照韜綠英回霞赤童玄炎飆象。引日紫炁﹐八十一咽。月初出時﹐向太陰祝《結璘咒》曰﹕月魄愛蕭芳艷翳寥婉虛靈蘭郁華結翹淳金淸瑩炅容臺標。引月黃色炁一百二十咽。夜戌末時﹐仰視北斗﹐祝北斗內諱�﹑�﹑�﹑�﹑�﹑�﹑�﹐吸七星金光﹐四十九咽。服此三景眞炁﹐還精復胎。三年功滿﹐受書爲三景眞人。又有內朝三景飛仙分形之道﹐辰﹑戌﹑丑﹑未四時﹐朝中元心中司命神﹐字玄堅﹐中極太一君也﹐主養兆一身之形質﹐下在脾中。脾爲玉堂﹐一名玉房。叩齒五通﹐存脾中黃炁﹐有一眞人﹐如初生小兒﹐黃衣冠。祝曰﹕中極玄堅﹐太一眞君。甲欲得眞人神仙黃庭之道﹐寅﹑卯﹑午﹑申四時﹐期上元太一神君﹐號南極老人﹐主兆魂魄胞神﹐命炁胎府之父也。叩齒九通﹐存頭上直入一寸﹐名太極宮﹐又名太一宮﹐赤﹑黃炁滿宮﹐有一眞人如童子狀﹐絳衣﹐祝曰﹕南極元老﹐太一眞君。甲欲得神丹長生不死之道﹐子﹑酉﹑巳﹑亥四時﹐朝下元北極玄道母﹐字玄妙﹐下在雙合宮中。腎爲雙合宮﹐主兆精炁生死﹐符籍之母也。叩齒四通﹐存臀中有白炁﹐炁中有神龜﹐龜上有玄女﹐卽靈妃坐龜也。靑白衣﹐如初生小女子﹐右有司錄君﹐左有司命君。祝曰﹕下元元神北極玄道母﹐字玄妙﹐甲欲得金體玉泉可飲食者﹐乞敕司命司錄削甲死籍﹐更注長生。日久行之﹐常念勿忘。乃洞玄三皇帝君所行﹐實靈寶之密機﹐亦盟天告師而行矣。

上無復祖﹐惟道爲身。

稟元如妙炁之自然﹐而化成人道之法身。夫道以虛無爲宗﹐以自然爲本﹐以道爲身﹐無復先祖也。

五文開廓﹐

皇人曰﹕五文者﹐五方五老赤書玉字內音也。

普殖神靈。無文不光﹐無文不明﹐無文不立﹐無文不成﹐無文不度﹐無文不生。玉淸文放訣。

五篇眞文開廓形狀﹐普生天地﹐安置神靈。無眞文則日月不得光﹐星辰不得明﹐乾坤不得立﹐世界不得成﹐幽魂不得度﹐枯骨不得生。

大梵章

是爲大梵﹐天中之天。

《龍蹻經》曰﹕三淸天者﹐四梵天以上﹐太極官所治﹔太淸十二天﹐九仙所居﹐九老所都﹐金闕後聖所治﹔次上淸十二天﹐九眞所居﹐玉晨道君所治﹔次無上大羅玉淸十二天﹐九聖所居﹐元始天尊所治。是天中之天﹐三十六天也。

郁羅蕭臺﹐

蕭臺是七寶玄臺﹐有九層映郁大羅之上。

玉山上京。

太玄都玉山上京﹐祖師元始天尊治玄都玉京。

上極無上﹐大羅玉淸﹐

大羅玉淸京﹐玉淸祖師元始天尊宴三景而爲道之根。大法靈寶有開明三景之道﹐兆於日初出時﹐平心向太陽祝《郁儀咒》曰﹕日魂朱景照韜綠英回霞赤童玄炎飆象。引日紫炁﹐八十一咽。月初出時﹐向太陰祝《結璘咒》曰﹕月魄愛蕭芳艷翳寥婉虛靈蘭郁華結翹淳金淸瑩炅容臺標。引月黃色炁一百二十咽。夜戌末時﹐仰視北斗﹐祝北斗內諱�﹑��﹑�﹑�﹑�﹑�﹐吸七星金光﹐四十九咽。服此三景眞炁﹐還精復胎。三年功滿﹐受書爲三景眞人。又有內朝三景飛仙分形之道﹐辰﹑戌﹑丑﹑未四時﹐朝中元心中司命神﹐字玄堅﹐中極太一君也﹐主養兆一身之形質﹐下在脾中。脾爲玉堂﹐一名玉房。叩齒五通﹐存脾中黃炁﹐有一眞人﹐如初生小兒﹐黃衣冠。祝曰﹕中極玄堅﹐太一眞君。甲欲得眞人神仙黃庭之道﹐寅﹑卯﹑午﹑申四時﹐期上元太一神君﹐號南極老人﹐主兆魂魄胞神﹐命炁胎府之父也。叩齒九通﹐存頭上直入一寸﹐名太極宮﹐又名太一宮﹐赤﹑黃炁滿宮﹐有一眞人如童子狀﹐絳衣﹐祝曰﹕南極元老﹐太一眞君。甲欲得神丹長生不死之道﹐子﹑酉﹑巳﹑亥四時﹐朝下元北極玄道母﹐字玄妙﹐下在雙合宮中。腎爲雙合宮﹐主兆精炁生死﹐符籍之母也。叩齒四通﹐存臀中有白炁﹐炁中有神龜﹐龜上有玄女﹐卽靈妃坐龜也。靑白衣﹐如初生小女子﹐右有司錄君﹐左有司命君。祝曰﹕下元元神北極玄道母﹐字玄妙﹐甲欲得金體玉泉可飲食者﹐乞敕司命司錄削甲死籍﹐更注長生。日久行之﹐常念勿忘。乃洞玄三皇帝君所行﹐實靈寶之密機﹐亦盟天告師而行矣。

上無復祖﹐惟道爲身。

稟元如妙炁之自然﹐而化成人道之法身。夫道以虛無爲宗﹐以自然爲本﹐以道爲身﹐無復先祖也。

五文開廓﹐

皇人曰﹕五文者﹐五方五老赤書玉字內音也。

普殖神靈。無文不光﹐無文不明﹐無文不立﹐無文不成﹐無文不度﹐無文不生。玉淸文放訣。

五篇眞文開廓形狀﹐普生天地﹐安置神靈。無眞文則日月不得光﹐星辰不得明﹐乾坤不得立﹐世界不得成﹐幽魂不得度﹐枯骨不得生。

大梵章

是爲大梵﹐天中之天。

《龍蹻經》曰﹕三淸天者﹐四梵天以上﹐太極官所治﹔太淸十二天﹐九仙所居﹐九老所都﹐金闕後聖所治﹔次上淸十二天﹐九眞所居﹐玉晨道君所治﹔次無上大羅玉淸十二天﹐九聖所居﹐元始天尊所治。是天中之天﹐三十六天也。

郁羅蕭臺﹐

蕭臺是七寶玄臺﹐有九層映郁大羅之上。

玉山上京。

太玄都玉山上京﹐祖師元始天尊治玄都玉京。

上極無上﹐大羅玉淸﹐

大羅玉淸京﹐玉淸祖師元始天尊宴居無上大羅之天﹐聖師玉皇上帝治太微玉淸宮﹐總治種民天。

眇眇劫仞﹐若亡若存﹐三華離便﹐

諸天之上有三華堂離便宮。三華者﹐玉淸三元宮也。上元玉華﹐中元金華﹐下元九華﹐皆三元上皇道君居之。離便者﹐玉淸之境離宮便殿也。

大有妙庭﹐

上淸妙庭宮﹐宗師玉晨道君安處無色世界上淸大有之天。

金闕玉房﹐

宗師玉晨道君﹐治金闕寥陽宮﹐眞師太上老君﹐治太淸宮。玉房者﹐上淸玉房宮。

森羅淨霐。

森羅上館﹐淨霐二沼﹐乃玉淸殿下兩池也。玄師曰﹕以內言之﹐泥丸九宮也。此正是內朝元始之道也。

禦注﹕此九宮乃玉京雌雄九宮之名。比人泥丸中太華﹑中華﹑少華三華﹐屬木﹐有玉淸坤母居之。離便屬火﹐有上淸玉妃居之。大有屬土﹐有黃素紫靈元君居之﹐妙庭屬水﹐有太玄神女居之。此四宮爲雌宮﹐在玉京之北。金闕宮有太素元老居之。玉房宮有華陽帝君居之。森羅宮有流珠眞人居之﹐淨妙宮有太一元王居之﹐太靈宮有上元赤子居之。此五宮爲雄官﹐在玉京之南。已上九宮在玉京山之上﹐列布區象﹐如人之腦也。以身推之﹐元不相契。但人窒昧而不知矣。

梵然章雙手玉淸文掐定。

大行梵黑﹐

玄師日﹕大行梵熙者﹐己之元熙也。詳明於圖中。

大行梵黑圖

西龜山大行梵黑圖

玄師曰﹕梵炁之祖者﹐西元王母也。九靈太妙白玉龜臺玉光金眞梵炁祖母元君﹑靑金丹皇大道君金母﹐居西龜之山﹐亦曰龍山﹐乃九炁之根紐﹐眞土之淵府﹐西北之角﹐亥子之間﹐與玉淸連界﹐通於泥丸也。南接通陽絳宮﹐上通肺炁也﹐下通內戶日月之門。丹房金宮在內腎﹐方三寸﹐北與內腎﹐傍通十二神室﹐中有梵炁之主﹐雌一眞母居焉。梵炁日夜上朝﹐若有塵心﹐則失大行﹐梵炁不能彌羅一身。

周回十方。

《內象丹旨》曰﹕此先天純精眞一之炁﹐藏於坤宮兩腎之間者也。妙化發生﹐上至乾宮﹐陽極陰生﹐下降還元﹐升降循環﹐流行不息﹐故曰周回十方也。梵炁周回﹐詳見《元綱流演圖法》。

中有度人不死之神﹐

度人不死之神﹐名飛生﹐主司度世不死事。禦注﹕不死之神﹐元始之分化也。諱父寧在﹐字合母精。

中有南極長生之君﹐

南極宮中有度命君﹐字吁員﹐主司長生之名簡。

禦注﹕卽長生大帝君﹐亦曰南極注生大帝。

中有度世﹐

度世君諱諒道覺﹐字勤明天﹐主過度三災九厄。

司馬大神﹐

禦注﹕度人濟世司馬大神王﹐諱規常生﹐字彥道周。主領赤甲神兵﹐威伐六天陰邪鬼精之神也。

中有好生韓君丈人﹐

好生君﹐諱猷﹐神中之尊﹐謂之丈人。

禦注﹕好生君﹐靑華宮垂福惠生之君﹐諱廣從願﹐字度天慜。

中有南上司命司錄﹑延壽益算度厄尊神﹐

此皆南上洞陽宮中之神﹐卽南斗六司之眞也。

回骸起死﹐無量度人。玉淸文放訣

此二句通結上文﹐從中有度人至此﹐諸司眞宮﹐皆能回骸起死﹐度人成道也。

禦注﹕九天天曹有回骸起死君﹐諱黨賢元﹐字伯務眞。無量度人君諱理登纏﹐字足皇明﹐主南北二極太微紫微都糾之司。

玄師曰﹕此諸神皆總炁於九天﹐九天總炁於太微﹐太微梵炁乃髙上洞玄之炁﹐入化身中。已上正文﹐乃元始天尊所說。

招眞章

今日校錄﹐諸天臨軒。

今日者﹐赤明劫初大浮黎國﹐開圖校錄之日也。

十方神王﹐當隨方掐訣召之﹐叩齒一通﹐心禮一拜。

東方震文無極飛天神王﹑長生大聖無量度人﹐神王內諱忽﹐初一﹑十一﹑二十一日下降。

南方離文無極飛天神王﹑長生大聖無量度人﹐神王內諱飛﹐初八﹑十八﹑二﹢八日下降。

西方兌文無極飛天神王﹑長生大聖無量度人﹐神王內諱善﹐初四﹑十四﹑二十四日下降。

北方坎文無極飛天神王﹑長生大聖無量度人﹐神王內諱云上﹐初五﹑十五﹑二十五日下降。

東北艮文無極飛天神王﹑長生大聖無量度人﹐神王內諱度仙﹐初二﹑十二﹑二十二日下降。

東南巽文無極飛天神王﹑長生大聖無量度人﹐神王內諱無鏡﹐初三﹑十二﹑二十二日下降。

西南坤文無極飛天神王﹑長生大聖無量度人﹐神王內諱滌色﹐初六﹑十六﹑二十六日下降。

西北乾文無極飛天神王﹑長生大聖無量度人﹐神王內諱那郁﹐初七﹑十七﹑二十七日下降。

上方戌下亥上無極飛天神王﹑長生大聖無量度人﹐神王內諱玃無﹐初九﹑十九﹑二十九日下降。

下方辰上巳下無極飛天神王﹑長生大聖無量度人﹐神王內諱瑛﹐初十﹑二十﹑三十日下降。

玄師曰﹕此十方飛天神王威徳功力重大﹐聖化不可思議。於赤明劫初浮黎國中﹐開圖校錄之日﹐奉元始至尊之命﹐掌三界十方一切圖錄﹐並詣帝軒﹐校量罪福﹐紀錄功過﹐隨方品量﹐無極度人。凡諸度生救死﹐遣飛天使者吏兵﹐奏告神王﹐乞行救度。

十方至眞飛天神王﹑長生度世無量大神﹐並乘飛雲﹐丹輿綠輩﹐羽蓋瓊輪﹐驂駕朱鳳午文﹐五色玄龍辰文﹐建九色之節﹐十絕靈旛﹐前嘯九鳳齊唱卯文﹐

前部屬陽﹐陽數奇﹐故九也。

後吹八鸞同鳴。八卦訣。

後部屬陰﹐陰數偶﹐故八也。

獅子寅文白鶴戌文﹔嘯歌邕邕酉文﹐五老啟塗玉淸文﹐羣仙翼轅﹐太淸文至上淸文挑。億乘萬騎﹐浮空而來。

五老﹐五帝也。十方大聖﹐道位尊髙﹐乃感五帝前引﹐羣仙參乘﹐開啟道塗。《五符本行經》云﹕東方安寶華林靑靈始老靑帝﹐姓閻﹐諱開﹐字威靈仰。南方梵寶昌陽丹靈眞老赤帝﹐姓洞浮﹐諱極炎﹐字赤嫖弩。中央玉寶元靈元老黃帝﹐姓通班﹐諱元良﹐字含樞紐。西方七寶金門皓靈皇老白帝﹐姓上金﹐諱昌開﹐字曜魄郁。北方洞陰朔單玉寶五靈玄老黑帝﹐姓黑節﹐諱靈會﹐字隱候局。五老帝者﹐皆天眞自然之神﹐故曰元始五老。

傾光過駕坤文﹐

傾光者﹐流精玉光﹐互相輝煥也。回駕者﹐飛雲輪轂﹐回旋法座也。

監眞度生寅文。

十方上聖朝集帝所﹐監領眾眞﹐校度羣生。

諸天丞相﹑中指掐大指根。

丞炁相炁﹐能立造化萬物主者﹐丞相大羅天之神公也。爲受度更生之賓﹐輔弼諸天之事。

南昌上宮午文﹐韓司主錄離文﹐

韓君之司主監長生之錄。

監生大神寅文﹐

卽度生眞人也﹐字扶義。

執籙把籍﹐齊到帝前。隨所應度﹐嚴校諸天。中指下文。

已上正文﹐玉晨道君敍述受度之旨。

普告章

四十八字普告三界之誥命﹐雙手掐玉淸文。

普告三界﹐

欲界﹑色界﹑無色界也。

無極神鄕﹐

十方無極世界。

泉曲之府﹐北都羅酆﹐

北下元右宮也。北酆在天地之北癸地﹐名酆都泉曲府。羅酆是北都上山名。《伏魔經》云﹕下方正北有一大海﹐穢惡腥黑﹐莫測邊際。中有一山﹐髙十萬六千里﹐上參碧落﹐下入風泉﹐名曰北都羅酆山。山近水面﹐有一大洞﹐名曰陰景天宮。周回三萬六千里﹐中有三十七獄。主此洞者﹐名曰太陰天君。此洞之外﹐山上別有六洞﹑六天大魔﹐各主其一﹐卽太陰天君外六曹也。六曹小吏﹐合有三十六萬人。第一洞名曰紂絕陰天宮﹐第二洞名曰泰煞諒事宗天宮﹐第三洞名曰明晨耐犯武成天宮﹐第四洞名曰恬照罪炁天宮﹐第五洞名曰宗靈七非天宮﹐第六洞名曰敢司連宛屢天宮。經云﹕能持此六宮名號﹐生敬畏者﹐卽得魔王保舉﹐削落死名﹐生死受賴﹐獲福無量。已上六宮與太陰天君洞中六宮互相關報﹐主執罪罰。子司曹局﹐因事受職﹐千千萬萬﹐何可勝言。

三官九署﹐

天﹑地﹑水三官也。三官各有三府﹐故曰九署。按《三元品戒經》﹐上元天官隸玉淸境﹐結靑﹑黃﹑白三炁而置三宮。中宮名元陽七寶紫微宮﹐宮置左右中三府﹐左府主生官太陽火帝考。右府主死官太陰水帝考。中府主生死罪福風刀之考。左宮名太玄都元黃太極左宮﹐卽玉淸左相宮也﹐亦置三府。右宮名太玄都洞白太極右宮﹐是淸微宮也﹐亦置三府﹐主考一同中宮。上元三宮﹐宮統三府﹐府統四曹﹐合三十六曹。中元地官隸上淸境﹐結元洞混靈之炁﹐凝極黃之精而成。其中宮名洞靈淸虛宮﹐宮置左﹑右﹑中三府﹐左號耐犯明晨府﹐右號紂絕陰天府﹐中號七非恬照府﹐主考罪福﹐不異上元。左官名南極洞陽宮﹐宮置三府﹐左號諒事府﹐右號宗靈府﹐中號靈如神府。右宮名北酆宮﹐一名陰天宮﹐宮置三府﹐左號連宛泉曲府﹐右號泰煞九幽府﹐中號罪炁咸池府。中元三宮九府﹐合四十二曹﹐主考不異上元。下元水官隸太淸境﹐結風澤之炁﹐凝晨浩之精而成。其中宮號暘谷洞泉宮﹐一名靑華方宮﹐置左右中三府﹐左號靑元靈名府﹐右號九泉寒夜府﹐中號朔單靑靈府。左宮靑靈宮﹐宮置三府﹐左號靈劫府﹐右號長夜府﹐中號靈寶劫刃府。右宮名酆都宮﹐宮置三府﹐左號開度劫量府﹐右號泉曲鬼神府﹐中號通靈大劫府。下元三宮九府﹐共四十二曹﹐主考不異中元。三元總九宮二十七府﹑百二十曹﹐左主生事﹐右主死事。有功曹左府靑簿﹐有罪書右府黑簿。若罪中涉福﹐福中涉罪﹐則不專一曹。得道奏中宮﹐有功奏左府﹐有罪奏右府。每至三元之日集校﹐列奏三官。

十二河源。

玄師曰﹕十二分野有十二水河之源﹐奏於無極﹐混海泄水於天河東井之源也。成玄英注﹕此明黃水之華﹐煉度死魂之事。十二者﹐年中十二月也。河源者﹐河卽天河也。天有二十八宿﹐東井星是天河之源﹐眾水之泉。月爲太陰之精﹐諸水之母。月行則每月一周天﹐一年十二月﹐每月中有一日月交﹐皆於東井華池之境﹐吐水灌注。此煉度死魂之所。故云十二河源﹐以明其事。又見《三五順行經》。

上解祖考﹐億劫種親﹐疾除罪簿﹐落滅惡根﹐不得拘畱﹐逼合鬼羣。玉淸文挑。

符命章玉淸文。

元始符命﹐時刻升遷。北都寒池﹐部衛形魂﹐制魔保舉﹐

法曰﹕制魔保舉度人。

度品南宮﹐死魂受煉﹐仙化成人。生身受度﹐劫劫長存﹐隨劫輪轉﹐與天齊年﹐永度三徒﹑午坤巽文。

三官﹐徒役也。天徒﹐諱可韓明﹔人徒﹐諱興生轉﹔地徒﹐諱獨隸遷。斷絕天徒界上尸道色欲門﹐免天官驅雷逐電之役。午。斷絕地徒界中尸道愛欲門﹐免地官擔沙負石之役。坤。斷絕人徒界下尸道貪欲門﹐免水官漣汲溟波之役。巽。

五苦申寅亥巳酉文八難。

玄師曰﹕三徒五苦﹐合爲八難。度第一色累苦心門﹐免泰山地獄苦道。申。度第二愛累苦神門﹐免風刀地獄苦道。寅。度第三貪累苦形門﹐免擔沙負石苦道。亥。度第四華競苦精門﹐免塡海作河苦道。巳。度第五身累苦魂門﹐免吞火食炭鑊湯苦道。酉。

超淩三界﹐逍遙上淸。玉淸文移至上淸文挑。

已上正文﹐元始天尊所降告命﹐玉晨道君紀錄。

寶諱章

上淸之天﹐天帝玉眞﹐無色之境梵行。音衡﹐又下孟切。

玄師曰﹕梵行者﹐道中之道﹐玄中之玄﹐眞空無礙也。三界之上﹐玉淸之下﹐太淸之上﹐有天帝曰玉眞天帝﹐乃昊天玉皇上帝﹑玄穹髙上天尊﹐主治無色梵行之境﹐是種民天界也。又曰玉晨道君安處無色世界上淸大有之天。

薛幽棲注﹕景者﹐身也。色者﹐質也。無色之景則有景無色﹐形相宛然﹐猶如虛空﹐故云梵行。下孟切。李少微注﹕無色之景﹐惟有大梵之炁流行。平聲。景境二字與行字作兩音﹐經旨皆通。

東方八天

步斗﹑牛﹑女﹑虛﹑危﹑室﹑壁之是﹐依色取炁﹐梵天中斗罡。

欲界六天﹐六根俱染﹐是名欲界。

經曰﹕凡人口業淨﹐有十善功以上﹐得生欲界天中。

太黃皇曾天﹐黃黑。帝郁襤玉明。

維角之天﹐西北梵炁﹐承奎壁二宿之分。

帝諱觀覺﹐主長生籙﹐居紫極宮﹐治在北方亥之西。六根俱染﹐皇曾一天﹐西北梵炁﹐承奎壁二宿之分。凡言梵者﹐是四維之天﹐維是角也。其維之天﹐不屬正宿﹐但得兩邊宿炁相假而成﹐故云梵炁。已下三天仿此。其四方正面之天﹐系二十八宿之分。

太明玉完天﹐綠炁。帝須阿那田。

壁

帝諱攬覺﹐主度魂更生﹐居紫房宮﹐治在北方亥之東。一欲根粗淨﹐五欲根粗染。

淸明何童天﹐靑黑。帝元育齊京。

室

帝諱大覺﹐主敷布政教﹐度脫天人。居九晨宮﹐治在北方壬之西。二欲根粗淨﹐四欲根粗染。

玄胎平育天﹐赤炁。帝劉度內鮮。

危

帝諱育元﹐主召魂舉仙﹐居元景宮冶﹐在北方壬之東。三欲根粗淨﹐三欲根粗染。

元明文舉天﹐蒼黑。帝醜法輪。

虛

帝諱梵云﹐主通行元炁﹐居廣寒宮﹐治在北方癸之西。四欲根粗淨﹐二欲根粗染。

上明七曜魔夷天﹐黑炁。帝恬懀延。

女

帝諱玉眞﹐主開度幽難﹐居太陰宮﹐治在北方癸之東。五欲根粗淨﹐一欲根粗染。

已上欲界天﹐有形有欲﹐觸物染著﹐交接陰陽﹐人民胎生﹐故爲欲界。《太眞科》曰﹕初二天果報尙粗﹐猶以身交爲欲﹐次二天以執手爲欲﹐第五天以口說爲欲﹐第六天以眼視爲欲。今緣六欲﹐感此六天﹐一根粗淨﹐上進一天﹐六欲總淨﹐超出歌界﹐上登色界。

色界十八天﹐有形無欲﹐而有六色十八塵﹐色塵六天﹐細塵六天﹐輕塵六天。色塵六天﹐一曰珍塵。經曰﹕凡人身業淨﹐有三百善功﹐得生色界天中。

虛無越衡天﹐碧炁。帝正定光。

牛

帝諱無上﹐主明無上之道﹐居太玄官﹐治在北方醜之西。六色塵俱染初。出欲界﹐猶染色塵。

太極蒙翳天﹐紫炁。帝曲育九昌。

斗

帝諱吁員﹐主煉度朽骸﹐居玄都宮﹐治在北方醜之東。一色塵粗淨﹐五色塵粗染。

南方八天

步角﹑亢﹑氐﹑房﹑心﹑尾﹑箕之呈﹐依色取炁。梵天中斗罡。

赤明和陽天﹐白炁。帝理禁上眞。

維角之天東北梵炁﹐承箕斗二宿之分。

帝諱煥明﹐主煉仙成眞﹐居長明宮﹐治在東方寅之北。二色塵粗淨﹐四色塵粗染。

玄明恭華天﹐黃炁。帝空謠醜音。

箕

帝諱世元﹐主應化一切﹐居東華宮﹐治在東方寅之南。三色塵粗淨﹐三色塵粗染。

曜明宗飄天﹐綠炁。帝重光明。

尾

帝諱洛覺﹐主劫終納學仙之人﹐居昊玄宮﹐治在東方甲之北。四色塵粗淨﹐二色塵粗染。

竺落皇笳天﹐靑炁。帝摩夷妙辯。

心

帝諱韶﹐主魔試學仙之人﹐居靑玄官﹐治在東方甲之南。五色塵粗淨﹐一色塵粗染。

此前色塵六天。學者若修極此天﹐卽色塵俱盡﹐超入細塵天中。

虛明堂曜天﹐赤炁。帝阿﹫婁生。

細塵六天。

房

帝諱云上﹐主開度天地﹐居重華宮﹐治在東方乙之北。六色塵粗淨﹐六細塵染。

觀明端靖天﹐蒼炁。帝郁密羅千。

氐

帝諱淨生﹐主度學者之身﹐居光華宮﹐治在東方乙之南。一細塵淨﹐五細塵染。

玄明恭慶天﹐黑炁。帝龍羅菩提。

亢

帝諱鏡﹐主度得道之人﹐居開合宮﹐治在東方辰之北。二細塵淨﹐四細塵染。

太煥極瑤天﹐碧炁。帝宛梨無延。

角

帝諱廓奕﹐主教學仙之人﹐居帝康宮﹐治在東方辰之南。三細塵淨﹐三細塵染

西方八天

步井﹑鬼﹑柳﹑星﹑張﹑翼﹑翰之罡﹐依色取炁。梵天中斗罡。

元載孔升天﹐紫炁。帝開眞定光。

維角之天東南梵炁承角軫二宿之分。

帝諱猷﹐主煉度死魂﹐居延壽宮﹐治在南方巳之東。四細塵淨﹐二細塵染。

太安皇崖天﹐白炁。帝婆婁阿貪

軫

帝諱宛﹐主開度善人﹐居開明宮﹐治在南方巳之西。五細塵淨﹐一細塵染。

此前細塵六天。學者修極此天﹐卽細塵都盡﹐升入輕塵天中。輕塵六天。

顯定極風﹐黃炁。天帝招眞童。

翼

帝諱流﹐主度有功之魂﹐居大赫宮﹐治在南方丙之東。六細塵淨﹐六輕塵染。

始皇孝芒天﹐綠炁。帝薩羅婁王

張

帝諱易邈﹐主披夜開幽﹐居太丹宮﹐治在南方丙之西。一輕塵染。五輕塵染。

太皇翁重浮容天﹐靑炁。帝閔巴狂。

星

帝諱阿濫﹐主召魔集眞﹐居華蓋宮﹐治在南方丁之東。二輕塵淨﹐四輕塵染。

無思江由天﹐赤炁。帝明梵光。

柳

帝諱阿丘﹐主開度善魂﹐居明堂官﹐治在南方丁之西。三輕塵淨﹐三輕塵染。

上揲阮樂天﹐蒼炁。帝勃拂勃沛監。

鬼

帝諱無量﹐主品類天人等級﹐居靈連宮﹐治在南方未之東。四輕塵淨﹐二輕塵染。

無極曇誓天﹐黑炁。帝飄弩穹窿。

井

帝諱曇﹐主度一切天人﹐居中元宮﹐治在南方未之西。五輕塵淨﹐一輕塵染。

已上一十八天﹐通名色界。

此前六天﹐猶有輕塵爲累﹐從此天升入﹐卽至無色界天。

北方八天

步奎﹑婁﹑胃﹑勗﹑畢﹑紫﹑參之歪﹐依色取黑。梵天中斗是。

無色界四天﹐至眞無情﹐不交陰陽﹐人民化生﹐但啖香炁﹐無復形質之患也。經曰﹕凡人心業淨﹐有六百善﹐生無色界天中。

皓庭霄度天﹐碧炁。帝慧覺昏。

維角之天西南梵黑﹐承參井二宿之分。

帝諱育﹐主拔度學人﹐居瓊瑤宮﹐治在西方申之南。色塵俱淨﹐形想都無﹐如虛空也。惟存心識﹐以入炁觀﹐炁觀道成﹐卽升入元洞天也。

淵通元洞天﹐紫黑。帝梵行觀生

參

帝諱上﹐主度學仙之人﹐居眞元宮﹐治在西方申之北。若有心識爲患﹐若能捨除心識﹐以至無爲﹐卽升入妙成天也。

太文翰寵妙成天﹐白炁。帝那育醜瑛。

觜

帝諱陀﹐主統理魔王﹐居神靈幽宮﹐治在西方庚之南。

前因都忘心識﹐卽居此天。

此天不使兼忘﹐故應用卽有﹐不爲卽

無。若空有都無﹐卽失眞中之應。以其空中有眞﹐眞中有應﹐生成萬象﹐皆出於空。萬法在心﹐亦無形相﹐將令學者觀心﹐若有若無﹐卽生禁上天也。

太素秀樂禁上天﹐黃炁。帝龍羅覺長。

畢

帝諱魄﹐主領錄魔王﹐居化靈宮﹐治在西方東之北。炁觀轉妙﹐結習都忘﹐若洞入自然﹐卽升種民天也。

已上四天﹐謂之無色界。《太眞科》曰﹕無色界中﹐人身微妙﹐無復形色﹐以共無形可見﹐故曰無色。三界之人生死之根未斷﹐陰陽之炁猶存﹐故有壽數﹐或升入上境﹐或下生人中﹐隨功髙下﹐輪轉無窮﹐惟得道乃已也。天人壽數﹐玆不具載。

四維民天塵業俱淨﹐結習都忘﹐超種民天﹐煩惱爲結﹐學業爲習。

太虛無上常融天﹐綠炁。帝總監鬼神。

昴

帝諱極﹐主教學者之功﹐居萬福宮﹐治在西方辛之南。淸淨無染﹐喜樂無爲。

太釋玉隆騰勝天﹐靑炁。帝眇眇行元。

冑

帝諱浮黎﹐主召集仙聖﹐居白蓋宮﹐治在西方辛之北。

龍變梵度天﹐赤炁。帝運上玄玄。

婁

帝諱惡奕﹐主進仙成聖﹐居云保宮﹐治在西方戌之南。隨炁升降﹐無復結習。

太極平育賈奕天﹐蒼炁。帝大擇法門。

奎

帝諱精上﹐主度學者之身﹐居天保宮﹐治在西方戌之北。

已上四天爲四民天﹐亦謂之種民天。此四天人出二炁之外﹐無年壽之限﹐喜樂淸淨。《太眞科》曰﹕上升四天﹐洞入道境﹐隨炁升降﹐災所不及﹐過此乃證自然無爲大洞之境。李少微注﹕三十二天炁及所系星宿帝諱主掌﹐見《洞神經》。根塵染淨﹐見《龍蹻經》。

已上正文﹐元始天尊所說。

三十二天﹐三十二帝﹐諸天隱諱﹐諸天隱名﹐天中空洞﹐自然靈章﹐諸天隱韻﹐天中之音﹐天中之尊﹐天中之神﹐天中大魔﹐天中之靈。

空洞者﹐諸天太空虛無之中也。八會靈文﹐自然玉字﹐非造作而成﹐故曰自然靈章。隱韻者﹐乃中篇隱語﹐三十二天內音﹐隱其韻調﹐文旨玄奧﹐故曰隱韻。隱諱隱名者﹐乃天中至尊大神﹑魔王仙靈之名號也。所謂尊者﹐如訶摩乃元始之稱呼﹐宛首乃道君之內號。神者﹐阿那之神﹐九醜之鬼是也。大魔者﹐魔羅乃天中大魔﹐都是天中魔王也。靈者﹐鬱馥卽斗中靈童﹐婆泥乃火煉靈童是也。略舉而証之﹐不能詳釋矣。

九和十合﹐變化上淸。無量之奧﹐深不可詳。敷落神眞﹐普度天人。

九﹐陽也。十﹐陰也。謂帝諱靈章﹐內音隱韻﹐乃陰陽之炁結而成文﹐和合變化於三境諸天﹐莫測其奧﹐不可得而名言﹐蓋神靈眞妙之炁﹐敷布廓

落﹐天上人間﹐廣度羣品矣。

已上正文﹐玉晨道君紀述。

受度章

今日欣慶受度﹐歷關諸天﹐戌文至辰文挑。

歷關諸天靈官﹐各百二十人﹐主關告諸天。

請滅三惡。

落滅地獄惡道﹐坤至艮﹔落滅下鬼惡道﹐艮至坤﹔落滅畜生惡道﹐辰至戌﹔靈官各一百二十人﹐傳符赦罪﹐拔度苦魂。玄師曰﹕請諸天滅三惡者﹐內因身﹑心﹑口三業所招﹐外生貪﹑嗔﹑癡三毒之愆﹐而致墮地獄﹑下鬼﹑畜生三惡道中。旣今日受度於玉淸﹐則隨所生甲乙﹐上屬三十二天﹐師資歷關﹐請滅三惡﹐內除身﹑心﹑口三業﹐外絕食﹑嗔﹑癡三毒﹐則地獄無由可墮﹐下鬼無由可入﹐畜生無由可化。𨿽受度已滅三惡﹐內外不除業毒三惡﹐亦未免於墮落也。

斬絕地根辰文﹐

斬絕胎根﹐戌文﹔斬絕胞根﹐亥文﹔斬絕結根﹐子文﹔斬絕節根﹐兌文﹔斬絕欲根﹐中文﹔斬絕耳﹑眼﹑口﹑鼻﹑舌﹑身﹑意根﹐震文﹔皆爲地根也。靈官各一百二十人﹐隨訣召降﹐取東方炁吹入身中﹐斷諸死道之根。

飛度五戶﹐

飛度色累戶﹐申文﹔飛度愛累戶﹐寅文﹔飛度貪累戶﹐亥文﹔飛度情累

戶﹐巳文﹔飛度欲累戶﹐酉文﹔靈官各一百二十人﹐能開五戶之苦門。

名列太玄上淸文﹐

靈官一百二十人﹐主注學士生名於太玄天省。

魔王監舉玉淸文﹐

靈官一百二十人﹐主命魔保舉學人事。

無拘天門乾文。

靈官一百二十人﹐齋升天券﹐令得道人過天門。

法曰﹕太玄魔王監舉度人﹐落滅惡根﹐則制魔保舉﹐度品南宮﹔斬絕地根﹐則太玄魔王監舉﹐得升天門。

玄師曰﹕人之生也﹐上有十二節﹐父母傳流死炁之根也﹐中有十二結﹐一身稟受死炁之根也﹐下有十二胞胎﹐傳流子孫死炁之根也﹐皆爲地根。故受度之日﹐亦須斬絕﹐內除三十六根﹐外制六根惡趣。地根斬絕﹐閉債封形﹐然後飛度五戶﹐得以名列太玄﹐魔王監舉﹐得升天門。皆骨肉同飛﹐上升玉淸之日﹐受度之旨也。閉債封形之法﹐別有科式。

已上正文﹐元始天尊歷關之文﹐玉晨道君紀錄。

五行章

東斗主算

卯文﹔

東斗主算﹐司錄眞官。

《老君說東斗長生護命經》﹕斗中有五星﹐曰蒼靈延生﹑淩光護命﹑開天集福﹑大明和陽﹑尾極總監。

西斗記名酉文﹐

西斗記名﹐司命眞官。

《老君說西斗大計護身經》﹕斗中有四星﹐日白標﹑髙元﹑皇靈﹑巨威。

北斗落死子文﹐

北斗落死﹐司非眞官。

《老君說北斗本命延生經》﹕斗中有七星﹐曰食狼﹑巨門﹑祿存﹑文曲﹑廉貞﹐武曲﹐破軍。

南斗上生午文﹐

南斗上生﹐司厄眞官。

《老君說南斗延壽度人經》﹕斗中有六星﹐曰司命﹑司錄﹑延壽﹑益算﹑度厄﹑上生。

中斗大魁玉淸文﹐

中斗大魁﹐司禁眞官。

總監眾靈。子午斗挑。

總監眾靈﹐考校眞官。

《老君說中斗大魁長算伏魔經》﹕斗中有三星﹐曰赫靈度世﹑斡化上聖﹑沖和至徳。

或者以東南西北二十八宿﹑各方七宿爲四方之斗﹐以今人所謂北斗爲中斗。引《天官書》而證曰﹕斗爲帝車﹐運乎中央﹐臨制四方。以神州之人居極之南﹐自北而觀﹐故謂北斗也。又《眞一口訣》曰﹕斗中自有五斗﹐陽明爲東斗﹐陰精爲西斗﹐丹元爲南斗﹐北極爲北斗﹐天關爲中斗。所說不同故並存之。

靑帝護魂震文。靑帝護魂眞人。帝姓常﹐諱精明。

位東﹐主木﹐內應肝臟﹐護三魂﹐使其通靈澄正。魂藏於肝﹐故曰護魂。

靑帝歌曰﹕

東望重拜手﹐蒼帝玉皇君。靈風鼓棄鑰﹐育物布元春。

雲龍轡嚴駕﹐玉衛擁瓊輪。枯萌泛沾及﹐大惠無不均。

萬仙歌以道﹐委曲戒天人。心根迷自固﹐拱跽戴洪仁。

白帝侍魄兌文。白帝侍魄眞人﹐帝姓混﹐諱蓐收。

位西﹐主金﹐內應肺臟﹐侍七魄﹐使無散亂﹐閉塞鬼道。魄藏於肺﹐故曰侍魄。

白帝歌曰﹕

六甲抱金關﹐七政守靈壇。洗鈴擲火化。威劍巨龍蟠。

邈彼素靈眞﹐明憲孰敢幹。束制妖鬼魔﹐凜落霄風寒。

沴炁旣已息﹐萬天俄而安。眞儔荷大芘﹐抵顙相歌歡。

赤帝養炁離文。赤帝養炁眞人﹐帝姓炎﹐諱洞丹。

位南﹐主火﹐內應心臟﹐養元炁。炁從火生﹐故曰養炁。

赤帝歌曰﹕

大景開玉樞﹐洞堂啟金除。鶱林蔭瑤砌﹐丹鸞踏瓊株。

寶旁名曲麗﹐明當神所居。飛遊豁云道﹐引目盻眞都。

天日永不夕。重煙鎖靑廬。太上赤印開﹐帕幾羅簡書。

裨風樹玄化﹐殷辛諒有餘。

黑帝通血坎文。黑帝通血眞人﹐帝姓玄﹐諱明萌。

位北﹐主水﹐內應腎臟﹐使血脈通利﹐榮盛一身。黑帝太元﹐水帝也。水在人身爲血﹐血歸於水﹐故曰通血。

黑帝歌曰﹕

無質統有物﹐淵兮上帝心。不啟不發道﹐蘊妙化機深。

恐爾漏未盡﹐陰想勿浸滛。輪轉無涯波﹐苦道相迷尋。

萬年常謹約﹐一旦自湮沈。無衝落鬼境﹐殃譴不可任。

黃帝中主玉文。黃帝中主眞人﹐帝姓麻﹐諱忠愼。

萬神無越。乾文

萬神無越眞人﹐位中央﹐主土﹐內應脾臟﹐營衛中府﹐拘制萬神﹐不令錯越。一身之中則肝藏魂﹑肺藏魄﹑絳宮丹田二炁交媾﹐則赤炁下降﹐玄泉上升﹔心藏血﹑腎藏精﹐二炁返復﹐交相生養黃庭之中﹐神意所在也。

黃帝歌日﹕

萬天拱中宸﹐控駕玉池根。翹機貫億歷﹐洞朗辟四門。

大有混皇眞﹐糾制星宿魂﹐非帝道不運﹐有方賴之存。

威忿卽霜秋﹐和預爲陽春。生成握元紀﹐仰荷戴元垠。

薛幽棲注﹕五帝在天﹐則主領五方﹔神仙在地﹐則主領五嶽﹔鬼神在人﹐則主領五臟。精神各有所主﹐人法地﹑地法天﹑天法道﹑道法自然。神有所歸﹐故無錯越﹐三合以成其徳。

衛眞章

叩齒三十二通﹐存身爲神公誦之。

靑天魔王巴元丑伯﹐寅卯文挑。

東方靑天大魔王姓賦﹐諱齒成巴。與元始同生﹐統禦九天。醜伯﹐三界魔王也。主領三界學人﹐識其音則享福﹐不識其音則被殃。若得魔王保舉﹐身入三淸也。

靑天魔王制邪玉文﹕

郁藹蒼晶﹐洞景開明。始陽九炁﹐停華育魂。

流英妙府﹐靈眞上神。瓊碧雲冠﹐飛光羽羣。

靑腰玉女﹐太上眞人。保度仙籙﹐消魔卻氛。

赤天魔王負天擔石﹐巳午文挑。

南方赤天大魔王姓佛﹐諱由肅。勢能遏天﹐力能傾山﹐飛空三界﹐遏人功徳﹐制伐眾靈。

赤天魔王制邪玉文﹕

昌陽眞老﹐赤靈尊神。統禦丹天﹐檢制魔羣。

嚴駕朱鳳﹐三角之麟。上道泰淸﹐玄元之根。

火嫖三炁﹐盤徊絳雲。育養丹府﹐保制長存。

白天魔王反山六目﹐申酉文挑。

西方白天大魔王姓赤﹐諱張市﹐一頭六目﹐能破山反石﹐總制六天鬼神﹐斷人生生之路也。

白天魔王制邪玉文﹕

七靈皓炁﹐三素元眞。中有皇老﹐制攝魔精。

庚辛官將﹐七十萬兵。羽旗龍節﹐金虎云奔。

斷除妖妄﹐煉育華英。與道長存﹐歷劫無傾。

黑天魔王監丑朗馥。亥子文挑。

北方黑天大魔王姓徐﹐諱直事﹐爲性凶醜而好殺。

黑天魔王制邪玉文﹕

北陰鬱丹﹐玄炁之宮。帝眞靈會﹐驅神駕龍。

室有玉女﹐夜光之童。掌握圖籙﹐攝制魔蹤。

虛危合化﹐紫煙激風。寶晶煉育﹐後天無終。

黃天魔王橫天擔力﹐中指中文。

中央黃天大魔王姓天門﹐諱波往。大魔王衣玄文之衣﹐頭戴通天之冠﹐腰佩龍頭之劍﹐乘羽輪之車﹐飛行雲中。常作謠歌有三千言﹐敗亂後學﹐太上書其曲在《消魔經》。

薛幽棲注﹕魔王上四言位號﹐中二言諱﹐下二言字也。《內象丹旨》注﹕舊說謂魔王作謠歌以亂後學﹐靖而思之﹐不然。魔王非故敗亂後學者﹐蓋試之也。色界魔王歌曰﹕我界難度﹐故作洞文﹐變化飛空﹐以試爾身。人𨿽好道﹐信而不篤者多矣。徒慕虛名﹐不爲實行﹐魔王安得不試之﹖試之心固者﹐保舉成眞﹐其

敗亂者﹐亦秉持不堅之過﹐於魔王亦何怪焉。

黃天魔王制邪玉文﹕

元皇上靈﹐沖妙之尊。混合眞朴﹐造化元根。

感激幽微﹐挺生大神。攝召萬炁﹐齊會華房。

消蕩百魔﹐與道俱昌。保度卻災﹐滅試除殃。

五帝大魔﹐震亶兌坎中文。萬神之宗。

東方靑帝大魔王﹑南方赤帝大魔王﹑西方白帝大魔王﹑北方黑帝大魔王﹑中央黃帝大魔王﹐此非前之五帝五天魔王也﹐乃五帝之下別有大魔﹐故嚴東注姓名以別之。靑帝魔王姓迫落﹐諱萬形。赤帝魔王姓赭﹐諱上栢。白帝魔王姓鄧﹐諱呼兒。黑帝魔王姓臬﹐諱公孫。黃帝魔王姓宛躬﹐諱產生。各領官屬三萬八千人﹐與五天同生﹐主領三界﹐功等諸天﹐故爲鬼神之宗也。

《內象丹旨》注﹕《玉淸隱書》云五帝大魔王﹐領官屬與天同生﹐惱亂學人﹐不欲成道。又自矜與諸天上帝齊其聖功。後因龍漢開圖﹐乃服元始之化。故《步虛頌》云﹕魔王敬受事﹐故能朝諸天。由是而言﹐若學士堅持素志﹐功積行著﹐則魔王敬奉﹐反爲之用﹐又何敢而魔陣也。

東方九黑靑靈始老靑帝消魔王咒

洞耀育元精﹐靑華開大明。布育九天炁﹐始生薦無英。

扶陽通攝禦﹐丹林合總眞。積霄始暉上﹐郁疊明霞晨。

靈光煥羅絡﹐衛育保形魂。混化合玄景﹐仁惠消魔羣。萬徧道己超﹐功當奏上淸。

南方三黑丹靈眞老赤帝消魔王咒

三炁藹靈闕﹐明虛煥玉丹。朱陵有帝眞﹐華雲飛絳軿。

統禦萬界中﹐撫運超億千。執策按簡籙﹐洞章敷神篇。

解結散禍根﹐流金摧凶姦。志能成此道﹐魔試俱無前。

保度冥劫津﹐宴盻無窮年。

西方七炁皓靈皇老白帝消魔王咒

西靈回七度﹐太眇郁明華。白元維我神﹐皇眞禦景霞。皎皎三素暉﹐昭昭破百邪。攝音延至炁﹐金晶育三田。煉結固玉質﹐寶曜映瓊鮮。魔精當滅試﹐逮地無沈連。逸轡髙淸館﹐齊輪太上仙。

北方五炁五靈玄老黑帝消魔王咒

北玄三秀藹﹐太上紫皇居。總炁攝幽棲﹐造化敷靈綱。下統虛危精﹐寶育天元房。靈通太妙神﹐纏羅衛百關。豁落滅魔試﹐凶災永不幹。大道保自然﹐壽命無虧殘。萬劫享慶會﹐白日登雲輪。

中央一黑元靈元老黃帝消魔王咒

混化歸沖妙﹐元皇總帝靈。眞老閉黃闕﹐四禦齊玄鈞。圓華太張上﹐同攜堅玉君。結津固百骸﹐瓊耀擁胎仙。晨暉注明景﹐魔應自滅形。萬道保無虧﹐返老回童嬰。五會合一炁﹐飛馭超云京。

飛行鼓從﹐總領鬼兵。玉文。

總領鬼兵三天大元師。

麾幢鼓節﹐玉文。

九天尙父執麾﹐左領神王執幢﹐右統大神按鼓﹐後部力士執節﹐前引天

丁。

遊觀太空﹐自號赫奕﹐玉文。諸天齊功。

玉淸赫奕天將大神﹐皆統屬玉淸神公太玄上相也。與諸天大聖髙靈齊功﹐自號玉淸靈寶赫奕之司。赫奕仙曹﹐專主靈寶一司。

上天度人﹐嚴攝北酆。

《內象丹曾》注云﹕欲界飛空之音卒章曰﹕北都泉曲府﹐中有萬鬼羣﹐但欲遏人算﹐斷絕人命門。阿人歌洞章﹐以攝北羅酆﹐束送妖魔精﹐斬馘六鬼峯。諸天炁蕩蕩﹐我道日興隆。蓋北酆鬼神乃職司殺﹐樂於遏算絕命。天尊開度﹐魔王順化﹐勒攝鬼帝﹐普告關盟﹐宣約處分﹐毋輒肆害也。

神公受命

太淸神公﹐太玄上相﹐右手紫微印﹐左手玉淸文。叩齒九通﹐存神爲神公之形﹐頂玉淸大丞相金碧貂蟬之冠﹐衣錦霞飛羽之抱﹐大帶﹑朱履﹑絳裙﹐坐三色雲中。神公卽地皇之臣﹐馬祖大帝之嗣。角龍﹐辰宿大神之父﹐位玉淸神公太玄上相﹐號馬龍氏﹐諱廓奕。

普掃不祥。

嚴東注﹕神公者﹑大羅天丞相也。受天尊符命﹐掃蕩魔精不善之鬼。

八威吐毒﹐酉文。

八威大神﹐隨訣召降﹐衛護壇所。靑龍大神﹐震﹔白虎大神﹐兌﹔朱雀大神﹐離﹔玄武大神﹐坎﹔獅子大神﹐坤﹔窮奇大神﹐艮﹔麒麟大神﹐巽﹔辟邪大神﹐乾。

猛馬四張。午文。

天馬大神。

天丁前驅﹐玉淸文。

大力天丁﹐前騷大神。

大師仗旛。辰文。

命魔仗旛大師。

擲火萬里﹐寅離午文挑。

玉淸擲火大神將軍。

流鈴八衝。申坤離中丑寅卯文挑。

玉淸流鈴大神。

敢有干試﹐拒遏上眞﹐金鉞前戮﹐玉淸訣直二指。

金鉞前戮大將。

巨天后刑﹐大指掐四指根﹐五指俱拳。

巨天后刑大將。

屠割鬼爽。右手金鉞訣﹐大指壓二﹑三﹑四指﹐箔人。亥文﹐直小指。

玉淸屠割使者。

風火無停﹐左手四丫五指﹐從辰至申﹐復巽挑髙。

玉淸風火大將軍。

千千截首﹐萬萬剪形。中指根艮文挑。

剪截鬼穢大神。

魔無干犯﹐鬼無妖精。

夫有眞則有邪﹐有善則有惡﹐故邪能遏眞﹐惡能喪善。用此刑威﹐驅除剿伐﹐不得有相干犯也。

已上正文﹐玉晨道君宣迷扶衛掃蕩之事﹑玉淸大神之威神也。

三官北酆﹐明檢鬼營。坤髙中丑寅文挑。

明檢鬼營大神。

不得容隱﹐金馬驛呈。自午輪十二支復髙至午文挑。

金馬驛呈大神。

普告無窮﹐萬神咸聽。

三界五帝﹐死言上淸。中世二淸訣﹐至震髙兌﹐坎中文﹐復上淸文挑。

列言上淸錄事。

玄師曰﹕此皆玉淸天將大神﹐自號玉淸靈寶赫奕之司﹐輔翼玉淸﹐劫運攺更﹐滅魔掃災﹐升度學仙之子﹐檢校三界﹐制禦鬼爽﹐搜究鬼營﹐肅淸道炁﹐皆扶衛掃蕩之神也。

已上正文﹐皆元始天尊所降之﹐令玉晨道君紀錄。

五劫開化元洞玉曆章

眞陽開化﹐梵炁流通。金闕在上﹐玉府居東。鬱結五文﹐煥散九空。妙炁自然﹐蘊奧難窮。三靈共貫﹐萬聖攸宗。參稽學行﹐標紀眞功。形神俱契﹐與道合同。安鎭帝籙﹐億劫無終。

昔混元溟涬﹐大梵彌羅﹐諸天未分﹐九陽冥合﹐三因九轉﹐六變七徊﹐元始肇形﹐五劫初化。乃命梵元祖晨道君筆錄天元﹐運乘五劫。故元洞者﹐以名祖炁。玉曆者﹐紀乎天元。劫運五周﹐復歸其一。自一炁化分﹐三因成九﹐若龍若蜓﹐蟠曲九道﹐漠漠無極﹐總九陽祖炁之元。

太上以三九運梵﹐三五乘元﹐合四十二炁﹐以開始靑天元祖炁。明東方始靑之元﹐應九陽木王之初。故東方得九炁以分天境﹐劫號龍漢。次九因重復陽炁﹐開明赤文﹐流光敷落﹐五度開圖丹書。

太上以三乘五﹐三轉朱英﹐合二十四炁﹐以開南丹天元祖炁﹐明南方丹光之元﹐應三陽火王之初。故南方得三炁以分天境﹐劫號赤明。次復九因重積﹐中黃化元﹐天緯周纏﹐梵元乘五。

太上以五五三徊﹐混陽十二﹐合五十二炁﹐以開中黃天元祖炁﹐明中靈黃華之元﹐應五陽土王之初。故中央得一十二炁以分天境﹐劫號上皇。次九元復因﹐素景肇陽﹐七明煥梵﹐五緯乘天。

太上以七五三乘﹐合三十六炁﹐以開素靈天元祖炁﹐明西華皓景之元﹐應七陽金王之初。故西方得七炁以分天境﹐劫號延康。次復九因周竟﹐混化歸本﹐一炁肇明。

太上以二五乘十﹐三積元陽﹐合三十無﹐以開北玄天元祖炁﹐明玄冥上景之元﹐應一陽水王之初。故北方得五炁以分天境﹐劫號開皇。是以五劫旣周﹐昊天成像﹐一炁混道﹐八境流光﹐三積九乘﹐八方開景﹐八帝示形﹐九霄分化。

故元始天尊命天眞皇人以玉曆紀元﹐洞混化之初﹐劫運流復之本。諸天分境結元﹐洞正陽之炁﹐爲玉曆以紀天眞天民劫運﹐功積升退之道﹐明九聖九品之階。其諸玄祕﹐別有《九品仙錄經》﹐具載其詳。

五劫五炁﹕

龍漢始靑之炁﹐靑。赤明丹光之炁﹐赤。上皇中靈之炁﹐黃。延康素華之炁﹐白。開皇元陽之炁。黑。

東方玉字眞文﹕

龍漢始靑﹐玉曆寶章。開九陽天﹐元梵華炁。九陽回妙炁﹐三景散元精。碧靄浮靈篆﹐靑林粲淑英。超遙玉淸府﹐遼邈蓬萊瀛。眞化通無間﹐神風滋萬生。

南方玉字眞文﹕

赤明丹光﹐玉曆寶章。開三陽天﹐元

梵靈炁。浩劫開神運﹐龍文泛赤霞。八威奔電激﹐九鳳破凶邪。煉度丹皇室﹐飛升元始家。炎明常繼照﹐靈慶集晨華。

中央玉字眞文﹕

上皇中靈﹐玉曆寶章。開五陽天﹐元梵寶炁。混黃生一炁﹐感化結眞形。上徳持柔順﹐含光洞杳冥。建中該九極﹐執本統三辰。煒燁天端上﹐飛芒曜玉靈。

西方玉字眞文﹕

延康素靈﹐玉曆寶章。開七陽天﹐元梵英炁。皇老儲靈粹﹐金精曜斗威。六天咸馘滅﹐萬寶復幽微。爽气浮髙闕﹐寒光藹素輝。空同披玉勒﹐華麗九霄飛。

北方玉字眞文﹕

開皇玄上﹐玉曆寶章。開一陽天﹐元梵混炁。五炁符元妙﹐諸天混太冥。辰精飛羽黑﹐玉女散華靑。紫策封天寶﹐玄光凜帝庭。羣魔欽至化﹐萬國保安寧。

元始元量度人上品經法卷之二竟

元始無量度人上品經法卷三

太上三五都功職錄弟子陳椿榮集注

元洞玉曆﹐

雙手玉文﹐存神爲靈寶﹐眞人誦之。

龍漢延康。眇眇億劫﹐

李少微注﹕此章論劫運成敗也。《龜山元錄》曰﹕元洞﹐上皇炁也。天尊結元洞之炁﹐爲玉曆之書。其歷以龍漢劫爲初劫﹐開圖日赤明劫﹐終曰延康劫。循環無窮﹐終而復始。劫終之後三界空壞﹐萬物精爽長在太空﹐故曰延康爲劫壞之稱﹐赤明是開圖之名。二者交周﹐是謂大劫。其開皇﹑上皇﹐小劫名也。

混沌之中﹐上無復色﹐下無復淵﹐風澤洞虛﹐金剛乘天。

玄師曰﹕此天尊說造道開天之本﹐五劫生成之始也。

李少微注﹕風澤﹐第八壘炁也。風澤之炁﹐堅剛如金﹐故曰金剛﹐亦曰剛風。劫盡之時﹐能洞滿虛空﹐承天不墜。按《九地內音素靈丹經》﹐地下深億萬里﹐得潤澤地﹐其炁黃。又二十億萬里﹐得大風澤地﹐其炁紫。又二十億萬里﹐得大風澤地﹐其炁靑。又下無窮無極無邊無際﹑洞淵綱維地﹐其炁綠。皆風梵綱維之﹐故能擎持地輪﹐懸而不落。九壘各有四皇﹐合三十六皇﹔九壘三十六地﹐上應三十六天。若學者不知天上內音﹐則天帝不領兆名﹔不知地下內音﹐則土皇不奏兆籍﹐終閉而不得仙也。地下﹐三十六也。

天上天下﹐無幽無冥﹐無形無影﹐無極無窮﹐瞑滓大梵﹐寥廓無光﹐赤明開圖﹐運度自然。玉文坎挑。

法曰﹕此正經六十四字。

流化章

元始安鎭﹐玉文。敷落五篇。玉文。

卽五文開廓也。

第一篇

五篇符形載大法

明炁發育﹐木精飛英﹐仁惠之炁﹐滋愆萬生。

天界地綱﹐與時皆正。凝耀神鄕﹐結爲靑書。

光映萬里﹐號太淸九眞安化上愛玉符。

第二篇

太丹之炁﹐衍光洞煥。飄擲化火﹐融煉九陰。

赤字凝章﹐其文甚異。敷映九億﹐精明煥天。號交神生明玉化之符。

第三篇

黃眞之炁﹐結精飛英﹔中央虛落之炁﹐混沌黃元之精﹐交流歷律﹐化感生文﹐光耀萬里。光芒熀煜天端之間﹐號眞皇混丹肅玄符。

第四篇

素威禁炁﹐流化粹端﹐飄權耀神﹐凝結成書。

光映萬里﹐其文甚異。列明凝芒﹐威摧萬妖。

號八威禁龍﹐制虎飛英太白玉化之符。

第五篇

玄精發耀﹐萬物滋形﹐生端不竭﹐天歷有紀。玉皇上相﹐髙觀靈化﹐接摘玄序﹐開明天教﹐冊封萬帝﹐玄眞感和。天文敷炳﹐典約靑律﹐天化大成﹐凝結玉章。光映九億﹐號明綱玄。兆太明九化之符。

皇人曰﹕五篇者﹐乃元始自然飛英至精虛無混沌之炁﹐凝結而成玉章﹐鎭於大羅之上。昔上皇元年﹐星辰交錯﹐惡曜加臨﹐上犯三天﹐曾命眞梵眞人﹐賫持五篇﹐付於五帝﹐以鎭天元﹐以制天政。又命眞如眞人﹐齋持五篇﹐付於五嶽﹐以鎭地紀﹐以禦地祇。又命妙行眞人賫持五篇﹐付於名山主者﹐以候成道之士﹐敷揚教法﹐下度生死。五篇之炁﹐其功甚博﹐上可以消於天災﹐中可以鎭安國祚﹐下可以度於兆民。如召三界五帝﹐建諸壇陛﹐當以土王日靑素朱書五篇﹐以敷落五方﹐則萬靈振伏﹐以集羣仙﹐召之卽至﹐靡有不從。詳載大法﹐玆舉其略。

赤書玉字﹐八威龍文。玉文。保制劫運﹐使天長存。梵炁彌羅﹐萬範開張。玉文挑。

玄師曰﹕元始祖炁從何先生玉字﹖按《靈寶玉字經》云﹕自三炁之先﹐溟涬之後﹐其中眞精挺生玄炁。玄炁之內﹐有神曰元始天王。其炁混凝﹐與元始同生﹐流化結芳﹐非色非相﹐或舒或張。至延康開劫﹐一炁分形﹐而爲二炁﹐虛無自然而生始炁。二炁凝結太空﹐彌覆無極﹐字方一丈﹐八角垂芒﹐莫知其理﹐二炁混沌而包藏玉字。至龍漢開劫﹐元始天王分隸二炁﹐混沌開先﹐炁淸髙澄成天﹐炁降積滯成地。二炁分合﹐中有和炁﹐名曰元炁﹐亦曰大梵之炁。至赤明劫﹐元始開圖﹐中有眞陽之炁﹐化爲洞陽之火。元始運洞陽之火﹐冶煉三炁﹐混和玉字而成赤文﹐因而劫號赤明﹐文號赤書玉字是也。自三炁成文﹐火煉爲赤書﹔光明之炁陽光之精爲日﹐靈光之精成月﹐餘光布散分爲萬象。三炁之神分爲三淸之聖。自後萬範皆出﹑萬匯皆生﹐莫非玄元始三炁也。至開皇劫﹑分隸三炁﹐化生諸聖﹐至上皇劫﹐五劫同啟﹐五行全形﹐化生諸天。應五劫之內﹐產生玄中之精﹐精中之神﹐故曰上皇劫。自五劫開化之後﹐玉淸洞眞﹑上淸洞玄﹑太淸洞神﹐三洞之經﹑四輔符籙﹐皆因赤書玉字而化﹐稟靈寶之炁而成﹐火煉成文﹐爲赤書玉字。之後﹐元始命天眞皇人書於其文﹐名《八威龍文》﹐亦曰《諸天八會之書》﹐祕於上淸玄都金闕七寶瓊臺﹑紫微上官蘭房金室﹑東西華堂﹑九天太霞之府也。

升玄章

元綱流演﹐三十二天﹐

《二十八宿袂》﹕東七宿自辰上起角﹑亢﹐左行卯上氐﹑房﹑心﹐寅上尾﹑箕挑。北七宿自醜上起斗﹑牛﹐子上女﹑虛﹑危﹐亥上室﹑壁挑。西七宿自戌上起奎﹑婁﹐酉上胃﹑昴﹑畢﹐申上觜﹑參挑。南七宿自未上起井﹑鬼﹐午上柳﹑星﹑張﹐巳上眞﹑軫挑。

輸轉無色﹐周回十方﹔旋斗歷箕﹐

自丑至子文上四指﹐中大過中指﹑中文復至醜文﹐從子歷亥﹐循至寅文挑。

回度五常﹐

金木水火土五星也。

三十五分。

日月五星﹑二十八宿是也。

總炁上元﹐坎兌離震中文﹐斜抹至亥文挑。

元綱者﹐元炁之綱也。明此梵炁演布三十二天﹐輪轉無色之境﹐周匝十

方﹐自斗罡左旋﹐經歷箕星﹐回運日月五星﹑二十八宿之分﹐總入上元金闕之門。

《龜山丹皇紫文空洞靈章》曰﹕紫炁左回與鬥連﹐歷度四七入金門。明於《元綱流演》圖中。

八景冥合﹐炁入玄玄。

冥合玉淸八景之天炁﹐入玄中之玄﹐大梵天中之天也。

元綱流演法

玄師曰﹕西龜之山﹐一曰龍山﹐言木之道也。金母居之﹐言金之體也。乃九炁之根紐﹐人之九宮之根也。紐﹐黃炁之淵府﹐乃梵炁之宮上之正府也。在天西北亥子之地﹐嬰孩之生根也。周回四千萬里﹐是不知其極﹐出常數度量之外也。髙與玉淸連界﹐上通腦也。脈通玉帝宮﹐東南接丹陽之霞﹐上承靑宮神虎之門﹐接通肺炁也。又與大胃交通矣。西北交寒穴之野﹐上通金闕神仙之庭。與腎宮便穴交炁也。南極太丹浮黎之鄕﹐炁協洞陽之光﹐協於心也。北指勾陳﹐交關華蓋﹐炁踐廣靈﹐踐中黃宮﹐中央上衝玉京。二十四節﹐重樓十二也。八達交鋒﹐平天三十萬里﹐三炁之會也。湧金爲培﹐結玉爲門﹐眞土玉液之闕也。金臺玉樓﹐同前議也。九宮三田﹐十二神室也。上有流精紫闕﹑金華之堂﹐瓊瑤之室﹐傍通五穴﹐卽是集五臟之精會門也。有自然紫雲之炁﹐交帶鳳文﹐九色落陳﹐四肢八脈﹑五臟六腑﹔赤華紫英﹐五內生炁也。崖生紫桂﹐嶺秀瓊林﹐結瑚爲條﹐植玉爲根﹐騫林含實﹐赤紫白環﹐炁行無庇而生此寶也。三華曜葩於朱景﹐返香流芳於太玄﹐內視三明﹐五香生五炁也。八炁扇颼以長鼓﹐玉籟空唱而成音﹐內之無器之音也。龍嗥雲樓﹐鳳嘯絕嶺﹐毒默萬羅﹐長蛇千尋﹐神宮堂堂﹐仙靈紛紛﹐巍巍元館﹐觸類吐津﹐蓋元始之妙化﹐實天元之靈根。

此卽大行梵炁周回十方也。與東向誦經位次圖向背不同。

元綱流演圖

南北朝元

又法曰﹕元綱流演﹐比諭人身與天流演者﹐同人之元炁﹐發自明堂宮﹐右腎命門﹐上爲九天之根﹐屬西北乾方紐。太淵府黃炁上入於心﹐心屬火﹐絳宮左旋﹐流循腦後風門玉枕宮﹐循入左目日宮﹐右旋下歷東北箕宿﹑足少陰大指﹐流轉一身﹐周回一匝。旋轉右肩﹐系無色界﹔纏入右目月宮﹐然後回度五常﹐從三十五分脊骨流入下丹田左腎水宮﹐衝入肝木﹐纏脾土中丹田﹐次過肺金宮﹐從十二重樓喉管通至泥丸宮上丹田囟門靈谷﹐總出上元﹐所謂上通金闕之庭。三宮升降﹐上下往來無窮不息。蓋人以經絡炁周於一身﹐一日一夜百刻之中﹐呼吸升降﹐計一萬三千五百息﹐大會於風府者也。脈屬陰﹐陰行速﹐猶太陰一月一周天﹐息屬陽﹐陽行遲﹐猶太陽一年一周天﹐如人之息脈元炁﹐則應天之常度也。陰陽順則流演循度﹐陰陽和則天和﹐詠息和則人和也。

契玄章

玄中太皇﹑上帝髙眞﹐

玄師曰﹕玄中太皇者﹐此西元王母八景玄妙之祖炁﹐亦曰丹皇君﹐乃上帝之道君﹐上皇之聖眞。

泛景太霞﹐嘯詠洞章。

居西元太霞之府﹐嘯詠空洞靈章以生其萬炁也。

金眞朗郁﹐流響云營。

左手執金眞玉光﹐右手擲流金火鈴﹐流響三十五天天中云營。

玉音攝黑﹐靈風聚煙。紫虛郁秀﹐輔翼萬仙。

玉音攝髙上之炁﹐靈風聚辟非之煙﹐紫景蔚秀太虛﹐萬仙輔翼朝宗﹐乃大洞回風混合祕訣。

成眞章

千和萬合﹐自然成眞。玉文。

薛幽棲注﹕言修眞之人﹐千眞和神﹐萬道合炁﹐眞與神混體﹐道與炁合形﹐自然成眞也。

眞中有神﹕長生大君﹐子文。

度命君也。在臍下命門宮﹐諱天眞液﹐字飛生上英﹐絳衣﹐元始狀。嚴東注﹕字吁員。李少微注﹕字曰吁育。

無英公子﹐丑未。

肝神也。在肝制三魂也。又號元靈素君﹐諱玄玄﹐字合符﹐紫衣﹐蓮花冠。

白元尊神﹐寅申。

肺神也。在肺拘七魄也。又號白元洞陽君﹐諱郁靈標﹐字玄夷絕。素衣﹐蓮花冠。

薛幽棲注﹕無英﹑白元二神﹐居洞房宮﹐宮在眉間直入二寸。無英亦時在肝﹐白元亦時在肺。

太一卯酉

太一在腦﹐總眾神也﹐爲身中百靈之尊﹐眾神萬炁之主﹐故稱太一。諱務猷收﹐字歸會昌。又曰太一眞諱規英﹐字化元。如嬰兒形﹐黑上而赤下﹐衣上紫繡下紫錦﹐坐金牀與玉帳。右手執北極之星﹐左手執北斗﹐頭戴通天之冠﹐腰帶流金之火鈴。

司命辰戌﹐

上帝司命也。在心主炁﹐納生元也。諱理明初﹐字玄度卿﹐其形白上而靑下﹐面圓正等﹐黃衣﹑芙蓉冠﹐元始狀。

桃康巳亥。合延午。

兩腎之神也。桃康住臍﹐保精根也。號合會神﹐姓桃﹐諱康。紫衣﹐蓮花冠﹐執長生玉籙在左下。合延居腎﹐守命門也。號命門君﹐亦姓桃﹐諱回孩﹐字合精。朱衣﹐芙蓉冠﹐執天皇象符在右下。桃康﹑合延二神﹐諱字乃交互而言﹐非的正也。

存思圖

執符把籙﹐保命生根。

並執兆玉符玉籙﹐保兆命元生根。

上游上淸﹐出入華房。

上淸布三華離便之房﹐以內言之﹐身中華房心也。

八冥之內﹐

八脈冥會也。

細微之中﹐

細微之中以通元炁。

下鎭人身﹐泥丸腦也絳宮心也﹐

此諸眞神以太一爲主﹐皆是上淸太微宮中之神也。分釋降炁﹐下入人身之中﹐故時復上游上淸﹐出入三華之房﹐大包八極﹐細入毫芒﹐下鎭人身﹐則或在泥丸﹐或處絳官。

玄師曰﹕太一含華如蓮。太一之房蓮華未開。

太一含華之圖

心包八脈上通九色內含五彩太一含華如蓮

玄師曰﹕上淸者﹐心之華房也。太一含華﹐其形自然﹐太一元君居之﹐如蓮華之房﹐心未開之。丹華入冥者﹐身有八脈﹐冥會之處﹐盡總於心也。細微之中﹐以通元炁﹐同注泉源之所也。如艸木肢脈﹐比人身赤文血脈之道路﹐一體經絡之榮衛也。

中理五炁﹐混合百神。

玄師曰﹕中理五炁者﹐理五神之妙炁於中元五炁之中﹐百神混合於內也。大洞回風混合之法。

十轉回靈﹐萬炁齊仙。

萬炁者﹐萬神也。天尊說經十徧﹐天開爲之十轉﹐則回百靈以成性﹐變萬炁以俱仙。玄師曰﹕十轉之法﹐天尊十徧說經﹐五行生成之道也。先五徧則得五行之生數﹐聾盲喑啞﹐跛痾痼疾﹐痊愈復形。後五徧則得五行成數﹐乃至聖胎疑靈﹐回骸起死﹐桔骨變仙﹐更生成人也。詳載大法。此二章乃靈中之靈﹐寶中之寶﹐上品之首。所謂玉晨道君云受元始度人無量上品者﹐是斯也。

街華章

仙道貴生﹐無量度人。上開八門﹐飛天法輪。罪福禁戒﹐宿命因終。

八方法輪之門中﹐有罪福之場﹐各有禁戒﹐宿命因緣事迹﹐具載《法輪經》。

普受開度﹐死魂生身。身得受生﹐上聞諸天。諸天之上﹐各有生門。

《權道圖》云﹕開門﹐人道﹐乾宮﹐通天之絳宮﹔休門﹐釋道﹐坎宮﹐通天之明堂﹔生門﹐仙。道﹐艮宮﹐通天之玉堂。此三門在三天之上﹐吉道也。出之遇福。死門﹐鬼道﹐坤宮﹐與死炁相通﹔杜門﹐業道﹐巽宮﹐入死戶。傷門﹐地獄道﹐震宮﹔驚門﹐畜生道﹐兌宮。此二門乃二炁交分之路。景門﹐神道﹐離宮﹐在陽炁終絕之地。然此八門﹐有吉有凶﹐凶則死戶﹐吉則生門﹐故經云諸天之上﹐各有生門。𨿽凶門亦有通天受生之吉道。已上正文﹐元始天尊所說﹐玉晨道君紀錄。

三界章

中有空洞謠歌之章﹐魔王靈篇﹐辭參髙眞。

此玉晨道君紀述。

第一欲界飛空之音﹕

欲界六天﹐自皇曾天至魔夷天也。中有魔王﹐諱郁默﹐作飛空之歌。欲界最居下位﹐故云第一。

人道眇眇﹐仙道莽莽。鬼道樂兮﹐當人生門。天道貴生﹐鬼道貴終。仙道常自吉﹐鬼道常自凶。髙上淸靈爽﹐悲歌朗太空。惟願仙道成﹐不欲人道窮。北都泉曲府﹐中有萬鬼羣。但欲遏人算﹐斷截人命門。阿人歌洞章﹐以攝北羅酆。束送妖魔精﹐斬馘六鬼峯。

薛幽棲注﹕斷首曰斬﹐截耳曰馘。酆山有六峯﹐峯各一宮﹐旣有六宮﹐故云六鬼峯。六宮名見前章北都羅酆注。李少微注﹕作鋒。六天﹐鬼賊也。鋒言其先鋒。鋒﹐銳也。

諸天炁蕩蕩﹐我道日興隆。

第二色界魔王之章﹕

自越衡天至曇誓天﹐凡一十八天爲色界﹐謂在欲界之上﹐故云第二。魔王諱摩羅。

落落髙張﹐

二十八宿也。

明炁四騫。

光華如此也。

梵行諸天﹐周回十方。二﹢八宿訣。

元綱流演之法也。

元量大神﹐皆由我身﹐我有洞章﹐

誦洞章法﹐按大法。

玄師曰﹕《西元龜山元錄》內有丹皇飛玄紫文空洞靈章﹐是色界魔王稱我有洞章者﹐正此文也。

龜山丹皇飛玄紫文空洞靈章

飛玄紫炁凝靈根﹐法曰﹕飛玄自然紫雲之炁﹐元始祖炁也。天元之靈根﹐見前元綱流演法。綱維玉虛總萬神。空中郁勃結自然﹐飛玄之炁郁勃自然﹐凝結太空之中。上有稜層十二傳。玉樓峨峨耀景云﹐流精紫闕帶金軒。瓊堂璋鑠繞八騫﹐八騫者﹐八景也。重樓十二金臺﹐玉樓九宮三田十二神室﹐上有流精紫闕金華之堂﹑瓊瑤之室﹐有自然紫雲之炁﹐見前元綱流演法。中有靑金九靈仙。丹房眞母號精延﹐按大法玄師曰﹕中有梵炁之主﹑雌一眞母居﹐爲九靈太妙白玉龜臺。玉光金眞梵炁祖母元君﹐靑金丹皇大道君也。又曰下元梵炁之母﹐合延之神也。飛靑羽楊晨嬰冠。服色也。手執玉節握靈旛﹐五色命魔對帝尊。存手握五色命魔寶旛﹐乘空步虛至玉京山﹐上朝元始也。《宗壇祕訣命魔密咒》具載甚詳﹐玆舉其略。把持符籍當生門﹐執符把籙﹐保命生根。咀日嚼月嗡醴泉。采日月之精華。金醴玉泉﹐見前章開明三景注。離羅吐輝煉五魂﹐卽中理五炁也。內充外溢絳府欣。內外﹐常冥也。絳府﹐心也。金光煥煥形正圓﹐圓象也。從朔入金色渾淪。朔﹐北也。腎屬北水宮。金﹐西也。肺屬西金宮。按《元綱流演法》﹐人之元炁發自明堂宮右腎命門上﹐屬西北乾方紐太淵府﹐黃炁上入於心。心屬火絳宮﹐左旋流循腦後玉枕宮﹐循人左目日宮﹐右旋下歷足少陰大指﹐流轉一身﹐旋轉右肩﹐入右目月宮﹐然後回度五常﹐從三十五分脊骨流入下丹田左腎水宮。衝入肝木﹐經肝土中丹田。次過肺金宮﹐從十二重樓喉管﹑通至泥丸宮上丹田囟門靈谷﹐總出上元。惟有開明曉此言﹐本經後序曰﹕得道者乃當洞明至言也。日五月十朝北元。修其道﹐常以正月﹑二月﹑三月﹑四月﹑六月﹑七月﹑八月﹑十月﹑十一月﹑十二月。五月﹑九月﹑不在行持。一年計十月﹐每月三日﹑五日﹑七日﹑九日﹑十五日﹐一月五徧。淸齋誦飛玄紫文。內思如法﹐一月計五日﹐見注後。刻見華蓋領仙君﹐紫炁左回與鬥連。歷度四七二﹢八宿也入金門﹐元綱流演之法﹗存思北斗華董之中﹐有紫雲之炁﹐從斗罡左過﹐歷度二十八宿竟﹐還金門之上﹐叩齒心拜。正是丹皇校萬仙。有明此訣加精動﹐祕念密思每令分。妙景感會得要文﹐三年當審保長存。九年乘空駑羽裙﹐鳳衣輕翔升龍山。俯仰九靈謁玉晨﹐得爲靈寶大眞人。雙手玉淸訣﹐頂碧玉七辰交泰冠﹐靑羽飛雲之衣﹐朱履絳裙﹐佩靈寶三境神劍﹐負五色圓象。修其道﹐常以正月﹑二月﹑三月﹑四月﹑六月﹑七月﹑八月﹑十月﹑十一月﹑十二月﹔五月﹑九月﹐不在行持。一年計十月﹐每月三日﹑五日﹑七日﹑九日﹑十五日﹐一月五徧。淸齋誦飛玄紫文一徧﹐以夜半後﹑露出中庭﹐仰思北斗華蓋之中﹐有紫雲之炁﹐從斗罡左回﹐歷度二十八宿竟﹐還金門之上。若天陰無光﹐當於室內默念內思如法﹐每令分明。思畢﹐心拜四過﹐叩齒三通﹐仰祝日﹕天庭朗淸﹐《大洞經》云﹕眉間入一寸爲明堂﹐三寸爲丹田﹐亦名泥丸官。明堂上一寸爲天庭官。《紫微夫人咒》曰﹕開通天庭﹐使我長生。幽谷一作靈堂啟眞。幽谷下元﹐腎宮也。靈虛﹐按大法﹐西元王母內禁靈虛宮也。流云徘徊﹐金華四騫。中元金華。金華宮與龍山連字三宮﹐升降之法也。丹皇敷輝﹐雲飛紫軿。是夕開陳﹐靑金校仙。成我上願﹐體應自然。結命月華﹐保年日根。三靈合景﹐卽開明三景也。永停龍山。密行淸披﹐請如所言。祝畢﹐便口引紫炁二十八咽止。行此三年﹐刻有神仙降兆寢席也。身有紫雲映絡一形﹐九天書名﹐九年必獲上仙也。此章亦名煉度金門大咒。

萬徧成仙。

按大法一月五徧﹐依洞章法﹐取斗中紫炁萬徧﹐名外侍八瓊丹。一千徧﹐夜有神光出沒。二千徧﹐一身有光。三千徧﹐滿室有光。四千徧﹐舊病新疾殘靨宿痕皆去﹐色反嬰童。五千徧﹐地司除死名。玉淸書生錄﹐百靈侍衛。六千徧﹐舉身有光﹐洞照百步﹐夜可細書﹐鬼物不隱﹐預知未然。七千徧﹐吹噓百物﹐可起死屍。八千徧﹐呵咒五金﹐皆成至寶﹐光生圓象。九千徧﹐丹成如日﹐面生金容﹐骨秀五香﹐三天注仙。萬徧道備﹐位證眞人。

仙道貴度﹐鬼道相連。天地眇莽﹐穢炁氛氛。三界樂兮﹐過之長存。身度我界﹐體入自然。

體入自然﹐證大洞也。

此時樂兮﹐薄由我恩。龍漢蕩蕩﹐何能別眞。我界難度﹐故作洞文。變化飛空﹐以試爾身。成敗懈退﹐度者幾人。笑爾不度﹐故爲歌音。

第三無色界魔王歌曰﹕

自皓庭霄度天至秀樂禁上天﹐爲無色界四天。謂在色界之上﹐故云第三。魔王諱韶。

三界之上﹐眇眇大羅。上無色根﹐雲層峨峨。惟有元始﹐浩劫之家。部制我界﹐統承玄都。有過我界﹐身入玉虛。

身入玉虛﹐證大洞﹑爲仙眞也。

我位上王﹐匡禦眾魔。空中萬變﹐穢炁紛葩。保眞者少﹐迷惑者多。仙道難固﹐鬼道易邪。人道者心﹐諒不由他。仙道貴實﹐人道貴華。爾不樂仙道﹐三界那得過。其欲轉五道﹐我當復柰何。

三界歌章乃魔王所述﹐皇人所書﹐道君所紀﹐非二章也。

此三界之上﹐飛空之中﹐魔王歌音﹐音參洞章。誦之百徧﹐名度南宮。誦之千徧﹐魔王保迎。萬徧道備﹐飛升太空。過度三界﹐位登仙公。

玄師曰﹕此是誦三界魔王歌章﹐非二章也。

敬形章

有聞靈音﹐魔王敬形﹐敕制地祇﹐戌文。

至受煉更生三十二字﹑敕制地祇之文﹐黑書﹐敕當處土地﹐令敬迎誦章學士也。

侍衛送迎某人﹐拔出地戶﹐五苦八難﹐七祖升遷﹐永離鬼官。魂度朱陵﹐受煉更生。戌文挑。

玄師曰﹕心形皈信﹐諦聽誦者﹐遂獲九品善果。敕制乃元始天尊所降﹐玉晨道君所述。

是謂無量﹐普度無窮。有祕上天文﹐諸天共所崇。泄慢墮地嶽﹐禍及七祖翁。

天實章

道言﹕此二章

按大法玄師日﹕二章者﹐前章自元始洞玄靈寶本章至列言上淸﹐是一章也。後章自元洞玉曆至辭參髙眞﹐是二章也。三界歌章﹐非二章﹐止是魔王所述。

並是諸天上帝﹐及至靈魔王隱祕之音﹐皆是大梵之言﹐非世上常辭。言無韻麗﹐曲無華宛﹐故謂玄奧﹐難可尋詳。上天所寶﹐祕於玄都紫微上宮﹐依玄科四萬劫一傳。若有至人賫金寶﹐質心依舊格告盟十天﹐然後而付焉。

傳付授受之條﹐上天之科立四萬劫﹐乃舊劫之格。

十天﹐東方九炁靑天﹑南方三炁丹天﹑西方七炁素天﹑北方五炁玄天﹑東北東南西南西北四梵炁天﹑上方一炁昊天﹑下方一十二炁皇天。告盟十天﹐大券朱書﹐面乎十天而分之。

元始無量度人上品經法卷之三竟

元始無量度人上品經法卷之四

太上三五都功職籙弟子陳椿榮集注

普度章

道言﹕夫天地運度﹐亦有否終。

運是劫運﹐度是度數。

成玄英注﹕否終者﹐否是陽九百六﹔終謂三界消亡。陽九百六者﹐按《周易》大衍十九年爲一章﹐四章爲一部﹐二十部爲一統﹐三統爲一元﹐一元四千六百二十年﹐其中通有五十四年水旱。陽九者﹐陽數奇﹐極於九﹔災應之時﹐大則九年之旱也。其次則七年﹑五年﹑三年﹑一年之火也。陰數偶﹐極於八﹐災應之時﹐則八年﹑六年﹑四年﹑二年之水。百六初入元﹐一百六十年﹐陽數奇﹐有小旱之災﹐故云百六之災。通論陽九百六之會者﹐初入元﹐三百年爲小陽九﹑小百六﹐九百年爲大陽九﹑大百六。大則大旱九年﹑大水八年也。《漢書》云﹕四千六百一十七年爲一元﹐數盡三元爲大劫之終﹐天地消亡也。三元合一萬三千八百五十一年。初入元一百六十年爲一小災﹐故云百六否終之義﹐略舉如前也。

日月五星﹐亦有虧盈。至聖神人﹐亦有休否。末學之夫﹐亦有疾傷。凡有此災﹐同炁皆當齊心修齋﹐六時行香﹐十徧轉經﹐福徳立降﹐消諸不祥。無量之文﹐普度無窮。

玄師日﹕六時者﹐半夜﹑平旦﹑食時﹑日中﹑哺時﹑黃昏﹐六陽時也。

陰煉章

道言﹕夫末學道淺﹐或仙品未充﹐運應滅度﹐身經太陰﹐臨過之時﹐同學至人爲其行香誦經十過﹐以度屍形如法。

依五煉生尸之法﹐以度屍形﹐其煉度屍形之法﹐出《靈寶五煉生屍經》九煉生化章。

魂神徑上南宮﹐隨其學功計日而得更生﹐轉輪不滅﹐便得神仙。

保鎭章

道言﹕夫天地運終﹐亦當修齋﹐

修靈寶金籙齋。

行香誦經。星宿錯度﹐日月失昏﹐亦當修齋﹐

修天皇九曜齋。

行香誦經。四時失度﹐陰陽不調﹐亦當修齋﹐

修五帝育物齋。

行香誦經。

請雨祈晴﹐修洞淵五神齋。

國主有災﹐兵革四興﹐亦當修齋﹐

修太一聖眞齋。

行香誦經。疫毒流行﹐兆民死傷﹐亦當修齋﹐

修長生保命齋。

行香誦經。師友命過﹐亦當修齋﹐

修靈寶黃籙齋。

行香誦經。

玄師曰﹕所立齋法﹐世並有科。此六條﹐正是學士修誦大法﹑功行之要。道凡遇一切厄會﹐當修齋行香誦經﹐必獲眞人之位﹐所謂得爲金闕臣也。詳見大法。

夫齋戒誦經﹐功徳甚重﹐上消天災﹐保鎭帝王﹐下禳毒害﹐以度兆民。生死受賴﹐其福難勝﹐故曰無量普度天人。

當默運慈心﹐普及一切﹐悉爲禳厄解難﹐以陰修善功也。

至言章

道言﹕凡有是經﹐能爲天地帝主兆民行是功徳。有災之日﹐發心修齋﹐燒香誦經十過﹐皆諸天記名﹐萬神侍衛。

修齊誦者﹐獲三品善果。

右別至人﹐克得爲聖君金闕之臣﹐諸天記人功過﹐毫分無失。天中魔王亦保舉爾身。得道者﹐乃當洞明至言也。

誦此經﹐當周十徧﹐體元始說經周回之意﹐未通經中深義﹐不得懈怠退志。功成之後﹐心府虛靜﹐塵穢不侵﹐自然通達眞旨。

自道言此二章﹑至洞明至言也﹐太上玉晨大道君後序。

大洞章

諸天中大梵隱語無量音

此是題目也。嚴東曰﹕隱者有四﹐一隱名﹐二隱諱﹐三隱事﹐四隱語也。李少微曰﹕按《內音經》云﹕元始天尊於赤明世界栢陵捨座﹐是時雲霧郁勃﹐三日三夜﹐玄陰不解。五老上白天尊曰﹕今日侍座﹐所未曾見。天尊演教﹐則河海靜默﹐山嶽藏煙。今日晝陰﹐天人惶懼﹐不審何故﹖天尊告曰﹕今日諸天發瑞﹐靈應自然﹐玉字煥爛﹐障蔽天光﹐咸令四座暝目伏聽。俄頃﹐天炁頓啟﹐冥暗消豁﹐五色光明﹐洞照十方。忽有靈書﹐字方一丈﹐於空玄之上﹐文彩爛煥﹐八角垂芒﹐精光亂目﹐不可得看。天尊普告曰﹕此靈書八會﹐字無正形﹐其趣宛奧﹐難可尋詳﹐可注筆解之。於是天眞皇人受天尊明命﹐注解其音﹐分其分度﹐三十二天﹐天各八字﹐並飛玄自然之書﹔合五方飛玄之炁﹐以和八字之音﹐名曰大梵隱語無量洞章。

道君撰

太上玉晨大道君﹐爲靈寶教主﹐撰此靈書中篇三十二天玉字成經﹐爲雲篆光明章。

元始靈書中篇﹕

此道君自標於題目之下。

此正文大梵隱語之音。

大法中篇﹐是三十二天大梵玉字內音。無量隱語之旨﹐乃元始祖炁靈書中禁之篇。玉晨道君所撰﹐天眞皇人所書也。內隱大洞祕諱﹑五劫開圖之旨﹐凡二百五十六言﹐分置三十二天﹐天各八字﹐內按乾﹑坤﹑坎﹑艮﹑震﹑巽﹑離﹑兌八卦﹐支變八八六十四卦﹐一句按一卦也。通貫六十甲子﹐乾﹑坤﹑坎﹑離四卦﹐出於六甲之表﹐不在甲子之限。

李少微曰﹕今所注者﹐一依天眞皇人內音訓釋﹐或刪繁取要﹐或加字益明﹐回互經文﹔不依輪次者﹐務使人速見其意也。

東方九炁靑天自然玉字

亶樓阿蒼﹐丁丑。無和觀音。戊寅寅文。

李少微注﹕此八字﹐皇曾天內音也。亶者﹐坦然廣遠貌。樓者﹐玉京山下長樓。亶遠廣遠﹐上承玄都之宮﹐亦謂之樓都。阿者﹐玄都宮阿那之神名﹐主大梵之炁﹐阿那鳴樓都之鼓以集眾眞﹐上朝元始。薈者﹐帝君遊臺之名﹐薈蔚華秀。無者﹐太無也。言太無之中﹐自然生眞也。和者﹐田月門戶之名。觀者﹐觀覺天中帝君之諱。音者﹐八字之音。人能誦八字之音﹐則眞人乘金輪以開冥﹐玉女揚華旛以披鈕。觀覺主長夜之錄﹑四冥拔九幽之府﹐七祖披朗﹐朽骸還生也。

須延明首﹐。己卯。法攬菩曇。庚辰丑文。

此八字﹐玉完天內音也。須延者﹐玉完天西北闕名也。大劫數交﹐須延開而玉眞上聖於是而回。明首者﹐元始之都候也。元始開運﹐則都候啟道﹐梵炁自朗。法者﹐法輪罪福之場。攬者﹐攬覺天中帝君之諱。菩者菩提﹐曇者曇頤﹐並上元眞人也。人能誦此洞章﹐則法輪引籍於司命﹐攬覺度魂於更生。菩提執九色之麾以輪運﹐曇頤旋十絕之旛以停椿。天地得之則不價﹐萬物得之以長存。

稼那阿奕﹐辛巳。忽訶流吟。庫中指中文。

此八字﹐何童天內音也。稼那者﹐天中正圖先生之號﹐領人生死圖錄﹐總主神仙﹐治金華宮。金華宮與龍山連宇﹐煒燁玉淸之上﹐蔚勃洞虛之中。阿奕者﹐七寶林中樹名也。實上聖之進圃﹐眞人之戲園。忽者﹐覺也。飛天神王之諱。訶者訶摩﹐天中呼元始天尊爲訶摩。劫運終則訶摩開化教法﹐普度天人。將來劫壞﹐眞經隱藏﹐天尊已知﹐預爲流布歌吟也。人能誦此洞章﹐正圖先生則削罪錄於長夜﹐注生名於南宮也。

華都曲麗﹐癸未。鮮菩育臻。甲申卯文。

此八字﹐平育天內音也。華都者﹐天中太極宮靑華門之別名。曲者﹐天中有梵天神人飛行太極之上﹐爽靈風之炁﹐歌洞章之曲。麗者﹐太和玉女之名。＇鮮者鮮云﹐卽慶雲也。菩者﹐天中菩樓也。育者﹐天中帝君之隱名。臻者﹐至也。育帝常乘八景之輪﹐道觀八極﹐至於鬼神之家﹐回十絕之旛以召魔舉仙。人能誦此洞章﹐飛天遙唱﹐三界司迎﹐七祖出夜﹐上升南宮也。

答落大梵﹐乙酉。散煙慶雲。丙戌辰文。

此八字﹐文舉天內音也。答者﹐天中玉闕名也。落者﹐宮闕落落然也。大者﹐大宥天尊開運之初﹐皆放大赦﹐謂之大宥﹐使三惡道空﹐九幽罷對。梵者梵炁﹐能開龍漢之劫。散煙者﹐眞人散香於玉闕。慶雲者﹐五色備也。慶雲接乎紫館﹐飛天舞乎空輪也。

飛灑玉都﹐丁亥。明魔上門。戊子巳文。

此八字﹐魔夷天內音也。飛者﹐飛天神人之名也。天地政運﹐淪於延康﹐冥冥無開﹐飛天啟光。於是散輝﹐諸天受炁也。灑者﹐龍漢一會﹐倏欻而回也。玉者﹐玉眞魔夷天帝之諱﹐主開度幽難。都者﹐九幽之酆都也。人有善功則玉眞開長夜之戶﹐酆都度八難之場。明者﹐解八字之義也。魔者﹐魔王也。上者﹐上帝也。門者﹐門下也。人能明解八字之義﹐則魔王敬伏﹐上帝育養於始生之神門﹐門下韓君司錄度算南宮﹐慶流九族﹐生死蒙恩也。

無行上首﹐己丑。回跖流玄。午文。

此八字﹐越衡天內音也。無者﹐上道也。言元始之炁﹐開明無上之道。行者﹐天元之綱紀﹐維羅八極﹐梵炁彌布﹐流行不息也。上首者﹐北斗之罪宮也。回者﹐轉也。跖者﹐履也。劫運之初﹐元始則履空而輪轉﹐布化十方。流者﹐流晨之光﹐照長夜之府。玄者﹐空也。越衡天上玄都之景﹐有空峯之山﹐萬聖之所遊﹐生死之所歸。道未備足﹐身應滅度﹐魂升空峯﹐受煉而更生也。

阿陀龍羅﹐四象吁員。庚寅中指上文。

此八字﹐蒙翳天內音也。阿者﹐天中有九折之山﹐連阿栢屬。陀者﹐山上之樓﹐上通玉淸之炁。帝君常乘三素之云﹐上游阿丘之嶺﹐下監萬生之罪。龍者龍山﹐與阿陀相去九億萬里。羅者﹐日月之名。《玉緯》曰上淸九天眞人﹐呼日爲濯曜羅。言山勢相交﹐日月明於峯山。四者﹐四極之宮﹐東華﹑南極﹑西靈﹑北眞也。四極眞人主生死命籍。象者﹐象輪之車。眞人常乘象輦﹐遊行三界﹐校人生死罪錄﹐開度學道之人。吁者﹐吁育天帝之諱﹐爲南宮度命君﹐主煉度朽骸。員者﹐日中生童﹐主灌津於天人。人能誦此洞章﹐則玉名入帝簿﹐生死度南宮﹐四極給自然之羽車﹐七祖歡於福堂也。

誦畢﹐叩齒九通﹐卽臨目存九靈妙炁﹐靑玉之光﹐從東方無極玄虛中來。良久﹐微誦玉晨君祝。

東方八天無量音玉晨君祝曰﹕

森廓連華闕﹐神尊帝一眞。靈虛交日月﹐玄覺照冥津。玉關回運數﹐梵炁啟都明。麾旛揚洞唱﹐天君秉化輪。金華領仙籙﹐郁帶龍山宮。寶秀煥珍景﹐宴戲髙上墉。霏煙散妙靄﹐陶精養我形。飛天觀劫會﹐贊詠元始文。太極建靑鑰﹐晨輝布發生。爽耀應穹觀﹐熙怡存玉嬰。皇育旋景輿﹐升度七祖魂。彌範流飛綱﹐周維天地根。祥霞翳霄仞﹐紫館眞人君。軒奕靑玄府﹐滅試摧邪凶。道應混髙元﹐神結泥丸精。靈丘三素云﹐羅耀交琳峯。七九齊至用﹐三五合同功。並協沖和徳﹐變煉超仙宗。祝畢﹐存前九靈妙炁﹐靑雲九重﹐覆匝身形。

九色玄龍導從左右密咒曰﹕

赤明開圖﹐八炁回眞。總統元關﹐靑帝大神。流化九外﹐纏綿我身。靈音八書﹐六十四篇。洞明天地﹐與我合仙。運政龍駕﹐上升帝轅。咒畢﹐引前九靈妙炁九咽。混合五臟如璢璃映照之色。行之九年﹐致靑芽九炁之精﹐身生光明﹐徹見虛無。萬徧道成﹐卽得飛行﹐七祖同福﹐皆升南官。

南方三炁丹天自然玉字

南爓洞浮﹐辛卯。玉眸談說。壬辰巳文。

此八字﹐和陽天內音也。南爓者﹐南方有流火之庭﹐飛焰煥乎八方。洞浮者﹐洞陽宮炁炎而浮流也。玉眸者﹐流火之膏煉身體則生玉光﹐明如眸子﹐故曰玉眸。諸學人始得道者﹐皆詣流火之庭﹐南極眞人以火膏洗煉蕩除塵垢﹐得與眞人爲侶。詵詵然﹐眾多。

梵形落空﹐癸巳。九靈推前。甲午辰文。

此八字﹐恭華天內音也。梵形者﹐元始天尊在龍漢時號也﹐至赤明世號無名君﹐上皇開運﹐號元始丈人。梵炁化形﹐隨劫化生﹐以一神而見﹐不受胎生﹐故曰梵形。落空者﹐元始自空中而生也。九靈者﹐九華眞人也。理於南上宮中﹐主九幽之下宿對死魂。推前者﹐九華眞人主命錄﹐推算死魂前生功徳。有善功者﹐四斗眞人書延生之符﹐而授與之﹐則得拔度九幽也。

澤菩臺﹐乙未。綠羅大千。丙申中指上文。

此八字﹐宗飄天內音也。澤者﹐天中山窟也。其山上有眾龍之窟﹐山有黃房之室﹐一名玉容之堂也。者﹐玉晨道君之內名也。理於黃房之內﹐混大劫而不終﹐經龍漢而更明﹐故幽中而悅焉。菩者﹐飛天眞人之隱號﹐有無數之眾。臺者﹐玉臺也。處於澤山之陽。綠羅者﹐月中夫人﹐字羅英﹐容色如玉﹐著綠帔靑衣﹐故曰綠羅。上乘大羅之天梵行之炁﹐運度之關﹐以應天地之數﹐終於大劫。旣受交於日月﹐則會於玉臺之上也。大千者﹐世界之數。陸先生云﹕以千數至千﹐卽千千﹐爲小千﹔小千數至千爲中千﹐中千數至千爲大千。千中之大﹐故曰大千。人能誦詠洞章﹐則得駕羽輪之車﹐升黃房之室﹐遊玉臺之上﹐覽大千之境也。

眇莽九醜﹐丁酉。韶謠緣邅。戊戌午文

此八字﹐皇笳天內音也。眇者﹐天書玉字﹐淪於延康之中﹐翳而不彰﹐眇眇然也。莽者﹐龍漢開運﹐其文復明﹐莽莽然也。遇其道﹐男女並皆壽三萬六千歲﹐其運之極﹐又經一劫﹐九炁各生一獸﹐以害惡民。其劫旣開﹐而九獸號爲九醜之鬼。北帝上眞主生死圖籙﹐故立九醜以輔三官﹐數極九九八十一萬度﹐天炁之交﹐九醜當得輔﹐號爲九都使者。韶者﹐皇笳天神霄王之內名。神霄王是魔王之神﹐主常試學道之人正與不正。魔王作謠歌以亂人心﹐心固者﹐王卽保舉﹐徑升皇笳天中。緣邅者﹐南北二斗君之內諱也。人有善功﹐列言於南斗﹐南斗卽度三界之難﹐技九幽之苦﹐告下魔王﹐不敢敗害也。人行惡則三官列罪於北斗﹐北斗卽告下魔王滅魂﹐付九幽之下﹐充長夜之役。皇笳天上有金華之山﹐學成得道﹐皆詣金華山﹐受太一之信﹐以制滅魔試。然後得乘景輪之車﹐遊宴八方。九炁者﹐按《三天正法經》﹕始炁生三炁﹐一曰赤洞﹐二曰白章﹐三曰靑浩。元炁生三炁﹐一曰綠炳﹐二日黃景﹐三曰蒼混。又曰﹕白遁玄炁生三炁﹐一曰紫融﹐二曰碧炎﹐三曰黑演。。謂之九炁也。

云上九都﹐己亥。飛生自騫。庚子未文。

此八字﹐堂曜天內音也。云上﹐飛天神王之諱。開龍漢之劫﹐啟赤明之運﹐數自然之書﹐立天地之根也。九都者﹐三象旣分﹐而有九層之臺﹐處乎玉京之山﹐煥乎空玄之上﹐飛天神人常散百合之香﹐流五云之華﹐以觀飛天眞人。臺上有太眞玉郎﹐一日三回十絕之旛﹐則諸天上帝三朝玄臺﹐誦詠洞章也。飛生﹐南上更生之神名也。學士能誦洞章﹐諸天稱慶﹐飛生爲開不死之路﹐流長生之炁。下煉五魂﹐則八景存焉。自﹐從也。騫者﹐騫林也心旣共舉人上升九層玄臺﹐道於騫林之下﹐身佩天書﹐口誦洞章﹐卽得上朝玄都之宮也。

那育鬱馥﹐辛丑。摩羅法輪。壬寅申文。

此八字﹐端靖天內音也。那者﹐天王侍郎之內名也。主天四時之炁﹐梵行虛無之綱﹐以正端靖天中分度也。育者﹐天關空輪之名﹐鬱馥斗中靈童之名﹐常運育輪於太無之中﹐回十轉以召眞天關。十轉則十方大聖上朝玉帝﹐萬神齊到﹐而鬱馥唱禮焉。﹐摩羅者﹐天中大魔之內諱。鬱馥一唱﹐魔王束形。學者知四時之炁﹐十轉之關﹐則入法輪之門﹐乘八景之輿﹐升唱玉淸之中﹐上朝紫微之臺也。

霐持無鏡﹐癸卯。攬姿運容。甲辰百文。

此八字﹐恭慶天內音也。霐者﹐天中都監神之內名也。持者﹐龍淵之名。眾龍蟠乎其中﹐禦金嬰而運東井之華以灌天眞。華者﹐日中黃華之精沃注東井之流津﹐無窮之源也。無鏡者﹐飛天神王諱也。遊乎大羅之上﹐出無色之光﹐度學道之人。攬姿者﹐三界之門名。人之此號神王則開長夜之府﹐技九幽之魂﹐以度三界之門也。運容者﹐玄和玉女之右。人得度三﹐界之門﹐運容則以朱靈之炁﹐導之於形﹐太和之津﹐灌之於神﹐上升福徳之堂﹐保劫運之無窮矣。

馥朗廓奕﹐己巳。神纓自宮。丙午四指上文。

此八字﹐極瑤天內音也。馥朗者﹐天中玉京玄臺之別號。西靈眞人常誦洞章﹐以遊其上。廓奕﹐天中神公之內名﹐與元始同生﹐爲玄炁之範﹐教學仙之人。神纓﹐紫微宮靈童也。主滅度之屍。若得神縷歌無量之章﹐則反形於三煉之房﹐受自然之炁﹐歡無窮之齡也。人能明八字之音﹐則神公爲開長冥之戶﹐升更生之門﹐上登玉京之臺。

誦畢﹐叩齒三通﹐卽臨目存三靈妙炁﹑赤輝之光﹐從南方無極玄虛中來﹐良久﹐微誦玉晨君祝。

南方八天無量音玉晨君祝曰﹕

和陽煥明奕﹐炎暉玉煉顏。虛梵隱玄邈﹐空朗昭神功。九華破幽錄﹐四極延生津。黃房晨景居﹐綿綿保長存。窈窕騰月妃﹐萬界超劫輪。混洞翳玉書﹐龍漢明耀晶。神文攝六天﹐察制妖魔羣。邪試莫我幹﹐列名標上淸。超度五苦難﹐逍遙玄仞峯。飛神開大運﹐明觀九云重。南上煉我魂﹐旋蓋遊騫林。泛靄纏虛綱﹐十轉回天關。大魔咸來賓﹐八景朝紫微。龍淵注東井﹐黃華養我眞。大羅無色光﹐寂度無窮人。朱靈協至炁﹐太和升福堂。玄臺映郁蕭﹐誦洞遵西靈。神公布玄範﹐反嬰齊自然。祝畢﹐存前三靈妙炁絳雲三重﹐覆匝身形。

朱雀鳳凰翺翔前後密咒曰﹕

三炁徘徊﹐靈鳳來飛。玉音八字﹐爛煥紫微。吉日大慶﹐我道洞開。朱丹哺飴﹐仰吸靈輝。身生水火﹐絳帔羽衣。登空飛步﹐足踐鳳梯。周旋八天﹐七祖相隨。

咒畢﹐引前三靈妙炁三咽﹐混合五臟如日輝映照之色。行之三年﹐致朱丹三炁之精﹐反白攺容﹐萬劫不傾。七祖超升﹐上生福堂﹐反胎仙家﹐卽得更生。

西方七炁素天自然玉字

刀利禪猷﹐丁未。婆泥咎通。戊申申文。

此八字﹐孔升天內音也。刀利者﹐南方無極世界之號。禪是刀利之國﹐亦日禪黎。其國有洞陽宮流火庭﹐靈文始於流火受煉﹐瑩飾光明之後﹐刀利之國攺爲福徳之堂。苦魂得度入洞陽之宮。猷者﹐南上好生君之名。婆泥則火煉池之靈童也。咎通是刀利世界魔神也。常遏人生路﹐若人知好生君名得度洞陽之宮﹐及詣火池受煉﹐卽更生福徳之國﹐則魔神奉焉。人能誦八字之音﹐則刀利世界無極靈官侍衛其身﹐徑詣南宮﹐仙人司迎﹐上升三炁之天也。

宛藪滌色﹐己酉。太眇之堂。庚戌未文。

此八字﹐皇崖天內音也。宛藪者﹐皇崖天帝內名也。主開度太漠之經﹐以明八字之文。明道旣彰大羅之上﹐蔚然澄淸也。滌色者﹐色界上飛天眞人名也。乘景云之車駕九色之龍﹐遊色界之上﹐出入玉淸之中。蕩除穢炁﹐開度善根之人。太眇之堂者﹐化生堂也。空洞之化﹐結自然之章﹐坦然廣大﹐開度萬生歷也。學人通八字之音﹐則飛天眞人降景云之車﹐載兆上升﹑化生之堂也。

流羅梵萌﹐辛亥。景蔚蕭嵎。壬子四指上文。

此八字﹐極風天內音也。流者﹐極風天帝諱也。處乎紫霄之上﹐遊觀玉京之山。羅者﹐月女之諱。主王遊宴之儀﹐流輝極風之天﹐洞照九玄之眞也。梵者﹐飛天眞人名也。主回九天之關。萌者﹐元始天神也。固極風之根。景者景皇﹐四極上眞人也。蔚者蔚秀﹐景霄仙人也。並理玉京臺﹐歷校長夜之中﹐開度善根之魂。蕭者蕭仞﹐白素元君之宮也。嵎者﹐蕭仞之竭﹐對賓之所也。人能常誦洞章﹐乃得駕九色之霄﹐上升景皇之臺矣。

易邈無寂﹐癸﹑宛首少都。甲寅酉文

此八字﹐孝芒天內音也。易邈者﹐始皇孝芒天中天王之諱。無者﹐虛無。寂者﹐寂寂是虛無寂寂之庭也。言此天王從龍漢而來﹐至赤明而出﹐居乎虛無之內﹐處乎寂寂之庭也。宛首﹐太上道君之內號﹐駕八景玉輿﹐策三素飛雲﹐開元始玄奧﹐演大法以度人。少都者﹐日中靈童名也。散日精以灌眞流﹐飛華以拂塵學人。知八字之音﹐則天王飛景云之輿降三素之軿﹐度身三界之上﹐進入寂寂之庭也。

阿濫郁竺﹐乙卯華漠延由。丙辰戌文

此八字﹐翁重天內音也。阿濫者﹐翁重天帝諱也。乘景霄之輪﹐進九層之臺﹐處玉樓之上﹐唱洞章以伏魔王。郁者﹐郁默天中魔王隱名也。竺者﹐欲也。是魔王都伯恆在欲界之上﹐誦空謠之歌。華者﹐言色界光華也。漢者﹐砍界沙漢不可尋也。延者﹐束鬼之庭。由者﹐禁鬼之防。天王詠無量之章﹐則天魔應響而束首﹐羣鬼請由而伏形。奉之者九祖開泰﹐修之者灰骸更生也。

九開自辯﹐丁巳阿那品首。戊午亥文

此八字﹐江由天內音也。九開者﹐大演之初﹐天地未判﹐輪轉三炁﹐開爲九分。九度旣明﹐九位乃列﹐陰陽萬品於是而生。自然﹐明辯也。阿者阿丘﹐江由天帝諱也。乘九色之龍﹐駕三素之軿﹐上登龍山之嶺﹐遊觀九玄之中。那者那邪﹐飛天神人之隱名也。飛行三界﹐歷校長夜之中﹐拔度善人之魂。有知八字之音﹐則天王品度兆身﹐入飛天之眾首﹐化枯骨成童子之顏矣。

無量扶蓋﹐己未浮羅合神。庚申子文

此八字﹐阮樂天內音也。無量者﹐天中無量大聖之始神也。總統飛天神人﹐受其品量而得升遷。扶者﹐更生眞人之內名﹐校長夜之錄簡﹐善惡之根。蓋者﹐玄中福堂之號也。浮者﹐幽夜之魂﹐受眞人開度﹐謂之浮也。乘運而歸﹐上升福堂也。羅者﹐大羅也。開大千世界﹐召更生之賓﹐詣大羅之天﹐削死三官。合者﹐合慶也。神者﹐神公也。是大羅丞相。人能知八字之音﹐與神公合慶﹐受度爲更生之賓﹐故曰合神。

玉誕長桑﹐辛酉

栢空度仙。壬戎四指中文

此八字﹐曇誓天內音也。玉誕者﹐曇誓天玉都名也。長桑者﹐天中騫林﹐亦名桑林﹐覆蔭東華之宮。葉上有大洞之章﹐紫書玉字﹐煥乎上淸。下有扶桑之樹﹐上森騫林之叢﹐碧雞鳴其蓋﹐靑霞翠其峯﹐神風流反香之艸﹐鼓桑林百籟之音﹐神風一鼓﹐洞章成音﹐故曰栢空也。度仙者﹐飛天神人也。常以雞鳴之始﹐登玉臺之上﹐來取五方云芽﹐仰咽三辰之光﹐簡學仙之人生死錄籍﹐開度九幽之魂﹐升入法輪之門也。

誦畢﹐叩齒七通﹐卽臨目存七靈妙炁白華之輝﹐從西方無極玄虛中來﹐良久﹐微誦玉晨君祝。

西方八天無量音玉晨君咒曰﹕

洞陽映霄闕﹐受度好生君。靈童火煉攻﹐福館涉生津。太漠明道彰﹐眞人翔景云。髙淸布元化﹐蕩穢除妖氛。接我瑯碧輿﹐升入微妙門。揚輝浩極家﹐洞耀九玄眞。造化回幽關﹐杳眇回靈根。景皇連郁秀﹐檢校超仙魂。蕭仞白元子﹐同擔列帝賓。始皇天中王﹐寂寂虛無庭。玉晨張大範﹐流慶滌我塵。穹樓演洞唱﹐收魔束鬼形。三元分化祖﹐九度悉宣陳。阿丘馳素軿﹐那邪契所緣。彌羅大聖神﹐更生升福筵。逸化乘運歸﹐削死永合歡。瓊府巍峨境﹐森扶靄華騫。云芽揖三暉﹐享此億遐年。祝畢﹐存前七靈妙炁﹐白雲七重﹐映覆身形。

白虎獅子導引左右密咒曰﹕

七炁金靈﹐八天尊神。白虎策輦﹐獅子捧轅。七炁纏綿﹐煉我成仙。身發金光﹐映照素云。內外變化﹐升入洞門。七祖出夜﹐九幽放魂。三徒五苦﹐長斬惡根。同歡福會﹐受慶自然。億劫開度﹐隨運長存。

咒畢﹐引前七靈妙炁七咽﹐混合五臟如月晶映照之色。行之七年﹐致太素七炁之精﹐停年畱世﹐萬劫童顏﹐慶及七祖﹐升度南宮﹐反胎更生﹐世世生仙。

北方五炁玄天自然玉字

玃無自育﹐癸亥。九日導乾。亥文

此八字﹐霄度天內音也。玃無﹐是龍漢時飛天之神也。元始始開之炁﹐溟涬無色之中﹐玃無乘運而出﹐凝然而立﹔霄度旣立﹐自抗不終之劫。育者﹐霄度天王之內名。九者﹐育王乘象輪之車﹐遊九玄之門﹐轉九機之度﹐應劫會之期。日者﹐天中日童。導者﹐導引和炁。天運之終﹐日童停光拔度學者﹐灌以水母之精﹐導以太和之炁﹐洗煉五神﹐進入朱宮﹐故曰導乾。

坤母東覆﹐形攝上玄。甲子戌文

此八字﹐元洞天內音也。坤母者﹐太陰之都侯﹐九靈之母也。理東海扶桑暘谷之淵﹐常總地機﹐轉輪元炁﹐上應天關。天關轉﹑地軸動﹐周天一度﹐水則湧三千三百度。天地炁交﹐九海冥﹐一水則彌天。東者﹐東海受會﹐制期河源也。履者﹐水神也。理於昆侖之山﹐塡固巨海﹐遏斷東井﹐則地機不淪﹐保劫長存。形攝者﹐災交之時﹐坤母形出東河之上﹐攝召鳥母﹐以鳳車迎學仙之人﹐上昆侖之墟。鳥母乃水之候神也。上者﹐坤母上詣帝君﹐申劫會之期﹐度學仙之人﹐言名於玄都之宮也。

陀羅育邈﹐乙丑眇炁合云。丙寅四指中文

此八字﹐妙成天內音也。陀者﹐天帝之內名﹐與妙成俱生在云阿之嶺。羅是月始生之名。陀在云嶺之上﹐抱月而明。育者﹐妙成天神王﹐名育生﹐總統十方飛天之神。邈者﹐天中羽林監神﹐名神王。常使匡禦三界﹐簡人生死之籍﹐令魔王保度得道之人。眇者﹐眇眇髙遠也。人得保度﹐詣羽林受符而升天﹐眇眇行於雲宮也。炁者﹐雲炁也。合者﹐合景也。旣入羽林﹐結雲炁以成衣﹐飛升朱宮﹐受福天堂﹐遂與諸天合景而上飛也。

飛天大丑﹐丁卯總監上天。戊辰子文

此八字﹐禁上天內音也。飛天者﹐飛天神王也。天上有飛玄之炁﹐結成空洞之經﹐十方神王在空霄之上﹐誦此經以和自然之炁﹐接引學道之人。大者﹐三界之都錄﹐主生死圖籙。醜者﹐伯也。是三界之魔王﹐受事於大醜。學士識其音﹐則魔王保眞身騰三淸也。總是飛天都統之官﹐常攝八會之炁﹐以促天地之運﹐監領長夜之官﹐開度九幽之魂﹐學士知天中之音﹐則天魔列言﹐大醜勒籍仙部而上升天中也。

沙陀劫量﹐己巳龍漢瑛鮮。庚午丑文

此八字﹐常融天內音也。沙者﹐天中有沙蘭之宮﹐是紫微之別館﹐處乎玉淸之上﹐煥乎紫虛之中。陀者﹐陀丘也。陀丘之眾﹐有巨萬人皆是新得道受度者也。功徳未備﹐停散其中。劫量者﹐每至劫運一交﹐陀丘之眾計功之量﹐得升朱陵之宮﹐受福而仙也。龍漢者﹐初劫之名﹐是時大道淳朴﹐徒有其化﹐難可爲雜也。瑛者﹐龍漢時飛天神客也。常開度九幽之魂﹐升蘭宮之中。鮮者﹐南宮之童﹐學人得度﹐而鮮童煉其形容於朱陵之上。

碧落浮黎﹐辛未空歌保珍。壬申寅文

此八字﹐玉隆天內音也。玉隆天中常生碧霞之炁。落者﹐飛天神王名也。乘碧霞之輦﹐遊玉隆之天﹐一日三時﹐引天中眾聖上朝七寶之宮。浮黎者﹐天王內名也。眾聖上朝而天王稱慶也。空者﹐天中侍晨之名。歌者﹐洞章之曲﹐侍晨一嘯﹐靈風旣奏﹐音成洞章﹐故曰空歌。保珍者﹐學人知八字之音﹐則升上南宮﹐爲飛天之賓﹐保此不終之劫﹐珍其自然之文﹐故曰保珍。

惡奕無品﹐癸酉洞妙自眞。甲戌卯文

此八字﹐梵度天內音也。惡奕者﹐天王之內名。昔於龍漢之中﹐諸緣並盡而過度三界之庭﹐升入太虛之館﹐受九仙之籙﹐登大聖之號。赤明開運﹐元始錫爲梵度天王。無者﹐太無眞人也。受天王之符﹐度長夜之魂﹐品量幽魂之罪福﹐洞明宿對也。宿對旣解﹐乃入妙化之堂。自者﹐與也。眞者﹐天眞也。太無眞人度九幽之魂﹐洞識宿命惡緣﹐並盡度入妙化之堂﹐與飛天而合眞也。

元梵恢漠﹐乙亥幽寂度人。丙子玉淸文

此八字﹐賈奕天內音也。元梵者﹐元始大梵風澤之炁﹐抗舉澄漠之精﹐髙而洞浮﹐懸而不落也。恢漠者﹐遠而無礙﹐有而若無﹐微而不可名﹐妙而不可尋也。幽兮寂兮﹐不可見聞﹐其中有眞﹐其中有精﹐冥度天人也。

誦畢﹐叩齒五通﹐卽臨目存五靈妙炁紫晶之霞﹐從北方無極玄虛中來。良久﹐微誦玉晨君祝。

北方八天元量音玉晨君祝曰﹕

開化無上神﹐霄度凝玄炁。陽華眞一精﹐太和育妙慧。

九靈鎭西昆﹐機化停樞會。鳳車升羽輪﹐越此大劫津。

云阿擁圓皓﹐育生天神君。受符羽林宮﹐藹秀靈霞襟。

空霄飛玄章﹐接舉身超騰。天統攝八耀﹐開濟九幽魂。

蘭宮連紫微﹐按格升朱陵。南宮有妙童﹐瑯輝煉我形。

蒼霞浮綠輦﹐稱慶拱髙尊。靈風泛洞響﹐可寶無窮齡。

九仙頒運籙﹐釋散宿業根。流綱抗虛梵﹐廓達歸無名。

大混百骸紀﹐徊煙合紫雲。慶垂七葉孫﹐禍塞三徒源。

解滯離塵綱﹐齊轡逍遙賓。倏忽登龍臺﹐稽首玉帝前。

祝畢﹐存前五靈妙炁﹐玄云五重﹐覆布身形。

飛龜羽蓋蒼郁前後密咒曰﹕

玄天徘徊﹐流景上淸。大有啟運﹐八字開明。

飛玄澄空﹐洞陰自生。五炁纏綿﹐灌我身形。

冠帶北單﹐受煉洞靈。腎府仙化﹐內外光精。

飛行三界﹐遊宴紫庭。七祖同慶﹐歡樂劫齡。

七寶林中﹐反胎更生。長夜出離﹐南宮記名。

黃籙白簡﹐世世生仙。

咒畢﹐引前五靈妙炁﹐五咽﹐混合五臟﹐如紫晶映照之色。行之五年﹐致靈芝五炁之精﹐還年畱景﹐保命三淸﹐慶及七祖﹐世世生仙。

元始無量度人上品經法卷之四

元始無量度人上品經法卷之五

無玄章

道言﹕此諸天中大梵隱語無量之音﹐舊文字皆廣長一丈。天眞皇人昔書其文﹐以爲正音。

李少微注﹕《眞一五牙經》曰﹕皇人者﹐不知其得道之始也。身長九尺﹐玄毛被體﹐皆長尺餘。黃帝時在峨眉山絕陰之下﹐以蒼玉爲屋﹐黃金爲座﹐張華羅之幡﹐然千和之香。侍者仙童玉女﹐座賓三人﹐皆稱太淸仙王。黃帝再拜問道﹐授以五牙三一之文云。

玄應章

有知其音﹐能齋而誦之者﹐諸天皆遣飛天神王下觀其身﹐書其功勤﹐上奏諸天。萬神朝禮﹐地祇侍門﹐大勛魔王﹐保舉上仙。

禦注﹕有大功徳則上帝魔王髙眞信用﹐保舉此人於太上仙王之前。

道備克得遊行三界﹐升入金門。

玄師曰﹕知中篇之音﹐齋而誦者﹐獲乎八品福報。

此音無所不辟﹑無所不禳﹑無所不度﹑無所不成。天眞自然之音也。故誦之致飛天下觀﹐上帝遙唱﹐萬神朝禮﹐三界侍軒﹐羣妖束首﹐鬼精自亡﹐琳瑯振響﹐酉文。十方肅淸﹐河海靜默﹐山嶽吞煙﹐萬靈振伏﹐招集羣仙。天無氛穢﹐地無妖塵﹐冥慧洞淸﹐大量玄玄也。亥文。

玄師曰﹕中篇之音﹐有辟禳度成四種無量威神之力。誦之者﹐獲十六品祥應。

已上正文﹐大梵隱語後序。

成玄英注﹕此明諸天內音冥通慧照之力。冥者﹐幽深不測﹔慧者﹐通照無窮。慧能照空﹐故云冥慧。髙而不極謂之洞﹐煥耀三淸之上謂之洞淸。洞者﹐空也。淸者﹐淨也。無邊無際﹐謂之大量。大量之內﹐惟有眞空﹐眞中有精﹐其中有信﹐能生眞聖﹐非有非無﹐常住湛然﹐微妙莫測。究竟其理﹐不可尋詳。玄中更玄﹐故云大量玄玄也。

大梵隱語正音

東方八天

廣生髙應﹐覺元洞虛。應元九眞﹐化交肇圖。文靈運構﹐宗範元都。感變總括﹐威招自成。綠岑遷景﹐皇道含明。天林耀權﹐炁精育魂。融羅負立﹐圓英隱昱。期巨神色﹐洪綱告寧。

南方八天

章炎通泛﹐堅敷澄宗。虛像玄華﹐龍陽舞穹。微正霄艷﹐淵太凝衝。玄關三紐﹐大梵飛空。隱覺隆益﹐天倫慶呈。神戶纏絡﹐眞元散精。淨握明照﹐徊合升遷。導騫宴云﹐靈應騰天。

西方八天

剛澤徽控﹐陰唆孤儀。貫炁冥素﹐宸洞開微。周化幽應﹐澄輝帝臺。平遐挹虛﹐恢茂童池。結飆臨育﹐麗無散開。陽通百六﹐沈芒隱階。幽廓冥默﹐眞峯會靈。堅丕順道﹐告命騫林。

北方八天

龍安洞變﹐純陽隱玄。方本還炁﹐象伏髙員。神變惠允﹐解煉靈根。赤精純道。成號威尊。利云友常﹐億仞中丘。郁成瓊壘。謠音慶流。受位玉室﹐大憲通幽。玄章煥落﹐綱輪乃周。

中央

幽玄還門﹐荷薩作生。招非化久﹐法禺詛冀。農頃赤阜﹐由旬一潤。云合浮沱﹐中曲普明。貴虛四光﹐功篤畱胃。華覺塡宥﹐祭爲昭達。光天圖晶﹐貢冷寬從。郁充沙曇。吝敷肅令。蕖澄太冥﹐絳咢四迷。北走億遊。咼骨愚羅龍。各賫以散﹐洛采於都。審此玄賴﹐完可六魔。

龍章鳳炁大梵之文

皆諸天隱諱隱名﹐見中篇注。

觀覺郁襤﹐寅文。大明紫靈﹐寅文。九神度魂﹐卯文。開辟玉眞﹐辰文。阿奕煒燁﹐巳文。飛天流音﹐寅文。輪景帝常﹐卯文。都靈四指中文。頤臻﹐中指中文。豁落﹐中指中文。大宥﹐中指中文。慶雲啟靈﹐寅至中指中文。七曜輝魔﹐恬懀敷榮﹐離文。虛無上首﹐已文。天紀彌宸﹐午文。四吁育象﹐未文。濯曜騰精﹐坎文。煥赫洞陽﹐離文。浮景玉光﹐坤文。九靈謠歌﹐寅文。世元紫堂﹐四指上文。羅英﹐四指中文。散景﹐中指中文。曜明玉房﹐中指中文。八景總數﹐卯文。韶主攝精﹐申文。九都﹐辰文。騫郁﹐坤文。飛生上靈﹐兌文。密羅淨境﹐寅文。馥育﹐巽文。空輪﹐戌文。灌沃黃華﹐卯文。坎文。霐運玄明﹐子文。神宮午文。開廓﹐辰文。延宛丹庭﹐亥文。大猷浮景﹐子文。眞定﹐醜文。化元﹐貢文。蜒宛﹐卯文。素眇﹐申文。王梁澄煙﹐亥文。蕭峙﹐戌文。結隅﹐醜文。景羅七纏﹐四指中文。秀盤三府﹐四指下文。流輝九玄﹐酉文。寂然﹐中指上文。虛邈﹐中指中文。飛華﹐坎文。拂軿﹐酉文。晨濫錄籍﹐申文。太漠由延﹐未文。阿丘九度﹐未文。六龍﹐坤文。舞轅﹐乾文。蒼靄﹐酉文。浮羅﹐卯文。紫精馥淵﹐巳文。溟涬太育﹐寅文。九機化乾﹐乾文。覆形厚徳﹐四指上文。元河淪精﹐四指下文。育英﹐四指中文。明陀﹐三指下文。景晨眇云﹐中指上文。大隗總監﹐中指中文。秀樂禁天﹐坎文。紫虛陀丘﹐離文。劫量交前﹐酉文。碧霞韻梵﹐卯文。眇眇遊元﹐大指中文。龍變運量﹐大指下文。馘絕惡﹫﹐中指中文。恢冠玄漠﹐午文。萬度成仙﹐午彈。

元始靈書下篇

天眞皇人撰

東方八天

森角儲云﹐九魂煉精。枳默窺玦﹐浮枚臼﹫。鹿幾楊房﹐碧提酇回。池滇黨負﹐蛟逭謁攜。澡章變瑜﹐蘭浮璧環。亢滂野生﹐極中昆淸。曜展洞涸﹐寂無眇凝。素倚虛羅﹐皇達元靈。

南方八天

炎鍍綽堂﹐太霄瑤隅。歷遐薦漪﹐周扃加圖。披蕘蹊臄﹐觚亶渾都。戟蕓荼炫﹐井欺持蒲。掌維迮儀﹐奕洸瑯璀。扁縷益但﹐幽微畢雷。涓湟寔東﹐赤曜叢稽。玉玄演侯﹐栢璖至規。

西方八天

鎬正左適。﹐婆泥煞靈。悲招均疆﹐洎南纏魁。靜夷損光﹐混元覺緣。道守岑遙﹐綿徵知宣。太靈湮漠﹐炳和盧隨。哲京常華﹐墟咸堅沙。栗鐸黜株﹐會衍求裴。卓云靑府﹐業睹般基。

北方八天

窪孩蒙甘﹐翠宇九闌。蕭鉤漣興﹐龍汾神關。溝淪沈魔﹐豁蠻祈通。玄寥亢息﹐無知肆明。蟒修吉夕﹐馥壇時畝。湯長敷昌﹐匪庸謹濟。朝康堅寬﹐祕法侈宜。廣帝理生﹐衛肇宏人。

天眞皇人梵炁玄遼天寶自然八合之音﹐主治世會地壘洪澤﹐變災厄難。誦詠之者﹐禳辟妖�。音祥﹐女鬼也。淸靜道炁﹐無不寧也。地官奉書﹐百靈畏敬﹐神朱寫文﹐服佩明驗﹐施之於至學﹐不宣於下俗也。

太極眞人頌曰﹕

神云煥層虛﹐梵羅屯碧霄。元始九龍駕﹐皇人按靑軺。靈光集萬眞﹐珠影開陽寥。出示靈寶篇﹐福徳由是招。洞玄隱髙嚴﹐玉音泛云璈。無量匪得思﹐道海生波濤。法義同涓流﹐滋植成嘉苗。用以振饑窮﹐教興衛中朝。帝尊壽億年﹐太平滅兵刀。稽首望玉晨﹐靈華散金毫。

太極眞人曰﹕

太上玉晨大道君﹐居紫微之上七映之天﹐經錄玄文﹐玉妃捧經﹐金童散香﹐太一執巾﹐玉郎侍筵﹐龍吟虎嗥﹐慶雲蒙靄。十方天眞大神﹑上聖髙尊﹑妙行眞人﹑無極飛天神王﹑三界大魔﹑九天丈人無鞅數眾﹐吟詠玉經﹐歸依太上靈寶妙法﹐昌運流布﹐億劫長存。

元始無量度人上品經法卷之五竟

法訣

誦經畢﹐叩齒三十六通﹐心拜十方﹐暝目默念咒曰﹕

臣某謹誦金書玉經﹐十轉旣周﹐乞發龍軿﹐天神下降﹐役使六丁﹐七祖飛升﹐我騰上淸。

叩齒九通﹐咽液十過﹐心禮三拜﹐默咒曰﹕

上皇太眞﹐使我升靈。淸齋澡煉﹐誦詠金經。七玄拔散﹐上朝太虛。延年長存﹐刻名玉書。

叩齒九通﹐念髙上神霄玉淸命魔滅罪咒曰﹕

福布九玄前﹐罪滅三徒中。靈推九宸杪﹐納炁大帝官。五仙攜太一﹐並位重玄空。遂隱上淸室﹐洞明帝一房。

叩齒三通﹐咒曰﹕

眞炁正神﹐號曰桃君。混合生宮﹐保護命門。通仙致炁﹐齊景寶云。七祖同生﹐受福髙晨。

叩齒三通﹐咒曰﹕

帝一混九炁﹐太素玉華精。寶羽宴玉堂﹐八風扇大明。髙上乘玉景﹐陵梵履昌齡。七化紫房下﹐九混五帝淸。體生六色耀﹐金映流神形。咸濯元炁內﹐金書玉皇庭。

叩齒三通﹐咒曰﹕

太上洞明﹐飛景九元。結精凝黑﹐化炁變神。司命混合﹐散形億分。幹乘火甲﹐萬騎揚旛。俱與太一﹐上造帝仙。伯無起非﹐仲成曲文。一合我炁﹐再合我神。三合我魂﹐四合我魄。五合我精﹐六合我身。我身六合﹐洞靈啟眞。八景虛駕﹐三素浮輪。我與帝一﹐俱升玉宸。

叩齒三通﹐咒曰﹕

重華累枝﹐混合天仙。身有道籍﹐世有生根。金簡玉符﹐名刊日軒。所願卽從﹐天錄詵詵。所向如心﹐萬神盈門。常存太上﹐帝一泥丸。雌雄混合﹐百神纏綿。誦經萬徧﹐云駕來迎。攜宴五帝﹐日月九君。我得神仙﹐上升玉庭。納官。雙手玉淸文掐定。

叩齒九通﹐咒曰﹕

臣誦經已畢﹐向來所出臣某身中三五功曹﹑左右官使者﹑侍香金童﹑傳言玉女﹑

五帝直符﹑直日香官﹐各三十二人﹐並還金房玉室。無令差互﹐保我長生﹐後召復到﹐一如故事。

剔訣精思還官訖﹐叩齒三通﹐上香﹐瞑目密咒曰﹕

向來聽經﹐衛經聖眾。散壇解席﹐各復所司。神風靜默﹐山海肅淸。千邪伏匿﹐百靈護形。

存十方天眞上聖﹐各騰雲上天﹐自東方爲始。每方叩齒三通﹐心禮三拜﹐卽以鼻引三色雲炁咽入五臟﹐想四靈復本位﹐叩齒三通﹐咽液三過﹐畢。

復鑪咒

巳文循至辰文﹐歷寅至醜﹐歸玉淸文。掐定至幾前放訣。

仙靈仙官﹑金童使者﹑五帝五嶽神仙眞人﹑三炁正神﹑左右龍虎君﹑天仙地仙﹑五靈香官﹐當令召致十方正炁﹐自然生金液丹碧芝英﹐百靈眾眞交會洞玄靈寶齋堂之所﹐存五色祥光瑞炁﹐與眾眞交繞﹐洞灌臣身。令臣學道得道﹐求仙得仙﹐舉家受福﹐天下蒙恩。追度則云﹕亡靈超度﹐見在蒙恩﹐十方仙童玉女﹐侍衛香煙。存香煙騰空直上﹐關奏﹕臣某向來所啟之言﹐速達徑禦無上三十二天元始上帝至尊幾前。剔訣。

次舉三聞經。

聞經已後﹐惟願眾生深入法門﹐皈依信受。聞經已後﹐惟願眾生萬罪蠲除﹐善芽增長。聞經已後﹐惟願眾生永斷執迷﹐常皈正道。

次隨誦經意願。回向。

詳夫三洞寶經﹐乃萬天之聖範﹐結飛玄之諿﹐成雲篆之章﹐義貫浮生﹐文垂永劫。故天地待之以分判﹐日月因之而運行﹐鬼神敬之則變通﹐人民奉之乃開泰。是故誦之者形陟絳霄﹐聞之者神升金闕﹐莫不人天仰賴﹐生死依憑。爲羣品之津梁﹐作眾生之戶牖。不可得而聞之者﹐其爲大乘玄蘊乎﹗向來臣某升入經座﹐看誦《元始無量度人上品妙經》若干捲﹐並諧圓滿﹐奉爲今辰﹐某祝獻念聖位﹐所祈意旨。意者延奉上眞﹐祈求景貺。薦亡則稱﹕上祈亡者﹐托化仙鄕。其經也﹐莫不開函演奧﹐響徹三天﹐執捲吟篇﹐聲聞九億。當願侍香金童﹐結香字於天中﹔典經玉郎﹐進經文於簡上﹐卽使愆消億劫﹐福降今辰。存亡希開度之恩﹐動植感生成之賜﹐洎乎悠悠庶類﹐蠢蠢含生﹐齊登六度之舟﹐並上三淸之岸。

情旨別具。宣懺﹐爲上良緣﹐念三淸無上天尊﹐太平護國天尊﹐福生無量天尊﹐長生保命天尊﹐消災度厄天尊﹐紫淸賜福天尊﹐太一救苦天尊﹐十方靈寶天尊﹐寶華圓滿天尊﹐無量不可思議功徳。

出戶咒

出陰入陽﹐萬神開張﹐關啟事竟﹑請閉仙房。

按《存思口訣》﹕左靑龍﹑右白虎﹑前朱雀﹑後玄武﹑獅子地獸﹐在我下者﹐乘我者也。白鶴飛禽﹐在我上者﹐覆我者也。四方上下之神備至﹐名曰六儀。此羅列於左右﹑前後﹑上下﹐明矣。故云靑龍﹑白虎﹑朱雀﹑玄武﹑獅子﹑白鶴羅列爲句。左眼爲日﹐右眼爲月﹔日自左太陽出於左目﹐月自右太陰出於右目﹐此左右日月﹐理亦曉然。故云左右日月照明爲句。若夫道言此二章者﹐大法云前章自元始洞玄至列言上淸爲一章﹐後章自元洞玉曆至辭參髙眞爲二章。《龜山丹皇紫文空洞靈章》明注曰﹕此是魔王歌章﹐稱我有洞章正文也。或者誤以爲二章﹐是以訛相傳﹐因仍舛謬﹐大失經旨。非敢彊爲辯訂﹐參諸大法﹐故並得而証之﹐載於我有洞章之後。誦者伏幸尋詳﹐訣文指節﹐列具於後。各按指節掐則。

三淸訣

上淸文中指上節。玉淸文中指中節﹐亦名上帝訣﹐謂之元始祖炁。太淸文中指根。

紫微訣

左手小指從四指背過﹐以中指勾定﹐以大指掐四指第三節

﹐中指箔掌心橫文。

子午斗訣

左手大指箔四指根子文﹐次過中指根醜文﹐移上中指中文﹐次過四指中文﹐移上四指上文﹐次過中指上文﹐直上中指尖﹐諂午文﹐剔。

八卦九宮圖訣

十二辰訣

召玉帝玉童玉女訣

誦靈書中篇結輪運祕訣

按九日導乾﹐起自乾亥。

觀音寅文二指根。菩曇醜文中指根。流吟中指中文。育臻卯文二指中文。慶雲辰二指上文。上門巳文二指尖。流玄午文中指尖。吁員中指上文。說說巳文二指尖。推前辰文二指上文。大千中指上文。綠邅午文中指尖。自騫未文四指尖。法輪申文小指尖。運容酉文小指上文。自宮四指上文。咎通申文小指尖。之堂未文四指尖。蕭嵎四指上文。少都酉文小指上文。延由戌文小指中文。品首亥文小指根。合神子文四指根。度仙四指中文。導乾亥文小指根。上玄戌小指中文。合云四指中文。上天子文四指根。瑛鮮醜文中指尖。保珍寅文二指根。自眞卯文二指中文。度人玉淸文中指中文。

