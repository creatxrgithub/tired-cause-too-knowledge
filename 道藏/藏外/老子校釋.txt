

老子校釋朱謙之撰

老子道經唐易州龍興觀道德經碑本

錢大昕曰﹕案河上公注本「道可道」以下爲道經卷上﹐「上德不德」以下爲德經卷下。晁說之跋王弼注本﹐謂其不析道德而上下之﹐猶近於古。不知陸德明所撰釋文﹐正用輔嗣本﹐題云「道經卷上」﹐「德經卷下」﹐與河上本不異。晁氏所見者﹐特宋時轉寫之本﹐而翻以爲近古﹐亦未之考矣。予家藏石刻道德經凡五本﹐惟明皇禦注本及此本﹐皆分道經﹑德經爲二﹐蓋漢﹑魏以來篇目如此。而此本爲初唐所刻﹐字句與他本多異。如「無」作「無」﹐「愈」作「兪」﹐「蕓」作「云」﹐「譽」作「豫」﹐「荒」作「忙」﹐「佐」作「作」﹐「」作「翕」之類﹐皆從古字。又如「故能蔽不新成」﹐石本作「能蔽復成」。「師之所處﹐荊棘生」下﹐石本無「大軍之後﹐必有凶年」二句。「上將軍居右」下﹐石本無「言以喪禮處之」句。「夫惟病病﹐是以不病﹔聖人不病﹐以其病病﹐是以不病」﹐石本但云「是以聖人不病﹐以其病病﹐是以不病。」此類皆遠勝他本﹐聊舉一二﹐以見古石刻之可貴也。武億曰﹕分老子道經卷上﹐德經卷下﹐亦與古本相彷。

後陸放翁題跋云「晁以道謂王輔嗣老子曰﹕『道德經不析乎道德而上下之﹐猶近於古。』今此本已久離析。」然則宋已失輔嗣定本。今邢氏論語疏引老子德經云「天网恢恢﹐疏而不失。」此其可徵之一也。然又考漢書注﹐如顏氏於魏豹傳﹐引老子道經曰「國家昏亂有忠臣。」田橫傳引老子德經曰「貴以賤爲本﹐高以下爲基﹐是以侯王自謂孤﹑寡﹑不谷。」楚元王傳引老子德經云「知足不辱。」嚴助傳﹕老子所謂「師之所處﹐荊棘生之」者也。師古曰「老子道經之言也。」揚雄傳「貴知我者希」﹐師古曰﹕老子德經云「知我者希﹐則我貴矣」。酷吏傳老氏稱「上德不德﹐是以有德﹔下德不失德﹐是以無德。法令滋章﹐盜賊多有」。師古曰「老子德經之言也。」「下士聞道﹐大笑之」﹐師古曰「老子道經之言也。」

西域傳注﹕老子德經曰「天下有道﹐卻走馬以爲糞」。蓋其所引以道﹑德分篇者若此﹐而與釋文題「道經音義」﹑「德經音義」者並合。又賈公彥周禮師氏疏﹐亦以爲老子道經云「道可道﹐非常道。」其下案德經云「上德不德﹐是以有德。」章懷太子注後漢書﹐其於翟酺傳也﹐則又謂老子道經曰「魚不可以脫於泉。」是數子於初唐時﹐並同所證。﹝夢眞客碑﹕「稽之道經﹐以慈爲寶。」﹞其必襲自晉﹑宋舊本﹐如此碑所分題﹐固有據也。

王昶曰﹕碑上卷題「老子道經」﹐下卷題「老子德經」﹐皆道﹑德分見﹐未嘗混而爲一﹐則玄宗所注﹐實從古本如此。董迥藏書志謂「玄宗注成﹐始改定章句爲道德經﹐凡言道者類之上卷﹐言德者類之下卷」﹐非也。

吳云曰﹕隋書經籍志載道德經二卷﹐王弼注。晁說之﹑熊克重跋﹐皆稱不分道德經﹐而今本釋文實分上下二卷﹐或疑爲刻者增入。然邢炳論語疏引老子德經「天网恢恢」二句﹐顏師古漢書注多引老子道經﹑德經﹐分之者當不自陸德明始。此石亦書德經﹐殆有據也。

孫詒讓曰﹕老子上下篇八十一章﹐分題「道經」﹑「德經」。河上公本﹐經典釋文所載王注本﹐道藏唐傅奕校本﹐石刻唐玄宗注本並同。

弘明集牟子理惑論云「所理正於三十七條﹐兼法老氏道經三十七篇。」則漢時此書已分道﹑德二經﹐其道經三十七章﹐德經四十四章﹐亦與今本正同。今所傳王注﹐出於宋晁說之所校﹐不分道﹑德二經﹐於義𨿽通﹐然非漢﹑唐故書之舊。

一章

洪頤烜曰﹕道德經王輔嗣本﹐今世所行﹐俱有分章。此本𨿽不記章數﹐然每章皆空一格以別之。其中亦有與今王本不同者﹐如今王本「道沖而用之」至「象帝之先」爲三章﹐「天地不仁」至「不如守中」爲四章﹐「谷神不死」至「用之不勤」爲六章﹐此本皆並爲一。「故有之以爲利﹐無之以爲用」﹐今王本屬十二章﹐此本無「故」字﹐二句屬下章之首。「重爲輕根﹐靜爲躁君」﹐今王本爲二十七章﹐此本屬上章之末。陸德明老子音義已爲後人改變其分章﹐惜不得與此一本証之。道﹐可道﹐非常道﹔名﹐可名﹐非常名。

兪正燮曰﹕老子此二語﹐「道」「名」﹐與他語「道」「名」異﹔此言「道」者言詞也﹐「名」者文字也。文子精誠云「名可名﹐非常名﹔著於竹帛﹐鏤於金石﹐皆其粗也。」上義云「誦先王之書﹐不若聞其言﹔聞其言﹐不若得其所以言。故名可名﹐非常名也。」上禮云「先王之法度有變易﹐故曰『名可名﹐非常名』也。」淮南本經訓云「至人鉗口寢說﹐天下莫知貴其不言也。故道可道﹐非常道﹔名可名﹐非常名。著於竹帛﹐鏤於金石﹐可傳於人者﹐其粗也。晚世學者博學多聞﹐而不免於惑。」繆稱訓云「道之有篇章形埒者﹐非其至者也。」道應訓云「桓公讀書於堂﹐輪扁曰﹕『獨其糟粕在耳。』故老子曰﹕『道可道﹐非常道﹔名可名﹐非常名。』」皆以老子「道」爲言詞﹐「名」爲文字。

謙之案﹕兪說是也。老子著五千之文﹐於此首發其立言之旨趣。蓋「道」者﹐變化之總名。與時遷移﹐應物變化﹐𨿽有變易﹐而有不易者在﹐此之謂常。自昔解老者流﹐以道爲不可言。高誘注淮南泛論訓曰「常道﹐言深隱幽冥﹐不可道也。」僞關尹子推而廣之﹐謂「不可言卽道」。實則老子一書﹐無之以爲用﹐有之以爲利﹐非不可言說也。曰「美言」﹐曰「言有君」﹐曰「正言若反」﹐曰「吾言甚易知﹐甚易行」﹐皆言也﹐皆可道可名也。自解老者偏於一面﹐以「常」爲不變不易之謂﹐可道可名則有變有易﹐不可道不可名則無變無易﹝林希逸﹞﹐於是可言之道﹐爲不可言矣﹔可名之名﹐爲不可名矣。不知老聃所謂道﹐乃變動不居﹐周流六虛﹐旣無永久不變之道﹐亦無永久不變之名。故以此處世﹐則無常心﹐「以百姓之心爲心」﹝四十九章﹞。以此應物﹐則「建之以常無有」﹝莊子天下篇﹞﹐言能常無﹑常有﹐不主故常也。不主故常﹐故曰非常。常有常無﹐故曰「復命曰常」﹝十六章﹞﹐「知和曰常」﹝五十五章﹞﹐常卽非常也。夫旦明夜暗﹐死往生來﹐安時處順﹐與時俱往﹐莊子所云「死生命也﹐其有夜旦之『常』﹐天也。」天地之道﹐恆久而不已﹐四時變化﹐而能久成。若不可變﹑不可易﹐則安有所謂常者﹖故曰「道可道﹐非常道」也﹔「名可名﹐非常名」也。無名﹐天地始﹔有名﹐萬物母。

嚴可均曰「無名」﹐各本作「無」﹐下皆放此。「天地始」﹐禦注與此同。河上﹑王弼作「天地之始」﹐下句亦有「之」字。

魏稼孫曰﹕嚴校云「各本作『無』﹐下皆放此。」後「行無行」一條﹐校語同。按是刻道經皆作「無」﹔德經前作「無」﹐「行無行」以下作「無」。此條當云「道經放此」。

羅振玉曰﹕景龍本﹑惇煌本「無」皆作「無」﹐下並同﹐禦注石本作「無」。又景龍﹑禦注﹑惇煌三本均無二「之」字﹐河上本有。

謙之案﹕經典釋文卷二周易音義云「『無』音無﹐易內皆作此字。說文云﹕『奇字無也﹐通於元﹐此虛無道也。王育說天屈西北爲無。』」俗作「旡」﹐非。旡音曁﹐「」等字從之。老子作「無」﹐與易同。又王弼﹑傅奕﹑範應元本均有「之」字。範本「萬」作「萬」。「無名天地始」﹐史記日者傳引作「無名者﹐萬物之始也」。王弼注﹕「凡有皆始於無﹐故未形無名之時﹐則爲萬物之始。」似兩句皆作「萬物」﹐非。案「始」與「母」不同字義。說文﹕「始﹐女之初也。」「母」則「象懷子形﹐一曰象乳子也」。以此分別有名與無名之二境界﹐意味深長。蓋天地未生﹐渾渾沌沌﹐正如少女之初﹐純朴天眞。經文二十五章﹕「有物混成﹐先天地生。」四十章﹕「有生於無。」此無名天地始也。「天下萬物生於有」﹐有則生生不息﹔四十二章﹕「道生一﹐一生二﹐二生三﹐三生萬物。」此有名萬物母也。又莊子齊物論「天地與我並生﹐萬物與我爲一」﹐亦皆「天地」與「萬物」二語相對而言。常無﹐欲觀其妙﹔常有﹐欲觀其徼。

範應元曰﹕古本並河上公﹑王弼﹑李若愚﹑張君相「常無」上並有「故」字。又引音辯云「常無﹑常有﹐合作斷句。」

王應麟曰﹕首章以「有」「無」字斷句﹐自王介甫始。

嚴可均曰﹕禦注與此同。「觀」上﹐河上﹑王弼有「以」字﹐下句亦然。

羅振玉曰﹕惇煌三本均無「故」字及二「以」字。又「徼」﹐惇煌本作「皦」。

兪樾曰﹕按易州唐景龍二年所刻道德經碑無兩「以」字﹐當從之。司馬溫公﹑王荊公並於「無」字絕句﹐亦當從之。

易順鼎曰﹕按莊子天下篇﹕「老聃聞其風而悅之﹐建之以常無有。」「常無有」卽此章「常無」「常有」﹐以「常無」「常有」爲句﹐自莊子已然矣。

謙之案﹕禦注﹑邢玄﹑景福﹑慶陽﹑樓正﹑磻溪﹑顧歡﹑彭耜﹑高翿均無「故」字。「徼」﹐傅﹑範本與碑本同﹐宜從惇煌本作「皦」。十四章「其上不皦」﹐景龍本亦作「皦」﹐是也。一切經音義卷八十四引﹕「說文『徼』作『循也』﹐以遮遏之。」是徼有遮訓﹐在此無義。又卷七十九﹑卷八十三引﹕「說文『皦』從日﹐聲﹐二徐本無。」田潛曰「案慧琳引埤蒼『明也』﹐韻會云『明也』﹐未著所出。詩『有如皦日』﹐詩傳云﹕『皦﹐光也。』說文古本舊有『皦』字﹐後世或借用『皎』。『皎』﹐月之白也﹐詩『月出皎兮』是也。或借用『皦』﹐皦﹐白玉之白也﹐論語『皦如』是也。字義各有所屬﹐『有如皦日』之『皦』﹐碻從日﹐不從白也。」﹝一切經音義引說文箋卷七﹞經文「常無觀其妙」﹐妙者﹐微眇之謂﹐荀悅申鑑所云「理微謂之妙也。」「常有觀其皦」﹐「皦」者﹐光明之謂﹐與「妙」爲對文﹐意曰理顯謂之皦也。此兩者同出而異名﹐

謙之案﹕陳景元藏室纂微篇以「此兩者同」爲句。嚴復曰「同字逗﹐一切皆從同得。」惟「同出」「異名」爲對文﹐不應於「同」字斷句。又蔣錫昌曰「『此兩者同』下十二字﹐範本無。」案續古逸叢書範本有此十二字﹐蔣誤校。又四十章「天下萬物生於有﹐有生於無」﹐此兩者蓋指有無而言。有無異名﹐而道通爲一。同謂之玄﹐玄之又玄﹐眾妙之門。

謙之案﹕「玄」字﹐績語堂碑錄因避淸帝諱﹐改爲「元」﹐當據原碑改正。以下仿此。蓋華夏先哲之論宇宙﹐一气而已﹐言其變化不測﹐則謂之玄。變化不測之極﹐故能造成天地﹐化育萬物﹐而爲天地萬物之所由出。鳶飛魚躍﹐山峙川流﹐故曰「眾妙之門」。張衡曰「玄者無形之類﹐自然之根﹔作於太始﹐莫之能先﹔包含道德﹐構掩乾坤﹔橐鑰元气﹐稟受無形。」﹝禦覽引玄圖﹞揚雄曰「玄者﹐幽攤萬類而不見形者也。」﹝太玄經玄攤圖﹞義皆出此。

【音韻】李道純曰「此經文辭多協韻。」鄧廷楨曰「諸子多有韻之文﹐惟老子獨密﹔易﹑詩而外﹐斯爲最古矣。」劉師培曰「欲考古韻之分﹐古必考周代有韻之書﹔而周代之書﹐其純用韻文者﹐捨易經﹑離騷而外﹐莫若老子。」今試以江有誥老子韻讀爲主﹐參之以吳棫之韻補﹐顧炎武之唐韻正﹐江永之古韻標準﹐姚文田之古音諧﹐鄧廷楨之雙硯齋筆記﹝卷三﹞﹐李賡蕓之炳燭編﹐推求經文古韻﹐句求字索。又劉師培﹑奚侗﹑陳柱及高本漢之老子韻考﹝BernhardKarlgren﹕ThepoeticalpartsinLao﹣Tsi﹞說老子古音﹐頗多臆說﹐亦有可取者﹐間附以己見﹐然後知五千文率諧聲律﹐斐然成章。韻理旣明﹐則其哲學詩之爲美者可知矣。以下試分章述之。

此章江氏韻讀﹕道﹑道韻﹝幽部﹞﹐名﹑名韻﹝耕部﹞﹐始﹑母韻﹝之部﹐母﹐滿以反﹞﹐妙﹑徼韻﹝宵部﹐徼﹐去聲﹞﹐玄﹑門韻﹝文﹑眞通韻﹐玄﹐胡均反﹞。

謙之案﹕「玄」﹐眞部﹐「門」﹐文部﹐文﹑眞通韻。姚文田﹕玄﹑玄﹑門韻﹐餘同。又高本漢﹕同﹑名爲韻﹐非。鄧廷楨﹕道﹑道﹐名﹑名﹐無韻﹐亦非。

右景龍碑本五十四字﹐惇煌本同。河上本﹝宋刊本﹞﹑王弼本﹝古逸叢書本﹞﹑傅奕﹝經訓堂本﹞﹑範應元﹝續古逸叢書本﹞並五十九字。嚴可均曰「『眾妙之門』句下空一字﹐所以分章﹐禦注不空。河上於『道可道』前﹐題『體道第一』﹐王弼題『一章』。此無標目﹐下皆放此。」今案老子著書上下二篇﹐後世乃有分章﹐有分五十五﹐六十四﹐六十八﹐七十二﹐八十一之殊﹐碑本𨿽不記章數﹐然每章皆空一格以別之﹐與河上﹑王弼﹑傅﹑範諸家分章略同﹐今卽以諸家所傳分章爲準。又此章範本題「道可道章第一」。

二章天下皆知美之爲美﹐斯惡已﹔皆知善之爲善﹐斯不善已。

謙之案﹕淮南道應訓引下句作「天下皆知善之爲善﹐斯不善已」。彭耜曰「達眞﹑淸源『皆知善之爲善』上﹐並有『天下』二字。」範應元本同﹐範注云「古本。」又論語集解義疏九引「皆知」﹐並作「以知」。廣明本﹑趙孟俯本引下「已」作「矣」﹐李道純本上「已」作「矣」﹐蘇轍本﹑董思靖本兩「已」並作「矣」。「已」「矣」古可通用。說文五﹕「矣﹐語已詞也﹐從矢﹐聲。」字亦作「已」。故有無相生﹐難易相成﹐長短相形﹐高下相傾﹐

謙之案﹕惇煌本﹑遂州碑本﹑顧歡本無「故」字。六「相」上﹐廣明﹑景福﹑慶陽﹑磻溪﹑樓正﹑室町﹑彭耜﹑傅﹑範﹑高翿﹑趙孟俯本﹐及後漢書朱穆傳注均有「之」字﹐王弼﹑河上本無。李道純曰「『有無相生』已下六句﹐多加一『之』字者非也。」

嚴可均曰「相形」﹐王弼作「相較」﹐見釋文。

謙之案﹕作「相形」是也。畢沅曰「『形』﹐王弼作『較』﹐陸德明亦作『較』﹐並非。古無『較』字﹐本文以『形』與『傾』爲韻﹐不應用『較』又明矣。」劉師培曰「案文子云﹕『長短不相形。』淮南子齊俗訓曰﹕『短修相形。』疑老子本文亦作『形』﹐與生﹑成﹑傾協韻﹐『較』乃後人旁注之字﹐以『較』釋『形』﹐校者遂以『較』易『形』矣。」案﹕淮南齊俗訓「故高下之相傾也﹐短修之相形也」﹐有二「也」字。「長」﹐因避父諱改「修」。

馬敍倫曰「較」﹐各本並作「形」。說文「荊」之古文作「○」﹐則古文「形」或亦有作「○」者。「爻」旁與「○」字之「爻」旁相同。或老子本作「○」﹐傳寫脫訛成「爻」﹐讀者以爲義不可通﹐加車成「○」﹐後世「較」行「○」廢﹐因爲「較」字矣。音聲相和﹐前後相隨。

謙之案﹕「前」﹐惇煌本作「先」﹐遂州碑本﹑顧歡本﹑彊思齊本亦作「先」。蔣錫昌曰「按顧本成疏『何先何後』﹐是成『前』作『先』。彊本嚴君平注﹕『先以後見﹐後以先明。』是嚴亦作『先』。老子本書『先』『後』連言﹐不應於此獨異。如七章『是以聖人後其身而身先』﹐六十六章『欲先民﹐必以身後之』﹐六十七章『捨後且先』﹐皆其證也。」是以聖人處無爲之事﹐行不言之教。

謙之案﹕遂州碑本「人」下有「治」字﹐惇煌本同。成玄英疏﹕「故云『是以聖人治也』。」又羣書治要卷三十四引無「治」字。萬物作而不辭﹐

畢沅曰﹕河上公﹑王弼並作「萬物作焉而不辭」。陸希聲及太平禦覽引皆無「焉」字。

羅振玉曰﹕景龍﹑禦注﹑景福三本均無「焉」字。

謙之案﹕遂州碑本﹑傅奕本亦無「焉」字。又「不辭」﹐遂州﹑惇煌﹑傅﹑範本作「不爲始」。範應元曰「王弼﹑楊孚同古本。」是範所見王本亦作「不爲始」。

易順鼎曰﹕考十七章王注云「大人在上﹐居無爲之事﹐行不言之教﹐萬物作焉而不爲始」數語﹐全引此章經文﹐是王本作「不爲始」之證﹐但比傅本多一「焉」字耳。

謙之案﹕作「不爲始」是也﹐當據訂正。

畢沅曰「古始﹑辭聲同﹐以此致異﹐奕義爲長。」勞健曰「說文『○』籀文從臺作『』﹐夏竦古文四聲韻引石經『詞』作『○』﹐古孝經『始』作『○』﹐蓋二字古文形本相近。」今按呂氏春秋貴公篇曰「天地大矣﹐生而弗子﹐成而弗有﹐萬物皆被其利而莫知其所由始。」又審分篇曰「全乎萬物而不宰﹐澤被天下﹐而莫知其所自始。」蓋皆出老子此章﹐作「始」義長。生而不有﹐爲而不恃﹐

羅振玉曰「生而不有」﹐惇煌本無此句。

謙之案﹕遂州碑本亦無。羣書治要卷三十四引同此石。成功不居。夫惟不居﹐是以不去。

嚴可均曰﹕禦注﹑王弼作「功成不居」﹐河上作「功成而弗居」。

羅振玉曰﹕景福本作「功成不居」﹐惇煌本作「成功不處」。又「夫惟弗居」﹐景龍﹑禦注二本「弗」均作「不」﹐惇煌作「不處」。

馬敍倫曰﹕王弼注曰「因物而用﹐功自彼成﹐故不居也。」則王作「不居」。今王「不」作「弗」者﹐或後人據河上改之。

蔣錫昌曰﹕按淮南道應訓及後漢書朱雋傳注引「弗」並作「不」﹐易系辭正義引「而弗居」作「不居」。彊本嚴注﹕「夫惟不敢寧居。」是嚴「弗」作「不」。彊本引成疏經文「成功不處」﹐是成作「成功不處」。古本所引「弗」皆作「不」。二十四章「故有道者不處」﹐三十八章「不居其薄﹐不居其華」﹐七十七章「功成而不處」﹐「不居」或作「不處」﹐「居」「處」蓋可互用。惟「弗」均作「不」﹐以老校老﹐可證老子原本如此。

謙之案﹕王注舊刻附孫礦古今本考正云「『弗居』﹐一本作『不居』。」又紀昀校據永樂大典本「功成而弗居」﹐無「而」字﹐「弗」與「不」同﹐作「不」是也。又論衡自然篇曰「故無爲之爲大矣。本不求功﹐故其功立﹔本不求名﹐故其名成。」亦卽此章「夫惟不居﹐是以不去」也。蓋天下之物﹐未有無對待者﹐有矛盾斯有前進。故有美者﹐則有更美者與之相爭﹐而美之爲美斯不美已。有善者﹐則有更善者與之相爭﹐而善之爲善斯不善已。故有無﹐一對待也﹔天下萬物生於有﹐有生於無﹐此有無之相生也。難易﹐一對待也﹔難以易顯﹐易以難彰﹐無難則無以知易﹐無易則無以知難﹐此難易之相成也。長短﹐一對待也﹔寸以尺短﹐尺以寸長﹐無長則無以明短﹐無短則無以見長﹐此長短之相形也。高下﹐一對待也﹔山以谷摧﹐谷以山頹﹐無山則無以見谷﹐無谷則無以知山﹐此高下之相傾也。音聲﹐一對待也﹔安樂悲怨﹐其出不同﹐無悲則無以知樂﹐無樂則無以知悲﹐此音聲之相和也。先後﹐一對待也﹔先以後見﹐後以先明﹐無後則無以知先﹐無先則無以知後﹐此先後之相隨也﹝用嚴君平義﹞。由此觀之﹐天下之物﹐無處不有矛盾﹐卽無處不在其對待之中各自動作。夫惟無心而順自然者﹐不求功﹐不求名﹐因天任物而治。「處無爲之事﹐行不言之教」﹐深澈乎萬物相反相成之理﹐消息盈虛﹐與時俱行。萬物並作﹐而吾不爲始﹔吾所施爲﹐而不以迹自累﹔功成事遂﹐退避其位。不可得而美﹐故不可得而惡﹔不可得而先﹐故不可得而後。立於對待之先﹐是謂不居﹔超乎有無六境之外﹐是謂不有。有而不有﹐物不能先﹔居於不居﹐是以不去也。

【音韻】此章江氏韻讀﹕生﹑成﹑形﹑傾韻﹝耕部﹞﹐和﹑隨韻﹝歌部﹐隨﹐徐禾反﹞﹐事﹑教﹑辭﹑有﹑恃韻﹝之﹑宵合韻﹐教協音記﹐辭﹐去聲﹐有音以﹞﹐居﹑居﹑去韻﹝魚部﹐去﹐平聲﹞。姚文田﹑鄧廷楨同﹐惟未及事﹑教。又陳柱以已﹑已爲韻。

謙之案﹕「辭」﹐惇﹑遂本﹑傅﹑範本作「始」﹐「居」﹐惇本作「處」。高本漢以始與事﹑教﹑有﹑恃協韻﹐處﹑處與去協韻。又教﹐宵部﹐事﹑辭﹑有﹑恃﹐之部﹐之﹑宵合韻。

顧炎武曰「隨」﹐古音句禾反﹐引老子「音聲相和﹐前後相隨」﹐和﹑隨爲韻。旁證﹕管子白心篇﹕「人不倡不和。」又「不始不隨」。韓非解老﹕「大姦作則小盜隨﹐大姦唱則小盜和。」又「故竽先則鐘瑟必隨﹐竽唱則諸樂皆和」﹝唐韻正五支﹞。

江有誥曰﹕辭﹐似玆切﹐按古有「去」聲﹐老子養身篇「萬物作焉而不辭」﹐與「事」「教」合韻。又曰「居」﹐九魚切﹐按古有「去」聲﹐當與禦部並收。老子養身篇「功成而不居」﹐與「去」協﹝唐韻四聲正七之﹑九魚﹞。

右景龍碑本七十八字﹐惇煌本八十五字﹐河上﹑王弼本八十八字﹐傅奕本九十三字﹐範應元本九十七字。河上本題「養身第二」﹝一作「美善章」﹞。王弼本題「二章」﹐範本題「天下皆知章第二」。

三章不上賢﹐使民不爭﹔

嚴可均曰﹕各本「上」作「尙」。

羅振玉曰﹕惇煌本作「不上寶」。

謙之案﹕作「上」是也。「寶」字疑誤。「上」與「尙」同。淮南齊俗訓﹕「故老子曰『不上賢』者﹐言不致魚於木﹐沈鳥於淵。」引亦作「上」﹐與景龍﹑惇煌﹑遂州諸本同。遂州「民」作「人」﹐下句同。不貴難得之貨﹐使民不盜﹔

謙之案﹕河上﹑王﹑傅﹑範各本﹐「盜」下均有「爲」字﹐遂州﹑惇煌﹑禦注本與此石同省。北堂書鈔二七引作「不貴貨﹐使民不盜」﹐是所見本亦無「爲」字。不見可欲﹐使心不亂。

嚴可均曰「使心不亂」﹐王弼「使」下有「民」字。

畢沅曰﹕河上公作「使心不亂」﹐無「民」字。案淮南子引亦無「民」。

易順鼎曰﹕晉書吳隱之傳曰「不見可欲﹐使心不亂。」文選東京賦注﹑沈休文鐘山詩注兩引亦皆無「民」字。素問卷一王冰注引老子亦無「民」字。

紀昀曰﹕原本及各本俱無「民」字﹐惟永樂大典有之。據弼注「故可欲不見」﹐上承「沒命爲盜」﹐則經文本有「民」字。

劉師培曰﹕文選東京賦注引作「使心不亂」﹐易艮卦孔疏引此文亦無「民」字﹐蓋唐初避諱刪此字也。古本實有「民」字﹐與上兩「民」一律。

謙之案﹕紀﹑劉之說非也。王弼注﹕「穿窬探篋﹐沒命而盜﹐故可欲不見﹐則心無所亂也。」是王本並無「民」字。永樂大典蓋沿襲吳澄本妄增「民」字。劉氏謂無「民」字乃唐初避諱所刪﹐不知古本實無「民」字﹐唐初羣書治要卷三十四引亦無「民」字。此如與避諱有關﹐則何不並上兩句「民」字刪之﹖此非妄刪﹐直妄增耳。但吳澄亦有所本﹐褚遂良貞觀十五年跋之王羲之帖本﹐作「民心不亂」﹐與傅﹑範本同﹐知其誤已久。傅﹑範𨿽稱古本﹐實亦爲後人所改﹐其字句均較他本爲繁﹐此其一例耳。聖人治﹕

嚴可均曰﹕各本句上有「是以」二字﹐王弼「人」下有「之」字。

吳云曰﹕傅本「聖人之治」下﹐有「也」字﹔李道純無「之治」二字。

謙之案﹕有「之」字是。虛其心﹐實其腹﹐弱其志﹐彊其骨。

羅振玉曰﹕釋文﹕「『彊』﹐又作『彊』。」惇煌本作「彊」。

謙之案﹕樓正本亦作「彊」。又羣書治要卷三十四引「是以聖人之治﹐常使民無知無欲」﹐缺「虛其心」四句。常使民無知無欲﹐

嚴可均曰「常使民」﹐禦注作「使人」。

羅振玉曰﹕禦注本避諱作「人」。

謙之案﹕王羲之本無「常」字﹐遂州本無「民」字。使知者不敢爲﹐則無不治。

嚴可均曰「使知者」﹐各本「使」下有「夫」字。「不敢爲」﹐各本句下有「爲無爲」三字﹐王弼有「也爲無爲」四字。

羅振玉曰「知」﹐今本作「智」﹐釋文出「知者」二字﹐注音「智」﹐知王本作「知」。景龍﹑禦注﹑惇煌三本亦作「知」。又景龍﹑禦注﹑惇煌﹑景福四本「爲」下均無「也」字。

謙之案﹕據羅氏影印貞松堂藏西陲祕籍叢殘校惇煌本﹐「敢」下有「不」字﹐羅考異中失校。又遂州碑本亦作「不敢不爲也」。彊思齊引成玄英疏﹕「前旣捨有欲無欲﹐復恐無欲之人滯於空見﹐以無欲爲道﹐而言不敢不爲者﹐卽遣無欲也。恐執此不爲﹐故繼以不敢也。」是成疏本亦作「不敢不爲」。惟顧本成疏作「而言不敢爲者﹐卽遣無欲也」﹐脫此「不」字。今案「不敢」﹑「不爲」乃二事﹐與前文「無知﹑無欲」相對而言「不敢」斷句。經文三十章「不以取彊」﹐各本「不」下有「敢」字﹐「敢」字衍文。但六十七章「不敢爲天下先」﹐六十九章「吾不敢爲主而爲客﹐不敢進寸而退尺」﹐七十三章「勇於不敢則活」﹐以「不敢」與「不爲」對﹐知顧本成疏經文有誤脫。老子原意謂常使一般人民無知﹑無欲﹐常使少數知者不敢﹑不爲﹐如是則淸靜自化﹐而無不治。

又案不敢﹑不爲﹐卽不治治之。論衡自然篇曰「蘧伯玉治衛﹐子貢使人問之﹕『何以治衛﹖』對曰﹕『以不治治之。』夫不治之治﹐無爲之道也。」誼卽本此。蓋老子之意﹐以爲太上無治。世之所謂治者﹐尙賢則民爭﹔貴難得之貨﹐則民爲盜﹔見可欲則心亂。今一反之﹐使民不見可尙之人﹐可貴之貨﹐可欲之事。如是﹐則混混沌沌﹐反朴守醇﹐常使民無知無欲﹐則自然泊然﹐不爭不盜不亂﹐此所以知者不敢不爲。至德之世﹐上如標枝﹐民如野鹿﹔含哺而熙﹐鼓腹而遊。此則太古無爲而民自化﹐翺翔自然而無物不治者也。

【音韻】此章江氏韻讀無韻。高本漢以腹﹑骨﹑欲爲韻﹐陳柱同。陳又以爲﹑治韻﹐云「蓋歌之音變也。」

謙之案﹕王念孫毛詩羣經楚辭古韻譜「欲」「腹」均入幽部﹐引樂記「君子樂得其道」二句﹐道﹑欲爲韻。

詩經蓼莪四章鞫﹑蓄﹑育﹑復﹑腹爲韻。楚辭天問育﹑腹爲韻。

謙之又案﹕「賢」「爭」爲韻。孔廣森詩聲類二陽聲二十出「堅」字云「行葦﹕『惇弓旣堅﹐四鍭旣鈞﹐捨矢旣均﹐序賓以賢。』案『堅』從『○』﹐『○』卽古文『賢』﹐今十七眞有『礥』字﹐『礥』乃『賢』聲正讀也。」

又出「賢」字云「北山﹕『大夫不均﹐我從事獨賢。』行葦見『堅』下。」案「賢」與「爭」音近﹐印度舊譯「賢豆」﹐可爲旁證。王念孫古韻譜與「堅」同入眞部﹐「爭」﹝音眞﹞入耕部﹐此爲眞﹑耕通韻之證。

右景龍碑本五十七字﹐惇煌本五十八字﹐河上本六十六字﹐王本六十七字﹐傅本六十八字﹐範本六十九字。河上本題「安民第三」﹐王本題「三章」﹐範本題「不尙賢章第三」。

四章道衝﹐而用之久不盈。

謙之案﹕「衝」﹐傅奕本作「盅」﹐「盅」卽「衝」之古文。說文皿部﹕「盅﹐器虛也。老子曰﹕『道盅而用之。』」郭忠恕汗簡﹝上之二﹞「衝」字﹐引古老子作○。畢沅曰「說文解字引本書作『盅』﹐諸本皆作『衝』﹐淮南子亦作『衝』﹐並非是。」蓋器中之虛曰盅﹐盅則容物﹐故莊子應帝王篇曰「太盅莫勝。」

嚴可均曰「久不盈」﹐各本作「或不盈」。

羅振玉曰﹕景龍本作「久」﹐惇煌本作「又」﹐乃「久」之訛。

兪樾曰「道盅而用之」﹐「盅」訓虛﹐與「盈」正相對﹐作「衝」者﹐假字也。第四十五章

「大盈若沖」﹐「衝」亦當作「盅」。又按「或不盈」﹐唐景龍碑作「久不盈」﹐久而不盈﹐所以爲盅﹐殊勝今本。河上公注曰「或﹐常也。」訓或爲常﹐古無此義﹐疑河上本正作「久」也。

謙之案﹕作「久」是也。太平禦覽三百二十二引墨子曰「善持勝者﹐以彊爲弱﹐故老子曰『道沖而用之﹐有弗盈』也。」有弗盈卽又不盈。賈昌朝羣經音辧曰「有﹐又也。王弼注﹕『故衝而用之﹐又復不盈。』」是王本亦作「又」﹐不作「或」。有﹑又﹑久古通。馬敍倫曰「墨子引作『有』﹐河上作『或』﹐易州作『久』﹐四字古皆通。『又』『有』『或』古通﹐具見經傳釋詞﹐譣義則『久』字爲長。『又』『有』『久』亦通。莊子至樂篇﹕『人又反入於機。』列子天瑞篇『又』作『久』。列子天瑞篇﹕『精神者天之久。』殷敬順﹑陳景元釋文曰﹕『久音有﹐本作又。』漢書楊王孫曰﹕『精神者天之有。』卽本此文﹐並其證。蓋『又』『久』『有』三字聲﹐並屬之類也。」

謙之案﹕傅本「盈」作「滿」﹐陸德明曰「『盈』﹐本亦作『滿』。」盈﹑滿同義。一切經音義卷十三引說文「盈」作「器滿也」。二徐本作「滿器也」。田潛曰「案水部『溢』下云﹕『器滿也。』器滿卽溢﹐亦卽盈也。故『滿』下云﹕『盈﹐溢也。』訓義甚明。」可證「盈」「滿」可互用﹐惟原本當作「盈」。馬敍倫曰「『滿』字諸本作『盈』者﹐荀悅曰﹕『諱盈之字曰滿。』蓋漢惠帝名盈﹐諱之改爲『滿』也﹐『盈』字是故書。」深乎﹗萬物宗。

嚴可均曰「深乎」﹐禦注作「淵似」﹐河上作「淵乎似」﹐王弼作「淵兮似」。「萬物宗」﹐河上﹑王弼「物」下有「之」字。

羅振玉曰﹕惇煌本作「淵似萬物之宗」。

謙之案﹕釋文出「淵○」﹐云「河上作『乎』。」畢沅曰「○﹐古兮字。」盧文弨曰「『○』﹐今本皆作『兮』。」

又傅﹑範本﹕「淵兮似萬物之宗。」範「萬」均作「萬」。玉篇﹕「『萬』﹐俗『萬』字﹐十千也。」舉此一例﹐知範本多古訓﹐亦存俗字。又案「深」與「淵」義同。玉篇﹕「『淵』﹐水停又深也。」小爾雅廣詁﹕「『淵』﹐深也。」勞健曰「景龍作『深乎萬物宗』。當是唐人避諱改『淵』作『深』。」挫其銳﹐解其忿﹐和其光﹐同其塵。

兪樾曰﹕按釋文﹐河上公本「紛」作「芬」﹔然「芬」字無義。此句亦見五十六章﹐河上公於此注云「紛﹐結恨也。」……於彼注云「紛﹐結恨不休。」注文大略相同。則河上本「芬」字當讀爲「忿」﹐若以本字讀之﹐則注中結恨之義不可解。……王弼本五十六章作「解其分」﹐注云「除爭原也。」則亦讀爲忿矣。顧歡本正作「忿」﹐乃其本字﹐「芬」「紛」並假字耳。

武內義雄曰「解其紛」﹐河上作「芬」。按「芬」當作「忿」。此句在四章﹐又見於第五十六章

。舊鈔河上本﹐彼章作「忿」﹐此章作「紛」。王本於彼章作「分」﹐據其注﹐則「分」者「忿」之訛。此章與舊鈔河上本同此﹐王﹑河兩本字亦同。至景龍碑及惇煌本此章之「紛」﹐皆改爲「忿」﹐此以假借字而還爲正字者也。

譚獻曰﹕五十六章亦有「挫其銳」四句﹐疑羼誤。湛常存。

嚴可均曰﹕河上作「湛兮似若存」﹐王弼作「湛兮似或存」。

羅振玉曰﹕景龍﹑禦注二本均作「湛常存」﹐惇煌本作「湛似常存」。

武內義雄曰﹕惇本此句作「湛然常存」﹐遂州本「湛似常存」。

王昶曰﹕邢州本「湛似或存」下句「誰」下有「之」字。

謙之案﹕傅﹑範本與王弼同。邢州本舊謂卽遂州本﹐今知非是。又十四章「是謂忽恍」﹐王昶曰「諸本並同﹐邢州本無此句。」案今遂州本實有﹐作「是謂忽怳」﹐此亦一證也。又「湛」﹐說文﹕「沒也。」小爾雅廣詁﹕「沒﹐無也。」此云「湛常存」﹐言其虛靈不眛﹐似無而實有也。吾不知誰子﹖象帝之先。

嚴可均曰「誰子」﹐河上﹑王弼作「誰之子」。

焦竑曰「誰之子」﹐陳碧虛司馬本無之。

羅振玉曰﹕景龍﹑禦注﹑惇煌三本均無上「之」字。

謙之案﹕室町本「誰」上有「其」字﹐下有「之」字。案無「之」字是也。廣雅釋言「子﹐似也。」「吾不知誰子」﹐卽吾不知誰似也﹐語意已足。此段意謂神耶帝耶﹖此世所稱生殺之主﹐而道獨居其先。道者疑似之間﹐若不知其誰子﹔然而自本自根﹐未有天地自古以固存也。

【音韻】此章江氏韻讀﹕紛﹑塵﹑存﹑先韻﹝文部﹐先﹐思殷反﹞。姚文田﹑鄧廷楨同。鄧曰「『先』﹐古音讀若『詵』。」

謙之案﹕盅﹑盈﹑宗亦韻。奚侗﹑陳柱﹑高本漢說同。

姚鼐曰「道衝」爲句﹐與「宗」爲韻﹐言道之體至衝也。

奚侗曰﹕盅﹑盈﹑宗爲韻。東﹑庚之變﹐如二十四章以「功」韻「明」﹐莊子在宥篇以「虫」韻「情」「成」「鳴」也。又紛﹑塵﹑先爲韻。素問八正神明論「先」與「神」「存」韻﹐楚辭招魂「先」與「紛」「陳」韻。

錢大昕曰﹕說文「衝」讀若「動」。書「予惟衝人」﹐釋文﹕「直忠反。」古讀「直」如「特」﹐衝子猶動子也。

謙之又案﹕「湛常存」﹐河上﹑王「湛」下有「兮」字﹐「兮」字爲楚辭最常見之助字﹐老子書已發其端。孔廣森詩聲類七曰「『兮』﹐唐韻在十二齊﹐古音未有確證。然泰誓『斷斷猗』﹐大學引作『斷斷兮』﹐似『兮』『猗』音義相同。『猗』﹐古讀『阿』﹐則『兮』字亦當讀『阿』。」

右景龍碑本三十七字﹐不分章。河上﹑王弼﹑傅奕本四十二字﹐範應元本四十三字﹐惇煌本三十九字。﹝武內本云「三十七字」﹐實三十九字。羅捲注「四十九字」﹐「四」乃「三」字之誤。﹞河上題「無源第四」﹐王弼題「四章」﹐範應元題「道衝章第四」。

五章天地不仁﹐以萬物爲○○﹔聖人不仁﹐以百姓爲○○。

嚴可均曰「○○」﹐別體字。

羅振玉曰﹕景龍﹑廣明二本作「○」﹐惇煌本作「○」﹐均「芻」之別構。

謙之案﹕河上﹑王弼﹑傅﹑範並作「芻狗」。釋文﹑羣書治要」。李文仲字鑑曰「『芻』﹐說文﹕『刈艸也﹐象包束艸之形。』從及遂州本「芻」作「二屮﹐卽『艸』字也。俗又加『艸』﹐非。」

劉師培曰﹕案芻狗者﹐古代祭祀所用之物也。淮南齊俗訓曰「譬若芻狗土龍之始成﹕文以靑黃﹐絹以綺繡﹐纏以朱絲﹐屍祝○袨﹐大夫端冕﹐以送迎之﹔及其已用之後﹐則壤土艸○而已﹐夫有孰貴之﹖」高誘注﹕「芻狗﹐束芻爲狗﹐以謝過求福。」說山訓云「聖人用物﹐若用朱絲約芻狗。」又曰「芻狗待之以求福。」高注﹕「待芻狗之靈﹐而得福也。」是古代祭祀﹐均以芻狗爲求福之用。蓋束芻爲狗﹐與芻靈同﹐乃始用終棄之物也。老子此旨曰﹕天地之於萬物﹐聖人之於百姓﹐均始用而旋棄﹐故以芻狗爲諭﹐而斥爲不仁。

謙之案﹕呂氏春秋貴公篇高誘注引老子二句同。又莊子庚桑楚篇﹕「至仁無親。」齊物論﹕「大仁不仁。」天運篇﹕「夫芻狗之未陳也﹐盛以篋衍﹐巾以文繡﹐屍祝齋戒以將之﹔及其已陳也﹐行者踐其首脊﹐蘇者取而爨之而已。」語皆出此。天地之間﹐其猶蘥。

嚴可均曰「蘥」﹐禦注作「橐鑰」﹐河上﹑王弼末有「乎」字。

謙之案﹕王弼注「『橐』﹐排橐也。『鑰』﹐樂鑰也。」孫詒讓曰「案一切經音義一云﹕『○○』﹐東觀漢記作『排』﹐王弼注書作『』﹐同皮拜反﹐所以冶家用﹐吹火令熾者也。又十二云﹕『排筒』﹐東觀漢記『因水作排』﹐王弼注﹕『橐﹐囊也。』﹝玉篇○部云﹕『﹐吹火囊。』﹞據玄應說﹐則所見王注『排橐』作『囊』﹐今本及陸氏釋文並作『排橐』﹝釋文云﹕『排﹐扶拜反。』與皮拜音同。『排橐』﹐亦見淮南子本經訓高注﹞。『排』字正與漢記同﹐豈唐時王注固有兩本乎﹖」﹝今本王注不分道﹑德二經﹐與釋文本異。又釋法琳辯正論引「人法地地法天」章注﹐與今本不同﹐亦唐時王注有別本之證。﹞又樂鑰之說﹐與成玄英「鑰﹐簫管也」說同﹐而與吳澄之釋橐鑰異。吳澄曰「『橐鑰』﹐冶鑄所以吹風熾火之器也。爲函以周罩於外者﹐橐也﹔爲轄以鼓扇於內者﹐鑰也。天地間猶橐鑰者﹐橐象太虛﹐包含周徧之體﹔鑰象元气﹐絪縕流行之用。」吳說義長。虛而不屈﹐動而兪出。

嚴可均曰﹕王弼﹑顧歡作「不掘」。「兪出」﹐各本作「愈出」。

謙之案﹕傅﹑範本亦作「兪」。

羅振玉曰﹕今本王作「屈」﹐與景龍﹑禦注﹑景福三本同。釋文出「掘」字﹐知王本作「掘」。釋文又云「河上本作屈﹐顧作掘。」

謙之案﹕作「屈」是也。王注「故虛而不得窮屈」﹐是王注本原作「屈」﹐範本同。傅本「屈」作「詘」。勞健曰「按說文『屈』訓無尾﹐引伸爲凡短之稱﹐故有竭義。『詘』訓詰詘﹐乃『詘伸』本字。掘與搰互訓﹐釋文引顧云『猶竭』者﹐謂通假作屈也。傅之作『詘』﹐蓋釋爲詘伸﹐非是。此字當作『屈』﹐訓竭﹐音掘。」

畢沅曰「兪」﹐諸本並作「愈」。案古無「愈」字﹐蓋卽用「兪」也。諸本並非。多言數窮﹐不如守中。

謙之案﹕武內義雄曰「惇﹑遂二本中作忠。」知法京圖書館所藏河上本惇煌殘捲作「守忠」﹐與遂州碑同。惟「忠」字無義﹐淮南道應訓引上二句作「守中」﹐是。又「多言」﹐遂州碑本作「多聞」﹐文子道原篇引亦作「多聞」﹐彊本成疏﹕「多聞﹐博贍也。數窮﹐多言也。」蓋據遂州本而彊爲之辭耳。

又案「守中」之「中」﹐說據章炳麟文始七﹕「中﹐本冊之類。故春官天府﹕『凡官府鄕州及都鄙之治中﹐受而藏之。』鄭司農云﹕『治中﹐謂治職簿書之要。』秋官小司寇﹕『以三刺斷民獄訟之中﹐歲終則令羣吏計獘獄訟﹐升中於天府。』禮記禮器﹕『因名山﹐升中於天。』升中猶登中﹐謂獻民數政要之籍也。堯典『允執厥中』﹐謂握圖籍也。」此章「守中」﹐誼同此﹐蓋猶司契之類。羅運賢曰「中亦契也。爲政不在多言﹐但司法契以輔天下﹐所謂無爲﹐正此意耳。」

【音韻】此章江氏韻讀﹕屈﹑出韻﹝脂部﹞﹐窮﹑中韻﹝中部﹞。諸家並同。

孔廣森詩聲類五﹐陽聲五上冬類引論語﹕「天之歷數在爾躬﹐允執其中﹐四海困窮﹐天祿永終。」老子道經﹕「多言數窮﹐不如守中。」德經﹕「大盈若沖﹐其用不窮。」莊子﹕「吾已往來焉﹐而不知其所終﹐彷徨乎馮閎﹐大知入焉而不知其所窮。」管子﹕「舉所美﹐以觀其所終﹔廢所惡﹐必計其所窮。」大抵所同用者﹐不越乎「中」「終」「窮」三字﹐以見冬韻之狹﹐非可濫通東﹑鍾者也。

謙之案﹕莊子齊物論「樞始得其環中﹐以應無窮」﹐亦中﹑窮爲韻。又老子「中」「窮」各上一字「數」「守」﹐亦相爲韻。此爲韻上韻。本馬敍倫說﹐見毛詩正韻後序。

右景龍碑四十四字﹐不分章﹐惇煌本字同。河﹑王﹑傅﹑範本四十五字。河上題「虛用第五」﹐王本題「五章」﹐範本題「天地不仁章第五」。

六章谷神不死﹐是謂玄牝。

畢沅曰﹕陸德明曰「谷﹐河上本作浴﹐云﹕『浴﹐養也。』」案後漢陳相邊韶建老子碑銘引亦作「浴神」﹐是與河上本同。

兪樾曰「浴」字實無養義。河上本「浴」字當讀爲谷。詩小弁篇﹑蓼莪篇﹑四月篇並云「民莫不谷。」毛傳並云「谷﹐養也。」「谷」亦通作「谷」。爾雅釋天﹕「東風謂之谷風。」詩正義引孫炎曰「谷之言谷﹐谷﹐生也﹐生亦養也。」王弼所據本作「谷」者﹐「谷」之假字。河上古本作「浴」者﹐「谷」之異文。

洪頤烜曰﹕案釋文引河上公本作「浴」。易稱「君子以懲忿窒欲」﹐孟喜本作「浴」。「谷」「浴」皆「欲」之借字。孟子盡心下﹕「養心莫善於寡欲。」是以欲神不死。列仙傳﹕容成公者﹐能善補導之事﹐取精於玄牝﹐其要谷神不死﹐守生養气者也。亦同此義。

徐鼒曰﹕據河上注訓「谷」爲養﹐則當爲「谷」。詩毛傳﹑鄭箋﹐廣雅釋詁﹐俱云「谷﹐養也。」蓋「谷」與「谷」通﹐音同之假借也。書堯典「宅西曰昧谷」﹐周禮縫人注作「度西曰柳谷」﹐卽伏生書大傳所云「秋祀柳谷」也。而史記又作「柳谷」。莊子「臧與谷二人牧羊」﹐崔撰本作「臧與谷二人牧羊」﹐其證也。又按釋文云「谷﹐河上本作浴﹐云﹕『浴者﹐養也。』」與今本異。洪適隸釋載老子銘云「或有浴神不死。」則是古本自作「浴」也。蓋「谷」爲「谷」之假借﹐「浴」又爲「谷」之假借也。

謙之案﹕作「谷神」是也。今宋本及道藏河上本皆作「谷」﹐不作「浴」。列子天瑞篇引黃帝書﹕「谷神不死﹐是謂玄牝。」庾肩吾詩﹕「談玄止谷神。」庾信詩﹕「虛無養谷神。」後漢高義方淸誡曰「智慮赫赫盡﹐谷神綿綿存。」範應元曰「谷神二字﹐傅奕云﹕『幽而通也。』」皆以「谷神」二字連讀。惟老子書中﹐實以「谷」與「神」對。三十九章「神得一以靈﹐谷得一以盈」﹐卽其證。司馬光曰「中虛故曰谷﹐不測故曰神﹐天地有窮而道無窮﹐故曰不死。」嚴復曰「以其虛﹐故曰谷﹔以其因應無窮﹐故稱神﹔以其不屈愈出﹐故曰不死。三者皆道之德也。」是知「谷」「神」二字連讀者誤。玄牝門﹐天地根。

嚴可均曰﹕河上﹑王弼「門」上有「之」字﹐「天地」上有「是謂」字。謙之案﹕遂州﹑惇煌﹑禦注三本與此石同。綿綿若存﹐用之不勤。

謙之案﹕「綿綿」﹐諸本作「綿綿」。成玄英曰「綿綿﹐微細不斷貌也。」「綿」爲俗字。玉篇﹕「綿﹐新絮也﹐纏也﹐綿綿不絕。今作綿。」五經文字云「作『綿』者訛。」又「綿綿」下﹐景福本有「兮」字﹐室町本有「乎」字。「勤」字﹐武內惇本作「懃」。

洪頤烜曰﹕案「勤」通作「廑」字。文選長楊賦李善注引古今字詁﹕「『廑』﹐今『勤』字也。」漢書文帝紀晉灼曰「廑﹐古勤字。」說文﹕「廑﹐少劣之。」言其气息綿綿若存﹐其用之則不弱少也。

於省吾曰﹕按舊多讀「勤」如字﹐洪頤烜讀「用之不勤」之「勤」爲「廑」﹐訓爲弱少。用之弱少﹐不辭甚矣。「勤」應讀作「覲」﹐金文「勤」「覲」並作「堇」。宗周鐘「王肇遹省文﹑武堇彊土」﹐齊陳曼檥「肇堇經德」﹐帥佳鼎「念王母堇○」﹐「堇」並應讀作「勤」。頌鼎「反入堇章」﹐女○○「女○堇於王」﹐○卣「先以夷於堇」﹐「堇」並應讀作「覲」。詩韓奕﹕「韓侯入覲。」左僖二十八年傳﹕「出入三覲。」覲﹐見也。用之不覲﹐言用之不見也。上言「綿綿若存」﹐言其綿綿微妙﹐似存而非存﹐正與用之不見之義相因﹐猶三十五章言「視之不足見」也。

【音韻】此章江氏韻讀﹕死﹑牝韻﹝脂部﹐牝音匕﹞。門﹑根﹑存﹑勤韻﹝文部﹞。姚文田同。鄧廷楨未及死﹑牝與門字。

謙之案﹕王念孫古韻譜引大戴禮易本命篇「高者爲生」四句﹐亦「死」「牝」爲韻。

薛蕙曰﹕老子書大抵用韻﹐故其遺辭多變文以協韻﹐非取義於一字之間也。如此章曰「是謂玄牝」﹐則讀「牝」爲「否」﹐以協上句。曰「玄牝之門」﹐則特衍其辭﹐與下句相協。或者乃隨語生解後﹐指一處爲玄牝之門﹐殊失之矣。

顧炎武曰﹕按「山谷」之「谷」﹐廣韻𨿽有「余蜀」「古祿」二切﹐其實「欲」乃正音。易井九二「井谷射鮒」﹐陸德明音義一音浴。書堯典﹕「宅嵎夷曰暘谷。」一音欲。左傳僖三十二年注﹕「此道在二殽之間南谷中﹐一音欲。」史記樊噲傳「破豨胡騎橫谷」﹐正義曰「谷音欲。」貨殖傳「畜至用谷量馬牛」﹐索隱曰「谷音欲。」漢苦縣老子銘﹕「谷神不死。」作「浴神」是也。轉去聲則音裕﹐今人讀谷爲谷﹐而加「山」作峪﹐乃音裕﹐非矣﹝唐韻正入聲三燭﹞。又曰「牝」﹐古音扶履反。老子﹕「谷神不死﹐是謂玄牝。」旁證﹕文子守弱篇﹕「爲天下牝﹐故能神不死。」自然篇﹕「天下有始﹐莫知其理﹐惟聖人能知所以﹐非雌非雄﹐非牡非牝﹐生而不死。」﹝卷八﹐十六軫﹞

江永曰「牝」﹐毗履切。老子﹕「谷神不死﹐是謂玄牝。」按「牝」從匕得聲﹐而今音爲毗忍切﹐此後世方音之轉﹐猶「敏」爲眉隕切﹐「準」爲之尹切﹐「隼」爲息允切﹐「○」爲居隱切也。顧氏謂「牝」字後人以其通俗不雅而改音﹐非是﹝古韻標準﹐上聲第二部﹞。

嚴可均曰「牝」﹐廣韻旨﹑軫兼收「牝」字。按大戴易本命「死」「牝」協音﹐老子「谷神不死﹐是謂玄牝」﹐皆未轉入軫﹝說文聲類上篇脂類﹞。

魏建功曰﹕死﹑牝﹑門﹑根﹑存﹑勤六句相協。經典釋文﹕「牝﹐頻忍反﹐舊音扶死反﹐簡文扶緊反。」是舊音與「死」相協﹐而後改音與「門」「根」諸字協。其初當全相協可知﹝古音系研究二九四﹞。

右景龍碑本二十二字﹐合「道沖而用之」下至此爲一章。惇煌本二十三字﹐河上﹑王弼﹑範應元本二十五字﹐傅奕本二十六字。河上本題「成像第六」﹐王弼本題「六章」﹐範應元本題「谷神不死章第六」。

七章天長地久。天地所以能長久者﹐以其不自生﹐

嚴可均曰「長久者」﹐河上﹑王弼「長」下有「且」字。

謙之案﹕傅﹑範本同。遂州碑作「天地長久」。又「天長地久」﹐蓋古有此語﹐此引而釋之耳。故能長久。

謙之案﹕「故」字碑本磨滅不明。「長久」﹐各本作「長生」。嚴可均曰「王氏萃編引邢州本與此同。易州石柱及河上﹑王弼作『長生』﹐非也。」又案惇煌本與晉紀瞻易太極論引均作「長久」。此「久」字蓋假借爲「有」﹐與前二「久」字稍別。列子天瑞篇﹕「精神者﹐天之久﹔道進乎本不久。」注﹕「當作有。」故能長久﹐卽言故能長有也。是以聖人後其身而身先﹐外其身而身存。

謙之案﹕杜光庭本無此二句。韓詩外傳引「故老子曰『後其身而身先﹐外其身而身存』」﹐與諸本均同。以其無私﹐故能成其私。

嚴可均曰「以其無私」﹐釋文引河上與此同。禦注﹑王弼「以」字上有「非」字﹐王弼句末有「邪」字。

謙之案﹕陳碧虛曰「河上公﹑嚴君平本『以其無私』﹐王弼古本作﹕『不以其無私邪﹖』」是陳所見嚴本與此石同。王古本與傅本及準南道應訓引同。廣明﹑慶陽﹑樓正﹑高翿﹑範應元﹑室町鈔本與今王本同。又遂州碑本作「此其無屍﹐故能成其屍」。彊本成疏﹕「屍﹐主也﹐……而言成其屍者﹐結嘆聖人也。」成所據經文﹐蓋卽遂州碑本。案「私」作「屍」﹐非也。後漢方術傳「尸解」注﹕「言將登仙﹐假托爲屍以解化也。」此爲神仙家言﹐竄入老子本文﹐彊本成疏與遂州本皆如此。

【音韻】此章江氏韻讀無韻。姚文田﹕先﹑存韻﹐奚侗同。陳柱生﹑生韻﹐先﹑存﹑私韻。「私」字音變與「先」均﹐猶「西施」又作「先施」。

謙之案﹕「長生」之「生」﹐惇﹑景﹑遂三本均作「長久」﹐知此章久﹑久﹑久爲韻﹐生﹑生無韻。又「不自生」之「生」入耕部﹐與「先」「存」入文部字相協﹐此爲文﹑耕通韻。

右景龍碑本四十六字﹐惇煌本同﹐河﹑王﹑傅﹑範本四十九字。河上本題「韜光第七」﹐王弼本題「七章」﹐範應元本題「天長地久章第七」。

八章上善若水。水善利萬物﹐又不爭。

嚴可均曰「又不」﹐河上﹑王弼作「而不」。

謙之案﹕禦覽五十八引無「善」字﹐「萬」作「萬」。「又不爭」﹐惇煌﹑遂州﹑禦注﹑樓正﹑司馬光﹑曹道衝﹑彊思齊﹑李榮﹑室町本皆如此。傳﹑範本作「而不爭」﹐與王本同。

又案古代道家言﹐往往以水諭道。管子水地篇曰「地者﹐萬物之本原﹐諸生之根基也。水者﹐地之血脈﹐如筋脈之通流也。」又「水者﹐何也﹖萬物之本原也﹐諸生之宗室也」。其說可與老子相參證。淮南子曰「天下之物﹐莫柔弱於水﹐然而大不可極﹐深不可測﹐修極於無窮﹐遠淪於無涯﹐息耗減益﹐通於不訾。上天則爲雨露﹐下地則爲潤澤﹐萬物弗得不生﹐百事不得不成﹐大包羣生而無所私﹐澤及蚑蟯而不求報﹐富贍天下而不旣﹐德施百姓而不費。」薛君采謂淮南之說實推廣「善利萬物」之義﹐信矣。處眾人�所惡﹐故幾於道。

謙之案﹕「人」下各本有「之」字﹐碑本泐。陸德明曰「處﹐一本作居。」案河﹑王本作「處」﹐傅﹑範本作「居」﹐惇煌本與此石同。室町本「道」下有「矣」字。

大田睛軒曰「幾」﹐平聲﹐近也。系辭上傳曰「乾坤或幾乎息矣。」禮樂記曰「知樂則幾於禮矣。」

注﹕「幾﹐近也。」莊子漁父篇曰「幾於不免矣。」呂氏春秋大樂篇曰「則幾於知之矣。」注﹕「幾﹐近也。」道者無形﹐而水猶有形﹐故水之利萬物與諸生﹐其爲可見也﹐未能若道之無形施與也﹐故曰幾於道矣。近世解者釋「幾」爲機轉之義﹐妄矣。淮南原道訓曰「夫無形者﹐物之大祖也﹔無音者﹐聲之大宗也。其子爲光﹐其孫爲水﹐皆生於無形乎﹗」夫光可見而不可握﹐水可循而不可毀﹐故有像之類﹐莫尊於水﹐是此章「幾於道」之腳注。居善地﹐心善淵﹐與善人﹐

嚴可均曰「善人」﹐各本作「善仁」﹐古字通。

謙之案﹕王羲之本亦作「人」。又莊子在宥篇「其居也淵而靜」﹐郭注﹕「靜之可使如淵。」又詩燕燕「其心塞淵」﹐傳﹕「淵﹐深也。」太玄「閒中心淵也」﹐注﹕「淵﹐深也。」「淵」有靜而深之義﹐「心善淵」﹐以言其心淵靜而莫測﹐所謂「良賈深藏若虛」。言善信﹐政善治﹐

嚴可均曰「政善」﹐河上作「正善」。

紀昀曰﹕永樂大典作「政」﹐古通用。

畢沅曰﹕永樂大典作「政」﹐作「正」者非。

謙之案﹕作「政」是也。老子書中「正」「政」二字互見。五十八章「其政悶悶﹐其政察察」﹐與此均用「政」。「治」字﹐釋名釋言語﹕「治﹐值也﹐物皆值其所也。」事善能﹐動善時。夫惟不爭﹐故無尢。

謙之案﹕「尢」下傅本有「矣」字。河上﹑王弼﹑範應元本同此石。

【音韻】此章江氏韻讀﹕淵﹑信韻﹝眞部﹐淵﹐一均反﹐信﹐平聲﹞。治﹑能﹑尢韻﹝之部﹐能﹐奴其反﹐尢音怡﹞。姚文田﹕淵﹑仁﹑信韻﹐治﹑能﹑時﹑尢韻。鄧廷楨同。鄧曰「『能』﹐古音在之﹑咍部。『尢』﹐古讀若怡﹐詩載馳以韻子﹑思﹑之。」

江有誥曰「『信』﹐息晉切。按古惟讀平聲﹐至漢人乃間讀去聲﹐當與眞部並收。老子易性篇『善』『信』與『淵』『信』協。虛心篇『其中有信』與『眞』協。」﹝唐韻四聲正二十一震﹞

右景龍碑本五十字﹐惇煌本與河﹑王﹑範本同﹐傅奕本五十二字。河上題「易性第八」﹐王弼題「八章」﹐範應元題「上善若水章第八」。

九章持而盈之﹐不若其以。

嚴可均曰「不若其以」﹐各本作「不如其已」﹐古字通。

謙之案﹕後漢書申屠剛對策曰「持滿之戒﹐老氏所愼。」「持滿」卽「持盈」也。史記樂書﹕「滿而不損則溢﹐盈而不持則傾。」此作「持而盈之」﹐於義爲優。荀子宥坐篇﹕「孔子觀於魯桓公之廟﹐有欹器焉。弟子挹水而注之﹐中而正﹐滿而覆﹐虛而欹。孔子喟然而嘆曰﹕『吁﹗惡有滿而不覆者哉﹗』」按此卽懼其盈之易溢﹐不若其已也。嚴君平作「殖而盈之」﹐陳碧虛云「謂積其財寶也。」謙之案﹕此蓋涉下文「金玉滿室﹐莫之能守」﹐而誤改上文。揣而銳之﹐不可長保。

嚴可均曰「而銳」﹐王弼作「而棁」﹔「長保」﹐邢州本作「長寶」。

謙之案﹕「揣而銳之」﹐傅本作「○而棁之」﹐高翿作「○而銳之」。

畢沅曰﹕說文解字無「○」字。奕本惟此句下有音義云「○音揣﹐量也。」案「量」之義卽「揣」字。左傳所稱「揣高卑」﹐是或「○」爲「揣」字古文歟﹖

謙之案﹕「揣」乃老子書中方言。揚雄方言十三「揣﹐試也」﹐郭璞注﹕「揣度試之。」以試訓揣﹐義不明。「揣」應訓摧﹐顧歡注﹕「治也。」集韻﹕「『揣』﹐冶擊也。」皆是。夏竦古文四聲韻卷三「揣」字﹐引古老子作○﹐傅奕本作「○」﹐卽古「揣」字。

孫詒讓曰「○」卽「揣」之或體﹐見集韻四紙。然以注義推之﹐「揣」字當讀爲「捶」﹝集韻三十四梁文以「○」爲或「捶」字﹐二字古本通也﹞。王云「旣揣末令尖﹐銳之令利。」卽謂捶鍛鉤鍼﹐使之尖銳﹝河上公本「棁」作「銳」﹞。淮南子道應訓云「大馬之捶鉤者。」高注云「捶﹐鍛擊也。」說文手部云「揣﹐量也﹐一曰捶之。」蓋揣與捶聲轉字通也。傅校「揣」作「○」﹐於文無異﹐而訓爲量﹐則非其義。

易順鼎曰「棁」字當從河上本作「銳」。說文﹕「棁﹐木杖也。」棁旣爲木杖﹐不得云「揣而棁之」。釋文𨿽據王本作「棁」﹐然言棁字「音菟奪反﹐又徒活反」。考玉篇手部﹕「捝﹐徒活﹑兔奪二切﹐說文云﹕『解也。』」木部「棁」字兩見﹐一之悅切﹐一朱悅切﹐並無「菟奪」「徒活」兩音﹐則釋文「棁」字明系「捝」字之誤。……實則王本作「銳」與古本作「捝」不同﹐注云「旣揣末令尖﹐又銳之令利﹐勢必摧衄。」是其證。文子微明篇﹑淮南子道應訓作「銳」﹐並同。謙之案﹕易說是也。馬敍倫曰「彭耜引釋文正作『捝』﹐蓋王本作『捝』而讀爲『銳』。」蔣錫昌曰「劉惟永考異﹕『嚴遵﹑楊孚﹑王弼並同古本。』又引王本經文『揣而銳之』﹐則劉見王本作『銳』﹐易氏謂王本作『銳』是也。」

武內義雄曰「揣而棁之」﹐河上本作「銳」。按王注云「旣揣末令尖﹐又銳之令利。」則王氏以「棁」字爲「銳」之假借﹐河上從正字作「銳」。金玉滿堂﹐莫之能守。

謙之案﹕「堂」﹐釋文﹕「本或作室。」範應元曰「『室』字﹐嚴遵﹑楊孚﹑王弼同古本。」今案傅本亦作「室」﹐作「室」義優。說文﹕「室﹐實也。」釋名﹕「人物實滿其中也。」陳碧虛所見嚴君平﹑王弼本亦作「室」。富貴而驕﹐自遺其○。

嚴可均曰「而驕」﹐禦注作「而憍」。

羅振玉曰﹕景龍﹑禦注﹑景福三本作「○」﹐乃「咎」別構。

謙之案﹕樓正﹑司馬光「驕」亦作「憍」﹐高翿本作「○」。「自遺其咎」﹐治要作「還自遺咎」﹐室町本作「還自遺其咎」。玉篇﹕「『咎』﹐說文云﹕『災也﹐從人從各﹐各有相違也。』」功成﹑名遂﹑身退﹐天之道。

嚴可均曰﹕王弼作「功遂﹑身退」﹐傅奕作「成名﹑功遂﹑身退」﹐邢州本作「名成﹑功遂﹑身退」。

羅振玉曰﹕景龍﹑禦注﹑景福三本均作「功成﹑名遂﹑身退」。景福本「道」下有「也」字。

謙之案﹕文子上德篇引﹕「功成﹑名遂﹑身退﹐天道然也。」淮南道應訓﹕「故老子曰﹕『功成﹑名遂﹑身退﹐天之道也。』」亦均有「也」字。又「身退」﹐開元禦注本作「身○」。字鑑曰「○﹐說文﹕『卻也﹐從月從﹐從。』俗作退。」

【音韻】此章江氏韻讀﹕已﹑保﹑守﹑咎﹑道韻﹝之﹑幽通韻﹐已協音酉﹐保音○﹞。姚文田同。鄧廷楨﹕保﹑守﹑咎﹑道韻。「保」﹐古音補阜切。「道」﹐首聲﹐古音在幽部。

謙之案﹕已音以﹐碑本作「以」。以﹐之部﹐保﹑守﹑咎﹐幽部﹐道﹐之﹑幽二部並入﹐此之﹑幽通韻。應包括「盈之」「銳之」二「之」字﹐卽之﹑以﹑之﹑保﹑守﹑咎﹑道爲韻。又高本漢以「驕」字協已﹑保﹑守﹑咎﹑道爲韻。

奚侗曰﹕已﹑保﹑守﹑咎﹑道爲韻。之﹑尢互轉﹐如易恆以「道」韻「已」「始」也。江永古韻標準上聲第十一部「保」字﹐本證﹕「永言保之」韻考﹑壽﹐「他人是保」韻栲﹑杻﹑掃﹑考﹐「南土是保」韻寶﹑舅﹐「王躬是保」韻考。旁證﹕老子「揣而銳之﹐不可長保﹐金玉滿堂﹐莫之能守」。

右景龍碑本四十一字﹐惇煌本﹑傅奕本同﹐河上﹑範應元本四十字﹐王弼本三十九字。河上題「運夷第九」﹐王本題「九章」﹐範本題「持而盈之章第九」。

十章載營魄抱一﹐能無離﹖

嚴可均曰「能無離」﹐傅奕及近刻王弼句末有「乎」字﹐下五句皆然。

兪樾曰﹕河上公本無「乎」字﹐唐景龍碑亦無「乎」字﹐然淮南道應引老子曰「載營魄抱一﹐能無離乎﹖專气致柔﹐能如嬰兒乎﹖」則古本固有「乎」字。

謙之案﹕「乎」字系衍文。羅振玉曰「景龍﹑禦注﹑惇煌乙﹑丙﹑英倫諸本﹐均無『乎』字﹐以後各『乎』字同。」李道純曰「『抱一能無離』已下六句﹐加一『乎』字﹐非。」

首「載」字﹐按郭忠恕佩觿卷上﹕「是故老子上卷改『載』爲『哉』。」注云「唐玄宗詔﹕『朕欽承聖訓﹐覃思玄宗﹐頃改道德經「載」字爲「哉」﹐仍屬上文。及乎議定﹐眾以爲然﹐遂錯綜眞詮﹐因成注解云。』」孫詒讓札移﹕「案舊注並以『天之道』斷章﹐而讀『載營魄抱一』爲句﹐淮南子道應訓及羣書治要三十九引『道』下並有『也』字﹐而章句亦同。楚辭遠遊雲﹕『載營魄而登霞兮。』王注云﹕『抱我靈魂而上升也。』屈子似卽用老子語。然則自先秦﹑西漢至今﹐釋此書者﹐咸無異讀。惟冊府元龜載唐玄宗天寶五載詔云﹕『頃改道德經「載」字爲「哉」﹐仍隸屬上句﹐遂成注解。』郭忠恕佩觿則云﹕『老子上卷改載爲哉。』注亦引玄宗此詔。檢道經三十七章王本及玄宗注本﹐並止第十章

有一『載』字﹐則玄宗所改爲『哉』者﹐卽此『載』字﹔又改屬上章『天之道』爲句。今易州石刻玄宗道德經注仍作『載』讀﹐亦與舊同者﹐彼石立於開元二十年﹐蓋以後別有改定﹐故特宣示﹐石刻在前﹐尙沿舊義也。『載』『哉』古字通﹐玄宗此讀﹐𨿽與古絕異﹐而審文校義﹐亦尙可通。天寶後定之注﹐世無傳帙﹐開元頒本𨿽石刻具存﹐而與天寶詔兩不相應。近代畢沅﹝考異﹞﹑錢大昕﹝潛研堂金石跋尾﹞﹑武億﹝授堂金石跋﹞﹑王昶﹝金石萃編﹞考錄禦注﹐咸莫能證核。今用詔文推校石本﹐得其○迹﹐聊復記之﹐以存異讀。」

次「抱」字﹐傅本﹑高翿本作「袌」。畢沅曰「諸本『袌』並作『抱』﹐案袌﹐懷也﹐抱同捊﹐取也﹐義異﹐應用『袌』字。」

謙之案﹕畢說非也。廣韻號部「袌﹐衣襟」﹐又云「今朝服衣。」與「抱」字義別。經文四十二章「萬物負陰而抱陽」﹐六十四章「合抱之木」﹐十九章「見素抱朴」﹐二十二章「是以聖人抱一﹐爲天下式」﹐傅奕本皆作「袌」。畢沅曰「『袌』作『抱』﹐非也。流俗所行﹐河上公﹑王弼諸本並作『抱』矣。」畢說不如何據。廣韻「袌」字上有「抱」字﹐注「鳥伏卵」﹐疑爲「抱」字正字﹐義較「袌」字爲優。

劉師培曰﹕案素問調精論云「取血於營。」淮南子俶眞訓云「夫人之事其神﹐而嬈其精營﹝句﹞﹐慧然而有求於外﹝高注「營慧」連讀﹐失之﹞﹐此皆失其神明﹐而離其宅也。」法言修身篇云「熒魂曠枯﹐糟莩曠沈。」此之「營魄」﹐卽素問﹑淮南所言「營」﹐法言所謂「熒魂」也。楚辭遠遊「載營魄而登遐兮」﹐王注﹕「抱我靈魂而上升也。」以抱訓載﹐以靈魂訓營魄﹐是爲漢人故訓。載營魄者﹐卽安持其神也。載﹑抱同義。至於此文「乎」字﹐當從河上本﹑景龍碑衍﹐下文諸「乎」字亦然。

謙之案﹕劉說𨿽是﹐但以靈魂訓營魄﹐似有未至。魄﹐形體也﹐與魂不同﹐故禮運有「體魄」﹐郊特牲有「形魄」。又魂爲陽爲气﹐魄爲陰爲形。高誘注淮南說山訓曰「魄﹐人陰神也﹐魂﹐人陽神也。」王逸注楚辭大招曰「魂者陽之精也﹐魄者陰之形也。」此云營魄卽陰魄。素問調精論「取血於營」﹐注﹕「營主血﹐陰气也。」又淮南精神訓﹕「燭營指天。」知營者陰也﹐營訓爲陰﹐不訓爲靈。「載營魄抱一」﹐是以陰魄守陽魂也。抱如雞抱卵﹐一者﹐气也﹐魂也﹐抱一則以血肉之軀﹐守气而不使散泄﹐如是則形與靈合﹐魄與魂合﹐抱神以靜﹐故曰「能無離﹖」專气致柔﹐能嬰兒﹖

謙之案﹕經綸堂本無「乎」字﹐下同。「嬰」作「○」﹐注亦作「○」。景福本同。「气」﹐範本作「」。「能」下﹐傅奕本﹑室町本有「如」字。又淮南道應訓引「致」作「至」。奚侗曰「傅奕本『能』下有『如』字﹐乃增字以足其誼。淮南道應訓引『能』下有『無』字﹐蓋涉『無離』『無爲』『無疵』『無知』等『無』字而衍。莊子庚桑楚篇引老子曰﹕『能侗然乎﹖能兒子乎﹖』與此文例正同。」

謙之案﹕「气」字爲華夏先哲之素朴惟物主義思想。老子之「專气」﹐卽管子內業之「摶气」﹐所謂「摶气如神﹐萬物備存」﹝尹注「摶謂結聚也」﹞。又曰「此气也﹐不可止以力。」「心靜气理﹐道乃可止。」皆與專气致柔說同。又心術下與內業均引「能摶气乎﹖能一乎﹖能勿卜筮而知吉凶乎﹖能止乎﹖能已乎﹖能勿求諸人而得之己乎」﹖此與莊子庚桑楚篇文同﹐而此文之前﹐引「老子曰衛生之經」。則又可見老子書中實包含古代醫家之言。又孟子「志壹則動气」﹐注﹕「志之所向專一﹐則气爲之動。」亦與專气之說相近。滌除玄覽﹐能無疵﹖愛人治國﹐能無爲﹖天門開闔﹐能爲雌﹖明白四達﹐能無知﹖

奚侗曰「玄」借爲「眩」。荀子正論篇「上周密﹐則下疑玄矣」﹐楊注﹕「玄﹐或讀爲眩。」是其例。文子上德篇﹑淮南主術訓均云「心有目則眩。」「玄覽」猶云妄見。滌除妄見﹐欲使心無目也。心無目則虛壹而靜﹐不礙於物矣。淮南泛論訓「故目中有疵」﹐高注﹕「疵﹐贅也。」

嚴可均曰「愛人」﹐各本作「愛民」。「能無爲」﹐王弼作「無知」。「能爲雌」﹐河上作「無雌」。「能無知」﹐王弼作「無爲」。

羅振玉曰「愛民」﹐景龍本避諱作「人」。「國」下﹐惇煌丙本作「而無知」﹐景龍﹑禦注﹑英倫三本均作「能無爲」。「天門」﹐惇煌丙本作「天地」。「闔」下﹐惇煌丙本作「而爲」﹐景龍﹑禦注﹑英倫三本均作「能爲」。「達」下﹐惇煌丙本作「能無爲」﹐景龍﹑禦注﹑景福﹑英倫諸本均作「能無知」。

李翹曰「愛國治民」﹐河上本「治」作「活」﹐訛。「天門開闔」﹐成疏曰「河上公本作『天地開闔』。」「明白四達﹐能無知乎」﹐淮南道應訓作「明白四達﹐能無以知乎」。

兪樾曰﹕按唐景龍碑﹐作「愛民治國能無爲﹖天門開闔能爲雌﹖明白四達能無知」﹖其義並勝﹐當從之。「愛民治國能無爲」﹐卽孔子「無爲而治」之旨。「明白四達能無知」﹐卽「知白守黑」之義也。王弼本誤倒之。河上公本兩句並作「無知」﹐則詞復矣。「天門開闔能無雌」﹐義不可通﹐蓋涉上下文諸句而誤。王弼注云「言天門開闔﹐能爲雌乎﹖則物自賓而處自安矣。」是王弼本正作「能爲雌」也。河上公注云「治身當如雌牝﹐安靜柔弱。」是亦不作「無雌」。故知「無」字乃傳寫之誤﹐當據景龍本訂正。

謙之案﹕兪說是也。景龍本「爲雌」﹐惇煌本﹑傅﹑範本均同。範應元曰「河上公並蘇注皆作『爲雌』﹐一本或作『無雌』﹐恐非經義﹔蓋當經中有『知其雄﹐守其雌』也﹐理亦當作『爲雌』。」今案石本如邢玄﹑景福﹑慶陽﹑磻溪﹑樓正﹐諸王本如道藏本﹑集唐字本﹐皆作「爲雌」﹐與景龍同。紀昀校聚珍本亦云「案王注義﹐『無』似作『爲』。」又劉惟永道德眞經集義引王本經文﹐與景龍亦同﹐惟每兩句加一「乎」字。生之畜之﹐生而不有﹐爲而不恃﹐長而不宰﹐是謂玄德。

謙之案﹕「生而不有」下兩句﹐與二章文同。「恃」﹐河上本作「侍」﹐莊子達生篇引「爲而不恃﹐長而不宰」﹐同此。顧本成疏﹕「故施爲利物﹐亦無思造之可恃也。」又莊子大宗師成疏﹕「爲而不恃﹐長而不宰﹐豈雄據成績﹐欲處物先耶﹖」是成所見本亦作「恃」。「是謂玄德」句﹐經文中共三見﹐五十一章「生而不有」下四句同此。六十五章「常知楷式﹐是謂玄德」﹐奚侗曰「『玄德』猶云至德﹐以其深遠﹐故云玄也。」此蓋贊嘆之辭﹐故不避重疊。

【音韻】此章江氏韻讀﹕離﹑兒﹑疵﹑爲﹑疵﹝雌﹞﹑知韻﹝歌﹑支通韻﹐離協音黎﹐爲協音惟。案「雌」字江本誤作「疵」﹞。有﹑恃﹑宰韻﹝之部﹐宰音梓﹞。姚文田﹑鄧廷楨﹕離﹑兒﹑疵﹑知﹑雌﹑知韻。

謙之案﹕離﹑爲﹐歌部﹐兒﹑雌﹑知﹐支部﹐爲﹐古音怡﹐此歌﹑支通韻。又有﹑恃﹑宰﹑德爲韻。奚侗﹐高本漢同。陳柱以離﹑兒﹑疵﹑知﹑雌﹑爲﹑之﹑有﹑恃﹑宰﹑德爲韻﹐則不但歌﹑支通韻﹐之﹑支亦通也。第二十八章

雌﹑溪﹑離﹑兒﹐亦歌﹑支通韻。

張耕古韻發明凡例云「楚人歌﹑戈轉支﹐江淮寒﹑桓轉歌﹐此全部流變不可改者。」由此可證老子書中多存楚方音。

顧炎武唐韻正卷二五支﹕「離」﹐古音羅﹐引老子此章及第二十八章

。又莊子馬蹄篇﹕「同乎無知﹐其德不離。」在宥篇﹕「若彼知之﹐乃是離之。」始以「離」「爲」二字與「知」爲韻。江永古韻標準平聲第二部論之曰「如『離』字﹐少司命篇曰﹕『悲莫悲兮生別離﹐樂莫樂兮新相知。』顧氏誤解之﹐謂上句不入韻。然老子以『離』韻兒﹑疵﹑雌﹑知﹑溪﹐莊子兩以『離』韻知﹐此其灼然者。老﹑莊用『離』字音皆變﹐則屈子用『離』字寧必其音羅乎﹖」張耕古韻發明第一類引此﹐並云「江氏所舉少司命之離韻﹐當從楚方音。老﹑莊皆楚人﹐故與楚聲合﹐諸韻皆當如此分別讀之。」

鄧廷楨曰﹕此章用韻頗爲出入。「離」﹐古讀若羅。詩新臺與施韻﹐施古音它﹔易離九三爻辭與歌﹑嗟韻﹐嗟古音磋﹔未有與支﹑脂部字爲韻者。而此章以韻兒﹑疵﹑雌﹑知﹐「疵」「雌」皆此聲﹐隸脂部。詩新臺以「泚」韻「彌」﹐車攻以「柴」韻「佽」﹐「泚」「柴」皆此聲也﹔而此章以韻離﹑兒﹑知﹐兒﹑知﹐並隸支部。「知」字詩凡六見﹐皆與支﹑觿﹑枝﹑伎﹑箎等字爲韻﹐而此章以韻離﹑疵﹑雌﹐並與三百篇不合。惟詩小弁「尙求其雌」﹐與伎﹑枝﹑知爲韻﹐已因音近而轉﹐則疵﹑雌﹑知爲韻有可援據。又「能無知乎」之「知」﹐一本作「爲」﹐「爲」古音訛﹐正與離韻。則一本作「爲」﹐不誤﹔其作「知」者﹐或傳寫之訛也。又顧炎武唐韻正卷十四十四有﹕「有」﹐古音以。引老子﹕「生而不有﹐爲而不恃﹐長而不宰。」「執古之道﹐以禦今之有﹐能知古始﹐是謂道紀。」「名亦旣有﹐夫亦將知止﹐知止所以不殆﹔譬道之在天下﹐猶川谷之於江海。」「絕巧棄利﹐盜賊無有。」「人多伎巧﹐奇物滋起﹐法令滋彰﹐盜賊多有。」

右景龍碑本六十三字﹐惇煌本﹑河上本同﹐王弼本六十九字﹐傅﹑範本七十二字。河上本題「能爲第十」﹐王弼本題「十章」﹐範應元本題「載營魄章第十」。

十一章三十輻共一轂﹐當其無有﹐車之用。

羅振玉曰﹕惇煌乙﹑丙本﹑景龍﹑廣明本均作「卅」。

謙之案﹕景龍作「三十」﹐惇煌﹑廣明作「卅」﹐羅誤校。又室町本亦作「卅」。吳云曰「卅﹐諸本作三十。」是也。玉篇﹕「卅﹐先闔切﹐三十也。」又「輻」字﹐疑本或作「輹」。易小畜「輿﹐脫輻」﹐釋文﹕「『輻』﹐本作『輹』。」說文引作「輹」。夏竦古文四聲韻出「輹」字﹐引古老子﹐無「輻」字。

畢沅曰﹕本皆以「當其無」斷句。案考工記「利轉者﹐以無有爲用也」﹐是應以「有」字斷句。下並同。楊樹達曰「無有」爲句﹐「車之用」句不完全﹐畢說可酌。

錢坫曰﹕考工記曰「輪輻三十﹐象日月。」日三十日而與月會﹐輻數象之﹐老子亦云。又曰「輻所湊﹐謂之轂。」老子曰「三十輻共一轂﹐當其無有﹐車之用。」河上公說﹕「無有謂空處。」故考工記注亦云「利轉者﹐以無有爲用也。」說文解字﹕「轂﹐輻所湊也。」言轂外爲輻所湊﹐而中空虛受軸﹐以利轉爲用﹝車制考﹐見淸經解續編卷二百十六﹞。埏埴以爲器﹐當其無有﹐器之用。

紀昀曰﹕按「埏」各本俱作「埏」﹐惟釋文作「挻」。

羅振玉曰﹕今本作「埏」﹐釋文出「挻」字﹐知王本作「挻」﹐今據改。禦注本同。景龍本﹑惇煌丙本作「埏」。

馬敍倫曰﹕說文無「埏」字﹐當依王本作「挻」。

謙之案﹕「埏」「挻」義通﹐不必改字。說文﹕「挻﹐長也﹐從手從延。」字林﹕「『挻』﹐柔也﹐今字作『揉』。」朱駿聲曰「凡柔和之物﹐引之使長﹐摶之使短﹐可折可合﹐可方可圓﹐謂之挻。」王念孫曰「『挻』亦和也。

老子﹕『挻埴以爲器。』河上公曰﹕『挻﹐和也﹔埴﹐土也。和土以爲飲食之器。』太玄玄文﹕『與陰陽挻其化。』蕭該漢書敍傳音義引守忠注曰﹕『挻﹐和也。』淮南精神篇﹕『譬猶陶人之克挻埴也。』蕭該引許愼注曰﹕『挻﹐揉也。』齊策﹕『桃梗謂土偶人曰「子西岸之土也﹐挻子以爲人。」』高誘曰﹕『挻﹐治也。』義與和相通。」由上知「挻」有揉挻之義﹐惟經文自作「埏」。夏竦古文四聲韻引古老子作「埏○」﹐文選西徵﹑長笛賦注引作「埏」。又荀子性惡篇﹕「陶人埏埴以爲器。」又云「陶人埏埴而生瓦。」注﹕「埏音膻﹐擊也﹔埴﹐黏土也。」又莊子馬蹄篇﹕「陶人曰﹕『我善治埴。』」崔云「土也。」司馬云「埴土可以爲陶器。」文誼均與老子同﹐當從之。鑿戶牖以爲室﹐當其無有﹐室之用。

謙之案﹕景龍碑本止此句爲一章。有之以爲利﹐無之以爲用。

嚴可均曰「有之以爲利」﹐各本句上有「故」字。

羅振玉曰﹕景龍﹑惇煌乙﹑丙三本均無「故」字。

【音韻】此章江氏韻讀無韻。高本漢﹕輻﹑轂韻。案釋文﹕「『輻』音福﹐車輻。『轂』﹐古木反﹐車轂。」顧炎武唐韻正下平聲九麻﹕「『車』﹐古音居。王應麟曰﹕『古「車」本音「居」﹐至說文始有「尺遮」之音﹐乃自漢而轉其聲。陸氏釋文引韋昭云﹕古皆「尺遮」反﹐後漢始有「居」音﹐非也』。」

右景龍碑本一章二句﹑四十八字﹐惇煌本四十七字﹐河上﹑王弼﹑傅﹑範本四十九字。河上題「無用第十一」﹐王本題「十一章」﹐範本題「三十輻章第十一」。

十二章五色令人目盲﹔五音令人耳○﹔五味令人口爽﹔

謙之案﹕牟融理惑論引首二句同﹐文選七命注引第二句同。七發注引作「五味實口爽傷」。左傳昭公二十五年正義引﹕「五味令人口臭﹐五色令人目盲﹐五音令人耳聾。」文次稍不同。又莊子天地篇曰「且夫失性有五﹕一曰五色亂目﹐使目不明﹔二曰五聲亂耳﹐使耳不聰﹔三曰五臭燻鼻﹐困惾中顙﹔四曰五味濁口﹐使口厲爽﹔五曰趣捨滑心﹐使性飛揚。此五者﹐皆生之害也。」淮南子精神訓曰「五色亂目﹐使目不明﹔五聲嘩耳﹐使耳不聰﹔五味亂口﹐使口爽傷﹔趣捨滑心﹐使行飛揚。此四者﹐天下之所養性也﹐然皆人累也。」文誼皆本此章。

奚侗曰﹕廣雅釋詁三﹕「爽﹐敗也。」楚辭招魂「厲而不爽些」﹐王注﹕「楚人名羹敗曰爽。」古嘗以爽爲口病專名﹐如列子仲尼篇﹕「口將爽者﹐先辧淄﹑澠。」莊子天地篇﹕「五味濁口﹐使口厲爽。」淮南子精神訓﹕「五味亂口﹐使口爽傷。」疑「爽」乃「○」之借字﹐由○亡誼引申爲敗爲傷。

於省吾曰﹕按「爽」「喪」二字﹐音義古並通。免○「王在周昧○」﹐「○」卽「喪」﹐「昧喪」卽「昧爽」。詩皇矣「受祿無喪」﹐卽受祿無爽也。五味令人口喪﹐言五味令人喪其口之本然也。河上公訓「喪」爲「亡」﹐義正相符。馳騁田獵﹐令人心發狂﹔

謙之案﹕「田獵」﹐永樂大典本作「畋」﹐道藏本作「田」。羅振玉曰「景龍﹑景福﹑惇煌乙﹑丙﹑禦注諸本均作『田』。」案宋書謝靈運山居賦﹐文選七命注﹐引作「田」﹐與此石同。「田」假借爲「畋」﹐說文段注﹕「『田』卽『畋』字。」易師「田有禽」﹐周禮田僕「以田﹑以鄙」﹐注﹕「獵也。」

又按「獵」字﹐羅云「惇煌兩本均作『獦』﹐乃『獵』之別構。」案羅捲乙本作「○」﹐丙本作「○」﹐顏氏家訓書證篇所云「獵化爲獦」是也。賈誼新書勢卑篇﹕「不獦猛獸﹐而獦田彘﹐……所獦得毋小﹖」「獦」卽「獵」之別構。難得之貨﹐令人行妨。是以聖人爲腹不爲目。故去彼取此。

謙之案﹕牟子理惑論引無「是以」二字﹐高本漢老子韻考所據本無「是以聖人」四字。二章﹑七章同此。「難得之貨﹐令人行妨」﹐馬其昶曰「『行妨』﹐妨農事也。」以此可見老子爲華夏重農學派之元祖。

【音韻】此章江氏韻讀﹕盲﹑聾﹑爽﹑狂﹑妨韻﹝陽﹑東通韻﹐盲音芒﹐聾協音郎﹐爽﹐平聲﹞。腹﹑目韻﹝幽部﹞。姚文田同。鄧廷楨未及「聾」字﹐誤。又盲﹑聾﹐東部﹐爽﹑狂﹑妨﹐陽部﹐此東﹑陽通韻。姚文田曰「『聾』字從東轉入。」奚侗曰「東﹑陽兩部古音相近。」

吳棫韻補十陽﹕「聾﹐盧黃切﹐耳病。易林﹕『黈纊塞耳﹐使君暗聾。』」又引老子此章﹕「盲音茫。爽音霜。」顧炎武唐韻正卷五十二庚﹐「盲」﹐古音武郎反﹐引老子此章﹐云「惟聾字非韻。」江永古韻標準平聲第一部﹕「聾﹐盧紅切。戰國策蘇秦語﹕『舌敝耳聾﹐不見成功。』呂氏春秋﹕『何以知其聾﹖以其耳之聰也。』按『聾』字以此爲正。老子『五色令人目盲』四句﹐『聾』字入陽韻矣。顧氏謂『聾』字不入韻﹐非也。今時方音﹐猶有似此。」

王念孫曰「爽」字古讀若「霜」﹐正與明﹑聰﹑揚爲韻。故老子「五味令人口爽」亦與盲﹑聾﹑狂﹑妨爲韻。而莊子天地篇「五色亂目﹐使目不明﹔五聲亂耳﹐使耳不聰﹔五味濁口﹐使口厲爽﹔趣捨滑心﹐使性飛揚」﹐卽淮南所本也﹝讀書雜誌卷九﹞。

江有誥曰﹕爽﹐疏兩切。按古惟讀平聲﹐至曹植釋愁文「亂我情爽」﹐與掌﹑黨協﹐始作上聲。當與陽部並收。老子檢欲篇「五味令人口爽」﹐與聾﹑狂通韻﹝唐韻四聲正三十六養﹞。

嚴可均曰﹕陽東聲近﹐故陽可通東。烈文﹕公﹑疆﹑邦﹑功協音﹔老子﹕聾﹑盲﹑爽﹑狂協音﹔卜居﹕長﹑明﹑通協音……此東﹑陽通也﹝說文聲類下篇陽類﹞。

章炳麟曰﹕陽部轉東者﹐如老子以盲﹑爽﹑狂﹑與「聾」爲韻﹝國故論衡小學略記﹞。

右景龍碑本四十九字﹐惇煌本與河上﹑王﹑傅﹑範本均同。河上題「檢欲第十二」﹐王本題「十二章」﹐範本題「五色章第十二」。

十三章寵辱若驚﹐貴大患若身。何謂寵辱﹖辱爲下。

嚴可均曰「何謂寵辱﹖辱爲下」﹐王弼﹑傅奕作「何謂寵辱若驚﹖寵爲下」。

羅振玉曰﹕河上﹑景龍﹑禦注﹑景福﹑惇煌丙諸本均無「若驚」二字。景龍本「辱爲下」﹐景福本作「寵爲上﹐辱爲下」。

李道純曰「寵爲上﹐辱爲下」﹐或云「寵爲下」﹐不合經義。

兪樾曰﹕河上公本作「何謂寵辱﹖辱爲下」。注曰「辱爲下賤。」疑兩本均有奪誤。當云「何謂寵辱若驚﹖寵爲上﹐辱爲下。」河上公作注時﹐上句未奪﹐亦必有注﹐當與「辱爲下賤」對文成義﹐傳寫者失上句﹐遂並注失之。陳景元﹑李道純本均作「何謂寵辱若驚﹖寵爲上﹐辱爲下」。可據以訂諸本之誤。

勞健曰「寵爲上﹐辱爲下」﹐景福本如此。傅﹑範與開元本諸王本皆作「寵爲下」一句﹔景龍與河上作「辱爲下」一句。以景福本証之﹐知二者皆有闕文。道藏﹑陳景元﹑李道純﹑寇才質諸本並如景福﹐亦作二句。陳雲﹕「河上本作『寵爲上﹐辱爲下』﹐於經義完全﹐理無迂闊。知古河上本原不闕上句。」按「寵辱」﹐謂寵辱之見也﹔「爲上」「爲下」﹐猶第六十一章

「以其靜爲下」﹐「大者宜爲下」﹐諸言爲下之見也。蓋謂以爲上爲寵﹐以爲下爲辱﹐則得之失之﹐皆有以動其心﹐其驚惟均也。若從闕文作「寵爲下」一句而解﹐如以受寵者爲下﹐故驚得如驚失﹐非其旨矣。作「辱爲下」一句者﹐更不可通。

武內義雄曰﹕按舊鈔河上本作﹕「何謂寵辱﹖寵爲上﹐辱爲下。」諸王弼本作﹕「何謂寵辱若驚﹖寵爲下。」𨿽然﹐陸氏惟注「河上本無『若驚』二字」耳。今本王本「寵」字下「爲」字之上﹐當脫去「爲上辱」三字﹐河上本似脫去「若驚」二字。蓋王弼﹑河上兩本相同﹐後河上本脫去「若驚」二字﹐王本脫去「爲上辱」三字﹐在後以兩脫誤本互校﹐遂生種種之異。得之若驚﹐失之若驚﹐是謂寵辱若驚。

奚侗曰﹕吳澄本無「是謂寵辱若驚」六字﹐以下文例之﹐似是。

謙之案﹕林希逸亦無此六字。又「驚」借爲「警」。易「震驚百里」﹐鄭注﹕「驚之言警戒也。」何謂貴大患若身﹖吾所以有大患﹐爲我有身。及我無身﹐吾有何患﹗

嚴可均曰「有大患」﹐各本句末有「者」字﹔兩「我」字﹐各本作「吾」。

羅振玉曰﹕景龍﹑惇煌丙本均無「者」字。二「吾」字﹐景龍及惇煌乙﹑丙本均作「我」。

謙之案﹕「及」字﹐傅﹑範本作「苟」。範曰「『苟』字﹐應吉父﹑司馬公同古本。」蓋「及」與「若」同義。王念孫曰「『及』猶『若』也。……老子曰﹕『吾所以有大患者﹐爲吾有身﹔及吾無身﹐吾有何患﹗』言若吾無身也。又曰﹕『取天下常以無事﹐及其有事﹐不足以取天下。』言若其有事也。『及』與『若』同義﹐故『及』可訓爲『若』﹐『若』亦可訓爲『及』。」﹝經傳釋詞﹞今証之古本﹐知「及」與「若」同﹐與「苟」字亦可互用。又「患」下﹐室町本有「乎」字。故貴身於天下﹐若可托天下﹔愛以身爲天下者﹐若可寄天下。

嚴可均曰「故貴身於天下」﹐禦注作「故貴以身爲天下」﹐與王弼同﹐河上作「故貴以身爲天下者」。「若可托天下」﹐禦注﹑王弼作「若可寄天下」﹐河上作「則可寄於天下」﹐永樂大典作「則可以寄天下」。「若可寄天下」﹐河上作「乃可以托於天下」﹐王弼作「若可托天下」﹐大典作「乃可以托天下」。劉文典曰﹕莊子在宥篇﹕「故貴以身於爲天下﹐則可以托天下﹔愛以身於爲天下﹐則可以寄天下。」案「身於爲天下」﹐義不可通﹐兩「於」字疑當在「托」字﹑「寄」字下。道經「厭恥第十三」﹐正作﹕「故貴以身爲天下者﹐則可寄於天下﹔愛以身爲天下者﹐乃可以托天下。」淮南子道應訓引老子作﹕「貴以身爲天下﹐焉可以托天下﹔愛以身爲天下﹐焉可以寄天下矣。」兩「身」字下亦並無「於」字。

謙之案﹕劉說非也。此段各本經文不同﹐惟莊子在宥篇云「故君子不得已而臨邪天下﹐莫若無爲﹔無爲也而後安其性命之情。故貴以身於爲天下﹐則可以托天下﹔愛以身於爲天下﹐則可以寄天下。」二「身」字下有「於」字。又「托天下」在「寄天下」之前﹐與景龍﹑遂州﹑惇煌三本相合﹔惟上句衍一「爲」字﹐下句衍一「於」字。

王念孫曰﹕莊子本作「故貴以身於天下﹐愛以身於天下」。「於」猶「爲」也﹐後人依老子傍記「爲」字﹐而寫者因訛入正文。老子釋文﹕「爲﹐於僞反。」此釋文不出「爲」字﹐以是明之。

王引之曰「於」猶「爲」也﹝此「爲」字讀去聲﹞。老子曰「故貴以身爲天下﹐若可寄天下﹔愛以身爲天下﹐若可托天下。」莊子在宥篇作﹕「故貴以身於天下﹐則可以托天下﹔愛以身於天下﹐則可以寄天下。」「於天下」卽「爲天下」也。

謙之案﹕二王說是也。「於」「爲」互訓。莊子上文作「於天下」﹐下文「爲天下」﹐與碑本正相同。傅﹑範本作﹕「故貴以身爲天下者﹐則可以托天下矣﹔愛以身爲天下者﹐則可以寄天下矣。」範注「古本」二字﹐陳碧虛引王弼本與傅﹑範同﹐當亦王之古本。譣道藏宋張太守匯刻四家注引王弼云「無物以易其身﹐故曰貴也﹐如此乃可以托天下也。無物可以損其身﹐故曰愛也﹐如此乃可以寄天下也。」亦「托天下」在「寄天下」之前。遂州本作﹕「故貴以身於天下者﹐可托天下﹔愛以身於天下者﹐可寄天下。」惇煌兩本作﹕「故貴以身於天下﹐若可托天下﹔愛以身爲天下﹐若可寄天下。」各本大致與莊子文同﹐而以惇煌本爲優﹐當據校改。

又此二「若」字﹐與「則」字同義。王引之曰「『若』猶『則』也。老子曰﹕『故貴以身爲天下﹐若可寄天下﹔愛以身爲天下﹐若可托天下。』莊子在宥篇『若』並作『則』。」今案河上本﹑大典本亦作「則」﹐此其證也。又「愛以身」﹐廣明﹑景福二本作「愛身以」﹕吳云二百蘭亭齋金石記誤校廣明作「愛以身與爲天下者」﹐與景龍同。又「爲天下」者﹐羅振玉道德經考異誤校景龍本「者」作「矣」﹐蔣錫昌竟沿其誤。舉此一例﹐足見校書之難。

又案莊子讓王篇曰「夫天下之重也﹐而不以害其生﹐又況他物乎﹖惟無以天下爲者﹐可以托天下也。」又呂氏春秋貴公篇曰「天下﹐重物也﹐而不以害其生﹐又況於他物乎﹖惟不以天下害其生者﹐可以托天下。」文誼皆出此章。

【音韻】此章江氏韻讀無韻。高本漢以身﹑患爲韻﹐實際非韻。陳柱﹕五「驚」字韻﹐三「身」字韻﹐四「下」字韻。楊樹達曰「上文身﹑驚系兩節﹐不必彊以爲韻。」

右景龍碑本七十八字﹐惇煌本同﹐王本八十一字﹐河上本八十四字﹐範本八十五字﹐傅本八十八字。河上本題「厭恥第十三」﹐王本題「十三章」﹐範本題「寵辱章第十三」。

十四章視之不見﹐名曰夷﹔聽之不聞﹐名曰希﹔

謙之案﹕範本「夷」作「幾」。範應元曰「『幾』字﹐孫登﹑王弼同古本。傅奕云﹕『幾者幽而無象也。』」此引傅云﹐知傅本亦爲後人所改﹐古本亦作「幾」。作「幾」是也﹐且與易義相合。易系言「極深研幾」﹐言「知幾其神﹐幾者動之微﹐吉之先見者也」﹐鄭康成注﹕「幾﹐微也。」與傅云正合。馬敍倫謂艸書「幾」字似艸書「夷」字﹐音復相近﹐因訛爲「夷」。摶之不得﹐名曰微。

謙之案﹕「摶」﹐王本作「搏」。釋文﹕「『搏』音博﹐簡文博各反。」遂州本﹑惇煌本均誤作「博」。易順鼎曰「『搏』乃『摶』之誤。摶卽淮南俶眞『摶垸剛柔』之『摶』。一切經音義引通俗文﹕『手團曰摶。』是也。易幹鑿度云﹕『視之不見﹐聽之不聞﹐循之不得﹐故曰易也。』列子天瑞篇亦同。『摶之不得』﹐卽『循之不得』﹔『摶』『循』古音相近。」馬敍倫曰「莊子知北遊篇『摶之而不得』﹐蓋本此文﹐亦作『摶』。列子作『循』者﹐『揗』之借字。老子本文當作『揗』。說文﹕『揗﹐摩也。』禮記內則『循其首』﹐亦借『循』爲『揗』。此作『摶』者﹐亦借爲『揗』。」謙之案﹕易﹑馬之說是也。淮南子原道訓﹕「是故視之不見其形﹐聽之不聞其聲﹐循之不得其身﹔無形而有形生焉﹐無聲而五音鳴焉﹐無味而五味形焉﹐無色而五色成焉。是故有生於無﹐實出於虛。」此節正用老子本文。易幹鑿度﹑列子天瑞篇﹑淮南原道訓皆以「循之不得」與「視之不見」﹑「聽之不聞」連文﹐知老子經文亦當作「循」。「循」爲「揗」假。漢書李陵傳﹕「數數自循其刀環。」注﹕「謂摩順也。」說文﹕「揗﹐摩也﹐從手﹐盾聲。」朱駿聲曰「今撫揗字﹐以循爲之。」摶之不得﹐卽循之不得﹐亦卽撫摩之而不得其身也。此三者不可致詰﹐故混而爲一。

謙之案﹕傅本「一」下有「一者」二字﹐文選頭陀寺碑文注引同。又慶陽﹑磻溪二本作「故復混而爲一」﹐孫盛老子疑問反訊引作「混然爲一」。其上不皦﹐在下不昧。

謙之案﹕各本「在」並作「其」﹐作「其」是也。「皦」﹐河﹑玉﹑傅﹑範並作「皦」﹐惇煌丙本作「皎」。畢沅曰「皦或作皦﹐從日者非也。」案畢說非是﹐辧見一章「常有﹐欲以觀其徼」句下。繩繩不可名﹐復歸於無物。

嚴可均曰「繩繩」﹐大典作「繩繩兮」。

謙之案﹕傅﹑範本同。又輔行記引「名」下有「焉」字﹐引「復歸於無」無「物」字。

武內義雄曰﹕按釋文惟出一「繩」字﹐謂「河上本作繩」﹐其意不可能解。盧文弨考證謂「當是作繩繩」﹐王本旣作「繩繩」﹐則河上本作「繩繩」﹐亦無以異於王本。舊鈔河上本「繩繩」下有「兮」字﹐陸注本似脫去末一「兮」字。然則此條王﹑河之差﹐只在「兮」字之有無耳。是謂無狀之狀﹐無物之象﹐

羅振玉曰﹕惇煌丙本無「謂」字。

謙之案﹕遂州本同。又「無物之象」﹐蘇轍﹑李道純﹑林希逸﹑吳澄﹑董思靖各本均作「無象之象」﹐義長。

高亨曰「按作『無象之象』義勝。『無狀之狀』﹑『無象之象』﹐句法一律﹐其證一也。上句旣云『無物』﹐此不宜又云『無物』﹐以致復沓﹐其證二也。」今案﹕韓非解老篇曰「人希見生象也﹐而得死象之骨﹐案其圖以想其生也﹐故諸人之所以意想者﹐皆謂之象也。今道𨿽不可得聞見﹐聖人執其見功以處見其形﹐故曰無狀之狀﹑無像之像。」其證三也。又遂州本「象」作「像」。是謂忽恍。

謙之案﹕「忽恍」二字﹐與禦注﹑景福﹑河上﹑李道純各本同。諸王本作「惚恍」﹐傅﹑範本作「芴芒」。釋文出「怳」字﹐陸希聲﹑黃茂材﹑陳景元﹑曹道衝各本作「惚怳」﹐道藏河上本作「忽怳」﹐要之「怳」「恍」字同。奚侗曰「『忽怳』亦可倒言『怳忽』﹐與『仿佛』同誼。」蔣錫昌曰「『惚恍』或作『芴芒』﹐或作『惚怳』﹐雙聲疊字皆可通用。蓋雙聲疊字以聲爲主﹐苟聲相近﹐亦可通假。『恍惚』亦卽『仿佛』……而老子必欲以『恍惚』倒成『惚恍』者﹐因『象』『恍』爲韻耳。」迎不見其首﹐隨不見其後。

謙之案﹕各本二「不」字上有「之」字﹐禦注﹑惇煌丙﹑英倫諸本均無。廣明本﹑室町本兩句互易﹐文選頭陀寺碑文同。吳云曰「『其後』二字在『迎之』之上﹐想二語倒轉。」執古之道﹐以語今之有。

嚴可均曰「以語今之有」﹐各本作「禦」。

謙之案﹕素問气交變大論第六十九曰「余聞之﹐善言天者﹐必應於人﹔善言古者﹐必驗於今﹔善言气者﹐必彰於物。」老子此章﹐蓋卽善於言气者也。而「執古之道﹐以語今之有」﹐則是言古而有驗於今。執古語今﹐可見柱下史乃善用歷史之術者。

劉師培曰「有」卽「域」字之假字也。「有」通爲「或」﹐「或」卽古之「域」字。詩商頌烈祖「奄有九有」﹐毛傳﹕「九域﹐九州島也。」又「正域彼四方」﹐毛傳﹕「域﹐有也。」國語楚語「共工氏之伯九有也」﹐韋注﹕「有﹐域也。」此文「有」字﹐與「九有」之「有」同。「有」卽「域」﹐「域」卽二十五章「域中有四大」之「域」也。「禦今之有」﹐猶言禦今之天下國家也。禮記中庸﹕「生乎今之世﹐反古之道。」此文「今之有」﹐與彼「今之世」略同。以知古始﹐是謂道已。

嚴可均曰「以知古始」﹐禦注﹑王弼作「能知」。

謙之案﹕諸河上本﹑廣明本﹑景福本皆作「以知」。

吳云曰「以知」﹐傅本作「能知」﹐與此石同。

謙之案﹕傅本與經幢不同﹐吳誤校。

嚴可均曰「是謂道已」﹐禦注﹑河上作「道紀」﹐審觀王弼注亦是「已」字。

謙之案﹕作「紀」是也。「已」字無義。小爾雅廣言「紀﹐基也。」「紀」卽借爲「基」﹐「道紀」卽「道基」。

【音韻】此章江氏韻讀﹕夷﹑希﹑微﹑詰﹑一﹑昧﹑物韻﹝脂部﹐昧音密﹞﹐狀﹑象﹑恍韻﹝陽部﹐恍﹐去聲﹞﹐首﹑後韻﹝幽﹑侯合韻﹞﹐有﹑始﹑紀韻﹝之部﹞。

謙之案﹕「夷」﹐範本作「幾」﹐江氏二十一部諧聲表與夷﹑希﹑微三字均屬脂部。首﹐幽部﹐後﹐侯部﹐幽﹑侯合韻。姚文田﹕夷﹑希﹑微韻﹝五齊平聲﹞﹐詰﹑一韻﹝四入聲﹞﹐昧﹑物韻﹝二月入聲﹞﹐狀﹑象﹑恍韻﹝十六庚去聲﹞﹐首﹑後﹑道﹑有韻﹝十四○上聲﹞﹐始﹑紀韻﹝四之上聲﹞。「後」字與「侯」通諧﹐「有」從之轉入。鄧廷楨同﹐惟未及首﹑後﹑道﹑有。詰﹐吉聲﹐詰﹑一﹐至部之入聲也。奚侗﹕夷﹑希﹑微韻﹐詰﹑一﹑昧﹑物韻﹐首﹑後﹑道﹑有﹑始﹑紀韻。由諸家分合所見不同﹐益知經文其初自多相協也。如首﹑後爲韻﹐而顧炎武乃疑「『後』古無與『首』爲韻者﹐老子『迎之不見其首﹐隨之不見其後』﹐乃散文﹐非韻也」﹝唐韻正卷十四十五厚﹞﹐則亦不知幽﹑侯合韻﹐而老子哲學詩之眞面目竟熟矣。1視而無

孔廣森詩聲類八脂類曰「在古本無去入之別。」其可旁證者﹐引老子﹕「其上不皦﹐其下不昧。繩繩不可名﹐復歸於無物。」

江有誥唐韻四聲正八物曰「『物』﹐文弗切。按古有去聲﹐當與未部並收。老子贊玄篇『復歸於無物』﹐與『昧』協。」鄧廷楨曰「昧﹑物爲韻﹐從未從勿之字﹐古音同部。說文曶﹑昧二字相次。曶云﹕『尙冥也。』昧云﹕『昧爽﹐旦明也。』聲同義近﹐故字亦連文。司馬相如傳『曶爽暗昧』﹐韋昭讀『曶』爲梅憒切﹐皆可爲未聲﹑勿聲同部之證。」

右景龍碑本九十二字﹐惇煌本注九十字﹝實九十一字﹞﹐河﹑王本九十四字﹐傅本一百字﹐範本九十五字。河上本題「贊玄第十四」﹐王本題「十四章」﹐範本題「視之不見章第十四」。

十五章古之善爲士者﹐

兪樾曰﹕河上公注曰「謂得道之君也。」則「善爲士者」﹐當作「善爲上者」﹐故以得道之君釋之。「上」與「士」形似而誤耳。

謙之案﹕兪說非也。依河上公注﹐「善爲士者」﹐當作「善爲道者」。傅奕本「士」作「道」﹐卽其證。畢沅曰「『道』﹐河上公﹑王弼作『士』。」案﹕作「道」是也﹐高翿本亦作「道」。馬敍倫曰「後漢黨錮傳引作『道』﹐依河上注﹐蓋河上亦作『道』字……譣文﹐『道』字爲是。今王本作『士』者﹐蓋六十八章之文。」又案此句與六十五章「古之善爲道者」誼同﹐與下文「保此道者」句亦遙應。微妙玄通﹐深不可識。夫惟不可識﹐故彊爲之容﹕

蔣錫昌曰﹕史記老子列傳﹕「老子曰﹕『……良賈深藏若虛﹔君子盛德﹐容貌若愚。』」皆此文「微妙玄通﹐深不可識」之誼也。

易順鼎曰﹕文選魏都賦張載注引老子曰「古之士﹐微妙玄通﹐深不可識。夫惟不可識﹐故彊爲之頌。」

……作「頌」者古字﹐作「容」者今字。……彊爲之容﹐猶云彊爲之狀。

陳柱曰「頌」之籀文爲「○」﹐則「容」亦古假借字﹐不必改。

謙之案﹕「不可識」﹐範本作「不可測」﹐注云「古本」。豫若冬涉川﹐

嚴可均曰﹕河上「豫」作「與兮」﹐王弼作「豫焉」。

羅振玉曰「豫」﹐釋文﹕「本或作『懊』。」「焉」﹐景福本作「兮」。景龍﹑禦注﹑惇煌丙本無「焉」字。

李道純曰「豫兮若冬涉川」﹐或云「與兮」﹐或以下六句﹑三句無「兮」字者﹐非也。猶若畏四鄰﹐

嚴可均曰「猶」﹐河上﹑王弼作「猶兮」。

王昶曰﹕諸本「猶」下亦有「兮」字﹐陸希聲至元本二句並與此同。

羅振玉曰﹕景龍﹑禦注二本均無「兮」字。

謙之案﹕葉夢得巖下放言上曰「先事而戒謂之豫﹐後事而戒謂之猶。猶豫本二獸名。古語因物取義﹐往往便以其物名之﹐後世沿習﹐但知其義﹐不知其物﹐遂妄爲穿鑿﹐未有不誤者。」今按爾雅釋獸「猶如麂﹐善登木」﹐釋文引尸子﹕「猶﹐五尺大犬也。」說文犬部﹕「猶﹐玃屬。一曰﹕隴西謂犬子爲猷。」又顏氏家訓書證篇﹕「猶﹐獸名也﹐旣聞人聲﹐乃豫緣木﹐如此上下﹐故稱猶豫。」漢書高後紀「計猶豫未有所決」﹐師古曰「猶﹐獸名也。爾雅曰﹕『猶如○﹐善登木。』此獸性多疑慮﹐常居山中﹐忽聞有聲﹐卽恐有人且來害之﹐每豫上樹﹐久之無人﹐然後敢下﹐須臾又上﹐如此非一﹐故不決者稱猶豫焉。一曰﹕隴西俗謂犬子爲猶。犬隨人行﹐每豫在前﹐待人不得﹐又來迎候﹐故云猶豫也。」「猶豫」一作「猶與」。史記呂后紀「猶與未決」﹐索隱﹕「猶﹐猿類也﹐昂鼻長尾﹐性多疑。」漢書霍光傳「不忍猶與」﹐注﹕「猶與﹐不決也。」又作「冘豫」。後漢書竇武傳注﹕「冘豫﹐不定也。」又高誘注呂覽作「由與」。王念孫讀書雜誌﹝卷四之一﹞謂﹕「猶豫雙聲字﹐猶楚辭之言夷猶耳﹐非謂獸畏人而豫上樹﹐亦非謂犬子豫在人前。」二說均可通﹐王說爲勝。此云若冬涉川者怯寒﹐若畏四鄰者懼敵﹐猶兮與兮﹐遲回不進﹐蓋因物而狀其容如此。儼若客﹐

嚴可均曰﹕河上﹑王弼「儼」下有「兮其」二字。

王昶曰﹕河上公作「儼兮其若客」﹐王弼作「儼兮其若容」。案「客」字與下文釋﹑朴﹑谷﹑濁等四字爲韻﹐作「容」者非也。

陳柱曰﹕王弼本「客」作「容」。羅振玉云「景福本作『客』﹐景龍﹑英倫﹑禦注諸本均作『儼若客』。」柱按傅奕本亦作「儼若客」﹐作「客」者是也。客﹑釋爲韻。作「容」者﹐因上文「彊爲之容」而誤耳。渙若將釋﹐

嚴可均曰﹕河上﹑王弼作「渙兮若冰之將釋」﹐下三句皆有「兮」字。

羅振玉曰﹕景龍﹑英倫﹑禦注三本均作「渙若冰將釋」。

武內義雄曰﹕惇本「釋」作「汋」。謙之案﹕遂州本亦作「汋」。

劉師培曰﹕文子上仁篇作「渙兮其若冰之液」。疑老子古本作「液」。「將釋」二字﹐系後人旁記之詞﹐校者用以代正文。

易順鼎曰﹕考工記弓人注﹕「液﹐讀爲醳。」山海經北山經曰「液﹐音悅懌之懌。」「醳」「懌」皆與「釋」通……顧命「王不懌」﹐馬本作「不釋」﹐是其證也。「液」音義與「釋」同﹐故可通用。

蔣錫昌曰﹕說文﹕「釋﹐解也。」「液﹐水盡也。」冰可言解﹐而不可言水盡﹐誼固以「釋」爲長。然「釋」古亦假「液」爲之。禮記月令「冰凍消釋」﹐釋文﹕「釋﹐本作液。」是其例也。文子作「液」者﹐假字﹔老子作「釋」者﹐乃本字也。惇若朴﹐混若濁﹐曠若谷。

嚴可均曰﹕禦注作「曠若谷﹐渾若濁」﹐河上作「曠兮其若谷﹐渾兮其若濁」。王弼與河上同﹐「渾」字作「混」。

王昶曰﹕邢州本作「混若朴﹐曠若谷﹐混若濁」﹐句法與此同﹔「惇」作「混」﹐疑涉下文而誤。

魏稼孫曰「惇若朴」﹐「朴」八見﹐惟「鎭之」句﹐禦注作「朴」﹐余作「撲」。嚴於「朴」﹑「朴𨿽小」﹑「之朴」三條﹐校「朴」「撲」字贅漏。按木旁隸字多借手﹐唐人行押更無一定﹐當著此最後一句﹐後校可省。

謙之案﹕「混」與「渾」同。禦注﹑邢玄﹑慶陽﹑磻溪﹑樓正﹑室町﹑河上﹑顧歡﹑李道純﹑範應元各本均作「渾」。王念孫讀書雜誌卷九曰「混﹑渾古同聲。」熟能濁以靜之﹖徐淸。

魏稼孫曰﹕碑皆以「熟」爲「孰」﹐禦注「成之熟之」作「熟」﹐余作「孰」﹐嚴失校。

謙之案﹕古無「熟」字。「熟」﹐說文作﹕「孰﹐食飪也。」禮記禮運﹕「然後飯腥而苴孰。」漢書嚴安傳﹕「五穀蕃孰。」「孰」﹑「熟」可通用﹐加「火」乃後起字。公羊隱元傳﹕「王者孰謂﹖」論語﹕「孰不可忍也﹖」注﹕「誰也。」誰﹑孰亦一聲之轉。

畢沅曰﹕河上公作﹕「孰能濁以止靜之﹐徐淸。」……或說作「止」者﹐與下「久」字爲韻﹐當是也。安以動之﹖徐生。

嚴可均曰﹕禦注作「安以久」﹐河上﹑王弼作「孰能安以久」。大典作「孰能安以」﹐無「久」字。

武內義雄曰﹕惇﹑景﹑遂三本並無二「孰能」字。

謙之案﹕此二句各本經文不同。傅本作﹕「孰能濁以澄靖之﹐而徐淸﹖孰能安以久動之﹐而徐生﹖」範本上句少一「澄」字﹐下句同。廣明本作﹕「孰能濁以靜﹐動之以徐淸﹖孰能安以久﹐動之以��﹝「徐生」二字已泐﹞﹖」又「徐」字有寬舒遲緩之義。說文﹕「徐﹐緩也。」爾雅釋天李注﹕「徐﹐舒也。」釋地李注﹕「淮﹑海間其气寬舒﹐稟性安徐﹐故曰徐。」「濁以靜之﹐徐淸」﹐與「安以動之﹐徐生」爲對文。吳澄曰「濁者﹐動之時也﹐繼之以靜﹐則徐徐而淸矣。安者﹐靜之時也﹐靜繼以動﹐則徐徐而生矣。」保此道者﹐不欲盈。

畢沅曰﹕高誘淮南子注云「保﹐本或作服。」

馬敍倫曰﹕按莊本淮南道應訓引「保」作「復」﹐汪本引同此。文子守弱篇引作「服」。倫謂「保」﹑「復」﹑「服」﹐之﹑幽二類通假也。

蔣錫昌曰﹕保﹑復﹑服𨿽可通假﹐然應從莊本淮南作「復」。說文﹕「復﹐往來也。」段注部曰「返﹐還也。」「還﹐復也。」皆訓往而仍來﹐是復與返還誼同。四十章「反者道之動」﹐反卽返。「復此道者﹐不欲盈」﹐猶言返此道者﹐不欲盈也。夫惟不盈﹐能獘復成。

嚴可均曰﹕禦注作「故能獘不新成」﹐河上作「故能蔽不新成」﹐大典作「故能敝不新成」。按弼注「蔽﹐覆蓋也」﹐當與河上同。

洪頤烜曰「故能蔽不新成」﹐案「蔽」字與「新」對言之﹐「蔽」卽「敝」字。下文「獘則新」﹐釋文作「蔽」。論語子罕「衣敝縕袍」﹐釋文﹕「獘﹐本作敝。」莊子逍遙遊篇「孰獘獘焉」﹐釋文﹕「司馬本作蔽。」古字皆通用。

兪樾曰「蔽」乃「敝」之假字。唐景龍碑作「獘」﹐亦「敝」之假字。永樂大典正作「敝」。「不新成」三字﹐景龍碑作「復成」二字。然淮南子道應篇引老子曰「服此道者﹐不欲盈﹐故能獘而不新成。」則古本如此。但今本無「而」字﹐於文義似未足耳。

易順鼎曰﹕疑當作「故能蔽而新成。」「蔽」者﹐「敝」之借字﹔「不」者﹐「而」之誤字也。「敝」與「新」對﹐「能敝而新成」者﹐卽二十二章所云「敝則新」﹐與上文「能濁而淸﹐能安而生」同意。淮南道應訓作「故能蔽而不新成」。可證古本原有「而」字﹐「不」字殆後人臆加。文子十守篇作「是以蔽不新成」﹐亦後人所改。諸本或作「而不成」者﹐或作「復成」者﹐皆不得其誼﹐而以意改之﹐不若以本書證本書之可據也。

謙之案﹕錢大昕曰「『故能蔽不新成』﹐石本作『能獘復成』﹐遠勝他本。」是也。傅本作「是以能敝而不成」﹐脫一「新」字﹐與老子義相反。易說以「敝則新」證此文當作「故能蔽而新成」﹐其說亦較兪樾「寧損蔽而不敢新鮮」之說爲勝。如陳繼儒老子雋﹐謂「能敝不新成者﹐不變不易﹐百年如一日矣」﹐眞迂腐之極。惟譣文﹐「能蔽復成」﹐當與上文「復此道者不欲盈」句相應﹐則「蔽而新成」不如景龍﹑遂州及李榮﹑司馬光本作「蔽而復成」﹐爲更與老子義相合也明矣。

【音韻】此章江氏韻讀﹕通﹑容韻﹝東部﹞﹐川﹑鄰韻﹝文﹑眞通韻﹐川音春﹞。客﹑釋韻﹝魚部﹐釋﹐書入聲﹞﹐朴﹑谷﹑濁韻﹝侯部﹐朴﹐旁木反﹐濁﹐宅木反﹞。淸﹑生﹑盈﹑盈﹑成韻﹝耕部﹞。又奚侗﹑高本漢皆以客﹑釋﹑朴﹑谷﹑濁爲一韻﹐姚文田以客﹑釋爲一韻﹝五昔入聲﹞﹐朴﹑谷﹑濁爲一韻﹝六屋入聲﹞。高本漢「豫兮」作「懊兮」﹐「懊」與「猶」韻﹐「儼」與「渙」韻﹐「惇」與「混」韻。儼﹑渙實際非韻。「客」一作「容」﹐「釋」又作「汋」作「液」﹐皆韻。又「孰能濁以靜之﹐徐淸」﹐「靜」上有「止」字﹐一作「澄」﹐「止」與下「久」字爲韻﹐「澄」與下「淸」字及生﹑盈﹑成爲韻。又案此章碑本刪去「兮」字﹐致失五千言楚聲之妙﹐當以他本正之。譚獻復堂日記﹝五﹞稱﹕「易州石刻助語最少﹐論者以爲近古。傅奕定本在石本前﹐語助最繁﹐疑皆失眞﹐過猶不及。」正謂此也。

顧炎武唐韻正卷五十二庚﹕「生」﹐所庚切﹐當作所爭。引老子﹕「故有無相生﹐難易相成﹐長短相形﹐高下相傾。」「孰能濁以止靜之﹖徐淸。孰能安以久動之﹖徐生。保此道者﹐不欲盈。夫惟不盈﹐故其蔽不新成。」「昔之得一者﹐天得一以淸﹐地得一以寧﹐神得一以盈﹐萬物得一以生﹐侯王得一以爲天下貞。」

右景龍碑本八十字﹐惇煌本注八十字﹝實七十九字﹞﹐河上﹑王本九十七字﹐傅本九十八字﹐範本九十九字。河上本題「顯德第十五」﹐王本題「十五章」﹐範本題「古之善爲士章第十五」。

十六章致虛極﹐守靜○。

謙之案﹕「致」字﹐景福本﹑河上本作「至」。「篤」字﹐景龍本﹑景福本﹑趙孟俯本均作「○」。字鑑曰「篤﹐說文﹕『馬行頓遲﹐從馬﹐竹聲。』俗作○。」又室町本「極」字「篤」字下有「也」字。

謙之案﹕老子言「虛」共五見﹐惟五章「虛而不屈」﹐與此章「致虛極」﹐似有虛無之義。廣雅釋詁三﹔「虛﹐空也。」西京賦「有憑虛公子者」﹐注﹕「虛﹐無也。」虛有空竅之義﹐故訓爲空爲無。然而虛無之說﹐自是後人沿莊﹑列而誤﹐老子無此也。「虛而不屈﹐動而兪出」﹐此乃老子得易之變通屈伸者。邵雍曰「老子得易之體」﹐正謂此也。「致虛極」卽秉要執本﹐淸虛自守之說﹐亦卽論語「修己以安百姓」。王通曰「淸虛長而晉室亂﹐非老子之罪」﹐正謂此也。萬物並作﹐吾以觀其復。

嚴可均曰﹕王弼無「其」字。

紀昀曰﹕案「觀」下河上注本及各本俱有「其」字。

羅振玉曰﹕景龍﹑禦注﹑景福﹑英倫諸本「觀」下均有「其」字。

蔣錫昌曰﹕按淮南道應訓曰「吾以觀其復也」﹐文子道原篇作「吾以觀其復」﹐均有「其」字。王本脫去﹐當據補正。王注「以虛靜觀其反復」﹐可證也。夫物云云﹐各歸其根。

謙之案﹕「云云」﹐河上﹑王弼本作「蕓蕓」﹐傅﹑範本作「凡物○○」。莊子在宥篇﹐文選江淹雜擬詩注引﹐與遂州碑本均作「云云」。案作「云云」是。「○」﹑「蕓」二字亦通。顧野王玉篇云部引老子﹕「凡物云云﹐復歸其根。」案「云」﹐不安靜之辭也。呂氏春秋「雲气西行﹐云云然冬夏不輟」﹐漢書「談說者云云」﹐並是也。又「○」﹐玉篇云「音云﹐又音運﹐物數亂也。」說文﹕「物數紛○亂也。」義亦可通。一說「云云」是「○○」之省﹐奕用正字。又「蕓」﹐河上注老子﹕「蕓蕓者﹐華葉盛。」彭耜集注釋文曰「『蕓蕓』﹐諭萬物也﹐以茂盛爲動﹐以凋衰爲靜。『云云』者﹐諭人事也﹐以逐欲爲動﹐以息念爲靜﹔義同。蓋經有『根』字﹐故作『蕓蕓』。」歸根曰靜﹐靜曰復命﹐復命曰常﹐知常曰明。

謙之案﹕「靜曰復命」﹐禦注﹑邢玄﹑慶陽﹑樓正﹑磻溪﹑王羲之﹑高翿﹑趙孟俯﹑傅﹑範各本與此石同。河上﹑王弼作「是謂復命」。

奚侗曰「靜曰」﹐各本作「是謂」﹐與上下文例不合。不知常﹐忘作﹐凶。

嚴可均曰「忘作﹐凶」﹐各本作「妄作﹐凶」。河上或作「萎」﹐誤也。

謙之案﹕「忘」「妄」古通。韓非解老篇「前識者﹐無緣而忘意度也」﹐王先愼注﹕「『忘』與『妄』通。」左傳襄二十七年注「言公之多忘」﹐釋文﹕「『忘』﹐本又作『妄』。」莊子盜跖篇「故推正不忘耶」﹐釋文﹕「『忘』﹐或作『妄』。」此「忘」「妄」古通之證。「忘作凶」卽「妄作凶」也。此云「復命曰常」﹐「不知常﹐妄作凶」﹐與易義相合。序卦傳﹕「復則不妄矣﹐故受之以無妄。」知常容﹐容能公﹐公能王﹐王能天﹐天能道﹐道能久﹐

嚴可均曰「容能公」﹐禦注﹑河上﹑王弼「能」作「乃」﹐下四句皆然。又「公能王」四句﹐邢州本作「公能生﹐生能天」。

武內義雄曰「知常」下諸本無「曰」字﹐舊鈔河上本﹑廣明幢並有。……依注義﹐王本亦有「曰」字也。「公乃生」﹐諸王本「生」作「王」﹐今據惇煌無注本及道藏次解本改正。

勞健曰「知常容﹐容乃公」﹐以「容」﹑「公」二字爲韻。「天乃道﹐道乃久」﹐以「道」﹑「久」二字爲韻。獨「公乃王﹐王乃天」二句韻相遠。「王」字義本可疑﹐王弼注此二句云「蕩然公平﹐則乃至於無所不周普也﹔無所不周普﹐則乃至於同乎天也。」「周普」顯非釋「王」字。道藏龍興碑本作「公能生﹐生能天」﹐「生」字更不可通。按莊子天地篇云「執道者德全﹐德全者形全﹐形全者神全﹐神全者﹐聖人之道也。」此二句「王」字蓋卽「全」字之訛。「公乃全﹐全乃天」﹐「全」﹑「天」二字爲韻。王弼注云「周普」﹐是也。又呂覽本生篇「天子之動也﹐以全天爲故者也」﹐高注「全猶順也」﹐可補王注未盡之義。今本「王」字﹑碑本「生」字﹐當並是「全」之壞字﹐「生」字尢形近於「全」﹐可爲蛻變之驗也。沒身不殆。

謙之案﹕禦注本「沒」作「歿」﹐傅﹑範本亦作「歿」。勞健古本考從傅本作「沒」﹐實誤校。

【音韻】此章江氏韻讀﹕篤﹑復韻﹝幽部﹞﹐蕓﹑根韻﹝文部﹞﹐靜﹑命韻﹝耕部﹞﹐常﹑明﹑常﹑凶﹑容﹑公﹑王韻﹝陽﹑東通韻﹐明音芒﹐凶協虛王反﹐容協音王﹐公協音光﹞。道﹑久﹑殆韻﹝之﹑幽通韻﹑道協徒以反﹐久音已﹐殆﹐徒以反﹞。

謙之案﹕常﹑明﹑王﹐陽部﹐凶﹑容﹑公﹐東部﹐陽﹑東通韻。又殆﹐之部﹐道﹑久﹐之﹑幽二部兼入﹐之﹑幽通韻。姚文田以常﹑明爲一韻﹝十六庚平聲﹞﹐凶﹑容﹑公爲一韻﹝一東平聲﹞。鄧廷楨同。

顧炎武唐韻正卷五十二庚﹕「明﹐古音謨郎反﹐今以字母求之﹐似當作彌郎反。」引老子﹕「復命曰常﹐知常曰明。」「不自見故明﹐不自是故彰。」「跂者不立﹐跨者不行﹐自見者不明﹐自是者不彰。」「知人者知﹐自知者明﹐勝人者有力﹐自勝者彊。」「是謂微明﹐柔勝剛﹐弱勝彊。」「見小曰明﹐守柔曰彊﹐用其光﹐復歸其明﹐無遺身殃﹐是謂習常。」「知和曰常﹐知常曰明﹐益生曰祥﹐心使气曰彊。」

又卷十四十四有﹕「久﹐古音幾。」引老子﹕「天乃道﹐道乃久﹐沒身不殆。」「知足不辱﹐知止不殆﹐可以長久。」「有國之母﹐可以長久。」又引楊愼曰「孔子以前﹐久皆音幾﹐至孔子傳易方有韭音。臨彖傳『大亨以正﹐天之道也﹐至於八月有凶﹐消不久也』﹔乾象傳『亢龍有悔﹐盈不可久也﹐用九天德﹐不可爲首也』﹔大過象傳『枯楊生華﹐何可久也﹐老婦士夫﹐亦可醜也』﹔離象傳『履錯之敬﹐以辟咎也﹐黃離元吉﹐得中道也﹔日昃之離﹐何可久也』。」然旣濟象傳以韻憊﹑疑﹑時﹑來﹐雜卦傳以韻止﹐則幾﹑韭二音兩存之易傳矣。老子﹕「不失其所者久﹐死而不亡者壽。」按老子與夫子同時﹐老子書中「久」字三見﹐一韻殆﹐一韻母﹐一韻壽。

右景龍碑本六十七字﹐惇煌本六十六字﹐河上本六十八字﹐王﹑傅﹑範本六十七字。河上本題「歸根第十六」﹐王本題「十六章」﹐範本題「致虛極章第十六」。

十七章太上﹐下知有之﹔

謙之案﹕禮記曲禮「太上貴德﹐其次務施報」﹐鄭注﹕「太上﹐帝皇之世﹐其民施而不惟報。」老子所云﹐正指太古至治之極﹐以道在宥天下﹐而未嘗治之﹐民相忘於無爲﹐不知有其上也。「下知有之」﹐紀昀曰「『下』﹐永樂大典作『不』﹐吳澄本亦作『不』。」今按焦竑老子翼從吳澄本。又王注舊刻附孫礦考正云「今本『下』作『不』。」作「不」義亦長。其次﹐親之豫之﹔

嚴可均曰﹕禦注﹑河上作「親之﹑譽之」﹐王弼作「親而譽之」。

謙之案﹕傅奕本作「其次親之﹐其次譽之」。其次﹐畏之侮之。

嚴可均曰﹕河上「畏之」下有「其次」字。

李道純曰﹕其次畏之﹐其次侮之﹐或云「畏之﹑侮之」者非。

於省吾曰﹕何氏校刊﹐諸本無下「其次」二字。紀昀謂大典「侮之」上無「其次」二字。按作「其次畏之﹑侮之」者﹐是也。上句「其次親而譽之」﹐河上本「而」作「之」﹐是也。諸石刊本同﹝景龍本「譽」作「豫」﹐二字古通﹞。二句相對爲文。「畏」應讀作「威」﹐二字古通﹐不煩證。廣雅釋詁﹕「侮﹐輕也。」「威」與「侮」義相因﹐上句「親」與「譽」亦義相因也。信不足﹐有不信﹗

嚴可均曰「信不足」﹐河上﹑王弼「足」下有「焉」字。「有不信」﹐王弼「信」下有「焉」字。

王念孫曰﹕案無下「焉」者是也。「信不足」爲句﹐「焉有不信」爲句。「焉」﹐於是也﹐言信不足﹐於是有不信也。呂氏春秋季春篇注曰「焉﹐猶於是也。」聘禮記曰「及享發气焉盈容。」言發气﹐於是盈容也。……晉語曰「焉始爲令。」言於是始爲令也。三年問曰「故先王焉爲之立中制節。」言先王於是爲之立中制節也。管子揆度篇曰「民財足﹐則君賦斂焉不窮。」言賦斂於是不窮也。……後人不曉「焉」字之義﹐而誤「信不足焉」爲一句﹐故又加「焉」字於下句之末﹐以與上句相對﹐而不知其謬也。謙之案﹕王說是也。惟王知下「焉」字當衍﹐不知上「焉」字亦疑衍。禦注﹑邢玄﹑慶陽﹑樓正﹑磻溪﹑顧歡﹑高翿各本﹐上下句均無「焉」字﹐與此石同。由其貴言。

嚴可均曰「由其貴言」﹐禦注「由」作「猶」﹐河上作「猶兮」﹐王弼作「悠兮」。陸德明曰「悠」﹐孫登﹑張憑﹑杜弼俱作「由」﹐一本「猶」。

謙之案﹕禦注﹑邢玄﹑慶陽﹑磻溪﹑樓正﹑室町﹑顧歡﹑高翿﹑彭耜﹑範應元俱作「猶」。「由」與「猶」同。荀子富國「由將不足以勉也」﹐注﹕「與猶同。」楚辭「尙由由而進之」﹐注﹕「猶豫也。」老子十五章「猶兮若畏四鄰」﹐與此「由其貴言」之「由」字誼同﹐並有思悠悠貌。故作「悠」字﹐義亦通。成功事遂﹐百姓謂我自然。

嚴可均曰「成功」﹐各本作「功成」。

謙之案﹕景福本﹑法京惇甲本作「成功遂事」﹐宜從之。「百姓謂我自然」﹐河上本﹑王弼「謂」上有「皆」字。範應元本作「百姓皆曰我自然」﹔莊子庚桑楚篇郭注引作「而百姓皆謂我自爾」﹔經訓堂傅本作「百姓皆曰我不然」。晉書王坦之廢莊論曰「成功遂事﹐百姓皆曰我自然。」皆川願老子繹解與晉書文同。

宋翔鳳曰「百姓皆謂我自然」﹐按白虎通義曰「黃帝有天下號曰自然﹐自然者﹐獨宏大道德也。」此云「百姓皆謂我自然」﹐正述黃帝之語。下文云「希言自然」﹐又申自然之義曰「故從事於道者﹐道者同於道﹐德者同於德。」卽宏大道德之謂也。他書作「有熊」﹐形似而誤。且有熊無宏大道德之義。又列子記黃帝遊華胥氏之國﹐屢言「自然而已」﹐故知自然爲黃帝有天下之號。

謙之案﹕宋說未必是﹐然自昔黃﹑老並稱﹐論衡自然篇﹕「黃者黃帝也﹐老者老子也。」黃﹑老宗自然﹐論衡引擊壤歌﹕「日出而作﹐日入而息﹐鑿井而飲﹐耕田而食﹐帝力何有於我哉﹗」此卽自然之謂也﹐而老子宗之。二十五章「人法地﹐地法天﹐天法道﹐道法自然」﹐五十一章「夫莫之命而常自然」﹐二十三章「希言自然」﹐六十四章「以輔萬物之自然而不敢爲」﹐觀此知老子之學﹐其最後之歸宿乃自然也。故論衡寒溫篇曰「夫天道自然﹐自然無爲。」譴告篇曰「黃﹑老之家﹐論說天道﹐得其實矣。」

【音韻】此章江氏韻讀﹕譽﹑侮韻﹝侯﹑魚通韻﹐譽﹐上聲﹐侮協音武﹞﹐焉﹑言﹑然韻﹝元部﹞。謙之案﹕譽﹐魚部﹐侮﹐侯部﹐侯﹑魚通韻。高本漢以信﹑言﹑然爲韻。陳柱﹕四「之」字韻﹐有﹑譽﹑畏﹑侮韻﹐焉﹑焉﹑言﹑然韻。譽從與聲﹐與﹑以古通。侮從每聲﹐每從母聲。

右景龍碑本三十八字﹐惇煌本同﹐河上本四十字﹐王﹑範本四十四字﹐傅本四十七字。河上題「淳風第十七」﹐王本題「十七章」﹐範本題「太上章第十七」。

十八章大道癈﹐有人義。智惠出﹐有大僞。

嚴可均曰「有人義」﹐各本作「仁義」。「智惠出」﹐王弼作「智慧」﹐或作「慧知」﹐非。

洪頤烜曰「智惠出﹐有大僞」﹐烜案「惠」當作「慧」。釋文本作「知慧」。說文﹕「惠﹐仁也﹐從心從○。」「慧﹐儇也﹐從心﹐彗聲。」「惠」「慧」不同。論語衛靈公「好行小慧」﹐釋文「魯讀慧爲惠」﹐是假借字。

紀昀曰﹕案「慧」「惠」古通。

謙之案﹕「癈」當作「廢」。景龍﹑廣明均作「癈」。字鑑曰「廢﹐放肺切﹐說文『屋頓也』﹐與篤癈字異。」又「人義」當從諸本作「仁義」﹐莊子馬蹄篇「道德不廢﹐安取仁義」﹐卽本此。六親不和﹐有孝慈。

嚴可均曰「孝慈」﹐大典作「孝子」。

羅振玉曰﹕此三句「廢」下「出」下「和」下﹐廣明本均有「焉」字。下「國家昏亂有忠臣」﹐「亂」下亦必有「焉」字﹐石泐不可見。

謙之案﹕室町本有「焉」字﹐與廣明同﹐「亂」下亦有「焉」字。「六親」﹐王注﹕「父子﹑兄弟﹑夫婦也。」呂覽論人篇曰「何謂六戚﹖父母﹑兄弟﹑妻子。」譣義作「孝慈」二字是。左傳昭二十五年正義﹐詩小雅采芑孔穎達正義﹐引老子有增字與誤倒處﹐「孝慈」二字則同此石。國家昏亂﹐有忠臣。

謙之案﹕淮南道應訓引此句同。範本「有貞臣焉」引王本「貞」字同。皆川願本「忠臣」作「忠信」﹐與上「孝慈」對文。又「昏」字﹐宋刊河上本﹑趙孟俯本﹑樓正本作「」﹐惇﹑遂本﹑諸王本﹑傅﹑範本並皆作「昏」。案說文﹕「昏﹐日冥也﹐從日氐省﹐一曰民聲。」段注匡謬引戴侗六書故曰「唐本說文從民省﹐徐本從氏省﹐晁說之云因唐諱『民』改爲『氏』也。然則說文原作『』字﹐從日﹐民聲﹐唐本以避諱減一筆﹐故雲從民省。」

丁仲佑曰「考漢碑『』爲正字﹐『昏』爲別體。……又舊唐書高宗紀『』字改『昏』﹐在顯慶二年十二月。據此知『』字因廟諱﹐故改從『』之別體『昏』。試觀唐顯慶前之魏碑﹐凡『』皆從民﹐顯慶後之唐碑﹐因避諱皆作『昏』。」﹝說文解字詁林辰集日部﹞

【音韻】此章江氏韻讀無韻。姚文田﹕義﹑僞韻﹝十一麻去聲﹞。鄧廷楨﹕廢﹑出亦韻。鄧曰「『出』﹐古音讀若易鼎初六『鼎顚趾﹐利出否』之『出』。『僞』﹐古音讀若訛。堯典『平秩南訛』﹐漢書王莽傳作『南僞』。」又高本漢﹕廢﹑義﹑出﹑僞隔句爲韻﹐亂﹑臣爲韻。

謙之案﹕「義」﹐古皆音「俄」。洪範「無偏無頗﹐遵王之義」﹐唐玄宗改「頗」爲「陂」﹐其敕略云「朕三復玆句﹐常有所據﹐據下文並皆協韻﹐惟『頗』一字﹐寔則不倫﹐宜改爲『陂』。」吳棫曰「古『義』字皆音『俄』﹐周官注亦音『俄』﹐故古文尙書本作『無偏無頗﹐遵王之義』﹐以協俄音。唐明皇以『義』字今音爲『乂』﹐改『頗』爲『陂』﹐以從今音﹐古音遂湮沒矣。」今証之以易﹕「鼎耳革﹐失其義也﹔覆公餗﹐信如何也。」中庸﹕「仁者人也﹐義者宜也。」知老子此章「義」亦當音「俄」。「僞」字﹐案莊子知北遊﹕「仁可爲也﹐義可虧也﹐禮相僞也。」僞亦屬歌部﹐與爲﹑虧協。顧炎武曰「詩『民之訛言』﹐石經作『僞言』﹔漢書王莽傳『以勸南僞』﹐師古『讀曰訛』﹔郭璞注方言『僞言訛』。」由此知義﹑僞合韻。又馬敍倫毛詩正韻後序曰「此章大﹑智﹑六﹑國相韻於上句之首﹐廢﹑出﹑和﹑亂又協於上句之末。」則又不但義﹑僞爲句末之韻而已。

右景龍碑本二十六字﹐惇煌本﹑河﹑王本同﹐傅本二十八字﹐範本三十字。河上本題「俗薄第十八」﹐王本題「十八章」﹐範本題「大道廢章第十八」。

十九章絕聖棄智﹐民利百倍﹔

紀昀曰﹕永樂大典「絕聖」二句在「絕仁」二句之下。

武內義雄曰﹕遂州本「民」作「人」﹐蓋避唐諱。

魏稼孫曰「絕聖棄智」﹐禦注「智」作「知」。

謙之案﹕遂州本﹑傅﹑範本亦作「知」﹐範本「棄」作「棄」﹐下二句同。又莊子胠篋篇「故絕聖棄知﹐大盜乃止」﹐在宥篇「絕聖棄知﹐而天下大治」﹐皆作「知」。淮南道應訓引老子作「智」。絕民棄義﹐民復孝慈﹔絕巧棄利﹐盜賊無有。

嚴可均曰「絕民」﹐各本作「絕仁」。

謙之案﹕「民」字涉上下文「民」字而誤。此三者﹐爲文不足﹐故令有所屬﹕

魏稼孫曰﹕禦注「爲」上有「以」字。

羅振玉曰﹕景龍﹑景福二本均無「以」字。

武內義雄曰﹕遂本「此三者言爲」﹐景本「此三者爲」﹐惇本「此三言爲」。

謙之案﹕範本無「此」字﹐傅本「不」作「未」﹐傅﹑範本「足」下有「也」字。又羣書治要卷三十四引「盜賊無有」下﹐卽接「以爲文不足﹐見素抱朴﹐少私寡欲」﹐無「此三者」與「故令有所屬」八字﹐疑此爲旁記之言﹐傳寫者誤入正文。

於省吾曰﹕按「爲」「僞」古通。書堯典「平秩南僞」﹐史記五帝紀作「南爲」。禮記月令「毋或作爲淫巧」﹐注﹕「今月令『作爲』爲『詐僞』。」「文」﹐讀荀子儒效「取是而文之也」之「文」﹐文﹐飾也。「此三者」﹐謂聖智﹑仁義﹑巧利。「以僞文不足」﹐言以僞詐文飾其所不足也。下言「故令有所屬﹐見素抱朴﹐少私寡欲」﹐是皆不以僞詐文飾爲事﹐絕之於彼﹐而屬之於此﹐此老子本義也。見素抱朴﹐少私寡欲。

謙之案﹕「朴」字﹐河上﹑顧﹑範與此石同。王弼﹑傅奕作「朴」﹐禦注作「撲」。畢沅曰「『朴』﹐或作『朴』﹐同。」

劉師培曰﹕按「私」當作「思」。韓非子解老篇曰「凡德者以無爲集﹐以無欲成﹐以不思安﹐以不用固。」「思」「欲」並言。又文選謝靈運鄰里相送方山詩李注引老子曰「少思寡欲。」此古本作「思」之證﹐卽釋此「少思」也。

謙之案﹕「私」本作「思」。唐王眞論兵要義述﹐及彊思齊本﹐宋陳象古本﹐元大德三年陜西寶雞縣磻溪宮道德經幢﹐「私」均作「思」﹐此其證也。惟莊子山木篇「其民愚而朴﹐少私而寡欲」﹐語同此石。河上注「少私」曰「正無私也。」與經文七章「非以其無私邪﹐故能成其私」義合。以老解老﹐知劉說𨿽可通﹐而未可據以爲定論也。

【音韻】此章江氏韻讀﹕倍﹑慈﹑有韻﹝之部﹐倍音痞﹐慈﹐上聲﹞。足﹑屬﹑朴﹑欲韻﹝侯部﹞。姚文田﹑鄧廷楨同。高亨謂「絕學無憂」句應屬此章﹐以足﹑屬﹑朴﹑欲﹑憂爲韻。案憂﹐幽部﹐與侯部通諧。

鄧廷楨曰﹕倍﹑慈﹑有爲韻。○聲﹑玆聲﹑有聲之字﹐古音隸之部。詩瞻昂「如賈三倍」﹐與「婦無公事」爲韻。

右景龍碑本四十四字﹐惇煌本同﹐河﹑王﹑範本四十五字﹐傅本四十七字。河上本題「還淳」王本題「十九章」﹐範本題「絕聖棄智章第十九」。

二十章絕學無憂。

易順鼎曰﹕文子引「絕學無憂」在「絕聖棄智」之上﹐疑古本如此。蓋與三「絕」字意義相同。今在「惟之與阿」句上﹐則意似不屬矣。

馬敍倫曰「絕學無憂」一句﹐當在上章。又曰﹕晁氏讀書記引明皇本﹐亦以「絕學無憂」屬於舊第十九章

之末。

蔣錫昌曰﹕此句自文誼求之﹐應屬上章﹐乃「絕聖棄智﹐絕仁棄義﹐絕巧棄利」一段文字之總結也。晁公武郡齋讀書志謂唐張君相三十家老子注以「絕學無憂」一句﹐附「絕聖棄知」章末﹐以「惟之與阿」別爲一章﹐與諸本不同﹐當從之。後歸有光﹑姚鼐亦以此章屬上章﹐是也。

李大防曰﹕案「絕學無憂」句﹐斷不能割歸下章。蓋「見素抱朴﹐少私寡欲﹐絕學無憂」三句﹐是承上文「此三者以爲文不足﹐故令有所屬」句。「見素抱朴」﹐承「絕仁」二句﹔「少私寡欲」﹐承「絕巧」二句﹔「絕學無憂」﹐承「絕聖」二句﹔「此三者以爲文不足」句﹐是統括上文﹔「故令有所屬」句﹐是啟下文。脈絡分明﹐毫無疑義。惟之與阿﹐相去幾何﹖善之與惡﹐相去何若﹖

吳澄曰「惟」「阿」皆應聲﹕「惟」﹐正順﹐「阿」﹐邪諂。幾何﹐言甚不相遠也。

劉師培曰「阿」當作「訶」。說文﹕「訶﹐大言而怒也。」廣雅釋詁﹕「訶﹐怒也。」「訶」俗作「呵」。漢書食貨志「結而弗呵乎」﹐顏注﹕「責怒也。」蓋「惟」爲應聲﹐「訶」爲責怒之詞。人心之怒﹐必起於所否﹐故老子因協下文何韻﹐以「訶」代「否」。惟之與阿﹐猶言從之與違也。

武內義雄曰﹕惇﹑遂二本「善」作「美」。

易順鼎曰﹕王本作「美之與惡﹐相去何若」﹐正與傅奕本同。注云「惟阿美惡﹐相去何若。」是其證也。今本作「若何」﹐非王本之舊。

蔣錫昌曰﹕顧本成疏「順意爲美﹐逆心爲惡」﹐是成作「美」。二章「天下皆知美之爲美﹐斯惡已」﹐彼此並美惡對言。傅本「善」作「美」﹐應從之。此文阿﹑何﹑惡﹑若爲韻﹐諸本「若何」作「何若」﹐亦應從之。嚴可均曰「相去何若」﹐王弼或作「若何」﹐非。人之所畏﹐不可不畏。

孫礦古今本考正曰「不可」﹐一作「不敢」。

謙之案﹕淮南道應訓引上二句﹐同此石。忙�其未央﹗

魏稼孫曰「忙其」二字間﹐原空一格﹐或待補刻﹐或誤分章﹐嚴連寫。後「純純」二字間﹐亦泐一格﹐例以碑陰首行﹐疑當時卽因石泐跳書﹐「忙」下石完。

謙之案﹕「忙」下空格﹐非泐字﹐亦非分章﹐疑爲「兮」字未刻。

嚴可均曰「忙其未央」﹐禦注作「荒其」。河上﹑王弼「荒」下有「兮」字﹐句末有「哉」字。

吳云曰﹕邢本「荒」作「莽」。王氏蘭泉云﹕疑卽「荒」字之誤。

謙之案﹕廣明本﹑室町本作「荒」﹐碑本作「忙」。「忙」與「茫」同﹐實「芒」字﹐「芒」借爲「荒」﹐卽今「茫」字。詩長髮「洪水芒芒」﹐玄鳥「宅殷土芒芒」﹐傳﹕「大貌。」左傳襄四「芒芒禹迹」﹐注﹕「遠貌。」淮南俶眞「其道芒芒昧昧然」﹐注﹕「廣大之貌。」嘆逝賦「何視天之芒芒」﹐注﹕「猶夢夢也。」莊子大宗師「芒然彷徨乎塵垢之外」﹐釋文﹕「無系之貌。」遂州碑作「莽」﹐蓋以艸深曰莽﹐與「忙」同有蒼芒荒遠之義。小爾雅廣詁﹕「莽﹐大也。」呂覽知接「何以爲之莽莽也」﹐注﹕「長大貌。」莊子逍遙遊「適莽蒼者」﹐崔注﹕「艸野之色。」「忙」﹑「莽」﹑「荒」義相近。眾人熙熙﹐若享太﹐

馬敍倫曰「熙」爲「媐」之借字。說文﹕「媐﹐說樂也。」

謙之案﹕「熙熙」﹐莊子馬蹄篇「含哺而熙」﹐列子楊朱篇「熙熙然以俟死」之「熙」字義同。「熙熙」卽「嘻嘻」﹐書鈔一五引莊子「熙」作「嘻」﹐初學記九﹑事文類聚後集二十引並作「嬉」。晏子春秋六「聖人非所與熙也」﹐本作「嬉」。熙﹑嘻﹑嬉義同﹐此云「眾人熙熙」﹐亦卽眾人嘻嘻也。

嚴可均曰「若享太牢」﹐「」別體字。禦注作「如享」﹐釋文作「若亨」﹐引河上作「饗」。

謙之案﹕遂州本「太牢」作「大宰」﹐誤。藝文類聚三引河上作「若享」﹐玉燭寶典三引作「而饗」。

武內義雄曰「若亨太牢」﹐王本「亨」字﹐陸氏讀爲「烹」。河上公讀爲「享」﹐又改「亨」作「饗」。現在河上本﹑王弼本皆作「享」。玉燭寶典三引此文作「饗」﹐與陸所引河上本合。蓋惟一「亨」字﹐諸家異其解釋﹐遂至成本文之異也。若春登臺。

嚴可均曰﹕禦注﹑王弼作「如春登臺」﹐河上作「如登春臺」。

畢沅曰「如春登臺」﹐王弼﹑顧歡並同﹐明皇﹑易州石刻亦同。明正統十年道藏所刊明皇本始誤作「登春臺」﹐陸希聲﹑王眞諸本並誤﹐今流俗本皆然矣。又李善閒居賦注引亦誤。

兪樾曰﹕按「如春登臺」與十五章「若冬涉川」一律﹐河上公本作「如登春臺」﹐非是。然其注曰「春陰陽交通﹐萬物感動﹐登臺觀之﹐意志淫淫然。」是亦未嘗以「春臺」連文﹐其所據本﹐亦必作「春登臺」﹐今傳寫誤倒耳。

蔣錫昌曰﹕唐彊思齊道德眞經玄德纂疏引河本經文作「如春登臺」﹐正與宋河本合﹔兪氏謂河所據本必作「春登臺」是也。顧本成疏「又如春日登臺」﹐是成亦作「如春登臺」。……王本﹑河本及各石本皆作「春登臺」﹐蓋古本如此﹐似未可據最後諸本擅改也。「如」﹐應從碑本作「若」﹐以與上句一律。釋文上句作「若」﹐此當同也。我魄未兆﹐

嚴可均曰﹕禦注作「我獨怕其未兆」﹐河上作「我獨怕兮其未兆」。釋文作「廓」﹐引河上作「泊」。傅奕作「我獨魄兮其未兆」﹐大典作「我泊兮其未兆」。王氏引邢州本與此同。

盧文弨曰﹕今文「我獨泊兮其未兆」﹐王弼本「泊」作「廓」﹐藏本作「怕」。說文﹕「怕﹐無爲也。」藏本爲是。今王弼本作「泊」﹐古本作「魄」。

羅振玉曰﹕景福﹑英倫二本作「怕」。

洪頤烜曰﹕我獨怕兮其未兆﹐河上注﹕「我獨怕然安靜﹐未有靜欲之形兆也。」頤烜案﹕說文「怕﹐無爲也﹐從心﹐白聲」﹐義卽本此。俗本作「泊」字﹐非。

謙之案﹕今文「泊」與「魄」字聲訓通。史記酈食其傳「落泊」作「落魄」。又如「虎魄」字作「珀」。國語晉語「其魄兆於民矣」﹐韋昭注﹕「兆﹐見也。」此云「我魄未兆」﹐卽怕乎無爲之意。若嬰兒未孩。

嚴可均曰﹕各本作「如嬰兒之未孩」。

畢沅曰﹕河上公﹑王弼「若」作「如」。「咳」﹐河上公作「孩」。說文解字曰「咳﹐篆文孩。」古文字同。

勞健曰「如嬰兒之未咳」﹐「咳」字﹐景龍﹑開元作「孩」﹐傅﹑範﹑景福與釋文並作「咳」﹐範注﹕「咳﹐何來切。張玄靜與古本同。」集韻通作「孩」﹐按「孩」卽「咳」之古文。

謙之案﹕說文子部無「孩」字﹐見口部「咳」字下。廣韻「孩﹐始生小兒」﹐「咳﹐小兒笑」﹐同音戶來切。類篇﹕「孩與咳同﹐爲小兒笑。」「孩」﹑「咳」本一字﹐傅﹑範本作「咳」﹐音義同。釋文出「咳」字﹐知王本作「咳」﹐景福本﹑室町本亦作「咳」。乘乘無所歸﹗

嚴可均曰﹕河上「乘乘」下有「兮若」二字。王弼作「儽儽兮若無所歸」。

謙之案﹕傅奕本作「儡儡兮其不足﹐以無所歸」﹐範本作「儽儽兮其若不足﹐似無所歸」﹐遂州本﹑顧歡本作「魁無所歸」﹐景福﹑樓正﹑邢玄﹑磻溪﹑英倫各本作「乘乘兮若無所歸」。

朱駿聲曰﹕儽﹐說文﹕「垂貌。一曰懶懈﹐從人﹐累聲。」與「儡」微別﹐字亦作「儽」﹐又誤作「○」。廣雅釋詁二﹕「○﹐勞也。」

釋訓﹕「○○﹐疲也。」老子「○○兮若無所歸」﹐釋文﹕「敗也﹐又散也。」河上本作「乘乘」﹐「垂垂」之誤。

武內義雄曰﹕王本「儽儽兮」﹐舊鈔河上本作「儡儡兮」﹐景龍碑作「乘乘兮」。按儽﹑儡聲相同﹐據說文「儽儽﹐垂貌」﹐與「乘乘」音義不近。疑「乘乘」是「垂垂」之訛。果然﹐則河上本作「儡儡」﹐據其義訓作「垂」字也。眾人皆有餘﹐我獨若遺。

嚴可均曰﹕河上「我」上有「而」字。

羅振玉曰﹕景龍本﹑禦注本均無「而」字。

奚侗曰「遺」借爲「匱」﹐不足之意。禮記祭義「而窮老不遺」﹐釋文「遺﹐本作匱」﹐是其證。

於省吾曰﹕按「遺」應讀作「匱」﹐二字均諧貴聲﹐音近字通。……廣雅釋詁﹕「匱﹐加也。」王念孫謂「匱當作遺」﹐以「遺」有加義﹐「匱」無加義也。禮記樂記「其財匱」﹐釋文﹕「匱﹐乏也。」「眾人皆有餘﹐而我獨若匱」﹐「匱乏」與「有餘」爲對文。自來解者皆讀「遺」如字﹐不得不以遺失爲言矣。我愚人之心﹐純純。

嚴可均曰「之心」﹐河上﹑王弼「心」下有「也哉」字。「純純」﹐河上﹑王弼作「沌沌兮」﹐釋文﹕「沌﹐本又作忳。」

畢沅曰﹕王弼同河上公作「純」﹐蘇靈芝書亦作「純」﹐作「純」爲是。陸德明曰「本又作忳。」「沌」「忳」並非也。

謙之案﹕作「純」是也。易文言「純粹精也」﹐崔覲注﹕「不雜曰純。」淮南要略「不剖判純朴」﹐注﹕「純朴﹐太素也。」碑本「純純」﹐室町本作「沌沌」﹐義同。莊子山木篇﹕「純純常常﹐乃比於狂。」在宥篇﹕「渾渾沌沌﹐終身不離。」純純卽沌沌也。彭耜釋文曰「李純純如字﹐質朴無欲之稱。」其說是也。俗人昭昭﹐我獨若昏。

嚴可均曰﹕王弼作「我獨昏昏」。

奚侗曰「昏昏」﹐諸本作「若昏」﹐句法不協﹐玆從王弼本。莊子在宥篇︰「至道之極﹐昏昏默默。」

蔣錫昌曰﹕以文誼而論﹐作「」者是也。下文弼注「無所欲爲﹐悶悶﹐若無所識」﹐可證老子古本作「」﹐不作「若」﹐「」爲「昭昭」之反。俗人察察﹐我獨悶悶。

焦竑曰「昭昭」「察察」﹐古本作「皆昭昭」「皆」。

謙之案︰傅﹑範本如此。範云「王弼同古本﹐世本無『皆』字。」知王本當有「皆」字。又「悶悶」﹐傅﹑範作「閔閔」﹐「閔」上均有「若」字。

範應元曰﹕河上公及諸家並作「悶悶」﹐音同。韓文公古賦有「獨閔閔其曷已兮﹐憑文章以自宣」﹐詳此「閔閔」字﹐注云「一作悶悶」﹐正與此合﹐今從古本。淡若海﹐

嚴可均曰﹕禦注作「忽若晦」﹐河上作「忽兮若海」﹐王弼作「澹兮其若海」﹐大典作「漂乎」﹐一本作「忽兮」。

謙之案﹕嚴遵本作「忽兮若晦」﹐傅本作「淡兮其若海」﹐範本作「澹兮若海」﹐禦注﹑英倫二本作「忽若晦」﹐廣明﹑景福﹑室町三本作「忽兮其若海」。李道純曰「『忽乎若晦』﹐或云『澹乎其若海』﹐非。」謙之案﹕王﹑範本作「澹」字是也。王羲之本亦作「澹」﹐碑本誤作「淡」。說文﹕「澹﹐水搖也﹐從水﹐詹聲。」與「淡」迥別。「海」﹐本或作「晦」﹐爲「海」之假借。書考靈曜﹕「海之言昏晦無睹。」釋名釋水﹕「海﹐晦也。主承穢濁﹐其色黑而晦也。」海﹑晦義同。此形容如海之恍惚﹐不可窮極。漂無所止。

嚴可均曰﹕禦注作「寂兮似無所止」﹐河上作「漂兮若無所止」﹐釋文引河上作「淵兮」﹐王弼作「飂兮若無止」﹐梁簡文﹑傅奕作「飄兮」。

謙之案﹕室町本同。河上﹑王羲之本作「飂兮若無所止」﹐廣明作「兮若無所止」﹐範本作「飄兮似無所止」﹐館本作「寂無所以」﹐英倫本與禦注同。又孫礦古今本考正曰「『飂兮若無止』﹐一作『漂兮若無止』﹐一作『膠兮似無止』﹐一作『寂若無所止』。」「膠兮似無止」﹐不知所據何本﹐疑「○」字之誤。武內義雄曰﹕天文鈔河上本作「○兮」﹐廣明幢作「兮」﹐瀧川本及世德堂本作「漂兮」。按「○」「」爲「漂」之或體﹐而漂﹑飂音相近。

吳云曰﹕王蘭泉引河上公「」作「淵」﹐注云「今河上本作漂。」按此石作「」﹐北碑多有之。畢沅曰﹕莊子「淵淵乎其若海」﹐卽用此文。

謙之案﹕「漂無所止」﹐義長。漂然若長風之禦太虛﹐與「飂」字義同。說文﹕「飂﹐高風也。」字亦作「○」﹐吳都賦﹕「翼颸風之○○。」又作「○」﹐玉篇﹕「○﹐高風貌。」眾人皆有已﹐我獨頑似鄙。

嚴可均曰「有已」﹐各本作「有以」。「我獨頑」﹐河上﹑王弼「我」上有「而」字。

武內義雄曰﹕惇﹑景二本「以」作「已」。謙之案﹕「有已」卽「有以」。說文﹕「已﹐用也。」隸亦作「」﹐作「以」。廣雅釋言「已﹐也。」鄭注考工記曰「已或作以。」注檀弓篇曰「以與已字本同。」荀子非相篇曰「何已也﹖」注﹕「與以同。」此云「皆有已」﹐卽「皆有以」﹐莊子所謂「其必有以」是也。我獨異於人﹐而貴食母。

陶鴻慶曰﹕傅奕本「我獨」下有「欲」字。據王注「我獨欲異於人」﹐是王所見本亦有「欲」字﹐而傳寫奪之。老子狀道之要妙﹐多爲支離惝怳之辭﹐或曰若﹑曰如﹑曰似﹑曰將﹑曰欲﹐皆此旨也。當以有「欲」字爲勝。

謙之案﹕惇煌本﹑遂州本「獨」正作「欲」。

嚴可均曰「而貴食母」﹐禦注作「而貴求食於母」。

李道純曰「而貴食母」﹐或云「兒貴求食於母」﹐非。

勞健曰「食母」二字﹐範本誤從唐玄宗加字﹐作「求食於母」。玄宗自注云「先無『求』『於』兩字﹐今所加也」﹐明非古本﹐範氏失於校正。

謙之案﹕此句諸家解多誤﹐惟蘇轍得其義曰「譬如嬰兒﹐無所雜食﹐食於母而已。」又莊子德充符篇「豚子食於其死母」﹐郭注云「食乳也。」此云「食母」﹐卽食乳於母之意。又王羲之本「貴」下亦有「求」字﹐此帖斷爲明皇增字後所作無疑。

【音韻】此章江氏韻讀﹕阿﹑何韻﹝歌部﹞﹐惡﹑若韻﹝魚部﹐惡﹐烏入聲﹐若﹐入聲﹞﹐畏﹑畏韻﹝脂部﹞﹐哉﹑熙﹑臺﹑孩韻﹝之部﹐哉音玆﹐臺﹐徒其反﹐孩﹐胡其反﹞。歸﹑遺韻﹝脂部﹞﹐昏﹑悶韻﹝文部﹐悶﹐平聲﹞﹐海﹑止﹑以﹑鄙﹑母韻﹝之部﹐海音喜﹞。奚侗﹕阿﹑何﹑惡﹑若韻﹐熙﹑牢﹑臺﹑孩韻﹐歸﹑遺韻﹐沌﹑昏﹑悶韻﹐晦﹑止﹑以﹑鄙﹑母韻。陳柱﹕憂﹑阿﹑何﹑惡﹑若韻﹐熙﹑牢﹑臺﹑孩﹑歸﹑遺﹑哉韻。餘同奚。高本漢﹕荒﹝一作芒﹞﹑央韻﹐熙﹑牢﹑臺﹑兆﹑孩﹑歸﹑遺﹑哉爲一韻﹐歸﹑遺又自爲韻。又昏﹑悶﹝一作閔﹞﹑海﹝一作晦﹞﹑止﹑以﹑鄙﹑母爲一韻。

楊樹達曰﹕江韻得之﹐奚﹑陳﹑高並誤。

鄧廷楨曰﹕惡﹑若爲韻。古音善惡﹑好惡皆作去聲﹐後世彊分善惡之惡爲入聲。「若」字﹐詩烝民與「賦」韻﹐大田﹑閟宮皆與「碩」韻﹐「碩」古音與「柘」韻同。生民「柘」與「路」韻﹐大學「碩」與「惡」韻﹐閟宮「若」又韻「作」﹐「作」古音與「祚」「胙」同。彼此互證﹐大抵「若」字亦魚﹑虞部之去聲﹐今音則由去轉入也。

江有誥曰﹔悶﹐莫困切。按古有平聲﹐當與魂部並收。老子異俗篇「我獨悶悶」﹐與「昏」協。順化篇「其政悶悶」﹐與「醇」協﹝唐韻四聲正二十六慁﹞。

又一說﹐江有誥以「牢」非韻。謙之案﹕「牢」﹐古音讀若釐。江永古韻標準平聲第十一部曰「牢﹐郎侯切。按牢﹐古音如此﹐故釋名云﹕『畱﹐牢也。』老子﹕『眾人熙熙﹐如○太牢﹐如登春臺。』莊辛引鄙語﹕『亡羊而補牢﹐未爲遲也。』蓋皆讀如釐﹐蓋方言耳。」又「臺」﹐古讀如持﹐釋名﹕「臺﹐持也。」「臺」字當從ㄓ聲﹐故與「持」近。「孩﹐戶黎切」﹐牢﹑臺﹑孩爲韻是也。又牢﹑兆亦韻。馬敍倫曰「熙﹑臺﹑孩爲句末之韻﹐前賢已能明之。若牢之與兆﹐亦協於句末﹐乃詩之間韻也。」﹝修辭十論﹞

右景龍碑本一百十六字﹐惇煌本一百十五字﹐河﹑王本一百三十二字﹐傅本一百三十七字﹐範本一百四十一字。河上本題「異俗第二十」﹐王本題「二十章」﹐範本題「絕學無憂章第二十」。

二十一章孔得之容﹐惟道是從。

魏稼孫曰「孔得」﹐禦注「得」作「德」。

嚴可均曰「是從」﹐大典作「之從」。

謙之案﹕「惟」字﹐諸王本作「惟」﹐道藏王本作「惟」。孔﹐甚也。書「六府孔修」﹐史記作「甚修」。甚有盛義﹐孔德猶言盛德﹐此言盛德之容﹐惟道體之是從也。道之爲物﹐惟恍惟忽。忽恍中有象﹐恍忽中有物。

嚴可均曰「忽恍中有象﹐恍忽中有物」﹐顧歡與此同。禦注作﹕「忽兮恍﹐其中有○﹔恍兮忽﹐其中有物。」河上作﹕「忽兮恍兮﹐其中有像﹔怳兮忽兮﹐其中有物。」本或二句互倒。王弼與河上同﹐「忽」作「惚」。

謙之案﹕道藏王本二「惚兮」皆作「忽」。釋文出「怳」字﹐知王本作「怳」。頭陀寺碑文注引老子作「怳」﹐王注亦作「怳」。抱朴子地眞篇引「老君曰」與河上本同。英倫本與禦注同。又惇煌本「惟恍」作「惟慌」。廣雅釋詁二﹕「○﹐忽也。」神女賦序「精神怳惚」﹐注﹕「不自覺知之意。」續一切經音義引字林﹕「恍惚﹐心不明也。」二字傅﹑範本均作「芒芴」﹐古通用。又莊子至樂篇﹕「芒乎芴乎﹐而無從出乎﹖芴乎芒乎﹐而無有象乎﹖」又「雜乎芒芴之間」。語皆出此。褚伯秀云「『芒芴』﹐讀同『恍惚』。」廣弘明集一三釋法琳辧正論九箴篇引「芒芴」正作「恍惚」。

兪樾曰﹕按「惚兮恍兮」二句﹐當在「恍兮惚兮」二句之下。蓋承上「惟恍惟惚」之文﹐故先言「恍兮惚兮﹐其中有物」﹐與上「道之爲物﹐惟恍惟惚」四句爲韻﹔下文「惚兮恍兮﹐其中有象」﹐乃始變韻也。王弼注曰「萬物以始以成﹐而不知其所以然﹐故曰恍兮惚兮﹐惚兮恍兮﹐其中有象也。」注文當是全舉經文﹐而奪「其中有物」四字﹐然據此可知王氏所見本經文猶未倒也。

蔣錫昌曰﹕按彊本成疏引經文云「恍惚中有象﹐惚恍中有物。」是成本經文作「恍惚中有象﹐惚恍中有物」。道藏河上本作「怳兮忽兮﹐其中有物﹔忽兮怳兮﹐其中有像」。正與兪說合。○冥中有精﹐其精甚眞﹐其中有信。

嚴可均曰「○冥中有精」﹐顧歡與此同。禦注作「○兮冥﹐其中有精」﹐河上﹑王弼作「○兮冥兮﹐其中有精」。

羅振玉曰﹕禦注本「眞」作「○」﹐乃「眞」之別字。

謙之案﹕淮南道應訓引四句與王本同。文選沈約鐘山詩注引「○兮冥﹐中其有精」﹔樓正﹑磻溪作「杳兮冥﹐其中有精」﹔館本作「○冥中有精」﹔傅本作「幽兮冥兮﹐其中有精」﹔範本作「幽兮冥兮﹐中有精兮」。案「○」﹑「幽」﹑「杳」三字音近﹐可通用。又「其精甚眞」﹐王羲之作「有精甚眞」。此句遂州本無。

又案﹕管子內業篇﹕「精﹐气之極也﹔精也者﹐气之精者也。凡人之生也﹐天出其精。」與此章「精」之意義相合。「精」爲古代之素朴惟物思想﹐說詳馮友蘭先秦道家所謂道之物質性一文。又莊子德充符篇「夫道有情有信﹐無爲無形﹐可傳而不可受﹐可得而不可見」﹐「情」亦當爲「精」﹐「有情有信」卽此云「其中有精﹐其中有信」也。自古及今﹐其名不去﹐

吳云曰﹕傅本作「自今及古」﹐王弼同此石。

範應元曰「自今及古」﹐嚴遵﹑王弼同古本。

馬敍倫曰﹕各本作「自古及今」﹐非是。古﹑去﹑甫韻。範謂「王弼同古本」﹐則今弼注中兩作「自古及今」﹐蓋後人依別本改經文﹐並及弼注矣。

蔣錫昌曰﹕按道德眞經集注﹝唐明皇﹑河上公﹑王弼﹑王雱注﹞引王弼曰「故曰『自今及古﹐其名不去』也。」正與範見王本合﹐足證今本已爲後人所改﹐馬說是也。以閱眾甫。吾何以知眾甫之然﹖以此。

武內義雄曰﹕惇﹑景﹑遂三本「眾」作「終」﹐眾﹑終古音通。

謙之案﹕景龍本作「眾」不作「終」﹐此誤校。館本亦作「終」。案作「終」非。「閱」字古文訓「總」﹐大田晴軒引列子仲尼篇﹕「閱弟子四十人同行。」淮南原道訓﹕「萬物之總﹐皆閱一孔﹔百事之根﹐皆出一門。」俶眞訓﹕「夫天之所覆﹐地之所載﹐六合所包﹐陰陽所呴﹐雨露所濡﹐道德所扶﹐此皆生一父母而閱一和也。」高誘注﹕「閱﹐總也。」惟大田謂「眾甫」卽「眾父」﹐引莊子天地篇論嚙缺曰「有族有祖﹐可以爲眾父﹐而不可以爲眾父父。」謂古文「甫」與「父」通。其說與兪樾同﹐而實甚牽彊。案經典「甫」皆訓「大」﹐甫之孳乳字﹐經典均有「大」義。若荀子榮辱篇「薄」注「廣大貌」﹔韓詩外傳常武「『敷』﹐大也」﹔說文「『博』﹐大通也」﹔詩北山「溥」﹐毛傳「大也」﹔詩車攻「圃」﹐毛傳「博也」﹔說文「『酺』﹐王德布大飲酒也」﹔又「『誧』﹐大言也」﹝見戴宗祥釋甫﹞。由此可見眾甫卽眾大﹐域中有四大﹐「以閱眾甫」者﹐卽以總四大也。

嚴可均曰「之然」﹐禦注﹑今河上作「之然哉」﹐王弼作「之狀哉」。釋文﹕「河上一本直云『吾何狀也』。」

吳云曰「吾何以知」﹐傅本作「奚以知」。

範應元曰「奚」字古本。

【音韻】此章江氏韻讀﹕容﹐從韻﹝東部﹞。物﹐惚韻﹝脂部﹐惚﹐呼橘反﹞。恍﹐象韻﹝陽部﹞。忽﹐物韻﹝脂部﹞。冥﹐精韻﹝耕部﹞。眞﹐信韻﹝眞部﹐信﹐平聲﹞。去﹐甫韻﹝魚部﹞。姚文田﹑鄧廷楨﹑奚侗同。

高本漢「自古及今」作「自今及古」﹐以古﹑去﹑甫爲韻。

又冥﹑精﹑眞﹑信兩句相協。魏建功謂此四句當注意其相協之可能性﹐正如「名」之與「門」協﹐「盈」之與「塵」協﹝古音系研究﹞。

右景龍碑本六十一字﹐惇煌本同﹐河﹑王﹑傅﹑範本七十一字。河上題「虛心第二十一」﹐王本題「二十一章」﹐範本題「孔德之容章第二十一」。

二十二章曲則全﹐枉則正﹔

嚴可均曰「枉則正」﹐傅奕與此同﹐諸本作「則直」。

謙之案﹕遂州本﹑館本﹑範應元本均作「正」。範曰「『正』字﹐王弼同古本﹐一作『直』。」武內義雄曰「景﹑遂二本『直』作『正』﹐與淮南子道應訓所引合。」今案道應訓引上二句作「直」﹐武內誤校。又案「曲則全」卽莊子天下篇所述「老聃之道﹐人皆求福﹐己獨曲全」也。書洪範「木曰曲直」﹐此亦以木爲諭。曲者﹐莊子逍遙遊所謂「卷曲而不中規矩」﹐人間世所謂「拳曲而不可以爲棟梁」也。蓋「直木先伐﹐甘井先竭」﹐「吾行卻曲﹐無傷我足」﹐此卽「曲則全」之義。「枉則正」﹐「枉」﹐說文「邪曲也﹐從木﹐○聲」﹐廣雅釋詁一「○﹐詘也」﹐卽詰詘之義﹐實爲屈。「正」﹐諸本作「直」﹐「枉」﹑「直」對文﹐枉則直者﹐大直若屈也。論語﹕「舉直錯諸枉。」淮南本經訓﹕「矯枉以爲直。」碑文作「正」﹐正亦直也。鬼穀子磨篇﹕「正者直也。」廣雅釋詁一﹕「直﹐正也。」易文言傳﹕「直其正也。」直﹑正可互訓。窪則盈﹐獘則新﹔

嚴可均曰「獘則新」﹐釋文作「蔽」﹐傅奕﹑今王弼作「敝」。

謙之案﹕道藏王本作「獘」﹐禦注本﹑館本﹑遂州本﹑河上本﹑諸石本均作「獘」﹐禦覽一百五十九引亦作「獘」。又「窪」字﹐道藏河上本作「窊」﹐「窪」﹑「窊」字同﹐皆洿下低陷之義。「窊」爲「窪」之古文。說文﹕「窊﹐污邪下也。」廣雅釋詁﹕「窊﹐下也。」夏竦古文四聲韻卷二引古老子作「窊○」。彭耜釋文﹕「窪﹐李烏瓜切﹐也。地窪則水滿﹐諭謙德常盈。」少則得﹐多則或。是以聖人抱一爲天下式。

嚴可均曰「或」﹐各本作「惑」。

謙之案﹕遂州本﹑館本同此石。又愼子外篇引「老子曰」七句﹐惟無「是以」二字﹐與傅奕同。「得」卽三十九章所云「得一」。「或」當讀如惑﹐有或此或彼之意﹐與得一義相對。不自見﹐故明﹔不自是﹐故彰﹔囗自伐﹐故有功﹔不自矜﹐故長。

謙之案﹕碑本「彰」字殘缺不明﹐下「不」字泐﹐當據他本補之。又遂州本﹑館本「不自見﹐故明」﹐在「不自是﹐故彰」句下﹔唐李約本「不自伐﹐故有功」﹐在「不自矜﹐故長」句下。

又案莊子山木篇﹕「吾聞之大成之人曰﹕『自伐者無功﹐功成者墜﹐名成者虧。』孰能去功與名﹐而還與眾人﹖」此卽老子九章「功遂﹑身退﹐天之道」﹐與此章「不自伐﹐故有功」之說。夫惟不爭﹐故天下莫能與之爭。

嚴可均曰﹕河上無「能」字。

謙之案﹕淮南原道訓「以其無爭於萬物也﹐故莫敢與之爭」﹐卽本此章而言。王念孫云「『莫敢』﹐本作『莫能』﹐此後人依文子道原篇改之也。惟不與萬物爭﹐故莫能與之爭﹐所謂柔弱勝剛彊也。若云『莫敢』﹐則非其旨矣。下文曰﹕『功大○堅﹐莫能與之爭。』老子曰﹕『夫惟不爭﹐故天下莫能與之爭。』又曰﹕『以其不爭﹐故天下莫能與之爭。』皆其證也。」魏徵羣書治要引此句﹐正作「莫能與之爭」。古之所謂「曲則全」﹐豈虛語﹖故成全而歸之。

嚴可均曰「豈虛語」﹐各本作「豈虛語哉」。「故成全」﹐各本作「誠全」﹐無「故」字。魏稼孫曰﹕禦注「全」下有「者」字﹐下句作「豈虛言哉」。嚴舉「哉」字﹐失校「者」字﹑「言」字。謙之案﹕遂州本與此石同。「成」當作「誠」。夏竦古文四聲韻卷二引古老子出「成」字作○﹐又出「誠」字作○。經文「成」字共十七見﹐「誠」字只此一見。又「曲則全」爲古語﹐孫子九地篇「善爲道者﹐以曲而全」﹐卽其明證。莊子天下篇論老子曰「人皆求福﹐己獨曲全﹐曰『苟免於咎』」﹐卽出此章。

【音韻】此章江氏韻讀﹕盈﹑新韻﹝眞﹑耕通韻﹐此二句本在「枉則直」之下﹐今據韻移在此﹞。直﹑得﹑惑﹑式韻﹝之部﹐惑﹐呼逼反﹞﹐明﹑彰﹑功﹑長韻﹝陽﹑東通韻﹐功協音光﹞﹐爭﹑爭韻﹝耕部﹞。謙之案﹕盈﹐耕部﹐新﹐眞部﹐此眞﹑耕通韻。明﹑彰﹑長﹐陽部﹐功﹐東部﹐此陽﹑東通韻。「直」字﹐景﹑遂本﹑館本作「正」﹐正﹐耕部。奚侗以全﹑正﹑盈﹑新爲韻﹐云「以全﹑新韻正﹑盈﹐乃音變﹐如九辯淸﹑人﹑新﹑年﹑生﹑憐﹑聲﹑鳴﹑徵﹑成相韻之例。」高本漢同奚﹐惟以正﹑盈爲句中韻。又得﹑惑爲韻﹐一﹑式爲韻﹐明﹑彰﹑功﹑長﹑爭﹑爭爲一韻。諸說紛紜﹐惟江氏移經文就韻﹐似有未安。此章實兩韻隔協﹐全﹑盈﹑新爲一韻﹐直﹑得﹑惑﹑式爲一韻。又陳柱以哉﹑之爲韻。案哉﹑之同屬之部。姚鼐以「古之所謂曲則全者﹐豈虛言哉﹐誠全而歸之」﹐與下章「希言自然」爲一節。謂﹕「言﹑全﹑然爲韻。『猶兮其貴言﹐功成事遂﹐百姓皆曰我自然』﹐卽此句之解。」

右景龍碑本七十七字﹐館本七十四字﹐河上﹑王﹑傅﹑範本七十八字。河上題「益謙第二十二」﹐王本題「二十二章」﹐範本題「曲則全章第二十二」。

二十三章希言自然。飄風不終朝﹐驟雨囗終日。

謙之案﹕「雨」下「不」字泐﹐當據他本補之。「希」﹐諸本並同﹐傅本作「稀」。「終」﹐傅﹑範並作「崇」。「飄風」上﹐王﹑傅﹑範本有「故」字。

羅振玉曰﹕景龍﹑廣明﹑景福﹑英倫諸本均無「故」字。又館本「驟」作「○」﹐範本作「暴」。

馬敍倫曰「崇」「終」古通假﹐書君奭「其終出於不祥」﹐馬本「終」作「崇」﹐是其證。又曰「驟」﹐館捲作「趨」者﹐「趨」「驟」古亦通假。熟爲此﹖天地。天地上不能久﹐而況於人﹖

嚴可均曰﹕河上﹑王弼「此」字下有「者」字。「上不」﹐各本作「尙不」﹐「於人」﹐各本句末有「乎」字。

謙之案﹕館本﹑遂州本無「乎」字。左傳昭公二十八年正義引「天地尙不能常﹐況人乎」﹐又牟子理惑論引「天地尙不得長久﹐而況人乎」﹐均有「乎」字。故從事而道者﹐道德之﹔同於德者﹐德德之﹔同於失者﹐道失之。

嚴可均曰﹕古「得」「德」字通﹐「德之」卽「得之」也。河上作﹕「故從事於道者﹐道者同於道﹐德者同於德﹐失者同於失。同於道者﹐道亦樂得之﹔同於德者﹐德亦樂得之﹔同於失者﹐失亦樂得之。」禦注﹑王弼無三「樂」字﹐余與河上同。

兪樾曰﹕按王本下「道者」二字﹐衍文也。本作「從事於道者﹐同於道」﹐其下「德者」﹑「失者」蒙上「從事」之文而省﹐猶云「從事於道者﹐同於道﹔從事於德者﹐同於德﹔從事於失者﹐同於失也」。淮南子道應篇引老子曰「從事於道者﹐同於道。」可證古本不疊「道者」二字。王弼注曰「故從事於道者﹐……故曰同於道。」是王所據本正作「故從事於道者﹐同於道」。

紀昀曰﹕永樂大典無「樂」字﹐下二句同。

易順鼎曰﹕王冰四气調神大論篇注引此並無「樂」字。

羅振玉曰﹕禦注﹑英倫二本無「樂」字。

謙之案﹕傅﹑範本亦無「樂」字。二「德之」﹐「德」字當作「得」。「德」﹑「得」𨿽古通﹐而此當作「得」。遂州本﹑館本均作「道得之」﹐「德得之」﹐傅﹑範本亦作「得」﹐蓋此「得」與下「失」字相對成文。又首句「從事而道者」﹐各本「而」均作「於」﹐義同。信不足﹐有不信。

嚴可均曰﹕河上﹑王弼作「信不足焉﹐有不信焉」。

羅振玉曰﹕景龍﹑英倫二本無二「焉」字﹐景福本無下「焉」字。

謙之案﹕遂州本﹑館本﹑王羲之本亦無二「焉」字﹐傅本﹑室町本無下「焉」字。無下「焉」者是也﹐說見王念孫讀書雜誌余編上。又此二句已見第十七章

﹐疑爲錯簡重出。

【音韻】此章江氏韻讀無韻。陳柱﹕三「德」﹑「之」字韻。高本漢﹕言﹑然韻。謙之案﹕言﹑然皆在元部。又天﹑地二字﹐疊句爲韻﹔六「同」字﹐句首隔句爲韻﹔「信」「信」二字﹐首尾爲韻。此爲老子書中所用自由押韻式。

右景龍碑本五十八字﹐館本同﹐河上本八十七字﹐王本八十八字﹐傅本九十二字﹐範本八十三字。河上本題「虛無第二十三」﹐王本題「二十三章」﹐範本題「希言自然章第二十三」。

二十四章企者不久﹐

嚴可均曰﹕禦注﹑河上作「跂者不立」﹐王弼作「企者不立」。

羅振玉曰「企」﹐釋文﹕「河上作『豉』。」案「豉」殆「跂」字之訛。禦注﹑廣明二本亦作「跂」。廣明本此上有「喘者不久」句。

吳云二百蘭亭齋金石記校廣明本云﹕諸本皆無「喘者不久」四字。

魏稼孫曰﹕此幢存字無幾﹐中惟「喘者不文」句﹝謙之案「文」字爲「久」字之誤﹞﹐爲今世所傳板本及他石刻所無。

謙之案﹕館本﹑遂州本全句正作「喘者不久」。「喘」﹐說文云「疾息也。」又「企」與「跂」古通用。莊子秋水篇「掇而不跂」﹐釋文﹕「跂﹐一作企。」庚桑楚「人見其跂」﹐古鈔卷子本作「企」。又文選江賦李善注﹕「企與跂同。」是河上本作「跂」﹐卽「企」也。漢書高帝紀顏注曰「企謂舉足而竦身。」玉篇﹕「跂﹐○豉切。有跂踵國﹐其人行﹐腳跟不著地。」字林﹕「企﹐舉踵也。」二字義亦同。○者不行﹐

嚴可均曰「○者」﹐各本作「○者」。按當是「○者」。

魏稼孫曰「○者」﹐「○」原刻偏右﹐疑是「○」字失刻左半。嚴作「○」﹐謂當是「○」﹐甚誤。

謙之案﹕「○」與「跨」同。玉篇部出「○」字﹕口化﹑口瓦二切﹐跨步也﹐與跨同。」說文「跨﹐渡也」﹐段玉裁曰「謂大其兩股間﹐以有所越也。」又室町本上二句作「跂者不立﹐跂者不行」﹐「跂」字重﹐有誤。自見不明﹐自是不彰﹐自伐無功﹐自矜不長。

嚴可均曰﹕河上﹑王弼「自見」下有「者」字﹐下四句皆然。

魏稼孫曰﹕禦注「見」下有「者」字﹐下三句無。

謙之案﹕文選奏彈王源文注引無二「者」字。又館本﹑遂州本「自伐」作「自饒」。其在道﹐曰餘食贅行﹐

嚴可均曰「其在道」﹐王弼作「其在道也」﹐禦注﹑河上作「其於道也」。

謙之案﹕「贅」字﹐館本﹑遂州本作「啜」﹐非。方言十二﹕「啜﹐饋也。」字林﹕「啜﹐以酒沃也﹐祭也。」「啜行」無義﹐蓋音近而誤。

王道曰「行」當作「形」。「贅形」﹐形之附贅者﹐駢拇之類。

易順鼎曰「行」疑通作「形」﹐「贅形」卽王注所云「贅」。贅可言形﹐不可言行也。列子湯問篇「太形﹑王屋二山」﹐張湛注﹕「形當作行。」是古書「行」「形」固有通用者。

莊錫昌曰﹕按唐李約道德眞經新注﹕「如食之殘﹐如形之剩肉也。」宋林希逸道德眞經口義曰「食之餘棄﹐形之贅疣﹐人必惡之。」宋陳景元道德眞經藏室纂微篇﹕「猶棄余之食﹐適使人惡﹔附贅之形﹐適使人醜。」是三書皆以「行」爲「形」。

謙之案﹕「行」讀作「形」﹐是也。莊子駢拇篇﹕「附贅縣疣﹐出乎形哉﹖而侈於性。」「贅」﹐廣雅云「疣也。」釋名云「橫生一肉﹐屬著體也。一云癅結也。」「縣」字﹐一切經音義二十﹑文選陳孔彰爲袁紹檄豫州文注並引作「懸」。附贅懸疣出乎形﹐故曰贅形。「贅行」當讀作「贅形」﹐古字通。

高亨曰﹕余疑「行」當作「衣」﹐古文「衣」作○﹐「行」作○﹐形近而訛。法言問道篇「智用不用﹐益不益則不贅虧矣」﹐司馬光注﹕「有餘曰贅﹐不足曰虧。」是贅亦余也。餘食﹑贅衣猶言餘食﹑余衣。食有餘則饑者惡之﹐衣有餘則寒者惡之﹐故曰「物或惡之」﹐此今諺所謂「一家飽暖千家怨」也。

謙之案﹕高說甚辧﹐但改字解經﹐難以使人致信﹐且以「贅衣」連文﹐非卽余衣義。廣韻霽部「贅」下云「贅衣﹐官名也。」其不可與「餘食」對文也甚明。物或有惡之﹐故有道不處。

嚴可均曰「物或有惡之」﹐各本無「有」字。「故有道不處」﹐禦注﹑王弼「道」下有「者」字﹐河上有「者」字﹐句末有「也」字。

謙之案﹕「或」下「有」字﹐各本無。館本﹑遂州本「有」下無「或」字。廣雅釋詁一﹕「或﹐有也。」知「或」﹑「有」古通﹐其中必有一字衍﹐疑此「有」字乃「醜」字一音之轉。夏竦古文四聲韻卷五引古老子有「丑」字﹐作○。又案司馬光注﹕「是皆外競而內亡者也。如棄余之食﹐適使人惡﹔附贅之形﹐適使人醜。」「醜」「惡」對。疑司馬所見本正作「物或醜惡之」爲句。

【音韻】此章江氏韻讀﹕行﹑明﹑彰﹑功﹑長﹑行韻﹝陽﹑東通韻﹐功協音光﹞﹐惡﹑處韻﹝魚部﹐處﹐去聲﹞。姚文田同﹐鄧廷楨未及「功」字。案行﹑明﹑彰﹑長﹐陽部﹐功﹐東部﹐此陽﹑東通韻。

右景龍碑本四十二字﹐館本注云「卅一字」﹐按卅乃○之誤。河上本﹑傅本四十八字﹐王﹑範本四十七字。河上題「苦恩第二十四」﹐王本題「二十四章」﹐範本題「跂者不立章第二十四」。

二十五章有物混成﹐先天地生。寂漠﹗

嚴可均曰﹕王弼作「○寞」﹐河上﹑今王弼作「寂兮寥兮」﹐鍾會作「飂」。

範應元曰「○」﹐古「寂」字。「寞」字﹐王弼與古本同﹐河上本作「寥」。

畢沅曰﹕說文解字無「寥寞」字。「寥」應作「○」﹐「寞」應作「○」。陸德明「○﹐本亦作寂」﹐「寂」亦俗字。

謙之案﹕陸氏音義及焦氏考異引王本作「○兮寞兮」﹐與傅﹑範本同。而今本「寞」作「寥」﹐與景福本同。又碑本無二「兮」字。本成疏引經文云「寂寥」﹐知成所見本亦無二「兮」字。獨立不改﹐

嚴可均曰﹕禦注﹑河上「立」下有「而」字。羅振玉曰﹕禦注﹑景福﹑英倫三本有「而」字。

謙之案﹕邢玄﹑慶陽﹑樓正﹑高翿﹑趙孟俯﹑傅﹑範各本亦均有「而」字。周行不殆﹐

嚴可均曰﹕各本「行」下有「而」字。

謙之案﹕邢玄﹑顧歡無「而」字。

羅運賢曰﹕案「殆」「佁」同聲通用。司馬相如傳「佁儗」﹐張揖訓爲「不前」﹐不前﹐凝止之意也。故「不殆」猶不止﹐與周行義相成。管子法法篇「旁行而不疑」﹐兪樾讀「疑」爲「礙」﹐正與此文同趣。可以爲天下母。

謙之案﹕遂州本無「以」字﹐範本「下」作「地」。範應元曰「『天地』字﹐古本如此﹐一作『天下母』﹐宜從古本。」

馬敍倫曰﹕範說是也。上謂「先天地生」﹐則此自當作「爲天地母」。成疏曰「間化陰陽﹐安立天地」﹐則成亦作「天地」。吾不知其名﹐字之曰道﹐吾彊爲之名曰囗。

謙之案﹕碑本「吾彊爲之名曰」字下﹐有「大」字﹐漫漶不明﹐當據他本補之。又此句各本無下「吾」字﹐疑衍。範本「字」上有「故彊」二字﹐傅「彊」作「彊」。範應元曰「王弼同古本﹐河上本無『』字﹐今從古本。」

劉師培曰﹕按韓非子解老篇「聖人觀其玄虛﹐用其周行﹐彊字之曰道」﹐則「字」上當有「彊」字﹐與下「彊爲之名曰大」一律﹐今本脫。

易順鼎曰﹕按周易集解卷十七引幹寶曰「老子曰﹕『吾不知其名﹐彊字之曰道。』」「字」上有「彊」字﹐與牟子引同。

莊錫昌曰﹕範謂「王弼同古本」﹐則範見王本「字」上有「彊」字。莊子則陽郭注「而彊字之曰道」﹐是郭本亦有「彊」字。以理而推﹐大旣彊名﹐則道亦彊字﹐「字」上有「彊」字者是也。��逝﹐逝曰遠﹐遠曰返。

謙之案﹕碑本「逝」字上有「大曰」二字﹐缺泐不明﹐當據他本補之。

嚴可均曰「遠曰返」﹐河上﹑王弼作「反」。吳云曰﹕傅本﹑易州本「反」並作「返」。

謙之案﹕磻溪﹑樓正﹑顧歡﹑趙孟俯亦作「返」﹐同此石。返者﹐夫物云云﹐各歸其根也。蓋形容道體﹐大不足以盡之﹐故名之曰「逝」。廣雅釋詁﹕「逝﹐行也。」論語「逝者如斯夫」﹐皇疏﹕「往去之辭也。」逝又不足以盡之﹐故又名曰「遠」。說文﹕「遠﹐遼也。」爾雅釋詁﹕「遠﹐遐也。」國語注﹕「謂非耳目所及也。」然有往必有反﹐故又曰「返」也。返﹐說文﹕「還也。」廣雅釋詁二﹕「返﹐歸也。」返則周流不息矣。道大﹐天大﹐地大﹐王大。

嚴可均曰「道大」﹐各本「道」上有「故」字。「王大」﹐各本「王」下有「亦」字。

謙之案﹕傅本無「故」字﹐遂州本無「亦」字﹐館本無「故」字「亦」字。又傅﹑範本「王」作「人」。

範應元曰「人」字﹐傅奕同古本﹐河上公本作「王」。觀河上公之意﹐以爲王者人中之尊﹐固有尊君之義﹐然按後文「人法地」﹐則古本文義相貫。況人爲萬物之最靈﹐與天地並立而爲三才﹐身任斯道﹐則人實亦大矣。

陳柱曰﹕說文大部「大」下云「天大﹐地大﹐人亦大焉﹐象人形。」是許君所見作「人亦大」也。段玉裁注云「老子『道大﹐天大﹐地大﹐人亦大』。……『人法地﹐地法天﹐天法道』。」則段氏本疑亦作「人亦大」也。不然﹐應申言今本作「王亦大」矣。今據正。人爲萬物之靈﹐爲天演中最進化之物﹐故曰「人亦大」。域中有四大﹐而王處一。

嚴可均曰「而王處一」﹐河上﹑王弼作「而王居其一焉」。

謙之案﹕範本「王」作「人」。傅本作「而王處其一尊」﹐「尊」字殆「焉」字形似而誤。廣弘明集法琳對傅奕廢佛僧事﹐引下句作「而道居其一」。又「處」字﹐館本﹑傅本均作「處」﹐範本作「居」﹐作「處」是也。

蔣錫昌曰「按王注『處人主之大也』﹐是王本『居』作『處』。淮南道應訓引亦作『處』。」人法地﹐地法天﹐天法道﹐道法自然。

謙之案﹕「人法地」﹐傅本「人」字未改﹐寇才質本作「王法地」﹐「王」字乃尊君者妄改經文﹐其說由來已久。但顧本成疏「人﹐王也」﹐說𨿽迂曲﹐尙可證老子本作「人」﹐不作「王」也。

【音韻】此章江氏韻讀﹕成﹑生韻﹝耕部﹞﹐改﹑殆﹑母﹑道韻﹝之﹑幽通韻﹐改音已﹐道協徒以反﹞。大﹑逝韻﹝祭部﹐大﹐徒列反﹐逝﹐時列反﹞。遠﹑反韻﹝元部﹞。姚文田﹑鄧廷楨均未及「道」字。謙之案﹕改﹑殆﹑母﹐之部﹐道﹐幽部﹐此之﹑幽通韻。奚侗﹕改﹑殆﹑母爲韻﹐逝﹑遠﹑反爲韻﹐云「逝讀若鮮。如詩桑柔『逝不以濯』﹐墨子尙賢引作『鮮不以濯』﹐詩新臺以『鮮』韻『泚』『彌』﹐谷風以『搜』『萎』韻『怨』﹐皆其例也。」陳柱﹕五「大」字韻﹐焉﹑天﹑然韻。高本漢﹕大﹑逝﹑遠﹑返爲一韻﹐遠﹑返又自協韻。又天﹑然爲韻。

謙之案﹕遠﹑反爲韻。論語中子罕逸詩﹐楚辭中離騷﹑國殤﹑哀郢﹐皆有旁證。又「彊名之曰大」之「大」字﹐與下五「大」字隔句遙韻。

陳第曰「改」音己﹐說文己聲。老子「獨立而不改﹐周行而不殆」﹔莊子引古詩「美成在久﹐惡成不及改」。

右景龍碑本七十九字﹐館本章末注字數同﹐河上八十六字﹐王本八十五字﹐傅本八十七字﹐範本八十八字。河上題「象玄章第二十五」﹐王本題「二十五章」﹐範本題「有物混成章第二十五」。又景龍碑誤止下章「靜爲躁君」爲一章。

二十六章重爲輕根﹐靜爲躁君。

謙之案﹕皇侃論語學而義疏引作「重爲輕根﹐靜爲躁本」﹐「根」「本」對文﹑義亦優。是以君子終日行﹐不離輜重﹐

嚴可均曰「是以君子」﹐河上﹑王弼作「是以聖人」

謙之案﹕韓非解老作「君子」﹐磻溪﹑樓正﹑高翿﹑傅﹑範﹑王羲之本並同。高本漢本無「是以君子」四字。「終日行」﹐遂州本作「行終日」。又禦注﹑景福二本「輜」作「○」﹐羅云「乃輜之別構。」洪頤烜曰﹕河上注﹕「輜﹐靜也。聖人終日行道﹐不離其靜與重也。」頤烜案文選東京賦「終日不離其輜重」﹐薛綜注﹕「輜重﹐車也。」李善注﹕「張楫曰﹕『輜重﹐有衣之車也。』」言聖人終日如處衣車以養靜﹐非謂輜卽靜也﹐注義失之。

徐鼒曰﹕按訓「輜」爲「靜」﹐古無此訓。……據選注如此﹐較「輜﹐靜也」之訓爲長矣。蓋「輜重」與「榮觀」﹑「燕處」﹑「萬乘之主」等語﹐本是一例。

謙之案﹕洪﹑徐之說是也。方日升韻會小補引﹕「說文『輜﹐軿車﹐前衣車﹐後從車﹐甾聲』﹐徐曰﹕『所謂庫車。』字林﹕『載衣物車﹐前後皆蔽。』左傳宣十二年正義引說文云﹕『輜﹐一名軿﹐前後蔽也。』後輿服志注﹕『軿車有衣蔽無後轅者﹐謂之輜。』釋名﹕『輜﹐屏也。有邸曰輜﹐無邸曰軿。』又光武紀注﹕『釋名﹕「輜﹐也。謂軍糧什物雜載之﹐以其累重﹐故稱輜重。」』又前韓安國傳『擊輜重』﹐師古曰﹕『輜謂衣車﹐重謂載重物車﹐故行者之資﹐總曰輜重。』」﹝卷二﹞方氏所考甚明﹐蓋輜重爲載物之車﹐前後有蔽﹐載物有重﹐故謂輜重。古者吉行乘乘車﹐師行乘兵軍﹐皆有輜重車在後。此以諭君子終日行﹐皆當以重爲本﹐而不可輕舉妄動也。𨿽有榮觀﹐燕處超然。

嚴可均曰「燕處」﹐王弼﹑傅奕本作「宴處」。

謙之案﹕今王本作「燕」﹐禦注﹑景福﹑館本亦作「燕」﹐釋文出「宴」字﹕「於見反﹐簡文云﹕『謂靜思之所宴居也。』」文選遊天臺山賦注引同。如何萬乘之主﹐以身輕天下﹖

嚴可均曰「如何」﹐各本作「柰何」﹐「以身」﹐各本「以」上有「而」字。

焦竑曰「柰何」﹐古本作「如之何」。

謙之案﹕傅﹑範古本並作「如之何」﹐「之」字疑衍。「柰何」乃注文﹐彊本成疏「如何柰何也」。可證。輕則失臣﹐躁則失君。

嚴可均曰「輕則失臣」﹐王弼作「失本」﹐大典作「失根」。

謙之案﹕此文當作「輕則失根﹐躁則失君」﹐與上首句「重爲輕根﹐靜爲躁君」相對成文。遂州本﹑傅﹑範本「失臣」均作「失本」。畢沅曰「王弼同河上公作『輕則失臣』。」範應元曰「『本』字﹐嚴遵﹑王弼同古本。河上公作『輕則失臣』﹐與前文不相貫﹐宜從古本。」馬敍倫曰「老子本作『根』﹐『根』寫脫訛成爲『木』﹐後人改爲『本』以就義。」又永樂大典王弼本作「輕則失根」﹐吳澄﹑焦竑﹑李贄及釋德淸諸本同此。兪樾曰「當從之。蓋此章首云『重爲輕根﹐靜爲躁君』﹐故終之曰『輕則失根﹐躁則失君』﹐言不重則無根﹐不靜則無君也。」至「君」「臣」對立之文﹐則爲後之尊君者所妄改﹐當非老子本文。

【音韻】此章江氏韻讀﹕根﹑君韻﹝文部﹞﹐行﹑重韻﹝陽﹑東通韻﹐重協宅王反﹞。觀﹑然韻﹝元部﹐觀音涓﹞﹐主﹑下韻﹝侯﹑魚通韻﹐主協音渚﹞。臣﹑君韻﹝冬﹑眞通韻﹞。謙之案﹕高本漢同。行﹐陽部﹐重﹐東部﹐陽﹑東通韻。臣﹐眞部﹐君﹐文部﹐文﹐眞通韻。惟「失臣」之「臣」﹐當從永樂大典本作「根」﹐以與首句相應﹐「根」「君」爲韻。

右景龍碑本四十六字﹐館本章末注「卅六字」﹐卅爲○字之誤。河﹑王本四十七字﹐傅﹑範本四十九字。河上題「重德第二十六」﹐王本題「二十六章」﹐範本題「重爲輕根章第二十六」。

二十七章善行﹐無轍迹﹔

羅振玉曰﹕景福本「行」下有「者」字﹐「善言」﹑「善教」﹑「善閉」﹑「善結」下並同。廣明本同。謙之案﹕室町本亦同。

嚴可均曰「轍迹」﹐河上作「徹迹」﹐王弼作「徹迹」。梁簡文云「應『車』邊﹐今作『彳』邊者﹐古字少也。」

吳云曰「轍」﹐傅本作「徹」。

盧氏抱經釋文考異﹕說文無「轍」字﹐莊子﹑戰國策﹑史記皆以「軼」爲「轍」。案「軼」借字﹐實應用「轍」。謙之案﹕老子書中「徹」「轍」二字﹐字義不同。七十九章「無德司徹」﹐用「徹」字。此章「善行無轍迹」﹐用「轍」字。夏竦古文四聲韻卷五引古老子﹐「徹」字作○﹐「轍」字作○﹐轍爲車迹。彭耜釋文曰「轍﹐李直列切。輪輾地爲轍。」﹔善言﹐無瘕」﹐王弼「瑕謫」」﹐禦注﹑河上作「瑕

嚴可均曰「瘕。」﹐易州本同﹐

吳云曰「無瑕謫」﹐今本作「俗字也。

謙之案﹕釋文出「謫」字﹐作「謫」亦通。揚雄方言三「謫﹐怒也」﹐郭璞注﹕「相責怒。」又夏竦古文四聲韻卷三「謫」字引古老子作○﹐館本﹑遂州本作「適」。」皆玉疵也。管子水地篇﹕「夫玉﹐瑕適皆見

高亨曰「瑕﹐精也。」尹注「瑕適﹐玉疵也。」荀子宥坐篇﹕「瑕適並見﹐情也。」義同。呂氏春秋舉難﹐猶言無」古通用﹐「瓋」則後起專字也。無瑕篇﹕「寸之玉﹐必有瓋瑕。」「適」﹑「疵病耳。善計﹐不用籌策﹔

嚴可均曰「善計」﹐王弼作「善數」。「籌策」﹐禦注作「籌算」。

範應元曰﹕數﹐上聲。王弼﹑嚴遵同古本﹐河上公作「計」。

羅振玉曰﹕河上﹑景龍﹑禦注﹑英倫﹑廣明﹑景福諸本均作「計」。「籌策」﹐禦注﹑英倫二本「策」作「算」。

謙之案﹕禦覽六百五十九引亦作「算」﹐館本作「」。論語八佾集解﹕「多飲少﹐釋文﹕『﹐籌也。』」朱駿聲曰「算長六寸﹐計歷數者﹐從竹從弄﹐會意﹐言常弄乃不誤也。字亦作。」善閉﹐無關鍵不可開﹔

嚴可均曰「不可開」﹐各本「不」上有「而」字﹐下句亦然。

孫礦曰「鍵」﹐今本作「楗」。紀昀曰﹕案「楗」原本作「鍵」。

謙之案﹕「關鍵」連文﹐傅本作「鍵」。淮南說山訓引「善閉者不用關楗」﹐道應訓引亦作「鍵」。

範應元曰﹕楗﹐拒門木也﹐或從金傍﹐非也。橫曰關﹐豎曰楗。傅奕云「古字作○。」

謙之案﹕作「○」是也。「關」﹐說文﹕「以木橫持門戶也﹐從門﹐○聲。」淮南子覽冥篇「城郭不關」﹐爲「關」字本義。此引申爲閉門橫木。「○」乃老子書中用楚方言﹐假借爲「楗」。方言五﹕「戶鑰﹐自關而東﹐陳﹑楚之間﹐謂之鍵﹐字亦作○。」今案「○」爲古字。夏竦古文四聲韻卷三出「○」字﹐引古老子作○。善結﹐無繩約不可解。

謙之案﹕「繩約」爲連文。說文「繩﹐索也。」「約﹐纏束也。」莊子駢拇篇﹕「待繩約膠漆而固者﹐是侵其德也。」「約」字亦是索﹐繩約猶今言繩索。左傳哀十一年公孫揮曰「人尋約﹐吳發短」﹐杜注﹕「約﹐繩也。」儀禮旣夕記「約綏約轡」﹐鄭注﹕「約﹐繩也。」舊注謂約爲約束之約﹐當非老子古義。是以聖人常善救人﹐而無棄人﹔常善救物﹐而無棄物。是謂襲明。

嚴可均曰「而無棄人」﹐各本「而」作「故」﹐下句亦然。

孫礦古今本考正曰「常善救人」四句﹐一本無。「故」﹐一作「而」。

晁說之曰「常善救人﹐故無棄人﹔常善救物﹐故無棄物」﹐獨得諸河上公﹐而古本無有也﹐賴傅奕辧之爾。

東條一堂曰﹕按傅奕曰「是以」至「棄物」二十字﹐獨得諸河上本﹐而古本無有﹐晁說之跋舉此說以駁王氏。予始以爲信﹐然後檢淮南子道應訓引老子曰「人無棄人﹐物無棄物﹐是謂襲明。」以此觀之﹐傅奕古本亦不足爲正。善人﹐不善人之師﹔不善人﹐善人之資。

嚴可均曰「善人」﹐禦注﹑大典作「故善人」﹐河上作「故善人者」。「不善人」﹐河上「善人」下有「者」字。

蔣錫昌曰﹕淮南道應訓引下句作「不善人﹐善人之資也」﹐是淮南所見本無二「者」字﹐有二「也」字。王注﹕「故不善人﹐善人之所取也。」似王本與淮南同。不貴其師﹐不愛其資﹐

謙之案﹕日本天明本羣書治要作「貴其師」﹐眉注﹕「舊無『貴其師』三字﹐補之。」此無「不」字﹐是所見舊本作「貴其師﹐不貴其資」﹐於義爲長。此言「不善人﹐善人之資」﹐與上文「常善救人﹐故無棄人」之旨相合。河上公「不貴其師」注「獨無輔也」﹐「不愛其資」注「無所使也」。獨無輔而無所使﹐似經文亦以作「貴其師﹐不愛其資」﹐於義爲長。𨿽知大迷﹐此謂要妙。

嚴可均曰「𨿽知」﹐河上﹑王弼作「𨿽智」。「此謂」﹐各本作「是謂」。

謙之案﹕惇煌本﹑傅本與此石同。又「要妙」卽幼妙﹐亦卽幽妙。漢書元帝紀「窮極幼眇」﹐師古曰「『幼眇』讀曰『要妙』。」

劉臺拱曰﹕案幼﹐幽也﹔眇﹐微也。古字「幼」「窈」通。爾雅「冥﹐幼也」﹐本或作「窈」。孫炎注云「深暗之窈也」。﹝漢學拾遺﹐見劉端臨遺書卷七﹞知「要妙」卽幽妙。淮南本經﹕「以窮要妙之望。」楚辭遠遊「神要眇以淫放」﹐集注﹕「要妙﹐深遠貌。」是也。

【音韻】此章江氏韻讀﹕迹﹑謫﹑策﹑解韻﹝支部﹐謫音滴﹐策﹐初益反﹐解音擊﹞。師﹑資﹑師﹑資﹑迷韻﹝脂部﹞。奚侗﹕迹﹑謫﹑策﹑開﹑解韻﹐師﹑資﹑師﹑資﹑迷韻。﹑策韻﹐開﹑解韻﹐人﹑人﹑物﹑物韻﹐師﹑資﹑師﹑資﹑迷﹑妙韻。高本漢﹕陳柱﹕迹﹑﹑策﹑解韻﹐「迹」字不韻。﹑策﹐開﹑解﹐分爲二韻﹐與陳同。鄧廷楨﹕迹﹑

朱駿聲曰「策」字﹐老子巧用協迹﹑謫﹑策﹑解。

江有誥曰「解」﹐胡買﹑佳買﹑古買三切。按古有入聲﹐當與麥部並收。老子巧運篇「善鍵無繩約而不可解」﹐與迹﹑策協﹝唐韻四聲正十二蟹﹞。﹑策﹐則支﹑佳部之入聲。詩殷武﹕「勿鄧廷楨曰﹕解隸蟹部﹐爲支﹑佳部之上聲﹐予禍適﹐稼穡匪解。」適﹑解爲韻﹐是其證也。至此章首句「迹」字﹐段氏音韻表亦隸此部﹐似亦當以爲韻﹐然「迹」從亦聲﹐「亦」字古音在魚﹑虞部﹐不當隸此。段氏所以入此部者﹐以「迹」字籀文從束作「速」﹐束聲古音在此部﹐故云爾也。但說文旣明云「從﹐亦聲」﹐則爲魚﹑虞部之字無可議者﹐今以小篆從亦之字﹐而用籀文從束之聲﹐終覺未安﹐故余於「迹」字不敢以爲韻﹐而存其說於此以質疑。然細繹之﹐首句實當有韻。蓋古本從束作「速」﹐而傳寫者易以小篆﹐遂並其韻而失之﹐不知柱下史在周時固止識古籀也。案史記大史公自序﹕「桀﹑紂失其道而湯﹑武作﹐周失其道而春秋作﹐秦失其道而陳涉發迹。」以「迹」與「作」韻﹐則爲魚﹑虞部之字明矣。意者籀文從束作「速」﹐故轉入平聲之支部﹐篆文從亦作「迹」﹐轉入平聲之魚部﹐其卽籀篆升降之不同歟﹖晉梅陶怨詩行以「迹」與壑﹑客﹑魄爲韻﹐蓋漢以後無以「迹」入支韻者矣。

右景龍碑八十九字﹐惇煌本無全章﹐字數不明。河上﹑王本九十一字﹐傅本九十七字﹐範本無「而不可開」「而不可解」八字﹐共八十七字。河上題「巧運第二十七」﹐王本題「二十七章」﹐範本題「善行章第二十七」。

二十八章知其雄﹐守其雌﹐爲天下蹊。

嚴可均曰「爲天下蹊」﹐各本作「溪」。釋文﹕「溪﹐或作溪。」

羅振玉曰﹕景福本亦作「溪」﹐景龍本作「蹊」﹐惇煌本作「奚」﹐下並同。

謙之案﹕作「奚」是也。莊子天下篇﹑淮南道應訓引作「溪」﹐此或後人以老子誤字改之。「溪」﹐玉篇﹕「詰難切﹐與溪同。」說文﹕「溪﹐山瀆無所通者﹐從谷﹐奚聲。」此𨿽可說爲表卑下之德﹐但與下文「爲天下谷」義重。若作「蹊」﹐則更無義。案惇煌丁本作「奚」﹐「奚」乃古奴僕之稱。周禮天官序官「奚三百人」﹐注﹕「古者從坐男女沒入縣官爲奴﹐其少才知以爲奚。」「爲天下奚」﹐猶今言公僕﹐與知雄守雌之旨正合。爲天下蹊﹐常德不離﹐復歸於嬰兒。

羅振玉曰「爲天下蹊」﹐惇煌本無此句。

謙之案﹕遂州本亦不重此句﹐下仿此。知其白﹐守其黑﹐爲天下式。常得不忒﹐復歸於無極。

魏稼孫曰「爲天下式」﹐「溪」「谷」二句重﹐此句不重﹐蓋脫。禦注三句皆重。

孫礦古今本考正曰「爲天下式」等重句﹐一本無。

嚴可均曰「常得不忒」﹐各本作「常德」。

謙之案﹕「忒」﹐惇煌本作「貸」。按「貸」假借爲「忒」。禮記月令「毋有差貸」﹐卽毋有差忒也。章炳麟新方言曰「月令注﹕『不貸﹐不得過差也。貸本作忒。』今人謂過曰忒﹐如過長曰忒長﹐過短曰忒短﹐亦通言泰﹐一音之轉。」知其榮﹐守其辱﹐爲天下谷。爲天下谷﹐常得乃足﹐復歸於朴。

嚴可均曰「常得乃足」﹐各本作「常德」。「於朴」﹐禦注作「撲」﹐王弼作「朴」﹐下句亦然。

羅振玉曰﹕景龍﹑景福二本作「朴」﹐下同。

易順鼎曰﹕按此章有後人竄入之語﹐非盡老子原文。莊子天下篇引老聃曰「知其雄﹐守其雌﹐爲天下溪。知其白﹐守其辱﹐爲天下谷。」此老子原文也。蓋本以「雌」對「雄」﹐以「辱」對「白」。辱有黑義﹐儀禮注﹕「以白造緇曰辱。」此古義之可證者。後人不知「辱」與「白」對﹐以爲必「黑」始可對「白」﹐必「榮」始可對「辱」﹐如是﹐加「守其黑」一句於「知其白」之下﹐加「知其榮」一句於「守其辱」之上﹔又加「爲天下式﹐爲天下式﹐常德不忒﹐復歸於無極」四句﹐以協「黑」韻﹐而竄改之迹顯然矣。以「辱」對「白」﹐此自周至漢古義﹐而彼竟不知﹐其顯然者﹐一也。「爲天下溪」﹐「爲天下谷」﹐「溪」「谷」同意﹐皆水所歸﹐「爲天下式」﹐則與「溪」「谷」不倫﹐協合成韻﹐其顯然者﹐二也。王弼已爲「式」字等句作注﹐則竄改卽在魏﹑晉之初﹐幸賴莊子所引﹐可以考見原文﹐亟當訂正﹐以存眞面。朴散爲器﹐聖人用爲官長。

嚴可均曰「朴散」﹐各本「散」下有「則」字。「用爲官長」﹐各本「用」下有「之則」字。

謙之案﹕「朴」﹐本或作「璞」。玉篇引老子曰「璞散則爲器。」文選演連珠注引尸子曰「鄭人謂玉未理者爲璞。」是以大制無割。

嚴可均曰﹕各本作「故大制不割」。

羅振玉曰﹕惇煌本「制」作「剬」。「無」﹐今王本作「不」﹐與禦注﹑景福二本同。釋文出「無割」二字﹐知王本作「無」﹐今據改。景龍本﹑惇煌本均作「是以大制無割」。

謙之案﹕作「無割」是也。傅﹑範本「不」亦作「無」。範應元曰「嚴遵﹑王弼同古本﹐河上與世本作『不割』。」易順鼎曰「『不割』當作『無割』。王注云﹕『以天下之心爲心﹐故無割也。』足證王本作『無』。道應訓正作『大制無割』。此作『不』者﹐後人因下篇有『方而不割』之語﹐改之。」

【音韻】此章江氏韻讀﹕雌﹑溪﹑溪﹑離﹑兒韻﹝歌﹑支通韻﹐離協音黎﹞。黑﹑式﹑式﹑忒﹑極韻﹝之部﹐黑﹐呼力反﹐忒﹐他力反﹞。辱﹑谷﹑谷﹑足﹑朴韻﹝侯部﹞。謙之案﹕雌﹑溪﹑兒﹐支部﹐離﹐歌部﹐歌﹑支通韻﹐說詳第十章

。高本漢﹕白﹑黑﹑式﹑式﹑忒﹑極韻﹐器﹑割韻。武內義雄﹕白﹑黑﹑式﹑式﹑極韻。案白古音博﹐一說「白」字非韻。高氏以雌﹑溪﹑離﹑兒爲韻﹐而不以雄爲韻﹐然此兩節文意語法皆平行﹐不應「白」字獨韻。

右景龍碑本不分章﹐八十字﹐惇煌本七十六字﹐河上本﹑範本八十六字﹐王本八十二字﹐傅本八十五字。河上題「反朴第三十一」﹐王本題「二十八章」﹐範本題「知其雄章第二十八」。

二十九章將欲取天下而爲之﹐吾見其不得已。

謙之案﹕傅﹑範本﹑王羲之本﹑趙孟俯本「爲之」下有「者」字。又道藏宋張太守匯刻四家注在「爲之」句下﹐王注有「爲造爲也」四字﹐他王本脫去此句。天下神器﹐不可爲。爲者敗之﹐執者失之。

嚴可均曰「神器」﹐大典「器」下有「也」字。「不可爲」﹐各本「爲」下有「也」字。

謙之案﹕遂州﹑景福﹑惇煌三本均無「也」字。又「天」字上﹐傅﹑範本有「夫」字﹐河上公﹑王弼無。範應元曰「『夫』字﹐阮籍同古本。」

易順鼎曰﹕按「不可爲也」下﹐當有「不可執也」一句﹐請舉三證以明之。文選幹令升晉紀總論引文子稱老子曰「天下﹐大器也﹐不可執也﹐不可爲也。爲者敗之﹐執者失之。」其證一。王注云「故可因而不可爲也﹐可通而不可執也。」王注有﹐則本文可知。其證二。下篇六十四章云「爲者敗之﹐執者失之。是以聖人無爲故無敗﹐無執故無失。」「無爲」卽「不可爲」﹐「無執」卽「不可執」。彼文有﹐則此文亦有。其證三。蓋有「執者失之」一句﹐必先有「不可執也」一句明矣。

馬敍倫曰﹕彭耜引黃茂材曰「天下神器﹐不可爲也﹐不可執也﹐至於人身﹐獨非神器乎﹖」是黃見本有此一句。

謙之案﹕「爲者敗之」二句﹐又見第六十四章

。鶡冠子備知篇曰「故爲者敗之﹐治者亂之。」當亦本此。夫物或行或隨﹐或噓或吹﹐

嚴可均曰「夫物」﹐各本作「故物」。

謙之案﹕遂州本﹑惇煌本同此石。又「或噓」﹐河上﹑禦注作「或呴」﹐王弼作「或歔」﹐景福本作「或煦」﹐惇煌二本同此石。案惇﹑景﹑遂各本作「或噓」是也。「噓」與「吹」互訓。噓﹐吹也﹐從口﹐虛聲﹔吹﹐噓也﹐從口從欠。一切經音義卷八十引說文「噓」作「吹噓也」。卷五十四先引顧野王云「口出气曰噓」﹐次引說文「亦出气也」。但「吹」與「噓」出气相同﹐而緩急有別。易順鼎曰「按『歔』本字當作『噓』﹐下文『或彊或羸』﹐『彊』與『羸』反﹐則『噓』亦與『吹』反。玉篇口部﹐噓﹑吹二字相通﹐卽本老子。又引聲類云﹕『出气急曰吹﹐緩曰噓。』此吹﹑噓之別﹐卽老子古義也。玉篇又有『呴』字﹐引老子曰『或呴或吹』﹐與河上本同﹐蓋漢以後俗字。」又「噓」字﹐傅﹑範本作「噤」。範應元曰「『噤』﹐嚴遵同古本﹐注引楚辭曰﹕『噤閉而不言。』」謙之案﹕說文﹕「噤﹐口閉也。」楚辭云「閉口爲噤。」義與「吹」相反。夏竦古文四聲韻引道德經「吹」字作○﹐「吹」「噤」對立﹐其說亦通。或彊或嬴﹐或接或○。

嚴可均曰「或嬴」﹐各本作「或贏」。「或接」﹐禦注﹑河上「接」作「載」﹐王弼﹑梁簡文作「挫」。

羅振玉曰「或彊」﹐惇煌本作「彊」。「或挫」﹐河上﹑禦注﹑景福三本作「載」﹐景龍﹑惇煌二本作「接」。

範應元曰「或彊或銼﹐或培或墮」﹐嚴遵﹑王弼﹑傅奕﹑阮籍同古本。畢沅曰「墮」﹐俗作「隳」﹐非。

兪樾曰﹕按「挫」﹐河上本作「載」﹐注「載﹐安也」﹐「隳﹐危也」﹐是「載」與「隳」相對爲文﹐與上文「或彊或羸」一律。而王弼本乃作「挫」﹐則與「隳」不分二義矣。疑「挫」乃「在」字之誤。「在」﹐篆文作○﹐故誤爲挫也。「或在或隳」﹐卽「或載或隳」﹐載從○聲﹐在從才聲﹐而或亦從○聲﹐州輔碑「○貴不濡」是也。其聲旣同﹐故得通用矣。

武內義雄曰﹕賈大隱述義云「王本或作接﹐或作隳。」﹝瀧川本欄外所引﹞據此則王本作「接」﹐而不作「挫」。景龍碑亦作「接」。𨿽然﹐「挫」「接」不通。據範應元集解則王本作「培」﹐或作「墮」。按王本作「培」﹐由「培」字訛爲「接」﹐又訛而爲「挫」。「培」卽莊子逍遙遊篇「培風」之「培」同義﹐卽乘之意﹐正與「隳」字相對。河上本作「載」字﹐亦乘之意﹐是河上本從義訓而改字者也。

於省吾曰﹕按「接」應讀爲「捷」。「接」﹑「捷」乃雙聲疊韻字。禮記內則「接以大牢」﹐注﹕「接讀爲捷。」公羊僖三十二年「鄭伯接卒」﹐左傳﹑谷梁作「捷」。左莊十二年「宋萬弒其君捷」﹐公羊作「接」。荀子大略「先事慮事謂之接」﹐注﹕「接讀爲捷。」莊子人間世「王公必將乘人而斗其捷」﹐釋文﹕「捷作接。」爾雅釋詁﹕「捷﹐勝也。」說文﹕「敗城曰隓﹐篆文。」是墮有敗義﹐捷勝與墮敗﹐義正相對也。謙之案﹕碑本「○」乃「隳」之別構。又兪說謂「載」「隳」相對﹐武內說謂「培」「隳」相對﹐於說謂「捷」「墮」相對﹐三說各有所明﹐誼皆可通﹐以於說爲勝。是以聖人去甚﹐去奢﹐去泰。

謙之案﹕韓非子外儲說左下引作「故君子去泰﹐去甚」。「甚」字﹐河上注謂「貪淫聲色」﹐是也。說文﹕「甚﹐尢安樂也﹐從甘從匹。匹﹐耦也。」朱駿聲曰「按甘者飲食﹐匹者男女﹐人之大欲存焉﹐故訓安樂之尢。」

【音韻】此章江氏韻讀﹕隨﹑吹﹑羸﹑墮韻﹝歌部﹐吹音磋﹐羸音羅﹐墮﹐平聲﹞。奚侗﹕「羸」﹐從範本作「銼」﹐隨﹑吹﹑銼﹑墮爲韻。

鄧廷楨曰﹕隨﹑吹﹑羸﹑隓爲韻﹐古音皆歌部字也。「隨」﹐古音素何切﹐論語八士之名﹐「隨」與「騧」爲韻。「吹」﹐古音曲阿切﹐詩籜兮「風其吹女」﹐與「和」爲韻。「羸﹑嬴。「隓」﹐今今文尙書臯陶與「脞」「惰」爲韻。‰」﹐古音讀若

右景龍碑本不分章﹐五十七字﹐惇煌本同﹐河上﹑王本五十八字﹐傅﹑範本六十字。河上本題「無爲第二十九」﹐王本題「二十九章」﹐範本題「將欲章第二十九」。

三十章以道作人主者﹐不以兵彊天下﹐

嚴可均曰「以道作」﹐各本作「以道佐」。

羅振玉曰﹕景福本無「者」字﹐「彊」下有「於」字。惇煌本「彊」作「彊」﹐下亦有「於」字。

馬敍倫曰﹕譣弼注曰「尙不可以兵彊於天下。」則王本亦有「於」字。東條一堂曰﹕按臣軌守道篇引「彊」字下﹐有「於」字﹐與王注合。

兪樾曰﹕按唐景龍碑作「以道作人主者」﹐乃古本也。河上公注曰「謂人主能以道自輔佐也。」則河上公亦是「作」字。若曰「以道佐人主」﹐則是人臣以道輔佐其主﹐何言人主以道自輔佐乎﹖因「作」「佐」二字相似﹐又涉注文「輔佐」字而誤耳。王弼所據本已爲「佐」字﹐故注曰「以道佐人主﹐尙不可以兵彊於天下﹐況人主躬於道者乎﹖」後人以王本改河上本﹐而河上注義晦矣。

蔣錫昌曰﹕景龍碑作「以道作人主者」﹐他人從未言及﹐疑兪氏所見之本乃偶然之筆誤﹐未可據以爲證也。

謙之案﹕莊說誤也。譣原拓本及績語堂碑錄所載碑文﹐與嚴可均校語﹐又古本道德經校刊拓本﹐均作「以道作人主者」﹐石刻尙在﹐兪氏之說萬無可疑。昔羅振玉作道德經考異云「讀鐵橋漫稿中﹐有答徐星伯先生書﹐言『作老子唐本考異﹐據易州本﹑傅奕本﹑明皇注本與釋文互校』﹐知鐵橋先生曾依據唐刻別爲考異﹐然求之三十年不可得。」今蔣氏云云﹐殆亦未見嚴可均書與景龍碑刻而致疑者﹐此亦可見考證工夫之難。其事好還﹕

魏稼孫曰﹕禦注脫「好還」二字﹐嚴失校。

謙之案﹕「還」﹐釋文「音旋」。範應元云「還﹐句緣切﹔經史『旋』﹑『還』通。」案「其事好還」﹐謂兵凶戰危﹐反自爲禍也。師之所處﹐荊棘生。

嚴可均曰﹕各本「生」下有「焉」字﹐此句下各本有「大軍之後﹐必有凶年」八字﹐蓋注語羼入正文﹐此本無。王氏引邢州本亦無。

羅振玉曰﹕景龍﹑惇煌二本均無以上九字。

勞健曰「大軍之後﹐必有凶年」﹐景龍﹑惇煌與道藏龍興碑本無此二句﹐他本皆有之。漢書嚴助傳淮

南王安上書云「臣聞軍旅之後﹐必有凶年。」又云「此老子所謂『師之所處﹐荊棘生之』者也。」按其詞意﹐「軍旅」「凶年」當別屬古語﹐非同出老子。又王弼注止云「賊害人民﹐殘荒田畝﹐故曰荊棘生焉」﹐亦似本無其語﹐或古義疏常引之﹐適與「還」字﹑「焉」字偶合諧韻﹐遂並衍入經文也。今據景龍諸本﹐別以爲存疑。

謙之案﹕漢書嚴助傳引老子「焉」作「之」﹐師古曰「老子道經之言也。」蓋指「師之所處」二句﹐勞說是也。又「大軍之後﹐必有凶年」﹐廣明本「凶」作「荒」﹐禦注本作「凶」。釋文出「凶年」﹐曰「天應惡气﹐災害五穀﹐盡傷人也。」附校於此。故善者果而已﹐不以取彊。

嚴可均曰「故善者果而已」﹐河上﹑王弼無「故」字﹐大典亦無「故」字﹐「而已」下有「矣」字。今王弼「者」作「有」。「不以取彊」﹐各本「不」下有「敢」字。

羅振玉曰﹕景龍﹑禦注﹑惇煌﹑景福諸本均作「故善者果而已」﹐廣明本作「善者果而已矣」。「不敢以取彊」﹐景龍本﹑惇煌本均無「敢」字。「彊」﹐惇煌本作「彊」﹐景福本句末有「焉」字。

兪樾曰﹕按「敢」字衍文。河上注曰「不以果敢取彊大之名也。」注中「不以」二字﹐卽本經文。其「果敢」字乃釋上文「果」字之義﹐非此文又有「果」字也。今作「不敢以取彊」﹐卽涉河上注而衍。王注曰「不以兵力取彊於天下也。」亦「不以」二字連文﹐可證經文「敢」字之衍。唐景龍碑正作「不以取彊」﹐當據以訂正。果而勿驕﹐果而勿矜﹐果而勿伐﹐

嚴可均曰﹕禦注「驕」作「憍」。各本「果而勿驕」句在「果而勿伐」下。

謙之案﹕遂州﹑惇煌﹑景福三本「果而勿驕」亦在「果而勿矜」之前。又「驕」﹐範本﹑樓正本亦作「憍」。

楊樹達曰「憍」字從心﹐乃「驕傲」之「驕」本字﹐但說文未收耳。「驕」則「憍」之假字。果而不得以﹐是果而勿彊。

嚴可均曰「果而不得以是」﹐各本「以」作「已」﹐無「是」。

魏稼孫曰﹕按禦注「已」下有「是」字﹐與碑同。

兪樾曰﹕按傅奕本作「是果而勿彊」﹐當從之。上文云「善者果而已﹐不以取彊」﹐又云「果而勿矜﹐果而勿伐﹐果而勿驕﹐果而不得已」﹐皆言其果﹐不言其彊。故總之曰「是果而勿彊」﹐正與上文「果而已﹐不以取彊」相應。讀者誤謂此句與「果而勿矜」諸句一律﹐遂妄刪「是」字耳。唐景龍碑亦有「是」字﹐當據增。

謙之案﹕廣雅釋詁一﹕「果﹐信也。」論語﹕「行必果。」繆協曰「成也。」淮南道應訓「令不果往」﹐注﹕「誠也。」老子﹕「善有果而已。」蓋以誠信爲果之第一義﹐謂惟誠信可以得人﹐不必用兵也。舊解以「敢」字釋「果」﹐不知老子以「不敢」爲教﹐「勇於敢則殺﹐勇於不敢則活」﹐「敢」非老子古義﹐在此且爲衍文。果而勿驕﹐勿矜﹐勿伐﹐皆言誠信之功效如此。老子書中最重「信」字﹐四十九章﹕「信者﹐吾信之﹔不信者﹐吾亦信之﹐德信。」十七章﹑二十三章﹕「信不足﹐有不信。」果卽信也。信不足而至於用兵﹐是「果而不得已」﹐然亦以告成事而已。王弼注﹕「果猶濟也。」此爲果之第二義。左傳宣十二年﹐楚莊王曰「其爲先君宮﹐告成事而已﹐武非吾功也。」此卽「果而勿彊」也。用兵而寓於不得已﹐是視勝猶不勝﹐不以兵彊天下者也。蔣錫昌誤解老子﹐謂「果在能殺敵人」﹐是殺人犯﹐非老子也。物牡則老﹐謂之非道﹐非道早已。

嚴可均曰﹕禦注﹑河上﹑王弼作「是謂不道﹐不道早已」﹔傅奕﹑王氏引邢州本皆作「非道」。

魏稼孫曰﹕禦注「牡」作「壯」﹐與德經一句同。德經句﹐碑亦作「牡」﹐此「牡」字誤。嚴失校。

謙之案﹕此三句亦見五十五章﹐碑本於此作「非道」﹐於彼作「不道」。河上本作「不道」﹐遂州本全句﹕「物壯則老﹐謂非道早已。」案「非道」卽「不道」。「已」一作「亡」﹐顧歡本「不道早亡」﹐注﹕「亡﹐死也。」內經卷一王冰注引亦作「不道早亡」﹐疑古本作「亡」。又姚鼐曰「『物壯則老』十二字衍﹐以在下篇『含德』章『心使气曰彊』下﹐誦者誤入此『勿彊』句下。」

【音韻】此章江氏韻讀﹕者﹑下韻﹝魚部﹐者音渚﹞﹐還﹑焉﹑年韻﹝元﹑眞合韻﹐還音旋﹐年協奴連反﹞。謙之案﹕還﹑焉﹐元部﹐年﹐眞部﹐此元﹑眞合韻。奚侗﹕矜﹑彊爲韻﹐云「例如易林坤之履梁﹑禁相韻﹐比之中孚金﹑鄕相韻。」又老﹑道﹑已爲韻﹐高本漢同。高以主﹑下﹑處﹑後爲韻﹐還﹑焉﹑年爲間韻。謙之案﹕主﹑下﹑處﹑後皆非韻﹐高說誤。

右景龍碑本六十七字﹐惇煌本同﹐河上﹑王本七十五字﹐傅本七十九字﹐範本七十八字。河上本題「儉武第三十」﹐王本題「三十章」﹐範本題「以道佐人主章第三十」。

三十一章夫佳兵者﹐不祥之器﹐

嚴可均曰﹕河上無「者」字。「不祥之器」﹐大典無「之器」二字。

謙之案﹕「佳」字﹐傅奕本作「美」﹐室町本作「飾」﹐史記倉公傳引作「美好者不祥之器」﹐皆爲望文生義。宋翔鳳曰「『夫佳兵者不祥之器』﹐按『佳兵』當是『作兵』。大戴禮用兵篇曰﹕『用兵者其由不祥乎﹗』又﹕『公曰「蚩尢作兵與﹖」子曰「否。蚩尢﹐庶人之貪者﹐何器之能作﹖」』此『作兵』之證。或以『佳』爲『隹』﹐古字通『惟』。篆文『佳』與『作』相近﹐與『隹』遠﹐不當作『隹』。」謙之案﹕「作兵」義亦不明﹐作「隹」是也。元大德三年陜西寶雞縣磻溪宮道德經幢「佳」字正作「隹」﹐可證﹝見古本道德經校刊拓本﹞。又「之器」二字﹐吳澄本﹑吳勉學本均無。

王念孫曰﹕釋文「佳﹐善也」﹐河上云「飾也。」念孫按「善」「飾」二訓﹐皆於義未安。古所謂兵者﹐皆指五兵而言﹐故曰「兵者不祥之器。」若自用兵者言之﹐則但可謂之不祥﹐而不可謂之「不祥之器」矣。今按「佳」當作「隹」﹐字之誤也。「隹」﹐古「惟」字也﹝「惟」或作「惟」﹐又或作「維」﹞。惟兵爲不祥之器﹐故有道者不處。上言「夫惟」﹐下言「故」﹐文義正相承也。八章曰「夫惟不爭﹐故無尢。」十五章云「夫惟不可識﹐故彊爲之容。」又云「夫惟不盈﹐故能蔽不新成。」二十二章云「夫惟不爭﹐故天下莫能與之爭。」皆其證也。古鍾鼎文「惟」字作「隹」﹐石鼓文亦然。又夏竦古文四聲韻載道德經「惟」字作「隹」。據此﹐則今本作「惟」者﹐皆後人所改﹐此「隹」字若不誤爲「佳」﹐則後人亦必改爲「惟」矣。

阮元曰﹕老子「夫佳兵者﹐不祥之器」﹐「佳」爲「隹」﹝同惟﹞之訛。老子「夫惟」二字相連爲辭者甚多﹐若以爲「佳」﹐則當云「不祥之事」﹐不當云「器」﹝經傳釋詞序﹞。物或惡之﹐故有道不處。

嚴可均曰﹕各本「道」下有「者」字﹐大典「處」下有「也」字。

羅振玉曰﹕景龍﹑惇煌二本均無「者」字。

謙之案﹕陳象古道德眞經解無此二句。君子居則貴左﹐用兵則貴右。

中井履軒曰﹕古人皆貴右﹐故下降曰左遷﹐殊無貴左之證﹐至漢猶然。及其後官貴左者﹐自五胡猾夏始也。胡則貴左﹐其俗云﹝老子雕題﹞。

謙之案﹕此說非也。左傳桓八年「楚人尙左」﹐與老子「君子居則貴左」﹑「吉事尙左」之俗相合。又遂州本作「貴佐」﹐乃「左」字之誤。又傅﹑範本「君子」上有「是以」二字﹐王羲之本﹑室町本同。兵者不祥之器﹐非君子之器﹐不得已而用之﹐

王道曰﹕此章自「兵者不祥之器」以下﹐似古義疏語﹐而傳習之久﹐混入於經者也﹐詳其文義可見。

紀昀曰﹕案自「兵者不祥之器」至「言以喪禮處之」﹐似有注語雜入﹐但河上公注本及各本俱作經文﹐今仍之。

劉師培曰﹕案此節王本無注﹐而古注及王注恆混入正文﹐如「不祥之器﹐非君子之器」﹐二語必系注文﹐蓋以「非君子之器」釋上「不祥之器」也。本文當作「兵者不得已而用之」﹐「兵者」以下九字均系衍文。

馬敍倫曰﹕紀﹑劉之說是也。文子上仁篇引曰「兵者不祥之器﹐不得已而用之。」釋慧皎高僧傳八義解論曰「兵者不祥之器﹐不獲已而用之。」蓋老子本文作﹕「夫惟兵者﹐不祥之器﹐不得已而用之。」「物或」兩句﹐系二十四章錯簡﹔「君子」兩句﹐乃下文而錯在上者﹔「非君子之器」﹐正釋「不祥之器」也。恬惔爲上﹐

嚴可均曰﹕禦注作「恬淡」﹐河上作「恬恢」﹐一作「恬然」﹐王弼作「恬澹」。

羅振玉曰「恬」﹐釋文﹕「本或作『栝』。」「澹」﹐今王本作「淡」﹐與禦注本﹑廣明本同。河上本作「恢」﹐簡文及景龍﹑惇煌本均作「惔」。

謙之案﹕遂州本亦作「惔」﹐傅本作「憺」。釋文出「澹」﹐云「『澹』﹐本亦作『惔』。」畢沅曰「說文﹕『憺﹐安也﹐從心﹐詹聲。』『惔﹐憂也﹐從心﹐炎聲。』詩曰﹕『憂心如惔。』據之則作『惔』者非。」故不美﹐若美之﹐是樂○人。

嚴可均曰「故不美﹐若美之」﹐禦注﹑河上﹑王弼作「勝而不美﹐而美之者」﹐大典無「而」字。「是樂○人」﹐各本作「殺人」﹐大典「人」下有「也」字。

羅振玉曰「勝而不美」﹐景龍本﹑惇煌本均作「故不美」。「而美之者」﹐景龍本作「若美之」﹐惇煌本作「若美必樂之」。「是樂殺人」﹐景福本「人」下有「也」字。

謙之案﹕傅本各句作﹕「故不美也﹐若美必樂之﹐樂之者﹐是樂殺人也。」範本「若美」下有「之」字﹐餘同。室町本作﹕「勝而不美也﹐而美之者﹐是樂殺人也。」遂州本同惇本﹐但「○」字同傅本作「殺」﹐惇本作「○」。案「○」﹐此石俗字也。廣韻曰「『○』﹐俗『殺』字。此字見於白虎通。」又河上﹑王弼作「勝而不美」﹐有「勝」字義優。李道純曰「『勝而不美』﹐或云『故不美也』﹐非。」又中都四子本「勝而不美」下﹐無下二句。夫樂○者﹐不可得意於天下。

嚴可均曰「不可得意於天下」﹐禦注作「得志」﹐河上﹑王弼作「則不可以得志於天下矣」﹐大典無「則」字。

羅振玉曰﹕王本「夫樂殺人者﹐則不可以得志於天下矣」﹐景龍本﹑惇煌本均無「人」字。與禦注三本均無「則」字﹑「以」字。又與英倫諸本均無「矣」字。「得志」﹐景龍﹑惇煌二本「志」均作「意」。

謙之案﹕遂州本此句作「夫樂之者﹐不可得意於天下」﹐傅本作「夫樂人殺人者﹐不可以得志於天下矣」。範本同傅本﹐惟無第一「人」字。故吉事尙左﹐凶事尙右。是以偏將軍居左﹐上將軍居右。

嚴可均曰「故吉事尙左」﹐各本無「故」字。「居左」﹐禦注﹑大典作「處左」﹐下「居右」亦作「處右」。

魏稼孫曰「是以偏將軍」﹐禦注無「是以」二字。

羅振玉曰﹕景龍﹑惇煌二本「吉」字上有「故」字﹐景福本「尙」作「上」﹐下同。「凶」﹐惇煌本作「喪」。「尙右」下﹐景龍﹑惇煌二本均有「是以」二字。

謙之案﹕河上﹑王弼無「是以」二字﹐王羲之本﹑傅﹑範本有。又傅﹑範「居」並作「處」。○人眾多﹐以悲哀泣之﹔

嚴可均曰﹕河上﹑王弼作「殺人之眾」。此句上﹐禦注﹑河上有「言以喪禮處之」六字﹐蓋注語羼入正文﹐此與大典皆無。

易順鼎曰﹕王弼本獨此章無注﹐晁景迂遂疑王弼此章爲非老子之言。今按此章乃老子精言﹐與下篇「抗兵相加﹐哀者勝矣」同意﹐不解晁氏何以爲此謬論也﹖惟此章語頗冗復﹐疑有古注誤入正文﹐「言以喪禮處之」﹐觀一「言」字﹐卽似注家之語。

譚獻曰﹕昔人云「大兵之後﹐必有凶年」八字﹐注文誤入。予以爲「偏將軍居左﹐上將軍居右﹐言以喪禮處之」三句亦注文。「言以喪禮處之」句﹐易州石本及禦覽引皆無。

嚴可均曰「悲哀」﹐王弼作「哀悲」。

謙之案﹕道藏王本作「悲哀」﹐可據訂正。

又「泣」﹐一說當作「蒞」。羅運賢曰﹕按「泣」當爲「蒞」之訛。說文無「蒞」字﹐蓋卽「○」﹝本書三十二章及周官﹑左傳﹑莊子並有「蒞」字﹐說文蓋遺而未收﹐「蒞」「○」古同。淮南俶眞訓注引老子「以道蒞天下」﹐「蒞」正作「○」﹞。說文﹕「○﹐臨也。」「蒞之」與下句「處之」一律。申鑑政體「好惡以章之﹐喜怒以蒞之﹐哀樂以○之」﹐與「以哀悲蒞之」﹐文法正通。戰勝﹐以哀禮處之。

嚴可均曰「哀禮」﹐各本作「喪禮」。

謙之案﹕道藏張太守匯刻四家注﹐此章末引王弼注「疑此非老子之作也」一句﹐今諸王本皆佚﹐知弼有所疑﹐故獨無注。河上本於「兵者不祥之器」至「言以喪禮處之」諸句﹐均加注釋﹐所見之本同﹐而見解不同﹐不可以此遂謂河上注之後於王注也。此章𨿽多古注竄入之處﹐惟其中如「夫隹兵者不祥之器」﹐「殺人眾多﹐以悲哀蒞之」﹐「戰勝﹐以哀禮處之」等語﹐皆千古精言﹐非老子不敢道﹑不能道。今試刪其冗復﹐訂定經文如次﹕

夫隹兵者﹐不祥之器﹐﹝兵者不祥之器﹐非君子之器。﹞物或惡之﹐故有道者不處。﹝不得已而用之﹐恬淡爲上。﹞君子居則貴左﹐用兵則貴右。﹝吉事尙左﹐凶事尙右﹐是以偏將軍居左﹐上將軍居右。﹞殺人眾多﹐以悲哀蒞之。﹝勝而不美﹐若美之﹐是樂殺人。夫樂殺者﹐不可得意於天下。﹞戰勝﹐以哀禮處之。﹝言居上世﹐則以喪禮處之。﹞

謙之案﹕王羲之本﹑傅﹑範本「言以喪禮處之」﹐「言」下有「居上勢則」四字。程大昌易老通言引「勢」作「世」﹐疑爲古注﹐今據補。

【音韻】此章舊說以文多錯亂﹐故不言其韻。實則此章以者﹑器﹑惡﹑處爲韻﹝魚部﹞﹐右﹑之﹑之爲韻﹝之部﹞。者﹐古音渚﹐右﹐古音以。知文多相協﹐只中間所插入注語可刪。

右景龍碑本不分章﹐一百七字﹐惇煌本一百一十四字﹐河上本一百一十六字﹐王本一百一十七字﹐傅本一百三十三字﹐範本一百三十四字。河上本題「偃武第三十一」﹐王本題「三十一章」﹐範本題「夫佳兵章第三十一」。

三十二章道常無名。朴𨿽小﹐天下不敢臣。

嚴可均曰「朴𨿽小」﹐禦注作「撲」﹐王弼作「朴」。「天下不敢臣」﹐王弼作「天下莫能臣也」。

羅振玉曰﹕景龍﹑禦注﹑惇煌﹑英倫諸本「莫能」作「不敢」﹐景福本作「莫敢」﹐又均無「也」字。

謙之案﹕道藏王本脫「朴𨿽小」三字。「天下不敢臣」﹐謂道尊﹐可名於大也。王侯若能守﹐萬物將自賓。

嚴可均曰「王侯若能守」﹐禦注﹑河上﹑王弼作「侯王」﹐梁武與此同﹐河上﹑王弼「守」下有「之」字。

羅振玉曰﹕梁武﹑景龍﹑惇煌三本並作「王侯」。

勞健曰「王侯若能守」﹐傅與景龍﹑惇煌皆如此。範作「王侯若能守之」﹐諸王本「侯王若能守之」。他本皆無「之」字﹐「王侯」皆作「侯王」。釋文云「梁武作『王侯』。」按「侯」「守」二字﹐自諧句中韻﹐與第四十二章

「王公以爲稱」﹐「公」「稱」字同﹐當作「王侯」。

謙之案﹕作「王侯」是也。惟公﹑稱﹐侯﹑守協韻之說﹐皆非。天地相合﹐以降甘露﹐人莫之令而自均。

嚴可均曰「人莫之令」﹐河上作「民莫」。

羅振玉曰﹕景龍﹑禦注二本「民」均作「人」。廣明﹑景福二本「均」下有「焉」字。

謙之案﹕「人」字﹐諸王本作「民」﹐永樂大典作「人」﹐傅本作「民」﹐範同此石。室町本「均」下有「焉」字。

易順鼎曰﹕按唐韓鄂歲華紀麗引作「民莫之合而自均」﹐「令」疑「合」字之誤。「莫之合」﹐卽聽其自然之意也。言天地相合則甘露自降﹐若民則莫爲之合﹐而亦且自均﹐極言無爲之效耳。

謙之案﹕玉篇﹕「均﹐平也﹐等也。」周禮「均其稍食」﹐注云「均﹐猶調度也。」又字林﹕「均﹐田也。」此言「人莫之令而自均」﹐蓋古原始共產社會之反映﹐語意與五十一章「夫莫之命而常自然」相同。作「令」﹑作「合」﹑作「命」誼均可通﹐惟此作「令」是故書。始制有名。名亦旣有﹐天將知止。

嚴可均曰「天將知止」﹐禦注﹑王弼作「夫亦將知止」﹐河上作「夫亦將知之」。

羅振玉曰﹕景龍「夫」作「天」﹐無「亦」字。景福本「夫」作「天」﹐有「亦」字。

謙之案﹕作「天」乃字誤。宋刊河上本﹑室町本皆然。白玉蟾曰「一本作『天亦將知之』﹐下同。」畢沅曰「河上公作『天亦將知止』。」知其誤已久。廣明本「夫」字稍缺﹐吳云亦誤校爲「天」﹐云「『天』﹐傅本作『夫』﹐易州本亦作『夫』。」不知「天」乃「夫」字之誤。王弼﹑傅﹑範皆作「夫」。範應元曰「『夫亦將知止』﹐馬誕﹑王弼同古本。」當從之。知止不殆。

嚴可均曰﹕禦注作「知止所以不殆」﹐河上作「知之所以不殆」﹐王弼作「知止可以不殆」。

羅振玉曰﹕禦注﹑景福﹑英倫三本作「所以」﹐景龍﹑惇煌二本均無此二字。

兪樾曰﹕案唐景龍碑無「可以」二字﹐是也。王注曰「知止所以不殆也。」蓋加「所以」二字以足句﹐而寫者誤入正文﹐故今河上作「知之所以不殆」。此作「可以」者﹐又「所以」之誤矣。

謙之案﹕道藏王本作「所以」。聚珍板殿本作「可以」﹐「可以」爲「所以」之誤﹐兪說是也。譬道在天下﹐猶川谷與江海。

嚴可均曰﹕河上﹑王弼「道」下有「之」字。「與江海」﹐禦注﹑河上作「之與江海」﹐王弼作「之於江海」。

羅振玉曰「之於」﹐禦注﹑景福﹑英倫三本作「之與」﹐景龍﹑惇煌二本均作「與」。

易順鼎曰﹕王注云「猶川谷之與江海也。」是本文「於江海」當作「與江海」。牟子引此云「譬道於天下﹐猶川谷與江海。」字正作「與」。

蔣錫昌曰﹕道藏王弼本「於」作「與」﹐當據改正。二字古本通用﹐見經義述聞及經傳釋詞。

【音韻】此章江氏韻讀﹕名﹑臣﹑賓﹑均﹑名韻﹝耕﹑眞通韻﹞﹐有﹑止﹑殆﹑海韻﹝之部﹞。奚侗﹕臣﹑賓﹑均韻﹐有﹑止﹑止﹑殆﹑海韻。

謙之案﹕臣﹑賓﹐眞部﹐名﹐耕部﹐均眞﹑耕兼收﹐此爲耕部通眞部之證。離騷亦「名」「均」爲韻﹐奚侗未及此。武內義雄本「止」作「之」﹐云「『無名』『有名』之兩『名』字韻﹐其間『朴𨿽小』以下三十五字﹐臣﹑賓韻﹐之字爲別韻﹐疑錯簡﹐參照『名亦旣有』以下三句﹐有﹑之﹑殆韻。」武內殆亦未知耕﹑眞通韻也。

王念孫曰「止」與「有」爲韻﹐「有」﹐古讀若以﹐見詩及楚辭﹝讀書雜誌卷三之四﹞。

右景龍碑本不分章﹐六十四字﹐惇煌本六十五字﹐河上本七十字﹐王弼﹑傅﹑範本七十一字。河上題「聖德第三十二」﹐王本題「三十二章」﹐範本題「道常無名章第三十二」。

三十三章知人者智﹐自知者明。

謙之案﹕傅﹑範本首句起﹐每句末並有「也」字。範應元曰「古本每句下有『也』字﹐文意雍容﹐世本並無『也』字﹐至『不失其所者久』﹐若無『也』字﹐則文意不足﹐今依古本。」案﹕範說非也。老子古本有詳略各本不同﹐此蓋由南北朝以來﹐河北與江南各地風俗言語之影響不同。顏氏家訓書證篇所云「也﹑是﹑語﹑已﹑及助字之辭﹐文籍備有之矣﹐河北經傳悉略此字。」「又有俗學聞經傳中時須『也』字﹐輒以意改之。」今諸本中南本詳而北本略﹐詳者如傅﹑範本﹐如此章每句下有「也」字﹐略者如景龍﹑遂州﹑惇煌諸本﹐字數與五千言古本相近﹐而詳者實以意改之﹐不可不辧。

又案韓非子諭老篇「自見之謂明」﹐王先愼曰「『自見』﹐老子作『自知』。道經『自知』卽承『知人者智也』而言﹐無作『見』之本。此『見』字卽系上兩『見』而誤﹐非韓非所見本有不同也﹐當依老子作『知』。」

謙之案﹕三國誌諸葛亮傳裴注﹐並周易集解「震」下虞翻引此句﹐均作「自知者明」﹐作「知」字是。「自見之謂明」﹐與經文二十四章「自見者不明」﹐誼相反。勝人有力﹐自勝者彊。

魏稼孫曰「勝人有力」﹐禦注「人」下有「者」字。

羅振玉曰﹕惇煌本「彊」作「彊」﹐下「彊行」同。

謙之案﹕河﹑王﹑傅﹑範本「人」下均有「者」字﹐周易集解「坤」下虞翻引此句亦有「者」字。又韓非子諭老「自勝者彊」作「自勝之謂彊」。呂氏春秋先己篇﹕「故欲勝人者﹐必先自勝﹔欲知人者﹐必先自知。」又自知篇﹕「存亡安危﹐勿求於外﹐務在自知……敗莫大於不自知。」蓋皆出於老子而變其文。知足者富﹐彊行有志。

嚴可均曰「彊行有志」﹐各本「行」下有「者」字。

羅振玉曰﹕景龍本﹑惇煌本均無「者」字。

謙之案﹕羣書治要卷三十四引「行者」下有「則」字﹐室町本「行」下有「者」字。不失其所者久﹐死而不亡者壽。

謙之案﹕夫物各有所﹐「飛龍乘雲﹐騰蛇遊霧﹐雲罷霧霽﹐而龍蛇與螾蟻同矣」﹝韓非子難勢引愼子﹞﹐此言失其所也。不失其所者﹐如易艮彖云「艮﹐止也。時止則止﹐時行則行﹐動靜不失其時﹐其道光明。」「艮其止﹐止其所也。」又墨經說上﹕「止以久也。」皆此旨。

易順鼎曰﹕意林「亡」作「妄」。死而不妄﹐謂得正而斃者也。河上本𨿽亦作「亡」﹐而注云「目不妄視﹐耳不妄聽﹐口不妄言﹐則無怨惡於天下﹐故長壽。」是亦讀「亡」爲「妄」矣。

謙之案﹕室町舊鈔本﹑中都四子本「亡」均作「妄」。意林卷一﹑羣書治要卷三十引道德經「死而不妄者壽」﹐並引河上公注﹐知河上所見古本亦作「妄」。「亡」「妄」古通用。

【音韻】此章江氏韻讀﹕明﹑彊韻﹝陽部﹞﹐富﹑志韻﹝之部﹞﹐久﹑壽韻﹝之﹑幽通韻﹐久協音九﹞。謙之案﹕久﹐之部﹐壽﹐幽部﹐此之﹑幽通韻。姚文田﹑奚侗同。鄧廷楨﹕富﹑志﹑久韻。高本漢﹑陳柱﹕富﹑志﹑久﹑壽爲一韻。

鄧廷楨曰「富」﹑「志」﹑「久」爲韻。「富」﹐古音讀若備。說文﹕「富﹐備也。」詩凡五見﹐易凡三見﹐皆與之﹑咍部字爲韻。「久」﹐古音讀若幾﹐詩凡三見﹐易凡二見﹐皆與之﹑咍部爲韻。「久」下文「死而不亡者壽」﹐「久」字旣上與「富」﹑「志」爲韻﹐又下就「壽」字爲韻﹐蓋東周以後音之漸轉有如此者。又曰「久」字古讀若己。詩旄丘二章與「以」韻﹐六月卒章與「喜」「祉」「友」「鯉」「矣」韻﹐蓼莪三章與「恥」「恃」韻。從「久」聲之字﹐則木瓜之「瓊」「玖」與「李」韻﹐丘中有麻之「佩」「玖」與「李」「子」韻﹐采薇之「孔」「疚」與「來」韻﹐杕杜之「孔」「玖」與「來」韻﹐大東之「心疚」與「來」韻﹐召旻之「維今之疚」與「富」「時」「玆」韻﹐是「久」聲之在之﹑咍部﹐鑿然無異。而易韻惟旣濟象傳「久」與「憊」「疑」「時」「來」韻﹐雜卦傳「恆久也」與「節止也」韻。此外則臨彖傳與「道」韻﹐乾象傳與「道」「咎」「造」「首」韻﹐大過象傳與「醜」「咎」韻﹐離象傳與「咎」「道」韻﹐皆與今韻同。蓋聲音之道﹐與時轉移﹐當孔子贊易時﹐音已小變﹐故與詩或同或異。老子「不殆可以長久」﹐「久」韻「殆」。「有國之母﹐可以長久」﹐「久」韻「母」。與詩韻同。「知足者富﹐彊行有志﹐不失其所者久﹐死而不亡者壽」﹐「久」韻「富」「志」﹐旣與詩同﹐下文相涉成文﹐又韻「壽」﹐乃與易同。是當時自有此音﹐未可執一說以槪之。說文「玖」字下云「詩曰﹕『貽我佩玖。』讀若芑。或曰﹕若人句脊之句。」讀若芑﹐古音也﹔讀若句﹐又一音也。句𨿽在侯部﹐而尢﹑侯音近﹐或其理與﹖

右景龍碑本三十八字﹐惇煌本三十六字﹐河上﹑王本三十八字﹐傅﹑範本四十六字。河上本題「辯德第三十三」﹐王本題「三十三章」﹐範本題「知人者知章第三十三」。

三十四章大道汜﹐其可左右。

嚴可均曰「道汜」﹐禦注作「道泛」﹐河上作「道汜兮」。

羅振玉曰﹕釋文﹕「本又作泛﹐周﹑張並同。」景龍﹑禦注﹑惇煌三本均無「兮」字。

謙之案﹕「汜」字碑文不明﹐本作「泛」﹐或作「汜」。道藏王本作「泛」﹐注亦作「泛」﹔道藏張太守匯刻四家注引王注作「泛」。

傅本作「泛泛兮」﹐範本作「汜汜兮」。作「汜」與右﹑辭﹑有﹑主合韻﹔作「泛」義亦可通。

馬敍倫曰「泛」﹑「泛」二字古通假。禮記王制「泛與眾共之」﹐釋文「泛﹐本亦作泛」﹐其例證也。說文﹕「泛﹐濫也。」「泛﹐浮貌。」二義不同﹐作「泛」是。萬物恃之以生而不辭﹐

嚴可均曰「以生」﹐河上作「而生」。

羅振玉曰﹕景龍﹑禦注﹑惇煌﹑英倫諸本「而」均作「以」。

謙之案﹕劉孝標辧命注引亦作「以生」﹐大典本﹑傅﹑範本同。

易順鼎曰﹕文選辧命注引作「萬物得之以生而不辭」﹐又引王注云「萬物皆得道而生。」則今本「恃」乃「得」之誤。成功不名有。

嚴可均曰「成功」﹐各本作「功成」。「不名有」﹐傅奕﹑大典作「而不居」。

謙之案﹕廣明本「成」下有「而」字﹐景福同。室町本作「功成而不名有」﹐趙孟俯﹑王羲之本作「功成不居」。

易順鼎曰﹕辧命論注引「功成而不有﹐愛養萬物而不爲主」﹐按下又連引王注﹐則所引爲王本無疑矣。

今王本「功成不名有」當爲「功成而不有」﹐「名」字衍。愛養萬物不爲主﹐

嚴可均曰「愛養」﹐王弼作「衣養」﹐大典作「衣被」。「不爲主」﹐各本「不」上有「而」字﹐下句亦然。

吳云曰「愛養」﹐傅本作「衣被」﹐王弼作「衣養」﹐畢云「衣﹐愛聲近」﹐是也。

羅振玉曰﹕河上﹑景龍﹑禦注﹑英倫﹑廣明﹑景福諸本作「愛養」﹐惇煌本作「衣被」。又景龍﹑惇煌﹑廣明三本均無「而」字。

謙之案﹕「愛養」﹐王羲之﹑範本作「衣被」﹐遂州本作「依養」﹐義均可通。朱駿聲曰「『愛』假借爲『○』。說文﹕『○﹐蔽不見也﹐從竹﹐愛聲。』楚辭九歌﹕『余處幽篁兮終不見天。』竹善蔽﹐故從竹。詩靜女『愛而不見』﹐以『愛』爲之。詩烝民『愛莫助之』﹐傳﹕『隱也。』又『衣』﹐說文﹕『所以蔽體者也。』假借爲『愛』。老子﹕『衣養萬物而不爲主。』」範應元曰「『衣被』﹐王弼﹑馬誕同古本。衣被猶覆蓋也。」案韓康伯易注﹕「衣被萬物﹐故顯諸仁。」成玄英老子疏﹕「衣被萬物﹐陶鑄生靈。」說文﹕「衣﹐依也。」釋名﹕「人所依以芘寒者也。」衣被﹐衣養﹐依養﹐與愛養同義﹐而愛養義尢勝。李道純曰「或以愛養爲衣被者﹐非。」

兪樾曰﹕按河上公本作「愛養」﹐此作「衣養」者﹐古字通也。蓋「衣」字古音與「隱」同﹐故白虎通衣裳篇曰「衣者隱也。」以聲爲例也。而「愛」古音亦與「隱」同﹐故詩烝民篇毛傳訓「愛」爲「隱」。孝經訓引劉炫曰「愛者﹐隱惜而結於內。」不直訓「惜」而必訓「隱惜」者﹐亦以聲爲訓也。兩字之音本同﹐故「愛養」可爲「衣養」。傅奕本作「衣被」﹐則由後人不通古音﹐不達古義﹐率臆妄改耳。可名於大。

魏稼孫曰「不爲主﹐可名於大」﹐禦注「主」下「可」上有「常無欲﹐可名於小﹐萬物歸之不爲主」十四字。

謙之案﹕諸河﹑王本「歸之」作「歸焉而」﹐共十五字。傅﹑範本作「故常無欲﹐可名於小矣﹝範本『於』作『爲』﹞﹐萬物歸之而不知主」﹐共十七字。惇煌本﹑遂州本﹑顧歡本無「常無欲」三字﹐餘各本與河﹑王本略同。英倫﹑惇煌二本「焉」作「之」。「而」字﹐禦注本﹑惇煌本無。此三句嚴可均失校。

又案﹕此三句必非老子本文。「常無欲﹐可名於小」﹐當爲首章「常無﹐欲觀其妙」之古注。法言孝至篇李軌注曰「道至微妙﹐故曰小也。」在此則爲贅語。惇﹑遂本無「常無欲」三字﹐亦其證也。「可名於小」一句﹐與「可名於大」相偶﹐但審校文義﹐愛養萬物﹐可名爲大﹐爲小義不可通。「萬物歸焉而不爲主」﹐與上文「愛養萬物不爲主」﹐實爲重句﹐可刪。以此疑有古注語雜入。證以景龍碑無此三句﹐其可信﹐勝他本多矣。

嚴可均曰﹕河上作「爲大」﹐大典作「於大矣」﹐又有「是以聖人能成其大也」。

謙之案﹕「於」「爲」古音相近﹐「於大」卽「爲大」也。「大」卽二十五章「彊爲之名曰大」之「大」。傅本作「可名於大矣」﹐範本作「可名爲大矣」﹐義同。是以聖人終不爲大﹐故能成其大。

嚴可均曰「終不爲大」﹐河上句末有「也」字﹐王弼作「以其終不爲大」﹐大典作「以其不自大」。

羅振玉曰﹕河上﹑景龍﹑惇煌﹑禦注﹑景福﹑英倫諸本均作「是以聖人終不爲大」。

謙之案﹕王羲之本「大」下「故」上﹐有「也以其不自大」六字﹐傅本同王弼﹐範本作「是以聖人以其終不自爲大」﹐引「嚴遵﹑王弼同古本」。

【音韻】此章江氏韻讀﹕右﹑辭韻﹝之部﹐右音異﹐辭﹐去聲﹞﹐居﹑主韻﹝侯﹑魚通韻﹐居﹐上聲﹐主協音諸﹞。謙之案﹕居﹐魚部﹐主﹐侯部﹐此侯﹑魚通韻。「居」本作「有」﹐陳柱﹕右﹑辭﹑有﹑主韻﹐大﹑大﹑大韻。高本漢﹑武內義雄﹕右﹑辭﹑有韻。又案「道汜」本又作「泛」﹐範應元「汜音泛」﹐非也。汜當音紀﹐此章汜﹑右﹑辭﹑有﹑主爲韻﹐楚辭天問汜﹑晦﹑裏韻之例。

江有誥曰「辭」﹐似玆切。按古有去聲﹐當之﹑志二部並收。任成篇「萬物恃之而生而不辭」﹐與右協﹝唐韻四聲正﹞。

右景龍碑本四十四字﹐惇煌本五十五字﹐河上本六十二字﹐王本六十一字﹐傅本七十三字﹐範本六十九字。河上本題「任成第三十四」﹐王本題「三十四章」﹐範本題「大道汜汜兮章第三十四」。

三十五章執大象﹐天下往。

謙之案﹕傅﹑範本「象」下有「者」字。禦注「象」作「○」。案「象」借爲「像」﹐易系辭﹕「見乃謂之象。」「大象」卽大像也。成玄英疏「大象﹐猶大道之法象」﹐是也。往而不害﹐安平太。

嚴可均曰「平太」﹐禦注﹑大典作「平泰」。

謙之案﹕傅﹑範本﹑遂州本﹑邢玄﹑慶陽﹑磻溪﹑樓正均作「泰」﹐諸河﹑王本作「太」﹐道藏王本作「大」﹐「泰」﹑「太」古通。依舊說﹕安﹐靜也。釋名釋言語﹕「安﹐晏也。」晏晏然和樂無動懼也。平者安之至﹐泰者平之至﹐「安平太」爲並列語。王引之經傳釋詞持異議﹐謂﹕「『安』猶於是也﹐乃也﹐則也。老子曰﹕『往而不害﹐安平太。』言往而不害﹐乃得平泰也。」樂與餌﹐過客止。道出言﹐淡無味﹐

嚴可均曰「道出言」﹐禦注﹑河上﹑王弼作「道之出口」﹐傅奕作「道之出言」。下「視」﹑「聽」﹑「用」三句各本皆有「之」字。「淡無味」﹐各本「淡」下有「乎其」二字。

羅振玉曰﹕惇煌本「口」作「言」﹐「淡」作「惔」﹐無「乎其」二字。

謙之案﹕王羲之本﹑範本亦「口」作「言」。範曰「『出言』﹐王弼同古本。」是王本亦作「出言」。東條一堂曰「道之出口」﹐古本﹑碑本「口」並作「言」。弘按此注及二十三章注﹐俱作「出言」。釋文出「尺類反」。合而稽之﹐王本經文本作「出言」明矣。其作「口」者﹐蓋缺上畫也。何晏景福殿賦注引亦作「出言」。

陶鴻慶曰﹕傅奕本「出口」作「出言」。據王注言「道之出言﹐淡然無味。」而二十三章「希言自然」﹐亦云「下章言道之出言﹐淡兮其無味也。」似所見本與傅奕同也。豈「言」字闕壞爲「口」歟﹖視不足見﹐聽不足聞﹐用不可旣。

嚴可均曰「用不可旣」﹐禦注﹑河上作「用之不可旣」﹐王弼作「用之不足旣」。

魏稼孫曰「視之不見」﹐禦注「不」上有「之」字﹐下句同。「用不可旣」﹐按禦注脫「旣」字。

羅振玉曰﹕景龍本﹑惇煌本均無「之」字。

謙之案﹕景福﹑磻溪﹑樓正﹑室町與傅﹑範﹑趙孟俯﹑高翿諸本均有「之」字。又永樂大典王本作「用之不足旣」﹐他王本「足」亦作「可」﹐傅﹑範﹑遂州﹑室町﹑中都四子亦作「可」﹐同此石。又案說文﹕「旣﹐小食也﹐從皂﹐旡聲。」玉篇皂部﹕「旣﹐居毅切﹐小食也﹐又已也。」羅運賢曰「『用之不足旣』﹐案說文﹕『旣﹐小食也。』上文謂樂餌可以止過客﹐而道則異是。樂可聽﹐餌可視可食﹐而道則不可視聽食也。故云﹕『視之不足見﹐聽之不足聞﹐用之不足旣。』舊注訓『旣』爲盡﹐昧於古訓﹐故不能豈切也。」﹝此亦古義之僅存也﹞楊樹達曰「樂與餌﹐謂喜與人飲食。樂音洛﹐非謂音樂。」

【音韻】此章江氏韻讀﹕象﹑往韻﹝陽部﹞﹐害﹑太韻﹝祭部﹐害﹐胡列反﹐太﹐他列反﹞﹐餌﹑止韻﹝之部﹞﹐味﹑見﹑旣韻﹝脂﹑元合韻﹞。謙之案﹕味﹑旣﹐脂部﹐見﹐元部﹐此脂﹑元合韻。鄧廷楨﹑奚侗﹕味﹑旣韻。

江有誥曰「餌」﹐仍吏切﹐按古有上聲﹐當與止部並收。老子仁德篇「樂與餌」﹐與止協。

右景龍碑本三十七字﹐惇煌本同﹐河上﹑王本四十三字﹐傅﹑範本四十四字。河上本題「仁德第三十五」﹐王本題「三十五章」﹐範本題「執大象章第三十五」。

三十六章將欲翕之﹐必故張之﹔

嚴可均曰「翕之」﹐河上作「之」﹐王弼作「○之」﹐簡文作「歙之」﹐又作「給」。「必故」﹐各本作「必固」﹐下三句皆然。

謙之案﹕作「翕」是也。傅﹑範皆作「翕」。範曰「翕﹐斂也﹐合也﹐聚也。王弼同古本。」是王本亦作「翕」﹐今本作「歙」。釋文出「將欲○」﹐知釋文所見王本作「○」。惇煌﹑景福﹑室町三本作「」。

畢沅曰﹕古無「」「○」二字。說文解字云「歙﹐縮鼻也。」歙有縮義﹐故與「張」爲對﹐顧歡因之﹐亦得閉塞之義矣。「翕」古文字﹐少通用。

武內義雄曰﹕按天文鈔河上本及景龍碑作「翕」﹐範應元所見王弼本亦作「翕」﹐韓非諭老引亦同。似王﹑河兩本均作「翕」﹐後人改王本爲「○」或「歙」﹐而改河上本爲「」。將欲弱之﹐必故彊之﹔將欲癈之﹐必固興之﹔將欲奪之﹐必固與之。是謂微明。

魏稼孫曰「故張」「故彊」「固興」「固與」﹐上二句作「故」﹐下二句作「固」。嚴云「『必故』﹐各本作『必固』﹐下三句皆然」﹐誤。

吳云曰﹕河上公本「將欲弱之」作「使非弱之」。

謙之案﹕吳校亦誤﹐河上本作「將使弱之」。又範本﹑彭耜本「將欲奪之」作「將欲取之」。

馬敍倫曰﹕韓非諭老篇引無「廢之」兩句。「奪」﹐範及韓非諭老篇引並作「取」﹐說林上篇引周書亦作「取」。各本及後漢書桓譚傳引「將欲奪之」四句﹐同此。

蔣錫昌曰﹕史記管晏列傳云「故曰﹕知與之爲取﹐政之寶也。」索隱﹕「老子曰﹕『將欲取之﹐必固與之。』」看史記用「故曰」云云﹐疑「與之爲取」卽本之老子「將欲取之﹐必固與之」而來。是史記與索隱並作「取」也。譣義亦以作「取」爲是﹐當據韓非改正。

勞健曰「興」當作「舉」﹐協下句「必固與之」。「將欲奪之」﹐範與韓非作「將欲取之」。範注﹕「取﹐一作奪﹐非古也。」按「翕弱」「張彊」「廢奪」「舉與」皆兩句相間成韻﹐當作「奪」無疑。東條一堂曰﹕按魏策﹐任章曰「周書曰﹕『將欲敗之﹐必姑輔之﹔將欲取之﹐必姑與之。』」注﹕王應麟曰「周書云云者﹐豈蘇秦所謂周書陰符者歟﹖老氏之言出於此。」朱子曰「老子爲柱下史﹐故見此書。」按韓非子說林所引周書﹐與國策同。

謙之案﹕呂氏春秋行論篇曰「詩曰﹕『將欲毀之﹐必重累之﹔將欲踣之﹐必高舉之。』」亦與此詞異誼同﹐疑亦爲老子所出。又案「是謂微明」﹐高延第曰「首八句卽禍福盛衰倚伏之幾﹐天地自然之運﹐似幽實明。『微明』謂微而顯也。」柔勝剛﹐弱勝彊。

嚴可均曰﹕大典與此同。禦注﹑河上﹑王弼作「柔弱勝剛彊」﹐傅奕作「柔之勝剛﹐弱之勝彊」。謙之案﹕王羲之本﹑彭耜本﹑範本與傅本同。七十八章碑本作「弱勝彊﹐柔勝剛」﹐文與此倒置。王本作「弱之勝彊﹐柔之勝剛」﹐傅本作「柔之勝剛﹐弱之勝彊」﹐均分二句。李道純曰「『柔弱勝剛彊』分二句﹐非。」魚不可脫於淵﹐

謙之案﹕傅﹑範本「脫」作「侻」。畢沅曰「河上公﹑王弼並作『脫』。古無『侻』字﹐作『脫』者是。莊子﹑說苑作『脫』。」

蔣錫昌曰﹕後漢書隗囂公孫述列傳曰「要之﹐魚不可脫於淵。」所引同此。惟注云「老子曰﹕『魚不可脫於泉。』脫﹐失也﹐失泉則涸矣。」又翟酺傳注引「淵」亦作「泉」。是古本「淵」或作「泉」也。

謙之案﹕作「泉」非也。此章淵﹑人爲韻﹐宜作「淵」。「泉」字乃唐人避高祖諱﹐改「淵」爲「泉」。韓非諭老篇「故曰『魚不可脫於深淵』」﹐王先愼曰「深字衍。唐避淵改深﹐後人回改﹐兼改深字耳。」今案﹕唐人避諱﹐多改「淵」爲「深」﹐則亦可改「淵」爲「泉」也﹐惟「淵」字是故書。國有利器﹐不可示人。

嚴可均曰「國有」﹐各本作「國之」。「可示」﹐各本作「可以示」。

謙之案﹕韓非諭老引「邦之利器」﹐六微篇引「邦」作「國」﹐「國」字是也。莊子胠篋篇﹑淮南道應訓﹑荀子正名篇楊倞注﹑淮南主術訓高誘注﹑文選關中詩李善注﹑後漢書翟酺傳﹑杜篤傳均引作「國」。又說苑君道篇引作「國之利器﹐不可以借人」。據此﹐知宜作「國」﹐不作「邦」。王先愼﹑劉師培謂「國」字爲「邦」字諱改﹐於他章則然﹐此則不可一槪論也。又說苑君道引作「不可以借人」﹐此與六韜守土篇「無借人利器﹐借人利器則爲人所害﹐而不終其世」﹐均用「借」字。又淮南主術訓「有愚質者﹐不可與利器」﹐高誘注引老子曰「國之利器﹐不可以假人。」假亦借也﹐疑老子古本有「借」字者。

【音韻】此章江氏韻讀﹕明﹑剛﹑彊韻﹝陽部﹞﹐淵﹑人韻﹝眞部﹞。「將欲翕之」八句無韻﹐非也。鄧廷楨﹑姚文田﹕張﹑彊韻。奚侗﹕張﹑彊﹑興與明韻﹐剛﹑彊韻。陳柱﹕張﹑彊﹑興與明﹑彊韻。高本漢﹕歙﹑弱﹑廢﹑取﹑與五字與張﹑彊﹑興三字相間爲韻。「取」﹐碑本作「奪」。勞健曰「按翕弱﹑張彊﹑廢奪﹑舉與皆兩句相間成韻﹐當作奪。」是也。一說歙﹑弱非韻。案「翕」﹐釋文﹕「簡文作歙﹐河上本作﹐許及反。」

又明﹑剛﹑彊或明﹑彊爲韻。顧炎武曰「明﹐古音謨郎反﹐今以字母求之﹐似當作彌郎反。明與彊爲韻。旁證﹕中庸﹕『果能此道﹐𨿽柔必彊。』」﹝唐韻正卷五十二庚﹞又﹕「柔﹐古讀如蠕。說文○﹑鍒皆訓耎﹐魏太武改柔然爲蠕蠕﹐則柔音如蠕﹐可知也。」

又淵﹑人爲韻。諸家並同。江永曰「淵﹐一均切。旁證﹕老子﹕『魚不可脫於淵﹐國之利器不可以示人。』本證﹕詩『其心塞淵』韻身﹑人﹐『秉心塞淵』韻零﹑人﹑田﹑千。」鄧廷楨曰「淵古音眞﹑先同部。易幹九四『或躍在淵』與九五『利見大人』爲韻。詩燕燕『其心塞淵』與『寡人』爲韻﹐定之方中『秉心塞淵』與兩『人』字爲韻。」

右景龍碑本五十三字﹐惇煌丁本不全﹐字數不明。河上﹑王本五十六字﹐傅本五十七字﹐範本五十九字。河上本題「微明第三十六」﹐王本題「三十六章」﹐範本題「將欲翕之章第三十六」。

三十七章道常無爲而無不爲。侯王若能守﹐萬物將自化。

嚴可均曰「能守」﹐王弼「守」下或有「之」字。

謙之案﹕傅﹑範本「侯王」作「王侯」﹐景福本「若」作「而」。「之」字﹐景龍﹑禦注﹑英倫﹑傅奕本均無﹐範本﹑室町本有。「無爲而無不爲」﹐卽莊子天下篇所述關尹﹑老聃之道﹕「在己無居﹐形物自著﹐其動若水﹐其靜若鏡﹐其應若響。」無爲也﹐而無不爲也。又阮籍通老論曰「道者法自然而爲化﹐侯王能守之﹐萬物將自化。易謂之太極﹐春秋謂之元﹐老子謂之道。」化而欲作﹐吾將鎭之以無名之朴。

嚴可均曰﹕禦注﹑王弼作「之朴」。

謙之案﹕傅﹑範本亦作「朴」。畢沅曰「『朴』本作『朴』﹐同。」「化而欲作」﹐「作」與「無」爲對。爾雅釋言「作﹐爲也。」又爲「變」。禮記哀公問「作色而對」﹐注﹕「變也。」「化而欲作」﹐卽化而欲變。「朴」﹐說文﹕「木素也。」書梓材「旣勤朴斲」﹐馬注﹕「未成器也。」論衡量知篇曰「無刀斧之斷者﹐謂之朴。」無名之朴﹐亦將不欲。

嚴可均曰「亦將不欲」﹐王弼作「夫亦將無欲」。

羅振玉曰「無名之朴」﹐據釋文﹐王本似無此句。「夫亦將無欲」﹐釋文﹕「無﹐簡文作不。」又景龍﹑禦注﹑景福﹑英倫諸本均無「夫」字﹐「無」亦作「不」。

於省吾曰﹕按老子「夫」字多爲後人所增。「無」作「不」者是也。河上公本正作「亦將不欲﹐不欲以靜」。今以古書重文之例驗之﹐「亦將不欲﹐不欲以靜」﹐本應作「亦將不﹦欲﹦以靜」﹐是「無」應作「不」之證。不欲以靜﹐天下將自正。

謙之案﹕「天下將自正」﹐各本有「將」字﹐遂州本無。「正」﹐諸王本與宋刊河上本作「定」﹐王羲之本﹑傅﹑範本﹑高翿本及諸石本皆作「正」。「正」﹑「定」義通﹐定從正聲﹐形亦近同。勞健引說文古文「正」作○﹐夏竦古文韻「定」字引汗簡作○。

【音韻】此章江氏韻讀﹕爲﹑爲﹑化韻﹝歌部﹐爲音訛﹐化音呵﹞﹐朴﹑朴﹑欲韻﹝侯部﹞﹐靜﹑正韻﹝耕部﹞。奚侗﹕爲﹑化韻﹐作﹑朴﹑朴﹑欲韻﹐靜﹑定韻﹐蓋「正」一作「定」也。高本漢同﹐「正」﹑「定」二字兼收。鄧廷楨同﹐惟未及「作」字﹐云「正﹐一本作定﹐靜﹑定亦韻也。」

謙之案﹕五十七章「我無爲而民自化」﹐亦爲﹑化爲韻。莊子大宗師﹕「偉哉造化﹗又將奚以汝爲﹖」在宥篇﹕「處無爲而民自化。」天地篇﹕「無爲而萬物化。」秋水篇﹕「何爲乎﹗何不爲乎﹗夫固將自化。」皆爲﹑化爲韻。又靜﹑定爲韻﹐楚辭大招靜﹑定韻﹐其例證。

顧炎武曰「朴」﹐古者普木反。老子﹕「○兮其若朴﹐曠兮其若谷﹐渾兮其若濁。」「此三者以爲文不足﹐故令有所屬﹐見素抱朴﹐少私寡欲。」「知其榮﹐守其辱﹐爲天下谷﹔爲天下谷﹐常德乃足﹐復歸於朴。」「化而欲作﹐吾將鎭之以無名之朴﹔無名之朴﹐亦將不欲。」「我無欲﹐而民自朴。」﹝唐韻正三燭﹞

江有誥曰「靜」﹐疾郢切。按古惟有平去二聲﹐至魏﹑晉始間讀上聲﹐當與淸﹑勁二部並收。老子爲政篇「不欲以靜」與正協﹐洪德篇「淸靜」與正協﹐淳風篇「我好靜」與正協﹐「歸根曰靜」與命協。以上去聲﹝唐韻四聲正四十靜﹞。

右景龍碑本四十八字﹐英倫本﹑河上本同﹐傅本四十九字﹐王﹑範本五十字。河上本題「爲政第三十七」﹐王本題「三十七章」﹐範本題「道常無爲章第三十七」。景龍碑經文下原空六格﹐接下銜名「前重光觀都監齋兼知威儀事至神龍元年名入龍興觀檢校觀主張行」共二十九字。以上經碑正面﹐共道經卅二行﹕前廿九行﹐行七十一字﹔後三行﹐行七十字。

老子德經唐易州龍興觀道德經碑本

陸德明曰﹕德者得也。道生萬物﹐有得有獲﹐故名德經﹐四十四章。一本四十三章。

嚴可均曰﹕老子德經﹐禦注﹑河上作「老子德經卷下」﹐王弼作「老子德經下篇」。

三十八章上德不德﹐是以有德。下德不失德﹐是以無德。上德無爲而無以爲﹐下德��而有以爲。

謙之案﹕石刻末句「下德��而有以爲」﹐��二字原缺泐﹐據他本補之﹐似當作「爲之」二字﹐實誤。譣文義當作「下德無爲而有以爲」﹐補「無爲」二字。「上德不德﹐是以有德」﹐內經太素卷二順養篇楊上善注及周易集解幹九家易引二句並同。史記酷吏傳引首四句同。「上德無爲而無以爲」﹐文選魏都賦注引作「而無不爲」﹐與傅﹑範本同。

範應元曰「上德無爲」兩句﹐韓非﹑王○﹑王弼﹑郭云﹑傅奕同古本﹐河上公作「上德無爲而無以爲﹐下德爲之而有以爲」。今從古本。

兪樾曰﹕案……韓非子解老篇作「上德無爲而無不爲也」﹐蓋古本老子如此﹐今作「無以爲」者﹐涉下「上仁」句而誤耳。傅奕本正作「不」。

謙之案﹕碑本作「無以爲」﹐是也。皆川願老子繹解云「一作『上德無爲而無不爲﹐下德爲之而無以爲』﹐疑從褚本者。」褚本者﹐晉王右軍書道德經有褚遂良貞觀十五年跋之本﹐由此知王羲之本與傅本正同。惟「上德無爲而無以爲」﹐較之「上德無爲而無不爲」﹐於義爲優。蓋太上下知有之﹐故不爲而成也﹐五十七章所云「我無爲而民自化」是也。「無爲」與「無以爲」似無所區別﹐然而「無爲而無以爲」與「無爲而有以爲」則區別甚大。傅﹑範本下句「下德爲之而無以爲」﹐較以碑本「下德無爲而有以爲」﹐傅﹑範本「下德」與「上仁」句無別﹐「下德爲之而無以爲」與「上仁爲之而無以爲」二句全同﹐於理安乎﹖畢沅曰「『無』﹐河上公﹑王弼作『有』。案應作『有』﹐或奕本傳刻誤。」畢說是也。且「上德爲之而無以爲」﹐範云「韓非同古本。」今韓非無此句﹐非韓非無之﹐經文固無是也。

馬其昶曰﹕案「無爲」舊作「爲之」﹐誤同「上義」句﹐傅本又誤同「上仁」句﹐注家彊爲之說﹐皆非是﹐今爲正之。德有上下﹐其無爲一也。以其不失德﹐故𨿽無爲之中﹐而仍有以爲。

謙之案﹕馬說是也。六十三章曰「爲無爲。」無爲而有以爲也。上仁爲之而無以爲﹐上義爲之而有以爲。

謙之案﹕上文以「無爲」爲主﹐分別「無以爲」與「有以爲」﹔上德「無以爲」﹐下德「有以爲」。此文以「爲之」爲主﹐分別「無以爲」與「有以爲」﹔上仁「無以爲」﹐上義「有以爲」。範本同此﹐傅本「上義」作「下義」﹐誤。上禮爲之而莫之應﹐則攘臂而仍之。

畢沅曰「仍」﹐王弼作「扔」。案說文解字﹕「仍﹐因也。」扔亦因也﹐夏時有扔氏是此字。

謙之案﹕禦注﹑遂州﹑邢玄﹑景福﹑慶陽﹑磻溪﹑樓正諸石本﹐嚴遵﹑傅奕﹑柰捲﹑室町﹑顧﹑彭諸本﹐皆作「仍」﹐範本作「扔」﹐作「扔」是也。廣雅曰「扔﹐引也。」﹐廣韻曰「扔﹐彊牽引也。」「扔」與「仍」音義同﹐但「扔」字從手﹐與攘臂之義合。範曰「揎袖出臂曰攘。『扔』字﹐王弼與古本同﹐世本作『仍』﹐今從古本。」故失道而後德﹐失德而後仁﹐失仁而後義﹐失義而後禮。

劉師培曰﹕案韓非解老篇云「故曰﹕『失道而後失德﹐失德而後失仁﹐失仁而後失義﹐失義而後失禮。』」據此文觀之﹐則王本﹑河上本均脫四「失」字。

馬敍倫曰﹕後漢書崔駰傳注引無四字﹐朱穆傳注引有。輔行記一之三引更有「失禮而後智﹐失智而後信」兩句﹐然各本及莊子知北遊篇引並同此﹐又譣義亦不當有此兩句及四「失」字。夫禮者﹐忠信之薄﹐而亂之首。

嚴可均曰「忠信之薄」﹐禦注作「之簿」﹐下「不處其薄」亦然。

羅振玉曰「首」下﹐景福本有「也」字。

謙之案﹕傅﹑範本﹑室町本亦有「也」字。李翹曰「莊子知北遊篇引云『禮者道之華而亂之首也』﹐誤合下爲一句。」

宋翔鳳曰﹕老子著書以明黃帝自然之治﹐卽禮運篇所謂「大道之行」﹐故先道德而後仁義。孔子定六經﹐明禹﹑湯﹑文﹑武﹑周公之道﹐卽禮運所謂「大道旣隱﹐天下爲家」﹐故中明仁義禮知﹐以救斯世。故黃﹑老之學與孔子之傳﹐相爲表者也。又曰「夫禮者忠信之薄而亂之首也」﹐按此言世風之日漓也﹐道德仁義遞降﹐而以禮爲治民。三千三百皆所以約束整齊其民﹐由忠信之旣薄﹐而禮爲治國之首。亂﹐治也。老子言禮﹐故孔子問禮。

謙之案﹕宋說辧矣﹐然未明學術源流﹐以「亂」訓「治」。証之經文六十四章「治之於未亂」﹐則「治」「亂」對文﹐此處不應獨訓「治」。老子蓋知禮而反禮者也﹐故曰「處其厚﹐不處其薄。」前識者﹐道之華﹐而愚之始。

謙之案﹕韓非解老作「前識者﹐道之華也﹐而愚之首也」。「前識」二字﹐嚴遵本作「前職」﹐注﹕「預設然也。」據注知「職」爲誤字。「愚之始」﹐傅本「始」作「首」﹐王弼注「道之華而愚之首」﹐是王本當亦作「首」。範﹑柰捲作「始」。又禮記曲禮正義引云「禮者忠信之薄﹐道德之華﹐爭愚之始。」

易順鼎曰﹕按所引「道」下有「德」字﹐「愚」上有「爭」字。竊謂「愚」當作「遇」﹐卽書盤庚「暫遇姦宄」之「遇」﹐又卽淮南「偶○智故」之「偶」。呂氏春秋勿躬篇「幽詭愚險之言」﹐王氏經義述聞以爲「愚」卽「遇」。「愚」﹑「遇」古字通用﹐知此書亦然矣。愚之始﹐卽邪僞之始也。是以大丈夫處其厚不處其薄﹐居其實不居其華。故去彼取此。

嚴可均曰﹕河上作「處其厚不居其薄﹐處其實不居其華」。王弼亦然。

謙之案﹕諸河上本有異同。一河上本下兩句並作「居」﹐室町本﹑傅﹑範本四句皆作「處」﹐孫盛老子疑問反訓引同。範應元曰「韓非﹑嚴遵同古本。一本下兩句『處』作『居』。」畢沅曰「王符潛夫論作『不居其薄』﹐與王弼本同。朱穆崇厚論引上二句作『處』﹐下二句作『居』。」又「故去彼取此」﹐嚴本無「故」字﹐淮南道應訓引此句同此石。

【音韻】此章江氏韻讀無韻。奚侗﹕首﹑始韻﹐薄﹑華韻。

李賡蕓曰﹕按薄與華韻﹐首與始韻。古讀華如敷。公羊哀四年「蒲社災」﹐谷梁﹑左氏皆作「亳社」。禮記郊特牲「薄社北牖」﹐釋文云「本又作亳。」是「蒲」卽「亳」之證也。鄧廷楨曰﹕薄﹑華爲韻。華古音讀若荂﹐魚﹑虞部字。薄從溥聲﹐則魚﹑虞部之入聲也。

右景龍碑一百二十九字﹐惇煌本﹐河﹑王本同﹐傅本一百三十一字﹐範本一百三十三字。河上題「論德第三十八」﹐王本題「三十八章」﹐範本題「上德不德章第三十八」。

三十九章昔之得一者﹕天得一以淸﹐地得一以寧﹐

謙之案﹕「寧」字﹐績語堂碑錄因避淸帝諱改爲「寧」﹐今據原碑文改正﹐下同。神得一以靈﹐谷得一以盈﹐萬物得一以生﹐

嚴可均曰「萬物」﹐各本作「萬物」。

羅振玉曰﹕惇煌戊本無此句。

謙之案﹕景福本﹑範本「萬」亦作「萬」。又陳碧虛曰「嚴君平本無『萬物得之以生』﹐並下文『萬物無以生將恐滅』十四字。」侯王得一以爲天下正。

嚴可均曰「天下正」﹐禦注﹑王弼作「下貞」。

範應元曰﹕貞﹐正也。王弼﹑郭云同古本。一本「貞」作「正」﹐亦後人避諱也。河上本作「侯王」。

謙之案﹕傅﹑範本﹑柰捲作「王侯」﹐羣書治要﹑孫盛老子疑問反訊﹑晉書裴楷傳﹑書鈔一四九引並作「貞」﹐嚴遵﹑河上﹑顧歡﹑景福﹑樓正﹑慶陽﹑磻溪﹑室町及玉篇「一」字下引均作「正」﹐遂州本作「政」。中都四子本此句作「以天下爲正」。

王念孫曰﹕河上本「貞」作「正」﹐注云「爲天下平正。」念孫案﹕爾雅曰「正﹐長也。」呂氏春秋君守篇「可以爲天下正」﹐高注曰「正﹐主也。」「爲天下正」﹐猶洪範言「爲天下主」耳。下文「天無以淸」﹐「地無以寧」﹐卽承上文「天得一以淸﹐地得一以寧」言之。又云「侯王無以貴高」﹐「貴高」二字正承「爲天下正」言之﹐是「正」爲君長之義﹐非平正之義也。王弼本「正」作「貞」﹐借字耳。

東條一堂曰「爲天下貞」﹐按「貞」一本作「正」﹐與注乖。下同。貞觀政要刑法第三十一引亦作「正」。

彭耜曰「諸本貞作正﹐避廟諱。」

易順鼎曰「貞」或作「正」﹐古字通用。王氏讀書雜誌謂此「貞」爲借字﹐似未盡然。易「貞勝者也」﹐韓注引老子曰「王侯得一以爲天下貞。」王弼周易略例﹕「制天下之動者﹐貞夫一者也。」邢注引老子亦作「貞」。文選王元長曲水詩序注引亦作「貞」。是「貞」爲本字。

勞健曰「侯王得一以爲天下貞」﹐「貞」字景龍﹑景福作「正」﹐開元﹑傅﹑範與諸王本皆作「貞」。範注﹕「貞﹐正也。一本作正﹐後人避諱也。」按道藏禦注﹑禦疏本原作「正」﹐疏云「本或作貞字﹐貞卽正也。」開元石刻乃改從「貞」﹐範云「後人避諱」﹐非也。又此章凡「侯王」字﹐傅﹑範亦作「王侯」﹐非也。諸唐本﹑諸王本﹑河上本皆作「侯王」﹐與「貞」字自諧句中韻。

謙之案﹕作「貞」是也。易系辭曰「天下之動﹐貞夫一者也。」又曰「言致其一也。」老子此章言「侯王得一以爲天下貞」下﹐傅﹑範及釋文下有「其致之一也」﹐與易義均合。又柰捲及大阪圖書館舊鈔本﹐均作「天下貞」﹐狩野直喜謂﹕「河上公本亦有作『貞』者﹐蓋自宋刻避帝諱改『貞』作『正』。」今証之以景龍碑文﹐知「貞」「正」二字古通用﹐而避諱之說亦非。天無以淸﹐將恐裂﹔地無以寧﹐將恐發﹔

謙之案﹕碑文與羅捲此均作「無」﹐不作「無」﹐爲變例。武內法京惇乙本作「無」。又莊子至樂篇﹕「天無爲以之淸﹐地無爲以之寧。」語意本此。

劉師培曰「發」讀爲「廢」。說文﹕「廢﹐屋頓也。」淮南子覽冥訓「四極廢」﹐高注﹕「廢﹐頓也。」左傳定三年「廢於鑪炭」﹐杜注﹕「廢﹐墜也。」頓墜之義﹐與傾圮同。恐發者﹐猶言將崩圮也﹐卽地傾之義。「發」爲「廢」字之省形。

蔣錫昌曰﹕劉說是。莊子列禦寇「先生旣來﹐曾不發藥乎」﹐釋文﹕「發﹐司馬本作廢。」列子黃帝篇引作「廢」。又繕性「非藏其智而不發也」﹐禦覽逸民部引作「廢」。左傳哀十一年疏引竹書紀年云「梁惠王廢逢忌之藪以賜民。」漢書地理誌引作「發」。均其證也。「發」「廢」雙聲﹐故可通用。此言天無以淸將恐裂﹐地無以寧將恐廢也。神無以靈﹐將恐歇﹔谷無以盈﹐將恐竭﹔

畢沅曰「竭」﹐河上公﹑王弼並作「歇」﹐案應作「竭」。

謙之案﹕河上公﹑王弼並作「竭」﹐上句作「歇」﹐畢誤校。「歇」﹐說文﹕「息也。一曰气越泄也。」廣雅釋詁二﹕「歇﹐泄也。」七發﹕「精神越泄﹐百病咸生。」「竭」借爲「渴」﹐「渴﹐盡也﹐從水﹐曼聲。」爾雅釋詁﹕「涸﹐渴也。」經傳多以「竭」爲之﹐是竭有涸盡之義。周語「伊﹑洛竭而夏亡」﹐注﹕「涸也。」淮南說林﹕「淵泉不能竭。」本經﹕「竭澤而漁。」河上注此﹕「言谷當有盈縮虛實﹐不可但欲盈滿無已時﹐將恐枯竭不爲谷。」「竭」與「渴」同義﹐不必改字。萬物無以生﹐將恐滅﹔

羅振玉曰﹕惇煌本無此句。侯王無以貴高﹐將恐蹶。

武內義雄曰﹕景﹑遂﹑惇三本「侯王」與上文合﹐下又同。景﹑遂二本「貴高」﹐惇本無「高」字﹐然下文「貴高」並稱﹐有「高」字是。

羅振玉曰﹕惇煌本「貞」下有「而」字。

謙之案﹕此句疑有誤文。諸河﹑王本﹑顧歡本﹑磻溪﹑景福﹑樓正﹑室町﹑柰捲句同此。範本作「王侯無以爲貞﹐將恐溪」﹐高翿作「侯王無以貞而貴高﹐將恐蹶」﹐傅奕作「王侯無以爲貞而貴高﹐將恐溪」﹐彭耜﹐趙孟俯同傅本﹐惟「王侯」作「侯王」。嚴遵同彭本﹐惟「無以爲貞」作「無以爲正」。皆川願老子繹解又與嚴遵同。

劉師培曰﹕案上文「天無以淸」﹐「地無以寧」﹐「神無以靈」﹐「谷無以盈」﹐「萬物無以生」﹐均承上「以淸」﹑「以寧」﹑「以盈」﹑「以生」言﹐惟此句「無以貴高」與上「以爲天下貞」不相應﹐疑「貴」卽「貞」字之訛。「貴」﹑「貞」形近﹐後人據此節王注有「淸不足貴」諸文﹐遂改「貞」爲「貴」﹐又疑「貴高」並文﹐與下「貴高」二語相應﹐遂於「貴」下增「高」字﹐實則「貴」當作「貞」﹐「高」乃衍文也。

易順鼎曰﹕當作「侯王無以貞﹐將恐蹶」﹐「貞」誤爲「貴」。後人見下文「貴以賤爲本﹐高以下爲基」二句﹐以爲承上文而言﹐妄於「貴」下又加「高」字﹐遂致踵訛襲謬﹐而義理不可通矣。

謙之案﹕「將恐溪」﹐諸王本「溪」作「蹶」。說文﹕「蹶﹐僵也﹐從足﹐厥聲。一曰跳也﹐亦讀若。」廣韻﹕「蹶﹐失腳也﹐僵也﹐亦作溪。」廣雅釋詁三﹕「溪﹐敗也。」呂覽愼行「小人之行﹐不溪於山」﹐注﹕「溪躓顚頓也。」荀子成相「國乃溪」﹐注﹕「顚覆也。」「侯王無以貞﹐將恐溪」﹐言侯王無以爲貞﹐將恐顚覆失其位也。治要引作「溪」﹐夏竦古文四聲韻卷五引古老子亦作「溪」。故貴以賤爲本﹐高以下爲基。

嚴可均曰「高以下爲基」﹐禦注脫「爲」字﹐河上「高」下有「必」字。

宇惠曰﹕齊策「貴以」「高以」上並有「𨿽」字。

謙之案﹕景福﹑室町﹑柰捲﹑顧歡諸本及淮南道應訓﹑羣書治要﹑意林引二「以」上均有「必」字。淮南原道訓﹕「是故貴者必以賤爲號﹐而高者必以下爲基。」語亦本此。是以侯王自謂孤﹑寡﹑不谷﹐

嚴可均曰「不谷」﹐王弼作「不谷」。河上云「不谷﹐諭不能如車轂爲眾輻所湊。」四十二章「不谷」亦然。

謙之案﹕「侯王」﹐傅﹑範作「王侯」﹐文選雪賦注引作「王公」。「自謂」﹐景福本「謂」作「曰」﹐彭耜﹑範應元﹑趙孟俯﹑室町﹑柰捲及治要引作「稱」。

易順鼎曰﹕按「自謂」當作「自稱」。四十二章云「人之所惡﹐惟孤﹑寡﹑不谷﹐而王公以爲稱。」則此亦必作「稱」也。淮南高注正作「稱」﹐文選邱希範與陳伯之書注引此作「王侯自稱孤﹑寡﹑不谷」﹐皆其證。

洪頤烜曰﹕德經「是以侯王自謂孤﹑寡﹑不谷」﹐案禮記曲禮「於內自稱曰不谷」﹐鄭注﹕「谷﹐善也。」左氏僖四年傳「豈不谷是爲」﹐杜預注﹕「孤﹑寡﹑不谷﹐諸侯謙辭。」字皆作「谷」。列子天瑞篇「鸇之爲布轂」﹐釋文﹕「轂﹐本又作谷。」此「轂」爲「谷」之借字﹐河上注讀爲「車轂」之轂﹐失之。

徐鼒曰﹕老子法﹕本章「是以侯王自謂孤﹑寡﹑不谷」﹐河上章句云「不谷﹐諭不能如車轂爲眾輻所湊。」「道化」章「人之所惡﹐惟孤﹑寡﹑不谷﹐而王公以爲稱」﹐章句云「孤﹑寡﹑不谷﹐不祥之名。」鼒謂「不祥」說是﹐「不能如車轂」之說乃是望文生義﹐非古訓也。「轂」與「谷」通。詩正月「蔌蔌方有谷」﹐後漢書蔡邕傳作「速速方轂」。列子天瑞篇「鸇之爲布轂」﹐釋文云「本又作谷。」呂覽觀表篇「衛右宰谷臣」﹐文選劉孝標廣絕交論注作「轂臣」。蓋音近假借之字也。按「轂」之言善也﹐鄭注曲禮用之﹐言己之不善﹐謙詞也。又「谷」之言祿也﹐高誘注淮南人間訓用之﹐猶言不祿也﹐亦謙詞也。又王弼本亦作「谷」。

謙之案﹕孤﹑寡﹑不谷﹐謙辭是也。呂覽君守篇「君名孤﹑寡﹐而不可障壅」﹐高注﹕「孤﹑寡﹐人君之謙辭也。」碑本「不谷」作「不谷」﹐「轂」﹐此借爲「谷」。後漢書蔡邕傳「速速方轂」﹐注﹕「轂﹐祿也。」按谷亦祿也﹐知「不谷」卽「不谷」。惟谷𨿽訓祿﹐而不谷非卽不祿義﹐此爲方言﹐猶言僕也。章炳麟曰「自稱曰僕﹐本是臣僕﹐亦兼短義。王侯謙以自稱不谷﹐『不谷』卽『僕』之合音。淮南人間訓注﹕『不谷﹐不祿也。』此爲望文生訓﹐古人死言不祿﹐不應以此自稱。」說詳於新方言。此其以賤爲本耶非﹖

嚴可均曰「非」﹐各本作「非乎」。

謙之案﹕「此其」﹐禦注﹑邢玄﹑慶陽﹑磻溪﹑樓正﹑景福﹑顧歡﹑彭耜﹑高翿﹑趙孟俯均同此石。傅﹑範作「是其」﹐嚴遵作「惟斯」﹐諸河﹑王本作「此非」。範應元曰「王弼同古本﹐河上公作『此非以賤爲本邪﹐非乎』﹐今從古本。」知範所見王本「非」作「其」。又「耶」字﹐惇煌本﹑嚴遵本作「與」﹐顧歡﹑傅﹑範作「也」﹐遂州本同此石。「非」﹐範作「非歟」﹐景福作「悲乎」﹐惇煌本作「非也」。

謙之案﹕作「其」是也。此經文中用楚方言。蔣錫昌曰「按史記高祖紀『其以沛爲朕湯沐邑』﹐集解引風俗通﹕『其者﹐楚言也。』老子楚人﹐當用楚言。五十八章『其無正』﹐猶言『無正』也。七十七章『其不欲見賢』﹐猶不欲見賢也。『是其以賤爲本也﹐非歟』﹐猶言是以賤爲本也非歟也。」故致數車無車。

嚴可均曰﹕禦注﹑王弼作「數輿無輿」﹐蘇靈芝書上「輿」作「與」﹐誤也。

謙之案﹕兩「車」字﹐河上﹑顧歡﹑景福﹑室町﹑柰捲同此石﹐嚴遵﹑惇煌本作「輿」。嚴「致數輿」作「造輿於」﹐惇本句末有「也」字。法京惇乙本上之「車」作「與」﹐下之「車」作「譽」﹐與蘇靈芝禦注本同。遂州﹑傅﹑範上下均作「譽」。範應元曰「王弼同古本﹐河上公作『數車無車』。」今案諸王本作「輿」﹐道藏王本作「譽」﹐與範說同。又道藏王本與道藏宋張太守匯刻四家注本引王弼注亦作「故致數譽﹐乃無譽也」。案作「譽」是也。兩「車」或「輿」﹐皆「譽」之訛﹐「譽」「與」古通﹐「譽」書爲「與」﹐誤爲「輿」﹑爲「車」﹐蘇靈芝書與法京惇乙本皆其證也。「數車無車」﹐諸說紛紜。李道純曰「諸家解不通﹐予謂數車之各件﹐無一名車者﹐諭我是一身﹐無一名我也。成玄英曰﹕『輿﹐車也﹐箱﹑輻﹑轂﹑輞﹐假合而成﹐徒有車名﹐數卽無實。五物四大﹐爲幻亦然。所以身旣浮處﹐貴將安寄﹖』」李贄曰「今夫輪﹑輻﹑蓋﹑軫﹑衡﹑軛﹑轂﹑﹐合而成車﹐人但見有此數者﹐曷嘗有車哉﹖然而名之曰車﹐而不曰輪﹑輻﹑蓋﹑軫﹑衡﹑軛﹑轂﹑也。」謙之案﹕二李皆佛說也﹐現存巴利文之彌蘭王問經與東晉失譯之那先比丘經﹐卽爲明證。

「那先問王﹕『言名車﹐何所爲車者﹖軸爲車耶﹖』王言﹕『軸不爲車。』那先言﹕『輞爲車耶﹖』王言﹕『輞不爲車。』那先言﹕『輻爲車耶﹖』王言﹕『輻不爲車。』那先言﹕『轂爲車耶﹖』王言﹕『轂不爲車。』那先言﹕『轅爲車耶﹖』王言﹕『轅不爲車。』那先言﹕『軛爲車耶﹖』王言﹕『軛不爲車。』那先言﹕『輿爲車耶﹖』王言﹕『輿不爲車。』那先言﹕『扛爲車耶﹖』王言﹕『扛不爲車。』那先言﹕『蓋爲車耶﹖』王言﹕『蓋不爲車。』那先言﹕『合聚是諸材木﹐著一面寧爲車耶﹖』王言﹕『合聚是諸材木﹐著一面不爲車也。』那先言﹕『假令不合聚是諸材木﹐寧爲車耶﹖』王言﹕『不合聚是諸材木﹐不爲車。』那先言﹕『音聲爲車耶﹖』王言﹕『音聲不爲車。』那先言﹕『何所爲車者﹖』王便默然不語。那先言﹕『佛說之﹐如合聚是諸材木﹐用爲車﹐因得車。人亦如是。合聚頭﹑面﹑耳﹑鼻﹑口﹑頸﹑項﹑肩﹑臂﹑骨肉﹑手足﹑肝﹑腑﹑心﹑脾﹑腎﹑腸﹑胃﹑顏色﹑聲響﹑喘息﹑苦樂﹑善惡﹐合聚名爲人。』王言﹕『善哉﹗善哉﹗』」

自佛教流入中國﹐於是而有「數車無車」之說。作「車」﹑作「輿」﹐義𨿽可通﹐然非老子之言也甚明。

高延第曰「至譽無譽」﹐河上本作「致數車無車」﹐王弼本﹑淮南子道應訓作「致數輿無輿」﹐各爲曲說﹐與本文誼不相附。陸氏釋文出「譽」字﹐注﹕「毀譽也。」是原本作「譽」。由「譽」訛爲「輿」﹐由「輿」訛爲「車」﹐後人反謂釋文爲誤﹐非也。莊子至樂篇「至譽無譽」﹐下又云「天無爲以之淸﹐地無爲以之寧」云云﹐正引此章語﹐尢可證。

羅運賢曰﹕案「譽」﹐毀譽也。吳澄本「輿」作「譽」﹐焦氏考異「輿」古本作「譽」﹐蓋「譽」字於義始通。疑此文本作「致數與無與」﹐與「譽」古通﹝射義鄭注「譽或爲與」﹞。數﹐計也﹔數譽無譽﹐言計譽反無譽也。侯王自謂孤﹑寡﹑不谷﹐此不計譽矣﹐而譽自歸之﹐然則計譽無譽甚明。淮南說山訓「求美則不得美﹐不求美則美矣」﹐注﹕「心自求美則不得美名也﹐而自損則有美名也﹐故老子曰『致數輿無輿』也。」﹝文𨿽作「輿」而以美名爲釋﹐知其讀爲譽也。﹞頗識此意。不欲琭琭如玉﹐落落如石。

嚴可均曰「落落」﹐王弼作「珞珞」。

羅振玉曰﹕惇煌本作「祿祿」﹑「落落」。

謙之案﹕「琭琭」﹐景福本作「淥淥」﹐嚴遵﹑傅奕本作「碌碌」。「落落」﹐禦注﹑遂州﹑邢玄﹑慶陽﹑磻溪﹑樓正﹑室町﹑柰捲﹑嚴遵﹑河上﹑顧歡﹑彭﹑範﹑趙同此石﹐景福作「硌硌」。又二「如」字﹐傅﹑範並作「若」。畢沅曰﹕案古無「琭」﹑「碌」﹑「珞」三字﹐「硌」應作「落」。廣韻以「公等錄錄」爲「○○」。說文解字云「○﹐隨從也。」廣韻是應用之歟﹖

洪頤烜曰﹕案「琭琭」猶錄錄。廣雅釋訓﹕「逯逯﹐眾也。」說文﹕「○﹐隨從也。」並通用字。王本﹕「貴物以多而見賤。落落﹐石堅貌。石本賤物﹐以堅而自貞﹐是以兩不欲也。」晏子春秋內篇問下﹕「堅哉石乎﹗落落﹐視之則堅﹐無以爲久﹐是以速亡也。」卽此義。

高延第曰「琭琭」﹐史記平原君傳作「錄錄」﹐後漢馮衍傳作「碌碌」﹐注﹕「碌碌爲人所貴﹐落落爲人所賤。」河上注以「琭琭諭少﹐落落諭多」﹐王弼以爲一琭琭珞珞﹐體盡於形」。王逸九思注﹕「硌硌﹐長而多有貌也。」以上諸解﹐皆與本文義不合。且證以毛遂譏十九人曰「公等錄錄﹐因人成事者也。」蕭何世家﹕「錄錄未有奇節。」﹝注﹕「錄錄猶鹿鹿。」﹞荀悅漢紀王仲翁譏蕭望之曰「不碌碌﹐反抱關木。」

後漢書馬援傳﹕「今更陸陸﹐欲往之。」則諸解尢不可通。按說文﹕「○﹐隨從也。」﹝言爲人所役使。﹞索隱王劭曰「錄﹐借字耳。說文云﹕『○○﹐隨從之貌。』」廣韻「○」下引毛遂曰「公等○○﹐可謂因人成事耳。」史記亦作「錄」。則琭﹑碌﹑錄﹑鹿﹑陸皆「○」之假借﹐以隨從之義釋之﹐與以上諸人譏刺之語﹐並可意會。後人徒見下有「玉」「石」字﹐遂以從玉從石爲正﹐各爲異說﹐不悟其不可通耳。「落」﹑「珞」﹑「硌」亦傳寫之異﹐今從後漢書耿弇傳「落落難合」﹐注「疏闊貌」﹐言其異﹐與人不相入﹐與隨從之義正相反也。

謙之案﹕「琭琭」﹐或作「碌碌」﹐或作「淥淥」﹐又作「祿祿」﹐又作「鹿鹿」。「落落」﹐或作「珞珞」﹐或作「硌硌」﹐蓋皆一聲之轉與傳寫之異﹐古人通用。其義則後漢書馮衍傳注曾言之﹐謂﹕「可貴可賤﹐皆非道眞。玉貌珞珞﹐爲人所貴﹐石形落落﹐爲人所賤﹐賤旣失矣﹐貴亦未得。言當處才不才之間。」此蓋以莊子義釋老。

【音韻】此章江氏韻讀﹕淸﹑寧﹑靈﹑盈﹑生﹑貞韻﹝耕部﹞﹐裂﹑發﹑歇﹑竭﹑滅﹑溪韻﹝祭部﹞﹐邪﹑乎﹑車韻﹝魚部﹐邪音余﹞﹐琭﹑玉韻﹝侯部﹞﹐落﹑石韻﹝魚部﹐落﹐盧入聲﹐石﹐蜍入聲﹞。謙之案﹕邪﹑乎同屬魚部﹐「車」「輿」皆「譽」之誤﹐邪﹑乎﹑譽爲韻。又發﹐古音歇﹐歇﹐高本漢本一作「泄」﹐裂﹑發﹑泄﹑竭﹑滅﹑蹶爲韻。又「天無以淸﹐將恐裂」下五句﹐實以淸﹑寧﹑靈﹑盈﹑生﹑貞與裂﹑發﹑歇﹑竭﹑滅﹑溪爲句中兩韻互協。此外「不谷」之谷﹐亦與下琭﹑玉同屬六屋入聲﹐爲隔句遙韻。

姚文田曰「落落如石」﹐落﹑石韻﹐此與上句皆句中自諧。

右景龍碑不分章﹐一百三十三字﹐惇煌本一百三十二字﹐河上本一百三十五字﹐王本一百三十四字﹐傅本一百三十九字﹐範本一百三十六字。河上本題「法本第三十九」﹐王本題「三十九章」﹐範本題「昔之得一章第三十九」。

四十章反者道之動﹐弱者道之用。

謙之案﹕碑本「昔之得一者」止「有生於無」句爲一章。嚴遵本與上章相連﹐同此石。又宋趙志堅疏義「反」作「返」。又案「反」﹐復也﹐此易義也。易復彖曰「反復其道﹐七日來復﹐天行也﹐復其見天地之心乎﹗」雜卦傳曰「復﹐反也。」幹彖傳曰「終日幹幹﹐反復道也。」泰彖曰「無平不陂﹐無往不復。」反卽復也。故老子曰「萬物並作﹐吾以觀其復。夫物云云﹐各復歸其根﹐歸根曰靜﹐靜曰復命。」又曰「復歸於嬰兒」﹐「復歸於無極」﹐「復歸於朴」﹐此復之卽返而歸之也。「大曰逝﹐逝曰遠﹐遠曰反」﹐此待其遠而後反也。反自是動﹐不動則無所謂反﹐故曰「反者道之動。」反自是逆﹐逆而後順﹐故曰「玄德深矣遠矣﹐與物反矣﹐然後乃至大順。」又「弱者道之用」﹐蓋得易之坤者也﹐乾藏於坤﹐故曰弱。易曰「潛龍勿用」﹐而老言無用之用﹐是道之用。天下萬物生於有﹐有生於無。

嚴可均曰「天下萬物」﹐河上﹑王弼作「萬物」﹐禦注作「之物」。

謙之案﹕廣明﹑景福﹑禦覽六百十九引並作「萬物」﹐同此石。邢玄﹑磻溪﹑樓正﹑室町﹑傅﹑範﹑高﹑趙並作「之物」﹐同禦注。惇煌﹑嚴遵本作「天地之物」。又景福﹑範本「無」作「無」。馬敍倫曰「弼注曰﹕『天下之物﹐皆有以爲生。』是王亦作『之物』。今作『萬物』者﹐後人據河上本改也。」謙之案﹕首章「無名﹐天地始﹐有名﹐萬物母」﹐以「無名」與「有名」對﹐「天地」與「萬物」對﹐「始」與「母」對。此章亦言「有」「無」﹐則「天下萬物」﹐當作「天地萬物」﹐於義爲優。

【音韻】此章江氏韻讀﹑姚文田﹑奚侗無韻。鄧廷楨﹑陳柱﹑高本漢﹕動﹑用韻﹐是也。案孔廣森詩聲類﹝四﹞陽聲四東﹑鍾﹑江合爲一部﹐並收「動」「用」二字﹐引老子曰「反者道之動﹐弱者道之用。」

右景龍碑本二十一字﹐惇煌本﹑河﹑王﹑傅﹑範本同。河上題「去用第四十」﹐王本題「四十章」﹐範本題「反者道之動章第四十」。

四十一章上士聞道﹐勤而行之﹔

嚴可均曰「勤而行之」﹐禦注無「之」字﹐傅奕作「而勤行之」。

謙之案﹕法京惇乙本作「懃能行」﹐羅捲同此石﹐與武內本異。範本作「懃」﹐注云「古本」。案夏竦古文四聲韻卷一引古老子作「懃」。中士聞道﹐若存若亡﹔下士聞道﹐大之。

謙之案﹕「」﹐各本作「笑」﹐遂州本作「」﹐禦注作「○」。傅﹑範本作「而大笑之」。

兪樾曰﹕按王氏念孫讀書雜誌曰「『大笑之』﹐本作『大而笑之』﹐猶言迂而笑之也。牟子引老子﹐正作『大而笑之』。抱朴子微旨篇亦云﹕『大而笑之﹐其來久矣。』是牟﹑葛所見本皆作『大而笑之』。」今按王說是也。「下士聞道﹐大而笑之」﹐與上文「上士聞道﹐勤而行之」﹐兩句相對。傅奕本作﹕「上士聞道﹐而勤行之﹔下士聞道﹐而大笑之。」蓋誤移兩「而」字於句首﹐然下句之有「而」字﹐則尙可籍以考見也。「而勤行之」﹐是「勤而行之」之誤。然則「而大笑之」﹐是「大而笑之」之誤﹐可以隅反矣。

高亨曰「亡」讀爲「忘」﹐二字古通用。詩假樂「不愆不忘」﹐說苑建本篇引「忘」作「亡」。荀子勸學篇「怠慢忘身」﹐大戴禮勸學篇「忘」作「亡」。呂氏春秋權勛篇「是忘荊國之社稷而不卹吾眾也」﹐韓非子十過篇﹑淮南子人間篇並「忘」作「亡」。皆其證。詩綠衣「心之憂矣﹐曷維其亡」﹐鄭箋「亡之言忘也」﹐亦其例也。周易略例﹕「存言者﹐非得象者也﹔存象者﹐非得意者也。忘言者﹐乃得象者也﹔忘象者﹐乃得意者也。」「存」「忘」對舉﹐與此文同。不不足以爲道。

羅振玉曰﹕惇煌本「笑」下有「之」字。故建言有之﹕

嚴可均曰﹕禦注無「故」字。

謙之案﹕邢玄﹑景福﹑慶陽﹑磻溪﹑樓正﹑高翿﹑室町本與禦注同。武內惇乙本「建言」下有「是以」二字﹐顧歡本同。

羅振玉曰﹕惇煌本作「是以建言有之曰」。

謙之案﹕傅﹑範本亦有「曰」字。範應元曰「王弼﹑孫登﹑阮咸同古本﹐河上公本無『曰』字。」奚侗曰「建言」﹐當是古載籍名。高亨曰「建言」﹐殆老子所稱書名也。莊子人間世篇引法言﹐鶡冠子天權篇引逸言﹐鬼穀子謀篇引陰言﹐漢書藝文志有讕言﹝班自注「不知作者」﹞﹐可證名書曰言﹐古人之通例也。明道若昧﹐進道若退﹐夷道若類﹐

嚴可均曰「若類」﹐禦注﹑王弼作「若颣」。

謙之案﹕「進道若退」﹐禦注「退」作「○」﹐傅奕﹑彭耜﹑林希逸﹑趙孟俯此句在「夷道若類」句下。「類」字﹐釋文﹑河上﹑惇煌﹑景福﹑柰捲﹑顧歡並同﹐傅﹑範本作「颣」。範曰「『颣』﹐古本音耒﹐絲節也﹐河上公作『類』。今從古本。」今案﹕「颣」﹑「類」古通用。廣雅釋言「颣﹐節也。」通俗文﹕「多節曰颣。」「夷道若颣」﹐簡文注﹕「疵也。」淮南泛論「明月之珠﹐不能無颣」﹐注﹕「颣﹐盤若絲之結颣也。」假借爲「戾」。左傳昭十六「刑之頗颣」﹐服注﹕「不平也。」不平與平對立﹐故曰「夷道若颣」。夷﹐平也﹐「颣」則引申爲不平之義。上德若谷﹐大白若辱﹐

武內義雄曰﹕惇﹑遂二本「谷」作「俗」。

羅振玉曰「大白若辱」﹐此句惇煌本在「上德若谷」之前。

謙之案﹕羅捲惇戊本「谷」不作「俗」﹐與法京惇乙本異。成玄英曰「『谷』本亦作「俗」字者﹐言亦能忘德﹐不異囂俗也。」馬敍倫曰「各本作『谷』﹐『俗』之省也。言高上之德﹐反如流俗﹐卽和光同塵之義。」又「大白」﹐道藏王本「大」作「太」。

又「辱」字﹐傅﹑範本作「○」。範曰﹕『○』音辱﹐黑垢也。古本如此﹐河上本作『辱』。」畢沅曰「『○」﹐河上公﹑王弼並作『辱』。作『○』者﹐所謂『以白造緇』是矣。說文解字無『○』字。」謙之案﹕玉篇﹕「○﹐垢黑也。」當爲「辱」之古文。廣雅釋詁三﹕「辱﹐污也﹐又惡也。」儀禮士昏禮「今吾子辱」﹐注﹕「以白造緇曰辱。」素問气交變大論﹕「黑气乃辱。」辱有黑義﹐與白對立﹐故曰「大白若辱」。易順鼎曰﹕按「辱」者﹐儀禮士昏禮注云「以白造緇曰辱」﹐卽此「辱」字之義。……蓋以白造緇﹐除去污辱之迹﹐故曰辱也。此老子本義﹐幸有詩傳﹑禮注可以互證。廣德若不足﹐

謙之案﹕莊子寓言篇﹕「老子曰﹕『而睢睢盱盱﹐而誰與居﹖大白若辱﹐盛德若不足。』」末二句與此章同。又史記老子本傳老子教孔子語﹕「良賈深藏若虛﹐君子盛德﹐容貌若愚。」疑「廣德」爲「盛德」之訛。馬敍倫謂此文當從莊子﹐作「盛」是故書﹐是也。嚴遵本作「盛德」﹐當從之。又羅捲「若不足」作「若濡」﹐與諸本異。建德若偸﹐

狩野直喜曰﹕河上公本之與王弼本﹐經文原不相同﹐後世輔嗣義行﹐而河上注漸微﹐遂據王本妄改經文﹐以致兩者混而無別﹐幸有舊鈔足以正刊本之誤。……第四十一「建德若偸﹐質眞若渝」﹐此本﹝謙之案﹕指柰捲﹞「若偸」作「若揄」。案王弼注﹕「偸﹐匹也。建德者因物自然﹐不立不施﹐故若偸匹。」河上注﹕「建設道德之人﹐若可偸引使空虛也。」「偸引」﹐此本亦作「揄引」。蓋王弼本作「偸」﹐其訓爲匹﹔河上本作「揄」﹐其訓爲引。說文手部﹕「揄﹐引也。」韓非子飾邪篇﹕「龐援揄兵而南。」漢書禮樂志「神之揄」﹐顏師古云「揄﹐引也。」是其證也。可見兩家經文不同﹐訓釋亦殊﹐後人無識﹐妄改「揄」爲「偸」﹐以從王本﹐注亦改爲「偸」﹐而河上公義更不可問矣。又曰﹕案唐景龍刻石作「建德若偸」﹐……則河上公本爲王本所亂﹐自唐時已然。

謙之案﹕河上本爲王本所亂﹐是也。惟此句﹐惇煌本無﹐河上公﹑王弼作「偸」﹐與此石同。廣明本﹑傅本作「偸」﹐高翿本作「輸」﹐柰捲﹑室町本作「揄」。範應元曰「『輸』﹐傅奕云『古本作輸』﹐引『廣韻云「輸﹐愚也。」河上公作揄﹐乃艸字﹐變車爲手。』傅奕云﹕『手字之誤﹐動經數代﹐況「辱」字少「黑」字乎﹖』傅奕當時必有所據。王弼作『偸』﹐董遇作『搖』﹐今從古本。」案範說有誤﹐傅奕此句作「偸」﹐下句作「輸」﹐範本作「輸」﹐乃誤引傅奕。案作「偸」是也。說文﹕「偸﹐巧黠也﹐從女﹐兪聲。字亦作偸。」朱駿聲曰「偸假爲愉﹐漢書食貨志﹕『民偸甘食好衣。』路溫舒傳『偸爲一切』﹐注﹕『苟且也。』禮記表記﹕『安肆曰偸。』左文十七傳『齊君之語偸』﹐注﹕『苟且。』又東京賦『剿民以偸樂』﹐注﹕『猶僥幸也。』又後漢張衡傳『𨿽遨遊以偸樂兮』﹐注﹕『懷安也。』爾雅釋言﹕『佻﹐偸也。』又荀子修身『偸儒轉脫』﹐非十二子『偸儒而罔』﹐注﹕『當爲輸﹐苟避於事也。』又爲揄。」由上知「偸」﹑「偸」﹑「揄」﹑「輸」古可通用﹐「偸」字是故書。

兪樾曰﹕按河上公注曰「建設道德之人﹐若可偸引﹐使空虛也。」王弼注曰「偸﹐匹也。建德者因物自然﹐不立不施﹐故若偸匹。」然偸匹之義﹐於古無徵﹐義亦難曉。……今按「建」當讀爲「健」。釋名釋言語曰「健﹐建也﹐能有所建爲也。」是「建」﹑「健」音同﹐而義亦得通。「健德者偸」﹐言剛健之德﹐反若偸惰也。正與上句「廣德若不足」一律。質眞若渝﹐

謙之案﹕傅奕本作「質直若輸」﹐柰捲「眞」亦作「直」。「渝」﹑「輸」古字通。畢沅曰「河上公﹑王弼作『渝』﹐古字通﹐如春秋『渝平』爲『輸平』是也。」案「輸」假爲「愉」﹐有苟且懷安之意﹐又爲「渝」。「質眞」之「眞」﹐爲「」之訛。「質若渝」﹐蓋謂質朴之人﹐行動遲緩﹐駑弱有若輸愚者也。

劉師培曰﹕案上文言「廣德若不足﹐建德若偸」﹐此與並文﹐疑「眞」亦作「德」﹐蓋「德」字正文作「」﹐與「眞」相似也。「質德」與「廣德」「建德」一律﹐「廣德」爲廣大之德﹐與「不足」相反﹔「建德」爲剛健之德﹐與「偸」相反﹝用兪說﹞﹔「質德」爲質朴之德﹐與「渝」相反﹔三德乃並文也。大方無隅﹐大器晚成﹐大音希聲﹐大象無形。道隱無名。

謙之案﹕法京惇乙本「無」作「無」﹐羅捲均作「無」。

易順鼎曰「大方無隅」﹐道德指歸論作「大方不矩」。

顧廣圻曰「大音希聲」﹐傅本「希」作「稀」﹐按同字也。

王先愼曰﹕傅本「音」作「言」﹐與各本全異。

李翹曰﹕呂氏春秋樂成篇首曰「大智不形﹐大器晚成﹐大音希聲」﹐不引老子。夫惟道﹐善貸且善。

嚴可均曰「善貸且善」﹐各本作「且成」。

羅振玉曰﹕惇煌本「貸」作「始」。

謙之案﹕譣羅捲惇煌乙本「無名」下缺﹐此云「貸」作「始」﹐乃據老子義本。傅本﹑諸王本﹑室町本作「善貸且成」﹐範本作「善貨且善成」﹐云「嚴遵﹑王弼同古本﹐河上公作『善貸且成』﹑今從古本。」今按怡蘭堂嚴本亦作「善貸且成」﹐與範所見不同﹐蓋與王本同脫一「善」字﹐碑本句末脫一「成」字﹐宜從範本增入。「成」與成﹑聲﹑形﹑名爲韻。「貸」與莊子應帝王篇述老聃語「化貸萬物而民弗恃」之「貸」意旨相同。「道隱無名」﹐亦卽莊子「有莫舉名﹐使物自喜」之意﹐所謂功成不名﹐立乎不測﹐而遊於無有者也。

於省吾曰﹕景龍本作「夫惟道﹐善貸且善」﹐當脫「成」字。惇煌「貸」作「始」﹐乃聲之轉。周語「純明則終」﹐注﹕「終﹐成也。」又「故高明令終」﹐注﹕「終猶成也。」書臯陶謨「簫韶九成」﹐鄭注﹕「成猶終也。」是成﹑終互訓﹐義同。然則「善始且成」﹐卽善始且終也。六十四章「愼終如始」﹐亦「終」「始」對文。

【音韻】此章江氏韻讀﹕行﹑亡韻﹝陽部﹞﹐笑﹑道韻﹝幽﹑宵通韻﹐道協音盜﹞。昧﹑退﹑類韻﹝脂部﹐昧音寐﹐退﹐吐位反﹞。谷﹑辱﹑足﹑偸﹑渝﹑隅韻﹝侯部﹐渝﹐諭蓲反﹐隅﹐俄蓲反﹞。成﹑聲﹑形﹑名﹑成韻﹝耕部﹞。

謙之案﹕笑﹐宵部﹐道﹐幽部﹐幽﹑宵通韻。惟道音盜﹐似誤。「道」﹐徒皓切。古﹐徒苟切。「道」﹐首聲﹐九章與守﹑咎韻﹐十四章與有韻﹐四十七章與牖﹑少韻﹐此其例證。又谷﹑辱﹑足﹑偸﹑渝﹑隅一韻﹐姚文田﹑鄧廷楨分谷﹑辱﹑足一韻﹝六屋入聲﹞﹐偸﹑渝﹑隅一韻﹝十三侯平聲﹞。又「建德若偸」之「偸」字﹐高本漢本一作「偸」﹐一作「輸」﹐皆韻。

顧炎武曰「行」﹐古音杭﹐引老子﹕「上士聞道﹐勤而行之﹔中士聞道﹐若存若亡。」「故弱之勝彊﹐柔之勝剛﹐天下莫不知﹐莫能行。」﹝唐韻正卷五十二庚﹞又曰﹕四句二韻﹐而語助「之」字﹐一有一無﹐在他詩亦有可證者。老子曰「上士聞道﹐勤而行之﹐中士聞道﹐若存若亡」﹐行與亡爲韻。又唐韻正卷十七﹐十三末﹕「昧」﹐今考古書「昧」字﹐有讀去聲者﹐有讀入聲者。去聲則莫佩反。老子「明道若昧﹐夷道若類﹐進道若退」。又卷六十九侯﹕「偸」﹐古音兪。老子「建德若偸﹐質直若渝﹐大方無隅」。

鄧廷楨曰﹕偸﹑渝﹑隅爲韻。「渝」﹐古音讀若羭。詩羔裘「捨命不渝」﹐與「侯」爲韻。「隅」﹐古音蓋讀若耦之平聲。詩綢繆「三星在隅」﹐與「逅」爲韻。偸﹑渝﹑隅古音皆侯部字。又曰﹕兪﹑禺二字今音與魚﹑虞同﹐而古音皆在侯部﹐其從兪聲﹑禺聲之字﹐並當入侯。……老子﹕「上德若谷﹐大白若辱﹐廣德若不足﹐建德若偸﹐質直若渝﹐大方若隅。」谷﹑辱﹑足皆侯部之入聲﹐偸﹑渝皆侯部之平聲﹐而隅與之爲韻﹐則從禺聲之字皆隅之類﹐不但如唐韻厚部所收之偶﹑耦﹑藕等字矣。

右景龍碑本九十五字﹐惇煌本﹑河本﹑王本同﹐傅本九十七字﹐範本九十八字。河上本題「同異第四十一」﹐王本題「四十一章」﹐範本題「上士聞道章第四十一」。

四十二章道生一﹐一生二﹐二生三﹐三生萬物。

謙之案﹕淮南子天文訓﹕「道日規﹐始於一。」王念孫曰「『日規』二字與上下文義不相屬﹐此因上文『故曰規生矩殺』而誤衍也。宋書律書作『道始於一』﹐無『日規』二字。」今案王說是也。淮南義本老子此章﹐故下文曰「一而不生﹐故分而爲陰陽﹐陰陽合和萬物生。故曰一生二﹐二生三﹐三生萬物。」又莊子天地篇「泰初有無無﹐有無名﹐一之所起﹐有一而未形」﹐語本老子一章「無名﹐天地始」與本章「道生一」之旨。又黃帝內經太素卷十九知鍼石篇楊上善注曰「從道生一﹐謂之朴也﹔一分爲二﹐謂天地也﹔從二生三﹐謂陰陽和气也﹔從三以生萬物﹐分爲九野﹑四時﹑日月乃至萬物。」語亦出此。

又案﹕道生一﹐一者气也。莊子知北遊篇曰「通天下一气耳﹐聖人故貴一。」李道純曰「道生一﹐虛無生一气﹔一生二﹐一气判陰陽。」趙志堅曰「一﹐元气﹐道之始也﹐古昔天地萬物同得一气而有生。」大田晴軒曰「一二三﹐古今解者紛紜不一。案淮南天文訓﹕『規生矩殺﹐衡長權藏﹐繩居中央﹐爲四時根。道日規﹐始於一﹐一而不生﹐故分而爲陰陽﹐陰陽合和而萬物生。故曰道生一﹐一生二﹐二生三﹐三生萬物。』此以一爲一气﹐二爲陰陽﹐三爲陰陽交通之和也﹐此說極妥貼。」又曰「案道﹐理也﹔一﹐一气也﹔莊周所謂『一之所起﹐有一而未形』﹐是也。二﹐陰陽也﹔三﹐形气質之始也。第十四章

曰﹕『此三者不可致詰﹐故混而爲一。』蓋此三也。意謂道生一气﹐一气分爲陰陽﹐气化流行於天地之間﹐形气質具﹐而後萬物生焉﹐故曰『三生萬物』。」萬物負陰而抱陽﹐沖气以爲和。

謙之案﹕淮南精神訓引「萬物背陰而抱陽﹐沖气以爲和」﹐高誘注﹕「萬物以背爲陰﹐以腹爲陽。」又漢書高帝紀注引作「向陰而負陽」。又列子天瑞篇﹕「沖和气者爲人。」太素卷十九知鍼石篇楊上善注曰「萬物負陰抱陽﹐沖气以爲和﹐萬物盡從三气而生﹐故人之形不離陰陽也。」語皆本此。「抱」﹐傅本作「袌」﹔「衝」﹐範應元﹑高翿作「盅」﹔「气」﹐張嗣成作「」。人之所惡﹐惟孤﹑寡﹑不谷﹐而王公以爲稱。

嚴可均曰「不谷」﹐禦注﹑王弼作「不谷」。

魏稼孫曰「而王公以爲稱」﹐禦注「王公」字倒。

羅振玉曰﹕惇煌己本「爲稱」作「自名」。

謙之案﹕傅本作「王侯以自稱也」﹐範本作「王侯以自謂也」。範曰「嚴遵同古本﹐河上公作『而王公以爲稱』﹐今從古本。」按今怡蘭堂與道藏二嚴本均作「而王公以名稱」﹐與範所見不同。勞健曰「『王公以爲稱』﹐諸唐本河上本皆如此。此作『王公』﹐乃與『稱』字諧韻﹐亦如第三十二章

『侯』『守』字﹐第三十九章

『王』『貞』﹑『王』『稱』字﹐當從諸唐本。」案從唐本是也﹐公﹑稱爲韻非。故物或損之而益﹐或益之而損。

嚴可均曰「或益之而損」﹐禦注無「或」字。

羅振玉曰﹕禦注本﹑惇煌本無「或」字。

謙之案﹕磻溪﹑樓正﹑顧歡﹑彭耜﹑高翿亦無下「或」字﹐嚴遵本無下「或」字及首三字。人之所教﹐我亦教之﹕

羅振玉曰﹕禦注本﹑惇煌本均作「亦我義教之」。

謙之案﹕邢玄﹑磻溪﹑樓正﹑彭耜﹑趙﹑高與惇本同。室町本作「人之所教﹐我亦教人」。孫盛老子疑問反訊引「亦」下有「以」字。傅本「人之所教我﹐亦我之所教人」﹐範本「亦」上有「而」字。範云「王弼﹑嚴遵同古本﹐河上公作『人之所教﹐亦我義教之』。」案嚴本今作「人之所教﹐亦我教之」﹐與範所見不同。諸王本﹑廣明本同此石。彊梁者不得其死﹐吾將以爲教父。

謙之案﹕惇煌本「彊」作「彊」﹐「教父」作「學父」﹐傅﹑範本同。

範應元曰﹕音辯云「古本作『學父』﹐河上公作『教父』。」按尙書「惟學半」﹐古本並作「學」字﹐則「學」宜音「」﹐亦教也﹐義同。父﹐始也。今並從古本。

馬敍倫曰﹕範﹑羅捲及弘明集六釋慧通駁顧道士夷夏論引並作「學父」。成疏曰「將爲學道之先﹐父亦本也。」是成亦作「學父」。成疏引顧歡曰「其學之本父也。」則顧本作「」﹐「學」爲「」省。說文曰「﹐覺悟也。」各本作「教父」。

謙之案﹕「教父」卽學父﹐猶今言師傳。方言六﹕「凡尊老﹐南楚謂之父。」「將」字與莊子德充符「丘將以爲師」之「將」義合。

【音韻】此章江氏韻讀無韻。

右景龍碑七十三字﹐惇煌本﹑河﹑王本同﹐傅本七十九字﹐範本八十字。河上本題「道化第四十二」﹐王本題「四十二章」﹐範本題「道生一章第四十二」。

四十三章天下之至柔﹐馳騁天下之至堅。

羅振玉曰﹕惇煌本無「騁」字。

彭耜曰﹕葉夢得無「騁」字﹐達眞子「堅」作「剛」。

謙之案﹕諸河﹑王本及傅本同此石。範本作「天下之至柔﹐馳騁於天下之至堅」﹐並云「淮南子有『於』字﹐與古本合。」案淮南子原道﹑道應二篇今本引此均無「於」字﹐與範所見不同。又禦覽木部一亦引「堅」作「剛」。無有入於無聞。

嚴可均曰﹕禦注﹑河上﹑王弼無「於」字﹐傅奕﹑淮南子作「出於無有﹐入於無間」。

魏稼孫曰「無有入於無聞」﹐「聞」疑碑誤。「聞」釋「間」﹐嚴誤。

焦竑曰﹕古本淮南子並作「出於無有﹐入於無間」。

範應元曰﹕間﹐隙也。傅奕﹑嚴遵同古本。案今嚴本作「無有入於無間」。

劉師培曰﹕案淮南原道訓引作「出於無有﹐入於無間」﹐此老子古本也。王本亦有「出於」二字。王弼上文注云「气無所不入﹐水無所不出於經。」注文「無所不出於經」﹐當作「無所不經」﹐與上「無所不入」對立。「出於」二字必「無有」上之正文。蓋王本亦作「出於無有﹐入於無間」﹐而「出於」二字誤入注文也。傅奕本與淮南同。

劉文典曰﹕今本老子河上公章句「偏用第四十三」作「天下之至柔﹐馳騁天下之至堅﹐無有入無間」﹐「無有」上敚「出」字﹐可據淮南子引文增。道應篇引作「出於無有﹐入於無間」﹐疑後人改之也。老子注﹕「無有﹐謂道也。道無形質﹐故能出入無間。」是所見本尙未敚「出」字。

王道曰﹕無間﹐無隙也。尋丈之水﹐能浮萬斛之舟﹔六尺之轡﹐能馭千里之馬。至柔馳騁至剛者﹐此類是也。天地之气﹐本無形也﹐而能貫乎金石﹔日月之光﹐本無質也﹐而能透乎蔀屋。無有入於無間者﹐此類是也。是以知無爲有益。

嚴可均曰﹕禦注作「是以知無爲之有益益」﹐河上﹑王弼有「之」字﹐不重「益」字。魏稼孫曰﹕嚴舉禦注「之」字「益」字﹐失校禦注「是」上「吾」字。

羅振玉曰﹕景龍本﹑惇煌本均無「吾」字﹑「之」字。

謙之案﹕諸河﹑王本均作「吾是以知無爲之有益」﹐景福﹑室町﹑範本同﹐「無」作「無」。顧歡作「吾是以知無爲有益」﹐彭耜作「是以知無爲之有益也。」不言之教﹐無爲之益﹐天下希及之。

謙之案﹕傅本「希」作「稀」﹐下有「矣」字。範本﹑景福本「無」作「無」。此所云卽七十章「吾言甚易知﹐甚易行﹔天下莫能知﹐莫能行」之旨。

【音韻】此章江氏韻讀無韻。高本漢﹑奚侗﹕堅﹑間爲韻。按堅﹐眞部﹐間﹐元部﹐此元﹑眞通韻。薛蕙曰「堅猶剛彊﹐不曰剛曰彊﹐變文韻也。」

右景龍碑三十八字﹐惇煌本三十七字﹐河﹑王本三十九字﹐傅本四十四字﹐範本四十二字。河上本題「徧用第四十三」﹐王本題「四十三章」﹐範本題「天下之至柔章第四十三。」

四十四章名與身熟親﹖身與貨熟多﹖得與亡熟病﹖

謙之案﹕「熟」﹐各本作「孰」﹐「孰」﹐「熟」古通用。「亡」字﹐李道純﹑張嗣成作「失」﹐馬敍倫曰「後人妄改也﹐亡與病韻。」「孰多」之「多」訓重。奚侗曰「說文﹕『多﹐重也。』誼爲『重疊』之重﹐引申可訓爲『輕重』之重。漢書黥布傳『又多其材』﹐師古注﹕『多猶重也。』」是故甚愛必大費﹐多○必厚亡。

嚴可均曰「是故甚愛」﹐河上無「是故」。

謙之案﹕景福﹑柰捲﹑室町﹑顧歡均無﹐諸王本﹑惇﹑遂及韓詩外傳九引有。呂氏春秋侈樂篇高注引老子曰「多藏厚亡。」碑本「○」卽「藏」字之別構。故知足不辱﹐知止不殆﹐可以長久。

嚴可均曰「故知足」﹐各本無「故」字。

羅振玉曰﹕此句之首﹐景龍本﹑惇煌本皆有「故」字。

謙之案﹕遂州﹑嚴本亦有「故」字。又羅捲「辱」作「厚」﹐誤。

李翹曰﹕韓詩外傳九引老子自四十四章至四十六章止﹐中文字稍有不同。「知足不辱」句﹐淮南道應訓引同。漢書疏廣傳﹕「受曰﹕『吾聞知足不辱﹐知止不殆。功遂﹑身退﹐天之道也。』」後漢書張霸傳引一句同。「知足不辱﹐知止不殆」﹐韓非子六反篇引二句同﹐淮南子人間訓引三句同﹐惟「長」作「修」﹐淮南書諱父名也。

【音韻】此章江氏韻讀﹕身﹑親韻﹝眞部﹞﹐貨﹑多韻﹝歌部﹐貨﹐平聲﹞﹐亡﹑病韻﹝陽部﹐亡﹐平聲﹑病音旁﹞。愛﹑費韻﹝脂部﹐愛音懿﹞﹐藏﹑亡韻﹝陽部﹞﹐足﹑辱韻﹝侯部﹞﹐止﹑殆﹑久韻﹝之部﹞。姚文田分足﹑辱爲一韻﹝六屋入聲﹞﹐止﹑殆﹑久爲一韻﹝四之上聲﹞。鄧廷楨﹕「久」字無韻﹐云「以上七句﹐皆本句五字四字中自爲韻﹐如詩『於嗟乎騶虞』﹐『日居月諸』之例。」江有誥曰「貨」﹐呼臥切。按古有平聲﹐當與戈部並收。老子立戒篇「身與貨孰多」爲句中韻﹐「不貴難得之貨」與過爲協﹝唐韻四聲正三十九過﹞。又曰「病」﹐皮命切。按有平聲﹐讀皮羊切﹐當與陽部並收。老子立戒篇「得與亡孰病」﹐亡﹑病爲句中韻﹝四十三映﹞。

又古韻總論曰﹕古人有一句一轉韻而韻在句中者﹐如老子「名與身孰親」七句﹐「我無爲而民自化」四句。

馬敍倫毛詩正韻後序引此章曰﹕身﹑親﹑貨﹑多﹑亡﹑病﹑愛﹑費﹑藏﹑亡﹑足﹑辱﹑止﹑殆﹑久﹐皆句中韻也。

右景龍碑本四十字﹐惇煌本同﹐河上本三十七字﹐王﹑傅﹑範本三十九字。河上本題「立戒第四十四」﹐王本題「四十四章」﹐範本題「名與身孰親章第四十四」。

四十五章大成若﹐其用不獘。

謙之案﹕「」﹐各本作「缺」﹐意林卷一引經及河上公注均作「鈌」﹐宋刊河上本作「」。馬敍倫曰「『鈌』『』並『缺』之訛﹐六朝俗書『缶』旁與『垂』旁往往相亂。『缶』寫成『○』﹐因復誤爲『金』也。」「獘」字﹐傅奕﹑彭﹑趙及韓詩外傳九均作「敝」。韻會小補曰「敝﹐筆別切﹐老子云云。」是方日升所見本作「敝」。畢沅曰「『敝』﹐河上公﹑王弼作『○』。」是畢所見河﹑王本作「○」。今諸河﹑王本皆作「獘」﹐同此石。大盈若沖﹐其用不窮。

謙之案﹕惇煌﹑遂州﹑傅﹑範本及文選魏都賦注﹑贈陸機出爲吳王郎中令詩注﹑一切經音義五一「盈」均作「滿」。傅﹑範「衝」作「盅」。範應元曰「『大滿若盅』﹐郭云﹑王弼同古本。」是範所見王本亦作「滿」。

案作「盈」是也。「滿」字以避漢惠帝諱而改﹝蔣錫昌說﹞。各本作「盈」﹐「盈」字是故書﹝馬敍倫說﹞。「衝」﹐從傅﹑範本作「盅」﹐是也。字亦作「衝」。準南原道「衝而徐盈」﹐注﹕「虛也。」此「大盈若沖」﹐卽大盈若虛也。

又案「大盈」與上文「大成」相對成文﹐「成」卽「盛」字。盛與盈皆從皿﹐爲飲食用古器物。馬敍倫曰「案『成』爲『盛』省。說文曰﹕『盛黍稷在器中以祀者也。』引申謂器曰盛﹐禮喪大記『食粥於盛』是也。此文『盛』『缺』相對。說文﹕『缺﹐器破也。』」謙之案「盈」亦器也﹐說文﹕「○﹐滿器也﹐從皿○。」引申謂滿貯爲盈。「大盈若沖」﹐「衝」宜作「盅」﹐說文皿部﹕「○﹐器虛也﹐從皿﹐中聲。老子曰﹕『道盅而用之。』」器虛對器滿而言﹐言大盈之器﹐有如虛中之器﹐則其用不窮也。大直若屈﹐

謙之案﹕諸河﹑王本同﹐傅﹑範「屈」作「詘」。羅捲「直」作「眞」﹐誤。

範應元曰﹕詘音屈﹐枉曲也。太史公司馬談同古本。

馬敍倫曰﹕各本及淮南道應訓﹑後漢書荀爽傳注引並作「屈」。說文﹕「屈﹐無尾也。」「詘﹐詰詘也。」「﹐頭頡也。」「○﹐蛣○也。」是詰詘爲屈曲之義。古書「屈申」字亦多用「詘」。又案此下當有「其用不屈」一句。

孫詒讓曰﹕案韓詩外傳九引老子「屈」亦作「詘」﹐與傅本正同﹐「大巧若拙」句在「大辯若訥」下﹐下又有「其用不屈」四字。以上文「其用不獘」﹑「其用不窮」二句例之﹐則有者是也。韓所據者﹐猶是先秦﹑西漢古本﹐故獨完備。魏﹑晉以後本皆捝此句矣。大巧若拙﹐大辯若訥。

羅振玉曰「訥」﹐惇煌本作「吶」。

謙之案﹕李道純本﹑樓正本「辯」作「辧」。莊子胠篋引「大巧若拙」句﹐淮南道應訓引上二句﹐並與此同。韓詩外傳九引作「大辯若訥﹐大巧若拙﹐其用不屈」﹐牟子理惑論引作「大辯若訥﹐大巧若拙」﹐二句倒置。

易順鼎曰﹕道德指歸論大成若缺篇「大巧若拙」下又云「是以贏而若詘」﹐疑所據本有「大贏若詘」一句﹐無「大辯若訥」一句。躁勝塞﹐靜勝熱﹐

魏稼孫曰「躁勝塞」﹐禦注「塞」作「寒」﹐嚴失校。

謙之案「塞」﹐諸本作「寒」﹐此誤字。「靜」﹐傅本作「靖」﹐下同。又「躁」字﹐馬敍倫曰「『躁』﹐說文作『躁』﹐疾也﹐今通作『躁』。此當作『燥』。」案﹕馬說是也。釋名﹕「躁﹐燥也﹐物燥乃動而飛揚也。」釋言語﹕「燥﹐焦也。」說文﹕「燥﹐幹也。」嚴遵道德指歸論大成若缺篇曰「故陰之至也﹐地裂而冰凝﹐淸風飂冽﹐霜雪嚴凝﹐魚鱉蟄伏﹐萬物宛拳。當此之時﹐一處溫室﹐臨鑪火﹐重狐貉﹐襲毳綿﹐猶不能禦也﹔及至定神安精﹐動體勞形﹐則是理泄汗流﹐捐衣出室﹐暖有餘身矣。」此以「動體勞形」釋「躁」字﹐𨿽有見地﹐然欲以此說明「處溫室﹐臨鑪火﹐重狐貉﹐襲毳綿」﹐不足以勝寒﹐則與常識所見不同﹐此蓋誤於以「躁」爲「躁」之說。實則「躁」者燥也﹐「燥」乃老子書中用楚方言﹐正指鑪火而言。詩汝墳釋文曰「楚人名火曰燥﹐齊人曰毀﹐吳人曰。」老子楚人﹐故用「躁」字。「躁勝寒」與「靜勝熱」爲對文。「靜」與「」字同﹐楚辭「收潦而水淸」﹐注作「」。說文﹕「﹐從水﹐靜聲。」意謂淸水可以勝熱﹐而鑪火可以禦寒也。淸靜以爲天下正。

嚴可均曰「以爲天下正」﹐各本無「以」字。

謙之案﹕景福﹑邢玄﹑室町﹑顧歡﹑傅﹑範本均有「以」字。範「淸」上有「知」字﹐云「古本有『知以』二字。」「淸靜」﹐嚴本與文選揚雄解嘲注引作「能淸能靜」。「正」﹐遂州本作「政」﹐惇煌本作「正」﹐不作「政」﹐武內誤校云「惇﹑景﹑遂三本作『政』。」馬敍倫曰﹕各本及文選東徵賦注引作「淸靜爲天下正」。

譣河上注曰「能淸能靜﹐則爲天下長。」是河上作「能淸能靜﹐爲天下正」。成疏曰「淸虛寧靜﹐可以自利利他﹐以正治邪﹐故爲天下正。」則成作「淸靜以爲天下正」。史記老子傳曰「李耳無爲自化﹐淸靜自正。」蓋節文。

【音韻】此章江氏韻讀﹕缺﹑敝韻﹝祭部﹐敝音蹩﹞﹐衝﹑窮韻﹝中部﹞﹐屈﹑拙﹑訥﹑熱韻﹝脂﹑祭通韻﹐屈音缺﹐拙協音棁﹐訥協奴月反﹞。靜﹑正韻﹝耕部﹞。鄧廷楨﹕缺﹑獘韻﹐云「『獘』音在祭部﹐『缺』則祭部之入聲也。」謙之案﹕姚文田與江同﹐鄧廷楨﹑高本漢﹑奚侗﹑陳柱均不以「熱」字爲韻。

李道純曰「獘」協韻作「鱉」。

顧炎武唐韻正十六屑﹕「缺」去聲則苦惠反﹐亦作「」。老子﹕「大成若﹐其用不○。大盈若沖﹐其用不窮。」

右景龍碑本四十一字﹐惇煌本﹑河﹑王本四十字﹐傅﹑範本四十二字。河上本題「洪德第四十五」﹐王本題「四十五章」﹐範本題「大成若缺章第四十五」。

四十六章天下有道﹐卻走馬以○﹔天下無道﹐戎馬生於郊。

羅振玉曰「糞」﹐惇煌本作「○」﹐乃「糞」之別構。

謙之案﹕碑本同。又羅捲「戎」誤作「我」﹐羅失校。「糞」﹐傅本作「播」。畢沅曰「『糞』『播』古字通用。」玉篇﹕「播﹐種也。」疑老子此處或有播種之義。

彭耜曰「朱文公本『糞』下有『車』字﹐謂以走馬卻糞車也。頃在江西見有所謂糞車者﹐方曉此。」吳澄曰「『糞』下諸家並無『車』字﹐惟朱子語錄所說有之﹐而人莫知其所本。今按張衡東京賦云『卻走馬以糞車』﹐是用老子全句﹐則後漢之末﹐『車』字未闕﹐魏王弼注去衡未遠﹐而已闕矣。蓋其初偶脫一字﹐後人承舛﹐遂不知補。車﹑郊協韻﹐闕『車』字則無韻。」謙之案﹕車﹑郊無韻﹐說見下。

易順鼎曰﹕按文子精誠篇云「惟夜行者能有之﹐故卻走馬以糞﹐車軌不接於遠方之外。」或以「車」字連上讀﹐亦可爲吳說作證。然淮南覽冥訓云「故卻走馬以糞﹐而車軌不接於遠方之外。」「糞」下有「而」字﹐則「車軌」當連讀矣。高注云「『卻走馬以糞」﹐老子詞也﹐止馬不以走﹐但以糞糞田也。一說﹕國君無道﹐戎馬生於郊﹐無事走馬以糞田也﹐故兵車之軌不接遠方之外。」淮南有許愼﹑高誘兩注﹐此一說疑許注﹐而與高義同。東京賦薛綜注亦引老子「卻走馬以糞」﹐是漢末傳老子者皆無「車」字﹐張衡殆誤讀文子與﹗王弼「以糞田」﹐正用舊義也。車﹑郊音亦相遠﹐吳氏以爲協韻﹐尢所未詳。又按文子自然篇云「足迹不接於諸侯之境﹐車軌不結於千里之外。」是「車軌」連讀無疑矣。何氏焯讀書記謂文子作「糞車」﹐李注偶未引及﹐非也。

謙之案﹕張景陽七命注引王弼曰「天下有道﹐修於田而已﹐故卻走馬以糞田。」又漢書西域傳顏師古注﹕「老子德經曰﹕『天下有道﹐卻走馬以爲糞。』」疑「糞」字或上有「爲」字﹐或下有「田」字﹐此與「糞車」同爲誤引無疑。韓非解老﹑諭老引經文。與此石同。

又案鹽鐵論未通篇曰「當此之時﹐卻走馬以糞。其後師旅數發﹐戎馬不足﹐牸牝入陣﹐故駒犢生於戰地也。」此以軍中所用之戎馬不足﹐牝馬上陣爲言﹐當爲老子之古義。罪莫大於可欲﹐禍莫大於不知足﹐○莫大於欲得。

嚴可均曰「罪莫大於欲得」﹐王弼無此句。

羅振玉曰﹕景龍﹑禦注﹑惇煌﹑景福四本均有「罪莫大於可欲」句﹐釋文河上本亦有此句。又「大」字﹐惇煌本作「甚」。

謙之案﹕廣明﹑慶陽﹑磻溪﹑樓正﹑遂州﹑柰捲﹑室町﹑高﹑顧﹑彭﹑傅﹑範均同此石。惟傅﹑範本第三句作「咎莫憯於欲得」﹐遂州﹑顧歡「大」作「甚」。韓詩外傳九引首句「可欲」作「多欲」﹐吳澄本第三句在第二句上。又「○」乃「咎」之別構﹐與第九章

同。

兪樾曰﹕按河上本此句之上﹐有「罪莫大於可欲」一句﹐據韓非子解老篇則此句當有。惟韓子作「禍莫大於可欲」﹐誤也。其上文曰「夫上侵弱君﹐而下傷人民者﹐大罪也。」則本是「罪」字明矣。劉師培曰﹕兪說是。韓非子解老篇「禍」字涉上文「君禍」而訛。又諭老篇亦引此三語﹐正作「罪莫大於可欲」。且承上文「以名號爲罪﹐以城與地爲罪」言﹐則老子本文作「罪」明矣。惟韓非子解老﹑諭老二篇引「咎莫大於欲得」句﹐「大」均作「憯」﹐解老篇「得」又作「利」。又解老篇此語上文云「苦痛雜於腸胃之間則傷人也憯﹐憯則退而自咎」﹐卽釋此「憯」字之義也。「憯」與「痛」同﹐猶言「禍莫痛於欲得」也。老子古本亦必作「憯」﹐傅本猶然。今本作「大」﹐蓋後人以上語「大」字律之耳。至於解老篇「得」作「利」﹐則涉上文「欲利」而訛﹐顧千里識誤謂仍當作「得」﹐是也。

謙之案﹕「大」作「憯」﹐是也。「憯」與「甚」通。惇﹑遂本作「甚」﹑傅﹑範本作「憯」。範曰「憯音慘﹐痛也。」畢沅曰「河上公﹑王弼『憯』字亦作『大』﹐韓非作『咎莫憯於欲利』﹐李約『憯』作『甚』。說文解字﹕『憯﹐痛也。』古音甚﹐憯同。」

馬敍倫曰﹕成疏﹑羅捲作「甚」。成疏曰「其爲咎責﹐莫甚於斯。」是成亦作「甚」。「甚」借爲「憯」﹐聲同侵類。說文「○」重文作「○」﹐是其例證。故知足之足﹐常足。

嚴可均曰「常足」﹐禦注﹑王弼作「常足矣」。

羅振玉曰﹕惇煌本無「故」字﹑「矣」字。

謙之案﹕嚴遵本亦無「故」字﹐遂州本無「矣」字﹐韓詩外傳引有。司馬光本無「之足」二字。韓非諭老引「知足之爲足矣」﹐文選東京賦注引「知足常足」。案「足」字從止﹐卽「趾」字﹐故義爲止。易「鼎折足」﹐鄭注﹕「無事曰趾﹐陳設曰足。」漢書五行志﹕「足者止也。」二十八章「常德乃足」﹐河上注﹕「止也。」

劉咸炘曰「知止卽知反。經屢言知足﹐卽知止﹐知止謂保富貴也﹐相對往來皆不常久﹐必反乃爲常﹐乃能久。」常久﹐實老子之宗旨。

【音韻】此章江氏韻讀無韻。姚文田﹕欲﹑足韻﹝六屋入聲﹞。鄧廷楨﹑奚侗同。高本漢﹑陳柱﹕欲﹑足﹑得﹑足韻。案吳澄云「『糞』下有『車』字﹐車﹑郊協韻。」車﹐魚部﹐郊﹐霄部﹐易順鼎謂車﹑郊音亦相遠﹐是也。魏源老子本義曰「『靜勝寒』三句﹐或謂此當屬下章﹐蓋正﹑糞爲韻﹐而有道卻走馬﹐卽淸靜治天下之效也。姑存其疑。」案正﹑糞爲韻﹐更所未詳。此章以道﹑郊爲韻。道﹐幽部﹐郊﹐霄部﹐此幽﹑宵通韻﹐與四十章笑﹑道爲韻同例。

吳棫韻補入聲一屋﹕「得」﹐得失。老子﹕「罪莫大於可欲﹐禍莫大於欲得。」易林﹕「入市求鹿﹐不見頭足﹔終日至夜﹐竟無所得。」

右景龍碑本四十四字﹐惇煌本四十三字﹐河上本四十四字﹐王本三十九字﹐傅﹑範本四十五字。河上本題「儉欲第四十六」﹐王本題「四十六章」﹐範本題「天下有道章第四十六」。

四十七章不出戶﹐知天下﹔

羅振玉曰﹕景福本「戶」下及下句「牖」下﹐均有「以」字。

謙之案﹕柰捲﹑室町及淮南道應訓﹑文子道原篇﹑治要﹑意林引與景福本同。又文子精誠篇﹑下德篇引「戶」下有「以」字﹐淮南主術訓﹑後漢書張衡傳注﹑文選思齊賦注﹑韓詩外傳三引有「而」字。呂氏春秋君守篇引作「不出於戶而知天下」﹐傅﹑範本作「不出戶﹐可以知天下」﹐韓非子諭老作「不出於戶﹐可以知天下」。又淮南主術訓﹕「人主者﹐以天下之目視﹐以天下之耳聽﹐以天下之智慮﹐以天下之力爭。」蓋卽「不出戶﹐知天下」之古義。不窺﹐見天道。

羅振玉曰﹕景龍本﹑禦注本「牖」作「」﹐「牖」之別體。

謙之案﹕羅捲「窺」作「窺」﹐缺「牖」字﹐「見天道」作「知天道」。禦注﹑邢玄﹑慶陽﹑磻溪﹑樓正﹑河上﹑顧歡﹑彭耜﹑傅奕﹑高翿均作「窺」﹐同此石。諸王本﹑室町本作「窺」。又「牖」下﹐顧歡﹑室町本有「以」字﹐陸希聲有「而」字。呂氏春秋君守篇引作「不窺於牖﹐而知天道」﹐文子精誠篇作「不窺於牖﹐以知天道」﹐傅﹑範本作「不窺牖﹐可以知天道」。又尸子處道篇引仲尼曰「不出於戶而知天下﹐不下其堂而治四方。」鬼穀子本經陰符七篇引﹕「不出戶而知天下﹐不窺牖而知天道﹔不見而命﹐不行而至。」語亦本此。

畢沅曰﹕案韓非子作「不窺於牖﹐可以知天道。」說文解字曰「窺﹐小視也。」「窺﹐閃也。」「閃﹐窺頭門中也。」方言「凡相竊視﹐南楚謂之窺。」沅以爲穴中竊視曰窺﹐門中竊視曰窺﹐應用「窺」字。老子楚人﹐用楚語矣。韓非是。

謙之案﹕畢說是也。玉篇﹕「窺﹐相視也﹐與窺同。」字林﹕「窺﹐傾頭門內視也﹐字亦作○。」任大椿字林考逸引漢孟郁修堯廟碑云「○極道之要妙」云云﹐據此知「窺」「○」二字通。又「窺」﹐說文﹕「小視也﹐從穴﹐規聲。」與「窺」略同。易觀「窺觀利女貞」用「窺」﹐丰「窺其戶」用「窺」﹐此當用「窺」。惇煌本作「窺」﹐與韓非諭老篇同﹐當從之。夏竦古文四聲韻出「窺」字﹐引厲山木道德經本作○。其出彌遠﹐其知彌近。

嚴可均曰「彌近」﹐各本作「彌少」。

謙之案﹕「彌」﹐傅本作「○」﹐「近」乃「少」字之誤。「少」﹐傅﹑範本作「鮮」。範曰「『鮮』字﹐韓非﹑王弼同古本。」又韓非諭老篇﹑淮南道應訓﹑精神訓﹑呂氏春秋君守篇引「遠」下有「者」字。淮南精神訓「故曰其出彌遠者﹐其知彌少」﹐注﹕「以言夫精神之不可使外溢也。」王念孫云「此十二字是引老子而釋之﹐後人誤以爲注文﹐故改入注耳。」又呂氏春秋先己篇云「不出於門戶﹐而天下治者﹐其惟知反於己身者乎﹖」論人篇云「太上反諸己﹐其次求諸人。其索之彌遠者﹐其推之彌疏﹔其求之彌彊者﹐失之彌遠。」蓋皆老子之變文。君守篇云「故曰不出於戶而知天下﹐不窺於牖而知天道﹐其出彌遠者﹐其知彌少。」則𨿽不引老子﹐一見而知其是引老子而釋之也。又案傅本作「鮮」﹐說文﹕「鮮﹐是少也。」朱駿聲曰「賈侍中說字亦作。易系辭鄭本『故君子之道鮮矣』﹐虞本『鮮不及矣』﹐經傳皆以『鮮』以『罕』爲之。爾雅釋詁﹕『鮮﹐罕也。』『鮮﹐寡也。』鮮﹑罕皆卽此鮮字。」畢沅曰「『鮮』﹐古『鮮少』字﹐諸本皆作少。」馬敍倫曰「案此當作『少』﹐『鮮』爲俗字﹐少與道爲韻。」是以聖人不行而知﹐不見而名﹐不爲而成。

謙之案﹕「不見而名」﹐韓非諭老及張嗣成本﹑危大有本均引「名」作「明」。武內義雄曰「『名』乃『明』字之假借。」蔣錫昌曰「『名』『明』古𨿽通用﹐然老子作『明』﹐不作『名』。二十二章『不自見故明』﹐五十二章『見小曰明』﹐皆『見』『明』連言﹐均其證也。此當據張本改。」今案﹕釋名釋言語﹕「名﹐明也。」「名」與「明」音義通﹐不必改字。又「不爲」﹐河上本﹑姚孟俯本作「無爲」﹐以上「不行」「不見」二連語証之﹐作「不爲」是。

【音韻】此章江氏韻讀﹕戶﹑下韻﹝魚部﹞﹐牖﹑道韻﹝幽部﹞。姚文田﹑鄧廷楨﹕增﹑名﹑成韻。陳柱﹕牖﹑道﹑少韻﹐名﹐成韻。高本漢同。奚侗﹕遠﹑爲韻﹐行﹑明﹑成爲韻。蓋「少」本作「鮮」﹐「名」本作「明」﹐「不行而知」句﹐奚誤改爲「不知而行」也﹐「行」實際非韻。

顧炎武唐韻正卷九三十五馬﹕「下」古音戶﹐老子﹕「不出戶﹐知天下。」「修之天下﹐其德乃普。」「九層之臺﹐起於累土﹔千里之行﹐始於足下。」「是以聖人欲上民必以其言下之﹐欲先民必以其身後之。」「善爲士者不武﹐善戰者不怒﹐善勝敵者不爭﹐善用人者爲之下。」陳第引魏了翁云「六經凡下皆音戶﹐捨皆音暑。不特六經﹐古音皆然。」

右景龍碑本不分章﹐三十六字﹐惇煌本﹑河﹑王本同﹐傅﹑範本四十字。河上題「鑑遠第四十七」﹐王本題「四十七章」﹐範本題「不出戶章第四十七」。

四十八章爲學日益﹐爲道日損﹐

謙之案﹕傅﹑範本二「日」上並有「者」字。範曰「傅奕﹑嚴遵與古本有『者』字。」按今怡蘭堂校刊嚴本無。「爲學日益」與二十章「絕學無憂」﹐皆指學禮而言。莊子知北遊篇﹕「禮者﹐道之華而亂之首也﹐故曰﹕『爲道者日損。』」又後漢書六十六範升傳﹐升奏議引﹕『顏淵曰﹕『博我以文﹐約我以禮。』孔子可謂知教﹐顏可謂善學矣。」下引老子曰「學道日損。」以「學道」二字連﹐知有誤文﹐惟以博文約禮爲「學」﹐則爲「學」之古義。損之又損之﹐以至於無爲。

嚴可均曰「又損之」﹐河上﹑王弼無「之」字。

謙之案﹕惇煌﹑禦注﹑景福﹑慶陽﹑磻溪﹑室町﹑高﹑顧﹑傅﹑範本及莊子知北遊﹑治要﹑意林﹑文選東京賦注引均有「之」字。羅捲無「於」字﹐脫第一「損」字。嚴本無「以」字。無爲無不爲。

嚴可均曰「無不爲」﹐各本「無」上有「而」字。

羅振玉曰﹕景龍本﹑惇煌本均無「而」字。

謙之案﹕嚴本脫首「無爲」二字﹐「不」作「以」。遂州本第二「無」下有「所」字﹐顧本第二「爲」下有「也」字﹐趙孟俯本有「矣」字。傅﹑範本「無爲」下有「則」字。範曰「『則』字﹐陳韶﹑王弼同古本。」又淮南道應訓引作「漠然無爲﹐而無不爲也」﹐下釋之曰「所謂無爲者﹐不先物爲也﹔所謂無不爲者﹐因物之所爲。」取天下常以無事﹐

謙之案﹕高翿﹑趙孟俯﹑彭耜上有「故」字﹐範本上有「將」字﹐嚴遵﹑傅奕上有「將欲」二字。範本「取」下有「於」字﹐嚴﹑傅﹑彭有「者」字。又文子自然篇「無爲故能取百川﹐不求故能得﹐不行故能至﹐是以取天下而無事」﹐卽釋此章。

兪樾曰﹕按「常」乃「當」字之誤。河上公注曰「取﹐治也。治天下常當以無事。」疑河上原注作「治天下當以無事」﹐後人因經文訛作「常」﹐因於注文增入「常」字耳。及其有事﹐不足以取天下。

謙之案﹕傅本「不」上有「又」字。諸王本五十七章注曰「上章云﹕『其取天下者常以無事﹐及其有事﹐又不足以取天下也。』」道藏宋張太守匯刻四家注無「又」字﹐校云「傅奕本第四十一章

經文作『又不足以取天下矣』。」

【音韻】此章江氏韻讀無韻﹐諸家並同。按此章益﹑爲﹑爲韻﹐益﹑爲皆支部。又損﹑損﹐事﹑事﹐句各自諧。

右景龍碑本四十字﹐惇煌本﹑河﹑王本同﹐傅本四十八字﹐範本四十六字。河上題「忘知第四十八」﹐王本題「四十八章」﹐範本題「爲學日益章第四十八」。

四十九章聖人無心﹐以百姓心爲心。

謙之案﹕各本「無」下均有「常」字﹐惇煌本﹑顧歡本無。又北堂書鈔七引「姓」下無「心」字﹐禦覽四百一引「姓」下有「之」字。案此言聖人不師心自用﹐惟以百姓之心爲心而已。善者吾善之﹐不善者吾亦善之﹐得善。信者吾信之﹐不信者吾亦信之﹐得信。

嚴可均曰「得善信者」﹐各本作「德善」﹐下句亦然。禦注脫「信」字。

羅振玉曰「德」字﹐景龍本﹑惇煌本均作「得」。

謙之案﹕嚴﹑傅﹑遂州本及顧本引節解﹐彊本成疏及榮注引經文﹐亦均作「得」。嚴﹑傅本「得善矣」﹐節解與禦覽七六引同。柰捲﹑室町﹑顧﹑範﹑彭﹑趙本作「德善矣﹐德信矣」。治要引無「得善」與「得信」字。李道純曰「『德善』『德信』下﹐或加『矣』字者﹐非。」聖人在天下﹐怵怵﹔爲天下﹐渾其心。

嚴可均曰「怵怵」﹐禦注作「惵惵」﹐河上作「惔惔」﹐王弼作「歙歙」。簡文云「河上作『怵』。」高翿作「喋喋」。

羅振玉曰﹕案景龍﹑景福二本作「怵怵」﹐禦注本﹑惇煌本作「惵惵」。「渾」﹐惇煌本作「混」。

畢沅曰﹕河上公作「怵怵」﹐王弼作「歙歙」﹐蘇靈芝書明皇注本作「惵惵」。陸德明曰「一本作『惵惵』﹐河上本作『淡淡』。簡文云﹕『河上本作怵怵。』」今案河上公作「怵怵」﹐與簡文所見之本同。古無「惵」字﹐作「怵怵」﹐「歙」﹑「怵」聲義相近。

謙之案﹕室町﹑柰捲﹑顧歡作「怵怵」﹐同此石。傅﹑範本作「歙歙」﹐同王弼。慶陽﹑磻溪﹑樓正﹑彭﹑趙作「惵惵」﹐同禦注。河上注﹕「聖人在天下怵怵﹐常恐怖富貴﹐不敢驕奢。」是河上本作「怵怵」﹐簡文云「河本作怵」﹐是也。唐本「怵」多作「惵」﹐蓋本嚴注。嚴君平曰「惵惵若恢恢﹐言虛心以包萬方也。」

彭耜釋文曰「歙歙固無義﹐惵惵亦無理。愚意惵惵當作○○﹐危懼貌。蓋字之訛也。」謙之案﹕玉篇﹕「惵﹐徒煩切﹐恐懼也。」「怵﹐恥律切﹐懼也。」又說文﹕「怵﹐恐也。」廣雅釋詁二﹕「怵﹐懼也。」釋訓﹕「怵惕﹐恐懼也。」禮記祭統﹕「心怵而奉之以禮。」孟子﹕「皆有怵惕惻隱之心。」是「惵惵」與「怵怵」均爲恐懼之貌﹐義通。又案「渾其心」﹐遂州﹑景福﹑禦注﹑慶陽﹑磻溪﹑樓正﹑柰捲﹑室町﹑河上﹑顧﹑高﹑趙並同此石。嚴遵﹑彭耜無「其」字﹐傅本作「渾渾焉」﹐範本作「渾心焉」。範云「嚴遵﹐王弼同古本。」案渾其心﹐卽渾渾沌沌之意。呂覽大樂篇﹕「渾渾沌沌。」文選江賦注﹕「渾渾沌沌﹐雞卵未分也。」左傳文十八「謂之渾惇」﹐注﹕「不開通之貌。」

劉師培曰﹕案此文「聖人在天下」句﹐「歙歙爲」句﹐「在」疑「任」字之訛。「歙歙爲」者﹐與二十章「沌沌兮」一律﹐乃形容「任天下」之詞也。文選東京賦李注引老子曰「聖人在天下﹐惵惵焉。」「惵惵」卽「歙歙」異文﹐「焉」與「爲」同。足證古本「歙歙爲」句﹐「爲」與「焉」同。

謙之案﹕劉說非也。各本均作「在」﹐不作「任」﹐此全句當爲﹕「聖人在天下﹐怵怵﹔爲天下﹐渾渾。」「在天下」與「爲天下」對﹐「怵怵」與「渾渾」對﹐「渾其心」三字乃「渾渾」注文竄入。傅本「聖人之在天下﹐歙歙焉﹔爲天下﹐渾渾焉」﹐「之」字﹑「焉」字皆增字﹐但「渾渾」二字與「怵怵」相對則無疑也。百姓皆注其耳目﹐聖人皆孩之。

羅振玉曰「百姓皆注其耳目」﹐王本今本脫此句﹐景龍﹑禦注﹑惇煌本均有之。

紀昀曰﹕案「孩」﹐釋文云「王弼作咳。」據注文仍宜作「孩。」

武內義雄曰﹕惇﹑遂二本「孩」作「○」。釋文﹕「咳﹐本或作孩」。

謙之案﹕今傅﹑範本作「咳」﹐嚴遵本作「駭」。範曰「咳﹐何來切﹐小兒笑貌。舊本﹑釋文並作咳。」

兪樾曰﹕按「爲天下﹐渾其心」下﹐河上本有「百姓皆注其耳目」七字﹐王弼本當亦有之﹐故注云「如此則言者言其所知﹐行者行其所能﹐百姓各皆注其耳目焉﹐吾皆孩之而已。」是可證其有此句也。注有「各用聰明」四字﹐在「爲天下﹐渾其心」句下﹐正解「百姓皆注其耳目」之誼﹐而經文奪此句﹐當據河上公本補之。

謙之案﹕據補之是也。諸王本誤脫此句﹐道藏王本有之。又「注」猶聚也﹐周禮獸人及○田疏﹕「注猶聚也。」注其耳目﹐卽聚其耳目。顧本成疏「河上作『注』﹐諸本作『浮』﹐浮者染滯也﹐顚倒之徒﹐迷沒世境﹐縱恣耳目﹐滯著聲色﹐旣而漂浪長流﹐愆非自積」云云﹐案「浮」乃妄人以意改字﹐以求合於佛說﹐老子無此。

高亨曰﹕按「孩」借爲「閡」。說文﹕「閡﹐外閉也。」漢書律曆志「閡藏萬物」﹐顏注引晉灼曰「外閉曰閡。」聖人皆孩之者﹐言聖人皆閉百姓之耳目也。上文云「歙歙爲天下渾其心」﹐卽謂使天下人心胥渾渾噩噩而無識無知也。此文云「百姓皆注其耳目﹐聖人皆閡之」﹐卽謂閉塞百姓耳目之聰明﹐使無聞無見也。此老子之愚民政策耳。「孩」﹑「咳」一字﹐因其爲借字﹐故亦作「駭」作「咳」。晏子外篇第八﹕「頸尾咳於天地乎﹗」孫星衍曰「咳與閡同。」亦以「咳」爲「閡」。

【音韻】此章江氏韻讀無韻。陳柱﹕二「心」字韻﹐三「善」字韻﹐三「信」字韻。

右景龍碑本六十三字﹐惇煌本六十二字﹐河上﹑王本六十四字﹐傅本六十八字﹐範本六十九字。河上本題「任德第四十九」﹐王本題「四十九章」﹐範本題「聖人無常心章第四十九」。

五十章出生入死。生之徒十有三﹐死之徒十有三﹐

羅振玉曰﹕惇煌本「十」作「什」﹐下同。

馬敍倫曰﹕說文無「塗」「途」二字﹐蓋「徒」卽「塗」「途」本字也。莊子至樂篇「食於道徒」﹐卽道塗也。此「徒」字蓋如字讀。

謙之案﹕「出生入死」﹐呂氏春秋情欲篇高注引與此同。莊子﹕「萬物皆出於機﹐皆入於機。」又「其出不忻﹐其入不拒」﹐又「有乎出﹐有乎入﹐入出而無見其形」﹐皆出生入死之說。人之生﹐動之死地﹐十有三。

嚴可均曰﹕王弼﹑高翿「地」下有「亦」字。

羅振玉曰﹕景龍﹑禦注﹑景福﹑惇煌四本均無「亦」字﹐景福本「動」下有「皆」字。

畢沅曰﹕傅本「而民之生生而動﹐動皆之死地﹐亦十有三」﹐河上公﹑王弼作「人之生﹐動之死地﹐亦十有三」﹐谷神子作「而民生動之死地﹐十有三」。案韓非子與奕同。

謙之案﹕嚴本﹑遂州本﹑柰捲均無「亦」字﹐柰捲﹑室町有「皆」字。範應元本作「民之生生而動之死地﹐亦十有三」﹐並云「韓非﹑嚴遵同古本。」

易順鼎曰﹕王本及韓非似皆有誤。文選鮑照代君子有所思行注引老子云「人之生生之厚﹐動皆之死地﹐十有三。」所引似爲可據。蓋以「人之生生之厚」六字共爲一句。老子意謂人求生太厚﹐遂動之死地。故下文又申明之曰「夫何故﹖以其生生之厚。」夫生﹐十有三﹔死﹐十有三﹔其數本各居半﹐至於求生過厚﹐而死之數遂多於生矣。若作「人之生﹐生而動」﹐語近於不可解。觀王注亦云「而民生生之厚﹐更之無生之地焉。」是「動之死地」之上有「生生之厚」四字之證。

高延第曰「生之徒」﹐謂得天厚者﹐可以久生﹔「死之徒」﹐謂得天薄者﹐中道而夭﹔「動而之死」者﹐謂得天本厚﹐可以久生﹐而不自保持﹐自蹈死地。蓋天地之大﹐人物之蕃﹐生死紛紜﹐總不出此三者。「生生之厚」﹐謂富貴之人厚自奉養﹐服食藥餌以求長生﹐適自蹈於死地﹐此卽動而之死者之一端。緣世人但知戕賊爲傷生﹐而以厚自奉養者爲能養生﹐不知其取死同也﹐故申言之。夫天下之人以十分爲率﹐夭死者居其三﹐自蹈於死者居其三﹐幸而得遂其生死之常者﹐僅居十之三耳。吁﹗此正命之人所由少與﹗

謙之案﹕十有三之說﹐自韓非子﹑河上公﹑碧虛子﹑葉夢得以四肢九竅爲十三﹐已涉附會。乃又有以十惡三業爲十三者﹐如杜廣成﹔以五行生死之數爲十三者﹐如範應元。其說皆穿鑿不足信。蘇轍謂生死之道九﹐而不生不死之道一﹐老子之言其九﹐不言其一﹐使人自得之。似深得老子之旨﹐而實以佛解老。焦竑因之而有讀老子至「出生入死」章﹐大悟遊戲死生之說。吁﹗亦誣矣﹗夫何故﹖以其生生之厚。

馬敍倫曰﹕範「故」作「哉」﹐柰捲及文選有所思行注引「故」下有「哉」字。範曰「夫何哉」﹐韓非與古本同。

謙之案﹕景福本﹑傅﹑範本﹑室町本「厚」下有「也」字。羅振玉曰「景龍本『厚』下有『也』字。」蓋誤校。蔣錫昌沿其誤而不知。蓋聞善攝生者﹐陸行不遇○○﹐入軍不被甲兵。

謙之案﹕「○○」乃『兕虎』之別構。「兕虎」當爲「虎兕」。王弼注「虎兕無所措其爪角」﹐淮南詮言訓「虎無所措其爪﹐兕無所措其角」﹐皆「虎」在「兕」前﹐知古本當亦「虎兕」連文無疑。又惇煌本「甲」作「鉀」﹐乃「甲」之別構。「遇」﹐嚴本作「避」﹐「被」﹐河上本﹑趙本亦作「避」。

兪樾曰﹕按「被」﹐河上公本作「避」。據韓非子解老篇云「入山不恃備以救害﹐故曰『入軍不備甲兵』」﹐則「甲兵」以在己者言﹐自當以作「被」爲長。

劉師培曰﹕按韓非子解老篇云「聖人之遊世也﹐無害人之心﹐則必無人害﹐無人害﹐則不備人﹐故曰『陸行不遇兕虎』。入山不恃備以救害﹐故曰『入軍不備甲兵』。」﹝顧千里識誤曰「入山當爲入世。」﹞老子古本「被」當作「備」﹐言不恃甲兵之備也。「備」「被」音近﹐後人改「備」爲「被」﹐非古本矣。兪說非。

謙之案﹕作「被」是也。韓非解老本亦作「被」。盧文弨曰「張淩本作被。」顧廣圻曰「藏本作被﹐備﹑被義同。」王先愼曰「廣雅釋詁﹕『備﹐具也。』史記絳侯世家集解引張揖注﹕『被﹐具也。』故本書作『備』﹐王弼本作『被』﹐『甲兵』以在己者言﹐明作「備」作「被」二字並通。河上本作『避』﹐聲之誤。」○無所投其角﹐

謙之案﹕兕﹐獸名﹐犀之雌者。爾雅云「形似野牛﹐一角﹐重千斤。」淮南子地形訓「南方之美者﹐有梁山之犀象焉」﹐高誘注﹕「梁山在會稽。長沙湘南有犀角象牙﹐皆物之珍也。」山海經云「兕出湘水之南﹐蒼黑色。」老子楚人﹐故以兕爲諭。「無所投其角」﹐惇﹑遂本「投」作「駐」。顧本成疏﹕「諸本言駐﹐駐﹐立也。」是成所見本作「駐」。淮南詮言訓引「虎無所措其爪﹐兕無所措其角」二句均作「措」。

蔣錫昌曰「駐」﹐蓋與「注」通。莊子達生「以瓦注者巧」﹐釋文引李注﹕「注﹐擊也。」「駐」「注」均爲「投」之假。說文﹕「投﹐擿也。」「兕無所投其角」﹐言善攝生者﹐旣不爲兕所遇﹐故兕亦無所擿其角也。

謙之案﹕蔣說是也。鹽鐵論世務篇引作「兕無用其角」﹐用亦注也。老子「百姓皆注其耳目」﹐注﹕「用也。」○無所揩其爪﹐兵無所容其刃。

嚴可均曰「揩其爪」﹐禦注﹑河上﹑王弼作「措」﹐釋文作「錯」。

武內義雄曰﹕惇﹑遂二本「措」作「錯」﹐釋文本同。

謙之案﹕羅捲「爪」作「○」﹐誤。碑本「措」作「揩」﹐亦誤。「揩」乃「措」之誤字。韓非解老﹑釋文﹑遂州本﹑範本均作「錯」﹐景福﹑磻溪﹑室町﹑柰捲﹑傅奕均作「措」﹐「措」「錯」古通。「措」﹐安也﹐無所措其抓﹐卽無所安其抓也。「爪」﹐羅捲作「○」﹐乃「抓」之形似。夏竦古文四聲韻卷四有「抓」字﹐引古老子作○。夫何故﹖以其無死地。

劉師培曰﹕案韓非子解老篇云「體天地之道﹐故曰﹕『無死地焉。』」則此文「也」字系「地」字之訛。王以「何地之有」相釋﹐則王本亦作「地」。今河上本作「地」﹐王本作「也」﹐蓋傳寫之訛也。

謙之案﹕諸王本皆作「地」﹐不作「也」﹐劉所據爲誤本。諸王本惟浙局據華亭張氏原本作「死也」﹐「死也」無義。諸石本﹑諸寫本均同此石﹐惟遂州本「何」作「其」。範本「故」作「哉」。傅本﹑柰捲「故」下有「也」字﹐嚴本﹑室町本有「哉」字。韓非解老與王羲之本﹑傅本「地」下有「焉」字﹐此則以意增字﹐助長語勢﹐無關宏旨。

高延第曰﹕此章爲處亂世者指示兕虎﹑兵刃皆凶暴不祥﹐諭世路之崎嶇﹐人情之險詐。讀莊子養生主﹑人間世二篇足盡此章之旨﹐非眞謂饑虎可尾也。葛洪之徒不達此義﹐創爲符咒厭勝﹐云可入山伏怪﹐謬妄甚矣。

【音韻】此章江氏韻讀無韻。陳柱﹕三「三」字韻。謙之案﹕三﹐古音讀若森。詩摽有梅「其實三兮﹐求我庶士﹐迨其今兮」﹐諧今韻。又厚﹑角爲韻。方以智通雅曰「角﹐古音祿﹐詩以協屋﹐東方朔以協足﹐仲長統以協俗。」今案「祿」與「厚」「足」「屋」﹐王念孫譜均入侯部﹐是角與厚同部爲韻。

右景龍碑本七十九字﹐惇煌本同﹐河上公世德堂本同﹝宋刊本七十七字﹐有誤脫﹞。王本八十字﹐傅本八十七字﹐範本八十三字。河上本題「貴生第五十」﹐王本題「五十章」﹐範本題「出生入死章第五十」。

五十一章道生之﹐德畜之﹐物形之﹐勢成之。是以萬物莫不尊道而貴德。

嚴可均曰「是以萬物」﹐禦注作「是以聖人」。

魏稼孫曰「德畜之」﹐禦注無「德」字。

羅振玉曰﹕惇煌本無「莫不」二字﹐景福本無「而」字。

武內義雄曰﹕惇本「勢」作「熱」﹐恐誤。

謙之案﹕遂州本作「熟成之」﹐「熟」字亦誤。「畜之」﹐廣明作「蓄之」﹐「貴德」﹐顧歡作「首德」。又嚴本無「莫不」二字﹐後漢書馮衍傳引無「是以」二字。

大田晴軒曰﹕道者理也﹐德者一气也。生之﹐謂始之也﹔畜之﹐謂賦之以气也。然細尋老﹑莊之書﹐一气之外﹐更無所謂道者﹐道者亦惟此一气。故莊周以道爲天地之彊陽气﹝知北遊﹞﹐「彊陽」﹐運動不息之意﹝本郭象﹐「彊陽」二字又見寓言篇﹞。後儒所謂活潑潑地﹐蓋謂此也。「物形之﹐勢成之」﹐「形」﹐定形﹐謂物物而與之定形也。莊周曰「物生成理謂之形。」是也。「勢成之」﹐謂因其自然之勢而成之也。道之尊﹐德之貴﹐夫莫之命而常自然。

羅振玉曰「道之尊﹐德之貴」﹐惇煌本作「道尊﹑德貴」。「之命」﹐禦注本﹑惇煌本均作「爵」。嚴可均曰「夫莫之命」﹐禦注﹑傅奕作「之爵」。

謙之案﹕遂州﹑嚴遵﹑顧歡亦作「爵」。又道藏宋張太守匯刻四家注此節附注校語云「明皇﹑王弼二本『命』並作『爵』。」各王注本均誤錄作弼注﹐殿本亦如此。紀昀曰「案此句﹐疑『命』字下原校語誤作弼注。」案紀說是也。道藏張刻所見王弼本作「爵」﹐與嚴遵﹑傅奕古本並同﹐惇煌本亦作「爵」﹐作「爵」誼亦可通。故道生之﹐德畜之﹐長之育之﹐成之熟之﹐養之覆之。

嚴可均曰「成之熟之」﹐王弼作「亭之毒之」。

羅振玉曰﹕景龍﹑禦注﹑惇煌﹑景福四本均作「成之熟之」。又「德畜之」﹐羅捲脫此三字﹐武內惇本無「德」字。

謙之案﹕禦注﹑慶陽﹑磻溪﹑樓正﹑顧﹑彭﹑趙﹑高﹑範均無「德」字﹐範「畜」作「蓄」。「成之熟之」﹐慶陽﹑樓正﹑磻溪﹑趙﹑顧﹑彭﹑高﹑柰捲﹑室町﹑河上﹑王羲之同此石。「養之覆之」﹐傅﹑範與文選辧命論李注作「蓋之覆之」。「成之熟之」﹐傅﹑範作「亭之毒之」。範曰「『亭毒』﹐王弼﹑李奇同古本。傅奕引史記云﹕『亭﹐凝結也。』廣雅云﹕『毒﹐安也。』」畢沅曰「說文解字﹕『毒﹐厚也。』釋名﹕『亭﹐停也。』據之﹐是亭﹑成﹑毒﹑孰聲義皆相近。」生而不有﹐爲而不恃﹐長而不宰﹐是謂玄德。

奚侗曰﹕四句已見第十章

﹐此復出。

謙之案﹕羅捲「恃」誤作「悵」﹐嚴本「謂」作「爲」。又唐李約本無「長而不宰」句。

【音韻】此章江氏韻讀﹕畜﹑育﹑熟﹑覆韻﹝幽部﹞﹐有﹑恃﹑宰韻﹝之部﹞。武內義雄﹑陳柱﹕有﹑恃﹑宰﹑德韻。鄧廷楨曰「有﹑恃﹑宰皆之﹑咍部字﹐德則之﹑咍部之入聲也。」姚文田﹕生﹑形﹑成韻﹝十靑平聲﹞﹐畜﹑育﹑毒﹑覆韻﹝七匊入聲﹞。蓋「成之熟之」一作「亭之毒之」﹐熟﹑毒韻同。列子黃帝篇﹕「與汝遊者﹐莫汝告也﹔彼所小言﹐盡人毒也﹔莫覺莫悟﹐何相孰也﹗」告﹑毒﹑孰爲韻﹐卽其例證。又高本漢以生﹑畜﹑長﹑育相間爲韻。

顧炎武唐韻正卷十四﹕「熟」﹐殊六切﹐去聲則殊澑反。老子﹕「故道生之畜之﹐長之育之﹐成之熟之﹐養之覆之。」又「育」﹐餘六切﹐去聲則音柚。老子見上。

右景龍碑本七十二字﹐惇煌本注六十八字﹝實六十六字﹞﹐河﹑王﹑傅本七十二字﹐範本七十一字。河上本題「養德第五十一」﹐王本題「五十一章」﹐範本題「道生之章第五十一」。

五十二章天下有始﹐以爲天下母。

謙之案﹕傅奕本作「可以爲天下母」﹐諸本無「可」字﹐惟道藏王本此句下注﹕「善始之﹐則善養畜之矣﹐故天下有始﹐則可以爲天下母矣。」道藏宋張太守匯刻四家注與藏本同﹐殿本誤脫此二十二字。案注文「可以爲天下母」﹐與傅奕本同。旣知其母﹐又知其子。

嚴可均曰「又知其子」﹐河上作「復知」﹐王弼﹑高翿作「以知」。

謙之案﹕「旣知其母」﹐道藏王本同﹐諸王本﹑惇﹑遂本﹑王羲之本﹑傅﹑範本「知」作「得」﹐景福﹑廣明﹑河上﹑柰捲﹑室町﹑顧歡及文選思玄賦注引同此石。「又知其子」﹐室町「又」下有「以」字﹐惇﹑遂二本作「以知」﹐柰捲作「復知」。李道純曰「『旣得其母﹐以知其子』﹐或云『旣知其母﹐復知其子』﹐二句皆非。」旣知�子﹐復守其母。沒身不殆。

謙之案﹕「知」下「其」字已泐﹐當據他本補之。「復守其母」﹐景福本作「復知其母」﹐蓋涉上二「知」字而誤。又李道純本「守」作「歸」﹐邢玄﹑柰捲﹑傅﹑範本「沒」作「歿」。又此章所云﹐卽二十五章所謂「周行而不殆」之旨。「周行而不殆﹐可以爲天下母」﹐卽此章「天下有始﹐以爲天下母」也。「旣知其母﹐又知其子﹐旣知其子﹐復守其母」﹐子母相承不絕﹐卽不殆之義。不殆猶不止﹐說詳二十五章。塞其兌﹐閉其門。終身不勤。

羅振玉曰「兌」﹐釋文﹕「河上本作『銳』。」景褔本亦作「銳」﹐下同。

武內義雄曰﹕惇本「勤」作「懃」。

謙之案﹕羅捲作「勤」。又「兌」﹐今諸河上本並作「兌」﹐淮南道應訓引上三句同。

兪樾曰﹕案「兌」當讀爲「穴」。文選風賦「空穴來風」﹐注引莊子「空閱來風」。「閱」從兌聲﹐可假作「穴」﹐「兌」亦可假爲「穴」也。「塞其穴」正與「閉其門」文義一律。

孫詒讓曰﹕案「兌」當讀爲「隧」﹐二字古通用。襄二十三年左傳「杞植﹑華還載甲夜入且於之隧」﹐禮記檀弓鄭注引之云「隧或爲兌。」晏子春秋內篇問下篇又作「玆於兌」﹐是其證也。廣雅釋室云「隧﹐道也。」左傳文元年杜注云「隧﹐徑也。」「塞其兌」﹐亦謂塞其道徑也。

謙之案﹕兪說是也。「兌」者通之處﹐「兌」假借爲「閱」﹐實爲穴爲竅﹐耳目鼻口是也。易說卦﹕「兌爲口。」老子「塞其兌」﹐河上注﹕「兌﹐目也。」莊子德充符「通而不失於兌」﹐亦指耳目而言。淮南道應訓「太公曰『塞民於兌』」﹐高誘注﹕「兌﹐耳目鼻口也。老子曰﹕『塞其兌。』」是也。開其兌﹐濟其事﹐終身不救。

謙之案﹕「開其兌」﹐遂州本「兌」作「門」﹐景褔本作「銳」。「終身不救」與「終身不勤」二語相對成文﹐而用意相反。「勤」借爲「瘽」。說文曰「瘽﹐病也。」﹝馬敍倫說﹞「救」借爲「逑」。說文曰「逑﹐聚斂也。」﹝羅運賢說不逑卽無得之意﹞塞其兌﹐閉其門﹐夫惟病病﹐是以終身不病。開其兌﹐濟其事﹐咎莫大於欲得﹐而終身無得。見小曰明﹐守柔曰彊。

謙之案﹕羅捲「小」下有「是」字﹐誤。景褔本﹑吳澄本「曰」並作「日」﹐柰捲﹑河上下句作「日」。吳曰「日或作曰﹐傳寫之誤。」案文例與五十五章同應作「曰」﹐諸王本皆作「曰」﹐淮南道應訓引亦作「曰」﹐作「日」誤。武內義雄謂「見小曰明」之「小」字﹐爲「常」字之壞體﹐以五十五章「知常曰明」爲證。此說甚辧。惟淮南兵略云「見人之所不可見謂之明」﹐則「見小曰明」之說更爲可通。又「守柔曰彊」﹐惇煌本「守」作「用」﹐又彊本榮注引經文云「用柔曰彊。」蓋皆涉下文「用」字而誤。用其光﹐復歸其明﹐

謙之案﹕淮南道應訓引二句上有「是故」二字﹐牟子理惑論引三句「用其光﹐復其明﹐無遺身殃」﹐無「歸」字。又「復歸其明」﹐高翿作「於明」。無遺身殃﹐是謂習常。

嚴可均曰「習常」﹐禦注﹑高翿作「襲常」。

武內義雄曰﹕惇﹑遂二本作「襲常」﹐「習」﹑「襲」同音相通。

謙之案﹕景福﹑柰捲﹑顧歡﹑諸河上﹑王本均作「習常」。邢玄﹑樓正﹑磻溪﹑嚴﹑彭﹑傅﹑範﹑王羲之﹑趙孟俯作「襲常」﹐「襲」「習」古通。文選任彥升蕭公行狀注引尙書金滕「習」作「襲」﹐云「習﹑襲通。」周禮地官胥師注云「故書襲爲習。」皆其例證。又「常」﹐說文﹕「下也﹐從巾﹐尙聲﹐或從衣。」蓋「常」卽古「裳」字。釋名﹕「裳﹐障也﹔所以自障蔽也。」此云「襲常」﹐與二十七章「是謂襲明」﹐同有韜光匿明之意。「襲」﹐玉篇﹕「左衽袍也﹐入也﹐重衣也。」意卽重衣下﹐所以自障蔽也。又「習常」之「常」﹐葉夢得本正作「裳」。惟老子書中﹐「光」與「明」異義﹝大田晴軒說﹞。十六章「復命曰常﹐知常曰明」﹐五十五章「知和曰常﹐知常曰明」﹐三十三章「知人者智﹐自知者明」﹐五十二章「見小曰明」﹐二十二章「不自見故明」﹐二十四章「自見不明」﹐言「明」皆就內在之智慧而言。五十八章「光而不耀」﹐四章﹑五十六章「和其光」﹐五十二章「用其光﹐復歸其明」﹐言「光」皆就外表之智慧而言。蓋和光同塵﹐光而不耀﹐是韜藏其光﹐亦卽莊子齊物論所謂「葆光」﹐此之謂「襲裳」也。不自見故明﹐明道若昧﹝四十一章﹞﹐則是韜藏其明﹐「是謂微明」﹝三十六章﹞﹐「是謂襲明」﹝二十七章﹞。蓋襲明之與襲常﹐似同而實異也。

【音韻】此章江氏韻讀﹕始﹑母﹑母﹑子﹑母﹑殆韻﹝之部﹞﹐門﹑勤韻﹝文部﹞﹐事﹑救韻﹝之﹑幽通韻﹑事協士瘦反﹞﹐明﹑彊﹑光﹑明﹑殃﹑常韻﹝陽部﹞。謙之案﹕事﹐之部﹐救﹐幽部﹐之﹑幽通韻。奚侗同。奚曰「母讀若每。事﹑救爲韻。鶡冠子世兵篇以﹑之韻遊﹑郵﹐亦其例。」

顧炎武唐韻正卷十四十五厚﹕「母」﹐古音滿以反﹐引老子此章及「無名天地之始﹐有名萬物之母」。「忽兮若海﹐漂兮若無所止﹐眾人皆有以﹐而我獨頑以鄙﹐我獨異於人而貴食母」。「獨立而不改﹐周行而不殆﹐可以爲天下母」。「有國之母﹐可以長久」。

鄧廷楨曰﹕事﹑救爲韻。事爲之部之去聲﹐救爲幽部之去聲﹐非韻而以爲韻者﹐猶之詩絲衣以「俅」韻「○」﹑「基」﹑「牛」﹑「鼒」也。

右景龍碑本七十二字﹐惇煌本﹑河上﹑王本同﹐傅本七十三字﹐範本七十二字。河上本題「歸元第五十二」﹐王本題「五十二章」﹐範本題「天下有始章第五十二」。

五十三章使我介然有知﹐行於大道﹐惟施是畏。

丁仲祜曰﹕介﹐微也﹐一切經音義十五引易劉瓛注﹐列子楊朱篇「無介然之慮者」釋文。列子仲尼篇﹕「其有介然之有﹐惟然之音﹐𨿽遠在八荒之外﹐近在眉睫之內﹐來幹我者﹐我必知之。」宋林希逸曰「介然之有﹐言一介可見之微也。」又介然﹐堅固貌﹐荀子修身篇「善在身﹐介然必以自好也」注。張充與王儉書﹕「介然之志﹐峭聳霜崖﹐確乎之情﹐峯橫海岸。」

王念孫曰﹕王弼曰「惟施爲之是畏也」﹐河上公注略同。念孫案二家以「施爲」釋「施」字﹐非也。「施」讀爲「迆」﹐迆﹐邪也。言行於大道之中﹐惟懼其入於邪道也。下文云「大道甚夷﹐而民好徑」﹐河上公注﹕「徑﹐邪不正也。」是其證矣。﹝案徑卽上文所謂施也。邪道足以惑人﹐故曰惟施是畏。王注曰「言大道蕩然正平﹐而民猶尙捨之而不由﹐好從邪徑﹐況復施爲以塞大道之中乎﹗」於正文之外﹐又增一義﹐非是。﹞說文「迆﹐邪行也」﹐引禹貢﹕「東迆北會於匯。」孟子離婁篇「施從良人之所之」﹐趙注曰「施者﹐邪施而行。」丁公著音迆。淮南齊俗篇「去非者﹐非批邪施也」﹐高注曰「施﹐微曲也。」要略篇「接徑直施」﹐高注曰「施﹐邪也。」是「施」與「迆」通。史記賈生傳「庚子日施兮」﹐漢書「施」作「斜」﹐斜亦邪也。韓非解老篇釋此章之義曰「所謂大道也者﹐端道也。所謂貌施也者﹐邪道也。所謂徑也者﹐佳麗也。佳麗也者﹐邪道之分也。」此尢其明證矣。

劉師培曰﹕案王說是。惟韓非子解老篇曰「書之所謂大道也者﹐端道也。所謂貌施也者﹐邪道也。所謂徑大也者﹐佳麗也。佳麗也者﹐邪道之分也。」據此文觀之﹐則「惟施」古本作「貌施」﹐或「貌施」之上有「惟」字。國語晉語云「夫貌﹐情之華也。」廣雅釋詁﹕「貌﹐巧也。」是「貌」字之義與誇飾同﹐故與「施」同爲邪道。大道甚夷﹐而人好俓。

嚴可均曰「而人好徑」﹐禦注﹑高翿作「民其好徑」﹐河上﹑王弼作「而民」。

羅振玉曰「而」﹐惇煌本作「其」。

謙之案﹕「夷」﹐範本作「○」。範曰「○﹐古本如此﹐說文云﹕『行平易也。』」又「徑」字﹐嚴本作「徑」﹐景龍﹑禦注﹑宋刊河上本皆作「俓」。意林卷一引經「而民好俓」﹐注引河上公「俓﹐邪不平正也」﹐是馬總所見本作「俓」。玉篇人部﹕「『俓』﹐牛耕﹑牛燕二切﹐急也。」作「俓」恐非。「而人」﹐高翿﹑磻溪﹑樓正﹑範﹑趙均作「民甚」。

劉師培曰「俓」字之下當有「大」字。四十一章「大笑之」﹐王念孫謂當作「大而笑之」。「大」與「迂」同﹐王以迂義解彼文「大」字﹐義𨿽稍曲﹐然此文「徑大」﹐大實訓迂。漢書郊祀志「怪迂」﹐顏注﹕「迂謂回遠也。」是「迂」與「徑」同﹐故此文「徑」「大」並言。謙之案﹕劉說本韓非子﹐𨿽辧而曲。王先愼曰「德經『大道甚夷﹐而民好徑』﹐河上公云﹕『徑﹐邪不平正也。』此『大』字衍。」朝甚除﹐田甚蕪﹐倉甚虛﹐

馬敍倫曰「朝甚除」﹐「除」借爲「污」﹐猶「杇」之作「塗」也﹐諸家以除治解之﹐非也。

武內義雄曰﹕惇﹑遂二本「蕪」作「苗」。

謙之案﹕法京惇丁本作「苗」﹐羅捲作「蕪」。說文﹕「苗﹐艸生於田者。」公羊傳桓四年注﹕「苗﹐毛也。」此亦「蕪」之假借。「蕪」﹐說文﹕「穢也。」周語「田疇荒蕪」﹐注﹕「穢也。」「田甚蕪」﹐謂土地蕪穢不治也。又「除」﹐高本漢本一作「持」﹐誤。服文彩﹐帶利劍﹐厭飲食﹐財貨有餘﹐

嚴可均曰「服文彩」﹐禦注﹑高翿作「彩」。「厭飲食」﹐禦注作「厭」﹐高翿作「冒」。

羅振玉曰「彩」﹐廣明本作「絲」。「厭」﹐惇煌本作「饜」。「財」﹐惇煌本作「資」。

武內義雄曰﹕惇﹑遂二本作「資貨」﹐與韓非諭老合。

謙之案﹕「彩」﹐嚴﹑彭﹑範﹑磻溪﹑樓正作「采」。「彩」與「采」同﹐說文﹕「從糸﹐采聲。」一切經音義引尙書云「五彩彰施於五色。」考正記云「五彩備者謂之繡。」陳景元注引傅奕云「采乃古文繡字。」宇惠曰「『服文彩』﹐林本彩作采﹐韓非子同。一本作繡。」又「財貨」﹐傅﹑範作「貨財」﹐王羲之﹑趙﹑彭作「資財」﹐顧作「資貨」。「飲食」﹐殿本作「飫食」。是謂盜○。非道也哉﹗

嚴可均曰﹕王弼「盜誇」下復有「盜誇」二字﹐釋文引河上本同。

謙之案﹕道藏宋張太守匯刻四家注引弼注﹕「誇而不以其道得之﹐盜誇也﹔貴而不以其道得之﹐竊位也。故舉非道以明﹐非道則皆盜誇也。」知王本讀誇爲誇。武內惇乙本與羅捲均作「盜誇」﹐下復有「盜誇」二字﹐想王本亦同。惟武內惇乙本有「也哉」二字﹐羅捲無。又嚴﹑彭﹑王羲之﹑磻溪﹑樓正均作「盜誇」﹐範本作「盜○」。

楊愼曰「是謂盜誇」﹐諸本皆作「誇」。柳子厚詩亦押盜誇﹐蓋韻之故。今據韓非解老篇改作「竽」。

非之解曰「竽爲眾樂之倡﹐一竽唱而眾樂和。大盜倡而小盜和﹐故曰盜竽。」其說旣有證﹐又與「余」字韻協﹐且韓去老不遠﹐當得其眞﹐故宜從之﹐𨿽使老子復生﹐不能易此字也。又柳子厚押韻﹐林蕭翁﹑劉會孟解訓﹐皆作「誇」﹐蓋不考之過。河上公注亦作「誇」﹐豈有如此低神仙乎﹖

兪樾曰﹕按「誇」字無義。韓非子解老篇作「盜竽」﹐其解曰「竽也者﹐五聲之長者也。故竽先則鍾瑟皆隨﹐竽唱則諸樂皆和。今大姦作則俗之民唱﹐俗之民唱則小盜必和。故服文采﹐帶利劍﹐厭飲食﹐而資貨有餘者﹐是之謂盜竽矣。」蓋古本如此﹐當從之。

顧炎武曰「誇」﹐古音枯。老子「朝甚除」至「是謂盜誇」﹐說文﹕「誇﹐從大﹐於聲。」又洿﹑刳﹑刳﹑字皆從誇得聲。楊愼據韓非子改老子「盜誇」爲「盜竽」﹐恐非﹝唐韻正卷四﹞。又曰「是謂盜誇」﹐楊愼改爲「盜竽」﹐謂本之韓非子﹐而不知古人讀誇爲刳﹐正與「除」爲韻也﹝答李子德書﹞。

於省吾曰﹕按「盜」應讀作「誕」﹐盜﹑誕雙聲﹐並定母字。惇煌本「誇」作「誇」﹐「盜誇」卽「誕誇」。說文﹕「誇﹐從大﹐於聲。」景龍本「誇」作「○」。韓非子解老作「盜竽」﹐「盜竽」卽「誕迂」﹐「迂」「竽」並「誇」之借字﹐韓非子解竽爲樂器﹐誤矣。呂覽本生「非誇以名也」﹐注﹕「誇﹐虛也。」荀子榮辱「豈不迂乎哉」﹐注﹕「迂」﹐失也。」失與虛義相因。漢書五行志「叔迂季伐」﹐注﹕「迂﹐誇誕也。」上言「朝甚除﹐田甚蕪﹐倉甚虛﹐服文彩﹐帶利劍﹐厭飲食﹐財貨有餘」﹐皆誕誇之事﹐上下文義﹐適相連接。「誕誇」﹑「誕迂」乃古人謰語﹐亦作「誇誕」﹑「迂誕」。荀子不苟﹕「誇誕生惑。」儒效﹕「誇誕則虛。」抱朴子袪惑﹕「淺薄之徒﹐率多誇誕。」史記孝武本紀﹕「事如迂誕。」漢書藝文志﹕「則誕欺怪迂之文﹐彌以益多。」語例並同。自讀「盜」如字﹐而「盜誇」二字遂不可解詁。

謙之案﹕作「盜○」是也。夏竦古文四聲韻卷二引古老子作誇﹐與碑本合。禦注﹑趙孟俯本同此。範本作「○」﹐疑與「○」字通。○﹐說文﹕「所以驚人也。從大從○。一曰﹕俗語以盜不止爲○﹐讀若瓠。」

【音韻】此章江氏韻讀無韻。姚文田﹕除﹑蕪﹑虛﹑余﹑竽韻﹝十二魚平聲﹞。鄧廷楨﹑奚侗。「竽」作「誇」。高本漢﹕除﹑蕪﹑虛﹑余﹑竽﹝一作「誇」﹞與采﹑食﹑哉相間爲韻。武內義雄﹕畏﹑夷﹑徑爲韻。謙之案﹕畏﹑夷皆脂部﹐「徑」字非韻。

江永古韻標準卷一九麻「誇」﹐引老子「朝甚除」至「是謂盜誇」。

右景龍碑本五十二字﹐惇煌本﹑王﹑範本同﹐河上本五十一字﹐傅本五十四字。河上本題「益證第五十三」﹐王本題「五十三章」﹐範本題「使我介然章第五十三」。

五十四章善建者不拔﹐善抱者不脫﹐子孫祭祀不輟。

嚴可均曰「子孫祭祀不輟」﹐王弼「子孫」下有「以」字﹐韓非子有是「以其」「世世」四字。

羅振玉曰﹕惇煌本無「者」字﹐景龍本﹑惇煌本無「以」字。「祀」﹐惇煌本作「祠」。

謙之案﹕顧歡本第一句亦無「者」字。傅本「抱」作「袌」﹐範本「脫」作「捝」。嚴遵﹑河上﹑禦注﹑磻溪﹑樓正﹑顧﹑趙﹑傅﹑範﹑高均無「以」字。又周易集解「屯」下虞翻引第一句同此石。淮南主術訓引「善建者不拔」﹐注﹕「言建之無形也。」王念孫云「此六字乃正文﹐非注文也。『故善建者不拔』者﹐引老子語也。『言建之無形也』者﹐釋其義也。文子正作『故善建者不拔﹐言建之無形也』。」案老子古誼如此。

又韓非諭老「善建不拔﹐善抱不脫﹐子孫以其祭祀世世不輟」﹐顧廣圻曰「德經無『以其』『世世』四字。」又解老引「不拔」﹑「不脫」﹑「祭祀不絕」﹐則「輟」亦作「絕」﹐「輟」「絕」義同。武內惇本作「醊」﹐羅捲作「啜」﹐均非。修之身﹐其乃德眞﹔修之家﹐其德有餘﹔修之鄕﹐其德乃長﹔修之於國﹐其德乃丰﹔修之於天下﹐其德乃普。

嚴可均曰「修之身」﹐河上﹑王弼「修之」下有「於」字﹐下「修之家」﹑「修之鄕」亦然。禦注﹑高翿五句皆無「於」字。「其德有餘」﹐眾本作「乃餘」﹐禦注作「其德能有餘」﹐韓非子與此同。「修之於國」﹐韓非子作「於邦」﹐與丰協韻﹐今沿漢避諱改也。

羅振玉曰﹕景福本無「之」字﹐下同。景龍﹑禦注﹑惇煌三本均無「於」﹐下四句同。又惇煌本「乃」作「能」﹐下四句「乃」字同。禦注「眞」作「○」。「其德乃餘」﹐景龍﹑景福二本「乃」作「有」﹐惇煌本「余」上有「有」字。武內義雄曰﹕惇﹑遂二本「乃」皆作「能」。

謙之案﹕彭﹑趙﹑傅﹑範﹑樓正﹑高翿亦無五「於」字﹐室町本「有」字上有「乃」字﹐無上四「於」字。嚴本無「其德乃眞」句﹐「其德有餘」句與河上﹑柰捲同此石。又傅﹑範「國」作「邦」﹐傅「普」作「溥」。範曰「『邦』字﹐韓非與古本同。」

顧廣圻曰﹕傅本「普」作「溥」﹐案「普」「溥」同字也。

易順鼎曰﹕按周易集解虞氏注引老子曰「修之身﹐德乃眞。」詩序正義曰「老子云﹕『修之家﹐其德乃餘﹔修之邦﹐其德乃丰。』」皆無「於」字。虞所引並無「其」字矣。

焦竑曰「邦」﹐一作「國」﹐漢人避高帝諱改之﹐於韻不協﹐今從韓非本。

洪頤烜曰「修之於國﹐其德乃丰」﹐案「國」當爲「邦」。上下文身﹑眞﹑家﹑余﹑鄕﹑長﹑下﹑普皆爲韻﹐此以邦﹑丰爲韻。韓非子解老篇「修之邦﹐其德乃丰」﹐又云「以邦觀邦」﹐字尙未改。故以身觀身﹐以家觀家﹐以鄕觀鄕﹐以國觀國﹐以天下觀天下。吾何以知天下之然﹖以此。

嚴可均曰「天下之然」﹐河上作「之然哉」﹐王弼作「然哉」﹐無「之」字。

羅振玉曰﹕景龍﹑禦注﹑惇煌三本均作「吾何以知天下之然﹖以此」。

謙之案﹕景福﹑磻溪﹑樓正﹑室町﹑柰捲﹑顧﹑彭﹑傅﹑範﹑高「然」下均有「哉」字。嚴本「天下」二字作「其」﹐傅﹑範「何」作「奚」﹐韓非子解老引亦作「奚」。顧廣圻曰「今德經『奚』作『何』﹐非。傅本作『奚』﹐與此合。」

【音韻】此章江氏韻讀﹕拔﹑脫﹑輟韻﹝祭部﹐拔音蹩﹐脫﹐他厥反﹞。身﹑眞韻﹝眞部﹞﹐家﹑餘韻﹝魚部﹐家音姑﹞﹐鄕﹑長韻﹝陽部﹞﹐邦﹐丰韻﹝東部﹐邦﹐博工反﹐原作「修之國」﹐今從韓非子解老篇所引改﹞。下﹑普韻﹝魚部﹞。鄧廷楨﹕拔﹑脫﹑輟韻﹐云「祭部之入聲也。」

顧炎武唐韻正四江﹕「邦」﹐古音博工反。引老子﹕「修之邦﹐其德乃丰。」又九麻「家」﹐古音姑﹐引老子﹕「修之家﹐其德乃餘。」

毛奇齡古今通韻曰﹕向疑老子「修之於鄕﹐其德乃長﹔修之於國﹐其德乃丰」﹐當是丰與鄕協﹐卽東﹑陽之通。旣得易林功﹑國之協﹐始知鄕﹑長﹑丰﹑國各自爲協﹐乃轆轤押法﹐猶未敢遽信也。最後讀常武詩﹐則「父」與「士」協﹐「國」與「我」協﹐曠若發曚。蓋「國」隸職部﹐爲蒸之入聲﹐東﹑蒸本相通﹐故取爲協。然則協自有蹤迹﹐非偶然也﹝卷一﹞。謙之案﹕毛說非也。柴紹炳古韻通卷一東部旁通諸韻﹐引老子此章「國音公」﹐其誤竟同。蓋皆不知「邦」今爲「國」﹐乃漢避諱所改﹐韓非作「邦」﹐其明證也。

江永古韻標準入聲第六部曰﹕老子「修之於邦﹐其德乃丰」﹐別本「邦」作「國」﹐或是漢人避諱所改。易林「后稷農功﹐富利我國」﹐「國」亦是「邦」字。今人韻書引此協國古紅切﹐誤甚。

孔廣森詩聲類﹝四﹞曰﹕案說文解字﹕「邦﹐從邑﹐丰聲。」釋名曰「邦﹐封也﹐封有功於是也。」邦音曰封明矣。老子「修之於國﹐其德乃丰」﹐韓非解老引作「修之邦」﹐故與「丰」合韻。今本承漢避高帝諱而改耳。毛氏古今通韻乃謂國有工音﹐疏謬至此﹐則其它支離之說﹐亦何足置辧﹗

江有誥曰﹕漢人往往避諱改古書﹐如老子「修之邦」與下「丰」韻﹐「邦」改爲「國」﹐避高帝諱也。史記「啟」字悉改爲「開」﹐避景帝諱也。然則古韻間有不合﹐未必非漢人所改﹝古韻總論﹞。

李賡蕓曰﹕老子德經「修之於身﹐其德乃眞」﹐此八句四易韻。「國」本「邦」字﹐與「丰」協。又管子牧民篇﹕「毋曰不同生﹐遠者不聽﹔毋曰不同鄕﹐遠者不行﹔毋曰不同國﹐遠者不從。」「國」亦「邦」字﹐與「從」協也。漢人避高祖諱﹐改爲「國」﹐後人不知更正﹐沿之至今。

鄧廷楨曰「國」﹐一本作「邦」﹐按作「邦」者是也。邦之爲言封也。書序云「邦康叔﹐邦諸侯」﹐邦康叔者﹐封康叔也。論語云「且在邦域之中矣」﹐邦域者﹐封域也。古音東﹑冬﹑鍾﹑江同部﹐「邦」音薄工切﹐正與本句「丰」字爲韻。

右景龍碑本八十七字﹐惇煌本八十四字﹝字數照武內﹐羅捲無﹞﹐河上本九十字﹐王本九十一字﹐傅﹑範本八十六字。河上本題「修觀第五十四」﹐王本題「五十四章」﹐範本題「善建者不拔章第五十四。」

五十五章含德之厚﹐比於赤子。

謙之案﹕傅本「含德之厚者﹐比之於赤子也」﹐範本無「之」字﹐河上公﹑王弼無「者」「之」「也」三字。又列子天瑞篇張湛注引並同此石。此云「赤子」﹐案漢書賈誼傳劉奉世注曰「嬰兒體色赤﹐故曰赤子耳。」毒○不螫﹐

嚴可均曰﹕禦注﹑河上﹑高翿作「毒虫不螫」﹐王弼作「蜂蠆虺蛇不蟄」。按「○」「虺」兩通﹐作「虫」者誤。謙之案﹕遂州﹑景福同此石。磻溪﹑樓正﹑柰捲﹑嚴﹑顧﹑彭﹑趙同禦注﹐範同王弼。傅本作「蜂蠆不螫」。

畢沅曰﹕依字「蠆」應作「○」﹐「蜂」應作「」。漢書「蝮手則斬手﹐足則斬足」﹐卽螫之謂也。說文解字「」作「○」﹐云「螫也。」知兩字聲義近矣。

謙之案﹕「虫」﹐玉篇﹕「一名蝮﹐此古文虺字。」「虺﹐今以注鳴者﹐亦爲蝮虫也。」「蜂」當作「」。字林﹕「﹐飛虫螫人者。」「螫﹐虫行毒也。」「虺蛇」二字﹐在此無義﹐當從碑本。

兪樾曰﹕按河上公本作「毒虫不螫」﹐注云「蜂蠆蛇虺不螫。」是此六字乃河上公注也。王弼本亦當作「毒虫不螫」﹐後人以河上注羼入之。

蔣錫昌曰﹕王注「赤子無求無欲﹐不犯眾物﹐故毒虫之物﹐無犯於人也」﹐是王作「毒虫」。顧本成疏「毒虫﹐虺蛇類也」﹐彊本榮注「是以毒虫不得流其毒」﹐則成﹑榮並作「毒虫」。「蜂蠆虺蛇」當改「毒虫」﹐以復古本之眞﹐兪說是也。猛獸不據﹐玃鳥不搏。

武內義雄曰﹕此二句惇本作「攫鳥猛狩不搏」﹐遂本同惇本﹐惟「狩」字作「獸」。

謙之案﹕範本同遂本﹐惟「猛獸」在「攫鳥」前﹐均無「不據」二字。嚴遵本作「攫鳥不搏﹐猛獸不據」﹐二句顚倒。

馬敍倫曰﹕此文當作「猛獸不攫﹐鷙鳥不搏」。淮南齊俗訓曰「鳥窮則搏﹐獸窮則攫」﹐禮記儒行篇曰「鷙虫攫搏」﹐並「搏」「攫」連文﹐可證。「據」「攫」形似而誤﹐又奪「鷙」字耳。成疏曰「攫鳥﹐鷹鸇類也。」鷹鸇﹐正鷙鳥也。說苑修文篇曰「天地陰陽盛長之時﹐猛獸不攫﹐驁鳥不搏﹐蝮蠆不螫」﹐疑本此文﹐亦「猛獸」「鷙鳥」相對﹐「攫」「搏」相對﹐尢可爲例證也。潘正作「猛獸不攫﹐鷙鳥不搏」。

謙之案﹕潘靜觀本改「據」爲「攫」﹐與惇﹑遂﹑範本無「不據」二字﹐均非。案「攫」字﹐唐玄宗禦注道德眞經疏﹑李約﹑李道純﹑杜道堅﹑彊思齊﹑宋刊河上本均作「玃」﹐乃「攫」之別構。傅本作「攫」是。說文﹕「攫﹐爪持也。」一切經音義引倉頡篇﹕「攫﹐搏也。」並引淮南子云「獸窮則攫。」高誘注﹕「攫﹐撮也。」皆合爪持之義。攫鳥﹐鷹鸇之類﹐羅捲作「○鳥」﹐遂州本作「○鳥」﹐皆俗字。夏竦古文四聲韻卷五有「攫」字﹐引古老子作○﹔卷五有「據」字﹐引古老子作○。「據」字作兩虎相挶狀﹐是故書。按王念孫讀書雜誌卷二﹕「戰國策楚策﹕『楚與秦構難﹐此所謂兩虎相搏者也。』引之曰﹕太平禦覽兵部引此『搏』作『據』﹐『據』字是也。『據』讀若戟﹐謂兩虎相挶持也……文選江淹雜詩『幽﹑並逢虎據』﹐李善注引此策『兩虎相據』﹐尢其明證矣。史記張儀傳載此文﹐當亦作『兩虎相據』﹐集解引徐廣『音戟』﹐正是『據』之音……。老子曰『猛獸不據﹐攫鳥不搏』﹐鹽鐵論擊之篇曰『虎兕相拒﹐而螻蟻得志』﹐皆其證也。今本史記作『兩虎相搏』﹐蓋後人多聞『搏』﹐少聞『據』﹐故改『據』爲『搏』。」知史記﹑戰國策可改「據」爲「搏」﹐則淮南﹑說苑亦可改「據」爲「攫」明矣。此宜從碑本﹐作「據」是也。骨弱○柔而握固。

謙之案﹕「○」﹐當從各本作「筋」。說文﹕「筋﹐從力﹐象筋也。」田潛曰「力﹐筋也﹐象人筋之形﹔竹爲物之多筋者﹐從力象其形。」今按「筋」﹐景龍﹑惇煌﹑景福三本作「○」﹐禦注﹑河上﹑王羲之﹑趙孟俯作「」﹐皆俗字。陸德明曰「者俗。」九經字樣曰「作『』訛俗﹐又作『觔』﹐誤。」未知牝牡之合而囗作﹐精之至。

嚴可均曰「而○作」﹐王弼作「而全作」。釋文引河上作「○」﹐本一作「脧」。「精之至」﹐河上﹑王弼「至」下有「也」字﹐下句亦然。

魏稼孫曰「而作」﹐「而」下原空一格﹐嚴臆增「○」字﹐禦注泐。

羅振玉曰﹕惇煌本﹑景福本亦作「○」。「精之至也」﹐景龍﹑禦注﹑惇煌三本均無「也」字﹐下「和之至也」同。

謙之案﹕遂州﹑磻溪﹑樓正﹑柰捲﹑嚴﹑顧﹑彭﹑王羲之﹑趙孟俯諸本並作「○」﹐傅﹑範作「朘」﹐高翿作「○」。範應元曰「『脧』﹐傅奕與古本同﹐今諸本多作『○』。玉篇『朘』字注亦作『○』﹑『○』﹐系三字通用﹐並子雷切﹐赤子陰也。」

兪樾曰﹕按「而全作」﹐「全」字之義未詳。王注﹕「作﹐長也﹐無物損其身﹐故能全長也。」說殊未安。河上本「全」作「○」﹐而其注曰「赤子未知男女之合會﹐而陰作怒者﹐由精气多之所致也。」是以「陰」字釋「○」字。玉篇肉部﹕「朘﹐赤子陰也。」「○」卽「朘」也。疑王氏所據本作「全」者﹐乃「○」字之誤。「○」者﹐「陰」之本字……老子古本﹐蓋從古文作「○」﹐而隸書或爲「○」﹐武梁祠堂畫像「陰」字左旁作「○」是也。「○」字闕壞﹐止存上半﹐則與「全」字相似﹐因誤爲「全」矣。是故作「○」者老子之原文﹐作「全」者「○」之誤字﹐作「○」者其別本也。王氏據誤本作注﹐不能訂正﹐遂使老子原文不可復見﹐惜之。

易順鼎曰﹕按釋文云「河上本一作脧。」又引說文﹕「脧﹐赤子陰也。」說文無「脧」字﹐據此則唐本有之。玉篇亦云「脧﹐赤子陰也」﹐卽本說文之義。是說文本收「朘」字﹐蓋卽出於老子。「朘」「全」音近﹐故或假「全」爲之。王注之誤﹐在於望文生義﹐不知「全」爲「朘」之假借。

洪頤烜曰﹕按說文無「朘」字。玉篇﹕「朘﹐赤子陰也。亦作○﹐聲類又作○。」說文亦無「○」字﹐「○」疑「○」字之訛。說文「○﹐蓋也﹐象皮包覆﹐下有兩臂﹐而夕在下﹐讀若範。」素問六節藏象論「諸髓者皆屬於腦」﹐與下文「精之至也」﹐義亦相合。

章炳麟曰﹕老子「未知牝牡之合而○作」﹐釋文﹕「○﹐赤子陰也﹐子垂反。」三州謂赤子陰曰「○」﹝嶺外三州語﹞。終日號而不嗄﹐和之至。

謙之案﹕「號而不嗄」﹐嚴可均曰「高翿『而』下有『嗌』字。」案嚴﹑彭﹑傅﹑範﹑王羲之﹑趙孟俯﹑磻溪均有「嗌」字。「號」﹐嚴作「嗥」。「嗄」﹐河上﹑柰捲作「啞」﹐傅作「○」﹐嚴作「嚘」。案莊子庚桑楚篇「兒子終日嗥而嗌不嗄﹐和之至也」﹐釋文﹕「『嗥』﹐本又作『號』。『嗄』﹐本又作『嚘』。」古鈔卷子本正作「兒子終日號而嗌不嚘」﹐疑出老子。「嗌」乃秦﹑晉方言﹐李頤曰「嗌音厄﹐謂噎也。」揚雄方言六曰「廝﹝音斯﹞﹑嗌﹝惡介反﹞﹐噎也﹝皆謂咽痛也﹐音翳﹞。楚曰嘶﹐秦﹑晉或曰嗌﹐又曰噎。」老子楚人﹐當用楚語。

成玄英疏﹕「言赤子終日啼號而聲不嘶嗄者﹐爲無心作聲﹐和气不散也。」成所見本經文﹐疑作「終日號而嘶不嗄」。彭耜釋文曰「嗌﹐咽也。黃茂材云﹕『古本無嗌字。而「嗌不嗄」﹐莊子之文也﹐後人乃增於老子之書﹐今不取。』」又「嗄」﹐本又作「噫」﹐或作「啞」。陸德明曰「而聲不嗄﹐當作噫。」道藏張太守匯刻四家注曰「弼本『嗄』作『噫』。」又引弼曰「無爭欲之心﹐故終日出聲而不噫也。」是王本作「噫」。噫與欭﹑噎﹑嚘均一聲之轉。嚴本作「嚘」﹐指歸「啼號不嚘﹐可謂志和」﹐玉篇亦引作「終日號而不嚘」。說文「嚘」字云「語未定貌。」揚雄太玄夷﹕「次三柔﹐嬰兒於號﹐三日不嚘。測曰﹕嬰兒於號﹐中心和也。」語本老子。「嚘」﹐從口從憂﹐與「嗄」形近。與「噎」義近﹐蓋「嗄」爲本字。莊子庚桑楚篇司馬彪注﹕「楚人謂極無聲曰嗄。」老子楚人﹐用楚方言﹐用之秦﹑晉則爲「嗌」﹐又爲「噎」。「噎」有憂義。劉端臨經傳小記曰「噎﹐憂也。詩『中心如噎』﹐傳曰﹕『噎憂不能息也。』噎憂雙聲字。玉篇引『詩「中心如噎」﹐謂噎憂不能息也』﹐增一『謂』字﹐最得毛氏之意。『噎憂』卽『欭嚘』﹐气逆也。說文『欭』字注﹕『憂也。』玉篇『嚘』字注﹕『老子曰「終日號而不嚘。」嚘﹐气逆也﹐亦作○。』廣韻﹕『欭﹐憂嘆也。』『○﹐气逆也。』噎﹑噫﹑欭﹑憂一聲之轉。」案端臨所見﹐王念孫方言疏證補﹝高郵王氏遺書本第三冊﹞引之﹐謂「實貫通毛傳﹑方言之旨」是也。今據以訂正老子﹐知「號而嘶不嗄」﹐「嗄」是故書﹐其演變爲「嚘」﹐爲「○」﹐因又轉爲「噫」﹐爲「啞」﹐蓋皆方言之變耳。易順鼎曰「按莊子庚桑楚篇云『終日號而嗌不嗄』﹐正本老子之文﹐較之太玄﹑玉篇更爲近古可據。『嗄』卽史記刺客傳『舌炭爲啞』之『啞』﹐索隱謂﹕『啞﹐喑病也。』此章以螫﹑據﹑搏﹑固﹑作﹑嗄爲韻﹐皆古音同部字﹐若作『嚘』則無韻矣。釋文﹕『嗄﹐一邁反﹐又於介反。』音並非。」章炳麟曰「司馬彪曰﹕『楚人謂極無聲曰嗄。』今通謂不能言者爲『嗄』﹐極無聲亦曰『嗄』﹐通借『啞』字爲之。『啞』本訓笑﹐易言『笑言啞啞』﹐然史記刺客列傳已云『吞爲啞』﹐其假借久矣。」﹝新方言四﹞據此知「啞」爲假借字﹐本字實爲「嗄」。「嗄」「啞」同字﹐故河上﹑柰捲作「啞」﹐然「啞」爲後起之字﹐欲復老子古本之眞﹐則宜從碑本作「嗄」﹐作「嚘」﹑作「○」﹑作「噫」﹑作「啞」皆非也。知和曰常﹐知常曰明﹐益生曰祥﹐心使气曰彊。

嚴可均曰「知常曰明」﹐河上作「日明」﹐下二句皆然。

武內義雄曰「益生曰祥」之「祥」字﹐羅振玉所藏惇煌本作「詳」。案「祥」爲「牂」之假借﹐與「壯」同義﹐與下「物壯則老」之「壯」字相應。

謙之案﹕羅考異未及此。校羅捲確爲「詳」字﹐與遂州本同﹐羅失校。遂本無「知常曰明」句。「曰」字﹐景福﹑柰捲作「日」﹐下三句皆然﹔室町本下三句作「日」﹐首句作「曰」。「彊」字﹐樓正﹑武內惇本作「彊」﹐傅奕「曰彊」作「則彊」。又「益生曰祥」﹐李道純作「益生不祥」。道德會元序例云「『益生不祥』﹐或云『日祥』﹐或云『曰祥』﹐皆非也。」李本據河上丈人章句白本﹐理長。莊子德充符篇﹕「常因自然而不益生。」蓋益生則老子所謂「生生之厚」﹐反於自然而動之﹐不祥是也。「不祥」二字﹐經文三見﹕三十一章「夫佳兵者不祥之器」﹐「兵者不祥之器」﹐七十八章「受國不祥」。惟此獨作「祥」字﹐似有可疑。蓋祥有妖祥之義。李奇曰「內妖曰眚﹐外妖曰祥。」玉篇﹕「祥﹐妖怪也。」是祥卽不祥。道德經取善集引孫登曰「生生之厚﹐動之妖祥。」是也。「曰祥」﹐說亦通。

易順鼎曰﹕按祥卽不祥。書序云「有祥桑谷共生於朝」﹐與此「祥」字同義。王注曰「生不可益﹐益之則夭。」「夭」字當爲「妖」﹐蓋以「妖」解「祥」字。謙之案﹕道藏張太守匯刻四家注引王弼正作「妖」。

馬敍倫曰﹕河上注曰「人能知道之常行﹐則日以明達於玄妙也。」是河上亦作「日明」。成疏曰「多貪世利﹐厚益其生﹐所以煩惱障累﹐日日增廣。」又曰「是以生死之業﹐日日彊盛。」是成「曰祥」作「日祥」。……倫謂「日」爲「曰」誤﹐「曰」「則」通用。

謙之案﹕作「曰」是也。淮南道應訓﹑文子下德篇引並作「曰」﹐當從之。劉文典三餘札記﹝卷一﹞謂「曰當爲日﹐形似而誤」﹐以河上本此章爲證﹐非是。

馬敍倫又曰「气」當作「气」﹐「彊」借爲「僵」。莊子則陽篇「推而彊之」﹐玉篇引作「僵」﹐是其例證。……老﹑莊「气」字有視「心」字義爲勝者﹐如莊子人間世篇﹕「無聽之以耳﹐而聽之以心﹔無聽之以心﹐而聽之以气。气也者﹐虛而待物者也。」應帝王曰「汝遊心於淡﹐合气於漠。」本書「專气致柔」﹐「沖气以爲和」﹐皆是也。此「气」字義亦然﹐故曰「心使气曰僵」。

兪樾曰﹕按此下本有「是故用其光﹐復歸其明」二句﹐後人因已見於五十二章而刪去之耳。淮南道應篇引老子曰「知和曰常﹐知常曰明﹐益生曰祥﹐心使气曰彊﹐是故用其光﹐復歸其明也。」是古本有此二句之明證。且「用其光﹐復歸其明」﹐正見物不可終壯之意。故下文曰「物壯則老﹐謂之不道﹐不道早已。」今脫此二句﹐則與下文之意不屬矣。文子下德篇曰「知和曰常﹐知常曰明﹐益生曰祥﹐心使气曰彊﹐是謂玄同﹐用其光﹐復歸其明」﹐亦有下二句。物壯則老﹐謂之不道﹐不道早已。

嚴可均曰「謂之不道」﹐禦注﹑高翿作「是謂不道」。

羅振玉曰﹕兩「不」字﹐惇煌本並作「非」。

謙之案﹕作「不」是也。「早已」當作「早亡」﹐說見第三十章

。遂州本﹑顧本「不」作「非」﹐嚴本上句作「非」﹐下句作「不」。樓正﹑磻溪﹑彭﹑傅﹑範﹑趙並同此石。王羲之「謂之」作「是謂」﹐河上「物壯則老」作「物壯將老」﹐廣明「早已」作「早以」。又太素卷三引老子三句同此。

【音韻】此章江氏韻讀﹕螫﹑據﹑搏﹑固﹑作﹑嗄韻﹝魚部﹐螫音恕﹐搏音布﹐作音詛﹐嗄﹐疏去聲﹞。常﹑明﹑祥﹑彊﹑﹝陽部﹞﹐老﹑道﹑已韻﹝之﹑幽通韻﹐老﹐盧叟反﹐已協音酉﹞。謙之案﹕老﹑道﹐幽部﹐已﹐之部﹐此之﹑幽通韻。姚文田﹑鄧廷楨同﹐惟「嗄」作「啞」﹐「已」字無韻。高本漢﹕「螫」作「赦」﹐赦﹑搏﹑作與據﹑固相間爲韻﹐老﹑道﹑已韻。

顧炎武唐韻正二十二昔﹕「螫」去聲則音赦。十九鐸「搏」去聲則音甫﹐引老子此章﹐作音則故反﹐嗄音戶。

江有誥唐韻四聲正二十二昔曰「螫」﹐施只切。按古有去聲﹐當與禦部並收。老子玄符篇「毒虫不螫」﹐與據﹑搏﹝音布﹞協。

孔廣森詩聲類﹝九﹞魚類曰﹕古文去入通協者﹐老子﹕「猛獸不據﹐攫鳥不搏﹐骨弱筋柔而握固。」

鄧廷楨曰﹕螫﹑據﹑搏﹑固﹑作﹑嗄爲韻。按「摶」當作「搏」。說文「搏」字解云「索持也。」周禮射人「貍首」注云「貍善持者也﹐持卽搏也。」淮南子曰「鳥窮則搏﹐獸窮則攫。」此其義也。周禮環人「搏諜賊」﹐經典釋文「搏﹐房布反」﹐爲禦部字﹐此其音也。此節上下文皆用禦韻﹐不應此句獨無﹐惟作「搏」則於韻正協。又爾雅曰「攫父善顧」﹐郭注云「能攫持人﹐善顧盼。」說文「攫」字解云「大母猴也﹐善攫持人。」此節文義﹐蓋言毒虫善螫而不螫﹐猛獸善據而不據﹐攫鳥善搏而不搏﹐則於義亦通矣。又「作」﹐古音讀若阼﹑胙。夏聲之字古音在禦部﹐說文無「嗄」字。廣韻「嗄」字引老子「終日號而不嗄」﹐注云「聲不變也。」莊子庚桑楚曰「終日嗥而嗌不嗄」﹐與此文同。是老子本作「嗄」﹐與螫﹑據﹑搏﹑固﹑作等字爲韻。傅奕校定老子﹐作「不○」﹔玉篇「嚘」字引此句作「不嚘」﹐注云「气逆也。」皆緣不知「嗄」爲入韻之字﹐故致有異文耳。又老﹑道爲韻﹐老﹑道皆幽部之上聲也。「老」﹐古音在黝部﹐詩擊鼓與「手」韻﹐女曰雞鳴與「酒」韻﹐采芑與「讎」﹑「猶」﹑「醜」韻﹐小弁與「首」韻﹐泮水與「○」﹑「酒」﹑「道」﹑「醜」韻。

右景龍碑本七十七字﹐惇煌本七十五字﹐河上七十九字﹐王本八十一字﹐傅本八十三字﹐範本八十二字。河上題「玄符第五十五」﹐王本題「五十五章」﹐範本題「含德之厚章第五十五」。

五十六章知者不言﹐言者不知。

謙之案﹕傅﹑範本「不言」﹑「不知」下並有「也」字。河上公﹑王弼諸本及理惑論﹑文選魏都賦﹑運命論兩注引均無二「也」字。輔行記三引同﹐惟「者」作「則」。莊子天道篇﹕「則知者不言﹐言者不知。」知北遊篇﹕「夫知者不言﹐言者不知。」語皆本此﹐亦無「也」字。塞其兌﹐閉其門﹐挫其銳﹐解其忿﹐和其光﹐同其塵﹐是謂玄同。

嚴可均曰「解其忿」﹐河上作「紛」﹐王弼作「分」。

武內義雄曰﹕惇﹑景﹑遂三本作「忿」﹐蓋「紛」爲「忿」之借字。

謙之案﹕景福﹑嚴遵﹑高翿亦作「忿」﹐邢玄﹑磻溪﹑樓正﹑柰捲﹑顧﹑彭﹑傅﹑範﹑趙作「紛」。案呂覽愼大篇「紛紛分分」﹐注﹕「恐恨也。」疑「分」字爲「棼」字之省字。左隱四傳「猶治絲而棼之也」﹐釋文﹕「亂也。」王本「解其分」﹐卽解其紊亂也。惇﹑景﹑遂本作「忿」。按廣雅釋詁三﹕「忿﹐怒也。」易象傳﹕「君子以懲忿窒欲。」楚辭懷沙「懲改忿兮」﹐注﹕「恨也。」「改忿」亦卽「解其忿」﹐二說均通。

易順鼎曰﹕按此六句皆已見前﹐疑爲復出。「挫其銳」四句﹐與上篇第四章

同﹐乃上篇無注﹐而此皆有注﹐疑此注亦上篇第四章

之注也。文選魏都賦﹑運命論兩注皆引老子「知者不言﹐言者不知﹐是謂玄同」﹐並無此六句﹐可證其爲衍文矣。故不可得而親﹐不可得而疏﹔

嚴可均曰「不可得而疏」﹐河上「不」上有「亦」字﹐下二句皆然。

羅振玉曰﹕景福本無「而」字﹐下五句同。

謙之案﹕惇﹑遂二本無六「而」字﹐嚴﹑彭﹑傅﹑範無「故」字﹐傅﹑範本有「亦」字﹐下同。不可得而利﹐亦不可得而害﹐

畢沅曰﹕王弼無「亦」字﹐下同。又「害」作「劌」。蘇靈芝書作「穢」。說文解字﹕「劌﹐利傷也。」無「穢」字。不可得而貴﹐亦不可得而賤。故爲天下貴。

嚴可均曰﹕諸本無「亦」字﹐河上有。

謙之案﹕「而疏」句﹐柰捲有「亦」字。「而害」﹑「而賤」句﹐柰捲﹑顧歡有「亦」字。「不可得而貴」﹐趙無此句。又莊子徐無鬼篇﹕「故無所甚親﹐無所甚疏﹐抱德煬和﹐以順天下﹐此謂眞人。」語意同此。

【音韻】此章江氏韻讀﹕門﹑紛﹑塵韻﹝文部﹞。姚文田﹑奚侗同。高本漢以兌﹑銳﹐門﹑紛﹑塵﹐光﹑同交錯爲韻。兌與銳協﹐門與紛﹑塵協﹐光與同協﹐此爲隔句押韻式。

右景龍碑本六十八字﹐惇煌本六十字﹐河上本六十九字﹐王本六十六字﹐傅﹑範本七十字。河上題「玄德第五十六」﹐王本題「五十六章」﹐範本題「知者不言章第五十六」。

五十七章以正治國﹐

嚴可均曰「以正」﹐禦注作「以政」。

武內義雄曰﹕惇﹑遂二本作「政」。

謙之案﹕傅奕﹑邢玄﹑磻溪與文子上禮篇引均作「政」。柰捲作「以正之國」﹐顧歡作「以正理國」﹐河上公﹑王弼同此石。尹文子大道下引老子曰「以政治國﹐以奇用兵﹐以無事取天下。政者﹐名法是也。」顧本成疏「政謂名教法律也」﹐與尹文子義同﹐蓋名法家言。案「正」「政」古二字通用﹐惟此與「奇」對﹐當作「正」。四十五章「淸靜爲天下正」﹐與此章「我好靜而民自正」﹐皆當用本字。以奇用兵﹐

嚴可均曰「以奇」﹐禦注誤作「以其」。

劉師培曰﹕案「奇」與「正」對文﹐則奇義同邪。管子白心篇「奇身名廢」注云「奇﹐邪不正也。」是奇卽不正﹐以奇用兵﹐卽不依正術用兵也。以無事取天下。吾何以知其然﹖以此。

謙之案﹕取天下者﹐謂得民心也。四十八章﹕「所謂取天下者當以無事﹐及其有事﹐不足以取天下也。」証之以荀子王制篇曰「成侯﹑嗣公﹐聚斂計數之君也﹐未及取民也。子產﹐取民者也﹐未及爲政者也。」

楊倞注﹕「未及﹐謂其才未及也﹔取民﹐謂得民心。」蓋觀有事不足以得民心﹐卽知無事者之能得民心而取天下也。

嚴可均曰「知其然」﹐河上﹑王弼﹑高翿「然」下有「哉」字。

武內義雄曰﹕惇﹑遂二本「其然」作「天下之然」。

羅振玉曰﹕景龍﹑禦注﹑景福三本均無「哉」字。

謙之案﹕傅﹑範本「何」作「奚」﹐又「知」下有「天下」二字。磻溪﹑樓正﹑顧歡同。嚴﹑彭﹑高翿﹐吳勉學本無「以此」二字。

兪樾曰﹕自「以正治國」至此數句﹐當屬上章。如二十一章曰「吾何以知眾甫之然哉﹖以此。」五十四章曰「吾何以知天下之然哉﹖以此。」並用「以此」二字爲章末結句﹐是其例矣。下文「天下多忌諱﹐而人彌貧」﹐乃別爲一章﹐今誤合之。天下多忌諱﹐而人彌貧﹔人多利器﹐國家滋昏﹔

嚴可均曰﹕各本「人」作「民」。

吳云曰﹕傅本作「夫天下多忌諱」﹐諸本無「夫」字。

謙之案﹕彭﹑範﹑高同傅本﹐有「夫」字。「彌」﹐傅本作「○」。說文﹕「○﹐久長也﹐從長﹐爾聲﹔今字作彌。」小爾雅廣詁﹕「彌﹐久也。」又儀禮士冠禮「三加彌尊」﹐注﹕「猶益也。」晉語「贊言彌興」﹐東京賦「歷世彌光」﹐皆以「彌」假借爲「益」。「天下多忌諱」﹐王注﹕「所畏爲忌﹐所隱爲諱。」言天下忌諱愈多﹐而人乃益貧也。「多利器」句﹐河上公﹑王弼上並有「民」字﹐傅本無。此「民」字﹐遂州﹑磻溪﹑樓正﹑彭均作「人」。範「器」下有「而」字。範曰「古本有『而』字。」人多伎巧﹐奇物滋起﹔

謙之案﹕傅﹑範本「人」作「民」﹐河上公﹑王弼作「人」。傅﹑範「民多知慧而邪事滋起」﹐範曰「王弼同古本﹐邪與邪同。」案弼注﹕「民多知慧則巧僞生﹐巧僞生則邪事起。」是王所見本正作「邪事」﹐與傅﹑範﹑陸希聲本同也。「伎巧」﹐司馬「伎」作「利」﹐禦注﹑樓正作「技」。案「邪」「奇」二字通假。賈子道術﹕「方直不曲謂之正﹐反正爲邪。」禮記祭義「𨿽有奇邪而不治者」﹐「奇邪」或作「奇邪」。周禮比長「有罪奇邪則相及」﹐注﹕「猶惡也。」宮正「與其奇邪之民」﹐注﹕「奇邪﹐譎觚。」內宰「禁其奇邪」﹐注﹕「若今媚道。」司救「邪惡過失」﹐注﹕「邪惡謂侮慢長老﹐言語無忌﹐而未麗於罪者。」此言人多伎巧而邪事滋起也。此章「伎巧」乃「知巧」之訛﹐王注以「知慧」與「巧僞」並列﹐彊本成疏「知巧謂機心」也。又遂州本正作「知巧」﹐可證經文當作「人多知巧﹐邪事滋起」。古謂邪爲奇﹐謂事爲物﹐「奇物」所以釋「邪事」之義。然傅﹑範誼古而理勝﹐當從之。法物滋彰﹐盜賊多有。

嚴可均曰﹕禦注﹑王弼﹑高翿作「法令」。河上云「法物﹐好物也。」

謙之案﹕景福﹑柰捲﹑河上並作「法物」﹐樓正﹑傅﹑範﹑王羲之並作「法令」。案作「法令」是也﹐「法物」無義。本成疏「法物猶法令」﹐知「法令」義優。淮南道應訓﹑文子道原篇﹑史記酷吏列傳﹑後漢書東夷傳引並作「法令」。「物」字蓋涉上文「奇物」二字而誤。「法令滋彰」與「上食稅之多」﹐及「夫佳兵者不祥之器」﹐均可代表老子之政治主張﹐非僅反對珍好之物而已。又「彰」﹐傅﹑範作「章」﹐範下有「而」字﹐贅。故聖人云「我無爲﹐人自化﹔我好靜﹐人自正﹔我無事﹐人自富﹔我無欲﹐人自朴。」

嚴可均曰「人自化」﹐各本「人」作「而民」﹐下三句亦然。「我無事﹐人自富」﹐禦注此句在「我好靜」之上。

畢沅曰﹕明道藏河上公本下又有「我無情而民自淸」句﹐考諸本皆無之。

紀昀曰﹕案一本有「我無情而民自淸」句。

羅振玉曰﹕景龍﹑惇煌﹑景福三本「朴」均作「朴」。又惇煌本有「我無情而民自淸」句。

謙之案﹕嚴遵﹑邢玄﹑磻溪﹑樓正﹑遂州及文子道原篇﹑禦覽七六﹑文選東京賦注「無事」句並在「好靜」句上﹐與禦注同。鹽鐵論周秦篇引老子「無欲」句在「無事」句上。又遂州「正」作「政」﹐傅「靜」作「靖」﹐「自正」上有「天下」二字。

畢沅曰「靖」﹐諸本作「靜」﹐「天下」﹐諸本亦作「民」。莊子作「無爲而萬物化﹐淵靜而百姓定」。又趙孟俯本亦有「我無情而民自淸」句。漢書曹參傳顏注引「我無爲﹐民自化﹔我好靜﹐民自正」﹐文同此石﹐惟「人」作「民」。案作「民」是也﹐碑本此章「人」字皆避唐諱而改。

【音韻】此章江氏韻讀﹕貧﹑昏韻﹝文部﹞﹐起﹑有韻﹝之部﹞﹐爲﹑化韻﹝歌部﹞﹐靜﹑正韻﹝耕部﹞﹐事﹑富韻﹝之部﹞﹐欲﹑朴韻﹝侯部﹞。姚文田﹑鄧廷楨﹑奚侗同。奚曰「無爲﹑好靜﹑無事﹑無欲﹐語異誼同﹐變文以協韻耳。」高本漢以諱﹑器﹐貧﹑昏﹐隔句交錯爲韻﹐餘同。

姚鼐曰﹕淸靜爲天下正﹐故以正治國﹐無二術矣。奇者余也﹐零余之道﹐備而不施﹐以是用兵可也。世以奇譎解之﹐大謬。正﹑兵合韻。

顧炎武唐韻正五支﹕「爲」﹐古音訛。引老子﹕「道常無爲而無不爲﹐侯王若能守﹐萬物將自化。」「我無爲而民自化。」「是以聖人欲不欲﹐不貴難得之貨﹔學不學﹐復眾人之所過﹔以輔萬物之自然而不敢爲。」

右景龍碑本八十三字﹐惇煌本八十五字﹐河上﹑王本八十八字﹐傅本九十二字﹐範本九十四字。河上本題「淳風第五十七」﹐王本題「五十七章」﹐範本題「以正治國章第五十七」。

五十八章其政悶悶﹐其人醇醇﹔

嚴可均曰「其人醇醇」﹐各本作「其民」﹐禦注﹑王弼﹑高翿作「淳淳」。

羅振玉曰﹕景龍﹑惇煌﹑景福三本均作「○○」。

武內義雄曰﹕惇﹑遂二本「醇醇」作「蠢蠢」。

謙之案﹕河上公作「醇醇」﹐意林引作「」。柰捲﹑顧歡同河上﹔樓正﹑彭﹑趙同王弼﹔王羲之與此石同。「醇」﹑「淳」古通用。馬敍倫曰「莊子繕性篇『澆淳散朴』﹐釋文﹕『淳﹐本亦作醇。』是其證。」又惇﹑遂二本作「蠢蠢」。說文﹕「蠢﹐動也。」又重言﹐形況字。左昭廿二傳「今王室實蠢蠢焉」﹐注﹕「動擾貌。」說文引作「蠢」。又傅﹑範本及嚴本作「偆偆」。春秋繁露﹕「偆偆者﹐喜樂之貌也。」說文﹕「偆﹐富也。」又淮南道應訓引作「純純」﹐純純卽焞焞﹐亦卽鈍鈍﹐要之皆愚而無知之貌也。又「悶悶」﹐傅﹑範作「閔閔」。範曰「閔音門。」案「閔閔」﹑「悶悶」可通用﹐說見二十章。「悶」﹐說文﹕「懣也。」楚辭惜誦「中悶瞀之忳忳」﹐注﹕「煩也。」疑「悶悶」本或作「懣懣」。夏竦古文四聲韻引古老子有「懣」字﹐作○。

易順鼎曰﹕按道德指歸論云「不施不予﹐閔閔縵縵﹔萬民思挽﹐墨墨偆偆。」「閔閔」卽是「悶悶」之異文﹐「偆偆」卽「」之異文。傅奕本作「閔閔」﹑「偆偆」﹐卽本此也。其政察察﹐其人。

羅振玉曰﹕惇煌本無「其政」二字。

謙之案﹕傅﹑範本「察察」作「」。又諸本「人」作「民」﹐遂州本作「人」。「」﹐諸本作「缺」。說文﹕「缺﹐器破也。」朱駿聲曰「按謂瓦器破。又按字亦作『○』﹐因誤爲『』。」禍﹐福之所倚﹔福﹐禍之所伏。熟知其極﹖

嚴可均曰﹕禦注作「禍兮福所倚﹐福兮禍所伏」。河上﹑王弼有兩「兮」字﹐無兩「之」字。

謙之案﹕景福﹑磻溪﹑樓正﹑彭﹑範﹑高﹑王羲之﹑趙孟俯並與河上﹑王弼同。遂州本二「兮」字並無。又「熟知其極」﹐諸本「熟」皆作「孰」。此言眾人不知禍福之所歸也。文子微明篇云「利與害同門﹐禍與福同鄰﹐非神聖莫之能分﹐故曰﹕『禍兮福所倚﹐福兮禍所伏﹐孰知其極﹖』」呂氏春秋制樂篇云「故禍者福之所倚﹐福者禍之所伏。聖人所獨見﹐眾人焉知其極﹖」荀子正名篇云「權不正則禍托於欲﹐而人以爲福﹔福托於惡﹐而人以爲禍。此亦人所以惑亂禍福也。」又大略篇云「慶者在堂﹐弔者在閭。禍與福鄰﹐莫知其門。」此與賈誼鵩賦所云「夫禍之與福﹐何異糾纏﹔命不可測﹐孰知其極﹖」語皆出於老子。又韓非解老篇云「故曰『禍兮福之所倚』﹐以成其功也。……故曰『福兮禍之所伏』……故諭人曰﹕『孰知其極﹖』」劉師培以所引於「禍兮」句下有「以成其功也」五字﹐疑此節多佚文。又禦覽四百五十九說苑引老子曰「得其所利﹐必慮其所害﹔樂其所樂﹐必顧其敗。人爲善者﹐天報以福﹔人爲不善者﹐天報以禍。故曰﹕『禍兮福所倚﹐福兮禍所伏。』」易順鼎以所引疑系此處逸文。實則老子語蓋只此三句﹐韓非「以成其功也」與說苑引「故曰」以上諸語﹐皆爲後人發揮老子之旨﹐非其本文﹐不可不辧。其無正。政復爲奇﹐善復爲妖。

嚴可均曰「其無正」﹐禦注作「正邪」。「政復爲奇」﹐各本作「正復」。

羅振玉曰「妖」﹐禦注本作「妖」﹐惇煌﹑景福二本作「訞」。

畢沅曰﹕傅奕作「」﹐河上公作「訞」﹐王弼作「妖」。案「妖」應作「○」﹐古無「訞」字。

謙之案﹕傅﹑範皆作「」﹐趙作「○」﹐禦注作「○」﹐邢玄﹑顧﹑彭作「妖」﹐遂州本作「訞」。「妖」﹑「」﹑「訞」並通。玉篇示部﹕「妖﹐於驕切。天反時爲災﹐地反物爲妖﹐說文作○。」又言部﹕「訞﹐災也。」黎本玉篇﹕「○﹐於驕反﹐字書亦妖字也。」夏竦古文四聲韻引古老子作「訞」﹝○﹞。又案「其無正」﹐「正」讀爲「定」﹐言其無定也。玉篇﹕「正﹐長也﹐定也。」此作定解﹐言禍福倚伏﹐孰知其所極﹖其無定﹐卽莫知其所歸也。傅本「正」下有「邪」字﹐與「邪」同。又奚侗改「正」爲「止」﹐謂天下之一治一亂﹐其始卒若環﹐無止境。說𨿽可通﹐但嫌以意改字﹐奚於四十七章改「不行而知」作「不知而行」﹐均無所根據﹐爲校勘家所不取。人之迷﹐其日固久。

嚴可均曰「人之迷」﹐禦注﹑河上﹑高翿作「民之」。

謙之案﹕磻溪﹑樓正﹑顧﹑範﹑趙並同禦注。彭作「民之迷也」。「其日固久」﹐禦注作「其曰固久」﹐趙作「其曰固已久矣」﹐「曰」字誤。王羲之﹑範﹑彭作「其日固已久矣」﹐與易明夷王注引及法言卷十李軌注引並同。嚴﹑傅本「久」下亦有「矣」字﹐與範同。「人之迷」﹐案韓非解老曰「凡失其所欲之路而妄行者之謂迷。」是也。是以聖人方而不割﹐廉而不害﹐

嚴可均曰「廉而不害」﹐禦注作「不穢」﹐王弼作「不劌」。

羅振玉曰﹕釋文﹑河上作「害」﹐景龍﹑景福﹑惇煌三本均同。

謙之案﹕柰捲﹑室町﹑顧歡作「害」﹐遂州﹑磻溪﹑樓正及武內惇本作「穢」﹐韓非解老引此﹐乾道本作「穢」﹐道藏本作「劌」。顧廣圻云「藏本乃以他本老子改耳﹐韓非自作穢。」王先愼云「劌﹑穢聲近而誤﹐非韓子本作穢也。」今案作「劌」是也。傅﹑範本均作「劌」﹐淮南道應訓引亦作「劌」。景龍本作「害」﹐乃涉上文「割」字而誤。「劌」﹐莊子釋文﹕「居衛反﹐司馬云﹕傷也。」傷﹑害義同。「廉而不劌」與上文「方而不割」對文。方﹐方正也﹔廉﹐謂廉隅也﹕皆稜角傷刺之意。楊倞注荀子不苟篇「廉而不劌」曰「廉﹐稜也。說文﹕『劌﹐利傷也。』但有廉隅﹐不至於刃傷也。」此於義爲長。「廉而不劌」一語﹐荀子中數見。法行雲﹕「廉而不劌﹐行也。」榮辱云「廉而不見貴者﹐劌也。」又禮聘義「廉而不劌」﹐疏﹕「廉﹐稜也。」皆與此同。直而不肆﹐光而不曜。

嚴可均曰「不曜」﹐禦注作「耀」﹐王弼作「嬥」。

畢沅曰﹕王弼「耀」作「嬥」。「耀」俗作「耀」。

羅振玉曰﹕景龍﹑景福﹑惇煌三本作「曜」。

王先愼曰﹕說文無「耀」字﹐河上公作「曜」﹐傅本作「耀」。李約本作「方而不割﹐直而不肆﹐光而不耀﹐廉而不劌」﹐與各本全異﹐誤倒。

謙之案﹕「曜」﹑「耀」﹑「耀」古通用。今柰捲﹑室町作「曜」﹐磻溪﹑樓正﹑嚴﹑顧﹑彭﹑趙﹑傅﹑範作「耀」。釋名﹕「曜﹐耀也﹐光明照耀也。」玉篇﹕「曜﹐餘照切﹐照也。亦作耀。」莊子刻意篇﹕「光矣而不耀。」漢書司馬遷傳曰「光耀天下﹐復反無名。」釋文又作「嬥」。玉篇女部﹕「『嬥』﹐徒了﹑徒聊二切。嬥嬥﹐往來也。」義亦可通。

【音韻】此章江氏韻讀﹕悶﹑醇韻﹝文部﹐悶﹐平聲﹞﹐察﹐缺韻﹝祭部﹐察音掣﹞﹐禍﹑倚韻﹝歌部﹐倚音○﹞﹐福﹑伏﹑極韻﹝之部﹐福﹐方逼反﹐伏﹐扶逼反﹞。奚侗﹕伏﹑極﹑止爲韻﹐奇﹑妖爲韻。歌﹑宵相轉﹐如易大過過﹑弱爲韻之例。割﹑劌﹑肆﹑耀爲韻﹐以耀韻割﹑劌﹑肆﹐音轉﹐如○音彌﹐○從○得聲﹐讀若。高本漢﹕悶﹝一作「閔」﹞﹑淳﹝一作「偆」﹞爲韻﹐妖﹑久爲韻﹐劌﹝一作「穢」﹐一作「害」。﹞﹑割爲韻。姚文田﹑奚侗﹑陳柱﹑高本漢皆未知此章之首尾韻。

顧炎武唐韻正卷八四紙﹕「倚」﹐古音於我反。老子「禍兮福所倚﹐福兮禍所伏」﹐禍與倚爲韻﹐福與伏爲韻。

江有誥古韻總論曰﹕古人有一句首尾爲韻者﹐如老子「禍兮福所倚」二句是也。

江永古韻標準入聲第三部﹕「缺」﹐苦穴切。老子﹕「其政察察﹐其民缺缺。」

右景龍碑本六十八字﹐惇煌本六十四字﹐河上﹑王本七十字﹐傅本七十三字﹐範本七十一字。河上題「順化第五十八」﹐王本題「五十八章」﹐範本題「其政閔閔章第五十八」。

五十九章治人事天﹐莫若嗇。

魏稼孫曰「治人事天」﹐禦注「人」作「民」。

武內義雄曰﹕惇﹑遂二本「嗇」作「式」﹐「式」爲「嗇」之借字。

謙之案﹕邢玄「人」亦作「民」。「若」字﹐嚴﹑顧﹑彭﹑趙作「如」﹐釋文出「如」字。「嗇」﹐惇﹑遂二本及趙志堅本作「式」﹐作「式」是也。顧本成疏﹕「『天』﹐自然也。『式』﹐法也。『莫若』﹐猶無過也。言上合天道﹐下化黎元者﹐無過用無爲之法也。」是成所見本作「式」。又本榮注﹕「莫過以道用爲法式。」是李榮所見本亦作「式」。「式」卽法式﹐猶今語規律。說文﹕「式﹐法也。」周書謚法﹕「式﹐法也。」廣雅釋詁一﹕「式﹐○也。」詩下武「下士之式」﹐傳﹕「法也。」經文二十二章「聖人抱一爲天下式」﹐易順鼎曰「『式』卽『栻』字。廣雅﹕『栻﹐梮也。』梮有天地﹐所以推陰陽﹐占吉凶﹐以楓子棗心木爲之。漢書王莽傳『天文郎案栻於前』卽此﹐字亦作『式』。周禮『太史抱天時﹐與太師同車』﹐鄭司農云﹕『大出師﹐則太史主抱式以知天時﹐主吉凶。』……老子『式』字卽此義。』謙之案﹕易說甚辧。老子爲周柱下史﹐曾子問引鄭玄云「老聃﹐周之太史。」則其曾抱式以知天時﹐或亦分內之事。惟此云「治人事天莫若式」﹐乃就法式而言。二十八章「爲天下式」﹐六十五章「兩者亦楷式﹐常知楷式」﹐「式」字均作法式解﹐而法式之觀念則固從觀察天文之現象來也。夫惟嗇﹐是謂早服。

謙之案﹕「嗇」﹐惇﹑遂二本作「式」。「謂」﹐惇﹑遂本及嚴﹑彭﹑顧﹑傅﹑範作「以」。「早」﹐嚴本作「蚤」。「以」「蚤」二字並與韓非子解老同。「早服」﹐惇﹑遂二本「服」作「伏」﹐彭﹑趙作「復」﹐傅﹑範同此石。範曰「王弼﹑孫登及世本作『早服』。」

兪樾曰﹕按困學紀聞卷十引此文﹐兩「服」字皆作「復」﹐且引司馬公﹑朱文公說並云「不遠而復」。又曰「王弼本作『早服』﹐而注云『早服常也』﹐亦當爲『復』。」今案韓非子解老篇曰「夫能嗇也﹐是從於道而服於理者也。眾人離於患﹐陷於禍﹐猶未知退而不服從道理。聖人𨿽未見禍患之形﹐虛無服從於道理﹐以稱蚤服。」然則古本自是「服」字。王說非。

又案韓非解老引「夫謂嗇﹐嗇是以蚤服」﹐盧文弨曰「張本『謂』作『惟』﹐『以』作『謂』﹐淩本『服』作『復』﹐上下句皆同。王弼本作『復』﹐釋文﹕『復音服。』」顧廣圻曰「傅本及今德經『謂』皆作『惟』。今德經『以』作『謂』﹐傅本與此合。」

王先愼曰﹕淩本作「復」者﹐用老子誤本改也。上文「從於道而服於理」﹐又言「不服從道理」﹐又云「虛無服從道理」﹐卽解老子「蚤服」之義。「服從」之服當作「服」﹐更無疑義。知韓子所見德經本作「服」﹐不作「復」也。困學紀聞十引老子「服」作「復」﹐並引司馬光﹑朱文公說云「不遠而復」﹐謂「王弼本作『早服』﹐而注云『早服常也』﹐亦當作『復』」。據此則王弼本仍作「服」﹐與本書合。宋儒據釋文爲訓﹐未檢韓子也。淩氏依誤本老子改本書﹐非是。

謙之案﹕作「蚤服」是也。範本引王本作「早復」﹐道藏宋張太守匯刻四家注引王注「早復常也」﹐「早復謂之重積德者也」﹐是範﹑張皆見王本亦有作「復」者。司馬光謂﹕「不遠而復﹐不離於德﹐可以修身。」

朱熹謂﹕「能嗇則不遠而復﹐重積德者﹐先己有所積﹐後養以嗇﹐是又加積之也。」蓋皆以儒家之說解老﹐擅改「早服」爲「早復」﹐王先愼所云「誤本」者﹐殆卽此耳。

高亨曰﹕竊疑「服」下當有「道」字﹐「早服道」與「重積德」句法相同﹐辭意相因﹐「服道」卽二十三章所云「從事於道」之意也。韓非子引已無「道」字﹐蓋其捝也久矣。本章嗇﹑道﹑德﹑克﹑極﹑母﹑久﹑道爲韻。下句「早服」下亦捝「道」字。

謙之案﹕高說是也。河上公注「早服」句﹕「早﹐先也﹔服﹐得也。夫獨愛民財﹐愛精气﹐則能先得天道也。」又注「重積德」句云「先得天道﹐是謂重積德於己也。」知河上公二句皆有「道」字﹐今脫。早服謂之重積德。

王先愼曰﹕河上「謂之」作「是謂」﹐與韓非解老文合。

謙之案﹕嚴遵本無此句。「早服」二字可從韓子注﹐「服」訓服從道理。虞書「五刑有服」﹐傳﹕「從也。」爾雅釋詁﹕「服﹐事也。」禮記孔子閒居「君子之服之也」﹐注﹕「猶習也。」服有從習之義﹐謂從於道而習於理也。又「德」借爲「」。廣雅釋詁三﹕「德﹐得也。」左襄廿四傳﹕「德﹐國家之基也。」家語入官﹕「德﹐政之始也。」呂覽精通﹕「德也者﹐萬民之宰也。」皆借「德」爲「」。言早服從道理﹐則積得深厚也。重積德則無不克﹐無不克則莫知其極。

嚴可均曰「則無不克」﹐禦注﹑王弼作「不克」﹐下句亦然。

謙之案﹕景福﹑嚴遵﹑河上﹑室町﹑柰捲均作「克」﹐惇煌﹑傅﹑範作「克」﹐遂州誤作「充」。嚴無下「無不克則」二句。案「克」「克」可通用。字林﹑爾雅釋言均訓「克」爲能。河上注﹕「克﹐勝也。」案字林「克﹐能也」﹐是音義同。又「莫知其極」﹐爾雅釋詁﹕「極﹐至也。」呂覽制樂「樂人焉知其極」﹐注﹕「猶終也。」禮記大學「君子無所不用其極」﹐注﹕「盡也。」離騷「觀民之計極」﹐注﹕「窮也。」此「莫知其極」﹐卽莫知其所窮盡之義。莫知其極﹐可以有國。有國之母﹐可以長久。

謙之案﹕惇﹑遂二本「莫」作「能」﹐嚴本「有」作「爲」﹐遂州本「長久」作「久長」。範本「極」下有「則」字。範曰「『則』字﹐河上公﹑韓非同古本。」是謂深根﹑固蒂﹑長生﹑久視之道。

嚴可均曰「固蒂」﹐禦注作「故蒂」﹐王弼作「固柢」。

畢沅曰「柢」﹐河上公作「蒂」﹐韓非作「深其根﹐固其柢」﹐無「是謂」二字。蘇靈芝書亦爲「蒂」。

羅振玉曰「柢」﹐釋文﹕「亦作『蒂』。」惇煌﹑禦注﹑景福三本作「蒂」。

謙之案﹕遂州﹑邢玄﹑磻溪﹑樓正﹐室町﹑柰捲﹑嚴﹑顧﹑趙﹑高並作「蒂」﹐意林﹑禦覽六百五十九引同。傅﹑範本作「柢」。範曰「『柢』字﹐傅奕引古本云﹕『柢﹐木根也。』又引郭璞云﹕『柢謂根柢也。』河上公作『蒂』﹐非經義。夫『柢』亦是根。」謙之案﹕字林云「蒂﹑柢音同。」夏竦古文四聲韻卷四引古老子亦作「蒂」﹐範說非。又「長生久視」爲當時通行語。荀子榮辱篇云「是庶人之所以取暖衣飽食﹑長生久視以免於刑戮也。」呂氏春秋重己篇云「世之人主貴人﹐無賢不肖莫不欲長生久視」﹐高誘注﹕「視﹐活也。」老子義同此。

【音韻】此章江氏韻讀﹕嗇﹑嗇﹑復﹑德﹑德﹑克﹑克﹑極﹑國﹑母﹑久﹑道韻﹝之﹑幽通韻﹐嗇﹐史入聲﹐服協房逼反﹐克﹐枯力反﹐國﹐古逼反﹐道協徒以反﹞。謙之案﹕嗇﹑復﹑德﹑克﹑極﹑國﹑母﹐之部﹐久﹑道﹐之﹑幽並收﹐此之﹑幽通韻。姚文田分嗇﹑嗇﹑服﹑德﹑克﹑極﹑極﹑國爲一韻﹝一戠入聲﹞﹐母﹑久爲一韻﹝四之上聲﹞。鄧廷楨同。鄧曰「久字上與母韻﹐與詩韻同﹔下與道韻﹐與易象傳韻同。」奚侗分嗇﹑嗇﹑復﹑復﹑德﹑德﹑克﹑克﹑極﹑極﹑國爲一韻﹐復讀若服。母﹑久﹑道爲一韻。蓋皆未審「之」「幽」諸字其初皆全相協也。又「嗇」﹐惇﹑遂本作「式」﹐「式」亦之部入聲。

陳第屈宋古音義曰「服音逼﹐詩﹑易及秦﹑漢古辭無有不讀逼者。」顧炎武唐韻正入聲一屋﹕「服」﹐古音蒲北反﹐引老子此章。旁證﹕楚辭離騷﹕「瞻前而顧後兮﹐相觀民之計極﹐夫孰非善而可服﹗」

右景龍碑本六十四字﹐惇煌本六十三字﹐河上﹑王﹑傅本六十四字﹐範本六十五字。河上本題「守道第五十九」﹐王本題「五十九章」﹐範本題「治人事天章第五十九」。

六十章治大國若亨小鮮。

羅振玉曰「亨」﹐王本作「烹」﹐與景福本同。釋文出「烹」﹐注﹕「不當加『火』。」則王本原作「亨」﹐今改正。景龍本﹑惇煌本均作「亨」﹐禦注本﹑惇煌庚本作「享」。又「鮮」﹐惇煌辛本作「腥」﹐注﹕「河上作『鮮』。」

謙之案﹕遂州本作「厚小腥」﹐「厚」字誤。範本作「亨小鱗」﹐注﹕「小鱗﹐小魚也。治大國譬如亨小鱗。夫亨小鱗者不可擾﹐擾之則魚爛。治大國者當無爲﹐爲之則民傷。蓋天下神器不可爲也。」鱗﹑神爲韻﹐於義可通。又「腥」字﹐成玄英疏﹕「腥﹐魚也﹔河上公作鮮字﹐亦魚也。」惟腥有臭義。楚辭涉江「腥臊並禦」﹐注﹕「臭也。」又「肉則麋腥」﹐疏﹕「生肉也﹐又爲○。」通俗文﹕「魚臭曰腥。」作「腥」義短﹐仍從碑本作「亨小鮮」爲是。孔廣森詩聲類三「亨」字下曰「案『亨』﹑『烹』﹑『享』三字﹐後人所別﹐古人皆祇作『亨』字﹐而隨義用之﹐其讀似亦祇有亨音。」河上注﹕「烹小魚不去腸﹐不去鱗﹐不敢撓﹐恐其糜也。」淮南齊俗訓引老子曰「治大國若烹小鮮﹐爲寬裕者﹐曰勿數撓﹐爲刻削者﹐曰致其鹹酸而已。」皆合老子古義。

洪頤烜曰﹕按韓非子解老篇﹕「事大眾而數搖之﹐則少成功﹔藏大器而數徙之﹐則多敗傷﹔烹小鮮而數撓之﹐則賊其澤﹔治大國而數變法﹐則民苦之。是以有道之君貴靜﹐不重變法。故曰﹕『治大國者苦烹小鮮。』」「若」是「苦」字之訛。

易順鼎曰﹕舊注皆以烹小鮮爲烹小魚﹐然義頗難解。道德指歸論治大國篇云「是以明王之治大國也﹐若亨小澌。」亨﹐通也。「澌」者﹐說文雲「水索也。」水索謂水將盡。亨小澌﹐謂通極小之水﹐若行所無事矣。「亨」讀如字﹐後人誤讀爲烹﹐「澌」與「鮮」古字亦通。詩「有兔斯首」﹐箋﹕「斯﹐白也。」今俗語「斯白」之字作「鮮」﹐是其證。小鮮卽小澌也。

謙之案﹕洪﹑易皆頗迂曲其說﹐惟以此知「若」字疑本或作「苦」﹐「鮮」字疑嚴本作「澌」﹐是也。又韓非解老引「國」下有「者」字﹐顧廣圻曰「傅本及今德經皆無『者』字。」王先愼曰「治要有『者』字。」今案三國誌卷四十四陳壽評﹐「治大國者若烹小鮮」﹐後漢書循吏傳注引「理大國者若亨小鮮也」﹐蜀志姜維傳評引「治大國者猶烹小鮮」﹐皆有「者」字。北堂書鈔二十七引「治國若烹小鮮」﹐後漢書逸民傳引「理大國若烹小鮮」﹐類聚五十二﹑淮南齊俗訓﹑文子道德篇引「治大國若烹小鮮」﹐均無「者」字﹐同此石。又馬其昶曰「詩毛傳云﹕『烹魚煩則碎﹐治民煩則散﹐知烹魚則知治民。』義出老子。」以道邪天下﹐其鬼不神。

顧廣圻曰﹕傅本「下」下有「者」字﹐與各本全異。

王先愼曰﹕治要引老子亦有「者」字﹐蓋唐人所見老子本有「者」字。

羅振玉曰﹕惇煌庚本﹑景福本均有「者」字。

謙之案﹕柰捲﹑室町﹑彭﹑趙亦有「者」字。

又「邪」﹐傅本作「蒞」。畢沅曰「古『蒞』字作『○』﹐亦通用位﹐俗作『蒞』及『邪』﹐並非也。」陸德明曰「邪﹐古無此字﹐說文作『○』。」易順鼎曰「按淮南俶眞訓注云﹕『以道○天下﹐其鬼不神。』『○』乃『蒞』之正字﹐知高誘所見老子本作『○』﹐作『蒞』與『蒞』者非也。此與說文引老子書『盅』字﹐同爲古文之可寶貴者。」

謙之案﹕「○」與「蒞」義同。「邪」﹐玉篇﹕「力致切。詩云﹕『方叔邪止。』蒞﹐臨也。」「○」﹐玉篇﹕「力季﹑力至二切﹐臨也﹐從也。」此云「以道○天下」者﹐卽以道臨天下也﹐與「邪」無二義。「邪」字見詩經﹐說文未收﹐非古無此字。

謙之案﹕論衡知實篇曰「故夫賢聖者﹐道德智能之號﹔神者﹐渺茫恍惚無形之實。」以「賢聖」與「神」對舉﹐其誼出於老子。又王道曰「傳曰﹕『國將興﹐聽於人﹔國將亡﹐聽於神。』聖人以道臨天下﹐則公道昭明﹐人心純正﹐善惡禍福﹐悉聽於人﹔而妖誕之說﹐陰邪之气﹐舉不得存乎其間﹐故其鬼不神。」非其鬼不神﹐其神不傷人。

嚴可均曰﹕禦注作「傷民」﹐下二句亦然。

謙之案﹕慶陽﹑磻溪﹑樓正﹑彭﹑範﹑高並作「民」﹐傅本作「人」。韓非子引「非其鬼不神﹐其神不傷人也」﹐下有「也」字。惟乾道本「傷」下脫「人」字。

顧廣圻曰﹕傅本及今德經皆無上下兩「也」字。藏本「傷」下有「人」字﹐是也﹐傅本及今德經皆有。非其神不傷人﹐聖人亦不傷人。夫兩不相傷﹐故得交歸。

嚴可均曰「交歸」﹐各本作「交歸焉」。

魏稼孫曰﹕禦注「故德交歸焉」﹐嚴舉「焉」字﹐失校「德」字。

羅振玉曰﹕景龍本﹑惇煌辛本均作「故得交歸」。

謙之案﹕慶陽﹑磻溪﹑樓正﹑彭﹑範﹑高「人」並作「民」。韓非子解老「故」作「則」﹐與範本同。又引「聖人亦不傷民」﹐顧廣圻曰「傅本及今德經『民』皆作『人』。案韓子自作『民』。」王先愼曰「上當有『非其神不傷』句﹐惟趙孟俯本無﹐疑刊本書者從誤本老子刪之也。河上公﹑王弼﹑傅本並有。」又案「亦」字﹐諸本同﹐惟惇煌辛本作「之」﹐並云「諸本皆作『亦』字﹐惟張系天﹝案彊本成疏『天』作『師』﹞﹑陸先生本作『之』字。然『之』『亦』二字形似﹐故寫者誤作『亦』字﹐今用『之』爲是。言非此鬼之不傷物﹐但爲人以道蒞天下﹐能制伏耶惡﹝顧本﹑彊本成疏『耶』作『邪』﹞﹐故鬼不復傷害於人﹐力在聖治﹝顧本成疏『治』作『理』﹞﹐故云『聖人之不傷人』也。」

陶鴻慶曰「非其」二字﹐蓋涉上文「非其鬼不神」而誤衍也。王注云「道洽則神不傷人﹔神不傷人﹐則不知神之爲神。道洽則聖人亦不傷人﹔聖人不傷人﹐則不知聖之爲聖也。猶云不知神之爲神﹐亦不知聖人之爲聖也。」是其所見經文本作「神不傷人﹐聖人亦不傷人」。

【音韻】此章江氏韻讀無韻。姚文田﹕鮮﹑神﹑神﹑人韻﹝七眞平聲﹞。高本漢同。奚侗﹕鮮﹑神﹑神﹑人﹑人﹑人韻。陳柱﹕鮮﹑神﹑神﹑人﹑人﹑人﹑焉韻。謙之案﹕鮮與神﹑人﹑焉爲韻是也。鮮﹑神﹑人﹐眞部﹐焉﹐元部﹐此爲元﹑眞通韻。

右景龍碑本不分章﹐四十七字﹐惇煌本﹑河上本同﹐王﹑範本四十八字﹐傅本四十九字。惇煌本題「治大國章」﹐河上題「居位第六十」﹐王本題「六十章」﹐範本題「治大國章第六十」。

六十一章大國者下流﹐

高亨曰﹕此句當作「治大國若居下流」﹐轉寫捝「治」字「若」字﹐而「居」字又訛爲「者」字也。河上注﹕「治大國當如居下流。」是河上本原作「治大國若居下流」﹐其證一也。王注﹕「江海居大而處下﹐則百川流之﹔大國居大而處下﹐則天下流之。故曰『大國下流』也。」末句當作「故曰『治大國若居下流』也」﹐轉寫捝字。蓋王以江海之處下諭大國之處下﹐卽釋經文「若」字﹐「處下」卽釋「居下」﹐是王本原有「若」字「居」字無「者」字﹐明矣。其證二也。釋文「邪」字「牝」字之間出「治」字﹐云「直吏反。」是陸所據王本原有「治」字﹐明矣。其證三也。「治大國若居下流」與上章「治大國若烹小鮮」句法一律﹐文有訛捝﹐遂不可讀矣。論語陽貨篇﹕「惡居下流而訕上者。」子張篇﹕「君子惡居下流。」可證「居下流」爲古代習用語。居下流者不敢自滿自傲﹐故老子取焉。天下之交﹐天下之牝。牡常以靜勝牝﹐以靜爲下。

嚴可均曰「天下之牝」﹐禦注作「之交」﹐高翿作「之交牝」。「牡常以靜勝牝」﹐各本作「牝常以靜勝牡」。魏稼孫曰﹕嚴分「天下之牝」及「牡常以靜勝牝」爲二條。按各本作「牝常以靜勝牡」﹐當以六字爲句﹐如此刻則似「天下之牝牡」一句﹐「常以靜勝」一句﹐「牝以靜爲下」句。

謙之案﹕「天下之交」﹐惇煌辛本及遂州本「交」作「郊」﹐成玄英曰「郊﹐郊外也。」又「天下之郊」重疊﹐成曰「『天下之郊』牒前﹐又以生後句也﹐無上『牝』字。」嚴遵本作「大國者﹐天下之所流﹐天下之所交」﹐無「常」字﹐下「以」上有「牝」字。範本作﹕「天下之下流﹐天下之所交也。天下之牲﹐牝常以靜勝牡﹐以其靜﹐故爲下也。」傅本末句同範本﹐「靜」作「靖」。磻溪﹑樓正﹑顧歡﹑高翿作「天下之交牝」﹐惇﹑遂二本無「以靜爲下」句。諸本紛異﹐碑本句讀從嚴可均﹐惟第三句當從諸河上本作「牝常以靜勝牡」。

蓋「天下之牝」猶言天下之母也。二十五章「以爲天下母」﹐說文﹕「母﹐牧也。」段注﹕「牧者﹐養人者也。以譬人之乳子﹐引申之﹐凡能生以啟後者﹐皆曰母。」牝﹐畜母也﹐雌也﹐主生養人﹐故與「母」同義。下云「大國不過欲兼畜人」﹐兼畜人者﹐卽善生養人﹐乃言牝也。吳澄注﹕「牝不先動以求牡﹐牡常先動以求牝。動求者招損﹐靜俟者受益﹐故曰『以靜勝牡』。動求者居上﹐靜俟者居下﹐故曰『以靜爲下』。」吳說得之。

又案﹕「靜」字﹐惇煌辛本作「」﹐傅本作「靖」。「靜」﹑「」﹑「靖」三字可通用。夏竦古文四聲韻卷三出「靜」字﹐引古老子作○。又出「」字﹐引古老子作○﹑○﹑○﹐卷四出「淨」字﹐引古老子字與「」字下所引同﹐引籀韻作○﹐惟無「靖」字。蓋「靖」卽「淨」字。四十五章「淸靜以爲天下正」﹐惇煌己本「靜」作「淨」﹐知「靜」﹑「淨」﹑「靖」三字互通。

又案「交」字﹐卽六十章「故得交歸」之「交」。吳澄曰「交﹐會也。大國者﹐諸小國之交會﹐如水之下流﹐爲天下眾水之交會也。」可見遂州本以「交」爲「郊」﹐與磻溪﹑諸本以「交牝」連文﹐均誤。故大國以下小國﹐則取小國﹔小國以下大國﹐則取大國。

嚴可均曰「則取大國」﹐禦注作「則聚」。

羅振玉曰﹕禦注本﹑惇煌辛本均作「聚」﹐下「而取」同。

謙之案﹕遂州﹑顧歡﹑道藏河上本﹑趙至堅本亦作「聚」。成玄英疏﹕「小國自知卑下﹐守分雌柔﹐聚於大國之中﹐欽風慕義也。」又曰「小國用柔﹐故聚於大國﹔大國用下﹐故取得萬國之歡心。用下則同﹐聚取斯別﹐故言或也。」知成疏下句下「取」亦作「聚」。又「取」下﹐傅本皆有「於」字。勞健曰「聚」字諸本多誤同上句﹐亦作「取」。開元本﹑惇煌唐寫本﹐周氏殘片與道藏龍興碑本﹑趙至堅本皆作「聚」﹐是也。聚者猶言附保﹐卽下章「不善﹐人所保」之義。諸作「取」者﹐當是「」之訛。說文﹕「﹐積也。」徐鍇曰「古之人以聚物之聚爲。」按此字自漢以來﹐相承用爲「最」字﹐如蔡湛頌碑「三載勛」﹐卽其例。是必傳寫者不識「」字本義﹐乃妄去「」作「取」﹐注家多因而曲爲之說﹐實不可通也。

謙之案﹕「取」字卽聚義﹐上一「取」借爲「聚」。左昭二十傳「取人於萑苻之澤」﹐莊子天運篇「取弟子遊居寢臥其下」﹐皆聚義。易萃卦彖「聚以正也」﹐釋文﹕「荀作取。」知「取」「聚」字通﹐不必改字。下二「取」字爲「聚於」義﹐卽趣義。釋名釋言語﹕「取﹐趣也。」漢書王吉傳注﹕「取﹐進趣也。」按趣﹐向也。淮南原道「秉其要歸之趣」﹐卽向也。小國而下大國﹐則趣向於大國。故或下以取﹐或下如取。

嚴可均曰﹕禦注下句作「或下而聚」﹐河上﹑王弼﹑高翿作「而取」。

羅振玉曰﹕惇煌本「以」作「而」。下句景龍﹑景福﹑惇煌庚本均作「如」﹐辛本作「而」。

謙之案﹕傅本無「故」字。遂州﹑顧歡﹑道藏河上本﹑趙志堅本下「取」亦作「聚」。嚴遵本作「故或下而取﹐或下而取於人」。

兪樾曰﹕按古「以」字與「而」字通。周易同人像傳曰「文明以健﹐中正而應。」系辭傳曰「蓍之德圓而神﹐卦之德方以知。」昭十一年左傳曰「桀克有緡以喪其國﹐紂克東夷而隕其身。」孟子告子篇曰「秦﹑楚之王悅於利﹐以罷三軍之師」﹔「秦﹑楚之王悅於仁義﹐而罷三軍之師」。並「以」「而」互用﹐是其義同也。「大國以下小國﹐則取小國﹐小國以下大國﹐則取大國」﹐猶曰大國而下小國﹐則取小國﹐小國而下大國﹐則取大國也。故「或下以取﹐或下而取」兩句文義無別﹐疑有奪誤。大國不過欲兼畜人﹐小國不過欲入事人。此兩者各得其所欲﹐大者宜爲下。

嚴可均曰「此兩者」﹐河上﹑王弼「此」作「夫」﹐高翿無「此」字。

羅振玉曰﹕景福本﹑惇煌庚本無「夫兩者」三字﹐禦注本﹑惇煌辛本「大者」句首均有「故」字。

謙之案﹕邢玄﹑磻溪﹑樓正﹑彭﹑範﹑趙﹑高均無「此」字﹐有「故」字。範作「故大國者宜爲下」。又此章武內惇本與羅捲辛本同﹐與庚本異。

【音韻】此章江氏韻讀無韻﹐諸家並同。陳柱﹕四「國」字韻﹐兩「人」字韻。

右景龍碑本不分章﹐八十二字﹐惇煌辛本八十字﹐河上﹑王本八十二字﹐傅本八十九字﹐範本九十一字。河上本題「謙德第六十一」﹐王本題「六十一章」﹐範本題「大國者天下之下流章第六十一」。

六十二章道者﹐萬物之奧。

謙之案﹕羅捲﹑範本同上。彭﹑傅本下有「也」字﹐後漢書馮衍傳注引亦有「也」字。「奧」字﹐說文﹕「○﹐宛也﹐室之西南隅。」夏竦古文四聲韻卷四出「奧」﹑「懊」﹑「墺」﹑「隩」四字﹐下三字均引古老子﹐惟「奧」字下無﹐疑古本「奧」字有偏旁。書堯典「厥民隩」﹐司馬遷作「其民燠」﹐馬融曰「隩﹐暖也。」孫星衍疏曰「史公『隩』作『燠』者﹐老子釋文﹕『奧﹐暖也。』」「隩」「奧」通字﹐「燠」義同暖﹐是奧有暖義。但亦有藏義﹐廣雅釋詁﹕「奧﹐藏也。」河上注﹕「奧﹐藏也。道爲萬物之藏﹐無所不容也。」

彭耜釋文曰「『奧』﹐李烏報切。言道體無外而萬物資給於奧中。」隋書經籍志曰「道者﹐蓋爲萬物之奧」﹐卽本此。合此二義﹐則道爲萬物之奧﹐卽爲萬物之溫暖處也。高亨說﹕「○﹐藏谷也﹐從﹐奉米內穴中。」此則非是。案字鑑曰「奧﹐於到切﹐深也﹐從從采。音辧從﹐音拱﹐今作大﹐俗。中從米粟字﹐誤。」善﹐人之寶﹔不善﹐人之所不保。

嚴可均曰「不善﹐人之所不保」﹐各本作「所保」。

羅振玉曰﹕惇煌辛本「所」下有「不」字。

武內義雄曰﹕惇﹑景﹑遂三本作「所不保」﹐「不」字恐衍。

謙之案﹕嚴遵亦作「所不保」﹐趙志堅同﹐但「保」作「寶」。尹文子大道篇引「不善人之所寶」﹐傅﹑範本有「所」字﹐無「不」字。今案此文當以「善」「不善」斷句﹐道旣含有萬物庇蔭之義﹐則「善」「不善」均在奧中。惟人則不能無所選擇﹐善爲人之寶﹐故「寶而持之」﹐持之猶固執之也。「不善﹐人之所不保」﹐以不善則爲人所不附﹐莊子列禦寇篇「人將保汝矣」﹐司馬云「保﹐附也。」不保猶言人將不親附之也。美言可以市尊﹐行可以加人。

謙之案﹕傅本作「美言可以於市﹐尊言可以加於人」﹐範同﹐惟「言」作「行」﹐注云「『於市』上疑脫一字。」蓋此文傳寫多誤﹐傅﹑範本亦然。淮南子人間訓﹑道應訓引並作「美言可以市尊﹐美行可以加人」﹐可據改正。

兪樾曰﹕按淮南子道應訓﹑人間訓引此文﹐是今本脫一「美」字是也。惟人間訓引「君子曰」﹐王念孫云「『君子』本作『老子』﹐此淺學人改之也。」今老子作「美言可以市﹐尊行可以加人」﹐無下「美」字﹐而以「市」字絕句﹐「尊」字下屬爲句。道應篇引老子亦有下「美」字﹐則所見本異也。

謙之案﹕此文以「美言」與「美行」對文﹐又「尊」「人」二字﹐尊﹐文部﹐人﹐眞部﹐此文﹑眞通韻﹐宜從淮南。人之不善﹐何棄之有﹖

羅振玉曰﹕惇煌辛本「何」作「奚」。「棄」﹐景龍本﹑惇煌庚本均作「棄」。

謙之案﹕遂州﹑顧歡﹑趙志堅本均作「奚」﹐顧本成疏﹕「奚﹐何也。」意林諸本引並作「何」。美言美行旣見重於人﹐則不善者可以善者爲師﹐而進至於善﹐故曰「何棄之有」。故立天子﹐置三公﹐𨿽有拱○以先駟馬﹐不如坐進此道。

武內義雄曰「拱璧」﹐惇本作「供之璧」﹐「之」字恐衍。又「駟馬」作「四馬」。

謙之案﹕左傳襄十九年正義引老子曰「𨿽有拱抱之璧以先駟馬。」「拱抱之璧」卽王注所云「拱抱寶璧」也。易順鼎非之﹐謂﹕「左傳襄三十一年『叔仲帶竊其拱璧』﹐杜注﹕『拱璧﹐公大璧。』玉篇﹕『珙﹐大璧也。』『拱璧』卽『珙璧』。」今案﹕範本正作「珙璧」。古之所以貴此道者何﹖不曰求以得﹐有罪以勉﹐故爲天下貴。

嚴可均曰「不日求以得」﹐河上﹑王弼「求」字在「以」字下﹐高翿「日」作「曰」。「有罪以勉」﹐諸本作「以免邪」﹐高翿作「不免邪」。

羅振玉曰﹕惇煌庚本無「何」字﹐辛﹑壬本有之。景龍﹑禦注﹑惇煌庚﹑辛本均作「求以得」﹐王本﹑景福本作「以求得」。庚本「得」下有「之」字。又景龍本﹑惇煌辛本均無「也」字。

畢沅曰﹕河上公作「日」﹐王弼作「不曰以求得」。

陳碧虛曰﹕古本作「不曰求以得」﹐嚴君平本作「不求而自得」。

謙之案﹕譣碑文﹐「日」亦作「曰」﹐嚴校誤。羅捲﹑傅﹑範﹑彭﹑王羲之﹑趙孟俯均作「曰」﹐禦注﹑磻溪﹑景福﹑樓正﹑室町﹑柰捲﹑顧歡作「日」﹐作「日」訛。

兪樾曰﹕唐景龍碑及傅奕本並作「求以得」﹐正與「有罪以免」相對成文﹐當從之。「古之所以貴此道者何」九字爲句﹐乃設爲問辭以曉人也。「不曰求以得﹐有罪以免邪」﹐言人能修道則所求者可以得﹐有罪者可以免也。「不曰」字「邪」字相應﹐猶言豈不以此邪﹐謙不敢質言也。下云「故爲天下貴」﹐則自問還自答也。河上公本「不曰」誤作「不日」﹐因曲爲之說曰「不日日遠行求索﹐近待於身」﹐失其義矣。

謙之又案﹕此文「貴」字有二義。說文﹕「貴﹐物不賤也。」此可訓上一「貴」字。老子「不貴難得之貨」﹐王注「隆之稱也」是也。下一「貴」字﹐從聲訓爲歸。初學記引說文﹕「汝﹑穎言『貴』聲如『歸』。」又釋名釋言語﹕「貴﹐歸也﹐物所歸仰也。汝﹑穎言貴聲如『歸往』之歸也。」此言「爲天下貴」﹐卽爲天下所歸往也。舊解作「尊貴」之貴﹐非。

【音韻】此章江氏韻讀﹕奧﹑寶﹑保韻﹝幽部﹐奧﹐胡叟反﹐寶音○﹞。鄧廷楨同。奚侗﹑陳柱﹑高本漢增尊﹑人爲韻。奚曰「各本捝下『美』字﹐而斷『美言可以市』爲句﹐『尊行可以加人』爲句﹐大謬。玆從淮南道應訓﹑人間訓引訂正﹐二句蓋偶語亦韻語也。」又勞健曰「『坐進此道』﹐案『道』字與上文『有』字﹑『馬』字韻。」謙之案﹕馬﹐古音姥。尊﹑人爲文﹑眞通韻。『尊』﹐廣韻誤入霰韻﹐謂讀若鎭。

右景龍碑本不分章﹐八十字﹐惇煌本八十一字﹐河﹑王本八十字﹐傅本八十五字﹐範本八十三字。河上題「爲道第六十二」﹐王本題「六十二章」﹐範本題「道者萬物之奧章第六十二」。

六十三章爲無爲﹐事無事﹐味無味。

謙之案﹕成玄英莊子逍遙遊篇疏﹑後漢書荀爽傳引首二句並同﹐文子道原篇引首二句同﹐第三句作「知不知也」﹐疑「味」字乃「知」字倒植而誤。知無知﹐卽七十一章「知不知上」之旨。大小多少﹐報怨以德。

姚鼐曰「大小多少」下有脫字﹐不可彊解。

謙之案﹕「大小多少」﹐卽下文「天下難事必作於易﹐大事必作於細」之說﹐誼非不可解。六十四章「九層之臺﹐起於累土﹔千里之行﹐起於足下」﹐亦卽本此。此謂大由於小﹐多出於少。韓非曰「有形之類﹐大必起於小﹔行久之物﹐族必起於少。」

又案劉向新序雜事四引「報怨以德」句。論語憲問篇﹕「或曰﹕『以德報怨何如﹖』子曰﹕『何以報德﹖以直報怨﹐以德報德。』」康有爲孔子改制考曰「以德報怨﹐其學出於老子。」○難於易﹐爲大於細。

嚴可均曰﹕各本「於」下皆有「其」字。

羅振玉曰﹕景龍本﹑惇煌辛本均無「其」字。

謙之案﹕韓非諭老及難三篇﹐又續漢書五行志引馬融集﹐並有「其」字﹐傅﹑範本「於其」上並有「乎」字﹐遂州﹑嚴遵﹑顧歡﹑彊本成疏﹑榮注及意林引並無「其」字。天下難事﹐必作於易﹔天下大事﹐必作於細。

武內義雄曰﹕惇﹑遂二本「細」作「小」。

羅振玉曰﹕惇煌辛本無「天下」二字。

謙之案﹕據貞松堂藏西陲祕籍叢殘校惇煌壬本有「天下」二字﹐遂州本無。又彭﹑趙﹑傅﹑範及韓非諭老篇於「難事」﹑「大事」上﹐均有「之」字。嚴本二句「難事作於易﹐大事作於細」﹐高翿「細」均作「○」。是以聖人終不爲大﹐故能成其大。

武內義雄曰﹕惇﹑遂二本無此二句。

謙之案﹕惇煌壬本有此二句。

奚侗曰﹕二句乃三十四章文﹐復出於此。夫輕諾必寡信﹐多易必多難﹐是以聖人猶難之﹐故終無難。

嚴可均曰「故終無難」﹐王弼作「無難矣」。

魏稼孫曰「猶難」﹐禦注「猶」作「由」。

羅振玉曰﹕景龍﹑禦注﹑景福及惇煌庚﹑辛﹑壬諸本均無「矣」字。

謙之案﹕嚴遵本無「夫」字﹐二「必」上均有「者」字﹐與傅﹑範同。遂州﹑磻溪﹑樓正﹑嚴﹑顧﹑河上﹑柰捲﹑王羲之﹑高翿亦均無「矣」字﹐同此石。

【音韻】此章江氏韻讀無韻。奚侗﹕爲﹑味韻﹐易﹑細﹑易﹑細﹑大﹑大韻。案爲﹑味實際非韻。

右景龍碑本七十六字﹐惇煌本七十一字﹐河上本七十八字﹐王本七十九字﹐傅本八十五字﹐範本八十四字。河上題「恩始第六十三」﹐王本題「六十三章」﹐範本題「爲無爲章第六十三」。

六十四章其安易持﹐其未兆易謀﹐其脆易破﹐其微易散。

嚴可均曰「其脆易破」﹐河上作「其脆」﹐王弼作「易泮」。

羅振玉曰「易泮」﹐景龍﹑禦注﹑景福﹑惇煌庚﹑辛﹑壬諸本均作「破」。

武內義雄曰﹕惇﹑遂二本「脆」作「毳」。

謙之案﹕範本「脆」作「」﹐「破」與傅本作「判」。範曰「判﹐分也。王弼﹑司馬公同古本。」是範所見王本作「判」。「泮」「判」字通。遂州﹑邢玄﹑磻溪﹑樓正﹑柰捲﹑河上﹑嚴﹑顧﹑趙及治要引均作「破」。又「脆」字﹐惇﹑遂二本作「毳」。釋文曰「河上本作脆。」又七十六章「萬物艸木之生也柔脆」﹐遂本作「柔毳」。「脆」卽說文「」字。一切經音義卷十四引說文「」作「小耎易斷也」﹐卷三十二引作「少肉耎易斷也」﹐與二徐本及玉篇引均合。惟卷三引有「或作脆」三字﹐田潛說文箋卷四以爲是「○」爲「」之或體。二徐本「脆」訓「耎易破也」﹐別爲一字。周禮釋文謂字書無「」字﹐但有「脆」字。李善於魏都﹑七發分引此二字﹐固可證有「」字。慧琳引「或作脆」﹐尢足證「」「脆」爲一字。玉篇「」「脆」音訓相同﹐亦是一證。惟「脆」當從範本作「」﹐作「脆」俗。「毳」﹐當從古文作「脆」。夏竦古文四聲韻卷五引古老子正作「」。爲之於未有﹐治之於未○。

羅振玉曰﹕惇煌庚本「於」下有「其」字。

謙之案﹕賈誼新書審微篇引老聃同此石。傅﹑範本兩「於」字並作「乎」﹐史記蘇秦傳引「於」並作「其」﹐下並有「也」字。吳志孫策傳引同惇本。嚴遵本二「於」字並無。

又大田晴軒曰「尙書周官﹕『制治於未亂﹐保邦於未危。』王西莊後案以爲用此章之語。」又案景龍﹑羅捲﹑柰捲「亂」均作「○」﹐俗字。案字鑑四﹕「亂﹐說文從乙從○。俗作○。」合抱之木﹐生於毫末﹔九層之臺﹐起於累土﹔

羅振玉曰「層」﹐惇煌庚本作「成」﹐辛本作「重」﹐壬本作「曾」。

謙之案﹕類聚八八引首二句﹐六二引下二句﹐均同。「毫」﹐慶陽﹑羅捲﹑柰捲﹑高翿﹑傅﹑範均作「豪」。傅「抱」作「袌」。又「層」﹐傅﹑範作「成」﹐遂州﹑嚴遵作「重」。說文﹕「層﹐重屋也。」呂覽音初篇「有娀氏有二佚女﹐爲之九成之臺」﹐高注﹕「成猶重也。」又爾雅以丘一重﹑再重爲一成。楚辭九問﹕「璜臺十成。」十成卽十重也。成﹑層﹑重義同。

高亨曰「累」當讀爲虆﹐土籠也。起於累土﹐猶言起於蕢土也。淮南子說山篇「鍼成幕﹐虆成城﹐事之成敗﹐必由小生」﹐高注﹕「虆﹐土籠也。」字亦作「虆」。孟子滕文公篇「虆梩而掩之」﹐劉熙注﹕「虆﹐盛土籠也。」﹝音義「虆」或作「虆」﹞字又作「螺」。越絕書﹕「越人使干戈人一土以葬之。」司馬貞曰「﹐小竹籠以盛土也。」又或作「累」。管子山國軌篇「梩籠累箕」﹝據王念孫讀書雜誌校﹞﹐是也。「累」卽「累」之正字。千里之行﹐始於足下。

羅振玉曰﹕惇煌辛本「千里之行」作「而百刃之高」﹐「始」作「起」。

謙之案﹕遂州本﹑趙志堅本作「百刃之高」﹐「始」作「起」。嚴遵本「刃」作「仞」。成玄英曰「河上本作『千里』﹐此言『百仞』﹐七尺曰仞。」是成與嚴同。

馬敍倫曰﹕言遠亦得稱仞。然古書言仞﹐皆屬於高。疑上「九層」句﹐蓋有作「百仞」者﹐傳寫乃以誤易「千里」耳。

謙之案﹕荀子勸學篇云「跬步而不休﹐跛鱉千里﹔累土而不輟﹐丘山崇成。」蓋本此文。足證「千里之行」是故書。爲者敗之﹐○者失之。是以聖人無爲﹐故無敗﹔無○﹐故無失。

嚴可均曰﹕河上無「是以」。

羅振玉曰﹕景福﹑惇煌庚﹑壬三本均無「是以」二字。又惇煌壬本「無執」上有「聖人」二字。

謙之案﹕柰捲與惇煌壬本同﹐嚴本「是以」作「故」﹐下二「故」字作「則」。又碑本「○」字乃「執」之別構。

奚侗曰﹕四句與上下文誼不相屬。此第二十九章

中文﹐彼章捝下二句﹐誤羼於此。民之從事﹐常於幾成而敗之。愼終如始﹐則無敗事。

謙之案﹕彭本「民」上有「故」字﹐傅﹑範本「於」下有「其」字﹐遂州本「民」作「人」﹐彭﹑傅本「事」下有「矣」字。

按韓詩外傳云「官怠於有成﹐病加於小愈﹐禍生於懈惰﹐孝衰於妻子﹐察此四者﹐愼終如始。」蓋亦本此。是以聖人欲不欲﹐不貴難得之貨﹔學不學﹐復眾人之所過。

嚴可均曰「復眾人」﹐禦注作「眾民」。

羅振玉曰「復」﹐惇煌辛本作「備」。

謙之案﹕羅捲壬本作「復」﹐遂州作「備」﹐諸王本﹑宋河上本﹑傅﹑範本均作「復」。傅本「復」上有「以」字﹐譣王注亦有「以」字。

劉師培曰﹕韓非諭老篇述此義曰「故知者不以言談教﹐而慧者不以書藏篋﹐此世之所過也﹐而王壽復之﹐是學不學也。故曰﹕『學不學﹐復歸眾人之所過也。』」據此﹐則古本「復」下有「歸」字﹐與十四章「復歸於無物」﹐二十八章「復歸於嬰兒」﹑「復歸於無極」﹑「復歸於朴」一律。

謙之案﹕劉說非也。「復歸」之「歸」字無義﹐惇煌一本作「備」﹐成玄英曰「復﹐河上作備。」「備」亦無義。復也者﹐猶復補也。莊子德充符篇﹕「夫無趾﹐兀者也﹐猶務學以復補前行之惡。」此復之本義。韓非諭老篇引「復歸眾人之所過也」﹐顧廣圻曰「傅本及德經無『歸』字﹑『也』字。」王先愼曰「王弼注﹕『學不學﹐以復眾人之過。』歸字疑衍。」以輔萬物之自然而不敢爲。

羅振玉曰﹕景福本﹑惇煌壬本「爲」下有「焉」字。

謙之案﹕傅﹑範本下有「也」字﹐柰捲及治要引有「焉」字。廣明本與此石同。

又案焦竑考異曰「『以恃萬物之自然而不敢爲』﹐『恃』舊作『輔』﹐非。」今案作「輔」是也。韓非諭老篇引「恃萬物之自然而不敢爲」﹐劉師培謂「『恃』蓋『待』字之訛﹐義『輔』字爲長」。廣雅釋詁二﹕「輔﹐助也。」易象傳﹕「輔相天地之宜。」論衡自然篇曰「然𨿽自然﹐一須有爲輔助之也。」此卽老子「以輔萬物自然」之旨。

【音韻】此章江氏韻讀﹕持﹑謀韻﹝之部﹐謀﹐明丕反﹞﹐散﹑亂﹑末韻﹝祭﹑元通韻﹐散音﹐亂音戀﹐末音蔑﹞。土﹑下韻﹝魚部﹞﹐貨﹑過爲韻﹝歌部﹐貨﹐平聲﹞。案散﹑亂﹐元部﹐末﹐祭部﹐此祭﹑元通韻。鄧廷楨﹕持﹑謀韻﹐云「謀﹐古音在之﹑咍部﹐凡詩五見﹐皆與蚩﹑絲﹑丘﹑期﹑媒﹑姬﹑思﹑騏﹑時等字爲韻。」又散﹑亂韻﹐木﹑末韻﹐土﹑下韻﹐始﹑事韻﹐貨﹑過爲韻。高本漢﹕持﹑謀﹑有與泮﹑散﹑亂相間爲韻﹐木﹑末韻﹐土﹑下韻﹐欲﹑學與貨﹑過﹑爲相間爲韻。

顧炎武唐韻正卷六十八尢﹕「謀」﹐古音媒﹐引老子此章。「不兆而自來﹐繟然而善謀。」旁證﹕莊子知北遊篇﹕「形若槁骸﹐心若死灰﹐眞其實知﹐不以故自持﹐媒媒晦晦﹐無心而不可與謀。」吳棫韻補十月﹕「脆」﹐昌說切﹐易斷也。老子﹕「其脆易判。」案「判」﹐河上本及碑本作「破」﹐「破」字無韻﹐從傅本作「判」。

又木﹑末爲韻。李賡蕓曰「按末﹑土﹑下皆韻也。末字當讀上聲如姆﹐而廣韻十姥不收。」鄧廷楨曰「木爲侯部之入聲﹐末爲祭部之入聲﹐非韻而以爲韻者﹐乃古人文字雙聲爲韻之例。詩車攻『弓矢旣調﹐射夫旣同』爲韻。思齊『小子有造﹐譽髦斯士』﹐造﹑士爲韻。載芟『匪且有且』﹐且讀若苴﹐『振古如玆』﹐且﹑玆爲韻。是其證也。」

夏燮述韻﹝卷八﹞曰「古貨與化通﹐詳唐韻正﹐亦古平音。老子『不貴難得之貨』﹐與過爲韻。」

右景龍碑本一百二十五字﹐惇煌本﹑王本同﹐河上本一百二十三字﹐傅本一百三十一字﹐範本一百二十九字。河上本題「守微第六十四」﹐王本題「六十四章」﹐範本題「其安易持章第六十四」。

六十五章古之善爲道者﹐非以明人﹐將以愚之。

嚴可均曰「非以明人」﹐各本作「明民」。

羅振玉曰﹕惇煌辛﹑壬本「之」均作「民」。武內義雄曰﹕惇﹑遂二本「愚」作「娛」。

謙之案﹕遂州﹑趙志堅本「明」亦作「人」﹐羅捲壬本「愚」作「遇」﹐又下「民」字重﹐考異未及。又彊本成疏﹕「爲道猶修道也。言古者善修道之士﹐實智內明﹐無幽不燭﹐外若愚昧﹐不曜於人﹐閉智塞聰﹐韜光晦迹也。」是成所見本亦作「明人」。又「愚」字﹐武內惇本作「娛」。說文﹕「娛﹐樂也。」詩出其東門﹕「聊可與娛。」張景陽詠史詩﹕「朝野多歡娛。」「娛」字義長。又壬本作「遇」﹐「愚」「遇」古可通用。呂氏春秋勿躬篇「幽詭愚險之言」﹐經義述聞以爲愚卽遇也﹐惟此作「遇」﹐無義。又案「愚」與「智」對﹐愚之謂使人之心純純﹐純純卽沌沌也。二十章「我愚人之心﹐純純」﹐蓋老子所謂古之善爲道者﹐乃率民相安於悶悶之天﹐先自全其愚人之心﹐乃推以自全者全人耳。高延第曰「道﹐理也﹐謂理天下。愚之﹐謂反朴還淳﹐革去澆漓之習﹐卽爲天下渾其心之義﹐與秦人燔詩﹑書﹐愚黔首不同。」民之難治﹐以其多智。

嚴可均曰「以其多智」﹐各本作「智多」。

羅振玉曰﹕景龍本﹑惇煌辛本均作「多智」。

武內義雄曰﹕惇﹑遂二本「智多」作「智故」。

謙之案﹕傅本作「多知」﹐範本作「知多」。易順鼎曰「王注﹕『多智﹐巧詐。』下文又注云﹕『以其多智也。』是王本亦作『多智』。」以智治國﹐國之賊﹔不以智治國﹐國之福。

嚴可均曰﹕禦注﹑王弼﹑高翿作「故以」。

羅振玉曰﹕景龍﹑景福﹑惇煌庚﹑壬諸本均無「故」字﹐惇煌辛本「福」作「德」。

謙之案﹕嚴﹑河上﹑遂州及釋文﹑治要﹑書鈔引均無「故」字﹐傅﹑範本有﹐磻溪作「是故」﹐韓非難三篇﹑後漢紀靈帝紀引「賊」下有「也」字﹐傅本同。惇煌壬本「治國」誤作「知國」﹐遂州本「福」亦作「德」。

易順鼎曰﹕文子道原篇引「不以智治國﹐國之德」﹐或後人不知此「賊」與「福」爲韻而改之。

謙之案﹕易說是也。此宜作「福」。荀子大略篇﹕「天子卽位﹐上卿進曰﹕『如之何憂之長也﹗能除患則爲福﹐不能除患則爲賊。』」亦「福」「賊」並舉爲韻。惇煌二本「福」作「德」﹐「福」﹑「德」義可通。禮記哀公問「百姓之德也」﹐注﹕「猶福也。」晉語﹕「夫德﹐福之基也。」「德」或爲「福」之注文。知此兩者﹐亦揩式。常知揩式﹐是謂玄德。

嚴可均曰「亦揩式」﹐河上作「楷」﹐王弼作「稽」﹐下句亦然。

羅振玉曰﹕釋文﹕「嚴﹑河上作『楷式』。」景龍﹑禦注﹑景福﹑惇煌庚﹑辛﹑壬諸本亦作「楷式」﹐下同。

謙之案﹕遂州﹑磻溪﹑柰捲﹑顧﹑彭﹑王羲之本均作「楷式」﹐傅﹑範﹑高作「稽式」。「常知」﹐範作「知此」﹐傅﹑趙﹑高作「能知」。範曰「傅奕﹑王弼同古本。稽﹐古兮反﹐考也﹐同也﹐如尙書『稽古』之『稽』。傅奕云﹕『稽式﹐今古之所同式也。』」今案道藏宋張太守匯刻四家注引弼注﹕「楷﹐同也。今古之所同﹐則不可廢﹐能知楷式﹐是謂玄德。」是張太守所見王本亦作「楷式」﹐與此石同。𨿽「稽」「楷」古混﹐莊子大宗師篇「狐不偕」﹐韓非子說疑作「狐不稽」﹐「稽式」亦卽「楷式」﹐但「楷」爲本字。「稽」﹐字林﹕「畱也﹐止也。」玉篇﹕「畱也﹐治也﹐考也﹐合也﹐計當也。」在此皆無義。玉篇﹕「楷式也。」禮記曰「今世之行﹐後世以爲楷。」廣雅釋詁﹕「楷﹐法也。」是「楷式」卽「法式」﹐義長。碑文「楷」作「揩」﹐案字林﹕「揩﹐摩也。」廣雅釋詁三﹕「揩﹐磨也。」與「楷」字別﹐當從六朝寫本與諸唐本作「楷」。馬其昶曰「楷式」﹐承「古之善爲道者」而言。蓋以智治國﹑不以智治國兩者﹐古皆有知之矣﹐亦各有楷式可以師法。能知與物反而實大順者之楷式﹐乃可謂之玄德。玄德深遠﹐與物反﹐然後乃至大順。

嚴可均曰「深遠與物反」﹐各本作「深矣遠矣﹐與物反矣」。

羅振玉曰﹕景龍本﹑惇煌辛本作「深遠」﹐庚本作「深矣遠」。又「與物反矣」﹐景龍本﹑惇煌辛本無「矣」字﹐庚本無此句。「然後」二字﹐景龍本﹑惇煌庚﹑壬二本無。「乃至」下﹐惇煌庚本有「於」字。

東條一堂曰﹕按一本無「然後」二字。孫礦考正亦云「今本無『然後』二字。」今案嵇康養生論注「老子曰『與物反矣﹐乃至大順』」﹐亦無「然後」二字。

謙之案﹕嚴遵﹑河上﹑景福﹑柰捲﹑王羲之﹑傅﹑範均無「然後」二字﹐傅﹑範「至」上有「復」字﹐下有「於」字。文子自然篇引「與」上有「其」字﹐遂州﹑顧﹑趙至堅本首二句同此石。

【音韻】此章江氏韻讀﹕國﹑賊﹑國﹑福﹑式﹑式﹑德韻﹝之部﹐賊﹐䢐力反﹞﹐遠﹑反韻﹝元部﹞。鄧廷楨﹕賊﹑福﹑式﹑德韻﹐遠﹑反韻。奚侗﹕賊﹑福﹑式﹑式﹑德韻﹐遠﹑反﹑順韻。

江永古韻標準入聲第六部﹕「福」﹐筆力切。旁證引老子此章。顧炎武唐韻正入聲一屋﹕「福」﹐古音方墨反。引老子此章﹐曰「案此福與賊﹑式﹑德爲韻」。旁證﹕詩經旣醉首章﹕「旣醉以酒﹐旣飽以德﹐君子萬年﹐介爾景福。」管子白心篇﹕「小取焉則小得福﹐大取焉則大得福﹐盡行之而天下服﹔殊無取焉﹐則民反﹐其身不免於賊。」又荀子大略篇﹕「能除患則爲福﹐不能除患則爲賊。」

右景龍碑本六十五字﹐惇煌本同﹐河上本六十七字﹐王本六十九字﹐傅本七十四字﹐範本七十一字。河上題「淳德第六十五」﹐王本題「六十五章」﹐範本題「古之善爲道章第六十五」。

六十六章江海所以能爲百谷王﹐以其善下之﹐故能爲百谷王。

嚴可均曰「百谷王」﹐各本「王」下有「者」字。「以其善下之」﹐河上無「其」字。

謙之案﹕治要引無「者」字﹐禦覽地部引有。又傅﹑趙本「之」下有「也」字﹐禦覽地部﹑皇王部引同。惟地部引無「之」字﹐高翿本同。柰捲作「以其善下之故」。

丁仲佑曰「水注溪曰谷」﹐見公羊僖三年傳「無障谷」注﹐及爾雅釋水李注﹐楚辭招魂「川谷徑復」注。

謙之案﹕「王」﹐往也。「百谷王」﹐謂爲百川之所歸往﹐故能爲百谷長也。是以聖人欲上人﹐必以言下之﹔欲先人﹐必以身後之。

嚴可均曰﹕王弼無「聖人」﹐河上﹑王弼作「上民」。「必以言下之」﹐禦注作「以其言」。羅振玉曰﹕景龍﹑禦注﹑景福﹑惇煌庚﹑辛﹑壬諸本均有「聖人」二字。「上民」﹐景龍﹑禦注﹑惇煌庚﹑辛諸本「民」均作「人」。「必以」﹐禦注本﹑惇煌辛本均作「以其」。下同。

謙之案﹕遂州﹑磻溪﹑樓正﹑顧﹑彭﹑傅﹑範﹑趙﹑高﹑柰捲均有「聖人」二字﹐道藏王本亦有。嚴遵有「聖人其」三字。又「必以」﹐杭州﹑高翿﹑磻溪﹑顧﹑彭﹑趙並作「以其」﹐傅﹑範作「必以其」。嚴本無二「必」字﹐二「欲」上均有「其」字﹐「人」並作「民」。禦覽皇王部引同此石﹐惟二「人」下均有「也」字。金人銘曰「君子知天下之不可上也﹐故下之﹔知眾人之不可先也﹐故後之。」淮南說山訓曰「江海所以能長百谷者﹐能下之也﹔夫惟能下﹐是以能上之。」語意同此。是以聖人處上而人不重﹐處前而人不害﹐是以天下樂推而不厭。

魏稼孫曰﹕禦注無「聖人」二字。「樂推而不厭」﹐此句「厭」字及後「無厭其所生﹐夫惟不厭」﹐禦注作「○」。前「厭飲食﹐是以不厭」﹐禦注作「厭」。畢沅曰﹕河上公作「處民上而不重﹐處民前而不害」。王弼作「處上而民不重﹐處前而民不害」。明皇同弼﹐「民」作「人」。

羅振玉曰﹕惇煌辛本無「聖人」二字。

謙之案﹕景福﹑河上﹑顧﹑彭﹑高﹑趙﹑傅﹑範均有「聖人」二字﹐遂州﹑磻溪﹑樓正本無。文子道德篇引作「居上而民不重﹐居前而眾不害﹐天下樂推而不厭。」嚴遵本作「故在上而民不重﹐居民之前而民不害﹐天下樂推而上之而不知厭」。傅奕本作「是以聖人處之上而民弗重﹐處之前而民不害也﹐是以天下樂推而不厭」。範本同﹐惟下「不」作「弗」﹐無「也」字。

高亨曰﹕民戴其君﹐若有重負﹐以爲大累﹐卽此文所謂重。故重猶累也。而民不重﹐言民不以爲累也。詩無將大車「無思百憂﹐祇自重兮」﹐鄭箋﹕「重猶累也。」漢書荊燕吳王傳「事發相重」﹐顏注﹕「重猶累也。」此重有累義之證。淮南子原道篇﹕「處上而民弗重﹐居前而民弗害。」主術訓﹕「百姓載之﹐上弗重也﹔錯之﹐前弗害也。」蓋皆本於老子。以其不爭﹐故天下莫與之爭。

羅振玉曰﹕惇煌庚本「爭」下有「也」字﹐辛本「不」作「無」﹐壬本作「非以其不爭」。謙之案﹕王本﹑河上本作「莫能與之爭」﹐傅本首句上有「不」字﹐範本「以其不」作「不以其」﹐嚴本作「非以」。又彊本成疏及榮注引經文﹐與惇煌辛本同。

【音韻】此章江氏韻讀無韻。高本漢﹕下﹑後韻。陳柱增二「爭」字韻。

右景龍碑本七十七字﹐惇煌本七十六字﹐河上本七十八字﹐王本七十六字﹐傅本八十五字﹐範本八十二字。河上本題「後己第六十六」﹐王本題「六十六章」﹐範本題「江海爲百谷王章第六十六」。

六十七章天下皆謂我大﹐不肖。

嚴可均曰「我大」﹐王弼作「我道大」。「不肖」﹐各本上有「似」字﹐下「故不肖」亦然。

羅振玉曰﹕惇煌辛本「謂」作「以」。景龍﹑禦注﹑景福﹑惇煌庚﹑辛﹑壬諸本均無「道」字。「不肖」﹐惇煌辛本「肖」作「笑」﹐下二「肖」字同。義疏河上本作「肖」字。

武內義雄曰﹕惇﹑景﹑遂三本均無「似」字。惇﹑遂二本「肖」作「笑」。

謙之案﹕傅﹑範本「我」作「吾」﹐「大」下有「似」字。範曰「『吾大』﹐傅奕與西晉本同古本。」柰捲「大」下有「似傾」二字﹐「傾」字衍。成玄英曰「河上本作『肖』﹐諸家云『笑』。笑者﹐言老君體道自然﹐妙果圓極﹐故天下蒼生莫不尊之爲大聖也。何意得如此耶﹖只爲接物謙和﹐不矜誇嗤笑於物﹐故致然也。」案成說紆曲難通。「笑」與「肖」本聲韻相同。於省吾荀子新證引非相篇﹕「今夫狌狌形笑﹐亦二足而毛也。」謂「形笑」卽「形肖」﹐則知此「不笑」亦卽「不肖」耳。然碑本作「肖」乃本字﹐作「笑」者通假﹐若羅捲「笑」作「○」﹐則俗字耳。作「肖」﹐乃老子書中用楚方言。揚雄方言七﹕「肖﹑類﹐法也。齊曰類﹐西楚﹑梁﹑益之間曰肖。……西南﹑梁﹑益之間凡言相類者﹐亦謂之肖。」郭璞注﹕「肖者似也。」小爾雅廣訓﹕「不肖﹐不似也。」譣誼﹐「不肖」上不應再有「似」字。夫惟大﹐故不肖。若肖﹐久矣其細﹗

嚴可均曰「其細」﹐禦注﹑王弼作「其細也夫」﹐高翿作「其○也夫」﹐河上「其細」絕﹐以「夫」字屬下句。

羅振玉曰「夫惟大﹐故似」﹐景龍本﹑惇煌本均無「似」字。「不肖」﹐惇煌辛本作「故不笑」。「其細也夫」﹐景龍本無「也夫」二字﹐景福本無「也」字﹐惇煌壬本無「夫」字﹐辛本作「若笑救其小」﹐殆有誤字。

武內義雄曰﹕惇﹑遂二本「細」作「小」。

謙之案﹕遂州作「夫惟大﹐故不笑﹐若笑﹐久其小」。嚴遵本作「若肖﹐久其小矣」。柰捲作「若肖﹐久矣﹐久其細也」。案作「小」義通。說文﹕「小﹐物之微也。」與肖爲韻。說文聲類﹕小﹑肖皆宵部小聲。我有三寶﹐持而寶之﹕

嚴可均曰「持而寶之」﹐禦注作「保而持之」﹐高翿同。河上﹑王弼作「持而保之」。

羅振玉曰「持而保之」﹐景龍本﹑惇煌庚﹑壬本「保」作「寶」﹐辛本作「寶而持之」。

謙之案﹕遂州﹑王羲之﹑顧﹑彭與惇煌辛本同﹐傅﹑範與碑本同。範曰「韓非﹑王弼﹑傅奕同古本。」是範所見王本亦與碑本同。又「我有三寶」﹐傅「我」作「吾」﹐柰卷上有「夫」字。案作「持而寶之」是也。

蔣錫昌曰「持而寶之」與九章「持而盈之」文法一律。廣雅釋詁﹕「寶﹐道也。」檀弓「喪人無寶﹐仁親以爲寶」﹐鄭注﹕「寶謂善道可守者。」六十二章「道者……善人之寶」﹐是老子以寶爲道。六十九章「輕敵幾喪吾寶」﹐謂幾喪吾道也。此言我有三道﹐持而寶之也。勞健曰﹕按「寶」﹑「保」二字﹐古文近同﹐互通。二「寶」字爲韻﹐「寶」字宜在下。一曰慈﹐二曰儉﹐三曰不敢爲天下先。

羅振玉曰﹕惇煌辛本無「敢」字。

謙之案﹕文中子中說魏相篇仇璋說「三有」曰「有慈﹐有儉﹐有不爲天下先。」實卽本此﹐亦無「敢」字。夫慈﹐故能勇﹔儉﹐故能廣﹔不敢爲天下先﹐故能成器長。

嚴可均曰﹕河上﹑王弼無「夫」字。

羅振玉曰﹕景龍﹑禦注﹑惇煌辛諸本句首均有「夫」字。「成器長」﹐惇煌壬本「成」上有「爲民」二字。

紀昀曰﹕案「器」﹐韓非子作「事」。

謙之案﹕顧﹑彭﹑傅﹑範﹑高﹑趙﹑樓正諸本均有「夫」字。韓非解老及治要引均作「慈故能勇」。範本「成器」上有「爲」字﹐案有「爲」字是也。

兪樾曰﹕韓子解老篇作「不敢爲天下先﹐故能爲成事長」。「事」「器」異文﹐或相傳之本異﹐或彼涉上文「事無不事」句而誤﹐皆不可知。至「故能」下有「爲」字﹐則當從之﹐蓋「成器」二字相連爲文。襄十四年左傳「成國不過半天子之軍」﹐杜注曰「成國﹐大國。」昭五年傳「皆成縣也」﹐成縣亦謂大縣。然則成器者大器也。二十九章「天下神器不可爲也」﹐爾雅釋詁﹕「神﹐重也。」「神器」爲重器﹐「成器」爲大器﹐二者並以天下言﹐質言之﹐則止是不敢爲天下先﹐故能爲天下長耳。

劉師培曰﹕古本「成器長」上有「爲」字。成器長﹐大官也﹔爲者﹐居也。蓋古代「工」「官」通用﹐故大官亦名「成器長」。今本脫「爲」字﹐誼不可通。

楊椿曰﹕易之坤卦曰「坤至柔而動也剛」﹐則得乎仁者有勇之說﹐故曰「慈故能勇。」節卦曰「節以制度﹐不傷財﹐不害民」﹐則得乎儉以足用之說﹐故曰「儉故能廣。」謙卦曰「謙尊而光﹐卑而不可踰」﹐則得乎一謙而四益具之說﹐故曰「不敢爲天下先﹐故能成器長。」大易﹑老氏之書﹐若合符節。今捨慈且勇﹐捨儉且廣﹐捨後且先﹐死矣。

嚴可均曰「今捨慈且勇」﹐禦注﹑高翿「捨」下有「其」字﹐下二句亦然。「且先」﹐禦注誤作「先且」。

羅振玉曰「捨」﹐禦注作「捨」。禦注本﹑惇煌辛本此三句「捨」下均有「其」字。禦注本「且先」二字顚倒。

謙之案﹕「捨」字﹐嚴遵本並作「釋」﹐惇煌壬本第一「捨」字作「釋」。廣陽﹑磻溪﹑樓正﹑顧﹑彭﹑傅﹑趙﹑高翿﹑邢玄﹑河上並作「捨」﹐王弼﹑範應元作「捨」。「死矣」﹐嚴本作「則死矣」﹐禦注作「且死矣」﹐傅﹑範作「是謂入死門」。夫慈﹐以戰則勝﹐以守則固。天將救之﹐以慈衛之。

羅振玉曰﹕王本作「戰」﹐與景龍﹑禦注﹑景福﹑惇煌壬本同。釋文出「以陳」二字﹐知王本作「陳」﹐今據改。又惇煌庚﹑辛二本亦作「陳」。「天將救之」﹐景福本﹑惇煌壬本「之」下有「以善」二字。

武內義雄曰﹕惇﹑遂二本作「以陳則政」。

謙之案﹕譣遂州本作「以陳則止」﹐「止」字「正」之誤。傅﹑範本作「以陳則正」。畢沅曰「河上公﹑王弼作『慈以戰則勝』﹐韓非作『慈於戰則勝』﹐依義當作陳字。」又譣王弼注「夫慈以陳則勝﹐以守則固﹐故能勇也」﹐又「相而不避於難﹐故勝也」。「勝」字﹐道藏王本作「正」﹐知王本原亦作「以陳則正」也。

【音韻】此章江氏韻讀﹕勇﹑廣﹑長韻﹝陽﹑東通韻﹐勇協音枉﹞。案勇﹐東部﹐廣﹑長﹐陽部﹐此陽﹑東通韻。奚侗同。姚文田﹑鄧廷楨﹕廣﹑長韻。「久矣其細」﹐嚴本「細」作「小」﹐肖﹑肖﹑肖﹑小韻。吳棫韻補三十六養﹕「勇」﹐羽兩切﹐健也。老子﹕「慈故能勇﹐儉故能廣﹐不敢爲天下先﹐故能成器長。」長﹐上聲。

右景龍碑本九十五字﹐惇煌本九十七字﹐河上本同﹐王本九十九字﹐傅本一百五字﹐範本一百六字。河上本題「三寶第六十七」﹐王本題「六十七章」﹐範本題「天下皆謂章第六十七」。

六十八章古之善爲士者不武﹐

嚴可均曰「古之善爲士者」﹐各本無「古之」。

羅振玉曰﹕景龍本﹑惇煌辛本句首均有「古之」二字。

武內義雄曰﹕惇﹑遂﹑景三本句首有「古之」二字﹐王弼本亦然。

謙之案﹕諸王本均無「古之」二字﹐惟明和刻老子王注冠以考異云「古本作『古之善爲士者不武也』。」此蓋指傅奕古本而言。武內誤校。又顧﹑範本亦有「古之」二字。善戰者不怒﹐善勝敵者不爭﹐善用仁者爲下。

嚴可均曰「不爭」﹐河上﹑王弼作「不與」。「善用仁者爲下」﹐各本「仁」作「人」﹐禦注﹑王弼作「爲之下」。

羅振玉曰「善戰者」﹐惇煌辛本無「者」字﹐下三句同。「不與」﹐景龍﹑禦注﹑惇煌庚﹑辛諸本「與」均作「爭」﹐惇煌壬本作「與」。「善用人者爲之下」﹐景龍本「人」作「仁」﹐無「之」字。景福本﹑惇煌辛本亦無「之」字。

武內義雄曰﹕惇﹑遂﹑景三本「與」作「爭」﹐按此「爭」字與下「不爭之德」相對﹐作「爭」是也。

謙之案﹕邢玄﹑磻溪﹑樓正﹑顧﹑彭﹑傅﹑範﹑趙﹑高均作「不爭」。遂州﹑邢玄﹑顧﹑趙﹑河上亦無「之」字。又磻溪﹐「怒」作「恕」﹐惇煌壬本「之」作「天」皆誤。

劉師培曰﹕王注「不與爭也」﹐案「與」當作「舉」﹐「舉」卽舉兵﹐猶古籍「大舉」之省「兵」字也。

陶鴻慶曰﹕王注「不與爭」﹐而但云「不與」﹐不辭甚矣。「與」卽「爭」也。墨子非儒下篇云「若皆仁人也﹐則無說而相與」﹐與下文「若雨暴交爭」云云文義相對﹐是「相與」卽「相爭」也。王氏引之經義述聞謂「古者相當﹑相敵﹐皆謂之與」﹐疏證最詳。「當」與「敵」並與「爭」義近。疑注文本作「與爭也」。後人不達其義﹐臆增「不」字耳。

謙之案﹕陶說是也。經義述聞引漢書高帝紀「吾知與之矣」﹐與猶敵也。又史記燕世家曰「龐暖易與耳。」白起傳曰「廉頗易與。」淮陰侯傳曰「吾生平知韓信爲人易與耳。」古謂對敵爲與。左傳襄公二十五年﹕「一與一﹐誰能懼我﹖」是與卽爭也。勞健﹑高亨引證所見亦同。今道藏河上本作「不與爭」﹐義重。「與」與武﹑怒﹑下爲韻﹐作「爭」則無韻。是謂不爭之德﹐是以用人之力﹐是謂配天古之極。

羅振玉曰﹕景福本﹑惇煌庚本﹑壬本「極」下有「也」字。

武內義雄曰「配天古之極」﹐「古」字衍文﹐兪樾老子平議有考證。

謙之案﹕首句「是謂」﹐顧作「是以」。第二句「是以」﹐嚴本無﹐各本均作「是謂」。又傅﹑範﹑柰捲﹑顧「極」下有「也」字。

兪樾曰﹕此章每句有韻。前四句﹐以「武」「怒」「與」「下」爲韻﹔後三句﹐以「德」「力」「極」爲韻。若以「是謂配天」爲句﹐則不韻矣﹐疑「古」字衍文也。「是謂配天之極」六字爲句﹐與上文「是謂不爭之德﹐是謂用人之力」﹐文法一律。其衍「古」字者﹐「古」卽「天」也。周書周祝篇曰「天爲古。」尙書堯典曰「若稽古帝堯」﹐鄭注﹕「古﹐天也。」是「古」與「天」同義。此經「配天之極」﹐他本或有作「配古之極」者﹐後人傳寫誤合之耳。

謙之案﹕兪說又見古書疑義舉例五「兩字義同而衍例」﹐其說甚是。案爾雅釋詁「極﹐至也。」詩嵩高「駿極於天」﹐傳﹕「至也。」禮記樂記「極乎天而蟠於地」﹐注﹕「至也。」「配天之極」與「駿極於天」﹑「極乎天」之義略同。配﹐合也。莊子天地篇「堯問於許由曰﹕『嚙缺可以配天乎﹖』」成疏﹕「配﹐合也。堯云嚙缺之賢者有合天位之德。」荀子大略篇﹕「天子卽位……中卿進曰﹕『配天而有下土者﹐先事處事﹐先患慮患。』」所謂「配天之極」﹐卽與天合德之至。「古」字疑屬下章﹐錯入於此。「古用兵有言」﹐與二十二章「古之所謂曲則全者」﹐同爲執古之道以語今之有。於省吾謂﹕「『配天』二字﹐應有重文﹐本作『是謂配﹦天﹦古之極』。讀作『是謂配天』句﹐『配天古之極』句。」此可備一說。

【音韻】此章江氏韻讀﹕武﹑怒﹑與﹑下韻﹝魚部﹐怒﹐上聲﹞﹐德﹑力﹑極韻﹝之部﹞。諸家並同。武內義雄「與」作「爭」﹐謂「此『爭』字與下『不爭之德』相對﹐作『爭』是」。故惟武﹑怒﹑下韻﹐「爭」字無韻。謙之案﹕作「爭」非﹐說見前文。

右景龍碑本四十四字﹐惇煌本四十一字﹐河上本四十二字﹐王本四十三字﹐傅本四十七字﹐範本四十八字。河上本題「配天第六十八」﹐王本題「六十八章」﹐範本題「古之善爲士者不武章第六十八」。

六十九章用兵有言「吾不敢爲主而爲客﹐不敢進寸而退尺。」

羅振玉曰「敢」字﹐惇煌壬本作「能」。

謙之案﹕範本「兵」下有「者」字﹐傅﹑範本「言」下有「曰」字﹐遂州本「敢」下有「求」字。又焦竑曰「『用兵有言』﹐古兵家有此言也。」知「用兵」上應有「古」字是謂行無行﹐攘無臂﹐仍無敵﹐○無兵。

嚴可均曰「行無行」﹐各本「無」作「無」﹐下皆仿此。「仍無敵」﹐王弼作「扔」。

羅振玉曰﹕景龍﹑景福﹑惇煌庚﹑辛﹑壬諸本「扔」均作「仍」。「執無兵」﹐惇煌辛﹑壬本此句在「扔無敵」前。

武內義雄曰﹕惇﹑遂二本作「執無兵﹐仍無敵」。按此是上二句隔句押韻﹐惇﹑遂二本似優。

謙之案﹕邢玄﹑磻溪﹑樓正﹑嚴﹑顧﹑彭﹑傅﹑趙﹑柰捲﹑河上諸本均作「仍」﹐同此石。嚴﹑傅﹑顧及陸希聲本亦「執無兵」句在「仍無敵」前。譣諸王本注﹕「用戰猶行無行﹐攘無臂﹐執無兵﹐扔無敵也。言無有與之抗也。」是王所見本應同惇﹑遂。禍莫大於輕敵﹐輕敵幾○吾寶。

羅振玉曰﹕惇煌庚﹑壬本「輕敵」作「○敵」﹐下句同。辛本作「侮敵則幾亡吾寶」。武內義雄曰﹕惇﹑遂二本「輕」作「侮」﹐「幾」上有「則」字。

謙之案﹕「輕敵」﹐傅本作「無敵」﹐惇﹑遂本作「侮敵」。彊本成疏引經文作「侮」﹐顧本成疏「輕﹐淩侮也」﹐是亦作「侮」。又「幾喪吾寶」﹐傅﹑範﹑磻溪﹑樓正﹑高翿﹑顧﹑趙均上有「則」字。「喪」﹐碑本作「○」﹐王羲之本作「○」﹐傅﹑範﹑遂州﹑柰捲﹑顧均作「亡」。王弼注﹕「寶﹐三寶也﹐故曰『幾亡吾寶』。」「喪」﹑「亡」古通用。故抗兵相加﹐則哀者勝。

嚴可均曰﹕各本作「哀者勝矣」﹐無「則」字。

羅振玉曰﹕惇煌辛本「加」作「若」﹐壬本作「如」。景龍本﹑惇煌辛本均作「則哀者勝」。

武內義雄曰﹕惇本「加」作「若」﹐又一本作「爭」﹐遂本「加」「若」二字兩存。又惇﹑遂二本作「哀者勝」。

謙之案﹕諸王本注﹕「抗﹐舉也。加﹐當也。」道藏宋張太守匯刻四家注引作「抗﹐舉也。若﹐當也」。是王本亦「加」「若」二字兩存。羅捲作「亢兵相若」。顧本成疏﹕「若﹐當也。哀﹐慈也。抗﹐舉也。」彊本榮注﹕「兩邊舉﹐名曰抗兵﹔多少均齊﹐故云相若。」均作「若」﹐與傅奕本同。惟趙孟俯本作「故抗兵加」﹐脫一「相」字。惇煌壬本「敵」作「○」﹐「哀」作「○」﹐誤字頗多﹐但此作「抗兵相如」﹐「如」字義長﹐「加」疑形似「如」字而訛。

勞健曰「抗兵相如」﹐惇煌唐寫本如此。範與開元﹑河上﹑諸王本皆訛作「相加」。王弼注﹕「抗﹐舉也。加﹐當也。」按戰國策「夫宋之不如梁也」﹐高注﹕「如﹐當也。」證王注「加」字同是「如」之形誤。禮記曾子問「如爵弁而用布」﹐又「如有兄弟」﹐釋文並云「如﹐本作加。」蓋二字自古常互訛。……「加」字形誤所由﹐當作「如」。今注家多循訛文﹐解成相交之義﹐失其旨矣。

兪樾曰﹕案「哀」字無義﹐疑「襄」字之誤。史記﹕「梁惠卒﹐襄王立﹐襄王卒﹐哀王立。」據竹書紀年無哀王﹐顧氏日知錄謂「哀」「襄」字近﹐史記誤分爲二人。又按秦哀公﹑陳哀公﹐史記十二諸侯年表皆作「襄公」﹐是二字之相混久矣。「襄」者「讓」之假字。周官保氏職鄭注「襄尺」﹐釋文﹕「襄音讓﹐本作讓。」是古「襄」﹑「讓」通用。上文曰「吾不敢爲主而爲客﹐吾不敢進寸而退尺」﹐卽所謂讓也。故曰「抗兵相加﹐讓者勝矣。」因假「襄」爲「讓」﹐又誤「襄」爲「哀」﹐故學者失其解耳。

謙之案﹕兪說迂曲﹐且改字解經﹐而武內義雄從之。易順鼎曰「『哀』卽『愛』﹐古字通。詩序﹕『哀窈窕而不淫其色。』『哀』亦當讀爲愛。『抗兵相加﹐哀者勝』卽上章『慈﹐以戰則勝也』。」蔣錫昌曰「說文﹕『哀﹐閔也。』閔者﹐卽六十七章所謂『慈』也。此言兩方舉兵相當﹐其結果必慈者勝。六十七章所謂『慈﹐以戰則勝』也。」二說誼優。証之以三十一章「殺人多﹐以悲哀蒞之﹐戰勝﹐以哀禮處之」﹐皆古用兵精言﹐知「哀」字並不誤也。

【音韻】此章江氏韻讀﹕客﹑尺韻﹝魚部﹐尺﹐杵入聲﹞﹐行﹑兵韻﹝陽部﹞﹐臂﹑敵韻﹝支部﹞﹐並據韻移「執無兵」句於「仍無敵」之上。案江說是矣。惟惇﹑遂二本作「執無兵﹐仍無敵」﹐嚴本亦然。此行﹑兵﹑臂﹑敵相間爲韻﹐江氏移韻爲「行無行﹐執無兵﹐攘無臂﹐扔無敵」﹐似尙未得間韻之妙。姚文田依舊本﹐以行﹑兵爲韻﹐謂「中二句臂﹑敵自諧」﹐則又遜江說一籌矣。又「行」﹐上如字﹐下音杭。

鄧廷楨曰﹕客﹑尺爲韻﹐魚﹑虞部之入聲也。客﹐各聲﹐古音在禦部。詩楚茨與「莫」﹑「庶」﹑「度」﹑「錯」等字爲韻。尺﹐古音在禦部﹐詩閟宮與「柏」﹑「度」等字爲韻。

江有誥唐韻四聲正二十三錫﹕「敵」﹐徒歷切。按古有去聲﹐當與置部並收。老子玄用篇「仍」與「敵」與「臂」協。

右景龍碑本五十四字﹐惇煌本五十五字﹐河上﹑王本五十四字﹐傅本五十七字﹐範本五十八字。河上本題「玄用第六十九」﹐王本題「六十九章」﹐範本題「用兵者有言章第六十九」。

七十章吾言甚易知﹐甚易行。天下莫能知﹐莫能行。

謙之案﹕「天下」二句﹐嚴本「天」上有「而」字。傅﹑範本作「而人莫之能知﹐莫之能行」。言有宗﹐事有君。

謙之案﹕淮南道應訓引二句同。文子精誠篇作「事有本」﹐微明篇作「事有君」﹐所引分歧。傅﹑範「君」作「主」。範云「『主』字從古本。」夫惟無知﹐是以不我知。

羅振玉曰﹕惇煌本「我」作「吾」。

謙之案﹕傅﹑範﹑嚴﹑彭及淮南道應訓引並作「吾」。嚴本「夫惟無知」作「惟無我知」。遂州「不」作「莫」﹐傅﹑範﹑彭﹑趙第二「知」下有「也」字﹐淮南子同。知我者希﹐則我者貴。

嚴可均曰﹕禦注脫「我者希則」四字﹐而注中有之。

羅振玉曰﹕景福本「則」作「明」﹐惇煌庚﹑壬二本作「則我貴矣」。

李翹曰﹕漢書揚雄傳解難云「老聃有遺言﹕『貴知我者希。』」顏注下句作「則我貴矣」。金樓子自序引同此﹐下有「矣」字。

謙之案﹕傅﹑彭「希」作「稀」。嚴﹑彭﹑傅﹑範﹑趙﹑柰捲及治要引均下有「矣」字﹐無「者」字。是以聖人被褐懷玉。

謙之案﹕範本「被」作「披」﹐傅本「褐」誤作「禍」。傅﹑範「褐」下均有「而」字﹐惇煌壬本同。案「褐」乃老子書中用楚方言。淮南子齊俗訓注﹕「楚人謂袍爲短褐大衣。」又褐爲粗衣﹐又爲短衣。宋綿初釋服曰「詩『無衣無褐』﹐箋﹕『褐﹐毛布也。』孟子『許子衣褐』﹐注﹕『褐以毳織之﹐若今馬衣也。』或曰﹕褐﹐編枲衣也﹐一曰粗衣。』急就編注﹕『褐毛爲衣﹐或曰粗衣也。』w。一曰粗布衣。說文﹕『褐﹐編枲」﹝淸經解續編卷二百二十五﹞任大椿深衣釋例三﹝同上卷百九十三﹞引﹕「晏子諫上篇﹕『百姓老弱凍寒﹐不得短褐。』墨子公輸篇﹑戰國策宋策並云﹕『捨其文繡﹐鄰有短褐而欲竊之。』荀子大略篇『衣則豎褐不完』﹐注『豎褐﹐童豎之褐』﹐亦短褐也。淮南子齊俗訓﹕『必有菅蹻跐踦短褐不完者。』覽冥訓﹕『霜雪亟集﹐短褐不完。』新序﹕『無鹽乃拂短褐﹐自請宣王。』史記秦始皇紀『夫寒者利短褐』﹐索隱曰﹕『謂褐布﹐豎裁爲勞役之衣﹐短而且狹﹐故謂之短褐﹐亦曰豎褐。』凡此言褐者﹐必曰短褐。」又案孔子家語三恕篇﹕「子路問於孔子曰﹕『有人於此﹐被褐而懷玉﹐何如﹖』孔子曰﹕『國無道﹐隱之可也﹔國有道﹐則裒冕而執玉。』」語亦出此。

【音韻】此章江氏韻讀無韻。高本漢﹕希﹑貴韻。陳柱﹕知﹑知韻﹐行﹑行韻﹐知﹑知韻。又武內義雄﹕褐﹑玉韻。勞健﹕君﹑宗韻。謙之案﹕褐﹑玉﹐君﹑宗﹐皆非韻。

右景龍碑本四十七字﹐惇煌本注同﹐實四十八字。河上﹑王本四十七字﹐傅﹑範本五十一字。河上本題「知難第七十」﹐王本題「七十章」﹐範本題「吾言甚易知章第七十」。

七十一章知不知上﹐不知知﹐病。

謙之案﹕淮南道應訓引﹕「知而不知﹐尙矣﹔不知而知﹐病也。」傅﹑範本同﹐惟無二「而」字﹐「也」作「矣」。

文子符言篇引﹕「知不知﹐上也﹔不知知﹐病也。」李道純曰「『知不知上』﹐或云知不知﹐尙矣﹐非。」是以聖人不病。以其病病﹐是以不病。

嚴可均曰「是以聖人不病」﹐禦注作「夫惟病﹐是以不病﹐聖人不病」。河上﹑王弼﹑高翿「夫惟病」下復有「病」字。

羅振玉曰「夫惟病病」﹐景龍本﹑惇煌辛本均無此四字﹐壬本無下「病」字。「是以不病」﹐惇煌庚本無「不」字﹐惇煌壬本無此四字﹐景龍本﹑惇煌辛本無「不病」二字。

謙之案﹕韓非諭老篇引「聖人之不病﹐以其不病﹐是以無病也」﹐傅﹑範本作「夫惟病病﹐是以不病﹔聖人之不病﹐以其病病﹐是以不吾病」。遂州本無「夫惟病病﹐是以不病」二句﹐同此石。今案廣雅釋詁三﹕「病﹐難也。」論語「堯﹑舜其猶病諸」﹐孔注﹕「猶難也。」「聖人不病﹐以其病病﹐是以不病」﹐與六十三章「是以聖人猶難之﹐故終無難」義同。六十三章以事言﹐此則以知言。莊子讓王「學而不能行謂之病」﹐亦以知言﹐卽此章「病」之本義。諸本文贅﹐旣云「夫惟病病﹐是以不病」﹐又云「以其病病﹐是以不病」。傅﹑範本更贅﹐決非老子古本之舊。錢大昕曰「『夫惟病病﹐是以不病﹔聖人不病﹐以其病病﹐是以不病』﹐石本但云『是以聖人不病﹐以其病病﹐是以不病』。此類皆遠勝他本。」是也。

【音韻】此章江氏韻讀﹑姚文田無韻。高本漢﹕上﹑病韻。奚侗「上」作「尙」。陳柱﹕六「病」字韻。

顧炎武唐韻正四十三映﹕「病」古音平漾反﹐引老子此章。

江有誥唐韻四聲正四十一漾﹕「上」﹐時亮﹑時雨二切。按古有平聲﹐當與陽部並收。此字惟周書引諺「民惡其上」與「网」協﹐讀上聲。老子玄用篇﹝謙之案﹕知病篇之誤﹞「知不知上」與病協﹐讀去聲﹐余無讀上去者。

右景龍碑本二十二字﹐惇煌本同﹐河上﹑王本二十八字﹐傅﹑範本三十二字。河上本題「知病第七十一」﹐王本題「七十一章」﹐範本題「知不知章七十一」。

七十二章民不畏威﹐大威至。

嚴可均曰「大威至」﹐禦注﹑王弼﹑高翿句上有「則」字。河上無「則」字﹐末有「矣」字。魏稼孫曰﹕禦注「民」作「人」。

羅振玉曰﹕惇煌庚本作「大畏至矣」﹐壬本﹑景福本均作「大威至矣」。

武內義雄曰﹕惇﹑遂二本第二句首有「則」字﹐句末無「矣」字。

謙之案﹕廣明本「則大威至矣」﹐彭﹑傅﹑範同。柰捲作「大威至矣」﹐羅捲作「不畏威﹐民不畏威」。古「畏」「威」通用。

高亨曰「至」者礙止之義。言民不畏威﹐則君主威權礙止而不能通行也﹐正所以爲人君用威者警。下文云「無狹其所居﹐無厭其所生」﹐卽明告以勿用威權矣。無狹其所居﹐無厭其所生。

嚴可均曰「無狹」﹐王弼作「無狎」。

羅振玉曰﹕景龍﹑禦注﹑景福﹑惇煌庚﹑辛﹑壬諸本「狎」均作「狹」。

謙之案﹕邢玄﹑廣明﹑慶陽﹑磻溪﹑樓正﹑柰捲﹑河上﹑高翿﹑嚴﹑顧﹑彭﹑趙並作「狹」﹝蔣錫昌校嚴本作「挾」﹐案怡蘭堂本嚴亦作「狹」﹞﹐傅﹑範本作「狎」﹐作「狹」是也。道藏宋張太守匯刻四家注引王弼注﹕「無狹其所居﹐無厭其所生﹐言威力不可任也。」又「自愛不自貴」句﹐引王注﹕「自貴則物狹厭居生。」疑王本亦作「狹」。又畢沅疑說文解字無「狹」字。奚侗曰「『狹』卽說文『陜』字﹐隘也。隘有迫誼。『厭』﹐說文﹕『笮也。』此言治天下者無狹迫人民之居處﹐使不得安舒﹔無厭笮人民之生活﹐使不能順適。」夫惟不厭﹐是以不厭。

謙之案﹕二「不」字﹐傅﹑範本並作「無」。又「厭」字﹐禦注﹑範﹑夏竦古文四聲韻並作「厭」。下一字是﹐上二字非。蓋古厭飫﹑厭憎作「厭」﹐迫逼作「厭」﹝參照鄧廷楨雙硯齋筆記卷四﹞。此章下一字作「厭」﹐上二字皆作「厭」。經文五十三章「厭飲食」﹐六十六章「是以天下樂推而不厭」﹐亦作「厭」。又吳澄本上「厭」作「狎」﹐亦非。吳曰「『不狎』﹐舊本作『不厭』。廬陵劉氏云﹕『上句「不厭」當作「不狎」。』今從之。夫惟不狎其所居而畏所畏﹐是以不厭其所生﹐而大可畏者不至矣。」案其說蓋不明「厭」之二義﹐而妄改經文也。上「厭」字與下「厭」字﹐今字形𨿽同﹐而音義尙異。上「厭」﹐壓也﹔下「厭」﹐惡也。蓋「厭」字四聲轉用﹐最爲分明﹝參照顧炎武唐韻正二十九葉﹞。「夫惟不厭」﹐「厭」﹐益涉切﹐則入聲也。「是以不厭」﹐「厭」﹐於艷切﹐則去聲也。釋文出「厭」字﹕「於艷反。」是知有下「厭」而不知上二「厭」字﹐遂使老義爲之不明。說文﹕「厭﹐笮也﹐從廠﹐厭聲。」徐曰「笮﹐鎭也﹐壓也。」左傳昭公二十六年﹕「將以厭眾。」後漢杜鄴傳﹕「折衝厭難。」前五行志﹕「地震隴西﹐厭四百餘家。」禮記檀弓﹕「畏﹑厭﹑溺。」荀子彊國﹕「如墻厭之。」又解蔽﹕「厭目而視者﹐視一以爲兩。」集韻或作「厭」﹐亦作「壓」。此云「夫惟不厭」﹐卽「夫惟不壓」也。下一「厭」字﹐於艷切﹐當如論語「學而不厭」之「厭」﹐周禮大司徒注疏「有嫌厭」之「厭」﹐淮南主術篇「是以君臣彌久而不相厭」之「厭」。「是以不厭」﹐卽「是以不惡」也。夫惟爲上者無壓笮之政﹐是以人民亦不厭惡之也。是以聖人自知不自見﹐自愛不自貴。故去彼取此。

羅振玉曰「是以」﹐惇煌辛本作「故」。

謙之案﹕遂州本亦作「故」。傅﹑範本「不」上均有「而」字。又「去彼取此」句見十三章﹑三十八章﹐淮南道應訓引同此。

【音韻】此章江氏韻讀無韻。高本漢﹕威﹑至韻。武內義雄﹕增知﹑愛﹑貴韻。謙之案﹕嚴可均說文聲類脂部收「至聲」「威聲」。王念孫古韻譜威﹑愛與貴同入脂部﹐至﹐並入脂部﹑至部。又知﹐入支部﹐則不但威﹑至爲韻﹐威﹑至﹑知﹑愛﹑貴實支﹑脂合韻也。

右景龍碑本四十四字﹐惇煌本同﹐河上﹑王本四十五字﹐傅﹑範本四十八字。河上題「愛己第七十二」﹐王本題「七十二章」﹐範本題「民不畏威章第七十二」。

七十三章勇於敢則殺﹐勇於不敢則活﹐知此兩者或利或害。天之所惡﹐孰知其故﹖

嚴可均曰「知此兩者」﹐河上﹑王弼無「知」字。「孰知其故」﹐此句下各本有「是以聖人猶難之」。羅振玉曰﹕景龍﹑禦注﹑景福三本均作「知此兩者」﹐惇煌庚﹑壬二本作「常知此兩者」。「是以聖人猶難之」﹐景龍本﹑惇煌辛本無此句。

謙之案﹕嚴遵﹑遂州亦無此句。景福﹑惇煌壬本「殺」作「○」。磻溪﹑樓正﹑高翿﹑柰捲作「知此兩者」﹐嚴遵﹑景福作「常知此兩者」。淮南道應訓引第二句同﹐人間訓﹕「能勇於敢﹐而未能勇於不敢也。」又列子力命篇﹕「老聃語關尹曰﹕『天之所惡﹐孰知其故﹖』言迎天意﹐揣利害﹐不如其已。」語皆出於此章。又各本有「是以」一句﹐當從碑本刪去。馬敍倫曰「『是以』一句﹐乃六十三章錯簡復出者﹐易州無此句﹐可證也。」天之道﹐不爭而善勝﹐不言而善應﹐不召而自來﹐囗然而善謀。

嚴可均曰「不召而來﹐然而善謀」﹐「來」下一字未刻。禦注﹑王弼﹑高翿作「繟」﹐釋文引梁王尙﹑鍾會﹑孫登﹑張嗣作「繟坦」二字﹐引河上作「墠」。

羅振玉曰﹕釋文﹕「墠﹐梁王尙﹑鍾會﹑孫登﹑張嗣本作『坦』。」惇煌庚本亦作「坦」﹐辛﹑壬本作「不言」。

謙之案﹕此文「繟」「坦」並出﹐碑文空一格﹐何字不明。嚴﹑彭﹑王羲之本作「坦」﹐柰捲作「繟」。方以智曰「『繟然』與『坦然』『嘽然』互通。焦氏翼曰﹕『繟音闡﹐王作坦﹐嚴作默﹐不如作繟爲長。』智按王輔嗣注作『坦然』者亦通。蓋『單』與『亶』古通﹐猶『嬗』之於『禪』﹐『儃』之於『嘽』也。『嘽』音單音善﹐緩也﹐其音嘽以緩﹐故唐人用『嘽然。』」﹝通雅卷八﹞盧文弨曰「繟﹑坦﹑墠三字音相近﹐得通用。」大田晴軒曰「『坦然』﹐平貌。言天道平易﹐似無謀者﹐而歙﹑張﹑與﹑奪﹑善謀而不失也。『坦然』或作『繟然』﹐繟音闡﹐舒緩貌﹐亦通。」今案嚴本作「默」﹐誼古。或作「繟」作「坦」﹐皆非。傅﹑範本亦作「默」。範曰「『默』字﹐傅奕同古本﹐河上公並開元禦注本作『繟』﹐王弼﹑梁王尙﹑孫登﹑張嗣作『坦』﹐今依古本。」又王充論衡初稟篇曰「人徒不召而至﹐瑞物不招而來﹐黯然諧合﹐自然道也。」卽本老子此章﹐但「坦然」作「黯然」。此字景龍碑未刻﹐惇﹑遂本作「不言」﹐「不言」亦卽「黯然」也。傅﹑範本作「默然」﹐與「黯然」形義相近﹐必有一是﹐當從之。天网恢恢﹐疏而不漏。

嚴可均曰「疏而不漏」﹐各本「不失」。

畢沅曰﹕河上「不」作「勿」。

謙之案﹕作「不漏」是也。孫礦古今本考正曰「『疏而不失』﹐『失』一作『漏』。」後漢書杜林傳注﹑魏書景穆十二傳均引「失」作「漏」。羣書治要亦作「漏」。「漏」﹐玉篇「力豆切﹐漏泄也。」淮南泰族「朱弦漏越」﹐注「穿也。」不漏卽不泄不穿﹐亦卽不失也。

【音韻】此章江氏韻讀﹕殺﹑活﹑害韻﹝祭部﹐殺音設﹐活﹐胡厥反﹐害﹐胡折反﹞。惡﹑故韻﹝魚部﹞﹐勝﹑應韻﹝蒸部﹞﹐來﹑謀韻﹝之部﹞。姚文田同。奚侗﹕殺﹑活爲韻﹐未及「害」字。陳柱﹕來﹑謀﹑恢﹑失韻。按「害」﹐古讀割﹐釋名﹕「害﹐割也﹐如割削物也。」又通「曷」﹐孟子﹕「時日害喪﹖」經文三十五章「害」﹐去聲﹐協太。此「害」入聲﹐協殺﹑活。

江有誥唐韻四聲正十四泰﹕「害」﹐胡蓋切。按古有入聲﹐當與曷部並收。老子任爲篇「此兩者或利或害」﹐與殺﹐活協。

鄧廷楨曰﹕殺﹑活﹑害爲韻。害在祭部﹐殺﹑活則祭部之入聲。詩蓼莪五章烈﹑發﹑害爲韻﹐是其證也。

右景龍碑本五十八字﹐惇煌本五十七字﹐河上﹑王﹑傅﹑範本均六十四字。河上題「任爲第七十三」﹐王本題「七十三章」﹐範本題「勇於敢章第七十三」。

七十四章民不畏死﹐柰何以死懼之﹖若使常畏死﹐而爲奇者﹐吾○得而○之﹐熟敢﹖

嚴可均曰「民不畏死」﹐高翿「民」下有「情」字。「若使常畏死」﹐禦注﹑高翿「使」下有「人」字﹐河上﹑王弼有「民」字。「○之」﹐各本作「殺之」﹐下仿此。

羅振玉曰「若使民」﹐景龍本﹑惇煌辛本無「民」字。「常畏死」﹐惇煌辛本「畏」上有「不」字。「吾得執」﹐景龍本﹑惇煌辛本「得執」均作「執得」。「孰敢」﹐惇煌辛本「敢」下有「矣」字。

武內義雄曰「民不畏死」﹐惇﹑遂二本「民」下有「常」字﹐景本無。「懼之」句末﹐惇一本有「哉」字﹐諸本無。「若使民」﹐惇﹑遂二本無「民」字﹐「常」下有「不」字。「吾得執而殺之」﹐惇本「得執而」作「誠得而」﹐遂本作「試得而」﹐景本作「執得而」。

謙之案﹕磻溪﹑樓正﹑顧﹑彭﹑傅﹑範﹑趙﹑高翿首「民」下均有「常」字﹐磻溪﹑柰捲﹑遂州﹑趙「使」下均有「人」字。傅無「執」字﹐「敢」下有「也」字。嚴「熟」上有「夫」字﹐下有「矣」字。又尹文子大道下﹑愼子外篇均引老子曰「民不畏死﹐如何以死懼之﹖」與傅﹑範本作「如之何」略同。

易順鼎曰﹕畢氏考異傅奕本作「民常不畏死」。按下云「若使民常畏死」﹐則此亦當有「常」字矣。容齋續筆卷五﹑卷十兩引皆有「常」字。……「而」皆作「則」﹐「奇」一作「惡」。

謙之案﹕「殺」作「○」﹐俗。「殺」字據一切經音義卷六引說文﹕「戮也﹐法也。」二徐本無「法也」二字。「殺」之古訓不明﹐遂使慘礉寡恩者本老子而歸於刑名矣。常有司○者○。夫代司○者﹐是謂代大匠○。

羅振玉曰「常有司殺者殺」﹐惇煌庚本﹑景福本均無「殺」字。「夫代司殺者殺」﹐景龍﹑禦注﹑景福﹑惇煌庚﹑辛諸本均無「殺」字。「是謂」﹐惇煌庚本作「謂」﹐辛本作「是」。「代大匠」﹐禦注本無「大」字﹐「匠」作○﹐卽「匠」之別構。

孫礦古今本考正曰「夫司殺者」﹐今本「夫」下多「代」字﹐「者」字下多「殺」字。

馬敍倫曰﹕文子上仁篇﹑廣弘明集五﹑孫盛老子非大賢論引無「謂」字。

謙之案﹕遂州本無「常」字﹐河上﹑柰捲無首句下「殺」字﹐遂州﹑慶陽﹑河上﹑柰捲﹑顧無次句下「殺」字。遂州﹑嚴﹑彭﹑傅﹑範﹑高翿無「謂」字。「大匠○」﹐「○」字﹐遂州本作「○」﹐諸河﹑王本均作「斲」。「○」爲「斲」之別構。玉篇﹕「斲﹐斫也。」易系辭下傳﹕「斲木爲耜。」「斬」疑爲「斮」字之誤。字林﹕「斮﹐斬也。」玉篇﹕「斮﹐例略切﹐斬也﹐斷也﹐削也。」夫代大匠○﹐希有不傷其手。

嚴可均曰﹕禦注無「夫」字。「其手」﹐禦注﹑王弼作「其手矣」﹐河上作「其手者矣」。羅振玉曰「夫代大匠斲者」﹐景龍﹑禦注﹑景福﹑惇煌庚﹑辛諸本均無「者」字。「希有不傷其手矣」﹐景龍本﹑惇煌辛本均無「矣」字﹐惇煌庚﹑辛本均無「有」字。

謙之案﹕遂州﹑慶陽﹑磻溪﹑樓正﹑嚴﹑顧﹑彭﹑趙均無「者」字。遂州﹑嚴﹑傅均無「有」字。傅「希」作「稀」﹐「不」下有「自」字。又淮南道應訓引二句有「者」字﹐亦無「有」字「矣」字。畢沅曰「本皆異﹐惟陸希聲同奕。道德書﹐河上公多與王弼同﹐奕多與希聲同也。」

【音韻】此章江氏韻讀無韻﹐諸家並同。謙之案﹕此章斲﹑手爲韻。

李賡蕓曰「斲」在廣韻入聲四覺﹐竹角切。按「芹」從斤﹐○聲﹐今本無「聲」字﹐必徐鼎臣所刪也。說文﹕「○﹐酒器也﹐象酒器形。」此卽毛詩「酌以大斗」之「斗」。「斗」爲借字﹐「○」爲正字。旣是象形﹐「○」字當爲建首。「○」字「金」旁﹐後儒所加﹐宜爲重文也。說文如「斗」字從斗﹐斲聲﹐「○」字從見﹐○聲﹐讀若兜﹐皆一例。老子「制惑」章「夫代司殺者﹐是謂代大匠斲﹔夫代大匠斲者﹐希有不傷其手矣」﹐斲與手韻。呂氏春秋貴可篇﹕「故曰大匠不斲﹐大庖不豆﹐大勇不鬥﹐大兵不寇。」淮南說林訓略同。是「斲」之本音當與「鬥」同﹐竹角切者﹐其轉音也。

右景龍碑本五十五字﹐惇煌本五十四字﹐河上本五十六字﹐王本五十九字﹐傅本六十一字﹐範本六十字。河上題「制惑第七十四」﹐王本題「七十四章」﹐範本題「民常不畏死章第七十四」。

七十五章民之饑﹐以其上食稅之多﹐是以饑。

嚴可均曰「民之饑」﹐禦注作「人之」。

羅振玉曰﹕禦注本﹑惇煌辛本諸「民」字均作「人」。「饑」﹐諸本均作「饑」﹐下同。

謙之案﹕景福﹑慶陽﹑樓正﹑柰捲﹑河上﹑顧﹑趙﹑諸王本均作「民」﹐遂州﹑邢玄﹑嚴及後漢書郎顗傳引並作「人」﹐傅﹑範本「饑」下有「者」字。畢沅曰「『饑』﹐河上公﹑王弼諸本皆作『饑』。案古『饑饉』字作『饑』﹐『饑餓』字作『饑』﹐此應作『饑』。」今案﹕畢說是也。字林﹕「饑﹐餓也。」「饑﹐谷不熟。」「民之饑」正作饑餓解﹐宜作「饑」﹐不作「饑」。禦注﹑景福﹑邢玄﹑慶陽﹑樓正﹑柰捲﹑河上﹑顧﹑嚴﹑傅﹑範﹑趙﹑羣書治要﹑後漢書郎顗傳引並作「饑」。又道藏王本二「饑」字亦並作「饑」。民之難治﹐以其上有爲﹐是以難治。

嚴可均曰「上有爲」﹐河上﹑王弼﹑高翿作「上之有爲」。

羅振玉曰「民」﹐惇煌辛本作「百姓」。「上之」﹐景龍本﹑惇煌辛本均無「之」字。

謙之案﹕嚴本作「百姓難治﹐以上有爲﹐是以不治」。傅﹑範本作「民之難治者﹐以其上之有爲也﹐是以難治」﹐與諸本稍異。

彭耜曰「五注無此十五字。」又道藏宋張太守匯刻四家注引王弼注﹕「言民之所以僻﹐治之所以亂﹐皆由上不由其下也﹐民從上也。」下云「疑此非老子之所作。」人之輕死﹐以其生生之厚﹐是以輕死。

嚴可均曰「生生之厚」﹐各本作「求生」。

羅振玉曰「求生」﹐景龍本﹑惇煌辛本作「生生」。謙之案﹕遂州﹑彭﹑範作「生生」﹐柰捲﹑王羲之﹑趙孟俯作「求生」﹐高翿作「生求」﹐傅作「求生生」。嚴無「以其」二字﹐傅﹑範﹑彭﹑柰捲「厚」下有「也」字。案作「生生之厚」是也。

易順鼎曰﹕按「求生之厚」當作「生生之厚」。文選魏都賦「生生之所常厚」﹐張載注引老子曰「人之輕死﹐以其生生之厚也。」謂通生生之情以自厚也。足證古本原作「生生」。淮南精神訓﹑文選鷦鷯賦注﹑容齋隨筆並引作「生生之厚」﹐皆其證。五十章云「夫何故﹖以其生生之厚」﹐又其証之見於本書者矣。夫惟無以生爲者﹐是賢於貴生。

吳云曰﹕傅本作「無以生爲貴者﹐是賢於貴生也」﹐王弼無第一「貴」字。

羅振玉曰﹕惇煌辛本「爲」下更有「生」字。「貴生」﹐景福本「生」下有「也」字。

謙之案﹕首句廣明﹑景福﹑王羲之﹑趙孟俯同此石。邢玄同惇煌辛本。「貴生」下﹐柰捲﹑彭﹑傅﹑範及治要引均有「也」字﹐淮南道應訓引有「焉」字。又案淮南精神訓﹕「夫人之所以不能終其壽命而中道夭於刑戮者﹐何也﹖以其生生之厚。夫惟能無以生爲者﹐則所以修得生也。」語亦本此。惟淮南以父諱長﹐故變「長」言「修」。兪樾曰「『修得生』﹐本作『得修生』﹐『得修生』卽得長生也」。文子十守篇正作「夫惟無以生爲者﹐卽所以得長生」。疑老子古本在「賢於貴生」上本有此一句。七章「以其不自生﹐故能長生」﹐五十九章「長生久視之道」﹐「長生」一語﹐得此而三。又此章每段三句﹐「是賢於貴生」與上文「是以輕死」爲對句。

【音韻】此章江氏韻讀無韻。姚文田﹑鄧廷楨﹑奚侗同。陳柱﹕饑﹑饑韻﹐治﹑治韻﹐死﹑死韻。謙之案﹕「饑」當作「饑」﹐說見前。又惇煌辛本「生爲」下更有「生」字。「賢於貴生」上據文子十守篇有「卽所以得長生」一句﹐是生﹑生亦韻也。

右景龍碑本不分章﹐五十二字﹐惇煌本注五十三字﹝實五十四字﹞﹐河上﹑王本五十三字﹐傅本六十三字﹐範本六十字。河上本題「貪損第七十五」﹐王本題「七十五章」﹐範本題「民之饑章第七十五」。

七十六章人生之柔弱﹐其死堅彊。

嚴可均曰「人生之」﹐本作「人之生也」﹐高翿作「民之生也」。「其死」﹐各本作「其死也」。

羅振玉曰﹕景龍本﹑惇煌辛本均無兩「也」字﹐下二句同。惇煌辛本「堅」作「剛」。

謙之案﹕諸河﹑王本﹑傅本均有兩「也」字。範本同﹐但「堅彊」作「剛彊」。說苑敬愼篇亦引「堅」作「剛」﹐下同。此蓋眞類與陽類通假﹐易系「剛柔相摩」﹐音義引作「堅柔」﹐卽其例證。又文選座右銘引無「之」字﹐遂州﹑嚴亦無二「也」字。此章以人生之肌膚柔軟而活動﹐可以屈伸﹐以示柔弱之可貴﹐則作「人生」二字是也。萬物艸木生之柔脆﹐其死枯槁。

嚴可均曰「生之」﹐禦注作「生也」﹐本作「之生也」。「其死」﹐各本作「其死也」。

武內義雄曰﹕惇本「生之柔毳」﹐景本同惇本﹐但「毳」作「脆」。

羅振玉曰﹕景龍﹑禦注﹑惇煌辛諸本均作「生之」﹐惇煌庚本無「也」字「枯」字。

謙之案﹕禦注作「生也」﹐羅校誤。慶陽﹑磻溪﹑樓正同。嚴﹑彭﹑傅﹑趙﹑無「萬物」二字。遂州本「脆」作「毳」﹐蓋卽「脆」之或體。又文選廬陵王墓下作詩注引莊子逸文﹕「其生也柔脆者﹐死者枯槁。」故堅彊者死之徒﹐柔弱者生之徒。

羅振玉曰﹕惇煌庚本作「故曰」。

蔣錫昌曰﹕淮南原道訓作「柔弱者生之幹也﹐而堅彊者死之徒也」。文子道原篇作「柔弱者生之幹﹐堅彊者死之徒」。說苑敬愼篇作「柔弱者生之徒也﹐剛彊者死之徒也」。列子黃帝篇作「柔弱者生之徒﹐堅彊者死之徒」。禦覽木部作「柔弱生之徒﹐剛彊死之徒」。皆「堅彊」句在「柔弱」句下﹐疑老子古本如此。是以兵彊則不勝﹐木彊則共。

謙之案﹕「木則共」﹐禦注﹑景福﹑邢玄﹑磻溪﹑樓正﹑高翿﹑柰捲﹑河上﹑王羲之﹑顧﹑範﹑彭﹑惇煌庚﹑辛諸本均同。諸王本作「兵」﹐道藏王本作「共」﹔經訓堂傅本作「兵」﹐道藏傅本作「共」。「共」字未詳。本成疏曰「譬樹木分﹐故枝條共壓其上﹔亦猶梁棟宏壯﹐故椽瓦共壓其上也。」知成所見本亦作「共」﹐故繳繞穿鑿其辭。丁仲佑曰「集韻『共』爲『拱』之省文。谷梁僖三十三年傳『子之木已拱矣』﹐注﹕『拱﹐合抱也。』又公羊傳注﹕『拱﹐可以手對抱。』」說𨿽可通﹐但以較「木則兵」﹐所謂直木先伐﹐猶覺後義勝也。黃茂材曰「列子載老聃之言曰﹕『兵則滅﹐木則折。』列子之書﹐大抵祖述老子之意﹐且其世相去不遠。『木則折』﹐其文爲順。今作『共』﹐又讀爲『拱』﹐其說不通﹐當以列子之書爲正。」謙之案﹕黃說是也。滅﹑折爲韻。「折」﹐篆文作○﹐說文在艸部。陳柱曰「古文『折』或有作○者﹐以『兵』字篆文作○﹐形極近。」高亨亦謂「古『折』亦作○﹐上『斤』下『艸』﹐與『兵』形似﹐故訛爲『兵』耳」。

兪樾曰﹕案「木則兵」﹐於義難通﹐河上公本作「木則共」﹐更無義矣。老子原文作「木則折」﹐因「折」字闕壞﹐止存右旁之「斤」﹐又涉上句「兵則不勝」﹐而誤爲「兵」耳﹐「共」字則又「兵」字之誤也。列子黃帝篇引老聃曰「兵則滅﹐木則折」﹐卽此章之文﹐可據以訂正。

易順鼎曰﹕兪氏平議據列子引老子作「兵則滅﹐木則折」是矣。鼎又按文子道原篇作「兵卽滅﹐木卽折」﹐淮南原道訓亦作「兵則滅﹐木則折」﹐皆與列子相同。王注「木則兵」﹐云「物所加也」﹐四字疑非原本。

奚侗曰「折」以殘缺誤爲「兵」﹐復以形似誤爲「共」耳。玆據列子黃帝篇﹑文子道原篇﹑淮南原道訓引改。但文子﹑淮南於「木彊則折」下﹐有「革彊則裂﹐齒堅於舌而先敝」﹐皆韻語﹐或老子原本有之﹐而今捝去。故堅彊處下﹐柔弱處上。

嚴可均曰﹕各本作「彊大處下」﹐無「故」字。

羅振玉曰﹕惇煌辛本作「故堅彊居下」﹐庚本作「故彊大處下」。

謙之案﹕遂州﹑彭上「處」作「居」﹐範作「取」﹐高本漢二「處」並作「居」。嚴「柔」作「小」。「堅彊處下」﹐彭﹑傅﹑趙同此石。蓋卽艸木爲諭﹐以明根幹堅彊處下﹐枝葉柔弱處上也。

【音韻】此章江氏韻讀無韻。姚文田﹑鄧廷楨同。奚侗﹕滅﹑折韻。陳柱增徒﹑徒韻。又高本漢﹕勝﹑兵韻﹐下﹑上韻。謙之案﹕勝﹑兵﹑下﹑上皆非韻﹐高說誤。

武內義雄曰「兵彊則滅﹐本彊則折」﹐列子黃帝篇引老聃語。老子第七十六章

亦載此語﹐文不同。滅﹑折韻。

右景龍碑本五十四字﹐惇煌本同﹐河上﹑王本五十七字﹐傅本五十九字﹐範本五十八字。河上題「戒彊第七十六」﹐王本題「七十六章」﹐範本題「人之生章第七十六」。

七十七章天之道﹐其猶張弓﹗

嚴可均曰「張弓」﹐禦注﹑河上作「張弓乎」﹐王弼作「張弓與」。

羅振玉曰﹕景龍本﹑惇煌辛本均無「與」字。禦注﹑景福﹑惇煌庚本「與」作「乎」。

謙之案﹕遂州﹑嚴本亦無「與」字。傅﹑範本「弓」下作「者歟」。邢玄﹑慶陽﹑磻溪﹑樓正﹑柰捲﹑高翿﹑顧﹑彭並作「張弓乎」﹐類聚七十四引同。高者抑之﹐下者舉之﹐有餘者損之﹐不足者與之。

嚴可均曰「不足者與之」﹐王弼作「補之」。

羅振玉曰﹕惇煌庚本﹑景福本均無「者」字﹐下句同。又景龍﹑禦注﹑景福﹑惇煌庚﹑辛本「補」均作「與」。

謙之案﹕嚴本「抑」作「案」﹐李道純本「下」作「低」。邢玄﹑慶陽﹑磻溪﹑樓正﹑河上﹑柰捲﹑遂州﹑顧﹑彭均作「與之」﹐同此石。

又謙之案﹕嚴遵曰「夫弓人之爲弓也﹐旣○旣生﹐旣翕旣張﹐制以規矩﹐督以準繩。弦高急者﹐寬而緩之﹔弦馳下者﹐攝而上之﹔其有餘者﹐削而損之﹔其不足者﹐補而益之。」據此﹐知四句皆以張弓明消息盈虛自然之理。焦竑曰「『抑之』﹑『舉之』二句言張弓﹐『有餘』﹑『不足』二句言天道」﹐非也。天之道﹐損有餘而補不足﹔人道則不然﹐損不足﹐奉有餘。

嚴可均曰「而補不足」﹐禦注無「而」字。「人道」﹐各本作「人之道」。「損不足」﹐各本「足」下有「以」字。

羅振玉曰﹕禦注﹑景福﹑惇煌庚﹑辛本均無「而」字。景龍﹑景福﹑惇煌辛本均無「以」字﹐惇煌庚本「以」作「而」。

謙之案﹕遂州﹑邢玄﹑慶陽﹑磻溪﹑高翿﹑嚴﹑顧﹑彭均無「而」字。遂州﹑嚴﹑顧亦無「以」字。

易佩紳曰﹕道在天下均而已﹐均而後適於用。此有餘則彼不足﹐此不足而彼有餘﹐皆不可用矣。抑其高者﹐損有餘也﹔舉其下者﹐補不足也。天之道如是﹐故其用不窮也。

沈一貫曰﹕人之道則不然。裒聚窮賤之財﹐以媚尊貴者之心﹔下則箠楚流血﹐取之盡錙銖﹔上則多藏而不盡用﹐或用之如泥沙﹕損不足以奉有餘﹐與天道異矣。熟能有餘以奉天下﹖其惟有道者。

嚴可均曰﹕禦注「以」字在「能」字下。「其惟有道者」﹐各本無「其」字。

羅振玉曰﹕禦注﹑景福﹑廣明﹑惇煌庚本「能」下均有「以」字。「有餘以」﹐禦注﹑景福二本均無「以」字。

謙之案﹕傅本作「孰能損有餘而奉不足於天下者﹐其惟道者乎」﹗嚴﹑彭﹑範亦作「損」字﹐彭有「不足於」三字。李道純曰「『孰能以有餘奉天下』﹐其中加『不足』二字者非。」譣義﹐有道者不以有餘自奉﹐而以奉天下﹐於義已足﹐傅本「不足」二字贅。是以聖人爲而不恃﹐功成不處﹐斯不見賢。

嚴可均曰「爲而不恃」﹐禦注無「而」字。「功成不處」﹐河上﹑王弼「成」下有「而」字。「斯不見賢」﹐各本作「其不欲見賢」﹐高翿句末有「邪」字。

羅振玉曰「功成而不處」﹐惇煌庚﹑辛本「功成」作「成功」﹐景龍﹑禦注﹑惇煌辛本均無「而」字。「其不欲見賢」﹐惇煌庚本「賢」下有「也」字﹐辛本「則其欲退賢」。

武內義雄曰﹕惇本「見」作「示」。

謙之案﹕河上注﹕「不欲示人知己之賢。」是河上「見」亦作「示」﹐顧歡同。遂州本「見」作「貴」。「斯不見賢」﹐「斯」卽「廝」字。「斯」「廝」古今字。左傳哀二年「人臣隸圉免」﹐杜注﹕「去役。」釋文﹕「廝字又作斯。」新序雜事四﹑潛夫論敍錄「役」均作「斯役」。此云「斯不見賢」﹐案詩毛傳﹕「賢﹐勞也。」聖人能損有餘﹐補不足﹐裒多以益寡﹐抑高而舉下﹐豈勞煩役者耶﹖傅本「賢」下有「邪」字。高亨曰「『賢』下當有『邪』字。本章全是韻文﹐無『邪』字則失韻﹐是其證。」

【音韻】此章江氏韻讀無韻。鄧廷楨﹕舉﹑與韻﹐云「『與』﹐一本作『補』﹐舉﹑補亦韻也。」奚侗﹕舉﹑補韻。陳柱同﹐增余﹑下韻。高本漢同。武內義雄﹕恃﹑處韻。謙之案﹕諸說均不全。此章與﹑舉﹑與﹝補﹞﹑余﹑下﹑者﹑處﹑邪皆魚部﹐實通篇一韻。恃﹑處非韻﹐武內說誤。

右景龍碑本七十五字﹐惇煌本七十四字﹐河上﹑王本七十九字﹐傅本七十七字﹐範本八十三字。河上本題「天道第七十七」﹐王本題「七十七章」﹐範本題「天之道章第七十七」。

七十八章天下柔弱莫過於水﹐而攻堅﹔彊莫之能先。

嚴可均曰「天下柔弱莫過於水」﹐王弼作「天下莫柔弱於水」。禦注﹑王弼「彊」下有「者」字﹐「先」作「勝」。河上亦有「者」字﹐作「莫之能勝」﹐高翿作「莫之能爽」。

羅振玉曰﹕釋文﹕「河上本作『天下柔弱莫過於水』。」禦注﹑惇煌辛本﹑景福諸本並同。「攻」﹐惇煌辛本作「功」。「彊者」﹐景龍本﹑惇煌辛本均無「者」字﹐惇煌庚本此句上有「言水柔弱」四字。又景龍本﹑惇煌辛本「勝」均作「先」。

武內義雄曰﹕惇﹑遂﹑景三本「勝」作「先」。

李道純曰「天下柔弱莫過於水」﹐或云「莫柔弱於水」﹐非也。

謙之案﹕世德堂河上公本作「莫知能勝」﹐「知」字誤。又「而攻堅」句﹐與四十二章「天下之至柔﹐馳騁天下之至堅」語意正同。堅與先協。水能懷山襄陵﹐磨鐵銷銅﹐故曰攻堅也。舊說「堅彊」二字連﹐則無韻。又「彊」下從各本有「者」字。「先」字﹐嚴﹑彭﹑傅﹑範同此石。其無以易之。

羅振玉曰﹕惇煌庚本作「無易之」﹐景福本作「以其無能易之」。

焦竑曰「以其無以易之也」﹐一無「以也」。

謙之案﹕嚴本下有「矣」字﹐傅﹑範本下有「也」字。故弱勝彊﹐柔勝剛﹐天下莫能知﹐莫能行。

嚴可均曰﹕禦注﹑高翿作「故柔勝剛﹐弱勝彊」﹐河上﹑王弼無「故」字﹐作「弱之勝彊﹐柔之勝剛」。「莫能知」﹐各本「能」作「不」。

羅振玉曰「柔之勝剛」﹐景福本「勝」作「能」﹐惇煌庚本與景龍本同﹐而無「故」字﹔禦注本﹑惇煌辛本作「故柔勝剛﹐弱勝彊」。又「不」均作「能」。

謙之案﹕淮南道應訓引老子曰「柔之勝剛也﹐弱之勝彊也﹐天下莫不知﹐而莫之能行。」與傅奕本同。惟傅本無二「也」字。故聖人云﹕

嚴可均曰﹕禦注作「是以聖人言」﹐王弼作「是以聖人云」。

羅振玉曰﹕惇煌辛本無「云」字﹐禦注本「云」作「言」。景龍本作「故聖人云」﹐景福本﹑惇煌庚本作「故聖人言云」。

謙之案﹕柰捲﹑河上作「云」﹐邢玄﹑慶陽﹑磻溪﹑樓正﹑高﹑顧﹑彭﹑範﹑趙均作「言」。傅本「人」下有「之言」二字。案作「言」是也。「言」「云」義重﹐「云」字衍。「受國之垢﹐是謂社稷主﹔受國不祥﹐是謂天下王。」

嚴可均曰「受國不祥」﹐河上﹑高翿「國」下有「之」字。

孫礦考正曰「受國不祥」﹐今本「受國」下多「之」字。

劉師培曰﹕案淮南道應訓引老子「受國」上均有「能」字﹐「不祥」上又有「之」字﹐當爲古本。

謙之案﹕「垢」有垢污之義。按莊子天下篇引老聃曰「知其雄﹐守其雌﹐爲天下溪。知其白﹐守其辱﹐爲天下谷。人皆取先﹐己獨取後。曰受天下之垢。」郭象注﹕「雌﹑辱﹑後﹑下之類﹐皆物之所謂垢。」宣十五年左傳「伯宗曰『川澤納污﹐山藪藏疾﹐瑾瑜匿瑕﹐國君含垢﹐天之道也』」﹐杜注﹕「忍垢恥。」蓋退身處後﹐推物在先﹐處人之所惡﹐故幾於道﹐此「垢」之本義。又「王」字﹐說文﹕「天下所歸往也。」谷梁莊三傳曰「其曰王者﹐民之所歸往也。」訓「王」爲「往」﹐人所歸落﹐此「王」之本義。正言若反。

高延第曰﹕此語並發明上下篇玄言之旨。凡篇中所謂「曲則全﹐枉則直﹐窪則盈﹐敝則新」﹐「柔弱勝彊堅」﹐不益生則久生﹐無爲則有爲﹐不爭莫與爭﹐「知不言﹐言不知」﹐損而益﹐益而損﹐言相反而理相成﹐皆正言也。

吳澄曰「正言若反」﹐舊本以此爲上章末句。今案上章「聖人云」四句作結﹐語意已完﹐不應又綴一句於末﹐他章並無此格。「絕學無憂」章﹑「希言自然」章皆以四字居首﹐爲一章之綱﹐下乃詳言之﹐此章亦然。又「反」﹑「怨」﹑「善」三字協韻﹐故知此一句當爲起語也。

謙之案﹕吳說是也。「正言若反」﹐碑本﹑嚴本均不分章﹐亦其證。

【音韻】此章江氏韻讀﹕彊﹑剛﹑行韻﹝陽部﹞﹐垢﹑主韻﹝侯部﹐主﹐朱掫反﹞﹐祥﹑王韻﹝陽部﹞﹐言﹑反韻﹝元部﹐反﹐平聲﹞。姚文田﹑鄧廷楨均同﹐惟未及「言」「反」。高本漢﹕言﹑反韻。武內義雄﹕祥﹑王﹑反韻﹐蓋誤。謙之案﹕「言」「反」屬下章﹐反﹑怨﹑善﹑江晉三廿一部諧聲表入元部聲﹐姚文田古音諧入九寒去聲﹐三字協韻。又「而攻堅」爲句﹐堅﹐先爲韻﹐說見前。顧炎武唐韻正卷十四十五厚﹕「垢」﹐古音古。老子﹕「受國之垢﹐是爲社稷主。」

鄧廷楨曰「主」﹐古音在侯部﹐易丰六二﹑九四與「蔀」﹑「斗」爲韻﹐詩行葦與「醹」﹑「斗」﹑「」﹐捲阿與「厚」爲韻﹐是其證也。老子「受國之垢﹐是謂社稷主」﹐垢﹑主爲韻。

右景龍碑本不分章﹐六十二字﹐河上本六十五字﹐王本六十四字﹐傅本七十三字﹐範本七十一字。河上題「任言第七十八」﹐王本題「七十八章」﹐範本題「一天下莫柔弱於水章第七十八」。

七十九章和大怨﹐必有餘怨﹐安可以爲善﹖

謙之案﹕廣明本「和」作「知」﹐彭本「怨」下有「者」字。葉夢得本無「必」字。文子微明篇引上二句同﹐第三句作「柰何其爲不善也」﹐文意同。是以聖人執左契﹐不責於人。

嚴可均曰「不責於人」﹐禦注作「而不責於民」﹐河上﹑王弼有「而」字。

羅振玉曰﹕景龍本﹑惇煌辛本均無「而」字。

謙之案﹕遂州﹑嚴亦無「而」字﹐嚴有「以」字。

馬敍倫曰「契」當作「契」。說文曰「刻木也。」今通用「契」。

朱駿聲曰﹕契﹐說文﹕「大約也。」今言合同。易系辭「後世聖人易之以書契」﹐鄭注﹕「以書書木邊言其事﹐刻於木謂之書契。」周禮質人「掌稽市之書契」﹐注﹕「取予市物之券也。其券之象﹐書兩札刻其側。」禮記曲禮「獻粟者執右契」﹐疏謂「兩書一札﹐同而別之」。又韓策「操右契」﹐注﹕「左契待合而已﹐右契可以責取。」

章炳麟曰「死生契闊」﹐本又作「挈」。韓詩說曰「契闊﹐約束也。」然則因時約劑暫爲事○者謂之契。老子曰「聖人執左契﹐而不責於人。」﹝小答問﹞故有德司契﹐無德司徹。

嚴可均曰「故有德」﹐河上﹑王弼無「故」字。

羅振玉曰﹕景龍﹑禦注﹑惇煌辛本首句均有「故」字。

武內義雄曰﹕惇﹑遂﹑景三本句首有「故」字。「徹」﹐惇本作「撤」﹐遂本作「轍」。

謙之案﹕嚴本亦作「轍」。「徹」﹑「轍」古𨿽通用﹐但此宜作「徹」。兪樾曰「按古字『徹』與『轍』通。二十七章『善行無轍迹』﹐釋文作『徹』﹐引梁注曰﹕『徹應車邊﹐今作彳者﹐古字少也。』然則此文『徹』字﹐亦與彼同矣。『有德司契﹐無德司轍』﹐言有德之君但執左契﹑合符信而已﹐無德之君則皇皇然司察其轍迹也。河上公解『善行無轍迹』曰﹕『善行道者求之於身﹐不下堂﹐不出門﹐故無轍迹。』此卽可說『無德司徹』之義。」謙之案﹕兪說非也。「徹」當訓爲剝。「車」邊之「轍」﹐於義難通。大田晴軒曰「『徹』字﹐諸家或爲通﹐或爲明﹐或爲徹法之徹﹐要皆不悟此一章之言爲何所指﹐故紛紜謬說﹐如一哄之市耳。按徹﹐剝取也。豳風鴟鴞曰『徹彼桑土﹐綢繆牖戶』﹐毛傳﹕『徹﹐剝也。』小雅十月之交曰『徹我墻屋﹐田卒污萊』是也。有德但以合人心爲主﹐故不取於民﹐無德不以民情之向背爲意﹐故惟浚而剝之爲務。」一說「徹」疑當爲「殺」。高亨曰「篆文『徹』作『○』﹐說文『殺』古文作『○』﹐形相近。老子此字作『○』﹐後人不識﹐誤以爲『徹』也。七十四章曰﹕『常有司殺者殺﹐夫代司殺者殺﹐是謂代大匠斲。』此云『司殺』﹐其義正同。有德之君仁而多施﹐故曰司契﹔無德之君暴而多刑﹐故曰司殺。司契者﹐善人﹐天之所福﹔司殺者﹐不善人﹐天之所禍。故下文云『天道無親﹐常與善人』﹐以戒人君勿司殺而司契也。古韻契在泰部﹐徹在脂部﹐契﹑徹是爲通諧。殺亦在泰部﹐契﹑殺是謂同韻。」天道無親﹐常與善人。

謙之案﹕此二句爲古語﹐見說苑敬愼篇引黃帝金人銘﹐又後漢書袁紹傳注引作太公金匱語。又郎顗傳顗引易曰「天道無親﹐常與善人。」

【音韻】此章江氏韻讀﹕怨﹑怨﹑善韻﹝元部﹞﹐契﹑徹韻﹝祭部﹐契音挈﹞﹐親﹑人韻﹝眞部﹞。姚文田﹑奚侗同。武內義雄﹑陳柱﹕怨﹑怨﹑善﹑人韻。案怨﹑怨﹑善﹐元部﹐人﹐眞部﹐此元﹑眞通韻。

顧炎武唐韻正卷十七十七薛﹕「轍」﹐去聲則直例反。老子「有德司契﹐無德司轍」﹐一本作「徹」。

李賡蕓炳燭編卷三曰﹕老子「任契」章﹕「有德司契﹐無德司徹。」按契﹑徹韻也。契當讀入聲﹐如挈。廣韻「契」在十六屑﹐「徹」在十七薛﹐屑﹑薛通也。

江有誥唐韻四聲正二十八狝﹕「善」﹐常演切。按古有平聲﹐當與仙部並收。老子信契篇「安可以爲善」﹐與怨﹝音冤﹞協。

右景龍碑本分章不明﹝「無德司徹」句下空一格﹐似分章﹞﹐四十字﹐惇煌本﹑河﹑王本同﹐傅﹑範本四十一字。河上本題「任契第七十九」。王本題「七十九章」﹐範本題「和大怨章第七十九」。

八十章小國寡人﹐使有什伯之器而不用﹐

嚴可均曰「小國寡人」﹐各本作「寡民」。「什伯之器」﹐河上「伯」下有「人」字。

羅振玉曰「小國寡民」﹐景龍本「民」作「人」。「使有什伯之器」﹐惇煌辛本作「使民有什伯之器」﹐庚本作「使人有仟伯人之器」。

謙之案﹕「小國寡人」﹐遂州本同。柰捲「寡」作「寮」。下句嚴﹑彭﹑傅﹑範﹑趙「使」下有「民」字﹐景福﹑柰捲﹑王羲之「伯」下有「人」字﹐顧下有「民」字﹐傅﹑範「用」下有「也」字。李道純曰「『使有什伯之器而不用』﹐或云『令器』﹐或云『不用』﹐皆非也。」兪樾曰﹕按「什伯之器」﹐乃兵器也。後漢書宣秉傳注曰「軍法﹐五人爲伍﹐二五爲什﹐則共其器物﹐故通謂生生之具爲什物。」然則什伯之器猶言什物矣。其兼言伯者﹐古軍法以百人爲佰。周書武順篇﹕「五五二十五曰元卒﹐四卒成衛曰伯。」是其證也。什伯皆士卒部曲之名。禮記祭義篇曰「軍旅什伍。」彼言「什伍」﹐此言「什伯」﹐所稱有大小﹐而無異義。徐鍇說文系傳於人部「伯」下引「老子曰『有什伯之器』﹐每什伯共享器﹐謂兵革之屬」﹐得其解矣。「使有什伯之器而不用﹐使民重死而不遠徙」﹐兩句一律。下文云「𨿽有舟輿﹐無所乘之﹐𨿽有甲兵﹐無所陳之」﹐「舟輿」句蒙「重死而不遠徙」而言「甲兵」句蒙「什伯之器不用」而言﹐文義甚明。河上公本「什伯」下誤衍「人」字﹐遂以「使有什伯」四字爲句﹐失之矣。

奚侗曰﹕史記五帝紀「作什器於壽邱」﹐索隱曰「什器﹐什﹐數也。蓋人家常用之器非一﹐故以十爲數﹐猶今言什物也。」此云「什伯」﹐累言之耳。國小民寡﹐生事簡約﹐故𨿽有什伯之器﹐亦無所用之也。各本多無「民」字﹐玆從傅奕本增。河上本作「使有什伯人之器而不用」﹐而斷「使有什伯」爲句﹐誼不可通。蓋古本「民」或作「人」﹐因誤到「什伯」之下﹐河上遂彊爲句讀耳。謙之案﹕二說皆可通。文子符言篇曰「天下𨿽大﹐好用兵者亡﹔國家𨿽安﹐好戰者危。故小國寡民﹐𨿽有什伯之器而勿用。」是以什伯之器爲兵器也。漢書「詔天下吏捨無得置什器」﹐顏師古注﹕「五人爲伍﹐十人爲什﹐則共器物。」是以什伯之器爲什物﹐爲十人百人所共之器也。一說﹕什伯人之器﹐則材堪什夫﹑伯夫之長者也。此說蘇轍唱之﹐大田晴軒和之﹐引「列子說符篇伯樂稱九方臯曰﹕『是乃所以千萬臣而無數者也。』呂氏春秋至忠篇﹕『子培賢者也﹐又爲王百倍之臣。』孟子『或相倍蓰﹐或相什伯﹐或相千萬』﹝滕文公上﹞﹐以物言也﹔『或相倍蓰而無算者』﹝告子上﹞﹐以人言也。然則什伯千萬亦皆可以人言也。『器』﹐利器﹐器長之器﹐什伯之器﹐爲特異之材明矣。」謙之案﹕此說較迂曲﹐並存可也。使人重死而不遠徙。𨿽有舟輿﹐無所乘之﹔𨿽有甲兵﹐無所陳之。使民復結繩而用之。

嚴可均曰「使人重死」﹐河上﹑王弼作「使民」。

羅振玉曰「使民」﹐景龍本﹑惇煌庚本「民」作「人」。「而不遠徙」﹐庚本無「而」字﹐「𨿽有」作「其」﹐下「𨿽」字無。

謙之案﹕「使人」句﹐遂州本亦作「人」。「使民」句﹐禦注﹑邢玄﹑景福﹑慶陽﹑磻溪﹑樓正﹑高翿﹑柰捲﹑河上﹑惇煌庚本﹑顧﹑彭﹑傅﹑範﹑趙皆作「民」﹐同此石。畢沅曰「『民』﹐王弼作『人』。改『民』爲『人』﹐皆唐本也。」又「陳」字﹐遂州本作「陣」。案玉篇﹕「陣﹐直鎭切﹐師旅也﹐本作陳。」是「陳」﹑「陣」古通。

「輿」﹐釋文﹕「河上曰車。」禦注﹑王弼作「輿」﹐遂州﹑宋河上﹐柰捲作「輿」﹐趙作「車」。案作「輿」是也。「輿」卽「輿」之古文。夏竦古文四聲韻卷四引古老子作「輿」。甘其食﹐美其服﹐安其居﹐樂其俗﹐鄰國相望﹐雞狗之聲相聞﹐民至老死﹐不相往來。

嚴可均曰「雞犬之聲」﹐禦注﹑高翿作「雞狗之音」﹐王弼作「雞犬之聲」。

羅振玉曰﹕景龍﹑景福﹑廣明﹑惇煌庚﹑辛諸本均作「狗」﹐惇煌庚本無「死」字﹐辛本作「使民至老」。

謙之案﹕傅﹑範本「甘其食」上有「至治之極民各」六字。又傅﹑範﹑彭「居」作「俗」﹐「俗」作「業」﹐「民」上有「使」字。嚴本「安其居」在「樂其俗」句下﹐河上﹑顧無「死」字﹐傅﹑彭「相」下有「與」字。治要引「美其服」作「美其衣」。又「鄰」字﹐廣明﹑羅捲﹑顧同此。案說文﹕「五家爲鄰﹐從邑﹐聲。」古作○。九經字樣云「作『鄰』者訛﹐宜作『鄰』。」

又案莊子胠篋篇論「至德之世」﹐馬蹄篇言「民有常性﹐織而衣﹐耕而食」﹐語意皆本此。胠篋所引九句﹐惟「安其居﹐樂其俗」二句倒置。又淮南齊俗訓﹕「是故鄰國相望﹐雞狗之音相聞﹐而足迹不接諸侯之境﹐車軌不結千里之外者﹐皆得其所。」論衡說日篇﹕「古者質朴﹐鄰國接境﹐雞犬之聲相聞﹐終身不相往來。」皆本老子此章。又史記貨殖傳亦有「至治之極」四字﹐碑本𨿽無此句﹐可據傅﹑範本與莊子﹑史記所引補之。

【音韻】此章江氏韻讀無韻。姚文田﹑鄧廷楨同。高本漢本作「至治之極﹐民各甘其食﹐美其服﹐安其俗﹐樂其業」﹐極﹑食﹑服﹑俗﹑業韻﹐「俗」字實際非韻。又「鄰國相望」至「老死不相往來」﹐高本漢改「往來」爲「來往」﹐以協「望」字﹐大誤。

右景龍碑七十五字﹐惇煌本七十三字﹐河上﹑王本七十五字﹐傅﹑範本八十五字。河上本題「獨立第八十」﹐王本題「八十章」﹐範本題「小國寡民章第八十」。

八十一章信言不美﹐美言不信。善者不辯﹐辯者不善。知者不博﹐博者不知。

羅振玉曰﹕惇煌辛本「知」作「智」。

武內義雄曰「善者不辯」二句﹐惇﹑遂二本在「知者不博」二句之後。

謙之案﹕嚴﹑顧二句與惇﹑遂本同。傅﹑範「善者不辯」二句「者」並作「言」。

兪樾曰﹕按此當作「信者不美﹐美者不信」﹐與下文「善者不辯﹐辯者不善﹔知者不博﹐博者不知」文法一律。河上公於「信者不美」注云「信者﹐如其實。不美者﹐朴且質也。」是可證古本正作「信者不美」﹐無「言」字也。

陶鴻慶曰﹕案兪氏據河上注﹐知經文兩「言」字皆當作「者」﹐與下文一律者也。今按王注云「實在質也﹐本在朴也。」但釋「信」與「美」之義﹐而不及「言」﹐以其所見本亦作「者」也。

謙之案﹕兪﹑陶之說非也。文心雕龍情采篇曰「老子疾僞﹐故稱『美言不信』。」是劉勰所見老子本作「言」字。河上於此句注云「滋美之言者﹐孳孳華詞。不信者﹐飾僞多空虛也。」又成玄英開題序訣義疏題此章爲「信言」章。疏云「信﹐實也。美﹐浮艷也。言上德之人……所說言教﹐實而不華﹐……浮艷之言﹐……旣乖至理﹐所以不信。故莊云『犬不以善吠爲良﹐人不以善言爲賢』也。」可證河上本與碑本同。王注六十二章「美言可以市」句云「美言之﹐則可以奪貨之賈﹐故曰『美言可以市』也。」此章注﹕「實在質也﹐本在朴也。」義亦正同。𨿽未及「言」﹐而言在其中﹐何由證其所見本必作「者」乎﹖又「善者不辯」二句﹐焦竑考異曰「古本作『善言不辯﹐辯言不善』。」又莊子齊物論「大辯不言」﹐語亦同此。知北遊篇「不知深矣﹐知之淺矣」﹐與「知者不博」二句語意亦似。聖人不積﹐旣以爲人己愈有﹐旣以與人己愈多。

嚴可均曰「旣以爲人」﹐禦注作「與人」。

羅振玉曰﹕禦注﹑景福二本「爲」作「與」。

謙之案﹕邢玄﹑慶陽﹑磻溪﹑樓正均作「與」。二「愈」字﹐邢玄作「逾」﹐範作「兪」。「兪」古字﹐作「逾」誤。碑本五章「愈」亦作「兪」。又「聖人不積」﹐嚴﹑彭﹑傅﹑趙﹑高並作「無積」﹐範作「無積」﹐河上公﹑王弼作「不積」。作「無積」是也。戰國策魏策一引老子曰「聖人無積﹐盡以爲人己愈有﹐旣以與人己愈多」﹐「不積」亦作「無積」。「旣以與人」句﹐莊子田子方篇引同。「旣以爲人」句﹐「旣」字可據魏策改爲「盡」字﹐與「旣」字爲對文。又「積」有藏義﹐楚語「無一日之積」﹐注﹕「積﹐儲也。」莊子天道「運而無所積」﹐釋文﹕「謂積滯不通。」天下篇稱老聃「以有積爲不足……無藏也故有餘」﹐無積卽無藏也。天之道﹐利而不害。聖人之道﹐爲而不爭。

羅振玉曰﹕惇煌辛本無下「之」字。

謙之案﹕趙本作「人之道」﹐無「聖」字。「人」與「天」對﹐文勝﹐然非老子本誼。

【音韻】此章江氏韻讀無韻﹐諸家並同。惟高本漢以信﹑善爲韻﹐武內義雄以積﹑有﹑多爲韻﹐皆誤。此章實以信信﹑善善﹑知知各首尾爲韻。又知﹑積﹑多韻﹐知﹑積﹐支部﹐多﹐歌部﹐此歌﹑支通韻。

右景龍碑本五十七字﹐惇煌本﹑河﹑王﹑傅﹑範本同﹐河上題「顯質第八十一」﹐王本題「八十一章」﹐範本題「信言不美章第八十一」。

附錄

老子韻例

昔孔廣森作詩聲分例﹐其言曰「今之詩主乎文﹐古詩主歌。歌有疾徐之節﹐淸濁之和﹐或長言之﹐詠嘆之﹐累數句而無以韻爲﹔或系音促節﹐至於句有韻﹐字有韻﹐而莫厭其多。」余以爲道德五千言﹐古之哲學詩也。旣曰詩﹐卽必可以歌﹐可以誦﹔其疾徐之節﹐淸濁之和﹐𨿽不必盡同於三百篇﹐而或韻或否﹐則固有合於詩之例焉爲無疑。然在宋代吳棫韻補﹐已嘆「老子道德經﹐周柱下史老聃所作﹐多韻語﹐今往往失其讀」﹐然則發凡起例﹐其可少乎﹖作老子韻例。

﹝其一﹞世異音殊﹐一代自有一代之音﹐古韻不可合於唐﹐唐韻不可合於今﹐閻百詩所謂「古今之音系乎時」者﹐豈不然哉﹗五千言以今音讀之﹐覺其扞格不合﹐而以古音繩之﹐則合者多﹐而不合者或出於傳寫之訛。昔鄧廷楨鉤稽五千言之用韻﹐與易﹑詩合﹐如「辯德」章富﹑志﹑久爲一韻﹐久韻富﹑志﹐旣與詩同﹐下句又韻壽﹐乃與易同。實則五千言與詩或異或同﹐與易則幾無不同。且以楚人書楚語﹐作楚音﹐是又爲騷韻開其端也。試舉其與易同者﹕

﹝一﹞五章﹕「多言數窮﹐不如守中。」窮﹑中爲韻。易需彖傳窮﹑中﹑功韻。蹇彖傳中﹑窮﹑功﹑邦韻。困彖傳中﹑窮韻。井彖傳窮﹑中﹑功﹑凶韻。漸彖傳功﹑邦﹑中﹑窮韻。渙彖傳窮﹑同﹑中﹑功韻。節彖傳中﹑窮通韻。旣濟彖傳中﹑窮韻。坤象傳中﹑窮﹑終韻。隨象傳凶﹑功﹑中﹑窮韻。大壯象傳窮﹑中韻。節象傳中﹑窮韻。巽象傳中﹑窮﹑中﹑功﹑中﹑窮﹑凶韻。

﹝二﹞二十四章﹕「企者不久﹐跨者不行﹐自見者不明﹐自是者不彰﹐自伐者無功﹐自矜者不長。」行﹑明﹑彰﹑功﹑長韻。又七十八章﹕「弱之勝彊﹐柔之勝剛﹐天下莫不知﹐莫能行。」彊﹑剛﹑行韻。易大有彖傳明﹑行﹑亨韻。謙彖傳亨﹑明﹑行韻。噬嗑彖傳亨﹑明﹑章﹑行韻。復彖傳亨﹑行﹑行﹑長韻。遁彖傳亨﹑行﹑長韻。晉彖傳上﹑明﹑行韻。暌彖傳上﹑行﹑明﹑行﹑剛韻。益彖傳疆﹑光﹑慶﹑行﹑疆﹑方﹑行韻。姤彖傳剛﹑長﹑章﹑行韻。鼎彖傳明﹑行﹑剛﹑亨韻。艮彖傳行﹑明韻。旅彖傳亨﹑剛﹑明韻。巽彖傳行﹑剛韻。屯彖傳明﹑光﹑長韻。訟象傳長﹑明韻。履象傳明﹑行﹑當﹑剛﹑行﹑當﹑慶韻。否象傳當﹑行﹑當﹑長韻。同人像傳剛﹑行韻。豫象傳當﹑行﹑剛﹑亡﹑長韻。噬嗑象傳行﹑剛﹑當﹑光﹑當﹑明韻。暌象傳當﹑剛﹑行﹑慶﹑亡韻。夬象傳當﹑明﹑光﹑長韻。震象傳剛﹑當﹑光﹑行﹑喪韻。歸妹象傳常﹑當﹑行﹑良﹑行﹑筐韻。丰象傳當﹑明﹑行﹑慶﹑翔﹑藏韻。系辭下傳「君子知微知彰」三句彰﹑剛﹑望韻。幹文言藏﹑明﹑行韻。坤文言剛﹑方﹑常﹑光﹑行韻。說卦傳陽﹑剛﹑亨韻。雜卦傳剛﹑行韻。

﹝三﹞二章﹕生﹑成﹑形﹑傾韻。十五章﹕淸﹑生﹑盈﹑盈﹑成韻。二十五章﹕成﹑生韻。三十九章﹕淸﹑寧﹑靈﹑盈﹑生﹑貞韻。易幹彖傳元﹑天﹑形﹑成﹑天﹑命﹑貞﹑寧韻。屯彖傳生﹑貞﹑盈﹑寧韻。系辭下傳「日往則月來」九句生﹑成﹑生韻。序卦傳盈﹑生韻。

﹝四﹞二十六章﹕「魚不可脫於淵﹐國之利器不可以示人。」淵﹑人韻。六十章﹕「其鬼不神﹐非其鬼不神﹐其神不傷人。」神﹑人韻。易幹九二﹑九四﹑九五田﹑人﹑淵﹑天﹑人韻。丰彖傳人﹑神韻。幹文言人﹑神韻。

﹝五﹞四十四章﹕「知止不殆﹐可以長久。」止﹑久韻。十六章﹕道﹑久﹑殆韻。易臨彖傳道﹑久韻。離象傳咎﹑道﹑久韻。雜卦傳久﹑止韻。

﹝六﹞六十八章﹕武﹑怒﹑與﹑下韻。六十四章﹕土﹑下韻。易困象傳下﹑與韻。井彖傳下﹑捨﹑與韻。恆彖傳下﹑與韻。咸象傳下﹑與﹑女韻。剝彖傳下﹑與﹑下韻。隨彖傳與﹑下韻。離彖傳土﹑下韻。

﹝七﹞五十九章﹕嗇﹑服﹑德﹑克﹑極﹑國韻。八十章﹕食﹑服韻。易謙象傳牧﹑得﹑服﹑則﹑服﹑得﹑國韻。同人像傳克﹑則﹑直﹑克﹑得韻。節象傳塞﹑極韻。幹文言傳﹕革﹑德﹑極﹑則韻。

﹝八﹞九章﹕之﹑已﹑之﹑保﹑守﹑咎﹑道韻。易復彖傳咎﹑道﹑復韻。小畜初九﹑隨九四道﹑咎韻。幹彖傳道﹑咎﹑久﹑造﹑久﹑首韻。同人像傳﹑暌象傳﹑節象傳﹑旣濟象傳咎﹑道韻。夬象傳咎﹑道﹑咎韻。漸象傳咎﹑飽﹑醜﹑道﹑保韻。

次舉其與騷韻同者﹐如五章窮﹑中韻。楚辭雲中君降﹑中﹑窮﹑○韻﹔涉江中﹑窮韻。八章治﹑能﹑時﹑尢韻。楚辭惜往日時﹑疑﹑治﹑之﹑否﹑欺﹑思﹑之﹑尢﹑之韻。四十四章止﹑殆﹑久韻。楚辭天問止﹑殆韻﹔招魂止﹑裏﹑久韻。十章離﹑兒﹑疵﹑知﹑雌﹑知韻。楚辭少司命離﹑知韻。七章先﹑存韻。楚辭遠遊存先﹑門韻﹔大招存﹑先韻。十七章言﹑然韻。楚辭惜誦言﹑然韻。二十五章﹑六十五章遠﹑反韻﹐楚辭離騷﹑國殤﹑哀郢同。二章生﹑成﹑形﹑傾韻。楚辭天問營﹑成﹑傾韻。三十七章靜﹑定韻﹐楚辭大招同。三十七章﹑五十七章爲﹑化韻﹐楚辭天問﹑思美人同。六十八章武﹑怒﹑與﹑下韻。楚辭離騷武﹑怒韻。六十四章土﹑下韻。楚辭以下﹑與﹑女﹑所﹑舞﹑予等字爲韻。二章居﹝處﹞﹑去韻。楚辭悲回風處﹑慮﹑曙﹑去韻。九章保﹑守﹑咎﹑道韻。楚辭惜誦保﹑道韻。二十四章行﹑明﹑彰﹑長﹑行韻。楚辭天問長﹑彰韻。二十二章明﹑彰﹑長韻。楚辭懷沙章﹑明韻。五十九章嗇﹑服﹑德﹑克﹑極﹑國韻。楚辭離騷極﹑服韻﹔天問﹑哀郢極﹑得韻﹔橘頌服﹑國韻。六十五章賊﹑福﹑式﹑德韻。楚辭招魂食﹑得﹑極﹑賊韻。十五章客﹑釋韻。楚辭哀郢跖﹑客﹑薄﹑釋韻。

由上所述﹐五千言與易韻同﹐與騷韻亦同。知聲音之道﹐與時轉移﹐而如易如騷﹐以時考之﹐皆與老子相去不遠。五千言者蓋與易經同爲中國古代之二大哲學詩﹐老子爲楚人﹐故又與楚聲合。尙論世次﹐屈在老後。經文中「兮」字數見﹐與騷韻殆無二致﹐五千言其楚聲之元祖乎﹗

﹝其二﹞老子古韻之研究﹐宋吳棫已開其端﹐淸顧炎武﹑江愼修以後﹐其卓然成家者﹐以江晉三之老子韻讀﹐姚文田之古音諧﹐鄧廷楨之雙硯齋筆記爲最著。鄧書惟於虞﹑侯二部之界限﹐分隸諸部之入聲﹐有所發明﹔而於古韻之綜合研究﹐未遑及焉。江晉三以廿一部諧聲表﹐姚文田以古韻廿八部﹐於五千言之中﹐句求字索﹐使韻理日明﹐𨿽不無遺漏之處﹐而乖舛則甚少。尢以江氏韻讀﹐其分部與王念孫古韻譜同﹐學者取資焉。今試排比之如下﹝表中數目字爲老子章次﹞﹕

江有誥廿一部姚文田廿八部唐韻一之始母１事教辭有恃２﹝之﹑宵合韻﹞治能尢８已保守咎道９﹝之﹑幽通韻﹞有始紀１４道久殆１６﹝之﹑幽通韻﹞倍慈有１９熙臺孩２０海止以鄙母２０得惑式２１改殆母道２５﹝之﹑幽通韻﹞黑式式忒極２８有止殆母３２富志３３右辭３４餌止３５止殆久４４有恃宰５１始母母子母殆５２事救５２﹝之﹑幽通韻﹞起有５７事福５７福伏極５８持謀６４國賊國福式式德６５德力極６８來謀７３四之始母１上有恃２上治能時尢８平有時宰１０上始紀１４上倍慈有１９上哉熙臺２０平海止以鄙母２０上改殆母２５上有之之殆海３２上富志３３去餌止３５上止殆久４４上始母母子子母殆５２上起有５７上事富５７去母長５９上持謀６４平始事６４上來謀７３平之﹝灰﹑咍﹞﹝案江氏廿一部入聲之分配與姚氏廿八部異﹐如之轉入聲職﹑德。幽轉入聲屋﹑沃。宵轉入聲覺﹑藥。侯轉入聲屋﹑燭。魚轉入聲陌﹑麥﹑昔。支轉入聲錫。脂﹑祭轉入聲質﹑術﹑櫛﹑物﹑迄﹑月﹑沒﹑曷﹑末﹑黠﹑﹑屑﹑薛。﹞二幽道道１腹目１２首侯１４﹝幽﹑侯合韻﹞篤復１６久壽３３﹝之﹑幽通韻﹞笑道４１﹝幽﹑宵通韻﹞牖道４７畜育熟覆５１老道已５５﹝之﹑幽通韻﹞嗇嗇服德德克克極國母久道５９﹝之﹑幽通韻﹞奧寶保６２十四○道道１上保守咎道９上首後道有１４上久壽３３上牖道４７上老道５５上尢侯幽﹝蕭﹞三宵妙徼１十五爻妙徼１上蕭宵﹑肴﹑豪四侯朴谷濁１５譽侮１７﹝侯﹑魚通韻﹞足屬朴欲１９主下２６﹝侯﹑魚通韻﹞辱谷谷足朴２８朴朴欲３７琭玉３９谷辱足偸渝隅４１足辱４４欲朴５７垢主７８十三侯偸渝隅４０平垢主７８上侯﹝虞﹞五魚居居去２平客釋１５惡若２０去甫２１惡處２４居主３４﹝侯﹑魚通韻﹞落石３９戶下４７家余５４下普５４螫據搏固嗄５５土下６４武怒與下６３惡故７３十二魚︵與侯通︶居去２去去甫２１下惡處２４去主下２６上戶下４７上除蕪蕪余竿５３平家余５４平下普５４平螫據搏固作啞５５去土下６４上武怒與下６８上惡故７３去魚﹑虞﹑模六歌和隨２阿何２０隨吹羸隳２９平爲爲化３７貨多４４爲化５７禍倚５８貨過爲６４十一麻和隨２平義僞１８去阿何２０平隨吹羸墮２９平爲化３７平爲化５７平貨過爲６４去歌﹑戈﹑麻七支策解２７雌溪溪離兒２８﹝歌﹑支通離兒疵爲雌知１０﹝歌﹑支通韻﹞迹韻﹞六支離兒疵兒雌知１０平雌溪溪離兒２８平支齊八脂屈出５入死牝６夷希微詰一皦昧物１４畏畏２０物惚２１惚物２１師資師資迷２７味見旣３５﹝脂﹑元合韻﹞昧退類４１愛費４４屈拙訥熱４５﹝脂﹑祭通韻﹞五齊死牝６上夷希微１４平孩歸遺２０平大逝２５去師資師資迷２７平害太３５去昧旣３５去昧退類４１去察缺５８去脂﹑微﹑齊﹑佳﹑皆九祭害太３５裂發歇竭滅蹶３９缺敝４５拔脫輟５４察缺５８散亂末６４﹝祭﹑元通韻﹞殺活害７３契徹７９

十元言然１７大逝遠反２５觀然２６還焉年３０﹝元﹑眞通韻﹞遠反６５言反７８平怨怨善７９九寒言然１７平遠返２５上還焉年３０平﹝年與眞通﹞散亂６４去遠反６５上怨怨善７９去之﹑寒﹑桓﹑刪﹑山十一文玄門１﹝文﹑眞通韻﹞紛塵存先４門根存勤６川鄰１５﹝文﹑眞通韻﹞蕓根１６歸遺昏悶２０根君２６臣君２６﹝文﹑眞通韻﹞門勤５２門紛塵５６貧昏５７悶醇５８八文玄門１平紛塵存先４平門根存勤６平先存７平川鄰１５平蕓根１６平沌昏悶２０平根君２６平門勤５２平門塵５６平貧昏５７悶醇５８平諄﹑文﹑欣﹑魂﹑痕十二眞淵信８眞信２１平盈新直２２﹝眞﹑耕通韻。謙之案﹕此章江韻有誤﹐說見本文。﹞淵人３６身親４４身眞５４親人７９七眞淵仁信８平眞信２１平臣賓均３２平淵人３６平身眞５４平鮮神神人６０平親人７９平眞﹑臻十三耕名名１生成形傾２淸生盈盈成１５靜命１６冥精２１爭爭２２成生２５名臣賓均名３２﹝耕﹑眞通韻﹞靜正３７淸寧靈盈生貞３９成聲形名成４１靜正４５靜正５７十靑名名１平生成形傾２平淸生盈盈成１５平靜命１６上冥精２１平成生２５平靜定３７上淸寧靈盈生正３９平成聲形名成４１平靜正４５去名成４７平生形成５１平靜正５７去耕﹑淸﹑靑十四陽盲聾爽狂妨１２﹝陽﹑東通韻﹞狀象恍１４去常明常凶容公王１６﹝陽﹑東通韻﹞恍象２１明彰功長２２﹝陽﹑東通韻﹞行明彰功長行２５﹝陽﹑東通韻﹞行重２６﹝陽﹑東通韻﹞明彊３３象往３５明剛彊３６行亡４１亡病４４藏亡４４明彊光明殃常５２鄕長５４常明祥彊５５勇廣長６７﹝陽﹑東通韻﹞彊剛行７８祥王７９十六庚盲聾爽狂妨１２平狀象恍１４去常明１６平恍象２１去明彰長２２平行明彰功長行２４平明彊３２平象往３５上張彊３６平明彊光明殃常５２平鄕長５４平常明祥彊５５平勇廣長６４上行兵６９平彊剛行７８平祥王７８平陽﹑唐﹑庚十五東通容１５容從２１邦丰５４一東窮中５平凶容公１６平容從２１平衝窮４５平邦丰５４平東﹑冬﹑鍾﹑江十六中窮中５衝窮４５

十七蒸勝應７３三登勝應７３去蒸﹑登十八侵二侵侵﹑覃﹑鹽十九談十七炎談﹑添咸﹑銜﹑嚴凡

入聲一戠直得惑式２２黑式式忒極２８伏極５８嗇嗇服德克極極國５９賊福式式德６５德力極６８職﹑德

二月屈出５昧物１４物惚２１惚物２１裂發歇竭滅蹶３９缺獘４５屈拙訥熱４５拔脫輟５４殺活害７３契徹７９物﹑迄﹑月﹑沒﹑曷﹑末﹑黠﹑﹑屑﹑薛

三易策解２７迹錫

四詰一１４質﹑術﹑櫛

五昔客釋１５惡若２０落石３９客尺６９陌﹑麥﹑昔

六屋朴谷濁１５足屬朴欲１９辱谷谷足朴欲３７琭玉３９谷辱足４１足辱４４欲足４６欲朴５７屋﹑沃﹑燭﹑覺

七匊篤復１６畜育熟覆５１

八樂藥鐸二十葉九合緝﹑合﹑盍﹑葉帖﹑洽﹑狎﹑業﹑乏廿一緝

﹝其三﹞細繹江氏老子韻讀﹐其大異於姚文田者﹐在於以五千言用韻之文爲準﹐而發明通韻與合韻之說。如四十一章谷﹑辱﹑足﹑偸﹑渝﹑隅同屬侯部﹐姚文田分谷﹑辱﹑足一韻﹝六屋入聲﹞﹐偸﹑渝﹑一韻﹝十三侯平聲﹞﹐鄧廷楨同。江氏則破除此種入聲分配之謬﹐以谷﹑辱﹑足﹑偸﹑渝﹑隅爲一韻。此猶就同部者言之﹐若夫異部之通轉﹐則非妙於審音者不能。如六十七章勇﹑廣﹑長爲陽﹑東通韻﹐而姚文田鄧廷楨則祇廣﹑長韻。二章事﹑教﹑辭﹑有﹑恃爲之﹑宵合韻﹐而姚文田﹑鄧廷楨則祇辭﹑有﹑恃韻。至如六十四章散﹑亂﹑末之祭﹑元通韻﹐三十五章味﹑見﹑旣之脂﹑元合韻﹐則非妙達陰陽對轉之理者所敢言﹑所能言矣。考老子通韻合韻之例﹐江氏所發明者﹐以通韻言﹐如﹕

﹝一﹞之﹑幽通韻﹝九章﹑十六章﹑二十五章﹑五十二章﹑三十三章﹑五十章﹑五十九章﹞。

﹝二﹞幽﹑宵通韻﹝四十一章﹞。

﹝三﹞侯﹑魚通韻﹝二十六章﹑三十章﹑三十四章﹞。

﹝四﹞歌﹑支通韻﹝十章﹑二十八章﹞。

﹝五﹞脂﹑祭通韻﹝四十五章﹞。

﹝六﹞祭﹑元通韻﹝六十四章﹞。

﹝七﹞元﹑眞通韻﹝三十章﹞。

﹝八﹞文﹑眞通韻﹝一章﹑十五章﹑二十六章﹞。

﹝九﹞眞﹑耕通韻﹝二十二章﹑三十二章﹞。

﹝十﹞陽﹑東通韻﹝十二章﹑十六章﹑二十二章﹑二十五章﹑二十六章﹑六十七章﹞。以合韻言﹐如﹕

﹝一﹞之﹑宵合韻﹝二章﹞。

﹝二﹞幽﹑侯合韻﹝十七章﹞。

﹝三﹞脂﹑元合韻﹝三十五章﹞。就中「之﹑幽通韻」「侯﹑魚通韻」「脂﹑祭通韻」「眞﹑耕通韻」「文﹑眞通韻」﹐皆爲同列相比之近旁通轉。惟「之﹑幽」「侯﹑魚」「脂﹑祭」爲陰聲與陰聲之近旁轉﹐「眞﹑耕」「文﹑眞」「陽﹑東」則爲陽聲與陽聲之近旁轉。又「之﹑宵合韻」「幽﹑侯合韻」爲陰聲與陰聲之近旁合。次之﹐「元﹑眞通韻」「幽﹑宵通韻」爲次旁通轉﹐但「元﹑眞」爲陽聲與陽聲之次旁轉﹐「幽﹑宵」爲陰聲與陰聲之次旁轉。「歌﹑支通韻」爲陰聲與陰聲之又次旁轉﹐惟「祭﹑元通韻」爲陰陽相對之次通轉﹐「脂﹑元合韻」爲陰陽相對之又次對合。試本孔廣森﹑章炳麟之說﹐爲列圖如上﹐以資說明。

﹝其四﹞老子五千言﹐其疾徐長短﹐用韻體制各殊﹕有通篇用韻者﹔有章首用韻﹐而中間或尾聲不拘者﹔有間句助語自爲唱嘆﹐不在韻例者。此蓋哲學詩之體裁有所謂「自由押韻式」。就其用韻之格式言之﹐有與詩經絕同者﹐如二十八章﹕

知其雄﹐守其雌﹐爲天下溪﹔爲天下溪﹐常德不離﹐復歸於嬰兒﹝歌﹑支通韻﹞。

知其白﹐守其黑﹐爲天下式﹔爲天下式﹐常德不忒﹐復歸於無極﹝之部﹞。

知其榮﹐守其辱﹐爲天下谷﹔爲天下谷﹐常德乃足﹐復歸於朴﹝侯部﹞。又如十章﹕

載營魄抱一﹐能無離﹖

專气致柔﹐能嬰兒﹖

滌除玄覽﹐能無疵﹖

愛人治國﹐能無爲﹖

天門開闔﹐能爲雌﹖

明白四達﹐能無知﹝歌﹑支通韻﹞﹖

此一唱三嘆﹐以聲論聲﹐卽置之三百篇中﹐亦不知有何分別﹔然而終不同者﹐則三百篇皆吟詠性情之作﹐而此則以說理競長。所謂哲學詩之特點乃在內容﹐內容有異而形式隨之﹐此所以老子用韻體裁與詩有同有異﹐而與易則無不同也。老子韻例韻表﹐舊有作者﹐如劉師培之老子韻表﹐見丙午國粹學報﹐多妄說不可信。沅君之老子韻例初稿﹐見北京大學研究所國學門周刊﹐而語焉不詳。玆篇所列﹐都二十四則﹕

﹝一﹞一句一轉韻例

名與身孰親﹝眞部﹞﹖身與貨孰多﹝歌部﹞﹖得與亡孰病﹝陽部﹞﹖是故甚愛必大費﹝脂部﹞﹐多藏必厚亡﹝陽部﹞。知足不辱﹝侯部﹞﹐知止不殆﹐可以長久﹝之部﹞。﹝四十四章﹞

我無爲而民自化﹝歌部﹞﹐我好靜而民自正﹝耕部﹞﹐我無事而民自富﹝之部﹞﹐我無欲而民自朴﹝侯部﹞。﹝五十七章﹞

﹝二﹞二句一轉韻例

不出戶﹐知天下﹝魚部﹞﹔不窺牖﹐見天道﹝幽部﹞。﹝四十七章﹞

其政悶悶﹐其民醇醇﹝文部﹞﹔其政察察﹐其民缺缺﹝祭部﹞。﹝五十八章﹞

﹝三﹞三句一轉韻例

善建者不拔﹐善抱者不脫﹐子孫以祭祀不輟﹝祭部﹞。修之身﹐其德乃眞﹝眞部﹞﹔修之家﹐其德有餘﹝魚部﹞。﹝五十四章﹞

勇於敢則殺﹐勇於不敢則活﹐知此兩者或利或害﹝祭部﹞。天之所惡﹐孰知其故﹝魚部﹞﹖﹝七十三章﹞

﹝四﹞四句一轉韻例

故有無相生﹐難易相成﹐長短相形﹐高下相傾﹝耕部﹞﹐音聲相和﹐前後相隨﹝歌部﹞。﹝二章﹞

古之善爲士者不武﹐善戰者不怒﹐善勝敵者不與﹐善用人者爲下﹝魚部﹞。是謂不爭之德﹐是以用人之力﹐是謂配天之極﹝之部﹞。﹝六十八章﹞

﹝五﹞五句以上一轉韻例

五色令人目盲﹐五音令人耳聾﹐五味令人口爽﹐馳騁田獵令人心發狂﹐難得之貨令人行妨﹝陽﹑東通韻﹞。是以聖人爲腹不爲目﹝幽部﹞﹐故去彼取此﹝支部﹞。﹝十二章﹞

天下有始﹐以爲天下母。旣知其母﹐又知其子﹔旣知其子﹐復守其母﹐沒身不殆﹝之部﹞。塞其兌﹐閉其門﹐終身不勤﹝陽部﹞﹔開其兌﹐濟其事﹐終身不救﹝之﹑幽通韻﹞。見小曰明﹐守柔曰彊。用其光﹐復歸其明﹐無遺身殃﹐是謂襲常﹝陽部﹞。﹝五十二章﹞

﹝六﹞一章一韻例

持而盈之﹐不若其以。揣而銳之﹐不可長保。金玉滿室﹐莫之能守。富貴而驕﹐自遺其咎。功成﹑名遂﹑身退﹐天之道﹝之﹑幽通韻﹞。﹝九章﹞

治人﹑事天莫若式﹐夫惟式﹐是謂早服。早服謂之重積德﹐重積德﹐則無不克﹐無不克﹐則莫知其極。莫知其極﹐可以有國﹔有國之母﹐可以長久﹐是謂深根固蒂﹑長生久視之道﹝之﹑幽通韻﹞。﹝五十九章﹞

﹝七﹞一章數韻例

重爲輕根﹐靜爲躁君﹝文部﹞。是以君子終日行﹐不離輜重﹝陽﹑東通韻﹞。𨿽有榮觀﹐燕處超然﹝元部﹞。如何萬乘之主﹐以身輕天下﹝侯﹑魚通韻﹞﹖輕則失根﹐躁則失君﹝文部﹞。﹝二十六章﹞

大成若﹐其用不獘﹝祭部﹞﹔大盈若沖﹐其用不窮﹝中部﹞。大直若屈﹐大巧若拙﹐大辯若訥。躁勝寒﹐靜勝熱﹝脂﹑祭通韻﹞﹐淸靜以爲天下正﹝耕部﹞。﹝四十五章﹞

﹝八﹞二句間韻例

知人者智﹐自知者明。勝人者有力﹐自勝者彊﹝陽部﹞。﹝三十三章﹞

天下之至柔﹐馳騁天下之至堅﹔出於無有﹐入於無間﹝元﹑眞通韻﹞。﹝四十三章﹞

﹝九﹞奇句偶韻例

昔之得一者﹐天得一以淸﹐地得一以寧﹐神得一以靈﹐谷得一以盈﹐萬物得一以生﹐侯王得一﹐以爲天下正﹝耕部﹞。﹝三十九章﹞

古用兵有言﹐吾不敢爲主而爲客﹐不敢進寸而退尺﹝魚部﹞。﹝六十九章﹞

﹝十﹞偶句奇韻例

企者不久﹐誇者不行﹐自見不明﹐自是不彰﹐自伐無功﹐自矜不長﹝陽﹑東通韻﹞。﹝二十四章﹞

道生之﹐德畜之﹐物形之﹐勢成之﹝耕部﹞。﹝五十一章﹞

﹝十一﹞兩韻互協例

師之所處﹐荊棘生焉。大軍之後﹝魚部﹞﹐必有凶年﹝元部﹞。﹝三十章﹞

是謂行無行﹐攘無臂﹐執無兵﹝陽部﹞﹐仍無敵﹝支部﹞。﹝六十九章﹞

﹝十二﹞兩韻句中互協例

孰能濁以止﹐靜之徐淸﹖孰能安以久﹝之部﹞﹐動之徐生﹝耕部﹞﹖﹝十五章﹞

天無以淸﹐將恐裂﹔地無以寧﹐將恐發﹔神無以靈﹐將恐歇﹔谷無以盈﹐將恐竭﹔萬物無以生﹐將恐滅﹔侯王無以貞﹝耕部﹞﹐而貴高將恐蹶﹝祭部﹞。﹝三十九章﹞

﹝十三﹞兩韻隔協例

曲則全﹐枉則直﹐窪則盈﹐獘則新﹝眞﹑耕通韻﹞﹐少則得﹐多則惑。是以聖人抱一爲天下式﹝之部﹞。﹝二十二章﹞

其安易持﹐其未兆易謀。其脆易判﹐其微易散。爲之於未有﹝之部﹞﹐治之於未

○﹝元部﹞。﹝六十四章﹞

﹝十四﹞三韻互協例

塞其兌﹐閉其門﹐挫其銳﹝祭部﹞﹐解其忿和其光﹐同其塵﹝文部﹞﹐是謂玄同﹝陽﹑東通韻﹞。﹝五十六章﹞

﹝十五﹞四韻互協例

儼兮其若客﹐渙﹝元部﹞兮若冰之將釋﹝魚部﹞。惇兮其若朴﹐曠兮其若谷﹐混﹝諄部﹞兮其若濁﹝侯部﹞。﹝十五章﹞

﹝十六﹞句中韻例

希言自然﹝元部﹞。﹝二十三章﹞正言若反﹝元部﹞。﹝七十八章﹞

知足不辱﹐知止不殆﹐可以長久﹝之部﹞。﹝四十四章﹞

﹝十七﹞首尾韻例

禍兮福之所倚﹝歌部﹞﹐福兮禍之所伏﹝之部﹞。﹝五十八章﹞

信言不美﹐美言不信﹝眞部﹞。善者不辯﹐辯者不善﹝元部﹞。知者不博﹐博者不知﹝支部﹞。﹝八十一章﹞

﹝十八﹞句首韻例﹐善數不用籌策﹐善閉無關鍵而不可開﹐善﹝元部﹞結

善行無轍迹﹐善言無瑕無繩約而不可解﹝支部﹞。﹝二十七章﹞

果而勿矜﹐果而勿伐﹐果而勿驕﹐果而不得已﹐果﹝歌部﹞而勿彊﹝陽﹑東通韻﹞。﹝三十章﹞

﹝十九﹞首尾上下皆韻例

大道廢﹐有仁義﹔智慧出﹝脂部﹞﹐有大僞﹝歌部﹞。﹝十八章﹞

﹝二十﹞韻上韻例

多言數窮﹐不如守中﹝中部﹞。﹝五章﹞

爲者敗之﹐執者失之﹝之部﹞。﹝六十四章﹞

﹝二十一﹞雙聲爲韻例

豫﹝魚部﹞兮若冬涉川﹐猶﹝宵部﹞兮若畏四鄰﹝文﹑眞通韻﹞。﹝十五章﹞

合抱之木﹝侯部﹞﹐生於毫末﹝祭部﹞。﹝六十四章﹞

﹝二十二﹞疊字韻例

道可道﹐非常道﹝幽部﹞﹔名可名﹐非常名﹝耕部﹞。﹝一章﹞

是以聖人不病﹐以其病病﹐是以不病﹝耕部﹞。﹝七十一章﹞

生之徒十有三﹐死之徒十有三﹐人之生﹐動之死地亦十有三﹝侵部﹞。﹝五十章﹞

﹝二十三﹞助字韻例

生之﹑畜之﹐生而不有﹐爲而不恃﹐長而不宰﹝之部﹞。﹝十章﹞

將欲取天下而爲之﹐吾見其不得已。天下神器﹐不可爲也﹔爲者敗之﹐執者失之﹝之﹑支通韻﹞。﹝二十九章﹞

故從事而道者﹐道德之。同於德者﹐德德之﹔同於失者﹐道失之﹝之部﹞。﹝二十三章﹞

﹝二十四﹞助字不爲韻例

上士聞道﹐勤而行之。中士聞道﹐若存若亡﹝陽部﹞。﹝四十一章﹞

物或惡之﹐故有道者不處﹝魚部﹞。﹝二十四章﹞

由上所舉韻例﹐有前人所認爲無韻者﹐而實皆自然協韻。如以疊字爲韻﹐老子之例甚多也﹐而在詩﹑易中亦有旁證。詩如蒹葭各章從﹑從韻﹐葛覃一二章覃﹑覃韻﹐抑五章玷﹑玷韻﹐生民三章林﹑林韻﹐載芟今﹑今韻﹐褰裳一﹑二章狂﹑狂韻﹐何人斯五章行﹑行韻﹐巧言二章生﹑生韻﹐鴻雁三章﹑抑九章﹑桑柔下章皆人﹑人爲韻﹐綿七章門﹑門韻﹐蕩二以下各章以七「商」字爲韻﹐東山各章以四「山」字爲韻﹐雨無正五章﹑巧言五章﹑賓之初筵一章皆言﹑言爲韻﹐采薇四章﹑韓奕三章皆何﹑何爲韻﹐韓奕四章﹑抑十章之﹑之爲韻﹐出車五章﹑巷伯七章﹑南山有臺一﹑二﹑四﹑五章子﹑子爲韻。餘如來來﹑國國﹑鼠鼠﹑女女﹑弟弟﹑醉醉﹑悠悠﹑樂樂﹐疊字爲韻者﹐尙不勝數。又以易經爲例﹐頤彖傳養﹑養韻﹐大壯彖傳壯﹑壯韻﹐觀六三﹑九五﹑上九生﹑生﹑生韻﹐節初九﹑九二庭﹑庭韻﹐鼎六五﹑上九鉉﹑鉉韻﹐賁彖傳文﹑文韻﹐蠱彖辭﹐巽五九日﹑日韻﹐損象傳時﹑時韻﹐小過彖辭事﹑事韻﹐屯六二字﹑字韻﹐豫六三﹑困上六悔﹑悔韻﹐蒙上九寇﹑寇韻﹐萃彖傳聚﹑聚韻﹐旅六二﹑九二僕﹑僕韻﹐大有初九咎﹑咎韻。由此知五千言以道﹑道爲韻﹐名﹑名爲韻﹐以仁﹑仁爲韻﹐狗﹑狗爲韻者﹐又何足異﹖又以助字韻爲例﹐易革象傳之﹑志韻﹐鼎象傳之﹑尢韻。卽謂詩經不協語助﹐實亦不然。抑十章﹑韓奕四章皆以二「之」字爲韻﹐載馳四章尢﹑思﹑之韻﹐小戎二章期﹑之韻﹐園有桃一﹑二章哉﹑其﹑之﹑之﹑思﹑哉﹑其﹑之﹑之﹑思韻。再以楚辭証之﹐離騷「心猶豫而狐疑﹐懷椒糈而要之」﹐「命靈氛爲余占之﹐孰信修而慕之」﹐天問之﹑謀﹑之韻﹐尢﹑之﹑期之韻﹐九章惜誦之﹑尢﹑之韻﹐哀郢持﹑之韻﹐時﹑丘﹑之韻﹐思美人之﹑﹑期韻﹐惜往日之﹑疑﹑辭﹑之韻﹐九辯二「之」字﹑四「之」字韻。由此知五千言二「之」字韻﹝七十四章﹞﹐三「之」字韻﹝二十三章﹑六十六章﹑八十章﹞﹐四「之」字韻﹝十七章﹞﹐五「之」字韻﹝四十九章﹞﹐又何足異﹖惟老子爲哲學詩﹐其用韻較詩經爲自由﹐則誠有之﹐若謂其手筆差異﹐文不拘韻﹐則不但不達五千言鏗鏘之妙﹐且不足以語諸子之文矣。

一九五五年三月一日朱謙之。

後記

﹝一﹞本書在選本方面﹐以唐易州龍興觀道德經碑本爲主﹐次取惇煌寫本與遂州碑本參訂。石本於禦注﹑廣明﹑景福以外﹐更參考樓正﹑邢玄﹑慶陽﹑磻溪﹑高翿﹑趙孟俯諸本。鈔本參考柰捲及室町時代鈔本。刻本王本除用明和宇惠本外﹐更參考道藏本﹑範應元引王本﹐與道藏宋張太守匯刻四家注本。河上本除用宋刊本外﹐更參考道藏李道純道德會元所用章句白本。又如傅﹑範古本﹐夏竦古文四聲韻所引古老子﹐及托名王羲之帖本等﹐均加以批判的選用。

﹝二﹞本書在校勘方面﹐以嚴可均鐵橋金石跋中老子唐本考異所校三百四十九條爲主﹐魏稼孫績語堂碑錄﹐或正嚴誤﹐或補嚴闕﹐共四十三條﹐次之。餘如紀昀﹑畢沅﹑王昶﹑吳云之校老子﹐乃至羅振玉之道德經考異﹐何士驥之古本道德經校刊﹐凡與碑本校勘工作有關者﹐無不盡力搜羅﹐務求去僞存眞﹐使道德經文字得以接近於本來面目。

﹝三﹞本書在訓詁方面﹐所采舊注有王念孫﹑孫詒讓﹑兪樾﹑洪頤烜﹑劉師培﹑易順鼎﹑馬敍倫﹑陶鴻慶﹑奚侗﹑蔣錫昌﹑勞健﹑高亨﹑於省吾諸家﹔間亦采取日本大田晴軒﹑武內義雄之說。案語則隨文聲敍﹐或出己見﹐其中有特重聲訓之處﹐說本朱駿聲說文通訓定聲。

﹝四﹞本書在音韻方面﹐以江晉三老子韻讀爲主﹐偶有漏失﹐則以姚文田之古音諧﹑鄧廷楨之雙硯齋筆記﹑李賡蕓之炳燭編補之。若劉師培之老子韻表﹐高本漢之老子韻考﹐及奚侗﹐陳柱之說老子古音﹐則多臆說﹐其合者取之﹐不合者棄之。

﹝五﹞本書特重楚方言與老子之關系。如四十五章「躁勝寒」﹐據詩汝墳釋文「楚人名火曰燥」。五十五章「終日號而不嗄」﹐據莊子庚桑楚篇司馬彪注「楚人謂唬極無聲曰嗄」。七十章「披褐懷玉」﹐據淮南子齊俗訓注「楚人謂袍爲短褐大布」。此類之例﹐說詳各章﹐閱者察之。

﹝六﹞本書初稿成時﹐承楊樹達先生﹑任繼愈先生校正全書數次﹐梁啟雄﹑王維誠二先生亦校正其一部分﹐得益良多。本書卽根據諸先生提供之寶貴意見﹐經數次修改而成。其中如仍有誤謬之處﹐應由撰者自己負責。又以楊樹達先生貢獻最大﹐且爲其晚年最後之勞績﹐應以此書爲其紀念。一九五七年三月朱謙之。

補遺

版本補遺﹝一﹞道士索洞玄經寫本

惇煌殘捲﹐見伯希和目錄二五八四號﹝神田喜一郎輯惇煌祕籍畱眞新編下冊﹞。﹝二﹞惇煌六朝寫本張道陵著老子想爾注殘捲﹝見一九五六年香港印本老子想爾注校箋圖一至圖廿六﹐存河上本第三章

「不見可欲」句下至第三十七章

。內容與遂州龍興碑本略同﹐如第三章

「不敢不爲」﹐第七章

二「屍」字﹐第十五章

「渙若冰將汋」﹐第十六章

二「生」字﹐第二十章

「我魄未兆」﹐第二十四章

「喘者不久」等﹐蓋同屬一版本系統者﹞。

書目補遺﹝一﹞木村英一﹕老子之新研究﹝昭和三四年創文社版﹞。

補注

三章使心不亂。

謙之案﹕據想爾注校箋﹕「淮南子道應訓﹑蜀志秦宓傳及易艮卦孔疏﹑晉書吳隱之傳﹑文選東京賦注所引此文﹐皆無『民』﹐劉師培老子斠補謂唐初避諱刪去﹐今此六朝寫本無『民』字﹐可證劉說之非。」虛其心。

謙之案﹕老子想爾注本「虛」作「○」。據注文「虛去心中凶惡﹐道來歸之」﹐知本文亦作「虛」﹐「○」爲誤字。

七章以其無私﹐故能成其私。

謙之案﹕老子想爾注本作「以其無屍﹐故能成其屍」﹐注﹕「不知長生之道﹐身皆屍行耳﹐非道所行﹐悉屍行也。道人所以得仙壽者﹐不行屍行﹐與俗別異﹐故能成其屍﹐令爲仙士也。」此爲神仙家言﹐可與後漢書方術傳相參證﹐非老子本文。

八章夫惟。

謙之案﹕「夫惟」﹐發語詞也。第十五章

﹑第二十二章

﹑第五十九章

﹑第七十章

﹑第七十一章

﹑第七十二章

﹑第七十五章

皆同﹐疑爲楚語口气。

九章持而盈之。

謙之案﹕管子白心篇﹕「持而滿之﹐乃其殆也。名滿於天下﹐不若其已也。」此持滿之戒與老子同。

十四章在上不皦﹐在下不昧。

謙之案﹕「皦」﹐惇煌丙本作「皎」。「昧」﹐遂州本﹑惇煌出道士索洞玄經寫本及想爾注本均作「忽」。案「昧」音密﹐與「皦」爲韻﹐作「忽」則無韻。

二十章惟之與阿。

謙之案﹕老子想爾注本「阿」作「何」。又據唐文播﹕巴黎所藏惇煌老子寫卷斠記﹐知伯希和目二三二九號古寫卷亦作「何」。「何」皆「阿」之誤。若享太牢。

謙之案﹕「享」字﹐惇煌道士索洞玄經寫本及老子想爾注本均作「亨」﹐經典釋文亦作「亨」﹐「亨」字是故書。乘乘無所歸

謙之案﹕老子想爾注本作「鬿無所歸」﹐「鬿」字當爲遂州本「魁」之別構﹐蓋本「儡」字﹐音近而誤。俗人昭昭。

謙之案﹕經典釋文﹕「昭﹐一本作照。」今惇煌道士索洞玄經寫本及老子想爾注本均作「照」。

二十一章孔德之容。

謙之案﹕王弼注﹕「孔﹐空也。惟以空爲德﹐然後乃能動作從道。」又後漢書馮衍傳注﹕「孔之爲言空也。」此以形容大德﹐虛心無物﹐無所不包也。謙舊校以「盛德」解「孔德」﹐意有未盡﹐當以此爲正。

二十四章企者不久﹐誇者不行。

謙之案﹕此二句惇煌道士索洞玄經寫本與老子想爾注本亦作「喘者不久﹐跨者不行」﹐與館本﹑遂州本同。又下文「自伐無功」作「自饒無功」﹐「餘食贅行」作「餘食啜行」﹐亦均與館本﹑遂州本同。

二十八章爲天下蹊。

謙之案﹕老子想爾注本「蹊」作「奚」﹐與惇煌丁本同。

三十五章安平太﹐樂與餌﹐過客止。

謙之案﹕老子想爾注本作「安平大樂﹐與珥過客止」﹐以「太」作「大」﹐以「樂」字斷句﹐注﹕「如此之治﹐甚大樂也。」蓋不知「安平太」爲並列語。

五十一章德畜之。

謙之案﹕「畜之」卽「蓄之」。說文﹕「畜﹐田畜也。」段玉裁曰「田畜﹐謂力田之蓄積也。」畜之猶相積相壓之義。一九六二年十二月朱謙之。

