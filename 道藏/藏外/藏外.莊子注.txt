向秀﹑郭象著《莊子注》

《莊子。內篇。逍遙遊第一》

夫小大𨿽殊﹐而放於自得之場﹐則物任其性﹐事稱其能﹐各當其分﹐逍遙一也﹐豈容勝負於其間哉﹗

北冥有魚﹐其名爲鯤。鯤之大﹐不知其幾千里也。化而爲鳥﹐其名爲鵬。

鵬鯤之實﹐吾所未詳也。夫莊子之大意﹐在乎逍遙遊放﹐無爲而自得﹐故極小大之致﹐以明性分之適。達觀之士﹐宜要其會歸而遺其所寄﹐不足事事曲與生說。自不害其弘旨﹐皆可略知耳。

鵬之背﹐不知其幾千里也﹔怒而飛﹐其翼若垂天之云。是鳥也﹐海運則將徙於南冥。南冥者﹐天池也。

非冥海不足以運其身﹐非九萬里不足以負其翼。此豈好奇哉﹖直以大物必自生於大處﹐大處亦必自生此大物﹐理固自然﹐不患其失﹐又何處心於其間哉。

齊諧者﹐誌怪者也。諧之言曰「鵬之徙於南冥也﹐水擊三千里﹐摶扶搖而上者九萬里﹐

夫翼大則難舉﹐故搏扶搖而後能上﹐九萬里乃足自勝耳。旣有斯翼﹐豈得決然而起﹐數仞而下哉﹗此皆不得不然﹐非樂然也。

去以六月息者也。」

夫大鳥一去半歲﹐至天池而息﹔小鳥一飛半朝﹐搶楡枋而止。此比所能則有閒矣﹐其於適性一也。

野馬也﹐塵埃也﹐生物之以息相吹也。

此皆鵬之所憑以飛者耳。野馬者﹐遊气也。

天之蒼蒼﹐其正色邪﹖其遠而無所至極邪﹖其視下也﹐亦若是則已矣。

今觀天之蒼蒼﹐竟未知便是天之正色邪﹐天知爲遠而無極邪。鵬之自上以視地﹐亦若人之自是天。則止而圖南矣﹐言鵬不知道裏之遠近﹐趣足以自勝而逝。

且夫水之積也不厚﹐則負大舟也無力。覆杯水於坳堂之上﹐則芥爲之舟﹔置杯焉則膠﹐水淺而舟大也。

此皆明鵬之所以髙飛者﹐翼大故耳。夫質小者所資不待大﹐則質大者所用不得小矣。故理有至分﹐物有定極﹐各足稱事﹐其濟一也。若乃失乎忘生之﹝主﹞【生】而營生於至當之外﹐事不任力﹐動不稱情﹐則𨿽垂天之翼不能無窮﹐決起之飛不能無困矣。

風之積也不厚﹐則其負大翼也無力。故九萬里﹐則風斯在下矣﹐而後乃今掊風﹔背負責天而艸之夭閼者﹐而後乃今將圖南。

夫所以乃今將圖南者﹐非其好髙而慕遠也﹐風不積則夭閼不通故耳。此大鵬之逍遙也。

蜩與學鳩笑之曰﹕『我決起而飛﹐槍楡枋而止﹐時則不至而控於地而已矣﹐溪以之九萬里而南爲﹖』

苟足於其性﹐則𨿽大鵬無以自貴於小鳥﹐小鳥無羨於天池﹐而榮願有餘矣。故小大𨿽殊﹐逍遙一也。

適莽蒼者﹐三凔而反﹐腹猶果然﹔適百里者﹐宿舂糧﹔適千里者﹐三月聚糧。

所適彌遠﹐則聚糧彌多﹐故其翼彌大﹐則積气彌厚也。

之二虫又何知﹗

二虫﹐謂鵬蝦也。對大於小﹐所以均異趣也。夫趣之所以異﹐豈知異而異哉﹖皆不知所以然而自然耳。自然耳﹐不爲也。此逍遙之大意。

小知不及大知﹐小年不及大年。

物各有性﹐性各有極﹐皆如年知﹐豈跂尙之所及哉﹗自此已下至於列子﹐歷舉年知之大小﹐各信其方﹐未有足以相傾者也。然後統以無待之人﹐遺彼忘我﹐冥此羣異﹐異方同得而我無功名﹐是故統小大者﹐無小無大者也﹔苟有乎大小﹐則𨿽有大鵬之與斥鴳﹐宰官之與禦風﹐同爲累物耳。其死生者﹐無死無生者也﹔苟有乎死生﹐則𨿽大椿之與蟪蛄﹐彭祖之與朝菌﹐均於短折耳。故遊於無小無大者﹐無窮者也﹔冥乎不死不生者﹐無極者也。若夫逍遙而系於有方﹐則𨿽放之使遊而有所窮矣﹐未能無待也。

溪以知其然也﹖朝菌不知晦朔﹐蛇蛄不知春秋﹐此小年也。楚之南有冥靈者﹐以五百歲爲春﹐五百歲爲秋﹔上古有大樁者﹐以八千歲爲春﹐八千歲爲秋。此大年也。而彭祖乃今以久特聞﹐眾人匹之﹐不亦悲乎﹗

夫年知不相及若此之懸也﹐比於眾人之所悲﹐亦可悲矣。而眾人未嘗悲此者﹐以其性各有極也。苟知其極﹐則毫分不可相跂﹐天下又何所悲乎哉﹗夫物未嘗以大欲小﹐而必以小羨大﹐故舉小大之殊各有定分﹐非羨欲所及﹐則羨欲之累可以絕矣。夫悲生於累﹐累絕於悲去﹐悲去而性命不安者﹐未之有也。

湯之問棘也是已。

湯之問棘﹐亦云物各有極﹐任之則條暢﹐故莊子以所問爲是也。

窮發之北有冥海者﹐天池也。有魚焉﹐其廣數千里﹐未有知其脩者﹐其名爲鯤。有鳥焉﹐其名爲鵬﹐背若泰山﹐翼若垂天之云﹐摶扶搖羊角而上者九萬里﹐絕雲气﹐負靑天﹐然後圖南﹐且適南冥也。斥鴳笑之曰﹕『彼且溪適也﹖我騰躍而上﹐不過數仞而下﹐翺翔蓬蒿之閒﹐此亦飛之至也。而彼且溪適也﹖』此小大之辯也。

各以得性爲至﹐自盡爲極也。向言二虫殊異﹐故所至不同﹐或翺翔天池﹐或畢至楡枋﹐則各稱體而足﹐不知所以然也。今言小大之辯﹐各有自然之素﹐記非跂慕之所及﹐亦各安其天性﹐不悲所以異﹐故再出之。

故夫知效一官﹐行比一鄕﹐徳合一君﹐而徵一國者﹐其自視也亦若此矣。

亦猶鳥之自得於一方也。

而宋榮子猶然笑之。

未能齊﹐故有笑。

且舉世而譽之而不加勸﹐舉世而非之而不加沮﹐

審自得也。

定乎內外之分﹐

內我而外物。

辯乎榮辱之竟﹐

榮己而辱人。

斯已矣。

亦不能復過此。

彼其於世未數數然也。

足於身。故閒於世也。

𨿽然﹐猶有未樹也。

爲能自是耳﹐未能無所不可也。

夫列子禦風而行﹐泠然善也。

泠然﹐輕妙之貌。

旬有五日而後反。

苟有待焉﹐則𨿽禦風而行耳﹐不能以一時而周也。

彼於致福者﹐未數數然也。

自然禦風行耳﹐非數數然求知也。

此𨿽免乎行﹐猶有所待者也。

非風則不得行﹐斯必有待也。惟無所不成者無待耳。

若夫乘天地之正﹐而禦六气之辯﹐以遊無窮者﹐彼且惡乎待哉﹗

天地者﹐萬物之總名也。天地以萬物爲體﹐而萬物必以自然爲正。自然者﹐不爲而自然者也。故大鵬之能髙﹐斥鴳之能下﹐樁木之能長﹐朝菌之能短﹐凡此皆自然之所能﹐非爲之所能也。不爲而自能﹐所以爲正也。故乘天地之正者﹐卽是順萬物之性也﹔禦六气之辯者﹐卽是遊變化之途也﹔如斯以往﹐則何往之有窮哉﹗所禦斯乘﹐又將惡乎待哉﹗此乃至徳之人玄同彼我者之逍遙也。苟有待焉﹐則𨿽列子之輕妙﹐猶不能以無風而行﹐故必得其所待﹐然後逍遙耳﹐而況大鵬乎﹗夫惟與物冥而循大變者﹐爲能無待而常通﹐豈【獨】自通而已哉﹗又順有待者﹐使不失其所待﹐所待不失﹐則同於大通矣。故有待無待﹐無所不能齊也﹔至於各安其性﹐天機自張﹐受而不知﹐則無所不能殊也。夫無待猶不足以殊有待﹐況有待者之巨細乎﹗

故曰﹐至人無己﹐

無己﹐故順物﹐順物而至矣。

神人無功﹐

夫物未嘗有謝生於自然者﹐而必欣賴於鍼石﹐故理至則迹滅矣。今順而不助﹐與至理爲一﹐故無功

聖人無名。

聖人者﹐物得性之名耳﹐爲足以名其所以得也。

堯讓天下於許由曰「日月出矣而爝火不息﹐其於光也﹐不亦難乎﹗時雨降矣而猶浸灌﹐其於澤也﹐不亦勞乎﹗夫子立而天下治﹐而我猶尸之﹐吾自視缺然﹐請致天下。」許由曰「子治天下﹐天下旣已治也。

夫能令天下治﹐不治天下者也。故堯以不治治之﹐非治之而治者也。今許由方明旣治則無所待之﹐而治實由堯﹐故有「子治」之言﹐宜忘言以尋其所況。而或者遂云治之而治者堯也﹐不治而堯得以治者許由也﹐斯失之遠矣。夫治之由乎不治﹐爲之出乎無爲也﹐取於堯而足﹐豈借之許由哉﹗若謂拱默乎山林之中﹐而後得稱無爲者﹐此莊老之談所以見棄於當塗﹐【當塗】者自必於有爲之域而不反者﹐斯之由也。

而我猶代子﹐吾將爲名乎﹖名者實之賓也。吾將爲賓乎﹖

夫自任者對物﹐而順物者與物無對﹐故堯無對於天下﹐而許由與稷契爲匹矣。何以言其然邪﹖夫與物冥者﹐故羣物之所不能離也。是以無心玄應惟感之從﹐泛乎若不系之舟﹐東西之非己也﹐故無行而不與百姓共者﹐亦無往不爲天下之君矣。以此爲君﹐若天下自髙﹐實君之徳也。若獨亢然立乎髙山之頂﹐非夫人之有情於自守﹐守一加之偏尙﹐何得專此﹗此故俗中之一物﹐而爲堯之外臣耳。若以外臣代乎內主﹐斯有爲君之名而無任君之實也。

鷦鷯巢於深林﹐不過一枝﹔偃鼠飲河﹐不過滿腹。

性各有極﹐苟足其極﹐則余天下之財也。

歸休乎君﹐予無所用天下爲﹗

君之無用﹐而堯獨有之。明夫懷豁者無方﹐故天下樂推而不厭。

庖人𨿽不治庖﹐屍祝不越樽俎而代之矣。」

庖人屍祝﹐各安其所司﹔鳥獸萬物﹐各足於所受﹔帝堯許由﹐各靜其所遇﹔此乃天下之至實也。各得其實﹐又何所爲乎哉﹖自得而已矣。故堯許之行𨿽異﹐其於逍遙一也。

肩吾問於連叔曰﹕『吾聞言於接輿﹐大而無當﹐往而不反。吾驚怖其言﹐猶河漢而無極也﹔大有徑庭﹐不近人情焉。』連叔曰﹕『其言謂何哉﹖』曰﹕『藐姑射之山﹐有神人居焉﹐冗膚若冰雪﹐淖約若處子。

此皆寄言耳。夫神人卽今所謂聖人也。夫聖人𨿽在廟堂之上﹐然其心無異於山林之中﹐世豈識之哉﹗徒見其戴黃屋﹐佩玉璽﹐便謂足以纓紱其心矣﹔見其歷山川﹐同民事﹐便謂足以憔悴其神矣。豈知至至者之不虧哉﹗今言王徳之人﹐而寄之此山﹐將明世所無由識﹐故乃托之於絕垠之外﹐而推之於視聽之表耳。處子者﹐不以外傷內。

不食五穀﹐吸風飲露。

俱食五穀而獨爲神人﹐明神人者非五穀所爲﹐而特稟自然之妙气。

乘雲气﹐禦飛龍﹐而遊乎四海之外。其神凝﹐使物不疵癘而年谷熟。吾以是狂而不信也。』

夫體神居靈而窮理極妙者﹐𨿽靜默閒堂之裏﹐而玄同四海之表﹐故乘兩儀而禦六棄﹐同人羣而驅萬物。苟無物而不順﹐則浮雲斯乘矣﹔無形而不載﹐則飛龍斯禦矣。遺身而自得﹐𨿽淡然而不待﹐坐忘行忘﹐忘而爲之﹐故行若曳枯木﹐止若聚死灰﹐事以云其神凝也。其神凝﹐則不凝者自得矣。世皆齊其所見而斷之﹐豈嘗信此哉﹗

連叔曰﹕『然。瞽者無以與乎文章之觀﹐聾者無以與乎鐘鼓之聲。豈惟形骸有聾盲哉﹖夫知亦有之。

不之至言之極妙﹐而以爲狂而不信﹐此知之聾盲也。

是其言也﹐猶時女也。

謂此接輿之所言者﹐自然爲物所求﹐辦知之聾盲者爲無此理。

之人也﹐之徳也﹐將旁礡萬物以爲一世蘄乎亂﹐孰獘獘焉以天下爲事﹗

夫聖人之心﹐極兩儀之至會﹐窮萬物之妙數。故能體化合變。無往不可﹐磅礡萬物﹐無物不然。世以亂故求我﹐我無心也。我苟無心﹐亦何爲不應世哉﹗然體玄而極妙者﹐其所以會通萬物之性﹐而陶鑄天下之化﹐以成堯舜之名者﹐常以不爲爲之耳。孰獘獘焉勞神苦思﹐以事爲事﹐然後能乎﹗

之人也﹐物莫之傷﹐

夫安於所傷﹐則傷不能傷﹔傷不能傷﹐而物亦不傷之也。

大浸稽天而不溺﹐大旱金石流土山焦而不熱。

無往而不安﹐則所在皆適﹐死生無變於己﹐況溺熱之間哉﹗故至人之不嬰乎禍難﹐非避之也﹐推理直前而自然與吉會。

是其塵垢秕糠﹐將猶陶鑄堯舜者也﹐孰肯以物爲事﹗

堯舜者﹐世事之名耳﹔爲名者﹐非名也。故夫堯舜者﹐豈直堯舜而已哉﹖必有神人之實焉。今所稱堯舜者﹐徒名其塵垢秕糠耳。

宋人資章甫而適諸越﹐越人斷髮文身﹐無所用之。堯治天下之民﹐平海內之政﹐往見四子藐姑射之山﹐汾水之陽﹐窅然喪其天下焉。』

夫堯之無用天下爲﹐亦猶越人之無所用章甫耳。然遺天下者﹐固天下之所宗。天下𨿽宗堯﹐而堯未嘗有天下也﹐故窅然喪之﹐而嘗遊心於絕冥之境﹐𨿽寄坐萬物之上﹐而未始不逍遙也。四子者﹐蓋寄言以明堯之不一於堯耳。夫堯實冥矣﹐其迹則堯也。自迹觀冥﹐內外異域﹐未足怪也。世徒見堯之爲堯﹐豈識其冥哉﹗

惠子謂莊子曰﹕『魏王貽我大瓠之種﹐我樹之成而實五石﹐以盛水漿﹐其堅不能自舉也。剖之以爲瓢﹐則瓠落無所容。非不呺然大也﹐吾爲其無用而掊之。』莊子曰﹕『夫子固拙於用大矣。宋人有善爲不龜手之藥者﹐世世以洴澼絖爲事。

其藥能令手不拘坼﹐故常漂絮於水中也。

客聞之﹐請買其方百金。聚族而謀曰﹕『我世世爲洴澼絖﹐不過數金﹔今一朝而鬻技百金﹐請與之。』客得之以說吳王。越有難﹐吳王使之將﹐冬與越人水戰﹐大敗越人﹐裂地而封之。能不龜手﹐一也﹔或以封﹐或不免於洴澼絖﹐則所用之異也。今子有五石之瓠﹐何不慮以爲大樽而浮乎江湖﹐而憂其瓠落無所容﹖則夫子猶有蓬之心也夫﹗』

蓬﹐非直達者也。此章言物各有宜﹐苟得其宜﹐安往而不逍遙也。

惠子謂莊子曰﹕『吾有大樹﹐人謂之樗。其大本擁腫而不中繩墨﹐其小枝卷曲而不中規矩﹐立之塗﹐匠者不顧。今子之言﹐大而無用﹐眾所同去也。』莊子曰﹕『子獨不見貍狌乎﹖卑身而伏﹐以候敖者﹔東西跳梁﹐不辟髙下﹔中於機辟死於罔罟。今夫�牛﹐其大若垂天之云。此能爲大矣﹐而不能執鼠。今子有大樹﹐患其無用﹐何不樹之於無何有之鄕﹐廣莫之野﹐彷徨乎無爲其側﹐逍遙乎寢臥其下。不夭斤斧﹐物無害者﹐無所可用﹐安所困若哉﹗』

夫大小之物﹐苟失其極﹐則利害之理均﹔用得其所﹐則物皆逍遙也。

《莊子。內篇。齊物論第二》

南郭子綦隱機而坐﹐仰天而噓﹐答焉似喪其耦。顏成子遊立侍乎前﹐曰「何居乎﹖形固可使如槁木﹐而心固可使如死灰乎﹖今之隱機者﹐非昔之隱機者也﹖」

夫自是而非彼﹐美己而惡人﹐物莫不皆然。然﹐故是非𨿽異而彼我均也。

同天人﹐均彼我﹐故外無與爲歡﹐而答焉解﹝一﹞體﹐若失其配匹。

死灰槁木﹐取其寂莫﹝三﹞無情耳。夫任自然而忘是非者﹐其體中獨任天眞而已﹐又何所有哉﹗故止若立枯木﹐動若運槁枝﹐坐若死灰﹐行若遊塵。動止之容﹐吾所不能一也﹔其於無心而自得﹝四﹞﹐吾所不能二也﹝五﹞。

子遊嘗見隱機者﹐而未有﹝六﹞若子綦也。

吾喪我﹐我自忘矣﹔我自忘矣﹐天下有何物足識哉﹗故都忘外內﹐然後超然俱得。

子綦曰「偃﹐不亦善乎而問之也﹗今者吾喪我﹐汝知之乎﹖汝聞人籟而未聞地籟﹐汝聞地籟而不聞天籟夫﹗」

籟﹐簫也。夫簫管參差﹐宮商異律﹐故有短長髙下萬殊之聲。聲𨿽萬殊﹐而所稟之度一也﹐然則優劣無所錯其閒矣。況之風物﹐異音同是﹐而咸自取焉﹐則天地之籟見矣。

子遊曰「敢問其方。」子綦曰「夫大塊噫气﹐其名爲風。是惟無作﹐作則萬竅怒呺。而獨不聞之翏翏乎﹖

大塊者﹐無物也。夫噫气者﹐豈有物哉﹖气塊然而自噫耳。物之生也﹐莫不塊然而自生﹐則塊然之體大矣﹐故遂以大塊爲名。

山林之畏佳﹐大木而圍之竅穴﹐似鼻﹐似口﹐似耳﹐似笄﹐似圈﹐似臼﹐似窪者﹐似污者。激者﹑謞者﹑叱者﹑吸者﹑叫者﹑號者﹑宎者﹐咬者﹐前者唱於而隨者唱喁﹐泠風則小和﹐飄風則大和﹐厲風濟則眾竅爲虛。而獨不見之調調﹐之刁刁乎﹖」

言風惟無作﹐作則萬竅皆怒動而爲聲也。

長風之聲。

大風之所扇動也。

此略舉眾竅之所似。

此略舉﹝異﹞﹝眾﹞﹝八﹞竅之聲殊。

夫聲之宮商𨿽千變萬化﹐唱和大小﹐莫不稱其所受而各當其分。

濟﹐止也。烈風作則眾竅實﹐及其止則眾竅虛。虛實𨿽異﹐其於各得則同。

調調﹝刁刁﹞﹝刀刀﹞﹐動搖貌也。言物聲旣異﹐而形之動搖亦又不同也。動𨿽不同﹐其得齊一耳﹐豈調調獨是而﹝刁刁﹞﹝刀刀﹞獨非乎﹗

子遊曰「地籟則眾竅是已﹐人籟遇比竹是已﹐敢問天籟。」子綦曰「夫天籟者﹐吹萬不同﹐而使其自己也。咸其自取﹐怒者其誰邪﹖」

此天籟也。夫天籟者﹐豈復別有一物哉﹖卽眾竅比竹之屬﹐接乎有生之類﹐會而共成一天耳。無旣無矣﹐則不能生有﹔有之未生﹐又不能爲生。然則生生者誰哉﹖塊然而自生耳。自生耳﹐非我生也。我旣不能生物﹐物亦不能生我﹐則我自然矣。自己而然﹐則謂之天然。天然耳﹐非爲也﹐故以天言之。﹝以天言之﹞﹝一﹞所以明其自然也﹐豈蒼蒼之謂哉﹗而或者謂天籟役物使從己也。夫天且不能自有﹐況能有物哉﹗故天者﹐萬物之總名也﹐莫適爲天﹐誰主役物乎﹖故物各自生而無所出焉﹐此天道也。

物皆自得之耳﹐誰主怒之使然哉﹗此重明天籟也。

大知閒閒﹐小知閒閒。大言炎炎﹐小言詹詹。其寐也魂交﹐其覺也形開。與接爲構﹐日以心斗。縵者﹑窖者﹑密者。小恐惴惴﹐大恐縵縵。其發若機栝﹐其司是非之謂也﹔其畱如詛盟﹐其守勝之謂也﹔其殺若秋冬﹐以言其日消也﹔其溺之所爲之﹐不可使復之也﹔其厭也如緘﹐以言其老洫也﹔近死之心﹐莫使復陽也。喜怒哀樂﹐慮嘆變慹﹐姚佚啟態﹐樂出虛﹐蒸成菌。日夜相代乎前﹐而莫知其所萌。已乎﹐已乎﹗旦暮得此﹐其所由以生乎﹗

此蓋知之不同。

此蓋言語之異。

此蓋寤寐之異。

此蓋交接之異。

此蓋恐悸之異。

此蓋動止之異。

其衰殺日消有如此者。

其溺而遂往有如此者。

其厭沒於欲﹐老而愈洫﹐有如此者。

其利患輕禍﹐陰結遂志﹐有如此者。

此蓋性情之異者。

此蓋事變之異也。自此以上﹐略舉天籟之無方﹔自此以下﹐明無方之自然也。物各自然﹐不知所以然而然﹐則形𨿽彌異﹐其﹝五﹞然彌同也。

日夜相代﹐代故以新也。夫天地萬物﹐變化日新﹐與時俱往﹐何物萌之哉﹖自然而然耳。

言其自生。

非彼無我﹐非我無所取。是亦近矣﹐而不知所爲使。若有眞宰﹐而特不得其眹。可行己信﹐而不見其形﹐有情而無形。

彼﹐自然也。自然生我﹐我自然生。故自然者﹐卽我之自然﹐豈遠之哉﹗

凡物云云﹐皆自爾耳﹐非相爲使也﹐故任之而理自至矣。

萬物萬情﹐趣捨不同﹐若有﹝一﹞眞宰使之然也。起索眞宰之眹迹﹐而亦終不得﹐則明物皆自然﹐無使物然也。

今夫行者﹐信己可得行也。

不見所以得行之形。

情當其物﹐故形不別見也。

面骸﹑九竅﹑六藏﹑賅而存焉﹐吾誰與爲親﹖汝皆說之乎﹖其有私焉﹖如是皆有爲臣妾乎﹖其臣妾不足以相治乎﹖其遞相爲君臣乎﹐其有眞君存焉﹗如求得其情與不得﹐無益損乎其眞。

付之自然﹐而莫不皆存也。

直自﹝二﹞存耳。

皆說之﹐則是有所私也。有私則不能賅而存矣﹐故不說而自存﹐不爲而自生也。

若皆私之﹐則志過其分﹐上下相冒﹐而莫爲臣妾矣。臣妾之才﹐而不安臣妾之任﹐則失矣。故知君臣上下﹐手足外內﹐乃天理自然﹐豈眞人之所爲哉﹗

夫臣妾但各當其分耳﹐未爲不足以相治也。相治者﹐若手足耳目﹐四肢百體﹐各有所司而更相禦用也。

夫時之所賢者爲君﹐才不應世者爲臣。若天之自髙﹐地之自卑﹐首自在上﹐足自居下﹐豈有遞哉﹗𨿽無錯於當而必自當也。

任之而自爾﹐則非僞也。

凡得眞性﹐用其自爲者﹐𨿽復皂隸﹐猶不顧毀譽而自安其業。故知與不知﹐皆自若也。若乃開希幸之路﹐以下冒上﹐物喪其眞﹐人忘其本﹐則毀譽之間﹐俯仰失錯也。

一受其成形﹐不亡以待盡。與物相刃相靡﹐其行進如馳﹐而莫之能止﹐不亦悲乎﹗終身役役而不見其成功﹐苶然疲役而不知其所歸﹐可不哀邪﹗人謂之不死﹐奚益﹗其形化﹐其心與之然﹐可不謂大哀乎﹖人之生也﹐固若是芒乎﹖其我獨芒﹐而人亦有不芒者乎﹖

言性各有分﹐故知者守知以待終﹐而愚者抱愚以至死﹐豈有能中易其性者也﹗

羣品云云﹐逆順相交﹐各信其偏見而恣其所行﹐莫能自反。此﹝皆﹞﹝比﹞﹝三﹞眾人之所悲者﹐亦可悲矣。而眾人未嘗以此爲悲者﹐性然故也。物各性然﹐又何物足悲哉﹗

夫物情無極﹐知足者鮮。故得﹝止﹞﹝此﹞﹝四﹞不止﹐復逐於彼。皆疲役終身﹐未厭其志﹐死而後已。故其成功者無時可見也。

凡物各以所好役其形骸﹐至於疲困苶然。不知所以好此之歸趣云何也﹗

言其實與死同。

言其心形並馳﹐困而不反﹐比於凡人所哀﹐則此眞哀之大也。然凡人未嘗以此爲哀﹐則凡所哀者﹐不足哀也。

凡此上事﹐皆不知其所以然而然﹐故曰芒也。今未知者皆不知所以知而自知矣﹐生者﹝皆﹞﹝六﹞不知所以生而自生矣。萬物𨿽異﹐至於生不由知﹐則未有不同者也﹐故天下莫不芒也。

夫隨其成心而師之﹐誰獨且無師乎﹖奚必知代而自取者有之﹖愚者與有焉﹗未成乎心而有是非﹐是今日適越而昔至也。是以無有爲有。無有爲有﹐𨿽有神禹且不能知﹐吾獨且柰何哉﹗

夫心之足以制一身之用者﹐謂之成心。人自師其成心﹐則人各自有師矣。人各自有師﹐故付之而自當。

夫以成代不成﹐非知也﹐心自得耳。故愚者亦師其成心﹐未肯用其所謂短而捨其所謂長者也。

今日適越﹐昨日何由至哉﹖未成乎心﹐是非何由生哉﹖明夫是非者﹐羣品之所不能無﹐故至人兩順之。

理無是非﹐而惑者以爲有﹐此以無有爲有也。惑心已成﹐𨿽聖人不能解﹐故付之自若而不彊知也。

夫言非吹也﹐言者有言。其所言者特未定也。果有言邪﹖其未嘗有言邪﹖其以爲異於鷇音﹐亦有辯乎﹖其無辯乎﹖

各有所說﹐故異於吹。

我以爲是而彼以爲非﹐彼之所是﹐我又非之﹐故未定也。未定也者﹐由彼我之情偏。

以爲有言邪﹖然未足以有所定。

以爲無言邪﹖則據己已有言。

夫言與鷇音﹐其致一也﹐有辯無辯﹐誠未可定也。天下之情不必同而所言不能異﹐故是非紛紜﹐莫知所定。

道惡乎隱而有眞僞﹖言惡乎隱而有是非﹖道惡乎往而不存﹖言惡乎存而不可﹖道隱於小成﹐言隱於榮華。故有儒墨之是非﹐以是其所非而非其所是。欲是其所非而非其所是﹐則莫若以明。

道焉不在﹗言何隱蔽而有眞僞﹐是非之名紛然而起﹖

皆存。

皆可。

夫小成榮華﹐自隱於道﹐而道不可隱。則眞僞是非者﹐行於榮華而止於實當﹐見於小成而滅於大全也。

儒墨更相是非﹐而天下皆儒墨也。故百家並起﹐各私所見﹐而未始出其方也。

夫有是有非者﹐儒墨之所是也﹔無是無非者﹐儒墨之所非也。今欲是儒墨之所非而非儒墨之所是者﹐乃欲明無是無非也。欲明無是無非﹐則莫若還以儒墨反復相明。反復相明﹐則所是者非是而所非者非非矣。非非則無非﹐非是則無是。

物無非彼﹐物無非是。自彼則不見﹐自知則知之。故曰﹕彼出於是﹐是亦因彼。彼是方生之說也。𨿽然﹐方生方死﹐方死方生﹔方可方不可﹐方不可方可﹔因是因非﹐因非因是。是以聖人不由﹐而照之於天﹐亦因是也。

物皆自是﹐故無非是﹔物皆相彼﹐故無非彼。無非彼﹐則天下無是矣﹔無非是﹐則天下無彼矣。無彼無是﹐所以玄同也。

夫物之偏也﹐皆不見彼之所見﹐而獨自知其所知。自知其所知﹐則自以爲是。自以爲是﹐則以彼爲非矣。故曰彼出於是﹐是亦因彼﹐彼是相因而生者也。

夫死生之變﹐猶春秋冬夏四時行耳。故死生之狀𨿽異﹐其於各安所遇﹐一也。今生者方自謂生爲生﹐而死者方自謂生爲死﹐則無生矣。生者方自謂死爲死﹐而死者方自謂死爲生﹐則無死矣。無生無死﹐無可無不可﹐故儒墨之辧﹐吾所不能同也﹔至於各冥其分﹐吾所不能異也。

夫懷豁者﹐因天下之是非而自無是非也。故不由是非之塗而是非無患不當者﹐直明其天然而無所奪故也。

是亦彼也﹐彼亦是也。彼亦一是非﹐此亦一是非﹐果且有彼是乎哉﹖果且無彼是乎哉﹖彼是莫得其偶﹐謂之道樞。樞始得其環中﹐以應無窮。是亦一無窮﹐非亦一無窮也。故曰莫若以明。

我亦爲彼所彼。

彼亦自以爲是。

此亦自是而非彼﹐彼亦自是而非此﹐此與彼各有一是一非於體中也。

今欲謂彼爲彼﹐而彼復自是﹔欲謂是爲是﹐而是復爲彼所彼﹔故彼是有無﹐未果定也。

偶﹐對也。彼是相對﹐而聖人兩順之。故無心者與物冥﹐而未嘗有對於天下也。﹝樞﹐要也﹞﹝一﹞。此居其樞要而會其玄極﹐以應夫無方也。

夫是非反復﹐相尋無窮﹐故謂之環。環中﹐空矣﹔今以是非爲環而得其中者﹐無是無非也。無是無非﹐故能應夫是非。是非無窮﹐故應亦無窮。

天下莫不自是而莫不相非﹐故一是一非﹐兩行無窮。惟涉空得中者﹐曠然無懷﹐乘之以遊也。

以指諭指之非指﹐不若以非指諭指之非指也﹔以馬諭馬之非馬﹐不若以非馬諭馬之非馬也。天地一指也﹐萬物一馬也。

夫自是而非彼﹐彼我之常情也。故以我指諭彼指﹐則彼指於我指獨爲非指矣。此以指諭指之非指也。若復以彼指還諭我指﹐則我指於彼指復爲非指矣。此﹝亦﹞﹝以﹞﹝二﹞非指諭指之非指也。將明無是無非﹐莫若反復相諭。反復相諭﹐則彼之與我﹐旣同於自是﹐又均於相非。均於相非﹐則天下無是﹔同於自是﹐則天下無非。何以明其然邪﹖是若果是﹐則天下不得﹝彼﹞﹝復﹞﹝三﹞有非之者也。非若果非﹐﹝則天下﹞﹝四﹞亦不得復有是之者也。今是非無主﹐紛然淆亂﹐明此區區者各信其偏見而同於一致耳。仰觀俯察﹐莫不皆然。是以至人知天地一指也﹐萬物一馬也﹐故浩然大寧﹐而天地萬物各當其分﹐同於自得﹐而無是無非也。

可可乎﹐不可乎不可。

可於己者﹐卽謂之可。

不可於己者﹐卽謂之不可。

道行之而成﹐物謂之而然。有自也而可﹐有自也而不可﹐有自也而然﹐有自也而不然。惡乎然﹖然於然。惡乎不然﹖不然於不然。惡乎可﹐可於可﹐惡乎不可﹐不可乎不可。物固有所然﹐物固有所可。無物不然﹐無物不可。故爲是舉莛與楹﹐厲與西施﹐恢詭譎怪﹐復通爲一。其分也﹐成也﹔其成也﹐毀也。凡物無成與毀﹐復通爲一。

無不成也。

無不然也。

各然其所然﹐各可其所可。

夫莛橫而楹縱﹐厲醜而西施好。所謂齊者﹐豈必齊形狀﹐同規矩哉﹗故舉縱橫好醜﹐恢譎怪﹐各然其所然﹐各﹝一﹞可其所可﹐則理𨿽萬殊而性同得﹐故曰道通爲一也。

夫物或此以爲散而彼以爲成。

我之所謂成而彼或謂之毀。

夫成毀者﹐生於自見而不見彼也。故無成與毀﹐猶無是與非也。

惟達者知通爲一﹐爲是不用而寓諸庸。因是已﹐已而不知其然謂之道。

夫達者無滯於一方﹐故忽然自忘﹐而寄當於自用。自用者﹐莫不條暢而自得也。

幾﹐盡也。至理盡於自得也。

達者因而不作。

夫達者之因是﹐豈知因爲善而因之哉﹖不知所以因而自因耳﹐故謂之道也。

勞神明爲一﹐而不知其同也﹐謂之「朝三」。何謂「朝三」﹖狙公賦芧﹐曰「朝三而暮四。」眾狙皆怒。曰「然則朝四而暮三。」眾狙皆悅。名實未虧而喜怒爲用﹐亦因是也。是以聖人和之以是非而休乎天鈞﹐是之謂兩行。

夫達者之於一﹐豈勞神哉﹖若勞神明於爲一﹐不足賴也﹐與彼不一者無以異矣。亦同眾狙之惑﹐因所好而自是也。

莫之偏任﹐故付之自均而止也。

任天下之是非。

古之人﹐其知有所至矣。惡乎至﹖有以爲未始有物者﹐至矣﹐盡矣﹐不可以加矣﹗其次﹐以爲有物矣﹐而未始有封也。其次﹐以爲有封焉﹐而未始有是非也。是非之彰也﹐道之所以虧也﹐道之所以虧﹐愛之所以成。果且有成與虧乎哉﹖果且無成與虧乎哉﹖有成與虧﹐故昭氏之鼓琴也﹔無成與虧﹐故昭氏之不鼓琴也。昭文之鼓琴也﹐師曠之枝策也﹐惠子之據梧也﹐三子之知﹐幾乎皆其盛者也﹐故載之末年。惟其好之也﹐以異於彼﹐其好之也﹐欲以明之。彼非所明而明之﹐故以堅白之昧終。而其子又以文之綸終﹐終身無成。若是而可謂成乎﹐𨿽我無成﹐亦可謂成矣。若是而不可謂成乎﹐物與我無成也。是故滑疑之耀﹐聖人之所圖也。爲是不用而寓諸庸﹐此之謂「以明」。

此忘天地﹐遺萬物﹐外不察乎宇宙﹐內不覺其一身﹐故能曠然無累﹐與物俱往﹐而無所不應也。

𨿽未都忘﹐猶能忘其彼此。

𨿽未能忘彼此﹐猶能忘彼此之是非也。

無是道虧則情有所偏而愛有所成﹐未能忘愛釋私﹐玄同彼我﹝二﹞也。

非乃全也。

有之與無﹐斯不能知﹐乃至。

夫聲不可勝舉也。故吹管操弦﹐𨿽有繁手﹐遺聲多矣。而執鑰鳴弦者﹐欲以彰聲也﹐彰聲而聲遺﹐不彰聲而聲全。故欲成而虧之者﹐昭文之鼓琴也﹔不成而無虧者﹐昭文之不鼓琴也。

幾﹐盡也。夫三子者﹐皆欲辯非己所明以明之﹐故知盡慮窮﹐形勞神倦﹐或枝策假寐﹐或據梧而瞑。

賴其盛﹐故能久﹐不爾早困也。

言此三子﹐惟獨好其所明﹐自以殊於眾人。

明示眾人﹐欲使同乎我之所好。

是猶對牛鼓簧耳。彼竟不明﹐故己之道術終於昧然也。

昭文之子又乃終文之緒﹐亦卒不成。

此三子𨿽求明於彼﹐彼竟不明﹐所以終身無成。若三子而可謂成﹐則𨿽我之不成亦可謂成也。

物皆自明而不明彼﹐若彼不明﹐卽謂不成﹐則萬物皆相與無成矣。故聖人不顯此以耀彼﹐不捨己而逐物﹐從而任之﹐各﹝宜﹞﹝冥﹞﹝四﹞其所能﹐故曲成而不遺也。今三子欲以己之所好明示於彼﹐不亦妄乎﹗

夫聖人無我者也。故滑疑之耀﹐則圖而域之﹔恢譎怪﹐則通而一之﹔使羣異各安其所安﹐眾人不失其所是﹐則己不用於物﹐而萬物之用用矣。物皆自用﹐則孰是孰非哉﹗故𨿽放蕩之變﹐屈奇之異﹐曲而從之﹐寄之自用﹐則用𨿽萬殊﹐歷然自明。

今且有言於此﹐不知其與是類乎﹖其與是不類乎﹖類與不類﹐相與爲類﹐則與彼無以異矣。𨿽然﹐請嘗言之﹕有始也者﹐有未始有始也者﹐有未始有夫未始有始也者﹔有有也者﹐有無也者﹐有未始有無也者﹐有未始有夫未始有無也者。俄而有無矣﹐而未知有無之果孰有孰無也。今我則已有謂矣﹐而未知吾所謂之其果有謂乎﹖其果無謂乎﹖

今以言無是非﹐則不知其與言有者類乎不類乎﹖欲謂之類﹐則我以無爲是﹐而彼以無爲非﹐斯不類矣。然此𨿽是非不同﹐亦固未免於有是非也﹐則與彼類矣。故曰類與不類又相與爲類﹐則與彼無以異也。然則將大不類﹐莫若無心﹐旣遣﹝一﹞是非﹐又遣其遣。遣之又遣之以至於無遣﹐然後無遣無不遣而是非自去矣。

至理無言﹐言則與類﹐故試寄﹝二﹞言之。

有始則有終。

謂無終始而一死生。

夫一之者﹐未若不一而自齊﹐斯又忘其一也。

有有則美惡是非具也。

有無而未知無無也﹐則是非好惡猶未離懷。

知無無矣﹐而猶未能無知。

此都忘其知也﹐爾乃俄然始了無耳。了無﹐則天地萬物﹐彼我是非﹐豁然確斯也。

謂無是非﹐卽復有謂。

又不知謂之有無﹐爾乃蕩然無纖芥於胸中也。

天下莫大於秋豪之末﹐而大山爲小﹔莫壽於殤子﹐而彭祖爲夭。天地與我並生﹐而萬物與我爲一。旣已爲一矣﹐且得有言乎﹖旣已謂之一矣﹐且得無言乎﹖一與言爲二﹐二與一爲三。自此以往﹐巧歷不能得﹐而況其凡乎﹗故自無適有﹐以至於三﹐而況自有適有乎﹗無適焉﹐因是已﹗

夫以形相對﹐則大山大於秋豪也。若各據其性分﹐物冥其極﹐則形大未爲有餘﹐形小不爲不足。﹝苟各足﹞﹝三﹞於其性﹐則秋豪不獨小其小而大山不獨大其大矣。若以性足爲大﹐則天下之足未有過於秋豪也﹔﹝其﹞﹝若﹞性足者﹝爲﹞﹝非﹞﹝四﹞大﹐則𨿽大山亦可稱小矣。故曰天下莫大於秋豪之末而大山爲小。大山爲小﹐則天下無大矣﹔秋豪爲大﹐則天下無小也。無小無大﹐無壽無夭﹐是以蟪蛄不羨大椿而欣然自得﹐斥鴳不貴天池而榮願以足。苟足於天然而安其性命﹝五﹞﹐故𨿽天地未足爲壽而與我並生﹐萬物未足爲異而與我同得。則天地之生又何不並﹐萬物之得又何不一哉﹗

萬物萬形﹐同於自得﹐其得一也。已自一矣﹐理無所言。

夫名謂生於不明者也。物或不能自明其一而以此逐彼﹐故謂一以正之。旣謂之一﹐卽是有言矣。

夫以言言一﹐而一非言也﹐則一﹝與﹞﹝六﹞言爲二矣。一旣一矣﹐言又二之﹔有一有二﹐得不謂之三乎﹗夫以一言言一﹐猶乃成三﹐況尋其支流﹐凡物殊稱﹐𨿽有善數﹐莫之能紀也。故一之者與彼未殊﹐而忘﹝七﹞一者無言而自一。

各止於其所能﹐乃最是也。

夫道未始有封﹐言未始有常﹐爲是而有畛也。請言其畛﹕有左﹐有右﹐有倫﹐有義﹐有分﹐有辯﹐有競﹐有爭﹐此之謂八徳。六合之外﹐聖人存而不論﹔六合之內﹐聖人論而不議﹔春秋經世先王之志﹐聖人議而不辯。故分也者﹐有不分也﹔辯也者﹐有不辯也。曰「何也﹖」「聖人懷之﹐眾人辯之以相示也。故曰﹕辯也者﹐有不見也。」

冥然無不在也。

彼此言之﹐故是非無定。

道無封﹐故萬物得恣其分域。

各異便也。

物物有理﹐事事有宜。

羣分而類別也。

並逐曰競﹐對辯曰爭。

略而判之﹐有此八徳。

夫六合之外﹐謂萬物性分之表耳。夫物之性表﹐𨿽有理存焉﹐而非性分之內﹐則未嘗以感聖人也﹐故聖人未嘗論之。﹝若論之﹞﹝二﹞﹐則是引萬物使學其所不能也。故不論其外﹐而八畛同於自得也。

陳其性而安之。

順其成迹而凝乎至當之極﹐不執其所是以非眾人也。

夫物物自分﹐事事自別。而欲由己以分別之者﹐不見彼之自別也。

以不辯爲懷耳﹐聖人無懷。

不見彼之自辯﹐故辯己所知以示之。

夫大道不稱﹐大辯不言﹐大仁不仁﹐大廉不嗛﹐大勇不忮。道昭而不道﹐言辯而不及﹐仁常而不周﹐廉淸而不信﹐勇忮而不成。五者無成而幾向方矣﹗

付之自稱﹐無所稱謂。

已自別也。

無愛而自存也。

夫至足者﹐物之去來非我也﹐故無所容其嗛盈。

無往而不順﹐故能無險而不往。

以此明彼﹐彼此俱失矣。

不能及其自分。

物無常愛﹐而常愛必不周。

皦然廉淸﹐貪名者耳﹐非眞廉也。

忮逆之勇﹐天下共疾之﹐無敢舉足之地也。

此五者﹐皆以有爲傷當者也﹐不能止乎本性﹐而求外無已。夫外不可求而求之﹐譬猶以圓學方﹐以魚慕鳥耳。𨿽希翼鸞鳳﹐擬規日月﹐此愈近彼﹐愈遠實﹐學彌得而性彌失。故齊物而偏尙之累去矣。

故知止其所不知﹐至矣。孰知不言之辯﹐不道之道﹖若有能知﹐此之謂天府。注焉而不滿﹐酌焉而不竭﹐而不知其所由來﹐此之謂葆光。

所不知者﹐皆性分之外也。故止於所知之內而至也。

浩然都任之也。

至人之心若鏡﹐應而不藏﹐故曠然無盈虛之變也。

至理之來﹐自然無迹。

任其自明﹐故其光不獘也。

故昔者堯問於舜曰「我欲伐宗﹑膾﹑胥敖﹐南面而不釋然。其故何也﹖」舜曰「夫三子者﹐猶存乎蓬艾之間。若不釋然﹐何哉﹗昔者十日並出﹐萬物皆照﹐而況徳之進乎日者乎﹗」

於安任之道未弘﹐故聽朝而不怡也。將寄明齊一之理於大聖﹐故發自怪之問以起對也。

夫物之所安無陋也﹐則蓬艾乃三子之妙處也。

夫重明登天﹐六合俱照﹐無有蓬艾而不光被也。

夫日月𨿽無私於照﹐猶有所不及﹐徳則無不得也。而今欲奪蓬艾之願而伐使從己﹐於至道豈弘哉﹗故不釋然神解耳。若乃物暢其性﹐各安其所安﹐無遠邇幽深﹐付之自若﹐皆得其極﹐則彼無不當而我無不怡也。

嚙缺問乎王倪曰「子知物之所同是乎﹖」曰「吾惡乎知之﹗」

所同未必是﹐所異不獨非﹐故彼我莫能相正﹐故無所用其知。

「子知子之所不知邪﹖」曰「吾惡乎知之﹗」

若自知其所不知﹐卽爲有知。有知則不能任羣才之自當。

「然則物無知邪﹖」曰「吾惡乎知之﹗𨿽然嘗試言之﹕庸詎知吾所謂知之非不知邪﹖庸詎知吾所謂不知之非知邪﹖且吾嘗試問乎汝﹕民濕寢則腰疾偏死﹐鰍然乎哉﹖木處則惴栗恂懼﹐猿猴然乎哉﹖三者孰知正處﹖民食芻豢﹐麋鹿食薦﹐蝍蛆甘帶﹐鴟鴉嗜鼠﹐四者孰知正味﹖猿猵狙以爲雌﹐麋與鹿交﹐鰍與魚遊。毛嬙﹐西施﹐人之所美也﹔魚見之深入﹐鳥見之髙飛﹐麋鹿見之決驟﹐四者孰知天下之正色哉﹖自我觀之﹐仁義之端﹐是非之塗﹐樊然殽亂﹐吾惡能知其辯﹗」

都不知﹐乃曠然無不任矣。

以其不知﹐故未敢正言﹐試言之耳。

魚遊於水﹐水物所同﹐咸謂之知。然自鳥觀之﹐則向所謂知者﹐復爲不知矣。夫蛣蜣之知在於轉丸﹐而笑蛣蜣者乃以蘇合爲貴。故所同之知﹐未可正據。

所謂不知者﹐直是不同耳﹐亦自一家之知。

己不知其正﹐故﹝一﹞試問女。

此略舉三者﹐以明萬物之異便。

此略舉四者﹐以明美惡之無主。﹝二﹞

此略舉四者﹐以明天下所好之不同也。不同者而非之﹐則無以知所同之必是。

夫利於彼者或害於此﹐而天下之彼我無窮﹐則是非之竟無常。故惟莫之辯而任其自是﹐然後蕩然俱得。

嚙缺曰「子不知利害﹐則至人固不知利害乎﹖」

未能妙其不知﹐故猶嫌至人當知之。斯懸之未解也。

王倪曰「至人神矣﹗大澤焚而不能熱﹐河漢沍而不能寒﹐疾雷破山而不能傷﹑飄風振海而不能驚。若然者﹐乘雲气﹐騎日月﹐而遊乎四海之外﹐死生無變於己﹐而況利害之端乎﹗」

無心而無不順。

夫神全角具而體與物冥者﹐𨿽涉至變而未始非我﹐故蕩然無﹝躉﹞﹝蠆﹞﹝二﹞介於胸中也。

寄物而行﹐非我動也。

有與變爲體﹐故死生若一。

晝夜而無死生也。

況利害於死生﹐愈不足以介意。

瞿鵲子問乎長梧子曰「吾聞諸夫子﹕聖人不從事於務﹐不就利﹐不違害﹐不喜求﹐不緣道﹐無謂有謂﹐有謂無謂﹐而遊乎塵垢之外。夫子以爲孟浪之言﹐而我以爲妙道之行也。吾幾以爲奚若﹖」長梧子曰「是黃帝之所聽熒也﹐而丘也何足以知之﹗且女亦大早計﹐見卵而求時夜﹐見彈而求鴞炙。予嘗爲女妄言之﹐女以妄聽之奚。旁日月﹐挾宇宙﹐爲其吻合﹐置其滑涽﹐以隸相尊﹖眾人役役﹐聖人愚芚﹐參萬歲而一成純。萬物盡然﹐而以是相蘊。

務自來而理自應耳﹐非從而事之也。

任而直前﹐無所避就。

求之不喜﹐直取不怒。

獨至者也。

凡有稱謂者﹐皆非吾所謂也﹐彼各自謂耳﹐故無彼有謂而有此無謂也。

凡非眞性﹐皆塵垢也。

夫物有自然﹐理有至極。循而直往﹐則冥然自合﹐非所言也。故言之者孟浪﹐而聞之者聽熒。𨿽復黃帝﹐猶不能使萬物無懷﹐而聽熒至竟。故聖人付當於塵垢之外﹐而玄合乎視聽之表﹐照之以天而不逆計﹐放之自爾而不推明也。今瞿鵲子方聞孟浪之言而便以爲妙道之行﹐斯亦無異見卵而責司晨之功﹐見彈而求鴞炙之實也。夫﹝二﹞不能安時處順而探變求化﹐當生而慮死﹐執是以辯非﹐皆逆計之徒也。

言之則孟浪也﹐故試妄言之。

若正聽妄言﹐復爲太早計也。故亦妄聽之﹐何﹖

以死生爲晝夜﹐旁日月之諭也﹔以萬物爲一體﹐挾宇宙之譬也。

以有所賤﹐故尊卑生焉﹐而滑涽紛亂﹐莫之能正﹐各自是於一方矣。故爲吻然自合之道﹐莫若置之勿言﹐委之自爾也。涽然﹐無波際之謂也。

馳鶩於是非之境也。

純者﹐不雜者也。夫舉萬歲而參其變﹐而眾人謂之雜矣﹐故役役然勞形怵心而去彼就此。惟大聖無執﹐故芚然直往而與變化爲一﹐一變化而常遊於獨者也。故𨿽參糅億載﹐千殊萬異﹐道行之而成﹐則古今一成也﹔物謂之而然﹐則萬物一然也。無物不然﹐無時不成﹔斯可謂純也。

無物不然。

蘊﹐積也。積是於萬歲﹐則萬歲一是也﹔積然於萬物﹐則萬物盡然也。故不知死生先後之所在﹐彼我勝負之所如也。

予惡乎知說生之非惑邪﹗

死生一也﹐而獨說生﹐欲與變化相背﹐故未知其非惑也。

予惡乎知惡死之非弱喪而不知歸者邪﹗

少而失其故居﹐名爲弱喪。夫弱喪者﹐遂安於所在而不知﹝一﹞歸於故鄕也。焉知生之非夫弱喪﹐焉知死之非夫還歸而惡之﹝二﹞哉﹗

麗之姬﹐艾封人之子也。晉國之始得之也﹐涕泣沾襟。及其至於王所﹐與王同筐牀﹐食芻豢﹐而後悔其泣也。予惡乎知夫死者不悔其始之蘄生乎﹖

一生之內﹐情變若此。當此之日﹐則不知彼﹐況夫死生之變﹐惡能相知哉﹗

蘄﹐求也。

夢飲酒者﹐旦而哭泣﹔夢哭泣者﹐旦而田獵。方其夢也﹐不知其夢也。夢之中又占其夢焉﹐覺而後知其夢也。且有大覺而後知此其大夢也﹐而愚者自以爲覺﹐竊竊然知之。「君乎﹗牧乎﹗」固哉﹗丘也與女﹐皆夢也﹐予謂女夢﹐亦夢也。是其言也﹐其名爲弔詭。萬世之後而一遇大聖﹐知其解者﹐是旦暮遇之也。

此寤寐之事變也。事苟變﹐情亦異﹐則死生之願不得同矣。故生時樂生﹐則死時樂死矣﹐死生𨿽異﹐其於各得所願一也﹐則何系哉﹗

由此觀之﹐當死之時﹐亦不知其死而自適其志也。

夫夢者乃復夢中占其夢﹐則無以異於寤者也。

當所遇﹐無不足也﹐何爲方生而憂死哉﹗

夫大覺者﹐聖人也。大覺者乃知夫患慮在懷者皆未寤也。

夫愚者大夢而自以爲寤﹐故竊竊然以所好爲君上而所惡爲牧圉﹐欣然信一家之偏見﹐可謂固陋矣。

未能忘言而神解﹐故非大覺也。

夫非常之談﹐故非常人之所知﹐故謂之弔當卓詭﹐而不識其懸解。

言能蛻然無系而玄同死生者至希也。

旣使我與若辯矣﹐若勝我﹐我不若勝﹐若果是也﹖我果非也邪﹖我勝若﹐若不吾勝﹐我果是也﹖而果非也邪﹖其或是也﹖其或非也邪﹖其俱是也﹖其俱非也邪﹖我與若不能相知也。則人固受其黮暗﹐吾誰使正之﹖使同乎若者正之﹐旣與若同矣﹐惡能正之﹖使同乎我者正之﹐旣同乎我矣﹐惡能正之﹖使異乎我與若者正之﹐旣異乎我與若矣﹐惡能正之﹖使同乎我與若者正之﹐旣同乎我與若矣﹐惡能正之﹖然則我與若與人俱不能相知也﹐而待彼也邪﹖」

若﹐而﹐皆汝也。

不知而後推﹐不見而後辯﹐辯之而不足以自信﹐以其與物對也。辯對終日黮暗﹐至竟莫能正之﹐故當付之自正耳。

同故是之﹐未足信也。

異故相非耳﹐亦不足據。

是若果是﹐則天下不得復有非之者也﹔非若信非﹐則亦無緣復有是之者也﹔今是其所同而非其所異﹐異同旣具而是非無主。故夫是非者﹐生於好辯而休乎天均﹐付之兩行而息乎自正也。

各自正耳。待彼不足以正此﹐則天下莫能相正也﹐故付之自正而至矣。

天倪者﹐自然之分也。

是非然否﹐彼我更對﹐故無辯。無辯﹐故和之以天倪﹐安其自然之分而已﹐不待彼以正之。

化聲之相待﹐若其不相待。和之以天倪﹐因之以曼衍﹐所以窮年也。「何謂和之以天倪﹖」曰「是不是﹐然不然。是若果是也﹐則是之異乎不是也亦無辯﹔然若果然也﹐則然之異乎不然也亦無辯。忘年忘義﹐振於無竟﹐故寓諸無竟。

是非之辯爲化聲。夫化聲之相待﹐俱不足以相正﹐故若不相待也。

和之以自然之分﹐任其無極之化﹐尋斯以往﹐則是非之境自泯﹐而性命之致自窮也。

夫忘年故玄同死生﹐忘義故彌貫是非。是非死生蕩而爲一﹐斯至理也。至理暢於無極﹐故寄之者不得有窮也。

罔兩問景曰「曩子行﹐今子止﹔曩子坐﹐今子起。何其無特操與﹖」景曰「吾有待而然者邪﹖吾所待又有待而然者邪﹖吾待蛇蚹蜩翼邪﹖惡識所以然﹖惡識所以不然﹖」

罔兩﹐景外之微陰也。

言天機自爾﹐坐起無待。無待而獨得者﹐孰知其故﹐而責其所以哉﹖

若責其所待而尋其所由﹐則尋責無極﹐﹝而﹞﹝卒﹞﹝一﹞至於無待﹐而獨化之理明矣。

若待蛇蚹蜩翼﹐則無特操之所由﹐未爲難識也。今所以不識﹐正由不待斯類而獨化故耳。

世或謂罔兩待景﹐景待形﹐形待造物者。請問﹕夫造物者﹐有耶無耶﹖無也﹖則胡能造物哉﹖有也﹖則不足以物眾形。故明眾形之自物而後始可與言造物耳。是以涉有物之域﹐𨿽復罔兩﹐未有不獨化於玄冥者也。故造物﹝二﹞者無主﹐而物各自造﹐物各自造而無所待焉﹐此天地之正也。故彼我相因﹐形景俱生﹐𨿽復玄合﹐而非待也。明斯理也﹐將使萬物各反所宗於體中而不待乎外﹐外無所謝而內無所矜﹐是以誘然皆生而不知所以生﹐同焉皆得而不知所以得也。今罔兩之因景﹐猶云俱生而非待也﹐則萬物𨿽聚而共成乎天﹐而皆歷然莫不獨見矣。故罔兩非景之所制﹐而景非形之所使﹐形非無之所化也﹐則化與不化﹐然與不然﹐從人之與由己﹐莫不自爾﹐吾安識其所以哉﹗故任而不助﹐則本末內外﹐暢然俱得﹐泯然無迹。若乃責此近因而忘其自爾﹐宗物於外﹐喪主於內﹐而愛尙生矣。𨿽欲推而齊之﹐然其所尙已存乎胸中﹐何夷之得有哉﹗

昔者莊周夢爲胡蝶﹐栩栩然胡蝶也。自諭適志與﹗不知周也。俄然覺﹐則蘧蘧然周也。不知周之夢爲胡蝶與﹖胡蝶之夢爲周與﹖周與胡蝶﹐則必有分矣。此之謂物化。

自快得意﹐悅豫而行。

方其夢爲胡蝶而不知周﹐則與殊死不異也。然所在無不適志﹐則當生而系生者﹐必當死而戀死矣。由此觀之﹐知夫在生而哀死者誤也。

自周而言﹐故稱覺耳﹐未必非夢也。

今之不知胡蝶﹐無異於夢之不知周也﹔而各適一時之志﹐則無以明胡蝶之不夢爲周矣。世有假寐而夢經百年者﹐則無以明今之百年非假寐之夢者也。

夫時不暫停﹐而今不遂存﹐故昨日之夢﹐於今化矣。死生之變﹐豈異於此﹐而勞心於其間哉﹗方爲此則不知彼﹐夢爲胡蝶是也。取之於人﹐則一生之中﹐今不知後﹐麗姬是也。而愚者竊竊然自以爲知生之可樂﹐死之可苦﹐未聞物化之謂也。

《莊子。內篇。養生主第三》

吾生也有涯﹐而知也無涯。以有涯隨無涯﹐殆已﹗已而爲知者﹐殆而已矣﹗爲善無近名﹐爲惡無近刑﹐緣督以爲經﹐可以保身﹐可以全生﹐可以養親﹐可以盡年。

夫生以養存﹐則養生者理之極也。若乃養過其極﹐以養傷生﹐非養生之主也。

所稟之分各有極也。

夫舉重攜輕而﹝一﹞神气自若﹐此力之所限也。而尙名好勝者﹐𨿽復絕膂﹐猶未足以慊其願﹐此知之無涯也。故知之爲名﹐生於失當而滅於冥極。冥極者﹐任其至分而無毫銖之加。是故𨿽負萬鈞﹐苟當其所能﹐則忽然不知重之在身﹔𨿽應萬機﹐泯然不覺事之在己。此養生之主也。

以有限之性尋無極之知﹐安得而不困哉﹗

已困於知而不知止﹐又爲知以救之﹐斯養而傷之者﹐眞大殆也。

忘善惡而居中﹐任萬物之自爲﹐悶然與至當爲一﹐故刑名遠己而全理在身也。

順中以爲常也。

養親以適。

苟得中而冥度﹐則事事無不可也。夫養生非求過分﹐蓋全理盡年而已矣。

庖丁爲文惠君解牛﹐手之所觸﹐肩之所倚﹐足之所履﹐膝之所踦﹐砉然響然﹐奏刀騞然﹐莫不中音﹐合於桑林之舞﹐乃中經首之會。文惠君曰「嘻﹐善哉﹗技蓋至此乎﹖」

言其因便施巧﹐無不閒解﹐盡理之甚﹐旣適牛理﹐又合音節。

庖丁釋刀對曰「臣之所好者道也﹐進乎技矣。始臣之解牛之時﹐所見無非全牛者﹔三年之後﹐未嘗見全牛也﹔方今之時﹐臣以神遇而不以目視﹐官知止而神欲行。依乎天理﹐批大卻﹐導大窾﹐因其固然。技經肯綮之未嘗微礙﹐而況大軱乎﹗良庖歲更刀﹐割也﹔族庖月更刀﹐折也﹔今臣之刀十九年矣﹐所解數千牛矣﹐而刀刃若新發於硎。彼節者有閒﹐而刀刃者無厚﹐以無厚入有閒﹐恢恢乎其於遊刃必有餘地矣。是以十九年而刀刃若新發於硎。𨿽然﹐每至於族﹐吾見其難爲﹐怵然爲戒﹐視爲止﹐行爲遲﹐動刀甚微﹐謋然已解﹐牛不知其死也﹐如土委地。提刀而立﹐爲之而四顧﹐爲之躊躇滿志﹐善刀而藏之。」

直寄道理於技耳﹐所好者非技也。

未能見其理閒﹝三﹞。

但見其理閒也。

司察之官廢﹐縱心而﹝順﹞理﹝順﹞﹝四﹞。

不橫截也。

有際之處﹐因而批之令離。

節解窾空﹐就導令殊。

刀不妄加。

技之妙也﹐常遊刃於空﹐未嘗經槪於微礙也。

軱﹐戾大骨﹐衄刀刃也。

不中其理閒也。

中骨而折刀也。

硎﹐砥石也。

交錯聚結爲族。

不復屬目於他物也。

徐其手也。

得其宜則用力少。

理解而無刀迹﹐若聚土也。

逸足容豫自得之謂。

拭刀而弢之也。

文惠君曰「善哉﹗吾聞庖丁之言﹐得養生焉。」

以刀可養﹐故知生亦可養。

公文軒見右師而驚曰「是何人也﹖惡乎介也﹖天與﹖其人與﹖」曰「天也﹐非人也。天之生是使獨也﹐人之貌有與也。以是知其天也﹐非人也。」

介﹐偏刖之名。

知之所無柰何﹐天也。犯其所知﹐人也。

偏刖曰獨。夫師一家之知而不能兩存其足﹐則是知之﹝無﹞所﹝無﹞﹝一﹞柰何。若以右師之知而必求兩全﹐則心神內困而形骸外獘矣﹐豈直偏刖而已哉﹗

兩足共行曰有與。有與之貌﹐未有疑其非命也。

以有與者命也﹐故知獨者亦非我也。是以達生之情者不務生之所無以爲﹐達命之情者不務命之所無柰何也﹐全其自然而已。

澤雉十步一啄﹐百步一飲﹐不蘄畜乎樊中。神𨿽王﹐不善也。

蘄﹐求也。樊﹐所以籠雉也。夫俯仰乎天地之間﹐逍遙乎自得之場﹐固養生之妙處也。又何求於入籠而服養哉﹗

夫始乎適而未嘗不適者﹐忘適也。雉心神長王﹐志气盈豫﹐而自放於淸曠之地﹐忽然不覺善﹝爲﹞之﹝爲﹞﹝一﹞善也。

老聃死﹐秦失弔之﹐三號而出。弟子曰「非夫子之友邪﹖」曰「然。」「然則弔焉若此﹐可乎﹖」

人弔亦弔﹐人號亦號。

怪其不倚戶觀化﹐乃至三號也。

曰「然。始也吾以爲其人也﹐而今非也。向吾入而弔焉﹐有老者哭之﹐如哭其子﹔少者哭之﹐如哭其母。彼其所以會之﹐必有不蘄言而言﹐不蘄哭而哭者。是遁天倍情﹐忘其所受﹐古者謂之遁天之刑。適來﹐夫子時也﹔適去﹐夫子順也。安時而處順﹐哀樂不能入也﹐古者謂是帝之縣解。」

至人無情﹐與眾號耳﹐故若斯可也。

天性所受﹐各有本分﹐不可逃﹐亦不可加。

夫逃遁天理﹐倍加俗情﹐哀樂經懷﹐心靈困苦﹐有同捶楚﹐寧非刑戮﹗古之達人﹐有如此議。

時自生也。

理當死也。

夫哀樂生於失得者也。今玄通合變之士﹐無時而不安﹐無順而不處﹐冥然與造化爲一﹐則無往而非我矣﹐將何得何失﹐孰死孰生哉﹗故任其所受﹐而哀樂無所錯其閒矣。

以有系者爲縣﹐則無系者縣解也﹐縣解而性命之情得矣。此養生之要也。

指窮於爲薪﹐火傳也﹐不知其盡也。

窮﹐盡也﹔爲薪﹐猶前薪也。前薪以指﹐指盡前薪之理﹐故火傳而不滅﹔心得納養之中﹐故命續而不絕﹔明夫養生乃生之所以生也。

夫時不再來﹐今不一停﹐故人之生也﹐一息一得耳。向息非今息﹐故納養而命續﹔前火非後火﹐故爲薪而火傳﹐火傳﹝一﹞而命續﹐由夫養得其極也﹐世豈知其盡而更生哉﹗

《莊子。內篇。人間世第四》

顏回見仲尼﹐請行。曰「奚之﹖」曰「將之衛。」曰「奚爲焉﹖」曰「回聞衛君﹐其年壯﹐其行獨。輕用其國﹐而不見其過。輕用民死﹐死者以國量乎澤﹐若蕉﹐民其無如矣﹗回嘗聞之夫子曰﹕『治國去之﹐亂國就之。醫門多疾。』願以所聞﹐思其所行﹐庶幾其國有瘳乎﹗」

與人羣者﹐不得離人。然人間之變故﹐世世異宜﹐惟無心而不自用者﹐爲能隨變所適而不荷其累也。

不與民同欲也。

夫君人者﹐動必乘人﹐一怒則伏屍流血﹐一喜則軒冕塞路。故君人者之用國﹐不可輕之也。

莫敢諫也。

輕用之於死地。

舉國而輸之死地﹐不可稱數﹐視之若艸芥也。

無所依歸。

仲尼曰「嘻﹐若殆往而刑耳﹗夫道不欲雜﹐雜則多﹐多則擾﹐擾則憂﹐憂而不救。古之至人﹐先存諸己而後存諸人。所存於己者未定﹐何暇至於暴人之所行﹗

其道不足以救彼患。

宜正得其人。

若夫不得其人。則𨿽百醫守病﹐適足致疑而不能一愈也。

不虛心以應物﹐而役思以犯難﹐故知其所存於己者未定也。夫惟外其知以養眞﹐寄妙當於羣才﹐功名歸物而患慮遠身﹐然後可以至於暴人之所行也。

且若亦知夫徳之所蕩而知之所爲出乎哉﹖徳蕩乎名﹐知出乎爭。名也者﹐相軋也﹔知也者﹐爭之器也。二者凶器﹐非所以盡行也。

徳之所以流蕩者﹐矜名故也﹔知之所以橫出者﹐爭善故也。𨿽復桀跖﹐其所矜惜﹐無非名善也。

夫名智者﹐世之所用也。而名起則相﹝札﹞﹝軋﹞﹐智用則爭興﹐故遺名知而後行可盡也。

且徳厚信矼﹐未達人气﹔名聞不爭﹐未達人心。而彊以仁義繩墨之言衒暴人之前者﹐是以人惡有其美也﹐命之曰菑人。菑人者﹐人必反菑之。若殆爲人菑夫。且苟爲人悅賢而惡不肖﹐惡用而求有以異﹖若惟無詔﹐王公必將乘人而斗其捷。而目將熒之﹐而色將平之﹐口將營之﹐容將形之﹐心且成之。是以火救火﹐以水救水﹐名之曰益多。順始無窮﹐若殆以不信厚言﹐必死於暴人之前矣﹗

夫投人夜光﹐鮮不按劍者﹐未達故也。今回之徳信與其不爭之名﹐彼所未達也﹐而彊以仁義準繩於彼﹐彼將謂回欲毀人以自成也。是故至人不役志以經世﹐而虛心以應物﹐誠信著於天地﹐不爭暢於萬物﹐然後萬物歸懷﹐天地不逆﹐故徳音發而天下響會﹐景行彰而六合俱應﹐而後始可以經寒暑﹐涉治亂﹐而不與逆鱗迕也。

適不信受﹐則謂與己爭名而反害之。

苟能悅賢惡愚﹐聞義而服﹐便爲明君也。苟爲明君﹐則不﹝若﹞﹝苦﹞﹝二﹞無賢臣﹐汝往亦不足復奇﹔如其不爾﹐往必受害。故以有心而往﹐無往而可﹔無心而應﹐其應自來﹐則無往而不可也。

汝惟有寂然不言耳﹐言則王公必乘人以君人之勢而角其捷辯﹐以距諫飾非也。

其言辯捷﹐使人眼眩也。

不能復自異於彼也。

自救解不暇。

乃且釋己以從彼也。

適不能救﹐乃更足以成彼之威。

尋常守故﹐未肯變也。

未信而諫﹐𨿽厚言爲害。

且昔者桀殺關龍逢﹐紂殺王子比干﹐是皆修其身以下傴拊人之民﹐以下拂其上者也﹐故其君因其修以擠之。是好名者也。昔者堯攻叢﹑枝﹑胥﹑敖﹐禹攻有扈。國爲虛厲﹐身爲刑戮。其用兵不止﹐其求實無已﹐是皆求名實者也﹐而獨不聞之乎﹖名實者﹐聖人之所不能勝也﹐而況若乎﹗𨿽然﹐若必有以也﹐嘗以語我來。」

龍逢比干﹐居下而任上之憂﹐非其事者也。

不欲令臣有勝君之名也。

夫暴君非徒求恣其欲﹐復乃求名﹐但所求者非其道耳。

惜名貪欲之君﹐𨿽復堯禹﹐不能勝化也﹐故與眾攻之﹐而汝乃欲空手而往﹐化之以道哉﹖

顏回曰「端而虛﹐勉而一﹐則可乎﹖」

正其形而虛其心也。

言遜而不二也。

言未可也。

曰「惡﹗惡可﹗夫以陽爲充孔揚﹐采色不定﹐常人之所不違﹐因案人之所感﹐以求容與其心。名之曰日漸之徳不成﹐而況大徳乎﹗將執而不化﹐外合而內不訾﹐其庸詎可乎﹗」

言衛君亢陽之性充張於內而甚揚於外﹐彊禦之至也。

喜怒無常。

莫之敢逆。

夫頑彊之甚﹐人以快﹝一﹞事感己﹐己陵藉而乃抑挫之﹐以求從容自放而遂其侈心也。

言乃少多﹐無回降之勝也。

故守其本意也。

外合而內不訾﹐卽向之端虛而勉一耳﹐言此未足以化之。

「然則我內直而外曲﹐成而上比。內直者﹐與天爲徒。與天爲徒者﹐知天子之與己﹐皆天之所子﹐而獨以己言蘄乎而人善之﹐蘄乎而人不善之邪﹖若然者﹐人謂之童子﹐是之謂與天爲徒。外曲者﹐與人之爲徒也。擎跽曲拳﹐人臣之禮也。人皆爲之﹐吾敢不爲邪﹖爲人之所爲者﹐人亦無疵焉﹐是之謂與人爲徒。成而上比者﹐與古爲徒。其言𨿽教﹐適之實也﹐古之有也﹐非吾有也。若然者﹐𨿽直而不病﹐是之謂與古爲徒。若是則可乎﹖」

顏回更說此三條也。

物無貴賤﹐得生一也。故善與不善﹐付之公當耳﹐一無所求於人也。

依乎天理﹐推己﹝性﹞﹝信﹞﹝二﹞命﹐若嬰兒之直往也。

外形委曲﹐隨人事之所當爲者也。

成於今而比於古也。

𨿽是常教﹐實有諷責之旨。

寄直於古﹐故無以病我也。

仲尼曰「惡﹗惡可﹗大多政法而不諜。𨿽固亦無罪。𨿽然﹐止是耳矣﹐夫胡可以及化﹗猶師心者也。

當理無二﹐而張三條以政之﹐與事不冥也。

𨿽未弘大﹐亦且不見咎責。

罪則無矣﹐化則未也。

挾三術以適彼﹐非無心而付之天下也。

顏回曰「吾無以進矣﹐敢問其方。」仲尼曰「齋﹐吾將語若。有心而爲之﹐其易邪﹖易之者﹐皞天不宜。」顏回曰「回之家貧﹐惟不飲酒不茹葷者數月矣。如此則可以爲齋乎﹖」曰「是祭祀之齋﹐非心齋也。」回曰「敢問心齋。」仲尼曰「若一志﹐無聽之以耳而聽之以心﹔無聽之以心而聽之以气。耳止於聽﹐心止於符。气也者﹐虛而待物者也。惟道集虛。虛者﹐心齋也」

夫有其心而爲之﹝二﹞者﹐誠未易也。

以有爲爲易﹐未見其宜也。

去異端而任獨﹝者﹞也﹝乎﹞﹝一﹞。

﹝遣﹞﹝遺﹞﹝二﹞耳目﹐去心意﹐而符气性之自得﹐此虛以待物者也。

虛其心則至道集於懷也。

顏回曰「回之未始得使﹐實有回也﹔得使之也﹐未始有回也﹐可謂虛乎﹖」

未始使心齋﹐故有其身。

夫子曰「盡矣﹗吾語若﹕若能入遊其樊而無感其名﹐入則鳴﹐不入則止。無門無毒﹐一宅而寓於不得已﹐則幾矣。

旣得心齋之使﹐則無其身。

放心自得之場﹐當於實而止。

譬之宮商﹐應而無心﹐故曰鳴也。夫無心而應者﹐任彼耳﹐不彊應也。

使物自若﹐無門者也﹔付天下之自安﹐無毒者也。毒﹐治也。

不得已者﹐理之必然者也﹐體至一之宅而會乎必然之符者也。

理盡於斯。

「絕迹易﹐無行地難。爲人使易以僞﹐爲天使難以僞。聞以有翼飛者矣﹐未聞以無翼飛者也﹔聞以有知知者矣﹐未聞以無知知者也。瞻彼闋者﹐虛室生白﹐吉祥止止。夫且不止﹐是之謂坐馳。夫徇耳目內通而外於心知﹐鬼神將來舍﹐而況人乎﹗是萬物之化也﹐禹舜之紐也﹐伏戲﹑幾蘧之所行終﹐而況散焉者乎﹗」

不行則易﹐欲行而不踐地﹐不可能也﹔無爲則易﹐欲爲而不傷性﹐不可得也。

視聽之所得者粗﹐故易欺也﹔至於自然之報細﹐故難僞也。則失眞少者﹐不全亦少﹔失眞多者﹐不全亦多﹔失得之報﹐未有不當其分者也。而欲違天爲僞﹐不亦難乎﹗

言必有其具﹐乃能其事﹐今無至虛之宅﹐無由有化物之實也。

夫視有若無﹐虛室者也。虛室﹝一﹞而純白獨生矣。

夫吉祥之所集者﹐至虛至靜也。

若夫不止於當﹐不會於極﹐此爲以應坐之日而馳騖不息也。故外敵未至而內已困矣﹐豈能化物哉﹗

夫使耳目閉而自然得者﹐心知之用外矣。故將任性直通﹐無往不冥﹐尙無幽昧之責﹐而況人間之累乎﹗

言物無貴賤﹐未有不由心知耳目以自通者也。故世之所謂知者﹐豈欲知而知哉﹖所謂見者﹐豈爲﹝二﹞見而見哉﹖若夫知見可以欲﹝而﹞爲﹝而﹞﹝三﹞得者﹐則欲賢可以得賢﹐爲聖可以得聖乎﹖固不可矣。而世不知知之自知﹐因欲爲知以知之﹔不見見之自見﹐因欲爲見以見之﹔不知生之自生﹐又將爲生以生之。故見目而求離朱之明﹐見耳而責師曠之聰﹐故心神奔馳於內﹐耳目竭喪於外﹐處身不適而與物不冥矣。不冥矣﹐而能合乎人間之變﹐應乎世世之節者﹐未之有也。

葉公子髙將使於齊﹐問於仲尼曰「王使諸梁也甚重。齊之待使者﹐蓋將甚敬而不急。匹夫猶未可動﹐而況諸侯乎﹗吾甚栗之。子常語諸梁也曰﹕『凡事若小若大﹐寡不道以歡成。事若不成﹐則必有人道之患﹔事若成﹐則必有陰陽之患。若成若不成而後無患者﹐惟有徳者能之。』吾食也執粗而不臧﹐爨無欲淸之人。今吾朝受命而夕飲冰﹐我其內熱與﹗吾未至乎事之情﹐而旣有陰陽之患矣﹗事若不成﹐必有人道之患﹐是兩也。爲人臣者不足以任之﹐子其有以語我來﹗」

重其使﹐欲有所求也。

恐直空報其敬﹐而不肯急應其求也。

夫事無大小﹐少有不言以成爲歡者耳。此仲尼之所曾告諸梁者也。

夫以成爲歡者﹐不成則怒矣。此楚王之所不能免也。

人患𨿽去﹐然喜懼戰於胸中﹐固已結冰於五藏矣。

成敗若任之於彼而莫足以患心者﹐惟有徳者乎﹗

對火而不思涼﹐明其所饌儉薄也。

所饌儉薄而內熱飲冰者﹐誠憂事之難﹐非美食之爲也。

事未成則惟恐不成耳。若果不成﹐則恐懼結於內而刑网羅於外也。

仲尼曰「天下有大戒二﹕其一﹐命也﹐其一﹐義也。子之愛親﹐命也﹐不可解於心﹔臣之事君﹐義也﹐無適而非君也﹐無所逃於天地之間。是之謂大戒。是以夫事其親者﹐不擇地而安之﹐孝之至也﹔夫事其君者﹐不擇事而安之﹐忠之盛也﹔自事其心者﹐哀樂不易施乎前﹐知其不可柰何而安之若命﹐徳之至也。爲人臣幾者﹐固有所不得已。行事之情而忘其身﹐何暇至於悅生而惡死﹗夫子其行可矣﹗

自然結固﹐不可解也。

千人聚﹐不以一人爲主﹐不亂則散。故多賢不可以多君﹐無賢不可以無君﹐此天人之道﹐必至之宜。

若君可逃而親可解﹐則不足戒也。

知不可柰何者命也而安之﹐則無哀無樂﹐何易施之有哉﹗故冥然以所遇爲命而不施心於其間﹐泯然與至當爲一而無休戚於其中﹐𨿽事凡人﹐猶無往而不適﹐而況於君親哉﹗

事有必至﹐理固常通﹐故任之則事濟﹐事濟而身不存者﹐未之有也﹐又何用心於其身哉﹗

理無不通﹐故當任所遇而直前耳。若乃信道不篤而悅惡存懷﹐不能與至當俱往而謀生慮死﹐吾未見能成其事者也。

丘請復以所聞﹕凡交近則必相靡以信﹐交遠則必忠之以言。言必或傳之。夫傳兩喜兩怒之言﹐天下之難者也。夫兩喜必多溢美之言﹐兩怒必多溢惡之言。凡溢之類妄﹐妄則其信之也莫﹐莫則傳言者殃。故法言曰﹕『傳其常情﹐無傳其溢言﹐則幾乎全。』

近者得接﹐故以其信驗親相靡服也。

遙以言傳意也。

夫喜怒之言﹐若過其實﹐傳之者宜使兩不失中﹐故未易也。

溢﹐過也。喜怒之言常過其當也。

嫌非彼言﹐似傳者妄作。

莫然疑之也。

就傳過言﹐似於誕妄﹝一﹞。受者有疑﹐則傳言者橫以輕重爲罪也。

𨿽聞臨時之過言而勿傳也﹐必稱其常情而要其誠致﹐則近於全也。

「且以巧鬥力者﹐始乎陽﹐常卒乎陰﹐泰至則多奇巧﹔以禮飲酒者﹐始乎治﹐常卒乎亂﹐泰至則多奇樂。凡事亦然﹐始乎諒﹐常卒乎鄙﹔其作始也簡﹐其將畢也必巨。言者﹐風波也﹔行者﹐實喪也。夫風波易以動﹐實喪易以危。故忿設無由﹐巧言偏辭。獸死不擇音﹐气息茀然﹐於是並生厲心。克核太至﹐則必有不肖之心應之﹐而不知其然也。苟爲不知其然也﹐孰知其所終﹗故法言曰﹕『無遷令﹐無勸成。過度益也。』遷令勸成殆事。美成在久﹐惡成不及攺﹐可不愼與﹗」

本共好戲。

欲勝情至﹐潛興害彼者也﹝二﹞。

不復循理。

尊卑有別﹐旅酬有次。

湛湎淫液也。

淫荒﹝四﹞縱橫﹐無所不至。

夫煩生於簡﹐事起於微﹐此必至之勢也。

夫言者﹐風波也﹐故行之則實喪矣。

故遺風波而弗行﹐則實不喪矣。夫事得其實﹐則危可安而蕩可定﹝也﹞﹝三﹞。

夫忿怒之作﹐無他由也﹐常由巧言過實﹐偏辭失當耳。

譬之野獸﹐蹴之窮地﹐音急情盡﹐則和聲不至而气息不理﹐茀然暴怒﹐俱生痥疵以相對之。

夫寬以容物﹐物必歸焉。克核太精﹐則鄙吝心生而不自覺也。故大人蕩然放物於自得之場﹐不苦人之能﹐不竭人之歡﹐故四海之交可全矣。

苟不自覺﹐安能知禍福之所齊詣也﹗

傳彼實也。

任其自成。

益則非任實者。

此事之危殆者。

美成者任其時化﹐譬之種植﹐不可一朝成。

彼之所惡而勸彊成之﹐則悔敗尋至。

「且夫乘物以遊心﹐托不得已以養中﹐至矣。何作爲報也﹗莫若爲致命﹐此其難者」

寄物以爲意也。

任理之必然者﹐中庸之符全矣﹐斯接物之至者也。

當任齊所報之實﹐何爲爲齊作意於其閒哉﹗

直爲致命最易﹐而以喜怒施心﹐故難也。

顏闔將傅衛靈公太子﹐而問於蘧伯玉曰﹔「有人於此﹐其徳天殺。與之爲無方﹐則危吾國﹐與之爲有方﹐則危吾身。其知適足以知人之過﹐而不知其所以過。若然者﹐吾柰之何﹖」

夫小人之性﹐引之軌制則憎己﹐縱其無度則亂邦。

不知民過之由己﹐故罪責於民而不自攺。

蘧伯玉曰「善哉問乎﹗戒之﹐愼之﹐正汝身也哉﹗形莫若就﹐心莫若和。𨿽然﹐之二者有患。就不欲入﹐和不欲出。形就而入﹐且爲顚爲滅﹐爲崩爲蹶﹔心和而出﹐且爲聲爲名﹐爲妖爲孽。彼且爲嬰兒﹐亦與之爲嬰兒﹔彼且爲無町畦﹐亦與之爲無町畦﹔彼且爲無崖﹐亦與之爲無崖﹔達之入於無疵。

反復與會﹐俱所以爲正身。

形不乖迕﹐和而不同。

就者形順﹐入者遂與同。

和者﹝以﹞義濟﹐出者自顯伐﹝也﹞﹝二﹞。

若遂與同﹐則是顚危而不扶持﹐與彼俱亡矣。故當﹝摸﹞﹝模﹞﹝三﹞格天地﹐但不立小異耳。

自顯和之﹐且有含垢之聲﹔濟彼之名﹐彼將惡其勝己﹐妄生妖孽。故當悶然若晦﹐玄同光塵﹐然後不可得而親﹐不可得而疏﹐不可得而利﹐不可得而害。

不小立圭角以逆其鱗也。

「汝不知夫螳螂乎﹖怒其臂以當車轍﹐不知其不勝任也﹐是其才之美者也。戒之﹐愼之﹐積伐而美者以犯之﹐幾矣﹗

夫螳螂之怒臂﹐非不美也﹔以當車轍﹐顧非敵耳。今知之所無柰何而欲彊當其任﹐卽螳螂之怒臂也。

積汝之才﹐伐汝之美﹐以犯此人﹐危殆之道。

「汝不知夫養虎者乎﹖不敢以生物與之﹐爲其殺之之怒也﹔不敢以全物與之﹐爲其決之之怒也。時其饑飽﹐達其怒心。虎之與人異類﹐而媚養己者﹐順也﹔故其殺者﹐逆也。

恐其因有殺心而遂怒也。

方使虎自嚙分之﹐則因用力而怒矣。

知其所以怒而順之。

順理則異類生愛﹐逆節則至親交兵。

「夫愛馬者﹐以筐盛矢﹐以蜃盛溺。適有蚊虻僕緣﹐而拊之不時﹐則缺銜首碎胸。意有所至而愛有所亡。可不愼邪﹗

矢溺至賤﹐而以寶器盛之﹐愛馬之至者也。

僕僕然羣著馬。

𨿽救其患﹐而掩馬之不意。

掩其不備﹐故驚而至此。

意至除患﹐率然拊之﹐以至毀碎﹐失其所以愛矣。故當世接物﹐逆順之際﹐不可不愼也。

匠石之齊﹐至於曲轅﹐見櫟社樹。其大蔽數千牛﹐絜之百圍﹐其髙臨山﹐十仞而後有枝﹐其可以爲舟者旁十數。觀者如市﹐匠伯不顧﹐遂行不輟。弟子厭觀之﹐走及匠石﹐曰﹕『自吾執斧斤以隨夫子﹐夫嘗見材如此其美也。先生不肯視﹐行不輟﹐何邪﹖』曰「已矣﹐勿言之矣﹗散木也。以爲舟則沈﹐以爲棺槨則速腐﹐以爲器則速毀﹐以爲門戶則液樠﹐以爲柱則蠹﹐是不材之木也。無所用﹐故能若是之壽。」

不在可用之數﹐故曰散木。

匠石歸﹐櫟社見夢曰「女將惡乎比予哉﹖若將比予於文木邪﹖夫柤梨橘柚﹐果蓏之屬﹐實熟則剝﹐剝則辱。大枝折﹐小枝泄。此以其能苦其生者也。故不終其天年而中道夭﹐自掊擊於世俗者也。物莫不若是。且予求無所可用久矣﹗幾死﹐乃今得之﹐爲予大用。使予也而有用﹐且得有此大也邪﹖且也若與予也皆物也﹐柰何哉其相物也﹖而幾死之散人﹐又惡知散木﹗」

凡可用之木爲文木。

物皆以自用傷。

數有睨己者﹐惟今匠石明之耳。

積無用乃爲濟生之大用。

若有用﹐﹝必﹞﹝久﹞﹝一﹞見伐。

以戲匠石。

匠石覺而診其夢。弟子曰「趣取無用﹐則爲社何邪﹖」曰「密﹗若無言﹗彼亦直寄焉﹗以爲不知己者詬厲也。不爲社者﹐且幾有翦乎﹗且也彼其所保與眾異﹐而以義諭之﹐不亦遠乎﹗」

猶嫌其以爲社自榮﹐不趣取於無用而已。

社自來寄耳﹐非此木求之爲社也。

言此木乃以社爲不知己而見辱病者也﹐豈榮之哉﹗

﹝木﹞﹝本﹞﹝二﹞自以無用爲用﹐則𨿽不爲社﹐亦終不近於翦伐之害。

彼以無保爲保﹐而眾以有保爲保。

利人長物﹐禁民爲非﹐社之義也。夫無用者﹐泊然不爲而羣才自用﹐﹝自﹞用者各得其敍而不與焉﹐此﹝以﹞﹝三﹞無用之所以全生也。汝以社譽之﹐無緣近也乎﹗

南伯子綦遊乎商之丘﹐見大木焉﹐有異﹕結駟千乘﹐將隱芘其所藾。子綦曰「此何木也哉﹗此必有異材夫﹗」仰而視其細枝﹐則拳曲而不可以爲棟梁﹔俯而視其大根﹐則軸解而不可以爲棺槨﹔咶其葉﹐則口爛而爲傷﹔嗅之﹐則使人狂酲﹐三日而不已。

其枝所陰﹐可以隱芘千乘﹝者也﹞﹝三﹞。

子綦曰「此果不材之木也﹐以至於此其大也。嗟乎神人﹐以此不材。」

夫王不材於百官﹐故百官禦其事﹐而明者爲之視﹐聰者爲之聽﹐知者爲之謀﹐勇者爲之扞。夫何爲哉﹖玄默而已。而羣材不失其當﹐則不材乃材之所至賴也。故天下樂推而不厭﹐乘﹝一﹞萬物而無害也。

「宋有荊氏者﹐宜楸柏桑。其拱把而上者﹐求狙猴之杙者斬之﹔三圍四圍﹐求髙名之麗者斬之﹔七圍八圍﹐貴人富商之家求椫傍者斬之。故未終其天年﹐而中道之夭於斧斤﹐此材之患也。故解之以牛之白顙者﹐與豚之亢鼻者﹐與人有痔病者﹐不可以適河。此皆巫祝以知之矣﹐所以爲不祥也。此乃神人之所以爲大祥也。

有材者未能無惜也。

巫祝解除﹐棄此三者﹐必妙選騂具﹐然後敢用。

巫祝於此亦知不材者全也。

夫全生者﹐天下之所謂祥也﹐巫祝以不材爲不祥而弗用也﹐彼乃以不祥全生﹐乃大祥也。神人者﹐無心而順物者也。故天下所謂大祥﹐神人不逆。

支離疏者﹐頤隱於臍﹐肩髙於頂﹐會撮指天﹐五管在上﹐兩髀爲脇。挫鍼治繲﹐足以糊口﹔鼓莢播精﹐足以食十人。上徵武士﹐則支離攘臂而遊於其間﹔上有大役﹐則支離以有常疾不受功﹔上與病者粟﹐則受之三鍾與十束薪。夫支離者其形者﹐猶足以養其身﹐終其天年﹐又況支離其徳者乎﹗

﹝持﹞﹝恃﹞﹝四﹞其無用﹐故不自竄匿。

不任徭役故也。

役則不與﹐賜則受之。

神人無用於物﹐而物各得自用﹐歸功名於羣才﹐與物冥而無迹﹐故免人閒之害﹐處常美之實﹐此支離其徳者也。

孔子適楚﹐楚狂接輿遊其門曰﹕

鳳兮鳳兮何如徳之衰也

當順時直前﹐盡乎會通之宜耳。世之盛衰﹐蔑然不足覺﹐故曰何如。

來世不可待往世不可追也

趣當盡臨時之宜耳。

天下有道聖人成焉天下無道聖人生焉

付之自爾﹐而理自生成。生成非我也﹐豈爲治亂易節哉﹗治者自求成﹐故遺成而不敗﹔亂者﹝二﹞自求生﹐故忘生而不死。

方今之時僅免刑焉

不瞻前顧後﹐而盡當今之會﹐冥然與時世爲一﹐而後妙當可全﹐刑名可免。

福輕乎羽莫之知載

足能行而放之﹐手能執而任之﹐聽耳之所聞﹐視目之所見﹐知止其所不知﹐能止其所不能﹐用其自用﹐爲其自爲﹐恣其性內而無纖芥於分外﹐此無爲之至易也。無爲而性命不全者﹐未之有也﹔性命全而非福者﹐理未聞也。故夫福者﹐卽向之所謂全耳﹐非假物也﹐豈有寄鴻毛之重哉﹗率性而動﹐動不過分﹐天下之至易者也﹔舉其自舉﹐載其自載﹐天下之至輕者也。然知以無涯傷性﹐心以欲惡蕩眞﹐故乃釋此無爲之至易而行彼有爲之至難﹐棄夫自舉之至輕而取夫載彼之至重﹐此世之常患也。

禍重乎地莫之知避

舉其性內﹐則𨿽負萬鈞而不覺其重也﹔外物寄之﹐𨿽重不盈錙銖﹐有不勝任者矣。爲內﹐福也﹐故福至輕﹔爲外﹐禍也﹐故禍至重。禍至重而莫之知避﹐此世之大迷也。

已乎已乎臨人以徳殆乎殆乎畫地而趨

夫畫地而使人循之﹐其迹不可掩矣﹔有其己而臨物﹐與物不冥矣。故大人不明我以耀彼而任彼之自明﹐不徳我以臨人而付人之自﹝得﹞﹝徳﹞﹝三﹞﹐故能彌貫萬物而玄同彼我﹐泯然與天下爲一而內外同福也。

迷陽迷陽無傷吾行

迷陽﹐猶亡陽也。亡陽任獨﹐不蕩於外﹐則吾行全矣。天下皆全其吾﹐則凡稱吾者莫不皆全也。

郤曲郤曲無傷吾足

曲成其行﹐自足矣。

山木﹐自寇也﹔膏火﹐自煎也。桂可食﹐故伐之﹔漆可用﹐故割之。人皆知有用之用﹐而莫知無用之用也。

有用則與彼爲功﹐無用則自全其生。夫割肌膚以爲天下者﹐天下之所知也。使百姓不失其自全而彼我俱適者﹐悗然不覺妙之在身也。

《莊子。內篇。徳充符第五》

魯有兀者王駘﹐從之遊者﹐與仲尼相若。

徳充於內﹐﹝應﹞物﹝應﹞﹝一﹞於外﹐外內玄合﹐信若符命而遺其形骸也。

弟子多少敵﹕孔子。

常季問於仲尼曰「王駘﹐兀者也﹐從之遊者﹐與夫子中分魯。立不教﹐坐不議。虛而往﹐實而歸。固有不言之教﹐無形而心成者邪﹖是何人也﹖」

各自得而足也。

怪其殘形而心乃充足也。夫心之全也﹐遺身形﹐忘五藏﹐忽然獨往﹐而天下莫能離。

仲尼曰「夫子﹐聖人也﹐丘也直後而未往耳﹗丘將以爲師﹐而況不若丘者乎﹗奚假魯國﹐丘將引天下而與從之。」

夫神全心具﹐則體與物冥。與物冥者﹐天下之所不能遠﹐奚但一國而已哉﹗

常季曰「彼兀者也﹐而王先生﹐其與庸亦遠矣。若然者﹐其用心也獨若之何﹖」仲尼曰「死生亦大矣﹐而不得與之變﹔𨿽天地覆墜﹐亦將不與之遺﹔審乎無假而不與物遷﹐命物之化而守其宗也。」

人𨿽日變﹐然死生之變﹐變之大者也。

彼與變俱﹐故死生不變於彼。

斯順之也。

明性命之固當。

以化爲命﹐而無乖迕。

不離至當之極。

常季曰「何謂也﹖」仲尼曰「自其異者視之﹐肝膽楚越也﹔自其同者視之﹐萬物皆一也。夫若然者﹐且不知耳目之所宜﹐而遊心乎徳之和。物視其所一而不見其所喪﹐視喪其足猶遺土也。」

恬苦之性殊﹐則美惡之情背。

𨿽所美不同﹐而同有所美。各美其所美﹐則萬物一美也﹔各是其所是﹐則天下一是也。夫因其所異而異之﹐則天下莫不異。而浩然大觀者﹐官天地﹐府萬物﹐知異之不足異﹐故因其所同而同之﹐則天下莫不皆同﹔又知同之不足有﹐故因其所無而無之﹐則是非美惡﹐莫不皆無矣。夫是我而非彼﹐美己而惡人﹐自中知以下﹐至於昆虫﹐莫不皆然。然此明乎我而不明乎彼者爾。若夫玄通泯合之士﹐因天下以明天下。天下無曰我非也﹐卽明天下之無非﹔無曰彼是也﹐卽明天下之無是。無是無非﹐混而爲一﹐故能乘變任化﹐迕物而不懾。

都忘宜﹐故無不任也。都任之而不得者﹐未之有也﹔無不得而不和者﹐亦未聞也。故放心於道徳之閒﹐蕩然無不當﹐而曠﹝三﹞然無不適也。

體夫極數之妙心﹐故能無物而不同﹐無物而不同﹐則死生變化﹐無往而非我矣。故生爲我時﹐死爲我順﹔時爲我聚﹐順爲我散。聚散𨿽異﹐而我皆我之﹐則生故我耳﹐未始有得﹔死亦我也﹐未始有喪。夫死生之變﹐猶以爲一﹐旣睹其一﹐則蛻﹝四﹞然無系﹐玄同彼我﹐以死生爲寤寐﹐以形骸爲逆旅﹐去生如脫屣﹐斷足如遺土﹐吾未見足以纓茀其心也。

常季曰「彼爲己﹐以其知得其心﹐以其心得其常心。物何爲最之哉﹖」

嫌王駘未能忘知而自存。

嫌未能遺心而自得。

夫得其常心﹐平往者也。嫌其不得平往而與物遇﹐故常使物就之。

仲尼曰「人莫鑑於流水﹐而鑑於止水。惟止能止眾止。受命於地﹐惟松柏獨也正﹐在冬夏靑靑﹔受命於天﹐惟堯舜獨也正﹐在萬物之首。幸能正生﹐以正眾生。夫保始之徵﹐不懼之實﹐勇士一人﹐雄入於九軍。將求名而能自要者﹐而猶若是﹐而況官天地﹑府萬物﹑直寓六骸﹑象耳目﹑一知之所知﹐而心未嘗死者乎﹗彼且擇日而登假﹐人則從是也。彼且何肯以物爲事乎﹗」

夫止水之致鑑者﹐非爲止以求鑑也。故王駘之聚眾﹐眾自歸之﹐豈引物使從己耶﹝四﹞﹗

動而爲之﹐則不能居眾物之止。

夫松柏特稟自然之鍾﹝五﹞气﹐故能爲眾木之傑耳﹐非能爲而得之也。

言特受自然之正气者至希也﹐下首則惟有松柏﹐上首則惟有聖人﹐故凡不正者皆來求正耳。若物皆有靑全﹐則無貴於松柏﹔人各自正﹐則無羨於大聖而趣之。

幸自能正耳﹐非爲正以正之。

非能遺名而無不任。

冥然無不體也。

所謂逆旅。

人用耳目﹐亦用耳目﹐非須耳目。

知與變化俱﹐則無往而不冥﹐此知之一者也。心與死生順﹐則無時而非生﹐此心之未嘗死也。

以不失會爲擇耳﹐斯人無擇也﹐任其天行而時動者也。故假借之人﹐由此而最之耳。

其恬漠故全也。

申徒嘉﹐兀者也﹐而與鄭子產同師於伯昏無人。子產謂申徒嘉曰「我先出則子止﹐子先出則我止。」其明日﹐又與合堂同席而坐。子產謂申徒嘉曰「我先出則子止﹐子先出則我止。今我將出﹐子可以止乎﹖其未邪﹖且子見執政而不違﹐子齊執政乎﹖」

羞與刖者並行。

質而問之﹐欲使必不並己。

常以執政自多﹐故直云子齊執政﹐便謂足以明其不遜﹝一﹞。

申徒嘉曰「先生之門固有執政焉如此哉﹖子而悅子之執政而後人者也。聞之﹕『鑑明則塵垢不止﹐止則不明也。久與賢人處則無過。』今子之所取大者﹐先生也﹐而猶出言若是﹐不亦過乎﹗」

此論徳之處﹐非計位也。

笑其矜說在位﹐欲處物先。

事明師而鄙吝之心猶未去﹐乃眞過也。

子產曰「子旣若是矣﹐猶與堯爭善。計子之徳﹐不足以自反邪﹖」

若是形殘。

言不自顧省﹐而欲輕蔑在位﹐與有徳者並。計子之徳﹐故不足以補形殘之過。

申徒嘉曰「自狀其過﹐以不當亡者眾﹔不狀其過﹐以不當存者寡。知不可柰何﹐而安之若命﹐惟有徳者能之。遊於羿之彀中。中央者﹐中地也﹔然而不中者﹐命也。人以其全足笑吾不全足者多矣﹐我怫然而怒﹐而適先生之所﹐則廢然而反。不知先生之洗我以善邪﹖吾之自寐邪﹖吾與夫子遊十九年矣﹐而未嘗知吾兀者也。今子與我遊於形骸之內﹐而子索我於形骸之外﹐不亦過乎﹗」

多自陳其過狀﹐以己爲不當亡者眾也。

羿﹐古之善射者。弓矢所及爲彀中。夫利害相攻﹐則天下皆羿也。自不遺身忘知與物同波者﹐皆遊於羿之彀中耳。𨿽張毅之出﹐單豹之處﹐猶未免於中地﹐則中與不中﹐惟在命耳。而區區者各有所遇﹐而不知﹝四﹞命之自爾。故免乎弓矢之害者﹐自以爲巧﹐欣然多己﹐及至不免﹐則自恨其謬而志傷神辱﹐斯未能達命之情者也。夫我之生也﹐非我之所生也﹐則一生之內﹐百年之中﹐其坐起行止﹐動靜趣捨﹐情性知能﹐凡所有者﹐凡所無者﹐凡所爲者﹐凡所遇者﹐皆非我也﹐理自爾耳。而橫生休戚乎其中﹐斯又逆自然而失者也﹝五﹞。

皆不知命而有斯笑矣﹝六﹞。

見至人之知命遺形﹐故廢向者之怒而復常。

不知先生洗我以善道故耶﹖我爲能自反耶﹖斯自忘形而遺累矣﹝七﹞。

忘形故也。

形骸外矣﹐其徳內也。今子與我徳遊耳﹐非與我形交也﹐而索我外好﹐豈不過哉﹗

子產蹴然攺容更貌曰「子無乃稱﹗」

已悟則厭其多言也。

踵﹐頻也。

魯有兀者叔山無趾﹐踵見仲尼。仲尼曰「子不謹﹐前旣犯患若是矣。𨿽今來﹐何及矣﹗」

人之生也﹐理自生矣﹐直莫之爲而任其自生﹐斯重其身而知務者也。若乃忘其自生﹐謹而矜之﹐斯輕用其身而不知務也﹐故五藏相攻於內而手足殘傷於外也。

無趾曰「吾惟不知務而輕用吾身﹐吾是以亡足。今吾來也﹐猶有尊足者存﹐吾是以務全之也。夫天無不覆﹐地無不載﹐吾以夫子爲天地﹐安知夫子之猶若是也﹗」

去其矜謹﹐任其自生﹐斯務全也。

責其不謹﹐不及天地也。

孔子曰「丘則陋矣﹗夫子胡不入乎﹖請講以所聞。」

聞所聞而出﹐全其無爲也。

無趾出。孔子曰「弟子勉之﹗夫無趾﹐兀者也﹐猶務學以復補前行之惡﹐而況全徳之人乎﹗」

全徳者生便忘生。

無趾語老聃曰「孔丘之於至人﹐其未邪﹖彼何賓賓以學子爲﹖彼且以蘄以諔詭幻怪之名聞﹐不知至人之以是爲己桎梏邪﹖」

怪其方復學於老聃。

夫無心者﹐人學亦學。然古之學者爲己﹐今之學者爲人﹐其獘也遂至乎爲人之所爲矣。夫師人以自得者﹐率其常然者也﹔捨己效人而逐物於外者﹐求乎非常之名者也。夫非常之名﹐乃常之所生﹝二﹞。故學者非爲幻怪也﹐幻怪之生必由於學﹔禮者非爲華藻也﹐而華藻之興必由於禮。斯必然之理﹐至人之所無柰何﹐故以爲己之桎梏也﹝三﹞。

老聃曰「胡不直使彼以死生爲一條﹐以可不可爲一貫者﹐解其桎梏﹐其可乎﹖」

欲以直理冥之﹐冀其無迹。

無趾曰「天刑之﹐安可解﹗」

今仲尼非不冥也。顧自然之理﹐行則影從﹐言則向隨。夫順物則名迹斯立﹐而順物者非爲名也。非爲名則至矣﹐而終不免乎名﹐則孰能解之哉﹗故名者影向也﹐影向者形聲之桎梏也。明斯理也﹐則名迹可遺﹔名迹可遺﹐則尙彼可絕﹔尙彼可絕﹐則性命可全矣。

魯哀公問於仲尼曰「衛有惡人焉﹐曰哀駘它。丈夫與之處者﹐思而不能去也﹔婦人見之﹐請於父母曰﹕『與爲人妻﹐寧爲夫子妾』者﹐十數而未止也。未嘗有聞其唱者也﹐常和人而已矣。無君人之位以濟乎人之死﹐無聚祿以望人之腹﹐又以惡駭天下﹐和而不唱﹐知不出乎四域﹐且而雌雄合乎前﹐是必有異乎人者也。寡人召而觀之﹐果以惡駭天下。與寡人處﹐不至以月數﹐而寡人有意乎其爲人也﹔不至乎期年﹐而寡人信之。國無宰﹐寡人傳國焉。悶然而後應﹐泛然而若辭。寡人醜乎﹐卒授之國。無幾何也﹐去寡人而行。寡人卹焉若有亡也﹐若無與樂是國也。是何人者也﹗」

惡﹐醜也。

明物不由權勢而往。

明非求食而往。

明不以形美故往。

非招而致之。

不役思於分外。

夫才全者與物無害﹐故入獸不亂羣﹐入鳥不亂行﹐而爲萬物之林藪。

未經月已覺其有遠處。

委之以國政。

寵辱不足以驚其神。

人辭亦辭。

仲尼曰「丘也嘗使於楚矣﹐適見純子食於其死母者。少焉眴若﹐皆棄之而走。不見己焉爾﹐不得類焉爾。所愛其母者﹐非愛其形也﹐愛使其形者也。戰而死者﹐其人之葬也不以翣資﹔刖者之屨﹐無爲愛之。皆無其本矣。爲天子之諸禦﹕不翦爪﹐不穿耳﹔取妻者止於外﹐不得復使。形全猶足以爲爾﹐而況全徳之人乎﹗今哀駘它未言而信﹐無功而親﹐使人授己國﹐惟恐其不受也﹐是必才全而徳不形者也。」

食乳也。

夫生者以才徳爲類﹐死而才徳去矣﹐故生者以失類而走也。故含徳之厚﹐﹝者﹞﹝二﹞比於赤子﹐無往而不爲之赤子也﹐則天下莫之害﹐斯得類而明己故也。情苟類焉﹐則𨿽形不與同而物無害心﹔情類苟亡﹐﹝𨿽﹞則﹝𨿽﹞﹝三﹞形同母子而不足以固其志矣。

使形者﹐才徳也。

翣者﹐武所資也。戰而死者無武也﹐翣將安施﹗

所愛屨者﹐爲足故耳。

翣屨者以足武爲本。

全其形也。

恐傷其形。

采擇嬪禦及燕爾新昏﹐本以形好爲意者也。故形之全也﹐猶﹝六﹞以降至尊之情﹐回貞女之操也。

徳全而物愛之﹐宜矣。

哀公曰「何謂才全﹖」仲尼曰「死生存亡﹑窮達貧富﹑賢與不肖﹑毀譽﹑饑渴寒暑﹐是事之變﹑命之行也。日夜相代乎前﹐而知不能規乎其始者也。故不足以滑和﹐不可入於靈府。使之和豫通﹐而不失於兌。使日夜無郤﹐而與物爲春﹐是接而生時於心者也。是之謂才全。」

其理固當﹐不可逃也。故人之生也﹐非誤生也﹔生之所有﹐非妄有也。天地𨿽大﹐萬物𨿽多﹐然吾之所遇適在於是﹐則𨿽天地神明﹐國家聖賢﹐絕力至知而弗能違也。故凡所不遇﹐弗能遇也﹐其所遇﹐弗能不遇也﹔﹝凡﹞﹝二﹞所不爲﹐弗能爲也﹐其所爲﹐弗能不爲也﹔故付之而自當矣。

夫命行事變﹐不捨晝夜﹐推之不去﹐畱之不停。故才全者﹐隨所遇而任之。

夫始非知之所規﹐而故非情之所畱。是以知命之必行﹐事之必變者﹐豈於終規始﹐在新戀故哉﹖𨿽有至知而弗能規也。逝者之往﹐吾柰之何哉﹗

苟知性命之固當﹐則𨿽死生窮達﹐千變萬化﹐淡然自若而和理在身矣。

靈府者﹐精神之宅也。夫至足者﹐不以憂患經神﹐若皮外而過去。

苟使和性不滑﹐靈府閒豫﹐則𨿽涉乎至變﹐不失其兌然也。

泯然常任之。

羣生之所賴也。

順四時而俱化。

「何謂徳不形﹖」曰「平者﹐水停之盛也。其可以爲法也﹐內保之而外不蕩也。徳者﹐成和之修也。徳不形者﹐物不能離也。」

天下之平﹐莫盛於停水也。

無情至平﹐故天下取正焉。

事得以成﹐物得以和﹐謂之徳也。

無事不成﹐無物不和﹐此徳之不形也。是以天下樂推而不厭。

哀公異日以告閔子曰「始也吾以南面而君天下﹐執民之紀而憂其死﹐吾自以爲至通矣。今吾聞至人之言﹐恐吾無其實﹐輕用吾身而亡其國。吾與孔丘非君臣也﹐徳友而已矣﹗」

聞徳充之風者﹐𨿽復哀公﹐猶欲遺形骸﹐忘貴賤也。

闉跂支離無脤說衛靈公﹐靈公說之﹐而視全人﹕其脰肩肩。甕甕大癭說齊桓公﹐桓公說之﹐而視全人﹕其脰肩肩。故徳有所長﹐而形有所忘。人不忘其所忘﹐而忘其所不忘﹐此所謂誠忘。

偏情一往﹝一﹞﹐則醜者更好而好者更醜也。

其徳長於順物﹐則物忘其醜﹔長於逆物﹐則物忘其好。

生則愛之﹐死則棄之。故徳者﹐世之所不忘也﹔形者﹐理之所不存也。故夫忘形者﹐非忘也﹔不忘形而忘徳者﹐乃誠忘也。

故聖人有所遊﹐而知爲孽﹐約爲膠﹐徳爲接﹐工爲商。聖人不謀﹐惡用知﹖不斫﹐惡用膠﹖無喪﹐惡用徳﹖不貨﹐惡用商﹖四者﹐天鬻也。天鬻者﹐天食也。旣受食於天﹐又惡用人﹗有人之形﹐無人之情。有人之形﹐故羣於人﹔無人之情﹐故是非不得於身。眇乎小哉﹐所以屬於人也﹔謷乎大哉﹐獨成其天。

遊於自得之場﹐放之而無不至者﹐才徳全也。

此四者自然相生﹐其理已具。

自然已具﹐故聖人無所用其己也。

言自然而稟之。

旣稟之自然﹐其理已足。則𨿽沈思以免難﹐或明戒以避禍﹐物無妄然﹐皆天地之會﹐至理所趣。必自思之﹐非我思也﹔必自不思﹐非我不思也。或思而免之﹐或思而不免﹐或不思而免之﹐或不思而不免。凡此皆非我也﹐又奚爲哉﹖任之而自至也。

視其形貌若人。

類聚羣分﹐自然之道。

無情﹐故付之於物也。

形貌若人。

無情﹐故浩然無不任。無不任者﹐有情之所未能也﹐故無情而獨﹝三﹞成天也。

故徳有所長﹐而形有所忘。人不忘其所忘﹐而忘其所不忘﹐此所謂誠忘。惠子謂莊子曰「人故無情乎﹖」莊子曰「然。」惠子曰「人而無情﹐何以謂之人﹖」莊子曰「道與之貌﹐天與之形﹐惡得不謂之人﹖」

人之生也﹐非情之所生也﹔生之所知﹐豈情之所知哉﹖故有情於爲離曠而弗能也﹐然離曠以無情而聰明矣﹔有情於爲賢聖而弗能也﹐然賢聖以無情而賢聖矣。豈直賢聖絕遠而離曠難慕哉﹖𨿽下愚聾瞽及雞鳴狗吠﹐豈有情於爲之﹐亦終不能也。不問遠之與近﹐𨿽去己一分﹐顏孔之際﹐終莫之得也。是以關之萬物﹐反取諸身﹐耳目不能以易任成功﹐手足不能以代司致業。故嬰兒之始生也﹐不以目求乳﹐不以耳向明﹐不以足操物﹐不以手求行。豈百骸無定司﹐形貌無素主﹐而專由情以制之哉﹗

惠子曰「旣謂之人﹐惡得無情﹖」

未解形貌之非情也。

莊子曰「是非吾所謂情也。吾所謂無情者﹐言人之不以好惡內傷其身﹐常因自然而不益生也。」

以是非爲情﹐則無是無非無好無惡者﹐𨿽有形貌﹐直是人耳﹐情將安寄﹗

任當而直前者﹐非情也。

止於當也。

惠子曰「不益生﹐何以有其身﹖」

未明生之自生﹐理之自足。

莊子曰「道與之貌﹐天與之形﹐無以好惡內傷其身。今子外乎子之神﹐勞乎子之精﹐倚樹而吟﹐據槁梧而瞑。天選之形﹐子以堅白鳴。」

生理已自足於形貌之中﹐但任之則身存。

夫好惡之情﹐非所以益生﹐祇足以傷身﹐以其生之有分也

夫神不休於性分之內﹐則外矣﹔精不止於自生之極﹐則勞矣。故行則倚樹而吟﹐坐則據梧而睡﹐言有情者之自困也。

言凡子所爲﹐外神勞精﹐倚樹據梧﹐且吟且睡﹐此世之所謂情也。而雲天選﹐明夫情﹝一﹞者非情之所生﹐而況他哉﹗故𨿽萬物萬形﹐云爲趣捨﹐皆在無情中來﹐又何用情於其閒哉﹗

《莊子。內篇。大宗師第六》

知天之所爲﹐知人之所爲者﹐至矣﹗知天之所爲者﹐天而生也﹔知人之所爲者﹐以其知之所知﹐以養其知之所不知﹐終其天年而不中道夭者﹐是知之盛也。

𨿽天地之大﹐萬物之富﹐其所宗而師者無心也。

知天人之所爲者﹐皆自然也﹔則內放其身而外冥於物﹐與眾玄同﹐任之而無不至者也。

天者﹐自然之謂也。夫爲爲者不能爲﹐而爲自爲耳﹔爲知者不能知﹐而知自知耳。自知耳﹐不知也﹐不知也則知出於不知矣﹔自爲耳﹐不爲也﹐不爲也則爲出於不爲矣。爲出於不爲﹐故以不爲爲主﹔知出於不知﹐故以不知爲宗。是故眞人遺知而知﹐不爲而爲﹐自然而生﹐坐忘而得﹐故知稱絕而爲名去也。

人之生也﹐形𨿽七尺而五常必具﹐故𨿽區區之身﹐乃舉天地以奉之。故天地萬物﹐凡所有者﹐不可一日而相無也。一物不具﹐則生者無由得生﹔一理不至﹐則天年無緣得終。然身之所有者﹐知或不知也﹔理之所存者﹐爲或不爲也。故知之所知者寡而身之所有者眾﹐爲之所爲者少而理之所存者博﹐在上者莫能器之而求其備焉。人之所知不必同而所爲不敢異﹐異則僞成矣﹐僞成而眞不喪者﹐未之有也。或好知而不倦以困其百體﹐所好不過一枝而舉根俱獘﹐斯以其所知而害所不知也。若夫知之盛也﹐知人之所爲者有分﹐故任而不﹝彊﹞﹝彊﹞也﹐知人之所知者有極﹐故用而不蕩也。故所知不以無涯自困﹐則一體之中﹐知與不知﹐暗相與會而俱全矣﹐斯以其所知養所不知者也。

𨿽然﹐有患﹕夫知有所待而後當﹐其所待者特未定也。庸詎知吾所謂天之非人乎﹖所謂人之非天乎﹖

𨿽知盛﹐未若遺知任天之無患也。

夫知者未能無可無不可﹐故必有待也。若乃任天而生者﹐則遇物而當也。

有待則無定也。

我生有涯﹐天也﹔心欲益之﹐人也。然此人之所謂耳﹐物無非﹝天也﹞﹝一﹞。天也者﹐自然者也﹔人皆自然﹐則治亂成敗﹐遇與不遇﹐非人爲也﹐皆自然耳。

且有眞人而後有眞知。何謂眞人﹖古之眞人﹐不逆寡﹐不雄成﹐不謨士。若然者﹐過而弗悔﹐當而不自得也。若然者﹐登髙不栗﹐入水不濡﹐入火不熱﹐是知之能登假於道者也若此。

有眞人﹐而後天下之知皆得其眞而不可亂也。

凡寡皆不逆﹐則所願者眾矣。

不恃其成而處物先。

縱心直前而羣士自合﹐非謀謨以致之者也。

直自全當而無過耳﹐非以得失經心者也。

言夫知之登至於道者﹐若此之遠也。理固自全﹐非畏死也。故眞人陸行而非避濡也﹐遠火而非逃熱也﹐無過而非措當也。故𨿽不以熱爲熱而未嘗赴火﹐不以濡爲濡而未嘗蹈水﹐不以死爲死而未嘗喪生。故夫生者﹐豈生之而生哉﹐成者﹐豈成之而成哉﹗故任之而無不至者﹐眞人也﹐豈有槪意於所遇哉﹗

古之眞人﹐其寢不夢﹐其覺無憂﹐其食不甘﹐其息深深。眞人之息以踵﹐眾人之息以喉。屈服者﹐其嗌言若哇。其耆欲深者﹐其天機淺。

無意想也。

當所遇而安也。

理當食耳。

乃在根本中來者也。

气不平暢。

深根寧極﹐然後反一無欲也。

古之眞人﹐不知說生﹐不知惡死。其出不欣﹐其入不距。翛然而往﹐翛然而來而矣。不忘其所始﹐不求其所終。受而喜之﹐忘而復之。是之謂不以心損道﹐不以人助天﹐是之謂眞人。

與化爲體者也。

泰然而任之也。

寄之至理﹐故往來而不難也。

終始變化﹐皆忘之矣﹐豈直逆忘其生﹐而猶復探求死意也﹗

不問所受者何物﹐遇之而無不適也。

復之不由於識﹐乃至也。

人生而靜﹐天之性也﹔感物而動﹐性之欲也。物之感人無窮﹐人之逐欲無節﹐則天理滅矣。眞人知用心則背道﹐助天則傷生﹐故不爲也。

若然者﹐其心忘﹐其容寂﹐其顙頯。淒然似秋﹐暖然似春﹐喜怒通四時﹐與物有宜而莫知其極。

所居而安爲志。

𨿽行而無傷於靜。

頯﹐大朴之貌。

殺物非爲威也。

夫體道合變者﹐與寒暑同其溫嚴﹐而未嘗有心也。然有溫嚴之貌﹐生殺之節﹐故寄名於喜怒也。

無心於物﹐故不奪物宜﹔無物不宜﹐故莫知其極。

故聖人之用兵也﹐亡國而不失人心。利澤施乎萬世﹐不爲愛人。故樂通物﹐非聖人也﹔有親﹐非仁也﹔天時﹐非賢也﹔利害不通﹐非君子也﹔行名失己﹐非士也﹔亡身不眞﹐非役人也。若狐不偕﹑務光﹑伯夷﹑叔齊﹑箕子﹑胥余﹑紀他﹑申徒狄﹐是役人之役﹐適人之適﹐而不自適其適者也。

因人心之所欲亡而亡之﹐故不失人心也。夫白日登天﹐六合俱照﹐非愛人而照之也。故聖人之在天下﹐暖焉若春陽之自和﹐故蒙﹝一﹞澤者不謝﹔淒乎若秋霜之自降﹐故凋落者不怨也。

夫聖人無樂也﹐直莫之塞而物自通。

至仁無親﹐任理而自存。

時天者﹐未若忘時而自合之賢也。

不能一是非之塗而就利違害﹐則傷徳而累當矣。

善爲士者﹐遺名而自得﹐故名當其實而福應其身。

自失其性而矯以從物﹐受役多矣﹐安能役人乎﹗

斯皆捨己效﹝二﹞人﹐徇彼傷我者也。

古之眞人﹐其狀義而不朋﹐若不足而不承﹔與乎其觚而不堅也﹐張乎其虛而不華也﹔邴乎其似喜也﹐崔乎其不得已也﹐滀乎進我色也﹐與乎止我徳也﹐廣乎其似世也﹐謷乎其未可制也﹐連乎其似好閉也﹐悗乎忘其言也。以刑爲體﹐以禮爲翼﹐以知爲時﹐以徳爲循。以刑爲體者﹐綽乎其殺也﹔以禮爲翼者﹐所以行於世也﹔以知爲時者﹐不得已於事也﹔以徳爲循者﹐言其與有足者至於丘也﹐而人眞以爲勤行者也。故其好之也一﹐其弗好之也一。其一也一﹐其不一也一。其一與天爲徒﹐其不一與人爲徒﹐天與人不相勝也﹐是之謂眞人。

與物同宜而非朋黨。

沖虛無餘﹐如不足也﹔下之而無不上﹐若不足而不承也。

常遊於獨而非固守。

曠然無懷﹐乃至於實。

至人無喜﹐暢然和適﹐故似喜也。

動靜行止﹐常居必然之極。

不以物傷己也。

無所趨也。

至人無厲﹐與世同行﹐故若厲也。

髙放而自得。

綿邈深遠﹐莫見其門。

不識不知而天機自發﹐故悗然也。

禮者﹐世之所以自行耳﹐非我制。

知者﹐時之動﹐非我唱。

徳者﹐自彼所循﹐非我作。

任治之自殺﹐故𨿽殺而寬。

順世之所行﹐故無不行。

夫髙下相受﹐不可逆之流也﹔小大相羣﹝四﹞。不得已之勢也﹔曠然無情﹐羣知之府也。承百流之會﹐居師人之極者﹐奚爲哉﹖任時世之知﹐委必然之事﹐付之天下而已。

丘者﹐所以本也﹔以性言之﹐則性之本也。夫物各有足﹐足於本也。付羣徳之自循﹐斯與有足者至於本也﹐本至而理盡矣。

凡此皆自彼而成﹐成之不在己﹐則𨿽處萬機之極﹐而常閒暇自適﹐忽然不覺事之經身﹐悗然不識言之在口。而人之大迷﹐眞謂至人之爲勤行者也。

常無心而順彼﹐故好與不好﹐所善所惡﹐與彼無二也。

其一也﹐天徒也﹔其不一也﹐人徒也。夫眞人同天人﹐均彼我﹐不以其一異乎不一。

無有而不一者﹐天也。

夫眞人同天人﹐齊萬致。萬致不相非﹐天人不相勝﹐故曠然無不一﹐冥然無不在﹝五﹞﹐而玄同彼我也。

死生﹐命也﹔其有夜旦之常﹐天也。人之有所不得與﹐皆物之情也。彼特以天爲父﹐而身猶愛之﹐而況其卓乎﹗人特以有君爲愈乎己﹐而身猶死之﹐而況其眞乎﹗

其有晝夜之常﹐天之道也。故知死生者命之極﹐非妄然也﹐若夜旦耳﹐奚所系哉﹗

夫眞人在晝得晝﹐在夜得夜。以死生爲晝夜﹐豈有所不得﹗人之有所不得而憂娛在懷﹐皆物情耳﹐非理也。

卓者﹐獨化之謂也。夫相因之功﹐莫若獨化之至也。故人之所因者﹐天也﹔天之所生者﹐獨化也。人皆以天爲父﹐故晝夜之變﹐寒暑之節﹐猶不敢惡﹐隨天安之。況乎卓爾獨化﹐至於玄冥之境﹐又安得而不任之哉﹗旣任之﹐則死生變化﹐惟命之從也。

夫眞者﹐不假於物而自然也。夫自然之不可避﹐豈直君命而已哉﹗

泉涸﹐魚相與處於陸﹐相呴以濕﹐相濡以沫﹐不如相忘於江湖。與其譽堯而非桀也﹐不如兩忘而化其道。

與其不足而相愛﹐豈若有餘而相忘﹗

夫非譽皆生於不足。故至足者﹐忘善惡﹐遺死生﹐與變化爲一﹐曠然

夫藏舟於壑﹐藏山於澤﹐謂之固矣﹗然而夜半有力者負之而走﹐昧者不知也。藏小大有宜﹐猶有所遁。若夫藏天下於天下而不得所遁﹐是恆物之大情也。特犯人之形而猶喜之。若人之形者﹐萬化而未始有極也﹐其爲樂可勝計邪﹖故聖人將遊於物之所不得遁而皆存。善夭善老﹐善始善終﹐人猶效之﹐而況萬物之所系﹐而一化之所待乎﹗

夫形生老死﹐皆我也。故形爲我載﹐生爲我勞﹐老爲我佚﹐死爲我息﹐四者𨿽變﹐未始非我﹐我奚惜哉﹗

死與生﹐皆命也。無善則死﹐有善則生﹐不獨善也。故若以吾生爲善乎﹖則吾死亦善也。

方言死生變化之不可逃﹐故先舉無逃之極﹐然後明之以必變之符﹐將任化而無系也。

夫無力之力﹐莫大於變化者也﹔故乃揭天地以趨新﹐負山嶽以捨故。故不暫停﹐忽已涉新﹐則天地萬物無時而不移也。世皆新矣﹐而自以爲故﹔舟日易矣﹐而視之若舊﹔山日更矣﹐而視之若前。今交一臂而失之﹐皆在冥中去矣。故向者之我﹐非復今我也。我與今俱往﹐豈常守故哉﹝二﹞﹗而世莫之覺﹐橫謂今之所遇可系而在﹐豈不昧哉﹗

無所藏而都任之﹐則與物無不冥﹐與化無不一。故無外無內﹐無死無生﹐體天地而合變化﹐索所遁而不得矣。此乃常存之大情﹐非一曲之小意。

人形乃﹝三﹞是萬化之一遇耳﹐未足獨喜也。無極之中﹐所遇者皆若人耳﹐豈特人形可喜而餘物無樂耶﹗◎慶藩案文選賈長沙﹝鵬﹞﹝鵩﹞﹝四﹞鳥賦注引司馬云﹕當復化而爲無。釋文闕。

本非人而化爲人﹐化爲人﹐失於故矣。失故而喜﹐喜所遇也。變化無窮﹐何所不遇﹗所遇而樂﹐樂豈有極乎﹗

夫聖人遊於變化之塗﹐放於日新之流﹐萬物萬化﹐亦與之萬化﹐化者無極﹐亦與之無極﹐誰得遁之哉﹗夫於生爲亡而於死爲存﹐則何時而非存哉﹗

此自均於百年之內﹐不善少而否老﹐未能體變化﹐齊死生也。然其平粹﹐猶足以師人也。

此玄同萬物而與化爲體﹐故其爲天下之所宗也﹐不亦宜乎﹗

夫道﹐有情有信﹐無爲無形﹔可傳而不可受﹐可得而不可見﹔自本自根﹐未有天地﹐自古以固存﹔神鬼神帝﹐生天生地﹔在太極之先而不爲髙﹐在六極之下而不爲深﹐先天地生而不爲久﹐長於上古而不爲老。豨韋氏得之﹐以挈天地﹔伏戲氏得之﹐以襲气母﹔維鬥得之﹐終古不忒﹔日月得之﹐終古不息﹔堪壞得之﹐以襲昆侖﹔馮夷得之﹐以遊大川﹔肩吾得之﹐以處大山﹔黃帝得之﹐以登雲天﹔顓頊得之﹐以處玄宮﹔禺彊得之﹐立乎北極﹔西王母得之﹐坐乎少廣﹐莫知其始﹐莫知其終﹔彭祖得之﹐上及有虞﹐下及及五伯﹔傅說得之﹐以相武丁﹐奄有天下﹐乘東維﹑騎箕尾而比於列星。

有無情之情﹐故無爲也﹔有無常之信﹐故無形也。

古今傳而宅之﹐莫能受而有之。

咸得自容﹐而莫見其狀。

明無不待有而無也。

無也﹐豈能生神哉﹖不神鬼帝而鬼帝自神﹐斯乃不神之神也﹔不生天地而天地自生﹐斯乃不生之生也。故夫神﹝三﹞之果不足以神﹐而不神則神矣﹐功何足有﹐事何足恃哉﹗

言道之無所不在也﹐故在髙爲無髙﹐在深爲無深﹐在久爲無久﹐在老爲無老﹐無所不在﹐而所在皆無也。且上下無不格者﹐不得以髙卑稱也﹔外內無不至者﹐不得以表裏名也﹔與化俱移者﹐不得言久也﹔終始常無者﹐不可謂老也。

道﹐無能也。此言得之於道﹐乃所以明其自得耳。自得耳﹐道不能使之得也﹔我之未得﹐又不能爲得也。然則凡得之者﹐外不資於道﹐內不由於己﹐掘然自得而獨化也。夫生之難也﹐猶獨化而自得之矣﹐旣得其生﹐又何患於生之不得而爲之哉﹗故夫﹝四﹞爲生果不足以全生﹐以其生之不由於己爲也﹐而爲之則傷其眞生也。

南伯子葵問乎女偊曰「子之年長矣﹐而色若孺子﹐何也﹖」曰「吾聞道矣。」

聞道則任其自生﹐故气色全也。

南伯子葵曰「道可得學邪﹖」曰「惡﹗惡可﹗子非其人也。夫卜梁倚有聖人之才而無聖人之道﹐我有聖人之道而無聖人之才。吾欲以教之﹐庶幾其果爲聖人乎﹖不然﹐以聖人之道告聖人之才﹐亦易矣。吾猶守而告之﹐三日而後能外天下﹔已外天下矣﹐吾又守之﹐七日而後能外物﹔已外物矣﹐吾又守之﹐九日而後能外生﹔已外生矣﹐而後能朝徹﹔朝徹而後能見獨﹔見獨而後能無古今﹔無古今﹐而後能入於不死不生。殺生者不死﹐生生者不生。其爲物無不將也﹐無不迎也﹐無不毀也﹐無不成也。其名爲攖寧。攖寧也者﹐攖而後成者也。」

外﹐猶遺也。

物者﹐朝夕所須﹐切己難忘。

都遺也。

遺生則不惡死﹐不惡死故所遇卽安﹐豁然無滯﹐見機而作﹐斯朝徹也。

與獨俱往。

夫系生故有死﹐惡死故有生。是以無系無惡﹐然後能無死無生。

任其自將﹐故無不將。

任其自迎﹐故無不迎。

任其自毀﹐故無不毀。

任其自成﹐故無不成。

夫與物冥者﹐物縈亦縈﹐而未始不寧也。

南伯子葵曰「子獨惡乎聞之﹖」曰「聞諸副墨之子﹐副墨之子聞諸洛誦之孫﹐洛誦之孫聞之瞻明﹐瞻明聞之聶許﹐聶許聞之需役﹐需役聞之於謳﹐於謳聞之玄冥﹐玄冥聞之參寥﹐參寥聞之疑始。」

物縈而獨不縈﹐則敗矣。故縈而任之﹐則莫不曲成也﹝二﹞。

玄冥者﹐所以名無而非無也。

夫階名以至無者﹐必得無於名表。故𨿽玄冥猶未極﹐而又推寄於參寥﹐亦是玄之又玄也。

夫自然之理﹐有積習而成者。蓋階近以至遠﹐研粗以至精﹐故乃七重而後及無之名﹐九重而後疑無是始也。

子祀﹑子輿﹑子犁﹑子來四人相與語曰「孰能以無爲首﹐以生爲脊﹐以死爲尻﹔孰知死生存亡之一體者﹐吾與之友矣﹗」四人相視而笑﹐莫逆於心﹐遂相與爲友。俄而子輿有病﹐子祀往問之。曰「偉哉﹐夫造物者將以予爲此拘拘也。」曲僂發背﹐上有五管﹐頤隱於齊﹐肩髙於頂﹐句贅指天﹐陰陽之气有沴﹐其心閒而無事﹐跰足而鑑於井﹐曰「嗟乎﹗夫造物者又將以予爲此拘拘也。」

沴﹐陵亂也。

不以爲患。

夫任自然之變者﹐無嗟也﹐與物嗟耳。

子祀曰「女惡之乎﹖」曰「亡﹐予何惡﹗浸假而化予之左臂以爲雞﹐予因以求時夜﹔浸假而化予之右臂以爲彈﹐予因以求鴞炙﹔浸假而化予之尻以爲輪﹐以神爲馬﹐予因以乘之﹐豈更駕哉﹗且夫得者﹐時也﹔失者﹐順也。安時而處順﹐哀樂不能入也﹐此古之所謂縣解也﹐而不能自解者﹐物有結之。且夫物不勝天久矣﹐吾又何惡焉﹗」

浸﹐漸也。夫體化合變﹐則無往而不因﹐無因而不可也。

當所遇之時﹐世謂之得。

時不暫停﹐順往而去﹐世謂之失。

一不能自解﹐則眾物共結之矣。故能解則無所不解﹐不解則無所而解也。

天不能無晝夜﹐我安能無死生而惡之哉﹗

俄而子來有病﹐喘喘然將死。其妻子環而泣之。子犁往問之﹐曰「叱﹗避﹗無怛化﹗」倚其戶與之語曰「偉哉造化﹗又將奚以汝爲﹖將奚以汝適﹖以汝爲鼠肝乎﹖以汝爲虫臂乎﹖」

夫死生猶寤寐耳﹐於理當寐﹐不願人驚之﹐將化而死亦宜﹐無爲怛之也。

子來曰「父母於子﹐東西南北﹐惟命之從。陰陽於人﹐不翅於父母。彼近吾死而我不聽﹐我則悍矣﹐彼何罪焉﹖夫大塊以載我以形﹐勞我以生﹐佚我以老﹐息我以死。故善吾生者﹐乃所以善吾死也。今大冶鑄金﹐金踴躍曰﹕『我且必爲鏌琊﹗』大冶必以爲不祥之金。今一犯人之形﹐而曰﹕『人耳人耳』夫造化者必以爲不祥之人。今一以天地爲大鑪﹐以造化爲大冶﹐惡乎往而不可哉﹗」成然寐﹐蘧然覺。

自古或有能違父母之命者矣﹐未有能違陰陽之變而距晝夜之節者也。

死生猶晝夜耳﹐未足爲遠也。時當死﹐亦非所禁﹐而橫有不聽之心﹐適足悍逆於理以速其死。其死之速﹐由於我悍﹐非死之罪也。彼﹐謂死耳﹔在生﹐故以死爲彼。

理常俱也。

人耳人耳﹐惟願爲人也。亦猶金之踴躍﹐世皆知金之不祥﹐而不能任其自化。夫變化之道﹐靡所不遇﹐今一遇人形﹐豈故爲哉﹖生非故爲﹐時自生耳。務而有之﹐不亦妄乎﹗

人皆知金之有系爲不祥﹐故明己之無異於金﹐則所系之情可解﹐可解則無不可也。

寤寐自若﹐不以死生累心。

子桑戶﹑孟子反﹑子琴張三人相與語曰「孰能相與於無相與﹐相爲無相爲﹐孰能登天遊霧﹐撓挑無極﹐相忘以生﹐無所終窮﹖」

夫體天地﹐冥變化者﹝一﹞﹐𨿽手足異任﹐五藏殊官﹝二﹞﹐未嘗相與而百節同和﹐斯相與於無相與也﹔未嘗相爲而表裏俱濟﹐斯相爲於無相爲也。若乃役其心志以卹手足﹐運其股肱以營五藏﹐則相營愈篤而外內愈困矣。故以天下爲一體者﹐無愛爲於其間也。

無所不任。

忘其生﹐則無不忘矣﹐故能隨變任化﹐俱無所窮竟。

三人相視而笑﹐莫逆於心﹐遂相與爲友。

若然者豈友哉﹖蓋寄明至親而無愛念之近情也。

莫然有間﹐而子桑戶死﹐未葬。孔子聞之﹐使子貢往侍事焉。或編曲﹐或鼓琴﹐相和而歌曰「嗟來桑戶乎﹗嗟來桑戶乎﹗而已反其眞﹐而我猶爲人猗﹗」子貢趨而進曰「敢問臨屍而歌﹐禮乎﹖」

人哭亦哭﹐俗內之迹也。齊死生﹐忘哀樂﹐臨屍能歌﹐方外之至也。

二人相視而笑曰「是惡知禮意﹗」

夫知禮意者﹐必遊外以經內﹐守母以存子﹐稱情而直往也。若乃矜乎名聲﹐牽乎形制﹐則孝不任誠﹐慈不任實﹐父子兄弟﹐懷情相欺﹐豈禮之大意哉﹗

子貢反﹐以告孔子曰「彼何人者邪﹖修行無有﹐而外其形骸﹐臨屍而歌﹐顏色不變﹐無以命之。彼何人者邪﹖」孔子曰「彼遊方之外者也﹐而丘﹐遊方之內者也。外內不相及﹐而丘使女往弔之﹐丘則陋矣﹗彼方且與造物者爲人﹐而遊乎天地之一气。彼以生爲附贅縣疣﹐以死爲決病潰癰。夫若然者﹐又惡知死生先後之所在﹗假於異物﹐托於同體﹔忘其肝膽﹐遺其耳目﹔反復終始﹐不知端倪﹔芒然仿徨乎塵垢之外﹐逍遙乎無爲之業。彼又惡能憤憤然爲世俗之禮﹐以觀眾人之耳目哉﹗」子貢曰「然則夫子何方之依﹖」

夫理有至極﹐外內相冥﹐未有極遊外之致而不冥於內者也﹐未有能冥於內而不遊於外者也。故聖人常遊外以﹝宏﹞﹝冥﹞﹝二﹞內﹐無心以順有﹐故𨿽終日﹝揮﹞﹝見﹞﹝三﹞形而神气無變﹐俯仰萬機而淡然自若。夫見形而不及神者﹐天下之常累也。是故睹其與羣物並行﹐則莫能謂之遺物而離人矣﹔睹其體化而應務﹐則莫能謂之坐忘而自得矣。豈直謂聖人不然哉﹖乃必謂至理之無此。是故莊子將明流統之所宗以釋天下之可悟﹐若直就稱仲尼之如此﹐或者將據所見以排之﹐故超聖人之內迹﹐而寄方外於數子。宜忘其所寄以尋述作之大意﹐則夫遊外﹝宏﹞﹝冥﹞內之道坦然自明﹐而莊子之書﹐故是涉俗蓋世之談矣。

夫弔者﹐方內之近事也﹐施之於方外則陋矣。

皆冥之﹐故無二也。

若疣之自縣﹐贅之自附﹐此气之時聚﹐非所樂也。

若肒之自決﹐廱之自潰﹐此气之自散﹐非所惜也。

死生代謝﹐未始有極﹐與之俱往﹐則無往不可﹐故不知勝負之所在也。

假﹐因也。今死生聚散﹐變化無方﹐皆異物也。無異而不假﹐故所假𨿽異而共成一體也。

任之於五藏猶忘﹐何物足識哉﹗未始有識﹐故能放任於變化之塗﹐玄同於反復之波﹐而不知終始之所極﹝五﹞也。

理而冥往也。

所謂無爲之業﹐非拱默而已﹔所謂塵垢之外﹐非伏於山林也。

其所以觀示於眾人者﹐皆其塵垢耳﹐非方外之冥物也。

子貢不聞性與天道﹐故見其所依而不見其所以依也。夫所以依者﹐不依也﹐世豈覺之哉﹗

孔子曰「丘﹐天之戮民也。𨿽然﹐吾與汝共之。」

以方內爲桎梏﹐明所貴在方外也。夫遊外者依內﹐離人者合俗﹐故有天下者無以天下爲也。是以遺物而後能入羣﹐坐忘而後能應務﹐愈遺之﹐愈得之。苟居斯極﹐則𨿽欲釋之而理固自來﹐斯乃天人之所不赦者也。

子貢曰「敢問其方﹖」

𨿽爲世所桎梏﹐但爲與汝共之耳。明己恆自在外也。

孔子曰「魚相造乎水﹐人相造乎道。相造乎水者﹐穿池而養給﹔相造乎道者﹐無事而生定。故曰﹕魚相忘乎江湖﹐人相忘乎道術。」

問所以遊外而共內之意。

孔子曰「魚相造乎水﹐人相造乎道【一】。相造乎水者﹐穿池而養給﹔相造乎道者﹐無事而生定【二】。故曰﹐魚相忘乎江湖﹐人相忘乎道術【三】。」

子貢曰「敢問畸人﹖」

所造𨿽異﹐其於由無事以得事﹐自方外以共內﹐然後養給而生定﹐則莫不皆然也。俱不自知耳﹐故成無爲也。

曰「畸人者﹐畸於人而侔於天。故曰﹕天之小人﹐人之君子﹔人之君子﹐天之小人也。」

各自足而相忘者﹐天下莫不然也。至人常足﹐故常忘也。

問向之所謂方外而不耦於俗者﹐又安在也。

夫與內冥者﹐遊於外也。獨能遊外以冥內﹐任萬物之自然﹐使天性各足而帝王道成﹐斯乃畸於人而侔於天也。

以自然言之﹐則人無小大﹝一﹞﹔以人理言之﹐則侔於天者可謂君子矣。

顏回問仲尼曰「孟孫才﹐其母死﹐哭泣無涕﹐中心不戚﹐居喪不哀。無是三者﹐以善處喪蓋魯國﹐固有無其實而得其名者乎﹖回壹怪之。」

魯國觀其禮﹐而顏回察其心。

仲尼曰「夫孟孫氏盡之矣﹐進於知矣﹐惟簡之而不得﹐夫已有所簡矣。孟孫氏不知所以生﹐不知所以死。不知就先﹐不知就後。若化爲物﹐以待其所不知之化已乎。且方將化﹐惡知不化哉﹖方將不化﹐惡知已化哉﹖吾特與汝﹐其夢未始覺者邪﹗且彼有駭形而無損心﹐有旦宅而無耗精。孟孫氏特覺﹐人哭亦哭﹐是自其所以乃。且也相與吾之耳矣﹐庸詎知吾所謂吾之非吾乎﹖且汝夢爲鳥而厲乎天﹐夢爲魚而沒於淵。不識今之言者﹐其覺者乎﹖其夢者乎﹖造適不及笑﹐獻笑不及排﹐安排而去化﹐乃入於寥天一。」

盡死生之理﹐應內外之宜者﹐動而以天行﹐非知之匹也。

簡擇死生而不得其異﹐若春秋冬夏四時行耳。

已簡而不得﹐故無不安﹐無不安﹐故不以生死槪意而付之自化也。

所遇而安。

不違化也。

死生宛轉﹐與化爲一﹐猶乃忘其所知於當今﹐豈待所未知而豫憂者哉﹗

已化而生﹐焉知未生之時哉﹗未化而死﹐焉知已死之後哉﹗故無所避就﹐而與化俱往﹝二﹞也。

夫死生猶覺夢耳﹐今夢自以爲覺﹐則無以明覺之非夢也﹔苟無以明覺之非夢﹐則亦無以明生之非死矣。死生覺夢﹐未知所在﹐當其所遇﹐無不自得﹐何爲在此而憂彼哉﹗

變化爲形之駭動耳﹐故不以死生損累其心。

以形骸之變爲旦宅之日新耳﹐其情不以爲死。

夫常覺者﹐無往而有逆也﹐故人哭亦哭﹐正自是其所宜也﹝四﹞。

夫死生變化﹐吾皆吾之。旣皆是吾﹐吾何失哉﹗未始失吾﹐吾何憂哉﹝五﹞﹗無逆﹐故人哭亦哭﹔無憂﹐故哭而不哀。

靡所不吾也﹐故玄同外內﹐彌貫古今﹐與化日新﹐豈知吾之所在也﹗

言無往而不自得也。

夢之時自以爲覺﹐則焉知今者之非夢耶﹐亦焉知其非覺耶﹖覺夢之化﹐無往而不可﹐則死生之變﹐無時而足惜也。

所造皆適﹐則忘適矣﹐故不及笑也。排者﹐推移之謂也。夫禮哭必哀﹐獻笑必樂﹐哀樂存懷﹐則不能與適推移矣。今孟孫常適﹐故哭而不哀﹐與化俱往也。

安於推移而與化俱去﹐故乃入於寂寥而與天爲一也。自此以上﹐至於子祀﹐其致一也。所執之喪異﹐故歌哭不同。

意而子見許由﹐許由曰「堯何以資汝﹖」

資者﹐給濟之謂也。

意而子曰「堯謂我﹕汝必躬服仁義而明言是非。」許由曰「而奚來爲軹﹖夫堯旣已黥汝以仁義﹐而劓汝以是非矣。汝將何以遊夫遙蕩恣睢轉徙之塗乎﹖」

言其將以刑教自虧殘﹐而不能復遊夫自得之場﹐無系之塗也。

意而子曰「𨿽然﹐吾願遊於其藩。」

不敢復求涉中道也﹐且願遊其藩傍而已。

許由曰「不然。夫盲者無以與乎眉目顏色之好﹐瞽者無以與乎靑黃黼黻之觀。」意而子曰「夫無莊之失其美﹐據梁之失其力﹐黃帝之亡其知﹐皆在鑪捶之間耳。庸詎知夫造物者之不息我黥而補我劓﹐使我乘成以隨先生邪﹖」

言天下之物﹐未必皆自成也﹐自然之理﹐亦有須冶鍛而爲器者耳。故此之三人﹐亦皆聞道而後忘其所務也。此皆寄言﹐以遣云爲之累耳。

夫率性﹝二﹞直往者﹐自然也﹔往而傷性﹐性傷而能攺者﹐亦自然也。庸詎知我﹝三﹞之自然當不息黥補劓﹐而乘可成之道以隨夫子耶﹖而欲棄而勿告﹐恐非造物之至也﹝四﹞。

許由曰「噫﹗未可知也。我爲汝言其大略﹕吾師乎﹗吾師乎齏萬物而不爲義﹐澤及萬世而不爲仁﹐長於上古而不爲老﹐覆載天地刻雕眾形而不爲巧。此所遊已﹗」

皆自爾耳﹐亦無愛爲於其間也﹐安所寄其仁義﹗

日新也。

自然﹐故非巧也。

遊於不爲而師於無師也。

顏回曰「回益矣。」

以損之爲益也。

仲尼曰「何謂也﹖」曰「回忘禮樂矣﹗」曰「可矣﹐猶未也。」

仁者﹐兼愛之迹﹔義者﹐成物之功。愛之非仁﹐仁迹行焉﹔成之非義﹐義功見焉。存夫仁義﹐不足以知愛利之由無心﹐故忘之可也。但忘功迹﹐故猶未玄達也。

他日復見﹐曰「回益矣。」曰「何謂也﹖」曰「回忘仁義矣。曰「可矣﹐猶未也。」

禮者﹐形體之用﹐樂者﹐樂生之具。忘其具﹐未若忘其所以具也。

他日復見﹐曰「回益矣﹗」曰「何謂也﹖」曰「回坐忘矣。」仲尼蹴然曰「何謂坐忘﹖」顏回曰「墮肢體﹐黜聰明﹐離形去知﹐同於大通﹐此謂坐忘。」

無物不同﹐則未嘗不適﹐未嘗不適﹐何好何惡哉﹗

仲尼曰「同則無好也﹐化則無常也。而果其賢乎﹗丘也請從而後也。」

同於化者﹐惟化所適﹐故無常也。

子輿與子桑友。而霖雨十日﹐子輿曰「子桑殆病矣﹗」裹飯而往食之。至子桑之門﹐則若歌若哭﹐鼓琴曰「父邪﹗母邪﹗天乎﹗人乎﹗」有不任其聲而趨舉其詩焉。子輿入﹐曰「子之歌詩﹐何故若是﹖」

此二人相爲於無相爲者也。今裹飯而相食者﹐乃任之天理而自爾耳﹐非相爲而後往者也。

嫌其有情﹐所以趨出遠理也。

曰「吾思夫使我至此極者而弗得也。父母豈欲吾貧哉﹖天無私覆﹐地無私載﹐天地豈私貧我哉﹖求其爲之者而不得也﹗然而至此極者﹐命也夫﹗」

言物皆自然﹐無爲之者也。

《莊子。內篇。應帝王第七》

嚙缺問於王倪﹐四問而四不知。嚙缺因躍而大喜﹐行以告蒲衣子。蒲衣子曰「而乃今知之乎﹖有虞氏不及泰氏。有虞氏﹐其猶藏仁以要人﹐亦得人矣﹐而未始出於非人。泰氏﹐其臥徐徐﹐其覺於於。一以己爲馬﹐一以己爲牛。其知情信﹐其徳甚眞﹐而未始入於非人。」

夫無心而任乎自化者﹐應爲帝王也。

夫有虞氏之與泰氏﹐皆世事之迹耳﹐非所以迹者也。所以迹者﹐無迹也﹐世孰名之哉﹗未之嘗名﹐何勝負之有耶﹗然無迹者﹐乘羣變﹐履萬世﹐世有夷險﹐故迹有不及也。

夫以所好爲是人﹐所惡爲非人者﹐惟以是非爲域者也。夫能出於非人之域者﹐必入於無非人之境矣﹐故無得無失﹐無可無不可﹐豈直藏仁而要人也﹗

夫如是﹐又奚是人非人之有哉﹗斯可謂出於非人之域。

任其自知﹐故情信。

任其自得﹐故無僞。

不入乎是非之域﹐所以絕於有虞之世。

肩吾見狂接輿。狂接輿曰「日中始何以語女﹖」肩吾曰「告我君人者以己出經式義度﹐人孰敢不聽而化諸﹗」狂接輿曰「是欺徳也。其於治天下也﹐猶涉海鑿河﹐而使蚊負山也。夫聖人之治也﹐治外夫﹖正而後行﹐確乎能其事者而已矣。且鳥髙飛以避矰弋之害﹐鼷鼠深穴乎神丘之下﹐以避燻鑿之患﹐而曾二虫之無知﹖」

以己制物﹐則物失其眞。

夫寄當於萬物﹐則無事而自成﹔以一身制天下﹐則功莫就而任不勝也。

全其性分之內而已。

各正性命之分也。

不爲其所不能。

禽獸猶各有以自存﹐故帝王任之而不爲﹐則自成也。

言汝曾不知﹝三﹞此二虫之各存而不待教乎﹗

天根遊於殷陽﹐至蓼水之上﹐適遭無名人而問焉﹐曰「請問爲天下。」無名人曰「去﹗汝鄙人也﹐何問之不豫也﹗予方將與造物者爲人﹐厭﹐則又乘夫莽眇之鳥﹐以出六極之外﹐而遊無何有之鄕﹐以處壙垠之野。汝又何帠以治天下感予之心爲﹖」

問爲天下﹐則非起於大初﹐止於玄冥也。

任人之自爲。

莽眇﹐羣碎之謂耳。乘羣碎﹐馳萬物﹐故能出處常通﹐而無狹滯之地。

言皆放之自得之場﹐則不治而自治也。

又復問無名人曰「汝遊心於淡﹐合气於漠﹐順物自然而無容私焉﹐而天下治矣。」

其任性而無所飾焉則淡矣。

漠然靜於性而止。

任性自生﹐公也﹔心欲益之﹐私也﹔容私果不足以生生﹐而順公乃全也。

陽子居見老聃﹐曰「有人於此﹐向疾彊梁﹐物徹疏明﹐學道不捲﹐如是者﹐可比明王乎﹖」老聃曰「是於聖人也﹐胥易技系﹐勞形怵心者也。且也虎豹之文來田﹐猿狙之便來藉。如是者﹐可比明王乎﹖」陽子居蹴然曰「敢問明王之治。」

言此功夫﹐容身不得﹐不足以比聖王。

此皆以其文章技能系累其身﹐非涉虛以禦乎無方也。

老聃曰「明王之治﹕功蓋天下而似不自己﹐化貸萬物而民弗恃。有莫舉名﹐使物自喜。立乎不測﹐而遊於無有者也。」

天下若無明王﹐則莫能自得。令﹝一﹞之自得﹐實明王之功也。然功在無爲而還任天下。天下皆得自任﹐故似非明王之功。

夫明王皆就足物性﹐故人人皆云我自爾﹐而莫知恃賴於明王。

𨿽有蓋天下之功﹐而不舉以爲己名﹐故物皆自以爲得而喜。

居變化之塗﹐日新而無方者也。

與萬物爲體﹐則所遊者虛也。不能冥物﹐則迕物不暇﹐何暇遊虛哉﹗

鄭有神巫曰季咸﹐知人之死生存亡﹑禍福壽夭﹐期以歲月旬日若神。鄭人見之﹐皆棄而走。列子見之而心醉﹐歸﹐以告壺子﹐曰「始吾以夫子之道爲至矣﹐則又有至焉者矣。」

不憙自聞死日也。

謂季咸之至又過於夫子。

壺子曰「吾與汝旣其文﹐未旣其實。而固得道與﹖眾雌而無雄﹐而又奚卵焉﹗而以道與世亢﹐必信﹐夫故使人得而相汝。嘗試與來﹐以予示之。」

言列子之未懷道也。

未懷道則有心﹐有心而亢其一方﹐以必信於世﹐故可得而相之。

明日﹐列子與之見壺子。出而謂列子曰「嘻﹗子之先生死矣﹗弗活矣﹗不以旬數矣﹗吾見怪焉﹐見濕灰焉。」列子入﹐泣涕沾襟以告壺子。壺子曰「鄕吾示之以地文﹐萌乎不震不止﹐是殆見吾杜徳機也。嘗又與來。」

萌然不動﹐亦不自正﹐與枯木同其不華﹐濕灰均於寂魄﹐此乃至人無感之時也。夫至人﹐其動也天﹐其靜也地﹐其行也水流﹐其止也淵默。淵默之與水流﹐天行之與地止﹐其於不爲而自爾﹐一也。今季咸見其尸居而坐忘﹐卽謂之將死﹔睹其神動而天隨﹐因謂之有生。誠﹝能﹞﹝三﹞應不以心而理自玄符﹐與變化升降而以世爲量﹐然後足爲物主而順時無極﹐故非相者所測耳。此應帝王之大意也。

徳機不發曰杜。

明日﹐又與之見壺子。出而謂列子曰「幸矣﹗子之先生遇我也﹐有瘳矣﹗全然有生矣﹗吾見其杜權矣﹗」列子入﹐以告壺子。壺子曰「鄕吾示之以天壤﹐名實不入﹐而機發於踵。是殆見吾善者機也。嘗又與來。」

權﹐機也。今乃自覺昨日之所見﹐見其杜權﹐故謂之將死也。

天壤之中﹐覆載之功見矣。比之地文﹐不猶﹝卵﹞﹝外﹞﹝一﹞乎﹗此應感之容也。

任自然而覆載﹐則天機玄應﹐而名利之飾皆爲棄物也。

常在極上起。

機發而善於彼﹐彼乃見之。

明日﹐又與之見壺子。出而謂列子曰「子之先生不齊﹐吾無得而相焉。試齊﹐且復相之。」列子入﹐以告壺子。壺子曰「吾鄕示之以太衝莫勝﹐是殆見吾衡气機也。鯢桓之審爲淵﹐止水之審爲淵﹐流水之審爲淵。淵有九名﹐此處三焉。嘗又與來。」

居太衝之極﹐浩然泊心而玄同萬方﹐故勝負莫得厝﹝一﹞其間也。

無往不平﹐混然一之。以管窺天者﹐莫見其涯﹐故似不齊。

淵者﹐靜默之謂耳。夫水常無心﹐委順外物﹐故𨿽流之與止﹐鯢桓之與龍躍﹐常淵然自若﹐未始失其靜默也。夫至人用之則行﹐捨之則止﹐行止𨿽異而玄默一焉﹐故略舉三異以明之。𨿽波流九變﹐治亂紛如﹐居其極者﹐常淡然自得﹐泊乎忘爲也。

明日﹐又與之見壺子。立未定﹐自失而走。壺子曰「追之﹗」列子追之不及。反﹐以報壺子曰「已滅矣﹐已失矣﹐吾弗及已。」壺子曰「鄕吾示之以未始出吾宗。吾與之虛而委蛇﹐不知其誰何﹐因以爲弟靡﹐因以爲波流﹐故逃也。」

𨿽變化無常﹐而常深根冥極也。

無心而隨物化。

﹝汛﹞﹝泛﹞然無所系也。

變化頹靡﹐世事波流﹐無往而不因也。夫至人一耳﹐然應世變而時動﹐故相者無所措其目﹐自失而走。此明應帝王者無方也。

然後列子自以爲未始學而歸。三年不出﹐爲其妻爨﹐食豕如食人﹐於事無與親。雕琢復朴﹐塊然獨以其形立。紛而封哉﹐一以是終。

忘貴賤也。

惟所遇耳。

去華取實。

外飾去也。

𨿽動而眞不散也。

使物各自終。

無爲名屍﹐無爲謀府﹐無爲事任﹐無爲知主。體盡無窮﹐而遊無朕。盡其所受乎天﹐而無見得﹐亦虛而已﹗至人之用心若鏡﹐不將不迎﹐應而不藏﹐故能勝物而不傷。

因物則物各自當其名也。

使物各自謀也。

付物使各自任。

無心則物各自主其知也。

因天下之自爲﹐故馳萬物而無窮也。

任物﹐故無迹。

足則止也。

見得則不知止。

不虛則不能任羣實。

鑑物而無情。

來卽應﹐去卽止。

物來乃﹝三﹞鑑﹐鑑不以心﹐故𨿽天下之廣﹝四﹞﹐而無勞神之累。

南海之帝爲倏﹐北海之帝爲忽﹐中央之帝爲渾沌。倏與忽時相下遇於渾沌之地﹐渾沌待之甚善。倏與忽謀報渾沌之徳﹐曰「人皆有七竅以視聽食息此獨無有﹐嘗試鑿之。」日鑿一竅﹐七日而渾沌死。

爲者敗之。

向秀﹑郭象著《莊子注》

《莊子。內篇。逍遙遊第一》

夫小大𨿽殊﹐而放於自得之場﹐則物任其性﹐事稱其能﹐各當其分﹐逍遙一也﹐豈容勝負於其間哉﹗

北冥有魚﹐其名爲鯤。鯤之大﹐不知其幾千里也。化而爲鳥﹐其名爲鵬。

鵬鯤之實﹐吾所未詳也。夫莊子之大意﹐在乎逍遙遊放﹐無爲而自得﹐故極小大之致﹐以明性分之適。達觀之士﹐宜要其會歸而遺其所寄﹐不足事事曲與生說。自不害其弘旨﹐皆可略知耳。

鵬之背﹐不知其幾千里也﹔怒而飛﹐其翼若垂天之云。是鳥也﹐海運則將徙於南冥。南冥者﹐天池也。

非冥海不足以運其身﹐非九萬里不足以負其翼。此豈好奇哉﹖直以大物必自生於大處﹐大處亦必自生此大物﹐理固自然﹐不患其失﹐又何處心於其間哉。

齊諧者﹐誌怪者也。諧之言曰「鵬之徙於南冥也﹐水擊三千里﹐摶扶搖而上者九萬里﹐

夫翼大則難舉﹐故搏扶搖而後能上﹐九萬里乃足自勝耳。旣有斯翼﹐豈得決然而起﹐數仞而下哉﹗此皆不得不然﹐非樂然也。

去以六月息者也。」

夫大鳥一去半歲﹐至天池而息﹔小鳥一飛半朝﹐搶楡枋而止。此比所能則有閒矣﹐其於適性一也。

野馬也﹐塵埃也﹐生物之以息相吹也。

此皆鵬之所憑以飛者耳。野馬者﹐遊气也。

天之蒼蒼﹐其正色邪﹖其遠而無所至極邪﹖其視下也﹐亦若是則已矣。

今觀天之蒼蒼﹐竟未知便是天之正色邪﹐天知爲遠而無極邪。鵬之自上以視地﹐亦若人之自是天。則止而圖南矣﹐言鵬不知道裏之遠近﹐趣足以自勝而逝。

且夫水之積也不厚﹐則負大舟也無力。覆杯水於坳堂之上﹐則芥爲之舟﹔置杯焉則膠﹐水淺而舟大也。

此皆明鵬之所以髙飛者﹐翼大故耳。夫質小者所資不待大﹐則質大者所用不得小矣。故理有至分﹐物有定極﹐各足稱事﹐其濟一也。若乃失乎忘生之﹝主﹞【生】而營生於至當之外﹐事不任力﹐動不稱情﹐則𨿽垂天之翼不能無窮﹐決起之飛不能無困矣。

風之積也不厚﹐則其負大翼也無力。故九萬里﹐則風斯在下矣﹐而後乃今掊風﹔背負責天而艸之夭閼者﹐而後乃今將圖南。

夫所以乃今將圖南者﹐非其好髙而慕遠也﹐風不積則夭閼不通故耳。此大鵬之逍遙也。

蜩與學鳩笑之曰﹕『我決起而飛﹐槍楡枋而止﹐時則不至而控於地而已矣﹐溪以之九萬里而南爲﹖』

苟足於其性﹐則𨿽大鵬無以自貴於小鳥﹐小鳥無羨於天池﹐而榮願有餘矣。故小大𨿽殊﹐逍遙一也。

適莽蒼者﹐三凔而反﹐腹猶果然﹔適百里者﹐宿舂糧﹔適千里者﹐三月聚糧。

所適彌遠﹐則聚糧彌多﹐故其翼彌大﹐則積气彌厚也。

之二虫又何知﹗

二虫﹐謂鵬蝦也。對大於小﹐所以均異趣也。夫趣之所以異﹐豈知異而異哉﹖皆不知所以然而自然耳。自然耳﹐不爲也。此逍遙之大意。

小知不及大知﹐小年不及大年。

物各有性﹐性各有極﹐皆如年知﹐豈跂尙之所及哉﹗自此已下至於列子﹐歷舉年知之大小﹐各信其方﹐未有足以相傾者也。然後統以無待之人﹐遺彼忘我﹐冥此羣異﹐異方同得而我無功名﹐是故統小大者﹐無小無大者也﹔苟有乎大小﹐則𨿽有大鵬之與斥鴳﹐宰官之與禦風﹐同爲累物耳。其死生者﹐無死無生者也﹔苟有乎死生﹐則𨿽大椿之與蟪蛄﹐彭祖之與朝菌﹐均於短折耳。故遊於無小無大者﹐無窮者也﹔冥乎不死不生者﹐無極者也。若夫逍遙而系於有方﹐則𨿽放之使遊而有所窮矣﹐未能無待也。

溪以知其然也﹖朝菌不知晦朔﹐蛇蛄不知春秋﹐此小年也。楚之南有冥靈者﹐以五百歲爲春﹐五百歲爲秋﹔上古有大樁者﹐以八千歲爲春﹐八千歲爲秋。此大年也。而彭祖乃今以久特聞﹐眾人匹之﹐不亦悲乎﹗

夫年知不相及若此之懸也﹐比於眾人之所悲﹐亦可悲矣。而眾人未嘗悲此者﹐以其性各有極也。苟知其極﹐則毫分不可相跂﹐天下又何所悲乎哉﹗夫物未嘗以大欲小﹐而必以小羨大﹐故舉小大之殊各有定分﹐非羨欲所及﹐則羨欲之累可以絕矣。夫悲生於累﹐累絕於悲去﹐悲去而性命不安者﹐未之有也。

湯之問棘也是已。

湯之問棘﹐亦云物各有極﹐任之則條暢﹐故莊子以所問爲是也。

窮發之北有冥海者﹐天池也。有魚焉﹐其廣數千里﹐未有知其脩者﹐其名爲鯤。有鳥焉﹐其名爲鵬﹐背若泰山﹐翼若垂天之云﹐摶扶搖羊角而上者九萬里﹐絕雲气﹐負靑天﹐然後圖南﹐且適南冥也。斥鴳笑之曰﹕『彼且溪適也﹖我騰躍而上﹐不過數仞而下﹐翺翔蓬蒿之閒﹐此亦飛之至也。而彼且溪適也﹖』此小大之辯也。

各以得性爲至﹐自盡爲極也。向言二虫殊異﹐故所至不同﹐或翺翔天池﹐或畢至楡枋﹐則各稱體而足﹐不知所以然也。今言小大之辯﹐各有自然之素﹐記非跂慕之所及﹐亦各安其天性﹐不悲所以異﹐故再出之。

故夫知效一官﹐行比一鄕﹐徳合一君﹐而徵一國者﹐其自視也亦若此矣。

亦猶鳥之自得於一方也。

而宋榮子猶然笑之。

未能齊﹐故有笑。

且舉世而譽之而不加勸﹐舉世而非之而不加沮﹐

審自得也。

定乎內外之分﹐

內我而外物。

辯乎榮辱之竟﹐

榮己而辱人。

斯已矣。

亦不能復過此。

彼其於世未數數然也。

足於身。故閒於世也。

𨿽然﹐猶有未樹也。

爲能自是耳﹐未能無所不可也。

夫列子禦風而行﹐泠然善也。

泠然﹐輕妙之貌。

旬有五日而後反。

苟有待焉﹐則𨿽禦風而行耳﹐不能以一時而周也。

彼於致福者﹐未數數然也。

自然禦風行耳﹐非數數然求知也。

此𨿽免乎行﹐猶有所待者也。

非風則不得行﹐斯必有待也。惟無所不成者無待耳。

若夫乘天地之正﹐而禦六气之辯﹐以遊無窮者﹐彼且惡乎待哉﹗

天地者﹐萬物之總名也。天地以萬物爲體﹐而萬物必以自然爲正。自然者﹐不爲而自然者也。故大鵬之能髙﹐斥鴳之能下﹐樁木之能長﹐朝菌之能短﹐凡此皆自然之所能﹐非爲之所能也。不爲而自能﹐所以爲正也。故乘天地之正者﹐卽是順萬物之性也﹔禦六气之辯者﹐卽是遊變化之途也﹔如斯以往﹐則何往之有窮哉﹗所禦斯乘﹐又將惡乎待哉﹗此乃至徳之人玄同彼我者之逍遙也。苟有待焉﹐則𨿽列子之輕妙﹐猶不能以無風而行﹐故必得其所待﹐然後逍遙耳﹐而況大鵬乎﹗夫惟與物冥而循大變者﹐爲能無待而常通﹐豈【獨】自通而已哉﹗又順有待者﹐使不失其所待﹐所待不失﹐則同於大通矣。故有待無待﹐無所不能齊也﹔至於各安其性﹐天機自張﹐受而不知﹐則無所不能殊也。夫無待猶不足以殊有待﹐況有待者之巨細乎﹗

故曰﹐至人無己﹐

無己﹐故順物﹐順物而至矣。

神人無功﹐

夫物未嘗有謝生於自然者﹐而必欣賴於鍼石﹐故理至則迹滅矣。今順而不助﹐與至理爲一﹐故無功

聖人無名。

聖人者﹐物得性之名耳﹐爲足以名其所以得也。

堯讓天下於許由曰「日月出矣而爝火不息﹐其於光也﹐不亦難乎﹗時雨降矣而猶浸灌﹐其於澤也﹐不亦勞乎﹗夫子立而天下治﹐而我猶尸之﹐吾自視缺然﹐請致天下。」許由曰「子治天下﹐天下旣已治也。

夫能令天下治﹐不治天下者也。故堯以不治治之﹐非治之而治者也。今許由方明旣治則無所待之﹐而治實由堯﹐故有「子治」之言﹐宜忘言以尋其所況。而或者遂云治之而治者堯也﹐不治而堯得以治者許由也﹐斯失之遠矣。夫治之由乎不治﹐爲之出乎無爲也﹐取於堯而足﹐豈借之許由哉﹗若謂拱默乎山林之中﹐而後得稱無爲者﹐此莊老之談所以見棄於當塗﹐【當塗】者自必於有爲之域而不反者﹐斯之由也。

而我猶代子﹐吾將爲名乎﹖名者實之賓也。吾將爲賓乎﹖

夫自任者對物﹐而順物者與物無對﹐故堯無對於天下﹐而許由與稷契爲匹矣。何以言其然邪﹖夫與物冥者﹐故羣物之所不能離也。是以無心玄應惟感之從﹐泛乎若不系之舟﹐東西之非己也﹐故無行而不與百姓共者﹐亦無往不爲天下之君矣。以此爲君﹐若天下自髙﹐實君之徳也。若獨亢然立乎髙山之頂﹐非夫人之有情於自守﹐守一加之偏尙﹐何得專此﹗此故俗中之一物﹐而爲堯之外臣耳。若以外臣代乎內主﹐斯有爲君之名而無任君之實也。

鷦鷯巢於深林﹐不過一枝﹔偃鼠飲河﹐不過滿腹。

性各有極﹐苟足其極﹐則余天下之財也。

歸休乎君﹐予無所用天下爲﹗

君之無用﹐而堯獨有之。明夫懷豁者無方﹐故天下樂推而不厭。

庖人𨿽不治庖﹐屍祝不越樽俎而代之矣。」

庖人屍祝﹐各安其所司﹔鳥獸萬物﹐各足於所受﹔帝堯許由﹐各靜其所遇﹔此乃天下之至實也。各得其實﹐又何所爲乎哉﹖自得而已矣。故堯許之行𨿽異﹐其於逍遙一也。

肩吾問於連叔曰﹕『吾聞言於接輿﹐大而無當﹐往而不反。吾驚怖其言﹐猶河漢而無極也﹔大有徑庭﹐不近人情焉。』連叔曰﹕『其言謂何哉﹖』曰﹕『藐姑射之山﹐有神人居焉﹐冗膚若冰雪﹐淖約若處子。

此皆寄言耳。夫神人卽今所謂聖人也。夫聖人𨿽在廟堂之上﹐然其心無異於山林之中﹐世豈識之哉﹗徒見其戴黃屋﹐佩玉璽﹐便謂足以纓紱其心矣﹔見其歷山川﹐同民事﹐便謂足以憔悴其神矣。豈知至至者之不虧哉﹗今言王徳之人﹐而寄之此山﹐將明世所無由識﹐故乃托之於絕垠之外﹐而推之於視聽之表耳。處子者﹐不以外傷內。

不食五穀﹐吸風飲露。

俱食五穀而獨爲神人﹐明神人者非五穀所爲﹐而特稟自然之妙气。

乘雲气﹐禦飛龍﹐而遊乎四海之外。其神凝﹐使物不疵癘而年谷熟。吾以是狂而不信也。』

夫體神居靈而窮理極妙者﹐𨿽靜默閒堂之裏﹐而玄同四海之表﹐故乘兩儀而禦六棄﹐同人羣而驅萬物。苟無物而不順﹐則浮雲斯乘矣﹔無形而不載﹐則飛龍斯禦矣。遺身而自得﹐𨿽淡然而不待﹐坐忘行忘﹐忘而爲之﹐故行若曳枯木﹐止若聚死灰﹐事以云其神凝也。其神凝﹐則不凝者自得矣。世皆齊其所見而斷之﹐豈嘗信此哉﹗

連叔曰﹕『然。瞽者無以與乎文章之觀﹐聾者無以與乎鐘鼓之聲。豈惟形骸有聾盲哉﹖夫知亦有之。

不之至言之極妙﹐而以爲狂而不信﹐此知之聾盲也。

是其言也﹐猶時女也。

謂此接輿之所言者﹐自然爲物所求﹐辦知之聾盲者爲無此理。

之人也﹐之徳也﹐將旁礡萬物以爲一世蘄乎亂﹐孰獘獘焉以天下爲事﹗

夫聖人之心﹐極兩儀之至會﹐窮萬物之妙數。故能體化合變。無往不可﹐磅礡萬物﹐無物不然。世以亂故求我﹐我無心也。我苟無心﹐亦何爲不應世哉﹗然體玄而極妙者﹐其所以會通萬物之性﹐而陶鑄天下之化﹐以成堯舜之名者﹐常以不爲爲之耳。孰獘獘焉勞神苦思﹐以事爲事﹐然後能乎﹗

之人也﹐物莫之傷﹐

夫安於所傷﹐則傷不能傷﹔傷不能傷﹐而物亦不傷之也。

大浸稽天而不溺﹐大旱金石流土山焦而不熱。

無往而不安﹐則所在皆適﹐死生無變於己﹐況溺熱之間哉﹗故至人之不嬰乎禍難﹐非避之也﹐推理直前而自然與吉會。

是其塵垢秕糠﹐將猶陶鑄堯舜者也﹐孰肯以物爲事﹗

堯舜者﹐世事之名耳﹔爲名者﹐非名也。故夫堯舜者﹐豈直堯舜而已哉﹖必有神人之實焉。今所稱堯舜者﹐徒名其塵垢秕糠耳。

宋人資章甫而適諸越﹐越人斷髮文身﹐無所用之。堯治天下之民﹐平海內之政﹐往見四子藐姑射之山﹐汾水之陽﹐窅然喪其天下焉。』

夫堯之無用天下爲﹐亦猶越人之無所用章甫耳。然遺天下者﹐固天下之所宗。天下𨿽宗堯﹐而堯未嘗有天下也﹐故窅然喪之﹐而嘗遊心於絕冥之境﹐𨿽寄坐萬物之上﹐而未始不逍遙也。四子者﹐蓋寄言以明堯之不一於堯耳。夫堯實冥矣﹐其迹則堯也。自迹觀冥﹐內外異域﹐未足怪也。世徒見堯之爲堯﹐豈識其冥哉﹗

惠子謂莊子曰﹕『魏王貽我大瓠之種﹐我樹之成而實五石﹐以盛水漿﹐其堅不能自舉也。剖之以爲瓢﹐則瓠落無所容。非不呺然大也﹐吾爲其無用而掊之。』莊子曰﹕『夫子固拙於用大矣。宋人有善爲不龜手之藥者﹐世世以洴澼絖爲事。

其藥能令手不拘坼﹐故常漂絮於水中也。

客聞之﹐請買其方百金。聚族而謀曰﹕『我世世爲洴澼絖﹐不過數金﹔今一朝而鬻技百金﹐請與之。』客得之以說吳王。越有難﹐吳王使之將﹐冬與越人水戰﹐大敗越人﹐裂地而封之。能不龜手﹐一也﹔或以封﹐或不免於洴澼絖﹐則所用之異也。今子有五石之瓠﹐何不慮以爲大樽而浮乎江湖﹐而憂其瓠落無所容﹖則夫子猶有蓬之心也夫﹗』

蓬﹐非直達者也。此章言物各有宜﹐苟得其宜﹐安往而不逍遙也。

惠子謂莊子曰﹕『吾有大樹﹐人謂之樗。其大本擁腫而不中繩墨﹐其小枝卷曲而不中規矩﹐立之塗﹐匠者不顧。今子之言﹐大而無用﹐眾所同去也。』莊子曰﹕『子獨不見貍狌乎﹖卑身而伏﹐以候敖者﹔東西跳梁﹐不辟髙下﹔中於機辟死於罔罟。今夫�牛﹐其大若垂天之云。此能爲大矣﹐而不能執鼠。今子有大樹﹐患其無用﹐何不樹之於無何有之鄕﹐廣莫之野﹐彷徨乎無爲其側﹐逍遙乎寢臥其下。不夭斤斧﹐物無害者﹐無所可用﹐安所困若哉﹗』

夫大小之物﹐苟失其極﹐則利害之理均﹔用得其所﹐則物皆逍遙也。

《莊子。內篇。齊物論第二》

南郭子綦隱機而坐﹐仰天而噓﹐答焉似喪其耦。顏成子遊立侍乎前﹐曰「何居乎﹖形固可使如槁木﹐而心固可使如死灰乎﹖今之隱機者﹐非昔之隱機者也﹖」

夫自是而非彼﹐美己而惡人﹐物莫不皆然。然﹐故是非𨿽異而彼我均也。

同天人﹐均彼我﹐故外無與爲歡﹐而答焉解﹝一﹞體﹐若失其配匹。

死灰槁木﹐取其寂莫﹝三﹞無情耳。夫任自然而忘是非者﹐其體中獨任天眞而已﹐又何所有哉﹗故止若立枯木﹐動若運槁枝﹐坐若死灰﹐行若遊塵。動止之容﹐吾所不能一也﹔其於無心而自得﹝四﹞﹐吾所不能二也﹝五﹞。

子遊嘗見隱機者﹐而未有﹝六﹞若子綦也。

吾喪我﹐我自忘矣﹔我自忘矣﹐天下有何物足識哉﹗故都忘外內﹐然後超然俱得。

子綦曰「偃﹐不亦善乎而問之也﹗今者吾喪我﹐汝知之乎﹖汝聞人籟而未聞地籟﹐汝聞地籟而不聞天籟夫﹗」

籟﹐簫也。夫簫管參差﹐宮商異律﹐故有短長髙下萬殊之聲。聲𨿽萬殊﹐而所稟之度一也﹐然則優劣無所錯其閒矣。況之風物﹐異音同是﹐而咸自取焉﹐則天地之籟見矣。

子遊曰「敢問其方。」子綦曰「夫大塊噫气﹐其名爲風。是惟無作﹐作則萬竅怒呺。而獨不聞之翏翏乎﹖

大塊者﹐無物也。夫噫气者﹐豈有物哉﹖气塊然而自噫耳。物之生也﹐莫不塊然而自生﹐則塊然之體大矣﹐故遂以大塊爲名。

山林之畏佳﹐大木而圍之竅穴﹐似鼻﹐似口﹐似耳﹐似笄﹐似圈﹐似臼﹐似窪者﹐似污者。激者﹑謞者﹑叱者﹑吸者﹑叫者﹑號者﹑宎者﹐咬者﹐前者唱於而隨者唱喁﹐泠風則小和﹐飄風則大和﹐厲風濟則眾竅爲虛。而獨不見之調調﹐之刁刁乎﹖」

言風惟無作﹐作則萬竅皆怒動而爲聲也。

長風之聲。

大風之所扇動也。

此略舉眾竅之所似。

此略舉﹝異﹞﹝眾﹞﹝八﹞竅之聲殊。

夫聲之宮商𨿽千變萬化﹐唱和大小﹐莫不稱其所受而各當其分。

濟﹐止也。烈風作則眾竅實﹐及其止則眾竅虛。虛實𨿽異﹐其於各得則同。

調調﹝刁刁﹞﹝刀刀﹞﹐動搖貌也。言物聲旣異﹐而形之動搖亦又不同也。動𨿽不同﹐其得齊一耳﹐豈調調獨是而﹝刁刁﹞﹝刀刀﹞獨非乎﹗

子遊曰「地籟則眾竅是已﹐人籟遇比竹是已﹐敢問天籟。」子綦曰「夫天籟者﹐吹萬不同﹐而使其自己也。咸其自取﹐怒者其誰邪﹖」

此天籟也。夫天籟者﹐豈復別有一物哉﹖卽眾竅比竹之屬﹐接乎有生之類﹐會而共成一天耳。無旣無矣﹐則不能生有﹔有之未生﹐又不能爲生。然則生生者誰哉﹖塊然而自生耳。自生耳﹐非我生也。我旣不能生物﹐物亦不能生我﹐則我自然矣。自己而然﹐則謂之天然。天然耳﹐非爲也﹐故以天言之。﹝以天言之﹞﹝一﹞所以明其自然也﹐豈蒼蒼之謂哉﹗而或者謂天籟役物使從己也。夫天且不能自有﹐況能有物哉﹗故天者﹐萬物之總名也﹐莫適爲天﹐誰主役物乎﹖故物各自生而無所出焉﹐此天道也。

物皆自得之耳﹐誰主怒之使然哉﹗此重明天籟也。

大知閒閒﹐小知閒閒。大言炎炎﹐小言詹詹。其寐也魂交﹐其覺也形開。與接爲構﹐日以心斗。縵者﹑窖者﹑密者。小恐惴惴﹐大恐縵縵。其發若機栝﹐其司是非之謂也﹔其畱如詛盟﹐其守勝之謂也﹔其殺若秋冬﹐以言其日消也﹔其溺之所爲之﹐不可使復之也﹔其厭也如緘﹐以言其老洫也﹔近死之心﹐莫使復陽也。喜怒哀樂﹐慮嘆變慹﹐姚佚啟態﹐樂出虛﹐蒸成菌。日夜相代乎前﹐而莫知其所萌。已乎﹐已乎﹗旦暮得此﹐其所由以生乎﹗

此蓋知之不同。

此蓋言語之異。

此蓋寤寐之異。

此蓋交接之異。

此蓋恐悸之異。

此蓋動止之異。

其衰殺日消有如此者。

其溺而遂往有如此者。

其厭沒於欲﹐老而愈洫﹐有如此者。

其利患輕禍﹐陰結遂志﹐有如此者。

此蓋性情之異者。

此蓋事變之異也。自此以上﹐略舉天籟之無方﹔自此以下﹐明無方之自然也。物各自然﹐不知所以然而然﹐則形𨿽彌異﹐其﹝五﹞然彌同也。

日夜相代﹐代故以新也。夫天地萬物﹐變化日新﹐與時俱往﹐何物萌之哉﹖自然而然耳。

言其自生。

非彼無我﹐非我無所取。是亦近矣﹐而不知所爲使。若有眞宰﹐而特不得其眹。可行己信﹐而不見其形﹐有情而無形。

彼﹐自然也。自然生我﹐我自然生。故自然者﹐卽我之自然﹐豈遠之哉﹗

凡物云云﹐皆自爾耳﹐非相爲使也﹐故任之而理自至矣。

萬物萬情﹐趣捨不同﹐若有﹝一﹞眞宰使之然也。起索眞宰之眹迹﹐而亦終不得﹐則明物皆自然﹐無使物然也。

今夫行者﹐信己可得行也。

不見所以得行之形。

情當其物﹐故形不別見也。

面骸﹑九竅﹑六藏﹑賅而存焉﹐吾誰與爲親﹖汝皆說之乎﹖其有私焉﹖如是皆有爲臣妾乎﹖其臣妾不足以相治乎﹖其遞相爲君臣乎﹐其有眞君存焉﹗如求得其情與不得﹐無益損乎其眞。

付之自然﹐而莫不皆存也。

直自﹝二﹞存耳。

皆說之﹐則是有所私也。有私則不能賅而存矣﹐故不說而自存﹐不爲而自生也。

若皆私之﹐則志過其分﹐上下相冒﹐而莫爲臣妾矣。臣妾之才﹐而不安臣妾之任﹐則失矣。故知君臣上下﹐手足外內﹐乃天理自然﹐豈眞人之所爲哉﹗

夫臣妾但各當其分耳﹐未爲不足以相治也。相治者﹐若手足耳目﹐四肢百體﹐各有所司而更相禦用也。

夫時之所賢者爲君﹐才不應世者爲臣。若天之自髙﹐地之自卑﹐首自在上﹐足自居下﹐豈有遞哉﹗𨿽無錯於當而必自當也。

任之而自爾﹐則非僞也。

凡得眞性﹐用其自爲者﹐𨿽復皂隸﹐猶不顧毀譽而自安其業。故知與不知﹐皆自若也。若乃開希幸之路﹐以下冒上﹐物喪其眞﹐人忘其本﹐則毀譽之間﹐俯仰失錯也。

一受其成形﹐不亡以待盡。與物相刃相靡﹐其行進如馳﹐而莫之能止﹐不亦悲乎﹗終身役役而不見其成功﹐苶然疲役而不知其所歸﹐可不哀邪﹗人謂之不死﹐奚益﹗其形化﹐其心與之然﹐可不謂大哀乎﹖人之生也﹐固若是芒乎﹖其我獨芒﹐而人亦有不芒者乎﹖

言性各有分﹐故知者守知以待終﹐而愚者抱愚以至死﹐豈有能中易其性者也﹗

羣品云云﹐逆順相交﹐各信其偏見而恣其所行﹐莫能自反。此﹝皆﹞﹝比﹞﹝三﹞眾人之所悲者﹐亦可悲矣。而眾人未嘗以此爲悲者﹐性然故也。物各性然﹐又何物足悲哉﹗

夫物情無極﹐知足者鮮。故得﹝止﹞﹝此﹞﹝四﹞不止﹐復逐於彼。皆疲役終身﹐未厭其志﹐死而後已。故其成功者無時可見也。

凡物各以所好役其形骸﹐至於疲困苶然。不知所以好此之歸趣云何也﹗

言其實與死同。

言其心形並馳﹐困而不反﹐比於凡人所哀﹐則此眞哀之大也。然凡人未嘗以此爲哀﹐則凡所哀者﹐不足哀也。

凡此上事﹐皆不知其所以然而然﹐故曰芒也。今未知者皆不知所以知而自知矣﹐生者﹝皆﹞﹝六﹞不知所以生而自生矣。萬物𨿽異﹐至於生不由知﹐則未有不同者也﹐故天下莫不芒也。

夫隨其成心而師之﹐誰獨且無師乎﹖奚必知代而自取者有之﹖愚者與有焉﹗未成乎心而有是非﹐是今日適越而昔至也。是以無有爲有。無有爲有﹐𨿽有神禹且不能知﹐吾獨且柰何哉﹗

夫心之足以制一身之用者﹐謂之成心。人自師其成心﹐則人各自有師矣。人各自有師﹐故付之而自當。

夫以成代不成﹐非知也﹐心自得耳。故愚者亦師其成心﹐未肯用其所謂短而捨其所謂長者也。

今日適越﹐昨日何由至哉﹖未成乎心﹐是非何由生哉﹖明夫是非者﹐羣品之所不能無﹐故至人兩順之。

理無是非﹐而惑者以爲有﹐此以無有爲有也。惑心已成﹐𨿽聖人不能解﹐故付之自若而不彊知也。

夫言非吹也﹐言者有言。其所言者特未定也。果有言邪﹖其未嘗有言邪﹖其以爲異於鷇音﹐亦有辯乎﹖其無辯乎﹖

各有所說﹐故異於吹。

我以爲是而彼以爲非﹐彼之所是﹐我又非之﹐故未定也。未定也者﹐由彼我之情偏。

以爲有言邪﹖然未足以有所定。

以爲無言邪﹖則據己已有言。

夫言與鷇音﹐其致一也﹐有辯無辯﹐誠未可定也。天下之情不必同而所言不能異﹐故是非紛紜﹐莫知所定。

道惡乎隱而有眞僞﹖言惡乎隱而有是非﹖道惡乎往而不存﹖言惡乎存而不可﹖道隱於小成﹐言隱於榮華。故有儒墨之是非﹐以是其所非而非其所是。欲是其所非而非其所是﹐則莫若以明。

道焉不在﹗言何隱蔽而有眞僞﹐是非之名紛然而起﹖

皆存。

皆可。

夫小成榮華﹐自隱於道﹐而道不可隱。則眞僞是非者﹐行於榮華而止於實當﹐見於小成而滅於大全也。

儒墨更相是非﹐而天下皆儒墨也。故百家並起﹐各私所見﹐而未始出其方也。

夫有是有非者﹐儒墨之所是也﹔無是無非者﹐儒墨之所非也。今欲是儒墨之所非而非儒墨之所是者﹐乃欲明無是無非也。欲明無是無非﹐則莫若還以儒墨反復相明。反復相明﹐則所是者非是而所非者非非矣。非非則無非﹐非是則無是。

物無非彼﹐物無非是。自彼則不見﹐自知則知之。故曰﹕彼出於是﹐是亦因彼。彼是方生之說也。𨿽然﹐方生方死﹐方死方生﹔方可方不可﹐方不可方可﹔因是因非﹐因非因是。是以聖人不由﹐而照之於天﹐亦因是也。

物皆自是﹐故無非是﹔物皆相彼﹐故無非彼。無非彼﹐則天下無是矣﹔無非是﹐則天下無彼矣。無彼無是﹐所以玄同也。

夫物之偏也﹐皆不見彼之所見﹐而獨自知其所知。自知其所知﹐則自以爲是。自以爲是﹐則以彼爲非矣。故曰彼出於是﹐是亦因彼﹐彼是相因而生者也。

夫死生之變﹐猶春秋冬夏四時行耳。故死生之狀𨿽異﹐其於各安所遇﹐一也。今生者方自謂生爲生﹐而死者方自謂生爲死﹐則無生矣。生者方自謂死爲死﹐而死者方自謂死爲生﹐則無死矣。無生無死﹐無可無不可﹐故儒墨之辧﹐吾所不能同也﹔至於各冥其分﹐吾所不能異也。

夫懷豁者﹐因天下之是非而自無是非也。故不由是非之塗而是非無患不當者﹐直明其天然而無所奪故也。

是亦彼也﹐彼亦是也。彼亦一是非﹐此亦一是非﹐果且有彼是乎哉﹖果且無彼是乎哉﹖彼是莫得其偶﹐謂之道樞。樞始得其環中﹐以應無窮。是亦一無窮﹐非亦一無窮也。故曰莫若以明。

我亦爲彼所彼。

彼亦自以爲是。

此亦自是而非彼﹐彼亦自是而非此﹐此與彼各有一是一非於體中也。

今欲謂彼爲彼﹐而彼復自是﹔欲謂是爲是﹐而是復爲彼所彼﹔故彼是有無﹐未果定也。

偶﹐對也。彼是相對﹐而聖人兩順之。故無心者與物冥﹐而未嘗有對於天下也。﹝樞﹐要也﹞﹝一﹞。此居其樞要而會其玄極﹐以應夫無方也。

夫是非反復﹐相尋無窮﹐故謂之環。環中﹐空矣﹔今以是非爲環而得其中者﹐無是無非也。無是無非﹐故能應夫是非。是非無窮﹐故應亦無窮。

天下莫不自是而莫不相非﹐故一是一非﹐兩行無窮。惟涉空得中者﹐曠然無懷﹐乘之以遊也。

以指諭指之非指﹐不若以非指諭指之非指也﹔以馬諭馬之非馬﹐不若以非馬諭馬之非馬也。天地一指也﹐萬物一馬也。

夫自是而非彼﹐彼我之常情也。故以我指諭彼指﹐則彼指於我指獨爲非指矣。此以指諭指之非指也。若復以彼指還諭我指﹐則我指於彼指復爲非指矣。此﹝亦﹞﹝以﹞﹝二﹞非指諭指之非指也。將明無是無非﹐莫若反復相諭。反復相諭﹐則彼之與我﹐旣同於自是﹐又均於相非。均於相非﹐則天下無是﹔同於自是﹐則天下無非。何以明其然邪﹖是若果是﹐則天下不得﹝彼﹞﹝復﹞﹝三﹞有非之者也。非若果非﹐﹝則天下﹞﹝四﹞亦不得復有是之者也。今是非無主﹐紛然淆亂﹐明此區區者各信其偏見而同於一致耳。仰觀俯察﹐莫不皆然。是以至人知天地一指也﹐萬物一馬也﹐故浩然大寧﹐而天地萬物各當其分﹐同於自得﹐而無是無非也。

可可乎﹐不可乎不可。

可於己者﹐卽謂之可。

不可於己者﹐卽謂之不可。

道行之而成﹐物謂之而然。有自也而可﹐有自也而不可﹐有自也而然﹐有自也而不然。惡乎然﹖然於然。惡乎不然﹖不然於不然。惡乎可﹐可於可﹐惡乎不可﹐不可乎不可。物固有所然﹐物固有所可。無物不然﹐無物不可。故爲是舉莛與楹﹐厲與西施﹐恢詭譎怪﹐復通爲一。其分也﹐成也﹔其成也﹐毀也。凡物無成與毀﹐復通爲一。

無不成也。

無不然也。

各然其所然﹐各可其所可。

夫莛橫而楹縱﹐厲醜而西施好。所謂齊者﹐豈必齊形狀﹐同規矩哉﹗故舉縱橫好醜﹐恢譎怪﹐各然其所然﹐各﹝一﹞可其所可﹐則理𨿽萬殊而性同得﹐故曰道通爲一也。

夫物或此以爲散而彼以爲成。

我之所謂成而彼或謂之毀。

夫成毀者﹐生於自見而不見彼也。故無成與毀﹐猶無是與非也。

惟達者知通爲一﹐爲是不用而寓諸庸。因是已﹐已而不知其然謂之道。

夫達者無滯於一方﹐故忽然自忘﹐而寄當於自用。自用者﹐莫不條暢而自得也。

幾﹐盡也。至理盡於自得也。

達者因而不作。

夫達者之因是﹐豈知因爲善而因之哉﹖不知所以因而自因耳﹐故謂之道也。

勞神明爲一﹐而不知其同也﹐謂之「朝三」。何謂「朝三」﹖狙公賦芧﹐曰「朝三而暮四。」眾狙皆怒。曰「然則朝四而暮三。」眾狙皆悅。名實未虧而喜怒爲用﹐亦因是也。是以聖人和之以是非而休乎天鈞﹐是之謂兩行。

夫達者之於一﹐豈勞神哉﹖若勞神明於爲一﹐不足賴也﹐與彼不一者無以異矣。亦同眾狙之惑﹐因所好而自是也。

莫之偏任﹐故付之自均而止也。

任天下之是非。

古之人﹐其知有所至矣。惡乎至﹖有以爲未始有物者﹐至矣﹐盡矣﹐不可以加矣﹗其次﹐以爲有物矣﹐而未始有封也。其次﹐以爲有封焉﹐而未始有是非也。是非之彰也﹐道之所以虧也﹐道之所以虧﹐愛之所以成。果且有成與虧乎哉﹖果且無成與虧乎哉﹖有成與虧﹐故昭氏之鼓琴也﹔無成與虧﹐故昭氏之不鼓琴也。昭文之鼓琴也﹐師曠之枝策也﹐惠子之據梧也﹐三子之知﹐幾乎皆其盛者也﹐故載之末年。惟其好之也﹐以異於彼﹐其好之也﹐欲以明之。彼非所明而明之﹐故以堅白之昧終。而其子又以文之綸終﹐終身無成。若是而可謂成乎﹐𨿽我無成﹐亦可謂成矣。若是而不可謂成乎﹐物與我無成也。是故滑疑之耀﹐聖人之所圖也。爲是不用而寓諸庸﹐此之謂「以明」。

此忘天地﹐遺萬物﹐外不察乎宇宙﹐內不覺其一身﹐故能曠然無累﹐與物俱往﹐而無所不應也。

𨿽未都忘﹐猶能忘其彼此。

𨿽未能忘彼此﹐猶能忘彼此之是非也。

無是道虧則情有所偏而愛有所成﹐未能忘愛釋私﹐玄同彼我﹝二﹞也。

非乃全也。

有之與無﹐斯不能知﹐乃至。

夫聲不可勝舉也。故吹管操弦﹐𨿽有繁手﹐遺聲多矣。而執鑰鳴弦者﹐欲以彰聲也﹐彰聲而聲遺﹐不彰聲而聲全。故欲成而虧之者﹐昭文之鼓琴也﹔不成而無虧者﹐昭文之不鼓琴也。

幾﹐盡也。夫三子者﹐皆欲辯非己所明以明之﹐故知盡慮窮﹐形勞神倦﹐或枝策假寐﹐或據梧而瞑。

賴其盛﹐故能久﹐不爾早困也。

言此三子﹐惟獨好其所明﹐自以殊於眾人。

明示眾人﹐欲使同乎我之所好。

是猶對牛鼓簧耳。彼竟不明﹐故己之道術終於昧然也。

昭文之子又乃終文之緒﹐亦卒不成。

此三子𨿽求明於彼﹐彼竟不明﹐所以終身無成。若三子而可謂成﹐則𨿽我之不成亦可謂成也。

物皆自明而不明彼﹐若彼不明﹐卽謂不成﹐則萬物皆相與無成矣。故聖人不顯此以耀彼﹐不捨己而逐物﹐從而任之﹐各﹝宜﹞﹝冥﹞﹝四﹞其所能﹐故曲成而不遺也。今三子欲以己之所好明示於彼﹐不亦妄乎﹗

夫聖人無我者也。故滑疑之耀﹐則圖而域之﹔恢譎怪﹐則通而一之﹔使羣異各安其所安﹐眾人不失其所是﹐則己不用於物﹐而萬物之用用矣。物皆自用﹐則孰是孰非哉﹗故𨿽放蕩之變﹐屈奇之異﹐曲而從之﹐寄之自用﹐則用𨿽萬殊﹐歷然自明。

今且有言於此﹐不知其與是類乎﹖其與是不類乎﹖類與不類﹐相與爲類﹐則與彼無以異矣。𨿽然﹐請嘗言之﹕有始也者﹐有未始有始也者﹐有未始有夫未始有始也者﹔有有也者﹐有無也者﹐有未始有無也者﹐有未始有夫未始有無也者。俄而有無矣﹐而未知有無之果孰有孰無也。今我則已有謂矣﹐而未知吾所謂之其果有謂乎﹖其果無謂乎﹖

今以言無是非﹐則不知其與言有者類乎不類乎﹖欲謂之類﹐則我以無爲是﹐而彼以無爲非﹐斯不類矣。然此𨿽是非不同﹐亦固未免於有是非也﹐則與彼類矣。故曰類與不類又相與爲類﹐則與彼無以異也。然則將大不類﹐莫若無心﹐旣遣﹝一﹞是非﹐又遣其遣。遣之又遣之以至於無遣﹐然後無遣無不遣而是非自去矣。

至理無言﹐言則與類﹐故試寄﹝二﹞言之。

有始則有終。

謂無終始而一死生。

夫一之者﹐未若不一而自齊﹐斯又忘其一也。

有有則美惡是非具也。

有無而未知無無也﹐則是非好惡猶未離懷。

知無無矣﹐而猶未能無知。

此都忘其知也﹐爾乃俄然始了無耳。了無﹐則天地萬物﹐彼我是非﹐豁然確斯也。

謂無是非﹐卽復有謂。

又不知謂之有無﹐爾乃蕩然無纖芥於胸中也。

天下莫大於秋豪之末﹐而大山爲小﹔莫壽於殤子﹐而彭祖爲夭。天地與我並生﹐而萬物與我爲一。旣已爲一矣﹐且得有言乎﹖旣已謂之一矣﹐且得無言乎﹖一與言爲二﹐二與一爲三。自此以往﹐巧歷不能得﹐而況其凡乎﹗故自無適有﹐以至於三﹐而況自有適有乎﹗無適焉﹐因是已﹗

夫以形相對﹐則大山大於秋豪也。若各據其性分﹐物冥其極﹐則形大未爲有餘﹐形小不爲不足。﹝苟各足﹞﹝三﹞於其性﹐則秋豪不獨小其小而大山不獨大其大矣。若以性足爲大﹐則天下之足未有過於秋豪也﹔﹝其﹞﹝若﹞性足者﹝爲﹞﹝非﹞﹝四﹞大﹐則𨿽大山亦可稱小矣。故曰天下莫大於秋豪之末而大山爲小。大山爲小﹐則天下無大矣﹔秋豪爲大﹐則天下無小也。無小無大﹐無壽無夭﹐是以蟪蛄不羨大椿而欣然自得﹐斥鴳不貴天池而榮願以足。苟足於天然而安其性命﹝五﹞﹐故𨿽天地未足爲壽而與我並生﹐萬物未足爲異而與我同得。則天地之生又何不並﹐萬物之得又何不一哉﹗

萬物萬形﹐同於自得﹐其得一也。已自一矣﹐理無所言。

夫名謂生於不明者也。物或不能自明其一而以此逐彼﹐故謂一以正之。旣謂之一﹐卽是有言矣。

夫以言言一﹐而一非言也﹐則一﹝與﹞﹝六﹞言爲二矣。一旣一矣﹐言又二之﹔有一有二﹐得不謂之三乎﹗夫以一言言一﹐猶乃成三﹐況尋其支流﹐凡物殊稱﹐𨿽有善數﹐莫之能紀也。故一之者與彼未殊﹐而忘﹝七﹞一者無言而自一。

各止於其所能﹐乃最是也。

夫道未始有封﹐言未始有常﹐爲是而有畛也。請言其畛﹕有左﹐有右﹐有倫﹐有義﹐有分﹐有辯﹐有競﹐有爭﹐此之謂八徳。六合之外﹐聖人存而不論﹔六合之內﹐聖人論而不議﹔春秋經世先王之志﹐聖人議而不辯。故分也者﹐有不分也﹔辯也者﹐有不辯也。曰「何也﹖」「聖人懷之﹐眾人辯之以相示也。故曰﹕辯也者﹐有不見也。」

冥然無不在也。

彼此言之﹐故是非無定。

道無封﹐故萬物得恣其分域。

各異便也。

物物有理﹐事事有宜。

羣分而類別也。

並逐曰競﹐對辯曰爭。

略而判之﹐有此八徳。

夫六合之外﹐謂萬物性分之表耳。夫物之性表﹐𨿽有理存焉﹐而非性分之內﹐則未嘗以感聖人也﹐故聖人未嘗論之。﹝若論之﹞﹝二﹞﹐則是引萬物使學其所不能也。故不論其外﹐而八畛同於自得也。

陳其性而安之。

順其成迹而凝乎至當之極﹐不執其所是以非眾人也。

夫物物自分﹐事事自別。而欲由己以分別之者﹐不見彼之自別也。

以不辯爲懷耳﹐聖人無懷。

不見彼之自辯﹐故辯己所知以示之。

夫大道不稱﹐大辯不言﹐大仁不仁﹐大廉不嗛﹐大勇不忮。道昭而不道﹐言辯而不及﹐仁常而不周﹐廉淸而不信﹐勇忮而不成。五者無成而幾向方矣﹗

付之自稱﹐無所稱謂。

已自別也。

無愛而自存也。

夫至足者﹐物之去來非我也﹐故無所容其嗛盈。

無往而不順﹐故能無險而不往。

以此明彼﹐彼此俱失矣。

不能及其自分。

物無常愛﹐而常愛必不周。

皦然廉淸﹐貪名者耳﹐非眞廉也。

忮逆之勇﹐天下共疾之﹐無敢舉足之地也。

此五者﹐皆以有爲傷當者也﹐不能止乎本性﹐而求外無已。夫外不可求而求之﹐譬猶以圓學方﹐以魚慕鳥耳。𨿽希翼鸞鳳﹐擬規日月﹐此愈近彼﹐愈遠實﹐學彌得而性彌失。故齊物而偏尙之累去矣。

故知止其所不知﹐至矣。孰知不言之辯﹐不道之道﹖若有能知﹐此之謂天府。注焉而不滿﹐酌焉而不竭﹐而不知其所由來﹐此之謂葆光。

所不知者﹐皆性分之外也。故止於所知之內而至也。

浩然都任之也。

至人之心若鏡﹐應而不藏﹐故曠然無盈虛之變也。

至理之來﹐自然無迹。

任其自明﹐故其光不獘也。

故昔者堯問於舜曰「我欲伐宗﹑膾﹑胥敖﹐南面而不釋然。其故何也﹖」舜曰「夫三子者﹐猶存乎蓬艾之間。若不釋然﹐何哉﹗昔者十日並出﹐萬物皆照﹐而況徳之進乎日者乎﹗」

於安任之道未弘﹐故聽朝而不怡也。將寄明齊一之理於大聖﹐故發自怪之問以起對也。

夫物之所安無陋也﹐則蓬艾乃三子之妙處也。

夫重明登天﹐六合俱照﹐無有蓬艾而不光被也。

夫日月𨿽無私於照﹐猶有所不及﹐徳則無不得也。而今欲奪蓬艾之願而伐使從己﹐於至道豈弘哉﹗故不釋然神解耳。若乃物暢其性﹐各安其所安﹐無遠邇幽深﹐付之自若﹐皆得其極﹐則彼無不當而我無不怡也。

嚙缺問乎王倪曰「子知物之所同是乎﹖」曰「吾惡乎知之﹗」

所同未必是﹐所異不獨非﹐故彼我莫能相正﹐故無所用其知。

「子知子之所不知邪﹖」曰「吾惡乎知之﹗」

若自知其所不知﹐卽爲有知。有知則不能任羣才之自當。

「然則物無知邪﹖」曰「吾惡乎知之﹗𨿽然嘗試言之﹕庸詎知吾所謂知之非不知邪﹖庸詎知吾所謂不知之非知邪﹖且吾嘗試問乎汝﹕民濕寢則腰疾偏死﹐鰍然乎哉﹖木處則惴栗恂懼﹐猿猴然乎哉﹖三者孰知正處﹖民食芻豢﹐麋鹿食薦﹐蝍蛆甘帶﹐鴟鴉嗜鼠﹐四者孰知正味﹖猿猵狙以爲雌﹐麋與鹿交﹐鰍與魚遊。毛嬙﹐西施﹐人之所美也﹔魚見之深入﹐鳥見之髙飛﹐麋鹿見之決驟﹐四者孰知天下之正色哉﹖自我觀之﹐仁義之端﹐是非之塗﹐樊然殽亂﹐吾惡能知其辯﹗」

都不知﹐乃曠然無不任矣。

以其不知﹐故未敢正言﹐試言之耳。

魚遊於水﹐水物所同﹐咸謂之知。然自鳥觀之﹐則向所謂知者﹐復爲不知矣。夫蛣蜣之知在於轉丸﹐而笑蛣蜣者乃以蘇合爲貴。故所同之知﹐未可正據。

所謂不知者﹐直是不同耳﹐亦自一家之知。

己不知其正﹐故﹝一﹞試問女。

此略舉三者﹐以明萬物之異便。

此略舉四者﹐以明美惡之無主。﹝二﹞

此略舉四者﹐以明天下所好之不同也。不同者而非之﹐則無以知所同之必是。

夫利於彼者或害於此﹐而天下之彼我無窮﹐則是非之竟無常。故惟莫之辯而任其自是﹐然後蕩然俱得。

嚙缺曰「子不知利害﹐則至人固不知利害乎﹖」

未能妙其不知﹐故猶嫌至人當知之。斯懸之未解也。

王倪曰「至人神矣﹗大澤焚而不能熱﹐河漢沍而不能寒﹐疾雷破山而不能傷﹑飄風振海而不能驚。若然者﹐乘雲气﹐騎日月﹐而遊乎四海之外﹐死生無變於己﹐而況利害之端乎﹗」

無心而無不順。

夫神全角具而體與物冥者﹐𨿽涉至變而未始非我﹐故蕩然無﹝躉﹞﹝蠆﹞﹝二﹞介於胸中也。

寄物而行﹐非我動也。

有與變爲體﹐故死生若一。

晝夜而無死生也。

況利害於死生﹐愈不足以介意。

瞿鵲子問乎長梧子曰「吾聞諸夫子﹕聖人不從事於務﹐不就利﹐不違害﹐不喜求﹐不緣道﹐無謂有謂﹐有謂無謂﹐而遊乎塵垢之外。夫子以爲孟浪之言﹐而我以爲妙道之行也。吾幾以爲奚若﹖」長梧子曰「是黃帝之所聽熒也﹐而丘也何足以知之﹗且女亦大早計﹐見卵而求時夜﹐見彈而求鴞炙。予嘗爲女妄言之﹐女以妄聽之奚。旁日月﹐挾宇宙﹐爲其吻合﹐置其滑涽﹐以隸相尊﹖眾人役役﹐聖人愚芚﹐參萬歲而一成純。萬物盡然﹐而以是相蘊。

務自來而理自應耳﹐非從而事之也。

任而直前﹐無所避就。

求之不喜﹐直取不怒。

獨至者也。

凡有稱謂者﹐皆非吾所謂也﹐彼各自謂耳﹐故無彼有謂而有此無謂也。

凡非眞性﹐皆塵垢也。

夫物有自然﹐理有至極。循而直往﹐則冥然自合﹐非所言也。故言之者孟浪﹐而聞之者聽熒。𨿽復黃帝﹐猶不能使萬物無懷﹐而聽熒至竟。故聖人付當於塵垢之外﹐而玄合乎視聽之表﹐照之以天而不逆計﹐放之自爾而不推明也。今瞿鵲子方聞孟浪之言而便以爲妙道之行﹐斯亦無異見卵而責司晨之功﹐見彈而求鴞炙之實也。夫﹝二﹞不能安時處順而探變求化﹐當生而慮死﹐執是以辯非﹐皆逆計之徒也。

言之則孟浪也﹐故試妄言之。

若正聽妄言﹐復爲太早計也。故亦妄聽之﹐何﹖

以死生爲晝夜﹐旁日月之諭也﹔以萬物爲一體﹐挾宇宙之譬也。

以有所賤﹐故尊卑生焉﹐而滑涽紛亂﹐莫之能正﹐各自是於一方矣。故爲吻然自合之道﹐莫若置之勿言﹐委之自爾也。涽然﹐無波際之謂也。

馳鶩於是非之境也。

純者﹐不雜者也。夫舉萬歲而參其變﹐而眾人謂之雜矣﹐故役役然勞形怵心而去彼就此。惟大聖無執﹐故芚然直往而與變化爲一﹐一變化而常遊於獨者也。故𨿽參糅億載﹐千殊萬異﹐道行之而成﹐則古今一成也﹔物謂之而然﹐則萬物一然也。無物不然﹐無時不成﹔斯可謂純也。

無物不然。

蘊﹐積也。積是於萬歲﹐則萬歲一是也﹔積然於萬物﹐則萬物盡然也。故不知死生先後之所在﹐彼我勝負之所如也。

予惡乎知說生之非惑邪﹗

死生一也﹐而獨說生﹐欲與變化相背﹐故未知其非惑也。

予惡乎知惡死之非弱喪而不知歸者邪﹗

少而失其故居﹐名爲弱喪。夫弱喪者﹐遂安於所在而不知﹝一﹞歸於故鄕也。焉知生之非夫弱喪﹐焉知死之非夫還歸而惡之﹝二﹞哉﹗

麗之姬﹐艾封人之子也。晉國之始得之也﹐涕泣沾襟。及其至於王所﹐與王同筐牀﹐食芻豢﹐而後悔其泣也。予惡乎知夫死者不悔其始之蘄生乎﹖

一生之內﹐情變若此。當此之日﹐則不知彼﹐況夫死生之變﹐惡能相知哉﹗

蘄﹐求也。

夢飲酒者﹐旦而哭泣﹔夢哭泣者﹐旦而田獵。方其夢也﹐不知其夢也。夢之中又占其夢焉﹐覺而後知其夢也。且有大覺而後知此其大夢也﹐而愚者自以爲覺﹐竊竊然知之。「君乎﹗牧乎﹗」固哉﹗丘也與女﹐皆夢也﹐予謂女夢﹐亦夢也。是其言也﹐其名爲弔詭。萬世之後而一遇大聖﹐知其解者﹐是旦暮遇之也。

此寤寐之事變也。事苟變﹐情亦異﹐則死生之願不得同矣。故生時樂生﹐則死時樂死矣﹐死生𨿽異﹐其於各得所願一也﹐則何系哉﹗

由此觀之﹐當死之時﹐亦不知其死而自適其志也。

夫夢者乃復夢中占其夢﹐則無以異於寤者也。

當所遇﹐無不足也﹐何爲方生而憂死哉﹗

夫大覺者﹐聖人也。大覺者乃知夫患慮在懷者皆未寤也。

夫愚者大夢而自以爲寤﹐故竊竊然以所好爲君上而所惡爲牧圉﹐欣然信一家之偏見﹐可謂固陋矣。

未能忘言而神解﹐故非大覺也。

夫非常之談﹐故非常人之所知﹐故謂之弔當卓詭﹐而不識其懸解。

言能蛻然無系而玄同死生者至希也。

旣使我與若辯矣﹐若勝我﹐我不若勝﹐若果是也﹖我果非也邪﹖我勝若﹐若不吾勝﹐我果是也﹖而果非也邪﹖其或是也﹖其或非也邪﹖其俱是也﹖其俱非也邪﹖我與若不能相知也。則人固受其黮暗﹐吾誰使正之﹖使同乎若者正之﹐旣與若同矣﹐惡能正之﹖使同乎我者正之﹐旣同乎我矣﹐惡能正之﹖使異乎我與若者正之﹐旣異乎我與若矣﹐惡能正之﹖使同乎我與若者正之﹐旣同乎我與若矣﹐惡能正之﹖然則我與若與人俱不能相知也﹐而待彼也邪﹖」

若﹐而﹐皆汝也。

不知而後推﹐不見而後辯﹐辯之而不足以自信﹐以其與物對也。辯對終日黮暗﹐至竟莫能正之﹐故當付之自正耳。

同故是之﹐未足信也。

異故相非耳﹐亦不足據。

是若果是﹐則天下不得復有非之者也﹔非若信非﹐則亦無緣復有是之者也﹔今是其所同而非其所異﹐異同旣具而是非無主。故夫是非者﹐生於好辯而休乎天均﹐付之兩行而息乎自正也。

各自正耳。待彼不足以正此﹐則天下莫能相正也﹐故付之自正而至矣。

天倪者﹐自然之分也。

是非然否﹐彼我更對﹐故無辯。無辯﹐故和之以天倪﹐安其自然之分而已﹐不待彼以正之。

化聲之相待﹐若其不相待。和之以天倪﹐因之以曼衍﹐所以窮年也。「何謂和之以天倪﹖」曰「是不是﹐然不然。是若果是也﹐則是之異乎不是也亦無辯﹔然若果然也﹐則然之異乎不然也亦無辯。忘年忘義﹐振於無竟﹐故寓諸無竟。

是非之辯爲化聲。夫化聲之相待﹐俱不足以相正﹐故若不相待也。

和之以自然之分﹐任其無極之化﹐尋斯以往﹐則是非之境自泯﹐而性命之致自窮也。

夫忘年故玄同死生﹐忘義故彌貫是非。是非死生蕩而爲一﹐斯至理也。至理暢於無極﹐故寄之者不得有窮也。

罔兩問景曰「曩子行﹐今子止﹔曩子坐﹐今子起。何其無特操與﹖」景曰「吾有待而然者邪﹖吾所待又有待而然者邪﹖吾待蛇蚹蜩翼邪﹖惡識所以然﹖惡識所以不然﹖」

罔兩﹐景外之微陰也。

言天機自爾﹐坐起無待。無待而獨得者﹐孰知其故﹐而責其所以哉﹖

若責其所待而尋其所由﹐則尋責無極﹐﹝而﹞﹝卒﹞﹝一﹞至於無待﹐而獨化之理明矣。

若待蛇蚹蜩翼﹐則無特操之所由﹐未爲難識也。今所以不識﹐正由不待斯類而獨化故耳。

世或謂罔兩待景﹐景待形﹐形待造物者。請問﹕夫造物者﹐有耶無耶﹖無也﹖則胡能造物哉﹖有也﹖則不足以物眾形。故明眾形之自物而後始可與言造物耳。是以涉有物之域﹐𨿽復罔兩﹐未有不獨化於玄冥者也。故造物﹝二﹞者無主﹐而物各自造﹐物各自造而無所待焉﹐此天地之正也。故彼我相因﹐形景俱生﹐𨿽復玄合﹐而非待也。明斯理也﹐將使萬物各反所宗於體中而不待乎外﹐外無所謝而內無所矜﹐是以誘然皆生而不知所以生﹐同焉皆得而不知所以得也。今罔兩之因景﹐猶云俱生而非待也﹐則萬物𨿽聚而共成乎天﹐而皆歷然莫不獨見矣。故罔兩非景之所制﹐而景非形之所使﹐形非無之所化也﹐則化與不化﹐然與不然﹐從人之與由己﹐莫不自爾﹐吾安識其所以哉﹗故任而不助﹐則本末內外﹐暢然俱得﹐泯然無迹。若乃責此近因而忘其自爾﹐宗物於外﹐喪主於內﹐而愛尙生矣。𨿽欲推而齊之﹐然其所尙已存乎胸中﹐何夷之得有哉﹗

昔者莊周夢爲胡蝶﹐栩栩然胡蝶也。自諭適志與﹗不知周也。俄然覺﹐則蘧蘧然周也。不知周之夢爲胡蝶與﹖胡蝶之夢爲周與﹖周與胡蝶﹐則必有分矣。此之謂物化。

自快得意﹐悅豫而行。

方其夢爲胡蝶而不知周﹐則與殊死不異也。然所在無不適志﹐則當生而系生者﹐必當死而戀死矣。由此觀之﹐知夫在生而哀死者誤也。

自周而言﹐故稱覺耳﹐未必非夢也。

今之不知胡蝶﹐無異於夢之不知周也﹔而各適一時之志﹐則無以明胡蝶之不夢爲周矣。世有假寐而夢經百年者﹐則無以明今之百年非假寐之夢者也。

夫時不暫停﹐而今不遂存﹐故昨日之夢﹐於今化矣。死生之變﹐豈異於此﹐而勞心於其間哉﹗方爲此則不知彼﹐夢爲胡蝶是也。取之於人﹐則一生之中﹐今不知後﹐麗姬是也。而愚者竊竊然自以爲知生之可樂﹐死之可苦﹐未聞物化之謂也。

《莊子。內篇。養生主第三》

吾生也有涯﹐而知也無涯。以有涯隨無涯﹐殆已﹗已而爲知者﹐殆而已矣﹗爲善無近名﹐爲惡無近刑﹐緣督以爲經﹐可以保身﹐可以全生﹐可以養親﹐可以盡年。

夫生以養存﹐則養生者理之極也。若乃養過其極﹐以養傷生﹐非養生之主也。

所稟之分各有極也。

夫舉重攜輕而﹝一﹞神气自若﹐此力之所限也。而尙名好勝者﹐𨿽復絕膂﹐猶未足以慊其願﹐此知之無涯也。故知之爲名﹐生於失當而滅於冥極。冥極者﹐任其至分而無毫銖之加。是故𨿽負萬鈞﹐苟當其所能﹐則忽然不知重之在身﹔𨿽應萬機﹐泯然不覺事之在己。此養生之主也。

以有限之性尋無極之知﹐安得而不困哉﹗

已困於知而不知止﹐又爲知以救之﹐斯養而傷之者﹐眞大殆也。

忘善惡而居中﹐任萬物之自爲﹐悶然與至當爲一﹐故刑名遠己而全理在身也。

順中以爲常也。

養親以適。

苟得中而冥度﹐則事事無不可也。夫養生非求過分﹐蓋全理盡年而已矣。

庖丁爲文惠君解牛﹐手之所觸﹐肩之所倚﹐足之所履﹐膝之所踦﹐砉然響然﹐奏刀騞然﹐莫不中音﹐合於桑林之舞﹐乃中經首之會。文惠君曰「嘻﹐善哉﹗技蓋至此乎﹖」

言其因便施巧﹐無不閒解﹐盡理之甚﹐旣適牛理﹐又合音節。

庖丁釋刀對曰「臣之所好者道也﹐進乎技矣。始臣之解牛之時﹐所見無非全牛者﹔三年之後﹐未嘗見全牛也﹔方今之時﹐臣以神遇而不以目視﹐官知止而神欲行。依乎天理﹐批大卻﹐導大窾﹐因其固然。技經肯綮之未嘗微礙﹐而況大軱乎﹗良庖歲更刀﹐割也﹔族庖月更刀﹐折也﹔今臣之刀十九年矣﹐所解數千牛矣﹐而刀刃若新發於硎。彼節者有閒﹐而刀刃者無厚﹐以無厚入有閒﹐恢恢乎其於遊刃必有餘地矣。是以十九年而刀刃若新發於硎。𨿽然﹐每至於族﹐吾見其難爲﹐怵然爲戒﹐視爲止﹐行爲遲﹐動刀甚微﹐謋然已解﹐牛不知其死也﹐如土委地。提刀而立﹐爲之而四顧﹐爲之躊躇滿志﹐善刀而藏之。」

直寄道理於技耳﹐所好者非技也。

未能見其理閒﹝三﹞。

但見其理閒也。

司察之官廢﹐縱心而﹝順﹞理﹝順﹞﹝四﹞。

不橫截也。

有際之處﹐因而批之令離。

節解窾空﹐就導令殊。

刀不妄加。

技之妙也﹐常遊刃於空﹐未嘗經槪於微礙也。

軱﹐戾大骨﹐衄刀刃也。

不中其理閒也。

中骨而折刀也。

硎﹐砥石也。

交錯聚結爲族。

不復屬目於他物也。

徐其手也。

得其宜則用力少。

理解而無刀迹﹐若聚土也。

逸足容豫自得之謂。

拭刀而弢之也。

文惠君曰「善哉﹗吾聞庖丁之言﹐得養生焉。」

以刀可養﹐故知生亦可養。

公文軒見右師而驚曰「是何人也﹖惡乎介也﹖天與﹖其人與﹖」曰「天也﹐非人也。天之生是使獨也﹐人之貌有與也。以是知其天也﹐非人也。」

介﹐偏刖之名。

知之所無柰何﹐天也。犯其所知﹐人也。

偏刖曰獨。夫師一家之知而不能兩存其足﹐則是知之﹝無﹞所﹝無﹞﹝一﹞柰何。若以右師之知而必求兩全﹐則心神內困而形骸外獘矣﹐豈直偏刖而已哉﹗

兩足共行曰有與。有與之貌﹐未有疑其非命也。

以有與者命也﹐故知獨者亦非我也。是以達生之情者不務生之所無以爲﹐達命之情者不務命之所無柰何也﹐全其自然而已。

澤雉十步一啄﹐百步一飲﹐不蘄畜乎樊中。神𨿽王﹐不善也。

蘄﹐求也。樊﹐所以籠雉也。夫俯仰乎天地之間﹐逍遙乎自得之場﹐固養生之妙處也。又何求於入籠而服養哉﹗

夫始乎適而未嘗不適者﹐忘適也。雉心神長王﹐志气盈豫﹐而自放於淸曠之地﹐忽然不覺善﹝爲﹞之﹝爲﹞﹝一﹞善也。

老聃死﹐秦失弔之﹐三號而出。弟子曰「非夫子之友邪﹖」曰「然。」「然則弔焉若此﹐可乎﹖」

人弔亦弔﹐人號亦號。

怪其不倚戶觀化﹐乃至三號也。

曰「然。始也吾以爲其人也﹐而今非也。向吾入而弔焉﹐有老者哭之﹐如哭其子﹔少者哭之﹐如哭其母。彼其所以會之﹐必有不蘄言而言﹐不蘄哭而哭者。是遁天倍情﹐忘其所受﹐古者謂之遁天之刑。適來﹐夫子時也﹔適去﹐夫子順也。安時而處順﹐哀樂不能入也﹐古者謂是帝之縣解。」

至人無情﹐與眾號耳﹐故若斯可也。

天性所受﹐各有本分﹐不可逃﹐亦不可加。

夫逃遁天理﹐倍加俗情﹐哀樂經懷﹐心靈困苦﹐有同捶楚﹐寧非刑戮﹗古之達人﹐有如此議。

時自生也。

理當死也。

夫哀樂生於失得者也。今玄通合變之士﹐無時而不安﹐無順而不處﹐冥然與造化爲一﹐則無往而非我矣﹐將何得何失﹐孰死孰生哉﹗故任其所受﹐而哀樂無所錯其閒矣。

以有系者爲縣﹐則無系者縣解也﹐縣解而性命之情得矣。此養生之要也。

指窮於爲薪﹐火傳也﹐不知其盡也。

窮﹐盡也﹔爲薪﹐猶前薪也。前薪以指﹐指盡前薪之理﹐故火傳而不滅﹔心得納養之中﹐故命續而不絕﹔明夫養生乃生之所以生也。

夫時不再來﹐今不一停﹐故人之生也﹐一息一得耳。向息非今息﹐故納養而命續﹔前火非後火﹐故爲薪而火傳﹐火傳﹝一﹞而命續﹐由夫養得其極也﹐世豈知其盡而更生哉﹗

《莊子。內篇。人間世第四》

顏回見仲尼﹐請行。曰「奚之﹖」曰「將之衛。」曰「奚爲焉﹖」曰「回聞衛君﹐其年壯﹐其行獨。輕用其國﹐而不見其過。輕用民死﹐死者以國量乎澤﹐若蕉﹐民其無如矣﹗回嘗聞之夫子曰﹕『治國去之﹐亂國就之。醫門多疾。』願以所聞﹐思其所行﹐庶幾其國有瘳乎﹗」

與人羣者﹐不得離人。然人間之變故﹐世世異宜﹐惟無心而不自用者﹐爲能隨變所適而不荷其累也。

不與民同欲也。

夫君人者﹐動必乘人﹐一怒則伏屍流血﹐一喜則軒冕塞路。故君人者之用國﹐不可輕之也。

莫敢諫也。

輕用之於死地。

舉國而輸之死地﹐不可稱數﹐視之若艸芥也。

無所依歸。

仲尼曰「嘻﹐若殆往而刑耳﹗夫道不欲雜﹐雜則多﹐多則擾﹐擾則憂﹐憂而不救。古之至人﹐先存諸己而後存諸人。所存於己者未定﹐何暇至於暴人之所行﹗

其道不足以救彼患。

宜正得其人。

若夫不得其人。則𨿽百醫守病﹐適足致疑而不能一愈也。

不虛心以應物﹐而役思以犯難﹐故知其所存於己者未定也。夫惟外其知以養眞﹐寄妙當於羣才﹐功名歸物而患慮遠身﹐然後可以至於暴人之所行也。

且若亦知夫徳之所蕩而知之所爲出乎哉﹖徳蕩乎名﹐知出乎爭。名也者﹐相軋也﹔知也者﹐爭之器也。二者凶器﹐非所以盡行也。

徳之所以流蕩者﹐矜名故也﹔知之所以橫出者﹐爭善故也。𨿽復桀跖﹐其所矜惜﹐無非名善也。

夫名智者﹐世之所用也。而名起則相﹝札﹞﹝軋﹞﹐智用則爭興﹐故遺名知而後行可盡也。

且徳厚信矼﹐未達人气﹔名聞不爭﹐未達人心。而彊以仁義繩墨之言衒暴人之前者﹐是以人惡有其美也﹐命之曰菑人。菑人者﹐人必反菑之。若殆爲人菑夫。且苟爲人悅賢而惡不肖﹐惡用而求有以異﹖若惟無詔﹐王公必將乘人而斗其捷。而目將熒之﹐而色將平之﹐口將營之﹐容將形之﹐心且成之。是以火救火﹐以水救水﹐名之曰益多。順始無窮﹐若殆以不信厚言﹐必死於暴人之前矣﹗

夫投人夜光﹐鮮不按劍者﹐未達故也。今回之徳信與其不爭之名﹐彼所未達也﹐而彊以仁義準繩於彼﹐彼將謂回欲毀人以自成也。是故至人不役志以經世﹐而虛心以應物﹐誠信著於天地﹐不爭暢於萬物﹐然後萬物歸懷﹐天地不逆﹐故徳音發而天下響會﹐景行彰而六合俱應﹐而後始可以經寒暑﹐涉治亂﹐而不與逆鱗迕也。

適不信受﹐則謂與己爭名而反害之。

苟能悅賢惡愚﹐聞義而服﹐便爲明君也。苟爲明君﹐則不﹝若﹞﹝苦﹞﹝二﹞無賢臣﹐汝往亦不足復奇﹔如其不爾﹐往必受害。故以有心而往﹐無往而可﹔無心而應﹐其應自來﹐則無往而不可也。

汝惟有寂然不言耳﹐言則王公必乘人以君人之勢而角其捷辯﹐以距諫飾非也。

其言辯捷﹐使人眼眩也。

不能復自異於彼也。

自救解不暇。

乃且釋己以從彼也。

適不能救﹐乃更足以成彼之威。

尋常守故﹐未肯變也。

未信而諫﹐𨿽厚言爲害。

且昔者桀殺關龍逢﹐紂殺王子比干﹐是皆修其身以下傴拊人之民﹐以下拂其上者也﹐故其君因其修以擠之。是好名者也。昔者堯攻叢﹑枝﹑胥﹑敖﹐禹攻有扈。國爲虛厲﹐身爲刑戮。其用兵不止﹐其求實無已﹐是皆求名實者也﹐而獨不聞之乎﹖名實者﹐聖人之所不能勝也﹐而況若乎﹗𨿽然﹐若必有以也﹐嘗以語我來。」

龍逢比干﹐居下而任上之憂﹐非其事者也。

不欲令臣有勝君之名也。

夫暴君非徒求恣其欲﹐復乃求名﹐但所求者非其道耳。

惜名貪欲之君﹐𨿽復堯禹﹐不能勝化也﹐故與眾攻之﹐而汝乃欲空手而往﹐化之以道哉﹖

顏回曰「端而虛﹐勉而一﹐則可乎﹖」

正其形而虛其心也。

言遜而不二也。

言未可也。

曰「惡﹗惡可﹗夫以陽爲充孔揚﹐采色不定﹐常人之所不違﹐因案人之所感﹐以求容與其心。名之曰日漸之徳不成﹐而況大徳乎﹗將執而不化﹐外合而內不訾﹐其庸詎可乎﹗」

言衛君亢陽之性充張於內而甚揚於外﹐彊禦之至也。

喜怒無常。

莫之敢逆。

夫頑彊之甚﹐人以快﹝一﹞事感己﹐己陵藉而乃抑挫之﹐以求從容自放而遂其侈心也。

言乃少多﹐無回降之勝也。

故守其本意也。

外合而內不訾﹐卽向之端虛而勉一耳﹐言此未足以化之。

「然則我內直而外曲﹐成而上比。內直者﹐與天爲徒。與天爲徒者﹐知天子之與己﹐皆天之所子﹐而獨以己言蘄乎而人善之﹐蘄乎而人不善之邪﹖若然者﹐人謂之童子﹐是之謂與天爲徒。外曲者﹐與人之爲徒也。擎跽曲拳﹐人臣之禮也。人皆爲之﹐吾敢不爲邪﹖爲人之所爲者﹐人亦無疵焉﹐是之謂與人爲徒。成而上比者﹐與古爲徒。其言𨿽教﹐適之實也﹐古之有也﹐非吾有也。若然者﹐𨿽直而不病﹐是之謂與古爲徒。若是則可乎﹖」

顏回更說此三條也。

物無貴賤﹐得生一也。故善與不善﹐付之公當耳﹐一無所求於人也。

依乎天理﹐推己﹝性﹞﹝信﹞﹝二﹞命﹐若嬰兒之直往也。

外形委曲﹐隨人事之所當爲者也。

成於今而比於古也。

𨿽是常教﹐實有諷責之旨。

寄直於古﹐故無以病我也。

仲尼曰「惡﹗惡可﹗大多政法而不諜。𨿽固亦無罪。𨿽然﹐止是耳矣﹐夫胡可以及化﹗猶師心者也。

當理無二﹐而張三條以政之﹐與事不冥也。

𨿽未弘大﹐亦且不見咎責。

罪則無矣﹐化則未也。

挾三術以適彼﹐非無心而付之天下也。

顏回曰「吾無以進矣﹐敢問其方。」仲尼曰「齋﹐吾將語若。有心而爲之﹐其易邪﹖易之者﹐皞天不宜。」顏回曰「回之家貧﹐惟不飲酒不茹葷者數月矣。如此則可以爲齋乎﹖」曰「是祭祀之齋﹐非心齋也。」回曰「敢問心齋。」仲尼曰「若一志﹐無聽之以耳而聽之以心﹔無聽之以心而聽之以气。耳止於聽﹐心止於符。气也者﹐虛而待物者也。惟道集虛。虛者﹐心齋也」

夫有其心而爲之﹝二﹞者﹐誠未易也。

以有爲爲易﹐未見其宜也。

去異端而任獨﹝者﹞也﹝乎﹞﹝一﹞。

﹝遣﹞﹝遺﹞﹝二﹞耳目﹐去心意﹐而符气性之自得﹐此虛以待物者也。

虛其心則至道集於懷也。

顏回曰「回之未始得使﹐實有回也﹔得使之也﹐未始有回也﹐可謂虛乎﹖」

未始使心齋﹐故有其身。

夫子曰「盡矣﹗吾語若﹕若能入遊其樊而無感其名﹐入則鳴﹐不入則止。無門無毒﹐一宅而寓於不得已﹐則幾矣。

旣得心齋之使﹐則無其身。

放心自得之場﹐當於實而止。

譬之宮商﹐應而無心﹐故曰鳴也。夫無心而應者﹐任彼耳﹐不彊應也。

使物自若﹐無門者也﹔付天下之自安﹐無毒者也。毒﹐治也。

不得已者﹐理之必然者也﹐體至一之宅而會乎必然之符者也。

理盡於斯。

「絕迹易﹐無行地難。爲人使易以僞﹐爲天使難以僞。聞以有翼飛者矣﹐未聞以無翼飛者也﹔聞以有知知者矣﹐未聞以無知知者也。瞻彼闋者﹐虛室生白﹐吉祥止止。夫且不止﹐是之謂坐馳。夫徇耳目內通而外於心知﹐鬼神將來舍﹐而況人乎﹗是萬物之化也﹐禹舜之紐也﹐伏戲﹑幾蘧之所行終﹐而況散焉者乎﹗」

不行則易﹐欲行而不踐地﹐不可能也﹔無爲則易﹐欲爲而不傷性﹐不可得也。

視聽之所得者粗﹐故易欺也﹔至於自然之報細﹐故難僞也。則失眞少者﹐不全亦少﹔失眞多者﹐不全亦多﹔失得之報﹐未有不當其分者也。而欲違天爲僞﹐不亦難乎﹗

言必有其具﹐乃能其事﹐今無至虛之宅﹐無由有化物之實也。

夫視有若無﹐虛室者也。虛室﹝一﹞而純白獨生矣。

夫吉祥之所集者﹐至虛至靜也。

若夫不止於當﹐不會於極﹐此爲以應坐之日而馳騖不息也。故外敵未至而內已困矣﹐豈能化物哉﹗

夫使耳目閉而自然得者﹐心知之用外矣。故將任性直通﹐無往不冥﹐尙無幽昧之責﹐而況人間之累乎﹗

言物無貴賤﹐未有不由心知耳目以自通者也。故世之所謂知者﹐豈欲知而知哉﹖所謂見者﹐豈爲﹝二﹞見而見哉﹖若夫知見可以欲﹝而﹞爲﹝而﹞﹝三﹞得者﹐則欲賢可以得賢﹐爲聖可以得聖乎﹖固不可矣。而世不知知之自知﹐因欲爲知以知之﹔不見見之自見﹐因欲爲見以見之﹔不知生之自生﹐又將爲生以生之。故見目而求離朱之明﹐見耳而責師曠之聰﹐故心神奔馳於內﹐耳目竭喪於外﹐處身不適而與物不冥矣。不冥矣﹐而能合乎人間之變﹐應乎世世之節者﹐未之有也。

葉公子髙將使於齊﹐問於仲尼曰「王使諸梁也甚重。齊之待使者﹐蓋將甚敬而不急。匹夫猶未可動﹐而況諸侯乎﹗吾甚栗之。子常語諸梁也曰﹕『凡事若小若大﹐寡不道以歡成。事若不成﹐則必有人道之患﹔事若成﹐則必有陰陽之患。若成若不成而後無患者﹐惟有徳者能之。』吾食也執粗而不臧﹐爨無欲淸之人。今吾朝受命而夕飲冰﹐我其內熱與﹗吾未至乎事之情﹐而旣有陰陽之患矣﹗事若不成﹐必有人道之患﹐是兩也。爲人臣者不足以任之﹐子其有以語我來﹗」

重其使﹐欲有所求也。

恐直空報其敬﹐而不肯急應其求也。

夫事無大小﹐少有不言以成爲歡者耳。此仲尼之所曾告諸梁者也。

夫以成爲歡者﹐不成則怒矣。此楚王之所不能免也。

人患𨿽去﹐然喜懼戰於胸中﹐固已結冰於五藏矣。

成敗若任之於彼而莫足以患心者﹐惟有徳者乎﹗

對火而不思涼﹐明其所饌儉薄也。

所饌儉薄而內熱飲冰者﹐誠憂事之難﹐非美食之爲也。

事未成則惟恐不成耳。若果不成﹐則恐懼結於內而刑网羅於外也。

仲尼曰「天下有大戒二﹕其一﹐命也﹐其一﹐義也。子之愛親﹐命也﹐不可解於心﹔臣之事君﹐義也﹐無適而非君也﹐無所逃於天地之間。是之謂大戒。是以夫事其親者﹐不擇地而安之﹐孝之至也﹔夫事其君者﹐不擇事而安之﹐忠之盛也﹔自事其心者﹐哀樂不易施乎前﹐知其不可柰何而安之若命﹐徳之至也。爲人臣幾者﹐固有所不得已。行事之情而忘其身﹐何暇至於悅生而惡死﹗夫子其行可矣﹗

自然結固﹐不可解也。

千人聚﹐不以一人爲主﹐不亂則散。故多賢不可以多君﹐無賢不可以無君﹐此天人之道﹐必至之宜。

若君可逃而親可解﹐則不足戒也。

知不可柰何者命也而安之﹐則無哀無樂﹐何易施之有哉﹗故冥然以所遇爲命而不施心於其間﹐泯然與至當爲一而無休戚於其中﹐𨿽事凡人﹐猶無往而不適﹐而況於君親哉﹗

事有必至﹐理固常通﹐故任之則事濟﹐事濟而身不存者﹐未之有也﹐又何用心於其身哉﹗

理無不通﹐故當任所遇而直前耳。若乃信道不篤而悅惡存懷﹐不能與至當俱往而謀生慮死﹐吾未見能成其事者也。

丘請復以所聞﹕凡交近則必相靡以信﹐交遠則必忠之以言。言必或傳之。夫傳兩喜兩怒之言﹐天下之難者也。夫兩喜必多溢美之言﹐兩怒必多溢惡之言。凡溢之類妄﹐妄則其信之也莫﹐莫則傳言者殃。故法言曰﹕『傳其常情﹐無傳其溢言﹐則幾乎全。』

近者得接﹐故以其信驗親相靡服也。

遙以言傳意也。

夫喜怒之言﹐若過其實﹐傳之者宜使兩不失中﹐故未易也。

溢﹐過也。喜怒之言常過其當也。

嫌非彼言﹐似傳者妄作。

莫然疑之也。

就傳過言﹐似於誕妄﹝一﹞。受者有疑﹐則傳言者橫以輕重爲罪也。

𨿽聞臨時之過言而勿傳也﹐必稱其常情而要其誠致﹐則近於全也。

「且以巧鬥力者﹐始乎陽﹐常卒乎陰﹐泰至則多奇巧﹔以禮飲酒者﹐始乎治﹐常卒乎亂﹐泰至則多奇樂。凡事亦然﹐始乎諒﹐常卒乎鄙﹔其作始也簡﹐其將畢也必巨。言者﹐風波也﹔行者﹐實喪也。夫風波易以動﹐實喪易以危。故忿設無由﹐巧言偏辭。獸死不擇音﹐气息茀然﹐於是並生厲心。克核太至﹐則必有不肖之心應之﹐而不知其然也。苟爲不知其然也﹐孰知其所終﹗故法言曰﹕『無遷令﹐無勸成。過度益也。』遷令勸成殆事。美成在久﹐惡成不及攺﹐可不愼與﹗」

本共好戲。

欲勝情至﹐潛興害彼者也﹝二﹞。

不復循理。

尊卑有別﹐旅酬有次。

湛湎淫液也。

淫荒﹝四﹞縱橫﹐無所不至。

夫煩生於簡﹐事起於微﹐此必至之勢也。

夫言者﹐風波也﹐故行之則實喪矣。

故遺風波而弗行﹐則實不喪矣。夫事得其實﹐則危可安而蕩可定﹝也﹞﹝三﹞。

夫忿怒之作﹐無他由也﹐常由巧言過實﹐偏辭失當耳。

譬之野獸﹐蹴之窮地﹐音急情盡﹐則和聲不至而气息不理﹐茀然暴怒﹐俱生痥疵以相對之。

夫寬以容物﹐物必歸焉。克核太精﹐則鄙吝心生而不自覺也。故大人蕩然放物於自得之場﹐不苦人之能﹐不竭人之歡﹐故四海之交可全矣。

苟不自覺﹐安能知禍福之所齊詣也﹗

傳彼實也。

任其自成。

益則非任實者。

此事之危殆者。

美成者任其時化﹐譬之種植﹐不可一朝成。

彼之所惡而勸彊成之﹐則悔敗尋至。

「且夫乘物以遊心﹐托不得已以養中﹐至矣。何作爲報也﹗莫若爲致命﹐此其難者」

寄物以爲意也。

任理之必然者﹐中庸之符全矣﹐斯接物之至者也。

當任齊所報之實﹐何爲爲齊作意於其閒哉﹗

直爲致命最易﹐而以喜怒施心﹐故難也。

顏闔將傅衛靈公太子﹐而問於蘧伯玉曰﹔「有人於此﹐其徳天殺。與之爲無方﹐則危吾國﹐與之爲有方﹐則危吾身。其知適足以知人之過﹐而不知其所以過。若然者﹐吾柰之何﹖」

夫小人之性﹐引之軌制則憎己﹐縱其無度則亂邦。

不知民過之由己﹐故罪責於民而不自攺。

蘧伯玉曰「善哉問乎﹗戒之﹐愼之﹐正汝身也哉﹗形莫若就﹐心莫若和。𨿽然﹐之二者有患。就不欲入﹐和不欲出。形就而入﹐且爲顚爲滅﹐爲崩爲蹶﹔心和而出﹐且爲聲爲名﹐爲妖爲孽。彼且爲嬰兒﹐亦與之爲嬰兒﹔彼且爲無町畦﹐亦與之爲無町畦﹔彼且爲無崖﹐亦與之爲無崖﹔達之入於無疵。

反復與會﹐俱所以爲正身。

形不乖迕﹐和而不同。

就者形順﹐入者遂與同。

和者﹝以﹞義濟﹐出者自顯伐﹝也﹞﹝二﹞。

若遂與同﹐則是顚危而不扶持﹐與彼俱亡矣。故當﹝摸﹞﹝模﹞﹝三﹞格天地﹐但不立小異耳。

自顯和之﹐且有含垢之聲﹔濟彼之名﹐彼將惡其勝己﹐妄生妖孽。故當悶然若晦﹐玄同光塵﹐然後不可得而親﹐不可得而疏﹐不可得而利﹐不可得而害。

不小立圭角以逆其鱗也。

「汝不知夫螳螂乎﹖怒其臂以當車轍﹐不知其不勝任也﹐是其才之美者也。戒之﹐愼之﹐積伐而美者以犯之﹐幾矣﹗

夫螳螂之怒臂﹐非不美也﹔以當車轍﹐顧非敵耳。今知之所無柰何而欲彊當其任﹐卽螳螂之怒臂也。

積汝之才﹐伐汝之美﹐以犯此人﹐危殆之道。

「汝不知夫養虎者乎﹖不敢以生物與之﹐爲其殺之之怒也﹔不敢以全物與之﹐爲其決之之怒也。時其饑飽﹐達其怒心。虎之與人異類﹐而媚養己者﹐順也﹔故其殺者﹐逆也。

恐其因有殺心而遂怒也。

方使虎自嚙分之﹐則因用力而怒矣。

知其所以怒而順之。

順理則異類生愛﹐逆節則至親交兵。

「夫愛馬者﹐以筐盛矢﹐以蜃盛溺。適有蚊虻僕緣﹐而拊之不時﹐則缺銜首碎胸。意有所至而愛有所亡。可不愼邪﹗

矢溺至賤﹐而以寶器盛之﹐愛馬之至者也。

僕僕然羣著馬。

𨿽救其患﹐而掩馬之不意。

掩其不備﹐故驚而至此。

意至除患﹐率然拊之﹐以至毀碎﹐失其所以愛矣。故當世接物﹐逆順之際﹐不可不愼也。

匠石之齊﹐至於曲轅﹐見櫟社樹。其大蔽數千牛﹐絜之百圍﹐其髙臨山﹐十仞而後有枝﹐其可以爲舟者旁十數。觀者如市﹐匠伯不顧﹐遂行不輟。弟子厭觀之﹐走及匠石﹐曰﹕『自吾執斧斤以隨夫子﹐夫嘗見材如此其美也。先生不肯視﹐行不輟﹐何邪﹖』曰「已矣﹐勿言之矣﹗散木也。以爲舟則沈﹐以爲棺槨則速腐﹐以爲器則速毀﹐以爲門戶則液樠﹐以爲柱則蠹﹐是不材之木也。無所用﹐故能若是之壽。」

不在可用之數﹐故曰散木。

匠石歸﹐櫟社見夢曰「女將惡乎比予哉﹖若將比予於文木邪﹖夫柤梨橘柚﹐果蓏之屬﹐實熟則剝﹐剝則辱。大枝折﹐小枝泄。此以其能苦其生者也。故不終其天年而中道夭﹐自掊擊於世俗者也。物莫不若是。且予求無所可用久矣﹗幾死﹐乃今得之﹐爲予大用。使予也而有用﹐且得有此大也邪﹖且也若與予也皆物也﹐柰何哉其相物也﹖而幾死之散人﹐又惡知散木﹗」

凡可用之木爲文木。

物皆以自用傷。

數有睨己者﹐惟今匠石明之耳。

積無用乃爲濟生之大用。

若有用﹐﹝必﹞﹝久﹞﹝一﹞見伐。

以戲匠石。

匠石覺而診其夢。弟子曰「趣取無用﹐則爲社何邪﹖」曰「密﹗若無言﹗彼亦直寄焉﹗以爲不知己者詬厲也。不爲社者﹐且幾有翦乎﹗且也彼其所保與眾異﹐而以義諭之﹐不亦遠乎﹗」

猶嫌其以爲社自榮﹐不趣取於無用而已。

社自來寄耳﹐非此木求之爲社也。

言此木乃以社爲不知己而見辱病者也﹐豈榮之哉﹗

﹝木﹞﹝本﹞﹝二﹞自以無用爲用﹐則𨿽不爲社﹐亦終不近於翦伐之害。

彼以無保爲保﹐而眾以有保爲保。

利人長物﹐禁民爲非﹐社之義也。夫無用者﹐泊然不爲而羣才自用﹐﹝自﹞用者各得其敍而不與焉﹐此﹝以﹞﹝三﹞無用之所以全生也。汝以社譽之﹐無緣近也乎﹗

南伯子綦遊乎商之丘﹐見大木焉﹐有異﹕結駟千乘﹐將隱芘其所藾。子綦曰「此何木也哉﹗此必有異材夫﹗」仰而視其細枝﹐則拳曲而不可以爲棟梁﹔俯而視其大根﹐則軸解而不可以爲棺槨﹔咶其葉﹐則口爛而爲傷﹔嗅之﹐則使人狂酲﹐三日而不已。

其枝所陰﹐可以隱芘千乘﹝者也﹞﹝三﹞。

子綦曰「此果不材之木也﹐以至於此其大也。嗟乎神人﹐以此不材。」

夫王不材於百官﹐故百官禦其事﹐而明者爲之視﹐聰者爲之聽﹐知者爲之謀﹐勇者爲之扞。夫何爲哉﹖玄默而已。而羣材不失其當﹐則不材乃材之所至賴也。故天下樂推而不厭﹐乘﹝一﹞萬物而無害也。

「宋有荊氏者﹐宜楸柏桑。其拱把而上者﹐求狙猴之杙者斬之﹔三圍四圍﹐求髙名之麗者斬之﹔七圍八圍﹐貴人富商之家求椫傍者斬之。故未終其天年﹐而中道之夭於斧斤﹐此材之患也。故解之以牛之白顙者﹐與豚之亢鼻者﹐與人有痔病者﹐不可以適河。此皆巫祝以知之矣﹐所以爲不祥也。此乃神人之所以爲大祥也。

有材者未能無惜也。

巫祝解除﹐棄此三者﹐必妙選騂具﹐然後敢用。

巫祝於此亦知不材者全也。

夫全生者﹐天下之所謂祥也﹐巫祝以不材爲不祥而弗用也﹐彼乃以不祥全生﹐乃大祥也。神人者﹐無心而順物者也。故天下所謂大祥﹐神人不逆。

支離疏者﹐頤隱於臍﹐肩髙於頂﹐會撮指天﹐五管在上﹐兩髀爲脇。挫鍼治繲﹐足以糊口﹔鼓莢播精﹐足以食十人。上徵武士﹐則支離攘臂而遊於其間﹔上有大役﹐則支離以有常疾不受功﹔上與病者粟﹐則受之三鐘與十束薪。夫支離者其形者﹐猶足以養其身﹐終其天年﹐又況支離其徳者乎﹗

﹝持﹞﹝恃﹞﹝四﹞其無用﹐故不自竄匿。

不任徭役故也。

役則不與﹐賜則受之。

神人無用於物﹐而物各得自用﹐歸功名於羣才﹐與物冥而無迹﹐故免人閒之害﹐處常美之實﹐此支離其徳者也。

孔子適楚﹐楚狂接輿遊其門曰﹕

鳳兮鳳兮何如徳之衰也

當順時直前﹐盡乎會通之宜耳。世之盛衰﹐蔑然不足覺﹐故曰何如。

來世不可待往世不可追也

趣當盡臨時之宜耳。

天下有道聖人成焉天下無道聖人生焉

付之自爾﹐而理自生成。生成非我也﹐豈爲治亂易節哉﹗治者自求成﹐故遺成而不敗﹔亂者﹝二﹞自求生﹐故忘生而不死。

方今之時僅免刑焉

不瞻前顧後﹐而盡當今之會﹐冥然與時世爲一﹐而後妙當可全﹐刑名可免。

福輕乎羽莫之知載

足能行而放之﹐手能執而任之﹐聽耳之所聞﹐視目之所見﹐知止其所不知﹐能止其所不能﹐用其自用﹐爲其自爲﹐恣其性內而無纖芥於分外﹐此無爲之至易也。無爲而性命不全者﹐未之有也﹔性命全而非福者﹐理未聞也。故夫福者﹐卽向之所謂全耳﹐非假物也﹐豈有寄鴻毛之重哉﹗率性而動﹐動不過分﹐天下之至易者也﹔舉其自舉﹐載其自載﹐天下之至輕者也。然知以無涯傷性﹐心以欲惡蕩眞﹐故乃釋此無爲之至易而行彼有爲之至難﹐棄夫自舉之至輕而取夫載彼之至重﹐此世之常患也。

禍重乎地莫之知避

舉其性內﹐則𨿽負萬鈞而不覺其重也﹔外物寄之﹐𨿽重不盈錙銖﹐有不勝任者矣。爲內﹐福也﹐故福至輕﹔爲外﹐禍也﹐故禍至重。禍至重而莫之知避﹐此世之大迷也。

已乎已乎臨人以徳殆乎殆乎畫地而趨

夫畫地而使人循之﹐其迹不可掩矣﹔有其己而臨物﹐與物不冥矣。故大人不明我以耀彼而任彼之自明﹐不徳我以臨人而付人之自﹝得﹞﹝徳﹞﹝三﹞﹐故能彌貫萬物而玄同彼我﹐泯然與天下爲一而內外同福也。

迷陽迷陽無傷吾行

迷陽﹐猶亡陽也。亡陽任獨﹐不蕩於外﹐則吾行全矣。天下皆全其吾﹐則凡稱吾者莫不皆全也。

郤曲郤曲無傷吾足

曲成其行﹐自足矣。

山木﹐自寇也﹔膏火﹐自煎也。桂可食﹐故伐之﹔漆可用﹐故割之。人皆知有用之用﹐而莫知無用之用也。

有用則與彼爲功﹐無用則自全其生。夫割肌膚以爲天下者﹐天下之所知也。使百姓不失其自全而彼我俱適者﹐悗然不覺妙之在身也。

《莊子。內篇。徳充符第五》

魯有兀者王駘﹐從之遊者﹐與仲尼相若。

徳充於內﹐﹝應﹞物﹝應﹞﹝一﹞於外﹐外內玄合﹐信若符命而遺其形骸也。

弟子多少敵﹕孔子。

常季問於仲尼曰「王駘﹐兀者也﹐從之遊者﹐與夫子中分魯。立不教﹐坐不議。虛而往﹐實而歸。固有不言之教﹐無形而心成者邪﹖是何人也﹖」

各自得而足也。

怪其殘形而心乃充足也。夫心之全也﹐遺身形﹐忘五藏﹐忽然獨往﹐而天下莫能離。

仲尼曰「夫子﹐聖人也﹐丘也直後而未往耳﹗丘將以爲師﹐而況不若丘者乎﹗奚假魯國﹐丘將引天下而與從之。」

夫神全心具﹐則體與物冥。與物冥者﹐天下之所不能遠﹐奚但一國而已哉﹗

常季曰「彼兀者也﹐而王先生﹐其與庸亦遠矣。若然者﹐其用心也獨若之何﹖」仲尼曰「死生亦大矣﹐而不得與之變﹔𨿽天地覆墜﹐亦將不與之遺﹔審乎無假而不與物遷﹐命物之化而守其宗也。」

人𨿽日變﹐然死生之變﹐變之大者也。

彼與變俱﹐故死生不變於彼。

斯順之也。

明性命之固當。

以化爲命﹐而無乖迕。

不離至當之極。

常季曰「何謂也﹖」仲尼曰「自其異者視之﹐肝膽楚越也﹔自其同者視之﹐萬物皆一也。夫若然者﹐且不知耳目之所宜﹐而遊心乎徳之和。物視其所一而不見其所喪﹐視喪其足猶遺土也。」

恬苦之性殊﹐則美惡之情背。

𨿽所美不同﹐而同有所美。各美其所美﹐則萬物一美也﹔各是其所是﹐則天下一是也。夫因其所異而異之﹐則天下莫不異。而浩然大觀者﹐官天地﹐府萬物﹐知異之不足異﹐故因其所同而同之﹐則天下莫不皆同﹔又知同之不足有﹐故因其所無而無之﹐則是非美惡﹐莫不皆無矣。夫是我而非彼﹐美己而惡人﹐自中知以下﹐至於昆虫﹐莫不皆然。然此明乎我而不明乎彼者爾。若夫玄通泯合之士﹐因天下以明天下。天下無曰我非也﹐卽明天下之無非﹔無曰彼是也﹐卽明天下之無是。無是無非﹐混而爲一﹐故能乘變任化﹐迕物而不懾。

都忘宜﹐故無不任也。都任之而不得者﹐未之有也﹔無不得而不和者﹐亦未聞也。故放心於道徳之閒﹐蕩然無不當﹐而曠﹝三﹞然無不適也。

體夫極數之妙心﹐故能無物而不同﹐無物而不同﹐則死生變化﹐無往而非我矣。故生爲我時﹐死爲我順﹔時爲我聚﹐順爲我散。聚散𨿽異﹐而我皆我之﹐則生故我耳﹐未始有得﹔死亦我也﹐未始有喪。夫死生之變﹐猶以爲一﹐旣睹其一﹐則蛻﹝四﹞然無系﹐玄同彼我﹐以死生爲寤寐﹐以形骸爲逆旅﹐去生如脫屣﹐斷足如遺土﹐吾未見足以纓茀其心也。

常季曰「彼爲己﹐以其知得其心﹐以其心得其常心。物何爲最之哉﹖」

嫌王駘未能忘知而自存。

嫌未能遺心而自得。

夫得其常心﹐平往者也。嫌其不得平往而與物遇﹐故常使物就之。

仲尼曰「人莫鑑於流水﹐而鑑於止水。惟止能止眾止。受命於地﹐惟松柏獨也正﹐在冬夏靑靑﹔受命於天﹐惟堯舜獨也正﹐在萬物之首。幸能正生﹐以正眾生。夫保始之徵﹐不懼之實﹐勇士一人﹐雄入於九軍。將求名而能自要者﹐而猶若是﹐而況官天地﹑府萬物﹑直寓六骸﹑象耳目﹑一知之所知﹐而心未嘗死者乎﹗彼且擇日而登假﹐人則從是也。彼且何肯以物爲事乎﹗」

夫止水之致鑑者﹐非爲止以求鑑也。故王駘之聚眾﹐眾自歸之﹐豈引物使從己耶﹝四﹞﹗

動而爲之﹐則不能居眾物之止。

夫松柏特稟自然之鐘﹝五﹞气﹐故能爲眾木之傑耳﹐非能爲而得之也。

言特受自然之正气者至希也﹐下首則惟有松柏﹐上首則惟有聖人﹐故凡不正者皆來求正耳。若物皆有靑全﹐則無貴於松柏﹔人各自正﹐則無羨於大聖而趣之。

幸自能正耳﹐非爲正以正之。

非能遺名而無不任。

冥然無不體也。

所謂逆旅。

人用耳目﹐亦用耳目﹐非須耳目。

知與變化俱﹐則無往而不冥﹐此知之一者也。心與死生順﹐則無時而非生﹐此心之未嘗死也。

以不失會爲擇耳﹐斯人無擇也﹐任其天行而時動者也。故假借之人﹐由此而最之耳。

其恬漠故全也。

申徒嘉﹐兀者也﹐而與鄭子產同師於伯昏無人。子產謂申徒嘉曰「我先出則子止﹐子先出則我止。」其明日﹐又與合堂同席而坐。子產謂申徒嘉曰「我先出則子止﹐子先出則我止。今我將出﹐子可以止乎﹖其未邪﹖且子見執政而不違﹐子齊執政乎﹖」

羞與刖者並行。

質而問之﹐欲使必不並己。

常以執政自多﹐故直云子齊執政﹐便謂足以明其不遜﹝一﹞。

申徒嘉曰「先生之門固有執政焉如此哉﹖子而悅子之執政而後人者也。聞之﹕『鑑明則塵垢不止﹐止則不明也。久與賢人處則無過。』今子之所取大者﹐先生也﹐而猶出言若是﹐不亦過乎﹗」

此論徳之處﹐非計位也。

笑其矜說在位﹐欲處物先。

事明師而鄙吝之心猶未去﹐乃眞過也。

子產曰「子旣若是矣﹐猶與堯爭善。計子之徳﹐不足以自反邪﹖」

若是形殘。

言不自顧省﹐而欲輕蔑在位﹐與有徳者並。計子之徳﹐故不足以補形殘之過。

申徒嘉曰「自狀其過﹐以不當亡者眾﹔不狀其過﹐以不當存者寡。知不可柰何﹐而安之若命﹐惟有徳者能之。遊於羿之彀中。中央者﹐中地也﹔然而不中者﹐命也。人以其全足笑吾不全足者多矣﹐我怫然而怒﹐而適先生之所﹐則廢然而反。不知先生之洗我以善邪﹖吾之自寐邪﹖吾與夫子遊十九年矣﹐而未嘗知吾兀者也。今子與我遊於形骸之內﹐而子索我於形骸之外﹐不亦過乎﹗」

多自陳其過狀﹐以己爲不當亡者眾也。

羿﹐古之善射者。弓矢所及爲彀中。夫利害相攻﹐則天下皆羿也。自不遺身忘知與物同波者﹐皆遊於羿之彀中耳。𨿽張毅之出﹐單豹之處﹐猶未免於中地﹐則中與不中﹐惟在命耳。而區區者各有所遇﹐而不知﹝四﹞命之自爾。故免乎弓矢之害者﹐自以爲巧﹐欣然多己﹐及至不免﹐則自恨其謬而志傷神辱﹐斯未能達命之情者也。夫我之生也﹐非我之所生也﹐則一生之內﹐百年之中﹐其坐起行止﹐動靜趣捨﹐情性知能﹐凡所有者﹐凡所無者﹐凡所爲者﹐凡所遇者﹐皆非我也﹐理自爾耳。而橫生休戚乎其中﹐斯又逆自然而失者也﹝五﹞。

皆不知命而有斯笑矣﹝六﹞。

見至人之知命遺形﹐故廢向者之怒而復常。

不知先生洗我以善道故耶﹖我爲能自反耶﹖斯自忘形而遺累矣﹝七﹞。

忘形故也。

形骸外矣﹐其徳內也。今子與我徳遊耳﹐非與我形交也﹐而索我外好﹐豈不過哉﹗

子產蹴然攺容更貌曰「子無乃稱﹗」

已悟則厭其多言也。

踵﹐頻也。

魯有兀者叔山無趾﹐踵見仲尼。仲尼曰「子不謹﹐前旣犯患若是矣。𨿽今來﹐何及矣﹗」

人之生也﹐理自生矣﹐直莫之爲而任其自生﹐斯重其身而知務者也。若乃忘其自生﹐謹而矜之﹐斯輕用其身而不知務也﹐故五藏相攻於內而手足殘傷於外也。

無趾曰「吾惟不知務而輕用吾身﹐吾是以亡足。今吾來也﹐猶有尊足者存﹐吾是以務全之也。夫天無不覆﹐地無不載﹐吾以夫子爲天地﹐安知夫子之猶若是也﹗」

去其矜謹﹐任其自生﹐斯務全也。

責其不謹﹐不及天地也。

孔子曰「丘則陋矣﹗夫子胡不入乎﹖請講以所聞。」

聞所聞而出﹐全其無爲也。

無趾出。孔子曰「弟子勉之﹗夫無趾﹐兀者也﹐猶務學以復補前行之惡﹐而況全徳之人乎﹗」

全徳者生便忘生。

無趾語老聃曰「孔丘之於至人﹐其未邪﹖彼何賓賓以學子爲﹖彼且以蘄以諔詭幻怪之名聞﹐不知至人之以是爲己桎梏邪﹖」

怪其方復學於老聃。

夫無心者﹐人學亦學。然古之學者爲己﹐今之學者爲人﹐其獘也遂至乎爲人之所爲矣。夫師人以自得者﹐率其常然者也﹔捨己效人而逐物於外者﹐求乎非常之名者也。夫非常之名﹐乃常之所生﹝二﹞。故學者非爲幻怪也﹐幻怪之生必由於學﹔禮者非爲華藻也﹐而華藻之興必由於禮。斯必然之理﹐至人之所無柰何﹐故以爲己之桎梏也﹝三﹞。

老聃曰「胡不直使彼以死生爲一條﹐以可不可爲一貫者﹐解其桎梏﹐其可乎﹖」

欲以直理冥之﹐冀其無迹。

無趾曰「天刑之﹐安可解﹗」

今仲尼非不冥也。顧自然之理﹐行則影從﹐言則向隨。夫順物則名迹斯立﹐而順物者非爲名也。非爲名則至矣﹐而終不免乎名﹐則孰能解之哉﹗故名者影向也﹐影向者形聲之桎梏也。明斯理也﹐則名迹可遺﹔名迹可遺﹐則尙彼可絕﹔尙彼可絕﹐則性命可全矣。

魯哀公問於仲尼曰「衛有惡人焉﹐曰哀駘它。丈夫與之處者﹐思而不能去也﹔婦人見之﹐請於父母曰﹕『與爲人妻﹐寧爲夫子妾』者﹐十數而未止也。未嘗有聞其唱者也﹐常和人而已矣。無君人之位以濟乎人之死﹐無聚祿以望人之腹﹐又以惡駭天下﹐和而不唱﹐知不出乎四域﹐且而雌雄合乎前﹐是必有異乎人者也。寡人召而觀之﹐果以惡駭天下。與寡人處﹐不至以月數﹐而寡人有意乎其爲人也﹔不至乎期年﹐而寡人信之。國無宰﹐寡人傳國焉。悶然而後應﹐泛然而若辭。寡人醜乎﹐卒授之國。無幾何也﹐去寡人而行。寡人卹焉若有亡也﹐若無與樂是國也。是何人者也﹗」

惡﹐醜也。

明物不由權勢而往。

明非求食而往。

明不以形美故往。

非招而致之。

不役思於分外。

夫才全者與物無害﹐故入獸不亂羣﹐入鳥不亂行﹐而爲萬物之林藪。

未經月已覺其有遠處。

委之以國政。

寵辱不足以驚其神。

人辭亦辭。

仲尼曰「丘也嘗使於楚矣﹐適見純子食於其死母者。少焉眴若﹐皆棄之而走。不見己焉爾﹐不得類焉爾。所愛其母者﹐非愛其形也﹐愛使其形者也。戰而死者﹐其人之葬也不以翣資﹔刖者之屨﹐無爲愛之。皆無其本矣。爲天子之諸禦﹕不翦爪﹐不穿耳﹔取妻者止於外﹐不得復使。形全猶足以爲爾﹐而況全徳之人乎﹗今哀駘它未言而信﹐無功而親﹐使人授己國﹐惟恐其不受也﹐是必才全而徳不形者也。」

食乳也。

夫生者以才徳爲類﹐死而才徳去矣﹐故生者以失類而走也。故含徳之厚﹐﹝者﹞﹝二﹞比於赤子﹐無往而不爲之赤子也﹐則天下莫之害﹐斯得類而明己故也。情苟類焉﹐則𨿽形不與同而物無害心﹔情類苟亡﹐﹝𨿽﹞則﹝𨿽﹞﹝三﹞形同母子而不足以固其志矣。

使形者﹐才徳也。

翣者﹐武所資也。戰而死者無武也﹐翣將安施﹗

所愛屨者﹐爲足故耳。

翣屨者以足武爲本。

全其形也。

恐傷其形。

采擇嬪禦及燕爾新昏﹐本以形好爲意者也。故形之全也﹐猶﹝六﹞以降至尊之情﹐回貞女之操也。

徳全而物愛之﹐宜矣。

哀公曰「何謂才全﹖」仲尼曰「死生存亡﹑窮達貧富﹑賢與不肖﹑毀譽﹑饑渴寒暑﹐是事之變﹑命之行也。日夜相代乎前﹐而知不能規乎其始者也。故不足以滑和﹐不可入於靈府。使之和豫通﹐而不失於兌。使日夜無郤﹐而與物爲春﹐是接而生時於心者也。是之謂才全。」

其理固當﹐不可逃也。故人之生也﹐非誤生也﹔生之所有﹐非妄有也。天地𨿽大﹐萬物𨿽多﹐然吾之所遇適在於是﹐則𨿽天地神明﹐國家聖賢﹐絕力至知而弗能違也。故凡所不遇﹐弗能遇也﹐其所遇﹐弗能不遇也﹔﹝凡﹞﹝二﹞所不爲﹐弗能爲也﹐其所爲﹐弗能不爲也﹔故付之而自當矣。

夫命行事變﹐不捨晝夜﹐推之不去﹐畱之不停。故才全者﹐隨所遇而任之。

夫始非知之所規﹐而故非情之所畱。是以知命之必行﹐事之必變者﹐豈於終規始﹐在新戀故哉﹖𨿽有至知而弗能規也。逝者之往﹐吾柰之何哉﹗

苟知性命之固當﹐則𨿽死生窮達﹐千變萬化﹐淡然自若而和理在身矣。

靈府者﹐精神之宅也。夫至足者﹐不以憂患經神﹐若皮外而過去。

苟使和性不滑﹐靈府閒豫﹐則𨿽涉乎至變﹐不失其兌然也。

泯然常任之。

羣生之所賴也。

順四時而俱化。

「何謂徳不形﹖」曰「平者﹐水停之盛也。其可以爲法也﹐內保之而外不蕩也。徳者﹐成和之修也。徳不形者﹐物不能離也。」

天下之平﹐莫盛於停水也。

無情至平﹐故天下取正焉。

事得以成﹐物得以和﹐謂之徳也。

無事不成﹐無物不和﹐此徳之不形也。是以天下樂推而不厭。

哀公異日以告閔子曰「始也吾以南面而君天下﹐執民之紀而憂其死﹐吾自以爲至通矣。今吾聞至人之言﹐恐吾無其實﹐輕用吾身而亡其國。吾與孔丘非君臣也﹐徳友而已矣﹗」

聞徳充之風者﹐𨿽復哀公﹐猶欲遺形骸﹐忘貴賤也。

闉跂支離無脤說衛靈公﹐靈公說之﹐而視全人﹕其脰肩肩。甕甕大癭說齊桓公﹐桓公說之﹐而視全人﹕其脰肩肩。故徳有所長﹐而形有所忘。人不忘其所忘﹐而忘其所不忘﹐此所謂誠忘。

偏情一往﹝一﹞﹐則醜者更好而好者更醜也。

其徳長於順物﹐則物忘其醜﹔長於逆物﹐則物忘其好。

生則愛之﹐死則棄之。故徳者﹐世之所不忘也﹔形者﹐理之所不存也。故夫忘形者﹐非忘也﹔不忘形而忘徳者﹐乃誠忘也。

故聖人有所遊﹐而知爲孽﹐約爲膠﹐徳爲接﹐工爲商。聖人不謀﹐惡用知﹖不斫﹐惡用膠﹖無喪﹐惡用徳﹖不貨﹐惡用商﹖四者﹐天鬻也。天鬻者﹐天食也。旣受食於天﹐又惡用人﹗有人之形﹐無人之情。有人之形﹐故羣於人﹔無人之情﹐故是非不得於身。眇乎小哉﹐所以屬於人也﹔謷乎大哉﹐獨成其天。

遊於自得之場﹐放之而無不至者﹐才徳全也。

此四者自然相生﹐其理已具。

自然已具﹐故聖人無所用其己也。

言自然而稟之。

旣稟之自然﹐其理已足。則𨿽沈思以免難﹐或明戒以避禍﹐物無妄然﹐皆天地之會﹐至理所趣。必自思之﹐非我思也﹔必自不思﹐非我不思也。或思而免之﹐或思而不免﹐或不思而免之﹐或不思而不免。凡此皆非我也﹐又奚爲哉﹖任之而自至也。

視其形貌若人。

類聚羣分﹐自然之道。

無情﹐故付之於物也。

形貌若人。

無情﹐故浩然無不任。無不任者﹐有情之所未能也﹐故無情而獨﹝三﹞成天也。

故徳有所長﹐而形有所忘。人不忘其所忘﹐而忘其所不忘﹐此所謂誠忘。惠子謂莊子曰「人故無情乎﹖」莊子曰「然。」惠子曰「人而無情﹐何以謂之人﹖」莊子曰「道與之貌﹐天與之形﹐惡得不謂之人﹖」

人之生也﹐非情之所生也﹔生之所知﹐豈情之所知哉﹖故有情於爲離曠而弗能也﹐然離曠以無情而聰明矣﹔有情於爲賢聖而弗能也﹐然賢聖以無情而賢聖矣。豈直賢聖絕遠而離曠難慕哉﹖𨿽下愚聾瞽及雞鳴狗吠﹐豈有情於爲之﹐亦終不能也。不問遠之與近﹐𨿽去己一分﹐顏孔之際﹐終莫之得也。是以關之萬物﹐反取諸身﹐耳目不能以易任成功﹐手足不能以代司致業。故嬰兒之始生也﹐不以目求乳﹐不以耳向明﹐不以足操物﹐不以手求行。豈百骸無定司﹐形貌無素主﹐而專由情以制之哉﹗

惠子曰「旣謂之人﹐惡得無情﹖」

未解形貌之非情也。

莊子曰「是非吾所謂情也。吾所謂無情者﹐言人之不以好惡內傷其身﹐常因自然而不益生也。」

以是非爲情﹐則無是無非無好無惡者﹐𨿽有形貌﹐直是人耳﹐情將安寄﹗

任當而直前者﹐非情也。

止於當也。

惠子曰「不益生﹐何以有其身﹖」

未明生之自生﹐理之自足。

莊子曰「道與之貌﹐天與之形﹐無以好惡內傷其身。今子外乎子之神﹐勞乎子之精﹐倚樹而吟﹐據槁梧而瞑。天選之形﹐子以堅白鳴。」

生理已自足於形貌之中﹐但任之則身存。

夫好惡之情﹐非所以益生﹐祇足以傷身﹐以其生之有分也

夫神不休於性分之內﹐則外矣﹔精不止於自生之極﹐則勞矣。故行則倚樹而吟﹐坐則據梧而睡﹐言有情者之自困也。

言凡子所爲﹐外神勞精﹐倚樹據梧﹐且吟且睡﹐此世之所謂情也。而雲天選﹐明夫情﹝一﹞者非情之所生﹐而況他哉﹗故𨿽萬物萬形﹐云爲趣捨﹐皆在無情中來﹐又何用情於其閒哉﹗

《莊子。內篇。大宗師第六》

知天之所爲﹐知人之所爲者﹐至矣﹗知天之所爲者﹐天而生也﹔知人之所爲者﹐以其知之所知﹐以養其知之所不知﹐終其天年而不中道夭者﹐是知之盛也。

𨿽天地之大﹐萬物之富﹐其所宗而師者無心也。

知天人之所爲者﹐皆自然也﹔則內放其身而外冥於物﹐與眾玄同﹐任之而無不至者也。

天者﹐自然之謂也。夫爲爲者不能爲﹐而爲自爲耳﹔爲知者不能知﹐而知自知耳。自知耳﹐不知也﹐不知也則知出於不知矣﹔自爲耳﹐不爲也﹐不爲也則爲出於不爲矣。爲出於不爲﹐故以不爲爲主﹔知出於不知﹐故以不知爲宗。是故眞人遺知而知﹐不爲而爲﹐自然而生﹐坐忘而得﹐故知稱絕而爲名去也。

人之生也﹐形𨿽七尺而五常必具﹐故𨿽區區之身﹐乃舉天地以奉之。故天地萬物﹐凡所有者﹐不可一日而相無也。一物不具﹐則生者無由得生﹔一理不至﹐則天年無緣得終。然身之所有者﹐知或不知也﹔理之所存者﹐爲或不爲也。故知之所知者寡而身之所有者眾﹐爲之所爲者少而理之所存者博﹐在上者莫能器之而求其備焉。人之所知不必同而所爲不敢異﹐異則僞成矣﹐僞成而眞不喪者﹐未之有也。或好知而不倦以困其百體﹐所好不過一枝而舉根俱獘﹐斯以其所知而害所不知也。若夫知之盛也﹐知人之所爲者有分﹐故任而不﹝彊﹞﹝彊﹞也﹐知人之所知者有極﹐故用而不蕩也。故所知不以無涯自困﹐則一體之中﹐知與不知﹐暗相與會而俱全矣﹐斯以其所知養所不知者也。

𨿽然﹐有患﹕夫知有所待而後當﹐其所待者特未定也。庸詎知吾所謂天之非人乎﹖所謂人之非天乎﹖

𨿽知盛﹐未若遺知任天之無患也。

夫知者未能無可無不可﹐故必有待也。若乃任天而生者﹐則遇物而當也。

有待則無定也。

我生有涯﹐天也﹔心欲益之﹐人也。然此人之所謂耳﹐物無非﹝天也﹞﹝一﹞。天也者﹐自然者也﹔人皆自然﹐則治亂成敗﹐遇與不遇﹐非人爲也﹐皆自然耳。

且有眞人而後有眞知。何謂眞人﹖古之眞人﹐不逆寡﹐不雄成﹐不謨士。若然者﹐過而弗悔﹐當而不自得也。若然者﹐登髙不栗﹐入水不濡﹐入火不熱﹐是知之能登假於道者也若此。

有眞人﹐而後天下之知皆得其眞而不可亂也。

凡寡皆不逆﹐則所願者眾矣。

不恃其成而處物先。

縱心直前而羣士自合﹐非謀謨以致之者也。

直自全當而無過耳﹐非以得失經心者也。

言夫知之登至於道者﹐若此之遠也。理固自全﹐非畏死也。故眞人陸行而非避濡也﹐遠火而非逃熱也﹐無過而非措當也。故𨿽不以熱爲熱而未嘗赴火﹐不以濡爲濡而未嘗蹈水﹐不以死爲死而未嘗喪生。故夫生者﹐豈生之而生哉﹐成者﹐豈成之而成哉﹗故任之而無不至者﹐眞人也﹐豈有槪意於所遇哉﹗

古之眞人﹐其寢不夢﹐其覺無憂﹐其食不甘﹐其息深深。眞人之息以踵﹐眾人之息以喉。屈服者﹐其嗌言若哇。其耆欲深者﹐其天機淺。

無意想也。

當所遇而安也。

理當食耳。

乃在根本中來者也。

气不平暢。

深根寧極﹐然後反一無欲也。

古之眞人﹐不知說生﹐不知惡死。其出不欣﹐其入不距。翛然而往﹐翛然而來而矣。不忘其所始﹐不求其所終。受而喜之﹐忘而復之。是之謂不以心損道﹐不以人助天﹐是之謂眞人。

與化爲體者也。

泰然而任之也。

寄之至理﹐故往來而不難也。

終始變化﹐皆忘之矣﹐豈直逆忘其生﹐而猶復探求死意也﹗

不問所受者何物﹐遇之而無不適也。

復之不由於識﹐乃至也。

人生而靜﹐天之性也﹔感物而動﹐性之欲也。物之感人無窮﹐人之逐欲無節﹐則天理滅矣。眞人知用心則背道﹐助天則傷生﹐故不爲也。

若然者﹐其心忘﹐其容寂﹐其顙頯。淒然似秋﹐暖然似春﹐喜怒通四時﹐與物有宜而莫知其極。

所居而安爲志。

𨿽行而無傷於靜。

頯﹐大朴之貌。

殺物非爲威也。

夫體道合變者﹐與寒暑同其溫嚴﹐而未嘗有心也。然有溫嚴之貌﹐生殺之節﹐故寄名於喜怒也。

無心於物﹐故不奪物宜﹔無物不宜﹐故莫知其極。

故聖人之用兵也﹐亡國而不失人心。利澤施乎萬世﹐不爲愛人。故樂通物﹐非聖人也﹔有親﹐非仁也﹔天時﹐非賢也﹔利害不通﹐非君子也﹔行名失己﹐非士也﹔亡身不眞﹐非役人也。若狐不偕﹑務光﹑伯夷﹑叔齊﹑箕子﹑胥余﹑紀他﹑申徒狄﹐是役人之役﹐適人之適﹐而不自適其適者也。

因人心之所欲亡而亡之﹐故不失人心也。夫白日登天﹐六合俱照﹐非愛人而照之也。故聖人之在天下﹐暖焉若春陽之自和﹐故蒙﹝一﹞澤者不謝﹔淒乎若秋霜之自降﹐故凋落者不怨也。

夫聖人無樂也﹐直莫之塞而物自通。

至仁無親﹐任理而自存。

時天者﹐未若忘時而自合之賢也。

不能一是非之塗而就利違害﹐則傷徳而累當矣。

善爲士者﹐遺名而自得﹐故名當其實而福應其身。

自失其性而矯以從物﹐受役多矣﹐安能役人乎﹗

斯皆捨己效﹝二﹞人﹐徇彼傷我者也。

古之眞人﹐其狀義而不朋﹐若不足而不承﹔與乎其觚而不堅也﹐張乎其虛而不華也﹔邴乎其似喜也﹐崔乎其不得已也﹐滀乎進我色也﹐與乎止我徳也﹐廣乎其似世也﹐謷乎其未可制也﹐連乎其似好閉也﹐悗乎忘其言也。以刑爲體﹐以禮爲翼﹐以知爲時﹐以徳爲循。以刑爲體者﹐綽乎其殺也﹔以禮爲翼者﹐所以行於世也﹔以知爲時者﹐不得已於事也﹔以徳爲循者﹐言其與有足者至於丘也﹐而人眞以爲勤行者也。故其好之也一﹐其弗好之也一。其一也一﹐其不一也一。其一與天爲徒﹐其不一與人爲徒﹐天與人不相勝也﹐是之謂眞人。

與物同宜而非朋黨。

沖虛無餘﹐如不足也﹔下之而無不上﹐若不足而不承也。

常遊於獨而非固守。

曠然無懷﹐乃至於實。

至人無喜﹐暢然和適﹐故似喜也。

動靜行止﹐常居必然之極。

不以物傷己也。

無所趨也。

至人無厲﹐與世同行﹐故若厲也。

髙放而自得。

綿邈深遠﹐莫見其門。

不識不知而天機自發﹐故悗然也。

禮者﹐世之所以自行耳﹐非我制。

知者﹐時之動﹐非我唱。

徳者﹐自彼所循﹐非我作。

任治之自殺﹐故𨿽殺而寬。

順世之所行﹐故無不行。

夫髙下相受﹐不可逆之流也﹔小大相羣﹝四﹞。不得已之勢也﹔曠然無情﹐羣知之府也。承百流之會﹐居師人之極者﹐奚爲哉﹖任時世之知﹐委必然之事﹐付之天下而已。

丘者﹐所以本也﹔以性言之﹐則性之本也。夫物各有足﹐足於本也。付羣徳之自循﹐斯與有足者至於本也﹐本至而理盡矣。

凡此皆自彼而成﹐成之不在己﹐則𨿽處萬機之極﹐而常閒暇自適﹐忽然不覺事之經身﹐悗然不識言之在口。而人之大迷﹐眞謂至人之爲勤行者也。

常無心而順彼﹐故好與不好﹐所善所惡﹐與彼無二也。

其一也﹐天徒也﹔其不一也﹐人徒也。夫眞人同天人﹐均彼我﹐不以其一異乎不一。

無有而不一者﹐天也。

夫眞人同天人﹐齊萬致。萬致不相非﹐天人不相勝﹐故曠然無不一﹐冥然無不在﹝五﹞﹐而玄同彼我也。

死生﹐命也﹔其有夜旦之常﹐天也。人之有所不得與﹐皆物之情也。彼特以天爲父﹐而身猶愛之﹐而況其卓乎﹗人特以有君爲愈乎己﹐而身猶死之﹐而況其眞乎﹗

其有晝夜之常﹐天之道也。故知死生者命之極﹐非妄然也﹐若夜旦耳﹐奚所系哉﹗

夫眞人在晝得晝﹐在夜得夜。以死生爲晝夜﹐豈有所不得﹗人之有所不得而憂娛在懷﹐皆物情耳﹐非理也。

卓者﹐獨化之謂也。夫相因之功﹐莫若獨化之至也。故人之所因者﹐天也﹔天之所生者﹐獨化也。人皆以天爲父﹐故晝夜之變﹐寒暑之節﹐猶不敢惡﹐隨天安之。況乎卓爾獨化﹐至於玄冥之境﹐又安得而不任之哉﹗旣任之﹐則死生變化﹐惟命之從也。

夫眞者﹐不假於物而自然也。夫自然之不可避﹐豈直君命而已哉﹗

泉涸﹐魚相與處於陸﹐相呴以濕﹐相濡以沫﹐不如相忘於江湖。與其譽堯而非桀也﹐不如兩忘而化其道。

與其不足而相愛﹐豈若有餘而相忘﹗

夫非譽皆生於不足。故至足者﹐忘善惡﹐遺死生﹐與變化爲一﹐曠然

夫藏舟於壑﹐藏山於澤﹐謂之固矣﹗然而夜半有力者負之而走﹐昧者不知也。藏小大有宜﹐猶有所遁。若夫藏天下於天下而不得所遁﹐是恆物之大情也。特犯人之形而猶喜之。若人之形者﹐萬化而未始有極也﹐其爲樂可勝計邪﹖故聖人將遊於物之所不得遁而皆存。善夭善老﹐善始善終﹐人猶效之﹐而況萬物之所系﹐而一化之所待乎﹗

夫形生老死﹐皆我也。故形爲我載﹐生爲我勞﹐老爲我佚﹐死爲我息﹐四者𨿽變﹐未始非我﹐我奚惜哉﹗

死與生﹐皆命也。無善則死﹐有善則生﹐不獨善也。故若以吾生爲善乎﹖則吾死亦善也。

方言死生變化之不可逃﹐故先舉無逃之極﹐然後明之以必變之符﹐將任化而無系也。

夫無力之力﹐莫大於變化者也﹔故乃揭天地以趨新﹐負山嶽以捨故。故不暫停﹐忽已涉新﹐則天地萬物無時而不移也。世皆新矣﹐而自以爲故﹔舟日易矣﹐而視之若舊﹔山日更矣﹐而視之若前。今交一臂而失之﹐皆在冥中去矣。故向者之我﹐非復今我也。我與今俱往﹐豈常守故哉﹝二﹞﹗而世莫之覺﹐橫謂今之所遇可系而在﹐豈不昧哉﹗

無所藏而都任之﹐則與物無不冥﹐與化無不一。故無外無內﹐無死無生﹐體天地而合變化﹐索所遁而不得矣。此乃常存之大情﹐非一曲之小意。

人形乃﹝三﹞是萬化之一遇耳﹐未足獨喜也。無極之中﹐所遇者皆若人耳﹐豈特人形可喜而餘物無樂耶﹗◎慶藩案文選賈長沙﹝鵬﹞﹝鵩﹞﹝四﹞鳥賦注引司馬云﹕當復化而爲無。釋文闕。

本非人而化爲人﹐化爲人﹐失於故矣。失故而喜﹐喜所遇也。變化無窮﹐何所不遇﹗所遇而樂﹐樂豈有極乎﹗

夫聖人遊於變化之塗﹐放於日新之流﹐萬物萬化﹐亦與之萬化﹐化者無極﹐亦與之無極﹐誰得遁之哉﹗夫於生爲亡而於死爲存﹐則何時而非存哉﹗

此自均於百年之內﹐不善少而否老﹐未能體變化﹐齊死生也。然其平粹﹐猶足以師人也。

此玄同萬物而與化爲體﹐故其爲天下之所宗也﹐不亦宜乎﹗

夫道﹐有情有信﹐無爲無形﹔可傳而不可受﹐可得而不可見﹔自本自根﹐未有天地﹐自古以固存﹔神鬼神帝﹐生天生地﹔在太極之先而不爲髙﹐在六極之下而不爲深﹐先天地生而不爲久﹐長於上古而不爲老。豨韋氏得之﹐以挈天地﹔伏戲氏得之﹐以襲气母﹔維鬥得之﹐終古不忒﹔日月得之﹐終古不息﹔堪壞得之﹐以襲昆侖﹔馮夷得之﹐以遊大川﹔肩吾得之﹐以處大山﹔黃帝得之﹐以登雲天﹔顓頊得之﹐以處玄宮﹔禺彊得之﹐立乎北極﹔西王母得之﹐坐乎少廣﹐莫知其始﹐莫知其終﹔彭祖得之﹐上及有虞﹐下及及五伯﹔傅說得之﹐以相武丁﹐奄有天下﹐乘東維﹑騎箕尾而比於列星。

有無情之情﹐故無爲也﹔有無常之信﹐故無形也。

古今傳而宅之﹐莫能受而有之。

咸得自容﹐而莫見其狀。

明無不待有而無也。

無也﹐豈能生神哉﹖不神鬼帝而鬼帝自神﹐斯乃不神之神也﹔不生天地而天地自生﹐斯乃不生之生也。故夫神﹝三﹞之果不足以神﹐而不神則神矣﹐功何足有﹐事何足恃哉﹗

言道之無所不在也﹐故在髙爲無髙﹐在深爲無深﹐在久爲無久﹐在老爲無老﹐無所不在﹐而所在皆無也。且上下無不格者﹐不得以髙卑稱也﹔外內無不至者﹐不得以表裏名也﹔與化俱移者﹐不得言久也﹔終始常無者﹐不可謂老也。

道﹐無能也。此言得之於道﹐乃所以明其自得耳。自得耳﹐道不能使之得也﹔我之未得﹐又不能爲得也。然則凡得之者﹐外不資於道﹐內不由於己﹐掘然自得而獨化也。夫生之難也﹐猶獨化而自得之矣﹐旣得其生﹐又何患於生之不得而爲之哉﹗故夫﹝四﹞爲生果不足以全生﹐以其生之不由於己爲也﹐而爲之則傷其眞生也。

南伯子葵問乎女偊曰「子之年長矣﹐而色若孺子﹐何也﹖」曰「吾聞道矣。」

聞道則任其自生﹐故气色全也。

南伯子葵曰「道可得學邪﹖」曰「惡﹗惡可﹗子非其人也。夫卜梁倚有聖人之才而無聖人之道﹐我有聖人之道而無聖人之才。吾欲以教之﹐庶幾其果爲聖人乎﹖不然﹐以聖人之道告聖人之才﹐亦易矣。吾猶守而告之﹐三日而後能外天下﹔已外天下矣﹐吾又守之﹐七日而後能外物﹔已外物矣﹐吾又守之﹐九日而後能外生﹔已外生矣﹐而後能朝徹﹔朝徹而後能見獨﹔見獨而後能無古今﹔無古今﹐而後能入於不死不生。殺生者不死﹐生生者不生。其爲物無不將也﹐無不迎也﹐無不毀也﹐無不成也。其名爲攖寧。攖寧也者﹐攖而後成者也。」

外﹐猶遺也。

物者﹐朝夕所須﹐切己難忘。

都遺也。

遺生則不惡死﹐不惡死故所遇卽安﹐豁然無滯﹐見機而作﹐斯朝徹也。

與獨俱往。

夫系生故有死﹐惡死故有生。是以無系無惡﹐然後能無死無生。

任其自將﹐故無不將。

任其自迎﹐故無不迎。

任其自毀﹐故無不毀。

任其自成﹐故無不成。

夫與物冥者﹐物縈亦縈﹐而未始不寧也。

南伯子葵曰「子獨惡乎聞之﹖」曰「聞諸副墨之子﹐副墨之子聞諸洛誦之孫﹐洛誦之孫聞之瞻明﹐瞻明聞之聶許﹐聶許聞之需役﹐需役聞之於謳﹐於謳聞之玄冥﹐玄冥聞之參寥﹐參寥聞之疑始。」

物縈而獨不縈﹐則敗矣。故縈而任之﹐則莫不曲成也﹝二﹞。

玄冥者﹐所以名無而非無也。

夫階名以至無者﹐必得無於名表。故𨿽玄冥猶未極﹐而又推寄於參寥﹐亦是玄之又玄也。

夫自然之理﹐有積習而成者。蓋階近以至遠﹐研粗以至精﹐故乃七重而後及無之名﹐九重而後疑無是始也。

子祀﹑子輿﹑子犁﹑子來四人相與語曰「孰能以無爲首﹐以生爲脊﹐以死爲尻﹔孰知死生存亡之一體者﹐吾與之友矣﹗」四人相視而笑﹐莫逆於心﹐遂相與爲友。俄而子輿有病﹐子祀往問之。曰「偉哉﹐夫造物者將以予爲此拘拘也。」曲僂發背﹐上有五管﹐頤隱於齊﹐肩髙於頂﹐句贅指天﹐陰陽之气有沴﹐其心閒而無事﹐跰足而鑑於井﹐曰「嗟乎﹗夫造物者又將以予爲此拘拘也。」

沴﹐陵亂也。

不以爲患。

夫任自然之變者﹐無嗟也﹐與物嗟耳。

子祀曰「女惡之乎﹖」曰「亡﹐予何惡﹗浸假而化予之左臂以爲雞﹐予因以求時夜﹔浸假而化予之右臂以爲彈﹐予因以求鴞炙﹔浸假而化予之尻以爲輪﹐以神爲馬﹐予因以乘之﹐豈更駕哉﹗且夫得者﹐時也﹔失者﹐順也。安時而處順﹐哀樂不能入也﹐此古之所謂縣解也﹐而不能自解者﹐物有結之。且夫物不勝天久矣﹐吾又何惡焉﹗」

浸﹐漸也。夫體化合變﹐則無往而不因﹐無因而不可也。

當所遇之時﹐世謂之得。

時不暫停﹐順往而去﹐世謂之失。

一不能自解﹐則眾物共結之矣。故能解則無所不解﹐不解則無所而解也。

天不能無晝夜﹐我安能無死生而惡之哉﹗

俄而子來有病﹐喘喘然將死。其妻子環而泣之。子犁往問之﹐曰「叱﹗避﹗無怛化﹗」倚其戶與之語曰「偉哉造化﹗又將奚以汝爲﹖將奚以汝適﹖以汝爲鼠肝乎﹖以汝爲虫臂乎﹖」

夫死生猶寤寐耳﹐於理當寐﹐不願人驚之﹐將化而死亦宜﹐無爲怛之也。

子來曰「父母於子﹐東西南北﹐惟命之從。陰陽於人﹐不翅於父母。彼近吾死而我不聽﹐我則悍矣﹐彼何罪焉﹖夫大塊以載我以形﹐勞我以生﹐佚我以老﹐息我以死。故善吾生者﹐乃所以善吾死也。今大冶鑄金﹐金踴躍曰﹕『我且必爲鏌琊﹗』大冶必以爲不祥之金。今一犯人之形﹐而曰﹕『人耳人耳』夫造化者必以爲不祥之人。今一以天地爲大鑪﹐以造化爲大冶﹐惡乎往而不可哉﹗」成然寐﹐蘧然覺。

自古或有能違父母之命者矣﹐未有能違陰陽之變而距晝夜之節者也。

死生猶晝夜耳﹐未足爲遠也。時當死﹐亦非所禁﹐而橫有不聽之心﹐適足悍逆於理以速其死。其死之速﹐由於我悍﹐非死之罪也。彼﹐謂死耳﹔在生﹐故以死爲彼。

理常俱也。

人耳人耳﹐惟願爲人也。亦猶金之踴躍﹐世皆知金之不祥﹐而不能任其自化。夫變化之道﹐靡所不遇﹐今一遇人形﹐豈故爲哉﹖生非故爲﹐時自生耳。務而有之﹐不亦妄乎﹗

人皆知金之有系爲不祥﹐故明己之無異於金﹐則所系之情可解﹐可解則無不可也。

寤寐自若﹐不以死生累心。

子桑戶﹑孟子反﹑子琴張三人相與語曰「孰能相與於無相與﹐相爲無相爲﹐孰能登天遊霧﹐撓挑無極﹐相忘以生﹐無所終窮﹖」

夫體天地﹐冥變化者﹝一﹞﹐𨿽手足異任﹐五藏殊官﹝二﹞﹐未嘗相與而百節同和﹐斯相與於無相與也﹔未嘗相爲而表裏俱濟﹐斯相爲於無相爲也。若乃役其心志以卹手足﹐運其股肱以營五藏﹐則相營愈篤而外內愈困矣。故以天下爲一體者﹐無愛爲於其間也。

無所不任。

忘其生﹐則無不忘矣﹐故能隨變任化﹐俱無所窮竟。

三人相視而笑﹐莫逆於心﹐遂相與爲友。

若然者豈友哉﹖蓋寄明至親而無愛念之近情也。

莫然有間﹐而子桑戶死﹐未葬。孔子聞之﹐使子貢往侍事焉。或編曲﹐或鼓琴﹐相和而歌曰「嗟來桑戶乎﹗嗟來桑戶乎﹗而已反其眞﹐而我猶爲人猗﹗」子貢趨而進曰「敢問臨屍而歌﹐禮乎﹖」

人哭亦哭﹐俗內之迹也。齊死生﹐忘哀樂﹐臨屍能歌﹐方外之至也。

二人相視而笑曰「是惡知禮意﹗」

夫知禮意者﹐必遊外以經內﹐守母以存子﹐稱情而直往也。若乃矜乎名聲﹐牽乎形制﹐則孝不任誠﹐慈不任實﹐父子兄弟﹐懷情相欺﹐豈禮之大意哉﹗

子貢反﹐以告孔子曰「彼何人者邪﹖修行無有﹐而外其形骸﹐臨屍而歌﹐顏色不變﹐無以命之。彼何人者邪﹖」孔子曰「彼遊方之外者也﹐而丘﹐遊方之內者也。外內不相及﹐而丘使女往弔之﹐丘則陋矣﹗彼方且與造物者爲人﹐而遊乎天地之一气。彼以生爲附贅縣疣﹐以死爲決病潰癰。夫若然者﹐又惡知死生先後之所在﹗假於異物﹐托於同體﹔忘其肝膽﹐遺其耳目﹔反復終始﹐不知端倪﹔芒然仿徨乎塵垢之外﹐逍遙乎無爲之業。彼又惡能憤憤然爲世俗之禮﹐以觀眾人之耳目哉﹗」子貢曰「然則夫子何方之依﹖」

夫理有至極﹐外內相冥﹐未有極遊外之致而不冥於內者也﹐未有能冥於內而不遊於外者也。故聖人常遊外以﹝宏﹞﹝冥﹞﹝二﹞內﹐無心以順有﹐故𨿽終日﹝揮﹞﹝見﹞﹝三﹞形而神气無變﹐俯仰萬機而淡然自若。夫見形而不及神者﹐天下之常累也。是故睹其與羣物並行﹐則莫能謂之遺物而離人矣﹔睹其體化而應務﹐則莫能謂之坐忘而自得矣。豈直謂聖人不然哉﹖乃必謂至理之無此。是故莊子將明流統之所宗以釋天下之可悟﹐若直就稱仲尼之如此﹐或者將據所見以排之﹐故超聖人之內迹﹐而寄方外於數子。宜忘其所寄以尋述作之大意﹐則夫遊外﹝宏﹞﹝冥﹞內之道坦然自明﹐而莊子之書﹐故是涉俗蓋世之談矣。

夫弔者﹐方內之近事也﹐施之於方外則陋矣。

皆冥之﹐故無二也。

若疣之自縣﹐贅之自附﹐此气之時聚﹐非所樂也。

若肒之自決﹐廱之自潰﹐此气之自散﹐非所惜也。

死生代謝﹐未始有極﹐與之俱往﹐則無往不可﹐故不知勝負之所在也。

假﹐因也。今死生聚散﹐變化無方﹐皆異物也。無異而不假﹐故所假𨿽異而共成一體也。

任之於五藏猶忘﹐何物足識哉﹗未始有識﹐故能放任於變化之塗﹐玄同於反復之波﹐而不知終始之所極﹝五﹞也。

理而冥往也。

所謂無爲之業﹐非拱默而已﹔所謂塵垢之外﹐非伏於山林也。

其所以觀示於眾人者﹐皆其塵垢耳﹐非方外之冥物也。

子貢不聞性與天道﹐故見其所依而不見其所以依也。夫所以依者﹐不依也﹐世豈覺之哉﹗

孔子曰「丘﹐天之戮民也。𨿽然﹐吾與汝共之。」

以方內爲桎梏﹐明所貴在方外也。夫遊外者依內﹐離人者合俗﹐故有天下者無以天下爲也。是以遺物而後能入羣﹐坐忘而後能應務﹐愈遺之﹐愈得之。苟居斯極﹐則𨿽欲釋之而理固自來﹐斯乃天人之所不赦者也。

子貢曰「敢問其方﹖」

𨿽爲世所桎梏﹐但爲與汝共之耳。明己恆自在外也。

孔子曰「魚相造乎水﹐人相造乎道。相造乎水者﹐穿池而養給﹔相造乎道者﹐無事而生定。故曰﹕魚相忘乎江湖﹐人相忘乎道術。」

問所以遊外而共內之意。

孔子曰「魚相造乎水﹐人相造乎道【一】。相造乎水者﹐穿池而養給﹔相造乎道者﹐無事而生定【二】。故曰﹐魚相忘乎江湖﹐人相忘乎道術【三】。」

子貢曰「敢問畸人﹖」

所造𨿽異﹐其於由無事以得事﹐自方外以共內﹐然後養給而生定﹐則莫不皆然也。俱不自知耳﹐故成無爲也。

曰「畸人者﹐畸於人而侔於天。故曰﹕天之小人﹐人之君子﹔人之君子﹐天之小人也。」

各自足而相忘者﹐天下莫不然也。至人常足﹐故常忘也。

問向之所謂方外而不耦於俗者﹐又安在也。

夫與內冥者﹐遊於外也。獨能遊外以冥內﹐任萬物之自然﹐使天性各足而帝王道成﹐斯乃畸於人而侔於天也。

以自然言之﹐則人無小大﹝一﹞﹔以人理言之﹐則侔於天者可謂君子矣。

顏回問仲尼曰「孟孫才﹐其母死﹐哭泣無涕﹐中心不戚﹐居喪不哀。無是三者﹐以善處喪蓋魯國﹐固有無其實而得其名者乎﹖回壹怪之。」

魯國觀其禮﹐而顏回察其心。

仲尼曰「夫孟孫氏盡之矣﹐進於知矣﹐惟簡之而不得﹐夫已有所簡矣。孟孫氏不知所以生﹐不知所以死。不知就先﹐不知就後。若化爲物﹐以待其所不知之化已乎。且方將化﹐惡知不化哉﹖方將不化﹐惡知已化哉﹖吾特與汝﹐其夢未始覺者邪﹗且彼有駭形而無損心﹐有旦宅而無耗精。孟孫氏特覺﹐人哭亦哭﹐是自其所以乃。且也相與吾之耳矣﹐庸詎知吾所謂吾之非吾乎﹖且汝夢爲鳥而厲乎天﹐夢爲魚而沒於淵。不識今之言者﹐其覺者乎﹖其夢者乎﹖造適不及笑﹐獻笑不及排﹐安排而去化﹐乃入於寥天一。」

盡死生之理﹐應內外之宜者﹐動而以天行﹐非知之匹也。

簡擇死生而不得其異﹐若春秋冬夏四時行耳。

已簡而不得﹐故無不安﹐無不安﹐故不以生死槪意而付之自化也。

所遇而安。

不違化也。

死生宛轉﹐與化爲一﹐猶乃忘其所知於當今﹐豈待所未知而豫憂者哉﹗

已化而生﹐焉知未生之時哉﹗未化而死﹐焉知已死之後哉﹗故無所避就﹐而與化俱往﹝二﹞也。

夫死生猶覺夢耳﹐今夢自以爲覺﹐則無以明覺之非夢也﹔苟無以明覺之非夢﹐則亦無以明生之非死矣。死生覺夢﹐未知所在﹐當其所遇﹐無不自得﹐何爲在此而憂彼哉﹗

變化爲形之駭動耳﹐故不以死生損累其心。

以形骸之變爲旦宅之日新耳﹐其情不以爲死。

夫常覺者﹐無往而有逆也﹐故人哭亦哭﹐正自是其所宜也﹝四﹞。

夫死生變化﹐吾皆吾之。旣皆是吾﹐吾何失哉﹗未始失吾﹐吾何憂哉﹝五﹞﹗無逆﹐故人哭亦哭﹔無憂﹐故哭而不哀。

靡所不吾也﹐故玄同外內﹐彌貫古今﹐與化日新﹐豈知吾之所在也﹗

言無往而不自得也。

夢之時自以爲覺﹐則焉知今者之非夢耶﹐亦焉知其非覺耶﹖覺夢之化﹐無往而不可﹐則死生之變﹐無時而足惜也。

所造皆適﹐則忘適矣﹐故不及笑也。排者﹐推移之謂也。夫禮哭必哀﹐獻笑必樂﹐哀樂存懷﹐則不能與適推移矣。今孟孫常適﹐故哭而不哀﹐與化俱往也。

安於推移而與化俱去﹐故乃入於寂寥而與天爲一也。自此以上﹐至於子祀﹐其致一也。所執之喪異﹐故歌哭不同。

意而子見許由﹐許由曰「堯何以資汝﹖」

資者﹐給濟之謂也。

意而子曰「堯謂我﹕汝必躬服仁義而明言是非。」許由曰「而奚來爲軹﹖夫堯旣已黥汝以仁義﹐而劓汝以是非矣。汝將何以遊夫遙蕩恣睢轉徙之塗乎﹖」

言其將以刑教自虧殘﹐而不能復遊夫自得之場﹐無系之塗也。

意而子曰「𨿽然﹐吾願遊於其藩。」

不敢復求涉中道也﹐且願遊其藩傍而已。

許由曰「不然。夫盲者無以與乎眉目顏色之好﹐瞽者無以與乎靑黃黼黻之觀。」意而子曰「夫無莊之失其美﹐據梁之失其力﹐黃帝之亡其知﹐皆在鑪捶之間耳。庸詎知夫造物者之不息我黥而補我劓﹐使我乘成以隨先生邪﹖」

言天下之物﹐未必皆自成也﹐自然之理﹐亦有須冶鍛而爲器者耳。故此之三人﹐亦皆聞道而後忘其所務也。此皆寄言﹐以遣云爲之累耳。

夫率性﹝二﹞直往者﹐自然也﹔往而傷性﹐性傷而能攺者﹐亦自然也。庸詎知我﹝三﹞之自然當不息黥補劓﹐而乘可成之道以隨夫子耶﹖而欲棄而勿告﹐恐非造物之至也﹝四﹞。

許由曰「噫﹗未可知也。我爲汝言其大略﹕吾師乎﹗吾師乎齏萬物而不爲義﹐澤及萬世而不爲仁﹐長於上古而不爲老﹐覆載天地刻雕眾形而不爲巧。此所遊已﹗」

皆自爾耳﹐亦無愛爲於其間也﹐安所寄其仁義﹗

日新也。

自然﹐故非巧也。

遊於不爲而師於無師也。

顏回曰「回益矣。」

以損之爲益也。

仲尼曰「何謂也﹖」曰「回忘禮樂矣﹗」曰「可矣﹐猶未也。」

仁者﹐兼愛之迹﹔義者﹐成物之功。愛之非仁﹐仁迹行焉﹔成之非義﹐義功見焉。存夫仁義﹐不足以知愛利之由無心﹐故忘之可也。但忘功迹﹐故猶未玄達也。

他日復見﹐曰「回益矣。」曰「何謂也﹖」曰「回忘仁義矣。曰「可矣﹐猶未也。」

禮者﹐形體之用﹐樂者﹐樂生之具。忘其具﹐未若忘其所以具也。

他日復見﹐曰「回益矣﹗」曰「何謂也﹖」曰「回坐忘矣。」仲尼蹴然曰「何謂坐忘﹖」顏回曰「墮肢體﹐黜聰明﹐離形去知﹐同於大通﹐此謂坐忘。」

無物不同﹐則未嘗不適﹐未嘗不適﹐何好何惡哉﹗

仲尼曰「同則無好也﹐化則無常也。而果其賢乎﹗丘也請從而後也。」

同於化者﹐惟化所適﹐故無常也。

子輿與子桑友。而霖雨十日﹐子輿曰「子桑殆病矣﹗」裹飯而往食之。至子桑之門﹐則若歌若哭﹐鼓琴曰「父邪﹗母邪﹗天乎﹗人乎﹗」有不任其聲而趨舉其詩焉。子輿入﹐曰「子之歌詩﹐何故若是﹖」

此二人相爲於無相爲者也。今裹飯而相食者﹐乃任之天理而自爾耳﹐非相爲而後往者也。

嫌其有情﹐所以趨出遠理也。

曰「吾思夫使我至此極者而弗得也。父母豈欲吾貧哉﹖天無私覆﹐地無私載﹐天地豈私貧我哉﹖求其爲之者而不得也﹗然而至此極者﹐命也夫﹗」

言物皆自然﹐無爲之者也。

《莊子。內篇。應帝王第七》

嚙缺問於王倪﹐四問而四不知。嚙缺因躍而大喜﹐行以告蒲衣子。蒲衣子曰「而乃今知之乎﹖有虞氏不及泰氏。有虞氏﹐其猶藏仁以要人﹐亦得人矣﹐而未始出於非人。泰氏﹐其臥徐徐﹐其覺於於。一以己爲馬﹐一以己爲牛。其知情信﹐其徳甚眞﹐而未始入於非人。」

夫無心而任乎自化者﹐應爲帝王也。

夫有虞氏之與泰氏﹐皆世事之迹耳﹐非所以迹者也。所以迹者﹐無迹也﹐世孰名之哉﹗未之嘗名﹐何勝負之有耶﹗然無迹者﹐乘羣變﹐履萬世﹐世有夷險﹐故迹有不及也。

夫以所好爲是人﹐所惡爲非人者﹐惟以是非爲域者也。夫能出於非人之域者﹐必入於無非人之境矣﹐故無得無失﹐無可無不可﹐豈直藏仁而要人也﹗

夫如是﹐又奚是人非人之有哉﹗斯可謂出於非人之域。

任其自知﹐故情信。

任其自得﹐故無僞。

不入乎是非之域﹐所以絕於有虞之世。

肩吾見狂接輿。狂接輿曰「日中始何以語女﹖」肩吾曰「告我君人者以己出經式義度﹐人孰敢不聽而化諸﹗」狂接輿曰「是欺徳也。其於治天下也﹐猶涉海鑿河﹐而使蚊負山也。夫聖人之治也﹐治外夫﹖正而後行﹐確乎能其事者而已矣。且鳥髙飛以避矰弋之害﹐鼷鼠深穴乎神丘之下﹐以避燻鑿之患﹐而曾二虫之無知﹖」

以己制物﹐則物失其眞。

夫寄當於萬物﹐則無事而自成﹔以一身制天下﹐則功莫就而任不勝也。

全其性分之內而已。

各正性命之分也。

不爲其所不能。

禽獸猶各有以自存﹐故帝王任之而不爲﹐則自成也。

言汝曾不知﹝三﹞此二虫之各存而不待教乎﹗

天根遊於殷陽﹐至蓼水之上﹐適遭無名人而問焉﹐曰「請問爲天下。」無名人曰「去﹗汝鄙人也﹐何問之不豫也﹗予方將與造物者爲人﹐厭﹐則又乘夫莽眇之鳥﹐以出六極之外﹐而遊無何有之鄕﹐以處壙垠之野。汝又何帠以治天下感予之心爲﹖」

問爲天下﹐則非起於大初﹐止於玄冥也。

任人之自爲。

莽眇﹐羣碎之謂耳。乘羣碎﹐馳萬物﹐故能出處常通﹐而無狹滯之地。

言皆放之自得之場﹐則不治而自治也。

又復問無名人曰「汝遊心於淡﹐合气於漠﹐順物自然而無容私焉﹐而天下治矣。」

其任性而無所飾焉則淡矣。

漠然靜於性而止。

任性自生﹐公也﹔心欲益之﹐私也﹔容私果不足以生生﹐而順公乃全也。

陽子居見老聃﹐曰「有人於此﹐向疾彊梁﹐物徹疏明﹐學道不捲﹐如是者﹐可比明王乎﹖」老聃曰「是於聖人也﹐胥易技系﹐勞形怵心者也。且也虎豹之文來田﹐猿狙之便來藉。如是者﹐可比明王乎﹖」陽子居蹴然曰「敢問明王之治。」

言此功夫﹐容身不得﹐不足以比聖王。

此皆以其文章技能系累其身﹐非涉虛以禦乎無方也。

老聃曰「明王之治﹕功蓋天下而似不自己﹐化貸萬物而民弗恃。有莫舉名﹐使物自喜。立乎不測﹐而遊於無有者也。」

天下若無明王﹐則莫能自得。令﹝一﹞之自得﹐實明王之功也。然功在無爲而還任天下。天下皆得自任﹐故似非明王之功。

夫明王皆就足物性﹐故人人皆云我自爾﹐而莫知恃賴於明王。

𨿽有蓋天下之功﹐而不舉以爲己名﹐故物皆自以爲得而喜。

居變化之塗﹐日新而無方者也。

與萬物爲體﹐則所遊者虛也。不能冥物﹐則迕物不暇﹐何暇遊虛哉﹗

鄭有神巫曰季咸﹐知人之死生存亡﹑禍福壽夭﹐期以歲月旬日若神。鄭人見之﹐皆棄而走。列子見之而心醉﹐歸﹐以告壺子﹐曰「始吾以夫子之道爲至矣﹐則又有至焉者矣。」

不憙自聞死日也。

謂季咸之至又過於夫子。

壺子曰「吾與汝旣其文﹐未旣其實。而固得道與﹖眾雌而無雄﹐而又奚卵焉﹗而以道與世亢﹐必信﹐夫故使人得而相汝。嘗試與來﹐以予示之。」

言列子之未懷道也。

未懷道則有心﹐有心而亢其一方﹐以必信於世﹐故可得而相之。

明日﹐列子與之見壺子。出而謂列子曰「嘻﹗子之先生死矣﹗弗活矣﹗不以旬數矣﹗吾見怪焉﹐見濕灰焉。」列子入﹐泣涕沾襟以告壺子。壺子曰「鄕吾示之以地文﹐萌乎不震不止﹐是殆見吾杜徳機也。嘗又與來。」

萌然不動﹐亦不自正﹐與枯木同其不華﹐濕灰均於寂魄﹐此乃至人無感之時也。夫至人﹐其動也天﹐其靜也地﹐其行也水流﹐其止也淵默。淵默之與水流﹐天行之與地止﹐其於不爲而自爾﹐一也。今季咸見其尸居而坐忘﹐卽謂之將死﹔睹其神動而天隨﹐因謂之有生。誠﹝能﹞﹝三﹞應不以心而理自玄符﹐與變化升降而以世爲量﹐然後足爲物主而順時無極﹐故非相者所測耳。此應帝王之大意也。

徳機不發曰杜。

明日﹐又與之見壺子。出而謂列子曰「幸矣﹗子之先生遇我也﹐有瘳矣﹗全然有生矣﹗吾見其杜權矣﹗」列子入﹐以告壺子。壺子曰「鄕吾示之以天壤﹐名實不入﹐而機發於踵。是殆見吾善者機也。嘗又與來。」

權﹐機也。今乃自覺昨日之所見﹐見其杜權﹐故謂之將死也。

天壤之中﹐覆載之功見矣。比之地文﹐不猶﹝卵﹞﹝外﹞﹝一﹞乎﹗此應感之容也。

任自然而覆載﹐則天機玄應﹐而名利之飾皆爲棄物也。

常在極上起。

機發而善於彼﹐彼乃見之。

明日﹐又與之見壺子。出而謂列子曰「子之先生不齊﹐吾無得而相焉。試齊﹐且復相之。」列子入﹐以告壺子。壺子曰「吾鄕示之以太衝莫勝﹐是殆見吾衡气機也。鯢桓之審爲淵﹐止水之審爲淵﹐流水之審爲淵。淵有九名﹐此處三焉。嘗又與來。」

居太衝之極﹐浩然泊心而玄同萬方﹐故勝負莫得厝﹝一﹞其間也。

無往不平﹐混然一之。以管窺天者﹐莫見其涯﹐故似不齊。

淵者﹐靜默之謂耳。夫水常無心﹐委順外物﹐故𨿽流之與止﹐鯢桓之與龍躍﹐常淵然自若﹐未始失其靜默也。夫至人用之則行﹐捨之則止﹐行止𨿽異而玄默一焉﹐故略舉三異以明之。𨿽波流九變﹐治亂紛如﹐居其極者﹐常淡然自得﹐泊乎忘爲也。

明日﹐又與之見壺子。立未定﹐自失而走。壺子曰「追之﹗」列子追之不及。反﹐以報壺子曰「已滅矣﹐已失矣﹐吾弗及已。」壺子曰「鄕吾示之以未始出吾宗。吾與之虛而委蛇﹐不知其誰何﹐因以爲弟靡﹐因以爲波流﹐故逃也。」

𨿽變化無常﹐而常深根冥極也。

無心而隨物化。

﹝汛﹞﹝泛﹞然無所系也。

變化頹靡﹐世事波流﹐無往而不因也。夫至人一耳﹐然應世變而時動﹐故相者無所措其目﹐自失而走。此明應帝王者無方也。

然後列子自以爲未始學而歸。三年不出﹐爲其妻爨﹐食豕如食人﹐於事無與親。雕琢復朴﹐塊然獨以其形立。紛而封哉﹐一以是終。

忘貴賤也。

惟所遇耳。

去華取實。

外飾去也。

𨿽動而眞不散也。

使物各自終。

無爲名屍﹐無爲謀府﹐無爲事任﹐無爲知主。體盡無窮﹐而遊無朕。盡其所受乎天﹐而無見得﹐亦虛而已﹗至人之用心若鏡﹐不將不迎﹐應而不藏﹐故能勝物而不傷。

因物則物各自當其名也。

使物各自謀也。

付物使各自任。

無心則物各自主其知也。

因天下之自爲﹐故馳萬物而無窮也。

任物﹐故無迹。

足則止也。

見得則不知止。

不虛則不能任羣實。

鑑物而無情。

來卽應﹐去卽止。

物來乃﹝三﹞鑑﹐鑑不以心﹐故𨿽天下之廣﹝四﹞﹐而無勞神之累。

南海之帝爲倏﹐北海之帝爲忽﹐中央之帝爲渾沌。倏與忽時相下遇於渾沌之地﹐渾沌待之甚善。倏與忽謀報渾沌之徳﹐曰「人皆有七竅以視聽食息此獨無有﹐嘗試鑿之。」日鑿一竅﹐七日而渾沌死。

爲者敗之。

