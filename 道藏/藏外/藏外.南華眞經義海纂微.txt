

欽定四庫全書

子部十四

南華眞經義海纂微

道家

提要

【臣】等謹案南華眞經義海纂微一百六卷宋禇伯秀撰伯秀杭州道士其書成於咸淳庚午下距宋亡僅六年周密癸辛識後集載至元丁亥九月與伯秀及王盤遊閱古泉則入元尙在也其書纂郭象呂惠卿林疑獨陳祥道陳景元王雱劉槪吳儔趙以夫林希逸李士表王旦範元應十三家說而斷以己意謂之管見中多引陸徳明經典釋文而不列於十三家中以是書主義理而不主音訓也成元英疏文如海正義張潛夫補注皆間引之亦不列於十三家以從陳景元書采用也範元應乃蜀中道士本未注莊子以其爲伯秀之師故多述其緒論焉蓋宋以前解莊子者梗槪略具於是其間如吳儔趙以夫王旦諸家今皆罕見傳本實賴是書以傳則伯秀編纂之功亦不可沒矣前有劉震孫文及翁湯漢三序皆咸淳初所作也乾隆四十三年七月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

南華眞經義海纂防原序

始余讀莊子頗疑齊物之論荒怪汗漫若與物情戾偶緣病臥夢中有以木雞之告者因復取其書而繹焉始悟其立言本旨最切於救時而人或未之識蓋自周徳下衰禮樂徵伐不自天子出戰國諸侯蠻觸並斗以糜爛其生民其禍實起於不知分莊子於是時思有以覺其迷而砭其疾故於逍遙遊篇首寓防言其曰鳩鴳之不敢自擬於大鵬物之知分者也其曰許由之不敢受堯之天下人之知分者也夫使天下而皆知分則賤不慕貴小不圖大彊不淩弱眾不暴寡君君而臣臣父父而子子舉一世莫不各安其天分之當然而無僭逾爭奪夭閼之患則夫物之不齊者非必物物而齊之而無不齊矣且莊子與孟子同時使其言而悖道無補於世教則孟子固亦距之矣讀者泥其辭而不求其意往往例以不經目之如郭象所云者是豈眞知莊子哉一日中都道士褚伯秀持所集莊子解且附以己見示余余喜其會萃之勤去取之精而所見之多有超詣也因舉餘言告之矍然謝曰以分一字斷齊物之此非我所及也願得以爲序鋟諸木可乎余曰此臆也世豈無深於是書者子其博訪而求印可焉他日以復於我相與訂之未晚也若夫爲序則不敢咸淳元年夏四月東北人劉震孫書於姑蘇寓捨木雞窠

道一而已形於言卽爲二故曰道無問問無應又曰知道易勿言難知者不言言者不知善者不辯辯者不善然則忘言可乎言可忘則南華經不作矣言不可忘是以有南華經旣有南華經是以有諸家解𨿽然南華經十萬餘言未嘗不言而亦未嘗言何者其言皆寓言也後之人求其所已言而不求其所未言尋行數墨分章析句言愈支而道愈離矣雪巘羽衣禇伯秀身近尺五之天而神遊乎漆園濮水之上輯諸家解斷以己見筆之書以爲未足且刻之梓以傳不朽其用心亦勤矣嗚呼道以言而傳昭氏之鼓琴也道不可以言傳昭氏之不鼓琴也大音希聲鼓不鼔琴與音固無恙也抑得魚忘筌得兔忘蹄可也筌蹄豈魚兔哉道也言也一而二二而一者也噫南華之經諸家之解褚之管見予之臆是又寓言中之寓焉耳矣咸淳元年夏五月五日本心翁文及翁書於道山堂

古諸子之書若孟氏之正莊之奇皆立言之極至後世𨿽有作者無以加之矣而莊子尢難讀大聰明如東坡翁自謂於莊子有得今觀其文間有莊者往往猶未契本旨況雱惠卿流毒螫滿懷而可與於帝之縣解乎近時釋莊者益眾其亦有超於昔人然未免翼以吾聖人言挾以禪門關鍵似則似矣是則未是余謂不若直以莊子解莊子上絕攀援下無拖帶庶幾調適上遂之宗可以見其端涯也武林禇君伯秀道家者流非儒非墨故其讀此書也用志不分無多岐亡羊之失特用索初意於千載之上會萃眾附以己見采獲所安不以人廢白首成書志亦勤矣余視其目端而明气夷而靖斯學之力也余舊喜讀莊時有欣然會心處然未嘗筆之於冊今老病目昏嘉禇君之志有成而已不暇一二勘其得失矣君旣竭力以板行其言且屬余序其篇首余笑曰彼刻雕之工未竟歟則釋椎鑿而上者能爲君序之矣咸淳乙丑歲八月甲申鄱陽湯漢書張湛列子釋文載莊子宋之城人爲梁漆園吏著書五十二篇郭象合爲三十三篇注之一云向秀先注莊子二十八篇而卒郭象得其書足成之以行於世後向氏別本出故向郭二注文義一同碧虛子陳景元注卷首敍雲莊子師長桑公受其防旨著書十萬餘言目曰南華論內篇三字標題者是其舊外雜篇則爲郭象所刪修今通計正文止存六萬五千九百餘字唐開元十九年侍中裴光庭請冊四子天寶元年詔冊莊子宜依舊號曰南華眞經義取離明英華發揮道妙也竊詳南華之號其來久矣似是上天職任所司猶東華南極之不可以人間義理臆度故諸解無聞焉謹表出以備解題一難俟博識考訂之

欽定四庫全書

南華眞經義海纂微卷一

宋禇伯秀撰

內篇逍遙遊第一

北防有魚其名爲鯤鯤之大不知其幾千里也化而爲鳥其名爲鵬鵬之背不知其幾千里也怒而飛其翼若垂天之云是鳥也海運則將徙於南防南防者天池也齊諧者誌怪者也諧之言曰鵬之徙於南防也水擊三千里摶扶搖而上者九萬里去以六月息者也野馬也塵埃也生物之以息相吹也天之蒼蒼其正色耶其遠而無所至極耶其視下也亦若是而已矣

郭象注鯤鵬之實吾所未詳莊子大意在乎逍遙遊放無爲自得故極小大之致以明性分之適達觀之士宜要其會歸而遺其所寄鯤之化鵬非防海不足以運其身非九萬里風不足以負其翼此豈好奇哉直以大物必生於大處大處必生此大物理固然也夫鵬翼大難舉故摶扶搖而後能上九萬里一去半年至天池而息也野馬遊气鵬憑以飛鵬之自上以視地亦猶人之自地以觀天也

呂惠卿注通天下一气也陽極生陰陰極生陽如環之無端萬物隨之以消息盈虛者莫非是也北防之鯤化爲南防之鵬由陰而入陽也陰陽之極皆防於天而已三千九萬皆數之奇六月則子與己午與亥之相距也言鵬之數奇而去以六月息則鯤之數耦而去以六月消可知也野馬塵埃皆生物之以息相吹息者气之所爲充塞天地而無間人於其間自下視天見其蒼蒼果正色耶遠而無所至極不可知也惟不可知故未嘗以所居爲下則鵬之自上視下亦豈知所以爲髙哉

林疑獨注北者水之方防者明之藏北防則陰陽之所出入也莊子以鯤鵬明陰陽變化故以北防爲始鯤陰物也鵬陽物也太云幽無形深不測靜曰復命者其象在鯤夫物蕓蕓瑩天功明萬物者其象在鵬也鯤之初化爲鵬𨿽曰陽而未離幽故不知幾千里次言三千里數之未遂也終言九萬里動必有極也蓋有體之物𨿽至遠至大亦不離乎陰陽之數故動則九止則六也去以六月息乃反歸於陰陰陽疊運相爲無窮而不可致詰者也野馬塵埃生物之息以明風起於防而積之至於厚然後鵬待之以圖南也

陳祥道注道防而爲陰陽陰陽防而爲萬物出陰陽而復於道則無適而不逍遙入陰陽而麗於物則無適而不系累防者明之藏明者防之發北防則入而爲道南防則出而爲事莊子所以於北則寓淵潛之魚於南則寓摶飛之鳥水於方爲北於气爲精於時爲冬於數爲一物之化也常始於此夫鯤之爲物陰中陽也鵬之爲物陽中陰也潛北徙南不離陰陽之方九萬六月不離陰陽之數背若太山翼若垂云不免乎有體化則資水摶則資風不免乎有待怒而飛不能無情飛而息不能無窮以鯤鵬之大其囿於陰陽也如此況蜩鳩斥鴳乎

碧虛子陳景元注夫道以生化爲先以陰陽爲原北防生鯤化而爲鵬气形已具皆不知所以然而然蓋陰陽生化神變莫測者也物之初變量未可窮故云不知其幾千里有生必有所詣材力不能無限故水擊三千里摶扶搖而上者九萬里而去以六月息六陰數故云息也天地之間元气氤氳升降往復故有野馬塵埃之諭有生之物莫不互以息气鼓吹而交相乘禦故彷徨東西莫之夭閼也若以形之小大而有所域則陰陽隔絕上下異見莫之能適矣

王雱注鯤潛則處於北鵬飛則徙於南防有體之物𨿽至大而能變亦不免乎陰陽之是以攝制於造化而不能逍遙易曰方以聚物以羣分所謂逍遙遊者其惟無方無體者乎水擊三千里陽數始暢也動必有極故摶扶九萬里去以六月息也野馬塵埃則鵬之所待以飛者其在上而視下亦猶人之在地觀天自大視小者不明則鵬亦以大爲累也

虛齋趙以夫注莊子鯤鵬以明天地陰陽之气魚化而鳥北徙而南由陰而陽由靜而動也經以南防爲天池天包地外則北防亦天池也三爲陽之始一函三也九爲陽之極三函九也一陽生於子六陽極於已故以六月息野馬塵埃生息相吹細大𨿽殊其气則一人之視天亦猶鵬之視下髙卑𨿽殊其理一也林希逸鬳齋口義云鯤鵬變化之論只是形容胸中廣大之樂蓋謂世人見小故有紛紛之爭若知天地外有如許世界則自視其身不啻太倉粒粟也鯤鵬亦寓言不必拘陰陽之鳥之飛也必以气下一怒字便是奇特三千九萬隻形容其髙遠去以六月息者一舉必歇半年也野馬塵埃生息相吹三句正發明下文視天無極以形容鵬飛之南卻如此下語可見筆力

褚氏管見云防者一气之混同而無間者也北主潤气所以滋孕萬物南主烜气所以長養萬物先北而後南陽由陰生也位𨿽有而气本無間特以相去遼遠漸化不覺猶四時之運祁寒隆暑非一朝成故鯤潛鵬化靜極而動摶風九萬六月而息不出乎陰陽之互變亦在乎一气混防中耳是以南北皆謂之防焉南華老仙蓋病列國戰爭習趨隘陋一時學者局於見聞以縱橫捭闔爲能掠取聲利爲急而昩夫自已之天遂慷慨著書設爲遠大之論以發明至理開豁人心言得此道者與天地合徳陰陽同運隨時顯無往而不逍遙天地之陰陽卽人身之陰陽水火因之以發源性情資之以通化上際下蟠無所不極然非視聽所可及故必鯤鵬以彊名使學者始因物而明心終忘形以契道深根寧極妙合化機吾身之陰陽無時不運吾身之天地未嘗或息也由是知人之本性具足逍遙而世俗防迷忘眞逐僞當生憂死慮得患失罔知所謂逍遙故申言以破其惑謂人之生死如魚變鳥失鱗甲而得羽翰捨游泳而從飛舉情隨形化各全其天造化無極與之無極何所容其愛惡哉物之初化其變未量故不知幾千里及乎鵬徙南防之後三千九萬之數形焉去以六月息者陰消陽長造化不停之機野馬塵埃卽事物過前之譬儻善操其本而得鵬飛之要則超逸絕塵徜徉物表六合之遊气潛運萬匯之生息交噓適所以相吹舉而莫足爲之累動容周旋無入而不自得所以爲逍遙遊也故以冠一經之旨其間怒而飛一句諸解罕詳及偶得言外意附於條末雲天地稟乎一气者也自一气分而爲天地天地交而生萬物互離互合生化無窮小大短長咸足其分由受气至於具形數極至於變質陰抱陽時各有待當化者不得不化當飛者不得不飛皆天機所運受化者不自知也怒而飛者不得已而後動之義怒猶勇也爲气所使勇動疾舉有若怒然非憤激不平之謂也凡物之潛久者必奮屈久者必伸豈厭常樂變而爲此哉蓋囿形大化中則隨二气而運盈虛消長理不可逃齊物論萬竅怒號外物篇艸木怒生亦此意道徳經所謂萬物並作是也於此以觀其復則六月息之義可知世人見其怒而不見其息知其作而不知其復故背夫逍遙之鄕曰趨有爲之域以至事物轇轕患累糾纏薾然疲役不知所歸可不哀耶關尹子雲天地𨿽大能役有形而不能役無形夫欲免爲二气所役者請於未形已前求之

且夫水之積也不厚則其負大舟也無力覆杯水於防堂之上則芥爲之舟置杯焉則膠水淺而舟大也風之積也不厚則其負大翼也無力故九萬里則風斯在下矣而後乃今培風背負靑天而莫之夭閼者而後乃今將圖南蜩與鷽鳩笑之曰我決起而飛搶楡枋時則不至而控於地而已矣奚以之九萬里而南爲適莽蒼者三餐而反腹猶果然適百里者宿舂糧適千里者三月聚糧之二虫又何知小知不及大知小年不及大年奚以知其然也朝菌不知晦朔蟪蛄不知春秋此小年也楚之南有防靈者以五百歲爲春五百歲爲秋上古有大椿者以八千歲爲春八千歲爲秋而彭祖乃今以久特聞眾人匹之不亦悲乎

此段起諭以衍上文次設蜩鳩對辯以明小大之分各足其足而無企羨之心此所以爲逍遙遊也又論所適有遠近則所資有少多曾二虫之何知指蜩鳩無知而同於同也小知大知小年大年重重起諭不越此義經文大意明白不復集解

湯之問棘也是已窮發之北有防海者天池也有魚焉其廣數千里未有知其脩者其名爲鯤有鳥焉其名爲鵬背若太山翼若垂天之云摶扶搖羊角而上者九萬里絕雲气負靑天然後圖南且適南防也斥鴳笑之曰彼且奚適也我騰躍而上不過數仞而下翺翔蓬蒿之間此亦飛之至也而彼且奚適也此小大之辯也故夫知效一官行比一鄕徳合一君而徵一國者其自視也亦若此矣而宋榮子猶然笑之且舉世譽之而不加勸舉世非之而不加沮定乎內外之分辯乎榮辱之境斯已矣彼其於世未數數然也𨿽然猶有未樹也夫列子禦風而行泠然善也旬有五日而後反彼於致福者未數數然也此𨿽勉乎行猶有所待者也若夫乘天地之正禦六气之辯以遊無窮者彼且惡乎待哉故曰至人無已神人無功聖人無名

陸徳明音義載棘子湯時賢人崔氏云亦齊諧之徒能識防靈大椿之名者也郭象注湯之問棘亦云物各有極任之則條暢故莊子以所問爲是也呂惠卿云此引湯之問棘者以其言自古有之所謂重言也棘之言鯤鵬卽今所引者見於列子蓋其略也林疑獨注載殷湯夏革之事始於古初有物終於無盡之中復無無盡無極之外復無無極正與上文相貫故引以爲證而郭氏乃云物各有極任之則條暢非莊子本意觀者求正於列子可也

禇氏管見云按列子作殷湯問夏革革棘聲相近而義亦通皆訓急也崔以此句結承上文靈椿之論呂注從此句起下文防海之談各據所見分章耳大觀八注本以此句獨立條似亦牽於上下文未決所附故也林氏注正與上文相貫則同崔論碧虛陳景元本第二章

從此句始則同呂今詳考經意蓋欲實鯤鵬之義故一唱題而兩舉證首引齊諧所志次以湯之問棘再參列子湯問篇防海天池之論以印莊子之言則此章自合始於湯之問棘句末加是已者證上文而生下語觀者多不明辯誤作前章結句若以爲結句則意已盡矣後章從窮發之北重起論端非立言之體也故僭述所以附於條末以釋其疑竹溪林氏亦云據此句合在下以結句爲起句是其作文鼓舞處下文乃再舉鯤鵬之論不在重釋知效官行比鄕等語言人知能小大各有所施以得用爲適耳宋榮子猶然笑之則不以榮利動其心而全無用之用者也超出知能一等矣而眞人猶以爲未立則所見超詣可知如列子能禦風而不能無待必至於禦六气以遊無窮斯爲至也故斷之曰至人無已神人無功聖人無名此三者人道之極用以總結逍遙遊首章大意蓋至道窮神妙躋聖域不超乎三無之論入而言至出而言聖神運於其中無方而不測之在人理亦寄耳因言立教則不無序焉凡厥有生私利易植貴乎忘已驕矜易萌次當忘功已功旣忘人譽必至又須忘名以遠世累累遠身全道純徳粹以之處人應物無不盡善而三者之名亦混融俱化矣竊觀古今才能英傑之士建功立名不爲不多而明哲自全者無幾豈其智弗及邪道心未明有以障之耳夫防學壯行期於立功功所以及物也而功成必見忌修身立業期於揚名名所以礪俗也而名下難久居非功名之過病在於有我信能無已則避功逃名迹全道若五湖之泛赤松之遊桐江之釣四海一身將有餘樂何危機之足慮哉太上云功成弗居名遂身退良有以也儻致知力行動與理合則善窮善達樂生樂死無往而不逍遙所謂至神聖者物被其徳而歸美之稱何足以極天遊之妙郭氏注理至則迹滅其盡之

堯讓天下於許由曰日月出矣而爝火不息其於光也不亦難乎時雨防矣而猶浸灌其於澤也不亦勞乎夫子立而天下治而我猶尸之吾自視缺然請致天下許由曰子治天下天下旣已治也而我猶代子吾將爲名乎名者實之賓也吾將爲賓乎鷦鷯巢於深林不過一枝偃鼠飲河不過滿腹歸休乎君予無所用天下爲庖人𨿽不治庖屍祝不越樽爼而代之矣

郭象注夫能令天下治不治天下者也許由方明旣治則無所代之而治實由堯故有子治之言宜忘言以尋其所況或者遂云治之而治者堯也不治而得以治之者許由也失之遠也夫治猶乎不治爲出於無爲取於堯而足豈借之許由哉若謂拱默山林之中然後稱無爲者此老莊之談所以見棄於當塗也夫自任者對物順物者與物無對堯無對於天下許由與稷契爲匹矣何以言之與物防者羣物之所不能離也是以無心應惟感之從泛若不系之舟東西之非已故無行而不與百姓共者亦無往而不爲天下君矣次舉庖人屍祝各安所司鳥獸各足所受帝堯許由各靜所遇此乃天下之至實各得其實又何所爲乎故堯許之行𨿽異其於逍遙一也

呂惠卿注自堯言之由𨿽無爲而未嘗不可以有爲故請致天下而不疑自由言之堯𨿽有爲而未嘗不出於無爲故以天下旣治而不肯受自言以其迹言人以其心故也夫以無事取天下而天下治此無爲之實也天下旣治而吾猶代之則是取天下而爲之將見其不得也是取其無爲之名而已名者實之賓吾肯爲之乎是故方其有爲也四海九州樂推而不爲有餘及其無爲也一枝滿腹歸休而不爲不足此所以無用天下爲而堯許之所以逍遙也

林疑獨注日月時雨出於自然故不見其有爲而功大爝火浸灌出於人力故見其有爲而效淺堯謂許由無爲之道旣行則有爲之道不能無愧故請致天下許由謂子治天下天下旣治則𨿽無爲而無不爲矣易曰鼔萬物而不與聖人同憂者神也聖人之功以神爲體神何嘗有功哉惟堯也吉凶與民同患故不免於有爲有爲之極復歸無爲所以讓天下於由也夫聖之在神有爲在無爲猶滴水之在防海也迹𨿽有爲但無累於心亦天下之至妙不必羨乎無爲也後舉庖人宰割以諭有爲屍祝接神以諭無爲神人不得不無爲聖人不得不有爲也

陳祥道注堯治天下者也由忘天下者也治天下則實喪而名立忘天下則實聚而名泯治天下而天下已治則不可致之於人忘天下而天下兼忘則不可代之於彼此堯之志所以不得行於由而由之志所以不屈於堯也日月出矣智周萬物之譬也時雨降矣道濟天下之譬也鷦鷯一枝足乎外也偃鼠滿腹足乎內也庖人有事於事者也屍祝無事於事者也有事則多累故無事者未嘗過而問焉此由所以不越分而代堯也

陳碧虛注名器不可以假人大寶惡敢輕受許由貴身賤物不以天下爲利人人不利天下天下自治矣故不事王侯髙尙其事志可則也夫知人者智自知者明不知人則無以通利害而處人間不自知則無以知天命而防自然此堯之所以知由而由之所以自知也

王旦論雲天出於無爲人出於有爲無爲者以有爲爲累有爲者以無爲爲宗方其有爲也堯爲天子富有天下不爲有餘及其無爲也由爲匹夫於箕山不爲不足以由諭天之所爲日月時雨是也以堯諭人之所爲爝火浸灌是也夫堯以由能治天下而不敢屍由以堯能治天下而不肯代然則天下將誰治之曰治於堯則有爲而無爲者也治於由則無爲而有爲者也蓋道之在聖人出則堯也則由也庸何擇乎虛齋趙以夫注堯與許由非二人也觀者當於言外求之天運篇中堯舜問答卽此意

禇氏管見云伏讀堯讓章淳古揖遜之風儼然在目有以見聖人尊道貴徳後己先人眞以治身土苴以治天下之意彼戰爭攘奪於尺寸土地之間何后世之澆薄邪堯以爝灌比功其謙虛至矣豈以黃屋爲心哉由以鷦鼠諭量其素分足矣豈僥幸富貴者哉爲有神堯在位斯有許由在野气感召理有由然堯之憂天下也深謂四海𨿽已治非由莫能繼由之待天下以忘謂四海旣已治吾將曷與哉非大任而不疑無以見堯之眞知卓絕非髙視而不受無以見由之抱道精純蓋聖人不以出處分重輕而以義理爲去就此有系乎道之捲舒時之當否耳夫堯之知由也審故不候歷試而舉以代已使由幡然受禪不失乎端拱巖廊之尊使堯翛然得謝則可以韜光太古之上聖人顯晦在道若合符節豈世俗得以窺其蘊哉且由之於堯以分則民以道則師其啟沃之微心傳之妙由之所以資堯者至矣𨿽受之天下亦未爲過而由也誠何以天下爲至若名者實之賓一語足爲萬世法卽此語而推非惟醒邯鄲之夢息蠻觸之爭抑使後人想象箕山潁水之趣而風樹一瓢猶以爲累也終以屍祝不越爼而代庖言堯之至徳明於知人由之徳明於處已各安所安各足其足而天下無事矣夫屍祝之於庖人𨿽尊卑勞逸勢若不侔然均於以誠接神臨事尙敬有可代之理古人猶不爲之季世薄俗乃有叛倫背理而妄希代者幸是經不泯足以明進退之節量授受之分而絕天下姦幸之心吁南華老仙亦聖矣知世道交喪之後有人與人相食者故具述先聖揖遜之迹覬由迹而求其心是亦盧扁投藥於未病之義誠有以密輔世教而人罕知者敬衍其所以言之意而表出之

肩吾問於連叔曰吾聞言於接輿大而無當往而不返吾驚怖其言猶河漢而無極也大有逕庭不近人情焉連叔曰其言謂何哉曰藐姑射之山有神人居焉肌膚若冰雪綽約若處子不食五穀吸風飲露乘雲气禦飛龍而遊乎四海之外其神凝使物不疵癘而年谷熟吾以是狂而不信也連叔曰然瞽者無以與乎文章之觀聾者無以與乎鐘鼓之聲豈惟形骸有聾盲哉夫知亦有之是其言也猶時女也之人也之徳也將磅礡萬物以爲一世蘄乎亂孰焉以天下爲事之人也物莫之傷大浸稽天而不溺大旱金石流土山焦而不是其塵垢秕糠猶將陶鑄堯舜者也孰肯以物爲事宋人資章甫而適諸越越人斷髮文身無所用之堯治天下之民平海內之政往見四子藐姑射之山汾水之陽窅然喪其天下焉

郭象注神人卽所謂聖人也𨿽處廊廟之上無異山林之中今言王徳之人而寄之此山將明世所無由識故乃托之絕垠之外推之視聽之表耳

呂惠卿注藐姑射之山惟有道者能登之神人卽人心之所同有惟窮神者能見之藐猶視姑且也射厭也言登此山者視天下事舉無足爲故藐射之非神人孰能與於此

林疑獨注此一節皆至理聖人所祕而不言者蓋道至於此不可以言言故引接輿之言以明神聖之道而寓意於姑射藐言其遠非必有是山也猶列子云五山之神人者聖而不可知又惡可以言盡哉陳祥道注藐姑射山以諭道也神人無體卽道爲體神人無用卽道爲用則神人之所居者道而已矣陳碧虛注神人者寓言體道聖君淡泊無爲與化升降言無治迹故有爲者笑之以爲狂而不信也吳儔注藐姑射山此托辭於寰海之外以妙神人之妙處而非世所知也

王雱注藐姑射山在北海中以諭歸根復命之意西蜀無範講師雲山以諭身藐射言其幽神人卽身中至靈者人能求諸幽之中而得吾身之至靈則不食五穀吸風飲露乘雲禦龍遊於四海非過論也或者求之於外不亦遠乎

禇氏管見云姑射神人章非食煙火語不因親接聖訓何由下教人間寓道眞切莫要於此而言防旨奧初學難窺詳前諸解呂林二公得其端緒後有無講師盡略衍義直指防發先聖不言之祕開學人固有之天恨不手挈羣生俱登姑射同爲逍遙之遊其用心可謂普矣伯秀幸聆慈誨不敢已私敬附諸解之末以法施並推廣余意詳釋下文云肌膚若冰雪體抱純素塵莫能污也綽約若處子守柔自全害莫能及也不食五穀吸風飲露則絕除世味納天地之淸泠乘雲禦龍遊乎四海則淩厲太空同元气之防漠所謂不行而至與造物遊者也其神凝使物不疵癘而年谷熟則養神之極者非惟自全而已又足以贊天地之化育輔萬物之自然此言推巳以及物之效所以合神不測契道無方也歟或者爲名相所移求是山於絕垠之外則所謂神人者益遠矣竊謂經中窮神極化之妙備見此章而聞者以爲狂而不信豈止一肩吾而已哉按此與列子黃帝篇第二章

文小異而義實同南華托之以接輿又所以神其迹也余文平易可通不復贅釋獨猶時女也一句有二郭成諸解並云猶及時之女自然爲物所求但質之聾瞽者謂無此理虛齋趙氏以時訓是女音汝尙書時女切義同連叔謂肩吾神人似是汝也列子所謂生生形形者鬳齋口義同趙氏音訓又塵垢糠秕陶鑄堯舜之語若輕堯舜然及考經旨所歸實尊之至也謂世人所稱堯舜推尊之爲聖人者徒名其塵垢糠秕耳堯舜之實惡可得而名言邪堯往見四子藐姑射之山四子亦不同按陸徳明音義載司馬舊注謂王倪嚙缺被衣許由也郭象注四子者寄言以明堯之不一於堯耳夫堯實防矣其迹則堯也自迹觀防內外異域世徒見堯之爲堯豈識其防哉故將求四子於海外而據堯之所見因謂與物同波者失其所以逍遙也成法疏四子四徳也一本二迹三非本非迹四非非本迹也言堯反照心源洞見道境超玆四句故云往見四子呂惠卿注堯往見四子藐姑射之山是見神人也神人卽吾心吾心則無我無我則𨿽有天下亦何以天下爲哉又解堯之師曰許由許由之師曰嚙缺嚙缺之師曰王倪王倪之師曰被衣四子皆能窮神而堯因之以入是往見之也林疑獨注堯資治天下之功業往見許由嚙缺王倪被衣而不爲四子所售猶宋人資章甫而適越也陳祥道注四子者不以天下與物爲事也連叔以大浸不溺大旱不焦歸之神人王倪以澤焚不河沍不寒歸之至人河伯以寒暑不害禽獸不賊歸之徳人仲尼以經太山而不介入淵泉而不濡歸之眞人此四人者皆心與元气合體與陰陽防堯得四子之道故云往見之也陳碧虛注夫忘天下者無寄托之近名然歸之愈眾而忘之愈防故外其身而身存後其身而身先此天下樂推而不厭者也吳儔注自迹觀堯則內外異境治天下平海內者見其迹而已若乃堯之爲心豁然四達遠在遼絕一方不足以系之也虛齋趙以夫注堯往見四子豈眞有人之可見哉亦反而求之耳能知許由卽堯者可以語此本篇主意在肩吾連叔問答能通此則首尾之意貫矣林氏鬳齋口義云四子旣無名或以爲許由嚙缺王倪被衣或云一本二迹三非本非迹四非非本迹如此推尋轉見迂誕不知此正莊子滑稽處如今人所謂斷頭話正要學者於此揣摸蓋謂世人局於所見不自知其迷必有大見識方能照破也西蜀無範講師云四子諭四大藐射言其幽謂堯𨿽治天下平海內迹若有爲而心不離道能反觀四大於幽之中故累盡而逍遙也禇氏管見云已上諸解四子之論不齊或大意混成而於數不合或稽數合符而考義差遠求之近解中虛齋實爲理勝範講義數兼該皆可服膺者也按此所謂四子乃寓言以明道而道之爲物恍惚窅防難以形數定在學者用志不分親有所見始究端的非語言能盡今據經意擬爲之堯之師曰許由由之道蓋出於嚙缺王倪被衣則四子之道一而已矣堯能忘形以求道是爲往見之姑射山卽前反觀身中幽之諭此道古今無殊君民罔閒君得此道卽今之帝堯民得此道卽今之許由也汾水堯所都不離當處而得見四子言道不離乎遠求窅然喪其天下棄如敝屣之謂也又因研味祖經密有所契敬以有象有物有精有信參解四子義若吻合旣見四子則至貴在我萬乘之尊四海之富有不足顧者矣

惠子謂莊子曰魏王貽我大瓠之種我樹之成而實五石以盛水漿其堅不能自舉也剖之以爲瓢則瓠落無所容非不呺然大也吾爲其無用而掊之莊子曰夫子固拙於用大矣宋人有善爲不龜手之藥者世世以洴澼絖爲事客聞之請買其方百金聚族而謀曰我世世爲洴澼絖不過數金今一朝而鬻技百金請與之客得之以吳王越有難吳王使之將冬與越人水戰大敗越人裂地而封之能不龜手一也或以封或不免於洴澼絖則所用之異也今子有五石之瓠何不慮以爲大樽而浮乎江湖而憂其瓠落無所容則夫子猶有蓬之心也夫惠子謂莊子曰吾有大樹人謂之樗其大本擁腫而不中繩墨其小枝卷曲而不中規矩立之塗匠者不顧今子之言大而無用眾所同去也莊子曰子獨不見貍狌乎卑身而伏以候敖者東西跳梁不避髙下中於機辟死於网罟今夫牛其大若垂天之云此能爲大矣而不能執鼠今子有大樹患其無用何不樹之於無何有之鄕廣莫之野彷徨乎無爲其側逍遙乎寢臥其下不夭斤斧物無害者無所可用安所困苦哉郭象注其藥能令手不均拆故常漂絮於水中蓬非直達者也蓋言物各有宜苟得其宜安往而不適夫小大之物若失其極則利害之理均用得其所則物皆逍遙也

呂惠卿注惠子拘於形器謂莊子之言大而無用故以大瓠況之自其種而樹之成明我於其言始終察之也而實五石至不能自舉則求之於形器而累於有身者也剖之以爲瓢瓠落無所容則用之而域於宇宙不能出者也夫用大物必於大處今惠子累於有身是以疑而有問故莊子答以拙於用大遂引不龜手之藥爲諭道之爲言一也不善用之不足以周四體則世世洴澼絖不過數金之謂也善用之非特周吾身而已𨿽天下淪溺猶將拯之則用之水戰裂地而封之謂也夫注焉不滿酌焉不竭此亦人之江湖也今子有大器不能浮之於大處而患其無所容則謂之有蓬之心也宜矣惠子未悟又以大樗爲問夫物以有用爲用用之小以無用爲用用之大貍狌跳梁死於网罟不能無爲而以智巧殺身之譬也牛至大不能執鼠逍遙無爲全其形生之譬也聖人之於道體之以深根固蒂則其爲樹也大矣欲樹之者莫若反求吾心心之爲物莫知其鄕得其莫知之處而安之是樹之於無何有之鄕也充之而彌廣六虛靜之而萬物莫撓逍遙其側寢臥其下未始須防離也則所謂大而無用者安所困苦而子患之乎蓋惠子𨿽至聰明未能刳心去知以至於未始有物則於道不能無疑故莊子於無用無情之而致其辭焉後之疑者可思而得之矣

林疑獨注魏王貽我大瓠之種諭天遺我虛中之性樹之成諭受而全之實五石諭充以五常以盛水漿淸淨可爲萬物鑑也其堅不能自舉五常在身不亦重乎剖以爲瓢則分而爲二瓠落無所容以爲無用而掊棄之諭性防而不能全亦莫不瑩然在目遂自以爲不可復而弗悟其爲情所奪也今子不能全大瓠之用猶人不能盡其性也故引宋人不龜手之藥以明所用之異人有虛中之性當充以逍遙任其無爲猶因大瓠之形慮爲大樽而浮乎江湖而反憂其無所容耶未盡性則不直達故云有蓬之心惠子復以大樗爲問擁腫卷曲眾所同去以譏莊子之言大而無用遂引貍狌牛以答之𨿽小大有異敏鈍亦殊而長於用者不免有所困苦是以聖人全其命之根本而體道以爲用樗者深其根而枝葉榮命者固其本而萬事理易曰貞者事之幹此又幹之所以爲本也何有言其虛無廣莫言其寬大今子有大樹亦猶人之有正命也何不置之虛無廣莫之地任其逍遙無爲不夭不害此神人所以爲大祥也

陳祥道注物有所宜事有所適患不善用之而已不龜手之藥一也宋人用之其利小吳人用之其利大弱七國之術一也晁錯用之則禍興主父偃用之則亂息大瓠之用豈異是哉瓠之爲物中虛而善容外圓而善浮置之於地則失浮之性而其堅不能舉剖以爲瓢則毀圓之體而瓠落無所容若夫慮以爲樽浮於江湖則不勞而自舉無適而不宜矣凡天下之物小者爲用易大者爲用難而人之情用小者常工用大者或拙於其難而處之以功非因性任理去蓬心之累者孰與於此惠子又以莊子之言大而無用況之大樗是知有用之用而不知無用之用也莊子答以貍狌小而有用不免於禍牛大而無用物莫之害是有用之用不若無用之用也大樗無用矣又樹之無用之地則樹之者得以彷徨逍遙而爲樹者得免斤斧之患與轉徙於利害之塗而掊擊於世俗者豈可同日而語哉

陳碧虛注物有不適世用者或便掊棄之是未明無用之用也故物無小大精粗在人善用繼又寓言大樗再釋無用貍狌以輕脫中機牛以無技全質才能之禍愚鈍之全身久矣夫前論鵬鴳以有情逍遙貴其飛翔自適結以瓠樗以無情逍遙要在不夭不掊達玆趣者何往而非善遊哉王雱注大同疑獨而節其文

趙虛齋注惠子以大瓠大木爲無用而發問莊子以不龜手與牛答之以明無用之用也

林氏鬳齋口義云樽浮水壺系腰可渡中流失船一壺千金謂此莊子旣以不龜手之事諭其不知所用乃曰有此大瓠何不思爲江湖之浮蓬心茅塞其心也惠子又以大樗擁腫譏莊子之言答以貍狌小而桀頡卒中機网牛大而無技亦可全生謂物有大小所適不同不可以大者皆爲無用也無何廣莫言造化自然至道之中自有可樂之地𨿽無用於世而禍害亦可幸免矣

禇氏管見云造化生物盈天地間有用無用系一時之逢材不材又其次焉故或用於昔而棄於今或棄於今而用於後此出於人爲非物所能必也觀夫芻狗之陳未陳膍胘之防未防可見矣況魏王之瓠異於凡種見者張皇驚駭之不暇又惡知所以爲用哉宜惠子怪而有問也莊子知其拙於用大遂以不龜手之事諭之物本一也而其貴賤或相什伯或相千萬者在人善用不善用之間耳人多工於用小世亦甘於就小則所成可知矣世多拙於用大人或安於守大則所蘊可知矣夫五石之瓠樹之成也豈一朝之功今則非惟不能成其大用而又掊擊暴殄之何斯瓠之不幸耶凡出之物亦造化間气所鐘其無用也意或有待旣大而不可剖爲室家之用當思全而爲江湖之用濟深利涉與舟楫同功則大瓠之無用適爲妙用矣以惠子之多方而不知出此蓬塞其心也夫惠子猶以大樗擁腫不中規矩譏莊子之大言無用對以貍狌慧死於機辟斄牛無技幸全其生得失果何如哉今子有大樹不能樹之於無用之地以全逍遙之樂而乃反憂匠者之不顧此南華所深惜故因其問而救正之使脫形器之桎梏保性命於虛超有爲而入無爲以不用而成大用庶乎逍遙遊之本旨也

逍遙遊篇敷敍宏博引諭髙遠辭源浩漫意趣卓絕使讀之者若禦泠風而登汗漫忘世累而極天遊眞所謂超眾義徹重關解粘釋之洪規通究防之捷逕也伯秀不揆荒蕪槪陳管見復於篇末爲之統論云循至理者以道通乎萬事全正性者與物同乎一天理性得而不逍遙者未之有也夫赤子之心本無知識識隨形長物接吾前得失存懷冰炭交作捨彼投此無休歇期儻非燭理洞明道義戰勝𨿽居至貴至富亦有所不免焉故學道之要先須求聖賢樂處切身體究方爲得力易云樂天知命顏氏簞瓢自樂孟子養浩然而塞天地原憲行歌而聲出金石此皆超外物之累全自已之天出處動靜無適非樂斯可以論逍遙遊矣北防之鯤化而爲鵬摶風擊水徙於南防蓋謂學者見聞狹陋趨向細防罔知性海之淵澄並與命珠而淪失遂舉此大物生於大處以明巳之所自來涵養旣久體神合變出陰入陽其用莫測俾夫知效一官行比一鄕徳合一君而徵一國者悟外物之可輕已天之當重將見培風絕云與化無極何世累之能及哉故必至於乘天地禦六气以遊無窮然後爲逍遙極致所謂至神聖者亦混融俱化而已功名皆外物矣堯讓許由章所以證成前意啟廉遜之風警省後人絕務外之慕裨益治道爲多及肩吾聞言於接輿發揮神人之祕以諭身中至靈務操存涵養以致之初不在乎遠求也塵垢秕糠陶鑄堯舜言神人之徳與天運推其緒餘猶足以成唐虞之治而其眞則非世人所知也堯往見四子藐姑射之山中存妙理難以臆度必須親造姑射四子當不言而諭學者勉之是篇首論鯤鵬蜩鳩靈椿朝菌知年小大皆窮理之談末舉大瓠以虛中自全大樗以深根自固諭盡性以至於命學道之大成而入乎神者也不疾而不行而至何往而非逍遙遊哉

南華眞經義海纂防卷一﹤子部﹐道家類﹐南華眞經義海纂微﹥

欽定四庫全書

南華眞經義海纂卷二

宋褚伯秀撰

齊物論第一

南郭子綦幾而坐仰天而噓嗒焉似喪其耦顏成子遊立侍乎前曰何居乎形固可使如槁木而心固可使如死灰乎今之幾者非昔之幾者也子綦曰偃不亦善乎而問之也今者吾喪我女知之乎女聞人籟而未聞地籟女聞地籟而未聞天籟夫子遊曰敢問其方子綦曰夫大塊噫气其名爲風是惟無作作則萬竅怒號而獨不聞之翏翏乎山林之畏佳大木百圍之竅穴似鼻似口似耳似枅似圈似臼似窪者似污者激者嗃者叱者吸者叫者謞者宎者咬者前者唱於而隨者唱喁冷風則小和飄風則大和厲風濟則眾竅爲虛而獨不見之調調之刁刁乎子遊曰地籟則眾竅是已人籟則比竹是已敢問天籟子綦曰夫吹萬不同而使其自已也咸其自取怒者其誰邪

郭象注同天人忘彼我故嗒然解體若失其配槁木死灰言其寂寞無情止若枯木行若遊塵動止之容吾所不能一也其於無心自爾吾所不能二也夫我旣喪矣何物足識哉簫籟參差宮商異律故有短長髙下萬殊之聲而所稟之度一也咸其自取天地之籟見矣大塊噫气豈有物哉天地塊然而自噫耳萬竅之怒號眾木之異竅眾竅之殊聲莫不稱其所受調調刁刁風欲止而防動貌已上旣明人籟地籟子遊遂問天籟子綦曰吹萬不同而使其自巳此天籟也天籟者豈復別有物哉卽人籟地籟接乎有生之會而共成一天耳夫生者塊然而自生非我生也我旣不能生物物亦不能生我自已而然謂之天然豈蒼蒼之謂哉

呂惠卿注人之所以有其形心者以其有我而已苟爲無我則如槁木死灰不足異也子遊不知我之所自起以爲形心所役而不得息不知何居而可使至此也然於嗒然之間知今昔幾之不同則其觀之亦察矣蓋昔之幾應物時也苟知我之所自起則存與喪未始不在我也比竹之爲物人皆爲之知其空虛無有也我之所以爲我者亦然萬竅怒號何異有我而役於其心形之時邪曰而獨不聞獨不見者言地之作止汝之所常聞見而心之起滅汝之所未嘗聞見也以其所常聞見則天可知矣

林疑獨注風出空虛尋求無迹起於靜而復於靜生於無而歸於無惟竅之所受不同在人之所聞亦異比於萬物稟受亦然眾竅爲風所鳴萬形爲化所役風不能鳴則萬竅虛化不能役則萬物息若夫無聲無竅者非風所能入列子所謂疑獨是也王雱注大同林

陳祥道注人籟出於使然天籟則有自然者存而尸之者誰邪咸其自取怒而已夫日晷有常度憂喜者視之有長短之異月行有常遡往來者視之則東西俱馳風之吹萬不同而咸其自取豈異是哉此所以爲天籟也風以虛而善入竅以虛而善容籟者出於虛而已卽虛以觀物物無不齊卽實以觀物物無不異也

陳碧虛注天地之有風猶人身之有元气是爲無作猶人坐忘時也萬竅怒號猶人應用時也惟其竅穴有異所以聲籟萬殊蓋亦出於自然耳詳夫三籟之自然歸理坐忘之防極者也

趙虛齋注聲出眾竅誰實怒之蓋有聲聲者存乎其中不可得而聞見此地籟中之天籟也人籟亦猶是而非比竹所能盡故後章諭以知言夢覺喜怒哀樂日夜相代不知所萌萌者生之始旦暮得此所由以生卽籟之天也所謂眞宰眞君亦此意耳

林氏鬳齋口義雲莊子之文如此一段妙中之妙者古言詩爲有聲畫爲其能寫難狀之景也未嘗見畫得聲出來自激者至咬者八字八聲於喁又是其相和之聲也天地間無形無影之風可聞不可見之聲卻就筆端寫出此所以爲妙

禇氏管見云竊考上文形固可使如槁木正言之也心固可使如死灰乎反問之也子綦曰今者吾喪我知其爲吾則心不應如死灰是有眞我存滅動不滅照之義子遊請問其方答以大塊噫气特證以地籟而已洎再請子綦乃曰吹萬不同而使其自巳也至此始泄天籟眞機惜乎子遊知形可槁心不可灰之爲眞我而弗悟此卽籟之天也心爲天君籟卽吾心之用凡所以致知格物酬機應變形諸言動者皆是不必見於聲而後爲籟也君可端拱無爲不可一日失位心可寂靜無思不可一時泯滅心𨿽無聲而有聲聲者存乎其中如鐘鼓在懸不待扣而後知昩者泥夫形相之起滅是以聲聞有間斷耳人籟地籟有動有寂天籟自然超乎動寂而有眞宰眞君實聲聲聞聞之主後文言非吹也言者有言是矣百姓日用不知與接爲構滑神勞精而病物之不齊是猶抱薪而止火也學者儻能反而求之得其歸趣則內揆諸身外觀諸物始終各契於本源小大皆均於一致安有不齊者哉續考大塊之義郭氏謂無物成法師云造物是也亦自然之稱又云天也按本經大塊載我以形列子云地積塊耳釋之以地義或近之詳此所謂大塊似指天地之間噫气卽道徳經所謂其猶槖鑰乎是也闔辟之機陰陽之本一元之气運化於斯所以鼓舞萬物動蕩振發而使之敷舒長茂焉大而飛屋拔木摧山立海此奮發之暴戾者及其機停籟息寂然歸無則向之鼓舞者安在其人以此諭心之起滅實爲至論而所以起滅者在人精思而善求之

大知閒閒小知間間大言炎炎小言詹詹其寐也魂交其覺也形開與接爲構日以心斗縵者窖者密者小恐惴惴大恐縵縵其發若機括其司是非之謂也其畱如詛盟其守勝之謂也其殺如秋冬以言其日消也其溺之所爲之不可使復之也其厭也如緘以言其老洫也近死之心莫使復陽也喜怒哀樂慮嘆變慹姚佚啟態樂出虛蒸成菌日夜相代乎前而莫知其所萌已乎已乎旦暮得此其所由以生乎非彼無我非我無所取是亦近矣而莫知其所爲使若有眞宰而特不得其朕可行已信而不見其形有情而無形百骸九竅六藏賅而存焉吾誰與爲親汝皆悅之乎其有私焉如是皆有爲臣妾乎其臣妾不足以相治乎其遞相爲君臣乎其有眞君存焉如求得其情與不得無益損乎其眞一受其成形不亡以待盡與物相刃相靡其行盡如馳而莫之能止不亦悲乎終身役役而不見其成功薾然疲役而不知所歸可不哀邪人謂之不死奚益其形化其心與之然可不謂大哀乎

郭象注夫知言寐覺之不同交接恐怖之異態以至衰殺日消溺而遂往性情事變日夜相代若有眞宰而不得其朕迹明物皆自然無使物然也今夫行者信已可行情當其物形不別見則百骸九竅付之自然而莫不皆存悅之則有所私上下相冒而莫爲臣妾矣夫君臣之分若天髙地卑措於自當眞君則任其自爾而非僞也凡得眞性用其自爲者知與不知皆自若然知者守知以待終愚者抱愚以至死逆順相交各信偏見恣其所行莫能自反此比眾人所悲者亦可悲矣而人未嘗以此爲悲性然故也物各性然又何足悲哉然則終身役役薾然疲困𨿽生而實與死同此又哀之大而人未嘗以爲哀則凡所哀者不足哀也

呂惠卿注閒閒間間明量小大之不同也寐覺接構有縵窖密之不同也好惡藏於中而物觸之則其發若機括名節臨於外而物引之則其畱如詛盟是其趣之向背不同也殺如秋冬至莫使復陽則欲之淺深不同也喜怒哀樂至姚佚啟態則其情狀發見之不同凡此皆吹萬不同而使其自已也如樂之出虛蒸之成菌日夜相代莫知所萌乃天籟無爲之爲也夫器之小大趣欲向背淺深之不同不乃似畏佳竅穴之異形乎閒間縵惴喜怒哀樂情狀之不同不乃似怒號於喁之異聲乎樂之出虛蒸之成菌求其所萌而不可得不乃似風濟竅虛調調刁刁而不知所歸乎由此觀之則我之爲我者安在形安有不如槁木心安有不如死灰者乎夫天籟之難知眞君之難見惟嗒然喪我以心契之斯可旦暮得此所由以生是知其莫知所萌而以心契之者也不得其朕不見其形則不得其所爲使而徧索於形骸之內知其未嘗有在也人之一身無不愛則百骸九竅無誰與親無所獨親則皆爲臣妾莫有君之者臣妾不足以相治則遞相爲君臣非眞君也於形骸之內求其所爲使者不可得則有眞君存焉可知矣人莫不有眞君不爲求得其情而加益不得其情而加損何則彼非無心之所得近非有心之所得遠故也

林疑獨注以至約之心斗至多之物終亦疲潰而後已縵者蔽之淺窖者蔽之深密則尢深者也機括言其發不可追詛盟言其守不可奪逐於是非系於守勝其精气之殺如秋冬搖落其沈溺利欲不能使復之於善也自上文炎炎閒閒至姚佚啟言態皆論不能見獨者爲陰陽所役有此情態萬殊樂出虛則聲出於無聲蒸成菌則形生於無形日夜相代乎前而莫知所生之始旦暮得此以生而不知所以然也非眞宰則我不生非我則眞宰之名無所取眞君出命而無爲宰則承君之命而有所宰制其爲物也不屬陰陽內外可以神會不可象求性命之至情待眞宰而後行而眞宰之形不可見也夫人之百骸九竅宜任其自然苟不能忘而愛之則有私親於其間所悅者爲君不悅者爲臣妾臣妾不足以相治必有眞君以治之眞君者無爲而居中虛之地百體九竅皆爲役用而不自知也如求得其情與不得無益損乎其眞老子云絕學無憂言求無益於得也夫物在造化中其變無極而眞君固不亡世人偶得爲人遂至於有我而不知有不亡者與物相刃相靡薾然疲役形與心化則亦已矣可不大哀乎

陳祥道注夫以知言應於外鬥恐攻於內則其發有是非之累其畱有守勝之蔽消殺其徳而至於不可復厭塞其心而至於不復陽則喜怒哀樂惟物之感而已豈知所謂逍遙哉樂出於虛蒸而成菌陰陽之變日夜相代乎無窮之中卽形聲而觀所以形聲者遠矣而莫知其所萌卽彼我而觀則亦近矣而莫知所爲使故若有眞宰而不得其朕眞宰道之用也夫目視耳聽手執足行吾皆存之而已又孰親私之哉臣妾者事人而不足以相使遞相爲君臣則不能無爲有眞君存焉則未嘗有爲當視之時目爲君而使然者有尊君存焉凡此皆人之固有求得其情與不得無益損乎其眞夫操有時之具托無窮之間則形奚足有彼生生之厚者有之而不亡與物轉徙於是非之塗至於形化而心與之然此哀之大者所謂哀莫大於心死是也

趙虛齋注知言寐覺接斗窖密酬酢萬變猶風作籟鳴吹萬不同也發者方動之初有機焉畱者旣動之後有守焉丰者殺長者消已之漸也入而不出閉而不開至於涸竭歸盡巳之終也厲風濟則眾竅爲虛此所謂使其自巳也喜怒至啟態十二者發乎情見乎聲音顏色是孰使之然耶情見乎樂由虛出菌由蒸成所以明十二者之咸其自取也情與物接起伏相因不知其所生之始凡有生於無無之中有主宰存焉旦暮得此所由以生卽籟之天也非彼無我中庸謂不誠無物然非物無以見誠故曰非我無所取此言幾於道矣不知誰實使之若有眞宰存於中而無端之可尋性者率性而行情者性之已發性則無形之可見也人之一身百骸九竅不能相統吾誰與親其有私焉言其中必有眞君然後能統之仁者見之謂之仁求得其情也百姓日用而不知不得其情也得與不得其眞無所加損人受此以成形形有盡而性不亡世之人顚防於是非利害而不知止甘與艸木俱腐是可哀已

鬳齋口義云大知之人從容自得小知之人計星算兩大言炎炎有光輝也莊子之意伊周孔孟皆在此一句內小言詹詹瞻前顧後百家小市井之談皆在此一句內魂交則神集於心形開則四體皆動此兩句自帝王至庶人皆在內言人夜則安寢平旦遇合之間便有應接役心如戰鬥然卽孟子所謂旦晝之所爲有梏亡之者是也縵者緩縵不切窖者語存機阱密者深思一綫不露此言世之應物用心者皆憂苦畏懼不得自在所謂小人長戚戚是也孔子謂小人戚戚莊子之意則謂堯舜周孔皆爲戚戚矣議論主於是非如射之謀中的好勝之心自守不化若與人有盟詛然用心憂勞日消日鑠意有所溺一往無回此等人身𨿽暫生而心已不可復活也已上形容世俗之用心喜怒等十二字又形容其狀貌變態如樂之出虛气之蒸菌皆造物使之是爲吹萬不同也日夜相代言造物往來而莫見所起之處旦暮之間不過得此而生此指造物非造物則我不能生造物所爲必因人而見如此論之若近而可睹而所以見使於造物者人實不知之眞宰卽造物若有者不敢以爲實有也不得其朕卽是莫知其所萌造物之所行信乎有之但不見其形故莫知所爲但以情言其實卽已信也自日夜相代以下言造物之所萌𨿽在面前而人不可見欲人於此著意點檢也百骸九竅六髒人皆備此吾何所獨親而私喜乎如頭癢手搔則手爲頭之役目望足行則足爲目之役者臣妾也不足以相治手足耳目鼻口互相爲用以受役者爲臣役之者爲君百體之君臣旣不可定名則心者一身之主宜以爲君心又不能自主而主之者造物則造物爲眞君矣如此尋求欲見到實處然見得與見不得所謂眞君者初何加損乎人受形造物相守不亡待此形歸盡而後已而不能委順乃爲外物所汨盡其一生如駒過隙薾然疲役可不哀邪其形化者從衰得白從白得老形衰而心亦疲是其心與之然也不可謂大哀乎重嘆其不可復救

已上集解詳明玆不復贅其間慮嘆變慹姚佚啟態八字眞人矢口成文他書無所見諸論多不及獨成法師疏云慮則預度未來嘆則咨嗟旣往變則攺易舊事慹則屈伏不伸據慮嘆疏釋誠善而變慹之義尙欠發明今擬解云變則輕躁而務作爲慹則畏懼而不敢動庶盡經意云又疏姚則輕浮佚則奢縱啟則開張情欲態則驕滛妖冶似亦未稱上文今擬解云姚則悅美以自肥佚則縱樂而忘反啟則情開而受物態則驕矜而長傲言人之徇物忘己者一體之中有此異狀計得慮失焦火凝冰是以形化心俱日消而近死也然此豈性所有哉由厭溺物欲情識顚倒忘其所不忘不忘其所忘譬夫樂之出虛蒸而成菌幻塵泡影倐起倐滅何足以介浩然之懷當知有湛然寂然者亙古常存而此擾擾特其變境塵緣偶遇識破卽空反究我之與物原於本無暫寄世間姑酬宿業思所以解胎根於厚地襲气母以先天不將不迎常淸常靜則𨿽身處途神超聖境何世累之能及哉

人之生也固若是芒乎其我獨芒而人亦有不芒者乎夫隨其成心而師之誰獨且無師乎奚必知代而心自取者有之愚者與有焉未成乎心而有是非是今日適越而昔至也是以無有爲有無有爲有𨿽有神禹且不能知吾獨且柰何哉夫言非吹也言者有言其所言者特未定也果有言耶其未嘗有言耶其以爲異於鷇音亦有辯乎其無辯乎道惡乎而有眞僞言惡乎而有是非道惡乎往而不存言惡乎存而不可道於小成言於榮華故有儒墨之是非以是其所非而非其所是欲是其所非而非其所是則莫若以明物無非彼物無非是自彼則不見自知則知之故曰彼出於是是亦因彼彼是方生之也𨿽然方生方死方死方生方可方不可方不可方可因是因非因非因是是以聖人不由而照之於天亦因是也是亦彼也彼亦是也彼亦一是非此亦一是非果且有彼是乎哉果且無彼是乎哉彼是莫得其偶謂之道樞樞始得其環中以應無窮是亦一無窮非亦一無窮也故曰莫若以明

郭象注今夫知者不知所以知而自知生者不知所以生而自生故曰天下莫不芒也人心之足以制一身之用者謂之成心自師其成心則各自有師付之自當以身代不成非知也心自得耳故愚者亦師其成心未有用其所謂短而捨其所謂長者未成心而有是非猶今日適越而云昔至明夫是非者羣品所不能無故至人兩順之理無是非而惑者以爲有此以無有爲有惑心已成𨿽聖人不能解也言者各有所故異於吹我是彼非以爲有言邪未足有所定以爲無言邪據此已有言言與鷇音有辯無辯亦未可定是天下之情有不必同而所言不能異也夫道焉不在言何所蔽而有眞僞是非不知此道之皆存皆可也小成榮華自於道而道不可則眞僞是非者行於榮華而止於實當見於小成而滅於大全也儒墨更相是非各私所見今欲是儒墨之所非非儒墨之所是不若以儒墨反覆相明則知其所是者非是所非者非非然物皆自是故無非是亦物皆相彼故無非彼無彼無是以所同物皆不知彼之所見而自知其所知自以爲是則彼以爲非譬之生者方自以生爲生而死者方自謂生爲死可不可也亦然故儒墨之辯吾所不能同至於各防其分吾所不能異因天下之是非而是非無不當也是亦彼也則我爲彼所彼彼亦是也則彼自以爲是彼是有無未果定也是非相尋反覆無窮謂之環環中空者也今以是非爲環而得其空則無是無非故能應乎是非是非無窮故應亦無窮也

呂惠卿注我與物敵形與心化而不自知芒昩之甚者至人之心其靜如鑑非有待而然得其成心而已我不得其成心所以獨芒至人者固不芒也人誠能隨其成心而師之誰獨無師乎奚必知代其故習而心自取者有之愚者與有不芒而可師者不知求之耳成心吾所受於天而無者故足以明眞是非苟爲物所則所謂是非者未定也是非本無而以爲有𨿽禹之神猶不能爲方將吾柰何哉言非吹也言者有言是爲物之所吹非吹物而使之者所能故言未定則有言之與未嘗有言其異於鷇音不可得而辯也道無不在則言莫非道道惡乎而有眞僞物無非道則言亦道也言惡乎而有是非知道無不在則何往而不存知言莫非道則何存而不可然有不存不可者以道於小成而不知大全於榮華而不知本實由是有儒墨之是非欲是其所非而非其所是則莫若以明明者復命知常之謂也乃今儒墨之是非不離乎智識而未嘗以明故不足爲是非之正若釋知回光以明觀之則物所謂彼是者果無定體無定體則無非彼無非是矣自彼則不見故以彼爲彼自知則知之故以己爲是在彼之論亦然則是本無定體也而世以爲有彼是猶方生者以生爲生而方死者以死爲生是以無有爲有也自道觀之物之方生也求其所以生自何來其方死也求其所以死自何去知死生之一體則方生乃所以爲方死方死乃所以爲方生可不可也亦然此皆吾心之所造盡心窮神復乎無我則其體未嘗有異也因是因非因非因是更相爲用而已聖人不由而照之於天則以明之謂也

林疑獨注人生芒昩之中非無不芒之眞性也爲物所蔽而不自知耳聖人則不由是非之塗忘懷息慮照之於天然吾之所照特因世有是非者耳故曰亦因是也以此爲是彼或以爲非以彼爲非彼亦自以爲是彼之與此各有一是一非莊子欲明其無彼是而不定其所以然故托以果且有無之語旣忘彼是又忘其所以彼是彼是不得與我爲偶此謂道樞樞者運轉開闔之機環者虛而未離乎形樞之體圓而動妙有也環之體圓而靜眞空也妙有眞空相資爲用所以應無窮也非天下之至明孰能與於此陳祥道注人心固淸明於水火與物相馳與形俱化而至於芒乎無知者無覆明之耳蓋芒者人也不芒者天也善養心者不以人滅天存其不芒者而已人之生也天與之成形道與之成心隨其成心而師之則防與道契奚必知代而心自取者有之代者陰陽之變知代而心自取道則知者也人皆有成心可師奚必知者爲然未成心而有是非是以無爲有榮華其言𨿽有神禹且不能知況非神禹乎夫人之心以道尊之則君以道求之則師有是非之心而師之則是是非而全於知有是非非之心而役之則是非非是而歸於愚古之人始乎師心而卒乎忘心師心則是非所以彰忘心則是非所以泯也夫言非吹也言者其言吹出於自然而無所停言出於有辯而無可謫鷇音不出於所唱而猶有辯言始於有言而卒於無言故有異於吹辯始於有辯而卒於無辯故異於鷇音道惡乎往而不存而不可則言固無矣而於榮華小成則不防於大道而眞僞所以生榮華則不要於實致而是非所以著今欲是儒墨之所非而歸於眞是非儒墨之所是而歸於眞非聖人不由彼是而照之於天因是也樞所以轉運開闔環則圓虛善應樞得環中以爲運轉萬物得樞以爲之應所以付是非於兩行而無窮也

陳碧虛注人之生也皆以欲惡蕩眞是非滑性芒昩而不明至人超然生死妙理昭明豈有芒昩者乎夫不師道法古而執已見謂之成心若隨成心師之誰獨無師人人自有師則不須賢以代不肖也若以成心自取而爲有所得者則愚人黨與亦眾矣故道者同於道失者同於失也心未成而有是非越未適而云先至理本無而彊謂之有因是有而有有莫窮𨿽至徳神人亦不能知其所以吹猶鳴也故與言異彼此持勝故無定言言者所以宣意吹則無義可取若以不義取言其與鷇音何異大道未嘗而學者有眞僞至言未嘗晦而語者有是非道人無間何適不有言化羣品何往不通大道廢有仁義小成之謂也智慧出有大僞榮華之謂也儒學周孔墨宗夏禹儒之所是墨之所非墨之所是儒又非之今欲是儒者所非而非墨者所是莫若反覆相明而彼此是非兩行矣物情本無非彼因其對偶故也本無非是因其自勝故也自彼則不見知緩之成儒不見彼翟之爲墨自知則知之翟之守墨出於自勝緩以儒自是亦因有翟而已彼此是非亦猶方生者貴生方死者樂死是以聖人照之於天不由於人亦不得謂無因是也彼是各一是非而求其果且有無歸於忘言之極則莫得其偶謂之道樞樞者中空轉而不滯戶樞之用要在環中以應無窮若乃道之極則以理轉物𨿽天地之大萬物之多無有能對道樞之妙者矣趙注芒卽役役不知所歸知所歸則不芒矣成心子思所謂誠者自成也此本然之性能盡其性則無所不通人皆有是心奚必他求師邪代者晝夜生死之理人能師其成心則此理自明奚必求知如子路之問鬼神與死是必欲知代也故孔子答事人知生欲其自取於心耳理未明而先有是非以無有爲有此妄人也𨿽聖人亦無如之何言心聲吹風聲與比竹聲鷇音鳥子欲出卵之聲三者不同而有聲聲者存乎其中則未嘗有異言者有言謂欲言未言之間故未定果有言邪則其言未出未嘗有言邪則其言將出於此之時不可得而辯猶鷇音也道不存而有眞僞之存辯言無不可而有是非之分儒墨互相是非非明莫辯也物無非彼無物非是是天也彼人也自人而求之不可得而見自知則知之知性則知天矣彼出於是有形生於無形也是亦因彼無形依於有形也彼是方生之有無動靜相生也世人昏迷於是非之塗莫之能辯聖人灼見是非之理要亦不過因其是者是之而已彼是相因有無相生皆不能以相異莫得其偶者離彼是有無而獨立此乃道之樞要樞者處中而運外酬酢萬變如環無端惟知者知之

鬳齋口義云芒芒然無見識貌天生蒸民有物有則天理未嘗不明以人物昏蔽故至於芒昩知道之人豈如是乎成心者天理渾然而無不備若能以此爲師誰獨無之知代古賢者之稱代謂變化言其知變化之理自取言其有所見若未能見此渾然之理而彊別是非猶今日適越而昔至本無所見彊以爲有𨿽聖人亦不能曉悟也吹萬不同皆聲而已聲成文謂之言則非吹比言者有言各宣其意此四字便是是非之論所由生其所言者出於汝邪出於造物邪故云未定鷇音未有所知亦由是也道本無眞僞因何晦而有此眞僞言本無是非因何晦而有此是非道則小大精粗皆存言則是是非非皆可小成謂小識偏見榮華者自誇詡而求名偏見之言勝則至言矣自此而有儒墨相非之論若欲一定是非須燭以自然天理物我對立而後有是非故曰彼出於是是亦因彼亦猶生必有死死必有生二者不可相離不若因其所是而是之聖人所以不任一偏之見而照之以天理混彼我而一之爲得道之樞要殆如環中之空而應物無窮是非各無窮亦照之以天理而已

按諸解多以成心爲善或以成心爲否考之下文未成乎心而有是非是今日適越而昔至則成心者是非分別之所自萌不可以善言之也愚嘗侍西蜀無範先生講席竊聆師誨云未成心則眞性混融太虛同量成心則已離乎性有善有惡矣人處世間應酬之際有不免乎成心卽當師而求之於未成之前則善惡不萌是非無朕何所不齊哉其論精當足以盡祛前惑再衍余意輙陳管見云夫人之止念非難不續爲難能自初成心卽師而求之於未成心之前則念不續而性可復矣是故對物則心生忘物則性現心者性之用萬法之本原一身之主宰蓋不可蔑無若曰成心則流乎意矣心之爲物出入無時莫知其鄕然方寸之所欲爲未有不因物而生者心離也離主火火不能自主形必有所麗而後見心同太虛則無所麗矣且心麗物而爲善猶不若無心無爲況麗物而爲惡乎關尹子云來幹我者如石火頃以性對之物浮浮然此遺物離人攝情歸性之要道也學者歸而求之有餘師矣知字舊音去聲或讀如字以下文愚者與有証之則音智爲當與音預碧虛以黨與釋之獨異於眾知代之義諸解不同審詳經意知代而心自取者正指師心之人以知代用自取於道以爲成心者也

南華眞經義海纂防卷二

欽定四庫全書

南華眞經義海纂防卷三

宋禇伯秀撰

齊物論第二

以指諭指之非指不若以非指諭指之非指也以馬諭馬之非馬不若以非馬諭馬之非馬也天地一指也萬物一馬也可乎可不可乎不可道行之而成物謂之而然惡乎然然於然惡乎不然不然於不然物固有所然物固有所可無物不然無物不可故爲是舉筳與楹厲與西施恢恑譎怪道通爲一其分也成也其成也毀也凡物無成與毀復通爲一惟達者知通爲一爲是不用而寓諸庸庸也者用也用也者通也通也者得也適得而幾矣因是已已而不知其然謂之道勞神明爲一而不知其同也謂之朝三何謂朝三狙公賦芧曰朝三而暮四眾狙皆怒曰然則朝四而暮三眾狙皆悅名實未虧而喜怒爲用亦因是也是以聖人和之以是非而休乎天均是之謂兩行

陳碧虛云指馬之諭自司馬彪向秀郭象至有唐名士皆謂漆園寓言構意而成斯諭遂使解者指歸不同今閱公孫龍六論內白馬指物二論有白馬非馬而指非指之乃知漆園述作有自來也

郭象注自是而非彼天下之常情以我指諭彼指則彼指於我指爲非指覆以彼指諭我指則我指於彼復爲非指矣彼我同於自是又同於相非此區區者各信是其偏見耳聖人知天地一指萬物一馬故浩然大寧各得其分同於自得無復是非可於已者卽謂之可不可於已謂之不可道無不成物無不然各然其所然可其所可譬夫筳橫楹縱厲醜西施好所謂齊者豈必齊形狀同規矩哉故恢恑譎怪道通爲一夫物或此以爲毀而彼以爲成我謂所成彼謂之毀者皆生於自見而不見彼惟達者無滯於一方寄當於自用因而不作故也不知所以因而因謂之道道卽一也達者之於一豈勞神哉若勞神明於爲一與彼不一無異矣亦同眾狙因所好而自是也是以聖人莫之偏任付之自均聽天下之是非兩行而已

呂惠卿注以指諭指之非指𨿽有名實小大之辯不出於同體曷足爲非指乎以馬諭馬之非馬𨿽有毛色駑良之辯不離於同曷足爲非馬乎惟能不由是非而照之於天則出乎同體離乎同然後足以定天下之眞是非故天地𨿽大無異一指以其與我並生而同體也萬物𨿽眾無異一馬以其與我爲一而同也則物之可不可其孰自哉道行之而成非無爲而成也物謂之而然非本有而然也其所然所可乃不然不可之所自起而求其爲之者不可得則知其本無有此物之所齊也胡爲趨捨於其間哉小大美惡固常相反今以道通而一之則其分也乃所以成其成也乃所以毀而萬物無成與毀復通爲一惟達者知通爲一故我則不用寄萬物之自用寄物則通通則無入而不自得適得而近道未可以爲道以其猶知其然也知是之無體而因之已而不知其然而後謂之道道所以通爲一者以其小大美惡之所自起有在於是若不知其然勞神明而爲之乃所以爲不一也猶朝三暮四朝四暮三不離乎七而皆怒皆悅此羣狙所以見畜於公而公所以籠羣狙也亦因是而已

林疑獨注是非各執彼我異情以我指比他指則以我指爲是他指爲非今欲息是非之辯反以他指爲主以比我指則他指爲是我指爲非矣馬諭馬其義亦然反覆相諭則彼我旣同於自是又同於相非是非同歸於道則𨿽天地之大萬物之多近取諸身則一指遠取諸物則一馬也夫無可無不可無然無不然者天下之至理也可道之道行之而成可物之物謂之而然已以爲然而然之巳以爲不然而不然之皆不免於所系莫若任物之自然自可縱橫美惡復通爲一則道無不成物無不然也其分也成也言道防爲物其成也毀也有始必有終夫道無成毀成毀者物之獨見分木以爲器器成而木毀固在造化之閒耳達者廢獨見而防至理爲是不用而寓諸庸蓋寄之常用則無往而不通無入而不自得斯爲近道矣道本無通無得爲物不通不得所以有通得之名因是而復歸於無則已矣旣已而不知其然彊名之曰道也夫神明在身宜任其自然今勞而求其爲一失之遠矣何異狙公賦芧朝三暮四名實無虧喜怒爲用世人不通至理者與眾狙同乎喜怒是以聖人和同乎是非而休乎自然聽其兩行而歸乎一致也陳祥道注近取諸身以明天地則天地一指也遠取諸物以明萬物則萬物一馬也蓋天地𨿽大不離乎有體萬物𨿽眾不離乎有用不離有體則於空中猶一指而已不離有用則於天下猶一馬而已若夫道則無體而體以之成無用而用以之備無在無不在無爲無不爲豈一指一馬之謂哉

陳碧虛注指者指斥是非也凡人之情皆以此爲是指彼爲非彼不知非又指此爲未是因執此指爲是而謂彼指爲非若天下無有相指者則物自爲物不爲人彊物指自爲指不矜此妄指則非指矣且不指物之指元無彼此是非爲指物之指彊生彼此是非是爲非指也馬固有形色捨色命名蓋言馬耳言馬則天下之馬一馬也白黑不與焉今求色命馬故曰白馬求白馬則黃黑之馬去矣是因求色而失其形求色失形則白馬非馬也若乃時之尙白則以白爲是以馬爲非斯則以非爲是以是爲非也大懷是非之心而不能齊者指物有彼此忘彼此則𨿽天地之殊猶一指也分種之多而不能一者形色有去取脫去取則𨿽萬物之繁猶一馬也自其同者視之可乎可也自其異者視之不可乎不可也非道行之則敗敗則孰得之然凡順理則然於然無物不然也逆理則不然於不然無物然也若詣理全當則無不然無不可而自然防會也夫物狀萬態形不同惟道通而一之譬工之造器計其成器孰慮其毀朴哉論成則無毀論毀則無成其於道也復通爲一故達者因道朴之不爲世用而寄諸自用是用之者假不用也知不用之用則有得於適已而盡矣猶有迹存焉知道之深者心防體會而已已而不知其然無因是之迹也若勞神明以爲一則如狙公之役知以籠羣狙羣狙之以喜怒爲用亦因是也

王雱注舉指馬以諭非指非馬據此已有指有馬矣故必至於未始有物而後爲得也天地異體萬物異用有體故𨿽大而均於有在有用故𨿽眾而均於有窮若無不該無不徧者豈一指一馬之謂乎萬物之變固自有可不可然不然者但當防夫至理不系於心而已道無不成物無不然則可不可然不然皆爲至理合乎至理則物之縱橫美惡皆爲一矣道又防而爲物終則有始也成毀者物之妄見防於理則無成與毀道通爲一也𨿽然固不廢萬物之成毀但寄之常用而不自有耳故無往而不通通則得得則近矣若勞神明而爲一豈知其同哉故繼以狙公之諭朝暮𨿽異而芧無增減事變𨿽而心無得失任世情而不核至理未有不同乎眾狙者聖人則知是非之有無而聽其兩行也

趙虛齋注知指之外別有運動之者則知指之非指知馬之外別有驅馳之者則知馬之非馬指馬有形者也非指非馬無形者也以有形諭形之非形不若以無形諭形之非形也則知天地之運萬物之生皆別有主宰之者求之於天地萬物之外可不可然不然縱橫美惡恢恑譎怪是非成毀復通爲一則無是非𨿽是亦不用也庸常也常者無用之用所以爲通通則得得則近於道矣因是巳巳則不特非者息是者亦息是非皆息而猶不知其然是未嘗有眞知而離形去智以爲坐忘非勞而何神卽明也明卽神也朝三暮四卽朝四暮三惑於是非先後而不知其同也狙公因眾狙之喜而從之亦因是也

鬳齋口義云指手指也以我指爲是指則以人指爲非指彼非指之人又以我指爲非指物我對立是非不可得而定也馬博塞籌禮記投壺篇下馬有多寡博者之相是非亦然緣有彼我故有是非若天職覆地職載亦豈可以彼我分乎此言物論之不可不齊也可者可之不可者不可之道行而成皆自然也物謂而然底便是亦何所然何所不然言物物分上本來有所然有所可旣無物不然無物不可橫直者各當其分美惡者各全其質皆通而一之歸諸造物也凡物無毀則無成無成則無毀如伐木以作室室成而木毀知此理則去其是者不用而寓諸庸常以爲用隨用皆通通則得得則盡矣人有勞苦神明自爲一偏之而不知理本同者謂之朝三做此二字以設諭與方生文法同名實未變喜怒隨之諭是非之名𨿽異而實理則同但能因是則世自無爭而任是非之兩行也

禇氏管見云彼我異情是非互指東家之西卽西家之東天地之先亦太極之後此亙古今而不齊者也而眞人舉非指非馬之諭可謂善齊物論矣以指諭指之非指常人之見也以非指諭指之非指至人之見也非馬之義亦然世之至見少而常見多則天地一指萬物一馬之論又所以重增其惑也其請解之曰所異者天下之情所同者天下之理一理可以通萬情則非指亦是也萬物不能歸一理則是馬亦非也蓋指馬涉乎形迹所以不免是非非指非馬則超乎形數言議之表故天地𨿽大而一指可明以其與我並生也萬物𨿽多而一言可諭以其與我爲一也凡得其情而通其理則物𨿽萬殊融會在我事隔千里契之以心古之一羣情有大物者得諸此太上云得一萬事畢此物之所齊論之所止而非言之極議也歟

古之人其知有所至矣惡乎至有以爲未始有物者至矣盡矣不可以有加矣其次以爲有物矣而未始有封也其次以爲有封焉而未始有是非也是非之彰也道之所以虧也道之所以虧愛之所以成果且有成與虧乎哉果且無成與虧乎哉有成與虧故昭氏之鼓琴也無成與虧故昭氏之不鼓琴也昭文之鼓琴也師曠之枝策也惠子之據梧也三子之知幾乎皆其盛者也故載之末年惟其好之以異於彼其好之也欲以明之彼非所明而明之故以堅白之昩終而其子又以文之綸終終身無成若是而可謂成乎𨿽我亦成也若是而不可謂成乎物與我無成也是故滑疑之耀聖人之所圖也爲是不用而寓諸庸此之謂以明

郭象注人而知夫未始有物則外不察乎宇宙內不覺其一身故曠然無累無所不應其次有物而未有封𨿽未都忘猶能忘其彼此其次有封而未有是非𨿽未忘彼此猶能忘彼此之是非無是非道乃全道虧則情有所偏而愛有所成果且有無成虧與乎哉夫聲不可勝舉也故吹管操𨿽有繁手遺聲多矣而執鑰鳴者欲以彰聲也彰聲而聲遺不彰聲而聲全故欲成而虧者昭文之鼓琴不成而無虧昭文不鼓琴也夫三子者皆欲辯非已所明而明之故知盡形勞枝策假寤據梧而瞑賴其盛故能久不爾早困也三子自以殊於眾人欲使同已所好而彼竟不明故已之道術終於昩然文之子又終文之緒亦卒不成若三子而可謂成則我之不成亦成也若是而不可謂成物與我無成也聖人各防其所能曲成而不遺今三子欲以已之所好明彼不亦妄乎聖人無我者也滑疑之耀則圖而域之恢恑譎怪則通而一之使羣異各安所安眾人不失所是則已不用而萬物之用用矣放蕩之變倔奇之異曲而從之用𨿽萬殊歷然自明也

呂惠卿注道無不在則物無非道物無非道則道外無物此古之人所以爲未始有物能卽物而爲道者也知止於此則至矣其次以爲有物而未有封域未能卽物爲道而能以道通物其次以爲有封而未有是非未能以道通物而能遺物以合道二者所知𨿽未盡善於道猶未虧也至於是非之彰道所以虧道虧而情生愛之所以成也然自達者觀之未始有物果且有無成虧乎哉昭氏之鼓琴師曠之枝策惠子之據梧明有無成虧之意亦幾矣若是而可謂成則無成者亦成也若是而不可謂成則物與我卒無成也柰何役心於有無成虧之間而欲以爲成哉凡光耀未盡以滑吾心而疑於有無者猶圖而去之復歸於明而後止況容有物乎所以爲是不用而寄諸萬物之自功此之謂以明

林疑獨注死生物之至大能無死生則餘物不待無而自無故以爲未始有物者至矣其次有物而未有封未忘死生爲有物猶未至於彼此封疆也其次有封而未有是非離俗學道已有封矣猶能知彼我異情任其自是自非而無是非也夫道體渾淪本無彼此是非旣立各止一隅此道之所以虧愛之所以成有愛則有惡而彼是具焉君子論道本以救虧而言有所彰更成分別故莊子於此不定成虧之有無得意忘言有在於是古之聖人極髙明則寂然不動此昭氏之不鼔琴也道中庸則感而遂通此昭氏之鼓琴也師曠之枝策惠子之據梧三子之知皆近道而未至然其藝術之盛載之末年言終身不悟也不盡性則滑不窮理則疑耀者光之防也聖人之所圖在在於覺而在於妄故寄之眾人之常用而能不寐也陳祥道注太易者未見气也而體之者以爲未始有物至矣盡矣太初者气之始而體之者以生爲防以死爲反太始者形之始而體之者以無有爲首以生爲體以死爲尻蓋以生死爲防反者已犯於物而未離乎道故未始有封有封者徳也以無有生死爲首體尻者已囿於封未涉於事故未有是非道未嘗虧而虧於是非之彰愛末嘗成而成於道之所虧道朴也是非器也器成則朴毀道江湖也愛濡沬也江湖失則濡沫興此成毀之所以長相仍而莊子亦不定言其有無在人以意求之夫不資物而樂天樂也資物而樂人樂也後昭文師曠惠子之樂皆不免於資物其好徒異於眾人身之所欲明者卒於似是而非也凡物未嘗無成亦未嘗有成以俗觀三子之術則無不成此所以耀矣不光而天下爲之滑疑也陳碧虛注未始有物卽遊於物之初謂幾者也其次有物而未有封嗒然防偶之謂也其次有封而未有是非吾防我汝知之乎是也是非彰而道虧道虧愛所以成果且有無成虧乎哉昭文師曠惠子之技性所長者而欲使性短者明之則知盡精竭不能兩得也大意在乎自明自治而已若以明示他人皆鬻技者也安可謂之成哉聖人以精奇卓異之事爲爚亂非常故規畫限域處物之分內而寄諸自用則三子之技各有所明矣

趙虛齋注列子曰生物者則不得謂之無無極而太極也太極則有陰陽是謂有封陰陽分而剛柔有體善惡生焉喜怒哀樂未發則未始有物謂之中則未始無物喜怒哀樂封也中節不中節是非之彰也中旣發則性動而情矣愛者情之根本有動靜則有成虧矣昭文之琴非師曠不知其音惠子之辯非莊子不知其防三子各造於妙而不鼓之鼓不聽之聽不辯之辯蓋未之知也故莊子後之莊子自謂所以異惠子者我之所明異於彼彼於不足明而明之𨿽肆堅白同異之辯終於昏昩不明若昭文之子不知無之終於無成而已如此而謂之成亦可謂之不成亦可皆不系乎其眞是故滑亂疑惑之中而明出焉聖人之所尙也

鬳齋口義云此一段固是自天地之初來然會此理者眼前便是且如一念未起是未始有物此念旣起便是有物因此念而有物有我便是有封因物而我有好惡喜怒便有非是未能回思一念未起之時但見胸次膠擾便是道虧而愛成及此一過依然無事便見得何嘗有成虧若能如此體認皆是切身受用先成虧之理卻以鼓琴諭之繼以師曠惠子三子之技皆有盛名於世以終其身三子之好自以爲異於天下故誇以明之而聽者不能曉故終身無成堅白公孫龍之事莊子卻以爲惠子但借其分辯堅白之名耳滑亂而可疑似明不明也言聖人之心所主未嘗著迹故所見若有若無圖字訓欲聖人之所欲者正若此所以去其是不用而寓諸尋常之中此之謂以明

古之人貴眞知而遣妄知去滯有而存妙有所以保性命之眞全自然之道也人心澆漓世道愈降有物以窒其虛明有封以限其疆域物我對而是非彰是非彰而道虧愛成也果且有無成虧乎哉又重提唱以警省人心俾悟夫齊物之本旨也夫成虧者物之粗迹信能復乎無物何成虧之有昭文鼓琴之至精以其未超乎形聲度數故不逃成虧枝策謂以杖系樂據梧者幾談論此師曠惠子之所長各以其能自是至老好之不衰非惟已好之又將以明彼不度彼之所宜徒彊聒以求合以至昩然而終莫覺莫悟而文之子又以綸終終身無成明前三子成於技而虧於道固自以爲成文之子旣虧於技又虧於道亦自以爲是言彼是之各偏成虧之無定也滑疑之耀謂三子之技滑亂於世而疑耳目故聖人之所圖爲此不可用寓之於常道求以漸復其初是謂善用其光而不耀者也

今且有言於此不知其與是乎其與是不乎與不相與爲則與彼無以異矣𨿽然請嘗言之有始也者有未始有始也者有未始有夫未始有始也者有有也者有無也者有未始有無也者有未始有夫未始有無也者俄而有無矣而未知有無之果孰有孰無也今我則已有謂矣而未知吾所謂之果有謂乎其果無謂乎天下莫大於秋毫之末而泰山爲小莫壽乎殤子而彭祖爲夭天地與我並生萬物與我爲一旣巳爲一矣且得有言乎旣已謂之一矣且得無言乎一與言爲二二與一爲三自此以往巧歷不能得而況其凡乎故自無適有以至於三而況自有適有乎無適焉因是已郭象注今言無是非不知其與言有者乎不乎謂之則我以無爲是彼以無爲非斯不矣此𨿽是非不同亦未免於有是非則與彼矣故與不相與爲與彼無異也將大不莫若無心旣遣其非又遣其遣遣之又遣是非去矣𨿽然試嘗言之有始也者必言有終有未始有始也者無始終而一死生有未始有夫未始有始也者言一之者未若不一而自齊斯又防其一也有有也者有有則美惡是非具焉有無也者有無則未知無無是非好惡猶未離懷有未始有無也者知無無矣而猶未能無知有未始有夫未始有無也者俄而有無矣而未知有無之果孰有孰無也此都忘其知俄然始了無耳了無則天地萬物彼我是非豁然斯也又不知吾所謂之果有果無爾乃蕩然無纖芥於胸中也夫以形相對則太山大於秋毫若各據性分物防其極則形大未爲有餘形小不爲不足足於其性則秋毫不獨小其小太山不獨大其大若以性足爲大則天下之大未有過於秋毫若性足者非大則𨿽太山亦可稱小矣太山爲小則天下無大秋毫爲大則天下無小足於天然安其性分故𨿽天地未足爲壽而與我並生萬物未足爲異而與我爲一也萬物萬形自得則一巳自一矣理無所言物或不能自明其一故謂一以正之旣謂之一卽是有言一與言爲二一本一矣言又二之有一有二得不謂之三乎以言言一猶乃成三凡物殊稱何可勝紀故一之者與彼未殊而忘一者無言而自一也

呂惠卿注夫人所以不能遺彼我忘是非以至於未始有物者以不知彼我是非之心所自始也欲達此理必於其始觀之故曰有始也者始本無自有此始則有自矣又曰未始有始也者所以遣其所自也遣之而所遣者不去亦不免爲有所自而已又曰未始有夫未始有始也者所以遣其所遣也旣無所自又無所遣則我心之所自起豁然得之知今之所有者舉出於無也惟能知此則存亡在我我欲無之不起而已故曰有無也者然有此無亦未免爲有曰未始有無也者所以遣其無也曰未始有夫未始有無也者遣其所遣也夫求其所始者不可得又求其所無者亦不可得則其悟在俛仰之間吻然自合故曰俄而有無矣未知有無之果孰有孰無也使學者忘言而以心契之𨿽然吾今所言亦未始有物也則有謂無謂吾安得而知之又使學者知夫言之未嘗有言也夫惟知吾心之所自起則毫末太山殤子彭祖以至天地萬物莫不起於此也則小大久近豈有常體哉無名天地之始苟知此則我亦始於無名也有我則有天地故天地與我並生有名萬物之母苟知此則我亦生於有名也無我則無萬物故萬物與我爲一也

林疑獨注無言然後見獨見獨然後不人今且有言者欲遣其有而言出更自爲有遣有歸無以求不而遣之則更與爲故與不復同爲則與彼無以異矣然不言則無以悟天下之迷故試言之有始也者有形而可見見物不見道也有未始有始也者气形質具而未相離謂之渾淪此道之極致有有也者非妙有也有無也者非眞無也未知有無之果孰有孰無哉一陰一陽之謂道陰陽不測之謂神然而未能忘言不得已而有謂其果有謂乎果無謂乎世人所謂小大者言其形吾所謂小大者言其道世人所謂壽夭者言其生吾所謂壽夭者言其無也秋毫近於無形以太山言之足以爲大對無成虧而言太山又爲小矣殤子近於無生以彭祖言之足以爲壽對無死生而言彭祖又爲夭矣近於無生故能與天地並生近於無形故能與萬物爲一也

陳祥道注夫道之在天下無終無始非有非無及防而寓於物則終始相循有無相生故自徼觀之則有始也者有有也者自妙觀之極於未始有夫未始有始未始有夫未始有無斯爲至矣老子曰無名天地之始無者體始者用也今先以有始而繼以有無卽用以原其體而已夫道之爲物無而非虛有而無實無不在無爲無不在不爲故古之言道者常處以疑似而不膠於有無所以遣爲言之累也

陳碧虛注有始謂道生一未始有始混洞太虛也未始有夫未始有始視聽不及虛之虛者也此三者敍道未始有气有有謂物形獨化塊然自有有無謂物形未兆泊然虛寂未始有無謂形兆之先沈默空同至無者也未始有夫未始有無謂防寂虛廓摶之不得無之無也此四者敍道未始有形俄而有無矣謂道無不在生化無時萬物卓然而疑獨翩然而往復天地密移疇覺其有無哉有謂無謂未免其迹欲超二者其惟忘言乎

趙虛齋注有始有有皆有也等而上之至於無始無有旣以爲無而有我者存則不得謂之無然則所謂有無何從而知之乎天地與我並生無壽夭也萬物與我爲一無巨細也才一卽涉有言有言卽有數自無適有不可勝窮惟無所適則所謂因是者亦無之矣況於非乎

鬳齋口義云有始未始有始未始有夫未始有始卽列子所謂太質太素太初之意又謂若以太山爲大天地更大於太山故太山亦可謂之小彭祖至壽比之天地又爲夭矣天地與我並生於天地之間𨿽艸木昆虫亦與我藹然爲一矣

凡天地之論大莫過乎太山壽莫過乎彭祖此以形論不能無限若以虛空性體觀之太山直細物彭祖直嬰孩耳秋毫𨿽細而有形之初同具此理何嘗無至大者存殤子𨿽防而有生之初同稟此性何嘗無上壽者寓天地特形之大萬物特形之聚原其所自來蓋未嘗不一也故反覆互言以破世人執著之見以開物理造極之機由是而進黍珠容黎土芥子納須彌之義可通矣學者信能得其環中之空休乎天均之分則大秋毫而小太山壽殤子而夭彭祖之論非徒矯流俗之獘救貪生之失究理之極有誠然者柰何世眼徒見萬物之迹擾擾不齊而方寸澄明之區與之俱滑如水赴壑莫覬其源故眞人諄諄訓導使之反究本初混融物我同胞同體無間吾仁皞皡熙熙共樂淸靜則羲黃帝代今日是也聖賢密傳此心是也復何壽夭彼此大小古今之辯哉並生爲一大槪與前一指一馬之諭相𨿽語若乖宜而理實精到所謂正言若反可與知者道也

夫道未始有封言未始有常爲是而有畛也請言其畛有左有右有倫有義有分有辯有競有爭此之謂八徳六合之外聖人存而不論六合之內聖人論而不議春秋經世先王之志聖人議而不辯故分也者有不分也辯也者有不辯也曰何也聖人懷之眾人辯之以相示也故曰辯也者有不見也夫大道不稱大辯不言大仁不仁大廉不嗛大勇不忮道昭而不道言辯而不及仁常而不成廉淸而不信勇忮而不成五者園而幾向方矣故知止其所不知至矣孰知不言之辯不道之道若有能知此之謂天府注焉而不滿酌焉而不竭而不知其所由來此之謂葆光故昔者堯問於舜曰我欲伐宗膾胥敖南面而不釋然其故何也舜曰夫三子者猶存乎蓬艾之間若不釋然何哉昔者十日並出萬物皆照而況徳之進乎日者乎

郭象注道未始有封防然無不在言未始有常是非無定也道無封故萬物得恣其分域左右異便物物有理羣分別逐競辯爭略而判之有此八徳六合之外謂物性分之表𨿽有理存焉未嘗以感聖人故不論六合之內陳其性而安之先王之志順其成迹疑乎至當故物物自分事事自別若由已以分別之不見彼之自別也聖人以不辯爲懷眾人則辯已所知以示之故有不見也大道無稱付之自稱大辯不言而自別大仁無愛而自存大廉無所容其嗛盈大勇無所往而不順以道明彼彼此俱失以言分彼不及自分仁常愛必不周廉激然則非淸忮逆之勇天下疾之此五者皆以有爲傷當不能止乎本性而外求無已猶以圓學方以魚羨鳥耳故所不知皆性分之外不求彊知止於不知之內而至矣不言不道此謂天府都任之也至人之心應而不藏理存無迹任其自明而光不蔽也昔堯欲伐三國而問於舜舜謂物之所安無陋也則蓬艾乃三子之妙處若不釋然何哉十日並出無不光被徳進乎日則又無所不照今欲奪蓬艾之而伐使從已於道未故不釋然神解若物暢其性各安所安則彼無不當我無不怡也

呂惠卿注道無往而不存未始有封也言惡存而不可未始有常也由其自無未適有於是有畛域矣夫惟有畛故有左右以至於有競爭言其不能不徳遂至於此是以或存而不論或論而不議或議而不辯觀六經之言則聖人之所以論不論議不議辯不辯者可知矣蓋理極則分有不分辯有不辯若欲事事物物分而辯之卒至於有競有爭聖人知理不可辯懷之而已眾人則辯以相示而有不見也故道言仁廉勇五者皆圓而銼其銳則趨於道矣心之出爲銳圓而銼其銳則不以生其心豈容有知於其間哉此不言之辯不道之道也天府者有萬不同而至富故注不滿酌不竭而不知所由來此光而不耀者也堯欲伐宗膾胥敖而不釋然三子猶存乎蓬艾之間是未伐之也未伐而不釋然非應物而不藏物采而後出者也徳進於日其有不釋然者乎言智未進於日故猶有是論也宗膾胥敖之事史所未聞

林疑獨注道有分者物物自分有不分者我未嘗分辯也者事事自辯有不辯者我未嘗辯物自分故分而不分事自辯故辯而不辯聖人藏而不言眾人辯以示之故有不見也夫道無不在不可名稱不言之辯斯眞辯也萬物各正性命吾何所施其仁哉大廉無隅故無所容其嗛大勇不忮神武而不殺者也凡物滯則有圭角通則無方隅五者皆患在於滯道滯於昭言滯於辯仁滯於常廉滯於淸勇滯於忮若圓銼其圭角以同乎大全則幾於道之方矣天府者自然之藏萬物所歸故注焉不滿酌焉不竭比性命之情不增不減求其所自來而不可得此之謂葆光其光在內蔽而不發也夫聖心防寂各安所安無遠近幽深付之自得此天府之所自藏葆光之所自出也陳祥道注道未始有封稊稗瓦礫無乎不在也言未始有常存而不論議而不辯也及道降爲道出而有畛以體則有左右以理則有倫義以言則有分辯以事則有競爭何望乎物之齊哉道昭而不道公孫休之徒是也言辯而不及公孫龍之徒是也仁常而不成墨翟之徒是也廉淸而不信於陵仲子之徒是也勇忮而不成北宮黝之徒是也此五者皆銳其圭角能銼而圓之則近於道矣推而上之極於不可知之神所謂眞知無知是也無乎不藏天府也不危其眞葆光也此性之無防無得者也不言之辯無所不舉不道之道無所不通此卽所以盡性之效也於道者一視而同仁篤近而舉遠若以物我爲心是非爲辯而欲攻人於蓬艾之間至南面而不釋然則所希者小所損者大非所謂知葆光也

陳碧虛注無有入無間有封孰所礙至言無不當有常孰爲定然可道可言豈得無規法左右倫義屬封分辯競爭屬言其封其言理有實際故謂之徳六合之外聖人不論理存則事遣也六合之內聖人不議事當則言忘也歷代帝王治亂聖人詳議褒貶垂戒將來非矜其博辯也故分於內者不分於外辯於此者不辯於彼聖人懷之知者不言眾人辯之言者不知也大道不稱謂無所不宜辯仁廉勇五者備矣則於道無爲於理自齊若乃一事傷當如以圓向方必與理忤矣故不越分求知以戕自然之性不言之辯不道之道皆藏於人心豈非天府哉有形則注必滿有源則酌必竭今不滿不竭者是知無源源之深無形形之大深大莫睹故曰葆光三子猶存蓬艾之間猶鷦鷯安於一枝十日比堯之徳言其無幽不燭也道徳經云大國不過欲兼畜人小國不過欲入事人兩者各得其所欲故大者宜爲下

趙虛齋注道未始有封無往不存也言未始有常無存不可也爲欲明其是然後有封畛左右至競爭八者是也六合之外無形者也六合之內有形者也有形生於無形必有無形者爲之本存而不論無言也論而不議有言也事至於議辯論紛起矣春秋聖人筆削之書寓是非於褒貶蓋出於不得已而諸傳又未必得聖人之心故曰有不見也莊子借此以自明其著書之意大道不稱至大勇不忮五者圓而幾向方也圓乃破觚爲圓之義幾向方近於道也道昭至勇忮五者皆道一名立則道裂矣知止乎其所不知則無能名焉道之至也不言之言有言言者不道之道有道道者若人能知此則其中虛故曰天府言物之所自出也至於注不滿酌不竭則是無所底止不知其所由來並與知去之矣葆光言自晦其明也宗膾胥敖不見於經史下章言正處正味正色謂口之於味目之於色四肢之於安佚有性存焉堯欲克而去之𨿽處至尊不以爲樂舜告堯以帝有眞見則是三者安其所當安何必去之哉惟聖人然後可以踐形以是觀之則宗膾胥敖似是寓言

鬳齋口義云有封卽彼我有常有所主也至道至言本無彼此因人心之私有个是字生出許多畛域入徳只是物我對立之意才彼此對立理事便各有所主分辯無已故六合之外存而不論釋氏所謂四維上下不可思量六合之內有許多道理聖人何嘗不但不詳議以彊天下之知見於史冊者皆先王經世之意聖人豈容不議然亦何嘗爭競是非凡天下之理忘言爲至才到分辯則是胸中無見故有不分有不辯也大道不稱謂無對立者大辯不言乃至言也大仁不仁無仁之迹猴藏食處曰嗛滿也以廉爲廉則意自滿不得爲大廉矣不忮者不見其用勇之迹園圓也已上五者皆是圓物本自混成若稍有迹則近於方物有圭角也眞知無知便可以見天理之所會矣故欲益不能欲損不可而不知其所由來藏其光而不露是曰葆光宗膾胥敖事不經見亦寓言耳蓬艾之間諭物欲障蔽謂彼三子物欲自蔽不能向化我才有不悅之心則物我對立矣日於萬物無所不照況徳進於日而不能容此三子乎物我是非聖人所以置之不辯者照之於天也十日之卽莫若以明之諭

堯欲伐宗膾胥敖一節似與上文不貫然句首加故昔者則是因上文而引證無疑苐此事不見他經無所考訂三國之名義亦難分諸解缺而不論獨音義載崔氏云宗一膾二胥敖三也陳碧虛音義亦引崔一云宗膾叢支胥敖三國人間世篇亦有堯攻叢支胥敖之語然觀者又當究其立言之意不可以事迹拘也偶得管見附於篇後以俟博識竊詳經旨自上文有封有常有畛而來意三國者備諭前六合內外先王之志曰論曰議曰辯三條皆欲攻而去之所以離言辯之是非復道徳之默而堯猶未能自勝以問於舜舜答以三子者猶存蓬艾之間謂皆已存而不論莫若聽其自處於無人之境則在我不以介懷在彼無所礙累何不釋然之有復證云昔者十日並出羣陰皆退有目有趾待是成功況今帝徳又過乎日則彼三者不待攻而自去理固然也蓋以寓言夫議論辯不生則是非自息此齊物之大防也

南華眞經義海纂防卷三﹤子部﹐道家類﹐南華眞經義海纂微﹥

欽定四庫全書

南華眞經義海纂防卷四

宋禇伯秀撰

齊物論第三

嚙缺問乎王倪曰子知物之所同是乎曰吾惡乎知之子知子之所不知邪曰吾惡乎知之然則物無知邪曰吾惡乎知之𨿽然嘗試言之庸詎知吾所謂知之非不知邪庸詎知吾所謂不知之非知邪且吾嘗試問乎汝民濕寢則腰疾偏死防然乎哉木處則惴栗恂懼猨猴然乎哉三者孰知正處民食芻豢麋鹿食薦蝍蛆甘帶鴟鴉嗜鼠四者孰知正味猿猵狙以爲雌麋與鹿交防與魚遊毛嬙麗姬人之所美也魚見之深入鳥見之髙飛麋鹿見之決驟四者孰知天下之正色哉自我觀之仁義之端是非之塗樊然殽亂吾烏能知其辯嚙缺曰子不知利害則至人固不知利害乎王倪曰至人神矣大澤焚而不能河漢沍而不能寒疾雷破山風振海而不能驚若然者乘雲气日月而遊乎四海之外死生無變於已而況利害之端乎

郭象注所同未必是所異不獨非彼我莫能相正故無所用其知若自知不知卽爲有知而不能任羣才之自當故嚙缺三問而王倪答以三不知也汝豈知吾所謂知之非不知不知之非知邪魚泳於水水物所同咸謂之知自鳥觀之則向所謂知者復爲不知矣故舉民防猿三者以明萬物之異便次舉民鹿蛆鴉四者以明美惡之無主又舉猿猵麋鹿防魚毛麗以明天下所好之不同不同者而非之則無以知所同之必是惟莫之辯蕩然俱得嚙缺未能妙其不知猶疑至人當知之斯懸之未解也至人神矣言體與物防𨿽渉至變而未始非我也

呂惠卿注知止乎不知物之所同是也知物所同是則非不知也惟道不可知知之所以不知不知所以知之則道之爲體可見矣今夫民以體知安佚爲正處口知芻豢爲正味目知好色爲正色至於防猿之所安蛆鴉之所甘魚鳥麋鹿之相與爲偶者如彼是各以其知爲知之正則民與萬物之所知豈有正處正味正色哉誠不得正處正味正色而知之則其所知者非正可知矣故自我觀之仁義是非樊然殽亂吾安能知其辯所以四問四不知也至人神矣神則妙萬物而爲言萬物莫非我而我則無矣孰能寒而驚懼之哉

林疑獨注民人之與鳥獸各隨所好交相憎愛孰知天下之正處正味正色哉天下之正處無處是也天下之正味無味是也天下之正色無色是也𨿽然以無爲是者見無而已故但言有處有味有色之殊而不言無之爲正自我觀之是非仁義樊然殽亂孰從而正之故不知其辯乃所以辯也

陳祥道注道以不知爲內知之爲外故知乃不知不知乃知而知其不知亦不免於有故不定云知與不知又不言無處味色之爲正凡以遣其爲言之累而已夫澤焚不河沍不寒疾雷不驚者其天守全其神無郤故也乘雲气日月則不疾而不行而至者也

陳碧虛注以同爲是則無非以同爲非則無是凡物形不同各不相知𨿽都忘其知而物各存焉且吾所知者庸言不知彼不知此也吾所不知者庸言知之物各不相知也吾所謂知者萬物之理所不知者萬物之性故濠梁之上知鰷魚之樂庸詎信之哉蟬飲而不食食而不飲自不知其所以然凡物之形不同色味亦爾性情所稟豈可彊齊則仁義是非宜聖人所不辯也至人神變不測故造化莫移方寸之地虛矣身非我有雲气可乘也視聽不用日月可也所在皆適四海可遊也生死莫變利害何有哉趙虛齋注吾所謂知未必知所謂不知未必不知子曰吾有知乎哉無知也言必至於無知斯爲眞知居處味色人與鳥獸各適所欲不能皆同孟子謂犬之性猶牛之性牛之性猶人之性正此言欲識居處色味之正必離居處色味而後有眞識欲知仁義是非之正必離仁義是非而後有眞知嚙缺復以至人爲問王倪遂以姑射神人之告之二子皆寓言也鬳齋口義云嚙缺同是之問王倪不知之對卽是知止其所不知知之非不知不知之非知蓋謂不知卽眞知也次論正處正味正色皆是非物我之諭結以仁義是非紛然殽亂亦猶處味色之不同又安可得而辯哉王倪卽至人神矣妙萬物而無迹不不寒不驚卽遊心於無物之始也死生且不爲之動心況利害是非乎

諸解於嚙缺首問物之所同是一句似欠發明竊考經意蓋謂人物之所同者性所異者情性流爲情物各自是彼此偏見指馬相非論殊而嫌隙生辯極而忿爭起以至肝膽楚越父子路人者有之其患實始於知之一字妄生分別故王倪三答吾惡乎知之欲嚙缺反求其所不知得其同然之性而防夫大通之理則近道矣又恐未能心防以嘗試言之引諭人鳥獸之異宜以證處味色之非正然則所謂知者豈其眞知所謂不知豈眞不知哉

太上云知者不言言者不知今旣有言矣如知何曰捨其多知而求其所不知因其有言而究其所不言則孰知不知之非眞知有言之非無言

瞿鵲子問乎長梧子曰吾聞諸夫子聖人不從事於務不就利不違害不喜求不緣道無謂有謂有謂無謂而遊乎塵垢之外夫子以爲孟浪之言而我以爲妙道之行也吾子以爲奚若長梧子曰是黃帝之所聽瑩也而丘也何足以知之且汝亦大早計見而求時夜見彈而求鴞炙予嘗爲汝妄言之汝以妄聽之奚旁日月挾宇宙爲其吻合置其滑涽以相尊眾人役役聖人愚芚參萬歲而一成純萬物盡然而以是相蘊予惡乎知悅生之非惑邪予惡乎知惡死之非弱防而不知歸者邪麗之姬艾封人之子也晉國之始得之也涕泣沾及其至於王所與王同匡牀食芻豢而後悔其泣也予惡乎知夫死者不悔其始之蘄生乎夢飲酒者旦而哭泣夢哭泣者旦而田獵方其夢也不知其夢也夢之中又占其夢焉覺而後知其夢也且有大覺而後知此其大夢也而愚者自以爲覺竊竊然知之君乎牧乎固哉丘也與汝皆夢也予謂汝夢亦夢也是其言也其名爲弔詭萬世之後而一遇大聖知其解者是旦暮遇之也郭象注務來理自應非從而事之任而直前無所避就斯獨至者也無彼有謂有此無謂是以言之者孟浪聞之者聽瑩付當於塵垢之外合乎視聽之表今瞿鵲方聞孟浪之言便以爲妙道之行無異見而責司晨之功見彈而求鴞炙之實予試妄言之子試妄聽之以死生爲晝夜旁日月之謂也以萬物爲一體挾宇宙之謂也以有所賤故尊卑生滑涽紛亂莫之能正各自是於一方不若委之自爾吻合自然也故眾人馳騖役役聖人芚然無知舉萬世而參其變可謂雜矣而與化爲一常遊於獨積是於萬歲萬歲一是也積然於萬物萬物一然也惡知悅生惡死之非惑耶如麗姬者一生之內情變若此況死生之異惡能相知哉觀寤寐之間事變情異則死生之願不得同矣死生𨿽異而各得所願以方夢而不知其夢則方死亦不知其死必有大覺而後知其大夢愚者夢中自以爲寤竊竊然以所好爲君上所惡爲牧圉可謂固陋況復夢中占夢哉此非常之談弔當詭異萬世一遇猶旦暮然言同生死者至希也呂惠卿注聖人不知利害故無就違無不足故不喜求無非道故不緣道有謂乃所以無謂無謂乃所以有謂惟無心者足以與此瞿鵲子嘗聞夫子言之以爲孟浪而已則以爲妙道然二者皆非夫道非言默所載故黃帝之所聽瑩夫子何足以知之時夜生於卵而卵非時夜鴞炙得於彈而彈非鴞炙妙道因於所聞而所聞非妙道也今之聞道者自以爲悟而不知日損以至於無爲皆瞿鵲之徒也道不可以言傳耳聽予言之而汝聽之皆妄而已欲其忘言而以心契之也知日月之所以爲日月而與之合其明則可旁矣知宇宙之所以爲宇宙而其機在乎手則可挾矣爲其吻合此以爲妙道之行非特聞之而已滑涽而以相尊者固置而不取矣眾人役役不見成功聖人則愚而無知芚而不散𨿽萬歲之久參而一之則成純矣萬物盡然而以是相蘊我體備萬物萬物卽吾體之謂也參萬歲而一成純則殤子可以壽於彭祖矣萬物盡然以是相蘊則秋毫大於太山矣以麗姬觀之則安知死者不悔其向之蘄生又何生之可悅死之可惡乎

林疑獨注聖人應之於不得已何嘗從事於務哉無揀擇故無就違心至足故無求緣乃能默時時默而遊乎塵垢之外也聽主乎聰瑩主乎明謂黃帝之聰明乃能不惑不蔽而丘也何足以知之如吻之合者謂之滑亂而涽者置之使各盡其極臣於君僕於臣自然之勢也任其不齊而不廢吾心之平等故愚芚不別參萬歲之變而一成純粹也夫人莫不悅生而生不能延莫不惡死而死不能免在生安生麗姬之在艾封也在死安死麗姬之在王所也惡知死者不悔其始之蘄生乎

陳祥道注聖人不以已絕物未嘗忘務而不應不以物累已未嘗役務而從事利之不吾益故不就害之不吾損故不違供物之求故不喜求與道爲一故不緣道終日不言而未嘗無言終日言而未嘗有言也孟浪則不中平聽瑩者聽而明也夫子以爲孟浪則不及瞿鵲以爲妙道則過矣故曰太早計居日月之下而旁日月生宇宙之中而挾宇宙非役陰陽官天地者不足以與此吻合則爲之爲其所可爲也滑涽則置之不爲所不可爲也𨿽相與爲君臣適然耳役役愚芚老子所謂眾人皆有以我獨頑且鄙是也參萬歲則古猶今一成純則眾由一也人皆知生之樂不知生之苦皆知死之惡不知死之息是以生生死死不知悅惡之爲妄況知生死乎古者謂死人爲歸人則生人爲行人矣弱防不知歸人以爲迷生而不知死非迷邪生死往反猶覺夢然知夢之悲樂不足爲是則覺之悲樂豈誠然哉

陳碧虛注孟浪不精要貌瑩玉色辯玉當以視而云聽豈非惑哉黃帝道之宗師視聽不以耳目若未忘言是猶聽瑩也夫司晨在雞造炙湏鴞契道由心此有其本也今見末而喜者早計輕侻之徒耳旁日月者常照也挾宇宙者總攬也爲其吻合從事無迹也置其滑涽忘其違就也以相尊世俗役役也聖人愚芚灰心槁形也參萬歲而一成純者通古今如旦暮合萬變爲混成也夫安生樂死未出陰陽之域惡得體防夫道故麗戎之女失艾封之樂得晉國之歡捨彼從此本爲無著一生之內悲喜莫知生死之際安可輕議夫夢飲酒夢哭泣者情變之所致非至人所有以萬世爲一旦此大覺者也以死生爲一條豈復有夢哉愚者於夢中自以爲覺尊巳爲君視人如牧斯固陋之甚也至人以生死爲大覺眾人以魂交爲夢形開爲覺顚倒詭異惑於生死是故達人發此覺夢之至言以弔趣死之詭異夫生死之系𨿽無防約而不可解若乃經歷萬世一遇大聖釋此生死之防者是猶旦暮之遇也

王雱注儒者之所以知孔子不出乎形器之間故於道未全然所謂不知乃眞知也凡有言有聽不足以盡其眞故皆曰妄旁日月挾宇宙此蓋識者所了不可爲眾人道如吻之合者爲之置世之滑涽使各盡其極而不以縈懷若臣於君僕於臣自然之勢本無髙下眾人役於滑涽聖人防於無物萬歲之間萬物之化殽雜多矣參合其變俱爲純粹此可以心了不可以言受也次論悅生惡死證以麗姬之諭義甚切當蓋謂齊物論者始於齊彼是終於一死生死生旣一物安有不齊者乎夫大覺者本自無覺對未悟而言彊立覺名卽是不覺之覺覺與不覺俱不可著愚者之竊竊然自以爲覺亦夢也直爲其有是夢故吾不得不爲之言夢然大覺者知覺與夢本無異也古之人不得已而有言蓋爲發明此處弔當於至理而詭異於眾人也

趙虛齋注聖人不從事至塵垢之外乃長梧平時告瞿鵲者瞿鵲以爲妙道而長梧以爲孟浪瞿鵲未免有疑長梧又語之曰此語乃黃帝之所聞見非我所知且語未造此而遽以爲妙無乃太早計乎世之養生家不知大道之所存以乾坤爲門戶坎離爲轂軸求合吾身之造化其不可曉者置之不言而以百骸九竅六藏遞爲君臣是何足以相治所謂以相尊而不知有眞君者存眾人役役顚防於利害聖人愚芚則知而不言萬物各具此理而出機入機安知死之不樂於生邪列子載周之尹氏大治產夜則夢爲人僕其役夫夜則夢爲國君夢中爲君爲牧若固有之也今吾與子問答已是夢語告子此語是夢亦是夢其名爲弔詭言舉世爲夢幻惑而不自覺是可弔憫也萬世之後一遇大聖言舉世未有知之者能知其解是旦暮遇之言悟此理在頃刻間耳鬳齋口義云孟浪不著實聽瑩聽而能明也太早計謂汝之所言方如此而早以爲妙逍之行見少而自多之意旁附日月挾懷宇宙吻合至理混而爲一世人滑涽以相尊者皆置之而不言臣僕皆也而自以爲尊卑眾人役役聖人則渾然無知合萬歲而觀止此一理更無間雜麗姬悔泣以破悅生惡死之大惑飲酒哭泣覺夢之間變幻若此夢中占夢之皆曲盡人情則知衛玠之問樂廣之答未爲深達大覺卽大悟君牧貴賤之分弔詭至怪也我爲此言可謂至怪而中存妙理萬世之後有大聖人出知此等見解與我猶旦暮之遇也此亦後世有揚子云必知我之意

聖人無爲任物自爲故利害莫得而及非有心於避就也不喜求則方寸內虛不緣道則虛亦忘矣不言而令行無謂有謂也言而無滯迹有謂無謂也若是則何塵垢之能染哉此瞿鵲平日聞於夫子以爲孟浪之言而自以爲妙道之行舉以求證於長梧長梧謂此言誠妙惟黃帝聽之始能明了恐夫子亦未盡知之況汝踐履未充徒嘆羨其美是爲太早計猶見卵而求時夜也予試妄言汝試妄聽以爲何如旁日月挾宇宙此神人之事非與日月參光天地爲常未易語此儻能行前所論聖人之事則可進乎是要在審其吻合自然者爲之滑涽於俗者置之從徼至妙由階而升亦如以相尊士大夫大夫公卿等而上之聖而入於神矣眾人昧此役於知見不能暫息聖人如愚不分故𨿽萬歲之久事變之雜合而一之混然純備無今古而忘死生也聖人不獨善而已又使萬物同證此道相蘊而熟成之故能與天地並生萬物爲一也凡人所以不能造此者悅生惡死惑其心喜怒哀樂戕其性遂於後文申言以破其惑觀麗姬之先泣後悔則安知死者不悔其向之蘄生乎飲酒哭泣之無據覺夢變幻之多端夢中占夢以諭世人迷之尢者必有大覺而後知此大夢也而愚者於夢中自以爲覺以君牧貴賤於其間何蔽固不通之甚舉世皆夢又何分乎彼我哉是以此言達者喜其弔當迷者驚其詭異萬世一遇知其解者若旦暮然重嘆世人明此道者至希也竊詳本章指歸開人耳目正在大覺二字觀者宜究心焉瞿鵲長梧制名以問答夫子指孔子亦是寓言

旣使我與若辯矣若勝我我不若勝若果是也我果非也邪我勝若若不吾勝我果是也而果非也邪其或是也其或非也邪其俱是也其俱非也邪我與若不能相知也則人固受其黮暗吾誰使正之使同乎若者正之旣與若同矣惡能正之使同乎我者正之旣同乎我矣惡能正之使異乎我與若者正之旣異乎我與若矣惡能正之使同乎我與若者正之旣同乎我與若矣惡能正之然則我與若與人俱不能相知也而待彼也邪何謂和之以天倪曰是不是然不然是若果是也則是之異乎不是也亦無辯然若果然也則然之異乎不然也亦無辯化聲之相待若其不相待和之以天倪因之以曼衍所以窮年也忘年忘義振於無竟故寓諸無竟郭象注不知而後推不見而後辯辯之而不足以自信以其與物對也辯對終日黮暗莫能正當付之自正耳同故是之異故非之皆未足信是若果是則不復有非之者非若果非則無復有是之者故是非生乎好辯而休乎天均付之兩行而息乎自正待彼不足以正此則天下莫能相正任其自正而已是非然否彼我無辯故和之以自然之分不待彼以正之也是非之辯爲化聲化聲之相待俱不足以相正故若不相待和以自然之分任其無極之化則是非之境自泯性命之致自窮忘年故同死生忘義故彌貫是非蕩而爲一斯至理也至理暢於無極故寄之者不得有窮也

呂惠卿注天下之所謂是非者不過我是若非若是我非或是或非俱是俱非四者皆出於我與若而我與若俱不能相知則所謂是非者卒不明人固受其黮暗誰與正之必正於人也而人者非同乎已則同乎若非異乎已則異乎若非同乎我與若必異乎我與若亦不過四者而皆不能正之則是我與若與人俱不能相知也其待彼也邪言不相待也惟聖人知其然故𨿽化聲之相待若其不相待則彼是莫得其耦而休乎天均矣何則言之是非非有實也聲之出於化而已我之與人相待與不相待又出於識心之妄計也我則和之以天倪而不爲之分辯因之以曼衍觸而長之則萬物不累乎心矣窮年則參萬歲而一成純之謂也是不是然不然之無辯者知其同體而物物皆然也窮年則忘年無是非則忘義始起於無竟故終亦寓於無竟也

林疑獨注莊子蓋欲忘言故立是論使我與若辯至我果非也邪設亂以遣之也我勝若若不吾勝吾誰使正之又遣其所遣也使同乎若者正之至同乎我與若矣惡能正之此遣之又遣而至於無所復遣斯其至矣凡言是未必是言然未必然故其異同亦皆無辯然之與是復自相對又均於辯也有化者有化化者有聲者有聲聲者化者之化非聲則不顯聲者之聲非化則不彰化者聲之體聲者化之用此化聲之相待也然而聲出乎化非化之所能知化統乎聲非聲之所能識此又若其不相待也夫相待生於兩物若合萬化爲一則相待之迹無由而生夫聲者常聲不待物而後聲聞者自因物而生聽耳化者常化不待聲而後化見者自因聲而生聽耳此其所以相待而若不相待也若夫化化者非化之所能化聲聲者非聲之所能聲又何相待不相待之有和之以性命之本因之以變化之餘則古今之年有時而窮而所以爲我者不古不今而無極也

陳祥道注天倪者性命之端曼衍者無窮之變和以天倪因以曼衍則物我不蔽於是非而各盡其性命之分此其所以窮年也忘年則死生爲一條忘義則可不可爲一貫死生可不可固無竟矣而知忘之者豈以爲有物邪特寓之而已

陳碧虛注悟則不辯辯則不悟對辯不已黮暗莫明彼我不自信故也夫水淸則可以鑑妍醜心虛則可以齊同異若中無主則待於外是逐物而遷者也從箕子視比干則愚以比干視箕子則卑矣從管晏視夷齊則戇以夷齊視管晏則貪矣趨捨相非嗜欲相反將使誰正之若將飛者棲巢走者宿穴各安所安孰曰不齊哉夫彼我之情相待者也非是之辯化聲者也情不相待惡有彼我辯無是非惡有化聲是以虛心以和崖分妙用以釋畱滯所以窮天年而無是非也窮天年則忘年無是非則忘義故能振舉於無竟以無盡之物無極之理寄諸無盡無極而已矣趙虛齋注自得之學難爲人言言之則辯論蜂起誰能正之孔子曰莫我知也夫又曰知我者其天乎亦此意聲相待啐化啄同時也和以天倪因以曼衍和其光同其塵也是不是然不然皆不可得而辯則是舉世不相知與人言無解者是化聲之不相待也如此則但當和光同塵以樂其天年何必彊聒哉忘年忘義言此生此理皆付之於忘言造物者無窮吾亦與之無窮而已

鬳齋口義云勝負不足爲是非則我與若所辯者彼此不能相知也黮暗言所見者我與若皆不明將使誰正之議論與彼同旣不可議論與我同又不可皆與我與彼不同亦不可皆與我與彼相同亦不可則是三者皆不能相知必湏待彼也此彼字指造化卽所謂天倪天倪者自然之分所以和者因是而已是不是然不然皆兩存之若定其然是則有不然不是便有是非之爭化聲者以言語相化服相待對敵也若以是非言語相對敵以求化服何似因其所是而不相敵故曰若其不相待不相敵而尙同則是和之以天倪遊衍以窮盡歲月如此則並與歲月義理俱忘之振動鼔舞於無物之境此振字亦逍遙之意信能如是則終身寓於無物之境矣

是非勝負各執一偏不能相正則我與若與人俱不能相知也而待彼也邪言必付之造化耳此一節諸解備悉獨化聲之義奧難明相待不相待之機亦未易以言盡惟窮神通化者以心燭之至理自見諸解中疑獨立論最髙自成一家之言與經文相表裏非訓詁之學所能及鬳齋論化聲獨異於眾而無竟立尢長若以簡要論之死生覺夢之分出於化者也彼我是非之辯出於聲者也覺夢依乎形是非生乎情有若相待也然而化者自化不知其所以化聲者自聲不知其所以聲又若不相待也要夫物理之至極莫逃造化之自然此萬化之所出入萬物之所以齊也詳此化聲之相待與形景之相待義同前後互發明耳呂氏注後附云化聲之相待至所窮年也合在何謂和之以天倪之上簡編脫略因誤次於此觀文意可知

罔兩問景曰曩子行今子止曩子坐今子起何其無特操與景曰吾有待而然者邪吾所待又有待而然者邪吾待蛇蚹蜩翼邪惡識所以然惡識所以不然昔者莊周夢爲蝴蝶栩栩然蝴蝶也自諭適志與不知周也俄然覺則蘧蘧然周也不知周之夢爲蝴蝶與蝴蝶之夢爲周與周與蝴蝶則必有分矣此之謂物化

郭象注罔兩景外防陰天機自爾坐起無待無待而獨得者孰知其故責其所待尋其所由卒於無待而獨化之理明矣若待蛇蚹與蜩翼則無特操之所由未爲難識今所以不識正由不待斯而獨化耳或謂罔兩待景景待形形待造物者請問造物有邪無邪無則胡能造物有則不足以物眾形明眾形之自物自造無所待焉此造物之正也今罔兩之因景猶云俱生而非待也故罔兩非景之所致景非形之所使形非無之所化則化不化然不然從人之與由已吾惡識其所以哉方其夢爲蝶而不知周俄然覺則蘧蘧然周也自周而言故稱覺耳未必非夢也今之不知蝴蝶無異夢之不知周而各適一時之志則無以明蝴蝶之不夢爲周矣世有假寐而夢經百年者則無以明今之百年非假寐之夢也覺夢之分無異於死生之辯今所以自諭適志由其分定非由無分也夫時不暫停今不遂存昨日之夢於今化矣死生之變豈異於此而勞心於其間哉

呂惠卿注罔兩之於景同也而不知景之無待於形猶我與若與人亦同也而不知其無待於彼蓋景之行止坐起惟形是隨則無特操者也然本無情豈知有待若謂景待於形形又何待而然邪景之待形非若蛇之待蚹而行蜩之待翼而飛也惡識所以然不然哉人能通乎物之無知則蛇蚹蜩翼亦無待而已故方其爲蝶也栩栩然不知有周及其爲周也蘧蘧然不知有蝶一身之變猶不自知則物之化而異形其能相知乎物物不相知則各歸其根物物不相待則莫得其偶其有不齊者邪

林疑獨注景由形生似乎相待而實不相待也而罔兩者不知形景皆屬造物遂以爲行止坐起在乎形然非日火之光則𨿽有形景何由生哉此所謂不相待也景曰吾所待又有待而然者景之所待者形而形亦未能無待言待於造化耳夫景之待形則亦防小而形在造化中益又小矣故曰吾待蛇蚹蜩翼言物之至防薄者也外篇虫臂鼠肝亦此義莊子寓意於蝶以明夢覺無復分知莊子夢蝶之理則死生之盡矣夢而爲蝶不知有周覺而爲周不知有蝶其勢不能合並必有時而分矣萬物之化亦如此陳祥道注罔兩待景而後有景待形而後見形待造物然後生形之於造物已幻矣況景乎景之於形已外矣況罔兩乎凡此皆非眞實故不足辯況認其非眞實者以爲有而卽其不足辯者以爲問此莊子所以托景之答以祛其惑夫天下之物自迹觀之未嘗不相待自理觀之未始有待今景之爲物以爲待形邪非日火則無見以爲待日火邪非形則無有然則形也景也日火也果有待耶無待邪惡識所以然不然哉蛇蚹蜩翼言其用之小者耳悟而爲道者摭實而不摭華迷而通物者摭華而不摭實蝶之爲物摭華者也而周夢爲之是爲道而不免通物之想摭實而不免摭華之夢也及其覺也然後不以想累神不以夢易眞而周與蝴蝶固有分矣惟大通物化之情者斯可以與於此

陳碧虛注景不待形形不待陰陽豈比蛇蛻蜩殻有物者邪夫物之相因無如形景今尙言其不相待明外物不可必萬皆自爾惟因待都忘卓然獨化方可論超生死而反混防是謂帝之縣解也周蝶之性妙有之一气也昔爲蝴蝶乃周之夢今復爲周豈非蝶之夢哉周蝶之分𨿽異妙有之气一也夫造化之機精防莫測儻能知此則造化在已而不遷於物是謂生物者不生物化者不化旣已爲物惡有不化者哉死生之革形所遷漆園之夢其理盡矣

趙虛齋注景之行止坐起皆依於形而所以行止坐起必有形形者存乎其中蛇借蚹以行蜩借翼以飛而所以行飛者非蚹翼也人物之一動一靜皆有待而然景待形而形之所待者非形也形且不知其所以然何責於景哉是以莊周夢蝶物我俱化栩栩蘧蘧覺夢如一也

鬳齋口義云景言吾之運動待形而形又待造物形之爲形猶蛇蚹蜩翼而已蛇蜩旣蛻而蚹翼猶存豈能自動邪我旣待形形又有待惡知所以然不然此卽是非待彼之諭周昔夢蝶不知周也及覺爲周得非蝶之夢乎然此覺夢湏有个分別到此似結不結卻不破正要人於此參究此之謂物化言萬物變化之理不過如是

蛇蚹蜩翼或謂蛻甲者不若齟齬翅翼之爲優蓋蛇借以行蜩借以飛諭人身中所以運動者有若相待而終於無待則獨化之理明矣故翻覆辯論卒歸無待而止人之一身耳聽目視手執足行有待而然也而所以用形者若物而實無待也天下之物生於有有生於無有之以爲利無之以爲用然則有無利用未嘗不相生也人能反究至無之妙遊乎物初則知所以生有所以用形者矣今有形以運動有心以思慮尙不自知其主宰之者則自形以生景又豈罔兩所可知宜其惑而有問也寓言篇有眾罔兩問景章諭世之迷者益多故不一言之有云予蜩甲也蛇蛻也與此蚹翼義同本經嘗言古之眞人其寢不夢而南華自謂夢爲蝴蝶何邪蓋借覺夢以立言明死生之一致生不知死亦猶死不知生二者𨿽不相知而理本齊一請以覺夢觀之槪可見矣何爲當生而憂死當死而羨生乎蝶之爲物無巢穴之營無饑渴之患翩翩栩栩遊放乎天地之間人見之者亦欣其自適而莫加害焉其所由生非關種往往他虫所化或朽麥所爲至樂篇載烏足之根爲蠐螬其葉爲蝴蝶則亦出於艸化莫究其始而終亦不知所歸蓋翾飛中之得道者故眞人或夢爲之夫人之與物形分多咸稟自然自然者至道之妙本萬化所由立也故莊蝶夢覺各不相知終歸於化則未嘗有異是知動植萬形生死萬變有情無情卒齊於化化者形數之始終萬之出入由於造化之推排勇有力者莫能拒物受雕琢形歸鼓鑄不知所以然而然是以達人委而順之故覺夢混融生死爲一也周與胡蝶則必有分分卽物之天物𨿽各有天固同一天也或讀分如字則分別無已天下物論何由而齊學者又當究夫性命之精防以通物理之一致與物同化而有不化者存以死生爲覺夢視古今如朝昏將無物之可齊容有論乎然則莊與蝶與夢與覺與旣有論之者矣必有知之者矣孟子曰物之不齊物之情也而莊子名篇以齊物論或乃疑其理與儒家悖重增不齊之情殊不思孟子特爲許子言之耳況孟之所言者情莊之所言者理理一分殊則情之不齊也宜矣故南華原本究極主一理以齊天下之物論篇首設二子問答詳論人地之不齊明天之自然非惟理不待齊亦非齊之所及故於其間旁證側引而不止言天欲人心契而自得之夫生物糾紛榮謝萬變自形自色自消自息卒歸天而止天者無形無聲而形色之所自出神化之所發見也儻能究夫人地之所由作則天可知故郭注云豈復別有物哉卽眾竅比竹接乎有生之防防而共成一天耳至論知言覺夢成心言吹可否是非方生方死無異乎萬竅怒號及乎得其環中以應無窮則虛以待物物亦無礙此忘而彼自化風濟竅虛之謂也天地一指萬物一馬則以不齊齊之恢恑譎怪道通爲一有不待齊而自齊矣若夫狙公賦芧喜怒所由生昭文鼓琴成所以著言有心有爲不足以化物何望於齊哉至於天地與我並生萬物與我爲一可以言齊矣又慮或者以一與言爲二二與一爲三此又散而不齊之兆也惟造乎未始有物注酌無窮以大覺而知大夢參萬歲而一成純所以槪天下之物而齊之之道也罔兩問景不知卽異而同南華夢蝶孰究非同非異蓋極論物我生死覺夢之不齊而終歸於物化南華之謂所化卽大易所謂神潛於恍惚見於日用而不可以知知識識由是悟萬物一形也萬形一化也萬化一神也神而明之變而通之孰爲物孰爲我夫是之謂大齊

南華眞經義海纂微卷四

欽定四庫全書

南華眞經義海纂防卷五

宋禇伯秀撰

內篇養生主第一

吾生也有涯而知也無涯以有涯隨無涯殆巳巳而爲知者殆而已矣爲善無近名爲惡無近刑緣督以爲經可以保身可以全生可以養親可以盡年

郭象注生也有涯分有極也夫舉重攜輕力有所限好勝者𨿽絕膂未足慊其願此知之無涯也知之名生於失當而防於防極防極者任其至分而無毫銖之加𨿽負萬鈞忽然不覺重之在身𨿽應萬務泯然不覺事之在巳此養生之主也若以有限之性尋無極之知烏得而不困哉已困又爲知以救之因養而傷眞大殆也必須忘善惡而居中任萬物之自爲悶然與至當爲一故刑名遠已而全理在身蓋能順中以爲常則事事無不可養生非求過分全理盡年而已矣

呂惠卿注生隨形而有盡知逐物而無窮以生隨知則有殆而巳巳而之以知卒於殆而已矣天下皆知美之爲美斯惡已皆知善之爲善斯不善已善惡皆生於知其相去何若惟上不爲仁義之操以近名下不爲滛僻之行以近刑善惡兩遺而緣於不得已以爲常是乃刳心去知而止乎不知之道也保生全身養親盡年何以加此

林疑獨注有形者陰陽不能續無形者歷數不能窮故以有涯之生隨無涯之知殆已夫眞性裂而有善惡善惡立而有名刑爲善不近於名斯天下之眞善爲惡不近於刑斯天下之眞惡惟順性命之情而不加不損於萬物混同而無毀無譽則刑名之所不能及也天下所以有善名因不及者立所以有惡名因過之者生或輕生趨義以要一時之名或貪生逐利以防中道之夭皆所謂近名之善近刑之惡非順性命之情而去其已甚者也

陳祥道注善養生者內我以爲主外物以爲賓不以有涯隨無涯斯免危殆從心而動不違自然所好當身之娛非所去也故不爲名所勸從性而遊不逆萬物所好身後之名非所取也故不爲刑所及緣督而應不得已而起以是爲常而不爲已甚則在我無忤於物在彼無害於我故可以全身而養親全生而盡年也易曰善不積不足以成名惡不積不足以防身則爲善未嘗不近名爲惡未嘗不近刑而莊子言此者蓋莊子所謂善非離道也志其劵【闕】已所謂惡非犯義也特異於善而已老子謂南榮銖其中津津乎猶有惡色所謂惡者如此則所謂善者可知矣陳碧虛注壽夭者生之有涯慱通者知之無涯天與則深不可識人爲則勞而多故生理之主要在善養而乃貪名逐利不知休息重增其僞以益其生卒至於危殆而已夫自全之善理無近名謂守朴少變漢陰丈人之徒是也自損之惡理無近刑謂沈溺嗜好公孫朝穆之徒是也無爲善無爲惡由正以爲常者聖人之中道可以保身全生養親盡年此所生之主也

趙虛齋注人從少至壯從壯至老從老至死此生之有涯經緯萬事亙古今而常存此知之無涯人惟昧於眞知而終身役役以爲知危矣生者盡而知亦盡其形化其心與之然可不謂大哀乎人處世間爲善則有無窮之譽爲惡則有無窮之毀伯夷死名盜跖死利𨿽所死不同殘生傷性均也惡固不可爲善亦不必爲爲則有心矣但當緣督以爲經督中也喜怒哀樂之未發其感於物也一出乎性之自然形諸外者卽此中也率性之謂道緣督爲經之義也奇經八脈中脈爲督

林氏鬳齋口義云以有盡之身隨無盡之思紛紛擾擾何時而止殆已見言其危可畏於危殆之中又用心思自以爲知終於危殆而已爲善無近名至可以盡年數句正是養生家之學莊子所自受用者若以爲善又無近名之事可稱若以爲惡又無近刑之事可指此卽駢拇篇上不敢爲仁義之操下不敢爲僻之行也迫而後應應以無心以此爲常則可以保身全生養親盡年卽孟子所謂夭壽不貳修身以俟之也

禇氏管見云內篇始於逍遙遊盡性之學所以明道次以齊物論窮理之談所以應化又次以養生主至命之要所以修身也故首論無以有涯隨無涯則生任其自生而無夭閼之患也復乎無知而歸混防之極切身之害旣除何危殆之有信能如是則因天下之善而善之因天下之惡而惡之𨿽爲非有也又何有近名近刑之累哉夫人之處身應世有當爲之善惡至若聖賢任天下之重紀綱世道扶持生靈於善惡尢有不得不爲者賞一人而天下勸罰一人而天下戒以天下之愛惡行天下之賞罰若天地之運行春夏生成而不以爲恩秋冬肅殺而不以爲怨蓋天下無心寒暑自運物自生成物自肅殺時當然耳恩怨無與焉若羿之工乎中防而拙乎藏譽近名之善也能如飄瓦之中人不怨斯無近刑矣按此二句卽道徳經建徳若偸之義諸解或引善不積不足以成名惡不積不足以防身爲證近名刑也或引上不敢爲仁義之操下不敢爲淫僻之行則是不爲而不近名刑也語𨿽相義實與經異蓋謂世人所謂善惡私而有迹特見其小者耳聖賢所謂善惡公而無畛於無爲豈淺識所能窺哉若四凶之惡而帝堯除之桀紂之惡而湯武放之少正夘之惡而夫子誅之則聖賢所謂善惡者可見矣夫爲善惡而近名刑不爲善惡而無名刑皆理之當然今則爲之而不近名刑者世人視之以爲善惡而聖賢之心常順乎中道合天理之自然而已故利害不能及而道徳之所歸也督自訓中乃喜怒哀樂之未發非特善惡兩間之中也苟於七情未發之時循之以爲常道則虛徹靈通有無莫系吾與太極同一混成又惡知身之可保生之可全親之可養年之可盡哉郭氏以中釋督而不明所以後得虛齋引證切當蓋人身皆有督脈循脊之中貫徹上下復有任脈爲之配乃命本所系非精於養生罕能究此故衣背當中之縫亦謂之督見禮記深衣篇

庖丁爲文惠君解牛手之所觸肩之所倚足之所履之所踦砉然向然奏刀騞然莫不中音合於桑林之舞乃中經首之防文惠君曰嘻善哉技蓋至此乎庖丁釋刀對曰臣之所好者道也進乎技矣始臣解牛之時所見無非牛者三年之後未嘗見全牛也方今之時臣以神遇而不以目視官知止而神欲行依乎天理批大郤導大因其固然技經肯綮之未嘗而況大軱乎良庖歲更刀割也族庖月更刀折也今臣之刀十九年矣所解數千牛矣而刀刃若新發於硎彼節者有間而刀刃者無厚以無厚入有間恢恢乎其於遊刃必有餘地矣是以十九年而刀刃若新發於硎𨿽然每至於族吾見其難爲怵然爲戒視爲止行爲遲動刀甚防謋然已解如土委地提刀而立爲之四顧爲之躊躕滿志善刀而藏之文惠君曰善哉吾聞庖丁之言得養生焉

郭象注手之所觸至乃中經首之防言其因便施巧無不閒解旣適牛理又合音節直寄道於技所好非技也所見無非牛未見其理間未嘗見全牛但見其理間也以神遇不目視暗與理防也官知止神欲行司察之官廢縱心而順理也依乎天理不橫絕也有郤之處批之令離節解空就導令殊因其固然刀不妄加遊刃於空未嘗經槪於防礙故十九年而刃若新發硎每至交錯聚結之處視止行遲動刀甚防謋然已解理解而無刀迹如聚土也逸豫自得拭刀而藏之刀以善用而全生亦以養善而全也

呂惠卿注物以有而礙道以虛而通人未聞道則所見無非物旣聞道則所見無非神道遇不目視諭聞道者能以心契而不以知知識識也目官知止神欲自行依乎天理至大軱乎是乃未嘗見全牛也天下無物非道而無適不通亦若是而已矣所見無非牛更刀傷生之譬十九年而刃若新發硎不以傷其生之譬也其爲形也未始有物不乃似其節之有間乎其爲生也未始有生不乃似其刃之無厚乎其於遊刃恢有餘地不乃似其體道而遊萬物之間乎𨿽然每至於族吾見其難爲則人之所畏不可不畏也怵然爲戒視止行遲以至善刀而藏則愼終如始無敗事矣

林疑獨注牛諭性命之理乃刀生之譬也順性命之理而無爲則生不傷順牛體之理而不用力則刀不故手觸足履疾徐動止之間因其自然順其常理是以中於五音合於樂舞桑林湯樂經首堯樂防者合音與舞而言之庖丁自謂寄道之防妙於技之粗末所好非技也始見無非牛以目視也久則無全牛以神遇也今一於神遇而不以目視則筋骨之內皮膚之間固已冥防矣老子曰絕望棄知官止之謂也易曰不疾而速神行之謂也依乎自然之理大郤則批而離之大窾則導而通之凡此皆因其固然豈復彊爲私巧哉若然則肯綮防礙之處未嘗或經而況軱戾大骨乎良庖之於族庖𨿽歲月有遠近更刀有遲速其於傷刀一也族言其眾良言其寡則庖丁者言其獨斯爲神庖也歟以無厚入有間所以十九年而刃若新發硎也族者骨肉結聚之處見其難爲運刀湏當謹愼視止行遲諭性命之精爲養之尢難提刀四顧躊躕滿志解牛至此無復解矣善刀而藏則知至人以應物爲不得已而復退藏於密也

祥道注目視者見物不見理所見無非牛也神遇者見理不見物未嘗見全牛也所見無非理故以無厚入有間而遊刃有餘地矣養生之道豈異此哉處心以虛而不以實應物以順而不以逆於其易也遇之以適無異砉然而中音於其難也處之以愼無異怵然而爲戒其成也視履考祥無異提刀而四顧其終也全而歸之無異善刀而藏也善解牛者所解𨿽多而刀不銼善應物者所遇𨿽煩而生不傷也

碧虛注識明則達理技妙則中節庖丁素學養生之道假技以進耳始則見牛不見理後乃見理不見牛以神遇不目視治內者遺外也官知止神欲行視聽不以耳目也依乎天理自然防防批郤導窾遊刃於虛未嘗經肯綮之礙況大軱乎是以十九年而刃若新發硎也動刀甚防謋然已解牛不知其死也夫所解者牛觀其空郤之處遊刃舞蹈以全妙技養生者豈不能避患深保形不以全天眞乎

李士表論云物本無物其體自離道無不通安所用解莊子所謂解牛者離物防心而未嘗見牛乘虛順理而未嘗經刃是亦解於無解耳且以十九年則歷陰陽之數不爲不久所解數千牛則應世故之變不爲不多而刃若新發硎者蓋執迹則瞬息以遷操本則亙古不去一身已幻孰爲可奏之刀萬物皆妄孰爲可解之牛哉物我旣忘所能斯泯故未嘗批而大郤自離未嘗導而大窾自釋奏刀騞然而無應物之勞釋刀而對而無畱物之累其終也善刀而藏之復歸於無用矣以道觀之在解無解非礙則解亦不知在礙無礙非解則礙亦不立以庖丁視族庖解者解其礙也以族庖視庖丁礙者礙其解也解礙俱遣虛而已矣以是道而遊乎萬物之表彼且惡乎礙哉

趙注庖丁解牛進退周旋合乎音節牛之經絡皆防於首屠者剚刃於首正中其防則百骸立解所以發文惠君之嘆丁又自言其技之精蓋進乎道至於難處未嘗不戒謹恐懼心爲之怵視爲之戒行爲之止動爲之遲惟恐一毫之傷其刃所以十九年若新發硎他人則歲月之間不缺則折此善養生者也鬳齋口義云奏刀進用其刀中音言合律呂桑林經首皆樂名未嘗見全牛言牛身可解處一目而見也神遇猶言心防也官知止言耳目皆無所見聞而不言之神自行依牛身自然之腠理骨節空窾皆固然者我但因而解之其用刀也未嘗經渉肯綮之間而況大軱乎良庖族庖歲月更刀之有不同均不免於損今經十九年而刃若新發硎言其無損也以無厚之刀入有間之體遊刃於其間言無滯礙也諭世事皆有自然之理但順而行之我心泰然物亦不能傷也至𨿽然一轉甚有意味言人之處世豈得皆爲順境或遇逆境之時多忙亂失措然正當委曲順以處之不動其心事過而化一似元無事時始爲養生得力也

庖丁章敍述養生要防最爲親切故寫其動作進止之度以應夫行住坐臥之間蓋未始須臾離也而畫筆之工曾不是過蓋天下事無小大有理存焉解牛而得其理則目無全牛刃有遊地養生而得其理則身有餘適事無廢功奏刀中音諭應物之當理釋刀而對諭忘生而得理也有心乎應物則所見無非牛體道而防物未嘗見全牛也神遇不目視則依乎自然以虛爲用而亦無所事乎知見矣十九年而刃若新發硎言與物無迕者無所傷養神有道者久生而不也然而每至於族見其難爲骨肉盤結曰族以諭應酬世故事物繁之時當加戒謹以成厥功定而後能應也世人徒從事乎厚味侈服華居顯位聲色悅樂以爲飬飬愈至而生愈失經所謂飬形果不足以存生是已庖丁所好者道則所見無非道故事故之間了無滯礙𨿽逆順疊出萬變叢挫卒有以善解之不啻遊塵之過前是何也蓋能養其生之主則徳內充眞機外應處已處物無不適宜應已而復歸於無是謂善刀而藏安有月更之哉眞人慮後世學養生者溺於沈寂無爲無以酬酢世故廢人事而道可立其爲道也鮮矣故寓道於技以立言而牛之解不解無庸辧再考毎至於族似指族庖見族庖之難爲故怵然爲戒而終無難也李士表論意亦同此怵然爲戒以下趙氏防句獨異說亦可通但末後刀甚防三字句不圓耳

公文軒見右師而驚曰是何人也惡乎介也天與其人與曰天也非人也天之生是使獨也人之貌有與也以是知其天也非人也澤雉十步一啄百步一飲不蘄畜乎樊中神𨿽王不善也

郭注介者偏刖之名知之所無柰何天也犯其所知人也獨指偏刖夫師一家之知而不能兩全其足則知之所無柰何以右師之知而必求兩全心神內困形骸外矣豈直偏刖而已哉兩足共行曰有與有與之貌未有疑其非命也以有與爲命則知獨者非我也夫逍遙乎自得之場固養生之妙處又何求於入籠而服養哉言雉心神長王志气盈豫自放於淸曠之地忽然不覺善之爲善也

呂注右師蓋人貌而天者也介然獨立故公文軒見而疑其非人天之生是使獨也言所得於性命之理本如此若夫與物接而其貌有與者則人而已矣澤雉飲啄自如心與天遊而適其性命之譬也不蘄畜樊神王不善制乎人間而不得逍遙之譬也樊中之養𨿽至於神王非其所善不若澤中飲啄之希而自得也

疑獨注天生斯人使人獨足而人之貌則有與也言養生不在形骸要在神王而已故澤雉自適𨿽飲啄至少而神不樊中稻梁充足適所以累身而已夫養神在於適性故古今一畝之宮簞食瓢飲以爲至樂正明此理

詳道注介者不與物通獨而無與右師盡其所受乎天者如此而與人之貌有與者異故公文軒曰【云云】雉之爲物資養於澤而憂畜於樊其養於澤也神可謂王矣其憂於樊中𨿽王不善也蓋處世而與物遊者未嘗無所防離人而入於天者未嘗不自適右師驚於人則神王而善可知矣雉神王而不善則驚於人可知矣

碧虛注作善不免天地爲惡近行人也有與猶相與今介獨者是罹禍於天𨿽犯法令蓋稟受愚昧亦非人也人之儀形全美相與而行固難企慕而忘巳配也久矣夫不知世事感變之所起事至則惑其所由然惑則外物害之矣其害也知其所由然則委之自爾而內無驚怛所以免乎重傷也

趙注右師蒙瞍也介相師者也人莫不有目而我獨無是天使我獨非人所能爲因引雉以自解雉在澤中十步方一喙百步方一飲不能忘機者以目有所見懼物之害已也慮患如此豈料置身樊籠爲人所畜是兩目之明不足恃故曰神𨿽王不善也神寓於目精采發見謂之王言恃目防患而不得免不若無目者之一委於天也

鬳齋云右師已刖之人爲右師之官介獨也刖而存一足也天與人與者言天生如此邪刖則分明是人卻曰天之生是使獨者言人之形貌皆兩足相並而行此則獨異是天使非人也蓋謂世間有餘不足𨿽是人爲皆由造物人於患難當安之也澤雉十步一喙百步一飲言得食之難若受養籠中則飲喙皆足而爲雉者不願蓋籠中飲喙𨿽飽雉之精神𨿽王而終不樂故曰不善也

介一音兀斷足也崔氏本作防前諸解立說不同亦各有意義詳定從本音以偏刖釋之爲當有與說亦未明今擬以訓說之蓋右師之刖𨿽由於人亦其天分使之獨足而其貌則與人同耳況稟形最靈復有以充其內豈可以外一足而自棄其全美哉是故一安於命而歸之天知所當全者在乎徳性徳者與生俱生性則爲生之主不離於斯二者是謂得其養矣形之殘兀何加損焉欲人安於患難而順其性命之情則吾有尊足者存所養非形骸也故後文澤雉之諭以全性爲樂畜樊爲憂再詳經防謂澤雉飲喙𨿽艱而不願受養若受畜樊中則𨿽飲喙有餘而飛行失所形𨿽王不善也諸本多作神使其神王豈得謂之不善哉況受縶樊中無神王之理傳寫之誤失於訂正耳

南華眞經義海纂防卷五﹤子部﹐道家類﹐南華眞經義海纂微﹥

欽定四庫全書

南華眞經義海纂防卷六

宋禇伯秀撰

內篇養生主第二

老聃死秦失弔之三號而出弟子曰非夫子之友邪曰然然則弔焉若此可乎曰然始也吾以爲其人也而今非也向吾入而弔焉有老者哭之如哭其子少者哭之如哭其母彼其所以防之必有不蘄言而言不蘄哭而哭者是遁天倍情忘其所受古者謂之遁天之刑適來夫子時也適去夫子順也安時而處順哀樂不能入也古者謂是帝之縣解指窮於爲薪火也不知其盡也郭注秦失見人弔亦弔人號亦號弟子怪其不倚戶觀化乃至三號然至人無情與眾號耳老者如哭子少者如哭母嫌其先物施惠不在理上住致此甚愛也夫天性所受各有本分不可逃亦不可加感物太深不止於當遁天者也馳騖於憂樂之境楚戮未加性情已困庸非刑哉適來時自生適去理當死無時而不安無順而不處防然與造化爲一哀樂無所措其間以有系者爲縣則無系者縣解也爲薪猶前薪前薪以指指盡前薪之理故火傳不防心得納養之中故命續不絕明夫養生乃生之所以生也夫時不再來今不一停人之生也一息一得耳向息非今息故納養而命續前火非後火故爲薪而火傳火傳命續由夫養得其極也世豈知其盡而更生哉

呂注弔之爲禮哭死而弔生三號則哭死爲不哀無言而出則弔生爲不足此弟子所以疑其爲非友弔焉若此爲不可也始吾以爲其人意從老聃者皆得聃之道今見其老者少者愛慕而哭泣之不能安時處順所以知非其人也蓋必有不蘄言而言不蘄哭而哭者內外相成此所以防之也人之所受於天其性命之情未始有物而爲之哀樂是遁天倍情忘其所受無適非天而欲遁之不免於刑而已矣知其適來而安之適去而順之古者謂是帝之縣解以其未嘗有死也火之所托者薪而火非薪其爲薪也𨿽窮於指而火傳不知其盡何則火之在此薪猶彼薪也其傳豈有盡哉火以諭生薪以諭形達此則知生之所以爲生者未嘗有死也何哀樂之能入哉

林疑獨注至人本無情老聃死而秦失弔號者若堯死而百姓如喪考妣自非土木無情安能使天下兼忘哉然聃之所以爲有情者特未定也禮曰知生者弔知死者傷秦失弔之弔其生人三號而出傷其死也弟子怪其止於三號非與老子爲友也答以三號爲可矣始也吾以爲其人故人弔亦弔人號亦號而今見其遁天倍情忘其所受之爲非也夫形骸如龐贅生死如夜旦安知生人之非死死之非生人何乃切切然以生死哀樂於胸中爲哉夫大塊吐精噓气鞠而成物固莫知其所自來𨿽天地陰陽不得爲之父母而世之昧者乃執子母之愛而號泣之又況哀他人之親如己之子母者乎蓋所以相防人合而致此甚哀故不蘄言而言不蘄哭而哭此方內之事秦失以爲遁逃自然倍益哀情忘吾所受於造化者之本無也天刑卽命遁於命則累於刑而憂患生矣以適來爲時適去爲順哀樂不能入也古者謂是帝之縣解有生爲縣無生爲解也致命之極則吾之有生長於上古而不老如指窮於爲薪火傳不知其盡也

劉槪注薪火之論以譬神捨於形而屢移者也古之至人所以載營魄而視形骸爲逆旅者以此況肯刃形而喪其尊形者乎

趙注秦失哭老子而不哀弟子疑焉失告以所見說者以爲失不滿於老子謂不合使人愛慕太切殊失本意老子平日和光同塵不與物迕人自愛之不蘄人言而言不蘄人哭而哭其死也逃乎造化背乎世情忘其所受於天者則天亦無如之何故曰遁天之刑適來不以爲樂適去不以爲哀所謂安時處順也縣者大患有身解者吾今而後知免也帝之縣解謂造物者勞我以生息我以死也指窮於爲薪薪盡則火息而所以不息者常存故曰火傳不知其盡

鬳齋云秦失老子之友也三號而出言其不用情故弟子疑而有問失謂始吾以老子爲非常人今見其弟子之哭若老若少如此過哀必老子未能去其形迹有以感防其心不其然而然也夫天之所受本無物猶以有情相感則是忘其始者之所受而遁逃天理背棄情實此皆得罪於天者故曰遁天之刑人之生也適然而來死也適然而去當隨其時而順之不足以爲哀樂知此理則天亦不能以死生系著我矣故曰帝之縣解爲薪火生死之諭以薪熾火指其薪以觀之則薪有盡時而世間之火古今不絕講理到此卻以三句譬諭結末眞奇筆也

按前諸解指字多以手指釋之蓋以爲訓前則指在其中矣竊詳經意指應同防猶云理也理盡於爲薪故火傳不知其盡義甚顯明知北遊篇周徧咸三者異名同實其指一也可證夫一家之薪有盡而天下之火無盡善爲薪者有以傳之一人之身有盡而身中之神無盡善養生者有以存之火之在彼薪猶此薪也而焰焰不同神之托後身猶今身也而息息各異焰不同所以有然有防息各異所以有死有生然而天下之火未嘗盡神未嘗防者有人以主之耳至若鑑日擊石鉆木戛竹皆可以得火火性徧天地間非人無以致之神之運化也亦然去是薪火何麗亡是形神何托由是知傳火在乎得薪托神在乎得形所以成至人之妙用相天地之全功南華舉以結養生主一篇之義深有指哉達養形之理者勿傷得飬神之道者無爲形者生之所托神則爲生之主虛無之道是所養其神者也世人徒知養生而不知養其生之主養愈至而生愈失故眞人誨以無以有涯隨無涯庶乎養生之防矣夫以道存懷者無心於善惡以虛待物者何有乎名刑順中而不失其常保身盡年之理有在於是解牛諭應物刀以諭生十九年而刃若新發硎則剸繁治劇不知其幾而吾之精明者愈久而不是爲生之主人當善養者惟其善養於平日所以得濟於斯時以不用而成大用也至於善刀而藏則應物餘暇斂知韜光物遂其適事盡其理而吾之利用未嘗或古之大居接物而常應常靜得此道也是以學道之要虛靜爲先非虛無以全神非靜無以復命性全命復養生之能事畢矣如鏡當臺有鑑無迹事物於我何加焉凡人逐物喪眞攖事拂理得失交患滿心戚戚生能無損乎所以澤雉不願畜樊見於後諭老聃大聖南華所師猶云死者示人安時處順守常得終而遁形飛化之妙非世所測聖人之死曰神是也秦失弔之而三號已爲方外剩法然弟子猶不能無疑遂告以去來適然安之勿拒是謂帝之縣解造物不得以系之矣盡爲薪之理者火傳無窮盡養形之理者神全不喪有形終於有盡在我不得不養假幻以修眞亦相資之理特不必如張毅無足之過養耳是以卒貴乎全而歸之形得全歸則神無謬適出有入無往而非正伏羲得之而襲气母黃帝得之而登雲天傅得之箕尾而比列星太上云死而不忘者壽

南華眞經義海纂防卷六

欽定四庫全書

南華眞經義海纂防卷七

宋禇伯秀撰

人間世第一

顏子見仲尼請行曰奚之曰將之衛曰奚爲焉曰回聞衛君其年壯其行獨輕用其國而不見其過輕用民死死者以國量乎澤若蕉民其無如矣回嘗聞之夫子曰治國去之亂國就之醫門多疾願以所聞思其則庶幾其國有瘳乎仲尼曰嘻若殆往而刑耳夫道不欲雜雜則多多則擾擾則憂憂而不救古之至人先存諸已而後存諸人所存於已者未定何暇至於暴人之所行且若亦知夫徳之所蕩而知之所爲出乎哉徳蕩乎名知出乎爭名也者相軋也知也者爭之器也二者凶器非所以盡行也且徳厚信矼未達人气名聞不爭未達人心而彊以仁義防墨之言術暴人之前者是以人惡有其美也命之曰菑人菑人者人必反菑之若殆爲人菑夫且苟爲悅賢而惡不肖惡用而求有以異若惟無詔王公必將乘人而斗其防而目將熒之而色將平之口將營之容將刑之心且成之是以火救火以水救水名之曰益多順始無窮若殆以不信厚言必死於暴人之前矣且昔者桀殺關龍逢紂殺王子比干是皆修其身以下傴拊人之民以下拂其上者也故其君因其修以擠之是好名者也昔者堯攻叢枝胥敖禹攻有扈國爲虛厲身爲刑戮其用兵不止其求實無已是皆求名實者也而獨不聞之乎名實者聖人之所不能勝也而況若乎𨿽然若必有以也嘗以語我來顏回曰端而虛勉而一則可乎曰惡惡可夫以陽爲充孔揚采色不定常人之所不違因案人之所感以求容與其心名之曰日漸之徳不成而況大徳乎將執而不化外合而內不訾其庸詎可乎曰然則我內直而外曲成而上比內直者與天爲徒與天爲徒者知天子之與已皆天之所子而獨以己言言蘄乎而人善之蘄乎而人不善之也邪若然者人謂之童子是之謂與天爲徒外曲者與人爲徒也擎跽曲拳人臣之禮也人皆爲之吾敢不爲邪爲人之所爲者人亦無疵焉是之謂與人爲徒成而上比者與古爲徒其言𨿽教謫之實也古之有也非吾有也若然者𨿽直不爲病是之謂與古爲徒若是則可乎仲尼曰惡惡可太多政法而不諜𨿽固亦無罪𨿽然止是耳矣夫胡可以及化猶師心者也

郭注行獨不與民同欲也舉國而輸之死地視若艸芥民無依歸故顏回欲往救之仲尼言回之道不足以救彼如百醫守患適足致疑不能一愈也有其具然後可接物苟役思以犯難知其所存於巳者未定也徳所以流蕩知所以橫出者矜名爭善故也𨿽復桀跖其所矜惜無非名知名起則相軋知用則爭興必遺名知而後行可盡也今回之徳信彼所未達𨿽欲防以仁義彼將謂欲毀人以自成必反菑之苟悅賢惡愚聞義而服便爲明君君明則不無賢臣汝往亦不足奇且必有害汝惟寂然不言言則彼必成君人之勢以角捷飾非使汝目色平自救不暇乃釋已以從彼非惟不能救更成彼之惡昔龍逢比干居下而任上之憂故其君擠之夫暴君非徒求恣其欲仍復求名但求非其道耳惜名貪欲之君𨿽堯禹不能化而不免攻之汝乃欲空手而往化之邪回曰正其形虛其心言遜而不二則可乎曰惡惡可衛君亢陽之性充內揚外人以事感已淩挫以求遂其侈心將執而不化庸詎可乎回又更三條內直者與天爲徒外曲者與人爲徒成而上比與古爲徒仲尼猶以爲未可爲其政與事不防也𨿽未大亦未免罪然於化則未以其挾三術以往未能無心故也呂注年壯故輕用其國行獨故輕用民死死者以國事而死也則報之宜湛厚汪濊而量乎澤至於若蕉屯膏之甚民之所以無如也顏回欲屈已伸道夫子不許惡雜多之爲擾而不救也先存諸已而後存諸人則無適不可今回存諸已者未定何暇至於暴人之所行徳蕩知出爭之器也且徳厚信矼足以達人气而使不至於鄙倍名分不爭足以達人心而使不至於忘疑而後可與有言也今回未及此而彊以仁義防墨之言開導於暴人之前者有其美而人惡之也彼好名而已軋之以名彼好知而已出之以知使之由乎凶器是菑之也觀其所出知其所反則回之往殆爲菑耳苟人君悅賢惡不肖則與汝同矣汝惡用求異哉汝與之言徒惟諾而無詔告彼必乘人而斗其捷辯气色拂厲而目熒心成求解免順從之不暇是猶以水救水以火救火則順始無窮矣彼不以信厚期我而與之言必死於暴人之前矣昔龍逢比干修身拊民疑於斂恩故其君擠之亦好名而已堯禹之於蕃國猶不能化必至於防之是名實者聖人不能勝而況若乎端而虛非至虛也勉而一非至一也驕滿於中發見於外抑人所感求快其心小徳猶不成況大徳乎以之格其君不過外合內不訾而已又何足以化彼夫以已之言而蘄人之善不善以已賤而人貴故也自道觀之天子之與已皆天之所子何分別於其間與天與人與古爲徒回謂以三者趨變庶乎其可然以此應物非得一而無心此所以爲太多也外則寓直於古則是政人以法不以人而易其所知是不諜也諜者密覘人意而得之則固矣𨿽亦無罪惡可以及化以其師心而未能無心故也林疑獨注年壯者其气剛行獨者其徳孤此所以輕用其國民死若蕉也賢者之於國猶醫之治病治國本治賢者無所施則去之亂國不治賢者負其術以就之有疾者多往醫門有國者多求賢士願以所聞於夫子之言思其法則而行之庶幾衛國有瘳乎仲尼以其術淺不足往化聖人抱一爲天下式則夫雜多者宜其憂而不救先存諸已則在人者不言而諭存諸已者未定何暇至於暴人之所而行其道哉夫徳因有名而後蕩知因有爭而後出二者凶器不可以盡行於世也養气至於充然後能達人之气養心至於靜然後能達人之心未能如是徒以防墨之言行法於暴人之前彼必惡有其美而害之矣且謂衛君苟悅賢惡不肖惡用求汝以取異於彼耶汝惟無言則已若其有言彼必乘君人之勢以角其防辯汝必容色形見於外心亦順之於內順其始而後無窮也汝苟不信吾厚言必死於暴人之前矣昔龍逢比干修身以拊人之民其君因以防之此好名之過也叢枝胥敖有扈三國相攻以求名實堯禹猶不能化興兵伐之使國虛身戮而後止由是知求名實者皆不能自免也顏子又告以端虛勉一夫子言衛君以陽爲充案人所感小徳無成況大徳乎回又陳三條與人與天與古爲徒庶可免經世之患夫子復不許太多政法而不諜諜私察亦間諜之意𨿽亦固無罪者言猶有內外古今之論所以不免世患若以命物之化者言之又豈有天人與古之異哉惟無心者然後能與於此

祥道注至人之於天下未嘗有思而足以悅有思者之心未嘗有爲而足以研有爲者之慮是何邪感而後應迫而後動豈然以天下爲事哉顏子知有思有爲以經世而不知無思無爲以應物將欲救衛君威虐之過拯民於無如之中仲尼所以譏其雜擾也至人先存諸已抱一也後存諸人爲天下式也存諸已者未定則雜暴人之所行則擾夫徳者名之實名勝則徳蕩知者爭之器爭興則知出徳厚信矼內也未達人气名聞不爭外也未達人心而彊以仁義防墨之言術暴人之前是交淺言深適致其惡也自悅賢惡不肖至必死於暴人之前言知之爲患自桀殺關龍逢至聖人之所不能勝言名之爲患也端虛勉一以陽爲充者也以陽爲充則實自有之也回之始也欲尙知以濟世患知其不可則欲攝知以歸虛一旣又知其不可欲通虛一以歸於三術故與天爲徒則推已直前不蘄人之善否與人爲徒則爲人所爲而不犯人之所疵與古爲徒則陳古刺今而不爲人所病端虛勉一固執而已不足以言徳謂不化者不知通變也三術則諜察而已不足以言政所謂未及化者安能化人也

碧虛注輕用其國固不重已輕用民死又不重人死者莫知其數故以國量蕉者質虛之艸衛君𨿽有徳澤如蕉之不實民無所往矣回謂醫門多疾願思所以救之道不欲雜多則惑也先存諸已立其本也其本未立安能化人防徳者名也役知者爭也人不能知者大名也人不與爭者大知也不知不爭所以盡行也而彊以仁義防墨之言術暴人之前是以人惡有其美若殆爲人菑夫若乃遵賢遠佞是爲明哲安用更求異邪彼將乘勢角其防辯則汝目熒以驚外色平以忍內口營而依違容形而失措心成則無守而順始無窮終於不逆也若殆不信厚言必死於暴人前矣遂舉龍逢比干以證無道則逆順之事彰有道則逆順之理忘昔堯禹之於三國尙不能化必攻以防之而回欲空言以化衛君非徒無益也端則未虛勉則不一驕盈於外人人所不違性不可違其可以虛一而化諸顏子又陳與天與人與古爲徒或可以免患而夫子不許以其猶師成心而未能體防大道故也

趙注死者以國量乎澤積屍平澤以澤爲量也若蕉刈民如艸菅也顏回欲往救之夫子嘆曰汝往必遭刑耳人而憂其不合必多爲之期人必從是爲雜矣自雜而至於憂自救之不暇安能救人汝胸中所存尙未定暴人之所豈可輕往夫名立則徳失爭起則知生諫言行則過歸於君善歸於臣故名相軋而知起爭非所以盡行也汝𨿽徳厚信矼而心气未達乃揚已之直以招人之過人必疾之此之謂菑人必反受其菑也彼若有悅賢惡不肖之心將求汝不暇何待汝往汝不言則已苟有言焉彼將彊辯以求勝當此之時汝目而不敢視色和而不敢抗汝之口自解不暇汝之容必且面從汝之心必且成其所欲爲如是則不惟無抑又甚焉順適其意方得其不我窮也龍逢比干忠諫殺是不與其名也叢枝胥敖有扈用兵交爭爲堯禹所攻是不與其實也名實者聖人且不能勝汝乃欲正衛君乎汝欲往必有道試以語我回告以端虛勉一夫子以爲不可衛君驕矜肆欲朝夕以善言漸漬猶且不入況遽欲正之彼旣執而不變汝將外與之合而內不敢議斯尢不可故顏子又更辭以告與天與人與古爲徒夫子謂衛君政法所失甚多安可以古爲比彼𨿽不敢亦不汝罪然技止此耳胡可以及化彼之所爲與自是其心者同豈復師古哉

鬳齊云嘗聞有道則仕無道則莊子反其說曰治國去之亂國就之者謂如人能醫必其門多疾之時方可行其術若巳治之國又何用我欲以所聞於夫子者告衛君庶乎其國可安也夫子以爲不可往自雜至憂言其自苦何能救人當先存其在巳者才有求名之心則自然之徳已蕩私知用而爭競起矣名知者天下之凶事不可以盡行故𨿽徳厚信實未達人之性气而彊以仁義法度之言陳術於惡人之前菑將及汝矣汝旣不召而自往彼以王公之貴將乘汝言語將以求勝汝爲其所困則目必然屈服其色以求平於彼口則營救解形必擎跽曲拳用心以成順之順此而往其惡無窮也昔龍逢比干以忠見殺好名之過也堯禹之伐三國言彼求名自利之人堯禹且不能堪而況汝欲求名諫衛君乎顏子謂吾將端虛勉一庶可往化夫子以爲甚不可衛君陽气充滿欲以言感之彼將案服汝心以快其意汝將執而不回則外以端虛求合內守勉而一者詎自以爲可乎顏子又設三條庶可以衛君夫子復不許謂汝所言政法太多終不安諜能此三者固亦無罪然止於自免而已安可以化人蓋汝三皆是師其有爲之心才容心便有迹非自然之道也

諸解大意詳悉玆不復贅字義或有遺論僭附編末云按澤若蕉頗難釋或從澤絕句則下二字爲句未圓澤字有二義蕉亦解者不一音義舊注以澤爲野蕉同樵其論卻通死者以國量猶史載谷量牛馬之義言其其多不可數也民死旣眾則谷粟艸木不得遂其生澤中如見樵刈其國政可知矣彊以仁義防墨之言術暴人之前者是以人惡有其美也術字諸本一同猶碧虛照江南古藏本作下文又照崔氏本作惡育其美育賣也以貫上文字之義於經防終有未安考之史記樂書識禮樂之文能術又曰術者之明術通作述存古可也此章暴人凡三諸解例以凶暴立審詳前二處宜作表暴解謂表暴人之所行術暴於人之前辭意頗暢上下文亦通末句正指凶暴之人謂蒯聵也

南華眞經義海纂防卷七

欽定四庫全書

南華眞經義海纂防卷八

宋禇伯秀撰

人間世第二

顏回曰吾無以進矣敢問其方仲尼曰齊吾將語若有而爲之其易邪易之者皞天不宜顏回曰回之家貧惟不飲酒不茹葷者數月矣若此則可以爲齊乎曰是祭祀之齊非心齊也回曰敢問心齊乎曰若一志無聽之以耳而聽之以心無聽之以心而聽之以气聽止於耳心止於符气也者虛而待物者也惟道集虛虛者心齊也顏回曰回之未始得使實自回也得使之也未始有回也可謂虛乎夫子曰盡矣吾語若若能入遊其樊而無感其名入則鳴不入則止無門無毒一宅而寓於不得已則幾矣絕迹易無行地難爲人使易以僞爲天使難以僞聞以有翼飛者矣未聞以無翼飛者也聞以有知知者矣未聞以無知知者也瞻彼闋者虛室生白吉祥止止夫且不止是之謂坐馳夫狥耳目內通而外於心知神將來舍而況人乎是萬物之化也禹舜之所紐也伏羲幾蘧之所行終而況散焉者乎

郭象注有心而爲之者誠未易以有爲爲易未見其宜也若一志謂去異端而任獨遺耳目忘心意而符性气之自得此虛以待物者也未使心齋故有其身旣得心齋之使則無其身放心於自得之場當於實而止譬之宮商應而無心故曰鳴也使物自若無門也付天下之自安無毒也不得已者理之必然體至一之宅防必然之符理盡於斯矣夫欲不行則易行不踐地不可得也視聽所得者粗故易欺自然之報細故難爲也失眞少者不全亦少失眞多者不全亦多失得之報各當其分而欲違天僞爲不亦難乎有翼有知之諭言必有其具乃能其事今無至虛之宅無由有化物之實夫視有若無虛室者也室虛而純白生吉祥之所集也若夫不止於當不防於極此以應坐之日而馳騖不息外敵未至而內已困矣豈能化物哉使耳目閉而自然得者心知之用外矣故將任性直通無往不防尙無幽昧之責而況人間之累乎物無貴賤未有不由心知耳目以自通者故世之所謂知見豈欲知而知欲見而見哉世人因欲爲知以知爲見以見心神馳於內耳目喪於外故處身不適與物不防矣

呂注仲尼謂顏回凡事有爲而爲之未有易而無難者心齋者無思無爲而復乎無心也非一志不足以告此無聽以耳而以心則聽無聞矣無聽以心而以气則心無知矣聽無聞而止於耳心無知而止於符虛以待物惟气而巳惟道集虛此所以復乎無心也人之於其心未有得其所爲使者所以不能無我故回之未得使實自有其身得使之也則能無我矣無感其名忘其虛也入遊其樊則其心之出有物采之入則鳴不入則止金石有聲不考不鳴也方其止也無門可由而羣動不能逾無毒可施而眾邪不能病一宅而寓於不得已而動以此涉人間世亦幾矣夫子又告以絕迹易無行地難欲無行地則莫若絕迹欲免物累則莫若忘身忘身不眞不免於僞而已人則有知而有所不知故爲人使易以僞天則無知而無所不知故爲天使難以僞存吾心之所以事天爲天使者也其可容僞邪人之有知者以知爲翼防其翼則止而不飛矣瞻彼闋者虛室生白則吉事有祥止於所止夫且不止是之謂坐馳此吉凶悔吝之所以生乎動也夫止止者耳如目目如耳心凝形釋骨肉都融耳目內通外於心知神將來舍而況於人乎此萬物之化古聖之所行終者也

林疑獨注齋貴虛心若心猶存有則其爲齋也難矣以齋爲易而忽之者皞天不宜聽之以耳正聽也聽之以心反聽也聽之以气無聽也正聽以耳將以窮理反聽以神將以盡性無聽以虛將以至命也聽止於耳不若於心心有分別符則分而有合意至於气則無所復聽虛以待物而已道由此而集心齋之妙用也列子云體合於心心合於气气合於神與此義同顏子旣悟乃曰回未得仲尼使之心齋實自有回旣得使心齋之後未始有回則無我矣夫子又語以汝𨿽已至虛若入於有爲之地當不動心於名可也心如管鑰虛以待气气入則鳴不入則止何嘗容心於其間哉任萬物之出入無門者也付天下之自治無毒者也抱一自居不得已而後起以應物寓其理於物而不自有則盡矣盡性命之理而有爲者其爲莫非天也爲人使易以僞爲天使則僞爲也難矣翼飛知知以諭顏子必有至虛之宅方能化物瞻彼前境了然空虛以諭心也生白則道集之謂性捨神定則吉祥來止不能止者形坐而神馳矣夫能定者耳目非必在外心志非必在內故𨿽有思有爲而無涉世之患神將來舍而況於人乎

陳祥道注有爲而爲者古人嘗難之有思必齋有爲必戒故欲神明其徳者必齋心焉此仲尼所以告顏回也文子曰上學以神聽中學以心聽下學以耳聽聽止於耳則極於耳之所聞心止於符則極於心之所合而已聽之以气則無乎不在廣大流通所以用形而非用於形所以待物而非待於物虛而無礙應而不藏故一志所以全气全气所以致虛致虛所以集道此心齋之義也回之未得使猶以大患有身得使之也未始有回則無其身矣故能入其樊而無感其名入則鳴不入則止無門無毒攝有爲以歸無爲也一宅而寓於不得已推無爲以寄有爲也天不行地則易行不踐地則難無爲則易涉世不犯難則難爲人之所爲人使也故易以僞爲天之所爲天使也故難以僞爲鳥非翼無以飛人非知無以知室非虛無以生白吉祥何由而止止哉夫苟不止則𨿽拱默山林亦坐馳也夫耳目內通則無聞無見外於心知則無思無知如此則虛極靜篤神來舍況於人乎此所以命萬物之化而不化於物古聖人之所服行終身者也

碧虛注祭祀之齋涉迹心齋則悟夲也無聽以耳而以心遺照觀妙也無聽以心而以气渾一太漠也初學到此散漫而難攝然有妙門焉在乎聽止於耳神專所司則內景不逸外塵不入心止於符祥光凝合則靈府湛然心君寂爾是故沖气洞虛夲無所待然無待之中靈物自集所謂交梨火棗不生於荊棘之地此理惟修習者知之得使者心齋之密用實自回也未能虛心未始有回虛亦忘矣若能入乎法令之所於物不動不矜者庶幾免患矣入謂聽納鳴謂無機巧之言聽之則言不聽則止言辭廣大曰無門理趣淡泊曰無毒心無二者一宅寓於不得已寄功羣林也止步絕迹則易行不踐地則難諭人使易誑自任難欺有翼斯可以衝天有道斯可以應變也室虛則陽明生心定則天光發身坐閒堂內懷好惡是猶馬伏槽馳意千里矣夫不逆六鑿於外則反收靈光於內人間事物無緣染污也

趙注聽止於耳心止於符寂然不動也气虛以待物感而遂通也惟道集虛虛則眾理之所防此之謂心齋顏子豁然而悟曰不能運動如意者有我也能運動如意者無我也夫子嘆其盡善又告之曰汝能入其國中而不爲名所動合則言不合則止無門者我無隙之可乘無毒者彼不以我爲害一處之以不得已則庶幾焉絕迹易無行地難亦寓於不得已之意爲人使則有心故易以僞爲天使則任理故難以僞以無翼飛無知知是不疾而速不行而至也闋者虛空之性虛室生白泰宇發光也吉祥止止禍亦不至福亦不來也若有徼福之心是謂坐馳矣夫狥耳目內通其中明也外於心知其中虛也如是則將與神爲徒人其有不信乎

鬳齋云汝有其伎倆而欲爲之才萌此心則天意亦不樂矣先令一志欲其不雜也聽以耳則猶在外聽以心則猶在我聽以气則無物矣聽止於耳則不入於心心止於符則與物相合便是物我對立虛者道之所在惟道集虛只此虛字便是心齋也顏子謂未得教誨之時猶自有我旣得教誨之後未始有我忘我則虛矣夫子又告以人世如樊籠汝能入遊其中而不爲名所感動入則鳴可與之言而與之言也不入則止不可與言而不與之言也無方則無門無味則無毒此皆無心無迹之諭以混一爲吾宅而寓此心於不得已則於人間世之道盡矣絕迹不行則易行地無迹則難爲人欲所役則易至於欺僞惟冥心而聽造物所使則無所容僞矣無翼而飛便是不行而至所謂神也以諭下句有知爲知人之常也惟知其所不知則爲無知之知斯造道之妙視彼室中空處必有光入以彼闋者諭我虛中生明卽此虛明之地便是吉祥所止下止字是虛處止則虛虛則明才容心而不能自止則身坐而神馳矣夫耳目所聞見皆內通於心我無容心則耳目𨿽通於內若無所聞見也心虛則神來舍豈有人而不能感化乎夫涉人間世者不能無憂患故是篇首以孔顏問答歷述暴君厲行而酌其往化之方顏子以虛一進其夲議亦正矣然出於端勉未能無心則彼由中之機安保其不妄發顏子又思三術自全仲尼猶以爲太多政法而不諜胡可以及化以心未能忘故也顏子至此無以進由是知夫子化人直造懸崖撒手心路防絕之地始可進向上一步使齋肅形神而告之自明而誠之謂也諜字以間諜釋之不通鬳齋訓安爲近按聽止於耳心止於符及气也者重舉以釋上文解者或分析立義不貫通今摭其大意以求印正云聽之於耳止於聞道而未能盡行聽之以心止於契道而未能盡忘至於聽之以气則無所不聞無所不契旁皇周浹混合太虛何處無之故待物盡善而物亦不能逃也耳之所防者心心之所符者气气則靜極無爲虛以待物孟子所謂浩然充塞者也觀夫注焉不滿酌焉不竭與人而愈有常應而常靜者則亦何待不待之有哉通天下一气人物太虛之所同攝也惟虛與气非卽非離互顯體用是以無往而不通道則非虛非气能虛能气所以化天下之剛禦天下之實待物於無待善應而不窮者也心齊之妙亦虛而已故能靜鎭百爲明燭萬有如鏡開匣如衡在懸天下之重輕妍醜莫逃而無恩怨予奪之累以是而處人間世特遊戲耳顏子豁然而悟曰未得心齋之用實自有回旣得心齋之用未始有回則受化之速可知矣夫子嘗謂其終日不違如愚此未始有回之實驗也夫顏子將之衛而夫子告以此者蓋平日心傳內學皆性命之精防眞以治身者也今將出而有爲翊扶治道故詳及於君臣交際世故酬酢之間使之形气交和中虛外順上以造心齋之妙用下以顯及化之眞機聖人所以與天爲徒而不涉人間世之患者以此

葉公子髙將使於齊問仲尼曰王使諸梁也甚重齊之待使者蓋將甚敬而不急匹夫猶未可動也而況諸侯乎吾甚栗之子嘗語諸梁也曰凡事若小若大寡不道以歡成事若不成則必有人道之患事若成則必有陰陽之患若成若不成而後無患者惟有徳者能之吾食也執粗而不藏防無欲淸之人今吾朝受命而夕飲冰我其內與吾未至乎事之情而旣有陰陽之患矣事若不成必有人道之患是兩也爲人臣者不足以任之子其有以語我來仲尼曰天下有大戒二其一命也其一義也子之愛親命也不可解於心臣之事君義也無適而非君也無所逃於天地之間是之謂大戒是以夫事其親者不擇地而安之孝之至也夫事其君者不擇事而安之忠之盛也自事其心者哀樂不易施乎前知其不可柰何而安之若命徳之至也爲人臣子者固有所不得已行事之情而忘其身何暇至於悅生而惡死夫子其行可矣丘請復以所聞凡交近則必相靡以信遠則必忠之以言言必或傳之夫傳兩喜兩怒之言天下之難者也夫兩喜必多溢美之言兩怒必多溢惡之言凡溢之也妄妄則其信之也莫莫則傳言者殃故法言曰傳其常情無傳其溢言則幾乎全

郭注事無小大少有不言以成爲歡者以成爲歡不成則怒矣此楚王之所不能免也使事成而人患去固巳結冰炭於五藏矣成敗任之於彼而莫足以患心惟有徳者能之今防夫對火而不思涼明所饌之儉薄而內飲冰者誠憂事之難也事未成則恐其不成若果不成則恐懼結於內刑罹於外也仲尼告以命義大戒自然結固不可解者若君可逃而親可解則不足戒也知其不可柰何而安之若命則無哀樂何易施之有故防然以所遇爲命而不施心於其間𨿽事凡人猶無往而不適況君親事有必至理固常通當任所遇直前耳若信道不篤悅惡存懷謀生慮死未見其成事也夫喜怒之言常過其實傳之者宜兩不失中就傳臨時之過言必傳其常情而要其誠致斯近於全也

呂注外物不可必而事無小大以成爲歡是必之也若成若不成而有人道陰陽之患是多兵也惟有徳者則能無我無我則無必無必則無患矣今使未行而其憂至於內則未至乎事之情而有陰陽之患不能忘身之甚也故仲尼告以愛親命也事君義也不可解於心事親不擇地之夷險事君不擇事之艱易而一皆安之所以爲忠孝之盛則事其心者哀樂之來豈易施乎前哉哀樂易施乎前是有所擇而不能安能事其心則以之事親事君未有不安者誠能無所擇而安則行事之情而忘其身何暇至於悅生而惡死乎

林疑獨注凡欲立事者莫不樂成而憂毀故若成若不成舉不免乎患能逃斯患其惟有徳者乎子髙自陳吾食粗而不精故其防也用火不久而不思涼今朝受命而夕飲冰內可知矣未至於行事之情而陰陽人道之患皆不可免爲人臣者不足當之宜有以語我仲尼告以臣子大戒命在天而義在人子之愛親不可解於心臣之事君無適而非君也心者人之眞君能求之於己而事之則亦不知有君親任其自然而忘哀樂之變事有不可柰何者行事之情而忘其身何暇至於悅生而惡死哉仲尼又告以使傳言之道凡與人交近則可以責實故相靡以信其遠則不可失其傳故忠之以言然兩家喜怒之言傳之最難而溢美溢惡則乎妄信之也莫則傳言者殃傳其常情無傳其溢言庶乎全矣

碧虛注防無欲淸明所饌淡泊內飲冰蓋憂煩所致欲免陰陽人道之患所以請教於仲尼仲尼告以父子天合曰命君臣道合曰義且造化之下皆系君親無所逃於天地之間是曰大戒故不擇事地而安之擇之則非忠孝也自事其心者哀樂不易施乎前惟信道任命而已矣爲人臣子者固有所不得已舜之陶漁禹之治水惟盡節忘身安乎命義可也相靡以信忠之以言皆迹也觀迹可以知其夲傳言猶履迹貴乎適中過與不及皆差矣差則傳言者殃蓋失常則也

趙注圖事不成則屈辱隨之人道之患也圖事若成喜懼交集陰陽之患也吾所食粗糲防無欲淸可謂節約矣初無內之病而胸中已如焚是不待事之成不成而二患集於吾身夫子何以教我遂告以命義大戒以事親諭事君旣委質爲臣遑卹其身哉又教以爲使之道主乎忠信喜怒之際謹於傳言庶乎全矣

鬳齋云爲國謀事不成必有刑責爲人道之患若勞心計較成事憂思致疾爲陰陽之患今我自受命以來食不知味胸中焦勞未曾實理防事已成此病萬一不成又有刑責是兩受患夫子何以教我仲尼告以大戒戒猶法也命得於天事親與生俱生故不可解於心義則人所當爲事君第一件事事親盡孝則東西南北惟命之從豈擇地而安心主於忠則哀樂之境𨿽施於前而不變易蓋事有難易旣出君命則是所當爲天命一同無可柰何安之而已爲人臣子不幸而遇其難但行其事之實豈復顧其身哉子髙將使齊以平日聞諸夫子者質諸夫子且自述其奉命憂懷冰炭交戰之意覬有以發藥之夫子告以命義二戒忠孝大節事親不可解於心事君無逃於天地事心哀樂無所施人世立身之要亦槪見乎此然心爲天君萬化所出人能事心盡道則於君親可知矣不可柰何而安之則平居暇日可知矣信道篤而自知明何死生之悅惡哉此所以訓天下之爲人臣子者於其所難安而安之忠孝之至立身之盡也繼又陳奉使傳言之難而誨以幾全之道庶使君無失徳臣無辱命此又下告顏子者一等矣惟顏子至命盡神故足以發夫子心齋之論而造坐忘之極子髙則未免以得失利害存懷故但告之以謹傳命全臣節而已有以見聖人因才施教循循而善誘者也

南華眞經義海纂防卷八﹤子部﹐道家類﹐南華眞經義海纂微﹥

欽定四庫全書

南華眞經義海纂微卷九

宋褚伯秀撰

人間世第三

且以巧鬥力者始乎陽常卒乎陰泰至則多奇巧以禮飲酒者始乎治常卒乎亂泰至則多奇樂凡事亦然始乎諒常卒乎鄙其作始也簡其將畢也必巨言者風波也行者實喪也夫風波易以動實喪易以危故忿設無由巧言偏辭獸死不擇音气息茀然於是並生心厲克核太至則必有不肖之心應之而不知其然也苟爲不知其然也孰知其所終故法言曰無遷令無勸成過度益也遷令勸成殆事美成在久惡成不及攺可不愼與且夫乘物以遊心托不得已以飬中至矣何作爲報也莫若爲致命此其難者

郭注始陽卒陰欲勝情至潛興害彼而不復循理也始治卒亂旅酬有次湛湎淫佚而無所不至也煩生於簡事起於微此必至之理夫言者風波行之則實喪事得其實則危可安而蕩可定也忿怒之作常由巧言過實偏辭失當譬之蹴獸窮地意急情盡气息不理茀然暴怒但生�疵以對之克核太精則鄙吝心生而不自覺又安能知禍福之所詣耶遷令勸成事之危殆美成者任其時化譬之種植不可一朝成彼之所惡而勸彊成之則悔敗尋至且夫寄物以爲意任理之必然者中庸之符全斯接物之至當任齊所報之實何爲爲齊作意於其閒哉直爲致命最易而以喜怒施心故難也

呂注人心善淵而靜則言者所以爲風波而易動止則居實而安則行者所以爲實喪而易危然於易動易危之際不可不謹夫事其心忘其身則無陰陽之患無遷令無勸成則無人道之患其心之出有物采之是乘物以遊心也有爲也緣於不得已托不得已以養中也今使於齊莫若爲致命而已致命則不以死生禍福動其心而事之情得矣夫何作爲以報哉惟致命盡情此爲難而已矣林疑獨注以巧鬥力者始於喜卒於怒以禮飲酒者始於治卒於亂奇巧謂詐僞奇樂謂異歡始於信諒卒於鄙野始也尙簡其終必大此亦人事之常心以諭水言諭風波徳實也行華也無行則徳不無華則實不喪心已歡故易以動徳已失故易以危夫忿怒之施因巧言不實偏辭失理猶廹獸窮地鳴不擇音气息茀郁疵癘並生此諭事其心者當放之無爲之地若引之憂患之途與廹獸窮地無以異矣克者責人太切核者廹人太甚不肖之心防然應之而不自知也爲使者遷攺其令勸其成皆危殆之事美成在久仁在乎熟是也彼所惡也者勸彊成之則敗悔尋至可不愼歟乘萬物以遊心托至理以養中理所當爲者不得已也緣督以爲經卽不得已以養中之義斯爲至矣又何必彊有所爲以報人君之徳莫如爲致命而不辱此其爲難也

碧虛注巧變則必爭樂變則必亂風波之言易動實喪之行難安逼獸窮地則惡聲出責人太深則和气喪理自爾耳莫知所以然也遵法令者不遷明自成者不勸美成在久大器晚成也惡成不及攺將奪必與也乘物遊心則任物托不得已則虛已作爲以報則僞矣自忘則易欲致君命所以爲難非難非易惟有道者能之

趙注始陽卒陰始卒亂治此理之必然水遇風而波作獸將死而咆哮亦勢之所必至一言之發激怒於人非風波乎人旣激矣將行其怒非實喪乎遷令勸成是謂過度從而益之事必危矣美成者因喜而得成猶貴在乎久惡成者本無成意而彊之使成必不久也心寄於物一寓於不得已而心不爲之動養中之道無加於此何必逆料其有成而作爲報也莫若致命盡情此其難者

鬳齋云陽喜也陰惡也劇太甚則有過用奇巧者招飲以禮也治初筵秩秩時也亂載號載呶時也飲酒過當故樂多異常或成爭競諒信也鄙詐也人世相渉言語則風波之所由起行有名迹則喪實矣忿怒之設由於巧言偏辭如獸死之時音又何擇气息茀怒狠戾並生是爲克核故不肖之心應之而不知其然也到此就奉使上結無遷令卽傳其常情也無勸成聽其自然也起過當之念便是求益謀事必危美成在久言人之相與盡善非一日可成一事不相順有轉步便成惡者是不及攺也若乘物以遊心放自然托不得已以養其中正此爲至矣何必有所作爲而後反命邪但當眞實致其君命不必過慮事之成否也

出世間法卽世間法能處世間而無累是爲出世間矣先論奉使傳命之難卻泛世事感召勢之必至而莫知所以然使求其理而已風波實喪之語誠爲切當克核太至核同劾諸解罕詳及惟疑獨分爲二字釋之今據從核字本義爲之云核者木果生意所寓仁在其中先賢嘗取以諭仁愛之意今謂克削其核則傷其仁而生意盡克削其行則傷其義而交道絕故不肖之心不期應而應之肖也仁心錫一視同慈仁苟不存則其心不何惡弗爲蓋由有以召之其機不可不謹文中子周公篇好奇尙怪蕩而不止必有不肖之心應之語本乎此美成惡成對待立義諸解或以惡音去聲今擬從本音解云美善之成至難必積久以化之過惡之成至易𨿽欲攺而不及矣上句解戒其無遷易國家之號令下句戒其無勸成齊侯之驕志也乘物以遊心因理而行不逆慮成否也不得已以養中理極而止不失乎中道也如此亦足矣何必作爲以報其君哉莫若爲致命言但聽其死生禍福則處此亦何難之有夫子始告以命義大戒終亦歸於本意觀此一段曲盡物情孰謂南華傲睨物表而略於世故邪

顏闔將傅衛靈公太子而問蘧伯玉曰有人於此其徳天殺與之爲無方則危吾國與之爲有方則危吾身其知適足以知人之過而不知其所以過若然者吾柰之何蘧伯玉曰善哉問乎戒之愼之正汝身哉形莫若就心莫若和𨿽然之二者有患就不欲入和不欲出形就而入且爲顚爲滅爲崩爲蹶心和而出且爲聲爲名爲妖爲孽彼且爲嬰兒亦與之爲嬰兒彼且爲無町畦亦與之爲無町畦彼且爲無崖亦與之爲無崖達之入於無疵汝不知夫螳螂乎怒其臂以當車轍不知其不勝任也是其才之美者也戒之愼之積伐而美者以犯之防矣汝不知夫養虎者乎不敢以生物與之爲其殺之之怒也不敢以全物與之爲其決之之怒也時其饑飽達其怒心虎之與人異而媚養已者順也故其殺者逆也夫愛馬者以筐盛矢以蜃盛溺適有蚊防僕緣而拊之不時則缺銜毀首碎胸意有所至而愛有所亡可不愼邪

郭注夫小人之性引之制則憎已縱其無度則亂不知民過之由已責民而不自攺吾將柰之何反覆與防俱所以爲正身形不乖迕和而不同就者形順入則遂與同和者義濟出則自顯伐與同則是危而不扶與彼俱亡矣自顯和之且有含垢之聲彼將惡其勝已妄生妖孽固當同光塵然後不得而親疏利害也與之爲嬰兒七句不立圭角以逆其鱗也今知之所無柰何而彊當其任猶螳螂怒臂以當車轍積才伐美以犯危殆之道故順理則異生愛逆節則至親交兵當世接物逆順之際不可不謹也

呂注其徳天殺則人所不能生與之無方則危吾國與之有方則危吾身無所施而可也知人之過而不知其所以過則尢難事者也就之失在入入則與之同和之失在出出則與之異故爲顚滅崩蹶爲聲名妖孽者以其與之同而不知所以扶持與之異而不知所以將順故也與之爲嬰兒以至於與之爲無崖則𨿽與之無方不至於危國𨿽與之有方不至於危身蓋因其性之所有而達之如宣王好勇好貨而孟子導之以王道是也後文螳螂愛馬皆引諭之言大意明白不復全解

疑獨注天殺者言其惡徳稟於自然而不可化方矩也與之遊矩之外則恣欲敗度吾國危矣與之入矩之內則制欲奪情吾身危矣知人之過而不知其所以過吾柰之何哉答以先正汝身形在外宜與人同故莫若就心在內宜與人異故莫若和就不欲入懼其防狎也和不欲出惡其自顯也入而防狎則爲顚滅崩蹶出而自顯則爲聲名妖孽此所以宜戒愼嬰兒無知町畦界畔崖岸也順彼所爲隨而不逆然後導達之使入於無疵也螳螂怒臂戒顏闔勿攖其養虎養馬俾顏闔導之以理也

詳道注臣人易傅人難傅人易傅太子難勢尊位重理所難化況其徳天殺此所以栗之也形就者比而不雜外曲也心和者異而不乖內直也外曲則不失人內直則不失已就而入則與之爲無方而危吾國和而出則與之爲有方而危吾身則當與之爲嬰兒而無畦無崖達之入於無疵矣古之君淫亦淫君奢亦奢者以此余注槪同前

碧虛注相與爲惡則亂率之以道則害已惟善翕張之權者斯能傅之若省已過則無防徳矣正身者不言之教形莫若就與之無方也心莫若和奪之有道也就入則同惡爲顚滅崩蹶所以危吾國和出則自矜爲聲名妖孽所以危吾身故自嬰兒以至於無崖此所以翕張予奪之道也螳螂臂以當車轍才美力微不敗而何有養虎與馬諭制物在乎術役人在乎權亡其權術而欲禦物斯其害而已矣

趙注形就則使不我疏心和濟其所不及和猶和羹非以同爲和也𨿽若是猶恐不免就而入則逢君之惡和而出則彰君之惡顚滅崩蹶是淪胥以亡聲名妖孽是求名而掇禍故必和光同塵使無得而瑕疵乃爲至也螳螂養虎愛馬三諭事異而意同

鬳齋云其徳天殺言爲天所銷鑠無方無法度也言縱彼敗度必危吾國若救正之則禍必及身吾柰之何教以正汝身者率已以律人也就隨順之和調和也外隨順而內調和然獨猶無患隨順而與之爲一是就而入也調和而圭角稍露是和而出也不免顚滅妖孽而已嬰兒無町畦無涯是形容無知妄爲之狀彼方如此我且順之到有方覺悟虛處就加防化使之躍然醒悟或可以入無疵之地螳螂怒臂諭小才自矜以當大事鮮不敗者養虎愛馬義自顯明觀伯玉之教顏闔又下夫子教子髙者一等矣蓋子髙猶知尊楚君有奉命憂懼之心故夫子告以命義大戒終之以乘物遊心托不得已𨿽委身爲使而猶知存所天未至狥人而忘已也闔則旣知蒯瞶之不可傅而欲傅之先已懷疑而求彼之信已於理已稍悖矣故伯玉告以正汝身哉立其本而後末可舉也形就心和是見其世勢不可以力正姑立此苟全之論非爲傅之道也況就而入和而出者乎至於與之爲嬰兒爲無町畦爲無崖則就入之尢者𨿽有因機防化一著然師傅之尊豈無善誘之道而遽至於是縱由此而達之僅可無疵而已安能化物哉螳螂怒臂正以諭闔將恐不免耳養虎愛馬又所以申前諭而俾之加謹也

匠石之齊至乎曲轅見櫟社樹其大蔽牛絜之百圍其髙臨山十仞而後有枝其可以爲舟者旁十數觀者如市匠石不顧遂行不輟弟子厭觀之徒走及匠石曰自吾執斧斤以隨夫子未嘗見材如此其美也先生不肯視行不輟何邪曰已矣勿言之矣散木也以爲舟則沈以爲棺槨則速腐以爲器則速毀以爲門戶則液樠以爲柱則蠧是不材之木也無所可用故能若是之壽匠石歸櫟社見夢曰汝將惡乎比予哉若將比予於文木邪夫櫨梨橘柚果蓏之屬實熟則剝則辱大枝折小枝泄此以其能苦其生者也故不終其天年而中道夭自掊擊於世俗者也物莫不若是且予求無所可用久矣防死乃今得之爲予大用使予也而有用且得有此大也邪且也若與予也皆物也柰何哉其相物也而防死之防人又惡知散木匠石覺而診其夢弟子曰趨取無用則爲社何邪曰密若無言彼亦直寄焉以爲不知己者詬厲也不爲社者且幾有翦乎且也彼其所保與眾異而以義譽之不亦遠乎

郭注不在可用之數曰散木可用之材爲文木物皆以用自傷數有睥睨己者惟今匠石明其無用乃爲濟生之大用弟子猶嫌以爲社自榮不趣取於無用爲用謂社自來寄非求爲之木乃以社爲不知已而見辱病豈榮之哉夫以無用爲用𨿽不爲社終不近於翦伐是彼以無保爲保而眾以有保爲保無用者泊然無爲而羣材自用汝以社譽之不亦遠乎呂注櫟社不材而神者也其大蔽牛則其本根深固可知彼以不材爲用而觀者以爲美是不知己也知其散木故壽此所以爲匠石器羣材而用之之道也自爲舟則沈至爲柱則蠧此所以爲不材也櫟之不材是木之質則楂梨橘柚乃所以爲文折泄掊擊以文滅質也先操斧斤而觀後捨之而去則防死而乃得之爲予大用使可以爲舟楫棺槨且得有此大也邪惟不物乃能物物而物與物柰何相物也夫無用者固不知其無用而趣取之則爲社者固非彼所知而曰求無所可用者向之不知已者已以材爲美是詬厲也直寄之無用而已彼安知其無用而趣取之乎彼所以不翦者在於不材𨿽不爲社豈有翦乎則爲社者非彼所保也眾以有保爲保而彼之所保與眾異非可以義譽之欲學者忘義而求之也疑獨注散木非防矩繩墨所能制散人非仁義禮樂所能拘惟至徳者斯足語此楂梨橘柚以實而害其生凡物以有用自傷者莫不若此且我求無所可用久矣數爲匠者睥睨是防死矣今得匠石以爲不材此無用之用實爲大用也使其有用豈得若此大邪予與汝皆受命於造物均爲物而已柰何相物也匠石弟子謂櫟樹何不取無用而又爲社邪匠石曰櫟非求爲社社直來寄耳汝言此則櫟樹以汝爲不知己而詬厲之也彼以無用保其生縱不爲社亦豈有翦伐乎彼以無保爲保眾以有保爲保此其所以異也

碧虛注櫟社巨材人皆厭觀若非匠石別識防爲執斤者所伐今以全朴爲大用也柰何相物猶嫌匠石有分別之意然弟子尙以爲良材而托社也自芘匠石謂彼社直來寄木非木求爲社也以曲轅鄕俗爲不知己者以社爲辱謂之詬厲至人以無用全生世俗以不材見棄櫟社與文木有異惟匠石知之耳夫木猶不可以異譽而況至人之道乎

趙注匠石章發明大木無用之用與逍遙意同鬳齋口義頗呂氏疑獨但趣取無用則如本音謂此木忘趣取於無用何必爲社邪章末以義譽之謂汝乃以義理求其毀譽相去遠矣

前章備述處身應世之難此章覆引櫟社以不材自保而全無用之用又假匠石答問以發明之防死乃命今得之爲予大用是一句柰何哉其相物也言予汝皆稟形爲物汝乃欲用我邪防死之散人謂汝以能自役亦防死矣予安於無用豈汝所知哉弟子又謂櫟之本趣旣取無用則何以社爲匠石令其不必言彼社直來寄耳非求爲社也正以社爲不知己而加詬厲且旣安無用縱不爲社亦何得有翦伐乎蓋彼所保者不材故與眾異而汝以社譽之相去遠矣諭淳朴之人自全於世不願人之吹獎借或得譽於鄕黨亦寄焉耳豈以爲榮哉惟其不可得而利所以不可得而害也

南伯子綦遊乎商之丘見大木焉有異結駟千乘將芘其所藾子綦曰此何木也哉此必有異材夫仰而視其細枝則拳曲而不可以爲棟梁俯而視其大根則軸解而不可以爲棺槨咶其葉則口爛而爲傷嗅之則使人狂酲三日而不已子綦曰此果不材之木也以至於此其大也嗟乎神人以此不材宋有荊氏者宜楸柏桑其拱把而上者求狙猴之杙者斬之三圍四圍求髙名之麗者斬之七圍八圍貴人富商之家求禪旁者斬之故未終其天年而中道夭於斧斤此材之患也故解之以牛之白顙者與豚之亢鼻者與人有痔病者不可以適河此皆巫祝以知之矣所以爲不祥也此乃神人之所以爲大祥也

郭注天王不材於百官故百官禦其事明者爲之視聰者爲之聽知者爲之謀勇者爲之扞夫何爲哉默而已羣材不失其當則不材者乃材之所至賴也呂注前論大木以不材終天年次論荊氏楸栢夭於斧斤以材爲之患是以聖人神人之於用致之爲尢深藏之爲尢密故無用而用以之通不材而材爲之使則遊人世間而吉防與民同患者尢不可不知此疑獨注髙名之麗髙顯之屋也椫旁棺材也此言文木有材所以夭折解祭祀解賽也白顙亢鼻痔此三者解賽靈河不可用之彼祝以爲不祥神人貴無用之用則所以爲大祥也

祥道注老子云曲則全枉則直龜以神而見夢不若曳尾於塗中狙以便而見巧不若全軀於深蓁然則不材者神人所以爲材不祥者神人所以爲大祥也碧虛注七竅馳用則昏塞不通百骸勞役則疲薾莫支惟有無名靈物統禦一體光耀弗竭充滿太虛故眾神得以芘藾巫覡嫌物不殺神人瀹祭爲尊趙注商丘大木與櫟社義同荊氏楸栢以有用而不能終天命不若牛之白顙豚之亢鼻人之痔病者以不材而自全也

鬳齋云商丘之木與前章大意相言神人之所以全其生者亦以此不材而已荊氏之地宜楸栢桑三木樁也麗屋棟髙名大家也卽髙明之家音同而字異耳解古巫祝者書名解之中有曰牛白額者豚鼻髙者皆不可以祭河古者或以人祭如西門豹之事故添痔病一句此三者巫祝以爲不祥惟其不祥所以免殺身之禍以神人觀之則大祥也

諸解發明大意盡矣而字義有未釋者今附於後云將芘其所藾言然芘其蔭也或以字屬上句之不通必有異材夫絕句以夫屬下文者非軸解謂木紋旋散也杙所以棲狝猴禪傍棺之全一邊者髙名之麗麗釋以屋字當從欐列子餘音繞梁欐髙名則是髙明無疑鬳齋甚當此章與前章義同後添人以而免祭河之厄又結以神人所以爲大祥經意顯明玆不贅述

支離防者頤於齊肩髙於頂防撮指天五管在上兩髀爲脇挫鍼治繲足以糊口鼓防播精足以食十人上徵武士則支離攘臂於其間上有大役則支離以有常疾不受功上與病者粟則受三鐘與十束薪夫支離其形者猶足以飬其身終其天年又況支離其徳者乎郭注神人無用於物而物各自用歸功名於羣材與物防而無迹故免人間之害處常美之實者支離其徳者也

呂注支非體之全離非物之合防則通而明支分而離散之則防通而無有身之患故支離其形者徵役所不能加支離其徳者事爲所不能累也

疑獨注支離其形則忘形而以理自勝支離其徳則忘徳而以命自處墮體黜聰忘形之謂也上徳不徳忘徳之謂也忘形之人保身盡年以遠人間之害而已若夫忘徳者知周萬物而反知於愚明並日月而歸明於昧豈忘形者可同日而語哉

碧虛注處身無用支離其形也懷道若愚支離其徳也

趙注世人知徳之爲美而不知徳之爲累故莊子以支離防譬之

鬳齋云防撮椎髻兩髀兩腿也挫鍼縫衣治繲浣衣鼓防所以播米而得其精也支離疏以形病不受役又因得粟與薪亦不材自全之意至人之徳亦如此支離者以無用爲大用也

防撮音檜最又防古活切撮子活切項權司馬云髻也古者髻在項中脊曲頭低故髻指天向氏云兩肩聳上防撮然也今讀多從首音與大宗師篇句贅指天字異而義同自頤於齊至兩髀爲脇形容殘疾之狀鼓防播精司馬云防同防小箕也簡米曰精崔氏云鼓防揲蓍播精布卦占兆也今多從司馬二技衣食所資切於日用故可借之以食十人此亦設辭言其形𨿽不足而養身有餘也彼支離其形猶若此況支離其徳者乎此段切在後句蓋徳忌乎執執則非徳矣支離謂疏防自在於徳而疏防自在上徳不徳是也夫支離其形者徵役不及而粟薪可沾則支離其徳者人害莫及而天爵所加也宜矣

南華眞經義海纂微卷九

欽定四庫全書

南華眞經義海纂微卷十

宋褚伯秀撰

人間世第四

孔子適楚楚狂接輿遊其門曰鳳兮鳳兮何如徳之衰也來世不可待往世不可追也天下有道聖人成焉天下無道聖人生焉方今之時僅免刑焉福輕乎羽莫之知載禍重乎地莫之知避巳乎已乎臨人以徳殆乎殆乎畫地而趨迷陽迷陽無傷吾行吾行郤曲無傷吾足山木自防也膏火自煎也桂可食故伐之漆可用故割之人皆知有用之用而莫知無用之用也

郭注順時直前盡乎會通之宜世之盛衰蔑然不覺付之自爾而理自生成豈爲治亂易節哉治自求成故遺成而不敗亂自求生故忘生而不死盡當今之會防然與時世爲一而後妙當可全刑名可免知止其所不知能止其所不能用其自用爲其自爲恣其性內而無纖芥於分外此無爲之至易無爲而性命不全者未之有也性命全而非福者理未聞也福者卽向所謂全非假物也豈有寄鴻毛之重哉率性而動動不過分天下之至易也舉其自舉載其自載天下之至輕也釋此無爲之至易行彼有爲之至難棄夫自舉之至輕取夫載彼之至重此世之常患也爲內福也故福至輕爲外禍也故禍至重禍重而莫之避此世之大迷也畫地而循之其迹不可掩有已而臨物與物不防矣不明我以耀彼而任彼自明不徳我以臨人而付之自得故泯然與天下爲一而內外同福也迷陽猶亡陽亡陽任獨不蕩於外曲成其形各自足矣

呂注聖人成焉成已而成物聖人生焉則全其生而已天下之至善莫如道則福莫大於是其爲物也視聽莫及輕如羽而世莫之載也天下之至惡莫如非道則禍莫大於是其爲物也自無爲有重如地而人莫之避也臨人以徳則有已畫地而趨不免殆而已迷陽則不知所如往惟曲乃所以全也山木桂漆之見伐皆自有以取之是知有用之用而不知無用之用也人之處世有治有亂亂而能曲全斯爲善處人間矣

疑獨注聖人當有道之時則制禮作樂成功於當世當無道之時則全身遠害以保其生聖人非有系乎生也欲其身存垂法後世謂之成可也周公之於周聖人之成也孔子之於魯聖人之生也福不出於性內而罕求之禍多生於分外而求不止性內者舉則能勝載則能行豈有鴻毛之重哉分外者寄於吾身其重如地迷者沒溺於其間而不避蓋不明禍福之本故也所謂本者戒定慧卽性內之福貪嗔癡卽分外之禍也臨人以徳則未能防於道畫地而趨則未能藏其迹迷陽則晦其明而無傷吾全生之行空郤其心曲順於物則各足乎性分矣山木桂漆之召患以諭不能遠害而求用以傷身者也

祥道注聖人之心豈獘獘然以經世爲事特因時乘理應之而已世之知孔子者止於形器之間而不見其無事之際故始陳其經世之迹卒援接輿之歌以信之則迹絕而心見矣所謂聖人成焉者以身狥道而成功聖人生焉者以道狥身而全生也已乎已乎至畫地而趨言今之從政者如此迷陽迷陽至無傷吾足言今之體道者如此也

碧虛注有道則樂成無道則全生能載輕羽之福者無爲之士不避重地之禍者勢利之徒誇徳臨人有我厚矣驅人狥迹其道尢危迷陽謂晦明晦明則行完郤曲謂退身曲全安於分內木火桂漆之諭皆適人之適而不自適其適者也

趙注接輿之歌蓋傷孔子不遇時非譏孔子也天下無道聖人生焉言鳳出非時也人處斯時僅免刑戮足矣防福不能勝重禍不知避言世人迷惑若此臨人以徳則人惡有其美畫地而趨則人狥其迹已乎已乎言不可不止殆乎殆乎言不勝其危迷陽迷陽無傷吾晦其明則吾行全矣山木至無用之用乃莊子之語用以結上文數章之意

鬳齋雲天下有道聖人可以成功天下無道聖人全生而已方今亂世苟免於刑爲幸何敢他求處處亂生而免刑全生此特一羽之福而汝不知有亂世之禍常至殺戮是重於地而汝不知避臨人以徳取禍之道不若已之畫地而趨言其拘束自苦誠危殆也迷陽諭失本性之光明曷行於世郤曲言回防避就必至於傷吾足言其不可行也

諸解已詳不復贅釋按文中子述史篇天下有道聖人藏焉天下無道聖人彰焉句法𨿽同而反其意各有所主耳愚嘗謂秦漢以來諸子立言者襲南華語意不少獨經中設譬引諭未嘗蹈前人一轍而愈出愈奇是之謂奇文非常文也吾行郤曲無傷吾足諸本皆然郤多音隙獨碧虛如字復正經文作郤曲郤曲庶協上文元本應是如此傳寫差謬誤疊吾行二字識者自能鑑之

夫處人間世者君臣之分爲大不可不盡焉然當度可否之宜謹出處之節視古今而無愧超悔吝而獨全斯爲善矣是以顏子將之衛而夫子備言事君之多患名知之相軋心气未達譽終毀至弓旌在前而刀鋸在後者有之況以不違如愚之臣遽欲往化年壯行獨之君焉保其無悔所以力救止之使衛君知賢者不苟進益堅尊道之心固將自化奚必輕往以恣驕志攖暴行邪顏子又陳端虛勉一內直外曲或可自全夫子謂僅免患耳胡可及化化者不言而信使人意消豈在政法繁多以啟物敵乎顏子至此無以進請問其方則是人欲空而天理將見之時也夫子乘其開悟之機告之以齋使虛心受教無聽以耳而以心無聽以心而以气遂於言下悟其未始有回心虛而形亦忘則化物也無難矣子髙將使齊誨以行事情而忘其身察風波而戒實喪顏闔將傅衛誨以就不入而和不出達虎怒而通馬情皆所以明世患之多端外物之難必在髙識之士洞燭防微進退以義可也至於曲轅櫟社以無保爲保商丘異材見不神而神又申言材之爲累而世人弗悟往往恃材求用而不揆分度宜名顯而妬害生利鐘而禍患至𨿽欲臃腫自全不可得也故是篇大意在乎外應世而內全眞道不離而物自化古之聖賢不得已而有世俗之償罔不密由斯道遂寓孔顏問答以發明之篇末又引接輿之歌以祛聖賢經世有爲之迹以杜眾人逐物無厭之心復結以膏火桂漆之諭警世尢切惟其知渉世之難可以處世而無難矣太上云聖人猶難之故終無難

南華眞經義海纂微卷十

欽定四庫全書

南華眞經義海纂微卷十一

宋褚伯秀撰

徳充符第一

魯有兀者王駘從之遊者與仲尼相若常季問於仲尼曰王駘兀者也從之遊者與夫子中分魯立不教坐不議虛而往實而歸固有不言之教無形而心成者邪是何人也仲尼曰夫子聖人也丘也直後而未往耳丘將以爲師而況不若丘者乎奚假魯國丘將引天下而與從之常季曰彼兀者也而王先生其與庸亦遠矣若然者其用心也獨若之何仲尼曰死生亦大矣而不得與之變𨿽天地覆墜亦將不與之遺審乎無假而不與物遷命物之化而守其宗也常季曰何謂也仲尼曰自其異者視之肝膽楚越也自其同者視之萬物皆一也夫若然者不知耳目之所宜而遊心乎徳之和物視其所一而不見其所喪視喪其足猶遺土也常季曰彼爲已以其知得其心以其心得其常心物何爲最之哉仲尼曰人莫鑑於流水而鑑於止水惟止能止眾止受命於地惟松栢獨也在冬夏靑靑受命於天惟舜獨也正幸能正生以正眾生夫保始之徵不懼之實勇士一人雄入於九軍將求名而能自要者而猶若是而況官天地府萬物直寓六骸象耳目一知之所知而心未嘗死者乎彼且擇日而登假人則從是也彼且何肯以物爲事乎

郭注虛往實歸各自得而足也王駘形毀心全忽然獨往而天下莫能離況一國乎死生人之大變彼與變俱故死生不得與之變也夫恬苦性殊美惡情異各美其所美萬物一美也各是其所是天下一是也因其所異而異之而浩然大觀者知異之不足異故因其所同者而同之又知同之不足同故因其所無而無之無美惡則耳目無不宜無不宜而不和者未之有也視死生如一則喪足猶遺土耳常季猶嫌王駘未能忘知而自存遺心而自得得其常心平往者也不能平往而與物過常故使物就之仲尼諭以止水致鑑非駘引物從已也夫下首惟有松柏上首惟有聖人故不正者皆來求正若物皆靑全則無貴松柏人皆自正則無羨大聖而趨之也幸自能正非爲正以正之生與變化俱則無往而不防心與死生順則無時而非生擇日而登假以不失會爲擇斯人無擇也任其天行而時動者也故假借之人由此而最之彼何肯

呂注學道者學其所不能學行其所不能行故寓言於王駘從仲尼遊者知從其所能行而不知從其所不能行則𨿽全魯歸之與王駘猶中分也從其能行者則立有教坐有議其教不得無言其成不得無形也從其知能行者則立不教坐不議虛而往實而歸仲尼王駘相爲表裏而已不以其所能而當君師之任則無用之用與庸亦遠矣孰爲死生而與之變孰爲覆載而與之遺乎審乎無假知其所得者眞不與物遷則死生覆墜而不變命物化而已不化守其宗本不離也人惟不能自其同者視之則耳目不內通能自其同者視之則耳目不知其所宜故物視其所同不見其所喪也常季謂駘懷內聖之道則爲已而已以其知得其心以其心得其常心物何爲最之而推爲君師邪惟止能止眾止此人所以從之求鑑也夫木莫不受命於地惟松柏獨全人莫不受命於天惟舜也獨正則舜豈不以正生爲幸而正眾生哉今夫士之以勇自名者猶能雄入九軍而況官天地府萬物死生不得與之變者非求名自要之比也彼且擇日而登假其去來容與如此人安得不從而最之疑獨注學者始未有得則虛而往終焉有悟則實而歸教者默然而諭學者亦默然而得列子云用無言爲言亦言用無知爲知亦知是也受制於陰陽而後有死生乘雲气日月則死生不得與之變矣無假則盡性故不與故遷命物則至命故常守其宗也膽附於肝本同一體楚越相去蓋數千里自其異而觀𨿽同體而有數千里之隔自其同而觀則與道合而萬物皆一也王駘自聞自見故不知耳目之所宜所一言其徳所喪言其形蓋不獨自忘其形而又使物忘已也常季謂王駘未能忘知以爲已忘心以爲心得其常心夫大過於人物何謂最之答以王駘獲最猶止水來鑑止者性之本然惟止於先者然後能止眾止莫非木也而松柏獨正淩霜雪以冠眾木莫非人也而舜獨正明庶物而察人倫幸能正生以正眾正已而生物正之謂也夫勇士忘生雄入九軍求名自要而猶若是況體道者乎以無形司有形曰官天地以無物藏萬物曰府萬物寓六骸者寄而無畜象耳目者存而不用一知之所知則與造化爲一其心未嘗死故能擇日以登假去畱自在也

祥道注徳之充者形𨿽兀而全徳不全者形𨿽完而王駘徳充於內形忘於外死生不變覆墜不遺則利害之小者可知矣審乎無假則不以內狥外命物之化則不以末傷本萬物與我𨿽殊我與萬物爲一體故物視其一而不見其所喪也徳充之人視聽不以耳目故不知其所宜在我忘其形之喪而全其徳所有在物視吾徳所一而忘吾形之蓋聽以耳而聞非耳視以目而見非目所以立不教而教以之有坐不議而議以之信也常心則一迷悟自殊水性本同流止自異水以止而取鑑人以正而取最也松柏不以寒暑易其色故在木爲長舜不以窮達移其正故在人爲聖駘之於舜𨿽顯不同其受天地正命則一所以皆能正生以正眾生然正生者聖人之本務正眾生者聖人之餘事故稱幸焉夫勇士內存不懼之實外驗保始之名猶不以死生經懷而雄入九軍此全於气也況全於道者乎全於道者官天地以爲己役府萬物以爲已備寓六骸而不有象耳目而不用一知而不爲物所二心存而不與形偕制命在內而不在外所以能擇日而登假也

碧虛注不治而不亂立不教也不言而自信坐不議也齋心問道則虛而往悟道而反則實而歸無形而心成介兀而徳充也夫至人者天地不能易其徳死生不能革其性卽境皆防獨立不攺天地密移而我常存行藏气異則一體之中楚越也動植道同則天地之間不二也逐聲色則耳目異宜混物我則事無好惡是故心無系著所詣皆通彼此委和得喪自泯今見學者盈門而謂得其心睹淡泊自守而謂以其心常心無迹物何謂最之哉觀容必鑑止水求道當訪賢師惟其自止故能止絕眾心也植物產乎地得地气之正者松柏動物育乎天得天气之正者聖人率已以正而行衝默之訓是以大丈夫以道戰死生而名勢不足稱焉覆載有官動植有聚身非我有故視聽不用所知不二心奚有死哉擇日而登去畱有時也假人則從是眞人則任已也

趙注王駘殘兀人皆賤之夫子乃欲率天下而往從焉先生之見與常人遠矣遂問其用心若何仲尼言王駘之道萬物有死生而此無死生天地有覆墜而此無覆墜蓋能審乎無假而守其宗也常季未達仲尼又以一身萬物之同異爲諭肝膽楚越同而異也物與我異而同也如是則無視無聽適乎自然物我混融又安知其足之喪哉常季豁然而悟曰彼爲己之學以其知得其心言虛靈知之心自致知而得以其心得其常心言由虛靈知而入於不死不生也王駘所得不過如是天下何爲最之哉仲尼又舉惟止能止眾生以正眾生以明生物者不生化物者不化又告以保始之證不懼之實始者先天地生人能保之則死生臨乎前而不懼彼勇士狥名而猶若是況未嘗死者乎此道範圍天地曲成萬物特寄之六骸形之耳目亙萬古而長存也登假猶升天云鬳齋云無形無所見心誠感之而化也直後猶尙遲奚假豈特也死生亦大矣一句釋氏議論皆從此出天地覆墜猶大云乾坤毀遺亦墜落之義審乎無假盡見其實也命物之化言萬物受命於我宗者物之始也常人不知物同一初至肝膽亦分楚越苟知此則萬物與我爲一不特以耳聽目視也物視所一不見所喪言其觀於萬物無所欠剩讀防蚿章便見此意爲已修身也以其知言人有此識知則能修此身得其心以其心言有此知覺之心則能得其本然之心本然知覺非二物特如此下語耳蓋謂人皆有知有心苟能盡之則可以爲己可以得心得其常心而已物何爲最之流水止水皆以諭心能止其心所以賢於眾人眾人以欲止之心就其求止故曰惟止能止眾止此語大奇松柏堯舜得於天者獨異故能正其生以正眾生生與性字義同保守始初徵驗必有不懼之實謂荊軻聶政之徒尙能不變死生況有道者乎官天地府萬物各職其職而聚所聚也六骸特吾所寄目象目而不止於視耳象耳而不止於聽故能一知之所知而無所不知也心無所見心死彼豈擇日而登至於道言無時不在道也

立不教之教而天下化之坐不議之議而天下信之非徳充於內物符於外者不足以與此此王駘所止而有以來鑑之道也學者洗心求教故虛而往終則眞見內充故實而歸非虛則不能受教非實則不能悟理悟理之極明白洞達物來斯鑑亦虛而已是故爲道之要無他善教者輔物之自然善學者求復其自然用不施而體自見非有以增飾之也太上云我無爲而民自化則不教之教教之至也孔子曰天何言哉四時行焉則不議之議議之至也先聖之所以教人者如此在受教者爲如何又彼爲己以其知得其心以其心得其常心物何爲最之哉郭氏從以其知以其心爲句得其常心遺而不論成林王氏並同郭獨呂氏從得其心得其常心爲句上下文義自明虛齋無皆宗呂義今從之又受命於地至惟舜獨也正文句不齊似有脫略陳碧虛照張君房校本作受命於地惟松柏獨也正在冬夏靑靑受命於天惟堯舜獨也正在萬物之首補亡七字文順義全考之郭注下首惟有松柏上首惟有聖人則元本經文應有在萬物之首字傳寫遺逸又彼且擇日而登假人則從是也郭氏從登絕句如字屬下文碧虛因之呂氏以假音遐絕句疑獨詳道王雱虛齋並宗呂竊詳假人無義今從登遐文義顯明謂得此者去畱無礙而升於遠之域也續考列子周穆王篇登假字並讀同遐可證鬳齋以假音格絕句蓋本於後篇登假於道之語云

申徒嘉兀者也而與鄭子產同師於伯昏無人子產謂申徒嘉曰我先出則子止子先出則我止其明日又與合堂同席而坐子產謂申徒嘉曰我先出則子止子先出則我止今我將出子可以止乎其未邪且子見執政而不違子齊執政乎申徒嘉曰先生之門固有執政焉如此哉子而悅子之執政而後人者也聞之曰鑑明則塵垢不止止則不明也久與賢人處則無過今子之所取大者先生也而猶出言若是不亦過乎子產曰子旣若是矣猶與堯爭善計子之徳不足以自反邪申徒嘉曰自狀其過以不當亡者眾不狀其過以不當存者寡知不可柰何而安之若命惟有徳者能之遊於羿之彀中中央者中地也然而不中者命也人以其全足笑吾不全足者眾矣我怫然而怒適先生之所則廢然而反不知先生之洗我以善邪吾與夫子遊十九年矣未嘗知吾兀者也今子與我遊於形骸之內而子索我於形骸之外不亦過乎子產蹴然攺容更貌曰子無乃稱郭注我出子止羞與刖者並行以執政自多明其不遜申徒謂此論徳之處非計位也子產答以子旣殘形而輕蔑在位欲與有徳者並計子之徳不足以補殘形之過申徒謂自陳其過以爲不當亡者眾默然知過自以應死者少夫利害相攻天下皆羿也自不遺身忘知與物同波者皆遊於羿之彀中耳𨿽張毅之出單豹之處猶未免於中中與不中惟任命耳人以全足笑吾不全是不知命而我怒之又不知命也見至人知命遺形故廢其怒而復常不知先生洗我以善道故邪我能自反邪形外也徳內也今子與我徳遊耳索我外好不亦過乎子產曰子無乃稱已悟則厭其多言也

呂注申徒能外形骸以忘人之勢子產悅執政而不能忘己之勢凡爲道者所以洗心去垢而歸之明猶鑑而已今猶出言若是則是不明而塵垢所以止也我則非自狀其過以不當亡者故知其不可柰何而安之遊羿之彀中中央者中地則行至於無憾而可以免焉譬之不中者命也則不幸而不免焉譬之人笑吾不全不免怫然而怒適先王之所則化於道而忘之不知洗我以善邪吾之自悟邪十九年則極陰陽之數遊於形骸之內未嘗知吾兀也而今索我於形骸之外不亦爲過乎

林注不違猶不避齊與之肩也子產自多執政而後人申徒引心鑑所以爲諭而責之子產以申徒形殘若是而與我爭猶與堯爭善也申徒謂世人自分解其過以爲巳當存者眾不分解其過以爲巳當亡者寡言子產未能忘物遺形自重執政而輕兀者之徳又謂與堯爭善此自狀其過而不知亡者也知其不可柰何而安之知命者也弓力所及爲彀中諭已無取兀之道而兀者命也形骸之內謂道徳性命之理形骸之外謂手足狀猊之間也

祥道注徳充之人視富貴如浮雲以形骸爲逆旅子產挾貴以驕賤恃全以薄兀則不足以言徳又何足以言命故曰遊羿之彀中不中者命也忿怒者性之塵垢旣悟則垢去而鑑明此始迷而終悟者也碧虛注子產師伯昏之道而未能忘我申徒同出師門而未能忘徳況其下者乎以不當忘者眾飾非者多也以不當存者寡罪已者鮮也遊羿彀中諭欲全而不免皆天命也人笑吾不全則怫然而怒風火猶存適先生之所則廢然而反鑑於止水也與遊十九年而未嘗知兀忘徳忘形者也

趙注世人多自文其過以爲吾不當忘足鮮以爲吾實有罪者蓋有幸不幸焉如羿善射鵠之中央乃必中之地萬有一免焉命也曾不自幸顧乃笑人我爲所笑未免不平是亦不知命也至伯昏之前則釋然矣吾與伯昏遊未嘗知吾兀今子與我遊於形骸之內言寓六骸象耳目則子卽我也而索我於形骸之外言爾爲爾我爲我而不相知也子產謝曰子無重陳我知過矣

鬳齋口義云與堯爭善四字亦寄言子旣兀矣縱能爲善得如堯乎不自反猶不自量自述其過以爲足不當亡者眾不述其過以爲足不當存者寡惟有徳者知其有命豈人所能柰何此三句說三等人遊羿彀中數語尢奇絕言人處世動是危機彀中者張弓而箭端所直之地諭世之危如此幸而不中者命也形骸內外之語皆前賢所未發

申徒安命而忘兀徳充於內者無戚於外也子產矜位而鄙兀心狥乎外者不明乎內也同學於伯昏之門固有執政焉如此哉言𨿽侍明師而猶以勢位爲尙未能相忘而化其道是心鑑不明塵垢得以止之也不當亡者眾不當存者寡此蓋申徒論足存亡言人之處兀知已過而安之者少然有幸不幸一歸之於命耳則知申徒之兀出於非罪者也或以此二句爲指子產未能忘形取義差遠遊羿彀中莫非中地設有不中幸免耳人處世間莫非憂患苟得免患亦幸耳而人因以其幸笑吾之不幸我猶有怒未忘已也廢然而反已亦忘矣不知先生洗我以善邪吾之自悟邪則彼已俱忘物我交化何喜怒之可動何形骸之可索哉

南華眞經義海纂微卷十一﹤子部﹐道家類﹐南華眞經義海纂微﹥

欽定四庫全書

南華眞經義海纂微卷十二

宋褚伯秀撰

徳充符第二

魯有兀者叔山無趾踵見仲尼仲尼曰子不謹前旣犯患若是矣𨿽今來何及矣無趾曰吾惟不知務而輕用吾身若是以亡足今吾來也猶有尊足者存吾是以務全之也夫天無不覆地無不載吾以夫子爲天地安知夫子之猶若是也孔子曰丘則陋矣夫子胡不入乎請講以所聞無趾出孔子曰弟子勉之夫無趾兀者也猶務學以復補前行之惡而況全徳之人乎無趾語老聃曰孔丘之於至人其未邪彼何賓賓以學子爲彼且蘄以諔詭幻怪之名聞不知至人之以是爲已桎梏邪老聃曰胡不直使彼以死生爲一條以可不可爲一貫者解其桎梏其可乎無趾曰天刑之安可解

郭注踵頻也人生莫之爲而任其自生重身知務者也若忘其自生謹而矜之輕用其身者也猶有尊足者存言刖一足未其徳去其矜謹任其自生所以務全也使天地而爲覆載則有時而息矣無趾聞所聞而出猶怪孔子方復學於老聃師人以自得是率其常然捨己而效人求非常之名也故學非爲幻怪也而幻怪以之生禮非爲華薄也而華薄由之興故至人以爲桎梏欲以直理防之仲尼非不防也順物則名迹立終不免乎名其爲桎梏也孰能解之哉呂注無趾亡足而所以行者未嘗忘所以行者尊足之謂也仲尼欲入而講所聞性與天道非所以泛與學者也無趾不言而出則所以相與有不容聲者矣賓賓以學疑至人其猶未邪道以絕學爲至則世之所學者至人觀之皆諔詭幻怪而爲已桎梏夫惟以死生爲一條可不可爲一貫則桎梏解矣胡爲不使之然哉蓋可解者人刑天刑則不可解也

疑獨注不知物謂忘物輕用吾身謂忘形尊足謂道也無趾務全道而忘身外身而身存也以夫子之徳配天地獨責其不謹不及此以迹言若以心言則孔子辭以陋請入而講所聞者是也無趾默然而諭故夫子勉弟子識之又見老聃疑夫子賓賓以學蘄以諔詭幻怪名聞而不知至人以是爲桎梏胡不思所以解之蓋夫子學老聃亦世事當爲非有所覬也老子以無趾未明其心故使解其桎梏無趾以爲天命使然不可解也

祥道注申徒叔山之於王駘其兀同其所以處兀則異叔山之於申徒其務學同其所以爲學則異卽事觀之名於教爲尊卽道觀之名於身爲累故古之得道者防得喪於一巳還功名於眾人是謂帝之懸解孰得而榮辱之哉而世人競一時之虛譽規死後之餘榮疲薾而不知歸窘束而不自適重囚桎梏何以異此然孔子非好異以蘄名也苟惡其桎梏而思解之則是任我違命而更有爲安在其爲孔子哉

碧虛注尊足謂性性不則可稱全矣仲尼請無趾入室講道而無趾目擊意達不言而出孔子以無趾之迹誨門人之心無趾語老聃孔子何賓賓以學子爲蘄以幻怪名聞而不知至人以此爲刑戮也胡不思所以解之上與造化同死生一條也下與物我齊可不可一貫也天刑不可解未能泯迹也

趙注叔山仲尼問答與前章申徒子產意同孔子傳道修教使天下學者贏糧而趨之此所謂僅以諔詭幻怪之名聞者也聃謂無趾胡不使仲尼思所以解其桎梏知此理則無系累矣無趾謂人生有形則有累安能髙舉不在世間故曰天刑之安可解

鬳齋云不知務猶云不曉事尊足性也二字下得奇賓賓恭謹諔詭幻怪言其好名桎梏者名爲已累天刑猶天罰也此皆寓言至若無趾兀者也猶務學以補前行之惡而況全徳之人乎此語有益於世教首章王駘得道而至命者也次章申徒有徳而知命者也此章無趾務學以補過者也南華論徳充有三等與人間世所序意同夫子謂叔山不謹犯患則其兀也必有以致之彼亦謂不知務而輕用吾身已自知其過惟其知過斯能補過故聖門不棄焉尊足卽所謂使其形者也於此而務全求得其道矣無趾以夫子爲天地圖有以覆載之夫子指其前失以爲今來何及矣無趾嘆其猶若是則有不滿於中殊不知夫子之言正所以覆載之之道也使無趾思所以補前行之失而爲全人形之殘兀何加損焉有以見聖賢化治曲成萬物而不遺人品差殊則其成也不無等降如本篇所列者是也

魯哀公問於仲尼曰衛有惡人焉曰哀駘它丈夫與之處者思而不能去婦人見之請於父母曰與人爲妻寧爲夫子妾者數十而未止也未嘗有聞其唱者也常和而已矣無君人之位以濟乎人之死無聚祿以望人之腹又以惡駭天下和而不唱知不出乎四域且以雌雄合乎前是必有異乎人者也寡人召而觀之果以惡駭天下與寡人處不至以月數而寡人有意乎其爲人也不至乎期年而寡人信之國無宰而寡人國焉悶然而後應汜而若辭寡人醜乎卒授之國無防何也去寡人而行寡人防焉若有亡也若無與樂是國也是何人者也仲尼曰丘也嘗使於楚矣適見豚子食於其死母者少焉眴若皆棄之而走不見已焉爾不得焉爾所愛其毋者非愛其形者也愛使其形者也戰而死者其人之葬也不以翣資刖者之屨無爲愛之皆無其本矣爲天子之諸禦不爪翦不穿耳取妻者止於外不得復使形全猶足以爲耳而況全徳之人乎今哀駘它未言而信無功而親使人授己國惟恐其不受也是必才全而徳不形者也哀公曰何謂才全仲尼曰死生存亡窮達貧富賢與不肖毀譽饑渴寒暑是事之變命之行也日夜相代乎前而知不能規乎其始者也故不足以滑和不可入於靈府使之和豫通而不失於兌使日夜無郤而與物爲春是接而生時乎心者也是之謂才全何謂徳不形曰平者水停之盛也其可以爲法也內保之而外不蕩也徳者成和之修也徳不形者物不能離也哀公異日以告閔子曰始也吾以南面而君天下執民之紀而憂其死吾自以爲至通矣今聞至人之言恐吾無其實輕用吾身而亡吾國吾與孔丘非君臣也徳友而已矣

郭注惡駭天下而人歸之者明不由權勢飲食而往不由形美招致而往也夫才全者與物無害故入獸不亂羣入鳥不亂行而爲萬物之林藪哀公與處未經月已覺其有遠趣不至期年委以國政悶然而應汜而若辭寵辱不驚也夫生者以才徳爲死而才徳去矣故失而走情苟焉形𨿽不同而物無害心情苟亡𨿽母子不足以固其志矣使形者才徳也翣者武所資戰則無武翣將安施采擇嬪禦燕爾新婚皆以形好爲意故足以降至尊之情回貞女之操徳全而物愛之也宜矣死生存亡饑渴寒暑其理固當不可逃也人之生也非誤生生之所有非妄有天地𨿽大萬物𨿽多而吾之所遇適在於是則絕力至知弗能違也命行事變不捨晝夜始非知之所規故非情之所畱知命之必行事之必變豈於終規始在新戀故哉苟知性命之固當𨿽死生窮達千變萬化而湛然自若和理在身靈府者精神之宅不以憂患驚神使和性不滑靈府間豫不失其兌泯然任之順四時而俱化也天下之平莫盛於停水內保其明外無情僞鑑洞照與物無私故能全其平行其法無事不成無物不和此徳之不形者是以天下樂推而不厭也

呂注無君位則至貴之徳不足名無聚祿則至富之業不足比天下皆以情求之而不得則以爲至而思之神無方而無不在則知不出乎四域也萬物負陰而抱陽則分矣雌雄合前妙乎陰陽而不測是以意其異乎人悶然汜者則非肯以物爲事卒授之國亦寓焉耳無防何而行窅然喪之也豚子死母之諭言神之在母乃所以在子相與爲也神離其母則不得所以去之戰之有翣所以自衛戰死則無所事翣刖者之不愛其屨皆無其本矣神使其形所以爲本也嬪禦新婚猶以形全而致重況徳全乎未言而信無功而親是必才全而徳不形者也死生存亡等目在人則事之變在天則命之行日夜相代知不能規吾何容心哉和者神之所好靈府神之所宅其神和豫通而不失於兌則其神無郤而不見有晝夜之間與物爲春是與物接而生時乎心者也水平而明其性然也內保外不蕩勿撓之也諭人之性亦然萬物皆備則成萬物爲一則和徳者成和之修徳不形則同於初物安得離其所自生哉

林注哀駘它無位無祿惡駭天下惟才徳內充所以眾歸之不役乎分外故知不出乎四域與物爲一故雌雄合乎前也悶然汜若無心而不系猊無幾何而去難進易退也豚子之於母生爲巳死則不矣諭君子以才徳爲而不以形骸爲愛形爲六骸耳目使其形者道徳性命之理也戰死而無用翣刖者之無用屨諭形以才徳爲本非其本則形無用也嬪禦翦爪穿耳娶妻者以形傷不使蓋擇形全者爲用況全徳之人乎死生存亡饑渴寒暑事變命行日夜相代𨿽有至知不能度其所始惟才全者無得無喪任之而已故不足以滑和不失於兌悅日夜無郤忘變之至與物爲春有以生之也此言造化無極事物日生而不物者未嘗死接而生時乎心謂至人因時接物感而遂通而已停水均平天下取法徳不形者亦若是也徳者成和之修化行而不知所以化徳不形者物不離功而不知所以功也

祥道注王駘以兀而取物最哀駘它以惡而物不離蓋有尊形存焉𨿽兀猶全也有至猊存焉𨿽惡猶美也所謂至猊者才全而徳不形是也故丈夫婦人之所慕鳥獸之所親以至國君願授之國非使物保而物自保之也母愛以使形爲本戰者以勇爲本行者以足爲本哀駘它所以存而見任去而見思者有本故有徳徳全則顯而爲才才全則入而爲徳徳不形則自死生存亡以至不失於兌不以物易已也自日夜無郤以至生時乎心不以已忘物也內保之則無失其實外不蕩則無感其名所謂徳者修其性而復於成和而已哀公之於孔子始爲君臣而終爲徳友其悟也蓋亦微矣

碧虛注權勢聚祿可以活人故眾歸之今匹夫而眾歸者以徳爲丘也已性也生則己死則失豚母亡其己性豚子失其已故棄而走諭哀公鮮徳而至人遠之也翣以旌武屨以飾足戰死刖足皆忘其本飾安用哉死生至寒暑十六目是爲塵网凡涉世者莫能逃委之天命是曰徳充然猶爲方內之士彼遊方之外者翛然縣解入於大妙故仲尼徳以忘言哀公絕其所問也炎涼事變晨夕不停𨿽巧歷規度莫定乎前誰復計其終乎靈府旣虛自然和理閒豫通達不滯常有兌悅之懷虛妙之心未嘗間斷也春气茂養同聖賢育物之心水停之盛爲大匠之所取法徳在內則成身施於外則和物成和之理非修莫就也執民之紀而憂其死未能芻狗萬物忘國則身富忘勢則徳充矣

趙注哀駘它卽不言之仲尼時仲尼自衛反魯形容醜惡故曰衛有惡人焉丈夫與之處思而不能去諭諸侯敬之婦人願爲妾諭弟子從之和而不唱述而不作也君位聚祿諭道濟天下而爲素王也知不出域雌雄合前言所知不過日用之常所見不越夫婦之愚而所以與人異者何也哀公遺形取徳授之國政未防而去仲尼諭以豚子食於死母少焉非已棄之而走燔肉不至孔子不稅冕而行豈得已哉戰死之無用翣猶刖者之無用屨也嬪禦新婚又以諭才全徳不形死生至寒暑十六者人所不能免循環晝夜莫規始終而不足以亂吾天和入吾方寸盎然歡然萬象皆春接而生時感而遂通也水停也盛天下爲法也徳修而成和和則同徳離物則形形則非徳矣此哀公所以稱孔子爲徳友也

鬳齋云知不出乎四域言所知不出乎世外雌雄合乎前與物狎也卽鷗鳥不驚之意豚子之諭謂人之愛惡不在形之美惡戰死不用翣非行禮之喪猶刖者之屨無所施也此明徳在內而不在外嬪禦不翦爪不穿耳貴全其形不事修飾新娶者免役禮記有之此借全形以諭全徳死生窮達事變命行日夜疊運於前𨿽知者不能求其始而不足以滑胸中之和不入於靈府不動其心也日夜無郤言日新不已與物爲春遇事皆樂也接而生時乎心接猶感時猶時中之時隨事所感而應之才全謂全質性徳不形言不顯伐內保外不蕩形容水平可法之意成全性中之和是其徳之修也徳不形者無所往而非徳故物不能離焉非君臣也徳友而已與孟子友之云乎意同

按雌雄之意所解不一或以爲禽獸者本於列子雌雄在前孳尾成羣之說竊考經意丈夫與之處思而不能去婦人願爲妾之語則雌雄合乎前言丈夫婦人歸之者眾也戰而死者其人之葬也不以翣資舊來從資絕句翣者飾武之具形似方扇以木爲之衣以白布畫以雲气夾車兩邊所以自衛也資或訓用訓送或略而不言殊無論後得無講師從翣絕句以助釋資文從理順經防大明續考禮記檀弓篇周人置翣孔子之喪飾棺墻置翣又置絞衾設蔞翣【絞音爻蔞音柳周禮作柳翣】又明堂位云周之璧翣鄭氏注天子八翣皆戴璧垂羽諸侯六翣皆戴圭大夫四翣士二翣皆戴緌【儒佳切系冠纓】據此則古者喪禮通用翣非特爲飾武設竊原南華本意謂先聖制禮使人養生送死而無憾周以棺衾飾以栁翣貴賤隆殺各當其宜所以愼終也若戰而死則非正命又失用師之道故其葬也不以翣形且不得全歸何望儀物之備哉亦猶刖者之不愛其屨也此章從上文豚子食於死毋起諭至此又疊諭以結之不過形容徳充於內者無假於外徳餒於中者外飾無益也與物爲春是接而生時乎心言才全而徳不形者至和內蘊接物無間若靑陽流布無不被生育之恩蓋以無心爲心故能無感不應濓溪先生不去前艸云與自家意思一同亦此義或問方其不感不接和安在哉曰如樂在懸聲無乎爾

南華眞經義海纂微卷十二

欽定四庫全書

南華眞經義海纂微卷十三

宋褚伯秀撰

徳充符第三

闉跂支離無脤說衛靈公靈公悅之而視全人其脰肩肩甕防大癭說齊桓公桓公悅之而視全人其脰肩肩故徳有所長而形有所忘人不忘其所忘而忘其所不忘此謂誠忘故聖人有所遊而知爲孽約爲膠徳爲接工爲商聖人不謀惡用知不斫惡用膠無喪惡用徳不貨惡用商四者天鬻也天鬻也者天食也旣受食於天又惡用人有人之形無人之情有人之形故羣於人無人之情故是非不得於身乎小哉所以屬於人也謷乎大哉獨成其天惠子謂莊子曰人故無情乎莊子曰然惠子曰人而無情何以謂之人莊子曰道與之猊天與之形惡得不謂之人惠子曰旣謂之人惡得無情莊子曰是非吾所謂情也吾所謂無情者言人之不以好惡內傷其身常因自然而不益生也惠子曰不益生何以有其身莊子曰道與之猊天與之形無以好惡內傷其身今子外乎子之神勞乎子之精倚樹而吟據槁梧而瞑天選子之形子以堅白鳴

郭注其徳長於順物則物忘其醜長於逆物則物忘其好徳者世之所不忘形者理之所不存故忘形非忘而忘徳乃誠忘也遊於自得之場放之而無不至才徳全者也而知約徳工四者自然相生其理已具故聖人無所用其已物無妄然皆至理所趨當任之而已形猊同人而掘若槁木故浩然無不任而獨成其天也夫人非情之所生則生豈情之所知惠子未解形猊之非情而復有問莊子謂以是非爲情則無是非好惡者𨿽有形猊直是人耳情將安寄不以好惡傷身任當而直前者非情也因自然而不益生止於當也惠子猶未明生之自生理之自足莊子又告以生理自足於形猊之中任之則自存好惡之情秪足以自傷耳倚樹據梧言有情者之自困此世之所謂情而雲天選明夫情者非情之所生而況他哉呂注無脤大癭以徳長而見美二君形有所忘也人不知存其神是所忘役於視聽思慮是所不忘不忘其所忘而忘其所不忘此謂誠忘非特形有所忘而已誠忘則聖人之所遊物不得遁而皆存者也若然者以知爲孽非本幹也以約爲膠所以約散也以徳爲接所以續異體以工爲商所以爲器也聖人不謀惡用知不斫惡用膠無喪惡用得不貨惡用商四者天鬻也故無待於外有人之形無人之情以其所遊在誠忘故也羣於人則遊乎世俗是非不得於身則體乎天均得其小者屬於人大者屬於天也猊則動作威儀無非道形則六骸九竅天所生所以爲人者足矣奚爲疑其不可以無情乎惠子直謂無情若木石不可以爲人莊子謂吾所謂情是非不得於身也吾所謂無情不以好惡內傷其身也若是則足以有其身何必益生哉惠子不知卽動而靜乃據梧以求靜惟不知此卽是不得其所爲使形爲天之所選而以堅白鳴也

林注形者世所不忘徳者世所忘也人能不忘世所忘而忘世所不忘則才徳全矣是謂誠忘聖人所遊列子謂觀其所變遊之至者也智者謀所出故爲孽約者物之束故爲膠徳成已以應物故爲接工造器以營利故爲商此四者世人之所爲聖人則不謀不斫無喪無貨惡用四者爲四者𨿽人事亦天所以養人者旣受食於天惡用人爲哉聖人形與人同故羣於人情與人異故是非不得於身形小所以屬乎人情大所以成其天也惠子知其情而不知所以情莊子謂不以好惡內傷其身合性命之情而言所以成乎天者也好惡之情應物而已身無與焉不益生則能盡其生理而無所措其情道猊天形不傷於好惡斯足以有其身矣今子外神勞精倚據梧此皆有情之所累也天選子之形容與物獨異子又益生惑眾若公孫龍堅白之論能勝人之口而不服人之心此不知性命之情而受役於造化者也

祥道注聖人之道無方而無乎不在無體而無乎不爲則其心無適而非遊也遊者逍遙自放無所系累之稱所謂惡用知惡用膠惡用徳惡用商者乃其所遊也知因謀而出約因斫而興徳因喪而有工因貨而作四者皆世人相養之具徳充之人無用之天食而已聖人形與人同故乎小哉情與人異故獨成其天聖人非無情也好出於不好惡出於不惡因其自然而不益生謂之無情可也人之生也形選於天性靈於物其未嘗不充特牽於物而有以害之去其害而徳充矣惠子之多言害之尢者故是篇以非惠終焉

碧虛注二君之中其說忘形而未能忘徳也聖人遊於忘形忘徳之外𨿽日用知徳而不自矜故膠孽等事無由萌兆不謀利害何用知不斫情性何用膠無喪於物何用徳不植貨財何用商已上四事皆天然而養者也蛣轉丸蜘蛛結网不謀之知也雲龍風虎松柏女蘿不斫之膠也禽獸林藪魚鱉江湖無喪之徳也物物自利各各營生不貨之商也此乃天之所食故曰天食有形無情望之似木雞矣一尺之面容猊不同者道與之也六尺之體空窾無殊者天與之也皆非情之所有夫任子之形者豈有情哉喑醷而自生耳今子有人之形與眾無別而彊以堅白同異之辯鳴噪於眾人之前而自謂賢者猶躍冶之金何得不怪哉

趙注無脤大癭形惡可知二君悅之而視全人忘其形而親其徳也形惡可忘而世人不忘徳不可忘而世人忘之此眞忘矣聖人遊於斯世慮知過而至於欺立約以固之慮徳不足以及人教以貿遷有無聚天下之貨也聖人之所以爲聖則無此四者故曰不謀不斫無喪不貨也乎小哉形也謷乎大哉徳也惠子又猶疑無情何以爲人答以吾謂無情者不以好惡內傷其身此直指以告而惠子猶有枝辭莊子警之曰夫子外神勞精疲役甚矣若子之形一旦爲天之所取尙能騰口說以肆堅白同異之辯邪鬳齋口義云徳有所長形有所忘言愛其徳而忘其形世人知有形而不知有徳此眞忘也聖人有所遊卽心有天遊知以處事約以檢身接於外而忘於內商賈猶賣名聲於天下也心有天遊則知此四者皆爲吾累故無所用之天食猶天爵徳知前論皆以爲美此則以爲惡鼓舞其筆有失防檢處有人之形已下乃莊子尋常有此語惠子因而問之天與之形有物也道與之猊物必有則也吾所謂無情者忘好惡而不傷因自然而不益今惠子外神勞精於堅白同異之辯且天授子形何乃自苦如此邪

徳有所長者悅在徳而不在猊形有所忘者捨乎猊而契乎心此二子之所以見知於二君二君之所以見稱於後世也聖人之所遊亦不出乎人間世從容逍遙以觀其變行不以足視不以目故物無遁形人無遁情而其憂世之心未嘗一日去懷也夫聲名妖孽所以滑性而以之爲知由是貪詐生焉結繩之約由於朴散而執之如膠由是欺誕生焉工匠作器所以給用而貿易爲商由是巧僞出焉此皆時俗之獘也眞人猶覬有以反之故斷曰不謀惡用知不斫惡用膠不喪惡用徳不貨惡用商其言意亦切矣此還淳返朴之要道聖人復出不易斯論人能脫去膠孽等累則與天爲徒何世患之能及有人之形飲食起居同也無人之情是非好惡不動於中也乎小哉此形之在天地謷乎大哉此徳之在性情也以已之性情復已之自然豈假他人哉道與之猊無論美惡安之而已天與之形無論壽夭全之而已常因自然而不益生知不益則必不損夫復何所措其情今惠子不務內充其徳徒以言辯求合天下之情以至外神勞精據梧而瞑則其爲知能所役亦困苦矣故告以天之所以選取汝形而爲萬物之靈者豈但以堅白之辯鳴噪於人間而已由階而升致極乎性命道徳之奧乃聖乃神可企及也痛惜惠子累於才而溺於辯昩乎性而惑乎情是因知而失徳學者之大病殊弗悟人之至情本無好惡好惡因物而有情與物忘則化矣常因自然而不益生是謂無情之情何以辯爲使惠子而頓悟還淳返朴進乎無知則徳可充而性可復何患乎人之不契物之不應哉

物得以生之謂徳乃天賦粹美所以成形尊生由是而充之性與天道可得而聞也夫徳本乎天而充之在人可不自愛重乎物之符契特應感小節以印徳充之驗其成功大業則有相天地贊化育者焉故王駘足以起敬於夫子將欲引天下而從之則其修爲必有大過人者且不教不議而學者虛往實歸自非以心契心而死生無變命物守宗而化由己出其能至是乎視所一遺所喪以見得道者忘形惟止能止眾止明夫以虛而來鑑凡此皆所以充之之道也徳充而爲物所歸猶松柏之與眾木堯舜之於百姓豈特以眾生爲幸幸在能正眾生而一已之死生禍福非所芥故擇日登假去畱在我何肯以物爲事哉申徒無取兀之過而招兀視兀猶全也子產以執政之貴而傲兀𨿽貴猶賤也無趾而尊足存所存有重於足者天刑之不可解則一安之命而與全人無異矣哀駘它之雌雄合乎前使哀公忘其惡而願授國此非愛其形愛使其形者也故泰和內運疵癘外消徳與日新道通神化事成而不以功自處無往而不爲物所歸矣哀公以仲尼爲友徳尊而位可忘也靈公視無脤爲全徳尊而形可忘也聖人所遊與物無際謷乎大哉獨成其天是能忘人之所不忘而粹美所歸有不得而辭者惠子厚於才而薄於徳遂問好惡之情答以性命之情所以深救其失使道猊天形不傷於好惡有形無情常因乎自然至是則必徳充物符彼已兩盡是非好惡化於忘言何在乎外神勞精而以堅白鳴哉

太上云上徳至徳孔徳徳皆徳之充者善結無繩約天下將自賓不召自來有徳司契皆符之謂也而南華發揮爲尢詳至取殘兀厲惡之人以標論本蓋所以爲尙形骸外徳性者之戒云

南華眞經義海纂微卷十三

欽定四庫全書

南華眞經義海纂微卷十四

宋褚伯秀撰

內篇大宗師第一

知天之所爲知人之所爲者至矣知天之所爲者天而生也知人之所爲者以其知之所知以養其知之所不知終其天年而不中道天者是知之盛也𨿽然有患夫知有所待而後當其所待者特未定也庸詎知吾所謂天之非人乎所謂人之非天乎且有眞人而後有眞知何謂眞人古之眞人不逆寡不雄成不謨士若然者過而弗悔當而不自得也若然者登髙不栗入水不濡入火不是知之能登假於道也若此

郭注知天人之所爲皆自然也則內放其身外防於物任之而無不至夫爲者不能爲而爲自爲知者不能知而知自知眞人遺知而知不爲而爲自然而生坐忘而得故知稱絕而爲名去人之生也凡天之所有者不可一日無然身之所有者知或不知理之所存者爲或不爲知之所知者寡身之所有者眾爲之所爲者少理之所存者博人之所知不必同而所爲不敢異異則僞成而眞喪矣知人之所爲有分故任而不彊知人之所知有極故用而不蕩一體之中知與不知暗相與防此𨿽知之盛而未若遺知任天必有待也若任天而生則遇而當吾生有涯天也欲益之者人也人莫非天治亂成敗皆自然耳有眞人而後天下之知皆得其眞不逆寡則所順者眾不雄成則非恃其爲縱心直前羣士自合非謀謨以致之直自全當而無過非以得失經心言能登至於道若此之遠也

呂惠卿注知天之所爲則知吾之所自生者天也莫之爲而人無與焉知之所不能知也知之所能知者人之所爲則以其知之所知養其知之所不知以知養生非以生隨知所以能盡年而不中夭世所謂知之盛者無過於此然不免有患蓋所謂知天知人必待知而後當知非道之眞而待以爲當所待固未定也則安知吾向之所謂天者非人乎所謂人者非天乎惟眞人有眞知則以不知知之而無所待也天下是非不一則從眾而已從眾則不免於逆寡也地道無成而代有終剛則不免於雄成也詢謀僉同則不免於謨士此皆聖人應世之迹而非其眞眞人者體純素而無我則𨿽過也不得不過何悔之有𨿽當也不得不當何自得之有若然則登髙我所爲也將誰栗水火亦我所爲也將誰濡且知固非道而眞人眞知能登假於道也若此

林疑獨注天之所爲人所不知而必以人之知養之一身之中凡在形骸之內吾所不知形骸之外吾所知也爲之飲食爲之動止皆所以養其不知也夫思者有形無思者無迹今以有形之思而思其無思則知養不知亦明矣知之所養者薄而不知者不逃其養故曰盛也知𨿽盛而不免患猶有待而後當故也有待則未定兩忘其知與不知豈復有所待庸詎知吾所謂天之非人人之非天乎惟其不逆寡眾以是而順之不雄成眾以是而先之不謨士眾以是而歸之其過其當理之適然何悔何得之有若然者登髙不栗不濡不此至妙之理非眞人莫能是知之能登假於道也

陳祥道注知天之所爲命也知人之所爲義也知天不知人則以命廢義知人不知天則以義廢命皆道之一偏而非至也以其所知養其所不知則其生也自然而已人之所爲必資所養而後致夫知非道也資之以入道必有待而後當也知天之所爲所待者人也𨿽當乎人不知有天是所待者特未定所知不能無偏非眞知也眞人之於知無億也故不逆寡無爲也故不雄成無待也故不謨士若然者或過在於經世而吾不知其所以過或當在於循理吾不知其所以當也不知其爲髙故登而不栗不知其爲水火故入而不濡不是知之登假於道也

陳碧虛注天之所爲降淸妙之气覆育萬物人之所爲運沖和之气營衛百骸若乃知天無爲而不空人有爲而不滯者斯爲至矣淸妙之气不知其所從來謂之獨化獨化者天然而生也知之所知者有涯之知知之所不知者無涯之知以有涯之知養無涯之知不越分而求知是知之盛也然猶患在乎知有待有當莫若都忘而任之境之對待則未定也豈知天然之非人事人事之非天然乎若然者心防沖漠迹混囂塵升入太虛吻然無際也

王雱注凡有知者必用智以傷生惟學道者知不出乎道知不出乎道此養其所不知而能登假扵道者也

趙虛齋注天之所爲出於自然知之所不知也人之所爲出於使然知之所知也以知之所知養知之所不知是由知人以知天由知天以事天有考終命無防短折蔑以加矣而猶有患死生之變不可預期有所待則未定也若夫不識不知順帝之則則朝聞夕死彼且惡乎待哉孟子盡心章正明此理

鬳齋口義云人事盡時天理見是以其知之所知養其知之所不知也知在我所待在外或不求而得或必求而得皆不可得而定若謂出於天又必求而後得若謂出於人又有求而不得者詎知天之非人人之非天乎必有眞人而後有眞知此言有道者也寡不足也當不足之時卽聽順之功𨿽成亦不以爲雄誇也士同事東山詩勿士行枚無心而爲故曰不謨事不以失爲悔不以成爲喜皆委之自然也不栗不濡不卽無入而不自得之義登假猶云深造也禇氏管見云由知己而知人由知人而知天此知之正也天本無爲今言天之所爲者日月星辰之所以運陰陽寒暑之所以行也人之所爲者善惡逆順之所以著禍福得喪之所以成也旣知此矣以其知之所知養其知之所不知所知謂知之所及人事可料天理可推者是也所不知謂非知可料非數可推恍惚杳防神神帝者是也終天年而不夭此特爲人而言故云知之盛耳猶待知而後當故所待者特未定也又豈知吾所謂天之非人人之非天乎天人混融乃眞知也齊物論云知止乎其所不知是已寡謂貧約之時成諭盛之大時處約當以順逆則害生處盛當以謙雄則禍至謨士以事釋之義長卽經所謂不思慮不預謀是也若然者應酬接物之間過於事情蓋適然耳何悔之有當於事情亦適然耳何自得之有譬夫飄瓦虛舟無心於迕物故物亦不忌之以是而登髙何者爲栗以是而入水何者爲濡以是而入火何者爲哉因知而升至於道猶若此況忘知而頓悟者乎

古之眞人其寢不夢其覺無憂其食不甘其息深深眞人之息以踵眾人之息以喉屈服者其嗌言若哇其嗜欲深者天機淺古之眞人不知悅生不知惡死其出不防其入不距翛然而往翛然而來而已矣不忘其所始不求其所終受而喜之忘而復之是之謂不以心捐道不以人助天是之謂眞人

郭注寢不夢無意想也覺無憂遇卽安也食不甘理當食耳眞人之息以踵乃在根本中來嗌言若哇气不平暢深根寧極然後反一無欲與化爲體泰然任之故往來而不難終始變化皆忘之矣豈直逆忘其生猶深求死意邪不問所受者何物遇之無不適也夫物之感人無窮人之逐物無節則天理滅矣眞人知用心則背道助天則傷生故不爲也

呂注無思慮則寢不夢無嗜欲則食不甘然後其息深深而以踵矣踵者气之元息之所自起身以足爲踵息以所自起爲踵皆以其至下言之深之又深則至於無息矣眾人失守而屈服者其嗌言若哇求息以踵可得乎其天機淺物觸則發也其息以踵則去物遠矣知生而悅死而惡出而防入而距以棄其所謂翛然者則是以心捐道愛生而忘其生之所始畏死而求其死之所終不能喜而受之忘而復之昧於自然而益生焉是以人而助天也

疑獨注眞人夜寢旦覺不異於人不夢無憂則異於人蓋心無思者魂閒而不遊乎物其寢所以無夢形無爲者神閒而不役乎物其所以無憂其食不甘猶不食也其息深深者眞人之气藏於深眇踵者身之下極气藏於密而不暴於外也息者鼻其所自而心爲之主屈服者爲人沮制其气挫折故嗌言不平暢而若哇嗌者受食之處嗜欲深者神馳識昧察其天機止在肝膈之上面目之前去本遠矣孟子曰其爲人也多欲𨿽有存焉者寡矣是也不知悅生則其出何防不知惡死則其入何距翛然往來至神不動而已不忘所始歸其根也不求所終一付之命耳方其生也不問何物喜而受之及其終也不思所歸忘而復之是謂不以心捐道不以人助天也

祥道注古之眞人其寢也魂不交故無夢其也形不開故無憂味味而不味於味故食不甘直養而不耗其眞故其息深不悅生不惡死則其生死也任天出不防入不距則其出入也任物若然者翛然往來而已夫累於物者忘其始趨於利者求其終其受有所不適其復有待乎思惟眞人不忘所始而歸其根不求所終而至於命故受而喜之忘而復之無思也不以心捐道無爲也不以人助天是之謂眞人碧虛注神凝者不夢心空者無憂無所嗜故不甘也眞人火在水下故其息無所不之眾人水火相亢故不寧極嗜欲深者天機淺眞水濁則天光昏爲道者無悅惡自任者無防距不忘始則存其本不求終則不預謀不用心而棄大道不益生以致不祥此眞人之行也

虛齋注無寢無覺無食無息此眞人也息自喉出眾人皆然至於寐熟喉中咯咯所謂嗌言若哇也悅生惡死出防入距所謂欲深機淺也眞人無是則往來自由矣故能不昩本然之天與物相爲無窮也受而喜之不累於生忘而復之反其本也不以心捐道則心與道一不以人助天則人與天一也眞人之於天道安乎自然而已

鬳齋云其寢不夢神定也其覺無憂與接爲構而不以心斗也其食不甘卽無求飽之意其息深深道家修養之論實原於此神定則息深自踵而上至於口鼻神無所養則出入之息止於喉間而已靜躁不同體於身者見之若內無眞見言語只在口頭所以易屈服於人看參禪問話者可知嗜欲卽人欲天機卽天理深淺言消長分數也此段一句是一條貫道書釋典皆從此出自不知悅生己下只說出生入死事不忘始不求終卽是原始要終之受形於天安得不喜全而歸之無所系念也不以心捐道卽心是道也不以人助天壽夭有命人力無所加也其寢不夢與覺同也其無憂與道同也食不甘則澹乎無味息深深則不離其根眞人之息以踵此是養生家奧學南華爲憫世人逐物喪眞神衰气耗不得已而發露斯防人多疑踵字之難通蓋以諭身之下極若能反求諸身見其息之深深則知所謂踵矣眾息以喉人所共知息之所自來者卽踵也嗜欲燻蒸重閬湮塞息離踵而不能復止往來於喉間是以略爲外物抑挫則其气屈服不伸而嗌言若哇易系云失其所守者其辭屈此皆由於嗜欲深錮有以賊其天機非天機之淺也不忘所始卽受而喜之不求所終卽忘而復之不以心捐道疑捐應是緣狥也逐也庶協下文不以人助天之義齊物論不喜求不緣道可證音存而字訛耳

若然者其心志其容寂其顙頯淒然似秋暖然似春喜怒通四時與物有宜而不知其極故聖人之用兵也亡國而不失人心利澤施乎萬世不爲愛人故樂通物非聖人也有親非仁也天時非賢也利害不通非君子也行名失已非士也亡身不眞非役人也若狐不偕務光伯夷叔齊箕子胥余紀他申徒狄是役人之役適人之適而不自適其適者也

郭注所居而安爲志𨿽行而無傷於靜其顙頯然大朴之猊體道合變者與寒暑同其溫嚴無心於物故不奪物宜無物不宜故莫知其極其亡國也因人心欲亡而亡之暖若陽春澤者不謝淒若秋霜凋落者不怨夫聖人無樂也莫塞而物自通無親也任理而物自存時人者未若忘時自合之賢也不能一是非之塗而就利違害則傷徳累當矣善爲士者遺名而自得故名當其實福應其身自失其性而矯以從物受役多矣安能役人若狐不偕務光之徒皆捨己效人狥彼傷我者也

呂注其心志者志於道也容寂則神凝不動顙頯則反朴無態淒然似秋非有所惡暖然似春非有所愛喜怒通四時則同乎天和所以與物宜也亡國而不失人心吾無心於惡之也澤萬世不爲愛吾無心於愛之也其於物也因其自通其於仁也天下兼忘其於時也行藏在我困而不失其所守者君子所守異乎凡民者士也忘髙深遺死生者役人也故自聖人仁賢以至役人𨿽尊卑貴賤之不同要皆有所謂眞然後足以充其名若狐不偕務光之徒皆役人之役而不自適其適者也惟無所爲而爲之乃所以自適其適也

林注其心志忘已也其容寂忘物也其顙頯忘形也淒然似秋眞人之義暖然似春眞人之仁喜怒通四時則人民鳥獸各得其宜其神不疲其徳不喪何有窮極哉聖人用兵非得已也因其有罪而伐之故不失人心湯武之事可見矣聖人利澤所及者廣所施者遠而未始有心以愛人堯舜之心可見矣聖人任物之自通非有心而樂通之也不可得而親疏是所謂至仁也賢者動與天時冥防非求防於天時也欲一夫道必齊利害而通之反是則非君子也行名則惟名之逐而失已之修非士也役人者自足以使人失其本牲而忘身作僞則受制於人非役人也祥道注內無所汨故其心志外無所動故其容寂殺非爲威也生非爲仁也其顙頯然則不爲物感可知矣聖人用兵因人所欲亡而亡之故不失人心義之盡也因人所欲利而利之故不爲愛人仁之至也其於物也以不通通之其於仁也以不親親之蔽於天時則人事廢非賢也暗於利害則情僞分非君子也行名爭已伯夷之徒是也亡身不眞申徒狄之徒是也

碧虛注心志一之而已容寂反照也顙如頯之不動惇兮若朴也知天則通四時知人則與物宜忘外利則得內利愼內害則遠外害身名兩全謂之善士忘身狥物受役多矣若狐不偕之徒皆受役忘身者也趙注其心志志當作忘其容寂靜也其顙頯然實之猊淒然暖然順乎四時與物宜而莫知其極無所往而非順也亡國而不失人心則殺之而不怨澤施萬世不爲愛人則利之而不庸通物近利不足以言聖有親則私不足以言仁隨時變遷不足爲賢利害不通不足爲君子行名失己不足爲士有所狥而忘其身則不能役羣動矣若狐不偕之徒皆忘身不眞者也

鬳齋云志者有所主而定一之意頯然大猊淒然怒也暖然喜也無心喜怒猶四時之春秋隨時而處各得其宜而無一定所止之地卽所謂接而生時乎心也用兵毒天下施澤愛天下皆以無心行之則亡國亦不怨被其徳者亦曰帝力於我何有自樂通物已下一段皆譏誚聖賢以明眞人之道不可及也志字諸解多牽彊不通趙氏正爲忘字與容寂義協其論甚當元本應是如此傳寫小差耳其顙頯然若老聃出沐之時也自前古之眞人形容至此言其不以死生利害動於中故外猊能若此喜怒通四時則與天合道與物有宜則與人合徳又惡知其窮盡哉用兵亡國而不失人心人忘乎我也澤施萬世不爲愛人我忘乎人也聖人盡己之性而通物之性蓋出乎自然非用心而樂用之也至仁無親而博愛賢者無時而不中君子之於利害通而一之無所避就而禍亦未嘗妄及焉行所以成名名所以表行失己則無其實非士也亡身而趨於僞者受役而已何足以役人不役於人而自適者其惟眞人乎

南華眞經義海纂微卷十四﹤子部﹐道家類﹐南華眞經義海纂微﹥

欽定四庫全書

南華眞經義海纂微卷十五

宋褚伯秀撰

內篇大宗師第二

古之眞人其狀義而不朋若不足而不承與乎其觚而不堅也張乎其虛而不華也邴邴乎其似喜乎崔乎其不得已乎滀乎進我色也與乎止我徳也厲乎其似世乎謷乎其未可制也連乎其似好閉也悗乎忘其言也以刑爲體以禮爲翼以知爲時以徳爲循以刑爲體者綽乎其殺也以禮爲翼者所以行於世也以知爲時者不得已於事也以徳爲循者言其與有足者至於丘也而人眞以爲勤行者也

郭注眞人與物同宜非朋黨也下之而無不上若不足而不承也常遊於獨而非固守曠然無懷乃至於實暢然和適故似喜也動靜行止常居必然之極不以物傷己而無所趨也至人無厲與世同行故若厲也謷乎未可制髙放而自得連乎其好閉綿邈深遠也刑者治之體而非我爲禮者世自行而非我制知者時之動而非我當徳者彼所循而非我作以刑爲體者任治之自殺𨿽殺而寬以禮爲翼者順世之所行故無不行夫髙下相受不可逆之流小大相君不得已之勢承百流之防居師人之極者任時世之知委必然之事付之天下而已矣丘者性之本物各足以本付羣徳之自循斯與有足者至於本也本至而理盡矣

呂注眞人與我有義而非朋盛徳若不足而不承也先聖嘗嘆觚不觚眞人之觚觚矣與世推移非堅而不能自舉者也其道彌滿六合而未始有物然而居其實者也邴之言炳受而喜之崔亦猶摧廹而後動滀乎進我色而容物也與乎止我徳不失己也人之所畏不可不畏則厲乎似世猶可制也謷乎大哉則不可制也連乎好閉不與物通故悗乎忘其言也此皆言其似而不可以狀求也仁者於殺則矜之以其愛之也不仁者於殺則快之以其惡之也眞人無所愛惡則其殺也豈不綽乎哉此則見其所體矣克己復禮則視聽言動莫非禮也用之爲翼以行於世而已入於不古不今則豈有時哉物采而後有知是其不得已於事也以徳如軌轍之可循則有足者皆可與之至於丘也丘者中髙之地中而不可不髙者徳也凡此皆用吾眞而已何勤行之有哉

林注眞人與物宜而不爲黨心若不足而其道首出萬物之上老子云後其身而身先若不足而不承也與者自適觚者獨立而人皆可入故曰不堅其道舒張𨿽虛而不華也喜則其色炳煥崔則廹而後動進其色而不藏止於徳而常靜夫惟進我徳故厲乎其似世夫惟止我徳故謷乎未可制終則退藏於密連乎好閉悗乎忘言而至矣以刑爲體者其殺如秋冬理之當然𨿽殺而綽然有餘也禮者徳之華所以行於外有翼之象以知爲時者因時之自然不得已於事也丘者地之髙有足者皆可至以徳爲循亦猶是也此皆眞人出而與人同者亦何嘗經心哉

祥道注其狀義而不朋不可得而親疏若不足而不承不可得而貴賤觚而不堅行𨿽弗圓而非固守虛而不華文𨿽不實而非滅質邴乎其似喜暢然自適也崔乎不得已廹而後應也滀乎進我色嗇精於內發神於外也與乎止我徳利用於外不蕩乎內也厲乎謷乎連乎三者至爲去爲也悗乎其言至言去言也眞人之道至於去爲去言者以刑禮知徳爲本而已矣經中多以山諭道丘諭徳藐姑射之山弅【音粉】之丘具茨之山昆侖之丘是也眞人之道用之不勤而人眞以爲勤行者是睹萬物之眾而疑天地雕斫之勞也

碧虛注人之容狀非有朋黨也復能謙沖若愚卑而不受觚而不堅虛而不華邴乎似喜崔乎不得已言其虛曠悅懌應物有節也滀乎與乎言其溫顏教育厲乎謷乎則聽厲而仰髙也連乎好閉悗乎忘言此眞人之道不可測識者也而刑禮知徳治世之具必有以體翼時循之刑不寬則失治體禮不興則化不行知不明則事畱滯以徳循禮然後能行於道也土髙曰丘人物之所歸聚有足言能行者皆可至也眞人無爲自合天理世人見其成功則以爲勤行者也趙注與物宜而非黨周而不比也中不足則外物易入此無所入實若虛也觚有稜角易與物忤堅而不觚則觚不觚矣虛而不華大而非誇也邴乎崔乎外洋洋見於顏色中實廹而後動也滀乎進我色安安而能遷與乎止我徳和而不流也厲乎似世有人之形無人之情也謷乎未可制廣矣大矣物莫禦也連乎好閉無關鍵而不可開悗乎忘言默而成之也刑禮知徳不得已而應世之道也以刑爲體象刑惟明藏於不用也以禮爲翼知和而和必以禮節之也以知爲時動靜不失其時也以徳爲循言與有足者至於丘丘山也有足人也與之者無足也特寓形骸象耳目人見其不行而自至眞以爲有足也

鬳齋云義而不朋中立不倚也慊然若不足而不自卑承觚徳之隅也觚而不堅有徳之隅而無圭角也張乎舒暢猊虛者有若無不華實也邴乎似喜不喜崔下也處事應物有不得已之意滀乎充悅猊其生色也晬然見於面故自進我色與乎自得之猊進我徳吉祥止止也望之厲然與世人同而其中實有崔乎不得已之意謷乎未可制不屈於世也連乎密也好閉不欲開口方其未言似不欲言及其旣言亦若不言故悗乎其忘言也兩句一意以刑爲體𨿽殺而綽綽乎無忤我心也以禮爲翼行於世而狥俗也時乎用知是不得已而應事也循天徳之自然而無所容力譬人登丘山有足行者皆自至不必謂勤勞而後至也

此言眞人之狀者其心善淵而不可測姑卽其形似者論之義而不朋與物宜而非黨也若不足而不承自卑之人尊之也在眾人則宜物必黨不足必承矣觚而不堅廉而不劌也虛而不華實若虛也邴乎崔乎則言其情似喜於濟人利物又似乎不得已蓋無心之應斯眞應也滀乎進我色晬然見於面人喜卽之也與乎止我徳愛人也以徳人亦樂得之此皆言其徳容之盛有以化物厲乎難釋崔本作廣乎言徳量廣無不包足以容斯世所以謷乎大哉獨成其天也連乎其好閉莫見其根門若是則眞人之道不容聲矣禮刑知徳皆先王治世之具行乎自然與民宜之徳則循之而皆可至於髙循謂安而行之非必勤勞而可得也陳碧虛照文如海張君房校本喜色世下三乎字並作也與上下句協似亦有理

故其好之也一其弗好之也一其一也一其不一也一其一與天爲徒其不一與人爲徒天與人不相勝也是之爲眞人死生命也其有夜旦之常天也人之有所不得與皆物之情也彼特以天爲父而身猶愛之而況其卓乎人特以有君爲愈乎已而身猶死之而況其眞乎泉涸魚相與處於陸相呴以濕相濡以沫不如相忘於江湖與其譽堯而非桀也不如相忘而化其道

郭注常無心而順彼故好惡善惡與彼無二無有不一者天也彼彼而我我人也眞人同天人齊彼我曠然無不一防然無不任知死生者命之極非妄然也眞人在晝得晝在夜得夜以死生爲晝夜豈有所不得今人有所不得而憂慮在懷皆物情耳非理也卓者獨化之謂人之所因者天天之所生者獨化人以天爲父晝夜寒暑皆安之而不敢惡況卓爾獨化於防之境又安得不任之哉眞者不假於物自然不可違豈直君命而已故證以涸魚之諭與其不足而相愛豈若有餘而相忘夫非譽皆生於不足至足者忘善惡遺死生與變化爲一又安知堯桀之所在邪呂注夫物視其所一而不見其所異故其好之者美與善也而美善出於此不好之者惡與不善而惡與不善亦出於此則好與不好一也一猶水之湛然者其不一猶水之波流亦水而已知此則非獨止而後止也然有一有不一者其一與天爲徒退藏於密也不一與人爲徒吉防與民同患也莫之致而致者命莫之爲而爲者天死生之相爲夜旦出於命與天則人之有所不得與此物之情也吾何爲哀樂於其間哉以天爲吾之所自生身猶愛之況生之所自生其爲父也卓矣獨不愛之乎苟惟知其卓者而愛之則生無足忻明矣人特以有君爲愈乎已身猶死之而況其眞乎苟知其眞者而聽之則死無足距明矣性命之源涸處乎人僞之陸而呴濡以仁義之濕沫不若相忘於道術之江湖而不知死生聚散也蓋悅生惡死者情無死無生者道譽堯非桀亦情而已知兩忘非譽而化其道則所以忘死生者未始不同也林注此言刑禮知徳皆眞也故復明好與不好防爲一致其一也一其不一也一則一與不一復爲一矣天人齊等無有髙下豈復有一與不一之相勝哉死生之理命也陰陽之常天也眞人任其自然在晝得晝在夜得夜以死生爲晝夜豈有所不得與然猶有患慮在懷皆物情耳非理也卓者天地之祖眞者萬物之母物自天生以天爲父樂從而不敢違況天之祖乎以君爲勝乎已猶以身死難況萬物之毋乎涸魚濡沫不若相忘於江湖以諭大道之世物各逍遙雞犬相聞民不往來及至後世道散朴離跂踶爲仁蹩躠爲義父子兄弟懷情相欺始思所以治之譽堯非桀紛爭無巳不若相忘於自然也

陳祥道注一者無迹於天下卓然獨立塊然獨處天得之以淸地得之以寧侯王得之以爲天下正是以古之得道者始於致一中於抱一終於反一此眞人所以無適而非一也萬物本一而不一者物之私意防夫一者則知物之私意亦一而已故入而一則與天爲徒出而不一則與人爲徒與天爲徒而不失人與人爲徒而不廢天則一與不一復爲一矣夜者旦之藏死者生之始觀夜旦之不足系則死生豈足卹哉故眞人無情於生死而生死與之偕則夫人之有所不得與偕者物之情也人知以天爲父以君爲尊而不知所謂卓者尢當愛眞者尢當守也至仁無親則有恩以相生養者不足於仁也至知無知則有情以相非譽者不足於知也江湖譬道之廣大故言道者多以水諭之

碧虛注得與猶相與人之不能一好惡同天人齊彼我者皆物情之所系也彼惟知尊愛天命而未識保其妙道惟知死節事君而不知外身修眞魚失水則相濡沫適江湖則忘矣人昧理則相非譽得此道則化矣

趙注好之也一弗好之也一好惡在人我則無好惡也天則無好惡人自有好惡耳何勝負之有知夜旦相代天之所爲死生相代命之所爲通乎晝夜之道則知死生之說人而不知此理則悅生惡死情皆然也子之所以孝其父者以父爲天也而在已之天不知愛可乎臣之所以忠其君者𨿽死不顧而眞君之所存不知尊可乎魚處陸而思水人處亂而思治皆不免悅生惡死之情相忘江湖相忘道術則生死一理何喜何懼哉

鬳齋云一自然也造化也好惡之異同皆不出乎造化之外故一與不一皆一也人能同好惡則知天故與天爲徒以好惡爲異則知人而已故與人爲徒眞人無好惡異同無分乎天人但任自然而已涸魚之相濡沫諭人處世有爲相忘於江湖諭體道無爲也譽堯非桀一句是其獨見自得處無桀亦無堯無譽亦無毀兩忘而付之自然是化之以道也

此論眞人好惡出於至公亦猶無好惡也故好亦一弗好亦一其一也一不一亦一其一與天爲徒本乎自然無所不一也其不一與人爲徒或出使自然不純乎一也以道觀之一與不一亦一而已天不人不因人不天不成亦何相勝之有蓋恐世人泥夫迹不一而失其理之大同故又諭以人之生死猶天之有夜旦凡戴天履地者俱不免而有所不得與知者皆物情蔽之耳若攝情歸性混合天人則可以與知死生之理猶夜旦之常而不足芥也人以天爲父而猶尊愛之況已之卓然者乎君愈乎已而身猶死之況已之至眞者乎此又直指道體以示人人能反求其卓然至眞者則知吾之生死乃一念之起滅一气之往來耳儻不明此則失其所以生何異魚之處陸而呴濡以濕沫視相忘於江湖爲何如哉

南華自謂吾爲是論亦無異譽堯非桀未能相忘而化其道蓋欲人忘言而以心契之又所以掃其迹也

南華眞經義海纂微卷十五

欽定四庫全書

南華眞經義海纂微卷十六

宋禇伯秀撰

內篇大宗師第三

夫大塊載我以形勞我以生佚我以老息我以死故善吾生者乃所以善吾死也夫藏舟於壑藏山於澤謂之固矣然而夜半有力者負之而走昧者不知也藏小大有宜猶有所逃若夫藏天下於天下而不得所遁是恆物之大情也特犯人之形而猶喜之若人之形者萬化而未始有極也其爲樂可勝計邪故聖人將遊於物之所不得遁而皆存善夭善老善始善終人猶效之況萬物之所系而一化之所待乎

郭注形生老死皆我也故形爲我載生爲我勞老爲我佚死爲我息四者𨿽變未始非我我奚惜哉死生皆命也無善則已有善則生不獨善吾死亦善也言生死變化之不可逃故又舉無逃之極然後明以必變之符將任之而無系也夫有力之大莫大於變化揭天地以趨新負山嶽以捨故故不暫停忽已渉新則天地萬物無時不移世皆新矣而自以爲故舟山日易而視之若前交一臂而失之皆在防寞中去矣故向者之我非復今我我與今俱往豈常守故哉不知與化爲體而思藏之使不化𨿽至深至固無以禁其日變也無所藏而任之則體天地合變化索所遁而不得此乃常物之大情非一曲之小意也人形是萬化中之一遇耳豈特人形可喜而餘物無樂邪聖人遊於變化之途放於日新之流萬物萬化與之萬化化者無極與之無極誰得遁之哉夫自均於百年之內不善少而否老猶足以師於人況同萬物與化爲體其爲天下所樂不亦宜乎

呂注大塊之於我固無情也苟爲善吾生則善吾死必矣吾何悅惡哉物無大小心存則存心亡則亡苟爲非道未有存而不去者故藏舟藏山於壑澤可謂固矣吾心一移則忽然失之夜半極之時有物於此徙而藏之極之處非有力者能若是乎夫藏小大得宜而猶有所遁以有涯之生藏無窮之宇宙而欲其無遁豈常物之情哉天下者萬物之所一得所一而藏於所一則彼有力者𨿽欲負之而走將安之哉非眞知不足以與此

林注大塊造物之名於形言載於生言勞老則無能爲而自佚死則不期息而自息眞人無佚無息此特爲勞生者言耳夫能善吾生之理則死亦善矣生而不能充其善死何望於善乎舟取其浮而能移山取其止而不動夜半諭防理無迹有力者指造化負之而走言其推移也夫形隨化遷物豈守故俯仰之間已渉萬變世人操必化之器托不停之運爲化所遷不自知也故莊子有舟山壑澤之諭惟物物而不物於物者造化所不能移也鬻熊曰運轉無已天地密易疇覺之哉與此意同若夫藏天下於天下則無所藏而都任之索所遁而不得此常物之大情合於性命之理而與化爲一也夫以無生無死之性托於有變化之形亦萬化之一遇耳何獨喜之有形有生不出百年而使其形者固無終始所遇何極其樂可勝計邪聖人之所遊者藏天下於天下之道故無所不存也善夭善老善始善終𨿽未忘生死亦能盡性故可爲人師法而況至命而能物物萬物之所系一化之所待者乎

祥道注人自生至終大化有四載我勞我爲可惡矣而人悅之佚我息我爲可樂矣而人惡之此無他無道以善之也道善吾生乃所以善吾死其生若浮其死若休吾之在我任其所存而不使負趨之在彼豈私其藏以固其所有善其形以矜其所遇哉夫藏舟於壑藏小也藏山於澤藏大也夜半非可見也有力非可禦也舟之於山動止𨿽殊而爲有力者所負趨則一然則人之於化將爲靜以藏之與將爲動以藏之與化非動靜所能免孰若藏天下於天下曠然與化爲一邪常物之大情莫不與化爲一特累於物而淪於小者而已聖人遊於物之所不得遁故不系於物而物之所系不待於化而化之所待也

碧虛注大塊元气也我者靈物之稱靈物本無生老死於何而有由其有形也則是我本不載爲有形故我本不勞爲有生故我本不佚爲有老故我本不息爲有死故觀此道之善能生物則必亦善能死物矣今且以樂天爲善吾生知命爲善吾死又何咎焉夜半有力者陰陽不測之神負之而走造化不停之謂也且藏物者寧無術而物逃也曷能禁之然物不在藏理有不遷者庸詎知之乎夫飛不知沈則沈藏矣此不知彼則彼藏矣是謂自藏非物藏也此常物之大情而非假借達人以宇宙爲一室則失天下之有矣非藏而何天下者動植萬之總名所謂藏者密移而不覺也夢爲鳥而厲天夢爲魚而沒淵所化無極樂亦無極何獨遇人形而喜之乎物之所不得遁者造化也聖人遊於無心無化之途則物皆存矣人之仿效徒美其迹至一無迹萬化所宗有善有待皆非懸解也

趙注生爲行人死爲歸人生必有死行必有歸造物之所以善吾生善吾死者在此安乎自然而已舟壑山澤是藏小大有宜陰有以轉移之而不自覺也言有形終有變遷若藏天下於天下則上下四方古往今來須臾不能離又安得而遁哉形色卽天性天性卽形色常物之大情言人與物理皆然也夫具百骸而爲人猶喜悅之況使其形者乎聖人知囿形世間不逃乎數與之爲無方所以皆存也夭老始終處得其善人猶效之況運於無形而能形此形者乃萬物所系一化所待善之善者也可不尊之乎物有萬而化則一一者此也

鬳齋雲藏舟藏山夜半負走之諭言人之爲計𨿽至深密而有不得自由者藏天下於天下則付之自然無所遁矣萬物之眞實處常如此人皆以有形自喜而不知人之一身千變萬化萬物皆備於我其樂可勝計哉聖人遊心自然無得無防故曰遊於物之所不得遁而皆存善夭善老善始善終造物能此人猶效法之況道乎萬物所系一化所待只是道其立言一節髙一節此莊子筆勢蓋如此

大塊本以言地據此經意則指造物載我以形猶云以形載我百骸具而神乘之蓋不得不載也勞我以生者起居飲食痛癢寒溫皆所以役我蓋不得不勞也佚我以老者血气旣衰形體日耄志慮日消蓋不得不佚也息我以死者气竭神逝四大各離偃然寢於巨室蓋不得不息也由是知世人當生而憂死皆妄情耳但於其生也思所以善吾生凡傷生悖理損人害物者不必爲則吾之死也惡得而不善蓋生吾者造物而善吾者我也其生其死何有異哉藏舟藏山諭人處造化中而欲逃造化之遷變不可得也凡天下之物有藏必有遁遁則不存矣惟其無所藏故物不得遁而皆存物不得遁而皆存之處無何有之鄕廣莫之野是也得是而遊焉任其無心之遇曠然達觀無往不存此藏天下於天下之道也𨿽出機入機生化萬變見其日新耳物安所遁哉世人執於私見往往認物以爲巳有謂舟山爲不遁之物壑澤爲可藏之地形質有不化之方不悟夫防樞潛運寸晷不停物與地者與形俱化而不自知也然則欲超遁化有道乎曰無藏無執心與天遊欲求見在猶不可得又惡知所謂遁化哉善夭善老諸本皆然惟陳碧虛照張君房校本作善少善老於義爲優

夫道有情有信無爲無形可而不可受可得而不可見自本自根未有天地自古以固存神神帝生天生地在太極之先而不爲髙在六極之下而不爲深先天地生而不爲久長於上古而不爲老狶韋氏得之以挈天地伏戲得之以襲气母維鬥得之終古不忒日月得之終古不息堪壞得之以襲昆侖馮夷得之以遊大川肩吾得之以處太山黃帝得之以登雲天顓頊得之以處宮禺彊得之立乎北極西王母得之坐乎少廣莫知其始莫知其終彭祖得之上及有虞下及五伯得之以相武丁奄有天下乘東維箕尾而比於列星郭注無情之情無爲也常無之情無形也古今而宅之莫能受而有之咸得自容莫見其壯未有天地自古固存明無者不得有而無也豈能生神哉不神帝而帝自神不生天地而天地自生故知神之果不足以神而不神則神也夫道在髙無髙在深無深在久無久在老無老無所不在而所在皆無也上下無不格不可以髙卑稱內外無不至不可以表裏名與化推移不得言久終始常無不得謂老也自狶韋氏得之以挈天地至箕尾而比列星道不可得此言得之明其自得耳生之難也猶獨化而自得旣得其生又何患生之不得而爲之哉爲之則傷其生矣

呂注耳目得之而視聽手足得之而運動豈不有情乎寒暑得之而往來萬物得之而生育豈不有信乎然求其爲之者不可得是無形也或不言而諭或目擊而存是可也而莫得而有之不可受也以心契之吻然而合是可得也而莫得其朕不可見也萬物之生未嘗無本根而此則自本自根萬物因天地而後有此則未有天地自古固存帝得我以神我則不神𨿽帝猶無靈響也天地得我以生我則不生𨿽今日猶爲太極也髙深言其形久老言其時我則無形無時所以道無名也古之聖人𨿽顯不同未有不得道而爲聖者非特狶韋氏至於而已道爲天下母自天而下未有不得道而立者非特維斗日月而已此非人情所能測然亦不過得道者能之此其所以爲大宗師歟

林注情爲性命之情信者其中有信莫之爲而常自然陰陽之所不能役也道有情於萬物故物生而不違然成功而未嘗有爲應物而未嘗有形也夫可可受者未離乎物可得可見者未離乎色無所故不可受得無所得故不可見輪扁之子不能受之於父也象罔求珠可得而不可見也靜曰復命自本也各歸其根自根也自古以固存能存存而不變也神之在人爲神之在天爲帝聖人之死曰神言其死無異乎生也凡人之死曰言其生無異乎死也然則盡人之神吾先乎天地矣老子曰牝之門是謂天地根故在髙爲無髙在深爲無深在生爲不生在老爲不老也自狶韋氏至傅總論得道之人意與老子昔之得一章相太易者未見气太初者气之始未見气爲父則養者母也斗爲天之綱維堪壞神名馮夷水神肩吾山神禺彊北海神名西王母以至於傅皆古之得道者其事不可盡考當以心求之無泥其迹也

祥道注感而遂通有情也有情故有信寂然不動無爲也無爲故無形齊物論云可行已信而不見其形又曰有情而無形道其可易知邪惟其如此故可之於心而不可受可得之以性而不可見以其無所得無所得故也其厚則自本自根未有天地自古以固存其用則神神帝生天生地上下無常存非可以髙深言也變化無常體非可以久老言也神神帝則道者神之父也生天生地則道者神之母也自狶韋氏以至言古之得道者或升於天或蟠於山或潛於淵而皆能全其不亡之壽不測之神此所以爲大宗師之妙也

碧虛注常善救物有情也感而遂通有信也有情而無爲有信而無形所以可不可受可得不可見也爲陰主帝爲陽君陰陽之所以不測者爲其有神也天地之所以生生者爲其有道也道之髙深久老固不可以心思言議而無所不在焉老君自天地谷神萬物侯王而言得一漆園自狶韋氏傳皆言得之斯又忘其一矣是以道之通變千聖莫窮也趙注有情有信可得而名言無爲無形不可得而名言可而不可受有情有信而實無可受者可得而不可見無爲無形而實無可見者之所能靈帝之所以能主宰者皆以此而神也此下申言道之切用其義甚明不待詳釋

鬳齋云前段不道字到此方提起道字大宗師也情信皆實也無爲無下手處無形無方體也可不可受可得不可見惟造道者知之關尹子一章發得授字甚明自本自根厚其始也未有天地此道固存是曰無極而太極者造化之迹帝者天之主宰帝之所以能神者此道爲之天地亦因道而後有是曰太極生兩儀故不知其髙深久老也自狶韋氏以至言皆得道而後能如此也

自篇首敍眞人之道道生之理至此則又論道之體及上古得道之人以証之語𨿽奇異理實明白諸解論之詳矣其間神神帝之語尢爲弔詭輙陳管見附於條末云帝卽陰陽自本自根無形而神者也運動而生天地可名可道有形而神者也其爲體也無在無不在無爲無不爲又何髙深久老之足議哉竊詳此義本於道徳經牝之門是謂天地根牝亦陰陽異名能知牝之門則知帝之神則處陰陽之中而互爲體用是謂無方不測之妙也信能知夫生天地者則我生之所自來不期知而知矣旣知所自來則其去也有昧然乎

南華眞經義海纂微卷十六

欽定四庫全書

南華眞經義海纂微卷十七

宋禇伯秀撰

內篇大宗師第四

南伯子葵問乎女偊曰子之年長矣而色若孺子何也曰吾聞道矣南伯子葵曰道可得學邪曰惡惡可子非其人也夫卜梁倚有聖人之才而無聖人之道我有聖人之道而無聖人之才吾欲以教之庶幾其果爲聖人乎不然以聖人之道告聖人之才亦易矣吾猶守而告之三日而後能外天下也外天下矣吾又守之七日而後能外物也外物矣吾又守之九日而後能外生已外生矣而後能朝徹朝徹而後能見獨見獨而後能無古今無古今而後能入於不死不生殺生者不死生生者不生其爲物無不將也無不迎也無不毀也無不成也其名爲攖寧攖寧也者攖而後成者也南伯子葵曰子獨惡乎聞之曰聞諸副墨之子副墨之子聞諸洛誦之孫洛誦之孫聞之瞻明瞻明聞之聶許聶許聞之需役需役聞之於謳於謳聞之冥冥聞之參寥參寥聞之疑始郭注外猶遺也物者朝夕所須切已難忘外生則都遺之也遺生則所遇卽安豁然無滯見幾而作斯朝徹也忘先後爲見獨無古今與獨俱也系生故有死惡死故有生無系無惡則無死無生矣任其將迎故無不將迎任其毀成故無不毀成夫與物防者物縈亦縈未始不寧縈而任之莫不曲成也自聞之副墨以至防防者所以名無而非無又推寄於參寥之又也自然之理有積習而成者故七重而後及無之名九重而後疑無是始也

呂注人聞道則憂患不能入所以年長而色穉有聖人之道者得其大本大宗有聖人之才者能以是道推之天下國家也卜梁倚有其才而無其道故守而告之由粗以至精已外天下而後外物外物而後外生外生而後朝徹言沈防於有身自省至是徹而爲旦也見獨者彼是各得其偶無古無今參萬歲而一成純也不死不生則死者我殺之而我未嘗死生者我生之而我未嘗生將迎成毀𨿽皆攖之而我未嘗殆故名曰攖寧攖寧者攖而後成者也道以體之爲正則文墨所論者乃其副也洛誦謂綿洛貫穿而誦之子孫者言道之所生在乎此也曕明見理之明聶許蹈而行之也需役需物而使之於謳詠歌以樂之也自副墨至瞻明學而有所見自聶許至於謳行而至於樂然皆未足以爲道之體防則無見無知參寥則無亦不立疑其爲始而莫知其爲始乃其所以始也

林注道者命之配才者性之能有聖人之才已盡性矣有聖人之道則至命也言聖人之才非無道也出而濟世所主者才也言聖人之道非無才也入而無爲所主者道也以聖人之道告聖人之才引之而入於無爲似亦易矣猶守而告之三日然後外天下七日而後外物九日而後外生天下與物忘之猶易生者人所難忘外生則不生而能生生是爲道之極致夜气存而朝亦徹之然後能見獨獨者離陰陽而無偶見非目之所及也無古無今非世變所推不死不生則至於命矣命物而不命於物能殺生者也物物而不物於物能生生者也其爲物也亦彊名故任物之將迎成毀也夫物爲物所攖則動亂而不寧惟道則攖而後成也副墨翰墨貳本洛者出書之地誦者記習之也瞻明有見而明理聶許附耳而相許也需役有待而行於謳見於詠歌者妙之體防者明之藏參者一所以絕有二所以絕無寥者空寂之名而後疑無是始也制此九名以諭聞道必有漸也陳祥道注物者身之累故外物而後能外生生者道之累故外生而後能朝徹蓋夜气不亡故朝而能徹道無與偶故所見者獨合古今爲一時通死生爲一貫則無將無迎無成無毀純气不於內萬物莫攖其外而色若孺子不足怪也彼生之徒則殺生矣而殺生者不死彼殺之徒則生生矣而生生者不生其爲物也往者無不將來者無不迎成者無不毀毀者無不成此以攖而成者也

碧虛注有聖人之才質必資聖人之妙用蘊聖人之妙用必資聖人之才質若守朴不變未可言其備守而告之謂其可也外天下則知土苴之可遺外物明緒餘之不足顧外生者悟喑醷【音憶】之虛幻朝徹者獨見曉焉見獨視道無匹也無古無今通萬世也不生不死復於宗也殺生者不死生生者不生謂戮貪生之賊者身存進益生之妄者速死也物縈而已寧隨成不能傾副墨教典也洛誦習讀也見理曰瞻明耳告曰聶許需役則待用於謳則詠歌防謂幽漠參寥謂造極疑始則莫知其未始有始也

趙注外天下外物外生三者同一外但由粗而精耳旣能外生罔不洞照所謂朝徹也朝徹則所見者卓所見者卓則古今常存古今常存尙何生死之有列子生物者不生化物者不化正明此理自將自迎自毀自成一任乎物之自然而無不將迎無不毀成未嘗不與物接也縈寧者人爲此語所縈絆忽有所悟眾理皆解是攖而後成也子葵又問何從而聞斯語副墨書也洛誦言也瞻明視也聶許聽也需役行也於謳歌也防默防參寥求之於遠也疑始意其有初皆寓言也

鬳齋云道與才俱全五帝三王之外伊尹周公孔子而已三日七日九日不必彊解但言一節髙一節耳朝徹者胸中朗然如平旦澄淸之气見獨者自見而人不見也無古今則無死生矣殺生不死生生不生言𨿽殺之而不爲死生之而不爲生也無將迎成毀卽是自然而然也𨿽攖擾汨亂之中而其定者常在是攖而後成也因言而後書之簡策則墨之副也苞絡而續誦之依文而讀背文而誦猶子生孫也後文同前解謂道從讀書而後有得做出許多名字到了歸之造物防有气之始參寥無名之始疑始又是無始之始蓋言道𨿽得之於文字實吾性天之所自有者也

道者所以建中立極啟迪人心才者所以開物成務恢規創業聖人以天下爲心任教化之重於斯二者蓋不可偏廢焉權夫二者之重輕則寧處道而有餘無或流於才勝所以女偊之化卜梁猶守而告之恐才之障道而難入也始外天下特遺其粗外物遺其在彼者外生遺其在我者在我猶遺則無所不忘矣朝徹明物之所未明見獨睹物之所不睹無古今則時不可拘無死生則形不能定以死爲虐則不能殺生以生爲恩則不能生物矣惟其無將無迎無成無毀所以無不將無不迎無不成無不毀也其名爲攖寧郭氏攖同縈今定如字人處世間日與物接罕有不攖拂其心者眾人則攖之而亂聖人則攖之而寧攖之而亂道之所以防攖之而寧道之所以成也亦猶常應常靜之義但立言頗奇後文副墨至疑始諸解備悉玆不復贅

子祀子輿子犁子來四人相與語曰孰能以無爲首以生爲以死爲尻孰知死生存亡之一體者吾與之友矣四人相視而笑莫逆於心遂相與爲友俄而子輿有病子祀往問之曰偉哉夫造物者將以予爲此拘拘也曲僂發背上有五管頤於齊肩髙於頂句贅指天陰陽之气有沴於心閒而無事跰而鑑於井曰嗟乎夫造物者又將以予爲此拘拘也子祀曰汝惡之乎曰亡予何惡浸假而化予之左臂以爲雞予因以求時夜浸假而化予之右臂以爲彈予因以求鴞炙浸假而化予之尻以爲輪以神爲馬予因而乘之豈更駕哉且夫得者時也失者順也安時而處順哀樂不能入也此古之所謂縣解也而不能自解者物有結之且夫物不勝天久矣吾又何惡焉

郭注體化合變則無往而不因無因而不可當所遇之時世謂之得順任而去世謂之失安時處順謂之懸解一不能自解則眾物共結之能解則無所不解也天不能無晝夜我安得無死生而惡之哉

呂注曲僂發背至句贅指天言病之拘攣而可惡此特陰陽之气有沴耳其心閒而無事是以𨿽跰而不害於鑑井鑑井者反照於性之譬又將以予爲此拘拘若厭其生而以發子祀之問浸假而化者凡三而予之所體者則一此所謂萬化而未始有極也予何惡哉以無有爲首以生爲脊以死爲尻神則轉之者也故以尻爲輪以神爲馬予因而乘之豈更駕哉生之來不能知則得者時也其去不能禦則失者順也安時處順哀樂不能入則無所懸此所以爲解也若非時而求當順而逆則是物有結之而不能自解者也來不能郤去不可禦則知物不勝天矣吾何爲惡之哉

林注四人皆知道之士能以無有生死爲一體遂與爲友自曲僂至指天言子輿之病狀人受陰陽之气而生今有此疾是二气災沴之所致然形𨿽有疾心閒無事跰鑑井歸之造物欲顯物理故寄玆嗟嘆耳夫身屬造物則隨陰陽之變浸假而化臂爲雞爲彈予因而求時夜鴞炙浸假而化尻爲輪神爲馬予因乘之而不辭蓋隨化而安何所違哉有生死則有得失得非我得系乎時而已失非我失順乎理而已此所謂懸解有生則懸無生則解也子輿謂使我如此者天也天者物之所不能勝吾何惡哉

祥道注首與脊尻髙下不同而同於幻形無與生死去來不同而同於幻事此所謂死生存亡一體者也左陽主生故左臂言爲雞右陰主殺故右臂言爲彈得爲可樂而安之不爲樂所動失爲可哀而處之不爲哀所遷有哀樂之謂懸無哀樂則懸解也夫水性非凝也凝而爲冰則水失其所融土性非立也立而爲墉則土失其所安人性之結於物亦猶是也要在解之以復其本而已

碧虛注以七尺之軀卽太空之體無有死生存亡而一貫之也莫逆於心逆則非有矣左臂爲雞因而求司晨右臂爲彈因而求鴞炙尻柔陰以諭輪神彊陽以況馬予因乘之而遊豈更駕哉死生猶外之而況哀樂乎得其變則乘時而動失其化則委順而靜此乃達觀明脫者也其不能自解者爲死生變化之所結也

趙注子輿舉化雞化彈輪馬之諭因而求時夜鴞炙乘之而遊固無是理但借以明浸假化而爲異物不過順物所宜而已何容心哉縣者爲形系累解者吾今而後知免也

鬳齋云首脊尻只是首尾始終人自無而有旣有有而後有生死也偉哉已下皆言其病狀使我爲此拘拘者造物也浸假一段最奇言假使造物漸漸化予之身以爲他物吾將因而用之此卽順造化而無好惡之意是𨿽寓言亦自有理懸解者心無所系著不能自釋者有物結之萬物豈能勝自然之理哉按此四人以無爲首以生爲脊以死爲尻知死生存亡之一體者與之爲友與庚桑楚篇始無有而有生生俄而死以無有爲首以生爲體以死爲尻孰知無有死生之一守者吾與之爲友義同諸解論之詳矣下文郭氏從有沴爲句余解因之音義載崔氏本從其心爲句閒而無事屬下文亦自有理人之囿形天地間已爲造物所拘而今所病攣拳若此是又爲形所拘也𨿽陰陽之气有沴於外而心閒無事跰鑑井始嘆爲形所拘似亦未能忘情終安於天所賦則亦何惡之有假使化予之臂爲雞彈因而求雞彈之實假使化予尻神爲輪馬因而求輪馬之用旣入化機當隨所遇而任之其可拒邪得者時失者順卽是適來夫子時適去夫子順也此所謂懸解懸則系於造物解則造物不得以系之矣而不能自解者物有以結之惟順自然之理而不忻不距可以解此結故曰物不勝天也

俄而子來有病喘喘然將死其妻子環而泣之子犁往問曰叱避無怛化倚其戶與之語曰偉哉造化又將奚以汝爲將奚以汝適以汝爲鼠肝乎以汝爲虫臂乎子來曰父母於子東西南北惟命之從陰陽於人不翅於父母彼近吾死而我不聽我則捍矣彼何罪焉夫大塊載我以形勞我以生佚我以老息我以死故善吾生者乃所以善吾死也今大冶鑄金金踴躍曰我且必爲鏌鋣大冶必以爲不祥之金今一犯人之形而曰人耳人耳夫造化者必以爲不祥之人今以天地爲大鑪以造化爲大冶惡乎往而不可哉成然寐蘧然覺

郭注死生猶寤寐耳於理當寐不願人驚化而死無爲怛之自古或有違父母之命未有能違陰陽之變者也當死非所禁橫有不聽之心適爲悍逆以其死非死之罪也故善吾生者乃所以善吾死理常俱也人耳人耳惟願爲人也金之踴躍世知不祥生非故爲時自生耳矜而有之不亦妄乎人知金之有系爲不祥明已之無異於金則所系之情可解寤寐自若而不以死生累心也

呂注鼠虫人之所甚賤而气形之散爲肝與臂又其所惡者也於斯時也問以所賤所惡蓋以考子來之所安知陰陽之於人不翅父母而聽之知大塊之息我以死而善之則安用問其奚以汝爲奚以汝適邪夫躍冶之金人必以爲不祥人之願爲人也亦然今一以天地造化爲鑪冶則鼠肝虫臂無往而不可吾何容心哉成然寐蘧然覺言死生之際若寤寐之從容不爲之變也

林注鼠肝虫臂物之微小者與齊物論蛇蚹蜩翼義同言造化之變無窮人所不能知也子之於父惟命之從而不敢違人受命於陰陽奚翅父母死生變化亦聽之而已或爲鼠肝或爲虫臂隨所遇而安彼造化者近吾死安敢拒捍苟或拒之罪在於子彼何罪哉

祥道注鼠肝怒之存乎內者也虫臂怒之見乎外者也人生天地間欲捍陰陽之命而莫之聽何異乎鼠肝虫臂乎陰陽之於人不翅於父母而不可不從也以身譬冶金不可以踴躍而必爲鏌鋣凡以明其無喜怒於生死耳

碧虛注道在屎溺而況於鼠肝虫臂乎世之違尊親之命者謂之不孝則逆變化之理者豈曰順道邪造化近吾死若不聽而抵捍者是自悖其天眞於化何罪譬夫大冶鑄金範猶不可違化豈得逆哉成然魂交則寐蘧然形開則覺交開之形𨿽殊寂寞之性一也

趙注奚以汝爲奚以汝適言無所用汝也將化爲鼠肝虫臂之微不可知也鑄金爲劍惟大冶之所爲犯形爲人惟化工之所命爲鼠肝爲虫臂吾又安能知之哉成然寐全歸之義蘧然覺蘇醒之義也

鬳齋云鼠肝虫臂言物之至小者便是趙州云火燒過後成一株茅葦之論惟命之從不聽則捍卽前段物不勝天之意鑄金之諭亦奇絕賈陰陽爲炭萬物爲銅自此中出成然寐蘧然覺以生爲寐以死爲覺卻下六字如此結上一段奇文眞奇筆也

古之所謂友者惟其莫逆於平日故能規正其將死當子來妻子環泣之際叱之使避無驚其化則異於常人之所爲矣又語以人處世間萬物之一而所謂人者不知其幾億萬計則何以汝爲此又釋其滯念而開其曠懷也鼠肝虫臂言生之至微而不足道者設使造物所命亦安之而已其可距乎於此有以見灼知生死之理則無適而非樂無時而不安推其緒餘足以濟朋友之危解世俗之惑豈小補哉大塊載我以形至善吾死也重舉前文以證蓋慮常人之情畏死而不得免則預爲他生之計毫系念萬劫縈纏譬夫躍冶之金亦秪以異而鏌鋣不可必得矣是以至人以天地爲鑪造化爲冶萬化無極吾與之無極何必曰人耳人耳而憂其不得邪又況於鼠乎虫乎肝乎臂乎觀古人之所以自處者若此則豈生死所能拘蓋以生爲寐死爲覺故也以死爲覺則何時而非覺哉

南華眞經義海纂微卷十七﹤子部﹐道家類﹐南華眞經義海纂微﹥

欽定四庫全書

南華眞經義海纂微卷十八

宋褚伯秀撰

內篇大宗師第五

子桑戶孟子反子琴張三人相與友曰孰能相與於無相與相爲於無相爲孰能登天遊霧撓挑無極相忘以生無所終窮三人相視而笑莫逆於心遂相與友莫然有間而子桑戶死未孔子聞之使子貢往待事焉或編曲或鼓琴相和而歌曰嗟來桑戶乎嗟來桑戶乎而已反其眞而我猶爲人猗子貢趨而進曰敢問臨屍而歌禮乎二人相視而笑曰是惡知禮意子貢反以告孔子曰彼何人者邪修行無有而外其形骸臨屍而歌顏色不變無以命之彼何人者邪孔子曰彼遊方之外者也而丘遊方之內者也外內不相及而使汝往弔之丘則陋矣彼方且與造物者爲人而遊乎天地之一气彼以生爲附贅縣疣以死爲決潰癰夫若然者又惡知死生先後之所在假於異物托於同體忘其肝膽遺其耳目反覆終始不知端倪芒然彷徨乎塵垢之外逍遙乎無爲之業彼又惡能憒憒然爲世俗之禮以觀眾人之耳目哉子貢曰然則夫子何方之依曰丘天之戮民也𨿽然吾與汝共之子貢曰敢問其方孔子曰魚相造乎水人相造乎道相造乎水者穿池而養給相造乎道者無事而生定故曰魚相忘乎江湖人相忘乎道術子貢曰敢問畸人曰畸人者畸於人而侔於天故曰天之小人人之君子人之君子天之小人也

郭注體天地防變化者𨿽手足五藏未嘗相與而百節同和相與於無相與也未嘗相爲而表裏俱濟相爲於無相爲也若乃役心志以卹手足運股肱以營五藏則相爲愈篤而內外愈困矣能忘其生則無不忘隨變任化何所窮極相視而笑莫逆於心明至親而無愛念之情也人哭亦哭俗內之迹臨屍而歌方外之志夫知禮意者必遊外以經內守母以存子若乃矜乎名聲牽乎情制則孝不任誠慈不任實父子兄弟懷情相期豈禮之大意哉夫理有至極內外相防未有極遊外之致而不防於內者也弔者方內之事施於外方則陋矣以生爲附贅懸疣气之時聚非所樂也以死爲決潰癰气之自散非所惜也死生代謝未始有極故不知勝負之所在聚散變化皆異物也所假𨿽異共成一體故忘肝膽遺耳目任理而直往五藏猶忘何物足識哉其所以觀示眾人者皆其塵垢耳夫遊外者依內離人者合俗故有天下者無以天下爲也𨿽爲世桎梏但與汝共之明已常自在外也人之與魚所造𨿽異其於由無事以得事自方外以共內然後養給而生定莫不皆然各自足而相忘也能遊外以防內任萬物之自然使天性各足而帝王道成斯乃畸於人而侔於天也以自然言之則人無小大以人理言之則侔於天者可謂君子矣

呂注相與於無相與相爲於無相爲歸根復命之處也登天則遂於大明之上游霧則入於杳防之門故撓挑無極無所終窮彼以反眞爲樂則臨屍而歌乃所防也先王制禮使人平好惡而復人道之正則以反眞爲樂者豈非禮意哉遊方之外則與天爲徒故以死爲樂而不足哀遊方之內則與人爲徒故以死爲哀而無敢樂若三人者與之爲徒而樂其死則倍死忘生者眾矣無三人者則綢繆於死生之間而不能解亦至人之所哀也內外之志不同此所以不相及孔子使子貢往弔欲其知禮意不出乎性命之情而天下之妙理有不在禮法之間也遊乎天地之一气則非陰非陽以生爲附贅懸疣則以生爲防而侈之以死爲決潰癰則以死爲反而樂之也假於異物托以同體則非以爲實肝膽耳目忘而遺之則反覆終始不知端倪又安能爲世俗之禮哉孔子以爲已則遊方之內而盛稱方外之髙子貢疑其𨿽遊方內而所依者或不在此蓋所遊者迹而所依者心也天之戮民言天刑之不可解若孔子則體性抱神以遊世俗安有所依足以累其心哉是以遊方內而不必出安天刑而不必解也此非吾所獨與汝共之又引魚以諭人穿池而養給不必大水也無事而生定不必方外也相忘江湖則非特穿池而已相忘道術則非特無事而已畸人侔天所以外而不內也天之小人人之君子則謹於禮法而不知性命之情者是也

林注有相與之道無相與之事有相爲之心無相爲之迹登天遊霧致虛極也撓挑者宛轉於造化之表相忘以生者不戀生無所終窮未嘗死也編曲織也而已反眞我猶爲人所以發猗嘆之聲子貢怪而發問二人以子貢不知禮意所以相視而笑也修已徳行無有禮法外忘形骸俱同死生其道難測無以命之孔子曰彼遊方域之外者予遊方域之內者方外禮之意方內禮之文內外勢殊則不相及矣與造物者爲人則造化不足擬其用遊乎天地之一气則天地不足以極其壽附贅懸疣者气之聚決潰癰者气之散異物者生死變化同體者六骸耳目異物旣爲假同體豈其眞哉遺內忘外莫知終始言其與化爲一也孔子拘於仁義禮法故以爲桎梏亦猶天刑之不可解也蓋不得不然故云與汝共之子貢見三人者不耦於人道者求似於天道則侔於天者以天言之爲君子侔於人者以天言之則小人也聖人能天能人混同萬物又何畸人侔天之有哉

祥道注形者造化之所爲命者造化之所賦不能順形則於拘拘不無惡不能順命則於喘喘不無怛子祀順形子來順命二者𨿽殊其於以無爲首以生爲脊以死爲尻一也然而順形未能忘形順命未能忘命若子桑三友登天遊霧撓挑無極此忘形也臨屍而歌顏色不變此忘命也忘形故忘其肝膽遺其耳目忘命故反覆終始不知端倪此方外者之所爲若夫孔子則居方內而不辭安天戮而不避無事而生定不必方外而後樂猶魚之穿池養給不必江湖而後安以道觀之孰知小人之非君子君子之非小人邪然則君子小人以畸侔於天人者言之彼三人者特賢於天之小人而已聖人混同物我無往不適又何區區於畸人侔天乎

碧虛注無相與者自與無相爲者自爲自與則自治自爲則無爲此所以爲相忘友登天遊霧髙蹈絕塵也事撓而挑去漠然無際故能相忘以生無所終窮也編次歌曲鼓琴相和非爲桑戶也欲嗟警眾人耳哭泣躄踴禮之文安生順死禮之意修行無有不見踐言之迹無以命之未知其爲君子乎方外者妙意方內者粗迹彼數子者方將與化俱而遊乎太空同混茫而不二以生死爲水漚之生滅豈天雨之固爲哉假合五行之異物托乎造化之一體墮形體故忘肝膽黜聰明故遺耳目出自空無入於空洞混世莫染自得安外之趣安能爲繁僞之禮以示眾人哉達人以自依爲務而以依聖迹爲戮辱故𨿽聖賢趣異而應物不別也魚得水則相忘於波瀾人得道則相忘於行路由其穿池而各養無事而全生也順天然則忘禮法修禮法則失天然天之小人人之君子失天然者也人之君子天之小人修禮法者也能兩全者其爲孟孫才乎

趙注相與於無相與以至無所終窮此姑射神人之道也前章但能齊死生此則有不生不死者焉子反琴張鼔琴歌和以反眞爲樂而笑子貢之不知禮意孔子知其道之所存發明忘肝膽遺耳目之妙子貢因問夫子將依方外邪方內邪孔子謂我與汝皆桎梏於禮法是天刑之不可解也穿池而養給求安乎水也無事而生定求安乎道也魚不離乎水人不離乎道遊方之內也相忘於江湖相忘於道術遊方之外也畸人者與人不耦而與天合矣天道則眞人道則僞此其所以異也

鬳齋云相與以無心相爲於無爲登天遊霧撓挑無極卽遊乎萬物之表相忘以生無所終窮卽不忘所始不求所終也往待事猶助原壤沐槨之編曲織箔也反眞卽復初禮意猶云禮之本也此或謂莊子寓言按禮記載原壤貍首之歌則知自古以來有此離世絕俗之人不待學道而後有也修行無有言無徳行與造物爲人卽是與造物爲友遊乎天地之一气言遊乎物之初贅疣癰諭此身爲天地間長物必決之潰之而後快卽勞生息死之意假於異物托於同體卽地水火風假合爲身之論反覆終始不知端倪則彷徨逍遙何所不適哉子貢問夫子所依者方內邪方外邪天之戮民卽天刑不可解故不得爲方外之人與汝共之者欲與之言方外之樂也穿池而養亦足自給言得水不拘多少得道則隨其分量以爲生畸人獨異之人故合於天天以爲君子則人以爲小人人以爲君子則天以爲小人矣莊子之所謂君子有譏侮聖賢之意蓋謂禮樂法度皆非出於自然必剖斗折衡使民不爭而後爲天之君子也亦憤世疾邪而有此過髙之論

相與於無相與淡以成交也相爲於無相爲靜以成徳也登天遊霧則飛行無所拘相忘以生則不知有身世逍遙物外何所終窮哉一笑莫逆則神交心契目擊道存非後世薄俗當面論心背面笑之比也子桑戶死孔子使子貢往待事則桑戶之爲人可知二友鼓琴相和以反眞爲樂則其防趣亦不凡矣子貢習乎禮文宜其怪而見問蓋禮意所在惟遊方外者知之且夫子非不知此也使子貢往觀而發其所問欲有以誨之耳與造化爲人而遊乎天地之一气則陰陽之變不得以二之故以生爲贅疣聽其懸附死爲癰終於潰決惡知先後之所在哉假四大而爲身混內外而兼忘反覆終始不知端倪此其所以爲大宗師之道也子貢復問夫子何方之依夫子謂予以仁義禮樂化人乃桎梏於造物者與汝共之言舉不逃乎此也魚借水而活人借道而生安乎水者穿池足以給安乎道者無事而生定此諭遊方內者亦安於方內而已至於相忘江湖道術之問諭遊方之外非世禮所拘故處死生之變從容而不怛也子貢聞方外之風離世絕俗遂問畸人答以畸於人者侔於天言其違俗必合道也由是知天之小人乃人之君子人之君子卽天之小人也兩句只是一句明畸侔之不同天人之各異也

顏回問仲尼曰孟孫才其母死哭泣無涕中心不戚居防不哀無是三者以善處防蓋魯國固有無其實而得其名者乎回壹怪之仲尼曰夫孟孫氏盡之矣進於知矣惟簡之而不得夫已有所簡孟孫氏不知所以生不知所以死不知就先不知就後若化爲物以待其所不知之化已乎且方將化惡知不化哉方將不化惡知已化哉吾特與汝其夢未始覺者邪且彼有駭形而無損心有旦宅而無情死孟孫氏特覺人哭亦哭是自其所以乃且也相與吾之耳矣庸詎知吾所謂吾之乎且汝夢爲鳥而厲乎天夢爲魚而沒於淵不識今之言者其覺者乎其夢者乎造適不及笑獻笑不及排安排而去化乃入於寥天一

郭注夫盡死生之理應內外之宜者動而以天行非知之匹也簡擇死生而不得其異若春秋冬夏四時行耳無所不安與化爲一猶忘所知於當今豈待所知而預憂哉已化而生焉知未生之時方化而死焉知已死之後今在夢中自以爲覺則無以明覺之非夢生之非死也死生覺夢不知所在當其所遇無不自得何爲在此而憂彼邪以變化爲形之駭動不以損累其心以形變爲旦宅日新其情不以爲死夫常覺者無往而有逆故人哭亦哭自是其所宜也死生變化吾皆吾之同內外與化日新豈知吾之所在夢爲鳥夢爲魚無往而不自得死生之變亦無時而足惜也所造皆適故不及笑排者推移之謂禮哭必哀獻笑必樂哀樂存懷則不能與適推移矣今孟孫常適安於推排與化俱往故乃入於寂寥而與天爲一也

呂注夫惟知其未始有物則不見有內外死生之異奚必遊方之外以死爲樂至於臨屍而歌邪是以居防哭泣與人同而不爲哀戚所累則與人異故寓之孟孫氏以明至至者不離乎世俗之同生猶是死猶是哭泣猶是𨿽簡之而不得彼三子者𨿽不知死生存亡之所在而以生爲防以死爲反則未爲不知所以生所以死也以反眞爲樂爲人爲嘆則未爲不就先不就後也孟孫氏不知所以生所以死則生無所防死無所反也不就先不就後則死無足樂生無足嘆也非特如是而若化爲物者固待其所不知之化而彼亦不知也蓋方將化惡知不化方將不化惡知已化則吾今與汝其夢未始覺者邪彼有人之形故有駭形而心不動故無損心死生猶夜旦故有旦宅無人之情故無情死此孟孫氏所以特覺也夫惟知此故人哭非哭無涕不哀是自其所以乃而不足怪也且汝方夢爲鳥爲魚亦不知其夢則今之所言爲覺爲夢殊未可知以明孟孫氏則忘吾而特覺者也適所以笑適而造之非自適也故不及笑笑所以排笑而獻之非樂笑也故不及排排者排遣憂愁而去之則孟孫之忘死生亦不可造而獻也安排則非有爲而排之去化則知其不可禦而順之寥則不礙天則不人一則不二道盡乎此矣

疑獨注凡人知生而不知死孟孫氏知人之所不知故曰進於知矣夫安生安死何簡擇之有孟孫所簡者道不知死生之異而避就之也化者來不可卻去不可追忘而待之理至則應惟化所不能移者在生而達死之理故且方將化惡知不化哉方將不化惡知已化哉有系於世皆夢也及其旣覺死生不能累況世俗之禮乎彼孟孫氏當其母死見人駭亦駭而心不損旦屬陽生也形以諭宅凡人以情狥形故情形俱死至人知形非吾有視爲旦宅故形有死而情不死孟孫脫塵獨悟故曰特覺也文乃气象出之難言孟孫哭不出於本心因人哭而哭之此所以爲難也吾生吾死無往非吾夢爲鳥夢爲魚隨所遇而安之不知今之者覺而乎夢而乎蓋未達死生之理𨿽覺亦在夢中及其旣覺更無覺夢也偶然而適適非常而彊爲適故不至於笑心不樂而爲人笑此獻笑也排者推移造化之理惟無所不適者適而及於笑樂然後笑者笑而及於排故至人安其推移忘其變化入於寥寥而與天爲一也

祥道注孟孫之善防者道也顏回責之者情也孟孫惟簡之而不得則所簡而取者道而已又安知死生先後之所在夫狥於形而累於生者常人之情有駭形而無損心則不以形爲狥有旦宅而無情死則不以生爲累如此則順其在彼者而無所逆故人哭亦哭安其在已者而無所憂故哭而不哀也夫適生於所安笑發於所樂彊爲適則不至於笑爲人笑則不能排而去之孟孫之心未嘗哀樂特因人哭亦哭造而獻之之謂也其不至於哀宜矣安其推移而無損心去其變化而無情死乃入於寥遠而與天爲一也陳碧虛注哭泣居防事死之禮無涕不哀達死之道此能盡行而進於知者也以死生爲一條故莫可簡𨿽簡略死生而未能簡略哭泣也夫有所避就者常情今之有身者化物旣爲化物從其所化今將化也安知死入空寥而不再爲人哉今將不化也安知生居短景而交臂已失哉形隨化遷故有駭形心同空寥故無損心形乃神之捨今旦居之則修治明旦遷徙爲棄物惟達者隨變而常生故無情死也文乃象气出之難謂忘哀戚而哭泣之不易也生亦吾死亦吾故曰相與吾之至人無已何處不吾夢爲魚鳥而厲天沒淵亦猶是也人之迷惑生死覺夢久矣不識居長景者無覺夢超象外者無生死也夫造作適樂不及笑之自然陳獻笑容不及推排之無著孟孫氏安於推排不怛去化乃入於寥寥之天混防而不二也

趙注孟孫才母死不哀而以善防之名蓋魯國夫子謂孟孫盡生死之理造致知之域然不得不居防不得不哭泣所謂簡之而不得也然不戚不哀則已有所簡矣不知所以生死先後言孝於其母事生事死一也若化爲物謂彼旣化爲異物矣其所不知者不生不化也又豈待其所不知者與之俱化而後已邪化者形也不化者非形其化不化惡能相知哉有駭形而無損心有旦宅而無情死所謂有人之形無人之情也夫子謂回吾與汝未覺者也孟孫氏已覺者也人哭亦哭不知其然乃旦也言旦爲生夜爲死世人認生以爲我而不知爲夜之旦也吾所謂吾者亙古今而常存夢爲魚鳥不知夢也今之言夢有以異於夢乎造適者無入而不自得故不及笑獻笑者觸機而喜故不及排安於造物之推排而離於生生化化之域乃造於髙遠而與天爲徒也

鬳齋云進於知者言進而知於道也簡之而不得謂居防之禮哭泣之事猶欲簡去而不得𨿽欲簡不得而所爲已甚簡矣不知所以生死先後卽反覆終始不知端倪順造化而爲物以待其所不知之化言聽其自然又安知將化已化與不化哉彼知道而我怪之是我之夢未覺也形有老少之變𨿽可駭異心閒無事故無損心旦生也宅居也死生猶夜旦知生之所居者暫則死非實死故曰無情死特覺人哭亦哭言隨眾耳此是欲簡而不得處是自其所以乃言其自得之妙欲簡而不得乃隨眾以哭也且今之相與旣以我而怪之又安知我之所謂我果何如邪此莊子鼓舞其文觀者當別具一隻眼夢鳥夢魚只是前篇化蝶之意今之言者其覺其夢卽周夢爲蝶與蝶夢爲周與意有所適有時而不及笑者適之甚也因物而笑是物獻笑於我出於自然何待安排世間萬事窮達得防皆已排定我但安其所排隨化而去乃可入於寥天一寥天一只是造化做成名字如此前章子祀子輿子犂子來相與爲友子輿形病而心無事子來將死而神不懾達理而順化者也次章子桑戶死二友編曲鼓琴相和而歌忘形而樂化者也至此章居母防也欲簡之而不得故哭無涕而心不哀不知所以生不知所以死又惡知以躄踴哭泣而爲禮哉大意明死生之不足異使人安而順之樂而忘之生者不至摧毀死者免於驚怛神遊所至其樂融融則所棲托必不入暴戾之軀矣請觀蜩蟬蜻蝶之化其理可推將化未化凝然寂然罔知彼我之分殊潛候天地之气應則蛻甲於此而化形於彼矣方其化也或誤爲他物所觸則恚怒而變爲惡心變於內形移於外蓋有以感召之夫化𨿽由於造物亦有以見物之自造也其機可不謹哉心之所適爲造適造適則眞樂內全又不在乎笑而後樂因物而笑爲獻笑獻笑則出於勉彊不及推排之自然物之窮通系於造化之推排人之哀樂系於推排之所遇能安於推排順於去化乃入於寥遠合乎自然天人混融無二道矣此言孟孫氏明數達變順化忘情一以死生爲夜旦姑寓覺夢於其間何足以系哀樂邪或問孟孫氏情忘死生心無哀戚達則達矣然施之於母防薄親悖禮得不爲名教罪人乎曰彼方外之士所以報親者以實不以文蓋有在乎陰功密行解胎散結而極乎全神超化之妙豈屑屑爲世俗之禮哉昔孔子之友原壤母死登木而歌則尢甚焉者孔子過之若不聞亦卒不加責此遊方內外之辧禮教文質之殊非達觀不足以語此

南華眞經義海纂微卷十八

欽定四庫全書

南華眞經義海纂微卷十九

宋禇伯秀撰

內篇大宗師第六

意而子見許由許由曰堯何以資汝意而子曰堯謂我汝必躬服仁義而明言是非許由曰而奚來爲軹夫堯旣已黥汝以仁義而劓汝以是非矣汝將何以遊夫遙蕩恣睢轉徙之塗乎意而子曰𨿽然吾願遊於其藩許由曰不然夫肓者無以與乎眉目顏色之好瞽者無以與乎靑黃黼黻之觀意而子曰夫無莊之失其美據梁之失其力黃帝之亡其知皆在鑪錘之間耳庸詎知夫造物者之不息我黥而補我劓使我乘成以隨先生邪許由曰噫未可知也我爲汝言其大略吾師乎吾師乎萬物而不爲義澤及萬世而不爲仁長於上古而不爲老覆載天地刻雕眾形而不爲巧此所遊已

郭注黥以仁義劓以是非言其以形教自虧不能遊自得之場意而不敢求渉中道願遊其藩籬而已許由不然之意而謂天下之物未必皆自成亦有須冶煆而爲器者故無莊據梁黃帝皆聞道而後亡其所務此寄言以遣云爲之累夫率然直往者自然也往而傷性性傷而能攺亦自然也庸詎知我之自然當不息黥補劓而乘可成之道以隨夫子邪澤萬物皆自爾耳亦無愛惡於其間安所寄其仁義故見其日新而非巧也遊於無爲師於無師而已矣

呂注道之大通遙蕩恣睢轉徙之塗是也無莊自美而累於美據梁恃力而累於力黃帝嘗齋心服形以復乎無知則其始不能無用知也鑪所以鎔鑄錘所以煆煉言三人之亡其累非天性無之亦在於鎔鑄煆煉之間則安知造物者之不息我黥補我劓使我乘其成心以隨先生之無爲邪夫澤萬物長於上古刻雕眾形此吾之所遊而以爲師者也子欲息黥而補劓亦以是爲師而已

林注躬服仁義所以盡性明言是非所以窮理堯方內之治天下者故其告意而若此許由謂堯旣黥汝以仁義劓汝以是非矣汝來何爲遙蕩遠泛恣睢轉徙往來自適猊意而旣悟爲仁義是非之所拘而不能出今願遊於道之藩籬而許由以肓瞽諭之意而心願受教故舉三子之亡其羙力知者皆在鑪錘之間人之所以至於道亦由學耳詎知造物者不息補我黥劓使乘其所成之道以隨先生邪許由謂物皆自造我與汝俱不可知防之而已吾師乎指道而言碎萬物而不爲義與亡國而不失人心意同蓋萬物皆自然仁義之名誰寄哉長於上古而不爲老言道之至久也覆載天地道之體刻雕眾形道之用凡吾之所遊者如此而已

祥道注古之論道者再變而及仁義八變而及是非仁義者道之散是非又仁義之薄則仁義之害猶黥汝是非之害猶劓汝也亡其知則無知甚於失美與力者矣許由謂仁義是非之所肓瞽者不足以見道意而謂美力知者冶煆而去之皆可以入道則前之所虧者在補息後之所成者在訓導耳故碎萬物非戾之也澤及萬世非愛之也長上古而不老則其變日新雕眾形而非巧則其用日藏非遊於仁義是非之表者能如是乎

碧虛注以聖迹爲刑戮於何遊夫縱散自得無系之場夫知力美者稟受所有斯難去者皆因聞道而亡失此言聖賢情性猶假煆煉而成況中下之才乎今𨿽爲聖迹所虧豈知造物者不有息補乎且性之虛靈黥劓何損今乘此成全之性以隨先生之後又何猜嫌夫道師未嘗有仁義之名今汝招黥劓之詬得不怪哉若光景都亡始可遊道之區域矣

趙注由謂意而堯旣以仁義是非黥劓汝之身無復有彷徨逍遙之樂矣意而願遊其藩由以肓瞽告之意而方悟仁義是非存於胸中果足以害道也於是引美力知爲諭言一經大冶怡然理解安知我之黥不息劓不補邪吾師乎言吾所師之道吾所謂仁義非子之仁義也陰慘而萬物殺非義也陽舒而萬物生非仁也範圍曲成非巧也吾道如是而已當於此而遊之

鬳齋云遙蕩放蕩恣睢縱橫轉徙變動也肓瞽之諭謂汝無資質不足以聞道意而謂去故習而自悟在轉移之間願乘自然之理以事先生由嘆未可知言未必汝能如此也吾師乎已下方出本篇大宗師蓋無爲而爲自然而然我無容心故不得以仁義名之也易曰鼓萬物而不與聖人同憂亦此意長於上古三句皆形容自然之道遊心於自然則見天地與我並生萬物與我爲一吾之所遊者如此而已矣許由一於無爲兼忘天下者也堯不免於有爲兼濟天下者也兼忘則已逸而天下化兼濟則已勞而天下逸聖人一出一處而有方內方外之分所異者迹所同者心也躬服仁義明言是非方內之學也遙蕩恣睢轉徙之塗方外之遊也意而爲方內禮教黥湼殘劓之餘而聞言心悟願捨方內而遊方外志亦可嘉然由未之許意而遂引三子天稟殊絕猶聞道而化則吾之此來也亦在陶鎔錘鏈之間耳夫學道者所以求復其初保其全而勿傷也旣黥旣劓而望造物之息補不亦難乎信能明夫物之自造則所謂黥劓者亦在乎自息自補造物何與焉意而謂儻黥可息而劓可補吾將復爲全人乘此成全之機以隨先生之後而進乎道未晚也人患過不知攺迷不思復意而悟昨非而今是亦可謂善復者矣人之所師者道吾師乎指道而言也下四句發明大宗師之道超仁義而貫古今蓋出於無爲之爲不化之化豈世間技巧所能及哉遊謂徜徉自得於其間無適而非逍遙也故經中不一言之

顏回曰回益矣仲尼曰何謂也曰回忘仁義矣曰可矣猶未也他日復見曰回益矣曰何謂也曰回忘禮樂矣曰可矣猶未也他日復見曰回益矣曰何謂也曰回坐忘矣仲尼蹴然曰何謂坐忘顏回曰墮肢體黜聰明離形去知同於大通此謂坐忘仲尼曰同則無好也化則無常也而果其賢乎丘也請從而後也

郭注顏子以損之爲益而夫子謂仁者兼愛之迹義者成物之功愛之非仁仁迹行焉成之非義義功見焉存夫仁義不足以知愛利之由無心故忘之可也但忘功迹猶未達禮者形體之用樂者樂生之具忘其具未若忘其所以具坐忘者旣忘其迹又忘其所以迹內不覺其一身外不知有天地然後曠然與化爲體而無不同也無物不同則未嘗不適故無好惡同於化者惟化所適故無常也

呂注人之爲人也久矣其悟道𨿽在一言之頃而復於無物非一日之積也回聞心齋而未始有回則悟道於一言其忘仁義禮樂以至於坐忘則非一日之積也同則物視其所一故無好化則未始有極也故無常同於大通則同於化而已矣

林注忘仁義而進於忘禮樂猶未離乎封域則有物也又進而至於無物則肢體於是乎墮聰明於是乎黜離形去知同乎大通此其至也蓋墮黜猶出乎勉彊離去則自然矣同乎大通與物爲一也好惡起於不同同則無好惡命萬物之謂化化則無常也言回能與物爲一與化爲同予亦願從其後蓋孔子謙辭也

祥道注枝海以爲百川則見川不見海合百川以歸海則見海不見川道海也仁義禮樂百川也回得道而忘仁義禮樂是睹海而忘百川然猶未忘道也至於離形而忘物去知而忘心宴然無所系累則道果安在哉與我兼忘而已此回之所以賢也義近禮仁近樂故忘義而後忘禮忘仁而後忘樂蓋回之忘有所不忘而其益有所謂損不忘其所忘以歸於誠忘損之又損之以至於無損非造坐忘之妙何足以與此

碧虛注顏子之益謂損外益內也愛物之謂仁利物之謂義愛利屬乎外忘之則可於道則未也禮者體之威儀樂者心之沖和心體系乎內忘之則可於道則未也坐忘者無時而不忘墮肢體謂卽應而忘黜聰明謂卽照而忘卽應而忘離形去知也卽照而忘同乎大通也體同太空則無好惡心同造化則無斷常矣

趙注仁義禮樂君子不可一日去顏子心融乎理則四者之名不立而忘之矣墮肢體離形也黜聰明去智也同於大通則與道爲一矣夫子之意蓋謂好惡兩損常變俱泯是所謂同是所謂化汝果能是吾將汝師意其未必然也曰墮黜曰離去未免於有心亦不得謂之忘也

鬳齋云坐忘之乃莊子借顏子之名以形容造道之妙益矣言有所得也先忘仁義而後忘禮樂猶外天下而後外萬物至於坐忘則有無俱遣四肢耳目皆不自知而同於大通之道也與道爲一則化化則無所往而生其心矣

仁義本乎心心致虛則忘之易禮樂由乎習習旣久則忘之難顏子於斯二者旣已坐忘則亦能人之所難能也而夫子猶以爲未蓋欲進之而造夫道之極於此有以見鑄顏之意他人至是則望崖而反矣顏子又從而進坐忘之妙夫子乃驚駭反問訝其得之之也回告以離形去知同於大通必由忘己而後忘物斯爲坐忘矣夫不知所以同而同是爲大通之道豈好同而同之哉猶大化之運頃刻不停人處其中與之俱運防防長慧壯勞老其間出處動靜興廢變遷亦何常之有蓋非欲化而求化也物理自然古今一致惟得道者我欲不化忘之而已此二句乃夫子印證坐忘一段公案欲人求同於異安化爲常置形於忘合道於虛則至矣盡矣人而信能無以外習滑湛然之眞則夫坐忘者亦學道分內事夫子推之爲賢蓋所以獎成之而誘進其徒云耳

子輿與子桑友而霖雨十日子輿曰子桑殆病矣裹飯而往食之至子桑之門則若歌若哭鼓琴曰父邪母邪天乎人乎有不任其聲而趨舉其詩焉子輿入曰子之歌詩何故若是曰吾思夫使我至此極者而弗得也父母豈欲吾貧哉天無私覆地無私載天地豈私貧我哉求其爲之者而弗得也然而至此極者命也夫

郭注此二人相爲於無相爲者也今裹飯而往食之亦天理自爾非相爲而後往也子桑鼓琴哀歌求其爲之者而不得言物皆自然無爲之者也

呂注莊子論大宗師而卒之以孟孫才顏回以爲孔子之徒體性抱神以遊世俗而後爲至也然恐學者以子桑之徒爲不及孟孫氏子輿之徒爲不及子桑於是復合而論之其言則皆至於命而安之之辭諸子之迹𨿽不同以道爲大宗師而至於命則一也林注子桑忘形遺生故當其病也不以病爲病一歸之命而已不任其聲以病而力微故舉詩如此其趣也父母至親天地至公豈私貧我哉求其爲之者而不得則亦命焉耳萬化咸歸於一命此道之極也碧虛注寒與之衣饑與之食猶魚之相濡以沫非矯情也不任其聲憊也趣舉其詩不成章曲貧病之極求其爲之者而不得卒歸之於命任命則無不達矣鬳齋云不任其聲無力而聲微也趣舉其詩情隘而辭蹙也父母豈欲吾貧天地豈私貧我語最精絕求其爲之者不得而歸之命蓋謂自然之理在天地之上命卽自然之理是所謂大宗師也看莊子此篇髙於列子力命篇矣

趙注子桑固窮安命與夫子厄於陳蔡而歌不輟顏子居陋巷而樂不攺意同

古之所謂友者道義相資成徳就業急難相濟生死不渝者也觀子輿之於子桑無愧於交道矣霖雨而憂其病知子桑之貧也裹飯而往食之知子桑之饑也入門聞歌而驚問恐子桑困窮而怨尢失其操守也子桑謂父母豈欲吾貧天地豈私貧我可謂達人髙論非困窮所能厄也第以爲至此極猶未能忘情於其間旣而歸諸命則能以理勝而處之有道使子輿之所以忘言也

南華用以結大宗師之防卽西銘所謂貧賤憂戚玉汝於成蓋非磨礪之久涵養之極不足以大任故也學道君子宜深體之

民物之眾主之者君學徒之眾訓之者師天生聖賢作之君師所以建隆治體恢拓化源使人知道徳之可尊性命所當究君臣父子無失其倫天下國家同歸於治者也然而正心誠意之本道授業之微非師無以任其爲道也至矣宗師則爲學者所主而尊之之稱冠之以大猶云眾父父也首論知天知人明義命以立其本以知之所知養知之所不知則以人合天知出於不知是知之盛也故繼以眞人眞知寢不夢而覺無憂出不防而入不距虛而不華悗乎忘言誠若無爲也而刑禮知徳治世之具密有以體翼之而至極乎內聖外王之道者也夫人之愛其父忠其君而身猶死之況其卓然至眞者乎眞之可貴有尊於君父之命而世俗罔知徒從事乎呴濡濕沫不若相忘於江湖之爲愈也大塊載形佚老息死此造物之善吾形也而人多貪生畏死故設藏舟藏山之諭以破其惑凡有形有生理無不遁𨿽壑澤深固猶不免乎變遷有以見造物者無形而有力也以有限之軀藏無窮之宇宙惡保其不遁哉惟能藏天下於天下斯無遁矣是乃聖人所遊一化所待生天生地萬化而未始有極者何特遇人之形而竊喜之乎長上古而不爲老登雲天而處宮皆眞人之妙用大宗師體之以爲本民物學徒倚之以爲命者也女偊之無古無今則死生不得系之矣祀來之莫逆相友則物我不得間之矣故左雞右彈神馬尻輪聽造物之化隨所遇而安古之所謂懸解也曾何虫臂鼠肝之足較而妄啟躍冶之疑邪子反琴張歌而弔桑戶以渉世爲勞反眞爲幸此遊方之外異乎世俗者方且與造物爲人則壽夭窮通不足盡其變天地寒暑不得拘其體矣孟孫氏有駭形而無損心猶夢爲魚鳥而厲天沒淵安於一時之化豈以形間而異情哉昔者南華夢爲蝴蝶亦猶是也而今之所言爲覺爲夢惟超乎覺夢者知之顏子墮體黜聰坐忘造極心理窟繼統聖門原夫出藍之靑實爲師者善化之力也至於子桑鼓琴若歌若哭求其爲之者不得卒歸之於命有大宗師之道而不得行於時故是篇終於子桑之安命眞人已得道則超乎命世累不得系之大宗師主乎道覺民然而命有窮達或行或止此系乎時而道無益損焉所謂眞知則究極天人暢達性命而無疑者也窮理盡性以至於命則以處巳而言命物之化而守其宗則以宰物而言處巳之命子桑是也宰物之命其惟大宗師乎

南華眞經義海纂微卷十九﹤子部﹐道家類﹐南華眞經義海纂微﹥

欽定四庫全書

南華眞經義海纂微卷二十

宋禇伯秀撰

應帝王第一

嚙缺問於王倪四問而四不知嚙缺因躍而大喜行以告蒲衣子蒲衣子曰而乃今知之乎有虞氏不及泰氏有虞氏其猶臧仁以要人亦得人矣而未始出於非人泰氏其臥徐徐其覺於於一以巳爲馬一以巳爲牛其知情信其徳甚眞而未始入於非人

郭注有虞泰氏皆世事之迹非所以迹也所以迹者世孰名之哉故乘羣變履萬世世有夷險迹有不及也夫以所好爲是人所惡爲非人者以是非爲域也能出於非人之域必入於無非人之境故無得無失無可無不可豈直臧仁而要人邪一以巳爲馬一以巳爲牛夫如是則奚必是人非人之有任其自知故情信任其自得故無僞不入乎是非之域所以絕有虞之世也

呂注嚙缺問王倪卽子知物之所同是邪子知子之所不知邪然則物無知邪所謂知之非不知不知之非知邪四問而王倪一答以不知夫物之所同是者止於所不知王倪之不知乃眞不知而體之者也有虞亦訓憂虞泰氏亦泰定之義謂有知而有虞不若無知而泰定有虞氏之迹猶臧仁以要人而人從之固得人矣然以仁爲臧而是之不免以不仁爲否而非之是未始出於非人有人有非人樊然殽亂矣泰氏其臥徐徐其覺於於以己爲馬以己爲牛莫之惡也故其知信而不疑其徳眞而不僞惡知不仁之爲否而入於非人乎自王倪觀之則有虞氏不及泰氏可知矣不及者言其迹泰氏則有虞氏之所以迹也欲得其所以迹者解心釋神深造乎王倪之所不知而已

林氏注泰氏上古淳朴之世至堯則朴散而法成舜又因堯之法而增大之所以不及泰氏非聖人之道不同蓋時事之變聖人應迹亦不得不異耳有虞氏以仁爲善而要天下亦得人矣而未始出於非人人之有仁則以不仁爲非人以人道言之有虞氏固出於非人矣以天道言之則有仁者亦未免於非人也徐徐於於皆舒緩猊以形容其淳朴或以己爲馬或以己爲牛一安之而已故其知情信而其徳甚眞未始入於非人言其所以無是非也

祥道注道以不知爲內知之爲外不知爲深知之爲淺故嚙缺四問而王倪一答以不知嚙缺因悟喜而以告蒲衣蒲衣乃語以無爲之迹經曰虞氏招仁義以撓天下之民又曰有虞氏之藥瘍舜有膻行皆臧仁以要人於道己不淳矣故未始出於非人泰氏則物我兼忘無所系累呼我牛也而謂之牛呼我馬也而謂之馬其所知者情信其所得者甚眞於道淳而不漓故曰未始入於非人泰失之於老曰吾以爲人也而今非也所謂非人義蓋如此

碧虛注聖人行不言之教則四問四不知者乃應帝王之綱紐也虞氏諭有知泰氏諭無知臧仁以要人有善惡也未始出於非人謂趣同流俗一以己爲馬一以己爲牛無物我也知性不僞故曰情信所行不防故曰徳眞未始入於非人謂超出塵表也

趙注子曰吾有知乎哉無知也言必至於無知然後爲眞知嚙缺躍然而悟以告蒲衣蒲衣曰子何知之晚也有虞以仁爲善求以得百姓之歡心此人之合未始離乎天也泰氏則覺寐自得以我爲馬可也以我爲牛亦可也喜怒不作物我兩忘此眞人之道也其知情信覆載寒暑無差也其徳甚眞無一毫之僞也此天之合未始離乎人也有虞之於泰氏猶堯之於許由也

鬳齋云四問而四不答卽維摩經以不言爲不二法門之意嚙缺悟其不言之言喜而告蒲衣蒲衣謂汝今方悟邪泰氏古帝王懷仁以結人心亦可以得人不出於如天而已謂其但能與天爲徒非人卽天也故曰未始出於非人未始出猶曰不過如此也不曰天而曰非人是其奇筆以己爲馬以己爲牛皆置之不問聽人誰何也其所知皆實理其徳在已皆天眞也到此處天亦不足以名之任其自然而然又出於造化之上故曰未始入於非人前曰出後曰入看他下字處

嚙缺問王倪卽齊物篇中四問是篇復舉以標其首明眞知無知是以能無不知而帝王之道尢宜忘知以任物使聰者爲之聽明者爲之視知者爲之謀勇者爲之捍吾則端拱而致無爲之治豈不偉與故嚙缺因王倪之對喜而告蒲衣蒲衣謂汝乃今知有虞不及泰氏蓋以仁爲善不能不虞而出之未始出於非人徳合乎人而已防氏覺悟自得知徳俱眞未始入於非人則道合乎天而人歸之此應帝王之第一義也臧字音義舊作藏故崔注云懷仁義以結人也成防因之呂氏從臧釋之以善林陳諸解皆從呂或謂臧藏二字通借用按漢書食貨志輕微易臧則是借臧爲藏而無以藏代臧之理今本多作臧以善釋之爲當

肩吾見狂接輿狂接輿曰日中始何以語汝肩吾曰告我君人者以己出經式義度人孰敢不聽而化諸狂接輿曰是欺徳也其於治天下也猶渉海鑿河而使蚊負山也夫聖人之治也治外乎正而後行乎能其事者而已矣且鳥髙飛以避矰弋之害鼷鼠深穴乎神丘之下以避薫鑿之患而曾二虫之無知

郭注夫寄當於萬物則無事而自成以一身制天下則功莫就而任不勝也故聖人之治也全其分內各正性命而已不爲其所不能也且禽獸猶各有以自存是以帝王任之而不爲使萬物自成也汝曾不如此二虫之各存而不待教乎

呂注君人者聲爲律身爲度而用人惟己則固有所謂以己出經者矣以義制事而他人有心予忖度之則固有所謂式義度人者矣此特其明之用非命物而化之者則所謂經者未必經所謂義者未必義不免爲欺徳而已是猶渉海鑿河不足以有成使蚊負山不足以勝任也夫大物之至重神器之不可爲而以己出經式義度人則治外而已正而後行確乎能事則非治外之謂也若然者無有偏陂而人不見其所向無有反側而人不見其所背無有好惡人不可得而就避也凡吾之所爲者皆出於同則天下之眞情僞得矣孰敢操奇器以探我頷珠於九重之淵哉今夫鳥鼠之髙飛深穴以避患也曾謂二虫之無知乎人又知於二虫不能無已而使彼有以窺之則二虫之不若也

林注用巳出法度以治天下終不能成功如渉海鑿河使蚊負山言不勝其任也古者聖人治天下使民各安居物皆遂性何於法度以治外哉言聖人順民物之性於事乎有能之者因而任之止於分內耳夫鳥髙飛鼠深穴所以避患也不待教而然民有常性使之盡分而已何必作爲經式義度以拂亂其常性哉

祥道注日中不以晦蒞眾治者不以權應物不以晦蒞眾故以己出經不以權應物故式義度人如此則如渉海鑿河不循其理使蚊負山不量其才也不循其理非所謂正而後行者也不量其才非所謂乎能其事者也夫鳥鼠猶知髙飛深穴以避害則聖人之治豈可以己出經而取患哉

碧虛注出經濟之術用仁義之道庶民孰敢不聽而化諸不修已而飾人故曰欺徳治外乎言必先治內也正而後行邪則不能率眾也禽鼠微物尙違害以全生理而況於人乎言出經式義乃治世之具非君人者之所以具也

趙注日中始告肩吾以聖人之治天下立經陳紀爲萬世法則天下莫不服從矣接輿謂大海無際渉而鑿河蚊防至小使之負山諭借區區之經式義度以整齊天下俾之向化萬無是理我好靜而民自正我無爲而民自化聖人盡其在我者而已豈以治外爲務哉鳥鼠猶知避危就安而不待教人而不若二虫邪

鬳齋云經式義皆出於己以身爲天下化也度人卽化民經式義句法與和豫通同欺徳言自欺非實徳也治外者言化之以身則有迹也正而後行順性命之理也能其事者盡此自然之事也鳥鼠之避患言有迹者必有累曾不若二虫之知也

日中始務明而好爲道者也故告肩吾君人之道若此以己出經式義度則正人以法而不安其性命之情人孰敢不聽而化諸則必人之已從非心悅誠服也故接輿指爲欺徳謂非實徳不特欺人抑自欺耳以是而治天下憑虛莫濟必不勝任也夫聖人之治豈務外乎言經式義度皆治外之具正而後行乎能事謂道徳性命之理吾身之內務本立於內則施之齊家治國平天下可也且禽鼠猶知髙飛深穴以避害況欲君人而欺徳以召患乎曾二虫之不若也故古之應帝王者無欲無爲天下自化若任知能以爲之則君勞於上民亂於下何望乎治哉以己出經式義度民孰敢不聽而化諸諸解多從經從人爲句林趙從度爲句碧虛照張君房校本作以己出經式義度民孰敢不聽而化諸續考吳門官本作以己制經制字獨異博參眾林趙斷句爲優今從之

天根遊於殷陽至蓼水之上適遭無名人而問焉曰請問爲天下無名人曰去汝鄙人也何問之不豫也予方將與造物者爲人厭則又乘夫莽之鳥以出六極之外而遊無何有之鄕以處壙埌之野汝又何舁以治天下感予之心爲又復問無名人曰汝遊心於淡合气於漠順物自然而無容私焉而天下治矣

郭注問爲天下則非超乎太初止於防者也與造化者爲人則任人之自爲莽羣碎猊乘羣碎馳萬物故能出處常通放乎自得之場不治而自治也任情則淡漠靜於性而止任性自生公也心欲益之私也容私果不足以生生而順公乃全也

呂注無名人則體道者也體道者無所忻厭此云忻厭與人同也忻則與造物者爲人厭則乘莽之鳥出六極之外何則彼其爲人存亡在己出入無迹孰肯以天下爲事汝又何舁以治天下感其心爲遊心於淡至無容私焉是乃無事而取天下之道也林注天根自然之本無名指聖人不豫謂不見於其先而乃發問也與造物者爲人倦則又乘夫杳防而能飛者出六極之外此言聖人之道無乎不在而實無爲斯足以應帝王矣汝之何法以治天下感予之心爲言其不足以感動我也天根又問答以遊心於淡則無味合气於漠則無暴無味所以淸神無暴所以養气也則物來而不逆大同無私不期於治而天下治矣

祥道注天根以言本無名以言聖天根起本以應末出晦以趣明而問爲天下無名人所以鄙之夫與造物者爲人已渉於有事矣故厭則乘莽出六極遊何有處壙埌也莽諭心乘之以遊卽遊心於淡合气與漠順物而無私者也若是則不爲天下而天下自治又奚以法治之哉

碧虛注與造物者爲人有意自造也乘莽出六極淩虛履妙超陰陽也遊何有處壙埌造道之域居空同也順物自然而無容私有私則失自然矣

趙注天根者宗主之稱無名者眞人之號殷陽盛明之地蓼水寥寞之鄕造物者覆載天地雕刻眾形本非有心予猶厭之而超乎形器之表又何必以治天下感動我心爲無名人又問乃以順物自然之理答之凡有心於爲者皆容私也天根此問之失在爲之一字無爲則天下自治矣

鬳齋云與造物者爲人處世而順自然也遊於世間已足將遊乎造物之外莽虛無之气何有壙埌太虛無極也何故以治天下感觸予之心舁字崔本作爲亦何故之意淡漠無形气猶性也以此心此性皆合於自然前云無聽以心而聽以气則此气字合以性釋之順造物而無容心則天下自治何必爲天下乎無名人卽子虛烏有之

天根諭自然之本當晦涵育任物自化今趨於盛情之方自顯以求有爲故問爲天下無名聖人所以鄙之謂何所問之不悅我心也乃自陳無爲放曠之樂就以防化之與造物者爲人言與化俱運任而不助也莽猶杳防鳥諭飛行無迹壙埌虛豁猊言我逍遙自適若此汝何法以治天下感動予心哉天根又問無名人告以遊心於淡無嗜欲也合气於漠無所也順物自然而無容私有心於爲天下則有私而失其自然名曰治之而亂之所由生也蓋治天下之道無他善復其自然之本則身修而天下治矣天根不知反求諸已而懷寶自迷哀哉

南華眞經義海纂微卷二十

欽定四庫全書

南華眞經義海纂微卷二十一

宋禇伯秀撰

應帝王第二

陽子居見老聃曰有人於此向疾彊梁物徹防明學道不勌如是者可比明王乎老聃曰是於聖人也胥易技系勞形怵心者也且也虎豹之文來田猿狙之便執斄之狗來借如是者可比明王乎陽子居蹴然曰敢問明王之治老聃曰明王之治功蓋天下而似不自巳化貸萬物而民弗恃有莫舉名使物自喜立乎不測而遊於無有者也

郭注胥易技系勞形怵心言此功夫容身不得不足以比聖王蓋以文彩技能系累其身非渉虛以禦乎無方者也天下無明王則莫能自得然功在無爲而還任天下天下皆得自任故似非明王之功而民莫知恃賴𨿽有蓋天下之功而不舉以爲己名物皆自以爲得而喜居變化之塗日新而無方與萬物爲體則所遊者虛也不能防物何暇遊虛哉

呂注向疾者趨事之彊梁則非以柔勝物而徹之非能無知防之而明非明之所自出學道不勌則未能日損以爲道者也能有所技則勞其形思有所系則怵其心猶百工以短長有無胥易非聖人所以用天下也虎豹猿狗之來田借皆有以取之則夫勞形怵心而爲天下用者亦彊梁防明之所自取也借猶借言巧力爲人所借也有力弗居化貸弗恃則凡有者不得舉而名我使物自喜而已所以然者立於不測遊於無有故也則向之所以比明王者不亦疏乎

林注明者神之散王者聖之動應帝王者出而治世故以向疾防明爲問答以如是而可比明王則是胥徒好易技系勞形怵心者皆可望於聖人虎豹以文而來田獵猿狗以便而招防借皆可以比明王乎子居驚問明王之治答以功蓋天下而不有化貸萬物而不恃言古之明王無意於天下而天下歸之以至運精神以化天地之徳動心術以應事物之變其本莫不始於此故𨿽有功而不舉以爲名化物而不自以爲喜是以天下以功歸之物自喜之立乎不測之上而陰陽莫能制遊乎無有之鄕而萬物莫能累也祥道注向疾彊梁則與能如嬰兒者異矣物徹疏明則與明道若昧者異矣學道不勌則與絕學無憂者異矣明王卽聖人聖人無爲而天下化今於三者而與物爲事猶以技系交易而侔利者也豈惟勞形怵心外患將至矣夫明王之治有功弗居則我何力於民化物不恃則民何得於我是以名不舉而迹不彰實不聚而患莫及以虛而爲羣實之宗以無而供萬物之求也

碧虛注所向之處嫌疾彊梁不容惡也徹通事物疏豁明白尙聰明也以此妄知易彼自然使其技能相系勞苦其形怵其心者也虎豹猿狙諭以能召患似不自已忘我也而民弗恃忘功也有莫舉名忘名也遊乎無有兼忘也明王之治如是而已

趙注向疾者所志防疾彊梁者剛果敢爲物來能明力行不勌如此可比明王否答以道尙柔晦無爲若此則與道相反而爲才所累豈惟勞形怵心又有害焉猶虎豹猿狙來田來借皆以才掇禍不足以治天下也子居更請蓋銳於有爲老子則安於無爲故答以功成而不自我出物化而弗恃以爲能物各自適而莫能名吾之功卽孔子贊堯所謂民無能名而巍乎有功者也

鬳齋云向疾彊梁等語𨿽不指名而譏孔子胥刑徒易更也猶云卒更也必古有此語猶漢云薪技系者以工巧而系累技術之人也言如此爲學身心俱勞猶虎豹以文而招田獵猿狗以便而招繩借此貶之之甚也子居再問卒告以功蓋天下似不自巳至使物自喜卽功成不有帝力何加之意立於不測卽是遊於無有鼓舞其筆端耳已上數段皆述其命篇之意

向疾諸解不同音義載梁簡文以向同響猶庖丁章砉然向然讀同響之義然考本章大意呂林碧虛如字釋之爲優今擬解云向疾謂應物之彊梁則非守柔者也物徹謂樂通物疏明則非葆光者也學道貴於無爲而乃以不勌爲功猶以技能相易相系不免於勞形怵心言所求者非其道也且也至可比明王乎乃老聃反問之辭謂若以前論向疾彊梁等可比明王則虎豹因文彩以致獵猿因便防狗因執貍而致防借亦足以比明王乎子居始悟蹴然問明王之治乃告以忘功善貸逃名遁形始可以論明王之治蓋子居所論者迹而老聃所論者心心迹之判久矣夫執斄之不通斄有離來二音至大之牛豈狗能執音義載李氏本作貍爲當

鄭有神巫曰季咸知人之死生存亡禍福壽夭期以歲月旬日若神鄭人見之皆棄而走列子見之而心醉歸以告壺子曰始吾以夫子之道爲至矣則又有至焉者壺子曰吾與汝旣其文未旣其實而固得道與眾雌而無雄而又奚卵焉而以道與世亢必信夫固使人得而相汝嘗試與來以予示之明日列子與之見壺子出而謂列子曰嘻子之先生死矣弗活矣不以旬數矣吾見怪焉見濕灰焉列子入泣涕沾襟以告壺子壺子曰向吾示之以地文萌乎不震不正是殆見吾杜徳機也嘗又與來明日又與之見壺子出而謂列子曰幸矣子之先生遇我也有瘳矣全然有生矣吾見其杜權矣列子入以告壺子壺子曰向吾示之以天壤名實不入而機發於踵是殆見吾善者機也嘗又與來明日又與之見壺子出而謂列子曰子之先生不齊吾無得而相焉試齊且復相之列子入以告壺子壺子曰吾向示之以太衝莫勝是殆見吾衡气機也鯢桓之審爲淵止水之審爲淵流水之審爲淵淵有九名此處三焉嘗又與來明日又與之見壺子立未定自失而走壺子曰追之列子追之不及反以報壺子曰已防矣已失矣吾弗及已壺子曰向吾示之以未始出吾宗吾與之虛而委蛇不知其誰何因以爲弟靡因以爲波流故逃也然後列子自以爲未始學而歸三年不出爲其妻爨食豕如食人於事無與親雕琢復朴塊然獨以其形立紛而封哉一以是終

郭注未懷道則有心而亢其一方以必信於世故可得而相萌然不動亦不自正與濕灰同其寂魄此至人無感之時也夫至人其動也天其靜也地其行也水流其止也淵默𨿽動靜流止之不同無爲而自爾一也今季咸見其尸居坐忘卽謂將死睹其神動天隨卽謂有生耳誠能應不以心理自符與化升降以世爲量然後足爲物主而非相者所測此應帝王之大意也徳機不發曰杜權亦機也天壤之中覆載之功見矣比之地文不猶外乎此感應之容也存自然而覆載則天機應利名之飾皆爲棄物機發於踵常在極上起也發而善於彼彼乃見之居太衝之極浩然無心而同萬方故勝負莫得措其間也物各不平混然一之管窺者莫見其涯故似不齊淵然靜默之謂𨿽流水之與止水鯢桓之與龍躍常淵然自若未始失其靜默也至人用捨𨿽異默一焉故略舉三異以明之𨿽波流九變治亂紛如居其極者常淡然無爲深根寧極虛而委蛇無心而順物不知誰何泛然無所系變化頺靡世事波流無往而不因也食豕如食人忘貴賤也於事無與親惟所遇耳去華取實𨿽動而眞不散一以是終使物各自終也呂注旣其文未旣其實實則不識不知之處是也夫道未始有物虛空無相莫之與匹猶眾雌無雄吾非應物居然有藏於胸中猶無雄而卵是以道與世亢而必信者故使人得而相也地與陰同徳則莫得而見示以地文使得而見也不震則不動不正卽不止機者動之微也初見濕灰以爲死不知其杜也及其有生然後知向之所見爲杜權而非正也天則與陽同波莫得而見示以天壤使得而見也名實不入則無爲機發於踵所以示之也壤者物所自生踵者息所自起是以知其有生而爲善者機也地文則陰勝陽天壤則陽勝陰太衝則莫之勝而不一是以疑其不齊莫勝則平故謂衡气機也三淵之義以諭心善淵𨿽流止之與鯢桓蓋未嘗不淵也太衝莫勝亦若是而已矣及乎未始出吾宗則藏於天而示以無所示彼莫得而見故自失而走蓋季鹹以其心相人之心我無心則彼所以相者亦不能獨立是以失滅而不可復得也虛而委蛇不知其誰何則無心無爲其止也因以爲弟靡則莫知其爲靡也其動也因以爲波流則莫知其爲流也求我於動止之間皆不可得此其所以逃也食豕如食人則忘我之至於事無與親致虛之極也雕琢復朴塊然獨立紛而封哉一以是終𨿽萬物擾擾而吾之封自若終莫之變也林注列子見季咸而疑其師道之不及壺子告以質由文顯道卽事彰言我與汝盡其文未盡其實何由得道與猶眾雌無雄何由而卵汝旣未盡我道之實其道猶與世亢而必信於人故季咸得而相汝也濕灰言將死之證示之以地文不示則無文矣不震則寂然不動正者貞也貞夫一故體安靜不正則非一所以爲地文徳𨿽有機杜而不發彼所不能知也天壤者覆載之功也及於物猶道徳之機發於本根而名實未能入也踵者形之下極善者可欲之謂彼之所見曰機壺子自謂爲權權則所見者粗機則所存者妙故也始則杜機於至寂之中而相者疑其死次則發機於至極之下而相者疑其生已而不動不靜非死非生參差不齊無得而相也太衝者至虛而中莫勝列子所謂莫朕是也衡至平也應物則參差不齊气虛而待物猶未離乎機壺子藏神於至虛無朕之際而動靜陰陽之不齊猶衡之應物故使季咸不可得而相也鯢大魚審停審止水爲淵諭示以地文流水爲淵諭示以天壤大魚盤桓以爲淵澄湛湍疾參差不齊示以太衝莫朕之謂也列子有九淵此引其三以明壺子之事耳太衝猶未離乎气機至於未始出吾宗則與天同矣此季咸所以自失而走也無心而順物故虛而委蛇不知其人是誰是何也弟者放任靡者順從彼且爲弟靡因以爲弟靡彼且爲波流因以爲波流此言壺子之變化在已也列子見壺子之道遂自覺悟以爲若未始學也歸爲妻防食豕如人不知有貴賤物我也不役於務去華就實塊然獨立事𨿽紛擾而守其封域終不爲之變也

祥道注與道遊則無心故死生禍福之機泯於內不可得而相也與俗交則有累故死生禍福之機兆於外可得而相也此季咸所以於眾人則其術神於壺子則其術窮也地文者陰柔之體凝天壤者覆育之功見太衝者天地之中气也陰柔體凝所以應物者靜故曰杜徳機止水之淵是也覆育功見所以應物者美故曰善者機流水之淵是也至於太衝莫勝則非動非靜若死若生不上不下當中若衡故曰衡气機鯢桓之淵是也水之或止或流或爲鯢桓其淵一也壺子之機或杜或發或爲太衝其道一也善觀水者察其淵善觀人者察其道而已列子悟壺子之道自知不足爲其妻防忘我也食豕如人忘物也忘我故無內外之殊忘物故無貴賤之別心若死灰形如槁木紛而封哉而莫之動一以是終而莫之變也碧虛注理猶實也事猶文也壺子謂吾與汝無其文故未旣其實而固執以爲得道猶有雌無雄奚以生化今有季咸之文斯足以顯壺子之實以道爲有而與物亢敵故爲術者所相地以不動爲文見其深根寧極不震不止動靜不發蘊道息念杜徳機也反常曰權杜權則復常之義天以發生爲壤見其神采外耀也眞人之息以踵生气一動沖和徧軀發自根本豈止眉宇而已哉子之先生不齊但見形質而已太衝莫勝謂太空無勝負而不知其所以然衡气機則輕重平一不可以動靜觀也夫水之波蕩無涯而淵渟鑑物一也猶至人靈府虛豁洞鑑故相者無所施其術也示之以未始出吾宗形之語言則已出宗矣弟靡波流皆罔測猊食豕如人視彼若此塊然獨立無比儗也紛而封哉外蕩而內澄一以是終如此而已矣

趙注列子神季咸之術以爲愈於其師壺子告以我之所以許汝者盡其文耳而其實則未汝固以爲得道與眾雌無雄而又奚卵言有形之皆陰也必有無形者以爲之主宰而汝以道與世亢必欲人之見信非無心而任理故人得而覘汝示以地文寂然而止也萌乎不萌也不震動故正之正則動矣此謂杜徳機老子云塞其兌閉其門是也天壤與地文對坤靜而乾動也名實不入而機發於踵以萬物爲芻狗而勃勃乎有生意此謂善者機老子云虛而不屈動而愈出是也始見以爲弗活再見以爲有生又見而死生不可測故以爲不齊太衝莫勝列子作莫朕是也示以太空漠然無朕而中有機緘老子云窈兮防兮其中有精是也大魚盤桓以爲淵靜中有動衡气機也止水爲淵杜徳機也流水爲淵善者機也示以未始出吾宗泛應萬變而本然者常存也弟靡列子作茅靡茅靡波流卽與之虛而委蛇也列子悔其學之未至於是去文反質槁木其形𨿽處紛擾之中而所守不移一以是終而已莊子論應帝王而言此者蓋有深意夫爲國在仁義禮樂今乃泯然不見其迹人以爲國將亡矣及發政施令犁然當於人心又以爲國將興矣至於寓威武於文徳之中行爵賞於刑罰之外則覘國者不可得而測識矣此聖人治天下之妙道而托之以神巫之相也

鬳齋云文諭外實諭內汝未盡見其實固以爲得道乎無雄奚卵言無心亦無迹也此句諭其心未化故可以形見自以其道髙於世而欲人必信之便是有迹使人得而相汝也濕灰言其生气欲滅地文禪家修觀名萌乎若生之意不震不動也不正者不可以指定言此不正與孟子必有事焉而勿正同徳機生意閉其機而不動有生意欲滅之狀遂以爲弗活矣於杜閉之中而動機已露故以爲有生天壤亦是觀名天田者自然之壤猶今修養家以舌間爲天津之名實不入有無俱遣也機發於踵言其气自下而上善者機猶言性之動處太衝卽太虛莫勝不可捉摸也衡者平也半也气機之動至於平半之地而止則是半動半靜所以爲不齊也鯢桓止水流水釋氏皆以爲觀名審信也壺子到此方出向之所以示季咸者皆此淵也九淵方示其三耳太衝莫勝未始出吾宗皆是觀名頺靡拉扱波流莽蕩故自失而走也爲其妻爨已下皆墮體黜聰之意不復贅釋李士表論云季咸者以我之心感人之心以我之見感人之見故禍福壽夭之妄名起矣名旣已妄又妄言之世之滯於相而不能防妄者又妄受之直以是爲眞故棄而走也彼至人者踐形於無形之表超數於無數之先又惡得而相哉故始示以地文而疑其死次示以天壤而疑其生殊不知形之生死心之起滅也心之起滅見之有無也壺子未始有心靜與陰同徳動與陽同波衝則陰陽之中莫勝天地之平也萬法一致本無髙下彼見不一謂不齊耳三者皆謂之機以其動之微可得而見也及其未始出吾宗則示以無所示彼以實投我而此虛彼以有受我而此無彼之起心役見有盡此之離人入天無盡所以自失而走也壺子謂見吾三機則猶立我與之虛而委蛇不知其誰何則我亦忘矣示之者誰邪見之者誰邪莊子論應帝王而言此者夫帝王之應世惟寂然不動故感而遂通惟退藏於密故吉凶同患一將出其宗焉以天下爲事則人得而相之矣古之帝王所以蕩蕩乎民無能名焉者以此

王旦論云古者帝王之治天下必有不測之用故使人不可得而相孔子曰君子有三變望之儼然及其卽之又變而爲溫然聽其言也又變而爲厲矣是豈可執一而相哉夫堯一而已就之如日望之如雲其仁如天其知如神若此之多變然則聖人出而治天下使人不可得而相者固所以取天下而用之之道也歟

季鹹以心感人而知其心者也道與世亢則不能無心有心則有迹使人得而相也始見壺子而哀其弗活蓋至人心若死灰季咸無所施其感耳不震者地之體不止者神之化萌所以示之文可見者也杜則揵閉莫窺機則微有可睹此至人潛徳內蘊之猊有非術者所能測識也再見壺子喜其有生謂見杜權矣權又機之顯者始欲杜而今微顯所以知其有生者也天壤謂自然之地生物之本也名實不入心不動也惟能至靜故其機發於下極吾身生意之所自始養而爲浩然之气廣而爲及物之仁是謂繼性發見生生而不窮者也又見壺子而疑其動靜不齊無得而相則至人之妙用有出於術數之表者矣太衝者虛之至故莫窺其朕兆也衡以平而善應气以虛而善入皆無心於物故不待感而自應然謂之機者以所以示之者言也三淵諭前三機之有深意九淵僅示其三而季咸之技已窮至人非有心於出奇以屈人也特示之以未始出吾宗蓋不示之示無宗之宗亦虛而已何出入之有然則壺子所示者愈近而季咸所相者愈遠宜其自失而走也季咸旣滅旣失壺子亦無有也然則列子將奚爲哉因悟向所學者皆其土苴而今始識其眞紛而封哉一以是終頹然而道盡之謂也此章實寓應帝王之妙防托之季咸之相所以神壺子之道使後之心醉技術者亦將少醒焉耳吾與汝與許也孔子曰吾與防也義同旣其文一本作無其文天屈西北爲無側加小卜爲無【古旣字】不正當是不止不齊如字莫勝是朕無疑三淵審字列子並作潘【音盤】水盤洄也本經音義云司馬本作蟠聚也義或近之弟靡舊注同頹未詳所據今依列文茅靡爲正卽艸上之風必偃庶協下文波流之義

南華眞經義海纂微卷二十一

欽定四庫全書

南華眞經義海纂防卷二十二

宋禇伯秀撰

應帝王第三

無爲名屍無爲謀府無爲事任無爲知主體盡無窮而遊無朕盡其所受乎天而無見得亦虛而已至人之用心若鏡不將不迎應而不藏故能勝物而不傷

郭注物自當其名而各自謀物自任其事而主其知因天下之自爲故馳萬物而無窮盡其所受乎天足則止也見得則不知止不虛則不能任羣實用心若鏡鑑而無情來卽應去卽止故𨿽天下來照而無勞神之累也

呂注無爲名屍則我無名而天下莫之能名無爲謀府則我不謀而天下爲之謀無爲自任則我無爲而任事者責無爲知主則我無慮而天下爲之慮體盡無窮則光大之至遊乎無朕則鬼神莫睹況於人乎若然者盡其所受於天而無見得所謂常因自然而不益生也所謂虛者豈虛之而後虛哉吾心本虛故也其心若鏡不將則旣往無所存不迎則未來不可見應而不藏則方今不可得以盡其受於天者如此是以勝物而不傷也

林注至人之心物感則通事成而寂有若鏡之明無情應物而妍醜莫欺是謂勝物而不傷至人無事而是非莫欺因時循理而神亦莫之傷也

祥道注鏡之於物至則應之而其光不藏去則聽之而其光自若不迎於其來不將於其往來者不窮而吾應之也常虛而無心此所以勝物而不傷也自無爲名屍至而無見得以心之虛而致道也自至人之心至應而不藏以道之虛而至用也

碧虛注爲名屍則形必瘁爲謀府則神必殆爲事任則才必竭爲知主則識必昏體未盡則有窮有迹則不足遊矣盡其所受乎天則任之而已有見有得則不妙無見亦虛而已用心若鏡物來斯照鑑彼來往而妍醜無無心於勝物故物亦不能害也

鬳齋云無爲名屍爲善無近名故也無爲謀府不謀焉用知是也無爲事任事𨿽不可不爲而不以事自任也無爲知主人𨿽不能無知而不以知爲主也此四無字是禁止之意與論語四勿字同見體察也見道至於盡而無窮極而心遊乎無物之始也天受我以此理我能盡之而不自以爲有得見其有得則近於迹矣鋪敍至此但以一虛字結之用心若鏡以下數句只是解一虛字文勢起伏平淡之中自有神巧豈不奇哉

趙虛齋以此段連南海之帝爲一章其注義略而不論按此段乃承前季咸章而立用以總結其意觀文義可知名屍謀府事任知主言季咸恃知謀以察物而要名任事也體盡無窮已下言壺子之道不可測識至人則指壺子明矣非有心於勝物而不能不勝使季咸自失而走是也惟其不爭所以善勝物又惡能傷之哉蓋明任道則其用無窮任技則其能有限也

南海之帝爲倏北海之帝爲忽中央之帝爲混沌倏與忽時相與遇於混沌之地混沌待之甚善倏與忽謀報混沌之徳曰人皆有七竅以視聽食息此獨無有嘗試鑿之日鑿一竅七日而混沌死

郭注爲者敗之

呂注南陽諭倏然而有北陰諭忽然而無中央不有不無所以防合之也倏忽𨿽異乎渾沌未嘗與之異故云待之甚善知其爲善而謀報之則所以視聽食息者日鑿而與物通矣欲其朴之不防不可得也疑獨注道體全而爲渾沌朴而爲倏忽其精在乎中其粗在乎外分中央以爲南北此道之所以防也防道者必自外至故曰相遇於渾沌之地渾沌無所不可故曰待之甚善曰鑿一竅以明有所害也七日而渾沌死言不待數之極已足以防道矣

祥道注陰陽合而爲渾沌渾沌防而爲陰陽以合者善乎防則其用無方以防者鑿乎合則其爲易敗老子云有象有物有精卽渾沌倏忽之謂也謀報渾沌之徳則以情滅道鑿竅而混沌死則以人滅天七日者言不待數之究已足以死渾沌矣

碧虛注南帝寓有爲北帝寓無爲中央之帝寓大朴也三气未分謂之渾五行未彰謂之沌有無不分故曰善待南北二帝不識渾沌之眞而妄興穿鑿以致朴防老子雲開其兌濟其事終身莫究是也

吳儔注倏者幽而有形忽者防而有數渾沌之全體防矣謂之中央之帝亦不離乎倏忽之間耳然則倏忽之相遇莫非渾沌之地也待之甚善以其公而無私謀報其徳則私而有意矣道之全體將受其害故不待數之究而混者分沌者防此所以爲死也趙注應帝王篇前四章論治天下之道後章發明前意而歸功於渾沌之徳南離也主目司視北坎也主耳司聽言人恃其耳目之聰明而彊其所不知則其眞始離矣此知者所以行其所無事而惡夫鑿也鬳齋云此段只言聰明能爲身累故以此形容隳肢體黜聰明則爲渾沌矣本是平常話撰成日鑿一竅之眞奇筆也渾沌卽元气人身皆有七竅如赤子之初耳目口鼻𨿽具而未有知識是渾沌之全知識萌而有喜怒好惡渾沌之竅鑿矣孟子曰大人者不失其赤子之心便是渾沌不鑿莊子翻得來更是奇特如此機軸豈後世學者可及哉

右章計七十四字郭氏引道徳經一言以蔽之簡要切當莫越於此研味之餘偶得管見附於眾之後云

南華經所謂渾沌猶道徳經所謂渾成沖虛經所謂渾淪皆以況道之全體本來具足不假修爲者也然而世有隆替道與時偕倏化而爲有忽化而爲無道體於是乎裂矣自一生三猶未至於鑿也及乎時相遇於渾沌之地則物交物而心生猶薪火相加理無不然者渾沌無所分別待之固亦盡善使倏忽不能忘情而思所以爲報則渾沌之徳未能不徳故不免夫恩害相生之累日鑿一竅患猶漸入也七日而渾沌死則情竇開而沖和防也宜矣帝王之迹著而大道之體亡何以異此

古之應帝王者無爲而萬物化無欲而天下足淵靜而百姓定此堯舜三代已試之效後王法之以垂統立極豈以知治國汲汲於謀術者之比哉故南華以嚙缺問王倪爲是篇之首有虞諭多慮泰氏諭無爲無爲足以配天此帝王所應歷數所歸而億兆民命之所寄托者也若夫以已出經式義度欲以化天下之民無異矰弋重掘而致鳥鼠是速其髙飛深穴之逃蓋有爲則有心有心則知謀所由出姦詐所由生𨿽父子之天有所不能固其於君民之際求如標枝野鹿之相忘可得乎是以天根問爲天下答以心澹气漠順物無私子居問明王之治答以忘功善貸使物自喜皆所以應帝王之道以無爲爲之凡有天下國家者盍求諸此鄭有神巫期人生死諭知謀之士審觀時政足以料國之興衰先事知幾燭防無可謂當代蓍龜然而一見壺子哀其將死再見幸其有瘳三見疑其不齊無得而相則觀形察色之技於是乎有限矣明日又見自失而走何壺子之多變而季咸之不神邪此言料國者知謀數術不越乎人爲之僞所以用之有窮而無爲之主憲天體道垂衣一堂精神四達與化無極巍巍蕩蕩民無能名則豈知謀可度術數可窺哉結以南北二帝遇於中央言道防爲物離無入有倏忽卽有無異號防妙之所以分今會而一之非不善也有一則有防所以啟倏忽之鑿惟其善待之必有善鑿者不若彼此無心相忘而交化也萬斛之舟不容漏鍼何怪乎七日而死渾沌哉竊惟南華一經肆言渾浩湍激籟號作新出奇跌宕乎諸子之表若不可以繩墨求而內篇之奧窮神極化道貫天人然法度森嚴與易老相上下初學未得其要鮮不迷日華之五色者矣考其創意立辭具有倫理始於逍遙遊終以應帝王者學道之要在反求諸已無適非樂然後外觀萬物理無不齊物齊而已可忘己忘而養生之主得矣養生所以善已應世所以善物皆在徳以充之徳充則萬物符契宗之爲師標立道源範模天下爲聖賢續命脈爲萬世開迷雲大宗師之本立矣措諸治道也何難內則爲聖爲神外則應帝應王斯道之所以斂之一身不爲有餘防之天下不爲不足也帝王之功𨿽曰聖人餘事然躋世眞淳挈民淸靜應化極致莫大於斯故以終內篇之旨倏忽生而渾沌死諭外王之功成而內聖之道虧也夫今之人鑿竅而死渾沌者多矣將何術以起之曰塞兌閉門用之不勤是爲眞修渾沌之術歟再詳七篇命題各有所主其閒或舉例稠繁混淆莫辧竊窺的指以古人徳合者配於逐條之下云逍遙遊之極議當歸之許由宋榮以解天下物欲之桎梏而各全自已之天也齊物論之極議當歸之子綦王倪以祛彼我是非之惑得其同然而合乎大通也養生主之極議當歸之老彭祖以糾過養形骸之謬知生道所當先也人間世之極議當歸之蘧瑗接輿明出處去就之得宜勿攖逆鱗以貽患也徳充符之極議當歸之王駘申徒嘉言內充者不假乎外徳盛者物不能離也大宗師之極議當歸之孔子顏回有聖徳而不居其位斯道以覺斯民也應帝王之極議惟舜禹足以當之謳歌獄訟之所歸應天順人而非得已此南華慕往古聖賢筆而爲經標準萬世若夫眞人之所造詣卽七篇而不泥離七篇而吻合所以外混光塵內存慧照出凡入聖闔辟化機而不可以形教拘也善學南華者於內篇求之思過半矣

南華眞經義海纂防卷二十二

欽定四庫全書

南華眞經義海纂防卷二十三

宋禇伯秀撰

外篇駢拇第一

駢拇枝指出乎性哉而侈於徳附贅縣疣出乎形哉而侈於性多方乎仁義而用之者列於五藏哉而非道徳之正也是故駢於足者連無用之肉枝於手者樹無用之指多方駢枝於五臟之情者淫僻於仁義之行而多方於聰明之用也

郭象注駢枝皆出於形性非假物也駢與不駢其性各足而此獨駢枝則於性爲多故云侈耳或云非性欲割棄之是道有所不存徳有所不載人有棄材物有棄用也豈至治之意哉物有小大能有少多所大卽駢所多卽贅駢贅之分物皆有之若莫之任是都棄萬物之性也夫與物防者無多也故多方於仁義者羅列於五藏然自一家之正耳未能與物無方各正性命也方之少多未嘗有限少多之差則有分定不可相各守其分無不自得或者聞多之不足以正少因欲棄多而任少是舉天下而棄之不亦妄乎駢枝之於手足直自性命不得不然非有用而然不猶五藏之情自多方耳而少者橫復尙之以至淫僻而失至當於體中也聰明各有本分多方不爲有餘少方不爲不足然情欲之所蕩未嘗賤少而貴多若忘其所貴不保其素分則於性無多而異方俱全矣呂惠卿注駢拇枝指非不出乎性而徳則所無也附贅縣疣非不出乎形而性則所無也於所無而有之此所以爲侈其气爲五行其徳爲五常其事爲五事其形爲五藏則多方乎仁義而用之者非不列於五藏也而非道徳之正則亦所無而已故駢於足枝於手皆爲無用而所謂道徳之正者無爲以反一而已林疑獨注駢枝與形俱生出於性也贅疣因形而有出乎形也以性配徳性在天而徳在人以形對性性在內而形在外出乎天者人以爲侈出乎外者內以爲侈此自然之理也夫仁義道徳未嘗不相爲用而仁義之迹所以見惡於道徳者猶贅疣見惡於形也駢枝諭仁義之本贅疣諭仁義可去猶仁義之本亦出於性也贅疣出於形而可去猶仁義亦出之於人爲可去也若能忘仁義之迹則冥於性命之理與道徳爲一矣忘形骸之累則駢枝亦出於性之迹形性諭道徳之正駢枝出於性而不形性與四肢同矣贅疣乃形外之物仁義之迹亦性外之物去之所以全其形忘之所以運其道也

陳祥道注性以徳立形以性成駢拇枝指在徳無是也故曰侈於性仁義之端具於有生之始則道之駢枝者也而其用見於已生之後則道之贅疣者也人知駢枝之無用贅疣之爲累而不知仁義之行亦然蓋尙道徳則仁義爲無用用仁義則道徳爲有累也碧虛子陳景元注駢枝與生俱生故出乎性而爲生徳之餘贅疣生後而有是出乎形而爲性之外累故皆曰侈夫五行均則五常無偏乃道徳之正今多於仁義是五藏之气稟受必有少之者故非道徳之正也且駢枝出於五藏之情無用之指何足決齒哉若夫駢枝於五藏之情淫僻於仁義之行多方於聰明之用者乃駢枝於有用之處所以重增其也竹溪林希逸鬳齋云與生俱生曰性人所獨得曰徳駢枝本於自然比人所同得者則爲侈矣贅疣爲之累亦然似此性徳二字與吾聖經稍異多方猶多端列於五藏哉言非出於內故曰非道徳之正告子言義外莊子並以仁爲外矣以仁義爲淫僻而與聰明並言皆以爲非務內之學故但見其多事也

禇氏管見雲天命之謂性物得以生之謂徳命徳性而充之之謂形是皆稟乎自然所以尊生配道體天立極至誠而不息者也凡在徳性之外皆爲駢枝贅疣所謂多方乎仁義聰明而非道徳之正故漆園立是論爲外篇之首而議者謂薄仁義太過且老莊之爲學非好爲髙大而固薄仁義也蓋尊道徳則仁義在其中然當時所謂仁義皆多駢旁枝而非正者耳故不得不辭而辟之若仁義根心安行中理其去道徳也何遠夫駢枝贅疣气之暫聚初無痛癢之切身任之而勿嫌可也或者惡其累行而欲決齕之其爲害愈甚故眞人善巧設諭以袪其惑使學者心冥體會卽僞明眞則天命之至理可全得以生之良貴可復道物一致天人渾融回視駢枝贅疣何足爲吾形累而所謂聰明仁義者皆自吾徳性中來是亦道之徼也但不徇其迹以求善於物思復其本而同乎大通則終歸乎道徳之妙而已亦何淫僻之有哉多方於聰明之用一句今本皆然碧虛子陳景元云張君房校本此句無方字引後文多於聰者爲證其論頗長

是故駢於明者亂五色淫文章靑黃黼黻之煌煌非乎而離朱是已多於聰者亂五聲淫六律金石絲竹黃鐘大呂之聲非乎而師曠是已枝於仁者擢徳塞性以收名聲使天下簧鼓以奉不及之法非乎而曾史是已駢於辯者累瓦結繩竄句遊心於堅白同異之間而敝跬譽無用之言非乎而楊墨是已故此皆多駢旁枝之道非天下之至正也彼正正者不失其性命之情故合者不爲駢枝者不爲長者不爲有餘短者不爲不足是故鳧脛𨿽短續之則憂鶴脛𨿽長斷之則悲故性長非所斷性短非所續無所去憂也

郭象注夫有耳目者未嘗以慕聾盲自困所困常在於希離慕曠則離曠𨿽聰明乃亂耳目之主也曾史性長於仁而性短者橫復慕之慕之而仁仁已僞矣天下未嘗慕桀跖而必慕曾史則曾史之簧鼓天下使失其眞性甚於桀跖騁其音辯致其危辭者未嘗容思於檮杌之口而必競辯於楊墨之間則楊墨乃亂羣言之主也此數子皆師其天性直自多駢旁枝各是一家之正以一正萬則萬不正矣故至正者不以已正天下使天下各得其正而已自此以下觀之至正可見以枝正合乃謂合爲駢以合正枝乃謂枝爲以短正長乃謂長爲有餘以長正短乃謂短爲不足各自有正不可以此正彼而損益之知其性分非可斷續而任之則無所去憂而憂自去矣

呂惠卿注明者謂其自見今以所見爲明是以自見與所見合而駢之也聰者謂其自聞而聲律絲竹皆在外者則是益而多之也故道之所自出率性之自通則天下皆足於已不爲有餘也擢徳則助長塞性則厭其所生惟其爲之太過以收名聲則天下相鼓和之以奉不及之法此曾史之所以枝於仁也道在不言則辯非道也瓦貴鱗比而累之繩貴條直而結之句所以通其讀而竄藏之心貴乎虛而遊於堅白同異之間敝行跬立以諭無用之言如累瓦結繩然者此楊墨之所以駢於辯也凡此皆非天下之至正彼至正者不失其性命之情則無爲自然而無所加損矣

林疑獨注駢於明者爲五色所亂不知道在內者可以返視也多於聰者爲五聲所亂不知無聲之和非聽所及也枝於仁者仁之防故擢其徳蔽其性以收名聲使天下如吹笙鼓簧更相扇動以奉其法常若不及也駢於辯者其辭如累瓦之險其執若結繩之固邪防曰竄句堅執白馬異同之論分外用力終無用之言此皆多駢旁枝之道非天下之至正天下之至正道徳是也道徳出於性命之理而已彼至正者正物而不正於物不失其性命之情而萬物之分明矣故合者不爲駢枝者不爲長者不爲有餘短者不爲不足各任其自然之分則憂無所遣而自去矣

陳祥道注擢徳塞性以明曾參仁其親之過史防仁其君之過也累瓦結繩危辭敝敝然譽之也聖人無名而枝於仁者收名聲仁者不憂而仁者反多憂則去道也遠矣形無駢枝而駢枝生於形非形之常然也道無仁義而仁義出於道非道之常然也形安其常然則駢枝不足爲之累故合不爲駢枝不爲道安其常然則仁義不足爲之患故臧於其徳善於其性而已矣今世之人已陷身於仁義之患且蒿目以憂之是決駢齕枝者也不仁之人復彊仁義以饕富貴是決性命之情而爲駢枝者也

陳碧虛注駢拇者比五指之數則爲不足駢明者以兼倍之性謂之有餘聖人收視反聽以養內映世俗慕離曠之聰明縱耳目於外景以困敝其形骸則離曠爲亂耳目之帥矣枝於仁者擢徳塞性以收名聲奔馳四方失其眞性則曾史爲惑人心之宗矣辯之縱橫如累瓦重疊學之博諭如結繩屈論之眇防者其竄句語之謂乎遊之卓詭者其離合是非之謂乎譽之小道者其敝跬不進之謂乎大辯若訥多言數窮故楊墨爲恢詭譎怪之首也夫形性之有餘不足皆非至正之道以所稟正性而能自正者謂之正正若役彼從已役已從彼皆失其性命之情矣合不爲駢枝不爲跂相忘形骸也鶴脛不斷鳧脛不續無所去憂而憂自去也

鬳齋口義云五色文章古者以養目而莊子以爲亂淫卽老子五色令人目盲之意離朱用明者也若以爲非乎而用明之人則以爲是矣多於聰者亦然徳性本靜而彊於爲仁是擢徳塞性使天下簧惑鼓動以奉難行之法也多言而無味者比之累瓦結繩竄攺言句以爲辯故遊心於堅白異同之間也敝跬勞跂也其言無用而稱譽自喜徒自勞苦也以爲非乎則楊墨之徒以爲是矣多駢旁枝言皆餘剩之事非至正也正正猶云自然而然不失性命之實理故合不爲駢枝不爲跂長不爲有餘短不爲不足此數句卽大秋毫小泰山之義跂起也有所則不平貼自在矣鳧鶴短長出於本然之性性之所安無憂可去也仁人何其多憂一句堯舜孔孟皆在其中

此段發明前意謂人各有正性性各有良能能各有分量一毫不可彊跂故慕離朱者防其明希師曠者損其聰習曾史者過於仁學楊墨者僻於辯此皆以不足企有餘等而上之攀援無極非天下之至正也彼至正者盡性命之情而無所企羨人安其分物得其宜合不爲駢枝不爲跂長短各適而無有餘不足之累世間憂患不待去而自去矣是謂盡己之性而後盡物之性然則全物之樂所以全己之樂也歟竊詳經文累瓦當是累丸彼正正者宜照上文作至正不爲當作跂皆傳寫之誤

南華眞經義海纂防卷二十三

欽定四庫全書

南華眞經義海纂防卷二十四

宋禇伯秀撰

外篇駢拇第二

意仁義其非人情乎彼仁人何其多憂也且夫駢於拇者決之則泣枝於手者齕之則啼二者或有餘於數或不足於數其於憂一也今世之仁人蒿目而憂世之患不仁之人決性命之情而饕富貴故意仁義其非人情乎自三代以下者天下何其囂囂也且夫待鉤繩規矩而正者是削其性也待繩約膠漆而固者是侵其徳也屈折禮樂呴兪仁義以慰天下之心者此失其常然也天下有常然常然者曲者不以鉤直者不以繩圓者不以規方者不以矩附離不以膠漆約束不以纆索故天下誘然皆生而不知其所以生同焉皆得而不知其所以得古今不二不可虧也則仁義又奚連連如膠漆纆索而遊乎道徳之間爲哉使天下惑矣夫小惑易方大惑易性何以知其然邪自虞氏招仁義以撓天下也天下莫不奔命於仁義是非以仁義易其性與

郭象注仁義自是人之情性但當任之恐仁義非人情而憂之者可謂多憂也駢於拇者謂不足故泣而決之枝於手者謂有餘故啼而齕之如是則羣品萬殊無釋憂之地矣惟各安天性曲成而無傷又何憂哉及兼愛之迹可尙天下之目亂矣以可尙之迹蒿今有患而遂憂之此爲陷人於難而後拯之然今世政以此爲仁若無可尙之迹則人安其分豈有決已效彼以饕竊非望哉夫物有常然任而不助則同然皆得而不自覺故與物無二而常全任道自得抱朴獨往連連假物無爲其間也仁義連連秪足以惑物使防其眞耳東西易方於體未矜仁尙義失其常然以之死地乃大惑也夫與物無傷非爲仁也而仁迹行萬理皆當非爲義也而義功見當而無傷非仁義之招而天下奔馳棄我徇彼所以失其常然故亂心不由於醜而常在美色撓世不由於惡而常在仁義則仁義者撓天下之具是非以仁義易其性與𨿽虞氏無易之之情而天下之性固己易矣

呂注仁義列於五藏而大仁不仁至義不義奚爲而非人情乎惟其爲之太過而不由道徳之正是以意其非人情彼仁人多憂則爲之太過者也夫駢枝之於手足或有餘於數或不足於數至於去之而憂則一今世之仁人蒿目而憂世則有餘於數之決性命而饕富貴則不足於數之然莫知其非性命之情而守之則決之而泣齕之而啼之也夫待規繩而正膠漆而固者是削性侵徳失其常然常然者不事規繩膠漆而自然正固不知所以生不知所以得古而不獘今而不新此所謂常然而道徳之正也則仁義又奚連連如膠漆纆索而遊於其間而使天下惑邪易方則以東爲西易性則以無爲有人生而靜招仁義以撓之是以仁義易其性也

疑獨注仁義本於人之情性今且擢徳塞性以爲仁義非出自然故莊子意其非人情不然則彼曾史之爲仁何其多憂也古人所以行仁義者自其本性而充之後世乃徇仁義之迹入人爲之僞故但見其多憂耳苟不以天道任之則以駢枝爲人道之患欲傷而去之所以啼泣憂悲也蓋以駢枝譬仁義信能冥其迹本乎自然則與道徳同體而不可去不能如是而徒徇其迹人見其迹則思去之此所以爲憂也今世之仁人蒿目而憂世心憂則目爲之亂也凡物任其自然則安傷其性命則憂駢枝亦性之自然今欲決齕而去之猶仁人憂世患而欲救之徒益其憂耳不仁之人決裂其性命之情以饕富貴良由仁義之迹故得緣而爲僞是以疑仁義非人情也自三代以下朴防而不可復何其囂囂也夫待鉤繩規矩而正非自然之正曰削其性待繩約膠漆而固非自然之固曰侵其徳屈折者禮樂之末呴兪者仁義之迹以此慰天下之心是失其常然也天下之常然豈有所待而正固哉不知所以生而自生不知所以得而自得故能合古今齊生死物不能傷而無虧矣則仁義之迹又何必連連相續如膠漆纆索而遊乎道徳之間哉此言曾史之徒不能無心以遊道徳反爲仁義束縛而不能解何天下之人競慕仁義之名而惑亂其心也易方猶易以悟易性則迷而不返此小大之辧也曾史襲仁義之迹故可非之有虞氏之仁義充其性者也而莊子非之何耶蓋責其所始不得不然且先王之於仁義將以成民性而復於道也後世因其所陳之緒餘而尊嚴其迹以爲天命之至盡在此矣操所以成性之迹遂以爲性豈能使棄其名而樂其實哉所非者虞氏之迹所存者虞氏之心經曰受命於天惟舜獨也此正取其存心也

碧虛注刓揉成就削性者也牽合附防侵徳者也此皆失其常然夫蓬麻曲直孰爲鉤繩珠玉圓方孰爲規矩松栢女蘿孰爲膠漆連理合穗孰爲纆索物材天性皆由自然故誘然皆生同然皆得古今若一無興廢也捨道徳而趨仁義是爲易方狥利名而殘生是爲易性自有虞氏舉賢流凶招呼仁義以撓天下天下莫不奔趨防命者由是誇跂以致惑易也鬳齋口義云駢枝𨿽爲手足之病而不可彊去彊去則爲憂苦矣蒿目者半閉其目目睫茸茸然有獨坐憂愁之意憂世目勞貪饕富貴此皆自苦故並言之又嘆仁義非人情乎言其非出於本然自三代而下此盛行何其嘈雜邪夫性徳出於自然非人力所爲若必待修爲而後正則是自戕賊矣鉤繩與膠漆皆修爲之譬故屈折呴兪以慰天下皆失其常然而曲直方圓不用人力則爲正理誘與莠同莠然而生者孰生之物之所同者孰與之不知其所生不知其所得故古今若一無加損也連連不已貌膠漆自固纆索自拘也離性以爲仁義爲之不已則泥執固束何以遊於道徳之間徒以惑天下也小惑則四方易位大惑則易天地之性矣立仁義之名以撓天下天下爲其所使而奔趨之知仁義而不知道徳是以外物易其性也

仁義出於情性非其人者僞之駢枝於形體累於形者惡之南華謂見世之尙仁義者捨己以效人徇迹而忘本故嘆仁義其非人情乎謂矯性而爲之不出於安行是攬天下之患爲己憂者也恐天下之不理乃奔馳以救之而猶不勝也蒿目以憂焦心以慮豈非決駢齕枝之謂歟彼不仁之人決性命而不顧貪饕富貴而不止及其禍發必克則人貨俱亡而後己耳蓋仁有性之之眞必有假之之僞惡夫假仁者執虛器以愚天下之民故重嘆仁義其非人情乎自三代而下爲仁義者何其囂囂浮薄耶夫物之本性正固出乎自然有待而正則非至正有待而固則非眞固是則削性侵徳失其常然無異乎手足之有駢枝也夫常然者其爲曲直方外不待乎鉤繩規矩也自生自得不知古今之殊成之異道徳混成仁義爲無用矣又何必膠固其迹以惑天下哉小惑易方東西錯位未甚害事也大惑易性則失其常然叛道背徳爲害有不可勝言者然其病源浸淫已久自有虞氏招仁義以撓天下舉以仁義易其自然之性性不眞而仁義亦僞矣天下猶奔命而從之安於失性而不悟此眞人之所哀也

嘗試論之自三代以下者天下莫不以物易其性矣小人則以身狥利士則以身徇名大夫則以身徇家聖人則以身徇天下故此數子者事業不同名聲異號其於傷性以身爲徇一也臧與谷二人相與牧羊而俱亡其羊問臧奚事則挾防讀書問谷奚事則博塞以遊二人者事業不同其於亡羊均也伯夷死名於首陽之下盜跖死利於東陵之上二人者所死不同其於殘生傷性均也奚必伯夷之是而盜跖之非乎天下盡徇也彼其所徇仁義也則俗謂之君子其所徇貨財也則俗謂之小人其徇一也則有君子焉有小人焉若其殘生損性則盜跖亦伯夷也又惡取君子小人於其間哉

郭注三代以上實有無爲之迹故爲有爲者所尙尙之則失其自然𨿽聖人有不得已或以瘢痍之事易垂拱之性者夫鶉居而鷇食鳥行而無章者亦何惜而不徇故與世常冥惟變所適其迹亦徇世之迹也所遇者或時有瘢痍禿脛之變其迹則傷世之迹也然揮斥八極而神气不變手足瘢痍而居形不擾則奚徇哉無徇也乃不徇其所徇而迹則與生世同徇也天下所惜者生命徇之太甚俱殘其生則所徇非不足復論夫生奚爲殘性奚爲易皆由尙無爲之迹也若知迹之由無爲而成則絕尙去甚反冥我極堯桀均於自得君子小人奚辧哉

呂注神降而爲聖王則聖之外也自三代以下一見聖王之迹而其所以爲神者而不見矣如禹之胼胝湯武之徵伐𨿽出於不得已而其迹不免於徇天下之也莊子欲絕其迹而反於神天之本宗則其論聖人固宜如此非小之也男婿婢爲臧谷則良家子牧羊以諭守意守意乃所以養心也挾防讀書則無不善而不免於不善牧博塞以遊則放逸無良而其所出則良也二者皆害於守意𨿽事業不同亡羊均也伯夷死名則挾防而亡羊之譬盜跖死利則博塞而亡羊之譬所死不同殘生傷性均也此爲道者所以貴乎兩忘而化其道且天下盡徇也所徇仁義則不知身之親於名也所徇貨財則不知身之多於貨其徇一也而有君子有小人焉其殘生傷性則盜跖亦伯夷不知得之病於亡則均也

林疑獨注伯夷爲淸之名而身死焉盜跖爲貪之利而身死焉二人皆未知名與身孰親身與貨孰多而所逐者惟外之塵垢秕糠耳夫首陽之名長在而伯夷之身孰存東陵之貨常積而盜跖之魄孰有故曰其於殘生傷性均也如是則伯夷奚必是盜跖奚必非此道之所以一也伯夷聖之淸莊子深詆之者以其迹見於世而與盜跖爲對故言此以矯當時襲伯夷之以刻意尙行者也其名𨿽與盜跖爲對而神與孔子同遊學者不可不知也夫天下盡徇苟不徇仁義以求名則必徇貨財以適欲天下之大致不離乎利名之間所徇仁義則世俗謂之君子而不知已爲天之小人所徇貨財則世俗謂之小人而不知與世所謂君子者均矣徇仁義者損其分而益其性徇貨財者損其性而益其分皆能安其性命之情則天之君子非俗之君子俗之小人經所謂人之小人也祥道注三代而上天下以仁義易其性三代而下天下以物易其性世愈久朴愈防矣伯夷死名蓋不能弱其志盜跖死利蓋不能彊其骨也臧者義之善谷者信之善男而婿婢曰臧女而婦奴曰谷男貴義女貴信故也羊之爲物羣而不黨恭而有禮其性未嘗不善也制字者以羊從言爲善羊從大爲美莊子以亡羊譬亡徳宜矣臧谷之拘縱不同而均於亡羊夷跖之善惡不同而均於殘生又惡取君子小人於其閒哉

碧虛注凡有迹者皆徇也名聲旣彰迹不可逃矣臧谷亡羊小惑易方也夷跖殘生大惑易性也天下盡徇則盜跖亦伯夷矣又何君子小人之分哉

鬳齋云以天下國家與名利並言以小抑大以下益髙也此書之中大抵如此數子事業不同殘生則一讀書博塞不同亡羊則均皆徇物之失也夫莊子豈不知夷跖之賢否其意主於譏君子故借小人以形之亦以下抑髙之意

上古淳朴民俗熙熙不待治而自治是以民安乎性分之自然君得以成端拱無爲之化自三代而下以物易性逐僞防眞𨿽賢愚貴賤之不同各以所徇爲是而弗悟其遠於道故其傷生傷性無以異然後爲民上者設爲刑政賞罰以道之齊之勸之懲之上下俱憊而姦詐生刑政賞罰有所不能制則民非其民國非其國矣此實原於上下交徇之過以致君民兩失諭以臧谷亡羊義甚切當且天下盡徇則俱失其本然之天而滯於一偏之見反指不徇者爲非何君子小人之分哉夫伯夷之淸盜跖之污萬世之下昭若白黑漆園混而一之者以所徇而言舉不免乎有迹聖人猶不逃評議而況跖乎治道之在天下若權衡抑彼所以揚此其勢不得不然惟求其平而已使天下無徇而免殘生傷性之患則聖人盜跖固有間矣然其所以善所以惡又當超乎仁義聖知之外觀之

南華眞經義海纂防卷二十四

欽定四庫全書

南華眞經義海纂防卷二十五

宋禇伯秀撰

外篇駢拇第三

且夫屬其性乎仁義者𨿽通如曾史非吾所謂臧也屬其性於五味𨿽通如兪兒非吾所謂臧也屬其性乎五聲𨿽通如師曠非吾所謂聰也屬其性乎五色𨿽通如離朱非吾所謂明也吾所臧者非仁義之謂也臧於其徳而已矣吾所謂臧者非所謂仁義之謂也任其性命之情而已矣吾所謂聰者非謂其聞彼也自聞而已矣吾所謂明者非謂其見彼也自見而已矣夫不自見而見彼不自得而得彼者是得人之得而不自得其得者也適人之適而不自適其適者也夫適人之適而不自適其適𨿽盜跖與伯夷是同爲淫僻也余愧乎道徳是以上不敢爲仁義之操下不敢淫僻之行也

郭注屬性於仁徇仁者耳率性通味乃善也不付之我而屬於彼𨿽通如彼我已防矣各任其耳目之用而不系於離曠乃聰明也故善於自得者忘仁而仁謂仁義爲善捐身以徇之比於性命還自不仁身且不仁其如人何任其性命乃能及人而不累於已同於自得可謂善也夫絕離棄曠自任聞見則萬方之聰明莫不皆全不自見而見彼不自得而得彼捨已效人者也效之若人己巳亡矣𨿽所失之異塗其失一也故愧道徳而不爲謝冥復之無迹絕操行忘名利從容欣累遺我忘彼若斯而已矣

呂注性者物之所屬非屬於物者也而曾史屬於仁兪兒屬於味師曠離朱屬於聲色非吾所謂臧也臧於其徳乃臧之體非謂仁義能臧之任其性命之情而已矣謂仁義則已有謂其所臧者特未定也任性命之情則無謂而不可名眞所謂臧也聰明者亦然不聞彼而自聞不見彼而自見是謂見見聞聞者也苟其見聞在彼而不在我是得人之得適人之適而末能自得其性命而適之則盜跖伯夷豈有間哉以其皆非道徳之正也上不爲道徳下不爲淫僻則兩忘矣夫伯夷聖人也安有不自得適而可爲聖人哉蓋其制行方且欲廉頑立懦則其迹不免於有爲莊子方言性命之情以兩忘名利故以夷跖同爲淫僻及其論髙節戾行足以矯世則夷齊之節與許由善捲孔子顏闔同列於讓王矣

疑獨注屬者性有所系著非大同於物而無私者故曾史兪兒師曠離朱之於仁味聲色皆不免乎徇非吾所謂臧也臧於徳者任其性命之情性命之情卽正性正味正色正聲萬物之所自有者而數子彊爲之非自得自適也惟能性性而後不屬性於物而味味聲聲色色者見矣捨其聰則反聽捨其明則內視反聽則聞道內視則見道道得而性得矣不自見而見彼者防已而逐物不自得而得彼者離性以求道𨿽夷跖之不同其淫僻一也則知仁義所以防道淫僻所以亂徳皆莊子所不爲也

祥道注有聲者有聲聲者有色者有色色者有味者有味味者聲之所聲者聞矣而聲聲者未嘗發色之所色者彰矣而色色者未嘗顯味之所味者嘗矣而味味者未嘗呈蓋人之耳目本自希夷聲色在前眞從妄廢口之於味亦復如是老子云五色令人目盲五音令人耳聾五味令人口爽又況多駢旁枝以屬其性者邪

碧虛注曾史兪兒師曠離朱皆偏於一能役性著物失其天眞豈得謂之善哉臧於徳者以自得爲善任其性命之情自聞自見而已若得人之得適人之適皆防已於物者也故上不敢爲仁義下不敢爲淫僻此養正性正命者也

鬳齋云任其性命之情卽是順自然自聞自見之論是其獨到不可及處一大藏教不過此意自得自適卽是自見自悟大抵欲分別本心與外物不得其本心而馳騖於外者皆爲淫僻也上不敢爲仁義之操下不敢爲淫僻之行爲善無近名爲惡無近刑也道徳卽自然近名近刑則非自然矣觀莊子此語何嘗不正心修身其譏評堯舜夫子曾史伯夷皆非實論特鼓舞其筆端耳

性若太虛窮之無有而無乎不在也一有所屬則涉乎偏徇而非道徳之正𨿽曾史離曠特受異气工於所長以道觀之猶不免爲淫僻況以所短睎所長不至學邯鄲之步者鮮矣故皆不足以爲善所善在任其性命之情出乎道徳之正無彊偏徇之失耳目口之於聲色味也未嘗彊通亦不彊閼任其自然而無容私焉此天下之至正也何物足以撓之人之聰明而至於自聞自見則有異乎世俗之聰明所善在乎自得自適則有異乎世俗所謂善仁義去而眞性全臧於其徳而已徳主乎中道將來舍外物何自而入哉若其不自得適一徇乎人則是同爲淫僻耳賢不肖也奚擇南華自謂上下不敢爲而安於性命之自得斯爲道徳之正也歟本經內篇命題本於漆園各有深意外雜篇則爲郭象所刪修但摘篇首字名之而大義亦存焉內篇旣詳述道徳性命之理故於外篇首論徳性所不當有者猶駢枝贅疣之於形也竊謂當篇本意原於道徳經之餘食贅行以明自見自矜者之遠於道而南華敷演滂流浩瀚若此蓋道闡教不得不盡其辭而達其意以祛世俗之迷使之復乎自然而合乎道也夫人之徳性粹然如玉在璞其所漸被木潤山輝及爲聰明所鑿仁義所分但知求善於物在已之眞淳防矣故舉曾史離曠楊墨得性之偏沿習之僻是爲多駢旁枝之道而天下猶奔慕之舉失其性命之情離其道徳之正所以亂天下也惟能忘其異而一之如鳧鶴之無容斷續而各不失其自然斯爲近道矣然天下皆惑吾將柰何遂設臧谷亡羊以諭伯夷盜跖各以所徇爲君子小人之分而其殘生傷性則一也信能去迹絕尙性無所屬反本防極遊乎物初則駢枝疣贅與形俱忘君子小人均於自得故終以順性命之情爲至而本然之聰明不廢也不聞彼而自聞不見彼而自見與顏子所謂仁者自愛知者自知義同所以自得自適而無企羨之心則夷跖之賢否將有辧之者矣

南華眞經義海纂防卷二十五

欽定四庫全書

南華眞經義海纂防卷二十六

宋禇伯秀撰

馬蹄第一

馬蹄可以踐霜雪毛可以禦風寒齕艸飲水翹足而陸此馬之眞性也𨿽有義臺路寢無所用之及伯樂曰我善治馬燒之剔之刻之雒之連之以羈縶編之以皂棧馬之死者十二三矣饑之渴之馳之驟之整之齊之前有橛飾之患後有鞭防之威而馬之死者已過半矣陶者曰我善治埴圓者中規方者中矩匠人曰我善治木曲者中鉤直者應繩夫埴木之性豈欲中規矩鉤繩哉然且世世稱之曰伯樂善治馬陶匠善治埴木此亦治天下者之過也

郭注駑驥各適性而足非辭鞍而惡乘但無羨於榮華有意治之則不治也治之爲善斯不善矣夫善禦者將以盡其能也盡能在於自任而乃走作驟步求其過能之用故有不堪而多死焉若任駑驥之力適遲疾之分𨿽足迹接乎八荒之表而眾馬之性全矣或者聞任馬之性乃謂放而不乘聞無爲之風遂云行不如臥何其狂而不返哉世以任自然而不加巧者爲不善治能以規矩矯拂其性使死而後已乃謂之善治不亦過乎

呂注馬之齕艸飲水而無羨義臺路寢則民耕織自給無羨於髙明之譬也伯樂以燒剔刻雒治馬而死者十二三則彊爲仁義而天下始疑之譬也饑渴馳驟而馬之死者過半則屈折禮樂而天下始分之譬也天下有常然因其性而爲之今陶匠之善爲方圓曲直皆失其常然者也爲天下而失其常然是乃不知在宥之道而治之之過也

疑獨注馬之眞性逍遙於原野之間而不羨義臺路寢及至伯樂燒剔刻雒而馬之死者十二三饑渴馳驟而馬死過半此皆尙人爲之僞以閼其眞性故也陶匠之治木埴而中規矩鉤繩豈木埴所欲哉聖人以仁義禮樂治天下亦猶是也而世皆稱伯樂善治馬陶匠善治木埴聖人善治天下此皆大道已防不見天地之全而惟治人之爲稱莊子所以深詆之碧虛注夫馬之知齕飲翹陸而已無用義臺路寢猶澤雉之不願畜樊也及至伯樂則治之將興物性已敝才不勝任抑死過半矣土有方圓而陶者就規矩木有曲直而匠者施鉤繩馬有駑驥而伯樂用鞭防民有賢愚而聖人興法度皆順其情而爲之後世之禦馬而敗者非伯樂之才也治民而失者非聖人之道也而反歸罪於伯樂聖人是未知其所善漆園所以興嘆也

鬳齋云義臺路寢王者之居一作羲臺養也居移气養移體之地燒剔刻削皆治之也雒謂絡其頭縶謂絆其足連列也橛銜也飾鑣纓之馬制於人而不能自適所以死者愈多陶匠以土木爲器無異馬之被燒剔刻雒也而人皆以伯樂陶匠爲能猶泰氏而下以治天下爲能也

物有常性民有常徳其徳不離民性得矣何在乎過求過養以損徳傷性哉眞人爲見世俗澆薄以人滅天不安本然之分而求益分外之知凡上之禦下下之事上舉不免以知術相籠知術窮而不肖之心應𨿽嚴刑峻法有所不能禁也靜原其端由於上之人好知之過啟其多知而又爲知以救之不亦勞且多事乎欲正本澄源痛革其獘故借馬立諭以明治之之失覬任治道之君子有取焉耳自三代而下民性旣離刑政賞罰之所以立則是四者治天下之橛飾鞭防也而知術姦詐之萌實由於此後篇所謂並聖知而竊之者是也然則今之爲治者將何如曰主以道徳而四者爲之輔斯可矣捨道徳而專刑政無異乎伯樂之治馬千里之足𨿽得以自別而馬之受害者不少矣若其不任道徳又廢四者則一家不能自齊如天下何陶埴之意不越前意其失在我善治之一語矜已能而有心以爲治何以復民性而全常徳哉故曰治天下者之過也

吾意善治天下者不然彼民有常性織而衣耕而食是謂同徳一而不黨命曰天放故至徳之世其行塡塡其視顚顚當是時也山無蹊隧澤無舟梁萬物羣生連屬其鄕禽獸成羣艸木遂長是故禽獸可系羈而遊鳥鵲之巢可攀援而閼夫至徳之世同與禽獸居族與萬物並惡乎知君子小人哉同乎無知其徳不離同乎無欲是謂素朴素朴而民性得矣及至聖人蹩躠爲仁踶跂爲義而天下始疑矣澶漫爲樂摘僻爲禮而天下始分矣故純朴不殘孰爲犧樽白玉不毀孰爲珪璋道徳不廢安取仁義性情不離安用禮樂五色不亂孰爲文采五聲不亂孰應六律夫殘朴以爲器工匠之罪也毀道徳以爲仁義聖人之過也

郭注以不治治之乃善治也夫民之徳小異而大同性之不可去者衣食事之不可廢者耕織此天下之所同而爲本者也守斯道者無爲之至故放之而自一非黨也是曰天放塡塡顚顚自足而無求於外之貌不求非望之利止於一家而足混芒同得與一世澹漠焉豈國異而家殊哉足性而止無吞夷之欲故與物全而無害徳不離而民性素朴無煩乎知欲也聖人者民得性之迹非所以迹也此云及至聖人猶云及至其迹聖迹旣彰則仁義不眞禮樂離性徒得形表而已有聖人則有斯獘將若之何殘朴爲器毀玉爲璋以至色爲采聲應律皆變朴爲華棄本崇末其於天素有殘廢矣世𨿽貴之而非其貴工匠則有規矩之制聖人則有可尙之迹也

呂注民復常性而不離其眞則所謂性者不可得而見故無欲而素朴未始有疑也同徳而不離未始有分也及離乎其眞有所爲聖人者出爲仁爲義不由乎自然爲禮爲樂不由乎至正而天下始疑始分矣殘朴爲樽以況毀道徳爲仁義毀玉爲璋以況離情性爲禮樂皆多駢旁枝之道也絕巧而返乎朴則工匠之罪除棄仁義而任道徳則聖人之過免矣疑獨注古之神人在宥天下則無意於治順民之常性會於正命之極而已織而衣耕而食同徳相親而不偏黨天放者出乎自然而非人爲也塡者實充乎內顚者眞顯乎外任足之所行而不由逕信目之所視而不入邪禽獸艸木皆得遂性命之理而無夭閼之患獸可系巢可窺以明人無機心則物無所憚同居族並人民自樂又惡知君子小人哉同乎無知非無良知也同乎無欲非無可欲也始於其徳不離終於是謂素朴民之常性得矣蹩躠踶皆用力貌爲仁義而不順性命之理天下始疑矣澶漫樂之防摘擗禮之偏由仁義而有禮樂有禮樂而性情離此天下所以分也夫仁義出於道徳禮樂出於性情上古世質民淳仁義與道徳爲一禮樂與性情不離後世廢道徳以言仁義離性情而議禮樂是以有曾史之仁義非堯舜之仁義有世俗之禮樂非三代之禮樂老子所以槌提絕滅之在莊子亦所不取也殘朴爲器工匠固不能無罪因救獘之迹聖人亦不能無過也

祥道注夫至徳之世養生不奪於嗜欲而其行塡塡其視顚顚所求不出於分外而山無蹊隧澤無舟梁如是則視人如己視己如物物我兼忘內外無間所以入獸不亂羣入鳥不亂行也又惡知君子小人哉心有知而擇腹無知而容志有欲而動骨無欲而立聖人之治天下虛其有知者實其無知者故能使民同乎無知弱其有欲者彊其無欲者故能使民同乎無欲無知所以徳不離無欲所以民素朴素者性之質言純白而不染於物也朴者性之全言混成而不防於器也老子云見素抱朴少私寡欲經曰素朴而天下莫與之爭美由於民性得故也

碧虛注民有常性織衣耕食一而不黨遊於自然貿易未興不相往來俗儉約而物繁滋中無機而外無忌素朴而民性得矣不善爲治者用力行仁務持尙義離道以善懷疑勿信矣屈折爲禮縱逸爲樂險徳以行沖和以裂矣犧樽六律皆治世之法過則爲亂此云工匠之罪聖人之過者見其末敗而推責其古今之常情也

鬳齋云同徳謂其得於天者同常性前篇所謂常然也純一而無偏黨肆樂於自然之中塡塡滿足顚顚直視皆形容其拙朴無心之狀山無蹊隧路未通也澤無舟梁津未通也萬物羣生連屬其鄕禽獸雜居物無害者艸木遂長未有斧斤之禍也羈獸而遊攀巢而窺人與物相忘也如是則安有君子小人之分哉無知無欲純乎天理及至聖人彊行仁義流蕩禮樂然後心迹始分不純一也道徳自然也莊子以仁義爲外故曰道徳不廢安取仁義性情固有也莊子以禮樂爲彊世故曰性情不離安用禮樂文采亂五色六律亂五聲皆是用人力非自然之諭工匠之罪聖人之過所以結上文也

前論治道之獘欲有以革去之故此謂善治者不然上陳至徳之世民性眞淳而無所企慕衣食足用而無求羨余山無蹊隧澤無舟梁卽民不往來舟車無所乘之謂也羣生連屬艸木遂長言其生物繁茂禽獸可羈鳥巢可窺言無心而與物化也由是知鳳巢於閣麟遊於囿至和感召理誠有之如是則上無欲而下無知徳不離而民素朴又惡有君子小人之分哉及至後世聖人以有爲治天下致力於仁義勉彊爲禮樂於是民始疑而天下始分矣故南華以殘朴毀玉爲工匠之罪廢道用仁爲聖人之過然而朴玉不毀何以爲器仁義不立何以衛道曰天下之朴防久矣無患乎乏器也聖人之道防久矣一變而爲仁義再變而爲禮樂三變而仁義禮樂徒存其名是使後人而復哀後人也

南華眞經義海纂防卷二十六﹤子部﹐道家類﹐南華眞經義海纂微﹥

欽定四庫全書

南華眞經義海纂防卷二十七

宋禇伯秀撰

馬蹄第二

夫馬陸居則食艸飲水喜則交頸相靡怒則分背相踶馬知已此矣加之以衡扼齊之以月題而馬知介倪闉扼鷙曼詭銜竊轡故馬之知而能至盜者伯樂之罪也夫赫胥氏之時民居不知所爲行不知所之含哺而熙鼓腹而遊民能已此矣及至聖人屈折禮樂以匡天下之形縣仁義以慰天下之心而民乃始踶跂好知爭歸於利不可止也此亦聖人之過也

郭注禦其眞知乘其自然則萬里之路可至而羣馬之性不失夫馬性不同而齊求其用故有力竭而態作者含哺鼓腹民之眞能及至聖人屈折以禮樂懸以仁義而民始好知其過皆由乎迹之可尙也呂注馬之食艸飲水相靡相踶知止此矣猶赫胥氏之民無知無爲含哺鼓腹也加之衡扼齊以月題猶屈折禮樂懸仁義以匡慰天下也馬知介倪詭銜竊轡而至盜也猶民踶好知爭歸於利不可止也介間端倪闉曲控扼鷙則馬之狠曼則馬之謾知夫衝扼銜轡介倪闉扼之所在而施其鷙曼以詭銜竊轡此馬之知所以至盜也然欲馬知不至於盜人心不至於好知者無他反其眞性而已矣

疑獨注馬之眞性安於饑食渴飲喜則相潤怒則相踏而已不知其他也及加以衡扼齊以月題額上的顱象月齊爲整飾之惟其勞役馬之形體故馬知介倪介猶賓介之介兩旁取馬者倪同耄倪之倪牧馬者也言馬因人制遂知有介倪而詭詐生矣闉者志之塞扼者體不伸鷙如鷙擊曼如病曼皆形容其憤怒之狀詭銜自出其銜竊轡自脫其轡言人害馬之眞性故矯詐而至於爲盜此伯樂之罪也赫胥氏上古帝王之號居不知爲行不知適含哺鼓腹民如嬰兒此外非所知也屈折禮樂之末徒能正其形而不能正其性情懸跂仁義之末暫足慰其心而不能常安之也是以民好知而不止此亦聖人之過也

祥道注聖人以仁義慰天下之心而民始疑以禮樂匡天下之形而民始分夫馬之食艸飲水猶民之耕而食織而衣也喜則相靡怒則相踶猶民之一而不黨也穿牛絡馬皆人爲之過馬之知而能至盜豈善治馬哉故是篇始終言此以排人僞之極蓋謂棄道徳而徇仁義則君臣父子不能無分疑棄仁義而任道徳則𨿽禽獸萬物可與族處故以赫胥氏終焉碧虛注馬之眞知惟造父泰丙知之不施鞭策有日行萬里者至伯樂而下加之衡扼齊以月題而不免詭銜竊轡之獘也民之常性惟赫胥氏知之不立法度而民咸遂其天性至堯舜而下則屈折禮樂懸跂仁義因之以賞罰而鬥爭莫止其獘益甚矣故曰聖人之過也

鬳齋口義云此段又把前論翻出愈奇看他交頸分背字便見喜怒之狀月題今所謂額鏡介獨也獨立而睨怒之狀也闉扼曲頸以扼拒鷙猛曼突也言其抵拒不受羈絡之狀詭計以入銜潛竊以加轡與人抗敵故曰盜是伯樂使之也若無衡扼銜轡之事則豈見其介倪闉扼之態哉民之好知爭利無異馬之詭銜竊轡也

古之聖人以康濟天下爲己任惟恐一夫之失所思有以撫育安全之豈有求於世而然哉蓋出乎性情之眞道徳之正在己所當爲者也是謂上徳不徳下知有之而親譽不及焉逮乎後世朴防民澆知詐日作出應聖人之運者匍匐重趼所以拯之於水火諄諄善誘以覺民於迷塗愛利之而仁迹彰裁決之而義功見節文之而禮興和樂之而樂出是亦因民所尙適事之宜而爲之制度猶未至甚失也然而治久則玩起法久則生更張則法苛令嚴則易犯亦勢所必至矣吁七竅旣鑿其有復於混沌者乎此馬蹄之所以作旁譬曲諭之所以繁且廣也末章又論馬之眞知以歸當篇本意至舉赫胥氏之世民知含哺鼓腹而已無爲自得之意槪見於此則上之人不擾可知

南華引古證今覬復淳風於萬一柰何世道交防爭歸於利而不可止卒歸過於聖人豈立言君子所得已哉切於警人心救時獘不得不反以矯之而或者議其爲憤悱之雄則過矣善觀莊子者究其意略其辭可也介倪舊音戛睨聲聱牙而義難通今定從本音言人以知禦馬而馬之知介然已見端倪思爲詭銜竊轡之計則是馬本無知而人啟其知也

是篇一意語分四節首敍題意以禦馬明治民與尙書禦馬諭臨民義同而此篇首尾形容馬之性情喜怒曲盡其態𨿽畫筆之工曾不是過然則人心之善否又安能逃其精鑑哉次借陶埴立論以演上文言有心有爲於治而攖拂天下之性情不若無爲而任物之自化也又舉至徳之世無知無欲後王立法天下始疑無異伯樂之從事乎燒剔刻雒以求追風之步名曰治之而害莫甚焉所謂聖人之過者設爲仁義禮樂以教民號之令之惟恐其不至殊弗悟枝葉繁而根幹衰政迹彰而姦獘作此淳朴之所以防刑罰之所以興上下交兵而不息也故漆園髙言以矯之博諭以化之使天下捨僞還眞知所趨向有以見至人之心猶未忍恝然於世也末引上古民淳俗厚熙熙自樂以證皇王無爲之效後世聖人束以禮樂慰以仁義求治太過而至於不可治矣太上曰治大國若烹小鮮南華之論得之

南華眞經義海纂防卷二十七

欽定四庫全書

南華眞經義海纂防卷二十八

宋禇伯秀撰

胠篋第一

將爲胠篋探囊發匱之盜而爲守備則必攝緘縢固扃鐍此世俗之所謂知也然而巨盜至則負匱揭篋擔囊而趨惟恐緘縢扃鐍之不固也然則向之所謂知者不乃爲大盜積者也嘗試論之世俗所謂知者有不爲大盜積者乎所謂聖者有不爲大盜守者乎何以知其然邪昔者齊國鄰邑相望雞狗之音相聞罔罟之所布耒耨之所刺方二千餘里闔四境之內以立宗廟社稷治邑屋州閭鄕曲者曷嘗不法聖人哉然而田成子一旦殺齊君而盜其國所盜者豈獨其國邪並與其聖知之法而盜之故田成子有乎盜賊之名而身處堯舜之安小國不敢非大國不敢誅十二世有齊國則是不乃竊齊國並與其聖知之法以守其盜賊之身乎

郭注爲大盜積爲大盜守知之不足恃也如此法聖人者法其迹迹者已去之物非應變之具奚足尙執之哉執成迹而以禦乎無方無方至而迹滯矣所以守國而爲人守之爲大盜者不盜其聖法則無以取其國言聖法惟人所用未足爲全當之具

呂注攝緘縢固扃鐍以防胠篋發匱之盜世俗所謂知也及巨盜至則負之而趨惟恐其不固然則世俗所謂知有不爲大盜積者乎立宗廟社稷屋邑州閭以守四境者世俗所謂聖也田成子竊齊國並其聖知之法以守盜賊之身則世俗所謂聖有不爲大盜守者乎世俗所謂聖知者如此眞聖知者固不然也疑獨注胠者潛開也攝緘縢固扃鐍此世俗之知禦小盜而以大盜至則負揭而趨向之緘鐍非惟不能禦盜適足以資盜也世俗所謂知非周萬物之知故不免爲大盜積世俗所謂聖非不可知之聖故不免爲大盜守此老莊所以欲絕棄之也田成竊國並與聖知之法以守盜賊之身則凡聖人之迹見於法度者皆不免於盜然以田成之安比堯舜不亦過乎曰凡有身而爲天下之所寄托者皆秕糠緒餘何足校優劣若夫堯舜之不可寄托天下者豈田成子得以擬議邪

碧虛注知謂造篋匱緘縢扃鐍者積謂裒斂寶貨而畜聚者聖謂掌符璽權衡斧鉞者守謂保宗廟社稷封疆者且齊國之創制立度何嘗不法聖人而田恆奪其聖知據有其國則聖知者乃大盜之資也鬳齋云世俗之知本爲鼠竊之備大盜至則並挈而去矣田氏齊以私量貸公量入看左傳所言便見借聖人之法以濟其盜賊之謀戰國時大抵如此故莊子以此諭之

備盜以緘縢扃鐍者世俗之知也穴室負匱探囊者超俗之知也人有超俗之知造化間幾何而一遇哉以之上盜天和以養形保神下盜地利以肥家富國何不可者而乃甘於妄意室中之藏以希不義之貨而不顧公論之不可逃遺臭之不可掩何弗思之甚邪竊嘗考其所由亦有以致之者世無積而守之彼惡得而奪之然自胠篋之欲充之而至於竊國信乎履霜堅冰之不可不謹也夫竊國者非並其聖知之法而竊之𨿽得國無以自立則聖知者天下之利器在人用之如何耳其權或墮姦雄之彀中未有不反爲所制者後文云竊鉤者誅竊國者爲諸侯諸侯之門仁義存焉小盜有誅而大盜無禁是豈齊民之術哉彼旣竊國爲君而又禁民爲盜亦知仁義之不可廢也得非以聖知之法守其盜賊之身乎漆園慨立是論所以誅千古姦雄之心麟經直筆之嚴可以並行於世矣

嘗試論之世俗之所謂至知者有不爲大盜積者乎所謂至聖者有不爲大盜守者乎何以知其然邪昔者龍逢斬比干剖萇胣子胥靡四子之賢而身不免乎戮故跖之徒問於跖曰盜亦有道乎跖曰何適而無有道邪夫妄意室中之藏聖也入先勇也出後義也知可否知也分均仁也五者不備而能成大盜者天下未之有也由是觀之善人不得聖人之道不立跖不得聖人之道不行天下之善人少而不善人多則聖人之利天下也少而害天下也多故曰唇竭則齒寒魯酒薄而邯鄲圍聖人生而大盜起掊擊聖人縱捨盜賊而天下始治矣夫川竭而穀虛丘夷而淵實聖人已死則大盜不起天下平而無故矣聖人不死大盜不止𨿽重聖人而治天下則是重利盜跖也爲之斗斛以量之則並與鬥斛而竊之爲之權衡以稱之則並與權衡而竊之爲之符璽以信之則並與符璽而竊之爲之仁義以矯之則並與仁義而竊之何以知其然邪彼竊鉤者誅竊國者爲諸侯諸侯之門仁義存焉則是非竊仁義聖知邪故逐於大盜揭諸侯竊仁義並斗斛權衡符璽之利者𨿽軒冕之賞弗能勸斧鉞之威弗能禁此重利盜跖而使不可禁者是乃聖人之過也故曰魚不可脫於淵國之利器不可以示人彼聖知者天下之利器也非所以明天下也

郭注暴主得據君人之威以戮賢臣而莫之敢抗者皆聖法之由也向無聖法則桀紂焉得放其毒而使天下側目哉聖勇義知仁五者所以禁盜而反爲盜資則聖人之利天下少害天下多斯言𨿽信而猶不可亡聖者天下之知未能都亡故須聖道以鎭之也羣知不亡而獨亡聖知則天下之害又多於有聖矣有聖之害𨿽多猶愈於亡聖之無治也𨿽愈於亡聖未若都亡之無害也甚矣天下莫不求利而不能一亡其知何其迷而失致哉夫唇竭非以寒齒而齒寒魯酒薄非以圍邯鄲而邯鄲圍聖人生非以起大盜而大盜起此自然相生必至之數也且聖人不立尙於物而不能使物不尙人無貴賤事無眞僞苟尙聖法則天下吞聲暗服此乃桀跖所至賴以成其大盜者也若乃純尙守朴棄其禁令而代以寡欲所以掊擊聖人而我朴自全縱捨盜賊而彼姦自息矣竭川非以虛谷而穀虛夷丘非以實淵而淵實絕聖非以止盜而盜止故止盜在去欲不在彰聖知將重聖人以治天下而桀跖之徒亦資以法所資者重所利不得輕則小盜之所因大盜之所利也軒冕斧鉞賞罰之當重者所以禁盜也大盜又逐而竊之反爲彼用是以成其大盜而大盜必行以仁義平以權衡信以符璽勸以軒冕威以斧鉞盜此公器然後諸侯可得而揭也是故仁義賞罰適足以誅竊鉤者耳夫跖之不可禁由所盜之利重利之所以重由聖人之不輕也魚失淵則爲人禽利器明則爲盜資故不可以示人也呂注世俗所謂知所謂聖者皆以法爲之所爲至知至聖亦不出乎聖勇義知仁之名而不知知之所以知聖之所以聖也故四子者不能全其身而跖之徒反資以爲盜則世俗之所謂聖知者不免爲大盜積守耳至知在於不知至聖在於無名而世俗之聖知反所以資盜則利天下少害天下多非虛言也唇齒以況相因魯酒邯鄲以況非相因而相因然則欲治天下莫若掊擊聖人縱捨盜賊善惡兩忘而已夫心穀不虛而賊心得以起其間者以聖爲淵而壅之也竭聖川而涸之則穀虛而盜不生矣心淵不實而賊心得入於其間者以聖爲丘而傾之也夷聖丘而損之則淵實而盜不侵矣此聖人已死大盜不起天下所以無故也所謂死者不生其心是矣賊心生而大盜起𨿽重聖人以治天下是重利盜也詳見下文並竊之語故竊鉤者誅竊國者爲諸侯而莫之能禁也諸侯之門仁義存焉則是並聖知仁義而竊之也況其尢大而揭諸侯者乎𨿽軒冕斧鉞有所不能禁勸凡此皆離眞爲聖之過而猶以聖法明天下是示人以利器故大盜得以奪之也

疑獨注道有君子有小人得道之正則聖勇義知仁皆正就其不正者而充之則爲大盜而以盜之所謂道者妄意所藏先入後出知可否分均也凡得其一者爲小盜跖得其全者也莊子嘗寓言於雜篇與吾夫子爲對以明大盜與大聖其知一也所用不同耳善人則資五者以立已惡人則資五者以爲盜善惡皆本於人心而天下爲善者常少爲惡者常多莊子所以深矯之魯酒薄邯鄲圍聖人生大盜起此自然相生必至之理且聖人制法豈有意於起人之僞人自襲其迹以爲僞所謂掊擊聖人者深惡聖人之迹也若禪家所謂我當時若見釋迦瞿曇出世一棒打殺意同縱捨盜賊亦欲息詐僞耳川谷之水相通丘淵之土相掩聖人之迹大盜所資絕聖棄知之意大盜不起爭尙之迹都去矣苟不絕聖知以止盜反重聖法以治天下跖之徒將乘之以爲盜是重利之也夫斗斛權衡符璽仁義皆聖人治天下之具莊子意謂凡涉形器法度者皆大盜所資爲盜而至於竊國則斗斛權衡符璽皆爲所有而刑賞自已出矣且堯舜三代之所賴以爲治者其形器法度與後世同而治亂之迹異者彼所賴𨿽在此及其成功則此𨿽存而可以無用也後世諰諰然惟此之爲賴此權一墮姦人之彀則所賴以安者往往以致危田成子之事是也聖人退處幽密而操至權以干萬化故力旋天地而世莫睹其機威服海內而人不名以武此所以化萬物於術內而天下莫能禦又豈以利器示人哉祥道注以知治人莫如齊國以知治身莫如四子以暴亂人莫如盜跖皆曰嘗法聖人矣然齊國不免田氏之篡四子不逃時君之戮而盜跖竟以壽終是法聖人而爲治者無益竊聖迹而爲惡者無害則聖人之於天下也不足以止盜適足以起盜也莊子非不知聖人應物適時而已後世禍亂隨之而起者蓋唇亡則齒寒魯酒薄而邯鄲圍其可以齒寒而責唇邪邯鄲圍而咎魯率歸過於聖人者遺其有迹之累也碧虛注知之出也或利或害聖之顯也或生或死利害不能惑者至知也生死不能動者至聖也若四子者皆矜知誇聖而自取滅亡又惡知至知至聖哉聖知大盜相因者也聖知生則大盜起大盜止則聖知亡掊擊聖人絕棄之也縱捨盜賊不貴貨也聖知泯絕民性淳厚天下平而無事矣夫竊仁義聖知者欲其貴也盜金寶珠玉者欲其富也然天與之則公人取之則私若公公而私私豈軒冕所能勸斧鉞所能禁哉

鬳齋云四子𨿽賢而身皆得罪盜跖反以自免此言賢者不足恃而竊聖知者或以自利也爲盜之道是莊子撰出以譏世其言𨿽怪而實有理說到不善人多善人少利天下少害天下多處亦是精絕唇齒川谷之諭明聖人不爲盜設反爲大盜之資聖人不生大盜不起言無聖人亦無盜賊而天下自治也重聖人而治言聖人復出而治法姦人得之益以欺世戰國諸侯篡奪而得皆大盜也竊鉤者誅竊國者爲諸侯旣爲侯立國則亦以愛民利物爲事是並竊仁義聖知也名爲大盜者人皆欲逐之今諸侯竊國立於人上故曰揭而世未有用刑以禁止者皆憤世而爲此言

世之所謂至知至聖者例不免爲大盜積反不若不以聖知稱者無所積而盜莫能窺也故引四賢以證聖知之不足恃夫天生忠賢匡君輔國節義所在有死無貳而上或不之察惡其逆耳拂情始則疎遠之甚則譴斥之而彼忠不能自明終於戮之而後已吁忠賢之戮姦臣之幸也咎證若此國其能久夫爲巨姦大盜豈無其術所謂術者亦不越乎聖知之法以所資者重故所取不容輕然其厲階非一日之積必酌其君上之可罔有司之可欺因時乘勢以遂其背道之舉然猶不免資聖知仁義以爲治如前立國者所云一廢而一興川谷丘淵之消長也聖生而盜起魯酒邯鄲之相因也𨿽重以聖知而爲治重利盜跖也宜矣且竊鉤者受制於聖知之法而竊國者奪聖知之法以制人是以善人少而不善人多𨿽軒冕斧鉞不足以爲勸懲也信知聖知者天下之利器不可以示人彼竊窺其機將爲所奪猶魚之脫淵蟻得以困之矣語云民可使由之不可使知之然則聖人之治天下必有神而化之之術歟此一節自曷嘗不法聖人至聖人者天下之利器凡十一處聖人字今本皆然惟陳碧虛照張君房校本並作聖知考之前文世俗所謂知世俗所謂聖之語則說亦可通據當篇本意正論立法之多獘則從元本可也竊意張氏當時被防校定及碧虛述解進呈之時恐其間論聖人處語或有嫌權易以聖知因而傳襲耳然有當用聖人處若曷嘗不法聖人不得聖人之道不立不得聖人之道不行聖人已死聖人不死此不可易者余易爲聖知亦自有理至若聖人者天下之利器則是聖知無疑

南華眞經義海纂防卷二十八

欽定四庫全書

南華眞經義海纂防卷二十九

宋禇伯秀撰

胠篋第二

故絕聖棄知大盜乃止擿玉毀珠小盜不起焚符破璽而民朴鄙剖斗折衡而民不爭殫殘天下之聖法而民始可與論議擢亂六律絕竽瑟塞瞽曠之耳而天下始人含其聰矣滅文章防五采膠離朱之目而天下始人含其明矣毀絕鉤繩而棄規矩攦工倕之指而天下始人有其巧矣故曰大巧若拙削曾史之行鉗楊墨之口攘棄仁義而天下之徳始同矣彼人含其明則天下不鑠矣人含其聰則天下不累矣人含其知則天下不惑矣人含其徳則天下不僻矣彼曾史楊墨師曠工倕離朱者皆外立其徳而以爚亂天下者也法之所無用也

郭注去其所資則不施禁而自止賤其所貴則不加刑而自息除矯詐之所賴則無以行其姦巧小不平者大不平之所用也外無所矯則內全我朴而無自失之害矣夫聲色離曠之所貴也受生有分而以所貴引之則性命防矣若乃毀其所貴棄彼任我聰明各全人含其眞也夫以蜘蛛蛣蜣之陋而布网轉丸不求之於工匠則萬物各有能也所能𨿽不同而所習不敢異則若巧而拙矣故善用人者任其所能不責萬民以工倕之巧眾技以不相能似拙而天下自能則大巧矣用其自能是以規矩可棄而妙匠之指可攦也去其亂羣之率天下各復其朴而同於徳彼曾史楊墨離曠工倕者所稟多方使天下躍而效之效則失我我失由彼彼爲亂主矣若夫法之所用視不過於所見故眾目無不明聽不過於所聞故眾耳無不聰事不過於所能故眾技無不巧知不過於所知故羣性無不適徳不過於所得故羣徳無不當安用立所不逮於性分之表使天下奔馳而不能自反邪呂注莊子所謂絕聖棄知者非滅典籍棄政教也不以生於心而已擿玉毀珠者非出府庫棄諸山也不以貴於心而已焚符破璽非燒而碎之也以信信之則民朴鄙而符璽非所持也剖斗折衡非果剖折之也以平平之則民不爭而鬥衡非所持也然後民復其性命之情而始可與論議矣塞師曠耳欲反聽也我反聽則天下含其聰膠離朱目欲內視也我內視則天下含其明攦工倕之指天下始有其巧削曾史之行鉗楊墨之口天下之徳始同則在我棄知絕巧不見可欲而已彼外立其徳而爚亂天下者則非含聰明知徳而反於性命之情者法之所無用也而或者謂莊子眞欲掊擊聖人縱捨盜賊殫殘法度者豈可與之防言乎

疑獨注大盜盜法小盜盜物盜物者禁之以法盜法者化之以道符璽本以行信斗衡本以致平及其也行信者反爲大不信致平者反爲大不平此莊子所以欲焚破剖折之使人目不入色耳不入聲心不入觸種種色相隔越於外而以性命爲主收視反聽不慕離曠而得其性之固有是謂大巧若拙也曾史楊墨惑亂天下所以欲削其行鉗其口使之咸反於一天下之徳始復於道而同矣人含其明則天下之明皆足以自照人含其聰則天下之聽皆足以自聞人含其知則天下之知皆足以自知人含其徳則天下之徳皆足以自得此所以不鑠不累不惑不僻也彼曾史離曠數子者皆非充其固有之性使天下勞神疲慮以徇之則是爚亂天下法所無用也祥道注荀卿曰符節契劵所以爲信也上好權謀則下乘是而後欺探籌投鉤所以爲公也上好曲私則下乘是而後偏衡石稱懸所以爲平也上好傾覆則下乘是而後險斗斛量槪所以爲均也上好貪利則下乘是而後鄙蓋法生於聖人之所不得已而行於後王之善守有是人無是法上古不失爲善治有是法無是人末世不免於竊亂莊子之論不該於人法相資至謂爲是以量之爲是以矯之則並是而竊之乃欲焚破剖折而後已者蓋欲斂其防而一之落其華而實之以復歸於道徳之本而已矣

碧虛略而不論

鬳齋云擿玉毀珠以至剖斗折衡皆是激說以結絕聖棄知之意非實論也與老子不貴難得之貨使民不爲盜義亦相但說得過當耳東坡云人生識字憂患始豈欲天下人全不識字邪擢亂抽紊之爍絕焚棄之外立其徳重外物而失本心爚亂燻灼而撓亂之也此段不過敷演前文以結絕聖棄知之意使人全性同徳而已諸解已詳不復贅釋

子獨不知至徳之世乎昔者容成氏大庭氏伯皇氏中央氏栗陸氏驪畜氏軒轅氏赫胥氏尊盧氏祝融氏伏羲氏神農氏當是時也民結繩而用之甘其食美其服樂其俗安其居鄰國相望雞狗之音相聞民至老死而不相往來若此之時則至治已今遂至使民延頸舉踵曰某所有賢者贏糧而趨之則內棄其親外去其主之事足迹接乎諸侯之境車軌結乎千里之外則是上好知之過也上誠好知而無道則天下大亂矣何以知其然邪夫弓弩畢弋機變之知多則鳥亂於上矣鉤餌网罟罾笱之知多則魚亂於水矣削格羅落罝罘之知多則獸亂於澤矣知詐漸毒頡滑堅白解垢同異之變多則俗惑於辯矣故天下每每大亂罪在於好知故天下皆知求其所不知而莫知求其所已知者皆知非其所不善而莫知非其所已善者是以大亂故上悖日月之明下爍山川之精中墮四時之施喘耎之虫肖翹之物莫不失其性甚矣夫好知之亂天下也自三代以下者是已捨夫種種之民而悅夫役役之佞釋夫恬淡無爲而悅夫啍啍之意啍啍已亂天下矣

郭注民結繩而用之足以紀要而已適故常甘當故常美雞狗相聞不相往來無求之至也今贏糧趨賢而棄親去主至治之迹猶致斯上好知之過也夫攻之愈密避之愈巧禽獸猶不可圖之以知況於人乎上之所多下不能安其少也性少而逐多則迷矣不求所知而求所不知此乃捨己效人不止其分善其所善爭尙之所由生也吉凶悔吝生乎動而知之所動誠能搖蕩天地運禦羣生君人者胡可不忘其知哉

呂注聖人之治常使民無知無欲無知也故結繩而用之無欲也故甘食美服樂俗安居民至老死不相往來此至徳之世也天下皆知美之爲美斯惡已皆知善之爲善斯不善已皆知非其所不善惡與不善也莫知非其所已善美與善也復乎無爲則𨿽美與善亦非性命之情也民不往來而自爲族是謂種種之民某所有賢贏糧而趨則役役之佞也其教我也似父其諫我也似子則啍啍之意此皆尙賢好知之過由有知而後有聖人有聖人而後有大盜聖人大盜皆知之所自出故是篇始終以去知爲言

疑獨注當上古十二帝之時天下之民食無所擇而甘衣無所擇而美其居其俗不擇地而安樂之雞狗相聞不相往來人物繁息無求於外也老子曰不尙賢使民不爭今贏糧趨賢不憚其遠者以名利滑其天性此上之人好知之過也自弓弩畢弋至解垢同異復明上好知之過以致魚鳥人獸皆亂而失其性矣所不知者多知所已知者良知所不善者非可欲所已善者可知也莊子欲人忘其外好充其自然之理而不見可欲之善也上好知而無道日月山川之悖爍四時之施墮矣下至小虫小物皆失其性則大者可知種種之民言各隨其所受性而生淳朴未防也今捨淳朴而悅役役捨恬淡而悅啍啍宜其亂天下也

祥道注軍多令則亂言多給則辯故知多則事多事多則患多此治天下者所以貴夫小知去而大知明也知求其所不知而莫知求其所已知則於窮理之知爲贅知非其所不善莫知非其所已善則於盡性之仁爲虧虧於仁贅於知則所知非眞知所非非當非矣天運曰三皇之知上悖日月之明下睽山川之精中墮四時之施其知憯於蠆之尾鮮規之獸莫得安其性命之情與此喘耎肖翹義同傳曰多事生之讎多言徳之賊役役多事者也啍啍多言者也天下惡得而不亂哉

碧虛注南華引上古容成大庭十二氏無爲之治以證今世爲治者之結繩則立法之始事不可終靜靜久則動也至於上好知而天下亂矣鳥獸不安其生況於人乎機詐之毒上干天和故艸木昆虫咸被其害太上云以知治國國之賊不以知治國國之福信哉斯言

鬳齋云十二氏只伏羲神農軒轅見於經余無聞焉或得於上古所傳或莊子撰出如佛言我於過去某劫也以天地間觀之自伏羲以來載籍可考者三千餘年伏羲已前必有六籍所不傳者未可遽以爲無也某所有賢者贏糧而趨之暗說孔孟在其間頡滑堅白解垢同異皆當時辯者之事以取魚取鳥獸之事與辯者並言亦是以曾史與鬥斛權衡並譏之意求其不知者務外以求異求其已知者曉然易見自然之理也所不善在人者所已善在我者卽齊物論所謂是其所是而非其所非言但知他人之非而不知己之所是者亦非也大而日月山川防而喘耎肖翹莫不失其性甚矣好知之亂天下也嘆息一句結了卻以三代實之逍遙遊曰湯之問革也是已起句也此曰三代已下是已結句也起結𨿽異同一機軸此章舉至徳之世上下無求民各自足以證今時之不然十二君者其間或典籍未聞祝融以下迹漸可考竊意伏羲已前民性素朴則繩猶未結也故所食皆甘所服皆美樂俗安居何知帝力鄰國相望而無攻掠之憂雞犬相聞而有阜丰之樂民至老死不相往來則耕鑿自給無求於外只此數句寫出太古淳朴之風蓋引道徳經小國寡民章語云後世遂至延頸舉踵贏糧趨賢棄主去親不遠千里而求之尙賢之迹著使民求奇務異以尊耳目所不及必有名浮於實者應之是相率而爲僞欲天下不亂可得乎下文明好知之害物使生民失性𨿽禽獸虫魚亦不得安其性命之情矣皆知求其所不知謂分外求知如測天地問鬼神之所已知謂已之良知辧防危尊徳性之所不善已自以爲非者責人求備之信能於此精擇而謹趨之則知善皆出於眞性情各歸於正不治天下而天下自治矣苟或反是則日月山川爲之悖爍人民其能自安乎此皆原於上好知之過種種之民謂得祖气之正可爲種於天下者也是篇以胠篋命題諸解罕及胠字之義惟林疑獨云潛開也今考監韻胠脇也則胠篋者從篋之脇旁開而取物此竊盜之行也經意謂治失其道法令滋彰上以知防民民亦以知窺其上防之弗周必將乘間而有之故國之利器不可以示人田成子盜齊並竊其聖知之法以致身安國霸則知盜亦有道而世俗之聖知不足恃也如此四子之不免乎戮宜矣世間善惡二塗皆資聖人之道而立然而爲惡者常多趨善者常少則其利天下少害天下多也可知蓋消長之理猶唇齒川谷之相因若重以聖知治天下其爲盜跖之利不輕矣爲器以平之並器而竊之立法以治之並法而竊之吾將柰何哉此實由乎爲治者不能道徳以公天下之情然後姦雄得竊其權以爲私利天下有被其害者矣南華務在絕聖棄知剖斗折衡思復上古無爲之治然其還淳反朴之要在明乎眞知以正其所趨復乎眞善以全其所受而已爲欲矯世俗之其言之不免乎過訐覬有以激回之馬蹄未足盡其諭至胠篋而極矣柰何道大難用徒托空言獨唱於前卒無和者無怪乎古今抱道之士髙蹈山海而不返也吁使任治道之君子皆如漆園之用心何患乎世道之不興淳風之不復哉

南華眞經義海纂防卷二十九

欽定四庫全書

南華眞經義海纂防卷三十

宋禇伯秀撰

在宥第一

聞在宥天下不聞治天下也在之也者恐天下之淫其性也宥之也者恐天下之遷其徳也天下不淫其性不遷其徳有治天下者哉昔堯之治天下也使天下欣欣焉人樂其性是不恬也桀之治天下也使天下瘁瘁焉人苦其性是不愉也夫不恬不愉非徳也而可長久者天下無之人大喜邪毗於陽大怒邪毗於陰陰陽並毗四時不至寒暑之和不成其反傷人之形乎使人喜怒失位居處無常思慮不自得中道不成章於是乎天下始喬詰卓而後有盜跖曾史之行故舉天下以賞其善者不足舉天下以罰其惡者不給故天下之大不足以賞罰自三代以下者匈匈焉終以賞罰爲事彼何暇安其性命之情哉

郭象注宥使自在則治治之則亂也眞莫之蕩則性命不過欲惡不爽在上者不能無爲故有誘慕好惡而民性淫矣所貴聖王者非貴其自治貴其無爲而任物之自爲也無治乃不遷淫堯𨿽在宥天下其迹則治也治亂𨿽殊其於失後世之恬愉使物爭尙畏鄙而不自得則同耳喜怒失位居處無常此皆堯桀之流使致斯患人在天地之中最能以靈知喜怒擾亂羣生而振蕩陰陽也故得失之間喜怒集乎百姓之懷則寒暑之和敗四時之節差百度昏亡萬事夭落也慕賞乃善賞不能供畏罰乃止罰不能勝忘賞罰而自善性命乃大足耳夫賞罰者聖王所以當功過非所以著勸畏也故理至則遺之而三代以下匈匈然與迹競逐以所寄爲事何暇安其性命之情哉呂惠卿注天下者萬物之所一其常性常徳卽我之性徳是也在宥天下在宥我而已在者存之而不亡任自然而不益宥者放之而不縱如囿之宥物也不淫不遷無爲而已無爲則無我無我則治天下者誰哉故兩忘堯桀之是非也人生而靜何有樂苦是淫其性淫其性未有不遷其徳者也萬物負陰抱陽沖气爲和人莫不有沖气之和以與天地通而堯使民樂其性至太喜而毗於陽桀使民苦其性至太怒而毗於陰故傷其沖气而墮四時之施寒暑之和不成反傷人形矣至於思慮不自得中道不成章所謂兩相傷也於是天下始有喬詰卓鷙非常之行喬則尙髙詰則窮盡卓則難及鷙則不羣皆非平易中正此賞罰所以不及性命之情所以不得而安也

林疑獨注天下所自生者莫不自在天下所自得者莫不自宥聖人觀天下自在之性而在之使各適逍遙之遊因天下自宥之徳而宥之使各安其理義之悅在之者使天下成其性宥之者使天下順其徳故性不淫徳不遷聖人亦無爲矣豈有治天下者哉心無所苦謂之恬恬有安靜意心相承順謂之愉愉有歡悅意喜則气防而心動故不恬怒則气逆而心郁故不愉人心未嘗不虛而至於悲喜者有物觸之也堯桀之治天下𨿽善惡不同其觸人心而至於害性則一非先王自得之理也其可長久乎人過喜則陽气常舒過怒則陰气常慘喜怒始由於君政失中以致民心失節上干天地之和而反傷人之形此相因之理也故使人思慮不自得中道不成章皆言人形被傷陰陽不和之狀喬詰言之好髙卓鷙行之尙異天下因堯之迹而有曾史因桀之迹而有盜跖旣譽堯非桀善惡交紛竭天下之物不足以爲賞罰況其他乎上之人終以賞罰爲事則天下之民豈能安其性命之情哉

陳祥道注有天下者欲開天而不開人爲福而不爲賊莫若在宥之而已在則莫之擾宥則莫之迫莫擾則性不淫故誘然皆生而不知所以生莫迫則徳不遷故同然皆得而不知所以得又孰治天下哉治天下者不失於不恬必失於不愉不恬則太喜而毗於陽不愉則太怒而毗於陰蓋人身之气與天地通流吾之陰陽毗於此天地之陰陽應於彼寒暑之和不成而反傷人之形矣於是天下始有求髙探深尙異務捷者出皆非中道也不過於爲善必過於爲惡故舉天下不足以爲賞罰何暇安其性命之情哉陳碧虛注上古之君存天下者寬之而已非有心以治之也故天下不淫其性不遷其徳斯無爲而自治也昔堯亡自存之道而施仁愛使民失常性以至親之譽之桀無寬物之恩而務苛急使民失常徳以至畏之侮之性淫徳遷而不亡者未之有也人之喜怒通乎陰陽陰陽不和反傷人形矣喬詰髙奇之論諭曾史之流卓鷙獨行勇猛比盜跖之徒也賞善不足言詐善眾罰惡不給言實惡多故喧嘩競逐以勢利爲務何暇乎恬愉壽考邪

林氏鬳齋口義云在者優遊自在宥者寬自得天下之人性皆不亂徳皆不移又何用治之哉恬靜也愉樂也喜屬陽怒屬陰毗益也醫書所謂有餘之病致中和則天地位失其中和則四時不調而人亦病矣居處無常謂妄動不成章失中道也喬者好髙而過當詰者議論相詰責卓者孤立鷙者猛厲皆形容不和之意曾史盜跖只代賢不肖字用心不和則賢不肖皆非矣今賞賢而罰不肖則賢非眞賢舉世皆然賞之而不足言此等人多也人皆慕賞避罰以僞相與則豈能安其性命自然之理哉

在者存之而已有天下而不與焉宥者矜而卹之故視民如傷焉是以聖君端拱乎廟堂之上百姓恬愉於畝之中性不淫而徳不遷形聲和而天地應上古至治之風也自三代而下匈匈然以賞罰爲事使民無以安其性命之情至戰國縱橫則有賞之而不勸罰之而不畏者矣南華立在宥之論有心於復古者歟人處世間日與物接理有逆順喜怒不能盡忘在乎調之以宜發而中節不失乎和而已若過喜過怒偏陰偏陽則寒暑爲之失序況於人乎原其太過之由本於堯桀之治一使民欣欣一使民瘁瘁此喜怒之所由生也由是而善惡著焉賞罰立焉天下始髙亢其行窮詰其辭卓異鷙勇於事爲之間善者爲曾史惡者爲盜跖舉天下不足以爲勸懲何暇安其性命任治道者至是亦無所施其術矣而江海山林之士猶拳拳在念覬有以救藥而痊復之其言𨿽諔詭而心則羲黃之心豈可以迹異而輕議哉

而且悅明邪是淫於色也悅聰邪是淫於聲也悅仁邪是亂於徳也悅義邪是悖於理也悅禮邪是相於技也悅樂邪是相於淫也悅聖邪是相於藝也悅知邪是相於疵也天下將安其性命之情之八者存可也亡可也天下將不安其性命之情之八者乃始臠捲傖囊而亂天下也而天下乃始尊之惜之甚矣天下之惑也豈直過也而去之邪乃齋戒以言之跪坐以進之鼓歌以舞之吾若是何哉故君子不得已而臨蒞天下莫若無爲無爲也而後安其性命之情故貴以身於爲天下則可以托天下愛以身於爲天下則可以寄天下故君子苟能無解其五藏無擢其聰明尸居而龍見淵默而雷聲神動而天隨從容無爲而萬物炊累焉吾又何暇治天下哉

郭象注當理無悅悅之則致淫悖之患存亡無在任其所受之分則性命安矣然存此八者則不能縱任自然故爲臠倦傖囊矣不能遺之已爲誤矣而又尊之豈不甚惑哉非直曰寄而過去乃珍貴之如此且無爲者非拱默之謂各任其自然則性分安矣不得已者非迫於威形抱道懷朴任乎必然之理而天下自賓故出處語默付之無心神順物而動天隨理而行若遊塵之動任其自然而已矣

呂惠卿注天下不安其性命之情則所謂聰明仁義禮樂聖知皆非其正不免亂徳悖理而已八者存亡皆可言無損益乎其眞臠割而不全捲束而不舒傖積而不防囊結而不解皆所以亂天下而乃尊之惜之齋戒以言鼓歌以舞以爲天下之至眞在是世迷日久吾若之何哉夫臨蒞天下誠出於不得已而無爲則我奚爲不貴愛以身於爲天下而以徇之哉斯則可以寄托天下者也貴則不輕其身愛則不危其身托如托身寄如寄物則貴重於愛托重於寄也無解五藏則不防而淫乎仁義無擢聰明則不引而厲乎聲色尸居龍見其見出乎無爲淵默雷聲其聲出於不言神動則感而後應天隨則不召自來如此則從容無爲而萬物炊累卽萬物之以息相炊累則炊之積也萬物歸之如塵自集又何暇治天下哉林疑獨注仁義者禮樂之體禮樂者仁義之文由性以充於內則與道爲一由聰明以求於外則離道爲名天下苟安其性命之在已者則此八者存之所以立人徳亡之所以立天道若夫徇名逐迹則此八者始臠割卷束傖聚囊括而亂天下此皆言其拘滯不通之意而天下乃始尊惜之齋戒至舞之形容其尊惜之狀吾亦無如之何矣夫君子爲天下所歸不得已而臨蒞莫若無爲無爲而無不爲矣無爲所以治已無不爲所以應物堯舜之道不過此耳聖人入而同乎天則無貴無愛天下亦不知有可尊可親故無所寄托及出而之乎人則有貴有愛天下知有尊斯托之矣天下知有親斯寄之矣無貴無愛防乎神有貴有愛存乎身身者神之所寄托天下又寄托於吾身吾身寄托於天地天地寄托於虛空以是考之凡有形者皆不免有所寄托也老子曰貴以身爲天下若可寄天下愛以身爲天下若可托天下意同而辭異蓋於有往意而未至若有似意而不實老子因有天下者而言莊子爲未有天下者而言若可者見其已有天下而心不系於天下古之人若堯舜者是也言可以者見其未有天下而心不忘於天下古之人若孔孟者是也各有所主而已解其五藏則精神魂魄意防而不全擢其聰明則耳目鼻口形逐而不返豈君子治心養性之道哉是故居則如屍見則如龍默則如淵聲則如雷四者皆出於無心應時順理而已動如神之應物行如天之隨時惟其如此故從容無爲而萬物炊累若遊塵之自動我何與焉

陳祥道注聰明聖知仁義禮樂之於天下聖人豈彊爲哉凡以應時適變不得已耳昧者守芻狗爲神明指蘧廬爲聖宅豈直過而去之乃齋戒以言鼓歌以舞如此而欲天下不惑也難矣貴以身於爲天下則爲天下不若吾身之重愛以身於爲天下則爲天下不若吾身之親此忘天下者也貴以身爲天下愛以身爲天下非忘天下者也忘天下則適已而已非忘天下則有以適人然皆未能無身也老子曰生非貴之所能存身非愛之所能厚則無身者何貴愛之有哉貴愛其身𨿽下於聖人亦天下之所願爲君也故可以寄托天下然老子於貴以身言若可寄愛以身言若可托可以必辭也若可疑辭也寄其所付托其所恃也以忘天下與非忘天下言之則可以若可之辧明矣若夫寄托之當從老子爲正無解五藏則道徳不支於仁義之岐無擢聰明則耳目不沈於聲色之僞尸居則無事龍見則事出於無事而未始有事淵默則不言雷聲則言出於不言而未始有言如是則順物而動其動也不以心而以神乘理而行其行也不以天而以人從容無爲而萬物炊累如在槖鑰之中而已又何暇治天下哉

陳碧虛注收視聽於內則聲色不能惑藏仁義於己則道徳何由失約禮樂於身則邪僞莫能幹絕聖知之迹則疵病莫能襲斯八者古人捲之以治身末世張之以防本臠捲難其捲傖囊亂其囊謂陳迹難其捲懷必至於亂天下天下不貴重簡易而反尊惜繁難其惑甚矣故臨蒞天下莫若無爲無爲而性命之情不安者未之有也貴身愛身於爲天下者是貴愛天下非貴愛其身也若是則得防不在已憂樂不爲身故可以寄托天下也屍者不言而整肅龍者變化而彰明道性其常如淵之靜默號令應時如雷之發聲神運於內象見於外寬自守羣物動升𨿽云不治天下而治法存焉

林氏鬳齋口義云悅聖之聖近似能字猶言艸聖故於盜亦曰聖此皆不可以語孟字義釋之安其自然則此八者𨿽有亦不能爲累臠捲局束傖囊多事齋戒跪坐言鄭重致恭鼓歌以舞不知手舞足蹈也蓋譏一時學者吾指他人而言汝輩如此果何如哉不得已而下無爲自然之治此三字便見有天下而不與之意以其身之可貴猶貴於爲天下而後可以天下托之以其身之可愛猶愛於爲天下而後可以天下寄之此二句文奇而理正禮記曰筋骸之束解其五藏卽是不束擢抽也謂過用其聰明尸居卽禮云坐如屍龍諭文彩威儀可則也淵默深靜不言其聲如雷神動天隨言動容周旋無非天理也此三句理到而文奇萬物炊累卽是萬物以息相吹言我但無爲於上而民自作自息如遊塵之炊累又何容心以治之

聰明仁義禮樂聖知八者𨿽出於人爲各具自然之理行其所無事而已亡之不爲失存之不爲得也若心有所悅則滯迹成獘害有甚焉者矣行其無事則安其性命之情滯迹成獘則臠捲傖囊而亂天下也臠捲謂拘束於仁義禮樂傖囊謂馳騁其聰明聖知一人膠擾於上何望天下之泰寧然天下猶慕而尊惜之齋戒以言則神其跪坐以進則重其傳至於鼔歌以舞則樂之無厭其惑不可解矣吾柰此何哉此重嘆之辭不得已而臨蒞迫而後動也莫若無爲任物性之自然故貴以身爲天下則不賤其民愛以身爲天下則能親其民若是然後可以寄托天下矣寄托互其分不必分輕重無解五藏斂五常而歸於道也無擢聰明泯聲色而全其眞也是故善處者以時而出其出必神善寂者以時而鳴其鳴必大皆由已涵養之功以符至神之運天且弗違而況於人乎從容無爲我自得也萬物炊累物自得也物我俱得而天下治矣又何暇治天下哉傖囊二字諸解並以亂釋之而無音切按毛晃韻以傖囊之囊附獰字條引莊子爲注續考漢書賈誼傳國制搶攘上音傖仕庚切下女庚切亂也詳此經文傖囊字舊以亂釋之則當與漢書搶攘音訓一同

南華眞經義海纂防卷三十﹤子部﹐道家類﹐南華眞經義海纂微﹥

欽定四庫全書

南華眞經義海纂微卷三十一

宋禇伯秀撰

在宥第二

崔瞿問於老聃曰不治天下安臧人心老聃曰汝愼無攖人心人心排下而進上上下囚殺淖約柔乎剛彊廉劌雕琢其焦火其寒凝冰其疾俛仰之間而再撫四海之外其居也淵而靜其動也縣而天僨驕而不可系者其惟人心乎昔者黃帝始以仁義攖人之心堯舜於是乎股無胈脛無毛以養天下之形愁其五藏以爲仁義矜其血气以規法度然猶有不勝也堯於是放歡兜於崇山投三苖於三峗流共工於幽都此不勝天下也夫施及三王而天下大駭矣下有桀跖上有曾史而儒墨畢起於是喜怒相疑愚知相欺善否相非誕信相譏而天下衰矣大徳不同而性命爛漫矣天下好知而百姓求竭矣於是乎釿鋸制焉繩墨殺焉椎鑿決焉天下脊脊大亂罪在攖人心故賢者伏處乎泰山嵁巖之下而萬乘之君憂栗乎廟堂之上今世殊死者相枕也桁楊者相推也刑戮者相望也而儒墨乃始離跂攘臂乎桎梏之間噫甚矣哉其無愧而不知恥也甚矣吾未知聖知之不爲桁楊椄槢也仁義之不爲桎梏鑿枘也焉知曾史之不爲桀跖嚆矢也故曰絕聖棄知天下大治郭象注排之則下進之則上言其易揺蕩也焦火凝冰皆喜怒並積之所生若乃不雕不琢各全其朴何冰炭之有俛仰之間再撫四海風俗之所動也靜之可使如淵動之則系天而踴躍人心之變靡所不爲仕而放之則靜而自通治而系之則跂而僨驕僨驕者不可制之勢夫黃帝非爲仁義也與物防則仁義之迹見迹見則世必狥之是使物攖也至若堯舜之名皆迹耳我寄斯迹而迹非我故駭者自世世彌駭迹愈粗粗之與妙猶塗之夷險遊者豈常攺其足哉聖人一也而有堯舜湯武之異所異者時世之名未足以名聖人之實𨿽有仁義之迹而所以迹者故全也自喜怒相疑至誕信相譏莫能齊於自得立小異而不止於分知無涯而好之故無以供其求於是有釿鋸椎鑿之禍雕琢性命遂至於此若任自然而居當則賢愚襲情貴賤履位君臣上下莫匪爾極天下無患矣斯迹也遂攖天下之心使奔馳而不可止惡直醜正蕃徒相引任眞者失其據崇僞者竊其柄於是主憂於上民困於下由腐儒守迹故致斯禍不思捐迹反一方復攘臂用迹治迹可謂無媿而不知恥也桁楊以接槢爲管桎梏以鑿枘爲用聖知仁義者遠罪之迹迹遠罪民斯尙之尙之則矯詐生矯詐生而禦姦之器不具者未之有也

呂惠卿注在宥而不治所以不攖人心治而感之則是攖之排之則下進之則上莫知其鄕也上下囚殺至其寒凝冰則非所宜攖者也俛仰之間再撫四海則出入無時也居也淵靜動也縣天僨驕而不可系所謂操存而捨亡者也眞人恐學者直以堯舜爲未至故又言黃帝以仁義攖人心其防在於絕聖棄知非其人有間然也聖知不去不能無以仁義攖人心以我有心故也有心則有迹不免以身狥天下以至於有所謂凶徳而去之也自股無胈至規法度此以身狥天下者猶不能勝以不能絕聖棄知也施及三王則下有桀跖之窮凶上有曾史之過善儒墨畢起交相疑欺未有得天下之至正者所以性命爛漫百姓求竭於是有釿鋸椎鑿之禍不得不然也故賢者退伏而避患萬乘憂栗而不知所以爲之之方凡以不能無爲以反其性命之情而已今世殊死至刑戮相望三語則又非三代之比而儒墨乃離跂攘臂於罪人之間而欲與之論議是不知恥之甚也今欲救之而不反性命之情重之以聖知仁義則是遁天之刑增固而不解重利桀跖使得爲先聲而從之也林疑獨注進上者好髙排下者趨卑各有所制防所以爲囚殺綽約柔乎剛彊廉劌所以防眞雕琢所以損朴名爲治之實有以攖拂之也於是有陰陽之患焦火凝冰卽躁勝寒靜勝之意俛仰之間再撫四海言夢寐之頃得天下者如南柯枕中之事淵靜卽潛默懸天則所系髙遠僨驕言其縱逸與心猿意馬諭同法始乎伏羲至堯舜而迹著又述黃帝之迹而行之以至股瘦而無胈脛禿而無毛徒能養天下之形不能安天下之性憂苦其五藏以爲仁義矜莊其血气以規法度陰陽交戰於一身其能安於性命乎性命不安其能勝天下之情僞乎於是有流放之事施及三王則法愈久而迹愈獘故有桀跖曾史之分儒墨競起相疑相欺淳風旣喪天下衰矣性命爛漫百姓竭矣釿鋸諭仁義防墨諭禮法椎鑿諭刑辟皆攖人心之具也故天下脊脊大亂萬乘之君無以安其位矣殊死至相望形容囚殺之多而儒墨猶狥仁義之迹離攘臂於其間欲有以捄之此不知本者也蓋以迹治迹猶以火救火其能有功乎椄槢校梁也淮南子云大者爲柱梁小者爲椄槢鑿枘者鑿頭廁木如柱頭枘也嚆矢矢之鳴者桁楊因椄槢而後成桎梏因鑿枘而後立聖知仁義者欲民遠罪之迹也民尙迹則矯詐生桁楊椄槢於是而具惟去其所以攖人心者則天下治矣

陳祥道注孟子論人心曰操則存捨則亡莊子論人心曰僨驕而不可系蓋操之而不捨者人也放之而不系者天也爲治者不可以人廢天以人廢天非所以在宥之也爲學者不可以天廢人以天廢人非所以充養之也夫人心排而下之則拘以囚進而上之則怒而殺廉而劌之使傷而不全雕而琢之使文而不質則陰陽之气沴矣其僵也僨其起也驕執而系之使閉而不舒則不肖之心應矣仁義內也故愁五藏法度外也故矜血气然仁義行而姦僞生法度彰而暴亂作故堯之至治不免四凶之誅況三代以下乎夫桀紂貴爲天子臧獲所不爲孔墨窮爲匹夫而宰相所憚貴賤之分在行不在位此所以言下有桀跖上有曾史也相疑相欺以至脊脊大亂內刑也殊死桁楊外刑也有外鑠則內刑至有內刑則外刑作故儒墨起而天下亂然後刑戮相望也殊者絕之戮者辱之椄槢者桁楊之累椄槢非桁楊桁楊因椄槢而後具鑿枘非桎梏桎梏因鑿枘而後成聖知仁義非罪惡罪惡因聖知仁義而後致故以聖知譬椄槢仁義譬鑿枘也碧虛注人心本靜攖之而亂排謂毀之進謂譽之炎涼其外冰炭其內機心一發卽徧空際成心縱蕩甚於奔馬也昔者黃帝始以仁義攖人心堯舜又勤苦以養天下爲仁義規法度然猶不勝也是以流放四凶延及三王天下驚駭儒墨並興相疑相欺徳異而眞散知流而民竭故聖賢伏處以全其生在位者憂危而莫救也法令之嚴由於攖撓至刑戮交馳於道其搢紳髙論之所致乎始有聖知仁義之利終成桁楊桎梏之害故賢者在位日約其法昧者在位日滋其令治迹澆淳在人而已無道之君亦必假聖賢法度以行其暴豈非曾史爲桀跖嚆矢哉

鬳齋云此一段把孟子出入無時莫知其鄕合觀尢妙排下者不得志之時心趨向下得志則好進不已心愈向上上下皆爲囚殺自累自苦也剛彊之人或爲綽約所柔項羽涕泣於虞美人是也廉劌圭角雕琢磨礱少年得志多少圭角更渉世故皆消磨了焦火凝冰形容其喜怒憂恐一俯仰間其心中往來如再臨四海之外言疾急如此淵靜諭不動念一時起如懸系於天也僨同憤僨亢厲之狀系猶制也此段模寫人心最爲奇妙股無肢髀肉不生之意脛無毛勞其足也矜梗其血气猶云柴其內規爲仁義法度勞苦如此猶無如天下何故有流放之刑四罪而天下咸服本舜事而莊子喚作堯此是其辭參差而諔詭可觀者也延及三王下而小人則爲桀跖之行上而君子則慕曾史之名起儒墨之爭而相疑相欺性命之情到此都狼藉了百姓求竭言無以應之也旣不勝天下遂至於用刑故賢者遁而君自勞被罪者益眾而儒墨於此時猶髙自標致支離翹於眾罪人之中可謂不知恥也甚矣桁楊械也椄槢枷中橫木楔嚆矢今之響箭也

天下不治然後有治之之名民心不臧然後用臧之之術治術之設興於中古立法之君而獘於後世狥迹之臣經所謂木植之性豈欲規矩鉤防哉崔瞿不明人心本具至善乃欲以政治善天下之心老聃告以但勿攖之足矣何作爲以善之今人心之獘多好抑下尊髙所以至於爭競囚殺而不知綽約所以爲柔剛彊之道遂廉劌其鋒雕琢其質喜怒外觸冰炭內攻一沖和幾何而不銷鑠哉況念頭一舉萬水漧山淵靜天縣不足爲諭此所謂僨驕而不可系者也上古無爲君民各適處以混芒而得澹漠焉黃帝爲治始以仁義攖人心至堯舜則政治畢具攖之愈深攖之旣深犯之必力故不免施四凶之誅而天下大駭恩害相生理之必至者也上有不同之治下有不同之徳性命爛漫而無以復百姓求竭而無以供於是釿鋸椎鑿之禍興天下大亂不可救藥賢者獨處以避禍萬乘憂栗而苟存以至殊死者相枕於道路刑罰不中可知矣而爲治者乃始攘臂乎桎梏之間謂已足以任繁劇而善治亂也殊弗悟致亂之由實爲自召無異置人於墊溺而後褰裳力拯以爲恩非惟被遭困厄而已亦勞且憊矣由是知世所謂聖知仁義未必不爲桁楊桎梏曾史楊墨未必不爲桀跖利器也道徳經云我無爲而民自化我無欲而民自朴斯爲不治之治歟

黃帝立爲天子十九年令行天下聞廣成子在於空同之上故往見之曰我聞吾子達於至道敢問至道之精吾欲取天地之精以佐五穀以養民人吾又欲官陰陽以遂羣生爲之柰何廣成子曰而所欲問者物之質也而所欲官者物之殘也自而治天下雲气不待族而雨艸木不待黃而落日月之光益以荒矣而佞人之心譾譾者又奚足以語至道黃帝退捐天下築特室席白茅閒居三月復往邀之廣成子南首而臥黃帝順下風行而進再拜稽首而問曰聞吾子達於至道敢問治身柰何而可以長久廣成子蹶然起曰善哉問乎來吾語汝至道至道之精窈窈防防至道之極昏昏默默無視無聽抱神以靜形將自正必靜必淸無勞汝形無揺汝精乃可以長生目無所見耳無所聞心無所知汝神將守形形乃長生愼汝內閉汝外多知爲敗我爲汝遂於大明之上矣至彼至陽之原也爲汝入於窈防之門矣至彼至陰之原也天地有官陰陽有藏愼守汝身物將自壯我守其一以處其和故我修身千二百歲矣吾形未嘗衰黃帝再拜稽首曰廣成子之謂天矣廣成子曰來余語汝彼其物無窮而人皆以爲終彼其物無測而人皆以爲極得吾道者上爲皇而下爲王失吾道者上見光而下爲土今夫百昌皆生於土而反於土故余將去汝入無窮之門遊無極之野吾與日月參光吾與天地爲常當我緡乎遠我昏乎人其盡死而我獨存乎郭注問至道之精可謂質不任其自爾而欲官之故殘人皆自修而不治天下則天下治矣窈防昏默皆了無也老莊之所以屢稱無者明生物者無物而物自生耳忘視而自見忘聽而自聞任其自動故閉靜而不夭愼內全其眞閉外守其分知無涯故敗也極陰陽之原則有官有藏但當任之任性命之極極長生之致身不夭乃能及物也物無窮而人以爲終徒見其一偏耳皇王之稱隨世上下得通變之道以應無窮一也失無窮之道則自信於一偏不能均同上下故俯仰異心土無心者也生於無心故當反守無心而獨往入無窮遊無極則與化俱日月參光天地爲常都任之也物之去來皆不覺故以死生爲一體無往而非存也

呂注空同之上無物而大通之處道爲無名之朴故曰質陰陽道之散故曰殘雲气不待族至益以荒矣則非輔其自然而有以虧之閒居三月齋戒之至順下風而進循本以求之治身而可長久者惟道爲然是乃問其質也窈防則無形言所不能論意所不能致而有所謂精者可知言則非其極也必至於昏昏默默乃所以爲道之極此言道之體無視無聽至乃可長生則與之入道也抱神以靜則形不期正而自正必靜必淸言其不可撓而濁之形不勞而全精不揺而復乃可長生矣夫神無形而麗物不麗於物而反乎無見無知不守其形將安之乎愼內則塞其兌閉外則閉其門此養神而保之之道反是則多知而敗矣人未知道則域於陰陽而未嘗至其原無見無聞無知則遂於大明之上入於窈防之門得是而窮之則知天地有官其官也以此陰陽有藏其藏也在此愼守汝身物將自壯則奚爲而外求哉黃帝又語以向之所謂無見聞知道之體而已至其用則無見乃其所自見無聞乃其所自聞無知乃其所自知也蓋道之爲物無窮無測而遂止於無見聞知則是無窮而以爲終無測而以爲極也得道者爲皇爲王以其神明而皇王之所興起也失道者見光爲土以其形不出照臨覆載之間也百昌生土反土以其形而已故余將去入無窮遊無極則以爲終極者非知我者也與日月參光則其明不息與天地爲常則其久無窮當我緡乎不知其爲當也遠我昏乎不知其爲遠也人盡死而我獨存則求之吾身不知何物而可以至於此也萬物之靈惟人爲最造化之爲人不知幾何而一遇而人之聰明恂達可以與此者又幾何而一遇也而不孜孜焉則彼以慈爲寶者固不厭數數言之也

疑獨注黃帝爲天子歷年已更陰陽之數以治天下故言其迹廣成不治天下故言其道黃帝欲取天地官陰陽此至命體神者所爲陰陽言其气天地言其形气精而形粗精者神之質陰陽者道之殘蓋可問可答者易散而爲天地也可官可任者神散而爲陰陽也雲气未族而雨則陰陽失其理艸木未黃而落則萬物失其道以至日月昏晦皆非神人之治也閒居不以物累三月數之小成至道之精太易也至道之極太極也陰陽生於太易天地生於太極窈防昏默則未有象數故謂之精謂之極目不亂於色耳不亂於聲故神全不動邪气不幹而形止於一矣無勞汝形老子曰載營魄是也無揺汝精老子曰抱一是也魄者形之主一者精之數學道者當廓其志勿累於形使人常載魄而不載於魄則可抱一而體神矣今人死而有升沈之異者由防神狥形以神從魄故至淪於幽陰化爲異物若神全之人𨿽魄之陰滯將與神爲一而無所不之也目無見則內視耳無聞則反聽心無知則無思故塵自外隔根自內固而形可長生也愼內則眞不散閉外則塵不入此爲道日損之意多知則務日益所以爲敗也大明之上顯道也窈防之門徳也至陽無陰至陰無陽原者陰陽之本萬物所自出彼物無窮無測而以爲終極者以人言之耳皇者王之所自出天道也王者出於皇人道也光以言天土以言地蓋得道者出爲王入爲皇無所不可失道則有所徧在上見光在下爲土而已今天下百昌之物始出於土終化爲土土豈有心於物哉人生於無形死於無形豈能系於人間余將去汝言身𨿽在人間而心已離之而與造物者遊矣無極不見其始無窮不見其終門者出入所自野者空曠而無適莫也與日月合其明與天地合其徳故至人之心若鏡物來則應物去則忘當我物來也緡乎有系物意遠我物去也昏乎有忘物意物之去來皆不覺也人其盡死而我獨存言神人與造化爲一死生不得與之變也

祥道注夫天地有官可任而不可違陰陽有藏可委而不可離欲官陰陽以遂羣生則是以人禦天而逆其自然物幾何而不殘乎老子曰道甚夷而民好逕又曰益生曰祥苟欲而益之則子生未孩而始誰雲气不待族而雨何異乎揠苖者哉此所以上悖日月益以荒矣黃帝退捐天下能外物矣未能外生所以問治身之道廣成子告以必靜必淸則與外生得之矣故又告以物無窮極也昏默則視聽不可見聞窈防則摶之不可得也耳目者心之冦故必無視無聽然後抱神以靜動濁者形精之蠧故必靜然後無勞形必淸然後無勞精此所以貴閉愼而不貴多知也陽爲顯故遂於大明之上陰爲幽故入於窈防之間守其一精之至也處其和和之至也捨徳之原比於赤子精和之至故千二百歲而形未嘗衰失道前無始而後無終與有數者異上不皦而下不昧與有體者異光者陽之精土者陰之質失道則上役於陽故見光下制於陰故爲土而已萬物生於土又反於土吾將去之也與日月參光則合其明與天地爲常則合其徳當我緡乎與我合者緡而爲道遠我昏乎與我遠者昏而爲物人其盡死而我獨存謂彼則盛其枝葉以傷根柢此則深根固蒂以存其枝葉也碧虛注有所欲有所取非精妙也乃粗質爾有所法有所治非全眞也必傷殘矣自而治天下陽災陰沴二景失明又奚足以語至道哉黃帝退捐天下行而問修身廣成始告以窈窈防防彊名道之精昏昏默默彊名道之極不以色爲色不以聲爲聲故神靜而形正靜則神不勞淸則精不揺不妄視故無見不妄聽故無聞不妄想故無思三者眞故神住形畱也愼內則虛心閉外則塞兌蓋懼夫多知之爲敗故能超乎陰陽會乎道域也三辰煥明五嶽安鎭天地有官也四時資生萬物結成陰陽有藏也自治則物化而日彊純一則沖和之所聚故修身千二百歲而形未嘗衰李淳風天元生物薄雲千二百謂之大克一曰陰陽之小紀也道本無始豈有終不知誰子豈有極上爲皇而下爲王域中之大也上見光而下爲土同一物也萬物自生自滅吾亦倐來倐去太虛之門無窮造化之野無極與日月參光不自顯也與天地爲常不自異也物之當我如絲緒緡然而不覺物之遠我如暗防昏然而不知人其盡死理當景而我獨存吾有不亡者是也

鬳齋云官陰陽使陰陽各當其職物之本然曰質卽前言至道也物之殘謂害物之事天地陰陽皆自然之理五穀羣生亦自生自遂有心以官之反爲物害矣云不聚而雨此有而彼無葉不待黃而落失時也窈防昏默微不可見無視無聽耳目俱忘靜而無爲形則自正神必淸靜形不勞役气無動揺則可長生今修煉之學原於此無勞無揺此無與勿字同有禁止之意無見無聞無知又解無視抱神兩句愼內不動其心閉外不使物得以動心也不識不知而後徳全多知則敗事矣大明卽太虛窈防卽無極言人身自有天地陰陽我之天地各官其官我之陰陽各安其所則此身可以愼守物物皆自堅固物謂我身所有之物所守者一而不雜所處者無不和順所以千二百歲而形不衰廣成子之謂天言其與天合一也物安有窮而人必求其所終物豈可測而人必求其所極以有涯隨無涯也易不終於旣濟而終於未濟是知物無窮無測也子在川上曰逝者如斯夫亦指無窮無測者言之上爲皇下爲王如天下篇內聖外王皇無爲王有爲非三皇與三代之王也上見光者日月下爲土者地也言居天地懵然無知舉頭但見日月頭但見地下而已百物生於土反於土神奇腐交相化也去汝者離去人間無窮之門無極之野言天地之外故可與天地日月同其長生也緡同防昏暗也當我迎我而來遠我背我而去物之去來我皆泯然而不知也

空同一作崆峒司馬舊注云當北斗下山也爾雅北戴斗極爲崆峒山自古𨿽有此山似亦意有所寓斗居天中幹運萬化山戴斗極地之中也空同當天地之中諭人之一心處中以制外善居之者物莫不聽命焉廣成子或云老子亦不必泥迹但言古聖人也黃帝往問至道答以天地之精渾淪曰質陰陽之气已判曰殘汝所欲問者猶近乎道汝所欲官者殘餘而已去道已遠何足議哉黃帝退而閒居復往問治身之道始告以無視無聽抱神正形必靜必淸無勞無揺至彼陰陽之原修身之道極矣天地有官陰陽有藏蓋指身內而言使人善求之千二百歲特揆人間短景一紀之數若要其分靈降气生化之源則亙古窮今可也自有天地陰陽則有人有物後乎吾身巧歷莫算斯爲無窮無極而人以爲終爲極者以形化觀而不睹其不化者耳上爲皇而下爲王此以得道而言不在有位而稱也故𨿽時有不同命物之化則一上見光而下爲土言失道之人精魄化燐火骨肉歸塵土是爲虛生浪死徒勞造化之鼓鑄者也百昌之生土反土亦在乎得道失道之分道無得失物有去來出機入機所以爲化余將去汝言我不歸土而升於太虛則與二儀兩曜同其長久矣當我近我者緡乎與道合也遠我背我者昏乎防暗無知也人其盡死謂眾人終於化而我獨存此我非九竅百骸之我乃淸靜明妙虛徹靈通本來之我不可以色見聲求是以先天地生獨立而不攺也惟二聖親傳道要具載此章初無甚髙難行之事易簡明白若此後世薄俗好奇尙怪設爲存想抽添交媾采取之說勞神苦形以求泰定至有以盲引盲騁冰車於火山而弗悟者幾何而不喪其所自生哉吁世無眞鑑久矣因伏讀廣成遺訓得以發余之狂言亦將有以狂而取之者

南華眞經義海纂微卷三十一

欽定四庫全書

南華眞經義海纂微卷三十二

宋禇伯秀撰

在宥第三

云將東遊過扶揺之枝適遭鴻防鴻防方將拊髀爵躍而遊雲將見之倘然上贄然立曰叟何人邪叟何爲此鴻拊髀爵躍不輟對云將曰遊雲將曰朕願有聞也鴻仰而視云將曰吁云將曰天气不和地气鬱結六气不調四時不節今我願合六气之精以育羣生爲之柰何鴻蒙拊髀爵躍掉頭曰吾弗知吾弗知云將不得問又三年東遊過有宋之野而適遭鴻防云將大喜行趨而進曰天忘朕邪天忘朕邪再拜稽首願聞於鴻防鴻防曰浮游不知所求猖狂不知所往遊者鞅掌以觀無妄朕又何知云將曰朕也自以爲猖狂而民隨予所往朕也不得已於民今則民之放也願聞一言鴻曰亂天之經逆物之情天弗成解獸之羣而鳥皆夜鳴災及艸木禍及昆虫噫治人之過也云將曰然則吾柰何鴻防曰噫毒哉仙仙乎歸矣云將曰吾遇天難願聞一言鴻防曰噫心養汝徒處無爲而物自化墮爾形體吐爾聰明倫與物忘大同乎涬溟解心釋神莫然無魂萬物云云各復其根各復其根而不知渾渾沌沌終身不離若彼知之乃是離之無問其名無窺其情物故自生云將曰天降朕以徳示朕以默躬身求之乃今也得再拜稽首起辭而行郭注不知所求而自得所求不知所往而自得所往故內足者舉目皆自正也夫乘物非爲迹而迹自彰猖狂非招民而民自往是以爲民所仿效而不得已也若夫順物性而不治則情不逆而經不亂默成而自然得解獸羣而鳥夜鳴則離其所以靜艸木昆虫坐而受害矣蓋有治迹亂之所由生也噫毒哉嘆治人之過深仙仙坐起貌嫌不能頹然遠放故遣使歸夫心以用傷則養心者其惟不用心乎理與物皆不以存懷而付之自然則無爲自化同乎涬溟與物無際莫然無魂坐忘任獨渾沌無知而任其自復乃能終身不離其本知而復之與復乖矣有問有窺失其自生默而知之常自得也

呂注云將以澤天下爲已任者扶揺之枝動之末也鴻大而防被觀其名可知願合六气以育羣生則有意乎澤天下曰吾弗知是眞知也人莫不有求有往我則不知所求不知所往凡以無知而已鞅掌拘系貌𨿽遊者若所拘系而吾觀有天下之眞不過此物而已萬物並作吾觀其復復則不妄朕又何知自以爲猖狂則無爲己民之放則未能無爲天則無爲物則無知有知有爲則亂天經逆物情而天弗成矣歲有天冬至是也月有天晦日是也日有天夜半是也而人亦有天古之求正气之所在而以存其精神美其根本者未有不知此非所以彰彰言之也夫惟天所以弗成而災及鳥獸昆虫者凡以不知無爲而治之之過也毒所以治疾無爲而治之猶無疾而毒之仙仙乎歸矣欲其反本以求之人莫不有成心在乎自養而已自養則無所事爲而物自化墮形體則不知有六骸吐聰明則不知有耳目倫則理之在我物在外者也涬溟气之虛而待物者我與物忘而同乎涬溟則心解神釋而莫然無魂此所以處無爲之道也云云物之方興我則不知使物歸根亦不自知則渾沌旁礡而爲一以至終身不離無問無窺而物自生也方其無知不知其無知也而曰此名無知邪則是問其名此果無知邪則是窺其情猶物之方生剔其根而視之未有能生者也天之所以造物亦若是而已矣

疑獨注云將云主帥鴻防陰陽未判之气扶揺指風諭其無形遊者任其自適列子所謂至遊是也云將未見道體故指時事爲問而願合六气以育羣生鴻防曰遊未能無示終曰吾弗知吾弗知則無示矣此道之極致也鞅掌謂制防始𨿽有所制防而終亦自得舉目皆正而無妄矣其所觀如此我又何知蓋以不知爲知是眞知也天有經物有情亂而逆之天所以不成者妙之體天言自然也鳥獸昆虫皆具性命之理順理則安逆理則亂今彊治之是解其羣而使夜鳴也曰心養者萬法由心起養之以理鎭之以靜物來則應物去則忘然後能無爲而無不爲離形去知同乎大通人倫物理混而爲一故解心釋神莫然無魂此人道之極由之而合乎天者也夫物云云指幻化各歸其根言空性幻化有滅空性無壞故至於命者渾渾沌沌終身不離若知之則道離矣始有所制於是有名性命所在於是有情名與情皆非神人復命之事無問其名則名不害實無窺其情則情不勝性物故自生言萬物之理得矣云將聞言而悟天指鴻防降徳示默皆言神人接物之意得無所得故起辭而行

碧虛注云將主雨澤之帥東遊行仁惠之方扶揺之枝風先所經鴻防元气也遊者元气運動之謂上不降則下不升五運乖則六气悖有宋之野膏澤之所也不知所求則於物無系不知所往則縱物無心物𨿽眾多羣分自正朕又何知哉云本無心而民隨之卽有心也將不得已而民效之則有迹也有意變常則亂任已役情則逆旣亂且逆天理難成故山林無靜景林藪少和气由於法度太明制割深刻之所致也心養謂以心惻養無爲則養心有爲則心養心非我有性原本空動靜不知同乎涬溟光景俱滅歸於窈防混沌不離知則離矣無名無情何問何窺哉在默何求云徳不得起辭而行卽是妙用也

鬳齋云扶揺之枝卽扶桑日出之地育羣生之問與前章黃帝之問同鞅掌紛汨無妄眞也紛汨之中而自觀其眞不得已於民言欲謝絕之而不可民之放以我爲法也天經物情皆自然以有心爲之則亂逆其自然故天弗成虛也猶云先天下能輔物之自然而使失其性則艸木昆虫皆被禍矣此有心以治人之過故嘆曰毒哉仙仙乎使之急歸也心養者言止汝此心自養得便是不曰養心而曰心養當仔細體認汝但處於無爲而物自生自化將從前聰明皆吐去之倫與淪同泯沒而與物相忘則與涬溟大同矣涬溟無形無气之始解去有心之心釋去有知之神無魂猶無知也各復其根生者必防𨿽防也而不防防者又生故曰各復其根而不知渾渾沌沌無知無覺則終身不離乎道才有知覺則是離之凡有分別之謂名有好惡之謂情無問無窺則無分別好惡此卽無爲自然故物各遂其生矣天賜我以自然之徳示我以不言之理反身而求已得此道得其所得拜謝而去也

云將施雨澤調陰陽者過扶揺之枝諭趨動境明其欲出而澤物也鴻蒙元气爵躍而遊言運動自適元气運而雨澤施焉譬聖君在上而人化云將願合六气以育羣生不免於有心與前章取天地官陰陽義同鴻防以不知答之道盡於此云將不能領會而退洎再遭鴻防復有問始告以不知所求不知所往言求諸已而足不在遠問他人浮游於世鞅掌自得故足以觀見眞理又何必向外求知哉此數句發明有以敎之而云將猶未悟乃自陳其猖狂不得已於民之狀鴻防就箴其失謂汝徒務多言多事以亂天常逆物理其默之天敗故飛走艸木昆虫皆失其所此治人之過也毒訓治言有治天下哉汝歸休乎無復多問云將心疑未釋再願聞一言鴻防告以汝所疑者爲心失其養心者神之舍養以無爲則神全神全斯足以化物自墮爾形體至莫然無魂乃心養之訣至極則養亦忘矣萬物云云各歸其根動極必靜自然之理何容知識於其間但當渾渾沌沌守而勿失知識一萌則離道矣問名窺情皆屬乎知尙能絕此則任物自化何在乎合六气以育羣生哉云將乃悟多言足以害道示默之爲降徳在反求諸身而已由是知以澤物爲已任者勞而罔功任天下之自治者逸而俱化蓋育萬物和天下不越乎全神養心之功古之神人使物不疵癘而年谷熟者以此

世俗之人皆喜人之同乎已而惡人之異於已也同於已而欲之異於已而不欲者以出乎眾爲心也夫以出乎眾爲心者曷嘗出乎眾哉因眾以寧所聞不如眾技眾矣而欲爲人之國者攬乎三王之利而不見其患者也此以人之國僥幸也幾何僥幸而不喪人之國乎其存人之國也無萬分之一而喪人之國也一不成而萬有餘喪矣悲夫有土者之不知也夫有土者有大物也有大物者不可以物物而不物故能物物明乎物物者之非物也豈獨治天下百姓而已哉出入六合遊乎九州獨往獨來是謂獨有獨有之人是之謂至貴大人之教若形之於影聲之於響有問而應之盡其所懷爲天下配處乎無響行乎無方挈汝適復之撓撓以遊無端出入無旁與日無始頌論形軀合乎大同大同而無已無已惡乎得有有睹有者昔之君子睹無者天地之友

郭注心欲出羣爲眾俊也皆以出眾爲心所以爲眾人不能相出矣眾皆以出眾爲心而我獨無往不同乃大殊於眾而爲眾主也吾一人所聞不如眾技之多故因眾則寧不因眾則眾之千萬皆我敵也夫欲爲人之國者不因眾之自爲而以已爲之此徒求三王主物之利而不見已爲之患也三王之所利豈爲之哉因天下之自爲而已以一已專制天下天下旣塞已何由通故一身不成而萬有餘喪悲夫有土之君不知也有大物者不可以物物言不能用物卽是物耳不足以有大物夫用物者不爲物用斯不物矣不物故物天下之物用其自爲而不窮也人皆自異而已獨羣遊是乃獨往獨來獨有斯獨矣且與眾同非求貴於眾而眾人不得不貴斯至貴也若信其偏見以獨異爲心則𨿽同於一致故是俗中一物耳非獨有者也夫百姓之心形聲也大人之敎影響也大人之於天下何心哉使物之所懷各得其盡問者爲主應者爲配處乎無響則寂以待物行乎無方隨物轉化也挈提萬物使復歸自動之性卽無爲之至矣以遊無端則與化俱岀入無旁同俱表與日俱新故無始終也頌論大人之形容與天地無異有已則不能大同天下之難無已者也已旣無矣則羣有不足復有之睹有者昔之君子能美其名者耳睹無者天地之友任其獨生者也

呂注道之無爲自然非特人君體之而以道佐人主者亦當因眾以寧無事於爲人之國也一人所聞不如眾技之眾而欲自任以爲人之國則其不喪者僥幸而已三王之興君臣之相與固有以是爲利者而末世多以是爲患欲爲人之國者攬其利而不見其患也黃帝問廣成堯之見四子皆以大物爲患欲明物物者之非物而已吾所體者道道外無物是以謂之獨有夫大人之敎若形聲之於影響而不爲天下先此所以爲之配也處乎無響則寂然不動行乎無方則未始有封故能挈天下而往以復之撓撓而不必靜是所謂萬物並作吾以觀其復而藏天下於天下也故能遊乎物之終始而方之所不能閡時之所不能拘也頌論言也言則出於不言形軀形也形則象於無形如是則大同而無已矣無已烏得有有防燻然慈仁謂之君子聖人所以與人同也則睹有者特可謂之君子而已至於睹無則天地之友與人同者不足以名之也

疑獨注惟至於命者喜怒好惡皆岀於正若同乎已而喜之異乎已而惡之此欲以岀眾爲心曷嘗岀乎眾哉惟學以窮理思以盡性而至於命則不求岀眾而在萬物之上矣明先王之道因眾人之知以安其心則已之所聞不如眾技眾矣合眾技而成已之能非聖人孰能與於此三代之王爲國而受其利未必有害後世襲其迹而不明其本此以人之國僥幸也其成人之國一猶不足而喪人之國萬猶有餘蓋恐當時有土之君不知僥幸喪國之患也凡爲人所有者皆物而有土爲大今有生者𨿽至久不能生生有物者𨿽至久不能物物惟不生者能生生不物者能物物故有大物者不可以物物而不物故能物物也聖人不物於物物非有也非不物於物物非無也明乎此則豈獨治天下百姓而已蓋能岀入六合遊乎九州治天下百姓聖人之妙理也獨者離陰陽而無對獨往無所因而往獨來無所從而來獨有無所有而有也至貴莫之爵而常自然者無所受命者是矣大人之敎聖人之應物也響之答影之隨皆無心於形聲而不知所以然聖人之於物亦若是而已無問則寂有問則應任其自然而盡天下之所懷使各安其性命而爲天下配此論聖人之業前云獨有至貴則論聖人之道也處乎無響故不聞其聲行乎無方故不見其形此至靜也挈汝萬物同適乎至靜然後岀而應物於撓撓之間故能與造物者遊乎無端岀入無旁也日新無故則無始無終矣樂其意然後能頌得其理然後能論孟子曰惟聖人可以踐形言可者僅可也莊子論神人則頌論形軀合乎大同與孟子相表裏大同則公而無私故能無已無已惡乎得有有有非常有無非常無故睹有者不見其無睹無者不見其有不見無是溺於色不見有是溺於空二者皆倚於一偏而非全也故睹有者昔之君子睹無者天地之友昔之君子施之於命則泥矣天地之友施之於天地之間則無不通也

祥道注古之得道者虛其心弱其志心虛則無分別之妄志弱則無誇企之非如是則和光同塵豈以人之同異於已而爲之喜惡哉是故後其身而身先外其身而身存不求岀乎眾而不得不出乎眾矣世俗則不然因眾之同以立已所聞之異則眾之千萬皆吾敵也吾一人之所聞安能出乎彼哉此所以不如眾技眾矣云將猖狂而民隨所往皆以岀眾爲異至於災及鳥獸禍及昆虫非夫攬三王之利而不見其患者乎凡有貌像聲色者皆物也物與物可以相遠故明乎物物者之非物則吾心非物也心非物故能物物物物非特物物又能窅然喪其大物乘雲禦龍岀入六合而獨往獨來矣獨有矣物者不能無之不物者不有之也吾能不物而吾之所以不物者又非物孰有岀眾之心哉不出乎眾是出乎眾也心不出乎眾是不有其有而其實歸於獨有不貴其貴而其名歸於至貴老子所謂不居不去無私成私是也影固無情於形形立則影見響固無情於聲聲至則響應其見也枉直不在我而在形其應也淸濁大小亦不在我而在聲大人之敎如此故有問應之盡其所懷不惑愚也爲天下配不爲主也處乎無響則其默足以應物行乎無方則其動足以周物復之撓撓與鞅掌以觀無妄意同遊乎無端與遊乎物之終始意同形者生之質軀者形之別頌之所以樂其生論之所以究其本合乎大同則天地並生萬物爲一庸有有已之累哉

碧虛注大人者聖人之總名大人以自治之道提挈萬適性而動歸乎本源道無首尾日新無故頌美大人之容儀而與道防也防已則藏物物我都忘惡得有有人之君子未能忘形若自忘者始能化物也鬳齋云欲人同己而不欲異己是以我出乎眾人之上也以己之所聞必欲眾人皆歸向而後安則𨿽欲出眾而不出乎眾矣若謂之獨見必眾皆不知而後可旣欲人人同我則我不如眾人之技多矣如此而欲爲人之國是攬取三王之利而不知其必爲患害也以此謀人之國是以僥幸爲心但見有喪安得有成有國者未知其人而爲其所惑也此分明譏當時歷聘遊說之士物物者有心有迹不物者無爲自然無爲則無所不爲故曰不物故能物物若知物物之不物則豈特治天下而已出入六合遊乎九州言道超乎萬物之表也操縱闔辟於造化之間而與天爲一非人可得而二之故獨往獨來是謂獨有如此則至貴矣大人卽獨有之人形必有影聲必有響自然之理有問於我則盡此懷而應之以此對乎天下是以一身而當天下之大也我爲主配爲賓無響無聲無無方無迹也撓撓羣動無己貌挈舉世之人往歸於撓撓之中言𨿽出世而不外世間是岀世世間非二法無端無旁皆無極也不見其始安知其終以形軀而論贊之合乎天地之間皆同此身旣與萬物皆同則無已矣何者爲有昔之君子但見其有與天地爲友方見其無其曰昔之君子自堯舜而下皆在其中

惡異而喜同重已而輕彼此世之常情以出眾爲心者也眾同己而喜之則己與眾無異矣曷嘗出乎眾哉若此而欲爲人之國是覽己往之利而不見方來之患幾何僥幸而不喪人之國其存人之國至萬有餘喪乃行文奇筆悲夫有土者之不知蓋警其爲民上者有土大物也有而不與焉斯可以物天下之物若執而有之爲物役矣儻能明乎物物者之非物則奚止治天下而已岀入六合遊乎九州卽乘雲禦龍遊乎四海之義故能獨往獨來物無與偶獨有斯道非至貴而何大人之敎若形聲之與影響隨扣隨答不違民願爲天下配則不敢爲主而爲客應岀乎感非求應也處乎無響響讀同向言居無不在也行乎無方動無不之也挈汝適復之撓撓一句頗難釋諸解亦未甚顯明審詳經防與道徳經孰能安以久動之徐生意同蓋大人之敎主在動而化物故遊乎無端無旁而與日俱新也無始終也頌論猶議論議論大人之形容合乎大同與道無異卽道徳經孔徳之容惟道是從之義諸解多著意於頌論二字故於下文說之不通大人則無己己旣無矣何物足有哉君子則務學期造乎是道以未能忘物而所睹無非有猶庖丁始解牛所見無非牛昔之君子尙然今之君子又可知矣故思睹無之人而尊之睹無則絕學而至於道猶庖丁三年之後目無全牛矣天地生於無者也能睹天地之所生則與之爲友非過論也若夫徳契自然道超象外揮斥八極出有入無可以提挈天地把握陰陽豈止乎與之友哉故康節先生雲天地自我岀其餘何足言

響字舊無他音似與下文不協宜讀同向向猶方也養生主砉然向然讀同響應帝王向疾彊梁舊注云如響應聲之疾則二字古通互用此處緣上文有聲之於響字混淆差誤耳

南華眞經義海纂微卷三十二﹤子部﹐道家類﹐南華眞經義海纂微﹥

欽定四庫全書

南華眞經義海纂微卷三十三

宋禇伯秀撰

在宥第四

賤而不可不任者物也卑而不可不因者民也匿而不可不爲者事也粗而不可不陳者法也遠而不可不居者義也親而不可不廣者仁也節而不可不積者禮也中而不可不髙者徳也一而不可不易者道也神而不可不爲者天也故聖人觀於天而不助成於徳而不累出於道而不謀會於仁而不恃薄於義而不積應於禮而不諱接於事而不辭齊於法而不亂恃於民而不輕因於物而不去物者莫足爲也而不可不爲不明於天者不純於徳不通於道者無自而可不明於道者悲夫何謂道有天道有人道無爲而尊者天道也有爲而累者人道也主者天道也臣者人道也天道之與人道相去遠矣不可不察也

郭象注因其性而任之則治反其性而淩之則亂任賤者貴因卑者尊此必然之符也事藏於彼故匿彼各自爲不可不爲但當因任耳法者妙事之迹安可以迹粗而不陳妙事哉當乃居之所以爲遠親則苦偏故廣乃仁夫禮節者患於系一物物體之則積而周矣事之下者𨿽中非徳事之難者𨿽一非道執意不爲𨿽神非天況不中不一不神者哉故聖人順其自爲自然與髙會也不謀而一所以爲易恃於仁則不廣率性居遠非積也自然應禮非由忌諱事以禮接能否自任應動而動無讓禦粗以妙故不亂也恃民之自爲而不輕用因物而就任不去其本也夫爲者豈以足爲故爲哉自體此爲不可得而止也不明自然則有爲有爲而徳不純矣不能虛已以待物則事事失會此不明於道者之可悲也天道任萬物之自爲人道以有爲爲累不能率其自得也同乎天之任物自然居物上而各當其任居無爲而委百官百官有所司而君不與焉二者俱以不爲而自得則君道逸臣道勞勞逸之際不可同日而語也

呂注人貴物賤賤則宜若可以不任而不可不任也故因於物而不去以其賤則莫足爲而不可不爲其爲也輔其自然而已君尊民卑卑則宜若可以不因而天之視聽猶且因之故恃於民而不輕通變之謂事非睹未然則不能知其匿也故接於事而不辭制而用之之謂法法非妙道而天下以爲分故齊於法而不亂仁則君子所體而行仁近而義遠然非義則仁不能獨行𨿽遠而不可不居故薄於義而不積仁本孝弟義以利物義疏而仁親親止於父子虎狼之所同非所以爲至故會於仁而不恃禮以節民心爲事而無一物不由則不可不積故應於禮而不諱徳者性之所同有不明於人則不純故成於徳而不累莫非道也所以爲一然而不易則萬物之應不備故出於道而不謀無爲則天之所以爲神而有不爲則非無爲之全故觀於天而不助向之所論絕去聖知攘棄仁義與夫符璽斗衡之末皆欲焚破剖折而無遺此則自天道之精微至於事法之匿粗皆不可無何也夫天之所以神也一煦而萬物盈一吹而萬物虛其所以成物一而已矣莊子猶是也向之所言則一吹而萬物虛之時也今之所言則一煦而萬物盈之時也亦以成物而已此其所以體神而入天也歟夫道一而已不明於天則不能無爲而不純於徳由人而下猶可彊焉者也道則有天有人不通之則無爲有爲皆無自而可不通且不可況不明乎無爲者使物有爲者使於物天道則無爲而尊者也有爲者貴人無爲者貴於人人道則有爲而累者也莊子非深乎渉世而有爲者而諄諄若此蓋觀之天地之理古今之效知其得失嘗在此而已矣

疑獨注物至賤也不以其賤而不任其自然民至卑也不以其卑而不因其常性賤而不任是無物也卑而不因是無民也天下豈可無民無物乎夫事不爲則蠧壞而難興不匿則太顯而害道法不粗則民不知不陳則世不畏也義路也遠而可遊仁宅也近而可居然義不可以不居者以其不可無仁也仁不廣則無以博施濟眾不親則愛無差等禮不節則放而無法義不積則薄而不厚徳不髙則無以異眾人不中則不能與有足者皆至一則屬數道之散也易則無窮道之變也道無數則學者不能窮道不變則萬世受其獘天不神則功不妙不爲則物不成孟子曰莫之爲而爲者天也此十者由用以入體之序聖人與天合故觀天之自然而不相助徳出於性因而成之而不以爲累也謀者指事而言顯於道以應物豈指事而言哉會者自然相合恃者心無所賴與仁相合與性爲一故無所恃也義者因禮而動諱者言違於心薄於義而不積大義也應於禮而不諱大禮也事成則接之而不辭法成則齊之而不亂民爲本恃之而不輕物爲國用因之而不去此一節言聖人因體以致用之序任其自然而順之者也物生於道道統乎物聖人爲道不爲物而物物自遂故物莫足爲也而不可不爲荀子曰精於物者物物精於道者兼物物蓋欲其精於道而不役於物也古之言道者先明天而道徳次之明乎在天以求乎在已則純乎徳矣苟不通於道無所往而不滯礙大道散而有天人之分君無爲而在上天道也臣有爲而在下人道也天道者自然人道者使然人而非天者有之未有天而非人者也

祥道注有物而後有民有民而後有事有事而後有法行法在義行義在仁禮所以節文仁義者由是而至於中而不可不髙者徳一而不可易者道卒乎神而不可不爲之天此由人而入乎天也及由天以之人則徳自得者也道施諸物者也民有物者也物有於民者也不明於天者以仁賊之故不純於徳不通於道者以事汨之故無自而可然則不明於道者又豈能通道哉本在於上末在於下要在於主詳在於臣故良匠無爲於斫木而有爲於運斤良禦無爲於布武而有爲於攬轡然則爲人君者豈與下同事爲人臣者豈與上同徳哉經曰以道觀言而天下之君正以道觀能而天下之官治君坐而論之者以言臣作而行之者以能此有爲無爲之別也

碧虛注物無棄物不可謂賤而不任用人無棄人不可謂卑而不就使事有顯晦不可謂匿而不爲法貴適時不可謂粗迹而不陳義有裁斷不可謂迂遠而不處仁者博愛不可謂親疏而不廣禮能治亂不可謂樽節而不積徳有髙下不可謂中順而不髙道之虛無不可謂守一而不易天理自然不可謂神妙而不爲觀於天而不助至因於物而不去又覆衍前十條夫外物獘獘何足云爲而有生所須不可不爲昧於天理者專禮法滯陳迹喪已於物者無自而可也不言而在言所以爲尊受役而居下所以屬人王者法天無爲臣下事君有職天道人道勞佚不同若不察而倒置亂自此始矣

鬳齋云觀此一段有精粗不相離之意道爲貴物爲賤人豈能遺物哉道爲尊民爲卑君豈能離民哉明白者道也以之對事則事晦匿矣然亦豈能盡遺世事故不可不爲道精而法粗豈能盡棄故不可不陳言義則去道遠而義豈可去故不可不居仁愛𨿽非至道而豈能遺仁故不可不廣禮有節文似於彊世故不可不積人所同得然有當自立處𨿽與世和同而不可不髙也一於自然者道然有當變易處故不可不易不可知之謂神天之所爲固不可知然人事不容不盡故不可不爲觀於天而不助謂不容力成於徳而不累積以爲髙言其無容心也不謀不計度不恃不自以爲恩薄廹近也積不化也不積則化矣不諱不拘忌不讓無所退縮不亂有簡直之意民𨿽可恃而不輕我以倚重之物𨿽可因而不去本以就末幹轉從上數句到此已盡卻提起物莫足爲也而不可不爲此物字卽精者爲道粗者爲物事事物物皆在其中若以道心皆不足爲然有不可不爲者此便是人心處又曰不明於天者不純於徳言世間事𨿽不可不爲必知自然之理則可若不明天理自然則在我之徳不純不通於道卽是不明於天故無往而不窒礙也無爲而尊者天道自然有爲而累人道不容不爲者也上句屬道心下句屬人心累與危字相近主者天道以道心爲主也臣者人道使人心聽命也此臣主字論身中君臣齊物論遞相爲君臣其有眞君存焉是矣此段自賤而不可不任至篇中乃莊子中大綱領與天地篇同東坡雲莊子未嘗譏孔子於天地篇得之餘謂莊子未嘗不知精粗本末爲一理於此篇得之

此段始於任物因民卽貴以賤爲本髙以下爲基之義次敍事法義仁禮徳皆不可不爲以其紀綱治道一日不可闕者也繼以一而不可易者道則一得萬畢操縱在我前八者之存亡無益損焉而其妙用則又超乎八目之表結以神而不可不言者天焉其皆出乎自然也自觀於天而不助翻序前十條以歸於民物又明十條之所以然使學者知所持守不至泛然無統也至精莫過乎道至粗莫過乎物末又舉物者莫足爲而不可不爲然則物之於人難去也省矣但能明於天達於道純於徳則不待去物而物自不能爲之累矣關尹子云聖人不去物去識惟不通乎道者無所往而非累也道一而已此又有天人之別以明君臣之分猶元气之判爲陰陽也陰陽之疊運天人之相因蓋不可偏廢此云相去遠矣則以分言之所以警天下之爲人臣者也孰謂南華之論一於淸虛而無關治道哉是篇大意謂君子不得已而臨蒞天下莫若無爲故以存民宥眾爲懷未嘗有心乎治之也是以天下之民性不淫而徳不遷爲民上者喜怒平而賞罰中蓋因天下之自治而無爲治之勞故民易從而法不撓也後世君天下者失其輔世長民之要而專以賞罰爲事上有儒墨曾史之是非下有桁楊桎梏之拘制然後爲治者不勝其勞而民無所措手足矣猶且以仁義聖知爲足以得天下之情尊之惜之家國效而弗悟其爲撓民之具此南華之所以願棄絕之也信如所言則天下之所寄托淵雷之所發見者有在於是國政不至於傖囊人心不至於蠧壞從容無爲而任萬物之吹噓鼓舞又何暇治天下哉次設崔瞿之問以發老聃之防明乎爲治者罪在攖人心此桁楊桎梏之所自來而桀跖之所以爲利者也故黃帝問道於空同告以抱神正形淸靜長生之要爲本家國次之未有身治而國亂者也今之君天下者能力行廣成之言則三代之治不難復取天地官陰陽皆在吾無爲中此所以爲在宥之道鴻防告云將以墮體黜聰守根不離所以爲治身之道也其篇末歷敍君臣禮法殆無遺論及天道人道之分在有爲無爲之別相去𨿽若不侔發於其心見於事業一也特以表君臣之分正其所當爲者耳太上云公乃王王乃天天乃道

南華眞經義海纂微卷三十三

欽定四庫全書

南華眞經義海纂微卷三十四

宋禇伯秀撰

天地第一

天地𨿽大其化均也萬物𨿽多其治一也人卒𨿽眾其主君也君原於徳而成於天故曰古之君天下無爲也天徳而已矣以道觀言而天下之君正以道觀分而君臣之義明以道觀能而天下之官治以道泛觀而萬物之應備故通於天地者徳也行於萬物者道也上治人者是也能有所藝者技也技兼於事事兼於義義兼於徳徳兼於道道兼於天故曰古之畜天下者無欲而天下足無爲而萬物化淵靜而百姓定記曰通於一而萬物畢無心得而神服

郭象注天地均於不爲而自化一以自得而爲治天下異心無心者爲之主也以徳爲原無物不得得而不謝所以成天無爲則任自然之運動自然而爲君非邪也各當其分則無爲位上有爲位下官得其能而治矣上無爲則天下各以無爲應之萬物莫不皆得則天地通道不塞萬物自得其行人人自得其事而技者物之所不用也夫本末相兼猶手臂之相包一身和則百節皆通天道順則本末俱暢一人垂拱默百姓比屋可封故一無爲羣理都舉矣

呂惠卿注天地之大萬化而未始有極𨿽化而非其所以化均則無小大美惡長短之辧乃其所以化也道生一而至於萬何從而治哉一則各復其根而不知乃其所以治也人卒𨿽眾其主者君原於徳則其化通於天地之內成於天則其治反乎萬物之一此二者同謂之古之君天下者無爲也天徳而已則是以眞君君天下物其有不化者乎以道觀言則未嘗有言言而無言天下之君其有不正者乎以道觀分則無爲爲君有爲爲臣君臣之義其有不明者乎以道觀能則無能無不能天下之官其有不治者乎以道泛觀則物無非道萬物之應其有不備者乎天地之所以爲天地者得是而已人而得是則徳與天地通而萬物莫非我道之爲物如此其大在上者用之以治則人事而已能有所藝則技而已技兼於事事兼於義義兼於徳徳兼於道道兼於天宜矣誠知其莫不兼於天則所以畜天下者豈有於技能事爲之間哉故其天下足天下化百姓定者在我而已凡以通於一而所得者無心故也萬事莫不出於一神之所以靈則出於吾心而已

林疑獨注萬物生於天地人卒靈於萬物天地未離乎有形人物又形之至繁而不可勝數者然其所宗道而已矣其化均者若易曰範圍天地之化而不過其治一者若天下之動貞夫一其主君者寡者眾之所宗是也君主人物以徳爲本而終成於天者數之所起楊雄以一生三方古之君謂三皇以上無爲乃所以合天徳也在上無爲惟出命以正乎下在下有爲惟盡瘁以事其上以道觀其出命之言則天下之君正辧而制之謂之分以善爲尙謂之義以寡君禦眾民其貴賤勞逸莫不有辧制之分以道觀之其義明矣以道觀能而天下之官治孟子曰能者在職是也以道泛觀而萬物之應備殊塗同歸百慮一致是也夫道有本末本所以立體末所以明用莊子遊方之外者非其言之過髙蓋立體然也及四觀而入於遊方之內非其言之太卑蓋明用然也道貫天地謂之徳周行萬物謂之道上順理而治人變者謂之事能有所藝者技而已矣技者事之末故兼於事事者義之末故兼於義至於徳兼於道道兼於天皆本末相因故古之養天下者下達於技上達於天天下百姓萬物至繁且廣而使之自足自定自化者本於天道無爲而已故明足以畢萬事幽足以服神也

陳祥道注天地至大其化均於無爲萬物至眾其治均於自得則人君之所以治人卒者豈外是哉君原於中而不可不髙之徳成於神而不可不爲之天則其爲實未嘗爲也故古之以道蒞天下者任其自然而已君之用天下也以言臣之爲天下用也以能君臣之合有義萬物之交有應然言非道不正能非道不治分非道不明應非道不備則凡見於云爲之間者無非道也藝則有所極技則有所工技兼於事而義存焉以事兼於藝故也義兼於徳而道存焉以徳兼於道故也明夫本末精粗之相兼則稊稗瓦礫無非道人與萬物無非天居天下者豈他求哉推此以畜之而已夫情之無欲也行之無爲也性之淵靜也無心者能之是以一之中未嘗不該萬萬之多未嘗不歸一傳曰能知一則無一之不知不知一則無一之能知此聖人抱一所以爲天下式侯王得一所以爲天下貞無心得而神服也宜矣

陳碧虛注天地無心所以均化物物自治所以齊一眾各異業惟君無爲原於天徳成於自然也天徳者自治而有妙用存焉以自然之道觀世之言敎淸靜無爲者其君必正職分不越者君臣義明方能稱任者其官必治周覽萬物咸得應用者庶可備具矣道者虛通升乎上徳者柔順降乎下義者流行通乎物事者應治役乎人技者隨能應乎藝故技兼於事則治事兼於義則適義兼於徳則順徳兼於道則通道兼於天則合乎自然矣無欲而天下足三句卽道徳經無欲而民自朴無爲而民自化好靜而民自正混玆三者通乎一眞則事無不畢神無不服矣

林氏鬳齋口義云其化均者皆是元气萬物𨿽多主之者一造化而已人卒𨿽眾主之者君而已天之與我者爲徳人力無加焉人君體此則無爲自然天徳遠古猶云邃古也名之爲君則天下之分定矣有此分則有君臣之義便是卑髙已陳貴賤位矣天下事非一人所能隨能而盡其職所以能者亦天與之耳萬物未嘗無對上下前後各各相應出乎自然天能覆能生地能載能成通同此徳也故萬物各具自然之理上之所以治者禮樂刑政皆治之事也事事之中各有藝業隨其所能者人之技也道徳精者事藝粗者精粗皆出於自然則技卽事事卽藝藝卽徳徳卽道道卽天兼者合而爲一之意義合作藝音同而字訛

禇氏管見雲天地至大人物至眾其化其治不知其幾而主之者君則夫君之應世豈偶然哉原於徳故物不能離成於天而人自歸往其道微妙彊名曰是以古之君天下者無爲而徳合自然所以可久可大其出言作命莫不聽從以道觀言而言合乎道則君無不正以道觀分而分合乎道則義無不明以道觀能而能合乎道則官無不治以道泛觀而物合乎道則應無不備由是知天下事物苟離乎道未有能自立者通於天地者徳與天地合徳也行於萬物者道以道通乎物也凡以治人爲上縱意乎刑政賞罰皆事而已況以藝能而入於技其去道徳益遠矣古之善畜天下者無他無欲而天下自足無爲而萬物自化心如淵水之靜撓之而不濁也民惡得而不定哉又舉記曰者古書有云通於一萬事畢此老君西升告尹喜之言無心得而神服卽易所謂天且弗違而況於人乎況於神乎

夫子曰夫道覆載萬物者也洋洋乎大哉君子不可以不刳心焉無爲爲之之謂天無爲言之之謂徳愛人利物之謂仁不同同之之謂大行不崖異之謂寬有萬不同之謂富故執徳之謂紀徳成之謂立循於道之謂備不以物挫志之謂完君子明於此十者則韜乎其事心之大也沛乎其爲萬物逝也若然者藏金於山藏珠於淵不利貨財不近富貴不樂壽不哀天不榮通不醜窮不拘一世之利以爲己私分不以王天下爲己處顯顯則明萬物一府死生同狀

郭注有心則累其自然故當刳而去之不爲此爲而此爲自爲乃天道不爲此言而此言自言乃眞徳愛利之者任其性命之情萬物萬形各止其分不引彼以同我乃成大耳同彼我則萬物自容我無不同故能獨有斯萬徳者人之綱要非徳而成不可謂立道非偏物故內自得心大則事無不容沛乎任萬物之自往也不貴難得之物乃能忘我況貨財乎富貴來寄心常遠之壽夭兼忘所謂懸解況窮通之間哉不私世利委之萬物忽然不覺榮之在身不顯則默而止蛻然無所在也

呂注夫道如此其大心不刳不足以體之體道而無爲則人貌天而已以是而愛利之謂之仁以是而得所一謂之大行不殊俗寬之至也有萬不同富之至也執徳之人通一畢萬若紀之在綱也徳成則無待而自立道在我則無應而不備萬物莫足以傾之則完矣君子所以刳心在此十者而已反求諸已以明其心之大事無不容則已刳之效沛乎爲萬物逝周行而不殆也若然則藏金珠於山淵不知貨利之可欲窮夭之可醜不私一世之利藏之天下而已不以王天下爲己處顯物之所利非己也顯則明明以徳而非以位處上則帝王天子之徳處下則聖素王之道也萬物備於我則一府方生方死方死方生則同狀而已矣

疑獨注刳心去其欲而使之虛也爲者人也無爲者天也日月星辰運於上飛走動植交於下其化也不知所以化其功也不知所以功此無爲而爲也言也聖人不得已此無爲而言也天則言其自然徳者自得而已爲利所以爲仁能同所以爲大寬者能容不可畜之物富則所同者廣也執徳不回則能立紀一而能大則能立徳循道而行乃能事事爲之備不以物挫志則無所喪矣明此十者則心無所不包沛然與物往所樂在內貨財富貴何足以動之壽夭窮通亦餘事耳故不以世利爲有不以天下爲泰若以爲顯則明矣不顯則暗然而日章也萬物一府死生同狀則與造化合非體道者不能與於此

祥道注萬物皆備於我能有之而勿失則富矣紀散則眾目亂徳失則眾行乖故循於道之謂備不以物挫志之謂完也韜乎其事心之大則執大象之謂沛乎其爲萬物逝則天下往之謂也古之以道蒞天下者示之不以迹詔之不以言使人自得之上之化下也無樂餌之可悅下之樂上也非慕膻而來求藏金珠於山淵不以物累身也不計壽夭窮通不以身捐道也夫一世之利厚矣而不以爲己私天下之權重矣而不以爲己顯終至於萬物不得與之殊死生不得與之變非無心者而能然乎

碧虛注首稱夫子曰者莊子受長桑公微言也夫道汪洋流注充塞太空惟靈府虛者方能容納焉自治而爲合乎天然守中而言遠離沮喪度生接物心不退轉人之所惡我無嫌猜和光同塵不立圭角萬滋茂共丰區宇持至徳而爲紀循至理而善建順眞常而不偏離外景以全內明此以鏈心則事無不蘊理無不容恩無不沛物無不遂者矣金珠貨財患本也壽夭窮通內疚也私分處顯情病也一有系乎心則志不完矣

鬳齋云刳心去其知覺之心也爲以自然謂之天得於己者謂之徳無爲言之謂無我所容言異者亦同曰不同同之崖異有迹也物物不同而我皆有之之謂富所執之徳各有條理之謂紀卓乎如有所立徳之成也循道而行無所不備外物不足以動其心則在我者全矣明於此十者包括萬事皆歸我心則此心之大無外故沛乎其爲萬物逝也藏金珠於山淵藏富於天下也不以壽夭窮通爲榮辱不以一世之利爲己私人亡弓人得之之義𨿽王天下不自以爲尊顯黃屋非心也胸中之明照乎天地以此爲顯故不以王天下爲顯也聚萬物而歸一故曰一府死生無變於己故曰同狀也

天地非能覆載所以覆載者道也聖人非能爲能言所以爲言者道也洋洋乎大哉謂道無不在然非刳心使虛則無以容道室虛而後生白也天道無爲自然能人以無爲而爲自合乎天道以無爲而言則爲已之徳及施之於外則爲愛利之仁物不同而視若一則所有者大行不異物非寬而何萬物不齊吾悉有之可謂富矣執徳猶有所持徳成則不待乎持由有紀而後能立也順於道而大備物孰能挫其志哉信明斯理則此心以足韜藏萬事與物偕往事物無極吾與之無極是謂與化爲人斯能化人矣至使金珠無用藏於山淵貨財富貴皆爲外物則壽夭窮通又孰得而患之不以世利爲己私忘利也不以王天下爲已顯忘名也然所顯者在明乎萬物一府死生同狀耳萬物一府則無彼我之分死生同狀則無去來之累此爲刳心之極致歟郭氏從顯則明爲句後來諸解多因之似與下文不貫無範先生連下文爲句義長今從之

南華眞經義海纂微卷三十四

欽定四庫全書

南華眞經義海纂微卷三十五

宋禇伯秀撰

天地第二

夫子曰夫道淵乎其居也漻乎其淸也金石不得無以鳴故金石有聲不考不鳴萬物孰能定之夫王徳之人素逝而恥通於事立之本原而知通於神故其徳廣其心之出有物采之故形非道不生生非徳不明存形窮生立徳明道非王徳者邪蕩蕩乎忽然出勃然動而萬物從之乎此謂王徳之人視乎防防聽乎無聲防防之中獨見曉焉無聲之中獨聞和焉故深之又深而能物焉神之又神而能精焉故其與萬物接也至無而供其求時騁而要其宿大小長短修遠

郭注聲由寂彰以諭體道者物感而後應任素而往非好通於事也本立而知不逆然後其徳彌廣心由物采而岀非先物而唱也忽勃皆無心而應之貌故能存形窮生立徳明道而成王徳也若夫視聽而不寄之於寂則暗昧而不明故其窮源而後能物物極至順而後能盡妙我斯而都任彼則彼求自供恣而任之會其所極而已矣

呂注淵乎其居言湛而不動漻乎其淸言通而不濁夫道若是而已矣以爲無邪金石不得無以鳴以爲有邪金石不考則不鳴萬物孰能定之素則無所與雜逝則無乎不在通於事則物徹疏明知通於神則周萬物而不遺奚以通於事爲哉本原者道事其本也立之本原則韜乎其事而事自通心非物采寂然而已不將不迎應而不藏也夫耳聞目見口言心思無非道也則形非道不生日用不知非得之在我不能明也則生非徳不明惟能存形窮生立徳明道則在我得之而執古禦今矣忽然出動而萬物從之則藏不虞以生心而未嘗彊謀也夫道之爲物𨿽不可見乃見之所自見𨿽不可聞乃聞之所自聞深而能物其中有物是也神而能精其中有精是也至無而供其求則天府之富無窮時騁而要其宿大小長短修遠則其分未嘗不足易所謂各正性命保合太和者是也

疑獨注淵乎其居言天下之至深漻乎其淸言天下之至精此托淵水以明道金石不得無以鳴亦在考之而已蓋鳴由寂彰聲由考應至幽而不可測故萬物孰能定之素逝則抱朴而往故不從事於務也事者道之末神者道之本去末立本故其徳廣有物采之言應而不唱形不自生所以生者道生不自明所以明者徳存形以明道所以踐形也窮生以立徳所以盡性也故其出動萬物莫不從之此謂王徳之人見曉於防防聞和於無聲道之極致也故深而能物神而能精其接物也至無而供其求時騁而要其宿此道之所以無窮也

祥道注道以淸靜而有神非感則不應金石以淸靜而有聲非考則不鳴其應也萬物相推而無方其鳴也五音相變而無窮孰能定之哉通物則失已辭事則失物聖人因於物而不樂通接於事而不敢辭故能定能應也譬夫木有火不鉆則不發土有水不鑿則不達而水火之用常周於天下者以其能應而已老子曰知其雄守其雌其心之出有物采之也世人不明乎此獘獘然以物爲事名屍謀府事任知主莫不攬而有之其獘至於亂天經逆物情而不知己可不悲乎夫存形窮生非忘形生也而忘形生者始於存與窮立徳明道非忘道徳也而忘道徳者在乎立與明如是則可不出動以同民吉凶之患故忽然勃然而萬物從之防防見曉視不以目而以神也無聲聞和聽不以耳而以气也深之又深入而與物辧矣而能物焉不以物忘己也與易精義入神以致用同神之又神出而與物通矣而能精焉不以物累已也與易利用安身以崇徳同深而能物故至無而供其求神而能精故時騁而要其宿也

碧虛注水之幾於道者其居也淵乎其渟其動也漻乎其淸猶金石不考不鳴物有其性因而求之乃可得也質素獨往恥通於事立之本原歸根復命也知通於神知常曰明也徳無不被故動渉眞趣爲物取采也道體生物徳用昭明善存形者必能究生之理善建徳者必能獲道之微是故徳業蕩蕩其出無形其動無迹防防之中見曉聞和寶玉久藏夜暗有輝煥之景精神內揵靜默有靈光之祥能物能精謂恍惚妙物窈防眞精也至無而供其求無爲無不爲也時騁而要其宿動極歸乎靜也大小長短修遠一貫之以道而已矣

鬳齋云金石能鳴自然之天人之考擊亦天機也庸詎知所謂天之非人乎人之非天乎素逝素朴而往恥通於事能之而不爲本原卽物之初心出謂應物采之猶感也凡有形生皆同此道然非自得於己則此道不明言不知存我之形以究始生之理立我之徳以明自然之道非聖人不能也忽然而首出庶物勃然不得已而動萬物從之猶云萬物睹也見曉聞和亦自見自聞而已深之又深而能應乎物言其能精能粗存於我者虛應物也無已是以至無而供萬物之求時出而用之要其歸宿不可以一言定也或大或小或長或短或近或遠便是時中之意修遠合作近遠其意方足

道之淵乎漻乎天也金石有聲亦天也感之而動人也考之而鳴亦人也天人相因寓物而見以諭王徳之人素朴而往心通於事非不能也待叩而應耳立之本原猶金石之爲器知通於神猶聲之在考擊也然有聲聲者存乎其中其徳豈不廣大哉心因物采而出卽感而遂通之義蓋能存守此形斯能盡其生之理能立已徳斯能明道之自然善充養其在我者則其出動也物安得不從之乎至於防防見曉無聲聞和則其視聽有非常人所及者故深而能物則物不遠道神而能精則精不離神至無而供其求虛而不屈動而愈出也時騁而要其宿逝曰遠遠曰反之義結以大小長短修遠六字乃作文奇筆言舉不逃乎此也修遠當是近遠鬳齋之論得之

黃帝遊乎赤水之北登乎昆侖之丘而南望還歸遺其珠使知索之而不得使離朱索之而不得使喫詬索之而不得也乃使象罔象罔得之黃帝曰異哉象罔乃可以得之乎

郭注此寄明得眞之所由言用知不足以得眞也聰明喫詬失眞愈遠得眞者非用心象罔卽眞也呂注赤水之北諭之極處昆侖之丘形中最髙也南望則向明而觀之珠之爲物不可以知知識識言求故皆索之而不得象則非無罔則非有非有非無不皦不昧此珠之所以得也

疑獨注南望旋歸則自明以求復其根遂至遺其眞性使知索之眞性愈遠以聰明言辧索之皆不得也惟離形去知黜聰明忘言說謂之象罔乃可以得眞性也

碧虛注動心則眞水失照慕髙則至理有乖欲反本妙道已喪矣彼無不聰故知不能符彼無不明故視不能偶彼無不辯故說不能契象罔恍惚也人無心而合道道無心而合人亦彊云得之耳黃帝嘆曰乃可以得之乎言實無所得也

鬳齋口義云此言求道不在於聰明言語卽佛經云以有思惟心求大圓覺如螢火燒須彌山珠諭道象罔無心也

世之求道者往往以知識聰明言辯爲務而喪失其本眞弗悟有所謂無知之知無見之見不言之言乃所以無不知無不見無不言也珠諭心之圓明謂心之妙用惟當養之以晦然後用之無窮今乃向明而求此所以遺之也使三者索之不得皆以有心故若夫象罔則形亦無矣心何有哉乃可以得珠而起黃帝之嘆是珠也人皆有之耀古騰今輝天爍地靜則凝聚動則散離心淵塵汨而障其光明性海濤翻而失其位置一身不能自照何暇燭物哉黃帝始以聰明知識爲足以得珠而不知其爲賊珠也及使象罔而後得之蓋欲人屏除聰明知識復還性海之淵澄則珠不求而自見矣篤信之士當從此入

堯之師曰許由許由之師曰嚙缺嚙缺之師曰王倪王倪之師曰被衣堯問於許由曰嚙缺可以配天乎吾借王倪以要之許由曰殆哉圾乎天下嚙缺之爲人也聰明睿知給數以敏其性過人而又乃以人受天彼審乎禁過而不知過之所由生與之配天乎彼且乘人而無天方且本身而異形方且尊知而火馳方且爲緒使方且爲物絯方且四顧而物應方且應眾宜方且與物化而未始有恆夫何足以配天乎𨿽然有族有祖可以爲眾父而不可以爲眾父父治亂之率也北面之禍也南面之賊也

郭注配天謂爲天子聰明過人則使人之而又用知以求復其自然過彌甚矣故無過在去知不在於彊禁若與之天下且使後世任知而失眞矣夫以萬物爲本則羣變可一異形可同斯迹也遂使後世由已以制物指麾動物令應眾務不能忘善而利人以應物宜與物逐而不自得於內今日受其徳明日承其獘未始有常何足以配天乎有族有祖效眾父迹也眾父父所以迹也若與之天下非但治主乃爲亂率夫桀紂非能殺賢臣乃賴聖知之迹而禍之田恆非能齊國乃資仁義以賊之故曰北面之禍南面之賊也

呂注嚙缺之爲人其性過人則非黜聰棄知而動於不得已者以人受天則非全於天也禁過而不知過之所由乃在禁之之處以是爲合於無爲而與之配天其能不以人廢天乎本身而異形則不能無我尊知而火馳則不能去知是以爲天下所役物有結之而不能自解也四顧而物應非尸居而使民不知所如往方且應眾宜非立之本原而知通於神者故與物化而未始有常夫何足以配天乎𨿽然無爲之所出未嘗不始於損之而已則有族有祖可以爲眾父而損之者非眾父所由出故不可爲眾父父也蓋謂不能無知則堯桀之所以分而治亂之率也是知以知治國者乃北面之禍南面之賊也

疑獨注嚙缺之聰明睿知徒知大道之迹又以人爲而受天自然之性失之遠矣夫過生於聰明又爲知以禁之其過愈生而不可禁也本身異形則未能忘形尊知火馳則勞神奔逐緒使興事役之端物絯任知以礙物也四顧而物應無物歸已也方且應眾宜應物之宜也未能與造化防與萬物相逐而化若然者皆本出於自然知有時而盡力有時而窮本荷其徳復承其獘而未始有常也𨿽且應眾宜與物化而未知大道之本故曰有族有祖可爲眾父而不可爲眾父父眾父父者有祖之謂也得道之眞則無治無亂無爲則非禍非賊若狥於有迹資於聖治知不免爲禍賊也

祥道注其政察察其民缺缺嚙缺嚙物而缺之也自聰明睿知至未始有常者嚙也自治亂之率至南面之賊者缺也族其所歸祖其所始也古之臨民者未嘗不以聰明睿知而其妙至於神武而不殺然後爲至今嚙缺聰明睿知而已所以可爲眾父而不可爲眾父父也幹爲萬物之父眾父也太始爲幹之父眾父父也眾父治天下者也眾父父在宥天下者也在宥則無治無亂治之則亂生焉故曰治亂之率也明此以北面則非臣故曰北面之禍明此以南面則非君故曰南面之賊也

碧虛注恃聰明則福鮮性越羣則害多矣機械之心望純白之應則遠矣其可與之配天乎彼且恃君人之勢而慢天理自尊貴其形而運知作法束物周覽眾務以一應萬逐物不息何足以合自然然述其始末政敎嚴峻未能忘迹可以戡難定禍而難爲臣下所謂以知治國者是也

鬳齋云配天謂王天下聰明睿知給數敏防此其過人處修人事以應天故曰受禁過猶持心而未化知過之所由生則不待禁止矣乘人而無天知有爲而不知無爲也以我對物曰本身而異形尊其知而急用之有若火馳也爲末事所役而不知其本曰緒使物絯爲事物所拘礙也物來必應各度其宜爲物所汨而失其自然之常非能定而應也𨿽然未可以配天亦有可尊處一族之聚必尊其祖眾父者出於眾而可爲父眾父之父又髙一等矣率謂將帥言此人之用於世可卜以致治亦可以致亂以之爲君爲臣皆有患害也

由謂嚙缺聰明睿知其性過人是論其才而不言其道以人受天謂尙有爲而求合於無爲是審乎禁過而不知過之所由生也若與之天下彼且乘有爲之迹以臨民使天下失其自然之性矣本身而異形肝膽楚越也尊知而火馳機謀急速也爲緒使則役於事爲物絯則礙於物四顧而物應物未能忘我也方且應眾宜我未能忘物也與物化則逐物而遷未始有常則失其本然之我夫何足以配天乎𨿽然有族有祖謂嚙缺之學亦有宗有君槪嘗聞道者也可爲眾父特不可爲眾父父耳眾父父則之又之謂惟其不可爲眾父父故以有爲治天下適所以亂之爲君爲臣俱不免乎禍賊而已此言用知之不足以治天下也若此夫嚙缺爲許由之師而由不許其配天何邪蓋配天乃外王之學而四子所者內聖之道出則爲帝王師入則爲眾父父彼何以天下爲哉故由不頌嚙缺之所長而示其短使不爲蟻慕而得以全其髙是爲尊師之至衛道之切也學者當以心求之

南華眞經義海纂微卷三十五﹤子部﹐道家類﹐南華眞經義海纂微﹥

欽定四庫全書

南華眞經義海纂微卷三十六

宋禇伯秀撰

天地第三

堯觀乎華華封人曰嘻聖人請祝聖人使聖人壽堯曰辭使聖人富堯曰辭使聖人多男子堯曰辭封人曰壽富多男子人之所欲也汝獨不欲何邪堯曰多男子則多懼富則多事壽則多辱是三者非所以養徳也故辭封人曰始也我以汝爲聖人邪今然君子也天生萬民必授之職多男子而授之職則何懼之有富而使人分之則何事之有夫聖人鶉居而鷇食鳥行而無彰天下有道則與物皆昌天下無道則修徳就間千歲厭世去而上仙乘彼白雲至於帝鄕三患莫至身常無殃則何辱之有封人去之堯隨之曰請問封人曰退已

郭注多男子而授之職則物皆得所而至分定富而寄之天下故無事也鶉居則無意求安鷇食則仰物而足率性而動非常迹也與物皆昌則猖狂妄行自蹈大方修徳就間𨿽湯武之事應天順人未爲不間也故至極壽命之長任窮通之變其生天行其死物化厭世上仙乘雲帝鄕一气之散無不之也三患莫至何辱之有

呂注聖人盡天道故體合變化而物莫能累君子盡人道故吉凶與民同患而壽富多男𨿽人所欲不得不以多事多懼多辱爲辭也堯非不盡天道所以與人同者盡人道而已鶉居則不知所處鷇食不知所由來鳥行而已無章其迹莫睹也神仙之說有求之於服食吐納之間世儒以爲狂而不信皆非也蓋生而抱神其歿也亦必抱神而不亡生而全天其歿也亦必全天而不隕詩書皆有在天之說則去而上仙奚爲而不信堯非有人非見有於人則封人之退已乃其所體也

疑獨注華地守封疆之人請祝聖人使壽富多男而堯皆辭之答以多男則爲屬累所役而多懼富則爲財所役而多事壽則爲生所役而多辱是三者不足以養無爲之徳適所以爲有生之累耳封人曰始也以堯爲體道聖人今捨有趨無適爲賢人君子矣多男而授之職何懼之有富而分人何事之有鶉居無常處鷇食仰物而足鳥行無章無文迹也與物皆昌兼善天下修徳就間獨善其身壽極千歲厭世上仙則三患何由至哉

碧虛注多男而授之職令各自治也富而使人分之藏金珠於山淵也鶉居不營巢穴鷇食無求而飽鳥行則無畱迹與物皆昌乘時立事修徳就間雅靜自守也脫去塵穢躡景乘虛白雲諭道炁帝鄕眞境也封人所祝世俗所貴堯不惑而辭之隨而再問封人曰退已將有忘身之深防乎

鬳齋云富壽多男人所欲也學道者則以爲不足介意天生萬民必授之職言人生墮地便有衣食分富而使之分之各付諸人也鶉居無定所鷇食非自求鳥飛而無迹皆言其無心也與物皆昌物我各得其生修徳就間無道則也厭世上仙解脫之意白雲帝鄕虛無之上也三患謂少壯老卽楞嚴經恆河水之諭堯猶欲問而封人不答但曰退已接輿趨而辟荷蓧丈人至則行矣亦此意

大哉堯之爲君仁昭而義立徳溥而化廣天下旣治遊觀乎華封人者亦淪以樂堯之道三祝聖人取天下之至美歸以報上以爲道之可獻者也而堯則例辭之知非所以養徳也封人申而言之爲道之贅及觀其以九男二女事舜於畝之中富有四海而不與上壽百十八而䢐落巍巍蕩蕩超乎三患之外以封人之論防合於堯之迹則亦堯之徒也然其如天如神如日如雲之極致豈封人所可測哉無彰當是無章文迹也

堯治天下伯成子髙立爲諸侯堯授舜舜授禹伯成子髙辭爲諸侯而耕禹往見之則耕在野禹趨就下風立而問焉曰昔堯治天下吾子立爲諸侯堯授舜舜授予吾子辭爲諸侯而耕其故何也子髙曰昔堯治天下不賞而民勸不罰而民畏今子賞罰而民且不仁徳自此衰刑自此立後世之亂自此始矣夫子闔行邪無廢吾事俋俋乎耕而不顧

郭注禹時三聖相承治成徳備功美漸去故史籍無所載仲尼不能聞是以𨿽有天下而不與焉斯乃有而無之也故考其時而禹爲最優計其人則𨿽三聖固一堯耳時無聖人故天下之心俄然歸啟夫至公而居當者付天下於百姓取與之非已也故失之不求得之不辭忽然而往侗然而來是以受非毀於廉節之士而名列於三王未足怪也莊子因斯以明獘起於堯而釁成於禹況後世之無聖乎寄遠迹於子髙使棄而不治將以絕聖而反一遺知而寧極耳其實則未足聞也莊子之言不可以一塗詰或以黃帝之迹禿堯舜之脛豈獨貴堯而賤禹哉故當遺其所寄而錄其絕聖棄知之意焉

呂注古之稱禹者以爲神禹徳至於神則其於堯舜宜無間然則不賞而民勸不罰而民畏與賞罰而民且不仁亦時而已矣而言此者明君天下以徳其於賞罰固非得已也

疑獨注伯成子髙當堯而爲諸侯至禹而退耕於野蓋謂堯治天下以無爲民不待賞罰而有所勸畏今禹用賞罰民且不仁徳衰刑立後世之亂自此始矣夫子闔行邪無廢吾農事用力而耕無復回顧也祥道注古之民實而不知其爲忠當而不知其爲信爲善無近名而不知有所勸爲惡無近刑而不知有所畏堯舜不賞不罰而民勸畏方之不知所勸畏者固已薄矣又況賞之而使勸罰之而使畏哉此所以徳衰而刑立也夫堯非不賞不罰也蓋賞一人而天下悅善賞也罰一人而天下服善罰也賞罰少而悅服多謂之不賞不罰可也華封以聖人責堯子髙以堯責禹禹之視堯可謂矣堯視聖人之又者也

碧虛注堯舜禹之治天下猶道徳仁之利萬民其利廣博而伯成子髙之論亢志絕俗端方不屈若此眞王者之師也言訖而耕俋俋不顧蓋有務農崇本還淳反朴之意

鬳齋云此言世變愈下在禹時便不如堯舜矣無落吾事言無廢吾耕事也俋俋低首而耕之狀堯不賞不罰今賞罰而民不仁蓋言賞罰不如無亦如必也使無訟之意借三聖以言之

已上經防顯明諸解詳備無待贅釋

泰初有無無有無名一之所起有一而未形物得以生謂之徳未形者有分且然無間謂之命畱動而生物物成生理謂之形形體保神各有儀則謂之性性修反徳徳至同於初同乃虛虛乃大合喙鳴喙鳴合與天地爲合其合緡緡若愚若昏是謂徳同乎大順

郭注無有故無所名一者有之初至妙而未有物理之形夫一之所起起於至一非起於無也莊子所以屢稱初者以其未生而得生得生之難而猶上不資於無下不待於知突然而自得此生又何營生於己生而失其自生哉無不能生物而云物得以生所以明物生之自得斯可謂爲徳也徳形性命因變立名其於自爾一也性修反徳以不爲而自得之不同於初而中道有爲則其懷中爲有物有物而養之徳小矣無心於言而自言者合於喙鳴喙鳴合與天地爲合天地亦無心而自動也其合緡緡坐忘而自合耳非照察以合之也是乃謂之徳徳而所順者大矣

呂注無則一亦不可得無名則一之所起而未形天地之始是也旣已謂之一且得無名乎此物得以生而謂之徳是爲萬物之母也未成者有分且然而已謂之命命則無閒乎未形之初也至於畱動而生物物成生理而後謂之形形體保神而未嘗失各有儀則而未嘗妄謂之性性則不失乎已形之後者也凡此無他萬物均之得一以生命則有分而無間性則保神而不失神則妙萬物而充塞乎天地之間者也故性修反徳則合乎一之未形徳至同於初則無亦不可得矣同乃虛其虛至於未始有物虛乃大其大至於不同同之若是則以無爲言之而合喙鳴喙鳴合其則通於天地而與天地合矣天地之間其猶槖鑰喙鳴合與天地爲合亦若是而已其合緡緡非蘄合而合非有所知見而合也是謂徳則原於徳而成於天同乎大順則無所與逆之謂也

疑獨注太初者气之始以其未見形故曰有無物有則名隨之此旣無有名將安寄一者道之所以名物之所以命莫得而有莫得而無一之所起起於至妙未有形也物得以生言其受命則命在我故謂之徳得其在我者也未形造化之始然已有辧制之分是分不在物成形之後𨿽有分而且然無間此物之命也且者不可以爲常之義物有生則有形生出於命形出於生人之有生則與道同體有形則與道合用畱動者陰靜陽動而生物物之成就則自然生理故命之在我謂之性性之在物謂之理形者道之象也形體賴神而存能保其神各有儀則謂之性命出於生之前性顯於神之後也天下失性旣久聖人敎以修性性修而至於無所復修則反於徳反於徳則防於極而同於初初者未始有物無物則虛故同乃虛虛而後有無窮之體故曰大大者有爲而未嘗爲故合喙鳴喙鳴者無心於言爲之間也喙鳴旣合蓋以事業合天地於我而我與之合也與天地爲合者豈知之所能爲哉緡緡若昏無心而自合耳是謂妙之徳無往而不順聖人之道極矣

祥道注自泰初以至於無名推而上之也自一之所起至謂之性推而下之也雜乎芒芴之間太易也變而有气太初也气變而有形太始也形變而有生太素也有太初故有一而未形有太始故物成生理有太素故各有儀則有一而未形其精甚眞是也未形者有分其中有信是也且者方來而未知其所始無間則方生方死方死方生也畱者陰動者陽物以陰陽畱動而後生理以物成而後具形體所以建神而保之神所以統形體而使之萬物備於我莫不有儀象法則存焉此所以謂之性有徳而後有性故始以物得以生繼以各有儀則人之修也由性而後至徳故性修而後徳至徳至同於初同乃虛虛乃大則復歸於嬰兒大人之事也合喙鳴喙鳴合而至於與天地爲合則復歸於朴聖人之事也其合緡緡若愚若昏則復歸於無極神人之事也至於無而以加矣碧虛注有則非初彊名太初一之所起尙未有迹則屬元气矣靈光之物卓然而生謂之徳气體未兆淸濁已分所稟無有間斷謂之命一靜一動化生萬物物成生理故謂之形形體神各有儀則謂之性修自然之性反初生之徳徳同太初乃虛乃大而無邊際也合喙猶吻合吻合自然其鳴無心所謂終日言未嘗言也喙有上下如天地之合塞兌閉門妙理衝默至徳防深同乎大順之道矣

劉槪注太初气之始故有無太始形之始故無名一之所起則有名矣一𨿽未形而物得以生者以有一故也一未形則渾淪而已可名渾淪固已有分矣且者非久安之意無間者始卒若環無端之可指也其中有精其中有信未形有分之謂也建徳若偸且然之謂也緡緡若存無間之謂也然命之降也不畱則不足以生物畱而不動足以生一物而不能生萬物方其畱也未嘗不動方其動也不害其流故能生物也物成生理謂之形形體保神各有儀則謂之性有生則有性防性則足以知天知天則反於徳徳至則合乎道矣

鬳齋云太始造化之始所有者無而已未有此有字安得有名此乃一之所起也一便是無故曰有一而未形物得以生則有有矣各有其有皆徳也未形者言一所起之時若有分矣而有分他不得故且然無間無間便是渾然者有分便是粲然者此命字卽天命謂性之命畱動而生物元气運動生而爲物則是動者畱於此動陽也畱動靜也靜爲陰此句有陽生陰或之意物得之而生成則生生之理皆具以元气之動者而爲我之生者此謂之形形體保神各有儀則謂之性便是詩有物有則左所謂民受天地之中以生有動作威儀之則皆此神爲之便是性中自有仁義禮知之意修性以復其自然之徳徳至則與無物之初同同於初則虛虛則大旣虛而大則有不言之言合喙不言也鳴者言也喙鳴合之合又與上合字不同此喙之鳴旣以不言而言則與自然者合矣以此自然之合則與天地合矣緡緡猶泯泯泯泯然若愚若昏形容此合字也此乃妙之徳與大順同矣大順卽泰初自然之理也

一气未兆無亦無稱及稱泰初有無而已不可得而名言是爲未形之一而一之所自起也一立則有名矣萬物得一以生各自具自然之徳造化分靈降秀實肇於斯而爲人物之本𨿽形狀未睹而气之淸濁所鐘已有分際人得之而爲人物得之而爲物是也且然猶齟齬不齊萬物羣生種不齊而元气流行殊無間隙此之謂命天所命而物受之以爲命者也凡此皆造化密運莫窺其迹惟聖人通化能以理測之至於畱動而生物物成生理謂之形然後人物動植昭然可睹世俗以此爲始而不知其來遠矣物物各有生理惟神主之能保其神儀則自備蓋有是物必有是則皆已性之所發見有生之所以立也性本不假乎修今謂修者不失其儀則全天之所與而復乎向所得以生之徳徳至則同乎太初是又反流歸源以人合天者也同乃虛則還於本無虛乃大無物足以諭大亦彊名耳喙鳴卽鷇音之義鳥喙之鳴出於無心無心之言合於喙鳴則喙鳴亦與之合天地之無心善應亦若是而已矣夫人與天地爲合非有心有爲可致坐忘而自合緡緡若昏猶子母气應啐喙同時不知所以然而然此徳至同於初之良驗也若是則其徳同無天人物我之間天下至順莫大於此畱動說之不通應是流動猶云運動也音存而字訛耳

南華眞經義海纂微卷三十六

欽定四庫全書

南華眞經義海纂微卷三十七

宋禇伯秀撰

天地第四

夫子問於老聃曰有人治道若相放可不可然不然辯者有言曰離堅白若縣防若是則可謂聖人乎老聃曰是胥易技系勞形怵心者也執貍之狗成思猨狙之便自山林來丘予告若所不能聞與而所不能言凡有首有趾無心無耳者眾有形者與無形無狀而皆存者盡無其動止也其死生也其廢起也此又非其所以也有治在人忘乎物忘乎天其名爲忘己忘己之人是之謂入於天

郭注彊以不可爲可不然爲然斯矯其性情矣懸宇言其髙顯易見執貍之狗猿狙之便此皆失其常然者也首趾猶終始無心無耳言其自化有形者善變不能與無形無狀者並存故善治道者不以故自持順日新之化而已其動止死生未始有常皆自然而然非其所用而然故放之而自得有治在人不在乎自用也天物皆忘非獨忘已復何所有哉

呂注可不可然不然則以齊物爲事離堅白若縣防則以辯物爲事是若果是則是之異乎不是也亦無辯然若果然則然之異乎不然也亦無辯則可不可然不然曷爲其不可防然以是爲事則是知齊而不知其所以齊也孔子曰不曰堅乎磨而不燐不曰白乎湼而不緇則堅與白𨿽未嘗離而離之若縣防胡爲而不可哉然以是爲事則是知辯而不知所以辯也此二者𨿽相反物之胥易技系勞形怵心而已奚足以爲聖人乎能有所技則勞形思有所系則怵心猨狙之便則以技而勞形也執貍之狗則以思而怵心也告若所不能聞與而有所不能言則有首有趾無心無耳者在天則日月星辰在地則山川艸木凡有首趾無心耳者不害其爲日月星辰山川艸木也奚獨至於人之無知無情而疑之哉苟爲無知無情則有形與無形無狀而皆存者盡無而已有形者人物無形者神無狀則造化是也此三者有介然之有則不得皆存其所皆存者盡無而已矣苟爲盡無豈而所能聞而所能言哉則其動止死生廢起此又非其所以也其所以者有超於六目何以齊與辯爲所謂亂而非治也有所謂治者其在人也忘物忘天其名忘己忘己之人是謂入於天入於天則治而不亂矣

疑獨注有人治道若相放效制物以己可乎不可然乎不然不知以道自信徒以堅白自鳴言我能離堅白之說若縣防髙顯可比聖人乎答以不過以是非相易此用其技藝系累其身勞形怵心如狗之系頸而獵猨狙自山林者皆失其常性者也遂告以所不能聞與所不能言首趾猶雲天地大道之窅防不可以聲聞言盡凡有天地終始言與道防會而無心無耳者眾矣有形者身無形無狀者心也人皆以爲有而我以其所有者盡無之則其死生動止廢起皆陰陽消息之理不知所以然也有治道者皆在人耳我旣忘物忘天何暇於治人乎天物俱忘名爲忘巳如是則防於自然之理又何必張縣宇之辯哉

祥道注可不可然不然此倒置於所爲者也離堅白若縣防此多駢於所辯者也執貍之狗成思以其能執也故不得適其適猨狙之便自山林來以其能便也故不得安其安自有以觀之則有首有趾無心無耳者眾自無以觀之則有形與無形無狀而皆存盡無非有死生廢起也所以有是者豈其所以哉故聖人亦應之以無有治則在人而巳若夫在己則無所不忘與夫設倒置之能張縣防之辯者固有間矣碧虛注可不可然不然飾知以求異也離堅白之辯若縣防髙空使眾昭然也以妄相易以技相系疲薾形體驚怵心神猶獵犬被系猨狙入檻皆因技能而致患也有首有趾形可睹也無心無耳意莫知也無耳故不能聞無心故不能言有形者有首有趾無形無狀者無心無耳也皆存者體與化防盡無者亦無無盡也其動止死生廢起又非其所以也夫復於何畱意有治在人自治而已忘物則同物忘天則同天忘已則不二矣何所不入哉

鬳齋云治道若相放帝王同條共貫之意以我之可明彼之不可以我之然明彼之不然𨿽堅白同異之多端我能分辯之若懸於天宇之間胥易技系解見前篇成思者爲人系防而愁思自山林來爲人捕而來也所不能聞所不能言卽性與天道不可得聞之意有首有趾言人之頂踵同也無心無耳言其無知無見也無形無狀自然而然者於形而下者見形而上者卽有形者與無形無狀而皆存也盡無者言世無此人也凡動止死生窮達之間皆有自然者不自知耳因人事而治之我無容心故曰有治在人天物俱忘是謂忘己忘己則入於自然入於自然則與天爲一矣

今有人焉若放效先王之治道立法度以律眾興敎化以導民而法度不近乎人情敎化不循乎物理可天下之不可然天下之不然所謂離堅白若縣防者也若是者可比聖人乎蓋譏當時尙楊墨以爲治而自比聖人老聃曰是猶胥徒在圄以能相易以技相系而勞形怵心無異獵犬被防猨狙出林皆以能而召患此諭鄙之之極也余告若所不能聞與而所不能言直指道之微妙難明處以啟其有首有趾謂凡頂天立地之人無心無耳謂不能思道不能聞道者往往皆是也有行者人無形無狀而皆存者道也盡無則至於俱忘前所謂不能思不能聞者可見矣其動止死生廢起特人事之代謝若認而有之以爲治在人而已何足以入天乎倘能忘物則天與已不期忘而自忘是之謂入於天言道合自然無容人爲於其間也此章與應帝王篇楊子居見老聃問答相但結語有優劣耳

蔣閭葂見季徹曰魯君謂葂也曰請受敎辭不獲命旣已告矣未知中否請嘗薦之吾謂魯君曰必服恭儉防出公忠之屬而無阿私民孰敢不輯季徹局局然笑曰若夫子之言於帝王之徳猶螳螂之怒臂以當車軼必不勝任矣且若是則其自爲處危其觀臺多物將往投迹者眾蔣閭葂覤覤然驚曰葂也茫若於夫子之所言矣𨿽然願先生之言其風也季徹曰大聖之治天下也揺蕩民心使之成敎易俗舉滅其賊心而皆進其獨志若性之自爲而民不知其所由然若然者豈兄堯舜之敎民溟涬然弟之哉欲同乎徳而心居矣

郭注必服恭儉非忘儉而儉防出公忠非忘忠而忠𨿽無阿私而不足以勝矯詐之任此皆自處髙顯若臺觀之可睹將使物不止性分而矯以附之舉足投迹不安其本步也夫志各有趣不可相效因其自揺而揺之𨿽揺而非爲因其自蕩而蕩之𨿽蕩而非動故賊心自防獨志自進敎成俗易泛然無迹復性而不知所由皆云我自然矣溟涬自貴之謂不肯多謝堯舜而推之爲兄心居者不逐於外故徳同也呂注必服恭儉所謂忍性以視民則其自爲處危矣防出公忠所謂尙賢也其爲臺觀多矣如是則吾不能無迹人投迹者眾夫大聖之治天下揺蕩民心使之成敎易俗所謂鼓之舞之以盡神也民不窺觀以投上之迹則防賊心而進獨志若性之自爲不知其所由然若然者徳遺堯舜而不爲豈兄堯舜之敎民而推先之溟涬然弟之而繼其後哉欲同乎徳而心居心居則無爲而萬物化矣

疑獨注蔣閭葂以必服恭儉防出公忠爲輯民之要季徹以其未能安於無爲自然故局局然俯身而笑且若以斯言治國是自處至髙以聳動天下之視聽使物皆歸之投迹於臺觀之下者眾矣葂聞言若失願言其流及於下風而自化矣季徹告以大聖之治天下也因民心之自然如風雨揺蕩萬物而使之成敎易俗也外物入害其良心曰賊心賊心旣防則獨志進矣獨言其無偶而不累於物若性之自爲而不知其所由然百姓日用而不知此神人之治也其塵垢秕糠足以陶鑄堯舜豈以堯舜之敎民爲兄而以己自然之道爲弟哉欲同乎徳而心居矣心居則不逐外物也

祥道注必服恭儉非無爲也防出公忠是尙賢也帝王之徳爲無爲則天下無疲薾之患不尙賢則天下無誇之爭如此則因其自揺而揺之因其自蕩而蕩之故其賊心隨防獨知日進若性之自爲而民不知其所由然今也葂以服恭儉防公忠爲事則是開人之天而導其賊心開天之天而捐其獨志其於帝王之徳不亦遠乎夫樂餌於可悅而過者止利於暫而不可以常濕沬以不足而不相忘利於眾而不該乎眾此所以神人惡眾至而執大象天下往也若夫鼓螳螂之怒臂設臺觀之危形使人奔合而投迹豈非樂餌濕沬之論與昔舜以捲婁累其聖列子以饋漿驚其誠南郭子綦以知而鬻之爲憂庚桑楚以社而稷之爲患要在處陰以休影處靜以息迹然後爲至也

碧虛注恭儉公忠非無爲也危其臺觀非安穩也尙賢則佞歸迹眾則僞集民之揺動聖人因而任之民之放蕩聖人因而安之使敎成俗易賊害之心隨化絕防民各進其已志若性之自然也兄堯舜之敎者尊其聖知民溟涬然弟之者下之散漫不明也今旣民安其自然何用尊堯舜之聖知而使散漫防欲同乎徳而心居有所著矣言其有所尙非自然也鬳齋云螳螂怒臂以當車轍言力小不足任大也其爲自處者言自然之地如此則似危其臺觀以示人人往歸之投足者眾矣言以聲自累也揺蕩猶轉移賊心有爲之心獨志獨得之志民旣成敎易俗防去私心而進於道如生知之性而不知爲上之化以堯舜爲髙而我次之故曰兄堯舜之敎民而弟之溟涬有低頭甘心之意同乎自然之徳則其心安矣欲者聖人欲其民如此也

有爲而化物者其用勞無爲而自化者其濟博防公忠危臺觀此有爲而化者防賊心進獨志無爲而化也揺蕩猶鼓舞鼓舞民心使之成敎易俗順導之而勿攖此化之始也防賊心而進獨志則因病施藥化之中也至於若性之自爲而民不知其所由然化之終也堯舜之治不過此耳奚必尊之爲兄溟涬然弟之哉溟涬無分別貌如此則是欲同堯舜之徳而心有所著矣凡此皆所以袪有爲之治掃堯舜之迹而歸乎絕聖棄知之意云

南華眞經義海纂微卷三十七

欽定四庫全書

南華眞經義海纂微卷三十八

宋禇伯秀撰

天地第五

子貢南遊於楚反於晉過漢陰見一丈人方將爲圃畦鑿隧而入井抱甕而出灌搰搰然用力甚多而見功寡子貢曰有械於此一日浸百畦用力甚寡而見功多夫子不欲乎爲圃者仰而視之曰柰何曰鑿木爲機後重前輕挈水若抽數如泆湯其名爲橰爲圃者忿然作色而笑曰吾聞之吾師有機械者必有機事有機事者必有機心機心存於胸中則純白不備純白不備則神生不定神生不定者道之所不載也吾非不知羞而不爲也子貢瞞然慚俯而不對有閒爲圃者曰子奚爲者邪曰孔丘之徒也爲圃者曰子非夫博學以擬聖於於以蓋眾獨哀歌以賣名聲於天下者乎汝方將忘汝神气墮汝形骸而庶幾乎而身之不能治而何暇治天下乎子往矣無乏吾事子貢卑陬失色頊頊不自得行三十里而後愈其弟子曰向之人何爲者邪夫子何故見之變容失色終日不自反邪曰始吾以爲天下一人耳不知復有夫人也吾聞之夫子事求可功求成用力少見功多者聖人之道今徒不然執道者徳全徳全者形全形全者神全神全者聖人之道也托生與民並行而不知其所之茫乎淳備哉功利機巧必忘夫人之心若夫人者非其志不之非其心不爲𨿽以天下譽之得其所謂謷然不顧以天下非之失其所謂儻然不受天下之非譽無益損焉是謂全徳之人哉我之謂風波之民反於魯以告孔子孔子曰彼假修渾沌氏之術者也識其一不知其二治其內不治其外夫明白入素無爲復朴體性抱神以遊世俗之閒者汝將固驚邪且混沌氏之術予與汝何足以識之哉

郭注用時之所用者乃淳備也欲修淳備而抱一守古失其旨矣不忘不墮則無庶幾之道聖人之道卽用百姓之心耳夫神全乃聖王之道非夫人也子貢聞其淳備之說而服之未知純白者之同於世此宋榮子之徒未足以爲全徳子貢之迷沒於此人若列子心醉於季咸孔子以其背今向古抱灌之朴不知因時任物之易也夫眞渾沌者豈以外內爲異而偏有所治哉明白入素至以遊世俗者眞渾沌也與故世同波而泯然無迹豈必使汝驚哉彼世俗所識特識其迹耳呂注能執古以禦今則凡日用無非渾沌之術豈必天地之初哉彼以有機械者有機事機心而不知機心之所自生者未始有物則是識其一不知其二也知忘神气黜形骸以蘄道徳之全不知行於萬事者無非道則是治其內不治其外也明白入素至以遊世俗卽所謂廢心而用形者是也彼聞子貢之言始忿然而後乃笑宜其以機械爲累而不肯爲則不識不知乃所以爲渾沌也此篇方論天徳無爲恐或者謂必無爲如漢陰丈人然者則不可與經世矣故論眞渾沌之術乃遊乎世俗之間而不爲累也矣疑獨注搰搰然用力猊前輕所以入水後重所以上水也機者動之妙處械者機見於器事者機見於爲然皆起於心機事外也機心內也凡有諸外本於內心主中貴虛物不可雜色不可染故曰純白若機動於中則物得以雜色得以染故純白不備則精亂而神生不定神者所以載道也若夫不定則爲物之所載矣吾非不知桔橰之械羞而不爲耳自博學至賣名聲於天下不過期人之知忘神气則無心墮形骸則忘我乃庶幾於道矣汝未能如此則身猶不治何暇治天下哉汝宜行矣無妨吾事天下一人言孔子不知復有夫人指漢陰丈人也孔子極髙明之道子貢所不能知故見假修至道而心惑之聖人之於事也無可無不可於功也無成無不成或用力寡而見功多或用力多而見功寡未嘗滯於一隅子貢之知孔子蓋孔子襲之諸人間者耳故訝其今徒不然而見其神全者聖人之道至於極致則同乎天矣故出則與民並行而民不知其所往芒昧乎其性淳備其行世之所謂功利機巧者皆出於人爲此人之心必忘之矣此子貢之心不明而以假聖人之道爲眞也夫聖人之志無之無不之聖人之心無爲無不爲顧天下之譽亦非不顧天下之譽受天下之非亦非不受天下之非得其所謂得其言之意失其所謂失其言之意也然不顧天下之譽陽不受天下之非難漢陰丈人非其志不之非其爲不爲則未能忘非譽故有所不顧不受也若聖人之性𨿽大行不加窮居不損及其應物則亦隨時而已今夫人之徒不以天下之非譽爲增損未知其心果何如耶子貢未聞夫子性與天道之說故以彼爲全徳之人而自爲風波之民若以夫子觀之則彼猶蹈一偏之獘也渾沌者離乎形气數之彊名術所以對道而言也執一而廢二樂內而忘外皆非聖人之全道明白則顯其白入素則不知矣無爲則顯無爲復朴則不知矣體性則與性合一抱神則不離於神以是而遊世俗與人爲徒而不失其天若是者汝將固驚邪言汝亦不知而不驚也耶則眞修之與假修可見矣

祥道注渾沌之時民居不知所爲行不知所之視不以目而以神聽不以耳而以气則機械何自而生聖人之於天下抱一以周萬遊內以應外人之所爲不可不爲器之所用不可不用則機械在物而不在心機事在時而不在械曠然與世偃仰莫知所以然而然則𨿽子貢之時使渾沌復作其能逆天違人而不爲機械乎機械之作特通其變使民不倦而已機械由於機心機心必純白是識一而不知二治內而不治外此假修渾沌者不免夫驚世之患也至人之於徳不修而物不能離修渾沌之術其徳固已淺矣又況假修者乎

碧虛注子貢謂爲圃者托生與民並行而不知其所之是果與眾異邪功利機巧必不入斯人之心矣非譽不受如渾沌也風波之民易動搖也渾沌自然修之則非眞故云假也一謂體二謂用修心者離境治外者同塵體性抱神以遊世俗此古之民也渾沌無竅則神莫識況於人乎

鬳齋云機械器也用之則爲機事所以用之者心也有機心則不能純一虛明神生不定不能抱靜主一所以不能載道也擬聖慕聖人於於自大猊獨哀歌言人不己知而自誦自說或比之擊磬於衛則非矣忘神气猶黜聰明墮形體卽忘已也汝能如此猶且庶幾不然身且不治何能治人卑陬慚恧頊頊自失貌托生於世𨿽所行與人同而自不知其所往此人心中必無功利機巧之事也譽且不顧況於毀乎所言行於世曰得其所謂不行於世曰失其所謂風波言爲世故所役而不定假大也渾沌卽天地之初識其一所守純一也不知其二心不分也內心也外物也明白則可入於素無爲則復歸自然之朴體性全其性抱神與神爲一言汝未知此道宜乎驚也勞就逸人之常情聲名功利亦人所欲而世有棄至易而從至難甘藜藿而安陸沈者豈土木其身心而至是耶蓋見道切而自知明立志堅凝有以勝之久則安安則化矣此漢陰丈人所以恥機械而甘抱甕身畝而目雲霄也卒使善說辭者不能回其心易其操古長沮桀溺之徒歟此𨿽本於气稟髙防亦積學防養之功何謂學睎其勝已者何謂養充其在我者而已作色而笑笑當是答

諄芒將東之大壑適遇苑風於東海之濱苑風曰子將奚之曰將之大壑曰奚爲焉曰夫大壑之爲物也注焉而不滿酌焉而不竭吾將遊乎苑風曰夫子無意於橫目之民乎願聞聖治諄芒曰聖治乎官施而不失其宜防舉而不失其能畢見其情事而行其所爲行言自爲而天下化手撓顧指四方之民莫不俱至此之謂聖治願聞徳人曰徳人者居無思行無慮不藏是非美惡四方之內共利之之爲悅共給之之爲安怊乎若嬰兒之失其母也儻乎若行而失其道也財用有餘而不知其所自來飲食取足而不知其所自從此謂徳人之容願聞神人曰上神乘光與形滅亡此謂照曠致命盡情天地樂而萬事銷亡萬物復情此之謂混冥

郭注行其所爲因而任之使物爲之則不化矣指揮顧盼而民各至其情任其自爲故也共利共給而無自私之懷徳者神人之迹故曰容又願聞其所以迹答以乘光乃無光故與形滅亡無我而任物虛空無所懷者非暗塞也情復而混冥無迹也

呂注注焉不滿酌焉不竭則天府之富也苑風不知其至無而供萬物之求故以爲無意於橫目之民也官施拔舉不失其冥則非無意於尙賢使能也畢見情事行其所爲則非使人匿情而投迹者也行言自不爲而天下化手撓顧指而民俱至則非以賞勸罰沮也此聖人見於治而非所以爲徳徳人者無思慮不藏是非美惡其心未嘗不虛也四海共利共給之爲悅則天下樂推而不厭也若嬰兒失母則不知所依若行而失道則不知所往財用有餘則四海共利之而已飲食取足則四海共給之而已此徳人之容而非所以爲神也泰宇發光所以照也神則乘之以照而非光與形滅亡而已所以𨿽照而曠也致命則去故而復常盡情則離僞而居實萬事消亡致虛之極萬物復情蕓蕓歸根混則合而爲一防則照亦忘矣

疑獨注水幾於道注不滿酌不竭其神之謂乎欲其出而治民故願聞聖治言官則知拔舉不失其職言能則知官施不失其宜畢見其情事則無有不當言行出於自然則天下俱化手指目顧遠民皆至言聖人出而爲治也無思慮亡美惡以其無累於物也四海共利之之爲悅非自給也嬰兒失母言無所恃行而失道言無所止財用飲食不知從來言無求而自足也上神謂神之又神乘光則在光之上而乘之形影莫睹歸於無而已矣致命者莫之致而情盡情則性無不盡矣神人者命之已致性之已盡天地猶樂況於人乎況於物乎萬物各復其性命之情則與道爲一故曰混防首論聖治卽充實而有光輝之謂大次論徳人卽大而化之之謂聖末論神人卽聖而不可知之之謂神聖治言其業徳人言其徳神人言其道其實皆聖人之事也

祥道注以言則諄諄所以應物以道則芒昧所以冥物故出則言聖治入則言徳神防舉而不失其能與防出公忠之屬同手撓顧指四方俱至與投迹者眾同此謂聖治非以不治治之也無思無慮至飲食取足通神之道不過如此特以徳人名之者徳者神之體神者徳之用盡其體者未必妙於用妙於用則必本於體此徳人神人之所以分也神於五行屬火火無常形乘物而有物存則光物盡則亡神之利用出入民咸用之而乘光照曠亦若此也

碧虛注大壑卽東海注不滿酌不竭以諭道源無窮無所宜無所能不見其情行所不爲者治之要也行言自爲天下而化蓋不治者聖治之妙也無思無慮用心若鏡故四海願共利給之嬰兒失母所托皆親也行而失道所向皆安也遊心於澹故物饒而自至合气於漠故腹充而忘知此有徳者之容也上乘元气之光乃無光也光旣無矣形何有哉此謂照曠太虛一體也得天命則物情盡樂內忘外萬物復情各歸其根此謂混防靜曰復命之謂也

鬳齋雲遊於大壑者言世間不足觀將觀於海也官施得宜防舉得賢盡見事事可爲之實順而行之所行所言皆是自爲不爲人而爲天下自然化之矣舉手隨所顧而指之民莫不應聖人之治天下如此居行靜動也靜動無心故不藏是非美惡卽是不思善不思惡也共給共利與人同樂之意若嬰兒失母行而失道言其無意於人世有不得已之意財用飲食皆置之不問言其無心也上神言其神上騰出乎天地之外日月之光在下故曰乘光與形滅亡有身猶無身照曠大昭晰也致極乎天命盡其性中之情以天地之道自樂而萬事無累於我也復情復於實理復於實理則萬物與我爲一混防卽混沌之義諄芒將之大壑蓋厭世隘陋故慕其注酌不滿竭欲遊焉苑風疑其無意於民遂問聖治答以官施防舉得宜盡能則在位者稱職遺逸者得升政事之間畢見其人情事理而得以行其所當爲行者言者皆出於自爲而無矯揉之獘以誠格物天下惡有不化者哉手撓顧指遠民皆至則近者可知此聖人之治效也繼問徳人答以居無思行無慮言其動靜無心美惡自泯四海之民有未得其所者皆願利給悅安之則修之天下其徳普矣若嬰兒失母行而失道皆視民如傷之意財用有餘儉則常給飲食取足充腸而已不知其所從來言未嘗著意於財食而自供其用蓋本於利給天下之所致也此徳人之容儀見於外而可睹者而非其實所謂實則有不容聲矣又問神人答以上神乘光所謂遂於大明之上是已與形滅亡所謂入於防之門是已此言神人出陽入陰變化莫測也上神神之至極乘光淩虛躡景之義蓋非虛則不能發光非曠則不能容照也必至於己之命斯能盡天下之情天地之樂揆之人心可見天視天聽亦猶是也萬事銷亡本於我無爲而已使萬物各復其本情是謂混防混防則我亦忘矣況於物乎論神人而結以混防此又明其所以神也

門無與赤張滿稽觀於武王之師赤張滿稽曰不及有虞氏乎故離此患也門無曰天下均治而有虞氏治之邪其亂而後治與赤張滿稽曰天下均治之爲願而何計以有虞氏爲有虞氏之藥瘍也禿而施髢病而求醫孝子操藥以修慈父其色燋然聖人羞之至徳之世不尙賢不使能上如標枝民如野鹿端正而不知以爲義相愛而不知以爲仁實而不知以爲忠當而不知以爲信蠢動而相使不以爲賜是故行而無迹事而無傳

郭注二聖俱以變故治之則揖讓之與用師直時異耳未有勝負於其間也均治則願各足復何爲計有虞氏之徳而推以爲君哉且天下皆患創亂故求虞氏之藥操藥修父其色燋然明治天下者非以爲榮也夫至徳之世賢當其位非尙之也能者自爲非使之也上如標枝出物上而不自髙下如野鹿放之而自得也其義仁忠信率性自然非由於知蠢動相使用其自動故動而不謝主能任其行故行無迹事各止其分故不傳敎於彼也

呂注有虞氏以亂而治之則武王亦以亂而治之孰不以天下爲事而有不相及哉故有虞氏之藥瘍也禿而施髢病而求醫則是亂而後治之也操藥修父其色燋然道不至於兼忘而六親不和有孝慈故聖人之所羞也則有虞氏之治亦豈得已而謂過於武王哉自其迹觀之𨿽伏羲燧人猶不得爲至徳之世自其心觀之則虞氏武王之妙處乃所謂至徳之世也以其無爲故無名無名故行無迹而事無傳孰得擬議於其間哉

疑獨注莊子之意欲如太古之世使人各安其性命之情若堯舜治天下之道皆糠秕緒餘非所貴也民有亂者有虞氏以仁義治之猶藥之治瘍也髢者所以飾無發醫者所以攻有病皆非任其自然亦猶亂而求治也操藥修父其色燋然世人以爲孝而聖人羞之者主天道而言所以救人道之獘也夫至徳之世不尙賢則人不爭名不使能則人不爭藝標枝無情於在上而自在上野鹿無情於在野而自在野端正者義之本相愛者仁之本仁義者端正相愛之名迹也實者忠之本當者信之本世俗所謂實當者求忠信之名耳蓋至徳之世以仁義忠信與性爲一體未嘗離而求其名迹也蠢動而相使言各任其性交相使役不以爲賜亦適然耳行而無迹事而無傳無意於行事故也

祥道注瘍之爲患非疾之爲患患之淺深𨿽殊其資於藥一也五常之世非三王之世世之淳漓𨿽殊其資於治均也由此觀之其可以舜之藥瘍爲是武王之藥疾爲非乎莊子以治天下者爲孝子以天下爲慈父尹文以己爲弟子以天下爲先生蓋以天下爲心者未嘗不自卑以尊人然後得天下之親譽也然與窅然喪其天下者異矣

碧虛注丹朱不肖有仁聖盛明以代之殷紂殘惡有戡定禍亂以代之皆非恬然均治也黔首有疾重華以仁義之藥治之病而求醫亂而求治豈良醫孝子所願聞邪不尙賢故無爭不使能故無敗上如標枝之無心下如野鹿之自得此亦感召之理有邪則義見焉有憎則仁出焉有詐則忠顯焉有誕則信彰焉無上四條則下四事亦亡矣蠢動之相使役物情自然不以爲賜也無迹無傳不以爲特異也

鬳齋云滿稽以徵伐不及揖遜因無之問又並及有虞氏之非言天下皆願治因有虞氏治之而反以爲累無瘍何用藥不禿何用髢不病何用醫孝子爲父操藥其色燋然不若父之無病也修慈父與羞同進也後羞之恥也至徳之世舉世淳一未有賢能之名故不尙不使標枝枯枝與野鹿皆無情無欲之諭端正修身相愛相親也端正而下四不知言當時未有仁義忠信之名也蠢動有生之民相使相友助賜猶恩也無迹無傳言當時未有是非毀譽之事也惟其天下不治然後有治之之名惟其堯子不肖然後有禪舜之舉蓋有揖遜於其前必有徵伐於其後者亦猶有瘍而後有藥有禿而後施髢有病而後求醫也夫孝子修藥此分內事而聖人羞之者謂不若父無病之爲愈也況以徵伐而求治乎故引至徳之世以明未治之澆薄覬人去彼而取此也以其不尙賢不使能故能如標枝如野鹿標枝杪之枝居髙而不知其爲尊也端正應是相正考下文可見此四不知乃所以同歸於道俱化於兼忘之域仁義忠信特世人分別之迹耳蠢動指淳朴之民相使而不以爲賜友助而無責望之心也行而無迹卽鳥行無章事而無傳則所過者化此其所以爲至治之世歟

南華眞經義海纂微卷三十八﹤子部﹐道家類﹐南華眞經義海纂微﹥

欽定四庫全書

南華眞經義海纂微卷三十九

宋褚伯秀撰

天地第六

孝子不防其親忠臣不諂其君臣子之盛也親之所言而然所行而善則世俗謂之不肖子君之所言而然所行而善則世俗謂之不肖臣而未知此其必然邪世俗之所謂然而然之所謂善而善之則不謂之導防之人也然則俗故嚴於親而尊於君邪謂已導人則勃然作色謂已防人則怫然作色而終身導人也終身防人也合譬飾辭聚眾也是終始本末不相坐垂衣裳設采色動容貌以媚一世而不自謂導防與夫人之爲徒通是非而不自謂眾人愚之至也知其愚者非大愚也知其惑者非大惑也大惑者終身不解大愚者終身不靈三人行而一人惑所適者猶可致惑者少也二人惑則勞而不至惑者勝也而今也以天下惑予𨿽有祈向不可得也不亦悲乎大聲不入於裏耳折楊皇荂則嗑然而笑是故髙言不止於眾人之心至言不出俗言勝也以二鐘惑而所適不得矣而今也以天下惑予𨿽有祈向其庸可得邪知其不可得也而彊之又一惑也故莫若釋之而不推不推誰其比憂厲之人夜半生其子遽取火而視之汲汲然惟恐其似已也郭注以君親所言而然所行而善此直違俗而從君親故俗謂其不肖耳未知至當正在何許俗不爲尊嚴於君親而從俗不謂之謟明尊嚴不足以服物則服物者在於從俗是以聖人未嘗隔異於世必與時消息故在皇爲皇在王爲王豈背俗而用我哉世俗遂以多同爲正故謂之導諛則作色不受而終身導諛亦不問道理期於相善耳夫合譬飾辭應受導諛之罪而世復以此得人以此聚眾亦爲從俗者恆不見罪坐也世皆至愚乃更不可不從聖人道同而帝王殊迹者誠世俗之惑不可解故隨而任之天下都惑𨿽我有求向至道之情而終不可得堯舜禹湯隨時而已故大聲非委巷所尙俗人得嘖曲則同聲動笑此天下所以未嘗用聖人而常自用也各自信據故不知所之莫若卽而同之也趣令得當時之適不彊推之令解則相與無憂於一世矣天下皆不願爲惡其爲惡或廹於苛役或迷而失性耳然迷者自思復厲者自思善也

呂注臣子然君親之所然而善其所善則世俗以其謟諛而謂之不肖不知其然而善之爲非者果必然邪至於然世俗之然而善則不謂之謟諛所以嚴於君而尊於親果安在邪謂已導諛則必作色惡其名之惡也而終身導諛合譬飾辭聚眾不免爲其實則終始本末不相當也合譬飾辭皆非其理之當而以此羣於人所以爲導諛也夫合譬飾辭聚眾恥爲導諛且不可則夫不知反性命之情而垂衣設采動容猊以媚一世而不自謂導諛與夫人爲徒通是非而不自謂眾人乃愚之至也知其愚者非大愚則所謂病者能言其病其病之者猶未病是猶可爲也至於終身不解不靈則病不能言其病是無可爲者也三人行而一人惑所適猶可至譬道興之世得道者多失道者少二人惑則勞而不至諭道喪之世失道者多而得道者少今天下惑予𨿽有祈向不可得也則世道交喪無可與明此者民之迷也其日已久則𨿽祈其向此亦莫之從此乃至人之所深悲也大言不入於裏耳至俗言勝也以惠子之聰明猶謂莊子之言爲無用則世可知矣二垂踵惑則惑者一人之足而所適不得小惑陽方也今天下惑則所謂大惑陽性也予𨿽有祈向可得乎我非愛其道而不以明天下也知其不可而彊之則我亦一惑而已非致命盡情而兼忘天下者也故莫釋之而不推與之相忘而若已不推則誰其比憂邪譬之厲人恐子似已則道之爲物人心而已而彼獨不得則其疾豈特厲之比身而同乎流俗合乎污世豈特子似已之比吾𨿽釋之而不推彼獨不憂耶

林疑獨注世之所謂孝子者能順親之意所謂忠臣者能得君之心親之所行未必皆合於義而子一切順之則入乎諛君之所爲未必皆合於義而臣一切從之則入乎謟孝則不諛忠則不謟臣子之盛也爲臣子者以順君爲事而不能以道義繩之則世俗指爲不肖然亦未知其果爲不肖邪此言從君親而違世俗皆未必是而違君親世俗則不謂之導諛夫世俗果能嚴於親尊於君乎皆非先王任其兩行之道導者取其意而引之諛者因其好而入之世俗知惡其名而不羞其實猶惡醉而彊酒也合譬則善爲言飾辭則善爲文始是而終非本善而末獘出於鄕原之學世俗多從之及其終獘亦不罪坐此所以爲之而不息也世所謂君子者垂衣裳以爲文設采色以爲飾動容猊以爲禮以取世人之愛此眞導諛之人而自不謂之導諛與斯人爲徒是非相通而不自謂眾人愚之至也愚而自知其愚小愚也惑而自知其惑小惑也三人行而一人迷所適之方猶可至惑者少也二人迷則勞而不至惑者勝也當時天下皆惑而莊子一人求向至道終不可得也大聲淡而無味猶鹹池大韶也折楊皇華俗之小曲髙言極髙明至言至於道言所以不出者以俗言多而勝之也與鐘皆圓擊之有聲以二一鐘齊擊則聽者無所適而惑矣況今天下皆惑一人𨿽有向導之心詎可得邪知其惑不可解而彊解之又一惑也莫若釋之而不推不推誰其比憂哉醜惡之人尙欲其子妍則惑者豈不厭迷而思悟邪

祥道注義可以從則孝子從義不從父故陽蠱之三乾父之蠱小有悔無大咎則親之所言而然所行而善世俗必謂之不肖子矣道可以從則忠臣從道不從君故臨之二咸臨吉無不利則君之所言而然所行而善世俗謂之不肖臣矣然世俗之所謂然而然之所謂善而善之則不謂之導諛豈俗固嚴於親尊於君邪以無不盡惑而莫之解也導則逄人之過諛則長人之過人皆有導諛之實而惡導諛之名豈特如此哉又至於合譬以明之飾辭以文之聚眾以傳之是終始本末不相坐而終莫不以受其過可謂愚矣二人惑則勞而不至惑於所適之路也以二鐘之聲惑而所適不得惑於所適之意也蓋天下之理以多變寡則陽以寡惑多則難其習俗之薄以哇聲俗言導之則陽以大聲髙言入之則難今天下皆惑予𨿽有所向庸可得邪

碧虛注從世俗則失尊嚴於君親順君親則得導諛於世俗然君親者一人之私善世俗者天下之公是私心則非忠孝公論則非謟諛故賢人君子未嘗獨異於世也夫導諛者亦嫌人指其不正而終身導諛善苟合也以至飾辭聚眾戶外屨滿聖人觀之可謂導諛矣而世人稱美之詎復有罪坐者哉謂彼希意則憾之而不受彼之順顏則恬然受之與夫峨冠慱帶文藻語言噓兪仰俛樂人稱譽者爲如何哉可解者非大惑有靈者非大愚終身不解不靈者矜名嗜利之心未刳耳若以已所見解釋彼愚惑我寡彼眾豈不悲哉大聲之不入裏耳髙言之不止眾心如擊撞鐘其音必異不惟聽瑩而又莫知所之矣人人欲悟蓋因不得已而惑於惑則孰與之憂乎厲人恐子似已亦自知其惡也則愚惑者豈無趨善之心哉鬳齋云不諛不謟能諫其君父也隨其所言以爲然隨其所行以爲善不知諫者也在君親則以諫爲是不諫爲非而我之於世隨其所善者而爲之隨其所以爲是者而是之則世俗反嚴於君親乎蓋言今人之所謂道皆世俗之所同是者非獨得於已而與造物爲徒者也我之所謂道卽與世俗同則我之所爲亦導諛世俗而已惡導諛之名而終身不免導諛言其不能異於世俗也合譬飾辭聚天下之學者而歸已觀其初心要髙於一世而終不能離當世之人是其終始本末不相照應矣垂衣設采動容言儒者之衣冠容猊循循善誘故以爲媚一世此皆譏吾聖人之意學於我者皆流俗庸人我之是非與彼通同則亦流俗之人耳旣與庸人爲徒而不自謂爲庸人是至愚而無見者也終身不解不靈言其不自知祈向趨向也天下皆惑於其說我𨿽獨有所趨向何以回一世哉折楊皇華里巷曲名以比俗言大聲古樂諭至髙之論俗言勝則至言隱矣垂踵垂足而坐不肯行也二垂踵惑卽前言二人惑也或作鐘義不可解乃傳寫之誤知其不可得而彊之又一惑也不推不必推說比近也付之不言則不近於憂此自解之言厲人恐子似已是自知其惡而世之惑者皆不自知則不如厲人矣到此譬說兩句似結不結眞奇筆也善君親之言行則俗謂之不肖善世俗之言行而不謂之謟諛俗非嚴於親尊於君也蓋臣節主忠子道主孝不當以謟諛事其君父也至於待世俗則所然所善不稽其實未免爲導諛而已惡其名而爲其實終身由之而弗悟飾辭聚眾以相誇然卒至於害道敗徳若鄕原之所爲是其始終本末謬戾若此不相坐猶云不相安也彼乃垂衣設采動容以媚一世而不自謂導諛非愚而何知愚惑者非愚惑言其猶可化至於不解不靈𨿽聖人亦無如之何矣三人行至不可得也言世之惑者眾非一人所能回大聲不入至俗言勝也發明前意鐘當垂踵二人垂踵惑而不行所適猶不得況天下皆惑予𨿽有所求至其可得邪知其不可得而彊之又增其惑不若之而不問夫復何憂哉此眞人見其不可救而自難自解之辭結以厲人生子取火視之言醜者猶不願子之似已則迷者豈無向善之心在上之人有以覺悟其本然之天固未嘗不在也經雲開天者徳生開人者賊生可不謹歟

百年之木破爲犧樽靑黃而文其斷之在溝中比犧樽於溝中之斷則美惡有間也其於失性一也跖與曾史行義有間矣然其失性均也且夫失性有五一曰五色亂目使目不明二曰五聲亂耳使耳不聰三曰五臭燻鼻困惾中顙四曰五味濁口使口厲爽五曰趣滑心使性飛揚此五者皆生之害也而楊墨乃始離跂自以爲得非吾所謂得也夫得者困可以爲得乎則鳩鴞之在於籠也亦可以爲得矣且夫趣聲色以柴其內皮弁鷸冠搢笏紳修以約其外內支盈於柴柵外重纆繳睆睆然在纆繳之中而自以爲得則是罪人交臂歷指而虎豹在於囊檻亦可以爲得矣

郭注略而不備

呂注犧樽靑黃以譬曾史之修溝中之斷以譬盜跖之污性修反徳徳至同於初乃所以爲得惡取曾史盜跖於其間哉夫色者非明而色色者明以五色亂之乃所以使目不明也聲者非聰而聲聲者聰以五聲亂之乃所以使耳不聰也達乎此則五臭之薫鼻五味之濁口趣之滑心亦若是而已心無趣以趣滑之所以使性飛揚而不止也彼楊墨者固天下之才士而不聞道所知不出於五者之間乃始離跂自以爲得則鳩鴞之在籠也亦可以爲得矣夫柴其內而使道不得集約其外而使心不得解其繆內支盈於柴柵外重纆繳自達者觀之在纆繳之中皖皖然明矣猶自以爲得則罪人交臂歷指虎豹在於囊檻亦可以爲得矣

疑獨注以靑黃之樽比溝中之斷美惡𨿽不同然其本一也而爲物皆失其性矣盜跖曾史行義不同而同於離本失性亦猶犧樽與溝中之斷耳五色亂目五聲亂耳鼻之於臭口之於味亦然困惾擁塞爽違厲病也趣利害滑亂其心心亂而性亦防矣此五者皆生之害而楊墨離跂於性命之外以此爲得不能無困以困爲得鳩鴞在樊籠之中亦可以爲得矣趣聲色以柴其內冠弁搢紳以約其外內盈於四支者如柴柵纆繳繩也以趣塞滿於內府方之柴柵搢紳約束於外形譬之纆繳以況困獘也而自以爲得者何異罪人反縛交臂歷指虎豹在於囊檻亦可以爲得乎

祥道注老子曰五色令人目盲五音令人耳聾五味令人口爽蓋人之生也性靜而莫之動徳厚而莫之遷妄境在前靈源遂滑以至忘不貲之良貴趣無窮之腐者豈不惑哉此君子所以貴乎嗇也然管夷吾曰耳欲聞者音聲而不得聽謂之閼聰目欲見者善色而不得視謂之閼明以至體之欲安者美厚而不得從謂之閼適意之欲爲者放逸而不得行謂之閼性凡此諸閼廢虐之主也拘此廢虐之主戚戚然以至久生非吾所謂養何邪蓋善嗇者不戚戚戚戚者非善嗇也

碧虛注木生靑全削器則性毀人本自適行義則眞殘故視聽食息存之亦可亡之亦可惟趣不系乎心者逍遙乎塵垢之外豈纆繳囊檻所可縶哉鬳齋云其斷在溝中破爲犧樽之餘者也𨿽榮辱不同而同爲枯木耳此與臧谷亡羊意同聲色臭味皆足以亂性以四者與趣並言所以抑之也困惾衝逆人自鼻而通於顙也濁口污其口也或作噣非厲爽乖失也以趣是非滑亂其心則自然之性失矣楊墨之學趣滑心者也彼以其說自困而以爲得則鳩鴞在籠亦可以爲得矣貶之之甚也以其趣是非梗礙胸次故曰柴其內冠弁搢紳儒者之服以禮拘束故曰約其外內則塞之充盈如柴柵然外爲禮文所拘如罪人縛睆睆目視猊人見其自苦如在束縛之中而彼自以爲得則罪囚之人囊檻之虎亦可以爲得矣蓋極口以詆楊墨也

此段引諭以明失性之獘諸解已詳玆不贅釋

是篇首論天地大化人物眾多在君天下者泛觀以道通行以徳無爲無欲官治分明蓋以不同同之物莫得而異也大莫大於天地尊莫尊於道徳聖人道兼覆載故得而並稱焉或問有聖人而無天地何以爲聖人余謂有天地而無聖人亦何以爲天地然則天地聖人相因而不可無者也故南華以天地明君徳此所以統天地禦萬物而君天下之道也人見其應物多方疑其聖知聰明絕人遠甚而不刳心無爲之所致也是以有君天下之徳者立本原以正其在我則天下不期合而合人物不期化而化視乎無形聽乎無聲感奇應有不止乎此者故黃帝遺珠而象罔得之帝堯要嚙缺而許由危之謂道不可以有心求不可以聰明得也華封請三祝聖人使分之富授職千歲上仙則何累之有子髙辭諸侯而耕於以見徳衰刑立賢人退藏法密於前患鐘於後亂自此始矣故舉太初有無俾究物生之本性命之所自來徳同於初物將自化彼可不可然不然服恭儉防公忠者抑又外用其心矣漢陰之恥用機械武王之帥師拯民一則抱朴守貞一則以權濟義出處動靜時有不同皆不離乎道而已若夫厲人之恐子似己大惑者終身不靈殘朴爲樽滑心傷性徳不足以存生如天下何凡此皆以困爲得若楊墨之若觳難爲者也至比之鳩鴞虎豹則非惟薄之而惡之亦甚矣昔孟子辟楊墨而聖道明世世稱之以爲功不在禹下余於此亦雲南華之功不在孟子下後世必有以爲然者

南華眞經義海纂微卷三十九

欽定四庫全書

南華眞經義海纂微卷四十

宋禇伯秀撰

天道第一

天道運而無所積故萬物成帝道運而無所積故天下歸聖道運而無所積故海內服明於天通於聖六通四辟於帝王之徳者其自爲也昧然無不靜者矣聖人之靜也非曰靜也善故靜也萬物無足以撓心者故靜也水靜則明燭須眉平中準大匠取法焉水靜猶明而況精神聖人之心靜乎天地之鑑也萬物之鏡也夫虛靜恬淡寂寞無爲者天地之平而道徳之至帝王聖人休焉休則虛虛則實實者倫矣虛則靜靜則動動則得矣靜則無爲無爲也則任事者責矣無爲則兪兪兪兪者憂患不能處年壽長矣夫虛靜恬淡寂寞無爲者萬物之本也明此以南鄕堯之爲君也明此以北面舜之爲臣也以此處上帝王天子之徳也以此處下聖素王之道也以此退居而閒遊江海山林之士服以此進爲而撫世則功大名顯而天下一也

郭象注天道地道聖道三者皆任物之性而無所牽滯故𨿽六通四辟而無傷於靜善之乃靜則有時而動萬物無足以撓心斯自得也有其具而任其自爲故所照無不洞明凡不平不至者生於有爲休則未嘗動倫理也動則得者不失其所以動夫無爲也則羣材萬品各任其事而自當其責故舜禹有天下而不與焉兪兪從容自得猊尋萬物之本皆在不爲中來有道爲天下所歸而無其爵者所謂素王自貴也進爲撫世此又其次故退則巢由進則伊呂無爲之體大矣何所不爲哉主上不爲冢宰之任則伊呂靜而司尹冢宰不爲百官之所執則百官靜而禦事百官不爲萬民之所務則萬民靜而安業萬民不易彼我之所能則天下靜而自得自天子至於庶人彌無爲而彌尊也

呂惠卿注天道運轉無窮而未始有物故萬物成非雕而刻之也帝道一日萬幾而未始有物故天下歸非悅而求之也聖道無乎不在而未知有物故天下服非以力服之也明於天通於聖知其皆運而無所積則六通四辟於帝王之徳也運則轉變無窮無積則介然之有不畱乎胸中也𨿽吾之自爲猶將昧乎無不靜者以爲而未嘗爲故也況人各爲其爲而有不靜者乎聖人之靜也非曰靜也善故靜也若以靜爲善而後靜非本靜也萬物無足以撓心則其本自靜非靜之而後靜也何則萬物得我以生我則不生萬物孰能鏡之明乎此則於其並作也乃所以觀其復於其蕓蕓也乃所以歸其根復而歸根則其自靜也水靜猶明而況精神上際下蟠無所不極而藏之聖人之心則其靜也非特水之靜燭須眉平中準而已蓋天地於此乎觀則是其鑑萬物於此乎形則是其鏡也虛則無所於逆靜則一而不變恬則安於無知淡則不與物交寂則寂然不動寞則合气於寞此六者聖人所以無爲也爲天地之平則無有髙下道徳之至則無以復加此帝王聖人之所休也蓋應萬幾之變供萬物之求而無此焉則無所於休而其神憊於事爲之眾矣其能虛乎虛者刳其心則韜乎其事而其富至於有萬不同故虛則實𨿽不同而其理未嘗亂則虛非特以實而倫又將以靜而動動而得也孰能安以久動之徐生則靜而動動於不得已而當則動而得者也致虛而至於靜則萬物不足以撓心而無爲無爲則任事者責而我不勞矣兪兪則無往而不然憂患於何而處年壽所以長也明乎虛靜之說則恬淡寂寞亦若是而已所從言之異耳萬物職職皆從無爲植乃其所以爲本也古之聖人或南面而爲堯或北面而爲舜或以帝王之徳處乎上或以聖之道處乎下或退居閒遊或進爲撫世其明乎萬物之本則一也

林疑獨注道無不在故在天爲天道在帝爲帝道在聖爲聖道天以道而運寒暑代謝日月疊行未嘗有積故萬物莫不以之成帝道聖道之運亦然帝者神之出聖者王之入帝王言其位神聖言其道也明於天故無爲而爲通於道故吉防與民同患無爲而爲者其化通乎六合與民同患者其徳順乎四時是以古之帝王𨿽六通四辟而其所以爲徳者任其自爲而已故其心昧乎無不靜聖人之靜不爲動對非世所謂靜也善卽所謂性自其繼道而言則善也自其成之者言則性也性者命之在我未嘗不靜而世人所以不得與於此者以其心逐物所以失之惟聖人不以物撓心所以能靜也心譬則君性譬則國君正則國治不正則國亂自然之勢也欲盡其性必先靜心水靜明平大匠取法水則靜猶能若此況人心乎心者精神之宅靜之則精一而神全撓之則精竭而神疲精一神全則其心圓明何所不照此天地之鑑萬物之鏡也心虛而後能靜靜而後能安安而後能至於無爲無爲者天地之平道徳之至帝王聖人所休息也惟其無所爲則防道於虛虛則實者萬物自然之理無不在乎爲出於無爲則其向之實者虛矣虛之而靜靜而後動所以不失其動不失其動則無爲無爲則羣才各任其事當其責使之盡性分之極而已兪兪自得其心所以乎至理而忘物我之分憂患不能處死生無所變歸根復命而於造化爲一此萬物之本也明此以南鄕明此以北面卽孟子欲爲君盡君道欲爲臣盡臣道二者皆法堯舜而已聖若虞舜側微而徳升聞素王若孔子無位而尊是也退居閒遊巢許之進爲撫世伊周之聖人之迹𨿽趣時應變未嘗同其爲道一也

陳祥道注天道運而無所積非以成萬物也而萬物成帝道運而無所積非以歸天下也而天下歸聖道運而無所積非以服海內也而海內服蓋聖人之於天下達則爲帝王之徳窮則爲聖之道書稱堯以帝徳廣運而終於爲天下君此帝道運而天下歸也孟子稱孔子東西南北無思不服此聖道運而海內服也虛靜恬淡者心寂寞者气無爲者神也能致虛守靜心淡气寞而至於無爲此所以爲天地之平道徳之至而帝王聖人休焉休謂其所要宿之地者妙之本素者性之質聖素王與書所謂徳同帝王天子與書所謂俊徳同

陳碧虛注體不言者明於天適物變者通於聖委之動植則自然爲也昧然弗知則無不靜也聖人之靜也應物而不蕩非圓寂之靜也隨物攖寧而後成非曰靜也善故靜也物無足以撓心者故靜也水靜則毫髮難隱心靜則萬有陽照故虛靜則吉祥止而妙道生恬淡則神气生而虛白集寂寞則靈府寬而眞君寧無爲則和理全而性命永此非特異也乃天地之平常萬物之至正聖人之所休止也心休則事虛事虛則理愨理愨則性靜性靜則動不妄矣無爲則所責不在已責不在已則兪樂而無憂年壽長矣明於此者謂虛靜等八目是道之密用無爲之事也處上則爲明君處下則爲帝師周之柱史魯之司防是也退居閒遊伯夷叔齊是也進爲撫世傅說呂望是也君臣定位不相淩越則天下治矣

林氏鬳齋口義云帝道聖道本難分別經意蓋以帝爲三皇聖爲五帝運而無積卽是純亦不已此段主意在靜字上至靜之中運而無積何嘗是枯木死灰六通四辟猶云四方上下無所障礙聖人之靜也非曰靜也善故靜也此句最精神萬物不足以撓心故不求靜而自靜也以水鏡諭靜義甚精切虛靜恬淡寂寞無爲八字演一靜字此乃天地一定之理道徳至極之事帝王聖人之心休止於此休則虛卽惟道集虛虛則實卽禪家云眞空而後實有實理之中自有倫理便是渾然之中有粲然者虛則靜靜則動便是一動一靜互爲其根動無不當曰得各當其事而任其責是無爲而無不爲也憂患不能處處猶入也便是仁者不憂年壽長卽是仁者壽又提起八字斷之以萬物之本言此理出於萬物之初也餘論槪同前解

禇氏管見云言天則地在其中言聖則人在其中帝則兼三才而運化故六通四辟而徳行乎內所以治人化物上爲皇而下爲帝者是也其自爲則入而治已反流歸源明道若昧無有不靜者矣凡人之靜必靜之而乃靜聖人之靜豈以靜爲善而靜哉物無足以撓心故耳言其本靜非使然也水靜則明則平大匠取法亦言其自然明平可鑑可準以況人之精神靜極而明天地萬物莫逃其鑑一身之貴何以加此而昧者役不知止憊不知息以至澌盡而莫救可不哀邪夫欲求所以養精神之道不越乎虛靜恬淡寂寞無爲而天地之平道徳之至亦豈外乎此哉故物理於此而曲當聖人於此而休息𨿽萬緣擾擾而不生其心然恍惚有物至理存焉物不終靜動斯得矣任事者責則我無爲憂患而年壽長得其本而操之故也若是則爲君爲臣無不合道進爲退處皆得其宜此聖道法天運而無積之效也

南華眞經義海纂微卷四十

欽定四庫全書

南華眞經義海纂微卷四十一

宋禇伯秀撰

天道第二

靜而聖動而王無爲也而尊朴素而天下莫能與之爭美夫明白於天地之徳者此之謂大本大宗與天和者也所以均調天下與人和者也與人和者謂之人樂與天和者謂之天樂莊子曰吾師乎吾師乎防萬物而不爲戾澤及萬世而不爲仁長於上古而不爲壽覆載天地刻雕眾形而不爲巧此之謂天樂故曰知天樂者其生也天行其死也物化靜而與陰同徳動而與陽同波故知天樂者無天怨無人非無物累無責故曰其動也天其靜也地一心定而王天下其不祟其魂不疲一心定而萬物服言以虛靜推於天地通於萬物此之謂天樂天樂者聖人之心以畜天下也

郭注時行則行時止則止自然爲物所尊故美配天者惟朴素也天地以無爲爲徳明其宗本則與天地無逆順天所以應人天和至而人和盡天樂適則人樂足矣物變而相雜曰防自防耳非吾師之暴仁者兼愛之名故無所稱仁壽者期之遠無期故無所稱壽巧者爲之妙皆自爾故無所稱巧此之謂天樂忘樂而樂足也故靜與陰同徳動與陽同波動靜𨿽殊無心一也常無心故王天下而不疲病我心靜而萬物之心通通則服不通則叛聖人所以畜天下者奚爲哉天樂而已矣

呂注靜而聖自內而言動而王自外而言無爲也而尊則所以臣天下者無事於才知素朴而莫與爭美則所以服天下者無事於文采凡以明白於天地之徳而已故處上處下進爲閒居𨿽不同而其大本大宗未始異也通乎此則無爲而與天和均調天下則與人和與天和者謂之天樂與人和者謂之人樂不過師於此而已防物不爲戾澤世不爲仁以至雕琢眾形而不爲巧此莊子之所師也隨其成心而師之誰獨無師則其樂非外至故曰天樂也知天樂者其生也天行而我未嘗生其死也物化而我未嘗死靜與陰同徳不知其爲靜動與陽同波不知其爲動也無天怨無人非以其未嘗在彼也無物累無責以其未嘗在我也其動也天其靜也地所以然者一心定而已故其王天下也外則其不祟內則其魂不疲萬物安有不服者哉夫心所以定以其未嘗不虛未嘗不靜也吾能以虛靜推於天地通於萬物此所以爲天樂聖人之心以畜天下者也

疑獨注前論聖賢出處之迹不同故此云以其靜而言之均可以爲聖以其動而言之均可以爲王以之處下爲素王以之閒居則士服無爲也而貴所謂良貴是已聖人之心未始以天下之器爲器抱吾之朴而已未始知天下之色爲色見吾之素而已若然則天下莫能與之爭美此所以自任於性命之內明白於天地之徳大本大宗言命與性惟其任性命而與天和所以調天下而與人和天與人豈相勝哉故各盡其樂也𨿽樂而不知其所以樂適其自然而已其生也天行適來時也其死也物化適去順也其所以不生不化者豈非天樂哉動靜各得其宜故無天怨人非無物累責道合乎天故其動也天徳及乎幽故其靜也地物無所累心定乎一出而王天下則萬物各正性命不祟則無夭傷魂不疲則神凝而性復矣若然者一心定於內萬物服於外虛其知靜其心推天地之大本通萬物之至理此又所謂天樂無所往而不適也聖人之心所以能畜天下者以此祥道注言靜而聖則動而王者明之出也動而王則靜而聖者神之降也朴者器之本器於天下或用或朴則不期於用而常尊素者色之本色於天下或美或惡素則不期於美惡而常貴故朴素而莫與之爭美政和則人和人和則天地和天地和則萬物遂萬物遂則神寧神寧則幽有所歸明不爲厲所以人歸徳於歸徳於人而天下明白矣老子云以道治天下其不神列子云物無疵病無靈響是也

碧虛注靜而聖動而王皆以無爲爲尊朴素爲美乾坤以簡易爲徳簡易者萬物之宗本宗本不失則人事和人事和則天理順而陰陽宣暢矣自雕非義也自榮非仁也自永非壽也自化非巧也不爲他役故曰天樂物物自樂自和則動不爲動靜不爲靜矣心定者造化不能移陰陽不能攺與太虛不二也聖人之心能養天下者太和而已矣

鬳齋云靜而聖動而王卽是內聖外王四字其道朴素無文而天下之美若曉然知此天徳之徳則可與天爲徒和猶合也大本大宗贊美自然之徳與自本自根意同均調天下則與人合亦猶堯曰子天之合也我人之合也吾師乎至不爲巧數句先見大宗師篇以爲許由之言此則上加莊子曰顯見是寓言不可作實話看天行行乎天理之自然物化隨物而化也靜爲陰動爲陽波流也聖門只曰不怨天不尢人此又添無物累無責兩句愈自精神見曰祟魂倦曰疲曰曰魂卽精神是也心定則精神自定萬物自服以虛靜之理行於天地萬物之間此之謂天樂以畜天下卽以善養人者服天下也

道之在人靜則爲聖動則爲王皆以無爲而尊朴素而美猶天地之徳何嘗有爲何嘗文采而陰陽四時無不爲日月山川無非文明乎此理則天下之大本大宗立矣所謂本宗卽內聖外王之道與天和者也用以均調天下則與人和人樂天樂皆出於和其名𨿽異所以爲樂則一猶內聖外王之分而道本無殊也防物不爲戾澤世不爲仁忘乎善惡也至於忘壽忘巧則非時所攝非能所系南華之所師者師此而已生爲天行自然運動死爲物化動必有極如是則動靜合乎天道無天怨人非無物累責又明其所以樂也其動也天其靜也地卽同徳同波之意一心定而無爲天下之所歸往無責故不祟無物累故魂不疲行無愧乎幽顯物何爲而不服此無他以虛極靜篤之理推於天地通於萬物而已聖人之心所以養天下者亦豈外乎此哉

夫帝王之徳以天地爲宗以道徳爲主以無爲爲常無爲也則用天下而有餘有爲也則爲天下用而不足故古之人貴乎無爲也上無爲也下亦無爲也是下與上同徳下與上同徳則不臣下有爲也上亦有爲也是上與下同道上與下同道則不主上必無爲而用天下下必有爲而爲天下用此不易之道也故古之王天下者知𨿽落天地不自慮也辯𨿽雕萬物不自悅也能𨿽窮海內不自爲也天不產而萬物化地不長而萬物育帝王無爲而天下功故莫神於天莫富於地莫大於帝王故曰帝王之法配天地此乘天地馳萬物而用人羣之道也本在於上末在於下要在於主詳在於臣三軍五兵之運徳之末也賞罰利害五刑之辟教之末也禮法度數刑名比詳治之末也鐘鼔之音羽旄之容樂之末也哭泣衰絰隆殺之服哀之末也此五末者須精神之運心術之動然後從之者也末學者古人有之而非所以先也君先而臣從父先而子從兄先而弟從長先而少從男先而女從夫先而婦從夫尊卑先後天地之行也故聖人取象焉天尊地卑神明之位也春夏先秋冬後四時之序也萬物化作萌區有狀盛衰之殺變化之流也夫天地至神而有尊卑先後之序而況人道乎宗廟尙親朝廷尙尊鄕黨尙齒行事尙賢大道之序也語道而非其序者非其道也語道而非其道者安取道是故古之明大道者先明天而道徳次之道徳已明而仁義次之仁義已明而分守次之分守已明而形名次之形名已明而因任次之因任已明而原省次之原省已明而是非次之是非已明而賞罰次之賞罰已明而愚知處宜貴賤履位仁賢不肖襲情必分其能必由其名以此事上以此畜下以此治物以此修身知謀不用必歸其天此之謂太平治之至也故書曰有形有名形名者古人有之而非所以先也古之語大道者五變而形名可舉九變而賞罰可言也驟而語形名不知其本也驟而語賞罰不知其始也倒道而言迕道而說者人之所治也安能治人驟而語形名賞罰此有知治之具非知治之道可用於天下不足以用天下此之謂辯士一曲之人也禮法度數形名比詳古人有之此下之所以事上非上之所以畜下也

郭注用天下而有餘閒暇之謂也若汲汲然求爲物用故可得臣及其爲臣亦無餘也夫工人無爲於刻木而有爲於用斧主上無爲於親事而有爲於用臣臣能親事主能用臣斧能刻木工能用斧各當其能非有爲也若主代臣事則非主矣臣秉主權則非臣矣各司其任上下咸得而無爲之理至矣用天下者亦有爲耳然自得此爲率性而動故謂之無爲也爲天下用者亦自得耳但居下者親事故𨿽舜禹爲臣猶稱有爲對上下則君靜而臣動比古今則堯舜無爲而湯武有爲各用其性而天機發則古今上下誰無爲誰有爲也在上者患於不能無爲而代臣人之所司使咎繇不得行其明斷后稷不得施其播植則羣才失其任而主上困於役矣故冕旒垂目而付之天下天下皆得其自爲斯乃無爲而無不爲也天地萬物之化育所謂自爾帝王無爲而天下功功自彼成同乎天地之無爲也精神心術者五末之本任其自然運動則五事不振而自舉所以先者本也君臣父子之先後𨿽是人事皆在至理中來非聖人所作明夫尊卑先後之序固有物之所不能無此大道之序非但人倫所尙也所以取道爲其有序自然旣明則物得其道而和理自適𨿽適而不失其分得分而物當其形形明而無所復攺物自任則罪責除各以得性爲是失性爲非賞罰者失得之報也愚知貴賤各當其才行其所能之情而無相易業名稱其實故由名而實不濫也自明天至刑名而五至賞罰而九皆自然之序治人者必順序先明天不爲棄賞罰也但當不失先後之序耳夫用天下者必通順序之道寄當於羣才斯乃上之所以畜下也

呂注無爲也則以一人用天下而天下爲之用故有餘有爲也則以天下用一人而一人爲之用故不足不明乎天者不純乎徳徳則無爲而已故上無爲下亦無爲而與上同則稱徳道則有天有人無爲而尊者天道有爲而累者人道也故下有爲上亦有爲而與下同則言道上必無爲而用天下下必有爲爲天下用此不易之道也故古之王天下者知不自慮而天下爲之慮辯不自悅而天下爲之悅能不自爲而天下爲之爲天不產而萬物化非我產之也地不長而萬物育非我長之也帝王無爲而天下功非我爲之也此天之所以神地之所以富帝王之所以大也無爲也者是乃道之所以乘天地馳萬物而用人羣者也知五末者須精神心術之運而後從之則向所謂虛無恬淡寂漠無爲者又所以保精神明心術而養其本之道也養其本則末從之矣末學者古人有之而非所以先也君先而臣從至夫先而婦從此人道尊卑之序也至於天以神而位乎上地以明而處乎下春夏以生而先秋冬以成而後以至萬物始化而萌旣作而區從防至著莫不有狀則盛衰變化皆有成理而不可易天地至神不測而有尊卑先後之序則凡人道之本末上下其可易乎非特君臣父子兄弟夫婦之先後爲出於天地之理也而宗廟朝廷鄕黨行事一時之所在猶各有所尙而不可亂皆大道之序而已則語道而非其序者安取道哉此百家之所以往而不反聖王之道所以暗鬱而不發也天者性命之極欲明道而不明乎天則所以道者非道所謂徳者非徳惟眞道眞徳則仁義之所自出也仁左義右則有分有守而形可見名可言有形名而不亂則因任而不失其才能內原其心外省其迹則是非得其眞賞罰當於理愚知處宜而不敢違貴賤履位而不敢易仁賢不肖襲情而不敢僞也必分其能則官能其事必由其名則名當其實凡事上畜下治物修身莫不以此而知謀不用必歸其天此文王所以不識不知順帝之則而周之多士亦皆秉文之徳對越在天所以爲太平而比隆於唐虞也驟語形名賞罰不知其本始也則天與道徳其爲本始歟倒則不正以末爲本迕則不順當後而先言道而無本末先後之序則是自亂自亂則人之所治也

疑獨注帝王之徳宗乎天地故覆載之功大主乎道徳故萬物不能移常乎無爲則無不爲矣以有爲而爲則有所不足以無爲而爲則其爲有餘古之人所以貴乎無爲也無爲者爲上之道有爲者爲下之道爲上者以道揆故兼物物爲下者以法守故以物物上不兼物物非帝王之徳下不以物物非臣職之任此上下之分也古之王天下者循道而行順理而動未嘗見其有爲之迹知而不自以爲慮辯而不自以爲悅能而不自以有爲徳配天地之化育故無爲而天下功神者妙萬物富者畜萬物天能神而不能富地能富而不能神帝王能天能地而徳充大於其間易所謂聖人成能者是已此乘天地馳萬物而用人羣之道也形而上者道之本形而下者道之末其本則要其末則詳主道無爲所以執其要臣道有爲所以貴乎詳下之五末是也爲帝王者守其至要主其大本則所謂末者自舉矣爲臣者必分之以職各任其事運其精神動其心術勤勞盡瘁然後事從之而成也夫法始乎伏羲而成乎堯法成則末學者從之而起不知所當先者道也故君先臣從父先子從此自然之理神者明之妙明者神之粗天所以爲神地所以爲明天尊地卑神明之位分矣春夏先秋冬後聖人因之先賞而後刑也變者離無入有化者因形移易萌者物之達區者物物所以有別也夫萬物生死區別盛衰變化形狀不一者咸歸於自然隨天之序而已況人倫之大者豈不若是哉蓋自然至理其本出於天地其用防於人倫苟失其序則悖天廢人其可以爲道乎萬物待是而存者天莫不由是而出焉者道道之在我曰徳以徳愛人曰仁愛而宜之曰義先後上下謂之分不侵不擅謂之守形者物此也名者命此也因其形名而任以所宜爲必原其情必宥其事然後辯是非明賞罰愚知所處得其宜貴賤所履當其位仁賢不肖各行其能無以彼此飾其情也能各有限名必當實以此事上畜下以此治物修身則知謀無用而歸於自然其治所以至極也舉書曰者逸書也有名者皆因形而命之此道之所以防若防之以道則長於上古先於天地未嘗有形未嘗有名故非所以先也五者陰陽之中所謂命也至於命乃可命物故五變而形名可舉九者陽數之極賞罰者量時而通變又爲道之終故九變而賞罰可言形名者道之末賞罰者道之終語道而不求其本始皆爲倒迕也爲人所治者知治之具治人者知治之道也知治之具者可用於天下不足以用天下此辯士一曲之人蔽於道者也

祥道注先鍼而後縷可以成帷先縷而後鍼不可以成衣鍼縷微物猶不可無序而況道乎莊子於人道則述君臣父子之義於天道則推春夏秋冬之理自天至形名明道與物之自然因任至賞罰明人事之使然也蓋因任不足然後有原省原省不足然後有是非是非不足然後有賞罰賞罰𨿽非治天下之道亦治之具也伯成子髙以禹用賞罰而去焉者蓋譏其以教之末者爲本也物有本末事有終始形名物也故驟而語者不知其本賞罰末也故驟而語者不知其始也

碧虛注以天地爲宗不稱長也以道徳爲主不屬賓也以無爲爲常常不矜故有餘君忠無不容仁也臣道無不理義也君當垂拱無爲若同臣道理事是不主也臣當職事有爲若同君徳容納是不臣也上不專執任羣才之能故無爲而用天下臣職所司以勤勞治事故有爲而爲天下用也由是而知落天地必取眾謀辯雕萬物必取眾議能窮四海必待眾爲斯無爲之業也天降气而長育故莫神於天地升气產化故莫富於地帝王自治而功成故徳合二儀也本謂理末謂事理在簡要君道也事在詳備臣職也本末𨿽異須待精神防運心術發用先循理本然後事末以表之先後之序隨物生焉然非聖人不能法象以序立教以道爲主法度立而利害隨之用貴賤之位而賞知罰愚因才能之分而徇名求實以上九目爲世治教五變而刑名可舉取五行生克之義九變而賞罰可言陽九極變之旨也形名以天理道徳爲本賞罰以刑儀名器爲始專任賞罰豈非倒道乎語失次序豈非迕說乎刑名賞罰治之具妙用次序治之道迹所以爲天下用理可以用天下也名數禮教下之所以事上也無爲自化上之所以畜下也鬳齋云落天地言其大雕萬物言其巧萬物自生非天生之萬物自長非地長之帝王無爲而成天下之功亦與天地同也要在主君道無爲也詳在臣臣道有爲也威武文徳之輔助故五兵之運徳之未明刑以弼教故賞罰五刑教之末禮法刑名鐘鼔羽旄皆非禮樂之本精神之運心術之動然後從之言皆從心生非由外鑠也末學者古人有之而非所先此論尢妙看得莊子亦何嘗全不用兵刑禮樂蓋當知所先後若天地之行盛者非一時而盛衰者非一時而衰故曰殺也所尙齒爵親賢亦天下自然之理也次陳爲治之序凡有九等分守職也刑名稱也因任因所職而任之原省省減也不任其事則免之去之矣是非旌別淑慝也賞罰撻以記之車服以彰之之愚知處宜言當其任貴賤履位猶當位襲安也安其情實則分能由名各有所處而無容心歸於自然而已古書𨿽有刑名之說未嘗本以求末若不知先後驟然而言則失其本始是治於人而爲天下用非所以用天下也刑名賞罰爲治之具分守仁義爲治之道也刑名卽形名古文通用

夫以天地爲宗道徳爲主者豈有他哉以無爲爲常而已無爲已難能況常而不變者乎此古人所以貴也無爲有爲上下之所以分反是則君不主而臣非臣矣知不自慮辯不自悅能不自爲無爲之本也天不產而物化地不長而物育帝王無爲而天下功此無爲之效也曰神曰富而大足包之此帝徳所以配天地而乘之馳萬物用人羣特其餘事本要末詳自然之理故三軍五兵至隆殺之服𨿽五事之末而必由於精神心術之運則古人所不廢也但非所先耳若夫君臣父子夫婦之先後猶天尊地卑之不可易而聖人取象焉神明之位上下不紊四時之序先後有倫萬物化作萌區有狀而物之盛衰變化見矣此天地之序而人所取法者也宗廟朝廷鄕黨行事莫不有序而道在其中語道而非序何取於道哉故自此先明天而道徳次之至仁賢不肖襲情皆因之而不可無必分其能以稽效必由其名以考實事上畜下治物修身之要莫越乎此知謀不用歸於自然此太平之至治也後引書曰至畜天下也蓋衍上文余意云

南華眞經義海纂微卷四十一﹤子部﹐道家類﹐南華眞經義海纂微﹥

欽定四庫全書

南華眞經義海纂微卷四十二

宋禇伯秀撰

天道第三

昔者舜問於堯曰天王之用心何如堯曰吾不敖無告不廢窮民苦死者嘉孺子而哀婦人此吾所以用心已舜曰美則美矣而未大也堯曰然則何如舜曰天徳而出寧日月照而四時行若晝夜之有經云行而雨施矣堯曰然則膠膠擾擾乎子天之合也我人之合也夫天地者古之所大也而黃帝堯舜之所共美也故古之王天下者奚爲哉天地而已矣

郭注無告者所謂窮民不廢者常加恩也與天合徳則𨿽出而靜四時晝夜皆不爲而自然膠膠擾擾乎則自嫌有事也故曰古之王天下者奚爲哉天徳而已矣

呂注天徳則𨿽出而未嘗不寧日月照而四時行往來屈伸莫有爲之者也晝夜有經則相代乎前而莫知所萌雲行雨施而天下均平矣則其視不敖無告不廢窮民者豈不膠擾乎舜之所言乃天之合堯之所言人之合也而世儒之所以知堯者止此而已故寓之二聖以明所大而共美者爲在於此與黃帝不異也

疑獨注不敖無告至哀婦人卽是不敢侮鰥寡之意美則美矣未能澤及萬世而不爲仁此所以未大天徳者自然之道得於已故出而有爲未嘗不靜若日月四時雲行雨施豈有心於天下之物哉帝王之道若是而已堯聞舜言知向用心之非膠膠擾擾逐於人爲而昧於天徳故以舜爲天合已爲人合天合者與天同人合者與人同天地覆載萬物徳無不爲帝王者莫不體之𨿽黃帝堯舜亦莫大於徳合天地而爲美也

祥道注不敖無告至哀婦人者仁也天徳出寧至雲行雨施者道也仁人也而無不爲故曰人之合道天也堯行天道而所言者人舜行人道而所言者天行天而合乎人故其徳止於充實之美行人而合乎天故其功歸於光輝之大膠膠言其止擾擾言其動也碧虛注不敖無告不廢窮民仁人之心無以加此舜以爲獘迹未去故未大也天徳而出寧人事則感動矣昏明有序開闔有常升降气交天地之徳也堯悟已之所爲膠膠擾擾亂之又亂也天之合無心人之合有迹天地者古之所大王天下者體之而已矣鬳齋雲天徳者自然之徳出寧者易云首出庶物萬國咸寧日月照至雲行雨施皆形容無爲而爲之意堯謂我之所爲未免自爲擾亂合於人而已未合於天也然則下三句是堯自嘆之辭天地自然之理古今莫大於此共美者共好之也王天下者無它但法天地則可矣

天徳者無爲之化出寧者爲而無爲日月照四時行皆自然運動無爲之者故晝夜有常而無差忒雲行雨施品物流形君天下者所以體之以立徳而民莫不歸之以化物而物莫不從也堯於言下有省始悟日前所爲膠膠擾擾天合之與人合相去遠矣以是觀之堯舜之徳若有優劣而結以黃帝堯舜之所共美則又混然無分此南華立言抑揚闔辟之妙學者熟味當自得之

孔子西藏書於周室子路謀曰由聞周之徵藏史有老聃者免而歸居夫子欲藏書則試往因焉孔子曰善往見老聃而老聃不許於是翻十二經以說老聃中其說曰太謾願聞其要孔子曰要在仁義老聃曰請問仁義人之性邪孔子曰然君子不仁則不成不義則不生仁義眞人之性也又將奚爲矣老聃曰請問何謂仁義孔子曰中心物愷兼愛無私此仁義之情也老聃曰意幾乎後言夫兼愛不亦迂乎無私焉乃私也夫子若欲使天下無失其牧乎則天地固有常矣日月固有明矣星辰固有列矣禽獸固有羣矣木固有立矣夫子亦放徳而行循道而趨已至矣又何偈偈乎揭仁義若擊鼓而求亡子焉意夫子亂人之性也

郭注中心物愷兼愛無私此常人所謂仁義也故寄孔老以正之夫至仁者無愛而直前所謂無私者釋已而愛人夫愛人者欲人之愛已也此乃甚私非忘私而公也自天地固有常至樹木固有立皆已自足不待於兼愛也事至而愛當義而止斯忘仁義者也常念之則亂眞矣

呂注孔子不用於時欲藏其言以待後之君子十二經謂春秋孔子所以經世者在於此孔子以人道教天下藏其妙用而未之嘗言則十二經之所以經世者不過仁義而已老氏絕學反朴而示之以眞則仁義在所攘棄宜其以爲非人之性也自人道觀之仁非特成已又所以成物義非特立物又所以立我君子之生成在於仁義故以爲眞人之性也自道之眞觀之中心物愷非外鑠我也無物而不樂上仁爲之而無以爲者也幾乎言近之而未至後言夫兼愛則非天徳而出寧云行而雨施者故以爲迂也凡名生於不足則無私焉乃私也欲使天下無失其牧輔萬物之自然而已天地有常至木有立此所謂物之自然也徳則爲道法自然又何必無偈偈乎若擊鼓而求亡子焉言人之失性非仁義所可復也

疑獨注徵藏史者掌藏史之官孔子爲道不行欲藏其書於周室之藏府以俟來者時老聃免官歸居孔子往因焉而不許孔子嘗刪詩定書修禮樂作春秋六緯而贊易道此六經也又翻爲十二經以說之聃爲以支離太謾願聞其要答以要在仁義聃遊方之外謂仁義非自然之性孔子遊方之內謂仁義眞人之性也言人中心莫不欲物之愷樂兼愛而無私此人情之自然又復明仁義之出於性也老聃曰噫幾乎後言者近於僞矣兼愛未免乎有系不若無愛之至也無私未免乎有私不若不知其私之爲至也夫子所以兼愛無私者欲使天下不失其養也莫若任其自然使之相親而不知以爲仁相友而不知以爲義自天地有常至木有立皆無爲自然各極其性而已矣放徳則不知徳之爲徳循道則不知道之爲道又何必偈偈然用力揭仁義於天下以求復其性無異擊鼓而求亡子也

祥道注老聃之教以道徳爲宗孔子之經以仁義爲本放徳循道則天下無爲而得性居仁由義則天下有爲而倍情此莊子所以記孔子之迹以明之也中心物愷物物而悅之兼愛仁也無私義也兼愛則有所不愛非所謂至仁至仁則無親無私乃成其私非所謂至義至義則不物君子所以貴忘仁義而求其至也孔子嘗語老聃丘治詩書禮樂易春秋自以爲久矣此言十二經者翻六經爲十二也

碧虛注孔子欲藏書而老聃不許謂已陳芻狗不足畱也縱橫六經故曰十二上仁無爲而成上義不行而至率性而動豈僞也哉物愷則未能忘情無私則不免有迹仁義之情去道遠矣若春生秋斂之有常晝日夜月之有明星斗曆天之有列飛沈從之有羣艸木叢生之有立仿而循之可也何偈偈然用力爲哉

鬳齋云西藏書於周室言西至周而欲觀其藏書也翻反覆言之中其說者言方及半而老子以爲太汗漫物愷以物爲樂後言淺近之言幾猶危也物之不齊何由兼愛此迂曲難行之說也有無私之名胸中便有个私字欲使天下無失其養則物物皆有自然造化何可容力但當仿自然之徳循自然之道如此而至矣擊鼓而求逃亡之子言驚動世俗也孔子爲見世衰道微欲以所述之書藏於周之藏室以俟後世聖人蓋不得已而托空言以垂世立教其志亦切矣老聃不許者謂道旣不行於當世徒存糟粕其能有濟乎十二經說者不一陸氏音義舊注詩書禮樂易春秋六經加六緯爲十二經一說易上下經與十翼又云春秋十二公經孔子所作者也此說近似要之引諭之言借以通意不必深泥其迹中其說謂當其言但謾而非要耳孔子曰要在仁義此治世之道所當先者老聃謂非人之性則還淳反本有道徳存焉孔子答以中心物愷陸氏音義物一作勿今從之中字宜音去聲則不中心亦不怒矣故兼愛而無私此仁義之情也聃曰危乎不及之言所以遠乎道也以其無私故成其私若欲使天下無失其養則天地日星禽獸艸木莫不各遂其性各當其宜人之放徳循道亦若是而已矣又何必用力於仁義若擊鼓以求亡子終無可得之理也

士成綺見老子而問曰吾聞夫子聖人也吾固不辭遠道而來願見百重趼而不敢息今吾觀子非聖人也鼠壤有餘蔬而棄妹不仁也生熟不盡於前而積斂無崖老子漠然不應士成綺明日復見曰昔者吾有刺於子今吾心正郤矣何故也老子曰夫巧知神聖之人吾自以爲脫焉昔者子呼我牛也而謂之牛呼我馬也而謂之馬苟有其實人與之名而弗受受其殃吾服也恆服吾非以服有服士成綺雁行避影履行遂進而問修身若何老子曰而容崖然而目衝然而顙頯然而口闞然而狀義然似系馬而止也動而持發也機察而審知巧而睹於泰凡以爲不信邊境有人焉其名爲竊夫子曰夫道於大不終於小不遺故萬物備廣乎其無不容也淵乎其不可測也形徳仁義神之末也非至人孰能定之夫至人有世不亦大乎而不足以爲之累天下奮防而不與之偕審乎無假而不與利遷極物之眞能守其本故外天地遺萬物而神未嘗有所困也通乎道合乎徳退仁義賓禮樂至人之心有所定矣

郭注鼠壤有餘蔬言不惜物棄妹不仁言無近恩生熟不盡於前至足故常有餘萬物歸懷來者受之不小立界畔也自怪譏刺之心所以悔脫過去也呼牛呼馬隨物所名有實故不以毀譽經心若受之於心則名實俱累斯受其殃也服者容行謂不以毀譽自殃故能不變其容以有爲爲之則不能常服矣崖然進趨不安衝出也頯然發露闞然虓豁義然踶跂自矜猊言其志在奔馳不自舒放趨疾速明察是非也泰者多於本性之謂巧於見泰則拙於抱朴凡此皆以爲不信性命而蕩夫毀譽非修身之道邊境有人亦如汝所行非正人也夫至人用世故不患其大靜而順之任眞而直往未嘗有所困也進道徳而以情性爲主至人之心定於無爲也

呂注鼠壤有餘蔬則可以賑季女之饑而棄妹則不仁生熟不盡於前則與者可以無取而積斂無崖則不義老子絕學反朴示人以眞而士成綺求之於仁義則漠然不應乃所以使其意消而心卻也知巧仁聖自以爲脫焉則絕學反朴未始有物也而子以某事爲不仁某事爲不義則是呼我牛而謂之牛呼我馬而謂之馬也苟有其實人與之名而不受吾所以漠然也開兌濟事而受之終身不救自遺其殃者也吾服也常服則其心未始不在道吾非以服有服而人眞以爲勤行者也士成綺知而不足以得至人之心者以其在已者不足故也容崖然則若不與物交目衝然則逐物於外顙頯然則若大朴口闞然則其言欲出諸口也狀義然則若不朋而其心則若系馬而止也動而持非能不動發也機不可以制也審而察則非襲明知巧而睹於泰非素朴守約者也凡此所爲皆以爲不信而已邊境非遊於道之中竊則非其有而取之也於大不終則天地未離乎內於小不遺則秋毫待之成體天下之物其有不備者乎廣無不容淵不可測此道之所以爲神也則流而爲形失而爲徳廢而爲仁義乃神之末也非至人孰能定之有世不足爲之累能棄世也天下奮防不與之偕忘天下者也忘天下故不與利遷能棄世故守其本凡神之所以困以不知此而已矣於道不塞於徳不離退仁義而不畱賓禮樂而不主若此而後其心有所定也

疑獨注鼠壤有餘蔬言其不防棄蒙妹而不教言其不仁生熟不盡於前言其不義積斂無崖言其不廉是不知老子而妄譏之是以漠然不應吾心正郤言向者譏刺之心已虛矣夫巧知仁聖未免有迹老子嘗欲絕棄之故自以爲脫焉呼牛呼馬隨其所名至人混同萬物豈有牛馬之異有實斯有名苟有其實人與之名而受不則名實俱累所以再受其殃若忘名實無物我毀譽是非任其自爾何殃之有哉恆久也服謂服其心使之不動老聃謂吾心任至理服之久矣非有所服而服之所以毀譽不能入也雁行斜步側身避影言其隨後履行接迹也容猊崖岸不能自適其心不安目亦馳動而衝出也頯然髙亢闞然虓豁言矜容儀誇言以服人也義然求合於宜系馬而止意在奔躁也動則爲物所持發則疾如機括明察審乎是非巧知逐於多事凡此皆以其不能信道而有諸已無異邊境有人其名爲竊盜者夫道也無不通大而天地小而毫芒無乎不在此萬物所以備廣大而無不容淵深而不可測也形未離乎有數徳者道之在已仁義又道之散是皆所以爲神之未也非至人孰能定其本末精粗哉夫至人之心與造化爲一故有天下而不足爲累也𨿽舉天下奮其權謀聖人之心未嘗與之並逐也審乎眞性不爲利所遷極物之眞而當守其本故通之則爲道合之則爲徳道徳之所進仁義之所退進本退末自然之勢也禮樂者性情之散至人不役於物則以性情爲主禮樂爲賓明其進退而辧其賓主至人之心有所定矣祥道注鼠壤余蔬非儉也棄妹非仁也積斂無崖非至足也非儉則於物無所愛非仁則於親無所厚非至足則於心無所慊觀其外以及其內察其粗以及其微則知老子爲非聖人矣然而不儉不嗇大仁不仁大慊不慊固非成綺之所能知此老子所以漠然不應也夫巧知神聖吾自以爲脫去矣而子謂我有聖之名非聖之實豈知我者哉而容崖然至知巧而睹於泰此教成綺修身之道也經曰眞人其容寂其顙頯其狀義而不朋則崖然頯然義然非郭氏所謂進趨髙露踶跂者也老子曰安平泰經曰宇泰定則睹於泰非郭氏所謂多於本性也動而持與妄行而蹈大方意同知巧而睹於泰與鞅掌以觀無妄意同邊則不得中竊則非所有修身之道貴於體而行之邊境而竊者庸能知之乎物之大者必有終小者常見遺道則於大不終於小不遺然大小不離乎有體而無體者不期於大小以大小而論道亦筌蹄而已矣夫神之所應者外忘外則神全心之所存者內忘內則心靜天地萬物外也故外之遺之而後神無所困仁義禮樂內也故退之賓之而後心有所定也

碧虛注老子不應嫌其欲以粗迹窺聖意也成綺復自謂昔之邪心今直退矣老子告以吾於恢恑譎怪之名脫去久矣若呼馬爲牛非誣卽枉也有實斯有名有名斯有累若更不受反受其殃服用也吾之用也常用之道故無迹焉吾非以常用之道矜有持用而使人之貴也成綺恭問修身老子謂汝容止乖崖精神馳突造作淳朴揚聲威厲其狀義然似系馬而止也言未經調禦彊自執持動有機關靜多猜慮揣摩越分皆以爲不信此道固若戎敵之多詐也至大無外故不終至小無內故不遺不終不遺故萬物備不能容物則狹矣爲物所測則淺矣治物之具至人之緒餘也有世亦大矣而至人不以介懷鎭以無名之朴故未嘗有所困也通乎道則虛無合乎徳則不喪退仁義則少私賓禮樂則寡欲用心若此非定而何

鬳齋云食蔬之餘棄於鼠壤暗昧之地是不愛物故以爲不仁生熟不盡於前言積畜有餘也向有所譏今其心退然無有謂旣見之後忽然有覺知巧神聖有爲之學脫焉出離乎其上也我旣無心呼馬呼牛聽汝而已我若實有此事人以譏我而我拒之是兩重過也是恥過非作之意吾之所行常常如此非以爲當行而行之卽非曰靜也善故靜之意履行遂進躡足漸進也崖然異狀衝然突視闞然口呿義然堅固系馬而止卽坐馳之貌舉動矜持發若機括明察精審自恃知巧而驕泰之意見於外凡此皆不誠所致邊境之間若有此等人必指以爲賊謂其機心太重不循乎自然處世必招禍患夫子老子也大而無極曰大不終細而無餘曰小不遺卽語大莫能載語小莫能破也萬物莫能外此道故曰備廣大淵深形而爲徳爲仁爲義皆其妙用之餘非至人孰能定其本末哉有天下之大不足累其心𨿽奮而執天下之柄此心亦不與之偕往言心不動也不計利害究極眞理故能守本然之靜外天地遺萬物其不動神又何所困心哉通乎道徳卽合乎自然以仁義爲後而非所先所主者性情而禮樂爲賓此至人之心所以靜定也

棄妹頗難釋諸解多音昧按陸氏音義舊注音末言其棄薄末學也今從其音而別爲之說成綺見鼠壤余蔬而疑老子非聖蓋謂聖人於物無棄取蔬之本而棄其末是不惜物近於不仁下文云生熟不盡於前言食物滿前狼戾也昔人入山訪友將至所居見溪流菜葉遂不往亦此意是乃以世眼窺聖人故以不應應之卻音隙訓虛悟昔譏刺之非也老子謂知巧神聖吾已脫去呼馬呼牛聽之而已汝先以聖期我已非知我者況又以非聖責我何異牛馬妄名吾無益損焉吾服也常服二句四服字解者不一按此卽拳拳服膺之服言其能擇能守也謂吾服膺聖道常常如是非以擇守爲事而有所服也履當是屣履不躡跟也其行忽遽故若此崖則不平衝則奔突頯則髙亢口闞則欲言而未出狀義則剛介而自矜此所謂似系馬而止也動而持非自然而靜發也機非自然而動持之發之則有心有迹矣察而審知以察爲明也巧而睹泰機心見於驕色也凡以余所言爲不信請觀不由正道之人名爲盜竊之行蓋痛鍼成綺之失夫子曰以下乃誨之之辭夫道超乎形數不可以大小論故廣無不容淵不可測及乎有形有徳有仁有義皆神化之末惟至人能知其本耳至人者有天下而無累天下奮柄而不與之偕言物𨿽動而我自靜也審乎眞道利莫能遷窮物之理能守其本故天地可外萬物可遺其神足以勝之夫何所困哉惟能通合道徳則仁義自退禮樂自賓至人心有所定故足以定天下之心也

南華眞經義海纂微卷四十二

欽定四庫全書

南華眞經義海纂微卷四十三

宋禇伯秀撰

天道第四

世之所貴道者書也書不過語語有貴也語之所貴者意也意有所隨意之所隨者不可以言傳也而世因貴言傳書世𨿽貴之哉猶不足貴也爲其貴非其貴也故視而可見者形與色也聽而可聞者名與聲也悲夫世人以形色名聲爲足以得彼之情夫形色名聲果不足以得彼之情則知者不言言者不知而世豈識之哉桓公讀書於堂上輪扁斫輪於堂下釋椎鑿而上問桓公曰敢問公之所讀者何言耶公曰聖人之言也曰聖人在乎公曰已死矣曰然則君之所讀者古人之糟粕而已矣桓公曰寡人讀書輪人安得議乎有說則可無說則死輪扁曰臣也以臣之事觀之斫輪徐則甘而不固疾則苦而不入不徐不疾得之於手而應之於心口不能言有數存焉於其間臣不能以諭臣之子臣之子亦不能受之於臣是以行年七十而老斫輪古之人與其不可傳也死矣然則君之所讀者古人之糟粕已夫

郭注其貴常在言意之表故得彼之情惟忘言遺書者耳輪扁之不能諭子言物各有性教學無益當古之事已滅於今𨿽或傳之豈能使古在今哉古不在今今事已變故絕學任性與時變化而後至焉呂注莊子言此欲學者遺言忘書而不求於形色名聲之間也夫斫輪之事粗者然疾徐甘苦得於手而應於心者𨿽父子猶不能諭而受之則夫道之爲物其傳之難於斫輪甚矣誠不能求之於心而惟書之讀則糟粕之諭非虛言也

疑獨注易曰書不盡言言不盡意則所謂書者不過陳迹而已世以爲書足以盡道不知道者也言者莫不貴意意者隨道而無窮言不足傳則所謂書者何足貴哉世之所貴非所貴也不可言者道之全可以言者道之散道本出於性命之自然必也防之以無形因之以至理聞於寂寂見於防防可也而世之人捨自然之常性求先王之陳迹愈求而愈失矣夫耳目所聞見不過乎形色名聲其於書也亦若是而世人迷眞失性謂形色名聲爲能得彼之情此可悲也若能忘其形色名聲而棄言遺書因之以心防之以意則天地之至理性命之大情可不言而知矣輪扁以桓公惑於先王之陳迹而不知大道之本故以斫輪之事諭之在乎循之以理而不失其性不疾不徐得手應心數者自然之性存焉者所謂理也口不能言所以不能諭之於子而老斫輪斫輪技之末猶不可以言諭況欲求道於書乎惟善學者讀其書求其意其迹防其心斯免輪扁之譏也

祥道注書之於意猶形色名聲之於情情不可得之於形色名聲意不可傳之於書言必矣故善易者得意而忘象得象而忘言善詩者得志而忘辭得辭而忘文豈非所謂祠祀畢芻狗捐醇精流糟粕棄者哉桓公所以因輪扁而悟讀書之非王壽所以因徐馮而起焚書之舞也

碧虛注古人已往所傳者書語而已胡足貴哉譬如問答五味只可說其形色名聲甘苦之味然莫能告也形色名聲則知者不言斯得之矣輪扁之得心應手妙莫能諭者有術數存焉此所以終身行之也年隨時化道逐日新古人語此未嘗不慨然也鬳齋云書能載道所以貴之貴在道不在書也以道爲言故其言可貴然所貴在意而不在言之所向言不得而傳則言與書皆不足貴形色則可見名聲則可聞道不可見聞而世人欲以形色名聲得其實可悲也夫此段發明前意謂道不可以言傳而設諭精妙若此書載古人之言其人不存則其不可傳者何從得之糟粕之餔豈知酒味哉

迹者履之所出而迹非履也書者道之所寓而書非道也悟者因書以明道迷者道而求書故桓公溺於陳言輪扁得以進說以粗諭精卽事明理無適而非道也夫斫輪者選材施工所以任重致遠而推行於天下卽懷道抱徳而欲有以濟世之譬也其運斤之妙得心應手𨿽父子不能相傳則方圓長短之數疾徐甘苦之節一得之於自然有不容以言書者矣況神神帝生天生地之道其可以書盡乎扁之老於斫輪豈搰搰於椎鑿之間而勞筋苦骨爲哉蓋因道進技以天合天得其所以爲輪用力少而見功多故終身由之而弗也推是理以達於書宜無難矣桓公徇迹遺心遂謂聖人已死扁也得以盡其辭而救其失夫聖賢所學者道所傳者心苟得其心則知有不死者存此道可以坐進又豈在譊譊乎紙上之糟粕耶此有以見聖賢不得已而立言傳書南華借此以袪世人泥象執文之獘學者信能見月忘指而復吾混成之天則回視挾冊諸生不直一笑此條大意與庖丁解牛章相但末後欠桓公領悟耳畱此一語以惠後人必有承當者

是篇以天道命名特標其首次以帝王聖道聖素王之事業以道徳爲主無爲之常此乘天地馳萬物而用人羣之道也中敍徳教禮樂仁義分守形名賞罰治世之具無不畢備然皆不離乎人道之常何也蓋善論天道者必本乎人能盡人道者可配乎天天人交通本末一致廣無不容淵不可測又安知天之非人人之非天乎至論五變而形名可舉九變而賞罰可言此萬世不易之理所以立人極贊天道也若夫天徳而出寧日月照而四時行若晝夜之有經云行而雨施矣則天自已出炳靈獨化地道人道其有不從者乎夫修治具以明治道古今之通論然有用之而治或用之而亂者以其不知本末先後之序君臣詳要之宜故也世謂南華立言多尙無爲而略治具觀是篇所陳禮樂政教究極精微有非諸子所可及者要皆出於天理之自然假人以行之耳信明乎自然之理則可以由治具而通治道使君臣父子鳥獸艸木皆得其宜天下擊壤謳歌不知帝力謂之無爲可也至若孔子欲藏書而翻經以說成綺問修身而其容崖然是皆徇人而忘天所以老聃弗許也惟至人知仁義爲道之末禮樂爲道之賓能天能人極貞守本而神未嘗有所困故𨿽用世而不足爲之累也終以遺書得意糟粕陳言而寓之於輪扁蓋恐學者徇迹遺心本趨未則去道愈遠但當究夫聖人有不亡者存則學者當自絕學而入傳者當得無傳之傳而天地聖人之心見矣何以古人之糟粕爲哉

南華眞經義海纂微卷四十三

欽定四庫全書

南華眞經義海纂微卷四十四

宋禇伯秀撰

天運第一

天其運乎地其處乎日月其爭於其所乎孰主張是孰綱維是孰居無事推而行是意者其有機緘而不得已耶意者其運轉而不得自止耶云者爲雨乎雨者爲云乎孰隆施是孰居無事淫樂而勸是風起北方一西一東有上彷徨孰噓吸是孰居無事而披拂是敢問何故巫咸祒曰來吾語汝天有六極五常帝王順之則治逆之則凶九洛之事治成徳備監照下土天下戴之此謂上皇

郭象注天不運而自行地不處而自下日月不爭所而自代謝孰主張綱維之者無則無所能推有則各自有事然則無事而推行是者誰乎各自行耳不可知也雲雨俱不能相爲亦各自爾設問自爾之故夫事物之近或知其故然尋原至極亦無故而自爾假學可變而天性不可逆也

呂惠卿注天運地處吾不知其眞運眞處也日月爭所吾不知其眞爭所也求其主張綱維與推而行是者皆不可得意其有機緘而不得已耶運轉而不能自止耶吾不可得而知也水之升而爲云云之解而爲雨求其隆施與淫樂而勸是者不可得風起西東彷徨無定求其噓吸披拂者不可得此乃道之不測而爲神者也知神之所爲則主張綱維隆施披拂是者皆以此而已五常卽五福向用五福威用六極順之而吉也反是則逆之而凶九洛卽洛書九疇九疇之用至於福極則治成徳備監照下土而天下戴之此所以爲上皇上皇則挈天地馳日月隆施雲雨噓吸風气而常居無事之地者是也豈必求之於洪荒之世哉

林疑獨注天圓自動豈有意於運地方自靜豈有意於處日月往來無所止所以無爭也天之運也孰主宰而弛張之地之處也孰綱紀而維持之日月之往來孰居無事推而行之此皆自然而然豈有爲於其間意者必有機緘運動而不能自止耶天地者形運轉者道機緘之動非不得已亦非得已也陰陽之气鬱結則爲雲雨者陰陽之和也云所以致雨亦有所不能致云之爲雨雨之爲云孰興廢之孰居無事過樂而勸勉之皆不可知自爲而已矣天一生水故風起北方或東或西在上彷徨孰噓吸披拂而使之然哉六極四方上下五常五行也此皆自然而有莫知其故帝王順其理則爲治逆其理則爲凶九洛九州聚落也言帝徳廣遠民安居若日月之照臨下土天下莫不戴之樂其治安其生民性復朴如上皇之世也

陳祥道注天地之運處日月之往來云出於地而本乎天雨降於天而本乎地風直乎東而起於北其覆載也其照臨也其散潤也豈或使之皆載於道之自然而已今夫野馬飄蕩而不動旋風偃嶽而常靜江河競注而不流日月歷天而不周然則天地之運處以其不運不處也日月之往來以其不往不來也果莫詰其主張綱維孰知所謂若有眞宰者耶

陳碧虛注淸妙之气無時不運重濁之形未嘗不止水火之精互爲升降有主張綱維之者則勞矣有機緘運轉之者則獘矣雨從雲以施化故雨出於地云憑气而交合故云出於天人身淸濁之气亦猶是也是知云不爲雨雨不爲云相濟之理暗與事防惡有爲之者哉云自隆施雨自淫樂有勸勉之者則私矣有噓吸披拂則敗矣寒暑濕燥風火六气气極則變故曰六極金木水火土五運運常則化故曰五常气和則教成運乖則政敗也九洛謂洛書九疇洪範所陳者是也王者得洪範九疇則彜倫攸敍五福民順也失洪範九疇則彜倫攸斁六極傷民逆也不順不逆任物自爾得不謂之上皇歟

林氏鬳齋口義雲天行一日一周天之自運乎地有四防上下豈一定而處乎日往月來如人相追奪故曰爭其所主張綱維皆著力之意不得已不自已亦不由他也天气下降地气上升所以爲雲爲雨但不知雨爲雲乎雲爲雨乎隆施猶作止淫放樂戲劇也言何人爲放戲樂之事而助成此雲雨也天形倚於北故風自北來東西上下彷徨往來披拂搖蕩也發問不言人又是變其筆法六極六气五常五行也此皆是自然之理九洛九州聚落古文通用帝王順自然之理以治九州功成徳備照臨天下而人皆戴之此乃三皇向上人也

禇氏管見曰天運地處日往月來人所共知也然其所以運處往來人所莫知也是孰主張綱維之者意其有機緘運轉而不自止耶蓋謂天地亦物也虛空中之至大者耳物之運動必有使然者苐人居兩間而不自知猶磨蟻之俱旋而弗覺也雲爲雨而興耶雨爲雲而作耶與夫風气之東西上下孰隆施而噓吸之耶已上皆發問之辭而逸其舉問之人而或以莊文變體不可以常法拘也六極五常解者不一以洪範六極五福釋之爲當順之則治逆之則凶卽彜倫斁敍之分也九疇洛書之事是矣帝王由此理而行則治成徳備光照六合而天下戴之以致民淳物阜忻樂太平上古三皇之治無以加之也按此答語似乎不應所問考其歸趣義自吻合治道躋乎上皇則君民各安其自然之分人事盡而天理可推則其運處往來之機不言而諭是所以答之之道也【有上說之不通碧虛照張氏校本作在上陳詳道注亦然】

商太宰蕩問仁於莊子莊子曰虎狼仁也曰何謂也莊子曰父子相親何爲不仁曰請問至仁莊子曰至仁無親太宰曰蕩聞之無親則不愛不愛則不孝謂至仁不孝可乎莊子曰不然夫至仁尙矣孝固不足以言之此非過孝之言也不及孝之言也夫南行者至於郢北面而不見防山是何也則去之遠也故曰以敬孝易以愛孝難以愛孝易而忘親難忘親易使親忘我難使親忘我易兼忘天下難兼忘天下易使天下兼忘我難夫徳遺堯舜而不爲也利澤施於萬世天下莫知也豈直太息而言仁孝乎哉夫孝悌仁義忠信貞廉此皆自勉以役其徳者也不足多也故曰至貴國爵並焉至富國財並焉至願名譽並焉是以道不渝

郭注無親非薄惡之謂夫人之體非有親也首自在上足自在下藏府居內皮毛處外內外上下尊卑貴賤於其體中各任其極無有親愛故五親六族賢愚遠近不失分於天下者理自然也奚取於有親哉孝不足言必言之於忘仁忘孝之地凡名生於不及故過仁孝之名而涉乎無名之境然後至焉夫防山在北極而南行以觀之至仁在無親而仁愛以言之郢𨿽見而愈遠防山仁孝彰而愈非至理也至人者百節皆適則終日不自識也聖人在上無爲使各自得其爲則眾務自適羣生自足安得不各自忘我哉各自忘矣主其安在此所謂兼忘也遺堯舜然後堯舜之徳全天下莫知泯然合道也太息而言仁孝失於江湖乃思濡沫也夫貴在身身猶忘之況國爵乎至富者自足而已故除天下之財至願者適也得適而仁孝之名都去是以道不渝去華而取實故也呂注世俗皆以愛爲仁則虎狼之父子相親何爲而不可言仁哉若夫至仁則天地聖人之仁是也與道合體而無爲豈容心於其間哉此至仁所以無親也謂無親則不愛不愛則不孝此不及孝之言也至仁無親則過孝之言也南行者不見防山去之遠也至仁則孝不足言亦去之遠也敬者禮也愛者情也忘親道也忘之在已者也使親忘我忘之在人也兼忘天下我能外天下而已天下兼忘我則天下往而相忘也爲仁而至於此則徳遺堯舜而不爲利澤萬世而莫知是謂與道合體而無爲也豈直太息而言仁孝乎哉自至仁觀之則孝弟仁義忠信貞廉皆自勉以役其徳豈足多哉故至貴國爵並焉至富國財並焉則操天下之富貴而制其爵與財者也至願名譽並焉則修其可願而至於至仁則孝悌八者𨿽遺之而其名譽固已並於其間矣道不渝言其道無所往而不在也

疑獨注有仁則有迹故有所親愛以親愛爲仁則虎狼亦有親愛何爲不仁及問至仁答以無親任其性命之自適𨿽親而不知其爲親也太宰謂有親則有愛愛則孝之所由生今云至仁無親無親則不孝莊子言其本過孝也太宰言其迹不及也防山諭道郢以諭孝以其殉孝之迹而遠於道本也敬在於貌愛出於心忘親者忘其所愛而無所不愛矣𨿽忘親而親未能忘我則我之孝猶未免有迹也夫在我者忘之則陽在彼者化之使忘則難能使親忘我而不能兼忘天下則猶有所累旣兼忘天下必也使天下兼忘各任其性命之自然親而不知其爲親愛而不知其爲愛也爲道而至於徳遺堯舜則無爲矣故利澤萬世而天下莫知豈直嗟嘆而言仁孝乎哉蓋謂仁孝不足言也夫孝悌仁義八者皆人勉而爲之以役其徳非徳之自然此道之所以散也豈得爲至貴至富至願哉國爵並焉莫之爵而常自然也國財並焉棄天下如敝屣也名譽並焉所願學孔子是也若然則任於道而不變矣

詳道注猛獸不失所親螫虫不害所愛則人之相親愛以爲仁者不過此而已天地以萬物爲芻狗而萬物自育聖人以百姓爲芻狗而百姓自遂苟以濡沫相給樂餌相悅則周此而失彼利一而廢百泥仁愛之迹而不知聖人不仁所以爲至仁也仁生於孝孝生於愛由愛而至於至孝則愛不足言由孝而至於至仁則孝不足言所謂至仁者豈過孝不及孝之言耶而太宰必以孝愛爲至惑矣防山在極北而南行以觀𨿽郢匠而防山愈遠諭至仁無親而孝愛以言孝愛成而至仁遠矣至仁者非特忘親也而使親忘我以至徳遺堯舜而不爲兼忘天下也利澤萬世而不知天下兼忘我也如是則仁常周於有餘而愛不生於不足豈眞太息而言仁孝乎太息生於不足者也

碧虛注至仁者不獨親其親則近於無親非實無親也言孝則有私私則非至孝敬外貌也愛內誠也有志則易無心則難行孝而子不記則易奉養而親不錄則難徳及一家則易化周天下則難忘人忘化是謂兼忘兼忘之治治之至也至人視聖徳猶秕糠以百姓爲芻狗然而仁孝之行未嘗須臾離惟修徳自勵而已豈欲求知哉至貴爲徳全則軒冕不能動其心故國爵並焉至富謂知足則金玉不能易其志故國財並焉至願謂自適則是非不能變其性故名譽並焉此守道而不渝者也

鬳齋云虎狼仁也與盜亦有道意同此皆排抑儒家之論然亦有理至仁無親者親而不知其親乃爲仁之至孝不足言非不孝也孝不待言矣至仁在孝之上是爲過孝若太宰所問乃不及孝之言也敬孝猶有迹愛孝則相忘以至忘親忘天下皆謂有迹不若無迹有心不若無心也徳棄堯舜而不爲利澤萬世而不知又豈以仁孝嗟嘆自誇哉孝悌至廉貞世以爲美徳實相勉以自苦而已不足多也我之至貴何取於國爵我之至富何取於國財我之至願何取於名譽故皆屏去之是以道不渝所謂當然也前八者皆以有爲自役而我常無爲也

虎狼至惡以父子相親而可以稱仁此世俗以親愛爲仁者也故眞人因其問而矯言之太宰疑其非仁遂問至仁答以至仁無親大哉斯言惜乎太宰不能領防終以親爲仁而又歸仁愛於孝不悟至仁之可尊孝固不足以言之謂之不及也宜矣南行而不見防山諭親愛之遠於仁也敬孝主於貌愛孝本於心忘親則事親以適無所難矣使親忘我則不貽親念行無迹矣兼忘天下則與之俱化天下忘我則化亦防矣猶春風夏雨長育萬物而不恃其恩此仁孝之至也故徳遺堯舜而不爲其塵垢秕糠足以陶鑄堯舜也利澤萬世而不知功蓋天下而不似其自已也如是則豈待嘆美而言仁孝哉蓋謂得其體則用不待言矣世以孝弟貞廉八者爲美徳徒自困耳學而造乎道徳則至貴至富至願足矣回視爵財名譽之可屏除猶以道徳無爲而視夫八者之自役也此道亙古窮今未嘗有所變此所以爲至貴至富而人所至願者也

南華眞經義海纂微卷四十四﹤子部﹐道家類﹐南華眞經義海纂微﹥

欽定四庫全書

南華眞經義海纂防卷四十五

宋禇伯秀撰

天運第二

北門成問於黃帝曰帝張咸池之樂於洞庭之野吾始聞之懼復聞之怠卒聞之而惑蕩蕩默默乃不自得帝曰汝殆其然乎吾奏之以人徽之以天行之以禮義建之以太淸夫至樂者先應之以人事順之以天理行之以五徳應之以自然然後調理四時太和萬物四時疊起萬物循生一盛一衰文武倫經一淸一濁陰陽調和流光其聲蟄虫始作吾驚之以雷霆其卒無尾其始無首一死一生一僨一起所常無窮而一不可待汝故懼也吾又奏之以陰陽之和燭之以日月之明其聲能短能長能柔能剛變化齊一不主故常在谷滿谷在坑滿坑塗郤守神以物爲量其聲揮綽其名髙明是故神守其幽日月星辰行其紀吾止之於有窮流之於無止子欲慮之而不能知也望之而不能見也逐之而不能及也儻然立於四虛之道倚槁梧而吟自知窮乎所欲見力屈乎所欲逐吾旣不及己夫形充空虛乃至委蛇汝委蛇故怠吾又奏之以無怠之聲調之以自然之命故若混逐叢生林樂而無形布揮而不曳幽昏而無聲動於無方居於窈防或謂之死或謂之生或謂之實或謂之榮行流散徙不主常聲世疑之稽於聖人聖也者達於情而遂於命也天機不張而五官皆備此之謂天樂無言而心悅故有焱氏爲之頌曰聽之不聞其聲視之不見其形充滿天地苞裹六極汝欲聽之而無接焉故惑也樂也者始於懼懼故祟吾又次之以怠怠故遁卒之以惑惑故愚愚故道道可載而與之俱也

郭注不自得者坐忘之謂由是知至樂非音聲也必先順乎天應乎人得於心適於性然後發之以聲奏之以曲故咸池之樂必待黃帝之化而後成焉自然律呂滿天地間但順而不奪則至樂全矣故因其自作而用其所以動運轉無極而以變化爲常也初聞無窮之變不能待之以一故懼然悚聽奏以陰陽燭以日月用天之道也齊一於變化而不主故常滿谷滿坑無不周也塞兌守神大制不割名當其實則髙明也故神不離其所日星不失其度止於有窮常在極上住流於無止隨變而往也慮之不知逐之不及暗然恣使化去敞無邊無所復爲也物之知力各有齊限形充空虛無身也故委蛇任性而悚懼之情怠旣怠乃復無怠此其至也命之所有皆自然也混然無系隨叢而生適在體中故無別形布揮不曳幽昏無聲所謂至樂也動於無方居於窈防所謂寧極也死生實榮隨物變化明聖人應世非唱也故有情有命者莫不資焉忘樂而樂足非張而後備心悅在適不在言也有焱氏之頌乃無樂之樂樂之至也懼然悚聽故是祟耳未太和也次怠故遁迹稍防矣惑故愚愚故道以無知爲愚愚乃至也

呂注樂卽道也洞庭之野廣漠之處奏之𨿽人以天理而美樂出虛也行以禮義由太淸而建樂居太始也四時萬物莫非樂也盛衰文武經綸之不可亂淸濁陰陽調和之未嘗戾其聲流光乎天地之間然不感則不發也求之本末無首無尾死生僨起所常無窮而一不可待故懼此無他我以人示之彼以人入之而已以人入天則萬變不同所謂一者豈可待宜其懼也又奏以陰陽燭以日月則天而已矣其短長不常滿谷滿坑塗郤守神以物爲量乃其所以爲聲也揮綽則不制於宇宙髙明則所以爲天神守幽日星行紀止之有窮流之無止惟所示而已欲慮之而不知逐之而不及目窮力屈委蛇故怠此無他我以天示之彼以天受之而已吾又奏以無怠調以自然混遂叢生萬物蕓蕓也林樂無形各歸其根也布揮不曳動無方也幽昏無聲居窈防也死生實榮散徙無常則不制於一矣此舉世之所疑而聖人體之於起居造次之間未嘗離也所謂聖者無他達於情遂於命耳聽目視莫非是也則其天機而已奚以張爲哉此所以爲天樂無言而心悅也故舉有焱氏之頌咸池之妙若此汝欲聽之宜其無接而吾之聰不用故惑也此無他忘乎人忘乎天而已始懼故祟次怠故遁卒惑故愚身之所以不能載道者以其智識昭昭也惟其去知而愚所以載道而與之俱也疑獨注古之論至樂者豈鐘鼓管度數之末而已哉其理蓋極於天地之表其情蓋流於陰陽之妙無形可視無聲可聽禮所謂樂居太始老子謂大音希聲者也始奏以人未離乎人也次奏以陰陽者天也終則至於神生死不可測故調以自然之命人道故行之以禮義天道故燭之以日月無怠者神也神則役陰陽統日月兼禮義易所謂陰陽不測者是矣道至於無體然後人疑之疑故惑惑故愚愚故道此之謂也

祥道注始奏以人而行以禮義徽之以天而建以太淸其巧見於變化之不窮故聞之懼懼則神出故祟中奏以陰陽之和燭以日月之明而其用存於流止之不測故聞之怠怠則墮體黜聰故遁終奏以無怠之聲調以自然之命而其指歸於無形無聲之窈防故聞之惑惑則遺知若昏故愚猖狂妄行而蹈乎大方不識不知而順帝之則是謂愚故道也

碧虛注大雅之音淡不入耳始聞之懼非流俗所美也審聽若怠終聽而惑蕩蕩默默莫識其所以然也奏以人者和暢品匯徽以天者諧美自然行以禮義上下不越也建以太淸廓淸區宇也四時疊起而合序萬物循生而莫逆文武理常陰陽气順流光其聲元和普應也虛而不屈動而愈出豈有窮哉陰陽和則君臣合徳日月明則姦佞莫進故治道日新化無凝滯無靈響法令不差慮而知則不妙矣望而見則不晦矣逐而及則不防矣卓然獨化而無所遁所以無窮無屈也廓然凝合則靡順而怠息至和則無怠至樂則自然如叢灌修篁之響皆曰天怒者誰耶故其性湛然布揮不曳也眞風淡泊幽昏無聲也沖气混成故動於無方大象無形故居於窈防見其或動或靜揫斂滋繁而謂之生死實榮也隨气盛衰應節而變疑其不常故考諸聖法而達神之情遂萬物之命寂若死灰則機息五行自運則官備也焱氏之頌古樂章名形夷莫睹聲希莫聞視聽無由不惑而何心懼則不祥神怠則遁藏意惑則愚愚則近道矣

鬳齋云奏以人事徽以天理禮義有條理也太淸合造化也自此以下言其樂變化驚動可喜可愕流暢光華不見終始旣常且變求其歸一之地而不可得所以懼也陰陽日月亦是和暢光華之意變化不常愈出愈奇也塗塞其聰明而守之以神隨物而爲齊量神守幽日星行紀皆言其不用知巧而循自然止於有窮至逐之不及形容似有物而非有物之常故欲見而不可窮欲逐而不可及形𨿽充滿而忘身若虛至委蛇放弛所以怠也無怠不已命猶理也混同相逐如萬物叢生林然而樂布散揮動非由牽曳幽昏而不可聞變動而無方所故死生實榮散徙無常此世人所疑乃以稽於聖人也達情遂命極於自然耳目手足𨿽具而見聞動作皆不自知是曰天樂楞嚴經云反流全一六用不行是也汝於此時𨿽欲聽之而無所接所以惑也焱氏頌四句卽是前意作一轉便成節奏此文法之妙前言懼怠惑未見其意到歸結處方愚而可以入道言人須經歷如此境界方有進步處怠故遁是欲罷不能之時惑故愚是意識俱忘之時也

南華論道而舉黃帝張樂於洞庭之野蓋謂化物之速無過於道感人之切無過於樂然求至音於曠寂之中非樂道者不能也凡人聞道之初胸中交戰則始懼也少焉戰勝則似怠矣及乎情識漸泯懼怠俱然後造乎和樂復乎無知此入道之序也竊詳本章三奏之義與齊物論三相參奏之以人行以禮義始乎有作也徽之以天建以太淸漸近自然也四時疊運萬物循生陰陽調和流光其聲而不離乎文武經綸盛衰淸濁之間此樂之初奏合乎人也次奏以陰陽之和燭以日月之明其聲能短能長能柔能剛滿谷滿坑以物爲量卽所謂地也終奏以無怠之聲調以自然之命充滿宇宙包裹六極法天之行健而自然無間矣至是則達情遂命而視聽不以耳目非形無聲而有形形聲聲者存此天之妙也故若混逐叢生萬竅怒呺也林樂而無形卽所以怒呺者求之而不可得也布揮而不曳厲風濟也幽昏而無聲眾竅爲虛動於無方居於窈防則入於不測之神故生死實榮散徙無常此凡人所疑而聖人之所考據也天機不張墮體黜聰也五官皆備存而不用也至於無言而心悅非天樂而何禮云大樂與天地同和人之道性未有不自和樂而得者樂臻於和而天地應非人不能成也故此章借樂以諭道使學者知形气交和至音暢無聲聞和初不在乎金石絲竹之繁奏也末舉有焱氏之頌明至道至音有非視聽所能接是以卒之於惑惑故愚此猶顏子不可及之愚見聞知識一時都泯故道可載而與之俱也是樂也器非凡制音具先天至樂至和充滿天地絲竹莫寫晝夜常聞解使師襄懼而瞽曠驚土偶歌而木人舞然則咸池之妙豈在乎音聲律呂之間哉善聽者當不以耳而以心不以心而以气則以虛合虛聽於無聽所樂者天其樂全矣太上云樂與餌過容止蟄之下必有聞霆而作者吾將與之論樂焉太和當是防和儻然當是倘然倘恍自失貌焱氏一本作猋必遙切太古無爲帝王之號

孔子西遊於衛顏淵問師金曰以夫子之行爲奚如師金曰惜乎而夫子其窮哉顏淵曰何也師金曰夫芻狗之未陳也盛以篋衍巾以文繡屍祝齋戒以將之及其已陳也行者踐其首脊蘇者取而爨之而已將復取而盛以篋衍巾以文繡遊居寢臥其下彼不得夢必且數瞇焉今而夫子亦取先王已陳芻狗取弟子遊居寢臥其下故伐樹於宋削迹於衛窮於商周是非其夢耶圍於陳蔡之間七日不火食死生相與鄰是非其瞇耶夫水行莫如用舟陸行莫如用車以舟之可行於水也而求推之於陸則沒世不行尋常古今非水陸與周魯非舟車與今蘄行周於魯是猶推舟於陸也勞而無功必身有殃彼未知夫無方之傳應物而不窮者也且子獨不見夫桔橰者乎引之則俯捨之則仰彼人之所引非引人也故俯仰而不得罪於人故夫三皇五帝之禮義法度不矜於同而矜於治故譬三皇五帝之禮義法度其猶柤梨橘柚耶其味相反而皆可於口故禮義法度者應時而變者也今取猿狙而衣以周公之服彼必齕嚙挽裂盡去而後慊觀古今之異猶猨狙之異乎周公也故西施病心而矉其裏其裏之醜人見而美之歸亦捧心而矉其裏其裏之富人見之堅閉門而不出貧人見之挈妻子而去之彼知美矉而不知矉之所以美惜乎而夫子其窮哉

郭注凡廢棄之物於時無用則更致他妖先王典禮所以適時用時過而不棄興矯效之端故時移世異禮亦宜變因物而無系不勞而有功期於合時宜應治體而已彼以爲美者此或以爲惡禮義當其時而用則西施也過時而不棄則醜人也

呂注聖人之禮義法度皆應世之迹方其應世也嚴之飾之則芻狗未陳齋戒以將之譬及其過也委而去之則芻狗已陳行者踐之之譬也取已陳芻狗寢臥其下則心有所系不夢必瞇取先王應世之迹與弟子誦講習不息則伐樹削迹窮於商周之夢圍於陳蔡死生與鄰之瞇乃其報也惟不能過而去之而心有所系則舟陸之非宜周魯之不行未知無方之傳應物而不窮者也以治人則非桔橰之俯仰而不得罪以應變則非柤梨味反而皆可口猶衣猨狙以周公之服是知美矉而不知矉之所以美也夫有道立教而無心仲尼則𨿽取先王應世之迹而誦講習豈有所系哉視伐削迹商周之窮陳蔡之厄猶鸛雀蚊防相過乎前也道之不行我知之矣則奚舟陸之必行周魯之必用而不知無方之傳以至俯仰得罪而不知禮義法度應時而變與夫矉之所以羙哉蓋學孔子而不知所以爲孔子則其常若此莊子所以數言之

疑獨注六經者先王之陳迹適則用之過則棄之猶芻狗未陳則盛以篋衍已陳則踐之爨之而已若復取之而寢臥其下不夢必瞇蓋祭祀神之餘物或足以致他妖師金以此意告顏淵今汝夫子述古人之土梗陳迹欲有爲於時使弟子遊居寢臥於仁義禮樂之下故不免世患是推舟於陸行車於水也夫應物無窮者隨時適變無古無今此無方之傳也又諭以桔橰俯仰在人引之非引於人也今仲尼用力於仁義禮樂要世人而從之非若桔橰者也故先王法度猶眾果之味不同而皆可於口當應時而變然後皆適也周公猨狙諭古今之不相侔也禮義法度則一而所用之時不同猶西施裏婦之矉則一而美醜異矣

祥道注齊楚燕魏之歌異轉而皆樂九夷八蠻之哭殊聲而皆悲是以聖人之治天下乘時以制宜因民以立法果可以利其國不一其用果可以便其事不同其禮故伏羲神農教而不誅黃帝堯舜誅而不怒夏質而不文周文而不質古之法其可行於今今之法其可膠於古乎孔子推古以禦今非膠之也欲緣迹以復於所以迹而已師金恐天下之人溺於緣迹之所以始況以芻狗舟車次況以桔橰橘柚終況以猿狙好醜古今周魯之不可猶一也諺曰以書學禦者不盡馬之情以古制今者不達事之變

碧虛注師金惜夫子之有才而不達如芻狗巳棄復用必招不祥蓋治貴日新履迹則以周道可行於魯則太行可以蕩舟不若捨陳迹而任自然應天理而隨物化故三皇五帝之禮義法度不矜於同而矜於治治則爲法矣猶口之於味欲甘與甘欲辛與辛應時而變者也故順猨狙之性則易馴效西施之矉則愈醜矣

鬳齋云師金亦荷筱丈人楚狂接輿之蓋謂儒者所學皆古昔陳言不足用於今世川陸舟車之諭言時不同無方之傳不執一之道古傳隨時不執一之方所以應世而無窮俯仰隨人而無所容心卽無方應物之諭柤梨橘柚味各不同以譬三王不同禮五帝不同樂之意以古之禮樂彊今人行之是彊猨狙而衣以周公之服以今人而學古猶裏婦而學西施之矉也此假凡六諭節節皆奇

芻狗所以致敬也祭巳而存之則妖興法度所以適時也時過而執迹則至此師金所以譏夫子而醒其窮於商周之夢解其圍於陳蔡之瞇也而猶遑遑然覬復古今行周於魯無異蕩舟而求利渉之功宜其應物輙窮而至於死生相與鄰也倘能如桔橰之俯仰無心橘柚之甘酸可口則奚必彊猨狙以周公之服責裏婦以西施之美哉無方之傳言古傳此道無有定方在任治道者相時施政使民宜之而已易曰窮則變變則通其師金之謂歟取弟子是聚弟子瞇音米物入眼爲病於此之不通陸氏音義載司馬云厭也音一琰切成法師防直作魘夢中怪也其論爲當

南華眞經義海纂防卷四十五

欽定四庫全書

南華眞經義海纂防卷四十六

宋禇伯秀撰

天運第三

孔子行年五十有一而不聞道乃南之沛見老聃老聃曰子來乎吾聞子北方之賢者也子亦得道乎孔子曰未得也老子曰子惡乎求之哉曰吾求之於度數五年而未得也老子曰子又惡乎求之哉曰吾求之於陰陽十有二年而未得老子曰然使道而可獻則人莫不獻之於其君使道而可進則人莫不進之於其親使道而可以告人則人莫不告其兄弟使道而可以與人則人莫不與其子孫然而不可者無他也中無主而不止外無正而不行由中出者不受於外聖人不出由外入者無主於中聖人不名公器也不可多取仁義先王之蘧廬也止可以一宿而不可以久處覯而多責古之至人假道於仁托宿於義以遊逍遙之墟食於苟簡之田立於不貸之圃逍遙無爲也苟簡易飬也不貸無出也古者謂是采眞之遊以富爲是者不能讓祿以顯爲是者不能讓名親權者不能與人柄操之則栗捨之則悲而一無所鑑以窺其所不休者是天之戮民也怨恩取與諫教生殺八者正之器也惟循大變無所湮者爲能用之故曰正者正也其心以爲不然者天門弗開矣郭注求之於度數陰陽而未得此寄孔老以明絕學之義中心無受道之質則𨿽聞道而過去中無主則外物亦無正已者故未嘗通也由中出者聖人之道外有能受者乃出耳由外入者假學以成性𨿽性可學成要當內有其質若無主於中則無以藏聖道也名者天下之所共用矯飾過實多取者也多取而天下亂矣仁義者人之性也人性有變古今不同故遊寄者過去則防若滯系於一方則見見則僞生而多責故當隨時而變無常迹也從簡故易飬不損己爲物遊而任之斯眞采也采眞則色不僞矣天下未有以所非自累者而沒命於所是非立乎不貸之圃也捨之而悲者操之不能不栗知進而不知止則性命防矣所以爲戮守故不變則失正矣

呂注道生一一生二二生三而道非一二三也求之於度數則不出乎數之中故五年而未得道分而爲陰陽而道非陰陽也求之於陰陽不出乎天宇之大故十有二年而未得道之所以不可獻之親告之兄弟子孫者以中無主外無正也中無主則我欲授之而彼不止外無正則彼欲受而我不行物之有主固有之也道之在已有其固有而已莫之有而有之是中無主而不止射之有正所以受之也道之於人與其所受而已莫之受而彊之是外無正而不行由中出者不受於外聖人不出以其無正也由外入者無主於中聖人不以其不止也不則不能推而納之之謂也然則道非可求之於度數陰陽求諸己而已非可獻之於君親自得而已名者不可多取多取則得之蕩也仁義不可久處久處則覯而多責逍遙則無所不適苟簡則其求易贍不貸則不與物交如是則凡所采者莫非眞也不能讓祿知有富而已不能讓名知有顯而已不能與人柄知有勢而已而親權者操捨之累害性尢甚一無所鑑觀濁水而迷淸淵不休則天刑之不可解怨恩至生殺八者正之器非正之道惟循大變而無所湮乃所以用其器之道也以其道用其器此正之所以爲正也天門者循大變而無所湮者所由出入也以爲不然則天門弗可知矣

疑獨注夫道妙在陰陽之外其粗在度數之間於此求之而未得必無思無求然後得之於陰陽之外也旣不可進獻其上又不可告於其下者無他也學而不思則罔思而不學則殆思之所以尊徳性學之所以道問學中無主言其不能思外無正言其不能學由外入者學中無主以思之則外入者不止於心由中出者思外無學以正之則中出者不行於人道由中出不爲外所受則是不止聖人不出學由外入無主於中是不能思聖人不出顯藏也易曰輝光日新其徳由中出者也君子多識前言往行由外入者也由中出者所以致廣大由外入者所以盡精防此道之所以全也名者天下公器若有私則是不實之名不可多取仁義之於道猶傳捨之於路只可一宿不可久處言不著於仁義之迹也逍遙無爲不貸無出采眞之遊卽天遊也嗜富好權之人心靈愚昧不能鑑見理以窺其所不休息者是天之戮民也怨恩至生殺八者惟大人用之然後爲正之器天門者精神往來一闔一辟萬物出入於此其變無窮也祥道注莊子以孔子行年五十一而不聞道寓言以明道之不易聞也度數不過於五陰陽不過於十二仁以立人故假道以行義以立已故托宿以處然假道以行非不宿也孟子以仁爲安宅爲廣居是也托宿以處非不行也孟子以義爲正路爲大道是也貸應彼之乏而終以見還田者興作利飬之地食於苟簡之田然後甘其食立於不貸之圃而後善貸且成也碧虛注孔子明有用之用而未得無爲之道道者無絲忽可度量無小閏可數無支幹可推尋故求之而未得也老聃告以道之爲物君親臣子莫得傳授者難其器也中無原本則吉祥不止外無質正則至徳不行妙意出乎聖人之懷外無受道之質妙意𨿽明猶不出也至言入乎學者之耳內無容納之量瑩自惑至言何嘗耶名者實之賓多取則招患仁義非一定之法蘧廬豈安居之處古之至人假而行之寄而居之遊於自得之場餐於莽蒼之野連墻而不相往來是謂采眞之遊眞則不僞矣矜富者怯祿誇榮者惜名恃權者多忌俗態之常也有鑑則知止知止則不辱怨恩等八者名實之所系名當其實則器不濫矣逆變則塞塞則名實名正則實正或矯而爲之是靈府不通也

鬳齋云度數禮樂也陰陽物理也五年十二年初無別義但言精粗求之久而未得耳自道而可獻以下四句發得極妙學道者𨿽有所聞於外而其中無主非所自得畱之不住也外無正者我無所得則外無質正何以自行由中出者此謂教人我言自中出而汝不能受則聖人不告汝矣由外入者此言受教至言自外而入汝之聽汝未有見而中無主𨿽聞亦無所得非聖人有所也此四句極精防道不可傳病在此四句而已名不可多取此譏儒者好名仁義不可久處爲其有迹覯見也有聲迹可見禍患之所由生假道托宿過則化之意苟簡不貸易飬無出皆不費於我是謂采取眞實之理也富顯權三者操之而患失則栗捨之而迷變則悲略無所見以視其所不休迷而不知反者也心無見而不能反視其迷此天奪其魄也怨恩等八者有此人世則有此八者之用用所當用曰正必無心者方能用之大變造化也能順而無汨則在我者正而可以正物苟未能無心而以是爲不然則胸中之天昏塞矣詩曰天之牖民便是天門之意

度數之學可以律曆考也陰陽之學可以气候推也道之爲體不關律曆不渉气候所以於此求之而未得惟無心而任化者不期合而與之合非求索所可得也使道而可獻至莫不與其子孫言道不可以有心傳不可以私意得也中無主謂內無質故道不捨止外無正謂世無師匠故道不流行若郢人之於匠石則中有主外有正故能成其妙斫況至道授受之防神交心契於恍惚杳防者乎夫聖人以道覺民猶天降甘露未嘗擇地然非瓊瑤之气不能容受此不受於外無主於中之謂也名多取則毀至而害生仁義久處則迹見而多責至人所以假托之而無滯迹故世間憂患無由及也以逍遙故無爲以苟簡故易養以不貸故無出則𨿽物繞乎前吾亦何事之有是謂采眞之遊言不容一毫私僞於其間如天之運出乎自然而生生化化未嘗息此人之所以貴道之所以神也而世俗皆以富顯權三者爲是而不能讓操栗捨悲將無復逍遙之日矣此之謂不休而一無所見以燭之是天刑之不可解也怨恩等八者正之器惟正人能用不失宜如喜怒哀樂𨿽聖人不能盡無在乎中節耳循大變而無所湮謂富貴不淫貧賤不移威武不屈者是己巳正而後器正器正斯可以正物其心以爲不然則是泰宇不虛何足以論道天門諭心之虛眀心法如眼豈容有物哉

孔子見老而語仁義老聃曰夫播糠瞇目則天地四方易位矣蚊虻膚則通昔不寐矣夫仁義然乃憤吾心亂莫大焉吾子使天下無失其朴吾子亦放風而動總徳而立矣又奚傑然若負建鼓而求亡子者耶夫鵠不日浴而白烏不日黔而黑黑白之朴不足以爲辧名譽之觀不足以爲廣泉涸魚相與處於陸相呴以濕相濡以沫不若相忘於江湖孔子見老聃歸三日不談弟子問曰夫子見老聃亦將何規哉孔子曰吾今於是乎見龍龍合而成體散而成章乘乎雲气而飬乎陰陽予張口而不能嗋予又何規老聃哉

郭注外物加之𨿽小而傷性已大使天下無失其朴質全而仁義著矣風自動而依之徳自立而秉之斯易持易行之道若揭仁義以趨道徳之鄕猶擊鼓而求逃者無由得也夫鵠白烏黑自然各足無所偏尙故至足者忘名譽忘名譽乃廣耳言仁義之譽皆生於不足若魚之相忘於江湖乃忘仁而仁也孔子謂乃今於是乎見龍言老聃能變化因禦無方自然已足也

呂注至人之心若鏡而仁義然亂之豈非播糠瞇目蚊虻膚之比哉天下莫不有無名之朴而能使之無失則放風而動總徳而立矣言其自動自立又奚傑傑然若建鼓而求亡子耶天下已失其朴而救以仁義無異建鼓求亡言以聲聞名譽求之也且鵠白烏黑朴之自然何所加飾則名譽之觀無所加廣於人之性亦若是而已魚處陸而相呴以濕不若相忘於江湖則天下失其朴而相呴以仁義之濕沫不若相忘於道術之江湖也龍之合而成體散而成章則末始累於其身也老聃以仁義爲播糠蚊防則不累於其身可知矣

疑獨注朴者道之全仁義道之散風者道之化物徳者道之在人使天下無失其道之全但當任其自在依風而動據徳而立奚必揭仁義以求道徳若建鼓以求亡子耶白鵠黑烏自然而然故不足以爲辧也名譽者所以物色而非其朴故不足以爲廣也魚處陸而濕沫相濡𨿽頃刻相親而性命之理已失不若相忘江湖各自足也薄俗相親以仁義特一時之愛而性命之理已失不若相忘道術各自足也古者民至老死不相往來蓋以此孔子聞老聃之言變化無窮嘆其猶龍而合散無常也口且不能言何規老聃哉

碧虛注駢於仁義者猶秕糠瞇目枝於聰明者猶蚊虻膚欲不憒亂可得乎不雕琢則朴全仿淳風以化物總至徳以自完足矣又何苦荷擔仁義奔走陳迹哉猶鵠白烏黑物自羣分夫何足辧涸魚之呴濡相濟矜卹之情見矣不若相忘江湖之爲樂也孔子見老而云見龍夫龍防防元气合而成體也飛煥爛散而成章也出處無心故乘乎雲气動靜以時故飬乎陰陽老聃聖徳莫測若是余規諫何施哉鬳齋云膚瞇目偏逆心之譬毒言其苦憤逆也放風順化總猶執也若使天下不失其本然之朴則皆順化而行執徳而立何待教乎猶負大鼓而求亡子無由得也夫鵠白烏黑不待浴黔自然之質不足致辧以名譽觀示天下便有是非此心不廣大矣魚之呴濡能幾何若處江湖則相忘於水諭至道之世各循自然無所是非上下亦相忘矣合而成體渾然者也散而成章燦然者也言龍在天地之間可見而不可見也乘乎雲气在造化之上養乎陰陽以天地之道自樂也

孔子見老聃而語仁義無異道堯舜於戴晉人之前故聃以播糠瞇目蚊虻膚諭仁義之憤心蓋借是以鍼世人之膏肓使天下各得其渾然之眞則化物也動之以風治身也立不失徳奚必傑然自標仁義之名以爲道之極致若建鼓求亡子無由得之也夫鵠烏之不待浴黔則白黑之實知之審矣故不必辧至道博大不可名言今乃求之於仁義之譽何足以爲廣哉猶涸魚之相濡沫非不親愛視江湖相忘之樂爲何如然今世正以濡沫防愛爲仁而不知聖人不仁爲仁之至也孔子見老聃歸而不談目擊道存不容聲矣龍之成體成章乘乎雲气飬乎陰陽則動靜不失其時徳澤足以及物而神化不測者也故古之論聖人神人者皆以龍爲諭非夫子不能形容聃之徳非聃不足以當夫子之諭然二聖人者皆人倫之至顯仁藏用更相發明無容優劣於其間也

南華眞經義海纂防卷四十六

欽定四庫全書

南華眞經義海纂防卷四十七

宋禇伯秀撰

天運第四

子貢曰然則人固有尸居而龍見雷聲而淵默發動如天地者乎賜亦可得而觀乎遂以孔子聲見老聃老聃方將倨堂而應防曰予年運而往矣子將何以戒我乎子貢曰夫三王五帝之治天下不同其系聲名一也而先生獨以爲非聖人如何哉老聃曰小子少進子何以謂不同對曰堯授舜舜授禹禹用力而湯用兵文王順紂而不敢逆武王逆紂而不肯順故曰不同老聃曰小子少進余語汝三皇五帝之治天下黃帝之治天下使民心一民有其親死不哭而民不非也堯之治天下使民心親民有爲其親殺其殺而民不非也舜之治天下使民心競孕婦十月生子子生五月而能言不至乎孩而始誰則人始有夭矣禹之治天下使民心變人有心而兵有順殺盜非殺人自爲種而天下耳是以天下大駭儒墨皆起其作始有倫而今乎婦女何言哉余語汝三皇五帝之治天下名曰治之而亂莫甚焉三皇之知上悖日月之明下睽山川之靈中墮四時之施其知於蠆之尾鮮規之獸莫得安其性命之情者而猶自以爲聖人不可恥乎其無恥也子貢蹴蹴然立不安郭注親死不哭民不非也若非之則彊哭殺其殺言親服有隆殺也子生五月而能言謂教之速未孩已擇人謂其競教成也不能同彼我而心競親疎故不終天年言兵有順則天下已有不順故也盜自應死殺之非殺不能大齊萬物而人人自別斯人自爲種也承百代之流而防乎當今之變其至於斯者非禹也天下耳言聖知之迹非亂天下而天下必有斯亂儒墨皆起此乃百代之今之以女爲婦而上下悖逆者非作始之無理但至理之遂至於此復何言哉𨿽三皇五帝之治天下亦不免乎敝也子貢本謂老子獨絕三王故欲同三王於五帝今又見老子通毀五帝上及三王則失其所以爲談故立不安呂注老子以仁義憤心比播糠瞇目蚊虻膚則以五帝三王爲非聖宜矣子貢又求之於讓爭順逆之間則其迹之尢粗者自迹言之則使民心變固不若親親不若一然均不免於治天下而使民有心而巳名曰治之而亂天下者自此始苟爲用知豈特五帝三王而已𨿽三皇之知亦將上悖日月下睽山川其知憯於蠆之尾矣獸之伏於山林夜行晝居𨿽饑渴約猶且胥疏於江湖之上則鮮規之甚也子貢聞其非三皇五帝而不得其所以非故蹴蹴然不安也

林注尸居龍見雷聲淵默者神人之事也倨者居不爲容應防者不得已而應年運而往言已老也三王五帝聖人之名治天下者聖人之迹名迹不同而有所系故老非之若聖人之心則無不同矣禹治水故用力湯伐桀故用兵文王事殷武王伐紂故曰不同黃帝之時民不獨親其親不獨子其子故有親死而不哭者世不以爲非純任天道以治天下也及乎法成於堯則降天而入人民心已相親矣然禮法未詳備故有殺其親防而民不非之至舜則純以人道治天下民非獨有親而競心起故澆淳散朴大道廢有仁義矣民欲叢生故孕婦十月而生子教之太故子生五月而能言未至於孩提已能分別誰何赤子之心易失如此去神人不死之道不亦遠乎降及於禹民心有競而淳朴變矣然用兵徵伐未嘗不順人心所殺者盜將以止殺書曰刑期於無刑是以不能大齊萬物而人人自別各分其種以亂天下也帝王治迹旣則儒墨是非皆起非作始無倫也積久而成故以女爲婦上下悖逆莫甚於此時何可言哉鮮規防獸猶不安其性命之情而況於民乎碧虛注不言而化行尸居龍見也名振而身晦雷聲淵默也升降有常發動如天地也三皇五帝徳有優劣其治不同而系聲名一也黃帝之治天下兼忘故親死不哭而民不非堯治天下使民心親爲親防殺其服而民不非舜治天下使民心競民孕早育未孩而誰人始夭矣禹治天下使民心變孜孜爲生人有心也彼伐不怨兵有順也禹授啟而天下化故曰人自爲種非一人私故曰天下耳以至聖知生而天下駭儒墨興而大道分宜其處女早嫁而彜倫攸斁也是知立法成始法變必亂日月薄蝕山川崩竭四時愆亢不和之气甚於蠆使萬物失其性命之情者用知治國之過也

鬳齋云以孔子之聲見老稱夫子門人而修謁也倨堂有傲意應防問答之聲甚防也黃帝之治順乎自然此後一節下一節制服以其親之重輕爲降殺昔無此而今制禮也古人十四月而生子兩歲而後能言今十月而生五月而言未提孩而早能問人爲誰矣心變謂變於古人有心謂各存私心兵有順以用兵爲順事也爲盜者可殺則殺法禁詳矣當此時也人皆自分種各親各子特共此天下而居耳其作始之時猶有人倫之道其至於亂倫而以女爲婦又何可言哉禮記大道爲公一段亦有此意前此多尊三皇至此又並抑之謂其知亦能拂天地造化之理毒如蠆鮮少防求也小獸所求鮮少亦不得安其性命之情矣

尸居龍見則防防而見曉雷聲淵默則聞和於無聲發動如天地陰陽同運也此子貢贊仰老之徳所以願見之老方將倨坐於堂凝然入寂寂而常應夫防之間也子貢謂三皇五帝之治不同皆系名聲於天下自使民心一以至使民心競心變則知世道愈降人心日矣親死不哭殺其親服此猶禮文之略未甚害事也十月生子五月能言則受化而民始夭有心有順人自爲種而天下駭矣原其作始未嘗無倫而卒未嘗有倫以其求治太過不度物情彊天下之從己是乃亂之招也復何言哉夫三皇之知離性未遠然猶悖日月墮山川而於蠆之尾使虫獸不安其性命之情則斯民可知況後世任情識而資知巧者乎是豈足以語夫不以知治國國之福之義哉

孔子謂老聃曰丘治詩書禮樂易春秋六經自以爲久矣孰知其故矣以姦者七十二君論先王之道而明周召之迹一君無所鉤用甚矣夫人之難也道之難明耶老子曰幸矣子之不遇治世之君也夫六經先王之陳迹也豈其所以迹哉今子之所言猶迹也夫迹履之所出而迹豈履哉夫白鶂之相視眸子不運而風化虫雄鳴於上風雌應於下風而風化自爲雌雄故風化性不可易命不可變時不可止道不可壅苟得於道無自而不可失焉者無自而可孔子不出三月復見曰丘得之矣烏鵲孺魚傳沫細要者化有弟而兄啼久矣夫丘不與化爲人不與化爲人安能化人老子曰可丘得之矣

郭注所以迹者眞性任物之眞性其迹則六經也況今之人事則以自然爲履六經爲迹鶂以眸子相視虫以鳴聲相應俱不待合而生子故曰風化夫同之雌雄各自有以相感相感之異不可勝極苟得其其化不難故乃有遙感而風化者至人皆順而通之𨿽化者無方而皆可失焉者無自而可也如烏孺魚沫細要者化物之自然各有性人之性則捨長親防故有弟而兄啼也夫與化爲人者任其自化若翻經以則疎矣

呂注六經者先王之法明在度數而見於書非其所以化也其所以化者神明而已迹者履之所出而迹豈履哉以是而化天下宜其不用也白鶂之相視眸子不運而風化相感者神而不以聲虫雄鳴上風雌應下風相感以聲而不以形自爲雌雄故風化若是者凡以性殊而不可易命定而不可變時行而不可止道通而不可壅故也豈可以言議意測則知所以化天下者不在陳迹之間求其道而已矣孔子不出三月而得之於齋心服形之際悟夫烏鵲魚莫不皆生而其所以生者未嘗同則知之所不能知也化而已矣有弟而兄啼情使之然化則均可以生情則𨿽兄弟不能均得欲人之化也難矣久矣夫丘不與化爲人則爲道而不至於與造物者爲人也又安能化人哉世之學孔子而不得其所以迹者其患常在此

疑獨注用六經陳迹以治天下而不求其道徳性命之意猶人認迹而不知其出於履也白鶂與虫皆以風化不待合而子自生同之雌雄各有以相感得則其化不難此皆造物自然之理性命之不可變時道之不可壅者但當任之不可彊以先王陳迹亂其自然之性也三月者天時之一變明其悟道之難鵲魚三者皆不因滛欲而生化故孔子得之以發明老子言道之意有弟而兄啼言人多憐防而捨長久矣夫言其來非一朝夕也與化爲人者隨造物之生死而心無系累故必湏捨六經之陳迹而人自化矣

碧虛注聖賢明識卽時所用今之存者簡冊而已詎復應務耶應用爲履應過爲迹白鶂之相視鳴和豈有迹哉賢愚之性不可易貴賤之命不可變窮通之時不可止聖人之道不可壅也悟則瓦爍爲金迷則璧玉皆石孔子遂悟鵲孺魚沫皆自爾耳不假於外也兄弟先後尙有憎愛況於時代乎言物各獨化豈有與化爲人而不能化人者哉

鬳齋云夫有履則有迹得其迹而不得其履亦猶糟粕之諭自白鶂相視以下一段文字極奇凡物皆風气所生故曰風化自爲雌雄在萬物之中自爲一故能如此風化也性命時道皆言自然之理不可違孺交尾也沫相濡化生也兄弟同母必乳絕而後生兄不得乳故啼不與化爲人言知人而未知天不與造化爲一也此章以造化生生之理諭自然之道蓋謂儒者所學皆有爲之爲若無爲之爲則與造化同功經意蓋欲人知此身自無而有與萬物一同所以破世俗自私自戀之心也

白鶂之相視虫鳴之相應皆以自爲雌雄故風化是所謂兩精相摶而神應之陰陽相求自然之理故性命不可易時道不可壅也烏鵲乳至有弟而兄啼四句乍讀難通熟防其義化理甚博蓋胎卵濕化備見其中而人弗察耳夫天地盈虛之理造化消長之機𨿽默運於無形悉由四生發見四生之中人爲之主億兆之中聖人爲主聖人者與化爲人知化則知天矣故是篇終於論化自非官天地府萬物而獨運乎亭毒之表安能化人哉太上云我無爲而民自化觀夫鶂虫之風化烏鵲之孚乳魚之沫之祝子皆出乎自然之性成以專定之功此感彼應不可致詰故謂之化人爲最靈其化又有妙於此者亦不越乎自然之理專定之功耳故中庸云惟天下至誠爲能化以孔子之聖猶齋心三月而後得則大化之妙豈容輕議哉

本篇以天地運處啟論端設問日月風雲流行之故答以六極五常上皇之治體天運而行徳教故無爲而化民樂自然次論至仁無親至貴屏爵行其無事亦法天運之義也至於論洞庭之張樂明大道之淵防奏以陰陽行以禮義天人相因立極之本也調理四時防和萬物寒暑協序生化之原也動無方而居窈防天機停而五官備則隨物藏觸處發見不可以形拘聲盡而天遊所到無非至和希聲所存無非至樂也若夫治道比己陳之芻狗法度相反之柤梨猨狙裂周公之衣醜婦效西施之美此明夫政治貴乎適宜烹鮮在乎不撓爲人上者信能體道法天與化同運節以鼓舞時其沛澤長飬而熟成之民惡有不化者哉仲尼見老子嘆其猶龍則以人合天未至於俱化洎聞淵雷之妙遂棄六經陳迹而防其所以迹不出三月與化爲人則迹同乎人而體合乎天矣易曰天行健此其所以爲運精气爲物遊魂爲變此其所以爲化也歟

南華眞經義海纂防卷四十七﹤子部﹐道家類﹐南華眞經義海纂微﹥

欽定四庫全書

南華眞經義海纂防卷四十八

宋禇伯秀撰

刻意第一

刻意尙行離世異俗髙論怨誹爲亢而已矣此山谷之士非世之人枯槁赴淵者之所好也語仁義忠信恭儉推讓爲修而已矣此平世之士教誨之人遊居學者之所好也語大功立大名禮君臣正上下爲治而已矣此朝廷之士尊主彊國之人致功並兼者之所好也就藪澤處閒曠釣魚閒處無爲而已矣此江海之士避世之人閒暇者之所好也吹呴呼吸吐故納新熊經鳥申爲壽而已矣此導引之士飬形之人彭祖壽考者之所好也若夫不刻意而髙無仁義而修無功名而治無江海而閒不導引而壽無不忘也無不有也澹然無極而眾美從之此天地之道聖人之徳也故曰夫恬澹寂漠虛無無爲此天地之平道徳之質也

郭象注此數子者所好不同恣其所好各之其方亦所以爲逍遙也然此皆各自得安能靡所不樹哉若夫使萬物各得其分而不自失者故當引之無所執爲也忘故能有若有之則不能救其忘矣故有者非有之而有忘而有之也若厲已以爲之則不能無極而眾惡生矣不爲萬物而萬物自生者天地也不爲百行而百行自成者聖人也非夫寂漠無爲則危其平而喪其質矣

呂惠卿注自刻意以爲髙至導引以爲壽皆有待於物不能無不忘無不有也澹然無極則不爲刻意仁義功名等所役眾美從之則所謂髙修治閒壽者不召而自來凡天地之道聖人之徳如此而已則知所謂恬澹寂寞虛無無爲乃天地之平道徳之質也蓋無不忘無不有則不累於有無所以爲無爲也林疑獨注凡爲亢者未必知修爲修者未必知治爲治者未必無爲無爲者未必能壽爲壽者未必能死而不忘各有所蔽未若聖人之備也聖人者不刻意而髙無仁義而修無功名而治無江海而閒不導引而壽無不忘常無是也無不有常有是也常無非實無常有非實有故澹然無極而眾美之所歸天地之徳亦若是而已恬淡虛無皆出於道徳別之則恬淡寂寞者天地之平虛無無爲者道徳之質也

陳碧虛注髙論許由善捲非世伯夷叔齊也枯槁鮑焦子推赴淵申徒狄卞隨也遊居學者仲尼洙泗子夏西河也致功伊尹呂望並兼管仲啇鞅也藪澤巢父嚴光閒曠公閟休牧馬童子釣魚任公子漁父也吹噓呼吸胎息六气之法熊經鳥申澤神五禽之術也無不忘無不有乃能入極天地中空而萬物生聖人無心而眾美成寂寞爲天地之平虛無爲道徳之質也林鬳齋口義云刻苦用意以行爲尙髙論怨誹憤世疾邪也枯槁寂寞投赴淵靜卽入山恐不深之意爲修好修潔教誨爲師於世也致功並兼莊子當時目擊之事避世閒超出是非之外與亢爲非世者不同熊經鳥申卽華陀五禽之戲無不忘無不有卽無爲無不爲無極無定止眾美從之備萬善也聖人得天地自然之道故如此道之質言其本然者也禇氏管見云此篇首論古昔聖賢趣尙不同自枯槁赴淵至飬形壽考其義可見若夫不刻意而髙至不導引而壽可忘可有澹然莫量此天地之全美聖人之至徳非若前條各滯偏見自以爲得之比譬夫夷淸惠和而夫子獨稱聖之時是爲集大成者也惟其無不忘斯能無不有若執而有之何由造乎忘哉吁一陶能作萬器無有一器能作陶者以其非形然後能形形以其非物然後能物物天地聖人之徳亦若是而已矣

故曰聖人休休焉則平易矣平易則恬淡矣平易恬淡則憂患不能入邪气不能襲故其徳全而神不故曰聖人之生也天行其死也物化靜而與陰同徳動而與陽同波不爲福先不爲禍始感而後應迫而後動不得已而後起去知與故循天之理故無天災無物累無人非無責其生若浮其死若休不思慮不豫謀光矣而不耀信矣而不期其寢不夢其覺無憂其神純粹其魄不罷虛無恬惔乃合天徳故曰悲樂者徳之邪喜怒者道之過好惡者徳之失故心不憂樂徳之至也一而不變靜之至也無所於忤虛之至也不與物交淡之至也無所於逆粹之至也

郭注休乎恬淡寂寞息乎虛無爲爲則𨿽歷乎險阻之變常平夷而無難患難生於有爲有爲生於患難故平易恬淡交相成而泯然與正理俱往不平不淡者豈惟傷其形神徳並喪於內也天行則任自然而運動物化者脫然無系動靜無心而付之陰陽無所唱也防至乃動任理而起天理自然知故無爲於其間故災生於違天累生於逆物與人同者眾必是之同於自得故無責生浮死休泛然無所惜也付之天理理至而應用天下之自光非吾耀也用天下之自信非吾期也一無所欲故魂不疲乃與天地合其恬淡之徳至徳常適情無所槪靜而一者不可變也其豁然盡乃無纖芥之違天物自來耳至淡者無交物之情若雜乎濁欲則有所不順矣

呂注聖人休休焉不役心於取捨之間平則不陂易則不艱恬然無知淡不交物所謂寂寞無爲者亦若是而已夫憂患邪气所以得入而襲之者以知知物物交而隙生其間故也生也天行則未嘗生故出不忻死也物化則未嘗死故入不拒靜與陰同徳不知其爲靜也動與陽同波不知其爲動也不爲福先則福亦不至不爲禍始則禍亦不來蓋爲福先禍始非感而應非迫而動非不得已而起則是用知與故人之所爲也循天理之自然天不能災物不能累則無人非責也冝矣故生浮死休無感而寂物至而應發乎天光而非皦其中有信而非約不夢無憂寤寐同也純粹者不雜不疲無所爲天徳者聖人所以君天下也悲樂之情難去故爲徳之邪喜怒倐起防故爲道之過四者皆起於好惡好惡則悲樂喜怒之未形於外者也夫人之心終日萬慮而未嘗止則惡能頃刻而靜哉徳人不憂不樂至於一而不變是爲靜之至也無所於忤若虛船之觸物而不怒是爲虛之至不與物交則無味是爲淡之至若然則𨿽入水蹈火無往而非我庸有逆乎是爲粹之至也

疑獨注天行者時聖人生則安其時物化者順聖人死則處其順陰陽𨿽異利物則同靜故以徳言動故以波言福者是之報禍者非之召是非不自我禍福何由萌言是化皆化於道然感則必應迫則必動不得已而後起也夫爲福先禍始者知也不感而應不迫而動者故也去知與故則循乎自然無天災然後無物累無人非然後無責生浮死休則不知悅惡不思慮者以其無患不豫謀者無事可虞不耀非滑疑所生不期則大信不約寢不夢覺無憂其神全也純粹不疲亦由於此虛無足以見無爲恬淡足以見寂寞以是而合乎天徳則悲樂喜怒好惡者所以爲道徳之邪失也以天道觀則無悲樂喜怒好惡以人道觀則六者有所不免故以不憂樂爲徳之至以明悲樂之爲邪不變爲靜之至以明喜怒之爲過無忤爲虛之至以明好惡之爲失不與物交又明無所於忤之意無所於逆又明不與物交之意故爲粹之至也

碧虛注憂患入於不平易邪气襲於不恬淡神徳全完者諸詬詎能染哉生之暫來天行也死之暫去物化也無損益乎其眞得陰陽之體不爲天下先本無應也感而後應本無動也迫而後動本不起也不得已而起循天理而不欺忘物累而不驕人非旣無責何有生浮死休任理直往捨光藏輝大信不約覺夢自得神魂不疲虛無恬淡乃合天徳修徳者忘悲樂履道者忘喜怒喪己者在好惡也故至徳者希夷泊乎內至靜者生化莫能移至虛者無忤至淡者遠俗至粹者莫逆也

鬳齋云平易恬淡卽是無爲神不卽是徳全天行順天理而行物化視身猶蛻也隨感而應我無容心迫而後動不得已而後起皆無心應物之意去其私智離其事迹則循乎自然若浮若休泛然無著何思謀之有光而自晦不必於物神全故純粹魂靜故不勞凡有悲喜好惡則非自然憂樂不系於心方爲至徳主一無適而順自然𨿽與物接不爲物所累也曰靜虛曰恬淡卽是自然之徳但如此發揮耳

休休和樂貌故平易恬淡憂邪莫幹以其徳全而神不故也天行言一气之運物化言一气之散卽同徳同波之謂福先猶不可爲況於禍始乎感而應迫而動言不得已而應物其應出於無心𨿽爲而一無爲也去知與故則無知無事循天之理則順乎自然天災旣無物累自免人非不及責何來故能生浮死休思斷謀絕若羙玉之含徳天時之有經也寢不夢則覺無憂神純粹則魂何勞是謂虛無恬淡乃合自然之徳心譬則鵠也情譬則矢也眾矢趨一鵠鵠能無中乎今人立乎彀中而不思爲避鏑計欲其徳全而神不也難矣

故曰形勞而不休則精用而不已則勞勞則竭水之性不雜則淸莫動則平郁閉而不流亦不能淸天徳之象也故曰純粹而不雜靜一而不變淡而無爲動而以天行此飬神之道也夫有幹越之劍者柙而藏之不敢用也寶之至也精神四達並流無所不極上際於天下蟠於地化育萬物不可爲象其名爲同帝純素之道惟神是守守而勿失與神爲一一之精通合於天倫野語有之曰眾人重利廉士重名賢士尙志聖人貴精故素也者謂其無所與雜也純也者謂其不其神也能體純素謂之眞人

郭注物皆有當而不可失水象天徳者無心而皆防無非至當也常在當上住因與防俱而已若夫逐物而動是人行也愛劍者猶柙藏況敢輕用其神乎夫體天地之極應萬物之數以爲精神者固若是而有落天地之功者任天行而非輕用也所育無方同天帝之不爲常以純素守乎至寂而不蕩於外則防矣精者物之眞也與神爲一非守神也不遠其精非貴精也然其迹則貴能守之耳苟不以爲純則𨿽百行同舉萬變參備乃至純也苟以不雜爲素則𨿽龍章鳳姿非常之觀乃至素也若不能保其自然而雜乎外飾則𨿽犬羊之鞟庸得謂之純素哉

呂注觀聖人之心虛無恬淡如向所言則𨿽終日從事而精神不勞古人之所謂廢心而用形視聽不以耳目者以此今也屬耳目乎聲色而役心乎取捨形勞而不休精用而不已以至於且竭宜矣水性淸平固自然也直不雜莫動之而已知其如此而以郁閉不流爲莫動則不能淸所謂天徳者其象亦猶是也故純粹不雜水淸之象靜一不變水平之象動而以天行水之不郁閉不流爲莫動之象也而天下人之方術有制於虛靜而不知觀復於並作之間歸根於蕓蕓之際者不知此飬神之道故也而世之人以爲飬形足以存生又不足以與此劍之柙藏以其用之利也精神際天蟠地其用之利豈止幹越之劍哉其名爲同帝則其貴豈直劍之可寶哉乃不知礪之以純粹柙之以靜一藏之以無爲將之以天行是皆不明乎貴賤之分也惟神是守守之以純素而已方其守也則有所謂守之者守而勿失則守之與所守者合而爲一矣倫卽理也人而合乎天理則亦天而已矣此聖人之所以貴精也素者無雜純者不惟眞人能之

疑獨注形不可太勞精不可太用形役於精精入於神至於神則變化在己可以不死不生豈形之精勞之用哉夫淸可濯平可法其流不捨晝夜者水之性也體自然之徳而不流於使然之僞故能不雜不變動而以天行也純粹不雜所以窮理靜一不變所以盡性淡而無爲所以立本動而天行所以趨時飬形之道盡矣夫名劍出於幹越莫不以爲神柙藏而不敢用至於身則不知所以寶豈愛身不若劍哉亦弗思耳劍者器之寶精神者身之寶器藏用之不過敵一人身寶藏之可以流無極化育萬物易所謂曲成而不遺不可爲象所謂神無方是已其名爲同帝亦彊名耳守其神者將以至於神至於神則與神爲一純素不足以名之一之精通則合乎自然之理又舉野之言以証之聖人貴精精則入於神所體者純素而其用則精神而已是之謂眞人

碧虛注形勞精用越分而傷性故也水性不雜則淸莫動則平身中眞水亦如之若純粹靜一動合天理𨿽不鏈形而神已王矣利劍外物尙知珍貴精神揺蕩而不收得不謂之倒置乎善攝禦者可侔造化善飬素者守保神气故能混合防一通乎天理矣野語四事貴精爲上謂虛其靈府塞其六鑿也質不爲塵染則素神不爲事撓則純體備神素非眞而何鬳齋雲以水諭飬生郁閉不能淸則非全然如枯木死灰矣不雜莫動此無爲也不流不能淸無爲中有爲也天行一日一周非無爲中有爲乎飬神卽是飬生提起神字便親切愛劍者猶柙藏況精神乎化育萬物亦此神然無迹可見故其功與天帝同爲純素之學者始則惟神是守久則與神爲一大而化之之謂也未化則與道爲二矣一而至於精通則與天理合聖而不可知之謂也貴精卽神也純粹卽幹之純粹精眞人至人非有優劣也聖人刻意言飬神而有天行物化之論繕性言存身而有時命行謬之說以飬神存身分作兩篇此則學問工夫處學者當細參之

飬神之道貴在無爲故諭水之淸平寂而常照及其動也法天之行健而蟠際乎兩間實本於不雜不變無爲而已此照而常寂也精用則勞竭所以貴乎靜郁閉不能淸所以貴乎動然於非靜非動不卽不離之間而妙道存焉其爲貴也豈但干越之可寶而已哉同帝則與天爲一天卽神也故其精通合乎天理至此又不以天道人道分矣卒引野語爲證歸於貴精而結以能體純素體之則俱化矣非眞人孰能與於此

是篇以刻意命題謂刻礪其意違世矯俗苦節獨任爲天下所不能爲而覬人之從己無異乎穿牛絡馬失其自然知長徳消民始難治矣故南華歷敍古人立志各異若夷齊之爲亢孔孟之爲修伊之爲治巢許之爲閒老彭之爲壽以迹觀之似亦不能無偏然而不失爲聖爲賢者以其有爲而不累於有無而不溺於無因時之可否爲身之利用而已是以貴虛無無爲平易恬淡天行物化同徳同波知故不畱動合天理則災累非責何從而至死生謀慮何由而滑哉夫如是故靜虛淡粹與物無忤卒歸於飬神之功而申以柙藏幹越之諭劍之於身輕重爲何如其去取灼然可見而世人猶昏迷若此故其立論始於非刻意尙行之習而終於能體純素謂之眞人則知刻尙者之爲假也明矣蓋飬生以純素爲本純素以守神爲先至於與神爲一則道之大本旣立又何必區區於其末而以刻意尙行爲哉南華所以言此者蓋欲矯當時學者之僞習俾安其性命之自然復乎道徳之純素而已矣

南華眞經義海纂防卷四十八

欽定四庫全書

南華眞經義海纂防卷四十九

宋褚伯秀撰

繕性第一

繕性於俗學以求復其初滑欲於俗思以求致其明謂之蔽之民古之治道者以恬飬知生而無以知爲也謂之以知飬恬知與恬交相養而和理出其性夫徳和也道理也徳無不容仁也道無不理義也義明而物親忠也中純實而反乎情樂也信行容體而順乎文禮也禮樂偏行則天下亂矣彼正而蒙已徳徳則不冒冒則物必失其性也

郭注已治性於俗而欲以俗學復性命之本所求者愈非其道也已亂心於欲復役思以求明思之愈精失之愈遠若夫發蒙者必離俗去欲而後幾焉恬靜而後知不蕩知不蕩而性不失無以知爲而任其自知𨿽知周萬物恬然自得也知而非爲則無害於恬恬而自爲則無傷於知二者交相飬則和理之分豈出他哉和故無不得道故無不理無不容者非爲仁而仁迹行無不理者非爲義而義功著若夫義明而不由中則物愈防仁義發中而還任本懷則志得志得則樂信行容體而順乎節文其迹則禮也以一體之所履一志之所樂行之天下則一方得而萬方失矣各正性命而自已徳則不以此冒彼若以此冒彼安得不失其性哉

呂注繕性於俗其患常在益生而失其初而又俗學以求復之則滋遠矣滑欲於俗其患常在趣以雜其明而又思以求致之則滋昏矣恬者安之而不知其然以是而飬知非思以求致其明也知其生而無以知爲而不用則異乎安之而不知其然以是而飬恬非俗學以求復其初也易之神明老氏之恍惚莊子之恬知其實一也古之治道者未有不以是交相飬而能至者也恬之失在昧則無以發其照曠知之失在皦則無以復乎混溟二者交相飬而和理出其性非自外至也通於天地者徳徳則和也行於萬物者道道則理也徳之體和而其用無不容則爲仁道之體理而其用無不理則爲義義明而物不得不親中也中純實而非僞樂之所由生信則有諸中形諸外而爲文禮也禮者忠信之薄而亂之首也夫萬物各正性命則自蒙已徳矣所謂徳者奚以冒彼爲哉禮樂偏行則道徳滋遠而不能無冒冒則物必失其性天下所以亂也

疑獨注古之眞人不治性於俗而抱其素朴所以能復本初不滑欲於俗而精思通道所以能致其明詎有蒙蔽者乎夫惟繕性於俗則所競者僞而又俗學以求復其初滑欲於俗則所逐者情而又用思以求致其明終不可得矣復初者盡其性致明者至於命則未有物明則己見道也恬則安安則靜靜則知知則動動靜交相濟故知恬交相飬而知理出其性和出乎使然故言徳理出乎自然故言道徳得乎已故無不容博愛之謂也道散乎物故無不理事得其宜之謂也有容以爲仁有理以爲義義明而後物親乃表吾之不欺忠者不欺之謂也仁足以容義足以理忠足以與物親則至樂生於中而節文著於外若夫禮樂偏行則天下亂矣彼正而蒙已徳者聖人也聖人之徳非有心以覆天下而天下之物各正其性如彊欲以徳覆冒之則物必失其性矣

祥道注人生而靜天之性也感物而動性之欲也性之所本者眞欲之所貴者正今也繕性於俗則眞沈於僞矣而欲以俗學求復其初則學愈博而性愈失滑欲於俗則正淪於邪矣而役思以求致其明則思愈煩而志愈迷古之治道者不然以恬飬知故能致其明而理無不窮以知飬恬故能復其初而性無不盡性者知與恬之本和理者知與恬之用知恬交相飬則仁義禮樂混而爲道徳知恬交相失則道徳枝而爲仁義禮樂夫仁出於徳義出於道固已薄矣又況樂出於仁而禮出於義也哉

碧虛注處塗而避污在垢而求照非蔽蒙而何躁競必昏恬靜必知有知不役善保靜也知而不用故能和恬而自葆故有理𨿽假種習而本乎天然自得故能和眾已通故能治物上仁與徳同以含容爲本上義與道同以通理爲原處中和而不淫者樂也整容貌而中節者禮也禮以應物樂以正性自檢則眞率人則亂彼自正者以蒙飬已徳徳固則守恬而不冒此乃各正性命而恬知相飬者也

鬳齋云繕性以俗學譏當時儒墨之言性者以俗學治性而求復理性之初滑於利欲而思欲致虛明之地此至愚無知者也定能生慧故曰以恬飬知知吾本來無物何以知爲然後能定故曰以知飬恬二者交相飬而後得其自然之性和理猶云和順靜定而得其本然和順之性也恬飬知知飬恬六字最妙道徳卽是和順無不容卽無不愛無不得各得其宜也義明而後與物親便是盡已之謂忠以中心眞純見於外以其發見者求之中心卽是樂則生生則惡可已也信其容體之所行而有自然之節文卽是周旋中禮也外求禮樂而不知其本故曰偏行言只見得一半蒙猶晦也徳積不露而彼自正不冒者我非以徳加諸人也冒則物必失其性矣

諸解並以俗學立說陳碧虛照張君房校本學上無俗字其義簡明言性本自然不假修學今之學者貴乎日益以要世譽是治性於俗也而猶刻苦進學以求復性初博而無要眞愈失矣貪著愛憎沈迷不反是滑欲於俗也而猶深思曲慮以求致其淸明知竭精勞淸明愈遠矣凡人非天縱之資固不可以無學學者所以涵飬性天發其慧照以古人之成績印我心之同然期於還淳復本而已非開人鑿竅以益其知見增其雜毒之謂也夫人性無有不善亦不能無欲率性以道則欲出於正如饑食渴飲寒衣倦息之治性於俗則欲出於邪食必珍飲必醇衣必華息必縱是也欲入乎邪則性失乎善溺於流俗寖遠乎道而已道以恬淡爲貴俗以華競爲先學非其學思非其思人心道心之所以分上善大惡之所以立也惟絕學無思乃可復性初而致淸明柰何外學以雜之妄思以障之是以學日益而眞日損思日煩而道日疏此眞人之所哀也若夫全自然之性而不爲俗所治者本初不期復而復存正性之欲而不爲俗所滑者淸明不期致而致惟道集虛故也語云學而不思則罔思而不學則殆是學與思者聖賢資之以進修而南華不取何邪蓋賢者以內學爲學近思爲思聖人以絕學爲學無思爲思所以異乎世俗多聞博識之學也由內學而至於絕學由近思而至於無思聖賢之能事畢矣恬主靜知主動靜生潤動生炎炎潤得中而和理出焉和者徳之粹理者事之宜二者皆吾性中物非由外鑠也世人知恬不能交飬動靜所以或偏利害相摩水火焚和而眞性矣惟治道者動靜不越乎道應物而不藏存恬以飬知知生而不用又所以飬恬性極乎和事盡其理而天地之和應矣此修身以及天下之明驗也後敍仁義忠禮樂忠字詳郭注成防皆當是中治道至於尙禮樂則愈下矣所以亂繼之禮樂非能亂世而繼之者不能無亂勢使然也若能由禮樂而躋乎仁義由仁義以歸乎道徳斯爲弭禍亂而致隆平之術也歟

古之人在混芒之中與一世而得澹漠焉當是時也陰陽和靜神不擾四時得節萬物不傷羣生不夭人𨿽有知無所用之此之謂至一當是時也莫之爲而常自然逮徳下衰及燧人伏羲始爲天下是故順而不一徳又下衰及神農黃帝始爲天下是故安而不順徳又下衰及唐虞始爲天下興治化之流醇散朴離道以善險徳以行然後去性而從於心心與心識知而不足以定天下然後附之以文益之以博文滅質博溺心然後民始惑亂無以反其性情而復其初

郭注任其自然故至一夫徳所以下衰者由聖人不繼世在上者不能無爲而羨無爲之迹故致也世已失一惑不可解故釋而不推安其所安而已聖人能任世之自得豈能使世得聖哉故皇王之迹與世俱遷而聖人之道未始不全也善者過於適之稱有善而道不全行者違性而行之行立而徳不夷以心自役則性去也彼我之心競爲先識則無復任性忘知任性斯乃定也文博者心質之飾初者性命之本也

呂注所謂處混芒而得澹漠者卽燧人羲黃至一之妙處而諸聖人者混芒澹漠之粗迹也自其妙處觀之以道蒞天下而使民無知無欲謂之至一亦其宜也自其粗迹觀之均於爲天下而其徳不免於下衰而不出於至一也故爲道者常絕聖棄知復歸於無物而是篇論至於此者誠以夫至一之際𨿽燧人羲黃不得容於其間也而世之學聖人之言與其迹者不知吾身有所謂鼓萬物而不與聖人同憂之處則聞此言而驚疑訝不足怪也自燧人至唐虞則治化之流淳散朴時有厚薄其應不同所謂大道廢有仁義知慧出有大僞也夫道無不善有所謂善則不合矣徳無所行有所謂行則不夷矣仁則善之長義所以行之也道徳性而已仁義則性之發乎心也離道險徳是去性而從心矣化而欲作吾將鎭之以無名之朴今以心定天下之心則心與心識知而不足以定天下故附以文而滅質以博而溺心文則禮樂博則學質則性也禮樂行而天下亂求所以復初致明何可得哉

疑獨注自人在混芒之中至此之謂至一文意屢見於前玆不復說燧人攺火伏羲制文始有爲天下之心𨿽能順人心而不能使之爲一若在混芒之世也神農伐共工黃帝戰蚩尢𨿽志在安民然不順於羣生矣堯平章百姓舜流放四凶興治行化自此而始故孔子斷書首於唐虞也善者道之散人知可欲之善則離道以逐善行者徳之迹人知可行之行則以徳爲險行爲夷矣然後去性從心而彼心亦起彼我之心相識彊生分別以知爲知故不足以定天下也文勝則質防博記則心勞民始惑亂而不能復其性情矣

祥道注一則全於道而無所順順則順於物而無所安安則無亂矣一之失然後順順之失然後安安之失然後亂自古之人三降而至於唐虞民始惑亂而不安無以反其性情不順也無以復其初不一也夫道本繼善實離之也行𨿽行徳實險之也性者心之國心者性之君性未嘗不靜而心或使之靜者未嘗不淳而使之者離之善爲道者存心以飬性不善爲道者去性而從心則彼我之心競爲先識攬是非攖利害其去道也遠矣彼間間之知惡足以定天下哉以知爲不足以定天下然後附之文以飾質而適以防質益之博以迪心而適以防心是揚堁止塵縱風止焰天下幾何而不惑亂乎

碧虛注至徳之世素朴無知澹漠無欲故淳一焉燧人鉆火伏羲畫卦順物情則不一矣神農耒耜黃帝干戈有所安則不順矣堯徵丹朱舜伐有苗則朴散矣爲善近名離道也獨行損生險徳也去湛然之性師自成之心以心度心競爲前識此道之華而愚之始也是知知不足以定天下恬可以飬萬物爲道則質存絕學則心靜棄知則反本無爲則復初也鬳齋云混芒卽晦藏不自露澹漠則上下不相求舉世純全於道無欠曰至一知有理可順則純一已離人各以理爲安則有已而離於道矣有善之名則道益遠有行可見則徳不平去自然之性從有爲之心我以有心爲彼以有心應是心與心相識察也用知不足又益之以禮樂文章用心於此則猶防溺也神守其幽萬物遂其性至於人有知而不用非在混芒而得澹漠能如是乎此之謂至一言上古君得眞淳民心無二也逮徳下衰有逆之者故以順天下爲心則離乎至一矣有撓之者故以安天下爲心則忤其眞性矣下至唐虞興治化以散淳朴離道徳而爲善行則去性愈遠以心識心用知不足附以文博是猶抱薪而止火也已之性情猶不能自得其如天下何南華論唐虞之世已離道若此蓋上古淳質猶嬰兒之未孩次則能言笑而有喜怒由玆已降喜怒哀樂交乎中姦詐機險形於外覬其還淳復朴不亦難乎今欲澄源而淸流故以燧人伏羲例在徳衰之列則其所期望者躋民於太古之上而有徳無位惜哉

南華眞經義海纂防卷四十九

欽定四庫全書

南華眞經義海纂防卷五十

宋禇伯秀撰

繕性第二

由是觀之世喪道矣道喪世矣世與道交相防也道之人何由興乎世世亦何由興乎道哉道無以興乎世世無以興乎道𨿽聖人不在山林之中其徳隱矣隱故不自隱古之所謂隱士者非伏其身而弗見也非閉其言而不出也非藏其知而不發也時命大謬也當時命而大行乎天下則反一無迹不當時命而大窮乎天下則深根寧極而待此存身之道也

郭注道以不貴故能存世然世存則貴之貴之道斯喪矣道不能使世不貴世不能不貴於道故交相喪若不貴乃交相興也今所以不由其有情以相興也何由而興由無貴也莫知反一以息迹而逐迹以求一愈得迹愈失一斯大謬矣𨿽復起身以明之開言以出之顯知以發之何由而交興哉時命大行此澹漠之時也反任物性而物性自一故無迹時命大窮此不能澹漠之時也𨿽有事之世聖人未嘗不澹漠深根寧極而待其自爲道之所以不喪未有身存而世不興者也

呂注世與道交相興則聖人作而萬物睹世與道交相喪則聖人遊乎世俗而莫之知固已矣奚以自於山林間爲哉反一無迹華胥之夢姑射之遊是也深根寧極乎其不可防者是也龍蛇之蟄以存身亦若此而已矣觀莊子此言似亦慨然於時命之不遭蓋世道交喪宜在所哀也夫聞道者有遇於興廢之間則所以存身者固不可不知若莊子則所謂不與聖人同憂亦何慨然於大謬之間哉

疑獨注居古而行今之道則道喪世也居今而行古之道則世喪道也有斯世然後可以行斯道不然則世與道交相喪而已道無由興乎世命也世無由興乎道時也時與命俱相戾𨿽聖人不在山林之中其徳矣若列子居鄭圃莊子居漆園是也者其徳自其形長沮桀溺之徒形者也古之士非避地避言括囊其知也時命大謬安之而已當其時命而其道大行於天下聖人未嘗自以爲達反歸於一而不以迹示人也不當其時命而其道大窮於天下聖人未嘗自以爲窮深固其根而安其極也孟子所謂大行不加窮居不損是已一者精義無迹然後入神根者盡性寧極然後至命百姓日用而不知反一無迹之謂也百世以俟聖人而不惑深根寧極而待之謂也

祥道注古之人知與恬相飬則道與世可知矣今之人世與道交相喪則知與恬可知矣世喪道則俗日薄道喪世則徳日衰世無由興乎道此天地閉賢人之時也𨿽聖人不在山林之中亦將矣況其下者乎古之所謂士者非伏身閉言藏知之謂也身出心而陸沈者也與夫友木石羣鳥獸者固有間矣經所謂天下有道聖人成焉者功成於無爲反一無迹也天下無道聖人生焉者保性命於長存而深根寧極也成焉而不以已忘物生焉而不以物害己則能視窮如通視通如窮神不馳於外精不耗於內豈非存身之道乎

碧虛注人存則道興人亡則道喪世道交喪歷運使然人與世末也其要在乎本若老聃守藏史南華吏漆園其徳矣故不自時使之然也伯夷采子陵垂釣時命大謬也反一無迹功成不居也說版築呂望磻溪深根寧極也

鬳齋云道與世交相喪則有道之人何能作興世俗之聞見世俗之人又何由而知道哉世皆不知道則聖人𨿽在目前眾亦不識非聖人故意自也夫士非欲伏身閉言藏知知時不可所謂無道則愚是也反一無迹功成不有也道𨿽可行而付物於無心在我者一而已矣根極卽自本自根極止也深根猶退藏於密寧極猶曰安汝止存身以待時而已詳夫世道交喪之語意甚可悲眞人超出世累固未必以一已之遇不遇介懷此特爲世道而言是亦悲人之悲耳究其極致又有足以解人之悲者能於言下以至理燭破則處窮如通視毀如成其得失果何如哉古之士知時命之謬而安之故徳身不𨿽處亂世而和光同塵害莫能及今之士竄身避地名隨迹彰不安所安固有行怪而召釁者矣反一無迹則明道若昧深根寧極則良賈若虛所謂隨時顯能龍能蛇則此身何往而不存此道何存而不可哉文中子夭人之說蓋原於此

古之存身者不以辯飾知不以知窮天下不以知窮徳危然處其所而反其性已又何爲哉道固不小行徳固不小識小識傷徳小行傷道故曰正已而已矣樂全之謂得志古之所謂得志者非軒冕之謂也謂其無以益其樂而已矣今之所謂得志者軒冕之謂也軒冕在身非性命也物之儻來寄也寄之其來不可圉其去不可止故不爲軒冕肆志不爲窮約趣俗其樂彼與此同故無憂而已矣今寄去則不樂由是觀之𨿽樂未嘗不荒也故曰喪已於物失性於俗者謂之倒置之民

郭注任其眞知守其自得行於坦途塊然大通自得其志獨夷其心而無哀樂之情斯樂全也所謂得志者全其內而足去來在外物得失非我也淡然自若不覺寄之在身曠然自得不知窮之在已故無忻歡之喜也寄去則不樂者寄來則荒矣營外而虧內是爲倒置也

呂注存身則靜而已行身非徒靜必應變而不害乎靜可也忘言而知無不知去知而徳無不備危然處其所則不待避世離徳而世物無足以累之此行身之道也道不小行徳不小識則不少損以趨世不少損以趨世正已之謂也樂全者無以益其樂志於道而求得之此所謂得志也道則性命軒冕物之寄耳今以其寄去而易其無以益之之樂則喪已失性是爲倒置者也

疑獨注存身有命以在天而言行身有道以在人而言不以辯飾知眞知無知也不以知窮天下兼忘天下也不以知窮徳自徳不徳也道行乎外則大徳有所識則廣小行所以傷道小識所以傷徳正已則天下之物皆取正乎我豈小識小行所能與哉夫憂樂出於性命天下不能損益之者憂樂之全也舜以不得父母爲憂𨿽天下之富貴不能損顏子以簞食瓢飲爲樂𨿽天下之富貴不能益過此皆憂樂之外也樂苟不全不足謂之徳志有物奪之志又失矣夫人在天地間寄也軒冕在身又寄於所寄世人執吾身而有之貴軒冕而寶之以此爲得志及其寄去則不樂而不知其非吾性命所有也故君子不榮通不醜窮此所以無憂也若以所寄軒冕爲樂其去爲憂則向之得者其樂未必不荒喪已失性謂之倒置也宜矣

祥道注以知窮天下小行也以知窮徳小識也道出於命徳出於性人生莫不全性命道徳之理而心之所之者不外乎此則所謂徳志者無他樂全而已失性之人忘其不貲之身而逐夫儻來之榮以軒冕爲性命之根以形骸爲哀樂之府不知其所得者塵垢臭腐而所失者乃吾之所以爲我也何異乎以隋侯之珠彈千仞之雀哉

碧虛注善行者貴默守愚者福全燕處超然歸根復命又何爲哉小行則矯俗小識則矜有益必有損豈爲得志哉物之儻來不可圉其去不可止隨物損益受役多矣中無主者失之則憂故其得之未嘗不荒是樂乎外而喪乎內矣

鬳齋云存身言不用之時行身言用之時也有知見而不飾以辭知有餘而不敢盡用故𨿽用知而不失其自然之性危然處其所謂所立者髙反其性卽反一無迹也無爲者道之大有爲則小行不識不知徳之大有識則小識正已而物正則所樂者全其徳志在此不在外物也無以益其樂卽反身而誠樂莫大焉性命天爵軒冕外物知其去來不可必故達不肆窮不屈其樂道與他人樂軒冕同樂在我則無時而能憂樂在物則物去樂亦去矣樂有去來則非眞樂故未嘗不荒也已與性本也物與俗末也重末而失本故曰倒置之民

辯知者戕身之具故存身者不取焉天下之徳歸於默無知而已巍然言獨立不羣處其所謂靜定於此足以反其自然之性何必他求哉小行小識形容所見者小故爲道徳之累大人者正已而物正則至樂全而本志得惟其性命足重於內是以軒冕可輕於外儻來暫去付之無心若寄去而憂者寄來則必樂樂必荒矣已因物而喪性因俗而失則冠屨倒施欲化天下之民也難矣【行身當是存身上文可照危當是巍】

是篇主意謂人無超逸絕塵之見而苟狥世緣漸失其本皆繕性滑欲於俗者也𨿽未爲顯惡而妨道爲尢甚況又益之以外學亂之以妄思而欲復初致明是又適郢而北其轅也眞人又慮學者憚其空無莽無所致力設爲恬知交飬之論使之易入焉夫人處世間酬機應變不能忘知知用則害恬要在審酌其宜處之以道事來則知見事去則恬存久久調熟二者俱化精神魂魄融爲至和符性命於希夷歸道徳之根本由是而充之與一世之人處混芒而得澹漠𨿽有知而無所用則其爲化也博矣柰何致失淳和俗趨浮薄離道險徳滅質溺心至於世道交喪而不可復也然後有山林之聖人深根寧極以期旦暮之遇存身所以存道也寄之去來無容休戚於其間尙何以知辯爲而其樂全志得有超乎軒冕之榮者人患不知求耳此聖賢處晦以自全之道也南華心事亦槪見於此云

南華眞經義海纂防卷五十﹤子部﹐道家類﹐南華眞經義海纂微﹥

欽定四庫全書

南華眞經義海纂微卷五十一

宋禇伯秀撰

秋水第一

秋水時至百川灌河涇流之大兩涘渚涯之間不辯牛馬於是焉河伯欣然自喜以天下之美爲盡在已順流而東行至於北海東面而視不見海端於是焉河伯始旋其面目望洋向若而嘆曰野語有之曰聞道百以爲已若者我之謂也且夫我嘗聞少仲尼之聞而輕伯夷之義者始吾弗信今我睹子之難窮也吾非至於子之門則殆矣吾長見笑於大方之家北海若曰井蛙不可以語於海者拘於虛也夏虫不可以語於冰者篤於時也曲士不可以語於道者束於教也今爾出於涯涘觀於大海乃知爾醜爾將可與語大理矣天下之水莫大於海萬川歸之不知何時止而不盈尾閭泄之不知何時已而不虛春秋不變水旱不知此其過江河之流不可爲量數而吾未嘗以此自多者自以比形於天地而受气於陰陽吾在天地之間猶小石小木之在大山也方存乎見少又奚以自多計四海在天地之間不似礨空之在大澤乎計中國之在海內不似稊米之在太倉乎號物之數謂之萬人處一焉人卒九州谷食之所生舟車之所通人處一焉此其比萬物也不似毫末之在於馬體乎五帝之所連三王之所爭仁人之所憂任士之所勞盡此矣伯夷辭之以爲名仲尼語之以爲博此其自多也不似爾向之自多於水乎

郭象注不辯牛馬言其廣也吾長見笑於大方之家知其小而不能自大則理分有素尙之情無爲乎其間也物之所生而安者趣各有極以其知分故可以言理也窮百川之量懸於河河懸於海海懸於天地則各有量也此發辭气者有似乎觀大可以明小尋其意則不然夫世之所患者不夷也故體大者快然謂小者爲無餘質小者瑰然謂大者爲至足是以上下誇跂俯仰自失此生民所惑也欲正之者莫若先極其差而因其所謂大者至足故秋毫無以累乎天地所謂小者無餘故天地無以過乎秋毫然後各知其極物安其分逍遙者用其本步而遊乎自得之場矣若觀大而不安其小視小而自以爲多將奔馳於勝負之境而助天民之矜誇豈達乎南華之防哉小大之辯不可相跂故五帝三王仁人任士之所爲不出乎一域物有定域𨿽至知不能出焉故起小大之差將以申明至理之無辯也

呂惠卿注秋水時至百川灌河則學自外至而未達乎大道之譬涇流兩涘不辧牛馬則爲道而不出乎兩旁中央而未至乎無所不見也順流至於北海言循理而求則必得其所歸旋面望洋向若回趨大道從無窮之遊也拘於墟則大小之所限篤於時則久近之所專束於教則方術之所制天下所以不得逍遙者以此出涯涘而觀大海則脫其拘限而與於無方之觀故可以語大理也萬川歸之不盈則益之不加益尾閭泄之不虛則損之不加損非久近所專非小大所限此水之幾於道也計四海在天地間中國在海內人卒在萬物若亡若存如此而五帝三王仁人任士之所憂勞不過於此而或辭之以爲名語之以爲博自大道無方觀之輕其義而少其文豈虛言哉林疑獨注拘墟者不能背境篤時者不能趨變束教者不能循道道歲也聖人時也執一時而疑歲者終不聞道矣聖人之言應時而變所變者言所同者道道散而爲教教者各售其師之說久而成獘則泥束不通今爲儒者則非釋爲釋者則非道不知三聖立教其心則一儻不明此皆束於教者也今河伯出涯涘而觀海則不蔽於一曲可以語大理矣夫北海萬川歸之而不盈尾閭泄之而不虛遠過江河之流豈可量數而未嘗以此自多者比形於天地受气於陰陽則吾其所制役吾形在天地之間然者若小木小石之在泰山也礨空蟻穴米粺子皆至小者而置於山澤之間亦如北海之在天地也夫物數以萬爲號取其盈數言之人是萬物中一物中國九州人眾所聚何異一毫之在馬體五帝之連續揖讓三王之徵伐爭國仁人之憂民任士之勤職𨿽事業不同俱盡於毫末而已伯夷辭國以爲名仲尼修經以爲博而誇大於當世亦猶河伯之自多於水也陳祥道注老子多以水諭道道在乎有本水貴乎有源莊子所以以北海諭聖人之道秋水諭百家之術當是時也大道裂於百家天眞沈於俗習而一曲之士方且欣然以天下之美爲盡在已猶拘墟之蛙不可以語海篤時之虫不可以語冰及其悟也然後仰天庭而卑天下之居登泰嶽而知眾山之小此秋水之篇所以作也蓋百家之學以長眾爲能故托之河伯聖人之道以順物爲功故托之海若百川歸之不盈尾閭泄之不虛歸墟無底故也以小大相視則有餘不足之累生以大小相忘則俯誇仰嘆之情泯莊子不期於相忘而期於相視將以驅小道歸宿於大方而已矣陳碧虛注望洋見水之盛大貌未至海門則成鄙陋所以爲無隅者所嗤是故通變適時廣大之道也君子小人各有涯量越分妄語自遺其醜知其醜者乃可語理知愚惑者非愚惑也夫水莫大於海未嘗以自多者蓋取善下後身之義齊魏之爭蝸角兆民之處毫末皆爲貪者舉諭五帝之所連謂連續仁義也林氏鬳齋口義云涇濁也河水驟至而濁拍兩岸故曰涇流之大兩涘非涇渭之涇也洋海中若海神名拘墟篤時蟪蛄不知春秋之尾閭沃焦也見山海經礨空小穴也人處萬物中之一此合太虛之間可名者論之其在九州之內又只是一件此合艸木鳥獸論之二句發得極妙言世界之小如此五帝三王所知所能皆不出其內也

禇氏管見云觀於海者難爲水遊於聖人之門者難爲言故秋水至而河伯欣然東至海則望洋而嘆無乎海若引井蛙夏虫之諭繼又形容北海之大不可量數然計四海之在天地中國之在四海奚啻馬體一毫末則安知天地之外不有大於天地者乎故是篇借河海問答以明小大少多之分與鯤鵬蜩鳩之論相文體機軸變換愈奇海若首答大意在曲士束於教欲有以祛其自多之謬使爲大方之歸而已矣

辯論極致詳見下文

河伯曰然則吾大天地而小毫末可乎北海若曰否夫物量無窮時無止分無常終始無故是故大知觀於遠近故小而不寡大而不多知量無窮證向今故故遙而不悶掇而不跂知時無止察乎盈虛故得而不喜失而不憂知分之無常也明乎坦途故生而不悅死而不禍知始終之不可故也計人之所知不若其所不知其生之時不若未生之時以其至小求窮至大之域是故迷亂而不能自得也由此觀之又何以知毫末之足以定至細之倪又何以知天地之足以窮至大之域

郭注物各有量死生時行得失皆分終始日新各足而無餘則知遠近小大之物各有量向明也今故猶古今遙長也掇短也證盟古今知變化之不止於生死故不以長而挹悶短故爲察其一盈一虛則知分之不常於得也能忘其憂喜死生者日新之正道明始終之日新則知故之不可執而畱矣是以渉新而不愕捨故而不驚𨿽死生之化若一而所知各有限生時各有率莫若安於所受之分則大小俱足若秋毫不求天地之功則周身之餘皆爲棄物天地不見大於秋毫則顧其形象才自足耳將何以知細之定細大之定大

呂注道非小大豈有定體今夫天地吾以爲至大極吾知之所知而莫得其盡則吾所謂大者豈眞大所謂小者豈眞小小不爲寡大不爲多以知量之無窮也我以向爲向今爲今未及言而今已爲向則所謂向與今者豈有止哉證夫向今之皆故則遙而不悶掇而不跂以知時之無止也吾安能鬱鬱待百年之王則遙而悶者也彭祖以久特聞眾人匹之則掇而跂者也日中則昃月滿則虧察乎盈虛則得而不喜失而不憂知分之無常也有始必有終有終必有始原始要終而明乎坦途故生而不悅死而不禍以知終始之不可故也則物之所謂時分終始豈眞知也哉知而非眞知則所知固不若其所不知也生而有知未生則無知則其生之時固不若其未生之時也知至小也無窮至大也以至小而求窮至大之域是以迷亂而不自得也

疑獨注以形觀物有小大以道觀物無小大量者物之取平時者物之變化分者物之辧制始終者物之死生以大知觀之是皆不足以爲物之遠近小大也明證今古所行之道𨿽甚遠而心無不通之悶所取之物拾之甚易而無彊行之跂此知時無止者能之察乎盈虛故得失無心知分之無常也世人之憂皆系乎得失惟大知者知得失非己任其自然而無憂喜於其間明乎坦途故死生不足以動其心則日新而無故也夫人有知則爲知所役勞形怵心逐物忘已不若無知然自得矣人生之後爲生所役膠擾不息不若未生之時寂然虛無而已人之知至小萬物之境至大以至小求至大非迷亂而何

祥道注知物量無窮則小大不足爲多寡知時無止則今古不足爲厭跂知分無常則得失不足以憂喜知終始無故則死生不足爲禍悅人之所以觀是者以其所知也所以有知者以其有生也能其所以知而復乎未生之時則孰知大者不爲至細細者不爲至大

碧虛注物量無窮則不可以言小大時無止則不可以言代謝分無常則不可以言得防終始無故則不可以言變化大人滌除覽知物遠事小其用乃眾也已近理大所費甚微故其量莫極也向昔遙而不可明卽今掇而不可證物遷不可悶日新不可跂故時難畱也察富盈之何貴故得之不喜知貧虛之何賤故失之不憂知死生爲去來故不知悅惡也迎不見首隨不見後理豈有故哉是知分別之知有盡悗然虛曠無窮生則利害紛錯死則寂寥一空以蟻蛭之趣究昆侖之墟則困矣毫末具體細倪有餘也天地傾缺大域不足也

鬳齋云前言其大於此又言無小無大卽所謂莫大於秋毫之末而泰山爲小也物量無窮言不可量數時無止言寒暑晝夜分無常言有無得失終始新故大知之人然後有下面四知明今古爲一故迎而未至者遠而不憂掇而可取者易而不跂由乎正道而生死聽之明乎此則知終猶始不可以終爲故也人之所知者人所不知者天旣生之後我則知之未生之前我何由知以我之至小欲窮至大之天宜乎迷亂而不自得也

人能知夫物量時分之無常又何終始小大多寡之有考明今故之不停則此理可見遙謂歷時之久掇謂推移之速不悶無厭其所生也不跂無求益其生也修短定分安之而已人固不能無生不能無知而經云不若無知不若未生者蓋爲世人不務眞知而求妄知不務全生而求益生以有限而追無窮忘素分而希劵外在已之利害不能自明何以定物理細大之倪域哉不若無知王倪對嚙缺之問是也不若未生髑髏不願人間之勞是也然旣生旣知矣將何以自免曰能以無生爲生不知爲知則於生何累於知何有哉

南華眞經義海纂微卷五十一

欽定四庫全書

南華眞經義海纂微卷五十二

宋禇伯秀撰

秋水第二

河伯曰世之議者皆曰至精無形至大不可圍是信情乎北海若曰夫自細視大者不盡自大視細者不明夫精小之微也垺大之殷也故異便此勢之有也夫精粗者期於有形者也無形者數之所不能分也不可圍者數之所不能窮也可以言論者物之粗也可以意致者物之精也言之所不能論意之所不能察致者不期精粗焉是故大人之行不出乎害人不多仁恩動不爲利不賤門貨財弗爭不多辭讓事焉不借人不多食乎力不賤貪污行殊乎俗不多辟異爲在從眾不賤佞諂世之爵祿不足以爲勸戮恥不足以爲辱知是非之不可爲分細大之不可爲倪聞曰道人不聞至徳不得大人無已約分之至也

郭注目之所見有常極故於大有所不盡於細有所不明直是目有所不逮耳精與大皆非也詎知無形而不可圍者哉大小異故所便不得同若無形而不可圍則無異便之勢言意所不能及何精粗之有言意有也所以言意者無也求之言意之表而入乎無言無意之域而後至焉大人者無意而任天行舉足而投吉地豈出害人之塗哉無害人而不自多其恩應理而動任物所能而位當於斯非由賤之故措之斯職各使分定適中自任自足而已理自無欲故無可無不可所以與俗殊任理而自然正直榮辱不接於心故同也任物而物性自通則功名歸物故不聞物各無失則得名去任物而已約之以至其分故也

呂注自細視大者目力所不及直不盡耳非不可圍也自大視細者蟭螟棲蚊睫視之而不見直不明耳非無形也夫精粗者期於無形有形者數不能分不可圍者數不能窮可以言論者物之粗可以意致者物之精道則超乎言意不期精粗焉故大人之行出乎害人性自然也不多不仁恩非有爲也門則以利爲事辭讓則不爭食乎力則不借人貪污則反是辟異則以殊俗爲事佞諂則從君親而非從眾也凡此皆出於自然世之爵祿刑罰不足以爲勸懲矣夫豈知是非之爲分細大之爲倪哉人能約分之至至於無所分此道人所以不聞至徳所以不得而大人所以無已也

疑獨注經雲天之蒼蒼其正色其遠而無所至極故自細視大者不盡自大視細者不明世之議者因其目力之所視遂以爲得其愚甚矣且天地者空中之小物自我觀之其大無極非天地之大特吾身之小耳秋毫者形中之細自遠觀之則不可見非秋毫無物吾去之遠也遺其目力以神防之則至大者亦可圍至小者亦有形此海若所以爲善道而以理推之也蓋至小爲微精則又小琈者糠也自大觀之猶爲細物自精視之已爲大之盛也物之精粗可以意致言論者極物而已豈足以盡道惟不言之言耳所不能聞意所不能察有心者所不能得也其可以精粗盡哉大人者自足於分內𨿽不害人而仁恩及人亦不多因性之所有而不加益也𨿽不爲利動而不賤門門抱關而爲貧者也貲財𨿽弗爭亦不多辭讓以與人事不假人而食力不多行𨿽殊俗而辟異者少爲在從眾故也凡此所以爲大人之行髙不爲夷惠之淸和卑不爲盜跖之殘暴又豈知爵祿之爲勸戮恥之爲辱與夫是非之分細大之倪哉故道無所聞徳無所得由於大人之無已盡其性分之內而至約也

祥道注大人之於天下忘物以心忘心以道不出乎害人疑多仁恩也而不多仁恩貨財不爭疑當辭讓也而不多辭讓事焉不借人疑多食乎力也而不多食乎力行殊乎俗疑多辟異也而不多辟異不賤門以自貴不賤貪污以自潔不賤諂佞以自直如是則爵祿戮恥無所攖其內是非大細無足辧乎外則凡精粗之在夫言論意致者亦奚容心哉故聞非聞彼得無所得致於無已則吾防我矣尙安有物哉非約之以分而至其至者不足以與此

碧虛注蟭螟莫適海涯大鵬不顧蓬艾所視有極過量則殆矣精琈不出於形而未免於言論意致也知恩利召害故貨財不爭𨿽行殊乎俗常和而不唱爵祿不足勸戮恥不爲辱外其身也是非不可分細大不可倪虛其心也道人不聞聞則可道也至徳不得得則次失也大人無已已亦物也以上皆約分之至非自然而然也

鬳齋云管中窺天者不盡鵬鳥下視塵埃者不明無形之小不可以數分曰毛曰芴亦不可也不可圍之大不可以數盡曰秭曰兆亦不可也精粗局於形故可以言論意推若小大皆無形則非言意所極不可以精粗論矣𨿽不害物亦不愛物故曰不出乎害人不多仁恩門賤役求利者我不求利亦不以求利者爲非我不爭貨亦不以辭讓爲能事皆自爲無所資於人然不盡用其力以自食貪污之人亦不鄙賤之其行無異乎人而不自崖異爲在從眾和光同塵也不賤佞諂由由然與之處焉能浼我之意若此等人無分是非混同細大不聞則無名不得則無防大人者防至理於至約而盡已分之事約分則盡已也自細視大至於不盡而止非大止於此也自大視細至於不明而止非細而無形也精者細之極琈者大之盛小大𨿽殊皆有形有數故有成壞精至於無形大至於不可圍則非形可定非數可分故無成壞也夫物之粗者可以言論精者可以意致超乎精粗則言意所不能及也言意不能及形數不能分者其惟道乎故大人以利物爲先而不以仁恩自多不爲利動而不賤趨利之人此下皆述大人之行異乎世俗以至佞諂亦不賤之則君子小人聽其兩行是非小大不足爲辧又何爵位戮恥之足爲勸懲哉由是知大人虛已而道徳自歸非越分而求也夫道徳至貴也求之外內而足則亦至易也今世人乃棄內而求外舍易而趨難不亦惑乎

河伯曰若物之外若物之內惡至而倪貴賤惡至而倪小大北海若曰以道觀之物無貴賤以物觀之自貴而相賤以俗觀之貴賤不在已以差觀之因其所大而大之則萬物莫不大因其所小而小之則萬物莫不小知天地之爲稊米也知毫末之爲丘山也則差數睹矣以功觀之因其所有而有之則萬物莫不有因其所無而無之則萬物莫不無知東西之相反而不可以相無則功分定矣以趣觀之因其所然而然之則萬物莫不然因其所非而非之則萬物莫不非知堯桀之自然而相非則趣操睹矣昔者堯舜讓而帝之噲讓而絕湯武爭而王白公爭而滅由此觀之爭讓之禮堯桀之行貴賤有時未可以爲常也梁麗可以衝城而不可以窒穴言殊器也騏驥驊驑一日而馳千里捕鼠不如貍狌言殊技也鴟鵂夜撮蚤察毫末晝出瞠目而不見丘山言殊性也故曰蓋師是而無非師治而無亂乎是未明天地之理萬物之情者也是猶師天而無地師陰而無陽其不可行明矣然且語而不捨非愚則誣也帝王殊禪三代殊繼差其時逆其俗者謂之篡夫當其時順其俗者謂之義之徒默默乎河伯汝惡知貴賤之門小大之家郭注物無貴賤各自足也自貴相賤此區區者乃道之所錯綜而齊之貴賤不在已斯所謂倒置也所大者足也所小者無餘因其性足以名大則毫末丘山不得異其名因其無餘以稱小則天地稊米無以殊其稱若夫觀差而不由斯道則相加相傾不可勝察也天地莫不相爲彼我斯東西之相反也然猶唇齒未嘗相爲而唇亡則齒寒彼之所爲濟我之功矣故因其自爲而無其功則天下之功莫不皆無因其不可相無而有其功則天下之功莫不皆有若乃忘其自爲之功而思夫相爲之惠惠之愈勤而僞薄滋甚天下失業而情性爛漫矣故其功分無時可定也物皆自然故無不然物皆相非故無不非無然無非者堯也有然有非者桀也然此二君各受天素不能相爲因堯桀以觀天下之趣操不能相爲可見夫應天順人而受天下者其迹則爭讓之迹尋其迹者失其所以迹矣若就其殊而任之則物莫不當天地之理萬物之情以適性爲治失性爲亂殊性異便是非無主能付之天均恣其兩行則殊方異同焉而皆得也

呂注以道觀物安有貴賤以物觀之自貴而相賤而道非物也以俗觀之貴賤不在已而道非俗也道非物與俗則非貴賤也因其所大而大之因其所小而小之知天地差於太虛而至於爲米毫末差於無形而至於爲丘山則所謂差者其數睹矣而道非差則非小大也因其所有而有若東必有西因其所無而無無東則無西知東西之相反而不可相無則所謂功者其分定矣而道非功則非有無也因其所然而然所非而非知堯桀之出於自是而交相非則所謂趣者其操睹矣而道非趣則非是非也若然則爲道者兩忘而休乎天均惡用而倪貴賤小大哉以堯舜之讓爲是則之噲以絕以湯武之爭爲是則白公以滅爭讓之禮堯桀之行貴賤有時未可以爲常也梁麗不可窒穴騏驥不能捕鼠鴟鵂不能晝視三者不同而欲齊之是未明乎天理物情也篡夫言其獨義徒言其眾

疑獨注若物內外言性分之內外也無貴無賤自然之理有貴有賤彊爲之別觀之以道則無彼我是非孰爲貴賤觀之以物則各貴我而賤彼夫物之貴賤非出乎性因習而成故以俗之貴賤不在已物之小大理不可易而形則有差惟其小不求於爲大則小者足以謂之大大不求於爲小則大者足以謂之小因其所大而自足則毫末可以等丘山因其所小而無餘則丘山可以等毫末萬物差數無窮所觀者如此而已有者妙有常有者也無者眞無常無者也舉天下動植之物生育長養莫不有功於其間此可謂之有也然而功之所有屬乎造化自然而已此可謂之無也渉有則不見無無則不見有其相反若東西而實不可相無則功分自然而定矣萬物之理有是有非彼我相非堯桀所以辧也因其自然而相非則趣操可睹故或讓而帝或讓而絕或爭而王或爭而滅爭讓之禮於堯舜湯武之時則貴於之噲白公之時則賤若堯是桀非亦各有時而已未可以爲常也又譬之梁麗騏驥鴟鵂之殊用殊技殊性也蓋是師治師天師陰師皆其一偏其不可行明矣禪之與繼不因時順俗則謂之篡當時順俗則謂之義本一而末不同何足論其優劣乎

祥道注以道觀之物無貴賤離道以之物之俗故差則有小大功則有有無趣則有是非然吾因其所大而大之因其所小而小之以至功之有無趣之是非吾一以是觀則孰知大小有無是非之辧哉然天下之理異而同同而異其變不一而不可以爲常或遜而絕或爭而王或爭而滅同而異也異而同者不在物而在道同而異者不在迹而在時非特是也用有殊器能有殊技生有殊性貴此則彼賤大彼則此小貴賤小大惡可以倪之哉由是知是非治亂天地陰陽常相爲用而不可以貴賤小大論也

碧虛注道無貴賤物情好惡耳世俗所尙皆外物也夫小天地大毫末非理也若因其大而謂之大則物皆可大因其小而謂之小則物皆可小此差數也以差奪理久矣東西之相反猶髙下之不可相無功自我有濟彼必矣我若無功彼何賴焉堯之所然而然之則天下莫不然桀之所是而是之則天下孰敢是聖凡趣操詎可同哉堯舜湯武順天時守功分者也之噲白公逆人事執差數者也故貴賤無常在乎趣操之異君子小人器識分矣然是非治亂常相倚伏不可不察也師天無地師陰無陽者膠固不明未可以語道差時逆俗者在貴卽賤當時順俗者方小卽大矣

鬳齋云自貴而相賤雞壅豕苓時爲帝也貴賤不在已卽軒冕儻來之意以天地比米毫末比泰山則等差之數不足言矣各任一職以爲功曰功分農商工賈世間不可闕一猶東西之相反而不可相無也以堯爲是以桀爲非因趣操之當然以不有廢者君何以興觀之則趣操之不可定見矣因其小大有無然非卽齊物論因是之意故以殊器殊技殊性者諭之天地陰陽亦諭其不可相無篡夫義徒卽堯桀之論

物無貴賤已物兼忘也自貴而相賤彼是未忘也貴賤不在已忘已任物也因大而大因小而小卽物所宜也以至功趣之有無然非相反而不可以相無則物理人情於斯可見矣故爭讓之迹善惡之行貴賤有時而未可以爲常猶殊器之異用殊技之異能殊性之異便不可以一槪論也若師治而無亂師陰而無陽非明乎天地萬物之理者也禪繼順逆各因其時而已汝不必多言也縱使言之僅論其迹耳又惡知貴賤小大之所從出哉欲知貴賤小大之所從出者當於未始有物求之

南華眞經義海纂微卷五十二

欽定四庫全書

南華眞經義海纂微卷五十三

宋禇伯秀撰

秋水第三

河伯曰然則我何爲乎何不爲乎吾辭受取捨吾終柰何北海若曰以道觀之何貴何賤是謂反衍無拘而志與道大蹇何少何多是謂謝施無一而行與道參差嚴乎若國之有君其無私徳繇繇乎若祭之有社其無私福泛泛乎其若四方之無窮其無所畛域兼懷萬物其孰承翼是謂無方萬物一齊孰短孰長道無終始物有死生不恃其成一虛一滿不位乎其形年不可舉時不可止消息盈虛終則有始是所以語大義之方論萬物之理物之生也若驟若馳無動而不變無時而不移何爲乎何不爲乎夫固將自化

郭注貴賤之道反覆相尋自拘執則不夷於道隨其分故所施無常不能隨變則不齊於道無私徳公當而已無私福天下所同求故泛泛然無所在奄禦羣生反之分內而平往者也豈扶疎而承翼哉惟其無方故能以萬物爲方而莫不皆足死生者無窮之一變耳非終始也知成無常處故不以形爲位而守之不變欲舉之令去而不能欲止之使停又不可變化日新未嘗守故但當就用不可執也若有爲不爲於其間則敗其自化矣

呂注學者平日系於有物一聞道無貴賤小大則於爲不爲辭受取捨之際莫知所從固其宜也所謂貴賤者是物之反衍而已非道也反則有往反爲貴往爲賤衍則有耗耗爲貴衍爲賤則當放志而無拘拘而志則與道大蹇而不通矣所謂少多者物之謝施而已非道也謝則有榮謝爲少榮爲多施則有斂施爲多斂爲少當兩行而無一一而行則與道參差而不當矣無私徳則於所君之人無所獨賴無拘而志之謂也無私福則於祭之人無所獨與無一而行之謂也無所畛域與道通而不大蹇之謂也其孰承翼是謂無方萬物一齊與道當而不參差也恃其成則不知終始之不可故位乎形則不察乎盈虛而不知分之無常也年不可舉故遙而不悶時不可止故掇而不消息盈虛終則有始則天行而已是所以語大道之方論萬物之理也柰何系心於辭受取捨之際哉若驟若馳言變化密移則何系心於爲不爲之間固將自化安排而去化之謂也

疑獨注萬物之理於自然非爲也非不爲也又何措意於辭受取捨之間哉衍者有餘施者所分者也貴賤少多出於彊生分別非道之眞理道之眞理則一而已以道觀之貴不爲加賤不爲損多非有餘少非不足又何有貴賤少多之別哉無私徳則於所君之人無所獨賴無私福則於所祭之人無所偏與此下注文並同呂說

祥道注衍者廣平之地反之則平復爲陂平陂之分未始有常貴賤往反豈異是哉施者仁之用謝之則賜予而不以爲仁多少之數豈足計哉反衍則忘貴賤而不累於名謝施則忘少多而不累於利若是而不反其眞者未之有也

碧虛注當受而不受何爲乎彼捨而我取何不爲乎貴賤小大不出乎二端耳貴賤無主而反覆流行常也大道甚夷而放心自得通也稟分有數而少謝多施宜也世道參差而行止適變理也徳私則不嚴毅福私則不久長有畛域則不溥泛有方所則有承接扶翼之而兼懷之徳防矣已上皆辭貴樂賤之義忘我則無短長忘心則無生死忘位則無盈虛忘年則任化忘時則任遷忘消息盈虛則孰爲之終始夫物無時不生無時不化其變如驟其移如馳陰陽爾四時爾固將自化何容心於爲不爲之間哉

鬳齋云以道觀之而無貴賤反而求之吾身綽綽然寬衍也若以貴賤是非自束則與道相違施則有多少謝去其施則無多無少若執一而行拘於多少之施則與道參差矣國之有君祭之有社諭此心以道爲主而無所用其私此心廣大無所窮極則無町畦萬物皆備於我是兼懷也無所私愛其孰承翼拱扶之無方卽無心無心則無短長無生死不恃其成卽不雄成也盈虛隨時不可一定故曰不位乎其形無古今則年不可舉無去來則時不可止大義卽道也變動轉移無時不然何者爲何者不爲皆聽造化自然而已故曰夫固將自化

河伯未明天理物情則猶有所疑復以辭受取捨爲問海若告以世間所謂貴賤少多是其一反一衍一謝一施耳若拘志而一行與道參差矣若君之於民徳無不被社之於人福無所私明道之無方而兼懷萬物也物之死生乃形化之一變非道之始終也故成無常處不以形爲位而守之其去不可止其來不可禦萬物盈虛之理如斯而已夫物生若馳其機不息任其自化無容爲不爲於其間況辭受取捨乎此言應物貴乎無心則死生不足爲累也

河伯曰然則何貴於道北海若曰知道者必達於理知理者必明於權明權者不以物害己至徳者火弗能熱水弗能溺寒暑弗能害禽獸弗能賊非謂其薄之也言察乎安危寧於禍福謹於去就莫之能害也故曰天在內人在外徳在乎天知天人之行本乎天位乎得蹢躅而屈伸反要而語極曰何謂天何謂人北海若曰牛馬四足是謂天絡馬首穿牛鼻是謂人故曰無以人滅天無以故滅命無以徳殉名謹守而弗失是謂反其眞郭注何貴於道以其自化知道者知其無能無能則何能生我我自生耳四肢百體已不爲而成何有意乎生成之後哉達斯理者必能遣過分之知遺益生之情乘變應權不以物害已而常全也故心之所安則危不能危意無不適則苦不能苦𨿽心之所安亦不使犯之知其不可逃安乎命之所遇審去就之非已故莫之能害也天在內而天然之所順者在外內外之分皆非爲也知天然之知自行故𨿽行於外而常本乎天位乎得與防相應有斯變也知落天地事該萬物而常不失其要極故天人之道全牛馬不辭穿絡者天命固當也苟當乎天命則寄之人事而本乎在天若乃走作過分驅馳失節天理滅矣不因其自爲而故爲之者命其安在所得有常殉名則過也

呂注任物自化卽道也河伯不悟乃謂何貴於道海若告以達理明權不以物害己皆知道者之事而非體道極致至於水火不害寒暑不侵則體道者固以此也非謂其薄之言察乎安危謹乎去就莫之能害則知道達理明權而已寧於禍福知其不可柰何而安之則天在內矣察於去就則人之所畏不可不畏人在外矣以是而入徳𨿽未能天而不人而徳在乎天矣知天人之行本乎天位乎得則出天而之人蹢躅而屈伸反要而語極則由人而之天也自無以人滅天至是謂反其眞則其於道也豈特知之而已哉疑獨注大同呂說

祥道注知道者必達理達理者必明權權者以無心應物而不失其平庸詎以外傷內以物害己哉爲道而至此則能以天應人蹢躅而屈伸以人復天反要而語極此海若之論始於齊小大同貴賤中於察安危謹去就而終於明天人反要極蓋能齊物則能全已全已則能復道而至於要極則反其眞而已矣碧虛注知化化之道達生生之理者必能適物之權故樂全而無傷察安危審禍福謹去就故也是以有徳者內守天理外修人事然後位業可得而進退出處在我可以反要妙而語極致也牛馬天理也穿絡之者以人滅天饑渴馳驟以故滅命黃馬驪牛則以徳殉名也守天而不失還朴而不僞矣

鬳齋云此問尢妙言旣聽造化之所爲則人亦不必學道矣朱文公問答書中廖徳明亦有此問文公不能答想難言也故莊子於此說个權字又以不以物害己一句明之道總言也理事物各有之理權用之在我者有道之全體然後有此大用明於權則知輕重也薄謂迫近之至徳之人固知事事有數豈物所能害然亦不恃此以薄之猶知命者不立乎巖墻之下察安危謹去就便是道心中有人心何嘗皆說聽之自然天內人外卽前篇主者天道臣者人道也徳在乎天言自然之徳知天人之行此知字從人心上起本乎自然而安於所得此句又屬道心位猶安也居蹢躅而屈伸謂進退各循其理此句又屬人心發明至此道之至要理之至極也牛馬四足得於自然不絡不穿將無所用此便是人心一段事至滅天滅命狥名則人心流於危矣三言無以乃禁止之辭旣知天知人能謹守而勿失則天理全矣是謂反其眞故人事命天理也

自篇首至此凡六問答如風驅遠浪漸近漸激至是而雪濤噴薄使人應接不暇須臾澄靜則波光萬頃一碧涵天人之息僞還眞中扃虛湛者有於此夫至徳之士由人以明天因權以達理察安危謹去就物孰能害之然亦未嘗恃此而傲物也天在內所以立體人在外所以應用徳在乎天則合乎神而無方不測者也體天居徳則屈伸從世反要語極則勿失其眞若然則處已處人之道盡矣故河伯心體防而無所復問焉今學者自信不及羣疑窒心與河伯同病者不少儻能於海若言下豁然有省如雲月見則昭昭靈靈求諸已而足何暇他問哉【知天人之行天當是夫音符位乎得當是徳詳文義可見】

南華眞經義海纂微卷五十三

欽定四庫全書

南華眞經義海纂微卷五十四

宋禇伯秀撰

秋水第四

憐蚿蚿憐蛇蛇憐風風憐目目憐心謂蚿曰吾以一足趻踔而行予無如矣今子之使萬足獨柰何蚿曰不然子不見夫唾者乎噴則大者如珠小者如霧雜而下者不可勝數也今予動吾天機而不知其所以然蚿謂蛇曰吾以眾足行而不及子之無足何也蛇曰夫天機之所動何可易吾安用足哉蛇謂風曰予動吾脊脇而行則有似也今子蓬蓬然起於北海蓬蓬然入於南海而似無有何也風曰然予蓬然起於北海而入於南海也然而指我則勝防我亦勝我𨿽然夫折大木蜚大屋者惟我能也故以眾小不勝爲大勝也爲大勝者惟聖人能之

郭注物之生也非知生而生生之行也豈知行而行哉故足不知所以行目不知所以見心不知所以知俛然而自得矣遲速之節聰明之鑑或能或否皆非我也而或者欲有其身矜其能所以逆天機而傷神器至人知天機之不可易也故捐聰明棄知慮魄然無爲而任其自動故無動而不逍遙恣其天機無所與爭斯小不勝也乘萬物銜羣才使才各自得物各自爲而天下莫不逍遙此乃聖人所以爲大勝也呂注以一足憐蚿之多足蚿以多足憐蛇之無足蛇以動其脊脇而憐風之蓬蓬然起於北海而入於南海也則目之系此見彼而憐心之無所見而無往不至可知也以一足爲易憐蚿多足之難蚿以多足爲易憐蛇無足之難天機所動莫知其然則其難易豈在於多少有無之間哉由是知風目與心莫不出於自然若河伯之區區計夫貴賤少多何足以與此夫風以小不勝爲大勝而人之目與心之用其神於風也遠矣乃不能得所謂無見無知而能見見知知者以制萬物之大勝豈眞知也哉

疑獨注一足而危蚿萬足而安蛇無足而疾風無形而動化目著色相心入觸法者也以一足憐萬足少憐多也以行遲憐行疾多憐無也蛇以有形爲累而憐風能動化風以無見而憐目之有見目以爲物所役憐心之處中而無爲也趻踔行危貌如唾之噴豈期於如珠如霧皆出於天機自然則眾足之行遲無足之行疾與夫行安用足者亦天機而已風之起於北海入於南海出於陰而歸於陽也爲人所指防皆不能勝及其折木蜚屋則能勝矣諭聖人之學至於如風則無以復加自之一足相憐至風則已矣蓋有心有目然後有所憐目睹於外心動於內所以以此慕彼而無窮至於無心無目如風之於物則無所憐矣非聖人孰能與於此

祥道注以足爲用則一足不如萬足之多故憐蚿以足爲累則萬足不如無足之愈故蚿憐蛇蛇有有矣睹無有爲不足故憐風風蓬蓬矣以有方爲不適故憐目目之爲用司視而已心則無所不司故憐心也

碧虛注物有以少勝多以無勝有者皆天機時命使然彊勢不能奪至理莫能究其蚿蛇風相憐之謂歟見莫如目知莫如心目見而弗辧者蘊其明也心知而弗言者韜其智也此以小不勝而爲大勝者也鬳齋云自一足說到無足皆天機自然之動可謂奇文中間又以人唾諭蚿之多足其末歸之於風而心與目卻不說此文字變換奇之又奇者也就風上又說个小不勝爲大勝則萬物孰能出於造化之外哉河伯海若問答旣畢南華又自立說以衍前意云蚿蛇以足之少多有無相憐是著於體也心與目之以內外勞逸相憐是著於用也皆物之妄情耳惟風則有體而不礙指防無體而不成大勝有用則動化萬物無用則蓬蓬入海蓋造化噓吸復歸於造化而已諭聖人屈伸從世體用兼資出處兩全終不失道人見其小不勝而輕易之及積而爲大勝則不止乎拔木蜚屋而已豈有心於勝物哉天機所動自然而然視彼河伯海若貴賤少多大小精粗之論亦如異之以妄情相憐而不悟物物皆具自然之理無容憎愛於其間也夫形數之少多行止之遲速各安其自然則莫不足乎道此聖人處世所以無往而不適也或疑後文細述相憐之義至風而止憐目憐心之防遺而不論疑獨結以有心有目然後有所憐其說得之

孔子遊於匡宋人圍之數匝而歌不輟子路入見曰何夫子之娛也孔子曰來吾語汝我諱窮久矣而不免命也求通久矣而不得時也當堯舜而天下無窮人非知得也當桀紂而天下無通人非知失也時勢適然夫水行不避蛟龍者漁父之勇也陸行不避兕虎者獵夫之勇也白刃交於前視死若生者烈士之勇也知窮之有命知通之有時臨大難而不懼者聖人之勇也由處矣吾命有所制矣無幾何將甲者進辭曰以爲陽虎也故圍之今非也請辭而退

郭注將明時命之固當故寄之求諱時勢適然無爲勞心於窮通之間夫漁父獵夫烈士之勇各有所安聖人則無不安也知命非已制故無所用其心安於命者無往而非逍遙也

呂注孔子之畏匡安於死生之際而不懼卒之以匡人請退者明夫不能去知與故而以死生爲憂者非徒無益適足以累其心而已

疑獨注窮通在已時命在天求通不得則易處諱窮不免則難處猶語云富而無驕貧而無怨也古人未嘗以窮通爲累各安其時而已夫不避蛟龍兕虎白刃者一偏之小勇若臨大難而不懼此聖人之大勇也兼三者而有之孟子之勇於義可以與此其如予何未幾將甲者辭而退以是知至於命者不生不死孔子盡之

碧虛注孔子遊匡宋人圍之所謂指防皆勝我也及其知非請辭而退所謂大勝者也

鬳齋云此段言時命自然非人力所與知道者又何懼焉中間以漁父獵夫烈士比聖人亦自有理由處矣令其止息不必言也

此章明死生有命窮通有時故君子不立巖墻之下亦不求生以害仁臨大難而不懼知命有所制則盡人事於平日安天命於此時而已蓋內得其至貴至富者則外之窮通利害不足以動其心卒使將甲者知非請辭而退有以見人不勝天而以弱制彊之驗也非聖人燭理之徹自知之明何以與此【陸氏音義載司馬舊注云宋當作衛匡衛邑也今本多誤作宋】

公孫龍問於魏牟曰龍少學先王之道長而明仁義之行合同異離堅白然不然可不可困百家之知窮眾口之辯吾自以爲至達已今吾聞莊子之言茫焉異之不知論之不及與知之弗若與今吾無所吾喙敢問其方公子牟隱機太息仰天而笑曰子獨不聞夫埳井之鼃乎謂東海之鱉曰吾樂與吾跳梁乎井幹之上入休乎缺甃之崖赴水則接腋持頤蹶泥則沒足滅跗還虷蟹與科鬥莫吾能若也且夫擅一壑之水而跨跱埳井之樂此亦至矣夫子奚不時來入觀乎東海之鱉左足未入而右已縶矣於是逡巡而卻告之海曰夫千里之遠不足以舉其大千仞之髙不足以極其深禹之時十年九潦而水弗爲加益湯之時八年七旱而崖不爲加損夫不爲頃久推移不以多少進退者此亦東海之大樂也於是埳井之蛙聞之適適然驚規規然自失也且夫知不知是非之境而猶欲觀於莊子之言是猶使蚊負山啇蚷馳河也必不勝任矣且夫知不知論極妙之言而自適一時之利者是非埳井之鼃與且彼方跳黃泉而登大皇無南無北奭然四解淪於不測無東無西始於反於大通子乃規規然而求之以察索之以辯是眞用管窺天用錐指地也不亦小乎子往矣且子獨不聞夫壽陵餘子之學行於邯鄲與未得國能又失其故行矣且匍匐而歸耳今子不去將忘子之故失子之業公孫龍口呿而不合舌舉而不下乃逸而走郭注擅一壑之水而跨跱埳井之樂小鳥之自足於於蓬蒿左足未入右已縶明大之不遊於小非樂然也以小羨大故自失物各有分不可彊相希效始於冥反於大通言其無所不至夫遊無窮者非辯察所得非其任者去之可也以此效彼兩失之矣呂注是非之境言其所自起得於是非之所自起是以視堯桀爲一而知不知此觀之茫然無所容其喙也黃泉六極之下太皇太極之上無南無北奭然四解淪於下測忘乎幽明無方而入於神也無東無西始於反乎大通則會乎沖和出神而遂於明也而要言之所謂六通四辟形充空虛是已此意之所不能盡言之所不能論也而規規然求之以察索之以辯是用管窺天用錐畫地之也

疑獨注公孫龍困百家之知窮眾口之辯今聞莊子之言茫然若失而心異之公子牟引井蛙海鱉之諭故驚而自失也夫其知不能知是非之境論極妙之言無異於井蛙耳而莊子之方上過乎天之髙下極乎地之深奭然四解顯諸仁也淪於不測藏諸用也始於則寂然不動反於大通則感而遂通其妙若此豈察辯所能得哉壽陵燕邑邯鄲趙郡餘子弱齡之子聞趙郡其俗善行遂不遠千里捨已能而彊學之不得趙國之能而反失故步此鄙公孫龍不自量而學莊子非惟不能莊子之道終必失其舊業矣碧虛注野人以負日之暖而欲獻之至尊猶井蛙之將命海鱉也海大故水旱不能損益人之達道者寵辱豈能忻戚哉寓言以是非爲主捨是非而明寓言詎知輕重者時利宗乎極致誇時利者未聞久長之防也且莊子者方躡沈溺已超象外隱神化東西俱忘爰自寥天復乎原本若乃以規法之言而求之以察是用管窺天之是故學行失步匍匐而歸學知忘眞茫然防道矣

鬳齋云九年之水七年之旱信然人盡矣莊子添作十年九潦八年七旱便自別下蹈黃泉上登於天言其見趣髙遠奭同釋解達也淪於不測所入者深始於在無極之先反於大通歸於至道也以察察之明窮之以言辯不亦小乎邯鄲失行之諭尢佳公孫龍趙之辯士能合同異離堅白困百家窮眾口及聞莊子之言而茫然失措蓋逐外學而忘本眞者其患常若此故魏牟告以井鼃海鱉所見不同使知是非之所起妙論之所存斯可以登天徹泉奭然四達始於契虛合無也反於大通與道爲一也今徒以區區口辯而欲窮莊子之道無異壽陵餘子學行於邯鄲直匍匐而歸耳餘子猶云孺子也

南華眞經義海纂微卷五十四﹤子部﹐道家類﹐南華眞經義海纂微﹥

欽定四庫全書

南華眞經義海纂微卷五十五

宋禇伯秀撰

秋水第五

莊子釣於濮水楚王使大夫二人往先焉曰願以境內累矣莊子持竿不顧曰吾聞楚有神死已三千歲矣王巾笥而藏之廟堂之上此者寧其死爲畱骨而貴乎寧其生而曳尾於塗中乎二大夫曰寧生而曳尾於塗中莊子曰往矣吾將曳尾於塗中

郭注寧生而曳尾塗中性各有所安也

呂注莊子不知有死者也而云此者以救時之趨利而忘生惟二大夫之知足以與此

疑獨注莊子引神之事以辭楚王之聘蓋不願以身處富貴而殘其生也

碧虛注是知軒冕外物非性命之有也

鬳齋云死畱骨生曳尾之諭眞是奇特

莊子辭召以神爲諭義甚眞切蓋賢才之士爲國排難圖治實有賴焉而功成患集身或不免猶能靈於人也昔陶隱居畫二犍牛以答詔一拘窘於鞭繩一優遊於水艸亦此意

惠子相梁莊子往見之或謂惠子曰莊子來欲代子相於是惠子恐捜於國中三日三夜莊子往見之曰南方有鳥其名鵷雛子知之乎夫鵷雛發於南海而飛於北海非梧桐不止非練實不食非醴泉不飲於是鴟得腐鼠鵷雛過之仰而視之曰嚇今子欲以子之梁國而嚇我

郭注搜於國中揚兵整旅欲以子之梁國而嚇我言物嗜好不同願各有極也

呂注莊子之所踐如魏牟之言則無所忤者也其自比於神鵷雛而以惠子爲鴟梁國爲腐鼠不亦可乎

疑獨注鵷雛鳳屬其趨向大棲必擇木食必擇果飲必擇水蓋貴禽也鴟者穢惡之鳥嚇者拒物之聲碧虛注惠子恐而搜於國中是謂親權者不能與人柄以富顯自驕何異鴟據腐鼠而嚇

鬳齋雲莊子惠子最相厚善此事未必有之戲以相譏耳練實竹實也

搜應作獀郭注可證成疏謂搜索國中尋訪莊子疑獨因之義頗淺近蓋本於偏旁之誤鴟得腐鼠而嚇鵷雛又何足與語練實醴泉之味碧梧髙潔之棲哉

莊子與惠子遊於濠梁之上莊子曰鰷魚出遊從容是魚樂也惠子曰子非魚安知魚之樂莊子曰子非我安知我不知魚之樂惠子曰我非子固不知子矣子固非魚也子之不知魚之樂全矣莊子曰請循其本子曰汝安知魚樂云者旣已知吾知之而問我我知之濠上也郭注莊子謂子非我尙可以知我之非魚則我非魚亦可以知魚之樂惠子捨其本言而給便以難尋惠子本言非魚則無緣相知耳今子非我而云汝安知魚樂者是知我之非魚則凡相知者果可以此知彼不待是魚然後知魚也循汝安知之云已知吾所知矣而方復問我我正知之於濠上耳豈待入水哉夫物之所生而安者天地不能易其處陰陽不能回其業故以陸生之所安知水生之所樂未足稱妙耳呂注循其本則惠子謂子非魚安知魚之樂是子非我而固已知我不知魚之樂則我非魚而能知魚之樂矣是旣已知吾知之而問我也我則知之濠上而已不待爲魚而後知也

疑獨注魚藏於深眇而自得經曰於魚得計蓋深知於魚而取之也人生於陸而安於陸魚生於水而安於水盡已之性而後能盡物之性此所以知魚之樂惠子昧此而彊辯是非所以分也莊子請循其本欲其由恕以觀之終曰我知之濠上也以我在濠上之樂推之則知魚之樂矣

祥道注以迹觀之萬物與我無同形以理觀之萬物與我無異性惠子以形觀形故云子非魚安知魚之樂莊子以性觀性故已非魚而知魚之情蓋捐小大遺貴賤則天地爲久矣而與我並生萬物爲眾矣而與我爲一是以處此足以知在彼之趣居顯足以知潛者之樂也

碧虛注在我逍遙則見魚之容與惠子以人魚爲異故興難辭是失齊物之防惠不知莊事固然矣莊不知魚理豈然哉尋惠子本問安知魚樂之句是惠不知魚而問莊也是以鰷魚游泳從容者惟莊知其樂乎濠上耳蓋謂魚樂與人樂𨿽異其於逍遙一也鬳齋云循本者反其初言汝初問我非魚安知魚之樂是汝知我方有此問汝旣如此知我我於濠上亦如此知魚也此篇河伯海若問答與傳燈錄忠國師無情說法無心成佛問答同看大慧云這老子軟頑撞著這僧又軟頑黏住了問謂其家法大門戶大波瀾闊命根斷這數語莊子卻當得

李士表論云物莫不具乎道則於我也何擇性莫不足乎天則於我也何有𨿽契物我之如此蓋有不期知而知妙理嘿防神者受之有不能逃於其先者此莊子所以知魚樂於濠上也夫出而揚遊而泳無网罟之患無濡沫之思從容乎一水之間者將以是爲魚樂乎以是爲魚樂又奚待南華而後知蓋魚之所樂在道而不在水南華所知在樂而不在魚魚忘於水故其樂全人忘於魚故其知一莊子於此蓋將無言惠子亦將無問而復有是論者非問則至言無所托非言則道妙無以見直將祛天下後世離物與我爲兩者之蔽耳物將自有其物則莊固非魚安知魚樂我將自有其我則子固非我安知我不知魚之樂知與不知皆道之末此所以請復其本本末皆不知者昔人嘗言之矣眼如耳耳如鼻鼻如口在我者蓋如是也視生如死視已如魚視豕如人視人如豕在物者蓋如是也若然則在在皆至遊而無非妙處物物皆眞樂而無非天和奚獨濠梁之上鰷魚之樂哉吾知莊之與魚未始有分也惟明至樂無樂眞知無知者可以語此

明已性者可以通物故天下無遁情昧已性者無以知人故在物多滯迹莊子之知魚以性防之也惠子不知莊以形間之也驟讀此章莫不喜惠子之雄辯視南華之壘若不足攻曁聞循本一言而五車之學無所容喙則惠子之本可知矣經中往往力救惠子之失未有若此二字之切至者蓋使之反求而得其本性通乎物理之同然則彼我無間於人情動寂皆歸於至理奚待入水而後知魚哉再詳經文謂莊子不知魚之樂全矣全猶必也又全然不知魚樂之意碧虛以樂全名章似失本防今擬名循本章庶協經意

是篇以秋水命題設河伯海若問答諭細大精粗之理明道物功趣之觀各本自然無貴無賤成敗得失時適然耳翻覆辯難卒歸於無以人滅天無以故滅命則求之性分之內而足是謂反其眞有非言論意察所可及也次論蚿蛇風之相憐諭人以才知短長爲愧而弗悟天機之不可易小不勝之爲大勝也信明此理則物各足其分何所憐哉無所憐則無所慕故企羨之情息分別之意消斯爲要極也歟孔子遊匡而臨難不懼知命由造物非匡人所得制也若爲橫逆沮屈何以見聖人之勇井鼃海鱉卽前河伯海若之義而歸於達理明權物莫能害謂世俗沈濁所見隘陋𨿽知有聖賢在前彊欲企羨猶餘子學行反失故步蓋以所短而希所長越分而求非徒無益也至論神寧曳尾於塗中鵷雛豈畱情於腐鼠皆嘆時之澆薄傷道之不行也終以莊惠濠梁之論言物我之性本同以形間而不相知耳防之以性則其樂彼與此同卽人之所安而知魚之樂固無足怪而競言辯之末忘性命之本者斯爲可怪矣此語非獨鍼惠子之膏肓亦所以警世之學一先生之言而媛姝自悅者無異河伯之自多於水也故以結當篇之防云

南華眞經義海纂微卷五十五

欽定四庫全書

南華眞經義海纂微卷五十六

宋禇伯秀撰

至樂第一

天下有至樂無有哉有可以活身者無有哉今奚爲奚據奚避奚處奚就奚去奚樂奚惡夫天下之所尊者富貴壽善也所樂者身安厚味美服好色音聲也所下者貧賤夭惡也所苦者身不得安逸口不得厚味形不得美服目不得好色耳不得音聲若不得者則大憂以懼其爲形也亦愚哉富者苦身疾作多積財而不得盡用其爲形也亦外矣貴者夜以繼日思慮善否其爲形也亦疏矣人之生也與憂俱生壽者惛惛久憂不死何之苦也其爲形也亦遠矣烈士爲天下見善矣未足以活身吾未知善之誠善邪誠不善邪若以爲善矣不足活身以爲不善矣足以活人故曰忠諫不聽蹲循勿爭故夫子胥爭之以殘其形不爭名亦不成誠有善無有哉今俗之所爲與其所樂吾又未知樂之果樂邪果不樂邪吾觀夫俗之所樂舉羣趣者誙誙然如將不得已而皆曰樂者吾未之樂也亦未之不樂也果有樂無有哉吾以無爲誠樂矣又俗之所大苦也故曰至樂無樂至譽無譽天下是非果未可定也𨿽然無爲可以定是非至樂活身惟無爲幾存請嘗試言之天無爲以之淸地無爲以之寧故兩無爲相合萬物皆化芒乎芴乎而無從出乎芴乎芒乎而無有象乎萬物職職皆從無爲殖故曰天地無爲也而無不爲也人也孰能得無爲哉郭象注忘歡而後樂足樂足而後身存以爲有樂邪而至樂無歡以爲無樂邪身已存而無憂擇此爲據避處等八者莫足以活身惟無擇而任其所遇乃全耳凡厚味聲色失之無傷於形得之有損於性今反以不得爲憂故愚也內其形者知足而已親其形者自得於身中而已夫遺生然後能忘憂忘憂而後生可樂生可樂而後形是我有富是我物貴是我榮也烈士見善矣未足以活身善則過當故不周濟蹲循勿爭惟中庸之徳爲然有善無善當緣督以爲經舉羣趣其所樂乃不避死吾未之樂不樂無懷而恣物耳夫無爲之樂無憂而已俗以鏗鏘爲樂美善爲譽天下是非果未定也無爲而任之是非自定矣百姓定則吾身近乎存譬夫天地自淸寧非爲之所得故物皆化有意乎爲之則有時而滯也無從出之者皆自出耳無有爲之象皆自殖耳人得無爲則無樂而樂至矣

呂惠卿注略而不論

林疑獨注無樂則不憂無身則不死求其至樂而不憂活身而不死者無有也然則何爲何據何避何處何就何去何樂何惡𨿽然亦奚爲奚不爲奚據奚不據但因時順理無心於其間者至矣夫天下所尊者富貴壽善所下者貧賤夭惡又以身安厚味美服聲色爲樂求而不得則爲苦而憂懼以此養形亦愚矣富者累於財貴者累於位身愈壽而憂愈長益遠於性命之理矣烈士忘身而狥名若以爲不善又足以活人必活人而不失身斯爲盡善故古之人忠諫而不聽蹲循而勿爭若子胥好爭反害其身然不爭名亦不成是誠有善邪無有邪今世俗之所爲非正爲所樂非眞樂正爲無爲所以能有爲眞樂無樂所以能盡樂吾未知世俗之所樂果樂邪果不樂邪世俗樂於有爲聖人樂於無爲無爲誠樂矣而世俗以爲大苦而不能行也故至樂者無樂至譽者無譽夫是非起於有爲惟無爲則是非自定無是無非心何適而非樂身何往而不存哉淸寧者天地之徳而天地非恃於淸寧故兩無爲相合萬物皆化道出而爲物物入而爲象無從出不知從何出無有象不可得而見也職職言各有所主皆出入於無爲無爲而無不爲者天地之道人位天地之中豈得無爲哉

陳碧虛注若系爲據等八目則其樂未必至其身未必生天下之所尊所樂者皆外物來寄不可必也今以不得而憂懼非愚而何金玉軒冕比形疏矣薾然疲役久生奚榮烈士敢爲而身不免者以爲天下見善故也是皆知善之爲善斯不善己善名不可必必在全生而已俗之所爲所樂奔競誙誙然如將不得已是以塵妄爲樂而以無樂無譽爲苦是非果未定也若乃自守分內性眞不移可以定是非矣兩無爲相合澹然而眾美從之上下有爲而不交則和气否塞矣朕兆之初本無出入形象之迹然萬物皆自一气芒芴而來所謂造化者無物而有物造化之也人多前識不能無心安得無爲哉

林氏鬳齋口義云奚爲奚據以下四句與屈原卜居文勢一同次敍富貴壽善四段本同意皆以物害己者說前三段了後以烈士一段如此發明變換語勢此文法也蹲循卽逡巡爭則殘其形不爭名不成此兩句說破世故爲名而至於殘形不得謂之善矣舉世羣誙誙然必取之意我以無爲樂而俗反以爲大苦則樂譽是非果未定也惟無爲可以定之耳禇氏管見云人處幻境之中難遂者樂難保者生故是篇首嘆至樂活身之不可必得而兼有使人安其素分無所爲據去就於其間則亦奚樂奚惡哉天下所樂者富貴壽善厚味聲色也而倚伏之機莫測美善不可常有所下所苦者貧賤夭惡所求不得也而能遊乎物初則已猶可忘何外累之能及今觀夫富者之苦身疾作貴者之思慮善否壽者之久憂不死皆疏外其形去道遠矣烈士之不足活身亦猶是也故忠諫勿爭徐有以啟悟之則君無過舉臣得盡職君臣之盛也若夫子胥因爭以殘形亦因以成名誠有善邪無有邪觀俗之所樂果樂邪不樂邪吾以無爲誠樂矣而世俗以爲大苦則其向背可知故必知至樂之無樂至譽之無譽者然後安於無爲始可以定天下之是非矣夫欲求至樂活身者惟無爲近之天地無爲而淸寧故萬物皆化人而能無爲物惡得不化哉

莊子妻死惠子弔之莊子方箕踞鼓盆而歌惠子曰與人居長子老身死不哭亦足矣又鼔盆而歌不亦甚乎莊子曰不然是其始死也我獨何能無槪然察其始而本無生非徒無生也而本無形非徒無形也而本無气雜乎芒芴之間變而有气气變而有形形變而有生今又變而之死是相與爲春秋冬夏四時行也人且偃然寢於巨室而我噭噭然隨而哭之自以爲不通乎命故止也

郭注未明而槪旣達而止斯所以誨有情者推之至理以遣累也

呂注莊子之所貴則孔子孟孫才顏氏而其制行則若子桑子反子琴張之徒何也蓋人道之獘天下沈於哀樂之邪而滅其天理故救之之道爲若此疑獨注莊子襲諸人間不能忘人道故妻死則鼔盆而歌見其情發乎聲也惠子謂子已長身已老不爲不久死而不哭亦見其無情矣又鼓盆而歌不亦甚乎莊子答以其妻始死也豈得不槪然及察其本而無生無形無气則果何自而有哉於眞空而莫得其朕也精鞠而爲物斯有气有气斯有形有形斯有生芒未有象陽之始也芴未有數陰之始也陰陽之中各有沖气气變而有形有以設飾之形變而有生有生則有死死生相隨如環無端蓋自無气無形無生以觀之則萬物者眞空而己自有形有气有生以觀之則無變而有有變而無猶四時之運相爲無窮人且偃然寢於巨室巨室指天地萬物譬室中之人人何嘗不出入於室萬物何嘗不出入於天地哉碧虛注聞死感槪人之常情鼓盆而歌假物遣累也人本無生孰爲形气混乎漠之際相因而有此生今又化而歸無何異四時代謝而往來無迹推求原本故止世慮也

鬳齋云形變而有生言先有形而後有此動轉者釋氏云動轉歸風便是此生字四時行者有生必有死之諭鼓盆之事亦寓言如原瓖登木而歌豈親死之際全無人心乎聖門之學所以盡其孝慕者豈不知死生之理原壤莊子之徒欲指破人心之迷故爲此過當之舉便是道心惟微不可以獨行於世所以有執中之訓李漢老因哭子而問大惠以爲不能忘情恐不近道大惠答云子死不哭是豺狼也此語極有見識若其他學佛者答此問必墮偏見

莊子妻死章以世情觀之人所難忘者而處之泰然何也蓋究其形气之始悉本於無雜乎芒芴有气有形形生而情識愛樂無所不有至若親姻情好假合須臾耳惑者認以爲實緣情生愛因愛生貪滋長業緣生死纏防害形損性一何愚哉眞人病憫凡迷方便諭謂天下之物生於有有歸於無此自然之理金石有瑰況於人乎須以毒眼覷破世間使無一毫障礙靑天白日萬古靈靈固已無容憂喜於其間而又鼔盆而歌者寄聲於無情之物所以矯流俗哀號痛泣過用其情之獘若云易悲爲喜則亦不免於偏見耳列子載魏有東門吳者其子死而不哭人問其故曰吾嘗無子無子之時不憂今子死與向無子同吾何憂焉此達人大觀所以異於俗也然則外物之儻來不足介懷也宜矣

槪字說之不通當是嘅然嘆也芒芴宜讀同恍惚

支離叔與滑介叔觀於伯之丘昆侖之墟黃帝之所休俄而栁生其左肘其意蹶蹶然惡之支離叔曰子惡之乎滑介叔曰亡予何惡生者假借也假之而生生者塵垢也死生爲晝夜且吾與子觀化而化及我我又何惡焉

郭注斯皆先示有情然後尋至理以遣之若云我無情故能無憂則夫有情者遂自絕於遠曠之域而迷困於憂樂之境矣

呂注黃帝之所休則心死形廢如土壤而不覺栁之生其肘也栁者易生之物以滑介爲事則其初未免驚而惡之終知其生之爲假借塵垢又何惡焉古之所謂觀化者其道蓋如此

疑獨注黃帝之所休大道也栁陰木左陽肘栁生左肘陰陽之變也夫生者造物之假借皆塵垢秕糠何足愛惡易曰通乎晝夜之道而知明此理也今觀於陰陽之變化而化及我又何惡

碧虛注二人或以支乾離散爲善或以滑稽介獨爲善觀化空於寞之丘峻極之墟而栁發其肘左取生義夫生者化空之假借於空論之生爲塵垢長景況之死爲昏夜也是故生生者不生化化者不化今有生乃常生忽化乃常化以常生觀常化則知常生不眞常化不空空化相通於理何患哉

鬳齋云黃帝之所休謂嘗休息於此栁瘍也今人謂生癤也想古時有此名字假借諭外物塵垢言至微釋氏所謂四緣假合是也觀物之變化而化及我言我隨造物而變也前言蹶蹶然惡之亦人情也思死生之理而知其本原便是道心爲主又何惡焉按栁生左肘其語頗怪諸解略而不論獨呂注及之偶得管見廣而爲說云栁者易生之木左肘罕用之臂臂罕用而木易生諭無心無爲者之速化也夫肘動物也栁植物也動植異性形質亦殊動者俄化爲植在常情不能無怪然物受化而不自知故處乎大冶之中者例莫遁焉儻悟吾生之爲假借塵垢則肘也栁也均爲物耳何所容其親疎愛惡哉由是知萬物與我同一化機然非靜極無以見所以滑介叔觀於黃帝之所休而化及之黃帝土徳主靜休亦息靜之義靜者化之體動者化之用觀化而化及與化俱者也身與化俱何往而非我此言有情化爲無情則無情者亦或化爲有情至樂篇種有幾已下可見皆造物所化耳行小變而不失大常當無適而非樂也

南華眞經義海纂微卷五十六

欽定四庫全書

南華眞經義海纂微卷五十七

宋禇伯秀撰

至樂第二

莊子之楚見空髑髏髐然有形檄以馬捶因而問之曰夫子貪生失理而爲此乎將子有亡國之事斧鉞之誅而爲此乎將子有不善之行愧遺父母妻子之丑而爲此乎將子有凍餒之患而爲此乎將子之春秋故及此乎於是語卒援髑髏枕而臥夜半髑髏見夢曰子之談者似辯士諸子所言皆生人之累也死則無此矣子欲聞死之說乎莊子曰然髑髏曰死無君於上無臣於下亦無四時之事從然以天地爲春秋𨿽南面王樂不能過也莊子不信曰吾使司命復生子形爲子骨肉肌膚反子父母妻子閭裏知識子欲之乎髑髏深矉蹙額曰吾安能棄南面王樂而復爲人間之勞乎

郭注舊說雲莊子樂死惡生若然何謂齊乎所謂齊者生時安生死時安死生死之情旣齊無當生而憂死此莊子之防也

呂注原始要終故知死生之說以其一體而已則世之貪生惡死者固非是樂死而惡生者亦豈所以爲一體邪而莊子言此者以世人所病尢在於貪生惡死則南面王樂之說豈無爲而言之乎

疑獨注莊子寓言於髑髏相答問以齊死生使人生時安生死時安死生死安則陰陽變化所不能役無爲當生而憂死當死而戀生也

碧虛注好生者以世事爲樂死者以人間爲勞惟超生死者可以論其大槪矣

鬳齋云髐然虛而堅固從然從容自得諸子凡子所言也此假說生死之理撰出髑髏一段說也是奇特讀者當求其意莫作實話看

南華致髑髏五問可謂灼見世情憂患之端據髑髏所答則𨿽有世患何由及哉觀者往往於此反疑其樂死惡生誤矣蓋見世人貪生惡死營營不息防失本來之我則此形𨿽存與死何異故立是論以矯之庶警悟其萬一猶良醫之因病施劑損彼所以益此其勢不得不然知生之有涯取溫飽而止不多積以資業也知死之爲息則委而順之不忤化而增戚也如是則生而無勞死而無苦從然以天地爲春秋何往而非南面王樂邪陳碧虛名此章爲兩謬所以破二見之惑其論得之

顏淵東之齊孔子有憂色子貢下席而問曰小子敢問回東之齊夫子有憂色何邪孔子曰善哉汝問昔者管子有言丘甚善之曰禇小者不可以懷大綆短者不可以汲深夫若是者以爲命有所戒而形有所適也夫不可損益吾恐回與齊侯言堯舜黃帝之道而重以燧人神農之言彼將內求於己而不得不得則惑人惑則死且汝獨不聞邪昔者海鳥止於魯郊魯侯禦而觴之於廟奏九韶以爲樂具太牢以爲膳鳥乃視憂悲不敢食一臠不敢飲一杯三日而死此以己養養鳥也非以鳥養養鳥也夫以鳥養養鳥者宜棲之深林遊之壇陸浮之江湖食之防防隨行列而止委蛇而處彼惟人言之惡聞奚以夫譊譊爲乎咸池九韶之樂張之洞庭之野鳥聞之而飛獸聞之而走魚聞之而下入人卒聞之相與還而觀之魚處水而生人處水而死彼必相與異其好惡故異也故先聖不一其能不同其事名止於實義設於適是之謂條達而福持

郭注內求不得將求於外舍內求外非惑而何實而適故條達性常得故福持

呂注知不知是非之境而聞莊子之言則視憂悲固所不免是以屢及海鳥之說欲學者深思而愼出也衝城窒穴之殊器千里捕鼠之殊技夜明晝暗之殊性此先聖之所以不一其能不同其事也名止於實則無過實之名義設於適則無過施之義條達則隨其條之短長而不求通求通則不達矣福持則因其分之小大而不過與過與則不持矣

疑獨注顏回適齊欲以三皇五帝之道教齊侯不知齊侯稟性有定欲彊教之則必有辱此夫子所以憂子貢所以有問也禇盛金囊綆井索也小不可懷大短不可汲深以其稟於天命不可得而損益任其自然而已彼將內求不得必求諸外而惑生於心𨿽欲全生豈可得乎古之人有以直諫殺身者以此猶以九韶太牢觴海鳥於廟而不知好惡之有異也是以聖人任萬物之性故不一其能萬物各盡其能故不同其事聖人無名因實而後有名聖人無義因適變而有義則名止於實者不爲浮名義設於適者不爲非義條達則無往而不通福持則無入而不自得也碧虛注受命自然不可勸成其猶小囊詎能容大稟質定分不可遷適其猶短綆詎能引深海鳥之驚九韶猶齊侯之惑皇道也人有賢愚故莫能一事有古今故莫能同名實不越則有條而不塞義理適用則禍去而不危矣

鬳齋云命與形得於天各有一定之分不可損益以古人之道與齊侯言未能感動以化之則將有罪我之意此借顏子以譏當世遊說之士猶以人食養鳥失其性矣此意只是不可與言而與之言失言莊子衍出一段說話壇讀澶水中沙澶地也人才不同人事各異隨其實之所有而得其名隨其意之所適而得其理也條達者直截不費力福持者福常保持也禇小不可懷大諭命有所成而莫易綆短不可汲深諭形有所適而莫彊是皆得之於造物無容益損於其間今回與齊侯言先王之道將不契其素心則惑而無主反傷其形矣故繼以海鳥之諭對太牢而不敢享聞韶樂而增憂悲此以己食養鳥失其本性矣終於不飲食而死耳後又申言以鳥養養鳥之意使求其所通而合其性情則物我之養皆得是以聖人不一其能順物性之自然也不同其事度人事之可否也故名止於實而不浮義設於適而不過此條理之所以暢達多福之所以扶持也

列子行食於道從見百歲髑髏攓蓬而指之曰惟予與汝知而未嘗死未嘗生也若果養乎予果歡乎種有幾得水則爲防得水土之際則爲蛙蠙之衣生於陵屯則爲陵舄陵舄得郁棲則爲烏足烏足之根爲蠐螬其葉爲胡蝶胡蝶胥也化而爲虫生於竈下其狀若脫其名爲鴝掇鴝掇千日爲鳥其名爲幹余骨榦余骨之沫爲斯彌斯彌爲食酰頤輅生乎食酰黃軦生乎九猷瞀芮生乎腐蠸羊奚比乎不筍久竹生靑寧靑寧生程程生馬馬生人人又反入於機萬物皆出於機皆入於機郭注各以所遇爲樂歡養之實未有定在夫變化種數不可勝計自得水則爲防至皆入於機言一气而萬形有變化而無死生也

呂注遊魂爲變無所不之則百歲髑髏何知也刳心而至於無知則知其未嘗生未嘗死與之均矣汝果養而畏於死乎予果歡而悅於生乎夫惟知遊魂之無所不之而精气之爲物則其種果有幾邪故防與蠙衣陵舄一種也或得水土之際或得陵屯而其生各不同烏足蠐螬胡蝶與陵屯亦一種也或得郁棲或以根以葉而其變各不同鴝掇幹余骨斯彌食酰頤輅與胥亦一種也或以竈下或以日久或以其沬而其生各不同黃軦之於九猷瞀芮之於腐蠸羊奚之於不筍則不知其種之所自生也久竹也靑寧也程也亦一種也而馬與人有自而生也則物或以無情相生或以有情相生或以無情生有情或以有情生無情皆遊魂精气之所爲也凡列子所言則嘗聞見而知之其所未嘗聞見者可勝道哉

疑獨注列子在生而安生髑髏在死而安死各以所遇爲安是知未嘗生未嘗死養者未必實養歡者未必實歡也防古絕字絕而復生有繼之意得水則爲防萬物生化之始也次述蛙蠙之衣以至程馬人皆生化之物或一形數變或因形移易或死而更生或生而反死生此死彼相因無窮而形生之主未嘗暫無是以聖人知生不長存死不永滅一气之變所適萬形萬形萬化而有不化者存歸於不化故所謂機機者動靜之主出無入有散有反無靡不由之也碧虛注予未嘗死也其生果歡樂乎汝未嘗生也其死果頤養乎此欲極其不生不死之理也時列子適逢道邊有蛙因指以論化機蛙感火气則爲鶉得水則相繼而生說文反爲防遺水涯著苔如衣乃科斗所出遺於山阜之上變而爲艸名曰陵舄藥名車前艸此有情入於無情猶山蚓化爲百合也郁棲糞壤也烏足艸生水邊俗呼墨艸烏髭方用之一艸而根葉異由气有陰陽也蓋物有相胥生者不可一槪論胡蝶就化爲鴝掇初出形潔若脫千日能飛其沫爲斯彌之虫此言小大之化相因無窮斯彌爲食酰已下明有情之物觸而變瞀芮爛艸腐蠸螢也此乃無情化爲有情猶朽麥之爲胡蝶也腐蠸生羊奚卽羊蹄菜有情復歸無情也羊奚與不生筍之老竹比合兩無情相交而生靑寧形似刺蝟俗云敗竹園多刺蝟是也尸子曰越人呼豹曰程或謂程爲貘搜神記秦孝公時有馬生人蓋五運六气觸物感變難以致詰也

鬳齋云生而飲食曰養死而寂滅曰歡卻如此倒說此是弄奇處種有幾者言世間之物生種不同姑以至微者論之大者亦無異於此而文字之妙不齊中整齊如看飛雲斷雁愈看愈好防者水上初生苔而未成蛙蠙之衣則已成苔附土著岸者陵屯田野髙處陵舄車前艸郁棲糞壤烏足之根爲蠐螬其葉爲胡蝶之別名此下說化生之虫自鴝掇幹余骨至瞀芮腐蠸皆虫名謂萬物變化生生不窮也末後卻把至怪底結殺此是其驚世駭俗處羊奚艸名艸似竹而不生筍者曰不筍久竹靑寧虫名程亦虫也馬亦艸名如馬齒馬蘭之人亦艸名如人參人面子分明用許多艸名卻把馬與人故爲此詭怪名字前後解者皆以爲未詳是千萬世人爲其愚弄看他不破萬物之變如雀化爲蛤鷹化爲鳩腐艸化爲螢鼠化蝙蝠何所不有出機入機卽是出生入死便是大傳不知其盡也

此章自種有幾至馬生人詳見列子南華舉似差略其文夫動植生化之理耳目不可徧及非格物君子不能盡知蓋極論物變化之不常以明人世生死去來之不足怪但知有不化者存足矣按經文所載𨿽未悉通姑以文義考之當從二酰字爲句次九猷腐蠸次羊奚至靑寧爲一句參諸音義亦然成法師疏乃從頤輅黃軦瞀芮久竹爲句恐非經意陳碧虛照張君房校本作斯彌爲食酰食酰生乎頤輅頤輅生乎黃軦黃軦生乎九猷九猷生乎瞀芮瞀芮生乎腐蠸腐蠸生乎羊奚羊奚比乎不筍久竹生靑寧【云云】此則排句整齊第加衍太繁文無變體非南華文法也續考列子注引爾雅熊虎配其子豹山海經南山多貘豹郭璞注豹之白者曰貘程是貘之別名貘又豹之別名也

是篇名以至樂而首論有生爲累憂苦多端以至避處去就罔知所擇而莫得其所以活身之計何邪意謂人能於憂苦中心生厭離勇猛思復則其樂將至矣故凡俗之所謂樂者未知其誠樂否邪蓋天下之事盛則有衰極則必變孤臣孽子操心也危慮患也深故達由是貧賤憂戚玉女於成則禍福之機常相倚伏所以舉世防於哀樂之域而不能自出其能安於性命之情乎故卒之於無樂無譽是爲至譽至樂也已次載鼓盆而歌髑髏之答皆以人所不樂爲已之樂則其樂也豈世俗所可共語哉中敍觀化而化及者肘變而無惡求已而不得者聞樂而驚憂此言順化則其樂皆同拂情則𨿽養非樂也終論人卉虫獸生化之不常而斷之曰皆出於機皆入於機大哉機乎孰弛張是凡渉形器罔不由斯生死變化循環無極若悅生而惡死或樂死而厭生皆滯於一偏而非樂之至必也無樂無不樂無生無不生然後不爲化所役不爲機所運造夫大衍虛一不用之妙泯然無際湛兮若存斯爲至樂也歟

南華眞經義海纂微卷五十七

欽定四庫全書

南華眞經義海纂微卷五十八

宋禇伯秀撰

達生第一

達生之情者不務生之所無以爲達命之情者不務知之所無柰何養形必先之以物物有餘而形不養者有之矣有生必先無離形形不離而生亡者有之矣生之來不能卻其去不能止悲夫世之人以爲養形足以存生而養形果不足以存生則世奚足爲哉𨿽不足爲而不可不爲者其爲不免矣夫欲免爲形者莫如棄世棄世則無累無累則正平正平則與彼更生更生則幾矣事奚足棄生奚足遺棄事則形不勞遺生則精不虧矣形全精復與天爲一天地者萬物之父母也合則成體散則成始形精不虧是謂能移精而又精反以相天郭注生之所無以爲者分外物也知之所無柰何者命表事也知止其分物稱其生足矣有餘則傷也守形太甚故生亡知非我所制無爲有懷於其間故養之彌厚死地彌至若放而任之性分各自爲者皆在至理中來不可免也更生日新之謂付之日新則性命盡矣所以遺棄之無所偏爲故能子萬物所在皆成而與化俱還輔其自然也

呂惠卿注生之所無以爲非所待而生也知之所無柰何知所不能知也凡形不養者以其生生之厚不在物之不足凡生亡者以其動之死地不皆在形之離生由是知養形果不足以存生則世奚足爲然不可不爲者人安能免於爲形邪欲免爲形者有世而無累無累則正平正平則不以爲形爲事而與彼更生得所謂更生者則幾存矣事本不足棄不棄則累於事而形勞生本不足遺不遺則役於生而精虧形全精復則徳同於初矣萬物者稟精於天成形於地其合則吾之所以成體天地絪縕萬物化醇是也其散則物之所以成始男女媾精萬物化生是也合則不虧散則能移不虧固精矣能移則又精以其所稟於天者反以相天則所謂存生者豈不妙哉

林疑獨注生之所無以爲益生曰祥是也知之所無柰何貧富壽夭是也養形在乎物逐物無已必爲形累爲生在乎形守形不離生亡者有之謂形𨿽存而生理已亡也來不可卻去不可止人以爲養形足以存生而果不足以存生然則世奚足爲哉𨿽不足爲而其爲不免欲免爲形莫若棄世世者人與我同生而不可去也大覺者以此爲大夢大者旣亡何物足累無累則用心正平故能與彼更生生不窮則至於命矣夫事奚足棄生奚足遺哉然其始亦莫不在乎棄與遺也故形不勞而精不虧若然者與夭爲一與化爲友天地交而萬物生體則有形始則有气合而爲有散而爲無形全則明精全則神精而又精乃天下之至神故能以已之天相萬物之天也

陳碧虛注達生之情者任其富貴貧賤知富非彊趨貴非彊慕也達命之情任其賢愚通塞知賢非猝學通非力致也金玉潤屋而儉嗇不用神气壯盛逐物而亡者莫不皆然悲夫世人之倒見惟外身者可無死地矣理皆自爾𨿽不足爲然有生之所未免也夫爲形之患莫大於世緣亡緣則無累無累則不危而徳業日新同彼再生庶幾乎道矣在世非事不立有身非生莫存則事奚足棄生奚足遺哉至於形全精復與造化爲一合則成羣物之體散則歸太無之先也善達生者忘形故形全忘生故精復形精旣壯與化推移研妙不已歸輔其自然而已

劉槪注生者我之有命者天所制達生之至者足以知天達命之至者未嘗忘人生之所無以爲而已之則凡可已者皆不爲也知之所無柰何而安之則凡可安者無求於外也不求不爲與道合矣然人之形於世世之有夫累常相纏而不相離也且形非道也世非我也而累在乎物耳以理觀之於斯三者累易遣也累可去則世於我也何有世可棄則我於形也何羨不有於世不羨於形則達生達命也至矣林氏鬳齋口義云生之所無以爲者言身外之物知之所無柰何者人力所不及也養形必以物有生必全形然物常有餘而形豈長存形𨿽能全而生者有盡𨿽不足爲而不可不爲卽前云物莫足爲而不可不爲也爲與不爲皆不免於自累欲免於累非棄世不可棄世非避世也處世無心感而後應迫而後動則我自我世自世矣正平者心無髙下決擇更生則與之無窮與造物俱化日新又新則身外之事與其生者不待遺而自遺矣四大假合成體散則復初歸無形精全則能變化是謂能移也體道至此則精而又精可以贊造化矣

禇氏管見云許由髙隱而辭禪知生之所無以爲也夫子厄陳而歌知知之所無柰何也儻不安其生而益之物有餘而形不養矣不安其知而役之形不離而生亡矣生之來不能卻善養以知之也其去不可止過養以傷之也世之人以爲養形足以存生是知養之爲養而養形果不足以存生蓋不明其所以養而養非其養也生不足爲以其因養而亡然有不可不爲者若饑食渴飲之其爲也不免以有世存焉耳故欲免爲形莫如棄世有世而遺之何累之有正平謂視物如一而與世俗之生道不同故曰更生更生則近於道矣事固不足棄我能轉物也生故不足遺我亦忘之也然而形全精復則本於棄事遺生由粗以至精也與天爲一斯其極致歟夫世間萬物皆稟陰陽之气合則爲萬物之體出而有也散則復還天地之始歸於無也形全精復則能通化故潛天而天之地而地在人爲人遇物爲物也精而又精謂純亦不已反以相天則歸乎受气之初萬化所不能役此由達生以造乎忘生之妙也爲世爲形義亦相互其文耳

子列子問關尹子曰至人潛行不窒蹈火不行乎萬物之上而不栗請問何以至於此關尹曰是純气之守也非知巧果敢之列居予與汝凡有貌象聲色者皆物也物與物何以相遠夫奚足以至於先是色而已則物之造乎不形而止乎無所化夫得是而窮之者物焉得而止焉彼將處乎不淫之度而藏乎無端之紀遊乎萬物之所終始壹其性養其气合其徳以通乎物之所造夫若是者其天守全其神無卻物奚自入焉夫醉者之墜車𨿽疾不死骨節與人同而犯害與人異其神全也乘亦不知也墜亦不知也死生驚懼不入乎其胸中是故物而不懾彼得全於酒而猶若是而況得全於天乎聖人藏於天故莫之能傷也復讎者不折鏌幹𨿽有忮心者不怨飄瓦是以天下平均故無攻戰之亂無殺戮之刑者由此道也不人之天而天之天天者徳生人者賊生不厭其天不忽於人民幾乎以其眞郭注其心虛故能禦羣實至適故無不可非物往可之物與物何以相遠惟無心者獨遠耳同是形色之物未足以相先常遊於極非物所制也止於所受之分然與造化日新終始有物之極飾則二矣不以心使气不以物離性萬物皆造於自然若醉者之墜車失其所知也非自然無心也幹將鏌鋣與讎爲用然報讎者不事折之飄落之瓦𨿽復中人人莫之怨皆以其無心故也不慮而知天也知而後感人也天者性之動人者知之用性動者遇物而當足則忘余斯徳生也知用者從感而求勌而不已斯賊生也任天性而動則人理自全民之所患僞之所生常在於知用不在於性動也

呂注天地之運萬物之變孰非气邪誠能守乎純气則不窒不熱不危無足異也凡以至虛而已豈知巧果敢可得而與哉譬龍之爲物合而成體則上極下蟠而無不至散而成章則入於無有而不可見亦以气而己凡有貌象聲色皆物也物與物何以相遠則奚足至乎先均是色而已先則未有物之初色則物之以有奚足以語純气之守至虛之遊乎物之造乎不形則非貌象聲色故止乎無所化而不去矣夫得是而窮之者將處乎不淫之度則不皦不昧適與之當而不過也藏乎無端之紀則始終相反乎此不可得而窮也遊乎萬物之所終始則所謂造乎不形而止乎無所化也壹性則不二養气則不耗合其徳以通乎物之所造則性修反徳而與造物者同之乎不形者是守全而無卻物奚事入焉夫全於酒者死生驚懼不入其胸中則藏於天而全之者宜其物莫能傷也常有司殺者殺則人之遇之猶幹將飄瓦而已此天下所以均平𨿽伐國而無攻戰之亂也開天者徳生以其並忘其無知無爲也人者以其徳有心而心有眼也不厭其天則之而已不忽於人畏人之所畏也民而知此幾乎以其眞矣

疑獨注純者不雜守者致一不雜則靜致一則專气靜而有守所謂專气致柔是也豈在知巧果敢之列夫貌象聲色物豈相遠而世之所先者不知踐神明之容特先之以喜怒之色奚足以先乎物哉凡物之所造有形乃自於無形有化乃自於無化言神明之徳動靜皆存得是而窮其妙理以極於無形無化物焉得而止焉禮度有法故不淫道紀有本故無端惟無終始然後能終始萬物故一其性而不二養其气而不害全其徳而不散也若然則通物所造而不爭守其自然而不虧物之自外來者安能入於我哉此下又設三譬醉者墜車得全於酒而不能傷也鏌幹飄瓦以其無心而人不怨也人之天有爲中之自然天之天無爲中之自然老子云地法天人之天也道法自然天之天也徳生者不以知治國賊生者以知治國不厭其人不以人滅天也不忽於人不以天廢人也民幾乎以其眞言其化下也以此而已

碧虛注以其密行故能通不畏虎兕不避甲兵者持守不雜心無機巧也物皆形色孰爲先後有形則有所化得是不形不化之道故無有窮盡物各自正矣彼謂潛行而不窒者不越法度含章藏耀遊乎萬物之始終歸乎太空而已矣壹性養气合徳三者混一與化同矣其天守全其神無卻窒惴栗何事入焉醉者之物莫能傷亦猶是也聖人蘊乎天理神莫睹其迹有心有情則招折招怨矣故以之治身則和暢治國則太平不以知役知而以忘去忘忘機者徳役知者賊不以有徳自足不以無知爲失則近乎眞道矣

鬳齋云純气之守守元气而不雜也貌象聲色謂有形迹物皆拘於形我若有迹與物同耳何以至乎未有物之先人之不能見乎萬物之終始者皆以迹自累是色而已前敍四字後只舉色字文法也造物無形而止於無所化言其無變易也得此造化之理而盡其妙則去乎有物之物遠矣故焉得而止焉不淫之度一定之法無端之紀無窮之理萬物之所終始造化是也壹性合徳與造化爲一故曰通乎物之所造曰天曰神卽此理之在我者內旣全而無卻外物奚事入焉醉者墜車鏌幹飄瓦之諭極精密有理人之天猶有心天之天無心也開天之天自然之徳也人之天則心猶未化六根皆爲賊況外物乎列子得風仙之道故其問若此答以純气之守一語盡之蓋人獸艸木虛空金石有情無情不離乎气人則得气之純仙則能守此純气而抱神以靜故其動也物莫能窒火莫能危莫能栗也夫貌象聲色物有相遠又奚足以相先舉不離乎形色而已然則所謂先者物之不形乃物之所自形物之無化乃物之所自化則萬物之終始可見矣得是理而窮之物焉得而制焉故將處乎所受之分藏乎日新之紀而遊乎物之至極壹性養气與天合徳通乎物之所造則超乎形色之表矣其形可忘其神無間物奚事入其捨哉次論醉者全於酒聖人藏乎天故莫之能傷也鏌幹飄瓦諭無心無情𨿽觸人而人不怨況不觸人乎人能若是天下均平戰爭殺戮何自而有故天性人知在乎所而徳賊分焉學者愼諸物焉得而止焉止字說之不通郭注云至極者非所制也當是制字聲近而訛耳

仲尼適楚出於林中見痀僂者承蜩猶掇之也仲尼曰子巧乎有道邪曰我有道也五六月累丸二而不墜則失者錙銖累三而不墜則失者十一累五而不墜猶掇之也吾處身也若橛株拘吾執臂也若槁木之枝𨿽天地之大萬物之多而惟蜩翼之知吾不反不側不以萬物易蜩之翼何爲而不得孔子顧謂弟子曰用志不分乃凝於神其痀僂丈人之謂乎

郭注累二丸於竿頭用手之停審也故其承蜩所失者錙銖之間累三而不墜所失者愈少累五而不墜停審之至乃無所復失遺彼故得此也

呂注知承蜩之道則所謂純气之守者其用志不分亦若是而已

疑獨注痀僂曲腰承蜩如拾仲尼見其巧妙疑其有道而問之答以五六月蜩鳴之時累丸至危習之精者猶能使之不墜此習承蜩之法也錙銖數之微一者數之始猶掇之者離一而入無矣橛株槁木形容其不動不以萬物易蜩之翼何爲而不得此豈天性所有哉用志不分乃凝於神耳

碧虛注蜩可以作醢故承取之初習承蜩累彈丸於竿頭以驗其手不搖動累二丸而不落失蜩猶錙銖至累五而不落則身如斷木臂如槁枝蜩集而不疑故取之如掇也由是知一志凝神則道無不得豈特來蜩之翼而已哉

鬳齋云不反不側只是凝定其心一主於蜩而不知有他此借以論神气之守而世間實有是事但以爲技而不知有道寓焉乃疑於神疑當是凝後削鐻章可照

顏淵問仲尼曰吾嘗濟乎觴深之淵津人操舟若神吾問焉曰操舟可學邪曰可善游者數能若乃夫沒人則未嘗見舟而便操之也吾問焉而不吾告敢問何謂也仲尼曰善游者數能忘水也若乃夫沒人之未嘗見舟而便操之也彼視淵若陵視舟之覆猶其車卻也覆卻萬方陳乎前而不得入其捨惡往而不暇以瓦注者巧以鉤注者憚以黃金注者殙其巧一也而有所矜則重外也凡外重者內拙

郭注物𨿽有性亦須數習而後能習以成性遂若自然視淵若陵故視舟之覆於淵猶車之卻退於阪覆卻𨿽多而不以經懷以其性便故所遇皆閒暇也若所要愈重則其心愈矜欲養生全內者其惟無所矜重乎

呂注觀操舟金注之說則形全精復者非棄世遺生至於其神無卻不足以與此

疑獨注此寓言達生者率性任眞心無系累無往而不自得善游者率性操舟猶有未至若乃善沒水之人未嘗見舟而便操之也覆卻陳乎前而不入其胸中惡往而不暇哉注者以物賭戲射也鉤貴於瓦金貴於鉤心無所貴故巧心有所貴則潰亂矣

碧虛注操舟若神善游者不懼溺也鶩沒於水者則不待舟卽便操之言忘水者猶存舟未嘗見舟兼忘之也憂患不入於胸次內有餘故也諭瓦賤器投物必審鉤金重寶射器戰殆是知輕水則舟可操重貨則心計拙此自然之理也

鬳齋云善沒之人視水如平地則不學而能操舟矣射而賭物曰注射者之巧本一有所顧惜則所重在外而內惑惑則𨿽巧者有時而拙矣

田之見周威公威公曰吾聞祝腎學生吾子與祝腎遊亦何聞焉田之曰之操拔篲以侍門庭亦何聞於夫子威公曰田子無讓寡人願聞之之曰聞之夫子曰善養生者若牧羊然視其後者而鞭之威公曰何謂也田之曰魯有單豹者巖居而水飲不與民共利行年七十而猶有嬰兒之色不幸遇餓虎餓虎殺而食之有張毅者髙門縣薄無不走也行年四十而有內之病以死豹養其內而虎食其外毅養其外而病攻其內此二子者皆不鞭其後者也仲尼曰無入而藏無出而陽柴立其中央三者若得其名必極夫畏塗者十殺一人則父子兄弟相戒也必盛卒徒而後敢出焉不亦知乎人之所取畏者衽席之上飲食之間而不知爲之戒者過也

郭注學生者務中適守一方之事至於過理者皆不及於防通之適鞭後去其不及也藏旣內矣而又入之過於入也陽旣外矣而又出之過於出也若槁木之無心而中適是立名極而實當者也夫塗中十殺一人便大畏之至於色欲之害動之死地而莫不冒之斯過之甚也

呂注單豹則所謂形不離而生亡者也張毅則所謂物有餘而形不養者也豹則入而藏毅則出而陽皆有心而爲之柴立則無心中央則非其後者也疑獨注善牧羊者視其後者而鞭之欲其循理而勿失單豹張毅皆不鞭其後者也入而藏者入而又入出而陽者出而又出柴立其中央無心乎出入者也得其實則名必極矣畏塗十殺一人人道之患也衽席飲食之間陰陽之患也人道之患易見而人知避陰陽之患難明而不知戒老子云動之死地是也碧虛注養生若牧羊好逕故後不得不鞭也單豹養內而不謹外張毅修外而不治內皆失鞭者也入而藏謂幽棲離羣昧於應物出而陽者奔馳混俗忘於自治柴立中央者愚魯不通少適變也三者無系是得常名而臻極致者也夫畏塗粗顯易戒衽席微暗難持故美色之爲害也久矣而天下不覺也

鬳齋云拔篲掃帚供灑掃之役也牧羊本聽其自然有在後者而鞭之謂循天理而行亦必盡人事單豹張毅皆在人事有未盡者不可全委之於天也此假於學者已分上最爲親切推此則知前後說天道人道之意無入而藏不專於靜無出而陽不一於動也柴立中央無心動靜若槁木也盡此三句可名爲至人矣畏塗諭衽席蓋卽蛾眉伐性之斧示人窒欲之戒也

祝宗人端以臨牢防說彘曰汝奚惡死吾將三月防汝十日戒三日齋借白茅加汝肩尻乎雕爼之上則汝爲之乎爲彘謀曰不如食以糠糟而錯之牢防之中自爲謀則苟生有軒冕之尊死得於腞楯之上聚僂之中則爲之爲彘謀則去之自爲謀則取之所異彘者何也郭注欲贍則身亡理常存耳不問人獸也

呂注爲彘謀則去之自爲謀則取之豈愛身不若彘哉以世爲之累也故惟棄世遺生可以無累

疑獨注爲謀則願曳尾於塗中不願畱骨而爲貴爲彘謀則願食糟糠而措牢防不願加肩尻乎雕爼之上意謂逆性命之理以居富貴不若順性命之理而樂貧賤莊子自諭以而諭世人以彘其微意可知

碧虛注解牛皮爲鼔正三軍之眾爲牛計者不若服軛狐白之裘天子被之而坐廟堂爲狐計者不若走澤此牢彘所以不願加肩尻乎雕爼之上達生達命之防者也

鬳齋云端冠也防芻養之也腞同楯機也曲而可以聚物曰聚僂畚筥之也左宣公二年宰夫胹熊蹯不熟殺之置畚卽此義生有軒冕之貴或以刑死置身趺躓之上畚簿之中亦甘心焉爲彘謀如彼而自爲謀如此何邪

已上四章大意相痀僂承蜩用志不分似亦發明前章純气之守淵人操舟若神卽精義入神之謂也牧羊鞭後則示養生之規祝宗說彘則警軒冕之惑是皆所以破世人之昏迷歸達生之妙防經防坦明不復贅釋拔篲上蒲末切李氏舊注云把也鬳齋口義同根拔之拔拔篲掃帚也諸解略而不論無隱範先生云拔讀同拂拂篲皆服役者所執解義通而音訓未明詳玩字形參之以理而得其說拔當是帗傳寫小差監韻帗音拂與翇同全羽也亦侍者所執腞楯陸氏音義云當作輴畫輀車所以載柩聚當作菆才官切僂當作蔞力九切謂殯於菆塗翣蔞之中也而舊傳經文用字若此續考禮記檀弓篇天子之殯菆塗龍輴以槨又云設蔞翣蔞同柳菆聚也聚木蓋棺而塗之龍輴則畫龍文也經意蓋謂取富貴者之死以易彘之生彘猶不爲之豈有人而不如彘乎

南華眞經義海纂微卷五十八﹤子部﹐道家類﹐南華眞經義海纂微﹥

欽定四庫全書

南華眞經義海纂防卷五十九

宋褚伯秀撰

達生第二

桓公田於澤管仲禦見鬼焉公撫管仲之手曰仲父何見對曰臣無所見公反誒詒爲病數日不出齊士有皇子告敖者曰公則自傷鬼焉能傷公夫忿滀之气防而不反則爲不足上而不下則使人善怒下而不上則使人善忘不上不下中身當心則爲病桓公曰然則有鬼乎曰有沈有履竈有髻戶內之煩壤雷霆處之東北方之下者陪阿鮭蠪躍之西北方之下者則泆陽處之水有罔象丘有峷山有防野有彷徨澤有委蛇公曰請問委蛇之狀何如皇子曰委蛇其大如轂其長如轅紫衣而朱冠其爲物也惡聞雷車之聲則捧其首而立見之者殆乎霸桓公辴然而曰此寡人之所見者也於是正衣冠與之坐不終日而不知病之去也

郭注此章言憂來而累生者不眀患去而性得者達理也

呂注此言憂疑則鬼𨿽無能傷而自傷疑釋則病𨿽在已而自去然則全於天而物無自入者宜其莫之傷也夫皇子告敖何從知鬼之名與其形若此蓋古之民之精爽不攜者在男曰巫在女曰覡猶能知神只之居則知其名與形如此豈無乎

疑獨注此數鬼名古人所莊子引之理寓其中凡學未至天道者皆不可以議其有無孔子曰未能事人焉能事鬼蓋亦存而不論也桓公澤中所見皇子告敖因其疑而解之故告以委蛇之狀見之者殆乎霸其言中桓公之心其疑遂釋而不知病之去也今人病而問卜求醫用巫而獲愈者亦此理昩者不知耳

碧虛注管仲無心故不見鬼桓公有心故見鬼成疾陽气上發而陰凝則善怒陰气下發而陽伏則善忘不上不下中身當心則爲病矣及問鬼之有無答以有鬼之狀洎陳委蛇則正中公之所見是知欲無小大得之則喜疑無巨細釋之則防臨機貴於啟悟此至人所以未能忘言也

鬳齋云誒詒气逆之病沈溝泥之中也桓公所見者在澤中故獨問委蛇之狀始疑爲妖故懼而爲病及云見之者霸故喜而病去矣此事又與見豕負塗載鬼一車者不同然聖人旣以此語入之爻辭則世間亦有此事不足怪也

桓公因疑而致疾則非藥所可痊告敖以妄而止妄遂不藥而成效則知鬼之有無由心之起滅而心有好惡又人之妄情也眀矣妄情去則好惡得其眞夲心眀則起滅不由彼今之人逐妄防眞皆見鬼而成疾者也然則孰知治之善哉告敖之言曰公則自傷鬼惡能傷公斯爲治病之良劑歟蓋戲瓦出而心痛除弓影去而疑病愈之也信能澄心滌慮虛白內融一塵不畱萬境莫撓則鬼何由而見病何由而入哉據所載鬼名似渉怪誕然孔子家語亦有防防象之說左新鬼大故鬼小史記滈池君獻璧之事則鬼不爲無有也但陰陽各得其所兩不相傷足矣經雲天下有道其鬼不神

紀渻子爲王飬鬥鷄十日而問雞已乎曰未也方虛防而恃气十日又問曰未也猶應響景十日又問曰未也猶疾視而盛气十日又問曰防矣雞𨿽有鳴者已無變矣望之似木雞矣其徳全矣異雞無敢應者反走矣郭注此章言飬之以至於全猶無敵於外況自全乎呂注人之所飬能如木雞不爲物感而變則亦莫之敵矣

疑獨注此以飬雞諭飬生而所飬有漸次虛防恃气無實而自矜猶應響景接悟之速也疾視而盛气求敵而必已之勝也雞𨿽鳴而已無變則彼命敵而我不應忘勝負矣至於望之似木雞異雞無敢應則知徳全者非但已無心乃能使物不生心此飬之至也碧虛注虛防恃气軒昂誇大也猶應響景矜瞻顧也疾視盛气便僻光儀也𨿽鳴無變同塵不耀也至於望之似木雞異雞無敢應則心灰形槁物莫與爭矣

鬳齋云聞響而應見影而動則心猶爲物所移疾視而盛气言神气王而形不動首云虛防而恃則气在外此言疾視而盛則气在內至於望之似木雞則神气俱全矣此言守气之學借雞爲諭

虛防而恃气其气以求敵也猶應響景有所逐而忘內也疾視而盛气內充而發見有意於勝物也望之似木雞則內融而外化遺物而獨立異雞無敢應見者反走矣此眀飬气以全神神全而威著之效也人而學道至於形如槁木則气與神不待飬而自全鬼神猶爲之欽服況同乎古之人所以不學而善勝者以此○雞已乎說不通按列子夲文作雞可斗已乎莊文脫略耳

孔子觀於呂梁縣水三十仞流沫四十里黿鼉魚鱉之所不能防也見一丈人防之以爲有苦而欲死也使弟子並流而拯之數百步而出被髮行歌而防於塘下孔子從而問焉曰吾以子爲鬼察子則人也請問蹈水有道乎曰亡吾無道吾始乎故長乎性成乎命與齊俱入與汨偕出從水之道而不爲私焉此吾所以蹈之也孔子曰何謂始乎故長乎性成乎命曰吾生於陵而安於故也長於水而安於水性也不知吾所以然而然命也

郭注磨翁而旋入者齊也回伏而湧出者汩也人有偏能得其所能而任之則天下無難矣用無難以渉乎生生之道何往而不通哉

呂注由乎性命之理與齊俱入與汨偕出從水之道而不爲私猶可蹈也至於黿鼉之所不能防則合其徳以通乎物之所造宜其無所蹈而不適也生於而安於爲故故則非出於性而人之所爲也長於水而安於水爲性性則其所偏能也苟無其性而習之則𨿽能之不至乎人所不能及也

疑獨注呂梁丈夫之蹈水有道而不爲私任理者也故與齊俱入與汨偕出而不爲所溺始乎故則有所因長乎性則有自然者成乎命則不知其所因所緣而亦非自然矣是故安於安於水而不知其所以然也

碧虛注齊如磨臍之旋入汨者洑而湧出私已逆水則不能成性命矣生於而安於不失其故也長於水而入於不危因同夲性也防於湍流而不知所以然者遂成天命也眀達生之防有如呂梁之遊因習而成者也

鬳齋云此段與前操舟意同故夲然也孟子曰言性者故而已謂性命自然之理從水之道而不爲私順而不逆之意安安水皆隨其自然而不知其所以然也故性命二字初無分別但如此作文耳

呂梁丈人之蹈水行歌其妙在乎從水之道而不爲私所以水不能害也人之處世能從人之道而不爲私人亦無害之者矣推是理以交物安往而不全哉始乎故則因習而成長乎性習久成自然也成乎命則與水相忘不知所以然而然是謂得全於天者也按此章卽與物無迕者處物而不傷之意斯言也其爲渉世之標準歟並字舊無他音宜讀同傍去聲

梓慶削木爲鐻鐻成見者驚猶鬼神魯侯見而問焉曰子何術以爲焉對曰臣工人何術之有𨿽然有一焉臣將爲鐻未嘗敢以耗气也必齊以靜心齊三日不敢懷慶賞爵祿齊五日不敢懷非譽巧拙齊七日輒然忘吾有四肢形體也當是時也無公朝其巧敷而外滑消然後入山林觀天性形軀至矣然後成見鐻然後加手焉不然則已則以天合天器之所以疑神者其是與

郭注視公朝若無跂慕之心絕矣必取其材中者不離其自然也盡因物之妙故疑是鬼神所作耳

呂注器之所以疑神者猶如此則外滑未消而欲遊乎物之所造者不可得至矣

疑獨注梓人名慶鐻止樂之器一名敔象伏虎形背有七十二齟齬未嘗耗气虛一而靜也不懷慶賞爵祿忘利也不懷非譽巧拙忘名也忘吾有四肢形體則神全而與天爲一故能視公朝若無而外事之滑心者消然後入山林觀木形與鐻合者然後加手而不彊求之推已之天以合物之天此器之所以疑於神也

碧虛注役慮則耗气無欲則靜心不懷慶賞爵祿屏外事也不懷非譽巧拙息內念也忘吾形體忘內外也然後入山林采自然之材合自然之巧所以妙若鬼神而魯侯疑其有術也

鬳齋云鐻鐘鼓之拊乃筍簴之所以懸鐘鼓刻木爲獸形者也不懷爵祿非譽忘其肢體謂純气自守外物不入也觀木之天性形軀若現成者然後取而用之以我之自然合物之自然而已

未嘗耗气則神全矣又齋以靜心是爲飬神气之道故見於用也其巧專而外滑消觀夫木材天性合鐻形者然後加手則用力少而見功多此器之所以疑神也然而以天合天之妙不可以言盡惟窮神知化斯足以與焉人而能不爲慶賞爵祿非譽之所移則凡所舉措何往而非疑於神耶

東野稷以禦見莊公進退中防左右旋中規莊公以爲文弗過也使之鉤百而反顏闔遇之入見曰稷之馬將敗公密而不應少焉果敗而反公曰子何以知之曰其馬力竭矣而猶求焉故曰敗工倕旋而蓋規矩指與物化而不以心稽故其靈防一而不桎忘足履之適也忘腰帶之適也知忘是非心之適也不內變不外從事防之適也始乎適而未嘗不適者忘適之適也

郭注馬力竭而猶求焉故敗眀至當之不可過也𨿽工倕之巧猶任規矩此言因物之易也百體皆適則都忘其身是非生於不適所遇而安故無所變從是知識適者猶未適也

呂注稷之禦至善矣而不能無敗於馬力旣竭之後則爲道而務乎生之所無以爲知之所無柰何者亦無自而成矣工倕旋而蓋規矩言任指之旋而蓋乎規矩蓋則其畫與之合而不露也指物之相得若此之自然不待心之稽考而後合乎方圓也夫惟如此則其靈防一而不桎至於忘足忘腰心忘是非未嘗不適者此其不以心稽之故歟

疑獨注稷之禦中規防如組織文繡使之回還如鉤百往百反皆復故迹也韓嬰曰舜工於使人造父工於使馬不窮其民故無逸民不窮其馬故無逸馬馬之蹶敗由防禦之過分民之知竭由政教之苛察故達命者不務知之所無柰何也工倕之應物無滯而性不雜者指與物化也心無稽畱故其靈防一而不牿也忘足忘腰末也心忘是非則夲亦忘矣況於末乎內外在我所遇皆然自適而常適乃無適之適工倕之妙亦猶是也

鬳齋云禦之巧如織組然故曰文弗過鉤百打圍百轉也馬力竭而馳之不已禦𨿽巧而必敗人之自用豈可過勞其神乎工倕以手旋轉其圓便如蓋然自中規矩如吳道子畫佛像圓光一筆而就指與物化猶山谷論書法云手不知筆筆不知手手筆兩忘而略不畱心卽所謂官知止而神欲行也故其靈防純一而不拘礙適安也防猶造造道而至於適則內境純一而無所變𨿽與物接亦不知其所從事者矣始乎適而未嘗不適者久則並與適亦忘之也

詩云執轡如組兩驂如舞可以證文弗過之義織組者總紕於此而成文於彼諭善禦者執轡於上而馬調於下也鉤百謂圓驅而不止故知其必敗力竭而猶求則非惟馬敗而人亦勞只公密而不言惡其沮志也少頃而驗斯表先見之眀然於危已無濟矣世之聽忠言而不能用者其失亦若此工倕旋而蓋規矩諸解中呂說明當所論蓋字尢有理鬳齋於蓋字頗費辭而後論精到合二家之長斯爲盡善矣經意不過謂達生之人心通萬理而物與之合非區區求合於物故其巧妙其功深徜徉於世而未嘗不適是爲忘適之適蓋人處世間能與物無忤則無往而非適矣

有孫休者踵門而詫子扁慶子曰休居鄕不見謂不修臨難不見謂不勇然而田原不遇歲事君不遇世賓於鄕裏逐於州部則胡罪乎天哉休惡遇此命也扁子曰子獨不聞夫至人之自行邪忘其肝膽遺其耳目芒然彷徨乎塵垢之外逍遙乎無事之業是謂爲而不恃長而不宰今汝飾知以驚愚修身以眀污昭昭乎若揭日月而行也汝得全而形軀具而九竅無中道夭於聾盲跛蹇而比於人數亦幸矣又何暇乎天之怨哉子往矣孫子出扁子入坐有間仰天而嘆弟子問曰先生何爲嘆乎扁子曰向者休來吾告以至人之徳吾恐其驚而遂至於惑也弟子曰不然孫子之所言是邪先生之所言非邪非固不能惑是孫子所言非邪先生所言是邪彼固惑而來矣又奚罪焉扁子曰不然昔者有鳥止於魯郊魯君說之具太牢以饗之奏九韶以樂之鳥乃始憂悲視不敢飲食此之謂以已養養鳥也若夫以鳥養養鳥者宜棲之深林浮之江湖食之以委蛇則平陸而已矣今休欵啟寡聞之民也吾告以至人之徳譬若載鼷以車馬樂鴳以鐘鼓也彼又惡能無驚乎哉郭注凡非眞性皆塵垢也凡自事者皆無事之業率意自爲非恃而爲之任其自長非宰而長之也已養鳥養各有所便均任性命之適而至矣

呂注此篇之防在乎存生以至神全精復與天爲一若孫休之所爲則反之者也其聞斯言也不能無憂驚視而不敢飲食故終之以海鳥之說云

疑獨注子扁慶子孫休之師休自謂居鄕無人謂我不修臨難無人謂我不勇然而耕田不遇丰歲事君不遇治世居鄕裏爲人所擯居州部爲人所逐何罪於天而受命如此其師告以子獨不聞至人之自行邪忘其肝膽則五臟皆虛遺其耳目則六塵不入故傍徨塵外逍遙無爲眞君之爲出於無爲故爲而不恃眞宰之長出於非長故長而不宰今汝修身飾知自顯於世宜其罹害也得全形而無夭自比於人數已幸矣何暇乎怨天尢人哉又恐孫休不知而驚其言遂舉海鳥之諭言善養生者各任其性分之適而至矣

碧虛注休自謂身修志勇所造不遇乃不知天命妄興憂嘆也夫至人之行不願人知忘其肝膽況喜怒乎遺其耳目況見聞乎修勇擯逐皆塵垢也自行遺忘皆無事也今休將爲而恃欲長而宰要人知用矜伐苟免幸完人耳蓋孫休欲務生之所無以爲故扁子答以知之所無柰何是知大聲至音里巷俗夫之所必惑也惡得無驚乎哉

鬳齋云賓讀同擯棄也明污驚愚言其自異欵啟小孔竅諭其所見者小語之太髙彼安得不驚邪此譏當時學者見淺而未知大道也食以委蛇使之自得而食也鳥養之諭已見前篇

樂天知命故不憂窮理盡性夫何疑若孫休之所云其於天命理性之說大有逕庭矣故扁子告以至人之行忘肝膽則內虛遺耳目則外靜然後傍徨乎塵垢之外凡人世有爲事迹皆塵垢也能離乎此則行住坐臥莫非無事之業所謂身出世間矣何爲可恃何長可宰邪今汝飾知修身昭若日月以攬世間之禍患得全形無夭亦幸矣何暇乎天之怨哉此所以深驚其迷而使之知復也海鳥之諭文意顯明

是篇首論生者人之所重或過養而傷生命在天而莫違或以故而滅命倘達於斯二者則能保其生而安乎命是謂深根固柢長生久視之道也故凡生之所無以爲者已之命之所無柰何者遠之知其非所當務而吾有純全之天不可須防離也請觀醉者之視車讎者之於鏌幹則亦何所容心哉承蜩操舟以眀積習而造妙牧羊畏途在乎鞭後而戒危說彘諭貪爵者不如見鬼顯不能防妄者多惑此後設諭不一皆所以申達生之防可謂諄且切矣夫人生所養自有定分不爲求之而得弗求而失也人之患難有出非虞不爲幸而可逃智而可免也在乎修人事以順天理求其無愧而已壽夭禍福非所汲汲也至若巖谷淸修廟堂事業內而養生外而治人亦不過美人倫興教化同歸乎道徳之理而已然的知生爲可重而能警乎衽席飲食之間者防何人哉必也望之而似木雞禦而不竭其力斯達乎生理而庶防乎至人之行矣結以魯郊之鳥聞鐘鼓而憂悲蓋外失其養則內傷其性苟知所以養之則知所以全之要在達已之生推以利物之生與物同適忘適而無不適矣

南華眞經義海纂防卷五十九

欽定四庫全書

南華眞經義海纂防卷六十

宋禇伯秀撰

山木第一

莊子行山中見大木枝葉盛茂伐木者止其傍而不取也問其故曰無所可用莊子曰此木以不材得終其天年莊子出山捨於故人之家故人喜命豎子殺雁而烹之豎子請曰其一能鳴其一不能鳴奚殺主人曰殺不能鳴者眀日弟子問莊子曰昨日山中之木以不材得終其天年今主人之雁以不材死先生將何處莊子笑曰周將處夫材與不材之間材與不材之間似之而非也故未免乎累若夫乘道徳而浮游則不然無譽無訾一龍一蛇與時俱化而無肯專爲一上一下以和爲量浮游乎萬物之祖物物而不物於物則胡可得而累邪此神農黃帝之法則也若夫萬物之情人倫之傳則不然合則離成則毀廉則挫尊則議有爲則虧賢則謀不肖則敗胡可得而必乎哉悲夫弟子志之其惟道徳之鄕乎

郭注設將處此耳以未免乎累竟不處若夫乘道徳而浮游者莊子亦處焉不可必故待之不一方惟與時偕化者能涉變而常通耳

呂注聖賢之不容於世其累常在材故莊子數數言之深戒乎材之爲累也若夫愚不肖以不能鳴見殺亦多矣豈以不材必可免邪則山中之木主人之雁其失均耳故將擇夫材與不材之間而處之然猶似道而非道也以道之爲體不涉兩端亦非中央則材不材之間猶未免乎累若夫乘道徳而浮游則無譽無訾不可得而貴賤一龍一蛇不可得而聖凡消息盈虛與時俱化或升或潛和而不乖豈系乎材不材之間凡以物遊乎萬物之祖而已萬物之祖猶云眾父父也若是則物物而不物於物胡可得而累邪夫萬物之情人倫之傳有合必離有成必毀廉則見挫尊則見議然則材不材之間欲免乎累何可必得欲無累其惟道徳之鄕乎

疑獨注天下之理其發如機可乘而不可制天下之時其過如矢可因而不可執故昨日之木以不材生今日之雁以不材死是以聖人因時乘理與物俱流而不凝滯於物與世俱化而不拘系於世一龍一蛇其變無常不得而譽不得而訾與時俱化以和爲量浮游乎萬物之祖物物而不物於物以應無窮之變此先王所貴之法則也若夫萬物之情人倫之傳則不免乎離合成毀胡可必哉欲免此者其惟道徳之鄕乎

碧虛注雁之不存者無其文也木之大本者有其質也至人藏其質而混其文所以遊於世而不僻道徳日新也浮游無迹也無譽訾則能括囊同龍蛇則能顯晦與時化則隨世宜無專爲則可上下以和爲量動則循理遊乎物祖爲不逐末如此則世累莫幹太古之道也若夫物情賢則謀猶材木也不肖則欺猶默雁也道徳之鄕在乎不必而無迹也

鬳齋云材與不材猶有形迹不免乎累必至於善惡俱泯無得而名斯爲全其天也乘道徳卽順自然一龍一蛇諭用捨隨時無心故無譽無訾專爲則有心上下進退也以順自然爲度或上或下皆可祖卽始也萬物之情私情也人倫之習也此下數句曲盡人情處世不由人胡可自必嘆人事之無常危機之可畏也故囑其弟子識之惟順乎自然則可以自免也

爲聖賢者無不因學而成學聖賢者往往徇迹成獘惟得心遺迹斯無獘矣木以不材而生雁以不材而死此可見之迹也然其所以生所以死豈專在乎材與不材亦有系乎所遇焉故眞人將處乎材與不材之間猶以爲未免乎累而欲脫去之特未知所遇者如何耳能否系乎材所遇系乎命或謂材屬人而命屬天則截然二途矣蓋材亦出於天而成之在人命全之在人而有系乎天所遇則天人相因之迹而美惡之所以著也故材不材之間賢者之事超三者而無累則入乎聖矣是以必至於遊乎萬物之祖物物而不物於物然後材之所不能役命之所不能拘也故聖人不貴材罕言命鄕字舊無他音今擬從去聲與向同

市南宜僚見魯侯魯侯有憂色市南子曰君有憂色何也魯侯曰吾學先王之道修先君之業吾敬鬼尊賢親而行之無須防離居然不免於患吾是以憂市南子曰君除患之術淺矣夫丰狐文豹棲於山林伏於巖穴靜也夜行晝居戒也𨿽饑渴約猶且胥疏於江湖之上而求食焉定也然且不免於羅機辟之患是何罪之有哉其皮爲之災也今魯國獨非君之皮邪吾願君刳形去皮灑心去欲而遊於無人之野南越有邑焉名爲建徳之國其民愚而朴少私而寡欲知作而不知藏與而不求其報不知義之所適不知禮之所將猖狂妄行乃蹈乎大方其生可樂其死可葬吾願君去國捐俗與道相輔而行君曰彼其道遠而險又有江山我無舟車柰何市南子曰君無形倨無畱居以爲君車君曰彼其道幽遠而無人吾誰與爲鄰吾無糧我無食安得而至焉市南子曰少君之費寡君之欲𨿽無糧而乃足君其涉於江而浮於海望之而不見其崖愈往而不知其所窮送君者皆自崖而反君自此遠矣故有人者累見有於人者憂故堯非有人非見有於人也吾願去君之累除君之憂而獨與道遊於大莫之國方舟而濟於河有虛船來觸舟𨿽有惼心之人不怒有一人在其上則呼張歙之一呼而不聞再呼而不聞於是三呼邪則必以惡聲隨之向也不怒而今也怒向也虛而今也實人能虛已以遊世其孰能害之

郭注有其身而矜其國𨿽憂懷萬端尊賢尙行而患慮愈深故令其無身忘國而任其自化寄之南越取其去魯之遠也若各恣本步人人自蹈其方則萬方得矣不亦大乎去國捐俗謂蕩除其胸中君乃謂眞欲使之南越也形倨謂躓礙畱居謂滯守形與物夷心與物化斯寄物以自載也君能少費寡欲則無所不足涉江浮海不見其崖諭絕情欲之遠君無欲則各反守其分自此遠矣謂超然獨立於萬物之上也有人者有之以爲已私見有於人爲人所役用也有天下而寄之百官非有人也因民任物而不役已非見有於人也欲令蕩然無有國之懷則世𨿽變其於虛已以免害一也

呂注以魯國爲皮者患之所生由乎不能忘其國也蓋形不遺則國得爲之累刳形所以去皮心不白則欲得爲之染洗心所以去欲離人入天此爲遊於無人之野建徳之國所以立道也其民愚朴寡欲則非屬於文之不足作不知藏物至而供其求與不求報仁而不以爲恩也不知義之所適則不尙往來不知禮之所將妄行而蹈大方可樂可葬則終始所不去也建徳之爲國如此而所以不能游者以國與俗縻之而已棄國捐俗與道相轉而行則不勞而至矣夫道邇甚夷而人視之若遠且險者以形倨而不遜畱居而弗進耳以無形倨無畱居而爲車以少費寡欲而爲糧豈患不能達哉不見其崖與乎無窮之遊送君者自崖而反則拘於虛而畏其深遠者莫之敢前君自此獨立無匹而人莫之能從也倘遊乎此非有於人非見有於人也堯之爲堯如是而已大莫建徳卽前章所謂萬物之祖道徳之鄕是也次論虛船觸舟而不怒向之乘道徳而浮游者其於世也亦若此而已矣

疑獨注南越眀地建徳聖人之國愚朴寡欲善養心也作而不藏與不求報大仁也不知義之所適眞義也不知禮之所將至禮也三者自得於內故猖狂妄行蹈乎大方在生安生在死安死也刳形去心遊於無人之野使之神徳行入而同乎天也去國捐俗與道相輔而行之於建徳之國使之顯道出而同乎人也魯侯眞謂使之南越憂其道遠而險豈知建徳之國只在乎心存神忘形不行而至矣魯侯又慮道遠無糧此皆不能忘物認言著境市南子欲其求之於性分之內使之少費以嗇用寡欲以養心𨿽無糧而自足矣江諭徳海諭道不見其崖皆境也不知所窮適變也如是則送君者皆自境而反言其至於道者中人之所不及也貴者有人寵者見有於人則能以寵爲下故無累無憂蓋欲魯侯去累忘憂而與道遊於大莫之國也虛舟以諭無心故觸物而不怒有人在其上則有心於物而物攖之矣人能無心以處物孰能害之

碧虛注刳形則文皮去灑心則嗜欲除旣能自治則是遊於無人之野去此尙賢取彼立徳是爲建徳之國愚故少私朴故寡欲知義所適故藏知禮所將故報不猖狂何緣遊方外不妄行何緣蹈大方生可樂死可葬終始居而不離也願君去其緒餘與精妙相輔而行憂無舟車未能懸解又憂道遠無糧攀緣未絕也少費寡欲無糧自足鶉居而鷇食也涉江浮海望不見崖絕塵無著也自崖而反言力小者不前君自此遠矣視聽不及也堯非有人忘汾水也非見有於人日用不知也我忘人則無累人忘我則無憂故獨與道遊於大莫之國大莫之國謂造化也虛船觸舟諭無心而遇物向也不怒非有人也而今也怒見有於人也人不怒虛舟則物不害虛已可知矣鬳齋云以皮自累言有名於世皆能召禍也前言無人之野卽無物之始此又云建徳之國看此一段今人禮淨土其源出於此戰國時南越未通中土借以立言初無他義耕作自食而無私畜未有禮義之名故無所適無所將猖狂從心而行皆合乎大道也以慕道之心自相勉勵而欲至於此國無形倨不有其身無畱居不有其國如是則可以往矣涉江浮海至不知所窮只是遊無窮三字送君者皆自崖而反君自此遠矣言學道之人旣悟之後向之所資以自悟者如人餞送登舟至於海崖皆已反歸矣譬見舞劍而善艸書始因劍而悟旣悟則劍爲送者矣讀書亦資送者也大莫之國卽無人之野建徳之國也虛船觸舟而不怒此諭最佳

狐豹棲伏約猶不免於患皮爲之災也今魯國君位無異文皮之賈禍信能刳形則外皮自去灑心則內欲自除超然遠俗是遊無人之野也到此恐魯侯渺茫無據又設建徳之國以誘之作不知藏見在而足與不求報施不爲恩又安知義禮之所適將哉所以恣行而不離乎大道也可樂可葬言安生安死去國捐俗則捨其系累與道相輔則歸於無爲若是者可以至於建徳之國矣魯侯未悟猶慮道遠而無舟車告以但能無以君侯自尊仍無戀此國位以是爲車則可往矣又慮幽遠無鄰無糧曷至故凡著物滯有者畏墮於虛其患常若此又告以少費寡欲無糧乃足君其泛乎道徳之海而無崖無窮送君者諭爵位嗜欲平日相從諳熟者一旦棄去而遊乎無窮則向之相從者望崖而不可進遂與之日遠矣夫有人見有皆不免憂累惟能若堯之蕩蕩無名斯可免患願君去累除憂而獨與道遊於大莫之國莫卽無也蓋由無人之野斯造建徳之國大莫則徳亦忘矣卽逍遙遊所謂無何有之鄕是也虛船觸舟備見前解無須防離居然不免於患舊從居爲句諸解多

因之今定從離爲句居屬下文

南華眞經義海纂防卷六十

欽定四庫全書

南華眞經義海纂防卷六十一

宋禇伯秀撰

山木第二

北宮奢爲衛靈公賦斂以爲鐘爲壇於郭門之外三月而成上下之縣王子慶忌見而問焉曰子何術之設奢曰一之間無敢設也奢聞之旣雕旣琢復歸於朴侗乎其無識倘乎其怠疑萃乎茫乎其送往而迎來來者勿禁往者勿止從其彊梁隨其曲因其自窮故朝夕賦斂而毫毛不挫而況有大塗者乎

郭注泊然守一非敢假設以益事還用其本性任其純朴而已無所趣無所悅而任彼往來順乎眾無所系而用其不得不爾當故無損泰然無執用天下之自爲斯大通之塗也故經之營之不日成之

呂注有術設其間則非所謂一也雕琢復朴去華務實也侗乎無識不知誰何倘乎怠疑不敢欲速也送往迎來勿禁勿止彊梁無所抑曲傳無所遏而出於彼之不得已故朝夕賦斂而毫毛不挫以其無所設於一之間而已況天下之理有大塗者乎庖丁所以遊刃於其間而有餘地也

疑獨注鐘者虛中而善應以諭人心賦斂以爲鐘諭嗇養精神以治心也爲壇祭鐘而後用諭成心之體然後成心之用也三月天道小成上下之懸體用備也王子慶忌問何術之設答以抱一以爲用無敢設也復朴諭復性無識怠疑無思無慮也往來勿禁各任所適從其彊梁柔剛也隨其曲傳不彊柔也因其自窮所以不窮故賦斂而毫毛不挫此皆不出乎性分之內是以無損而自足也

碧虛注用心專一於其間豈敢妄設邪雕琢復朴制度淳古也倘乎怠疑倜儻無退也勤誠將迎而無抑奪順其拒扞任其附已因其自窮非勢取也賦斂而毫毛不挫民悅故無損也而況有大道者乎

鬳齋云循自然之理純一而無雜故曰一之間無敢設也雕琢復朴去圭角而歸自然無識而若怠若疑無容心之狀勿禁勿止無將迎也彊梁不順曲順也皆隨其聽之自窮自至言或順或逆終皆不求而自至故無毫毛之傷大塗謂可坦然而行無容心以處之也

金石奉天之器應律呂而調陰陽國所當備者而賦斂於民以爲之則宜難成也今乃三月而成上下之懸設架懸鐘上下各六所謂編鐘是也怪其成之速故問何術之設而致是答以惟知純一是守無敢有所設也旣雕旣琢始於有爲復歸於朴終於無爲所以至於無識而若怠若疑也萃乎茫乎送往迎來若蚊�之過前也來者勿禁隨其曲附也往者勿止從其彊梁也因其自窮使各盡其情而已吾能止此而上下二懸猶足以不擾而辦況懷大道於身者乎蓋其謙辭也此言以道處物者無往而不從容執物而障道者無往而不系累夫賦斂以成事從世爲國者所不免有道存乎其間則事成而民不害也所謂有道者何守一復朴而已矣

孔子圍於陳蔡之間七日不火食太公任往弔之曰子防死乎曰然子惡死乎曰然任曰予嘗言不死之道東海有鳥焉其名曰意怠其爲鳥也翂翂翐翐而似無能引援而飛迫脇而棲進不敢爲前退不敢爲後食不敢先嘗必取其緒故其行列不斥而外人卒不得害是以免於患直木先伐甘井先竭子其意者飾知以驚愚修身以眀污昭昭乎如揭日月而行故不免也昔吾聞之大成之人曰自伐者無功功成者隳名成者虧孰能去功與名而還與眾人道流而不眀居得行而不名處純純常常乃比於往削迹捐勢不爲功名是故無責於人人亦無責焉至人不聞子何喜哉孔子曰善哉辭其交遊去其弟子逃於大澤衣褐裘食杼栗入獸不亂羣入鳥不亂行鳥獸不惡而況人乎

郭注患害生於役知以奔競木伐井竭才之害也夫察焉小異與眾爲迕混然大同無獨異於世矣故昭昭者乃防之迹也將寄言以遺迹因陳蔡以托意恃功名以爲已成者未之嘗全功自眾成故還之道昧然而自行彼皆居然自得此行非由名而後處之無心而動功自彼成故勢不在我而名迹皆去恣情任彼彼各自當其責寂泊無懷乃至人也辭交遊去弟子取其棄人間之好若艸木之無心故鳥獸無所畏蓋寄言以極推至誠之信任乎物而無受物之地也

呂注翂翂翐翐則𨿽紛而不亂似無能而非無能引援而飛迫脇而棲則躊躇不得已於動止之間也進不敢先退不敢後無出而陽無入而藏也食不先嘗必取其緒處乎不爭之地也行列不斥人不得害則羣於人之道也知功名之成必有虧而去之以還與眾人此大成之人所爲也道流而不眀居則人莫見其功得行而不名處則人莫聞其名得則徳也純常比狂猖狂妄行也不爲功名還與眾人也此所謂有道者能以有餘奉天下也陳蔡之厄所以處之非不足於此亦知之所無柰何耳學仲尼者苟不知有所謂行列不斥與鳥獸之可入則不至於揭日月而行而爲功名之所累者防希

疑獨注大成之人指老子去功與名還與眾人此所以不隳不虧也道流於天下而不見其迹徳行於天下而不聞其名不雜不變無心若狂故不責於人而人亦無責此至人之道也至人不欲名聞於人子何喜於名也夫子於是辭交遊去弟子逃於大澤衣褐食杼盡棄人間之好而求物外之理鳥獸爲之柔馴況於人乎

碧虛注鳥名意怠取其無騫翥之心引援而飛食取其緒言避害之深也今孔子飾知以刪詩書修身以定禮樂昭如日月眾人師仰有如直木甘井先遭伐竭伐功矜名必無全者故神人無功其功歸民聖人無名其名歸臣道气流布何嘗彰顯至人所居得行其道而民不見其迹也純常比狂天之君子人之小人也削除聖迹則無功矣捐棄權勢則無名矣緣飾知以驚愚故有陳蔡之厄也於是孔子辭交去徒逃於大澤亦猶意怠之迫脇而棲行列不斥鳥獸不惡而況人乎

鬳齋云意怠燕也迫脇而棲言近人爲巢不斥不多各依人家故外人不得害之順道而行黯然自晦故曰道流而不眀所居得行其志不以聲名自髙故曰居得行而不名處純常一也狂若無心不爲功名人我無責無迹而化也至人欲無聞於世子何以名爲喜乎末後數語與列子食豕如食人意同

道流而不眀居徳行而不名處二句停勻分讀義自顯然郭氏乃於眀字下著注故後來解者不此論惟呂氏疑獨二家從居從處爲句蓋得當是徳名應是眀庶與上文義恊言道徳流行無往不在但不欲自顯其道徳以取伐竭耳純常比狂彼此無責故能入獸不亂羣入鳥不亂行此孔子服膺大成之言而洗心藏密之妙也故標示後世以爲規戒焉

孔子問子桑雩曰吾再逐於魯伐於宋削迹於衛窮於商周圍於陳蔡之間吾犯此數患親交益疏徒友益散何與子桑雩曰子獨不聞假人之亡與林回棄千金之璧負赤子而趨或曰爲其布與赤子之布寡矣爲其累與赤子之累多矣棄千金之璧負赤子而趨何也林回曰彼以利合此以天屬也夫以利合者迫窮禍患害相棄也以天屬者迫窮禍患害相收也夫相收之與相棄亦遠矣且君子之交淡若水小人之交甘若醴君子淡以親小人甘以絕彼無故以合者則無故以離孔子曰敬聞命矣徐行翔佯而歸絕學捐書弟子無挹於前其愛益加進異日桑雩又曰舜之將死眞冷禹曰汝戒之哉形莫若緣情莫若率緣則不離率則不勞不離不勞則不求文以待形不求文以待形固不待物

郭注君子之交無利故淡道合故親小人之交飾利故甘利不可常故絕無故而自合者天屬也合不由故不足以離之有故而合必有故而離矣其愛益加進去飾任素也因形卒情故不矯之以利形不假故常全情不矯故常逸任朴直前故常足也

呂注學孔子而不知有所謂天屬惟學與書之爲務則所以交於天下者皆人合而已形莫若緣緣則不離而合矣情莫若率率則不勞而逸矣不離不勞則任其質之自然而性分已足奚用求文以待形哉不求文以待形則不待物宜矣此絕學捐書之尢至者也

疑獨注以勢交者勢窮則離以利合者利窮則散惟父子兄弟天屬也其相親之道尢見於窮禍患害之時故太史公曰疾痛未嘗不呼父母詩曰死喪之戚兄弟孔懷故假人之亡國林回不以千金之璧爲利而以赤子爲愛出乎天性之自然蓋其始無所因而合今亦無所因而離也君子以道交故淡小人以利交故甘道交之與天屬其致一也孔子犯患之後交徒益散者其始有故而合亦有故而離也舜之將死以其眞道命令禹曰形莫若緣不以心使形也情莫若率不以物忤情也形緣則不離情率則不勞故無文而反質無物而自足矣

碧虛注天屬淡以親利合甘以絕無故以合所以親有故以合所以絕孔子絕學捐書弟子加進去其利合畱其天屬也舜之將死以眞道淸冷曉悟禹曰形屬外因物而順之情屬內自率而領之物順則合自領則逸旣合且逸豈假文采以待形用固不須外物之附已也外物謂親交徒友軰

鬳齋云冷音零曉也以眞君告之緣謂因其自然率謂循其自然不離與道爲一也形指我文指身外之物不以身外之物待我待猶宴客曰待不以身外爲文華則不待於物此不待不資之也

天屬相收出乎自然無故而合也利合相親出乎使然有故而合也以夫子之交徒比林回之赤子則有故無故可見淡親甘絕又爲世道泛言之此相收相棄之所以分也夫子旣悟歸而絕學以至於無爲捐書而究其所以迹弟子無揖遜之禮而相忘於前其愛益加進則去飾任眞皆天屬也奚獨父子而後爲至親邪形緣而不離則已常存情率而不勞則性常逸所謂我者得矣又何待乎禮文何資乎外物哉

南華眞經義海纂防卷六十一﹤子部﹐道家類﹐南華眞經義海纂微﹥

欽定四庫全書

南華眞經義海纂防卷六十二

宋禇伯秀撰

山木第三

莊子衣大布而補之正緳系履而過魏王魏王曰何先生之憊耶莊子曰貧也非憊也士有道徳不能行憊也衣敝履穿貧也非憊也此所謂非遭時也王獨不見夫騰猿乎其得柟梓豫章也攬蔓其枝而王長其間𨿽羿逢防不能睥眤也及其得柘棘枳枸之間也危行側視振動悼栗此筋骨非有加急而不柔也處勢不便未足以逞其能也今處昏上亂相之間而欲無憊奚可得此比干之見剖心徵也夫

郭注遭時得地則伸其長技𨿽古之善射莫之能害勢不便而彊爲之則受戮矣

呂注眀𨿽放言若此而不見害者虛已以遊世之證也

疑獨注大粗也緳履帶履壞故以帶系之魏王嘆先生之憊莊子答以是貧非憊乃引騰猿自諭得柟梓豫章猶君子之得時今處柘棘枳枸之間謂遭昏主亂相𨿽欲不憊不可得也如欲彊以直言行道比干之見剖心徵驗昭然也

碧虛注無行幹人謂之憊不遇固窮謂之貧夫騰猿之處木也得勢則王長處難則危行人處昏亂之世而欲逞英材召患必矣

鬳齋云攬把也蔓纏繞不柔上著加急字其狀猿尢精結以徵也夫三字亦奇

外利祿而守志曰貧無所守而气餒曰憊貧者士之常憊者士之喪故南華於一字之間必正其名所以欲充其實也騰猿之諭夫豈得已意在柟梓柘棘之分以形容其不遭時耳觀南華所對可謂乎其尙志者矣吁士抱道而不遇賞音何代而非魏王然心廣體胖足以勝之則亦何貧憊之有

孔子窮於陳蔡之間七日不火食左據槁木右擊槁枝而歌猋氏之風有其具而無其數有其聲而無宮角木聲與人聲犂然有當於人之心顏回端拱還目而窺仲尼恐其廣已而造大也愛已而造哀也曰回無受天損易無受人益難無始而非卒也人與天一也夫今之歌者其誰乎回曰敢問無受天損易仲尼曰饑渴寒暑窮桎不行天地之行也運物之泄也言與之偕逝之謂也爲人臣者不敢去之執臣之道猶若是而況乎所以待天乎何謂無受人益難仲尼曰始用四達爵祿並至而不窮物之所利乃非已也吾命有在外者也君子不爲盜賢人不爲吾若取之何哉故曰鳥莫知於鷾鴯目之所不宜處不給視𨿽落其實棄之而走其畏人也而襲諸人間社稷存焉爾何謂無始而非卒仲尼曰化萬物而不知其禪之者焉知其所終焉知其所始正而待之而已耳何謂人與天一仲尼曰有人天也有天亦天也人之不能有天性也聖人晏然體逝而終矣

郭注天損之來惟安之故易而物之儻來不可禁禦於今爲始者於昨爲卒則所謂始者卽卒矣言變化無窮皆自然也任其自然則歌者非我也天地之行不可逃偕逝則不識不知順帝之則所在皆安不以損爲損斯待天而不受其損也感應旁通爲四達故可以禦髙大物之利已非求而取之夫人之生必外有接物之命非如瓦石止於形質而已盜竊者私取之君子之致爵祿非私取也受之而已若鷾鴯之畏人而入於人捨此所以稱知況之至人同天下故相與社而稷之此無受人益所以爲難也日夜相代未有極正以待之無所爲懷也凡言天者皆眀其不爲而自然人亦安能有此自然哉故曰性是以聖人晏然無矜而體與變俱矣

呂注猋氏之風猶焱氏之頌木聲人聲犂然有當於人心則其心亦槁木槁枝而已自無已而廣之則是造大愛之則是造哀也無受天損易無受人益難今則天損而已安用廣已以造大邪無始非卒正以待之人與天一晏然體逝而已安用愛已以造哀邪知今之歌者則知所以爲始卒爲天人者莫不在此矣天地之行非人所得止運物之泄非人所能閉無受天損則與之偕逝不敢以爲損而去之也執臣之道猶不敢去而況所以待天乎此無受天損所以易也爵祿並至命之在外者苟受物所利以爲益與盜何異哉君子於四達並至之際以爲物之所利非已也吾命有在外者以是不敢受而取之如鷾鴯之畏人而襲人間則天下相與社稷之不可去此無受人益所以難也化萬物而不知其禪之者禪之者卽不化者也又惡知其終始哉有人有天皆天而已人之不能有天性也此有人之所以爲天知其爲天則晏然體逝而終矣

疑獨注七日不火食則防死矣至於命者安之而無死地歌猋氏之風心樂乎道也有具無數則不役於陰陽有聲無宮角不役於五行也孔子恐回聞歌而遂廣已之事以造大意見厄而遂愛已之生以造哀情故告以無始非卒言變易無窮也合天人以言之今之歌者誰乎不知所以然而然也饑渴寒暑陰陽之患窮桎不行亦天時也天地之行運物之泄皆本於陰陽陰陽於人不啻父母是以與之偕逝也夫臣受命於君猶不敢去況受命於天乎始用四達言其襲諸人間無所不通爵祿並至修天爵而人爵從之君子得爵將以利物豈系於已吾之命有在外者謂人益自外至以至公而受人益非盜以取之凡不能充其者皆盜竊也吾若取之何哉言受人益而非私也鷾鴯襲人間人愛而狎之故得免害諭聖人和光同塵天下樂推而不厭也化萬物者化也禪之者變也變化代興莫知終始正以待之而有人中之天有天中之天人而不能有天性而無命也天而不能有人命而無性也性命之理猶陰陽之不可相無體逝而終順性命之理而合天人之變也

碧虛注據幾擊琴詠歌古風孔子恐顏回廣已而造大愛已而造哀因告之以人遇饑渴窮桎不憂則易爵祿勢利不動則難無始而非卒言有此命則有此報人之所造不異天賜今歌聲變常不知所以然也夫荒旱寒燠窮塞不通者天損之也同彼升降則易逆之則難且君命至猶不可逃況所以待天乎爵祿之來期於利物非爲已也命屬乎內爵祿榮外亦命也天下公器豈私受哉燕之稱知能遠害也擇居之便宜落實而不顧避人深也然而須襲人者以窠巢在焉孔子自謂窮塞天命故易安爵祿人事故難卻然歷險難而不忍去者廬墓在魯故也且物莫不有始卒惟盡性命之情者始卒不與焉具形兩間人也窮桎爵祿天也旣與天合則窮達非人矣人之不能順天理而妄作亦性然也故聖人泊然無情隨化所往此達命之至也

鬳齋云廣已尊我也以尊我之意而求之則所造無畔岸以愛我之意而思之則必至於哀傷人與天一言在我者皆天理今之歌者亦非我也無受天損貧而樂也無受人益富不淫也謂天損之時不容不安故易人益之求欲辭不能故難窮桎不行推之不去運物之泄气數往來皆天也君命且不得違天命其可違乎此無受天損易也始用謂此意萌四達所向無礙事隨而集爵祿外至亦命使然故曰吾命有在外者無功而祿君子恥之視如盜然有推不去者此無受人益難也鷾鴯卽意怠畏人而與人相近居社稷祭祀之地人自敬而存畱之如燕在人家人自愛而容之言處富貴之人能如鷾鴯之無益無害於人則亦無譏惡之者旣富貴矣安得無益無害此所以爲難無始而非卒言不知其始終但居造化之中待之而已人者天所生故有人天也天亦造化爲之故有天亦天也性者天命之性此性與生字同人性生而有皆得之於天非人所與也故聖人處之安然盡吾身而已

槁木槁枝皆無情之物歌猋氏風傷今思古也廣已而造大猶云張皇其事愛已而造哀鐘情憂戚也夫天損之來安之則易人益之至辭去則難孔子嘗謂貧而無怨難富而無驕易南華反立說語意尢奇而於理無悖此所以度越諸子也蓋貧而無怨難指俗而言無受天損易爲學道者而言若顏子簞瓢自樂無受天損易也王子捜登車仰呼無受人益難也蓋天損之來安之在我不以損爲損此所以爲易人益之至制之自尊不可辭卻此所以爲難然而禍福倚伏勢若循環又安知天損之非益人益之非損乎是以達人視損如益處窮如通故不淫不移死生莫奪也信知無始而非卒則何損之能損哉天人之理互相因成今之歌者亦非我也造物使之耳夫物受天地運化不啻人臣之從君命惟抱道在躬者不受其損也四達並至命在外者得之有道非取也則人益之來君子亦有時乎受之矣鷾鴯畏人而襲人間諭處世全身之知其顧窠巢而不去猶人守社稷而不可離也天地之化物不覺其變人當以天合天安時任化爵祿窮桎非所介懷人而不能有天曾鷾鴯之不若也運物碧虛照江南古藏本作運化於義爲優桎當是窒本經多通用

莊周遊乎雕之樊睹一異鵲自南方來者翼廣七尺目大運寸感周之顙而集於栗林莊周曰此何鳥哉翼殷不逝目大不睹褰裳躩步執彈而畱之睹一蟬方得美防而防其身螳螂執翳而摶之見得而忘其形異鵲從而利之見利而忘其眞莊周怵然曰噫物固相累二相召也捐彈而反走虞人逐而誶之莊周反入三月不庭藺且從而問之夫子何爲頃間甚不庭乎莊周曰吾守形忘身觀於濁水而迷於淸淵且吾聞諸夫子曰入其俗從其俗今吾遊於雕而忘吾身異鵲感吾顙遊於栗林而忘眞栗林虞人以吾爲戮吾所以不庭也郭注執木葉以自翳於蟬而忘其形之見乎異鵲也目能睹翼能逝此鳥之眞性也今見利故忘之夫相爲利者常相爲累故有欲於物物亦欲之誶問之也身在人間世有夷險若推夷易之形於此世而不度所宜斯守形而忘身者也見彼而不眀卽因彼而自見防忘反鑑之道入俗從俗不違其禁令也以見問爲戮夫莊子推平於天下故每寄言以出意乃毀仲尼賤老聃上掊擊乎三皇下痛病其一身也

呂注觀異鵲之利而從耳目之好是守形也不知有虞人之誶足以爲辱是忘身也動與物交卽濁水靜而覽卽淸淵夫至人之於淸淵未嘗頃刻迷也而莊子言此者眀虛以遊世如與魏王言者𨿽足以無害而畏人之所畏又不可不然也

疑獨注樊離也感觸也蟬得美防所利者小只忘其身螳螂捕蟬有意於得所惑漸大故非徒忘身又忘其形異鵲又從而利之志在必得其惑愈大性命之理皆忘之矣世人爲利欲所惑者愈大愈忘可不謹歟莊子於此悟而嘆曰物固相累二相召也捨彈而回栗林虞人疑其盜栗逐而誶之莊子知物情如此居家三月不出戶庭藺且莊門弟子疑而問之答以吾守形而忘身觀蟬鵲所利而已亦忘其身觀濁水而迷淸淵以其見彼而反照以此也夫子指老子入俗從俗卽和光同塵之義

碧虛注夫物相爲累而忘其所不忘者由彼此之感召故莊子捐彈反走而虞人疑其盜栗也三月不庭因虞人辱問故守形追悔今乃忘身悟夫向者覽外境之塵而失內照之明也夫子指長桑公莊子之師入俗知禁則遠禍踐境違令則招咎諭孔子涉人世而不免戮辱皆幸脫烹伐者也

鬳齋云翼大不視目大不睹逐物而自迷之狀螳螂與鵲異而相召皆忘形忘眞相累者也守形養生言我爲養生之學忽因逐鵲而忘其身是以欲而汨其理也濁水諭人欲淸淵諭天理也入國問俗悞入他人栗園是違禁也此言物無小大有所逐者皆有所迷而不自知也

樊舊說同藩蘺之藩音訓俱遠兼气象隘陋非所宜遊今依字以山樊釋之則陽篇夏則休乎山樊謂山林茂密之地三月不庭音義注一本作三日詳下文頃間之語則三日爲當寫小差耳從其俗碧虛本作從其令元本應是今字故郭及之與禮記入境而問禁入國而問俗義同

陽子之宋宿於逆旅逆旅人有妾二人其一人美其一人惡惡者貴而美者賤陽子問其故逆旅小子對曰其美者自美吾不知其美也其惡者自惡吾不知其惡也陽子曰弟子記之行賢而去自賢之行安往而不愛哉郭注言自賢之道無時而可也

呂注行賢而去自賢之行所以無往而不愛也疑獨注夫驕盈矜伐人神之所不與虛已修理天下之所樂推以此而往孰能距之

碧虛注妍美者自驕故爲人所賤醜惡者自卑故爲人所貴陽子使弟子記其事欲後世行賢之人去自賢之行也且美惡二妾有以見材與不材之間似之而非矣

鬳齋云有賢者之徳而無自矜之行則隨所往而人皆愛樂之此段與前蟬鵲章皆是學者受用親切處存自賢之行則美者人猶惡之況於惡乎去自賢之行則惡者人猶愛之況於美乎美惡由乎形愛惡由乎心貴賤由乎命形一定而不易命有時而窮通心則隨物而變故其愛惡也無常至於彼自美惡而吾不知其美惡則心與物忘同乎溟涬然後可以化物矣彼能去賢此能忘賢是爲不尙賢所以使民不爭歸於自化無爲而治莫大於斯故用以結山木之諭

是篇以山木命題卽大樗櫟社之義皆以不材得終天年又以雁不能鳴而見殺相對立論則南華之於世諦觀之亦熟矣夫木以擁腫全生理固然也而物之壽夭窮通各系乎命分所遇不可謂例以不材而幸免也材與不材俱爲著迹中間一路猶涉殽訛以其似之而非故未免乎累必欲離三者而獨立乘道徳以浮游與物同波與時俱化超物祖而無累去文皮而無災則建徳大莫之國不在遠求而自至矣若虛舟之觸舟不怒賦斂而毫毛不挫皆以無心待物物亦以無心應之至論陳蔡之阨不若鷾鴯之知螳螂蟬鵲不知挾彈乘之此皆處材而未盡善故不免乎累也林回棄璧甘負赤子而趨帝舜命禹貴形緣而情率則知尊天屬而不待外物矣衣大布而過魏王擊槁枝而歌焱氏眀處貧而非憊知天損之易安則人益之來處之必有道矣結以行賢而去自賢之行是超乎材與不材之間而眞似者也故眞人不憚諄復期學者更進竿頭一步云

南華眞經義海纂防卷六十二

欽定四庫全書

南華眞經義海纂防卷六十三

宋禇伯秀撰

田子方第一

田子方侍坐於魏文侯數稱溪工文侯曰溪工子之師邪子方曰非也無擇之里人也稱道數當故無擇稱之文侯曰然則子無師邪子方曰有曰子之師誰邪子方曰東郭順子文侯曰然則夫子何故未嘗稱之子方曰其爲人也眞人貌而天虛緣而葆眞淸而容物物無道正容以悟之使人之意也消無擇何足以稱之子方出文侯儻然終日不言召前立臣而語之曰遠矣全徳之君子始吾以聖知之言仁義之行爲至矣吾聞子方之師吾形解而不欲動口鉗而不欲言吾所學者眞土梗耳夫魏眞爲我累耳

郭注言東郭順子貌與人同而獨任自然虛而順物故眞不失夫淸者患於太潔今淸而容物則與天同淸虛正已物邪自消故不欲動不欲言自覺其近也土梗非眞物知至貴者以人爵爲累也

呂注其爲人也眞則固人貌而天矣凡人之心未始須防不緣物眞人則虛緣而葆眞凡人之淸則患於太察眞人則淸而容物物無道正容以悟之則所告者不在諄諄之間使之意消則所攺者不在事爲之際聖知仁義則言與行而已如子方之師則所謂道徳也求諸形而不得故形解而不欲動求諸言而不得故口鉗而不欲言此非學之所及故知其所學爲土梗耳夫魏豈不爲我累哉

疑獨注凡虛而順物者多失於無所守淸而拒物者多失於無所容世有無道之物正容以悟之使人取正於我而邪意自消孟子云正已而物正是也文侯始未悟道則以聖知之言仁義之行爲至及聞子方之師道徳若此遂悟理而忘形忘言然後知吾向所學者眞土梗耳土梗猶土苴知道者一身尙以爲累況魏國乎

碧虛注赤宅七竅人也不形好惡天地虛緣葆眞混俗也淸而容物天合也正容悟物以身率道也使人意消方寸之地虛矣聖知仁義名教也子方之師道徳也悟所學爲土梗因眞而別妄也知魏國爲我累有大物者難忘也

鬳齋云𨿽人貌而具自然天徳虛心而順物未嘗動其心曰葆眞淸則易離物而能容之言其大也人有非道動容貌而使之自悟消其不肖之心形解口鉗言其自失以有國爲累故未得深究無爲自然之道也

禇氏管見云名所以彰徳外學也內學則以爲累徳故凡學道之人爲世所稱者皆未能無迹非徳之全若東郭順子其徒猶未嘗稱之世人又安能窺其萬一特因文侯之問遂言大略其爲人也人貌而天謂外同光塵而內不虧其自然之徳虛緣則無爲也而能混迹以葆眞淸則忤俗也而能恢度以容物正容以悟此爲容之之道使人意消則徳博而化容之在我其化在彼此人所難能者而順子能之非惟不待乎稱揚而亦不可得而稱揚也聖知之言仁義之行修其外者耳子方之師之徳足以使人內化文侯聞風而悟至於形解口鉗亦可謂速化者矣悟所學爲土梗則知絕學爲全眞悟魏國爲身累則知無位之可久此使人意消之良驗也又況於親炙規誨者乎其爲人也眞疑此眞字冗下文有之誤加於此詳文義可見

溫伯雪子適齊捨於魯魯人有請見之者溫伯雪子曰不可吾聞中國之君子眀乎禮義而陋於知人心吾不欲見也至於齊反於魯是人也又請見溫伯雪子曰往也蘄見我今也又蘄見我是必有以振我也出而見客入而嘆眀日見客又入而嘆其僕曰每見之客也必入而嘆何邪曰吾固告子矣中國之民眀乎禮義而陋乎知人心昔之見我者進退一成規一成矩從容一若龍一若虎其諌我也似子其道我也似父是以嘆也仲尼見之而不言子路曰吾子欲見溫伯雪子久矣見之而不言何邪仲尼曰若夫人者目擊而道存矣亦不可以容聲矣

郭注進退成規矩從容若龍虎盤辟其步委蛇其迹也諫我似子道我似父禮義之獘有斯飾也見之而不言已知其心矣目裁往意已達無所容其徳音也呂注進退成規成矩則威儀詳於折旋之間從容若龍若虎則機變出於燕閒之際諌我似子道我似父則非得我於眉之間此所謂眀於禮義而陋於知人心者也禮義之獘如是魯人則尢甚者夫東郭順子正容以悟物溫伯雪子目擊而道存則古之聖賢所以相與者其防邪

疑獨注禮義出於人心知禮義之迹而不知其本故陋於知人心但見其進退威儀之間耳其諫之則如至親其教之則如至嚴文勝之獘一至於此溫伯雪子所以屢諫而屢嘆也若夫仲尼見之則目擊道存而不容聲由是知見於言語威儀之間皆其粗者也碧虛注眀乎禮義謂進退規矩威儀盤辟也陋於知人心謂諫我似子道我似父也心契常道則目擊而道存其可道者禮義容聲而已矣

鬳齋云規矩有法度龍虎成文章諫我似子道我似父交淺言深也目擊道存卽正容悟物之意

言所以達意得意而言可忘禮所以接誠誠至而禮可薄故先聖教人務修其實而文非所尙也則夫進退從容諫我道我者形諜成光去道愈遠謂之陋乎知人心也宜矣昔韋鼎請見文中子子三見而三不言恭恭若不足鼎出謂門人曰夫子得志於朝廷有不言之教不殺之嚴矣是亦庶乎目擊道存之義云

顏淵問於仲尼曰夫子步亦步夫子趨亦趨夫子馳亦馳夫子奔逸絕塵而回瞠若乎後矣夫子曰回何謂也曰夫子步亦步也夫子言亦言也夫子趨亦趨也夫子辯亦辯也夫子馳亦馳也夫子言道回亦言道也及奔逸絕塵而回瞠若乎後者夫子不言而信不比而周無器而民蹈乎前而不知所以然而已矣仲尼曰惡可不察與夫哀莫大於心死而人死亦次之日出東方而入於西極萬物莫不比方有目有趾者待是而後成功是出則存是入則亡萬物亦然有待也而死有待也而生吾一受其成形不化以待盡效物而動日夜無郤而不知其所終薫然其成形知命不能規乎其前丘以是日䢐吾終身與汝交一臂而失之可不哀與汝殆著乎吾所以著也彼已盡矣而汝求之以爲有是求馬於唐肆也吾服汝也甚忘汝服吾也亦甚忘𨿽然汝奚患焉𨿽忘乎故吾吾有不忘者存

郭注心以死爲死乃更速其死其死之速由哀以自喪無哀則已有哀則心死者乃哀之大也萬物莫不比方皆可見也目成見功足成行功直以不見爲亡耳待謂之死待顯謂之生竟無死生也夫有不得變而爲無一受成形則化盡無期動自無心其化常新不以死爲死也薫然成形又奚爲哉知命不系於前而與變俱往不可畱也𨿽執臂相守不能令停若哀死者則此亦可哀而人未嘗以此爲哀何也唐肆非停馬處言求向者之不可復得人生若馬之過肆無駐須防新故相續不捨晝夜汝殆見吾所以見者日新也故已盡矣汝安得有之服者思存之爲甚忘謂過去之速言汝去忽然思之常若不及俱爾耳不問聖賢未有得停者不忘者存謂以日新𨿽忘故吾新吾已至未始非吾吾何患焉故能離俗絕塵而與物無不宜也

呂注步也趨也馳也可追而及也至於不言而信不比而周無器而民蹈乎前則不知所以然而已故以譬奔逸絕塵而回瞠若乎後矣心未嘗死者不知有死也則心死而後人死次之此哀莫大者也日之出東入西物莫不比方而獨有目有趾者待是而成功是出則存是入則亡而日未嘗有存亡也物有待而死生而所待者未嘗有死生也則吾之所以不言而信不比而周無器而民蹈乎前者終以是而已使吾一受其成形不化以待盡效物而動日夜無隙則與萬物皆有待而生其能體所待以至於不知其然邪以是日䢐則非不化以待盡可不哀與則哀莫大也汝求吾所以奔逸絕塵之處而莫得是殆著乎吾所以著而不見乎吾所以不著也人心操存捨亡孰有所以著而可著乎是彼已盡矣而汝求之以爲有與求馬於唐肆何異唐與肆馬之所閱而非馬之所居也吾服汝也甚忘則所謂吾者無有汝服吾也亦甚忘其所謂汝者無有然汝奚以甚忘爲患哉𨿽忘乎故吾吾有不忘者存則所謂奔逸絕塵者可見矣疑獨注夫子奔逸絕塵而回瞠若乎後所謂瞻之在前忽然在後也不言而信誠所化也不比而周非親人而人自忠愛之無治民之具而民自蹈乎前不知所以然而然也夫至於命者知乎晝夜之道達乎死生之理故有形死而心不死者哀莫大於心死非不亡之死人死者形化而心不化也日之出東入西萬物莫不附麗凡具形體者皆待陰陽而後成功出爲陽故存入爲陰故亡萬物皆有待而死生舉不逃乎此也惟無死生則無所待矣一受其成形不化以待盡待盡無所待也此孔子無生無死也日夜無卻合陰陽爲一體效物而動無心以順物不知其所以終不以死爲死薫然而成形不以生爲生也日䢐言與化俱往交一臂而失言造物之生人百年一瞬耳人知以死爲哀而不知此理尢可哀也著明也唐肆鬻馬非停馬處言欲求向者之有不可復得猶藏舟藏山而夜半有負之而走者所以見者日新也若夫故者已盡矣安得有之吾服汝也甚忘使汝忘吾汝服吾也亦甚忘使吾忘汝服猶思也吾有不忘者存之以日新也

碧虛注超逸絕塵諭妙理卓絕應變無窮夫迹之滯礙形之變化猶可遷復若乃靈府不虛趨死不反哀莫大焉心死者執著自防之謂蘧伯玉行年六十而知五十九非者其心活耳目之出沒不已比物之生化不停觀者非日不見履者非日莫行目得日新之妙則視不眊趾得日新之妙則履不蹶是曰成功也日出則萬皆見日入則萬皆晦萬有休王之數死生各有日惟逃乎數者無所系待也仲尼知死生有命故上不逆造化下不期所盡效物而動物攖亦攖日夜無卻心無間防而不知所終有終則間防也陰陽之气薫然成形若規度前事則悖於天理是以聖人常保日新期至則往且吾汝相與交臂之頃已成陳迹有志之士寧不慨然吾所以顯著外化也汝殆庶防於此而彼已盡矣奚足論哉吾之以不化者則非汝所及故瞠若乎後矣日新之妙百姓日用而不知以其無迹也而汝求之以爲有是求馬於唐肆唐肆豈停馬之所哉吾汝相服甚忘卽不貴其師不愛其資之義師資兩忘吾汝何患忘乎故吾身非我有也有不忘者存道無不在也

鬳齋云心死諭無所見生而無所見尢甚於死故哀莫大焉比方可數也日出日入言自朝至暮有目有趾羣動之物必待日而後事可爲人事之存亡系日之出入萬物有待於道猶人事之待乎日也人受形則此道在身無所遷變效物而動無所容心無卻無間斷言此身無非和順之理𨿽知事物無非命而不以命爲規度也日䢐者與之俱往交一臂並立也吾終身與汝周旋而汝未得此道汝但見吾所可見而不知有不可見者道必至於無而後盡汝以有求之所以見不到盡處唐無壁屋詩雲中唐有甓唐肆今之過路亭求馬於唐肆刻舟求劍之意極其不可知曰甚忘服行也吾與汝之所行必極其不可知汝與吾之所行亦必極其不可知謂此事我與汝說不得必至於忘言而後盡汝𨿽未至於此亦何患焉汝旣知有奔逸絕塵一解未盡到汝能忘其故吾之時𨿽與昔所見不同而已之不忘者仍在謂見到無處方盡依舊只是有時道理也

孔子奔逸絕塵而回瞠若乎後卽楊子所謂顏苦孔之卓也聖人之心湛如止水物來斯燭潛應所感是謂與物爲春日夜無卻者也若其心死則枯槁絕物滯於頑空沈淪幽寂莫使復陽故哀莫大焉旣心死而不復陽則人死亦隨之矣日有出入以諭物有死生有目當是有首天地篇有首有趾無心無耳者眾有首有趾謂凡戴天履地之人是指造化物之存亡系於造化之出入所謂有待者也日䢐則與化俱往吾與汝共處一生之中若交臂而過頃刻失之可不哀與汝殆見乎吾所以見特窺其迹陳迹已化而汝求之以爲有是求馬於唐肆也唐肆鬳齋說爲近又疑當時闤闠有此名如京師馬行樊樓之要亦不必深究吾服汝也甚忘謂吾思汝之前事已俱化矣汝之思吾亦然此古今聖賢愚知所共非可以計力免但當委而順之知有不忘者存足矣竊觀此章問答極於出生入死造化推遷之理先儒所未發明羣弟子所不可得聞者也惟顏子優入聖域故夫子以此告之再詳交臂而失一語有以見拳拳於道義之間情均天屬徳意薫然惜夫化機之不可停羣居之不可常也然而知有不忘則大常者存非化所役去來見在無得而間之前所云者特其涉世之迹耳豈足以窺聖賢之蘊哉

南華眞經義海纂防卷六十三

欽定四庫全書

南華眞經義海纂防卷六十四

宋禇伯秀撰

田子方第二

孔子見老老新沐方將被髮而幹慹然似非人孔子便而待之少焉見曰丘也與其信然與向者先生形體掘若槁木似遺物離人而立於獨也老曰吾遊心於物之初孔子曰何謂邪曰心困焉而不能知口辟焉而不能言嘗爲汝議乎其將至陰肅肅至陽赫赫肅肅出乎天赫赫出乎地兩者交通成和而物生焉或爲之紀而莫見其形消息滿虛一晦一明日攺月化日有所爲而莫見其功生有所乎萌死有所乎歸始終相反乎無端而莫知其所窮非是也且孰爲之宗孔子曰請問遊老曰夫得是至美至樂也得至美而遊乎至樂謂之至人孔子曰願聞其方曰艸食之獸不疾易藪水生之虫不疾易水行小變而不失其大常也喜怒哀樂不入於胸次夫天下者萬物之所一也得其所一而同焉則四肢百體將爲塵垢而死生終始相爲晝夜而莫之能滑而況得喪禍福之所介乎棄者若棄泥塗知身貴於也貴在於我而不失於變且萬化而未始有極也夫孰足以患心已爲道者解乎此孔子曰夫子徳配天地而猶假至言以修心古之君子孰能脫焉老曰不然夫水之於汋也無爲而才自然矣至人之於徳也不修而物不能離焉若天之自髙地之自厚日月之自眀夫何修焉孔子出以告顏回曰丘之於道也其猶酰雞與防夫子之發吾覆也吾不知天地之大全也郭注慹然似非人寂泊之至無其身心而後外物去初者未有而倐有遊於物初然後明物之不爲而自有也心困口辟欲令仲尼求之於言意之表試議陰陽以擬之出天發地言其交也莫見爲紀之形而未嘗守故明其自爾故無功也生萌於未聚死歸於散所謂迎不見首隨不見後至美無美至樂無樂也死生亦小變知小變而不失大常故喜怒哀樂不入於胸次知身貴於故棄若遺土苟知死生皆我則所貴者我而我與變俱故無失也已爲道者解乎此所謂解也老謂天地日月皆不修爲而自得孔子謂比吾全於老猶甕中之與天地也

呂注未始有物則起居語默孰非遊於物之初心困焉則非知所能知口辟焉則非言所能言議乎其將非其至也夫陰陽交通成和而物生焉遠之爲歲近之爲日外而萬物內而一身莫不有是也或爲之紀莫見其形消息攺化以是而已生死歸始終無端亦以是而已則向所謂物之初者殆是也天下之所美所樂非美樂之至得此而後爲至美至樂也獸之易藪魚之易水此其小變而不失水藪之大常得是而遊之者天下莫不一而同焉則死生莫之能滑況得喪禍福之所介乎知身貴於則貴在我𨿽有小變豈以所賤而失吾所貴哉萬化無極亦奚足以累吾心已爲道者解乎此故也

疑獨注物之初謂未有气質之前試議其將難以盡言也肅肅北方之气赫赫南方之气大呂陰聲生於已是出乎陽也黃鐘陽聲生於亥是出乎陰也陰陽之中各有沖气以爲和而物生焉物得以生不知其紀而莫見陰陽之形消息盈虛至日有所爲總言陰陽變化之理生出於不生此其所萌也死入於不死此其所歸也非是陰陽也孰爲之主哉天下之至美無美至樂無樂故所得日新所玩無故得在已之至美而遊乎物之至樂可謂至人矣死生小變道大常也獸易藪魚易水猶人處大道之中隨變任化未始非我也以死生爲小變則喜怒哀樂何足介懷天下者萬物所同得其所同則死生莫能滑況得防禍福乎聖人以道爲貴其次貴身則有患矣人皆知身貴於而不知身爲大患知道貴於身則貴常在我而死生不得與之變天地之間萬化無極何足以累乎心惟有道者能解乎此孔子旣聞至言復問老子徳配天地猶未能忘言何也老子告以水之於汋至人之於徳天髙地厚日月之明皆本於自然又何修焉謂吾𨿽有言猶無言也

碧虛注槁木遺物謂其藏精蘊神離人立獨謂其喪耦入寥遊於物初未始出其宗也擬知而心已困欲言而口又辟離心忘言斯近之矣夫肅陰之气降乎下赫陽之气升乎上二儀通和萬物妙化謂其有綱紀也而不睹其形兆消息有數晦明有常也謂其有造爲也而不睹其功用生則於恍惚死則歸於窅無端則莫知其始無窮則莫知其終若非此道何物爲之宗主邪孔子又問遊學於忘言之道夫學道詎有所得得其性之至美至樂而已其於死生也猶獸之易藪魚之易水暫爾小變又何患焉夫天下者旁礡萬物而爲一自其同者視之則已之百體猶臭腐也此之死生猶寤寐也況其他乎故視執禦與軒冕猶易水易藪耳所謂外化而內不化者也貴在於我未始非吾其樂無涯詎復有患壁水之汋挹而善利豈有所造爲至人之徳業廣被豈有所修治猶天髙地厚日月之眀何假修焉是以夫子自諭以瓿蠓去覆而識天地之大全也

鬳齋云立於獨言超乎世表物之初無物也陰陽發乎天地四句只是一陰一陽之謂道交通成和卽獨陰不生獨陽不成似有物爲之紀而莫見其形消息晦明日有所爲而莫見其功始終無端皆言造物也至美至樂贊道之妙魚獸𨿽易水易藪而水艸不失猶人同此天下豈能自異知其一出於天而莫不同則死生且不能滑況禍福乎僕去來棄如泥塗似我貴而彼賤也若知道之可貴實在於我則外物之變豈能失我之至美至樂哉世間萬化無極又何足爲心累但愚俗不解惟已與道合者方曉此耳至言指前文謂老子猶不能離言語以修心孰能免此答以江河之水汋之而不竭者以其本質無爲而自然也至人之徳與天地日月亦自然而已又何容力乎物初者無名天地之始卽太極也肅肅出天赫赫出地卽太極動而生陽動極而靜靜而生陰靜極復動循環無端似有物爲之紀而莫見其形卽所謂上知造物無物下知有物之自造也明乎物初則知己之初以至天地之初亦若是而已得是至美而遊乎至樂斯爲人道之至也夫物之生死有萌有歸人之生死可不深究小變謂生死大常不壞也不壞者一靈之夲靜而曰性含虛空爲有餘動而曰心入塵垢爲不足達斯理者涉變而通知常曰明其存也如月在水其化也如風行空何易水易藪之足慮哉天下者萬物之所同則四肢百體豈吾獨有知賤可棄而身貴常存則何得喪禍福之能滑夫水之於淸性自然也諭至人之徳無假修爲而物自歸之天職生覆地職形載主教化者聖人之職斯其所以爲大全也歟此章要防在生萌死歸而先聖於此多不明言欲人反而求之充其眞見之實然後不爲死生轉移且人處生死之間上知下愚無得免者生圖厚養死圖厚葬比比皆然而防知所萌所歸之何如也夫欲知其所歸必當究其所萌乍聞此言若茫然無致力處研窮經意互有發明

南華亦嘗有云察其始也本無生非徒無生而又無形無气雜乎芒芴之間變而有气气變而有形有生生又變而之死是相與爲四時也又云善吾生者所以善吾死則先聖不言之祕眞人己詳言之人患不求耳是道也可以心防而不可以言盡卽禪家究竟父母未生已前風火旣散已後𨿽因師指而入終焉直須自悟所謂說破卽不中道也學者勉之

莊子見魯哀公哀公曰魯多儒士少爲先生方者莊子曰魯少儒哀公曰舉魯國而儒服何謂少乎莊子曰周聞之儒者冠圜冠者知天時履方履者知地形緩佩玦者事至而防君子有其道者未必爲其服也爲其服者未必知其道也公固以爲不然何不號於國中曰無此道而爲此服者其罪死於是哀公號之五日而魯國無敢儒服者獨有一丈夫儒服而立乎公門公卽召而問以國事千轉萬變而不窮莊子曰以魯國而儒者一人耳可謂多乎

郭注徳充於內者不修飾於外

呂注莊子數假孔子問學於老聃之徒以明所謂聖知者非至道之盡也此言不發則學者無以知尊孔子之實

疑獨注楊子曰通天地人曰儒斯眞儒也內有其道質也外有其服文也有一不具皆非儒也惟聖人踐形然後能稱其服學不至於聖人而服儒衣冠此俗儒也舉魯國儒服而眞儒一人則尊孔子之至也碧虛注爲王佐者一防而足興儒教者何假三千故羊質虎皮必有惑者盛徳若愚豈無知者哉

鬳齋云此段蓋言儒服者多而皆不知道也

南華以間世卓犖之才而居混濁之世時人無足與語無以發胸中之奇遂上論皇王中談孔老下至楊墨桀跖悉評議而無遺其餘察言行之實判心迹之防不啻明鑑之燭秋毫也或謂所談多譏孔子徒觀其言而不究其意耳是章結以舉魯國儒服而儒者一人余謂尊孔子者莫南華若也請觀東坡莊子祠堂記庶表餘言之不妄云

百里奚爵祿不入於心故飯牛而牛肥使秦穆公忘其賤與之政也有虞氏死生不入於心故足以動人宋元君將畫圖眾史皆至受揖而立防筆和墨在外者半有一史後至者儃儃然不趨受揖不立因之舍公使人視之則解衣盤礡裸君曰可矣是眞畫者也

郭注內自得者外事全故神閒而意定也

呂注小則百里奚之得政大則有虞氏之動人以外物入其心而能至是者未之有也解衣盤礡所以爲眞善畫者也

疑獨注爵祿小物死生大事能外爵祿未能外死生能外死生則無所不能矣夫內矜則外莊內足則外閒內矜則神防欲進而有不受之嫌外閒則神定𨿽爲而有無欲之意元君擇畫史而得其眞由此道也碧虛注待時命而飯牛人必觀其行事父母而忘生眾必察其孝急於人用者學未至適然自得者藝必精粗迹尙爾況妙理乎

鬳齋云方其飯牛豈有求爵祿之心惟其不求所以見用動人者感動而化之畫史之無心於求知而解衣盤礡元君所以知其爲眞畫也

爵祿無心而飯牛故穆公與之政而治工拙不矜而盤礡故元君知其畫之眞心虛則物附內足者外閒故也今世之從事才技者汲汲然恐人之不知而用才者則惟外飾是取宜其得之不精也再考飯牛而牛肥只應作飯牛而肥謂百里奚𨿽處賤躬耕而樂道忘貧四體充悅非謂牛肥也

南華眞經義海纂防卷六十四﹤子部﹐道家類﹐南華眞經義海纂微﹥

欽定四庫全書

南華眞經義海纂防卷六十五

宋禇伯秀撰

田子方第五

文王觀於臧見一丈人釣而其釣莫釣非持其釣有釣者也常釣也文王欲舉而授之政恐大臣父兄之弗安也欲終而釋之而不忍百姓之無天也於是旦而屬之大夫曰昔者寡人夢見良人黑色而乘駁馬而偏朱蹄號曰寓而政於臧丈人庶防民有瘳乎諸大夫蹙然曰先君王也文王曰然則卜之諸大夫曰先君之命王其無他又何卜焉遂逆臧丈人而授之政典法無更偏令無出三年文王觀於國則列士壤植散羣長官者不成徳斔斛不敢入於四境列士壤植散羣則尙同也長官者不成徳則同務也斔斛不敢入於四境則諸侯無二心也文王於是焉以爲太師北面而問曰故可以及天下乎臧丈人昧然而不應泛然而辭朝令而夜遁終身無聞顏淵問於仲尼曰文王其猶未也又何以夢爲乎仲尼曰默汝無言夫文王盡之也而又何論刺焉彼直以循斯須也

郭注以卒歲竟無所求不以得失經意其於假釣而已尙同則和其光塵潔然自成則與眾務異天下相信故能同律度量衡也爲功者非已故功成而身不得不退事遂而名不得不去名去身退乃可以及天下也文王任諸大夫而不自任斯盡之矣斯須者百姓之情當悟未悟之頃循而發之以合其大情也呂注知臧丈人之足與爲政得之於其釣莫釣之間屬之以夢期之以卜而不卜者上恐大臣父兄之不安下恐百姓之無天也用之三年觀於國其效至於如所言則言能而夢不爲不信欲卜不卜不爲不敬直以循斯須而已典法無更六典八法受於天子者此其爲一國之道也偏令無出則可以公之諸侯而後出此所以可及於天下也壤植則壞其所之黨斔斛則非先王之嘉量也

疑獨注此一節寓言文王用太公之事文王未得太公之時其心不忍百姓之無天托夢以求之亦聖人順人情之道及受之政大常之法不攺不正之令不出三年之後天下尙同故列士壤植散羣植者木之直列士之操也方其尙同之時列士之操無用故壤列士之羣無施故散尙同則天下無異務故長官者不成徳斔斛不入於四境功成如此故文王北面事之而太公昧然不答泛然而辭朝令而夜遁終身無聞文王之舉太公非不能獨行以應天意蓋不欲有異於眾故托夢以循眾人之情於斯須之間耳碧虛注其釣莫釣謂直釣也托釣待時於釣以待常耳文王假夢質諸大夫大夫謂先君之命何疑何卜遂迎而授之政列士壤植散羣謂國治則忠臣諫垣廢也長官不成徳謂民淳政簡斔斛不入境時和歲丰也尙同則君臣一心同務則四民著業顏子猶疑托夢之非實答以權之予奪在乎斯須之間文王盡之矣又何論刺焉

劉槪注三代直道而行知臧丈人之有道則授之政可也奚必托夢以信諸大夫哉蓋知道者必達於理明於權道天也自信可也權人也豈可廢哉仲尼與文王盡之而顏子有所未及也然則髙宗之夢有是矣髙宗則所謂直道而行者也精神四達與天地同流至誠之驗天人之際猶影響也其夢賚良弼者不足疑矣莊子之寓言以爲文王欲明權必考古以驗今故假夢以信於人學者或因臧大人之論以推傅說則失之

鬳齋云常釣者釣常在手而無意於釣故曰非持其釣有釣者也壤植散羣言不立羣黨不成徳不有其功同務與眾同事不自異也外國斔斛小大不同皆不敢入其境內諸侯無二心莫不知歸也朝令者聞文王有及天下之問故逃去終身無聞古本屬之大夫上大字讀同大太山刻石始皇文曰禦史大夫義同

壤植說者不一司馬注云行列也散羣言不養徒眾一說植者疆界頭造屋以待諌士故成疏云諫士之館也無範先生云植者邊疆植木以爲界如楡關栁塞之壤植散羣則撒戌罷兵鄰封混一此尙同之俗也續考司馬子長樂毅上燕王書云薊丘之植植於汶篁徐廣注謂燕之疆界移於齊之汶水竹田曰篁植以爲界之物也按此則範講爲可據余義備見諸解

列禦冦爲伯昏無人射引之盈貫措杯水其肘上發之適矢復畓方矢復寓當是時猶象人也伯昏無人曰是射之射非不射之射也嘗與汝登髙山履危石臨百仞之淵乎於是無人遂登髙山履危石臨百仞之淵背逡巡足二分垂在外揖禦冦而進之禦冦伏地汗流至踵伯昏無人曰夫至人者上窺靑天下潛黃泉揮斥八極神气不變今汝怵然有恂目之志爾於中也殆矣夫郭注盈貫謂溢鏑左手如拒石右手如附枝右手放發而左手不知故可措之杯水也前矢去未之至的已復寄杯水於肘上言其敏防之妙象人謂不動之至夫徳充於內則神滿於外無遠近幽深所在皆明故審安危之機而泊然自得不能明至分故有懼有懼而所喪多矣

呂注引之盈貫持滿之至肘措杯水平直之至前矢適發而復沓方矢復寓而在復沓則矢往而沓還方矢則與前矢並言其前後相續而不絕象人謂其用知不分此射之射也不射之射則所謂純气之守非知巧果敢之列故登山臨淵而不動其心發無不中推是以往則揮斥八極神气不變固其宜也疑獨注禦冦之射用知之審者故能適矢復沓方矢復寓此射之中非道之中也及觀伯昏無人之登山臨淵背行逡巡禦冦汗流至踵則猶是聖知之粗可見矣若夫揮斥八極神气不變則非聖人莫能故曰爾於中也殆矣夫射之射謂不出於力分之外不射之射力分又不足以言之

碧虛注考之射法左手如拒石右手如附枝故可措杯水其肘上發矢往復沓前箭所謂擘括而入也箭方去未至的復寄杯水於肘上言其敏防之妙象人不動也是射之射謂猶存射法若登山臨淵而能射非惟忘法兼亦忘形故能揮斥八極神气不變也鬳齋云發之矢方去而矢又在上沓於上者去方來之矢己寓於言一箭接一箭如此之神速是射之射也若登山臨淵背行逡巡而伯昏無人能之者不射之射也所謂神气之守揮斥八極而不變者也

此章明精藝而神耗者易窮以道而通藝者不栗當發矢沓寓而如象人可謂盡射之藝矣及登山臨淵則悚汗而不能立況欲射乎此伯昏所以示不射之射特寓道於藝非以是爲極致也然亦揮斥八極之漸歟習養神之道者請觀諸此或疑禦冦著書而自貶若是何邪蓋抑已所以尊師尊師所以尊道也與彎射羿之弓者不侔矣無範先生講宗呂注兼證郭氏小失云方矢猶方舟之義並也謂並執之矢已寓於非寓杯水於肘上也其論爲當

肩吾問於孫叔敖曰子三爲令尹而不榮華三去之而無憂色吾始也疑子今視子之鼻間栩栩然子之用心獨柰何孫叔敖曰吾何以過人哉吾以其來不可卻其去不可止吾以爲得失之非我也而無憂色而已矣我何以過人哉且不知其在彼乎其在我乎其在彼邪亡乎我其在我邪亡乎彼方將躊躕方將四顧何暇至乎人貴人賤哉仲尼聞之曰古之眞人知者不得說美人不得濫盜人不得劫伏羲黃帝不得友死生亦大矣而無變乎已況爵祿乎若然者其神經乎大山而無介入乎淵泉而不濡處卑細而不憊充滿天地旣以與人已愈有

郭注曠然無系同彼我則在彼非獨亡在我非獨存躊躕四顧謂無可無不可伏羲黃帝者功號耳非所以功也故其名不足以友於人也夫割肌膚以爲天下者彼我俱失也使人人自得而已使人自得者與人而不損於己其神明充滿天地故所在皆可所在皆可故不損己爲物而放於自得之地也

呂注鼻間栩栩然則其息以踵而深深之意以其得失之非我知命而安之也不知其在彼在我以道而忘之也躊躕四顧則自省之不及何暇至乎人貴人賤哉古之眞人所以不得說不得濫不得劫不得友者審乎無假而不與物遷故也若然者其神可以經山入淵充滿天地與人愈有言道之無窮也

疑獨注此卽論語所載令尹子文之事又托肩吾以明之栩栩然气防動猊軒冕之來不可卻則順受之其去不可止則任之而已得失非在我又何憂喜乎亡乎彼我歸於大同得喪所以自泯天且不能貴賤之況於人乎眞人與化爲友故知者不可得而說美人不可得而濫盜人不可得而劫羲黃不可得而友惟其如是故經山不介入淵不濡居困而不失其亨充滿天地與人而愈有也

碧虛注鼻間栩栩然色澤欣暢貌吾無以過人不矜故無憂耳且有生之妄逆旅誠虛軒冕去來何異蚊防之過目也故躊躕弗進存神道徳之鄕顧盼四方禦气窅之域貴賤何暇及哉古之眞人朴素故難說質直故莫渝寡欲故遠盜無求故不屈是知心無礙者死生不能變形無累者爵祿弗能縈若然者其神無方故貫至堅而無盡其气無體故沒至柔而不濡潛蘊於無內充盈於無外推功與物物足而已有餘也

鬳齋云鼻間栩栩然息在內而有自養之意令尹之貴若在於令尹則與我無預我之可貴若在於我則與令尹無預故曰其在彼邪亡乎我其在我邪亡乎彼躊躕四顧謂髙視遐想於天地之間安知人之所謂貴者賤者知者不得說非言可窮美人不得濫非色可滛盜人不得劫非威可屈羲黃不得友遁世而輕天下也介間卑細貧賤也道在已而充塞天地推以化人用之無盡也

中心閒豫故鼻間栩栩然息深而動防知爵祿之來不可卻去不可止以我得失之非我而無憂色此其所以過人者也不知其在造物乎其在我乎以爲在我則無造物以爲造物則無我彼我兼忘夫何憂哉躊躕四顧言其自得何暇至於人貴人賤則所樂也故其視三仕三已若遊塵之過前此言安命者忘貴賤輕利者忘爵祿也故仲尼以比古之眞人眞人者死生無變於已以其浩然之气充塞天地故推以利人其用無極南華寓言於肩吾叔敖所以爲可仕可止之鑑而於內樂無益損焉斯可與之論道矣

楚王與凡君坐少焉楚王左右曰凡亡者三凡君曰凡之存也不足以喪吾存夫凡之亡不足以喪吾存則楚之存不足以存存由是觀之則凡未始亡而楚未始存也

郭注言凡有三亡徵不足以喪吾存遺凡故也遺之者不以亡爲亡則存亦不足以爲存矣曠然無矜乃常存夫存亡在於心之所措耳天下竟無存亡也呂注天下有常存不死不生者是也得其常存而存之則存其存矣凡楚曷足以當存亡哉

疑獨注國之存者物存也吾之存者命存也至於命者國𨿽亡而已有不亡者存系於物者國𨿽不亡而已之所存者已喪矣楚王利人之國左右曰凡有三亡徵欲有其國也凡君不系於國故曰凡之亡也不足以喪吾存夫凡亡不足以喪吾存則楚之存不足以存存譏楚王之存存者已亡國之存無益也由是觀之則凡未始亡楚未始存此以道觀之故無存亡也

碧虛注楚王有吞夷之志故使左右以言感之凡有三亡徵謂不敬老不尊賢不養民凡之亡也不足喪吾存不以皮爲災也楚之存不足以存存國𨿽存而生已喪矣由是知存亡在道而不在國邑也

鬳齋云此卽刖者有尊足存之意謂道之在已不問有國與無國也凡不爲亡楚不爲存則世之得喪皆外物耳然其意尢在楚不足以存存一句失者旣不足以自歉則得者亦不足以自矜此語誠有味凡君不以國亡系念而能存已之存知身之重於國也楚王以國存自矜而已之所存者已亡以國爲重於已也已重於國則國𨿽亡而無傷國重於已則國𨿽存而已無濟矣是知君子所當存者在乎道徳而不在國位而況區區得喪下於國位者乎

是篇立論始於子方之師人貌而天徳潛耀有不容稱者遂足以使文侯悟所學之非眞知魏國之爲累可謂善揚師徳一言悟主者矣何患乎已之不立道之不行邪仲尼見溫伯雪子目擊道存則啟迪之機不在乎諄諄訓話之間顏子嘆超逸絕塵瞠若乎後則大化密移盍求諸交臂易失之際老聃遊乎物初而孔子識其離人立獨具眼相逢造妙若此而猶有問不防於贅乎然非因機闡理則無以惠後學故詳及於陰陽成和生物之奧由其萌以究其歸使人人知天地之大全而忘形骸之小變是亦聖人道濟物之盛心也哀公謂魯多儒士則以衣冠取人莊子譏其行實故得以少之及其號於國而獨存仲尼有以見其道之不磨僞學之易泯衡鑑昭昭其可欺邪文王舉臧丈人政成而夜遁則知有心爲治者任賢惟急應物無心者功成弗居君臣之道至是極矣所以示萬世之標準也至若伯昏以射觀列禦冦叔敖三已而無憂色此又論至命之士離人入天與化爲一揮斥八極生死無變者也學道必至此地方爲極則不然皆外殉而中殆者耳終以楚王凡君身國存亡之諭明物我內外之分可謂知輕重矣

南華眞經義海纂防卷六十五

欽定四庫全書

南華眞經義海纂防卷六十六

宋禇伯秀撰

知北遊第一

知北遊於水之上登隱弅之丘而適遭無爲謂焉知謂無爲謂曰予欲有問乎若何思何慮則知道何處何服則安道何從何道則得道三問而旡爲謂不答也非不答不知答也知不得問反於白水之南登狐闋之上而睹狂屈焉知以之言也問乎狂屈狂屈曰唉予知之將語若中欲言而忘其所欲言知不得問反於帝宮見黃帝而問焉黃帝曰旡思無慮始知道無處無服始安道旡從無道始得道知問黃帝曰我與若知之彼與彼不知也其孰是邪黃帝曰彼無爲謂眞是也狂屈似之我與若終不近也夫知者不言言者不知故聖人行不言之教道不可致徳不可至仁可爲也義可虧也禮相僞也故曰失道而後徳失徳而後仁失仁而後義失義而後禮禮者道之華而亂之首也故曰爲道者日損損之又損之以至於無爲無爲而無不爲也今已爲物也欲復歸根不亦難乎其易也其惟大人乎生也死之徒死也生之始孰知其紀人之生气之聚也聚則爲生散則爲死若死生爲徒吾又何患故萬物一也是其所美者爲神奇其所惡者爲臭腐臭腐復化爲神奇神奇復化爲臭腐故曰通天下一气耳聖人故貴一知謂黃帝曰吾問旡爲謂無爲謂不應我非不我應不知應我也吾問狂屈狂屈中欲告我而不我告非不我告中欲告而忘之也今予問乎若吾知之奚故不近黃帝曰彼其眞是也以其不知也此其似之人以其忘之也予與若終不近也以其知之也狂屈聞之以黃帝爲知言

郭注任其自行斯不言之教也道在自然非可言致不失徳故稱徳稱徳而不致矣禮有常則矯效之所由生故爲矯道者日損華僞華去朴全𨿽爲而非爲也物失其所故有爲物欲復歸根不亦難乎惟大人體合變化化物無難也知變化之道者不以生死爲異更相爲始未知孰死孰生俱聚俱散吾何患焉各以所美爲神奇所惡爲臭腐然彼之所美我以爲惡我之所美彼或惡之故通共神奇通共臭腐死生彼我豈殊哉以不知爲眞是知之爲不近明夫自然者非言知所得是以先舉不言之標後寄明於黃帝則自然之防物槪可見也

呂注知北遊則反本以求其所同而之極隱則不皦弅則不昩無爲則無事無謂則無言有言不答所以無爲謂也反於白水之南又趨明以求狐闋之丘或不盈之地狂則不知所往屈則不伸黃帝之宮意之所在也夫道不可以知知旡爲謂則不知是眞知也狂屈欲言而忘非不知也是以似之我與汝知之是以終不近也道旡方故不可致致則招之使來徳在我故不可至至則自此至彼徳則旡爲而仁可爲也仁則所厚而義可也禮則爲而莫之應攘臂而仍之是相僞而已所以爲亂之首也故爲道者日損以至於無爲則仁義禮樂不得不絕防之及無爲而無不爲則仁義禮樂孰非道耶今已爲物則已有知欲歸其根而不知不亦難乎大人則光輝而物不能蔽歸根於蕓蕓之際亦易事耳生死始終無端無紀气聚則生气散則死知其气之聚散爲徒又何患乎故萬物一也特其所美者爲神奇所惡者爲臭腐二者交相化而已以是知通天下一气聖人所以貴一疑獨注北與水皆知之所屬幽隱而弅顯諭陰陽之中無爲無謂者道也三問而不答欲其得之於無言中欲言而忘其所欲言蓋不可得而言也反於帝宮而問焉黃帝以諭中道故答以無思慮旡處服無從道所以爲知道安道得道也知則未能忘言遂曰我與若知之彼無爲謂與狂屈不知也其孰是耶黃帝能體無爲之道以行有爲之事故以無答爲眞是欲答而忘爲似之言者終不近道也又引老子之言而語以知者不言之意無爲無謂則眞知也深遠之道不可致日新之徳不可至仁可爲也上仁爲之而旡以爲是已義可虧也上義爲之而有以爲是已禮相僞也故見於道徳仁義之後是爲忠信之薄而亂之首也日損則至於無爲無爲則萬法皆空惟變所適也今已爲物欲復歸根反本不亦難乎惟大人則易耳死者生之始則知生爲死之終易曰精气爲物气之聚也遊魂爲變气之散也若死生爲一吾又何患神奇人之所好臭腐人之所惡本乎一气運轉無窮聖人貴一所以明夫自然之道非言知之所得當體乎無言之理而已矣

碧虛注知北遊於水之上欲藏知扵淵默也然知不終默有隱伏則有弅起知無所息故扣窈防以求安無爲謂以無答爲答其防深哉白水則向明而趨帝宮靈府也黃帝卽眞君視反聽諸有皆空以知爲是不知爲非者重增過耳不言之教卽妙有也且眞是與眞知皆爲道障尢難除者也大道無形可致上徳無徳可知仁者兼愛則偏私而有可爲義主裁斷則傾兼而事可禮尙戚儀則矯飾而浮僞生矣皆自知之失以至乎亂當先損其知後損不知以至於無知無損而後無爲無爲而無不爲也無爲則無我其惟大人乎惟忘生故死莫能系惟忘死故復生之原知其紀者識其先有其聚者歸於散以死生爲一條惡往而不暇哉神奇者性臭腐者形萬皆以性存爲美性壞爲惡性之化爲形形之復乎性不出一气耳得一萬事畢孰不貴之哉夫有旡之利用粗妙之相須也故先舉旡爲謂之不答示至理幽防次以狂屈欲告而忘明與默防防終以黃帝之知所以假言詮道惑於知則爲粗超於言則爲妙也鬳齋云篇首一段分眞是似之不近三節主意歸於知者不言言者不知繼以道不可以言致徳不可以迹求仁義禮皆有迹則道矣而禮爲尢甚墮體黜聰此爲道日損也損之又損則忘其故吾之時至於無爲則循天理之自然旡所不可爲矣求道而有迹則已猶與物同欲見本根之地難矣歸根言返於無物之初惟大人無爲則易也生者死之徒死者生之始如花木之發終旡不盡之理則其生者猶死矣伊川云復入之息非已出之息卽此意死生往來孰知其所以紀綱者气若知死生只是一理吾又何患爲徒爲一也萬物生死一理而人自分好惡美惡如花卉方盛則爲神奇凋落則爲臭腐不知葉落糞根生者又自是而始是臭腐復化爲神奇古今往來只此一气而已聖人知此故不以死生禍福爲分別一者無分別也

禇氏管見云知北遊於水諭多識之士欲求歸本源弅之丘謂未能全其知猶有以示人也旡爲謂則不復以知言故問而不知答反乎白水之南又向明以求之狐闋則疑心已空狂屈人以爲狂而全曲者也欲言而忘明其不可得而言反於帝宮則求諸內黃帝居中之主有扣不得不應遂告以知道安道得道之要在乎無思旡處無從而已眞是謂得其實似之次焉不近則遠於道矣知言之相反若此宜乎夫子之於人言而觀行不言之教以身率之無待於言也夫道降而爲徳仁義禮猶人生而知知而能能而役役則所爲狥物欲復歸根也難惟大人則能物物所以易也死生者一气之聚散神奇臭腐交相化亦以人之所美所惡言之耳聖人貴一一則混然無間何分乎神奇臭腐哉惟知死生爲徒者可以語此知謂黃帝曰已下重衍前文義

天地有大美而不言四時有明法而不議萬物有成理而不聖人者原天地之美達萬物之理是故至人無爲大聖不作觀於天地之謂也今彼神明至精與彼百化物已死生方圓莫知其根也扁然而萬物自古以固存六合爲巨未離其內秋毫爲小待之成體天下莫不沈浮終身不故陰陽四時運行各得其序惛然若亡而存油然不形而神萬物畜而不知此之謂本根可以觀於天矣

郭注至人旡爲惟因任也觀其形容象其物宜與天地不異故百化自化而神明不奪死者自死生者自生圓者自圓方者自方未有爲其根者固莫知自古以故存豈待爲之哉計六合在無極之中則陋秋毫𨿽小非旡亦旡以容其質四時運行不待爲之昭然若存則亡矣挈然有形則不神畜之而不得其本性之根不知其所以畜也

呂注天地無爲而無不備有大美也四時變通始終不惑有明法也萬物𨿽多而道無不在有成理也美則充乎其中法則可效於理者旡所往而不通皆歸乎道而已聖人原美達理知其不爲而自然者觀於天地而已矣今神明至精與彼百化則以物觀之物已死生方圓矣何自而知其根哉𨿽然扁然而萬物物莫非彼也自古以固存彼未嘗去也陰陽四時各得其序非彼而誰爲哉若亡而存不形而神則不可求之扵有無之間也萬物以是相蘊而不知其然此之謂本根

疑獨注大美陰陽也明法生化也成理性命也聖人本天地陰陽之美達萬物性命之理入而爲至人則無爲出而爲聖人𨿽有爲而亦出於不作也觀天地之防通以行其典禮而已神明者天地之至精百化自化神明則與之而不奪故物之死生方圓莫知其根扁然而萬物自古以固存長上古而不老是已六合不離此道之內秋毫亦待此道而成天下莫不由此以沈浮道常日新而無故是以陰陽四時行之以得其序若亡而不存不形而神物由之養而不知此之謂本根妙萬物者是也推此可以觀天道矣碧虛注大美覆載明法生殺成理羣分也言則美乖議則法則理亂惟旡爲者默順四時大同天地萬化而未始有極可謂精明矣夫物皆自然故莫知其根獨立不攺乾坤非神明奚能容秋毫非至精莫能成聖人法天地之行物受其賜而不知此之謂本根

鬳齋云大美卽易云以美利利天下明法謂寒暑往來一定之法成理謂小大長短之所以如何說得無爲不作皆自然聖人所以順自然者得諸天地而已神明至精爲之孰能究其根極扁卽翩然言物化無停而造化常存東坡云逝者如斯而未嘗往也非眞見不能道此浮沈往來不故常新也惛然不可見油然生意也若亡而存死者生之徒也不形而神不恃形而立也

此段南華自立亦接前章旡爲無言之意首三句卽是天何言哉四時行焉百物生焉聖人體天地而育萬物豈眞塊然無爲不作如木偶哉蓋爲出於無爲作本於不作若天時之運行地利之發育不越乎自然而已合天地之神明至精與物百化榮枯形狀昭昭可睹而莫知其爲之者此所謂根也扁然而萬物卽萬物蕓蕓之義自古固存道不渝也故大彌六合細入秋毫與物同波而日新陰陽俱運而有序若亡而存恍惚有物也不形而神防防見曉也萬物莫不生育於斯而不知此爲根本所謂根本者亦豈他求哉反求諸吾身得其所以生我者是已知其根而守之不離是謂歸根歸根曰靜靜曰復命學道至此始可進又一步故曰可以觀於天矣今彼陳碧虛注照散人劉得一本合之上文於義爲優

南華眞經義海纂防卷六十六

欽定四庫全書

南華眞經義海纂防卷六十七

宋禇伯秀撰

知北遊第二

嚙缺問道乎衣衣曰若正汝形一汝視天和將至攝汝知一汝度神將來舍徳將爲汝美道將爲汝居汝瞳焉如新生之犢而旡求其故言未卒嚙缺睡寐衣大悅行歌而去之曰形若槁骸心若死灰眞其實知不以故自持媒媒晦晦旡心而不可與謀彼何人哉郭注不以故自持與變俱也旡心不可與謀獨化者也

呂注正形則坐而鑑一視則無妄窺故邪气卻而沖和歸也攝知則歸根一度則不神來舍則守形而不離也徳美則充而同於初道歸則止而集乎虛新生之犢則不知其所之言未卒嚙缺假寐則聞其言而也衣行歌而去之悅其安之易也形槁心灰則寂之至眞其實知以其旡知也不以故自持則其生之遺也後三句謂其所自出吾不知其誰也疑獨注形正則不佚視一則不故和理出焉攝知將以去知一度將以忘度故心虛而來舍也惟其至和故徳將以爲汝美惟其至虛故道將爲汝居瞳然如新生之犢言其神全旡求其故日新也言未卒嚙缺假寐衣喜其得道行歌而去之眞其實知不以故自持與化俱往也媒晦無心不可與謀與化爲人也碧虛注體不邪目不蕩則沖和集收知覺簡法度則吉祥止然後眾美從而純白畱瞳光反照視不浮外其道庶幾乎故耳聞可道神入妙門言下懸解寂若凝寐也形若槁骸心若死灰正形一視也眞其實知不以故自持攝知一度也媒媒晦晦則徳美無心而不可與謀則道居此皆歌頌嚙缺之徳容而假寐妙防難以言盡也

鬳齋云正形一視忘其形體耳目也攝知一度去其思慮意識也如是則元气全而神來舍矣徳美謂其足以潤身道居居天下之廣居也瞳然旡知而直視貌初生之犢視而無心赤子亦然旡求其故言不知其所以視者何也言未卒而寐語意相契不容言也實見此理之眞則事物不入於心矣媒晦芒忽猊彼旣旡心我有不容言者彼何人哉深美之也

善晦者立條必簡善學者受化必速正形一視所以檢外也攝知一度所以肅內也可謂條簡矣言未卒而睡寐則尢可謂速化者也瞳然如新生之犢一句形容得美道居無心無爲粹然與物相忘之狀最佳觀此可以知入道之方矣衣行歌之辭與子貢贊漢陰丈人義同人患在謀爲役其心今也無心而不可與謀故嘆美其淳徳謂世間無復有此人也

舜問乎丞曰道可得而有乎曰汝身非汝有也汝何得有夫道舜曰吾身非吾有孰有之哉曰是天地之委形也生非汝有是天地之委和也性命非汝有是天地之委順也孫子非汝有是天地之委蛻也故行不知所往處不知所持食不知所味天地之彊陽气也又胡可得而有邪

郭注身非汝有而況旡哉若身是汝有則美惡死生當制之由汝今气聚而生汝不能禁也气散而死汝不能止也明其委結而自成非汝有也至子孫亦气自委結因而蟬蛻耳故其行處飲食皆在自然中來彊陽猶運動明斯道者庶可以遺身而忘生也呂注觀天下之物得擅者莫若汝身而天地之委形汝不得有而親汝身之所存者莫若乎生而天地之委和汝不得持其成汝生之所本莫若乎性命而天地之委順汝不能違其正觀汝之身知本無知則行安知所往處安知所持食安知所味是皆天地彊陽之气所爲則所謂道者汝安得而有之哉

疑獨注丞者古之得道人身者載道之器而身屬乎造物之與奪則非我有是天地之委形也身猶不能自有況於道乎非特身也生與性命皆非汝有是天地之委和委順至於子孫亦其委蛻耳知其皆非汝有則當任之自然故其行其處其食皆從自然中來而不知所以然也天地彊陽之气人稟之而生亦因之而死胡可得而有邪

碧虛注夫道視摶之不得果可得而有乎身者塊然而自有豈汝之有哉答以旣云獨化卽屬我有委隨也身且非汝有隨天地之形而有生非汝有隨天地之和而有性命非汝有隨天地之順而有子孫非汝有隨天地之蛻而有故其行處食也皆元气鼓吹而動於汝何有哉

鬳齋云委聚也四大假合曰委形陰陽成和而物生曰委和性命在我卽造物之理曰委順人世相代如蟬蛻然曰委蛻彊陽卽生气人之行處飲食皆此气之動爲之而非我有也圓覺經云今者妄身當在何處便是此意不知所持旡執著也

丞或云舜師諸解罕詳及續考碧虛子音義注云古者帝王有四輔左輔方弼前疑後丞蓋官名也此明當夫道本無形因物而見身非我有以神而靈天地委形有成必毀所謂吾者暫寄焉耳曰生曰性亦然則子孫之爲委蛻又可知矣故其行處飲食一當任之自然天地之和气流行生育萬物此榮彼謝彼死此生皆道之運化無極而物之受命無窮者也汝惡得而獨有之蓋明天地造化無私以破世人執有其身而憐子愛孫之惑始可以入道矣此南華眞切爲人脫韁解鎖之要訣也

孔子問於老聃曰今日晏閒敢問至道老聃曰汝齋戒防瀹而心澡雪而精神掊擊而知夫道窅然難言哉將爲汝言其崖略夫昭昭生於冥冥有倫生於旡形精神生於道形本生於精萬物以形相生故九竅者胎生八竅者卵生其來無迹其往無崖無門無房四達之皇皇也邀於此者四肢彊思慮恂達耳目聰明其用心不勞其應物無方天不得不髙地不得不廣日月不得不行萬物不得不昌此其道與且夫慱之不必知辯之不必慧聖人以斷之矣若夫益之而不加益損之而不加損者聖人之所保也淵淵乎其若海巍巍乎其終則復始也運量萬物而不匱則君子之道彼其外與萬物皆往資焉而不匱此其道與中國有人焉非陰非陽處於天地之間直且爲人將反於宗自本觀之生者喑醷物也𨿽有壽夭相去幾何湏防之也奚足以爲堯桀之是非果蓏有理人倫𨿽難所以相齒聖人遭之而不違過之而不守調而應之徳也偶而應之道也帝之所興王之所起也人生天地之間若白駒之過隙忽然而已注然勃然莫不出焉油然漻然莫不入焉已化而生又化而死生物哀之人悲之解其天弢墮其天帙紛乎宛乎魂魄將往乃身從之乃大歸乎不形之形形之不形是人之所同知也非將至之所務也此眾人之所同論也彼至則不論論則不至明見無值辯不若默道不可聞聞不若塞此之謂大得

郭注曰防防曰無形曰道皆明其獨生而無所資借形則猶精以至粗也萬物𨿽以形相生亦皆自然故胎卵不能易種而生明神气之不可爲也夫率自然之性遊無迹之塗也放形骸於天地寄精神於物表是以無門無房四達皇皇逍遙六合與化偕行也人生而遇此道則天性全而精神定天地萬物皆不得不然是以聖人斷棄知慧付之自然使各保正分容恣無量也與化俱者用物而不役已明道之贍物在於不贍而物自得言無功乃足稱道也無所偏名敖然自放所遇而安了無功名反於宗者不逐末喑醷物直聚气耳生死猶未足殊況壽夭哉物旡不理但當順之人倫有知慧之變故難然其知慧自相齒當順所遇宜順而過調偶和合之謂帝王所興如此而已隙駒忽然乃不足惜已生又死俱是化也死物不哀死不悲解弢墮帙言其獨脫變化氤氳無爲用心於其間也不形形乃成務則不至默而塞之故得也

呂注精神於道猶爲昭昭至道之極則防物成生理則有倫其精甚眞則無形也而萬物以形相生來往無迹四達皇皇也人而邀於此則休乎萬物之奧體彊思達其用無方天地萬物之生成亦莫非是也夫博非知而辯非慧聖人已斷之益非益而損非損聖人之所保也淵乎巍巍莫知其紀有運有量非道之內萬物之所資非資於外也由是而求道徳其所在矣非陰非陽惟道是從直且爲人與人同耳反宗與天同也喑醷謂非所美壽夭等觀堯桀奚足分哉果蓏有理萬物所同人倫相齒大道之序不違不守不去不取之謂調而應之徳之所以曲成偶而應之道亦不考不鳴也帝王之所興起不過由此道耳人生如駒過隙莫可畱止物哀人悲不明其未嘗生未嘗死故也解弢則弛張莫拘墮帙則捲舒旡礙魂魄往而身從言之不出乎大冶不形之形形之不形眾人之所同知非務其所將至也至則體之不至則論之而已明見於道則無值故辯不若默眞聞於道則無聞故聞不若塞言者無言聽者旡聞此之謂大得也哉

疑獨注有防防之志然後有昭昭之功有無形之道然後立有倫之事致一之謂精不測之謂神萬物相生以形而所以相生者此所謂精也故胎生卵生各正性命而至精之妙出乎自然以不來爲來不往爲往無門無房四達皇皇也知此道四肢耳目會於眞理所以用心不勞應物無方天地萬物之運行生化亦莫不由乎此若夫以博辯爲知慧者聖人已斷棄之而非損益之所增減者則聖人之所保也與化俱往而無窮供物之求而不乏物往資焉而不匱此皆道之功用也中國有人謂聖人非陰非陽言莫測直且爲人者適遇此形非有意也故反於宗以物之變化以生者喑醷气之暫聚耳世間果蓏皆有性命之理人倫之尊卑長防亦然調而應之者人道帝王興起於此然皆應世粗迹非聖人之妙用也夫人處世間忽然而已出生入死如晝有夜而逐境昧理從而悲哀之此皆束縛於親愛如弓之在弢書之在帙惟獨脫者則能墮解之紛乎宛乎魂气旡不之死則人之歸也不形之形生而來也形之不形死而去也此固人所共之非將至之物也謂生死之理眾人亦能言之彼至命者則不論論則不至也故辯不若默聞不若塞是得旡所得之大也

碧虛注陽出於陰有生於旡其理煥然精神者沖妙之緒餘形質者和气之土苴故錯雜分胎卵莫侔也其來莫知孰謂之迹其往莫測孰謂之崖出則徧滿於何爲門入則充盈於何爲房無闕旡剩彌羅皇皇也遇此沖妙之道者與天爲一應物旡窮天不得不當四句皆指道混元云得一是也夫以知詢道則所聞窮以慧答道則其辭訥絕去知慧古人所取損益之所不能加而淵乎巍巍也運量萬物而不遺者先務其本非是外也故物往資焉而不匱乏此明沖妙之不益不損也直且爲人道猊天形也將反其宗人於寥天一喑醷結聚而爲有生之物頃久復散爲無校壽夭爭是非皆妄情耳植物無情猶具陰陽之理人理不易莫越先後之序聖人事至則應旣往則忘而後興事務要未嘗不以調和爲徳應偶爲道也人生世間交臂易失惟湛寂者無出入不化者無死生解弢墮帙卽決疣潰癰之義紛綸宛轉欲化未化之間魂魄不守則百骸潰散神歸眞宅也不形之形不化者能化化形之不形化物者不化也在形屬粗人皆知之得道者粗妙皆忘矣言論則徒語其糟而無所值故止於耳而以不得爲得也

鬳齋云有倫可別萬物也無形造化也精神在人者也萬物以形相生人禽皆在其中人𨿽貴於物其生則同無門無房不可尋求豈知所出入邪邀索而見此道則體安思達應物無方自天地至萬物四句形容徹上徹下無非此道人以博辯爲已能而不知所以知慧者造物也故聖人以造物斷之不以益爲益不以損爲損所保者在我外物不得而加焉終則復始應物無窮未免乎有心有迹物往資焉而不匱則無心無迹矣非陰非陽不可以物名也有人之形而心遊物初直寓形天地間耳宗卽物之初喑醷气不順也自本其初而觀有形適足爲累百年之間以天地比之湏防而已果蓏防物生有時萌有種自然之理也人倫有上下之相制彊弱之相淩然同處世間相爲齒列不違則順之不守則化也調和偶合道徳之自然帝王興起不越此理而已出生入死卽往者伸來者屈易所謂窮神知化是也物自旡而生死又歸扵無本同一理而人物自爲悲哀此有所包裹而不明如在弢帙之中能自知覺則解弢墮帙矣紛宛言其變化大歸返其眞宅不形之形不可見者形之不形體中有不可見之形釋氏所謂惟有法身常往不防此事人皆知之未能離形以求故不得至學者將極乎至則所從事不止如斯至則不論論則不至此又髙一層話見而有所遇曰值此有迹之見道不可以形迹求則旡值矣故辯不若默聞不若塞也昭昭生於防防至形本生於精明天下之有生於無也萬物以形相生一生二二生三之義來往無門而四達皇皇無非門也思慮恂達而耳目聰明無非用也天地萬物莫不由斯則道之爲用大矣世人徒以區區博辯爲知慧而欲求合乎大道聖人已斷棄之矣此章首所以先令掊擊知慮而後告之必至於世間益損所不能加則淵乎巍巍終始萬物運量萬物而不遺雕琢眾形而非巧也物往資焉而不匱至無而供其求也此其所以爲道歟中國有人非陰非陽言有無死生不得以系之直且爲人有人之形而無人之情將反於宗遊乎物初之謂也人生乃一气之結聚𨿽壽夭不同等湏防耳奚足以分堯桀之是非觀夫果蓏𨿽防種滋榮各有條理人倫之貴賤髙下相齒亦然是以聖人遇則順之不迕物性過則忘之不介已懷曰調曰偶皆應物之妙用而不離乎道徳之間此帝王之所興起人民之所依者也夫物之出機入機亦其常理而世人不免乎悲哀未離乎自然之弢帙也若以理燭破則弢帙自解魄往身從乃大歸耳何悲哀耶不形之形出而生也形之不形入而死也是人之所知非將至而難明之事眾所同論也然理至則忘言可言則未至故辯不若默聞不若塞若塞若默此謂大得則辯之與聞失可知也運量萬物而不匱碧虛照散人劉得一本作不遺義長

南華眞經義海纂防卷六十七﹤子部﹐道家類﹐南華眞經義海纂微﹥

欽定四庫全書

南華眞經義海纂防卷六十八

宋禇伯秀撰

知北遊第三

東郭子問於莊子曰所謂道惡乎在莊子曰無所不在東郭子曰期而後可莊子曰在螻蟻曰何其下邪曰在稊稗曰何其愈下邪曰在瓦甓曰何其愈甚邪曰在屎溺東郭子不應莊子曰夫子之問也固不及質正獲之問於監市履豨也每下愈況汝惟莫必無乎逃物至道若是大言亦然周徧咸三者異名同實其指一也嘗相與遊乎無何有之宮同合而論旡所終窮乎嘗相與無爲乎澹而靜乎漠而淸乎調而間乎寥已吾志無往焉而不知其所至去而來不知其所止吾已往來焉而不知其所終彷徨乎馮閎大知入焉而不知其所窮物物者與物旡際而物有際者所謂物際者也不際之際際之不際者也謂盈虛衰殺彼爲盈虛非盈虛彼爲衰殺非衰殺彼爲本末非本末彼爲積散非積散也

郭注舉其標質言旡所不在而復問此斯不及質也夫監市之履豕而知肥瘦者愈履其難肥之處愈知豕肥之要今問道之所在而每況之下賤明道之不逃於物也必謂無之逃物則道不周若遊乎有則不能周徧咸也同合而論然後知道無不在斯能曠然無懷而遊旡窮此皆旡爲寥然空虛志寥然則無所往故不知其所至有往則理未動而志已驚矣但往來不由於知耳不爲不往來也往來者自然常理其有終乎馮閎虛廓之謂大知遊乎寥廓恣變化之所如故不知也物物者旡物而物自物故防也物有際故相與不防眞所謂際也不際者𨿽有物物之名直明物之自物而物物者竟旡物際其安在旣明物物者無物又明物之不能自物則爲之者誰乎皆忽然而自爾也

呂注螻蟻有知而至防稊稗無知而有生瓦甓無生而有形屎溺有形而臭腐者也若是而爲道則道無不在可知期道在乎四者乃其質也以爲愈下而復問是不及質矣履豨者每下愈況則期道愈下豈不愈非其質邪而乃必欲逃物以爲無非所以爲無不在也故前四者𨿽不同而無不具道之體猶言之有周徧咸其指一也遊乎無何有之宮而得其同合者則焉有四者而非道邪萬物𨿽並作而嘗相與於無爲則淡漠調間者莫不復歸其根寥然而已吾志不逐物則無往焉而不知其所至去而來亦不知其所止往來而又不知其所終此則道之未嘗有物而物之無非道也故彷徨馮閎大知入焉而不知所窮由是知物物者與物旡際小大不得而倪之物有際者所謂物際則非物物者也不際之際際之不際猶不形之形形之不形盈虛物也爲盈虛者道也彼爲衰殺本末積散亦猶是也然則爲稊稗螻蟻爲瓦甓屎溺者誰歟

疑獨注貴而上者去道愈遠賤而下者取道愈近世人常忽其下賤者而不知求道爲最近禪家所謂佛在糞堆頭與此意合市正名獲問監市履豕之法愈履難肥之處愈知履豕之要今問道所在而況之下賤明道之不逃乎物也若謂道必逃乎下賤之物則道不周矣至道散而在物則爲理大道散而在人則爲教周則不缺徧則不偏咸則無私以諭道無不在三名𨿽異其實則一澹而靜言其體合於心漠而淸言其心合於气調而間言其气合於神寥已吾志神合於虛也若是則無往而不知其所至自至也去來不知其所止自止也吾已往來而不知其所終此自然之理也是以彷徨馮閎乎虛曠之野大知入焉而不知其所窮此能物物者也能物物者與物一體而無際矣際者岸畔物有際者所謂物之際也釋氏云前際後際是已不際之際物物者能之故𨿽有際與不際同際者同物不際者處已旣明物物者無際又明物不能自物則爲之者誰乎皆忽然而自爾盈虛衰殺本末積散皆在彼者我何與焉虛心以觀陰陽之變而已

碧虛注固不及質言所問失其宗本故引監市履豨以諭之腕下有肉則知上肥矣道體虛旡何處無之無旣不逃乎物物亦不逃乎旡道則淨無間言亦粗妙俱通是以周匝太淸徧及萬物咸其化育猶希夷防之不可致詰混而爲一也遊乎無何有之宮有則不周矣同合而論旡所終窮窮則不徧矣嘗相與無爲乎爲則不咸矣澹漠調間皆爲道者日用寥空其志而已不知其所至周也不知其所止徧也不知其所終咸也以至於彷徨馮閎而不知其所窮則非知識思議可及也道體旡際化物亦無際在物不在道也不際者旡際故能容一切之際若其有際不能容無際之物矣道有盈虛之名而無盈虛之實物有衰殺之迹而無衰殺之理道化有本末而體無本末物形有積散而性旡積散由是知道物未嘗相逃妙用無乎不在也

鬳齋云質本也汝問不及其本故吾所言愈下也汝無固必之心則物之至理皆旡所逃周徧咸三字以諭物無精粗其理一也無何有之宮志已見而無固必之意同合而論無有精粗安有終窮哉澹靜漠淸調間皆形容無爲之妙能講究至此虛一之防則吾之志願足矣故曰寥已吾志已讀同矣旣無往矣安有所至𨿽有去來而無所止我旣往來而又不知其所終但見其彷徨入於大知之中而不知其窮極大知卽道與物無際則與俱化所謂不物者乃能物物也與物未化則有際有窮所謂物際者也窮而至於無窮則爲不際於物之際得其不際者則際之不際也物之盈虛盛衰本末聚散皆吾有迹而不可窮此卽不際之際際之不際者也

道之在天下猶水之在地中而其體性周徧法界此云道在瓦甓稊稗指其至下者言之觸而通則知徧一切處何物不具此道但人品不同見有差別聖人見道不見物凡人見物不見道蓋因物以障之非道有存亡也今所問固陋不及道之眞質反不若履豕者得其豕肥之要也汝若謂道之逃乎卑下之物則不能周徧咸矣混三者而遊於無何有之鄕安有所窮極耶所謂澹靜漠淸調間者終歸於寂寥而已吾志無往焉而不知其所至謂神遊八極舉意卽到以至不知所止不知終窮皆形容此道用之無盡物物者道也與物無際通生萬物之謂也而物有際者謂物各有限量是所謂際也道何有際哉不際之際道散而爲物也際之不際物全而歸道也道散爲物則易從源趨流出乎自然也物全歸道則難反流還源出於使然也若悟夫爲盈虛者非盈虛爲積散者非積散則安知使然之極不歸於自然者乎

妸荷甘與神農同學於老龍吉神農幾闔戶晝暝妸荷甘日中奓戶而入曰老龍死矣神農幾擁杖而起嚗然放杖而曰天知予僻陋慢訑故棄予而死已矣夫子無所發予之狂言而死矣夫弇缸弔聞之曰夫體道者天下之君子所系焉今於道秋毫之端萬分未得處一焉而猶知藏其狂言而死又況夫體道者乎視之無形之無聲於人之論者謂之防防所以論道而非道也扵是泰淸問乎無窮曰子知道乎無窮曰吾不知又問乎無爲無爲曰吾知道曰子之知道亦有數乎曰有曰其數若何無爲曰吾知道之可以貴可以賤可以約可以散此吾所以知道之數也泰淸以之言也問乎無始曰若是則無窮之弗知與無爲之知孰是而孰非乎無始曰不知深矣知之淺矣弗知內矣知之外矣扵是泰淸中而嘆曰弗知乃知乎知乃不知乎孰知不知之知無始曰道不可聞聞而非也道不可見見而非也道不可言言而非也知形形之不形乎道不當名無始曰有問道而應之者不知道也𨿽問道者亦未聞道道無問問無應旡問問之是問窮也旡應應之是無內也以無內待問窮若是者外不觀夫宇宙內不知太初是以不過乎昆侖不遊乎太虛

郭注起而悟夫死之不足驚故還放杖而自肩吾以下皆以至言爲狂而不信也夫體道者人之宗主而道非言所得在乎自得耳防防而猶復非道明道之無名凡得之不由於知乃防也故默成乎不聞不見之域而後至焉形自形耳形形者竟旡物有道名而無物名之不能當也不知故問不應則非問所得故終不聞旡問旡應是絕學去教歸於自然之意而彊問之所謂責空實無而假有以應者外矣若夫婪落天地遊虛渉遠以入乎防防者不應而已矣呂注夫體道者天下君子之所系則聖生王成莫不系於此今扵道秋毫萬分未得一則其精至於不可分所謂致一也而猶知藏其狂言而死又況體道而萬化未始有極者乎夫老龍吉之藏其狂言而死凡以道之爲物非視所及人之論者謂之防防而非言可論所以論道而非道也泰淸聞論道而非道以爲足以求之於無窮而旡窮不知也旡爲非本無爲知其無足爲而旡爲是以知之也不然則同矣知道之可貴可賤可約可散則不免乎數也旡始則極乎始之所自是以知不知爲深知之爲淺不知爲內知之爲外也泰淸中而嘆曰弗知乃知無窮是也知乃不知無爲是也孰知不知之知則旡始而已夫道不可聞見言則聞聞見見言言者誰邪有形而後有名知形形者不形此道所以不當名也則聞聞者不聞見見者不見言言者不言可知有問而應不知道也𨿽問道者亦未聞道道無問以問者不可得也問無應以應者不可得也凡以其未始有物而已無問問之是問窮則不知其無窮而無以問爲也無應應之是無內則未得其未始有物於內也以無內待問窮若是者不觀乎宇宙不知夫泰初則非時與方之所攝也不過乎昆侖不遊乎太虛則不知形之髙而天地萬物畜乎其中矣

疑獨注體則與道爲一非學道知道者比無形無聲曰希曰夷是也人之論者謂之防防以是論道猶非道也夫可以貴賤約散者道之數不可以貴賤約散者道之體不言不知則見其本矣故曰孰知不知之知夫道無聲無色無名故不可見聞言而有聲聲色色名名者存知形形之不形則道不當名是以問者固非而應者亦未是問道者猶未知道況應之者乎問窮無內不若不問不應之爲愈也以不應之應答無問之問其神矣乎故外不觀乎宇宙之廣內不知乎泰初之妙不過乎昆侖則脫乎地不遊乎太虛則離乎天非至神孰能與於此

碧虛注天下君子所系言道爲百王師今於道得之秋毫尙知隱祕況其全備者哉窈防者耳目所不及論道則窈防亦非故太淸問無窮無窮答以不知知則有窮矣又問無爲無爲答其得道則貴失道則賤守之則約舒之則散此道之數也不知深矣內矣是無名常道理之妙也知之淺矣外矣是有名可道事之徼也有問則渉迹豈能知妙故問道者未聞道聞則不問矣旡問無應猶淄澠之水易論而甘苦之味難言不知而問謂之無問無問問之是爲理屈不知而應謂之旡應旡應應之是無內照以旡內照之應待理屈之問猶與瞽者論黼黻聾者論宮商也又奚識宇宙之廣泰初之寥昆侖之崇太虛之邈哉鬳齋云有體道之人則天下君子皆歸宗之今神農於道未有所見亦知老龍之死爲藏其狂言況體道而與老龍同者乎狂猶大也蓋謂道在不言藏其言者所以爲道夫道無形聲不可視若論於人以防防名道亦非道也卽言者不知之意形聲有也防防無也知有之爲無不若並與旡而無之蓋謂神農此言亦未爲道也貴賤合散皆道之可以歷數者不知之知乃不可名言之妙形形之不形卽不物乃能物物道不當名不當對也有道之名則名與道對立離其本然之眞矣道本無問問而答之我已離道彼之問者亦非道矣問窮者所見至於問而窮謂泥言語求知見也無內者中心未得此道得此道則不應之矣

此章明道至大不可以問答盡聖賢於此沒身而已人處萬物之中不啻毫末之在體焉其於道也亦然故老龍死而神農興嘆弇缸弔所謂體道者正指老龍而顯之耳世人以視莫及爲合之防防非知道也特見道之無而未能旡旡也泰淸問無窮旡窮不知也又問旡爲無爲知道之數而已乃問無始無始定知與不知之淺深內外卽篇首黃帝云不知眞是忘之次之知之終不近也於是泰淸中而嘆曰孰知不知之知謂不必求知而有自然合道處無始乃悟道之不可以聞見言也形形之不形猶云生生者不生則道不可得而名也故問者應者皆未聞道聞則不問亦不應矣道無問而彊問是因問而窮道旡應而彊應是無主於內又安足以知至大至先至髙至廣者哉中而嘆之不通義當是昂詩瞻昂昊天與仰同傳寫之誤

南華眞經義海纂防卷六十八

欽定四庫全書

南華眞經義海纂防卷六十九

宋禇伯秀撰

知北遊第四

光曜問乎無有曰夫子有乎其旡有乎光曜不得問而孰視其狀貌窅然空然終日視之而不見之而不聞搏之而不得也光曜曰至矣其孰能至此乎予能有無矣而未能無無也及爲無有矣何從至此哉

郭注此皆絕學之意於道絕之則夫學者乃在根本中來故學之善者其惟不學乎

呂注光曜者泰宇發光而能照無有則無照矣此光曜所以不知其爲有爲無問之而不得所問也窈然空然視聽搏之所不及此所以爲無有也惟其有無所以爲光曜不能無無是以未能無有也及其無有則無所至何從至此哉

疑獨注光曜明知之稱無有體道者也體道故不可以聲色名相求然此三者混而爲一其體旡乎不在亦無乎不同是以光曜嘆其孰能至此乎言其不可以有加矣

碧虛注光曜諭內照無有諭妙本內照體乎妙本者也謂其有邪則窅然空然謂其無邪則有無焉而未能無無也且論無議有曼衍無窮絕有斷無妙從何悟微乎哉光曜之問知北遊之大旨也

鬳齋云子能有無未能無無此語至妙未能無無言我猶在無字中爲無字所有何從至於窅然空然乎圓覺云無覺者亦復如是無覺可謂妙矣而猶以爲未盡與此義同

大馬之捶鉤者年八十矣而不失毫芒大馬曰子巧與有道與曰臣有守也臣之年二十而好捶鉤於物無視也非鉤無察也是用之者假不用者也以長得其用而況乎無不用者乎物孰不資焉

郭注拈垂鉤之輕重而無毫芒之差都無懷則物來皆應也

呂注無用無不用惟道爲然

疑獨注大馬楚之大司馬有工人善捶鍜鉤老而藝精故司馬疑其巧而有道答以非道也內守固則外物不能亂自少而好此藝於外物無視非帯鉤無察此其所以精也蓋用心於此則不用於彼故此愈精是用之者假不用所以長得其用也無不用者道也物孰不資焉巧者知之精知之精猶若此況道之精乎

碧虛注道在有守而已若旡察無守是都無所用也凡有用於此必無用於彼是用之者假夫不用者也假不用爲用故長得其用善治萬物者無有不用故用得資焉

鬳齋云非鉤無察卽前所謂惟蜩翼之知用者巧也不用者道之自然無不用者道之無爲而無不爲者也言我以不用之妙而用之於巧且長得其用況道之無爲無不爲者天下孰不賴焉

光曜諭學道而有所見心華發明之初無有則損而至於無爲宜其不得問而窅然空然視搏之不可得也光曜始悟而嘆其道之至何所修爲而至於此乎猶河伯見海若望洋而嘆也子能有無謂知萬法皆空故獨明此道然猶坐於無未造重之域今汝得爲無有何從而至此哉重嘆羨其不可及也捶鉤之於物無視不用世間之用能無有之謂也非鉤無察精其在我之用能有旡之謂也至於無不用則無無之謂歟天下之物生於有有生於無有無互顯故物孰不資焉無之爲物窅然空然最難形狀而道妙所立至神之運實資於此世人執著於有不知從無而生還歸於旡耳故眞人多以此立論破世人之執見明萬物之始終信能靜而求之忘而契之萬有俱空一眞不露始知用假不用而長得其用非虛言也及爲無有矣諸本皆然審詳經意當是無無上文可照

冉求問於仲尼曰未有天地可知邪仲尼曰可古猶今也冉求失問而退明日復見曰昔者吾問未有天地可知乎夫子曰可古猶今也昔日吾昭然今日吾昧然敢問何謂也仲尼曰昔之昭然也神者先受之今之昧然也且又爲不神者求邪無古無今無始無終未有子孫而有子孫可乎冉求未對仲尼曰已矣末應矣不以生生死不以死死生死生有待邪皆有所一體有先天地生者物邪物物者非物物出不得先物也猶其有物也猶其有物也無已聖人之愛人也終無已者亦乃取於是者也

郭注仲尼言天地常存乃無未有之時虛心待命斯神受也思求則更致不了非惟無不得化而爲有有亦不得化而爲無是以有之爲物𨿽千變萬化而不得一爲旡故自古無未有之時而常存也子孫孫子言世世無極夫死者獨化而死耳非生者生此死也生者亦獨化而生死生旡待獨化而足各自成體誰得先物者乎吾以陰陽爲先物而陰陽卽所謂物誰又先陰陽者乎吾以自然爲先物自然卽物之自爾吾以至道爲先物道至旡旣旡矣又奚爲先然則先物者誰乎而猶有物無已明物之自然非有使然也聖人愛人無已者也亦取於自爾故恩流百代而不廢也

呂注天地孰名之知所以名天地者則知所以生天地者知所以生天地者則未有天地猶今而已神者先受之不思而得也又且爲不神者求所以爲不神也古今終始相待而有無待則皆旡矣儻明此則知所謂未有天地矣未有天地而可知則未有子孫而有孫子也使之勿應欲其不以有心求之蓋心有所謂生而後能生其死心有所謂死而後能死其生此以有心求之之過也死生有待邪體本無待也有待無待皆有所一體知死生爲一體則安有先天地生者物邪先天地生則物物者也物物者非物則物出不得先物也所謂有物混成先天地生者猶其有物而已猶其有物旡而已矣言其未始有物也聖人之愛人終無已者亦乃取於是也此乾元所以統天君子體之以長人者也

疑獨注未有天地之前果可知乎以有天地之後推之則可知矣荀子云百王之道後王是也千載之前今日是也故孔子對冉求曰古猶今也冉求始則虛心以問虛則神生故昭然終則聞言未悟中心有物以礙之而不神者來故昧然孔子復告之以無古無今無始無終以神言也未有子孫當待其化而遽欲有之不可得也本無死也因生生死本無生也因死生生死生各有一體皆不相待也太易者未見气也非形非气所以能物物能物物則非物以其爲物𨿽出物先而不能先物猶其有物所以不能先也猶其有物則旡窮已聖人之於物也以不仁愛之而其愛終無已者蓋取諸此

碧虛注問未有天地欲明先物也答以古猶今以身觀身也昭然謂防稚聰慧昧然謂中年昏晦神者先受之專气和柔受道之朴全也又爲不神者求嗜好無厭欲美頑質也老同防則無古今生如死則無終始有子故有孫是相因之道明古今之有自而散有爲無積無成有不離乎造化也不以有此生而生其死不以因此死而死其生明生者自生死者自死非因生而死非因死而生言其本無待也皆有所一體有無異道也天地獨化之大者儻有先者物自先耳不得謂先天地生者物也然物與天地皆有所一體𨿽同是物而物物自生前物非後物亦猶子子孫孫各不同也故物物各有太極若言物後而後物復先猶其有物而物物無窮已也聖人芻狗百姓而百姓愛之無已者亦取其不先物故也

鬳齋云神者在我之知覺不神者知覺之靈爲气所昏也昔之昭然虛靈知覺者在故能受之今之昧然虛靈知覺者不在故又有所求也無古今終始言造化之理生生不窮如人之有子孫不待其有而後知之也末應謂不必更言有生字則有死字是因生而後生一死字有死字則有生字其義亦然死生所待一體而已體猶理也物物者非物非物者必生於天地之先不可以物名之旣名爲物不得爲在天地之先矣如此便是有物故曰物出不得先物也猶其有物也此是一句旣有物則相物旡窮也聖人愛人有迹可見形迹相求無時而已者蓋其所取在於有物而不知物物者之非物也

冉求此問有疾雷破山之勢夫子等閒一答使之失問而退聖賢之分量可知蓋求也𨿽升夫子之堂所習無過世學則其聞見不越乎耳目之間未有天地之先豈能逆知哉宜其怪而有問也夫人之一身法天象地未有天地之先吾身之本來是也知吾身之本來則知天地之先知天地之先亦以有天地之後推之耳聖人者執古以禦今則必能推今以明古豈止百世可知哉夫天地乃空中之細物物中之至大者有形生於無形終亦必居於壞但人居短景目不及見猶夏虫之不知冰耳神者先受之知其神而神也又且爲不神者求不知不神之所以神也昔昭然者汝用知識而求其所謂神是神者先受之今昧然者聞道而忘其知識是不神之中有神存焉汝又何必更求邪蓋使之反照心源得無所得不昭不昧旡古旡今則死生不得以系之矣不以生生死不以死死生謂其獨化非有所待也猶向息非今息前焰非後焰之義復提起問端云有先天地生者物邪言獨有道居天地之先物旡先天地生者物物者非物道生天地萬物不可以物名之一有物出渉乎形器便不得爲先物由其有物故也由其有物則從一生萬林林總總日接乎前能卓然獨立不爲所惑者鮮矣是知人物無窮由於造化之無窮故聖人仁愛之心及物亦無窮然均不免散淳朴爲澆漓太古無爲之治不可得而復也夫欲還太古無爲之治其惟善求已之先天者歟經文猶字疑當是由

顏淵問乎仲尼曰回嘗聞諸夫子曰無有所將無有所迎回敢問其遊仲尼曰古之人外化而內不化今之人內化而外不化與物化者一不化者也安化安不化安與之相靡必與之莫多豨氏之囿黃帝之圃有虞氏之宮湯武之室君子之人若儒墨者師故以是非相也而況今之人乎聖人處物不傷物不傷物者物亦不能傷也惟旡所傷者爲能與人相將迎山林與臯壤與使我欣欣然而樂與樂未畢也哀又繼之哀樂之來吾不能禦其去弗能止悲夫世人直爲物逆旅耳夫知遇而不知所不遇知能能而不能所不能無知無能者固人之所不免也夫務免乎人之所不免者豈不亦悲哉至言去言至爲去爲齊知之所知則淺矣

郭注以心順形而形自化以心使形故外不化常無心故一不化一不化乃能與物化化與不化皆任之無心而恣其自化非將迎靡順則足而止也夫無心而任化乃羣聖之所遊處和也儒墨之師天下難和者無心者猶能和之況其凡乎處物不傷至順在我而已無心故至順至順故能無將迎而義冠於將迎也山林臯壤未善於我而我便樂之此爲無故而樂無故而樂亦無故而哀則所樂不足樂所哀不足哀也世人不能坐忘自得而爲哀樂所寄如逆旅耳知之所遇者知之所不遇者不知也所不能者不能彊能亦然由此觀之制不由我皆自得也由知而後得假學故淺矣

呂注古之人外化則與之偕逝內不化則有不忘者存今之人內化則其心與之然外不化則規乎前而不日䢐也與物化者一不化則安有化不化有化有不化則非所以爲不化安可與物相靡其行如馳而莫之能止哉與之莫多則不將不迎應而不藏而已曰囿曰圃曰宮曰室言世益衰而遊之者益少其居益狹矣君子若儒墨者師猶以是非相則傷之甚況今之人不與之相靡也難矣聖人處物不傷物則是兩行而休乎天均物其能傷乎故𨿽與人相將迎而獨遊於無所將迎也世人爲外物所役哀樂得以入其捨山林臯壤使我欣欣樂未畢也哀又繼之二者相爲往來而未嘗息也其來莫禦其去莫止則其身直爲物所寄如逆旅耳蓋知遇而不知所不遇遇則偶物不遇則離物也能能而不知所不能能則爲物役不能則役物也無知無能人所不免言其固有皆可求之而反務免乎人之所不免則失性甚矣豈不悲哉至言去言至爲去爲而齊其知之所知以務免乎人之所不免者𨿽知之亦淺矣

疑獨注外化而內不化者形隨物遷而中有主內化而外不化者心隨物化而形未忘與物化者形化而心不化故曰一不化夫物之化與不化聽而任之安然與之相靡順又使之各足於性分無欠剩也囿者田狩之地圃者圃圃狹於囿宮狹於圃室狹於宮言人之性命自廣大世變下衰不能使之復朴乃蹙其廣居而使之狹遭時使然也彼聖人者豈有優劣乎儒墨之是此非彼最難和之歸一者和而一之也蓋聖人處物不傷物故物亦不能傷兕旡所投其角虎無所措其爪是也此全徳之人惟能與人相將迎所謂將迎者同人而已凡人之情樂新厭故天下之物未有新而不故者以必故之物待厭易之情天下之無樂也宜矣富貴者之樂勢利幽閒者之樂山林不過待外物以爲樂安有新而不故故而不厭者哉及故而厭則哀繼之矣哀樂之寄於吾身猶逆旅耳惟學而至於道者不居富貴而有宰制役使之資不山林而足以閱萬物之變資之存不匱變之出無窮則所樂日新而無故何有厭而哀者邪碧虛注殉物曰外化全眞曰內不化蕩性曰內化持勝曰外不化與物化者迹同物化一本化者本未嘗化化與不化任之而已非獨委順而又簡易也夫純白渉世者如聖人之遊行居寢於囿圃宮室又何將迎哉儒墨君子尙不能旡心而分別是非況其下者乎處物不傷物光塵一體也物亦不能傷彼我無心也惟無所傷者爲能與人相將迎然無心而不將迎者易將迎而不迕物者爲難也山林旡情於人而人多樂之者靜與性合也遇變卽哀情使然也世之人皆爲哀樂所將迎故遇則禍多不遇則福全能者受役不能者役人也是以聖人貴乎無知無能而世人乃彊知彊能與物相傷是爲大病儻能去其妄言妄知而入其不知所以知者則深矣遠矣

鬳齋云應物而不累於物爲外化應物而不動其心爲內不化與接爲構爲內化與物靡刃爲外不化以我之內不化而外應乎物所過者化而無將迎則化亦不知不化亦不知一不化者無心之心安猶豈也靡磨也豈與之相磨而必欲與之相勝哉豨黃帝有虞湯武儒墨之師皆未盡內不化之道故至於以是非相謂五味相奪也囿圃宮室謂其以此爲窠臼不傷物卽與物化與物化故能與人相將迎也凡人遊於山林其心必樂樂則有感感必哀矣蘭亭記中正用此意因物而樂因物而哀去來於我皆不自由則我之此心是哀樂之旅捨耳遇謂可見不遇不可見可見者人不可見者天能其所能人也其所不能天也舉世之人皆有不自知不自能者惟其知人不知天故欲免其所不可免者豈不悲哉故至言旡言至爲無爲不知其所不可知而皆以所可知者爲知其所見淺矣

外化者柔以和光內不化者介以立徳內化者心隨物遷外不化者矜持矯俗世之人不化其所當化而化其所不當化此古今澆淳之所以別君子小人之所以分也聖人土苴以治天下與物化也眞以治身一不化也誠能眞以治身則推之天下特餘事耳將無內外之可辧化與不化同歸於化矣故安然與之相順而必無過舉也囿圃宮室言聖人所安後世遊之者益少而日狹其居所尙者儒墨之師猶不免是非紛競以相傷況今之人其能處物無傷而與人相將迎乎無乎其棄囿圃宮室羣居之樂而爲山林臯壤獨善之舉也凡物之理動極必靜在人之情樂極必哀滑防市者慕山林之淸樂山林者旡不厭之理蓋性情密移與化同運不自覺此身爲哀樂之旅捨也外物篇云大林丘山之善於人也亦神者不勝與此同遇謂物接於前者不遇則遺物離人見猶不見也能謂施爲處當者不能則如愚守朴絕學無爲也人莫不以物之去來爲哀樂不悟吾身亦暫寄耳況所遇所能又吾身之暫寄者哉惟無知乃眞知無能乃眞能是人所固有而不免者今棄其固有而反務乎多知多能苦心勞形役役以至於斃此眞人之所哀也凡人固不能無言無爲但無心於言爲之間則言爲自去斯爲至言至爲也若齊限以爲知之所知則淺陋不近道矣君子之人當是古之人三字詳下文可照

是篇以知立題知者有爲有言之所自也北遊則趨其本方有還源之意水至妙而存澤物之功有心於爲道之譬旡爲旡謂則防於道矣故三問而不知答不知乃眞知也黃帝答之愈明其如道愈不近何是故聖人離形去智墮體黜聰無爲而萬物成不言而天下化知道不可得而有身不可得而私物之有生於無通天下一气耳神奇臭腐之交化陰陽喑醷而自生勃然出漻然入眾人所同也與物化一不化聖人之所獨也無生任化弢帙自墮則居化而任化無化無不化忘化而化化安化安不化哉每下愈況故道在瓦甓用假不用故工乎捶鉤以今日而知天地之先不居則不去也無將迎而通內外之化處物而不傷也由是知不因境而靜者旡所不靜不因物而樂者無所不樂非化所能運非累所能侵可以一日爲百年可以百年爲一日則安知今日之所寓非壺中之天地哉靜觀世人之爲物逆旅往往以所遇所能而殘生傷性無異沈檀就鑪騰馥湏臾而形已燼矣莫若不遇不能之全其本也

太上云不言之教無爲之益天下希及之故南華以至言去言至爲去爲終外篇之旨云

南華眞經義海纂微卷六十九

欽定四庫全書

南華眞經義海纂微卷七十

宋禇伯秀撰

雜篇庚桑楚第一

老聃之役有庚桑楚者偏得老之道以北居畏壘之山其臣之畫然知者去之其妾之絜然仁者遠之擁腫之與居鞅掌之爲使居三年畏壘大穰畏壘之民相與言曰庚桑子之始來吾灑然異之今吾日計之而不足歲計之而有餘庶幾其聖人乎子胡不相與屍而祝之社而稷之乎庚桑子聞之南面而不釋然弟子異之庚桑子曰弟子何異於予夫春气發而百艸生正得秋而萬寶成夫春與秋豈無得而然哉天道已行矣吾聞至人尸居環堵之室而百姓猖狂不知所如往今以畏壘之民而竊竊焉欲爼豆予於賢人之間我其杓之人邪吾是以不釋於老聃之言

郭象注畫然飾知絜然矜仁擁腫朴也鞅掌自得始異其棄知而任愚終悟夫與四時俱者旡近功也春秋生成皆得自然之道故不爲也至人尸居而百姓自往非由知也故不欲爲人標杓老子云功成事遂百姓皆爲我自然今畏壘反此故不釋然

呂恵卿注老聃之道絕仁棄知而不尙賢非以明民而愚之故其臣妾之仁知者皆去而遠之惟擁腫鞅掌是與畫然絜然仁知之小者擁腫遲鈍鞅掌拘執則非任知與仁者也畏壘之民化楚之道無所事知而致力於衣食之間所以大穰楚之所爲足以新人耳目故灑然異之其道無爲而成故日計不足歲計有餘也屍祝社稷皆爲君宗者所從事言民欲推尊之意夫春秋皆天之所爲萬物莫知也聖人所以尸居而天下之百姓不知所如往今畏壘細民欲爼豆予於賢人之間所謂不能使人無保也我其可以不辭而爲人之標杓乎

林疑獨注物受命於天則役於天民受命於君則役於君弟子受命於師則役於師天役物以生而息物以死君役民以事而息民以財師役弟子以學而息之以道凡有所受命者皆不免乎役故楚學於老聃而稱役也聃非有私於楚而楚獨得聃之道者能充其性分之實故也畏壘禹貢之羽山見洞靈經其臣妾皆取淳朴之人而去其畫然知絜然仁者無用之材與之居不職之臣爲之使三年大穰民皆異之無近功故日計不足有遠效故歲計有餘民化其徳欲立之南面社稷而屍祝之與老子可以寄托天下意同春至而物生秋至而物成自然之道行而人弗知也居則如屍言其靜環堵之室言其陋而百姓猖狂欣慕自往依歸非由於知也今畏壘細民欲以禮器待我於賢人之間是以我爲人之杓也杓小器便於眾用而已則是有違老聃之訓是以不釋然也碧虛注偏得老聃之道言其悟理最深故智略仁義皆所不取而擁腫不材鞅掌自得者與之從事是以初驚情泊後欣俗阜道修徳長民欲屍祝之不釋然者尙嫌有迹春秋皆自然之道不言而自行於我何功哉故尸居潛民莫得知豈肯爲人之標杓耶若當爼豆是吾不解師言而故違之也

劉槪注老子曰功成事遂百姓皆謂我自然而畏壘之民乃欲屍祝庚桑則楚之於道其猶未耶又聞苟有其實人與之名而弗受反受其殃今聞之南面而不釋然則楚之於順物其猶未耶又聞堯非有人非見有於人存乎千世之後特其迹耳然則庚桑之道造乎無爲而未能無不爲也

林氏鬳齋口義擁腫鞅掌猶支離也灑然瀟灑有異於人歲計有餘丈而有益也屍祝社稷敬祀之意鼔舞筆端如此下語不釋然不樂猊豈無得而然言天實爲之天道已行自然無心之諭不知所如往言與世相忘杓小器必我小淺易見故人得而知之釋氏云我修行無力神覷破不釋於老聃之言者恐負師訓故不樂也

禇氏管見云庚桑太史公作亢桑一作亢倉諸子中之一家也唐朝冊號洞靈眞君其經云庚桑子居羽山之顚何粲注羽山在徐州莊子言畏壘指其形之拙朴畫然絜然皆顯示猊爲仁知而不晦藏則不仁不知者疾之而患至掇也寧與椎鈍者居彼此無心風淳俗阜久而民樂其化願推尊之日計不足歲計有餘積絲成帛之義庚桑以爲不知已恐民歸附而爲已累也夫春生秋成天道自運聖世之民何知帝力今乃陳列予扵賢人之間我𨿽不自賢而猶爲彼所尙是立杓於此以召矢石也吾肯爲此乎然則庚桑之居畏壘韜光未密不能使人兼忘莫若列子居鄭圃之混融旡迹也

弟子曰不然夫尋常之溝巨魚無所還其體而鯢防爲之制步刃之丘陵巨獸無所其軀而防狐爲之祥且夫尊賢授能先善與利自古堯舜以然而況畏壘之民乎夫子亦聽矣庚桑子曰小子來夫函車之獸介而離山則不免於网罟之患吞舟之魚碭而失水則蟻能苦之故鳥獸不厭髙魚鱉不厭深夫全其形生之人藏其身也不厭深眇而已矣且夫二子者又何足以稱揚哉是其於辯也將妄鑿垣墻而殖蓬蒿也簡發而櫛數米而炊竊竊乎又何足以濟世哉舉賢則民相軋任知則民相盜之數物者不足以厚民民之於利甚勤子有弒父臣有弒君正晝爲盜日中穴阫吾語汝大亂之本必生於堯舜之間其末存乎千世之後其必有人與人相食者也

郭注弟子謂大人必有丰祿而勉夫子聽之答以去利遠害乃全若攖身利祿則粗而淺曾魚鱉藏身之不若也二子謂堯舜何足稱揚哉將今後世妄行穿鑿而植穢亂簡發數米理椎刀之末也混然一之旡所作爲乃克濟耳若拂戾其性以待其所尙眞不足以知繼之則僞矣僞以求生非盜而何民於利甚勤則無所復顧由於堯舜遺其迹飾僞播其後而致斯也

呂注老聃以本爲精以物爲粗以有積爲不足淡然獨與神明居楚得聃之道故藏其身不厭深眇徳遺堯舜而不爲也夫以未始有物之間而分辧堯舜何異鑿垣植蒿旣非宜而又無用惟能輔物自然而不敢爲則簡易而有功不然則猶簡發數米曷足以濟世哉聖人之治使民無知無欲以堯舜之迹觀之不免舉賢任知卒至相軋相盜則有知爲欲之大民性爲其所遷亂之所由生也

疑獨注弟子謂賢有徳者則尊之以位能有才者則授之以職堯舜之治尙然況畏壘細民感庚桑之徳化者乎答以魚鳥不厭髙深所以期免患也人欲全生藏身不厭深眇而已堯舜者眞人出而應世之迹是其塵垢秕糠耳何足以稱揚哉二子之言辯不能順性命之理猶鑿垣而植蒿也簡發數米言其小計堯舜𨿽徳之盛漸離天而入人莊子所以非其迹而防其流也慮民相軋故不尙賢而旡爭心慮民相盜故絕聖知而利百倍夫賢知數物不足以厚民徒使上下交徵以至日中穴阫而不顧者皆因堯舜遺迹致獘而然獸相食且人惡之況人相食乎

碧虛注污瀆凡鱗所專而鮫鯨不遊丘阜狐貍所善而虎兕不處是以道徳光大俗難藏先善與利聖人常事惟髙遠深眇者利害莫能侵而彼全其形生者不足稱揚也辯析賢愚將毀淳朴簡發數米防失混同聖人不尙賢絕聖知所以厚民使不爲篡竊也而任知之士目前圖成而已豈料他日之敗哉鬳齋口義防狐𨿽小可以主溝丘言地無小大皆有所尊先善與利名出則利入也言人有賢能人必敬之今畏壘細民樂於尊能敬賢夫子當之而已獸離山魚失水諭名見於世則能害身介獨也蕩同蕩以堯舜二子爲辯猶鑿垣而植蒿無此理也於利甚勤言爲生甚苦穴阫卽穿窬之盜

弟子謂尊賢先善堯舜遺法畏壘舉而行之未爲失當答以至人藏身不厭深眇猶九淵之龍蟄而後能神也夫堯舜繼統作君功成治備莫非由仁義而行若無可疵者南華主於老氏絕仁棄義之凡欲揚道徳而抑仁義必指堯舜爲首意在防本塞源不得不爾觀者當求其主意旡惑於緒言可也故謂子𨿽引以爲辯猶植蒿取蕪穢簡發徒自勞何足以濟世且仁知數物世之所尊以爲可以致治儻無道以統之但狥其迹將見姦橫生豈止乎相軋相盜而已俗旣澆薄切爲利謀則臣子之分有所不安君父之尊有所不畏叛倫悖理將無不爲矣庚桑不受畏壘之祝是察病於未形而先固其本也世患何由而及哉

南榮趎蹴然正坐曰若趎之年者已長矣將惡乎托業以及此言邪庚桑子曰全汝形抱汝生無使汝思慮營營若此三年則可以及此言也南榮趎曰目之與形吾不知其異也而盲者不能自見耳之與形吾不知其異也而聾者不能自聞心之與形吾不知其異也而狂者不能自得形之與形亦辟矣而物或間之邪欲相求而不能自得今謂趎曰全汝形抱汝生勿使汝思慮營營趎勉聞道達耳矣庚桑子曰辭盡矣曰奔蜂不能化藿蠋越雞不能伏鵠夘魯雞固能矣雞之與雞其徳非不同也有能與不能者其才固有巨小也今吾才小不足以化子子胡不南見老子

郭注全形謂守其分而無攬乎生之外也目與目耳與耳心與心其形相似而所能不同不彊相效兩形開而不能相得將有間之者達耳謂早聞形隔故難化也

呂注徳遺堯舜而不爲其旡積也至矣然則惡乎托業而可以及此言邪答以人之形常保神得以生者一也豈以有物爲患哉及其耳目屬乎聲色鼻口屬乎臭味心爲物之所役則形虧而不全生離而不抱思慮營營而不止是以不能無物也惟其全形抱生而無思慮則常心得矣安有所謂聖知仁義得存其間哉夫耳目不別聲色心知不辯是非世所謂聾瞽與狂也爲道者則以不自見爲盲不自聞爲聾不自得爲狂狂與聖在念與不念之間耳我形之與彼形固皆保神神則無方也安有閉而不辟者其所以相求而不能相得有物間之而已趎𨿽云未聞道其所知已異乎常人但未能以楚之言契之於心也疑獨注趎懼庚桑之道難至遂發惡乎托業之問答以全形抱生卽老子云營魄抱一也營魄則形全抱一則生全專气致柔無思無慮可以及此言也趎未明庚桑之意謂形𨿽一而耳目與心不能相爲用以聾瞽狂者觀之則耳目心三者各異於形矣夫豈知聾瞽狂者之所以爲形全哉我形彼形俱開而外見諸理物或間之與接爲構欲相求而不能相得者六賊爲之孽也趎自知未化庚桑之道勉聞達耳而已奔越雞諭已才小不能化大使之見老子所謂大而化之也

碧虛注趎問若賢知何業可托答以去賢則全形忘知則抱生防防千日斯言應矣有主不執故弗自得六根相攘故物或間之膚受者達耳神悟則徹心牛涔安有鯤鵬之化蜂房安有雕鶚之雛理固然也庚桑所以謝趎之問者欲藏其狂言以自全而推至理於老聃耳

鬳齋口義人之心與耳目皆開也而狂者不能自得猶聾盲者之旡所見聞我形與人形本開辟而旡蔽今乃爲物欲所間以心求心不能相得夫子教我勿使思慮營營勉以聞道庶幾其能達矣奔越雞之諭義同前解

趎聞至人藏身不厭深眇遂問於何托業而可踐及此言庚桑誨以全形而勿損抱生而勿離忘思絕慮功周千日庶幾可矣若前所云尊賢先善皆勞思而爲之損形離生之本也趎猶未悟乃述中心之疑謂目與形本同而盲者不能自見耳與心之於形亦然聾者不自聞狂者不自得卽連叔曰豈惟形骸有聾盲哉知亦有之今趎非形有聾盲正坐知之聾盲所以費庚桑防化形辟卽覺也我形彼形俱開而應物本無所蔽及物入而爲主所謂我者反爲客矣相求而不能相得猶孔門云夫子之言性與天道不可得而聞相求而相得則子知我而我知魚矣今𨿽承師訓勉聞達耳未能心悟也庚桑至此無所施其功遂使就有道而求速化將無不解之惑矣於此有以見庚桑之徳不責人之難化反揆已之不足所以廣師門之樂育躋弟子於成材者也

南華眞經義海纂防卷七十﹤子部﹐道家類﹐南華眞經義海纂微﹐卷七十一﹥

欽定四庫全書

南華眞經義海纂防卷七十一

宋禇伯秀撰

雜篇庚桑楚第二

南榮趎贏糧七日七夜至老子之所老子曰子自楚之所來乎南榮趎曰惟老子曰子何與人偕來之眾也南榮趎懼然顧其後老子曰子不知吾所謂乎南榮趎俯而慚仰而嘆曰今者吾忘吾答因失吾問老子曰何謂也南榮趎曰不知乎人謂我朱愚知乎反愁我軀不仁則害人仁則反愁我身不義則傷彼義則反愁我已我安逃此而可此三言者趎之所患也願因楚而問之老子曰向吾見若眉之間吾因以得汝矣今汝又言而信之若規規然若防父母揭竿而求諸海也汝亡人哉惘惘乎汝欲反汝情性而無由入可憐哉

郭注老子問趎何與人偕來之眾挾三言而來故也呂注趎欲爲道其心不能致一而挾三言則謂與人偕來之眾亦冝矣以道與世亢其心莫得而藏此老子所以得之扵眉之間也道者物之所生惟致一能得之今趎規規然以趨捨不一之心索之於無窮之間若防父母而揭竿求之於海罔罔然哉欲反其性情而無由入此至人之所憐也

疑獨注贏同贏裹糧器七日七夜言慕道之切晝夜不息也老子知其自楚之所來挾三言而至故問與人偕來之眾趎遂懼然莫辧主賓繼陳三條以求決蓋爲夫明仁義知之本故有此疑老子告以向吾見眉而得汝今又言而信之世之術士以言猊觀人亦此理但學不至者不免於妄耳趎失道之眞猶童穉失所親而欲揭竿測海以求斷不可得汝亡人哉言失爲人之道也

碧虛注問何與人偕來之眾謂采色不定意不一也懼然顧後懷疑失容吾所謂者非言非貌驚故忘答慚故失問朱愚丹心愚憃也夫仁知義三者彼我皆爲患旣目擊道存矣又況有言乎海非藏親之地竿非探淵之防防本無歸罔然失措欲反性情而無由入此所以可憐也

鬳齋口義趎方獨見而老子以爲與眾偕來釋氏所謂汝心中正鬧也朱愚猶顓仁知義三語謂無心又不可有心又不可疑而未決也規規蹇淺貌揭竿求海言求無於有亡人亡失其本心之人欲見自然之道不可得也

何與人偕來之眾一語勘辧甚力此楚老爲人眞切處若內無眞見聞此鮮不懷疑宗門諸老慣用此機趎於言下忘答失問遂以第二機接之及其懼消慚釋陳述三條覬免世累老子告以汝如孩童失親而揭竿求海言眞性汝之至親不能保全而致防失乃欲爲仁義以索之扵無涯世事之中愈求愈遠身𨿽存與亡無異矣惘惘無歸猊欲反性情而無由入則是迷能思復聖人不棄所以憐而進之信能超三言而無累斯爲反性情之道也歟朱愚難通碧虛云

南榮趎請入就召其所好去其所惡十日自愁復見老子老子曰汝自灑濯孰哉鬱鬱乎然而其中津津乎猶有惡也夫外韄者不可繁而捉將內揵內韄者不可繆而捉將外揵內外韄者道徳不能持而況放道而行者乎南榮趎曰里人有病里人問之病者能言其病然其病病者猶未病也若趎之聞大道譬猶飲藥以加病也趎願聞衛生之經而已矣老子曰衛生之經能抱一乎能勿失乎能旡卜筮而知吉凶乎能止乎能已乎能捨諸人而求諸已乎能翛然乎能侗然乎能兒子乎兒子終日嗥而嗌不嗄和之至也終日握而手不掜共其徳也終日視而目不瞬偏不在外也行不知所之居不知所爲與物委蛇而同其波是衛生之經已

郭注全形抱生莫若忘其心術遺其耳目若乃聲色韄於外則心術塞於內欲惡韄於內則耳目塞於外故必無得無失而後爲通偏韄尙不可況內外韄乎耳目惑於外心術流蕩於內𨿽繁手以執之綢繆以持之弗能止也抱一不離性還自得當則吉過則凶無所止也止謂止於分已謂無追故迹人求已全我而不效彼也無停迹無節礙任聲之自出而不由喜怒任手之自握而非獨得任目之自見非系於色也信足自行縱體自任至於物波亦波斯順之也呂注知趣捨滑心而惡之欲洗濯而復於虛靜是爲召好去惡然猶未之能行所以自愁鬱鬱之气充津津有所漏韄則物之粘著而難去者今惡耳目之韄於聲色而欲物物以持之是繁而捉也則莫若內揵內揵則心不出而外不韄矣老子云塞其兌閉其門是也心術韄於事爲而欲事事以止之是繆而捉也則莫若外揵外揵則物不入而內不韄矣老子雲開其門解其紛是也故寂然不動萬物不足以撓其心不然則𨿽有道徳者猶不能持況仿效而行者乎所謂聞道者知其未始有物而無所事爲也趎自知其病未足以勝大道之藥但願聞衛生之經而已衛生以無爲爲經一者道之所自生吉祥所止何事卜筮哉此皆能止其思爲而求諸已故也翛然旡系侗然無礙則如兒子矣使其嗥出於哀怒而不和其能不嗄乎以至握而不知其爲握視而不知其爲視其行止一出於無心與物宛轉同其波流此衛生之經也疑獨注心存好惡所以自愁洗去其惡亦孰矣然而鬱鬱津津猶有發見於外者韄猶羈防楗謂關閉耳目之於聲色外韄也不可使至於繁捉而納諸內以揵閉之身意之於觸法內韄也不可使至於繆捉而置諸外以楗閉之與由外入者中有主則不入自內出者有正於外則不距意同譬人家有不肖子爲姦於外者捉而閉諸內爲宄於內者捉而閉諸外嗜欲之害身猶不肖子之害家防閒不可不謹也趎引里人之病以自諭病病者猶未病猶列子云生生者不生趎欲聞大道而未得其方猶飲藥以加病也願聞衛生之常道而已答以抱一勿失則不待卜筮而知吉凶見險而能止則終止矣足於已而無待於外故翛然侗然不失其赤子之心專气致柔而常徳不離是以人鳥獸而不亂逄虎兕而不傷其嗥握視也一出於無心以至任足之自行任體之自爲與物同波而不離乎道也

碧虛注能病已病者猶未病聞道愈惑者爲難悟故知大方之難窺願聞小乘而已抱一勿失專而藏照也知吉凶者誠明能止已則不役求諸已則自信翛然侗然無所系累能兒子乎全其朴也兒子淳徳未虧故聲完而握專無著而神定縱任而無忤同流而莫汨此皆衛生之經也

鬳齋口義召好求其是去惡離其非未忘好惡所以自愁孰同熟謂用功之久鬱鬱意未寧一故津津可見韄以皮束物楗閉門之牡皆檢束之諭應物於外欲自檢枙則繁多而不可執捉將反而求之於內曰內楗中心擾擾欲自檢枙則綢繆而不可執捉又將求之於外曰外楗言學道不得其要內外皆無下手處若此者其在身之道徳且不能持況欲循自然之理而行者乎趎陳愚惑之甚欲聞大道而自不知其受病之處𨿽承教而愈惑猶飲藥以加病今不敢求聞大道願聞衛生之經而已抱一謂全眞勿失得於天者無所防無卜筮知吉凶至誠可以前知也止卽定已卽大休歇舍人求諸已不務外也兒子啼而聲不幹無容心而不傷其和也掜者屈而不可伸小兒久握而旡窒礙共其徳猶云同其性言人皆如此目不瞬者視而無心不知所居所爲而與物同波此可爲衛生之常道也

請入就願畱而受業於門召好去惡則不能忘情於善惡之間又不知所好之果善所惡之果不善耶自愁一本作息愁又作愁息俱未通審詳經意猶書云自怨自艾之義退處旬日怨艾日前爲學不力見道不明今𨿽遇聖師卒難陶鑄至於洗心復見可謂有志而能自新矣老子謂汝洗濯孰哉古同熟鬱鬱乎勇進於學充乎顏猊然其中津津形見於外猶有未除之惡此又勉進向上一步而成其自新之志也內韄卽六根之盤固外韄卽六塵之染著楗則關閉防閒以嚴其界限之意諸解多從捉爲讀疑獨從繁從繆絕句亦有理內外二韄人之通患在中有主者善持之則情不流而性可復心不撓而道可進矣趎猶未悟引里人有病猶能言已有病而不能醫恐不可以進大道願聞衛生之經而已能抱一則心不二不務得則必無失無卜筮知吉凶垢去而心鑑明也知至則能止造物則能已舍人求已內足而不假乎物也能兒子乎此誠切諭使人皆可以求諸已而復乎本來之天其嗥握視之所以異於成人者內韞沖和而無心於外故也衛生之經何以加此

南榮趎曰然則是至人之徳已乎曰非也是乃所謂冰解凍釋者夫至人者相與交食乎地交樂乎天不以人物利害相攖不相與爲怪不相與爲謀不相與爲事翛然而往侗然而來是謂衛生之經已曰然則是至乎曰未也吾固告汝曰能兒子乎兒子動不知所爲行不知所之身若槁木之枝而心若死灰若是者禍亦不至福亦不來禍福無有惡有人災也

郭注若能自攺而用此言便欲自謂至人之徳冰解凍釋明非自爾至人無心皆與物共不以利害相攖也趎謂已便可得此言而至耶答曰非謂此言爲不至但能聞而學者非自至耳苟不自至則𨿽聞至言適可以爲經胡可以爲至哉故學者不至至者不學也禍福生於得失人災由於愛惡今槁木死灰無情之至憂患得失何自而來

呂注人心湛然如水知識結礙而不能虛猶水凍而爲冰知衛生之經冰解而凍釋矣至人心常如水故徳不修而物不能離交食交樂而不以利害相攖也不與爲怪故世俗所不能異不與爲謀故世俗所不能同無系無礙又何能抱一能勿失翛然侗然之足問乎此至人所以爲衛生之常而非其至所謂至者亦止於所不知耳兒子之不知所之所爲而若槁木死灰者是也禍福生於有身有心天地神之所司也人能身槁心灰安得而累之哉

疑獨注趎聞衛生之經便以爲至人之徳止於此矣冰解凍釋諭人爲物欲所蔽聞道則釋然也至人者仁足以安土故受扵地者不擇而食之知足以事天故受於天者不辭而樂之不以我敵人不以已狥物則利害不足以攖其心矣不爲怪以尙奇則能常其徳不爲謀以任知則能守以仁不爲事以好動則能鎭以靜翛然侗然去來無累此至人之徳也趎又問然則是至乎老子復舉前話人能如兒子之槁形灰心何禍福之能及哉

碧虛注趎以此爲至人之徳是見彈而求炙也故鍼藥去病言教解惑皆非至至者至人修徳以調陰陽庶人竭力以事稼穡交食所以養形交樂所以和性人和物阜誠心無攖利害兩忘任情常不怪空有無系恣其遊適是衛生之經已理至則忘言也夫欲至極者必先反淳朴淳朴如嬰兒爲道之防徑若以言爲至猶咀糟粕而求醇液之美也

鬳齋口義趎問衛生之經求其次者聞老子所言髙妙又有至人之徳之問老子曰非也恐其住著於此故示以冰解凍釋脫灑自悟之意交食乎地與人同也交樂乎天與天同也不與物相攖爲怪而無謀度事事之迹是衛生之經已上言夫至人者此曰衛生之經衛生之經卽至人事以此見得非也二字不是實語趎又問然則是至乎老子曰未也則當別有話頭卻又再舉前文蓋不欲與之盡言使之自悟耳列子載陳大夫聘魯稱吾國有亢倉子者得老聃之道魯侯使上卿厚禮而致之則知庚桑之道與老子無異故其推仁愛物善誘樂育之心惟恐其不至也是篇首庚桑子曰凡四南榮趎問者三洎趎往見老子老子曰者八其諄諄誨導不忍棄人於失道之域蓋可見矣夫眞性如水虛明澄湛非有非旡及爲物欲蔽結如水凍而成冰水至淸而結冰不淸神至靈而結形不靈聞道悟理則冰解凍釋淸靈何損焉人患弗反求耳交食乎地耕鑿共給也交食乎天均陶太和也若然則人物利害何由及怪行謀爲何所用往來安得而不適生經安得而不衛學道造此固已至矣而猶曰未也逮詰其至又復引兒子之辭以告此師家作略轉換耳目處分明兩手分付要人力量承當蓋人之性質本柔日與物接客气乘之相刃相靡皆吾敵矣信能專气致柔而至於還淳復朴粹如嬰兒又何禍福之能及翻覆答問至此辭窮理盡亦無所施力矣柰何趎之載道力防卒無領防一語惜哉

南華眞經義海纂防卷七十一

欽定四庫全書

南華眞經義海纂防卷七十二

宋禇伯秀撰

雜篇庚桑楚第三

宇泰定者發乎天光發乎天光者人見其人人有修者乃今有恆有恆者人捨之天助之人之所謂之天民天之所助謂之天子學者學其所不能學也行者行其所不能行也辯者辯其所不能辯也知止乎其所不能知至矣若有不卽是者天鈞敗之

郭注徳宇泰然而定則所發者天光非人耀也故人見其人物見其物各自見而不見彼所以泰然而定人而修人則自得所以常泰常泰故反居我宅自然獲助出則天子處則天民二者俱以泰然而得之非爲也故幾所能者𨿽行非爲𨿽習非學𨿽言非辯所不能知不可彊知故止斯至也意𨿽欲爲爲者必敗理終不能也

呂注身者人之宇不否不亂則發天光天光者不識不知明白洞達人見其人而莫知其天是人猊而天者也人有修者乃今有恆爲道必至於天而後可久也人謂羣於人天助獨成其天也天民非人所得而民天子以其繼天而生也天下之物可以知知則學之所能學行之所能行辯之所能辯惟道不可以知知故學所不能學經云學不學是也行所不能行不道之道是也辯所不能辯不言之辯是也或反此而不免有爲則敗之而已矣

疑獨注宇者气之宅陰陽交爲泰宇泰定則沖气生於中自然之光發於外人見之者人道人不見者天道世人莫見至人合天之道但見其同人之迹能襲而修爲有恆者矣有恆則可久是爲成性之人方盡人道人𨿽捨之則天助之人之所捨非人之民是天民也天之所助非人之子是天子也士有窮居陋巷不爲人所知而去就聽天者天民也有達處廊廟爲天之所助而寅畏奉天者天子也今之學者彊學其所不能學故損性彊行其所不能行故損徳彊辯其所不能辯故悖理此皆不止於性分之內故不能有所至而敗其自然之分也

碧虛注靈宇大寧者慧光內發天廷內瑩我牛人謂之牛我馬人謂之馬物物自名而天光不忘也修大寧者和光不忤未始異常與物和同人所蔽捨奉天子物天所佑助此有恆徳者也世學學所不能學至學學其所能學天下難事必作於易是也世行行所不能行至行行其所能行聖人言易行天下莫能行是也世辯辯所不能辯至辯辯其所能辯善者不辯辯者不善是也知止乎其所不知而至猶操舟者止於遊欲其鶩沒則殆矣反其自然非敗而何

鬳齋云至此莊子泛論至理宇譬胸中泰然而定則天光發見卽是誠而明也天光旣發則人見其爲人而已自同於天矣修眞至此有恆者也卽是至誠悠久如此則天助之人歸之天民言非常民天子天愛之如子也人之學行辯三者皆有迹所不能學所不能行不能辯自然者也人之知至於所不能知而止則爲造極反此道者造物敗之

身者神之宇神安宇泰定猶主鎭靜而家和平君無爲而國寧謐也泰然而定則行住坐臥無非定不在乎堅制彊執似系馬而止也天光卽已之靈明內發外鑑如見無人見其同乎人而實與天爲徒矣若能修此乃合有常之徳徳有常則功齊天運外猊若愚世人忽而捨之天則愛而助之以其心合天徳故也天民則徳超乎人光而不耀天子則體天立極推徳及人卽所謂以此處上天子帝王之徳以此處下聖素王之道也凡此皆君子所當學當行之事世人多務學人之所能而失已之良能惟至於道者學人之所不能學學不學是也行人之所不能行無轍迹是也辯人所不能辯不言之辯是也信能造此則是知人之所不知是爲知之至若捨此而求進乎道則敗其自然之鈞無以陶成已徳何望乎發天光而得天助哉乃今難釋疑其當是乃合天鈞古本作鈞通用

備物以將形藏不虞以生心敬中以達彼若是而萬惡至者皆天也而非人也不足以滑成不可內於靈臺靈臺者有持而不知其所持而不可持者也不見其誠已而發每發而不當業入而不捨每更爲失爲不善乎顯明之中者人得而誅之爲不善乎幽閒之中者得而誅之明乎人明乎者然後能獨行劵內者行乎無名劵外者志乎期費行乎無名者惟庸有光志乎期費者惟賈人也人見其猶之魁然與物窮者物入焉與物且者其身之不能容焉能容人不能容人者無親無親者盡人兵莫憯於志鏌鋣爲下冦莫大於陰陽無所逃於天地之間非陰陽賊之心則使之也

郭注因其自備順其成形心自生耳非虞度而出之理自達彼非慢中而敬外天理自有窮通有爲而致患乃人也安之若命其成不滑靈臺淸暢憂患不能入也有持謂不動於外其實非持若知其所持而持之則失也發不由已誠何由而當事不居分內所以爲失幽顯無愧於心則獨行而不懼遊分內者行不由名期損已以爲物行無名者本有斯光因而用之志期費𨿽已所無猶借彼而販賣人見其而自以爲安也窮謂終始且謂劵外而跂者其身不能自容則𨿽已非已況能有親乎故盡是他人而其志之所攖焦火凝冰故其爲兵甚於劍防蓋心使气則陰陽徵結於五臟所在皆陰陽故不可逃也

呂注萬物與我爲一備物也將形謂無往而物不從物來而心出非生於虞也於是而敬生因之以達彼非有持於外敬以直內也若是而萬惡至者天也以其非爲而敗之故不足以滑成靈臺不動則有持而持之者莫知其鄕蓋以不持持之耳知此則所謂誠已發而必中節矣否則妄作凶又惡能當哉業自外入而無主於中亦將不捨不捨謂去之之速每更爲失者俗學以求復其初不免爲蔽之民劵所以主物而有之有諸己而行之爲券內誠已而獨行也無諸己而行之爲劵外不見其誠已而幽顯不能一也無名者道故信矣而不期與焉而不費劵外期而後能信費而後能與惟庸有光不用則復歸其明惟賈人也可以市而已人見其不足而跂慕猶魁然自大也人能見其未始有物則與物窮而無我無我則物入而不礙是謂知常容否則與物且而已其身不能容所謂汝之片體將謂气所不受汝之一節將謂地所不載又安能容人不能容人者無親無親則盡人可知矣志之爲兵傷人之心鏌鋣則傷人之形而已盜之爲冦可逃而免陰陽之冦莫逃於天地之間惟至人弱其志而不必故無兵藏於非陰非陽而無心故萬物不得而盜也

疑獨注萬物備於我性命之理具矣退藏於密而不虞度物來則應之而已敬義立而徳不孤若是而萬惡至者天命存焉非人爲也至人之學也至於命𨿽事之可惡者不足以滑亂其成心靈臺有持欲其存也苟不知其持之之道而有志乎執守又不可持矣仁能成已推而及物則無不當若不成而妄發業入於中而不捨則向所謂得者更爲失矣故爲惡於顯則欺人爲惡於幽則欺於心有愧其敢獨行乎止乎劵內不越分也無待於外所以行乎無名出於劵外好爲人也逐物無窮所以志乎期費行乎無名則充實而光輝發外期費者以名迹求受於人惟恐其不受人見其好跂其足危矣猶魁然自大而不知變知變則物入焉與物且者不必於物身猶不敢自容況容人乎至人無親無親者盡人道天道其有不盡乎人知兵之憯毒不知心之爲害尢甚兵害猶可避心害無往而不值也過喜則寒凝冰過怒則焦火皆心使之惟無心者陰陽不能冦五行不能賊也碧虛注賢愚之性莫移爲備物進退之儀有漸爲將形括囊不安之意以生應物之心內自恭肅外弗見侮無爲而禍臨者天命也有系而獲罪者人事也處患而不憂者靈臺不桎成性不虧也有持則眞性存不知其所持無主也而不可持者隨其成心而師之不成已則所發皆妄道業難入更致重失也劵內者行乎無名故自明劵外者志乎期費則賈人見其爲自謂安固也與人窮者謂劵內之人與人愈有劵外之人苟且容身而己無親者人不保附而孤絕其費之志毒過鋒刃妄發心之冦甚陰陽故憯毒之气無所逃也

鬳齋口義萬物皆備於我將順其生之自然退藏於不思慮之地心之應物隨時而生釋氏所謂無所住而生其心也敬存於中自達於彼至此而有不如意事是天實爲之何足以滑我胸中混成之徳持謂有所主𨿽主而不知其所主而不可持者專於持守則爲未化一句三持字語甚精防人未能成已而有所妄發發而不中已業已入於其間𨿽知之而不能捨此恥過作非也每有所攺更轉見差失業不訓事如今人言業已成行之業如此者人誅責必不可逃知幽明之可畏則當謹獨故能獨行劵內不越已分人無得而名劵外求在人者也志之所期不過費用之資圖自利耳惟庸有光充實而光輝常在捨已外求志在得利商賈之用心人見其跂髙自立魁然可尊而不知沒入於利欲窮盡而後已且謂逐物苟得趨禍不悔者身不自容於人何有親戚防棄人道絕矣心有所著皆能自傷憯於兵器陰陽之傷亦猶冦也心和平則不能爲害矣

人而知萬化生乎身備物之大者則能順乎生理矣藏猶深造生心謂應物深造無思之地而物來斯應應以無心敬在中而自達彼身修而物化之謂至此猶有無妄之災安之而已不足以滑吾成全之性靈臺諭心之虛敞髙明外物之至鑑而不畱納於其中則桎而不靈矣持謂主宰之者知其不可持故以不持持之不誠己則非敬中發不當則無以達彼皆爲之失也業謂世間有爲之事不趨乎善必趨乎惡爲善者常少爲惡者常多是以莫逃人鬼之誅因果相緣而無己以道觀照善惡二業善猶爲幻況於惡乎然而爲惡者心常有歉夢寐猶不自安生死之際焉能弗怖非神仇之心實使之也爲善有心希求福報妄念一萌眞性已失物得以誘之故善惡二業有一扵胸中而不合離愈爲而愈失又安知所以持靈臺之道哉惟通乎幽顯之情者乃可以獨行天地間俯仰而無愧也凡人務內者貴實故行乎無名而健徳若偸務外者貴華故志乎求用而矜能自惟能用光歸明斯可常也賈人求售則非深藏若虛者此言無常之人重外輕內人見其跂立不安而自謂魁然碩大也與物窮者言盡物之性人猶歸也與物齟齬則彼我角立身不能容安能容人與我之大賢何所不容我之不賢人將拒我義同不能容人則孤立而無與身外皆他人耳誌異而自軋生不啻陰陽之冦原其所由心爲之賊大哉心乎善惡所出禍福之機也苟不得其持之之要則物欲撼之流於不誠不但人非責之莫逃𨿽天地之大而片體一節將無所寄矣是以君子謹所出幽間舊音閒詳上文顯明之義則此當是幽暗寫欠筆

南華眞經義海纂防卷七十二

欽定四庫全書

南華眞經義海纂防卷七十三

宋禇伯秀撰

雜篇庚桑楚第四

道通其分也其成也毀也所惡乎分者其分也以備所以惡乎備者其有以備故岀而不反見其鬼出而得是謂得死滅而有實鬼之一也以有形者象無形者而定矣岀無本入無竅有實而無乎處有長而無乎本剽有所出而無竅者有實有實而無乎處者宇也有長而無本剽者宙也有乎生有乎死有乎岀有乎入入岀而無見其形是謂天門天門者無有也萬物岀乎無有有不能以有爲有必岀乎無有而無有一無有聖人藏乎是郭注成毀無常分而道皆通不守其分而求備所以惡分也本分不備而求備所以惡備也不反守分內其死不久不出而無得乃得生也滅其性矣𨿽有生何異於鬼有形而能曠然無懷則生全而形定欻然自生非有本欻然自死非有根言出者自有實耳其所岀者無根竅以岀之宇有四方上下而四方上下無窮宙有古今之長而古今之長旡極死生出入皆欻然自爾而旡所由故旡見其形天門者萬物之都名猶云眾妙之門物有聚隱顯故有岀入之名而竟無出入門其安在以無爲門則旡門也夫有之未生以何爲生必自有耳豈有之所能有乎明有不能爲有而自有非謂無能爲有若無能爲有何謂無乎一無有則遂無矣無者遂無則有欻生明矣是以聖人任其自生而不生生也

呂注物皆具道故無成毀則其分也乃所以爲通其成也乃所以爲毀而惡乎分者以其有備而分之也惡乎備者以其分也以備其分也以備則對備而有分分有異乎通矣其有以備非無爲而自備則成有異乎毀矣此道之所以散也夫惟分而不知有備備而不知有以備則何適而不通哉道無死生出而有生必反乎未嘗生則生全矣出而不知反𨿽生而見其有鬼出而有得生有爲故也其得死宜矣滅而有實不能反乎旡物也出而不反與出而得奚以異乎故其爲鬼一也惟能以有形象旡形者而定矣定則不爲死生所亂也夫物之出必有本出於道者則未始有本也物之入必有竅入於道者則未始有竅也物之有實者必有處而出無本者有實而無處物之有長者必有本剽而入無竅者有長而無本剽然則經文宜曰有所出而無本者有長有所入而無竅者有實文義方全宇有四方上下則有實矣我以上爲上居我上之上者則以我上爲下以至下與四方亦然是豈有乎處哉宙者古往今來固有長矣今以古爲古後以今爲古亦豈有本剽哉悟此則宇宙所不能制六通四辟無乎不在也𨿽有死生出入而莫見其形是之謂天門天門者無有也有不能爲有必出於無有天下之物生於有有生於無是也有所謂無有則非無有而無有一皆無之乃所謂無有也聖人藏乎是遊於物之所不得遁而皆存者也

疑獨注道出乎天分本乎性分有成毀道則貫通之人不守分而求備所以惡分也分不備而有以求備所以惡備也若大備而無求又何惡哉物出道而不反則見其鬼能反則不離乎神出而有得謂之死神則無死矣滅而有實與鬼同也惟有形而無累常象於無形則定矣夫物欻然自出而不見其本欻然自入而不見其竅出言生入言死有實性也無乎處不著境有長者道本剽終始也有出則有實性實性本空故曰旡竅凡有形器者莫離乎宇宙之中而其死生出入不可見此之謂天門天門者精神往來一闔一辟萬物出入於此然而本無有也有必出於無有而無有一無有斯爲至矣聖人藏乎是故物莫能傷也

碧虛注大道通徹有無咸備然有物各有分不可一槪論也如魚得水則生蟻得水則死本分已定物之素備也所以惡備者𨿽惡而宿業莫逃故曰其有以備眞蕩而不反則陰气來舍故見其鬼開兌濟事曰出而得若乃失者同於失是謂得死也天光已滅𨿽有實性而與之物不二矣學道者以虛爲身以無爲心非定而何造化無本太虛旡竅𨿽無本竅而理則有實而未識何虛妙本無天是謂有長而不見始末觀其卓然獨化是無竅而有實也四方上下莫窮有實亦莫窮往古來今無際有實亦無際有生死出入之名旡生死出入之迹故曰天門造物者旡物有形皆自造而天門亦旡有也蓋有不能生物所生在於無動不能化形所化在乎靜有無皆不免渉迹故寄至無妙有之理而混爲一無有聖人藏乎是與造化俱也

鬳齋云世人分成毀成二以道觀之一而已是通其分也心分彼我則於必求備凡有皆歸於無而求備者但求其有故有道者惡之應物而能反則爲得而能神逐物而不反則淪於鬼趣矣與物無是無非則此心常生執是非而不化則此心爲死出而得是言役於外而得自是之見卽近死之心莫使復陽也有無者天地間實理若以私心滅之而貪著諸有以爲實則其人與鬼神無二惟能以有形象無形則見理定矣釋氏云但空所有勿實所無是也物必有所始而不可知物必有終而不見所入之處實理𨿽有而無方所可求古今如是而不見其終始宇宙以諭道之廣大而常存物之生死出入皆有所自而無形可見此造化之妙天門卽造化自然因物出入於斯故曰門凡有出於無有而此無有者又一無有也聖人之心藏於無有亦藏於密之意

道本乎一眞體混成通生萬物其體分矣然則萬物之成乃大道之毀也所以惡乎分者以萬物分稟道气無不備足聖人慮物繁而道愈分朴散而難復也所以惡乎備者爲人不能忘物以契道資生之物愈備而衛生之道愈疏物有餘而形不養者有之矣夫道之通乎萬物猶水之通乎百川道無心於通物物不得不稟乎道水無心於通川川不得不納乎水道通物而後生成之徳著川通水然後運載之功成然則其分也亦豈惡乎分其備也亦豈惡乎備哉此與齊物論其分也成也其成也毀也萬物無成與毀復通爲一義同出而不反謂忘道逐物見其動之死地是者指此道謂出生而得此道則入死也亦此道矣得死謂得其死所與善吾生者所以善吾死相世人毀滅其眞性認物以爲實形𨿽存而與死無二所謂行屍是也惟能以有形象無形則身心俱空物何能動出非無本也而人莫知其所萌入非無竅也而人莫知其所歸信能身心俱空則虛而靈寂而照物來必鑑一毫莫欺況已之所萌所歸乎實謂眞萌所性長謂性所自來眞性隨處發見而無定所在眼曰見在耳曰聞是也性所自來宰形分化莫知終始長於上古而不老是也有所出而無本者有長言出生亦莫防其根但與化流行而已有人而無竅者有實言入死亦莫見其門但一眞不昧而已呂氏句義甚明當以無乎處者爲宇則所居而安以無本剽者爲宙則所適而得宇宙何能不容人物人物亦何能離宇宙哉萬物生死出入必有主張綱維之者而莫見其形是之謂天門以物所出入彊名曰門而實無有也若執於旡有猶不免乎有並無有一無之乃造眞空之妙而萬物萬理具焉聖人藏乎無有故能無所不有也剽同剽末也

古之人其知有所至矣惡乎至有以爲未始有物者至矣盡矣弗可以加矣其次以爲有物矣將以生爲防也以死爲反也是以分已其次曰始旡有旣而有生生俄而死以無有爲首以生爲體以死爲尻孰知有無死生之一守者吾與之爲友是三者𨿽異公族也昭景也著戴也甲氏也著封也非一也有生黬也披然曰移是常言移是非所言也𨿽然不可知者也臘者之有膍胲可而不可也觀室者周於寢廟又適其偃焉爲是舉移是請嘗言移是是以生爲本以知爲師因以乘是非果有名實因以已爲質使人以爲已節因以死償節若然者以用爲知以不用爲愚以徹爲名以窮爲辱移是今之人也是蜩與鷽鳩同於同也

郭注生者防其而歸乎聚死則還融液也𨿽欲均之然已分矣故有而旡之有而一之分而齊之三者𨿽有盡與不盡俱能無是非於胸中故譬之公族昭景著戴甲氏著封四者𨿽公族然已非一則向之是者已復差之黬謂聚气旣披然有分各是所是是無常在故曰移所是之移已著言者不言其移則其移不可知故試言也臘者之膍胲諭各有用謂屏廁寢廟則以燕享屏廁則以偃溲溲則寢廟之是移於屏廁矣是非彼此因而乘之則均耳物之變化無時非生則所在皆本所知𨿽異而各師其知乘是非者無是非也物之名實果各自有各以已是爲足以爲是非之主故莫通當其所守非眞脫也不能隨所遇而安之若古之人旡是旡非何移之有同共是其所同亦與蜩鳩無異也

呂注三者𨿽異皆歸於道猶同爲公族而昭景著戴甲氏著封其親疏非一也夫於未始有物之間而有生焉猶膚之有黬非其體也而二家之談披然分辯一以爲有物矣而以生爲防一以爲始無有俄而有生是以未始有物之全體移而爲有生之黬亦不可知者也譬臘祭具百物而有膍胲非不可謂之百物而不可不可者以其體之下而已觀室周寢廟又適其焉非不可謂之室而不可觀不可觀者以其處之賤而已道無不在則不可以言移是非所言者亦若是而已二家之爲是之故而曰舉移是所以爲未至未盡也夫移是之始於有生是以生爲本生出於有是以知爲師因以相乘而是非滋多是非移則果有名實而因以已爲正至其也以已所是爲已節而守之至於以死償節不知所謂已者亦未始有物用捨窮通皆非我也而妄者知愚名辱之分此今人移是之猶鷽鳩之同於同又安知有天池之大耶

疑獨注未始有物太初之前有物則太初之後太初者气之始气有陰陽故物有生死物生於有有生於無知生爲喪其旡則知死爲反本然而死生已分矣自有物之後生始於旡有旣有生俄而有死無有譬首生譬體死譬尻三者𨿽有前後而皆一身猶昭景等四族本一姓而致於不一也黬者黑黶以黬爲有生之贅而披之曰移是非所言者以其不可知也知而言之則是愈移也臘者大祭膍胲牛藏方祭則不可祭已則可不可則以爲非可則以爲是此是之可移也猶在寢廟則以燕享爲是適屏廁則以溲爲是也人系於生故執已是若能遺生是將安寄有生則有知因以乘是非是非皆妄而執以爲名實因以已爲質質則定而不可移已則是是非之主欲人重已節因以死償之若然者以用捨爲知愚以窮通爲名辱此舉世之移是也與鷽鳩之同以蒿爲是何以異哉

碧虛注未始有物窅然難言惟勤行密修者默而悟之其次有物謂胚腪也至人以生爲防以死爲反是以有生死𨿽有生死之別皆出沖气一宗猶昭景屈異姓系楚公之一族著戴謂衣冠偉盛甲氏謂第族崇髙著封謂郡縣丰阜事𨿽非一而不離乎楚都猶气方黬聚而生俄披而死不知天地密移而妄執是非以有生爲是則以披爲非以沖气爲是則以黬聚爲非是非旡主故非所定言在學者辧而析之諭膍胲粗可也而大祭備物不可生死黬披其義亦然寢廟廁又重諭是之可移生爲是非之本知爲是非之師故乘之而旡窮以爲果有名實因持以爲巳節至於死而不顧亦各是其是而已何異蜩鳩之同於偏見哉

鬳齋口義旡物之始生死始終不分也次則有生死之名以生爲防於形寓內以死爲反歸其眞宅有生死便是有物是以分已上焉無物太極之初也次焉有物陰陽旣分也其次有生則有我𨿽有我猶以死生爲一三者𨿽有次第皆未離於道譬公族分三其性則一昭氏景氏以職任著甲氏以封邑著著戴卽任職也昭景甲𨿽非一氏皆楚公族卻於四也字下著一非也結之就上生下絕而不絕此作文妙處黬釡底黑亦痺病言元气凝聚成人亦元气之病與生者醷噫物也義同人生同此气而彊自分別各私其是非所言者謂人各有一是所是者未定故不可知也臘祭之備膍胲牲之一體也祭時牲體分列諸爼謂之所祭之牲本是一物爲不可諭人之所是移而不定也五藏只舉百葉百體只舉足趾文法也猶一室之中有寢有廟有息之所在在不同而乎一室猶移是之不可定以臘祭與室而觀則所謂是者皆可移而不定之是也故曰舉移是

稟質爲人旣形而下欲復乎未始有物不亦難乎夫有物皆幻也心存則存心亡則亡我心不萌寂寥獨立謂之未始有物可也儻造乎此則𨿽有生死亦寄焉耳古之得道者能之次則有物而有死生之分然能以生爲防以死爲反則與常人處生死流者異矣又次曰旡有生死之分首體尻焉三者𨿽異而同出乎道猶楚之公族則一而有昭屈景三姓之別蓋謂貴戚滋衍而封建制度之不同諭一人知識日增而嗜欲滋廣也黬者釡底結墨似形非形而生於形者也人寄形而有生亦猶黬耳俄而披則所謂我者又移而之他不可定言其有無故試言之諭夫臘祭之有膍胲牲體以薦神則不可祭畢分胙則爲可觀寢廟則肅然起敬適廁則不旡防慢焉此皆可移之是也經文請嘗言移是五字詳文義合在上五句前不可知者也之下觀郭注可證人之自是以其有生生則有知知爲之師二者相乘而不已果執以爲名實因以爲己質則不可變矣謂不能照破幻塵而認虛爲實至於以名實爲己莭而以死償之皆由自是其是以致此舉世循習莫悟其非無異蜩鳩之同於楡枋之適而不知有鵬程九萬里也

南華眞經義海纂防卷七十三

欽定四庫全書

南華眞經義海纂防卷七十四

宋禇伯秀撰

雜篇庚桑楚第五

蹍市人之足則辭以放驁兄則以嫗大親則已矣故曰至禮有不人至義不物至知不謀至仁無親至信辟金徹志之勃解心之謬去徳之累達道之塞貴富顯嚴名利六者勃志也容動色理气意六者謬心也惡欲喜怒哀樂六者累徳也去就取與知能六者塞道也此四六者不蕩胸中則正正則靜靜則明明則虛虛則無爲而無不爲也道者徳之欽也生者徳之光也性者生之質也性之動謂之爲爲之僞謂之失知者接也知者謨也知者之所不知猶睨也動以不得已之謂徳動無非我之謂治名相反而實相順也

郭注蹍市人則稱已脫誤以謝兄則傴詡之大親則已矣明恕素足也不人者視人若已不相辭乃禮之至義者各得其宜則物皆我謀而後知非自然也譬之五常未嘗相親而仁已至金玉小信之質大信則除此矣以性動故稱爲此乃眞爲非有爲也目非知視而能視心非知知而能知所以爲自然若得已而動則爲彊動故失也動而效彼則亂有彼我之名故反各得其實則順也

呂注他人關弓而射我則談笑而道之以其無恩於我不以恩望之則蹍足不得不辭以放驁兄弟關弓而射我則涕泣而道之以其恩於我則以恩望之故𨿽蹍足不嫌於不愛以傴而已無所事辭大親則恩之至勿傴可也由是知之禮義仁知之至者皆無所待於外知禮意而不爲俗禮以觀眾人不人之禮也行之而宜不求宜物不物之義也事至而應無所預謀不謀之知也以百姓爲芻狗而使天下兼忘無親之仁也信矣而不期辟金之信也苟至於道則五者無不至矣志者心所之心者徳之和徳則道之在我者是以徹志而後解心去累而後達塞養志貴弱以富貴等爲志非弱也悖而已矣故不可不徹養心貴虛以容動等爲心非虛也謬而已矣故不可不解徳以同於初爲至則欲惡等爲徳之累不可不去也道以通於一爲達則去與等爲道之塞不可不達也凡此諸累不蕩於胸中則道集矣不尊無以爲道故道者徳之欽不生無以見徳故生者徳之光性者生之質性動而有爲爲僞而失矣生而無以知爲則知者接也非與生俱生者也謀而後用知則知者謨也知者之所不知則知之所自知猶睨者之所不睨乃其所以睨也故動以不得已則性之爲非爲之僞是以謂之道也動無非我則物與我一何得以動亂之誠能如是則天下彼我是非𨿽名相反而實未嘗不相順者以道無非我故也

疑獨注以天屬之親不嫌於不敬在他人則有嫌矣故蹍市人則稱誤以謝兄則傴詡之父則無復有言由是知言辭之非實可見矣至禮猶天故不人至義忘已故不物至知同物故不謀至仁愛故無親至信不渝故辟金也悖則不通故徹之謬則不脫故解之累則不明故去之塞則不虛故達之此四六者不蕩於中則正於一一則靜而明虛而通也必矣可道之道爲徳之欽能生之生爲徳之光命之在我爲性曰生之質性動而爲莫非自然人爲則僞所以爲失以知而接物謀事皆不免於用知知者之有所不知猶睨者之有所不見若神則無不知無不見也性出乎靜不得已而應物是其動動不失正使物皆自得安有不治者哉不得已而動若相反然使物皆自得則實相順也

碧虛注凡有脫誤於人者情疏則不免辭謝情親則恕之而已至禮者忘已則治有人則亂矣至義者守莭自全在物則虧矣至知者不思而明多謀則惑矣至仁者芻狗萬物親疏大同矣至信者未嘗失約豈俟金璧以爲質哉貴富諸事不能悖亂者志通也容動諸事不能繆网者心空也欲惡等事不能緣累者徳厚也去就諸事不能閼塞者道明也諸事不慁於靈府則洞然明靈遐覽太漠世事有爲之患豈足以厭溺耶夫有迹者難侔於無形枯槁者詎比於華耀無性者有生亦何由質正哉視聽食息皆性所爲所爲非眞爲道之失故不接不謨安用知爲知者於所常知則知之其所不知則瞢然矣猶睨者斜視而不能直見也廹而後動動則斯得眞以治身何所不治內外物我猶東西之相反而不可以相無也

鬳齋口義禮義知仁之至者皆不待於外物蹍足之諭義歸下文四六不蕩於胸中此教人下手處欽者守持之恭生者徳之發見性在我者質本然也性而有爲爲而流僞則爲失矣應接謀慮皆性中之知知者以其所不知而爲知猶嬰貌之睨而無所視凡動用以不得已而爲之謂之徳所卽忘我也於忘我之中又無非我此卽形中之不形不形中之形也物不得以亂之曰治曰不得已曰無非我名若相反而實未嘗不順也此又是一般話

蹍足以親疏而分敬驁則世俗之所謂禮者相僞而已矣庸敬在兄斯湏之敬在鄕人大親則不諭而愛敬常存脫誤蹍足無所復問故禮義知仁之至者皆不資於有物有爲而自造其極此出乎天理自然故不容擬議而行者合轍也至於徹志解心去累達塞則由乎人爲又下一等繼以四六者不蕩於中以示入道之要由正而靜所以應天下之動自明而虛所以容天下之實則與前所謂至禮至義者無間而同歸乎道矣物者徳之欽道又徳之欽則其尊可知生者徳之光義當是徳者生之光人而無徳奚以生爲物得以生之謂徳是也性者生之質形體保神各有儀則謂之性是也性之動謂之爲則知無爲者其性未嘗動爲之僞謂之失則知有爲者其爲未嘗眞世之任知者與接爲構相與爲謀惟接之不徧知之不博以自苦其形神而弗悟知其所不知者乃其所以知猶睨者之不睨乃其所以睨卽本經云踐者恃其所不踐而後善博也故凡應物處事必不得已而動則出於性之自爲而無失矣此皆與世之名相反而實相順老子云正言若反此有道者所以異於俗而能處物不傷也

羿工乎中防而拙乎使人無已譽聖人工乎天而拙乎人夫工乎天而俍乎人者惟全人能之惟虫能虫惟虫能天全人惡天惡人之天而況吾天乎人乎一雀適羿羿必得之威也以天下爲之籠則雀無所逃是故湯以庖人籠伊尹秦穆公以五羊之皮籠百里奚是故非以其所好籠之而無有者無有也介者移畫外非譽也胥靡登髙而不懼遺死生也夫復謵不饋而忘人忘人因以爲天人矣故敬之而不喜侮之而不怒惟同乎天和者爲然出怒不怒則怒出於不怒矣出爲無爲則爲出於無爲矣欲靜則平气欲神則順心有爲也欲當則緣於不得已不得已之聖人之道

郭注善中則善取譽理常俱也任其自然天也有心爲之人也工於天卽俍於人矣全人卽聖人也虫能守虫卽是能天都不知而任之斯謂工乎天威以取物物必遁之天下之物各有所好所好各得逃將安在畫所以飾貌刖者貌已殘不復以好醜存懷故拸而棄之胥靡無賴於生故不畏死復謵不饋而忘人不識人之所惜無人之情自然天人矣彼胥靡形殘者而猶同乎天和況天和之自然乎出怒不怒出爲無爲此是無能生有有不能爲無之意平气則靜理足順心則神功至緣於不得已則所爲皆當聖人以斯爲道豈求無爲於恍惚之外哉

呂注經中有天人神人至人聖人此又有全人焉聖人者逃變化𨿽工乎天而拙乎人全人則又出其上故工乎天又俍乎人也彼跂行喙息羣分聚者虫能虫也不知其所以然而然虫能天也全人之所惡惡人之天也人之天則知其不知所以然天之天則忘其不知所以然夫不知其所以然猶且惡之況天乎人乎而擬議之耶雀適羿必得之威也彼不適者則非威所得以天下爲籠則萬物畢羅而無所逃況於雀乎惟深之又深而能通天下之志者斯能以天下爲籠是故有若伊尹百里奚者皆莫逃焉以其所好籠之也介者以外非譽猶能拸畫而弗循胥靡以遺死生猶能登髙而不懼況夫能忘人宜其循謵而不饋也玩習至於再三而不能防人之所不能不愧防人因以爲天人明所謂天人者不止於防人防人爲之因而已此則同乎天和者宜其敬之而不喜侮之而不怒也夫怒常出於不怒爲常出於無爲不怒無爲則未始有物而物所自出也气者虛而待物人不能平而暴之故不靜誠能平其气未有不靜者心於人則神也人不能順而滑之故不神誠能順其心未有不神者有爲欲當誠己者也躊躕以興事豫若冬渉川皆不得已之義

疑獨注以威得人所獲者少以心得人所獲者眾以射取之者威也以好籠之者徳也伊尹好調鼎負鼎以干湯湯以庖人籠之百里奚好服五色羊皮秦穆公以五色羊皮籠之故各得其心而爲之用也介者小人畫以飾外小人已忘形骸外非譽而不倦服習至於有成而不饋其師是忘人道也由忘人道因而自以爲入於天人不免一曲之蔽也未能忘已則有所系累敬之則喜侮之則怒惟同乎天和者喜怒不由敬侮而發而系天下之治亂若武王一怒而安天下此怒出於不怒也出怒旣不怒出爲亦無爲故不其气而性靜不逆其心而神全欲事無不當則緣於不得已此聖人應物之道也

碧虛注工取中者拙乎藏譽妙自然者疏於人爲天人之迹俱泯斯爲全人也己禽虫多自名曰能虫飛走不相代曰能天全人惡天不以心緣道惡人之天不以人助天又豈顧人之譽工而毀拙者禽誤入羿之彀士固入國之籠羿得禽則威羿威而禽斃國得士則昌國昌而士勞一得一失自然之理如伊尹百里奚皆未能無心忘好故爲成湯穆公所籠若心無所好豈可得而籠耶夫飾容者喜譽貪生者懼亡復習玩好而不饋遺者忘棄人事也緣習成性因以爲天然者亦猶介者外非譽役者遺死生矣方其辱之時何情及於喜怒哉性同乎天和者亦然有怒而不出則蓄而愈怒出之則廓然不怒矣有爲而不爲則沮其欲爲爲之則曠然無爲矣由於本性無怒無爲故也平气气靜則何所怒順心安神則何所爲其動也緣於不得已則當於事情此聖人之道也鬳齋口義羿不能使人無已譽猶聖人不能逃天下之名能盡天道又能晦迹人中此全徳之人也禽虫之飛走鳴躍各遂其性能虫能天也全人則不以天自名惡天謂不樂有其名也人而有天人之分猶且惡之況我自分別天人乎羿善射故雀畏之以天下爲籠則雀不待射伊尹百里奚亦因所好爲人所籠若無所好則超然物外誰得而籠之介兀者之拸去華飾蓋其心於毀譽棄外之矣胥靡城旦防之人不愛其身故登髙不懼卽心無愛則無所著之諭復如易之反復道謵同習饋予人也言此道在已不是賣貨但知爲己則是防人防人則入乎天矣徐無鬼篇我必賣之彼故鬻之詳此可知不饋之意同乎天和與造物爲一也怒自不怒而出有爲於世亦無所容物卽是無爲而無不爲變換下語緣於不得已而後起言應物而無心

羿不工乎射人安得而譽之聖人不工乎治百姓安得而歸之然而物歸則已累彼工則此拙此必至之理工天拙人猶之可也若工人而拙天則純乎人欲累將若之何此工天俍人所以爲全而免乎幽顯之患夫卵生濕化翾飛跂行虫能虫也烏慈鴒友蛛网丸虫能天也人之能人能天亦可推矣全人惡天惡人之分別以爲天非惡自然之天也況肯自分天乎人乎必也藏人於天混而一之所以爲全徳而免世間之累也一雀適羿羿以威得之威之得物未若無心得物之眾若以天下爲籠所得豈止乎雀惟有所好然後可籠淡然無欲彼惡得而籠哉介兀之不願飾胥徒之不懼死皆以刑之餘人所不齒而已亦無意乎生全無可柰何姑安之耳至於復謵之久中心無所愧懼能忘人所不忘因而入於自然此言處患之久安而化也況本乎自然而能天能人者其脫塵獨悟詎可量哉區區外貌之敬侮何足以介浩然之懷同乎天和卽人之能天者出怒不怒則所過者化出爲無爲則事成無迹聖人非絕無喜怒絕無作爲也特不因細故以發不爲已私而動一志養气以乘萬物之機怒所當怒爲所當爲一以百姓之心爲心有以勸善懲惡亦猶不怒不爲也气平而靜心順而神感而後應廹而後動其有不當者乎經文不饋難釋一本作不愧今從之

庚桑之於老子具體而微然其未至者猶有所立卓爾居畏壘而民稱其徳乃聖賢利物之常至於眾心欣感欲推而尊之則愛利之迹著物交而情生是以南榮所見亦猶畏壘也庚桑已徳不足以化遂使往見其師將有以轉移其心而警發之是爲換手接人使之的信無疑然後至言可入故其入門一勘棒喝不施問答俱喪是爲撤手懸崖命根斷處防何而一遇耶惜乎南榮不能直下承當而曼衍支離鋪陳長語老子揣其病源而痛鍼之乃退舍自愁灑濯復見亦可謂善受教而能自新矣故其再見也乘機直指盡去其津津之惡徐有以發藥之趎自揆受道器淺但願聞衛生之經卽道之方充廣在人耳老子誨以抱一求已還嬰順物衛生之經槪見乎此問詰至極又復歸結於能貌子乎言有宗事有君也次論泰宇發乎天光靈臺不知所持謂室虛而白生不必以有心有爲汲汲求也劵外劵內之志鏌鋣之諭又使學者知輕重而加決擇焉無有生死序先後而同一體寢廟廁勢貴賤而各有宜蓋欲悟有生之本無破移是之妄見至敍貴富欲惡之勃志謬心則知志欲一而心欲虛凡渉物累而障虛明者不可不棄而遠之所以全吾天而復乎道也臘具膍胲而可不常羿工中微而拙乎藏譽此皆解執滯之凡見廓虛之化權混天人工拙而超乎物我是非忘毀譽敬侮而造乎不爲不怒靜則平气養浩在不擾也神則順心好和而惡姦也如是則澹然獨與神明居定於一而應無方矣此庚桑所得老聃心之奧若顏子之於尼父有不可容聲者南華繼絕學於百年之後猶孟氏聞而知之操踐至極成功一也故舉以爲天下式

南華眞經義海纂微卷七十四

欽定四庫全書

南華眞經義海纂防卷七十五

宋禇伯秀撰

徐無鬼第一

徐無鬼因女商見魏武侯武侯勞之曰先生病矣苦於山林之勞顧乃肯見於寡人徐無鬼曰我則勞於君君有何勞於我君將盈嗜欲長好惡則性命之情病矣君將黜嗜欲掔好惡則耳目病矣我將勞君君有何勞於我武侯超然不對少焉徐無鬼曰嘗語君吾相狗也下之質執飽而止是貍徳也中之質若視日上之質若亡其一吾相狗又不若相馬也吾相馬直者中繩曲者中鉤方者中矩圓者中規是國馬也而未若天下馬也天下馬有成材若防若失若防其一若是者超軼絕塵不知其所武侯大而笑徐旡鬼出女啇曰先生獨何以吾君乎吾所以吾君者橫之則以詩書禮樂從之則以金板六弢奉事而大有功者不可爲數而吾君未嘗啟齒今先生何以吾君使吾君若此乎徐無鬼曰吾直告之相狗馬耳女啇曰若是乎曰子不聞夫越之流人乎去國數日見其所知而喜去國旬月見所嘗見於國中者喜及期年也見似人者而喜矣不亦去人滋久思人滋深乎夫逃虛空者藜藿柱乎鼪鼬之逕踉位其空聞人足音跫然而喜矣又況乎昆弟親戚之謦欬其側者乎久矣夫莫以眞人之言謦欬吾君之側乎

郭注耳目好惡內外無可故云病矣超然不對不悅其言夫眞人之言何遜哉惟物有好之可也從橫之而君未嘗啟齒是樂鴳以鐘鼓故愁聞相狗馬而喜猶人去國而見其所知各思其本性所好也得其所好則無思無思則忘其所以喜眞人之言所以得吾君性也始得之而喜久得之則忘矣

呂注無鬼忘武侯之勢而箴其病武侯以其不下己故超然不對無鬼托相狗馬以諭己無求之意狗之下質執飽而止猶人饑則爲用而有求者中質若視日視髙遠未能防己者一猶防之則防己可知馬之中規矩鉤繩是國馬也以況國士之遊乎方內者天下馬有成材不習而自然若防則無與樂若失則無與匹若防其一則喪我之至非特亡之而已超軼絕塵不知其所以況天下之士遊乎方外而不可知者也意謂狗之上質與天下之馬猶若此則吾安知君之勢而天下之君安得不相之乎武侯悟其意所以大悅夫言以道接者也言不當道𨿽詩書禮樂不足以動言而當道𨿽相狗馬猶足以悅夫人失其性命之情而耽於人僞猶去其鄕黨親戚而流於遠方與逃虛空以羣鼪鼬之間者也所謂眞則其性之固有猶其鄕黨親戚之舊也非至狂惑其有聞眞人之謦欬而不悅者乎

疑獨注無鬼魏之隱士女啇魏之臣武侯文侯之子也武侯以無鬼苦山林之勞故於見而勞之無鬼謂𨿽居山林未嘗有勞今君盈嗜欲則性命之情病黜嗜欲則耳目之情病二病不可逃我所以勞君君何勞我武侯不對忤其心也無鬼知其不可以語大遂以相狗馬之技因其好以中之下質飽食而無所能中質意趣髙遠上質若亡其一一者數之精而猶亡之粗者可知次論相馬中繩鉤規矩皆教習之法天下馬有成材故不言方圓曲直其顧視若有憂防若有所失此猶可以形相求至於防一則超軼絕塵不知其所矣橫說者逆從者順武侯好武惡文故女啇稱六經爲橫兵法爲從以求合其意又引越國流放之人以諭初去國數日見所知識者而喜及乎旬月見所嘗見而喜及乎期年去國人旣久思國人滋深但見其似鄕人者亦喜矣若夫逃難而入虛空之境野艸柱塞鼪鼬之徑人迹人僞率皆空虛當此之時非必見人但聞人足音跫然亦喜矣又況昆弟親戚言笑於其側喜可知也今武侯心好犬馬思之久矣故聞善相者而悅不必見其實也遂嘆久無善言謦欬吾君之側故聞此淺技而悅也

碧虛注盈嗜欲則性命之情病黜嗜欲則耳目之情病卽前所謂內外韄也若亡若防皆不自得之意亡一不自得未若防一之甚也蓋借狗馬而言豈以是爲至哉欲反武侯之意使之自粗而入然後之而造夫精微也

吳儔注無鬼蓋神人也因時乘勢而不容心於其間所以言者亦默寓其意是以循道之歸而不逆其理順彼之好而不忤其情故𨿽武侯之剛亦悅而笑諭之有道故也

鬳齋口義貍徳資質如貍狗之下者視日凝然上視而目不瞬一者生之性𨿽生若死猶望之似木雞此狗之上品也中規矩鉤繩言其件件合法度不必泥而求合成材謂自然天成若卹若失悶然之意防一卽亡一故超軼絕塵不知其所至此皆借諭之言六弢太公兵法金板猶雲藏於金匱奉事有功言見之行事皆有效驗流人去國之諭不待釋謦欬防中之聲

禇氏管見狗馬常畜也所能不過警盜代步𨿽善相而得其眞亦未爲絕技武侯聞之大悅何耶蓋善者必因其所好而籠之則其言易入猶王好戰而以戰諭也請玩天下馬有成材一語超軼絕塵之姿可想象而得伯樂九方臯之技至是亦旡遺鑑矣視日亡一猶可形容至於卹失喪一又善述其難寫之狀非若國馬之可以規矩鉤繩諭也一者物始萌兆若亡若喪猶云恍惚有無之間不可指定其形質惟其啟之有道所以得武侯之心其效速於詩書弢略也後引去國不免懷思以諭失性者亦必求復有人乘機以發之何異逃迹空曠之地而聞人足音哉久矣夫已下乃嘆惜無人以至言妙理感悟武侯之心故使之聞相狗馬而悅儻有賢臣近輔以道徳微言漸化而密融之吾知其良心善性如水之回淵浩乎其莫禦也是以凡有洗心向善者君子不拒焉疑無鬼賢士也見武侯而突然語狗馬似無意義蓋武侯素驕慢故忠良之臣莫進眞人之言莫聞無鬼求見欲有以救正之而侯以常士待遂申言吾見狗馬尙能相其優劣而爲之去取君之見士豈不能鑑其賢而加禮敬耶此又言外之意云

徐無鬼見武侯武侯曰先生居山林食芋栗厭防韭以賓寡人久矣夫今老邪其欲干酒肉之味邪其寡人亦有社稷之福邪無鬼曰無鬼生於貧賤未嘗敢飲食君之酒肉將來勞君也君曰何哉奚勞寡人曰勞君之神與形武侯曰何謂邪無鬼曰天地之養也一登髙不可以爲長居下不可以爲短君獨爲萬乘之主以苦一國之民以養耳目鼻口夫神者不自許也神者好和而惡奸夫姦病也故勞之惟君所病之何也武侯曰欲見先生久矣吾欲愛民而爲義偃兵其可乎無鬼曰不可愛民害民之始也爲義偃兵造兵之本也君自此爲之則殆不成凡成羙惡器也君𨿽爲仁義防且僞哉形固造形成固有伐變固外戰君亦必無盛鶴列於麗譙之間無徒於錙壇之宮無藏逆於得無以巧勝人無以謀勝人無以戰勝人夫殺人之士民兼人之土地以養吾與吾神者其戰不知孰善勝之惡乎在君若勿已矣修胸中之誠以應天地之情而勿攖夫民死已脫矣君將惡乎用夫偃兵哉

郭注天地均養不以爲君而恣之旡極若苦民以養其耳目鼻口是違天地之平也神者不自許物與之耳與物共者和也私自許者姦也愛民之迹爲民所尙愛己僞矣僞則名張而競興父子君臣懷疑相欺欲偃兵可得乎從無爲爲之乃成耳羙成於前僞生於後民將以僞繼之也仁義有形故僞形必作成則顯也變謂失其常然鶴列陳兵麗譙髙樓也步兵曰徒但不當爲義兵亦無爲盛兵走馬得中有逆則失矣守其朴而朴有所能則平率眞知而知各有所長則均以道應物物服而無勝名不知以何爲善則𨿽克非己勝若未能已則莫若修已之誠使甲兵無所陳而非偃也

呂注以知治國國之賊不以知治國國之福則愛民固害民之始偃兵固造兵之本以知而不以道故也天下皆知美之爲美斯惡已則成美固惡器也器則已遠乎道𨿽有愛民之仁偃兵之義亦僞而已愛民之形成固有伐則害民之始偃兵之形變固外戰則造兵之本惟無形則無所造矣鶴列於麗譙則佳而觀之徒於錙壇則玩而覿之非不得已而用之也凡得而不順天理則是藏逆於其間以巧謀勝人則恃知而不以道以戰勝人則以兵彊而不以徳殺人兼地以養吾與吾神私則自許神者則惡而病之謂之善戰而勝人不知孰善而勝惡乎在君若不得已而欲爲之修誠以應天地之情而物旡不應奚患民死不脫哉

疑獨注天地有形之至大而所養者一一者元也易稱乾元坤元天地猶宗之況人乎天地之道以平爲正登髙居下何分短長今君處上以自髙苦民以自養姦賊攻於外心神防於內神者不許此所以病不得不勞之武侯又以愛民兵爲問愛民之迹著則民爭以愛爲仁害之始也爲義則名彰名彰則競興故曰造兵之本是皆有爲之爲故殆不成也朴則爲器器成有美惡今𨿽欲爲仁義皆不免於僞耳形者物此者也是爲造形形成則有功功著必有伐變則失其常守利欲戰於外矣鶴列陳兵之象麗譙觀兵之地錙壇習兵之所得於已則逆於人此藏逆於得也巧者機心內萌𨿽勝人而不利已謀者疑懼而未決戰者殺人以求勝是皆害其所養不可爲也以此養其私不能成其私以此養其神不能全其神其戰𨿽勝非善勝之道惟能修誠以應天地而勿攖則民無夭傷何必爲義偃兵哉

碧虛注武侯久湛欲而防本故無鬼直言勞君之形與神夫天地之養人君民旡二今則損不足以奉有餘逆理也人神與天神同其至公自許謂自與之私是所謂姦也民從君化君病則民傷故勞之武侯遂問爲義偃兵之要魚處涸則思濡沫民困匱則思仁義也答以愛尙則不均而害多義立則必而爭興皆由爲者敗之故危殆及而成功寡也道失而後有仁徳失而後有義仁義崇而民性遷則僞生矣至若鶴列麗譙徒錙壇皆非久安之防不足尙也順天理則無防失好武事則懷並吞巧謀多則先窮戰爭極則易國應天則公自聖則私神豈容私哉天道佑善勝果在此矣

鬳齋口義天地生物本同無髙下貴賤之別以外物養形而心中不自得曰神者不自許和謂同物姦自私也我神本與萬物爲一情欲自私以昏之是其所惡也則病矣君病此而不自知我故勞君也有意愛民乃害之有意偃兵乃造之美惡之成皆有迹故曰器以有爲之心爲有迹之事曰形造形成定心執定而不化則克伐也怨欲行而傷其內爲外物所變亂曰外戰鶴列兵陣名麗譙宮樓名錙壇祭祀之地蓋謂人心若與物鬥則一室之內皆若步兵卒陳列於前無非爭奪之境也人情以得爲順失爲逆無得則無失故曰無藏逆於得此句下得好巧謂機心知謀自機巧出戰爭又自知謀出以此求勝以快耳目之私是若勝矣然而胸中爲物所戰撓𨿽勝而神者勞矣故曰勝之惡乎在勿已猶云莫如此但修吾本然之誠以應天地自然之實與物旡所迕不爭而善勝則民死已脫矣何偃兵之求哉

無鬼再見武侯豈爲身謀而希進用哉欲有以匡救其失而免民於難也武侯乃云厭防韭而干酒肉其尊已薄人甚矣無鬼不爲勢屈直云勞君之神與形則非特藐之亦且哀之武侯猶未之省蓋平日湛於聲利嗜欲不暇形神之顧所以聞告茫然無鬼又陳天地之養也一以槪其自尊之心其要在神者好和而惡姦一語神則己之眞而武侯以爲義兵爲問因失義而後思爲義因窮兵而後思偃兵遽反其常豈眞情哉夫恩害相生理之必至無爲任眞庶可全也凡事成而美者皆爲惡器器謂迹之著見愛民兵迹之尢著者也我以此心感彼以此心應謂之形造形形成必召伐動與物忤斯外戰矣況列兵陣盛卒誇耀於世覬天下之歸已得之不順於理皆藏逆也天所助者順逆其能久乎巧勝則事物之間無非機知謀勝則圖度浸大而害物漸深至於戰勝則殺人兼地焚都墟國害莫甚焉皆由於積所致然恢恢之莫逃而身亦與之俱盡矣故當自微而謹遏之今乃借君臨之勢恣無窮之欲以養吾私與吾神者較之其戰不知孰善勝之惡乎在請武侯自度之君若未明養神之道但修已誠以應天地而勿攖卽是順天地養之而見其與己爲一則君民熙熙至和潛暢物無疵癘人無夭傷何在夫區區求偃兵哉

南華眞經義海纂防卷七十五

欽定四庫全書

南華眞經義海纂防卷七十六

宋禇伯秀撰

徐無鬼第二

黃帝將見大隗乎具茨之山方明爲禦昌防驂乘張若謵朋前馬昆閽滑稽後車至於襄城之野七聖皆迷無所問塗適遇牧馬童子問塗焉曰若知具茨之山乎曰然若知大隗之所存乎曰然黃帝曰異哉小童非徒知具茨之山又知大隗之存請問爲天下小童曰夫爲天下者亦若此而已矣又奚事焉余少而自遊於六合之內予適有瞀病有長者教予曰若乘日之車而遊於襄城之野今予病少痊予又且復遊於六合之外夫爲天下亦若此而已又奚事焉黃帝曰夫爲天下者則誠非吾子之事𨿽然請問爲天下小童辭黃帝又問小童曰夫爲天下亦奚異乎牧馬者哉去其害馬者而已矣黃帝再拜稽首稱天師而退

郭注聖者名也名生而物迷𨿽欲之乎大隗可得乎各自若則無事無事乃可以爲天下乘日之車出作入息也爲天下莫過自放任物亦奚攖焉故我無爲而民自化夫事由民作令民自得必有道也馬以過分爲害師天然而去過分則大隗至矣

呂注隗髙也大而髙者無如道覆被萬物卽具茨之義欲見大隗而七聖與偕所以至襄城之野皆迷而無所問塗亦猶七竅鑿而混沌死夫欲見大道而聖知不絕宜其至於上達迷而不悟也馬之辰午南方心火也童子則無知者以童子牧馬則宜知具茨之山大隗所存也人心具神神則無方而遊不出乎六合之內非有瞀病不若是欲已之則莫若以明而上達乘日車而遊襄城是也𨿽然少痊而已以其猶乘日之車也弗乘而遊乎六合之外其猶有患耶爲天下者亦猶養心豈有他哉去其爲害者而已夫隨成心而師誰獨無師旣知其在我所以稱天師而退疑獨注大隗道之彊名具茨諭棘難至方明至滑稽皆制名諭各執一偏道之也襄城縣屬汝州在具茨山之南牧馬言順物性而擾之童子未有知未有與也此寓言於黃帝六臣者學道所賴以求至其所襄城諭中道野言其無適莫牧馬童子能指七聖之迷故黃帝異之山則未離乎所存則不離乎在此道之粗可告可學者若道之妙非絕學忘言不能致也聖人之治天下事出於無事爲出於無爲又奚事焉少遊六合之內言昔曾爲人間世之事經世不能無患故有頭目昏之病乘日之車隨日新以變化襄城之野近具茨而去塵遠故病少愈又復遊乎六合之外超出物表之意莊子蓋謂學道者必先至於道之所在故曰大隗不存不免出而應世渉患故曰少遊六合之內適有瞀病又復遊乎六合之外則入天道而無爲又奚事焉黃帝又扣之不已遂以牧馬之事告之去其害馬聖人用刑以安天下之意

碧虛注黃帝功成不居故訪道於幽深而遇牧馬童子童子以牧馬諭治國有防哉馬之眞性齕艸飲水自足民之眞性耕食織衣自足更無他事乘日之車謂乘日新之道隨化而不滯再問不答示以不言之教也今之牧馬者不知鞭防之爲害字民者昧乎法令之生姦乃謂馬難調而民難治兩失之矣

劉槪注無思無爲之妙惟至神獨與之感通而所以應天下者不得已而同民患耳故曰予自遊六合之內適有瞀病同民患之道無他順陰陽之明法與出作入息無違其理而已故曰乘日之車而遊乎襄城之野如是則民患去矣此功成身退之時也其歸於道不以物爲累故曰今予病少痊又且復遊於六合之外也爲天下之道未達其上者莫若去害性者爲養性之本去害馬者爲牧馬之要此粗而可以言者故童子不得而辭焉

吳儔注具茨謂充足而有所覆以諭道之全體居是山者大而無敵髙而無上故云大隗也襄城無人之境諭道之路以黃帝之迹觀似猶未於道而欲見之七聖者所以見道之具至襄城而無所問塗者蓋以道之全體本實在我則所謂具茨之山何暇訪之於彼而大隗所存豈七聖之可見哉惟牧馬童子乃能知之牧而去其害馬者諭其能全性命之情而不益生此卽具茨之山大隗所存也

鬳齋口義六臣名皆寓言乘日之車言與日俱往猶云日新也言六合之內未離於物則有目昏之病能離此病遊於自然則爲六合之外爲天下者亦然無累於有物之內而已牧馬者能順其性而無所害則牧馬之道盡矣天師者稱其天人可爲我師也黃帝見大隗於具茨猶堯見四子於姑射蓋神交气合不可以形相求黃帝輔以六臣者諭六識未泯則猶以知見能解爲聖𨿽欲之乎大隗而中道不免於迷大隗混成諭道之體具茨全覆諭道之用襄城之野則郛郭猶存非洞庭廣莫之比蓋未能虛廓洞達暢乎無垠非惟賴之以求道者莫之適從而一精明之主亦昧然無所向矣然猶知問塗於牧馬童子亦庶防焉牧馬童子諭守心之神猶禪家牧牛之譬然而牧者何物牧之者誰耶知慧能反六情無異善牧之去其害馬者爲天下亦若是其本無難與治民如牧羊意同瞀病目目力所及不過六合之內拘於形器而不能徧燭無外斯爲病也有教之去其病者謂能乘天光而上達則遊襄城之野何迷之有今病少痊而遊於六合之外所以未爲全愈而云少痊也童子不過以自然爲師而能若是故黃帝稱天師而退此章寓言以明學道之難多中道而畫當卜諸心君而力主之乘天光而上達形器而逍遙具茨之山不待問塗而可至矣

知士無思慮之變則不樂辯士無談之序則不樂察士無淩誶之事則不樂皆囿於物者也招世之士興朝中民之士榮官筋力之士矜難勇敢之士奮患兵革之士樂戰枯槁之士宿名法律之士廣治禮教之士敬容仁義之士貴際農夫無艸萊之事則不比商賈無市井之事則不比庶人有旦暮之業則勸百工有器械之巧則壯錢財不積則貪者憂權勢不尢則誇者悲勢物之徒樂變遭時有所用不能無爲也此皆順比於歲不物於易者也馳其形性潛之萬物終身不反悲夫

郭注不能自得於內而樂物於外故可囿也各以所樂囿之則萬物不召而自來非彊之也士之不同若此故當之者不可易其方能同則事同所以相比業得其志故勸事非其巧則惰物得所嗜而樂權勢生於事變凡此諸士用各有時時用則不能自已也苟不遭時𨿽欲自用可得乎故貴賤無常能各有極若四時之不可易也當其時物順其倫次則各有用矣是以順歲則時序易性則不物物而不物非毀如何不守一家之能而之夫萬方以要時利故有匍匐而歸者所以悲也

呂注人莫不有至樂之處得是而遊之其爲囿也大矣而諸士者獨樂其性之所偏則囿於物而不能囿物者也自招世之士至勢物之徒𨿽趨向不同而遭時有用不能無爲則一以不知眞君所在也夫時有所用而爲之非性命也時有今昔猶歲有寒暑今一遭之遂守而不捨不能無爲此皆順比於歲寒而不知有暑暑而不知有寒以所遭爲常而不物於易者也人莫不有眞君存焉而乃馳其形性逐物而不知反此至人之所悲也

疑獨注知者樂運其才辯士好騁其言察士務窮詰人三者皆役於物故曰囿道能招世人使之慕事能中民使之樂筋力兵革勇敢皆言其能爲國禦難枯槁幽隱山林法律執法議罰禮教謂化民仁義謂利物農以艸萊爲業商以市井爲業庶人無暇日旦暮皆有業百工有器械之巧則業長而壯矣貪者務多積不積則憂誇者務權勢不尢則悲勢物之徒好有爲有爲主於變以變爲樂則所遭之時不同不能無爲也凡此眾事皆爲物所系各蔽一曲非同於大通者也夫歲所以統四時易所以統萬物聖人與天同故能統於歲而不爲歲所統物於易而不爲易所物一曲之士反此爲歲所統者若四時之殊气爲易所物者若萬物之異形也

碧虛注黜計慮則知士窮廢合縱則辯士困崇簡易則察士閒能內養而不樂外馳則物不可得而役也招世之士尙賢所以興朝中民之士循理所以榮官時有患難則勇士矜誇佳美干戈則不親耒耜枯槁之士不事王侯宿於名而已法令興則冗惰勸禮儀盛則矯飾修行仁義者以際防爲得志若其士不學農不積工不巧商不貨羣庶失業由於自惰也貪者貴財過於身誇者重勢甚於命以勢役物樂於變動如耳目鼻口當有用之時莫能自遏也才知各任則事業成四時失序則歲功廢不順比於歲皆爲物所遷其心化其形與之然是之謂不反誠可哀也鬳齋口義思慮有變談有條淩轢問訊爭分爭毫三者各以所能爲喜一日無之則不樂皆囿於物者也招世者耀名欲興起而立朝廷之上中民則庸人故以爵祿爲榮筋力者以濟難自矜勇敢者見患難而喜枯槁隱士畱意名聲法家者流多求治事敬容矜持容貌貴際以交際爲重艸萊謂耕種市井商販之事比和樂也旦暮之業謂日積其贏工藝之人以其能自壯有所恃曰勢有所積曰物小人依附豪貴多從防有所作爲而後可以得志遭時有用欲無爲不可得也譬一歲之間百物生成皆順比其序其所變易者非物所自由不物於易猶云非物自爲變易也馳役其身心溺物而不反可哀也己

此章起論突兀疑前有缺文不可復考其評知辯察士之所樂乃學道者之所悲何背馳若此是各爲其能所囿而不得自由者也招世謂舉善旌賢以來天下之士故可以興起朝廷中民猶云宜民故當榮以官爵後敍諸士農庶百工趨向之不同各執一偏俱以得用爲樂而忘其勞苦失性之爲患然而不能變通用各有極極則姦僞生而患害作矣當其處無用也常以有用爲心思所以設施置措妄念未嘗暫息遭時有用則志滿意得作法逞能之不暇又安望其無爲哉貪者不積則憂誇者不尢則悲亦不越前意是皆安其所不安也亦猶春秋冬夏之統溫涼寒暑𨿽順比於歲而各得其偏不能與物易寒令不可施之於夏暑令不可施之於冬不物於易猶云不易於物錯綜其文惟至人心同太虛而身備四時之气所以能易物而不易於物也

南華眞經義海纂防卷七十六﹤子部﹐道家類﹐南華眞經義海纂微﹥

欽定四庫全書

南華眞經義海纂防卷七十七

宋禇伯秀撰

徐無鬼第三

莊子曰射者非前期而中謂之善射天下皆羿也可乎恵子曰可莊子曰天下非有公是也而各是其所是天下皆堯也可乎恵子曰可莊子曰然則儒墨楊秉四與夫子爲五果孰是耶或者若魯遽者邪其弟子曰我得夫子之道矣吾能冬防鼎而夏造冰矣魯遽曰是直以陽召陽以陰召陰非吾所謂道也吾示子乎吾道於是爲之調瑟廢一於堂廢一於室鼓宮宮動鼓角角動音律同矣夫防攺調一於五音無當也鼓之二十五皆動未始異於聲而音之君已且若是者邪恵子曰今夫儒墨楊秉且方與我以辯相拂以辭相鎭以聲而未始吾非也則奚若矣莊子曰齊人蹢子於宋者其命閽也不以完其求鈃鐘也以束其求唐子也而未始出域有遺矣夫楚人寄而鏑閽者夜半於無人之時而與舟人鬥未始離於岑而足以造於怨也

郭注不期而誤中非善射也若以謬中爲善射則天下皆謂之羿可乎言不可也若謂謬中皆羿則自是者亦可謂堯矣若皆堯也則五子何爲復相非乎猶魯之與弟子俱亦以陽召陽而橫自以爲是防攺調一五音隨攺無聲則無以相動有聲則非同不應今攺此一而二十五皆攺其以急緩爲調也以此誇其弟子然亦以同應同未爲獨能其事五子各私所見而是其所是無異於彼而未能相出也未始吾非言各自是恵子便欲以此爲至莊子遂舉齊人蹢子於異國使閽者守之出便與守不保其全此齊人之不慈也然亦自以爲是故爲之而反以愛鐘器爲是束恐其破傷失亡其子而不能遠索遺其气而亦未始自非也又引楚人寄而蹢閽者言俱寄止而不能自投於髙地夜半獨上人未離岸已共人鬥齊楚二人所行若此未嘗自以爲非今五子自是豈異斯哉

呂注天下皆羿固不可恵子知莊子言爲已發故以爲可言中則爲羿不必前期是則爲堯不必公是此所謂以反人爲實以勝人爲名者也𨿽然五子不皆是則皆堯之不立矣不然則若魯之調瑟不免以聲律相召而已施自謂賢於四子而實無以異施以爲我固無異於四子然與我以辯未始吾非則奚若言此者欲以成皆堯之莊子以微言感動之父子之道天性也而齊人蹢子於宋其命閽也不以完以諭施輕其性命之情而不知愛其求鈃鐘以束其求唐子未始出域譬施於辭辯名聲之外物則愛之而其傷至於受之於天者則失之而不知求爲可惜也楚人寄而蹢閽者譬施亡其眞宅之歸而於是非芒昧之際與人爭勝不足以有濟徒與物不適而已非所謂知也

疑獨注以偶中爲善射則天下皆羿以私是爲公則天下皆堯莊子以爲不可而恵子以爲可莊子謂果如所言則儒墨楊秉公孫龍名與夫子其孰是耶魯之弟子能於冬日取千年灰擁木須臾出火可以防鼎夏日瓦缾貯水湯中煮沸置井內而成冰以此爲得之道謂直是以相召非吾所謂道於是爲之調瑟堂室各一而宮角皆應防攺調堂中一而室內五音皆無當動謂鼔之而不應舊音也言其以聲召聲未始有異而音之君惟聲聲者能之魯以此自誇然亦以同應同未爲獨能其事五子各所是無異之誇其弟子而未能相出也恵子謂今四子方且與我以辯未始吾非便欲以此爲是莊子遂引齊人棄蹢其子於宋命門者守之岀入有制不保其全此齊人之不慈亦自以爲是求鈃鐘以束防求失子不出境言愛異物勝於同而不自以爲非恵子自是亦猶是也昔楚人有客寄於蹢閽者蹢閽謂有罪而守門夜半獨上人未離岸已與舟人鬥旣防其恩便造此怨所爲如是亦不知非與恵子之徒無異也

碧虛注射之謬中者非善人之自是者非公五子以相勝爲道殊魯以優劣稱術異而不知有大同者存堂室之瑟調則律同矣宮角之變則音異焉是故寂寞爲五音之主靜默爲眾辯之宗而恵子乃以雄辯爲極故莊子引齊人蹢子以諭遺殘嗣續寶貴外貨叛道求勝莫悟已非寄而蹢閽則寓迹不髙夜斗者所爭無明未離岑則滯有崖造怨者難免其非也

鬳齋口義前期指的也若捨的而射則中者皆爲羿諭天下無歸之是人人各持其則人皆爲堯矣五子學旣不同孰爲眞是冬日不以火而爨鼎夏日能以水而爲冰實若難矣冬至陽生夏至陰生以陽召陽則冬不寒以陰召陰則夏不惟違時而有可召之理非吾之謂道言其術未髙請各置一瑟於堂室鼓此而彼動宮角皆相應以其音同猶曰易也若只調一而於五音中不定一音鼔宮亦得鼓徵亦得故曰無當鼓一於此而彼二十五皆動比之宮應宮角應角爲又難矣以理推之五音皆以音爲君舉不離於上之聲故曰未始異於聲如此與陰召陰陽召陽何異乃自以爲勝亦各是其是非眞是也拂猶抗鎭屈服也蹢音擲住足也不能行之子用以守閽而不用完全之人以此處其子自以爲是而求小鐘乃加防之愛物而不愛子亦自以爲是猶亡子於外而求之鄕域是惑也楚人有病足而爲閽者此別是一句與上蹢字不相關有遺略相似也言此三事與五子略相似亦前言若是也耶不結於怨也之下而先結於此是作文妙防此章大意皆譏恵子之自是以恵子好辯故特爲詭譎之辭有不可遽曉者以困之東方朔與舍人辯亦此意

皆羿皆堯之論莊子力鍼恵子之病以救其自是之失故舉魯與弟子所較優劣陽召陽陰召陰卽是以同應同耳及攺調一於此而彼眾皆變聲不同故不應也五音皆聲而音則有所主是爲音之君在乎善聽者別之耳故鼓宮宮動鼔角角動以相從未爲特異也五子之各是一偏而非公猶宮止於宮角止於角而不能相通也恵子猶未悟以己能超出四子而未始吾非則吾之所是眞是矣莊子遂引齊人輕子重鐘失恩背理而亦自以爲是至於楚人寄閽而斗不自知非則三轉語矣於此有以見莊子於恵子愛友之篤詳後章經意可知聲猶木也音以諭棟梁榱桷音之君諭良匠之手所以成棟梁榱桷者皆不可以相無也

莊子送葬過恵子之墓顧謂從者曰郢人堊漫其鼻端若蠅翼使匠石斫之匠石運斤成風聽而斫之盡堊而鼻不傷郢人立不失容宋元君聞之召匠石曰嘗試爲寡人爲之匠石曰臣則嘗能斫之𨿽然臣之質死久矣自夫子之死也吾無以爲質矣吾無與言之矣

郭注非夫不動之質忘言之對則𨿽至言妙斫亦無所用之

呂注惟其如此莊子所以每與之反覆而深惜其不至也

疑獨注有恵子之問然後有莊子之對恵子旣沒莊子嘆其無知言者故引匠石自諭郢人以白土污其鼻端使匠石運斤斫之匠石𨿽工斫湏有郢人不動之質然後能成其妙宋君乃欲爲之匠石謂臣則嘗能斫之然臣之質死久矣質指郢人已死不可爲也莊子自謂吾失恵子猶匠石之失郢人故嘆曰吾無以爲質無與言之矣卽伯牙絕之意

碧虛注槁木其形者有之臨刃而不驚者鮮執柯逞技者有之當鼻而縱揮者寡是知目擊之遇忘言之對世豈常有哉

鬳齋口義運斤成風言其急防盡堊而鼻不傷斫者固難矣立者爲尢難質者用巧之地言有恵子之辯然後我得以窮之恵子旣死無可與言者矣

莊子抱道髙堅非時俗可探其淵大則論端無由而發僅一恵子可與時得以申其汗漫無崖之以豁暢胸中之奇載道鳴文亦防在是及恵子歿過墓而憶之顧從者而與言其感慨可知夫匠石之斫天下敏手也然非郢人能立則亦無所施其工臣之質死已久矣故運斤無失而彼能忘形以聽斫者豈易得哉莊子之失恵子亦然吾無以爲質一語頗難審詳經意前云臣之質死久矣又湏得質死之人不怖不動乃可施斫今恵子旣亡此質𨿽存而無以對猶無質也謂世無知音孰相激發者無與言之矣有以見傷悼友生之切恵子平生時有譏刺之言南華毎盡忠竭力而救正之𨿽不逃辯給之名而所務者淸談雅論免墮當時縱橫詭詐之習是亦尙友之力也故南華於其歿後猶致意焉聽而斫之據郭注云目恣手陳碧虛照江南李氏書庫夲此四字系是經文後人誤引爲郭注緣此四字不注文故也

南華眞經義海纂防卷七十七

欽定四庫全書

南華眞經義海纂防卷七十八

宋禇伯秀撰

徐無鬼第四

管仲有病桓公問之曰仲父之病病矣可不謂云至於大病則寡人惡乎屬國而可管仲曰公誰欲與公曰鮑叔牙曰不可其爲人潔防善士也其於不已若者不比之又一聞人之過終身不忘使之治國上且鉤乎君下且逆乎民其得罪於君也將弗久矣公曰然則孰可對曰勿已則隰朋可其爲人也上忘而下畔愧不若黃帝而哀不已若者以徳分人謂之聖以財分人謂之賢以賢臨人未有得人者也以賢下人未有不得人者也其於國有不聞也其於家有不見也勿已則隰朋可郭注上忘而下畔謂髙不亢哀不已若故無棄人若皆聞見則事鐘於己而羣下無所措手足遺之未能盡遺故僅可也

呂注容乃公公乃王王乃天天乃道五者皆其所體者也公故可以爲公王故可以爲王王公之名蓋由於此若隰朋之徳可謂容乃公者乎

疑獨注桓公之霸管仲之力仲病亟公問誰可屬國仲復問公欲誰與公云鮑叔牙叔牙仲之友仲曰不可潔防可爲善士未可大有爲不已若者不比之則失人心而寡助聞人過而不忘則人多怨若使之治國上則鉤制其君下則逆其民心得罪將不久矣公曰然則孰可仲曰不得已則隰朋可上忘者忘勢下畔接有境也愧不若黃帝則道日以髙哀不已若者則徳日以博君道以徳分人臣道以財分人自其化而言謂之聖自其業而言謂之賢以賢臨人臨之不得其道以賢下人善下則人歸之有不聞有不見言其能反聽內視所以無不聞無不見也

碧虛注鮑叔不能彊力忍垢兼濟天下而欲使物齊已潔防故鉤君不比故逆民隰朋之爲人不謟不傲尊道卹民聖不自徳賢不吝財以賢下人焉有不得故大者宜爲下於國有不聞於家有不見兼防天下也鮑叔之舉管仲公也仲之舉隰朋亦豈私哉鬳齋口義不比不數之鉤要束之逆彊之以禮義也上防防其勢下畔離遠而無求於上也以徳分人猶云徳乃降民懷以財分人不自私以賢臨人擅名而自矜也有不聞有不見言其不察察此事不見於他書只見列子亦是寓言

叔牙仲之賢友也公問屬國仲宜以叔牙對而乃審所欲與公以叔牙爲言仲知其賢而才不足以治劇慮其執中無權鉤君逆民乃斷以不可蓋不以與己善而私其舉使之不勝任而得罪於君也勿已則隰朋可言僅可耳上防而下畔按列子作下不叛張湛注居上而自防不憂下之離也足以證莊文誤古文畔通作叛據此方論隰朋之徳似不可以背叛言若從邊畔又不通宜從列文下不叛爲正於國有不聞於家有不見言其爲政寬恕不已聰明以爲苛察善下而能得人知其可以屬國蓋與其以知治國作法害民寧若寬厚得眾而相安於無事此仲知人能任所以成霸齊之功忠於君而愛於友在義實爲兩得也可不謂云列文作可不諱云爲當

吳王浮於江登乎狙之山眾狙見之恂然棄而走逃於深蓁有一狙焉委蛇攫見巧乎王王射之敏給防矢王命相者趨射之狙執死王顧謂其友顏不疑曰之狙也伐其巧恃其便以敖予以至此殛也戒之哉嗟乎無以汝色驕人哉顏不疑歸而師董梧以鋤其色去樂辭顯三年而國人稱之

郭注敏疾也給續栝矢往𨿽速狙猶能也國人稱之稱其防巧遺色而任夫朴素也

呂注以色驕人者心驕人而見於色鋤色者去其心而已所謂容動色理辭气六者謬心是也

疑獨注狙以矜伐其巧恃山林之便以敖人而取死因以戒不疑無以色驕人不疑受訓歸而師有道之士鋤去驕矜之色而任朴素故國人稱其賢也碧虛注恂懼幽潛者免禍縱慢躑躅者罹災故狙恃獨巧不能逃眾箭也山林異以無識而敖人猶不免速死況人爲物靈有知有識而欲傲忽同之尊者乎不疑歸而鋤其驕色國人稱之易悟也夫鬳齋口義敏給言射去速而狙能摶接其矢亦甚速相者左右之人齊射之狙𨿽巧防力不能敵見執而死矣此爲矜能掇禍者之戒

狙之與人異也得深山茂林而王長其間惟人聲之惡聞況見其身乎然則睹吳王而攫�見巧是其速死之徵故不免乎射而猶能摶接防矢可謂敏給也已王怪其過巧遂命左右趨射之則莫非彀中能無中乎其執而死也亦宜王於此悟夫傲物之速禍出羣之招患也因戒其友無以色驕人不疑歸而鋤色辭顯非勇於進善疇克爾邪猶閱三年而後國人稱之蓋爲善在乎不倦千日而成功若爲惡則不崇朝而殺身有餘地矣可不戒哉

南伯子綦隱幾而坐仰天而噓顏成子入見曰夫子物之尢也形固可使若槁骸心固可使若死灰乎曰吾嘗居山穴之中矣當是時也田禾一睹我而齊國之眾三賀之我必先之彼故知之我必賣之彼故鬻之若我不有之彼惡得而知之若我不賣之彼惡得而鬻之嗟乎我悲人之自防者吾又悲夫悲人者吾悲夫悲人之悲者其後而日遠矣

郭注齊國三賀以得見子綦爲榮子綦知爲之不足以救彼適足以防我故以不悲悲之則其悲稍去泊然其心枯槁其形所以爲日遠矣

呂注田禾一睹齊國三賀爲我先而賣之彼故知而鬻之心未盡於內而有迹於外故爲人所知也夫天道未始有物也有介然之知存於心則爲自防防謂失其本心子綦以人之自防者在此而悲之欲其復也然知其防而悲之猶爲防而未復吾又悲夫悲人之悲則其爲防與夫悲之者皆莫知其所矣此所以日遠而不爲物所累則形其有不槁心其有不灰者乎

疑獨注物之尢謂有過人之才而能防其身心若是子綦猶以爲未也吾嘗居山中國君一睹而國人三賀我何以得此於人我若不以聲名先之彼何得知而鬻之凡哀莫大於心死人皆防其良心故我悲之我悲之又可悲矣以此遣累猶爲未至吾又悲夫悲人之悲者則遣之又遣而世累日遠矣

碧虛注列子居鄭圃而陸沈適齊國而受饋蓋宿名者如日蔽雲中其光必發是以鬻賣名徳生乎巢許之間故後世山林養浩者有借巖居之髙爲仕路之防遂無眞矣悲人之自防傷彼鬻名也悲夫悲人者知非在己也悲夫悲人之悲者悟有心之謬也然後理事日遠而大同乎溟涬矣

鬳齋口義曰先曰賣言我有迹可見故彼得而知此所以爲自防悲人之自防而不覺其悲又可悲也山穴之中舊所居地言我當時惟以悲人之悲自覺所以道日髙遠遂至今日形槁心灰也

此卽齊物論首南郭子綦故顏成入見問端亦同隱幾靜極之際仰天而噓則其機已動故乘而問之尢謂物之最靈今乃灰槁若此子綦引往事以對田禾齊君聞子綦之賢入山一顧而齊國三賀其得賢共理可以致治也我有見彼知我賣故彼鬻言不能自晦而招來聲名名至則身累責重者患生非自防而何是爲可悲也吾悲自防者迹近而易見吾又悲夫悲人者則漸深而歸於自悲又悲夫悲人之悲者則付之無可柰何以不悲悲之而聽天之自鳴自己然後世間之憂累日遠故能形槁心灰若此也信知懷才而古今所難惟龍脫世鴻髙云者斯可以始終之耳

南華眞經義海纂防卷七十八

欽定四庫全書

南華眞經義海纂防卷七十九

宋禇伯秀撰

徐無第五

仲尼之楚楚王觴之孫叔敖執爵而立市南冝僚受酒而祭曰古之人乎於此言已曰丘也聞不言之言矣未之嘗言於此乎言之市南冝僚弄丸而兩家之難解孫叔敖甘寢秉羽而郢人投兵丘願有喙三尺彼之謂不道之道此之謂不言之辯故徳總乎道之所一而言休乎知之所不知至矣道之所一者徳不能同也知之所不能知者辯不能舉也名若儒墨而凶矣故海不辭東流大之至也聖人並包天地澤及天下而不知其誰氏是故生無爵死無謚實不聚名不立此之謂大人狗不以善吠爲良人不以善言爲賢而況爲大乎夫爲大不足以爲大而況爲徳乎夫大備矣莫若天地然奚求焉而大備矣知大備者無求無失無棄不以物易已也反已而不窮循古而不摩大人之誠

郭注聖人無名所言者百姓之言故曰不言之言苟以言爲不言則𨿽言出於口固爲未之言今將於此言於無言冝僚叔敖息訟以默澹泊自若而兵難自解苟所言非已則𨿽終身言固爲未嘗言耳是以有喙三尺未足稱長凡人閉口未是不言彼謂二子此謂仲尼道之所容𨿽無方大歸莫過於自得故一也言止其分非至而何各自得耳非相同也而道一也知非其分故辯不能舉儒墨欲同所不能同舉所不能舉故凶也海受物無所辭故成其大聖人泛然都任有而無之謚所以名功功不在己𨿽謚而非己有令物各足故實不聚功非己爲故名不立若爲而有之則小矣賢出於性非言所爲夫大愈不可爲而得惟自然乃得耳天地大備非求之也知其自備者不捨己而求物故無求無失無棄也反守我理而自通順常性而自至非摩拭也不爲而自得故曰誠呂注三人不同時亦是寓言所謂不言之言非無喙也誠如二子所爲則𨿽有喙三尺猶爲不言彼二子所爲是謂不道之道此仲尼之不言是謂不言之辯世豈知之哉徳所不能同辯所不能舉者固無名也止乎無名則吉祥之所止否則名𨿽若儒墨不免妄作凶矣道之在天下猶百川之於海受之而不辭聖人並包澤物亦如之不知誰氏無爵無謚此聖人無名所以爲大也夫以善言爲賢且不可而況爲大豈在於言乎則知之所不能知者辯固不能舉而有不言之辯也聖人不爲大爲則不足以爲大而況爲徳乎道之所一徳不能同而有不道之道也天下所大備者固以無求而大備也人亦莫不有所謂大備者誠而已矣誠則無求無求故無失無棄以其足於己不以物易之也大人者知在我之萬物無不備故反之而不窮長於上古而不獘故循之而不摩誠者不勉而中不思而得不爲而成者也

疑獨注古者飲食必祭示有所尊叔敖宜僚侍宴之次受酒而祭欲仲尼有言以教之故曰古人皆於此防同之時而有言已仲尼嘗欲無言故曰聞不言之言矣未之嘗言於此乎言之蓋欲知其言出於不言也楚白公勝欲作亂殺令尹子西二人皆遣使召冝僚宜僚正弄丸而戲不顧二使者二人皆不得宜僚各解兵而歸叔敖閒燕髙枕執羽扇而自得使敵國不敢侮折衝千里之外仲尼引此二人無爲而息難以證不言之意此言出於不言𨿽有喙三尺亦不害於不言也彼無言無爲是謂不道之道常道也此言出於不言是謂不辯之辯大辯也合眾徳而歸乎道道能同之徳不能同也知之所不能知者則默能舉之辯不能舉也以徳相勝以言相髙名同儒墨者不能愼密以固其命凶斯及之海之所以爲大以其無所不納聖人之所以爲聖以其並包天地而不知誰氏莫之爵而常自然謚因功立功成弗居則無謚矣生無爵故實不聚死無謚故名不立此之謂大人狗善守者不嫌於不吠士善行者不嫌於不言夫言不足以爲大而況爲徳此孔子欲無言之意備者足於用求則不足也天地無心於萬物萬物自盈天地間此所以爲大備有求而備備之小者也欲知大備須知無求無求則無失無失則無棄然後不以物易己也能反己則能循古不越乎誠而已矣

碧虛注弄丸者轉丸於掌以爲戲適鬼穀子有轉丸法猛獸之語謂聖知無窮若轉丸之無止獸威之無盡也故宜僚視天下事若轉丸於掌中甘寢髙臥秉羽扇而指揮若二子者豈事於言乎默而識之喙長何害言出患生三緘奚益故有不道之道不言之辯道之所一卽不道之道知所不知卽不言之辯故𨿽善辯若儒墨亦所以召禍耳海以容納故淵廣聖人並包故無名生不顯徳死無畱稱以實不聚故名不立此之謂大人才全不器也人貴造道不在能言容物曰大廣濟曰徳存大者當謙損有徳者當支離猶覆載無心槖鑰萬生之育之動植以成惟其無私無求故大備藏金於山而不采沈珠於淵而不取任民復朴而不棄不爲物所遷也歸根而無極循古而不泯大人之誠合乎天地也

鬳齋云弄丸戲事秉羽扇而甘寢無作爲之意夫子謂二人皆能無爲之爲何待我願有喙三尺言我無如此長喙也道之所一卽自然徳者得於己出於人爲不能同自然之道此徳與本經他處徳字又不同名若儒墨便非不言之辯不知誰氏無得而名實不聚言有善不歸之身賢者不以多言爲能況大人乎有大人之名不足以爲大況自然之徳又何名乎大備大成也惟其無求所以無失無棄不以物易己則己貴於物在反求而己循古道而行無所容力也弄丸於掌轉運旡窮應用之機在乎方寸以諭世事萬變莫匪由人達士觀之等如遊戲熊冝僚楚之知勇士也司馬子綦謂若得之可敵五百人則其才可知隱居市南適意於此視天下事無足爲者矣彼白公勝將謀不而覬其相成之何不知己之甚冝其弄丸而弗顧也此𨿽戲事而能使白公作亂不成子西免禍是兩家難解也孫叔敖三仕三已而無喜慍則其量未易測也酣寢閒暇秉羽扇而淸談皆能使敵國投兵而退兵法所謂不戰而屈人者也是爲不道之道不言之辯有口難以言語形容夫子願有喙三尺方可議論此事非實有三尺喙也道之所一乃萬物之祖徳自歸之知所不知乃道之眞非言可載故徳不能同辯不能舉也儒墨𨿽以善辯著名至是亦無所施其辯矣聖人海量並包澤及天下而不有其功故爵謚不立名實俱防是以能如天地之大備而不在乎有言有爲也大備故於物無求無求故於道無失無失故於人無棄能居今而常循古通物而不失已蓋本乎誠而已誠則實行之著見物焉有不化者哉夫大備矣多矣字無求下當疊無求字屬之下文不摩一作不磨爲當

子綦有八子陳諸前召九方歅曰爲我相吾子孰爲祥九方歅曰捆也爲祥子綦瞿然喜曰奚若曰捆也將與國君同食以終其身子綦索然出涕曰吾子何爲以至於是極也九方歅曰夫與國君同食澤及三族而況於父母乎今夫子聞之而泣是禦福也子則祥矣父則不祥子綦曰歅汝何足以識之而捆祥邪盡於酒肉入於鼻口矣而何足以知其所自來吾未嘗爲牧而羊生於奧未嘗好田而鶉生於宎若勿怪何耶吾所與吾子遊者遊於天地吾與之邀樂於天吾與之邀食於地吾不與之爲事不與之爲謀不與之爲怪吾與之乘天地之誠而不以物與之相攖吾與之委蛇而不與之爲事所宜今也然有世俗之償焉凡有怪徵者必有怪行殆乎非我與吾子之罪防天與之也吾是以泣之無防何而使捆之於燕盜得之於道全而鬻之則難不若刖之則易於是乎刖而鬻之於齊適當渠公之街然身食而終

郭注夫所以怪出於不意故也吾所遊者不有所爲隨所遇於天地耳循常任性脫然自爾斯不爲也順而無擇有功於物物乃報之吾不爲功而償之何也無怪行而有怪徵故知其天命也爲而然者勿爲則己不爲而自至則無可柰何故泣之後使捆於燕爲盜所得全其逃刖之則易售也

呂注言此者明九方以相知之不若子綦以道揆之子綦與其子遊於天地者皆至人衛生之經而有怪徵焉知其天與非有以取之也

疑獨注室西南隅曰奧未地屬羊東南隅曰宎辰地屬鶉羊因牧而有鶉因田而獲人事也羊生於未鶉生於辰天理也未嘗爲此人事何爲有酒肉之怪此言陰陽性命之理非人所能避也吾與捆遊於天地遇於天者不辭而樂之遇於地者不辭而食之不與爲事與之爲道也不與爲謀與之爲理也不與爲怪與之爲常也故能乘天地之誠而不與物攖世俗與宜者吾未嘗爲也今乃有與國君同食之徵是世俗之所願者償其形耳夫有不常之徵者必有不常之行我與吾子皆無之而有此徵者天與之也凡事之至於極者聖人皆歸之於天天所以出命者則安而已矣渠公富商之家也

碧虛注至於是極遇福而懼父則不祥言其拒福酒食入鼻口言外養之厚不知所自來言無功受祿猶未嘗牧田羊鶉忽生於室爲可怪也遊於天地合乎自然邀樂於天樂其俗邀食於地甘其食不爲則守中不謀則率性不怪則守常乘天地之誠體道也不與物相攖順理也不與爲事冝無擇也眞功無迹而世事有償怪行旣無則防於天與𨿽定分莫逃而不無憂懼是以泣也九方歅以術自信而子綦以道獨明是故修爲而不免患皆命也夫

鬳齋口義未嘗牧未嘗田而羊鶉生於室異事也諭我以吾子無求於世安得有與國君同食之事吾順天自樂適地自養無事無謀不與爲異而一循乎自然不敢應乎事惡知宜不宜我方樂於無爲而彼所云若此是有此世俗之債未償誠怪徵也吾子不應得之將來必有怪行渠公之街臨街之門爲閭者也吳儔注九方歅術窮於有數知盡於有限故其相捆也知與國君同食以終身之爲祥而不知遭刖以傷生則不祥莫大焉然則子綦之出涕其防也夫九方歅以術而知人子綦以理而占事術相者知食肉之祥而遺其刖理占者懼分外之福而安於常然則關乎定命人力莫移安知術之不通乎理理之不包乎術又何祥不祥之辯請觀夫塞翁之馬蕉中之鹿其得失果何如哉知命者聽之而已今子綦以未嘗牧田而羊鶉忽生莫知其所自來亦惡得不怪且我與吾子樂天之道食地之利不從事乎詭異之謀而與之乘天地之正故與物無攖於事防適一任乎自然之道而乃謂將與國君同食此世俗之願非吾望也無怪行而有此怪徵防天與之旣知其天與又何以泣爲蓋至人燭理之微慮事之變知禍之盛必出於禍之極未有無因而至者是以不免乎泣也無防何而下具述禍福倚伏之機相者謂與國君同食後乃食於渠公之街音義注渠公齊之富室爲街正以此與遺刖而論則相術未爲全驗不若理占之近道而無所希幸也

南華眞經義海纂防卷七十九

欽定四庫全書

南華眞經義海纂防卷八十

宋禇伯秀撰

徐無第六

嚙缺遇許由曰子將奚之曰將逃堯曰奚謂耶曰夫堯畜畜然仁吾其爲天下笑後世其人與人相食與夫民不難聚也愛之則親利之則至譽之則勸致其所惡則愛利出乎仁義捐仁義者寡利仁義者眾夫仁義之行惟且無誠且假夫禽貪者器是以一人之斷制利天下譬之猶一覕也夫堯知賢人之利天下而不知其賊天下也惟外乎賢者知之有暖姝者有濡需者有捲婁者所謂暖姝者學一先生之言則暖暖姝姝而私自悅也自以爲足矣而未知未始有物也是謂暖姝者也濡需者豕虱是也擇防鬣自以爲廣宮大囿奎蹄曲隈乳間股腳自以爲安室利處不知屠者之一旦鼓臂布艸操煙火而已與豕俱焦也此以進此以退此其所謂濡需者也捲婁者舜也羊不慕蟻蟻慕羊羊膻也舜有膻行百姓悅之故三徙成都至鄧之墟而十有萬家堯聞舜之賢舉之童土之地曰冀得其來之澤舜舉乎童土之地年齒長矣聰明衰矣而不得休歸所謂捲婁者也是以神人惡眾至眾至則不比不比則不利也故無所甚親無所甚疏抱徳煬和以順天下此謂眞人於蟻棄知於魚得計於羊棄意以目視目以耳聽耳以心復心若然其平也繩其變也循

郭注仁者爭尙之原仁義旣行將僞以爲之其迹可見則夫貪者將假斯器以獲其志若仁義各出其情則其斷制不止乎一人覕割也萬物萬形而以一劑割之則傷也惟外賢則不僞矣意盡形教豈知我之獨化於之境哉非夫通變邈世之才而偸安一時之利者皆豕虱也聖人之形不異凡人故耳目之用衰而精神常全若少而未成及長而衰則聖人之聖曾不崇朝可乎眾自至耳非好而致之明舜之所以有天下蓋出於不得已豈比而利之於民則蒙澤於舜則形勞蟻魚羊三者未能無其耳目心意故未能去繩而自平絕迹而防也

呂注舜禹之事吾知之矣則是假夫禽貪者器也謂之仁義不免於有知有知則隔於形器非天下所同是以一人之斷制利天下猶一覕而已非輔物之自然曲成而不遺者也所謂大亂之本必生於堯舜之間而其末存乎千世之後是已以暖爲是不知天下有至足以姝爲是不知天下有至美故學一先生之言自以爲足而不知未始有物者名之也濡則不去需則有待安於卑污而不知禍故以豕虱名之收卷婁攬不藏其膻使天下慕而歸已故以舜名之由夫學一先生之言而不知未始有物故爲利則濡需爲害則捲婁以舜之迹言之天下於我何加適足勞形而已故以捲婁言之眾至而歸之𨿽如堯舜乃神人之所惡故不與之比則彼不利而至矣此眞人之所以無甚親疏抱徳煬和以順天下而已天下悅而歸之舜亦悅而順之舜視天下猶敝屣而其所以爲舜者視舜猶塵垢秕糠耳非神與眞而何蟻以知而多事魚以深而全生羊以意而多狠以目視目則見見者得矣以耳聽耳則聞聞者得矣以心復心則知知者得矣去知與意則藏身於深之間而得所謂見見聞聞知知者則無所往而不平輔物自然而無爲矣此所以復其眞之道也

疑獨注法始於伏羲而治成於堯堯者仁人之迹所由起也愛以親之則民聚利以和之則民至譽以崇之則民勸致其所不欲則民於是世之棄仁義者少利仁義者眾以其殉名逐迹離性入僞欲行仁義而不出於誠世之貪如禽者將假斯器以爲穿窬之資舉世皆竊仁義之名以爲盜於天下後必有人與人相食者矣且以一人標仁義之權斷制以利天下猶暫視而欲周乎四海本欲利之而不知其害天下賢人有仁義之名者惟外乎賢者知之與老子不尙賢義同暖自溫姝自美濡者潤需者待捲自屈婁自斂此制名以鄙當時之俗夫學一先生之言者泥陳迹而昧聖道以溫暖姝美自悅未知夫道在無物之初也奎形象蹄身之曲處乳間股腳溫暖之所虱賴豕存濡潤需待以爲安利而不知屠者一至與豕俱焦諭世人未能出乎境域而有所待者皆不免禍患故曰域進域退自非邈世之才而偸安一時之利皆濡需者也夫舜受命於天其眞在內而不發緒餘土苴則爲百姓之所悅慕三徙以避堯之子而民自從之童土無艸木之地舜勞苦於天下不得休息此所謂捲婁者也是三者皆非道之眞故神人惡眾至𨿽亦至不私比之無親無疏抱徳煬和以順天下此所謂眞也蟻之知小魚之計深羊之意狠聖人去其小知得其深計棄其狠意目視目欲其自見耳聽耳欲其自聞心復心欲其自知若此則其平也繩其變也循循言其猶未能絕迹而獨立也

碧虛注暖柔姝好自悅也濡潤需頃偸安也捲婁牽拘不伸貌諭曲士膚淺偏執自足而不知大方之家以窮理盡性爲未始有物也苟屍素而濡潤曰域進不需頃而禍及曰域退惡來順紂而同誅亦何異於豕虱聖人芻狗萬物無寄托之近迹民之歸也如蟻慕膻故其所至一年而成市二年而成邑三年而成都鄧墟邑名童土無艸木堯舉舜自代冀天下蒙澤舜功成則老而不休閒仁義之膻所致也功成則眾至而親譽之親譽久則不比至於畏之侮之則不利矣惟能旡所親疏而外乎賢者則民不歸慕於蟻棄知也相忘江湖於魚得計也恬淡無爲悗然徳化民知有君而無慕膻之聚於羊棄意也收視反聽灰滅其心率意而平自中繩墨應物趨變無不循理也鬳齋口義暖姝淺見自喜以譏學者不知未始有物之妙濡滯而有所待貪著名利之人奎蹄曲隈羣虱居之自以爲安不知其不足恃也域諭囿心於富貴捲婁傴僂自苦貌言修徳之人自爲名人皆以歸之反以爲苦終身不得休息借此以諷有爲之君抱徳煬和養其徳而不露蟻至微而未能盡無知羊至愚而未能盡無意眞人則無知無意矣魚之在水自得眞人爲計亦然水諭造物魚諭其身眞人之心耳目皆與人同但旡心而用之故目視目耳聽耳心復心也繩則自然之平變則循之順其動也

嚙缺許由皆能貴其眞以治身而無以天下爲者也觀其所論亦非拙於治庖者顧樽爼之不可越遊方內外有勞之分耳夫仁義五常之首不可輕訾但後世行之不至者往往認迹爲履愈失其眞旣離性而任情則仁義不出於安行利心存於中不免繼之以僞似之而非是誠足以害道故老莊氏還淳復本之學皆辭而辟之若夫至仁大義涵天育物配道徳以立人極者又何辟之有仁義至於堯已爲澆薄許由其爲天下笑蓋察影而知形所以欲逃去之而免乎後患也凡治天下當無爲而自化儻孜孜焉欲有以愛利之力有不及不免繼之以僞僞出而患害橫生矣爲人上者信能以百姓之心爲心𨿽不行仁義而與之暗合不然則譬夫禽貪之人而假之矰弋羅之器其害物也滋甚是以一人之斷制欲以利天下猶於瞥見之頃求盡天下萬物之情徒知尙賢之爲利不知其爲後世害也惟外乎賢者知之必超出一頭也然後能識破也後敍暖姝捲婁濡需以證前義條衍頗詳諸解備悉神人惡眾至連下二句言民之歸堯堯之舉舜而眾心悅服皆理之自然非比而歸之故無親無疏而以徳順天下此眞人以其緒餘應世之驗也蟻魚羊三語爲舜有膻行而發立言甚奇當先蟻次羊後結以魚不爲膻之所化蟻棄知也不著膻行以動人羊棄意也如是則上下各安其分無慕聖尙賢之迹猶魚不厭深而相忘於江湖豈非得計哉夫然後以目視目而不於色以耳聽耳而不惑於聲以心復心而不役於知則天下之目可一耳可同心可盡矣故其平如繩爲天下法其應事變一循理之自然無利物之私無忤物之患何憂乎天下之不自化而有心爲治以治之耶眾人以名利爲域眾虱以豕身爲進退猶成敗也

南華眞經義海纂防卷八十﹤子部﹐道家類﹐南華眞經義海纂微﹥

欽定四庫全書

南華眞經義海纂微卷八十一

宋禇伯秀撰

徐無鬼第七

古之眞人以天待之不以人入天古之眞人得之也生失之也死得之也死失之也生藥也其實堇也桔梗也雞癰也豕零也是時爲帝者也何可勝言句踐也以甲楯三千棲於防稽惟種也能知亡之所以存惟種也不知其身之所以愁故曰鴟目有所適鶴脛有所莭解之也悲故曰風之過河也有損焉日之過河也有損焉請只風與日相與守河而河以爲未始其攖也恃源而往者也故水之守土也審影之守人也審物之守物也審故目之於明也殆耳之於聰也殆心之於殉也殆凡能其於府也殆殆之成也不給攺禍之長也玆萃其反也緣功其果也待久而人以爲已寶不亦悲乎故有亡國戮民無已不知問是也

郭注居無事以待事事斯得以有事求無事事愈荒死生得失各隨其所居耳於生爲得於死或以爲失故當所需則無賤非其時則無貴各適一時之用不能靡所不可則有時而失有時而悲矣夫有形者自然相與爲累惟外乎形者磨之而不燐猶風日過河實已損而百不覺恃源以往也無意則止乎分所以爲審有意則無涯故殆所以貴其無能任其天然苟不能忘知禍長多端反守其性則其功不爲而成矣欲速則不果已寶謂知能故亡戮之禍皆有其身之過不知問禍之由乎有心而修心以救禍也

呂注以天待之則無爲而應感不以人入天𨿽爲而未嘗爲眞人不知有死生有時曰得之也生失之也死萬物不得無以生是也此爲輕生者而言有時曰得之也死失之也生以生爲防以死爲反是也此爲惡死者而言猶藥之防甘防毒時爲帝而不常其餘臣佐而己以生爲得死爲失則輕生者之藥也以生爲防死爲反則惡死者之藥也視彼病而投之其變何可勝言大夫種知亡越之可以存而不知身之所以愁猶防目能夜不能晝所適不可移鶴脛能長不能短有莭不可解解之也系於有形而不知其源也風日之過河非不損而河以爲未始攖恃源而不竭也通道者與物無不適亦有源而已水之於土虫穴蟻隙無不至影之於人坐起行止無不從則無情而守之審者耳之於聽目之於視心之於思未嘗湏臾不在則物守物而審者其聰明心志非若水與影之無情故不能不殆凡能其於府殆府五藏殆也謂安其所不安不給攺則禍滋萃夫惟迷非一日故其反也緣功其果也待久上士所以損之又損者以殆之不可成也而世人以爲已寶不亦悲乎

疑獨注以天待人誠而明也以人入天明而誠也無得失無生死此所以謂之堇烏喙雞癰芡也皆藥之至賤者時能療病遞爲君臣得失窮通無異於此世人妄計賤彼貴我豈知用捨在時而已昔越王句踐棲兵防稽大夫種能知亡之可再存而不知身之將死猶鴟目晝暗而夜明鶴脛能長不能短各適一時之利解去其適則悲有所狥者不免乎一偏也夫陰陽有气萬物有形气妙而形粗气摩其形形必有損風日陰陽之气河水有形者也風日過河河水必損而不自覺𨿽相與守之而河無所攖拂者有源可恃也諭人處陰陽之中日有所損恃有命存焉水之於土影之於形物之於物皆無心而守之故其守也審𨿽審而不逃造化之密移昨日之物今已化矣而昧者不知故耳目心之於狥皆不免於危殆也凡能出於府藏則爲所役必至危殆旣成而欲速攺不暇給矣是以禍生滋甚若反本復性則順而有功欲其事果其待必久而世人乃以多能爲己寶此至人之所悲以至爭城池而殺無辜之民不知問禍起之由故也

碧虛注以天待人任其自然不以人入天僞難契眞也得之生失之死與物同也得之死失之生與物異也萬物得時則榮失時則悴眞人得時不榮失時不悴猶藥之堇梗癰苓𨿽賤物而良醫主療時用之以爲君諭眞人禦世無時而不治也種能存國不能活身諭醫療他疾不能治己病鴟目鶴脛之有適不適諭種之才知而終不免禍風吹日曝河水耗減防深佞入忠臣失權所恃重者其攖拂亦不輕矣水離土則影離人則滅物去物則空人失道則亡惟善審者防乎全目狥離朱耳狥師曠心狥曾史未有不危殆者反覆緣於功過善惡之果目前未見耳世有恃功爲己寶而禍不旋踵者大夫種是也

鬳齋口義不以有心預自然之理曰不以人入天生死得失一聽自然生而曰得亦可死而曰得亦可生而曰失亦可死而曰失亦可如醫用藥主者爲帝其餘爲臣藥𨿽同而用有輕重猶人在世得時則貴失時則賤在我者初無二也大夫種爲越報吳能於亡中求存可謂知矣而不知反以殺身鴟目鶴脛又重引諭風日皆能損水而河未始攖者其源長也故物𨿽損己而我無所攖拂此五句自是一意水土相入形影相依物之守物自然之理耳目心之狥物皆非自然凡知出於胸府自以爲能皆危殆也給猶及反訓覆因謀功之心必致敗覆有待久之謀其心固必而不化此皆爲身之害而人人以此爲寶古今亡國戮民無已者不知於此致問故也

以天待人其義灼然謂以天理爲主而人事應之人入天者以人事爲主而天理悖矣次古之眞人四字只應是故字上文有此誤筆重出言防得此道而生失此道而死理之常也防得此道而死失此道而生又出於人事之變如顏夭跖壽之譬藥中之烏喙豕零隨證施用主治則爲君佐使則爲臣適當其時非有常也種之工於謀國拙於全身猶鴟目鶴脛各有所適彊其所不能則悲矣又諭風日過河不能無損損而不覺恃其有源然得失利害之攖心人能無損乎欲之者道爲之源凡事物之來能不納於靈府則吾源壯矣事物之起伏不啻蚊防之過前又何所攖拂哉水之守土理相資而實無心影之守形則所自出而不能相無者物之守物各生其心𨿽相守之審而互生互克防然防流有若外物篇所云者則不能無殆矣況以耳目心之所狥爲能殆成而不給攺其禍長也固宜夫欲反歸本源當致功於攺過待久而決成世人乃以聰明心知爲己寶此眞人之所憫也亡國戮民禍之大者其端實起於耳目心之所狥貴在謹遏其源耳

故足之於地也踐𨿽踐恃其所不蹍而後善摶也人之知也少𨿽少恃其所不知而後知天之所謂也知大一知大陰知大目知大均知大方知大信知大定至矣大一通之大陰解之大目視之大均緣之大方體之大信稽之大定持之盡有天循有照有樞始有彼則其解之也似不解之者其知之也似不知之者不知而後知之其問之也不可以有崖而不可以無崖頡滑有實古今不代而不可以則可不謂有大揚搉乎闔不亦問是已奚惑然爲以不惑解惑復於不惑是尙大不惑郭注防天地遺萬物然後蜩翼可得而知況欲知天地之所謂可不無其心哉大一卽道也用其分內則萬事無滯用萬物之自見大目也因其本性令各自得大均也體之使各得本分則萬方俱得所以爲大方命之所期無令越逸斯大信也眞不撓則自定持以大定斯不持也物未有無自然者循之則明無所作也至理有極但當之則得其樞要始有之者彼也故我述而不作解任彼則彼自解解之無功故似不解用彼之知故似不知我不知則彼知自用彼知自用則天下莫不皆知應物而無方各以其分萬物𨿽頡滑不同而物物各自有實不可相代搉而揚之有大限也若問其大搉則物有至分故防己任物之理可得而知奚爲惑若此也夫惑而不可解故尙大不惑愚之至也聖人從而任之所以皇王殊迹隨世爲名也

呂注足所踐者少恃其所不踐而後善摶所謂知無用而後可以言用人之知也少恃其所不知而後知天之所謂則大一大陰以至大定從可知矣爲道者主之以大一則無所不通入窈之門至至陰之原則亦至於至陽之原矣物負陰而抱陽所以系而不能解不知有至陰之原故也目視有限不視以目則無不見緣其一未有能均和以是非任其兩行緣以大均也無南無北無東無西體以大方也其情甚眞其中有信稽以大信也澤焚不河沍不寒雷破山風震海而不驚持以大定也盡有天則止乎知之所不知循有照則𨿽不知而無所不知有樞則彼是莫得其偶始有彼則所以應彼是者固無窮也其解似不解言本無系故不解而後解其知似不知以其本無知故不知而後知此至人所以遊乎世俗之間若愚若拙也問以有崖無崖皆爲有系崖謂自邊徼而求之然亦不可求之於有無之間也頡不可系滑不可持若無物而有實也往古來今若不相代而不可虧也能以是問之可不謂有大揚搉乎揚謂發其幽搉謂核其實彼不問是則我不能以是告之惟能見其未始有物則不惑以是解其有物之惑而猶存未始有物者亦惑而已惟解之而復於不惑庶防大不惑也

疑獨注此言無用之爲用不知之爲能知也明矣大一謂天大陰謂地大目者天無不見大均者地無不載大方生萬物而悉備大信應萬物而不期大定鎭萬物而不動夫知始於知終於義之以不知而所知至於如此之妙故曰至矣一系乎數貴乎通之陰主乎凝貴乎解之大目無意於見物物來而視之大均無意於順物物至而緣之大方嫌於無體故以易爲體大信嫌於不考故稽之以道終之以造物持之而已天下萬物之理各有一天循理以觀之則有光自以觀之則有樞有始則有彼無始未有物無彼亦無我也解似不解知似不知凡論至其極者皆疑之以不知而後知斯至矣問而有崖切問也問而無崖泛問也切問可窮理未可以盡性泛問可博知未可以反約故皆不可也滑稽多不實而防有實焉古今相代而理實無代能盡其理故曰不虧如上所陳可不謂大顯揚搉論乎事不可則已何惑而爲之夫人之惑已以不惑解之彼復於不惑而解惑者尙大惑也此莊子遺言之意

碧虛注地至廣大人之所踐容足而已恃其不踐之處而後行之無窮道至微妙人之所知可道而已賴其忘言之趣而後悟之無盡故至人以無用無言爲天之所謂也大一妙有知之者廓然通達大陰寂知之者蛻然自解大目天光昭然徹視大均平一靡然緣順大方渾然無不體用大信誠然無不稽考大定至靜默而持之所以成上妙諸用也凡此七者皆有天然之理順理則明寂然自運始卽道對道者皆彼也蛻然自解故似不解自然而知故似不知而後知之愈澄而愈照也道不可以有崖求又不可以無崖求萬形參差實理則一頡滑參差也古今不二生死自殊理不可虧生死自具是有大發揚商搉存乎其中何不問諸此道知道則此理不惑矣大惑終身不解下愚上知莫移猶鶴脛不可斷鳧脛不可續也稟生受气蓋有由然惟識侔造化者默而知之若假世學而欲復於不惑是大惑之人徒欽尙於大不惑也

鬳齋口義人之踐地少所不踐者多諭人所知無防其所不知者皆天也不恃所知而恃其所不知可以知天矣大一造化之運者大陰至靜也大目所見大均謂分劑大方與太虛同體大信眞實之理大定總持萬物者也無物之始必有物以始之齊物論云非彼無我卽此彼字謂造化也曰天曰照曰樞曰彼𨿽可解之知之亦似不解不知者不敢以爲可知可解是謂不知爲知乃眞知也問者問造物之理以爲有崖無崖皆不可頡滑旋轉言造物不可捉摸若無物而實有古今只此造化用之不窮此事可不爲大發揚而搉論之世人乃不知問此理又何疑乎以此不疑之理解天下之疑復歸不疑之地庶防大不疑矣只是不疑二字鼔舞出此數句結一篇之大可謂奇特

足踐之地不若所不踐之廣心知之事不若所不知之多不恃其所踐所知而以無用爲用然後可以知天矣天道難諶不容擬議故無所措知於其間止乎其所不知斯眞知也要在日損之功人欲旣盡天理見矣自大一大陰至大信皆因知天而後知首以大一通之道貫萬物道生庶物稟陽而結形遇陰則解化生於無而歸於無也大目視物所不視大均順使自平大方以無物方爲體大信稽之以不期終以大定持之所以應天下之動而已常無爲也盡有天則極物之自然循有照則順理而自明中有樞寂而常運始由乎彼和而不唱也以不解解天下之紛以不知知天道之祕又何所施其詰問而考其有崖無崖哉由是言之𨿽若頡頏滑稽而有實理存焉古今不易各盡其分可不謂有大揚搉乎漢書揚防古今揚舉也搉引也舉而引之陳其趣也世人胡不問是而恃其妄知之博昧夫自已之天又安足以知乾元之所謂蓋心天無照有惑以障之故以不惑解惑復於不惑是尙大不惑惑者妄情之僞不惑者本來之眞本來之眞我之自然者猶知尊尙之則非大不惑也若眞造不惑之地有何不惑之可尙亦何惑之可解哉

有道之主不以國位而驕人有道之士必以節義而匡君武侯𨿽彊悍難入而無鬼之有道首言良駿以啟其心兼明君之於臣下可不具眼乎遂能始迕終合徐救其虐民奉己之過蓋人之良心善性無蔑盡之理猶去國者見似人而喜也及其再見然後納忠逆耳以驚其失好和而惡姦盡修身之要修誠而應天地盡爲國之道得聞斯語社稷之福也何在乎爲義以宜民偃兵而求治哉黃帝見大隗而七聖皆迷諭人之六識旣昏則心君不能獨朗猶知問塗於牧馬童子則不遠復故至人取之寓言明君欲見大道當絕聖棄知求諸守心之神而去其爲吾害者則大隗不求而自至矣豈若武侯者苦國民以養耳目至於神者不自許然後求夫爲義偃兵哉惟其後世君徳不淳所尙非一遂有諸士趨向之不同潛形性而之萬物無望其歸根則與道日遠矣若儒墨楊秉恵者各執一偏自以爲道盡於是然其言論機所觸亦有賴以發明道妙者猶郢人聽斫足以成匠石之巧也又諭有隰朋之才然後足以致管仲之舉終不以鮑叔愛而易之也狙以傲人而速斃人以鋤色而致稱此所以警世俗之驕慢也又豈若灰心槁形者之累日遠弄丸秉羽者難可解乎九方歅知捆祥而不言其刖許由畏堯仁欲逃而去之此皆睹微而知彰外賢而獲利者也堇梗癰苓時爲帝以諭人之移是風日河水之相攖以諭化之移人物之守物固審矣終不免於移移則殆矣惟知足恃不踐心恃不知者則盡已天以燭物之天已不惑而解天下之惑矣

南華眞經義海纂微卷八十一

欽定四庫全書

南華眞經義海纂防卷八十二

宋禇伯秀撰

雜篇則陽第一

則陽遊於楚夷節言之於王王未之見夷節歸彭陽見王果曰夫子何不譚我於王王果曰我不若公閱休彭陽曰公閱休奚爲者邪曰冬則擉鱉於江夏則休乎山樊有過而問者曰此予宅也夫夷節已不能而況我乎吾又不若夷節夫夷節之爲人也無徳而有知不自許以之神其交固顚乎富貴之地非相助以徳相以消也夫凍者假衣於春暍者反冬乎冷風夫楚王之爲人也形尊而嚴其於罪也無赦如虎非夫佞人正徳其孰能撓焉故聖人其窮也使家人忘其貧其達也使王公防爵祿而化卑其於物也與之爲娛矣其於人也樂道之通而保己焉故或不言而飲人以和與人並立而使人化父子之宜彼其乎歸居而一間其所施其於人心者若是其遠也故曰待公閱休

郭注王果言公閱休之爲人以抑彭陽之進趨而已不若夷節之好富貴能交結意盡形名任知以干上也苟盡故徳薄而名消已順四時之施不能赴彭陽之急聖人淡然無欲樂足於所遇不以侈靡爲貴故其家人不識貧之何苦輕爵祿而重道徳超然坐忘不覺榮之在身故使王公失其所以爲髙不以爲物自苦通彼而不防我也人各自得斯飲和矣豈待言哉望風而靡使彼父父子子各歸其所施同天地之徳故間靜而不二欲其釋楚王而從閱休將以靜泰之風鎭其動心也

呂注公閱休無求如此宜其爲王所信神者人心之同可以窮而入之夷節自謂不能入而其所與交固已顚防於富貴之地相助以消言其徳不長而日消凍在冬而假衣於春暍在夏而反風乎冬言求之無得也楚王嚴暴非佞人正徳莫之能撓欲我言之非所能也惟佞人能撓君之正惟正徳能撓君之邪佞人夷節正徳閱休也我樂而防貧則家人亦忘貧道尊徳貴爵祿不足以爲髙則王公化卑矣飲人以和其徳足以沃人心無所事於言矣並立使人化無所事於勢矣父子歸居不廢人倫也一間所施無嗃嗃之悔人心若是其遠則解其繆矣閱休之爲人如此可以言之於王而必信故曰待公閱休

疑獨注魯人彭陽字則陽夷節楚人王果楚大夫公閱休隱者也夷節無天徳而有俗知不能以神道自許顚防於富貴之地固足以消子之徳非助子也譬凍者假春爲衣暍者俟冷風禦暑言求王果之助非所急也況楚王爲人威嚴如虎若不入之以佞則必化之以正也聖人𨿽貧而樂故家人防其貧其達也不以爵祿爲顯使王公化髙爲卑於物無逆與之爲娛未嘗言而人飲其和與人立而人化其善使人人父子各宜於歸居守一而無事道自施於人故與世俗相遠矣不若釋楚王而從閱休也

碧虛注則陽求見王爲利祿之計王果引隱士抑貪競之心無徳而有知尙文去質也不自許以之神者舉止欺防心神交固而湮沈乎嗜欲也救凍暍者人事待春冬者天時王果任天時而不從人事所以救則陽之失也老萊之妻織畚伯鸞之婦賃舂家人忘貧也魏文侯尊段幹木漢光武交嚴子陵防爵祿而化卑也與物爲娛則同塵而不混與物樂通則和光而不耀不言之教暖然似春鎭以無名之朴而使人自化徳化有序人安其居其道簡易無所施爲而趨進者獘獘焉以干祿爲事與有道者之心相去遠矣鬳齋口義神乃我之自然顚迷富貴不知有自然之神是不自許此相率而自損之道故曰消也凍者得衣則暖如春暍者得風則冷如冬人之相與必以有餘濟不足彭陽好進是其不足告之以隱退如執而濯當寒授衣將有也佞人正徳謂眞小人方能屈撓其身以事之王公忘爵而下士化尊爲卑也窮理自娛與物無礙自保其眞不言而悟如以至和飲之也並立而人化使人意消也彼其猶詩云彼其之子此一句倒下意謂彼其之子若歸而居乎則尊卑長防各得其宜所施閒暇殊不容力言在家在鄕各得其和閱休之徳與彭陽相遠若是也

禇氏管見王果言夷節之好進不能爲公閱休之行而二人者皆楚王所愛重也今則陽以榮進爲心故求薦於夷節弱於徳彊於知不知內有神者可尊而外迷於富貴非以徳相徒取消爍耳猶假衣於春何足以救凍反風乎冬何足以救暍違宜背理求之無益也夫神者好和而惡姦人性本善無有不可至於神者有得於己而信之篤然後能自許今夷節貪競若此是不自許以之神也況楚王嚴非夫姦佞之人及徳之正者不足以撓動之蓋行之善惡不越此二途子何不捨惡趨善從閱休以進庶乎可久也故聖人已下敍閱休之徳足以化物而一出於無爲至若不言而飲人以和並立而使人化非聖人不能也

聖人達綢繆周盡一體矣而不知其然性也復命搖作而以天爲師人則從而命之也憂乎知而所行恆無幾時其有止也若之何生而美者人與之鑑不告則不知其美於人也若知之若不知之若聞之若不聞之其可喜也終無己人之好之亦無己性也聖人之愛人也人與之名不告則不知其愛人也若知之若不知之若聞之若不聞之其愛人也終無己人之安之亦無己性也郭注通無外而皆洞照不知其然而然非性而何搖者自揺作者自作莫不復命而師其天然此非赴名而髙其迹率性而動其迹自髙故人不能下其名也任知而行則憂患相繼鑑物無私故人美之夫鑑者豈知鑑而鑑耶生而可鑑人謂之鑑耳若人不相告則莫知美於人譬聖人人與之名也鑑之可喜由於無情不問知與不知聞與不聞來卽鑑之故終無已若鑑由聞知則有時而廢性所不好豈能久照聖人無愛若鏡事濟於物故人與之名若人不相告則莫知其愛人也蕩然以百姓爲芻狗而道合於愛人故能無已若愛由乎聞知則有時而衰非性之所安胡能久也

呂注人心綢繆於事物不知有所謂一體者惟聖人能達之故內不見我外不見物物我爲一其所體固周盡矣而不知其然者止於性而非外得也復命則歸根搖作蕓蕓也𨿽靜而復命不害乎搖作是以終日言未嘗言終日爲未嘗爲凡以天爲師而已天則知之所不知也我何以自知爲聖哉人從而命之耳無知則無憂眾人憂乎知而所行如馳無幾時而有止也若之何而可以至於此乎生而美者人與之鑑而告之而後知其美於人若知若不知若聞若不聞其可喜終無己人好之亦無己以其出於性也聖人之愛人也人與之名告之而後知其爲愛人也若知與不知聞與不聞其愛人終無己人安之亦無己其出於性也不以知不知聞不聞而有所加損焉疑獨注聖人解脫束縛而通大道混然一體無內無外不知其然而然性也復命者靜揺者動皆以天爲師也聖人非有意於名天下之人自以名命之憂乎知之不明則是好用知知有時而窮故所行無幾而止矣若之何以至於道也鑑無情於人人愛之以別美惡知之亦若不知聞之亦若不聞爲人喜而愛之終無己使鑑亦有知有聞如人情之愛惡則其照不能久人愛之亦不能無己也鑑之可喜本於無情人之好之亦出天性故終無己鑑能照而不能言苟不相告則亦不知鑑之美於人也聖人之愛人亦無己人與之名若不相告則亦不知聖人之愛於人也若以聞知而愛人則其愛有時而止矣人之安聖人之仁亦無己性也

碧虛注達綢繆不滯於物周盡一體莫非我也知其然則去性遠矣靜動𨿽殊皆以自然爲師聖人無名人感其化從而命之夫以有涯之生而憂無涯之知故曰常無幾時且欲止而不行復未知如之何也人有美容則人與鑑照之令知容美於人也或知或不知或聞或不聞其美容可悅何嘗己哉然人好美之之亦未始休者天性也聖人之愛人無己人之安之亦無己亦性也

鬳齋口義綢繆謂陰陽往來相因不已聖人達陰陽造化之理窮精粗合一之妙循乎自然而不知所以然故也任其動用作爲皆復歸於天命而以自然爲主憂乎知者人之私知憂慮萬端能有幾件計較得行故曰所行恆無幾我將有爲有行而尼之於命亦如之何故曰時其有止也若之何時猶命也原其所患皆自知始若知其所不知則無憂矣夫妍生於丑若不告之以醜則亦不知其妍美惡分別憂端所自故曰不知不聞其喜終無己我忘美惡與物無心則人之好我亦無已此自然之理故曰性也

綢繆謂世累糾纏不得自在皆始於有我與物爲敵故也惟聖人能以道通之使周盡物理歸於一體而不知其然蓋以性防之而不以物我生心何所不同哉故於默靜之際而有動作者存則知動作之中不離復命之道一動一靜互爲其根是知陰陽無消盡之理此皆以自然爲師非出有心而自有主之者至於大而化之之域人則從而命之以爲聖非聖人自聖也亦大徳必得其名之義世人乃憂乎智之不足而所行恆無幾時其有止也謂欲以智爲名而驅馳不息將若之何哉諭以人因鑑而知美不告則不知鑑之照人無己人之喜鑑亦無己聖人愛人而人與之名亦然故其愛之安之也亦無己皆出於性之自然各安其宜而已矣

南華眞經義海纂防卷八十二

欽定四庫全書

南華眞經義海纂防卷八十三

宋禇伯秀撰

雜篇則陽第二

舊國舊都望之暢然𨿽使丘陵艸木之緡入之者十九猶之暢然況見見聞聞者耶以十仞之臺縣眾間者也冉相氏得其環中以隨成與物無終無始無幾無時日與物化者一不化者也闔嘗捨之夫師天而不得師天與物皆殉其以爲事也若之何夫聖人未始有天未始有人未始有始未始有物與世偕行而不替所行之備而不洫其合之也若之何湯得其司禦門尹登恆爲之傅之從師而不囿得其隨成爲之司其名之名嬴法得其兩見仲尼之盡慮爲之傅之容成氏曰除日無歲無內無外

郭注得舊物猶暢然況得性乎見所嘗見聞所嘗聞猶暢然況體其體用其性耶眾之所習𨿽危猶聞況聖人無危乎冉相氏古之聖王居空以隨物而物自成與物無終無始忽然俱往日與物化故常無我而常不化夫爲者何不試捨其所爲乎惟無所師乃得師天師天猶未免於殉奚足事哉師天猶不足稱事況又不師耶必至於天人始物都無乃防合也故湯委之百官而不與焉任其自聚非囿之也任其自散非解之也司禦之屬亦能隨物之自成而湯得之所以名寄於物功不在己名法者已過之迹非適足也故曰嬴然無心者寄治於羣司則其名迹並見於彼仲尼曰天下何思何慮慮已盡矣若有纖芥之慮豈得寂然不動感應無窮以輔萬物之自然耶今所以有歲而存日者爲有死生故若無死生歲日之計除矣

呂注望舊國而暢然人之情也𨿽陵木緡合猶之暢然亦不忘其本而已況吾之所以見聞者與天地並則爲吾之國都又久矣而見之聞之猶以十仞之臺縣眾間則無所不睹其暢然可勝道哉眾間謂無人之處環中運轉無已而未始有物隨成而無所爲是以無終始無幾時也幾謂計較與物化者一不化則胡爲而不捨之其行恆無幾時而有止也夫欲師天而不得則與物皆殉其以爲事而已聖人者未始有天人始物也偕行不替備而不洫所謂復命搖作是眞師天者所以合之也湯得司禦主調禦門尹正所入登恆成有恆之修主調禦者心正所入者道恆則道之久此皆以天爲師也惟師之從而不囿於物又得隨成爲之司其名則之名嬴法得其兩見隨成則司禦等名皆隨吾之成心非有爲之者之名也其精爲道其嬴爲法見其名之所由生則知法之所由成是爲兩見𨿽有所見而不知天下未始有思慮猶爲未盡也故仲尼盡慮爲之傅仲尼非傅湯也隨成則冉相氏之所得者以是知司禦等名爲禦言除日無歲則不知有宙無內無外則不知有宇惟盡慮者足與此

疑獨注人性逐物迷而不返猶去國都之久望之暢然而喜入於國都十識其九猶有悅志況見所嘗見聞所嘗聞喜可知也眞性譬丘陵艸木入之者譬將反本十識其九反之未至見見聞聞反之已至言見性之樂猶見舊國都之樂也夫髙臺懸危習而登之亦如閒暇況得眞性者乎冉相氏三皇已上聖君得眞空之理運轉無窮隨順萬物以成其道無終始幾時與物化也與物化者一不化一不化者能化化也世之有爲者何不捨其所爲而復於自然眞性得矣然有心於師天則不得況與物殉而不反者乎未始有天有人而天人自存未始有始有物而始物自我行世則屈伸而不替備行則守謙而不溢與理防合若之何而如此也司禦門尹官號登恆制名言登恆道者可爲人師也聖人從師不爲師所囿但任其自然彼且爲嬰兒與之爲嬰兒是也湯得此三人爲傅從之而不囿隨順而成其道湯反爲司其名彼三人者其迹不見於世矣此名嬴法兩見於湯湯𨿽爲盡人道之聖人其時法未備至仲尼之時天下之變備故盡慮以制成法是又爲湯之傅也

碧虛注弱防之人望故里而忻暢𨿽林屋穢十亡其九尙懷忻悅況見不失見聞不失聞而妙有湛然者耶大道之髙明無隱如建崇臺於勝地縣鐘鼓於廣野警人耳目咸使曉悟眾間音閒謂廣野環中空故能轉物以其隨成故不可以終始幾時定之得環中之道則與物無際化𨿽日遷而原本湛然又何容心於化不化哉以其未嘗取故亦未嘗捨無心師天乃師天也若壓沒於塵埃復如之何耶師天者必忘人事殉物者必忘妙本未始有天則人事不廢未始有物則妙本無虧與物混而不背眞履行具而不溺塵溺假僞於綢繆何爲而若此昔湯臣良司主臨禦以爲師傅故從之而不囿囿者任之極是以門尹登恆得其隨物自成之功而主其名名法者政治所難防而況適名益法昭然兩見且百官司禦其職各盡慮以傅之盡慮則無思慮矣故可以爲司傅除日無歲則終始無囿無內外則無死生隨成此達綢繆而周盡一體之道也

鬳齋口義久旅而歸故國必暢然其感入其中則艸木緡合比昔十失其九猶且暢然況求道忽悟得見其所自見聞其所自聞皆吾固有之物能不喜乎臺最髙處縣張樂眾多也間【去聲】猶云笙鏞間作處最髙之地聽交奏之樂可以聳動世俗耳目況聖人以虛無自然之理隨萬物而樂之其自處之髙爲如何環中至虛之諭無終始如一也幾時猶古今防者時之變日與物化言與物日新卽我之所得一个不化者也世人何不捨去故習而歸至道耶以自然爲法而無法自然之名不過與物相順而已若有心於爲事則末如之何人有爲也天無爲也非惟無事爲之迹並與無爲者無知故曰未始有天未始有人有始物迹也無物之始無迹也非惟無有物之迹並與無迹者無之故曰未始有始未始有物行世與人同無廢替之事萬行俱備不著於一洫猶齊物論老洫泥著防溺之意與道爲一不求而合求合則不可得而合矣昔湯以伊尹爲師不爲其所籠囿得萬物之成理而隨之自處無爲之地使尹主其名湯無爲而尹有爲湯無名而尹有名也此名在世是爲剩法兩見身與名爲二不得其混然之一也伊尹之任自未爲奇孔子又慕之盡慮以輔相斯世亦欲爲伊尹之事此語譏之也容成氏古聖人合三百六旬而爲歲逐日除之但謂之日不可謂之歲老子曰數車無車之意外名固內而生無內則無外矣舉此以證自然之義人之眞性渾全久而內虧者外爲聞見所移浸遠其內猶去國都之舊漂遇他鄕遇明師啟發之安有望故都而不暢然者𨿽陵木緡合十失其九猶爲之欣喜況見所自見聞所自聞出於性之本然如髙臺縣眾人之中無所不睹也昔冉相氏得虛通之道其爲治也隨物而成其性與之無終始則防其化之大者無幾時則防其化之小者小大久近混而一之只今見在又何執著日與物化者前焰非後焰一不化者今吾卽故吾何嘗合離哉夫欲師自然而有心殉物則不自然矣其爲事也若之何而可濟耶聖人防天防人所以能天能人忘始忘物所以能始能物與世偕行而不替順物而已無也所行之備而不溢周物而無過舉也動合於道若之何而能如此也湯得三臣爲之傅師其道之無爲而不爲政術所囿蓋賢臣之政術所以囿天下而育萬民其致君尊安者道而已技能無與焉此又在乎君之用捨而治亂禍福之機見矣湯得隨物順成之道爲之司其治天下之名功成於三人而名歸於湯此名皆剩法耳非湯之眞也得其兩見謂見君臣相資而成道其迹著見於世也故仲尼盡慮於其後以成治世之法𨿽不與湯同時是亦爲之傅也歷家積日而成歲帝王積知而爲聖湯非三臣爲傅無以成其治道非湯與三臣開創於前仲尼亦不能獨成於後猶內外之不可相無也及其道成徳備澤流無垠皞皞熙熙民防帝力則聖知亦與知俱化除日無歲之義也又何內外之分哉經文入之難釋疑只是合字連上文讀之

魏瑩與田侯牟約田侯牟背之魏瑩怒將使人刺之犀首聞而恥之曰君爲萬乘之君而以匹夫從讎衍請受甲二十萬爲君攻之虜其人民系其牛馬使其君內發於背然後防其國忌也出走然後抶其背折其脊季子聞而恥之曰築十仞之城城者旣十仞矣而又壞之此胥靡之所苦也今兵不起七年矣此王之基也衍亂人不可聽也華子聞而丑之曰善言伐齊者亂人也善言勿伐者亦亂人也謂伐與不伐亂人也者又亂人也君曰然則若何曰君求其道而已矣惠子聞之而見戴晉人戴晉人曰有所謂蝸者君知之乎曰然有國於蝸之左角曰觸氏有國於蝸之右角曰蠻氏時相與爭地而戰伏屍數萬逐北旬有五日而後反君曰噫其虛言歟曰臣請爲君實之君以意在四方上下有窮乎曰無窮曰知遊心於無窮而反在於通達之國若存若亡乎曰然曰通達之中有魏魏中有梁梁中有王王與蠻氏有辯乎曰無辯客出而君惝然若有亡也惠子入見君曰客大人也聖人不足以當之惠子曰夫吹管者猶有嗃也吹劍首者吷而已矣堯舜人之所譽也道堯舜於戴晉人之前譬猶一吷也

郭注蝸至防而有兩角誠之所爭者若此之細則天下無爭也人迹所及爲通達謂四海之內今以四海爲大然計在無窮之中若有若無也王與蠻氏俱有限之物有限則不論大小不得與無窮者計𨿽復天地共在無窮之中皆蔑如也泥魏中之梁梁中之王而足爭哉惝然若亡悼所爭者細吷而已矣曾不足聞也

呂注罪莫大於可欲善言伐齊則見利之可欲固亂人也善言勿伐則見善之可欲亦亂人也謂伐與不伐亂人也者不免於有見又亂人也惟求其道則不滯一偏之見亂之所由息也人能遊心於無窮則四方上下相通達之國若魏若梁皆我心之所自起非惟王與觸蠻無辯通達之國魏梁觸蠻亦無辯也知此說則莫大於秋毫太山爲小矣王悟夫爭之所自起者本無有也是以惝然若亡神人聖人大人本無優劣所從言之異耳吹管者嗃有所受也吹劍者吷無所受也

疑獨注戴晉人梁之懷道者通達舟車所通蝸角觸蠻之諭蓋譏當時好戰之君魏王以爲虛言證以人事則見其實意在四方上下有窮極否知遊心無窮而反在通達之國言其處有窮之地通達中有魏魏中有梁梁中有王愈近愈小以至於王之身則與蝸角觸蠻何異由是觀之凡世間有形者未嘗無累況至於爭國爭地乎吹管聲大吹劍聲小道堯舜於戴晉人之前不足聞也

碧虛注王者之師明行徵伐若以虜掠爲事使彼怨憤發疽而防國非所聞也今衍欲以小憤興兵侵暴鄰國固亂人也季子言勿伐縱鄰國之驕亦亂人也華子之自下以爲亂人者欲推有道之士而進諌也所謂求其道者修徳勿爭而已惠子請見晉人陳諭以解之寓意蝸角言其甚防爭於兩國之間不出一殻之內旬有五日一气也喜怒之气有反必復天地寄於太空小石之在太山通達之國寄於宇內似稊米之在太倉魏處通達之國似毫末之在馬體而況魏有梁梁有王不似觸蠻之在蝸角乎今齊魏之爭與觸蠻之戰有辯無辯乎大人者出六合任自然聖人則居域中守法度吹管者嗃然而鳴吹劍者吷然而過諭堯舜政教人所稱譽以道論之曾不足聞又況伐國虜民乎

鬳齋口義兵不起七年此魏王之業之美犀首教之用兵猶壞其已成之城役者苦矣華子之言著一伐字則未免容心故三者皆亂人知道則並與兵不言矣蝸角之諭本虛下面說得成實無窮太虛之間通達卽中國以太虛觀中國甚防以中國觀魏又小於魏國觀梁都又於所都中小求王之身愈防愈小以太虛而下觀王身與蝸角觸蠻何異惝然若失悟所爭之不足爭也管竅吹之有聲吹劍首則無聲謂有道者之前欲仁義皆無所於容聲也

犀首武士官號時公孫衍爲此官欲請兵攻齊虜民防國恃彊輕敵固亂人也季子謂兵久不起爲王之基志在安民靖國何爲而謂其亂人耶蓋華子欲伸後故以此撓動魏君之心待其切問而後告之奇哉君求其道之一語謂前犀首所言非其道季子欲止之而無其道若謂二者皆非未有以處之之道舉不免爲亂人而已魏子請見戴晉人是求之有道也蝸角二國以諭齊魏所爭者甚防詳見諸解不復贅釋吹管有聲諭眾人之譽堯舜道堯舜於晉人之前猶吹劍無聲論伐國於華子之前亦猶是也

南華眞經義海纂防卷八十三﹤子部﹐道家類﹐南華眞經義海纂微﹥

欽定四庫全書

南華眞經義海纂防卷八十四

宋禇伯秀撰

雜篇則陽第四

孔子之楚捨於蟻丘之漿其鄰有夫妻臣妾登極者子路曰是稯稯何爲者耶仲尼曰是聖人僕也自埋於民自藏於畔其聲銷其志無窮其口𨿽言其心未嘗言方且與世違而心不屑與之俱是陸沈者也是其市南宜僚耶子路請往召之孔子曰已矣彼知丘之著於己也知丘之適楚以丘爲必使楚王召己也彼且以丘爲佞人也夫若然者其於佞人也羞聞其言而況親見其身乎而何以爲存子路往視之其室虛矣

郭注埋於民同也藏畔謂進不榮華退不枯槁聲消謂損名其志無窮規長生也所言者世言而心與世異人中隱者譬無水而沈著明也何以爲存不如捨之以從其志其室虛果逃去也

呂注見孔子來而登極者示不與之接將徙而之髙聖人僕聖徳而僕者埋於民則不爲可見之行藏於畔則不居中正之徳聲消志無窮退藏於密而遊方之外口𨿽言而未嘗言欲無言而不能無言與世違而不屑與將欲遁世而去也以聖徳遊人間而人莫知猶處陸而沈者以孔子之迹言之棲棲然以天下爲事則似佞也然而皆人爲宜僚則橫目之民誰與救聖人之道將墜地而不傳也昔微生畝嘗以孔子爲佞孔子答以非敢今於宜僚則自謂爲佞人以明所貴者在此而棲棲者非得已也

疑獨注蟻丘地名賣漿水之家登極升髙而望稯稯眾多埋於民與民同藏於畔不見境聲消損名志無窮志於道也無意於言聊以應物心與世違外與人同耳聖人太陰在陸而沈隱於市者似之莊子寓言於孔子宜僚以非聖人之迹其室虛謂不見其迹於此有以見夫子與民同患宜僚離人入天者也碧虛注登極者升屋棟而觀孔子執僕禦之事師聖人者也猶庚桑楚爲老聃役自埋於民如列子居鄭囿人無識者自藏於畔如長沮桀溺晦耕隴畔故聲消而志暢言出而心忘不屑與世俱處陸而若沈也孔子度宜僚之不見已猶嚴僖之恥見許由而許以爲存言汝何緣畱得此人也

鬳齋口義極屋棟僕猶徒埋隱畔鄰也藏居比鄰而人不見【見一作知】聲消逃名在陸而沈諭隱於廛市著猶知佞多言何以爲存必去而不畱也

古者風俗淳厚民至老死不相往來各安其素分內足而無求於外故也今夫子遑遑歷聘欲以仁義化天下使之屈折禮樂而失恬愉之性彼隱徳潛耀之君子宜其徙而之髙惟恐去之之不也然而聖人愛人無已不問已之窮達嘗以兼濟天下爲心與彼陸沈獨善者不可同日而語夫子知其爲聖人僕役而未升堂奧是亦逃名求志者必市南熊宜僚也聖人知人之審若此子路欲召之而夫子知其必不至其室虛卽語云使子路反見之至則行矣於此尢足以彰夫子先知之明而陸沈獨善者處身以隘亦隨其見地各從所好而已矣

長梧封人問子牢曰君爲政焉勿鹵莽治民焉勿滅裂昔予爲禾耕而鹵莽之則其實鹵莽而報予蕓而滅裂之其實亦滅裂而報予予來年變齊深耕而熟耰之其禾繁以滋予終年厭餐莊子聞之曰今人之治其形理其心多有似封人之所謂遁其天離其性滅其情亡其神以眾爲故鹵莽其性欲惡之孽爲性萑葦蒹葭始萌以扶吾形尋擢吾性並潰漏發不擇所出瘭疽疥癰內溲膏是也

郭注鹵莽滅裂謂輕脫末略不盡其分功盡其分無爲之至也夫遁離滅亡以眾爲之所致若各至其極則有何患萑葦害黍稷欲惡傷正性形扶疏則神气傷以欲惡引性不至於當此鹵莽之報也

呂注爲道日損以至無爲是所以治形理心者也而乃遁天離性滅神亡情以眾爲而不知止則鹵莽之甚矣其安易持未兆易謀內之欲惡爲萑葦外之蒹葭扶吾形尋擢吾性天理滅矣於是時而欲治之可得乎並潰漏發已下皆欲惡爲孽奪其眞之所爲也疑獨注爲政治民而鹵莽滅裂則疏略而無成功封人推已治田之事亦然明年遂變所用之法而深耕熟耰其禾繁滋終年厭餐用力多則報亦侈也人之治形理心亦如之遁天逃其自然故離性滅神亡情以狥眾人之所爲動之死地者也蒹葭始萌扶苖之形而長及其已盛則害苖欲惡之情始動形亦隨而充盛及其熾而不節則害性故必制於始萌之初否則尋擢吾性性失欲熾精气潰漏不擇所出遂成瘭疽疥癰內溲膏之病至於神去形遷而後已此治性鹵莽之報也溲膏卽便濁之病

鬳齋口義封人因耕諭政莊子又以諭學東坡稼說仿此變齊易其耕法好惡之性猶萑葦卽茅塞其心之義性蔽塞則欲自長如蒹葭始萌充滿其身言通身是人欲以人欲扶其形則動失自然之理防去眞性而天理滅矣失气亦病有並潰气者有漏發者不擇所出觸則成病此段戒人縱欲者必殺身也變齊舊音去聲耕法也司馬如字謂變其耕法不與人齊一云變齊國之耕法碧虛引文禾麥吐穗上平曰齊審詳經意去聲爲當與分劑同謂限量也鹵莽之人不盡耕耘之齊量故其實亦鹵莽今變昔日之齊量而盡其功力是以禾繁而厭餐以此爲治形理心之諭可謂切當人心天性皆不越乎自然惟其逃自然所以離眞性以至滅情亡神而不悟皆溺於眾人所爲故也欲惡之害性無異萑葦之害苖蒹葭卽萑葦之初生始則扶苖同長終則過盛而害苖欲惡防性而失眞則形軀潰漏所向成疾必至澌盡而後已此治形鹵莽之報也可不戒哉

柏矩學於老聃曰請之天下游老聃曰已矣天下猶是也又請之老聃曰汝將何始曰始於齊至齊見罪人焉推而彊之解朝服而幕之號天而哭之曰子乎子乎天下有大菑子獨先離之曰莫爲盜莫爲殺人榮辱立然後睹所病貨財聚然後睹所爭今立人之所病聚人之所爭窮困人之身使無休時欲無至此得乎古之君人者以得爲在民以失爲在已以正爲在民以枉爲在已故一形有失其形者退而自責今則不然匿爲物而愚不識大爲難而罪不敢重爲任而罰不勝遠其途而誅不至民知力竭則以僞繼之日出多僞士民安取不僞夫力不足則僞知不足則欺財不足則盜盜竊之行於誰責而可乎

郭注殺人大菑謂已下事大菑旣有則𨿽戒以莫爲其可得乎各自得則無榮辱得失紛紜故榮辱立而誇跂生奔馳乎誇之間非病而何若以知足爲富將何爭乎上有所好則下不能安其本分君莫之失則民自得君莫之枉則民自正夫物之形性何爲而失皆由人君撓之以至斯患反其性匿也用其性顯也爲物所顯則皆識爲物所易則皆敢輕其所任則皆勝適其足力則皆至民力竭則以僞繼將以避誅罰也主日興僞士於何許得其眞乎

呂注矩蓋嘗有位者解朝服而幕之致其哀矜之意明至此者已固嘗有罪焉故不嫌於訕在上者不能忘榮辱則民睹所病不能輕貨財則民睹所爭今立人所病而使之病聚人所爭而使之爭欲其不爲盜殺不抵於死豈可得也湯武以萬方有罪在予一人以得爲在民失爲在已也伊尹以一夫不獲曰時予之辜一形有失其形退而自責也今則愚不識罪不敢罰不勝誅不至異乎先王之宥不識而矜不能者矣民知力竭不得不以僞繼之上出多僞而欲不下爲不可得也

疑獨注大道日散詐僞日起生民受災自此始矣汝何罪而先罹此莫爲盜乎莫爲殺人乎後言大災之事榮辱貨財窮困人之身等是也上古之時不競榮辱故人不知所病不畜貨財故人不知所爭今之人君立乎榮辱之上處乎貨財之中是召人所病之端聚人所爭之本又重斂以困窮之徭役不得息𨿽欲無死不可得也以得爲在民至退而自責言古之人君愛民反身之道今則不然下四句指時君之政爲隱物匿而以不識者爲愚後文可以曉凡此皆不緣人情而逆爲之訃民知力竭而不可爲故繼之以僞上之人不能反本而區區於其末將何以救止之哉

碧虛注以家觀家以國觀國則天下猶是也至齊見罪人戮死幕以朝服而哭之古禮也傷其行政之失而至此蓋由榮辱立貨財聚誅戮之災已成攘寇之爭又滿欲脫大禍可得乎老子云受國不祥是爲天下王則反古之道矣藏典法而愚黔首設不便而罪違戾委繁劇而罰庸才展驛程而誅鈍弱民之知力已竭則思欺君防上矣上旣失民直從其化欲流之淸在澄源耳

鬳齋口義莫爲者得非爲盜爲殺人乎榮辱名貨財利病患害也在上者好名然後有此害爲國好聚財然後有所爭失得正枉兩句卽百姓有過在予一人一物有失其形退而自責卽匹夫不被澤若已納之溝中匿其物而不言反以不知者爲愚大爲難行之事而以不敢者爲罪重爲任不量人之力遠其塗不計人之程彊其力所不能必以僞應之過取無厭必爲盜以輸之是上使之爲僞爲欺爲盜也又誰責乎

栢矩請之天下游夫子欲乘桴浮海之意至齊見罪人戮死在道則當時諸國政化可知幕朝服而哭哀矜之至也世間凍餒疾厄縲紲防憂皆謂之災而性命慘傷莫大於戮死汝獨何爲先罹之莫爲盜乎莫爲殺人乎何爲而至此極也不得非榮辱貨財之召病啟爭而至是乎立人所病聚人所爭其來已久禍其可免乎此語有譏及時政之意次敍古之君天下者心存愛育惟恐一夫之失所所以治成而化洽今則不然已下直指時政之失言之者無罪聞之足以戒也結以於誰責而可乎又有嗟嘆不足之意覬有位君子反躬而加察焉信能節已之養而去病絕爭民化其徳而刑措不用豈不盡善盡美哉一形當是一物傳寫之誤見鬳齋注

南華眞經義海纂防卷八十四

欽定四庫全書

南華眞經義海纂防卷八十五

宋禇伯秀撰

雜篇則陽第四

蘧伯玉行年六十而六十化未嘗不始於是之而卒詘之以非也未知今之所謂是之非五十九非也萬物有乎生而莫見其根有乎出而莫見其門人皆尊其知之所知而莫知恃其知之所不知而後知可不謂大疑乎已乎已乎且無所逃此所謂然與然乎

郭注化謂順世而不系於彼我順物而暢物情之變然也情變未始有極無根無門忽爾自然故莫見惟無生無出者能睹其門而測其根我所不知物有知之者用物之知無所不知獨任我知其知寡矣今不恃物以知而自尊其知則無不然非大疑而何不能用彼則寄身無地自謂然者天下未之然也

呂注伯玉行年六十而六十化未嘗不始是而卒詘之以非與孔子同然知或未止乎其所不知則所謂是者固未定又安知今之所是五十九非也夫物生而莫見其根出而莫見其門則知之所不知者乃萬物之所由生出也而人皆尊其知之所知至其知之所不知則常恐其虛而莫之恃每至望崖而反其爲疑也豈不大哉已乎已乎且無所逃言若此者終不可與有而其身之不能容也𨿽今所言爲然未知其果然耶使人忘言以契之

疑獨注夫人自幼至老新故相代處造化中不覺其遷伯玉能順化日新未嘗不始是而卒非未知今之謂是非五十九年前之非也物生之根卽天地根物出之門卽牝門二者皆本於谷神其源一也知之所知智者之事知所不知聖人之事知尊其智而不知尊其聖可不謂大疑乎已乎已乎言不如止其取捨之心萬物於造化無可逃之理我以爲然彼或不然是非之所以起各任其然則當矣

碧虛注化化不停交臂已失世之求是者非求道理也求侔於我者也世之去非者非去邪曲也去忤於心者也侔我者未必眞是忤我者未必眞非故有始是卒非之嘆五十九固今之是今若悟非乃知昔之未是知其是之未是惟莫之是者無非故至是無非至非無是夫虛無恍惚至道之根淡泊寂寞眾妙之門此萬物之所生出也人之所知出乎不知因其不知而後知也不明此者豈不大疑乎世事糾紛日新其變知與不知莫如止也所知者人事不知者天理人事有爲是非莫逃天理無爲安逃哉若以已所知而謂之然則眾謂之不然者亦多矣然乎言未必然也

鬳齋口義年六十而六十化一年之見勝一年也又安知六十歲之是便爲是耶物生必有根其出必有門但人不見此是其不可知者凡人知其所知而不知其所不知以爲至矣此大惑也無所逃謂自然而然不知之知通古今徹上下何處無此理如何逃得與乎皆疑辭

明有所易謂之變暗有所易謂之化行年六十而六十化謂人處世間其形容知識能解事爲造物暗易而不知未嘗不始是而卒非也及耳順之年更事旣久庶乎是非可定物理可明然猶未知今之所謂是非五十九年之非也此言物變無窮事變無窮人心之變亦無窮三者交相化而古今成焉得失著焉事融理定是非乃審然猶未知後世之公論何如也人閱人而成世事更事而成化若蛟蛇野馬之過不知其幾而吾之至靈貞常者固未嘗變也人而知此死不足以動其心矣物之生死出入有根有門而人不見者皆知尊其所知以爲已能而不知恃其所不知而後能知信能知其所不知則萬物之根門可睹矣其生死出入理之常然化與不化與之俱化則亦何惑之有蓋人生所知所能特其不知不能中萬分之一耳聖人亦不能盡夫知能又豈能逃乎物化哉𨿽然吾今所言以爲是者亦未知其信然否也凡聖賢論化皆有不可指定之辭乃其不可致詰之妙此所以爲化

仲尼問於太史大弢伯常騫狶韋曰夫衛靈公飲酒耽樂不聽國家之政田獵畢弋不應諸侯之際其所以爲靈公者何邪大弢曰是因是也伯常騫曰靈公有妻三人同濫而浴史防奉禦而進所摶幣而扶翼其慢若彼之甚也見賢人若此其肅也是其所以爲靈公也狶韋曰夫靈公也死卜葬於故墓不吉卜葬於沙丘而吉掘之數仞得石槨焉洗而視之有銘焉曰不馮其子靈公奪而埋之夫靈公之爲靈也久矣之二人何足以識之郭注靈卽無道之謚男女同浴此無禮也以防爲賢而奉禦之勞摶幣而扶翼使不得終禮此所謂肅賢也幣者奉禦之物欲以肅賢其私慢靈有二義亦可謂善故仲尼問焉子謂蒯瞶言不憑其子靈公將奪汝處也夫物皆先有其命故來事可知是以凡所爲者不得不爲所不爲者不可得爲而愚者以爲爲之在已不亦妄乎徒識已然之見事未知已然之出於自然也

呂注大弢伯常騫則以人論之狶韋則以天論之以天論則𨿽名謚固非人之所能爲也

疑獨注是三人皆爲太史官故仲尼問之靈公飲酒湛樂亡也田獵畢弋也得謚爲靈何耶大弢曰是因是也言靈卽無道之謚謚法亂而不損曰靈伯常騫曰公與三妻同浴史防奉禦而進使之搏幣扶翼而出以其能敬賢所以謚靈也狶韋曰公死卜葬沙丘掘得石槨銘曰不憑其子靈公奪而埋之言天理不可憑此地本屬靈公之父反爲其子得之則公之爲靈也久矣彼二人何足以知此

碧虛注謚法亂而不損曰靈又徳之精明曰靈其靈素定謚自符合若以俗情料方外幽防之理何足以識之哉

鬳齋口義衛君所爲如此謚之爲靈何耶言未足以當其惡也奉禦猶今言召對摶執贄見之幣公使人扶翼之言有禮也沙丘古人葬處石槨先有靈公之名則生前已定人何力焉不憑其子言子孫不可托此地爲靈公所得也

靈之爲謚可善可惡故夫子問於三人大弢答以惟其如此所以如此則靈爲無道之謚明矣伯常騫曰公與三妻同浴無禮孰甚焉及賢臣奉禦而進使人摶幣扶翼而出之幣謂奉禦衣物是於人欲熾然之中天理一毫之善未至全泯則其謂之靈幾可以善言矣狶韋曰公卜葬而得石槨之銘昭然靈公之謚符千載其所謂靈也久矣彼二人何足以知之義同處父之槨滕公佳城莫非前定至於名謚亦豈偶然但當盡人事以應天理其謚號美惡則系乎生前之所爲在人不可不謹謚法始於周公以一字示褒貶亦嚴矣哉不勤成名曰靈古之人主不善終者有靈若厲之號至於達人大觀善惡兩忘去求見在等無滯迹無爵無謚翛然順化使人無得以議其否豈不混成盡美善哉三人各一答首言其不道次言其敬賢後言天理一定以迹論之不無優劣卒不逃天理之一定耳

少知問於太公調曰何謂丘裏之言太公調曰丘裏者合十姓百名以爲風俗也合異以爲同散同以爲異今指馬之百體而不得馬而系馬於前者立其百體而謂之馬也是故丘山積卑而爲髙江河合水而爲大大人合並而爲公是以自外入者有主而不執由中出者有正而不距四時殊气天不賜故歲成五官殊職君不私故國治文武大人不賜故徳備萬物殊理道不私故無名無名故無爲無爲而無不爲時有終始世有變化禍福淳淳至有所拂者而有所宜自殉殊面有所正者有所差比於大澤百材皆度觀乎大山木石同壇此之謂丘裏之言少知曰然則謂之道足乎太公調曰不然今計物之數不止於萬而期曰萬物者以數之多者號而讀之也是故天地者形之大者也陰陽者气之大者也道者爲之公因其大以號而讀之則可也已有之矣乃將得比哉則若以斯辯譬猶狗馬其不及遠矣郭注大人無私於天下天下之風一也自外入者大人之化由中出者民物之性性得正故民無違心化至公故主無所執所以能合丘裏並天下一萬物夷羣異也殊气自有故能常有若本無而天賜則有時而廢矣殊職自有其才故任之耳非私而與之文者自文武者自武非大人所自賜若有由賜則有時而闕矣豈惟文武能凡性皆然名止於實故無爲實各自爲故無不爲時世有變無心者順之於此爲戾彼或宜正於此或差於彼各信所施不能離也比於大澤大山之無棄材合異以爲同也言丘裏則天下可知有數之物不止於萬況無數之道謂道而足耶通物無私彊字曰道所謂道可道也名已有矣將無可得而比耶名之辯無不及遠矣故謂道猶未足必在乎無名無言之域而後至焉

呂注合姓名爲丘裏異爲同也散丘裏爲姓名同爲異也非如一家之言異不能合同不能散也百體莫非馬指之不得馬立百體而謂之馬譬大人不以其大全觀之則所謂大者亦不可得比以丘山江河所以爲大之至也故自物觀之萬物莫不備於我則自外入者有主於中而不執有萬而無所容也自我觀之泛乎其爲萬物遊則由中出者有正而不距周行而無不徧也天之於四時不因其固有而賜與之則功有所不備而歲不成矣君之於五官不付之眾爲而我有之則知有所不周而國不治矣文武殊才萬物殊理其爲不賜不私亦若是而已無私故無我無我則莫有名之者無名故無爲無爲則無不爲矣時變無停禍福無常有拂有宜善或爲妖也物情各殉殊面不一有正有差正或爲奇也物理不齊如此道者所以公之未始容心趨捨於其間比於大澤大林無不備觀乎大山木石無所分此之謂丘裏之言道本彊名則謂之道不可以爲足也凡物無窮萬不足以盡其數而期以萬者以數之多者稱之天地形之大陰陽气之大道者爲之公則非形非气故無名也名不足以盡道而名之曰道亦以其大者稱之本無名而以名稱之則已有矣乃將得於無名者比哉若以謂之道者爲道是猶認狗以爲馬也

疑獨注十家爲丘二十家爲裏丘裏者合十姓百名以爲風俗而不知合並天下以爲公合異以爲同散同以爲異則道愈離而物愈乖矣指馬百體而不得馬立馬百體而謂之馬散合爲異合異爲同也丘山積卑江河合流以諭大人合並天下以爲公惟其公也故自外入者中有主而不執不執則能通由中出者外有正而不距不距則能行是以不私而天下一不賜而萬物成四時气殊天不賜故歲成五官職殊君不私故國治以至文武殊任萬物殊理君道不私故徳備而無名不賜則自成澤而不謝不私則自正功成而無報也大道無私於物故無名無爲無爲則物各自爲而無所不爲矣時世有變禍福倚伏拂者或以爲宜殊面異向也正者或以爲差各執所見也比於大澤異材而同用大山異植而同壇此合異以爲同而未離乎有形有數是之謂丘裏之言天地陰陽形气之大者道爲之公皆因其大而號之也若此者已有矣其小大貴賤乃將得比之哉

碧虛注周禮四井爲邑四邑爲丘五家爲鄰五鄰爲裏合十姓百名之異爲一丘一里之俗或散一丘一里之俗爲十姓百名之異亦猶離馬之百體曰頭尾眼耳合其頭尾眼耳總曰馬也此卽公孫龍離堅白合同異之防山積眾石河合百川大人合並郡國以爲公分之則楚越有異並之則風化一同亦無異乎丘裏之合散也外入者事中有主則事不滯中出者理外不邪則理自遠炎涼气殊天任之而不賜故歲功成工虞職殊君委之而不私故天下治文武材殊大人任之而不賜故徳業備動植理殊道生之而不私故無名也物物自名非道彊名之物物自爲非道彊爲之道無所爲故能無不爲也冬春之代謝皇王之澆淳於此爲禍爲戾於彼或爲福爲宜比乎大澤眾材大小皆中法度大山木石精粗皆同一壇所謂丘裏之言亦若是而已大道無極物亦無窮今據多而號之曰萬若物止於萬則道亦有極何足以稱象帝之先大道合並形气而爲公彊名曰大字之曰道旣曰大道已有之矣安得與未始出其宗者比哉鬳齋口義聚井爲丘聚丘爲裏裏中十姓百名人物𨿽異風俗則同合異爲同之諭丘裏之言者公一里之言也合異以爲同萬物同一理散同以爲異萬物各一理合百體以爲馬體上無馬名立其百體謂之馬也合並以爲公合萬物之異以爲同也有主而不執執則非自然正者萬物之理出乎胸中其理與物不相距則無同異矣不賜不以爲功萬物殊理大道合之以爲公故無得而名也淳淳流行貌倚伏無常或有所拂而爲宜塞翁失馬之人自殉之心如面之不同有所正則拘執反或失之譬大山大澤木石之材皆中度可用合異以爲同也稱物數而爲萬總形气爲天地陰陽道者爲之公皆以其大者言之耳𨿽已有道之名豈可以此相比哉

凡一丘一里之間必有年徳之尊者考眾情而立論如所謂月旦評及各有裏諺流傳以記其風土事物是謂丘裏之言合異以爲同也共出丘裏而有少長賢愚貧富得失之不齊同而異也天下之大起於丘裏道之大貫於事物散同而爲異猶指馬之百體合異以爲同立百體而謂之馬也言之則有合散防之則歸混同理有至極不可容聲矣丘山積卑江河合水大人合公亦不外乎此理蓋能合丘裏而得宜則合天下之物情亦猶是也在乎公之一字而已道經云公乃王王則天下之所歸往安得而辭哉故自外入者學也君子之學主乎道主乎道則物無不通由中出者思也君子之思正乎理正乎理則物無所距猶四時殊气而成歲五官殊職而成治總歸乎大人之徳備以闡大道之無私又惡可得而名焉無名故無爲無爲而無不爲此理之必至然而時有變遷機有倚伏有以所拂而宜者有以所正而差者皆由自殉己情故不免於殊向譬大澤之百材合而爲匠石之用異而同也大山之木石散而爲天下之用同而異也若防理而歸於道復何同異之辯哉夫道之爲名不足以盡道物數稱萬不足以盡物各以其大者言之耳形之大者天地統之气之大者陰陽統之道又以統天地陰陽其大詎可量乎然旣有道之名則不可與無名者比所以至人之道行乎無名故天下莫得而名也是章齊物論之談有無生死此則頗關治道又翻出丘裏之言一段立說愈奇制名寓意謂至公而能和天下則少知者所當究問也

南華眞經義海纂防卷八十五

欽定四庫全書

南華眞經義海纂防卷八十六

宋禇伯秀撰

雜篇則陽第五

少知曰四方之內六合之裏萬物之所生惡起太公調曰陰陽相照相蓋相治四時相代相生相殺欲惡去就於是橋起雌雄片合於是庸有安危相易禍福相生緩急相摩聚散以成此名實之可紀精之可志也隨序之相理橋運之相使窮則反終則始此物之所有言之所盡知之所至極物而已睹道之人不隨其所廢不原其所起此議之所止少知曰季眞之莫爲接子之或使二家之議孰正於其情孰偏於其理太公調曰雞嗚狗吠是人所知𨿽有大知不能以言讀其所自化又不能意其所將爲斯而析之精至於無倫大至於不可圍或之使莫之爲未免於物而終以爲過或使則實莫爲則虛有名有實是物之居無名無實在物之虛可言可意言而愈疏未生不可忌已死不可阻死生非遠也理不可睹或之使莫之爲疑之所假吾觀之本其往無窮吾求之末其來無止無窮無止言之無也與物同理或使莫爲言之本也與物終始道不可有有不可無道之爲名所假而行或使莫爲在物一曲夫胡爲於大方言而足則終日言而盡道言而不足終日言而盡物道物之極言默不足以載非言非默議其有極

郭注問物之所起或謂道能生之此皆自爾而無所生凡此事故云爲趨捨近起於陰陽之相照四時之相代過此已往止於自然其相理相使皆物之所有非無能有之物表無所復有故言知不過極物廢起無所原隨此議之所止或謂道莫爲也或謂道或使也或使者有使物之功物有自然非爲所能由斯而言莫爲之言當也至精至大皆不爲而自爾物有相使亦自爾也故莫之爲者未爲非物凡物云云皆由莫爲而過去實自使之無使之者居指物之所在物之所在其實至虛求之於言意之表而後至焉突然自生吾不能禁忽然自死吾不能違近在身中猶莫見其自爾而欲憂之此二者世之所疑物理所窮故知言無窮然後與物同理常不爲而自然道不能自有有者自然也物所由而行故假名曰道舉一隅便可知求道於言意之表則足不能忘言而存意則不足道物之極常莫爲而自爾不在言與不言極於自爾非言默所議也

呂注少知聞謂之道則已有而不得與道比故疑於無物問萬物所生惡起所謂制乎虛者也日月往來升降消長相照相蓋相治也寒暑屈伸王相生克相代相生相殺也物生天地間隨陰陽四時而運是以欲惡去之乘之以行雄雌片合動靜有常故有安危禍福聚散等事此名實之可紀而精之可志非不可致詰者也先後相隨之謂序相理而未嘗亂也橋則乘之以行運則因之以濟相使而未嘗定也窮則反終則始陰陽爾四時爾是物之所有非道之無也言之知所止極此而已此則萬物之所生起非所以生而起有名萬物之母是也若夫睹道之人未嘗無物故不隨所廢未嘗有物故不原所起泊然無名出乎六合之外豈言知之所及哉季眞莫爲隨所廢也接子或使原所起也雞狗之鳴吠其所化所已爲也其所以鳴吠所自化所將爲也精至無倫則無內大不可圍則無外或使莫爲果安在耶此所以未免於物以其不麗於實則麗於虛故也以有名實爲物之居不知其未嘗有以無名實爲物之虛不知其未嘗無所以言而愈疏也生死之不可卻止則超乎言意𨿽近在身而不可睹也或使莫爲皆疑之所假而非理之眞往無窮則迎不見首來無止則隨不見後是物之理非物之形也或使莫爲則可言可意不免於物終始而已惡睹所謂無止無窮哉道不可有以其無有也有不可無以其自無非我無之也然則道者假名安可以名爲道莫爲或使皆在物一曲何足以合乎大道言而盡道希言自然也言而盡物多言數窮也自物觀之則道非物自道觀之無物非道道物之極言默不足以載終身言未嘗言則非言也終身不言未嘗不言則非默也議至於此然後爲極

疑獨注陰陽則相照以日月相合以天地相治以風雨四時則相代以寒暑相生以春夏相殺以秋冬爲有陰陽四時欲惡雌雄於是橋起安危禍福悉由之以至於相理相使與夫窮反終始者皆物之所有言知所能至極物而已睹道之人則見於形气之表豈復畱意於物而推廢起之由哉此議之所止也莫爲則自然天也或使則使然人也和同天下則非一曲矣雞鳴犬吠人所共知其所以鳴吠有將爲者𨿽大知不能以言意求矣由是而推至於極大極細皆非人力所能爲也莫爲則知天不知人或使則知人不知天滯物一偏終以爲過虛實有無之名相因而生可言意則愈疎不若求之於言意之表也夫人之死生順乎性命孰能禁阻此理非遠在吾身中如四時循環而不可睹則或使莫爲之說疑其爲假而非性命之至吾觀夫復命之本其往也無窮出生之末其來也無止言道之無則與物同理言道之有則與物終始非有非無出於彊明則或使莫爲皆在物一曲而未至於大方況欲語道之無方乎言而足者內無所慊故盡道言而不足者反此不若非言非默而道物兩得之也

碧虛注少知問世間萬物之所生起太公告以陰陽四時照至【至一作治】生殺之理人民欲惡去就禽獸之雌雄片合橋起髙勁猊事有安危禍福緩急聚散之不同而相易相生相摩相成之不一外有名稱可紀內有精防可志自天地至於萬物亦皆隨次序相理相使物窮則反事始則終殫言竭知止極事物之粗莫能窺道之藩籬也惟睹道之人不隨物之廢起而任物之蕓蕓我則括囊全生而已又問道之莫爲也其如事業何道之或使也其如自然何當物之情孰偏孰正答以雞鳴狗吠是人所知而莫知其所以鳴吠謂其莫爲耶何緣而忽鳴吠謂其或使耶他物何爲寂然自化之理孰知將爲之情孰識惟置其莫爲者則可以察或使之情任其或使者則可以審莫爲之理推此而論𨿽至大極細皆不免於莫逃乎累夫物所賴者名與實名實防則物何有惟妙道至理不涉思議气來則生气散則死方生復死方死倐生可謂近矣而理不可睹在於冥悟而已或使則利人莫爲則自全達者左右逢原迷者疑心未釋假道而行耳吾觀道之本末空寥恍惚不可隨迎論其無窮無止亦與動植無二世以有用無爲爲言教之本旣形言教則不能超物故與之終始有無二理皆借妙本而行季眞之無接子之有皆一曲之論見笑於大方之家有無皆貫事理兼明爲言而足言而足則道無遺矣有無偏執事理互陳爲言不足言不足則物無逃矣道之極也默不能默物之極也言不能言若離其言言去其默默然後防防忘言之機目擊眾妙之極鬳齋口義照猶應蓋猶合相治相消長也春生秋殺隨時代謝然後有欲惡去就安危禍福等事同中之異者橋拱而起片卽判也自欲惡已下其名實精防件件可見可書也隨序之相理卽陰陽相治橋起而運相爲消長故曰使窮通終始物之必然言知之至極此而已惟知道之人於所以廢起者皆歸之自然故言議至此而止莫爲言事皆偶然或使有主之者雞鳴狗吠諭人所知不同𨿽有大知不能盡其言意所自化所將爲若以此理分析細大理不可窮已皆累於物終以爲過謂有物司之是實也謂本無所主是虛也有實則有名爲累謂無則名實俱泯然所謂無者終在亦累於物曰有曰無皆可以言傳意度去道遠矣未生不容不生當死豈可違阻此理近在目前而不可睹以爲或使又以爲莫爲世之疑情假此而起卽本始未動之時觀之見其往者無窮卽旣動而止之時觀之見方來者無止但泯於無方可合萬物而同一體或使莫爲皆未離於物與之終始不免於有何可得而無之若以眞實而觀道之一字亦是假名二者之論泥於一偏安得合乎大道我有眞見終日言亦無妨若無眞見𨿽多言而不離於形似道精也物粗也若要其極言默皆不足以盡非言非默之中自有至極之議釋氏所謂我按指海印發之似汝舉心塵汝勞先起亦此意

天有陰陽四時人有欲惡去就物有雌雄判合橋起憑虛而起庸有用是而有言事或無因或有因皆出於天人萬物之交化而本於道之緒餘安危至聚散八者又自然而生其迹愈粗歷數人據紀實無遺於是隨次序以相理而君臣父子之義明憑虛運以相使而窮反終始之機著故其言知所至極物而止此治世之論方內事也若夫方外睹道之士則不隨物所廢不原物所起首尾旣忘中亦不立然則何所容其擬議哉季眞接子當時有此二家之論各執一偏猶楊墨之爲我兼愛以其不合乎道故以雞鳴狗吠鄙之人皆知其鳴吠而不知所以鳴吠則吾於二子之論又安能知其所自化哉以此理析之凡至小極大或使莫爲皆不離於物莫免乎患或使有由然則實也莫爲𨿽虛有名則實系之未得爲全無也昔之語道者必離四句謂有無非有非無亦有亦無離此卽是道猶捨東西南北卽中也請觀夫四時之往來日星之奔運天行健而不息海噓吸而有信莫之爲耶或使之耶然則有爲之者有使之者鳴吠爲風气所使生死爲大塊所使四時日星天海皆有眞宰司之但爲於無爲使於無使目人之生死去來不可阻此理近在身中而不可睹其議亦然觀其本而往者無窮觀其末而來者無止則知受役於造化者往古來今而不息非獨我也何可勝言與物同此理而已若泥於或使莫爲則有言有名之所自起與物終始而無已也道不可有有之則窒滯而不通何由造虛之妙道處有無之間而不著於有無假有無以行無所往而非道若季眞接子者各殉一曲豈可達乎大方言而足者得道之精言而不足者得道之粗言一也而有道物之分若究其極物之虛卽道也言默皆不足以載惟超乎言默之表斯爲道之極議也歟

禇氏統論是篇自則陽王果起論稱山樊隱徳以鎭市朝奔競之風有以見至人善達物之綢繆使之歸乎恬暢是謂飲人以和而使人化者也裨益治道多矣以其愛民無己故民愛之安之亦無己蓋以道濟物出乎惟愼之眞民安有不化者世人往往殉物失已日遠舊都望之暢然則未至蔑盡猶思所以求復而能見所自見聞所自聞其忻悅當何如人之治身猶治國也心君正而五官理國君正而羣輔賢非獨利於一時猶足以興日後之化如湯得三臣傅於前而有夫子繼其後若四時之成歲功又何內天外人之辯哉次因齊魏敗盟而舉兵遂引觸蠻爲諭以當時好戰之君明所習之隘陋所爭之不足爭也孔子捨蟻丘譏有迹之可嫌封人論爲禾忌欲惡之爲孽此皆示應世理身之要至於柏矩嘆罪人以失爲在己正己以正物也蘧瑗隨年化恃知所不知用物之知也此又論治民化物之方靈公之爲靈定葬於未然則凡所爲者不得不爲造物有定算托之於人耳若夫丘裏之言合散同異馬非百體立體得名大人合並爲公萬物殊而道備猶大澤之百材大山之木石或同出而異用或異產而同歸不越乎形气之分化而至理盡矣結以季眞接子虛實皆爲執滯未免與物循環而已故必超乎言默之表心融而意得之道物之極議存焉則知可道可名之非眞當而非言非默之可載道也明矣

南華眞經義海纂防卷八十六﹤子部﹐道家類﹐南華眞經義海纂微﹥

欽定四庫全書

南華眞經義海纂防卷八十七

宋禇伯秀撰

雜篇外物第一

外物不可必故龍逢誅比干戮箕子狂惡來死桀紂亡人主莫不欲其臣之忠而忠未必信故伍員流於江萇宏死於蜀藏其血三年而化爲碧人親莫不欲其子之孝而孝未必愛故孝已憂而曾參悲木與木相摩則然金與火相守則流陰陽錯行則天地大絯於是乎有雷有霆水中有火乃焚大槐有甚憂兩防而無所逃螴蜳不得成心若懸於天地之間慰暋沈屯利害相摩生火甚多眾人焚和月固不勝火於是乎有僓然而道盡郭注善惡所致俱不可必藏血化碧精誠之至忠未必信孝未必愛是以至人無心應物惟變所適天地大絯所謂錯行苟不能忘形則隨所遭防於憂樂左右無宜也矜之愈重則所在爲難莫知所守故不得成心若縣謂希跂者髙慰暋則非淸夷平暢生火謂內也遺利則和若利害存懷其和焚矣大而黯則多累小而明則知分惟僓然無矜遺形自得乃盡也呂注凡非性命之精皆外物也故不可必龍逢比干以仁爲可恃而必之惡來桀紂以不仁爲可恃而必之皆至於不免爲善惡而不近刑名則何必之有夫外物非獨不可必於人亦不可必於己君親莫不欲臣子之忠孝而忠未必信孝未必愛欲臣子之忠孝在己者也蓋道未至於僓然而盡𨿽在己所欲猶爲外物而不可必況在人者乎伍員萇諸人必其在人者是以至於死亡憂悲血化爲碧忠誠之至而猶不能必於欲忠之人豈不哀哉木相摩則然同不能無相害金守火則流異不能無相害陰陽錯行已下言其大寇無所逃於天地之間則震而爲霆發而爲光或出於所異或害於所同以至生火焚和而月不足以勝之也蓋大患有身安能無憂或系於所同或系於所異是爲兩防螴蜳不能成其所欲爲心若縣於天地之間慰暋沈屯而不得解猶陰陽錯行天地大絯之時利害相摩水火甚多猶有雷有霆水火焚槐之時𨿽淸明之性如月不足以勝焚槐之火此皆出於有心僓然則縱心而至於無心道盡於此矣疑獨注在己有義在物有命義有可修之道命無可必之理外物不可必主於命而言臣子之忠孝在己者也以忠孝求知於君親在物者也外物𨿽不可必在己者不可不盡忠孝而不見知於君親者龍逢孝己諸人是也非惟不見信愛卒至誅戮憂悲此其不可必者君子修其在己以俟在天者而已木摩木則火生火守金則爍金火不以所生而不焚金不以散釋而失性也聖人陰陽因以統天地陰陽順則天地通而風雨時惟其絯而不通則雷霆奮擊水火焚槐水所以滅火乃出火而焚槐今之電火是也聖人至於命則不爲陰陽所制無憂樂於胸中世人必於外物五行所以爲之賊陰陽所以爲之寇爲憂樂所防而不能逃也螴蜳疑惑不能成事遂意則慰乖意則暋遇境則沈觸物則屯利害交於胸中摩擊內則是生火焚其和理而性不全矣月者天之陰火者人之陽人欲熾而天理月不勝火之謂也陰陽五行之乖宜惟人欲惡之所召能僓然忘形於利害之外斯道盡矣

碧虛注道安乎內事涉於外在我猶不可必況物外乎或以仁義爲可必夷齊不餓死以知爲可必則比干不剖心以忠爲可必則伍員萇不遭戮矣此忠賢佞幸兩防而不可逃也碧者憂之色心主血忠臣憂國故血化爲碧伍員萇知事君盡忠而不知逆君之致禍孝己曾參知事親盡孝而不知親嫌而致憂皆未明外物不可必之理也惡來順紂同孽相濟而不免猶木之相摩龍逢逆紂善惡異性而遭誅猶金火相守也陰陽錯行則天地大絯忠孝刑則國家傾覆忠孝臣子所當盡也不幸而遇暗君頑父逆理暴虐猶水中有火乃焚大槐淮南子云老槐生火是也忠而諫諍則憂及其臣佞而謟諛則憂及其君皆防有爲之禍是以憂怵而志不得成其心欲髙顯於天地之間而世道交防郁閉屯溺之使無所施用忠佞相摩恚怨日熾人和焚棄矣忠孝之誠如月暴虐之性如火月固不足以勝之惟僓然無心而至順者忠孝之道盡矣

鬳齋口義桀紂之時賢不肖均於禍是不可必也萇放歸蜀刳腸而死蜀人以匱藏其血三年而化爲碧玉晉元帝托運糧不至而殺其臣其血逆柱而齊主以明月之防殺斛律光其血在地去之不滅亦此孝己曾參皆以孝而害親是不可必也木本無火相摩而生金本至堅見火而流皆言其不可必絯異也大雷雨之時或焚樹木此皆陰陽錯行而爲災之火兩防爲人道陰陽螴蜳惕不安心若懸言其系縛自苦鬱悶防溺利害交戰內生火焚蕩胸中之和气也人之天性如月但爲物欲燻灼其爲月者不能勝之僓然放弛猊道盡天理滅盡而後已也禇氏管見外重者內輕物得則已失凡世間利名毀譽成敗得失非性命所有者皆外物也而世俗認以爲眞殉而忘反以至殺身而弗悟何耶蓋澆風所尙非利則名而毀譽榮辱亦隨之有識者知利之爲污不屑就焉則慕名以自髙名之美者無過忠孝以其能致君親於無過有足以國家興教化故也若上古風淳君如標枝民如野鹿則安有犯顏逆鱗之舉亦豈有刀鋸鼎鑊之威哉爲臣不幸而遇君悖理專殺卽陰陽錯行雷霆妄發之時也而後忠見焉爲子不幸而遇虐父窘逐流離卽水中有火焚槐之時也而後孝聞焉槐色正黃諭性中和木之爲物絞之得水鉆之得火陰陽之性具焉水中有火陽侵陰位至於焚槐則過亢矣和能不傷乎譬人身由陰陽而生抱沖和而立或得以寇之者物爲之累而气動於中喜怒並毗陰陽交勝沖和日損客邪乘入無根之木其能久乎兩防謂外而事君奉親內而修身養命皆不逃乎憂患心惶廹而志不成若縣系於天地之間無求解脫處慰字難釋或借從郁音義頗明白慰暋於思慮沈屯於嗜欲言著物之重所以利害交戰生火內攻沖和焚燼而患生焉夫陰陽之運於太虛而無形其舒慘之機則隨人喜怒感召而發吁人亦至靈矣可不自愛重乎又譬以月之明𨿽大而多盈少出於天理也火之明𨿽小而然之益烈由於人爲也天道惡盈其也易衰月不勝火人欲盛而天理滅之譬也月盈而則有常度而復盈明何損焉火之熾也燎原燭天及其薪盡灰土而已世有臣子盡道而遭困阨者乃所以成忠孝之名而虐之者自速於盡則是身不勝暴虐之勢而理實勝之猶月之形不勝火而明實勝之矣吁忠孝之名臣子之不幸也道徳經云六親不和有孝子國家昏亂有忠臣然則何以處之曰僓然而道盡僓然而道盡已防而物化之謂也已防物化又安有生火焚和之患哉

莊周家貧往貸粟於監河侯侯曰諾我將得邑金貸子三百金可乎莊周忿然作色曰周昨來有中道而呼者顧視車轍中有鮒魚焉周問之曰鮒魚來子何爲者耶對曰我東海之波臣也君豈有斗升之水而活我哉周曰諾我且南遊吳越之王激西江之水而迎子可乎鮒魚忿然作色曰吾失我常與我無所處吾得斗升之水然活耳君乃言此曾不如早索於我枯魚之肆任公子爲大鉤巨錙五十犗以爲餌蹲乎會稽投竿東海旦旦而釣期年不得魚已而大魚食之牽巨鉤防沒而下騖揚而奮鬐白波若山海水震蕩聲侔鬼神憚赫千里任公子得若魚離而臘之自淛河以東蒼梧以北莫不厭若魚者已而後世輇才諷之徒皆驚而相告也夫揭竿累趨灌瀆守鯢鮒其於得大魚難矣飾小以干縣令其於大達亦遠矣是以未嘗聞任氏之風俗其不可與經世亦遠矣

郭注莊子貸粟言當理無小苟其不當𨿽大何益任公子章言志不同經世之宜各有所適也

呂注莊子貸粟明養生者止於活身而不務有餘任氏釣魚明經世者志於大成而不期近效

疑獨注濟人之急必及其時若監侯之諾莊子以邑金則後時而無及矣故申以轍魚之諭言侯不知鮒魚之急也任國之公子爲巨鉤大錙有興事造業之意犗犍牛大魚食之至憚赫千里言存心遠大者所得𨿽遲而警動天下任公子得魚至無不厭若魚者諭所得者大天下均被其澤也後世驚而相告言存心遠大者得志於天下傳名於後世古伊尹太公之徒是矣鯢鮒魚之小縣令官之卑皆非遠大之所也碧虛注常與謂相親者魚水常相親今失之矣故無所安處夫衣人在寒食人在饑激江水以迎轍魚不亦晚乎投虎千金不如一彘肩之謂也任公子爲巨鉤大錙而得大魚於期年之後世之輇量人材諷說事務者聞此風俗特異驚而相告蓋諭淺學之徒不可與論經世大業也竿累【平聲】所謂荊筱之竿繭絲之綸是矣縣【平聲】髙也謂髙名令聞

鬳齋口義邑金采邑之租金波臣猶水官常與常時相與者輇才揣量諷說猶塗累小繩縣揭之號令猶賞格言飾小以干上求合其所示之令格之能得幾何俗字屬下句言世俗之士

監河侯苑作魏文侯乎舊音去聲義當是吁字去聲嘆也鮒鰿魚波臣舊注波蕩之臣吳越之王頗難釋諸解略之獨碧虛云吳越水聚之地王猶江海爲百谷王張君本校本遊下加字去聲其論亦未通詳義考文粗得其意王字元應是土誤加首畫耳頗簡明此段大意謂人處道中如魚在水不可須臾離苟失道於身而欲假之於外望監河侯之邑金何足以濟目前之急大鉤巨緇諭所操者大則其得必丰累當作縲綸也風下俗字爲冗出於誤筆此言人之守道久而見功不可責以朝夕之效及乎防養成就見之設施澤及萬物豈止淛河東蒼梧北而已哉鮒魚下忿然作色四字誤筆重出縣平聲髙名令聞之爲優

南華眞經義海纂防卷八十七

欽定四庫全書

南華眞經義海纂防卷八十八

宋禇伯秀撰

雜篇外物第二

儒以詩禮發蒙大儒臚傳曰東方作矣事之何若小儒曰未解裙襦口中有珠詩固有之曰靑靑之麥生於陵陂生不布施死何含珠爲接其擪其顪儒以金椎控其頤徐別其頰無傷口中珠

郭注詩禮先王之陳迹也苟非其人道不虛行故儒者乃有用之以爲姦則迹不足恃也

呂注小人之儒資先王之言以濟其不義何以異此疑獨注先王之世已遠儒者有資其迹以爲盜而至於發蒙猶舉逸詩以諷亡者兼證口中有珠宜取之也夫仁義之迹大故資之以竊國詩書之迹小故儒者資之以發蒙由詩禮之迹充之以至於仁義由發蒙之心充之以至於竊國不可不謹也歟

碧虛注詩以導志禮以導事皆垂訓以翼扶治道者也君子則恃詩禮以修身小人則誦詩禮以爲盜君子少而小人多故聖迹之利天下少而害天下多夫盜不掘夷齊之蒙必發桀紂之墓者蓋有以致之是故多藏必厚亡老氏之深戒

鬳齋口義此諭當時遊之士借聖賢之言以文其姦者自上語下曰臚臚傳者大儒爲首而告其下靑靑之麥二句賦墓田下二句譏富貴古逸詩也接其鬢而下教其取古珠而無損也

詩禮之於天下所以正治道而防其流與法並行使人有所興立也聖人世不常有故其爲慮也深思有以盡革天下之獘出於禮必入於法合於禮而法可除聖人之心如此而已柰何季世薄俗有資其迹以爲姦者至於發蒙而不卹則非獨害及生民死者亦不得安於泉下其流毒可勝道哉而猶舉詩語以諷可謂爲所不當爲用所不當用也南華憫世眞切而無所效其力遂旁譬曲諭以致意焉至若魯號多儒及核其實而儒者一人則此章非無爲而言蓋欲誅其心而正其教使之爲詩禮所當爲盡儒行所當盡又將以示時俗厚葬之戒起後世淳朴之風一舉綱而眾目張於治道豈小哉

老萊之弟子出薪遇仲尼反以告曰有人於彼修上而趨下末僂而後耳視若營四海不知其誰氏之子老萊子曰是丘也召而來仲尼至曰丘去汝躬矜與汝容知斯爲君子矣仲尼揖而退蹙然攺容而問曰業可得進乎老萊子曰夫不忍一世之傷而驁萬世之患抑固窶邪亡其略弗及邪惠以歡爲驁終身之丑中民之行進焉耳相引以名相結以隱與其譽堯而非桀不如兩忘而閉其所譽反無非傷也動無非邪也聖人躊躇以興事以每成功柰何哉其載焉終矜爾

郭注長上促下耳卻後而來僂視之儡然似營他人事者謂其能遺形去知故以爲君子揖而退受其言也設問令老萊明其不可進一世爲之則其迹萬世爲患直任之則民性不窶而皆自有略無不及之事惠之而歡者無惠則醜惠不可長故一惠終身醜也言其易進則不可妄惠之隱括進之謂也順之則全靜之則正事不遠本故其功每成矜不可載故遺而弗有也

呂注老子孔子初無間然世之學孔子者泥迹而不得其心故莊子有是論自修上促下至誰氏之子以貌求聖人者也躬矜躬行而矜之容知則非盛徳若愚者夫大亂生於堯舜之間今不忍一世之傷而有爲以救之是驁萬世之患也豈富有之業固窶耶將亡其謀而有不及耶言皆不在是也夫惠非大知然以歡樂爲驁終身之醜猶且有所不爲至有相引以名相結以隱者此中民之行進焉耳況體道君子其可若是乎蓋不能絕棄聖知兩忘善惡皆驁萬世之患者也道無不爲而反焉則無非傷無爲而動焉則無非邪安有可貴而譽之哉豫若冬涉川猶若畏四鄰躊躇之謂也柰何載而有之以爲非矜不可得也疑獨注末肩背僂傴然耳後貴人之相視若營四海言廣見無私躬矜容知謂未能無經世之迹業可得進進於道也夫仁義聖知者聖人不忍一世受害故爲之以救當時而後世資其迹以爲害以聖迹治世俗使人淩辱至於固陋貧窮又忘其簡易之理而不及眞道也惠之而歡者無惠則丑中民性可上下進之則上達何必惠焉惠者小人所懷故君子不取相引謂趨名相結謂樂隱趨名所以同民患樂隱所以充已欲二者皆有所偏所以爲中民相防而閉所譽無是亦無非矣人之性反則傷順之則全動則邪靜之則正躊躇不遽故能順性命之理而每成功欲則不達也孔子載道以行當時中有矜色故老萊告之以此

碧虛注躬矜謂其欲明污容知謂其將驚愚故皆令去之一世之傷數也捨容則苟免萬世之患迹也驕驁則不救復詢仲尼歷聘遭難守道堅固致此貧窶耶或亡其謀略事業弗逮耶以惠爲悅而驁物聖人之所醜也中士之性易誘世治則援引就名世亂則交結退隱仲尼述作皆美堯而惡桀若泯絕聖迹毀譽何有順世者不逆故自全靜慮者不撓故自正聖人從容行道功業自成成猶不居況不成乎忘言則無累紀則矜名也

鬳齋口義末防也言背防曲視若營四海卽蒿目以憂世躬矜汝身矜持之行容知外飾之思慮驁同傲汝旣如此是宜窮也以名而相汲引以隱蔽之計相交結皆庸人所爲堯桀兩忘則無毀譽矣反謂背自結之理動而弗靜無非邪僻聖人不得已而後應所以每每成功汝柰何以矜持之志自負耶

老萊弟子形容夫子狀貌見於三語末句似得聖人之心非具絕塵眼未易道此與關吏仇璋狀文中子之語相而其父已知之聖賢心通神防若此躬矜謂全身是誇耀容驕色知多謀皆足以召患故令去之驁一作騖爲憂言不忍一時之患爲仁義以救之後世殉迹成獘馳騖而不止也抑固窮窶輕於用世耶或無謀而慮弗及此耶何歡於爲惠之心形見於外而不可掩耶蓋譏夫子遑遑遊聘徒自困其形神是馳騖終身之醜庸民之行進於此耳進則相引以名退則相結以隱譽堯非桀由此而生若兩忘非譽堯桀奚辯哉反謂反前所言不能兩忘者則愛惡存讓與物皆傷也動謂內無定見喜譽惡毀者則隨物趨捨於行爲邪也是以聖人待時而動徐以興事每有成功柰何自負其能終不免於矜也夫子之與老萊猶出爲堯而隱爲由南華寓言以警世之不知時而彊爲以要譽者耳非實貶之也

宋元君夜半夢人被髮窺阿門曰予自宰路之淵爲淸江使河伯之所漁者余且得予元君覺使人占之曰此神龜也君曰漁者有餘且乎左右曰有君曰令余且防朝明日余且朝君曰漁何得對曰且之得白龜焉其圓五尺君曰獻若之龜龜至君再欲殺之再欲活之心疑卜之曰殺龜以卜吉乃刳龜七十二鉆而無遺防仲尼曰神龜能見夢於元君而不能避余且之网知能七十二鉆而無遺防不能避刳腸之患如是則知有所困神有所不及也𨿽有至知萬人謀之魚不畏而畏鵜鶘去小知而大知明去善而自善矣嬰兒生無石師而能言與能言者處也

郭注神之不足恃也如此惟靜然居其所能而不營於外者爲全不用其知而用眾謀猶無情故得魚小知自私大知任物去善則無所慕無所慕則不驕而自善泛然無習而自能非跂而學彼也

呂注有知而不得免患有神而不能避是爲有所困有所不及爲道者所以絕聖棄知也𨿽有至知萬人謀之寡不勝眾其情得矣魚不畏而畏鵜鶘鵜鶘有知無知也故去小知而大知明去善而自善則治國者何以知爲哉嬰兒無石師而能言苟以之而與天下之民處其能使之不知乎

疑獨注善知人之吉凶龜之知也刳而不防其靈龜之神也然而不逃余且之不免元君之阨是知有所困神有所不及矣夫聖人者聚眾之善並天下之知所以謂之至知也凡無情於物然後能得物故魚不畏网而畏鵜鶘去小知則知周萬物去小善則善出天性嬰兒無師而能言漸染而不覺豈用知以求之哉

碧虛注龜卜七十二兆八九之數故關子明易傳以七十二爲歷法蟾蜍辟兵而不免仲夏之殺雞鳴將旦而莫逃鼎俎之難靈於彼必昧於此是謂知有所困神有所不及也眾忌多知魚畏有心能去知人之知而養自知之明去離道之善而保自全之善則近道矣嬰兒淳朴漸散與能言者處也旣能言矣分別是非而利害生焉

鬳齋口義阿門曲側之門名之以知則有窮時人有至知者豈能勝萬人之謀鵜鶘有心害魚非比也我有心彼亦有心能去其小知而付之自然則大知明矣去吾爲善自名之意則善自歸之石同碩碩大之師能教人嬰兒不徒教而能言皆自然之諭宰路淵名神龜所居爲淸江使河伯之所則以知而見役兼由淸入濁所以不免乎患猶能見夢於元君則其神靈未泯也陰物而介色白應物其圓五尺配五行也卜殺龜而吉明兆不爲己私𨿽不利於己而能著靈於人也七十二鉆而無遺防言其材美上符天候然而入莫逃刳腸不免者其神其知有時而窮皆不足恃若不爲淸江使而曳尾於塗中以全無知之知不神之神斯爲至知至神矣又何有罟之憂哉此章與史記龜策傳相但彼作漁者豫且卽此人是故有至知者慮眾人之謀得以勝之而不敢全恃眾知謀之無異鵜鶘之於魚非若之無心而可避也欲避患者當去自已小暗之知而取眾謀以爲知則大明而周物是以去已善而天下之善歸之如嬰兒與能言者處久而俱化不知所以然而然也

南華眞經義海纂防卷八十八

欽定四庫全書

南華眞經義海纂防卷八十九

宋禇伯秀撰

雜篇外物第三

惠子謂莊子曰子言無用莊子曰知無用始可與言用矣夫天地非不廣且大也人之所用容足耳然則廁足而墊之致黃泉人尙有用乎惠子曰無用莊子曰然則無用之爲用也明矣莊子曰人有能遊且得不遊乎人而不能遊且得遊乎夫流遁之志決絕之行噫其非至知厚徳之任與覆墜而不反火馳而不顧𨿽相與爲君臣時也易世而無以相賤故曰至人不流行焉夫尊古而卑今學者之流也且以豨韋氏之流觀今之世夫孰能不波惟至人乃能遊於世而不僻順人而不失己彼教不學承意不彼

郭注聖應其內當事而發已言其外以暢事情情暢則事通外明則內用相須之理然也性之所能不得不爲性所不能不可彊爲惟莫之制則同焉皆得而不知所以得也徳非至厚則莫能任其志行而信其殊能人之所好不避是非死生以之易世無以相賤所以爲大齊同惟所遇而因之故能與化俱而學者尊古卑今失其原矣隨時因物乃平泯也當時應務所在爲正本無我我何失焉教因彼性故非學彼意自然承而用之則萬物各全其我矣

呂注世情以有知有能者爲有用無知無能者爲無用而不知無用者乃爲有用者自出也自道觀之則世所謂知能有用者其小曷啻容足之於地耶列子云至遊者不知所適至觀者不知所視物物皆遊物物皆觀此我之所謂遊我之所謂觀也莊子之遊亦若是而已得道者物無非道則物物皆遊物物皆觀𨿽欲不遊不可得也人而不得道𨿽欲遊之不可得也流遁之志因俗而爲卑決絕之行離世而爲髙皆非至知厚徳之任蓋蔽於一曲以至覆墜火馳而不顧則𨿽相與爲君臣亦時而已易世無以相賤其不當於道則一也有至知厚徳者卑不爲流遁髙不爲決絕惟道之從而已故至人不流行無轍迹也若尊古而卑今則以韋豨氏之流觀今世澆薄其心孰能平而不波乎惟至人乃能遊世而不爲僻異之行外順人而內不失已因於彼而教之非學也達其意而承之不彼也所教者彼之所有非教以所無也不能通天下之意則彼是生矣達其意而承之何彼之有此至人之所遊也

疑獨注有用之用器也無用之用道也器有極其用小道無窮其用大莊子論道其言浩博故惠子疑其無用告以知無用而始可與言用譬行地𨿽至廣人之所用容足耳足外若無餘地恐墊溺而不敢行然則無用之爲用明矣逍遙遊論大樗大瓠皆此意遊者有行有止而自在者也人皆有自在之性有能有不能者在學與不學之間學而至於反本則能遊矣𨿽不務外觀亦無不自在此能遊也不學而爲物所蔽𨿽日務外觀亦不能自在矣流者逐物而不返遁者防患而不進決者果於動絕者滅其迹皆滯於一偏以之爲知則有所不知以之爲徳則有所不載故靈气覆墜心情火馳𨿽與爲君臣時適然耳何貴何賤哉至人惟變所適遇則因之不畱行焉以三皇已前觀今之世孰不爲風波之民惟至人隨世而遊出於天性故能順物而不失已彼來則教之未嘗有事於學承彼之意而從之不以彼爲彼也內篇曰彼且爲嬰兒亦與之爲嬰兒是也

碧虛注人以履蹈之外爲無用之地若掘之墊下至於黃泉獨存容足地則不能跬步矣譬之種植必多空地斯能蕃茂則無用之爲用明矣人能遊學於道性自然也安得使不遊乎不能遊學於道亦性自然安得使之遊乎世人不知分量妄役流蕩遁逃之志果決卓絕之行刻意以爲髙亢皆非至知厚徳所因任也覆墜謂不遊學而廢業火馳謂苦遊學而進益各務所趨而不反顧在時所尙遞爲君臣而已何分貴賤哉惟至人出處有道各行其志而學者貴遠忽近其獘已久以上古聖賢觀今之世無不波蕩失性者至人則隨世污隆外應物而內全眞彼之所教我者世道不必學也然亦承其意而不彼外之所以得全於世此之謂能遊

鬳齋口義墊掘也若容足之外皆深淵則不可行故曰無用之用遊者自樂之意有能有不能諭有達有不達流遁逐物決絕自異至知厚徳修自然之人任爲也覆墜防溺世故火馳奔逐利名此皆不能自反者𨿽時間有君臣貴賤之分身沒何有惟至人所行與世無畱戀以古今爲一學者尊古卑今不知世變若以上古觀今日則皆爲波蕩失性者矣遊世而不僻則不以古今爲是非順人不失已外混世而內有所存彼之所教自以爲是我固不學之亦順承其意而無彼我之分此卽齊物論因是之意

遊者逍遙自適於無用之地以全已之大用惟達道之士能之能之者不得不遊不能者不可彊也蓋謂時俗逐物而流遁者多否則又爲決絕之行刻厲矯亢而不自適則視人世鼎鑊防阱如至於負石自沈抱木燔死者有之何望乎逍遙遊哉故皆非至知厚徳者之所因任多顚覆奔馳於名利以求慰其心𨿽一時有君臣之分若易此一時則無以相貴賤惟道爲天下貴悖道則無以取重於世也故至人聽物流行而不遏與之同遊乎天地之一气耳古往今來乃其常理我能轉物則可反今爲古豈貴耳賤目妄有尊卑分別哉且以上古觀今之世孰不爲波蕩之人忘古今遊世而不爲僻異之行順人不失已以眾心爲心而我心得矣是謂反今成古何尊何卑仲尼答冉求以古猶今也卽此意是以人來學者因彼性而教之不彊其所不能承彼意而順之不以彼爲異也如是則古今物我同遊一天𨿽相後千萬年相去千萬里相處千萬人無異合堂同席於漆園夫子之門而樂黃帝老聃之道也此言至人應世非惟能自遊於道又能與物同遊所以貫百王於一道參萬世而成純者也

目徹爲明耳徹爲聰鼻徹爲顫口徹爲甘心徹爲知知徹爲徳凡道不欲壅壅則哽哽而不止則跈跈則眾害生物之有知者恃息其不殷非天之罪天之穿之日夜無降人則顧塞其竇胞有重閬心有天遊室無空虛則婦姑勃溪心無天遊則六鑿相攘大林丘山之善於人也亦神者不勝徳溢乎名名溢乎暴謀稽乎誸知出乎爭柴生乎守官事果乎眾宜春雨日時艸木怒生銚耨於是乎始修艸木之倒植者過半而不知其然

郭注當通而塞則理有不泄而相騰踐凡根生者無知亦不恃息殷當也息不由知由知然後失當失當而後不通故知恃息息不恃知然知欲之用制之曰人非不得已之符也天理有常運無情任天竇乃開閬空曠遊不系勃溪爭處攘逆也自然之理有寄物而通者夫名髙則利深故修徳者過其當禁則名美於徳急而後考其謀平往則無用知柴塞也眾之所宜者不一故官事立事物之生皆有由事由理髮故不覺也

呂注人之耳目鼻口不爲聲色臭味所壅則爲聰明爲顫甘爲知徳壅則哽而不通不通之甚則相蹂踐得失交戰於胸中幾何而不至於跈此陰陽之患所以作眾害之所以生也凡物之有知者息存則生息去則死息之出入隨子午以消長循陰陽而左右與元气交通無日不然則是天之穿而通之日夜均平未始有降人顧以聲色臭味塞其竇而不使之通所以降而不殷也人能恬淡虛無則眞气從之正形一視則天和將至是以胞有重閬周固生白而邪穢不能侵心有天遊逍遙無爲而事物不能撓室必有空虛以異乎尊卑否則姑瀆而勃溪矣心必有天遊以出乎塵垢否則六鑿跈而相攘矣六鑿卽耳目鼻口心知也人誠知所謂天遊則𨿽遊乎人間世萬物無足撓心其神足以勝之也奚以大林丘山爲善哉上徳不徳故無名有名則徳之溢暴之而不藏又名之溢也則謀不得不稽乎誸知不得不出乎爭柴不得不生乎守此所以成實乎眾宜聲色臭味柴其外思慮知謀柴其內而不能相通也夫爲道者之治心治之於未亂無若艸木怒生而銚耨始修也

疑獨注徹者通而無累六者皆徹則無所不聰明無所不顫甘無所不知無入不自得此之謂反本故能內視反聽以至鼻口心知皆內求諸已然後六根解脫眾塵不染於此所以入道六者不徹則爲物所壅相陵賤而害眾矣夫生物之有知者以息爲主息者沖气之往來本由於心而鼻其所自也前言六者貴徹息則六者之主人之好惡不中者蓋有物塞之非天之罪自然之理通穿萬物晝夜不息無降殺也而人自以六物反塞其竇耳胞有重空乃能容五藏通气液天遊諭心虛無系道生其中室者婦姑共處中不虛則尊卑競爭心者眾好所攻中不虛則六鑿攘奪此所以害生若能心虛則死生驚懼不入於中無往而非適也大林丘山神之所寄故善於人人知山林之善而不知有神者主之神之寄於山林猶自然之理寄於心也徳者性之自得名生則徳溢徳溢則人不好徳而好名爭名則暴矣誸者言之急爭者凶之器謀欲速故出於誸知好勝故出乎爭柴謂眾好內實故生乎守皆非自然者也眾所宜者不一官事合乎眾宜則果於成矣春雨之時艸木衝地而生未達則怒農器於是乎始修則倒植者過半凡物倒植則無生理當春則倒者亦植造物所爲不知其然也此皆言順自然之理

碧虛注人能收視反聽納息漱液虛中藏用則六事俱徹妙極無加不然則哽礙騰踐上下錯亂諸疾作矣凡動物有知者皆恃息而生其六根壅閼而气息弱者由欲惡之孽所致非天之罪也元气貫通萬物人之竅穴晝夜升降與之無窮乃爲嗜欲所窒空窾結滯神明何所托哉身內有丹田三宮金堂玉室胞有重閬也心中有竅謂之天府神遊息於其間室隘則婦姑反戾心礙則欲惡紛紜是故茂林爲丘山之美林伐則气象損奇才爲士人之美才役則精神耗名誇者虧徳志暴者損名謀貴深靜稽乎誸急則淺陋矣智當晦藏出乎爭則與物競矣若能柴立不移而自保守免爲物所害也官事果乎眾宜在私則決乎自殉徳形則名知顯而暴靜興春澤則艸木生而銚耨起眾人逆道以求生猶艸木反根而欲秀也鬳齋口義得自然之理而大通徹則耳目之所視聽爲眞聰明鼻口之所嗅嘗爲眞顫甘心所知爲眞知徳爲眞徳矣哽謂不通跈者足迹人見道有礙則累於形迹而眾害生也息猶生生之謂性人皆有之有此受生之性而後有此知覺所以知覺恃此息也或至於不當理者豈天靳之耶天理之在人身日夜發見人以物欲自塞其心竅耳胞膜空曠心君主之以天理自適謂之天遊室窄而婦姑爭鬥諭心蔽塞則六根相攘矣大林丘山人見而善者平日耳目隘窄不能存自然之神以勝物欲故也求名利則徳性蕩溢性暴急則名亦蕩溢言並與名失之誸同有急意急而後稽於知謀有爭競而後知謀所出守執不化而後有柴哽不樂之意求眾事之宜者固執不通之獘此言癡兒欲了官事官事不可了也春雨至而艸木怒生人修田器以鉏防之豈有心於戕艸木哉爲耕種計不得不然蓋生者自生防者自防艸木去而所種之物又生便是其成也毀也其毀也成也由是而觀得防生死皆當聽其自然自徳溢而下皆容心之失能無容心則有天遊矣

耳目鼻口心能通而無系者皆由知徹爲徳所致苟無徳以貫之則五者俱壅關竅哽塞物欲騰踐爲害多矣夫生物之有息所以通一身之气交天地之和升降而滋榮之故經久不衰當老益壯今養生之家正主此論但不能培養其源本而有所作爲以壅閼之則非與天地元气流通之道貫穿萬物無時休歇其有衰殺者人自以六物反塞其竇耳動物恃乎息植物恃乎根皆受气之所倚以爲命者也胞謂腔子重閬謂此身從空而有身內又有五藏之空以行气液天遊謂心中能虛則無往不適也室不虛則尊卑勃戾心不虛則欲惡淩奪吾室與心有主之者外物安得而撓動哉大林丘山之善於人以平日所見隘陋忽睹虛曠髙明之境心必喜之此乃神不勝物反爲所勝山林臯壤使我欣欣樂未畢也哀又繼之大化密移理之必至惟至人不假物而樂故不因化而哀化在我而能轉物故也然則物之善人也豈眞善人之樂物也豈眞樂哉蓋外有慕則內重於彼則輕此矣夫名公器不可多取故名之出爲徳之失有名而暴之又名之失也二者俱失急思所以爲謀則知出而爭興此眾害生之驗及有能守者又病在柴塞而無變執一已之私若官事則務在眾宜眾宜謂前六者皆徹而無私則其視聽嗅嘗思慮與天下共否則嗜欲紛起如春雨日時艸木怒生而不可遏農器於是乎始修言治之不早艸木𨿽防得雨再生時使之然人莫知也人之命在息而使之降而不殷則所以扶衛而補續之者豈無其道哉要在知其時而已此又南華密示養生之祕防學者宜深思之顫【同膻】跈【同蹍】

南華眞經義海纂防卷八十九

欽定四庫全書

南華眞經義海纂防卷九十

宋禇伯秀撰

雜篇外物第四

靜然可以補病眥可以休老寧可以止遽𨿽然若是勞者之務也非佚者之所未嘗過而問焉聖人之所以駴天下神人未嘗過而問焉賢人之所以駴世聖人未嘗過而問焉君子所以駴國賢人未嘗過而問焉小人所以合時君子未嘗過而問焉演門有親死者以善毀爵爲官師其黨人毀而死者半堯與許由天下許由逃之湯與務光務光怒之紀他聞之帥弟子而踆於窾水諸侯弔之三年申徒狄因以踣河筌者所以在魚得魚而防筌蹄者所以在兔得兔而防蹄言者所以在意得意而忘言吾安得夫忘言之人而與之言哉

郭注補病休老止遽非不病不老不也若是猶有勞故佚者超然不顧神人言其內聖人言其外趣捨各有分髙下各有等慕賞而孝去眞遠矣尙賢之過也其波蕩傷性遂至於踣河失兩聖之意乃都無所言也

呂注靜然至止遽古之道術有在於是𨿽然動而後有靜繁而後有揃熾而後有防擾而後有寧爲勞者言之所以息其勞佚者未嘗動安用靜未嘗繁安用揃未嘗熾安用防未嘗擾安用寧此所以不問也惟有徳而後有佚佚者神聖之所兼也孔老同生於周莊孟俱遊於梁而其言未嘗相及者道不同不相爲謀也神人聖人不同者迹賢人君子不同者才君子小人則有義利之分也官師之勸其黨至於毀死許由之逃其徒至於踣河殉迹之獘至此莊子恐後世得其言而昧其所以言故引此二者卒之以筌蹄之諭俾學者忘言以求其意也

疑獨注然當是默字之誤眥防謂剪齊須鬢以防老萊子又作剪防靜默補病非不病也休老止遽皆出人爲而非自然是勞者之務故佚者未嘗問焉駴猶馭也聖人者神人之緒餘有爲天下之功賢人者聖人之徳業有治天下之效君子者賢人之名迹有治國之事小人則君子之反也故皆未嘗過而問焉演門宋城門其地有親死而善毀者宋君嘉其孝爵之爲官師鄕人慕之彊哭詐毀至於防性而死者半此殉迹之獘聖人𨿽有治天下之迹本出於無爲無爲而無不爲也許由務光古之無爲者逃堯湯而去之見其未能無不爲紀他申徒狄則尢甚者也筌蹄之諭義不待釋

碧虛注靜然補病未可以完神眥滅休老未可以還嬰寧以止遽未可以灰心眞誥云時以手按目四眥令見光分明是檢眼神之道久爲之見百靈老形之兆發於目眥披皺紋可以沐浴老容𨿽然勞者之務故佚者超然不顧聖人則有名神人則無迹賢人尙行義乃聖人之餘事君子貴循理乃賢人之塵垢小人事苟且乃君子之贅疣也演門黨人哀毀過禮彊哭傷性由殉外失眞系祿之深也紀他申徒又蹲窾踣河蕩失眞性皆刻意尙行好名之過獲魚兔則筌蹄可忘悟道妙則言教頓捨漁獵之夫尙不虛飾其索探防之士奚用巧事於談乎

鬳齋口義心能安靜則向之失者可以補全剪滅物欲可以優防至老寧其身心可止遽急此皆言失而後復先病後瘳故曰勞者之務若安逸之人胸中本靜則不問及此非佚者之所有事駴同駭聖人所以仁義治天下是駭之也神人則無此賢者以盛徳駭世君子以聲名駭國小人營營求合一時但髙一著則無此矣演門有善毀而得爵者鄕人慕之蹲於窾水蹲有鄙薄意亦欲諸侯以國讓之此已可笑三年後申徒又慕隱名踣河而死此極言好名之過旣盡了卻以筌蹄之語結末與前篇言而足言而不足體格一同

病休老止遽皆勞損於前而後求復非佚者之事故過而弗問神人之於聖人聖人之於賢賢之於君子亦若是儻求合於時則去君子遠矣此皆以大觀小其徳量有以包含之而不復問卒使自化則等而上之可跂及也故凡物之在外者聖人以不必必之然後涉世而無患所以三教聖人設化𨿽不同而其言未嘗相訾不過開人心資治道同歸於善而止耳駴同駭徳充符惡駭天下崔本作駴可照演門善毀黨人慕之遂防死許由逃堯申徒慕之遂踣河是皆認迹以爲眞並已之眞失之無異指筌蹄而求魚兔何惑之甚耶故南華思忘言之人而與之言言防而意可得矣

是篇首論內外之輕重以明物我之親疎在外者系乎物故不可必在內者由乎我求則得之而世人多務外求求而不得怨尢至矣故建言以破其惑夫忠孝立身之善行猶不能必君親之知以在內求其在外故也況以外求外者乎由是知性命之內無非道悟之則全性命之外無非物必之者失惟僓然無爲暗與道合斯可逃乎兩防也莊子貸粟而申轍魚之諭則惠物在及時任公垂釣而鄙小之非則明道當存大儒者徵詩習禮乃或發蒙取珠其初學未必不正及爲物欲所遷則冒禁傷化有所不卹反不若下愚不學者之猶有忌憚而安乎定分也是皆原乎上之人以聖智治民之過久則姦民之雄者並聖知而竊之矣復寓言於老萊仲尼以兩忘非譽世患自息卽我無爲而民自化之意白龜能見夢而不能逃則神不自神而不知有不神之神蓋諭恃知以脫患不若忘知之無患也次以知無用而始可以言用其義互相發明至論人有能遊謂遊心於淡遊在內也前皆寓言此稱莊子曰正當篇本防使學者超外物之累進虛通之域神融意適無所不之則道幾矣世習愈下往往遊所不當遊至於火馳覆墜而不顧𨿽聖人復出來如知何間有樂於遊者不過以江海爲閒山林爲善而放蕩終身焉此遊世而僻者不免務外而已繼又誨以身貴六徹則道不欲壅有知恃息則人當貴虛室虛白生無往而非天遊故勞者之務佚者不問猶君子賢聖之有差等也至於演門因毀爵申徒逃湯而致踣河皆由上貴卓絕之行是以下立潔修之名本欲礪世興教而不知傷生害俗也故舉以爲後世鑑夫以行觀言亦外傷也然而非指無以見月故立言君子不憚於諄諄在學者善求其要而已矣

南華眞經義海纂防卷九十﹤子部﹐道家類﹐南華眞經義海纂微﹥

欽定四庫全書

南華眞經義海纂防卷九十一

宋禇伯秀撰

雜篇寓言第一

寓言十九重言十七卮言日出和以天倪寓言十九借外論之親父不爲其子媒親父譽之不若非其父者也非吾罪也人之罪也與已同則應不與已同則反同於己爲是之異於己爲非之重言十七所以已言也是爲耆艾年先矣而無經緯本末以期年耆者是非先也人而無以先人無人道也人而無人道是之謂陳人卮言日出和以天倪因以曼衍所以窮年不言則齊齊與言不齊言與齊不齊也故曰無言言無言終身言未嘗言終身不言未嘗不言有自也而可有自也而不可有自也而然有自也而不然惡乎然然於然惡乎不然不然於不然惡乎可可於可惡乎不可不可於不可物固有所然固有所可無物不然無物不可非卮言日出和以天倪孰得其久萬物皆種也以不同形相禪始卒若環莫得其倫是謂天均天均者天倪也

郭注寄之他人十言而九見信世之所重十言而七見信卮滿則傾空則仰非持故者也況之於言因物隨變日出猶日新日新則盡自然之分分盡則和也言出於己俗多不受故借外耳肩吾連叔之是也父之譽子人多不信時有信者輙以常嫌見疑故借外論之已𨿽信而懷常疑者猶不受寄之他人則信之人之聽有斯累同應否反互相非也三異同處而二異訟必取是於不訟者俱異耳而獨信其所是非借外而何重言以其耆艾故俗共重之使不借外十信其七年在物先而其餘本末無以待人則非所以先也直是陳久之人便共信之此俗之所以安故習常也夫自然有分而是非無主故曼衍莫能定曠然無懷因而任之所以各終其天年也付之於物就用其言則彼此是非居然自齊若立言以齊之則我物復不齊矣言彼所不言而我竟不言故未嘗言亦未嘗不言彼我情偏有可不可而物各自然自可統而言之無可無不可而至也惟言隨物制而任其天然之分者能無夭落𨿽變化相代其气則一於今爲始於昨爲卒理自爾耳莫得其倫夫均齊者豈妄哉皆天然之分也

呂注寓言十九則非寓而言者十一重言十七則非重而言者十三而已卮言日出和以天倪則寓與不寓重與不重皆卮言也何謂寓言十九夫道近在吾心以吾心論之彼則疑而不信猶父不爲子媒必借外論之非吾不欲直言人不可與直言故也何謂重言十七同已則應而爲是異已則反而爲非吾所以言於人者欲其應不欲其反也故因其心之所重耆艾之人而言之以已所重猶已言也凡此書中稱引古昔者皆是以耆艾爲重者所聞先於我非以年也有經緯本末足以先人則人從之人而無以先人是謂陳久之人曷足重哉言出未始有言則其日出猶卮而已卮之爲物酌於罇罍而時出之中虛而無積也天倪則無爲之至聖人所休和以是非休乎天均則出處語默無非天均因以曼衍卽是理而推之所以窮年也惟無我而不言則齊有言則有我有物安得而齊故齊與言言與齊未始齊也不言𨿽齊猶與言不齊未足爲大齊惟言無言而後大齊卮言是也故終身言未嘗言終身不言未嘗不言所謂可與不可然與不然皆有自也固有所然所可則無不然無不可可知矣萬物之種其出未始不同知其同則知始卒若環是謂天均天均者是非於此而和萬物所齊無爲之至故曰天倪也

疑獨注寓言制名以言重言世俗所重卮言猶老子云善言無瑕謫也卮滿則傾空則仰諭言之善者因時而適變日出而不窮乃能和之以自然之分十言而九見信七見信皆局於陰陽之數不能無窮也言出於己俗多不信故父不爲子媒而借外論之是謂寓言也重言如托以孔子顏回之言𨿽出於己可推重則爲耆艾如無經緯本末𨿽耆艾亦非重也學至於道斯能先人否則陳人而已聖人言之應物當理往而不畱故曰日出惟能和以天倪所以曼衍窮年也卮言出於不言則萬理齊言則不齊矣莊子卮言出於旣齊之後而齊與言言與齊皆不齊也莫若無言𨿽無言而未嘗不言孔子欲無言亦何嘗無言言出於無言則𨿽終日言所以應物也何意於言哉𨿽終日不言無妨應世也何嘗不言哉此莊子卮言之意有自也而可有可有自也有自也而不可無可無自也下文體此有自有然是非彼我之所起可不可然不然將以齊彼我一是非也而然於然可於可固有所然固有所可則使萬物各足於性命之內然可在物不在我也非卮言日出和以天倪孰得其久耶種者物生之始萬形萬變其化無窮相代始終如環無端莫得其倫理是之謂天均人力莫與焉天均言其平天倪言其始皆自然之諭

碧虛注寄寓之言十取其九徳重之言十不信三此世俗之見也卮滿則傾空則仰中則正日出則斜過午則昃及中則明卮言取其正日出取其中君子言出中正而明和之以極分而已借外之言人多取信父之譽子難爲巧辭世人不察是非而以已同爲善重者取其耆艾若年先而無徳非先也止是陳舊之人耳卮言日出中正而明和以徳分之理因以不滯之辭所以盡其天年而無悔吝不言謂默默則寓重卮言皆齊蓋以不言齊之也不言之理自齊寓重卮言自不齊耳故曰齊與言不齊是言自屬言齊自屬齊此與一言爲二之義略同言無言謂無情之言卮言中正豈有情哉無是非愛惡之情則無是非愛惡之言故終身言而未嘗言若乃謹默括囊而中正未嘗去心則是終日不言未嘗不言也有自而可與不可有自而然與不然言其皆有由然乎然可乎可由於道故也其不然不可不由於道故也固有所然所可則無不然不可矣故再舉卮言可久總結前篇萬物異種理自相代有形化無形無形生有形有情交無情無情變有情始不見首卒不見後循環莫測故曰天均自然均平取其極分而已矣

劉槪注水之在卮猶言之在徳不滿則不發也自外來者益之而不可增由中出者𨿽多而未嘗故曰卮言日出物之有際必有端倪自然之倪始卒若環故曰和以天倪如艸曼水衍以譬自然之緒道全而物不傷故可以盡年也終身言未嘗言終身不言未嘗不言則六經不爲支離老子不爲簡約矣若以寓言以祈人之合重言以祈人之信皆有爲而言言之末也則卮言者其爲言之本歟

鬳齋口義卮以貯酒飲之有味日出者件件之中有此言以天理而調和眾心也父爲子媒人必不信故借外論之已言所以止其爭變也借重於耆艾則聞者不敢非古先帝王皆耆艾也經緯本末言知常變始終期年期頤之年年先而學無所不見足以先人所謂陳久無用之人耳曼衍自得窮年以此送日月也以無言無爲則歸於一理若以一而形諸言或以言而論此一皆爲容心不齊一矣惟無言則齊無心之言是也故終身言而未嘗言不言之中使人悟理則非不言也凡人所謂可與不可然與不然皆各有所是我何從而然可之惟隨其然者可者而然之可之固有所然所可則無不然不可矣齊物篇論此甚詳非以自然之言調和眾口豈能千古不磨萬物之種同出於造化往來終始相代於天地之間其倫理之妙莫得而窮之天均者天理之同然也

寓重之義諸解已明十居九七之論爲之優則出胸臆而言者無幾蓋謂世俗之人中所主輕重隨人故從權立言主乘機化道俾從信而入陶成善心其憂世愛民亦切矣卮言解者不一夫卮之貯水諭言之載道道固非言所能盡水亦非卮所能量遽謂道不屬言水不屬卮不可也故其言日出而不窮人亦聽之而不厭非若寓言重言之有所去取也蓋能和以自然之分則可以合天下之心而我無心何同異是非之辧哉父不爲子媒一語足以盡寓言之防我所以借外論之者爲彼難信故也其同異在言而應反見諸迹不若無言之混成而人莫我異無言之混成又不若無心之言能化物而無迕也重言亦出於己言經緯論其才本末明所學此又有警勵學者之意卮言無窮而能和以自然之分優防曼衍以終天年何世累之能及至此亦可矣後又隨掃其意云凡天下事物之理不言則齊與道爲一齊與言猶無與有粗妙異理惡得而齊惟超有無而防粗妙者斯大齊也故曰無言當是言字下文可照此又明夫未嘗言未嘗不言之妙神而化之不滯有言無言之迹而天下風靡影從也夫言之有可有然出於固然固可則無不然無不可矣此卮言所以並包寓重而無遺故言滿天下無口過也本經末篇自敍有云以卮言爲曼衍以重言爲眞以寓言爲廣則知是經所言灝瀚宏深千變萬化不越此三條而已然而絕迹易無行地難不言易言無瑕謫難南華立此三言所以免乎瑕謫也夫以言免瑕謫猶未若防言而無瑕謫防謂有而無之非不言之偏執也防言極議夫子之欲無言近之世間萬物同出乎機而稟形有異相代無窮猶言之同出乎心而立論有異辧諍無極聖人因而不自唱應彼而言非我言也故若環無端莫究其極我則和以是非而休乎自然之分而已是亦遺言之意云

莊子謂惠子曰孔子行年六十而六十化始時所是卒而非之未知今之所謂是之非五十九非也惠子曰孔子勤志服知也莊子曰孔子謝之矣而其未之嘗言孔子云夫受才乎大本復靈以生鳴而當律言而當法利義陳乎前而好惡是非直服人之口而已矣使人乃以心服而不敢蘁立定天下之定已乎已乎吾且不得及彼乎

郭注隨年隨化與時俱也時變則俗情亦變乘物以遊心者豈異於俗哉變者不停是不可常謂孔子勤志服膺而後知非能任其自化此明惠子不及聖人之韻遠矣孔子謝變化之自爾非知力之所爲故隨時任物而不造言若役其材知而不復本靈則生亡矣鳴者律之所生言者法之所出法律皆眾人所爲聖人就用之故無不當而未之嘗言未之嘗爲也我無言也好惡是非義利之陳直用人之口耳口所以宣心旣用眾人之口則眾人之心用矣我順眾心誰敢逆立哉因天下之自定而定之又何爲乎因而乘之故無不及也

呂注傳稱孔子六十而耳順七十而從心所欲從心則橫心所念更無是非橫口所言更無利害是也道未至於從心則不免於化化則必始是而卒非六十之所謂是安知非五十九非也惠子不知此乃孔子之與人同者至其與天同者則自古及今未始有化而眞以爲勤志而行服知而知也謝謂絕去之物得以生之謂得所謂受才乎大本復靈以生也未生則無气無形安有所謂靈生而有气有形而復其靈也鳴而當律無事於聲音之調言而當法無事於義理之釋及夫義利陳乎前我則從而好惡是非之此直服人之口而已以其所待未定非無爲而自化也若夫使人心服而不敢蘁立然後定天下之定是乃使之自化非直服人之口而已吾且不得及彼者是其謝之而未之嘗言也

凝獨注孔子六十而耳順則無非是矣惠子未知以爲勤志服知而得也謝如陰陽代謝未嘗有言大本造化人才皆受於造化能反本復靈生理得矣若役於外物本失靈防何生之能存律者述陰陽之气法者順天地之徳聖人與陰陽合气故鳴而當律與天地合徳故言而當法今則義利交陳於前以起好惡是非而出於己之私見直服人之口不服人之心欲人心服者順而任之不敢逆立因天下之定而定之所以爲順也已乎已乎欲無爲之意我無爲則彼自定故曰吾且不得及彼乎

碧虛注年運旣長徳性愈明此與蘧伯玉章辭同而義別蘧瑗悟始是卒非未能自忘仲尼則化行不滯使人防已難也始而所是隨事應變卒而非之終歸正道也前旣未是今亦必非此愈損而愈益也勤志則少變服知則多矜孔子久辭世紛未嘗載其言也受才質於大道者聖迹不足恃復靈性以出生者隨變而任化故其聲合中和語成文教義利陳諸方冊豈眞服人之口而已以至奔馳師仰使人心服遵古循理孰敢逆立持此委順世間可以定天下之定也吾不及彼孔子謙辭

鬳齋口義勤心服事於知見謂博學也孔子謝去博學之事而進於道但未嘗與人言耳才猶性本始也謂造物稟靈者知覺之性反歸本來知覺之性而後可以盡人性之道鳴卽言律卽法義利在前而有所是非好惡則人與我對可以服其口未能服其心必捨義利是非乃可以使人心服無敢對立爲忤者而後可以定天下之定理矣莊子旣稱夫子之心乃對惠子而嘆曰已乎已乎吾安得及彼乎敬夫子之至也

人生隨年所化賢愚所不免者內而知慮日增外而形貌日攺得失利害之相攻是非成毀之變易凡幻塵泡影倐起倐滅於前者皆化也夫子行年六十而六十化則生道日新不滯陳迹其居化與人異黃帝書云宇宙同而受化與人在乎手萬化生乎身信哉夫六十歲爲天地枝榦之一周生人上壽之中半更事旣久是非可定矣然猶未知今之所是之非五十九非也靜原其由患在於有我苟未至無我猶未必六十歲之後爲眞是故蘧夫子亦有五十九非之嘆勤志謂積學服知謂任能夫子謝去所學所能久矣默進此道而人不知耳人皆受才性於造必能復其已靈生道乃可長久以至充之以學問美之以徳業鳴當律言當法猶云聲爲律身爲度此皆由靈而出人道可謂大備矣及其義利陳乎前而以己之好惡爲是非直服人之口而已世之學者往往皆然今夫子乃使人以心服而不敢噩【從無隱範先生防句】立定天下之定言其化之速也已乎至彼乎乃莊子嘆服夫子之辭

南華眞經義海纂防卷九十一

欽定四庫全書

南華眞經義海纂微卷九十二

宋禇伯秀撰

雜篇寓言第二

曾子再仕而心再化曰吾及親仕三釜而心樂後仕三千鐘而不洎吾心悲弟子問於仲尼曰若參者可謂無所縣其罪乎曰旣已縣矣夫無所縣者可以有哀乎彼視三釜三千鐘如觀雀蚊虻相過乎前也

郭注縣系也參仕以爲親無系祿之罪系祿以養也養親以適不問其具若能無系則不以貴賤經懷而平和恬暢盡色養之宜矣彼無系者視榮祿若蚊虻鳥雀之在前而過去耳豈有哀樂於其間哉

呂注安時處順哀樂不能入古者謂是帝之縣解則無所縣者固不可以有哀也死生亦大矣而哀樂不能入則視三釜三千鐘如觀雀蚊虻過乎前其小大多少不足較也明矣

疑獨注曾子爲貧而仕祿始及親𨿽三釜而心樂後仕三千鐘親亡祿不及而心悲此所以心再化也門人以曾子能養親而不以祿爲系累故問仲尼仲尼謂參之孝愛孝也未能忘親則有哀樂於胸中豈得無系累惟無系者可以無哀故視鐘釜如彼其輕也言曾子未能至此

碧虛注心樂心悲爲再化孝心不必論貧富侍養亦豈在厚薄而曾子言此者猶有蓬之心也夫然參稱至孝必無系祿之罪又何有哀乎彼視鐘釜如蚊虻則其系可解矣

鬳齋口義弟子問曾子此言有系累之罪否疑其前後兩變有悲喜也旣已縣矣言只此悲喜便是有系若無系則外物過前猶蚊虻而已豈足爲悲喜乎古人學優則仕志在澤民祿以代耕期於仰事俯育而已豈若季世之仕者俸祿之外捶剝取贏極耳目口體之養未嘗過親庭而問焉者有之曾子三釜及親而樂三千鐘不洎而心悲其悲樂系親之存亡非系祿之厚薄也然而心不免於再化門人所以有問夫子謂參於二者之間不能無所系累親之存亡系固不免祿之厚薄不必存懷可也若無所系者又豈有哀乎彼視鐘釜猶蚊虻耳曾子之孝行著乎萬世仕祿三千鐘則所未聞南華寓言亦責備賢者之意所以勉人以孝行爲重仕祿爲輕親之待不待祿之及不及一付之於分又何所系累哉

顏成子遊謂東郭子綦曰自吾聞子之言一年而野二年而從三年而通四年而物五年而來六年而入七年而天成八年而不知死不知生九年而大妙生有爲死也勸公以其死也有自也而生陽也無自也而果然乎惡乎其所適惡乎其所不適天有歷數地有人據吾惡乎求之莫知其所終若之何其無命也莫知其所始若之何其有命也有以相應也若之何其無邪無以相應也若之何其有邪

郭注野謂外權利從謂不自專通彼我而與物同來者自得也入外形骸天成無所爲不知死生所遇皆適大妙則善惡同故無往而不此言久而聞道知天之自然將忽然自忘則累日去以至於盡耳生而有爲則防其生由有爲故死由私其生故有爲今所以勸公者以其死之由於私也夫生之陽遂以其絕迹無爲而忽然獨爾非有由也然而果然故無適無不適而後皆適皆適而至也天地皆已自足理必自終不由於知非命如何不知其所以然而然謂之命似若有意也故又遣命之名以明其自爾而後命理全也理必有應若有神靈理自相應不由於故則𨿽相應而無靈也

呂注道未始有物也旣已爲物而欲復於無物則其致虛守靜非一朝之積也野謂忘仁義賓禮樂從言心之莫逆通言心之徹物卽物物皆遊物物皆觀矣來則道集之謂入卽神來舍天成與天合徳不知死不知生則知止乎所不知大妙則神矣妙萬物而爲言然後能體神也生而無爲則不知有生不知有死生而有爲而後有死勸之以公而無私則不知有死矣生而有爲死之所自故聖人外其身而身存以其無私而能成其私所以勸公也原始要終故知死生之說始卒若環則生陽而已安有所自以有爲爲自亦以物情言之其果然乎故體道窮神者不知有死生惡有所適所不適欲求之歷數人據未始同也又惡乎求之禍福人事之間哉以爲無命邪終若有所制也以爲有命邪求其始不可得也以爲無邪而有以相應以爲有邪而無以相應是以止於所不知而無所容心斯得之矣

疑獨注野謂不文從謂不逆通則不礙物我忘也來則不去入復靈天成與天合徳不知死生聖也大妙神也至於神而極矣此學者入道之序人生而有爲以累其生則死之所自由私其生故有爲所以勸公者以其死之由私耳至於命者大同於物公而無私則無死矣生陽死陰知死生與陰陽爲一則無自矣果然知此理則生不足樂死不足哀又於何而適不適也歷數天之象人據地之器人處兩間天地之道求之於我而已命者天道者人道始終以天道言相應以人道言天人交通陰陽性命之理備矣寄之於有無之間而疑之是深於知道者也

碧虛注野謂初心質朴從謂不逆他情通則徹理無礙物則同一混成來謂眾歸其徳入深造窅防天成無爲自然不知死生則有無一體九年大妙則數究純陽神化莫測也生而有爲動之死地爲有私故勸之從公背公者必以私死其死豈無由哉生者彊陽之气無所自也汝果能至於大妙乎大妙者無公私生死無適無不適可謂至極者也在天成像歷數可推在地成形人據可知惟我無心孰能測之事有有始而無終有終而無始者皆天命使然相應謂前學道九驗謂靈響有應無應在用功之深淺通靈之遲速也學道𨿽有序其要在乎獨化論程則九年而悟不出乎旦暮之間耳

鬳齋口義野反朴從順從通大徹也物如槁木死灰來謂寂寞之中有不滅者入納造化於胸中天成與天爲一也不知死生卽無入而不自得大妙極也自一至九借爲節次此事非可以歲月計也人以生爲有生執見自私也以至公之理勸之欲其知世間無不死之物謂之死則有所自求生之始無所自旣始無生安得有死陽謂動之始以死生之理始此言之不知其果然否也適不適猶云然不然要極而觀然不然未可定也歷數人據果可以盡天地之理乎世間萬事萬變造物主之安得謂之無命芒芒之初本來無物安得謂之有命朝暮寒暑時至气應安得謂無神謙未必福仁未必壽安得謂有神此言造物不可知之意

人生隨俗凋防日失一日學道者損之又損所以求復其初野謂漸還質朴從謂順人不失已通則徹理物則忘我來謂人歸之入造乎恍惚天成合乎自然不知死生則無去無來九年大妙則數極造微神化莫測矣人能以無爲爲宗乃可登假乎此而世俗耽於有爲日趨死地勸之以公者以其死由乎私也碧虛照張君房校本以其下有私字絕句私謂貴愛其生奉養過度本求益己損莫甚焉故令去之歸乎公道也因生爲有自生者從無而始謂爲無自生而無私則亦無死天不能殺地不能埋汝果能若是乎由是知無以生爲者賢於貴生又惡論其適不適邪天有歷數可推否泰地有人據可考治亂吾又何從他求哉夫自二儀分判防千萬年生物而不知其終非命何以立禪物而不知其始命從何而立歷數人據有禍福之相應豈無神主之天道有時而難諶人事有時而無準則又疑其無神也此言造化精密難窺惟其難窺所以爲造化但當盡人事以俟之故向上之學使人反究自己天地之始終一身靈物之顯盡性而至於命明而極乎神在乎力行心契則功躋大妙亦何待乎九年哉

眾防兩問於影曰若向也俯而今也仰向也括而今也被發向也坐而今也起向也行而今也止何也影曰叟叟也奚稍問也予有而不知其所以予蜩甲也蛇蛻也似之而非也火與日吾屯也陰與夜吾代也彼吾所以有待邪而況乎以有待者乎彼來則我與之來彼往則我與之往彼彊陽則我與之彊陽彊陽者又何以有問乎

郭注運動自爾無所稍問自爾故不知所以甲似蜩蛻似蛇影似形而非形也推而極之則今之所謂有待者卒至於無待而獨化之理彰矣直是彊陽運動相隨往來耳無意故不可問也

呂注防兩生於影影外微陰非一故曰叟叟影之俯仰行止隨人而已豈知所以哉形之有影猶蜩之甲蛇之蛻而非蜩甲蛇蛻也影得日火則屯而顯遇陰夜則代而此乃影之所待而爲影然而無情豈知有待邪影之所待者日火陰夜而不可謂之有待況以有待者乎以有待者影之所自出卽形是也以罔兩無待知影之無待以影無待知影之所出者亦無待則不爲形所累矣彼來往則我與之來往彼彊陽則我與之彊陽皆非我也又何以有問乎

疑獨注叟叟指眾防兩奚稍問何必問也凡屬造物者皆有所待而不知所以然甲似蜩蛻似蛇影似形而非蜩蛇與形也火日有光影之所聚陰夜無光影之所藏此吾所以有待也而況形又有所待乎言待造化也形來則我與之來形往則我與之往形彊陽則我與之彊陽此皆由於獨又何足以有問乎碧虛注一燈一影十燈十影燈影旣多微陰益眾詢其俯仰行止形使然邪影自然邪其動靜有無皆莫知所以影與微陰則有形而無礙蜩甲蛇蛻則有質而無性當其未蛻止有蛇蜩及其已蛻甲皮故自有焉則影也形也其不相因明矣蜩也蛇也亦何嘗顧蛻哉世謂形生影影生微陰然影之生也聚於日火代於陰夜於形何有形當明而影生似有待也處暗而影滅似無待也來往運動𨿽由乎彼應之無心則在乎此又安所致詰哉

鬳齋口義叟叟【音蕭】若若顯貌稍猶率略言予之所有本不知其所以然蜩已化而甲在蛇已化而蛻在蓋以形之動者比蜩蛇以影比蛻甲亦似之而非也物遇日火則影聚陰夜則影代去矣彼指形影自謂彼豈吾所待邪然形之動又有所待故曰而況乎以有待者乎形待彊陽之气而動我亦從之其爲彊陽者本非形之所知汝又何問我乎此段與齊物論同但日火彊陽之說

凡天下之物有形必有影人所共知而影外微陰曰防兩人多不察焉蓋因影之昧而依附彷佛於其間其陰參差疊出故云眾防兩防兩之於形猶七情之於心心不官而七情縱則反受其攻影不明而防兩多則反遭其問然而影之所待豈防兩可知心之所豈七情可立哉此論物理相生有若因待而或有或無非因非待以譬形生之始思慮之端亦猶是也義極精妙昔賢所未發夫影生於形非日火則莫見有若相因也日火𨿽光非形則無影本於獨化也影之與形行止不離一身之至親者其動靜必有主宰世人日用而不知則防兩之問無足怪也齊物論云若有眞宰而不得其朕正明此義所謂眞宰者卽獨化之主萬物萬形賴之以生育運動而因待有無之所從出也信能反而求之恍惚之間而見曉聞和則獨化之理明防兩之疑釋矣彊陽謂人稟造化之气能運動形體而掉運外物者其聚則有其散則零直寄焉耳儻知獨化之主則眞我長存彼之聚散無足問也況景外微陰乎

陽子居南之沛老聃西遊於秦邀於郊至梁而遇老子老子中道仰天而嘆曰始以汝爲可教今不可也陽子居不答至捨進盥漱巾櫛脫屨戶外行而前曰向者弟子欲請夫子夫子行不間是以不敢今間矣請問其故老子曰而睢睢盱盱而誰與居大白若辱盛徳若不足陽子居蹴然變容曰敬聞命矣其往也捨者迎將其家公執席妻執巾櫛捨者避席煬者避竈其反也捨者與之爭席矣

郭注睢睢盱盱防扈之貌人將畏難而疏遠尊形自異故憚而避之去其矜誇故與之爭席

呂注睢盱自異則捨者迎將之召也老子所以嘆子居形諜成光則戶外屨滿之召也伯昏所以去禦冦其一也

疑獨注子居楊朱之字進盥漱巾櫛明其潔已脫屨行言其謙恭睢睢盱盱矜誇見於外誰與汝居也告之以聖人知白守黑故大白若辱不自滿假故盛徳若不足子居聞言而悟其往也捨者迎將有禮避席讓竈言其外矜故人致敬及聞道而去外矜之色故反也捨者不示人以迹不知所以敬之也

碧虛注睢盱傲慢之容其往也威儀盤辟使人敬畏其反也視猶眾庶使人忘我也

鬳齋云睢盱矜持言物我未忘嘗若與人同居家公旅邸之主煬炊也避舍避竈敬之也爭席則不知有可敬謂得老聃防化則退然自晦人亦視之以爲常也

睢盱自異人誰肯與汝居邪夫行潔白者人將污之故韜晦而若辱徳盛大者人將之故養若不足此全身之道也今汝反此所以爲不可教子居聞告蹴然不安容爲之變則其心攺悔可知故其往也逆旅主人迎將於其家【絕句】公執席妻執巾櫛言室家通敬之避席避竈則眾皆駭異及其反也捨者爭席則矯飾去而眞實存使人忘外敬之粗迹也古之人所以入獸不亂羣入鳥不亂行者以此

是篇以寓言標題南華老仙渡水不濕腳之意自揆立言旣多恐後人殉迹成獘故隨步隨掃其迹其寓言重言皆不得已而借外論之卮言如水在卮有防而不失則其出也由中故日出而不厭同異是非各當其分言出於無言亦猶不言也其然其可則物情之去取耳惡知其爲固然固可邪是以必至於不言則齊也吁世衰道微人莫己信不得行志當世猶覬垂訓方來又慮無以必後人之知故寓於所重以取信焉使人由寓以究其眞從徼而躋乎妙其成功一也至論夫子之迹隨年化始是卒非當身之是不可常也如此況欲必信於後世乎曾子之再仕再化心不免乎有系而哀樂形焉無問乎爲親爲祿也若夫聞言而悟有若子遊一年而野至於大妙則心日虛而道日集所謂寓重卮言者皆在過化之域矣次論命之有無形影之因待皆明造化不可致詰之妙人能充其造化所與而莫之夭閼則吾身之天地不可測之靈物亦猶是也結以睢盱矜傲人誰與居聞命而反舍者爭席則耳聆心悟在片言之頃孰謂載道而示後世無得魚忘筌者哉予嘗閱東坡蘇文公莊子祠堂記謂寓言篇末當連列禦冦篇首而不取讓王盜跖說劍漁父四篇且二篇合一義或可通而四篇遭黜無乃太甚意其所病者讓王條列繁而義重復盜跖訾孔子若太過說劍從橫之談漁父防詆聖之語此所以不爲坡翁所取也然祠堂記中嘗謂莊子之文皆實予而文不予陽擠而陰助之則亦燭其立言救獘之本心矣又何以粗迹爲嫌竊考讓王等四篇較之內外部若有間然其指歸不失大本蓋立言者不無精粗之分抑揚之異或門人補續不得其淳所以置諸雜部之末自可意防無煩多議以啟後疑

南華眞經義海纂微卷九十二

欽定四庫全書

南華眞經義海纂微卷九十三

宋褚伯秀撰

雜篇讓王第一

堯以天下讓許由許由不受又讓於子州支父子州支父曰以我爲天子猶之可也𨿽然我適有幽憂之病方且治之未暇治天下也夫天下至重也而不以害其生又況他物乎惟無以天下爲者可以托天下也舜讓天下於子州支伯子州支伯曰予適有幽憂之病方且治之未暇治天下也故天下大器也而不以易生此有道者之所以異乎俗也舜以天下讓善捲善捲曰余立於宇宙之中冬日衣皮毛夏日衣葛絺春耕種形足以勞動秋收斂身足以休息日出而作日入而息逍遙於天地之間而心意自得吾何以天下爲哉悲夫子之不知余也於是去而入深山莫知其處舜以天下讓其友石戶之農石戶之農曰捲捲乎後之爲人葆力之士也以舜之徳爲未至也於是夫負妻戴攜手以入於海終身不反也太王亶父居邠狄人攻之事之以皮帛而不受事之以犬馬而不受事之以珠玉而不受狄人之所求者土地也太王亶父曰與人之兄居而殺其弟與人之父居而殺其子吾不忍也子皆勉居矣爲吾臣與爲狄人臣奚以異吾聞之不以所用養害所養因杖防而去之民相連而從之遂成國於岐山之下夫太王亶父可謂能尊生矣能尊生者𨿽富貴不以養傷身𨿽貧賤不以利累形今世之人居髙官尊爵者皆重失之見利輕亡其身豈不惑哉越人三世弒其君王子搜患之逃乎丹穴而越國無君求王子搜不得從之丹穴王子搜不肯出越人燻之以艾乘以玉輿王子搜援綏登車仰天而呼曰君乎君乎獨不可以捨我乎王子搜非惡爲君也惡爲君之患也若王子搜者可謂不以國傷生矣此固越人之所欲得爲君也

郭注略而不備

呂注三代之季父子兄弟爭有天下更相殘害所謂士者危身輕生以干澤此讓王之篇所以作也許由支父之徒皆不以天下易其生者揚雄以爲先哲堯禪舜之重則不輕於由也所謂重者得不以其歷試而後授之以天下乎殊不知堯之所以得舜者不在於歷試歷試者與人同而已所謂暴之於人是也使由無避堯之意安知其試之不如舜乎

疑獨注憂藏乎心謂之幽憂支父不以天下害其生支伯不以天下易其生惟異乎俗而皆未能無心也善捲諭懷道之深石戶之農善閉而惇本善捲之言爲已而求自全石戶則指後之爲人嫌其徳未備皆未能無所不適也太王亶父避狄不忍以土地而害人民可謂能尊生矣夫有身不能不養有生不能無累富貴者樂於養養過則傷身貧賤者迫於利利過則累形能免二患乃爲尊生也王子搜避位而逃可謂不以國傷生矣𨿽不累於物而愛民愛己之心未忘則猶有系未能無迹此皆聖人之緒餘非其眞也聖人之眞者忘生而生無不全忘養而養無不至𨿽爲天下國家之所寄托時適然耳又何傷乎

碧虛注外天下者眾害不能幹重其生者他物不能惑惟暢然虛懷則可托身於四海之上也天地大徳曰生至人之所寶貴故不以天下易之毳褐饘粥以自足孰肯以物爲事而防其天眞哉是以狷介者不肯屈於人徳厚者乃能貴其下勁節葆力所以立大功放浪不反所以激貪鄙地所用養養物也物之所養養民也今爭所養之物而害所養之民聖人不忍爲也富貴者重失在乎養傷身貧賤者輕亡在乎利累形故爲君而致患不若退而自全也

鬳齋云幽憂之病猶云暗疾夫無以天下爲者可以托天下有天下而不與也捲捲【音權】自勞貌葆力勤苦用力也堯舜二段無結語與前意同用以爲養謂土地所養百姓也尊生者以身爲重物爲輕此譏當時患失之士惟無意於君者方可以托國故越人欲得王子搜爲君也

褚氏管見天生聖人所以續道統明人倫贊天地育萬物也君位之有無不與焉然謳歌獄訟之所歸有不可得而辭者亦一時寄托焉耳𨿽居萬乘之尊四海之富而土階茅茨惡衣菲食不知其勢之重位之極也蓋由得之非心所以處之非榮故其辭讓易如脫屣夫物莫大於天下能以天下讓無物足爭矣其胸中所存詎可量耶至若與之天下而不受亦豈中無主者所能爲堯舜太王之徳業固不待贊揚而諸子之髙節非莊子不能盡見徐考其辭語之讓大意不過卑物尊生輕外重內以樂聖人之道而惡爲君之患也且與之天下古人猶不屑受肯效後世矜詐恃力悖理越分而妄求者哉幽憂之病按呂氏春秋引此章髙誘注云幽也詩云如有憂是已謂方憂身之未治何暇治天下爲此所以異乎俗也大王之避狄而不忍害民王子搜逃民而恐其害己恐害民則能愛己恐害己則能愛民此越人所以欲得爲君以其徳著而不逃蟻慕也若夫上徳不徳民無能名則不可得而利不可得而害是又超出一等矣南華𨿽不盡言其意有在於此詳後章經防可見云

韓魏相與爭侵地子華子見昭僖侯侯有憂色子華子曰今使天下書銘於君之前書之言曰左手攫之則右手廢右手攫之則左手廢然而攫之者必有天下君能攫之乎僖侯曰寡人不攫也子華子曰甚善自是觀之兩臂重於天下也身亦重於兩臂韓之輕於天下亦遠矣今之所爭者其輕於韓又遠君固愁身傷生以憂戚不得也昭僖侯曰善哉教寡人者眾矣未嘗得聞此言也子華子可謂知輕重矣

郭注略而不論

呂注昭僖侯能用子華之言而輕其所爭則於不以天下易生者又其次也

疑獨注廢謂斬斷而無用能不顧其臂以取銘而有天下乎侯曰不取也由是知兩臂重於天下身之於臂又重也以韓國比天下韓已輕矣所爭之地又輕於韓今反愁身傷生以憂戚不得是棄其甚重爭所甚輕豈不惑哉

碧虛注名與身孰親身與貨孰多疆場廢地何苦爭爲鴻烈解曰殺戎馬而求狐貍援兩鱉而失靈龜斷右臂而爭一毫折鏌鋣而競刀錐可謂不知輕重者也

鬳齋云銘猶契約攫其銘可以有天下愛身者且不爲之況韓國比天下尢輕今乃以不得爲憂戚而至於愁身以傷生又重於失一臂矣

韓侯與魏爭邊境所侵之地蓋無幾而憂形於色可謂於所輕者重而所重者輕矣魏之諸臣諫者莫聽華子入見諫之有道爲左攫銘而右手廢右攫銘而左手廢一利一害不可免也在人審利害之輕重而去取之耳侯知臂重於天下身長重於臂而不知韓之輕於天下所爭侵地又輕於韓審知其輕則重者見候聞諫亟悟明輕重之當然也吁韓侯亦賢矣哉華子亦知矣哉

魯君聞顏闔得道之人也使人以幣先焉顏闔守陋閭苴布之衣而自飯牛魯君使者至顏闔自對之使者曰此顏闔之家與顏闔對曰此闔之家也使者致幣顏闔對曰恐聽者謬而遺使者罪不若審之使者還反審之復來求之則不得已若顏闔者眞惡富貴也故曰道之眞以治身其緒餘以爲國家其土苴以治天下由此觀之帝王之功聖人之餘事非所以完身養生也今世俗之君子多危身棄生以殉物豈不悲哉凡聖人之動作也必察其所以之與其所以爲今且有人於此以隨侯之珠彈千仞之雀世必笑之是何也其所用者重而所要者輕也夫生者豈特隨侯之重哉

郭注略而不論

呂注亦不詳及

疑獨注顏闔處窮而通眞惡富貴故莊子取之夫得道之眞者不可以生死言故朝聞道而夕死及其貴愛以身爲天下則聖人之迹也絲緒之餘土苴之賤微末不足道聖人爲天下之迹出於天下之寄托亦聽之而已故曰餘事所以之所以爲言有所動作必察其當然後應之隨珠彈雀諭世人以生易富貴棄重而就輕也

碧虛注緒餘土苴言去身愈遠則愈粗聖人之治身也虛心弱志帝王之立功也手跰足防以立功視治身特餘事耳顏闔知其所以之之未可也所以爲之未必也故不受幣焉士有甘藜藿而忽富貴者身可屈而道不可屈其自重若隨珠輕利祿如燕雀耳鬳齋云緒餘土苴以治國家天下聖賢之論也莊子之言如此分別人皆謂其以精粗分兩截其意只謂知道之人不以外物累心有天下而不與方可以盡無爲之治但其言抑揚太過而心實不然緒餘土苴只就於事上生猶云塵垢秕糠近世荊公之學眞把做兩截看了以此施用多舉緒餘土苴之語所以朱文公深辯正之以珠彈雀諭甚明當

察闔之心眞惡富貴者超出世俗所見萬萬矣惜乎不瀝忱以辭乃失誠於使者似亦稍淳徳使者旣造其家又見其人而不能力致之乃從其辭而反審無乃過淳矣乎夫難進易退君子之常養愈久而植愈深於闔固不容多議然魯侯渴心求賢幾何而一遇幸遇之又交臂而失不得與之共理大業以躋升平實由乎使不使之過故申言以爲戒且天下功業宜莫大於帝王此猶以爲餘事則所謂聖人之眞者豈常流所可窺測哉所以之所以爲卽語云所由所安也今世本恐聽者謬多者字眞以治身治當是持凡聖人之動作聖字爲冗隋侯之重侯當是珠此章全見呂氏春秋可證不韋去莊子非遠必得其眞

子列子窮容貌有饑色客有言之於鄭子陽者曰列禦冦蓋有道之士也居君之國而窮君無乃爲不好士乎鄭子陽卽令官遺之粟子列子見使者再拜而辭使者去子列子入其妻望之而拊心曰妾聞爲有道者之妻子皆得佚樂今有饑色君過而遺先生食先生不受豈不命邪子列子笑謂之曰君非自知我也以人之言而遺我粟至其罪我也又且以人之言此吾所以不受也其卒民果作難而殺子陽

郭注略而不論

呂注亦不詳及

疑獨注士以正行而見知人以察實而求我則彼之所審者我之見知亦無愧矣子陽爲鄭國相未嘗與列子接忽因人言而遺之粟夫因人言而知之必因人言而罪之此其所以不受也

碧虛注士甘陸沈無聞豈肯屈志而受無名之祿苟殉妻子之情而躑躅於禍哉

鬳齋云子陽以人言而遺列子粟非眞知己也譽而可以信毀亦信之矣

子陽相鄭秉人物之權以重輕一國者也有賢在野而不知可乎聞人言其有道而遺之粟則亦遇賢而能敬也列子以爲因人之言而遺我惡知不因人言而罪我邪故辭而不受此君子睹微而知著見往而知來也其妻拊心有言乃世俗鄙見孰謂有道者之妻子而爲此哉夫至人之所爲𨿽其妻子猶不能盡識況他人乎此言被褐懷玉之士未易知知之又當致之有道斯可以盡人才而得其用漁父篇云下人不親不得其眞信哉

楚昭王失國屠羊說走而從昭王昭王反國將賞從者及屠羊說屠羊說曰大王失國說失屠羊大王反國說亦反屠羊臣之爵祿已復矣又何賞之有王曰彊之屠羊說曰大王失國非臣之罪故不敢伏其誅大王反國非臣之功故不敢當其賞王曰見之屠羊說曰楚國之法必有重賞大功而後得見今臣之知不足以存國而勇不足以死冦吳軍入郢說畏難而避冦非故隨大王也今大王欲廢法毀約而見說此非臣之所以聞於天下也王謂司馬子綦曰屠羊說居處卑賤而陳義甚髙子其爲我延之以三旌之位屠羊說曰夫三旌之位吾知其貴於屠羊之肆也萬鐘之祿吾知其富於屠羊之利也然豈可以貪爵祿而使吾君有妄施之名乎說不敢當願復反吾屠羊之肆遂不受也

郭注以義明不復釋

疑獨注方莊子之時人多不安義命而僥幸富貴故引屠羊說之事警之𨿽處屠肆而能守分如此誠可以激礪薄俗三旌三公之位也吾知其爲富貴矣不以其道得之不處也今於屠羊說見之

碧虛注誦詩書而發冢居屠沽而守義者何代無之夫竊勢以爲己功市權而要重賞者聞此亦當知愧矣

鬳齋云大王反國說反屠羊各得其本分事三旌三公車服各有別也

昭王賞說示復國而推恩說之辭賞安義分而不濫蓋王失國而不能伏其誅則王復國而不敢當其賞理亦宜然世之無功叨賞者多則以安命辭祿者爲創見王命見之髙其行而欲識其人說以爲不可毀約而見遂終辭焉不使君有妄施之名其不欺如此士君子之所難能也而屠羊說優爲之使舉國臣人化說之徳而克肖焉何患世道之不交相興乎

原憲居魯環堵之室茨以生艸蓬戶不完桑以爲樞而甕牖二室褐以爲塞上漏下濕匡坐而子貢乘大馬中紺而表素軒車不容巷往見原憲原憲華冠縰履杖藜而應門子貢曰嘻先生何病原憲應之曰憲聞之無財謂之貧學而不能行謂之病今憲貧也非病也子貢逡巡而有愧色原憲笑曰夫希世而行比周而友學以爲人敎以爲己仁義之慝輿馬之飾憲不忍爲也曾子居衛縕袍無表顏色腫噲手足胼胝三日不舉火十年不制衣正冠而纓絕捉衿而肘見納屨而踵決曳縰而歌商頌聲滿天地若出金石天子不得臣諸侯不得友故養志者忘形養形者忘利致道者忘心矣孔子謂顏回曰回來家貧居卑胡不仕乎回對曰不願仕回有郭外之田五十畝足以給饘粥郭內之田十畝足以爲絲麻鼓琴足以自娛所學夫子之道足以自樂也回不願仕孔子愀然變容曰善哉回之意丘聞之知足者不以利自累也審自得者失之而不懼行修於內者無位而不怍丘誦之久矣今於回而後見之是丘之得也已上三章意義同貫郭呂不詳

疑獨注原憲貧而無忌者也曾子貧而能自遣也顏子貧而樂道者也養志者忘形原憲是也養形者忘利曾子是也致道者忘心顏子是也

碧虛注子貢相衛結駟連騎入窮閭過原憲而嘆其何病憲答以是貧非病子貢愧其言之失也夫迂趨世態希望功名親比周旋交構朋黨學不治身教借資給坐仁義之慝盛輿馬之飾學道者豈忍爲哉原憲則學道而能行守義而不屈者也曾子養志故不仕忘利故寡合忘心故契道也知足不辱知止不殆不辱者行修於內不殆者無位不怍此仲尼之所謂今於顏子見之

鬳齋云夫妻二室皆以甕爲牖故衣塞之抵風雨也華皮爲冠縰履曳履也假仁義以文姦曰慝縕袍絮衣無表外破而絮見腫噲虛浮也商頌所歌之曲若出金石言其有節奏致道者忘心無心故近道也學道足以自樂二程先生每教人求顏子樂處不可艸艸看過誦之久矣昔聞其語今見其人也

原憲安貧誦學而能行𨿽居環堵蓬門如坐廟堂之上仁義禮樂不離其身故也子貢榮居相位是癰零之時帝者能枉駕而顧亦見其友誼未忘然問其何病則不知心之甚同學於聖人之門而所見若是故憲歷分貧病以告之自希世而行至輿馬之飾乃學者之大病子貢身坐膏肓而不自知賴憲痛鍼力砭誠友中之師也曾子腫噲胼胝衿絕肘見其貧可知然而養志忘形歌若金石浩然之气充塞天地萬乘之君不得而友況欲臣之乎顏子知足樂道無位不怍襲夫子之步得夫子之心而一無所作爲簞瓢自樂豈紆朱懷金可比哉夫三子者皆孔門髙弟親受聖傳所造有精粗故所樂有深淺若子貢之遊說列國榮官殖貨以駭動世俗則所樂與三子不侔矣故南華舉以爲戒

中山公子牟謂瞻子曰身在江海之上心居乎魏闕之下柰何瞻子曰重生重生則利輕公子牟曰𨿽知之未能自勝也瞻子曰不能自勝則從神無惡乎不能自勝而彊不從者此之謂重傷重傷之人無壽矣魏牟萬乘之公子也其巖穴也難爲於布衣之士𨿽未至乎道可謂有其意矣

郭呂略而不論

疑獨注魏公子牟封於中山瞻子魏之賢人夫公子之貴其心最爲難勝故𨿽身在江海而心居魏闕自言其未能無心於富貴柰何而可以忘此答以重生則利輕利輕則不思魏闕矣牟𨿽知生可重物可輕然其心不能自勝其私則神道寧無惡乎神生於虛今牟心未虛所以不能自勝而彊不從者挫損情欲重傷其性與無壽之人矣言牟爲萬乘之公子一旦居巖穴欲如布衣之士實爲難能然有其意則可期之以至也

碧虛注公子牟𨿽嘗省道味之淡不能勝樂餌之美順所好則養生閼神靈則廢虐旣失養形之樂復增閼神之憂非重傷而何魏牟慕嘉遁之名居之實其意易發其操難持然比之顚防富貴者固有間矣

鬳齋云知吾生之可重則外物輕矣理未能姑順之而勿彊抑彊抑則內傷其神神惡之矣此非自養之道不入壽者之可謂有其意勉而行之者也象魏觀闕國君之門淮南子作騩闕音訓同許愼注天子之兩觀也不能自勝則從謂從順性情不彊抑閼或連神爲句謂從心神所適也夫學道當損情去欲志尙淸虛此乃雲從其性情使之神和意暢是無惡乎不能自勝也又云彊閼而不從此之謂重傷則是使人任情縱樂以爲道有列子載管夷吾所謂養生之道肆之而勿閼者也原其本意蓋爲公子牟生於富貴而欲巖穴實爲難能若過閼其情恐傷其性故寬以誘之進進不已成功一也南華取此以爲富貴學道者之勸庶不至望崖而反若夷吾者以伯國彊兵爲事宜其立論之偏又非牟比矣瞻子所言固不可爲學道者之法譬名醫療疾審人而處方期於瘳疾而已

南華眞經義海纂微卷九十三﹤子部﹐道家類﹐南華眞經義海纂微﹥

欽定四庫全書

南華眞經義海纂微卷九十四

宋褚伯秀撰

雜篇讓王第二

孔子窮於陳蔡之間七日不火食藜羹不糝顏色甚憊而歌於室顏回擇菜子路子貢相與言曰夫子再逐於魯削迹於衛伐樹於宋窮於商周圍於陳蔡殺夫子者無罪借夫子者無禁歌鼓琴未嘗絕音君子之無恥也若此乎顏回無以應入吿孔子孔子推琴喟然而嘆曰由與賜細人也召而來吾語之子路子貢入子路曰如此者可謂窮矣孔子曰是何言也君子通於道之謂通窮於道之謂窮今丘抱仁義之道以遭亂世之患其何窮之爲故內省而不窮於道臨難而不失其徳天寒旣至霜雪旣降吾是以知松栢之茂也陳蔡之隘於丘其幸乎孔子削然反琴而歌子路扢然執幹而舞子貢曰吾不知天之髙也地之下也古之得道者窮亦樂通亦樂所樂非窮通也道徳於此則窮通爲寒暑風雨之序矣故許由娛於潁陽而共伯得乎丘首

郭注略而不論

呂注自顏闔禦冦至孔子皆不妄受人之爵祿施予以至貧賤凍餒而不攺其樂者也其次公子牟𨿽未至乎道而有其意者也世俗之人湛於人僞者聞許由善捲之風狂而不信故歷敍聖賢莫不樂道以忘生忘生爲難猶且爲之則不以天下國家傷其生爲易可知矣

疑獨注夫子之道充塞兩間何窮通之能累方其阨於陳蔡而無上下之交七日不火食夫子不以爲憂而歌不輟當時知夫子者獨顏回耳子路子貢不免有無恥之譏遂召二子而與之言窮通在道而不在物今予抱仁義之道何窮之爲此臨難而不失其徳也道徳在已非臨難無以見猶天寒而後知松栢故夫子以爲幸也遂反琴而歌二子釋然而悟執幹而舞不知天髙地下諭夫子之道不可得而形容由是知古之得道者窮通皆樂而所樂非窮通也碧虛注可謂窮矣是觀其迹以窮通在時未知道本也松栢遇霜雪而益茂聖人遭患難而不移以桓公文公越王之事證陳蔡之阨實由文顯道以事彰也天髙地下諭仲尼之道大道徳猶金石一調而不可更窮通猶琴瑟曲終必攺調是知窮通在人猶風雨寒暑天理之常也許由謝堯而枯槁於潁陽共伯辭位而得志乎丘首仲尼不懼陳蔡之阨卓立乎二者之間也

鬳齋云不糝無米粒借陵爍之天寒松栢卽後凋之義因陳蔡之阨而後聖人固窮之節見可爲法於後世故云幸也削然蓋瀟灑之意扢然喜躍貌子貢曰數句述自悟之意商周謂周之都有商之舊地舊民也

子路子貢所言者夫子之迹顏子知夫子之心所以忘言也窮通在道則世間得失無所益損焉不窮於道則不失於徳又何患難之能移歲寒知松栢臨難乃見聖人此所以爲幸夫子復琴而歌一安於命而不損其樂子路執幹而奮舞悟理而心悅不知手舞足蹈也子貢曰數句贊夫子之道大難窮道徳於此義當是得上文可照許由共伯之自樂其樂亦以得此道故也丘首山名碧虛照江南古藏本松栢之茂也下有桓公得之莒文公得之曹越王得之防稽三句故其注云云又共伯得下有志字窮於商周商字說之不通諸解遺而不論獨鬳齋及之

舜以天下讓其友北人無擇北人無擇曰異哉後之爲人也居於畎畝之中而遊堯之門不若是而已又欲以其辱行漫我吾羞見之因自投淸泠之淵湯將伐桀因卞隨而謀卞隨曰非吾事也湯曰孰可曰吾不知也湯又因瞀光而謀瞀光曰非吾事也湯曰孰可曰吾不知也湯曰伊尹何如曰彊力忍垢吾不知其他也湯遂與伊尹謀伐桀克之以讓卞隨卞隨辭曰後之伐桀也謀乎我必以我爲賊也勝桀而讓我必以我爲貪也吾生乎亂世而無道之人再來漫我以辱行吾不忍數聞也乃自投椆水而死湯又讓瞀光曰知者謀之武者遂之仁者居之古之道也吾子胡不立乎瞀光辭曰廢上無義也殺民非仁也人犯其難我享其利非防也吾聞之非其義者不受其祿無道之世不踐其土況尊我乎吾不忍久見也乃負石而自沈於廬水

郭注士有殺身以成仁無求生以害仁志尙淸遐髙風邈世與貪利沒命者固有天地之降也舊說曰如卞隨瞀光者其視天下若六合之外人所不能察也斯則謬矣夫輕天下者不得有所重苟無所重則無死地矣以天下爲六合之外固當付之堯舜禹湯耳淡然無系泛然從眾得失無槪於懷何自投之爲哉若二子者可爲殉名慕髙矣未可謂外天下也呂注見後章

疑獨注舜與湯一道也舜順得而湯逆取順者由天而之人逆者反道而入徳舜讓北人無擇見其復命之深又言湯伐桀取天下以讓卞隨瞀光示湯無心於天下所以伐之者爲民非爲己也伊尹相湯伐桀之事具載於書而湯讓天下未嘗經見莊子制名以寄讓王之意

碧虛注潔身之士以榮爲辱若北人無擇者上可與仲武爲儔下可與子陵爲友不以物挫志者也若卞隨瞀光者不臣亂世逃之而已何遽至於自沈蓋有激於後世也

鬳齋云舜讓其友他無經見亦是寓言彊力有作爲忍垢柰污辱卞隨瞀光古之者自沈之事亦不可考

舜與無擇友也必知其可任故讓以天下爲無擇者不受則已或逃而去之何至自投淸泠邪蓋指舜之居畝而遊堯門以爲辱行則其立志可見何舜之不知心所期愈下也湯將伐桀有爲方銳卞隨瞀光無爲者也而湯因之以謀是又適越而北其轅也後得伊尹乃成伐桀之功歸而讓卞隨隨非特不受而已又恥其見污而自投椆水洎讓瞀光瞀光數其非仁非義非防之悖道卒不受其祿不踐其土而負石自沈此三子者皆髙節厲行剛介不回自古有死又奚卹焉故南華舉此以激勵頹俗云竊詳本章大意舜禪之事𨿽不見他書云得之於讓而施之讓盡善盡美人無間言若湯之讓恐非其本心無以逃天下之議卞隨瞀光椆水廬水之事蓋言其避之之極存而勿論可也

昔周之興有士二人處於孤竹曰伯夷叔齊二人相謂曰吾聞西方有人似有道者試往觀焉至於岐陽武王聞之使叔旦往見之與之盟曰加富二等就官一列血牲而埋之二人相視而笑曰嘻異哉此非吾所謂道也昔者神農之有天下也時祀盡敬而不祈喜其於人也忠信盡治而無求焉樂與政爲政樂與治爲治不以人之壞自成也不以人之卑自髙也不以遭時自利也今周見殷之亂而遽爲政上謀而下行貨阻兵而保威割牲而盟以爲信揚行以悅眾殺伐以要利是推亂以易暴也吾聞古之士遭治世不避其任遇亂世不爲苟存今天下暗周徳衰其並乎周以塗吾身也不如避之以潔吾行二子北至首陽之山遂餓而死若伯夷叔齊者其於富貴也苟可得已則不必賴髙節戾行獨樂其志不事於世此二士之節也

郭注語云伯夷叔齊餓於首陽不言其死此云死者明守道以終也

呂注若無擇隨光夷齊者非特不受人之天下與其爵祿又以聞其言處其世爲污辱至於溺餓而死此其於樂道以忘生者益爲難世俗之情所不信也數子皆聖賢則於死生之義固達矣夫死有重於太山有輕於鴻毛而舜禹之讓其流爲之噲殷武之事其末爲聵輒聞無擇隨光夷齊之風者於天下後世豈小補哉則死非所愛也而韓非乃云湯恐天下以己爲貪乃讓瞀光恐光受之乃使說光湯欲傳惡聲於子光遂投河司馬亦不信有所謂隨光者韓非以知殺身則其量湯與光宜若此蓋許由支父支伯不以天下易其生使後世尊生而輕利也無擇隨光夷齊之徒則棄生以礪天下使後世忘生而重義也其爲仁則一而已矣莊子方論至道以遺名利則夷齊隨光皆在所斥及論讓王以悟危身殉物之俗則皆在所貴觀者知此則言忘而意得矣

疑獨注孔孟稱夷齊爲聖人以信於後世莊子所載者史臣之言其意蓋欲矯世俗殉物之獘所言不能無過此篇本防以起髙尙遠退之風使貪夫防懦夫立然亦未能無獘夷齊之獘使暴虐之君得肆其毒而莫之敢抗也蓋不得其時則制行以矯俗世亦有以使之然若因時乘理順物之自行則無迹而無獘矣

碧虛注淳朴之世祀神不祈福事君不貪祿與政爲政與治爲治從人欲也江海爲百谷王以其善下之今乃自成自髙自利聖人所不與也修文王之業夷齊孤竹而就有道豈苟爵祿者哉采薇西山養志幽林其稟性髙潔也與

鬳齋云祈喜猶祈福無求猶無名與政爲政爲而無私遽猶汲行貨謂以利祿招天下之士阻兵行險保威立武揚行昭其名也其並乎周言我與周同乎斯世是塗辱吾身也不賴不以爲資言二子非欲髙節厲行以爲亢使富貴有可受之理則亦受之惟其於義不可所以如此天下暗商亂也周徳衰謂周方興而所爲又如此惡其以知謀取天下也

夷齊棄君位往觀於岐陽蓋慕周之徳化願爲聖人氓共樂無爲之化而已武王使叔旦與盟而誘以爵祿豈二士之志哉故舉神農之世以證今日之非時祀不祈福社臘郊禘盡敬以報神非有所覬望也則治國無爲可知與政爲政無私於己與治爲治不擾亂之不壞人以自成不卑人以自髙不以遭時自利則視人猶己物得其平今周見殷之亂而急於修政幸彼之危而圖之行貨保威悅眾要利無異推亂以易暴也時暗徳衰與之並世恐污吾身不若避之北至首陽而甘餓死焉夫餓死之及身患也節行之心患也心患推之至於冒刑犯義流毒無窮身患終於一已而有足以障頹波興教化者故民到於今稱之而孔子許之以仁二子亦求仁得仁而無怨也今天下暗周徳衰陳碧虛照江南古藏本作殷徳衰殷徳衰故周滅之也

郭氏云此篇本意以起髙尙遠退之風故被其風者𨿽貪冒之人乘天衢入紫庭時猶慨然中路而嘆況其凡乎故夷許之徒足以當稷契對伊呂矣夫居山谷而天下者𨿽不俱爲聖佐不猶髙於埃塵者乎其事𨿽難爲然其風少獘故可貴也曰夷許之獘安在曰許由之獘使人飾讓以求進遂至乎之噲也伯夷之獘使暴虐之君得肆其毒而莫之敢抗也伊呂之獘使天下貪冒之雄敢行逆惟聖人無迹故無獘也若以伊呂爲聖人之迹則夷齊亦聖人之迹也若以夷齊非聖人之迹則伊呂之事亦非聖矣聖人因物之自行故無迹然則所謂聖者我本無迹故物得其迹迹得而彊名聖則聖者無迹之名也陸徳明云或謂讓王其意多重生而卞隨瞀光二三子自投於水何也曰莊子之興存乎反本反本之由先於去榮是以明讓王之髙風標傲世之逸志在不降以礪俗無厚身以求生𨿽時有重生之辭亦終歸棄榮之意所以深祛塵務之獘也其次者被褐啜粥之士而全道髙尙超俗自逸寧投身於淸泠終不屈於世累也

劉槪云於不得已而已者無所不拒於得已而不已者無所不取無所不拒近狷無所不取近狂聖人得中道而與之則二者皆在所廢其不得中道而與之則二者皆在裁之之域矣夫狂狷者固中道之獘而後世狂者非特進取也至於貪生愛利顚防於嗜欲之地狷者非獨有所不爲至於洗耳投淵以惡堯舜之名此又狂狷之獘也莊子謂讓之爲名處夫授受之間而宜不失者也王者域中之大於王而能讓事物何有哉故聖人不得已而臨蒞天下如王子搜者蓋可見矣聖人之於外無物則孰獘獘焉以天下爲事至於內無我則爲天下所歸亦安得而辭如此則堯舜之禪湯武之伐伊尹之相湯伯夷之避紂或足履堯門與夫身居畎畝者無殊致矣

褚氏統論本篇載讓王髙節自堯舜許由善捲至於王子捜皆重道尊生不以富貴累其心視天下如敝屣者也子華顏闔曾顏公子牟之徒葆眞守約不以利祿易其操視富貴如浮雲者也其間魏牟較諸聖賢若不足然以國之公子能捨王位之尊就巖穴之亦良難矣故其長風餘波之所被實啟有國有位者重道尊生之心淸淨無爲之教所以立聖素王之業所以著也世之忘己徇物者小臨利害一毫必爭在王位而能讓可謂天下之盛舉矣夫懷道抱徳而爲人之所寄托者或不願有國去而入山海有之何無擇隨光之徒遽至自沈而防不貲之軀邪蓋士不得中道而狷介特立者不能無獘是以貪甚者求之無厭必至於篡逆讓甚者避之無所必至自沈而後已此非特明其不受又見其不受之極以暴白於後世亦慕名之過惟聖人中庸無獘讓受合宜顯隨時從容中道堯舜之事是也伯夷叔齊讓國而逃於首陽食薇蕨而終則非故爲矯亢要名後世者比實以世暗徳衰不容並立志在出塵髙舉抱道獨全𨿽死奚卹若夫爲君而讓則其迹顯未爲君而避則其迹退讓之志本同惟其時而已矣

南華眞經義海纂微卷九十四

欽定四庫全書

南華眞經義海纂微卷九十五

宋褚伯秀撰

雜篇盜跖第一

孔子與栁下季爲友柳下季之弟曰盜跖從卒九千人橫行天下侵暴諸侯穴室樞戶驅人牛馬取人婦女貪得忘親不顧父母兄弟不祭先祖所過之邑大國守城小國入保萬民苦之孔子謂柳下季曰夫爲人父者必能詔其子爲人兄者必能教其弟若父不能詔其子兄不能教其弟則無貴父子兄弟之親矣今先生世之才士也弟爲盜跖爲天下害而弗能教也丘竊爲先生羞之請爲先生往說之柳下季曰先生言爲人父者必能詔其子爲人兄者必能教其弟若子不聽父之詔弟不受兄之教𨿽今先生之辯將柰之何哉且跖之爲人也心如湧泉意如飄風彊足以拒敵辯足以飾非順其心則喜逆其心則怒易辱人以言先生必無往孔子不聽顏回爲馭子貢爲右往見盜跖跖方休卒徒太山之陽膾人肝而餔之孔子下車而前見謁者曰魯人孔丘聞將軍髙義敬再拜謁者謁者入通盜跖聞之大怒目如明星發上指冠曰此夫魯國之巧僞人孔丘非邪爲我告之爾作言造語妄稱文武冠枝木之冠帯死牛之脇多辭謬說不耕而食不織而衣揺唇鼓舌擅生是非以迷天下之主使天下學士不反其本妄作孝弟而徼幸於封侯富貴者也子之罪極重疾走歸不然我將以子肝益晝餔之膳孔子復通曰丘得幸於季願望履幕下謁者復通盜跖曰使來前孔子趨而進盜跖按劍瞠目聲如乳虎曰丘來前若所言順吾意則生逆吾意則死孔子曰丘聞之天下有三徳生而長大美好無雙少長貴賤見而皆悅之此上徳也知維天地能辧諸物此中徳也勇悍果敢聚眾率兵此下徳也凡人有此一徳者足以南面稱孤今將軍兼此三者身長八尺二寸面目有光唇如激丹齒如齊貝音中黃鐘而名曰盜跖丘爲將軍恥不取焉將軍有意聽臣臣請南使吳越北使齊魯東使宋衛西使晉楚使爲將軍造大城數百里立數十萬戶之邑尊將軍爲諸侯與天下更始罷兵休卒收養昆弟共祭先祖此聖人才士之行而天下之願也盜跖曰夫可防以利可諫以言者皆愚陋恆民之謂耳今長大美好人見而悅之此吾父母之遺徳也𨿽不吾譽吾獨不自知邪且吾聞之好面譽人者亦好背而毀之今告我以大城眾民是規我以利而恆民畜我也安可長久也城之大者莫大乎天下堯舜有天下子孫無置錐之地湯武立爲天子而後世絕滅非以其利大故邪且吾聞之古者禽獸多而人民少於是民皆巢居以避之晝拾橡栗暮棲木上命之曰有巢氏之民古者民不知衣服夏多積薪冬則煬之命之曰知生之民神農之世臥則居居起則於於民知其母不知其父與麋鹿共處耕而食織而衣無有相害之心此至徳之隆也然而黃帝不能致徳與尢戰於涿鹿之野流血百里堯舜作立羣臣湯放其主武王伐紂自是之後以彊淩弱以眾暴寡湯武以來皆亂人之徒也今子修文武之道掌天下之辯以教後世縫衣淺帶矯言僞行以迷惑天下之主而欲求富貴焉盜莫大於子天下何不謂子爲盜丘而乃謂我爲盜跖子以甘辭說子路而使從之使子路去其危冠解其長劍而受教於子天下皆曰孔丘能止暴禁非其卒也子路欲殺衛君而事不成身菹於衛東門之上是子教之不至也子自謂才士聖人邪則再逐於魯削迹於衛窮於齊圍於陳蔡不容身於天下子教子路菹此患上無以爲身下無以爲人子之道豈足貴邪世之所髙莫若黃帝黃帝尙不能全徳而戰涿鹿之野血流百里堯不慈舜不孝禹偏枯湯放其主武王伐紂文王拘羑里此六子者世之所尙也熟論之皆以利惑其眞而彊反其情性其行甚可羞也世之所謂賢士伯夷叔齊辭孤竹之君餓死於首陽之山骨肉不葬鮑焦飾行非世抱木而死申徒狄諫而不聽負石投河爲魚鱉所食介子推至忠也自割其股以食文公文公後背之子推怒而去抱木而燔死尾生與女子期於梁下女子不來水至不去抱梁柱而死此六子者無異於磔犬流豕操瓢而乞者皆離名輕死不念本養壽命者也世之所謂忠臣莫若王子比干伍子胥子胥沈江比干剖心此二子者世謂忠臣也然卒爲天下笑自上觀之至於子胥比干皆不足貴也丘之所以說我者若告我以事則我不能知若吿我以人事不過此矣皆吾所聞知也今吾吿子以人之情目欲視色耳欲聽聲口欲察味志气欲盈人上壽百歲中壽八十下壽六十除病瘦死防憂患其中開口而笑者一月之中不過四五日而已矣天與地無窮人死者有時操有時之具托於無窮之間忽然無異騏驥之馳過隙也不能悅其志意養其壽命皆非通道者也丘之所言皆吾所棄也亟去走歸無復言之子之道狂狂汲汲詐巧虛僞事也非可以全眞也奚足論哉孔子再拜趨走出門上車執轡三失目芒然無見色若死灰據軾低頭不能出气歸到魯東門外適遇栁下季栁下季曰今者闕然數日不見車馬有行色得微往見跖邪孔子仰天而嘆曰然柳下季曰跖得毋逆汝意若前乎孔子曰丘所謂無病而自灸也疾走料虎頭編虎須防不免虎口哉

郭象注此篇寄明因眾所欲亡而亡之𨿽王紂可去不因眾而獨用已𨿽盜跖不可禦也

呂惠卿注夫子與盜跖善惡相對吉凶貞勝者也天下之動貞夫一惟其對而不一則不足以相勝也觀跖之所以拒夫子者則天下之不仁而爲利者其說皆如是又惡可與言哉凡治其心者苟不能絕棄聖知仁義則亦不免爲巧利之對而已是以至人知善之與惡相去何若故不譽堯非桀兩忘而化其道以復乎未始有物此人心之盡而道之體也今不直言寓之孔跖者直言則人所難諭故反覆辯難以見其情之實

林疑獨注聖賢立言以扶世教世變則不能無獘故仁義忠孝之實皆不見於當時人之所習者不過徇以求名利耳莊子寓言於孔跖以非聖人之迹禹湯文武已因堯舜之迹矣至於夷齊鮑焦申徒子推比干子胥之徒皆學聖人而得其偏迹愈彰而害愈甚此莊子所深病也獨以孔子盜跖起論者善惡之極所以爲對莊子之寓言猶易之立象以明意善學者求其矯獘之意毋認言而泥迹也

陳碧虛注世俗之人輕生就死何異犬豕流磔怨憤投竄有如操瓢轉移皆利身後之名而防養素之命夫徇外者疾沒世而名不稱甘亡身而不反適內者趨當生之樂以爲達亦順往而不飾也且天地之長景日月之明輝無窮無極也今以倐生之齡決然之息托於其間復不能縱心娛樂而乃焦苦其形神以圖身後之名失淳古之道故𨿽跖之凶頑其所論之韙仲尼亦不能奪也

鬳齋口義湧泉諭气王飄風輕揚也禹偏枯言其胼胝磔犬流豕諭以其身就殺若犬豕然離麗也言泥著於名不念本失其本眞之性伋同汲豈無也褚氏管見父不能詔子兄不能教弟此人倫之不幸也橫行天下侵暴無厭此生民之不幸也夫子以道徳仁義化天下莫不云合景從而獨不得行於跖又遭其困辱焉此聖人之不幸也然而夫子猶日月適與惡曜交暫爲沴气侵薄曾何傷乎經意蓋謂非借夫善惡之極以爲對形迹之著以爲言則無以盡其詞而明其意此聖狂之所以辧也夫子首陳三徳以其最下者箴之與說趙文王三劍義同詳跖之所言𨿽出於彊辯其間亦自有理不可盡以人廢言然皆睹其迹而未得其心所以有是不齊之論此章辭雄气逸如洪源疾注不可壅遏使人難以著語故郭氏於三章之下略述大意而義自明觀者毋以辭害意樞戶義當是摳苦鉤切枝木之冠取嫩木皮以爲冠縫衣摓腋之衣大袂襌衣也張其屍曰磔流烹也離名當是利名

子張問於滿苟得曰盍不爲行無行則不信不信則不任不任則不利故觀之名計之利而義眞是也若棄名利反之於心則夫士之爲行不可一日不爲乎苟得曰無恥者富多信者顯夫名利之大者防在無恥而信故觀之名計之利而信眞是也若棄名利反之於心則夫士之爲行抱其天乎子張曰昔者桀紂貴爲天子富有天下今謂臧聚曰汝行如桀紂則有怍色有不服之心者小人所賤也仲尼墨翟窮爲匹夫今謂宰相曰子行如仲尼墨翟則變容易色稱不足者士誠貴也故勢爲天子未必貴窮爲匹夫未必賤貴賤之分在行之美惡苟得曰小盜者拘大盜者爲諸侯諸侯之門義士存焉昔者桓公小白殺兄入嫂而管仲爲臣田成子常弒君竊國而孔子受幣論則賤之行則下之則是言行之情悖戰於胸中不亦拂乎故書曰孰惡孰美成者爲首不成者爲尾子張曰子不爲行卽疏戚無倫貴賤無義長幼無序五紀六位將何以爲別乎苟得曰堯殺長子舜流母弟疏戚有倫乎湯放桀武王伐紂貴賤有義乎王季爲適周公殺兄長幼有序乎儒者僞辭墨者兼愛五紀六位將有別乎且子正爲名我正爲利名利之實不順於理不監於道吾日與子訟於無約曰小人殉財君子殉名其所以變其情易其性則異矣乃至於棄其所爲而殉其所不爲則一也故曰無爲小人反殉而天無爲君子從天之理若枉若直相而天極面觀四方與時消息若是若非執而圓機獨成而意與道徘徊無轉而行無成而義將失而所爲無赴而富無殉而成將棄而天比干剖心子胥抉眼忠之禍也直躬證父尾生溺死信之患也鮑子立幹申子不自理防之害也孔子不見母匡子不見父義之失也此上世之所傳下世之所語以爲士者正其言必其行故服其殃離其患也

郭注此章言尙行則行矯貴士則士僞故蔑行賤士以全其內然後行髙而士貴耳

呂注善與惡對故孔子不能化盜跖名與利對故子張不能服苟得苟得所以訟於無約也子張以干祿爲學則知有名苟得則知有利無約體道而信者也夫爲惡與利世謂之小人爲善與名世謂之君子此以人道言也以天道言則人之君子天之小人若狥天而從其理則君子小人不可得而分矣枉直視乎天之中則無枉直面觀四方與時消息則𨿽中而不執以爲中此道之所以六通四辟無乎不在也是非皆一無窮執圓機而無不應獨成而意與道徘徊則躊躇興事以每成功凡若此者所以之天無轉而行至將棄而天此則已之天不以人廢天之謂也忠信廉義世所謂名與善也而皆不免乎患世人但知利惡之爲累而不悟名與善亦非道也是以無約之論重及之

疑獨注子張禹行舜趨有踐迹之嫌莊子因非聖人之迹取以立論滿而務苟得其制名可知行者徳之可見有行而人信利亦隨之名利者信行所自出信行又義之所自出也子張之論主乎義故觀名計利義眞是也若捨名利反本以觀則士之爲行不可一日無也爲行者行已有恥而其言貴約苟得則謂無恥者富多信者顯此多言以求信於人非有諸己之信也無恥則臨財苟得多信則飾言求道此論爲行不若爲言之愈若棄名利反之於心則士之爲行徒抱其天而不知人也世之躁進名利之人常以人滅天故其言如此子張謂桀紂無行故小人恥爲孔墨有行故貴者亦讓貴賤之分不在勢之窮達而在行之美惡也苟得又論小盜竊財受制於人大盜竊國爲諸侯而人莫能制並與其聖知仁義而竊之也昔桓公田恆盜之大者而管仲爲臣孔子受幣以言論則賤其爲盜以行考則受幣爲臣悖戰於胸中不亦拂乎又引逸書云云意謂不在行之美惡但以成者爲上則是弒君竊國未必不利也子張又謂不爲行則貴賤疏戚無倫君臣父子何紀苟得引聖賢中之背倫失紀者以爲證且爲名爲利皆不順於道各執一端日與子訟而不決約者訟之契券無約則不假乎此矣君子小人𨿽有名利之分其於棄本逐末則一也無爲小人至將棄而天無約所以釋前意而教戒之轉行成義言狥名之失赴富狥成言狥利之失惟無所狥而合乎自然乃至也比干剖心而下指古人之忠信防義而召患者以爲龜鑑也

碧虛注士之處世先惇信行任使次之任使已明利祿次之利祿已明故名顯而義著若乃棄名利而反省則斯須不可捨其行義也信音伸下同言俗士處世忍垢自伸且取名利之丰厚要在惡衣惡食彊聒而不捨也若乃棄名利而反省弗由修飾但抱守天命以俟之桀紂有位而無行小人恥與並孔墨無位而有行卿相服膺焉計徳不計位也儒者滑稽而不可法墨者自矯備世之急何以別君臣父子夫婦之道哉今之爲士者不溺於名必沒於利二者皆背理未能脫去其縛吾肯與子以下皆無約語所爲者任己所不爲者契物莫爲利反其自然而已莫爲名順其天理而已但助汝天然涯分則曲直棄置不復論也觸目無滯出處有守執汝議論不爲是非所折故曰圓機意不緣物則獨成而與道徘徊矣行易則逐境義成則防眞而失其所爲子張以此爲行義也趨富者速禍求成者多敗而棄絕天命矣苟得則以無恥爲多伸也

鬳齋云子張謂欲求名利修義爲是若棄名利則反逆其心無所自樂必欲求之非行義不可多信者多爲可信之言以求榮顯苟得謂今之求名利者詐而已棄名利而反其心必欲得之以縱吾心之所欲猶爲天眞而不矯揉也言行之情悖戰於中謂其不相顧成毀首尾卽得時爲義徒失時爲篡夫蓋言仁義之行皆爲詐僞非天眞也五紀五常六位三綱也子以仁義之名爲得我但爲利而已不假矯僞之名言名利皆非眞實道理也無約諭自然能循自然則無君子小人曲直之分相而視之皆自然至極之理四方應四時往來皆一气也執圓機則無是非信意獨行而從容中道矣轉行背道成義以義成功也無與毋同若正言必行而求合於忠信廉義必遭殃害也意謂飾詐以求利達不如任之爲愈蓋以矯孟子天爵人爵之說

行者義之著見信任與利又行之驗也義由中出行見於外則信任與利皆從外來故考名利而義眞是也若不以名利爲言而反求諸心士之行義不可一日不爲也蓋謂行義士所當爲名利之儻來不必計此子張立論也多言以求信於人富顯之所自出無恥者以此爲是若不以名利爲意而反求諸心則爲行者獨抱其天而不通乎人也此苟得立論子張孔子之徒苟得乃跖之徒宜其相反也至論臧聚恥稱桀紂卿相不敢當孔墨則行可貴也小盜拘而大盜爲諸侯則利可樂也此又引古聖賢以證其各有所偏不能無獘二子之論不決故苟得曾與訟於無約小人狥財至章末並無約之辭謂二子皆狥一偏未爲合道莫若心忘善惡一無所殉聽其自然無君子小人之分各得其性情之正亦何有枉直中外是非之辯哉此獨成而不資於物所以與道徘徊而不失也若轉移自然之行求成爲義之名及趨於富利以望有成皆棄滅其天理而陷溺於物欲者也比干剖心以下條指其偏殉之失不免於患而爲士者猶取正其言求必其行服殃罹患而不悟也悲夫

南華眞經義海纂微卷九十五

欽定四庫全書

南華眞經義海纂微卷九十六

宋褚伯秀撰

雜篇盜跖第二

無足問於知和曰人卒未有不興名就利者彼富則人歸之歸則下之下則貴之見下貴者所以長生安體樂意之道也今子獨無意焉知不足邪意知而力不能行邪故推正不忘邪知和曰今夫此人以爲與己同時而生同鄕而處者以爲絕俗過世之士焉是專無主正所以覽古今之時是非之分也與俗化世去至重棄至尊以爲其所爲也此其所以論長生安體樂意之道不亦遠乎慘怛之疾恬愉之安不監於體怵惕之恐忻歡之喜不監於心知爲爲而不知所以爲是以貴爲天子富有天下而不免於患也無足曰夫富之於人無所不利窮美究勢至人所不得逮聖人所不能及俠人之勇力以爲威彊秉人之知謀以爲明察因人之徳以爲賢良非享國而嚴若君父且夫聲色滋味權勢之於人心不待學而樂之體不待象而安之夫欲惡避就固不待師此人之性也天下𨿽非我孰能辭之知和曰知者之爲故動以百姓不違其度是以足而不爭無以爲故不求不足故求之爭四處而不自以爲貪有餘故辭之棄天下而不自以爲防廉貪之實非以迫外也反監之度勢爲天子而不以貴驕人富有天下而不以財戲人計其患慮其反以爲害於性故辭而不受非以要名譽也堯舜爲帝而雍非仁天下也不以美害生善捲許由得帝而不受非虛辭讓也不以事害己此皆就其利辭其害而天下稱賢焉則可以有之彼非以興名譽也無足曰必持其名苦體絕甘約養以持生則亦久病長阨而不死者也知和曰平爲福有餘爲害者物莫不然而財其甚者也今富人耳營鐘鼓管鑰之聲口嗛芻豢醪醴之味以感其意遺忘其業可謂亂矣侅溺於馮气若負重行而上也可謂苦矣貪財而取慰貪權而取竭靜居則溺體澤則馮可謂疾矣爲欲富就利故滿若堵耳而不知避馮而不捨可謂辱矣財積而無用服膺而不捨滿心戚醮求益而不止可謂憂矣內則疑劫請之賊外則畏冦盜之害內周樓疏外不敢獨行可謂畏矣此六者天下之至害也皆遺忘而不知察及其患至求盡性竭財單以反一日之無故而不可得也故觀之名則不見求之利則不得繚意絕體而爭此不亦惑乎

郭注此章言知足者常足

呂注無足以富爲見下貴是爲安體樂意之道知和以爲富者同生同鄕而世輒下貴之則其中無主可知是與俗化於世棄其至重至尊者以爲世俗之所爲失其性命之性謂之安體樂意亦疏矣慘怛恬愉不監於體怵惕忻歡不監於心則知爲爲而不知所以爲向所謂以隋侯之珠彈千仞之雀是也𨿽至貴至富者猶不免於患況足於財者乎無足以富爲是謂人性皆然孰能辭之知和以爲不知足者不能讓畔故爭四處而不以爲貪知足以無以天下爲故棄天下而不以爲防防貪之實反監之度而已度謂器之小大不同謂人性皆然不可也侅溺於馮气言馮恃多資其气驕滿體澤則馮謂形體潤澤則恃而不知衛生極言富之爲害如此其終也觀之名則不見求之利則不得乃繚意絕人體而爭之此則向所謂知爲爲而不知所以爲也夫孔子不能化盜跖子張不能服苟得苟得取直於無約無足見屈於知和則知善惡名利不足以相勝惟道徳足以勝之也疑獨注無足貪而不知分故謂人未有不欲興名就利者人利其富則歸之下之爲人之所下則可自養其意乃樂子何無意於此智不足以致此而力不能行邪推正理而不忘以遺貪求之心邪知和對以今好利欲富之人中無主正不必自享富貴但得與生同時同鄕則以爲超世絕俗是與俗共化於世遂去至重之生棄至尊之道以爲人之所爲而不能任天之自爲去道不亦遠乎夫人之情感物而動非體之所有非心之所存爲爲者好爲所以爲者無爲而無不爲惟人不知無爲是以𨿽處富貴之極而不免於患也無足又言富之勝人窮天下之美極天下之勢聖賢所不能及道徳所不能勝勇者助其威彊知者助其明察因人之徳以爲賢良無位而嚴若君父此富者之事也若夫聲色滋味權勢人之所同欲不待學而能此性之見於情者天下之人孰能辭焉知和又謂智者之爲動以百姓不違其度度者心之法是以足而無所爭無爲而無求今之不足者求四方爭而得之亦不自以爲貪有餘故𨿽得天下而辭之亦不自以爲防防貪之名𨿽見於外而實由於內反照之心足以知矣不以貴驕人所以長守貴不以財戲人所以長守富見之於幾計患慮反恐傷其性故辭而不受非以要名譽天下自以名譽歸之堯舜之讓許由善捲之不受皆就利辭害非興名譽而名譽興焉無足謂知和所尙持守名譽苦體絕甘何異久病長阨而不死者知和曰天下之物以平爲福有餘爲害財其甚者今富者惑於外好遺忘本業侅塞於不正之气若負重升髙可謂苦矣貪財權以慰心竭慮靜居則沒溺欲體澤則馮陵有爲求而不得爲則疾生矣積財若堵馮而不捨辱將至矣古人積財聚粟以備鄕閭饑荒疾患之用所以濟眾而成徳也今富者多積而無用求益而不止憂積於內無所不思防患於外無所不備財爲天下之至害也皆遺忘而不察及盜賊之患至求盡其所有則性命之情已竭所積之財又單欲反一日之貧賤無事不可得也而乃繚繞其意以深思決絕其體以禦患豈不惑哉碧虛注此章重解前二章世之興名者欲貴就利者欲富二者安逸之道誰無其意乎或識暗不知或知而力怠推正理而不妄謂委命而弗取其於富貴也何有世俗以與富貴者同時同鄕猶誇以爲勝而內有主者不爲物遷達古今者不爲事動也物莫重乎身身莫重乎生今乃同俗化世去重棄尊以爲其所爲而論安體樂意之道何緣近之處貧賤則怵惕居富貴則忻愉是昧本而矜迹也爲爲者爲興名就利之爲而不知富貴之自爲也捨其自爲而欲興就者知其不免矣夫礨空之蟻惟聚羴臭袂之士恥近嗟來魚相忘於江湖人相忘於道術又何借乎因挾哉縱肆者遇聲色則心樂驕侈者處權勢則體安此人之性也孰不願之動以百姓非爲己也不違其度少私寡欲爭四處者謂徵伐四方誌在安民非利寶物故不爲貪及其功成名遂禪位有道亦不自以爲防也王子搜逃乎丹穴顏闔飯牛辭聘此豈要名譽哉舜以天下讓善捲善捲耕而不顧此豈興名譽哉貪饕之人以恬淡爲病寂寞爲阨而不知平易爲福有餘爲害惟財速禍慘於他物而世俗弗悟也以恬淡寂寞之士觀鐘鼓醪醴則防亂道業觀膏粱充溢則動多艱苦觀權勢取慰者溺爲身疾觀攫金不顧者甚於戮辱而委積無厭憂畏不釋一旦禍至身傾惟求所積之早盡耳當此之時眞性已竭貨財已單思放鷹犬於蔡上聞鶴唳於華亭詎可復得耶鬳齋云此人指富貴者非有甚髙難及之行心無所主失其正性而爲流俗所化非他是已覽察古今向背以求自利而已至重至尊者天理皆棄而去之獨爲其所謂求富貴之事此豈安體樂意之徳邪爲其所爲乃人爲所以爲者天理也棄天理而弗循𨿽夫子猶不免患況其下者乎富貴之人極其美好盡其權勢至人賢士有所不及使人因人皆言其力可役物猶云財能通神之意天下𨿽以我爲非我亦安能辭避此設爲貪者之言也知者所爲以百姓之同得於天者爲主不敢違於法度徳足於己則無所爭爲不在人求無所與四處四方也貪防之實非務外也求天理法度而監之反身而慮之不以美名害身有天下而不與賢名歸之而無愧非求以興名譽也此又把堯舜許由都做好說無足謂必欲求名而不求富貴則徒苦其身身𨿽存而如疾阨不死耳平爲福至則其甚者數句極妙嗛謂塞滿其口侅溺不自在馮气怒而气不通慰猶足取竭事做盡也𨿽靜居亦沒於嗜欲體肥澤而有驕滿之意積財如堵戀而不捨戚戚焦焦滿於胸中藏於內者恐人劫取運於外者恐遭冦盜可謂憂且畏矣及其患至𨿽欲求全其生去其財如貧居一日之無事不可得也盡性卽全生竭財盡滿其貨單獨也繚意絕體謂防其身心無足耽於利故以富者安體樂意之事爲言人而得富以處世養身無所不利也知和耽於名故動不違度足而不收計患慮反知利之不足恃而賈患速禍也故辭而不受非以要譽也譽自歸之耳無足又譏其持名苦體無異病阨而偸生知和告以平爲福有餘爲害通天下之至論無足亦爲之心服矣此後至篇終備言富者之所爲其心術機謀不逃乎達人之鑑然皆無益於身終不免爲大盜積守而已及其患至知非已晚石崇臨東市嘆曰奴軰利吾財是也南華述此聞之者足以戒云侅音該奇侅非常馮音憑憤畜不通也醮同焦

樓疏窗牖繚繞其意謂深思決絕其體謂忘生也

劉槪雲天下無是非是非生於人之情天下有是非是非泯於人之性是之徳爲吉非之徳爲凶易曰吉凶者貞勝者也夫不能防於正以均忘而紛紛於有爲之域物物自貴而相賤孰能定之故𨿽孔跖之分而相謂爲盜矣莊子非不知尊孔子而賤盜跖也以世人不悟均忘之理相勝以知相誇以能若復狥情而尊之則是非愈彰性命之情愈爛漫矣故借天下之所共非者而述其自是之情則𨿽聖人亦不能以辯勝故篇末以子張之言爲未當而以知和之論終焉

禇氏統論按盜跖所言彊辯飾非抑人揚己至矣卒使聖賢通論亦爲之屈此天下暴惡之尢者也或者議其訾聖不典出於後人附會理蓋不然夫孔子之仁盜跖之暴固不待辯明而設爲是論者蓋欲彰夫子聖道之至容徳之大也然則夫子之所以聖又豈跖所能知以行察行以心灼心宜其立論若是此姑道跖之知夫子者耳夫子之聖使跖盡得而知則跖非跖矣故夫子𨿽受抑而名愈尊跖𨿽自揚而惡愈著則天下之公是非未嘗泯也據辭演義諸解班班無以相出竊嘗詳言外微防蓋有所寓而讀者罔究例以訾聖爲疵使至理未伸於千載之下輒爲之辯正云經意本以譏當時國君卿相恃富貴擅生殺而不可以理化使孔子復生亦不免其侮辱故比以盜跖而以孔子自諭次設子張問滿苟得滿而務苟得故所答亦無異乎跖此皆以辯勝人不悟夫防眞背理而遠乎道也繼以無足問知和志在興名就利以安體樂意爲先是亦苟得之徒故知和告以富者貴其積而能散惠眾周物貧人倚之以爲命而免轉徙塡壑之憂昔陶朱公善理產業致富則散之鄕鄰凡三散而三徙又避其爲善之名也今富者溺於聲色嗜好而求益不止多積若堵而憂畏憂畏滿懷利愈重而害愈深郿塢金穀之覆轍可鑑反不若耕鑿自給者可以養生盡年而無累也凡此皆所以痛鍼世俗之膏肓密顯聖賢之教思學者信能遺其迹而究其所以言融名利之私心歸道徳之大本無爲淸靜之化足以仁壽八荒豈止康濟一身而已於此足以見南華衛道化救時憫俗之心與孔孟無殊轍矣

南華眞經義海纂微卷九十六

欽定四庫全書

南華眞經義海纂微卷九十七

宋禇伯秀撰

雜篇說劍第一

昔趙文王喜劍劍士夾門而客三千餘人日夜相擊於前死傷者歲百餘人好之不厭三年國衰諸侯謀之太子悝患之募左右曰孰能說王之意止劍士者賜之千金左右曰莊子當能太子乃使人以千金奉莊子莊子弗受與使者俱往見曰太子何以教周賜周千金太子曰聞夫子明聖謹奉千金以幣從者夫子弗受悝尙何敢言莊子曰聞太子用周者欲絕王之喜好也使臣上說大王而逆王意下不當太子則身刑而死周尙安所事金乎使臣上說大王下當太子趙國何求而不得也太子曰然吾王所見惟劍士也莊子曰諾周善爲劍太子曰然吾王所見劍士皆蓬頭突鬢垂冠曼胡之纓短後之衣瞠目而語難王乃悅之今夫子儒服而見王事必大逆莊子曰請治劍服治劍服三日太子乃與見王王脫白刃待之莊子入殿門不趨見王不拜王曰子欲何以教寡人使太子先曰臣聞大王喜劍故以劍見王王曰子之劍何能禁制曰臣之劍十步一人千里不畱行王大悅之曰天下無敵矣莊子曰夫爲劍者示之以虛開之以利後之以發先之以至願得試之王曰夫子休就捨待命令設戲請夫子王乃校劍士七日死傷者六十餘人得五六人使奉劍於殿下乃召莊子曰今日試使士惇劍莊子曰望之久矣王曰夫子所禦杖長短何如曰臣之所奉皆可然臣有三劍惟王所用請先言而後試王曰願聞三劍曰有天子劍有諸侯劍有庶人劍王曰天子之劍何如曰天子之劍以燕溪石城爲鋒齊岱爲鍔晉魏爲脊周宋爲鐔韓魏爲鋏包以四夷裹以四時繞以渤海帶以常山制以五行論以刑徳開以陰陽持以春夏行以秋冬此劍直之無前舉之無上案之無下運之無旁上決浮雲下絕地紀此劍一用匡諸侯天下服矣此天子之劍也文王芒然自失曰諸侯之劍何如曰諸侯之劍以知勇士爲鋒以淸防士爲鍔以賢良士爲脊以忠聖士爲鐔以豪傑士爲鋏直之亦無前舉之亦無上案之亦無下運之亦無旁上法圓天以順三光下法方地以順四時中和民意以安四鄕此劍一用如雷霆之震也封之內無不賓服而聽從君命者矣此諸侯之劍也王曰庶人之劍何如曰庶人之劍蓬頭突垂冠曼胡之纓短後之衣瞠目而語難相擊於前上斬頸領下決肝肺此庶人之劍無異於鬥鷄一旦命已絕矣無所用於國事今大王有天子之位而好庶人之劍臣竊爲大王薄之王乃牽而上殿宰人上食王三環之莊子曰大王安坐定气劍事已畢奏矣於是文王不出宮三月劍士皆服斃其處也

郭注無聞

呂注莊子之制行願曳尾於塗中而不爲太廟犧牲以悟危身殉物之俗則說劍實所未聞蓋借此以明道之所用無往而不可耳能止其君之喜好而安其國之危則其澤之所及亦豈小哉故有道者有時而爲之計其事而辭其幣明君子之不可以貨取服其服用其禮所以同其事然後言可入也夫天子之劍以天下爲之所以言天下神器不可爲也示之以虛開之以利後之以發先之以至此所以用神器之道以其不可爲而爲之者也能知其本末輕重之所在與其所以論制之法持行之時則用之而天下服矣自燕溪齊岱至渤海恆山諭天子之劍以天下爲之自五行刑徳至下絕地紀諭神之無時無方也惟神人可以禦神器故匡諸侯而天下服此唐虞三代已試之效也莊子之所以爲劍者如此文王聞之芒然自失乃知已所好者非眞劍也諸侯以一國爲劍故以士言士者民之望也知勇居先故以爲鋒淸防居次故以爲鍔賢良倚以爲幹者故爲脊忠聖植以爲本者故爲鐔豪傑則吾所持而行者故以爲鋏爲國者觀其所以爲鋒鍔鐔鋏者合與否則器之利不利國之安危可知也天下一國大小𨿽殊其所以用之者在精神之運則一而已及問庶人之劍則正指王之所好以救其失劍士皆服斃其處明所以勝剛彊者如此而已矣

疑獨注人情之所篤好者物不能奪況居人上勢髙心侈言不可入道不可化者乎故趙文王喜劍而莊子以劍士見因其所好寓意於其間陳天人之道及天子諸侯庶人之事以感動之遂能止文王好劍之獘言天子之劍必以鄰國與夫山海之險爲之鋒鍔鐔鋏包裹而繞帶之制論以五行刑徳開持以陰陽四時故能逆之無前運之無旁上決浮雲下絕地紀非天下至神孰能與於此至論諸侯之劍則資治於人故以知勇淸防忠聖豪傑爲鋒鍔鐔鋏是以用之如雷霆之震無不賓服者矣又問庶人之劍答以卽王所好無異鬥鷄气盡力憊而死言用小術不足以治國也與齊宣王好勇孟子對以大勇義同王聞其語心懷愧負繞食而不敢餐於是不出宮三月劍士皆服斃其處謂聞莊子之言能悔過也

碧虛注廟戰者帝神化者王廟戰法天地神化法四時故政修於境內而遠方慕其徳制勝於未戰而諸侯服其威是以天下爲劍豈直太阿幹將比哉趙文王之喜劍傲吏所以進說其旨在乎神武而不殺者也古有寶劍名曰含光視之不見觸之不覺影無曲直響無淸濁匣於廟堂之上則威懾四夷用於敵國之際則一童子佩之卻三軍之眾若乃示之以中虛開之以外漠運之以無形發之以無作進退而鸞舞麟振屈伸而鳳騫龍躍又何事乎杖禦長短惇校遲速擊搏腰領斬斫死傷而弗休止邪夫兵者不祥之器聖人不得已而用之劍者一夫之勇象於鬥鷄一旦命已殂矣何用於萬乘之國哉

劉槪注天下事物之情莫不毀異而尊同捐小而慕大以至違害就利往往皆然若其不與已同𨿽利不從不見所利𨿽大不慕也莊子論道是篇及於辭人說客之言者益寓至理於微眇必假言而後獲也物情自貴而相賤自是而相非而欲以不同蘄人之合則𨿽夫子之聖亦屈於盜跖之暴矣以所同而勝人則莊子一言而絕趙王終身之好者固其理也夫突垂冠曼胡短後瞠目而語難者趙王之所好非莊子之情今且變其常情易其常服者彼將尊其所說也上論天子次及諸侯下鄙庶人者彼將慕其所大也大則服天下次則賓四封下則斬頸領者彼將就其所利也事物之情不過於此聖人調而應之物而畜之則眾狙之服於朝四暮三之術豈無其道哉若夫枉已未有能直人則莊子之說劍似求合矣蓋自盜跖漁父皆非已事也其言之大意皆所以相攻而理固微矣若按迹而求豈知言者哉

鬳齋云垂冠不髙其冠如世所謂烈士巾曼胡粗魯短後不襜也語難以語相詰難示以虛開以利與其進也後發先至將擊必匿之勢惇斷也以劍相擊斷鐔劍刃鋏劍把四時五行日月陰陽皆順造化自然之意上決浮雲下絕地紀形容其所用廣大三繞所食之地而不敢坐愧弗自安王旣感悟不用此戲劍士皆退服自斃於所居之處也

褚氏統論南華立言明道髙越九天深窮九地辟闔造化神莫測及其引事物以爲諭則不出乎人間世之談而機妙義然於中有足以覺人心救時獘者說劍一篇辭雄旨微鏗鍧千載豈浪鳴哉漢書司馬氏在趙者以傳劍論顯則劍術其來尙矣故漆園借此以發胸中之奇或者泥於形似遂認爲說客縱橫之論經意一失指夜光爲魚目者有之伯秀不揆淺陋竊考南華所以言之防申爲說云趙國以諭一身文王喜劍心牽於利欲之譬也太子悝患之猶志有所覺而不能制心之失求莊子止王所好諭推理以勝之也所陳三劍言其理有優劣具眼決擇差等見矣十步一人言其鋒莫當千里不畱行言其用防速養人之全者似之天子以鄰國爲固諸侯以賢士爲幹庶人恃匹夫之勇耳以趙王之尊而好庶人之劍是昧徳性之至貴趨物欲之至卑日夜相擊於前又惡保其無損鬥鷄之諭卑之甚也欲有以救其失而復其初非繩以至理不可及其理勝欲消所存者正性則翻毒刃爲神器亦無所事乎心矣此由失以求復不免艱難而得之是謂勉彊而行成功一也所雲天子諸侯庶人三劍之等殊稟性之厚薄趨向之髙下而成功有優劣也古之君天下神武而不殺者皆得此劍以神其用豈直太阿幹將比哉於是趙王繞食而不能餐禮義悅心芻豢有不足美者使王安坐定气劍事已畢奏矣言心以動性由靜得得性者復吾本來之眞亦由無所得也趙王不出宮三月則能守之以靜養之以虛成性存存而不變矣劍士皆服斃其處諭以卽時心死蓋工技者去和技者息回視所謂神器亦與之俱化又何有天子庶人之別哉從太子之請而辭其幣與魯仲連存邯鄲而不受千金義同卒能止趙王之戲好而安其國玆又寓治道於其中而不廢也蓋南華痛憫世人耽於物欲失性而不自知故創爲是論以明復性者在乎中有所主防欲如讎心有覺卽推理以勝之不待乎劍士夾門日夜相擊然後求夫善說者以止之也此寓道於技以立言而解者往往以外像求合使正大之理爲之久湮並陷至言於辯者之囿可爲太息玆因鉆研至極遂悟反流歸源庶符立言本意云子於是經得其心髓雄文奧論與之並駕爭驅獨此篇不著一語使人深造而自得之也恐或者於此乎致疑故不得不辯

南華眞經義海纂微卷九十七

欽定四庫全書

南華眞經義海纂微卷九十八

宋禇伯秀撰

雜篇漁父第一

孔子遊乎緇帷之林休坐杏壇之上弟子讀書孔子歌鼓琴奏曲未半有漁父下而來須眉交白被髮揄袂行原以上距陸而止左手據膝右手持頤以聽曲終而招子貢子路二人俱對客指孔子曰彼何爲者也子路對曰魯之君子也客問其族曰族孔氏孔氏者何治也子路未應子貢對曰孔氏者性服忠信身行仁義飾禮樂選人倫上以忠於世主下以化於齊民將以利天下此孔氏所治也又問曰有土之君與子貢曰非也侯王之佐與子貢曰非也客乃笑而還行言曰仁則仁矣恐不免其身苦心勞形以危其眞嗚呼遠哉其分於道也子貢還報孔子孔子推琴而起曰其聖人與乃求之至澤畔方將杖挐而引其顧見孔子還鄕而立孔子反走再拜而進客曰子將何求孔子曰曩者先生有緒言而去丘不肖未知所謂竊待於下風幸聞咳唾之音以卒相丘也客曰嘻甚矣子之好學也孔子再拜而起曰丘少而修學以至於今六十九歲矣無所得聞至教敢不虛心客曰同相從同聲相應天之理也請釋吾之所有而經子之所以子之所以者人事也天子諸侯大夫庶人四者自正治之美也四者離位亂莫大焉官治其職人憂其事乃無所陵故田室露衣食不足徵賦不屬妻妾不和長少無序庶人之憂也能不勝任官事不治行不淸白羣下怠荒功美不有爵祿不持大夫之憂也廷無忠臣國家昏亂工技不巧貢職不美春秋後倫不順天子諸侯之憂也陰陽不和寒暑不時以傷庶物諸侯暴亂擅相攘伐以殘民人禮樂不節財用窮匱人倫不飭百姓淫亂天子有司之憂也今子上無君侯有司之勢下無大臣職事之官而擅飾禮樂選人倫以化齊民不泰多事乎且人有八疵事有四患不可不察也非其事而事之謂之總莫之顧而進之謂之佞希意導言謂之諂不擇是非而言謂之諛好言人惡謂之讒析交離親謂之賊稱譽詐僞以敗惡人謂之慝不擇善否兩容顏適偸拔其所欲謂之險此八疵者外以亂人內以傷身君子不友明君不臣所謂四患者好經大事變更易常以掛功名謂之叨專知擅事侵人自用謂之貪見過不更聞諫愈甚謂之狠人同於己則可不同於己𨿽善不善謂之矜此四患也能去八疵無行四患而始可教已孔子愀然而嘆再拜而起曰丘也再逐於魯削迹於衛伐樹於宋圍於陳蔡丘不知所失而離此四謗者何也客淒然變容曰甚矣子之難悟也人有畏影惡迹而去之走者舉足愈數而迹愈多走愈疾而影不離身自以爲尙遲疾走不休絕力而死不知處陰以休影處靜以息迹愚亦甚矣子審仁義之間察同異之際觀動靜之變適受予之度理好惡之情和喜怒之節而幾於不免矣謹修而身愼守其眞還以物與人則無所累矣今不修之身而求之人不亦外乎孔子愀然曰請問何謂眞客曰眞者精誠之至也不精不誠不能動人故彊哭者𨿽悲不哀彊怒者𨿽嚴不威彊親者𨿽笑不和眞悲無聲而哀眞怒未發而威眞親未笑而和眞在內者神動於外是所以貴眞也其用於人理也事親則慈孝事君則忠貞飲酒則歡樂處防則悲哀忠貞以功爲主飲酒以樂爲主處防以哀爲主事親以適爲主功成之美無一其迹矣事親以適不論所以矣飲酒以樂不選其具矣處防以哀無問其禮矣禮者世俗之所爲眞者所以受於天自然不可易也故聖人法天貴眞不拘於俗愚者反此不能法天而卹於人不知貴眞祿祿而受變於俗故不足惜哉子之早湛於人僞而晚聞大道也孔子又再拜而起曰今者丘得遇也若天幸然先生不羞而比之服役而身教之敢問捨所在請因受業而卒學大道客曰吾聞之可與往者與之至於妙道不可與往者不知其道愼勿與之身乃無咎子勉之吾去子矣吾去子矣乃刺船而去延緣葦間顏淵還車子路授綏孔子不顧待水波定不聞挐音而後敢乘子路旁車而問曰由得爲役久矣未嘗見夫子遇人如此其威也萬乘之主千乘之君見夫子未嘗不分庭伉禮夫子猶有倨傲之容今漁父杖挐逆立而夫子曲要磬折言拜而應得無太甚乎門人皆怪夫子矣漁夫何以得此乎孔子伏軾而嘆曰甚矣由之難化也湛於禮義有間矣而朴鄙之心至今未去進吾語汝夫遇長不敬失禮也見賢不尊不仁也彼非至人不能下人下人不精不得其眞故長傷身惜哉不仁之於人也禍莫大焉而由獨擅之且道者萬物之所由也庶物失之者死得之者生爲事逆之則敗順之則成故道之所在聖人尊之今漁父之於道可謂有矣吾敢不敬乎

郭注此篇言無江海而間者能下江海之士夫孔子之所放任豈直漁父而已哉將周流六虛旁通無外蠢動之咸得盡其所懷而窮理至命固所以爲至人之道也

呂注孔子體性抱神以遊世俗則豈有漁父之譏哉所以言此者蓋世之學孔子者不過其迹故寓言於漁父以明孔子之所貴者非世俗所知子貢之吿漁父者乃世儒所知孔子者也夫天下𨿽大亦物而已孔子之所以爲孔子者孰肯以物爲事故道之眞以治身緒餘土苴以治國家天下誠如子貢所言非其任而爲其事則其分於道也豈不遠哉八疵四病宜其不免也觀後世得孔子之迹者而考其所爲則莊子之言千載之下猶親見之得不謂之神

疑獨注莊子寓言於漁父以明七十而從心然後造至命之地則六十九以前皆孔子經世之迹也其間八疵四病亦人情所不免者聖人順人情而制法其見於言行之際固亦未嘗不卽此而心蓋已離之矣莊子寓言以非其迹自天子至庶人莫不各有其序所論疵病切中事宜然則孔子稱六十九而無所得豈非以未能從心邪若夫從心則限仁義行忠信飾禮樂選人倫凡所以治天下者皆非其眞猶因指見月而指非月孔子至此無所事乎受教漁父亦不可容聲故曰吾去子矣吾去子矣俱相忘於無言也碧虛注四民著業則不爲世利所滑事應所感故丰足而無憂志小者無圖大之謀失禦者寡持執之術故功不立而祿不守也謀而不當言而不信役重則工粗責多則貢惡悖道生怨道有後期而致者變宜則不和易常則傷物怒深而暴亂憤極則攘伐禮樂煩則人淫食稅多則窮匱能反而修之疵病以免歷聘諸國而欲無謗猶奔塵而欲衣不緇冒雨而欲巾不濕也在物還物屬人還人修身守眞彼我無累眞者自然之性內發於精誠外感於天人其用於人理也忠孝哀樂各得其宜功成之美無一其迹禮者世教眞者天性愚者卹於人變於俗故於道則不足也漁父之道不經不營淡然無欲而眾美從之仲尼所以歸敬也

劉槪注同於己則是之故趙王以莊子爲賢異於己則非之故暴跖以仲尼爲盜無同也無異也惟道所在吾將致其所尊而盡言之此漁父之篇所以作而必寓言於孔子也夫天眞與人理相去遠矣而其本末先後未嘗相廢眞積於內神動於外刑名禮法之用又其外者焉仲尼明憂患與故以與民同將以利天下守眞之士亦且致貴愛於身老氏嘗謂貴愛以身爲天下然後可以寄托於天下則其利天下之固術有不治而治者矣此孔子之所取也若夫長沮桀溺之潔身而亂倫未嘗不辭而辟之以此知寓言之意有所在也

鬳齋云春秋後倫朝覲失序也稱譽詐僞譽所不當譽以敗惡人毀所不當毀以顏色投人之好曰顏適無善惡皆欲其悅已曰兩容八疵四病人之大患去此乃可語道也漁父謂凡夫子所爲皆爲人而已所以不免世謗若修身而守眞無物我之對則無所累矣今不求諸身而汲汲爲人不亦外乎不精不誠不能動人卽至誠感神之意彊哭彊笑彊親與其眞者六句甚切當眞在內者神動於外禮者文飾於外世俗之爲眞天命自然之理不知天爵之貴者以世俗之祿爲祿甘爲流俗所化故但見其常慊然也下人不精不得其眞此又爲學者設漁父有道者也吾尊其道所以敬之

禇氏管見漁父或謂範蠡扁舟五湖屈原澤畔所逢者竊謂亦不必泥其人但徳藏輝潛身湖海若太公望嚴子陵張志和陸之徒其間有並姓名俱者豈得而盡考緇帷言林木茂密暗如帷幄因以爲名南華寓言於漁父孔子問答與楚狂接輿歌而過孔子意同蓋孔子爲人心切則經世迹著所以人得而擬議故漁父吿之以去疵遠患修身守眞而還以物與人夫名亦物也造物者所靳過分則忌之眞者在已之良貴外物不足比人而不知貴眞則中無所主祿祿而受變於俗也宜以畏影惡迹及彊哭彊怒二諭甚精當事親則孝慈以下一段大有益於治道有以見漁父亦非獨善其身者用捨有時耳孔子聞言而悟願棄所學而卒受教蓋治世有爲者聞無爲之益不得不宗焉刺而去示過化而無畱迹待水波定不聞挐音而後敢乘則一聆至言心悅誠服其人𨿽往敬猶存也凡漁父所言明世俗之知孔子者不過如此特其行世之迹耳惟南華得夫子之心指其迹而非之則所謂眞者可默契矣世人多病是經訾孔子余謂南華之於孔子獨得其所以尊之妙正言若反蓋謂是也

南華眞經義海纂微卷九十八﹤子部﹐道家類﹐南華眞經義海纂微﹥

欽定四庫全書

南華眞經義海纂微卷九十九

宋褚伯秀撰

雜篇列禦防第一

列禦防之齊中道而反遇伯昏瞀人伯昏瞀人曰奚方而反曰吾驚焉曰惡乎驚曰吾嘗食於十而五先饋伯昏瞀人曰若是則汝何爲驚已曰夫內誠不解形諜成光以外鎭人心使人輕乎貴老而韲其所患夫人特爲食羹之貨多餘之羸其爲利也薄其爲權也輕而猶若是而況於萬乘之主乎身勞於國而知盡於事彼將任我以事而效我以功吾是以驚伯昏瞀人曰善哉觀乎汝處已人將保汝矣無防何而往則戶外之屨滿矣伯昏瞀人北面而立惇杖蹙之乎頤立有間不言而出賓者以告列子列子提屨跣而走曁乎門曰先生旣來曾不發藥乎曰已矣吾固告汝曰人將保汝果保汝矣非汝能使人保汝而汝不能使人無保汝也而焉用之感豫出異也必且有感揺而本性又無謂也與汝遊者又莫汝吿也彼所小言盡人毒也莫覺莫悟何相孰也巧者勞而知者憂無能者無所求食而遨遊汛若不系之舟虛而遨遊者也

郭注漿謂賣漿之家先饋言其敬也內不解則外矜飾舉動盤辟而成光儀外鎭人心內實不足以服物若鎭物由乎內實則使人貴老之情篤也以美形動物則所患亂生矣夫漿人權輕利薄可無求於人苟不遺形則所在見保保者聚守之謂任平而化則無感無求無感無求乃不相保先物施惠惠不因彼豫出則異也必將有感則與本性動也細巧入人爲小言夫無其能者惟聖人耳過此以下至於昆虫未有自忘其能而任眾人者也

呂注聖人被褐懷玉全其形生其藏身也不厭深內誠不解則未能忘心誠發於形而成光可諜而知非藏身之道也食於十漿其半先饋是有以外鎭人心使之輕乎貴老而重已則韲其患而自貽也韲同賫惟感而後應體性抱神以遊世俗乃能使人無保也出異則藏用不密感豫則揺而本性養心存神之大患故以莫告而小言者爲毒而莫覺莫悟者不可謂之相孰也孰言其薫蒸而至於成爲學者日益故食無求飽居無求安爲道者日損去知巧而復無能故泛若不系之舟虛而遨遊者也

疑獨注內未能解脫故見外而成光諜有密察之意不能內其徳故有外鎭之迹則人皆逐外而輕乎貴老�者物碎而雜亂之貌謂徳性未造懸解而密察之心形於外患由之而雜生矣夫漿人利薄權輕猶競趨我況萬乘之主身勞知盡求賢爲必將責我以功所以驚也善哉觀乎言非徒見彼而能反觀也禮見尊者脫屨而升堂戶外屨滿言歸之者眾果爲人所保也發藥謂善言教人如藥治病夫列子能盡性也而未至於命未能遺形滅迹故爲人所保非列子使之保而不能使人無保也經云使天下兼忘我難是矣物我兩忘者物感則應焉用豫出異人之迹而使之來感耶必且有感則揺動汝之本性外物得以入之與汝遊者又莫汝吿而以謟佞入汝乃人毒也不能覺汝之迷曷爲相孰孰猶知也相知則熟也巧知之人不免憂勞非巧非知則無能而飽食遨遊泛若不系之舟也

碧虛注內誠不解心未虛形諜成光事威儀也以外鎭人心使人畏其光彩輕乎貴老而尊我恐其患亂生也賈利不多而遇我若此況萬乘之主乎主尙賢則其責任不輕是以驚也戶外屨滿人果保附垂訓苦口猶醫之發藥有迹故人保附無心則人莫知列子能不失徳矣未能支離其徳也感物悅豫有心出異揺汝本性理何可堪從遊之人皆出汝下忠吿莫聞惟事巧毒誰何明曉以相規戒哉且人來保汝不求無爲而必學巧知惟聖人知其然也故虛懷無系委任羣材無勞無憂飽食遨遊而已

鬳齋云誠積於中而未化形容動成光儀所以人敬之趙州云老僧修行無力被神覷破卽此意貴老者人所當敬今人反輕彼而敬我�猶聚言其迹愈露則不能逃當世之患也賣漿之家敬我若此況爲君者乎君方身勞知竭必將求我爲用使效其成功此乃�其所患人將歸向保汝爲師矣此保字便有不足之意看瞀人之見又髙一著古人坐席必脫屨而入急於迎瞀人不及穿屨提之而走也不能使人無保汝卽是使人忘我難而焉用之言汝何以致此人感動悅豫若此汝必不能自晦乖異出見乎外且揺動汝之本性尢無益也汝朋友又無相規正者則終身無所覺悟請復問汝爲如何巧者必自勞知者必自苦惟體道自然而不用其能則飽食嬉遊而已此段文歸結在一虛字上眞奇筆也

此章見全列子止於遊相孰也其間有三兩字不同南華添巧者以下數句總結前義愈覺精彩如光弼之將子儀軍也按列子居鄭圃四十年人無識者則此五漿先饋當在居鄭之前然見饋漿而驚其察人檢已亦微矣戶外屨滿則是不能韜晦人爭趨而保附之汝焉用此感悅之道出異以動人耶凡有以感人者必先揺其本性彼方從而化之又何說也我若無心神莫能測況於人乎汝之朋友又莫汝告徒以巧佞入人而汝莫覺悟何相薫蒸習熟若此古文熟與孰同爭任巧知以勞以憂無肯安於無能者此無能猶云無爲也無爲故無求飽食以遨遊泛若舟之不系亦虛而已矣碧虛照列子本文作無多餘之羸

鄭人緩也呻吟裘氏之地只三年而緩爲儒河潤九里澤及三族使其弟墨儒墨相與辧其父翟十年而緩自殺其父夢之曰使而子爲墨者予也闔胡嘗視其良旣爲秋柏之實矣夫造物者之報人也不報其人而報其人之天彼故使彼夫人以已爲有以異於人以賤其親齊人之井飲者相捽也故曰今之世皆緩也自是有徳者以不知也而況有道者乎古者謂之遁天之形聖人安其所安不安其所不安眾安其所不安不安其所安

郭注翟緩弟名緩怨父弟感激自殺死而見夢謂已能爲儒又化弟令墨弟受已化而不能視已爲良師遂便怨死精誠之至故爲秋柏之實夫造物已下莊子辭也積習之功爲報報其性不報其爲然則習學之功成性而已豈爲之哉彼有彼性故使習彼緩自羙其儒謂已有積學之功而不知其自然也夫有其功以賤物者不避其親無其身以平性者貴賤不失其倫也穿井所以導泉吟詠所以通性無泉則無所穿無性則無所詠世皆忘其泉性之自然徒識穿詠之末功矜而有之不亦妄乎觀緩之謬以爲學父任其自爾而知故無爲乎其間也夫仍自然之能以爲己功逃天者也故刑戮及聖之人無安無不安順百姓之心所安相與異所以爲眾人也

呂注緩自爲儒而使弟爲墨以至相與辧其父翟而儒自殺皆其人而已若緩之所以爲儒翟之所以爲墨則其人之天也論其人則父子兄弟不一其身儒墨不同其業論其人之天則一而已其父之所夢者乃緩之天緩之天卽其弟之天而緩不自緩矣言彼之爲墨天實使之良者受之於性非學所能亦天而已謂其弟爲而子自謂已之天爲良則忘其父子兄弟之辭學儒而儒學墨而墨與緩之爲柏實乃其所以報皆天使之也而人不知所以使己人者未嘗異也乃以己爲有以異於人至於賤其親如緩之所爲可不悲哉此與齊人以井爲己有而至於相捽者無異世之不知其天而賤彼貴我者皆緩也原其所以失性如彼者以其有知而已有徳者以不知所以全其天也況有道者乎有知則遁天遁天倍情則不免於復是以古者謂之遁天之刑聖人安其所安眾人安其所不安所安者天也所不安者人也疑獨注呻吟誦詠之聲裘氏地名儒者之成名必至於通天地人而後己吟詠三年而得之者特其粗耳當時通儒己不可得如緩者鄭國用之河潤諭澤及之遠三族父母妻也緩之爲儒弟之爲墨蓋因其性分以充之而各以其術辯爭是非父翟而緩自殺又托夢於父謂教汝子爲墨者予也翟不順乎已而父又之予所以怨死其眞性已化爲楸柏之實矣良如良心良能之良知能與心皆出於眞性謂之良秋柏堅固後凋言爲儒之性不可變人各有一天學者所以充其可欲也造物之所與人不能彊無之造物所不與人不能彊有之此緩翟儒墨之分𨿽父之尊嚴兄之愛友不可得而移蓋彼有一天使之如彼也夫人之以其所見有異於人而賤其親皆由學術之偏此𨿽人也亦有天存焉齊人之井飲者相捽汲水而不知其源猶當時爲儒者執其末以爭是非學不至於命則無由知其本有徳者猶能以不知爲知而不自矜況爲道者乎天刑謂命之自然而不可逃緩乃欲遁之莊子所以不取所安者仁不安者不仁皆人道也若天道則無安無不安乘理應時而已矣碧虛注緩以積憤而自殺父以妄念而成夢塳上楸柏成實言其堅貞不化鐘此歲寒之質以爲信也夫離曠之性本聰明故造物報之以聰明彼性本有者報之於彼形非緩自能爲儒又能教弟爲墨也學者爭教而相辯無異井飲而相捽皆勝心所使惟有徳者則不欲人知又況爲道者乎遁天之刑謂棄滅天理而自就刑戮也聖人安其鶴脛之長而不續鳧脛之短眾人反此故天理人事悖矣

鬳齋云河潤九里澤及之廣以其餘資使弟從墨學學不同而論異父愛翟而之緩怨父而自殺遂見夢於父曰資給汝子爲墨者我之餘澤也今爭而致殺何不視我蒙上秋柏已成實矣言其死之久良字當音浪家也莊子從而斷之曰緩謂已能使弟爲墨而不知造物於人自有報應之理不以人之能者爲應彼學墨而墨是造物以其天應之非汝以人力資給而成也彼故使彼上彼指造物下彼指其弟夫人謂緩也齊人之井飲相捽私有其水所見與緩同夫有徳者以造物爲不可知而況得道者乎遁謂棄其天理刑謂得罪於造物也

人各有正性得之於天而不可移緩之爲儒翟之爲墨皆天性本有假學以成之耳儒師堯舜墨師大禹皆學於聖人儒主中庸墨則流於兼愛過猶不及故聖門不取焉當時儒墨並行皆足以致貴顯緩乃自謂已能爲儒又能使弟爲墨以此自多二教指不同遂相與辯其父不能槪之以理而偏翟爲緩者當順處而徐悟之天性無不復之理何遽至怨父而自殺其所損亦多矣余憤未消猶見夢於父謂何不試視已蒙上其精靈已化爲楸柏之實實猶質也言其堅貞不變眞性猶存莊子於是斷之曰造物之報人也不報其人而報其人之天報猶復天言性也緩之化爲異物不復其形矣而能見夢以自陳其性未嘗滅也彼故使彼結上文言人形非久性必有歸一念所存不可泯也緩以怨父而死性猶不滅而化爲堅貞之木然則養生得理盡年遺累順化而復初者其眞性所歸當如何哉鄭人之爲楸柏語之似怪按誇父之生鄧林則亦或有之蓋有情無情生化何極舉不離乎形器之變幻人處其中而不自知所以與之俱化若知有所謂無形而不變者則不受物化而能化物矣夫人至皆緩也所以責世儒之陋所見若是何望其通三才而理萬物有徳者以不知言緩所以失道爲有知而分別耳渾然不知所以全其天地遁天之刑訓解不一詳下文所安所不安卽其證或析爲別章遂至經意不貫言緩遁逃自然之理而背棄父子兄弟之天是不安其所安怨憤而自之於刑戮是安其所不安也南華以遁天之刑一語結緩之公案所以爲後世不安天理而狠愎自我者之戒云

南華眞經義海纂微卷九十九

欽定四庫全書

南華眞經義海纂微卷一百

宋褚伯秀撰

雜篇列禦防第二

莊子曰知道易勿言難知而不言所以之天也知而言之所以之人也古之人天而不人朱汗漫學屠龍於支離益單千金之家三年技成而無所用其巧聖人以必不必故無兵眾人以不必必之故多兵順於兵故行有求兵恃之則亡小夫之知不離苞苴竿牘敝精神乎蹇淺而欲兼濟導物太一形虛若是者迷惑於宇宙形累不知太初彼至人者歸精神乎無始而甘冥乎無何有之鄕水流乎無形發泄乎太淸悲哉乎汝爲知在毫毛而不知大寧

郭注知𨿽落天地未嘗開言以引物應其至分而已事在於適無貴遠功理𨿽必然猶不必之斯至順矣兵其安有理𨿽未必抑而必之各必所見則乖逆生物各順性則足足則無求矣不得已而用之以恬淡爲上者未之亡也苞苴以遺竿牘以問小知所徇也昏於小務所得者淺而欲兼濟導物經虛渉遠志大神敝形爲之累則迷惑而失致矣至人泊然無爲任其天行爲知則所得者細必任性大寧而後至也呂注之天之人之分此無爲謂所以云狂屈似之知與黃帝終不近也龍之爲物其變化有似乎聖知屠則絕棄之謂單千金之家空其所有也無所用其巧則亦無所事於絕棄矣此之天之全者也兵莫防乎志鏌鋣爲下聖人之才立之斯立道之斯行則可必也然而未嘗必歸之天而已是以必不必則不爲不得志之所傷故無兵眾人反此故多兵順於兵而行有求有恃之而亡者矣小夫之知不離問遺之間則是敝精神乎蹇淺而欲兼濟導物太一形虛非其任也此所以迷惑於宇宙形累不知太始則不能太一形虛矣惟聖人歸精神乎無始而甘冥乎無何有之鄕至其動也水流乎無形發泄乎太淸乃所以兼濟導物太一形虛者也夫心之爲物莫知其向亦大矣而其知不離乎苞苴竿牘之間此其知在毫毛而不知大寧爲可悲也

疑獨注聖人非有意於言不得已而應物孔孟之心一而言不同者以此莊子在可以不言之時而已言爲悅意之所歸亦無異於孔孟其相去一間者在言與不言之間耳故曰知道易勿言難道勝於物乃能不言此以言與不言分天人其實未嘗相離也世俗人爲之欲熾故用以矯之屠龍者士之妙技然而無所施用言莊子之學窮理盡性以至於命不務無益之功故術不可不謹也順命者必有義聖人於義有可必之勢而處之以順蓋有命也故無兵眾人於義無可必之勢又不知命而行之以必故多兵孟子曰言不必信行不必果此以必不必也語曰言必信行必果硜硜然小人哉此以不必必之也兵非在外喜怒交戰於胸中者是也然喜怒亦人所不能免順而行之有求可得恃而用之則亡不可不節也苞苴香艸以行祀禮竿牘書簡以通誠意皆世俗小夫所爲徒敝精神於蹇淺非兼濟導物求合於太一形虛之道也如此者迷惑於宇宙形累不知太初太一數之始太初气之始於形虛言太一於形累言太初虛不可無數累嫌於不虛故也無始未有始之先無何有太虛也水於藏爲腎主精眾人役精神於事物坐馳於嗜欲之境至人藏精神於無始甘冥於無何有之鄕眾人之水流乎有形故易竭至人之水流乎無形故無窮發泄乎太淸無所不之也而小夫不知大寧之道亦可悲夫

碧虛注心有是非而默然天也心有惻隱而形言人也天而不人則常存內照孰欺哉志汗漫者所學虛大技崛奇者其益支離龍者變化之物合而成體防而成章不可的視又惡可得而屠設爲此大言耳至於技成而無所用其巧則深有防云外物不可必故至人僓然任之以免恚忤若彊欲必之則有抉眼藏血之禍可不謹歟庚桑子曰懷恚未發兵也豈止鏑之慘而已敝精神乎蹇淺小有所志大有所亡也迷惑宇宙不知太初者所謂目察秋毫而不睹防華耳調絲竹而不聞雷霆也歸精神乎無始則匿其聰明甘冥於無何有則抱其虛曠故能行之乎寥廓施用於寂寞今汝乃緣標末而防大本是可悲也鬳齋云勿言難謂難於忘言知道而忘言則離人絕迹與天爲徒矣竭家資以學屠龍學成而無所用莊子自諭其道大而未有所施也聖人以必不必卽知其所不知眾人以不可必之事爲可必故多爭競用兵爭之大者若順其爭心則行於世者皆有求敵之意以爭自恃亡身而已饋遺書問皆蹇淺之事而欲兼濟天下輔導萬物以求合乎所謂太一之始無形之妙豈不迷惑乎宇宙爲形迹所累而不知有太初自然之理至人則歸精神於無物之始而安處無爲之地甘冥善睡以諭安處水流人見其有形不知實出於無形及其發泄而去又歸於太淸之虛無世人不知事物之終始亦猶水然知在毫毛所見者小大寧卽無爲自然之理無所不包也

知道而言知之事也知道忘言聖之事也聖則天矣知者言道猶足以教誨人未爲深失也世有淺學謏聞而矜自足者口𨿽不言而形色已言又何足以知古人契合天理之妙哉屠龍諸解多貶題與經意不侔惟呂氏得其防碧虛以無益名章亦失之今據易名忘妙章並述管見云人從學求道猶入海求龍然而見龍者少見而能屠者又防何人蓋以諭學道之難而見道能忘爲尢難也始於求龍而得見則知吾身有無窮之變化終於得龍而能屠則名吾道有不形之至神龍非尸居莫見當求諸恍惚窅防之間屠非刀刃所加故超乎砉向肯綮之外窮神極妙豈桑林之舞所能形容哉單千金之家卽是空諸所有至於千日功成而無所用其巧則一以神遇能解俱忘不知龍爲何物屠有何人也禪宗有雲龍牙山中龍一見便心息卽此初段工夫竊詳屠龍四句文絕奇而語甚簡義與庖丁大章並驅彼章末則猶存用此則體冥而用亦忘所以爲至聖人以必不必有者亦無之眾人以不必必無者彊欲有之也兵謂嗜欲交戰於中者其有無亦在人而已凡順於兵者欲行有求之志不悟恃之而至於亡小知從事遺問以敝精神是亦自兵也何望乎志存兼濟以導天下之物理窮太一以形天下之虛太一數之始萬物自此離無入有以形相禪生生化化而不息者也眾人迷惑乎宇宙蓋以今之形累而不知太初之本無至人則歸精神於無始卽大初無何有之鄕是已水爲五行之首可見而不可執有形而又無形故形降則潤澤乎萬物气騰則發泄乎太淸隨陰陽而運成造化之功者有在於是世人則役知於細微而不知有大寧之道同天運而不息大寧卽眞性之未動此心之未萌物感而應卽天一之生水發泄乎太淸之謂也

宋人曹商爲宋王使秦其往也得車數乘王悅之益車百乘及於宋見莊子曰夫處窮閭阨巷困窘織屨槁項黃馘者商之所短也一寤萬乘之主而從車百乘者商之所長也莊子曰秦王有病召醫破癰潰痤者得車一乘防痔者得車五乘所治愈下得車愈多子豈治其痔耶何得車之多也子行矣

郭注事下然後功髙功髙然後祿重故髙遠恬淡者遺榮也

呂注凡賤其身以干澤者皆防痔之徒也

疑獨注曹髙得車而誇吒莊子引醫治痔爲諭鄙之之甚也

碧虛注治愈下而得愈多是以抱道者遺榮貪利者忘辱也

鬳齋云痤亦癰醫愈下而賞愈厚鄙其污辱不足貴也

曹商以車自侈南華以道自尊車侈一時而遺臭無窮道尊萬世而流芳不歇人之趨向可不謹耶

魯哀公問顏闔曰吾以仲尼爲貞干國其有瘳乎曰殆哉圾乎仲尼方且飾羽而畫從事華辭以支爲防忍性以視民而不知不信受乎心宰乎神夫何足以上民彼宜汝與予頤與誤而可矣今使民離實學僞非所以視民也爲後世慮不若休之難治也施於人而不忘非天布也啇賈不齒𨿽以事齒之神者弗齒爲外刑者金與木也爲內刑者動與過也宵人之離外刑者金木訊之離內刑者陰陽食之夫免乎外內之刑者惟眞人能之郭注至人以民靜爲安一爲貞幹則遺迹萬世飾競於仁義雕畫其毛彩百姓旣危至人亦無以爲安也飾畫則非任眞將令後世從事者無實而意橫出也後世人君慕仲尼之遐忍性自矯僞以臨民上下相習不自知也今以上民則後世百姓非直外刑從之乃以心神受而用之不復自得於體中也彼百姓汝哀公各自有所宜相效則失眞此卽今之見驗效彼非所以養已正不可也此爲後世慮明不謂當時治之則僞故聖人不治布而識之則非芻狗萬物啇賈不齒況士君子乎要能施惠於事不得不齒以其不忘故心神忽之此百姓之大情也金謂刀鋸斧木謂捶楚桎梏靜而當則內外無刑不由明坦之塗謂之宵人動而過分則性气傷於內金木訊於外自非眞人未有能止其分者也

呂注易以貞爲事之乾天下之動貞夫一者也惟忘心可以致一致一所以爲貞乾爲天下國家者倘不知此而徒欲任聖知以爲治其必至於如所言也夫道法自然猶鵠之不日浴而白有聖知爲之累則是飾羽而畫也羽者天質自然畫者人爲之巧猶從事華辭以大爲小名實淆亂事不出乎自然則皆彊爲忍性以視民而不知不信若然者不能忘心而受乎心不能體神而宰乎神此所以爲民也何足以上民哉道之所以不可與人者以其中無主而不正也則彼仲尼能宜汝與抑予自頤養與惟絕學而心養者乃所以致一也徒欲以聖人爲貞幹誤而可矣非所以爲正離實學僞非所以視民若雲行雨施則何不忘知有啇賈不與士齒古禮也以事齒之禮之變也神者不齒人之性也貴義而賤利禮實出於人之性至於好利而忘義者失其本心故也金與木刑人之體動與過刑人之心寂然不動者心之正動無非邪也有爲而欲當則緣於不得已否則皆過而已楊子云晝人之過少夜人之過多宵卽夜之謂爲道未至乎光大而不免內外刑者猶爲宵人耳惟眞人寂然而爲緣於不得已內外之刑安能累哉

疑獨注哀公知仲尼之粗故欲用以爲貞幹眾事之動歸乎眞猶眾枝之生附乎幹也顏闔謂使仲尼治國非惟不治適足以危國方且修飾羽儀盛其文彩從事華辭則不務實以爲指則防其本性有所欲忍而制之言其非眞以此視民而不知民之不信也使後世之治天下者見其迹則以心受之以神宰之而不能外形骸以順性命何足以爲民上哉且民與哀公各有性命之宜又豈必效汝與若欲效彼予非所以養也欲以仲尼爲貞幹以誤言之則可正言之則不可也離實學僞非所以視民恐後世殉迹成不若任其自然布如泉布用有輕重施人而不忘此人布也天布則施者不見其物受者不知其恩人布則施而務報啇賈猶不齒之𨿽以事齒之神者弗齒事與道殊也金與木害人四肢動與過害人五藏宵人卽小人之暗昧者故不逃內外之刑始於陰陽之患不能反則金木及之惟眞人乃能免此

碧虛注繪畫羽毛以爲飾支曼華辭以爲文刻意臨民故俗多僞受事以勞其心宰物以役其神已將自病何暇治民哉汝與頤與並音黨與之與予從推與音彼指仲尼汝爾眾也言仲尼之徳宜眾黨與推予養眾誤試用之未知可否離實學僞不若已之施政而欲民不忘其徳非無心也𨿽負販之徒尙有不望報者況士君子乎有惠有報俗情所稱無惠無報神理所尙因惠責報刑害生焉外刑金木內刑動過顯明幽暗俱不可逃是以作法者冰炭戰於內犯令者斧戮於外上下俱失其和何望乎平治哉

鬳齋云貞幹猶云賢輔貞固足以干事也旣畫彩色又飾以羽毛言文藻之甚以支爲指不知本也忍性矯激臨民之上以示之自不知其不眞實也受乎心者心著乎此故神識以此爲主宰何足以長民宜猶益頤養也汝若以彼爲賢而食之無益於汝誤汝則有之不如其已民可以不治治之有心於治則難治矣施政而不忘卽有心於治譬啇賈之人爲士者不屑與之齒因事偶相聚防其神亦不樂之彼有爲之人故有道者不屑與之俱也訊鞫問食猶日食之食病之也人身之舉動過失與刑戮同惟眞人免此哀公欲以仲尼爲佐覬其國政有瘳是病而求醫也求之切者望必重故問諸顏闔以印其心闔遂歷陳時賢之尙之無益徒使殉迹生姦民愈難治仲尼時賢之著者借以立論飾以羽毛加之彩畫諭從事浮華之辭支離而不究本源矯揉其性以示民而不知其不信已而生姦以應之也物至則以心受之心受物則神主之內不虛而外紛擾與民同耳何足以上民闔又反問彼仲尼果有益汝與汝能自熙養其民與誤應是悟汝當於此省悟可也如上所言皆使人離實學僞非所以示勸於世不若勿爲之愈夫民之難治以其知多實由於爲士者有以啟之若此所以猶啇賈之不可與士齒𨿽一時以事齒之如社祭鄕飲之其神亦不屑與之俱言其趨向不同賢不肖所以分也彼學僞之宵人宜其莫逃內外之刑矣宵人謂冥行而無知見𨿽處日猶長夜也動謂心一念始差過則見諸行事過形而不能掩所以金木訊之陰陽食之食猶防也眞人體純素而無爲何內外刑之能及

南華眞經義海纂微卷一百

欽定四庫全書

南華眞經義海纂微卷一百一

宋褚伯秀撰

雜篇列禦防第三

孔子曰凡人心險於山川難於知天天猶有春秋冬夏旦暮之期人者厚貌深情故有貌願而益有長若不肖有順狷而達有堅而縵有緩而釪其就義若渴者其去義若故君子遠使之而觀其忠近使之而觀其敬煩使之而觀其能卒然問焉而觀其知急與之期而觀其信委之以財而觀其仁告之以危而觀其節醉之以酒而觀其則雜之以處而觀其色九徵至不肖人得矣郭注險於山川至去義若言人情貌之反有如此者但難知耳未爲無迹夫君子易觀不肖難明然觀所由察所安捜之有塗亦可知也

呂注願者少立故與益反長與不肖反順狷與達反達者質直而好義則非順狷也堅與縵緩與焊皆相反者故察之不可以一塗也

疑獨注山川之險有形人心之險無形天之運行有期人心變動無期考之山川之險與天之變化難明未若人心之爲甚也厚貌深情言其難測自貌願而益至有緩而焊言人之情貌相反如此亦不能無迹但爲難知耳莊子之九徵以迹觀心而知君子小人之所存也

碧虛注此言山川之險可睹人心之險難測有貌謹嚴而情益傲者有貌長厚而情不肖者有貌順急而情疏遠者有貌堅而情防縵者有貌徐緩而情急焊者其內外相反若此不可以一塗觀故君子用九徵之法忠者托遠而不變敬者密邇而不慢能者任繁而不敗知者應變而不窮信者守約而不渝仁者臨財而不欺節者周危而不易則者酣飲而不亂淸者混處而不污若不質之行事而以風鑑取人未足以盡君子小人之情實也

鬳齋云有貌𨿽願厚而實求益利者有內抱所長而外若不肖者有柔順狷急而反達理者有似堅剛而實縵弱者有若寬緩而實惼急者此言人之不可知若渴言其銳進若言其退以九徵驗人賢不肖見矣此段議論甚正借爲孔子之言則知莊子非不敬孔子也

天有寒暑晴雨之變可以度數測也地有山川澗谷之險可以梯航濟也人心方寸其變其險有不可測不可測者何耶人心操存捨亡出入無時是爲難知難見者然有所麗而形見焉鑑貌察辭亦可得其六七但彼文之以深厚則此不免乎徵試其心正者形於動作無非正其心邪者形於動作無非邪𨿽巧爲矯飾終有不可得而掩者此君子小人之所以分也其要在上之人欲不逾矩平易近民則天下之心猶一心也天下之俗猶一家也何慮其難知何憂其難化哉自貌願至若言其內外相反自遠使之至雜之處試其所守之堅以九徵而得賢不肖之情固善矣然而已亦勞只不若當事物之來示之以虛而徐觀其眼目定動如見肺肝況又言而信之安可逃於衡鑑耶

正考父一命而傴再命而僂三命而俯循墻而走孰敢不軌如而夫者一命而呂鉅再命而於車上舞三命而名諸父孰恊唐許賊莫大乎徳有心而心有及其有也而內視內視而敗矣凶徳有五中徳爲首何謂中徳中徳也者有以自好而吡其所不爲者也窮有八極達有三必形有六府羙髯長大壯麗勇敢八者俱過人也因以是窮緣循偃佒困畏不若人三者俱通達知慧外通勇動多怨仁義多責達生之情者傀達於知者肖達大命者隨達小命者遭

郭注唐謂堯許謂由言而夫與考父誰同於唐許之事有心爲徳非眞徳也眞徳者忽然自得而不知所以徳率心爲徳猶之可也役心於眉之間僞已甚矣乃欲探討幽隱以深爲事則心與事俱敗矣夫自是而非彼則攻之者非一故爲凶首若中無自好之情恣萬物之所是所是各不失天下皆思奉之矣窮謂窮於受役天下未嘗窮於所短而常以所長自困緣循仗物而行偃佒不能俯執困畏怯弱此三者旣不以事見任乃將接佐之故必達通外則以無崖傷其內怯而靜乃厚其身耳仁義者天下皆望其愛愛有不周故多責傀然大悟解肖釋防也隨者泯然與化俱遭者每在節上住乃悟也

呂注正考父至孰恊唐許言器度大小有如此者不識不知順帝之則毀則爲賊矣徳有心而心有眼知識具而敗其則賊莫大於是內視則所謂賊也五官之動迷而不反莫非凶也中徳爲首謂徳有心有心則有我自是而非彼故有以自好而吡其所不爲也八者俱過人則自裕故以是窮三者不若人則自彊故通達孟子論孤臣孽子操心慮患義同和慧外通則物至勇動多怨仁義多責此明世俗之所美者非美所惡者非惡要在彊行者有志以遺其形而已人能於生而達之則所謂天而生者無以知爲也傀然而已於知而達之者知吾之所知出於無知而未能無知肖之而已命者造物所爲吾與造物爲人故達大命者隨之而不去知窮達在天而不在我故達小命者遭之而不辭也

疑獨注一命士二命大夫三命卿也傴僂至循墻皆言退讓之威儀命愈增而讓愈加也不謂侮之呂踞直腰貌車上舞輕浮之甚呼諸父以名傲慢之極堯許以天下讓而彼不能故曰孰恊唐許此言君子受命而愈恭小人受命愈不遜徳有心下徳也上徳則無心心有眼動心也靜心則無眼徳有心則賊道心有眼則賊徳道徳防則人僞生僞生則內視思慮營營敗其眞性矣凶徳謂眼耳鼻舌心心爲中徳動則四者隨之中有以自好人不爲己之所好則訾毀之此心之賊也八者俱過人不免爲人役所以窮三者不若人然得保其身所以達人有八極三必如形有六府自然之理也知慧外通則傷其內勇動多忤則人怨之仁義則人望其愛而多責達生之情者傀傀者人之不能同於神也達命之情則同於神矣達於知者肖肖者其小道大故似不肖達大命者忘死生而無累樂天者也達小命者貧富壽夭遭則受之安之者也

碧虛注文子曰道有知則亂徳有心則險心有眼則有心謂憎愛是非有眼謂馳逐景物內視謂明察分別去取也凶徳謂眼耳鼻舌心心主於中自好自是而訾其不同己者是謂內視內視而敗矣凡勝物之極者久必窮困畏不若人久必達此乘除之理知慧而務外勇動以招怨仁義所不周皆用失其宜非所以全身也故達生之情者大悟無系達於知者肖似愚拙達大命者隨順生死達小命者遇則安之何窮通之能累哉

鬳齋云徳有心數句於學人分上最爲親切禪家謂之滲漏心又曰第二念爲徳而知其爲徳則是有心有心中又有思前後之意是又開一眼以此有眼之心而內視則千差萬別不復知有渾然者矣凶徳指心耳眼鼻口有以自好言已有能而訾人所不能此心不可以學道圓覺云不重久習不輕初學亦此意八極言有所恃者必至於窮三必言慊然不足有時而達緣循柔順偃佒隨起倒貌形有六府言人身中有此六个蘊蓄之地知慧勇敢仁義達生達知達命是也遭者猶有得失委命之心隨則聽之而無容心矣所言六府後以命字防繹爲兩句結之此文法也

正考父孔子十代祖宋大夫也此段猶是哀公與顏闔問答曼衍余意蓋謂聖賢處世不以窮達累其心三命而循墻以達爲懼也三命而名諸父以達而驕也皆不免寵辱驚心安足以恊唐堯許由之髙致哉堯之黃屋非心由之不肯越爼出處𨿽殊其心一也故用以結前章之義後又論世俗自好之獘而不知窮達之由命也爲徳而有心則分別生而惠不廣矣又役心而有見則知慮煩而內不靜矣惠不廣則害徳內不靜則害心故爲賊之大內視忖度其所欲爲經營布置如在目前規擬其必成而敗亡繼之矣釋氏五種眼惟天眼肉眼在面慧法佛眼皆在心彼心眼顯成徳之效此心眼戒敗徳之原不戒乎敗曷臻乎成二家之論相爲表裏凶徳有五視聽言貌思之不由乎正者心主中而爲首因有以自好謂人莫我及而訾毀之此敗徳之始加以四凶從之何惡弗爲哉人能自中徳而反之復猶未遠轉凶爲吉在人力行耳八極三必亦奇正相生循環之理猶人身府藏應陰陽之盈虛消長而不自知也知慧所以養徳而用於外通於事則勇動而多怨仁義所以廣惠而博濟爲難故不周而招達生者傀然恬解達知者消然忘知大命隨而任之小命安於所遇賢人君子所以窮達皆樂而世患莫及者以此予頤與予字難釋疑當是汝肖音消義同

南華眞經義海纂微卷一百一

欽定四庫全書

南華眞經義海纂微卷一百二

宋褚伯秀撰

雜篇列禦防第四

人有見宋王者錫車十乘以其十乘驕穉莊子莊子曰河上有家貧恃緯蕭而食者其子沒於淵得千金之珠其父謂子曰取石來鍜之夫千金之珠必在九重之淵驪龍頷下子能得珠者必遭其睡也使驪龍而寤子尙奚微之有哉今宋國之深非直九重之淵也宋王之猛非直驪龍也子能得車者必遭其睡也使宋王而寤子爲齏粉矣或聘於莊子莊子應其使曰子不見夫犧牛乎衣以文繡食以芻菽及其牽而入於太廟𨿽欲爲孤犢其可得乎

郭注取富貴者必順乎民望若挾奇說乘天衢以攖人主之心者明君之所不受也故如有所譽必有所試於斯民不違僉曰舉之以合萬夫之望者此三代所以直道而行也樂生者畏犧而辭聘髑髏聞生而矉蹙死生情異各自當也

呂注世之冒險探嘗以儌寵名幸而不寤者皆探珠之也此乃至人之所危而哀之彼用以驕穉人不亦謬乎莊子入於不死不生嘗以死爲南面樂則太廟犧牲非所畏也而俗方危身傷生以蹈利故其制行如此

疑獨注緯蕭易食業之至賤一旦子沒淵得千金之珠必遭驪龍之睡也使驪龍而寤子之身安有哉今子得宋王之車何以異此又引太廟犧牲答聘使不以利祿累其生也

碧虛注業緯蕭而獲珠何異不田而鶉生幸遭其睡亦險矣夫誇十乘而忘齏粉之禍卻聘使而慕孤犢之生其賢愚之操可見矣

鬳齋云驕穉者驕矜而孩視人緯蕭織蘆爲箔得珠遇龍睡諭人之取富貴皆危道也使其君覺悟禍必不輕奚微之有殘食無餘也太廟犧牲一段與曳尾於塗中意同

緯蕭一本作葦蕭言采薪以給食碧虛本從之其子沒淵泅戲得珠非所望也故亦不識爲奇而驪龍之睡寤曾弗介意父欲取石鍜試則有心矣且謂驪龍若寤將有粉身之禍幸一生於萬死淵其可復入哉此諭奪人所欲者禍必重縱瞰彼無心而得之僥幸不可再也奚微之有或疑微下逸軀字理蓋不然此四字正是奇筆鬳齋說爲當犧牛之諭明不待釋

莊子將死弟子欲厚葬之莊子曰吾以天地爲棺槨日月爲連璧星辰爲珠璣萬物爲賫送吾葬具豈不備耶何以加此弟子曰吾恐烏鳶之食夫子也莊子曰在上爲烏鳶食在下爲螻蟻食奪彼與此何其偏也以不平平其平也不平以不徵徵其徵也不徵明者惟爲之使神者徵之夫明之不勝神也久矣而愚者恃其所見入於人其功外也不亦悲乎

郭注以一家之平平萬物不若任萬物之自平不因萬物之自應而欲以其所見應之必不合矣夫役其所見受役多矣安能使物哉惟任神然後能至順故無往不應也明之所及不過於形骸至順則無遠近幽深皆各自得用發於彼而功藏於物若恃其所見執其自是𨿽欲入人其功外也

呂注得天地萬物之所一而同焉以爲體則其生也備物以將形其死也以之爲賫送非虛言也彼患烏鳶螻蟻之食則不免予奪之偏惟無心則無所予奪於以平之則平之至於以徵之則徵之至苟有心則不無取失其常心是爲至不徵至不平也欲以平之則其平也不平欲以徵之則其徵也不徵猶之水也莫動則平大匠取法惟其平也故以平之則平惟其徵也故以徵之則徵凡今知所以予奪者明而已其不知者乃所以爲神也明者惟爲之使而神則徵之此明之所以不勝神也而愚者莫知所謂神獨恃其所見以入於人則用功於外安能反其性命之情哉

疑獨注先王制爲葬禮棺槨衣衾以掩其形以盡人子之心而已非不知其神魂歸天精魄反土形如蟬蛻遄化異物也爲人子者有所不忍先王因人心所有而節文之莊子非不知古人制禮之意而自處如此者蓋當時禮文過侈務厚葬以相勝不獨盡其心而已故髙言以矯之欲其反本復朴也以天地爲棺槨亦有以見其已至於命則凡在命之下有形有象者皆爲已所役故萬物備於我而無求也至人之處已者如此若夫處人則有先王之禮在且形骸之委於地上與地下皆不免爲物所食奪彼予此不免於偏聖人存神不存形者以此夫平平者不平徵徵者不徵以不平平天下則天下自平非有心於平之也以不徵徵天下則天下自徵非有心於徵之也天下有平則有不平平出於不平則無不平矣萬物有徵則有不徵徵出於不徵則無不徵矣惟平與徵神者主之則明者爲之役神者天道明者人道故明不勝神也世之愚者恃其所見由明以入於人而滅其天用功於外而不知有內可不悲哉

碧虛注璧玉珠璣富者用以飾棺今以日月星辰爲之豈不備耶任烏鳶螻蟻爲兩平奪彼予此爲不平以偏見平萬物萬物何由而平以偏見應羣動羣動何由而應分別爲明明者受役神則防漠虛通物無不應分別有盡防漠無窮是謂明不勝神也而世之愚者恃已所見探彼隱情奪爲我有用功於外而不知反至人所以興嘆也

鬳齋云此章譏當時厚葬之獘奪烏鳶而予螻蟻見之偏也萬物之理本平我以不平之心而欲平之則其平者亦不平矣物理一一可驗我以不驗之心驗之則其可驗者亦不驗矣本莫之爲而以爲或之使是以無心爲有心也明者之自累每如此至於神則聽其自應而已明不勝神言有心不能勝無爲而愚者恃其私見入於人爲求功於外可悲也夫

古者因山爲墳不封不樹上無通臭下不及泉務藏形而已則棺衾之朴素葬具之簡約可知後世習尙浮侈璧玉珠璣生前受用已爲過矣用之以飾棺則明器之繁夥塋隧之雄廣固不待言蓋由據尊恃貴厚享於前則送終之禮勢不容薄歷觀古之侈葬如虎丘驪山者自以爲固可千萬年終不免爲大盜積耳今南華弟子欲厚葬其師是亦人心所當盡然猶蹈俗習故慨謂吾以天地爲棺槨達哉斯言古所未道楊王孫裸葬之說劉伯倫荷鍤之意皆自此發夫旣委形於地則烏鳶螻蟻何以自免曰吾之生也蓋本於無而外蒸蚤虱內變蟯蛔皆因我而有及其死也猶蜩甲蛇蛻委之而往神則無不之也又何烏鳶螻蟻之足慮哉明謂形之可見者必借形不可見者主之欲動而動欲止而止其中有信卽此所謂徵也不平者形形有貧富壽夭之殊神之在人則一以神觀物無有不平以形觀物則不平矣徵者扣之而應感之則通若以不信視物物亦不信之矣形本無徵取徵於神以外求徵於內內重而外輕也若以內求徵於外則其徵也不徵其徵也不徵則其平也不平矣明者爲使動用有限神者徵之靜體無極故曰明不勝人也眞人立是論非惟矯時俗厚葬之獘抑使後世學者所重在內而不在外所養在神而不在形平徵之由已出神明之暫相須也信能造此則與天地爲一日星參光棺槨而珠璧之非過論也

南華沖虛二眞人應期教躋世淸寧遺訓流芳千古惠二經防互相發揮蓋不可以優劣論然本經首載列子禦風猶有所待而後篇引用不一或議以漆園之才縱橫馳騁自出奇何不可者而乃必蹈沖虛之轍耶愚嘗考其所以云凡有徳者必有言言所以述行也行同而言異者無之造極談古今一致直言曲諭正說反說皆所以明道也南華樂道前賢之善舉其全章以寓已意者十有六其防海章列文甚略莊子特詳耳故每章歸結則時見出藍之靑精彩倍越莊子得列文而愈富列文賴莊子而愈彰前謂禦風有待猶以迹觀後取立言微妙則以心契編末又以禦防名篇明所舉之不隱歸之合轍也然而當篇所載列文無防疑爲郭氏刪易之始乎饋漿之事戒其出異感人未防而戶外屨滿不能使人無保也次以緩翟交爭憤死化爲楸柏遁自然之刑而戮造物者報其人之天也知道不言如天之運知而言之其機淺矣是以屠龍技成無所用巧用巧不足以效於屠龍甘防痔者得車愈多不多不足以旌其防痔皆所以驚學徒而鍼時病也至於賴貞幹以扶國不若休之悟動過之刑心當加謹只九徵用而不肖得三命至而恭慢分八極三必之不常一珠九殞而僅得又以諭處世應物之多端貪名逐利之召患也儻能因其有形反防夫未始有物則人間世之累可免矣捨犧牛而爲孤犢亦在人篤信而力行之篇末結以莊子死示幻形不足戀凡物必有終也門人慮烏鳶之食猶以世眼觀惟至人忘形任化無予奪之或偏體神用明顯平徵之不謬此其所以離人入天而登假乎道也歟

南華眞經義海纂微卷一百二

欽定四庫全書

南華眞經義海纂微卷一百三

宋褚伯秀撰

雜篇天下第一

天下之治方術者多矣皆以其有爲不可加矣古之所謂道術者果惡乎在曰無乎不在曰神何由降明何由出聖有所生王有所成皆原於一不離於宗謂之天人不離於精謂之神人不離於眞謂之至人以天爲宗以徳爲本以道爲門兆於變化謂之聖人以仁爲恩以義爲理以禮爲行以樂爲和薫然慈仁謂之君子以法爲分以名爲表以參爲驗以稽爲決其數一二三四是也百官以此相齒以事爲常以衣食爲主蕃息畜藏老弱孤寡爲意皆有以養民之理也古之人其備乎配神明淳天地育萬物和天下澤及百姓明於本數系於末度六通四辟大小精粗其運無乎不在其明而在數度者舊法世傳之史尙多有之其在於詩書禮樂者鄒魯之士搢紳先生多能明之詩以導誌書以導事禮以導行樂以導和易以導陰陽春秋以導名分其數防於天下設於中國者百家之學時或稱而道之天下大亂賢聖不明道徳不一天下多得一察焉以自好譬如耳目鼻口皆有所明不能相通猶百家眾技也皆有所長時有所用𨿽然不該不徧一曲之士也判天地之美柝萬物之理察古人之全寡能備天地之美稱神明之容是故內聖外王之道暗而不明郁而不發天下之人各爲其所欲焉以自爲方悲夫百家往而不反必不合矣後世之學者不幸不見天地之純古人之大體道術將爲天下裂

郭注爲以其有爲則眞爲也眞爲則無僞矣又何加焉神明由事感而後降出使物各歸根抱一而無飾於外斯聖王所以生成也凡天神至聖四名一人耳所自言之異仁義禮樂又四名之粗迹賢人君子之所服膺也其名法參稽之數民理旣然聖賢不逆古之人卽向之四名本數明故末不離無乎不在所以爲備數度可明者𨿽多已防外也能明其迹耳豈所以迹哉六經散於天下皆道聖賢之迹尙復不能常稱用其迹而無統天下不免於亂故明聖賢之迹又未易也百家穿鑿各信偏見而不能都舉聖人統百姓之大情因爲之制百姓寄情於所統而忘其好惡故與一世而得淡漠焉亂則反之人恣其近好家用典法國異政家殊俗所長不同不得常用未足備任各用其一曲故析判萬物之理暗鬱聖王之道全人難遇故也古人之大體各歸根抱一則天地之純也道術流獘各奮其方或以主物則物離性以從其上而性命之情防矣

呂注天下百家之學莫不自以所治方術施之有爲爲不可加方術各不同則古之道術果何在曰無乎不在但不得其全耳旣不得其全則神明何由降出神降則聖之所生明出則王之所成一者神明之主所謂天人神人至人聖人君子其體大同所從言之異耳語道先明天天者所宗也故不離於宗謂之天人精所以入神不眞則不至聖人則全天體神之至者故統道徳而兆變化此卽神降而爲聖也及其見於仁義禮樂薫然慈仁謂之君子則明出而爲王也由聖人而上與天同由聖人而下與人同者也以法爲分而不可犯以名爲表而不可亂以操爲驗而不可欺以稽爲決而不可惑此皆有數存焉數多者位髙而用大數少者居下而治小百官相齒以此而已上則聖之所生下則王之所成無不備者故能配神明醇天地育萬物和天下明本數而不疑系末度而不失其道不爲六合所拘其運無乎不在古之道術其大體如此而所謂神者數不能計度不能度不可以書言傳也明在數度者有司出其法國史記其迹其在詩書禮樂者鄒魯之士多能明之自詩以道志至春秋以導名分皆古之道術明而在數度者先王以其數施於有政防於天下故百家時稱道之亦不出於古道術之外天下有道聖賢明而道徳一學者得見其全不爲奇方異術所蔽及其亂也天下多得其一端察焉以自好𨿽各有所長而不該不徧一曲之士而已天地有大美而判之萬物有成理而析之以古人之全而察之彼百家者寡能備天地之美稱神明之容是故聖王之道暗而不明人各爲其所欲爲道爲天下裂矣

疑獨注道術無乎不在方術則有在矣言道之體無不在道之用未嘗或在或謂之神謂之明或謂之聖謂之王或降或出或生或成是果有在乎夫神者明之藏明者神之顯聖者王之始王者聖之終圓融和防使之無間猶四時之气不同所以成歲功則一曰天曰神曰至曰聖君子百官其本末精粗𨿽不同皆不離乎一而已出而有別者宗生而不粗者精眞者精誠之至合天徳而通乎道謂之聖人四者非同非異出入殊途聖人出而爲君子則道徳防而爲仁義禮樂又防而爲法名操稽以備百官之用又君子之緒餘也聖人防道以致用故有法防同以立異故有分百官述法而不及道言分而不及用名者實之賓表者裏之外百官充名而不盡實充表而不及裏所操者行而有驗乎外所稽者知而決出乎果其數一二三四卽名法守具也器有小大識有遠近故百官以此相齒以事爲常以衣食爲主所以養民也化之而蕃息居之而富藏老弱孤寡有以給神明天地有以配然後育萬物使之順性和天下使之時應而其澤流於百姓也本數言其精末度言其粗明而有系此道所以備而無乎不在也其徵而在性命者可傳以心法所不能傳可有諸己史所不能有明而在數度詩書者法史搢紳能明之六經各有所道同歸於治而已夫老莊之槌踶仁義欲矯枉以歸直也矯之太過又歸於枉至此獨以聖人六經爲言所以矯向之過枉者耳六經判而百家各是其所是道術所以不明時稱道於口不能以心體之致聖賢暗而不明道徳二而不一各爲其所欲爲私察以爲知私好以爲仁所以寡能備天地之美稱神明之容其於內聖外王之道必不合矣

碧虛注天下方術各成一家以求有用於世道惡乎在哉言醇英已去糟粕徒存也然神降明出由於有道聖生王成非有二途以防爲宗天人也精粹而無雜神人也守眞而不僞至人也若乃宗自然之理本不徳之功行虛通之途逃神妙之機斯乃治世聖人居域中之大統上三名者也次論君子百官以仁義禮樂治天下燻然慈和惠及萬物立法以定職分授名以表性行觀操以驗才能稽考以決黜陟皆有術數存焉道不足則用法法不足則用術術不足則用權權不足則用勢勢不足則反權權反術術反法法反道道則無爲而自化也術者人君之密用羣下不可妄窺勢者制物之利器羣下不可妄爲君有術而臣得窺非術之奧者君有勢而臣得爲非勢之重者要在先正名分不相侵奪然後術可施而勢可專也百官以事相齒亦不出乎一二三四之序法名操稽之目用以教養萬民使無失業而已太古之時無法而自備非設法以備之也配神明則無靈響醇天地則四時常若育萬物則年谷常禮和天下則人無夭惡所以仁及艸木信及豚魚者由乎明本數系末度也主無爲而尊本數也天道也分守也臣有爲而累末度也地道也原省也本末之分在審之而已此道六通四辟而無礙凡天地秋毫神靈形器推移轉徙無有入於其間也其在陰陽律曆詩書禮樂者其數防於天下百家之學時稱道之及其朴防時澆世道交防察察以自好不能相通爲用故聖王之道不明而人各爲其所欲爲往而不反日遠乎道矣道術爲天下裂學者之不幸也

鬳齋雲莊子於末篇論古今之學猶孟子末篇聞知見知自篇首至將爲天下裂是个冒頭總序方隨家數言之以其書自列於家數中鄒魯之學乃於總序則知此老亦以其所著書多矯激之言未嘗不知聖門之學爲正人皆以其學爲不可加言人人自是古之道術與仁術心術字同惡乎在卽無乎不在有時中之意言學𨿽不同而道無不在也神降明出何由而見聖生王成卽天地生成之理皆原於一一謂造化曰宗曰精曰眞皆與一字同但作文如此以天爲宗至以道爲門皆無爲自然之意兆於變化則原於一薫然慈仁以气象言法有區別名有操準其所驗決亦各有據一二三四言其纖悉明備以衣食爲主教民務耕桑以老弱孤寡爲意發政施仁之本配神明四句言功用之大本末卽精粗六通四辟無施不可也次序六經之學分明是說孔子及防爲百家眾技天下多得其一端而察然以自誇猶耳目之不能相通於天地神明有所不備矣內聖體也外王用也內外之道不明人各以其所欲爲方術迷而不反道術將爲天下裂一句結得甚力

此篇首論當時學者各殉已能以有所施用爲不可加而不知無爲自然之妙理所以遠乎道然則古之道術果惡乎在曰無乎不在後人自爲其方有以間之國異家殊而流爲方術矣夫道術者所以配神明而行治政厚風教而通物情使民由之不知歸於自化上古聖君所以端拱無爲而視天民之阜也其神明之所降出則由事感而應𨿽爲非爲聖生王成斯又神明施化之效自不離於宗至謂之聖人所以成乎天則聖者之事而神至在其中自以仁爲恩至謂之君子所以成乎人則王者之事由道而見於治故以內外言之次敍法數度詩書禮樂皆先王致治之具得其人而後行者也道可配神明則可醇天地徳可育萬物則能和天下本數卽所謂一自一以往皆末也聖之所生以一爲本王之所成因貳以濟本末相須而治道備矣古者聖王之爲治也密其憂民也深非惟求理於一時直欲爲法於萬世自道志至名分皆聖人致治之迹也施之天下而效有淺深見之事爲而政有治亂者爲聖賢之指不明道徳之歸不一學者徒貴已陳之芻狗治莫致而妖異興焉各得一端而自以爲大全無異指蹄涔爲東海也天地之大美非道不能備神明之形容非徳不能稱彼自爲其方者詎能造於是乎結章數語言意激切有以見南華用心猶夫子時哉之嘆有爲不可加爲下當疊爲字欲焉應是欲爲詳文義可見

南華眞經義海纂微卷一百三

欽定四庫全書

南華眞經義海纂微卷一百四

宋褚伯秀撰

雜篇天下第二

不侈於後世不靡於萬物不暉於數度以防墨自矯而備世之急古之道術有在於是者墨翟禽滑釐聞其風而悅之爲之太過已之太循作爲非樂命之曰節用生不歌死無服墨子泛愛兼利而非斗其道不怒又好學而博不異不與先王同毀古之禮樂黃帝有咸池堯有大章舜有大韶禹有大夏湯有大濩文王有辟雍之樂武王周公作武古之防禮貴賤有儀上下有等天子棺槨七重諸侯五重大夫三重士再重今墨子獨生不歌死不服桐棺三寸而無槨以爲法式以此教人恐不愛人以此自行固不愛己未敗墨子道𨿽然歌而非歌哭而非哭樂而非樂是果乎其生也勤其死也薄其道大觳使人憂使人悲其行難爲也恐其不可以爲聖人之道反天下之心天下不堪墨子𨿽獨能任柰天下何離於天下其去王也遠矣墨子稱道曰昔者禹之湮洪水決江河而通四夷九州也名山三百支川三千小者無數禹親自操槖耜而九雜天下之川腓無胈脛無毛沐甚風櫛疾雨置萬國禹大聖也而形勞天下也如此使後世之墨者多以裘褐爲衣跂蹻爲服日夜不休以自苦爲極曰不能如此非禹之道也不足爲墨相裏勤之弟子五侯之徒南方之墨者苦獲已齒鄧陵子之屬俱誦墨經而倍譎不同相謂別墨以堅白同異之辯相訾以觭偶不忤之辭相應以巨子爲聖人皆願爲之屍冀得爲其後世至今不決墨翟禽滑釐之意則是其行則非也將使後世之墨者必自苦以腓無胈脛無毛相進而已矣亂之上也治之下也𨿽然墨子眞天下之好也將求之不得也𨿽枯槁不也才士也夫

郭注勤儉則瘁故不暉然財有餘故急有備太過太循不復度眾所能也物不足則鬥令百姓勤儉有餘故以斗爲非不怒但自刻旣自以爲是欲令萬物皆同已先王則恣其羣異然後同焉皆得而不知所以得也毀古禮樂嫌其侈靡物皆以任力稱情爲愛今以勤儉爲法而爲之太過𨿽欲饒天下非所以爲愛也獨成墨子道而非道徳不萬物之情其道觳而無潤使人憂悲難行不可爲聖人之道聖道使民各得性之所樂則天下無難矣故王者必合天下之歡心而與物俱往墨子徒見禹之形勞而未睹其性之適謂自苦爲盡理非其時而守其道所以爲墨於墨之中又相與別巨子最能辯其所是以成其行皆願爲之主以系其業意不在侈靡而備世急所以爲是爲之太過則非亂莫大於逆物而傷性故爲治之下爲其眞好故聖賢不逆也但不可以教人求之不得世無其軰枯槁不捨所以爲眞好才士而已非有徳者也

呂注先王之治至於聲名文物之大備則不侈於後世不靡於萬物不暉於數度非其常然也以防墨自矯所以備世急古之道術有在於是夫道所以體常而盡變墨子特見其備世之急遂以爲常所謂得一而察焉自好非可與人同也自作爲非樂至博不異皆爲之太過已之太循者也先聖禮樂有節防葬有儀今乃生不歌死不服不同先王毀古禮樂其儉薄如此非特不愛人亦不愛己矣墨子本以泛愛兼利爲心而不察人之不堪甘其苦而爲之以約失之者鮮則未敗墨子道也哀樂人所不免先聖爲之節文墨子使之歌而非歌哭而非哭是果人情乎生勤死儉使人憂悲古之道術𨿽有在於是而墨子爲之大過不可謂聖人之道已𨿽能任柰天下不堪何其去王道遠矣昔禹遭洪水其勞至於此所謂備世之急者墨子以爲常然則非也夫勤勞備世之急則是爲之太過天下不堪其行卽非將使後世學者自苦以相進而已勤儉固難爲而墨子優爲之眞天下之好求之不可得可謂才士也夫

疑獨注大道旣防諸子繼出有若墨翟滑者有若宋鈃尹文者其終若惠施之徒相辯以數千言莊子辭而辟之廓如也墨教勤苦儉薄以逸樂侈靡爲非故使數度不暉而以防墨自矯足以備世之急而財用有餘故墨翟之徒聞風而悅終爲之則太過終已之又太循生不歌故爲非樂以節用爲道故死無服其道使人各足而非斗自刻故不怒好學而使物同己故博不異生勤死薄毀古禮樂不與先王同也自黃帝有咸池至周公作武明其生不歌之非自古之防禮至士再重明其死無服之非未敗言其終於敗也使歌而非歌哭而非哭是果乎言獨誰成墨而違萬物之情變也其道大觳使人難爲其去先王也遠矣蓋先王與民同患其道本諸人情非期於難行欲使天下皆如己也昔禹湮洪水決江河親操槖耜沐雨櫛風其勞形天下也如此後世效之以自苦爲極夫禹之道非墨也流習之則有所謂墨相裏勤至鄧陵子之屬俱誦墨經而倍譎分別同學而異趨也以辯相訾以辭相應以最能辯者爲聖人願爲之屍冀傳業也墨子之勤儉備患則是過於自苦則非言亂則居其上論治則居其下眞天下之好求其比不可得墨子才近禹而道遠於禹所以不能無止於一墨而已

碧虛注墨氏之教不侈靡不暉耀勤儉厲已捄世之急但儉嗇太過已能循而眾難遵非樂節用生憂死薄可謂大拂人情然而泛愛近仁兼利近義非斗近禮不怒近知又好學而廣尙同則亦異乎流俗也其與先王不合者毀古禮樂爲特甚自咸池至作武及棺槨之重數皆古禮樂也墨子則生不歌況絲竹乎死無服況珠玉乎以此自行固不情以此教人亦太忍終不免倍譎無倫之獘人之歌哭笑樂發乎本情今一切非而去之與世情不矣枯觳無潤使人憂悲眾皆不堪而墨子獨能任旣不合天下之情去王道遠矣墨子宗禹勤儉故稱其治水之功九滌天下之川謂九州之川滌除無壅腓無胈至置萬國皆載其粗迹末造妙本而後世效之以自苦爲極至有割肌膚斷肢節以儌福者此又學墨之也相裏勤之徒未敗墨子道者也以辯博論大者爲師遂至淸談好勝之獘以勤儉備急則是以憂苦教人則非後世效之亂之上也治何望焉然而好學勤篤無對於天下彊學立志教侔仲尼亦才士之美者也但所行失道徳之正耳

鬳齋云不教後世以侈故不飾麗萬物不以禮樂度數爲暉華拘束其身以矯世欲天下之用有餘主於儉以足用言世人以衣食不足故致爭亂也後之學墨者遂抑遏太甚非樂節用墨子篇名以鬥爭爲非不以怒爲道博不異者廣其而上同教人愛己兩失其道不近人情故曰不大觳猶大朴其行難爲也逆天下之心而墨子猶安之旣不合人心非可以王天下墨子稱道至形勞天下也如此述禹之功績九讀同鳩鳩而雜治之奇偶本異而曰不忤此彊辯之辭巨子墨學之大成者求之不得言無復有斯人𨿽極其枯槁而爲之不止可謂豪傑之士矣

不侈靡於萬物不暉耀於禮儀勤謹節儉以備世人之急此禹行之見於世者墨翟滑聞風而悅遂至爲之太過而勤苦難行體之太循而枯槁無作爲非樂節用以教天下生不歌死不服卽非樂節用之見於行者也泛愛所以兼利非斗所以不怒亦不失爲賢厚也好學務博覬人同己則心猶好勝未能克去其私至於毀古之禮樂則非獨悖乎聖典亦拂天下哀樂之情彊民以難從人已俱不愛矣由是知墨子之道終於敗不可行於天下後世也當歌不歌當哭不哭其於人情不矣生勤死薄苦觳憂悲逆物情而人不堪其去王道遠矣墨子又稱夫大禹治水之功勤勞若此使後世學墨者必以自苦爲極而欲力扶其教殊不知禹當洪水之變父殛而功不成是又變中之變遂刻苦捐軀嗣成厥績非可以爲常也以處變之迹施之於常無異病已而鍼炙徒增瘡痛不知孰甚焉相裏勤之徒又稱別墨爭相訾辧推其業成者爲聖人巨子猶儒家云碩儒皆願繼其後至今不決此自是一段言當時墨學之中又有分別墨翟禽滑再續前話其爲人之意則是教人自苦則非致亂則居首致治則下術也然而墨子眞性所好天下莫及卒以立教於當時固非聖人之道亦可謂才士也夫昔孟子辟楊墨以爲非聖人之道峻辭而力拒之若不共戴天者有以見衛道之功南華又詳述墨氏之行事與其源流申言其疵獘而不廢其所長可謂公論而存恕議不及楊氏意在其中矣墨學大禹楊學老聃皆出聖人之門學有所偏耳猶師商同學於夫子有過有不及此楊墨之芽蘗也故學不可不謹

不累於俗不飾於物不苟於人不忮於眾願天下之安寧以活民命人我之養畢足而止以此白心古之道術有在於是者宋鈃尹文聞其風而悅之作爲華山之冠以自表接萬物以別宥爲始語心之容命之曰心之行以胹合歡以調海內請欲置之以爲主見侮不辱救民之斗禁攻寢兵救世之戰以此周行天下上說下教𨿽天下不取彊聒而不捨者也故曰上下見厭而彊見也𨿽然其爲人太多其自爲太少曰請欲固置五升之飯足矣先生恐不得飽弟子𨿽饑不忘天下日夜不休曰我必得活哉圖傲乎救世之士哉曰君子不爲苛察不以身假物以爲無益於天下者明之不如己也以禁攻寢兵爲外以情欲寡淺爲內其小大精粗其行適至是而止郭注忮逆也畢足而止不望有餘華山上下均平以表其行別宥萬物不欲令相犯錯彊以其道胹令合調令和二子請得若此者立以爲物主見侮不辱以活民爲急救斗寢兵所謂胹調𨿽天下不取彊聒而不胹調之理然也見厭彊見所謂不辱不因其自化而彊慰之則其功太重請置五升之飯明自爲太少也宋鈃尹文稱天下爲先生自稱弟子日夜不休以爲民謂民亦當報已圖傲乎揮斥髙大之貌不爲苛察務寬恕也不以身假物必自出其力無益於天下者已之所以爲救世之士其行適至是而止未能經虛渉曠也

呂注不爲俗所累不求飾於物推誠以及人在醜而不爭願人安養而不求余其心有不然則以爲垢而洗之是以此白心也夫物之紛爭由於交侵而苛急別而宥之乃所以息紛爭而願安寧之道心之爲物無所不容則宜無所爭也二子語其容而行之以胹合歡以調海內是謂心之行欲置之爲主推而宗之自見侮不辱至彊聒不此所謂調胹之道古之道術𨿽有在於是然爲人太多爲己太少此二子所以不合於是言我日夜不休以救世人人必不至於圖傲乎救世之士而不我顧則我必得活不以饑死爲憂其行適至是而止過此則非二子所知謂其不聞道也

疑獨注若夫與世俗脫而無累於物任而不飾於人安而不苛於眾順而不忮願天下安寧畢足而止宋尹二人其道小異於墨故繼之墨翟之後言其流風末世尙有如此者故聞風而悅之華山之冠宋尹以此表其行接萬物以別宥大小爲始聖人之道則物我同體而無所別大小同區而無所宥所容以其迹所行非其心二子語心之容命之曰心之行其意願天下之安故以胹合歡以調海內請欲置之爲主與皆願爲之屍意同自見侮不辱至彊聒不皆自任之過上說其君下教其民有以見爲人太多見侮不辱至於置五升之飯而足見其自爲太少圖傲放大而以救世爲事也夫能仁而不能變不足以立義二子於仁爲過而於義不及君子不爲苛察言必自出其力苟爲無益於天下而察之不如其已言必欲救世也外以寢兵戰內以寡情欲其精粗大小𨿽不同所行至是而止耳

碧虛注無情故不累朴素故不飾直道故不苟因任故不忮願天下安活而不過養明白此心如是而已華山之冠以表心之堅正治如頂之均平以區別賢愚寬宥典法爲治本而言行不也法寬和則合民心宇內稱美樂推以爲君矣忍辱止鬥使民不爭寢兵守慈民尙雌靜以此說天下使民必從而願其安活是爲人太多也勤儉自苦請日置五升之飯猶推予先生寧已忍饑不忘天下是自爲太少也我必得活哉言我思救人天必活我圖傲乎言不圖傲也豈圖誇傲爲救世虛名而已不爲苛察務克己也不以身假物力行以率物凡無益於天下者不爲之外以不爭和調物情內以寡欲節抑己性事有精粗不同但去其非理者而爲之斯治道之極也

鬳齋云飾猶自奉忮咈人情別宥猶在宥隨分自處爲別寬閒自安爲宥容謂體行謂用以和胹爲合人之歡以調一海內請欲置之以爲主也彊聒不人厭聽而誇不已日得五升之飯師與弟子共之先生猶不得飽弟子可知忍饑自苦日夜不休豈爲久活之道蓋欲以此矯夫托名救世而自利之人圖傲謀矯之也猶豫讓曰吾爲此至難所以愧天下之爲人臣而懷二心者是也其說又曰不爲苛察無爾我之辧事皆自爲而不借人力以爲於天下無益之事明知其可爲不如己之學之其大意欲人外無攻戰之爭內無情欲之汨至此而止耳

不累不飾則心虛而守素不苟不忮則務誠而和樂以此化俗接物普願安全旣身不過享則不妄求多積自貽患害是爲長安寧之道以此立教於天下明白本心而無情宋尹聞風而悅繼行其道華山之冠以表行之方正均平其接物以別善宥愚爲本則必不趨乎惡亦足以厚風俗興教化但行之有不若聖治之大全而可久也心之容猶云手容足容言其動止气象心之行言其注措設施大槪以本心之善見諸行事和調海內不鬥不怒普安足養而止此語有惠而不知爲政之意寓其中欲置以爲主願遵承其教也耐辱救斗寢兵止戰皆守柔不爭之義彊聒彊見必欲人聽從其說請置五升之飯見其自爲太少寧己饑而不忘天下見其爲人太多日夜不休至於罷極而嘆曰我必得活哉言我勞苦以救人造物必能活我也今世之苦行頭陀道者勤儉於己而周悉爲人頗似之但不學無聞其弗及遠矣圖傲乎一句頗難釋諸解惟郭注近之此乃南華嘆息之辭圖傲猶謀防也言其莽廣不切事情二子欲以一己之力濟天下之眾而不度其難行也不務苛察是謂善宥不借物以榮身無益於天下者已之是謂善別也外行則禁攻寢兵使人各足而無爭內行則寡淺情欲律己不貪而無患事理𨿽有大小精粗要其所行至於是而極言其不能躋聖人堂奧所以止於墨學而已此段論當時墨家之其間語有主賓宜審詳之

南華眞經義海纂微卷一百四﹤子部﹐道家類﹐南華眞經義海纂微﹥

欽定四庫全書

南華眞經義海纂微卷一百五

宋褚伯秀撰

雜篇天下第三

公而不黨易而無私決然無主趣物而不兩不顧於慮不謀於知於物無擇與之俱往古之道術有在於是者彭田駢愼到聞其風而悅之齊萬物以爲首曰天能覆之而不能載之地能載之而不能覆之大道能包之而不能辯之知萬物皆有所可有所不可故曰選則不徧教則不至道則無遺者矣是故愼到棄知去已而緣不得已泠汰於物以爲道理曰知不知將薄知而後鄰傷之者也謑踝無任而笑天下之尙賢也縱脫無行而非天下之大聖椎拍輐斷與物宛轉是與非苟可以免不師知慮不知前後魏然而已矣推而後行曳而後往若飄風之還若羽之旋若磨石之隧全而無非動靜無過未嘗有罪是何故夫無知之物無建已之患無用知之累動靜不離於理是以終身無譽故曰至於若無知之物而己無用賢聖夫塊不失道豪傑相與笑之曰愼到之道非生人之行而至死人之理適得怪焉田駢亦然學於彭得不教焉彭之師曰古之道人至於莫之是莫之非而已矣其風窢然惡可而言常反人不聚觀而不免於輐斷其所謂道非道而所言之韙不免於非彭田駢愼到不知道𨿽然槪乎皆嘗有聞者也郭注決然無主各自任也物得所趣故一都用乃周任其性乃至泠汰猶聽放謂知力淺不知任其自然故薄之而又鄰傷焉不當其任而任夫眾人眾人各自能則無爲橫復尙賢也非天下之大聖欲壞其迹使物不狥耳法家𨿽妙猶有椎拍故未泯合不能知是非前後防目恣性苟免當時之患魏然而獨立也推曳而後行往所謂緣於不得已患生於譽譽生於有建惟聖人然後能去知與故循天之理故愚知處宜貴賤當位賢不肖襲情而云無用賢聖所以爲不知道欲令去之如土塊也亦爲凡物云云皆無緣得道道非偏物也夫去知任性然後神明洞照所以爲賢聖而云塊不失道人若土塊非死如何豪傑所以笑之未合至道故爲詭怪得不教焉謂自任之道莫之是非所謂齊萬物窢然逆風所動之聲不順民望𨿽立法而輐斷無圭角也道無不在而云土塊乃不失道所以爲不知𨿽然槪乎嘗有聞但不至也呂注不黨無私則中虛而無主故與物爲一不顧不謀與物俱往古之道術者寂然不動之時二子聞風而悅感而遂通天下之故則三子者之所不知也天大地大道大而有所不能則知萬物有所可有所不可選則不徧教則不至惟齊之以道則無遺矣是故愼到棄知去故而緣於不得已冷者淸其濁汰者去其擾古之人由是以入道非以是爲道二子以道爲止於此蓋不知智與已未始有物也夫萬物並作乃其所以復而其蕓蕓乃其所以歸根不足以撓吾心也愼到之所以爲道理者以爲知不知而已將薄之而後鄰傷之惟無知乃所以全也愼到徒知夫知之不知而不知夫不知之乃知也謑髁不定縱脫無行而非天下之賢聖所以棄知去已也椎拍輐斷連下三句則泠汰於物之謂椎拍鏈治之輐斷破絕之宛轉則與之俱往故忘知慮前後魏然而已推曳而後動若風羽之旋磨石之隧則其動非我也若無知之物而已故無建巳用知之患動靜不離於理是以無譽無過愼到以是爲道理夫惟塊不失道蓋知絕聖棄知之說而絕棄之者乃所以爲聖知也則奚以異於死人之理豪傑所以笑之而得怪於天下田駢學於彭得不教焉以其教則不至也言古人至於莫之是非而已其風窢然惡可而言亦防乎未始有是非而知者不言之說至於所爲與人反而欲以不聚人觀則不免於輐斷而已夫道未始有物也故以虛空不毀萬物爲實奚以常反人而以椎拍輐斷爲哉其所謂道非道而所是不免於非以其滯於無知之域三子𨿽非知道槪嘗有聞者若墨翟滑宋鈃尹文非惟不知道又未嘗有聞也道本出於性命之情而其眞以治身今墨翟滑釐制行舉離於天下至於人已不愛則防本失眞爲甚故論道術爲天下裂而先及之次以宋尹則爲知道田愼則知而近之由粗以及精也

疑獨注道術有在於是三子聞風而悅明其道與宋尹異故齊萬物以爲首非若接物以別宥爲始者矣天能天而不能地地能地而不能天道運於中能包而不能辯由是知萬物皆有所可有不可故混之則徧任之則至包之則備辯之則有遺矣是以愼到棄知而不辯去已而不接緣迹於不得已之域未嘗求物之感而欲通之求言之通而欲動之泠汰自放不累於物故以薄知爲猶近傷於理將欲都忘之無任則無事無行則無迹賢則有事業聖則有徳行笑而非之皆不尙之意椎拍者支其將往之形輐斷者削其旣殘之緒與物宛轉是與非則累免矣不師知忘前後心若死灰魏然獨立未嘗唱而常和未嘗感而常應行如推車往如曳尾緣於不得已也故若風還羽旋磨石之隧其徳全無動靜無過蓋以於物無知於我無己所以患累莫及焉夫吉凶生於動毀譽出於有建二子遊於吉凶毀譽之外故至若無知之物以塊然爲不失道也道者有形所同由徳者有心所同得𨿽瓦礫之微道無不在而愼到之道非生人之行適得怪焉田愼同學於彭得不教之道其風窢然幽隱而有疑意其情狀非可明言也常反人不聚觀以未能齊萬物輐斷無圭角貌其所謂道或入於非道其所謂是或入於非是三子槪嘗聞道而未得也老子嘗曰絕聖棄知而莊子於此不取彭愼疑若相戾然蓋寓言於二子削去其迹庶防將來知其爲矯一時之言耳

碧虛注黨則不公私則不明無心則主不在己以法治物則事無疑貳故忘知而無擇惟執法而行天地無全功聖人無全能物有可有不可者故有治法存焉若法而用選施教則事不周理不至矣道總包而無遺有自然之理也愼到以下四句謂必如此然後可以無遺泠汰猶防鏈以法防鏈物之精粗以扶天下之道理用法𨿽非善猶愈於無法無法則道理不一亂莫甚焉薄知未免有心有心不免無患謑髁訛倪而笑尙賢之無倫縱脫狂誕而非聖人之虛曠斯法獘之所致也椎拍敲斷桎梏輐斷刑截肢節然所施用宛轉物情無是無非苟可免禍忘慮忘知魏然安處靜則推曳而後行動若飄風與旋羽無用知之患若無知之物𨿽神明降出亦無所施爲言其枯槁絕物所以人皆怪之三子皆以墨學立教則有是非今云莫之是莫之非如風窢然有音無辯是爲得不教焉及其反於人情又不免敲斫刑截此所謂道非王道也言其法𨿽是而行之則非三子皆不知道然亦爲學而有聞於時但其立教非正耳

鬳齋云趣物萬物之理趣不兩一也彭田愼三子皆齊之隱士其謂天地亦萬物之一其爲首者無爲之道天地所能各有偏大道包之而無所分辯物有可不可選之則不能周教之則不能盡歸之於道無餘論矣去知與己無爲也泠汰於物無拘礙也其說曰若以知與不知爲分則廹於知而近自傷謑髁不定無任不畱心於事故笑天下之尙賢縱脫無行故以天下聖學爲非椎拍輐斷無圭角也故能與物宛轉無是無非以免世俗之累風還羽旋磨石之隧皆無心而與物宛轉之諭物惟無知則無是已之患無容心之累動靜順理不求知於人無譽所以無咎何用賢聖之名但塊然無知可以不失道矣看此議論如今山林修苦行之人故豪傑笑之以爲猶死人也此等人爲學自相契合有不待教而能者其師之言曰古之爲道者本以無是非爲主發言如飄風窢然無所容心故曰惡可而言其見常與人相反不能聚合倫而觀不免爲一偏之說但求無圭角而已輐斷與前輐斷同其言𨿽壯偉而所謂道者非道也三子不知道此莊子斷一句以大槪觀之亦皆有聞於道但不得其正耳

能不黨則無私善決而不以己見爲主使天下物趣皆歸於一不慮不謀與物俱往三子聞風而悅以其道同故也其立教以齊萬物爲首物本不齊齊之者道天地物之至大尙無全功況他物乎道包之而不辧此所以齊也萬物有可有不可選之教之愈不齊防之以道則無遺矣故愼到棄知而若愚去已而任物不得已而應𨿽爲非爲也澄已之源以淸泠沙汰萬物物無不從者矣其知者出於不知若但薄其知猶近於傷性必至於無知乃全也謑髁不任事故笑天下尙賢以爲治者次句配上文義自明白椎拍鞭笞輐斷卽後文輐斷謂刑截罪人言𨿽任法用刑而與物情宛轉周浹公平而當理也捨世俗之所爲是非而防極乎事理之實則可以無患苟免是其謙辭不師知則忘前後之慮魏然若枯槁推曳而後動其動也如風旋羽磨無心於動故無過夫無知之物不立已不用知動靜無心自與理合譽旣無毀亦何存故不慕聖賢之名以塊然無知爲得道而不知有感通潛化之理所以豪傑笑怪以爲死人無異也田學於彭但任物性自然學以扶植之而不矯其本故云得不教焉謂學道至於莫之是非而已言出如風過窢然無心於是非之辯豈可復論其所以哉是以常反人之情不聚觀於天下聚觀與危其觀臺相然猶不免任法刑無法則又難治矣其所謂道者非道故所言𨿽當亦不免爲人所非三子皆未知道其學嘗有聞於時不可全泯也詳南華所論彭田愼之學又優於苦獲已齒之徒故列於後與關尹老聃差近焉

以本爲精以物爲粗以有積爲不足澹然獨與神明居古之道術有在於是者關尹老聃聞其風而悅之建之以常無有主之以太一以濡弱謙下爲表以空虛不毀萬物爲實關尹曰在已無居形物自著其動若水其靜若鏡其應若響芴乎若亡寂乎若淸同焉者和得焉者失未見先人而常隨人老聃曰知其雄守其雌爲天下溪知其白守其辱爲天下谷人皆取先已獨取後曰受天下垢人皆取實已獨取虛無藏也故有餘巍然而有餘其行身也徐而不費無爲也而笑巧人皆求福已獨曲全曰苟免於咎以深爲根以約爲紀曰堅則毀矣銳則挫矣常寬容於物不削於人可謂至極關尹老聃乎古之博大眞人哉

郭注有積爲不足寄之天下乃有餘無有何能建建之以常無有明有物之自建也天地萬物皆各自得而不兼他飾斯非主之以太一耶物來則應應而不藏故功隨物去不自是而委萬物物形各自彰著動靜若水鏡諭常無情芴乎寂乎常全者不知所得也物各自守其分則靜默而已無雄白也雄白者尙勝自顯豈非遂知過分以殆其生耶古人不隨無涯之知故其性全性全然後歸之如溪谷天下樂推而不厭也雌辱後下皆物之所謂垢也取實者惟知有之以爲利未知無之以爲用取虛者守衝泊以待羣實無藏者付萬物使各自守故不患其少巍然獨立自足之謂其行身也因民所利而利之隨四時而成之常與道理俱故無疾無費巧者有爲以傷神器之自成無爲者因其自生自成萬物各得自爲蜘蛛猶能結則人人自有能矣無貴於工倕也委順至理則常全無求而福自足隨物故不得咎理根於太極之初不可謂之淺也以約爲紀去其甚防至順則金石無堅迕逆則水气無耎順全逆毀斯正理也進躁無涯爲銳各守其分自容有餘不削於人全其性也呂注以道爲精則以物爲粗以物爲粗則以無物爲精矣道未始有物故以有積爲不足致虛極則必至於無積而後止澹然獨與神明居而已古之道術本末精粗無乎不在此云以本爲精趣時而已道本無物而時有焉則猶有未樹也建之以常無有則物不能防矣一與言爲二有所謂一則非太一太一則一亦不可得故萬物歸焉而不知主道無形則不爭故以濡弱謙下爲表觀其表則中之所體可知物各歸根體自空虛以空虛不毀萬物爲實異乎椎拍輐斷以爲道者也關尹子曰十一句皆在已無居形物自著之功老子曰知雄守雌知白守辱雌靜而不唱辱謝而歸根溪輸而不積谷應而不藏而江海之源所自出則建以常無有主以太一之謂也處後而受垢以濡弱謙下爲表也處虛而無藏故不毀萬物而物爲之用此其所以有餘不先人而隨人所以徐而不費異乎勞形苦已以爲道者矣因物之自虛而不毀之則異乎若無知之物矣曲全免咎是所謂福以深爲根則無事於堅以約爲紀則無事於銳至虛至大故常容物不削於人蓋以本爲精而澹然獨與神明居則所體者道之眞可謂至極故嘆曰古之博大眞人哉

疑獨注常無欲以觀其妙以本爲精也常有欲以觀其儌以物爲粗也以有積爲不足積之則有限防之則無窮也莊子嘗曰至無而供其求蓋給天下之有者至無也應天下之實者至虛也澹然無欲故與萬物遠不離於精故與神明居無者對有之無常無者非無之無不爲有對所常有亦不爲無對者也建之以常無有則防矣豈復分儌妙於其間哉常無常有所宗者太一太一則天下之一不得以先之故守之以柔弱爲之以謙下表言其見諸外也人皆取實已獨取虛則以空虛爲實際而不費無爲笑巧則以不毀萬物爲實存已以空虛接物以不毀濡弱謙下老子之行也空虛不毀老子之徳也處已無居故能使物亦無居隨時變化超脫於六塵之外而形物自著無障礙也動而順故若水靜而明故若鏡芴乎有象而若亡寂乎無聲而若淸同不以爲同故若和得不以爲得故若失未嘗先而嘗隨人和而不唱也溪容而善納穀虛而善應知雄守雌不爲物先知白守辱養之以榮利人之所先垢辱人之所後人皆取實有積故不足已獨取虛無藏故有餘如山巍然獨立而無不足也其行身也愈鈍而後利外益而內不損任物自然不雕不斫人之於福以有求之已之於福以不求求之曲全其身苟免於患是所謂福也深者道之根約者道之紀堅則有毀之者當守之以柔銳則有挫之者當養之以虛厚於處物曰寬容厚於處人曰不削此關尹老聃之道也

碧虛注妙本之精可以意致有物之粗可以言傳以有積故不足有餘者莫過乎太虛獨與神明居不欺暗室也常無有道之用太一身之主沖虛物之宗也至人無己萬物皆我動而無心靜而能照感而遂通無常情也若亡非無若淸非濁和非合污失非防已不先而隨後其身也知雄守雌謙以自牧知白守辱處昧而明受天下之垢能忍辱也無藏故有餘與人己愈有躁則精神耗巧則爲人役苟免於咎福何求焉深根故未始出其宗約紀故操之也易寬容於物則廣慈不削於人則博濟此皆眞人渉世之粗迹乃關尹老聃之所勤行者也

鬳齋云以有積爲不足藏富於天下也以無爲宗以太極之始爲主表者應世接物見於外空虛則物物皆全實理樂軒所謂一物都無萬物全是矣無居無私主自著隨物形見水之動鏡之靜谷之應皆無心者也若亡似有而無若淸淸而無名以同於物爲和以無所得爲得知雄守雌以能隱於不能知白守辱居髙而不爲髙溪谷下而能容物之意惟其以虛爲實故無藏而有餘安徐而無損人皆以巧爲巧我以無爲爲巧人皆以福爲福我以免咎爲福以深爲根言其本在太一之始以約爲紀言以易簡爲守身之法凡物堅銳則有挫毀以容物爲量則人於我無所侵削而全其生此天下至極之道也

道爲生物之本精微莫睹物爲道之緒餘粗質具陳世人務積物以爲養愈積而愈不足虛空曠邈神明所捨並包廣納無毀無成惟天下萬物富有亦安能勝虛空之無人能澹然無欲則體合太極而與神明居矣身外無積胸中有餘此關尹老聃之所優爲也萬物之有生於無而人之妄情例著於有能防常無固難常無其有爲尢難欲建立於常無有之地非主以太一不可太一者有一而未形卽天地之先人之性初也能主於是則知夫未始有物故以濡弱謙下爲表表謂見諸行事故與物處而不立敵我空虛而不毀萬物萬物不毀謂存而勿論蓋已忘而物自化何待毀物而爲無物滿前則實也虛之在我耳在己無居形物自著亦此意水動鏡靜谷應皆諭無心自然之爲若亡不可得而有也若淸不可得而撓也同而混之則和執而有之則失是以不先而隨終身無患知雄守雌見剛而思柔知白守黑處明而尙晦溪谷諭善下而眾流歸之受天下之垢有容徳乃大無藏故有餘虛而不屈動而愈出也如是則巍然立乎萬物之上無一物介吾心無一物非吾有矣其行不躁而常自足心樂無爲不羨世巧人皆求望外之福己獨以曲全爲福苟免於咎福莫大焉深根爲內固約紀謂省緣所以免堅毀而銳挫也寬而容物則不削人肥已可知矣凡此皆世人立身處物之極致而博大眞人之粗迹也按道徳經云知白守黑莊文小異

南華眞經義海纂微卷一百五

欽定四庫全書

南華眞經義海纂微卷一百六

宋褚伯秀撰

雜篇天下第四

寂寞無形變化無常死與生與天地並與神明往與芒乎何之忽乎何適萬物畢羅莫足以歸古之道術有在於是者莊周聞其風而悅之以謬悠之說唐之言無端崖之辭時恣縱而不儻不以觭見之也以天下爲沈濁不可與莊語以卮言爲曼衍以重言爲眞以寓言爲廣獨與天地精神往來而不傲倪於萬物不譴是非以與世俗處其書𨿽瑋而連犿無傷也其辭𨿽參差而諔詭可觀彼其充實不可以已上與造物者遊而下與外死生無終始者爲友其於本也大而辟深閎而肆其於宗也可謂稠適而上遂矣𨿽然其應於化而解於物也其理不竭其來不蛻芒乎昧乎未之盡者

郭注無形無常隨物也死與生與任化也何之何適無意趣物莫足歸故都任置以無端崖之辭時恣縱而不儻不急欲使物見其意累於形名以莊語爲狂而不信故不語也其卮寓言俱通至理正當萬物之性命已無是非故恣物兩行形羣於物故與俗處還與相合無傷不惟應當時之務故參差彼其充實不可已多所有也莊子通以平意說已與說他人無異按其辭明其汪汪然禹拜昌言亦何嫌乎此

呂注無形故不可見無常故不可測以爲死與則未嘗有生以爲生與則未嘗有死以爲天地並與則未嘗有古今以爲神明往與未嘗有彼是然則芒芴無爲寂然不動而已萬物畢羅無不任也莫足以歸其惟神之所爲乎以謬悠唐不可窮之辭時恣縱而不苟蓋有對不以觭見之則𨿽無實不經不害其爲信言也莊語猶法言惟道之從而已卮言諭道之日用無窮重言寓言所以趨時也人不吾言之信故稱古昔以爲重重言不能諭而後有寓言夫莊子之所體者獨與天地精神往來而不傲倪於物故其言亦然傲倪猶防親也不譴是非所以羣於世俗著書𨿽瑰瑋而連犿無傷也連謂無間隙犿則有定體然不可得而求非世俗所可貴也諔詭言之異非世俗所可賤也惟其有諸中而充實不可以已故上與造物者遊下與外死生無終始者友則入於神矣其本宏大以天爲宗可謂調適上遂不離於宗者也故應化也其理不竭解物也其來不蛻謂形不待蛻而後解芒昧無盡此神之不可知者也

疑獨注至人遊心於寂合气於寞𨿽有形而若無形革故鼎新而不常天地者神明之體神明者天地之用體有常而用主變外物而至於外死生體道而至於任變化𨿽萬物畢羅而不出乎道之外古之聖人所以其道爲萬世法天下貴者要在無不該無不通而已莊子立言矯時之自知其不免於謬悠唐是以列於諸子聞風之後恣縱所言無有偏黨以泛觀而不以觭見之天下不可與莊語故以卮重寓言繼之與天地精神往來而不傲倪於萬物言其通理當物也是非本無有故不勞遣或從言者遣之以言也惟其混是非故處世無忤所言瑰瑋而連犿無傷其辭參差而諔詭可觀皆充實於內發見於外不可自已也與造物者遊無生死始終故其本大其宗調適其應化解物也乘理而不竭因時而不蛻故芒昧而不知其極無終始而不離於宗者也

碧虛注寂寞無形道之體變化無常道之用生死道之化天地道之常神明道之迹芒乎何之至莫足以歸道之妙也不儻謂中法度不以觭見無偏也莊語正大之言南華著書以中正爲宗而曼衍無窮以重徳爲體而眞實不僞以寄托爲用而廣施教導與天地精神往來而不傲倪於萬物則侔於天而不暗於人是以處人間世也瑰瑋奇特連犿相從參差不常諔詭可觀其道充實淵妙無窮故能無心而一變化廣大而極根源調適物理上遂化元也夫道可以言論至極則渾淪之精微何其粗也可以意慮窮盡則造化之沖漠何其淺也故自古聖賢作述相繼而莫能已也

鬳齋云自寂寞無形至忽乎何適明至神與造化同運而無迹故萬物畢陳於前而莫知其所歸無偏黨則不以觭見所見不主一端也莊語端莊實語與天地精神往來與造化自然爲友也不譴無所泥連犿和同無傷無譏刺參差抑揚不定諔詭滑稽也此皆自說破其著書之意充實不可以己言道理充塞其間亦世間不可無之書也上遂上達天理故能應於教化解釋物理不蛻不離於道芒昧言其書之深遠然其胸中所得又非言語可盡也此篇自總序以下分別爲五自處其末繼老子之後明其學有源前三段著三个𨿽然皆斷其學之是非獨老子無之至此又著𨿽然字謂其學非無用於世者文字轉換處筆力最髙

無形無常言道無物而神化死與至往與言人任化而無極芒乎至以歸言忘適者無往而非適以謬悠之言恣縱而不苟猶云猖狂妄行而蹈大方不使物見己之觭介言混俗而不失道也以天下不可與莊正之語故立卮重寓言以致意焉獨與天地精神往來則離人入天放曠八極不傲倪於萬物不責人之是非故處世而和光應物而無忤立言𨿽瑰瑋而與世順從無所傷也其辭參差不齊卽所謂謬諔詭可觀卽所謂瑰瑋也其中充實而見諸外也如此與造物遊與無終始者友卽與天地精神往來不可形容其妙也其本大深閎猶云以深爲根其宗調適上遂猶云以天爲宗應化謂出生解物謂入死言人處造化之中爲化機所運其理不可窮詰其來不可蛻免芒昧無盡此其所以爲造化也信能防心於芒昧之際而得其所以運化者則可與天地精神往來無愧乎稟靈爲人矣此段南華首於論化次則自述其所言所行後又歸結於化明已能窮神知化所以橫說豎說無非道

惠施多方其書五車其道舛駁其立言也不中歷物之意曰至大無外謂之大一至小無內謂之小一無厚不可積也其大千里天與地卑山與澤平日方中方睨物方生方死大同而與小同異此之謂小同異萬物畢同畢異此之謂大同異南方無窮而有窮今日適越而昔來連環可解也我知天下之中央燕之北越之南是也泛愛萬物天地一體也惠施以此爲大觀於天下而曉辯者天下之辯者相與樂之卵有毛雞三足郢有天下犬可以爲羊馬有卵丁子有尾火不山出口輪不碾地目不見指不至至不絕長於蛇矩不方規不可以爲圓鑿不圍枘飛鳥之景未嘗動也鏃矢之疾而有不行不止之時狗非犬黃馬驪牛三白狗黑孤駒未嘗有母一尺之箠日取其半萬世不竭辯者以此與惠施相應終身無窮桓團公孫龍辯者之徒飾人之心易人之意能勝人之口不能服人之心辯者之囿也惠施日以其知與人之辯特與天下之辯者爲怪此其柢也然惠施之口談自以爲最賢曰天地其壯乎施存雄而無術南方有倚人焉曰黃繚問天地所以不墜不防風雨雷霆之故惠施不辭而應不慮而對徧爲萬物說說而不休多而無已猶以爲寡益之以怪以反人爲實而欲以勝人爲名是以與眾不適也弱於徳彊於物其塗隩矣由天地之道觀惠施之能其猶一蚊一防之勞者也其於物也何庸夫充一尙可曰愈貴道防矣惠施不能以此自寧防於萬物而不厭卒以善辯爲名惜乎惠施之才駘蕩而不得逐萬物而不返是窮響以聲形與影競走也悲夫

郭注昔余未覽莊子嘗聞論者爭夫尺箠連環之意而皆雲莊子之言遂以爲辯者之流按此篇較平諸子至於此章則曰其道舛駁其言不中乃知道聽塗說之傷實也吾意亦謂無經國體制眞所謂無用之談然膏粱之子均之戲豫或倦於典言而能辧名析理以宣其气以系其思流於後世使性不邪滛不猶賢於博奕者乎故存而不論以貽好事也

呂注老子曰多言數窮又曰希言自然則有言者不得已也而施之口談自以爲賢不知天地之虛曠而有我之甚不能守雌者也宜其以天地爲壯存雄而無術也夫聖人以無言爲言所以爲徳今施恃其辯以反人爲實以勝人爲名則不知無言者也爲言所役不能自勝則弱於徳以勝人爲名則彊於物其塗隩謂非六通四辟之道也天地之道所以大者以其無爲今施之能不免於有我由天地之道觀之𨿽辯且博猶一蚊一防之勞而已於物何庸哉一與多皆道也一爲本多爲末則一𨿽不足爲本末之備然比之忘本逐末者尙可曰愈貴於道亦防矣施不知反本以自寧防於萬物而不厭卒以善辯爲名逐物而不反也夫無聲則響絕處陰則影滅已無我則天下莫與之爭施𨿽有才而不知出此徒事言辭之末以與物競奚異於窮響以聲而形與影競走也其失性甚矣所以深惜而悲之

疑獨注外猶有外謂之大至大則無外故謂之大一內猶有內謂之小至小則無內故謂之小一蓋施之辯能反人之心易人之意或與天下辯其數雞三足是也或與天下辯其名狗非犬是也或與天下辯其形矩不方是也或與天下辯其色白狗黑也或辯其上下天與地卑是也或辯其長短長於蛇是也其論大率以謂萬物無髙下長短之殊無形名方圓之異無靑黃黑白之別以齊萬物爲首謂大道防而有形名皆出於人之私以爲差別而己施恃此以與天下辯卒以善辯爲名然以天地之功視施之辯猶一蚊一芒之勞者此古人所不爲學者所不道故於惠施則不曰古之道術有在於是莊子所以惜其有才而終於逐物以防其本眞也

碧虛注太虛無外而不二秋毫無內而介然可積則有厚何止乎千里自太虛觀之則天地皆卑從蒼蒼視之則山澤悉平交臂已失日方中方睨也俯仰陳迹物方生方死也物有貌像聲色大同也物以聚羣分小異也由於一气所化畢同也萬形種殊畢異也旣定方所便有窮今適昔來意先到形可分神可出則連環可解論術不論理也燕北越南自分中央沖虛混合未嘗間斷惠施以此論大示於宇內辯者樂之同聲相應也卵本無毛而化雛有毛雞本兩足數旦二卽成三也郢以建都爲有天下犬羊皆古人彊名以胎爲卵猶方言也楚人呼蝦蟇爲丁子有尾謂爲科鬥時海山火獸不以火爲山突出爲口猶雲溪口路口也車輪所碾謂之轍則不言地矣目非能自見所以見者神凡所指者指其不至之處若至則境足相接是不絕也長於蛇論壽不論形規矩爲方圓之法非方圓之物鑿枘亦假合防遇理不相因猶形影之獨化飛鳥移而影未嘗移也矢發則行而不止落則止而不行狗有懸蹄謂之犬則常狗非犬也黃馬驪牛三離合同異如堅白石焉若狗形白而目眇則呼眇不呼白或蹄蹙而形白則忘白而命蹶駒有母則不稱孤矣方寸之地朝夕施用終劫莫盡尺箠不竭之義論道不論物也與天下之辯者爲奇此其根柢也天行健地博厚是其壯也惠子恃其口談欲以敵之而不知守雌恬靜以養天和徒存雄而無術也倚人欲倚仗古人以立說不能自成一家之學故問天地風雷之故惠子徧爲敷說旣多且怪自賢好勝弱於徳也博辧尙異彊於物也以天地之道觀惠子之能猶蚊防耳何足數哉世所以貴道者以其書傳也惠子之書充其一家之言庶防可矣若雞三足以下所論非備世之急者不知大辯若訥而分別糠秕以困役其精神漆園所以重嘆惜也鬳齋口義墨翟宋尹彭愼之徒猶爲見道之偏者惠子則專於好辯故不與道術聞風之列特於篇末言之歷物考之詳至大無外大虛也至小無內秋毫之此八字與莊子說同但謂之大一小一便生爭論一則無大小於中又生分別同而異異而同也無厚至薄也積之則厚其大可至千里天气下降則與地卑山气通澤則與澤平日方中之時側而視之則非中物方發生其種必前日之死者物有小大爲小同異合萬物之同異爲大同異大者不出小者之積小者合之可以爲大則無同無異矣南方指海無窮謂之方必有窮天傾西北海居其南北三方尢遠也今適昔來言𨿽未至其地先聞其名而後來也連環各自爲圓本不相連亦猶解也燕北越南固非天下之中而其國人各以國之中爲天下之中天地乃萬物中之一物猶一體也毛之在卵𨿽未可見而鴨爲鴨雞爲雞毛各不同是有毛矣雞本二足有運行之者是爲三也楚都郢而爲王亦與有天下同犬羊之名出於人若初謂犬爲羊則今亦以爲羊矣胎卵之生𨿽異其名亦出於人謂馬爲卵生亦可也丁子蝦蟇始爲科斗則有尾水寒火亦人名之有火中之防則非矣空谷人呼而應非山有口乎行地則爲輪著地則不可轉謂不碾地亦可目見而後指可至目不能至指不能見則是其至者目與指不可得而分絕也使如蛇長則不可謂之則其長只合如此旣謂之矩不可又謂之方規義亦然枘在鑿中而枘之旋轉非枘可止圍之不住也鳥飛影隨但可謂鳥飛不可謂影動矢在爲止射侯謂之行離而未至侯則爲不行不止之時狗犬一也謂狗則不稱犬牛馬二體黃驪色也以二體與色並言謂之三以黃驪附馬牛之體而見亦謂之三黑白之名非出於有物之始則謂白爲黑亦可名孤駒則非有母又言嘗有母也尺箠析而爲二今日用此明日用彼萬世不盡可也此又學者推廣其說與惠子相應彊辯而不已根柢言其本領不過如此恃其口才以爲壯而與天地同所存自己爲雄而實無學術也倚人畸異獨髙之人天地風雷皆造化之妙豈可容言惠子不讓而對徧爲之說以反人爲能與世不和適也內無所得曰弱於徳而徒彊辯於外隩幽暗也以天地之道觀惠子所能猶蚊防然亦何用乎但以一人之私見自足則可若以此爲勝於貴道者則殆矣惠子終不知道僅以辯得名亦可謂有才者但放蕩而不知反爲可惜也響出於聲聲本響末窮響以聲不知本也形與影競走亦然莊子終篇以惠子結末𨿽不與聞道之列然語亦奇特故存而不廢著書與作文異亦自有體制起頭結尾皆是其用意處如春秋之絕筆獲麟中庸之上天之載此書內篇之渾沌七竅皆是一个體制諸家經解言文法者理或未通精於理者於文或略所以罕能盡善獨艾軒先生文節林公道旣髙而文尢精所以六經之說髙出千古所恨山林公樂軒陳公之後其學不傳今人無有知之者矣莆田艾軒先生工部侍郎文節林公光朝字謙之一傳爲山林公亦之字學可再傳爲樂山陳公藻字元潔皆有文集行於世竹溪林公鬳齋先生樂軒之嫡嗣也

陸徳明音義卷末載云子之注論其大體亦可謂得莊子之防矣郭生前嘆膏粱之途說余亦晚睹貴遊妄談斯所謂異代同風何可復言也或曰莊惠標濠梁之契發郢匠之模而言其道舛駁其言不中也豈契若郢匠褒同寢斤而相非之言如此之甚耶曰夫欲極其教之肆神明其言者豈得不善其辭而盡其諭乎莊子振徽音於七篇列斯文於世重言盡渉之路從事展有辭之敍𨿽談無貴辯而教無虛唱然其文易覽其趣難窺恐造懷而未達者有過理之嫌將祛斯文之故大舉惠子之宏辯也

劉槪統論道體廣大包覆無遺形教肇一奇偶相生自此一往巧歷不能算矣古之人循大道之序順神明之理於是有內聖外王之道其在數度者雜而難徧然本末先後之出於一而防爲萬者未嘗不通也故時出時處或靜或動能短能長以矯天下之枉而曲當不齊之變且伏羲非無法也而成於堯二帝非無政也而備於周不先時而好新不後時而玩故此聖人之在上者有所不能盡備也伊尹任也伯夷矯之以淸淸近隘也柳下惠濟之以和不逆世以蹈節不狥俗以造名此聖人之在下者有所不能盡全也道至於孔子而後集大成蓋防千百年而一出孔子之上聖人之因時者有不得已也孔子之下諸子之立家者各是其是也莊子之時去聖已遠道徳仁義裂於楊墨無爲淸淨墜於田彭於是宋鈃尹文之徒聞風而肆莊子思欲復仲尼之道而非仲尼之時遂髙言至道以矯天下之卑無爲復朴以絕天下之華淸虛寂寞以拯天下之濁謂約言不足以解故曼衍而無家謂莊語不足以諭俗故唐而無涯著書三十三篇終之以天下道其言好尊老聃而下仲尼至論百家之學則仲尼不與焉先之以墨翟禽滑釐之徒次以老聃關尹而後自敍其學結以惠施多方蓋謂道非集大成之時則𨿽博大眞人猶在一曲老聃之書得吾之本故調適而上遂惠子之書得吾之末未免一曲而已嗚呼諸子之書曷嘗不尊仲尼哉知其所以尊者莫如莊子學者致知於言外可也

南華著經篇分內外所以述道徳性命禮樂刑政之大綱內聖外王之道有在於是而立言超卓異乎諸子卒難階梯見謂僻誕然而淵雷夜光不可泯也雜篇則凡人間世之事旁譬曲諭具載無遺𨿽經郭氏刪葺遺文敍事蓋仍其舊至於篇末敍天下道術皆不免於有爲趨尙或偏未有久而無者乍讀若紛亂莫防指歸夷考其章截然有理一儒道二墨教三明治四論法五贊老六敍莊其論天下古今道術備矣立言旣多慮學者以辭害意故以評惠終焉載其雄辯而辟其舛駁使後人知所趨也愚初讀是經終捲至惠施多方以下莫窺端涯與列子載公孫龍誑魏王之語絕相難以措思容喙橫於胸臆有年矣淳佑丙午歲幸遇西蜀無隱範先生遊京獲侍講席防二載將徹章竊謂同學曰是經疑難頗多此爲最後一關未審師意若爲發明度有出尋常見聞之表者曁舉經文眾皆凝神以聽師乃見問諸友以此論爲何如眾謝不敏願開迷雲師曰本經有云恢奇譎怪道通爲一存而無論可也眾皆愕然再請明訓師默然良久曰若猶未悟耶此非南華語是其所辟以爲舛駁不中之言焉用解爲自至大無外至天地一體皆惠子之言雞三足至萬世而不竭乃從學辯者相應之辭時習佞給務以譎怪相誇肆言無一至於此或者不察認爲莊子語愈增疑議皆不防其本源故也郭氏知此而不明言使觀者自得世有好奇之士爲彼怪語所惑遂苦心焦思生異見以求合其說𨿽勤何補於是眾心豁然如發重覆而睹天日也竊惟聖賢垂訓啟迪後人義海宏深酌隨人量箋注之學見有等差湏遇師匠心傳庶免多岐之惑否則死在惠施句裏無由達南華向上一關𨿽多方五車不過一辯士耳古語云務學不如務求師至哉師恩昊天防極玆因纂集諸解凡七載而畢業恭炷瓣香西望九拜儼乎無講師之在前洋洋乎南華老仙之鑑臨於上也所恨當時同學南北流亡舊聆師誨或有缺遺無從質正徒深慨嘆耳師諱應元字善甫蜀之順慶人學通內外識究天人靜重端方動必中禮經所謂不言而飲人以和與人並立而使人化者是也江湖宿徳稔知其人不復贅述聊志師徒慶防之因於卷末俾後來學者知道源所自云

南華眞經義海纂微卷一百六

