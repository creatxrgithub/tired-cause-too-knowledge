

欽定四庫全書

子部十四

沖虛至徳眞經解

道家

提要

【臣】等謹案沖虛至徳眞經解八卷宋江遹撰遹自署杭州州學內捨生始末未詳是書乃所注列子據舊刻標題蓋經進之本其稱沖虛至徳眞經者案唐書藝文志天寶元年詔號莊子爲南華眞經列子爲沖虛眞經文子爲通元眞經亢倉子爲洞靈眞經故也老莊二子自王弼郭象作注以後著錄者不下百數十家列子則隋唐二志著錄者惟張湛所注八卷陸徳明作經典釋文有老莊而無列子陳振孫書錄解題載當塗丞殷敬順補作釋文二卷今亦不傳宋史藝文志亦僅增政和禦注八卷今並未見焦竑國史經籍志所載盧重元孫鶚注及沖虛至徳眞經四解其存佚益不可據今行於世者張湛以外惟林希逸口義及遹此書而已此書焦竑稱二十卷與今本不符然今本首尾完具不似缺佚竑所著錄大抵抄史誌書目舛漏相仍僞妄百出所記卷數不足憑也張湛注防趣簡遠不尙繁詞遹此注則全仿郭象注莊之體擺落訓詁自抒會心領要標新往往得言外之防其間如周穆王篇注云穆王亦丹臺之舊侶也謫降人間塵俗之气尙未深染故能安棲聖境此𨿽下乘之所居豈胎生肉人所能到哉殆似杜光庭林靈素輩之語未免自其書又如楊朱篇謂列子以禦防爲名蓋以閒先聖之道爲己任湯問篇解魏黑卵邱邴章來丹之名曰黑者陰之色卵者陰之魏者髙顯之所魏黑卵老陰之象也邴者明之盛章者文之成邱者中髙之地丘邴章老陽之象也丹含陽來丹則少陽之方浸而長者也云云亦未免於附會穿鑿然大致文詞都雅思致元遠足以雁行郭象平揖張湛林希逸書不足以嬰其意也乾隆四十四年七月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

沖虛至徳眞經解卷一

宋江遹撰

天瑞

子列子居鄭圃四十年人無識者

【子列子古之善爲士者也微妙通其藏深矣不可測究故居鄭圃四十年人無識者圃澤多賢居四十年而無有識者然後有以見其藏用之深易所謂退藏於密】

國君卿大夫視之猶眾庶也

【徳足以君國道足以養人者宜勞於求賢也智足以率眾者宜哲足以知人也國君卿大夫視之猶眾庶此所以爲深不可識】

國不足將嫁於衛

【國不足年饑也世之學列子者以其能禦風而行妄意其不食五穀而以吸風飲露爲事殊不知一渉乎人間世則人道之患均所不免故其書首言此將俾後之學者務求其道而不行怪以駭俗也說符亦曰子列子窮容貌有饑色】

弟子曰先生往無反期弟子敢有所謁先生將何以教先生不聞壺丘子林之言乎

【以虛容爲體以中庸爲道兼覆萬物者壺丘子林也此所以爲子列子之師】

子列子曰壺子何言哉𨿽然夫子嘗語伯昏瞀人吾側聞之試以告女

【列子之師壺子相視而莫逆於心若伯昏瞀人者年齒長而聰明衰故壺子不得已而語之列子得側聞之也莊子曰知而不言所以之天列子之於壺子如此又曰知而言之所以之人壺子所以語伯昏瞀人以此】

其言曰有生不生有化不化不生者能生生不化者能化化生者不能不生化者不能不化

【天之神地之聖之所以爲聖物之所以爲物一言而盡其道者生化而已故天瑞之訓首明此焉夫形體區別遷謝不停此爲有生有化太易未兆眞常不變此爲不生不化囿於有生日趨於化安能生生役於有化終歸於盡安能化化生者受化彼無生者奚有於化化者終滅彼不化者初無起滅紜紜之生皆其眞心之所顯示是爲能生生擾擾之變皆其妙心之所發起是爲能化化旣已有生則不能不生旣已有化則不能不化𨿽天地之大日月之明一囿於生化之域則若有機緘而不能自已或運轉而不能自止時變歲遷終古不息而況於萬物乎生者不能不生則生生者亦不能不生生化者不能不化則化化者亦不能不化化生生化化莫窮其端且生且化不知其紀是天地之所以含萬物而無窮道之所以含天地而無極也𨿽然所謂不生不化初不可名因有形無彊爲之名是以生化者之外非更有不生不化者也卽生化而不生不化之妙寓乎其中矣故其言曰有生不生有化不化以言有生者實未嘗生有化者實未嘗化而其所以爲生化亦不在外亦不在我自生自化而已觀其首言有生不生有化不化旣已盡其道矣不得已明夫生生化化之理終必歸之自生自化也若夫寓生化之境而順其生化卽生化之中而不制於生化則萬物之生皆吾心之眞體萬物之化皆吾心之妙用此聖人之所以爲聖而子列子垂訓之防也】

故常生常化常生常化者無時不生無時不化

【所謂常生常化者通古今萬物而爲言造化之至理也卽一物以觀旣化而生又化而死以气之暫聚者爲生則不得爲常生以形之遷滅者爲化則不得爲常化蓋造化之於萬物方生則其化固不停已死而其化猶自若化固有常生亦無間如俾一物在造化之中其生其化容秋毫之間則生化之理或幾乎熄矣嘗謂物之生死猶日之晝夜日出爲晝日沒爲夜晝安可以言生夜安可以言防此所謂無時不生無時不化也老君道經首章言常道常名常無常有語道而不至於常不足以爲眾妙之門也】

陰陽爾四時爾

【陰陽播而爲四時凡屬乎有生之域者隨其陶運而不能自已然而道散而爲陰陽其生化特寓於有形者爾常生常化之妙不卽是而見之也其曰陰陽四時爾云者蓋小之也】

不生者疑獨不化者往復其際不可終疑獨其道不可窮

【惟獨也故能偶而應而爲羣動之所屬是萬物之所屬而一化之所待也然道不偶物物自偶道老君所謂似萬物之宗此之所謂疑獨也往復卽所謂無端之紀也其際不可終其道不可窮是所以常生常化】

黃帝書曰谷神不死是謂牝牝之門是謂天地根綿綿若存用之不勤

【穀虛而能應應而不藏人之生沖气運乎一身而出入於鼻口有谷之象所謂谷神者谷之神也以言得一以靈妙而不可測也谷神不死長生久視之道也謂之不死者含生之皆命於造化役於陰陽其生也不得不生其死也不得不死惟人爲萬物之靈𨿽與萬物均命於造化而有生及其旣生則有造化之所不能死者蓋吾與天地分一气而治自守本根故我命在我不屬天地能常存其谷神則其息以踵沖和徧軀有修身千二百歲而形未嘗衰者是𨿽有生而入於不死不生而與道同久矣故其言谷神不謂之生而謂之不死也者天之色牝者地之飛曰雄雌走曰牝牡牝則至陰而能生生者也形而上者陰先於陽是以托言於此物之生生者爲牝谷神之生生不窮是爲牝蓋谷神之妙用之於身則生身施之於人則生人能常存其神則其爲生豈有窮防其要妙若此非牝曷足以命之門以出入往來爲言谷神之在我出入往來間不容髮能常生而不死則一體之盈虛消息不制於造化而造化在我矣天地之所以能長且久者本於此道爾故曰牝之門是謂天地根綿綿若存則谷神之體也用之不勤則存神之道也綿綿以言弱而不絕也一息往來乎一身之內可謂弱矣能常生而不死是爲不絕夫惟綿綿是以若存而非有非無也用之不勤則孟子所謂以直養而無害其爲气也不可廢而不用其用之亦不可以勤不用則是宋人之不耘苖也用之而勤則是宋人之揠苖也惟用之不勤而後能充塞乎天地之間而谷神不死也道授云太素傳者浩然虛映景中之道言也老君所謂谷神是也谷神若是所以滅生死之根而常生不死也】

故生物者不生化物者不化自生自化自形自色自智自力自消自息謂之生化形色智力消息者非也【谷神不死而言此者能存其谷神則卽吾身之生化而有不生不化之妙無待於生生化化是爲自生自化由一身之自生自化則知物物皆自生自化矣嘗原生化之道一本於自然謂之生生化化是二生化矣以爲自生自化若無所緣矣猶墮言說蓋生化之道離於言說無有稱謂謂之生化離道已遠必於謂之生化亦知其非然後爲至且萬物之變不可勝窮等爲生化爾別而言之則有形色智力消息之異將明道之贍足萬物而於小不遺故言其別如此】

子列子曰昔者聖人因陰陽以統天地

【語萬物之生化必本於陰陽要陰陽之推遷則囿於天地究天地之造化則統於聖人蓋天地𨿽大未離乎有形則不能無待以統聖人𨿽一化之所待也其於天地亦不能無所因以統其統之也又不能不因陰陽之宜也且天地之道初無所待亦不可統矣惟天地之化必因於陰陽而不能無所待聖人斯得因其所因而統之矣能因陰陽而不拂萬物自然之宜萬物各得由其道而各正性命矣夫萬物聽命於造化者也得聖人而後各正性命則造化惟聖人之從非能統天地而何統言舉此而彼從之也近取諸身首足象天地呼吸猶陰陽以直飬而無害則一身之气浩然充塞乎天地之間莫或飬之則气焉妄作而反動其心飬之而不以直則爲益生之不祥故統一身者必本於我之直飬統天地者必在於聖人之因陰陽也由是天地之造化𨿽不變於古今聖人在上則能俾陰陽常調日月常明而致安平泰之俗也姑射之神人使物不疵癘而年谷熟黃帝欲取天地之精以佐五穀豈他道哉因陰陽而已噫人之生也莫不比形於天地受气於陰陽𨿽聖人亦無以異於人也陰陽役我者也而聖人能因之天地生我者也而聖人能統之則謂聖人糠秕足以陶鑄堯舜信不疑矣】

夫有形者生於無形則天地安從生故曰有太易有太初有太始有太素

【昭昭生於冥冥有倫生於無形萬物皆天地之化生也天地𨿽能生萬物猶未離於有形也旣已有形則不能無自而生如亦有生則知其安所從生哉莫知其所自生則謂有形生於無形亦不信矣蓋天地爲有中之最巨而難終難窮者也不可謂其無所從生也莫能睹其所自生也能卽我之一身而窮其生生之理則天地與我並生爾又奚爲而不可知哉𨿽然太初之無不可以言論也所可言者有而未形者爾故自有太易而下明其序焉所謂太易太初太始太素果何物哉亦以夫道之自無生有者因其生出之序擬諸形容而彊爲之名爾】

太易者未見气也太初者气之始也太始者形之始也太素者質之始也气形質具而未相離故曰渾淪渾淪者言萬物相渾淪而未相離也視之不見聽之不聞循之不得故曰易也易無形畔

【太者大之甚言也形名而降不足以擬其大故以太名之易者變通不窮之謂也故於其未見气則名之太易萬物同乎太初而後各有初有初矣而未形故以气之始爲太初萬物成像於天而成形於地始之爲字從女從臺胎而女可知也胎者形之始也故以形之始者爲太始至於素則在色爲未受采𨿽可名以素而色未著焉故謂之太素而以質之始者名之气形質之始𨿽具而其序可擬其道猶未判也爲天爲地爲聖爲物同乎素朴而未離是爲渾淪也形形而無有安可視而循聲聲而無聞安可聽而知𨿽然气形質之始旣具則其去太易也遠矣然猶渾淪而未離於易故𨿽不可名之太易猶曰易也】

易變而爲一一變而爲七七變而爲九九變者究也乃復變而爲一

【一者水之生數七者火之成數精神旣具火騰水降坎離交濟萬化由是而矣七又變而爲九而萬物之變盡矣九天數之窮也窮則變故復變而爲一數變無窮如環之循此天地造化之至理也於水言生數於火言成數水物生之方火物盛之方且火之生數爲次二二不能變故也老君徳經言一生二二生三三生萬物蓋言水一而火二次之精具而神從之天肇一於北地耦二於南人成位乎三三才具而萬象分矣老君言物之生列子言物之變其數𨿽不同莫不自一以始而資水火之用也由是知聖人之敎一出焉一入焉互明於道而已矣】

一者形變之始也

【一之爲數𨿽離於道而未耦於物故一爲形變之始天一生水精所捨也人之生天一在藏本立始也萬物之化生皆本於天地含精此一所以爲形變之始莊子謂通於一而萬事畢非以其達形變之始而然歟】

淸輕者上爲天濁重者下爲地沖和气者爲人故天地含精萬物化生

【天得一而積气故淸輕而覆物地得一而積塊故濁重而載物肅肅出乎天赫赫發乎地兩者交通成和沖和气者爲人萬物之化生均於得一而不能無待於生生化化故必天地含精而後萬物化生不曰生化而曰化生則化已而復生以言生化之無窮也夫人之與物均稟陰陽之和以成若生載若形特言沖和气爲人者有生𨿽均而萬物之生則有飛動植之異羽鱗介裸之異屬其於陰陽不能無偏系也則沖和气者惟人而已】

子列子曰天地無全功聖人無全能萬物無全用故天職生覆地職形載聖職敎化物職所宜然則天有所短地有所長聖有所否物有所通何則生覆者不能形載形載者不能敎化敎化者不能違所宜宜定者不出所位故天地之道非陰則陽聖人之敎非仁則義萬物之宜非柔則剛此皆隨所宜而不能出所位者也

【論天地聖人之道則無不該也無不徧也語天地聖人之用則旣已降本流末囿於形變之中而各有所職矣故天能天而不能地地能地而不能天聖宜通而有所否物宜否而有所通以陰陽求天道則千歲之日可坐而致以仁義求聖人之敎則帝王之功可端拜而議以柔剛求萬物則擾擾之變可一二以數蓋一麗於形則必不能出其宜定之位也𨿽然不違其宜萬物之微亦各有妙用求其備天地之大無全功能常卽其宜定之位而不逆其自然之性則物物皆與天地同功𨿽萬變之殊莫不融防於一致矣】

故有生者有生生者有形者有形形者有聲者有聲聲者有色者有色色者有味者有味味者生之所生者死矣而生生者未嘗終形之所形者實矣而形形者未嘗有聲之所聲者聞矣而聲聲者未嘗發色之所色者彰矣而色色者未嘗顯味之所味者嘗矣而味味者未嘗呈

【經曰無無有無有有無有蓋所謂有無者非以有爲有也非以無爲無也由不有中有不無中無卽有是無卽無是有故有生者有生生者非生故有非生生故無有生不離於生生生生不外乎有生其有不有其無不無形聲色味亦莫不若是矣是故不有形色聲味則無無之化不不有生生形形聲聲色色味味者則有有之物不運由是有生不可以言徼生生不可以言妙故形聲色味𨿽有物之至粗始終相續其生不窮資於人者無已也且形色聲味一體固足以兼之所以屢言之者萬物之生固有偏於聲色臭味者矣言此以明含生之情與無情無非運於無爲之職也】

皆無爲之職也能陰能陽能柔能剛能短能長能圓能方能生能死能暑能涼能浮能沈能宮能商能出能沒能能黃能甘能苦能膻能香無知也無能也而無不知也而無不能也

【道常無爲而無不爲無爲之職卽萬變之宗主而莊子所謂眞宰也夫惟無爲則不拘於陰陽不制於柔剛非方非體不死不生不麗於時不著於物不屬於聲色不主於臭味出气物包形神萬物皆資其用而我初不離此所以無不知無不能老君所謂其用不可旣也是以職敎化者必本於無爲】

子列子適衛食於道從者見百歲髑髏攓而指顧謂弟子百丰曰惟子與彼知而未嘗生未嘗死也此過飬乎此過歡乎種有幾若鼃爲鶉得水爲防得水土之際則爲鼃蠙之衣生於陵屯則爲陵舄陵舄得郁棲則爲烏足烏足之根爲蠐螬其葉爲胡蝶胡蝶胥也化而爲虫生竈下其狀若脫其名曰鴝掇鴝掇千日化而爲鳥其名曰幹余骨榦余骨之沫爲斯彌斯彌爲食酰頤輅食酰頤輅生乎食酰黃軦食酰黃軦生乎九猷九猷生乎瞀芮瞀芮生乎腐蠸羊肝化爲地臯馬血之爲轉燐也人血之爲野火也鷂之爲鸇鸇之爲布谷布谷久復爲鷂也燕之爲蛤也田鼠之爲鶉也朽之爲魚也老韭之爲莧也老羭之爲猨也魚卵之爲虫鸇猨之獸自孕而生曰河澤之鳥視而生曰鶂純防其名大腰純雄其名穉蜂思士不妻而惑思女不夫而孕后稷生乎巨迹伊尹生乎空桑厥昭生乎濕酰雞生乎酒羊奚比乎不荀久竹生靑寧靑寧生程程生馬馬生人人久入於機萬物皆出於機皆入於機

【髑髏至於百歲其遊防之所之更而爲人亦已百歲而死矣若化爲物則其更死更生其化抑不可勝計矣而爲空髑髏者方且髐然有形則遊防所更之化亦已眾矣列子者獨悟一身之妙而髑髏旣更百歲之變故列子指之曰惟子與彼知而未嘗死未嘗生也列子於是卽其嘗所見聞而知其種者托問於百歲髑髏以明萬物之變也夫萬物之生或以情而生或以想而有因濕而生者以合而惑由化而成者以離而應情想合離更相變易或以有情而化無情若鼃之爲陵舄或以無情而化有情若瞀芮生乎腐蠸或以小而化大或以大而化小燕之爲蛤則飛者更鼠之爲鶉則走者更飛相視而化有若河澤之鳥自孕而生有若鸇猨之獸或一種而異化若烏足之爲蠐螬爲胡蝶若鼃之爲防爲鼃蠙之衣爲陵舄其不同如此其間若后稷生於巨迹尢化之特異詩之所稱爲可考者要之情與無情或大或小皆出入於機而均含至理無以相易也所謂機者果何物哉萬物若之何而出入哉素問曰出入廢則神機化滅蓋萬物之成敗倚伏生乎動動而不已則變化作矣故非出入則無以爲生長壯老矣然而出入𨿽異其機則一出入𨿽徼其機則妙機由出入而顯出入得機而運不可謂出入爲機也亦不可離出入而求機也一出一入而神機默運矣易以知機爲神者意以此歟黃帝書曰天性人也人心機也而此書言萬物之出機入機亦特言人久入於機豈不以人爲萬物之靈故舉以該之歟】

黃帝書曰形動不生形而生影聲動不生聲而生響無動不生無而生有

【寂然不動常無觀妙常有觀徼徼妙並觀了不相渉有感而動則無不能常無必入於有有不能常有必入於無自然之運莫之能禦矣夫形聲之於影響未爲無也然處陰以休影響久而聲消終亦必無而已矣以夫無之不可以言生也故言形聲影響以托無也莊子曰萬物以形相生此以爲不生形者蓋形𨿽相生實非形能自生有生生者自無而生之爾】

形必終者也天地終乎與我偕終終進乎不知也道終乎本無始進乎本不久

【有則有盡故有形必終天地與我均囿於形旣已明其安從生則亦宜知其終與否也體道者謂天地與我並生則其終也必與我偕終終進乎不知是未始有終也以夫天地與我猶不離形故其言止於不知而已若夫道則離於形生而無始無終矣始與終爲對者也道本無始安見其終也久與近爲對者也道本不久安見其盡也】

有生則復於不生有形則復於無形不生者非本不生者也無形者非本無形者也生者理之必終者也終者不得不終亦如生者之不得不生而欲恆其生盡其終惑於數也

【本不生者初無生滅本無形者初無聚散有生矣則必復於不生有形矣則必復於無形消息盈虛自然之數也生也數起不得不生死也數窮不得不終生死之去來弗由我矣惑者乃復認其緣塵之體以爲我蘄於久生而不死斯不識夫固然之理矣】

精神者天之分骨骸者地之分屬天淸而散屬地濁而聚精神離形各歸其眞故謂之歸也歸其眞宅黃帝曰精神入其門骨骸反其根我尙何存

【人之生也百骸九竅六髒賅而存焉緣气暫聚初非我體淸輕屬天濁重屬地逮其終也精神離形暖觸斯散動轉自息淸還於天濁還於地各歸其眞所謂我者尙復何存所貴乎道之善吾死者以於物物各歸其眞之時而不防其我也於斯而不亡我之所存則制命在我而造化不能沈淪矣孔子曰朝聞道夕死可矣孟子曰壽夭不顏回曰回坐防矣皆此道也】

人自生至終大化有四嬰孩也少壯也老耄也死亡也其在嬰孩气專志一和之至也物不傷焉徳莫加焉其在少壯則血气飄溢欲慮充起物所攻焉徳故衰焉其在老耄則欲慮柔焉體將休焉物莫先焉𨿽未及嬰孩之全方於少壯間矣其在死亡也則之於息焉反其極矣

【人生之屬乎造化也新新不停念念遷謝舉其大較則有四焉其序自然不爲貴賤而加損也嘗考徳之與形內外不相及矣人之生也其徳之盛衰乃與形體相爲消長其理果安在哉蓋人之生气之聚也气專於嬰孩溢於少壯休於老息於死夫或不能存我而志不足以帥气則內之所存幾何而不爲物流轉方生則惟化所役已死則惟化是變不知何時而已也惟體道者能轉物而不轉於物𨿽亦順化之變而不遷流於造化其在嬰孩與人同其專一至於少壯老耄也終不失其赤子之心𨿽有死也適所以遂其寂靜之常樂爾是所謂之於息而反其極矣】

孔子遊於太山見榮啟期行乎郕之野鹿裘帶索鼔琴而歌孔子問曰先生所以樂何也對曰吾樂甚多天生萬物惟人爲貴而吾得爲人是一樂也男女之別男尊女卑故以男爲貴吾旣得爲男矣是二樂也人生有不見日月不免𦇤褓者吾旣已行年九十矣是三樂也貧者士之常也死者人之終也處常得終當何憂哉孔子曰善乎能自寬者也

【所謂榮啟期者榮則英而不實啟則間以有接攬道之英榮形開而接物期於趨當生之樂而不造夫道之根深蒂固者也此其所以以處常得終爲樂也蓋所貴乎道者豈惟生之獨樂哉蓋將以善吾死也若夫人者𨿽不汨欲於利害之塗而無中道之天亦已異乎俗矣語其聞道則未也是所謂善自寬以爲樂非眞樂之無所不樂也】

林年且百歲底春被裘拾遺穗於故畦並歌並進孔子適衛望之於野顧謂弟子曰彼叟可與言者試往訊之子貢請行逆之壠端面之而嘆曰先生曾不悔乎而行歌拾穗林行不畱歌不輟子貢叩之不已乃仰而應曰吾何悔子貢曰先生少不勤行長不競時老無妻子死期將至亦有何樂而拾穗行歌乎林曰吾之所以爲樂人皆有之而反以爲憂少不勤行長不競時故能壽若此老無妻子死期將至故能樂若此子貢曰壽者人之情死者人之惡子以死爲樂何也林曰死之與生一往一反故死於是者安知不生於彼故吾知其不相若矣吾又安知營營而求生非惑乎吾又安知吾今之死不愈昔之生乎子貢聞之不諭其意還以告夫子夫子曰吾知其可與言果然然彼得之而不盡者也

【少而勤行以名譽導其前也長而競時以利欲汨於外也不羨名故不勤行不狥財故不競時內無名利之狥外無妻子之累旣佚於老將之於息知旣死之暫往謂求生之爲惑此林之所樂也子貢方且悅生而惡死安足以得此人之心哉𨿽然林以死期將至爲樂亦未爲道也得道者泊然無心於生死其於死生廢而任之而已奚憂樂於其間哉孔子以謂得之而不盡者其不在玆乎又其以營營而求生爲惑亦其所得也謂今之死爲愈於昔之生亦其所未盡也所謂林者野外謂之林以言違物離人處乎廣莫之鄕而聖人之道者也是所以以死爲樂得之而不盡也】

子貢倦於學告仲尼曰願有所息仲尼曰生無所息子貢曰然則賜息無所乎仲尼曰有焉爾

【子貢居言語之科者也聞夫子語林之可與言者於是始悟賢於辯之爲非將求爲道之日損故告於仲尼願有所息也殊不知有生之委運於大化其序爲不可紊方其勞我以生安得有夫息𨿽然爲子貢者亦易悟矣一聞孔子之言則知君子之息小人之伏也故孔子許之曰賜汝知之矣】

望其壙睪如也如也墳如也鬲如也則知所息矣【睪如如墳如鬲如則以言壙之所象不同以人之貴賤異等也同之於息而已】

子貢曰大哉死乎君子息焉小人伏焉仲尼曰賜汝知之矣人胥知生之樂未知生之苦知老之憊未知老之佚知死之惡未知死之息也晏子曰善哉古之有死也仁者息焉不仁者伏焉

【息猶气之息一往而一來伏猶勝物而伏之其動止有制之者矣君子之息𨿽化而不亡小人之伏昩然而趨化君子者仁之成名小人反是故晏子亦曰仁者息焉不仁者伏焉老氏之寶以慈爲先超死生之域者莫先於能仁而博愛是以言君子之仁】

死也者徳之徼也古者謂死人爲歸人夫言死人爲歸人則生人爲行人矣行而不知歸失家者也一人失家一世非之天下失家莫知非焉

【人生世間如物逆旅要必有所歸宿古無以易此也世之貪生失理者眾而蚤悟其理者希眾寡相傾行非爲是終莫之覺列子言此亦不以一人而非一世也直欲齊死生於一貫爾】

有人去鄕土離六親廢家業遊於四方而不歸者何人哉世必謂之爲狂蕩之人矣又有人鐘賢世【鐘賢世宜言重形生】矜巧能修名譽誇張於世而不知己者亦何人哉世必以爲智謀之士此二者胥失者也而世與一不與一惟聖人知所與知所去

【狂蕩之人則以去鄕土而廢其家業智謀之士則以修名譽而誇張於世彼其所爲狂蕩也則俗謂之小人彼其所狥智謀也則俗謂之君子殊不知狂蕩之去鄕離親特廢其家業而智謀之殘生損性乃離其宅又烏取君子小人於其間哉莊子謂臧谷之挾防讀書博塞以遊爲均於亡羊卽此所謂二者之胥失也列子繼此言貴虛之道以虛靜爲得其居取與爲失其所則聖人之所與所去可知也已】

或謂子列子曰子奚貴虛列子曰虛者無貴也子列子曰非其名也莫如靜莫如虛靜也虛也得其居矣取也與也失其所矣事之破防而後有舞仁義者弗能復也【虛靜者萬物之本也虛故足以受羣實靜故足以應羣動虛靜在我則萬變𨿽起而吾心常寂萬態𨿽殊而吾心常徹此應物之本也故曰莫如靜莫如虛虛而能容靜而常寂周旋變故不出宅是爲得其居也有所取則不虛矣有所與則不靜矣取與交戰耳目外狥火馳而不反斯失其所矣所卽其居之所也與老君所謂不失其所者久之所同意旣失其所方且鼔舞仁義於物之凋殘虧防之後是殆智謀之士所以誇張於世者爾彼則自傷其矣又焉能使人復其初乎】

粥熊曰運轉亡已天地密移疇覺之哉故物損於彼者盈於此成於此者虧於彼損盈成虧隨世隨死往來相接間不可省疇覺之哉凡一气不頓進一形不頓虧亦不覺其成不覺其虧亦如人自世至老貌色智態亡日不異皮膚爪發隨世隨落非嬰孩時有停而不易也間不可覺俟至後知

【物與化爲體體隨化而遷百年之間大化有四復於其中時變歲遷日攺月化𨿽一息之頃呿吟前後新故不同譬彼風之擊水前波非後波燈之在缸前焰非後焰俯仰之間已形萬變昧者移於造化但睹夫已形之陳迹而不知大化之密運於物之成而樂其成不知虧之之理已寓矣於事之虧而睹其虧不知成之之理已進矣揚子於經言月闕其博不知開明於西蓋言造化之密移成虧之疊進也求之於身百年之役顏色智態皮膚爪發無日不異亦已明甚柰何其不自悟耶此莊子藏舟於壑之義也子在川上曰逝者如斯夫蓋明此也】

杞國有人憂天地崩墜身亡所寄廢寢食者又有憂彼之所憂者因往曉之曰天積爾亡處亡若屈伸呼吸終日在天中行止柰何憂崩墜乎其人曰天果積炁日月星宿不當墜耶曉之者曰日月星宿亦積中之有光耀者只使墜亦不能有所中傷其人曰柰地壞何曉者曰地積塊爾充塞四虛亡處亡塊若步跐蹈終日在地上行止柰何憂其壞其人捨然大喜曉之者亦捨然大喜長廬子聞而之曰虹蜺也雲霧也風雨也四時也此積之成乎天者也山嶽也河海也金石也火木也此積形之成乎地者也知積也知積塊也奚謂不壞夫天地空中之一細物有中之最巨者難終難窮此固然矣難測難識此固然矣憂其壞者誠爲大遠言其不壞者亦爲未是天地不得不壞則防歸於壞遇其壞時奚爲不憂哉子列子聞而曰言天地壞者亦謬言天地不壞者亦謬壞與不壞吾所不能知也𨿽然彼一也此一也故生不知死死不知生來不知去去不知來壞與不壞吾何容心哉

【號物之數謂之萬人處一焉此其比萬物也不似毫末之在於馬體乎則人之一身寄於天地之間微亦甚矣又況天穹隆而位乎上經爲日月緯爲星辰而萬物覆焉地磅礡而位乎下結爲山嶽融爲江河而萬物載焉天之長地之久有非人之所能俄而測度者杞國之人乃有憂其身之無所寄而至於廢寢食者豈天地之大不足以容其身哉亦其人無以自容爾曷亦不思自有天地至於今也更死更生不可勝紀奚獨至汝而憂之哉其憂之者固悲人之自防者也而憂彼之所憂者則又悲夫悲人之悲者旣已憂之矣而又以物理之鄙近者更相諭曉而捨然大喜噫天長地久何多寡於斯人而斯人奚以妄心而憂喜於其間哉長廬子聞而之亦似是矣其言天地爲空中之一細物有中之最巨理無以易矣且曰遇其壞時奚爲不憂哉是得之而不盡者也蓋成理所在無往不一或彼或此終無有二以二致一無有別一明夫一之不二則生死去來各不相知寓形宇內飲天和食地徳泰然終其身而已矣奚用知其壞與不壞哉此長廬子所以又見於子列子也】

舜問乎烝【莊子作丞】曰道可得而有乎曰汝身非汝有也汝何得有夫道舜曰吾身非吾有孰有之哉曰是天地之委形也生非汝有是天地之委和也性命非汝有是天地之委順也孫子非汝有是天地之委蛻也故行不知所往處不知所持食不知所以天地彊陽气也又胡可得而有

【道之與我異名同實卽道卽我無有差殊有無二境虛實相形如可得而有亦可得而無矣道不離我安得復有夫道道可得而有是道與我爲二也舜之問乎丞蓋將以道擅而有之於吾身也吾之一身天地彊陽气之所積爾暫聚復散曾非我有安可以有道哉究觀吾之一身天命而爲性有性斯有生有生斯有身性命出於天地之委順有生出於天地之委和是身出於天地之委形至於孫子抑遠矣是天地之委蛻爾故或行或處或味常因於彼而我曾不知是以欲知其身顧若影則知之矣身之於我猶影之於形也彼彊陽則我與之彊陽彊陽者又胡可得而有老君謂吾有大患爲吾有身蓋將反於未生無身而同於道也舜古之大聖人也而乃問道乎丞者蓋舜不得已而臨蒞天下堯之後明徳所自而始旣已離於道矣故其托言如此丞卽以道佐人主者】

齊之國氏大富宋之向氏大貧自宋之齊請其術國氏告之曰吾善爲盜始吾爲盜也一年而給二年而足三年大壤自此以往施及州閭向氏大喜諭其爲盜之言而不諭其爲盜之道遂逾垣鑿室手目所及亡不探也未及時以贓獲罪沒其先居之財向氏以國氏之謬已也往而怨之國氏曰若爲盜若何向氏言其狀國氏曰嘻若失爲盜之道至此乎今將告若矣吾聞天有時地有利吾盜天地之時利雲雨之滂潤山澤之產育以生吾禾殖吾稼築吾垣建吾捨陸盜禽獸水盜魚鱉亡非盜也夫禾稼土木禽獸魚鱉皆天之所生豈吾之所有然吾盜天而亡殃夫金玉珍寶谷帛財貨人之所聚豈天之所與若盜之而獲罪孰怨哉向氏大惑以爲國氏之重罔已也過東郭先生問焉東郭先生曰若一身庸非盜乎盜陰陽之和以成若生載若形況外物而非盜哉誠然天地萬物不相離也仞而有之皆惑也國氏之盜公道也故亡殃若之盜私心也故得罪有公私者亦盜也亡公私者亦盜也公公私私天地之徳知天地之徳者孰爲盜孰爲不盜

【黃帝書曰天地萬物之盜萬物人之盜人萬物之盜三盜旣宜三才旣安蓋天施地生役萬物之力以更相變化萬物之生資人力以成其生育人之生資萬物以爲飬天地無全功聖人無全能萬物無全用卽其所不全而假於外豈非其盜故凡非其有而取之者皆盜也奚必手目所及無不探而後爲盜哉然而天地之生化也無窮萬物之生於天地也無極人以私意力取而仞有者有限國氏之盜天地公道也故可以大壤而施及州閭向氏盜人之聚斂私心也彼旣以私心而聚斂之矣汝又從而利之宜其獲罪並與其先居之財而沒之也𨿽然以有公與私爲盜則無公與私宜非盜矣蓋一犯人之形而身非我有安往而非盜哉𨿽無心於公私柰何其不能逃於形體也且盜一也公道之盜旣已異乎私心而免人道之患矣無公私之爲盜𨿽未能忘形體亦異夫公道者之貴生愛身也若夫天地之徳則不有心於爲公也任萬物之自公不有心於無私也任萬物之自私語至於此則萬物之盜於人人之盜於萬物不乃爲天地大盜積者乎天地生化萬物始終於此故天瑞至此而終焉嘗試論之一兔適於野百人逐之而人弗非也曁乎一童子得之𨿽有壯者力抗百夫拱手而不敢取何則名分定也悠悠之生以多駢旁枝之心自私於天地之間若彼逐兔之流畫爲分守其有得之於適然者眞以爲己有也莫之得者亦以爲眞彼之所有也由是貪多務得封殖名利終身欣玩惟恐人之已窺庸詎知吾身之亦盜哉噫天地之生萬物非天地之道也以夫其生無方其化無窮使人盜之家富而無殃況天地之道渾淪廣博苟能得之則其富可勝道哉】

【天瑞解六經皆載道而之後世者也寓精神之妙於形名度】

【數之間寄心術之微於仁義禮樂之際其顯也𨿽匹夫匹婦之愚亦與能焉其妙也𨿽聖人之智有所不與知焉其可能者以其言近也其不可知者以其指遠也經之所傳皆如此矣六經之外其立言著書博極妙道之行斂道之散而一之落其華而實之辯物復性志靜事簡表裏六經之訓者莫備乎老列莊子之書夫三至人之經𨿽均傳妙理而其立言之防互明於道抑可得而言矣老君九九之篇明道徳之防歸才數千言究觀其始終以可道爲非道謂上徳爲不徳以聖道爲不爭𨿽言聖人應世之道蓋未嘗及於羲皇之君𨿽著萬物生化之理亦未嘗及於動植之物此老君之經所以爲至妙而約也至於莊子之書以卮言爲曼衍以重言爲眞以寓言爲廣其書連犿而無傷其辭諔詭而可觀老君之約得莊子而其道益明矣若夫列子之敎元妙亦在於老君之道徳諔詭亦有於莊子之寓言廓明老君之要妙而不爲莊子之曼衍三經之防同歸於道而列子之訓適居其中必明乎此而後可以讀列子之書也夫道果何物也妙而不可知者是也所謂妙者非曰虛無無闕故妙也以其行於萬物之上而不可測知故妙爾大哉道元資育萬物其自然必以生化爲先其範成必以陰陽爲原是以此經首明天瑞之生化也天者莫爲之道瑞者合驗之物謂之天瑞自然之符也嘗原生化之道非離物而能明非卽物而能盡卽物則不足以言生化以生化不盡於有爲也離物則無以顯其生化以生化不住於無爲也其言曰有生不生有化不化不生不化者本於天之自然有生有化者有若瑞之合驗生化之道盡於此矣爰自太易旣有而太初之太始見而太素兆焉气形質之始旣具斯可名於易易變而爲一一爲形變之始冥冥之中其序已無毫之紊矣旣已墮於形變則淸濁異源天地奠位人衝其和物捨其精天地𨿽大其道可符於陰陽聖道𨿽妙其敎可驗於仁義萬物𨿽多其變可合以柔剛故一範人之形未有能逃造化之變者至若萬物之出機入機有情無情更相變易可謂妙矣化已一定則亦不能紊其自然之符矣故均烏足之所化也爲蠐螬則不能爲胡蝶均鼃之所化也爲鶉則不能爲防生化之理其符如此宜其杞國之人睹有形之必終觀天地之昭然有物是致區區之過計也且所謂自然之符者其始也必有所自而生其生也必有冝定之位其終也必有所由以復始而必終終而復始一七九之變循環而無端此生化之理所以終古不息也嘗謂物之無知沈淪於造化固其宜也人爲萬物之靈𨿽未免乎生化亦有不生不化之理備於我曷不思所以反身而誠奚爲甘心於造化之域與彼萬物同其轉徙哉列子之訓蓋將俾學者卽生化之中而明生生化化之妙順生化之符而不制於生化爾故篇終托言舜之問道乎丞以袪有生之累也猶以爲未也直以吾乎一身謂爲天地之盜𨿽天地之盜𨿽天地生化亦謂之爲盜盜人之所共惡也而我乃以盜而成若生載若形則之人也奚以貴生愛身而犯人之所惡哉故天瑞至此而終焉】

沖虛至徳眞經解卷一

欽定四庫全書

沖虛至徳眞經解卷二

宋江遹撰

黃帝

黃帝卽位十有五年喜天下戴已養正命娛耳目供鼻口焦然肌色皯黣昏然五情爽惑乂十有五年憂天下之不治竭聰明進智力營百姓焦然肌色皯黣昏然五情爽惑黃帝乃喟然贊曰朕之過淫矣飬一己其患如此治萬物其患如此

【生理貴於肆任有心扵飬一己則必蹈其患矣百姓謂我自然有心扵治萬物亦必蹈其患矣是故娛耳目供鼻口而有欣欣之喜是不恬也竭聰明進智力而有戚戚之憂是不愉也不恬不愉非徳也𨿽飬身治物之不同憂喜之有異其於殘生傷性均也殘生故焦然肌色皯黣傷性故昏然五情爽惑夫合十有五年而一世成矣憂喜居半外以瘁形內以傷性亦何生之樂哉此黃帝所以嘆其過之深而思求至道也】

於是放萬機捨宮寢去直侍徹鐘懸減廚膳退而閒居大庭之館齋心服形三月不親政事晝寢而夢遊於華胥氏之國

【放萬機則不與接構捨宮寢則周行而不殆去直侍則獨立而不攺徹鐘垂減防膳則無耳目鼻口之娛閒居大庭之館則優遊而寓乎廣居齋心服形則聰明智力不用三月不親政事則寂然不動歷時變而不遷晝寢而夢則形不與物接而照然與神防也華胥氏之國神之所寓也彊爲之名而無有實非體性抱神者不能遊也故黃帝夢之所遊者如此】

華胥氏之國在弇州之西臺州之北不知斯齊國幾千萬里蓋非舟車足力之所及神遊而已

【西北爲天地之奧內照之元門故托以華胥氏之國所在𨿽彊爲之名而寓之於方實非方之所能制數之所能拘故曰不知斯齊國幾千萬里神遊而已】

其國無師長自然而已其民無嗜欲自然而已不知樂生不知惡死故無夭殤不知親己不知疏物故無愛憎不知背逆不知向順故無利害都無所愛惜都無所畏忌入水不溺入火不斫撻無傷痛指擿無痟癢乘空而履實寢虛若處牀雲霧不礙其視雷霆不亂其聽美惡不滑其心山谷不躓其步神行而已

【語之有曰人不衣食君臣道息其國無師長其民無嗜欲以此而已且國無師長不以無欲治之民而然也目然而已民無嗜欲亦不以有善治之君而然也自然而已道至於自然則世俗之所謂欲惡親疏逆順愛畏都忘之矣又奚有夭殤之患愛憎之情利害之擇哉卽是可以入水火忘痟痛乘空如實處實若虛視聽洞徹其心不滑其行不躓也眞空不空乘空有似乎眞而非眞也故言若履實眞虛非虛寢虛有似乎虛而非眞虛也故言若處牀非天下之至神其孰能與於此古之眞人其寢不夢其覺無憂黃帝古之辯覺夢者然則華胥之遊彼直眞夢者矣其托之夢非以循斯須故然耶】

黃帝旣寤怡然自得召天老力牧太山稽告之曰朕閒居三月齋心服形思有以飬身治物之道弗獲其術疲而睡所夢若此今知至道不可以情求矣朕知之矣朕得之矣而不能以告若矣又二十有八年天下大治幾若華胥氏之國

【天老者體天道之無爲力牧者爲人治之工宰太山稽者於地爲莫大得道者能命三才而役造化是以黃帝怡然自得則召三者而告之也夫道有情有信而至道不可以情求者蓋道不廢情而有情不可以求道也所謂至道者道之不離於眞者也安有術之可思以思而求其術是以情求至道也終不足以得道矣故必疲而睡所夢若此而後旣寤則怡然自得也蓋疲而睡則肢體墮而智力不用而夢則眞與神接也惟有得於至道則天下可不治而治矣故又二十有八年天下大治幾若華胥氏之國二十有八四七之數也七七天癸之數至此得其中而極其盛𨿽黃帝之治不離於有爲故其治不能逃乎數且七七陰數也黃帝方斂華而復本故特舉陰數之盛者言之且道不至於眞人未有寢而不夢者曷亦不至乎華胥旣寤則怡然自得歟蓋晝之所好則夜之所夢有若黃帝之齋心服形則想夢自消矣使黃帝也而有夢則必至於華胥而已矣苟不能齋心服形則役於思慮制扵陰陽夢飲酒者旦而哭泣夢哭泣者旦而田獵方且顚倒於夢想而得失憂喜初無有定不知去華胥氏之國幾千萬里矣且晝想夜夢理之常也此必托之晝寢而夢者晝日之中也膠擾而接於事之時也神遊扵形接之時是神無須防離形也嘗試論之帝王之功聖人之餘事也聖人不得已而有爲𨿽有爲也而付於物物之自爲宜無有爲之累矣然旣以有爲則帝王之功成而大道隱矣列子將明聖人之應帝王始終不離扵至道故卽黃帝之始以爲言焉語道至扵黃帝則極矣逮其卽位而應世則擾擾之緒起矣或治或亂一喜一憂其爲必不免矣𨿽然黃帝以夫大宗師者出而應物常體盡無窮而遊無眹是以托之華胥之夢以袪其應世之迹逮其齋心服形斂應世之迹而復扵至道幾若華胥氏之治則所謂黃帝者世莫得而見之矣天下之人徒亦守其陳迹以思無斁爾故此篇終言季咸之相壺子至於示之以未始出吾宗則季咸莫得而相自失而走爾其說蓋明此也帝王之道至此而極矣故莊子應帝王亦以此終其篇】

藐姑射山在海河洲中山上有神人焉吸風飲露不食五穀心如淵泉形如處女不偎不愛仙聖爲之臣不畏不怒願愨爲之使不施不惠而物自足不聚不斂而已無愆陰陽常調日月常明四時常若風雨常均字育常時年谷常丰而土無札傷人無夭惡物無疵癘無靈響焉

【姑且也射厭也姑射山者厭射世累不得已而姑且應之者所居也水幾於道海河水之所歸也姑射山在其洲中以言居道之中也非神人孰能與扵此不食五穀吸風飲露則味扵道之澹乎無味心如淵泉則靜專而不流形如處女則應物而不倡不偎不愛芻狗萬物也不畏不怒純气是守也不施不惠而物自足所謂人人不損一毫也不聚不斂而已無愆所謂人人不利天下也由陰陽常調而至扵無靈響老君所謂安平泰也】

列子師老商氏友伯髙子

【商金聲也老商則反性復命而無爲者也伯髙子則年彌髙而徳彌邵者也故子列子師友若人也列子嘗師壺丘子友伯昏瞀人矣蓋道無乎不在則亦何常師之有】

進二子之道乘風而歸尹生聞之從列子居數月不省捨因間請蘄其術者十反而十不告尹生懟而請辭列子又不命尹生退數月意不已又往從之列子曰汝何去來之頻尹生曰曩章戴有請於子子不我告固有憾於子今復脫然是以又來列子曰曩吾以汝爲達今汝之鄙至此乎姬將告汝所學於夫子者矣

【莊子曰使道而可以告人則人莫不告其兄弟十反而十不告非不欲告之也不知其可告也與嚙缺問於王倪四問而四不知知問不爲謂三問而三不答頻矣爲章戴者方且以文之成尊而冠諸首安足以語老商無爲之道哉是以旣從列子則以懟憾而辭旣退數月復以脫然而來去來不常懟憾再三其鄙而不達於道終不近矣故不得已而告之】

自吾之事夫子友若人也三年之後心不敢念是非口不敢言利害始得夫子一眄而已五年之後心庚念是非口庚言利害夫子始一解顏而七年之後從心之所念庚無是非從口之所言庚無利害夫子始一引吾並席而坐九年之後橫心之所念橫口之所言亦不知我之是非利害歟亦不知彼之是非利害歟亦不知夫子之爲我師若人之爲我友內外進矣而後眼如耳耳如鼻鼻如口無不同也心疑形釋骨肉都融不覺形之所倚足之所履隨風東西猶木葉幹殻竟不知風乘我邪我乘風乎今汝居先生之門曾未浹時而懟憾者再三女之片體將所不受汝之一節將地所不載履虛乘風其可幾乎尹生甚怍屏息良久不敢復言

【是非在理利害在事昔之所是今而非之則是非初無定體我以爲利人或病之則利害初旡常是所以有是非利害者人之生也因欲有身因身有愛以欲發愛七情交錯眼逐扵色耳循扵聲鼻流扵香舌嗜扵味一體之內各不相知𨿽均扵耳目之見聞也左右異位則明暗或殊況能無不同乎由是知是非利害咸出扵耳目鼻口之知覺耳而知覺之生依扵圓明之性性與物對物合扵我因以成體體𨿽不一性終旡二夫一性裂爲七情初不屬彼則反決裂扵圓明亦奚假扵物哉苟能卽聲色臭味之中一有所悟而休復扵眞則七竅俱耳目口鼻融通爲一回視天下萬物紛紛擾擾如雨雪之見睍旡不殞釋而同扵眞精矣而況扵吾之一身乎此則子列子履虛乘風之道也列子扵此道生知而自得矣奚假扵學哉將以垂訓故必寓扵學者歷階以進之序而托之扵躬行也心不敢念是非口不敢言利害則能去智與故矣此由一年之野進扵三年而通之時也夫不敢非旡其意也未至於目擊而道存也故始得老商一眄而已至扵五年而來則心更念是非口更言利害其念其言出於自然而無矜吝之心則其道莫逆扵心故爲之解顏而能無擇扵心之念口之言矣不至乎七年之天成則未能縱而不守是謂可與權也安能與壺子齊驅而並駕哉故必從心之念從口之言更無是非利害始一引之並席而坐然而從則縱之而已𨿽曰更無是非利害是能無有矣未能無無也故必進扵九年之大妙而後橫心之念橫口之言亦不知彼之是非利害也亦不知我之是非利害也無不同矣道至扵此則不貴其資不愛其師故不知夫子之爲我師若人之爲我友而內外進矣夫然後七竅休復扵一眞百骸圓洞於太虛其寓扵天地之間猶木葉幹殻之隨風東西不知風乘我我乘風乎謂我之乘風則木葉之飄亦有心扵乘風乎謂風之乘我則風之吹噓曷嘗有待於我哉然則禦風而行泠然善也不知其所以然而然爾且旣曰骨肉都融矣猶擬之以木葉幹殻者蓋有生之气有形之狀可使之虛而不可使之無𨿽有形體而無形體之累可謂虛矣𨿽猶木葉幹殻之輕而未離扵有物也此莊子所以謂其猶有所待也是乃道之所以爲大妙也如亦無而已矣又何貴於道哉若尹生者內藏懟憾以忿滀之气自戾扵太和其生也爲天地之疣贅爾居先生之門曾未浹時而懟憾再三則積此妄情以終其身有沈溺而已𨿽以坤之厚載亦不能勝其一節之淪墜矣噫有生均命我造化情想一殊而升沈之異乃至扵此故列子扵此特致意焉】

列子問關尹曰至人潛行不窒蹈火不行乎萬物之上而不栗請問何以至扵此關尹曰是純气之守也非智巧果敢之列

【至人不離扵眞者也眞在於內則萬物孰足以易之此至人之所以入水不濡入火不熱登髙不栗也關尹以謂至扵此爲純气之守者蓋純也者謂其不虧其神也不虧其神是所以爲眞也彼智巧果敢有心於勝物也內藏猜慮外恃盛气𨿽一節片體將不容於天地之間水火豈復可近哉惟純气內守則知見旋復觀聽內藏莫知其爲水火與之爲一體矣此所以無入而不自得也老君曰含徳之厚比於赤子卽此所謂純气之守也是以毒虫不螫猛獸不據攫鳥不】

姬魚語汝凡有貌像聲色者皆物也物與物何以相遠也夫奚足以至乎先是色而已

【貌像聲色皆謂之色者凡物自無而生有必始扵流動而生色太素具而形質始著太素猶不及於太始又安能至乎先哉惟物物而非物者然後足以至乎先至乎先其老君所謂有物混成者歟】

則物之造乎不形而止乎無所化夫得是而窮之者焉得爲正焉

【有形皆屬乎造化惟造乎不形則止乎無所化矣是是道而窮盡之者離形超化至乎物先泯絕是非𨿽獨正不足以命矣是至人之所以爲眞也】

彼將處乎不深之度而藏乎無端之紀遊乎萬物之所終始

【甚易知甚易行不違萬物自然之數者不深之度也老君以迎隨不見其首尾者爲道之紀卽此所謂無端之紀也行乎萬物而萬物得之以消息滿虛其際不可終者遊乎萬物之終始也內能處而藏外能遊乎物此備道全盡者也】

壹其性飬其气捨其徳以通乎物之所造

【壹其性則不飬其气則不耗含其徳則不散若是則能上與造物者遊是所謂通乎物之所造也】

夫若是者其天守全其神無郤物奚自入焉

【由物焉得爲正焉出而遊乎萬物之所終始斯能通乎物之所造矣通乎物之所造則能天矣天則神矣其天守全是乃其神之無卻也其神無卻則純气之守也固矣故物莫得而入焉】

夫醉者之墜於車也𨿽疾不死骨節與人同而犯害與人異其神全也乘亦弗知也墜亦弗知也死生驚懼不入乎其胸是故遌物也不懾彼得全於酒而猶若是而況得全於天乎聖人藏於天故物莫知能傷也

【神生形形成神形不得神不能自生神不得形不能自成神欲不虧其全其或虧者以有知也形欲不傷其完其傷之者以迕物也然神生形者也愛其形者神未必守舍其神則物莫知能迕矣醉者之於車乘墜皆莫之知此神之所以全也神全則死生驚懼不足以動其中𨿽墜車也秪能傷其形而不能傷其神也此所謂犯害與人異故𨿽疾不死也然而得全扵酒徒以沈湎而迷其知爾非知而忘情者也至扵不醉則其知歷然不復須臾之忘矣故𨿽不死而猶有疾也若眞知之無知則𨿽水火猶不能焦溺而況扵墜車耶此全於天者所以物莫之能傷也聖人藏乎是所以爲長生久視之道】

列禦冦爲伯昏無人射引之盈貫措杯水其肘上發之鏑矢復沓方矢復寓當是時也猶象人也伯昏無人曰是射之射非不射之射也當與汝登髙山履危石臨百仞之淵若能射乎於是無人遂登髙山履危石臨百仞之淵逡巡足二分垂在外揖禦防而進之禦防伏地汗流至踵伯昏無人曰夫至人者上窺靑天下潛黃泉揮斥八極神气不變今汝怵然有恂目之志爾於中也殆矣夫【引之盈貫言其張之盡鏑也措杯水於肘上言其手之停審也鏑矢復沓言其中之巧也方矢復寓言其射之敏也其所以能若是者以其用志不分而猶象人也然而是射之射非不射之射也射之射所要者在彼不射之射所守者在我射之射方可方不可不射之射無可無不可方其猶象人以外無所懼也所以伏地而汗流者以心有所矜也夫山之髙石之危淵之深無心扵害人也登履之者未必皆蹈其患也惟其貪生外殉矜吝無所不至卒之物不能爲我害而吾心自爲之害以至扵喪生而終不悟也若夫至人之不離扵眞其扵登履與人無異也特純气內守不知有髙深之可畏無往而不猶象人爾揮斥八極神气不變以此而已子列子嘗禦風而行矣扵進是道也何有其云爾者將俾學者不以諛聞爲天下之美盡在扵己而務其全也孔子不居其聖亦若是矣所謂伯昏無人者居物之長反明爲昏以無爲人者也是所以能登髙臨深而不懼子列子之所受敎也】

範氏有子曰子華善飬名舉國服之有寵於晉君不仕而居三卿之右目所偏視晉國爵之口所偏肥晉國黜之防其庭者侔於朝子華使其俠客以智鄙相攻彊弱相淩𨿽傷破於前不用介意終日夜以此爲戲樂國殆成俗禾生子伯範氏之上客出行經坰外宿扵田更商人開之舍中夜禾生子伯二人相與言子華之名勢能使存者亡亡者存富者貧貧者富商丘開先窘於饑寒潛於牖北聽之因假糧荷畚之子華之門

【禾生子伯皆範氏之上客則其知範氏之名勢也審矣相與言子華之名勢扵中夜則非有誇誕扵人也商丘開扵牖北聽之則知其言之無心而不妄矣故以其黨之言皆實惟恐誠之之不至行之之不及也】

子華之門徒皆世族也縞衣乘軒緩步闊視顧見商丘開年老力弱面目黎黑衣冠不檢莫不眲之旣而狎侮欺詒擋防挨抌亡所不爲商丘開常無慍容而諸客之技單憊於戲笑

【子華之門徒以狎侮欺詒眾技爲戲者求己勝而人辱也爲商丘開者亦以爲誕辱而懟憾之則子華之志騁而商丘開誠可辱矣今也一遇之以誠而常無慍容技𨿽眾俄而單矣戲𨿽樂俄而憊矣終不足以爲商丘開之辱矣回視昔之狎侮戲笑不亦徒勞而自辱乎】

遂與商丘開俱乘髙臺於眾中漫言曰有能自投下者賞百金眾皆競應商丘開以爲信然遂先投下形若飛鳥揚於地骨無防

【猜慮不存誠信內守則其體虛矣故其防揚擬扵飛鳥投扵髙臺而骨無防亦猶醉者之墜車其犯害與人異矣】

範氏之黨以爲偶然未詎怪也因復指河曲之滛隅曰彼中有寶珠泳可得也商丘開復從而泳之旣出果得珠焉眾昉同疑子華昉令豫食衣帛之次

【信其言而泳水不能溺此忠信錯其軀於波流爾詒以爲彼中有寶珠泳而出果得珠焉此何理哉誠信能感物之證也且寶珠之爲物體元用妙毎下愈況無乎不在求以明智索以喫詬其失愈遠惟商丘開之誠同扵象罔則其得之亦何異哉】

俄而範氏之藏大火子華曰若能入火取錦者從所得多少賞若商丘開往無難色入火往還埃不漫身不焦範氏之黨以爲有道乃共謝之曰吾不知子之有道而誕子吾不知子之神人而辱子子其愚我也子其聾我也子其盲我也敢問其道商丘開曰吾亡道𨿽吾之心亦不知所以𨿽然有一扵此試與子言之曩子二客之宿吾捨也聞譽範氏之勢能使存者亡亡者存富者貧貧者富吾誠之無二心故不遠而來及來以子黨之言皆實也惟恐誠之之不至行之之不及不知形體之所措利害之所存也心一而已物亡迕者如斯而已今昉知子黨之誕我我內藏猜慮外矜觀聽追幸昔日之不焦溺也怛然內熱惕然震悸矣水火豈復可近哉【泳而得寶珠亦已異矣範氏之黨昉同疑之至扵入火往還而埃不漫身不焦而後以其爲有道而謂之爲神人蓋投扵髙而無防或能因其勢而偶然泳而出學泅者能之若火之烈烈則物無美惡柔剛一投扵煙焰皆煨燼矣自非體合扵神而同扵無則塊然之形薪火奚可近哉商丘開以謂吾無道𨿽吾之心亦不知所以惟其情而無知則心一而不二是所以爲道而物莫之能迕也若夫藏猜慮矜觀聽則怛然內熱已焚其和扵中又焉能入火不熱哉惕然震悸已溺其性扵內又焉能入水不濡哉】

自此之後範氏門徒路遇乞兒馬醫弗敢辱也必下車而揖之

【以子華之名勢而弗輕扵乞兒馬醫者蓋審夫名勢之非道以君子之盛徳其容貌若愚故能防其勢𨿽賤弗敢辱也是亦至信之所感化也嘗謂商丘開方其誠物而無二心𨿽至人純气之守無以復加矣至扵藏猜慮矜觀聽則猶爲蔽蒙之民由是知至道所在不俟他求其扵有得亦無漸次狂聖相去特在克念罔念一息之間爾可不愼哉】

宰我聞之以告仲尼仲尼曰汝弗知乎夫至信之人可以感物也動天地感神橫六合而無逆者豈但履危險入水火而已哉

【當而以爲信未孚之小信爾信矣而不期辟金之至信也至信之人內不疑扵己外不疑扵物至虛而無所扵忤至粹而無所扵雜故能參天地之廣大贊天地之化育蠻貊之邦可行豚魚之微可及此所謂動天地感神橫六合而無逆也若夫尾生之溺鮑焦之燔豈信之罪也哉是塞以爲有信非至信爾】

商丘開信僞物猶不逆況彼我皆誠哉小子識之【誠在扵我則物𨿽僞而皆眞惑存扵內則境𨿽順而猶逆處己者惟務扵自誠而聖人之善救必期扵彼我皆誠而後已若湯問所謂仙聖之種一日一夕飛相往來扵五山之間者其彼我皆誠者歟謂小子識之則道之在人無間扵少壯小子之所宜勉也奚俟而晚聞大道哉所謂子華者以榮而不實爲名固冝以名勢驕人也商則聲之揫斂丘則地之中髙開則物之啟出謂之商丘開是以始則能入水火終則以謂水火豈復可近也】

周宣王之牧正有役人梁鴦者能飬野禽獸委食於園庭之內𨿽虎狼雕鶚之無不柔馴者雄雌在前孳尾成羣異雜居不相搏噬也王慮其術終於其身令毛丘園傳之梁鴦曰鴦賤役也何術以告爾懼王之謂於爾也且一言我飬虎之法凡順之則喜逆之則怒此有血气者之性也然喜怒豈妄發哉皆逆之所犯也夫食虎者不敢以生物與之爲其殺之之怒也不敢以全物與之爲其碎之之怒也時其饑飽達其怒心虎之與人異而媚飬己者順也故其殺之逆也然則吾豈敢逆之使怒哉亦不順之使喜也夫喜之復也必怒怒之復也常喜皆不中也今吾心無逆順者也則鳥獸之視吾猶其儕也故防吾園者不思髙林曠澤寢吾庭者不願深山幽谷理使然也

【含生之皆有血气之性自人以觀血者心之所藏气者肺之所府气運而血如之一晝一夜凡萬有三千五百息血气周流寤行扵身寐行於藏間不容髮或過或不及微則疾而甚則死矣血气之可順而不可逆如此由有血气之性斯有逆順之境而起喜怒之情怨恩生殺無所不至矣然而人之爲人𨿽不能逆其气而能帥其气𨿽不能違其性而能節其性此人之所以爲有道𨿽有喜怒之情其發也罔或不中節矣至扵飛潛之倫附翼戴角分牙布爪仰飛伏走知有生之是利惟血气之是使是以鳥窮則攫獸窮則搏欲其柔馴於人雜居而不相搏噬不亦難乎然而虎狼雕鶚禽獸之至彊者也旣已與人均其血气則其心智與人不殊遠矣苟能達其情欲時其饑飽媚其順而無犯其所逆未有不可以柔馴者且達其喜怒而媚之是飬之之術爾要其所以能使雄雌在前孳尾成羣異雜居而不相搏噬者則本於其心無逆順爾何則達其喜怒未能使之忘喜怒也喜怒之復猶陰陽之往來逆而犯之固所不可順而喜之亦非其中𨿽暫能順之而喜終必或犯而激其怒也惟喜怒不形而於物無逆順則物亦無逆順扵我矣故鳥獸之視吾猶其儕也夫鳥獸之所以驚駭散亂逃竄伏惟髙林廣澤深山幽谷之是趨者以避患害而從其也今而視吾猶其儕則其防吾之園寢吾之庭與人同處與人並行亦已樂矣又何暇趨山林之幽深慕川谷之險阻噫無逆順在我其不言不爲之妙乃默得扵禽獸之彊食靡角者化而柔馴可謂妙矣周之宣王知惜梁鴦之術而傳之至扵爲治則方且料民而不知用其術焉弗思甚矣如亦以斯道而牧斯民其扵在宥天下而致恬愉之俗亦易易矣所謂梁鴦者鴦匹鳥其性馴耦梁鴦則進而在梁得其所者所謂毛丘園者丘園蓋羽毛之族利飬之地而所樂居也此梁鴦所以能飬野禽獸宣王所以令毛丘園傳其術也】

顏淵問乎仲尼曰吾嘗濟乎觴深之淵矣津人操舟若神吾問焉曰操舟可學曰可能防者可敎也善防者數能若乃夫沒人則未嘗見舟而謖操之者也吾問焉而不告敢問何謂也仲尼曰吾與若玩其文也久矣而未達其實而固且道歟能游者可敎也輕水也善防者之數能也忘水也若乃夫沒人之未嘗見舟也而謖操之也彼視淵若陵視舟之覆猶其車卻也覆卻萬方陳乎前而不得入其捨惡往而不暇

【水負舟者也學操舟者宜知所本矣學津人之操舟而不能學其爲津人𨿽津人之妙止能傳其術而不能使之盡其巧也有習扵水湧扵泅者𨿽不學操舟而津人之妙可侔矣蓋不習扵水則顧視水之津涯方且惕然震悸惟沈溺之是虞尙何舟之能操耶是以輕水者可敎忘水者數能若夫沒人則未嘗見舟而便操之也未嘗見舟則非特忘水𨿽舟亦防之矣是以無往而不暇也渉水猶渉難也禦世者猶操舟以濟斯民扵無難之地也惟有道者斯能防忘世故出沒扵萬變之中而未嘗有所困則其扵濟世也有暇矣顏子用捨行藏同於聖人故孔子與之玩其文而道其實】

以瓦摳者巧以鉤摳者憚以黃金摳者惛巧一也而有所矜則重外也凡重外者拱內

【所要愈重則其心愈矜心矜則智惛而巧防矣夫巧在我物在外旣已巧矣以有所矜而拙爾曷亦定其內外之分等黃金爲瓦甓則無往而不巧所要者亦不能捨我矣然此終不可以彊而爲之也惟有道者其爲出於自然爾且其始也巧其終也拙是以巧而拙如俾其智巧不存則莫見其所要之防重而遇事未必不巧也則世俗之所謂巧者不乃爲大拙者乎故大巧若拙】

孔子觀於呂梁懸水三十仞流沫三十里黿鼉魚鱉之所不能防也見一丈夫防之以爲有苦而欲死者也使弟子並流而承之數百步而出被髮行歌而遊於棠行【棠行當作塘下】孔子從而問之曰呂梁懸水三十刃流沫三十里黿鼉魚鱉所不能防向吾見子道之以爲有若而欲死者使弟子並流將承子子出而被髮行歌吾以子爲也察子則人也請問蹈水有道乎曰亡吾無道吾始乎故長乎性成乎命與賫俱入與汨偕出從水之道而不爲私焉此吾所以道之也孔子曰何謂始乎故長乎性成乎命也曰吾生於陵而安扵陵故也長於水而安扵水也不知吾所以然而然命也

【水生之虫不疾易水性也若人則生於陵而安於陵爾呂梁之丈人乃能防扵黿鼉魚鱉之所不能防蓋其性之所偏能也惟有其性故能長扵水而安扵水𨿽安扵水矣不至扵不知吾所以然而然是未能從水之道而不爲也則亦不若是之妙矣故其言終至於命若夫人者猶莊子所謂得之以防大川者也】

仲尼適楚出於林中見痀僂者承蜩猶掇之也仲尼曰子巧乎有道曰我有道也五六月累丸二而不墜則失者錙銖累三而不墜則失者十一累五而不墜猶掇之也吾處也若橛株駒吾執臂若槁木之枝天地之大萬物之多而惟蜩翼之知吾不反不側不以萬物易蜩之翼何爲而不得孔子顧謂弟子曰用志不分乃凝於神其痀僂丈人之謂乎丈人曰汝逄衣徒也亦何之問是乎修汝所以而後載言其上

【學承蜩於累丸者丸之爲物可轉而反莫適爲反能累之而不墜則其處身之定執臂之審用志之不分可知矣以是而承蜩此所以猶掇之也夫以蜩翼防迅而取之猶掇則進乎道矣豈智巧之列故曰我有道也蓋方其處身若橛株駒執臂若槁木之枝則內能忘我矣不以萬物易蜩之翼則外能忘物矣物我兩忘奚止可用以承蜩故孔子謂其用志不分乃凝於神也志分則神耗志一則神凝所謂純气之守如是而已痀僂丈人則支離其形而無修於外者也孔子方且衣逢腋之衣而飾儒行於魯是以丈人者俾孔子修其所用於世者而去之而後載斯言於其上也蜩之爲物捨卑穢趣髙潔其鳴以時不食而無求得形禪之道者是所以托之承蜩也】

海上之人有好漚鳥者毎旦之海上從漚鳥遊漚鳥之至者百住而不止其父曰吾聞漚鳥皆從汝遊汝取來吾玩之明日之海上漚鳥舞而不下也故曰至言去言至爲無爲齊智之所知則淺矣

【經曰旣有妄心卽驚其神心之與神表裏之符也我驚其神則物亦驚我矣海上之人從漚鳥防以其心無逆順也旣懷取之之心則驚其神矣此漚鳥所以舞而不下也且扵物無迕則物物皆然矣奚止漚鳥而已惟其好在扵漚鳥故漚鳥從之爾夫漚之扵人爲異也而人心之不言不爲者乃爲其所密察則吾之修身治物亦何假扵言而後信爲而後知哉齊智之所知誠淺矣列子扵五漿先饋所以驚也】

趙襄子率徒十萬狩扵中山借芿燔林扇赫百里有一人從石壁中出隨煙燼上下眾謂物火過徐行而出若無所經渉者襄子怪而畱之徐而察之形色七竅人也气息音聲人也問奚道而處石奚道而入火其人曰奚物而謂石奚物而謂火襄子曰而向之所出者石也而向之所渉者火也其人曰不知也

【我之所以爲物累物之所以能爲我累者以形隔而不能大同也物之與我非本不同其不同者生扵知見故知其爲石則其堅不可入矣知其爲火則其烈不可近矣𨿽然火之燔也石之堅也亦非泊然無知者所能亡也惟其知與無知湛然不畱秋毫扵胸中則骨肉都融合乎大同大同而無已故物莫之能礙爾今則人從石壁中出隨煙燼上下至扵問其處石入火之道則不知也非特不知其道也𨿽石火亦亡之是眞不知者矣則石也火也孰得而礙之】

魏文侯聞之問子夏曰彼何人哉子夏曰以商所聞夫子之言和者大同扵物物無得傷閡者防金石蹈水火皆可也文侯曰吾子奚不爲之子夏曰刳心去智商未之能𨿽然試語之有暇矣文侯曰夫子奚不爲之子夏曰夫子能之而能不爲者也文侯大說

【可否相濟謂之和滯扵有不可以爲和匿扵無亦不可謂之和蓋無則無爲而非理有則有礙而非道惟不廢有無之用而有無俱遣然後能大同扵物所謂大同者以不同同之也同以不同則不毀石之堅不廢火之烈而不能傷閡扵我矣是道也子夏聞之扵夫子者𨿽子夏之未能刳心去智亦有暇扵語此矣而況扵夫子乎夫子之不爲此者非不能也不爲爾夫不能者固不爲矣能而不能不爲是爲能之所使必不能爲此矣惟能之而能不爲或爲之而莫知其所以爲斯無不能爲矣竊嘗論之趙人之處石入火以其不知也然則艸木之無知也曷亦不能不焦溺於水火不窒閡扵金石也蓋麗扵五行者木橈水弱金堅火熯土均而布相生相成相克相制鳥能逃其化人爲萬物之靈沖和之气所鐘也能天能地能陰能陽其所謂不知者非若物之無知也含和守气融防萬物不覺其有異爾則其防金石蹈水火烏乎往而不可哉求之扵物固有雲飛之翰潛淵之鱗虫藏扵木鼠遊扵火皆陰陽之所爲也彼其得陰陽之一偏者猶若是則聖人大同扵陰陽造化在我其無入而不自得又奚待爲之而後信哉】

有神巫自齊來處於鄭命曰季咸知人死生存亡禍福壽夭期以歲月旬日如神鄭人見之皆避而走列子見之而心醉而歸以告壺邱子曰始吾以夫子之道爲至矣則又有至焉者矣

【古者民之精爽不貳而神降之者在男曰巫謂之神巫則妙扵其道矣命曰季咸則少而有感者也妙於其道則我之於人也能洞鑑少而有感則人之扵我也無匿情凡域扵形體者莫不惑扵死生存亡禍福壽夭之數而季咸能先事以期之是乃昩者之所謂至至者也】

壺子曰吾與汝旣其文未旣其實而固得道歟眾雌而無雄而又奚卵焉而以道與世抗必信矣夫故使人得而相汝

【文者事之彰實者道之眞有文而無實猶有雌而無雄也安能居物之先而化育萬物哉列子以道與世抗故其爲可必而其信可期是盡壺子之文而未盡其實者則扵何逃形哉】

嘗試與來以予示之明日列子與之見壺子出而謂列子曰嘻子之先生死矣弗活矣不可以旬數矣吾見怪焉見濕灰焉列子入涕泣沾衾以告壺子子曰向吾示之以地文罪【莊子作萌】乎不震不止是殆見吾杜徳幾也嘗又與來明日又與之見壺子出而謂列子曰幸矣子之先生遇我也有瘳矣灰然有生矣吾見杜權矣列子入告壺子壺子曰向吾示之以天壤名實不入而機發扵踵此爲杜權是殆見吾善者幾也嘗又與來明日又與之見壺子出而謂列子曰子之先生坐不齋吾無得而相焉試齋將旦復相之列子入告壺子壺子曰向吾示之以太衝莫朕是殆見吾衡气幾也鯢旋之潘爲淵止水之潘爲淵流水之潘爲淵濫水之潘爲淵沃水之潘爲淵氿水之潘爲淵雍水之潘爲淵汧水之潘爲淵肥水之潘爲淵是爲九淵焉嘗又與來明日又與之見壺子立未定自失而走壺子曰追之列子追之而不及反以報壺子曰已滅矣已失矣吾不及也壺子曰向吾示之以未始出吾宗吾與之虛而猗移不知其誰何因以爲茅靡因以爲波流故逃也

【示之者在我見之者在彼有所示則必有所見矣示以地文偏扵陰也不震以動不止而寂則見其徳幾杜而不發故以爲弗活示以天壤多扵陽也名實𨿽不入而猶有我气幾𨿽外發而其息則深則見其徳出而爲善故以爲有生所謂杜權者始見其地文莫知其爲杜徳幾也及見其天壤然後以其杜徳幾爲權時之宜爾至扵示之以太衝莫朕則至和發越莫測其涯气幾常均充塞天地外應萬變而終不能撓其淵靜之居水之九淵是矣故季咸扵此莫得而見焉所謂九淵者水性無常𨿽曰因地而爲曲直因器而爲方圓或旋或止或流或濫或下澑而爲汰或旁出而爲氿或雍而復入或汧而流行或出同而歸異𨿽波流九變常淵然自若道至扵此則入扵不死不生矣季咸所知者有生之後爾尙安得而相之哉然而太衝莫眹猶寓扵气而示以幾也至扵示之以未始出吾宗則𨿽人而能天𨿽泛應萬物而常深根寧極此季咸之所以自失而走列子追之弗及也夫僞之扵眞猶雨雪之見晛而消也故曰已滅矣已失矣且未始出吾宗則不離扵宗而猶有所示者蓋至道𨿽妙未始不示譬如日光無所不照盲者不見咎豈在日所謂壺邱子者以空虛爲體而居於中髙之地居扵中髙則疑若可接矣以虛爲體則未嘗與世抗此其所以莫得而相】

然後列子自以爲未始學而歸三年不出爲其妻防食狶如食人於事無親雕琢復朴塊然獨以其形立防然而封戎【戎宜作哉】壹以是終

【三年不出絕物也爲其妻防食狶如食人忘我也扵事無親則去智與故也雕琢復朴塊然獨以其形立則復命反常而一眞獨露也防然而封哉則萬變雜然而其卻常塗也一以是終則亙萬世而不易也列子進此道矣將示人以復本故云爾也】

子列子之齊中道而反遇伯昏瞀人伯昏瞀人曰奚方而反曰吾驚焉惡乎驚吾食於十漿而五漿先饋伯昏瞀人曰若是則汝何爲驚已曰夫內誠不解形諜成光以外鎭人心使人輕乎貴老而其所患夫漿人恃爲食羹之貨無多餘之贏其爲利也薄其爲權也輕而猶若是而況萬乘之主身勞於國而志盡於事彼將任我以事而效我以功吾是以驚

【人之猶水也凝之而爲冰釋之而爲水凝則其體不易釋則其用不窮至人之心渙若冰將釋而復歸其明曾何光耀之外鎭哉若夫內矜實智不能自解物有結之便辟成光人皆得以密察之有若漿人之權輕利薄者亦輕乎貴老而其所患矣亂也謂所患眾至也齊中央之國任事效功之所在也故子列子之齊中道驚五漿之饋而反也𨿽然驚扵此者與所謂寵辱若驚者異矣】

伯昏瞀人曰善哉觀乎汝處己人將保汝矣無幾何而往則戶外之屨滿矣

【以五漿先饋爲驚是善於內觀者也處己謂不遺形也此戶外之屨所以滿也】

伯昏瞀人北面而立惇杖蹙之乎頤立有間不言而出賓者以告列子列子提履徒跣而走曁乎門問曰先生旣來曾不發藥乎

【北面而立辯於物也惇杖蹙之乎頤忘我也不言而出忘言辯也列子提履徒跣而走則未能默悟不言之敕敏扵求道而忘其足也且徒跣而走則旣已異扵處己矣莊子徳充符數稱無趾兀者意幾是歟】

曰已矣吾固告汝曰人將保汝果保汝矣非汝能使人保汝而汝不能使人無汝保也而焉用之感也感豫出異且必有感也揺而本身又無謂也與汝遊者莫汝告也彼所小言盡人毒也莫覺莫悟何相孰也

【能不失其徳而未至乎上徳之不徳知可道之有迹而未造乎常道之無心斯不能使人無汝保也且以不能使人之無保爲患者與夫使人保汝者有間矣感豫者先施之謂也列子固未嘗出異以感物也其所以人得而保之者是必有以感之而不自知也旣已感物也勞汝神揺汝精日與戶外之屨者相與辯其果有謂乎故曰揺而本身又無謂也與汝遊者俱淪於人道之患故莫知所告其小言之詹安能爲至言之發藥哉若是者同之乎迷塗物與我無成也故曰莫覺莫悟何相孰也】

楊朱南之沛老聃西遊於秦邀於郊至梁而遇老君老君中道仰天而嘆曰始以汝爲可敎今不可敎也楊子不答至捨進涫漱巾櫛脫履戶外行而前曰向者夫子仰天而嘆曰始以汝爲可敎今不可敎弟子欲請夫子辭行不閒是以不敢今夫子閒矣請問其過

【孔子曰彼非至人不能下人下人不精不得其眞進涫漱巾櫛脫履行凡以欲得其眞而已】

老君曰而睢睢而盱盱而誰與居

【存乎人者莫良於眸子眸子不能掩其惡蓋離爲目而闕二神之所托也得道者之相遇目擊而其意已傳知人者每得於眉之間故楊朱之睢睢盱盱其視不正則老君以爲不可敎也故黃帝書曰機在目】

大白若辱盛徳若不足

【明白四達是謂大白每下愈況是謂若辱衝而不盈故盛徳若不足若此者其視顚顚與人相遇目若不相見者奚有於睢盱哉】

楊朱蹴然變容曰敬聞命矣其往也捨者迎將家公執席妻執巾櫛捨者避席煬者避竈其反也捨者與之爭席矣

【避席非止扵不爭而已爭席非止於不避而已聞命而反則昔之避者更且爭夫秦梁之地不遠也今之舍者猶昔之舍者也亦非有二楊朱也其相遇遽若是之異者乃知至道密庸變形易慮人常由之而莫之知也蓋南之沛則趨扵物之所防其反也則復扵命之所本或避或爭在扵往反之間爾】

楊朱過宋東之於逆旅逆旅人有妾二人其一人美其一人惡惡者貴而美者賤楊子問其故逆旅小子對曰其美者自美吾不知其美也其惡者自惡吾不知其惡也楊子曰弟子記之行賢而去自賢之行安往而不愛哉

【貴其美而賤其惡者情之私惡者貴而美者賤道之公或美或惡生於妄見貴之賤之亦非眞理所惡扵逆旅之妾者非謂其美也以恃其美故賤之所貴於逆旅之人者不以能賤其美也以不知其美故取之如俾逆旅之妾亦不恃其羙而無自賢之行則無往而不愛矣老君曰天下皆知美之爲美斯惡矣非惡美也惡知其美爾】

天下有常勝之道有不常勝之道常勝之道曰柔常不勝之道曰彊二者亦知而人未之知故上古之言彊先不已若者柔先出於己者先不已若者至於若己則殆矣先出於己者亡所殆矣以此勝一身若徒以此任天下若徒謂不勝而自勝不任而自任也粥子曰欲剛必以柔守之欲彊必以弱保之積於柔必剛積於弱必彊觀其所積以知禍福之鄕彊勝不若已至於若己者剛柔勝出於己者其力不可量老聃曰兵彊則滅木彊則折柔弱者生之徒堅彊者死之徒

【柔弱者道之本守道之本自勝而已故無一不勝以此勝一身以此任天下有安而無危有福而無禍𨿽未嘗先人而人莫之能先是乃善攝生者與天地同久之道也易曰巽以行權莊子曰於魚得計義協於此故老君粥子其書每致意焉其稱上古之言則以此道自古以固存也】

狀不必童而智童智不必童而狀童聖人取童智而遺童狀眾人近童狀而防童智狀與我童者近而愛之狀與我異者防而畏之有七尺之骸手足之異戴發含齒倚而趨者謂之人而人未必無獸心𨿽有獸心以狀而見親矣傅翼戴角分牙布爪仰飛伏走謂之禽獸而禽獸未必無人心𨿽有人心以狀而見防矣庖犧氏女媧氏神農氏夏后氏蛇身人面牛首虎鼻此有非人之狀而有大聖之徳夏桀殷紂魯桓楚穆狀貌七竅皆同於人而有禽獸之心而眾人守一狀以求至智未可幾也【所謂有非人之狀者其形貌之近似若蜂目豺聲虎頭燕頷載之近史爲可考者斯言吻合乎造化之妙特人惑於淺智不悟童智之奧爾列子務明至道故橫口而言惟誠理之是取而不顧眾意之所驚也】

黃帝與炎帝戰於阪泉之野帥熊羆狼豹防虎爲前驅雕鶡鷹鳶爲旗幟此以力使禽獸者也堯使防典樂擊石拊石百獸率舞簫韶九成鳳凰來儀此以聲致禽獸者也然則禽獸之心奚爲異人形音與人異而不知接之之道焉聖人無所不知無所不通故得引而使之焉【觀簫韶九成鳳凰來儀則以力使禽獸不誣之理也】

禽獸之智有自然與人同者其齊欲攝生亦不假智於人也牝牡相偶母子相親避平依險違寒就溫居則有羣行則有列小者居內壯者居外飲則相攜食則鳴羣太古之時則與人同處與人並行帝王之時始驚駭散亂矣逮於末世伏逃竄以避患害今東方介氏之國其國人數數解六畜之語者蓋偏智之所得太古神聖之人備知萬物情態悉解異音聲防而聚之訓而受之同於人民故先防神魑魅次達八方人民末聚禽獸虫蛾言血气之心智不殊遠也神聖知其如此故其所敎訓者無所遺逸焉

【皇步帝驟有虞氏之宮湯武之室以言世每降而道每隘也在太古之時則禽獸與人同處與人並行而不疑世降而每隘乃始驚駭散亂逃竄隱伏矣夫異而與人同處並行𨿽曰太古之時則然亦太古神聖之人有以防聚而訓受之也且古今之時則異矣而神聖何殊扵古今後之神聖之人亦有矣不聞聚禽獸虫蛾而訓受之者何哉蓋世已降矣異旣已驚駭散亂伏而不可復聚矣𨿽有神聖之君亦能使鳥獸魚鱉咸若而已故必達乎聖人之時而後可以語聖人之道】

宋有狙公者愛狙飬之成羣能解狙之意狙亦得公之意損其家口充狙之欲俄而匱焉將限其食恐眾狙之不馴於己也先誑之曰與若芧朝三而暮四足乎眾狙皆起而怒俄而曰與若芧朝四而暮三足乎眾狙皆伏而喜物之以能鄙相籠皆猶此也聖人以智籠羣愚亦猶狙公之以智籠眾狙也名實不虧使其喜怒哉【喜怒之用皆不中也喜之復也必怒怒之復也常喜狙公賦芧名實不虧將欲限其食使之伏而喜必且誑之而使之起而怒故終得其喜也如亦遽而與之以朝四而暮三非特不得其喜必亦起而怒矣且眾狙之喜怒非有僞也三四之數無增損於七也計眾狙之心寧飫於朝而餒於暮也則朝暮之多寡喜怒安得不爲用哉嘗謂自太易旣判一變而爲七天三地四之數一奇一耦方生方成萬物不能逃其數也不明其數則役於數不惑於數則能用其數非惟眾狙之喜怒爲然也霸者歡娛之治所以羞稱於聖人之門者爲其以能鄙相籠也非惟霸者之治爲然也𨿽聖人之應帝王未免扵以天下爲籠也特其用數有徼妙故其治效有淺深爾推而極之𨿽天地之造化一晝一夜一覺一夢一寒一暑一死一生亦無以易大衍七七虛一之數矣故謂眾狙之喜怒爲惑則物物皆惑也謂人之喜怒爲是則眾狙之喜怒安得獨爲非乎人見眾狙之籠於狙公則之至扵己嘗處於籠而不知是亦惑矣故以人而眾䢐亦猶孟子所謂以五十步百步也且狙之爲物善伐其巧恃其便其心難扵調禦者也乃惑扵三四反覆之數而不悟而況扵餘物乎是或列子特取狙公賦芧之意也𨿽然狙公以損其家之口而至扵匱故不得已而限狙之食爾由是知聖人以智籠羣愚亦以世降而不足扵道故不得已歟】

紀渻子爲周宣王飬鬥鷄十日而問雞可斗已乎曰未也方虛驕而恃气十日又問曰未也猶應影向十日又問曰未也猶疾視而盛气十日又問曰幾矣雞𨿽有鳴者已無變矣望之似木雞矣其徳全矣異雞無敢應者反走爾

【雞木畜也木與木相摩則然故雞爲善斗之畜虛驕則有傲物之態恃气則有淩物之志𨿽未嘗見雞而求敵無所不至若是則能無懼而已矣豈能必勝哉故問其可斗則曰未也猶應影向則能不恃其气顧影之所向則應之爾猶疾視而盛气則弗逐扵影之妄見向而應之也有敵之者至則致其雄毅以待之而已然而疾視則其神不寧盛气則其心不平𨿽弗與之鬥而心動扵內神沮扵外但忍而不發爾故曰未也及其幾矣之後雞𨿽鳴而無變望之似木雞其徳全矣蓋內忘其气外防其形他雞𨿽竦立而鳴而我不聞其聲矣與槁木何以異哉則不爭之徳莫盛扵此故曰全也天下之雞皆莫之能敵但反走而悅服矣若太上之降胡俗孔子之服門人也心爲絳宮於禽爲朱雀聖人善飬扵內使之足而不貪飽而不爭故天下莫能與之爭眾人但飬扵外使朱雀常饑翺翔八表惟利是求不貪則不足以滿其懷不爭則不足以充其欲至扵死而後止悲夫】

惠盎見宋康王康王蹀足謦欬疾言曰寡人之所者勇有力也不悅爲仁義者也客將何以敎寡人惠盎對曰臣有道於此使人𨿽有勇刺之不入𨿽有力擊之弗中大王獨無意宋王曰善此寡人之所欲聞也惠盎曰夫刺之不入擊之不中此猶辱也臣有道於此使人𨿽有勇弗敢刺𨿽有力弗敢擊夫弗敢非無其志也臣有道於此使人本無其志也夫無其志也未有愛利之心者臣有道於此使天下丈夫女子莫不歡然皆欲愛利之此其賢於勇有力也四累之上也大王獨無意宋王曰此寡人之所欲得也惠盎對曰孔墨是已孔丘墨翟無地而爲君無官而爲長天下丈夫女子莫不延頸舉踵而願安利之今大王萬乘之主也誠有其志則四境之內皆得其利矣其賢於孔墨也遠矣宋王無以應惠盎趨而出宋王謂左右曰辯矣客之以服寡人也

【宋康王於勇力方惠盎之見也康王蹀足謦欬疾言惡其以仁義之說投於我也其意疑若不可迕矣而惠盎因以勇力投其好屢進其而終歸於孔墨宋王將以其言爲然則旣拂其所好矣將以其言爲不然則未見其背於理也是以惠盎旣出則謂左右言其辯爾嘗試論之在可言之域初無定是非也成者爲首不成者爲尾爾有若儀秦習縱橫之言而遊於戰國俾六國之君皆知其爲辯終不能屈其信其言而用之安中國者各十餘年則辯者之是非果如何𨿽列子之書亦未免於辯也其言此者亦遣其著書陳言之一端爾】

【黃帝解莊子以帝王之功爲聖人之餘事謂之爲餘事者不】

【曰帝王之功爲不足爲也亦云聖人之道博大宏深帝王之功皆其糠秕土苴之所爲爾蓋聖人之所以爲聖人者以其有帝王之功也天下之所以仰望扵聖人者以其有帝王之治也故莊子亦曰莫神扵天莫富扵地莫大扵帝王夫天之神地之富必形扵天瑞之生化則聖人之寂然不動感而遂通天下之故以應帝王者安可以已哉此黃帝之篇所由而作也昔者神農氏沒黃帝堯舜氏作道出而爲徳矣皇降而爲帝矣而黃帝爲帝之始𨿽有應世之務未至乎堯之放勛也𨿽有濟世之徳未至乎舜之明徳也然而旣已通天下之故則思爲之端起而吉凶之變生矣故其始也喜天下之戴已繼乃憂天下之不治五情惑扵內肌色瘁扵外自非齋戒以神明其徳安能當天下之至變爲天下之至難而不蹈扵凶咎悔吝之域哉惟黃帝能齋心服形而不離於至道是以𨿽遊扵榮辱利害之塗而辱與害之所不能及天下之治幾若華胥氏之國也有若姑射神人之所爲卽黃帝之治效也有若列子之禦風而行卽黃帝之至道也至人之守純气聖人之藏扵天商丘開之與物無迕梁鴦之心無逆順凡皆其鼔舞萬物之所本也津人之操舟呂梁之蹈水痀瘻之承蜩趙人之處石入火凡皆其感通天下之功也以此感通天下則天下孰足以累之以此鼔舞萬物則萬物孰足以撓之黃帝之所以爲帝其道如此故列子之論道數稱黃帝

書以爲宗闕

終於應帝王者亦此意也且列子旣著黃帝之篇至於稱楊朱之言則以謂五帝之事若覺若夢渾賢愚而歸於消滅其言堯舜亦謂其與桀跖同腐蓋自道觀之則黃帝之治初不離道由帝王之功以觀則大道之體已矣其功名之迹幾何而不與時俱運而同歸於盡耶其稱楊朱之言豈非去黃帝之功名而存其大道歟】

沖虛至徳眞經解卷二﹤子部﹐道家類﹐沖虛至徳眞經解﹥

欽定四庫全書

沖虛至徳眞經解卷三

宋江遹撰

穆王

周穆王時西極之國有化人來入水火貫金石反山川移城邑乘虛不墜觸實不礙千變萬化不可窮極旣已變物之形又且易人之慮穆王敬之若神事之若君推露寢以居之引三牲以進之選女樂以娛之化人以爲王之宮室卑陋而不可處王之饌腥螻而不可饗王之嬪禦膻惡而不可親穆王乃爲之攺築土木之功赭堊之色無遺巧焉五府爲虛而臺始成其髙千仞臨終南之上號曰中天之臺簡鄭衛之處子娥媌靡曼者施芳澤正娥眉設笄珥衣阿錫曳齊紈粉白黛黑佩玉環雜芷若以滿之奏承云六莖九韶晨露以樂之月月獻玉衣旦旦薦玉食化人猶不捨然不得已而臨之居亡幾何謁王同遊王執化人之袪騰而上者中天乃止曁及化人之宮化人之宮構以金銀絡以珠玉出雲雨之上而不知下之所據望之若云屯焉耳目所觀聽鼻口所納嘗皆非人間之有王實以爲淸都紫防鈞天廣樂帝之所居王俯而視之其宮榭若累塊積蘇焉王自以居數十年不思其國也

【方外之與方內其不相及亦遠矣穆王方之內者也化人方之外者也西方主金金爲從革故化人之來必自西極也物本非有身原太虛化人造物之主也六合所不能拘五行所不能役故可以撮乾坤於黍米之中促劫運於須防之內綽綽然猶有餘地至於入水火貫金石反山川移城邑變物之形易人之慮皆平常閒事爾穆王在耄荒之中見物皆有知身不虛故驚天駭地而敬之若神事之若君推露寢引三牲選女樂庶防其歡心焉而不知化人之所樂者眞樂無樂爾反以爲卑陋鮏羴困惾中顙而不肯一顧焉王又攺築中天之臺於終南之上其髙千仞選鄭衛之處子以滿之奏承云六莖九韶晨露以樂之獻玉衣進玉食而不知化人者居無居味無味色無色聲無聲又豈悅夫人間之所悅者乎化人見王有殷懃恭敬之心似可敎者然未可頓超最上乘道試漸引之入扵下乘之道使攬其袪而同遊上中天之半及化人之宮構以金銀絡以珠玉出雲霄之外上無所攀下無所據若云屯於碧霄而不墜焉耳目之所觀聽鼻口之所納嘗皆非世間之所有自以爲淸都紫微鈞天廣樂上帝之宮闕乃復從上俯而視之卻見人間昔日舊宮但累土積薪爾與蜂房蟻穴何以異哉乃捨卑趨髙潔不願復還於故都仿髴數十年矣嗚呼穆王亦丹臺之舊侶也謫降人間塵俗之气尙未深染故能安棲聖境此𨿽下乘之所居豈胎生肉人所能到哉縱使能到亦魂驚魄喪而必求反歸也】

化人復謁王同遊所及之處仰不見日月俯不見河海光影所照王目不能得視音響所來王耳亂不能得聽百骸六髒悸而不凝意迷精喪請化人求還化人移之王若隕虛焉旣寤所坐猶向者之處侍禦猶向者之人視其前則酒未淸肴未防王問所從來左右曰王默存耳由此穆王自失者三月而復更問化人化人曰吾與王神遊也形奚動哉且曩之所居奚異王之宮曩之所遊奚異王之圃王閒常疑暫亡變化之極徐疾之間可盡摸哉王大悅不卹國事不樂臣妾肆意遠遊命駕八駿之乘右服驑而左綠耳右驂赤而左白臧主車則造父爲禦爲右次車之乘右服渠黃而左逾輪左驂盜驪而右山子柏夭主車參百爲禦奔戎爲右馳驅千里至扵巨搜氏之國巨搜氏乃獻白鵠之血以飲王具牛馬之湩以洗王之足及二乘之人已飲而行遂宿於昆侖之阿赤水之陽別日升於昆侖之丘以觀黃帝之宮而封之以詒後世遂賓於西王母觴於瑤池之上西王母爲王謠王和之其辭哀焉乃觀日之所入一日行萬里王乃嘆曰於乎予一人不盈於徳而諧於樂後世其追數吾過乎穆王幾神人哉能窮當身之樂猶百年乃䢐世以爲登假焉

【化人之道千變萬化不出於一惟其至一是以眞能證其道者一超而入無有漸次以夫學者其才未可告以聖人之至道也故假示中天之化使之睹人間之無有審世累之可厭而不思其國矣乃始示以至道之眞境也仰不見日月則髙不足以擬之俯不見河海則深不足以命之光影所照目亂而不能得視則天光內發可視以神而不可視以目音響所來耳亂而不能得聽則天自鳴可聽以气而不可聽以耳由此而視化人之宮亦猶中天之視其國矣穆王不足以進此故解心釋神意迷精防請化人求還也夫化人復謁王同遊所及之處則初不離於中天而見聞之異乃至此者蓋妙道所在不離當處頓超羣有非特不異於化人之宮爾其所居其所防初不異於王之宮王之圃也由是知狂聖之所以異域者名轉而實不轉人迷而道不迷亦若神防而形不動也嘗謂化人之來於西極也豈從顯奇出異務駭於俗哉蓋將俾斯民同之之乎妙道而後已如穆王能先覺其道則黃帝華胥之治可幾矣奚止一身之娛哉方穆王虛五府以爲化人之奉化人猶不捨然化人豈眞有心於聲色臭味之樂哉蓋欲其卽此而悟世味之無樂也此而不悟於是化人與之爲神遊顯示幻化欲其睹化工之隨起隨滅而悟神理之自然也彼方假示變化穆王乃實以爲淸都紫微鈞天廣樂而樂之抑又非矣至於化人復謁王同防則示以道之眞境也穆王至此非特不能進請於化人而求還矣何則妙道之行超於形體豈未得於道未證其理者所能居其域哉化人知其終不悟矣故於其求還也亦不制止之焉𨿽然化人移之王若隕虛是亦所以覺之也而穆王終以不悟故及其旣悟則自失者三月也然而由此而復更問化人化人語以神遊之理乃始悟變化之理而大悅也於是不卹國事而防物不樂臣妾而離人肆意而不守其心遠遊而不苟於近命駕八駿之乘馳驅無所不至矣夫造父三百之倫不世出八駿之乘非常有一日而行萬里則其超虛送日之步風雲不足以擬其駛矣馳驅千里至於巨搜氏之國者搜擇也方且馳驅而擇所䢐向也白鵠潔白髙飛之物牛馬任重致遠之畜獻白鵠之血以飲王將易其慮而使之趨髙也具牛馬之湩以洗王之足則滌其形而使之致遠也昆侖西極之山也謂之昆侖則擬夫道之髙明渾淪也赤水之陽水之北也陰而含陽元妙之象也其始也至於巨搜氏之國則過之而不守宿於昆侖之阿赤水之陽則猶托宿而不久處也別日升於昆侖之丘則進於道矣莊子以支離叔觀於冥伯之丘昆侖之墟爲黃帝之所休謂黃帝由昆侖之丘南望還歸而遺其珠則昆侖之象道可知矣夫穆王能升於昆侖之丘則其肆意所遊亦遠矣然其行不能無假於輿馬非若化人之神遊也故𨿽一日行萬里猶可期以數𨿽入於西極終亦不過乎昆侖不遊乎太虛而不能至化人所從來之國也黃帝至聖之人也𨿽封於其宮而不見其人西王母仙聖之種也𨿽不容於不主而賓之抑與之觴於瑤池之上而徒歌以倡之宜能心醉其道而得其樂矣而穆王之和其辭哀焉是止能窮當身之人樂而不得夫天樂者也乃觀日之所入者日道諭也莊子以十日並出萬物皆照爲徳之盛則日之入於西極其聖人斂道而歸於大本大宗之象歟觀日之所入則觀之而已不能造其道也故終則嘆其不盈於徳而諧於樂也周書稱其百年耄是所謂後世追數其過也然而能窮當身之樂而得壽之大齊是乃世俗之所謂登假於道者故考以竹書蠧簡求諸石室不絕金繩山經爾雅及乎大傳咸紀其說焉嘗謂黃帝之夢神行也穆王之化亦神遊也夢化均矣而異其治效者黃帝之夢本扵齋心服形穆王之化殆變易扵化人爾又黃帝之寤得之自然穆王乃不得已請扵化人而求還爾此黃帝所以旣寤則怡然自得而致華胥之治而穆王旣寤則自失者三月止於窮當身之樂而已】

老成子學幻於尹文先生三年不告老成子請其過而求退尹文先生揖而進之扵室屏左右而與之言【欲學幻者是欲以幻還學於幻也三年之久其幻化之極可盡模哉三年不告其術是以不告告之也老成子莫能洞視不說之理方且請過而求退故尹文先生不得已而與之言揖而進之於室其道奧也屏左右而與之言則眾不見獨非所與知也所謂老成子則晚聞大道而能有成者也故其學幻於尹文先生則始也請其過而求退終能傳其術也所謂尹文先生則內得於道示斯文以尹眾者也故老成子學其術焉】

曰昔老聃之䢐西也顧而告予曰有生之气有形之狀盡幻也造化之所始陰陽之所變者謂之生謂之死窮數達變因形移者謂之化謂之幻造物者其巧妙其功深固難窮難終因形者其巧顯其功淺故隨起隨滅知幻化之不異生死也始可與學幻矣吾與汝亦幻也奚須學哉

【生死幻化槪而論之如形之影如水之漚如薤之露如電之光皆幻而已卽其巧妙功深而難窮難終者謂之生死卽其巧顯功淺而隨起隨滅者謂之幻化謂之者因其用而彊名之也故徼妙𨿽殊其巧均也淺深𨿽異其功等也則幻化奚異於生死者惟知幻化之不異生死則死生不足以爲大幻化不可以言淺死生不能變幻化自我出矣故學幻者必本於知幻也𨿽然知不離覺有覺者不離幻境說無覺者亦不離幻是故由知學幻以幻幻物𨿽能幻物我猶在幻旣有學幻之知斯墮爲幻之境矣惟眞能以性覺者諸幻盡滅初無有心奚須學哉然則尹文先生之不告老成子是眞能幻者矣】

老成子歸用尹文先生之言深思三月遂能存亡自在憣校四時冬起雷夏造冰飛者走走者飛終身不著其術固世莫傳焉

【麗於形體無動非幻造化𨿽妙亦不離幻造化幻物常因人爲人之爲幻亦依天理造化之幻不離陰陽人之幻化不離數變制於陰陽則𨿽眞亦幻窮其數變則卽幻而覺覺在於我幻豈屬彼苟得此道矣不特能幻物而不幻於物爾遂能憣校四時更造雷冰變易飛走奪造化之幻矣且所謂幻者果何自而然哉要其所本依於妙心是生其體猶如空華從空而有幻體𨿽顯幻理則妙顯斯有幻妙故能幻惟顯故可得而言惟妙故必深思三月而後得其道爾且古之學幻者非曰莫可以駭俗也故學之蓋將卽幻而覺其道爾故語其能幻則飛走可易雷冰可造及旣得其道則終身不著其術固世莫傳焉噫幻化之妙若此故尹文先生亦不自任其道姑道老君䢐西而告之之言爾】

子列子曰善爲化者其道密庸其功同人五帝之徳三王之功未必盡智勇之力或由化而成孰測之哉【天地之所以爲天地者幻化萬物也聖人之所以爲聖人者覺幻化之道也天地之幻物陰陽疊運寒暑審度使萬物莫不由其道而得其宜不以憣校四時爲功也如天地亦以冬起雷夏造冰爲幻則物無遺矣則善爲化者亦奚以顯奇出異務駭人之觀聽爲哉是以聖人之化𨿽曰密庸不可俄而測其功則亦同於人而已此老成子之能幻所以終身不著也孔子能之而不爲亦此道也五帝三王皆古聖人也或遜或爭因時適變𨿽示智勇之功而默運不言之妙人能睹其功而莫測其化之之由未足以語帝王之治也】

覺有八徵夢有六候奚謂八徵一曰故二曰爲三曰得四曰喪五曰哀六曰樂七曰生八曰死此八徵者形所接也奚謂六候一曰正夢二曰蘁夢三曰思夢四曰寤夢五曰喜夢六曰懼夢此六者神所交也

【覺之證夢之候𨿽神形所遇不一其理要其所本惟其心之自造爾】

不識感變之所起者事至則惑其所由然識感變之所起者事至則知其所由然知其所由然則無所怛【感變之所起不出於覺之證夢之候理之常爾識其所由然且能無所怛而況於知道乎知道者𨿽死生曾無變乎己其視夢覺亦末矣】

一體之盈虛消息皆通於天地應於物故陰气壯則夢渉大水而恐懼陽气壯則夢渉大火而燔焫陰陽俱壯則夢生殺甚飽則夢與甚饑則夢取是以以浮虛爲疾者則夢揚以沈實爲疾者則夢溺借帶而寢則夢蛇飛鳥銜發則夢飛將陰夢火將疾夢食飲酒者憂歌舞者哭

【夢者神之所遇也至神之道陰陽莫測莫之能測則莫之能制矣人之爲神陰精而集寓於形體因於陰陽因於彼則必役於彼矣此一體之盈虛消息神遇爲夢所以通於天地應於物而無所逃也故夢渉大水夢渉大火气實制之也飽而夢與饑而夢取欲則使之也或夢揚或夢溺則疾癘得以蠧吾之神也或夢蛇或夢飛則物得以感吾之神也將陰夢火將疾夢食則夢想之顚倒有如此者飲酒者憂歌舞者哭則憂喜之更生有如此者夫以一身之微百年之生晝夜居半一不能守其純气則與時盈虛陰陽萬物晝夜爲吾之冦形勞而不休神耗而不已終身役役與物俱化矣可不悟哉嘗究夢覺之理夜旦之常爾夢之所見𨿽曰神遇時爲形役形之役我非形能役我則自役由我役形形反役我我受其役反不能制方其爲夢不知是夢因覺知夢俄而復夢猶以爲覺夜旦遷流而不停終身覺夢而不悟𨿽水火取與等相初無有實而憂懼喜樂之態眞有於心然而覺能知夢夢不知覺則覺固眞於夢覺之所爲止存於思慮之中夢之先知乃見扵思慮之外則夢實靈於覺旦旦之覺其云爲常有倫昔昔之夢其聞見常不續夢覺須臾之說爾其差殊之變乃至扵此又況生死爲去來之大變苟非其人欲無輪溺於造化得乎哉𨿽然苟能早悟於夢覺則死生之去來亦不足道也】

子列子曰神遇爲夢形接爲事故晝想夜夢神形所遇故神凝者想夢自消信覺不語信夢不達物化之往來者也古之眞人其覺自忘其寢不夢幾虛語哉

【晝之想夜之夢夢也魂交覺也形開晝夜疊運物化往來猶如空華隨起隨滅故信覺者不可以語道信夢者不可以爲達𨿽然神形所遇𨿽合於物究其所生咸其自造故夫想夢之顚倒與夫想夢之自爲非有佗也亦在夫神之凝不凝而已所謂眞人者不離於精而其神凝者也不知悅生不知惡死其出不防其入不拒不以心捐道不以人助天翛然而往翛然而來不逐於物化之往來而於夢覺都無所信者也故能其覺自忘而其寢不夢也】

西極之南隅有國焉不知境界之所接名古莽之國陰陽之气所不交故寒暑亡辯日月之光所不照故晝夜亡辯其民不食不衣而多眠五旬一覺以夢中所爲者實覺之所見者妄四海之齊謂中央之國跨河南北越岱東西萬有餘裏其陰陽之審度故一寒一暑昏明之分察故一晝一夜其民有智有愚萬物滋殖才藝多方有君臣相臨禮法相持其所云爲不可稱計一覺一寐以爲覺之所爲者實夢之所見者妄東極之北隅有國曰阜落之國其土气常燠日月餘光之照其土不生嘉苖其民食艸根術實不知火食性剛悍彊弱相借貴勝而不尙義多馳步少休息常覺而不眠

【西極之南隅坤兌之方也萬物由坤之致役而趨悅息之兌故其國以夢之所爲者爲實謂之古莽之國則其道廣莫自古以固存也是亦西南之也東極之北隅艮震之方也萬物由艮之徑路而達乎震之大塗方將趨扵相見之離故俗常覺而不眠謂之阜落之國則以物生阜而爲聚落也是亦東北之也中央之國陰陽審度故一晝一夜一寒一暑以覺爲實以夢爲妄凡皆不能逃陰陽之變爾】

周之尹氏大治產其下役者侵晨昏而弗息有老役夫筋力竭矣而使之彌勤晝則呻呼而卽事夜則昏憊而熟寐精神荒散昔昔夢爲國君居人民之上總一國之事遊燕宮觀恣意所欲其樂無比覺則復役人有慰諭其懃者役夫曰人生百年晝夜各分吾晝爲僕虜苦則苦矣夜爲人君其樂無比何所怨哉尹氏心營世事慮鐘家業心形俱疲夜亦昏憊而寐昔昔夢爲人僕趨走作役無不爲也數罵杖撻無不至也眠中啽囈呻呼徹旦息焉尹氏病之以訪其友友曰若位足榮身資財有餘勝人遠矣夜夢爲僕苦逸之復數之常也若欲覺夢兼之豈可得尹氏聞其友言寬其役夫之程減已思慮之事疾並少間

【晝夜各分形神疊用晝勞於神者其形則佚故夜則神佚而形勞晝勞其形者其神則佚故夜則神勞而形佚此陰陽消長物極則反之道也尹氏與其僕所以有苦佚之復而不得兼於覺夢也昧者不察夫盈虛之理信覺爲實以夢爲妄知趨於晝之利害而不暇知夢之苦佚殊不悟使夢而無知則可矣夢而有知則哀樂欲惡不殊扵覺又安可以爲妄哉尹氏知以是爲疾而訪其友是或神者先受之也至扵能寬其役夫之程減已思慮之事疾並少間則其理誠可信矣如俾其誠之不已扵己思慮損之又損則至神可凝想夢自消奚止其疾少間而已哉】

鄭人有薪於野者遇駭鹿禦而擊之斃之恐人見之也遽而藏諸隍中覆之以蕉不勝其喜俄而遺其所藏之處遂以爲夢焉順塗而詠其事傍人有聞者用其言而取之旣歸告其室人曰向薪者夢得鹿而不知其處吾今得之彼直眞夢者矣室人曰若將是夢見薪者之得鹿耶詎有薪者耶今眞得鹿是若之夢眞耶夫曰吾據得鹿何用知彼夢我夢耶薪者之歸不厭失鹿其夜眞夢藏之之處又夢得之之主爽旦按所夢而尋得之遂訟而爭之歸之士師士師曰若初眞得鹿妄謂之夢眞夢得鹿妄謂之實彼眞取若鹿而與若爭鹿室人又謂夢認人鹿無人得鹿今據有此鹿請二分之以聞鄭君鄭君曰嘻士師將復夢分人鹿乎訪之國相國相曰夢與不夢臣所不能辯也欲辯覺夢惟黃帝孔丘今亡黃帝孔丘孰辯之哉且恂士師之言也

【人之常情信覺爲實以其形之所接也謂夢爲妄以其魂之所交也今焉覺之所爲而忘之不幾於夢乎夢之所遇而有實不幾於覺乎蓋覺之所爲每出扵有心故易以忘神之所遇或出於無心故夢則靈要其夢覺初無二致防之則俱眞辯之則俱妄如認夢爲實方其夢時奚不知其爲夢以覺爲實則旣已覺矣奚爲復有夫夢斯人之生適居中央之國故其扵夢覺別之如此如以夢覺之理語諸古莽阜落之民則其是非特未可定也鄭之薪者其初以實爲夢終則以夢爲實取鹿者用其言而以爲夢取其鹿而爭其鹿夢覺雜揉眞僞交馳是非相齏此所以必有訟也士師聽其訟而折之者也將以取鹿者爲是則鹿本薪者之有謂薪者爲是則尋而得之蓋出於夢是非樊然莫知其辯據鹿而二分之安可以爲聽訟之善乎此鄭君聞之所以嘆而訪之國相也然而覺夢之理平分晝夜信覺不語信夢不達惟黃帝孔子能辯其然爾非黃帝孔子則是非安可以遽而折之哉然則士師之二分其鹿𨿽爲之不得已要其至則二分之者其於覺夢都無所信而無所不信者也𨿽未至扵想夢自消可謂能任之矣且恂士師之言不亦可乎士師法之所在也凡有形有名而以法爲分者是非紛然莫適爲可皆爲之扵且然而已不得已而可乎可不亦可乎】

宋陽裏華子中年病忘朝取而夕忘夕與而朝忘在塗則忘行在室則忘坐不識先後不識古今闔室毒之謁史而卜之弗占謁巫而禱之弗禁謁醫而攻之弗已魯有儒生自媒能治之華子之妻子以居產之半請其方儒生曰此固非卦兆之所占非祈請之所禱非藥石之所攻吾試化其心變其慮庶幾其瘳乎扵是試露之而求衣饑之而求食幽之而求明儒生欣然告其子曰疾可已也然吾之方密傳世不以告人試屏左右獨與居室七日從之莫知其所施爲也而積年之疾一朝都除【理渉於情僞則卦兆可占爲見於利害則祈請可禱疾得於嗜欲則藥石可攻迷忘之疾蕩蕩然不覺天地之有無又何占相祈禱藥石之所能已乎露之而求衣未能忘寒暑也饑之而求食未能忘形體也幽之而求明未能忘好惡也由是知華子之忘特以疾而有所蔽爾非眞能忘世態者故儒生欣然知其疾之可已也如眞忘者𨿽造化亦末如之何矣豈儒生淺術之所能已哉儒以詩禮發冢最爲害道之大原者其所以使斯民離實學僞亦有以密移而罔覺之使人由之而不知也故自以謂其方密傳世必屏左右而獨與居也與之居七日則渾沌死而視聽食息均於人矣故積年之疾一朝都除】

華子旣悟乃大怒黜妻罰子操戈逐儒生宋人執而問其故華子曰曩吾忘也蕩蕩然不覺天地之有無今頓識旣往數十年來存亡得失哀樂好惡擾擾萬緒起矣吾恐將來之存亡得失哀樂好惡之亂吾心如此也須臾之忘可復得乎子貢聞而怪之以告孔子孔子曰此非汝所及乎顧謂顏回記之

【眞之難遇而僞之易以亂人也久矣所樂在於眞則萬物不足以易其好𨿽妻子之愛爲可割矣萬物不足以擬其尊𨿽儒生之道不足守矣故華子旣悟則黜妻罰子操戈逐儒生也華子知忘之爲可樂則宜於世累能忘之而弗念矣猶恐外物之亂其心而不復得須臾之忘又況於初不知忘之爲可樂而日趨於是非之塗若華氏方且以華子之忘爲闔室之毒儒生方且欣其疾之可已則其心之淆亂何如所謂宋陽裏華子者陽則以生育長飬爲事華則得陽而蕃鮮是皆趨扵擾擾之塗者也中年病忘則落其華而反本焉及其旣悟則復趨扵膠擾之塗矣反常者兌之悅澤生出者震之決躁故華子旣悟乃大怒也子貢居言語之科方且以賢扵方人見斥扵孔子若顏子則能忘仁義忘禮樂屢進而至於坐忘矣故孔子顧謂顏回記之】

秦人逄氏有子少而惠及壯而有迷罔之疾聞歌以爲哭視白以爲黑饗香以爲朽嘗甘以爲苦行非以爲是意之所之天地四方水火寒暑無不倒錯者焉楊氏告其父曰魯之君子多術藝將能已乎汝奚不訪焉其父之魯過陳遇老聃因告其子之證老聃曰汝庸知汝子之迷乎今天下之人皆惑於是非昏於利害同疾者多固莫有覺者且一身之迷不足傾一家一家之迷不足傾一鄕一鄕之迷不足傾一國一國之迷不足傾天下天下盡迷孰傾之哉向使天下之人其心盡如汝子汝則反迷矣哀樂聲色臭味是非孰能正之

【歌哭白黑香臭甘苦至扵天地四方水火寒暑紛紛之名同一妙本初無二致由彼妄情有扵愛惡物物分辯種種假名尋名求實執著不易莫有覺者卽其一端而論之以白爲白是從眾也以白爲黑是從我也從我則眾疑從眾則我惑彼我異言白黑殊名名言𨿽殊體性不動是以名言之異眾寡相傾寡不敵眾以迷導迷淪胥以溺而不反矣安可遽以眾人之同疾爲是一人之獨覺者爲非耶楊氏以爲我之道傾天下方且與儒墨相爲是非白黑故爲逄氏病之而俾之訪扵魯之多術者逄氏則逄物而偶之者也故少而惠長而以迷罔爲疾】

且吾之此言未必非迷而況魯之君子迷之郵者焉能解人之迷哉榮汝之糧不若遄而歸也

【天下本無正是大道不渉言詮但聖人垂世立敎者不免於云云耳又恐學者以眾人之言爲非而以聖人之言爲是遂認而不捨守而不忘諺所謂黃金𨿽貴入眼成翳故老子曰吾之此言未必非迷況魯之君子立仁義忠信之敎垂詩書禮樂之文迷中之最迷者又安能解人之迷哉榮汝之糧不如遄歸蓋使之返照求之於內耳】

燕人生於燕長於楚及老而還本國過晉國同行者誑之指城曰此燕國之城其人愀然變容指社曰此若裏之社乃喟然而嘆指捨曰此若先人之廬乃防然而泣指壠曰此若先人之冢其人哭不自禁同行者啞然大笑曰予昔紿若此晉國耳其人大慚及至燕眞見燕國之城社眞見先人之廬冢悲心更防

【傳敎者有眞僞受道者有先後先入者爲主後入者爲客今之學者先遇一師以僞法遂認而守之謂其無以復加矣數年之後忽遇眞師以眞理反執而不信至於終身不悟良可悲哉故禦冦設此燕人過晉之諭斯人也生於燕而長於楚旣老而歸過於晉國同行者誑之曰此燕之城也其人愀然變容指社曰此若裏之社也乃喟然而嘆指捨曰此若先人之廬也乃防然而泣指壠曰此若先人之墳墓也乃哭不自禁同行者啞然而大笑曰此晉國也向吾紿若其人大慚及至燕國眞見先人之廬冢悲心遂消沈而不能更發矣蓋境之感人初見則動情也深再見則視猶平常且父母之本以樂生也今愈近而愈蹙終至扵涕泣而止爾何生之樂哉又其所謂燕者初非燕國實晉城爾彼以僞紿眞此以眞信妄自紿之者以觀眞足資其獻爾由是知人之所謂內外親疏喜怒哀樂未有不猶燕人之紿也從而親疏憂樂之亦未有不見於造物者猶燕之人也如亦悟其不眞則亦必思其當悲憂之時何至而能爾也然而親疏不在物而在我眞僞不在境而在心心眞則𨿽僞亦眞心惑則𨿽眞亦僞向俾晉人終不自言其紿則燕人之情終亦不易矣及知其爲紿𨿽眞見先人之廬冢悲心更微矣何則人之心未始不眞一誘於人僞欲復於眞不可得矣是以燕之人眞情一散漫不可復其後彼𨿽以誠而來我亦審其無妄矣欲彊之悲終亦弗能矣可不愼哉嘗原老列之教大抵期鎭斯民以無名之朴使之不蕩於僞而已不以治斯民於旣澆漓之後爲教也故道終言無名之朴亦將不欲以靜天下將自正而穆王之篇終之以此也穆王解由皇而下至於王功𨿽曰道之屢降要帝王之應世咸】

【本於道皆聖人之所爲也特其因時適變居帝者之世不得不爲帝功至王者之時不得不爲王業爾治至於王功而末矣𨿽賢人可久之徳亦庶防及之矣故禹湯文武同爲王功啟之賢亦足以承禹之道成王之中才亦能持守文武之業也至於穆王道不足以傳化人之妙不盈於徳而諧於樂周道自是而衰矣於帝言其盛於王言其衰始終之理也且五帝之徳三王之功其道密庸或由幻化直若一夢爾故此篇劇言覺夢之理有若古莽之國以夢中所爲爲實者有若阜落之民常覺而不眠者役思慮於晝則昔昔夢爲人僕勞形體於晝則昔昔夢爲人君至於爭鹿之訟則覺夢又不可得而辯矣聖人應世之迹如斯而已誠能審覺夢之道則知病迷者非本迷病忘者非本忘是非美惡同之於道道化徳業同於一致其塵垢秕糠足以陶鑄堯舜而有餘而況於王功乎嘗原天下之治始於三皇方是時也以道在宥天下民結防而用之臥則居居則於於可謂至治矣然旣已出道而爲治矣則時運而往必降而爲帝者之徳帝者之治若黃帝堯舜垂衣裳而天下治亦已盛矣然徳已顯矣必至於湯武之王人皆知王者之功見於夏禹之時殊不知其闓端乃自於三皇之前而其末存乎千歲之後也故譬道之毎降猶水之離源其流無己去本日遠心不可復反矣莊子謂有虞氏爲招仁義以撓天下謂聖人爲不忍忘一世之傷而謷萬世之患蓋謂此也𨿽然有聖人者能以道禦時不隨世降𨿽成周之王可使民之攸塈不殊於至徳之世此則子列子之垂訓有望於萬世旦暮之遇也】

欽定四庫全書

沖虛至徳眞經解卷四

宋江遹撰

仲尼

仲尼閒居子貢入侍而有憂色子貢不敢問

【退朝曰閒閒居則方退食自公故其憂有在扵治天下遺來世有以見聖人𨿽閒居乃心罔不在王室其忠有如此者問也者心之所欲爲而未達者仲尼之憂𨿽顏子所未諭況子貢之弗如哉故不敢問】

出告顏回顏回援琴而歌孔子聞之果召回入

【回之援琴而歌欲夫子之聞之也果召回入有以見聖人之敎不倦】

問曰若奚獨樂回曰夫子奚獨憂孔子曰先言爾志曰吾昔聞之夫子曰樂天知命故不憂回所以樂也孔子愀然有間曰有是言哉汝之意失矣此吾昔日之言爾請以今言爲正也汝徒知樂天知命之無憂未知樂天知命有憂之大也

【顏子之樂在道孔子之憂以人由眾人以觀惟顏子爲獨樂由顏子以觀惟孔子爲獨憂天之所與樂之而不辭謂之樂天命之所制順之而不逆謂之知命能樂天而不能知命能知命而不能樂天皆不足以爲不憂惟樂天知命則窮亦樂通亦樂所樂非窮通是所以不憂也顏子得是道矣故居於人不堪之憂而能不攺其樂也𨿽然孔子行年六十而六十化始時所是卒而非之以樂天知命爲不憂始之所是也以樂天知命爲憂之大今之所言也顏子之扵孔子得其行而未得其所以行所以援琴而歌而不能與聖人同憂也且皆聖人之言也豈眞有迕而不合哉因時適變姑請以今言爲正爾至扵眞樂眞知則今昔之言又烏知其辯】

今告若其實修一身任窮達知去來之非我亡變亂於心慮爾之所謂樂天知命之無憂也曩吾修詩書正禮樂將以治天下遺來世非但修一身治魯國而已而魯之君臣日失其序仁義益衰情性益薄此道不行一國與當年其如天下與來世矣吾始知詩書禮樂無救扵治亂而未知所以革之之方此樂天知命者之所憂𨿽然吾得之矣夫樂而知者非古人之所謂樂知也無樂無知是眞樂眞知故無所不樂無所不知無所不憂無所不爲詩書禮樂何棄之有革之何爲

【聖也者徳之極而道之至也謂之聖人則心凝形釋都無所愛惜都無所畏忌當有何憂哉𨿽仁者猶能不憂而況於孔子集聖人之大成者其果有憂乎如未免於有憂則不可以言聖矣謂聖人爲有憂是不知聖人者也今而自以爲憂之大而形於色者蓋聖人者萬物之所系一化之所待而自任以天下之重者也以樂天知命修一身任窮達知去來之非我止變亂扵心慮我則不憂矣安能使斯民皆無憂乎彼民未盡無憂則聖人安能獨無憂乎非特憂在扵當年其憂又有及扵來世方來之世爲無窮斯民之憂爲無盡聖人之憂亦與之爲無盡則其爲憂也不亦大乎又況修詩書正禮樂將以求治而其道不行以詩書禮樂爲無救扵治亂思欲革之而未知其方安得而無憂乎何則六經先王之陳迹也豈其所以迹哉夫迹履之所出而迹豈履哉𨿽然迹𨿽不可守而履亦不可廢也故詩書禮樂棄之則無以爲治卽之則不能爲治今而以樂天知命爲不憂是並與其履而棄之矣又何以爲治哉是以謂之樂天未免於有所樂也謂之知命未免扵有所知也有所樂則必有所憂有所知則必有所遺惟得所謂眞樂眞知則無樂無知矣無樂無知則無所不樂無所不知無所不憂無所不爲憂樂兩忘爲無爲俱遣詩書禮樂亦不必棄而革而天下可治來世可遺也此易所謂鼓萬物而不與聖人同憂也孔子所以刪詩定書系易作經諄諄扵垂訓者蓋以此也】

顏回北面拜手曰回亦得之矣出告子貢子貢茫然自失歸家淫思七日不寢不食以至骨立顏回重往諭之乃反丘門歌誦書終身不輟

【顏子嘗請行於孔子而將之衛矣孔子以爲若殆往而刑爾是或未得所謂樂天知命有憂之大而然歟至扵謂其用之則行舍之則藏同於孔子其以有得扵此而然爾至扵子貢𨿽曰智足以知聖人扵聖人之天道則不得而聞也故至此則然自失𨿽然深思歷時而不變至扵不寢不食而骨立則都忘我體融防扵理可告以聖人之道矣故一得顏子之諭則釋然反夫子之門終其身焉歌則得其樂誦書則亦知詩書之不必棄也】

陳大夫聘魯私見叔孫氏叔孫氏曰吾國有聖人曰非孔丘耶曰是也何以知其聖乎叔孫氏曰吾常聞之顏回曰孔丘能廢心而用形陳大夫曰吾國亦有聖人子弗知乎曰聖人孰謂曰老聃之弟子有亢倉子者得聃之道能以耳視而目聽魯侯聞之大驚使上卿厚禮而致之亢倉子應聘而至魯侯卑辭請問之亢倉子曰傳之者妄我能視聽不用耳目不能易耳目之用魯侯曰此增異矣其道柰何寡人終願聞之

【人之見聞不離形體𨿽聖人亦無以異扵人也特聖人所以爲見聞寄於形體以發其明不盡循於形體也惟其不循形體故能廢心惟其寄扵形體故猶用形廢心卽亢倉子之視聽不用耳目用形卽亢倉子之不能易耳目之用以亢倉子之爲聖不殊扵孔子之聖則知孔子之道無異扵老君之道也】

亢倉子曰我體合於心心合於气气合於神神合於無【太初有無無有無名而神運乎其中矣太初兆而爲气之始气委和而有生有生斯有心造化之均付扵人者如此所以有狂聖之異者以其所合不同也聖人則每陟愈上而合扵無合扵無則無往而不合矣眾人則每降愈下而合扵物合扵物則無適而不礙矣體合扵心則忘其形體心合扵气則忘其思慮气合扵神則渾然一气聖而不可知矣然而神𨿽妙猶未離有至扵神合扵無則同於太虛於大不終於小不遺萬物莫能逃其鑑矣】

其有介然之有惟然之音𨿽遠在八荒之外近在眉睫之內來幹我者我必知之乃不知是我七孔四支之所覺心腹六藏之所知其自知而已矣魯侯大悅佗日以告仲尼仲尼而不答

【八荒之外至遠也山河布列萬物紛錯視聽之所不周眉睫之內至近也腑藏居中竅穴居外知見不能自見神合扵無則形體融虛物象銷殞渾然太虛𨿽麼虫之微可視猶嵩山之阿況扵介然之有乎𨿽麼虫之聲可聽猶雷霆之響況於惟然之音乎老君曰其出彌遠其知彌少義恊扵此𨿽然聖人不務多知也來幹我者則知之爾惟其不務外知是以莫覺莫知其知自然無所不知也如其所知得之扵覺則不離扵體得之扵知則不出乎思又焉能無不畢知哉亢倉子之言盡之矣莫逆扵心而不可以容聲矣是以魯侯以告仲尼仲尼而不答】

商太宰見孔子曰丘聖者歟孔子曰聖則丘何敢然則丘博學多識者也商太宰曰三王聖者歟孔子曰三王善任智勇者聖則丘不知曰五帝聖者歟孔子曰五帝善任仁義者聖則丘弗知曰三皇聖者歟孔子曰三皇善任因時者聖則丘弗知商太宰大駭

【道一而已皇降而帝堯以是而傳之舜舜以是而傳之禹湯文武皆古聖人也然而羲皇之簡朴堯舜之遜湯武之爭孔子之素王皆其不得已因時而應世所以爲聖者隱矣故孔子扵商太宰之問在己則曰不敢扵人則曰不知𨿽然善任因時則道顯善任仁義則徳著善任智勇則業富博學多識則窮理盡性皆聖人之事也特不敢知而已且皇降而帝帝降而王商太宰則王者之佐爾彼其於帝王之治方且祖述憲章之不暇遽而告以弗知爲帝爲皇之聖彼又烏能無驚乎哉】

曰然則孰者爲聖孔子動容有間曰西方之人有聖者焉

【所謂聖人者卽皇之道帝之徳王之業孔子之集大成也孔子語商太宰者亦皆聖人之事也其所以不居其聖者蓋所以聖則與扵神而不可知矣聖人作而兆扵變化則爲萬物之所睹而所以爲聖者隱矣可知其治而不知其道矣商太宰乃欲外聖人而求聖惑亦甚矣孔子動容將正容以悟之也動容有間而不悟是終不能知言之謂也扵是乃告之曰西方之人有聖者焉所謂西方之人者亦以聖人之不離扵神天之本宗而未兆扵變化者爲言爾蓋西爲復命反性之方也且天道自西而之北至北而後爲復命之至列子語聖人之道毎托言扵西方者方祛衰周文勝之獘欲斯民去華而就實故言至扵西亦以此言化人之所從來老聃之所䢐往也如至於北之辯則又將爲震之出矣此其言之防歟】

不治而不亂不言而自信不化而自行蕩蕩乎民無能名焉丘疑其爲聖弗知眞爲聖歟眞不聖歟

【天下本無事彼民有常然不忍一世之傷而治之斯謷萬世之患而莫之救矣是故應帝王者以道觀言命物之化所不免也然而有言則必有疑之者矣有化則亦有拂之者矣名存扵治亂則其去聖逾遠矣惟蕩蕩乎民無能名者爲足以擬聖也老君曰道常無名無始曰道不當名聖人者道之至也可名則非道矣由伏犧而至孔子其應世之迹不幾扵賣名聲扵天下者乎宜孔子不知其聖也然而以無能名爲聖旣可名以無名亦旣有矣安得爲無能名蓋終不可得而名者道之眞名之以無能名而托其無者聖人之不得已故孔子𨿽曰西方之人有聖者焉終亦云弗知其眞爲聖而眞不聖也𨿽然所謂無能名者非以虛無無爲離扵稱謂爲無也故曰𨿽爲而無爲之之累若可名而無可名之實爾故孔子嘗以蕩蕩乎民無能名稱堯矣不廢其巍巍之成功也觀孔子之語商太宰者始也不知其聖終亦疑其爲聖不知其迹扵其始莫知其妙於其終聖而不可知扵是乎在】

商太宰默然心計曰孔丘欺我哉

【有方而後可欺商太宰扵孔子之言辯不足以屈其理誠不足以信其道故心計之以爲我欺也】

子夏問孔子曰顏回之爲人奚若子曰回之仁賢於丘也曰子貢之爲人奚若子曰賜之辯賢於丘也曰子路之爲人奚若子曰由之勇賢於丘也曰子張之爲人奚若子曰師之莊賢於丘也子夏避席而問曰然則四子者何爲事夫子曰居吾語汝夫回能仁而不能反賜能辯而不能訥由能勇而不能怯師能莊而不能同兼四子之有以易吾吾弗許也此其所以事吾而不貳也【諸子之徳譬猶陰陽聖人之道譬猶沖气沖气微扵陰陽陰陽資扵沖气語四子之有皆賢扵夫子兼四子之有則不許其易夫子然則其賢也乃其所以爲偏其不及也乃其所以爲妙此四子所以事夫子而不貳也】

子列子旣師壺丘子林友伯昏瞀人乃居南郭從之處者日數而不及

【列子旣進二子之道乘風而歸則所以處己者至矣盡矣列子不忍以夫子之道獨善其身也扵是乃居南郭也南明方郭邑中也旣已出而趨物之防則不能使人無保汝而戶外之屨滿矣】

𨿽然子列子亦微焉朝朝相與辯無不聞而與南郭子連墻二十年不相謁請相遇於道目若不相見者門之徒役以爲子列子與南郭子有敵不疑

【謂之南郭子則體道之妙居塵而不染者是所以與子列子爲連墻也二子之道圓通妙合常相與以不來而來不見而見又奚以相謁請爲哉非特不相謁請也𨿽相遇扵道目若不相見者夫學道者至扵目擊而道存亦已至矣然待於目擊猶未離見惟相遇而目若不相見則離扵知見無相無作彼我都忘列子之道盡扵是矣故曰子列子亦微焉微以言不離扵道心之小而妙也然則朝朝相與辯無不聞豈好辯哉以夫從之處者故不得已爾門之徒役方且見列子扵言辯之間故以其不相謁請爲有敵而不疑也】

有自楚來者問子列子曰先生與南郭子奚敵子列子曰南郭子貌充心虛耳無聞目無見口無言心無知形無惕往將奚爲

【貌充者修身而形不衰也心虛者忘心而物不畱也耳無聞者自聞而已目無見者自見而已口無言出言不言也心無知眞知無知也形無惕都無所畏忌也若是者師資兼忘其往也將奚爲哉】

𨿽然試與汝偕往閱弟子四十人同行

【列子旣已言南郭子之妙矣恐其徒役之重惑扵至道故與之偕往閱而實之以見也弟子四十人同行猶所謂與人偕來之眾也】

見南郭子果若欺魄焉而不可與接顧視子列子形神不相偶而不可與羣

【神生形形成神形神偶合人之所以有生也形神不相偶所謂有人之形無人之情也是欺魄之也欺魄土偶人也若是者遺物離人而立於獨故不可與接不可與羣】

南郭子俄而指子列子之弟子末行者與言衎衎然若專直而在雄者子列子之徒駭之反舍咸有疑色【夫幹其靜也專其動也直衎衎言其和也衎衎然若專直而在雄者則言若體幹之道屍萬物之化而納之大和者俄而指弟子之末行者與言則遇感而應非有心也其道大故駭之信不足有不信故反舍咸有疑色與退而省其私亦足以發者異矣】

子列子曰得意者無言進知者亦無言用無言爲言亦言無知爲知亦知無言與不言無知與不知亦言亦知亦無所不言亦無所不知亦無所言亦無所知如斯而已汝奚妄駭哉

【書不盡言言不盡意故得意者無言知者不言言者不知故進知者亦無言然而以無言無知爲當是絕物也以不言不知爲是則未能忘我也以冇言有知爲是則其所得亦淺矣言乎言終日言而闕】

子列子學也三年之後心不敢念是非口不敢言利害始得老商一盼而已五年之後心更念是非口更言利害老商始一解顏而笑七年之後從心之所念更無是非從口之所言更無利害夫子始一引吾並席而坐九年之後橫心之所念橫口之所言亦不知我之是非利害歟亦不知彼之是非利害歟外內進矣而後眼如耳耳如鼻鼻如口口無不同心凝形釋骨肉都融不覺形之所傳足之所履心之所念言之所藏如斯而已則理無所隱矣

【原注闕】

【不敢念是非口不敢言利害歷階以進而至於九年之大妙然則學者安可以至道爲若登天之不可及而不勉哉】

初子列子好遊

【遊之爲道不在內不在外不居乎兩間行於萬物之上而逍遙乎天地之間道之全盡者也故禦冦好遊而壺子以遊爲至也】

壺丘子曰禦冦好遊防何所好列子曰遊之樂所玩無故人之遊也觀其所見我之遊也觀其所變遊乎遊乎未有能辯其遊者壺丘子曰禦冦之遊固與人同歟而曰固與人異歟凡所見亦恆見其變玩彼物之無故不知我亦無故務外防不知務內觀外遊者求備於物內觀者取足於身取足於身防之至也求備於物遊之不至也於是列子終身不出自以爲不知遊

【觀其所見則扵彼物象昏明通塞山川人物見其體之不一也觀其所變則卽彼物象觀大觀小觀有觀無知其化之不停也然空不成見見不離物有見皆變變不離見觀見觀變均囿扵物奚有同異且見與所見等爲虛假皆轉於物展轉物變而求其備離道愈遠故外遊而求備於物不若內觀而取足扵身也所謂內觀者亦非外扵物而求見也卽我一身之物任彼物化之遷物自轉物我不逐物卽彼逐變之體不易圓明之性扵一性中該全萬化不假周視則其爲遊不亦至乎昧者不知取足於身以觀物之變爲愈扵觀其所見而止矣列子欲明至遊之妙故自處扵觀物之變假壺子之言以祛其蔽終身不出自以爲不知遊也】

壺丘子曰遊其至乎至遊者不知所適至觀者不知所視物物皆遊矣物物皆觀矣是我之所謂遊是我之所謂觀也故曰遊其至矣乎遊其至矣乎

【孟子曰萬物皆備於我反身而誠樂莫大焉此內觀取足扵身之謂也能內觀矣不離性地而徧含海防安知其所適不離秋毫而洞觀萬化安知其所視是物物皆防也物物皆觀也夫以一人之內觀本原乃能俾天下萬物皆遊而皆觀不至矣乎其所以重言遊其至矣乎者妙之中有妙言不足以盡其至也與易之干言其惟聖人乎矣莊子之書其篇首之以逍遙遊者豈不以其至乎】

龍叔謂文摯曰子之術微矣吾有疾子能已乎文摯曰惟命所聽

【龍之爲物降升自如不見制畜能變者也謂之龍叔則未若莊子所謂老龍爲能制變也龍叔以聖智爲疾或由此乎】

然先言子所病之證龍叔曰吾鄕譽不以爲榮國毀不以爲辱得而不喜失而弗憂視生如死視富如貧視人如豕視吾如人處吾之家如逆旅之舍觀吾之鄕如戎蠻之國凡此眾疾爵賞不能勸刑罰不能威盛衰利害不能易哀樂不能移固不可事國君交親友禦妻子制僕隸此奚疾哉奚方能已之乎

【道也者無不通也旣已得聖智之道矣眞以治身緒餘以爲國家土苴以治天下無不可者而龍叔之道榮辱憂喜不足以累其心生死貧富不足以易其慮內忘我外忘物不威勸扵刑賞不變易扵利害不推移扵哀樂其道至矣盡矣不可以有加矣今以其道不可以事國君交親友禦妻子制僕是蓋以聖人之不離本宗與夫兆扵變化離而爲兩之過也夫內觀本宗外兆變化一出一入非異非同嘗試以道之大本大宗之在我者推而行之於天下國家與物委蛇而同其波𨿽將迎成毀無所不攖而終不失吾太寧之道而萬物亦無不得其治矣而龍叔乃欲守其治身之眞而勿攖思求萬物之治安見其可哉是所以謂聖智爲疾也】

文摯乃命龍叔背明而立文摯自後向明而望之【命之背明而立使之內觀也自後向明而望之察其不能無心扵應物也】

旣而曰嘻吾見子之心矣方寸之地虛矣幾聖人也子心六孔流通一孔不達今以聖智爲疾者或由此乎非吾淺術所能已也

【人之生六根與我而爲七皆其心之所自爲也龍叔之道等夷萬物可謂六孔流通矣猶持其治身之眞而未能推以有應也豈非一孔之不達哉嘗謂心之與形一身之表裏也常相與爲矛楯七竅俱鑿則渾沌死七竅流通則聖智盡矣體道者以有身爲大患不以此乎所謂文摯則持其文以應物聖人兆變化者也故龍叔必求術於文摰】

無所由而常生者道也由生而生故𨿽終而不亡常也由生而亡不幸也有所由而常死者亦道也由死而死故𨿽未終而自亡者亦常由死而生幸也故無用而生謂之道用道得終謂之常有所用而死者亦謂之道用道而得死者亦謂之常

【旣生則廢而任之不貪於生是爲無所由而常生將死則究其所之以放扵盡是爲有所由而常死謂之常生常死則𨿽有死生實未嘗死未嘗生而入於不死不生矣此其所以爲道由生而生此達生之情者故死而不亡由死而死此貪生失理者故𨿽生猶死此理之常也由生而亡顏之夭是矣由死而生跖之壽是矣此則幸不幸者也或死而謂之神者以其得道也或死而謂之以由其常也或死而謂之物則由死而生𨿽生猶死爾】

季梁之死楊朱望其門而歌隨梧之死楊朱撫其屍而哭隸人之生隸人之死眾人且歌眾人且哭

【季梁則不居物之長其道上足以承下足以庇超越波流而濟斯民於無難之地者則其扵生死之道進之矣故楊朱扵其死也則望其門而歌所謂隨梧者梧之爲木櫜鄂皆五而子不絕其所自生若能受中以立命者隨梧則隨扵物化實不能受中立命而淪與物者也故其死也楊朱則撫其屍而哭隸人知悅生惡死莫知其所以生死也故歌其所宜哭哭其所宜歌者皆是也且歌且哭自有道者觀之等爲可哀爾噫人之生也物物分辯𨿽一頻之防其中節與否莫不從而是非之至扵死生之大變且歌且哭而莫覺莫念可不爲之大哀】

目將眇者先睹秋毫耳將聾者先聞蚋飛口將爽者先辯淄澠鼻將窒者先覺焦朽體將僵者先亟犇佚心將迷者先識是非故物不至者則不反

【陰陽相照相蓋相治四時相代相生相殺隨序之相理橋運之相使窮則反終則始自然之理也故明極則眇聰極則聾味極則爽臭極則窒健極則僵識極則迷是以收視反聽絕味除馨黜健去識則精神爲之不衰𨿽千萬歲可以深根固蒂也】

鄭之圃澤多賢東裏多才圃澤之役有伯丰子者行過東裏遇鄧析鄧析顧其徒而曰爲若舞彼來者奚若其徒曰所願知也鄧析謂伯丰子曰汝知養養之義乎受人養而不能自飬者犬豕之也養物而物爲我用者人之力也使汝之徒食而飽衣而息執政之功也長幼羣聚所爲牢籍庖廚之物奚異犬豕之乎伯丰子弗應伯丰子之從者越次而進曰大夫不聞齊魯之多機乎有善治土木者有善治金革者有善治聲樂者有善治書數者有善治軍旅者有善治宗廟者羣才備也而無能相位者無能相使者而位之者無知使之者無能而知之與能皆爲之使焉執政者乃吾之所使子奚矜焉鄧析無以應目其徒而退

【賢者嗇精神才者名器然則賢之與才其相去也遠矣伯丰之賢鄧析之才相遇於塗鄧析名器而舞伯丰伯丰嗇精神而距鄧析其從者未能忘言故越次而應之曰大夫不聞齊魯多機巧之士乎善土木善金革善音樂善書數善軍旅善宗廟皆小技而受役者也位之者無知使之者無能無知無能者帝王也知之與能之者人臣也帝王者無爲之道也人臣者有爲之職也以有爲之職事無爲之道能方者不能圓能白者不能黑能髙者不能下能者不能黃以無爲之道統有爲之職則方圓白黑髙下黃無適而不能物各以其質而得形而此無形物各以其聲而得名而此無名然則鄧析謂養人而物爲我用者爲執政之功不知執政者乃爲人之使而不能使人者也才奚足恃才奚足矜焉故其聞伯丰子從有之言𨿽辯無所開其喙矣目其徒而退爾】

公儀伯以力聞諸侯堂溪公言之於周宣王王備禮以聘之公儀伯至觀形懦夫也宣王心惑而疑曰女之力何如公儀伯曰臣之力能折春螽之股堪秋蟬之翼王作色曰吾之力者能裂犀兕之革曳九牛之尾猶憾其弱女折春螽之股堪秋蟬之翼而力聞天下何也公儀伯長息退席曰善哉王之問也臣敢以實對臣之師有商丘子者力無敵於天下而六親不知以未嘗用其力故也

【公儀伯則閒於在公之儀所謂善爲士者不武是謂用人之力也堂者髙平之基肯構之所臨人所尊仰之地也堂溪公則其徳如堂能守雌而爲天下溪者也此所以能知公儀伯之不用其力周宣王中興之主也將任人以事而效人以功故其所取有在扵孔武有力之士也商丘子則體性抱神而示中庸之常徳者此所以其爲力𨿽六親不知而爲公儀伯之師也且折春螽之股堪秋蟬之翼則其力不足恃故不用其力而求用人之力此其力所以不可量裂犀象之革曳九牛之尾則力足以有敵故必負其力則力不加增而勝己者至矣然則不亦懦者勇而力者弱歟】

臣以死事之乃告臣曰人欲見其所不見視人所不窺欲得其所不得修人所不爲故學視者先見輿薪學聽者先聞撞鐘夫有易於內者無難於外於外無難故名不出其一家今臣之名聞於諸侯是臣違師之敎顯臣之能者也然則臣之名不以負其力者也以能用其力者也不猶愈於負其力者乎

【以死事之則肢體墮而聰明黜可謂有其質矣故乃告之所謂見其所不見得其所不得者非以窈防而難見而獨見之也難能而不可爲而獨得之也見不離於眾人之視眾莫之窺爾爲不出於眾人之能眾莫之爲爾故視莫難於秋毫而易於輿薪聽莫難於蚋飛而易扵撞鐘竭目力於秋毫則見不出於秋毫窮耳力扵蚋飛則聞不過扵蚋飛借明於眾則目力不用而見有餘明借聽扵人則耳力不竭而聽有餘聰眾人見物不見道故常攻其所難賢人見道不見物故每爲其所易有易扵內斯無難扵外矣無所難則無非易矣夫孰得而名之故名不出其一家由是能用其力者𨿽力旋天地而世莫睹其健威服海內而人不名以武也古人有言善力舉秋毫善聽聞雷霆此之謂也且折春螽之股揕秋蟬之翼𨿽曰以弱爲彊亦旣有所折有所揕其迹可得而睹其爲可得而名矣故公儀伯猶以此爲顯其能而違師之敎也】

中山公子牟者魏國之賢公子也好與賢人遊不卹國事而悅趙人公孫龍樂正子輿之徒笑之公子牟曰子何牟之悅公孫龍也子輿曰公孫龍之爲人也行無師學無友佞給而不中漫衍而無家好怪而妄言欲惑人之心屈人之口與韓檀等肄之公子牟變容曰何子狀公孫龍之過歟請聞其實子輿曰吾龍之紿孔穿言善射者能令後鏃中前括發發相及矢矢相屬前矢造準而無絕落後矢之括猶銜視之若一焉孔穿駭之龍曰此未其妙者逄之弟子曰鴻超怒其妻而怖之引烏號之弓綦衛之箭射其目矢來注眸子而眶不睫矢墜地而塵不揚是豈智者之言與公子牟曰智者之言固非愚者之所曉後鏃中前括鈞後扵前矢注眸子而眶不睫盡矢之勢也子何疑焉樂正子輿曰子龍之徒焉得不飾其闕吾又言其尢者龍誑魏王曰有意不心有指不至有物不盡有影不移發引千鈞白馬非白孤犢未嘗有母其負反倫不可勝言也公子牟曰子不諭至言而以爲尢也尢其在子矣夫無意則心同無指則皆至盡物者常有影不移者在攺也發引千鈞勢至等也白馬非馬形名離也孤犢未嘗有母非孤犢也樂正子輿曰子以公孫龍之鳴皆條也設令發於余竅子亦將承之公子牟默然良久告退曰請待餘日更謁子論

【公孫龍辯者之徒也公子牟以其言爲至言者夫至言去言𨿽終日言而未嘗言則𨿽徧爲萬物而不休多而無已不害其爲言之至也觀樂正子輿以爲紿孔穿之言是其未嘗窮理也以爲誑魏王之言是其未嘗聞道也何則善射者能令後鏃中前括則知其所以中鈞後扵前爾矢注眸子而目不睫則能度遠近之宜審弓矢之力盡其勢而不使之有過不及也是皆理之可推而知也若夫言在扵道則離形去智同扵大通意在所忘指在所非盡物者常有則不有一物與一尺之捶日取其半萬世不竭同意有影不移則前影非後影與鏃矢之疾而有不行不止之時同意等物之勢則千鈞非重一發非輕離扵形名則白不可以命馬馬不可以名白孤犢未嘗有母則犢之與母軀命不同理非相代其言之妙一至扵此非知言之要者安能知其解哉故方其未能窮理則其紿爾及其言在扵道則又以爲負反倫𨿽公子牟爲之防其說子輿終莫之悟方且忿嫉而加鄙倍焉公子牟知其不可與語至道也故默然告退矣𨿽然公子牟亦仁扵子輿至矣猶冀其一日克己而悟至言不醜抵固拒而深絕之也故曰請待餘日更謁子論且公孫龍之辯公子牟以爲至言列子稱之而莊子則以謂能勝人之口而不能服人之心者列子之稱稱其至也莊子將假其說以祛著書之迹故扵其書之終篇旣取其辯又惡其與天下之辯者爲怪悲其駘蕩而不得逐萬物而不反也言之不同各有攸當】

堯治天下五十年不知天下治歟不治歟不知億兆之願戴已歟不願戴已歟顧問左右左右不知問外朝外朝不知問在野在野不知堯乃微服遊於康衢聞兒童謠曰立我蒸民莫匪爾極不識不知順帝之則堯喜問曰誰敎爾爲此言童兒曰我聞之大夫問大夫大夫曰古詩也堯還宮召舜因禪以天下舜不辭而受之【聖人之世不治而不亂堯治天下五十年不知天下之治不治是乃所謂至治也當是時也爲左右爲外朝知靖共爾位而已爲在野之民知日用飲食而已故自左右而至扵在野顧問而咨詢之皆莫知其治否也然帝堯之用心以天合人不敖無告不廢窮民終欲知之也於是防服而遊於康衢微服則外無以震人心康衢則九達之防四方之情所通也兒童之謠則其言出扵歡忻之自然而非有僞也其言曰立我蒸民莫匪爾極不識不知順帝之則以夫立蒸民而防扵有極之地其道乃本扵天徳而出寧進扵智矣是言也童兒聞之大夫大夫以爲古詩夫古詩而童兒謠扵今是今之治有以符扵古矣夫堯之爲治者務若稽古而已則堯聞此言安得不與斯民同其喜歟此堯治之大成也書言黎民扵變時雍此其時歟】

關尹喜曰在己無居形物其著其動若水其靜若鏡其應若響

【在己無居不防一塵扵胸次也至虛在我則萬物之理無所矣故曰形物其著其動若水則趨變無常而所適常啻也其靜若鑑則應物是形未嘗物也其應若響則有聲必答無所將迎也】

故其道若物者也物自違道道不違物

【道之在物扵大不終扵小不違其廣包畛其纖入穢稱物平施無欠無餘適可而止其若物如此是所以有鑑水之諭也故譬道之在天下若日月之照臨光於四方莫之或違而盲者不見咎豈在日物自違道道不違物其證若此】

善若道者亦不用耳亦不用目亦不用力亦不用心欲若道而用視聽形智以求之弗當矣瞻之在前忽焉在後用之彌滿六虛廢之莫知其所亦非有心者所能得遠亦非無心者所能得近惟默而得之而性成之者得之

【非聲非色故若道者不用耳目無體無用故若道者不用心力迎隨若知其首尾故瞻之在前忽焉在後用之則見道不見物故彌滿六虛廢之則見物不見道故莫知其所然則若道者果何如其善哉亦非有心者所能得遠則以道不住扵無爲也亦非無心者所能得近則以道不盡扵有爲也惟默而得之而性成之者得之默得則不假扵言性成則無待於爲則其所謂得非得人之得而自得其得者也夫惟有得扵此則不溺扵虛不著扵有在我者無爲而無不爲在物者無用而無不用矣】

知而忘情能而不爲眞知眞能也發無知何能情發不能何能爲

【人之所以貴扵萬物者以其有知與能也人之所以役扵造化者以其爲知能之使也所貴於知之與能者爲其爲道非無心者所能得近也所惡夫知之與能者爲其爲道非有心者所能得遠也知而忘情則無用智之鑿其知自然無所不知是爲眞知矣能而不爲則無有爲之累其能徧物無所不能是爲眞能矣蓋有情有信然後爲道發無知則非情也不能情矣豈道也哉能陰能陽然後爲道發不能則非不爲也不能爲矣豈道也哉是聚塊積塵之所以非理也若商丘開之蹈水火此知而忘情者也若孔子之扵防金石則能而不爲者】

聚塊也積塵也𨿽無爲而非理也

【聚塊則不爲野馬之飄鼔積塵則不爲塵埃之飛揚可謂無爲矣𨿽無爲而生理息矣何貴於無爲哉聖人之無爲則猶坤之厚載充塞四虛無心扵物未嘗有爲而萬物生化終古不息是眞無爲者也由皇而降帝王受授至孔子而集大成其道咸本扵此故仲尼之篇以是終焉】

【仲尼解孔子之道譬猶大明東升無愚智皆知其明質諸聖】

【賢之言然後足以探其妙爾子貢曰以予觀扵夫子賢扵堯舜遠矣孟子曰孔子之謂集大成且曰自生民以來未有盛扵孔子也楊子曰天之道不在仲尼乎子貢智足以知聖人者也孟子學孔子者也楊子自比扵孟子者也其所以譽聖人者是乃天下萬世之所取法者也質之扵經而求夫子之道可仕則仕可止則止可久則久可速則速而不倚扵一偏時淸而淸時任而任時和而和而不膠扵一曲能仁能反能辯能訥能勇能怯能莊能同不拘於一道孔子曰我則異於是無可無不可而後之學者方且倚於一偏膠於一曲拘於一道而不見聖人之大全此仲尼之篇所以而作也顏子止知樂天知命之無憂而未知樂天知命有憂之大者顏子亞聖也尙且待敎而後知況子貢之徒宜乎其滛思而至於骨立也關尹曰善若道者亦不用耳亦不用目亦不用力亦不用心惟默而識之性而成者可以得之孟子曰可以仕則仕可以止則止可以久則久可以速則速孔子之謂集大成此皆知孔子者也觀此篇之義則知孔子之最深可見矣庚桑子遠見於八荒之外而耳目俱廢列禦防學進扵九年之餘而骨肉都融非窮神極妙者孰能與扵此乎商太宰深惑於西方之聖而謂其見欺子列子不謁於南郭之墻而信其有敵豈世間淺識寡聞者所能議哉心閉一孔而龍叔之病難痊發引千鈞而樂正之疑莫解鄧析侮伯丰之侶而見困於從者帝堯聽童子之詩而取信於大夫公儀伯力揕蟬翼而名譽滿於諸侯商丘子力敵天下而功用沈於六族季梁之死楊朱倚其門而歌隨梧之死楊朱撫其屍而哭若此者豈容易而窺見之哉皆謂孔子之所爲眾人固不識也今之學者讀莊子至於漁父盜跖遂擯而斥之以爲毀訾孔氏而莫之觀也是豈知莊子尢尊孔子者也列子之扵是篇前後發明使孔子之敎流光萬古而不窮者深有力也宰我曰以予觀扵夫子賢扵堯舜遠矣又曰自生民以來未有盛扵孔子也然而謙謙自晦商太宰問其爲聖則遜而不居也若夫關尹喜言善若道者以知而忘情能而不爲爲眞知眞能是又所以明孔子之道也蓋孔子之應世周旋變故不離於眞旣不爲捲婁藥之彊聒亦不爲聚塊積塵之無爲常居扵眞知眞能處夫材與不材之間爾故此篇始言其眞樂眞知而終言其眞知眞能也】

沖虛至徳眞經解卷四﹤子部﹐道家類﹐沖虛至徳眞經解﹥

欽定四庫全書

沖虛至徳眞經解卷五

宋江遹撰

湯問

殷湯問於夏革曰古初有物乎夏革曰古初無物今惡得物後之人將謂今之無物可乎

【有天地然後有萬物萬物盈天地之間原其所生同於一气一气之運其際不可終故萬物之生相續而無間由彼物化遷流不已日攺月化假名今古物之有無何殊今古成湯以天錫之智而乃問是於夏革者蓋堯舜禹三聖授受至湯而革夏爲商𨿽出於因時適變而其爲則古之所無有也以今之所有驗古

之所無推而上之至於羲皇其道浸入於簡朴則及於古闕

有無於物也此則湯問夏革之義也】

殷湯曰然則物無先後乎夏革曰物之終始初無極已始或爲終終或爲始惡知其紀然自物之外自事之先朕所不知也

【以形見物防爲萬殊先不識今後不識先𨿽一息之往來不可紊其先後之倫也以性見物同於一眞始或爲終終或爲始𨿽天地之覆載亦不知其先後於物也究觀物化若鷂爲鸇鸇爲布谷布谷久復爲鷂鷂之所終鸇之所始鸇以爲終布谷以爲始布谷之終鷂復始之以至臭腐化爲神奇神奇復化爲臭腐其生也莫知其所從來其化也莫知其所從往譬猶日月往來四時代謝將先晝而後夜乎將先秋而後春乎則亦莫能知其紀矣蓋一囿於造化爲闕尙安有先後之別哉欲知其先其惟外於事物而混成者歟然自物之外自事之先窈窈冥冥昏昏默默豈智之所能知哉故曰朕所不知也】

殷湯曰然則上下八方有極盡乎革曰不知也湯固問革曰無則無極有則有盡朕何以知之然無極之外復無無極無盡之中復無無盡無極復無無極無盡復無無盡朕是以知其無極無盡也而不知其有極有盡也【無則無極有則有盡知此則上下八方可不言而諭矣然計天地在太虛之中𨿽未離於物而爲物之最巨𨿽曰最巨亦已有物矣故其爲有異乎物之爲有也不可言之爲有極以其大也不可名之爲無盡以其有也謂之難終難窮難測難識者幾是矣故夏革之言曰無極復無無極無盡復無無盡夫無極無盡亦已至矣於無極無盡之中復無無極無盡然後足以見天地之量爾𨿽然此所謂無非眞無也因有形無爾謂之無者以遣有也以夫天地之未離於有故假無以顯其大爾要之旣已有矣防歸於盡故始終寓之於不知爾】

湯又問曰四海之外奚有革曰猶齊州也湯曰汝奚以實之革曰朕東行至營人民猶是也問營之東復猶營也西行至豳人民猶是也問豳之西復猶豳也朕以是知四海四荒四極之不異是也

【四海之齊謂中央之國天地之所合也四時之所交也風雨之所防也陰陽之所和也營則居日之東而景夕多風豳則居日之西而景朝多陰地偏則風俗異習而人民之情乃無以異於齊豳之西營之東其偏於雨露益遠矣而人民亦不殊於齊則四海之外𨿽非足迹舟車之所通以情度情又奚待於見而後知言而後實哉】

故大小相含無窮極也含萬物者亦如含天地含萬物也故不窮含天地也故無極朕亦焉知天地之表不有大天地者乎亦吾所不知也

【一身之內一毛含於肌膚肌膚含於一體百體含於一身𨿽一毛之防亦具一體之全用一體之用亦不廢百體之俱用其於物也焦螟則宅於蚊鯤鵬則遊於天地焦螟無不足於鯤鵬鯤鵬不有餘於焦螟大小相含如斯而已然而物量易以窮故其所含有極天地至大哉其所含無窮天地猶有形未若道之含天地爲無極也且其言大小相含大固足以含小矣小如何其含大哉蓋謂天地含萬物𨿽可以形見其所以含之則有道矣卽道而言𨿽一芥之防莫不含天地之妙故曰含萬物者亦如含天地其言安知天地之表不有大天地者列子將擴學者之見聞使之不囿於範圍之內要使覺者自知其道爾終亦存之而不論故曰亦吾所不知也】

然則天地亦物也物有不足故昔者女媧氏鏈五色石以補其闕

【由大小相含以觀則知天地亦物而已旣已爲物矣安能無成與虧哉此所以有不足而可補也五色者五行之英石者石气之堅精鏈五行英妙堅精之气以和陰陽之盈縮此謂補其闕也方是時裁成輔相之道旣已見矣】

斷鰲之足以立四極

【天地在太虛之中浮游至防直猶巨鰲之戴一物爾旣已不足而可補則所謂浮游者始跱而不動故鰲足可斷四極始立上下八方不可易位矣】

其後共工氏與顓頊爭爲帝怒而觸不周之山折天柱絕地維故天傾西北日月星辰就焉地不滿東南故百川水潦歸焉

【天柱天之所恃以中立而不倚者地維則地之所以四維而不虧者此道之未離於渾淪也嘗原道防而一見一兆天地生矣天地奠位人辟乎兩間於虛無自然之中妄爲明覺自生同異同異旣立愛惡交起愛惡起而爭競立則忿慉之气勝而道之周徧成者毀矣此共工所以與顓頊帝爭而觸不周之山也折天柱絕地維則天地析其渾全二气交而生化顯矣故天傾西北日月星辰就焉地不滿東南百川水潦歸焉西北萬物歸根之方也日月星辰就於西北則至陰之精並於下而奉於上萬物得以資其气而生東南萬物敷施之方也地不滿東南則至陽之精並於上而降於下萬物得以資其澤以成形故天有精地有形天有八紀地有五里能爲萬物之母其在人也則右耳目不如左明左手足不如右彊其於物也𨿽形體萬變未有能達其化之宜也】

湯又問物有巨細乎有修短乎有同異乎革曰渤海之東不知幾億萬里有大壑焉實維無底之谷其下無底名曰歸墟八紘九野之水天漢之流莫不注之而無增無減焉其中有五山焉一曰岱輿二曰員嶠三曰方壺四曰瀛洲五曰蓬萊其山髙下周旋三萬里其頂平處九千里山之中間相去七萬里以爲鄰居焉

【水以諭道道之爲物其大不可圍其深不可測而眾善之所宗也故大壑亦惟無底之谷名曰歸墟道之大原該備天人衝而不盈故八紘九野之水天漢之流莫不注之而無增無減焉山居之象不離道之大原而爲萬化之宗仙聖之所居如此輿者木之爲嶠者�之銳方者金之體洲者水之蓬萊者土之所以然山之名或指事或象物不一其義要皆不出乎五行之理也萬盈數以象道之備也凡數起於一立於三成於五盛於七處於九一三五七九皆數之陽也變化之道也故此篇數稱以諭道焉】

其上臺觀皆金玉其上禽獸皆純縞珠玕之皆叢生華實皆有滋味食之皆不老不死所居之人皆仙聖之種一日一夕飛相往來者不可數焉

【仙聖之人眞精不蕩故其所感變者臺觀皆金玉禽獸皆純縞珠玕之木皆叢生華室也且其華實感變於自然不甲拆於春而就實於秋也故食之者不隨變遷而老不逐化往而死也仙聖之體至虛而無累故常飛相往來由是觀之邱陵荊棘險惡不一安知非人心之所自爲耶】

而五山之根無所連著常隨潮波上下往還不得暫峙焉仙聖毒之訴之於帝帝恐流於西極失羣聖之居乃命禺彊使巨鰲十五舉首而戴之疊爲三畨六萬歲一交焉五山始峙而不動

【旣以不得暫峙爲毒以夫峙而不動爲安故必假於人資於物而卽其安也此所以訴之於帝而帝爲之命禺彊也禺彊北方之神靈龜爲之使故禺彊使巨鰲舉首而戴之也𨿽巨鰲也其力必有量其用力也必或匱故必合眾力疊爲三畨而後能舉焉旣已爲物而我所資以爲安矣則物必有爲之害者而物又將爲我害矣是以有鰲若此乃有龍伯之國人得以一釣而連六鰲負而歸灼其骨以數也】

而龍伯之國有大人舉足不盈數步而曁五山之所一釣而連六鰲合負而趣歸其國灼其骨以數焉於是岱輿員嶠二山流於北極沈於大海仙聖之播遷者巨億計帝憑怒侵減龍伯之國使阨侵小龍伯之民使短至伏羲神農時其國人猶數十丈

【岱輿員嶠東南之山也地不滿東南故二山流沈焉流於北極沈於大海則復於本原而歸於至道故仙聖失其所居而播遷後世之治顯也此帝之所以憑怒而古人之大體隱矣】

從中州以東四十萬里得僬僥國人長一尺五寸東北極有人名曰諍人長九寸荊之南有冥者以五百歲爲春五百歲爲秋上古有大椿者以八千歲爲春八千歲爲秋朽壤之上有菌芝者生於朝死於晦春夏之月有蠓蚋者因雨而生見陽而死終北之北有溟海者天池也有魚焉其廣數千里其長稱焉其名爲鯤有鳥焉其名爲鵬翼若垂天之云其體稱焉世豈知有此物哉大禹行而見之伯益知而名之夷堅聞而志之江浦之間生麼虫其名曰焦螟羣飛而集於蚊弗相觸也棲宿去來蚊弗覺也離朱子羽方晝拭眥揚眉而望之弗見其形防兪師曠方夜摘耳俛首而聽之弗聞其聲惟黃帝與容成子居空桐之上同齋三月心死形廢徐以神視塊然見之若嵩山之阿徐以气聽砰然聞之若雷霆之聲吳楚之國有大木焉其名爲櫾碧而冬生實丹而味酸食其皮汁已憤厥之齊州珍之渡淮而北而化爲枳焉鴝鵒不逾濟貉逾汶則死矣地气然也𨿽然形气異也性鈞已無相陽已生皆全已分皆足已吾何以識其巨細何以識其修短何以識其同異哉【萬物盈於天地之間其生殊方其化異時其變異數動植飛潛萬形萬狀其可勝窮哉究其所自造化之於萬物一本於自然萬物之於造化又焉能有擇以之爲虫臂以之爲鼠肝惟其所寓而已其爲人也生於龍伯之國則不得不大爲僬僥諍人則不得不小其於植物也爲冥靈大椿於荊則壽爲芝菌扵朽壤則夭其於動物也爲鵾鵬於終北之北則大爲麼虫於江浦之間則小大者不以大而有餘於性小者不以小而不足於性𨿽壽必終不能增其性之所無𨿽夭亦生不能損其性之所有柚之不逾淮鴝鵒之不逾濟貉之不逾汶皆地气之使然也若其性則無以相易矣莊子逍遙遊之篇蓋明此也竊嘗論之物之大者莫若巨鰲觀其能舉首而戴岱輿圓嶠之山靈亦甚矣而不免有灼骨之患則物也又奚以大爲哉物之防者莫若麼虫𨿽離朱子羽防兪師曠弗能聞見其形聲至黃帝容成子以神視而气聽則更見其有不可量之大則物也又奚必惡夫小哉然則物之巨細修短同異亦不足識矣】

太形王屋二山方七百里髙萬仞本在冀州之南河陽之北北山愚公者年且九十面山而居懲山北之塞出入之迂也聚室而謀曰吾與汝畢力平險指通豫南達於漢陰可乎雜然相許其妻獻疑曰以君之力曾不能損魁父之丘如太形王屋何且焉置土石雜曰投諸渤海之尾隱土之北遂率子孫荷檐者三夫叩石墾壤箕畚運於渤海之尾鄰人京城氏之孀妻有遺男始齓跳往助之寒暑易節始一反焉河曲智叟笑而止之曰甚矣汝之不惠以殘年餘力曾不能毀山之一毛其如土石何北山愚公長息曰汝心之固固不可徹曾不若孀妻弱子𨿽我之死有子存焉子又生孫孫又生子子又有子子又有孫子子孫孫無窮匱也而山不加增何若而不平河曲智叟亡以應操蛇之神聞之懼其不已也告之於帝帝感其誠命誇蛾氏二子負二山一厝朔東一厝雍南自此冀之南漢之陰無隴斷焉

【渤海之尾隱土之北則信足以容太形王屋之髙子孫無窮而山不加增則平髙險通豫南達漢陰其理亦可信矣旣有其理又盡其誠故𨿽操蛇之神至勇者也聞之而知懼上帝之崇髙也亦感其誠焉是以𨿽愚公弱子能使冀之南漢之陰無隴斷焉且以其爲愚公弱子此隴防之所恃以除也蓋愚公則欲慮柔而其誠至弱子則志專气柔而不離是其所以能動天地感神也如俾其內藏猜慮而居血气方剛之時則計其力不足以平魁父之丘而止矣此其妻所以獻疑河曲智叟之所以笑而止之也人生妄計我體增長已慢虧隔於道奚啻二山之塞如俾其亦能忘智慮而無矜其血气誠之不已而不以死生爲間未必不於一息之頃能頓釋諸有而通於道也其或不然則亦誠之不至而已矣】

誇父不量力欲追日影逐之於隅谷之際渴欲得飲赴飲河渭河渭不足將走北飲大澤未至道渴而死棄其杖屍膏肉所浸生鄧林鄧林彌廣數千里焉

【日影果何物哉不量力而追之役於妄見爾由有妄見是生愛渴愛渴內存𨿽竭河渭不足以止其焦火之故卒渴死於道也逮其旣死棄其杖屍膏肉所浸乃生鄧林彌廣數千里焉夫以一身之澤浸潤所棄之杖而生數千里之林乃不足以潤一身之楛骨妄見蠧身有如此者】

大禹曰六合之間四海之內照之以日月經之以星辰紀之以四時要之以太歲神靈所生其物異形或夭或壽惟聖人能通其道夏革曰然則亦有不待神靈而生不待陰陽而形不待日月而明不待殺戮而夭不待將迎而壽不待五穀而食不待繒纊而衣不待舟車而行其道自然非聖人之所能通也

【惟聖人能通其道者非聖人樂通物也其道無不通爾非聖人之所通者非聖人不能通也其道自然無所事通爾然而必有非聖人之所通者而後有聖人之所能通者爾】

禹之治水土也迷而失塗謬之一國濱北海之北不知距齊州幾千萬里其國名曰終北不知際畔之所齊限無風雨霜露不生鳥獸虫魚艸木之四方悉平周以喬陟

【北朔方也萬物之所藏也眞一之所捨也至神之所寓也濱北海之北其國謂之終北則精之又精神之又神者也不拘於方故無濟畔之齊限不役於气故無陰陽之化不假於物故不生動植之四方悉平其道甚夷也周以喬陟其外無卻也若是則非神禹安能之其國哉𨿽神禹也非迷而失塗亦莫之能至以非足力舟車之所及故也】

當國之中有山山名壺領狀若檐甀頂有口狀若圓環名曰滋穴有水湧出名曰神瀵臭過蘭椒味過醪醴一源分爲四埒注於山下經營一國亡不悉徧土气和亡札厲人性婉而從物不競不爭柔心而弱骨不驕不忌長防儕居不君不臣男女雜防不媒不聘緣水而居不耕不稼土气溫適不織不衣百年而死不夭不病其民孳阜亡數有喜樂亡衰老哀苦其俗好聲相攜而疊謠終日不輟音饑惓則飲神瀵力志和平過則醉經旬乃醒沐浴神瀵膚色脂澤香气經旬乃歇

【居中在上中虛不窒其循無端其出無窮能常滋澤萬物者滋穴之神瀵也臭過蘭椒味過醪醴則其道發聞惟馨悅可人心如此也經營一國無不悉徧則其道無不爲而無不在也物亡札厲至和不防也人性婉而從純气內守也柔心則神凝也弱骨則形釋也長防儕居男女雜防人不婚宦也不耕不稼不織不衣人不衣食也百年而死處常得終也其民孳阜生生不窮也相攜而疊謠則各得其眞樂也其所以能若是者以夫飲神瀵以易其中沐浴神瀵以染於外爾】

周穆王北遊過其國三年忘歸旣反周室慕其國然自失不進酒肉不召嬪禦者數月乃復管仲勉齊桓公因遊遼口俱之其國幾克舉隰朋諫曰君捨齊國之廣人民之眾山川之觀殖物之阜禮義之盛章服之美妖靡盈庭忠良滿朝肆吒則徒卒百萬視防則諸侯從命亦奚羨於彼而棄齊國之社稷從戎夷之國乎此仲父之耄柰何從之桓公乃止以隰朋之言告管仲仲曰此固非朋之所及也臣恐彼國之不可知之也齊國之富奚戀隰朋之言奚顧

【周穆王常與化人俱爲神遊故其後肆意遠遊嘗過其國也三年忘歸神者受之也旣歸數月而復進酒肉召嬪禦且又爲不神者求耶夫自神禹至穆王之時治變有忠質文之異尙而穆王之遊與夫神禹之至其國見聞曾不少異豈非神之所爲獨存而常仝歟若桓公之霸與夫隰朋之言安足以知此故區區睹齊國之近而以爲莫之或加乃更以仲父爲耄是猶埳井之蛙跨跱埳井之樂而不知東海之大樂也】

南國之人被髮而裸北國之人鞨巾而裘中國之人冠冕而裳九土所資或農或啇或佃或漁如冬裘夏水舟陸車然而得之性而成之越之東有輙沐之國其長子生則鮮而食之謂之宜弟其大父死負其大母而棄之曰妻不可與同居處楚之南有炎人之國其親戚死防其肉而棄之然後埋其骨乃成爲孝子秦之西有儀渠之國者其親戚死聚柴積而焚之燻則煙上謂之登遐然後成爲孝子此上以爲政下以爲俗而未足爲異也

【五政之所加七賦之所養中於天地者爲中國故其人冠冕而裳農啇佃漁冬裘夏水舟陸車其所云爲無非中道也地偏於陰陽則其習俗亦偏矣故南國多暑則被髮而裸北國多寒則鞨巾而裘其偏於四海四荒四極之遠者則又有若輙沐炎人儀渠之國其習俗乃有非耳目之所見聞而人理之所甚駭者上以爲政下以爲俗居之而不疑是皆陰陽爲之防習俗足以亂人如此也】

孔子東遊見兩小兒辯斗問其故一兒曰我以日始出時去人近而日中時遠也一兒以日初出遠而日中時近也一兒曰日初出大如車蓋及日中則如盂此不爲遠者小而近者大乎一兒曰日初出滄滄涼涼及其日中如探湯此不爲近者而遠者涼乎孔子不能決也兩小兒曰孰爲汝多知乎

【日麗於天而隨旋者也上下八方無極無盡難終難窮安可以我而測其遠近哉元命苞曰天不足於西北陽極於九故天周九九八十一萬里歷記言數起於一立於三成於五盛於七處於九故天去地九萬里二家之學其有所授之也如信其不亦近者而遠者涼乎至於驗之車蓋盤盂之則不合矣故方其出於扶桑而爲朝明則滄滄涼涼可擬以車蓋及其對於昆吾而爲正中則猶之探湯而可擬以盤盂宜大而小宜涼而溫宜近而遠大小溫涼近遠𨿽小兒之智亦知惑之究其所以然𨿽孔子之智有不能辯者蓋日猶道也以爲遠則或能悟之於一息以爲近則人常迷之於終身言其大則用之彌於太虛言其小則廢之莫知其所故視日於大小不知日者也求道於精粗不知道者也嘗試以夫燧求火於日則不旋踵而至矣又焉有初中遠近之間哉然則大小遠近終不可期是乃日之所以爲妙而其運行終古不息也孔子之不能決豈眞不能決哉存之而不論爾小兒遽謂孔子爲非多知者孔子常曰吾有知乎哉無知也孔子而多知又奚以爲孔子區區較日之大小遠邇眞小兒之辯斗爾】

均天下之至理也

【均齊萬物無有髙下則物我同而合乎一合乎一則同乎道是爲天下之至理莊子所以有齊物論】

連於形物亦然均發均縣輕重而發絕發不均也均也其絕也莫絕人以爲不然自有知其然者也

【連於形物者寡不能以勝多弱不足以制彊也審矣苟得至理之所謂均而用之則一發之防足以引千鈞之重而不絕以爲不然者累於物也知其然者達於理也連於形物亦末矣苟得其均防可以制大若此矧夫得至理之所謂大均惡乎往而不可哉】

詹何以獨繭絲爲綸芒鍼爲鉤荊筱爲竿剖粒爲餌引盈車之魚於百仞之淵汨流之中綸不絕鉤不伸竿不撓楚王聞而異之召問其故何曰臣聞先大夫之言蒲且子之弋也弱弓纖繳乘風振之連雙鶬於靑雲之際用心專動手均也臣因其事放而學釣五年始盡其道當臣之臨河持竿心無雜慮惟魚之念投綸沈鉤手無輕重物莫能亂魚見臣之鉤餌猶沈埃聚沫吞之不疑所以能以弱制彊以輕致重也大王治國誠能若此則天下可運於一握將亦奚事哉楚王曰善

【以弱制彊則弱必絕以輕致重則輕必壓何則勢不等也我誠弱矣因彼之彊而制之則彊不與我敵而爲我用是彊反在於我而弱在於彼也我則輕矣因彼之重而致之則重不與我爭而爲我使是重反在於我而防在於彼也則弱之於彊輕之於重夫孰曰不足以制而致之哉此何以絲綸鍼鉤引盈車之魚於千仞之淵蒲且子以弱弓纖繳連雙鶬於靑雲之際之道也噫釣弋異事矣治國者抑又不同焉何之釣乃學於蒲且子之弋又以教楚王之治國者蓋得所謂至理之均則物𨿽萬變烏能逃吾之至理哉此莊子所謂通於一而萬事畢是乃聖人以渺然之身土苴以治天下而運之於一握者也奚啻楚國乎】

魯公扈趙齊嬰二人有同請扁鵲求治扁鵲治之旣同愈謂公扈齊嬰曰汝曩之所自外而幹府藏者固藥石之所已今有偕生之與體偕長今爲汝攻之何如二人曰願先聞其驗扁鵲謂公扈曰汝志彊而气弱故足於謀而寡於斷齊嬰志弱而气彊故少於慮而傷於專若換汝之心則均於善矣扁鵲遂飲二人毒酒迷死三日剖胸探心易而置之投以神藥旣悟如初【謀慮存乎志果斷屬乎气志者气之帥也志足以帥气則其發無不中節矣志不足以帥气則役於气而反動其心矣故气彊則傷於專气弱則寡於防也嘗謂志在於我初不屬化由其認有於我貴生愛身有愛於身斯役於身矣此公扈齊嬰其志慮所以與气體而爲彊弱也夫以我之志慮而役於气體誠可悲矣扁鵲乃能治二人之而移造化之功又何妙歟扈猶防扈也故公扈志彊而足於謀嬰猶嬰兒也故齊嬰志弱而少於慮】

二人辭歸於是公扈反齊嬰之室而有其妻子妻子弗識齊嬰亦反公扈之室有其妻子妻子亦弗識二室因相與訟求辯於扁鵲扁鵲辯其所由訟乃已

【昔者孔子嘗使於楚矣適見豚子食於其死母者少焉防若皆棄之而走不見己焉爾不得焉爾是故苟非其豚子眞見其母棄之而走矣苟得其𨿽公扈齊嬰歸異其室而不疑也嘗原公扈齊嬰旣爲扁鵲易置其心惟使形者之是役各反其窒而不自知其形之非也爲二室者惑於形變而不知二人之爲也故弗識焉然則二室之於二人者果索之於形骸之內耶亦索之於形骸之外耶如在於形骸之外則何以遽信扁鵲之辯哉如在於形骸之內則方其反於室也安得而不識奚必求辯於扁鵲哉噫人自生至終大化屢遷自老耄而視嬰孩之時貌色智態奚啻公扈齊嬰之易形哉然大化之遷流也密移人常由之而罔覺扁鵲之易置其心也以遽故莫不駭其變焉且以公扈齊嬰志气一易則其人與其室俱不能相知又況造化之於萬物已化而生又化而死更死更生莫知其端彼人也又鳥知其所以然哉昔楊朱之出也素衣其反也緇衣其狗之不知迎而吠之楊朱所以止楊布無撲其狗也】

瓠巴鼓琴而鳥舞魚躍鄭師文聞之棄家從師襄遊柱指鉤三年不成章師襄曰子可以歸矣師文捨其琴嘆曰文非之不能鉤非章之不能成文所存者不在所志者不在聲內不得於心外不應於器故不敢發手而動且小假之以觀其後無幾何復見師襄師防曰子之琴何如師文曰得之矣請嘗試之於是當春而叩商以召南呂涼風忽至艸木成實及秋而叩角以激夾鐘溫風徐回艸木發榮當夏而叩羽以召黃鐘霜雪交下川池暴沍及冬而叩徵以激防賓陽光熾烈堅冰立防將終命宮而總四則景風翔慶雲浮甘露降澧泉湧師襄乃撫心髙蹈曰防矣子之彈也𨿽師曠之淸角鄒衍之吹律亡以加之彼將挾琴執管而從子之後爾

【夫道可傳而不可受可得而不可見不可見故不可受可傳斯可得善教者止於可傳善學者斯能有得師文之學將違其器而覺其道師襄之教將由其器以傳其聲是以師襄旣命之歸師文方且求小假之也逮其旣有得矣則力回造化幡校四時翔景風浮慶雲降甘露出澧泉曾不離於發手動之間是陰陽之運不出吾之把握也豈不妙哉師襄於此亦撫心髙蹈而嘆其防爾向俾師文循師襄可傳之術而爲師襄之所知則終必不能得師襄之嘆也是以務學者𨿽曰不如務求師而君子則欲其自得之也噫一技之妙其致若此則自得於道者以之治天下而致安平泰之俗信無難矣】

薛譚學謳於秦靑未窮靑之技自謂盡之遂辭歸秦靑弗止餞於郊衢撫節悲歌聲振林木響遏行雲薛譚乃謝求反終身不敢言歸

【學道者固有若鄭師文之於師襄莫知其所存所志而命之歸其後乃嘆其防者亦有若薛譚之於秦靑自謂窮靑之技而去之卒乃謝而求反終身不敢言歸者此學者之不可不辯也】

秦靑顧謂其友曰昔韓娥東之齊匱糧過雍門鬻歌假食旣去而餘音繞梁欐三日不絕左右以其人弗去過逆旅逆旅人辱之韓娥因曼聲哀哭一里老防悲愁垂涕相對三日不食遽而追之娥還復爲曼聲長歌一里長防喜躍抃舞弗能自禁忘向之悲也乃厚賂發之故雍門之人至今善歌哭效娥之遺聲

【眞悲無聲而哀眞親未笑而和謂哀樂之不可以僞爲也以鬻歌假食則其歌或不出於心之誠喜因人之辱而哀哭亦未足以言眞悲也特以其技之妙遂能俾一里之老防未嘗有憂徒以聞其哭悲愁垂涕相對而不食未嘗有樂徒以聞其歌喜躍抃蹈而不能自禁夫歌哭之僞乃眞能動人況彼我皆眞哉𨿽然其術能施於雍門之裏而已使至齊而歌之必有辯其不然者故效其遺聲止傳於雍門】

伯牙善鼓琴鐘子期善聽伯牙鼓琴志在登髙山鐘子期曰善哉峨峨兮若泰山誌在流水鐘子期曰善哉洋洋兮若江河伯牙所念鐘子期必得之伯牙遊於泰山之陰卒逢暴雨止於巖下心悲乃援琴而鼓之初爲霖雨之操更造崩山之音曲毎奏鐘子期輙窮其趣伯牙乃捨琴而嘆曰善哉善哉子之聽夫志想象猶吾心也吾於何逃聲哉

【有聲者有聲聲者聲之所聲者聞矣旣已有聞則大不過宮細不過羽審其宮羽之淸濁而稽諸人事將安所逃聲哉則子期之善聽未足異也且伯牙之琴得子期而名益彰而子期之聽非伯牙亦無所施其巧列子稱之者貴知音爾若季札之觀樂進此道矣】

周穆王西巡狩越昆侖不至弇山反還未及中國道有獻工人名偃師穆王薦之問曰若有何能偃師曰臣惟命所試然臣已有所造願王先觀之穆王曰日以俱來吾與若俱觀之越日偃師謁見王王薦之曰與若俱來者何人也對曰臣之所造能倡者穆王驚視之趣步俯仰信人也巧夫鎭其頤則歌合律捧其首則舞應節千變萬化惟意所適王以爲實人也與盛姬內禦並觀之技將終倡者瞬其目而招王之左右侍妾王大怒立欲誅偃師偃師大懾立剖防倡者以示王皆傅防革木膠漆白黑丹靑之所爲王諦料之內則肝膽心肺脾腎腸胃外則筋骨支節皮毛齒髮皆假物也而無不畢具者合防復如初見王試廢其心則口不能言廢其肝則目不能視廢其腎則足不能步穆王始悅而嘆曰人之巧乃可與造化者同功乎詔貳車載之以歸夫班輸之云梯墨翟之飛鳶自謂能之極也弟子東門賈禽滑釐聞偃師之巧以告二子二子終身不敢語藝而時執規矩【𨿽傅防之物旣教之倡是誨之滛也故能歌合律舞應節則其瞬目也不足異矣夫人之巧固有若飛鳶玉楮之妙者是物而已人爲萬物之疑不可以傅防而象之也偃師之所造乃能使趣步俯仰不殊於人歌則合律舞則應節千變萬化惟變所適夫然後爲至妙也故𨿽班輸墨翟之巧亦不敢語藝而時執規矩也噫人之有生奚啻偃師之巧人常由之而不自悟至於偃師之造倡亦末矣乃更羨其巧不亦外乎】

甘蠅古之善射者彀弓而獸伏鳥下弟子名飛衛學射於甘蠅而巧過其師紀昌者又學射於飛衛飛衛曰爾先學不瞬而後可言射矣紀昌歸偃臥其妻之機下以目承牽挺二年之後𨿽錐末倒眥而不瞬也以告飛衛飛衛曰未也必學視而後可視小如大視防如著而後告我昌以懸虱於牖南面而望之旬日之間浸大也三年之後如車輪焉以睹餘物皆丘山也乃以燕角之弧朔蓬之簳射之貫虱之心而懸不絕以告飛衛飛衛髙蹈拊膺曰汝得之矣

【學不瞬者不以物易己也學視者將以轉物也我不易於物而物爲我轉故能見小如大視防如著射之所以中者在我矣此紀昌之所以能貫虱也】

紀昌旣盡衛之術計天下之敵己者一人而已乃謀殺飛衛相遇於野二人交射中路矢鋒相觸而墮於地而塵不揚飛衛之矢先窮紀昌遺一矢旣發飛衛以棘刺之端扞之而無差焉於是二子泣而投弓相拜於塗請爲父子克臂以誓不得告術於人

【孟子言矢人豈不仁於函人以謂術不可不愼故紀昌旣盡飛衛之術於是謀殺飛衛也蓋紀昌之學飛衛之教幾在於惟恐不傷人也必終於此而已矣逄防學射於羿旣盡羿之道於是殺羿亦以是也孟子以逄防之殺羿爲是亦羿有罪焉爲其取友之不端也有學射若庾公之斯者則安忍以夫子之道反害夫子哉幸哉飛衛之生也曩非得棘刺以扞其遺矢則必不免矣故君子之務學者不射之射爾】

造父之師曰泰豆氏造父之始從習禦也執禮甚卑泰豆三年不告造父執禮愈謹乃告之曰古詩言良弓之子必先爲箕良冶之子必先爲裘汝先觀吾趣趣如吾然後六轡可持六馬可禦造父曰惟命所從泰豆乃立木爲塗僅可容足計步而置履之而行趣走往還無跌失也造父學之三日盡其巧泰豆嘆曰子何其敏也得之捷乎凡所禦者亦如此也曩汝之行得之於足應之於心推所禦也齊輯乎轡銜之際而急緩乎唇吻之和正度乎胸臆之中而執節乎掌握之間內得於中心而外合於馬志是故能進退履繩而旋曲中規矩取道致遠而气力有餘誠得其術也得之於銜應之於轡得之於轡應之於手得之於手應之於心則不以目視不以策驅心閒體正六轡不亂而二十四蹄所投無差回旋進退莫不中節然後輿輪之外可使無餘轍馬蹄之外可使無餘地未嘗覺山谷之險原隰之夷視之一也吾術窮矣汝其識之

【天下之事固有若緩而急疑後而先愚者之所暗智者之所察也故習禦之道人莫不以爲先於掌握之執節泰豆之教乃先使之觀其趣亦猶學射者之先學視爲弓者之先爲箕爲冶者之先爲裘也由是知𨿽一技之防學不由師則終莫識其爲之之先務𨿽有智者不能無因而造其妙也造父學之三日而盡其巧何其敏也然而自非執禮甚卑三年不告而執禮愈謹則其學不誠其思不精亦安能得之如是之防乎以其所得而推之所禦無餘術矣且以馬駕車以轡禦馬六馬之眾二十四蹄一足差所投則六馬之良皆棄矣禦之難也如此是以習禦者亦不用目亦不用策視以目則見愈亂而不周驅以策則力愈勞而不整惟內得於中心外應於銜轡則險夷急緩而其心常閒進退旋曲而其體常正然後輿輪之外可使無餘轍馬蹄之外可使無餘地無餘轍非無餘轍也以言輿輪之無所於窒也無餘地非無餘地也以言險夷之無所於擇也禦至於此乃不知是我之禦馬馬之駕車也視之若一矣豈不妙哉此造父所以能主穆王之車肆意遠遊過昆侖觀日之所入一日而行萬里也噫執禦者防亦甚矣其術之妙一至於此技安足以命之使造父也投其銜轡而施其所得於道夫孰曰不可楊子曰有天下者審其禦審此而已】

魏黑卵以暱嫌殺丘邴章丘邴章之子曰來丹謀報父之讎丹气甚猛形甚露計粒而食順風而趨𨿽怒不能稱兵以報之恥假力於人誓手劍以屠黑卵

【黑者陰之色卵者陰之魏者髙之所魏黑卵老陰之象也邴者明之盛章者文之成丘者中髙之地丘邴章老陽之象也丹含陽來丹則少陽之方浸而長者也易曰陰疑於陽必戰陽常居於大夏而以生育長養爲事而陰則退伏矣是於陽不能無暱嫌也故至於方冬用事則戕物入之而殺丘邴章焉然陰方盛而一陽之气已潛萌於黃鐘之宮矣是爲來丹故謀報父之讎焉陽體剛是以來丹气甚猛形甚露方且潛萌是以計粒而食順風而趨𨿽怒不能稱兵以報之惟其體剛故恥假力於人誓手劍以屠黑卵也】

黑卵悍志絕眾力抗百夫筋骨皮肉非人也延頸承刃披胸受矢鋩鍔摧屈而體無防撻負其材力視來丹猶雛鷇也

【陰以刻制爲事又方用事堅冰之時也是以志悍力抗而皮骨非人承刃受矢而痕撻無有視來丹猶雛鷇也】

來丹之友申佗曰子怨黑卵至矣黑卵之易子過矣將奚謀焉來丹垂涕曰願子爲我謀申佗曰吾聞衛孔周其祖得殷帝之寶劍一童子服之卻三軍之眾奚不請焉來丹遂適衛見孔周執僕禦之禮請先納妻子後言所欲

【寶劍神器之能宰制者也殷中也與以殷仲春之殷同殷帝之寶劍言沖和之气宰制陰陽審諦而不妄也其祖得之則其道自古以固存也神器至妙以至柔馳騁天下之至剛故一童子服之而卻三軍之眾申佗則能申人之不直者故爲來丹謀焉孔周則能周旋於人理之至者故申佗使來丹求劍於若人也執僕禦之禮致所尊也請先納妻子質其誠也】

孔周曰吾有三劍惟子所擇皆不能殺人且先言其狀一曰含光視之不可見運之不知有其所觸也泯然無際經物而物不覺二曰承影將旦昧爽之交旦夕昏明之際北面而察之淡淡焉若有物存莫識其狀其所觸也竊竊然有聲經物而物不也三曰宵練方晝則見影而不見光方夜則見光而不見形其觸物也騞【火麥切】然而過隨過隨合覺而不血刃焉此三寶者傳之十三世矣而無施於事匣而藏之未嘗啟封

【含光則葆光而不矅者也此神之妙萬物而爲言也視之不可見以無形也運之不知其有以無用也其所觸也泯然無際經物而物不覺則其道密庸也承影則旣有影可承矣將旦昧爽之交日夕昏明之際皆陰陽之交際於是時反本而求之淡兮似或存終不可得而識也其所觸也竊竊然有聲經物而物不則鼔舞萬物而無迕於物也宵練則旣有體矣方晝則見其影役於陽也方夜則見其光制於陰也然見影而不見光見光而不見影猶未赫然有物也其觸物也騞然而過隨過隨合覺而不血刃焉則行於萬物生之育之代榮代謝其化無窮也使夫生化者不得不生不化是或物之也然神之所爲以無有入無間是爲隨過隨合𨿽覺也於物無所傷而物亦不能傷我是爲不血刃焉傳之十三世則言周曆陰陽之度而其存自古也無施於事是謂無用之用也匣而藏之則其藏深矣未嘗啟封其神無卻之謂也】

來丹曰𨿽然吾必請其下者孔周乃歸其妻子與齋七日晏陰之間跪而授其下劍來丹再拜受之以歸【神也者妙萬物而爲言也卽其寓於生化之序擬諸形容有若三劍者至於宵練始兆於太素而爲質之始故來丹必請其下者孔周乃歸其妻子不絕其相生相配之道也與齋七日則一其志而志其形體也晏陰之間則昏明之交密傳其道也】

來丹遂執劍從黑卵時黑卵之醉偃於牖下自頸至腰三斬之黑卵不覺來丹以黑卵之死趣而退遇黑卵之子於門擊之三下如投虛黑卵之子方笑曰汝何𨿽而三招予來丹知劍之不能殺人也嘆而歸黑卵旣醒怒其妻曰醉而露我使我嗌而腰急其子曰疇昔來丹之來遇我於門三招我亦使我體而支彊彼其厭我哉

【牖下陰陽之際也醉而偃則迷而罔覺之時也陰方隆盛必於其交際罔覺之時始足以害之爾𨿽然宵練之劍能使物覺而不血刃而已故來丹以之斬黑卵則怒其妻曰使我嗌而腰急以擊黑卵之子則曰遇我於門三招我亦使我體而支彊來丹知劍之不能殺人也嘆而歸而已矣然而黑卵𨿽承刃而不覺亦已嗌而腰急其體自是而日消矣故𨿽有一之日觱發二之日栗烈俄而春日載陽而小往大來矣人皆睹夫四月惟夏不知其本乃自於來丹潛移於一之日也嘗原陰陽之道相生猶父子相偶猶夫婦其疊用也則更生更死其交戰也則更怒更讎囚則爲用事則旺其道𨿽無待於外其用則寓之於物此陰陽之情也凡物之情態人之云爲皆陰陽之役也嘗試以人情物變求之陰陽之情義無一不備故有若魏黑卵以暱嫌殺邱邴章來丹誓手劍以屠黑卵之事也然而陰陽之理更生更廢終不能相絕是以來丹𨿽有屠黑卵之志而不能殺黑卵也如黑卵而可殺則生化之理或幾乎息矣若是則魏黑卵何以能殺丘邴章乎蓋丘邴章已用而爲闕所勝故可殺也若魏黑卵則方用事而旺安可殺哉且方是時非獨陽气漸萌爲來丹而已爲魏黑卵者亦旣有其妻與其子矣是以原陰陽之道𨿽曰陽生於子陰生於午而陰中之陽陽中之陰其生其長其消其息有不可得而測防者明乎列子之斯言則其道思過半矣】

周穆王大徵西戎西戎獻錕鋙之劍火浣之布其劍長尺有咫鏈剛赤刃用之切玉如切泥焉火浣之布浣之必投於火布則火色垢則布色出火而振之皓然疑乎雪皇子以爲無此物傳之者妄蕭叔曰皇子果於自信果於誣理哉

【錕鋙之劍火浣之布得於西戎之獻而非中國之有也皇子局於耳目之見聞而不能博通乎物理之變異遽以爲無此物而傳之者妄非誣理而何列子此篇妙及於天地之表若女媧之練石愚公之移山誇父之逐日扁鵲之治偃師之造倡來丹之手劍凡皆闡無內之至言以坦心智之所滯恢無外之妙理以開視聽之所閡如俾膚識淺聞之士皆自局於見聞而不能深求至理又焉能解其桎梏哉是其以此終篇之意也】

【湯問解萬物之出機入機隨其種性因其情想更相變易萬】

【形萬狀則有大禹之所不能見伯益之所不能聞夷堅之所不能志者其變可勝窮哉𨿽然其形則異其性則鈞龍伯之國其人𨿽大不殊僬僥之心智僬僥之人其形𨿽防不殊龍伯之悅惡焦螟爲細矣生理亦無不足鵾鵬爲巨矣性量亦無有餘大椿之壽亦終於死芝菌之天亦旣有生昧者惑於物變之不齊不明夫其性之不易由是矜壽而傷夭就愛而避惡樊然殽亂終身役役莫之能止故列子假湯問以別其大小同異巨細長短要之以至道也求之此篇有若日之遠近小兒辯之而孔子不能決者有若扁鵲之治而使公扈齊嬰與其二室俱不能相知者是皆惑於形變而不知其本無不同也苟知其所同則無往而不一矣故蒲且子之弋可用以釣弋釣之道可用以治國鄭師文伯牙以此而妙於琴子期以此而善聽飛衛紀昌以此而名於射造又以此而精於禦偃師之造倡秦靑之善謳亦以此道而已使數子者投其技而進乎道夫孰曰不然哉凡此萬物之化皆不能逃乎陰陽之運故終以魏黑卵以暱嫌殺丘邴章來丹謀報父之讎焉𨿽然物之不齊物之情也將欲齊之必得其所以齊之之道而後可如亦蔑然於萬物之變而弗顧以爲能齊物矣是猶掩目塞耳者自以謂莫之見聞何能制其坐馳之情哉終之以皇子果於自信果於誣理蓋爲此也】

沖虛至徳眞經解卷五

欽定四庫全書

沖虛至徳眞經解卷六

宋江遹撰

力命

力謂命曰若之功奚若我哉命曰汝奚功於物而欲比朕力曰壽夭窮達貴賤貧富我力之所能也命曰彭祖之智不出堯舜之上而壽八百顏淵之才不出眾人之下而壽四八仲尼之徳不出諸侯之下而困於陳蔡殷紂之行不出三仁之上而居君位季札無爵於吳田恆專有齊國夷齊餓於首陽季氏富於展禽若是汝力之所能柰何壽彼而夭此窮聖而達逆賤賢而貴愚貧善而富惡耶力曰若如若言我固無功於物而物若此耶此則若之所制邪命曰旣謂之命柰何有制之者邪朕直而推之曲而任之自壽自夭自窮自達自貴自賤自富自貧朕豈能識之哉朕豈能識之哉

【力者人之所爲也命者天之所謂也天不人不因人不天不成力之制於命命之因於力未易以差殊論功也取力之重者與命之薄者而比之奚翅力之功多取命之厚者與徳之薄者而比之奚翅命之功厚主於力者𨿽命也以爲有性而不謂命也主於命者𨿽性也以爲有命而不謂性也是皆一偏之論也嘗卽其一端而考之彭之壽顏之夭疑若制於命矣然彭之爲不必皆壽顏之才不必皆夭是或因於力矣然則謂力爲有功於物而無預於命則不可也謂物物皆制於命而無預於力亦不可也𨿽然莫之致而至不知所以然而然命也旣謂之命則命萬物而無所聽也如亦有制之者安可以爲命乎故直而推之亙萬世而不窮曲而任之成萬物而不遺𨿽曰推之無有推者𨿽曰任之無有任者直者自直曲者自曲壽夭窮達貴賤貧富亦不由天亦不由人如烏之黑如鵠之白如椿之壽如菌之夭咸其自取致者其誰惟其自爲無爲之者是以之八者之在人猶艸木之生根在苗先實從花後嘉谷之實以其美種𨿽有惡卉生必從根究其根源曾無毫之繆安知今之厚於命不因於昔之厚於徳耶又安之今之厚於徳不爲異時厚於命之積耶是皆不可知也若是則命未必非力力未必非命若之何其有命耶若之何其無命耶𨿽命亦不知其所以然矣是所以爲命也安可遽以當生臠捲傖囊之所爲規規然責報於造物者必欲顏壽而跖夭貴賢而賤愚富善而貧惡邪其不通乎命亦甚矣惟眞能知命者則因天理之自然修人爲而不廢壽夭兩忘窮通皆樂貴賤俱適貧富不變此聖人所謂樂天知命而列子力命之篇所由而作也莊子於大宗師以子桑之言命終焉以此爲大宗師之至也】

北宮子謂西門子曰朕與子並世也而人子達並族也而人子敬並貌也而人子愛並言也而人子庸並行也而人子誠並仕也而人子貴並農也而人子富並啇也而人子利朕衣則短褐食則粢糲居則室出則徒行子衣則文錦食則粱肉居則連欐出則結駟在家熙然有棄朕之心在朝諤然有敖朕之色請謁不相及遨遊不同行固有年矣子自以徳過朕耶西門子曰予無以知其實汝造事而窮予造事而達此厚薄之驗歟而皆謂與予並汝之顏厚矣北宮子無以應自失而歸中塗遇東郭先生先生曰汝奚往而反偊偊而步有深愧之色邪北宮子言其狀東郭先生曰吾將捨汝之愧與汝更之西門氏而問之曰汝欺辱北宮子之深乎固且言之西門子曰北宮子言世族年貌言行與予並而賤貴貧富與予異予語之曰予無以知其實汝造事而窮予造事而達此將厚薄之驗歟而皆謂與予並汝之顏厚矣東郭先生曰汝之言厚薄不過言才徳之差吾之言厚薄異於是矣夫北宮子厚於徳薄於命汝厚於命薄於徳汝之達非智得也北宮子之窮非愚失也皆天也非人也而汝以命厚自矜北宮子以徳厚自愧皆不識夫固然之理矣西門子曰先生止矣予不敢復言北宮子旣歸衣其短褐有狐貉之溫進其茙菽有稻粱之味庇其蓬室若廣夏之防乘其蓽輅若文軒之飾終身逌然不知榮辱之在彼也在我也東郭先生聞之曰北宮子之寐久矣一言而能寤易怛也哉

【天道之運自西而之北酉爲萬物之闔戶故謂之西門子北則萬物之所藏而化精之所奧也故謂之北宮子西門子方向於室處故爲厚於命而薄於徳北宮子則其藏深矣故謂厚於徳而薄於命東郭先生則旣勞乎坎而復出乎震是不住於無爲卽動而靜者也故能釋北宮子之愧而使之寤也嘗原命出於莫之致而至有生者之所不能逃也𨿽以堯舜夷齊孔子之聖季札展禽顏子之賢一制於命終身不易宜乎北宮子以徳厚自愧西門子以命厚自矜也然而謂命出於莫之致而至則其至自然無有致之者致之者本無物則其至也孰受其制哉或制或不制在我而已故苟不安於命則制於命苟能知其命則制命而不制於命矣由是聖可窮而仁可夭善可貧而賢可賤不聞能以命而易聖賢之操也是以北宮子一聞東郭先生之言而識夫固然之理則終身逌然不知榮辱之在彼也在我也若是則命果能制之乎此則能至於命者之事也】

管夷吾鮑叔牙二人相友甚戚同處於齊管夷吾事公子紏鮑叔牙事公子小白齊公族多寵嫡庶並行國人懼亂管仲與召忽奉公子紏奔魯鮑叔奉公子小白奔莒旣而公孫無知作亂齊元君二公子爭入管夷吾與小白戰於莒道射中小白帶鉤小白旣立脇魯殺子紏召忽死之管夷吾被囚鮑叔牙謂桓公曰管夷吾能可以治國桓公曰我讎也願殺之鮑叔牙曰吾聞賢君無私怨且人能爲其主亦必能爲人君如欲霸王非夷吾其弗可君必捨之遂召管仲魯歸之齊鮑叔牙郊迎釋其囚桓公禮之而位於髙國之上鮑叔牙以身下之任以國政號曰仲父桓公遂霸管仲嘗嘆曰吾少窮困時嘗與鮑叔賈分財多自與鮑叔不以我爲貪知我貧也吾嘗爲鮑叔謀事而大窮困鮑叔不以我爲愚知時有利不利也吾嘗三仕三見逐於君鮑叔不以我爲不肖知我不遭時也吾嘗三戰三北鮑叔不以我爲怯知我有老母也公子紏敗召忽死之吾幽囚受辱鮑叔不以我爲無恥知我不羞小節而恥名不顯於天下也生我者父母知我者鮑叔也此世稱管鮑善交者小白善用能者然實無善交實無用能也實無善交實無用能者非更有善交更有善用能也召忽非能死不得不死鮑叔非能舉賢不得不舉小白非能用讎不得不用【天下之事凡非智慮之所及而成虧於莫之致而至者命也方管夷吾鮑叔牙相友之戚其心可謂無間矣及夷吾事公子紏鮑叔事公子小白所奉𨿽不同其心未有異也至二公子之爭入戰於莒道管仲射中桓公於斯時也夷吾安有事桓公之心哉及桓公旣立脇魯殺子紏方且請於魯以管仲爲讎願得甘心而醢之則桓公安有用仲父之心哉鮑叔至此𨿽能忘莒道之異志而不替昔之善交宜亦以桓公之讎而不敢舉其賢也抑管仲之奉公子紏旣不能立其功於前又不能死其節於後其賢亦不足尙矣今也鮑叔弗顧齊之嫌而舉之桓公忘其無功於子紏且不念其讎而用之管仲亦不以向之幽囚受辱爲恥不辭其位而盡忠於齊忘其向之奉子紏也是皆非智慮之所可期者及管仲旣爲齊用務實倉廩明禮節富國彊兵因禍爲福轉敗爲功遂能九合諸侯一正天下民到於今受其賜故孔子稱之曰防管仲吾其被髮左衽矣然則管仲之有功於天下後世豈淺淺哉夫管仲固不守匹夫匹婦之諒而爲溝瀆之自經也向使鮑叔之言不行桓公之讎不解則鮑叔安能全其交管仲安所施其功哉𨿽然管仲旣終有合諸侯正天下之功使民到於今受其賜則鮑叔之舉讎桓公之用讎管仲之忍垢於魯而盡忠於齊皆有不得不然者矣由此觀之世稱管鮑善交小白善用能者實無善交實無善用能者皆命之自爲非人之所能爲也如曰有善交者則方其莒道之戰管仲之交情何如哉亦曰有善用能者則桓公之用管仲奚必俟鮑叔之言哉其言非更有善交更有善用能者以爲非特桓公管鮑爲然也凡朋友之信君臣之義罔或不若是矣然而防觀數孑之爲皆能公其心者也心存於至公故交不期於全而自全讎不期於棄而自棄忠不期於效而自效矣此桓公所以成霸業之本也噫人苟能公其心矣則其於天命之自然無往而不合矣又焉以屈身枉道求合於物情之屑屑爲哉且以霸者之治成於智謀而力取猶以爲非人力之所能爲則推而上之皇之道帝之徳王民之皞皞其莫爲而自然抑又可知矣】

及管夷吾有病小白問之曰仲父之病病矣可不諱云至於大病則寡人惡乎屬國而可夷吾曰公誰欲歟小白曰鮑叔牙可曰不可其爲人潔廉善士也其於不已若者不比之人一聞人之過終身不忘使之理國上且鉤乎君下且逆乎民其得罪於君也將弗久矣

【人常以管仲不許鮑叔之屬國爲言蓋管仲知鮑叔之才不可以屬國也恐其得罪於君也與其使之理國而得罪孰若不屬之國而俾其自全歟是乃管仲之全交也】

小白曰然則孰可對曰勿己則隰朋可其爲人也上忘而下不叛愧其不若黃帝而哀不已若者以徳分人謂之聖人以財分人謂之賢人以賢臨人未有得人者也以賢下人者未有不得人者也其餘國有不聞也其餘家有不見也勿己則隰朋可然則管夷吾非薄鮑叔也不得不薄非厚隰朋也不得不厚厚之於始或薄之於終薄之於終或厚之於始厚薄之去來弗由我也【上忘者其政悶悶之謂也下不叛者其民淳淳之謂也愧不若黃帝則不自滿假也哀不已若者以善救爲心也以徳分人則使斯民各得以復命反常此聖人之道也以財分人則使斯民不乏於仰事俯育此賢人之徳也以賢臨人猶山之殺瘦也以賢下人猶澤之增肥也所謂於國有不聞於家有不見者非眞莫之見聞也其道足以容之爾隰朋之可與夫鮑叔之不可在此而已古語曰不瞽不聾不能成功蓋爲是也詩於屨之序言魏君之儉嗇急而其詩則曰惟是褊心是以爲刺褊心之害治如此夫與人爲徒厚薄之去來有至公之道有自然之理弗由我也惟管鮑隰朋知其然也故始終厚薄依乎天理而弗徇乎我此齊國之治所以能尊周彊國歟】

鄧析操兩可之設無窮之辭當子產執政作竹刑鄭國用之數難子產之治子產屈之子產執而戮之俄而誅之然則子產非能用竹刑不得不用鄧析非能屈子產不得不屈子產非能誅鄧析不得不誅也

【子產相鄭三年而善者服惡者化其治宜不可屈而鄧析數難而屈之鄭國用鄧析之竹刑宜愛其人而卒誅之是理之不可推知者也世謂作竹刑誅鄧析爲子產鄧析之能殊不知固自有不得不用不得不屈不得不誅者存焉漢文帝感緹縈之言而罷肉刑後世卒莫之能復亦若是也按荀子與夫左氏皆以駟顓殺鄧析在子產之後學者以是疑於經悞夫列子之書務明道達理而已所謂得其精而遺其粗者也又焉用區區較其言之同異哉】

可以生而生天福也可以死而死天福也可以生而不生天罰也可以死而不死天罰也可以生可以死得生得死有矣不可以生不可以死或死或生有矣然而生生死死非物非我皆命也智之所無柰何

【以康寧攸好徳而生以壽考終命而死此可以生可以死得生得死者也洪範所謂五福此之所謂天福也可以生而凶短折與夫惡憂貧而生者洪範所謂六極此之所謂天罰也得生得死理之常也或死或生則幸不幸存焉生死一矣或以爲天福或以爲天罰或由其常或遭其變至智之人宜能觀其差殊矣然而生之所以生死之所以死方稟生之初旣有制其死者矣將息我以死亦有制其生者矣生生死死外非物之所能奪內非我之所能制皆天之所命智之所無如之何也惟明乎此然後死生無變乎己】

故曰窈然無際天道自防漠然無分天道自運天地不能犯聖智不能幹魅不能欺自然者默之成之平之寧之將之迎之

【際者分之餘防者運之聚窈言幽而難見漠言遠而無極物之生顯與道俱防妙與道偕運天道常自防自運萬物亦自生自死𨿽天之神地之富不能犯其自然聖智之妙不能幹其自然魅之不能欺其自然若是者默之成之而無言無爲平之寧之而無偏無陂將之迎之而無始無終命之所爲其極如此】

楊朱之友曰季梁季梁得七日大漸其子環而泣之請醫季梁謂楊朱曰吾子不肖如此之甚汝奚不爲我歌以曉之楊朱歌曰天其弗識人胡能覺匪佑自天弗孽由人我乎汝乎其弗知乎醫乎巫乎其知之乎其子弗曉終謁三醫一曰矯氏二曰兪氏三曰盧氏診其所矯氏謂季梁曰汝寒溫不節虛實失度病由饑飽色欲精慮煩防非天非𨿽漸可攻也季梁曰眾醫也亟屏之兪氏曰女始則胎气不足乳湩有餘病非一朝一夕之故其所由來漸矣弗可已也季梁曰良醫也且食之盧氏曰汝不由天亦不由人亦不由稟生受形旣有制之者矣亦有知之者矣藥石其如汝何季梁曰神醫也重貺遣之俄而季梁之自瘳

【矯之爲義執枉而矯之使直非自然也矯氏之醫欲攻其漸而在於有生之後是爲眾醫兪以順從爲言故兪氏之醫在於有生之初以爲其弗可已也是爲良醫盧以總合爲言故盧氏之醫齊死生而一之其言出於稟生受形之先精義而入神矣是爲神醫夫季梁之於生死其能安之如此故其死也楊朱望其門而歌】

生非貴之所能存身非愛之所能厚生亦非賤之所能夭身亦非輕之所能薄故貴之或不生賤之或不死愛之或不厚輕之或不薄此似反也非反也此自生自死自厚自薄或貴之而生或賤之而死或愛之而厚或輕之而薄此似順也非順也此亦自生自死自厚自薄【生死厚薄已制於稟生受形之先豈貴賤愛惡之所能增損於有生之後哉蓋身爲天地之委形生爲天地之委順彼天地旣已委化於我矣猶不能犯其分之自然矧非汝之所有又豈貴賤之所能存亡愛惡之所能厚薄哉𨿽然貴賤存忘愛增厚薄生於有見妄爲同異眾見則同獨見則異以同爲順以異爲逆循其本然奚有逆順謂之逆順似之而非防其所爲咸其自爾是以推原有生有身之所自𨿽生不知身身不知生而況於貴賤愛惡哉𨿽然列子論此亦明有生有身之妙咸本於自然將以祛世之惑者貪生失理徇利累形爾至於尊生重本欲爲天下之寄托者寧蹈其似順不爲其輕薄也】

鬻熊語文王曰自長非所增自短非所損算之所亡若何老聃語關尹曰天之所惡孰知其故言迎天意揣利害不如其已

【長短之不可增損猶鳧鶴之不可防續也方未生無身之時旣有制之者矣算猶智也豈智之所能柰何哉皆天而已矣是以人之所惡卽天之所惡也天豈私惡於人哉其故必有所自矣特不止於耳目之所接不可俄而知耳順而受之可也若夫以智爲鑿揣而銳之精神而妄億度徳經謂之前識此道之華而愚之始也故其語關尹喜以迎天意揣利害爲不如其已億則屢中孔子所以惡子貢也】

楊布問曰有人於此年兄弟也言兄弟也才兄弟也貌兄弟也而壽夭父子也貴賤父子也名譽父子也愛憎父子也吾惑之楊子曰古之人有言吾嘗識之將以告若不知所以然而然命也今昏昏昧昧紛紛若若隨所爲隨所不爲日去日來孰能知其故皆命也

【在我者有性在天者有命性可修不可弛命可聽不可幹君子之處己行法以俟命而已亦奚欲以此道而徼此福哉楊朱乃區區度年徳才貌之厚薄而計其壽夭貴賤名譽愛憎之差殊父子而兄弟之兄弟以言長少之相從父子以言尊卑之不等也此謂以惑復於惑是爲大惑殊不知命之所爲昏昏昧昧而非智之所能明紛紛若若而非理之所能辯隨所爲而不匿於無隨所不爲而不滯於有日去而與化俱運日來而與時偕顯夫孰能知其故此造化之所以妙萬物也如造化亦計斯人當生之所爲而爲之響應則其生化萬物其道亦淺矣】

夫信命者亡壽夭信理者亡是非信心者亡順逆信性者亡安危則謂之都亡所信亡所不信眞矣愨矣奚去奚就奚哀奚樂奚爲奚不爲

【所謂亡壽夭是非逆順安危者非無之也有若顏壽而跖夭𨿽使有道者誠能信命矣安能厚誣其人謂顏子爲壽而彭祖爲夭哉亦於壽夭之間任其自然而不有之爾夫惟不有則壽夭兩行是所以爲無之也其於是非逆順安危亦若是而已矣謂之都亡所信則以亡壽夭亡是非亡逆順亡安危也謂之都亡所不信則以信命信理信心信性也若然者好惡不存故無有於避就憂喜不形故無有於哀樂隨所不爲故無所爲隨所爲故無所不爲斯可名於眞矣愨矣眞言精而不僞也愨言實而不妄也】

黃帝之書云至人居若死動若械亦不知所以居亦不知所以不居亦不知所以動亦不知所以不動亦不知所以眾人之觀易其情貌亦不謂眾人之不觀不易其情貌獨往獨來獨出獨入孰能礙之

【居若死心如死灰也言其無心而自止也動若械發若機括也言其因物而後動也隨時動隨時止是居與不居動與不動因其自然皆所不知若是則物我兼忘而視聽俱泯矣奚有於觀骨肉都融而情貌無寄矣奚有於易超然疑獨無與爲偶獨出獨入獨往獨來夫孰得而礙之若夫眾人之動止異是矣內外之分不定榮辱之境不辯以有名爲尊榮以無名爲卑辱情貌之易不易乃在於人之觀不觀是以畏威畏刑畏畏人愁結其五臟桎梏其形體終身役役與化俱䢐可不悲哉曷亦不思吾之爲我奚假於人審夫吾之我則眾人之觀不觀不足知吾之情貌不必易矣然則至人之不離於眞眾人之不能見獨豈有他哉在我而已】

墨杘單至嘽咺憋懯四人相與遊於世胥如志也窮年而不相知情自以智之深也巧佞愚直婩斫便辟四人相與遊於世胥如志也窮年而不相語術自以巧之微也防防情露極淩誶四人相與遊於世胥如志也窮年而不相曉悟自以爲才之得也眠娫諈諉勇敢怯疑四人相與遊於世胥如志也窮年而不相謫發自以行無戾也多偶自專乘權立四人相與遊於世胥如志也窮年而不相顧眄自以時之適也此眾態也貌不一而咸之於道命所歸也

【墨杘單至則夷俟恐懼之異情也嘽咺憋懯則迂緩輕發之異態也巧佞愚直則儇利鄙朴之不同婩斫便辟則彊防柔佞之不一防防情露則多數淺中之殊情極淩誶則訥澀辯給之異狀眠娫諈諉則或暗於疏通或樂於煩重勇敢怯疑則或喜於奮厲或安於畏懦多偶則雷同者也自專則任己者也乘權則假威以尙人也立則自奮而無輔者也爰自大朴旣防斯民馳騖於是非利害之塗情態百出不可勝窮列子姑卽其情之所鐘術之所傳才之所施行之所著時之所遭者防言其別有二十焉情者自以智之深術者自以巧之微才者自以其有得行者自以其無戾時者自以其適宜紛紛若若人各是其所是而非其所非胥如其志而窮其年眾態之不一如此防其所以則是非成敗均於有生羙惡好丑同之於盡是其所以咸之於道而同歸於命也𨿽咸之於道而不能知道𨿽同歸於命而不能信命任私智執偏見惟一己之是徇忘天下之大公若是則其比形扵天地也與夫夔蛇風目之相憐無以異矣何貴於有生之最靈哉惟體道而至於命者則心凝而形釋心凝則內無有於智態形釋則外無有於貌色是乃眾態之所資而眾態無得而名者常逍遙乎天地之間而心意自得俯視眾態不亦悲乎】

佹佹成者俏成也初非成也佹佹敗者俏敗者也初非敗也故迷生於俏俏之際昧然於俏而不昧然則不駭外禍不喜內福隨時動隨時止智不能知也

【天下之理至防而明其未兆爲防而其理爲至明賢人睹於未萌眾人暗於成事於事之成且或暗之而況於成敗之幾乎宜其昧然而莫之知也𨿽然所謂俏成俏敗者初無有俏也理之成敗默定於未行之先矣𨿽曰因俏生迷其實因迷有俏爾惟不能睹成敗之未形而惑於俏之際𨿽成也不敢必其成惴惴然惟恐其或失也𨿽敗也不自以爲敗望望然猶幸於有得也若是則安得不駭外禍而喜內福哉苟能於俏之際而不昧然則其成自成其敗自敗視禍福之至猶晝夜之往來寒暑之疊運見出可以知入觀往足以知來又奚以憂喜於其間哉若然者進乎智而與乎道矣𨿽死生之大且無變乎己而況利害之端乎】

信命者於彼我無二心於彼我而有二心者不若揜目塞耳背阪面隍亦不墜僕也故曰死生自命也貧窮自時也怨夭折者不知命者也怨貧窮者不知時者也當死不懼在窮不戚知命安時者也

【商丘開之蹈水火自以謂物無迕者心一而已則信命者於彼我無二心可見矣不知信命則執著於我我立而彼自具矣彼自具而好惡立好惡交起則憂喜疊用𨿽未嘗背阪面隍而常有墜僕之憂揜目塞耳者非眞能忘聞見也然聞見暫窒𨿽眞背阪面隍亦不墜僕此知命安時者所以當死不懼在窮不戚也】

其使多智之人量利害料虛實度人情得亦中亡亦中其少智之人不量利害不料虛實不度人情得亦中亡亦中量與不量料與不料度與不度奚以異惟亡所量亡所不量則全而亡防亦非知全亦非知喪自全也自亡也自喪也

【量利害之成敗料虛實之有無度人情之好惡此多智之人也不智者反此然而智不盡中愚不盡亡是量與不量料與不料度與不度皆無以異矣然而不可謂智不盡中而廢其智也亦不可謂愚不盡亡而守其愚也惟無所量無所不量用智而不役於智任智而不恃其智則得喪兩亡常能全而亡喪不知其所以然而然矣】

齊景公遊於牛山北臨其國城而流涕曰美哉國乎鬱鬱芊芊若何滴滴去此國而死矣使古無死者寡人將去斯而之何史孔梁丘據皆從而泣曰臣賴君之賜防食惡肉可得而食駑馬稜車可得而乘也且猶不欲死而況吾君乎晏子獨笑於旁公雪涕而顧晏子曰寡人今日之遊悲孔與據皆從寡人而泣子之獨笑何也晏子對曰使賢者常守之則太公桓公將常守之矣使有勇者而常守之則莊公公將常守之矣數君者將守之吾君方將被蓑笠而立乎畝之中惟事之卹行假念死乎則吾君又安得此位而立焉以其疊處之疊去之至於君也而獨爲之流涕是不仁也見不仁之君見謟諛之臣臣見此二者臣之所爲獨竊笑也景公慚焉舉觴自罰罰二臣者各二觴焉

【罰爵所以養气之不足也景公臨其國城羨美外慕將常守之而無術至於悲泣而不已及聞晏子之言始悟其所養之不充也故舉觴自罰罰二臣者各二觴焉二觴有副焉所以甚其不足也】

魏人有東門吳者其子死而不憂其相室曰公之愛子天下無有今子死不憂何也東門吳曰吾常無子無子之時不憂今子死乃與向無子同臣奚憂焉

【有人之形未有無人之情者惟太古之人則能忘情其下則不及情苟不至乎忘情而泊然無憂則不及情者爾人而無情何以謂之人故𨿽以孔子之渉世其於顏子之死也則哭之慟以謂非夫人之爲慟而誰爲其不能忘情如此然則東門吳之子死不憂其眞能忘情者歟】

農赴時啇趣利工追術仕逐勢勢使然也然農有水旱啇有得失工有成敗仕有遇否命使然也

【此力命之篇也列子旣極言有生皆制於命矣又惡其以力爲無功而溺於莫之爲也言此者將使力命兩行而不失其然之冥運爾】

【力命解孟子謂仁義禮智爲命也有性焉君子不謂命也以】

【臭味聲色爲性也有命焉君子不謂性也性則人力之可勉命則天理之不易𨿽性所有不可不習則人力不可廢𨿽天所命必因於人則天命不可任命之所制或存於性性之所有或制於命性命常並行天人常相因人之壽夭窮達貴賤貧富無不出於此故列子有力命之篇焉嘗求列子之言如主於命謂力爲無功於物矣然亦不欲廢人力之所爲而委化於命也要在於不累夫壽夭貴賤窮達貧富而制命在我爾且以力對命則自然使然若相待而不可相無槪之以道無非命者故人之所欲爲者命也人之所不爲者亦命也爲之而成者命也爲之而不成者亦命也直而推之曲而任之壽夭窮達貴賤貧富無非自爾夫旣謂之自爾無制之者𨿽有壽夭孰爲增損𨿽有窮達安足喜悲故知命者於此則順而受之而已爾是以孔子之聖自生民以來未之有也一制於命則再逐於魯伐木於宋窮於啇周圍於陳蔡卒之一君無所鉤用其天縱之將聖載之空言而不得見之行事斯可以爲命矣爲夫子者修一身任窮達知去來之非我止變亂於心慮其樂天知命如此故能窮亦樂通亦樂而所樂非窮通也然而自非聖人未有由於命之所制而能知者非特不知而已抑又區區計人力之未爲攘臂而仍之是可悲矣故鮑叔厚夷吾於其始而夷吾薄之於其終隰朋薄夷吾於其始而夷吾厚之於其終鄧析屈子產之治子產用鄧析之刑子產用其刑於始鄧析遇其誅於終厚者其自厚也薄者其自薄也用者不得不用也誅者不得不誅也皆命也非人之所能爲也而數子者方且自謂智能之所爲而不識夫固然之理此桓文之治所以羞稱於孔門子產之惠所以貶於孔子也有若季梁之重貺神醫則𨿽死生之大不能變矣有若齊景公之臨其國城而流涕則於利害之端且猶惑之皆命也知不知其別若此此子列子所以不免於辯也𨿽然北宮子嘗以薄於命而愧夫西門子造事而達美及其旣悟則榮辱俱忘終身逌然是則𨿽薄於命也命果足以制之耶列子之意明其已悟者要以覺其未悟者而使之求有悟爾且列子一篇之防𨿽盡祛力命之惑矣終則以力不可不爲命不可不聽爲命之至故以仕農工啇勢命之說終焉】

沖虛至徳眞經解卷六﹤子部﹐道家類﹐沖虛至徳眞經解﹐卷七﹥

欽定四庫全書

沖虛至徳眞經解卷七

宋江遹撰

楊朱

楊朱遊於魯捨於孟氏孟氏問曰人而已矣奚以名爲曰以名者爲富旣富矣奚不已焉曰爲貴旣貴矣奚不已焉曰爲死旣死矣奚爲焉曰爲子孫名奚益於子孫曰名乃苦其身憔其心乘其名者澤及宗族利兼鄕黨況子孫乎凡爲名者必廉廉斯貧爲名者必讓讓斯賤曰管仲之相齊也君淫亦淫君奢亦奢志合言從道行國霸死之後管氏而已田氏之相齊也君盈則已降君斂則已施民皆歸之因有齊國子孫享之至今不絕若實名貧僞名富曰實無名名無實名者僞而已矣昔者堯舜僞以天下讓許由善捲而不失天下享祚百年伯夷叔齊實以孤竹君讓而終亡其國餓死於首陽之山實僞之辯如此其省也

【道常無名名之生在於物成數定之後智者惡事物之紛錯也不得已如事物而彊爲之名爾名非自然也凡在可名之域者皆僞而已矣𨿽然名以出信必依於實實不自顯必假於名名矣乎將必循名而蹈實也但惡夫守名而累實爾悠悠之徒不知身之非我有也故趣富貴於當生不知子孫之非我有也故競虛名於旣往其始也將徇名而求實其終也乃徇名而妨實且以實非名則管氏之奢奚無益於子孫以名非實則田氏之廉何乃因有齊國蓋名不可去名不可趣趣名則實斯毀矣實聚則名斯立矣且趣當生則夷齊之遜不若堯舜之僞將卹我後則管仲之奢不若田氏之廉若欲名實兼之惡可哉列子非有貴乎世俗之富貴也非不知堯舜夷齊之不與名期而名歸之而爲天下後世之所共羙也蓋𨿽聖人之應世日與接構則名亦旣有均在可議之域矣列子言此欲學者務造乎道之無名而已如或矯情乎仁義禮教以盜當世之虛名非特不得名並與夫利而失之矣曾不若盜貨者之猶得肆情於當生爾此殆矯枉不得已之言歟】

楊朱曰百年壽之大齊得百年者千無一焉設有一者孩抱以逮昏老幾居其半矣夜眠之所弭晝覺之所遺又幾居其半矣痛哀苦亡失憂懼又幾居其半矣量十數年之中逌然而自得亡介焉之慮者亦無一時之中爾則人之生也奚爲哉奚樂哉爲美厚爾爲聲色爾而美厚復不可常厭足聲色不可常聞乃復爲刑賞之所禁勸名法之所進退遑遑爾競一時之虛譽規死後之餘榮偊偊爾順耳目之觀聽惜身意之是非徒失當年之至樂不能自肆於一時重囚累梏何以異哉【百年之生憂患所瘁陰陽防其外嗜欲蠧其內無彊無堅爲疾爲惱夜眠而神勞晝覺而形役計人之生安得無介然之慮於斯須之頃哉然而介然之慮存之則憂懼釋之則逸樂存之在我釋之在我人之所以毎蹈於憂患之域者彼豈甘心於憂患哉由其以羙厚聲色爲可樂是以競譽規榮愼耳目惜是非偊偊遑遑爲刑賞之所禁勸名法之所進退日罹於憂患而不自悟矣是則百年之生旣不能內得於天樂又不能自肆於一時而兩失之矣其與重囚累梏何以異哉莊子亦以此爲久病長阨而不死者也夫列子之設心豈欲使斯民自肆於聲色之娛哉蓋深醜夫遑遑競虛譽者之無益於身不若縱脫而趨當生之樂者爲猶愈爾是亦矯枉之言歟】

太古之人知生之暫來知死之暫往故從心而動不違自然所好當身之娛非所去也故不爲名所勸從性而遊不逆萬物所好死後之名非所取也故不爲刑所及名譽先後年命多少非所量也

【死之與生一往一反爾太古之人大朴未防渾淪之質不雕於人僞故能原始反終而知死生之說由是從心而動從性而遊無往而不逌然自得矣性於心爲體心於性爲用去性而後從心故從心而動則能不違自然所好之在我者爾從性而遊然後能不逆萬物所好且動或廹之不若遊之適也從心而動不去當身之娛是不爲近名之善也故不爲名所勸從性而遊不規旣往之名是不爲近刑之惡也故不爲刑所及若然者其視死生之變直猶夜旦之常爾又何暇計其名譽之先後量其年命之多少哉】

楊朱曰萬物所異者生也所同者死也生則有賢愚貴賤是所異也死則有臭腐消滅是所同也𨿽然賢愚貴賤非所能也臭腐消滅亦非所能也故生非所生死非所死賢非所賢愚非所愚貴非所貴賤非所賤然而萬物齊生齊死齊賢齊愚齊貴齊賤十年亦死百年亦死仁聖亦死凶愚亦死生則堯舜死則腐骨生則桀紂死則腐骨腐骨一矣孰知其異且趣當生奚遑死後【生死交謝初無同異小智自私於大同中妄見成異因異立同由是生死之同異昏擾而無辦矣楊朱欲齊生死之變而一之故卽俗之所見以生爲異以死爲同要其終必歸於無同無異也或遽而語之至道之所謂一則彼將殽亂於滑疑之際而其惑終不可解矣此乃聖人之常善救人也且齊萬物之變必以堯舜桀紂爲言者將祛世之重惑宜以狂聖之極天下萬世之所共信者爲之言也且謂堯舜同於桀紂非苟然也堯舜應世之迹因時合變未免於有所殉則其迹安得不同趨於腐骨哉若夫堯舜之所以爲堯舜是乃孔子所謂蕩蕩乎民無能名又安得與桀紂同腐哉】

楊朱曰伯夷非亡欲矜淸之郵以放餓死展季非亡情矜貞之郵以放寡宗淸貞之誤善之若此

【人之生因情有欲以欲發愛欲而無以節之則盈嗜欲長好惡而性命之情病矣是所以謂誤善也所矜在於淸正則能抑其情而節其欲矣安得爲誤善𨿽然伯夷展季旣有矜淸正之名而存心於矯枉救獘則其迹未免於有郵是亦爲情欲之所役也放而至於餓死寡宗則謂之誤善不亦可乎是以聖人緣督以爲經而不爲己甚也】

楊朱曰原憲窶於魯子貢殖於衛原憲之窶損生子貢貢之殖累身然則窶亦不可殖亦不可其可焉在曰可在樂生可在逸身故善樂生者不窶善逸身者不殖【人之生也必將物以爲養則耕而食織而衣所不可已也𨿽太古之民亦莫不若是也特不欲左右望而罔市利於富貴之中有司隴斷爾由前則不窶是所以爲樂生也由後則不殖是所以爲逸身也蓋窶則艸冠縰履而杖藜安可以言樂生殖則滿心戚焦而求益安可以言逸身以是知列子之道不爲己甚於世道之安危未嘗都忘之也】

楊朱曰古語有之生相憐死相捐此語至矣相憐之道非惟情也勤能使逸饑能使飽寒能使溫窮能使達也相捐之道非不相哀也不含珠玉不服文錦不陳犧牲不設明器也

【立後王君公以治天下之民欲其不懈於位是乃生相憐之道也至於死則略矣𨿽有良朋不過況我以永嘆而已是乃相捐之道也】

晏平仲問養生於管夷吾管夷吾曰肆之而已勿壅勿閼晏平仲曰其目柰何夷吾曰恣耳之所欲聽恣目之所欲視恣鼻之所欲向恣口之所欲言恣體之所欲安恣意之所欲行夫耳之所欲聞者音聲而不得聽謂之閼聰目之所欲見者美色而不得視謂之閼明鼻之所欲向者椒蘭而不得嗅謂之閼顫口之所欲道者是非而不得言謂之閼智體之所欲安者美厚而不得從謂之閼適意之所欲爲者放逸而不得行謂之閼性凡此諸閼廢虐之主去廢虐之主熙熙然以俟死一日一月一年十年吾所謂養拘此廢虐之主錄而不捨戚戚然以至久生百年千年萬年非吾所謂養

【子列子之學於老商子三年之後心不敢念是非口不敢言利害則於口之所欲言意之所欲行莫得而恣也故老商見之始一解顏而笑至於九年之後橫心之所念橫口之所言則於是乎得恣而肆之勿壅勿遏矣故老商許其內外進矣所謂恣耳之聽恣目之視恣鼻之向恣體之安亦若是而已非曰玩足於聲色嗅味以犯人理之所惡然後爲恣也能進此者是所謂聞道也朝聞道夕死可矣故𨿽一日一月之生亦足以爲養矣又奚以戚戚然久生爲哉此列子論養生之至理也管仲晏子曾西之所不爲曾何足以進此道乎蓋晏平仲豚肩不掩豆是躬儉者也管夷吾三歸反玷是好奢者也晏平仲管夷吾其問其答固宜若是矣二子之問答譬猶果蓏之理其言適有與道相當者故列子取其說以寓夫至道非欲學者爲管晏之所爲也】

管夷吾曰吾旣告子養生矣送死柰何晏平仲曰送死略矣將何以告焉管夷吾曰吾固欲聞之平仲曰旣死豈在我哉焚之亦可沈之亦可瘞之亦可露之亦可衣薪而棄諸溝壑亦可衮裳繡文而納諸石槨亦可惟所遇焉管夷吾顧謂鮑叔黃子曰生死之道吾二人進之矣

【得道者之於送死以天地爲棺槨以日月爲連璧以星辰爲珠璣以萬物爲賫送則其所遇烏乎往而不可哉】

子產相鄭專國之政三年善者服其化惡者畏其禁鄭國以治諸侯憚之而有兄曰公孫朝有弟曰公孫穆朝好酒穆好色朝之室也聚酒千鐘積麯成封望門百步糟漿之气逆於人鼻方其荒於酒也不知世道之安危人理之悔室內之有亡九族之親疏存亡之哀樂也𨿽水火兵刃交於前弗知也穆之後庭比房數十皆擇稚齒婑媠者以盈之方其聃於色也屏親眤絕交遊逃於後庭以晝足夜三月一出意猶未愜鄕有處子之娥姣者必賄而招之媒而挑之弗獲而後已子產日夜以爲戚密造鄧析而謀之曰僑聞治身以及家治家以及國此言自於近至於遠也僑爲國則治矣而家則亂矣其道逆耶將奚方以救二子子其詔之鄧析曰吾怪之久矣未敢先言子奚不時其治也諭以性命之重誘以禮義之尊乎子產用鄧析之言因間以謁其兄弟而告之曰人之所以貴於禽獸者智慮智之所將者禮義禮義成則名位至矣若觸情而動於嗜欲則性命危矣子納僑之言則朝自悔而夕食祿矣朝穆曰吾知之久矣擇之亦久矣豈待若言而後識之哉凡生之難遇而死之陽及以難遇之生俟陽及之死可孰念哉而欲尊禮義以誇人矯情性以招名吾以此爲弗若死矣爲欲盡一生之歡窮當年之樂惟患腹溢而不得恣口之飲力憊而不得肆情於色不遑憂名聲之醜性命之危也且若以治國之能誇物欲以辭亂我之心榮祿喜我之意不亦鄙而可憐哉我又欲與若別之夫善治外者物未必治而身交苦善治內者物未必亂而性交逸以若之治外其法可暫行於一國未合於人心以我之治內可推之於天下君臣之道息矣吾常欲以此術而諭之若反以彼術而教我哉子產忙然無以應之佗日以告鄧析鄧析曰子與眞人居而不知也孰謂子智者乎鄭國之治偶爾非子之功也

【肆情於色人情之所惑著人理之所甚醜者恣口之飲人情之所同欲先王之所誥戒者常人之情目欲視色至於閼明而不得恣者非眞能黜嗜欲也畏夫性命之危有所拘而不得逞耳口欲羙味至於閼適而不得恣者非眞能忘好惡也惡夫名聲之醜有所避而不得恣爾由是尊禮義矯情性終於其身視其外若能恬淡無爲者語其坐馳之情則甚俛仰之間再撫四海之外志念所在無所不至亦無所不爲矣若是則百年之生內愁其心智外苦其形體亦何生之樂哉若夫朝穆之所爲則眞而已矣其所謂恣口之飲者非荒酖於酒也其所謂肆情於色者非沈湎冒色也蓋朝穆於世道之安危人理之得喪知之久矣擇之亦久矣爲欲畫一生之歡窮當年之樂故恣口之飲肆情於色𨿽名聲之醜曾不遑憂性命之危亦不暇卹此所謂治內而不治外無愧乎道徳不爲仁義之操而敢爲滛僻之行者也以其道之眞以治身者推而行之天下可土苴而治也子產方且以乘輿濟人於溱洧爲治未免爲國人之所非鄧析之所屈所謂善治外者物未必治而身交苦其法可暫行於一國未合於人心者也安足以知二子之眞其不能知則亦已矣又以辭亂其心榮辱喜其意則其爲誠可鄙其意爲可憐矣以是相鄭而專國之政𨿽曰善者服其化惡者畏其禁初不知其所以爲治是殆得之於偶爾豈其功哉子產之於朝穆適居季孟之間其趨操之不侔內外之異治若此故曰使道而可以告人則人莫不告其兄弟也且爲鄧析者其初於朝穆之道爲未察也故聞子產之言則與子產同其戚其終於朝穆之道爲有得也故聞子產之言則與子產異其知也噫微鄧祈之言則後之觀朝穆者幾不盡同子產之戚而終莫能知其眞矣】

衛端木叔者子貢之世也借其先貲家累萬金不治世故放意所好其生民之所欲爲人意之所欲玩者無不爲也無不玩也墻屋臺榭園囿池沼飲食車服聲樂嬪禦擬齊楚之尹焉至其情所欲好耳所欲目所欲視口所欲嘗𨿽殊方偏國非齊土之所產育者無不畢致之猶藩墻之物也及其遊也𨿽山川阻險塗逕修遠無不必之猶人之行咫步也賓客之在庭者日百往庖廚之下不絕煙火堂廡之上不絕聲樂奉養之餘先防之宗族宗族之餘次防之邑裏邑裏之餘乃防之一國行年六十气幹將衰棄其家事都防其庫藏珍寶車服妾媵一年之中盡焉不爲子孫畱財及其病也無藥石之儲及其死也無瘞埋之資一國之人受其施者相與賦而藏之反其子孫之財焉禽骨釐聞之曰端木叔狂人也辱其祖矣假幹生聞之曰木叔達人也徳過其祖矣其所行也其所爲也眾意所驚而誠理所取衛之君子多以禮教叩持固未足以得此人之心也

【子貢以貨殖累其身者也方其貨殖財積而不敢用服膺而莫之舍滿心戚焦求益而不止可謂憂矣夫以子貢之富丰屋羙服厚味姣色以終其身無有於不足也其所以求益而不止者爲子孫無窮之計也噫孫子非汝有也認而有之亦惑矣抑又苦體絕甘約己之養以貨殖見棄於聖人門務求適其適可不爲之大哀耶爲端木叔者借其先貲初不知貨殖之勤而有萬金之累旣已有之又能用之由是放意所好無不爲而無不玩其適意而志得擬齊楚之君非特能用之至其气幹之將衰又能防其有而盡之以俗觀之薄於子孫之遺甚矣其後受其施者相與反其子孫之財是亦不爲無所遺矣噫爲木叔者其生也無貨殖之累而盡一生之歡其死也不爲子孫畱財而不失子孫之財其所行所爲是乃眾意之所驚而誠理之所取誠理所在非聖人不足以盡之此束於教者所以不免於驚其神也噫狂聖異域奚啻天壤達而以爲狂惑亦甚矣楊子謂大聖爲難知不以此歟】

孟孫陽問楊子曰有人於此貴生愛身以蘄不死可乎曰理無不死以蘄久生可乎曰理無久生生非貴之所能存身非愛之所能厚且久生奚爲五情好惡古猶今也四體安危古猶今也世事苦樂古猶今也變易治亂古猶今也旣聞之矣旣見之矣旣更之矣百年猶厭其多況久生之苦也乎孟孫陽曰若然速亡愈於久生則踐刃入湯火得所志矣楊子曰不然旣生則廢而任之究其所欲以俟於死將死則廢而任之究其所之以放於盡無不廢無不任何遽遲速於其間乎

【囿於有生生不離形形終必獘役於有化化常流形形安能久是以百年壽之大齊也得百年者千無一焉理或不能久生而況於不死乎究其生之存亡初不屬我察其生之憂患爰以久生方其有生汝形之內五情之好惡汨於中汝身之中四體之安危迫於外一世之間萬事之苦樂交於前一日之變與一月之化不異也一歲之遷與百年之變不殊也旣聞而知之旣見而識之旣更而歷之又安以久生爲哉𨿽然死之與生猶彼旦暮生奚足喜死奚足悲亦不可以其不足喜而厭於久生也亦不必以其不足悲而樂於速亡也是以得道者之於生死旣生則廢而任之究其所欲以俟於死不爲溝瀆之自經也將死則廢而任之究其所之以放於盡不爲吐故納新之壽考也𨿽無心於久生有若彭之壽亦不厭也𨿽無心於速亡有若顏之夭亦順化也無不廢無不任如斯而已】

楊朱曰伯成子髙不以一毫利物捨國而隱耕大禹不以一身自利一體偏楛古之人損一毫利天下不與也悉天下奉一身不取也人人不損一毫人人不利天下天下治矣

【於易損下益上爲損損上益下爲益蓋益必有損損終必益損益盈虛消息之理也若夫萬物之生均含至理無欠無餘增之一毫性無餘地損之一毫性無餘物則益之而損損之而益皆不中也名曰治之而亂孰甚耶惟無以損益爲者則物我兼利之道也莊子言自容成氏而至於神農氏之時民皆甘其食美其服樂其俗安其居至老死而不相往來可謂人人不損一毫人人不利天下也若此之時則至治矣】

禽子問楊朱曰去子體之一毛以濟一世汝爲之乎楊子曰世固非一毛之所濟禽子曰假濟爲之乎楊子弗應禽子出語孟孫陽孟孫陽曰子不達夫子之心吾請言之有侵若肌膚獲萬金者若爲之乎曰爲之孟孫陽曰有斷若一節得一國子爲之乎禽子默然有間孟孫陽曰一毛防於肌膚肌膚防於一節省矣然則積一毛以成肌膚積肌膚以成一節一毛固一體萬分中之一物柰何輕之乎禽子曰吾不能所以答子然則以子之言問老聃關尹則子言當矣以吾言問大禹墨翟則吾言當矣孟孫陽因顧與其徒佗事

【世之語楊子者以其道主於爲我因謂𨿽拔其體之一毛而濟天下亦所不爲也列子稱其言則異此矣楊子之言蓋曰一世之大必非一毛之所能濟一毛旣不足以濟一世矣又安以假濟爲言乎禽子之問亦不豫矣故楊子不應夫楊子之設心以爲一毛之於肌膚𨿽若多寡之不同而肌膚固一毛之積均我體則均所愛矣柰何輕一毛而重一節哉能使人人尊生重本而不輕於一毛則天下有餘治哉楊子之愛一毛者非愛一毛也愛其身也人皆愛其身而不知一毛之惜不惜一毛積而至於殞身而不知覺矣人於愛身則是之於愛一毛則非之弗思甚也嘗觀人之有生貴則治賤卑則事尊終身役役無非爲物曾無一毫之爲己曷亦不思我之生也其以我耶其亦爲人而生我耶如其在我則我奚爲而不自爲耶且將以爲人也我之不能自治又奚以爲人哉列子深丑夫世之逐萬物而不反者故其書毎托於楊氏爲我之言禽子終不能達其況方且謂以吾言問大禹墨翟則吾言當矣是特見大禹墨翟之迹爾非特不知楊子亦不知大禹墨翟矣孟孫陽因顧與其徒佗事以其言之不也】

楊朱曰天下之羙歸之舜禹周孔天下之惡歸之桀紂然而舜耕於河陽陶於雷澤四體不得暫安口腹不得美厚父母之所不愛弟妹之所不親行年三十不告而娶及受堯之禪年已長智已衰商鈞不才�位於禹戚戚然以至於死此天人窮毒者也鯀治水土績用不就殛諸羽山禹纂業事讎惟荒土功子產不字過門不入身體偏楛手足胼胝及受舜禪卑宮室美紱冕戚戚然以至於死此天人之憂苦者也武王旣終成王防弱周公攝天子之政邵公不悅四國流言居東三年誅兄放弟僅免其身戚戚然以至於死此天人之危懼者也孔子明帝王之道應時君之聘伐於宋削迹於衛窮於商周圍於陳蔡受屈於季氏見辱於陽虎戚戚然以至於死此天民之遑遽者也凡彼四聖者生無一日之歡死有萬世之名名者固非實之所取也𨿽稱之弗知𨿽賞之不知與株塊無以異矣桀借累世之資居南面之尊智足以距羣下威足以震海內恣耳目之所娛窮意慮之所爲熙熙然以至於死此天民之逸蕩者也紂亦借累世之資居南面之尊威無不行志無不從肆情於傾宮縱欲於長夜不以禮義自苦熙熙然以至於誅此天民之放縱者也彼二防也生有從欲之歡死被愚暴之名實者固非名之所與也𨿽毀之不知𨿽稱之弗知此與株塊奚以異矣彼四聖𨿽美之所歸苦以至終同歸於死矣彼二凶𨿽惡之所歸樂以至終亦同歸於死矣

【舜爲帝之盛帝禹爲王之首王周公之忠聖孔子之明道皆聖人之極致天下萬世莫不尊親者也而舜之窮毒禹之憂苦周公之危懼孔子之遑遽考之虞夏商周之書稽之孔子之言其理爲不誣謂之戚戚然以至扵死不爲溢惡之言矣至扵桀紂之逸蕩放縱恣耳目之所娛窮意慮之所爲肆情於傾宮縱欲於長夜此可謂熙熙然足於從欲之歡矣天下之美歸之舜禹周孔而謂之四聖天下之惡歸之桀紂而謂之二凶四聖被萬世之虛名二凶享當身之實利實固非名之所與名固非實之所取要其所謂毀譽徒傳於萬世之下毀譽之者何能知其前爲其毀譽者亦何知於後𨿽有毀譽與株塊何以異哉謂美惡爲同歸於死不亦宜乎列子言此不欲天下之人去四聖之名趣二凶之實也使求道者審名實之俱非知憂喜之均累故以天下萬世之所同是非者爲言俾之遺聖人之迹而求聖人之道也且爲四聖者樂天知命未始有憂其所謂窮毒憂懼皆不得已而應世與民同吉凶之患而憂民之憂爾其所以有聖智之名者亦人與之名而弗拒爾必知此而後知列子之言是乃與四聖同道者】

楊朱見梁王言治天下如運諸掌梁王曰先生有一妻一妾而不能治三畝之園而不能蕓而言治天下如運諸掌何也對曰君見其牧羊者乎百羊爲羣使五尺童子荷箠而隨之欲東而東欲西而西使堯牽一羊舜荷箠而隨之則不能前矣且臣聞之吞舟之魚不遊枝流鴻鵠髙飛不集污池何則其極遠也黃鐘大呂不可從煩奏之舞何則其音防也將治大者不治細成大功者不成小此之謂矣

【治天下者必知所謂如運諸掌而後可以語治也楊子曰天下爲大治之在道四海爲遠治之在心信斯言也則不下帶而道存奚啻運諸掌哉苟能此道矣則我無爲而民自治我好靜而民自正是以不治治之也如欲治之而治則一妻一妾已不勝其治矣三畝之園已難爲其力矣是使堯牽羊而舜荷箠之也故曰將治大者不治細成大功者不成小】

楊朱曰太古之事滅矣孰志之哉三皇之事若存若亡五帝之事若覺若夢三王之事或隱或顯億不識一當身之事或聞或見萬不識一目前之事或存或廢千不識一太古至於今日年數固不可勝紀但伏羲已來三十餘萬歲賢愚好醜成敗是非無不消滅但遲速之間爾矜一時之毀譽以焦苦其神形要死後數百年中余名豈足潤枯骨何生之樂哉

【可言可爲無非事者不離於言爲之域則不逃扵時數之運矣𨿽太古之治必有事焉皇之道帝之徳王之業世每降而事愈叢矣以耳目之見聞計所識之多寡或相倍蓰或相什伯或相千萬推而上之至於皇帝則存亡覺夢或有或無及於太古則已滅矣已失矣孰志之哉由是美惡之迹均在所遺謂善爲可趨則善名久亦滅矣謂惡爲可避則惡聲久亦消矣但遲速之間爾安可致惑於遲奔競而不已哉然則爲皇爲帝爲王其應世之事不離於可名之域其果是耶其果非也蓋帝王之迹出於感而應迫而動無心於名而人以其名歸之與夫矜毀譽而要名者異矣故其應世之事𨿽與時俱往而所以爲聖者則獨存而常人不然何以貴於聖人之治哉】

楊朱曰人肖天地之懷五常之性有生之最靈者人也人者爪牙不足以供守衛肌膚不足以自捍禦趨走不足以逃利害無毛羽以禦寒暑必將資物以爲飬性任智而不恃力故智之所貴存我爲貴力之所賤侵物爲賤然身非我有也旣生不得不全之物非我有也旣有不得不去之身固生之主物亦養之主𨿽全生身不可有其身𨿽不去物不可有其物有其物有其身是橫私天下之身橫私天下之物其惟聖人乎公天下之身公天下之物其惟至人矣此之謂至至者也

【人之生必將資物以爲飬性是乃飬生之主衛生之經達生之情所不可不爲而其爲不免矣蓋身固生之主故有生必先無離形物亦飬之主故飬形必先之物物有餘而形不飬者有之矣故𨿽不去物不可有其物形不離而生亡者有之矣故𨿽全生身不可有其身世之人不知飬形果不足以存生也橫私天下之身以爲我橫私天下之物以爲養是務夫生之所無以爲也形未必全而生理滅矣則世奚足爲哉能棄事遺生而至於形全精復者其惟聖人乎聖人猶兆於變化未能忘我也若夫至人之不離於眞則公天下之身而身不異物公天下之物而物無非我此莊子達生之所謂精而又精而此之謂至至者歟】

楊朱曰生民之不得休息爲四事故一爲壽二爲名三爲位四爲貨有此四者畏畏人畏威畏刑此謂之遁人也可殺可活制命在外不逆命何羨壽不矜貴何羨名不要勢何羨位不貪富何羨貨此之謂順民也天下無對制命在內

【人之始生也莫不有壽之道焉得其常性則壽矣秉彜而好徳則名斯賓之名立而位至矣名位立而資財有餘矣此四事之序也人之壽固有若彭祖之上及有虞下及五伯者則人之貪生奚有已哉至於烈士之殉名貪夫之殉財未得則患得旣得則患失苦心勞形終身遑遽豈復須臾之寧哉四事之於人毎不得而兼之有一於此𨿽終身役役曾不足以充其欲況於兼四者之有而徇之闕】

故語有之曰人不婚宦情欲失半人不衣食君臣道息周諺曰田父可坐殺晨出夜入自以性之恆啜菽茹藿自以味之極肌肉粗厚筋節防急一朝防以柔毛綈幕薦以粱肉蘭橘心防體煩內生病矣商魯之君與田父侔地則亦不盈一時而憊矣故野人之所安野人之所美謂天下無過此

【原注闕】

【固人情之所難以茹藿而易膏梁疑人之所易而不能易田父之安者習之移人不可遽易也矧夫汨於外物恬於俗學而欲俾之易其習而安於至道宜其未之思者以爲遠也】

昔者宋國有田夫常衣縕黂僅以過冬曁春東作自曝於日不知天下之有廣廈隩室綿纊狐貉顧謂其妻曰負日之暄人莫知者以獻吾君將有重賞裏之富室告之曰昔人有美戎菽甘枲莖芹萍子者對鄕豪稱之鄕豪取而嘗之蜇於口慘於腹眾哂而怨之其人大慚子此也

【衣縕黂者不知有廣廈隩室綿纊狐貉之溫美戎菽甘枲莖芹萍子者不知有膏梁之美暖暖姝姝而不知道之衣被萬物惑於世味而不知道之澹乎無味亦猶此矣】

楊朱曰丰屋美服厚味姣色有此四者何求於外有此而求外者無厭之性無厭之性陰陽之蠧也

【丰屋美服厚味姣色皆分外之物也苟務此而求之亦無厭之性也奚必外此而有求而後爲無厭哉孟子以目之色耳之聲鼻之臭四肢之安逸爲性列子之敎蘄於順性而逸樂惡夫矯情以招虛名故以有此四者而求於外爲陰陽之蠧也且言有此四者是或爲富足以有此四者爲言也如亦必待於求四者而有之其爲無厭孰大焉】

忠不足以安君適足以危身義不足以利物適足以害生安上不由於忠而忠名滅焉利物不由於義而義名絕焉君臣皆安物我兼利古之道也

【忠則敢於犯顏義則果於制物忠或過於厲己人則反菑之矣義或失於刻核則不肖之心應之矣若夫以道事君則身荷美名君都顯號不亦君臣皆安乎以道應物則我常無爲民皆自化不亦物我兼利乎老君曰大道廢有仁義國家昏亂有忠臣亦此意也】

鬻子曰去名者無憂老君曰名者實之賓而悠悠者趨名不已名固不可去名固不可賓邪今有名則尊榮亡名則卑辱尊榮則逸樂卑辱則憂苦憂苦犯性者也逸樂順性者也斯實之所系矣名胡可去名胡可賓但惡夫守名而累實守名而累實將卹危亡之不救豈徒逸樂憂苦之間哉

【鬻子之去名非無之也不守之爾老君之賓名非去之也不主之爾蓋有生斯有身有身斯有累物我交構事無非名名無非實性之苦逸名則系之名胡可都亡之耶悠悠之徒羨美虛名趨之不已因失其名實矣故慕仁之名者有至於殺身慕義之名者有至於滅親子推死扵忠尾生死於信是皆守名而累實卹危亡之不救者也列子此篇於名實之理反復告盡之矣慮夫學者遂以爲其道欲盡去天下之名也故又爲之曰但惡夫守名而累實者夫苟能不守其名而無累其實是乃鬻子之去名莊子之賓名聖人之所謂無名而處身應物之道無餘蘊矣】

【楊朱解子列子之經明大道之要傳黃帝堯舜禹湯文武周】

【公孔子之正統也楊氏爲我是邪說誣民者蠧聖人之道莫此爲甚故後之學聖人者以能言距楊墨爲聖人之徒觀列子以禦防爲名是亦以閒先聖之道爲己任也其書乃務引楊墨之言以垂訓嘗以孔子與墨子均爲天下之所願安利者至此又爲楊朱一篇之訓爲列子者其以楊朱之道爲不乖謬扵聖人而可以垂訓扵天下抑知其爲充塞仁義者又何以取其言哉列子之防亦可以意逆矣蓋楊氏爲我者也列子悲夫世之人逐物喪我不知存諸己者其生也爲壽爲名爲位爲富無一有益扵我者至其死也猶需利澤於子孫子孫天地之委蛻爾奚有扵我哉由是愼觀聽惜是非禁勸於賞刑進退扵名法遑遑偊偊以終其身不殊於重囚累梏曾不悟造化之生我以我而已則吾之生宜知爲我而使之勿喪也又焉以苦身焦心求得人之得適人之適而喪其爲我者耶以是知列子不欲天下皆爲楊氏之邪也欲其不役扵物知存我而已人能無喪其我則以之治國家推之天下皆其緒餘之所爲爾豈不盛哉𨿽然子列子之訓抑微矣其書明羣有以至虛爲宗藏谷均於亡羊故取楊朱邪說之尢者合聖人之道並爲一談蘄於學者不徇聖人之迹而求聖人之心也故凡寓楊朱之言無非至道之防其言至以四聖二凶爲同歸扵盡後之誦其書至此防有不疑列子謂堯舜爲果外乎道而眞與楊氏同爲邪說者是讀其文而不達其況之過也殊不知此篇正列子之所盡心而與夫堯舜禹湯文武周公孔子相爲始終者孔子曰知我者其惟春秋乎罪我者其惟春秋乎列子楊朱之篇是矣】

沖虛至徳眞經解卷七

欽定四庫全書

沖虛至徳眞經解卷八

宋江遹撰

符

子列子學於壺丘子林壺丘子林曰子知持後則可言持身矣列子曰願聞持後曰顧若影則知之列子顧而觀影形枉則影曲形直則影正然則枉直隨形而不在影屈伸任物而不在我此之謂持後而處先

【說符明聖人應世之事也聖人之應世感而後應廹而後動不得已而後起以物爲形以我爲影影常隨形而枉直我常任物而屈伸彼來則我與之來彼往則我與之往曩行而今止曩坐而今起人皆取先已獨取後若無特操者至於不與物爭而天下莫能與之爭是乃所以處先也子列子之師壺丘子林也嘗以弟子之謁而語之曰壺子何言哉至此則道其持後之言者天瑞則著聖人之道由天而之人故謂其不言說符則言聖人之道由人而之天故不免於有言始也不言而之天蓋聖人之本心終也言而之人殆聖人之不得已爾且列子之道生知而自得奚假於學哉將以是垂訓而爲萬世之師故始終必假師資之道以爲言也與孔子不居其聖而曰好古敏以求之同意】

關尹謂子列子曰言美則響美言惡則響惡身長則影長身短則影短名也者響也身也者影也故曰愼爾言將有和之愼爾行將有隨之

【易曰言行君子之樞機樞機之發榮辱之主也言行君子之所以動天地也故君子愼之】

是故聖人見出以知入觀往以知來此其所以先知之理也

【出入往來一機也人常昩扵至微之明必至扵物成數定而後能知其爲出入往來能見出以知入觀往以知來者其惟由本宗而兆變化之聖人乎易曰尺蠖之屈以求伸也龍蛇之蟄以存身也】

度在身稽在人人愛我我必愛之人惡我我必惡之湯武愛天下故王桀紂惡天下故亡此所稽也稽度皆明而不道也譬之出不由門行不從徑也以是求利不亦難乎嘗觀之神農有炎之徳稽之虞夏商周之書度諸法士賢人之言所以存亡廢興而非由此道者未之有也

【太易未判萬象渾淪兩儀旣分物物定位毫不能紊一二不可差聲動則響應形生而影從在我者其度可擬在人者其稽可決適堯舜則帝業可循由湯武則王功可襲神農有炎之徳得此而已虞夏商周之書載此而已法士賢人之言辯此而已𨿽至聖之人微妙通深不可識一出而應物未有不由此道以治也孟子自謂知言則曰聖人復起必從吾言矣其言閒先聖之道亦曰聖人復起不易吾言矣於聖人之未生逆知聖人之必行者以其不外乎稽度而已夫所謂人愛我我必愛之人惡我我必惡之聖人不以人之愛惡我而有憎愛於人也蓋曰人愛我必以我有以愛之也人惡我必以我有以惡之也】

嚴恢曰所爲問道者爲富今得珠亦富矣安用道子列子曰桀紂惟重利而輕道是以亡幸哉余未汝語也人而無義惟食而已是雞狗也彊食靡角勝者爲制是禽獸也爲雞狗禽獸矣而欲人之尊己不可得也人不尊己則危辱及之矣

【莊子嘗以珠諭黃帝之道矣珠之爲物至圓而明寶之至也圓則物莫能窒明則物無不鑑故以得珠諭道之富且惟得道者萬物皆備莊子所謂有萬之富也重利以爲富終扵危辱而已矣】

列子學射中矣請於關尹子尹子曰子知子之所以中者乎對曰弗知也關尹子曰未可退而習之三年又以報關尹子尹子曰子知子之所以中乎列子曰知之矣關尹子曰可矣守而勿失也非獨射也爲國與身亦皆如之故聖人不察存亡而察其所以然

【射者非前期而中不可以爲善射爲其不知所以中也知其所以中則其中在我而甘蠅飛衛之巧可能也治國治身亦若是矣能察存亡之所以然故以道禦時常存而不亡也如存亡之體已著則𨿽察之無益矣】

列子曰色盛者驕力盛者奮未可以語道也故不班白語道矣【一本作失】而況行之乎

【色盛者驕力盛者奮是少壯之時也物所攻焉徳故衰焉安可以語道至於班白則欲慮柔而體將休焉故可與語道而行之也𨿽然此以人之役於大化者爲言耳亦有循大化而不與化俱者常不失其赤子之心𨿽壯而不驕𨿽耄而不耗其於語道無往而不暇矣】

故自奮則人莫之告人莫之告則孤而無輔矣賢者任人故年老而不衰智盡而不亂故治國之難在於知賢而不在自賢

【不爲事任而材者盡其力故年老而不衰不爲謀府而智者用其謀故智盡而不亂𨿽以堯舜之聰明堯以不得舜爲己憂舜以不得禹臯陶爲己憂治國之難如此而已安以恃自賢之行爲哉】

宋人有爲其君以玉爲楮葉者三年而成鋒殺莖柯毫芒繁澤亂之楮葉中而不可別也此人遂以巧食宋國子列子聞之曰使天地之生物三年而成一葉則物之有葉者寡矣故聖人恃道化而不恃智巧

【刻玉爲楮亂之楮葉之中而不可別則人之智巧可以侔造化如此然刻玉者三年而成一葉造化之運陽气回倐然周天地徧萬物榮枯而拆甲雕刻眾形而不爲巧且有若宋人之巧僅得食於宋國耳況於巧不盡若宋人者哉故聖人恃道化而不恃智巧】

子列子窮容貌有饑色客有言之鄭子陽者曰列禦防蓋有道之士也居君之國而窮君無乃爲不好士乎鄭子陽卽令官遺之粟子列子出見使者再拜而辭使者去子列子入其妻望之而拊心曰妾聞爲有道者之妻子皆得佚樂今有饑色君過而遺先生食先生不受豈不命也哉子列子謂之曰君非自知我也以人之言而遺我粟至其罪我也又且以人之言此所以不受也其卒民果作難而殺子陽

【聖人之扵辭受無所苟也非其道𨿽身死而不受也寧以妻妾之奉而爲之乎以渉世是以免扵難】

魯施氏有二子其一好學其一好兵好學者以術幹齊侯齊侯納之以爲諸公子之傅好兵者之楚以法幹楚王王悅之以爲軍正祿富其家爵榮其親施氏之鄰人孟氏同有二子所業亦同而窘於貧羨施氏之有因從請進趣之方二子以實告孟氏孟氏之一子之秦以術幹秦王秦王曰當今諸侯力爭所務兵食而已若用仁義治吾國是滅亡之道遂宮而放之其一子之衛以法幹衛侯衛侯曰吾弱國也而攝乎大國之間大國吾事之小國吾撫之是求安之道若賴兵權滅亡可待矣若全而歸之適於他國爲吾之患不輕矣遂刖之而還諸魯旣反孟氏之父子叩胸而讓施氏施氏曰凡得時者昌失時者亡子道與吾同而功與吾異失時者也非行之謬也且天下理無常是事無常非先日所用今或棄之今之所棄後或用之此用與不用無定是非也投隙抵時應事無方屬乎智智苟不足使若博如孔丘術如呂尙焉往而不窮哉孟氏父子捨然無慍容曰吾知之矣則勿重言【齊之國氏宋之向氏其貧富之不同者向氏不諭國氏之道也北宮子西門子其造事之窮達不同者徳命之厚薄或異也若魯之施氏孟氏所業旣同則非若國氏向氏之不同道也亦非若北宮子西門子徳命之厚薄也齊因太公之俗繼以管晏之治衛封自康叔武公嗣修其政故衛多君子而齊衛之國所務者仁義而已楚居蠻夷武王嘗欲以敝甲觀中國之政莊王觀兵於洛郊而問周鼎秦自孝公以下食六國秦楚之王所務者兵食而已施氏以孟氏之所以事衛之術而事楚幹秦之法而幹齊故無適而不利孟氏亦以干衛之術而之秦適秦之法而幹衛則亦與施氏同功矣柰何易置其術耶故施氏以爲其無適時之智孟氏亦釋然無慍容矣仁義爲治之徳盛故其得罪也大兵權彊國之術淺故罪止於刖耳𨿽然投隙抵時應事無方者屬乎智天下之事固有智之所無柰何者則二氏之窮達是亦有命而已而列子稱其言者蓋符之論不離於形名之稽度如以物之窮達一切委之於命則學者將趨於聚塊積塵之無爲而非道矣故於此特不廢適時之智】

晉文公出防欲伐衛公子鋤仰天而公問何曰臣鄰之人有送其妻適私家者道見桑婦悅而與言然顧視其妻亦有招之者矣臣竊此也公寤其言乃止引師而還未至而有伐其北鄙者矣

【人之心見不殊遠也我之所欲人亦欲焉我之所知人亦知焉將騁己之志而不顧人之情是亦惑矣】

晉國苦盜有郤雍者能視盜之貌察其眉睫之間而得其情晉侯使視盜千百無遺一焉晉侯大喜告趙文子曰吾得一人而一國盜爲盡矣奚用多爲文子曰吾君恃伺察而得盜盜不盡矣且郤雍必不得其死焉俄而羣盜謀曰吾所窮者郤雍也遂共盜而殘之晉侯聞而大駭立召文子而告之曰果如子言郤雍死矣然取盜何方文子曰周諺有言察見淵魚者不祥智料匿者有殃且君欲無盜莫若舉賢而任之使敎明於上化行於下民有恥心則何盜之爲於是用隨防知政而羣盜奔秦焉

【恃伺察者得盜於旣盜之後明敎化者禁盜於未萌之先旣爲盜矣仁將焉在故郤雍之視盜則不得其死焉化己行矣民斯知恥故用隨防知政則羣盜奔焉夫使羣盜去而奔秦猶治水者之以鄰國爲壑也以道治天下則其民居不知所爲行不知所之同乎無欲是謂素朴羨志不存夫孰爲盜晉國方恃伺察故卽其失而救之使之知政耳不遹而語諸道也】

孔子自衛反魯息駕乎河梁而觀焉有懸水三十仞圜流九十里魚鱉弗能遊黿鼉弗能居有一丈夫方將厲之孔子使人並涯止之曰此懸水三十仞圜流九十里魚鱉弗能遊黿鼉弗能居也意者難可以濟乎丈夫不以錯意遂度而出孔子問之曰巧乎有道術乎所以能入而出者何也丈夫對曰始吾之入也先以忠信及吾之出也又從以忠信忠信錯吾軀於波流而吾不敢用私所以能入而復出者以此也孔子謂弟子曰二三子識之水且猶可以忠信誠身親之而況人乎

【忠則從水之道而不私信則安於水而不疑若是則其出入於水也不知所以然而然矣此所以能入而復出也黃帝篇嘗言此以爲順性命之理而然也此以爲忠信錯其軀於波流者蓋忠信卽性命之理也前篇明帝道之自然故云性命此篇明理之符驗故云忠信孔子嘗語子張謂忠信𨿽蠻貊之行矣其言主忠信者不一矣故於此亦俾二三子識之也】

白公問孔子曰人可與微言乎孔子不應白公問曰若以石投水何如孔子曰吳之善沒者能取之曰若以水投水何如孔子曰淄澠之合易牙嘗而知之白公曰人故不可與微言乎孔子曰何爲不可惟知言之謂者乎夫知言之謂者不以言言也爭魚者濡逐獸者趨非樂之也故至言去言至爲無爲夫淺知之所爭者末矣白公不得已遂死於浴室

【音之所不能該則識無與焉可言則可知矣我以有知而能言彼以有言而可知蓋形聲旣見𨿽若淄澠之合疑難辯矣易牙能嘗而知之故白公方問微言於孔子孔子旣已知其意之所存而不應矣言之不可隱也如此然而無心於言者𨿽言而無言有心於言者欲微而益彰是以言非不可微也欲微則不微矣故有言則有爲有爲則有爭我以怨往彼以害來猶爭魚逐獸之濡走其勢不得不然也若夫知言之謂者不以言言也無言則無爲矣視彼淺知之爭直若蠻觸耳不亦末乎白公𨿽聞孔子之言其終死於浴室者豈非以父之讎故不得已歟】

趙襄子使新穉穆子攻翟勝之取左人中人使遽人來謁之襄子方食而有憂色左右曰一朝而兩城下此人之所喜也今君有憂色何也襄子曰夫江河之大也不過三日飄風暴雨不終朝日中不須臾今趙氏之徳行無所施於積一朝而兩城下亡其及我哉孔子聞之曰趙氏其昌乎夫憂者所以爲昌也喜者所以爲亡也勝非其難者也持之其難者也賢主以此持勝故其福及後世齊楚吳越皆嘗勝矣然卒取亡焉不達乎持勝也惟有道之主爲能持勝孔子之勁能拓國門之關而不肯以力聞墨子爲守攻公輸般服而不肯以兵知故善持勝者以彊爲弱

【以我彊攻彼弱以我眾敵彼寡以我無釁攻彼有罪此萬全之道也盈極必虧成極必壞盛極必衰此必至之理也故勝之非難持之爲難語其勝則齊楚吳越皆嘗勝矣語其持非鳧鷖之君則不足以爲能焉何則勝者以彊持者以弱抗兵相加𨿽以彊勝非以彊故彊蓋有至柔之道運其彊耳勝敵城下必以弱保非弱能保彊亦以至柔之道積而剛耳故老子曰人之生也柔弱其死也堅彊艸木之生也柔弱其死也枯槁兵彊則不勝木彊則折惟有道者達夫天地消息盈虛之理𨿽甚勁而不肯以力聞𨿽能服物而不肯以兵知以柔弱謙下爲表而常處於不爭之地故天下莫能與之爭非特莫之爭也又將樂推而不厭矣持勝之道孰大於是此孔子所以知趙氏之昌也】

宋人有好行仁義者三世不懈家無故黑牛生白犢以問孔子孔子曰此吉祥也以薦上帝居一年其父無故而盲其牛又復生白犢其父又復令其子問孔子其子曰前問之而失明又何問乎父曰聖人之言先迕後合其事未防姑復問之其子又復問孔子孔子曰吉祥也復敎以祭其子歸致命其父曰行孔子之言也居一年其子又無故而盲其後楚攻宋圍其城民易子而食之析骸而炊之丁壯者皆乘城而戰死者太半此人以父子有疾皆免及圍解而疾俱復

【黑牛生白犢理之常也惟其無故而生則天其或者必有所示矣夫牛者祭天地之牲也則其無故而生是所以爲吉事之祥也牛水畜也黑者水之色白者金之色金生水黑而生白則反其所自生而其生無窮矣此行仁義不懈者所以恃此而免楚圍之戰死也且黑幽而白顯是亦始失明而終復之類也聖人之言皆窮理盡性之說也故無往而不合其或迕者非不合也特其事之未防耳後之讀聖人之書未達聖人之旨安可遽而施之於事而求近效哉嘗試論之家無故黑牛生白犢者至於再又孔子以爲祥而敎之薦上帝其發祥且異則冝有介福之佑矣乃止於父子免於乘城之役者蓋自道觀之禍福之異別於小智故其至也亦視時而爲輕重方周之衰六國之務兵權而己𨿽孔子之生當是時也幾不免陳蔡之阨則宋人之免扵戰而死者自非行仁義不懈扵三世而有感動天地未易以得此也】

宋有蘭子者以技幹宋元宋元召而使見其技以防枝長倍其身屬其脛並趨並馳弄七劍疊而躍之五劍常在空中元君大驚立賜金帛又有蘭子又能燕戲者聞之復以干元君元君大怒曰昔有異技千寡人者技無庸適值寡人有歡心故賜金帛彼必聞此而擬進復望吾賞拘而戮之經月乃放

【技之妙非不同而賞罰或異外物不可必也故君子務求其在我者而已】

穆公謂伯樂曰子之年長矣子姓有可使求馬者乎伯樂對曰良馬可形容筋骨相也天下之馬者若滅若沒若亡若失若此者絕塵弭臣之子皆下才也可告於良馬不可告以天下之馬也臣有所與共擔纏薪菜者有九方臯比其於馬非臣之下也請見之穆公見之使行求馬三月而反報曰已得之矣在沙丘穆公曰何馬也對曰牝而黃使人往取之牡而驪穆公不說召伯樂而謂之曰敗矣子所使求馬者色物牝牡尙弗能知又何馬之能知也伯樂喟然太息曰一至於此乎是乃其所以千萬臣而無數者也若臯之所觀天機也得其精而忘其粗在其內而忘其外見其所見不見其所不見視其所視而遺其所不視若臯之相者乃有貴乎馬者也馬至果天下之馬也

【相馬技之末者也𨿽以伯樂之妙不能告之於其子其子亦不能受之於伯樂何則可傳者不出乎規矩鉤防可相者不出於形容筋骨至於天下之馬則若滅而隱於存亡之際若沒而處乎恍惚之間超軼絕塵不知其所自非遺其物色觀其天機內得於中心外合於馬體則國馬可求而天下馬不可得矣故九方臯之求馬牡而驪而以爲牝而黃夫九方臯豈不能知色物牝牡哉牡而以爲牝爲其所用者牡所守者雌也驪而以爲黃爲其所驪者黑所存者中也此所謂見人所不見視人所不視乃有貴乎馬者也是以穆公聞其言以爲敗矣伯樂則惟是而知其千萬臣而無數馬至果天下之馬也蓋九方臯之於馬默得於不言之妙伯樂之於九方臯莫逆於無聲之中非九方臯不足以得馬非伯樂不足以知九方臯夫沙丘之馬未嘗無也而伯樂九方臯不世出𨿽有天下馬不得與良馬同驂而齪齪與駑駘並馳於轅下者或不免矣噫天下馬難於知也如此又況於天下之士防乎方外而不可知者乎徐無見魏武侯告之以相馬此武侯所以大悅而也】

楚莊王問詹何曰治國柰何何對曰臣明於治身而不明於治國也楚莊王曰寡人得奉宗廟社稷願學所以守之何對曰臣未嘗聞身治而國亂者也又未嘗聞身亂而國治者故本在身不敢對以末楚王曰善【黃帝問廣成子曰吾欲取天地之精以佐五穀以飬人民吾又欲官陰陽以遂羣生廣成子以謂而佞人之心剪剪者又奚足以語至道至於復性邀之而問治身柰何而可以長久廣成子則善其問而語之以至道蓋得其本則末不足慮矣故莊王問治國於詹何而詹何對以治身也】

狐丘丈人謂孫叔敖曰人有三怨子知之乎孫叔敖曰何謂也對曰爵髙者人妬之官大者主惡之祿厚者怨逮之孫叔敖曰吾爵益髙吾志益下吾官益大吾心益小吾祿益厚吾施益博以是免於三怨可乎

【爵髙者人妬之爲其軋己也官大者主惡之爲其逼己也祿厚者怨逮之爲其多藏也爵髙而志下則人莫見其髙官大而心小則主不嫌其大祿厚而施博則人不厭其多此其爲遠怨之道也】

孫叔敖疾將死戒其子曰王亟封我矣吾不受也爲我死王則封汝汝必無受利地楚越之間有寢丘者此地不利而名甚惡楚人而越人機可長有者惟此也孫叔敖死王果以美地封其子子辭而不受請寢丘與之至今不失

【處眾人之所惡則不爭夫惟不爭故無尢過故可以長久夫孫叔敖爵祿足以榮身而遠於怨利澤及於子孫而能長有豈他道哉亦於富貴之中審盈虛消息之理使髙不至於危滿不至於溢耳此所謂𨿽富貴不以養傷身者也若夫顏闔之眞惡富貴則又進此矣】

牛缺者上地之大儒也下之邯鄲遇盜於耦沙之中盡取其衣裝車牛步而去視之歡然無憂之色盜追而問其故曰君子不以所養害其所養盜曰嘻賢矣夫旣而相謂曰以彼之賢往見趙君便以我爲必困我不如殺之乃相與追而殺之燕人聞之聚族相戒曰遇盜莫如上地之牛缺也皆受敎俄而其弟適秦至關下果遇盜憶其兄之戒因與盜力爭旣而不如又追而以卑辭請物盜怒曰吾活汝矣而追吾不已迹將著焉旣爲盜矣仁將焉在遂殺之又傍害其黨四五人焉

【牛缺以眞能無吝而被害燕人之弟又以憶其兄之戒假有所惜而受禍𨿽曰安危之變出於莫之爲而爲要二人之爲是皆已甚而致然耳何則牛缺之遇盜歡然無憂吝之色亦足矣及追而問其故則又曰君子不以所養害其所飬則在我之迹著矣憶其戒者力爭而不如亦可以已矣又追而以卑辭請物則在彼之迹著矣彼我之迹著則盜慮其反害於己也此二人之所以見殺扵盜也然而彼之迹顯則其爲害也遠故所害者牛缺而已盜之迹顯則其爲害也近故有傍害其黨四五人焉】

虞氏者梁之富人也家充殷盛錢帛無量財貨無訾登髙樓臨大路設樂陳酒擊博樓上俠客相隨而行樓上博者射明瓊張中反兩防魚而飛鳶適墜其腐防而中之俠客相與言曰虞氏富樂之日久矣而常有輕易人之志吾不侵犯之而乃辱我以腐防而此不報無以立慬於天下請與若等戮力一志率徒屬必滅其家爲等倫皆許諾至期日之夜聚眾積兵以攻虞氏大滅其家

【滿盈之道天之所虧地之所變神之所害人道之所惡惟聖人睹萬物之變遷故去甚而無益生去奢而無侈性去泰而無逾分防乎劵內而已虞氏之富旣以不仁而斂怨矣而又登髙樓以要神之所瞰臨大路以犯眾人之所惡設樂陳酒從事擊博恣其逸蕩安可長也故𨿽未嘗有陵物之心而禍敗之致乃出扵飛鳶適墜其腐鼠夫飛鳶之得腐鼠忍棄而墜之衢路之人不一矣乃適中其俠客豈非其驕奢爲神人之所共惡默有俾之墜而中者將啟俠者之怒邪】

東方有人焉曰爰旌目將有適也而餓於道狐父之盜曰丘見而下壺餐以餔之爰旌目三餔而後能視曰子何爲者也曰我狐父之人丘也爰旌目曰嘻汝非盜胡爲而餐我吾義不食子之食也兩手據地而歐之不出喀喀然遂伏而死狐父之人則盜矣而食非盜也以人之盜因謂食爲盜而不敢食是失名實者也

【方其未能視則就而餔及其旣餔之而能視則因以妄見謂盜之食爲盜至於隕其身而不顧由是知心目之知見其於利己也少而害己也多矣謂之爰旌目則以目能旌別也莊子曰賊莫大乎徳有心而心有眼老子曰聖人爲腹不爲目豈以此歟】

柱厲叔事莒敖公自爲不知己去居海上夏日則食菱芰冬日則食橡栗莒敖公有難柱厲叔辭其友而往死之其友曰子自以爲不知己故去今往死之是知與不知無辯也柱厲叔曰不然自以爲不知故去今死是果不知我也吾將死之以丑後世之人主不知其臣者也凡知則死之不知則弗死此直道而行者也柱厲叔可謂懟以忘其身者也

【柱厲叔以有知而忘其身者也人之有知生於妄見以身爲我貴而愛之以蘄不死由是慮物之爲己害也其於萬物欲無不畢知而後已旣已有知知見內惑怨懟積中至於忘身而不悟是其始也將以知而愛身其終也乃以知而反害其身矣則知之不若不知也明矣君子之於死有輕若鴻毛有重若泰山若殺身以成仁則以其輕也懟以防身何益哉故聖人之所尙者在乎知不知而其所病者在乎不知知也】

楊朱曰利出者實及怨往者害來發於此而應於外者惟請是故賢者愼所出

【觀爰旌目柱厲叔則怨往者害來可知矣而謂賢者爲之乎】

楊子之鄰人亡羊旣率其黨又請楊子之豎追之楊子曰嘻亡一羊何追者之眾鄰人曰多歧路旣反問獲羊乎曰亡之矣曰奚亡之曰歧路之中又有歧焉吾不知所之所以反也楊子戚然變容不言者移時不者竟日門人怪之請曰羊賤畜又非夫子之有而損言者何哉楊子不答門人不獲所命弟子孟孫陽出以告心都子心都子他日與孟孫陽偕入而問曰昔有昆弟三人遊齊魯之間同師而學進仁義之道而歸其父曰仁義之道若何伯曰仁義使我愛身而後名仲曰仁義使我殺身以成名叔曰仁義使我身名並全彼三術相反而同出於儒孰是孰非邪楊子曰人有濱河而居者習於水勇於泅操舟鬻渡利供百口裹糧就學者成徒而溺死者幾半本學泅不學溺而利害如此若以爲孰是孰非心都子嘿然而出孟孫陽讓之曰何吾子問之迂夫子答之僻吾惑愈甚心都子曰大道以多歧亡羊學者以多方喪生學非本不同非本不一而末異若是惟歸同反一爲亡得防子長先生之門習先生之道而不達先生之況也哀哉

【易曰天下何思何慮天下同歸而殊塗一致而百慮天下何思何慮蓋思以有歸也殊塗同歸則何思慮以有致也百慮一致則何慮譬猶之燕者北轅適越者南路審燕越之定位信道而不已𨿽有多歧亦不足惑矣惟其學者見道不審信道不篤要淺功而求近效舍人道之美而好徑自以妄見而爲差殊述其同歸一致而惑於殊塗百慮如亡羊者終不知所之而反耳此楊子之所以惑亡羊而損言也羊之辰未土之正位其屬則脾而意之府也亡羊則害於守意者也故楊子感之莊子謂藏谷均於亡羊亦此意也心都子則能存心而守意者也故知以學仁義者同師而異術爲問而揚子則以學泅而半溺爲答也孟孫陽則𨿽居物之先趨於動出而支離於道矣與莊子所謂孟子反者異也是以謂心都子之問爲迂楊子之答爲僻也其以學泅爲諭者蓋學道者期於越生死流濟斯民於無難之地而已而學者以多方防生不幾於學泅而溺乎𨿽然溺死者非水之咎喪生者非道之失以鬻渡爲利則不免於溺矣以多方求道則不免於防生矣從水之道而不爲私則奚有於溺哉遵道之夷而不好徑亦奚有於喪哉此則楊子之志也】

楊朱之弟曰布衣素衣而出天雨解素衣衣緇衣而反其狗不知迎而吠之楊布怒將撲之楊朱曰子無撲矣子亦猶是也向者使汝狗白而往黑而來豈能無怪哉

【緇素之衣一易而狗莫之知則人將撲之外物遷變已莫之悟從而喜怒之者不一矣咎將誰撲哉惟循大變無所湮者爲足以語此】

楊朱曰行善不以爲名而名從之名不與利期而利歸之利不與爭期而爭及之故君子必愼爲善

【始於爲善而終及於爭則所謂善者果善果不善耶故君子必愼爲善所謂愼爲善者非以善爲不可爲也亦不爲近名爲善而已苟無近名則天下莫能與之爭矣】

昔人言有知不死之道者燕君使人受之不防而言者死燕君甚怒其使者將加誅焉幸臣諫曰人所憂者莫急乎死已所重者莫過乎生彼自喪其生安能令君不死也乃不誅有齊子亦欲學其道聞言者之死乃撫膺而恨富子聞而之曰夫所欲學不死其人已死而猶恨之是不知所以爲學胡子曰富子言非也凡人有術不能行者有矣能行而無其術者亦有矣衛人有善數者臨死以決諭其子志其言而不能行也他人問之以其父所言告之問者用其言而行其術與其父無差焉若然死者奚爲不能言生術哉

【莊子曰使道而可獻則人莫不獻之於其君故燕之君不能使之不死者獻其道又曰使道而可以與人則人莫不與其子孫故衛之善數者以決諭其子其子志其言而不能行也然而道可傳而不可受惟可傳故能行者不可無其術惟不可受故或有其術而不能行列子之著書亦此也以夫道之不可告不可以與人也故不得已而寓之扵書將使覺者用其言行其術而與其道無差耳】

邯鄲之民以正月之旦獻鳩於簡子簡子大悅厚賞之客問其故簡子曰正旦放生示有恩也客曰民知君之欲放之故競而捕之死者眾矣君如欲生之不若禁民勿捕捕而放之恩過不相補矣簡子曰然

【陰符經曰恩生於害害生於恩以仁爲空適以害物天地之於萬物聖人之於百姓輔之以自然而無愛利之心一視以芻狗者蓋此道也】

齊田氏祖於庭食客千人中坐有獻魚雁者田氏視之乃嘆曰天之於民厚矣殖五穀生魚鳥以爲之用眾客和之如響鮑氏之子年十二預於次進曰不如君言天地萬物與我並生也無貴賤徒以小大智力而相制疊相食非相爲而生之人取可食者而食之豈天本爲人生之且蚊蚋噆膚虎狼食肉非天本爲蚊蚋生人虎狼生肉者哉

【莊子曰萬物與我爲一故禽獸之智有自然與人同者徒以狀而見疏耳豈相爲而生之哉太古神聖之人其於異防聚而訓受之同於人民以其心智與人不殊遠也後世始以大小智力相制疊相食矣如以人之食肉謂爲人而生物則蚊蚋之噆膚亦爲物而生人矣田氏食客千人曾不如鮑氏之弱子爲早有知也卽是有以知道之所在無間於少長若鮑氏之子可謂千人之遇矣】

齊有貧者常乞於城市城市患其亟也眾莫之與遂適田氏之廐從馬醫作役而假食郭中人戲之曰從馬醫而食不以辱乎乞兒曰天下之辱莫過於乞乞猶不辱豈辱馬醫哉

【役馬醫之辱愈於乞而假食矣然齊之貧者初不以乞之辱而易志也徒以眾莫之與故不得已耳惟其安於貧如此故𨿽有戲之以榮辱不足以動其心矣又況於眞能辯榮辱之境者其視得防利害如何哉】

宋人有遊於道得人遺契者歸而藏之密數其齒告鄰人曰吾富可待矣

【遺契不足以致富猶陳言之不足以得道也此桓公之讀書輪人所以釋椎鑿而上問以謂古人之糟粕也】

人有枯梧樹者其鄰父言枯梧之樹不祥其鄰人遽而伐之鄰人父因請以爲薪其人乃不悅曰鄰人之父徒欲爲薪而敎吾伐之也與我鄰若此其險豈可哉【鄰父言枯梧之不祥不必以欲爲薪而言也因請以爲薪則踐可疑之塗矣其人遂以爲險特不知果鄰父之險耶亦其人自險要之險不險在我而已】

人有亡鈇者意其鄰之子視其行步竊鈇也顏色竊鈇也言語竊鈇也動作態度無爲而不竊鈇也俄而抇其谷而得其鈇他日復見其鄰人之子動作態度無似竊鈇者

【鄰之子常自若也亡鈇者猜慮內藏則見其無爲而不竊鈇也猜慮一釋則見其無似竊鈇者由是觀之萬物分錯皆自吾心爲之耳學者苟能誠其意猶亡鈇者則無往而不在於道矣物奚自而入焉】

白公勝慮亂罷朝而立倒杖防錣上貫頤血流至地而弗知也鄭人聞之曰頤之忘將何不忘哉意之所屬著其行足躓株埳頭抵植木而不自知也

【莊子曰至人無已不知道者認有於我顧視吾之一身百骸九竅六髒賅而存焉若之何其能無已歟胡不觀諸白公勝邪慮內藏則至於忘頤頤之忘將何不忘哉又況內能致道則形軀合乎大同而無己者其理亦昭昭矣】

昔齊人有欲金者淸旦衣冠而之市適鬻金者之所因攫其金而去吏捕得之問曰人皆在焉子攫人之金何對曰取金之時不見人徒見金

【見物猶攫金則物外無道見道猶攫金則道外無物列子之書終於此者蓋八篇之訓皆假物明道也後之讀其書者其悟不悟亦在夫欲不欲見不見之間耳】

【說符解語道之體不立一物離於言說語道之用不廢一物】

【寓於形數有形斯有名有數斯可紀成虧之不易如符之信始終之可驗如符之合莫神於天其道符於陰陽莫富於地其理符於剛柔莫大於帝王其徳符於仁義如影之於形枉直隨形而不易如響之於聲髙下在聲而不差神農有炎之徳備此而已虞夏啇周之書載此而已法士賢人之言明此而已是以列子之敎由楊朱而上旣已盡言至道之極矣必終之以符也夫所謂至道之極豈徒爲是窈防昏默而已將以此感而遂通天下之故而爲說符之事也故符之義在我者有度在人者有稽處世者在於重道爲治者在於知賢應事者屬乎智持勝者本於道治國先有治身遠怨由乎謙下利出者實及怨往者害來故賢者愼所出名不與利期而利歸之利不與爭期而爭及之故君子愼爲善凡其所言皆世道之安危人理之得防凡其所爲皆言之所能論意之所能察致者是以言道而不在於說符不足以爲道也𨿽然列子以天瑞首篇以符終訓天瑞卽自然之符也天瑞言天道之妙而合符於生化是爲自天出而之人也符言人事之顯合驗於至道之妙是爲由人入而之天也大道之行如環之循運而無積其際不可終其道不可窮常生常化以此而已嘗考列子之書自天瑞而下次序大道之體可得而言矣天道之運必先於天瑞聖人之應世莫大於帝王故以黃帝次天瑞穆王次黃帝也三代之王莫尙於文武至穆王而王業衰矣不云其盛而言其衰以明大道之妙旣開其端則不復純常而終至於獘有黃帝之治於前必有穆王之獘於後也有帝王之治矣自非孔子之元聖刪詩定書系易作經則帝王之功業不白於後世矣是則帝王之道集明帝王之大成者孔子而已故以仲尼次穆玉由仲尼而來傳道之序無餘蘊矣列子抑慮後世紛紜事變之不齊而支離於道也故假湯問以盡其變使人不以物妨道也要萬物之變其爲莫不出於力其致莫不制於命故設力命之問答要其終歸於自然欲人之不制命於外而已至於楊朱之篇則遣萬物之虛名而要於道之極致道至於此則至矣盡矣不可以有加矣然而道不可以終無也故以符終焉由是觀之列子之敎一出焉而爲天瑞一入焉而爲符是乃傳黃帝堯舜禹湯文武周孔之道而所謂古之博大眞人者也其自名爲子列子者蓋以其爲子矣與孔子同異乎諸子之子也後之不達其書之況者因謂不與帝王同道而以其經並於諸子是直用管窺天其見者小耳何足道哉學者冝盡心焉】

沖虛至徳眞經解卷八

