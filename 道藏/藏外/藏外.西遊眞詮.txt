

西遊眞詮

第一回

靈根孕育源流出心性修持大道生

悟一子曰﹕此明大道之根源乃陰陽之祖气﹐卽混元太乙之先天﹐無中生有之眞乙。能盡心知性而修持之﹐便成金身不壞﹐與天地齊壽也。

此回提綱二語最著意在上一句﹐爲作者全部之統要。解者只提心字爲主﹐妄揣混注﹐反昧卻大道之根源﹐是不知道也。並不知心﹐竟將仙師度世眞諦全然遺棄﹐可惜可嘆。

首言靈根也者﹐先天眞乙之气也。經曰「無名天地之始﹐有名萬物之母」。又云「兩者同出而異名」。方其气也﹐眞乙之气不可見﹐故爲天地之始﹔及其有也﹐眞乙之珠現於空虛中﹐故爲萬物之母。一气生陰陽﹐陰陽生四象﹐四象生五行﹐五行生萬物﹐俱眞乙之气變也。其爲气也﹐立於天地之先﹐入於天地之內。始自無中生有﹐復自有中生無。人能得此一气﹐可以包羅萬象。故曰「得其一﹐則萬事畢矣」。《悟眞篇》曰「道自虛無生一气﹐便從一气產陰陽﹐陰陽再合成三體﹐三體重生萬物昌」。《易》曰「天地氤氳﹐萬物化醇」。元始以一粒寶珠證道﹐三教聖人無不從此道直探根源﹐洞明造化。蓋道生一气﹐一气生形﹐形中又含始气。故天一生水﹐水爲壬水。壬卽眞一生物之祖气。壬水長生在申﹐申者猴也﹐故爲猴。申金生於土﹐石者土之精气之核﹐故爲石猴。按周天三百六十五度﹑二十四气﹑九宮八卦﹐卽《悟眞篇》所云「五行四象全藉土﹐九宮八卦豈離壬」者是也。

乙爲花果之木﹐生於震東﹐陽气始生之地﹐納音爲海中之金﹐故在東勝神洲傲來國花果山。此水中之金卽父母未生前先天眞乙之眞金﹐故無父母而父天母地產於石卵。

目運兩道金光也﹐因服食後天之水而金光潛息﹐將漸失其初稟之性矣。以其爲水中之金﹐故居於水簾洞。內有鐵板橋﹐分明是天造地設的家當﹐非人力所能爲。此種家當﹐得之者我命不由天﹐不受老天之气者矣。誠天地間至美之大樂王也﹐故稱美猴王。自蓋聞天地之數﹐自此總明靈根源流之奧旨﹐並無心字在內。

仙師用一詩關扭﹐側到人身上﹐甚明云借猴假名﹐以完配金丹大道之成耳。使歷代人人而皆屬此之完配﹐則亦稱外王稱內聖而任其縱橫矣﹐非言心之難制也。下文方說人當體察其妙﹐盡心知性﹐勉力修持之爲貴也。

人身難得﹐百歲易蹉﹐急宜開發道心﹐自己勉力﹐須知仙佛神聖之道﹐長生不老之方﹐人人有分﹐柰何世人都是爲名爲利之徒﹐更無一个爲身命者﹐殊可憐憫。故仙師指出一个路頭﹐還向西方訪問﹐直至西牛賀洲﹐討出一个神仙下落。噫﹗神仙不擇地而生﹐豈南贍部洲果無﹐轉至西牛賀洲而有耶﹖仙師立之意﹐只要指明南方爲火旺之鄕﹐非金生之地﹐必至西方乃產眞金耳。與全書取經必往西方同一義也。

說出个行孝的君子﹐孝爲行仁之本﹐卽與神仙相近。故與爲鄰﹐其中又有妙義。蓋神仙之道以水生金﹐非以金生水﹐乃母隱子胎﹐子報母恩之象﹐同一行孝之道也。

樵夫曰「不遠不遠﹐此山名叫靈臺方寸山﹐山有座斜月三星洞﹐洞中有个神仙﹐稱名須菩提祖師」。菩提梵語﹐卽華言正道也。此處明提靈臺方寸﹐一勾三點﹐讀者謂是指心字無疑﹐予亦何能謂其不是指心﹖噫﹗誤矣。若云是心﹐以心問心﹐參禪打坐﹐祛欲循理便可長生﹐又何又用求仙訪道﹐南奔西馳耶﹖以此心爲天地之心則可﹐以此心爲人心之心則失之遠矣﹗

《易》曰「不遠復﹐復見其天地之心乎」﹖天地之心不可見﹐因有地雷復卦爲見天地之心。蓋靜極而動﹐動而生陽﹐生生續續﹐皆因於坤。故《參同》曰「因母立兆基」。卽坤生復也。又曰「六五坤承﹐結括始終。溫養眾子﹐世爲類母」。所謂萬物之母也。故樵夫云「那祖師出去的徒弟也不計其數」﹐言萬物皆從此出也。又云「見今還有三四十人從他修行」。其從者爲東三西四中十﹐其祖師則爲北一南二﹐坎離旣濟﹐五行攢簇明矣。又云「你順那條小路兒向南行﹐不遠卽是他家了」。由西而西南不遠﹐非坤位乎﹖《易》曰「西南得朋﹐乃以類行」。《悟眞》曰「只在西南﹐而本鄕是也」。小路者西兌之位也。兌爲少陰﹐故曰小路。他家者﹐卽《悟眞》所謂「認取他家不死方」也。始曰「不遠不遠」﹐繼曰「不遠」﹐明言不遠復之義。終曰「約有七八里遠」﹐七八者十五也。金逢望月之位﹐其義微矣。仙師篇首取邵堯夫之詩﹕「冬至子之半﹐天心無攺移。一陽初動處﹐萬物未生時」。明天始有根﹐到此明天心之所在也。靜悄悄杳無人迹﹐陰靜之極也。然靜極未見天地之心﹐靜極初動方見天地之心﹐故又說美猴王跳上松梢摘子一象﹐明震木初動而時在子之義。其闡理微奧如是。

童子道﹕「我家師父講道﹐未說出原由﹐教我來接﹐想必是你」。猴王道﹕「是我﹐是我」﹐此中又有妙義。蓋眞乙之精其家在東﹐寄體在西﹐此陰陽顚倒之義。有生以來﹐走在他家﹐今番認得﹐說出原因﹐分明原是我家物也。故曰「是我是我」﹐與上「他家」二字相照。見菩提祖師端坐臺上﹐兩邊有三十个小仙侍立﹐卽《參同》「六五坤承﹐結括始終」之義﹣﹣﹣五六三十也。歷代仙師又以坤方爲月生之地﹐以偃月爲象。一勾爲偃月﹐三點爲三星。月受眞陽之气而生明﹐中有精气神三星之象。復卦爲陽之首﹐朔旦爲月之首。故《參同》曰「五六三十日﹐度竟復更始」。魏公以月三十日配坤卦﹐同一義也。

大覺金仙一詩﹐空寂眞如﹐語語透露識得天心方是大法師也。然欲盡其心﹐則必知其性。知其性則知天心之微妙而完成大道矣。猴王志心明禮﹐自東而西﹐凡以求知其性也。曰「我無性」﹐曰「我無父母」﹐曰「想是樹上生」﹐曰「恰是石里長」﹐蓋因旣生之後爲塵欲所染﹐而漸失其先天之性﹐遂不知爲東方震木之物﹐亦卽爲西位兌金之體﹐豈有不棄其天造地設的家當耶﹖故須菩提大發慈悲﹐曰「我與你就身上取个姓氏﹐古月老陰不能化育兒男﹐嬰細正合本論。仙師已實發性中之妙﹐無庸復言。猴王曰﹕」好﹗好﹗好﹗今日方知姓也」。又曰「好﹗好﹗好﹗自今就叫做孫悟空也「。世人識得好字﹑姓字﹑空字之義﹐便是廣大智慧眞如性海穎悟圓覺者。故曰﹕」鴻蒙初開原無姓﹐打破頑空須悟空「。但欲覓見先天之眞性﹐須從後天而深求。

第二回

悟徹菩提眞妙理斷魔歸本合元神

悟一子曰﹕此發明金丹大道眞妙眞傳﹐微示取坎塡離﹐使之歸本合元神之大意。

提出徹悟二字方著心。上來言眞妙大道之理﹐須要大悟大徹﹐得眞師傳授﹐方好下手。非謂此心卽道﹐悟了卽得。若從自心參悟卽可得道﹐且問悟个什麼﹐得个什麼﹖此又是靜門中參坐功夫﹐總屬水中撈月﹐到底成空耳。故篇中以斷魔一事微示歸本合元之意。直向本洞中取金箍棒﹐則大暢歸本合元神之義矣。

仙師詩曰﹕」三家配合本如然﹐指引無生了性玄「。人知三家爲三姓﹐而不知三家爲一姓。人知前詩初辟原無姓之妙﹐則知此詩三家本如然之妙。𨿽曰三姓總屬一姓﹐𨿽曰一姓總屬無姓耳。悟空聞師講道﹐識得妙音﹐可與語道之時。在爛桃山喫了七次飽桃﹐桃爛者﹐剝爛之象﹐其中有仁。《參同契》曰﹕」剝爛肢體﹐消滅其形﹐道窮則返﹐歸於坤元「。蓋剝下起復之時也。七次者﹐乃七日來復之義。

在道心發現之候﹐祖師云術流動靜四種都是旁門﹐一問一答﹐辧析詳明。特可驚疑者﹐流字門中之儒釋道﹐靜字門中之淸靜無爲﹑守神入定都指爲旁門﹐未免起人駭疑之心。何也﹖儒者正心﹐釋者明心﹐道者觀心。淸靜無爲﹐老子之心法﹔參禪入定﹐佛氏之心印。皆從心上作工夫﹐正合批《西遊》者心猿意馬之解﹐收其放心之識。而今云壁裏安柱﹑窯頭土坯﹐欲捨此而別求眞心﹐令人茫然﹐何處求索﹖噫﹗此可知從來讀《西遊》﹑批《西遊》心猿意馬之誤﹐收其放心之淺。仙師早已明白顯露於此﹐而非予之私言也。然則三教大聖人特用心以修道﹐非修心卽道也。以爲道合心猿則可﹔以爲心猿卽道則不可。世俗之儒釋道皆心猿意馬之解﹐收其放心之識﹐故仙師特曉之曰旁門﹐而非金丹至眞無上之大道也。是道也﹐𨿽天生至靈之悟空亦何能識﹐故必求菩提傳授。紫陽眞人曰﹕」縱饒聰慧過顏閔﹐不遇眞師莫彊猜「。如非天生至靈之悟空而欲從身中彊猜﹐其可得聞乎﹖又有一等濁俗愚夫﹐多以采陰補陽之邪說誣惑聖經﹐故仙師之動字門中首辟其妄﹐請有志學道者細加注目。此道萬劫一傳﹐非人弗授。菩提祖師設爲盤中之迷﹐亦以祕處密傳。悟空卽能打破盤子﹐長跪信受﹐眞佛種也。菩提口中自吟道﹕」難﹗難﹗難﹗道最玄。莫把金丹作等閒。不遇至人傳妙訣﹐空言口困舌頭漧﹗「可知金丹之道﹐必師傳而得﹐非可求之於人中也。然悟空𨿽打破盤迷﹐知打三下爲三更時存心﹐關中門爲後門進步﹐祕處傳道。定息存神﹐約到子時前後﹐偸開後門直至寢榻﹐跪求長生之道。菩提云﹕」顯密圓通眞妙訣﹐惜修性命無他說。都來總是精气神﹐謹固牢藏休漏泄。休漏泄﹐體中藏﹐汝受吾傳道自昌。口訣記來多有益﹐屏除邪欲得淸涼。得淸涼﹐光皎潔﹐好向丹臺賞明月。月藏玉兔日藏烏﹐自有龜蛇相盤結。相盤結﹐性命堅﹐卻能火裏種金蓮。攢簇五行顚倒用﹐功完隨作佛和仙。「此金丹作用之始終﹐字字包括。若遇口訣指點﹐卽可聞道。內有最重要精﹑气﹑神三字﹐恐人錯認﹐予特爲指出﹕此精不是交感精﹐此气不是呼吸气﹐此神不是思慮神。幸弗從自己心中摸索而落於心猿意馬﹐收其放心之謬解也。

祖師說破根源﹐悟空記了口訣﹐暗暗維持。金丹之作用﹐子前午後溫養之工夫﹐三年之後﹐法性頗通。難容五百年後﹐天降雷災﹐須要見性明心。可知見性明心乃丹成以後之事。若不見性明心﹐則理欲混雜﹐不能純一﹐則落於邪辟。故天神不容﹐雷災難免。此外來之災﹐猶屬易避。若不能見性明心﹐則本身之陰火未除﹐遲久又積而成害﹐火災自生。若不能見性明心﹐則本身之陰气未淨﹐遲之又久積而爲殃﹐風災自生。此三災之發明道成之後﹐須歸到無爲原眞之極處也。祖師傳口訣﹐行者學成變化﹐始而爬雲﹐繼而筋斗雲﹐總見得見性明心自能超脫塵凡﹐與天地同其變化﹐由彊勉而抵於神化也。讀《西遊記》者見七十二變化﹐十萬八千筋斗﹐又解是心。若是心﹐則是懸空妄想﹐正是放心﹐有何眞際實落﹖不知此乃金丹之靈妙﹐眞才實用﹐變化何止萬萬﹐而以七十二候之气運槪之﹔筋斗何止萬萬﹐而以十萬八千之藏數槪之。

此道只宜自知﹐不宜在大眾面前賣弄﹐故從來古佛上仙了道之後卽超然遠舉﹐不露圭角﹐正見明心也。行者變擬樹耍子﹐未免驚動大眾﹐成何世界﹖故祖師曰﹕」這个工夫敢在人前賣弄﹖假如有人求你﹐你若畏禍﹐只得傳他﹔若不傳他﹐必然加害。「觀此則知此身未離凡世﹐切不可在人前賣弄也。故祖師又傳他一法﹐曰﹕」你去罷﹐你從哪里來﹐從哪里去。「蓋教他歸本還原以避禍也。𨿽然﹐七十二般變化者﹐一年之候也﹔爬雲者﹐法來精也﹔只怕有心人者﹐密密畱心也﹔十萬八千者﹐兩藏之數也﹔變松者﹐金木並而鉛汞就也﹔舌動是非生者﹐謹言祕煉也﹔不可在人前賣弄者﹐防不測之禍也﹔哪里來﹐哪里去者﹐從東而來﹐還從東而歸也﹐此便是保全性命也﹔只說自家會者﹐必待師傳也﹔哪消一个時辰﹐早看見花果山水簾洞﹐美猴王自知快樂者﹐金丹得手也。此又有盤中之盤﹐迷中之迷﹐非凡人所能打破。俱是附耳低言﹐口訣中之妙法也。

金丹口訣﹐祖師不能筆之於書﹐又慮世人終難測識﹐故於悟空歸洞之後微示其意﹐演出一段斷魔故事。明歸洞之後﹐須斷去此魔﹐爲第一工夫也。

猴王爲水中之金﹐離東而去西。自一去之日而正北之水卽混入於水簾洞中﹐洞中之猴亦混入於正北水髒﹐故曰﹕」混世魔王。「正北屬坎﹐故執有刀﹔其色黑﹐故頭戴烏巾﹐身掛皂袍﹐下穿黑甲﹐足踏黑靴。坎中有金﹐惟因混而成魔也。悟空曰﹕」我乃正南方。「正南者﹐離宮也。沒器械﹐光著頭﹐紅色衣﹐勒黃絳﹐踏馬靴﹐俱形容離宮之義。中火而鮮金﹐非沒器械乎﹖形圓而似日﹐非光著頭乎﹖日色之光煥﹐非紅色衣乎﹖日行之黃道﹐非勒黃絳乎﹖日中之金烏﹐非踏烏靴乎﹖最妙在兩手勾著天邊月也。月爲眞陰﹐交日而陽魂生。上弦爲左手勾著﹐下弦爲右手勾著。月圓則陽魂盈輪而兩手勾著矣。夫能兩手勾著天邊月而大道完成﹐而髒魔自斷﹐故能取魔金而卽爲我用。頂門一下﹐砍爲兩段﹐妙矣哉﹗正北坎中之水﹐一刀兩段﹐變奇爲偶。坎水已固而復歸爲坤﹐豈非燒得枯漧﹐盡歸一體之乾耶﹖混去之孩兒自倏忽還鄕﹐而水髒洞收不上身之被眾猴已腳踏實地﹐認得家鄕﹐不陷於坎而塡乾盡離矣。

悟空又結出南方無道之言﹐以指出西方之路。仙師書中如此筆墨﹐非洞察陰陽﹐深明造化﹐何從測識乎﹖此所謂」斷魔歸本合元神也﹐「非與天同壽的眞功果﹐不死長生的大法門乎﹖純陽一得而孫孫不絕﹐變化無窮﹐又何天地幽冥之得以拘束之哉﹖

第三回

四海千山皆拱服九幽十類盡除名

悟一子曰﹐此發明金丹大道乃水中金之一物﹐能得其眞者﹐則凡地下之自近而遠﹐自顯而幽﹐無所障礙而一如我意之展施也。

猴王自得混世魔王一口之金﹐旋取傲來國武庫之金﹐復收七十二洞獻貢之金﹐花果山成鐵桶金城﹐根本已固﹐靡遠勿屆﹐但未及通神也。故猴王曰﹕」我這口刀著實狼犺﹐不遂我意。「蓋此道貴於中正純粹﹐方能所向無前。則入海博求之舉不可已矣。

從鐵板橋下而入求鐵板﹐一定之理也。自稱天生聖人﹐無生無滅﹐自命非凡﹐必須得至一者以操之也。龍王取出一把大桿刀﹐乃乾之初九﹐勿用也﹔又擡出一桿九股叉﹐乃乾之九四﹐未可意也﹔三千六百斤者﹐四九三十六也。統初九﹑九二﹑九三也。又擡出畫桿方天戟﹐乃乾之九三﹑九四﹑上九也﹐統三爻爲八九七千二百斤也﹐亦未可意也。及說出天河定底神鍼鐵﹐是大禹定江海淺深的一个定子。噫﹗可悟矣。此乃堯授之舜﹐舜授之禹﹐聖聖相傳﹐用中之精微﹐其乾之九五﹐龍徳之正中者也。非天生之聖人﹐從容之大勇﹐不能勝任哉﹗

龍王道﹕」扛不動﹐擡不動﹗「金光萬道者﹐萬理萬物皆從此生也。二丈長者﹐二五又十也﹔東三﹑南二﹑北一﹑西四﹑中十也﹔兩頭兩个金箍﹐中間一段烏鐵者﹐執兩用中也。喚作如意金箍棒﹐重一萬三千五百斤﹐如意者﹐一如我心之運用而咸宜也。一萬三千五百斤者﹐得九又五九四十五也﹐九五也。又隱寓三四一十二﹐爲東西南北中之象。得一萬二千﹐又加十五﹐爲三五之義。此器已統乾卦之全象。

一邊心思口念﹐只有丈二長短﹐碗口粗細﹐可見此物隨意轉變﹐有定之中而無定。丈二者﹐亦三四一十二也﹔碗口者﹐圓極也。又可見無定之中而有定。蓋剛健中正﹐純粹精也。此明慧器入手之妙也。

數百年來﹐讀《西遊》﹑批《西遊》者﹐亦俱說是心﹐以著如意二字也。不知《中庸》程序所云」正道寶聖「者﹐果是心乎﹖抑非心乎﹖何不將其書」始言一理﹐終散爲萬事﹐末復合爲一理﹐放之則彌六合﹐捲之則退藏於密「一細味之乎﹖此金箍棒爲歷聖相傳﹐執中之要旨明矣。

仙家謂之水中金者﹐正大道內之至眞至妙﹐而不可以言傳者也。悟空執在手中者﹐執中也﹔一客不犯二主﹐沒有定不出門者﹐不二法門也﹔走三家不如坐一家﹐千萬告求一件者﹐三家總屬一家﹐萬件總歸一件﹐所謂」得其一﹐萬事畢「也。不去不去﹐隨髙就低者﹐不執理以逐物﹐俟物來而應之也。擂鼓撞鐘﹐須臾到齊者﹐聲施宏遠﹐感應神速也。東爲靑龍之木﹐必得三人之奉而始完全其棒。有諮諏四嶽﹐和合四象之義焉。仙師下字之妙如此。藉絲履出於水﹐玄武也﹐北也﹔鎖子甲成於金﹐白虎也﹐西也﹔鳳翅冠明於火﹐朱雀也﹐南也。乃自東自西自南自北﹐無思不服也。此提綱所謂」四海千山皆拱服「也。

悟空跳出波外﹐身上更無一點水濕。金光燦燦﹐走上橋來。蓋屬純乾之象而道體完備矣。將寶貝揩在手中﹐叫大就大﹐叫小就小﹐使出一个法天象地的神通﹐那棒上抵三十三天﹐下至十八層地獄。收了法象﹐還變做繡花鍼兒﹐藏在耳內一段﹐讀《西遊》者又以爲奇異變化﹐必無此事﹐不過形容心之妙耳。不知是極庸常之定理﹐卽」散之則彌六合﹐捲之則退藏於密「也。豈曰心猿意馬之謂哉﹖

此道也﹐非止魔物人神之拱服﹐亦幽冥異類之所欽仰也。四猴六王亦爲十類。舉蛟鵬獅獼之大而一切飛走之小與蠢動含靈者﹐莫不於焉統之矣。老君曰﹕」玄牝之門﹐是謂造化根。眾夫蹈以出﹐蠕動莫不由。「蓋能盡其性﹐則能盡人物之性。一盡無不盡﹐而可以放下心矣。不曰」放心「而曰」放下心「﹐不曰」心放下「而曰」放下心「﹐其中妙義非世人所知。未免又有一番私解竊見。批評者於此著眼﹐謂是放心之害正﹐生死關頭﹐因放下心﹐致魔致睡而入於幽冥界。看得悟空竟未曾了道而全靠操存者﹐失之遠矣。提綱云」九幽十類盡除名「﹐蓋明其已經了道而無之不可也。

學問之道﹐固求其放心而已。若道果成就﹐則從心所欲而已。悟空已得金箍棒﹐全副披掛﹐執兩用中﹐神化莫測。故著」放下心「三字﹐以明其入地登天而無礙也。又何死之一字足以動其心﹖故下文先從能入幽冥而見其伎倆也。

批《西遊》者總因錯認心字爲道而以放下心爲心害﹐種種看錯﹐未免失眞。不知心者﹐正人生生死死之緣因﹐輪回之根蒂。聖人言存心者﹐名教治世之方﹔釋仙言無心者﹐無爲出世之法。不洞曉根蒂﹐但執心浮論﹐萬劫輪回﹐其能免乎﹖不得道者﹐死固死﹐生亦死也﹔得其道﹐生固生﹐死亦生也。統生死爲一致﹐則長生矣。怯死則有死之心而不得生﹔不怯死則無生之心而不得死。若以怕死而存心﹐則其死也立至﹔若不知其心掇存何處﹐其必存於所生之處﹐而死中有生﹐生中又有死。死死生生﹐何時了歇﹖未審是人是物﹐千磨萬難﹐無有出頭。此長死之苦而非長生之樂也。

悟空睡著﹐見兩个人拿一張批文﹐上有孫悟空三字。其所差之名﹐各必一系活無常﹐一系死有分耳。不容分說﹐人所無可如何者也。悟空獨頓然醒悟﹐掣出寶貝﹐把兩个勾死人打爲肉醬。自解其索﹐反打入城中﹐是死者反生而勾死者反死矣。慌得十殿閻君不能作主﹐令其自檢生死簿﹐到魂字一千三百五十號﹐正與寶貝之數相合﹐亦系三五之數。至三百四十二歲﹐百者﹐一百也﹐亦系東三南二西四北一中十之數。取筆過來﹐一槪勾之。一勾之義妙矣哉﹗心者﹐死之根也。其精微姑俟別回暢明。且明心字之義。心字之勾向上﹐不放心﹐則心字之勾向上而死藉注矣﹔勾賬之勾向下﹐放心﹐則心字之勾向下而死藉消矣。

一槪勾之﹐」了賬﹗了賬﹗今番不服你管了也「﹐此等作爲﹐已動地驚天矣。悟空只如絆了一个艸紇﹝糸﹡達﹞之易。一跌而醒﹐乃是一要。凡人以生前爲作夢者﹐悟空以死去爲作夢﹔凡人以生時而作死事者﹐悟空以死中而消生名。下海不妨身往﹐入幽不妨神往。其出幽入冥之神通已極其妙。於艸紇﹝糸﹡達﹞一絆﹐何也﹖艸紇﹝糸﹡達﹞者﹐艸昧初開之意。卽屯卦初開艸昧﹐如夢方覺也。然未經登天﹐不足以見其開泰之力量也。試觀二表直達上蒼﹐而恰如代爲路引。一角天使來迎﹐而適待正思天上。金丹之爲用大矣哉﹗故紫陽眞君曰﹕」一粒金丹吞入腹﹐始知我命不由天。「

第四回

官封弼馬心何足名注齊天意未寧

悟一子曰﹕此發明能了金液還丹大道﹐壽與天齊﹐沖舉九天之上﹐由其出入﹐天帝亦不得而拘束之也。

天帝爲乾坤主宰﹐黜陟幽冥﹐包含古今﹐原無等倫。惟聖人爲能觀天之道﹐執天之行。運化陰陽﹐神明合徳﹐萬化生身而與天爲伍。何也﹖金者﹐歷劫而不壞﹔丹者﹐日月之精神﹐渾是一團陽气。天地之所循環者﹐气也﹔金丹之所變化者﹐亦气也。天地之气﹐無所不包﹔金丹之气無所不有。故《參同契》曰﹕」含精養神﹐通徳三光。眾邪辟陳﹐正气常存。「又曰﹕」幽潛淪匿﹐變化於中。包囊萬物﹐爲道紀綱。「皆言聖人與天齊體而等量也。《易》所謂與天地合徳﹐日月合明﹐鬼神合吉凶者﹐何異《中庸》所謂」天地位﹐萬物育﹐又皆童而習之「者﹖大聖之與天齊名﹐夫何疑哉﹖

讀《西遊》者錯看提綱」心何足「﹑」意未寧「﹐又解作心猿意馬放心妄想﹐鉤取篇內半句一言﹐牽合其說。總因未識金丹之道之大也。金丹之道會五皇而還於太極﹐禦劫運於無窮﹐出乾坤於不約者也﹐豈代天禦馬之足以稱其職﹖亦齊天虛位之未可盡其量也。

金星與猴王一齊駕雲而起﹐何以把金星撇在腦後﹖金星者﹐五行之一﹔悟空者﹐五行之全也。然何以擋住天門﹐不肯放進﹖見天神亦所不能識也。金星說到素不相識﹐見了天尊﹐向後隨你出入。悟空何以說」也罷﹐我不進去了。「總由我而不肯爲天所限也。金星奏曰」妖仙已到。「玉帝問曰﹕」那个是妖仙﹖「以悟空而稱爲妖﹐妖名違其實矣。悟空卽應到﹕」老孫便是。「直受而不辭﹐已見其包含之量。一切仙卿反大驚失色﹐則地位不及可知。帝又曰﹕」下界妖仙初得人身﹐不明朝禮。「若天帝之包含矣﹐實未察其爲先天眞乙之妙也。正是下文不能收伏之根。悟空卻朝上唱个大喏﹐亦直受而不辭。非悟空之包含天帝哉﹖天宮禦馬監缺个正堂﹐玉帝傳旨﹐授爲弼馬溫。到任之後﹐弼馬晝夜不睡。蓋體」天行健﹐君子終日乾乾﹐夕惕若﹐自彊不息「之義。讀《西遊》者批爲子午抽添之火候﹐眞傍門謬說也。然在天上視之謂之馬者﹐在地下視之必謂之龍矣。在天上名之謂禦馬監者﹐在地下名之必謂之禦龍監矣。

悟空曰﹕」沒品﹐想是極大﹖「大眾道﹕」喚做未入流。「在天宮爲未入流者﹐在地宮仰之卽極品矣。悟空何以曰﹕」不做他﹐不做他﹖「昔者﹐陶唐氏欲以天下讓巢由﹐而且有洗耳污口之故事。豈道大如悟空而猶肯終其職於禦馬監耶﹖忽喇一聲推倒此席﹐取出寶貝打出禦馬監﹐徑至南天門。何等斬然超脫也。不覺心中火起﹐心中大惱﹐只是發明以禦劫之大聖而欲以禦馬之一職收伏之﹐已大違其本來﹐必不可得。心中火﹐心中惱﹐乃由金光自然之發越也。批者又以爲放心妄意﹐試問上帝明威之所﹐可容放心妄意者恣其出入而又無可如何耶﹖紫陽眞君曰﹕」一粒金丹吞入腹﹐始知我命不由天。「魏伯陽祖師曰﹕」天地神明﹐不可測度。利用安身﹐隱形而藏。「夫天地之形體象數﹐人皆知之。至於神藏鬼匿之機﹐人固莫得而測也。惟聖人知精气爲物﹐遊魂爲變。是故知鬼神之情狀﹐乃擅其利用﹐安乎其身。宇宙在乎手﹐造化生於心。出有入無﹐隱顯莫測。知此則知大聖之入地登天﹐皆系眞心實用而非天之所能規域。故有獨角鬼王爲之推戴。王而獨角者﹐主也。特獻赭黃袍﹐乃黃中通理之象。勸晉齊天大聖﹐立竿張掛﹐明主張由我而不由天也。特黃而加赭﹐過赤也﹐有陽極之義。王而自主﹐亢也。有亢龍之象。已伏后回亂反之根。

及玉帝封李天王爲降魔大元帥﹐欲收伏大聖。不察其孕育之根源﹐修持之奧妙﹐而反以大聖爲魔﹐不能收伏也宜矣。故巨靈神一棒而逃﹐哪吒又一棒而逃。以全體之聖而取勝於諸天之末﹐又何怪焉﹖然巨靈之非敵而逃﹐宜矣。哪吒一變而爲三頭爲六臂爲萬萬千千﹐乃乾之三橫﹐爲萬變從化之象。大聖亦一變爲三頭爲六臂爲萬萬千千﹐乃乾之三橫﹐爲萬變從化之象。體相等﹐力相敵也。何以大聖拔下一毛﹐現出本象﹐從後打哪吒左膊一下而遂逃﹖蓋哪吒在先﹐爲乾之下三爻﹔大聖在後﹐爲乾之上三爻。純陽之極﹐則必變而反於初爻﹐以破其堅﹐豈非拔一毛出本象﹐從背後傷其左膊耶﹖

惟天以大聖爲魔﹐是認眞爲假﹐因而有六魔稱聖﹐反以假爲眞。不但不能伏聖﹐而並不能伏魔矣。天以聖爲魔﹐而不能收伏一魔﹔聖以魔爲聖﹐而且能收伏羣聖。並後此之收伏千魔萬怪﹐皆基於此。其度量固早已包乎天之外而非齊天之虛號足以羈縻之也。

迨天王太子回奏請兵﹐玉帝聞言驚訝﹐猶謂狂妄而欲誅之。卽佛祖所謂」一切諸天﹐皆當驚疑「者﹐此也。太白奏道﹕」恐一時不能收伏﹐請就做齊天大聖﹐收他的邪心。「玉帝依奏降詔﹐若似乎天能縱之聖之。縱之聖而終不能收伏者﹐在收其邪心之見。蓋悟空而非聖﹐則不能縱。旣縱其聖﹐又何可去邪﹖云邪而縱﹐是縱邪也﹐又何能收伏﹖此後日之亂蟠桃﹐非悟空也﹐玉帝與金星縱之使亂也。悟空何心焉﹖悟空見蟠桃則食之﹐亦惟有聽其聖之邪之而已矣。玉帝曰﹕」悟空過來﹐今宣你做齊天大聖。「官品極矣。玉帝以爲極品者﹐悟空亦止朝上唱个大喏﹐與前弼馬溫時無異。初不以齊天大聖爲極品﹐蓋大聖乃其自大﹐齊天乃其自齊﹐初非帝之大之齊之也。夫旣自大自齊﹐不能使其不大不齊﹐又何能使之安之寧之哉﹖虛設二司﹐何益之有﹖適以司其不安﹐司其不盡而已。

第五回

亂蟠桃大聖偸丹反天宮諸神捉怪

悟一子曰﹕此發明天道物極必反﹐乃鬼神莫測之機﹐正先天眞乙之气自然之運用﹐並非大聖自得主張。仙師特假名托象﹐以形容其妙耳。錯認心猿者以爲極力描寫﹐不識道理者以爲文字變化﹐豈不毫釐千里之謬哉﹖

大聖自立而正﹐與天齊名﹐乃乾之上九﹐亢龍之象也。陽極必反﹐自然之理﹐豈大聖果能反耶﹖豈天宮果可反之所耶﹖天宮乾爲天也﹐上九之宮也﹐豈眞天宮而大聖能反之耶﹖然反則必先於亂﹐亂則必有其由其所。云心猿縱放﹐無故設此幻想﹐結撰簇簇筆花徒眩人心目耶﹖齊天府起在蟠桃右﹐右則桃園在左明矣。天道左旋者也。大聖居純陽之上﹐陽中之陽﹐其气變溫爲熱﹐萬物茂盛之時﹐其陽極而成亢。夏至一陰生而勢不能反陰﹐而左旋於蟠桃園矣。左首爲靑龍﹐屬木﹐故爲桃﹐此眞人閒中生事之請。玉帝權管蟠桃之命﹐气運之所必至﹐而並非大聖之所自主也。世人之疑者以爲大聖旣得先天之道﹐乃能統禦陰陽而不爲陰陽所規弄﹐何以不能自主而反耶﹖不知先天之道一順一逆者﹐先天之道逆而體之﹐而反陰而陽﹐成聖成仙成佛。而人物順之﹐魔怪順之﹐地只順之﹐幽冥順之﹐天神亦順之。以逆爲體﹐以順爲用﹐逆生順也。所謂先天而天弗違也﹐用九而不爲九所用也。先天之道順而用之﹐則反陽而陰﹐爲人爲物爲鬼爲魔怪。而諸神逆之﹐諸天逆之﹐諸仙佛亦逆之。以順爲體﹐以逆爲用﹐順生逆也﹐所謂後天而奉天時也﹐用六而不爲六所用也。程子曰﹕」心通天地之先而用必後天﹐事配天地之後而知必先天。「《文言》曰﹕」知進退存亡而不失其正者﹐其惟聖人乎﹖「此反天宮也﹐正明大聖之順用先天之妙也。

蟠桃園者﹐坤宮之帝出乎震也。三千六百株者﹐坤宮之六六三十六也。前一千二百株者﹐坤初二爻之二六一十二也。三千年一熟者﹐得下乘也。中一千二百株者﹐坤中二爻之二六一十二也。得中乘也。後一千二百株者﹐坤五六爻之二六一十二也﹐得上乘也。桃熟者﹐陰中之陽也。自此以後三五日一次賞玩者﹐五日爲一候﹐十五日爲一气﹐三五十五﹐陰气爲之一降也。所以候桃之熟﹐而順天之行也。忽設一計者﹐陽體將變之時也。脫下冠服者﹐剝至之象也。熟的大桃喫了一飽者﹐陽受坤之陰气而陽漸變陰也。二三日又去偸桃者﹐三二日爲五﹐又一候也。王母差七仙女摘桃者﹐後之女爲姤﹐六陽遇七而來姤也﹐復至七日爲姤﹐故爲七女。大聖變二寸小人在大樹梢濃葉底睡著﹐妙矣哉﹗綠葉成陰﹐二爲陰爻﹐小爲陰象。乃大變爲小﹐奇成偶﹐陽化陰。乾初得陰而爲巽也。睡著者﹐陽息陰盛之時。順天而潛﹐卽用九」見羣龍無首「﹐本剛而用之以柔﹐居亢而潛之於初也。篇中」只有衣寇不知何往﹐四下裏都沒尋處「等語﹐俱是妙義。仙女入樹下摘桃﹐陰之漸進而剝陽也。前三籃後三籃﹐非先甲三日後甲三日﹐卽前三與後三耶﹖由前而中﹐由中而後﹐只見花果稀疏﹐隱言花果山之時逢剝落也。仙女東張西望﹐只見向南枝上只有个半紅半白的桃子﹐靑衣女子扯下枝條﹐紅衣女子摘了等語﹐妙義不可言盡。言向南則系北枝所結之桃﹔半紅半白﹐將熟之候﹔只有者﹐僅見之物也﹔靑衣女子扯下﹐靑者﹐眞陰之色﹐內陰而外陽也﹔紅衣女子摘了﹐紅者﹐眞陽之色﹐外陰而內陽也。將枝子往上一放﹐大聖驚醒﹐卽現本相﹐此正不期而遇﹐謂之姤。純陽忽遇一陰小人﹐女子始進之象。姤天心以巽得坤初爲地。王元美曰﹕」剝亂成姤﹐姤亂不憂﹐剝而憂姤。「蓋一陰有敵五陽之志﹐壯甚可畏。此正亂蟠桃之禍所由始也。

大聖知爲禍始而大怒﹐說出」偸摘我桃「。偸桃之義卽竊天地之玄機﹐盜陰陽之造化也。及仙女說出蟠桃勝會﹑王母懿旨﹐東西南北中央諸聖﹐分明是攢簇五行之象。而大聖先天之气乃其帝尊也。大聖知姤始之消息﹐回嗔作喜﹐用定身法曰﹕」住住住「﹐卽姤之初六」系於金柅「是也。如止車之柅而系以金之堅彊﹐止之固而使不進﹐恐爲柔道所牽也。仙師慈悲之至﹐已明泄金丹下手之妙於此。

自此大聖跳出桃園﹐正撞赤腳大仙﹐卽姤之初六」羸豕蹢躅「是也。豕喜木而蹢躅﹐𨿽羸弱之豕﹐亦必跳躑﹐固當深爲之備而勢不何止也。故定計一變﹐卽攺赤腳大仙模樣﹐正剝之初六」剝牀以足「之義。赤足而成剝﹐陰將侵陽道﹐自下而上也。前奔瑤池欲還﹐未有仙來﹐忽聞一陣酒香﹐就弄神通﹐就缸挨甕﹐放量痛飲﹐卽姤之九二」包有魚﹐不及賓「是也。如取漁先至者﹐一舉网而得﹔後至者𨿽善漁利﹐不及彼矣。此巽爲白茅﹐包中魚爲陰物之美。而制之以早﹐不使其及於眾賓也。

在酕醄醉中自道」不好﹗不好﹗「﹐欲回府睡去﹐借步錯路﹐卽姤之九三」臀無膚﹐其行次且「是也。巽爲股﹐三居上﹐臀也。初爲二所忌﹔三勢孤而無援﹐志求乎遇﹐故處不安﹐行又次且。進退維谷之象也。行至兜率宮頓然省悟﹐一向要來望此老﹐進去不見一人﹐卽姤之九四」包無魚﹐起凶「是也。四與初應﹐當相遇者﹐初已遇於二矣﹐故不及於﹐已而失其所遇﹐如包之無魚﹐民心已離。離將作也。

至丹房裏見五个胡蘆﹐卻是煉就金丹﹐傾出來就喫﹐卽姤之九五﹕」以杞包瓜﹐含章﹐有隕自天「是也。杞生肥地﹐柰包瓜系而不食。杞之系瓜﹐如五陽之防初陰﹐勢所必潰。然天意方長﹐不可力爭﹐必含章美﹐不露英气﹐方可挽回天命。五个葫蘆卻是煉就金丹﹐卽九五含晦章美在其中而可以挽回天命。如天自隕﹐本無而倏有之象。如我欲食金丹以造命﹐而天縱之也。此處仙師提出內外金丹之理﹐濟人度世。

姤之時﹐義大矣哉﹗一時間﹐悟空酒醒﹐自揣不好﹐恐驚動玉帝﹐性命難存。」走﹗走﹗走﹗不如下界爲王去也﹗「不從舊路﹐從西天門使隱身法逃去﹐回至花果山。噫﹗妙矣哉﹗世人不識書中之妙﹐以爲悟空之犯天條而逃世﹐不知正大聖之順天心而遁也。上天而下山曰天山遁。大聖知亢極而之於巽﹐五陽忽遇一陰而爲姤﹐姤之爲厲勢不可遏。巽之根也﹔遁之機也﹔否之漸也﹔剝之基也﹔坤之初也。及此不遁﹐非知機也。此一遁也﹐去其亢而潛於初也。故大聖亂蟠桃者﹐非大聖亂之也﹐气運亂之也﹔仙女摘蟠桃者﹐非王母差之也﹐气運差之也。總一姤之所爲也。故篇中寓姤之義最詳。知婦人之陰禍甚烈﹐非大聖之順而察之﹐逆而制之﹐不足以明先天之大道也。批《西遊》者以大聖之亂蟠桃反天宮爲描寫放心之幻也﹐冤哉﹗悲哉﹗

大聖回山聚飲﹐反翻一筋斗使隱身法徑至瑤池﹐人還未醒﹐挾提四大甕回到洞中就做酒會。所謂潛惕飛亢無不隨心﹐迎之不見其首﹐隨之不見其尾。左之右之無不宜之。𨿽有釀成四至之禍亂﹐可以潛運而默移之也。篇中兩下隱身法三字﹐卽形容遁中不測之妙也。及奏聞玉帝﹐差四大天王領十萬天兵﹑十八架天羅地网﹐而大聖公然不理﹐所謂」憂患不能累﹐會繳不能及「﹐虛不逃名﹐遁而不遁。非大聖孰能處之寬裕自得如此哉﹖大聖打退九曜星﹐笑道﹕」這幾樁事實有﹐你如今待要怎麼﹖「蓋四大九曜卽九四也﹐均系陽剛。大聖爲」同人伏戎於莽「﹐不敢顯亢升髙而進﹐故能敵五剛而不懼也。卽同人之九三是也。及九四與大聖混戰﹐自辰殺到日落﹐獨角等怪盡被捉拿﹐只走四健者﹐角系姤之上九﹐剛乎上者也。此時無所施其剛﹐無位而不得遇﹐與九五之含章異守﹐故被擒也。然九四之不能全勝者﹐卽同人之九四」乘其墉﹐弗克攻「之象。四健與大聖爲同人之九五。五剛中正﹐有同心之二以爲應﹐故能殿師而還。先號咷而後笑也。何以先號﹖應二爲三四所隔﹐而不能助五﹐故先號﹐是私暱也。後遇五無損而笑﹐故後笑﹐亦私情也。

大聖道﹕」何須煩惱﹐且緊緊防守﹐飽食安睡﹐養養精神。「卽同人之上九」同人於郊「﹐未得志也。蓋大聖有通天地之志而運否時艱﹐絕人逃世﹐遇足悲也。讀」養養精神「四字﹐使予兩淚如注。

第六回

觀音赴會問原因小聖施威降大聖

悟一子曰﹕此發明陰陽盈虛消息之理﹐泰極而否﹐大往小來﹐與時推移。以見大聖之神化不測﹐正順用之中而不失先天之道也。篇中蘊義無窮﹐包涵靡際﹐不著一虛文閒話﹐予不識當日仙師命意下筆時何以能信手拈來﹐頭頭是道若是。總由其道臻絕頂﹐心如太虛﹐天人幻化﹐文亦如之。淺者得其淺﹐深者得其深﹐一聽世人學識之所自至﹐而惜乎世人之從來不識也。

觀音大士傳中隨在出現﹐而此篇作一提綱﹐以爲全書神觀察識之妙。觀之時﹐義大矣哉﹗觀者﹐有以中正示人﹐致其潔淸而不自用也。《易》曰「大觀在上﹐順而巽中。正以觀天下。」又曰「觀天之道﹐而四時不忒。聖人以神道設教﹐而天下服矣。」下有觀我觀民之願﹐而上無神道設教之君﹔上有觀己觀民之徳﹐而下有童觀規勸之陋﹐非神觀也。陰用而不與人者曰神觀﹐斯能處順之上而稱大觀也。何也﹖觀道﹐一天道也。觀天之神道沖漠默運﹐以教顯神﹐非以神顯教﹐不顯之神通也。此觀音大士所以臨於陽消陰長之候﹐以神道設教而天下服也。觀音大士卽大觀也﹔赴會卽臨觀也﹔問原因卽神觀也。見席而殘亂﹐𨿽有天仙﹐俱不就席﹐卽陽消陰長之會也。命惠岸打探軍情﹐卽神觀之點睛處也。仙師於此處先序於一鼎卦之象﹐以爲末後收服大聖之地。鼎者﹐上離火﹐下巽木﹐所以烹飪以享上帝﹐享聖賢也。蟠桃之勝會卽用享也。以悟空之大聖而不與會﹐是不能用享而致亂﹐得非失烹飪之宜調變之理乎﹖此蟠桃之會﹐陰盛陽消之會也。其消息之原因﹐非神觀大士孰能得而知之乎﹖勢必陰愈進而陽愈消。否之會也﹐陽將進而成剝也。運會使之﹐而非盡運會使之也。噫﹗仙師諷世之意微矣哉﹗

蓋鼎者﹐金丹之祕要﹐故仙師不敢顯言﹐特設一象於此﹐以候後人之察識。特取觀音合掌一奏﹐以表神觀之妙用﹐知陰方長而陽漸消也﹐有如是小人進而君子遁也﹐有如是灌州灌江口者。詩曰「老夫灌灌」﹐下文卽「小子﹝足﹡喬﹞﹝足﹡喬﹞」。小子者﹐陰也﹐居於灌江口者是也。顯聖二郎眞君者﹐坤之六二也。坤陰承天而動﹐其道適當光顯﹐其功順承而無不利。此時也﹐在大聖前此爲姤爲遁﹔後此則爲否爲剝也。六兄弟者﹐六陰也﹔一千二百艸頭神者﹐二六一十二也。初與二﹐小人連類而進﹐亦「拔茅茹﹐以其匯」也。艸卒爲萃﹐叢聚眾盛之象。聽調不聽宣﹐跋扈可知矣。本部神兵駕鷹牽犬﹐見皆鷹犬之屬。眞君笑道﹕「小聖來此」﹐分明說出小來也。必須與他鬥个變化﹐變之一義微矣哉﹗《易》曰「剝柔變剛」也。以陰剝陽﹐何以曰變﹖大凡君子去小人﹐聲罪於王庭而共棄之﹐毫無畱滯。故夬卦以五陽去一陰曰夬。小人去君子﹐理不直﹐詞不順。使日消鑠而不知日變﹐見其術之工也。下文之一變二變三變四變﹐皆其術也。小聖又道﹕「列公將天羅地网不要幔了頂上。」大凡小人害君子﹐必先縱之使逸﹐而後潛飼其隙﹐以示無迹。可見計之毒也。

領六兄弟收拴鷹犬一段﹐笑言舉動宛然畫出小人情狀。大聖見了笑嘻嘻問其來歷。說出根本﹐已知其陰柔善變矣。

二郎搖身一變﹐身髙萬丈﹐兩手舉著三尖兩刃神鋒。二變之三而成坤。坤陰順天而動﹐其勢焰塞天﹐事之常也。何以舉三尖兩刃神鋒﹖尖字顯然一小人﹐兩刃宛然兩片唇。見無忍人之心而有殺人之器也。靑臉獠牙﹐朱紅頭髮﹐非噬人之厲鬼乎﹖𨿽大聖之正气亦塞於天地﹐可與抵敵﹐其如艸頭鷹犬之起趨﹐大聖羽翼之驚遁何哉﹗

大聖知大難已作﹐就把金箍棒藏在耳內﹐變作麻雀兒﹐飛在樹梢頭釘住。卽明夷之初九﹕「明夷於飛﹐垂其翼也。」。蓋捲藏其明﹐示不髙飛﹔隱去其迹﹐使不見飛也。六兄弟一起吆喝﹐見小人一得志而同聲共吠之可畏。二郎圓睜鳳眼﹐而何以圓睜﹖見平時猶假飾﹐倉猝之猙獰畢露矣。變作餓鷹抖開翅打﹐豈非恃其爪喙之利乎﹖大聖變作大鶿老﹐衝天而去﹐卽明夷之六四﹕「入於左腹﹐獲明夷之心於出門庭」者是也。蓋近者旣不可潛﹐猶可入於左腹幽隱之處。執卑順之節﹐得明夷之心出門而遠遁也。鶿老者﹐示以卑順有義也。二郎急變大海鶴攢上雲霄來嗛﹐仍用喙也。大聖入澗變作魚兒﹐潛伏之至矣。二郎一變魚鷹﹐似靑鷂非靑鷂﹐妝靑也﹔似鷺鷥非鷺鷥﹐私賂也﹔似老鸛非老鸛﹐權老也。大聖打个花便走﹐似鯉魚非鯉魚﹐循理也﹔似鱖魚非鱖魚﹐良貴也﹔似黑魚非黑魚﹐眞淸也﹔似魴魚非魴魚﹐內方也。二郎趕上來啄一嘴﹐仍用喙也。大聖變作水蛇鉆入艸中﹐非虺非蛇﹐潛於艸莽也。二郎變作灰鶴﹐伸著一个長嘴﹐與一把尖頭鐵鉗子相似。吁﹗二郎始終用喙而最後最可畏。仙師描寫至此﹐不覺令人通身汗下。

大聖又變作花鴇﹐能羣居﹐自有行列﹐乃羣而不黨之物。二郎鷹鴉之侶宜可用羣而免患﹐乃反惡其與鸞鳳相交爲恥﹐卽挾彈擊打﹐見邪正之不兩立也。然何以不變而用彈﹖大凡小人惡君子﹐每不自發難端﹐嗾人彈擊以害之。不變之中而有甚變也。大聖趨機滚下山崖﹐又變一座土地廟。此一變之妙﹐微言奧義﹐非世人所識。或批爲文字之化境﹐或批爲猴頭廟以謔之﹐經數百年無能一窺。蓋大聖變廟之妙﹐宜乎識者之寡儔也。大聖何以不可變而必變顯然不可掩之廟﹐又何處不可遁而必變二郎而反入必不可入之二郎廟﹖其義已明白顯著。欲知其義者﹐須讀剝之上九「碩果不食﹐君子載與﹐小人剝廬」也。是時也﹐大聖登天無路﹐入地無門﹐蒙難堅貞﹐諸陽消盡﹐獨上僅存。君子在上爲眾陰之庇﹐如廬舍然。倘剝極而食其果﹐是自失其所庇也。究極於終﹐剝陽卽所以自剝。故大聖變爲廟如廬舍以止之﹐復變爲二郎以同之﹐復入二郎之廟以示大聖之廟卽二郎之廟﹐二郎之廟卽大聖之廟以曉之。

故曰「郎君不要嚷﹐廟宇已姓孫了。」言剝孫之廬卽剝楊之廬﹐楊廬卽孫廬也。所以碩大之果﹐戒小人之不食﹐宜順時而止也。至尾巴不好收拾﹐豎在後面變爲旗桿﹐其中又有妙義。君子避難遁世﹐貴先不貴後。如眾皆先而我獨後﹐是失時而賈禍。故無首而潛﹐遁之至也。遁而在尾﹐有形迹可窺矣。故遁之初六曰「遁尾﹐厲。」大聖當姤而遁﹐天道之潛也﹐猶難掩於尾遁之危﹐識乎尾遁者乎﹗仙師特借其尾以發明尾遁之危如此。

然遁不可尾而剝尢不可及尾。今二郎之剝極於上﹐亦已及於尾﹐戒宜速止而返也。至大聖口似廟門﹐宜享而不宜逐也﹔齒做門扇﹐齒尊而不可毀也﹔舌做菩薩﹐從慈而標現也﹔眼變窗欞﹐韜晦而糊明也。二郎乃欲先搗窗欞﹐後蹋門扇﹐妒其明而鉗其口也。大聖方當虎變之時﹐眾人反舉照妖之鏡﹐謙躬下士﹐吐哺流言﹐今古同轍﹐無足異也。

其點查李虎張龍等一段﹐曲肖苞苴食黷態狀﹐仙師立言之妙如此。但至要之旨惟在大聖之觀而往﹐小聖之剝而來。來者所成往﹐小者所成大﹐觀者所以成剝也。是故聖人仰以觀於天文﹐俯以察於地理。原始反終﹐故知死生之說﹐神以知來﹐知以藏往﹐所以明變化而行鬼神也。古之善禦小人﹐必順方張之勢﹐靜處事外﹐徐止其進。故《易》曰「順而止之﹐觀象也。」剝時順止以觀天之消息盈虛﹐陰盈陽虛之時﹐君子順乎天行而止也。不敢剛正者﹐順所以止﹐而止所以行。剝不往﹐與復利往﹐無二道也。

碩果不食﹐止也。何以不食﹖果者﹐陽也。陽非陰所能剝而進﹐故剝極則復﹐小人自失其所庇﹐亦順時而止。此觀音之舉二郎者﹐正觀天之行而順其方張之勢以徐觀其止﹐非助陰以消陽也。

不用淨瓶打大聖﹐而令老君用金剛琢者﹐正靜處事外﹐順天之行而止其剝﹐乃止陰以救陽也。然剝也止也﹐皆天之行也。順其剝而止之﹐皆觀天之行也。觀實大聖之自觀﹐特借觀音以闡其理﹔止實大聖自止﹐特借老君以發其義﹔剝實大聖自剝﹐特假二郎以順其行﹔剝實非大聖之自剝﹐特假大聖以明天道之剝。責人人自剝以儆其危。知其剝而順止﹐知其順止而必復﹐知其必復而道明矣。

觀音合掌道﹕「貧僧請陛下同道祖出南天門親去看看虛實。」卽觀天道陰陽之虛實也。二聖把大聖圍困﹐只是未得擒拿﹐「碩果不食」也。淨瓶不用者﹐致其潔淸而身不與﹐神觀也。菩薩問老君「有甚麼兵器﹖」老君道﹕「有﹐有﹐有。」左膊上取下一圈﹐一名金剛琢﹐又名金剛套。卽前文鼎之六五﹑上九「金鉉」﹑「玉鉉」是也。妙在「有有有」三字。蓋鼎之五虛中爲黃﹐在君爲實。五無實﹐以二之鼎有實爲實﹐故觀音以其無問﹐老君以其有答也。凡物之行在足﹐獨鼎之行在耳。六五虛中徳也﹐爲黃耳鉉。加耳者﹐應二堅剛。如貫以金鉉﹐當始終如一。而貞固則利﹐故實而虛﹐虛而圓爲圈。上九玉鉉﹐而左上爲陽居陰﹐剛以柔﹐節之如玉﹐溫潤而栗然。故左膊上取金剛琢﹐金並玉也。何以能套諸物而又名套﹖五虛中﹐虛故能容。

上者老也﹐五者君也﹐故爲老君。惟老君之虛中而實﹐故能伏正而止變。二郎不能食大聖之果﹐大聖則能食老君之中﹐打中天靈跌了一跤﹐老君之順而止之﹐卽大聖之順而止之也。細犬一口又扯了一跌﹐二郎神之順而止之也﹐卽大聖之順而止之也。犬者戌也。九月之卦內坤而外艮﹐順時止也。不順時而行﹐行卽止也﹔順時而止﹐止亦行也。大聖之被困而止﹐正大聖之自止而行也。七聖者﹐自復而反之七陰也。穿了琵琶骨﹐再也不能變化者﹐剝卦是也。止住上爻而碩果不食﹐畱果中之陽以轉復開泰﹐止乎其所不得不止也。止住而不變﹐大聖先天之妙用﹐而非二郎之能穿而住止之也。學道者能觀其微妙﹐而能於無畫無文處安身立命﹐是卽觀音之神妙﹐陰用而不與人者也。

觀之時﹐義大矣哉﹗仙師以大聖小聖發明金丹之道﹐予以儒者之道發明小聖大聖而未盡其妙者。不得不結言之﹕小聖者﹐承天而行坤陰也。以先天之道觀之﹐在後天爲男子也﹔大聖者﹐逆天而行乾陽也。以先天之道觀之﹐在後天爲女子也。以順天爲反天宮﹐以討逆爲陰柔。老君爲調和之主而反助陰制陽﹐金丹以逆用也。如此﹐予亦何能言其妙﹖亦觀之而已矣。

第七回

八卦鑪中逃大聖五行山下定心猿

悟一子曰﹕此結上文先天眞乙之气自無而有﹐自有而無﹐自無而復﹐有復而泰﹐泰而乾﹐乾而姤﹐姤而否﹐否而坤﹐坤而復﹐終終始始﹐萬劫長存。先天煉於後天之中﹐後天祕有先天之妙。仙師所由以後天之八卦五行揭示世人﹐欲人觀察曉悟﹐修此一气以脫生死也。

一之祖曰無﹐無生一﹐一至十。陰陽流行之序一二三四五﹐正數也。六七八九十乃其配耳。數止於五﹐究竟五隻在一二三四中﹐三四隻在二中﹐二又只在一中。得其一而百﹐行萬善不離一中。百千萬億不離一五。

以五行流行之數言﹐則天一﹑地二﹐天三﹑地四﹐天五﹑地六﹐天七﹑地八﹐天九﹑地十﹔以陰陽對待之數言﹐則乾一﹑兌二﹑離三﹑震四﹑巽五﹑坎六﹑艮七﹑坤八﹐總不離乎太極。因而重之則變爲六十四卦﹔因而事之則爲三百八十四爻﹔積而終於萬有。一千五百二十之數總不外乎八卦﹔八卦不外乎五行﹔五行不外乎陰陽﹔陰陽不外乎太極﹔太極不外乎無。然則八卦五行總屬一也﹐仙師並言之﹐各有深意。

所言八卦者﹐欲修道者在八卦對待之中觀察其根源﹐卽予首篇請示一圖以證道之意。仙師早已明著於此。請先明鑪中逃大聖之旨。修丹者有鼎有鑪﹐上爲鼎﹐下爲鑪。鼎之義﹐仙師上篇隱示之﹐提一觀字以令人察識﹐非有鬼神之曲折﹐未可以測其妙。此鑪之義亦非有鬼神之曲折未可以測其妙。蓋後天之八卦伏有先天之气。大士神觀得其火候。老君旣執鼎之中黃以擊大聖先天之靈而收伏之﹐仗二郎細犬之眞土而不動﹐已如鷹之搏兔矣。非加火功煆煉﹐仍未得而收伏也。又非一切凡火及火雷二部之火所得勉彊制服﹐必藉八卦鑪中之眞火方可煆煉成丹。紫陽眞人曰「自有天然眞火候﹐何須柴炭及吹噓」是也。故篇首火雷部諸神俱不能損傷﹐須老君領去﹐推入八卦鑪中﹐以文武火煆煉出丹來也。大聖入鑪鉆在巽宮位下。巽爲長女﹐柔道也。乃明入地中﹐文王囚於羑里之象。惟柔順遜克以演先天八卦﹐而終無傷損也。風攪煙來﹐雙眼煼紅﹐乃明而見傷﹐韜明養晦﹐正所以善用其明而無傷也。故曰「後來喚作火眼金睛」。適火候俱全﹐忽一日開鑪取丹﹐只聽得鑪頭聲響﹐看見光明﹐忽喇一聲﹐蹬倒八卦鑪﹐往外就走﹐好似白額虎﹑獨角龍﹐此龍虎二象合而爲一矣。老君摔了个倒栽蔥﹐脫身而走。噫﹗妙哉﹐神哉﹗前老君執鼎耳打中天靈而大聖一跌﹔此老君倒栽蔥而大聖脫身。前是金丹之順於鼎而結胎﹔此是金丹之逆出於鑪而脫胎也。仙師﹕「混元體正合先天」一詩﹐正形容丹成之妙﹐字字牟尼珠。最須察識處在「號初玄」﹐「非鉛汞」﹐「還變化」等字。蓋玄中之妙﹐難以言盡。此謂號初玄﹐尙有在此﹔非鉛汞﹐尙須鉛汞。此爲能變化﹐還有變化。

老子曰「玄之又玄﹐眾妙之門」。玄之已曲折不可測識﹐又玄則更曲折而不可測識。故仙師於此特著大鬧天宮一句。又詩曰﹐一詩兩个又字﹐正又玄又字之精髓也。

何以又大亂天宮﹖蓋先天眞乙之精入於八卦之中﹐則後天而奉天時﹔出於八卦之外﹐則先天而天弗違。自與天爭席而非天所禦也。前大聖鬧天宮而入於鑪中煆煉﹐是先動而後靜﹐前半下手之功也。所謂玄之也﹔此大聖又鬧天宮而入於山下壓定﹐是靜極而動﹐動而又靜也﹐後半下手之功也。所謂又玄也。然前大鬧則有老君之鼎可伏﹐此大鬧則惟如來之掌可伏。彼以對待之八卦﹐此以攢簇之五行﹐制伏𨿽殊而妙用則一也。最妙在又詩曰四句﹐讀者必解曰猿猴配心﹐心卽猿猴﹐緊縛牢拴莫得外尋。故批《西遊》者將心猿意馬四字罩住全書﹐不知猿猴乃道體耳。猿性緩﹐主靜﹔猴性躁﹐主動。諭道體之有動靜﹐與人心之有動靜相配﹐非謂猿猴卽人心也。仙師提綱謂心猿﹐言心卽猿猴者﹐意思有甚深而貴乎人之察識也。心卽猿猴﹐明白淺顯﹐何以著「意思深」三字﹖蓋道體有靜有動﹐修道者亦有靜有動。動極則必靜﹐靜極則又動﹐動極則必靜。金丹始終作用已盡在其中﹐卽「玄之又玄﹐眾妙之門」也。故曰「意思深」。第三句何以合動於靜而未言猿心合於意﹐而專言心﹖蓋金丹作用﹐當靜極又動之際﹐必須收伏猴之動而平定猿之靜方成大道。故馬猿未合﹐心意未合﹐不可緊縛牢拴﹐而須外導者﹐適馬猿合作﹐心和意和而緊縛牢拴莫外尋矣。

大聖變三頭六臂﹐在核心裏飛舞。亙古常存﹐神將難捉等語﹐正形容道體變化之妙。解者又說關心﹐大誤矣。然道非常道﹐能修煉降伏者卽是如來。切須根究來歷﹐方好下手。大聖自道靈混根源乃先天之精﹐非凡間之物﹐只此敢來爭先。一語道明天固先天﹐我亦先天。故敢與爭先而無多讓也。迨誘大聖入手﹐正金丹入手之候。而五根肉柱﹐一股靑气﹐正合心意攢簇五行之時。中間柱子寫「齊天大聖到此一遊」﹐卽佛祖所云「乾坤之內﹐宇宙之間﹐有一寶祕在形山﹐不在心腎﹐而在乎玄關一竅」者是也。故離不得如來掌中而未超於五行之外也。佛祖翻掌一撲﹐推出西天門外﹐化五行山壓住﹐明示金丹之道﹐必五行攢簇而從虛空中結就。人心得此配合而有所依據﹐不落空亡﹐如《大學》「知止而後有定﹐定而後能靜﹐靜而後能安﹐可以不事作爲﹐漸摩超脫矣。」

篇中殄滅妖猴安天大會﹐正定靜安之的旨。《悟眞》曰「咽津納气是人行﹐有物方能造化生。鼎內若無眞種子﹐如將水火煮空鐺。」大聖者﹐眞種子也。蓋有爲者﹐無爲之用﹔無爲者﹐有爲之本。必先有爲而後歸於無爲﹐方了無上至眞之妙道。若先無所爲而從事靜定﹐則命基不固﹐終落空亡。倘先有所爲而未能超脫﹐則性地不空﹐尙域三界。紫陽眞君曰「始於有作人難見﹐及至無爲眾始知。但見無爲爲要妙﹐豈知有作是根基。」有作者﹐五行山下之心猿是也。有作而又無爲者﹐五行山下之定心猿是也。

篇中自猴子成精及末幅屢提猴字﹐並不及猿字﹐正發明伏猴之功而後能定猿之靜之義。至於五行山生根合縫﹐隨人呼吸者﹐乃金丹吞入腹也。饑與鐵丸﹐渴與銅汁﹐皆金類也。猿爲水中之金﹐乃同類相濟之義﹐其溫養抱一之功乎﹖然則觀如來之翻掌定猿﹐可悟後天五行之中﹐有先天眞乙之精而無事遠求﹐如翻掌之易伏也。

第八回

我佛造經傳極樂觀音奉旨上長安

悟一子曰﹕前七篇﹐明金丹大道是修煉先天眞一之气而成﹐其丹法﹑根源﹑火候﹑始終﹑下手祕訣﹑包括無遺。學道者靜觀密察﹐得師指示﹐卽可共證菩提﹐立躋仙位。仙師恐世人愚昧﹐或謂仙佛乃系天生﹐非凡人可學而至。或謂參悟惟在一心﹐止自已可求而得。故下文提出玄奘一人﹐做个榜樣﹔提出悟空﹑悟淨﹑悟能﹑龍馬﹐做个作用﹔見得仙佛人人有分﹐非天生性成﹔彼我共濟﹐非一己孤修也。

但書中設險設怪﹐作魔作難﹐至十萬八千之遠﹐八十一難之多﹐一十四年之久﹐又未免起人駭疑畏阻之心﹔以爲必不可至之地﹐必不可脫之厄﹐必不可成之功。若然﹐則是以《西遊》阻絕世人也。仙師立言之意﹐發明未得眞傳﹐而有千魔萬難之極苦﹔己得眞傳﹐而有一永得之極樂也。故提綱云「我佛造經傳極樂。」正欲以至近至易者﹐救試驗從生。

若曰﹕自有此經﹐而可免十萬八千之遙賒﹐八十一難之險阻﹐一十四年之淹久也。現首篇劈頭提出「西遊釋厄」四字﹐便曉西遊原以釋厄﹐非有作難也。然則爲魔爲難﹐因玄奘未得眞傳而設﹐似宜到大雷音見佛祖傳經之後而得道﹐何以至淩雲渡﹐卽已脫殼成眞﹖不知大士奉旨尋僧﹐己傳與五般寶貝。令其收伏三徒﹐準備腳力﹐玄奘己密受《緊箍》口訣。眞經之傳﹐己在大士上長安之日﹐固不必到西天而卽可得道也。特借必往西天﹐以指明大道根源之處﹔借十萬八千之遠﹐八十一難之苦﹐一十四年之久﹐以指明防危慮險﹐功程火候之至要。原不遠也﹐遠生於擔荷之不力﹐淺迫之便途﹔知十萬八千之匪遙﹐而道在目前﹔頓悟者﹐一觔斗而己至矣。原無難也﹐難生於塵緣之迷惑﹐僻漏之參差﹔識八十一難之易解﹐而樂自無極﹔大勇者﹐一金箍棒而己了矣。原非久也﹐久生於不識藥物之火候﹐錙兩之奧妙﹔知一十四年之非久﹐而經可立致﹔善知識者﹐金禁緊而卽已入我彀中矣。第不能歷極苦之假﹐不知極樂之眞﹔不歷極苦之苦﹐不知極樂之樂﹔不歷十萬八千﹑八十一難﹑一十四年之遠險而且久﹐不知九九之止一九﹐兩藏之止一藏﹐五千四十八日之止一候也。此經本於《陰符》《道徳》﹐造自黃﹑老﹐仙師特托我佛以闡其教﹐唐世以廣其爲﹐玄奘以示其標﹐西遊以演其義﹐取締以發其旨己耳。倘謂必如玄奘之西遊取經而始可成道﹐則是上世應鮮古佛眞仙﹐後世斷絕佛胎仙種﹔爲甚繁甚難甚幽遠﹐人人必不可得之道﹐非至簡至易至切近﹐必可共得之道﹐則天違我佛傳經之婆心矣。我佛傳經﹐妙有二義﹕未得道者﹐令如玄奘之往西而取經﹔己得道者﹐令如悟之到西而皈佛。總一傳也﹐總傳一極樂也。其經旨之微妙﹐在人神明而察識之﹐故必觀音大士之神觀爲能奉行也。

篇首一詩﹐言參禪冥悟之眾﹐虛費工夫﹐如「磨磚作鏡」而不可鑑形﹔「積雪爲糧」﹐而不可充饑﹐到老無成﹐迷誤年少。其言「毛吞大海﹐芥納須彌」﹐總屬無據之說﹐而「金色頭陀」﹐未免傍觀微笑矣。人能悟此﹐則「超十地三乘」﹔滯此而不能悟﹐則入於「四生六道」﹐而輪回萬劫﹐不可脫也。誰人能聽得「絕想崖前﹐無陰樹下」﹐恍惚杳冥之中﹐有杜宇一聲之春信﹐忽然驚破曉夢耶﹖因致「曹溪路險」﹐而不可行﹔「鷲嶺雲深」﹐而不可到﹐茫茫無畔﹐莫可捉摸。此處故人之音信﹐杳絕無聞耳﹐須知「千丈冰崖」之間﹐有「五葉蓮開」﹐超然而出﹐有馨香裊裊﹐透垂簾而繞古段也。人能於此中「識破源流」﹐便見龍王三般之至寶﹐始可得丹而成仙作佛也。豈彼禪關參覓所得窺其涯涘哉﹗蓋禪關止在性體上參求﹐而不從命根上著腳﹐徒費工夫萬萬﹐直至老死茫茫﹐終歸大化。可悲﹐可惜﹗是皆不識五行山下心猿之事﹐並不識五行山下走心猿之事也。

故如來回至雷音寶剎﹐對諸佛﹑菩薩道﹕「我以甚深微妙慈悲般若之心﹐徧觀三界。根本性原﹐畢竟寂滅。同虛空相﹐一無所有」。言「根本性原」﹐卽本來面目也。𨿽難以徑入寂滅﹐而專從性體參求﹐至得道之後而觀性原﹐畢竟寂滅。「同虛空相﹐一無所有」。言「同虛空相」﹐則非頑空﹔言「一無所有」﹐則非絕無。我所殄滅乖猴之事﹐三界莫有識是事者。是事乃至眞至妙﹐而非寂滅﹑頑空者﹐特以「名生死始」﹐而法相應如是耳。倘謂性原本空﹐而莫識是事﹐則非我之甚深﹐而徒事寂滅﹐則亦寂滅而己矣。老子曰「無名﹐天地之始﹔有名﹐萬物之母。」無名則死﹐而爲天地之始﹔有名則生﹐而入於五行之中。如乖猴﹐是名生而死始﹐法相有乖本性根源﹐故出不得如來之掌﹐而超脫五行之外也。

佛祖盂蘭寶盆中﹐具百樣奇花﹐千般異果﹐是「有名﹐萬物之母」﹐貞下還元之象。此一問也﹐卽佛祖所謂「我有一寶﹐祕在形山﹐諸人還識得麼」之義。故大眾「請如來明示根本」﹐如來「宣揚正果」﹐發三五之妙蘊﹐禪心朗月﹐眞性涵天﹐此謂天﹑地﹑鬼三藏之眞經也。總而言之﹕三藏止三五﹐三五止一五﹐一五止一而己。一也者﹐乃修眞之徑﹐正善之門。此經出於西方﹐必待東土求取﹐非有靜觀密察如大士者﹐不可得也。

如來道﹕「這一去﹐要踏看路道﹐不許在雲霄中行﹐須是要半雲半霧﹐謹記路程遠近之數。」言修行者務腳踏實地﹐循序漸進﹐不得懸空虛想﹐躐等妄作。又須機活神圓﹐毫無執滯﹐其中有火候功程次第﹐切須謹記﹐不可違錯。

五件寶貝之內﹐有「錦襕袈裟一領」。袈裟﹐離染之服。錦者﹐五色深絲織成。在五色爲靑﹑黃﹑赤﹑白﹑黑﹐在五徳爲仁﹑義﹑禮﹑智﹑信﹐在五行爲金﹑木﹑水﹑土﹐在五倫爲君臣﹑父子﹑夫婦﹑兄弟﹑朋友﹐在五方爲東﹑西﹑南﹑北﹑中央﹐在五音爲宮﹑商﹑角﹑徵﹑羽﹐在五味爲鹹﹑苦﹑酸﹑辛﹑甘﹐在五季爲春﹑夏﹑秋﹑冬四季﹐至於五官﹑五穀之類﹐不可罄述﹐總一五也﹐總「錦襕袈裟一領」之寶貝也。「九環錫杖一根」﹐環者﹐圓成無端之象。在理數爲循環﹐在陰陽爲往還﹐在火候爲九環﹐在體用爲連環﹐在四隅爲圍環﹐在鬼神爲屈伸﹐在天地爲功用﹐在死生爲終始﹐在四通爲無礙﹐在隱顯莫測爲智慧﹐在因事制宜﹑隨機應變爲權﹐總一五之中也﹐總「九環錫杖一根」之寶貝也。此二寶﹐一是體備﹐一是功用﹐故取經人堅心來此﹐穿則免墮輪回﹐持則免遭毒害矣。

又三个箍兒﹐「喚做『緊箍兒』﹐𨿽然一樣三个﹐而用各不同」。又有「『金﹑緊﹑禁』咒語三篇」。金者﹐禁也﹐進退之節也。以金禁制﹐使無遁情。一用於收大聖﹐以用爲禁﹔一用於收黑熊﹐以不貪爲禁﹔一用於收善財﹐以善捨爲禁。用各不同﹐大士用金銀之妙也。此修丹之祕要﹐下士聞之﹐莫不大笑者﹐故仙師隱示而不顯言。何以故﹖修道者﹐物累淨盡﹐一塵不染﹐金所首禁﹐此解常理﹐人必信以爲然。特不知金所首用﹐倘一刻暫離﹐則放縱無可約束﹐而不能使彼入我之門﹐故惟首用其金﹐而緊緊禁制﹐方免逾越狂悖之患。何以故﹖金者﹐人見之而莫不首肯﹐莫不觸目﹐莫不動念﹐故金念一動﹐勢必目昏腦急﹐刻難自寬﹐不容不就金聽令矣。眞人曰「欲求天上寶﹐須用世間財。」乃祕要也。但金𨿽一色﹐而用各不同﹐念亦各別﹐緊禁之法則一也。若世人蕩檢逾閒﹐而聖人作金科以禁制之﹐又一範圍之法門。發露至此﹐人必以爲穿鑿而大笑之﹐請看篇中「若不伏使喚﹐可將此箍與他。戴在頭上﹐自然見肉生根﹐各依所用咒語念一念﹐管教他入我門來」之語﹐卻甚明顯。然則不自吝惜其金﹐而「金﹑緊﹑禁」制仍與前解常理不相悖謬。知此者﹐靈山腳下﹐卽金頂大仙﹐堅心求道者﹐二三年之間﹐卽可至此﹐原系眞言。成道之速者﹐固如是耳。非謂一十四年﹐乃其定期也。然五件之中有三个﹐仍有三五之義﹐不可不知。

自此﹐而沙僧現相矣。這沙僧﹐乃丹道中至要至妙所在﹐讀者卻又認錯。柳宗元曰「西海之山有水﹐散渙無力﹐不能負芥﹐及底而後止。故名『弱水』。」揚子云《甘泉賦》﹕「東燭淪海﹐西耀流沙。」弱水﹐流沙﹐西域實有此地名﹐仙師特借以諭情欲易沈﹐性基難固﹐必藉眞土以凝結之。眞土者﹐眞意也﹔流沙者﹐土之無定者也。眞土無形﹐而徧歷九宮﹐水﹑金﹑木﹑火﹐無此﹐不能和合﹐其功莫尙﹐故又名「沙和尙」。至「捲簾大將」之名﹐「蟠桃會上失手打碎玻璃盞」﹐「七日一次﹐飛劍穿我購肋」﹐「沒柰何﹖尋行人食用」﹐此等全無意味﹐未知確有妙義。簾者﹐所以隔別內外﹐防閒廉恥﹐彼熊捲之而無嫌忌。「蟠桃會」﹐所以合歡心也。「玻璃盞」﹐千年之水化成﹐西方至寶﹐所賴以合歡者惟此。彼用意不誠而失手打碎﹐各失歡心﹐褻寶溺職﹐其罪滋大。「七日」者﹐天心來復之候也。淸夜自思肘腋幽隱之地﹐紹無抱慚刺痛如飛劍然。豈非徒食取經人之肉﹐而成無用之妖孽哉﹗其「九个骷顱」﹐譬九宮之眞土﹐故水不能沈。「取經人自有用處」﹐其用處之妙﹐姑候收伏時再詳。此處「指沙爲姓」﹐起名「沙悟淨」﹐「入了沙門」﹐「他洗心滌慮﹐再不傷生」﹐可知皈依淨土﹐須眞意眞誠﹐不可疏失﹐以致傷生害命也。蓋長生命基﹐全賴此土和合而成。土爲煉丹之至要﹐彼解沙僧爲金水者﹐不知眞土之爲用而妄揣臆度者矣。

自此﹐而豬八戒現相矣。豬屬亥﹐亥中有甲木。木能生火﹐故曰「語能」。「亥」字從乙﹐孕也﹔從二人﹐男女也。有二首六身﹐爲十月純陰﹐陽無終絕之理﹐得生生不已之義。金丹非其和合煆煉﹐不能成就也。「天河天蓬元帥﹐只因帶酒戲弄嫦娥」。蓬者﹐轉旋無定﹐遭逢不常﹐曲直之性﹐順義而愛金。酒者﹐水金也﹐一逢木金﹐卽轉旋無主﹐𨿽嫦娥﹐亦戲弄矣。一靈眞性﹐近於畜類﹐故「錯了道路」﹐投在豬胎。甲爲陽木﹐卯爲陰木﹐宜與卯二姐配合。「不上一年死了」﹐乃陽生陰死之義。「一洞家當﹐盡歸我受用」﹐蓋亥中乙孕﹐得祿於卯也。「喫人度日」﹐一味嗜酒好色。而「傷生」害命﹐所以爲妖。及得菩薩點化﹐「如夢方覺」﹐從正受戒﹐「斷絕五葷三厭」﹐故曰「豬八戒。」

自此﹐而白馬現相矣。古今奉爲指南者﹐以猿爲心﹐以馬爲意。若云﹕馬是意。心者﹐意之體﹔意者﹐心之用。則齊天大鬧天宮﹑觔斗云等神奇不測﹐均應系白馬所爲。何以專言在猿耶﹖此可悟白馬之非意矣。白馬者﹐金象﹐龍馬也。乾爲龍﹐爲馬。馬乃純乾之物﹐乾乾不息之義。言修道者﹐必乾乾不息﹐有大腳力﹑大負荷如龍馬者﹐方能至西方而取經耳。彼凡馬無力﹐不免爲鷹愁澗所阻。若認馬爲意﹐彼獨非馬乎﹐何以被龍馬所吞而必須龍馬耶﹖但另有一要義又須指明﹕修道者﹐以降龍爲首務﹐若放縱恣肆﹐則自毀其明珠﹐而爲孽龍。腳根不實﹐不堪載道﹐何能致遠﹖故須潛之深淵﹐韜明養晦﹐而後可以善其用也。自此﹐而大聖由潛離隱矣。其先天眞乙之妙﹐己闡悉於前﹐無庸再贅。

總而明之﹐木數三﹐居東﹔火數二﹐居南。木能生火﹐二物同宮﹐故二與三合而成一五。悟能﹐亥也﹐爲水火一家也。金數四﹐居西﹔水數一﹐居北。金能生水﹐二物同宮﹐故四與一合而成二五。悟空﹐申也﹐爲金﹑水一家也。戊﹑已﹐本生數五﹐是三五也。悟淨﹐爲土一家也﹐三五合而爲一﹐卽太極也。太者﹐至大之謂﹔極者﹐至要之稱。其理在混沌之中﹐一動而生陰陽。陰陽者﹐气也。所謂理生气﹐而气寓夫理者也。有先天眞乙之气﹐而始能生三家﹔由三家相見之後﹐而又能生先天眞乙之气﹐以成嬰兒也。嬰兒全賴此一气之運用﹐而後能脫胎以成眞人。玄奘﹐卽嬰兒也﹐故玄奘離不得悟空﹔卽悟能﹑悟淨﹐亦離不得悟空也。《悟眞篇》曰「東三南二同成五﹐北一西方四共之。戊己本居生數五﹐三家相見結嬰兒。」此的旨也。噫﹗發明至此﹐世人莫測所謂﹐未免妄揣臆度﹐邪說穢行﹐將至眞無上之妙道﹐如同兒戲。有志學道者﹐務速求眞師﹐逐節指示﹐免墮輪回。

此回結尾﹐大聖「見性明心」四字﹐這「心」字﹐方著人心上﹐卽前篇菩提祖師所謂「成道之後﹐須要見性明心者」是也。學道之始﹐便能見性明心﹐亦是禪家三乘之妙。但止知無爲﹐不知有作﹐不過獨修一物之孤陰﹐何能結丹而成聖胎﹖終落於空。可悲﹐可惜﹗紫陽眞人曰「但見無爲爲要妙﹐不如有作是根基。」上陽祖師曰「到老無爲﹐如何得樂﹖入室采鉛﹐是云有作。大徳市朝﹐又誰知覺﹖欲成匡廓﹐先立鄞鄂。得一黍珠﹐方是不錯。九載坐忘﹐無爲功博。行滿三千﹐與眾共樂。若只無爲﹐不先有作。此乃愚夫﹐自相執著﹗殷勤數語﹐以曉後學。」蓋見性明心﹐是得丹以後之專功﹔攢簇五行﹐乃作佛成仙之根本。若止見性明心﹐而不知攢簇五行﹐必不能超脫輪回也。如唐僧之末成嬰兒﹐必籍三家以結成﹔如孫悟空之已定五行﹐則必見如來以超脫。讀到師徒上無底船彼此相謝之語﹐便了了。

第九回

陳光蕊赴任逢災江流僧復仇報本

悟一子曰﹕讀書不具隻眼﹐埋沒古人苦心。譬猶食珍味而不知甘美﹐獲卞璞而等之珷玞也。𨿽然﹐難矣哉﹗閒嘗閱歷經史注疏解義﹐條分縷析﹐每多異同﹐未能洞然。況此書旁通曲諭﹐隱括寓意﹐數百年中﹐例之稗乘齊諧﹐漫褻輕評﹐徒以供筆墨之笑傲而已。嗚呼﹗讀聖賢之書困難﹐讀神仙之書爲尢難﹗讀神仙之書而不覺爲神仙之書﹐乃欲確知其爲神仙之書之妙﹐不更難乎﹗讀不覺爲神仙之書而欲確知其爲神仙之書之妙﹐乃欲顯發書中之妙﹐使人人確知其爲神仙之書之妙﹐而無不爲神仙﹐不更難乎﹗

如此篇﹐讀者謂不過敍述唐僧履歷己耳﹐無甚意味。且事迹矛盾﹐於世法俗情亦多未洽﹐難可信據。如髙結彩接﹐拋球卜婿﹐婚禮所不載。狀元之母﹐何至單身僑寓﹖宰相之女﹐寧乏護送赴官﹖州牧夫人﹐斷難私到江幹。片板作筏﹐亦非保赤善策。拋球之愛女﹐何一去不相往來﹖現宦之慈闈﹐何別後遂成乞丐﹖卽曰官拘資格﹐必無一十八年不調﹗𨿽云親故蔬稀﹐豈無一二瓜葛聞問﹖尋親認母﹐何能徑入內衙﹖直吐肝膈﹐豈斗大之州﹐署冷官寒﹐不設閽人之後閉﹐終鮮臧獲﹑靑衣之在側耶﹖及事敗成擒﹐又何以統兵六萬之多乎﹖種種不經﹐讀者厭聽。前人輒將此篇刪斥﹐以爲可有可無。噫﹗仙師學貫古今﹐胸羅造化﹐熟諳世態人情﹐典章矩矱﹐豈肯下此疏漏之筆﹖不知仙師寓意立言之髙妙﹐正在於此﹐而非眾人所能測識也。蓋仙師直溯玄奘父母生身之由﹐以明作用金丹大道之本﹐後篇之八十一難基此﹐正果成眞基此﹐總不外救活金色鯉魚﹐以水生金﹐顚倒反覆之旨也。

夫金能生水﹐失水則就刀俎而不能全生。水能生金﹐得金則通神靈而且能救死。故全金之生﹐萬以自全其生﹔救金之死﹐卽以自救其死﹔一貫之旨也﹐觀音奉旨上長安之旨也。故母能生子﹐子又能生母﹐母子互相生﹐而丹法備矣。試觀「滿堂嬌州衙生下一子﹐耳邊南極星君叮囑曰﹕『奉觀音法旨﹐日後夫妻母子團圓﹐謹記吾言。快醒﹐快醒﹗'」實爲提醒世人﹐豈止爲滿堂嬌一人而設哉﹗「滿堂」者﹐金也﹐開山之所出也。「江流」者﹐水也﹐金嬬之所產也﹐金生水也﹔「私出江邊拋棄」﹐金生水也﹔「直流至金山停妝﹐金生水也。「在江州衙內尋我母親」﹐水生金也﹔「忙進宅內將母救解」﹐水生金也﹔「慌得玄奘拚命扯妝﹐水生金也。然不辭世上諸般之僞﹐不知水中一味之眞﹐此惟大士之神觀﹐爲能奉其的旨也。

現音奉旨上長安﹐欲長安觀見大道也。無柰長安「攺元貞觀」﹐僅能窺觀仿佛﹐同女子之貞而己。上有貞觀之主﹐則不能觀見大道﹔而下有魏徵之相﹐自不能啟沃大觀。「魏」﹐音「僞」﹐僞也﹔「徵」﹐外驗也。觀旣貞而不大﹐則徵自僞而不眞﹐恭已無爲之化邈焉﹐舉世莫能觀矣。此義非予穿鑿﹐請觀仙師篇首提出「貞觀魏徵」四字﹐大是分明。試就玄奘父母之所遇而觀其僞﹕開選擢元﹐授職之任﹐光蕊也﹐而任事者實據賊劉洪﹐求賢用人之僞有徵。以宰執之女而拋球自媒﹐失夫婦正始之道﹐婚禮之僞有徵。命官死於盜﹐賊黨橫於官﹐君相不知﹐寮寀莫問﹐君臣法度之僞有徵。一官十八年不調﹐縱賊虐民而不知﹐銓選之莫之僞有徵。縛一僞州﹐統兵六萬﹐軍政廟算之僞有徵。文章爲進身之階﹐不知爲殺身之梯﹐文章之僞有徵。居官爲榮身之地﹐不知爲亡身之途﹐功名之僞有徵。離母之任而生死不相聞﹐欲顯親而又以丐親﹐榮辱之僞有徵。挈妻同行﹐而分飛在頃刻﹐恩愛之僞有徵。久歷年所﹐父母不卜兒女之存亡﹐兒女莫通父母之音信﹐親故不能周旋﹐交遊亦無相措﹐眷屬朋友之僞有徵。

光蕊得官得妻﹐僞也﹔劉洪得官得妻﹐則僞中之僞也。光蕊得君得民﹐僞也﹔劉洪得君得民﹐則僞中之僞。光蕊得死得生﹐僞也﹔劉洪得生得死﹐則僞中之僞。張夫人有子而無子﹐母子之僞。殷小姐有夫而無夫﹐夫妻之僞。開山夫婦有女而無女﹐孝慈之僞。

一切皆僞之徵也﹐—切皆貞觀也﹐總不如救全金色鯉魚。水中之一味﹐爲能貫徹始終﹐使骨肉團圓﹐眞切受用也。救全之道﹐惟以水生之子報母恩也。「殷小姐畢竟從容自頸﹐其所觀之貞乎﹐正與篇首「貞觀」相照﹐結出本旨。「江流僧立意安禪」﹐其所觀之大乎﹐正與觀音奉旨上長安相映﹐反結貞觀之僞。惟在人之神觀察識﹐而求夫父母未生前本來面目﹐而可矣。

第十回

老龍王拙計犯天條魏丞相遺書托冥吏

悟一子曰﹕世人讀庸常平易之說﹐而指爲怪異不經﹐何哉﹖蓋隘於目﹐局於步﹔睹兔園而不睹漆園﹐躡靑雲而不躡靑牛﹔所見者小﹐而所趨者下也。如是篇言貞觀之君相不能大觀﹐所作爲者﹐皆在夢中耳。人無有不夢﹐無不知夢之幻﹐無不知世事如夢之幻﹐何獨於唐之君若相夢龍求救﹐夢斬業龍﹐遂疑爲荒唐不經耶﹖非物唐之君若相作是夢﹐卽往古今來之人﹐亦無不可作是夢﹐又何疑於當日逢君之旨﹐丞相之意﹐而無不甘與之同夢耶﹖

君曰﹐朕夢如是﹔相曰﹐臣夢亦如是﹔將亦曰﹐臣夢如是﹔寮寀百執﹐亦孰不曰臣夢如是﹖舉國臣庶﹐亦孰敢不曰臣夢如是﹗斯時也﹐沒有大觀之士﹐正色執笏曰﹕此夢也﹐遊魂爲變也。能明心見性﹐神觀至眞無上之妙道﹐知一切世情皆幻也﹐何況於夢﹗唐王能憬然覺悟﹐曰「固夢也。」則夢可不再夢。而涇河無斷頭之龍﹐相府滅斬龍之劍﹐云端泯落下之頭﹐國門絕梟懸之首﹐不致於夢死﹑夢生﹐而夢夢不已也。無柰其爲貞觀也﹐所見之小也。以爲違天之龍而求救於我﹐我能救而許之﹔行天之刑而授於我﹐我能運而斬之。善伺君意者則必從傍策之﹐曰「可救。」因而手談借箸矣﹔巧合相心者則必乘時獻之﹐曰「可斬。」因而懸掛市曹矣。

然則是夢而夢猶易覺﹐非夢而夢則難覺。是夢而夢﹐有覺而解脫之時﹐僞中尙有眞﹐觀音將柳枝救脫是也。非夢而夢﹐終無覺而蘇醒之候﹐僞中還有僞﹐魏徵作書遺崔玨是也。魏徵上欲摻天曹之刑﹐而人曹之刑皆其所摻可知﹔下將作陰府之獘﹐而陽世之獘不難自作可知。一僞無不僞﹐一徵無不徵﹐皆「觀」之「貞」者爲之也。仙師非以抑魏徵也﹐特借以偸古來世情之變幻﹐無非僞徵也﹐無不貞觀也。

究而言之﹐不如不登科的進士﹑能識字的山人張漁﹑李樵爲有下梢﹐有定見也。其言曰「爭名的﹐因名喪體﹔奪利的﹐爲利亡身。可知名人士利皆僞﹐而爭奪之爲夢﹔「受爵的﹐抱虎而眠﹔承恩的﹐袖蛇而走。」可知爵寵之皆僞﹐而承受之爲夢。又曰「前途保重﹐看仔細﹐『明日街頭少故人。』」何等提醒警切﹗

袁守誠知魚之投网﹐知命之犯歲﹐知雨之有數﹐先覺而不入夢也﹔涇河龍惑於夜叉﹐惑於斷課﹐惑於賭賽﹐惑於鰣軍師﹐則放心爭勝﹐違法妄行﹐夢夢而入夢矣。唐王夢業龍求救﹐與諸臣會議怪夢﹔魏徵夢斬業龍﹐對唐王夢中出神運劍﹔唐王夢業龍索命﹐而見鬼怕鬼﹐一團夢也。文武夜守宮門而鎭鬼禦鬼﹐舉朝夢也。甚至唐王晏駕﹐魏徵管保長生﹐似天子之死生﹐在其掌握。致書崔玨﹐稱「夢中嘗與相見」﹐以閻君之權柄﹐聽其轉移﹐豈不成大夢哉﹗唐王所以籠書入袖﹐瞑目不返矣。

此拙龍公案﹐乃唐王與諸臣心中自造之境象﹐其隱徵﹐姑俟後篇發明﹐而其爲夢﹐則與槐蟻蕉鹿同一寤寐。初何怪異之有﹖但老龍拙計﹐原非已出﹐而行雨差遲﹐自取天誅﹐奧旨深義﹐非名言可傳。聊成一詩示意﹕「雲雨施行萬物資﹐切須檢點莫差遲。拙龍賭賽違玄旨﹐致使神鋒項後隨。」《陰符經》曰「火生於木﹐禍發必克」其斯之謂歟﹖今之時師﹐以禦女采戰之術迷惑世人﹐致取殺身之禍﹔亦卽鰣軍師教老龍行雨克點違時﹐賭賽爭勝﹐干犯天刑者也。可不鑑哉﹗仙師謂之「鰣軍師」﹐其義顯矣。

第十一回

遊地府太宗還魂進瓜果劉全續配

悟一子曰﹕此篇正言唐王之入夢﹐以明陰陽感應之道﹐卽男女贈答之理﹔有感必應﹐有果必報﹐毫髮不爽也。唐髙祖曾夢身死﹐墜在牀下﹐爲羣蛆所食。智蒲禪師解爲億兆趨附之象。

太宗是夢﹐未之前聞。然晝之所爲﹐卽夜之所夢。地府之遊﹐其「貞觀」之幽隱乎。幽隱之惡﹐造於心而形諸夢﹐此處正宜提「心」字作主﹐以見人心之險﹐卽成地獄之險。如影隨身﹐不可泯滅。

篇中﹕「太宗渺渺茫茫﹐獨自一个﹐驚惶難尋道路﹔忙致私書求庇﹔見鬼門關卽有先主李淵及兄弟索命﹔折辧鬼龍公案﹔添注生死簿﹔遊觀地府﹐悚懼驚心﹔經十八層地獄﹐心中驚慘﹔目擊柰河橋﹐心又驚惶﹔到枉死城﹐心驚膽戰﹔見一夥鬼魅攔住﹐慌得無處躲藏﹐向崔判求救﹐借相良金銀賄免﹔見六道輪回﹐判官叫太宗明心見性﹔直到陰司裏無冤恨之聲﹐陽世間方得享太平之福﹔凡百不善之處﹐俱可一一攺過。」方結出正旨。可見陽世間不作不善之事﹐則陰司裏自無地獄之險矣。處處俱從心上描寫﹐而出皆太宗平日所爲﹑問心難安之事也。

評《西遊》者﹐此篇反不談心﹐眞不可解。最提醒處﹐在「眾冤魂索命﹐判官道﹕『陛下得些錢鈔與他﹐我才救得你。』太宗道﹕『寡人空身到此﹐那得有錢鈔﹖』」此所謂「萬兩黃金將不去﹐一生惟有孽隨身」也。判官謂得些錢鈔可救﹐豈眞可救哉﹗正謂此處錢鈔不可到﹐用不著﹐如何救得你﹖下邊借相良之金銀﹐豈眞可借哉﹗正謂陽間作惡有惡報﹐作善有善報﹐一到陰司。帝王之十三年﹐反不如匹夫之十三庫﹔帝治之十五道﹐反不如匹夫所寄之一庫也。妙意都在反面﹐讀者切勿泥文﹗讀至後回相良夫婦所積者﹐系齋僧布施善果﹐非盡屬金銀紙鈔﹐自可曉然。

太宗因老龍之故而入大夢﹐一到鬼門關﹐宜撞見鬼龍索命。何以劈頭撞見先主李淵及兄弟等﹐並不見鬼龍耶﹖仙師寓《春秋》之意於隱言之中﹐予發《西遊》未發之義﹐以明仙師不言之隱。

隋綱不振﹐天下共逐其鹿。倡義旗而除殘暴﹐數民水火﹐名正言順。柰何用裴寂之詭謀﹐遣隋宮人入侍髙祖﹖劫之以必從之勢﹐陷父於不義﹐違無犯分﹐有幹維皇。默運之誅﹐其謀臣補佐﹐實相成之。髙祖雲行雨施﹐失於檢點﹐是卽老龍爲鰣軍師所誤。而違時克點﹐雲雨差遲﹐懼天刑而遭慧劍﹐豈不宜哉﹗

涇河之龍﹐實李淵也﹐故曰「老」。「雨水共得三尺三寸零四十八點」﹐隱括「李淵」二字。通二字﹕三橫爲三尺﹐三直爲三寸﹐四並三氵十八子﹐爲零四十八點也。又合並湊用﹐象「四」字之形﹐分並各算﹐成四六二十四之數﹔合之三氵八字﹐爲三八二十四數﹔共成四十八點也。去二字之三直﹐爲克三寸﹔去「李」之「八﹑子」﹐爲克八點。所餘「李」之「一」﹐「淵」之「」﹐通而用之﹐得「涇」字。諱李淵﹐而爲「涇」也。龍潛於淵﹐老處於濁﹐涇河﹐固其所也。

惟是太宗化家爲國﹐謬云救父之危﹐而莫救天理之誅。伏甲玄武門﹐密言淫亂後宮﹐而自稱功髙不賞﹐不得已而有六月四日之舉﹐實劫父殺兄得天下﹐與楊廣同轍﹐是亦亡隨之續耳。

廣以十三年而亡﹐世民以十三年而死﹐亦其宜也。甚納巢刺王妃而矯誣續嗣﹐夫婦﹑父子﹑兄弟之倫﹐淪喪殆荊誠不如李氏捐生投環﹐爲婦道無虧﹔劉全拼死進瓜﹐爲夫綱罔缺。宜其奪王姬之魄﹐生死而骨肉之﹐俾夫婦﹑父子﹑兄妹蓮蒂重開﹐團聚一室。

至太宗推刃﹐同气友於之誼﹐固已澌滅﹐無餘爰及彼妹矣。此陰陽果報﹐毫髮不爽。故仙師就太宗口中﹐發出的旨﹐曰「朕回陽世﹐惟答瓜果而已。」南瓜者﹐南﹐離﹐屬心。言只要心地光明﹐結果爲報也﹐《詩》曰「投我以木瓜﹐報之以瓊李。匪報也﹐永以爲好也。」李氏投環﹐劉全頂瓜者﹐投以木瓜也﹔翠蓮借屍﹐玉英下降者﹐報以瓊李也。男女﹐卽陰陽之道﹔贈答﹐卽果報之理﹔永以爲好﹐𨿽死而猶可重生。較之私添二壽﹐假借一庫者﹐𨿽回生而仍如大夢﹐相去爲何如哉﹗

然太宗固一夢﹐而非眞死﹐—切地獄境象﹐皆其心中所自設﹐故諸臣當回陽之際﹐道﹕「陛下有甚放心不下﹖」此實錄也。讀東西將相一齊啟奏道﹕「陛下前朝一夢﹐如何許久方覺﹖」

「一夢」二字﹐顯著明白。按﹕太宗二十九歲踐祚﹐攺元貞觀﹐壽五十三歲。實在位二十四年﹐初非三十三年也。今稱貞觀一十三年﹐上加二﹐事似屬紕繆﹐不知其中原有妙義﹔蓋髙祖淵在位九年﹐實太宗宮掖詐謀﹐劫制竊踞。是武徳𨿽擁虛位﹐而貞觀預擅神器矣。移武徳之九年﹐而加諸貞觀之二十四﹐得非三十三年乎。一三加一爲二三﹐二三加一爲三三﹐三三適得九﹐故加二畫﹐而已得加九年之義﹐又仙師加筆之精妙也。取十三年以爲地府之遊﹐所以擬亡隨之續﹔加二畫以示陰竊之權﹐所以明無父之隱。迨後玄奘歷十四年而返﹐己在虛加之外﹐太宗宜不及見之﹐故以三十三年之在位﹐結自西返東﹐序經度世之局耳。

後世論治道者﹐推唐之貞觀﹐幾致刑措﹐然大本旣虧﹐一切枝葉皆僞耳﹐又何足觀﹗仙師借以大言﹐欲修道者﹐修心煉己﹐以求大道。倘欺罔詐僞﹐寸心難安﹐卽是自造地獄。故老龍聽鰣軍師﹐放心無忌﹐而難逃一劍﹔唐王求崔判官﹐放心不下﹐而虛添二畫。與彼悟空放下心﹐打入森羅殿﹐自勾死籍﹐並除十類者﹐固同夢而異覺也。總能了道而放下心﹐則必如悟空之明消死籍﹐而竟可登天﹔不能了道而放心不下﹐則欲如太宗之暗添生期﹐而未免入地。天堂地獄﹐憑心所在。可樂可畏﹔可不愼哉﹗

附記﹕

余嘗遊大梁﹐至古大相國寺。梵宇巍奐﹐檀遺於畝﹐不減燕都之報國。最後一閣﹐髙插蒼冥﹐顏曰「藏經」。層梯而登﹐如螺之旋﹔四匝飛查﹐朱欄環曲。俯視一切﹐如鳧如蟻﹐雲樹出沒﹐移步變態﹐亦一奇觀也。中位莊嚴﹐傍列八櫃﹐扃鑰甚固﹐藏經在焉。右隅有男女立像﹕男則粗眉俗束﹐女則紫面袒懷﹐皆笑容可掬。叩引導寺僧﹐稱卽賣水之相公﹑相婆也。歷太宗遊地府﹑借楮鏹﹑還魂修寺故事﹐一與《西遊記》吻合。考其碑﹐記寺之創始﹐莫知所自﹐盛於北齊天保六年﹐修於唐睿宗﹔載累朝修舉頗詳﹐而無太宗相良之事焉。蓋相良夫婦﹐實有修寺功徳。塑像﹑藏經閣﹐相傳至今不朽﹐知著書者﹐非盡屬無稽而山市海樓也。

噫﹗二老以賣水之傭﹐積金甚艱﹐能樂善好施﹐不爲身謀﹐其所處者小﹐而所見者大也。卽未能了道﹐亦觀見大道之一節矣。老子曰「後其身而身先﹐亡其身而身存。」相良夫婦有之。彼黷貨慳吝﹑死不旋踵﹐甚有子孫爲乞丐者﹐果何爲耶﹖悲夫﹗

第十二回

玄奘秉誠建大會觀音顯像化金蟬

悟一子曰﹕酰雞謂甕大﹐井蛙謂天小。非甕果大﹐天果小﹐局於觀也。篇中復提「貞觀」二字﹐以志建會之始﹐見爲女子之貞觀﹐而非大土之大觀。若太宗之治績﹐貞觀矣﹐玄奘則進﹔傅奕之奏議﹐貞觀矣﹐蕭瑀則進﹕要皆貞觀也。卽如太宗賜玄奘五彩織錦袈裟﹐以爲極華麗寵渥矣。豈知有佛賜錦襕袈裟﹐九環錫杖﹐爲巍巍絢艷之至寶。得菩薩一番贊美﹐而太宗前踢袈裟﹐未免削然無色。如太宗命玄奘集諸僧參禪講法﹐大開方便﹐謂之建大會矣。「菩薩拍著寶臺﹐厲聲髙叫﹕『和尙﹗你只會談小乘教法﹐可會談大乘教法麼﹖』」得菩薩將大乘三藏法指示﹐能超亡者升天﹐能度難人脫體﹐能修無量壽身﹐能作無去無來﹐而玄奘素所得力參講之教法﹐已只可渾俗和光。何也﹖觀至美而美者失其美﹐觀至大而大者失其大也。

菩薩顯出救苦眞身﹐莊嚴色相﹔半空中落下簡帖﹐內云「西方有妙文」﹐「求正裹金身」。此西方之妙文﹐卽金丹之正道也。玄奘願往兩天﹐號稱「三藏」﹐已包三藏之眞經於一體。合三家之五行於一號。「三藏」二字﹐已是大乘。何謂三藏﹖以經數而言﹕五千零四十八卷爲一藏﹐共計一萬五千一百四十四卷。以五行而言﹕金水一家爲一藏﹐木火一家爲一藏﹐土一家爲一藏。以陰陽而言﹕天爲一藏﹐地爲一藏﹐鬼爲一藏。鬼﹐卽二气之良能﹐盈天地間﹐皆是也。

此時已得三藏之名﹐而未得三藏之實﹐故謂之「金蟬」。蟬者﹐鳴不以口﹐飲而不食﹐處卑而趨髙﹐物中最淸髙之品﹐以諭淸淨無爲﹑其性涵空之意。金乃百煉不磨﹑光明融結之體﹐以諭性體之虛靈。然性體𨿽具而命根未固﹐所謂「巍巍佛堂﹐其中無佛」也。故玄奘得小乘之法門﹐止如金蟬之空殼而已。必三家相見之後﹐方能充實命基﹐成眞金不壞之體﹐而得見如來﹐此大乘教法也。

觀音奉佛旨而來﹐已於五色錦襕袈裟﹑九環寶杖二物﹐顯示其旨。玄奘受賜﹐已接得佛旨﹐了無剩義。袈裟﹐像五行之攢簇﹔九環﹐像九轉之返還﹐故曰顯像化金蟬。不曰度﹐而曰化﹐正如時雨之施一時﹐甲坼勃然生發矣。

讀《西遊》者﹐往後看去﹐無不以爲希奇怪誕﹐疑惑不經。不知下文三徒﹐卽三家相見﹐爲藥物也﹔八十一難﹐卽九九返還﹐爲火候也。夫五行之情狀﹐九轉之神靈﹐原變幻無定﹐不可測度。筆墨所到﹐俱是眞實妙相﹐庸常至理﹐其中勇猛精進﹐防危慮險﹐及一切法度細微之旨﹐無不畢具。指明「西天天竺國大雷音寺我佛如來處」一句﹐大是顯露。夙有仙骨者﹐若能熟讀此書﹐察識奧妙﹐卽如眞人之親授的旨﹐而錦襕袈裟﹑九環寶杖之至寶﹐可當身披執矣。

然玄奘必得三徒﹐而後能拜見如來﹐其義易明。三徒己了長生之道﹐命根堅固﹐自是萬劫不壞﹐何以反以玄奘爲師﹖甚說難曉。蓋仙佛同道﹕佛曰「丈六金身」﹐仙曰「修成二人」﹐俱是有爲而至於無爲。了命不了性﹐如寶鏡不磨而無光﹐非有爲之眞空﹔了性不了命﹐如築室無基而安柱﹐是無爲之空寂。故有爲者﹐必見性明心﹐而始能超脫五行﹐三徒之皈依扳佛法是也。

無爲者﹐必攢簇五行﹐而後能超凡入聖﹐玄奘之收伏三徒是也。三徒未盡者﹐無爲之妙﹐玄奘有焉﹐故以爲師。玄奘未盡者﹐有爲之妙﹐三徒有焉﹐教以爲徒。師徒合爲一體﹐便是金丹大道﹐無上至眞之大乘教法。直到上無底船脫殼之後﹐結出師徒彼此相濟﹐兩不相謝本旨。

祖師曰「人生如泡幻﹐若沒个泡幻﹐大事無由辦﹔若得大事辦﹐安用此泡幻」。到上無底船而脫殼﹐正大事得辦﹐爲金蟬脫殼而化也。全書師以佛子﹐而命名「玄」﹔徒皆仙子﹐而命名「悟」﹔非悟不玄徹﹐非玄不悟徹﹔仙卽佛﹐佛卽仙﹐無二道﹐無二用也。

第十三回

陷虎穴金星解厄雙叉嶺伯欽畱僧

悟一子曰﹕舜曰「人心惟危。」莊子﹕「憤驕而不可系者﹐其惟人心乎﹗」危也﹐憤驕也﹐深著人心之險也。《尙書》五子之歌曰「若朽索之馭六馬」﹐以六馬諭人心也。然禦馬在乎羈靮﹐禦心在乎主敬。敬者﹐聖人所以成始而成終者也。故修行學道﹐出門頭一步工夫﹐全要制禦人心之險﹐不遭其陷阱也。

此回乃三藏西遊第一步﹐眾僧議論定旨﹐紛紛說得艱難。三藏曰「心生﹐種種魔生﹔心滅﹐種種魔滅。」說者謂此二句了了全部宗旨﹐別無些子剩卻。噫﹗認人心爲道心﹐是認心爲道﹐認假爲眞﹐大錯了也﹗不知此心種種皆魔﹐務須斬滅除根﹐切要堅彊剛斷而己。若心滅已了宗旨﹐何必又向西方取大乘眞經耶﹖此便是肉眼愚迷﹐不識活佛眞形有丈六金身之妙。如出門到山河邊界﹐便錯走了路徑﹐忽然失足跌落坑坎之中矣。篇中顯已演出﹐故「心生」﹑「魔生」二語﹐不過指出人心之險﹐教人首先下手﹐爲起腳之地耳。

三藏疑二卽是陷阱﹐心慌卽是虎現。人心猶虎也﹐虎陷人與心之陷人無異﹐陷於心穴與陷於虎穴何殊﹗何以見之﹖結詩云「南山白額王。」南爲離﹐爲丙﹐丙火長生在寅﹐爲寅將軍﹐明指寅將軍爲心也。又恐世人不識﹐襯出熊﹑特二魔以証之。熊屬火﹐寅中之所生﹔特屬土﹐丙中之所生也。魔王曰「自送上門來。」總形容人心自陷之險也。然人心險於疑二﹐而不險於惟一﹐故山君曰「食其二﹐畱其一﹐可也。」下文金星﹐卽一之本性。二者﹐凡心﹔一者﹐道心。此時三藏昏沈沈無主﹐不能得命﹔得命之道﹐惟仗眞一之金。「忽見老叟手持拄杖」﹐卽本性之主持而可得命也﹐故謝老叟搭救性命。

老叟遂問﹕「可曾疏失什麼東西﹖」三藏答以「兩个從人被食﹐而不知行李馬匹在何處」。老叟指道﹕「那不是一匹馬﹐兩个包袱﹖」三藏回頭﹐果是他物件﹐心才放下。此等閒言﹐卻是要義。蓋「二從人」爲凡心﹐己陷阱而被食﹐三藏得見主持﹐而道心獨存。一馬兩包袱﹐道心之象﹐乃原來之故物未失﹐而向西有基﹐才放下心也。金星引出坑陷而復指前有神徒﹐益指明旣有道心﹐當堅心進發。人已共濟﹐而難以獨行自至也。

老叟道﹕「此是雙叉嶺﹐乃虎狼窠穴。」又云「只因你本性元明﹐所以喫你不得。」此等觀點﹐極大明顯。三藏旣而遇虎遇蛇﹐種種魔毒﹐明知心中自生﹐而無可解脫。孤身無策﹐只得放下身心﹐聽天所命。此便是本性元明﹐滅卻人心﹐暫存天心之一候也。然此處爲天人去來交並之途﹐故身在峻嶺之間而進退維谷。「雙叉」之義﹐卽墨子悲歧路﹐可以東南﹐可以西北之時也﹐所有白額王﹑劉太保爭持交戰於其間。一人一獸﹐分明寫出人獸之關﹐惟正可除邪﹐而平欲勝理。能主敬自持﹐勇猛剛克﹐則心魔自滅﹐而可食肉寢皮矣。

「劉」者﹐謂可勝殷﹐而遏劉止殺﹔「伯」者﹐謂能爭長﹐而把持家政﹔「欽」者﹐內恭而外欽﹐主敬以自持也。「手執剛叉」者﹐剛彊而不可屈﹐「號『鎭山太保』」者﹐鎭靜而不可撓﹐主敬不在心之外﹐以爲同鄕﹔行敬首先孝之中﹐故爲孝子。惟主敬﹐故身穴虎狼而不危﹔惟行孝﹐故獨鎭荒山而不險。以虎狼充家常之茶飯﹐剛足以除欲也﹔以念經盡超度之孝思﹐誠可以格幽也。「敬」之一字﹐固安危夷儉之津梁也。然尙與虎狼爲位﹐而不能超膠樊籠﹔止可鎭保此山﹐而不能離越界外。到兩界山來免畏阻﹐蓋在天人之分途﹐而不能從一前進也﹐此之謂能畱僧而不能送僧。

吁﹗山君食僧而畱僧﹐食其二也﹔鎭山食虎而畱僧﹐畱其一也。然則非虎食之﹐僧自食之﹔非欽畱之﹐僧自畱之而已。若雙叉嶺﹑兩界山﹐則又有辧「雙叉」爲人獸相持之路﹐「兩界」爲性命進止之途﹐不可不識。

第十四回

心猿歸正六賊無蹤

悟一子曰﹕人心如稂莠﹐道心如嘉禾。若除盡凡心而無聖解﹐譬無谷而芟荑稗也。荑稗芟盡﹐一空田而己﹐如何便可塡得饑債﹖祖師曰「鼎內若無眞種子﹐猶將水火煮空鐺」是也。提綱心猿之「心」﹐卽道心也。道心﹐非心中思慮之神﹐乃五行中精一之神也。必得此心﹐方爲眞種﹐故有虞氏特著道心惟微﹑惟精﹑惟一﹐允執厥中之妙。讀者錯認人心爲心猿﹐而不識美猴王爲精一之眞種﹐是認螟蛉作親兒也。然此心未離於五行﹐猶是生死輪回之根蒂。必自有爲而造至於無爲﹐心佛兩忘﹐善惡俱泯﹐方爲超神入化﹐出世無上之大乘。

開首一詞﹐本紫陽眞人原文﹐字字牟尼﹐切須熟玩。其「知之須會無心決」—句﹐明指不可執心之奧旨也。蓋精一之妙﹐自虛空中來﹐不是心﹐不是佛﹐乃無相之眞如﹐無體之眞相﹔始始於攢簇﹐終終於渾忘﹔終終始始﹐萬劫不壞者也。若上敬修心﹐總有伯欽之大力﹐亦僅可免於虎口﹐安能超出界外哉﹖然此事難知﹐故詞內兩以「知」字示人﹐謂能知得﹐方能行得也。如﹕伯欽在兩界山﹐見那猴求救﹐道﹕「不知眞假何如﹖」那猴道﹕「是眞﹗決不敢虛謬﹗」卽世尊所云「我今爲汝保任此事﹐決定成就」之意。絕頂揭起六字﹐猴精果然出穴﹐別有玄旨﹐非筆所能荊惟知人心之不可不滅﹐道心之不可不生﹐滅人心﹐生道心﹐使是修道起腳。故救出心猴﹐而卽別名「行者」﹐知之眞而行之始也。

行之第一步﹐先在伏虎。「過了兩界山﹐忽見猛虎。」此虎非心內陷心之虎﹐乃身外資身之虎﹐故曰「送衣服與我穿的。」「一見行者﹐伏塵不動。」虎性不狂﹐與心猴歸正無二。取件衣裳﹐可爲一體。行者之伏虎﹐卽三藏之降猴也﹐其旨微矣。老孫自誇「有降龍伏虎手段」﹐己預提下回降龍爲第二步矣。

詩中有「一鉤新月破黃昏」﹐絕色麗句﹐讀者不過目爲點綴晚景閒情﹐不知伏虎之後﹐而偃月之形己宛然成像矣。非可忽過﹗悟空與老者較論年歲﹐見光陰之迅速﹔唐僧與老者扳敍同宗﹐見人我之一家。師徒洗浴﹐一旦間去垢自新﹔討取鍼綫﹐百忙裏畱心補過。俱形容歸正的行止﹐原無深義。至「忽見路傍闖出六人﹐大吒﹕『畱下行李﹐饒你性命過去﹗』」此處「性命」二字﹐卻是妙旨。前雙叉嶺未伏心猿﹐止是性本元明﹐命無主宰﹐故只得放下身心﹐所天所命。此命出於天。今己伏心猴﹐命有眞種﹐故兼言性命。曰「饒你過去」﹐此命由於我﹐𨿽跌下馬來﹐可放心設事矣。

心本空空無物﹐而實萬物皆備﹐苟目私自利﹐從軀殼起念者﹐則爲私藏﹔至大至公﹐會人物於一身者﹐則爲公帑。不急公帑而厚私藏﹐是背主公而從賊黨﹐所謂「你的東西全然沒有﹐轉來和我等要東西」也。故主徳淸明而六府修和﹐心君泰定而六官效職。眼﹑耳﹑鼻﹑舌﹑身﹑意﹐天之賊也﹐人不能見﹐而心無所主。眼看卽喜﹐耳聽卽怒﹐鼻嗅卽愛﹐舌嘗卽思﹐意見卽欲﹐身本多憂﹐以致羣賊黨橫﹐恣肆侵劫﹐而性命隨之矣。故《楞嚴》曰「六入﹕眼入色﹐耳入聲﹐鼻入香﹐舌入味﹐身入觸﹐意入法。」此六賊爲世賊﹐皆主人疏防開門揖入也。

悟空認得自爲主人﹐「停立中間」﹐爲不倚不流﹔「只當不知」﹐爲剛彊不屈。運動慧器﹐盡皆撲滅﹐剝奪贓物﹐借資衣糧﹐此以靜禦紛﹐以眞滅假。非如人心之心與物俱擾者﹐誠爲霹靂手段。搞臨時稍有姑息遲疑﹐便是引賊入門﹐未有不著賊害﹐故曰「我若不打死他﹐他要打死你。」眞閱歷身心之棒喝也﹗唐僧不識各賊利害﹐一味慈祥﹐不能果斷﹐這便是「做不得和尙﹐上不得西天」矣。故又借悟空之言語舉動﹐以描寫無主者之爲害多端。唐僧心無主張﹐而曰「自主張」﹐乃是舍身拼命﹐已自己道出﹐何能了命﹖總由不能靜觀默察﹐以明夫精一不二所致﹐所以有觀音化老母﹐捧衣帽﹐傳咒語﹐指示迷津也。

老母曰「原是我兒子用的。」又曰「東邊是我家﹐想必往我家去了。」又曰「我叫他還來跟你。」夫悟空爲道心﹐卽金公也。易縱而難伏﹐易失而難尋。但原是我家之物﹐特寄體在西﹐回東已有歸意﹐切須認得「喚來」耳﹗故《悟眞篇》曰「金公本是東家子﹐送向西鄰寄體生。」認得「喚來」﹐歸舍養配﹐將奼女作親情﹐老母指點極爲明顯。「嵌金花帽」﹐爲金緊禁﹐前解己晰。此又添出錦衣一件﹐定心眞言一篇﹐蓋寫出一个「懷」字來耳。衣上有帽﹐金爲西四﹐立心穿戴﹐非「懷」字乎﹗懷字釋義﹐本有去意﹐回來就已也。又如懷諸侯而天下畏服﹐懷刑而刻刻在念﹐道心自住﹐故曰「若不服你使喚﹐熟念此咒﹐他再不敢去。」乃一字眞言﹐誠然妙訣。

龍王勸悟空皈僧﹐敍黃石公故事﹐見虛心方成正果﹔菩薩教悟空回頭﹐入緊禁法門﹐見一念自能生根。旣無退悔﹐則可前行﹐而大道在望矣。𨿽然﹐心猿歸正﹐乃兩兩互發﹐非專屬悟空。在悟空﹐爲有爲之心猿﹐入玄奘之佛門爲歸正﹔在玄奘﹐爲無爲之心猿﹐得悟空有爲之道心爲歸正。「六賊」﹐亦處處有益﹐足驗道心。在玄奘﹐幾遭劫害﹐可爲磨礪之砭石﹔在悟空﹐一棒打殺﹐如獲行道之資糧。曰「無蹤者」﹕「蹤」﹐卽無於歸之內﹔「無」﹐卽歸於正之中。一歸無不歸﹐一正無不正﹐心猿固眞種子也。

第十五回

蛇盤山諸神暗佑鷹愁澗意馬收韁

悟一子曰﹕太白眞人歌曰「龍從婊火裏出﹐虎向水中生。」就一身之坎離而言﹐明陰中有陽﹐陽中有陰﹐陰陽顚倒之義也。心爲離﹐屬陽﹐爲龍﹐離中之陰﹐則虎也﹔腎爲坎﹐屬陰﹐爲虎﹐坎中之陽﹐則龍也。惟能伏虎﹐則離中之眞水下降而從龍﹔惟能降龍﹐則坎中之眞火上蒸而就虎。此謂水火旣濟而坎離交姤﹐內煉工夫﹐首先下手之要著也。

前回伏虎工程﹐己在山中收得﹐此回降龍作用﹐自須水裏尋來。「蛇盤山」﹐狀內臟之盤結﹔「鷹愁澗」﹐諭易溺之險津。「孽龍忽出吞馬﹐忽潛無蹤」﹐見潛躍之難測﹐而未降之猙獰﹔「老孫忍不住燥暴﹐嗔師父膿包」﹐見制服之有方﹐而畏阻之無益。「奉觀音﹐遣金神暗佑」﹐明靜觀默察﹐見保守之宜先﹔「撩虎皮﹐叫泥鰍還馬」﹐須持躬蝘視﹐宜駕禦之毋弛。「兩个一場賭鬥」之形﹐子午二時交會之候。

「三藏道﹕『你前日打虎時﹐曾說有降龍伏虎手段﹐今日如何便不能降他﹖』」此處明提降龍一節﹐與前回伏虎緊緊對照。「行者到澗邊﹐翻江倒海﹐攪得似九曲黃河泛漲。那孽龍在深澗﹐坐臥不寧。」蓋欲降而靜之﹐必先激而動之﹐卽道訣中所謂「脇腹腰曲綠﹐黃河水逆流」。乃擊運之法﹐正降龍之要著也。否則﹐任其潛躍﹐則龍從水出﹐不從意轉而聽吾令﹐何以能助助吾之道耶﹗惟乾乾不息﹐常動常靜﹐方能降得眞龍。倘鉆入艸中﹐全無影響﹐便是腳跟歇息﹐不能前進矣。故必得一番誠心根究﹐尋其蹤迹下落﹐不容順其所之﹐戕害眞機。此猴王所以急得念咒﹐而土地說出澗中利害也。

稱「鴉雀不敢飛過﹐因水淸照見自己形影﹐便認做同羣之鳥﹐往往誤投於水內。」明人不識水中有眞龍而降之﹐乃反視水爲無礙而溺之﹐正猶鴉雀無知﹐況影爲羣﹐而誤投喪命也。天設陡澗﹐插翅難飛﹑中有驪珠﹐急宜探齲如何下手﹖運之以意﹐緊攀龍角﹐重任遠致。吞白馬﹐則意化爲龍﹔變白馬﹐則龍化爲意。隨意爲變化﹐而龍性馴服﹐從心所欲矣。故見弼馬溫而控縱自如。然則伏虎必先伏凡虎﹐而眞虎現。眞虎無形﹐就猿爲形。前回之殺虎﹐而剝虎皮爲衣服是也。降龍必先降如龍﹐而眞龍出。眞龍無相﹐因馬爲相。此回之吞馬﹐而變原馬之毛片是也。特此龍虎在一身之內﹐築基煉已而已。若欲配外五行而成大道﹐則必以申猴爲虎﹐以亥豬爲龍。不可泥文執象﹐錯認龍虎﹐而盲修瞎煉也。

行者何以未能降龍﹐而借揭諦往請菩薩﹖蓋龍爲剛健之物﹐必以柔道臨之。稍涉燥迫﹐其性愈張﹐非觀音自在之道﹐不能馭也。卽如前之伏虎﹐賴有自在之花帽以範圍之也。故行者一見菩薩﹐便提花帽之法爲制我之魔頭﹐孽龍亦指行者爲魔頭﹐而總不能出自在之範圍也。然降伏猖狂﹐由於自在﹔而向往靈山﹐必須作爲。菩薩說出「須是得這个龍馬﹐方才去得」。見自此﹐方才爲健行之起腳也。叫出小龍來﹐道﹕「我曾問你何曾說出半个『唐』字﹖」意妙哉﹗不識取經之來歷﹐到此田地﹐卽爲止境﹐識得取經之本旨。過此涯岸﹐都是前程。

菩薩道﹕「那猴頭專倚自彊﹐那肯稱贊別人。」說者謂不能虛已﹐爲學道之魔頭﹔或謂行者倚自己急燥之勇﹐何肯贊他人自在之智﹐俱非也。此一段﹐乃仙師示人大道之祕要﹐爲金鍼暗渡之妙法也。《道藏》萬卷﹐止言玄關牝戶。老子曰「玄牝之門﹐是謂造化根。」明陰陽往來開斗之機也。交合綿續﹐根底出入﹐非天地之根而何﹖或以口鼻心腎爲玄牝者﹐是涉形相﹐不可以云「若存」也。董思靖曰「神﹐气之要會。」曹道衝曰「玄者﹐杳冥而藏神﹔牝者﹐沖和而藏气。」兪玉吾謂﹕「坎離兩穴﹐妙合二土。混融神气﹐不落名相。」斯近是矣。噫﹗內練之妙﹐已盡於此。然皆就一身而言也。正如鴉雀過澗﹐見影爲羣﹐未免誤投畢命。深爲可惜﹗故眞人曰「莫執此身云是道」﹐此「猴頭專倚自彊」之誤也。又曰「認取他鄕不死方」﹐此「那肯稱贊別人」之是也。

下文云「今番前去﹐還有歸順的。先提起『取經』的字來﹐不用勞心﹐自然拱服。」深明勞心之非可言道﹐歸順之方可取經也。勞心爲獨修一物﹐歸順爲攢簇五行。非懸空思想而得﹐是眞實集義而生也。「菩薩摘下小龍明珠﹐吩咐用心﹐『功成然後超凡﹐還你金身正果。』」言自今以後﹐弗得自用其明﹐而努力加功﹐方才成就﹐切莫退悔之意。

最妙者﹐又在「行者扯住菩薩不放」﹐道四个「我不去了」﹐何也﹖降龍伏虎﹐止是一身坎離。算得築基煉己﹐仍國凡人﹐何能了命出世﹖故曰「西方這等崎嶇﹐保這个凡僧﹐幾時得到﹖我不去﹗我不去﹗」正逼起下文三家相見入共去之妙也。菩薩一篇勸勵之語﹐句句都是正言﹐並無譬諭。「又贈一般本事﹐摘下柳葉﹐變三根救命毫毛。」甚深微妙﹗了性謂之前三﹐乾之內爻也﹔了命謂之後三﹐乾之外像也。前三後三﹐總是一般﹐直到六爻純乾﹐成就眞金不壞﹐方爲了當。然行者又以後三爲了性﹐眞變化莫測而循環無端者矣。此才是大慈大悲度世釋厄之本旨也。

行者同唐僧行到澗邊﹐見上澑漁翁撐筏而渡。此一有底船渡凡僧﹐而超凡了性﹔末後淩雲渡接引佛撐船以渡﹐方是無底船渡聖僧﹐而大聖了命。故曰「廣大眞如如登彼岸﹐誠心了性上靈山。」是了性之彼岸﹐非了命之彼崖。到里社門投宿﹐受護法之馬鞍﹐送虎筋穿結一稍。所乘者龍﹐所策者虎﹐正當上路時候﹐故曰「菩薩送鞍轡與你的﹐可努力西行﹐切莫怠誤。」說者謂心猴歸正﹐意馬收韁﹐此事便有七八分了。乃僅窺心意之障礙﹐而未迹性命之堂奧者矣﹗便是「肉眼凡胎﹐叩謝不了﹐誤了多少前程﹐活活笑倒大聖」也﹗此等藏頭露尾情節﹐最易誤人﹐故曰「本該打他一頓子。」今分明解說﹐在亂堆中揀出寶貝﹐請諸人共拾取﹐料不喫老孫金箍棒。

第十六回

觀音院僧謀寶貝黑風山怪竊袈裟

悟一子曰﹕大道幽深﹐妙在靜觀密察﹐具一雙慧眼﹐照見千頭萬緒﹐總是一事﹐莫被幻影空花遮迷了眞宗實義。此三回﹐俱爲十九回收伏天蓬而具﹐乃修眞要旨。仙師恐世人不識﹐故提綱揭示「觀」字﹐貫徹三回終始。令人觀始觀終﹐不可忽視。如此回明獨修一物之非道﹐而柔奸殺身更不可不知。

錦襕袈裟﹐天上之寶貝﹐卽金丹之色相也。惟積徳累仁﹐光明正大﹐尊師重友﹐指示默悟﹐可希報餌。倘機械變詐﹐有已無人﹐逞彊尙滑﹐慣走傍門﹐皆是狼謀鼠竊之輩﹐非欲求長生﹐是自尋速死也﹗故修眞根本﹐最忌機心。昔者端木子遇丈人於漢陰抱甕而灌﹐憐其勞也﹐教之以桔橰。丈人曰「吾聞有機械者必有機事﹐有機事者必有機心。機心存於胸中﹐則純白不—備﹔純白不備﹐則神生不定﹔神生不定﹐道之所不載也。吾非不知﹐羞而不爲也。」端木懣然慚俯。丈人復曰「汝方將忘汝神气﹐墮汝形骸﹐而庶幾乎﹗而身之不能治﹐而何暇治天下乎﹖子往矣﹐毋乏吾事﹗」蓋惡多機也。行者撞鐘笑道﹕「你那里曉得﹐我這是『做一日和尙撞一日鐘』」又曰「是你孫外公提了撞耍子的。」這謂之隨緣安分﹐不設機心﹐逢場作戲﹐渾然天趣﹐忘機之眞樂也﹗與下文老和尙動了姦心﹐廣智﹑廣謀長短計較各使心機者大相反。

夫道非不可謀﹐然有已有人﹐合人我於一體﹐所求正也。求正者﹐謂之生機﹐生機者存。若老僧之利已妨人﹐行邪也。行邪者﹐謂之殺機﹐殺機者亡。道非不可竊也﹐然盜天地﹐竊造化彼此無損兩國傷全謂之知機。知機者﹐天機也。天機者﹐神。若黑熊羆之趨著機會暗暗擄去﹐謂之乘機。乘機者﹐人機也。人機者﹐妖。無機現於自然﹐人機出於造作。如老僧騙袈裟到手﹐燈下痛哭﹐廣智﹑廣謀之力殺火攻。人機也﹐乘機也﹐行邪自殺也。行著靈心坐照﹐忽聽柴響﹐知有謀害﹐將計就計﹐上南夭借辟火罩護住唐僧﹐不管別人﹐因火助風者﹐此物來自照﹐和而不倡﹐知機也﹐天機也﹐求正除邪也。

篇中兩「一蜜蜂」現身設法﹐教人密密靜觀﹐當知有已無人﹐損人利己之非﹐道以反擊有金公不可無木母之妙。唐僧道「莫與人鬥富」爲良賈之深藏﹔眾人道「反害了自己」﹐爲禍福之自召﹐儆語𨿽多﹐均非正意。熟讀此﹐方可悟行文章法。

第十七回

孫行者大鬧黑風山觀世音收伏熊羆怪

悟一子曰﹕《參同契》曰「是非歷髒法﹐內觀有所思。」言眞陰眞陽之寶貝﹐非歷觀五臟﹑思想索取而可得。前回老僧身居觀音院﹐思想謀得袈裟﹐比之內觀其心而用心謀索者。豈知用心謀索﹐則心火灼熾﹐將心火自焚﹐未免大地火坑﹐非惟水不救火勢﹐必眞寶反陷入下田﹐如彼黑熊竊去袈裟也。此正誤用心機之害﹐故篇首道﹕「恨我那不識人的老剝皮﹐使心用心﹐今日反害了自己。」頗爲醒露。

然捨觀心彊致之法﹐而致力於腎臟﹐乃襲摶砂煉汞之浮談﹐龍是傍門外道﹗此一條黑漢﹐卽下田之妖怪也。道士是其气﹐故名「淩虛」﹔秀士是其質﹐故穿白衣。稱「佛衣會」者﹐明僅識其表之名﹐而未識其中實也。曰「黑風山黑風洞」﹐狀水宮之气色﹔「鐵盔﹑烏甲﹑皂抱﹑烏靴」﹐形坎府之情形。行者一篇自敍﹐俱修眞之的旨。惟「他說身內有丹藥﹐外邊采取枉徒勞」﹐正專指致力於腎臟煉汞采取者之非法﹐緊對後篇天蓬之自救爲眞正本來天然配合也。

「那怪與行者爭鬧﹐至紅日當午﹐收兵喫飯。」乃腎气當午而衰﹐心血當午而生之時﹐故如關門寫帖﹐而請金池老上人也。謙曰「侍生」﹐居其下﹔尊曰「上人」﹐處其上。其義著矣。夫熊羆屬火﹐而爲黑漢﹐腎中之欲焰也﹔金池屬木﹐而稱丹房﹐心內之淫液也。彼此有相見之候﹐亦能裨益﹐可爲黨援。以气類交感﹐故曰「傳他些服气法。」仙師恐人不解前和尙之爲邪心﹐故有行者就變做和尙一節﹐以明和尙之卽心猿也。「入其洞內﹐觀其對聯﹐靜深幽居」之句﹐原是知命之處。但行采取之怪術﹐而不明交媾之神通﹐是不知命也。

迨經識破再戰﹐勝負不分。行者道﹕「我也硬不多﹐只戰个手平。」蓋行者之剛健﹐比之眞金﹔熊羆之堅僻﹐比之頓鐵。金鐵不相入﹐旗鼓適相當也。但頑鐵亦可化金﹐特未經點化以收取之耳。故又提出往南海尋觀音一事﹐明仍須在觀心自在處討尋收伏之法。你看收伏之妙﹕旣不令秀士蛇行﹐索性捽斷﹐轉白而爲面﹐更不容塡土狼籍﹐劈頭作餅﹐化蒼而成丹。

「行者見盤底下有『淩虛子制』四字﹐笑道﹕『造化﹗造化﹗』此言下果有造化之機﹐故教菩薩將計就計﹐以認取袈裟也。仙丹本不能捨此而成﹐特其作用舛錯﹐故爾埋沒寶貝。今卽以其人之道﹐還治其人之身﹐不須另起鑪鐘﹐致滋跋涉﹐何也﹖眞妄止爭一念﹐彼此原無一理。苟能神明變化﹐此可爲彼﹐彼可爲此﹐便是和合丹頭﹐潛通造化之妙。故菩薩可變妖精﹐妖精還是菩薩﹐總發明人我同源﹐絕非扞格﹐以起下文金公﹑本母之自相配偶﹐難以暫離也。

二粒仙丹行者先喫﹐假者可從眞而化﹔行者另變﹐眞者就假而變﹐變化無常﹐隱現莫測﹐一而二﹐二而一﹐總是無也。行者入口卽收伏妖怪﹐見感應神交之理。「早已從鼻孔中出去」﹐見轉移神速之機。「行者恐耽閣工夫﹐意欲打死」﹐所謂無功﹐功裏施功﹐「菩薩急止住道﹕『我有用他處。』」所謂有用﹐用中無用也。「黑漢願歸正果﹐菩薩摩頂受戒﹐一片野心今日定﹐無窮頑性此時收」﹐得自在之心而屏馳情之欲﹐勢使然也。袈裟失而復得﹐熊羆徑歸大海﹐黑風洞不變作觀者院。

第十八回

觀音院唐僧脫難髙老莊大聖降魔

悟一子曰﹕《易》曰「天地氤氳﹐萬物化醇﹐男女媾精﹐萬物化生。」明陰陽以交爲用﹐天地交而爲泰﹐山澤通而爲咸﹐水火合而爲旣濟。或以陰求陽﹐或以陽求陰﹔或陽感而陰應﹐或陰動而陽從﹐方能化生。飛潛動植﹐各有男女﹐總一陰一陽之道也。倘孤陰而寡陽﹐孤陽而寡陰﹐則陰陽之气專而不交﹐何能生化哉﹗《參同契》曰「牝雞自卵﹐其雛不全。」又曰「使二女共室﹐顏色甚姝﹐𨿽有蘇﹑張結媒﹐斃發腐齒﹐終不相知。」其理甚明。

老莊之道﹐一本於《易》。故老子曰「玄牝之門﹐是謂天地根。」「眾夫蹈以出﹐蠕動莫不由。」莊子曰「至陰肅肅﹐至陽赫赫。」又曰「尸居而龍見﹐淵默而雷聲﹐神動而天隨。」蓋一陰一陽﹐一動一靜﹐互爲其根﹐而太極乘乎其中。人能體夫太極﹐則天關在手﹐地軸生心﹐卽是仙佛聖人了也。設有一念之差﹐則動靜皆非天理﹐故君子貴愼獨省察﹔設有一事之偏﹐則動靜皆失其中﹐故君子貴格物致知。不能格物致知﹐而偏陰偏陽﹐獨修一物﹐又何能成仙作佛而超凡入聖乎﹗

陳泥丸曰「別有些兒奇又奇﹐心腎緣來非坎離。」緣督子曰「先天一气﹐自虛無中來。一點陽精﹐祕在形山﹐不在心腎﹐而在乎玄關一竅。」學者不識陰陽﹐不知時候﹐不能還返﹐止於自身摸索﹐而認取照照靈靈之識神以爲眞實﹐輾轉差池。噫﹗道旣非可外求﹐又非可自身摸索﹐眞玄之又玄﹐難以察識。彼邪師迷徒﹐妄揣爲禦女閨丹之術﹐失之愈遠。仙師提綱﹐特揭老﹑莊髙妙之道示人﹐故曰「髙老莊」。前二回﹕一是心之偏動而火熾﹐一是腎之偏動而气焰﹐固非道﹐而是難。若錯觀二者爲道﹐變是一偏而遭難。能離此觀﹐則脫此難矣。「行者將黑風洞燒做紅風洞」﹐是轉暗室而爲光天﹐去禍地而就福陵也。

師徒行路﹐時值春融﹐詩內「鴛鴦」「蛺蝶」之句﹐俱形容定偶雙飛之景象﹐乃陰陽交泰之妙文也。最提醒人處﹐在問地名一段。行者到處﹐未嘗以問地名爲急務。此處特再三致詰者﹐若云此處乃老﹑莊眞區處﹐不可不著意窮究也。若將此處說个明白﹐便是「與人方便﹐與已方便」。又妙在「問了別人沒趣﹐須是問他才有賣買」二語。蓋問別人﹐則非髙老莊之道﹔而問他﹐則有賣買交易之妙也。末後行者見了妖精道﹕「原來是這个賣買。」心知默會﹐與此處相照應。

曰「烏斯藏國界之地﹐叫做髙老莊」。烏者﹐日之精﹔兔者﹐月之精。烏斯藏﹐則兔斯現﹐彼此交感﹐其界甚淸﹐老莊之髙端﹐在於斯。說出个女兒招了妖精﹐正是老莊之妙。以女嫁人﹐謂之娶﹐以男入贅﹐謂之招。老﹑莊之道﹐善事陰陽﹐不以順行﹐而以逆用。頒行﹐則凡父﹑凡母而成人道﹔逆用﹐則靈父﹑靈母而成仙道。女之招男而配﹐如月之得日而明也。故道家以月諭道體﹐其旨甚顯。師徒引見﹐太公說出第三女翠蘭招福陵山人女婿。「三女」爲少女之妙﹐「福陵」做爲多福如陵之髙也﹐隱寓兌女艮勇名象。

太公怕行者相貌之醜﹐老孫道﹕「醜自醜﹐卻有本事。」又言女婿嘴臉行迹亦怪。行者道﹕「入夜之時﹐就見好歹。」這都是描寫世人皮相之俗見﹐不知披褐懷玉﹐老蚌含珠﹐其中實有成仙作佛之竅妙也。行者手撚兵器﹐打破魔關﹐道﹕「你叫聲女兒﹐可在裏面麼﹖」老兒叫出女兒﹐哭訴怪態道﹕「他雲去霧來﹐不知蹤迹。」要須從幽獨裏尋獲親女形容﹐迷途內討取嫡婿下落﹐卻勿泥常執迹﹐昧卻夫妻顚倒之故也。

「行者變得就如那女子一般﹐」非變相也﹐現本相也。何也﹖眞乙之气﹐乃水中之金﹐外陰而內陽﹐本爲女子﹐故就外陰而言﹐則行者爲妻﹐理也。讀者著眼此處﹐仙師明指行者爲女子﹐弗擬爲變相。其下文推病措詞﹐嘆气陳情﹐曲肖兩口情態。老孫做老婆﹐老豬做老公﹐眞天造地設一對﹐絕色正頭好夫人也。這都是實義﹐如目爲遊戲幻境。迨說出五百年前大鬧天宮的老孫﹐老豬卽知其來歷﹐足以相制﹐往外就走。行者緊緊追隨﹐如鷹搏免﹐如貓捕鼠﹐情性使然﹐所謂「五百年前結下的因緣」﹐匹配已定﹐不可拆離者也。請進後篇而詳其說。

第十九回

云棧洞悟空收八戒浮屠山玄奘受心經

悟一子曰﹕自十六回觀音院至此云棧洞﹐緒出金木交並﹐眞陰眞陽之大作用﹐方是打開心中之門戶﹐而不落於空亡。名爲眞空﹐空而不空。卽《心經》所謂「色卽是空﹐空卽是色」也。故提綱以「悟空收八戒」﹐「玄奘受《心經》」緊對項聯﹐明收得八戒﹐乃受得《心經》「云棧」者﹐上天之車﹔「浮屠」者﹐超地之級。下學上達﹐層次而進﹐自有爲而至於無爲之的旨也。

申猴屬金﹐金生水﹐西四北一﹐一五也﹔亥豬屬木﹐木生火﹐東二南三﹐一五也。二五之中﹐自有戊己合爲一五也。陽中有陰﹐陰中有陽﹔生中有克﹐克中有生﹔所謂疊爲賓主﹐互作夫妻者也。就常道之五行而言﹕木火屬陽﹐爲夫﹔金水屬陰﹐爲妻。猴﹐妻也﹔豬﹐夫也。就顚倒之五行而言﹕陽中爲眞陰﹐爲妻﹐陰中爲眞陽﹐爲夫。猴﹐妻也﹐而實夫﹔豬﹐夫也﹐而實妻。眞陰眞陽﹐妙在戊已。故曰三五之精﹐妙合而凝。《中庸》曰「君子之道﹐造端乎夫婦婦﹐及其至也﹐察乎天地。」解得「至」字爲盡性至命之至﹐便已言下了悟。世人不循中道﹐謬執偏陰偏陽﹐盲修瞎煉﹐旣不識道﹐何能得道﹖豈不可悲可涕﹗

篇首「火光結聚現相」﹐豬爲南斗生气之精﹐離宮炳耀之色。「九齒釘鈀」﹐陽數至九而極兆﹐眞陰之形象﹐運用隨鈀而轉﹐專任載之气機。老豬自救本事一篇﹐緊與老孫自敍本事一篇相對﹐「配陰陽」「分日月」「調龍虎」「吸金烏」等句﹐俱九轉大還丹之髓。行者與他一場大戰﹐不卽收服﹐收兵各轉﹐點醒「髙老莊」三字﹐以回顧本旨﹐何也﹖蓋恐世人以戰勝爲善﹐而不知以不戰屈人之爲善之善者也﹗金丹之道﹐非采歌之術﹐於此可見。

行者述「天蓬臨凡﹐因錯投了胎﹐其實靈性尙存」。又說「天神下界﹐這等个女婿﹐也不壞家聲」。見是陰陽之正气﹐非凡間邪祟可比﹐以起下文「只沒个三媒六證以調和之」故耳。何以故﹖夫妻作合﹐全憑媒妁﹐若無媒妁﹐性情不諧。卽《參同》所謂「言語不通非眷屬」是也。故行者復行索戰﹐曰「不像你彊占人家女子﹐又沒个三媒六證」等語﹐其意直注前途之水怪沙僧爲媒妁﹐而特於此處伏其義﹐以發明夫妻之不諧有由來也。奧義深文﹐得所未有。讀者俱作拌舌滑稽﹐閒閒瞥過﹐埋沒了也。

行者究問是髙老家築地之鈀﹐老豬誇美爲老君親煉之鐵﹐授自老子﹐都是眞言。「不能築動老孫一些頭皮」﹐木不能克金也。老豬一聞西天求經之言﹐去了釘鈀﹐何也﹗蓋親受觀音之的旨﹐知獨倚釘鈀﹐乃是偏執﹐不可以得正果﹐所謂捨已從人﹐不專倚自彊也。故曰「何不早說取經之事﹐只倚凶彊上門打我」﹐正與行者收伏小龍時﹐菩薩道「那猴頭專倚自彊﹐那肯稱贊別人」相應。老豬眞心發願﹐焚巢納械﹐自縛投誠﹐蓋木性順義而戀金﹐曲木從繩而受直也。八句詩中﹐闡明金木相生相克之理﹐賓主相交合之情。夫妻不隔﹐情性無乖﹐爲西方極樂之造端也。

迨收服歸來﹐髙老認得女婿﹐三藏喜得吾徒徒﹐起名「八戒」﹐去邪歸正﹐已可安排筵宴﹐歡慶團圓矣。下文「八戒扯住髙老﹐請我拙荊」﹐見情緣之難斷﹔「行者﹑八戒也喫素酒」﹐見曲蘗之易耽﹔「受了一絲﹐千劫難修」﹐見貨利之多累﹔「取經不成﹐還來做婿」﹐見道心之易退﹔又道「恐一時有些差池﹐卻不和尙誤了做﹐老婆誤了娶」﹐見盲修瞎煉之無功。處處都是孺子之歌﹐切勿看作閒情打諢也。三眾辭別﹐投西而去。詩內「情和性定諸緣合﹐月滿金華是伐毛」﹐上句偶過收八戒﹐下句起受《心經》﹐蓋已收八戒﹐金丹有象﹐故行過了烏斯藏界﹐卽遇鳥巢禪師。何也﹖日西月東﹐爲雙丸之分照﹔烏藏兔顯﹐實一气之交輝。緣合月滿﹐乃是眞詮。皓月禪心﹐從可印證。此《心經》一卷﹐所以卽於此處出現﹐如月中藏烏﹐明朗無垢﹔傳授密諦﹐指示迷津﹐端在斯矣。

三藏拜問路途﹐禪師道﹕「路遠終到﹐魔瘴難消。」故授以《心經》﹐止可消除魔瘴而已。其中原未有西天端的﹐故結曰「此乃修眞之總經﹐作佛之會門也。」三藏扯住﹐再問西天端的﹐而禪師已歷歷指明﹐曰「你問那相識﹐他知西去路。」行者知而冷笑道﹕「不必問他﹐問我便了。」三藏還不解其意。下面扯住行者的話﹐正是問我。行者道﹕「他罵我兄弟兩个一場。」乃暗答西天大路﹐故三藏道﹕「他講的西天路徑﹐何嘗罵你﹖」一以爲罵我是指路﹐一以爲講路而非罵。一師一徒﹐一向一答﹐全是禪機﹐語語顯露﹐急須省曉。行者道﹕「你那里曉得﹕他說﹕『野豬挑擔子』﹐是罵的八戒﹔『多年老石猴』﹐是罵的老孫。你怎麼解得其意﹖」曰「那里曉得」﹐乃是要人曉得﹔曰「怎麼解得」﹐乃是要人解得。禪師曰「他知西去路」﹐是交與行者傳言﹔行者曰「問我便了」﹐是替那禪師代說。已是了了。八戒道﹕「神師曉得過去未來之事。」已知他分明說了。「但看他『水怪前頭遇』這句話﹐不知驗否﹖」噫﹗妙哉﹗神哉﹗前途魔瘴甚多﹐何以止提「水怪前頭遇」一句﹖他兩个口中﹐分明將西天大路說出來了﹐三藏何須再問。

第二十回

黃風嶺唐僧有難半山中八戒爭先

悟一子曰﹕此明旣受《心經》﹐急須下手﹐弗誤認心卽道﹐而自阻前程也。

篇首一偈﹐言修道者有法﹐法從心生﹐還從心滅。所以生法﹑滅法者爲誰﹖須自己辧別明白。若云旣然皆是自己心﹐又何用別人說﹖只須就心下功﹐是欲扭鐵出血﹐挽空作結﹐而期無爲﹐萬無是理。此是認賊爲子﹐何能到心﹑法兩忘地位﹖不知其間有他家不死之方。休教他瞞我﹐先須識透五行﹐一拳打徹障礙﹐期心可無心﹐而法自可輟矣。這才是碧天秋月﹐彼此無分﹐性命俱了也。若云卽心卽佛﹐而不識非心非佛﹐謬解詩中「旣然皆已心﹐何用別人說」之句﹐系責成自己之要訣﹐豈不錯了門戶﹖故起語云「這一篇偈子﹐乃是玄奘師悟徹了《多心經》﹐打開了門戶。」若言心卽是道﹐道無不了﹐何以云止「打開了門戶﹖」其必僕僕再往西天﹐取何眞經﹖豈西天之眞經﹐非別人之說乎﹖此其說可曉然而悟矣﹗

《參同契》曰「乾坤其《易》之門戶。」悟空﹑悟能﹐乃《易》之門戶﹐卽《心經》之門戶也。得了悟空﹑悟能﹐便是打開了門戶。從此下手修爲﹐方可造其堂奧矣。前烏巢禪師恐唐僧不識《心經》門戶﹐故指示「野豬」﹑「石猴」﹐令行者說出。長老已解其義﹐故長老常念常存﹐一點靈光自透﹐分明是「日落西山藏火鏡﹐月升東海現冰輪」境界。大道在望﹐急須前進。倘止從自家心上摸索﹐而認取靈靈昭昭之識神﹐以爲眞實﹐不知有西天之大路﹐如戀家的一般﹐謂之「戀家鬼」﹐何能超脫塵俗﹖故前人有譏駐顏住世﹐而不能脫殼飛升者﹐謂之「守屍鬼」﹐其說相似。行者說个「您家鬼」﹐罵盡自來執心用功者。

三藏道﹕「悟能﹐你若在家心重時﹐不是出家的了。你還回去裏。」呆於原無退悔言語﹐而設此一段話頭﹐豈眞行者贓埋呆子哉﹖特借呆子以發明修心而戀心﹐猶出家而戀也。你看呆子「死心踏地前來」﹐死心前來﹐復是心法﹐而下手用功﹐卻須手段。但能死心而無手段﹐則在在棘手﹐去路不通﹐故老者擺手搖頭道﹕「去不得西天﹐難取經。」及行者說出本事﹐而老者道﹕「你想必有些手段。」又曰「你旣有這樣手段﹐西方也還去得。」此眞老﹑莊指示之妙諦也。故提老者爲主﹐下文「莊南兩个少年人﹐帶著一个老媽媽﹐三四个小男女」一段影子﹐正老﹑莊《道徳》《南華》玄妙中之祕要﹐驚愚駭俗的故事﹐去得西方的大手段也。

八戒又提「在髙老莊時﹐常嚇殺凡人」﹐卽說破鬼神驚駭者是。行者笑道﹕「不要亂說﹐把那醜也收拾些」﹐卽說著醜行著妙者是。下文獻茶﹑問姓嗣﹑敍年庚﹐俱引起黃風嶺難行﹐須有大手段如老孫者﹐方才去得之意﹔餓鬼添飯半飽﹐俱形容西方路遠﹐須志願難滿如老豬者﹐方才擔得之義。蓋心本非道﹐倘謂心卽是道﹐而期必於心﹐乃以心縛心而橫截去路﹐便是黃風嶺虎怪計脫金蟬﹐而捆縛定風樁上也。何以故﹖風爲巽木﹐黃爲中央﹐橫於心胸如嶺矗然。虎怪之轉輾執迷﹐卽已心之輾轉期必也。你看虎怪「摳住自家胸膛﹐把皮剝下﹐站立道傍」﹐形容模樣﹐句句宛肖「心」字。故喊道﹕「吾黨不是別人﹐乃黃風大王部下前路先鋒。」蓋執心爲道﹐是半途惑亂﹐攔住去路也。

「八戒趕那怪到亂石中﹐取出兩口赤銅刀」。「亂石」﹐爲堅頑錯雜之非純﹔「兩口」﹐爲左右參差之非一﹐「赤」﹐象心之本色﹔「刀」﹐象心之堅忍也。故虎怪爲執持之心﹐乃山中阻路之先鋒﹐何用別人說也﹗八戒爲死心下手﹐乃半山中開路之爭先﹐一拳先打徹也。試看「三藏心慌﹐口裏念著《多心經》」﹐那怪亦慌﹐使「金蟬脫殼計」﹐忽然化虎﹐忽然剝皮﹐俱見此心不死而輾轉自用爲魔之狀。正念經時﹐卽駕風攝去之時﹐非虎怪使金蟬攝金蟬﹐乃金蟬自使金蟬攝金蟬也。「雙手捧著唐僧﹐奉獻大王」﹐「綁在後園」﹐乃唐僧自捧﹑自獻﹑自綁﹐而心遭毒害﹐不可解脫矣。

八戒﹑行者識破虎皮卽全蟬之殼﹐知爲中計﹐一守一戰﹐直抵妖洞。行者努力﹐戰敗虎妖﹔八戒相機﹐一鈀築殺。此先除我心之固﹐必打破眞空之障礙也。自此可搜剪魔根﹐救全金蟬之體﹐此等手段﹐就如夫婦和諧﹐一倡一和﹐內外相助爲理一般﹐又何家難之有哉﹗故結云「法師有難逢妖怪﹐情性相和伏亂魔。」

此篇「法」字起﹐「法師」結﹐下篇提綱緊接「護法」﹐分明示人修眞之法﹐有暗伏照應﹑灰蛇艸綫之妙﹐明眼人自當覷破。

第二十一回

護法設莊畱大聖須彌靈吉定風魔

悟一子曰﹕此承上言。旣撲滅虎視之自雄﹐尢要掃除鼠首之多歧。蓋心有識神而獨取自用﹐是炫明失明﹐遣照未照﹐其害在識而不識。能識識神之非眞﹐則識不神之爲眞﹐故曰「煉神須練不神神」。學者不識「不神神」之指歸﹐或察瑣而生魔﹐或疑深而多惑﹐或漫落於傍門﹐或模稜於兩可﹐俱是盲修瞎煉﹐謂之「狂瞽」。韓子曰「不能審得失之地﹐謂之狂。」神不守舍﹐而病在心﹐如狂風之震動無定也。孔子曰「未見顏色而言﹐謂之瞽。」心火於肝﹐而攻於目﹐如黃風之吹人受傷也。故蓄久不化者則成虫﹐積迷不解者則多難﹐總由不明﹐故致不斷。《禮》之所以戒「猶豫」﹐《書》之所以貴「果斷」也。去猶豫而成果斷﹐要在於惟明。明仍不離識神﹐乃是點眼之藥﹐極爲緊切。此篇中眼科先生爲大眼目﹐靈吉菩薩是點眼之後而開光明也。撥迷朦之瞥見﹐發不昧之妙觀﹐則定猖狂無定之風﹐而絕鼠首兩端之惑矣。

鼠性善竊多疑﹐出穴不果﹐每持兩端﹐故老妖爲靈山腳下老鼠成精。你看「老妖低頭不語﹐默思計策」。又「聞言愈加煩惱﹐道﹕『這廝卻也無知﹗我倒不曾喫他師父﹐他轉打殺我家先鋒。』」都是無定見﹐而反說別人不是的情狀。「老妖仔細觀看﹐見行者身軀鄙蝟﹐不滿四尺」﹐便是輕覷不明。「行者道﹕『你這兒子﹐卻沒眼力﹗』」便是面嘲不明。「照頭一下﹐便長六尺﹐有一丈長短。」蓋言四大一身﹐原有丈六眞身﹐而非可以外貌皮相也。「行者現身設法﹐老妖錯認虛頭﹔二人爭戰洞外﹐行者使身外有身手段。」是以多禦紛﹐未免眼花淆雜﹐故受害在目矣。「老妖吹出黃風本事﹐是以狂濟惑﹐豈不天地爲昏﹐故所攻在眼矣。此段闡發亂不可以止亂﹐起了惟明足以止亂也。

「毛變小者﹐如車亂轉」﹔「火眼金睛﹐莫能睜開」﹔「八戒不敢睜眼擡頭﹐不知勝負﹐不知死活﹐正在疑思之時」﹐俱描寫狂惑無準﹐方失靈明之候也。因不靈明而致狂惑﹐因狂惑而意失靈明。欲治狂惑﹐須先治靈明﹐故「行者道﹕『救師父且等再處。不知可有眼看科先生﹐且教他把我眼醫治醫治。』」「二人停身觀看﹐乃是一家莊院﹐影影的有燈火光明。」已於昏昧中得借一隙之明。「兄弟借宿﹐與莊老拜見敍坐。行者卽問道﹕『貴地可有賣眼藥的﹖』」「老者道﹕『他叫做三昧神風﹐吹了還想得活哩﹗』」又道﹕「曾遇異人遇傳了一方﹐名喚『三花九子膏』。」此三花聚頂﹐九轉還丹之妙方也。八戒笑道﹕「先生﹐你的明杖兒呢﹖」行者道﹕「你照顧我做瞎子哩。」「八戒啞啞暗笑﹐行者吸吸的笑」﹐俱是隱諷暗嘲﹐言彼盲修瞎煉者不曾見得眼科先生也。

莊生曰「滅眥可以卻老。」亦是。點眼藥一節﹕「護法」卽是識神。設莊全爲點眼藥﹑畱大聖而設﹐萬點全體之眼藥也。設莊之「莊」﹐與莊生之「莊」何異﹖「行者忽醒﹐八戒故猜」﹐莫作諢語看過﹐俱發明胸無定見而俗眼無知也。頌中「妙藥醫眼痛﹐降怪莫躊躇」﹐旣明且斷﹐靈明可得之時矣﹐故下文卽現靈吉菩薩之號﹐而有金星指明也。八戒道﹕「暗保師父﹐不能現身明顯﹐故此點化仙莊。」見此眼藥乃老莊密傳祕授﹐非可顯露之妙諦也。

行者道﹕「等老孫去洞裏打聽打聽。」八戒道﹕「討一死活的實話。假若死了……若未死……」俱是狐疑難決﹐未得靈明的話頭。「行者到他門首﹐尙關著睡覺。變蚊入洞﹐小妖還打鼾睡。」俱是朦董昏昧﹐夢夢不醒的境象。老怪道﹕「門上謹愼。只怕那陣風﹐不曾刮死孫行者。」俱畏懼疑惑之態。又見「一層門關得甚緊﹐鉆進去」﹐已入其三昧矣。見「定風樁上綁著唐僧」﹐乃拘攣束縛﹐無以自解之端。師父「心心只念悟空﹑悟能」﹐可見心難自主﹐而別求救護﹐止念《多心經》﹐終何濟哉﹗

小妖報道﹕「見一个大耳的﹐不見昨日那个。」所見之小也﹔老妖道﹕「孫行者不見﹐想必風吹死了﹐再不都裏求救兵去了。」所見之惑也﹔眾妖道﹕「吹殺了是我們的造化﹐只恐吹不死﹐卻怎生是好﹖」所見之怯也。總系亂猜亂說﹐畏首畏尾﹐兩端莫定之詞。忽自供道﹕「除靈吉菩薩來﹐才定得我風勢。」所謂情虛無實﹐識神自首﹐不刑自招也。

金星者﹐明斷慈祥之宿﹐「用手指南」﹑「化作淸風不見」﹐「八戒下拜知感」﹐所謂指點之恩師﹐如同父母﹐誓常成道﹐以報大恩也。行者直上須彌﹐往裏觀看﹐只見「滿堂錦繡﹐一屋威儀。金焰玉煙﹐慧劍善會」等句﹐俱狀靈吉之大法力﹐不可以言傳之妙也。定風丹圓明而有準﹐飛龍杖迅疾而神通﹐「現了本相﹐卻是黃鼠。因偸盞內淸油﹐燈火昏暗﹐走在此處成精。」乃就睹失明之實錄也。「拿上靈山﹐去見如來。」正是施大法力﹐打破疑團﹐得光明相﹐重見如來也。「二人把一窩狡免﹑妖狐﹑香獐﹑角鹿﹐盡情打死」﹐又何狡詐﹑狐疑﹑獐惶﹑角岔之有﹖這謂之「請靈吉救眞僧﹐找出向西大路」。噫﹗蓮臺佛剎花無數﹐眨起眉毛仔細看。

第二十二回

八戒大戰流沙河木叉奉法收悟淨

悟一子曰「紫陽眞人曰﹕『虎躍龍蟠風浪粗﹐中央正位產玄珠。果生枝上終期熟﹐子在胞中豈有珠。」此回之眞諦也。攢簇五行之妙﹐全在戊﹑己二土。土爲五行之中央﹐主於四季﹐各十八日。分而布之﹐運四時而生成萬物﹔合兩主之﹐統九宮而妙會一元。故金﹑水得土而凝聚﹐木﹑火得土而調和。戊爲陽土﹐已爲陰土﹐金﹑水﹑木﹑火﹐各有戊已位於中宮﹐則五行攢簇而還爲太極。太極也﹐彊設之名也。土𨿽五行之一﹐實五行之極。在人之身爲眞﹐意之眞則誠。誠則動靜皆眞﹐而性情得中﹐君子所以必誠其意。沙僧﹐眞土也。其「流沙」﹑「弱水」﹑「骷髏」﹑「捲簾」等義﹐俱見於第八篇

中。此篇特明金﹑水﹑木﹑火不能離土﹐得此土而正位中宮﹐則金丹之作用備而聖胎結矣。

前鳥巢禪師偈云「野豬挑擔走」﹐「多年老石猴」﹐「水怪前頭遇」。遇者﹐姤也﹐指其遇合之妙﹐乃相藉向西之大道﹐故首云「行過了黃風嶺進西卻是一派平陽之地。」然何以忽有大水阻路而難渡﹖非難渡也﹐正以難渡處遇之而得渡﹐爲向西之大道也。黃爲中央正色﹐故就黃風嶺以引起五行之要領﹐八句詩中﹐形容五色兼備之體﹐九宮具足之象﹐字字可玩。

八戒與那怪交戰﹐木遇土而相克也。那怪自敍一篇﹐見三五各爲一五之妙﹐內云「先將嬰兒奼女收﹐後把木母金公仗。」乃的旨也。二人兩番爭戰﹐俱因急躁不能收服﹐何也﹖情意未洽之時﹐有委曲調劑之功﹐非倚彊近促所得而彊制。所以悟空以急躁求靜﹐而靜益成躁﹔水怪以退避爲動﹐而動急愈難靜也。故「八戒求萬餘之策」﹐「行者勸師父且莫焦惱」﹐下文「去化齋歇息」﹐見用功之宜緩而不宜驟。論「駕雲難駝」﹐見凡夫之能漸而不能頓。諭「諸法莫施﹐要窮歷異邦」﹐見鈍質之貴勞而不貴逸。言「做得擁護﹐不能先去取經」﹐見進修之從難而不從易也。八戒入水索戰﹐敍出寶杖來歷﹐只看「長短在心﹐粗細憑意」等語﹐分明是眞意之運用﹐慧照之從心也。「這一番水底打出水面」﹐卽《參同契》所謂「言語不通非眷屬」也﹐詞中已用明指出。蓋陰陽交媾﹐必由眞土。如夫妻作合﹐必須煤妁。言語不通﹐兩情違隔﹐自不和諧。詞內「只因木母克刀圭」一句﹐明指悟能爲木﹐悟淨爲土矣。

「那怪只在河邊鬧吵﹐不肯上岸」﹐形容流性未定﹐在兩可出入之最難捉摸。燥心一乘﹐自必潛匿﹐無從下手。此行者心焦性暴﹐就縱觔斗﹔而那怪隱迹潛蹤﹐渺不可見矣。仍須反已靜觀﹐請出觀音菩薩﹐以究明本來面目﹐故行者徑上南海﹐參見菩薩。菩薩道﹕「你這猴子﹐又逞自彊﹐不肯說出保唐僧的話來。你若肯說出『取經人』時﹐斷然歸順。」蓋保護取經﹐爲三人之同志。說出「取經人」﹐卽言語已通﹐兩情和悅﹐彼此輸心﹐自然投合而猜忌悉泯矣。

菩薩喚惠岸取紅葫蘆﹐叫悟淨皈依﹐把九个骷髏按九宮市列﹐安葫蘆在中﹐就是法船一般。善哉﹗大士慈航渡世﹐顯示金丹之制度。人能則而駕之﹐流性自定﹐安瀾可渡﹐免沈淪而登彼岸﹐實基於此。「葫蘆」﹐乃二土成圭之象。「在中」則妙合而凝。「九宮之布列」﹐皆爲我用﹐於此安身生命﹐又何險阻之有﹗

詩曰「五行匹配合天眞﹐認得從來舊主人。練已立基爲妙用﹐辧明邪正見原因。金來歸性還同類﹐木去求情亦等倫。二圭全功成寂寞﹐調和水火沒纖塵。」言陰陽匹配﹐方合天眞﹐舊主已失﹐而今可認得﹐此立基之妙用﹐爲去邪存正之原因也。金去而來歸﹐復還本性﹐彼我原是同類﹐金木亦非異倫﹐乃二圭成全﹐而結就聖胎﹐從此寂寞而溫養調和﹐尙何水火之塵迹哉﹗此大士法船一隻﹐卽龍女獻珠一粒﹐乃人生之原本也。故捲簾大將爲眞陰眞陽之眞土﹐夫妻作合之黃婆﹐結胎立基之要妙也。

「木叉又叫出悟淨﹐誠心歸順。取下骷髏﹐結下九宮﹐安葫蘆在中﹐請師坐於其上。飄然穩渡﹐浪靜風平﹐不多時身登彼岸。」眞安身立命﹐腳踏實地之大作用。然何以又云「淸淨無爲」﹖蓋有爲而已不與﹐如觀音使木叉示法﹐而身不往。運用在悟空﹑悟能﹐結船在悟淨﹐而三藏安享無爲﹐𨿽有爲而實無爲者矣。迨木叉收了葫蘆﹐葫蘆化爲陰气﹐二土成眞﹐九宮渾化﹐從此腳跟已定﹐金丹成像﹐而無爲之道漸彰。噫﹗金丹作用之法﹐灼然見於此﹗

第二十三回

三藏不忘本四聖試禪心

悟一子曰﹕五行攢簇﹐結就聖胎。原本已得﹐性命有基。從此保守溫養﹐脫胎漸幾神化﹐天仙可證。竊恐世人錯認攢簇妙道﹐爲采陰補陽之邪說﹐見色而迷﹐沈淪欲海﹐忘本溺文﹐殊可悲憫。故此急提女色之易惑﹐切須堅持謹愼﹐不可忘了本來面目。所以道「這回書﹐蓋言取經之道﹐不離了一身務本之道也」。

噫﹗仙師立言之妙﹐「務本」二字﹐貫徹始終。若淺窺膚視﹐便埋沒卻神理。此「本」非爲已近內之義﹐乃前貫首回先天地﹐而爲先天之靈根﹔後徹五莊觀後天地﹐而又爲先天之靈根也。人人具足﹐不少欠缺。失之者務之而還返﹐還卽還吾身中所本有﹔未失者務之而不忘﹐忘須忘吾身中所本無﹔失而復得者務之而葆固﹐固卽固吾身中之本有而去﹐去而幸歸。故曰「取經之道﹐不離了一身」。

詩內「乖猴牢鎖」﹑「劣馬勤兜」﹐從性地上打點﹔「木母金公」﹑「黃婆赤子」﹐從命根上作用。旣識眞消息﹐卽是大智慧。任重道遠﹐全賴精勤。稍有懈怠之心﹐便是擔荷不力﹐未免逸欲漸萌﹐苟有躁進之意﹐亦是馳情躐等﹐必致縱軼難收。八戒嫌擔重﹐要馬快﹐遂成病根。比如行者舉棒而猿乖﹐奔突而馬劣也。

提綱「試禪心」﹐原極顯見﹐特微妙之處﹐卻又在言外。蓋以試禪心爲正意﹐而仍寓丹法。何也﹖試心者﹐試之而已﹐一二麗艷﹐已足消魂﹐何待四美﹐不知一陰一陽之謂道。師徒四眾﹐自宜四配﹐乃眞陰眞陽對待之數﹐缺一不可。特能見色不色﹐對景忘情﹐方是堅剛不壞之體。學者離境而絕物不難﹐將身而彊制﹐遇境而接物﹐每至移情而喪守。欲得眞實造詣﹐必從磨涅中打過﹔欲識足色眞金﹐必由烈火中鍛來。四聖之試﹐如試金石之試。金通試金石﹐而程色自現﹔必遇四聖之試﹐而聖﹑凡畢露也。天下最易動心者﹐莫如美色﹔遇此而不動﹐則無可動其心者﹐此化女以試之﹐卽如架火以煉之﹐惟有眞金不動而已。

丹法以女求男﹐如招贅然。非尋常夫妻可比﹐故化作四聖﹐爲坐產招夫形狀﹐而以八戒爲婿﹐沙僧爲媒也。但四聖非他﹐止是眞一之气。以一化四﹐而千變萬化﹐皆出其中﹐仍卽如大聖之眞金而能變化不測耳。惟大聖見之﹐而情知點化也。本文隱指可明。

那婦人道﹕「我是丁亥年三月初三日酉時生﹐故夫比我年大三歲。」「大三歲」﹐卽是屬申。申者﹐猴也﹐卽眞一之气也。此莊爲屬猴者所遺﹐其妻與女﹐非屬猴者所有而化身耶﹖母女四人﹐歲共九十九﹐陽數之極﹐老陽化陰化女之理也。《白虎通》曰「火之爲言化也。」可知金能化火﹐而火又能化金。化爲四女﹐爲四鑪之烈火﹐諸物遇之﹐無不銷爍。始賴之而結丹者﹐終賴之而煉丹。此一化也﹐爲金丹最要之火功﹐足以鍛煉成眞者也。

何以明其爲火﹖那婦人道﹕「我是丁亥年。」「丁」非火乎﹖「亥」非生火之木乎﹖「在松柏林中」﹐非術盛而火旺乎﹖若然﹐則其誇張田產牲畜﹑綾羅綿銹之盛美﹐俱火之光焰也﹔其稱道眞眞﹑愛愛﹑憐憐之姿色﹐俱火之精神也﹔其稱春夏秋冬之受用﹐俱火之運動也。其「忽然大怒﹐轉進屏風﹐關上腰門」乃火之起伏也﹔其不嫌八戒貌醜﹐遂招爲女婿﹐只要幹得家事﹐乃火之不分玉石也。其「忽然一聲開門﹐紅燈提鑪﹐香雲靄靄﹐壞颯叮叮﹐引眾女禮拜」﹐乃火之聲气決烈旋繞熬煎也﹔其「畱下一對紗燈﹐帶領呆子﹐層層引進﹐滿堂中銀燭輝煌」﹐乃火之閃爍明通嚴密而無可藏匿也﹔其言三女疑難﹐給與手帕蓋頭﹐撞婚不著﹐乃火之性情無定﹐活活潑潑﹐而不可以捉摸也﹔其又轉進房裏﹐遞與珠衫一件﹐繃住呆子﹐乃火之轉輾束縛﹐玲玲瓏瓏﹐而不可以趨避也﹔「這些人早已不見﹐那得大廈髙堂﹐雕梁畫棟」﹐乃火之變幻起藏﹐神奇靈速﹐而不可以形求也。至八戒「左扭右扭﹐忍耐不住﹐數个『從長計較』﹔放馬丟韁﹐叫娘議婚﹐自誇本事﹐『不用商量』淫心紊亂﹐帶我常拜幾拜﹐『都與我頂蓋頭』﹐撈不著﹐你招我﹔穿珠衫﹐跌倒地」﹐俱是一經火煉而飛颺騰越不能自主﹐牢籠捆制而自失本原也。

篇中最關鍵處﹐是八戒道「我幼年間﹐也曾學得个熬戰之法」二語﹐以采戰妄爲者﹐每以女色爲鼎器﹐信采陰補陽之邪說﹐以自焚其身。正如飛蛾之投火﹐哀哉﹗故詩中結出本意﹐曰「癡愚不識本原由﹐色劍傷身暗自休。」此離身取經而不能務本之害也。頌內云「從此洗心須攺過。」乃是要旨﹐見結丹之後﹐切須洗心戒欲。若不戒欲﹐原本得而復失﹐殊爲可惜。若能從此不忘原本﹐方爲有徳。故又曰「從正修持須謹愼﹐掃除愛欲自歸眞。」

第二十四回

萬壽山大仙畱故友五莊觀行者竊人參

悟一子曰﹕此合下五六篇﹐總發明服食金丹爲一身之原本也。篇中借「五莊現人參果」﹐闡金丹之理﹔偕淸風金擊手敲果﹐明月丹盤接果﹐顯金丹之名。其義本諸《中庸》「位天地﹐育萬物﹐立天下之大本而可以與天地參」﹐化板肉之意旨﹐爲神奇之解悟﹐深足破聾曉俗。讀者自昧﹐反指爲荒誕不經﹐是猶松柏之鼠﹐不知堂之有美樅也。

參者﹐叄也。《易》曰「叄天兩地而倚數。」一﹑三﹑五﹐叄天之數﹔二﹑四﹐兩地之數。叄三而九﹐老陽之數﹔叄麗而六﹐老陰之數。兩三一二爲八﹐少陰之數﹔兩二一三爲七﹐少陽之數。皆叄天兩地也。叄兩相乘﹐五也﹐而總歸於一。一益耦而叄﹐叄五以變三。相叄爲叄﹐相五爲五﹐推而至於百千萬億﹐及於無窮﹐無非叄兩也﹐無非一也。故天道無端﹐催數可以推其機﹔天道至妙﹐因數可以明眞理。理因數顯﹐數從理出﹐可相倚而不可違﹐故曰「倚數」。一者何也﹖先天眞乙之气也。

朱子曰「天以陰陽五行﹐化生萬物﹔气以成形﹐而理亦賦焉。是理不離气﹐气不離理也。」金丹之道﹐以養气爲主。養气之要﹐在於集義。若不能集義而仰愧俯怍﹐則理失而气阻﹐何能浩然充塞天地﹖故神仙之道﹐到孟子「養气」之說而發露殆盡﹔至稱是「集義」所生者﹐而丹法幾備矣。彼守空寂而不明集義﹑養气﹐心之功﹐終亦必亡而已矣。

人生如駒隙夢蝶﹐天命靡常﹐亟須回光返照﹐絕欲循理﹐廓然大公。理得而性復﹐性復而命凝﹐浩然目得﹐此之謂集義﹑養气﹐此之謂安身立命。其至要處﹐則在愼獨。一念靈明﹐存減去妄﹐須臾不離。天之所以與我者﹐惟此﹔而我之所以行徳達道者﹐惟此。惟此作主﹐不牽於情感﹐不滯於名義﹐得失常變﹐始終罔問﹐是之謂能塡。愼則心地虛豁﹐便是未發之中﹐便是立天下之大本﹐便是人生本來面目。不落有無﹐不墮方所﹐無聲無臭﹐渾然太極。孔子之樂在中﹐樂此也﹔顏氏之不攺其樂﹐樂此也。李延平之默坐體認﹐體認此也﹔陸象山之先立其大﹐先立此也。陳白沙之靜中坐出端倪﹐此卽端倪也。未識此者﹐須靜以察此﹔旣識此者﹐須靜以養此。靜極而動者﹐須動以體此﹔應事接物者﹐須臨境以驗此。所謂察動靜有無之機﹐全虛圓不測之神者﹐此也。大本旣立﹐而千枝萬葉﹐莫不暢茂條達﹐所以能爲天地立心﹐爲生民立命﹐參天地而育萬物也。

𨿽然﹐學道至全此神﹐昭昭靈靈﹐能紛應萬變﹐能極往知來﹐齊一生死﹐超凡人聖﹐以爲至矣盡矣﹐眞實而無以復加矣﹐柰何此神爲後天之陰神﹐非先天之陽神﹖四大解散﹐未免孤立﹐仍爲天地所規域﹐而不能規域乎﹖天地務必安此神於至陽之處﹐而後能全得一个原本。原本在生我之處﹐不離乎先天眞乙之气。蓋理𨿽不雜於气﹐而實不離於气﹐故气化之所在﹐卽神理之所在也。气無昭昭靈靈之神﹐而有杳杳冥冥之神。不神之神﹐乃爲至神﹔至神之神﹐乃爲至眞。世人言及此神﹐茫然不識。所謂卽識﹐亦不知從何處下手﹐甚有以索隱行怪一語抹煞者﹗試思《河》《洛》﹑大《易》﹐爲古神聖道法之祖﹐周﹑孔所心傳而開示後世者﹐其所言陰陽順逆之數﹐先天後天顚倒之理﹐果是索隱行怪否乎﹖予非謂全此昭昭靈靈而不昧者之非正道﹐謂有造乎極而始足以全昭昭靈靈而不昧者之爲至眞也。故曰「欲得谷神長不死﹐須從玄牝立根基。」

請明此篇之義﹕篇首八戒被私欲捆縛﹐迷卻原本﹔行者巽語﹐微明百般﹐提醒激發他羞惡天良。《西江月》一首內云「只有一个原本﹐再無微利添囊。好將資本謹收藏﹐堅守休教放蕩。」蓋言未失者當保守﹐已失者當還返﹐旣失而還返者當謹愼﹐只有一个﹐更無加增。觀此﹐知彼采戰之邪妄﹐正如八戒暈倒昏迷﹐不省人事者也。八戒慚愧道﹕「從今再不敢妄爲。」此學者悔悟入道之機﹐故作者特於收煞貪色之害中﹐曲曲寫出本者﹐一也。一之數﹐備於五而極於萬。提綱言「萬壽山」﹐而萬萬之無盡者﹐已攝於萬﹔言「五莊觀」﹐而五五之難窮者﹐已統於五。五者﹐叄天兩地﹐總不離於金﹑木﹑水﹑火﹑土。配之五論﹐爲仁﹑義﹑禮﹑智﹑信﹔合之一元﹐爲混沌太極也。

篇中提明「混沌初分﹐鴻蒙始判﹐天地未開之際﹐產成這件靈根」。此靈根﹐卽首回之靈根﹐而有先後天之辧﹕彼先天地而爲產天地之靈根﹐所謂「有物先天地」﹐卽先天而天弗違也﹔此後天地而爲天地產之靈根﹐所謂「中有一寶﹐祕在形山」﹐卽後天而天弗違也。出乎先天﹐入乎後天。先﹑後天之靈根﹐總是一气﹐總是大本﹐總是五行之祖。學道者能於後天中得此先天之一气﹐卽能就此一气﹐統禦後天之萬理﹐而不落於孤立也。提綱曰「大仙」﹐天地間惟此本之大也﹔曰「行者」﹐天地間惟此五行之行也﹔曰「畱故友」﹐畱故者﹐已然之迹也﹔曰「竊人參」﹐竊人參﹐贊天地之能也。篇中「只將『天地』二字供奉香火」﹐卽明本旨。童子道「這兩个字﹐下邊的﹐還受不得我們的香火」﹐言其屬陰﹐而不足以同天之妙也。

長老閱歷萬壽山好景﹐幽趣非常﹐以爲雷音不遠﹐行者笑道﹕「早哩﹗早哩﹗」蓋三藏到此地位﹐𨿽認得原本﹐而不能省察﹔再進﹐則原本自原本﹐而仍非我得。必須兢業誠求﹐精心向往﹐方才完全不失。所謂「識得原本﹐好做工夫」﹐非空空悟得﹐便是靈山也。故行者說得如許艱難﹐著他猛省﹐所以道﹕「只要你見性志誠﹐念念回頭處﹐卽是靈山。」卽《周頌》所謂「學有緝熙於光明」﹐非可慮難間隔﹐致使原本得而復失也。

「惟西牛賀洲五莊觀出此『艸還丹』﹐又名『人參果』。」西爲少陰之方﹐於時爲秋﹐秋爲萬物結果之候。果者﹐陰中之陽﹐卽後天中之先天一气﹐人參天地而成果﹐一理也。「艸」﹐從甘﹐從日﹐從十。二人配偶﹐而備天一﹑地十﹑東﹑南﹑西﹑北﹑中央之數﹐中有至陽﹐合而成像﹐故曰艸。艸者﹐早也﹐言須急早還丹也﹐卽金丹之眞金﹐還元之嫡子也﹐故曰「鎭元子」。人能食餌﹐能參天地而成萬物﹐豈不與世同君耶﹖「三三千年而結果﹐聞一聞﹐活三百六十﹔喫一个﹐活四萬七千。」「門下散仙﹐不計其數﹐見分還有四十八个。只帶四十六个上天﹐畱下兩个看家﹕一﹐一千三百二十歲﹔一﹐一千二百歲。」遂救解之﹐但合叄天兩地之數﹐錯落形容其妙﹐乃是實理﹐非是空談﹐總不外一五而推至於萬萬也。

鎭元子吩咐淸風﹑明月﹐打人參果接待故人﹔二童引孔子之言﹐疑非同道﹐乃深曉世人執儒疑道之異趨。大仙遡如來之會而明爲故人﹐指示世人明道與儒之同原也。師徒到觀﹐流覽景致﹐睇視裏聯﹐訪淸風﹑明月﹐非「天地」香火﹐說出元始天尊請聽混元道果。俱形容兩地叄天之實際﹐爲先天眞乙之奧妙﹐而人自不識也。行者與其搗鬼﹐非行者果嗔也﹐明世人皆自聖予雄﹐卽靈悟如行者﹐猶不能輸服聽信﹐宜乎知音之少也﹗三藏不識異寶﹐戰戰兢兢﹐遠離三尺﹐非三藏果不識也﹐明世人皆肉眼凡胎﹐𨿽宿根如三藏﹐猶難以指示而承受﹐宜乎自棄之多也﹗

八戒垂涎﹐計較嘗新﹔行者隱身﹐爬樹偸果﹔落下不見﹐拘土地查問。明金丹人人俱愛﹐倘知之不眞﹐不能遽食也。行者自稱爲「蓋天下有名的賊頭」﹐非渾語也﹐蓋此道竊天地﹐奪造化﹐誠爲理窟中之渠魁。土地道﹕「這果與五行相畏﹕遇木而枯﹐遇水而化﹐遇火而焦﹐遇土而入。敲以金擊方下﹐用絲帕襯墊方可。」蓋金丹爲混淪元气﹐不落一偏。落於一偏﹐不成正果﹐絲毫不容差錯﹐所謂「毫髮差池不結丹」也。

大聖偸得三个﹐三人分食﹐三人同志也。八戒貪心不足﹐嚷出做破﹐不能防危也。二童毀罵長老﹐三藏說﹕「仁義爲重﹐教他陪你个禮罷。」而三徒反行抵賴﹐正是長老之不能就食金丹﹐而伏后回之推倒樹根也。蓋金丹備五行而配五徳﹐長老之疑畏﹐不智也﹔三徒之抵賴﹐不信也。不智不信﹐五徳已缺其二﹐五行已偏於三。根本旣搖﹐樹果泯滅﹐豈非理數之必然乎﹗

按﹕波斯之西﹐有國曰大食。其王常遣人乘船﹐將衣糧入海﹐經涉八年﹐未板西岸。海中見一方石﹐石上有樹﹐枝赤葉靑。樹上總生小兒﹐長六七寸﹐見人不語而皆能笑﹐動其手腳﹐頭著樹枝。人摘取﹐入手卽幹黑。其使得一枝還﹐今在大食王處。觀此﹐則天地間原有此樹﹐絕非荒唐﹐仙師特借以闡發金丹之道﹐有參天地之造化耳。郊﹑島寡聞者﹐不識有小兒樹﹐又何能識有金丹之妙哉﹗

第二十五回

鎭元仙趕捉取經僧孫行者大鬧五莊觀

悟一子曰﹕前詩云「只有一个原本﹐再無微利添囊。」八戒之無得而貪添﹐三藏之未識而推阻﹐或過或不及﹐俱是鮮能知味﹐味卻本來。本實先撥﹐道由何生﹖若不將此根本推究明白﹐培植完固﹐則是棄本逐末﹐而不識袖裏機關﹔欲暗渡陳倉﹐而不知腳根軟弱。饒你用盡巧思﹐窮極變態﹐終是幻情假相﹐轉輾差池﹐三番兩覆﹐沒个解救法﹐豈不耽誤了前程﹐幾時到得西天﹐見得佛面﹖所謂「項後有光猶是幻﹐雲生足下未爲仙」也。此如大聖推倒樹果﹐而二童鎖閉層門矣﹐放曰「壞了我五莊觀仙根﹐若能勾到得西天參佛面﹐只除是轉背搖車再托生﹗」詞嚴義正﹐面命耳提﹐眞蟄雷法鼓﹐化雨慈帆矣。

行者笑出根由﹐二童罵成賊狀﹐八戒嚷打偏手﹐僅是認妄爲眞﹐焉得不捐眞從假﹗弄神倒樹﹐斷絕丹種﹐「大家散火」一語﹐正如樹倒猴猻散﹐切當不易。詩中「悟空斷送艸還丹﹐明月淸風心膽寒」﹐最爲提醒。蓋必先有爲﹐而後馴致於無力。若止悟空中之空﹐而不識空中之果空空﹐一悟有何結果﹖這不是在悟空處斷送了還丹﹖𨿽有淸風﹑明月﹐何能玩賞﹖終久倒在塵埃﹐不能濟事。

倒鎖﹑說謊之策雜施﹐起死回生之法安在﹖添萊提茶﹐乃謬用虛拘之見﹔關門惡罵﹐止造設口舌之場。解鎖夜行﹐暗中摸索而已﹐縱暫脫牢籠﹐難逃羅网。乘睡奔馳﹐起倒跋躓而已﹐𨿽努力向前﹐終成落後。此鎭元仙所以喚醒二睡童﹐而究明根本之受害﹔趕過九百里﹐而捉回昧本之狂行也。使袖裏乾坤的手段﹐是提挈傀儡的綫索﹐所謂「天關在手﹐地軸生心」者是也。「每一个拴在一根柱上」﹐見人人總離不得一个根本﹐豈容不依本而立﹗忙取龍皮七星鞭鞭打﹐見个个須推問出一个根原﹐豈可不痛思而知﹗

「打腿」者﹐打其腳樁不實﹐如何胡行亂走﹖「替打」者﹐替其再三推敲﹐方可趲行前進。倘自倚聰明﹐施行小慧﹐欲借蒲柳之姿﹐爲脫胎換骨之計﹐這是用假爲眞﹐𨿽眞亦假。如夜半潛行﹐無非夢境。此師徒變柳樹爲幻身﹐而昧卻人樹是眞身﹐長老能不在馬上搖樁打盹也。一經責治﹐情虛自敗﹐大仙趕上﹐依然捉回﹐仍前綁住。把三个都使布裹﹐又把漆漆﹐蓋昧本者﹐由於不能返照自明。布帛多眼﹐通身裹好﹐使其通身生眼以求明﹔外加漆漆﹐使其外暗內明以自照也。若不能返照而悟本﹐亦是與死期不遠﹐卽如此夾活大殮﹐漆好入士﹐亦算造化﹐誰曰不宜﹗

行者獨令下油鍋﹐何也﹖油者﹐水也﹔鍋者﹐金也。下架以木火﹐中實以石土﹐𨿽聚五行色相﹐終是易染脂膏。且隔截乖和﹐不能一體。學者不明內本之深源﹐而徒事外流之成迹﹐其涸也﹐可立而待致。推倒仙根者﹐此可懲眞妄﹔認假作眞者﹐此可驗其竭。倒樹﹐倒竈﹐一理也﹐總是一場大鬧。樹倒猴散﹐鍋漏油幹﹐擾嚷激烈﹐悔之何及﹖噫﹗下油鍋之難﹐如上西天之不易﹗下得油鍋﹐方才上得西天。悟空能下不下﹐不能不下﹔能上不上﹐不能不上。不能保唐僧﹐下不下﹐上不上﹐不上不下﹐如何是好﹖要保唐僧下鍋上天﹐仍須內省返觀﹐請出觀音菩薩。

第二十六回

孫悟空三島求方觀世音甘泉活樹

悟一子曰﹕此正言服食金丹爲修身之原本。昔五祖宏忍大師授六祖盧惠能偈曰「有情來下種﹐因地果還生。無情旣無種﹐無性亦無生。」能受畢﹐又曰「衣止汝身﹐勿傳也。」慧明追叩其法﹐六祖曰「不思善﹐不思惡﹐正當恁麼時﹐還我明上座本來面目。」明大悟﹐曰「密語處還更有意否﹖」六祖曰「我今與汝說者﹐卽非密也﹔汝若返照﹐密卻還在汝邊。」六祖令向北接人。六祖後至曹溪﹐又被惡少尋逐﹐乃晦迹於四會懷集之間﹐方了大事。夫無種何能生果﹖無情何能成性﹖性之不能離情而存﹐猶果之不能離地而生也。六祖不思善惡時﹐已是還我面目﹐而又云「非密﹐還須返照」。令向北接人﹐所接何人﹖可曉然解悟矣。否則﹐如身經五莊觀﹐而當面磋過人參果﹐豈非無情無種﹐而何能有性有生﹗

薛道光和尙﹐妙悟絕塵﹐敏慧圓通﹐終自返照﹐謂非上乘。訪求眞人﹐及得指示﹐汗流浹背﹐頓悔從前之錯﹔乃棄僧�﹝左「衤」右「加」﹞還俗﹐隱於通都大邑﹐倚有力者爲之了其大事﹐方成正果。此道光之返照求方﹐而屈已受益也。﹑可知徒悟非爲眞種﹐而無情難以了性。

孟子曰「夭壽不貳﹐修身以俟﹐所以立命也。」景禪師曰「百尺竿頭不動人﹐𨿽然得入未爲眞。百尺竿頭更進步﹐十方世界是全身。」《悟眞篇》曰「藥逢气類方成像﹐道在希夷合自然。一位金丹吞入腹﹐始知我命不由天。」皆言盡性而至於命﹐得先天之至精爲最上乘之大道也。學道者修身處世﹐莫倚自彊﹔須虛心下人﹐戒欺求教﹐至於損之又損﹐而後能益。www。taoismcn。com

悟空出神變化﹐本事髙彊﹐保護唐僧﹐以爲剛彊無敵矣﹐豈知食人參果之保護唐僧更爲剛彊無敵﹗悟空何能出得鎭元之手﹐何也﹖空悟不如實果也。篇首八句﹐切指病根﹐其「剛彊更有剛彊輩」一結﹐乃深曉膠滯自是之輩﹐終屬癡迷而已。

鎭元仙用手攙著行者﹐是接引唐僧的機括﹔要他還樹﹐是著他培植唐僧的根本。又曰「你若醫得樹活﹐我與你八拜爲交﹐結爲兄弟。」蓋有無相濟之謂友﹐手足扶持之謂悌。仙家本有爲﹐而造至於無爲﹐有卽是無。不能爲有﹐焉能爲無﹖佛家本無爲﹐而造自於有爲﹐無仍爲有。不能無無﹐焉能有有﹖默契同心﹐原成連理﹐總要求一个起死回生之法也。

此篇𨿽言猴王之三島求方﹐實乃兩家之合一原本。大仙豈不能醫樹﹖而必請觀世音者﹐所以明無又在有之先﹐而惇化之有源泉也﹔師徒原各有靈根﹐而必推鎭元仙者﹐所以明我卽在人之中﹐而彼此之無二气也。從此察識尋求﹐而海上三星﹐亦無以加其妙﹐自輻輳於五莊觀﹐而添壽﹑添福﹑添祿矣﹔卽東華聖祖﹐亦未能過其神﹐自贊美於五莊觀﹐而曰福地﹑曰洞天﹑曰靈根矣﹔𨿽瀛洲九老﹐亦不能更進一籌﹐自驚異夫五莊觀﹐而惟趨以相迎﹐飲以瓊漿﹐食以碧藕矣。

八戒扯福星﹐討果子﹐亂番搜檢﹐正見其天也﹔行者笑方朔沒桃偸﹐彼此相謔﹐亦明其非有。俱從人參果上映帶描寫﹐打諢遊戲之中﹐實形容人參果非易得之意。直到普陀巖上見觀音菩薩﹐方識得希夷一品﹐少林眞味也。見熊羆尙有緣而成正果﹐豈唐僧反無法以救靈根﹖鎭元之靈根﹐開辟由天﹔淨瓶之甘露﹐造化由我。詩稱﹕成得有爲之身﹐久經眞妙之法。洵是全書眞諦。

《金剛偈》云「若以色見我﹐以音聲求我﹐是人行邪道﹐不得見如來。」蓋眞妙之法甚深而難窺﹐全在一心返照﹐靜觀密察。稍著一毫聲色﹐便非無聲無臭本體﹐是人行邪道﹐而與如來隔絕矣。又云「一切有爲法﹐如夢幻泡影﹐如露亦如電﹐應作如是觀。」解者謂一切有爲﹐皆屬虛妄﹐只解得个駒隙蝶夢﹑石火鏡花而已﹐有何實落受用﹖從來善立言者﹐一字必有一義﹐未嘗重說﹐何況世尊﹗四句偈爲全經要指﹐豈可止解一「空」字﹐而置「夢幻」﹑「泡影」﹑「露電」等字爲一義﹗故能識「如夢幻泡影」之旨﹐則能識「如露亦如電」之機。世人不識甘露﹑掣電爲靈根之眞味﹐實相棄有爲而入無爲﹐以爲觀見而悟矣﹐吾不知其觀个甚麼﹖見个甚麼﹖悟个甚麼﹖到了臘月二十夜﹐終亦解散泯滅而已。深可悲痛﹗

《華嚴經》云「若能隨順眾生﹐則爲隨順供養諸佛﹔以大悲水澆益眾生﹐則能成就諸佛菩薩知慧花果。」請觀音來到後園﹐將柳枝蘸出甘露﹐以柔弱爲入道之津。把行者手心裏畫了一道起死回生的符﹐以把握爲凝眞之馭。看水出爲度﹐不許犯五行之器﹐以無倚爲運用之準。靈根超五行而獨存﹐甘露惇化原而資物。根之枯者﹐得之而復榮﹔實之落者﹐得之而復完。「果樹回生﹐多了一个」﹐豈非返本還元﹐歸根復命之明驗﹖是卽「以大悲水澆益而成就花果」也。

「大仙急令取金擊子﹐敲下十个﹐鋪設丹盤﹐各食一个﹐共成人參果會。」言金丹人人有分﹐大仙不過作東道主﹐以自盡故人之情而已。自此﹐金丹完就﹐服餌入口﹐樹死復活﹐如人死復生。仙家寶貝已得﹐前往西天有基。盡是長生不老之仙﹐何慮不見丈六金身之佛哉﹗結爲兄弟﹐兩家合爲一家﹐因緣結果之妙道如是。學者倘自倚剛彊﹐而不肯屈服推敲﹐訪求請益﹐何從識萬壽山中五莊觀人參果之異寶乎﹖故祖師曰「吾有一寶﹐祕在形山。」諸人還識得麼﹖

第二十七回

屍魔三戲唐三藏聖僧恨逐美猴王

悟一子曰﹕三藏已服食人參果﹐乃金丹入口矣﹐自是脫胎換骨﹐神爽體健。但得丹之後﹐全要明心見性﹐脫去凡胎﹐換去凡骨。倘認不眞﹑看不破﹐似慈愛而或流於姑息﹐似智謀而或蔽於狙姦﹐則仁過而反致容邪﹐智昏而未免棄正﹗此屍魔之所以三戲﹐聖僧之所以恨逐也。屍魔非他﹐卽修道者之軀殼艮也。本陰鬼而幻妄﹐能惑人於不覺。見爲紅顏矣﹐不知實爲白骨也﹔見爲少艾矣﹐不知實爲老憊也﹔見爲生菩薩矣﹐不知實爲鳩盤荼也﹔見爲可惜可憐矣﹐不知實爲愚我弄我也。

蓋人身有三尸﹐忌人成道﹐每乘假寐之時告人罪過。學道之人﹐若滯形著相﹐不先斬滅三尸﹐終難脫胎換骨而飛升玉京。故戀身者爲守尸之鬼﹐而尸之中我不一而足﹔存身者惟滅屍爲要﹐而尸之投我莫可測識。甚矣﹗尸之蠱惑人也。此回「三藏正行到嵯峨之處而肚中饑」﹐正尸之索我以素餐﹐而乘人於易食時也。行者道﹕「師父不聰明。」正言其見不透徹。三藏溺我怙私而心中不快﹐此以饑渴之害爲心害﹔而智識昏昧﹐爲從邪失正之根苗也。

三藏自兩界山收伏行者以來﹐崇正除邪﹐知勇兼足﹐厥功實偉。僧亦知其不可一刻暫離﹐何忽嗔其常懷懶惰之心﹐而追溯兩界山救伊性命之恩﹐反沾沾然若有徳色﹖作者之意微矣﹗兩界山爲邪正兩立之地﹐向以身在峻嶺之間﹐爲見性之界﹐造命之始﹐故收服行者以築其基。今以「行到嵯峨之處」﹐爲了命之界﹐存性之根﹐故放棄行者﹐以昭其鑑。在行者﹐見才智之不可恃﹐功業之不可矜﹔在三藏﹐見汨羅之孤忠當察﹐淮陰之膚績易猜。篇終大聖敍出「長安有劉伯欽送路﹐到兩界山救我」一段﹐至「鳥盡弓藏﹐兔死狗烹」諸語﹐眞一字一淚﹐使千古英雄涕泗隕零。

然疑忌之故﹐必由於陰柔之離間﹔放逐之事﹐多出於讒口之排訕。八戒認白骨爲紅顏﹐信噬我爲齋僧﹐是以拖尾蛆爲香米飯﹐癩蝦蟆爲炒麵筋矣。屍魔之三戲﹐障眼法也。愈投愈工﹐到底難瞞識者﹐終成白骨。大聖之撲殺﹐明眼人也。至再至三﹐功髙反受貶書﹐埋沒赤心。世態變幻﹐事情顚倒﹐今古同調﹐無足怪異。惟弟妒其兄﹐而蕭墻之內忽起翻飛﹔師嫌其弟﹐而函丈之間頓生擯斥。物蠹而虫入﹐人疑而謗興。總由於見不善而不能退﹐見善而不能舉也。

《敲爻歌》有曰「達命宗﹐迷祖性﹐恰似鑑容無寶鏡。壽同天地一愚夫﹐權握家財無主柄。」故性體元明﹐而無一毫之欺蔽者﹐乃爲立命之後﹐無爲之極功也。昔者達摩九年面壁﹐參悟了徹﹐方得隻履西歸﹐性命雙修之妙道。始於軀殼﹐終於脫殼。不以紅顏視紅顏﹐而以白骨視紅顏﹔不以白骨視白骨﹐而以紅顏視白骨。則幾矣。

有視白骨一法﹐𨿽小道﹐亦有可觀。想左腳大指爛﹐流惡水﹐漸漸至脛﹑至膝﹑至腰﹐右腳亦如此。漸漸爛過腰﹐至腹﹑至胸﹐以至頸項﹐盡皆爛了﹐誰有白骨。須分明歷歷觀看﹐白骨一一盡見﹐靜心觀良久﹐乃思觀白骨者是誰﹖是知身體常與我爲二矣。又漸漸離白骨觀看﹐先離一丈﹐以至五丈﹑十丈﹐乃至百丈﹐千萬丈﹐是知白骨與我不相干也。常作此想﹐則我與形骸﹐本爲二物﹐我暫在於形骸中﹐豈可將此形骸終久愛護而常住其中﹖如此﹐便可齊一生死﹐亦爲看得透徹﹐脫殼出世之一法也。

篇中之「夫人」﹐乃與我同宿同行之夫人﹐非作配作合之夫人。若誤爲作配作合之夫人﹐尙隔一層﹐而非切膚之屍魔也。初戲爲女子﹐月貌花容。分明是个妖精﹐長老卻不認得。花言巧語﹐「願將此飯齋僧」。八戒就要動口﹐此以食色爲性﹐而不能踐其形也。行者回來認得﹐當頭就打﹐把一个假屍首打死在地下。頃刻間而長蛆施尾﹐蝦蟆亂跳矣。食色果是性乎﹖否乎﹖再戲爲老婦人。老年不比少年人﹐滿臉都似荷包褶﹐卽前之美少女子也。行者認得﹐舉棒便打﹐把个假屍首又撇在路傍之下。瞬息之間﹐少者老而老者死矣﹐少可危而老更不可危乎﹖三戲變爲老公公。行者笑道﹕「我是�﹝上左「齒」右「可」﹐下「女」﹞虎的祖宗﹐你怎麼袖子裏籠了个鬼來哄我﹖我認得你是个妖精。」大聖棍起處﹐打倒妖魔﹐現了本相﹐脊梁上有一行字﹐叫做「白骨夫人」。移時之際﹐少者老﹐老者死﹐死者枯矣。少者﹐老者﹐死者﹐與成一白骨而已。𨿽日「三戲」﹐實似三戒﹔𨿽曰「三殺」﹐實是三生。三藏不以爲恩﹐而反以爲怨﹔不以爲功﹐而反以爲罪﹐其惑滋甚﹗是何異於三娶孤女之五倫﹐而謂其撲婦翁﹔三告殺人之曾參﹐而致賢母投杼也。

「昧卻惺惺使糊塗」﹐取紙磨墨寫貶書﹐賞罰不明﹐舉措倒置﹐良可三嘆﹗所以學道至人有殺三尸﹑制三彭之明斷﹐有三伐毛﹑三洗髓之全能﹐若愛護其軀殼﹐而不知其爲白骨﹐則陰气之侵擾﹐何日脫體﹖陽徳之鑑觀﹐終難超躋﹗仍是兩界山未曾收服猴王時局﹐而𨿽服食金丹﹐而重遭魔障﹐何能善始而善終﹖此聖僧恨逐猴王而自失其美﹐不可哀哉﹗行者臨去﹐涕泗濡滯﹐盡禮盡志﹐忠懇丹衷﹐惓惓不忍﹐深得古純臣去國戀主之義。讀至「腮邊淚墜﹐停雲住步﹐良久方去」之語﹐令我兩眸淫淫淚下。

第二十八回

花果山羣猴聚義黑松林三藏逢魔

悟一子曰﹕《春秋正義》﹕「人臣事君﹐三諫不從﹐有放棄之禮。」蓋不忍刑戮﹐姑放棄不用也。大聖三殺屍魔而遭貶﹐卽三諫見疑而放棄﹐故三藏特弛金緊禁以逐之耳。此乃信讒遠徳﹐舉措失宜。婦寺之仁也﹐而已流於殘忍﹔憤激之气也﹐而或至於猖狂。誰爲厲階﹖惟佞之故。心君昏惑﹐而上下內外莫不擾亂阽危﹐深可悚懼﹗提綱「聚義」﹑「逢魔」之所由著也。義者﹐事之宜。羣妖殺傷平民﹐不義甚矣﹗何以云「聚義」﹖蓋上好仁而下未有不好義者。在上旣以不殺妖魔爲仁﹐在下自必以能殺良民爲義。帥仁帥暴﹐則仿有機理﹐勢之相召也。然則﹐羣妖之聚義﹐非大聖聚之﹐三藏使之聚也﹔大聖之殺獵人﹐非大聖殺之﹐三藏使之殺也。聚之殺之﹐發於暴而由於仁﹐殺可止殺﹐而生適開殺﹐行惡於善之中也。聚之殺之﹐出於猴王﹐而成於八戒。誅妖爲不仁﹐而聚妖可爲義﹐寓善於行惡之內也。嗚呼﹗天下事﹐惡固不可爲﹐而善亦不可爲﹔善固可爲不善﹐不善亦可爲善﹐有如是哉﹗

作者著其旨於「重修花果山」﹐以明用捨乖張﹑妍媸失實者﹐其獘必至上下之間附仁竊義﹐而倡亂作孽﹐罔所顧忌﹐其害可勝悼哉﹗行者貶回花果山而聚魔殺人﹐是猶反者順而順者復反﹐豈不大負如來一片收服婆心﹗大聖道﹕「千日行善﹐善猶不足﹔一日行惡﹐惡自有餘。」𨿽大聖之追思﹐實三藏之自道也。自道自犯自遭魔﹐其受病之根﹐止在「聽信狡性﹐縱放心猿」也。此「放心」二字﹐又與前說「放心」更進一層﹐非爲惡去善之「放」﹐乃未能精察義理而認惡爲善﹑認善爲惡之「放」。非義精仁熟者不能體悉﹐非俗情塵見者所能膚窺。

篇中寓意之奧妙﹐設像之神奇﹐統以「黃袍郎」作骨﹐眞貫至三十一回而倒射美猴王反花果山﹑著赭黃袍時也。金丹之道﹐以金爲夫﹐以木爲妻﹐調和作合﹐不可偏勝。今美猴遭貶而貪狼奪席﹐捨金公﹐用木母﹐顚倒錯亂﹐是昔之開辟花果山而推獻黃袍者﹐今遭貶花果山而遜位黃袍矣。何也﹖金衰而木旺矣。其中黃婆失陷﹐赤子逢危﹐大道已墮迷城﹐莫能振拔。猴王不得已﹐乃反本歸原﹐聚義以圖興復﹐豈眞能自適其適﹐恝然忘三藏哉﹗何謂「黃袍郎」﹖奎宿屬木而克土。我克者爲妻﹐土色黃﹐爲黃婆﹔克我者爲夫﹐木克土﹐爲黃郎。「袍」者﹐木包土外而爲黃土之衣﹐又黃袍加身﹐乘時行權之象也。其形容魔狀﹐稱「靑臉藍手」﹐總狀木色之靑。

夫唐僧旣服金丹﹐而靈明忽昧﹐性墮迷城﹐是死中得活﹐而活中又趨死也。正如獨處黑松林而昏昏悶悶﹐不覺倒走回頭路﹐闖入黃壤惡地矣。那怪聞說是个和尙﹐呵呵笑道﹕「這叫做个『蛇頭上蒼蠅﹐自來的衣食』」又呵呵大笑道﹕「我說是上邦人物﹐果然是你。正要喫你哩﹗該是我的食﹐自然要撞將來。就放他放不去﹐走也走不脫。」這等言語﹐俱是闡發「天堂有路不肯上﹐地獄無門闖入來」之意﹐卽諺所云「閻王不請﹐自來投到。」故將兩个徒弟﹑行李馬匹﹐一齊招出﹐而定魂樁上之肉﹐不幾葬於貪狼腹中乎﹗

三藏已身莫保﹐而沙僧猶尋化齋人﹐貪求世味﹐正如呆子尙在夢中﹐懵懵懂懂﹐不知早已失卻主人公也。尋至「碗子山波月洞」﹐方知是妖山﹐如飲食之器而載吸其舌。洞爲「皮」﹑「月」之藪﹐而破爛肢體﹐誠爲人肉出產之鄕﹐亦爲人肉歸宿之地也。成乎主者反乎上﹐出乎爾者反乎爾。彼方思食我之肉﹐我轉欲化彼之齋﹐世間呆子若个省悟﹐急須狠下手﹐與老魔頭一場廝殺。

第二十九回

脫難江流來國土承恩八戒轉山林

悟一子曰﹕猶龍氏曰「杳兮冥兮﹐其中有物﹔恍兮忽兮﹐其中有精。其精甚眞﹐其中有信。」此回寶象國之百花羞﹐被妖精攝做夫妻﹐杳無音信回朝。而忽逢取經之唐僧﹐捎書寄信。乃其演義也。十三年前八月十五日夜中秋之吉也﹐查與文牒內開「貞觀一十三年秋吉日」相符﹐蓋取經原是取寶﹐當立心起行之時﹐而此寶已宛然成像﹐所謂才辦肯心﹑玄珠有象是也。故唐僧至此地位﹐𨿽在杳冥恍忽之中﹐而不覺有眞信潛通於其間。此取經之歲月日期所由﹐與魔攝公主同時。

篇首云「妄想不復彊滅﹐眞如何必希求﹖」卽「斷除妄想重增病﹐趨向眞如亦是邪」之義。若能一念合眞修﹐則諸垢滅盡﹐當下迷悟判然矣。此時也﹐唐僧一念﹐迷而不悟﹐昧卻金精﹐因迷本性﹐仍如江流遭難時一般。故如被妖魔將無知赤子縛在定魂樁上﹐猶前初生時棄置江流﹐浮於板上﹐性命莫保﹐杳冥恍惚﹐無主之侯也。豈知其中忽有公主一問﹐乃是土能和合四象﹐暗地生金之妙。從此一信潛通﹐而江流難脫。水土因之而交會﹐金公因之而返還。土之爲功﹐眞坤宮之公主也。

紫陽曰「五行四象全藉土﹐三元八卦豈離壬。」離壬不成三元八卦﹐非土不合四象五行也。此坤宮之公主﹐所以爲救全江流之主。然壬水長生在申﹐又必由土中之申﹐方成坤體﹐始克以去魔存悟﹐申猴因土而爲用﹐其旨微矣。八戒﹑沙僧戰不能勝者﹐木不能克木﹐而木反能克土也。百花羞爲女士文班頭﹐三公主乃坤宮之少女。「寶象國」﹐象庚金出現之方﹐洵取經之要路。「定魂樁」﹐定香信暗傳之會﹐實救主之的音。方當交戰之時﹐而髙叫黃郎撇刀止殺﹐土能主靜也。先解唐僧之縛﹐而僞夢金神討願救僧﹐妄可成眞也。詩中「險遭靑面獸﹐幸有百花羞」﹐以明木帶靑色而成精﹐花占春魁而爲信也。信者﹐意土也。坤之少女﹐旣生旣育﹐乃女之終而稱婆婆﹔能調和夫婦而爲媒﹐故稱黃婆。公主者﹐黃婆也﹔唐僧者﹐赤子也。母必護其子﹐故信行而脫難﹔子必顧其母﹐故信至而僧畱。

國王得書﹐便問文武﹕「誰救公主﹖」更無人應﹐眞是木雕泥塑。蓋木不能以斷木﹐土不可以勝土﹐已伏必需金公之義。卽木精如八戒﹐土精如沙僧﹐總是一偏﹐而未可制勝﹐正逆出非金精不可﹐而必需急圖還返也。文武就舉唐僧﹐唐僧說出徒弟﹐𨿽爲世絕俗﹐變化非常﹐亦何能會眞金而獨立爲功哉﹖蓋八戒𨿽極變化之大﹐不離木耳。呆子道﹕「看東風猶可﹐西風也將就﹐若是南風起﹐把靑天也拱个大窟窿。」書稱「呆話」﹐卻是眞話。何也﹖八戒本是木母﹐東風方長之際﹐西風凋謝之候﹐南風朱明盛夏之時﹐故可參天而直上﹐乃變化之實理也。

八戒飲酒承恩﹐騰雲先往﹔沙僧飲酒幫工﹐縱云趕去。水土齊心﹐築破妖洞。是欲以我克者救其我克﹐克我者勝其克我﹐必不得之理也。此八戒力气不加﹐而轉困山林﹐負國王之恩寵。沙僧措手不及﹐而攢蹄捆住﹐失手足之維持矣。八戒者﹐木也。黃婆爲土。木不能救土﹐然能依木以庇身﹐故人藤蘿而安然自睡。沙僧者﹐土也。黃郎爲木。木勝則土困﹐然能比土以爲援﹐故𨿽被縛而旋經主解。噫﹗公主﹐坤宮之土﹐內黃婆也﹔沙僧﹐流沙之土﹐外黃婆也。二土俱入洞中﹐𨿽分內外﹐實同一气﹐有相濟相成之妙用﹐請讀下回自見。

第三十回

邪魔侵正法意馬憶心猿

悟一子曰﹕善歧黃者﹐必理其脾﹔識治體者﹐務崇其本。中宮爲百骸之資生﹐脾理則病瘥﹔民命實萬化之極蒂﹐本固則邦寧。苟元气不實﹐而邪气得以干其臟腑﹐人咎邪气之爲患﹐非邪气也﹐自傷元气以招之也。內戎不除﹐而外戎得以薄其門庭﹐人怒外戎之爲祟﹐非外戎也﹐自作內戎以釀之也。故邪之妄行﹐足以浸正而害法﹐如意之無主﹐不能從心而聽命﹐勢使然也。修道者﹐與治病治國一理。中土失陷﹐性金不返﹐心迷而命厄﹐固其所也。

老妖撇卻沙僧﹐怒訊渾家書信﹐亦知外亂由於內戎﹐不知公主之信﹐思去邪歸正之信﹐眞信也。魔之持刀欲殺﹐亦是以邪浸正。公主抵死放賴﹐其信也。然信旣行矣﹐吐眞則敗﹐信天下事有不必信以成其信者﹐此類是也。沙僧之代爲諱飾﹐非信也。然信旣行矣﹐指實則害﹐信天下理有信口不必信心﹐而不病其爲信者﹐此類是也。公主﹑沙僧﹐一信相爲﹐變通一气﹐相爲救護。主救僧﹐僧救主﹐主又救僧﹐僧又救主﹐循環無端﹐暗相運用﹐終濟大事﹐總出一信之眞實無妄爲之也。

半山語有云「知妄爲妄﹐卽妄爲眞。」公主﹑沙僧之配妖﹑哄妖是也。又云「認妄爲眞﹐𨿽眞亦妄。」唐僧﹑八戒之逐猴﹑變虎是也。昔者大聖遭二郎之侵淩而變虎飛遁﹐自主也。二郎急用照妖之鏡﹐以聖爲妖也。今者三藏遭黃郎之厄難而變虎牢籠﹐不自主也。黃郎緩施巧佞之舌﹐以善爲惡也。其致禍之根源﹐由三藏聽八戒之讒言而誤貶行者﹐故行者復歸花果山﹐而感傷二郎之侵淩﹔因而國王亦誤信黃郎之巧說而錯認愛婿﹐使唐僧羈畱寶象國﹐而身受黃郎之魔障。國王認老妖爲佳婿﹐認聖僧爲猛虎﹐一如三藏認白骨爲紅顏﹐認誅妖爲戕善已耳。

老妖明知公主寄信﹐得沙僧一番折辯﹐而忽轉怒爲喜﹐何也﹖非眞被公主﹑沙僧所愚也﹐亦將計就計﹐借此一信﹐以圖罔國而啖僧﹐蓋隱忍其小忿﹐而希售其大姦也﹗故爲公主設宴壓驚﹐而忽然換服﹔稱詣國認親﹐而忽然一變文人入朝。奇哉﹗妙哉﹗仙師寓意﹐隱諷後世人主以言取人而濫加榮寵﹐甚至尙主攬權﹐沈酣酒色而噬人無忌﹐陷害忠良而欺君跋扈也。何以言之﹖奎宿爲天上之文星﹐黃袍爲地下之黃甲。「八月十五夜攝去公主」﹐分明桂子天香月中落。「帶箭射虎救公主﹐虎精假作取經人。」一片花言巧語﹐依稀金門射策之談詞佳制也。朝端噴法水﹐頓教佛子失眞身﹐牙爪猙獰啖寶殿﹐可謂口能吐繡虎。燕飲啖嬌娃﹐頗賴神駒施劍術﹐反遭腿中滿堂紅﹐眞是手可劈雕龍﹐其言如是﹐其行如是﹐文人無行﹐豈不可畏也哉﹗故君子不以言舉人﹐而至人必以信是主。

信者﹐眞實無妄之謂。如天地之有四時﹐气至不爽﹔如江海之有潮汐﹐候至不爽。五倫無信則敗倫﹐百行無信則喪行。故君臣一徳則教化隆﹐夫婦同心而生育就。倘上下相欺﹐內外尙詐﹐未有不亡身而敗家滅國。「信」﹐爲人之言﹐發於心而司於口﹐言不由衷﹐則爲妖言﹔莠言自口﹐則爲長舌。妖言惑聽﹐長舌傾城。貝錦作而屈子沈忠淪於魚﹐讒嫉興而伯奇死孝殺手峯。顚倒是非﹐則鹿可爲馬﹔淆亂眞贗﹐則亥可爲豕。金蟬化爲猛獸﹐慈愛備極凶鋒﹐均舌魔爲之害也。

三藏變虎﹐亦奚足怪﹖然老魔認親﹐先以射虎爲媒﹐進言之工也。大凡姦人進言﹐始於親溺﹔旣親溺﹐則好言易投﹐繼以樹功﹔藉樹功則寵幸自固。故巧言如簧﹐而鐵籠錮金色之頭陀﹔利口噬人﹐而歌舞晏靑臉之孽怪。興言及此﹐罔不涕痛。曾爲馬走﹐能不垂韁﹖所由小龍從身顯化﹐鞠躬救主﹐成敗利鈍﹐非所計也。忠臣義士﹐當由此而激發奮興。木母之感而往﹐金公之激而來﹐散而復合﹐昧而復明﹐豈非一念之誠﹐遐邇無不貫格也哉﹗妙哉﹗小龍委曲獻媚﹐式歌且舞﹐順其所欲也。睥睨乘間﹐五花八門﹐攻其不備也。何異窮圖之匕﹐搏浪之錘﹖事𨿽未濟﹐頗足大快人意。無柰滿堂紅擊中後塵﹐猶幸禦河水苟全性命﹔伏櫪忍疼﹐寡侶哀鳴。詩稱「馬猿失散﹐金木凋零﹐黃婆分別﹐道義消疏」﹐誠可感嘆。

八戒忽然夢覺﹐耳聞白馬口吐人言﹐回思白虎嶺白骨夫人一節情事﹐應知化虎原於白骨﹐黃袍由於白骨。因困生悔﹐因悔生悟﹐便是轉危爲安機括也。小龍說出「有仁有義的猴王﹐管情拿住妖精」﹐乃眞人出現而魔孽潛消﹐端木澄源之策也。滴淚銜裙﹐情詞諄廢﹐八戒能不盡心遄往乎﹖

八戒見行者﹐「卻往艸崖澑阿澑的」。「澑」﹐極忸怩不前之態。行者見八戒﹐攜手相攙﹐往水簾洞裏去耍耍﹐示招隱戀故之情。惟緣八戒不吐眞言而虛情假意﹐故行者亦托言不出而甘退林泉。八戒別去﹐豈眞肯遽去﹖欲假別以發後言﹔行者不去﹐豈眞忍不去﹖卽不去以索討眞信。八戒旣別而回頭指罵﹐罵其怒而來追﹔行者不去而差跟探聽﹐探其實而使不去。兩家各藏心計﹐總是不忘師父。行者旣得眞信﹐能不發露眞心﹗

第三十一回

豬八戒義激猴王孫行者智降妖怪

悟一子曰﹕梵語「釋伽」者﹐卽華言「能仁」也。仁主生﹐義主殺。殺以衛生﹐殺卽是生。故能生而不能殺﹐非能仁也。前行者殺白骨爲義﹐實爲能仁。八戒以爲非義﹐三藏以爲非仁﹐冤遭貶斥﹐是謂內仁而外義﹐不知義卽仁者也。八戒感悟龍馬諄告之誠﹐追悔撲滅白骨之事﹐跪請行者解救倒懸﹐此以義釋仁者之囚﹐而使之復任樞密﹐得專生殺之權也。故小龍曰「他是个有仁有義的猴王﹐管情拿得妖精﹐救得師父。」以仁義言﹐則爲大道運用之端﹔以金木言﹐則爲丹法相生之妙。一陰一陽﹐一夫一妻﹐顚倒配合﹐而不可暫離者也。金﹐義也﹔木﹐仁也。木戀金而順義﹐金愛木而行仁。互相爲用﹐合成正果。乃本諸一性﹐自配元神﹐𨿽曰兄弟﹐實同一气﹔𨿽曰妖魔﹐實共五行。若能斬絕塵緣﹐還原歸本﹐便臻大覺矣﹗

篇首一詞﹐極爲明徹。然仁義之道﹐惟信爲主。人之於信﹐猶水火金木之於土。水火金木無土則無由生﹐人而無信則無以立。行者拒八戒而不行者﹐惡其言之不實也﹐言一不實﹐則無以成契合而善行藏﹐故小猴奉猴王之令﹐道﹕「那八戒不大老實。」怒而拿回。美猴看菩薩之面﹐道﹕「我且不打你﹐你卽老實說﹐不要瞞我。」不老實﹐卽不信﹔老實﹐卽信。與公主寄信之信相照應。言除魔返正之道﹐務在眞心實意。惟此一信﹐爲之轉旋﹐切忌弄虛頭﹑施狡舌也。

行者道﹕「老孫身回水簾洞﹐心逐取經僧。」蓋忠臣去國﹐不忍一日忘君﹔大聖歸山﹐豈忍一日忘僧﹗可見前之不去者﹐非其本心﹔拿回八戒﹐正思同往耳。八戒兩邊亂張道﹕「看看那條路兒空闊﹐好跑。」何也﹖已逆知行者捉回之意﹐故作直言無益﹐不如作乘空跑回之態﹐以激其速發誠心﹐乃假擬虛影﹐以勾取眞神之妙也。

說知黑松林金寶塔放光﹔寶象國三公主寄信﹔黃袍怪變俊俏文人﹐入朝與國王認親﹐把師父變作老虎﹔白馬說﹕「師兄是个有仁有義的君子。」這些情節言語。而行者自不覺勃然怒﹑怦然動矣。然非一激﹐行者難以卽行﹐何也﹖貶者﹐唐僧之命也﹔請者﹐非唐僧之命。是猶爲王畱行而未可以暫畱也。故得妖精一罵之激﹐行者若爲除魔出﹐不爲救僧出﹔若爲己仇出﹐不爲僧難出。𨿽無唐僧之命﹐亦可以行。故行者卽佯信以自決曰「不是我去不成﹐旣是妖精罵我﹐我和你去。」此大聖出處之光明﹐權宜之妙用﹐而迥不由人也。

大聖徑出門來﹐羣猴攔住﹐特曉之道﹕「我保唐僧這樁事﹐天上地下都曉得。他倒不是趕我回來﹐倒是送我來家自在耍子。」蓋今此一出﹐又似爲天上地下任此大事﹐而不端爲已爲僧。前此一貶﹐又似唐僧愛我而故貶我﹐逸我而非勞我﹐眞義精仁熟而不可以轍迹求也。行者下海淨身﹐乃是洗心滌慮﹔八戒識得行者是片眞心﹐更無他意。此時金木交並﹐而信行乎其間﹐何事不濟哉﹗

𨿽然﹐善用兵者﹐避其鋒銳之气﹐而擊其虛﹔善除邪者﹐順其方張之勢﹐而乘其隙。倘饒慷慨激烈之勇﹐而鮮含蓄沈幾之力﹐直前過剛﹐近於用壯﹐取必太甚﹐近於浚恆﹐易戒之矣。故惟幾也﹐能通天下之志﹔惟深也﹐能成天下之務。自古豪傑之士﹐未有不用智謀而能除邪去佞者﹐此大聖智降黃袍﹐所以爲仁義之實學也。

行者抓住二小妖。欲取其父者﹐先取其子﹐攻其所必救也﹔欲救其母者﹐必卸其子﹐去其所受病也。欲以兩个換一个﹐而沙僧解縛者﹐以土救土也。此「醍醐灌頂﹐甘露滋心。一面天心喜﹐滿腔俱是春。」乃眞景實際﹐而非形容想象語也。公主責行者無信義﹐行者道公主行不孝﹐都從根本上講究道學﹕一是畏夫之克我﹐而欲全信﹔一是說主之附我﹐而全其信。公主寄信者﹐行孝也﹔行者降妖者﹐行義以全其孝也。義以成信﹐信以成義﹔情義合謀﹐而智行乎中。故公主藏身﹐而行者變相矣。

妙哉﹗「行者就變做公主一般模樣。」夫金能克水﹐而反變爲土以甘受木克者何﹖素書曰「非詐術﹐無以息寇破姦詐。」所以行其信也。老氏曰「舌柔齒剛。齒惟剛﹐故折。舌積久而不敝者﹐以其柔也。」柔﹐所以遂其剛也。孫子曰「欲取之﹐必過與之。」與之﹐正以取之也。行者之變公主﹐信而以詐行﹐剛而以柔用﹐欲取過與之妙道﹐所謂智也。故如貓拖老鼠﹐哭啼啼﹐假慈悲﹐酷肖娘兒們死別生離﹐柔腸寸寸斷。又如蝟入虎口﹐軟綿綿﹐肚裏刺﹐做出夫妻間刑夫克子﹐狐媚惑人情。拆夫妻﹐做夫妻﹔殺孩兒﹐哭孩兒﹔彈寶貝﹐吞寶貝﹔全以智勝﹐非可以形迹求也。及行者現出本相﹐又變爲三頭六臂﹐乃變三奇成六偶﹐重整乾坤﹐天地位而萬物育﹐順承天施﹐《剝》極反《復》之象也。故後回「唐僧復得猴王﹐向西而行﹐又值三春時候」矣。

大聖打走地下之妖精﹐查出天上之奎宿﹔玉帝差本部收伏﹐而寶象國公主來歷已明。霎時間帶回本國﹐父母重逢﹐公主遂寄信之願﹐唐僧成帶信之功。前以佞口噴水而失其性﹐變其形﹔令以眞言噴水而妖气退﹐原體復。無復白骨夫人之迷惑矣。蓋邪正分途﹐止爭一念﹐而眞妄參悟﹐原是同原。公主一信之誠﹐而去妄從眞之道﹐盡是矣。倘認妄爲眞﹐乃是魔非聖﹐𨿽金丹入口﹐仍如放心而已﹐可不察哉﹗大聖復歸三藏﹐𨿽是弟之歸師﹐實如心之附體﹐君之返國﹐所謂心正莫不正﹐君仁莫不仁者。是故結言「君回寶殿定江山﹐僧去雷音參佛祖。」

自二十八回至此﹐總明得丹之後﹐仍須見性明心﹐由勉冀安﹐由勞冀逸﹐以漸至於無爲而化﹐讀下篇正文內師徒問答自明。

第三十二回

平頂山功曹傳信蓮花洞木母逢災

悟一子曰﹕此回解得提綱「平頂山﹑蓮花洞」六字之妙﹐則下文三回之遣山壓頂﹐燒丹煉藥﹐裝天放天﹔四回之如意法寶金繩套孫行者﹐葫蘆裝者行孫﹔五回之女媧煉石補天﹐芭蕉扇出眞火﹐瓶裝行者孫之妙﹐一齊俱解。

山則山矣﹐何謂平頂﹖篇首劈提「師徒們一心同體﹐共詣西方」。西者﹐兌位也。兌者﹐�卦爻圖略﹐﹝止三爻﹐上一爻爲陰爻﹐下二爻爲陽爻﹞也﹐二金一土也。坤三爻﹐乾爲兌﹔兌爲少女﹐坤之上爻卦爻圖略﹐﹝止一陰爻﹞。統坤土之六﹐爲六百里。《兌》之下�卦爻圖略﹐﹝止二陽爻﹐屬乾﹑金﹐爲金角﹑銀角。土星平﹐金星角﹐以像山巒也。佛祖曰「吾有一寶﹐祕在形山﹐諸人還識得麼﹖」圓覺禪師曰「頂門上照耀﹐無道之道﹐謂之眞道。」此蚌含明月﹐卽平頂山之妙義也。

「中有一洞﹐名喚蓮花。」花者﹐陽气所發。蓮花開於陽極陰生之候﹐卽《悟眞篇》所謂「次發紅花陰後隨」﹐又「少女初開北地花」是也。蓋兌爲少女﹐內發金蓮﹐身兼五寶﹐可轉寶爲妖﹐亦可轉妖爲寶。修丹之士﹐信妖之有寶﹐運動神機﹐能盜轉紫金葫蘆﹐畢竟葫蘆還姓孫﹐則裝魔化魔而成金丹。苟疑寶之非魔而晏安誕妄﹐不能轉脫幌金繩﹑圈套﹐唐僧還是魔口食﹐則裝人化人而成邪魔。

子野眞人曰「正人行邪法﹐邪法悉歸正﹔邪人行正法﹐正法悉歸邪。」順逆反覆﹐出此入彼﹐全要靈臺明淨﹐洞曉宗旨﹐方無疑懼。故特提《心經》數語﹐以指迷津。又恐未識《心經》之妙﹐不先有作﹐而急趨無爲﹐故又提「功成之後﹐緣罷法空﹐自然身閒」﹐以明功效之次第。

功曹化樵夫傳信。此信卽闡發寶象國百花羞之信﹐而特以年月日時之不爽﹐以紀其傳報之眞﹐故緊頂上篇以作提綱。最醒處是「須要發昏」一語﹐何也﹖《禮》﹕「娶婦以昏時。」陽往陰來之義也。加女作婚﹐鮮不因婚而發昏者﹐遇此魔而不發昏者﹐世無其人。詩曰「彼昏不智。」又曰「視爾夢夢。」眞堪痛哭流涕。行者一哭﹐乃欲邀結心友以共煉此魔也。蓋力弱形單﹐則臨鑪無濟﹔同心協力﹐則正果可成。師徒言下了了﹐故云「若要過此山﹐必須豬八戒。」豬爲亥木﹐木能生火﹐倘不得火候之細微而灰心散漫﹐何能攢簇施功﹖八戒不猛烈扶持﹐而動稱「散火」﹐乃是修丹第一大患。

巡山一役﹐策勵學人﹐探尋个中消息﹐切莫呰窳自陷之意。歷敍八戒說謊疑惑情狀﹐人以八戒之呆爲可笑﹐而不知乃形容舉世學人著魔謬見者﹐爲大可哭﹐故行者冷笑以當哭。冷笑之哭﹐痛於涢涕也。

仙師恐讀者不解其中圖寫形容之義﹐特著「畫影圖形」四字﹐一以示道體之神﹐一以寓形容之意。若曰「此形容傳神之妙道耳﹗」豈果眞狀八戒之呆乎﹖切須領會紅艸坡睡下伸腰﹐心之發昏而目不明也。啄木虫錐嘴出血﹐心之發昏而口不謹也﹔飛來耳根又一下﹐心之發昏而耳不聰也。外三寶不靈﹐則其心之冥頑﹐已化爲石。參石頭爲師友﹐而石山﹑石洞﹐無之而非石矣。「我心匪石」﹐而謂石中有金﹐謬指金穴﹐妄揣「釘釘鐵葉門」﹐果《心經》之眞諦乎﹖「老豬心忙記不眞」﹐一言了當。內三寶不靈﹐則其心之狐疑﹐已化爲鬼。虎過了﹐風來了﹐鴉叫了﹐飛走動植﹐無之而非鬼。「載鬼一車」﹐而不親受耳提面命﹐謂可彊猜變化﹐能自得師造心境之邪魔矣。自驚自怪﹐與人何尢﹖平頂山蓮花洞金﹑銀兩大王﹐能不現在當前乎﹖一鼓被擒﹐自遭災難﹐總由不能洞曉火候之眞信﹐而率意冥行誤之也。仙師體天宣教﹐托爲畫影圖形之說﹐寫出龍馬負圖之像﹐以顯道源﹐故曰「連馬五口」。師徒一圖﹐明《河圖》三五之精﹐總一太極也。噫﹗數言玄妙難描寫﹐一幅丹靑了化工。熟玩後三篇﹐而得其妙。

第三十三回

外道迷眞性元神助本心

悟一子曰﹕金丹之道﹐本於《周易》八卦﹐八卦本於《河圖》。天不愛道﹐龍馬負圖而出﹐接引萬古迷蒙﹐所謂「無字之眞經」也。《洛書》一圖﹐一﹑九﹑三﹑七﹐位四正﹔二﹑四﹑六﹑八﹐位四隅﹔五居中位。蓋金水相生﹐天一地四爲一五﹔木火相生﹐地二天三爲一五﹔土數居中﹐爲一五。五行攢簇﹐三五妙合﹐循環無已之眞精也。然天一生水﹐地六成之﹔地二生火﹐天七成之﹔天三生木﹐地八成之﹔地四生金﹐天九成之﹔天五生土﹐地十成之。理數生成﹐順逆顚倒﹐隱顯莫測﹐莫非先天眞一之气爲之盤旋而已。

修丹至人﹐知五行順行﹐木能生火﹔知五行顚倒﹐母隱子胎。而火反生木﹐陽中有眞陰﹐天三生木之眞妙也。知五行順行﹐金能生水﹔知五行顚倒﹐於復產母。而水反生金﹐陰中有眞陽﹐地四生金之眞地也。知之者謂之明﹐不爲外道所迷﹔得之者謂之神﹐不出元本所有。子輿曰「盡其心者﹐知其性也﹔知其性﹐則知天矣。」知者知此﹐盡者盡此而已。

篇中裝天﹑放天之諭﹐卽袖裏乾坤﹐壺中日月之義﹐原無奇異。仙師特爲演理標新﹐廣布雅俗﹐使賢愚共見﹐以期明悟者默察而自得之。如篇首「將八戒拿進洞去」﹐八戒﹐木也﹐兌金克之。浸在淨水池中。八戒﹐木中有火﹐兌澤克之﹐順行而遭魔也。就圖而論﹐三藏爲太極。「只見祥雲縹緲﹐瑞气盤旋」﹐乃天地絪氳之象。

「行者在馬前丟開解數﹐上三下四﹐左五右六」﹐如作敷演困文﹐因失其妙﹔解爲三奇四正﹐五花六門﹐亦失其眞。馬前解數﹐正示龍馬《河圖》之數。天三生木﹐地四生金﹐三﹑四爲金﹐木交並。金木籍土而交並﹐故左五爲天五生土﹐右六爲地六成水。舉修丹之至要﹐而槪括全圖也。然三包天一生水﹐地二生火﹔木中有水﹐金中有火也。三五互包﹐天七成之。金慈戀木﹐木順從金也。三五互包﹐地八成之。三五總一五﹐一五總一土也。三六互包﹐四五互包﹐天九成之。木能生水﹐金能生火也。四六互包﹐地十成之。盡陰陽五行理數生成之起伏也。五六互包﹐旣十而歸一﹐仍一太極。舉逆用還返之理﹐而順在其中。惟此﹐先天眞一之气﹐上下左右盤旋﹐卽一幅《河圖》《洛書》﹐一部《周易》﹐而丹去逆用之道﹐又已顯露。眞仙筆也﹗故魔見之﹐道﹕「話不虛傳﹐果是眞。」

兌爲白虎﹐虎之將噬人也﹐必先卑其勢。魔欲善圖唐僧﹐故先爲柔下之體﹐以蹇其足﹐失其中而爲魔。蓋兌宮第五卦﹐水山蹇之變化也。「行者背在背上」﹐自兌之艮也。艮爲山﹐艮其背﹐故止而不行。山澤通气﹐故能遣山。遣至於三﹐則爲三陰﹐加於三陽而成泰。澤山咸者﹐卽地天泰﹐放曰「泰山壓頂」﹐地上於天也。兩界山之五行﹐泰山之二气﹐同一交合先天﹐入於後天﹐能不艮其背﹐止而不行﹖所以挾沙僧﹑拏三藏﹐均止而不行也。

「紫金紅葫蘆」﹐離卦﹐火也﹐屬心﹐精細鬼持之﹔「羊脂玉淨瓶」﹐坎卦﹐水也﹐屬腎﹐伶俐虫持之。坎離不相離﹐用金葫蘆﹐而玉淨瓶隨行﹐理也。「底兒朝天﹐口兒朝地」﹐卽顚倒之象﹐能逆制離火而不使炎上﹐能融萬物之眞﹐故爲老君盛丹之寶。何以叫應卽裝入﹖聲者﹐心之气。同聲相應﹐同气相求。如離宮之雌鳴﹐而能呼坎官之雄﹐以相倡和。故能化丹成魔﹐亦能化魔成丹。感通之妙﹐只爭應與不應﹐正用邪用﹐一呼一吸之間耳。

大聖壓於五行山﹐是道心之不能離塵﹔此壓於泰山﹐是道身之不能離世。故有「樹大」﹑「名髙」之嘆。夫人欲超脫塵圜﹐莫若體全眞道﹔欲全眞道﹐莫若煉服金丹。所貴頓然省悟﹐神明自來。此卽元神助道﹐而重負可徙﹐肩累可息﹐而紫金葫蘆之寶貝﹐不爲魔所操弄矣。行者變爲老全眞﹐自命神仙﹐不但自度﹐而願度人﹐其气量固足包乎天地。

裝天之說﹐原非荒誕﹐然何以天卒不可裝﹐而惟用哪噸之請﹐往北天門借眞武皂雕旗﹐遮蔽南天日月﹐以哄騙二怪﹖此仙師另是一意﹐故設此象﹐所以指示假托神仙之流﹐每用河車運水灌頂之謬術﹐哄騙世人金玉寶貝﹐而迷悟眞性涵空之本心也。彼假托神仙者﹐見面須錢。貪癡之人﹐惟知可煉金銀﹐希得其術﹐𨿽極精細伶俐者遇之﹐亦甘心尊信受度﹐不吝眞寶﹐輸誠恐後。此輩𨿽非白日搶奪﹐亦實黑天哄騙。

行者變一尺七寸長紫金紅葫蘆﹐像人之一身也。《菂府》載曰「尺宅寸田﹐可以泊生。」《黃庭經》曰「尺宅﹐面也﹐兩眉間爲寸用。」今云「七寸」﹐則並中田﹑下田﹐而通於七竅也。人身亦爲紫金紅葫蘆﹐量可裝天。若未得金丹﹐乃爲假象﹐故爲假葫蘆。旣無裝天之實量﹐不得不用欺天障眼之法。

「哪吒腳踏風火輪」﹐比運河車也﹔「眞武皂旗」﹐比玄水也﹔「北天門」﹐比水府也﹔「南天門」﹐比頂門也﹔「日月星辰」﹐比兩目也。「拋上葫蘆﹐展開皂旗﹐遮閉日月」﹐比車水上頂門而灌腦閉日也。「乾坤黑染﹐宇宙靛性」﹐豈是虛事﹖此等法術﹐誠墨天墨地﹐如身站苦海危崖﹐一經塌腳﹐便墮入重淵﹐沈淪不返。可懼﹗可懼﹗何如放了天﹐不事轉運遮閉﹐爲靑天白日﹐早見日光正午耶﹗柰何精細﹑伶俐之怪﹐信爲養家治生之妙﹐而竟以眞易假。所謂迷眞性而失本心也﹐殊可悲憫﹗讀者倘認二魔遣山爲外道迷眞﹐六甲徙山爲元神助本﹐失之膚矣。

第三十四回

魔頭巧算困心猿大聖騰那騙寶貝

悟一子曰﹕《陰符經》云「天有五賊﹐見之者昌。」人能見此而逆修之﹐則宇宙在手﹐萬化生心。天者﹐心也。五賊者﹐心中所具五行之性。五行各一其性﹐則互爲戕賊。吾之元气皆爲所賊﹐而天心困矣。篇中二魔道﹕「我們有五件寶貝。」卽五行之性也。能見之﹐而心除妄想﹐體若太虛﹐則戈戎不興而爲貝﹔不能見之﹐而心起雜念﹐互相成克﹐則戈戎倚伏而爲賊。讀至結末「大聖道﹕『你這老官兒﹐縱放家奴爲害﹐該問你鈐束不嚴的罪名。』老君道﹕『不干我事。此是你師徒應有魔難。非此﹐不成正果也。』大聖心中了然」數語﹐遂徹的旨。

「紫金紅葫蘆」﹐象離火炎上﹐外陽而內陰﹔炎如葫蘆而色紅﹐萬金烏紫日之性也。「羊脂玉淨瓶」﹐象坎水溫潤﹐外陰而內陽﹔潤如玉瓶而色白﹐乃玉兔淨月之性也。「七星劍」﹐象艮七兌金﹐乃山澤通气之性也。「芭蕉扇」﹐象震木巽風﹐乃風雷相搏之性也。「幌金繩」﹐象乾剛坤柔﹐二气互纏﹐長短自如﹐幌然不定﹐卽中土立性也。形備八卦﹐總屬五行。二魔母子﹐分持其寶﹐各一其性﹐故爲妖怪。小妖妄想裝天﹐以致性寶失守﹐而咎仙神會打誑語﹐不知認假爲眞﹐先由自錯﹐乃經試驗裝天之假﹐猶然地下亂摸亂尋﹐不忍棄去﹐見眞之易失而假之難捨也。

行者變化蒼蠅﹐而犯意佛寶隨身亦變﹐卻是實理。坎﹑離二物﹐爲造化之根﹐眾夫蹈以出﹐蠕動莫不由。在魔身爲魔寶﹐在佛身爲佛寶。蒼蠅身上亦可容﹐豈屬虛語﹖二魔誤用坎離﹐已失其性﹔反嗔假妝神仙之哄騙﹐復欲用其意識之性﹐彊制先天﹐故計請老母以取幌金繩。繩者﹐兩股交錯而不一。幌者﹐心思疑惑而無準。九尾狐貍所主持﹐以狐性善疑﹔九尾﹐紛紜也。差巴山虎﹑倚海龍﹐狀其錯認龍虎﹐自持有伏虎降龍得力手段。行者密察其中根基﹐打殺其得力而變其得力﹐撲滅其狐疑而化其狐疑﹐所謂認假爲眞﹐𨿽眞亦假﹔知假爲假﹐卽假是眞也。

行者變老奶奶進洞﹐八戒笑行者露尾﹐明假中之眞﹐終難泯滅﹐竊宜髙見。魔頭欲獻唐僧肉延壽﹐行者要割八戒耳下酒﹐明假中之假亟淸﹐兩耳聽之須聰。眞人度世﹐言不虛設﹐不徒供人笑嘲詼諧﹐弗輕讀過。先天之道﹐不滯於形質﹐不落於見聞﹐圓陀陀﹐赤灑灑﹐不掛一絲毫。行者不得不現身沒法﹐化作滿洞紅光而散﹐所謂聚則成形﹐散則成气也。

《金剛揭》云「若以色見我﹐以音聲求我﹐是人行邪道﹐不得見如來。」故滯於形聲者﹐還是虎口之食﹔落於名相者﹐未免蘆腹之裝。行者用金繩扣魔頭﹐卽是魔繩掛體﹐怎出得魔繩圈套﹖魔頭用金繩扣猴頭﹐分明魔遇魔頭﹐怎動得光頭一毫﹖二魔用葫蘆裝行者﹐叫行者﹐是以音聲求我﹐何妨假名以應妄﹔行者就葫蘆叫二魔﹐亦卽以音聲哄魔﹐卻從假化以顯眞。

斷金繩﹐止須純鋼三五銼﹐慧性現而智識自泯﹔出葫蘆﹐無妨叫化兩三聲﹐色身亡而慈悲普渡。金圈子緊緊扣項﹐項後有光猶是幻﹐尙須解脫﹔葫蘆裏渾然烏黑﹐个中有寶未成丹﹐急求點化。莫道葫蘆君自有﹐千般巧作總成空。何如假手換將來﹖一會騰那便是我。故曰「饒君手段千般巧﹐畢竟葫蘆還姓孫。」孫行者﹐行者孫﹐順逆顚倒﹐總一姓孫。咦﹗從「姓孫」二字悟入﹐不出子女生子生孫之妙。取坎塡離﹐還返之天機畢露﹐「綽个气兒﹐便裝了去也」。愚人妄猜爲房中之術就。

第三十五回

外道施威欺正性心猿獲寶伏邪魔

悟一子曰﹕二童子盜天寶而作魔﹐則五寶轉爲五賊﹔孫大聖盜天寶而伏魔﹐則五賊轉爲五寶。同一天寶﹐同一盜機﹐而邪正判然﹐顧在修煉與不修煉之辧耳。

金﹑木﹑水﹑火﹑土﹐天之寶也﹐卽人之寶﹔天之性也﹐卽人之性。偏施其性﹐而互爲欺克﹐則火以水爲賊﹐水以土爲賊﹐土以木爲賊﹐木以金爲賊﹐金以火力賊。各賊其賊﹐各性其性﹐而失其正性矣。和合其性﹐而互爲相生﹐則金生水﹐水中之眞陽又能生金之陰﹐金之陰反能生木之陽﹐金木交並而爲寶﹔木生火﹐火中之眞陰又能生木之陽﹐木之陽反能生水之陰﹐水火旣濟而爲寶。交爲子母﹐疊作夫妻﹐而共獲其寶矣。此之謂攢簇五行﹐逆修造化﹐卽女媧氏煉五色石以補天是也。

五色石者﹐土也。修煉之法﹐全藉意土。土無定位﹐而分配四季﹐寄體中宮﹔火藉之而不焰﹐水藉之而不泛﹐金藉之而長存﹐木籍之而不凋。故《悟眞》曰「五行四象全藉土。」金﹑木﹑水﹑火﹐住於四隅﹐以土論之﹐爲外道﹔土居中宮﹐以金﹑木﹑水﹑火論之﹐爲心猿。外道施威者﹐偏施其性﹐非金丹之正法也﹐故欺正性﹔心猿獲寶者﹐收獲其寶﹐得金丹之正道也﹐故伏邪魔。提綱二語﹐極爲明顯。讀者彊泥心猿爲人心﹐淺窺外道爲邪魔﹐失其旨矣。首冠一詩云「本性圓明道自通」﹐一語了徹全旨。又云「淸濁幾番隨運轉﹐貞元劫數任西東。」正明五行反覆轉運﹐生生之妙也。故曰「此時暗合孫大聖的妙道。」

大聖又稱「行者孫」﹐名無定名﹐上下左右﹐顚倒靡常﹐而總一行者﹔卽上無定位﹐而總一土。道體固如是也。前幌金繩亦土﹐惟恍惚無定﹐而大聖得以純鋼之眞金收之。因得此眞寶﹐入葫蘆而不化﹐以土能息炎也﹔因得此眞寶﹐旋得此葫蘆﹐以火遇土而歸狀也﹔因得此眞寶﹐施得玉淨瓶﹐以水見土而混一也﹔因得此眞寶﹐盡得芭蕉扇﹑七星劍﹐以金木遇土而交並也﹔因得此眞寶﹐反裝銀角﹑金角﹐金銀遇土而返本也。

篇首故劈提大聖「自得了那魔眞寶」一句﹐承上起下﹐以明金繩爲坤女眞土之寶也。此仙家修煉逆制之妙﹐比之女媧氏以坤地補乾天﹐同一事理。天爲至陽﹐而陽中有眞陰﹐故天一生水而下潤﹔坤爲至陰﹐而陰中有眞陽﹐故地二生火而上炎。乾男坤女亦然。太上道祖以坤宮之陽﹐補乾宮之缺﹐開示萬世。所稱「一座昆侖山腳下有一縷仙藤﹐上結著這个紫金紅葫蘆」﹐爲盛丹之至寶﹐不可不知。據理而推﹐原有雌雄兩个﹐但雄裏雌爲假﹐雌裏雄爲眞。雌不能裝者﹐假不能成丹也﹔雄能裝者﹐眞能成丹也。

「底兒朝天﹐口兒朝地」﹐顚倒呼應之理也。裝銀角而搖響﹐乃白金入於火宮﹐化爲一气﹔卽「掇來歸一處﹐化作一泓水」是也。其進本「周易文王﹑孔子聖人」諸其人﹐仙師時借發課一段﹐以明其原耳。銀角裝入葫蘆而化﹐非受死也﹐魔歸眞性﹐乃是受生。八戒道﹕「莫哭﹐與你令弟念捲『受生經』。」卻非耍語。作丹之法﹐先制白金以爲丹頭﹐而巽風配火正在此時。火非凡火﹐紫炭之吹噓﹐乃五行自然之運用持設。

老魔心中大怒一段﹐以明火功之候。置淨瓶於不用而用扇﹑劍者﹐巽風震木雷出地奮之象。「望南方丙丁一扇﹐只見地上出火﹐烈焰飛騰﹐熯天熾地」﹐進陽火之候也。「大聖避火﹐入蓮花洞取羊脂玉淨瓶﹔老魔退狀石案﹐昏昏默默睡著﹔大聖靜悄悄潛拔芭蕉扇」﹐退陰符之候也。妙在詞內「致令金火不相投﹐五行錯亂傷和气」二語。讀者謂金角爲金﹐心猿爲火﹐金﹑火爭戰﹐克制之常理也。不知申猴藏金水﹐金角坐木火﹔水有生金之气﹐火有生木之气﹔金木有交並之气﹐木火有旣濟之气。金水交而水火濟﹐如金木不交﹐則金火不投﹐而「五行錯亂傷和气」矣。修丹之士﹐誰要金火相投。金火一投﹐五行自簇也。

「老魔戰敗﹐徑往西南上投壓龍洞而去」﹐從生我處求生﹐指「西南得朋」之義﹐故得狐阿七之助﹔「狐阿七合一﹐徑投東北而來」﹐從死我處反本﹐指「東北喪朋」之義﹐故遭豬八戒之鈀。陽火陰符俱盡﹐金角自當歸原。大聖解下淨瓶﹐罩定老魔﹐叫聲「金角」﹐應聲裝去。呼吸相通﹐不煩心力﹔「收了七星劍﹐掃淨諸邪」﹐俱用眞土之意。而出其不意﹐自然天機﹐非由彊制﹐此正金火相投而不傷和气也。

太上化瞽者﹐索還五寶﹐說出被盜之由﹐曰「非此﹐不成正果。」言不見此五賊﹐則如瞽者﹔能索還此五寶﹐則成在果。化賊爲寶而備歷艱難﹐乃修道者必有之事﹐太上何預焉﹗「葫蘆﹑淨瓶內倒出兩股仙气﹐仍化爲金銀二童子。」歸性還元﹐總是一金。正是「縹緲同歸兜率宮﹐逍遙直上大羅天。」金丹作用之妙如此。有志之士﹐急須向平頂山蓮花洞尋討个中消息。然則金葫蘆之寶﹐金角所主﹐何以反裝銀角﹖玉淨瓶之寶﹐銀角所主﹐何以反裝金角﹖金裝銀﹐眞雄化假雌﹐結丹之顚倒﹔玉裝金﹐假雌化眞雄﹐脫胎之顚倒。噫﹗天機泄發殆盡。

嘗讀西儒利瑪竇先生《天地形說》﹕天體﹐一大圓也﹐地定居於中。上下四旁皆人物﹐而腳心與腳心相對。蓋天气淸而升﹐地質濁而沈。四圍皆天﹐則地自不得不定居於中。以至中之處﹐爲至下之處﹐故人物無不得中而立。此闡堯﹑舜﹑羲和以來所未發﹐眞卓越千古﹗歷法於地心起數﹐因之而無敝﹐皆由心之靈明神悟所至﹐非心包天地之外乎﹖人固有裝天地之葫蘆也。

第三十六回

心猿正處諸緣伏劈破旁門見月明

悟一子曰﹕《西遊》一書﹐闡《河》《洛》無字之眞經﹐明陰陽顚倒之妙道﹐指萬世修眞之正路。前文隱言曲諭﹐殆無剩義﹔玆特發明歷來仙聖月明要旨﹐取《悟眞篇》印證是書﹐爲金丹之的傳而作﹐非可謬認拜佛取經爲禪門修性空法也。

明鏡止水﹐皓月禪心﹐古今談道者謂聖修佛詣﹐至此已極。不知聖之所謂「神」﹐有不可知﹔佛之所謂「果」﹐有不可無。捨老君之事﹐我誰與歸﹖上篇老君明五賊以定心君﹐內丹也﹐實卽外丹之理。理無內外﹐而丹有內外。內立而外斯就﹐外就而內斯成。內而外﹐外而內﹔內而又外﹐內外同原﹐打成一片。功分終始﹐始以基終﹐終以了始。又始而始終﹐終以終始﹐內外始終﹐反覆顚倒﹐玄之又玄﹐莫可名狀﹐聖之所謂「神」﹐佛之所謂「果」也。

篇首「對師父備言老君之事」﹐𨿽承上文﹐實起下意。行者道﹕「師父﹐只要定性存神﹐自然無事。」卽止水﹑禪心之意﹐能無事而已﹐何丹之有﹖三藏以爲行久﹐盼到西天﹔行者笑道﹕「還不曾出大門哩﹗」言定性存神而希金丹﹐是猶望西天而未出大門﹐故曰「不必掛念﹐且自放心前進﹐還你个功到自然成也。」「放心」者﹐一切放下﹐正是收心不放﹐放乃不放也。「前進」者﹐諸凡不前﹐惟是退後密修﹐自後乃進也。功到必先有事﹐自成則非彊爲﹐語味深長﹐不可作慫恿走路話頭讀過。

進敕賜寶林寺﹐長老點頭道﹕「鱗甲眾生都拜佛﹐爲人何不肯修行﹗」嘆空有寶林之名﹐而無寶林之實耳。僧官少打道人﹐舉世皆然﹐無足怪異。行者打碎石獅﹐單傳獨調﹐駭眾驚迷。「不方便﹐你就搬出去。」可爲圓便﹐不是老孫創說﹐效法他奪舍投胎。「若不打﹐擡也擡進來。」曾經棒喝﹐𨿽然和尙回頭﹐畢竟是皈依二乘。「一裹窮」﹐自家制造﹐孤修枯坐﹐一包窮骨內無丹﹐辱沒了法寶珠林。「四張牀」﹐師徒聯榻﹐三家會合﹐五行攢簇﹐方成妙賞不盡。

當天明月﹐蓋仙佛一體﹐俱出修金丹而成。若正心猿而伏諸緣﹐止就一己修持﹐縱能入定出神﹐不過陰靈而已﹐未臻純陽大覺﹐亦是傍門。故提綱著「劈破傍門」﹐以棒打寶林寺爲演義﹐特指明月中天爲先天法象之規繩也。此處正言采煉先天眞諦﹐點省全書題目﹐故曰「我等若能溫養二八成功﹐見佛容易﹐返故園亦易。」可見非金丹成功﹐萬難見佛面﹑返故園也。「返故園」﹐卽返本還元之義﹐不可以思鄕淺窺闡發。

月之上﹑下二弦﹐本薛眞人《悟眞》原注。「前弦﹑後弦」一詩﹐乃《悟眞篇》原文﹐止易末句「煆成溫養自烹煎」爲「志心功果卽西天」﹐明此卽西天﹐別無兩天。西天取經之本旨﹐在於煆煉金丹﹐有功有果﹐非同空寂。讀此﹐可豁然曉矣。惟是舉世學人﹐見丹書千經萬卷﹐無不以月爲諭﹐而錯認本性圓明﹐萬緣不掛爲眞實﹔又錯認月得陽光而蘇﹐如人得金丹而生﹔又錯認月爲陰陽交合﹑消長盈虧之理﹐而終莫知其的﹐以致畸行的說﹐應揣實取﹐空費心力﹐而終不能印證眞一之大道。正如水中撈月﹐教人無處著手。今特指示月明之眞諦﹐使人人得所依據﹐免致仰天懸想﹐誤墮旁門也。月者﹐卽伏羲氏所畫之先天八卦圖也。修丹之士﹐能勘透个中消息﹐藥物火候口訣﹐下手溫養工夫﹐結胎脫胎﹐性命雙修之妙﹐無不畢貫矣。

三十日﹐純陰﹐坤卦�卦爻圖略﹝止三陰爻﹞也。初三日﹐坤孕一陽於庚上﹐震卦�卦爻圖略﹝上二陰爻﹐下一陽爻﹞也﹐火候也。初八日﹐坤生二陽﹐兌卦�卦爻圖略﹝上一陰爻﹐下二陽爻﹞也﹐前弦也﹐藥物也﹐陽也﹐一八也。十五日﹐純陽﹐乾卦�卦爻圖略﹝三陽爻﹞也。十六日﹐乾生一陰於申上﹐巽卦�卦爻圖略﹝上二陽爻﹐下一陰爻﹞也﹐火候也。二十三田﹐乾生二陰﹐艮者�卦爻圖略﹝上一陽爻﹐下二陰爻﹞也﹐後弦也﹐藥物也﹐陰也﹐二八也。《參同》曰「坎離者﹐乾坤二用也。二而無爻位﹐周流行六虛。往來旣不定﹐上下亦無常。」故聖人采此二八﹐而坎離生乎其中﹐所謂抱一函三也。訣曰「先天一气化乾坤﹐艮兌盤旋震巽門。惟有六虛生妙用﹐坎離消息道爲尊。」此月明之眞言﹐解悟明徹﹐卽是西天取經矣。

沙僧又指出﹕水中之金﹐乃五行攢簇﹐全憑土配﹐三家同會﹐方見日圓﹐「水火相攙各有緣」﹐括盡旣濟﹑下手﹑溫養之妙訣。八戒又指明圓缺不全之妙﹐卽《參同》「三日月出庚」﹐本書本回眞經不全之祕要﹐又指明月圓之後﹐要功滿三千﹐以應天詔。三徒各就本質闡發修煉玄機﹐而金丹始終口訣盡泄。又恐空念《心經》﹐而不知大乘眞經之的﹐故行者以念經之差﹐眞經未取曉悟之﹐此所謂劈傍門而見月明意。「月到天心處﹐鳳來水面時﹐這般淸趣味﹐料得少人知。爲此詩者﹐其知道乎﹖

第三十七回

鬼王夜謁唐三藏悟空神化引嬰兒

悟一子曰﹕上言月體之合先天﹐而未顯坎離之妙用。此以下俱明邪師不識月明的旨﹐執心腎爲坎離﹐空閉尾閭之穴﹐認他姓爲親兒﹐以致邪乘離位﹐而眞陷坎宮也。設言烏雞國一案因果﹐指出阿母嬰兒﹐母子會合重逢﹐方是取坎塡離﹐金丹入口﹐起死回生之正道。亟須辧明﹕

提綱「鬼謁三藏」﹐明失陷之由﹐在於誤認全眞﹔「神引嬰兒」﹐見救全之法﹐在於取信子母。鬼王道﹕「我家住在正西﹐號爲烏雞國。」金雞三足烏﹐日中之陰﹐乃心君也。君火亢炎﹐非水不濟。南來全眞﹐祈雨潤澤﹐久旱逢雨﹐水火旣濟﹐明乾坤交感﹐而乾變爲坎﹐坤變爲離之象也。離中之虛陰�卦爻圖略﹝上下各一陽爻﹐中一陰爻﹞也﹐必得坎中之眞陽以實之﹐方全乾體之眞。苟認一身心腎之假象﹐執水火內交爲眞﹐是錯認「西南得朋」之義。猶正西國王﹐結拜鍾南山祈雨之全眞爲兄弟﹐同寢食﹐假奪其眞﹐而眞者反陷矣。

坎者﹐在先天本正西﹔離者﹐在先天本正東。離中眞靈﹐寄體於西﹐故坎中之眞主﹐卽離中之眞主﹐不得而二視之也。坎象井。《坎》卦﹐�卦爻圖略﹝上下各一陰爻﹐中一陽爻﹞上下二爻﹐八角四方﹐明透如琉璃﹐故云「八角琉璃井邊。」「忽起萬道金光」者﹐坎中之一眞金也。一能生萬﹐故有萬道。「推下井內﹐蓋住井口﹐移一株芭蕉栽上﹐變做我的模樣﹐占了江山國土。」諭言謬認心腎爲坎離者﹐空閉尾閭之穴﹐而逆陷其眞﹔矯托君心之泰﹐而竊行其假也。

稱「都城隍」﹑「海龍王」﹑「東獄閻君」﹑「會酒」﹑「親友」﹑「弟兄」等語﹐俱狀其與陰神一气而爲伍﹐明四大一身皆屬陰也。此設言鬼王拜謁﹐辧明邪正之意。說出本宮太子﹐乃眞陽之嫡脈﹐救主之根裔。然必從伊母生身之處﹐討求消息。若母子隔絕﹐子不能盡孝通誠﹐無由報母恩而拯父難﹐明陰陽失其宗位﹐天性何能復全﹖「畱下白玉珪」﹐珪以彰信﹐二土相成﹐取夫妻合意同心之義﹐非外假模樣﹐內無實用者所能有此。故云「我還托夢與正宮﹐教他母子們合意﹐好湊你師徒們同心。」一篇鬼話﹐純是天機。

三藏忽絆一跌驚醒﹐正是夢中方覺。行者道﹕「師父﹐夢從想中來。心多夢多﹐似老孫一點眞心﹐端要見佛﹐更無一个夢兒到我。」言夢者蒙昧不眞﹐眞人無夢也。三藏亦眞人﹐何以有夢﹖昔心齋謁陽明公﹐居然客位﹐及問﹕「眞人無夢﹐孔子何以夢周公﹖」陽明曰「這正是夢眞。」心齋聞而愕然﹐逐下拜﹐執北面禮。三藏所夢﹐從論月中來。「鬼」﹑「云」者﹐卽月魂也。正是夢月中之眞﹐不是夢假。故行者見月光中﹐果然放著一柄白玉珪﹐曰「此事是眞。」然此事人多生疑﹐不肯毅然下手。行者滿口擔承道﹕「都在老孫身上﹐只要你依我而行。」卽佛祖所云「我今爲汝保任﹐成此希有之事」之意。下手之妙﹐在先結嬰兒。何以結嬰不外坎離旣濟之道﹖變紅金漆匣﹐放玉珪在內﹐乃二土同心﹐就是引嬰兒來見祕法。

妙哉﹗「大聖變二寸長小和尙﹐鉆在匣裏」奇變偶﹐大變小﹐先天後天無定體﹐有質無質無常形。「這匣內寶貝﹐能知一千五百年過去未來之事。」豈非三五之精靈耶﹖命名「立帝貨」﹐能立天下之大本﹐而使帝出乎震。化寶貝而成眞人﹐非伊﹑周﹑霍﹑葛之謂﹗大聖變作白兔兒﹐爲月魂﹐陰中眞陽之精。非此精﹐不能結嬰。有陰陽不測﹐出神入化之妙﹐故太子箭中白兔﹐而大聖鉆入紅匣。陰動卽爲陽﹐陽靜卽爲陰﹐所謂神化也。

三藏稱東土求經進寶﹐太子道﹕「東土其窮無比。」何也﹖金公𨿽東家之子﹐實寄生於西。西富東貧﹐固其所也。切須認得﹐喚來不使流落他鄕﹐方能母子相見﹐子報父恩也。故唐僧說﹕「你的父冤未報枉爲人﹗」行者從匣中跳出﹐由三尺之童而至於長大﹐止而瞬息之間。過去﹑未來﹑現在﹐古今如是﹐人人如是﹐事事如是﹐據理而知﹐何煩數推﹖但能識得現在稱孤者是誰﹐則千萬年眞知灼見﹐已了徹無遺矣。

夫人身自乾坤交感之後﹐而生身之眞父已失陷於坎﹐現在者﹐純陰之假體而已。人人錯認爲眞﹐都在夢中﹐行者不得不正色直指道﹕「那化風去的﹐是你生身之老父﹔現坐位的﹐是那祈雨的全眞。」何等斬絕明快﹗柰何迷人不信﹐反視獻白玉珪者爲騙我寶貝之人耶﹖須知名外有名﹐身外有身﹐「箭中白兔﹐就是老孫」。若認得白玉珪而深信不疑﹐便可念養育恩而替親報仇。

仙師此篇﹐句句從生身父母處顯露道妙﹐故曰「請問你國母娘娘一聲﹐看他夫妻恩愛之情如何﹖只此﹐便知眞假矣。」此乃悄語低言﹐密保性命之事﹐可謂叮嚀切囑。

第三十八回

嬰兒問母知邪正金木參玄見假眞

悟一子曰﹕篇首一詩云「逢君只說受生因﹐便是如來會上人。」言人能知受生之因從何而來﹐卽知不死之方亦從此而造﹐豈不超然大覺﹐爲如來會上之人﹗宣聖曰「未知生﹐焉知死。惟知生﹐而後能知死。」漢陽眞人曰「須將死屍爲生屍﹐莫執生門號死門。」程子曰「人能原始﹐知得生理﹔便能要終﹐知得死理。」均是此義。「一念靜觀塵世佛﹐十方同看降威神。」言心致其潔淸而身不與﹐此佛在塵世中廣有﹐不在西天。體無分人我而法自靈﹐此神在虛無降來﹐不涉名相也。《華嚴經》云「菩薩屬於眾生﹐若無眾生﹐一切菩薩終不成無上正覺。」卽塵世佛十方同看之義。「欲知今日眞家主﹐須問當年阿母身。」言我今日修丹﹐而欲知其眞妙之主﹐必須體究當年生我之阿母何故而有我﹐而後可以曉然悟矣。卽《悟眞篇》所云「勸君窮取生身處﹐返本還元是藥王」是也。「別有世間曾未見﹐一行一步一次新。」言此法教外別傳﹐世所罕見。苟人能知之而行到此一步﹐自「一步一花新」﹐而步步生蓮花矣。卽紫陽眞人云「欲向世間畱祕訣﹐未逢一个是知音。」又丹經云「一銖進罷一銖靈﹐金蓮朵朵無人識」是也。篇中設像演義﹐莫非發明詩中之意﹐所貴得言忘象﹐得意忘言者耳。

敍娘娘得夢﹐「記得一半﹐忘了一半」﹐蓋夫妻會合﹐原屬半假半眞﹐況在夢死之鄕乎﹗遺忘後半﹐寓有祕旨﹐直至下文行者﹑八戒金木參玄﹐方見眞假也。太子問﹕「母親﹐宮裏夫妻恩愛何如﹖」娘娘道﹕「這樁事﹐到九泉之下不得明白。」說到冷暖迥別﹐情緣隔絕﹐可悟恩愛者是正﹐間隔者是邪。此全眞空閒尾閭而假作夫妻﹐認他姓爲親兒而暗成父子﹔遏絕天機﹐違悖眞性﹐非邪而何﹖若欲救正除邪﹐必須夫妻母子相信合一﹐而後可以救出前身﹐不致沈淪埋沒。

娘娘認得白玉珪﹐合諸夜夢﹐囑子急請聖僧﹐辧明邪正﹐以報父恩。總一圭二土﹐會意聯心﹐從死中求活﹐害裏生恩。卽《悟眞篇》所謂「若會殺機明反覆﹐始知害裏卻生恩」者是。但「欲求天上寶﹐須用世間財」。必先聚法財﹐以助道用。行者「刮一陣聚獸陰風」﹐「果有無限的野獸」﹐齊聲洪福﹐唱凱回城﹐卽此意也。然此事修者如牛毛﹐成者如兔角﹐只因眞假未能確見耳。眞假之辧﹐在孤修﹑共濟之分﹕孤修則假而難成﹐共濟則眞而易就。若不精心窮究﹐參透玄機﹐則認假爲眞﹐認眞爲假﹐錯行下手﹐難見眞寶﹐何能起死回生﹐除邪返正﹖卽「行者心中有事﹐睡不著」﹐與師父計較計成後行﹐正極深研幾﹐師徒傳道之密旨。

行者到八戒牀邊叫偸寶貝﹐曰「我和你去偸。」八戒曰「做賊我也去得。」曰「得了寶﹐我就買。」曰「那寶貝就與你。」滿心歡喜﹐兩个縱祥雲﹐徑到芭蕉樹下井邊。此金公木母合意同心﹐全木交並﹐夫唱婦隨﹐竊天地之玄機﹐盜殺中之生气也。修丹志士能於此處參透眞妙﹐便有眞寶下手處﹐所謂「閻陽會上無人識﹐只與芭蕉作晚參」者是也。

八戒下井﹐忽見水晶宮﹐問龍王取寶貝﹐卽取坎塡離之象。龍王引八戒見烏雞王屍﹐指爲寶貝﹐稱「行者有起死回生之意﹐憑你要甚麼寶貝都有」。此寓丹道返還之妙﹐陰陽顚倒之用。若能轉生殺之機﹐逆而修之﹐則災中變福﹐害裏生恩﹐所謂「五行順行﹐法界火坑﹔正行顚倒﹐大地七寶」者是也。

八戒一把摸著那屍﹐不肯駝出。行者道﹕「那个就是寶貝﹐如何不駝上來﹖」八戒參坎中之一畫爲死質而非寶﹐行者參坎中之眞主爲生气而是寶﹐正金木相參之玄妙也。八戒駝回寶林寺﹐稱「師兄和我說來﹐他會救得活」。豈眞行者無意﹐而捉弄他報仇﹖大聖有起死回生之意﹐龍王早已言之﹐特借八戒以指世間實有起死回生之藥﹐宜急早尋求耳。死者尙可生﹐何愁生者不可仙﹖隱然言表。吁﹗衮冕弗駐顏﹐堯桀同朽骨。人不修金丹﹐生涯在鬼窟。

第三十九回

一粒金丹天上得三年故主世間生

悟一子曰﹕紫陽眞人曰「一粒金丹吞入腹﹐始知我命本由天。」言金丹從陽世間而得﹐命由自造﹐不由於天。玆提綱云「天上得」﹐豈不說遠﹐起人疑難﹖不知言天上者﹐乃人中之天﹐而非天上之天也。八戒道﹕「師父﹐莫信他。他原說不用過陰司﹐陽世間就醫得活。」行者道﹕「待老孫陽世間醫罷。」「我如今去尋太上老君﹐求他一粒九轉還魂丹來﹐管取救活他。」蓋老君妙道﹐陽世間自有﹐人人可辦﹐不在天上﹐只要人尋得著耳。呂祖曰「聞說世人皆尋我﹐踏徧天涯沒个人﹗」仙人度世之心﹐甚於世人求度。柰世人絕無受度功徳﹐不肯篤信堅心﹐化遊自棄﹐覿面磋過﹐總有眞人﹐何能彊其受度﹐俱歸於死而後已﹖興言及此﹐深可痛哭﹗

八戒守屍而哭﹐其悲卞璞而哭乎﹗石中空有連城寶﹐我的天﹗其憐楚覆而哭乎﹗乞師拯救卻嫌遲﹐我的人﹗其哀鋤麟而哭乎﹗道大幾曾得見容﹐我的天﹗其爲崩城之哭平﹗夫死妻兒不再圓﹐我的人﹗其爲長沙之哭乎﹗人生未死心先喪﹐我的天﹗一哭之中﹐數黃道黑﹐包涵無限救世苦衷﹗哭到傷情之處﹐聞者自當感慟﹐寧惟長老滴淚心酸哉﹗

行者到離恨天兜率宮﹐老君吩咐﹕「看丹的童兒﹐各要仔細﹐偸丹的賊又來也。」及大聖借丹不與﹐往外就走。老君恐怕來偸﹐趕上叫住﹐俱見金丹爲竊奪造化之物﹐由我不由在﹐並非老君所能吝。恐其來偸而不得不與﹐卽是偸得而非與﹐其盜機也﹐天下莫能見﹐莫能知矣。

行者叫﹕「沙和尙﹐取水。」黃婆調和之意。口吐金丹﹐入於屍腹﹐三藏道﹕「得个人度地一口气便好。」行著「呼」的一口淸气﹐吹入咽喉﹐「一聲響亮﹐那君王气聚神歸」。蓋還丹本無形質﹐不遇一口淸气。「气聚神歸」﹐卽金來歸性初﹐乃得稱還丹﹐而舊王返還故國矣。

水衣皇帝自坎宮而來﹐人多驚疑﹐故行者特明指之﹐道﹕「這本是烏雞國王﹐乃汝之眞主也。」教國王換道服﹐情願上西天﹐行者何以又道「不要你上西天﹐你還做你皇帝」﹖蓋在位得道之君﹐正可行堯舜之道﹐點化天下﹐積功累行﹐傳諸萬世﹐超度羣迷於無窮。比之韋布之功行三千﹐奚啻萬萬倍﹖此卽西天﹐何必要再上西天耶﹗

篇中一詩﹐發《悟眞》之所未發﹐傳諸經之所不傳﹐讀者認爲撮合閒言﹐將天機密旨等之俚語﹐未經眞師指示眞訣故也。如起句云「西方得訣好尋眞」﹐若未得訣﹐總有眞寶在目﹐何能灼見﹖次云「金水和同卻煉神」﹐金公木母和合丹頭﹐此千經萬卷同義。若未得訣﹐則未免錯認和同爲閨丹禦女之術﹐落於邪僻﹐又何能得眞如﹖「丹母空懷蒙懂夢」﹐謂卽鬼王托夢﹐一半記不眞之意。不知丹實有母﹐母實有蒙懂而不令伊知之妙也。如「嬰兒長恨贅疣身」﹐謂卽全眞竊位﹐太子爲贅疣﹐諭大道之有嬰兒﹐猶非空虛相也。不知嬰兒實非有身﹐嬰兒又實有身爲贅疣之妙也。如雲「必須井底求原主」﹐謂卽八戒入井駝回鬼王﹐諭取坎塡離之意。不知井底原主非有相﹐井底原主又實有相﹐必須求者乃已矣。而必求諸人﹐方能成丹也。如雲「還要天堂拜老君」﹐謂卽行者向老君借還丹﹐寓煉丹要宗老子之意。不知老君不在天之天上﹐老者實在人之天上。「還要拜」者﹐乃稽首而還﹐求諸天﹐方能得丹也。結云「悟得色空還本性﹐誠爲佛度有緣人。」言得丹之後﹐能見性明心﹐了悟色卽是空﹐空卽是色﹐還歸本性同虛空相﹐方能佛度有緣﹐見佛卽是仙﹐仙卽是佛也。夙有仙緣之人﹐能參透是詩﹐金丹作用祕訣已畢﹐充棟經書﹐俱可不用。

師徒引國王供狀﹐魔王望空而去﹐大家認了舊主人﹐卽「眞精旣近黃金室﹐一點靈光永不離」是也。只在本身﹑陽世而得度﹐不在於陰司﹑天上﹑來生﹑異世也。下文魔王戰敗﹐假若搖身變服﹐仍作國王模樣﹐豈不令人無可辧識﹖何以變得與三藏一樣﹐致有《緊箍咒》語之可辧﹖仙師寓言原主之眞假有一定﹐而師傳之祕語有分歧。倘見兩个師父﹐不知誰眞誰假﹐不能辧識而誤認下手﹐反害其眞﹐故念念那活兒而有驗﹐方是祕傳之眞訣﹔口裏亂哼而無驗﹐卽是無傳之假話。

行者跳髙些﹐急圖髙見切手。文殊照妖鏡﹐定住靑獅異形﹐「佛旨差來﹐報水災之恨」﹐言受其害者皆誤認自作之孽。「是个騸獅子﹐不能玷污」﹐乃孤修空門之徒。獅者﹐師也。靑獅者﹐彊猜之師﹐假師亂眞師﹐其爲魔可勝悼哉﹗今世間廣有騸獅﹐安得文殊菩薩照妖鏡速來收去﹗照妖鏡﹐卽識人之慧眼也。

第四十回

嬰兒戲化禪心亂猿馬刀圭木母空

悟一子曰﹕此合下三篇﹐皆明得丹之後﹐全要見性明心﹐上徹下梧﹐掃除六欲﹐參禪定慧﹐面壁無爲﹐而幾神化也。

首敍行者叫道人穿戴原服﹐手執白玉珪﹐上殿稱孤﹐乃大隱不妨居朝﹐而風動天下﹐澤及萬民也。至稱「我還做我的和尙﹐修功徳去」。此言韋布之士成丹之後﹐若貪﹑嗔﹑癡未除﹐功行不滿﹐則是修命不修性﹐亦爲頑仙滯迹﹐難超三界。如《敲爻歌》所云「只修祖性不修丹﹐萬劫輪回難入聖。達命宗﹐迷祖性﹐恰似鑑容無定鏡。壽同天地一愚夫﹐權握家財無主柄」是矣。仙師放特著紅孩兒﹑黑水鼉之邪火孽水﹐以教人了悟。

慧禪師詩云「有物先天地﹐無形本寂寥。能爲萬象主﹐不逐四時凋。」命也﹐卽性也。性有善無惡﹐心則不能無偏全﹐後天气質淸濁歧之也。故欲盡性﹐莫若死心﹔死心者﹐死其害性之心。欲死心﹐莫若忘機﹔忘機者﹐忘其擾心之機。欲忘機﹐莫若養气﹔養气者﹐養其動心之气。紅孩兒者﹐赤子之心。心爲火藏﹐質陽而性陰﹐外明而內暗。炎上﹐則怒气沖天﹔始燃﹐則伏機在本。「結聚火气﹐直冒九霄」﹐怒气也。「赤身無衣﹐弔在樹梢」﹐伏機也。忽起忽落﹐變動莫測之象﹐持戲渝害正之昧心﹐欲弄倒護正之明眼﹐是眞機也。「徒費心機」一語﹐乃心妖之供狀耳。三徒各執兵器﹐似乎要打﹔長老怒猴子弄鬼﹐大怒﹐又兜住馬便罵。俱形容相激成怒﹐禪心惑亂也。「枯樹澗」﹐木枯則火發﹐溯心妖生旺之鄕。「紅百萬」﹐火盛則色熾﹐狀心妖煊赫之勢。托言遭劫被擄而求救﹐捏稱田產﹑親族以致酬﹐皆極擬心妖一片閃爍之機械也。

八戒把戒刀斷索放怪﹐不能見心而破戒放心。長老教孩兒上馬帶去﹐未能制性而介帶任性。不要二僧馱﹐歡喜行著馱﹐火笑而肆意克金。「只好三斤重」﹐「這等骨頭輕」﹐金明而潛懷息火﹐迷悟相參邪正亙時之候也。故詩曰「道徳髙時魔瘴髙﹐禪心本靜靜生妖。心君正直行中道﹐木母癡頑躧外蹻。意烏不言懷愛欲﹐黃婆無語自憂焦。客邪得志空歡喜﹐畢竟還從正處消。」言定中觖動﹐不能正定﹐是靜生妖也。

心本正直﹐火動則木迷﹐不能致知﹐是「躧外蹻」。猶陰陽二蹻之脈﹐不由正行也。迷則意不聽命於心而生愛欲﹐愛欲生則正定亂﹐自受憂焦之。客邪惟能從正處定靜﹐動而靜﹐靜而動﹐一如正定﹐斯客邪無能肆志。此詩是闡發提綱「猿馬刀圭木母空」之義﹐乃禪心亂之實害。言禪心一亂﹐不能正定﹐則猿馬之金水﹐刀圭之二土﹐木母之木火﹐失其三行之實性而亦空。卽火生於木﹐禍發必克之旨。

「大聖心中怨恨」﹐正定而動也﹔「那妖心頭火起﹐弄一陣旋風﹐飛沙走石」﹐不正定而動也。師父不見蹤迹﹐心昧而性迷也。行者﹑八戒商量各散﹐禪心亂而五行空也。沙僧道﹕「有始無終。」言能修命而不能修性也。然能有始有終者﹐全藉意土。意誠則心正﹐而鄧妄可消。沙僧者﹐意土也。故行者曰「旣然賢弟有此誠意﹐我們還去尋那妖怪﹐救師父去。」大聖著實心焦﹐意誠而心正也。「變作三頭六臂」﹐乾三坤六﹐重整乾坤﹐上下定位﹐正定也。

「往東打一路﹐往西打一路﹐打出一夥窮神來。」噫﹗妙矣哉﹗蓋誠意必先致知﹐未能致知而誠意﹐是愚非誠﹐何能明心見性﹖是以君子貴極深研幾﹐窮神知化﹐以盡其變。「披一片﹐掛一片﹐褌無襠﹐褲無口。」窮之極也﹐明窮究其神﹐而極盡其化也。「六百界鉆頭號山﹐共該三十名山神﹐三十名土地。」言坤輿輻員﹐廣袤六百。卽《參同契》所謂「六五坤承﹐結括終始」﹐「六十幅共共一軸」是也。蓋地三生火﹐能鉆頭炎上﹐《離》明渙號之象。順承天施﹐則調和其性而生育萬物﹔大地火亢﹐則偏枯其性而焚槁生靈。眾神道﹕「把我們頭也磨光﹐弄得少香沒紙﹐血食全無。」「毀廟宇﹐剝衣裳﹐不得安生。」非火性之蘊隆爲害而何﹖如貪吏勢焰﹐酷烈爲虐﹐朘民膏而剝地皮者﹐其心其害﹐亦猶是也。

曰「枯樹澗火雲洞」﹐指其木火架炎燻灼蔽天之狀。說出伊父母爲牛魔﹑羅剎﹐本屬妖邪﹐在火焰山煉成三昧﹐乃邪煉之三昧﹐是邪之極﹐非正定之三昧﹐正之極也。號「聖嬰大王」﹐嬰而自聖﹐嬰而自王﹐嬰而自大﹐無知而已。正是「未煉嬰兒邪火勝」﹐急須「心猿木母共扶持」。可懼可危。

第四十一回

心猿遭火敗木母被魔擒

悟一子曰﹕古仙云「欲要情歸性﹐先教火返心。兩般成一物﹐徧地總黃金。」又云「欲保長生先戒性﹐性火不敗神自定。木還去火不成灰﹐人能戒性還延命。」夫情生於性﹐而隨善惡以外馳者﹐皆火爲之變動運用也。萬物非火不生﹐非火不滅。故火之爲用至神﹐爲善有力﹐爲惡尢有力。

性﹐其本也﹔心﹐其捨也﹔意﹐其機也﹔气﹐其發也。「至大至剛」﹐「充塞天地」﹐不可掘撓。人能善養其气﹐則心不動而性自定﹐與天爲徒。孟子言直養浩然而無害﹐卽調也﹐直也﹐定也﹐三昧之眞諦也。言存心養性以事天﹐天壽不貳以立命﹐集義所生﹐順受其正﹐金丹之道﹐已無剩義。噫﹗此道至孟子而發露殆盡矣﹗仙師是篇﹐爲不善養气而害心者發﹐故特演《孟子》「養气」章全旨。莊子曰「恬以養气。」孟子以勿忘勿助爲善養﹐皆養於未養發之先﹐迨已發而逆制之﹐則落後者矣。

篇首一詞﹐善養難言之要訣也。曰「善惡一時忘念﹐榮枯都不關心。晦明現隱任浮沈﹐隨分饑餐渴飲。神靜湛然常寂﹐昏寞便有魔侵。五行顚倒到禪林﹐風動必然寒凜。」詞義已明﹐無庸贅疏。所謂明心見性﹐而萬緣皆空﹐一絲不掛。湛然而匆忘﹐常寂而勿助﹐正恬然養气也。末二句﹐卽不能恬﹐不能勿忘助﹐𨿽身到禪林﹐遇境必動﹐而不爲善養。

夫火以煙爲使﹐气以怒爲形﹐故孟子借捨﹑黝血气之勇﹐以明其害﹔仙師借紅孩兒火气之邪﹐以著其妖。火卽气也﹐煙卽怒也﹐其義一也。「五輛小車兒」﹐輕捷易動之象。「按金﹑木﹑水﹑火﹑土」﹐火之能統五行﹐猶心之能統五臟﹐怒之能七情。卽詞內云「生生化化皆因火﹐火徧長空萬物榮」是也。「妖精戰不勝﹐往自家鼻子上便捶﹐口裏噴出火來﹐鼻子裏濃煙進出﹐閘閘眼火焰齊出」﹐俱狀其怒气頓發而搖動其心。觀其自家捶鼻出血﹐放火閉門爲勝之狀﹐蓋自反不縮而惴﹐又以無懼必勝爲主﹐以見其血气之勇也。

八戒曰「這廝放賴﹐不羞﹗」又曰「放出那般無情火來。」又曰「不濟。」又曰「沒天理﹐就放火了。」眞行狀也。「八戒慌了﹐撇下行者﹐不與戀戰」﹐未能配義與道而餒也。沙僧欲以相生相克之理制勝﹐以水克火﹐不得於心﹐勿求於气﹐告子之彊制也。行者到東洋求雨助功﹐龍王噴水潑火﹐宋人之揠苗助長也。「好一似火上澆油﹐越潑越灼。」非徒無益﹐弄得「火气攻心﹐三魂出捨」﹐而又害之也。「气塞胸膛喉舌冷﹐魂飛魄散喪殘生。」苗則槁矣。

八戒﹑沙僧將行者「盤膝坐定﹐使一个按摩禪法」。「須臾間﹐气透三關﹐轉明堂﹐衝開孔竅﹐叫了一聲﹕『師父﹗』沙僧道﹕『哥呵﹐你生爲師父﹐死也還在口裏。』」必有事焉﹐而勿期其效﹐心勿忘也。「同到松林下坐定﹐少時間﹐卻定神順气﹐」想到「請觀音菩薩才好」﹐是集義所生﹐而漸入善養之妙境矣。然集義所以養气﹐而知言又所以集義。不能知言﹐則見理不明﹐眞假罔辧﹐而動靜舉措失宜﹐義無由集。

妖精尋出如意皮袋﹐去賺八戒﹐「變作一个假觀音等候」。「如意」者﹐生於其心﹔「假觀世音」者﹐發於其言﹔「皮袋」者﹐詖詞也。詞有詖﹑淫﹑邪﹑遁﹐專言詖﹐以其明心之蔽﹐舉一以例余也。八戒不識眞假﹐「見像作佛」﹐聽信詖詞﹐裝於袋內﹐不能知言而被賺﹐襲義而義不集也。妖精道﹕「你大睜著兩个眼﹐還不識得我﹗」明不知其所蔽也。八戒在袋裏罵道﹕「你千方百計﹐騙了我喫﹐管教你遭天瘟﹗」言生心害事﹐而實自害其天也。

行者忍疼到妖洞﹐不敢迎敵﹐「卽變做一个銷金包袱丟下」﹐此變之妙﹐幾令人不可測識。蓋心爲火藏﹐不欲炎上。字從包﹐包也。包則炎上﹐包合𨿽妙﹐終蓄兩不舒。包袱丟下﹐並包而不用﹐何等解脫﹗故變爲包袱丟下﹐以息炎也。「銷金」者﹐以火爍金之象。古人篆心字文只是一个倒「火」字﹐不從包而令火下伏﹐卽行者「變包袱丟下」之旨﹐亦卽予前解「放下心」之旨也。又變蒼蠅兒探聽﹐不先救八戒而跟六健將﹐是小心默察以辧其本﹐不事爭持﹐暫解以制其發也。此舉已潛通三昧矣。

第四十二回

大聖殷勤拜南海觀音慈善縛紅孩

悟一子曰﹕性者﹐天命也。命其與天同大﹐命其與天同久﹐命其由我不由天﹐特不命其甘食悅色﹐故渾然天理而無惡。其發也﹐亦渾然天理而盡善﹐則謂率性。人能率性﹐卽是執中﹐卽是眞如﹐卽是金丹﹑聖人﹑仙﹑佛了也。苟有一毫偏徇乖拂﹐則非渾然天理。其偏徇乖拂﹐皆惡也﹐皆邪魔也﹐皆人心之私欲昏蔽爲之也。渾然天理者﹐仁而已矣﹐卽慈善也。欲全渾然天理﹐頎養气﹔欲養气﹐須死心﹔欲死心﹐須息機﹔欲息機﹐須集義﹔欲集義﹐須知言﹔欲知言﹐須去蔽﹔欲去蔽﹐須致知。所謂修煉也。篇中行者變化牛魔王﹐正道而變邪魔﹐非率性。

父子拜見﹐彬彬有禮﹐性也﹐而爲行其中。孩兒自稱「愚男」﹐愚則蔽而不明﹐無能致知﹐性也﹐而眞無由見。天性之大﹐莫如父子。父欺其子﹐視假子爲眞子﹔於昧其父﹐認假父爲眞父。小妖一齊跪下道﹕「大王﹐自己父親也認不得。」言從假失眞﹐而昧生身之天性也。夫昧天性而求長生﹐是猶問假父請生身八字﹐煩張道陵推算子平五星﹐以希同天不老之壽﹐其可得乎﹖違夭悖倫﹐與兒子打爺忤逆不孝的何異﹖良心覺現﹐能無滿面羞漸﹖也有假充道學謬認天性者﹐亦如行者之假充魔王﹐充作打圍樣子﹐獵取道徳也。

「坐在南面當中」﹐居之不疑也。所計者﹐安身養老之遠慮﹔所誇者﹐變化無方之異術﹔所會者﹐視人似我之巧相﹔所持者﹐雷齋之假素﹔所識者﹐逢六之天文。此喪心滅性﹐作惡多端﹐不自知其爲喫人﹐爲生之邪魔﹗行者所由變眞作假﹐而現身設法﹐復化假從眞﹐而呵呵笑來也。變作變人所不識﹐早須睜開蔽眼﹔笑則笑伊所未知﹐何不縮下鉆頭﹐只在根本處指破愚蒙﹐不在對壘時整頓旗鼓﹐譬如治水者爭上流﹐縱火者得上風也。「不須慮﹐等我去請菩薩來。」「徑投南海﹐直至落伽崖上﹐倒身下拜。」何其明徹萬里﹐直達要津耶﹗

菩薩所說﹐大怒道﹕「那潑魔敢變我的模樣﹗」將手中寶珠淨瓶往海心裏一摜。行者道﹕「這菩薩火性不退。」說不了﹐只見那海中翻波跳浪﹐鉆出一个烏龜來。那龜馱著淨瓶﹐爬上岸來﹐拜了廿四拜。行者道﹕「原來是管瓶的。」菩薩叫﹕「行者﹐去拿淨瓶。」莫想動得分毫。菩薩道﹕「你不知﹐常時是个空瓶﹐如今拋下海去﹐這一時間﹐共收了一海水在裏面。你那里有架海的力量﹐所以拿不動也。」噫﹗妙矣哉﹗評者謂烏龜馱瓶﹐與下文蓮瓣渡海﹐龍女拔毛等問答﹐俱閒閒鋪敍﹐與正文無關﹐不過與紅孩兒作襯貼。如畫家所云「芳艸落花成錦地」﹐作此落花﹐以點綴芳艸而成錦地已耳。不知此段仙師運正理而成妙相﹐正是正文。其設想落筆﹐時有神造鬼幻之化工﹐非人力所能至。一百篇中﹐尢爲絕筆也﹗

老子曰「慈﹐故能勇﹔儉﹐故能廣﹔不敢爲天下先﹐故能成器長。」昔著文﹑武一怒而安天下﹐孔子一怒而殊少正卯﹐大勇也。惟其大慈﹐故能大勇。妖精變假菩薩﹐似是而非﹐以僞亂眞﹐邪魔之第一﹐爲害最烈。菩薩﹐大慈也﹐故大怒道﹕「那潑魔敢變我的模樣﹗」「將手中淨瓶住海心一摜」﹐見之明而勇之果也。所謂「慈﹐故能勇」。《淮南子》曰「有精而不使﹐有神而不用﹐契大渾之朴﹐而立至淸之中。」儉之道也。「常時是个空瓶﹐拋下海去﹐一時收了一海水﹐拿不動。」空瓶爲至儉﹐惟其至儉﹐故能至廣﹐卽「芥納須彌﹐毛吞大海」之義。所謂「檢﹐故能廣」。《書》曰「必有容﹐徳乃大﹔必有忍﹐乃有濟。」明气量含弘而有涵養之力也。甲虫三百六十﹐龜爲之長﹐取其守雌而善養。聖人作《易﹟頤卦》初九﹐取象於龜﹐以明君子自養者如此。「見海中翻波跳浪﹐鉆出龜來﹐馱淨瓶上崖」﹐從容負重﹐舉人所不能舉﹐豈非「不敢爲天下先﹐故能成器長」。此與紅孩之鉆頭邪勝而無養者﹐正相反。行者合掌道﹕「是弟子不知。」予亦合掌曰「是弟子不知。」不知天下後世讀此書﹑得予解者﹐亦合掌曰「是弟子不知」否﹖

「菩薩右手輕提淨瓶﹐托在左手掌上」﹐左右逢源而運掌自得﹐乃正定之三昧也。然一海之水旣收瓶內﹑龜鉆下水﹐水又何來﹖不知瓶內所取者乃一海之气﹐不涉形質﹐故菩薩曰「我這瓶中甘露水﹐與那龍王噴水不同﹐能滅那妖三昧火。」持三昧之眞水﹐而制三昧之邪火﹐以神用而不以形用﹐極善養之妙用﹐尙何心火之妄動哉﹖蓋心妄動則逞雄﹐炎上而爲烈焰﹔心正定則守雌﹐潤下而爲甘露。烈焰者﹐焚心之妖孽﹔甘露者﹐灌心之靈劑。烏龜誠紅孩之對癥金鍼也。

夫淨瓶﹐涵養眞气充浩靜定﹐非茫蕩守中而絕外緣﹐是無爲而化有爲之妙道。苟涉一毫利用色相之心﹐則莫得而窺其涯涘矣。故菩薩又以龍女﹑寶瓶之難捨﹐明非易得到手之功用。非菩薩難捨也﹐自縱欲吝嗇而致菩薩難之也﹐故行者要除緊箍兒﹐菩薩曰「你好自在。」捨﹐非縱也。行者拔毛﹐恐無救命﹐菩薩道﹕「你一毛也不拔﹐教我善財也難捨。」吝﹐故難捨也。財色爲正定之外誘﹐善財爲眞性之妙用。菩薩明善財之難捨﹐示人於財處見其善﹐善處神其用﹐捨處辧其難﹐難處悟其捨耳。此下先師融眞設像﹐理窟神機﹐乃天女散花之境﹐非可慢讀。

出污泥而獨淨者﹐蓮也﹐故瓣蓮堪作普渡之慈航﹐一气吹開煩惱去﹐何愁苦海無邊。平其情而致和者﹐忍也﹐故罡刀可結菩薩之法座﹐縱身端坐靄云生﹐不怕號山有難。龍女劈蓮花而載登彼岸﹐惠岸借天罡以化就蓮臺﹐皆見性明心也。

菩薩扳倒淨瓶﹐傾水如雷﹔垂下楊枝﹐化刀如鉤。讀者心謂傾水治火﹐先發以制﹔誘坐蓮臺﹐伏刀就擒﹐不事戰功﹐善之善者也。皆失其妙。不知扳倒淨瓶如雷響﹐卽迷也﹐蓋指其迷之故﹐而使其自悟。以悟攻迷﹐而迷者益迷﹐以迷引迷﹐而迷者自悟。故善誘之道﹐令其善悟﹐不如令其善迷。坐上蓮臺學菩薩﹐卽悟也。蓋聞其悟之門﹐而使其知迷。以悟人悟﹐而悟者似迷﹐以迷醒悟﹐而悟者愈悟。故善化之法﹐使其悟徹﹐不如使其迷徹。傾瓶寫「迷」字﹐來來來﹐試看陸地遠洪濤﹐何處小車騁故轍﹖刀尖作悟臺﹐坐坐坐﹐誰知榮窟盡機鋒﹐怎柰虛刀揮至空﹗行者大怒﹐善誘之大慈﹔妖精大怒﹐著迷之大悟。

妙哉﹗菩薩兩問不答﹐息其爭勇矣。妖精一槍刺心洞其竅﹐坐在當中﹐指定處何曾正定﹖須知無住生心﹐打打去來﹐死心時才是生心﹐急求一齊放下。「三个頂搭」分明了心上三星﹐頂天立地號三才﹐不向火炎裏鉆頭。「五个箍兒」﹐體備了身中五徳﹐斂神聚气還性善﹐樂得金窩中自在。「稱爲善財童子」﹐人性本善﹐而才無不善﹐卽以其善善之而已。此善養浩然之气﹐見性明心﹐大慈大悲之妙道也。要其指歸﹐不外「正定」二字﹐故曰「片言能識恆沙界﹐廣大無邊法力深。」

第四十三回

黑河妖孽擒僧去西洋龍子捉鼉回

悟一子曰﹕此篇承上紅孩能正性而參悟大慈﹐眞心明則野心化﹐起下黑鼉不能養眞性而翻波逐流﹐妄心動則眞性搖﹐以結性由心動而不善養气之害。上是存其心﹐此是養其性也。

菩薩收去海水﹐童子歸了正果﹐行者解放三藏﹑八戒﹐篤志投西。此火性自起者已伏﹐而水性外馳者尙存。「忽聽水聲」而心又動﹐不能心如止水也。故行者再提《多心經》以明六賊。眼﹑耳﹑鼻﹑舌﹑身﹑意﹐天之六賊﹔色﹑聲﹑香﹑味﹑觸﹑發﹐世之六賊。天之六賊不明﹐則世之六賊分乘﹔世之六賊不除﹐天之六賊合盜。互相戕賊﹐元气隨之而喪﹐皆由不能忘機死心以招之也。故曰「招來這六賊紛紛﹐怎生得到西夭見佛﹖」若要成功﹐須是洗心養性﹐不使心中有一毫愛﹑欲﹑貪﹑嗔﹑癡而已。

貪癡之害﹐莫甚黑水滔天﹐小鼉爲孽。「衡陽峪黑水河神府」﹐指腎宮而言﹐其中自有眞神。小鼉恃彊﹐占奪其府﹐則爲貪癡不正之气。自稱「愚甥」﹐顯然供狀。愚者是非非是之謂﹐與前紅孩自稱「愚男」對照皆切著其貪昧不明﹐而非以示謙也。

夫鼉居黑水而自名潔﹐猶人懷濁念而不知污。龍王對大聖說出「是舍妹第九个兒子﹐因妹夫錯行了雨﹐被天曹著魏徵丞相斬了﹐遺下捨甥﹐在黑水河養性修眞﹐不期他作此惡孽」。第九子﹐少子也。鼉潔﹐其少子﹔黿潔﹐非其次子乎﹖觀此﹐予前注老龍爲李淵﹐信然否乎﹖伊父處涇陽之濁水﹐而行雨差遲﹔伊子亦處衡陽之黑水﹐而作此惡孽。與涇爲衡﹐殆其家法也。知天曹著魏徵斬其父﹐而不知三藏往西取經﹐爲超度其父﹔並不知三藏取經﹐爲誰之所使﹐而昧心悖行﹐反思蒸食取經人之肉﹐是情欲貪熾﹐而只顧遂其所蒸﹐不知有父之性﹐亦不知有己之命也。噫﹗昧性傷倫﹐污孰甚焉﹗其源旣污﹐其流自不能潔﹐何潔之有﹖篇中復提天曹斬孽故事﹐以見不存心養性而不能事天﹐則犯天理之誅也。

摩昂提兵討罪﹐一戰就擒﹐請大聖定奪。行者道﹕「你彊占水神之宅﹐倚勢行凶。」眞不易讞語。救出唐僧﹑八戒﹐「看敖家賢父子情面﹐饒他死罪」﹐押轉西洋。由其黨援而姑從寬典﹐實邀天幸也。夫心統六欲﹐六欲之中﹐惟黑水最爲難制。仙師另作一篇﹐隱言曲諭﹐舉其大者﹐以結束見性明心之旨﹐暗與斬孽龍﹑遊地府相照﹐僅指其心之曖昧而設像立言﹐其義微矣。

「河神作起阻水法術﹐將上流擋住。須臾﹐下流撤乾﹐開出一條大路。」乃拔本塞源之法﹐逆制水性而不使下流﹐誠養性修眞之要領。開出西行之大路﹐紅孩縛而黑鼉回﹐得善養之三昧矣。然書中凡妖魔擒獲唐僧﹐必稱「金蟬化身﹐十世修行的元體眞陽﹐有人喫他一塊肉﹐延壽長生」者﹐何也﹖蓋此書專爲金丹正道而作﹐彼妖魔者﹐寓行邪造孽﹐妄希長生之徒﹐將比之煉就金丹爲修成有質之物﹐故曰「金蟬化身」﹔曰「十世修成元體眞陽」﹔曰「有人喫他一塊肉﹐長生不老」。不知還丹本無質﹐非如唐僧血肉之軀殼可比﹐此其所以爲邪魔妖孽也。

自號山至黑河﹐洋洋數萬言﹐弘辧奇文﹐闡盡玄機奧理﹐而一本子輿氏善養心訣者。此書者﹐或曰爲鍾呂之流亞﹐而不知其直接孟子之道脈耳。識者鑑焉。

第四十四回

法身元運逢車力心正妖邪度脊關

悟一子曰﹕此三篇專爲辟傍門外道而發。傍門如由徑竇而希入堂奧﹐委蛇曲直﹑詭譎不端﹑能歸正果者﹐百不得入﹐何也﹖旣時始進之基﹐必軌道上之轍﹔若外道﹐如馳逐於垣墉隊路﹐並不得其傍門。妖妄叢至﹐邪淫亂經﹐適足以殺其軀而已。篇中虎力﹑鹿力﹑羊力三道士﹐傍門外道﹐兼而有之。傍門三百六十﹐推開三關﹐運河車﹐上夾脊﹐並泥丸﹐補胸還精之說﹐《黃庭》《靈樞》曁諸仙眞經論具載﹐後人不得眞傳﹐誤相授受﹐似是而非﹐最易迷惑成害。

廣成子曰「丹竈河車休矻矻﹐鶴胎龜息自綿綿。」蓋人身有天地﹐一呼一吸﹐息息自有根蒂。任督二脈﹐隨气轉運﹐乃天運自然之盤旋﹐如河車然。妄作者開三關﹐運轆轤﹐在意用力﹐牽動擺骨﹐一切惡狀﹐逆天害理﹐決裂大道。不知河車天造地設﹐神運不停﹐才經人事造作﹐便扼塞壅滯﹐血結气凝﹐異毒痼病旋生﹐乃促死之方也。車遲國界﹐在黑河﹑通天河之間﹐卽河車遲滯之義。

師徒聞聲﹐猜以地裂山崩﹐雷聲霹震﹐人喊馬嘶﹐俱形容造作反常﹐可驚可駭之意。「行者見攢簇許多和尙扯車﹐著力打號」﹐見非攢簇五行﹐和合同象﹐縊縊自然之道也。「車子裝的都是磚瓦木植之類」﹐見采取者系滓渣重濁之物。歷敍髙坡﹑夾脊小路﹑大關﹐「都是直立壁陡之崖﹐那車兒怎麼拽得上去﹖」皆直指其用力之妄﹐而不識轉運河車之神妙切。

行者變雲水全眞﹐與監工道士詰問原由﹐徑往灘上﹐過了雙關﹐轉下夾脊﹐無一毫致力﹐其間何等便捷隨機﹗眾僧說﹕「他會燒丹煉汞﹐點石成金。」若傍門道流﹐以運河車爲內煉﹐以燒煉鉛汞取食爲外煉﹐此其內外二丹之始終﹐以盲引盲﹐深信誠求﹐如狂如騖﹐究至到老無成。卽稍獲延年﹐終是鬼窟生涯。故和尙道「走不脫」﹐「不得死」。不死不活﹐非長壽﹐乃長受罪而已。安得西天取經的羅漢﹐齊天大聖的神通﹐與人間報此不平之事耶﹖

行者道﹕「五百个都與我有親。」佛說﹕「一切有情﹐都成眷屬。」原是廓然大公﹐無內無外﹐今苦苦不放﹐何爲廣大慈悲﹖「掣出金箍棒﹐一棒打殺」﹐卽韋馱舉降妖杵打滅妖魔﹐救度眾僧也。行者現出顯化原身﹐眾僧拜請降妖歸正﹐「早將車兒拽過兩關﹐穿過夾脊﹐提起來摔得粉碎﹐把那磚瓦木植盡拋下坡阪。」善哉﹗善哉﹗還法身之元運﹐碎牟力之濡滯﹐秉一心之忠良﹐正妖邪之夾脊﹐直捷痛快﹐智勇兼足。身心性命﹐人人皆可保全。

最妙在大聖拔毛一截﹐各教撚在無名指甲裏﹐用拳握足﹐叫聲卽應﹐各有大聖現前護衛﹐不怕魔侵一法。無名指屬心﹐言人能心細如毛﹐拳拳在念﹐隨念是聖﹐安有魔障﹖个个人心有仲尼﹐僧僧手裏有大聖﹐寂然不動﹐感而遂通﹐至眞至妙之道也。先師寫得神奇﹐讀者切須領會。這便是智慧光明﹐如夢初覺﹐卽智淵寺老和尙一見行者就拜道爺爺來了也﹐豈非太白金星在夢中提救人性命耶﹗

三僧私赴三淸觀﹐吹滅燈光﹐變太上﹑元始﹑靈寶﹐示佛卽是仙﹐仙卽是佛﹐教𨿽分門﹐原無二體。冷落智淵寺﹐便是吹滅三淸觀。倘兩家各藏心計﹐僧人饞口竊供養﹐道士掩耳摸金鈴﹐未免令有識者呵呵大笑。

第四十五回

三淸觀大聖畱名車遲國猴王顯法

悟一子曰﹕此篇明聖水金丹﹐本由修煉﹐而非可禱求﹔眞性情空﹐全以神用﹐而不事聲色。劈破傍門﹐指出眞諦。冷語閒情﹐處處警策。

虎力﹑鹿力﹑羊力三道士﹐自稱大仙﹐禳星誦經﹐希圖長生保國﹐旣不識大道正宗﹐何能辧三淸眞假﹖心疑聖駕降臨﹐拜求聖水金丹﹐猶世人瞻星禮斗﹐扶鸞降乩﹐而求延壽長生﹐瞽惑已甚﹗大聖允畱聖水﹐「三仙或擡一缸﹐或掇一盆﹐或移一瓶」﹐如世人信行八段錦﹑六字訣﹑十六字呼吸﹐曁煉秋石紅鉛服食﹐自鈐一瓶一缽﹐遠勝承露金莖﹐而望延命邀天眷也﹐深可胡盧而笑。

三僧各溺一溺﹐非善謔﹐乃是善解。蓋咽津納气﹐皆屬陰質﹔秋石紅鉛﹐淬渣穢濁﹐多由於溺﹐故直曉之曰「你們喫的是一溺之尿﹗」𨿽三教聖人﹐亦有指溺言道者﹐如釋典云「道在幹屎橛」。《南華》云「道在屎溺。」《大學》云「如惡惡臭。」至若臭腐自化神奇﹐坤貞克惇元復。最濁之中﹐卽有至淸。溺﹐未始不可言道﹐柰何世之學道竟有從事於溺者﹐豈不大可笑耶﹗善哉﹐大聖云「索性畱个名罷。」特以出人胡思亂想﹐不知道爲何物﹐故不得不大聲疾呼﹐畱下道號﹐以提醒用蒙也。大呼曰「道號﹗道號﹗你好胡思﹗那有三淸﹐肯降凡基﹖吾將眞姓﹐說與你知。」行者無父母﹐何有於姓﹖姓系菩提祖師所命﹐性命之眞傳也。姓者﹐性也。若曰汝等以道爲號﹐亦知道之號乎﹖何胡思妄想乃爾。豈有三淸上聖﹐降於濁世﹐輕度凡夫之理﹖皆爾等不知眞性之故也。否今將眞性說與你知﹐你們亦知自己所喫者都是一溺之尿乎﹖此非予彊解﹐請看「索性畱名」﹐何以並不畱名﹐而止雲姓﹖又何以並不畱姓﹐而止云「眞姓」﹖讀至結云「至具了性」句﹐可曉得矣。仙師以「大聖畱名」作一提鋼﹐特明道之名號﹐惟眞性而已。古者神女感天而生子﹐「姓」字故從女﹐「姓」﹐固寓眞性生化之妙道。噫﹗「姓」以寓名﹐「姓」以代性﹐「姓」以名道﹐「姓」以應號。信口拈來﹐頭頭是道﹐玄妙莫測﹐神哉﹗妙哉﹗

師徒赴朝﹐老道一告﹐大聖一訴﹐鄕老一奏﹐皆敍車遲國祈雨﹐僧﹑道鬥法之由。仙師卽祈雨一法﹐以明傍門﹑正道之懸殊﹐非可止認祈雨爲大聖之顯法也。道也者﹐本一性而貫諸法﹐顯眞體而融事理﹔超羣有於對待﹐冥物我而獨運。本非法﹐不可以法法﹔本非顯﹐不可以顯顯。非可執顯法而求也。

「道士登臺﹐以令牌爲號。」令牌者﹐木之一气。一聲﹑二聲﹑三聲﹑四聲﹐號令全從聲色上安排﹐是眞法也﹐而非眞性。性之感通有定﹐法之號召難準﹐故風雲雷雨﹐所以有應有不應也。大聖以棍子爲號。金箍棒者﹐五行之全理。一指﹑二指﹑三指﹑四指﹑五指﹐全在神化上運用﹐是眞性也﹐而統眞法。法之空卽法﹐法之顯惟性﹐故風雲雷雨﹐所以無不響應也。所謂定性存神﹐靜功祈禱﹐神明獨運﹐而不大聲以色也。若離性而言法﹐是猶就法而祈雨澤﹐捨本逐末之術﹐非眞性之妙法。故行者道﹕「是傍門法術﹐不成个正果﹐算不得我的他的。若能叫得龍王現身」卽眞性發現﹐動靜一致﹐隱顯莫測﹐不屬於顯而顯自章﹐不局於法而法自在也。

行者一呼﹐龍王卽忙現了本相﹐「四條龍在半空中﹐度霧穿雲﹐飛舞向金鑾殿前。」呼吸相通﹐何其神速廣運﹗豈彼傍門外術所能偸其變化﹐測其首尾哉﹖結云「廣大無邊眞妙法﹐至眞了性劈傍門。」顯已說出。昔呂祖聽黃龍機禪師說法﹐師語曰「座下何人﹖」呂曰「雲水道人。」師曰「雲盡水漧何如﹖」呂不能對。師復曰「黃龍出現。」呂頓悟﹐龍現爲眞性﹐煉水金猶未了眞。畱詩云「自從一見黃龍後﹐始侮從前錯用心。」行者雲盡水漧之後而喚黃龍王現身﹐卽此義也。彼晚學末流﹐悖眞性而務傍門﹐抑何不知道號哉﹗

第四十六回

外道弄彊欺正法心猿顯聖滅諸邪

悟一子曰﹕此篇明眞性百煉不磨﹐異端終歸泯滅。人身難得﹐急須訪遇眞師﹐誠求實學﹐切勿嗜奇好勝﹐誤踹傍門﹐自取亡身之禍。

道士謬倚學術﹐恥敗身名﹐欲賭鬥坐禪﹐求勝異名。「云梯」﹐傍門而兼外道也。坐禪一門﹐卽閉息一法﹐如忘機絕慮﹐如能入定出神。柰精神屬陰﹐難成正果。古人比之磨磚作鏡﹐下此者則謂之眾木橛。玆稱「云梯」﹐大約盤坐開關﹐注想頂門﹐漸想漸髙﹐騰空直上﹐妄希沖舉之邪說﹐分明魍魎伎倆﹐實爲外道﹗不知佛無坐相﹐坐佛卽是殺佛﹐故行者道﹕「但說坐禪﹐我就輸了。找那里有這坐性﹖」三藏道﹕「我幼年間遇方上禪僧講道﹐那性命根本上定性存神﹐在生死關也坐二三个年頭。」可見坐非眞禪﹐乃幼年間方上遊僧之浮談耳。不但坐二三个年頭﹐直坐到老﹐也無濟事﹐眞禪固不專在坐也。虎力縱身直上﹐唐僧撮起空中﹐卽注想沖舉之狀。何以一被大臭虫而縮項﹐一犯長蜈蚣而叮鼻﹖均有妙義。深機坐禪者在臭骨頭上用功﹐毒心腸上致靜耳。釋典云「生前坐不臥﹐死後臥不坐。原是臭骨頭﹐何用作工課﹖」道經云「煩惱毒蛇﹐睡在汝心。」呂公試僧人禪性而現爲小蛇者是也。

至「隔板猜枚」﹐卽射覆之技﹐精於六壬奇門﹐著卜推測者﹐能得其術﹐非關身心性命﹐亦爲外道。櫃中「山河江稷襖﹐乾坤地理裙」﹐何以變做一件「破爛流丟一口鐘」﹖蓋數無定情﹐而理有一致。二不如一之精﹐華不如朴之約﹐貴不如賤之安。新者必趨於蔽﹐常者不保其遷。目不可恃也﹐智不得窺也﹐數不足拘也。憶逆者反多遺照﹐靜待者物無遁形。神而明之﹐存乎其人﹐故至誠之道﹐乃眞知實見﹐不事推測﹐可以前知。鹿鹿何爲乎﹖鹿力之絀﹐固其所也。

又猜仙桃﹐而何以爲核﹖蓋肢體易剝﹐碩果不食﹐落實如泡﹐獨存惟仁。任瞥見者﹐胸有成竹﹔中肯綮者﹐目無全牛。善鑑者不泥於迹﹐知个中生生不已之機﹔陋識者僅察其貌﹐昧此內化化無窮之妙。靈明默運﹐變動不居﹐往來無朕﹐鬼神莫測﹐所以君子貴精於《易》。神羊何智乎﹖羊力之絀﹐不亦宜乎。

又猜道土﹐而何以變爲和尙﹖妙哉此變﹗泯人我於無間﹐渾仙佛爲一體。老孫變老道﹐佛師卽是道師﹔道童變佛子﹐道徒原是佛徒。「剃下光頭」﹐有法何曾有發﹖無法之法深於法﹔「穿上黃衣」﹐色空遠勝色蔥﹐正色之色極乎色。敲動木魚﹐隱然腦內誦《黃庭》﹔念聲「阿彌」﹐劈破脊梁來出世。「鉆將出來﹐齊聲唱采」﹐此天花亂墜時也。「道可道﹐非常道﹔名可名﹐非常名。」彼執名定相﹐虎視眈眈﹐抑何鄙哉﹗虎力之絀﹐自取其蔽也。三力不自悔學踹傍門﹐難欺正法﹐又自多幻術﹐謬希得志。行者卽以其人之術﹐還殺其身﹐行者何心焉﹖

古有戰去其頭而能言「無頭亦佳」﹐甘剖腹剜心而不避﹐就湯鑊沸鼎而如飴者﹐皆本眞性磨煉而成﹐視身爲幻﹐而非以幻事身。教气有聚散﹐理光聚散﹐得其理則浩气與之俱存﹔形有死生﹐性無死生﹐明其性則神靈因之不昧。君無聖不聖﹐忠藎必不可貳也﹔父無慈不慈﹐孝思必不可匱也。有駕馭白刃沸鼎之精神﹐而不爲白刃沸鼎所屈抑﹐若以白刃沸鼎爲幻妄而已。此卽如行者太乙金精曾經八卦鑪中煆過﹐乃一念之眞性爲之也。故能修眞性者﹐遇大難﹐臨大節﹐如伯奇﹑孝巳﹑伯邑考﹑申生死於孝﹔關龍逢﹑文天祥之身首異處﹐比於剖心﹐孫揆鋸身﹐方孝孺﹑鐵鉉﹑景淸﹑黃子澄﹑練子寧諸公﹐寸寸磔裂死於忠。俱是明哲保身﹐而修眞了命﹐毫無損傷也。若孔光﹑胡度﹑蘇味道﹑褚淵﹑馮道之流﹐臨難苟免﹐𨿽長生延壽﹐則已失眞性﹐而毀傷其肢體矣。行者本眞性之全體﹐原非幻相﹐特現身設法﹐以辧明眞假之有若是耳。故提綱曰「顯聖滅邪。」頭可斷﹐眞性之頭不可斷﹐「長出一个」﹐砍猶不砍也。腹可剖﹐眞性之腹不可剖﹐「依然長合」﹐剖猶不剖也。油禍不可浴﹐眞性可浴﹐「翻波頑耍」﹐油禍不能損眞性也。

妙在「油鍋內行者假死」一段﹐提醒世人明惟眞性之運用﹐穿金透石﹐入水不溺﹐入火不焚﹔兵刃不能損其體﹐虎兕不能傷其形﹔出有入無﹐死生一致﹐非有死生知識心意存乎其間。一落死生知識心意﹐便帶塵緣性念﹐不能到此地位。三藏祭文道﹕「生前只爲求經意﹐死後還存念佛心。」是著死生知識心意而論﹐失其眞矣。故八戒道﹕「師父﹐不是這禱祝。」曰「無知的弼馬溫」﹐不落知識也﹔曰「該死的潑猴頭」﹐不拘死生也。曰「猴頭了帳」﹐何心之有﹖曰「馬溫斷根」﹐何意之有﹗「行者忍不住﹐現了本相」﹐分明形容出一團眞性來也。蓋性無死生﹐死了顯魂之說﹐非系眞諦。行者聞言﹐掣摔打殺﹐道﹕「我顯甚麼魂﹗」言性爲生前之靈﹐而非死後之顯魂也。學道者早向生前修煉眞性而可矣。

三力不知眞性﹐誤踹傍門。生前習茅山開剝之幻術﹐煉身外冷龍之左道﹐喚雨呼風﹐點金煉汞﹐妄希長生保國﹐昧本逐末﹐自欺欺人。知僞學可以詟愚﹐不知僞久則敗﹔知勾法可以警俗﹐不知勾久必亡。故虎頭不免於犬口﹐鹿髒竟餵諸鷹腸﹐羊骨終糜爛於釜爨﹐而冷龍莫之救﹐此國王所由放聲大哭道「不遇眞傳莫煉丹」﹐「徒用心機命不安」。又曰「點金煉汞成何濟﹐喚雨呼風總是空。」何其深切著明哉﹗

第四十七回

聖僧夜阻通天河金木垂慈救小童

悟一子曰﹕車遲國王誤信河車之力﹐幾致喪命。賴行者打碎車輛﹐早除妖道﹐救全眞性﹐保固山河。一經省悟﹐便屬智淵﹐方知禪門有道﹐不可偏心也。「也敬僧﹐也敬道﹐也養育人才」﹐眞是三教同歸一性﹐廣大智慧之正法門也。

性者﹐天也。知性知﹐原是一貫。固通天之實學也。仙師慮世人知性爲性﹐而不知性爲人找一體﹐有偏全純駁之辧﹐乃執一已而修﹐鄙滯不通﹐如夜行失路﹐阻截難前﹐故此特著通天河三篇精義﹐設大士竹籃收魚之妙相﹐以指引萬世迷津﹐卽佛祖教外別傳之正法眼﹐太上得一還元之祕密旨。學者能知此一事﹐則性體歸元﹐金丹之道備矣。

但通天之路﹐坦蕩無陂﹐不能行者少﹐卽能知者亦少﹐故不得不標榜立石﹐傍注十字﹐曰「徑過八百里﹐亙古少人行。」然此道人人咸具﹐家家自有。唐僧道﹕「今宵何處安身﹖」行者道﹕「到人家之所再住。」篇中曰「做齋的人家。」曰「望見一簇人家住處。」曰「有四五百家。」曰「徑來人家門首。」下文逐節點醒「人家」二字爲眼﹐自將陳家莊作骨﹐寓筆之妙﹐不卽不離﹐如灰蛇艸綫﹐令人尋繹難窮。讀至後回結穴處﹐方見其神。所謂「此般至寶家家有﹐目是愚人識不全」是也。

三藏向老者借宿﹐老者道﹕「東土到我這里﹐有五萬四千里路﹐你這等單身﹐如何來得﹖」三藏道﹕「我還有三个徒弟﹐保護貧僧﹐方得到此。」蓋通天適當十萬八千之中﹐乃修道者至中不偏之路﹐不容稍有移易差殊﹐非執己孤修者所能至。世人說到這里﹐無不駭疑驚怪﹐莫肯承當。故三藏叫﹕「徒弟﹐這里來。」而老者看見﹐唬得跌倒在地﹐說怪說醜所由來也。豈知其中實有降龍伏虎之能﹐非可以信不信。迨師徒齋罷﹐二老欠身道﹕「你等取經﹐怎麼不走正路﹐卻蹌回到我這里來﹖」行者道﹕「走的是正路﹐只見一股水擋住﹐不能得渡。」一問一答﹐均明通天河爲修道正路﹐到陳家莊﹐乃見得渡通天河之要道。迹非正路﹐而實正路也。

說出「靈感大王」。「靈」爲生育之靈﹐「感」爲雲雨之感﹐𨿽甘雨慶雲﹐足以長養萬物﹔而恣情縱欲﹐還能斫傷眞元。恩中帶殺﹐慈裏傷人﹐每每消耗眞陰眞陽﹐就如好喫童男童女一般。此諭言其隱微﹐豈眞喫童男童女哉﹗故曰「只因好喫童男女﹐不是昭彰正直神。」乃是潛通造化﹐混一陰陽之至精﹐而未可以形迹淺窺。

老者道﹕「我們這里屬車遲國元會縣所管﹐喚做陳家莊。」「元」爲眞元﹐「會」爲運會﹐有轉輪不息之機﹐本家家具足之物。可知陳玄奘住在陳家莊﹐家莊卽有玄奘﹐玄奘不出家莊﹐同宗一气﹐非有二姓﹐非可求之玄渺而失之家內也。

「一秤金」﹐名𨿽童女﹐止八歲﹐實二八之眞陽﹔「陳關保」﹐名𨿽童男﹐止七歲﹐實兩七之眞陰。「輪次祭賽」﹐分明令人各家示寶﹔「預修亡齋」﹐乃是叫人早修善死﹐「一秤」者﹐气味和平之準則﹔「關保」者﹐關睢天保之始終。此般至寶﹐縱棄破家財﹐萬兩黃金何處買﹖「極爲靈感﹐知大小美惡﹐生時年月﹐莫那移。」噫﹗妙哉﹗關保是行者化身﹐行者變關保﹐何曾有二﹖一化二﹐奇變偶﹐請認識陰裏陽精是水金。秤金是八戒變體﹐八戒變秤金﹐眞个就像一是八﹐陽生陰﹐須認得陽裏陰精是木火。

兩般至寶像丹頭﹐原要兩个丹盤。金木交歡去耍子﹐不過爲金魚—味。先喫男﹐後喫女﹐諭兩段工夫﹐不著於形質﹐何有傷損﹖金丹始終眞妙法﹐說不出玄之又玄。剛道得「造化」﹐發其機﹐打開門﹐擡男女﹐已和盤托出。不由於造作﹐原無矯彊。藥物陰陽盡在玆﹐莫胡猜傍門邪行﹐少不得哭哭啼啼囑付伊。

第四十八回

魔弄寒風飄大雪僧思拜佛履層冰

悟一子曰﹕《南華經》云「北溟有魚﹐化而爲鵬。」魚者﹐陰中之陽﹔北溟屬水﹐寓言水中有眞金也。化爲鵬者﹐朱雀也。南方﹐屬火﹔圖南九萬﹐陽數已極﹔火中又能化木。總此一味水中金之循環無端﹐轉運不窮也。學道者能收得水中金一味﹐何患不聖﹑不仙﹑不佛﹗世多下士﹐非但不肯深信﹐莫不爲�﹝左「斥」右「鳥」﹞鴳之笑。不知此道至切﹑至眞﹑至近﹑至簡﹐絕非荒唐幻渺也。昧此者﹐猶如有家而不知家在何處﹐俱在醉生夢死之鄕而已。

劈敍陳家莊眾人等祭賽一節﹐言眾人能信行者﹑八戒之變化﹐而直至靈感廟裏﹐認出金字牌位﹐叩頭謹遵﹐此之謂主人澄﹑淸﹐不敢混度年例﹐方可各回本宅也。善哉﹗大聖﹑天篷曰「我們家去罷。」曰「你家在那里﹖」曰「往老陳家睡覺去罷。」曰「呆子﹐又亂談了。」曰「反說我呆子﹗只哄他耍耍便了﹐怎麼就與他當眞﹖」曰「爲人爲徹﹐才是全始全終。」一叩一應﹐互相發明﹐堪使流落他鄕之人﹐頓思故里﹔寄迹天涯之子﹐猛整歸鞭。家家自有家﹐莫在他家歇宿﹔家家還有家﹐切弗自家做夢。不做呆﹐耍耍過去﹐便爲眞﹔代亂談﹐全始全終方是徹。敲擊之下﹐淸徹貫耳﹐奚啻暮鼓晨鐘﹐醒迷破寐﹗行者與怪問答﹐不過道出一个家常舊例。八戒築怪趕上﹐早己尋得兩个通天巨鱗。旣明蹤迹﹐有法擒拿。徑回陳家﹐男女無恙﹐賓主師徒﹐合志談心﹐喜可知也。

水申之金﹐蘊眞陰眞陽﹐五行四時之气。原是陳家故物﹐未能收服。魚躍於淵﹐道自昭察。道自道﹐我歸我﹐與我無與。我囿於道之中﹐而爲道所規弄。生老病死﹐成住壤空﹐悉由於道。造化小兒﹐無心爲之﹔取經唐僧﹐有心甚急。專欲逆挽造化﹐爭衡作對﹐此未經收服之水金﹐所以隨有捉弄唐僧之心事﹐實唐僧之有心自爲之也。

慈哉﹗鱖婆發救唐僧伏怪之婆心﹐演煉性休心之善法。若目爲助妖爲虐﹐是執象泥文﹐而非以意逆志﹐何足以窺作者之精義哉﹖蓋《心經》之妙﹐妙於無心。心有方所﹐所非妙心。昔有野狐化女子﹐能知人心所在﹐以心有所也。大安和尙置心於四果阿羅地﹐狐女徧覓不得。予謂特狐女耳﹐置心之心卽其所﹐何以徧覓不得﹖予卽以其置心之心知之。予何心知之﹖唐僧取經之心甚急﹐急於功程﹐不知進退存亡﹐各有其候。豈知逆施造化﹐俱出於自然。有心之爲害匪淺。

鱖婆道﹕「久知大王有呼風喚雨之神通﹐攪海翻江之勢力。」唐僧旣抵河幹﹐見風平浪靜﹐自覓扁舟﹐瞬息就渡。待至中流﹐而顯其勢力神通﹐出其不意﹐何等快捷﹐又何用弄風﹑降雪﹑結冰誘陷之拙策耶﹖蓋弄風﹑降雪﹑結冰者﹐若故阻之﹐使不得輕渡﹐以中其神通勢力﹔若故險之﹐使不得慢渡﹐以息其神通勢力。非救僧伏妖之婆心乎﹖大雪降成﹐冰至寒也。寒徹則梅芬﹐遇奇則計活﹐故冷之極者和之胎﹐塞之甚者通之輿。不歷嚴寒﹐不足以煉其眞性也。層冰八百里﹐最險也。冒險則墮機﹐鑑危則利步。故履虎尾者受其咥戒﹐履霜者知其幾。不陷重淵﹐不足以休其躁心也。

唐僧之急性躁心﹐鱖婆知之有素﹐特在通天正路之處﹐故作此難﹐以寒冰煉其性﹐以墮淵休其心﹐其殆卽大土之化身歟﹗何以知其然也﹖看後回大士不待行者之告﹐而先赴竹林制器﹐鱖婆﹐卽大士也﹐大士收魚之時﹐並無鱖婆出現﹐大士﹐卽鱖婆也。鱖婆一言一動﹐無非爲保全唐僧﹑安置大王之計﹖可曉然矣。究而言之﹐靈感大王﹐卽一靈感大士﹐靈感之號如故﹐而以一大士化大王也。然則大王之弄風﹑弄大雪﹑弄唐僧﹐卽鱖婆之弄大王﹑弄唐僧﹐皆大士之弄大王﹑弄唐僧﹐總一大士之遵奉佛旨﹐接引取經人也。

三藏道﹕「貴處時令﹐不知可分春夏秋冬﹖」見天道有自然之運﹐不可不知其候。又曰「貧僧不知有山河之險。」見地道因一定之理﹐不可不知其變。又曰「世間事﹐惟名利最重。似他爲利的﹐捨死忘生﹔我弟子奉旨盡忠﹐也只是爲名﹐與他能差幾何﹖」見貪利圖名皆是累﹐不可不知其害。苟躁心是用﹐層冰慢履﹐則爲造物所規弄之常久﹐而不能爲造命立命之君子矣。故必洞曉陰陽﹐深明時俟﹐知進識退﹐防危慮險﹐忘機絕念﹐息影休心﹐方能不失其正。若急思前進﹐則過猶不及﹐道在目前﹐當面蹉過。

沙僧道﹕「忙中恐有錯」一語﹐極爲提醒。蓋通天河爲取經之正路﹐河中之怪物未收﹐何能得渡﹖水中金爲通天之妙道﹐水中之眞金未得﹐拜佛無由。經是水金﹐不是文字。佛卽在家﹐不在西天。思拜佛而冒險﹐何如畱住陳家爲不錯。艸包馬足﹐其爲艸艸﹔踏冰而行﹐卻是妄行。自蹈重淵﹐一沈到底﹐唐僧自取﹐與怪何尢﹖

鱖婆道﹕「不敢﹗不敢﹗且休喫他。寧耐兩日﹐從容自在受用。」何其敬愼小心﹐從容自在﹗不特使唐僧無損﹐抑能使怪物有容﹐開三徒拯溺之門﹐畱大士伏魔之地﹐謂非自在之化身誰乎﹖三徒回至陳家莊﹐說明靈感弄法。徑赴水邊﹐尋師擒怪﹐返本還元之機在斯矣。

第四十九回

三藏有災沈水宅觀音救難現魚籃

悟一子曰﹕金丹﹐眞陰眞陽之气交結而成﹐法天地自然之運﹐歷四時七十二候﹐貞下還元﹐毫無矯彊造作。徹悟老子觀微觀妙之義﹐方知至道不繁﹐簡易自在﹐取而服之﹐盡性至命﹐立躋聖位矣。此篇正明收服金丹下手之妙用﹐卽觀音奉旨上長安釋厄救難之密諦﹐乃一部《釋厄傳》之大元本﹑大結穴。篇在四十九者﹐明大衍之數五十﹐其用四十有九﹐在此也。仙師筆不能盡顯﹐特描寫觀音魚籃妙相﹐昭示後人﹐其中蘊義無窮﹐包涵萬象﹐非洞曉陰陽﹐深明造化者﹐未易窺其一二。讀者謂《西遊》無多伎倆﹐每到事急處﹐惟有請南海菩薩一著﹐眞捫盤揣�﹝上「竹」下「龠」﹞之見也。

二徒計議下水尋師﹐八戒馱行者眞假二身﹐明三人同志﹐急須問友尋師﹔身外有身﹐豈可當面不識﹖曰「老孫在這里。」耳根頭﹐叫不醒呆人胡弄﹐曰「你還馱著我。」歌聲處﹐你還有我的原身。快走快走莫遲疑﹐擡頭便是水黿第。變蝦毋﹐問蝦婆﹐大肚姆姆說生機﹔見石釐﹐聽石匣﹐活墓眞師哭死路。誇若得弟子同尋至﹐何患眞經不到家﹗

三藏恨聲而哭﹐歷敍水災﹐非恨水也﹔正言自生時以至歸泉﹐莫非水之爲用﹐不可忽也。行者叫道﹕「師父﹐莫恨水災。經云﹕『土乃五行之母﹐木乃五行之源。無土不生﹐無水不長。』」卽「四象五行全藉土﹐九宮八卦豈離土」之義。言下分明﹐無須注腳。行者探明消息﹐著八戒﹑沙僧入水索戰而不同往者﹐何也﹖怪本水中眞金﹐合陰陽五行之气﹐攢簇已成﹐特因阻符陽火之運用未到﹐時候不來﹐故不能返本還元﹐以歸正果。止須八戒之木火煆練﹐沙僧之眞土以制伏之耳。

「手執一根九瓣赤銅錘」﹐純陽數足﹐特立獨行之象。八戒道﹕「你假做甚麼靈感大王﹐專在陳家莊喫童男童女。我本是陳淸家一秤金﹐你不認得我也﹖」非欲大王認得也﹐正欲修丹之士認得。此時惟有女相出現﹐而無事乎童男也。三个在水底下一場好殺﹐不可仍認作攢簇五行結胎時候﹐乃胎成之後運火十月之攢簇也。

詞云「有分有緣成大道」﹐陰陽交媾也。「相生相克秉恆沙」﹐加火煆煉也。「土克水﹐水漧見底」﹐水得土而凝也。「水生木。木旺開花」﹐木得水而榮也。參禪法﹐則混融而歸一體﹔煉還丹﹐則分見面伏三家。「土是母﹐發金芽﹐金生神水產嬰娃」﹐言土能生金水也。「水爲本﹐潤木花﹐木有輝煌烈火霞」﹐言木火能煆金也。「攢簇五行皆別異﹐故然變臉各爭差」﹐言此煆煉之時﹐𨿽亦攢簇之象﹐而火候情形﹐時時變換﹐皆別異不同﹐故工僧與怪相戰而變臉爭差﹐有由然也。讀者認此詞爲五行生克套語﹐失其妙諦矣。

「二人詐敗﹐引出水而戰。未三合﹐又淬於水。」火功未足﹐未可收伏也。「二人還去索戰」﹐火功再進也。鱖婆對大聖說出「大鬧天宮混元一气太乙金仙齊天大聖﹐如今皈依佛教。大王今後再莫與他戰了。」誇大聖之始末﹐乃以明金丹爲混元一气﹐從八卦鑪中煆煉而成。火功旣足之候﹐急宜退守﹐以待運通超說。卽崔公《入藥鏡》所云「受气吉﹐防危凶。火候足﹐莫傷丹。天地靈﹐造化慳」是也。故下文妖精道﹕「賢妹所見甚長﹐把門緊閉了。」「任君門外叫﹐只是不開門。」行者道﹕「你兩个只在河岸上巡視著﹐不可放他走了。」俱是罷功守城﹐防危慮險﹐恐有「夜半急風雷」之患也。

丹陽祖師曰「水中火發休心景﹐雪裏開花滅意春。」卽怪物髙壘千層﹐閉門不出之候。定性歸眞﹐有自然而然之妙﹔普陀自在之菩薩﹐所以有不期然而自動者矣。菩薩不待行者拜問﹐「不許人隨侍﹐自入竹林裏觀玩。」早知妖精當收伏之時﹐應預制收伏之器﹐對神觀之妙用。非可令人共知也。令大聖「聊坐片時﹐待菩薩出來。」因時候未至﹐自須守待﹐無所用其躁心也。見紅孩兒笑道﹕「你那時節魔業迷心﹐今朝得成正果﹐才知老孫是好人。」正明此時乃嬰兒現相之時。今日之魔﹐亦如紅孩兒﹐非得菩薩運神功收伏﹐不成正果。𨿽了性了命一理﹐而收伏各有時節也。行者心焦﹐恐遲了﹐傷師之命。時過而金丹走失﹐失其命矣。「菩薩分付﹐只等他自己出來。」見金丹之脫胎有候﹐須待其自出來也。

描寫菩薩竹林之妙相﹐皆自天然﹐不假裝束﹐顯男女於一相﹐分淸濁爲兩般﹔忽忙中卻甚自在﹐坐忘內全是條理。神觀法器眞玄妙﹐甘露慈云灑碧空。噫﹗妙哉﹗通天河妖怪根源﹐惟菩薩識得﹔竹林裏削篾做甚﹐豈諸天能知﹖重整家事無多物﹐只手提个紫竹籃兒﹔救取唐僧莫誤時﹐拘不得那著衣登座。未梳妝的菩薩﹐卻像似逼將來的穩婆﹔上澑頭拴籃兒﹐分明是逆流間的漁父。

菩薩念頌子道﹕「死的去﹐活的住﹗死的去﹐活的住﹗」神哉﹗神哉﹗生死機關﹐盡在手中﹐下手妙訣﹐不離口授﹐其顚倒去來之妙﹐言不能顯﹐第就淺義而論﹕「住」者﹐人之主﹐心苗與腎气而交結﹐故成活﹐入我「門」來便是「闊」。「去」者﹐一之亡﹐七情與歹意而俱存﹐故就死﹐到得「敝」時應自「斃」。活者﹐神也﹐气之淸﹐故上達而住﹐得一以成佳妙﹐離人以自主持﹐住其自住﹐非菩薩住之也。死者﹐物也﹐質之濁﹐故下流而去﹐著水則犯法綱﹐如刃則遭劫運﹐去其自去﹐刃非菩薩去之也。經云「菩薩於法﹐應無所住。」今云「住」﹐生於活也﹐活卽無住﹐無住生住也。去由於死﹐死卽住也﹐住故去。頌子之顯義也﹐其祕妙處不能筆顯。

「亮灼灼一尾金魚」﹐忽然自入籃來﹐特菩薩能神觀其候耳。菩薩何心哉﹖溯其本來﹐出自蓮花而無染﹔究其手段﹐由於九轉而歸一。「海潮泛漲」﹐明其降世成精之因緣﹔「掐指巡紋」﹐計其數是還元之時候。「運神功﹐織竹籃﹐收怪現相」﹐以示凡人﹐大慈大悲﹐靈感有如此﹐蓋大王卽一大士之化身。經云「觀音菩薩﹐成就如是功徳﹐以種種形遊諸國土﹐度脫眾生」是也。大士得龍女﹑紅孩﹐而顯了性之宗源﹔大王得童男童女﹐而現了命之根蒂。是一是二。陳家莊眾信人等﹐家家自有靈感大士﹐魚籃之妙相﹐自有收伏靈感大王之妙法﹐柰何不敬信而尊奉之哉﹗

大王收入魚籃﹐唐僧卽已得命﹐老黿仍歸故宅還元﹐卽是通天已成普渡慈航﹐何用打船辦篙。「忽然河中髙叫」﹐從「知悟本成靈」﹐「端的是眞」﹐「怎敢虛謬」﹖放心穩渡勝層冰﹐「歪一歪﹐不成正果「﹔踏蓋站身分左右﹐牽上馬﹐確是河圖。噫﹗白黿背上﹐放出五色毫光﹔通天界裏﹐話盡無生玄妙。返本還元﹐全憑自在﹔脫殼成眞﹐須問佛祖。能上無底船﹐蓋緣此處種靈根﹔取得有字經﹐還從是河經歷去。朝天發誓不差池﹐我問我問休忘記。

第五十回

情亂性從因愛欲神昏心動遇魔頭

悟一子曰﹕《西遊》一書﹐講金丹大道﹐止講得「性命」二字﹐實止是先天眞己之气。修性命者﹐修此一气﹐性命雙全﹐而還歸於一。反反覆覆﹐千變萬化﹐不離其元。

諸篇立說﹐或先明了性﹐而後可了命﹔或先明了命﹐而後可了性。或明了性卽是了命﹐或明了命卽是了性。或端明性﹐而命無二理﹔或端明命﹐而性有同原。或明了性不了命之偏﹐或明了命不了性之昧。或明了命之先先了性﹐了命之後後了性。或明性之不了﹐而落於虛僞﹐或明命之不了﹐而入於妖邪。或明傍門不能了命﹐而反失其性﹔或明枯寂不能了性﹐而無由了命。或明性爲物欲所誘而不能了﹐或明命爲幻妄所誤而不能了。或未能盡知其性之初而不能了﹐或未能盡知其命之妙而不能了。或正言﹐或反說﹐或寓意﹐或設像。或戲謔閒情﹐發本然之理﹔或冷語微詞﹐示下手之功。或隱指其要決﹐或顯露其眞傳。橫豎側出﹐旁通曲諭。千魔方怪﹐無非止講得修「性命」二字﹐止修得先天眞乙之气而已。

首七篇﹐原有倫次。以後﹐或有倫次﹐或無論次。顚來倒去﹐篇篇各有深義。如造化之雕刻萬物﹐並無重復﹐歸總本於一元。《參同契》曰「孔竅其門。」子輿氏曰「引而不發。」惟善讀者能神觀默察﹐而有以自得之耳。如此篇明遇境而遷﹐不能安身立命﹐卽《易》所謂「思出其位」﹐《中庸》所謂「不能素位而願外」之義﹐總由操守不固﹐工夫未到所致。

篇首《南柯子》一詞﹐心地工夫﹐在綿綿無間﹐句句徹透。何以劈提「南柯」二字﹖言世路�﹝左「山」右「險」﹞巇﹐幻如南柯。若有心貪著﹐不能隨遇而安﹐出此入彼﹐便似做南柯夢矣。凡人情境遇最難忍者﹐莫如饑欲﹐故易動者﹐莫如饑寒而思衣食。篇中師徒心和意合﹐歸正求眞﹐所以修性命也。倘遇饑寒﹐自當固窮﹐不可妄動。三藏見樓臺欲化齋﹐行者望气色勸勿入﹐寓有叩侯門而求利達﹐戒冰山而愼行止之意。

「請下馬﹐平處坐下﹐切莫動身。與个安身法兒﹐畫一道圈子﹐叮嚀不可走出圈外﹐只在中間穩坐。」卽素位而行﹐不可願外。此之謂有坐性﹐非果畫一圈子可當玉帳術也。有坐性無坐性﹐不在坐而在位。素位而行﹐便是有坐性﹐不出圈子。一或願外﹐便失坐位﹐𨿽終日癡坐﹐亦是無坐性﹐出了圈子。處富貴如無有﹐有坐性也﹔處貧賤如固有﹐有坐性也﹔處患難如無事﹐有坐性也。隨遇順受﹐悠然自得﹐不坐亦坐。苟胸次擾擾﹐心爲境轉﹐有性無性。出此圈﹐卽入彼圈﹐所謂入於罟獲陷阱之中﹐而莫之知避也。師徒俱端然坐下﹐行者不避千里﹐化齋供師﹐分內之事﹐亦是有坐性而不願乎外。

「直至古樹參天﹐一村莊捨。柴扉響處﹐走出一个老者﹐手拖藜杖﹐仰面朝天道﹕『西北風起﹐明日晴了。』後邊跑出一个哈巴狗兒來。」又道﹕「你走錯路了。往西天大路﹐在那直北下。」又「心中害怕道﹕『這和尙是鬼﹗是鬼﹗』」又「舉藜杖就打﹐行者道﹕『老官兒﹐憑你怎麼打﹐只要記得杖數明白﹕一杖一升米﹐慢慢量來。』老者聞言﹐把門關了﹐只嚷『有鬼﹗有鬼﹗』」「行者道﹕『道化賢良釋化愚。』」「使个隱身法﹐掗漧飯滿缽而回」噫﹗妙哉﹗仙師寓言隱奧﹐莫可測識。讀者謂不過點綴村落吠大﹐野老鄙嗇之情景已耳。豈知乃隱譏有位而竊祿苟容者﹐自謂能識天時而察人事﹐仗勢頭而看風色﹐實爲仰愧俯怍之人﹐乃是天坐性而出圈子者﹐殆卽綱目書莽大夫之流歟﹗

何以見之﹖「古樹參天」﹐非身居木天乎﹖「手拖藜杖」﹐非太乙杖藜乎﹖「村捨柴扉」﹐非傳迹於莽乎﹖「朝天看風﹐跑出哈巴」﹐非看風苟容﹐仰有愧於天乎﹖「你走借了路﹐往西天路﹐在直北下。」不自知面北之非﹐而告人以向西之錯﹐於心有愧﹐故曰「是鬼﹗是鬼﹗」心傍著鬼﹐非俯有愧於人乎﹖「老者舉杖就打。行者道﹕『老官﹐只要記得杖數明白﹕一杖一升米。』」蓋惟仗記錄卜升遷﹐止知竊祿自溫飽﹐於心有愧﹐故說﹕「有鬼﹗有鬼﹗」回顧衾影﹐能不自己愧殺乎﹗

篇中八戒曰「我不比那村莽之夫」﹐已下其人注腳。此其人旣非賢良﹐非道可化﹔此又非愚﹐非釋可化。似此仰愧俯怍之徒﹐在位而出位﹐口是心非﹐言詐行違﹐分明老賊﹐誠不如潛形隱面之輩﹐掗取漧飯﹐事親供師﹐反得至恭至敬也。仙師蓋有爲而言﹐所以激勵臣節﹐爲千古立有位之防﹐卽《孟子》齊人之諭﹐賢者自賢﹐愚者自愚﹐此有良貴者所以不願人之膏梁之味也。

唐僧惑於呆子坐牢之說﹐一齊出了圈外﹐坐於公侯之門﹐靜悄悄全無人迹﹐非無人也﹐卽昏夜乞人﹐如在鬼窟裏作生涯也。呆子入見﹐黃綾帳幔﹐象牙牀上﹐白媸媸的一堆骸骨﹐見位至公侯而不修性命﹐明眼人視之終是一堆白骨。呆子灑淚浩嘆﹐「英雄豪傑今安在」一句﹐深可猛省。「見帳慢火光一晃」﹐見石火之易滅。「見桌上錦繡綿衣」﹐見朱紫之惑人。「不管好歹﹐拿出背心」﹐見服官之不擇。「四顧無人﹐誰人知道」﹐見四知之罔畏。「立站不穩﹐撲的一跌」﹐見榮辱之靡常。「把兩个背剪手貼心捆了」﹐見刑法之易罹。唐僧因饑出圈而驚動魔頭﹐呆子因冷貪著而中其機械﹐皆因愛欲而情亂性從﹐不淸自來﹐與魔何尢﹖此修天爵者所以不願人之文繡也。行者得飯到圈﹐不見人馬﹐回看樓臺﹐忽成怪石﹐黃粱未熟﹐瞬息變遷﹐滄海桑田﹐眞堪歌哭﹗總由不能穩坐共守性命﹐妄動出圈﹐貪圖溫飽所致﹐豈不錯走了路﹐闖入妖魔口裏去耶﹖

老翁指出「金�﹝左「山」右「兜」﹞山金�﹝左「山」右「兜」﹞洞獨角兕大王」﹐兜鍪爲首鎧﹐爭戰之具。兕加獨角爲亢﹐王加獨角爲主﹐出位兜詛不肯寧靜﹐亢主不臣之象﹐比之古之歡兜然。故篇首敍師徒正行處﹐忽遇大山﹐點綴出石多嶺峻﹐三藏兜住韁繩字樣。早以峻嶺襯出崇山﹐以兜韁映帶歡兜。至此處忽作「�﹝左「山」右「兜」﹞字﹐寓放歡兜於崇山之義也。歡兜與共工相助爲虐﹐作亂於聖世﹐不臣之甚﹐出位之尢者﹐仙師特引以爲聖僧魔頭之諭。老翁現相﹐稱山神土地﹐收下齋缽﹐「待救出唐僧﹐還奉唐僧﹐以顯大聖之至恭至孝」﹐明山神非越位濫受﹐見大聖爲分內恭敬也。

大聖找尋妖洞索戰﹐魔頭聞言歡喜﹐道﹕「自離本宮﹐未試武藝。」收其歡喜﹐兜詛出位﹐好動之情﹐非可以動勝也。行者戰不能勝而焦躁﹐丟起金箍棒﹐變作千百條﹐是以動聊動﹐而益以就其動。動圈套﹐老魔取出圈子﹐把金箍棒收做一條套去﹐全歸於動。而動者不可收拾﹐皆由我一念之動自先主張也。故曰「道髙一尺度髙丈﹐性亂情昏錯認家。可恨法身無坐位﹐當時行動念頭差。」

第五十一回

心猿空用千般計水火無功難煉魔

悟一子曰﹕兕者﹐丑土﹐在人爲意﹐意放而肆無忌憚﹐則心隨意轉﹐無所主持﹐失其把柄﹐是昧卻定理﹐而套去金箍棒矣。「大聖空著手﹐滴淚叫道﹕『豈料如今無主杖。』」言沒了主意也。人能主意以格天﹐天不能彊人以主意。若意被物迷而身遭困厄﹐不知自反﹐徒虔心告天﹐是猶失意罪臣。沒有棒弄﹐惟事修詞飾敬以希君聽﹐𨿽稱「戰栗屏營﹐深躬以聞」﹐極盡情文﹐有何裨益﹖適以成其斯昧而已。

大聖上天啟奏一段﹐刻畫人臣詐妄之狀﹐爲君者亦何能取臣心﹐而使之主誠悃乎﹖玉帝降旨﹐可韓司同大聖去查。《周本記》以何姓爲韓後。韓者﹐何也﹐言可作如何而諮詢之義。故細查繳旨﹐而五帝亦不自主﹐卽著孫悟空挑選天將。天師許旌陽亦曰「但憑髙見選用天將」而已。

行者旣選李天王父子﹐又選雷公合力﹐而玉帝一如其所請﹐見天帶﹑天師亦不能爲之主也。哪吒太子使出法來﹐變化多端﹔魔王取出圈子﹐望空拋去﹐把六般兵器套去﹔鄧﹑張二公不敢放雷﹐天王道﹕「似此怎生結果﹖」見天神亦不能爲之主。再請彤華宮之火徳縱火﹐把火龍等又套去﹔再請烏浩宮之水徳灌水﹐水都往外出來﹔見水火爲無情有質之物﹐亦不能爲之丰。再將自已毫毛變做小猴﹐把小猴又套去﹐收了本相﹐見遠取無益﹐漸有近取諸身之義。不知在皮毛間致力﹐又何足以制其一意之放蕩乎﹖

眾神計議道﹔「魔王好治﹐只是因子難降。除非得了寶貝﹐後可擒妖。」蓋降魔之計﹐莫先奪魔之所恃﹔奪魔之恃﹐莫先善己之所用。故鄧﹑張二公道﹕「若要行偸禮﹐除大聖再無能者。」偸者﹐潛移默運之謂。爲仁由己而不由人﹐惟能反躬刻責﹐潛移默運於心中﹐自可忽得故物﹐非可因偸桃﹑偸丹而淺解其爲長技。故行者偸入妖洞﹐而忽見金箍棒﹐此偶然忽悟﹐而主杖還歸於本人也。然不保其復失者﹐以偸見爲一隙之明﹐未能洞見全體﹐而終難脫彼圈套也。

土居中宮﹐金﹑木﹑水﹑火﹐環相爲用﹔分寄四隅﹐金﹑木﹑水﹑火﹐環相爲體。離本官而偏勝﹐或土積而金埋﹐金箍棒套矣﹔或土障而水阻﹐水勢不勝套矣。土之爲正﹐爲至神﹔爲邪﹐亦爲至神。此丑土竊弄其圈﹐而善套諸物也。故脾敗則病危﹐意邪則事亂。善歧黃者﹐務理其脾﹔善生理者﹐先伏其意。意能害心而亂五徳﹐卽土能害性而亂五行也。夫欲收伏意土﹐非思慮﹑智謀﹑威力﹑彊制之所能致功﹐此天神﹑雷公﹑火徳﹑水神之所以無用也。故提綱曰「心猿空用千般計﹐水火無功難煉魔。」

第五十二回

悟空大鬧金�左「山」右「兜」洞如來暗示主人公

悟一子曰﹔慧禪師回﹕「有物先天地﹐無形本寂寥。能爲萬象主﹐不逐四時凋。」指炯炯不昧﹐無形無息﹐天性之眞去處而言。此篇如來示者﹐卽指示此也。言爲意之主者在虛中﹐知意之主者在坐照。惟得主人公﹐而意土可定﹔惟知主人公﹐而主人公可得。若涉聞見智識之力﹐而欲情定意寧﹐是猶請天神﹑雷將﹑火徳﹑水星﹐而終難出其圈套。卽有偶覺暫悟﹐忽得故物之時﹐亦如偸營劫寨﹐偏師奇兵之剽掠而已。

「行者偸得金箍棒。又要偸他圈子﹐做掏摸買賣﹐見圈而不知圈爲何物﹐不能下手。只見火器明晃﹐如同白日﹐見一切套去兵器等物﹐卽滿心歡喜﹐跨龍縱火而回。」此卽偶覺暫悟而忽得故物﹐所謂逐末昧本﹐旋得而難保旋失也﹐其「八戒﹑沙僧﹑長老仍捆住未解﹐白馬行李亦在屋裏﹐」如何走得路耶﹖故老魔道﹔「賊猴啊﹗你枉使機關﹐不知我的本事﹗」誠不知本也。諸神以爲得志﹐一齊再戰。「眾神靈依然赤手﹐孫大聖仍是空拳。」蓋煙火之明﹐何能燭迷天之昧﹖毫無執持﹐莫可致力﹐其柰意土之妄動何﹖故老魔叫﹕「小的們﹐動土修造。」要「殺唐僧三眾謝土﹐大家散福受用」。土動則傷性害命﹐言下分明。

「火徳怨性急﹐雷公怪心焦﹐水伯悶無語。」均聰明才識﹐憶逆謀度﹐乖和失中之象。其致此之由﹐非如來慧眼觀看﹐何能瞭然﹖「如來」者﹐無所從來﹐亦無所去﹐卽「天之所以與我無可損益者」是也。「慧眼」者﹐卽本性靈明﹐返現內照﹐表裏瑩徹﹐纖毫弗存﹐不迎不隨﹐自然明淨﹐明鏡止水是也。「行者早至靈山﹐四方觀看﹐忽聽有人叫道﹕『孫悟空﹐從那里來﹖』」非果至靈山也﹐靈臺方寸地卽是﹐忽然悟到如來境界﹐故曰「初來貴地。」如來曰「你怎麼獨自到此﹖」蓋人所不知﹐而己所獨知之地。

「如來聽說﹐將慧眼遙現﹐早已知識﹐對行者道﹔『那怪物我𨿽知之﹐但且不可說破。』」云此物惟須自己了悟﹐難假言說﹐所謂「無法可說﹐是名說法」也。又道﹕「我這里著法力助你。」「行者道﹕『如來助我什麼法力﹖』如來卽令十八尊羅漢開寶庫﹐取十八粒金丹砂﹐各持一粒﹐與悟空助力。陷住他﹐使他動不得身﹐拔不得腳。」』妙矣哉﹗「十八」者﹐「木」也﹐解作木能克土爲助力﹐乃據理空談﹐叫人何處致力﹖十八粒金丹砂﹐令十八尊羅漢取之﹐各取一粒也。「十八」加「各」爲「格」﹐言能格此物﹐方能收此物﹐所謂「打開金寶藏﹐令人各認取」也。故欲誠意必先致知﹐致知在於格物。「物」字從「牛」﹐《說文》云「牛爲大物。天地之數﹐起於牽牛。」天地得牽牛而成運﹐人身得誠意而協中。

然何以十八粒金丹砂又盡套去﹖金丹而曰「砂」﹐金丹之膚鞟也。仙師特下此一轉者﹐惟恐學人誤認格物爲博物。而未明格物之精義﹐終不能致知。必能知至﹐方謂之能格物。若只相物而不能眞知﹐𨿽相盡羲皇以來之書﹐胸羅甲乙﹔格盡宇宙以內之物﹐博綜動植﹐仍是遠涉泛求﹐騖外逐末﹐與性命無關。所謂「自笑從前顚倒見﹐枝枝葉葉外頭尋」也。亦何能使此物身不動﹐腳不挪﹐被伊—一圈去﹖「十八羅漢个个空手停雲」﹐名稱搜羅滿腹之漢﹐實爲停雲空手之尊﹐格安在哉﹖必能知之至﹐然後能格之荊擇善﹐則格之盡﹔惟精﹐則知之至。擇善以明理﹐惟精以執中﹐始能降伏此物而無難。如來令降龍﹑伏虎二尊在後吩咐者﹐吩咐此也。「二尊對行者道﹕『悟空﹐你曉得我兩个出門遲滯者何也﹖』行者道﹕『不知。』」惟知此降龍﹑伏虎之要妙﹐而後爲格之盡﹐知之至也。

羅漢道﹕「如來吩咐﹕『失了金丹砂﹐就叫孫悟空上離很天太上老君處尋他蹤迹。』」老君爲《鼎》卦之五爻﹐五虛中而能容物﹐故能止意而不動。金剛琢爲鼎之黃耳﹐剛以柔節﹐金而兼玉﹐始終如一﹐故能套諸物而無遺。前第六回

用此寶貝﹐打中大聖之時﹐詮解已悉。此明老君失中之由﹐在於童子昏昧﹐非眞老君失其虛中﹐而令意土紛擾也。明人心自有靈童﹐而昏昧不覺﹐以致率意冥行﹐爲邪作怪﹐使性命莫保也。夫以化質之器具﹐而反爲害聖魔頭﹐總此一物之縱放出入而且。此收伏還返之機﹐貴自己密察﹐而非他人能助。

「行者眼不轉睛﹐東張西看」﹐神觀也。「忽見童兒盹睡﹐靑牛不在﹐道﹕『老官﹐走了牛也﹗走了牛也﹗』」正尋著腳色﹐眞知實見也。「童兒忽醒」﹐如夢始覺。「今已七日」﹐「七日來復﹐天心復見」之候也。查出偸去金剛琢﹐方爲物格而知至矣。「老君執芭蕉扇」﹐執淸虛之气而致虛中之物﹐卽執中存誠之義。「髙叫﹕『牛兒﹗還不歸家﹖』那魔卽認得主人公﹐一扇而圈子丟﹐再扇而本相視。」所謂「一聲喚轉靈童子﹐二气還虛本太淸」。「老君跨牛歸天﹐眾神取兵回去﹐師徒整裝離洞。」意定心寧﹐妙在如來之慧眼指示。學道者各具如來之慧眼﹐柰何獨不自認主人公哉﹖

篇中老君道「七返火丹﹐喫了一粒﹐該睡七日」之語﹐另有妙諦。「七返」爲煉成之神火﹐服食之後﹐醉骨酥筋﹐原有七日大休歇﹐正是大醒﹐非大寐也。仙師特於昏睡放牛處﹐閒閒逗露耳。還丹之妙﹐各篇已經盡泄﹐明考察焉。

第五十三回

神主吞餐懷鬼孕黃婆運水解邪胎

悟一子曰﹕行者敬師﹐𨿽取非其有﹐猶不失一片恭孝之心。土地之言﹐大似爲親受污定論。彼竊祿而苟容﹐衣錦而猴冠者﹐分明是柴扉老杖藜﹐狗吠金�左「山」右「兜」洞﹐裝衣露骨而已。均任意出位﹐全無坐性。𨿽僥幸得免﹐能不愧死﹖

三藏道﹕「早知不出此圈﹐那有此殺身之害。」行者道﹕「都因你不信我圈子﹐卻叫我受別人圈子。」蓋人圈我圈﹐總屬一圈。二「人」合意同「土」而成「坐」﹐人不合意而離土﹐則人自人﹐土自土﹐卽無坐性而出圈。所爭在一念﹐離合之間﹐而誠妄分。出此入彼﹐惟貴自知。如來指示根源﹐誠坐性離合之覺路﹐安身立命之正法也。故曰﹔「滌慮洗心皈正覺﹐餐風宿水向西行。」

上言修性之根源﹐至矣盡矣。然聖人言盡性以至於命﹐未嘗專言性也。謂性之盡者命之至﹐命卽在盡性之中。是聖人以適中不易之道﹐範圍天下後世﹐使智﹑愚﹑賢﹑不肖﹐咸能俯而就﹐跂而及也。故罕言命﹐以其理爲至微﹐恐啟人以幽隱難知之端。惟於《周易》陰陽交泰之道﹐《坎》《離》旣濟之妙﹐萬物化生之機﹐娓娓言之而不倦﹐初未嘗絕人以自至也。此下三篇﹐明修命而結聖胎﹐在得先天眞乙之壬水以成眞﹐非可執一已以修﹐而成孤陰孤陽之假象也。

嘗讀《外彜雜誌》﹕「東北海角有女人國﹐無男子。照井卽有孕﹐生女也。」篇中稱「西梁女國」﹐卽指其地﹐將借以寓男子一身純明無陽之象。鐘離公曰「涕唾精津气血液﹐七般靈物總皆陰。若將此物爲丹質﹐怎得飛神上玉京﹖」蓋男子自破體以後﹐先天眞陽已泄﹐非惟精屬阻﹐气亦屬陰。若執一身修命而欲返眞陽﹐卽《參同契》所云「牝雞抱卵﹐其雛不全。以女妻女﹐以陰煉陰。胡爲乎而絪縕﹐胡爲乎而化生」也。修丹之士讀仙眞上聖諸書﹐有「男子懷胎﹐與婦女無殊」諸語﹐遂思以自家精血交結丹胎﹐作身裏夫妻之妙。此無眞師指示﹐誤認玄旨﹐便是三藏﹑呆子渴飲子母河水﹐而結就鬼孕﹐致成身患也。

「那婆婆哈哈的笑道﹕『你們在那邊河裏喫水來﹖好耍子﹗好耍子﹗」』似此朦昧﹐眞堪絕倒。婆子說出子母河﹐迎陽館驛﹑照胎泉。」言子母合流而俱純陰﹐迎陽驛遞而非駐驛﹐照胎得雙而惟生女﹐絕無陽也。人苟煉陰結胎﹐有形成質﹐分明是「血團肉塊」。「男身旣無產門﹐如何脫出﹖」非從「脇下裂窟窿」﹐卽「錯了養兒腸﹐弄作胎前脖。「輕手穩婆」。不知何處下手﹐「只恐擠破漿包」﹐還須用藥墮胎。此等冷語舉動﹐處處機鋒﹐無非扮演出一劇謬作妄爲﹑尋死覓活醜態﹐以譏刺世人癡愚也﹐不可作戲耍打揮看過。

婆子指出﹐「正南上有解陽山破兒洞﹐落胎泉。」夫三藏﹑呆子所飲子母河陰水﹐尙未至迎陽驛館﹐未染陽气﹐可云解陰﹐何以云解陽﹖蓋以人不解此水爲眞陽﹐特著「解陽」二字以名山﹐謂能解此陽水之眞源﹐始足以破陰水之假結﹐非可認破陰胎爲解陽也。正南者﹐《離》明正陽之位。泉者﹐井也。井爲《坎》《坎》中有眞陽先天眞乙之壬水﹑乃《坎》《離》交感之地﹐絪縕之中﹐激而成眞。三元八卦﹐皆不離眞乙之水而變。自開辟以來。凡有形質者﹐莫不由此而成變化。故聖火取此眞水﹐吞入腹中﹐點我陰汞﹐則一身陰邪之气﹐悉皆消滅﹐卽《悟眞》所云「潭裏日紅陰怪滅」者是也。

眞陰眞陽之義﹐篇中一詩甚明﹐明者自能解識。此稱「如意眞仙」﹐「攺作聚仙庵﹐護住落路泉」者﹐人能得此眞水而修身﹐無不如意。原是眞仙水之所在﹐卽仙之所聚﹐非可輕易而得之﹐能無護住哉﹖但欲求眞水﹐須要錢財買辦。若無錢時﹐只可挨命。婆子之言﹐句句指迷﹐眞有救世婆心﹗

行者聞言﹐駕雲到山﹐見老道人備述通名。而眞仙發怒者何﹖蓋眞乙之水﹐順道而取之則成人﹐逆而取之則成仙﹐順取則易﹐逆取則難﹐易則如意﹐難則未得如意。玆之拂怒戰爭﹐諭逆取而難得﹐如意而不得如意也。不得如意﹐捨不得善財之故。此所以忽提「聖嬰大王」﹑「善財重於」﹐彼此較論。其間若無黃婆調劑﹐從中取事﹐終難下手。沙和尙屬土﹐卽黃婆也。「行者徑返村捨﹐叫沙和尙乘機取水。和尙取出寶技﹐打倒道入﹐取了水去。」明非用黃婆寶杖﹐不能得水也。行者「奪過眞仙如意鉤」﹐眞乙到手也。「折爲兩段」﹐「又一抉作爲四段」。鉤者﹐乙也。蓋以眞乙化兩儀﹐兩儀化四象也。眞仙又稱先生﹐所執者鉤﹐所護者水﹐隱括先天眞乙壬水之義。「笑呵呵﹐駕雲而返」﹐見不如意而逆取﹐適得如意也。

詩中之義﹐卻有深味。言若煉眞鉛之陽﹐必須此眞陽之壬水。壬水﹐卽眞鉛也﹐故曰「眞鉛若煉須眞水」﹔得此眞水之陽﹐而調和我眞汞之陰﹐則我之汞自幹﹐故曰「眞水調和眞汞幹」﹔然眞汞之陰﹑眞鉛之陽不相配合﹐難得其气﹐是有形質而無母气﹐不能成丹﹐故曰「眞汞眞鉛無母炁」﹔務必加靈砂飛升之靈藥﹐有气無質者﹐方是仙丹也﹐故曰「靈砂靈藥是仙丹」﹔若只就一身而修﹐不過咽津吞气﹐吸邪餐液而已﹐縱成胎象﹐乃是純陰之病﹐故曰「嬰兒枉結成胎象」﹔惟有黃婆調和金水﹐而施功下手﹐則爲眞妙之道﹐故曰「土母施功不等閒」﹔明此者﹐卽是「推倒旁門宗正教﹐心君得意笑容還」矣。

此水「只消一口﹐就解了胎气」。卽眞乙之气入鼎點汞﹐解造作之鬼孕﹐成自然之仙胎﹐有一舉兩得之妙。彼吞陰餐質者﹐豈非口業自禍哉﹖故結云「洗除口孽身漧淨﹐銷化凡胎體自然。」篇中老婆子說出「要割肉做香袋」一段﹐是言取水之時﹐大用現前﹐如入虎穴取虎子﹐有性命之關﹐不可不小心愼防之意﹐然已伏下文女國之可畏矣。

第五十四回

法性西來逢女國心猿定計脫煙花

悟一子曰﹕修丹之士﹐才聞眞乙之气﹐由陰陽交感而結﹐途謬猜爲男女配偶﹐待時采取而得﹐是來後天濁亂之陰﹐而非采先天眞乙之气也。盲師以迷引迷﹐決裂至道﹐此等造作﹐不惟傷命﹐並亂法性。仙師特借西梁女國爲諭。詩曰「國內純陰獨少陽」一語﹐燎然斬截。蓋男女媾精﹐萬物化生。女得之爲人種﹐男得之爲仙種。交媾迥別﹐順逆不同。女國老少婦女﹐一齊鼓掌歡喜道﹕「人種來了﹗人種來了﹗」言以女見男而喜悅﹐不過求順其所欲﹐而爲順則成人之化生已耳。至迎陽驛照胎泉﹐一路所見﹐貴賤服飾﹐都是形容純陰無陽之景象﹐明人道尙未能成﹐何由成仙作佛﹖

驛丞啟奏﹐女王便滿心歡喜﹐稱「夜來夢見﹐乃今日喜兆」﹐道﹕「我國中自混沌開辟之時﹐累代帝王﹐更不曾見个男人至此。我願與他陰陽配合﹐生子生孫﹐永傳帝業。」夫亙古及今﹐從無與男人陰陽配合﹐生子生孫。今見男人而欲順其所欲﹐成開辟以來希有之事。是猶亙古及今﹐從無與女人陰陽配合﹐順其所欲﹐而成仙作佛者。卻見女人而欲與配合﹐順其所欲﹐成開辟以來希有之事﹐豈不是夜來做夢耶﹖故成仙作佛﹐𨿽不能離男女化生之道﹐第非形交而順其所欲﹐乃神交而逆用其機也。此女見男爲可喜者﹐男見女爲可哀﹐哀其能喪我眞元﹐而性命隨之矣。惟在煉性忘情﹐通境逆制爲要。

「太師﹑驛丞到館議親道喜﹐侍立稱臣﹔說吉夢﹐誇國富﹔傳旨排駕迎親﹐鋪設擺宴﹐列婦女﹐盛鑾輿」﹐描寫奇遇易搖之境。「女王近前扯住三藏﹐嬌語叫道﹕『哥哥。』同攜素手﹐共坐龍車﹔倚香肩﹐偎桃腮﹔會宴擇吉﹐成親登位」﹐極擬銷魂奪志之事。「又見笙歌韻美﹐紅粉妖燒﹔十指尖尖﹐捧杯安席﹔一張交椅﹐龍牀請坐﹔嬌滴滴笑道﹕「禦弟哥哥又姓陳。」又道﹕「我與你添注法名﹐好麼﹖」以女而添男﹐分明「好」字﹔以「陳」而稱唐﹐隱示東來。「哥哥﹑你我」之稱﹐宛然兩口﹔問姓書名之態﹐曲盡多情。夫人情之最易動者﹐莫如女色﹐而況乎一國女色之王﹖而況乎一國女色之主而惟我一人是愛﹖而況乎一國女色之王﹑之美﹑之富貴﹐而禮儀備至﹐千嬌百媚﹐智慧多情﹐並肩倚腮﹐爲開辟以來希有罕遇﹐而處於必不可拒之勢﹐萬分難制之時﹖危哉﹗危哉﹗

評者謂三藏八十一難中﹐當以此爲第一大難﹐詢知言哉﹗所賴以起死回生者﹐幸有行者「假婚脫网」一計。行者道﹕「師父只管允他﹐老孫自有處治。」天下之理﹐剛者可以柔制﹐柔者不可以剛制。女國﹐柔道也。女王招夫而遜位﹐柔而更柔﹐柔之至者剛之至﹐我將何以用我剛神哉﹖行者道﹕「師父放心﹐到此地﹐遇此人﹐不得不將計就計。」蓋彼以至柔制我﹐我卽以其至柔禦彼。凡彼之柔﹐皆爲我用﹐又柔之至者也。

何以故﹖取經之道﹐必經女國地﹐不可避也﹖女國惟人﹐人不可傷也﹐務在得其通關信寶﹐兩全其美而後可。三藏道﹕「徒弟﹐我們在這里貪圖富貴﹐誰去西天取經﹖卻不望壞了我大唐帝王﹖」行者道﹕「你若執法不允她﹐她便不肯倒換關文﹐不放我們走路。俏或意惡心毒﹐喝令多人割了你肉﹐做什麼香袋。」此寓言我大國而眞陽受傷也。又道﹕「我等豈肯善放﹖一定要和她動手。」「這一國的人﹐卻不是怪物﹐還是一國人。若打殺無限平人﹐你心何忍﹖」此寓言彼小國而眞陰受傷也。《悟眞篇》曰「大小無傷兩國全。」言彼旣無傷﹐我亦有濟﹐方成妙道。行者預定定身法﹐而設「假親脫网」之計﹐只騙他把通關文牒用了印﹐交付與我﹐以便西行﹐「一則不傷她的性命﹐二來不損你的元神」﹐豈非彼此無傷﹐兩全其美﹖此假親﹑定身而脫网者﹐無非爲得其通關寶櫻若無女國之通關寶印﹐無路取經﹐故必須女王添注法名﹐親手畫押也。西女爲取經之正路要站﹐所以設有迎陽驛﹑照胎泉﹐與他國之通關牒文不同。

「三藏並倚香肩﹐同登鳳輦﹐到西關之外。」行者三人「同心合意﹐結束整齊」。「長老對女王拱手道﹕『陛下請回﹐讓貧僧取經去也。』」八戒至駕前嚷道﹕『我們和尙家﹐和你這粉骷髏做甚夫妻﹖』」一聲喝破﹐須知國色不過骷髏﹐假親無非爲道。一得關文應解脫﹐三人同志切防危。《敲爻歌》曰「奪走煙花斷淫欲﹐行禪唱詠胭粉詞。」《丹經》曰「不色之色乃眞色﹐不交之交乃神交。」此法性西來﹐計脫胭花之的旨也。

女王於牒文內獨提出「陳」字﹐明自東部抵西。東爲《震》男﹐西爲《兌》女﹐噫﹗《震》《兌》交歡﹐似世法而非世法﹔陰陽配偶﹐假夫妻而是夫妻。順而不順﹐逆以成其順﹔用而不用﹐潔以善其用。離女色不離女色﹐眞交媾非眞交媾。「路旁閃出女子」﹐忽把唐僧攝去﹐煙花風月之間﹐可畏也哉﹗

第五十五回

色邪淫戲唐三藏性正修持不壞身

悟一子曰﹕此篇明女色傷人﹐其毒與蠍相敵﹐故曰「毒敵山」。稱「琵琶洞」者﹐象蠍之形。蠍至成精﹐陰毒無比﹔女至淫邪﹐傷人益甚。行者傷其頭﹐八戒傷其口﹐如來痛難禁﹐菩薩不敢近﹐俱形容其毒之不可當﹐非蠍狀婦人﹐是婦人狀蠍也。

上文國色之女﹐處女也﹐人也﹐取經必由之正路﹐非得其掌國之信寶﹐不可以西行。能假婚定身而脫网﹐不但修命更修性。此風月之女﹐淫女也﹐取經誤走之邪徑﹐若遭其傷人之馬鉤﹐必至於中毒。倘不能堅持眞性而沾染﹐不但害性並害命。故遇國色之女﹐以修命之術修性﹐性由命全﹔遇風月之女﹐以修性之眞修命﹐命由性保。提綱「色邪淫戲」﹑「性正修持」所由著也。

西梁女輩都道「是白日飛升之羅漢」﹐「錯認了中華男子」﹐正指女國乃修丹者白日飛升之眞去處﹐不可錯認了中華男子爲人種﹐而不知其有如此超脫也。悔悟回朝﹐無損有益。唐僧當第一大難之中﹐而行第一大用﹐在得女工通關信寶﹐添注名字之妙。仙師恐世人彊猜妄想﹐謂有所沾染而得之﹐乃拋身入身﹐至於壞身﹐而莫之能救﹐故又設此一諭﹐以示儆戒。

靑石屏門堅牢﹐未易打破﹔蜜蜂采花貪戀﹐最難分解。「人肉餡」﹐包藏禍心﹔「澄沙餡」﹐隱充國色。「富貴榮華」﹐猶堪共賞﹔「淸閒自在」﹐獨嗜歡娛。「正好念佛看經做道伴」﹐分明佛口蠍心﹐如羊伴虎﹔莫道「百歲和諧眞个是」﹐須知猴頭佛手﹐倒馬鉤豬。女主是人動以禮﹐猶可將計就計﹔此怪是邪欲害命﹐急直彊打精神。劈破遞素饃﹐三藏幾乎打開一藏﹔囫圇與葷包﹐道心卻能不露人心。兩个攀談恐亂性﹐二徒急救是防危。奮勇相持﹐方識婦人兵器利﹐那怕你八卦鑪中煉過鬧天金箍額﹔濫淫賤貨﹐罵她哄來做老公﹐空費了髙老莊上磨成拱地鐵嘴鋒。

善哉三藏﹗眞僧眞戒體﹐雨意雲情不見不聞全然不動念﹐煆就我萬兩精金﹔妖哉婦人﹗陰邪陰毒手﹐摩弄捆縛一聲一遞叫道好夫妻﹐幾吸人一腔骨髓。慈哉菩薩﹗明其腳﹐知其尾﹐指其本身降伏處﹐除非特達光明﹔神哉昴星﹗現其相﹐昂其頭﹐髙其叫喝死在坡﹐眞个見…………左「日」右「見」雪消。陽官臨而阻精伏﹐潭日紅而陰怪滅﹐誰在正性修持﹐不使物欲搖亂而已。故曰「割斷塵緣離色相﹐推幹金海悟禪心。」

嘗讀釋典﹐姚秦鳩摩羅什﹐神僧也。著《實相》二卷﹐誦於艸堂寺。姚興及羣臣大徳沙門千餘人﹐肅容觀聽。羅什忽下座謂興曰「有二小兒﹐登我消欲障﹐須婦人。」興乃召宮女進之﹐一交而生二子焉。此眞僧何以破葷﹖興又逼令妓女十人﹐別立解捨而受之。此與抱琵琶何異﹖彼時諸增多效什受室。什乃聚鍼盈缽﹐謂諸僧曰「若能見效食此者﹐乃可畜室耳。」因舉匕進鍼﹐與常食不別。諸僧愧服乃止。蓋什已修成眞金不壞之身﹐故能進鍼生子﹐以消欲障﹐非破葷也﹔受妓以遊戲三昧﹐非抱琵琶也。示寂時﹐薪滅碎形而舌不爛﹐示不朽者在也。未成金丹﹐豈容破葷抱琵琶﹖

第五十六回

神狂誅艸寇道昧放心猿

悟一子曰「如來說﹕「諸心皆爲非心﹐是名爲心﹐所以者何﹖過去心﹐不可得﹔現在心﹐不可得﹔未來心﹐不可得。」蓋心體空空﹐物物而不物於物﹔無內無外﹐廓然大公﹔不迎不隨﹐行所無事﹔如鑑如谷﹐物來順應。如是﹐則𨿽萬變紛拿﹐而此中瑩然﹐未嘗與之俱擾﹔寂然﹐未嘗與之俱馳﹐卽此便是心。若物未至﹐而有迎物之心﹔物旣至﹐而有滯物之心﹔物已去﹐而有逐物之心。是卽如來所說「諸心皆爲非心」。非心害心﹐塵積而鑑暗﹐垢壅而谷窒矣。故有心乃是放心﹐無心方是收心。

然養心於無﹐則又有無所而仍放﹐放則性昏命搖而趨於死﹐心之所以爲死之根蒂也。惟心死而性徹﹐性徹則命定﹐而復於生初。長生之訣務死心﹐無心之訣務死心﹐死心之訣務忘機﹐忘機之訣務養气﹐養气之訣務恬靜而不狂。此三篇﹐首言著意有心之爲害﹐中言著意無心之爲害﹐終言著意有心無心之並爲害。直到如來面前一棒打死六耳獼猴﹐方結出死心妙諦。噫﹗說到這里﹐無人深識﹐無人承當﹐故仙師不得不出其辯才﹐散天女微妙舌根﹐敷演三則﹐以昭示來。玆識與不識﹐非所逆計也。

篇首統冒一詞﹐云「靈臺無物謂之淸」﹐言心體本虛也﹔「寂寂全無一念生」﹐心體本無物﹐故心貴無心也﹔「猿馬牢收休放蕩﹐精神謹愼莫崢嶸」﹐言有心卽放也﹔「除六賊﹐悟三乘」﹐死心以收心也﹔「萬綫都罷自分明」﹐心死而性復也﹔「色魔永滅超眞界﹐坐享西方極樂城」﹐性復而命全也。

三藏遭女魔之難﹐「咬釘嚼鐵﹐以死命畱得眞身。」譬如遇風濤而問維楫﹐歷峻嶺而肅韁銜﹐死心而不放矣。然舟之覆﹐常覆於安瀾﹔馬之躓﹐恆躓於坦道者何也﹖由心放而不能死心之故。「師徒當平陽之地﹐八戒舉鈀上前趕馬﹐催促大家走動。行者把金箍棒幌一幌﹐喝了一聲﹐那馬澑了韁﹐如飛似箭。長老挽不住韁繩﹐讓他放了一路轡頭。」俱狀意馬躁進﹐看意而心放。心才放﹐則主人失守﹐而賊眾豺生。故「正走處﹐忽聽得一棒鑼聲」﹐「坐不穩﹐跌下馬來。」此著意行動而有心﹐心放之爲害﹐卽張拙《見道偈》所云「斷除妄想重增病﹐趨向眞如亦是邪」是也。

賊眾道「我們在這里起一片虎心﹐截住要路﹐專要些財帛。」夫擋要路而專要財帛﹐起一片虎心者﹐都是有心作賊﹐利己害人。虎似好漢﹐而虎心卽是畜生心﹐何論這世那世﹖三藏言「那世裏變畜生」者﹐亦有心勸善﹐欲令這世回頭耳﹐未免又在有心處遭魔。賊聞言所以大怒﹐敲打捆弔﹐無所不至﹐以冀必得﹐不知殺身之禍﹐已踵其後。

「三徒見師父弔在樹上﹐行者肩上背著藍布包袱﹐到前邊叫師父﹐問什麼勾當。三藏道﹕『這夥攔路的要買路錢。因我身邊無物﹐卻把我弔在這里﹐只等你來計較。』行者道﹕『你怎麼與他說來﹖』三藏道﹕『他打得我急了﹐沒柰何﹐把你供出來了﹐是一時救難的話。』行者道﹕『承你擡舉﹐正是這樣供。』」妙哉﹗仙師都寫的是包苴說合的情形﹐弔打虛招的扳害﹐忽入一「供」字﹐曰「沒柰何﹐把你供出來」﹐曰「承擡舉﹐正是這樣供。」分明指的是貪墨弔打﹐衣冠中之大盜﹐而實描寫性命中之危微。

行者誑許多金﹐連包貢獻﹐又引古書「徳者﹐本也﹔財者﹐末也」二語﹐曰「此是末事。」蓋恐此書古僻深奧﹐非念「之乎者也」﹐而爲擋路截劫者﹐所能讀到解說﹐以見舉世學人讀書﹐如此二語也不能讀得。賊道﹕「將盤纏畱下﹐免得動刑﹗」行者道﹕「說開﹐盤纏須三分分之。」曰「就要瞞著他師父畱起些地。」曰「若多時﹐也分些與你。」語語宛肖酷刑禁嚇﹑說事過錢﹑行賄分贓口吻﹔卽聽訟一節﹐而狀有心作惡之爲害﹔卽《大學》「就岸獄之末而釋畏志之本」之義。

行者奮用神威﹐撲殺二賊﹐原未爲過。柰長老旣不顧行者﹐倒走了錯路﹔反姑息艸寇﹐而祝其獨告姓孫之人﹔致激動行者性子﹐「有玉帝天王等諸神﹐隨你去告不怕」之語。此有心爲善之爲害﹐而道昧神狂而心放也。篇中寫得錯綜陸離﹐讀者須當融會貫徹。

「長老懷嗔﹐師徒們面是背非」﹐有心而心放也。「三藏用鞭指道﹕『我們到那里借宿去。』」蓋有心爲善而不辧是非﹐卽是縱賊豢寇而道昧﹐未免錯定作惡之門矣。「行者厲聲叫道﹕『雷公是我孫子﹐夜叉是我重孫﹐馬面是我玄孫﹗』」有心誇慢而神狂也。「師徒艸堂喫齋﹐問性問兒﹐說出惡逆行蹤。行者道﹕『似這等不肖之子﹐要他何用﹖等我替你尋他來打殺罷。」』有心除惡而心放也。「楊子結夥打門﹔見白馬﹐問來由﹐知取經和尙借宿﹔走出艸堂﹐拍掌笑道﹕『兄弟們﹐造化﹗造化﹗冤家在我家裏。』」意動而賊現﹐賊現而道昧﹐道昧而心放。在家裏﹐不放乃放也。「老兒放走師徒﹐賊兵追及長老。行者道﹕『放心﹐放心。』」放而不放﹐不放而放﹐總放也。

大聖提「金箍棒打倒多人﹐三藏在馬上看見﹐慌得放馬奔西。行者取逆子首級﹐到唐僧馬前。」有心誅惡而神狂﹐神狂而心放也。總因有意「大家走動」﹐有心「尋來打殺」放之也。「長老口中念起《緊箍兒咒》來﹐道﹕『我不要你了﹐你回去罷。』行者叫道﹕『莫念﹗莫念﹗我去﹗』說聲『去』﹐遂不見了。」念咒本以收心﹐今反念以放心﹐可知有念乃是有心之放﹐有心之害。心如此﹐非「寂寂全無一念」之旨也﹐故結曰「心有凶狂丹不熟﹐神無定位道難成。」

第五十七回

眞行者落伽山訴苦假猴王水簾洞謄文

悟一子曰﹕猶龍氏曰「人之大患﹐以我有身﹔我若無身﹐又復何患﹖」予則曰﹕人之大患﹐以我有心﹔我若無心﹐又更何患﹖《南華經》曰「吾守形而忘身﹐觀於濁水而迷於淸淵。」予則曰﹕吾守心而忘身﹐觀於濁水而迷於淸淵。何以故﹖有心爲取法。有心爲不善﹐爲取非法﹔有心爲善﹐爲取非非法。一切聖賢﹐皆以無爲法而有差別﹐應捨非法﹐捨非非法﹐捨法何心何有﹖故無守無心﹐明萬法之幽邃矣。

然謂無心而放心於無﹐其爲害甚於有心﹐何以故﹖圓明未照﹐爲善惡混淆﹐所謂茫蕩空也。「大聖起在空中﹐進退兩難﹔還見唐僧﹐更不答應﹐兜住馬﹐卽念《緊箍兒咒》。」放心於無﹐而落於茫蕩空也。豈知無心之無﹐有而不有﹐放而不放﹐所以去得西天。若一味茫蕩﹐如何去得﹖「行者曰﹕『只怕你無我去不得西天。』三藏道﹕『實不要你。』又念眞言﹐更不回心。」是眞茫蕩空矣。大聖只得又起空中」﹐蓋欲無心而並放眞心﹐不能彊人而使之悟是心也。

「忽然省悟道﹔『這和尙負心﹐且告訴觀音菩薩去來。」』觀音者﹐神觀察識之淸淨海也。行者道﹕「那長老背義忘恩﹐反將弟子驅逐﹐直迷了一片善緣﹐更不察皂白之苦。」迷心不察﹐其無心爲害﹐不已甚乎﹖菩薩道﹕「三藏一心秉善﹐你打殺許多艸寇﹐據我公論﹐還是你的不善。」若曰一心爲善﹐而不善之心宜放也。行者道﹕「縱是我不善﹐也當將功折罪﹐不該這般逐我。」若曰心有功有罪﹐嗔心之爲不善﹐而並放其爲善之心﹐其可乎﹖此告訴觀音菩薩者﹐非訴苦也﹐在神觀慧照之處﹐分剖心之宜放不宜放﹐而論定其妙理也。

論到念《松箍兒咒》﹐方是心無拘束﹐復還元體。然「《緊箍兒咒》傳自如來﹐卻無甚《松箍兒咒》」﹐無咒可傳﹐出於自然而然﹐不到如來地位﹐不能解脫也。故曰「我去拜告如來﹐求念《松箍兒咒》去也。」妙哉菩薩﹗放之旣不可﹐松之又不得﹐曰「你且住。」「端坐蓮臺﹐運心三界﹐慧眼遙觀。徧周宇宙。」卽《金剛經》云「應如是住﹐如是降伏其心」﹐已默示無心之妙境矣。「霎時開口道﹕『悟空﹐你師父頃刻有傷身之難﹐不久便來尋你。你只在此處﹐我與唐僧說﹐還同你去取經﹐了成正果。』大聖皈依﹐侍立於寶蓮臺下。」噫﹗一心淸淨觀﹐是佛眞實義﹔定慧不相離﹐住心三皈處。放而不放﹐無心之眞也。故提綱曰「眞行者落伽山訴苦。」

「三藏五更時出了村捨﹐又饑又渴﹔呆子縱起空中﹐仔細觀看﹐一望全無村捨。」是神不守舍﹐有捨而不見捨﹐觀之不眞。如欲療饑﹐而不能得齋﹔欲止渴﹐而不能得水﹐無心之假境界也。故忽見假行者﹐而認爲眞行者﹔見假水﹐而認爲眞水﹔見假行者「無我去不得」之言﹐而認爲眞來纏我﹔見假行者變臉﹐而認爲眞行者變臉﹔見假行者輪棒砑脊背﹐而認爲眞行者輪棒砑脊背。己自一片昏迷﹐能無昏暈在地﹐包袱牒文一並失去而不知﹖此不辧善惡眞假﹐而無心之爲害也。

「八戒托缽化齋﹐無心之間﹐忽見艸舍﹐變容乞飯﹔已得滿缽﹐又遇沙僧舀水﹐歡歡喜喜而回。」蓋以爲其心淸淨﹐空無煩惱﹐若見滿缽矣。豈知「白馬撒韁﹐在路旁長嘶跑跳﹐行李擔不見蹤迹」乎﹖心因求靜而轉紛馳﹐假之亂眞也如是。八戒道﹕「還是孫行者趕走的餘黨﹐來此打殺師父﹐搶了行李。」沙僧道﹕「師父還未傷命。」長老道﹕「好潑猴﹐打殺我也﹗」歸罪行者之趕走賊黨﹐而不歸咎唐僧之趕走行者﹔知師父之未傷命﹐而不知師父之已失心﹔見行者之打殺我﹐而不見似行者之打殺我﹔不見我之趕逐行者﹐而致來似行者之打殺我﹔致來似行者之打殺我﹐搶去包袱﹐而以爲眞行者之打殺我﹐搶去包袱也。師徒識昧目迷﹐總緣無心之故。

八戒要討包袱﹐安息師父於化齋之家。媽媽道﹕「剛才說是東土往西天去的﹐怎麼又有一起﹖」八戒笑道﹕「就是我。」蓋人只一心而眞假分﹐何曾有二﹖眞去則假來﹐假來則所行所見無非假矣。沙僧曰「我去﹐我去。」則亦未免走到假處去也。故曰「身在神飛不守舍﹐有鑪無火怎燒丹。五行生克情無順﹐只待心猿復進關。」言唐僧空具法身﹐而行者之眞神不守﹐如有空鑪而無火煆煉﹔𨿽有藥物﹐而五行各一﹐其性何能成丹﹖必待行者之眞心來復﹐神運烹煉而後可。

「沙僧直抵花果山水簾洞﹐見行者髙坐石臺﹐朗念牒文﹐念而又念。行者擡頭﹐不認得是沙僧﹐叫﹕『拿來﹗拿來﹗』」蓋認假爲眞而眞者去﹐𨿽念念認眞而不見眞﹔認眞爲假而假者來﹐𨿽擡頭遇眞而猶見假。假行者曰「我打唐僧﹐搶行李﹐不因不上西天﹐亦不因愛居此地。我今熟讀了牒文﹐自己上西方拜佛求經﹐送上東土。我獨力成功﹐叫那南贍部洲人立我爲祖﹐萬代傳名也。」奇哉﹗妙哉﹗獨力成功者﹐欲一體孤修以成道﹐卽放心之妄想﹔立祖傳名者﹐欲專心自用以傳經﹐非無心之眞諦。沙僧笑道﹕「自來沒个『孫行者取經』之說」﹐若說行者可取經﹐則卽心可以悟道﹐如來何以必令金蟬轉東到西﹐而授以三人護法也﹖豈不是枉費神思﹐有何實用﹖此處已透起下篇「一體難修眞寂滅」之祕旨矣。故假行者道﹕「賢弟﹐你但知其一﹐不知其二。」一心是眞﹐二心是假﹔一體是假﹐二體是眞。豈可知其一而不知其二哉﹖雙關妙諦﹐貫徹前後文﹐不可忽讀﹗又曰﹔「難道我就沒有唐僧﹖」蓋不識眞心之妙﹐而棄眞從假﹐則假心自現。而唐僧假﹐八戒假﹐沙僧假﹐白馬假﹐一假則無不假矣。西方拜佛求經﹐亦第文焉而已﹐何能身抵其域裁﹖故曰「假猴王水簾洞謄文。」

「沙僧打死假僧」﹐顯出眞土。「到南海拜菩薩」﹐誠溯本窮源之意。「忽見行者站立在旁」﹐可知眞心不離淨土﹐而眞意自會眞心也。菩薩道﹕「悟空到此﹐今已四日。我更不曾放他回去﹐那里有另請唐僧﹐自去取經之事﹖」「你與悟空同去看看。是眞難滅﹐是假易除。」蓋取經必須眞僧﹐眞僧必須眞心。眞假混淆而無以深識吾心﹐則無以深識吾眞。烏乎﹗

第五十八回

二心攪亂大乾坤一體難修眞寂滅

悟一子曰﹕人只一心﹐有心者此心﹐無心者此心。有心﹐有有心之眞假﹔無心﹐有無心之眞假。其相貌體用無二。若未能滅假從眞﹐則二心互持混亂不分﹐是非莫辧﹐何能攢簇五行而修眞寂滅﹖

此篇著筆行文﹐俱寫二心擾亂情狀﹐而提綱注意﹐其實在於「一體難修」句上。蓋「一體難修」之祕﹐卽在「二心擾亂」之內。故只在於打死獼猴之後﹐敍明「依舊合意同心」六字﹔作四句詩﹐以結出攢簇五行修丹本旨。仙師說法傳神之妙﹐可謂鑿鬼竅而拔天根矣﹗

行者﹑沙僧「兩道樣光」﹐一本良心﹐一有疑意﹐已倒射起「合意同心」之義。「二人洞外細看﹐果見一个行者﹐種種一般無二。」是三藏放眞行者時﹐一並放來也。「攪在一處﹐不分眞假」﹐乃伏於自己幽獨之中﹐非他人可代爲認識者。故卽落伽山神觀之目﹐亦所難明。何也﹖二心俱心﹐非外觀所能見而使之一也。卽暗念緊箍之咒﹐亦所難剖。何也﹖二心本一心﹐非咒語所能彊別而使之二也。𨿽有諸天之眼力﹐天正之照妖鏡﹐亦所難辧。何也﹖二心總一行者﹐目力有所不能窮﹐照鑑有所不能及也。卽知己莫如友﹐而後先變轍﹐隱顯殊情﹐不可定也﹔知弟莫如師﹐而始合中離﹐忽來忽往﹐不可測也。甚矣﹐眞假二心之難認也﹗以其至幽至冥﹐而非可以顯迹外貌觀﹐是必仍於幽冥中求之。故入幽冥森羅殿﹐而索之於猴簿﹔而無二心﹐並無一心﹐已於大鬧時一筆勾之矣﹗

說到無心之諦﹐則知二心俱妄。住而聽之﹐自有眞諦。故地藏菩薩道﹕「且住﹗且住﹗等我著諦聽與你聽个眞假。」諦聽者﹐人所不知﹐而己所獨知之地。諦聽俯伏在地﹐須臾知怪。不曰「視」而曰「聽」﹐不曰「聽」而曰「諦聽」。黜聰墮明﹐而以心諦爲聽﹐明之廣而聰之至也。又「不可當面說破﹐不可助力擒他。」何以故﹖蓋心有自欺之力﹐知無縛心之法。知此心者此心﹐昧此知者亦此心。二心互持﹐心自不聽命於知﹐反能悖知而擾幽冥之神﹐故不能擒。諦聽所說﹐誠爲眞諦﹐不可不敬而聽之。曰「佛法無邊」﹐已直指無心之妙境﹐二心之並害矣。

詩曰「人有二心生禍災﹐天涯海角致疑猜。欲思寶馬三公位﹐又億金鑾一品臺。北討南徵空擾攘﹐東馳西逐若虺左「兀」右「貴」。禪門須學無心訣﹐靜養嬰兒結聖胎。」熟玩末二句﹐須知無心方是一﹐眞心不屬心。試聽如來說法﹐有無俱不立﹐色空兩無倚﹐始達妙音也。

二心兢斗至雷音勝境﹐大眾聽他兩口一聲﹐亦莫能辧。觀音特來拜告者﹐知心爲心﹐而不知爲四猴混世﹐擾亂乾坤也。故如來笑道﹔「汝等法力廣大﹐只能普閱周天之事﹐不能徧識周天之物﹐亦不能廣會周天之種類。」言不能格物之盡﹐而深明混世之心耳。

「四猴」﹐指心之四智而言。靈明本於先天﹐知識起於後天。由有後天之智識﹐而先天之靈明因之而擾﹐故必撲滅知識之心﹐而後靈明之心自現。假悟空乃六耳獼猴﹐「六識」之謂也。如來不令起此六識﹐將缽盂圓空之器蓋著落下﹐現出本象﹐卽以靈明之心﹐劈頭一下打死﹐死心之妙諦如是。然此種至今尙存﹐而謂「至今絕此一種」者﹐以有如來之缽盂﹐悟空之金箍棒﹐至今尙存以絕之也。

《書》曰「不識不知﹐順帝之則。」《詩》云「上帝臨汝﹐毋貳爾心。」識知非傳心之妙道﹐一心乃上帝之天心。假行者旣除﹐而假唐僧﹑假八戒自一齊打死﹐夫而後心無歧趨﹐道可潛修。去其心之似道﹐明其道之合心﹐闡合意同心之要訣﹐煉五行攢簇之眞機﹔整裝車馬﹐大道在望矣。故結云「大道中離亂五行﹐降妖聚會合元明。神歸心捨禪方定﹐六識祛除丹自成。」此「眞寂滅」之眞禪﹐「一體難修」之的旨。

第五十九回

唐三藏路阻火焰山孫行者一調芭蕉扇

悟一子曰﹕二心者﹐不但是道心﹑人心間雜﹐卽道心不力﹐半途疑貳者亦是﹔不但是一人二心﹐卽三徒三心﹐而與唐僧不合一者亦是。何也﹖必三家合一而結嬰兒。若只一體孤修﹐難修眞寂滅也。故「三藏遵菩薩教旨﹐收了行者﹐與八戒﹑沙僧剪斷二心﹐鎖籠猿馬﹐同心戮力﹐趕奔西天。」旣結上文修性之要旨﹐又起下文修命之妙義。此篇火焰山者﹐乃火之炎上眞陽也。眞陽必得眞陰相濟﹐而得中和﹐生萬物。苟偏陽無陰﹐則至道失中﹐法性不圓﹐𨿽有千思萬慮之能﹐終成幻妄。走了東西錯路﹐何能收結金丹﹐煉成大道﹖

篇首特冠一詞﹐以示性命妙諦。云「若干種性本來同﹐海納無窮。」言人﹑已無二性﹐非可離人而獨立。「千思萬慮終成妄﹐般般色色相融。」言思慮之神並般般色相﹐總成幻妄﹐切須融化。「有日功完行滿﹐圓明法性髙隆。」言能知人﹑己之性本同﹐而合體同修﹐至功完行滿﹐而法性圓明無上也。「休叫差別走西東﹐緊鎖牢籠。收來安放丹鑪內﹐煉得金烏一樣紅。」言只此自東至西﹐一路爲取經之正道﹐休叫差別錯走西東。謹謹修持﹐收歸自己鑪內﹐方可煉我金烏之陰丹﹐而成一樣之陽丹也。「朗朗輝輝嬌艷﹐任叫出入乘龍。」言得此圓陀陀﹑光燦燦之元本﹐任我乘龍直上天也。

三藏問﹕「秋天反有熱气﹖」八戒疑爲斯哈哩國﹐日落之處﹔沙僧疑爲秋行夏令之故。見路旁莊院﹐一片都是紅﹐不過引起火焰山之气色耳﹐原無深義。老者道﹕「敝地四季皆熱﹐正是西方必由之路。」指明修丹者﹐推此眞陽之處經練而成﹐捨此別無取經之道也。「紅車兒」﹐「熱气糕」﹐又提火焰之气色。逆入火裏﹐下種之妙﹐必須眞陰相濟﹐而後能生育也﹐故曰「若要糕粉米﹐敬求鐵扇仙。」芭蕉扇一扇息火﹐二扇生風﹐三扇下雨﹐乃三陰生而《坤》道成之義。鐵扇仙坐落在西南方翠雲山芭蕉洞﹐西南卽《坤》方﹐《易》云「西南得朋」是也。「翠云」﹑「芭蕉」﹐借碧洞秀郁﹐能消暑气之意。

稱「花紅表裏等物﹐誠求方得」﹐卽「欲求天上寶﹐須用世間財」也。樵子說知鐵扇公主卽羅剎女﹐牛魔王之妻﹐行者不覺大驚。借扇之難﹐想起紅孩兒及解陽山破兒洞故事﹐見羅剎所愛者善財。今不見善財﹐而無花紅表裏等物﹐徑欲空手借扇。豈不又與解陽山破兒洞一轍乎﹖𨿽得毛女通殷勤﹐難解羅剎心頭怒。只因善財不見面﹐一扇推開八萬路。行者﹑羅剎﹐一問一答﹐逐段曲曲描寫﹐總寓言欲求眞寶﹐非財不得﹐任爾令色巧言﹐頑頭彊力﹐亦屬無用也。

行者被陰風刮到小須彌山﹐嘆道﹕「好利害婦人﹗」知婦人不得不近﹐又不容易近也。記得靈吉菩薩﹐訪問消息路程﹐說出「芭蕉扇本是昆侖山混沌開辟以來﹐天地產成的一个靈寶﹐乃太陰之精葉﹐故能滅火」。分明指出太陰之眞水﹐能制烈焰之眞火。若用定風之寶而善法以取之﹐何慮不成大功﹖靈吉助以定風丹﹐誠修持必需之法則也。行者旣得定風丹﹐復回借扇﹐連被三扇﹐巍然不動。如本固邦寧﹐民安國富而求戰﹐有取於人﹐無損於已矣。

「噙丹口中﹐變作蟭蟟﹐入其腹內。」言必推心置腹﹐令其勿隱勿瞞﹐如見其肺肝﹐而後可得其相濟。此非可弄術以欺之﹐在眞誠以動之也。行者道﹕「老孫一生不會弄術﹐都是些眞手段﹐實本事﹐已在尊嫂尊腹之內耍子﹐已見其肺肝矣。」此本理气感通之神用﹐而非有造作之術也。《詩》。云「式飲庶幾」﹐「式食庶幾」﹐乃是以誠相動。故曰「我知道你饑渴了﹐我送个坐碗兒解渴。」又曰「我再送个點心你充饑。」此等恭敬誠求之妙諭﹐眞筆歌墨舞﹐極文人之樂事矣﹗

然我以誠求﹐而彼以僞應者何﹖羅剎先有言矣﹐曰﹔「陷子之仇﹐尙未報得﹔借扇之意﹐豈得如心﹖」子者﹐母之息也。母不見子﹐則無利以悅其心。𨿽用吾恭敬之心﹐而未用我親愛之意。才能得扇﹐而不能得其眞扇。以其情未盡輸﹐而眞寶猶匿也﹐總由我未能深識耳。故行者得假扇而不能辧﹐取而誤用之﹐一扇﹐二扇﹐三扇﹐而火光益熾矣。

夫火爲取經必由之路﹐旣不能別轉無火之方﹔扇爲取經濟火之寶﹐又不可假借無用之物。自必依有力爲之﹐蓋「見金夫而不有躬」也。「頭頂偃月冠」之老人﹐自能深明鑪火中之法物。古仙云「偃月鑪中摘下來」﹐良有祕旨。故曰「若還要借眞芭蕉﹐須是尋求大力王。」尋求大力之義﹐一以結求取眞陰﹐必須善用法財﹔一以起下眞陰走失﹐如大力王之難制。句內包涵要訣﹐如神龍夭矯﹐莫測其首尾。

第六十回

牛魔王罷戰赴華筵孫行者二調芭蕉扇

悟一子曰﹕大力王爲眞陰之主﹐欲得眞陰﹐必先尋大力。牛爲陰土而大力﹐爲魔王則更大﹐謂其易縱而難擒。《參同契》曰「太陽流珠﹐常欲去人。卒得金華﹐轉而相因。」言人身陰精﹐爲太陽之流珠﹐如鉛裏之汞﹐易於走失。若能得金華之鉛气以制之﹐則可轉而濟火之炎﹐以相固結。此牛王之赴華筵﹐而轉得與羅剎相會﹐卽影借金華鉛气之義﹐而因得會合眞明之妙也。心屬火﹐腎屬水。火爲陽﹐水爲陰。猿以諭陽﹐牛以諭陰。其初則同原﹐而繼則相射﹐終相爲用。「五百年前曾結兄弟」﹐溯其由來也。

土地道﹕「這火原是大聖放的﹐」實爲確理。先天八卦顚倒而入於後天﹐《離》火所由偏勝。人見君火之偏勝﹐而不知由己之顚倒致之﹐故曰「你也認不得我了」。曰「五百年前大鬧天宮時」﹐曰「老君八卦鑪內煆煉」﹐曰「開鑪時蹬倒落下餘火」﹐曰「我本是守鑪的道人。」其說井然﹐非牽合之枝論。《離》火非得《坎》水﹐不能濟炎而成中道﹐故必尋求大力﹐以借眞陰。眞陰者﹐水也﹐《巽》女主之﹐非借大力﹐不能必得﹐故須從百方家財之處﹐求大力王也。

然有大力者﹐必有色欲之外誘。「現在積雷山摩云洞」﹐言雷動而雲行雨施﹐恣情縱欲也。「玉面公主﹐百萬家私」﹐言財色兩齊﹐而其欲易縱。「棄了羅剎﹐久不回顧」﹐言罔顧眞陰﹐久而不返。火焰益熾﹐無可相濟。「尋著牛王﹐拜求來此﹐方借得眞扇」者﹐言須戒欲制情﹐保固弗失﹐如夫妻相守而不離﹐然後可得眞陰以濟炎也。「積雷山坐落在正南方」﹐《離》位也﹐後天眞陰之所﹐乃爲外宅次妻﹐非如鐵扇之元配﹐爲先天而有眞扇也。

「行者找尋消息﹐忽見松陰下有一絕色女子﹐手折了一枝香蘭﹐裊裊娜娜而來。」正陰精出現之象。至假意探問﹐托詞激怒﹐以及嚇走跟隨﹐倒懷撒嬌﹐哭笑溫存﹐諸般情態﹐寫得有聲有色﹐恍然如見其形﹐如聞其語。所以明尢物動人﹐堪愛堪憐﹔大力之系戀﹐銷魂奪魄也。

牛王與行者相見﹐話舊敍溫﹐說明善財極樂之故﹐已見善財之宜捨矣。牛王道。「害子之情﹐被你說過﹔你才欺我愛妾﹐打上找門﹐何也﹖」分明道出善財可捨﹐而美色必爭﹐以見大力殉色之由。

大聖叩求周濟﹐借扇息火﹐說到「兄長開天地之心﹐同小弟到大嫂處一行。」言《坎》《離》濟捨﹐爲天地之心﹔夫唱婦隨﹐乃陰陽之道。長兄不到大嫂處﹐則眞陰不相見﹐而眞陽不相濟矣。牛王以欺妻滅妾而狠力爭持﹐總狀其好色不好徳之意。忽聞「早臨安座」之請﹐而罷戰赴筵者﹐言旣迷於色﹐則必耽於酒﹐非此則彼。神情淆亂。沈淪水窟而橫行亂走﹐能不自失其輔身之腳力﹖然酒者﹐水金也。得金華而罷戰﹑有轉而相因之機。故行者卒得金睛獸﹐而變牛魔王﹔魔王卒得散華筵﹑而來會羅剎也。

「亂石山碧波潭」﹐濁中還有淸﹔「蟹介士不知禮」﹐橫行豈無直﹖大聖竊獸變形﹐徑到芭蕉洞﹐讀者謂騙借眞扇之幻術﹐不知乃采取眞陰之實理。火眼金睛之大聖﹐而跨辟水金睛之神獸﹐水火有相見之象。心猿以爲之心﹐牛魔以爲之體﹐心腎有交濟之形。夫見舊妻﹐而親愛益饒﹔妻見金夫﹐而綢繆愈密。形𨿽假合﹐理有眞機﹐其寶不覺吐露其間﹐固有天然之妙用也。極擬夫妻敍闊﹐姿態橫生﹐或終笑中帶妒﹐或肅雍內含嬌﹔或假怒裏默逗眞心﹐或嬌嗔處勾取實話。攜手溫腮﹐躍躍然描畫出戲水雙魚﹔雨意雲情﹐幾幾乎洗不淸巫山十二。讀者謂深得夫婦閨中比暱之情狀﹐然遺卻寓言妙道矣。

其曰「大王寵幸新婚﹐拋撇奴家﹐今日那陣風兒吹你來的﹖」言戀身外之妻而拋身內之妻﹐一朝返顧﹐爲可幸也。其曰「非敢拋撇﹐只因玉面公主招後﹐家事冗繁﹐朋友多顧﹐是以稽畱在外﹐卻也又置得一个家當了。」言被財色外誘﹐迷戀稽畱﹐不能內顧﹐因致外重而內輕也。

「其故意發怒罵道﹕『那潑猴兒時過去了﹖」』又拍胸道﹕「可惜﹗可惜﹗夫人錯了﹐怎麼就把這寶貝與那猴猻﹖抱殺我也﹗」言取經之道﹐非得眞陰﹐不能前進﹐豈能捨眞扇而過去﹖又豈能捨我而得眞扇﹖若夫人就與寶貝﹐僅是錯也。其曰「大主燕爾新婚﹐千萬莫忘結髮﹐且喫一杯鄕中之水。」言身內夫妻爲眞結髮﹐身外夫妻爲離鄕水﹐切勿貪戀情緣﹐忘卻水源也。其曰﹔「我因圖治外產﹐久別夫人﹐早晚蒙護守家園。」言夫妻失位﹐而陰陽偏置﹐欲輔陽光﹐必壯水之王也。其曰「『康者』﹐齊也。』夫乃養身之父。」言陰陽兩齊﹐而艸木芳菲﹔眞陰無陽﹐不能長養萬物也。至並肩俯就﹐交口哺果﹐相倚相偎﹐吐出寶貝﹐明陽尊陰卑而相吞相啖之妙﹐有非形容譬諭所能及者。

大聖得寶﹐暗想出神﹐羅剎酒酣﹐眞情說法。蓋寶貝原是我家故物﹐由於縱欲蕩情﹐喪失眞實﹐以致胡思亂想﹐不能復識。故羅剎道﹕「大王﹐你想是晝夜貪歡﹐被那玉面公主弄傷了神思﹐怎麼自家的寶貝事情也都忘了﹖」世人夢生醉死﹐得此數語﹐大可猛省。「左手大指頭撚著七縷﹐念一聲『�左「口」右「四」﹑噓﹑呵﹑吸﹑嘻﹑吹﹑呼』﹐卽時長一丈二尺。這寶貝變化無窮﹐八百里火焰﹐可一扇而消。」言按住七情之牽掛﹐而運用一气之指歸﹐則眞陽自長﹐而變化無窮﹐九宮八卦﹐莫非此水之妙用。息火濟炎﹐有何難事﹖

大聖眞寶人手﹐演試方法﹐未得口訣﹐搴在肩上。此不能收伏入口﹐變化從心﹐所以不免得而復失也。牛魔王散華筵﹐辟水獸已被竊﹐鉛散而眞汞失馭。解蟹介橫行之因﹐悟悟空偸獸之計﹐見省悔而還返有機。駕雲徑歸翠云﹐羅剎撞罵「天殺」﹐夫妻俱不謹﹐故致眞寶失守﹐而彼此匆忙也。猴猻賺奶奶寶貝﹐牛王拿奶奶兵器﹐眞假陰陽俱錯亂﹐木﹑金﹑水﹑火一齊爭。

第六十一回

豬八戒助力破魔王孫行者三調芭蕉扇

悟一子曰﹕讀者謂「三調芭蕉扇」與「三顧茅廬」﹑「三打祝家莊」一格﹐是等大道之寶籙﹐爲小說之套言。猶讀《兔園策》《龍虎經》而茫無區別也。

火焰山從天而下﹐交於地﹐乃《乾》交《坤》而生三陽﹐本大聖先天眞動之气所化﹐守八卦丹鑪之道人已詳其由來。一調者﹐大聖在《坤》而索《乾》也。一索而生長女爲《巽》《巽》爲風﹐故爲扇﹔得之於《乾》金﹐故爲鐵扇公主。土之長女﹐故爲醜之長妻﹐而一陰現。二調者﹐大聖在《坤》而再索也。再索而生中女爲《離》《離》爲火﹐故坐落正南﹐南面一王之象﹐故得玉面公主。土之中女﹐故爲醜之次妻﹐而二陰現。三調者﹐大聖在《坤》而三索也。三索而生少女爲《兌》《兌》爲澤﹐爲水金﹔位乎西而色白﹐故爲白牛。牛屬土而生金﹐徧歷九宮﹐爲力甚大﹐故爲大力王﹐爲鐵扇公主養身之父﹐眞陰之主也﹐故三陰現而眞扇獻焉。《坤》三索而生三陰﹐濟火炎而育萬物﹐總不離先天眞乙之气爲之﹐此大聖一調﹑二調﹑三調之妙旨也。

「牛王趕上索還﹐而變作八戒」﹐明陰陽有反覆相索之機﹐見土之爲用神也。上能隨運轉移﹐土克水而逆取﹐則水不無反決之傷﹔土假木而順受﹐則水自來滋生之益。故道﹕「我若問他當面索取﹐他定然不與。倘若扇我一扇﹐要去八萬四千里遠。」「卽變作八戒一般﹐抄路迎著大聖﹐賺索扇子到手﹐知收放之根本﹐依然變似杏片﹐丟入口中。」道家以口爲火焰山﹐眞陰人口﹐仍取《離》象。修道者欲得《離》中之眞陰而成《旣濟》﹐非藉土木之作用﹐不能索取而成功。故下文專以土地﹑八戒助力施爲爲骨。

「唐僧坐在途中﹐火气蒸人﹐心焦口渴」﹐孤陽成亢也。「問土地而察神通﹐叫八戒而使努力﹐捲簾做伴」﹐本土住於中宮而不離。「道上認路行」﹐土運於南方而寄旺。「正行時﹐忽見廝殺。土地道﹕『天蓬﹐不上前﹐還待怎的﹖」』言土能相木﹐而乘時以動﹐非有待也。「八戒戰敗牛王﹐土地攔住大力」﹐木盛土旺之候。八戒﹑大聖﹑牛王三人奮勇爭持﹐乃金木和同而致眞陰現相﹐故卽有積雷山摩云洞之玉面公主助力而來矣。

「八戒因扇子難得而思轉路」﹐未免生躁進疑怠之心。土地道﹕「大聖莫焦惱﹐天蓬莫懈怠。但說轉路﹐就是入於旁門﹐不成个修行之道。你師父在那正路上坐著﹐眼巴巴只望你們成功。」言惟大聖之金﹐天蓬之木﹐金木交並﹐同心合力﹐勇猛施爲﹐方能得眞乙之水以濟大道。若捨此而思轉路﹐是舍正道而人旁門﹐水火不能旣濟﹐何由得路而去西取經﹖此水火旣濟之道﹐正是在正路上坐守而望金木之成功也。

行者發狠道﹕「正是﹐正是﹐說得有理。」曰﹕『好施爲﹐地煞變。」曰「打破頑空參佛面。」言作用於《坤》宮﹐而神通變化以參佛﹐非如禪家專言性宗而墮入於頑空也。八戒努力道﹔「管甚牛王會不會﹗」言驅牛歸土﹐作用在我﹐而牛無知也。曰「木在亥﹐配爲豬﹐牽轉牛兒歸土類。」言木火爲夫﹐陽中陰也。牽轉木汞﹐不使放縱﹐使歸於土﹐則得眞陰以濟火﹐卽八成之努力也。曰「申下生金本是猴﹐無刑無克多和气。」言金水爲妻﹐明中陽也。發現金鉛與木汞相吞相啖﹐交會調和以成丹﹐卽大聖之施爲也。曰「用芭蕉﹐爲水意﹐火焰消除成旣濟。」本文自明。

「兩个領著土地﹑陰兵﹐一齊上前」﹐其運用總不離土。故三人爭戰之頃﹐而土地攔住道﹕「大力王﹐那里走﹖吾等在此﹗」老牛﹑行者﹐彼此賭鬥變化﹐與前番天宮時與二郎賭鬥相對。彼爲先天而順行天道也﹐人道也﹔此爲後天而逆制天道也﹐仙道也。總一順一逆之妙道也。

老牛由地而升﹐初登於天也。變爲天鵝﹐天一生水﹐水生木﹐順也﹔行者變爲海東靑﹐東靑﹐木也﹐木因水生﹐而木反克水﹐逆也。牛王又變爲黃鷹﹐黃屬土﹐水受克於木而水反生土﹐故變爲黃鷹﹔上受克於木而土反克水﹐土幹而木枯也。故東靑不能制黃鷹﹐而黃鷹能制東靑﹐逆也。行者又變爲烏鳳﹐烏屬水﹐木受制於土而上反生水﹐故變爲烏鳳﹔水受制於土而水反克上﹐水決而土陷也。故黃鷹不能制烏鳳﹐而烏鳳能制黃鷹﹐逆也。老牛又變爲白鶴﹐白屬金﹐上受克於水而水反生金﹐故變爲白鶴。行者又變爲丹鳳﹐丹屬火﹐火受克於水而水反生火﹐放變爲丹鳳。天一之水﹐化五行而生萬物﹐不外靑﹑黃﹑烏﹑白﹑丹之五色﹐此道之一順一逆﹐而變化照察於上也。

老牛由天而降﹐後入於地也。變爲香獐﹐地二生火。獐與鹿同類﹐與馬同宮﹐火也﹔由白鶴之金而變﹐則金反生火。行者變爲餓虎﹐虎位乎西﹐金也﹔由丹鳳之火而變﹐則火反生金。論理﹐金不能克火﹐而虎有食獐之力﹐則火反受克於金﹐逆也﹔老牛又變爲金錢大豹﹐金豹爲金類﹐以獐變豹﹐火變金也﹐逆也﹔行者又變爲金睛狻猊﹐狻猊爲火獸﹐以虎變狻猊﹐金變火也﹐逆也﹔老牛又變人熊﹐熊屬火﹐豹變熊﹐金變火也﹐逆也﹔行者又變爲賴象﹐象力在鼻﹐土也﹐狻猊變象﹐火變土也﹐順也。《剝》之《象》曰「順而止之﹐觀象也。」地二之火﹐化五行而生萬物﹐不外金﹑木﹑水﹑火﹑土之五象。此道之一逆一順﹐而變化昭察於下也。

天一生水﹐地二成之﹐水火旣濟﹐總歸於土﹐故牛王有原身﹐而白牛現焉﹔土化爲白﹐則木平﹑水和﹑火息﹑金明﹐而金丹將就﹐故行者就現原身﹐而萬丈金身之象﹐巍然畢具矣。詩曰「奇巧心猿用力降」﹐言修道全藉心靈而力專。曰「必須寶扇」﹐言捨金水不濟木火。曰「黃婆扶元」﹑「木母同情」﹐言土木之運用宜勤。曰「和睦五行歸正果」﹐言五行攢簇而歸於一體﹐不相克害﹐方證西方也。此下大聖與牛王爭逐﹐處處俱是八戒﹑土地努力﹐金火之煆煉﹐惟賴土木之運用也。其諸神將﹑佛力之護衛攔截﹐及李天王﹑哪吒父子之斬頭﹑照像﹐無非火水土之精神煥發也。

北有神通廣大潑法﹐南有法力無量勝至﹐東有毗盧沙門大力﹐西有不壞尊王永住﹐四面八方都是神兵天將﹐上有托塔李天王父子神將。「老牛還變做一隻大白牛」﹐返本還元之象也。太子變三頭六臂﹐飛身牛背﹐斬下牛頭﹐《乾》變爲《坤》而象陰。「牛」去其首而象「午」﹐故鉆出一頭﹐口吐黑气而生陰﹐生生不已﹐而眞陰盡現。哪吒便吹眞火﹐而眞陰眞陽相濟。煆煉旣成﹐而以心鏡照住本象﹐不使騰挪。大力收伏﹐眞寶自昭﹐此皈依佛法之正路也。

哪吒牽轉白牛﹐羅剎獻出眞扇﹐四大金剛道﹕「聖僧﹐恭喜了﹗十分功行將完﹗」乃金丹將成之候也。又道﹕「汝當竭力修持﹐勿得須臾怠惰﹗蓋指示尙有金丹之火候﹐不可須臾懈怠也。一扇而火寂﹐再扇而風動﹐三扇而雨霏﹐造化在吾掌握﹐指示運用火候之次第﹐出自天然。

詩云「牽牛歸佛休顚劣﹐水火相聯性自平。」蓋陰陽旣合而牛力自馴﹐水火一气而大道歸眞。此三藏所以「解燥除煩﹐淸心了意」也。牛王徑歸佛地﹐皈依淨土﹔羅剎索還本扇﹐自去潛修。所謂丹成之候﹐一切壇鑪鼎竈器具﹐離而去之也。「連扇四十九扇﹐永絕火根」。七七四十九﹐七返運火之功﹐畢露於此。然非有彊作妄爲﹐乃自然之運用。《易》云「大衍之數五十﹐其用四十有九」是也。「有火處下雨﹐無火處天晴」﹐《離》下《坎》上﹐陰陽交泰﹐天淸地寧之象。故結曰「坎離旣濟眞元合﹐水火均平大道成。」

此篇與二郎擒大聖篇緊相照應﹐彼以陰剝陽而成《否》﹐此以陰濟陽而成《旣濟》﹐故篇中俱著李天王﹑哪吒父子爲用。其立言玄奧神奇﹐而章法倒射之妙如此。

第六十二回

滌垢洗心惟掃塔縛魔歸正乃修身

悟一子曰﹕石蘊玉而山輝﹐水懷珠而川媚﹐浮圖貯寶而光照四表﹐人身得道而粹面盎背﹐一理而已。讀者謂屈軼生庭﹐系於主徳﹔熒惑徙捨﹐感自君心。浦珠視公私爲去還﹐田荊因分合爲榮瘁。西陽溪水﹐以令之貪廉爲淸濁﹔臨安石鏡﹐準守之臧否爲明昏。徵應之理﹐信有然者。此黃金寶塔寶去光潛﹐諭人身受污而失徳﹐君臣無道而化阻﹐確有實義。

前篇師徒水火旣濟﹐已得妙道﹔散誕消遙﹐西天在望矣。然必抱一守元﹐時刻溫養﹐使心地光明﹐毫無沾染﹐方能候足功完。若稍有懈縱﹐則至徳不修﹐至道難凝﹐故篇首冠《臨江仙》一詞﹐以示其要。云「十二時中忘不得﹐行功百刻全收。三年十萬八千周﹐休叫神水涸﹐莫縱火光愁。水火調停無損處﹐五行聯絡如鉤。陰陽和合上雲樓﹐乘鸞登紫府﹐跨鶴赴瀛洲。」語義明白﹐總言一年三萬六千刻﹐三年十萬八千刻﹐刻刻溫養﹐不可縱放。蓋得丹以後之保固功夫﹐惟洗心滌慮﹐以正其性﹐否則性昧而丹不固矣。

師徒行至祭賽國﹐見和尙被枷帶鎖﹐藍縷不堪﹐問是金光寺負屈的和尙。三藏﹐無人相﹑我相﹑眾生相。和尙負屈﹐就如三藏負屈﹐故嘆曰「免死狐悲﹐物傷其類。」此血污寶塔﹐卽是血污三藏﹔塔寶失去﹐卽是三藏自失其寶﹐所以爲一難也。

同至山門觀看﹐三藏止不住心酸﹐拜佛轉到後面﹐義甚不忍見﹐僅見大同一體爲心。「眾僧來叩頭問道﹔『列位相貌不一。』」又道﹕「想是驚動天神﹐昨夜都得一夢﹐今日果見這般異相﹐故認得也。」蓋言人相﹑我相﹑眾生相﹐𨿽有異姓﹐而神明默告﹐幽夢自通﹐無不認得。以眾僧得夢認得相貌之語﹐隱括無人相﹑我相﹑眾生相之意﹐引入掃塔爲唐僧切己身上事﹐迨讀至「國王道﹕『聖僧如此丰姿﹐髙徒怎麼這等相貌﹖』大聖聽了﹐道﹕『陛下不可貌相。』」方顯無人﹑我﹑眾生相之義。文心幽造﹐有神藏鬼匿之妙。

「舍利」者﹐佛身子也。昔隋王劭有《舍利感應記》﹕秦華州思覺寺起塔﹐天將陰雪。舍利將下﹐日便朗照﹐有五色光气﹐去地數丈﹐狀若車輪﹐正覆塔上。數十里外遙望之﹐則正赤上屬天。舍利下訖﹐雲霧復起﹐瑞雪飛散﹐如天花著人衣﹐久之而不濕。寶塔中舍利放光﹐原有已然實事。此金光寺寶塔中有舍利﹐而祥瑞霞彩﹐遠近同瞻﹐非創說也。

國中文不賢﹐武不良﹐君無道﹐致生妖孽雨血盜寶﹐四方失望﹐由上召之﹐乃反歸罪於眾增﹐何異己不修心迪徳﹐而怨天尢人﹖曰「昏君」﹐曰「贓官」﹐曰「千般拷打﹐萬祥追求」﹐曰「前兩輩已被打死﹐今又捉我輩問罪。」俱極擬煩刑厚斂﹑貪酷朘生﹑枝蔓誅求﹑積習舊染之污也。

三藏道﹕「今日甚時分了﹖」曰「今日至此」﹐曰「與我辦一把新笤帚﹐待我沐浴了﹐上去掃掃﹐解救他們苦難。」言欲去其污莫如自新﹐苟能自今日而毅然維新﹐如盤銘沐浴之戒﹐則下學上達﹐而污垢目除。此三藏沐浴掃塔﹐自新新人﹐一層又上一層之的旨也。

「行者正掃處﹐聽得塔頂上有人言語﹐踏雲觀看﹐只見十三層塔心裏﹐坐著兩个妖精。一盤嗄飯﹐一碗一壺﹐猜拳喫酒。」言撿身獲寶﹐務篤信明決﹐不容空言猶豫。若不擇一固執而拳拳在念﹐則其心中反覆持疑﹐探討無定﹐卽是兩妖坐在塔頂心﹐猜拳喫酒﹐一味胡猜而已。

「行者逼往﹐兩妖道﹕『不干我事﹗自有偸寶貝的在那里﹗』」蓋猜疑之爲祟﹐由於知識之淆亂。「供出亂石山碧波潭﹑萬聖龍王及萬聖公主﹑九頭駙馬﹑九葉靈芝種種名號」﹐俱狀予聖自雄﹑萬慮多思﹑極地搜天﹑無不周到之意﹐而不自知其心中﹐實奔奔波波﹐添灞劫劫﹐而全無定準也。兩小妖名爲」奔波兒灞」﹑「泔波兒奔」﹐肖其顚倒參差﹑倉皇急速之情狀也。「供出孫悟空神通廣大﹐沿路專一尋人的不是。」惟悟空專一之是﹐故能尋人不專一之不是﹐所謂得一以禦萬也。行者道「這潑魔專幹不良之事」﹐正見不專一之不是﹔「鎖妖到寺」﹐正專尋人不是也。

「三藏朝王﹐啟奏寺僧負冤﹐掃塔獲賊情由﹐國王驚師徒相貌不一」﹐正國王見有人﹑我﹑眾生之殊相﹐而不能捉賊也。大聖道﹕「人不可貌相﹐若愛丰姿者﹐如何捉得妖賊﹖」言滌垢洗心﹐惟在廓然大公。無內無外﹐不著於相。一著於相﹐則未免於丰姿上打點﹐而私欲充斥﹐妖賊橫中﹐何能捉得﹖此其責任﹐捨無相之大聖難以稱職﹗行者之大轎黃傘﹐八擡八綽﹐所由特簡也。呆子笑道﹖「哥哥﹐你得了本身。」蓋此等職分﹐得之在我本身﹐而不操之子君相﹐所謂天爵而非人爵也。

「兩妖供出﹕有个萬聖龍王﹐生女多嬌」﹐言內而識紛算廣﹐匿情偏主而自大﹔「招贅九頭駙馬﹐神通無敵」﹐言外而欲擾思煩﹐附意糾纏而自多。「龍王與駙馬會伴」﹐心意與物欲交乘﹑「先下血雨」﹐自污以污人﹔「後偸舍利」﹐妨人以利己。「現今照耀龍宮﹐黑夜明如白日」﹐自矜私智﹐謂可燭幽﹔「又偸王母靈芝﹐潭中溫養寶物」﹐貪竊天功﹐安希作佛。此種修身﹐促用奔波﹐枉勞灞劫。故提綱曰「縛魔歸正乃修身」﹐言必切實下手﹐方是修身。擒賊擒王﹐捨大聖誰與歸﹖八戒道﹕「我與師兄手到擒來。」乃眞能下手也。

第六十三回

二僧蕩怪鬧龍宮羣聖除邪獲寶貝

悟一子曰﹕道非虛悟﹐修是實功。下手要著﹐先惟制眼。《陰符經》曰「其機在目。」《正道百字訣》云「眞常須在目﹐在目气隨精。」《易》稱「仰觀俯察」﹔老云「觀徼觀妙」﹔佛說「靜觀止觀」﹐復聖請事「四勿」﹐視爲之首﹔臞仙著述「三要」﹐目爲之樞。至謂「道在目前﹐顧諟明命」﹐自古聖賢仙眞佛祖﹑經傳詩詞﹐無不以目爲要機。柰何世人辜負天賦﹐空具兩眼﹐作障作翳﹐甘瞥甘窺﹐莫能洞矚熟睹﹗此卽祭賽國所謂「肉眼凡胎」者﹐豈知上仙古佛菩薩﹐現在目前乎﹖

大聖火眼金睛﹐何藉兩妖做眼﹖「把兩个小妖帶去作眼」﹐正明首先下手工夫﹐在制兩眼也。大聖拔毛可變刀﹐此何獨將金箍棒變一戒刀﹖「一割妖耳﹐一割妖唇﹐撇在水裏﹐說我齊天大聖在此﹖」明舉動務執一定之理以爲戒﹐使耳勿作妖聽﹐口勿張妖言﹐兩眼入於碧波而無蔽﹔戒動﹑戒耳﹑戒口﹐總是戒目。惟欲其矚目﹐眞一上仙之齊天大聖在此也。

「兩妖報道﹕『禍事了』」﹐告戒也﹔駙馬笑道﹕『泰嶽放心」』﹐不知戒也。「使一柄月牙鏟﹐叫道﹕『是什麼齊天大聖﹖我偸寶貝﹐與你何干﹖卻無故傷我頭目﹐又上我寶山廝鬧﹗』」「明」者﹐日月之力也。目之明者如日月。今駙馬使月牙鏟﹐乃勾月之偏光﹐目不能識大聖﹐而汩沒寶貝﹐謬視寶山﹐反以戒目爲傷我目也。

行者道﹕「賊怪甚不達理﹗我𨿽不受王惠﹐你偸他的寶貝﹐僧人是我同气﹐我怎不與他出力辧明﹖」蓋立徳非由於感恩﹐施功不專爲一己﹐無我相﹑人相﹑眾生相而爲明也。「大聖先加一棒﹐八戒後築一鈀。那怪九頭﹐轉轉都是眼」。卽不能鑑前而知止﹐又不能顧後而知戒﹐眼𨿽多﹐亦奚以爲﹖

「現了本象﹐十分凶惡。八戒道﹕『是甚血气生此禽獸﹖』」正道有云「禽卽獸。」夫禽兩翼﹐獸四足﹐何以言卽﹖《禮》云「猩猩能言﹐不離禽獸。」獸兼禽言也。此九頭多目﹐是甚禽獸﹖禽兼獸言﹐極言其非人類﹐而並非一禽一獸所得而名狀也。

「那怪展翅斜飛﹐半腰裏又伸出一个頭來﹐將八戒咬去﹐歡喜賀功」。擬其斜行瞥見﹐偏聽狂嚙﹐全與「四勿」相反﹐而不知鑑戒﹐妄自稱雄也。「行者復變螃蟹﹐咬斷索子﹐救脫八戒﹔使个隱身法﹐偸出釘鈀﹐遞與八戒。」蟹者﹐解也﹐難之散也。隱者﹐潛也﹐昭之孔也。蓋解脫糾纏﹐使潛行戒性也。

「八戒打進宮殿﹐破門碎器﹐驚起老幼」﹐正勵精努力﹐除舊生新之下手處﹔「行者忽見追趕八戒﹐就半空踏雲霧﹐一棒打爛老龍頭」﹐正是眼明手捷﹐撲殺偸心之老賊﹐以一禦萬之不二法門。薛文淸有云「萬起萬滅之私﹐亂吾心久矣﹐當一切決去﹐以全吾湛然﹑澄然之體。」此一棒打殺萬聖老龍﹐而碧波潭斯不爲亂石所淆矣。

然萬聖老怪無識而行偸﹐溺於愛也。猶心具眾理而不辧是非﹐名𨿽萬聖﹐實是多偸。能死偸心﹐其怪易滅。若九頭孽邪多見而作賊﹐恃其智也。猶意附外誘而四顧奔馳﹐名𨿽九頭﹐實是十惡。賊黨多端﹐其邪難除。是必大張天討﹐如秋令之肅殺萬物﹐方可懲創而維新。「行者忽聽得狂風滚滚﹐慘霧陰陰﹐仔細觀看﹐乃二郎顯聖七聖兄弟。」二者﹐偶也﹔七者﹐少陰之數﹐其時爲秋。《道藏歌》曰「白帝行气道當新。」此除邪之大時候﹐大手段也﹐故曰「倒是一場大機會。」

夫秋气殺物﹐而天心仁愛行乎其中﹐殺中有生也艸木枯解而萬寶成熟者﹐則天刑行﹐而頑殘殲﹐民志肅﹐君子秉義禔躬﹐而嗜欲絕﹑鼓徳修﹐皆去污維新之道也。道貴自知悔愧﹐方獲有濟。大聖因「曾受降伏﹐不好見他」﹐自知悔愧也。「八戒請住眞君﹐與大聖話舊說因﹐卽在二郎營內歡敍一夜﹐待天明索戰。」有姬公兼三施四﹑坐以待旦之義。

八戒築殺老龍子孫﹐細犬咬下九虫一首﹐怪物逃生﹐止住勿追何也﹖蓋孽種盡鋤﹐已靖巨魁之穴﹔殺一儆百﹐姑開自新之門。

逆之首必誅﹐所以垂鑑戒﹔賊之附或宥﹐乃以昭至仁。「至今有个九頭遺種滴血」﹐蓋盡刑以快一時﹐不如贅刑以儆萬世也。犬發口中之聲﹐示讞獄以決梟。戌爲九月之卦﹐寓藏寶於火庫。學者斬欲修誠﹐痛自刻責﹐立徳立業立言﹐存幾希而異禽獸者﹐以此。

「行者變化駙馬之形質﹐討出兩匣寶貝」﹐化邪爲眞﹐從一得二也。「八戒撲殺公主﹐提出龍婆﹐畱置塔內」﹐戒妖冶而示婆心﹐捨委存仁也。「國王究明不朽之舍利﹐並獲天生靈艸」﹐解冤珍徳﹐燭幽晰玄也。三藏安佛寶於塔頂﹐置龍婆於塔心﹐行者「將芝艸把十三層塔層層掃過﹐安在瓶內﹐溫養舍利子。這才是整舊如新」矣。此飭躬砥行﹐步步腳踏實地﹐步步莫非天寶﹐豈彼空言虛悟﹐對塔談相論者比耶﹖

國號「祭賽」﹐示寶而不蓄徳﹔寺名「金光」﹐流閃而不寧謐。

今「祭賽國」之「金光寺」﹐攺作「伏龍寺」﹐暗然自得﹐回光返照﹐斯可大可久。如萬聖﹑九頭炫耀徇私﹐行偸襲取﹐予聖予智﹐果何益哉﹖故結曰「妖邪剪滅諸天樂﹐金塔回光大地明。」

第六十四回

荊束嶺悟能努力木仙庵三藏談詩

悟一子曰﹕王道蕩蕩﹐世途坦坦﹐原無荊棘﹐荊棘生於人之胸中。人胸中在在荊棘﹐人人胸中有荊棘﹐而荊棘彌天漫地﹐寧獨一荊棘嶺哉﹖此篇特借荊棘嶺﹐以槪自古及今﹐莫不皆然﹔借木仙庵談詩﹐以槪自古乃今之談道者﹐皆有荊棘﹐莫不如斯談詩。

《南華》云「迷陽﹐迷陽﹐無傷吾行﹔卻曲﹐卻曲﹐無傷吾足。」傷荊棘之充斥難前也。予不避荊棘之嫌﹐竊努天蓬之力﹐通而論之﹕凡古往今來鴻章麗詞﹐藻繪繽紛﹐淹博興核﹐敏妙絕倫。或故爲澀晦﹐以誇淵奧﹔或放言觸忌﹐以逞才情﹔或宏辧百折﹐滚滚不竭﹐以資議論。按其實義﹐通無關於身心性命之學者﹐皆荊棘也﹗不特此也﹐凡著書立言﹐談玄闡幽﹐而不能身體力行﹐徒搦管掉舌﹐道聽途說﹐𨿽發盡道妙﹐可法可傳﹐亦是鸚鵡巧簧﹐慢侮聖言﹐皆如木仙庵談詩﹐而爲荊棘之尢甚者矣﹗

天生三教聖人分頭度世﹐其原同出於《河》《洛》﹑太極﹑陰陽造化之道﹐後世道﹑法﹑禪宗分門別派﹐百譎叢生﹐爭鳴炫說﹐互相低誹﹐又皆荊棘中之荊棘﹗其儒教執中精一﹐廓然大公﹐民胞物與﹐至當不易﹐與守中定慧﹐無欲有欲﹐無我無人何異﹖孔子猶「猶龍」贊之﹐猶謂「西方有聖人出焉」。後世膠執章句﹐不能體認實踐﹐讀「玄」語必辟之﹐自背於羲文玄黃之義而不知﹔見「空」字必斥之﹐自背於孔子「空空」之說而不覺﹔論「眞乙」之气必疑之﹐自昧於孟子「養气」之妙而不識﹔言「眞空」必異之﹐自外於子思「自誠」之旨而不語。夫至造論理﹐豈論字句﹖必故爲排貶﹐以爲爲聖道之防﹐廓然大公之謂何﹐非欲剪荊棘而荊棘橫胸之甚乎﹗

按《黃帝內傳》﹕道教始自元始天王﹐開辟混沌﹐以定三才﹐化生萬物﹐至周而老子傳《道徳》五千言﹔按《周書》﹕儒教始於黃帝﹐命蒼頷制字﹐始有書契﹐至周景王二十年孔子生﹐而宣明其教﹔按梁王《佛統》﹕佛生於東印度國﹐其時周莊王九年四月初八日也。自漢明帝永平八年﹐其法始入中國大行。嘗稽東印度國人﹐性彊健﹐好殺伐﹐以戰死爲吉利﹐以善終爲不祥。老子出函關﹐作浮屠法化之﹐令其內外剪除﹐不傷形體﹐名曰「浮屠」。周莊王九年四月初八日﹐恆星不見﹐星隕如雨﹐是夜釋氏生﹐能修伯陽之道﹐國人宗之日「佛「。佛卽中國稱「神」之謂﹐其次曰「菩薩」。其國種類繁盛﹐無鰥寡孤獨﹐故人願往生焉。然則佛教由中國而及西度﹐由西度而復回中國﹐非彜教也。老子實爲佛祖﹐佛實演老子之法﹔神卽佛﹐佛卽神﹐不過中外字音之不同耳。儒本於黃帝之制字﹐發三才化生之妙道﹐黃帝實爲儒祖﹐孔子特宣明其教﹐柰何后世以黃老爲異於儒哉﹖總緣不知三教之源流﹐而荊刺橫胸之特甚者也﹗佛者﹐神也﹔神仙者﹐神也。至誠如神﹐聖而不可知之之謂神。同一稱神﹐而必謂儒與二氏有異﹐豈不自生荊棘耶﹖天帝愛其所生所化之人物﹐而特生聖天子以主宰之﹐養育之﹔特生三教大聖人以明其造化之理﹐盡其教化之法﹐善其萬萬世運會之气幾。同生一時﹐分途牖導﹐天帝實式臨之。

予聞之﹐聃子宗通顯傳家﹐耶輸陀﹐釋迦妻﹔羅睺羅﹐釋迦子﹔上升時﹐妻﹑子躄踴甚哀﹐豈若今日之鰥且寡哉﹖後人惡其流獘﹐而不惡儒流之亦獘﹐執滯不察﹐摘其一句一字﹐輒加毀謗﹐侮聖違天﹐胸中自橫荊棘﹐何以剪世道之荊棘乎﹖今之儒者﹐掇拾時藝﹐希博靑紫﹐其發端起念﹐只以賈各媒利榮肥爲計﹐不知性命爲何物﹖康濟爲何功﹖所知所能﹐與經書所載迥異﹐儒教之異端﹐較二氏爲更甚﹐而不知剪除荊棘﹐吾未知將何底止﹖不得不爲此荊棘之說﹐爲天蓬螳助一臂也。若此一書﹐說魔說怪﹐人視之爲道中寸寸生荊棘﹐予視之實爲道中步步布芝蘭﹐識者采焉。

篇首伏龍寺眾僧不知進退﹐妄冀同往﹐不識道中荊棘之多也。行者變虎止住﹐有「大人虎變」﹐非眾人所識之義。至荊棘嶺不能前進﹐詩稱。「處處薜蘿纏古樹﹐重重藤葛繞叢柯。爲人誰不遭荊棘﹐那見西方荊棘多。」正明西方亦多荊棘﹐卽指木仙庵「四操」空談詩文之類是也。八戒道﹕「若要度﹐還依我。」責在我之能自剪除耳。「身軀變長二十丈﹐把柄變長三十丈﹐雙手使鈀﹐左右摟開。」蓋身具二儀﹐手握三才﹐合五行而明戒性﹐努力剪除之意。故曰「自今八戒能開破﹐直透西方路盡平。」

到一段空地﹐忽被十八公會友談詩。孤直公﹑淩空子﹑拂雲叟所吟詩句﹐俱道本身腳色﹐其義自明。惟曰「吾等非『四皓』﹐乃深山『四操』。」以見世之修道者絕俗避囂﹐寄迹深山﹐矯托隱逸曠致﹐髙談性命而全無實學者﹐皆道學之曹瞞也。凡虛僞欺世之流﹐必欲結納誠實君子﹐以卜其名﹐故計攝三藏而與之談禪論道耳。

三藏對眾諸言﹐亦老僧之常談。至云「訪眞了元始鉗錘﹐悟實了牟尼手段。」又云「玄關口說誰人度﹐我本元修大覺禪﹐有緣有志方能悟。」此本道教之眞諦﹐而非虛悟之空禪﹐佛卽仙也。四老謂「聖僧乃禪機之悟本」﹐亦可謂知言。拂雲叟道﹕「禪𨿽靜﹐法𨿽度﹐須要性定心誠﹐總爲大覺眞仙﹐終證無生之道。」亦爲的旨。至云「我等之玄﹐又大不同。」言天生自然本質﹐無破無傷﹐不假修爲﹐還返而證道者。此有質而不加修﹐有知而不實踐﹐外務髙談而內鮮實濟﹐此其所以爲「操」也。

曰「我等生來堅實」等語﹐皆狀其質﹐無甚深義。至於「道也者﹐本中國﹐反來求證西方﹐空費了艸鞋﹐不知尋个什麼﹖石獅子剜了心肝﹐野狐涎灌徹骨髓。忘本參禪﹐妄求佛果﹐都是我荊棘嶺葛藤謎語﹐蘿蓏諢言」。又云「必須要檢點見前面目﹐靜中自有生涯。沒底竹籃汲水﹐無根鐵樹開花。靈寶峯頭牢著腳﹐歸來雅會上龍華。」此數語﹐句句打破禪關空寂﹐勾出玄妙精髓。一部《西遊》立言之大要﹐「荊棘嶺」通篇之骨子也﹗

淩空子道﹕「拂云之言﹐分明漏泄。聖僧不必執著。」此先師借拂云﹑淩空之口﹐顯傳妙道眞諦也。旣達眞詮﹐須知僞學。四操爲月明遊﹐原不爲講論修持﹔四老與木石居﹐只成就赤身鬼使。聯章琢句﹐徒工文翰以誇奇﹔寄傲棲遲﹐悠遊林壑而自棄。無體無用﹐矜命非凡﹐言淸行濁﹐不知老死﹐亦可哀哉﹗甚有修眞誤認﹐貯阿嬌以采煉陰精﹔妒正防賢﹐縱紅蓮而破傷戒行。此弄月吟詩﹐杏仙作合所由﹐極著其僞也。

三藏道「汝等皆一類怪物」﹐均操行也。始以風雅談玄﹐今以美人局誘﹐明明指破﹐無庸贅詮。天明驚散羣妖﹐師徒尋出根蹤﹐乃檜﹑柏﹑松﹑竹等木爲怪﹐分明仙佛門中荊棘之精﹐而僞爲道學之怪也。八戒努力﹐一齊築倒﹐豈不軒然明快哉﹖學者愼毋捨性命之實功﹐而空談道徳﹐作無益之詩文﹐而甘爲荊棘嶺木仙庵之四操。陸象山有云「寄語同遊二三子﹐莫將言語壞天常。」鄒南臯亦云「寄語蕓窗年少者﹐莫將章句送靑春。」同一義也。

第六十五回

妖邪假設小雷音四眾皆遭大厄難

悟一子曰﹕前篇假仙矜誇資稟﹐不事修持﹐徒滋講論﹐虛作詩文﹐僻居逸處以爲怪﹔此篇假佛竊取名理﹐工飾外貌﹐多誘善惑﹐人莫辯識﹐似是而非以爲妖。彼自害而害人者小﹐此害人而至於陷命滅性﹐乃以學術殺天下後世也﹐所以爲大厄難﹗

「三藏旣脫荊棘攀纏﹐又見髙山天接﹔過嶺西下﹐忽見樣光藹藹﹐彩霧紛紛﹐樓臺殿角﹐隱隱鐘盤。行者仔細觀看﹐瑞藹之中﹐又有些凶气景象﹔也是雷音﹐卻又路道差池。」蓋道學眞僞﹐各有一種气象。眞者根心﹐僞者飾貌。根心气象﹐如樹生之花﹐精神煥發﹐本諸自然﹔飾貌气象﹐如剪彩之花﹐色澤沮澀﹐出於汝點。暗然﹑的然攸分﹐明眼人自能辯識。所以行者細觀而知道差他。雷音寺而曰「小」﹐卽小人之的然也。三藏看不眞﹐而不見其小﹐故道就是佛祖道場﹐誤入其門﹐率徒下拜。行者看得明﹐而見其小﹐故掣棍喝道﹕「怎麼假倚佛名﹐敗壞如來淸徳﹖」聲罪致討﹐名正言順。然三藏早已下拜而墮局﹐縱有智者﹐亦無如之何矣﹗

「被他撇下一副金鐃﹐連頭帶足。合在鐃內。師徒一齊被拿﹐身心俱遭困縛。佛祖現出妖身﹐阿羅都是小妖。」這正是小人之道小而陷人之魔大﹐錯入旁門﹐豈不枉費求道之心﹖詩句甚明﹐不必詮說。「金鐃」者何﹖「鐃」與「撓」同義。莊生曰「天生萬物﹐無足以撓心」者﹐言不可屈撓至剛也。小人之心﹐邪僻徇欲﹐堅忍不拔﹐作惡怙終﹐執迷不通﹐全然昏黑﹐無一隙之明﹐所謂「下愚不移」﹐如金饒膠合而不能撇脫響亮然。故行者合在金鐃裏﹐黑洞洞不能得出。其勢力又能潑用其金﹐上下彌縫﹐隨髙就下﹐專工排陷。故我置身於髙﹐而彼卽以髙制我﹐而我行不通﹔我置身於卑﹐彼卽以卑制我﹐而我行不通。總是其昧心剛愎﹐而無隙縫孔竅以容人轉動也。「行者變鉆鉆不動﹐眾神力薄掀不動﹐玉帝差二十八宿使槍﹑劍﹑刀﹑斧﹐扛﹑擡﹑掀﹑撬﹐漠然不動。」此正「天生萬物﹐無足以撓其心』﹐所謂錮蔽已深﹐牢不可破也。

亢金龍道﹕「觀此寶貝﹐定是个如意之物。」指其黑心如其惡意﹐而權勢法力足以籠罩人物也。君子不幸遭陷﹐必內持中正小心之理﹐外借猿引犄角之勢﹐方可脫離免難﹐韜其明而就其暗也。否則﹐未有不糜爛肢體﹐喪其性命者。」亢金龍變角尖如鍼﹐順著鈸口合縫上﹐用千斤之力方能穿透裏面。」「合縫」者﹐兩鐃適中之處﹐順其口之張合也。「亢」者﹐固非附會諂媚﹐然亦非髙亢﹐乃上下相當而無卑屈﹐言執中正之理﹐而力大於身﹐心細如髮也。「行者將角尖鉆孔竅﹐身子變芥子﹐蹲在鉆眼裏得出。」所謂小心空順﹐仔細鉆研﹐不矜己能﹐倚角猿引﹐識得竅中竅﹐踏破天外天也。

「掣出金箍棒﹐打破金鐃。」一悟而千迷頓解﹐一敗而四大如齏﹐小道之迷惑﹐亦何足恃﹖此老魔能不夢中驚覺也。然其曖昧黑心﹐不可屈撓﹐可解識而破。至其竊持「民我同胞」﹑「物我同與」之說﹐則入爲道中之至眞﹐而人神所不能出其籠絡者﹐所以又有後天袋之爲大難也。

那妖道﹕「此處喚作小西天﹐因我得了正果﹐天賜與我寶閣珍樓。」自稱爲「黃眉老佛﹐設像顯能﹐要打賭賽﹐將汝等打死﹐等我去見如來取經﹐果正中華。」蓋欲自我作祖﹐妄自尊大﹐而不知爲剽竊假托之小人也。「爭戰之頃﹐老妖解下舊白布搭兒﹐將聖眾一搭兒通裝去」﹐由其怒心一起而羅致多人﹔「个个捆住﹐不分好歹﹐俱擲之於地」﹐以陷諸獄也。

夫佛法無差等﹐不分好歹﹐兼愛也。今轉而爲兼惡﹐以生人之具﹐而爲殺人之物﹐其妖邪爲特甚﹐此所以皆遭大厄難也。就其後天袋而論﹐至大也。卽「民我同胞」﹐「物我同與」﹐「佛無差等﹐不分好歹」之意。經云「若菩薩爲我相﹑人相﹑眾生相﹑壽者相﹐卽非菩薩。」與儒家所謂「廓然大公﹐無內無外」何異﹖若云佛無差等而不分好歹﹐則抹殺其妻耶輸陀﹐其子羅睺羅﹐及父母養生送死﹐悲痛之行﹐以至語射於教諸天神﹐一切忠信孝弟之說矣。此「不分好歹」﹐卽是作惡﹐故爲假佛。空有其寶﹐而倒行逆施﹐眞不識佛門衣缽也。

試看行者將身解脫﹐先解師父﹐次放八戒﹑沙僧﹐又次解二十八宿﹑五方揭諦﹐又次牽馬﹐又次還尋行李﹐一顚沛患難之頃﹐而猶分親疏﹑尊卑﹑貴賤﹑緩急﹐次第有等﹐卽此已是佛門中行李衣缽﹐詎「佛無差等﹐不分好歹」之謂﹖故曰﹕『人固要緊﹐衣缽尢要緊﹗包袱中有通關文牒﹑錦斕袈裟﹑紫金缽盂﹐俱是佛門至寶﹐如何不要﹖」言君命﹑師傅尢爲要緊。讀此者﹐可悟「佛無差等﹐而不分好歹」者﹐卽是僞佛﹑毀佛也。

「行者見得衣缽而大喜﹐驚動老魔而大戰」﹐總爲此衣缽也。「行者見得分明﹐眾人不解其意﹐又被都裝在裏面」﹐而混入於不分好歹之布袋也。「行者跳在九霄﹐嗟嘆多時﹐寧神定慮﹐以心問心」﹐不覺痛恨浮大無主之爲魔﹐思得蕩魔天尊﹐以靖此大難﹐實未得其原主﹐故云「仙道未成猿馬散﹐心神無主五行枯。」

第六十六回

諸神遭毒手彌勒縛妖魔

悟一子曰﹕六經皆治心﹑治世之法物﹐本諸聖賢﹐精神血脈﹐明體達用﹐大小兼該﹐而總不離於一眞誠至寶也。後世俗儒僞學﹐莫不剽竊其說﹐掇取功名﹐其立心起念﹐只爲榮肥之計﹐竟忘其本來面目﹐甚至盜名托義﹐敗壞綱常﹐行好作亂﹐無所不至﹐是救世之書而反爲禍世之資﹐罪可勝誅哉﹗莊生謂「儒以《詩》《書》發冢」。」﹐予則謂儒以《詩》《書》滅性害命﹐與黃眉童兒暗拐佛門布袋諸寶貝﹐以假佛作怪何異﹖此仙師特借黃眉假佛﹐寓言假儒流毒之害﹐以爲世道人心之大防也。人心昏昧無良﹐惟賴聖賢《詩》《書》之澤﹐啟迪開牖﹐以兼成康濟也。今之僞儒﹐借堯﹑舜之道﹐而爲盜跖之行﹔托孔﹑孟之言﹐而濟漁獵之志。其生心害政之禍﹐烈於洪水猛獸矣。𨿽聖賢亦未如之何﹐故批提曰「大聖無計可施。」

讀者謂小雷音之假佛﹐自當求大雷音之眞佛以治之﹐何釋此不務而漫爲武當﹑蠙城之行﹐豈不多此一番躑躅踉蹌﹖噶﹗埋沒作者關系世道人心之碩論鴻文矣。二位祖師﹐一鎭北方﹐一鎭泗洲﹐皆以治水顯靈﹐而猛獸﹑毒龍﹑水母﹑水猿﹑一切龜﹑蛇﹑龍神大將﹐皆其所制伏而且爲之用﹐是洪水猛獸猶易馴治也。溯厥生身成道之由﹐敍述收伏神通之大﹐若捨此二祖﹐無能蕩平者。今非惟不能蕩平﹐而神將反被裝去﹐正極擬僞學之禍﹐烈於洪水猛獸也﹐豈不可痛哭流涕哉﹖

「行者對功曹滴淚道﹕『我如今愧上天宮﹐羞臨南海﹐怕問菩薩之原由﹐愁見如來之玉像。才拿去者﹐乃眞武龜﹑蛇﹑五龍﹐叫我再無方求救﹐柰何』」妙哉仙師﹗行者豈眞愁﹑怕﹑羞﹑愧﹐隕涕若是﹖益深痛天仙佛祖立教﹐原以度世釋厄﹐今學者卽假其教以禍世荼靈﹐拿弄其眞而恣行其假﹐𨿽菩薩﹑如來﹐亦已無可如何。一提其因﹐一想其容﹐而已慘戚難忍﹐又安忍復見之耶﹖夫聖人垂訓﹐道智化愚﹐善身心而福萬物﹐今反掠其說以濟欲﹐竊其義以長姦﹔洪水可治而此流不可治﹐猛獸可馴而此毒不可馴﹔起尼山﹑泗水於今日﹐當亦如武當﹑泗洲同調而無可如何。噫﹗行者爲佛子﹐而愁見如來﹔使行者而爲儒生﹐當羞登杏壇之函丈﹐愁聽璧水之鼓鐘矣。蓋不禁感慨悲慟﹐而甚言僞學之爲禍烈耳﹗

那妖見龜﹑蛇﹑龍將﹐怒道﹔「備生有何法力﹖」見太子四將笑道﹕「你有甚手段﹖只好欺侮淮河水怪罷了。」喜怒任情﹐毀神侮聖﹐屢戰屢捷﹐一齊被裝﹐其爲害豈不烈於洪水猛獸哉﹖當此淒慘之時﹐必得極樂場中第一尊佛祖大開笑口﹐主持世教﹐指示天地生人之心﹐令人人在根本上下種﹐个个務切實返裏﹐禁絕騖外僞學﹐尋還已碎眞金﹐方是狂瀾砥柱﹐猛毒神杵也。

行者忽見彌勒下降﹐指示後天袋爲人種袋﹐乃仁心﹑仁政之本原﹐包羅天地萬象﹐非可竊以欺君罔世者﹔狼牙棒爲敲盤槌﹐乃振俗醒迷之法器﹐覺悟智﹑愚﹑賢﹑不肖﹐非可執以傷人害眾者。治之之道﹐莫如務實﹔務實之道﹐如種瓜然。種瓜得瓜﹐生根課實之理。彌勒種一田瓜果﹐以誘其渴食﹐示捨華就實之方。下手之法﹐必先禁遏節制﹐抑其故智。寫一「禁」字於掌中﹐運之於掌而俾無誇詐﹑奢靡﹑侈大﹑貪婪之行。且攻且退。放禁善誘﹐漸引近實﹐而乘機開悟﹔入其腹心﹐使知有性命之關﹐因而收服以攝其心。此行者變瓜入裏﹐抓腸蹬腹﹐擺市攻心之大法力也。那妖只叫。「主人公﹐饒命﹗」方知性命爲緊要之至寶﹐而識得主人公矣。其後天袋﹑敲盤槌﹐自不得倒行逆施﹐爲世所憂患矣。

食瓜實而知實學在於性命﹐入布袋而知布種切在己身。散碎眞金﹐失而復得﹐須融會一气﹔帶來故物﹐放而仍收﹐宜返本還元。佛祖駕回極樂﹐眾神各歸本位﹐師徒解厄脫身﹐除小雷音而赴大雷音﹐皆務本實學也。嗚呼﹗黃眉借包羅萬象之布袋﹐而爲婪收眾生之欲壑﹐殊可悲涕﹐幸得一瓜實以收之。今儒﹑釋﹑道門中﹐多黃眉鐃袋並施﹐安得徧地種東陵而重煩行者哉﹖

第六十七回

拯救駝羅禪性穩脫離穢污道心淸

悟一子曰﹕這篇書明大隱不妨居市﹐居市而不可爲市孽所侵﹔離塵不妨入塵﹐入塵而不可被塵迹所染。前文木仙庵之僞仙﹐小雷音之假佛﹐俱另作規模﹐似避囂絕俗之狀﹐非大隱實學。

篇首「三藏道﹕『往那條路上求宿去﹖』行者笑道﹕『前行自有宿處。」』言當隨遇而安﹐不須預計也。仙師故設言稀柿同極污之處爲諭。柿落實﹐剛離「木」而爲「市」。七絕﹐比人七情。愛戀難割﹐終歸毒害。至積久爲穢﹐夙障爲山﹔陰气釀成蟒穴﹐康莊變作豕途。此駝羅莊喫人之長蛇所由來﹐七絕山拱路之封豕所自出也。

「駝羅」者﹐卽梵語「陀羅淨土」也。「共有五百多家」者﹐乃羅漢所居﹐釋典「阿羅漢」﹐總名殺煩惱﹐堪總供養﹐不受三界所生﹐遠離諸惡﹐淸淨受用﹐所謂「禪性穩」也。今與稀柿同爲鄰﹐而連遭蛇怪侵吞牲畜﹐男女惶懼危殆﹐是性地鄰於蛇窟﹐淨土翻爲舌場﹐岌岌乎如拯溺救焚之不可緩也。此非有大智慧﹑大法力如孫行者﹐未易消弭驅除﹐獲有寧宇。豈彼爛西瓜之凡僧﹐落湯雞之凡道﹐所能穩禪性而淸道心哉﹖惟行者第一等手段﹐方可唱喏承擔﹐再無別人可請。

然非潔己寡營﹐而或畱戀金銀田土﹐便是貪貨漁利﹐與市爲徒﹐𨿽齊心除害﹐仍是以魔攻魔﹐萬不可得。故行者現身說法﹐塵視金銀﹐而不與市同黷﹔累視魚田﹐而不與市同漁。推積徳是務而已。蓋市心狙檜多端﹐而總似一蛇﹐道經云「煩惱毒蛇﹐睡在汝心」者是也。其積習也﹐見牛馬則噬﹐見雞鵝則噬﹐見男女則噬﹐無論人物巨細﹐籌之爛熟。目懸兩炬﹐暗中睹利極明﹔舌舞雙搶﹐左右遮攔最捷。只到平旦之時﹐天心來復﹐未免消阻閉藏﹐究竟藏頭露尾﹐出不得髙人手眼。但當气盛﹐軟柄槍無限花巧﹔及至途窮﹐張巨口頃刻平吞。吁﹗可畏哉﹗常人畏之﹐而恐遭其口吻﹔至人迎之﹐而如見其肺肝。至人之體﹐剛潔純粹﹐磨不燐﹐涅不淄。故能身入市心﹐而不爲所化﹔躬親利藪﹐而不爲所傷。

最妙在蛇腹裏搭橋﹑變船二義﹕謂茹膏血而長蠢肉﹐何如枵腹以駕東虹﹐爲有利行之積徳也﹔聚資斧而肥幻脊﹐何如破產以造慈航﹐爲有施濟之積徳也。殄嗜欲之惡孽﹐結普渡之善緣﹐恐怖俱泯﹐各遂所生﹐功徳備至﹐咸安其性﹐何快如之﹖

今而後虔心實腹﹐變相施工﹕拓開萬古之心胸﹐久塞胡同﹐還成舊路﹔離脫千年之宿障﹐積污柿嶺﹐同證菩提。卽玄宗內典所云「對境忘境﹐不沈於六賊之魔﹔居塵出塵﹐不落於萬緣之化」是也。故詩結云「六欲塵情皆剪絕﹐平安無阻拜蓮臺。」

噫﹗妙哉﹗觸目蓮臺﹐个个人心成淨土﹔通神花藏﹐家家有路透西天。超柿同而濟蓮臺﹐孰淸孰穢﹐孰塞孰通﹐惟人自悟。然駝羅莊之懼蛇﹐何不徒而去之﹖稀柿同之積穢﹐何不盡伐其木﹖其殆地無苛政﹐孽根不易除歟﹗

第六十八回

朱紫國唐僧論前世孫行者施爲三折肱

悟一子曰﹕此篇至七十一﹐皆明修煉金丹大道﹐惟張紫陽《悟眞篇》爲得其宗﹐人當紹衣而身體﹐觀後結出「眞人棕衣」一段自明。

提綱特揭「朱紫國」三字﹐寓朱紫之貴﹐倒射不如紫陽之眞也。漆叟諭「犧牛披錦繡」﹐尼父視「富貴若浮雲」﹐子輿「重天爵之貴而輕繡梁」﹐君平謂「髙車駟馬帶傾覆」。陳處士云「紫陌縱榮爭似睡﹐朱衣𨿽貴不如貧。」自古聖哲深切指示﹐柰何世人讀盡萬卷千經﹐而竟不識字耶﹖

行者劈頭喚醒道﹕「師父原來不認得『朱紫國』三个大字。」蓋朱紫塵榮﹐幻夢泡影﹔帝都皇洲﹐徵禪代謝﹔欲知後來﹐須觀前世﹔前之視後﹐亦猶後之視前。故三藏溯三皇而迄五帝﹐由揖讓以及徵誅﹔垂統爭雄﹐兼並角力﹔治亂相尋﹐延促殊撤﹐而終歸於唐王之一夢。噫﹗於敷演迂論之中﹐而寓無限悲歌感慨妙諦。正如城上杏黃旗﹐風吹亂擺﹐若非老孫看不明白﹐饒你識天文﹐知地理﹐辯陰陽﹔安邦立國﹐寄書酆都﹐攺加年壽﹐一切皆屬「魏徵」。終不若拜佛祖﹐取《大乘經》三藏﹐爲能超度孽苦升天也﹗《法苑珠林》云「孔雀𨿽有色嚴身﹐不如鴻鶴能遠飛﹔朱衣𨿽有富貴力﹐不如出家功徳深。」朱紫國王有色嚴身而身危﹐有富貴力而心病呻吟﹐嗟嘆拯救無人﹐卻不與唐王夢遊地獄一般﹖

稱「會同館」者﹐不期而會﹐不約而同﹔前古後今無異世﹐爾疆彼界有同規也。國君衣朱紫而享光祿﹐國人圖衣食而走利名﹐同一口體之嗜欲﹐而均病性命之膏肓。」故八戒一聞酒米綾羅﹐飲食芬芳﹐而不禁垂涎入市矣﹔行者一見皇榜招賢﹐朱紫列土﹐而不禁喜就醫國矣。究竟轉東過西﹐逐物充腸原是假﹔須知彎腰揭榜﹐隨緣醫國亦爲要。八戒求食而得名﹐不意中忽懷醫國之榜﹐子子孫孫﹑奶奶媽媽﹑婆婆公公﹐一齊悻得虛稱﹔行者作耍而認眞﹐惇請時儼居王者之位﹐尊寵的﹐承奉的﹐排班的﹐參拜的﹐頃刻間演成傀儡。

但凡果是豪傑﹐出口鮮不驚人﹐故庸愚不驚﹐不足爲豪傑﹔眞有經綸﹐下手難與慮始﹐故始謀不拒﹐不足以善經綸。此行者進前厲聲而國王唬倒﹐闡攄妙理而「叫他去罷」也。語之驚人者﹐不在「進前厲聲」﹐而在「一千年不得好」。人不修道﹐縱所營富貴皆遂﹐亦是鬼窟生涯﹐與死爲伍。生而病﹐病而死﹔生爲病人﹐死爲病鬼﹔萬劫輪回﹐何時了歇﹖千年不好﹐該萬劫受病而言﹐豈不驚愚﹖理之莫測者﹐不在「懸絲診脈」﹐而在「三毫每條各長二十四尺」。《素問》《難經》《本艸》《脈訣》﹐治一時之癥﹐延一生之命而已。醫術之庸﹐若分三毫爲三關﹐簇五行爲精气神。按三毫爲二十四气﹐天關在手﹔合三條爲七十二候﹐地軸生心。乃治千萬年之病﹔而爲醫術之大經綸﹐世人萬難深識﹗故仙師於結尾指示曰「心有祕方能治國﹐內藏妙決注長生。」

予嘗遊涇陽﹐題藥王祠聯云「民間疾苦幾何﹖飲之食之﹐宜從仙子尋丹決﹔世上膏肓萬狀﹐名也利也﹐何似山頭多白雲﹖」撰此者﹐想認得「朱紫國」三字﹐而能打破人間蝴蝶夢﹐請進而共讀此書。

第六十九回

心主夜間修藥物君王筵上論妖邪

悟一子曰﹕浮榮虛業﹐夢熟黃粱﹔世味塵緣﹐捷於石火。世人目爲老僧之常談﹐謂名教中自有樂地。究之終身碌碌﹐系風抱影﹐瞬息長眠。古往今來﹐解脫者幾人﹖盧仝曰「功名生地獄﹐禮教死天囚。」眞堪醒夢破迷﹗仙師此篇﹐特提淸夜之良心﹐指示修其之覺路﹐令人自認自識。蓋欲修道﹐莫先淸心﹔欲淸心﹐莫先去病﹔欲去病﹐莫先知其病根。古之神醫﹐視矚重垣﹐術驚二豎。懸絲診脈﹐原非荒誕﹐不過形容三思而貫通﹐默運而神會之意。

鳥之雌雄有定偶﹐鳥離羣則鳴﹔人之陰陽不可偏勝﹐人失調則病。醫治之妙方﹐愚盲沒處捉摸。醫官道﹕「八百八味﹐理無全用」﹐見其用之不能全也。行者道﹕「藥不執方﹐故要全徵」﹐見其方之神於用也。曰「八百八味」﹐明二八之數也。二八者﹐卽《參同契》所謂九還﹑七運﹑八歸﹑六居。九﹑七皆陽數﹐合成十六﹐男子眞精全﹔八﹑六皆陰數﹐合成十四﹐女子天癸至。以月之上弦﹑下弦爲象﹐故又曰「上弦《兌》數八﹐下弦《艮》亦八﹐兩弦合其精﹐《乾》《坤》體乃成。二八應一斤﹐《易》道正不傾」是也。

《悟眞》曰「月初天際半輪明﹐早有龍吟虎嘯聲。正好下功修二八﹐一時辰內管丹成。」言陰陽交媾﹐宜修藥物之喉。故行者道﹕『我等到夜靜時﹐方好制藥。」「及至半夜﹐天街人靜﹐萬籟無聲﹐八戒道﹕『哥哥﹐趕早幹事。」』均指示修二八之候﹐急早下手也。取用大黃﹐至陰﹔巴豆﹐至陽。「大」者﹐「一」﹑「人」﹔「巴」者﹐「一」﹑「己」。人﹑己合而性全﹐陰陽和而藥備也。故八戒曰「八百八味﹐只用此二兩﹐誠爲起奪人了。」蓋言只用此二八﹐誠足起死回生﹐奪天地之造化﹐而爲全徵之藥味也。

前三藏答國王曰「三个頑徒﹐更無一人知藥性者。」玆沙僧熟悉大黃性寒﹐八戒深諳巴豆性熱﹐俱若素善歧黃者﹐不知執藥性而論﹐𨿽知藥性﹐何能醫國﹖仍是未能知者。行者曰「賢弟﹐你不知。」「你也不知。」特借此二味而屢提「不知」﹐以令人細研其妙﹐不可執粗迹而求也。

篇中「碾細」字﹐就藥而言﹐卻不就藥而言。「百艸霜」﹐取土釜之調和﹔「龍馬尿」﹐取水宮之至寶。曰﹔「鍋灰」﹐曰「金汁」﹐其義甚顯。至攪和一處作爲三九﹐攢簇五行而分理三才也。名「烏金丹」﹐以顯金丹之旨﹐醫國之祕方盡於是。噫﹗妙哉﹗仙師惟恐世人不知﹐又於藥引中結出祕妙六物﹐皆寓意也。「老鴉」爲《離》中陰﹐取其气﹔「鯉魚」爲《坎》中陽﹐取其精。「王母粉」﹐陰土己也﹔「老君灰」﹐陽土戊也「頭巾三塊﹐」﹐聚頂三花也﹔「龍須五根」﹐環陽五耀也。取身中之气精﹐合戊己而成圭﹐乃三五之妙道。此無質之物﹐從虛空中來﹐非世醫愚盲之輩所能識﹐故曰「此物乃世間所無者。」謾評者謂此方醫謊病最妙﹐不知俚語中寓有妙理﹐而非謊也。那一般藥引用無根水﹐亦是天上落下﹔使龍王打噴嚏吐津液﹐亦非尋常雨水。如泥丸公所云「精涎津唾液﹐只可接助爲階梯」是也。

津液化爲甘露﹐三盞送下三九﹐如轆轤之聲不絕﹐打透三關﹐而病根自除。此方醫國如神﹐何不明著竹帛﹐使天下後世俱得服食﹖祕而不言﹐何也﹖行者道﹕「國王倒是个大賢大徳之君」﹐「我與你輔弼而左右之。」此知苟非大賢大徳。不可輕與。祖師云「得人弗傳祕天寶﹐誤傳匪人﹐七祖受苦。」考昔紫陽眞人三傳匪人而三遭天譴﹐可爲鑑戒﹗豈容明著竹帛﹖故八戒說「藥裏有馬」﹐而歇後不吐﹔行者卽嗔其口敞﹐而忽以「馬兜鈴」掩飾之﹐皆發明不可輕泄以賈禍也。

下文伏太歲解金鈴﹐迎金聖﹐﹐乃下手金丹之訣﹐然不明失散之由﹐不識還返之妙。國王筵上之論﹐正明失散之病根也。烏者。《離》中之精﹐本有元配﹐失羣不返。而獨烏無偶﹐𨿽能內養五神﹐不能外合一气﹐只去得身中後起之病﹐未退本來身外之身。故前用『烏金丹』﹐猶非純陽紫赤眞金也。

國王道﹕「正值端陽之節﹐在海橊亭看鬥龍舟。忽然一陣風﹐現出妖精﹐自稱『賽太歲』﹐在麒麟山獬豸洞居住﹐將金聖宮攝將去了。」端午爲天中之喉﹐忽然風起﹐六陽始遇一陰而成《姤》。夫《姤》者﹐天風也﹐�卦爻圖略﹔《剝》之漸也﹐《復》之根也。在人之身﹐如始禦女而貪結子﹐戲龍舟而好頑耍﹐故曰「禦花園海橊亭鬥龍舟」也。此時也﹐破六陽《乾》體之眞金而陷入於《坤》土﹐則彼六陰《坤》土反得眞金而爲《復》。《復》者﹐地雷也﹐�卦爻圖略也﹐《剝》之反也﹐《姤》之終也。雷出地奮﹐勾芒之神自現。「自稱『賽太歲』」﹐正如獻眞金而禱祀之﹐豈不是「賽」﹖麒麟者﹐仁獸也﹐性惟愛物﹔獬豸者﹐神羊也﹐智能惡姦﹐卽愛惡之心。太歲窟穴於其中﹐而攝去金聖宮﹐則吾失其愛﹐易所不愛而成憂﹔得其所惡﹐易其所不惡而成疑。憂疑之疾所由錮﹐非仁者不憂﹐智者不惑之本體矣。

然數載憂疑﹐三年積滯﹐用一貼靈丹可打通﹔若大歲收服﹐金聖迎還﹐非三折妙訣不易得。避妖樓避不得邪來﹐如躲得正南上﹐正不得邪去。卻須認他﹐惟認得出他﹐方知病根﹐可修藥卻病而安邦。故曰「安邦先知君王病﹐守道須除愛惡心。」曰「王」﹐卽心君也﹔愛惡心﹐卽君心也。

第七十回

妖魔寶放煙沙火悟空計盜紫金鈴

悟一子曰﹕金丹之道﹐《易》道也。《乾》《坤》其門戶﹐《坎》《離》其妙用﹐《姤》《復》其化機。《姤》終必至於《否》《否》則必至於《剝》《剝》極則必歸之於《復》《復》則必歸於《泰》。陰陽消長﹐循環無端。卽篇中所謂「有來有去」者。是大修行人﹐先具一雙慧眼﹐亟須狠力一棒打殺﹐不使他再到剝皮亭。潛通消息﹐方能消息由我﹐相機下手﹐盜轉紫金鈴﹐迎還金聖官﹐完全《乾》體﹐而超凡出世也。

「金鈴」者﹐先天眞乙之寶﹐混而爲一气﹐分而爲三元﹐人人具足。只因交《姤》之候﹐忽然失去。如治國者﹐不能內安而召取外亂﹐舉國憂疑者然。若非良謀善策﹐大展雄才﹐以圖恢復﹐僅作避妖地穴﹐終避不得。三番四覆索取宮娥﹐能無日促國百里乎﹖國王筵上一論﹐說出病根﹔行者酒中滅火﹐講明丹決。乃因病立方﹐大展經綸之妙手也。這般法力﹐正是打開生死路﹐明師傳授的大道。詩中「爲鼎鑪」﹐「團烏兔」﹐「采陰陽」﹐「悟玄關」﹐「運天罡」﹐「移斗柄」﹔「退鑪進火」﹐「抽鉛添汞」「攢簇五行」﹐「和合四象」﹔「歸二气」﹐「會三家」等句﹐字字金丹藥物火候之的髓也﹐同一金鈴也。

太歲本《坤》土﹐而得其《乾》金﹐旣《復》矣。然挾女後而圖交姤﹐是《復》而復《姤》也。故太歲搖動金鈴﹐＿放煙火而爲害﹐放飛沙而爲害﹐𨿽曰計﹐而實爲妖魔。國王失《乾》金而陷於《坤》土﹐旣《姤》矣。然不忘金聖而志圖迎復﹐是《姤》而復《復》也。故行者動靜不拘﹐變人物而爲盜﹐變有來有去而爲盜﹐𨿽曰計﹐而實爲悟空。

「有來有去」﹐本是天理之流行。學道之人﹐當於天理流行中﹐討問出「一个神仙﹐送一件五色仙衣與金聖宮妝新」的妙道﹐開「有去無來」的正法眼﹐方能入道從眞。故行者一變火鷂子而上極乎天﹐二變蜢虫兒而下入乎地﹐三變道童而中位乎人。勘破上下今古﹐而能將有來有去一棒打殺也。

「戰書揣在三藏懷裏﹐莫與國王看見。」書中何語﹖蓋有難以形諸筆墨者﹐終祕而不言﹐正打殺「有來有去」之妙也。然天理之流行﹐如何打殺﹐得非誑世﹖不知打殺正是打活。打殺者﹐「有來有去」﹔不曾打殺﹐「無去無來」。故無去無來﹐仍不離有來有去的模樣。行者打殺而爲無﹐仍一變爲有﹐所謂「著有眞成幻﹐去無不入中。有無俱不立﹐內外悉皆空」也。咦﹗妙哉﹗一雙黃金寶串﹐分明兩个夫妻﹐匹配團圍﹐連環相顧。若能於此物打通消息﹐便是降魔復聖的機關。行者徑入剝皮亭﹐不答妖王問﹐展施於胳膊之上﹐玩弄於禮法之中﹐乃去來無礙﹐微妙圓通之作用也。行者𨿽變有來有去﹐實是無去無來﹔𨿽是大王心腹小校﹐實是金聖心腹小校﹐總是國王之心腹小校。盜取金鈴﹐迎復金聖之下手祕訣也。

三个金鈴﹐火爲神﹐煙爲气﹐沙爲精。動而搖晃﹐則煙﹑火﹑沙散而爲魔﹔靜而涵虛﹐則金火同宮凝聚而爲丹。此般至寶家家自有﹐只因女後之姤﹐而入於魔手﹐原非妖魔己物。復得之道﹐仍須從魔手盜來。故失鈴出於姤﹐得鈴亦必由於姤。若非敍夫妻之情﹐彼此喜悅﹐把鈴與她收貯﹐終難下手﹐所謂「外作夫妻心盜賊」是也。

金聖宮說出「共枕同衾﹐前世之緣」﹐卽騙出金鈴﹐付其收藏。又說「我與大王交歡會喜」﹐「做出妖燒之態﹐哄著精靈。行者在旁取事﹐把三个金鈴輕輕拿過」﹐俱是實法。最妙是「在旁取事」﹐「跟在我身邊﹐乘機盜我寶貝」二語。蓋金鈴系夫妻歡會付托收藏之物﹐盜之者﹐盜其夫妻之所有而爲我有﹐竊天地之道化﹐非乘機不可得也。然又必深知奧妙﹐從容靜悟而取﹐非粗率疏躁而得。特演敍「不知利害﹐就扯棉花﹐進出煙﹑火﹑黃沙﹐驚動妖王」一段﹐以明難得易失之故。

仙師又借妖王之口﹐頻說「仔細搜尋」之語﹐以叮嚀提醒之。國王與金聖宮﹐眞夫妻也﹐眞者一姤而忽遭魔難﹐頃刻分離﹐「弄巧反成拙」也﹔太歲與金聖宮﹐假夫妻也﹐假者一姤而卽成寶藏﹐還返有機﹐「作耍卻爲眞」也。結出二語﹐學者仔細搜尋。

第七十一回

行者假名降怪犼觀音現像伏妖王

悟一子曰﹕《敲爻歌》曰「縱橫逆順沒遮攔﹐靜則無爲動是色。」常人不解其妙﹐謂「靜則無爲」﹐是道﹔而「動是色」﹐非道也。不知靜無動﹐動無靜﹐物也﹔靜而動﹐動而靜﹐神也。又曰「酒是良朋花是伴﹐花街柳巷覓眞人﹐眞人只在花間現。」又曰「只因花酒悟長生﹐飲酒帶花神鬼哭。」「神鬼哭」者﹐六賊三尸之鬼﹐不能猖狂也。古佛云「汝知得老婆禪否﹖汝明得皮殼子禪否﹖」又云「袈裟下大事不明最苦﹐裙釵下大事不明更苦。」皆言「動是色」之妙諦也。篇首「色卽空兮﹐空是色﹐人能悟徹色空禪﹐何用丹砂炮煉﹖」卽是此義。學人不仔細搜尋﹐而反視爲癡愚﹐不知癡愚中之妙用﹐有非智者所能及。

行者變癡蒼蠅﹐而妖王不能窺其蹤迹﹐所謂「微妙圓通﹐深不可識﹐大智若愚」者是也。此金鈴妙道﹐非得眞師附耳低言﹐終難解識。行者到娘娘耳根後悄悄的叫道﹕「你可再以夫妻之禮哄他進來安寢﹐我好脫身行事﹐別作區處救你。」此卽附耳密傳之要訣。先次作夫妻﹐金鈴得而未識﹔再作夫妻﹐金鈴解而可得。分明兩次夫妻﹐而有顚倒反覆之妙用。娘娘聞言﹐驚疑不信﹐如下土聞道而見疑﹐以爲鬼話也。行者曰「我也不是人﹐我也不是鬼﹐如今變做个癡蒼蠅兒在此。」噫﹗妙哉﹗他篇行者會變蒼蠅﹐乃其常技之變相﹔此處變蠅兒﹐則系變體之正諦。非神非鬼是蠅兒﹐明金丹入手﹐全在結嬰兒。變蠅兒而嚶嚶呼應﹐金丹靈悟之象也。娘娘道﹕「你莫魔寐我。」入在娘娘手中﹐方解惑而不疑﹐正形容結嬰入手之妙。

三丰祖師曰「打開門﹐說與君﹐無酒無花道不成。」純陽祖師曰「也飲酒﹐也食肉﹐守定煙花斷淫欲。」蓋酒足破除萬事﹐道家不禁﹐故行者道﹕「只以飲酒爲上。」春嬌者﹐花也。春爲花朝﹐嬌爲花容﹐原是假相。「行者變作她模樣﹐在旁伏侍﹐卻好下手。」此花中之理﹐眞天機下手之祕。「假春嬌在旁執壺道﹕『大王與娘娘今夜才遞交杯盞﹐穿个雙喜杯兒。』」「娘娘與妖王專說的是夫妻之話﹐一片雲情雨意﹐哄得妖王骨軟筋麻﹐只是不得沾身。」俱是實事﹐卽「守定煙花斷淫欲」之的旨。

夫妻作合﹐先天寶貝自現其中。然寶貝在其腰間﹐如何到得我手﹖必須伺其切膚受嚙﹐不能自主之際﹐而後可以乘機竊取。故行者變三樣怪物﹐以攻其膚體﹔而妖主不覺自慚出醜﹐解脫金鈴矣。從旁伏待之假春嬌﹐著意觀看﹐因得下手得來。此有法有候﹐至妙至神﹐祖祖相傳之正法眼﹑大作用﹐《悟眞》曰「《復》《姤》自玆能運用﹐金丹誰道不成功」是也。金鈴入手﹐棄假認眞﹐金聖娘娘自當復合﹐外丹還返之法象如是。若執一身而尋取﹐則非以假易眞﹑陰陽順逆之至道。故行者又自稱「外公」﹐「還我金聖娘娘來」一節﹐以演其義。此道原系教外別傳﹐故娘娘以「外受傅訓」一語以明其旨﹐弗看作俚謔之詞﹐博粲笑而已。

旣得之後﹐須加溫養保護之功﹐切要防危慮險﹐故又以戰諭。夫戰者﹐危事也﹐殺機也。惟能守雌而不雄﹐方可保守而不失。行者道﹕「二三如六循環轉﹐我的雌來你的雄。」蓋雄﹐故失﹔雌﹐故得也。妖工恃搖鈴而自雄﹐不知已被守雌者所算﹐有而忽無﹐雄固所難得﹔行者守雌而搖鈴﹐不知亦犯自在者所戒﹐無而忽有﹐有而忽又無﹐雌亦不易守也。不立有無之名﹐並泯雌雄之迹﹐方爲觀音自在之寶相。「只聞得空中厲聲髙叫﹕『孫悟空﹐我來了也﹗』」豈不是托淨瓶﹐拂甘露﹐霎時間煙消火滅之眞空處耶﹖

金毛犼反本還原﹐紫金鈴仍歸自在﹔射雀還如自射﹐拆風卽是傷雛﹔災因自作﹐亦因自消﹐犼無尢也。卽如金丹至道﹐失之由我﹐得之亦由我﹐故曰﹔「犼項金鈴何人解﹖解鈴還問系鈴人。」此乃紫陽眞人之的傳﹐得之於金聖還宮之時﹐特顯其象﹐以示宗旨。「宗」字加「木」﹐穿掛金聖之身﹔金木交姤﹐光生五彩﹐乃是眞宗。天下後世所當紹衣而披服者也。服之三年﹐脫之一日﹐夫妻才得重諧﹐雌雄不失其羣﹐陰陽不失宗位﹐金丹始終之義備﹐而大丈夫能事畢矣。朱紫浮榮﹐何足貴哉﹗故曰「有緣洗盡憂疑病﹐絕念無私心自寧。」

第七十二回

盤絲洞七情迷本濯垢泉八戒忘形

悟一子曰﹕前結「洗盡」﹑「無思」之語﹐似起下「盤絲」﹑「灌垢」之義。讀者未免視七情爲喜﹑怒﹑哀﹑懼﹑愛﹑惡﹑欲﹐因而迷其本心。八戒忘形﹐爲不能洗盡其垢﹐務一絲不掛﹐萬慮皆空﹐一塵不染﹐淸潔自好而後可﹐似是而實非也。

《參同契》曰「是非歷髒法﹐內視有所思。陰道厭九一﹐濁亂弄元胞。諸術甚眾多﹐千條有萬餘。」鐘離翁曰「涕唾精津气血腋﹐七般靈物總皆陰。若將此物爲丹質﹐怎得飛神上玉京。「緣世人從業識中來﹐卻又因業識中而去。一陽奔失﹐形𨿽男子﹐而身中皆陰﹐非惟眞精七物屬陰﹐五臟六腑﹐俱陰無陽。若獨修此陽裏陰精之物﹐孤陰無偶﹐如牝雞抱卵﹐欲抱成子﹐萬不可得。其所抱成者﹐亦是螟蛉異種﹐如此篇中之蜜蜂﹑螞﹑蠦等之陰毒﹐非本性之嫡子﹐豈不迷失其本源耶﹖

更有稍識陰陽之義﹐而不識陰陽得類之的﹐乃妄猜爲禦女采戰﹐以陰煉陰﹐拋身滅身者﹐尢可憐憫﹗此提綱「迷本」﹑「忘形」之所由著也。

首敍「三藏別了朱紫國王﹐正行處﹐望見是个人家﹐欲自去化齋。」寓言學道者辭別富貴﹐向往修行﹐錯認人家﹐執已獨求之意。「原來那人家沒个男子。」乃純陰寡陽之處﹐如詩中所云「遊蜂錯認眞」者是也。「靜悄悄﹐雞犬無聲」﹐二物屬陽而全無﹐陰寂可知。「見女子踢气球」﹐陰气交互之象。石洞﹑石門﹑石桌﹑凳﹐內外俱陰質也。故總擬之曰「冷气陰陰。」

「長老心驚﹐﹑暗忖多凶少吉」﹐身心閱歷而始驚疑也。然𨿽驚疑﹐「沒柰何﹐只得坐了」﹐以捨此之外﹐別無尋討處也。那知此內安排的東西﹐不過是人油﹑人肉﹑人腦﹐盡人身之陰質﹐絕無陽气﹐故曰「若是這等東西﹐我和尙喫了啊﹐莫想見得世尊﹐取得經卷﹗」卽「若將此物爲丹質﹐怎得飛神上玉京」之義。迷人不識眞本﹐誤認門戶﹐轉轉糾纏﹐莫可解脫﹐如繩捆髙弔一般。卽欲尋思出路﹐脫去外層﹐還有裏層﹔解了上截﹐還有下截﹔思愈多則門愈閉﹐與絲繩漫了莊門何異﹖旁觀者見其千百層穿道經緯﹐而不知實是盤絲嶺盤絲洞七个女怪而已。噫﹗一盤迷局無頭緒﹐七扇靈扉總障緣。若欲更求解脫地﹐亟須沐浴任天然。

提出天生浮垢泉一座﹐宜從正南方寸之地﹐尋出除舊生新之境。此境原是天仙所處﹐亦是妖怪所到。倘誤認妖怪爲天仙﹐而轉思變計﹐𨿽一時盡損盤絲﹐而又入旁門邪行矣。故「行者一變爲采腥之蠅﹐釘在路旁﹐須臾間﹐見絲蠅皆盡﹐而又聽得一聲柴扉響處」﹐卽人思變計而又見旁門也。若行禦女之術﹐是自促於死。行者道﹕「這七个美人兒﹐假若畱我師父﹐要喫﹐也不夠一頓喫﹔要用﹐也不夠兩日用。動動手﹐就是死了。」仔細算來﹐有不爲眾妖蒸啖之肥肉也幾希。

敍湯泉出處﹐原諸后羿射日﹐落九畱一﹐諭「陰道厭九一」之意﹔敍眾女脫衣洗浴﹐極擬艷質銷魂之狀。彼婪色之餓鬼﹐自必如餓老鷹﹐張翅輪爪﹐叼去衣服﹐而罔顧廉隅﹔彼漁色之淫精﹐自必如鮎魚精﹐滋東滋西﹐腿襠亂鉆﹐而棄捨體相。行者﹑八戒﹐俱是現身說法﹐顯相形容。叼衣鉆襠﹐俱禦女采取之象也。气盛時﹐「一味粗夯﹐不知借玉憐香」﹔禍發來﹐百骸受傷﹐卻如左磕右跌。「身麻腳軟﹐頭暈眼花﹐爬也爬不動﹐只睡在地下呻吟」﹐俱是實事﹐豈不性命了耶﹖

「七女笑還舊室﹐八戒多跌跟頭」﹐無得於人﹐反害於己。《陰符經》云「火生於木﹐禍發必克」﹐此之謂也。且陰類多端﹐抱成似我﹐而絕非本種﹐非但不能實腹成丹﹐抑必至於通身作毒。其幹子蜜﹑螞﹑蠦﹑斑﹑」蜢﹑蠟﹑蜻﹐當纏滿肢體﹐而千變萬化﹐莫可醫治。𨿽有黃﹑麻﹑�﹝左「鳥」右「戎」﹞﹑白﹑雕﹑魚﹑鷂之藥﹐亦失之後矣﹐深足鑑戒。

《莊子》云「吾守形而忘身﹐現於濁水而迷於淸淵。」予則云「若忘形而禦女﹐迷於淸淵而觀於濁水。」此等旁門邪行﹐急取一把火燒个漧淨。

第七十三回

情因舊恨生災毒心主遭魔幸破光

悟一子曰﹕上文因孤修之非﹐而變計於采戰﹔此又因采戰之非﹐而移情於燒煉。總皆思慮之識神﹐彊猜誤度所爲。𨿽有千眼萬目﹐自謂張天羅地﹐明極四表﹐終是眼下寸光﹐盲修瞎煉也。豈知眞陰眞陽之妙﹐至簡至易﹐純粹精一﹐其大無外﹐其小無內﹐日用尋常﹐天然自在﹐隨手拈來﹐微妙莫測也﹖若燒煉朱汞黑鉛﹐有質非類之物﹐乃是釀毒殺身﹐萬無長生飛騰之理。

純陽翁曰﹔「可惜九江張尙書﹐服藥失明神气枯。不知還丹本無質﹐反餌金石何太愚﹗」紫陽翁曰﹔「休煉三黃及四神﹐若尋眾艸更非眞。時人要識眞鉛汞﹐不是凡砂及水銀。」白樂天曰「東嶽前後魂﹐北邙新舊骨。復聞藥誤者﹐爲愛長生術。」《魏夫人傳》云「昔有再酣靈液而叩棺﹐一服刀圭而屍爛。鹿皮公吞玉華﹐而流虫出戶﹔賈季子咽金液﹐而臭聞百里。黃帝火九鼎於荊山﹐尙有喬嶺之墓﹔李玉服雲散以潛升﹐猶頭足異處。墨狄飲虹丹以投水﹐寧生服石髓而赴火。務光剪薤﹐以入淸冷之泉﹔相成納气﹐而胃腸三腐。」均明燒煉服食之術﹐不足爲貴﹐非自然造化之大道﹐皆此篇之金鍼也。《道藏歌》曰「觀見學仙客﹐溪路放炎煙。陽光不復期﹐陰精不復明。」悲燒煉之曲徑﹐障本然之大原。猶取外物而欲成胎﹐綴采花而希結子﹐必不得之數也。

黃花觀道主﹐燒煉鉛汞之流。觀額門聯﹐虛張「黃芽」﹑「琪花」之號﹔「坐著丸藥」﹐便是修道者﹐冤家藏伏處也。道士曰「這枝藥忌見陰人。」只知人屬陰﹐而不知己爲陰中之毒。此輩假托祕術﹐聾瞽愚蒙﹐咨婪財帛﹐勾誘脂膏﹐不盡肉竭髓﹐難塡其壑。七妖所訴先搶衣服﹐後行姦騙之事﹐卽其門中家常憤業。以自作者轉以誣人﹐猶欲戀食人肉﹐而反惡人害己也。「取梯子上屋梁﹐取下藥來。」貯藥已久﹐專以毒人﹐乃刮取鼎上輕淸之物﹐卽時師燒煉家所謂「拔毛飛升至寶」也。

道士曰「我這寶貝﹐若與凡人喫﹐只消一釐﹐入腹就死﹔若與神仙喫﹐也只消三釐就絕。」又曰「但喫下﹐个个身亡。」痛指金石之藥至毒無比﹐仰之者必死﹐不可不愼也。獨是大聖已知茶中有毒﹐何以不卽救止﹐必待喫後方與分理﹖道士曰「你撞下禍來﹐你豈不知﹖」只因在盤絲洞化齋﹐禍中於深思而不解﹔又因在濯垢泉洗澡﹐禍成於淫佚而難制。自撞消渴癆瘵之禍﹐甘心破產殉身以求死藥﹐情勢有非人所阻遏者。故邪師得以毒藥投之﹐深信不疑﹐𨿽死無怨﹐所謂自作孽不可活也。

到此盡頭﹐七女牽纏之本相﹐自現膿血之質而已﹐何能飛升﹖道士喫肉之狠願﹐方明眼下之識而已﹐何能超遠﹖絲繩晃亮﹐𨿽有穿道經緯之巧﹐思頭窮處﹐「蜘蛛」還自「知誅」﹔兩脇金光﹐縱有千隻並放之焰﹐十里餘外﹐「蜈蚣」怎及「悟空」。黎山老母熟陰符﹐說出百眼魔君多目怪﹐指純陰之識神﹐包藏毒焰﹔毗藍婆子司陽气﹐宛然千花洞上紫雲山﹐狀至陽之燦赫﹐顯透光明。繡花鍼﹐非鋼非鐵亦非金﹐昴日眼裏煉成眞。朗自然之慧照﹐捐意識之迷津。「響一聲﹐破金光」﹐無數聰明終是幻﹔「合了眼﹐裝瞎子」﹐太陽一出火無光。蜈蚣陽毒之本相自現﹐道士「黃芽」「琪花」之道安在哉﹖

慧以破識﹐陽以制陰﹐微以寓顯﹐善以消惡﹐一以畢萬﹐丹以解毒﹐此篇兼該其旨。修行人能於公鷄之母﹐除服娛蚣處﹐深得眞假﹐收伏根源﹐則一切旁門障礙﹐燒成燼煨﹐可得命而了性矣。

第七十四回

長庚傳報魔頭狠行者施爲變化能

悟一子曰﹕枯修采煉﹐無益長生﹐反多促死﹐是魔非道矣﹗捨此之外﹐再向何處討尋消息﹖務必虛已下人﹐求明師指示。或盛气大言﹐或狐疑阻滯﹐則必起莫大魔頭﹐擋住進西大路。篇首云「行功進步體叫錯」﹐指示學人須小心請教﹐得个眞的去處。

「三藏師徒打開欲网﹐跳出情牢﹐正行處﹐忽見一座髙山﹐峯插碧空﹐眞个是摩天礙日。見老者髙叫﹕『西進長老且暫停﹗這山上有一夥妖魔﹐喫盡閻浮世上人﹐不可前進﹗』」此是因自髙自大﹐率意冥行﹐不肯求教﹐自聳凶峯﹐化作魔頭﹐攔截去路。蓋冒起下文陰陽竅妙﹐不知虛心屈已﹐不會鉆研透徹而成魔也。《老子》曰「不自是﹐故彰﹔不自伐﹐故有功﹔不自矜﹐故長。」《左傳》曰「將有所求﹐必先下之。」孔子曰「慮以下人。」《道訣碑》曰「柔弱爲趨道之津。」皆叫人气質巽順﹐虛衷求益以入道也。

「三藏道﹕『你的相貌醜陋﹐言語粗俗﹐怕衝撞了他﹐問不出个實話。』」乃此篇要旨。行者笑道﹕『我變个俊些的去問他。』卽變做小和尙。」可謂能變化气質。而「貶解起身」等語﹐又未免誇大不遜。「老者道﹕『這和尙說了過頭話﹐莫想再長大了。』見他言語風狂﹐一句不應。」言語矜誇﹐難討實信。另著八戒拜問﹐又煩指示。此惟虛心﹐方得眞信之的旨。

指出「獅駝嶺獅駝洞」﹐諭傲僻之气﹐放蕩難馴。若心無主宰而肆無忌憚﹐則南北東西﹑四面八方皆張魔口﹐而身爲肉餡矣。故行者道﹕「我自有主意。」金星道﹕「只看你變化機謀﹐方可過去。如若怠慢些兒﹐其實難行。」

三藏聞言﹐欲問另路轉去﹐亦是變化權謀﹐行者何云「轉不得」﹖《離騷》曰。「路修遠以多艱兮﹐騰眾車使徑待。路不周以左轉兮﹐指西海以爲期。」切痛世途榛莽﹐直道難行也。轉去者似權也﹐不知捨正路而言轉﹐是猶捨經而言權﹐捨秤而言錘。反經折衡﹐非較輕重稱物平施之妙用﹐不足以言權也﹐故曰「轉不得」。自漢以下﹐無深識此義者。仙師每於取經之路﹐指示「轉不得」三字﹐深明舍陰陽竅妙之正路﹐不得西行﹐可謂深識經權者。此施爲變化之能﹐所以獨歸行者也。蓋轉之轉﹐魔主我而我避魔﹐魔仍在﹐而魔之在轉處者更多也。魔在﹐烏乎用我轉﹖不轉之轉﹐我主魔而魔亦歸我﹐魔自伏﹐而魔之在轉處者先伏也。魔伏﹐卽是用轉﹐而我不失其正。是以大修行人﹐知外魔皆由內魔﹐不問外﹐只問內﹔不畏魔﹐只畏我也。行者道﹕「只要我們著意畱心。」

「變做蒼蠅兒」者﹐化大爲小﹐變粗就細﹐爲嬰兒善柔之狀﹐而不失其赤子之心也。嬰兒之心﹐天然良知﹐毫無私意﹐魔所不能窺。入於魔之耳﹐出於魔之口﹐卽此會變嬰兒一念﹐已足鉆透魔腹矣。心主火﹐而虛靈不昧﹐故稱爲「燒火的」﹔火得風﹐而乘勢益燃﹐故稱爲「總站風」。

最妙在「查勘眞假」一段﹕統大小於一體﹐混眞假爲一家﹐此縱神造鬼幻之筆﹐描心口商量之詞﹐非可泥爲實相也。眞心原是眞鉆風﹐在魔則爲假﹔眞鉆風原是假心﹐在魔則爲眞。以假勘眞﹐假可爲眞﹔以眞從假﹐眞亦是假。故曰「合著我﹐便是眞﹔差了些﹐便是假。」此知小鉆風之實話﹐卽總鉆風之大話矣。蓋矢口之魔﹐出好興戎﹐原屬自造﹐小妖所告「吞天兵」﹑「欲爭天」﹑「蟠桃會」諸語﹐適與行者五百年前所爲吻合。魔之所爲﹐卽行者之所爲﹐行者所以道﹕「若是講口頭話﹐老孫也曾幹過。」然「一口曾吞十萬天兵」之語﹐𨿽似誕妄﹐不過形容豪邁誇大之槪耳。如宋玉云」彎弓掛扶桑﹐長劍須天倚」﹔又「飲如長鯨吸百川」﹔楊大年云「手可摘星辰」﹔王右軍云「筆陣獨掃千人軍」﹔文天祥雲「南人志欲扶昆侖﹐北人志欲河帶吞」﹐皆是也。惟言大而誇﹐狂蕩失中﹐實爲入道之魔。行者始而「暗笑」﹐繼而「暗想」﹐終而「暗驚」﹐乃三思自反﹐檢束著裏也。

「陰陽二气瓶」﹐變化莫測﹐精微融渾之妙理。以粗豪遇之﹐鮮不葬埋其中﹔以浮誇處之﹐罔不汩沒其內。其竅至虛而至堅﹐苟不細心研究﹐深入其際﹐終難出竅。行者道﹕「只是仔細防他瓶兒。」

防之之法﹐務先平气愼言爲要。然多口尢爲心害﹐故要拿洞裏妖﹐必先除門前怪﹐吹散小妖﹐去多口也。妙在唐僧肉「不多幾片」一語﹐言道味淡泊﹐簡要無多﹐眾口嗷嗷﹐萬不得一﹐亦空費垂涎而已﹐多口果何用哉﹖然則說大話騙人﹐只可吹散小妖﹐何能免大魔之吞噬乎﹖

第七十五回

心猿鉆透陰陽竅魔主還歸大道眞

悟一子曰﹕此明煉精化气之妙用﹐施爲變化之初乘也。昔老聃語孔子曰「去子之驕气。」蓋「驕」之一字﹐道之魔也。人能以柔用﹐以弱進﹐則無剛不柔﹐無彊不弱。我善養銳鋒﹐而魔自失其完壘﹐魔還歸我之眞矣。非遜志善下﹐洞曉陰陽﹐深明造化﹐終莫窺其底裏。

老子云「吾無欲以觀其妙﹐有欲以觀其徼﹝微﹞。」紫陽云「不會鉆研莫彊攻。」切指陰陽二气之徼﹑妙不易鉆研也。後人不知大道之的﹐謂卽心是道﹐以心鉆心﹐盡失其徼﹑妙。張子曰「由气化有道之名。」則已明指道屬二气而不屬於心﹐特心爲鉆透徼妙之主耳。

「大聖變小鉆風﹐進了獅駝洞」﹐正變化柔弱而虛心尋討也。「變蒼蠅」﹐柔弱之至。驚動老魔﹐不覺一笑﹐戲渝疏忽﹐自露圭角﹐焉得不被魔所縛﹐拘於寶瓶乎﹖寶瓶合陰陽二气﹐水火渾沌﹐涵羅精神﹐無物不化。就人身而言﹐卽臍內中黃呼吸之根蒂﹐修煉家認爲玄牝﹐凝神結路之處﹐所謂「白玉連環」也﹔位居中央﹐而七寶﹑八卦﹑二十四气﹐無所不包。人身有天地﹐而此穴象太極﹐原無二理。然此爲順則成人之徼﹑妙﹐而非逆則成丹之徼﹑妙。學道者說到此處﹐茫然不識﹐無可鉆研﹐惟有縮手待斃而已。惟能於此內打通消息﹐則知丹道法象亦只如此﹐特有內外順逆之差別耳。柰何世人謬執此寶瓶﹐謂精能生气﹐气能生神﹐凝神此穴﹐用意封固﹐以自取速化耶﹗

老魔曰「猴兒今番入我寶瓶之中﹐再莫想那西天之路。」仙師設此二語﹐提醒春夢多矣。「裝入瓶中」﹐凝神气穴﹐煉精化气之象。「閉息忘言」﹐寂然不動也﹐不動者﹐靜也﹐靜屬水﹔「失聲發笑」﹐感而遂通也﹐感通者﹐動也﹐動屬火。故聞人言而火來﹐動靜感應之理。「四十條蛇揪做八十段」﹐四象分爲八卦也﹔「三條火龍上下盤旋」﹐君火﹑相火﹑民火互爲運用也。又三四爲七﹐二四爲八﹐三八爲二十四﹐四八爲三十二﹐循環計之﹐仍合寶瓶中「七寶﹑八卦﹑二十四气」﹑「三十六人」之義。「身長則長﹐身小則小」﹐總明隨身動靜﹐不能知微妙而解脫也。蓋執此中而欲超凡證果﹐是執有名之體而冀無名之始﹐豈不自誤﹖行者道﹕「何期今日誤入此中﹐傾了性命。想是我昔日名兒﹐故有今朝之難。」想到菩薩心傳三根救命毫毛﹐方歸眞諦。變化鉆研﹐透徹天機﹐開菩薩之法眼﹐泄陰陽之祕妙﹐打破疑團﹐脫離火阱﹐眞造化出身之大道也﹗

「變蟭蟟﹐暫借一枝棲﹐姑且魔頂遊衍﹔「放下杯」﹐忽訝瓶之罄﹐能不失聲破釜﹗「空者﹐控也」﹐空勞水火煮空鐺﹔「搜者﹐走也」﹐搜尋虛窟難搜著。噫﹗瓶子鉆破﹐裝不得人」﹐猶人身眞陽已泄﹐還不得丹﹐古人比之「破叉袋」﹐卽此義也。鉆研至此﹐道心自現﹐魔膽自驚。眞精化气﹐眞气化身﹐悟徹眞空﹐頭頭是道。魔刀下處卽成我﹐我者﹐魔之分身﹐劈做兩半﹐還做兩身﹐𨿽千萬億身﹐無非我也﹔我頭迎處卽成眞﹐眞者﹐魔之原體﹐摟上身來﹐依然一个﹐𨿽千萬億魔﹐無非眞也。一而二﹐二而一者也。故魔現原身吞眞我﹐我卽眞魔﹔我入魔腹伏魔頭﹐我卽魔魔。

「住過冬﹐到淸明」﹐寓陰陽往來之气機﹔「行吐納﹐打噴嚏」﹐諭口鼻施爲之妄作。「喫藥灑﹐喇叭口」﹐幾見桃花臉上紅﹔「撒酒風﹐翻跟頭」﹐方是優曇肚裏寶。咦﹗化气﹗化气﹗如何出去﹖此必有法也。「等老孫把金箍棒往頂門裏一搠﹐搠个窟窿﹕一則當天窗﹐二則當煙洞。」豈不是出气的徼妙﹖闡道者發泄天機至此﹐可謂知之深而言之盡矣。神哉﹗妙哉﹗然此惟心知其眞徼﹐而未能實得其眞妙也﹐故爲「初乘」。

第七十六回

心神居捨魔歸性木母同降怪體眞

悟一子曰﹕此明煉气化神之妙用﹐施爲變化之「中乘」也。《莊子》曰「用志不分﹐乃凝於神。」先師曰「心者气之主﹐气者神之根﹐神卽性也﹔形者气之舍﹐神者形之精﹐气卽命也。」蓋能煉其形﹐則精能化气﹔气聚﹐則化神﹔凝神气穴﹐則气益聚﹐而神自靈。但此精不是交感精﹐此气不是呼吸气﹐此神不是思慮神。緣督子曰﹔「從虛無中來﹐不在心腎﹐而在於玄關一竅。」學者不識陰陽﹐只於自身摸索﹐而認彼昭昭靈靈之識神以爲眞實﹐轉輾差池。篇中「老魔叫一聲﹕『大慈大悲齊天大聖菩薩﹗』」連叫「大」字﹐認就「一人」而求命也。「行者道﹕『省幾个字兒﹐只叫孫外公果。』老魔措命﹐眞个叫﹕『外公﹗外公﹗』」言認得外來二八厶厶方是眞借命也。

送出山﹐何用一乘香藤轎﹖言惟此一乘法﹐餘二卽非眞也。「行者在魔肚裏做勾當」﹐心神居捨﹐治內以安外也。「變一根繩兒拴著心肝」﹐置之一處﹐執商以禦多也。「又將身子變小﹐見妖精鋼牙利刃」﹐斂形束魄﹐以小制大﹐以柔勝剛也。「打个噴嚏﹐迸出行者﹐見了風就長三丈」﹐煉气而元神出現也。「割斷外邊﹐裏邊惡心」﹐內外一體﹐情不離性﹐非判然斬載也。「三怪一齊落下﹐一齊叩頭﹐眾怪收兵﹐盡皆歸洞」﹐此煉气化神而魔歸眞性也。修行者至此﹐陽神𨿽現﹐而陰气尙未與我一體﹐則魔仍在也﹐如行路者正在中途一般。篇中「師徒收拾行李馬匹﹐都在途中等候」﹐篇末「妖魔同心合意的﹐西進有四百餘程」﹐僅示適當半途之意。自須勤加火功﹐謹愼提防﹐稍一怠慢﹐則陰气未伏﹐侵累元神﹐何時超脫﹖

「二魔之假降索戰」﹐不伏气也﹔「三魔之調虎離山﹐不伏气也。「三十个怪﹐安排茶飯﹐款待唐僧」﹐陰气之盤桓也﹔「十六个鬼﹐遞聲喝道﹐替換擡轎」﹐陰气之環擾也。「望見城中惡气」﹐陰气之侵障也。「各懷怒气﹐雷轟奮爭﹐三僧三怪﹐捨死苦戰」﹐陰气陽神混合相持也﹔「擡擁唐僧﹐掩旗息鼓﹐眾怪左右旋繞﹐長老昏昏沈沈」﹐陰气之眾盛慘寂﹐而眞陽復陷也。追原其故﹐由木母徇私而火功不力。「動不動要散火」﹐火功不力也﹔「攢下私房」﹐木母徇私也。惟不力﹐故一戰而遭鼻捲受縛﹐火因土泄而敗﹔惟徇私﹐故一嚇而信勾司打詐﹐木緣水泛而浮。

取經之道﹐切忌呰窳偸安﹐全要苦心協力。行者道﹕「也叫他受些苦﹐方知取經之難。」知取經之不可無木母﹐而怪體之必籍同降也。金木交歡﹐夫倡婦隨﹐兄弟式好﹐伯塤仲箎。「行者聽八戒而棒穿象鼻﹐八戒聽行者而柄打象皮。兩个象權﹐同降怪物。」豈不眞神並力﹐眞怪現體哉﹖故提綱曰「心神居捨魔歸性﹐木母同降怪體眞。」

第七十七回

羣魔欺本性一體拜眞如

悟一子曰﹕此煉神還虛之妙用﹐施爲變化之上乘也。前伏獅魔之心﹐而得初乘﹔伏象魔之性﹐而得中乘﹔末伏鵬魔之气﹐而得上乘。來了眞如之大道﹐𨿽曰心神居捨魔歸性﹐而神气未曾合一渾忘﹐還之太虛﹐則此心性終滯於有﹐而不能超脫凡籠。故大鵬不伏气﹐而獅﹑象亦復從﹐「魔羣欺本性」也。先師曰「伏气不服气﹐服气須伏气。服气不長生﹐長生須伏气。」鵬不優气﹐是任眞乙之气﹐縱橫於天地而不能歸伏﹐爲魔滋大。

「獅」﹐諭心﹐屬火﹐多猜﹐故色靑。火未發而煙起﹐火兼木也﹐爲修道之領袖﹐行道之起腳﹐故稱老魔。擅其號曰「獅駝嶺獅駝洞」。「象」﹐諭性﹐屬土﹐生金﹐故色白。上寄體而位乎西﹐土兼金也﹐爲載道之大力﹐體道之靈明﹐故得稱二魔。能伏二魔﹐則臻二乘法門﹐修性之妙用也。大鵬者﹐卽《莊子》所云北溟之鯤﹐化而爲鵬﹐九萬里而圖南是也。北溟﹐水也﹐「至陰肅肅﹐其中有陽。」水中之鯤屬陽﹐化而爲鵬﹐九萬里而圖南﹐則極陽九之數。而「至陽赫赫﹐遂乎大明之上」矣。鵬爲鳳屬﹐南方之朱雀也。《石函記》曰「朱雀炎空飛下來」﹐丹經所稱「赤鳳」同義﹐俱指眞陽之气﹐而言修命之妙用也。讀《南華》者﹐亦知其爲自言﹐而不知其實闡大道之要妙如此。

篇末如來說出「混沌初分﹐天開地辟﹐萬物皆生。鳳凰又得交感之气﹐育生孔雀﹑大鵬」﹐以及「封爲佛母孔雀大明王菩薩」諸語﹐明此气實所以生仙﹑佛﹑聖人﹑萬物﹐絕非荒誕﹐故曰「佛母」。獅﹑象皆跨於佛下﹐鵬獨在於佛頂﹐先天至淸之气也。其封號「大明王」﹐亦本《逍遙遊》「遂乎大明之上」之義﹐故能擴獅駝洞而獨大之曰「獅駝國」。後人讀至此等言說﹐不解其妙﹐莫不駭爲不經﹐未免作鴳鵾之笑。悲哉﹗

篇首「老魔咬去八戒」﹐木火遭木火之魔﹔「二魔捲去沙僧」﹐土金遭土金之魔﹔「三魔撾去行者」﹐水金遭水金之魔。捆在一處﹐因未能收伏﹐渾化歸一﹐卽是本性爲魔﹐而欺本性也。

「一翅九萬」﹐卽「鵬摶九萬」之義﹐前解已明。惟閱九十九回中敍難內開「怪分三色」﹐爲「六十二難」﹐則鵬怪赤色而金翅﹐北溟南摶﹐渾合獅﹑象二色﹐乃五行先天眞乙之气﹐不顯其色﹐不專其名﹐此其所以爲大也。出世之道﹐必修伏此气。倘專了心性以爲眞﹐則吾身後天之气﹐皆在其吞啖循環﹑輪復消化之中﹐萬萬不能脫根﹐而出其牢籠。故前小鉆風雲﹕「我大王一口能吞十萬天兵。」又云「我大王意欲爭天。」又云「五百年前喫盡了獅駝國﹐奪了江山。」卽已伏此義矣。

「老魔贊其力量智謀﹐命小妖打水刷鍋﹐擡出鐵籠﹐燒火蒸僧﹐各散一塊。」又道﹕「捆在籠中﹐料應難脫。」數个小妖輪流燒火﹐以待空心受用。」言不能脫其五行輪流蒸气之中﹐而骨肉必至解散也。「長老哭對行者道﹕『怎麼得命﹖』二僧亦一齊痛哭。」言人皆不知有得命之道爲可悲。「行者笑道﹕『師父放心﹐兄弟莫哭。憑他怎的﹐決然無損。』將其身出神﹐跳在半空。」言神而明之﹐存乎其人﹐人欲得命﹐自有跳出其身之法也。

人生五行之中﹐如入鐵籠中受蒸﹐火到候足﹐無有不肉爛骨糜。故人之死﹐如日之有夜﹐無一獲免。得命之道﹐先在伏龍節欲制情﹐作竈底抽薪之法﹐而使火性不騰。大聖遣北海龍王入鍋下護持﹐伏龍抽薪也。次在戒气怡情養心﹐開坦蕩暢適之襟﹐而使气性不郁。八戒發「悶气」﹑「出气」之論﹐因行者蓋上而云「今夜必死」。「長老嚶嚶啼哭」﹐明悶气之爲魔﹐最可痛也。八戒道﹕「咦﹗燒火的長官﹐添上些柴怎的﹐要了你的哩﹗」妙哉﹗天蓬身遭鐵籠之慘遇﹐當危急之地﹐而瀟灑玩弄如無事戲耍﹐然知其俯視一切﹐不足爲魔﹐其胸懷爲何如也﹖宜乎燒火小妖瞌睡寢息矣。

「行者現身來救﹐八戒道﹕『救要脫根救﹐莫又要籠蒸。』」謂能逃五行蒸气之外爲脫根﹐不能逃五行蒸气之外爲復籠。倘修行之人不能超凡出世﹐𨿽徳行無虧﹐仍在輪回之內﹐終是凡體生根﹐難免入籠復蒸之患。故行者道﹕「若不爲師父是个凡體﹐我三人不管怎的也走了。」但此脫根出世之道﹐乃劈破鴻蒙﹑鑿開混沌之大超脫﹐非不顧行檢﹑算計爬墻之小法門。

師徒爬墻﹐而魔頭忽起﹐紛紛拿住﹐勢必復蒸﹐不省已錯報怨於人﹐果有何益﹖然何以不復蒸﹐把唐僧抱住不放﹐入於錦香鐵櫃之中﹐設爲生喫謠傳之計﹖蓋明世間一切旁門小術﹐俱是爬墻﹐必至入櫃而後已。若欲借此逃命﹐反自促其死﹐不必俟五行之气極而肉爛﹐卽已自罹戾气而生就魔口矣。傷哉﹔世人多犯魔口之夾生活嚼﹐三藏猶然﹐大聖聞之﹐能不心如刀攪﹐淚如泉湧而放聲大哭﹖曰「努力修行共煉魔」﹐「气散心傷可柰何」﹐此大哭也﹗乃大哭世人當於此時困心衡慮﹐砥礪增益之時﹐故現身設法﹐急急回頭﹐掃蕩獅駝洞而猛省﹐見如來念《松箍咒》﹐以圖超脫也。你看「徑上靈山」﹐「哮吼如雷」﹐抑何勇往精進耶﹖

如來指示老魔二怪之主﹐說出大鵬系鳳凰所生﹐與孔雀一母同气﹐是亦佛母也。所言孔雀出世之時﹐一口吸四十五里之人﹐如來亦被吸去﹐卽「一口能吞十萬天兵」之意。但如來已修成丈六金身﹐故能入魔口而剖魔脊。三藏未成金身﹐未免爲魔口所吞而不能超脫。故必收伏此魔﹐而後能成丈六金身也。然則凡魔之捆我﹑蒸我﹑吞我﹑櫃我﹐皆魔之所以愛惜我﹑生育我﹑陶鑄我﹑造化我﹐非惟有大仇﹐而有大恩也。孔雀﹑大鵬﹐皆大慈大悲而眞爲怫母﹐夫復何疑﹖後人見孔雀封佛母﹐以佛法冤親無等爲痛﹐殆未深得孟氏「動心忍性﹐生於憂患」之義﹔亦未深識大鵬諭眞乙之气﹐實爲生仙﹑佛﹑聖人之母耳。夫美珠沈於海底﹐堅金煉於烈火﹐至眞出於大魔﹐極貫之物﹐未有不從難險而獲。學道若不遭大鵬而勇猛收伏﹐終不能成仙作佛﹐不易之定理也。

「如來引文殊﹑普賢至獅駝國﹐命行者與怪交戰﹐誘至佛前。那怪見過去﹑未來﹑現在三尊佛像及羅漢﹑揭諦﹐認得主人公。」非認得心爲主人公也﹐所以者何﹖「過去心﹐不可得﹔未來心﹐不可得﹔現在心﹐不可得。」獅﹑象兩怪﹐乃心性之魔﹐認得非心性﹐乃得眞心勝。歸正現相﹐泯耳皈依﹐心性之歸於一气也。

「只有三魔不伏﹐扶搖直上﹐如來用手往上一指﹐那怪飛不去﹐只在佛頂上﹐現了本相﹐乃是一个大鵬金翅鵲。」此一个﹐卽一粒金丹眞乙之气﹐如來已明明指示收伏之法矣。「對如來叫道﹕『你怎麼使大法力捆住我﹖』」大法力﹐乃佛門正法眼。教外別傳﹐言不能顯。「欲脫難脫﹐只得皈依。」「佛祖不敢松放﹐只叫在光焰上做護法。」所謂「得其一﹐萬事畢。」煉神還虛﹐脫根救度之無上乘也。

然必發大勇猛﹑大剛斷﹐方能制伏此魔。大鵬云「猴頭﹗尋這等狠入困我﹗」狠處正是慈處﹐卽是能施眞法之人。不能施眞法﹐則爲獅魔﹑象魔﹑鵬魔而成羣魔﹔能施眞法﹐則爲獅眞﹑象眞﹑鵬眞而合一體。行者悟到如來施法伏魔﹐沙僧一棒打開鐵櫃﹐救僧上路﹐僅是狠人狠法﹐百折不回之眞人。故曰「眞經必得眞人取﹐魔怪千般總是虛。」

第七十八回

比丘憐子遣陰神金殿識魔談道徳

悟一子曰﹕《道徳》五千言﹐要在「得一畢萬」。「一」者﹐先天眞己之气﹐生天地人物之理也。如先天旣生果實而爲後天﹐果實中又有仁而爲先天﹐後天之仁﹐卽先天之气所在﹐人人具足﹐至近至切。人能得仁﹐則生機存而枝葉自茂﹐長生之事畢矣。

「仁」﹐象「二﹑人」﹐有陰陽合徳之妙﹐非一人孤修所能全。《易》云「一陰一陽之謂道。」《孟子》云「仁也者﹐人也。合而言之道也。」後世學人不識《道徳》眞詮﹐《坎》《離》妙用﹐謬解妄談﹐甚以采陰補陽邪說治身惑人﹐以盲引盲﹐譬猶救饑服砒﹐惡寒負冰﹐必至於傷生害命而後已﹐是舍至仁而行大不仁。大錯﹗大錯﹗仙師特垂憐憫﹐借鵝籠赤子爲諭。「鵝」者﹐訛也﹐言訛至於此﹐如將無知之赤子而加以牢籠刀俎之慘也。揆厥所由﹐皆因心君昏昧﹐惑於邪妄所致。故篇中屢提「昏君﹐昏君」﹐以示其義。

夫人人有赤子之心﹐本廣大慈悲﹐今訛籠錮蔽﹐臨死無知﹐分明原喚「比丘國」﹐今攺作「小子城」。師徒見鵝籠而驚疑審視﹐到金亭驛館問驛丞﹐請教鵝籠不明之事﹐疑其不知養育之法。丞云「『天無二日﹐人無二理。』養育孩兒﹐懷胎十月而生。生下乳哺三年﹐漸成體相﹐豈有不知之理﹖」明知生育之道出於天理人心之自然﹐而彊制造作﹐殘忍傷生﹐至於此極者﹐以爲此中有道﹐吾不知其道於何有﹖故曰「無道之事」。

說出「道人獻女﹐國王寵幸美後﹐不分晝夜貪歡﹐弄得身體尪羸﹐命在須臾﹔采藥完備﹐單用著一千一百一十一个小兒的心肝爲藥引﹐服後有幹年不老之功﹐謠言叫做小子城」等語﹐訛哉﹗慘哉﹗較之麻叔謀﹑趙思綰其人而更甚﹗世豈果有此采心爲藥之邪妄哉﹖特以借諭邪人外道﹐無知被害之烈禍己耳﹗然言千百十个心﹐不過一个心而已。人心皆同﹐言多以示其慘也﹐看一个「一」字自明。

行者道﹕「只恐他走了旁門﹐不知正道﹐徒以采藥爲眞﹐待老孫將先天之要旨﹐化他皈正。」蓋禦女采藥﹐喪身滅命之術﹐後天渣滓之物﹐安可爲眞﹖若先天要旨﹐絕無形質﹐出於自然。惟能神明默運﹐潛施陰徳﹐攝脫訛籠﹐使被陷之赤子轉殺爲生﹐無復以采取爲事﹐當下卽是救生藥師佛﹐而得先天度世之要旨矣。

三人齊念藥師佛﹐大聖施爲發令﹐眾種各使神通﹐陰風慘霧﹐攝去鵝籠﹐而昏君之迷惑有開悟之機。故三藏一見﹐國王卽喜道﹕「遠來之僧﹐必有道行。」此金殿之論禪談道﹐自不能已已。三藏論禪﹐皆主心言而辧其采取之非。曰「堅誠知覺﹐須當識心。心淨則孤明獨照﹐心存則萬境皆淸。」又曰「一心不動﹐萬行自全。若云采陰補陽﹐誠爲謬語﹔服餌長壽﹐實乃虛詞。」緣國王安用其心﹐而入於邪道﹐因病以下藥也。至國丈道﹕「寂滅門中﹐須云識性。你不知性從何滅﹐枯坐參禪﹐盡是盲修瞎煉。」又曰「奪天地之秀气﹐采日月之華精。運陰陽而丹結﹐按水火而胎凝。」又曰「應四時采取藥物﹐養九轉修煉丹成。」又曰﹔「你那靜禪釋教﹐寂滅陰神。涅盤遺臭殼﹐又不脫凡塵。」句句都是《道徳》眞言﹐與木仙庵拂雲叟所談無異。但彼以空言而成荊棘﹐此行謬行而成邪妄。行者明眼識破﹐知其口是心非﹐叫道﹕「師父﹐這國丈是个妖邪。」

國丈道﹕「才見入朝來﹐見一个絕妙的藥引﹐彊似那一千一百一十一个小兒之心。」蓋先因昧心而誤認采取﹐自滅其良心﹐繼因失心而轉以人心爲道心﹐皆邪妄也。昏君不察﹐求僧取心﹐是猶禦女而欲取其身中之物以爲藥也﹐其可得乎﹖不知采取先天眞一之气﹐有大小顚倒﹐攺換頭面﹐變化騰挪﹐鬼神莫測之妙用﹐而不專屬於心。故行者道﹕「若要好﹐大做小。」「八戒撒泡尿﹐一團臊﹔行者泥作片﹐像猴臉﹔吹口仙气﹐長老變﹔搖身變作僧臉。」忽倏之間﹐內外互濟﹐轉移造化﹐妙道天機﹐默不能隱﹐語不能顯﹐徒談《道徳》而昧心錯認﹑妄希取用者﹐烏足以知之﹖

惜哉﹗比丘上不能乞眞法﹐下不能乞眞食﹐空有釋家乞土之號﹐不與尼山丹丘同實﹐竟誤用而成小子﹐悲夫﹗

第七十九回

尋洞擒妖逢老壽當朝正主救嬰兒

悟一子曰﹕羈縻小子無知之心而求道﹐則錮蔽其心而無道﹔彊執成人有知之心而求道﹐則空費其心而無道。蓋小子無知﹐心𨿽多﹐只一个﹔成人有知﹐心𨿽一个﹐實多般﹐總見其昏也。心君一昏﹐或惑於采取而無知﹐或惑於人心而有知﹐去道益遠。此大聖所以現身說法﹐開心見誠﹐盡剖其心中之所有﹐「咕嚕嚕滚出一堆」﹐「一个个撿與大眾觀看」﹐以示此心之中色樣多般﹐俱是假像﹐並無可爲藥引之處。如止盜者錮鑰而守禦之﹐不如發篋而示之以無也。故曰「都是紅心﹑白心﹑黃心﹑慳貪心﹑利名心﹑嫉妒心﹑計較心﹑好勝心﹑望髙心﹑侮慢心﹑殺害心﹑狠毒心﹑恐怖心﹑謹愼心﹑邪妄心﹑無名隱睛之心﹐種種不善之心﹐更無一个黑心。」若云此卽黑心﹐此等心之外更無黑心也﹗

夫仁﹑義﹑禮﹑智根於心﹐道心也。此心本諸天性﹑良知良能﹐無用再求﹐特放以上諸人心﹐則道心自見。然則孟子所謂「收放心」者﹐非收也﹐放亦是收。如比丘王所言「收了去﹗收了去﹗」不知收此等心在內何用﹐故聖人知無心之爲要﹐而息慮忘機﹐廓然無我。若取人心以爲道﹐而鉤索遠致﹐𨿽嘔盡心血﹐作用千般﹐吾知其所希得者﹐只是一个黑心而已。

「國丈指定道﹔『要你的黑心。』假僧道﹕『我和尙都是好心﹐這國丈是个黑心﹐好做藥引。』」非眞謂其心可爲藥引﹐言如心可爲藥﹐人人同心﹐人所自有﹐何必采陰以爲藥﹖又何必執心以爲采﹖又何必捨自己之心而采取他人﹖非其本心黑洞洞而昏惑之甚者哉﹖心也者﹐火髒也﹐卦气屬《離》﹐外陽而內陰﹐外明而內暗。若謂卽心卽道﹐縱操至入定出神﹐終是後天陰神﹐非先天陽神﹐未成正果﹐仍墮輪回。何況認假爲眞﹐以陰采陰﹐而妄行邪說以爲道乎﹖

「國丈認得大聖﹐迎敵不住。將身化作一道寒光﹐進宮帶去妖後﹐並化寒光而去。」見乘風禦女而行陰邪之道﹐自此而眞假可辧﹐昏君之主公亦可尋覓而相見。三藏道﹔「我這个臊臉﹐怎麼見得人﹖」只此一語﹐已罵盡世間邪妄之徒千般害人的醜態。

《參同契》曰「陰道厭九一﹐濁亂弄胞元。諸術甚眾多﹐千條有萬餘。」彭眞人曰「世人不達大道之宗元﹐而趨旁門曲徑﹐此屬多般﹐皆爲左道乖訛﹐天理憒亂﹐生眞本期永壽﹐反爾傷生。」「大聖與八戒找尋妖處﹐但見千萬株的楊柳﹐更不知淸華莊在於何處。正是﹕萬頃野田觀不盡﹐千堤楊柳隱無蹤。」卽「千條萬餘」﹑「此屬多般」之義也。土地說出「一顆九叉楊柳下﹐左轉三轉﹐右轉三轉﹐連叫三聲『開門』﹐卽現淸華洞府」﹐卽「九一」﹑「濁亂」﹑「曲徑」﹑「左道」之義也。大聖依言叫門﹐「霎時間﹐一聲響亮﹐呼啦啦的兩扇門開﹐不見樹的蹤迹」﹐卽「趨旁門曲徑」﹐「乖訛」﹑「憒亂」之義也。「見石屏上有『淸華仙府』四字」。「府」卽腑﹐淸似煙﹐華本花﹐蓋煙花自迷而不知爲「濁亂胞元」也。「見老妖懷中摟著个美女﹐齊道『好機會』﹐行者掣棒叫道﹔『毛團﹗什麼好機會﹗』引怪喊殺﹐八戒推倒楊樹﹐築得鮮血直冒。」正見禦女邪術爲獸行殺機﹐不能永壽﹐而『反傷生』」也。惟能洞悉根源﹐除此妖邪﹐方可得壽。故正當喊殺之際﹐而有南極老人星不期自至。「壽星陪笑道﹕『望二公饒他命﹐他是我的一副腳力。』」言此爲永壽之腳力﹐豈可妄行而害命﹖現出白鹿本相﹐撲殺白狐妖女﹐「同到比丘﹐現相化凡」﹐收結大聖剖腹剜心﹐現身說法之意。

「行者對國王笑道﹕『這是你國丈﹐這是你美後。』」痛切指示﹐能不令人顏甲皆汗﹗國王羞愧而感謝﹐無知赤子之心﹐不覺頓然悔悟而發露﹐故曰「救我一國小兒﹐眞天恩也﹗」

壽星說「與東華帝君著棋﹐一局未終﹐尋他不見。若還來遲﹐此畜休矣」﹔又道「欲傳你修養之方﹐你又筋衰力敗﹐不能還丹。只有三个棗兒﹐是與東華帝君獻茶的﹐今送與你」一段﹐讀者視爲收煞余文﹐不知爲仙人臨別叮嚀喫緊度人處。言人生光陰迅速﹐世事如棋﹐須急早修行﹐切勿遲誤﹐莫待筋衰力敗﹐不能還丹也。「三棗」者﹐一早節欲﹐二早導師﹐三早下手。上陽子曰「凡人七十﹑八十至一百二十歲﹐皆可還丹」﹐爲筋衰力敗之老人鼓勵﹔此云「筋衰力敗﹐不能還丹」﹐爲少壯不努力之人儆懼﹔卽孔子年至四十五十亦不足畏之意﹐非眞謂筋衰力敗不能得丹也。國王求教﹐行者曰「從此色欲少貪﹐陰功多積﹐凡百事將長補短﹐自足以祛病延年。」言凡百事將長補短﹐還丹之法未嘗非﹐將長補短之事就是教也。

「正進出城﹐忽聽得半空中一聲風響﹐兩邊落下一千一百一十一个鵝籠﹐各家齊來﹐認出籠中小兒﹐歡歡喜喜﹐跳跳笑笑﹐無大無小﹐若男若女﹐將師徒簇擁回城。」見仁人之心﹐本人我一體﹐大小無分。昔遭迷惑而久已陷失﹐今得開悟而—旦來復﹐如從空而下﹐人人復得親兒﹐不遭陷害﹐何快如之﹗這才是﹕「陰功救活千人命﹐小子城還是比丘。」然心中旣無藥物﹐學出世之道者﹐當向何處尋討根苗﹖故仙師急示下篇之出產。

第八十回

奼女育陽求配偶心猿護主識妖邪

悟一子曰﹕此篇至八十二﹐皆明修道者須步步照護本來面目﹐還歸本性﹐偶一失足﹐便陷空無底﹐難得超開。

篇首行者引古語云「欲求生富貴﹐須下死工夫。」沙僧云「只把工夫挨他﹐終須有个到之之日。」言不可一念一刻懈惰止息也。前篇欲念惑於采取﹐得之外誘﹐能猛省返照﹐猶爲易制。此下明欲動於天﹐念由自起﹐最難遏絕。

所稱「奼女」者﹐乃吾《坎》宮之至精﹔「育陽」者﹐吾《坎》宮所育之陽。《坎》爲男﹐而何以稱女﹖其外爲陰象也。後天之陽﹐包育於中。當人事紛擾之際﹐常寂而不動﹔當天定靜會之時﹐必躍而自形。蓋陰陽之妙﹐循環無端﹐其至妙在《坤》《復》之交﹐動靜之間﹐卽亥末子初之候也。屈原《遠遊篇》曰「一气孔神兮﹐於中夜存﹔虛以待之兮﹐無爲之先。」朱子曰「此言……﹐廣成子告黃帝﹐不過如此。」修道者苟能存虛以待﹐而逆以制之﹐則爲神﹔不能存虛以待﹐而順以縱之﹐則爲妖。此其妄生死之關﹐最宜察識防範。

「師徒正自閒敍﹐又見一派黑松林﹐唐僧道﹕『悟空﹐我們才過了崎嶇山路﹐怎麼又遇這个深黑松林﹖是必在意。』又道﹕『徒弟﹐一向西來﹐無數的山林崎險﹐幸得此間淸雅。這林中奇花異卉﹐可人情意﹗我要在此坐坐。』」坐在松陰之下﹐豈其坐在松陰下哉﹖黑松陰﹐黑憩之气象﹐乃動極而思靜。正靜坐合眼時候﹐靜中忽然有動﹐而妖邪生矣。篇中「忽然見」﹑「忽聽得」﹐俱是妙諦。

「只見那大樹上綁著一个美貌女子﹐上半截使繩索綁在樹上﹐下半截埋在土裏。」蓋此女子吾《坎》中之陽精也﹐至亥末之時﹐由天而動。亥屬木﹐故上半截綁在樹上。亥過交子﹐陽生候也。子屬鼠﹐故爲鼠精。子末交丑﹐屬土﹐故下半埋在土裏。常人以爲常﹐順而行之﹐多方求配偶﹔道人以爲怪﹐逆而制之﹐畏懼而護持。故仙師直指曰「咦﹗分明這廝是个妖怪﹐長老肉眼凡胎﹐卻不認得。」見了他﹐未免心動﹐「就忍不住」。一念方遏﹐一念復萌﹐惜惜憐憐﹐盤桓一路﹐危哉﹗危哉﹗

「行者從旁冷笑」﹐識破妖邪﹐勸阻護持﹐全賴此心之堅忍鎭靜也。「霎時間﹐到了鎭海寺﹐又忽聽得一聲鐘響。」由動中又轉一念﹐如銅鐘一撞﹐忽然驚醒﹐以明欲海無邊。而忽得眞金之剛﹐斷以鎭攝之也。然銅鐘在地﹐而上半如雪﹐下半如靛者何﹖謂銅不因外物之侵損﹐而變其聲﹔人不可以物欲之難制﹐而失其守也。三藏摸鐘感嘆﹐道人拾磚擊打﹐同一機緘。及人寺中﹐見「前邊狼狽﹐後進齊整」者﹐言「鎭」者﹐眞金也。此心堅忍﹐能如眞金之不變﹐𨿽有前邊之狼狽﹐自有後邊之齊整﹐何足爲病﹖然此言「育」者﹐育陽而已﹔「求」者﹐求偶而已﹔「護」者﹐護主而已。俱引起下篇要妙之詞。

第八十一回

鎭海寺心猿知怪黑松林三眾尋師

悟一子曰﹕此明色易動人﹐最難遏制。愚人賞之而殞命﹐至人遇之而悟眞。只要看得分明﹐知他爲怪﹐斬然不染﹐才爲慧劍﹐才是眞金鎭海。倘見不眞切﹐稍有沾滯﹐便踩一粒米之差﹐卽落於姑息﹐不能剛克果斷﹐而鎭海寺爲怪所窟矣。唐僧帶他到寺﹐卽沾帶爲累﹔叫小和尙引他往後去睡﹐卽窩藏禍根。朦朦朧朧﹐懨懨纏纏﹐如病人不能前進模樣。此道力不足之故﹐非夜半不謹﹐受了風吹﹐走不得路耶﹖自己病體沈重﹐猶不忘情女菩薩﹐想送飯與他喫﹐乃一味畱戀﹐流於姑息之病﹐安得不受困中途﹐步步牽掛﹐想要寄書回歸﹐走回頭路乎﹖

「行者忍不住呵呵大笑曰﹕『師父﹐你忒不濟。』病根皆由打盹一念之昏﹐左腳下踩了一粒米所致。」左者﹐差也﹐言修道者不可有一粒米之差。若非修道之人﹐卽爲眾生所左者多﹐佛故不以爲念。你看眾僧不能降龍伏虎﹐不識怪﹐不識精﹐三日裏就被他喫了六个﹐這不是「愚僧都被色欲引誘﹐所以傷了性命」﹖惟行者知怪而努力剿除﹐猶不免於脫陷﹔唐僧心已無主﹐能不被妖精攝到陷空山﹐進了無底洞耶﹖妖精善用花腳﹐脫空飛誘﹐人無有不墮其術中。靈如悟空﹐被他兩口到來﹐閃一个空﹐就中了他計﹐何況唐僧惜惜憐憐﹐不知畏避﹐忽然陷之﹐固其所也。這正是唐僧左腳下一米粒之差﹐而妖精亦將左腳上花鞋脫下。我以左往﹐彼以左迎﹐以左就左﹐而一腳之差﹐全身失陷矣。所謂「差之毫釐﹐失之千里」也。此時也﹐心神錯亂﹐本土不寧﹐鬧鬧吵吵﹐無頭無奔。閱歷到此﹐方識妖精果是這般利害。

前唐僧思想寄書回東﹐身猶未動﹔這番身徑東回﹐三徒能不一徑回東而走﹖蓋妖精原起於黑松林﹐忽然而現﹐仍須在黑松林搜尋。急急放下﹐一場大靜﹐另換頭面﹔和合四象﹐打起精神﹐奮力誠求﹔討出陷空山無底洞消息﹐然後知其下落﹐可以齊心行救﹐風馳云逐﹐無可遲疑。此一陷也﹐正修道不可不歷之境﹐不陷不知其陷之易﹐不陷不知其底之深﹐誰知陷空無底﹐斯知眞履實踐。然則妖之陷空山無底洞﹐卽吾之眞履境實踐地也。諸般色相﹐總不外靜中自動之念爲之。

土地指明「正南下」﹐乃上《離》下《坎》也。《乾》之中爻﹐下陷而成《離》﹔《坤》之中爻﹐上交而成《坎》。卽《坤》陰攝去《乾》陽﹐亦卽女妖攝去長老之象。「花鞋」字﹐從二「人」二「土」﹐從「化」從「革」﹐左爲陽土﹐右爲陰土。轉旋無定﹐故爲腳上脫「化」變「革」而出眞身也。

佛殿一段情景﹐悄悄冥冥﹐喝喝噥噥﹐分明桑間濮上態致﹐𨿽是現身說法﹐原是拋身入身。此處卽是陷空山無底洞﹐能不入其彀中﹖吁﹗女包之花巧脫陷﹐可畏矣哉﹗

第八十二回

奼女求陽元神護道

悟一子曰﹕此篇特借「陷空山無底洞」一段姻緣﹐扮演說法﹐處處俱有要妙。夙有仙骨者能神明默運﹐悟徹精微﹐蓬萊閬苑﹐只在目前。咦﹗靈山會上千尊佛﹐若个能逃此處過﹖修道者到這田地﹐亟須打點精神﹐猛圖超脫﹐千方百計尋覓出路。這其間卻有个祕密金剛﹐乃「渡河筏子上天梯」也﹐祖師不敢泄露﹐故伏此九九之數﹐終而復始之會。躍躍眞機﹐引而不發﹐子輿氏所謂「能者從之」﹐其在斯與﹗

《參同契》曰「河上奼女﹐靈而最神。得火則飛﹐不見埃塵。鬼隱龍匿﹐莫知所存。將欲制之﹐黃芽爲根。」注云「黃芽﹐卽兔髓﹐水中金也。」奼女爲《坤》象﹐《坤》得《乾》之中爻而成《坎》《乾》易《坤》之中爻而成《離》。奼女之求陽﹐陰陽交感﹐自然之理也。學道之人﹐必返《坎》中之陽﹐以實《離》中之陰﹐成眞金不壞之體。然陽旣陷於《坎》中﹐卽如落於陷空山無底洞一般﹐如何得出﹖數百年來﹐袤侮聖書者﹐竟不知解陷空山無底洞爲何物﹐作孽﹗作孽﹗

《坎》卦之象﹐上旣空﹐下亦空﹐分明是山空而無底。開講便「見兩个女妖在井上打水」。並者﹐《坎》也﹔妖者﹐爻也。兩个陰爻﹐明示於此。又見「頭上戴一頂一尺二三寸髙的蔑絲�﹝上「髟」下「狄」﹞髻﹐甚不時興」。這二句乃收伏金丹之祕要﹐仙師亦顯露於此﹐人自不識耳。大凡學道﹐要气質溫柔﹐不可別立崖岸﹐卽老子「齒剛舌柔」之說﹐「用兵之道﹐良者勝也」意也。行者道﹕「溫柔天下去得﹐剛彊寸步難移。」又援柳﹑檀二木爲諭﹐深得老子之義。

「兩妖精來此打這个陰陽交媾的好水﹐安排素筵」﹐指出个「好」字來﹐非陰陽交媾﹐則子自子﹐女自女﹐而不成「好」也。「男女媾精﹐萬物化生。」仙道備矣。迷者讀至此﹐又猜爲來補之術﹐失之愈遠﹐難以摸索救援。椎行者躍身而入﹐便鉆到「好去處也﹐是个洞天福地」。但入其中﹐只要把捉得牢﹐不可」自喪眞陽﹐身墮輪回﹐不得翻身」。須急急尋條出路﹐不可忘了﹐分明示人受中以生﹐須主敬保眞﹐急尋出世姻緣﹐不可忘了本來舊路。

三藏道﹕「進來的路兒﹐我通忘了。」提醒世人須要仍從本來路地尋个出去的極因。行者道﹕「莫說忘了路﹐他這洞古怪﹐不是好走進走出的。來時是打上頭往下鉆﹐如今救你出去﹐要打底下往上鉆。」還「不知可有本事鉆出去哩﹖」噫﹗仙師微言冷語﹐指示出世的法門﹐似下學上達之象﹐而實非也。明眼人於此處了徹﹐自可悟得順則成人﹑逆則成丹之道。

行者算計出去的法門﹐要在酒盅內斟起喜花﹐變作蟭蟟入腹﹐在於水金之中使變化手段也。誰知花兒已散﹐不能成事。此時女求而男不應﹐惟女意中落有「哥哥妙人」﹐如陽在上﹐陰在下﹐天地《否》也﹐空喜也﹐乃是鷹飛輪爪﹐掀翻桌席﹐摔碎盤碟之象。行者不得不翻身復入﹐轉作紅桃之計﹐傳授唐僧以假合之密諦。嗣後語意相投﹐情同魚水﹐妖精遂說出枝頭果熟﹑陰陽日月一段道理﹐繾綣情濃﹐行者得以乘時行事﹐「轂轆一个跟頭翻入腹中。」此時婦倡而夫隨﹐眞是「妙人哥哥」﹐如陰在上﹐陽在下﹐地天《泰》也﹐實腹也。

「妖精道﹕『孫行者﹐你千方百計的鉆在我肚裏怎的﹖』行者道﹕『也不怎的﹐只是喫了你六葉連肝肺﹐三毛七孔心﹐五臟都掏淨﹐弄做个梆子精﹗』行者在肚裏就輪拳跳腳﹐支架子﹐理四平﹐幾乎把个皮袋兒搗破了。那妖精忍不住疼痛﹐倒在塵埃。」及至攙起﹐妖精道﹕『我肚裏已有了人也﹗快把這和尙送出去﹗』」學者看此段景象﹐果是何解﹖《悟眞篇》曰「果生枝上終期熟﹐子在胞中豈有殊﹖」分明於此處演出。亦可悟攢簇五行﹑作用金丹之妙道矣。及小妖都來打擡﹐行者肚內叫道﹕「那个敢擡﹗要便是你自家送我師父出去。」蓋自然功夫﹐非人力可助之意。

「妖精道﹕『畱得五湖明月在﹐何愁沒處下金鉤﹗把這廝送出去﹐等我別尋頭兒罷。』他一縱樣光﹐直到洞口。」正狀金丹出鑪之法象也。「又聞得叮叮當當﹐兵器亂響。行者道﹕『是八戒操鈀哩﹗你叫他一聲。』三藏便叫﹕『八戒。』八戒聽見﹐道﹕『沙和尙﹐師父出來也。』」叫八戒者﹐知火候也﹔呼沙和尙者﹐須著意也。咦﹗正是﹕「心猿入穴降邪怪﹐土木同門接聖僧。」此段情景﹐乃煉就金丹出鑪的奧妙。三人同志﹐慮險防危﹐主輔應求﹐毫不可忽也。

「奼女」之「求陽」爲大道﹐「元神」之「護道」有祕詮。世人無不入其洞中﹐能守眞不溺﹐自計求脫者﹐誰能﹖迷者不從心上洞察陰陽﹐求師指示﹐以臻無上妙乘﹐謬認爲采戰禦女﹐便是地獄種子﹐萬劫不得翻身矣﹗愼之﹗畏之﹗

上篇是陷於洞之根苗﹐此篇是出於洞之因果。

第八十三回

心猿識得丹頭奼女還歸本性

悟一子曰﹕出世之道﹐在於制伏金精。倘知制伏之法﹐而工夫不到﹐未得其眞﹐則不能返本還元。理欲交戰﹐仍與性體爲二﹐勢必飛颺奔越﹐縱肆猖狂﹐使我站腳不定﹐所謂「工夫不到不方圓」也。三藏之旣出而復陷﹐由知之未盡﹐而得之未眞。故求丹之要﹐須精心根究﹐識得丹頭。仙師恐世人認假爲眞﹐又發此段﹐令人察識精妙。若看做水窮雲起﹐絕處逢生﹐不過爲文家之波瀾﹐便埋沒作者婆心矣。

經云「金來歸性初﹐乃得稱還丹。」當行者化桃入腹﹐彊其負僧而出﹐原非心悅誠服﹐自然超脫者。故出來而重整旗鼓﹐爭戰亂打﹐置唐僧於獨坐無援之地﹐非和合攢簇之理。由金不歸性﹐而水火土木相持﹐是金爲假象﹐而先錯於左者﹐今又錯於右﹐故右腳上花鞋﹐又脫變而莫定也。子精爲《坎》中之物﹐出之於地﹐又名地湧夫人。不聞地湧金蓮乎﹖金蓮爲夫人之纖趾﹐飾以花鞋。鞋附《坤》土而行﹐爲歸性﹔脫下憑空而起﹐是飛颺奔越﹐金不歸性矣。左屬陽﹐右屬陰﹐前以偏陽左旋﹐而左非眞﹔此以偏陰右旋﹐而右非眞。「鞋」者﹐諧也。左右分飛﹐何諧之有﹖故不能腳踏實地﹐站立不定。

然奼女者﹐吾之性也﹐何以稱妖﹖歸性則爲眞精﹐離性則爲妖精。歸性﹐則成吾之眞﹐而長潛其形﹔離性﹐則成妖之精﹐而吾遭其陷。「唐僧被其一把抱住﹐咬斷韁繩﹐連人和馬﹐復又攝將進去。」總因不能制伏眞金﹐以致腳根不實﹐禦韁中斷。唐僧龍馬之腳力﹐原不如妖精左右花鞋腳力之大﹐故必只只收伏以作根基。大聖見半截韁繩﹐不覺興悲無力﹐滿眼流淚﹐急急轉身﹐勇猛精進﹐尋出根源﹐方有實濟。見金字牌而識其父兄姓名﹐便識丹頭﹐豈不滿心歡喜﹖其父歸之﹐其子焉往﹖抱牌徑上天堂﹐陳告玉帝﹐而全家可收矣。此擒賊先搞王手段﹐溯本窮源之要妙也。

迨玉帝命太白金星宣李天王對簿﹐而天王不識其爲女﹐哪吒說出「靈山偸喫如來香花燈燭」一段根苗﹐方知爲「結拜」之恩女。女則女矣﹐何以言結拜一節緣由﹖天王李姓﹐屬木﹐論木之子﹐火也﹐其女安得屬金﹐而爲金鼻白毛。通身金象乎﹖不知水中之金能克木﹐而金又能生水以生木﹔木中之火能制金﹐而火又能生土以生金。先仇而後恩﹐故爲結拜之恩女。《悟眞》云「金公本是東家子﹐送向西鄰寄體生。認得喚來歸舍養﹐配將奼女作親情。」其中伏藏顚倒之妙﹐不可以言盡。何稱「半截觀音」﹖觀音﹐水月也﹐有水無月﹐不成全體。奼女只是水中之金﹐非半截乎﹗

至此﹐「精在東南黑角另有小洞」﹐而金已歸性返到東家﹐正是洞房花燭﹐「黑气氤氳﹐暗香馥馥」﹐匹配團圓之際所由。「行者尋著唐僧和馬匹行李」﹐而腳力已備已﹐此老怪尋思無路﹐磕頭誠服﹐天王﹑太子押怪回宮時也。今而後﹐唐僧四眾竟可策馬長驅﹐擔挑負荷﹐齊上大路。故修丹者必先煉伏金精性體﹐堅忍不磨﹐而後腳根踏實﹐方能向西前進。

今玆眾生沈欲海而不悔﹐焚忿坑而不濯﹐投利阱而不怨﹐墜名淵而不悟﹐死酣壕而不醒﹐騖迷途而不返﹐落榮网而不飛﹐皆昧其性而陷於空﹐終無底止。悲夫﹗

前篇以鎭海寺隱涵眞金二字﹐此篇以尋著金位金鑪爲識得丹頭。所飛越者﹐左右之金蓮﹔所收伏者﹐白毛之金鼻。言此內自有眞金﹐卽是金丹要妙﹐不可不知。

第八十四回

難滅伽持圓大覺法王成正體天然

悟一子曰﹕此篇只萬法皆空﹐無有執著﹐便了大義。人生本圓覺妙體﹐人我無分﹐自法立而人我分。我無法﹐人卽以法滅吾之無﹔人有法﹐我卽以法滅人之法。惟人我大家無法﹐而天體圓成﹐方爲大覺。其爲道也﹐以知見爲妙門﹐寂靜爲正味﹐慧思爲甲盾﹐慧斷爲劍矛。破內魔之髙壘﹐陷外賊之堅陣﹐鎭撫邪雜﹐解釋縲籠。深明形質不可以久駐﹐而眞靈永劫以長存。知化者無常﹐存者在我而已。

本非法﹐不可以法說﹐本非教﹐不可以教傳。所謂「圓陀陀﹐赤灑灑﹐不立一絲毫」也。然其中卻有个腳踏實地的根基﹐倘隨風倒柁﹐一味茫蕩﹐佛謂之「茫蕩空」﹐仍是陷空山無底洞的局面。孔子曰﹔「可與立﹐未可與權。」必能立﹐而後可以言權也。仙師開口說个「三藏固守元陽﹐脫離了無底妖洞﹐隨行者投西前進」。這便是腳跟已實﹐可與立的時候。𨿽然﹐未可也。故下文忽有老母髙叫﹕「和尙﹐不要走了﹗進西去都是死路﹗」此大士慈航渡世﹐劈頭一棒﹐攔住去路﹐明非和光混俗﹐隨方逐圓﹐一步行不通也。你看滅法國現在目前﹐說出个萬僧願﹐殺夠無名﹐只等有名的﹐湊成一萬﹐分明指明萬法皆空影子。三藏便思方便路轉過去﹐老母笑道﹕「轉不過去﹗轉不過去﹗」這一笑中﹐喜的是不徑行直遂﹐笑的是轉輾差池。須要從中路而行﹐自有方便法門﹐經歷過去﹔莫要走了旁門曲徑﹐錯了路頭。故又急忙連聲攔住。蓋權非反經而行﹐乃從正經路上權其輕重﹐委婉一心而不直驟﹐必至於取經而後已。自漢以下﹐無人深識其義﹐未免捨中路而就曲徑﹐何能合理﹖故不能守經者﹐每入邪徑而托權以文邪﹔知行權者﹐必由正路而化經以從正。此從中路行方便法門﹐眞聖人仙佛之行權法門也。向來讀《西遊》者﹐以大士現身不過爲文字窮處過接﹐不識此等冷處閒言﹐盡是妙義。

道也者﹐無爲無不爲。以虛無爲體﹐以因循爲用。無成勢﹐無常形﹐故能究萬物之情﹔不爲物先﹐不爲物後﹐故能爲萬物主。有法無法﹐因時爲業﹔有度無度﹐因物與合。故曰「聖人不朽﹐時變是守。」又曰「變動不居﹐與時推移。」此大士西來度世之的旨也。故指示已明﹐徑回南海。行者卽隱名避難﹐變化燈蛾﹐望明而進﹐仔細觀看﹐相機而行﹔就道過得去﹐攺換衣裝﹐效微服過宋之法。正是和光混俗﹐不執己相也。

看盡旅店客件﹐小心勤苦世情﹐房中婆子帶孩補納俗態﹔乘時竊取﹐因勢玩弄﹐運動天機眞趣﹐顯出活活潑潑气象。「扮作俗人近城﹐攺換官兒稱呼﹔販馬客﹐十弟兄﹔漢子牽馬進店﹐婦人請客上樓﹔點燈來問寶貨﹐誇張馬數﹐自贊房寬﹔議房錢﹐講飯價﹔呼宰牲﹐跌跌腳﹔庚申齋﹐辛酉開﹔小娘兒﹐明日來﹔那里睡﹐倚著櫃﹔女兒抱﹐近前道﹔沒買賣﹐馬販來﹔要黑睡﹐有大櫃﹔蓋上蓋﹐早些來。」這都是曲盡人情世態﹐以見行者不著我相﹐隨方逐圓之妙。所謂「能運無礙心﹐普入於一切。見若不染也﹐知若不取識。是名眞實見﹐亦名解脫知。佛觀離生滅﹐諸法等如是」。咦﹗離了世法無佛法﹐會到無心卽道心。

最微妙者﹐「入櫃搗鬼」一段。老子曰「良賈深藏若虛。」若身無長物﹐又何妨虛而示之以實﹖突出明火執杖﹐知就暗遭明之困﹔打劫馬販﹐見慢藏誨盜之危。法网羅密﹐在在可畏﹐皆行者現身說法之處。到此地位﹐大聖又有出神入化﹐肆應無方之妙用。左臂右臂﹐卽左之右之﹐無不宜之﹐運於掌上﹐而左右逢源。故金箍一晃﹐而散彌六合﹔總撚成眞﹐而退藏於密。所謂形神俱妙﹐與道合眞﹐故能分身而千百其化身﹐拔毛而千百其利器。上而宮府部院﹐下而庶僚百執﹐無貴無賤﹐無小無大﹐神通默運﹐格貌移情。此便是行者化身變刀﹐將頭髮盡數剃得精光﹐使人我一相﹐个个圓成﹐去來無礙﹐天體自然﹐豈不是人在睡夢中忽然大覺耶﹖吁﹗滅法無法﹐欽法得法﹐法無定體﹐如是哉﹗

第八十五回

心猿妒木母魔主計吞禪

悟一子曰﹕是篇﹐讀者謂從前妖精莫可思擬﹐此特平平無奇﹐卻似敷衍弱筆。不知無奇之奇﹐奇更奇﹕可思之思﹐思非所思也。

上篇看破人情世態﹐萬法皆空﹐須和光混俗﹐隨方逐圓﹐𨿽從應事物﹐接運用機神﹐而原根於心體之光明廣大。恐人不能從心察識﹐則非依體爲用﹐是觸事生心﹐而隨塵動靜矣。故仙師急急從外面打入內來﹐特題「《心經》莫遠求」之妙旨﹐令人察識此心﹐切勿稍有芥蒂﹐以自遭魔陷也。蓋聖心如明心止水﹐常明常靜﹐常應常止﹐萬用未嘗非一體﹐一體未嘗遠萬用﹐故曰「體智寂寂﹐照用如如。」倘稍芥蒂﹐則心體朦昧窒塞﹐而在外作用﹐遂涉欺妄﹐便是霧迷靈竅﹐而禪心被吞﹐不猶陰霧隱於連環透明之洞中﹐而摧折撐天之柱耶﹗故下篇命名曰「隱霧山折嶽連環洞。」五嶽爲天柱﹐一心爲身主﹐嶽折而天無柱﹐心迷而身無根。舉動不根於心﹐則一切皆煩惱﹐何禪之有﹖適成其爲靈窟而已。

夫禪以消魔﹐杵以降魔﹐何以魔反持杵而吞禪﹖差禪止一心﹐而魔通六道﹐拘禪滅法﹐是以魔治魔﹐未免充魔腹饑腸﹐而生吞活嚼矣﹗何以故﹖遂心非禪心﹐分開爲戒﹑定﹑慧。開而爲六度﹐散而爲萬行。禪者﹐六度之一耳﹐何並總諸法哉﹖其不爲魔也幾希。況禪心難淨﹐而金木未融﹐又何能卻羣有而除萬法﹐鮮有不遭算者。若萬法皆空﹐非無法也。心爲萬法之所生﹐而不屬於萬法。得之者﹐則於法自在﹐自心而證﹐隨願而起﹔不必同﹐不必不同﹐不必不必同﹔非常法﹐非非常法﹐非法非非法﹐豈可以執迹而尋哉﹖

夫法者﹐如發之夥也。在外諸法﹐猶身之有儀容﹐無法卽爲失儀﹐篇首於眾臣口中提出「失儀」二字﹐大是分明。但諸法空相之妙﹐非執世法者所知。臣曰「不知」﹐君曰「果然不知」﹐各淚汪汪﹐洵可悲涕。迨國王悔悟戒殺﹐傾國皈依﹐攺「滅法」爲「欽法」﹐是「佛無坐相﹐無住生心」之旨。蓋執法卽爲滅法﹐不執法卽爲欽法﹐故坐禪爲坐佛﹐坐佛卽殺佛﹔執法爲住心﹐住心卽魔心。長老在馬上欣然道﹕「悟空﹐此一法甚善﹐大有功也。」已見萬法歸一﹐頭頭是道气象。沙僧卽接云「哥啊﹗那里尋得這許多整容匠﹖」在世法謂之「失儀」﹐在佛法謂之「整容」。似屬相反﹐實則相濟﹐法之不可泥也如是。此是法無定體﹐變化神通﹐運用根心之妙。

行者說了一徧﹐急提《多心經》四句《頌子》﹐曰「佛在靈山莫遠求﹐靈山只在汝心頭。人人有个靈山塔﹐好向靈山塔下修。」唐僧曰「千經萬典﹐也只是修心。」「心淨孤明獨照﹐心存萬境皆淸。差錯些兒成懈怠﹐千年萬載不成功。但要一片志誠﹐雷音只在眼下。」此「心」字﹐卽前兩篇關切處也。

猿爲申金水也﹐豬爲亥木火也﹐相克而實相成。猿勞而措懈﹐以勞形勞而懷妒﹐以懈比勞而生欺﹔下邊正因懈怠不志誠而差錯﹐以致風霧忽生矣。「八戒躲懶﹐行者哄以妖爲善﹐霧爲气﹐蒸米飯﹐面饃饃﹐菜蔬咸﹐喫不多﹔喫嘴的﹐見識有﹐馬要攪﹐要艸料﹐尋嫩艸先餵馬﹔只齋俊﹐不齋醜﹔口中哼『上大人』。」彼此言不由衷﹐互相欺詐﹐所謂好喫懶做﹐口是心非﹐豈非落於羣魔圈子陣耶﹖若非行者回心返照﹐暗地救援﹐則匿欺破戒﹐性命難逃。故吾心一念至誠﹐則羣魔退舍﹔一念意妄﹐則羣魔現形。魔非外來﹐魔卽吾心自召之影也。試看行者﹑八戒欺以風霧明淨﹐魔卽收風斂霧以欺之﹔行者﹑八戒要喫齋﹐魔卽要喫僧﹔行者言蒸籠之气﹐魔卽刷鍋要蒸僧﹔八戒﹑行者變矮和尙﹑假行者﹐魔卽變假魔﹔行者爲分身之術﹐魔卽爲分瓣梅花計﹔行者見妖精敗去﹐撥轉雲頭﹐徑回本處﹐魔卽敗回本洞﹐髙坐崖上﹐默默無言﹔行者叫八戒爲開路將軍﹐魔卽封小妖爲先鋒。志誠則禪爲主而吞魔﹐怠妄則魔爲主而吞禪﹐如竿影谷聲﹐混滅不得。禪耶魔耶﹖是一是二﹖

結出唐僧綁在樹上﹐樵子亦綁在樹上﹐各言事君事親一段心事。樹者﹐根本枝葉也﹐明君親爲天地大經﹐忠孝乃人身根本﹐皆從心地根本上發露﹐著不得一毫虛假妝點。能鞠躬盡忠﹐而安生卹死﹐不負君恩﹐方爲取得眞經﹔能竭力盡孝﹐而養生送死﹐報答親恩﹐方爲拜得活佛。苟不從根本眞性施爲﹐而在外矯誣文飾﹐便是隱霧山艾葉花皮豹﹐倒持降魔杵而吞禪矣。迷根本而披艾葉爲魔﹐易可勝悼﹖三藏﹑樵子﹐能不傷情痛殺哉﹗

篇中妙義躍然﹐俱在文字筆墨之外。平乎﹖奇乎﹖可思擬乎﹖不可思擬乎﹖

第八十六回

木母助威徵怪物金公施法滅妖邪

悟一子曰﹕此承上篇﹐言禪心被障。由於怠欺﹐須精勤振攝﹐不可使一毫假借﹐然後能表裏洞徹﹐通透連環也。

「隱霧折嶽連環洞」﹐前解已明。自稱「南山大王」者﹐南者﹐《離》也﹐屬心。「數百年放蕩於此」者﹐言由久放其心而成﹐故特提出李老君﹑佛如來﹑孔夫子三教大聖人﹐以證其自尊自大之妄。五祖云「身是菩提樹﹐心如明鏡臺。時時勤拂拭﹐不使惹塵埃。」進而言之﹕「菩提本無樹﹐明鏡亦無臺。本來無一物﹐何處惹塵埃。」𨿽有安勉之殊﹐總明心體之宜明淨也。

豬屬亥﹐亥爲木﹔猴屬申﹐申爲金。不合則金能克木﹐而成妒﹐合則金能生水以生木﹐木中之火亦能生土以生金﹐故能助。金木有相制之義﹐亦有相成之理﹐金得水火而成眞金﹐木得金水而滋生息。原作夫妻配偶﹐終不相離也。夫妻和而家道成﹐金水調而身命理﹐是水固和寧內安外攘之道﹐此邪魔所以從此收伏也。

然則魔若外至﹐而實自心生。故心之所爲﹐魔知之﹔魔之所爲﹐心知之。行者知是「分瓣梅花計」﹐又知「此間妖精住處﹐師父必在他家」﹐俱是自心察識。而特不可認假以爲眞﹐如妖精以絕不相似之柳樹﹐做假人頭﹐此假易辧﹔而特恐似眞者爲難辧也﹐如妖精以鮮人頭做眞師父﹐似是而非﹐最難察識。此行者兄弟所以不覺一齊大哭矣。明眞假之分甚微﹐而是非之端易淆也。

然則此一哭也﹐豈行者果信爲實然﹐而率眾大哭耶﹖悲素絲可靑而可黃﹐歧路可東而可西。一齊大哭﹐寓意深矣﹗夫惟大哭﹐而後可卽假以爲眞﹐亦可尋眞以棄假。何也﹖哭者﹐心之痛也﹐有聲有淚﹐皆認眞中流出﹐能發眞心。魔以假亂我﹐我以眞自主﹐則邪不勝正﹐而魔自潛形。所以「努力向前﹐把石門打開」﹐而堅壘可破。昔之偸安怠欺者﹐一旦奮勇爭先﹐而志趣精明﹐南山大王放蕩之形狀﹐不可盡識哉﹖

行者前以假分身而起魔﹐今以眞分身而除魔﹐「從外邊往裏打﹐從陣裏往外殺」﹐合力同心﹐內外夾擊﹐打倒用計之蒼狼﹐堵住久放之老怪﹐然後靜气存心﹐細察其門戶﹐洞曉其源流﹐潛身直入其洞中﹐而眞假畢露﹐大怪小怪﹐紛紛鹿鹿。設計布害﹐果何懼之有﹖知其爲魔﹐煉成眞竅﹐諸怪自倒﹐頓皆寢息﹐卽現出本相﹐而打破旁門矣。夫而後眞者顯﹐假者滅﹐斷其根﹐現其形。艾葉花皮之浮障已除﹐而在我之眞心無損。此卽樵子用心盡孝﹐感動髙天厚地﹐死裏逃生﹐得見親娘一理也。

樵子曰「如今山上太平﹐孩兒徹夜可行。」又曰「這條大路向西不滿千里。」噫﹗內外一體﹐表裏洞徹﹐近在極樂之鄕﹐道其庶幾乎﹗

第八十七回

鳳仙郡冒天致旱孫大聖勸善施霖

悟一子曰﹕此篇明修眞者﹐必先積陰徳﹐陰徳未充﹐名𨿽美而無用﹐功垂成而忽隳﹐鬼神不能默佑﹐事業總屬虛文﹐急須返躬內省﹐發大慈悲﹐戒謹精進﹐廣施陰徳。何謂陰徳﹖修己之天﹐以敬人之天﹐陰徳也﹔暗中行方便﹐陰徳也﹔施與不圖報﹐陰徳也﹔積善無人知﹐陰徳也﹔不迫人於險﹐陰徳也﹔隱人之醜惡﹐陰徳也。經云「彼以禍來﹐我以福往﹔彼以怨來﹐我以徳往。」皆陰徳之事﹐解災消孽﹐廣大無邊。《悟眞》曰「大樂修之有易知」也﹐知由我﹐亦由天。若非積行修陰徳﹐動有羣魔作孽障。蓋我命不由天﹐是造化之妙存乎我﹔由我亦由天﹐默想之功存乎天。行者道﹕「但論積功累徳﹐老孫送你一場大雨﹐」是此篇的旨。

稱「鳳仙郡」者﹐跨鳳登仙之美郡﹐今不能陰積功徳而陽卜虛名﹐𨿽陽爲愛民﹐實陰以害民﹐民命倒懸﹐守實主之﹐天怒其可回乎﹖然郡侯上官「十分淸正」﹐「愛民心重」﹐求雨濟民﹐乃萬善之事﹐卽此一節﹐善念無窮﹐何以不能回天﹖曰﹕此陽徳﹐非陰徳也。蓋十分淸正﹐則過於明﹐偏於義﹐如陽剛之烈﹐故曰「不仁」。《洪範傳》云「若明則旱。」明爲陽剛﹐使無陰道以濟之﹐膏澤不能下究﹐人事失於下﹐天道應於上﹐旱其徵也。故爲上者惟存仁施濟﹐廣行陰徳爲要﹐不尙乎察察爲明。先賢有曰「明而不恕﹐不如不明。」堯之三宥﹐禹之下車﹐湯之解网﹐皆明而恕也。臣子食祿天朝﹐奉命守土﹐體國愛民﹐職分宜然﹐何徳之有﹖明徳者﹐非人所知﹐而天獨知之。至於「三年前十二月二十五日﹐上官氏將齋天素供推倒餵狗﹐口出穢言﹐冒犯上天」﹐乃陰惡也﹐亦人不及知﹐而天獨知之。

夫民者﹐天之所生﹐天無不愛其所生﹐君子能體天之心以愛民﹐必受天之陰報﹐一定之理也。愛民必自敬天始﹐故曰「敬天勤民」。今上官氏不能敬天而反褻天﹐罪莫大焉﹗夫民以食爲天﹐齋供者﹐民所仰食之天﹐天所養民之本也。推倒餵狗﹐欺滅天﹑民﹐其爲不仁﹐孰甚於此﹖故陽善萬端﹐不能勝陰惡之一事。是以聖人兢宥密﹐君子嚴幽獨也。

夫陰者﹐獨知之地﹔徳者﹐有得於心。非沽名﹐非釣譽。屋漏爲康衢﹐夢寐同白晝﹔精神呼吸﹐默通帝座﹐感應之速﹐有不捷於桴鼓哉﹗但獲罪於天者﹐郡守也﹐何以降災於兆民﹖守爲風﹐而民爲艸﹕守不仁﹐則民不義。上行下效﹐气類相感。夙夜之負疚﹐釀成黎庶之隱憂﹔一念之敬肆﹐播爲蒼生之休咎。守造之而民愛之﹐理勢之自然也。故地方災變之非常﹐必由有位之失徳﹐其冒天致旱也固宜。

然天心至仁﹐每緩於罰惡﹐以容人之省悔﹔亟於貪善﹐以誘人之進修。又有陰陽緩急之各宜﹐如陰徳每緩之﹐以俟積累而大其報﹔陰惡則必速之﹐以彰顯應而信其誅。蓋陽爲人所共知﹐而陰爲天所獨知也。𨿽有緩急之不同﹐絕無絲毫之舛錯。志之極明﹐加之相稱﹐非天也﹐人自召也。故守當推倒素供時﹐而米﹑面山已髙一二十丈﹐罪同山嶽而不可以數計矣﹔餵狗時﹐而拳雞已緊嘴慢嘴﹐長舌短舌﹐行鄰禽獸而積愆難消矣﹔冒犯時﹐而金鎖堅牢﹐僅一明燈燎焰﹐而融解無期矣﹗

𨿽然﹐一惡固足以敗百行﹐而一善亦足以回百惡。四天師對大聖笑道﹕「這事只宜作善可解。若能一念轉惡爲善﹐驚動上天﹐那米﹑面山卽時就倒﹐鎖梃卽時就斷﹐你去勸他歸善﹐福自來矣。」可見作惡由己﹐遷善由己﹐只要自己悔悟向善﹐方可化惡爲善。轉禍爲福。龍王也不能爲情﹐大聖也不能爲力﹐卽上天也不能彊人﹐惟垂象三事示戒而已。苟能誠心返照﹐廣施陰徳﹐則烈焰化爲甘露﹐星嶺崩入浮雲﹔雞平數罪之喙﹐犬截抵尢之舌﹔嚼火不事﹐貫索消沈矣。霎時間布降霖雨﹐點滴不爽﹐快何加之﹗神祗亦開明雲霧﹐各現眞身。格天地﹐動鬼神﹐豈不由一攺之善心爲之哉﹖故名曰「甘霖普濟寺」。修丹之上﹐不知攺省而行陰徳﹐其猶炊沙作飯﹐接竹點月﹐必無濟也﹗又何「普濟」之足云﹖

然仙師又有至奧之旨﹐伏於此篇交接之間。前篇諸法空相。明心見性﹐內外一體﹐微妙圓通﹐凡從以天竺雷音﹐是望佛在是矣﹐

更擬向何處加功﹖樵子曰「這條大路向西不遠。」何以非歇腳處﹐尙在走路時耶﹖蓋積徳累功﹐不過初學人徳之事﹐何以云於圓明已照之後﹖而不知有妙道存乎其間。看篇首冠以一詞曰「大道幽深﹐如何消息﹐「說破鬼神驚駭。挾藏宇宙﹐剖判玄關﹐其樂世間無賽。靈騖峯前﹐寶珠拈出﹐明映五般光彩。照徹乾坤﹐上下羣生﹐知者壽同山海。」此詞隱括金丹之的旨﹐鬼神尙聞說而驚駭﹐何況於人﹖故不敢說破。要必性體堅﹐而後可修金丹﹔亦必陰徳厚﹐而後可以成金丹。金丹之道﹐妙而不可消息如此。昔姚秦鳩摩羅什常嘆曰「香若著筆作大乘﹐阿毗曇非迦旃子比也。今深識者旣寡﹐將何所論﹖」古人不欲說破﹐使鬼神驚駭﹐有同揆也。

第八十八回

禪到玉華施法會心猿木土授門人

悟一子曰「此明大道必藉師傳。得道不傳遏天道﹐得道輕傳褻天寶﹐不可不悟也。

「玉華」者﹐玉液還丹也。到此地位﹐性體成就﹐吝而不傳﹐使後無來者﹐便是遏絕之私﹔倘傳非其人﹐而輕泄祕妙﹐亦必身遭魔難。篇中發明﹐最爲醒切。三藏到了玉華﹐「吩咐徒弟們謹愼﹐切不可放肆」﹐正示不可輕泄之之意。

「八戒低頭﹐沙僧掩臉﹐行者攙師」﹐亦善韜藏矣。猶未免齊聲驚異﹐道﹕「我這里只有降龍伏虎的髙僧﹐不曾見降豬伏猴的和尙。」蓋世人只識龍﹑虎爲修行之作用﹐而終不識龍﹑虎爲何物﹐降伏爲何功。不知豬﹑猴卽龍﹑虎之別名﹐而忽然驚見﹐能無駭疑﹖申猿爲金水﹐亥豬爲木火﹐沙土爲中央﹐正五行攢簇之理。讀者不知其妙﹐懸揣爲心猿意馬﹐置沙﹑戒二家於無著﹐亦與不曾見降豬伏猴的和尙者同一見識。世人見而卻走﹐跌跌爬爬﹐惟恐避之不遠﹐誰知「經過一十四徧寒暑﹐其中萬惡千魔﹐不知受了多少苦楚﹐才到得寶方」。言此寶非容易逸獲﹐原足爲王侯所師﹐但淺露圭角﹐自炫求售﹐便取輕薄。經曰「被褐懷玉。」又曰「若虛若愚。」祖師垂訓諄諄﹐非自私自淑之心。蓋獨弦絕調﹐駭眾驚愚﹔知音寡而和者希﹐益人少而失已多。可不戒愼﹖

篇中著出「暴紗亭」﹐明浮露輕揚之義﹔標竊神兵﹐示炫惑疏失之虞。「暴」者﹐宣布也﹔「紗」者﹐輕薄也﹔「亭」者﹐暫處也。偶一發越輕褻﹐而好奇者邀求﹐假托著乘隙矣。你看驚動王子﹑殿官﹐都懼其相貌醜惡﹐請去暴紗亭喫齋。此便是皮相和尙﹐而不識其蘊藏之美﹐故不誠心假館尊師﹐而推暫時郵亭延客也。迨至王子自雄誇技﹐而三徒騰達演長﹐酰雞已羞甕小﹐井蛙亦覺管窺。「父子倒身下拜﹐行者冷笑旁觀」﹐乃是法可施行之會﹐何不可卽於暴紗亭﹐大施一番濟拔﹖法有必祕而不可暴者﹐有可暴而不必祕者。如禪者﹐沙門之法也。沙可暴﹐而接引眾生﹐以爲奔逐利名勞途困頓者﹐歇息停車之地。故玉液還丹﹐爲明心見性之妙道。玉華之燦爛﹐榮於甫華﹑衮﹔玉色之溫潤﹐艷於嬙﹑施﹔玉質之悠久﹐堅於鼎鐘。人人具足﹐家家自有﹐故不妨汲汲於開誘﹐遣遑於救援。皈歸者不俟請則可往﹐求益者不俟憤則可啟﹔童幼不以用吾簡﹐騖狠不以加吾怠。可爲眾生不速之良友﹐可爲四依十地之主人。非如金液還丹萬劫一傳﹐必祕而不可暴者。此三僧卽於暴紗亭靜室之間﹐同日受徒﹐收神傳決﹐運徧周天﹐亦曰暴傳沙門之法已耳﹐不過如身外之兵器技勇一般﹐其降豬伏猴之祕妙﹐固未曾一字說破而暴白顯露也。

八戒所用釘把﹐連柄五千零四十八斤﹐一藏之數也﹔沙僧寶杖之數﹐也是五千零四十八斤﹐亦是一藏﹐無二理也。獨行者之棒重一萬三千五百斤﹐蓋已總三藏之數﹐而特缺三五之妙合耳。此器可照樣造作﹐而不可晝夜刻離﹐在佛家謂之「降魔杵」﹐在道家謂之「慧劍」﹐在儒家謂之「剛斷」﹐乃天生之智力﹐衛正除魔之寶貝﹐不可須臾離也﹐故「霞光萬道衝天﹐瑞气千條照地」。倘不收神歸舍﹐而晷刻暫離﹐便遭外魔掩襲。所以「放在蓬廠中三日」﹐遂致豹頭虎口之席捲而去也。

王子得師傳受﹐元神歸本﹐脫胎換骨﹐如死而復蘇﹐就用得神械。可見禪家之法門﹐旣到玉華地位﹐固足以點化凡軀﹐廣施願力。彼有尙未窺其門戶﹐而假托頭陀﹐廣行長舌者﹐其卽後之豹頭虎口。

第八十九回

黃獅精虛設釘鈀會金木土計鬧豹頭山

悟一子曰﹕此言黃冠者流﹐假竊道號﹐無師妄作之禍。前玉華而施會﹐是祖祖相傳﹐眞知實力﹐故曰「施法會」。此釘鈀而設會﹐乃盜道無師﹐師心自用﹐故曰「虛設會」。

說出「豹頭山虎口洞」﹐明明吞噬耽逐之徒﹐儼然托迹神仙﹐而不自知其爲惡物也。其頭所戴者道冠﹐而實爲豹頭﹔其口所吐者道言﹐而實爲虎口。推而論之﹐長絳短麈﹐師剪尾之雄風﹔衲服芒鞋﹐極斑爛之色相。遇綏狐而施利爪﹐葫蘆貯夜夜之嬌﹔攫靑蛇而張牙吻﹐囊內挾錚錚之匕。彼有杖遠公之迹﹐而三藐不聞﹔著達摩之農﹐而一歸未解﹔誦波羅之經﹐而詭譎叢生。蒲團作狡兔之窟﹐缽盂覓酣蘗之鄕。晝祗園而夕花市﹐身比丘而心盜跖﹐亦何以異﹖篇中王子說﹕「人言洞中有仙。」行者曰「定是這方歹人。」一語已湛姦人肺腑﹐可見假托誑世者﹐可詟俗而不可罔智也。

「見兩个狼頭妖怪﹐朗朗的說話道﹕『我大王連日僥幸﹕前月裏得了个美人兒﹐在洞中盤桓﹐十分快樂﹔昨夜裏又得了三般兵器﹐果然無價之寶﹔明朝開宴﹐要慶「釘鈀會」哩﹗』」夫一心淸淨觀﹐定慧不相離﹐是佛空虛相﹐是法微妙光﹔佛空法亦空﹐僧空心自住﹔住心三空寶﹐亦名三皈處。故曰佛﹑法﹑僧三寶﹐自心印證﹐非假外來﹐豈可襲取而得哉﹖黃獅暗竊三寶﹐私心慶幸﹐且只慶釘鈀﹐不慶金棒﹑寶杖﹐不但不識三寶之妙﹐並不識釘鈀爲何物﹗殆見鈀齒與爪牙相似﹐足以助其鋒利﹐爲可慶耶﹗曰「釘鈀會」﹐不過會其牙爪﹐以虛張聲勢而已。得美人而快樂﹐不知爲伐性之斧﹔得釘鈀而開宴﹐已釀成掘命之根。貪淫縱飲﹐樹黨標名﹐不僧不道﹐誇張盛事﹐牟尼﹑老子當亦發大慈悲﹐現韋馱相﹐飛斬妖劍﹐立時殮滅也。

「只見兩个小妖往乾方買豬羊」﹐《乾》方爲諸陽所自出﹐而使小妖去買豬羊﹐其錯認可嗤類如此﹐總由其驕气成性﹐不求眞師﹐專工剽掠﹐懸揣妄爲﹐自謂聰慧過人﹐明徹四座﹐不知適形其爲刁鉆古怪﹑古怪刁鉆而已。八戒變刁鉆古怪﹐行者變古怪刁鉆﹐沙僧扮豬羊客人﹐𨿽曰設計﹐其實言道也。「計」者﹐「言﹑十」也。言東三南二﹑北一西四﹑中央共十之理。行者爲金水﹐陰中有陽﹐故一變而爲古怪刁鉆﹐古怪中有刁鉆也﹔八戒爲木火﹐陽中有陰﹐故一變而爲刁鉆古怪﹐刁鉆中有古怪也﹔沙僧爲中央土﹐寄四而分旺﹐故爲諸陽之客﹐乃《河圖》理數。彼以虛設﹐此以實計﹐以實擊虛﹐能不敗露﹖

訪出他原身爲金毛獅﹐爲九靈祖之門下﹐噫﹗旣破虛猜﹐自來覺慧。兩个刁鉆﹐已定住兩樣身心﹔一張請帖﹐分明是一紙供狀。九靈祖空費了神思﹐須因著三僧棒喝﹔四明鏟斬不斷迷根﹐怎生逃萬劫輪回﹖金木土﹐五耀陽神﹐其道術﹐何反說「弄虛頭騙我寶貝」﹖金毛獅百般陰險﹐假狐禪﹐免不得掃洞焚巢﹐奔役師救。竹節山﹐節節通透﹐也只是暗裏空穿﹔九曲洞﹐曲曲玲瓏﹐只不過紆回摩揣。獅頭獅尾亂蓬松﹐少不得一毫不是﹔獅祖獅孫紛擾攘﹐總投半个投機。吁﹗妄想偏思﹐果何用哉﹖

九靈能通眾獅﹐可謂之獅祖﹐而不可謂之祖師。思𨿽多﹐亦奚以爲﹖《語》曰「以思無益﹐不如學。」經云「若無師指﹐入思得天上神仙無著處。」師心妄作﹐冥慧自戕﹐可憫可嘆﹗此處明指三僧爲金﹑木﹑土﹐其心猿意馬之說﹐始亦師心之見乎﹗

第九十回

師獅授受同歸一盜道纏禪靜九靈

悟一子曰﹕此篇大道淵微﹐奧妙莫測﹐仙師筆墨不能了其義﹐不得不如是而止也。他如披閱尋繹﹐殫思竭識﹐而僅得其膚鞟者﹐固不具論。如卓吾李公讀至結尾「頓脫羣思﹐潛心正果」兩句﹐知九頭爲九思﹐分至無思而後可﹐似得其肯綮矣﹐而不知仍得其膚鞟﹖

提綱云「師獅授受同歸一﹐盜道纏禪靜九靈。」明悟者解上句則曰「獅」者﹐「思」也﹔「師獅」者﹐師心也。「授」者﹐傳也﹔「授受」者﹐傳受也。師心而悟道與傳受而得道﹐𨿽有安勉之殊﹐而總歸於一致。解下句﹐則曰「盜道」也﹐「纏禪」也﹐「靜九靈」也﹐權術漸頓之目也﹐卽申由此同歸之象﹐已超於李解矣﹐而抑知仍系得其膚鞟﹖

更有卓識者﹐解上句則曰「師獅」者﹐師心而已﹐道非可以師心而得﹔「授受」者﹐授教而已﹐道非可以不悟而傳。師心之非﹐與授教之非同也。解下句則曰﹕道非可盜也﹐禪非可纏也﹐九靈亦何能靜﹖欲不悟而得﹐則爲「盜道」﹔欲師心而得﹐則爲「纏禪」。「師獅授受」之非﹐是猶「盜道纏禪」﹐而欲靜九靈以歸於一也﹐豈可得哉﹖此已進於膚鞟矣﹐而抑知仍未得其肯綮﹖

師思者﹐「師獅」而已﹐獅非可師也﹐必得眞師傳受﹐而後吾心之思可同歸於一。何以吾心之思不可師﹖必得眞師之傳受﹐而後吾心之思可不謬而同歸。未識所傳者何法﹖所受者何義﹖則又不可得解﹐而筆墨不能盡矣。

昔者釋迦如來﹐在世八十年﹐爲無量人天聲聞菩薩。說五戒八戒﹐大小乘戒﹐四諦﹐十二緣起﹐大波羅密﹐四無量心﹐三明六通﹐三十七品﹐十方﹐四無畏﹐十八不共法﹐世諦﹐第一義諦﹐無量諸解脫﹐三昧總持門﹐菩薩涅盤﹐常住法性﹐莊嚴佛土﹐成就眾生﹐度天人﹐教菩薩﹐一切妙道﹐可謂廣大周密﹐廓法界於無疆﹔徹性海於無際﹐權術漸頓﹐無遺事矣。最後獨以正法眼付大迎葉﹐令祖祖相傳﹐別行於世﹐所謂教外別傳﹐不予世人耳目之所及見者也。非私於迦葉而外於天聲聞菩薩也﹐顧此法爲眾生之本源﹐諸佛之所證﹐超一切理﹐離一切相﹐不可以言語智識解﹐無隱顯推求而得﹐但心心相印﹐印印相契﹐使自證知光明受用而已。祖祖相傳﹐密示妙諦﹐原非可師心冥悟﹐襲取彊求而獲也。

𨿽然﹐道者性所固有﹐非可盜也﹐而不知實有盜道之妙﹐正是法眼單傳﹐不可思擬。《陰符經》曰「其盜機也﹐天下莫能見﹐莫能知。」陸眞人曰「竊天地之機﹐盜殺中之气。」則道固自盜而得。眞師之傳﹐傳其道而並傳其盜道之道。盜道之盜﹐非常道也。故曰「道可道﹐非常道。」不可以名象﹐不可以言傳。

𨿽然﹐道云可盜矣﹐則禪亦可纏乎﹖旣「盜道」矣﹐而又何事於「纏禪」﹖禪者﹐眞空也﹐倘若於纏﹐則如繩之兩股交紮﹐而不可解脫﹐「纏禪」果何爲乎﹖不知「盜道」必須「纏禪」之妙﹐正是法限密法﹐靜思歸一之的旨。蓋獨思不能「盜道」﹐專禪不能靜思。「盜道」之妙﹐在「授受」之眞﹐而非「師獅」﹔「纏禪」之妙﹐在「盜道」之後﹐而非靜思。若以靜思爲禪﹐是以靜擾禪﹐而落於空寂﹐非眞禪也﹔若以禪參道﹐是以思奔道﹐而內無眞種﹐爲假道也。九靈亦無由而靜﹐卽「師獅」之妄作﹐而非「授受」之眞師矣。然則「盜道」爲「靜九靈」之始基﹐而「纏禪」爲「盜道」之止境﹐非筆墨之所可了其說。此正法眼之法﹐固所不得而聞者也。

其要當先知九靈之爲吾身﹐害吾身之六欲爲六獅繞匝左右前後﹐而又有靑臉猜識爲之引﹐中有九頭者其帥也﹐布列於《坎》宮﹐則先天之陽﹐陷溺而不可復起。所賴三僧之眞五行﹐狠命相持﹐亦勝負各半。惟有靈心變化﹐意隨心轉﹐能不受縛。柰九靈之根自天而來﹐一經思慮﹐六欲搖動﹐而全軍被陷矣。所貴存心制欲﹐打點精神﹐直探虎穴﹐至萬靈竹節山九曲盤桓洞﹐方曉其底裏也。六根難斷﹐最不割捨﹐故老妖不覺下淚﹐務須彊制心猿﹐從頭打點﹐如倒在錦云窩一覺大錘﹐而後眞心忽然透出矣。眞心一透﹐自能撲滅三尸﹐從容解脫。倘躁動自驚﹐欲根竊發﹐彼卽仍能制我﹐不得其主以禦之故也。惟竭誠察識﹐尋出他主人公﹐方可收伏。

「東極妙巖宮」﹐眞性之地也。「太乙天尊所居」﹐爲天之所師。六獅所不能窟﹐九獅所不能擾。天尊叫出禦獅奴﹐指明偸喫太上輪回玉液﹐三日不醒﹐而走失九靈之由﹐正見「盜道」之妙﹐未能靜思之時。天尊至竹節山﹐指出「元聖兒是一个久修得道的眞靈﹐上通三界﹐下徹九泉」﹐言思能作聖而通徹上下﹐極往知來﹐昭昭靈靈﹐可以爲眞。不知離眞一而自爲主﹐則旁猜曲引﹐紛擾妄動﹐𨿽靈卽昧。椎認得主人﹐不事搖動﹐而歸伏渾忘﹐方是「纏禪」之妙﹐已靜九靈之候。

蓋「師獅」不可以靜獅﹐「授受」則可以「盜道」﹔「盜道」不可以不「纏禪」﹐「纏禪」則可以靜獅而同歸。《悟眞》曰「始於有作無人見」﹐「盜道」也﹔又曰「及至無爲眾始知」﹐「纏禪」也。盜爲竊取﹐纏爲歡度﹐「盜道纏禪」﹐而九靈歸一矣﹗學道者其不爲邪師竊器者所惑﹐六欲擾道者所累﹐則庶幾乎﹗仙師特借暴紗亭以薄示其義云爾﹐故篇中有「又至暴紗亭」﹑「—一傳授」之語。篇首「靑臉怪緊挨九頭獅」﹐示胡猜亂思之象﹐明心須傳授﹐切莫彊猜之意。靑獸﹐「猜」字也。眞人曰「饒君聰慧過顏﹑閔﹐不遇眞師莫彊猜。」故行者一棒打殺猜疑﹐而古怪﹑刁鉆並爲肉餅也。

玉華﹑金平爲天竺外郡﹐玉華是玉液﹐禪到玉華﹐施法授徒﹐俱爲王子。有「七十二般之解數」者﹐七十二候之義。所授之器﹐「棒一千斤﹐鈀﹑杖各八百斤」﹐是一气先天﹐八八靑龍之義。此處有「虎口洞」﹐與下回「金平府靑龍山」相照﹐互文也。下回「金平府」是金液也﹐緊與「玉華」相對﹐正月十五月圓之時﹐金气正平也。有「靑龍山」與此回之「虎口洞」相照﹐亦互文也。

第九十一回

金平府元夜觀燈玄英洞唐僧供狀

悟一子曰﹕此下二篇「金平府」緊與上三篇「玉華州」相對﹐「玉華」是內五行法象﹐「金平」是外五行法象。此特明外丹之火候﹐不可錯失也﹐故以觀燈爲諭。

紫陽眞人曰「鉛遇癸生須急采﹐金逢望遠不堪嘗。」又曰「前弦之後後弦前﹐藥味平平气象全。」「鉛遇癸生」者﹐時將子也﹕「金逢望遠」者﹐月將虧也。弦前屬陽﹐弦後屬陰﹐陰中陽平﹐得水中之金八兩﹐其味平平﹐其气象全。自初三至十五﹐三陽備﹐法象《乾》﹐此時陰魄之水消盡﹐陽魄之金盈輪﹐是以團圓﹐純陽而無陰﹐故雲月望。言急宜乘時下功﹐不可晷刻怠誤﹐失卻天機也。「正月十五上元﹐金燈橋三盞金燈」﹐正水中之金平滿之候﹐宜看得明白﹐急早下手。「不上三更﹐就有風來」﹐是陰气已盛﹐火候已過﹐而不堪嘗之時矣。

「四个人趕著三隻羊﹐從西坡下而來﹐口中齊吆喝『開泰』」﹐明說出「三陽開泰」之義。西爲白虎之方﹐而陽生其中﹐時至而來﹐急須采取。只因「師父寬了禪性﹐在慈云寺歇馬貪歡﹐所以泰極否至﹐樂極悲生。」明言過此一候﹐則陽漸交陰﹐而差過火候也。四人爲年月日時﹐正火候之眼目﹐非火眼金睛﹐誰人認得﹖

「旻天縣」者﹐可泣可號之義。「香油撲鼻﹐價值矜貴﹐只點三夜」之語﹐正言三日月出寅﹐乃至貴至難得之時﹐如民膏之難積﹐民髓之易竭﹐非可以尋常花費也。倘不識其中難得易失之消息﹐而認假佛爲眞性﹐大可悲憫。你看不識西方之樂﹐說「這里向善的人﹐看經念佛﹐都指望修到中華托生。」又云「西去靈山﹐我們未走。」此以地方之位置爲西東﹐而不識西東不屬於地方之位置﹐正錯認路頭﹐誤了去向也。如唐僧不察其假﹐見佛就拜﹐乃自己錯誤﹐與人無尢﹐一如其供狀而已。

開首「離了玉華城」一句﹐便見與金平爲接壤。看幾个閒遊浪子﹐進慈云寺略歇歇馬﹐稱院主閒養自在﹐畱唐僧寬住耍耍﹐俱是描寫偸閒失明之態﹐故失驚道﹕「把光陰都錯過了。」篇中以元夜視燈﹐寓看火候之旨﹐極爲顯明。至辟寒﹑辟暑﹑辟塵﹐假佛輸油等名目﹐寫出一段放蕩避閒﹐偸遊過日的匪類﹐認假爲眞﹑虛度駒隙情狀。

行者大怒道﹕「你這个偸油的油嘴賊怪」﹐乃實錄也。「油」者﹐「遊」也﹐如「羊」者「陽」也。本書隱語類然。然「偸油」二字﹐正發明不識火候﹐采取過時之義。油屬水﹐爲陰。三犀系陰土﹐俱水中之物﹐亦爲陰。望月而過時采竊﹐乃以陰盜陰﹐豈能成眞﹖故爲假佛。蓋深明火候之要妙﹐而乘時采取﹐則爲盜道﹔不明火候之至理﹐而違時誤用﹐則爲偸油。同一盜機﹐而眞假懸殊有如此。沙僧曰「少遲恐有失。」八戒曰「趁此月光﹐去降魔。」均是此義。讀者著眼下文﹐緊接靑龍山﹐深有妙旨。

第九十二回

三僧大戰靑龍山四星挾捉犀牛怪

悟一子曰﹕此明以陰盜陰之爲假佛﹐亟宜別識殲滅﹐以正妖妄。油者﹐純陰之水﹐渣滓之物﹐諭人身望遠之陰﹐不堪濟用。三醜假名托像﹐蠱惑愚民﹐謂佛心須油﹐油可供佛﹐不知空費脂膏﹐徒滋邪僻。如求丹者錯認陰陽﹐從而采煉﹐失之遠矣﹗

篇首直接「靑龍山玄英洞」﹐卽指示黑洞洞地气象。蓋靑龍爲東方陽中之陰﹐外明而內暗﹐如「男子四大一身皆屬陰﹐不知何物是陽精」是也。務借一點陽光﹐轉輾內照﹐戰退羣陰﹐方爲去假認眞﹐知時識候﹔急須黔察精進﹐發大勇猛﹐毋自錯認﹐耽誤了也。故提綱特下「大戰」二字﹐以提醒之。

行者變火焰虫自照入洞﹐看妖精關門熟睡﹐竟如長夜﹐豈不是一塊純陰﹐與黑暗地獄相似﹐無分宵旦耶﹖唐僧在暗中訝「西方景象不同」﹐謂「此時正月﹐螢虫蟄振﹐爲何就有螢飛﹖」評者爲唐僧能識气候﹐而不知唐僧正坐不識气候也。蓋陰陽有顚倒之理﹐進退無一定之候。經云「冬至不在子﹐卯酉徒虛比。」若執月令而識飛螢﹐是執夜半爲子時﹐晨昏爲卯酉也。大錯﹗大錯﹗故行者急承之曰「師父啊﹗爲你不識眞假﹐誤了多少路程﹐費了多少心力﹗」噫﹗此等閒言冷語﹐已足令錯認陰精﹑懶惰失候者驚出一身冷汗。夫螢光遇夜而顯﹐爲陰中之陽﹐若能時時回光返照﹐亦足指引迷途。唐僧之訝其非時﹐與假佛之關門熟睡﹐同一昏惑﹐能不供招認罪﹖深鎖牢關﹐急欲解鎖脫逃﹐猶掩耳偸鈴﹐豈可得之數哉﹖沙僧道﹔「莫是暗害我師父。」呆子道﹕「偸油的賊怪。」處處俱說出他腳色履歷﹐』大是醒目。

「此時約有三更時候﹐半天中月色如晝」﹐而八戒﹑沙僧受縛者何也﹖月爲陰中之陽﹐陰气乘時而動﹐棄暗就明﹐故能取勝﹐亦暗合時候之一驗也。但丑者土也﹐木能克土﹐應上東天﹐何以行者反上西天﹖見太白金星﹐查其來歷﹐乃窮源悉委之策﹐在眞金處究其假也。前玉華州擒獅應上西天見如來﹐何以反上東天見東極妙巖太乙天尊﹖在眞一處制其紛也。同一運用﹐玉華之虎口洞﹐金平之靑龍山﹐俱見陰陽倒顚﹐映帶互發之妙。

「犀半成精﹐惟四木禽星可以降伏。三妖看見四星﹐現了本相﹐各各顧命奔逃。」讀者謂木能克土﹐五行之常理﹐別無深義。不知此處正見眞假之辧。蓋眞仙之道﹐逆用先天之陽﹐以火煉金而眞金現﹐元夜視燈之妙也﹔假佛之精﹐順用後天之陰﹐以木克土而假土崩﹐三更偸油之誤也。

遂於洞中救出唐僧師徒﹐收拾許多珠玉金寶等一段﹐乃木來助火﹐而蕩滌埋土之眞金﹐如珠寶之增光﹔土被火傷﹐而剝落附金之假土﹐如兕犀之遁迹。故三牛奔命﹐不敢赴南方火旺之鄕﹐而反入西海水深之處﹐欲於我克處求生﹐而不知在生彼處尋死也。違悖乖訛﹐無知誤用類如此。

經曰「火生於木﹐禍發必克。」采陰植木﹐火發自焚之禍也。四木與天蓬一气﹐故其議聲罪三犀﹐必須的決﹐誠知理明律也乎﹗烏能不按律執讞﹖曰﹕蠢爾牛精﹐披毛戴角﹐罔識「三羊開泰」之義﹐謬矜三牛成奔之能。嗜閒好竊﹐惑眾聚財。假佛面以啖生靈﹐肆行陰險﹔駕妖風而吸脂髓﹐廣播猖狂。消長之機全昧﹐趨避之哲毫無。掃黨焚巢﹐明彰國法﹔駢首臠屍﹐大快民望。呵呵﹗行者駕轉金平府﹐半空中一翻號令﹐眞法雷化雨﹐賢愚共仰者也。

師徒五更早起﹐暗渡陳倉﹐其亦有懲於偸安錯認﹐誤了路途耶﹗今而後﹐須急早修行﹐莫再差﹗

第九十三回

給孤園問古談因天竺國朝王遇偶

悟一子曰﹕此篇從頭到尾﹐翻復數過﹐掩卷沈思﹐而終莫得其解。蘇子曰「讀書不求甚解。」然則以不解解之也可。倘彊解之曰﹕修道者修心而已﹐心本空洞無物﹐有何言語文字﹖篇中「無言語文字﹐乃是眞解」﹐卽是「談因」。唐僧﹑行者道「解得」者﹐解此也﹔「布金禪寺請得世尊說法」者﹐說此也﹔「天下多少斯文﹐肚子裏空空」者﹐空此也﹔「老和尙﹑唐僧給孤園玩月﹐聽痛苦之聲感觸心酸」者﹐感觸此也﹔所謂「悲切之事﹐非這位師家明辧不得」者﹐明辧此也﹔「三藏與行者聽罷﹐切切在心」者﹐切切此也﹔「萬望到國中廣施法力」者﹐廣施此也﹔「談因」之說﹐然耶﹖否耶﹖

倘彊解之曰﹕修道者采取元陽眞气而已﹐必身心和合而陰陽配偶是其眞解﹐謂之「遇偶」。「亂紛紛都去看拋繡球」者﹐去看此也﹔「行者不忘老僧之言﹐同去彩樓辧眞假」者﹐辧明此也﹔「假公主知唐僧今年今月今日今時到此﹐而假借采取」者﹐采取此也﹔「樓上齊聲發喊道﹕『打著个和尙了﹗』」打著此也﹔「我三人入朝﹐其間自能辧別」者﹐辧別此也﹔「行者道﹕『呆子莫亂談﹗且收拾行李﹐好進朝保護』」者﹐保護此也。「遇偶」之說﹐是耶﹖否耶﹖

彊解之﹐姑彊聽之﹐而實否否﹐然捨此而別求眞解﹐便令人莫可思擬。蓋此爲正法限﹐乃教外別傳﹐不可以言說。詩中「道在聖傳修在已」七字﹐已解得明白﹐言可傳而不可解也。

唐僧自烏巢禪師傳授《心經》之說﹐「顚倒念得」﹐行者何以云「師父只是念得﹐不曾求他解得﹖」三藏未曾解得﹐一經提醒﹐便說「『猴頭﹐怎又說我不曾解得﹖你解得麼﹖』行者道﹕『我解得。』自此再不作聲。」讀者認是夫子呼參也﹐惟不知彼以師授徒﹐此以徒授師﹐乃是仙道逆法﹐別有旨趣。八戒逼住請解﹐沙僧說﹕「大哥扯大話﹐哄師父走路。」俱是不知解者。故唐僧說﹕「悟空解得是無言語文字﹐乃是眞解。」

何爲眞解﹖昔南泉示眾云「心不是佛﹐智不是道。」陳尼丸云「別有些兒奇又奇﹐心腎原來非坎離。精神魂魄心意气﹐觀之似是而實非。」呂公曰「四大一身皆屬陰﹐不知何處是陽精﹖」又曰「莫執此身云是道﹐獨修一物是孤陰。」提朗禪師問石頭﹕「如何是佛﹖」頭云「汝無佛性。」無業禪師貌狀俊偉﹐見馬祖﹐祖曰「巍巍佛堂﹐其中無佛。」僧問於善覺禪師云「狗子還有佛性﹖」「我非眾生。」云「旣非眾生﹐莫是佛否﹖」師云「不是。」「究竟是何物﹖」師云「亦不是物。」云「可思見否﹖」師云「思之不及﹐擬之不得﹐故云不可思擬。」杏壇之性﹐無不可得﹐而聞子輿之養气爲難﹐言三教聖人皆不執心爲道﹐務至於格物致知之極處。若解《心經》而爲卽心卽佛﹐是不解色空﹑空色之妙也。其妙不可以言語文字傳﹐故行者「再不作聲」也。然非心非佛﹐非可以心悟﹐必待師傳而後知。故當日給孤長者以黃金爲磚﹐布滿園地﹐方買得太子祗園﹐請得世尊說法﹐其莫得而輕傳有如此﹗天下多少讀斯文者﹐肚子裏空空﹐誰人曉得﹖深可悲惜﹗若認此等空空冷語﹐謂系文人郊﹑島之消﹐淺而又淺矣﹗

提出「百腳山」﹐隱示純陰之處非可行動﹔說出「雞鳴關」﹐須待一陽來復時也。「此時上弦月皎」﹐明示道體所在。「忽有道人來報﹕『老師到來矣。』」領到給孤園說法之處﹐玩月而行﹐澄心靜聽﹐忽聞悲切之聲。「悲」者﹐「非﹑心」﹔「切」者﹐「刀圭之土」﹐非心而實切也。妙矣哉﹗「所言悲切之事﹐非這位師家明辧不得。」非遇唐僧這般人﹐再作聲不得。「是無言語文字﹐乃是眞解」。

「舊年今日」﹐上年上弦月皎時也。「正明性月之時﹐忽聞一陣風響﹐就有悲切之聲。到祗園臺上﹐乃是一个美貌端正之女。」此風月之中﹐明示世尊說法處﹐忽散天花﹐落下天女﹐而非可認作妖邪也。此世尊已將正法眼授之玄奘矣。故三藏與行者聽罷﹐已得其妙﹐可切切在心矣。切切者﹐刀圭也。師徒臨行﹐老僧又向叮囑悲切之事﹐行者笑道﹕「謹領﹗謹領﹗」正授受已明﹐拈花微笑時也。如金雞一唱﹐而忽然驚醒﹐可上大路﹐一同過關﹐不復爲百腳山所阻矣。

自此直抵金城天府﹐同赴彩樓看拋繡球。「彩」者﹐五采﹐五行煥發之色﹔「球」者﹐太極﹐陰陽渾全之形。唐僧忽想「先母也是拋打繡球﹐巧遇姻緣﹐結了夫婦」。妙矣哉﹗從生身之處﹐悟到這段姻緣﹐乃是本來面目。篇首詩云「不論成仙成佛﹐須從个裏安排。」噫﹗誰能不從父母生身之處安排下來耶﹖假公主欲得和尙眞气﹐以成天仙﹔眞和尙不可被假公主迷惑﹐而入地獄。行者能辧眞假﹐正是解得《心經》也。

行者設「倚婚降怪」之計﹐唐僧點頭自知﹐天竺國王不識﹐假公主亦不識。八戒﹑沙僧互相打諢﹐驛丞言語顚倒﹐《法華》所云「若說是事﹐一切世間諸天及人﹐皆當驚疑」者是也。予今扯長話篇﹐並未解得《心經》一字﹐與「再不作聲」無異。當日唐僧祗園步月﹐遇老和尙﹐忽聞悲切之聲而悟。讀者請勿復執文妄想﹐其亦遇老和尙﹐閒步上弦月色﹐聽悲切之聲而可乎﹗

第九十四回

四僧宴樂禦花園一怪空懷情欲喜

悟一子曰﹕此下二篇本不欲解﹐恐解之而愈不識也。如來云「若說是事﹐一切諸天及人﹐皆當驚疑。」世人驚疑﹐器識淺鈍﹐姑置勿論﹐云何諸天亦復驚疑﹖則其間必有可驚可疑之事。故不欲解之﹐以滋人之惑。讀者謂是空桑之演義﹐漆園之寓言已耳﹐亦莫能解其所演何義﹐所寓何言。甚將篇中之玉兔﹐取南風以相謔﹐眞是罪孽﹗試取書中之顯見者解之﹐或可不事驚疑。

人盡讀《西遊》矣﹐前篇「談因」之「因」字﹐不當重讀耶﹖「因」者﹐由來也。此回卽談父母未生以前之因﹐與受生以後之來因也。人盡讀《周易》矣﹐前篇「遇偶」之「偶」字﹐不當重讀耶﹖偶者﹐陰爻也。此下回卽明《乾》動而陷於《坤》﹐以成《坎》﹔《坤》動而陷於《乾》﹐以成《離》之配偶也。當日世尊度世婆心﹐談因說法﹐欲脫生死者﹐必知其生之因﹐而後可以學死。如治病者﹐必知其病之根﹐而後可以下藥。故前篇將入給孤園而先談因﹐此回將入禦花園而先問因﹐惟有禦花問因之妙﹐然後曉得給孤談因之理。所以畱在此處說出來因也。

唐僧至金鑾殿﹐國王問道﹕「僧人從何來﹖」唐僧奏道﹕「往西天求經﹐因有關文﹐特來朝王。」已經說出來因矣。及三人召至午門﹐午門者﹐《離》門也。三个齊齊站定﹐乃離�卦爻圖略﹝上下各一陽﹐中一陰﹞之象。國王問道﹕「那三位姓甚名誰﹖何方人氏﹖因甚事出家﹖取何經卷﹖」非問來因乎﹖唐僧叫道﹕「陛下問你來因﹐你卽奏上。」非問來因乎﹖行者奏道﹕「父天母地﹐曾拜至人﹐學成大道。只因亂蟠桃﹐反天宮﹐壓在五行山下。」非來因乎﹖八戒道﹕「一生混沌﹐遇一眞人﹐謹修二八之工夫﹐敬煉三三之前後。只因蟠桃酒醉﹐戲弄嫦娥﹐遭貶臨凡。」非來因乎﹖沙僧道﹕「因怕輪回﹐得遇仙侶。養就嬰兒﹐配完奼女。因爲蟠桃會上﹐失手破盞﹐貶在流沙。」非來因乎﹖倘不識解因爲何因﹐則三公履歷備見前書﹐此番似覺重贅而無謂矣﹐豈知爲大道之根由﹐自當於布金寺世尊說法之處發露﹐必當於禦花園行法之處究明也。然唐僧來因𨿽已說過﹐行者云「幸我師出東土﹐拜西方。」八戒云「保唐僧徑往西天。」沙僧云「隨唐朝佛子往西天。」似於三公口中重敍一徧﹐又見其師徒原屬一體之來因也。

三公俱是蟠桃會來﹐又見其兄弟本屬一气之來因也。三公原來《乾》體﹐只因一動而爲﹐一奇變爲偶﹐而眞陽陷﹐《坤》因之而成《坎》《乾》因之而成《離》﹐正恍惚之間﹐陰陽匹配之所致﹐乃來因之正理也﹐遇偶也。若前之眞公主落陷於布金寺中﹐純《乾》之地而成《離》象﹔此三藏師徒都到禦花園中﹐《坤》宮之內而成《坎》象﹐來因之異數也﹐亦遇偶也。

篇中妙義難盡。如行者道﹕「我們出家人﹐得一步進一步。」玆「談因」﹑「遇偶」﹐可謂「進一步」矣。

試爲諸人再進一步﹐非如世尊所說之事爲何驚疑者﹐幸勿驚疑。眞公主者﹐卽唐僧三徒之變體﹔唐僧三徒﹐卽眞公主之分身也。何也﹖眞公主內陽而外陰﹐𨿽女象而實男子也﹔唐僧三徒外陽而內陰﹐𨿽男象而實女身也。《悟眞篇》曰「日居《離》位反爲女﹐《坎》配蟾官卻是男。不會个中顚倒意﹐休將管事見髙談。」此因之可常談者也。

試再爲諸人進一步﹕假公主者﹐卽唐僧三徒﹑眞公主之假身﹔唐僧三徒﹑其公主﹐卽假公主之假身也。何也﹖天宮之一動而嗔欲生﹐月宮之一動而嗔欲生﹐皆因一動也﹐總爲一怪也。因有月兔之一怪偸走陰宮﹐因而混亂入宮﹐因而顚倒天宮﹐因而難以平靜結果也。然則假公主非玉免爲之﹐皆因唐僧三徒﹑眞公主爲之也。唐僧今日之陷於《坤》宮﹐非假公主陷之﹐皆因行者大反天宮﹐自陷之也﹔唐僧今日之招贅於假公主﹐非假公主招之﹐皆因八戒醉戲嫦娥﹐自招之也﹔唐僧今日之打著繡球﹐非假公主打著﹐皆因沙僧打破玻璃盞﹐自打之也﹔眞公主之被陷於布金寺者﹐非假公主陷之﹐皆因素娥一掌思凡﹐自陷之也。五行總爲一气﹐三僧總爲一僧﹐分其相﹐則可爲四﹔萬眞不過一眞﹐一怪變爲百怪﹐要其歸﹐則無非一。若然﹐則眞公主又卽爲唐僧三徒﹐唐僧三徒又卽爲眞公主。唐僧三徒﹑眞公主﹐又卽爲假公主。今日之拋球招贅﹐非假公主爲之﹐皆因素娥之一掌爲之也。此因之不可常談者也。

再進而譚之﹕以男求女﹐禮之常也。假公主何以以女而求男﹐若娶婦者然﹖此顚倒之故﹐誠有其因矣。試再爲諸人進一步﹕通百回中之千妖百魔﹐皆一怪也﹐皆因假公主之一怪爲之也﹔通百回中幹魔萬難﹐皆一動也﹐皆因眞公主之一掌爲之也。其眞假之因﹐誠有莫得而辧明者矣﹗此來因中有「遇偶」之妙也﹗試欲再爲諸人進一步﹐恐有涉於可驚可疑之事﹐故不得不因是而止也。

篇中「行者想著長老之言﹐就此探視眞假。」說道﹕「是眞女人﹐你就做了駙馬。」又說﹕「拜堂時一齊大鬧領去。」「師徒相隨﹐更無刻離。」俱是欲辧明因果﹐自求超脫之義。「鎭華閣」當辧明金之眞﹐「畱春亭」當辧明畱之假。人畱春﹐上鎭華﹐須從假而識眞﹔各飲宴﹐彊隨喜﹐又以假而應假。春夏秋冬﹐宜對景而忘情﹐假中有眞﹔喜會佳期﹐𨿽彼倡而此和﹐眞中有假。銜杯酣睡﹐眞也而非眞眞﹔耍子叫喊﹐假也而非假假。十二佳辰﹐原有佳妙﹔一團花錦﹐卻是虛花。昭陽宮奏醜惡﹐恐以眞而破假﹔禦花園﹐掐指算﹐恐以假而破眞。管放心﹐閃閃身﹐眞可爲假﹔去靈山﹐便轉身﹐假可爲眞。出眞身﹐變蜜蜂﹐假合巹﹐鳷鵲宮﹐假假眞眞﹐不可泥狀。然其來因﹐猶易明辧﹐惟布金寺老和尙所言眞假之因果﹐非唐僧三徒莫能辧明也。請熟玩下篇﹐「遇偶」中又有來因之妙。

第九十五回

假合形骸擒玉兔眞陰歸正會靈元

悟一子曰﹕金烏玉兔﹐日月之精靈﹔晦朔望弦﹐陰陽之交合。天人本無二理﹐神運自有同規。月借日之光以爲光﹐陰承陽之用以爲用。甘入輪回者﹐心隨气轉﹐而眞假互爲乘除﹔能逃死生者﹐性存气返﹐而眞假終歸一相。急須明辧﹐狠力擒來﹔切莫差遲﹐任伊歸去。

此篇正明辧眞假之來因﹐乃《心經》之眞解。布金寺長老叮嚀悲切之事也。明卽在明之中﹐辧不出明之外。月色正明﹐金气盈輪﹐指月印證﹐配偶成眞之妙道﹐在是矣。其下手功夫﹐只在見色不色﹐全不動念。故篇首行者見師父全不動念﹐暗自誇道﹕「好和尙﹗」不動念的根基﹐須要看得破﹐識得眞假。行者看破﹐叫道﹕『師父﹐公主是个假的。』長老道﹕『是假的﹐卻如何叫她現相﹖』」噫﹗妙哉﹗識得假中眞﹐便是西來佛。蓋假者﹐假公主﹔假假者﹐是何物﹖假中還有眞﹐必現眞相﹐方是明辧。

「如何叫他現相」﹐則必有法矣。行者道﹕「使出法身﹐就此拿他。」可見行者也是假相。若不現本相﹐是以假合假﹐其眞莫辧。故「現了眞相﹐上前揪住﹐罵道﹕『你在這里弄假成眞﹐騙我師父的眞陽。』三藏抱住國王﹐叫﹕『陛下莫怕﹗此是我頑徒使法力﹐辧眞假。』又勸娘娘﹕『莫怕﹗你公主是个假做眞形的。」處處題醒「眞假」二字。

「那假公主解脫衣裳﹐甩落首飾﹐急棄其假。精著身子﹐與和尙爭打。」此等處都是天機眞妙﹐無絲毫著假矣﹐此假合中之眞也。迨交戰之久﹐而趕近西天﹐乃西方金物也﹐回身就於西天門外相持﹐忽「將身一幌﹐金光萬道﹐徑奔正南上。至一座大山﹐按金光﹐鉆入山洞﹐寂然不見。」可知西是本鄕﹐而南爲寄身之地。《易》曰「西南得朋﹐可與類行」者是也。

行者收兵回轉﹐仙師於此處指出妙道﹐曰「此時是申時矣。」何以忽著此一語﹖「申」者﹐金也﹐壬水長生在申﹐此申卽爲長生之申。時耶﹖申耶﹖有「申時」耶﹖隱語躍躍。夙有仙骨者讀至此語﹐當恭設香案﹐俯伏百叩﹐曰「南無大慈大悲﹑救苦救難﹑至仁至聖﹑至靈至妙大菩薩。

國王道﹕「旣然假公主是妖邪﹐我眞公主在於何處﹖」行者道﹕「拿住假公主﹐那眞公主自然來也。」眞卽在假之中﹐擒得假者﹐眞者自然而現﹐此就假救眞之正法眼。到此田地﹐謹宜保護。「分了內外﹐心上掛懷。」此一段乃防危慮險工夫﹐最爲喫緊﹗如此﹐方可辧明眞假﹐不至空費心力。

「到正南山上﹐那妖鉆入窩中﹐虛怯隱藏﹐山神告道﹔『此山亙古至今沒有妖精﹐乃五環之福地也。大聖要尋妖精﹐還是西天路上去有。』」此是知識低淺﹐不能辧視眞假之處。不知五耀環陽之地﹐正金精潛伏之鄕。及「尋至南山絕頂上窟中﹐見兩塊大石將穴門擋住。用鐵棒撬開石塊﹐那妖果藏在裏面﹐『呼』的一聲﹐就跳將出來了。唬得山神﹑土地倒退忙奔。」所謂說破鬼神驚駭者﹐此也。大修行人﹐識得有山絕頂﹐有五色蓮花出現﹐便解得大地山河﹐只是一粒寶珠藏納。假中有眞﹐眞中有假﹐誰人辧得了耶﹖

忽見太陰星指明玉兔偸走一載情由﹐說出素娥思凡一宗公案﹐識破眞假來因﹐「打滚現了原身」。可見卽以太陰之明﹐明太陰之眞假﹔而一明之外﹐無餘明也。「正南上一片彩霞﹐光明如晝」﹐正玉兔現相歸眞之候。「行者髙叫」﹐分明喚醒迷人。「八戒動淫」﹐乃是切戒淫欲。「國王又問前因」﹐知假公主爲眞玉兔﹐而眞公主恰爲假玉兔。去其假﹐尋其眞﹐布金寺中老和尙叮嚀悲切之事﹐從此可明辧矣。迨玉免收歸月府﹐而眞陰迎還天竺。溯玩月觀花之夙障﹐敍拋球假合之姻緣﹐寫母子分離之悲切﹐攺寶華降伏之制度。余緒閒言﹐均關至理﹔而明辧眞假﹐更須心悟。

進而明之﹕假公主者﹐固假也﹐假合形骸而假也﹐其未假合之先則爲眞﹔未擒之時﹐爲假公主也﹐旣揭之時則爲眞。假也而實眞﹐人辧之乎﹖眞陰者﹐固眞公主也﹐眞陰歸正之後﹐而爲眞也﹔其未歸正之先﹐則不得謂之眞。歸正而始可會靈元也﹐其未歸正之時﹐亦得謂之會靈元乎﹖亦假也。眞也而實假﹐人辧之乎﹖

更進而明之﹕玉兔者﹐仙獸也﹔素娥者﹐仙女也。月宮之中﹐只玉兔一點仙靈﹐諸仙之藥﹐皆賴其杵搗而成。月宮可少素娥﹐不能少玉兔也。玉兔爲王宮之假﹐而爲月宮之眞﹔素娥爲《坤》宮之眞﹐而爲《乾》宮之假。又不可不辧。

前篇行者稱﹕「女之夫爲貴人﹐豈有不坐之理﹖」「坐」字﹐兩「人」合一「土」。土中有戊己﹐人非此土不能配偶﹐「坐」字爲「切切在心』之妙也﹗佛祖曰「乾坤之內﹐宇宙之間﹐中有一寶﹐祕在形山﹐不在心腎﹐而在於玄關一竅。」「貴」宇﹐卽「中有一寶」之象﹐稱爲貴人﹐亦「悲切之事」之妙也。若「天竺」﹑「寶華」名色﹐言「天」爲「二人」﹐「竺」爲「二个」﹐其中有寶生華﹐又「遇偶來因」之妙也﹗篇末「了性」﹑「眞空」四字﹐非滅性虛寂者比﹐亟須明辧。

第九十六回

寇員外喜待髙僧唐長老不貪富貴

悟一子曰﹕此下二篇﹐明護法之禍與滅法之禍同。彼以殺萬僧爲諭﹐此以齋萬僧爲名。修道者須察識關心﹐倚有大徳量﹑大腳力者爲護法﹐不可炫耀資財﹐以召災禍也。

篇首「三藏問徒弟道﹕『此處又是什麼去處﹖』行者道﹕『不知﹐不知。』」兩「不知」﹐正是眼目。蓋人心叵測﹐而事變無常﹐虎坐門樓﹐而有齋僧之主﹐豈曰虎口不可以就食﹖寇姓員外﹐而無劫人之行﹐何疑寇部而懷嫌﹖老嫗不怕醜陋﹐識天人下界﹐何以前恭而後倨﹖心叵測也﹔兒子頗有同心﹐亦倒身下拜﹐何以善始而惡終﹖事無常也。

春盡夏初﹐天道方亨之日﹐聽二人閒論興衰﹐切須關心猛省。銅臺府﹐可與同金之處﹔地靈縣﹐幸到人傑之鄕。「惹得市口里人都驚驚恐恐﹐猜猜疑疑﹐圍繞爭看。」形容不善韜晦﹐顯露圭角﹐驚愚駭俗之足畏也。見「萬僧不阻」四字﹐已得護法之人﹐而靈山不遠矣。

可懼者﹐婦人小子﹐拂意懷嗔﹐搬弄是非﹐如「穿鍼兒」﹑「小秀才」﹐眞綿裏裹鍼﹑根莠敗秀。可戒者﹐主人好名﹐髙懸獎善之額﹐賓客塡門﹐喧傳鼓樂之聲。結彩張筵﹐揮金誇勝﹐以爲尊師取友﹐而不知爲開門揖盜﹐謂之寇員外﹐自寇之也。蓋好客則驚人耳目﹐而覬覦者乘之﹔不貪反違人意願﹐而嫉妒者銜之。所謂「無貪猶取恕﹐劇喜必生優﹐眾女兢閨中﹐獨退反成怒」也。

唐僧到華光行院﹐見華美光耀而行違悖「良賈深藏」之訓。忽然黑雲大雨﹐一時驟至﹐正是「天有不測風雲﹐人有旦夕禍福」﹐不可不防之意。結云「泰極還有否﹐樂處又逢悲。」信然。

第九十七回

金酬外護遭魔毒聖顯幽魂救本原

悟一子曰﹕此承上篇﹐明人心叵測﹐事變無常﹐泰中有否﹐樂處逢悲﹐無足怪異。須精徹幽明感通之理﹐預防變幻不測之虞。借大腳力以鎭壓羣愚﹐運神通力以救護原本﹐與滅法國緊相對鍼。

彼以滅法而殺僧一萬﹐不曾殺得个有名的僧﹐要四眾湊殺做圓滿﹐凶矣﹐而未足爲凶﹔此以護法而齋僧一萬﹐不曾齋得个好僧﹐要四眾湊齋做圓滿﹐吉矣﹐而未足爲吉。見吉凶無終窮之理﹐而心願難滿也。

彼避殺在櫃而被盜﹐此避齋被盜而在獄﹔彼官兵逐盜而獲四眾﹐此四眾獲盜而被官兵﹔彼在小二店暗竊衣帽﹐此在禁子前明獻袈裟﹔彼殺僧而反剃光頭﹐此齋僧而忽遭飛腳﹔彼作惡而一夜大覺﹐此爲善而頃刻長眠﹔彼用千手剃徧國中﹐此只一腳踹滿縣堂﹔彼娘兒兩个商量宿客﹐此母子三人算計陷僧﹔彼行者與寡婦說透面前世務﹐此老頭與媽媽酷肖背後閒言﹔彼在陽世間顯試手段﹐此在陰間裏暗弄神通﹔彼剃髮僧是行者而全然不曉﹐此上盜絕非四眾而偏肯認眞﹔彼遭滅法而欽法﹐此遇護法而犯法﹔彼行者扮商冒俗﹐此行者捏鬼裝神﹔彼見作惡不可恃﹐此見爲善不可矜。

卽本文而論﹕員外姓寇而被寇﹐唐僧求道而得盜﹔死員外倒會說話﹐活彊盜不能開口﹔和尙做問官而放眞賊﹐刺史執誣狀而勘平僧﹔師徒還贓而受贓﹐各盜行劫而失劫。誑告者信口嚼舌﹐而現據贓證﹔歸明者數盡限終﹐而反增壽考。生前畱僧不住﹐死後卻忽回來。花撲撲﹐送僧出戶﹐鼓樂喧天﹔明晃晃﹐惹盜進門﹐悲啼滿地。事情變幻﹐反反復復﹐倒倒顚顚﹐不可名狀。總形容多財者必暗遭飛腳﹐有道者易招苦惱﹐非有踹滿縣堂之大腳力﹐不能攝服羣愚﹐消解魔毒。故有道之士﹐於本原之地謹自維持﹐暗加防護﹐不使偶一失足也。

何謂大腳力﹖有財而不私﹐大腳力也﹔有名而不居﹐大腳力也﹔有勢而不用﹐大腳力也﹔有法而不露﹐大腳力也。柔弱爲用﹐與世無競﹐盡世甲兵不能加﹐大腳力也﹔知幾相時﹐進退以正﹐水火虎兕不可害﹐大腳力也﹐噫﹗可與從事矣﹗故結云「地闊能存凶惡事﹐天髙不負善心人。逍遙穩步如來徑﹐只到靈山極樂門。」

評者謂此回爲地獄之終﹐下回爲天堂之始﹐亦非無識。但天堂﹑地獄﹐理欲二端﹐出此入彼﹐原無終始。唐僧造詣未極﹐不能純一﹐難免地獄之累。到淩雲渡獨木橋﹐猶似地獄景象。直至上無底船﹐登彼岸﹐方是脫離苦海。始終之說﹐始屬依稀之見耳。

第九十八回

猿熟馬馴方脫殼功成行滿見眞如

悟一子曰﹕祖師慈憫世人根性迷鈍﹐恐無有把握﹐到此驚疑﹐故此篇從實地上接引眾生﹐使渠腳踏實地﹐而免疑懼畏葸也。

噫﹗「淩雲渡」﹑「獨木橋」﹑「無底船」﹐可謂至險至虛矣﹐何以云腳踏實地﹖及分若不顯露此旨﹐慮當日祖師制金丹之心不傳﹐仙師代祖師制《西遊》度世之心終不傳。使庸人下士﹐茫茫苦海﹐無處著腳﹔凡夫俗子﹐汩汩輪回﹐沒有出頭。學佛坐禪者﹐如磨磚作鏡﹐萬無一成﹔學仙了道者﹐如畫餅充饑﹐毫無實濟﹔學聖盡性者﹐如對電穿鍼﹐當面錯過。不如「淩雲渡」﹑「獨木橋」﹑「無底船」之正路﹐爲腳踏實地者也。

老子曰「人之大患﹐以吾有身﹔吾若無身﹐又復何患﹗」蓋人有身則有患﹐欲免大患﹐莫若體夫至道﹔欲體夫至道﹐莫若明夫本心。心者﹐道之體﹔道者﹐心之用。人能察心觀性﹐則圓明自照﹐無爲之用自成﹔不假施爲﹐頓超彼岸﹔諸相頓離﹐纖塵不染﹔身不能累其性﹐境不能亂其眞﹐一切大患﹐烏足爲患﹗此上智達人﹐眞體未虧﹐心若明鑑﹐鑑而不納﹐隨機應物﹐和而不倡﹐故能勝物而無傷﹐無上至眞之妙道也﹗柰何世人根性迷鈍﹐陷失本來﹐執有其身﹐而惡死悅生﹐故卒難了悟印證。黃老悲其貪著﹐乃以修生之術順其所欲﹐漸次導之。此金丹之術﹐蓋爲中人設法﹐腳踏實地工夫﹐使其身有把握﹐可以漸登彼岸﹑紫陽眞人於《悟眞篇》闡之甚悉﹐於《後序》載之極詳。此《西遊》一書﹐仙師取唐僧一人由漸而悟爲腳踏實地榜樣。借取經之旨﹐於魔百難﹐引至「淩雲渡」﹑「獨木橋」﹑「無底船」之地﹐使其超脫塵凡﹐毋須疑畏。靈山絕頂﹐不外吾身而自得矣。

請明「淩雲」﹑「獨木」﹑「無底」之實處﹔大道坦坦﹐如砥如矢﹐有何「淩雲」﹑「獨木」﹑「無底」之象﹖自人識趣卑暗﹐物欲障礙﹐彼岸髙遠﹐若淩雲然﹐倘能塵視一切﹐曠然物表﹐養成浩然之气﹐充塞於淩雲之渡矣﹔自人肆行無憚﹐幽隱自欺﹐內省危微﹐若獨木然﹐倘能兢業小心﹐臨深履薄﹐一則愼獨之神﹐往來於獨木之橋矣。豈非眞履實踐之境﹖然必有事焉﹐而非襲取而至﹔在格物焉﹐而非執一而能也。惟「無底船」又爲「淩雲」之難渡﹑「獨木」之難行而設﹐難渡難行者﹐凡以愛身也。故欲渡而愛身﹐則必以船﹐以船則必以底。無底則是溺身﹐溺身則不如不渡不行﹐而何以爲愛﹖不知有底﹐則愛身而反溺﹔無底﹐以不愛身而反不溺。何也﹖人不知有底之爲虛﹐無底之爲實也。船之有底者﹐人所日用之船﹐使之獲身而不溺﹐人或畏溺而不用者有之矣﹔船之無底者﹐人所一用之船﹐使之獲身而必溺﹐人或畏溺而不用者必無之矣。今試執途之久而問之曰「今有無底之船﹐汝乘之乎﹖」人必嗔之﹐謂非愚則妄﹐不知已旋乘無底之船以溺之矣。又試執途之久而問之曰「今有無底之船﹐汝乘之而必不溺也。」人必嗔之﹐謂非誣則詐﹐不知亦有乘有底之船以溺者矣。然則無底之船﹐人人所必乘而不可慢乘者也。

人有浩然之气而不能善養﹐有愼獨之心而不能格物﹐未至於「淩雲」﹑「獨木」﹐是猿彊而馬劣也﹐不可以乘船而渡也。人能善養浩然﹐愼獨致知﹐已至於「淩雲」﹑「獨木」﹐而猶欲乘有底之船以渡﹐是猿未熟而馬未馴也﹐不可以乘船問渡也。猿必圓融無礙﹐而始稱爲熟﹔馬必功力悉化﹐而始稱爲馴。孔子曰「朝聞道﹐夕死可矣。」蓋言非聞道則必不可死﹐而能聞道則死亦可。此云「猿熟馬馴方脫殼」﹐言非猿熟馬馴﹐不可以乘無底船也。人共知無底船之能溺身﹐不知不能溺猿馬﹔人共知無底船之能溺身而必不起﹐不知無底船之不能溺所馴熟之猿馬而必起而不溺。及人乘無底之船﹐而猶以爲有底﹐誠有底也﹐而必溺而必不起不知也﹔又見人乘無底之船﹐而必以爲無底而必溺而必不起﹐誠不起也。而不溺而必起不知也。同一無底也﹐而彼必以爲有底而不溺﹔同一無底﹐而有溺與不溺之迥別也﹐而彼必以爲同溺而無別。然則彼之所謂有底者卽無底﹐此之所謂無底者卽有底。」彼之所謂有底者﹐並猿馬而俱沈﹔此之所謂無底者﹐並患身而悉免。有底者實平﹖無底者實乎﹖有底者穩乎﹖無底者穩乎﹖故乘無底船而實且穩者﹐非猿熟馬馴者不能﹔欲猿熟馬馴者﹐非金丹作用不能。猿之熟﹐非心之熟﹐乃道體之圓融﹕馬之馴﹐非意之馴﹐乃功力之悉化。錯認心爲猿﹑意爲馬﹐便非腳踏實地工夫。篇中「假境界而彊下拜」者﹐非猿熟馬馴也﹔「到眞境界而翻身下馬」者﹐猿熟馬馴也。

「道童接引」者﹐金丹之靈也。「被觀音哄」者﹐非哄也﹐見唐僧之能漸而不能頓也。「沐浴」者﹐猿熟馬馴之驗也。「昨日襤縷﹐今日鮮明」者﹐金丹就而脫卻塵凡也。「未登雲路﹐當從本路而行」者﹐明捨修仙之本路不能到靈山﹐見唐僧之必由漸而語也。「云來云去﹐實不曾踏著此地」者﹐見行者之能頓而不由於漸也。「就是觀宇中堂穿出﹐後門便是」者﹐有爲而後卽可無爲也。「唐僧見活水飛流﹐心驚錯指﹐行者笑道﹕『不差。』指明大橋﹐要從橋上過﹐方成道」者﹐見此身未離塵世﹐危險尙存﹐必養气至於無可養﹐愼獨至於無可愼﹐而後成道﹐正眞履實踐之時﹐尋不得別路﹐故曰「正是路﹐正是路﹗」

「行者上橋﹐跑過去﹑跑過來」者﹐上智之頓悟﹐猿自熟也。

唐僧曰「難﹗難﹗難﹗」八戒曰「滑﹗滑﹗滑﹗」中人之疑懼也若欲駕雲捷渡﹐便是邪路自迷﹐故行者急止不容﹐引就切實正道。

脫殼之後﹐師徒兩不相謝﹐又二施俱得之旨﹐施法施財之的旨也。

但世間上智少而中人多﹐無不畏死而不得不死﹐無不恐上無底船而不得不上﹐特泛觀以實且穩者﹐惟有金丹之道耳。未得金丹﹐而此身不無患者﹐已得金丹﹐而此身終爲道患。𨿽不上﹐未始不可﹐而不如上之之爲超脫也。如《傳燈錄》﹕呂祖遊擂鼓臺﹐聽黃龍機禪師說法。師知其仙也﹐詰問﹕「座下河人﹖」答曰「雲水道人。」師曰「雲盡水漧何如﹖」呂不能對。師復語曰「黃龍出現。」呂去﹐畱詩云「棄卻觚囊擊碎琴﹐如今不戀汞中金。自從一見黃龍後﹐始悔從前錯用心。」此非悔汞金之錯﹐悔汞金之貴脫化也。故有詩又曰「布袋和尙上明州﹐策杖芒鞋任處遊。饒你化身於萬億﹐一身還有一身愁。」此又於脫化之中。更上竿頭之意。故大佛上仙﹐或蟬脫而去﹐或火化而滅﹑」或隻履西歸﹐或攀樹示修﹐或受害償債﹐迹非一轍﹐而總在於猿熟馬馴之候。蓋深明形質不可以常住﹐而眞靈萬幼以長存。此接引祖師﹐所以有「萬動安然自在」之的旨也。

「上船踏不住腳」者﹐臨時恐死之心陷之也。「一把扯起」者﹐平日金丹之道扯之也﹐非你也﹐皆我也。「上流淌下死屍﹐都道『是你﹐是你』」者﹑非我也﹐皆你也。到此地位﹐豈不可賀可賀﹖所謂廣大智慧﹑誕登彼岸﹑無極至眞之法﹐尙何「淩雲」﹑「獨木」﹑「無底」之可見也哉﹖解脫凡胎﹐功成行滿﹔逍遙於靈山之頂﹐拜身於如來之下﹔方識加來慈悲﹐一片之心﹐盡托於一萬五千一百四十四卷之內﹑總不外於無字之眞經也。此經至尊至貴﹐愼勿白手傳經﹐以致風俗愚迷﹐毀諦慢取。以無字之經度上智。以有字之經度眾生﹐佛祖之分別傳經﹐與孔氏之因人施教﹐夫何異哉﹖阿難先傳無字之眞經﹐非欺也﹐恐其慢褻也﹔後換有字之眞經五千零四十八卷者﹐得金缽而傳金丹也。蓋無字爲頓法﹐有字爲漸法。頓爲無爲﹐漸爲有爲。由漸而頓﹐由有爲而無爲﹐皆眞經也﹐眞經不離無字之《河圖》﹐有字之《周易》﹐故曰「實三教之源流﹐寶之﹗重之﹗內有成仙了道之奧妙﹐發明萬化之奇方也。」提出「共計一十四年﹐乃五千零四十八日﹐還少八日﹐不合藏數」。噫﹗眞奧妙之奇方也﹗

讀者又以此書爲仙佛同源﹐而道爲入門升堂﹐禪爲登岸造極﹐似矣﹗不知此書專爲仙家金丹大道而發﹐篇中「成仙了道」一語﹐爲全部注腳。佛仙非金丹不能成﹐僅自有爲而造於無爲﹐非有優劣。仙卽佛也﹐佛卽仙也。佛稱「大覺金仙」﹐仙稱「大羅眞仙」﹐一而二﹐二而一者也。故結云「見性明心參佛祖﹐功完行滿卽飛升。」

第九十九回

九九數完魔鏟盡三三行滿道歸根

悟一子曰﹕此篇總明「毫髮差殊不結丹」之義。欲人洞察陰陽﹐深明造化﹐準則刻漏﹐細推火候﹐不可過﹐不可不及﹐方得金丹服餌﹐脫胎換骨。倘有毫髮差殊﹐如行百里而半九十也。詩內結出「古來妙合《參同契》」二語﹐乃是全部本旨。

通天河﹐適當十萬八千之半途﹐提出此處還元﹐以全九九之數﹐明九九缺一﹐卽如此處之半途而廢也。特取「通天」者﹐天之所在﹐五萬四千里﹐卽一藏之數﹐正大士魚籃救元之時。𨿽曰一半工夫﹐而後一半工夫亦只完得前一半而已。老子曰「玄之又玄。」「玄之」者﹐前半也﹔「又玄」者﹐後半也。此非祖師親授玄旨﹐如何識得﹖噫﹗通天還原之旨甚微﹐熟讀篇中「九九歸眞」一詩﹐或可曉悟一二。

「行者擡頭回望道﹕『是這里﹗是這里﹗』」讀者以爲行者之閒言﹐不知大有關系。明明認得通天河地方﹐何故評察而重言之﹖言功夫若有差錯處﹐卽是這里也﹐卻要仔細﹐須謹記莫忘。「八戒對沙僧道﹕『想是你的祖家了。』行者道﹕『不是﹗不是﹗此通天河也。』」說出祖家﹐反復指定﹐何等提醒﹗行者道﹕「駕不去﹗駕不去﹗」言九九之數有自然功夫﹐非人力可爲﹐所謂『自有天然眞火候﹐何須柴炭及吹噓」也。老黿髙叫﹕「聖增﹗這里來﹗這里來﹗」言從這里去﹐還從這里來。「師徒四眾﹐連馬五口﹐馱在身上」卽《河圖》法象也。正五行還歸一太極﹐而無分爾我﹐如人完得本來面目﹐而大道歸根復命矣。

下文老黿忽問﹐唐僧無言﹐將身一晃﹐通皆落水﹐讀者不可錯看。此時唐僧道果成就﹐豈眞還少一難﹐必須補足耶﹖蓋結丹在此﹐還元在此﹐毫髮差珠﹐不能成眞。特借老黿一段遺忘失信公案﹐在通天河至要至緊關頭叮嚀囑咐﹐明此間有眞信﹐切須謹記﹐不致失信而有毫髮差誤。正「八大金剛附耳低言『如此如此﹐謹遵菩薩法旨﹐不得違誤』」之眞衣缽﹐非可以言語文字顯說者也。若解爲道體純《乾》﹐而不容一毫陰气﹔災星未滿﹐而尙賴此處補完﹐則不識還元之妙理矣。

「三藏按住經﹐沙僧壓住經﹐行者左右護持﹐以防陰魔之作耗。」明此經此地易於差失﹐急須保護﹐以待陰消。行者說﹕「此經乃奪天地造化之功﹐可以與乾坤並久﹐日月同明﹐壽享長春﹐法身不壞。」俱金丹實義﹐非誇贊形容。垂成之候﹐恐有外魔侵耗暗奪﹐最要防範縝密﹐切勿疏慢。至經尾沾破﹐「乃應天地不全之奧妙﹐非人力所能與。」老子曰「大成若缺﹐其用不敝」是也。讀者謂乾坤缺陷﹐正是大處﹐乃浮談懸揣耳。人謂被此公一口道破﹐愚謂正被此公一口解壞。若解「天地不全」爲妙﹐本文自有﹐何消解得﹖惟其中「不全奧妙」﹐須待眞師傳授﹐豈能揣摩而了。噫﹗會得潮源消長理﹐始知身上有盈虛。

「陳家莊澄﹑淸迎迓﹐謝昔日救兒女之恩﹐喚出陳關保﹑一秤金叩謝﹐創建救生寺」﹐俱是還元中始末關會。盛名之下﹐不可久住﹔塵囂之俗﹐非客常住。「眞人不露相﹐露相不眞人」﹔「香風蕩蕩﹐起在空中」﹐大丈夫之能事畢矣。故曰「丹成識得本來面﹐體健如如拜主人。」

第一百回

徑回東土五聖成眞

悟一子曰﹕此篇全部收煞﹐包括金丹大意﹐只著詩中「五行妙色空還寂﹐百怪虛名總是空」二語﹐便了卻要領。蓋金丹由五行攢簇而成﹐始𨿽有爲﹐終則無爲﹐故云。「道果完成﹐自然安靜。」其諸般險怪﹐皆屬空虛而已。《易》曰﹔「一陰一陽之謂道。」陰陽本自一气﹐一气包涵五行。五行攢簇﹐而陰陽和﹐天地位﹐萬物育﹐成始成終﹐方是至眞無上之妙道。若偏陰孤陽﹐失中乖和﹐焉能成眞﹖則與天命率性之理違背﹐而未能悟其同原﹐神化之所在也。

按﹕佛經每捲之首有「耶輸陀﹑摩睺羅」者﹐佛氏未出家時﹐娶妻曰耶輸陀﹐生子曰摩睺羅。出家十二年歸﹐與妻子復聚。其語送終父母際﹐甚悲痛。及語射子教諸天神之說﹐多孝悌忠信等語﹐是未嘗外吾彜倫之教也。按﹕老子之子名宗﹐爲魏將。宗子注﹐注子宮﹔玄孫假﹐仕漢文帝﹔假子解﹐爲膠西王太傅。子孫顯達於世﹐俱以忠孝傳家。後世不事心體力行﹐乃彊制情緣﹐謂爲離塵捷徑﹐故其徒皆鰥居而無妻子﹐豈佛﹑老教哉﹖外男女之別﹐廢衣冠之正﹐而徒語心性之學﹐此施之於面壁閉戶之間則可﹐施之於天下國家﹐其不大亂者幾希﹗無怪吾儒之得隙﹐而異視之也﹗晉﹑梁﹑唐﹑宋之間﹐君相巨卿亦多師事﹐聽其說法﹐惟昌黎不附﹐後復與頭僧深友﹐晚年竟謬餌金石﹐終未能窮其眞諦耳﹗

《朱子語錄》﹕「或問『老氏之無與佛氏之無可以異﹖』曰﹕『老氏依舊有﹐如所謂「無﹐欲以觀其妙﹔有﹐欲以觀其徼」是也。若釋氏﹐則以天地爲幻妄﹐以四大爲假合﹐則是至無。』」愚按﹔朱子倒底輸黃面老一著﹐以其爲至無﹐而不知其爲至有。如知其爲至有﹐則知與老氏之有合一而無以異﹔知老﹑釋之合一﹐則知與吾儒同原而亦無以異矣﹐讀篇中「經卷原因配五行」一句﹐其諸經所說五行之理﹐與吾儒仁﹑義﹑禮﹑智﹑信之說果有異乎﹖否耶﹗

「樹枝東向而西歸」﹐系玄奘取經實迹﹐卽此一節﹐已見其誠能動物﹐而天心猶默相其靈也。八大金剛空中叫﹕「聖僧﹐自去傳了經﹐卽便回來。」三藏歷敍三徒出迹來往功程﹐正是傳經之的旨。「連去連來﹐恰在八日之內。」言只在三五妙道運用之內也。篇中「來東已五日﹐則歸西只三日」﹐來五回三﹐已分明指示﹐人自不悟耳。讀者謂此等處俱不可思擬﹐柰何「三五一都三个字﹐古今明者實然希」耶﹖金﹐緊﹐禁﹐不須動念﹐自然脫去﹐蓋道未成之先﹐須以法制﹐金所首用﹐如念動生根﹐不可移動﹔道成之後﹐安靜無念﹐跳出範圍﹐金爲無用﹐不求脫而自脫。所謂「渡河筏子上天梯﹐到彼悉皆遺棄者」﹐此也。

長春子丘眞人畱傳此書﹐本以金丹至道開示後世﹐特借玄奘取經故事﹐宣暢敷演﹐明三藏之脫殼成眞﹐由盡性而至命﹔三徒之幻身成眞﹐由修命而盡性。𨿽各有漸頓安勉之殊﹐而成功則一﹐皆大覺金仙也。分而爲五﹐則各成一聖﹔合而爲一﹐則共成一眞﹐皆眞乙金丹也。後人不識爲仙家大道﹐而目爲佛氏小說﹐持心猿意馬﹑心滅魔滅之浮談﹐管窺蠡測﹐失之遠矣﹗

紫陽眞人曰「金公本是東家子﹐送向西鄰寄體生。認得喚來歸舍養﹐配將奼女作親情。」又曰「學仙須是學天仙﹐惟有金丹最的端。二物會時情性合﹐五行全處虎龍蟠。本因戊己爲媒聘﹐遂使夫妻鎭合歡。只候功成朝北闕﹐九霞光裏駕翔鸞。」此「徑回東土﹐五聖成眞」之妙也。人人自有仙佛聖人之靈根﹐從後天而返先天﹐成之者不拘東土西方﹐理至簡﹐功至易﹐修之者寧待來生異世哉﹖

全部立言﹐總惟「捨妄成眞」而已。此予之所以著《眞詮》之志也。夫予勉之﹐人勉之﹐天下後世共勉之﹗

