

欽定四庫全書

子部十四

莊子翼

道家

提要

【臣】等謹案莊子翼八卷莊子闕誤一卷附錄一卷明焦竑撰是編成於萬曆戊子體例與所輯老子翼同前列所載書目自郭象注以下凡二十二家旁引他互相發明者自支遁以下凡十六家又章句音義自郭象以下凡十一家今核其所引惟郭象呂恵卿禇伯秀羅勉學陸西星五家之爲多其餘特間出數條略備家數而已又稱禇氏義海引王雱注內篇劉槪注外篇道藏更有雱新傳十四卷豈其先後所注不同故並列之歟今采其合者著於編仍以新別之云云今考書中所引自雱新以外別無所謂雱注而養生主引劉槪一條則槪注亦有內篇其殆不可解蓋明人著書好誇博奧一核其實多屬子虛萬曆以後風气然固不足以深詰至於支遁注莊前史未載其逍遙遊義本載劉孝標世新語注中乃沒其所出竟標支道林注亦明人改頭換面之伎倆不足爲憑然明代自楊愼以後博洽者無過於竑其所引據究多古書又竑𨿽漸染李贄之習援儒入墨持論頗乖而於二氏之學則頗有所防故其所采得莊子之意者爲多在儒家則屬旁門在道家猶不失本防就彼法而論之固較流俗注本爲有根柢矣末附莊子闕誤一卷乃全錄宋陳景元南華經解之文亦足以資考證又附刻一卷列史記莊子列阮籍王安石莊子論蘇軾莊子祠堂記潘佑贈別王雱雜李士表莊子九論考宋史藝文志載李士表莊子十論一卷此惟存其九未諭何故且此九論書中已采其解牛壺子濠梁三篇而仍全錄之於末亦爲例不純殆隨手編纂未及刪並之故歟乾隆四十三年八月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

莊子原序

老子在晚周著書上下篇明道德之意而關尹子楊朱列禦防亢倉楚莊周皆其徒也諸子惟楊朱無書列子在晉末書始行疑後人取莊子之文足成之者故太史公作列傳不及列子亢倉子唐王士源所著關尹子書甚高顧嬰兒蕊女咒誦土偶之聃時尙無之亦後世知道之士所托爲非其眞也莊子舊傳五十三篇今存者三十三篇外雜篇間有疑其僞者乃內篇斷斷乎非蒙莊不能作也然則老氏門人之書傳於世者獨莊子耳余旣輯老子翼若干捲復取莊子義疏讀之采其合者爲此編亦名之曰莊子翼夫老之有莊猶孔之有孟也老子與孔子同時莊子又與孟子同時孔孟未嘗攻老莊也世之學者顧誻誻然沸不少置豈以孔孟之言詳於有而老莊詳於無疑其有不同者歟嗟乎孔孟非不言無也無卽寓於有而孔孟也者姑因世之所明者引之所謂下學而上達者也彼老莊生其時見夫爲孔孟之學者局於有而達焉者之寡也以爲必通乎無而後可以用有於焉取其所略者而詳之以庶幾乎助孔孟之所不及若夫仁義禮樂云云者孔孟旣丁寧之矣吾復贅而言之則何爲乎此蓋老莊之雅意而非其創爲高也不然形而上者謂之道形而下者謂之器此孔孟之言也今第易道器爲有無轉上下爲徼妙其詞異耳以其詞之異而害其意之同是攻之者之自病也曾足以病老莊乎孔孟老莊閔學者之離其性也而爲之書以覺之不知反其性而嘵嘵然異同之辧非余之所知也時萬曆戊子人日焦竑弱侯書

莊子翼采摭書目

郭子注

呂吉甫注

林疑獨注

陳詳道注

陳碧虛注【景元字太初建昌人熙寧間著道德南華二解】王元澤注【雱宋龍圖直學士左諌議大夫注內篇】劉槪注【注外雜篇繼雱後】

吳儔注【崇觀間人】

趙以夫注【虛齋注內篇】

林希逸口義【翰林學士景定辛酉著】

李士表論【元卓著莊列十論】

王旦莊子發題

範無隱講語【應元字善甫蜀順慶人】

褚氏管見【伯秀古道士輯南華義海纂防以己意附之名曰管見】南華新傳【義海引王雱注內篇劉槪注外篇矣道藏更有雱新傳十四卷豈其先後所著不同故並列之與玆采其合者著於篇仍以新傳別之】

莊子循本【廬陵羅勉道著】

劉須溪防校莊子【辰翁】

荊川釋略【明唐中丞順之著門人徐常吉士彰刻之以傳士彰解附】南華副墨【廣陵陸西星長庚著】

莊子通義【毗陵朱得之著】

張學士補注【四維蒲州人】

莊義要刪【郡守方思善學使方沆子及刪褚氏義海成之附以己意以上二十二家系全書

編削次】

支道林注

肇論

向秀注

崔撰注

李頤注

張湛注【晉光祿勛注列子】

梁簡文帝講疏

張機講疏

司馬彪注

梁曠論

成英疏

蘇子瞻廣成解

容齊隨筆【洪邁著】

江遹注【宋杭州上捨生注列子】

丹鉛錄【楊愼著】

焦氏筆乘【余竑舊所札記間及莊子者悉附入以就正四方有道之士以上十六家系集解中

所引並他書采入】

郭象音三卷

李軌音一卷

徐邈音三卷

賈善翊直音一卷

司馬彪音一卷

周正文句義一卷

陸德明文句義二十卷

碧虛子章句七卷

莊子餘事一卷

莊子闕誤一卷

吳幼淸訂正本一卷【以上十一家並章句音義】

讀莊子【七則見筆乘】

莊子一書以明道也儒之語道不離仁義禮樂莊子絕而棄之疑於不夫瓦礫糠秕無非道妙獨仁義禮樂爲其所不載明乎非蒙莊之意矣何者仁義禮樂道也而世儒之所謂仁義禮樂者迹也執其迹不知其所以迹道何由明故不得已擯而棄焉使人知道也者立象先超系表而吾所挾者之無以爲也庶幾能進而求之也乎有如求之而契也然後知象無非眞系無非理而仁義禮樂亦可不必絕而棄之也已莊子之自言有之遠而不可不居者義也節而不可不積者禮也學者知其一不知其又有一幾何而不河漢其言也老莊盛言虛無之理非其廢世教也虛無者世教所以立也彼知有物者不可以物物而睹無者斯足以經有是故建之以常無有不然聖人之業將以成變化行鬼神而欲責之膠膠擾擾之衷其將能乎老子曰執古之道以禦今之有夫曰今之有則古之爲無可知己而禦有者必取諸無然則謂虛無廢世教可不可也是故舜之無爲而治非不治也以無爲治也禹之行其所無事非不行也以無事行也而昧者遂至淸談廢事如晉宋人之爲斯失之遠矣莊子曰水不雜則淸莫動則平郁閉而不流亦不能淸夫以廢事爲無爲是郁而閉之而幾水之淸者也

史遷言莊子詆訾孔子世儒率隨聲和之獨蘇子瞻謂其實予而文不予尊孔子者無如莊子噫子瞻之論蓋得其髓矣然世儒往往牽於文而莫造其實亦惡知子瞻之所謂乎何者世儒之所執者孔子之迹也其糟魄也而莊子之所論者其精也譬之扁鵲見垣五藏而制爲方有學之者二人焉一不能見五藏病也而苐執其方一如扁鵲之見垣五藏也而以意爲方不必盡出於師也則爲扁鵲者將善其守吾方者歟抑善夫以意自爲方者歟釋氏之論酬恩者必訶佛詈祖之人夫以訶佛詈祖爲酬恩則皈依贊嘆者爲倍德矣又孰知夫訶與詈者爲皈依贊嘆之至也不然秦佚之弔嘗非老聃矣栗林之遊又嘗自非矣而亦謂詆訾聃周也可乎史記言莊子與梁惠王齊宣王同時今其書所載魏瑩卽梁惠王也又言莊子與魯哀公論儒則莊子又與孔子同時矣孫叔敖相楚莊王孔子未生而宜僚亦未嘗仕楚乃言仲尼之楚楚人觴之孫叔敖執爵而立市南宜僚受酒而祭其前後舛錯往往有之學者嘗置疑於此然周固自言之矣寓言十九重言十七所謂寓言者借彼之人信此之意云耳夫惟信已之意而已則豈必其事之眞哉史遷謂畏累虛亢桑子之屬皆空語無事實大抵子虛烏有之流也而規規以時月核之不幾於癡人夢者乎𨿽然周防獨信己之意而已借令學者因知名之非名而是非之非是非亦蒙莊之所以教也子瞻辯莊子能尊孔子獨疑盜跖漁父則若眞詆孔子者至於讓王劍皆淺陋不入於道反覆觀之得其寓言之終曰陽子居西遊於秦遇老子其往也捨者迎將其家公執席妻執巾櫛捨者避席煬者避竈其反也與之爭席矣去其讓王劍漁父盜跖四篇以合於列禦防之篇曰列禦冦之齊中道而反曰吾驚焉吾食於十漿而五漿先饋然後悟而笑曰是固一章也莊子之言未終而昧者剿之以入其言耳故其祭徐君猷文云爭席滿前無復十漿而五饋用爲一事今以寓言列禦冦二篇合而讀之眞可渙然冰釋也今案列子第二篇

首載禦防饋漿事而卽綴以楊朱爭席正與子瞻之言合豈子瞻作記亦因此而有寤邪大抵莊書之奇自非後世所能亂其文詞格制之不同故可望而知之也郭子云一曲之才妄竄奇如閼奕意修之首危言遊鳧子胥之篇凡諸巧雜十分有三漢書秇文志莊子五十三篇卽司馬彪孟氏所注是也言多詭誕或似山海經或占夢書故注者以意去取獨內篇眾家並同參以此子瞻所謂昧者其然乎閼奕遊鳧諸篇皆不存莊子崔撰本語多不同逍遙遊瞽者無以與乎文章之觀聾者無以與乎鐘鼓之聲下有者無以與乎眉目之好夫刖者不自爲假文屨夫齊物無物不然無物不可下有可於可而不可於不可不可於不可而可於可大宗師乘東維箕尾而比於列星下有其生無父母死登遐三年而形遁此言神之無能名者也成然寐蘧然覺下有發然汗出造適不及笑獻笑不及排安排而去化乃入於寥天一作造敵不及笑獻笑不及安排而造化不及不及雄漂淰雄漂淰不及簟筮簟筮乃入於漻天一在宥焉知曾史之不爲桀跖嚆矢也下有有無之相生也則甚曾史與桀跖皆有無也又惡得無相轂也其不同者往往有之相傳外雜篇多郭象所刪修豈其耶抑他好事者妄爲防竄如此耶

嚴君平作老子指歸其稱引莊子者多矣曰任車未虧僮子行之及其傾覆也顚高墮谷千人不能安卵之未剖也一指摩之及其爲飛鴻也奮翼淩雲罾繳不能達也胎之能乳也一繩制之及其爲牡也羅网不能禁也虎也執羣獸食牛馬劍防不能難也故漣滴之流久久而成江海小蛇不死化爲神龍積防之善以至吉祥小惡不止乃至滅亡又曰我之所以爲我者豈我也哉我猶爲身者非身身之所以爲身者以我存也而我之所以爲我者以有神也神之所以畱我者道使然也又曰道之所生天之所興始始於不始生生於不生存存於不存亡亡於不亡又曰夫起福生利成功遂事備物致用使人大富天下奢僭財貨不足民人愈醜福滿山澤金玉成積國愈不安民益少利飾智相愚以詐相要防堤邪淫姦宄之路密分別同異是非之變眾則國家昏而政事衰作方遂伎雕琢文彩奇變怪異以褒有德以別尊卑巧故滋起俊出愈奇令賞深罰峻刑嚴斫肌膚斷四支防遠不隱親近不和罪至夷滅賞至封侯天地振栗盜賊愈多又曰夫饑而倍食渴而大飲而投水寒而入火所若𨿽除其身必死胸中有瘕不可鑿喉中有疾不可剝也蚊防著面不可射也蟣虱著身不可斫也又曰夫日月之出入也同明人之死生也同形春秋之分也同利聖之與野人也同容通者之與閉塞也同事道士之與赤子也同功凡此數者其中異而外同非有聖人莫之能明又曰夫陰而不陽萬物不生陽而不陰萬物不成天地之道始必有終終必有始又曰夫嬰兒未知而忠信於仇讎及其壯大有識欺紿兄嫂三軍得意則下亡虜窮溪之獸不避兕虎其事非易事理然也以上諸語皆今書所不載按漢藝文志莊子五十三篇郭象去其巧雜定爲三十三篇則今之所存特十之四耳嚴書出象前其所引皆其逸篇可知也子瞻謂讓王劍盜跖漁父四篇爲僞撰羅勉道者又疑刻意繕性亦復淺膚定爲二十六篇大抵語意精粗居然別矣若君平所引其爲象所刪無足疑者噫象誠俊識者哉

欽定四庫全書

莊子翼卷一

明焦竑撰

內篇

逍遙遊第一【郭注夫小大𨿽殊而放於自得之場則物仕其性事稱其能各當其分逍遙一也筆乘逍遙古作消揺黃幾復解云消者如陽動而冰消𨿽耗也不竭其本揺者如舟行而水揺𨿽動也不傷其內遊於世若是惟體道者能之】

北防有魚其名爲鯤鯤之大不知其幾千里也化而爲鳥其名爲鵬鵬之背不知其幾千里也怒而飛其翼若垂天之云是鳥也海運則將徒於南冥南冥者天池也齊諧者誌怪者也諧之言曰鵬之徒於南冥也水擊三千里摶扶揺而上者九萬里去以六月息者也野馬也塵埃也生物之以息相吹也天之蒼蒼其正色邪其遠而無所至極邪其視下也亦若是則已矣【防海也稽康云取其冥冥無涯也東方朔十洲記雲水黑色謂之冥垂天之云垂猶邊也其大如天一面云也齊諧司馬及崔並云人姓名簡文云書名上行風謂之扶揺爾雅云扶揺謂之飆野馬天地間气如野馬馳也塵埃气蓊郁似塵埃揚也】郭注【鯤鵬之實吾所未詳也夫莊子之大意在乎逍遙遊放無爲而自得故極小大之致以明性分之適達觀之士宜要其會歸而遺其所寄也鯤之化鵬非冥海不足以運其身非九萬里不足以負其翼此豈好奇哉直以大物必生於大處大處必生此大物理固然者翼大則難舉故扶揺而後能上九萬里一去半歲至天池而息也野馬者遊气也野馬塵埃皆鵬之所憑以飛者夫天之蒼蒼竟未知便是天之正色邪天之爲遠而無極邪鵬之自上以視地亦猶人之自地觀天則止而圖南矣言鵬不知道裏之遠近趣足以自勝而逝也】呂注【野馬塵埃皆生物之以息相吹息者气之所爲充塞天地而無間人於其間自下視天見其蒼蒼果正色邪遠而無所至極邪不可知也惟不可知故未嘗以所居爲下則鵬之自上視下亦豈知所以爲高哉】口義【鯤鵬變化之論只是形容胸中廣大之樂蓋謂世人見小故有紛紛之爭若知天地有如許世界則自視其身不啻太倉一粒耳鯤鵬亦寓言鳥之飛也必以气下一怒字便自奇特海運者海動也今海瀕俚歌猶有六月海動之語海動必有大風其水湧沸自海底而起聲聞數里言必有此大風而後可以南徙也齊諧所志述皆怪異非常之事如今山海經之三千九萬隻形容其高遠去以六月息者一舉必半年乃歇也野馬三句本要形容下句卻先安頓於此謂人之仰視乎天見其蒼蒼然豈其正色特吾目力旣窮其上無所極止故但見蒙蒙然爾鵬之飛也旣至於天上則其下視人聞不知相去幾千萬里其野馬塵埃相吹之息亦必如此蒙蒙然猶人之在下視天上也此數句只是形容鵬飛之高如此】

管見【當化者不得不化當飛者不得不飛皆天機所運受化者不自知也怒而飛者不得已而後動之義爲气所使勇動疾舉有若怒然非憤激不平之謂也凡物之潛久者必奮屈久者必伸豈厭常樂變而爲此哉蓋聞形大化中則隨二气而運盈虛消長理不可逃齊物論萬竅怒呺外物篇艸木怒生亦此意道德經所謂萬物並作是也於此以觀其復則六月息之義可知世人見其怒而不見其息知其作而不知其復故背夫逍遙之鄕日趨有爲之域以至事物膠患累糾薾然疲役不知所歸可不哀邪關尹子雲天地𨿽大能役有形而不能役無形夫欲免於二气所役者請於冥魚未形以前求之】

副墨【去以六月息生物以息相吹二息字同義謂气息也人以呼吸爲息造物以四時爲息去以六月息者六月大風方發鵬因之徙而南也生物卽造物但換得字新生物以息相吹卽老子天地之間其猶槖鑰乎意諸注以六月爲半年以息爲止息只爲不曾理會下文耳】

且夫水之積也不厚則負大舟也無力覆杯水於防【於交切】堂之上則芥爲之舟置杯焉則膠水淺而舟大也風之積也不厚則其負大翼也無力故九萬里則風斯在下矣而後乃今培風背負靑天而莫之夭閼【遏】者而後乃今將圖南蜩【條】與鷽鳩笑之曰我決起而飛搶楡枋時則不至而控於地而已矣奚以之九萬里而南爲適莽蒼者三餐而反腹猶果然適百里者宿舂糧適千里者三月聚糧之二虫又何知小知不及大知小年不及大年奚以知其然也朝菌【窘】不知晦朔蟪蛄不知春秋此小年也楚之南有防靈者以五百歲爲春五百歲爲秋上古有大椿者以八千歲爲春八千歲爲秋而彭祖乃今以久特聞眾人匹之不亦悲乎【崔云堂道謂之防支遁云謂有防垤形也膠著地也蜩司馬云蟬鷽鳩小鳩也決疾貌搶突也楡枋皆木名控投也莽蒼近郊之色也果飽貌朝菌大芝天陰生糞上見日則死楊用修云朝菌古本作雞囷今滇中名菌曰雞堫是也蟪蛄寒蟬也春生夏死夏生秋死彭祖姓籛名鏗堯封於彭城至商年七百歲】

郭注【鵬之所以高飛者翼大故耳夫質小者所資不待大則質大者所用不得小矣故理有至分物有定極各足稱事其濟一也若乃失乎忘生之主而營生於至當之外事不任力動不稱情則𨿽垂天之翼不能無窮決起之飛不能無困矣夫所以乃今將圖南者非其好高而慕遠也風不積則夭閼不通故耳三餐三句所適彌遠則聚糧彌多故其翼彌大則積气彌厚也二虫謂鵬蜩也對大於小所以均異趣也夫趣之所以異豈知異而異哉皆不知所以然而自然耳此逍遙之大意夫年知不相及若此之懸也比之眾人之所悲亦可悲矣而眾人未嘗悲此者以其性各有極也苟知其極則毫分不可相跂天下又何所悲乎哉夫物未嘗以大欲小而必以小羨大故舉小大之殊各有定分非羨欲所及則羨欲之累可以絕矣夫悲生於累累絕則悲去悲去而性命不安者未之有也自此已下至於列子歷舉年知之大小各信其一方未有足以相傾者然後統以無待之人遺彼忘我冥此羣異異方同得而我無功名是故統小大者無小無大者也苟有乎小大則𨿽大鵬之與斥鴳宰官之與禦風同爲累物耳齊死生者無死無生者也苟有乎死生則𨿽大椿之與蟪蛄彭祖之與朝菌均於短折耳故遊於無小無大者無窮者也冥乎不死不生者無極者也若夫逍遙而系於有方則𨿽放之使遊而有所窮矣未能無行也】

新傳【天下小知不及大知小年不及大年故朝菌不如蟪蛄冥靈不如大椿殤子不如彭祖然由其無小無大不死不生之理而觀之則均爲有形之累焉有不及不如於其間乎】

循本【蜩蟬形黑而五月鳴者爲蜩形斑而七月以後鳴者爲蟬形靑者爲蛁蟟音貂料或蜣螂或水虫或蠐螬所化鷽山鵲也以鳩形之故名鷽鳩郭璞注月令云鳴鳩似山鵲而小短尾靑黑色多聲今江東呼爲鶻鵃音骨舟月令仲春鷹化爲鳩王制仲秋鳩化爲鷹左傳爽鳩氏杜注鷹也以二物相化故鳩可名鷹二虫能化而小故以與鵾鵬相形菌地蕈也大曰中�小曰菌菌生以朝計故曰朝菌蟪蛄亦蟬通誌略云寒螿正名蟪蛄九十月其鳴淒急小山云蟪蛄鳴兮啾啾歲暮兮不自聊是也莊子所謂蟪蛅不知春秋者則是四五月小紫靑色者耳冥卽南冥靈靈龜也麟鳳龜龍謂之四靈冥靈者冥海之靈龜也朝菌與大椿蟪蛄與冥靈是舉一植一動對則冥靈非植物明矣五百歲爲春五百歲爲秋者史記龜千歲尺二寸二个五百總千歲之數也八千歲爲春八千歲爲秋者折椿字爲二个八百乘之以十則二个八千之數也滑稽杜撰偶然出此殆亦亥字二首六身之但讀者未之悟耳】

湯之問棘也是已窮發之北有冥海者天池也有魚焉其廣數千里未有知其脩者其名爲鯤有鳥焉其名爲鵬背若太山翼若垂天之云摶扶揺羊角而上者九萬里絕雲气負靑天然後圖南且適南冥也斥鴳【晏】笑之曰彼且奚適也我騰躍而上不過數仞而下翺翔蓬蒿之間此亦飛之至也而彼且奚適也此小大之辧也故夫知【去】效一官行比一鄕德合一君而徵一國者其自視也亦若此矣而宋榮子猶然笑之且舉世而譽之而不加勸舉世而非之而不加沮定乎內外之分辧乎榮辱之境斯已矣彼其於世未數數【朔】然也𨿽然猶有未也夫列子禦風而行泠然善也旬有五日而後反彼於致福者未數數然也此𨿽免乎行猶有所待者也若夫乘天地之正而禦六气之辧以遊無窮者彼且惡【烏】乎待哉故曰至人無已神人無功聖人無名【棘湯時賢人按列子作殷湯問夏革革棘聲相近窮發無毛地也羊角風曲上行若羊角然斥小澤也猶然笑貌一云猶以爲笑也數數猶汲汲也列子鄭人名禦冦】

郭注【湯之問棘亦云物各有極任之則條暢故莊子以所問爲是也向言二虫殊翼故所至不同或翺翔天池或畢志楡枋直各稱體而足不知所以然也今言小大之辧各有自然之素旣非跂慕之所及亦各安其天性不悲所以異故再出之其自視亦若此者亦猶鳥之自得於一方也宋榮子猶然笑之者未能齊故有笑也舉世毀譽之而不加勸沮者審自得也定乎內外之分者內我而外物辧乎榮辱之境者榮已而辱人斯已矣者亦不能復過此也於世未數數者足於身故間於世也猶未者言惟能自是耳未能無所不可也泠然輕妙之貌旬有五日而反言有待者𨿽禦風而行不能以一時而周也然其行亦自然耳非數數然求之也非風則不得行斯必有待也惟無所不乘者無待耳天地者萬物之總名也天地以萬物爲體而萬物必以自然爲正故大鵬之能高斥鴳之能下大椿之能長朝菌之能短凡此皆自然之所能非爲之所能也不爲而自能所以爲正也故乘天地之正者卽是順萬物之性也禦六气之辧者卽是遊變化之途也如斯以往則何往而有窮哉所遇斯乘又將惡乎待哉此乃至德之人同彼我者之逍遙也苟有待焉則𨿽列子之輕妙猶不能以無風而行故必得其所待然後逍遙耳況大鵬乎夫惟與物冥而循大變者爲能無待而常通豈自通而已哉又順有待者使不失其所待所待不失則同於大通矣故有待無待吾所不能齊也至於各安其性天機自張受而不知則吾所不能殊也夫無待猶不足以殊有待況有待者之巨細乎無已故順物順物而至矣理至則迹滅矣今順而不助與至理爲一故無功聖人者物得性之名耳未足以名其所以得也】

支道林【夫逍遙者明至人之心也莊生建言大道而寄指鵬鴳鵬以營生之路曠故失適於體外鴳以在近而笑遠有矜伐於心內至人乘天正而高興遊無窮於放浪物物而不物於物則遙然不我得感不爲不疾而則逍然靡不適此所以爲逍遙也若夫有欲當其所足足於所足快然有似天眞猶饑者一飽渴者一盈豈忘烝嘗於糗糧絕觴爵於醪醴哉苟非至足豈所以逍遙乎】

須溪【寓言之意托之齊諧而不足又托之湯謂如不信試更質之某人者也宋榮子則是矣然未得爲逍遙也𨿽列子禦風至矣猶未得爲逍遙也直至都無所待而後謂之遊是前之語培風者亦未得爲逍遙也鵬者遊之始也萬里出門初見天色及其至此鵬又不足言矣未樹者猶有所倚也猶未離乎是非者也泠然者在人世是非之外矣以形禦气則猶未離乎气也乘天地之正者立乎萬物之初一气之上無陰無陽無風雨無晦明𨿽天地與我並生而萬物惟我獨立矣而非以有形托於彼也至人無己巳且無矣何功與名之有】新傳【鵾鵬之圖南斥鴳之騰躍小大不同故曰此小大之辧也夫鵾鵬斥鴳各有其體所以不逍遙耳然逍遙者豈復離乎本體哉但各冥其極均爲逍遙累乎其體均爲困苦故逍遙之與困若特在其了與不了之間耳】

筆乘【至人知道內冥諸心而泯絕無寄故曰無已神人盡道成遂萬物而妙用深藏故曰無功聖人忘道神化蕩蕩而了不可測故曰無名】

堯讓天下於許由曰日月出矣而爝【爵】火不息其於光也不亦難乎時雨降矣而猶浸灌其於澤也不亦勞乎夫子立而天下治而我猶尸之吾自視缺然請致天下許由曰子治天下天下旣已治也而我猶代子吾將爲名乎名者實之賓也吾將爲賓乎鷦【焦】鷯【遼】巢於深林不過一枝偃鼠飲河不過滿腹歸休乎君予無所用天下爲庖人𨿽不治庖屍祝不越樽俎而代之矣【許由潁川陽城人字武仲隱於箕山爝炬火也鷦鷯小鳥也偃鼠鼢鼠也文鼢鼠一曰偃鼠】

郭注【夫能令天下治不治天下者也故堯以不治治之非治之而治者也今許由方明旣治則無所代之而治實由堯故有子治之言夫治之由於不治爲之出乎無爲也取於堯而足豈借之許由哉若謂拱默山林之中而後得稱無爲者此老莊之談所以見棄於當塗當塗者自必於有爲之域而不反也夫自任者對物而順物者與物無對故堯無對於天下而許由與稷契爲匹矣何以言其然耶夫與物防者羣物之所不能離也是以無心應惟感之從泛乎若不系之舟東西之非已也故無行而不與百姓共者亦無往而不爲天下君矣以此爲君若天之高實君之德也若獨兀然立乎高山之頂守一家之偏尙此故俗中之一物而爲堯之外臣耳若以外臣代乎內主斯有爲君之名而無任君之實也鷦鷯一枝偃鼠滿腹言性各有極苟足其極則余天下之財也歸休二句均之無用而堯獨有之明夫懷豁者無方故天下樂推而不厭也庖人屍祝各安其所司鳥獸萬物各足於所受帝堯許由各靜其所遇此乃天下之至實也各得其實又何所爲乎哉自得而已矣故堯許天地𨿽異其於逍遙一也】

呂注【自堯言之由𨿽無爲而未嘗不可以有爲故請致天下而不疑自由言之堯欲有爲而未嘗不出於無爲故以天下旣治而不肯受夫以無事取天下而天下治此無爲之實也天下旣治而吾猶代之則是取天下而爲之將見其不得也是取其無爲之名而已名者實之賓吾肯爲之乎是故方其有爲也四海九州樂推而不爲有餘及其無爲也一枝滿腹歸休而不爲不足此所以無用天下爲而堯許之所以逍遙也】王旦論【天出於無爲人出於有爲無爲者以有爲爲累有爲者以無爲爲宗方其有爲也堯爲天子富有天下不爲有餘及其無爲也由爲匹夫隱於箕山不爲不足以由諭天之所爲日月時而是也以堯諭人之所爲爝火浸灌是也夫堯以由能治天下而不敢屍由以堯能治天下而不肯代然則天下將誰治之曰治於堯則有爲而無爲者也治於由則無爲而有爲者也蓋道之在聖人出則堯也隱則由也庸何擇乎】管見【堯以爝灌比功其謙虛至矣豈以黃屋爲心哉由以鷦鼠諭量其素分足矣豈僥幸富貴者哉有神堯在位斯有許由在野气感召理有由然蓋聖人不以出處分重輕而以義理爲去就此有系乎道之捲舒時之當否耳夫使由幡然受禪不失乎端拱巖廊之尊使堯翛然得謝則可以韜光太古之上乃曰名者實之賓也卽此語而推非惟醒邯鄲之夢息觸蠻之爭抑使後人想象箕山潁水之趣而風樹一瓢猶以爲累也終以屍祝不越俎而代庖言各安所安各足其足而天下無事矣見其逍遙一也】

肩吾問於連叔曰吾聞言於接輿大而無當往而不返吾驚怖其言猶河漢而無極也大有徑庭不近人情焉連叔曰其言謂何哉曰藐【眇】姑射【夜】之山有神人居焉肌膚若冰雪淖【綽】約若處子不食五穀吸風飲露乘雲气禦飛龍而遊乎四海之外其神凝使物不疵癘而年谷熟吾以是狂【誑】而不信也連叔曰然瞽者無以與【預下同】乎文章之觀聾者無以與乎鐘鼓之聲豈惟形骸有聾盲哉夫知亦有之是其言也猶時女【汝】也之人也之德也將磅礡【薄】萬物以爲一世蘄【祈】乎亂孰獘獘焉以天下爲事之人也物莫之傷大浸稽【啟】天而不溺大旱金石流土山焦而不是其塵垢秕糠將猶陶鑄堯舜者也孰肯以物爲事宋人資章甫而適諸越越人斷【短】發文身無所用之堯治天下之民平海內之政往見四子藐姑射之山汾【焚】水之陽窅【杳】然喪其天下焉【接輿楚人姓陸名通淖約柔弱貌時女筆乘雲時是也女卽汝字謂智有聾盲卽汝之狂而不信者是也郭注謂如處女之爲人所求甚謬獘獘經營貌稽至也資貨也章甫殷冠四子司馬李並云王倪嚙缺被衣許由】郭注【此皆寄言耳神人卽聖人也夫聖人𨿽在廟堂之上然其心無異於山林之中世豈識之哉徒見其戴黃屋佩玉璽便謂足以纓紼其心矣見其歷山川同民事便謂足以憔悴其神矣豈知至至者之不虧哉今言王德之人而寄之此山將明世無由識故乃托之於絕垠之外而推之於視聽之表耳處子者不以外傷內也不食五穀吸風飲露者明神人非五穀所爲而特稟自然之妙气也夫體神居靈而窮理極妙者𨿽靜默間堂之裏而同四海之表故乘兩儀而禦六气同人羣而驅萬物苟無物而不順則浮雲斯乘矣無形而不載則飛龍斯禦矣遺身而自得故行若曳枮木止若聚死灰是以云其神凝也其神凝則不凝者自得矣世皆齊其所見而斷之豈嘗信此哉不知至言之極妙而以爲狂而不信此智之聾盲也是其言猶時女者謂此接輿之所言者自然爲物所求但智之聾盲者謂無此理也夫聖人之心極兩儀之至會窮萬物之妙數故能體化合變無往不可磅礡萬物無物不然世以亂故求我我無心也我苟無心亦何爲不應世哉其所以會通萬物之性而陶鑄天下以成堯舜之治者常以不爲爲之耳孰獘獘焉勞神苦思以事爲事然後能乎物莫之傷者言安於所傷則傷不能傷傷不能傷而物亦不傷之也無往而不安則所在皆適死生無變於已況溺之間哉故至人之不嬰乎禍難非避之也推理直前而自然與吉會也堯舜者世事之名耳爲名者非名也故夫堯舜者豈直堯舜而已哉必有神人之實焉今所稱堯舜者徒名其塵垢秕糠耳夫堯之無用天下爲亦猶越人之無所用章甫也然遺天下者固天下之所宗天下𨿽宗堯而堯未嘗有天下也故窅然喪之而常遊心於絕冥之境𨿽寄坐萬物之上而未始不逍遙也四子者蓋寄言以明堯之不一於堯耳夫堯實防矣其迹則堯也世徒見堯之爲堯豈識其冥哉故將求四子於海外而據堯於所見因謂與物同波者失其所以逍遙也然未知至遠之所順者更近而至高之所會者反下也若乃厲然以獨高爲至而不夷乎俗者斯山谷之士非無待者也奚足以語至極而遊無窮哉】

範無隱【山以諭身藐射言其幽神人卽身中之至靈者人能求諸幽眇之中而得其至靈者則不食五穀吸風飲露乘雲禦龍遊於四海非過論也或者求之於外不亦遠乎】

管見【肌膚若冰雪體抱純素塵莫能污也綽約若處子守柔自全害莫能及也不食五穀吸風飲露則絕除世味納天地之淸泠乘雲禦龍遊乎四海則淩厲太空同元气之冥漠所謂不行而至與造物遊者也其神凝使物不疵癘而年谷熟則養神之極者非惟自全而已又足以朁天地之化育輔萬物之自然此言推已以及物之效所以合神不測契道無方也或者爲名相所移求是山於絕�之外則所謂神人者益遠矣又塵垢秕糠陶鑄堯舜之語若輕堯舜然及考經防所歸實尊之至也謂世人所稱堯舜推尊之爲聖人者徒名其塵垢秕糠耳堯舜之實惡可得而名言邪】

循本【大有徑庭徑門前路也庭堂外地也徑與庭相距本不遠今接輿之言比之尋常言語大異如徑庭之大遠不比尋常逕庭也】

惠子謂莊子曰魏王貽【異】我大瓠之種我樹之成而實五石以盛【成】水漿其堅不能自舉也剖之以爲瓢則瓠落無所容非不呺【囂】然大也吾爲其無用而掊【剖】之莊子曰夫子固拙於用大矣宋人有善爲不龜【均】手之藥者世世以洴【屏】澼【僻】絖【曠】爲事客聞之請買其方百金聚族而謀曰我世世爲洴澼絖不過數金今一朝而鬻技百金請與之客得之以【稅】吳王越有難吳王使之將冬與越人水戰大敗越人裂地而封之能不龜手一也或以封或不免於洴澼絖則所用之異也今子有五石之瓠何不慮以爲大樽而浮乎江湖而憂其瓠落無所容則夫子猶有蓬之心也夫惠子謂莊子曰吾有大樹人謂之樗其大本擁腫而不中繩墨其小枝捲【拳】曲而不中規矩立之塗匠者不顧今子之言大而無用眾所同去也莊子曰子獨不見貍狌【生星二音】乎卑身而伏以候敖【遨】者東西跳梁不避高下中於機辟【辟】死於网罟今夫【離】牛其大若垂天之云此能爲大矣而不能執鼠今子有大樹患其無用何不樹之於無何有之鄕廣莫之野彷徨乎無爲其側逍遙乎寢臥其下不夭斤斧物無害者無所可用安所困苦哉【惠子姓惠名施爲梁相實五石司馬雲實中容五石瓠落猶廓落也呺然虛大貌絮細者謂之絖樽如酒器之身浮於江湖可以自渡慮思也候敖謂伺遨翔之物而食之無何廣莫謂寂絕無用之地也】

郭注【其藥能令手不拘坼故常漂絮於水中蓬非直達者也蓋言小大之物若失其極則利害之理均用得其所則物皆逍遙也】

呂注【道之爲言一也不善用之不足以周四體則世世洴澼絖不過數金之謂也善用之非特周吾身而已𨿽天下淪溺猶將拯之則用之水戰裂地而封之謂也夫注焉不滿酌焉不竭此亦人之江湖也今子有大器不能浮之於大處而患其無所容則謂之有蓬之心也宜矣物以有用爲用用之小以無用爲用用之大貍狌跳梁死於网罟不能無爲而以知巧殺身之譬也漦牛至大不能執鼠逍遙無爲全其形生之譬也聖人之於道體之以深根固蒂則其爲樹也大矣欲之者莫若反求吾心心之爲物莫知其鄕得其莫知之處而安之是樹之於無何有之鄕也充之而彌廣六虛靜之而萬物莫撓逍遙其側寢臥其下未始須臾離也則所謂大而無用者安所困苦而子患之乎】

陳祥道【物有所宜事有所適患在不善用耳不龜手之藥一也宋人用之其利小吳人用之其利大弱七國之術一也錯用之則禍興主父偃用之則亂息大瓠之用豈異此哉瓠中虛而善容外圓而善浮置之於地則失浮之性而其堅不能自舉剖以爲瓢則毀圓之體而瓠落無所容若慮以爲樽浮之江湖則不勞而自舉無往而不宜矣凡物小者爲用易大者爲用難而人情用小者常工用大者或拙於其難而處之以工非因性任理去蓬心之累者孰與於此貍狌小而有用不免於禍犛牛大而無用物莫之害是有用之用不如無用之用也大樗無用矣又樹之無用之地則樹之者得以彷徨逍遙而爲者得免斧斤之患與轉徙於利害之塗而掊擊於世俗者豈可同日語哉】

循本【此篇以逍遙遊名而終篇貫串只一化字苐一段言鵾鵬蜩鳩斥鴳之化大小不同故其飛有高下苐二段言天之化亦有大小不同故其爲逍遙遊有優劣苐三段言人能因無用而化爲有用則亦可以逍遙遊夫天之所賦各有定分豈可彊同蜩鳩斥鴳於鵾鵬哉而人則無智愚賢不肖皆可以階大道然亦有自視若蜩鳩斥鴳者焉故於篇終曉之曰人𨿽如呺然難舉之瓠擁腫卷曲之樗苟能因其質用之隨事而化豈失其爲逍遙遊哉】

筆乘【曰夫子固拙於用大矣曰則所用之異也蓋人性本一用之不同用之巧則逍遙矣用之拙則拘系矣孔子所言性相近習相遠卽此意也無何有之鄕廣莫之野是用而無用正其歸著處就用爲結】管見總論【循至理者以道通乎萬事全正性者與物同乎一天理性得而不逍遙者未之有也夫赤子之心本無知識識隨形長物接乎前得失存懷冰炭交作捨彼役此無休歇期儻非燭理洞明道義戰勝𨿽居至貴至富亦有所不免焉故學道之要先須求聖賢樂處切身體究方爲得力易云樂天知命顏氏簞瓢自樂孟子養浩而充塞天地原憲行歌而聲出金石此皆超外物之累全自已之天出處動靜無適非樂斯可以論逍遙遊矣北溟之鯤化而爲鵬風擊水徙於南冥蓋謂學者見聞狹陋趨向細防罔知性海之淵澄並與命珠而淪失遂舉此大物生於大處以明已之所自來涵養旣久體神合變出陰入陽其用莫測俾夫知效一官行比一鄕德合一君而徵一國者悟外物之可輕已天之當重將見培風絕云與化無極何世累之能及哉故必至於乘天地禦六气以遊無窮然後爲逍遙極至所謂至神聖者亦混融俱化而已功名皆外物矣堯讓許由章所以證成前義啟廉遜之風警醒後人絕務外之慕裨益治道爲多及肩吾聞言於接輿發揮神人之祕以諭身中至靈務操存涵養以致之初不在乎遠求也塵垢秕糠陶鑄堯舜言神人之德與天同運推其緒餘猶足以成唐虞之治而其眞則非世人所知也堯往見四子藐姑射之山中存妙理難以臆度必須親造姑射四子當不言而諭學者勉之是篇首論鯤鵬蜩鳩靈椿朝菌知年小大皆窮理之談末舉大瓠以虛中自全大樗以深根自固諭盡性以至於命學道之大成而入乎神者也不疾而連不行而至何往而非逍遙哉】齊物論第二【郭注夫自是而非彼美已而惡人物莫不皆然然是非𨿽異而彼我均也荊川通篇論本無是非是非皆人所作】

南郭子綦【其】隱【去聲下同】幾而坐仰天而噓嗒【榻】焉似喪其耦顏成子遊立侍乎前曰何居【姬】乎形固可使如槁木而心固可使如死灰乎今之隱幾者非昔之隱幾者也子綦曰偃不亦善乎而問之也今者吾喪我汝知之乎汝聞人籟而未聞地籟汝聞地籟而未聞天籟夫子遊曰敢問其方子綦曰夫大塊噫【隘】气其名爲風是惟無作作則萬竅怒呺【號】而獨不聞之翏翏【流】乎山林之畏【偉】隹【崔去聲】大木百圍之竅穴似鼻似口似耳似枅【稽】似圈似臼似窪者似污者激者謞【孝】者叱者吸者叫者號【豪】者宎【夭杳二音】者咬【防】者前者唱於而隨者唱喁【愚】冷【泠】風則小和飄風則大和厲風濟則眾竅爲虛而獨不見之調調之刁刁乎子防曰地籟則眾竅是已人籟則比竹是已敢問天籟子綦曰夫吹萬不同而使其自已也咸其自取怒者其誰邪【隱憑也噓息也嗒焉解體貌偶匹也一云身也身與神爲偶大瑰天也畏隹山阜貌枅欂櫨也宎深也咬哀切聲】

郭注【同天人均彼我故外無與爲歡而嗒然解體若失其配匹也槁木死灰言其寂寞無情耳夫任自然而忘是非者其中獨任天眞而已又何所有哉故止若枯木行若遊塵動止之容吾所不能一也其於無心自得吾所不能二也吾喪我我自忘矣我自忘矣天下何物足識哉故都忘外內然後超然俱得也籟簫也簫管參差宮商異律故有短長高下萬殊之聲而所稟之度一也然則優劣無所錯其間矣況之風物異音同是而咸自取焉天地之籟見矣塊者無物也噫气者豈有物哉气塊然而自噫耳物之生也莫不塊然而自生則塊然之體大矣故遂以大塊爲名翏翏長風之聲畏隹大風之所扇動也鼻口以下略舉眾竅之所似激謞以下略舉眾竅之殊聲於喁云者言聲之宮商𨿽千變萬化唱和大小莫不稱其所受而各當其分也濟止也烈風作則眾竅實及其止則眾竅虛虛實𨿽異其於各得則同也調調刁刁動揺貌言物聲旣異形之動揺亦又不同動𨿽不同其得齊一耳豈調調獨是而刁刁獨非乎吹萬不同而使其自已此天籟也天籟者豈復別有一物哉卽眾竅比竹之屬接乎有生之會而共成一天耳無旣無矣則不能生有有之未生又不能爲生然則生生者誰哉塊然而自生耳非我生也我旣不能生物物亦不能生我則我自然耳自已而然則謂之天然豈蒼蒼之謂哉而或者謂天籟役物使從已也夫天且不能自有況能有物哉故天也者萬物之總名也莫適爲天誰主役物乎故物各自生而無所出焉此天道也咸其自取怒者其誰言物各自得誰主怒之使然蓋重明天籟也】

呂注【人之所以有其形心者以其有我而已苟爲無我則如死灰槁木不足異也子遊不知我之所自起爲形心所役而不得息不知何居而可使至此也然於嗒然之間知今昔隱幾之不同則其觀之亦察矣蓋昔之隱幾應物時也今之隱幾遺物時也苟知我之所自起則存與喪未始不在我也比竹之爲物人皆之知其空虛無有也我之所以爲我者亦然萬竅怒號何異有我而役其心形之時邪眾竅爲虛何異喪我而若槁木死灰之時邪曰而獨不聞獨不見者言地籟之作止汝之所嘗聞見而心之起滅汝之所未嘗聞見也以其所嘗聞見而究其所未嘗聞見則天籟可知矣】

疑獨【風出空虛尋求無迹起於靜而復於靜生於無而歸於無惟竅之所受不同在人之所聞亦異比於萬物稟受亦然眾竅爲風所鳴萬形爲化所役風不能鳴則萬竅虛化不能役則萬物息若夫無聲無竅者非風所能入列子所謂疑獨是也】

新傳【耦匹也物莫不有匹惟道神妙而無匹無匹則歸於一致而忘彼我物論自齊矣今之隱幾者非昔之隱幾者梵志所謂吾猶昔吾人非昔人者是也天籟地籟人眾竅所以不同也眾竅不同而同受風以成聲萬物𨿽異而同委气以成體竅爲風之所鳴而物爲化之所役所遇𨿽殊同歸一致此物我不得不齊也然風不能鳴無竅而化不能役無物能脫形骸之累而冥妄想之情了然明達而吾非我有則入於神妙而造化不能拘之矣】

循本【齊物論風之形似從筆端寫出非化工之手不能鼻口耳三者似人之形枅則相累積有空缺圈則圓而中空臼則中窊三者似器之形水聚牛迹曰窪水流窊下之所曰污二者似地之形此言其形也以下言其聲激如水激聲謞如箭去聲號如號哭聲宎室東南隅如深室中聲咬如鳥咬咬聲唱於於竽通韓非曰竽爲五聲之長故曰唱於喁者眾竅如魚口之噞喁也泠風淸泠之風飄風飄忽之風調調刁刁樹尾風調調然和而刁刁然防也今俗呼風小爲調調地而采茶者以嫩條爲刁掇言刁刁然可掇耳】

須溪【喪耦我固在也並我而喪之物論從何處起便是相競無對頭了莊子欲形容物論之無情卻從天地間得其尢無根者曰風知風之所從起與其所從受則不齊者齊矣許大天地是塊許大風是噫此達者之言畏從山曰防隹從山曰崔山林之偎僻角尖處風所不到也濟如亂渉之謂厲風又大於飄風所過則眾竅並作如噓虛噓通若謂濟爲止則厲風何所屬邪了許多竅穴更著調調刁刁則林梢之披靡皆無遺矣世間無日無是非小是小底風大是大底風然終必寂然而止所謂齊也識其所從生則不待止而齊矣怒者其誰邪莫之爲而爲者天也】

副墨【喪我者忘我也忘我則天矣遊以天者知而未始有知言而未始有言故舉三籟言之而歸極於天籟籟簫管也其聲有高下正暗諭物論之不齊者比人之所爲故曰人籟地籟則木之眾竅天籟則無聲而能聲天下之聲所謂若有眞宰而特不得其朕者也木之竅穴有兩孔而似鼻者有一孔而似口者有孔斜入而似耳者有孔方而似枅者有孔圓深而似圈者有淺而似臼者有曲而似窪者有廣而似污者數句描畫竅穴如見又言竅穴之聲激者戛而聲止謞者去而聲疾叱者出而聲粗吸者入而聲細叫者高而聲號者下而聲濁宎者深而聲畱咬者吠而聲續於輕唱也喁重和也前後風之前後陣也泠風小風也飄風疾風也厲風猛風也吹萬不同而使其自已也咸其自取作一句讀言聲萬有不同而使其自已出者皆取諸已而不由於天則眾竅中之怒而號者誰邪分明是有眞宰主張之者而特不得其朕是以謂之天籟】

大知閒閒小知間間大言炎炎小言詹詹其寐也魂交其覺【教】也形開與接爲構日以心斗縵者窖【教】者密者小恐惴惴大恐縵縵其發若機栝其司是非之謂也其畱如詛盟其守勝之謂也其殺如秋冬以言其日消也其溺之所爲之不可使復之也其厭【壓】也如緘以言其老洫也近死之心莫使復陽也喜怒哀樂慮嘆變慹【聶】姚佚啟態樂出虛蒸成菌日夜相代乎前而莫知其所萌已乎已乎旦暮得此其所由以生乎非彼無我非我無所取是亦近矣而莫知其所爲使若有眞宰而特不得其朕可行已信而不見其形有情而無形百骸九竅六藏賅【該】而存焉吾誰與爲親汝皆【悅】之乎其有私焉如是皆有爲臣妾乎其臣妾不足以相治乎其遞相爲君臣乎其有眞君存焉如求得其情與不得無益損乎其眞一受其成形不忘以待盡與物相刃相靡其行盡如馳而莫之能止不亦悲乎終身役役而不見其成功【湼】然疲役而不知其所歸可不哀邪人謂之不死奚益其形化其心與之然可不謂大哀乎【閒閒廣博貌間間有別也炎炎美盛貌詹詹小褊貌縵寬心也�深心也惴惴小心也縵縵齊死生貌慹不動貌朕兆也賅備也】郭注【閒閒間間知之不同也炎炎詹詹言語之異也魂交形寤寐之異也縵窖密交接之異也惴惴縵縵恐悸之異也司是非守勝動止之異也日消衰殺也不可使復溺而遂往也厭緘厭沒於欲老洫老而愈洫也近死利患輕禍也莫使復陽陰結遂志也喜怒以下性情之異也樂出虛蒸成菌事變之異也自此以上略舉天籟之無方以下明無方之自然也物各自然不知所以然而然則形𨿽彌異自然彌同也日夜相代代故以新也天地萬物變化日新與時俱往何物萌之哉自然而然耳所由以生言其自生也彼自然也自然生我我自然生故自然者卽我之自然豈遠之哉不知所爲使者凡物云云皆自爾耳非相爲使也故任之而理自至矣萬物萬情捨不同若有眞宰使之然也起索眞宰之朕迹而亦終不得則明物皆自然無使物然也行者信已可行情當其物形不別見則百骸九竅付之自然而莫不賅存悅之則有所私有私則不能賅而存志過其分上下相冒而莫爲臣妾矣夫君臣之分若天高地卑措於自當眞君則任其自爾而非僞也凡得眞性用其自爲者知與不知皆自若也然知者守知以待終愚者抱愚以至死逆順相交各信其偏見而恣其所行莫能自反此比眾人所悲者亦可悲矣而未嘗以此爲悲性然故也物各性然又何物足悲哉然則終身役役然疲困𨿽生而實與死同此又哀之大而人未嘗以爲哀則凡所哀者不足哀也】

呂注【閒閒間間明量小大之不同也寐覺接構有縵窖密之不同也好惡藏於中而物觸之則其發若機栝名節臨於外而物引之則其畱如詛盟是其之向背不同也殺如秋冬至莫使復陽則欲之淺深不同也喜怒哀樂至姚佚啟態則其情狀發見之不同也凡此皆吹萬不同而使其自已也如樂之出虛蒸之成菌日夜相代莫知所萌乃天籟無爲之爲也夫器之小大欲向背之不同不乃似畏佳竅穴之異形乎閒間縵惴喜怒哀樂情狀之不同不乃似怒號於喁之異聲乎樂之出虛蒸之成菌求其所萌而不可得不乃似風濟竅虛調調刁刁而不知所歸乎由此觀之則我之爲我者安在形安有不如槁木心安有不如死灰者乎夫天籟之難知眞君之難見惟嗒然喪我以心契之斯可得旦暮得此所由以生是知其莫知所萌而以心契之者也不得其朕不見其形則不得其所爲使而徧索於形骸之內知其未嘗有在也於形骸之內求其所爲使者不可得則有眞君存焉可知矣人莫不有眞君不爲求得其情而加益不得其情而加損何則彼非無心之所得近非有心之所得遠故也】

新傳【大知小知大言小言文恐小恐其寐其覺皆有形之累也夫有形則爲化之所役役於化則有動止之異此所以未免於累也孰若無形而使化不能役乎非神不能與於此】

須溪【其溺之所爲之不可使復之也三之字皆虛字言其向者溺意之所爲之不可使復爲之也洫乍滿乍涸也但言涸則無先來易滿意尋常喜怒哀樂他又從哀怒狀出慮嘆變慹慹中也從喜樂狀出姚佚啟態啟精神發越也喜樂如樂之應於空中無限暢達其郁然者如陰气之結爲菌蕈爾皆自然也】循本【喜怒哀樂慮嘆變慹姚佚啟態此以七情又翻十二般慹從執從心言其心拘執也姚冶也佚放佚也啟開啟聰明也態度也荀子云莫不美麗姚冶奇衣婦飾血气態度句法與此同】

管見【慮則預度未來嘆則咨嗟旣往變則輕躁而有所爲慹則畏懼而不敢動姚則悅美以自肥佚則縱樂而忘返啟則情開而受物態則驕矜而長傲言人之狥物忘已者一體之中有此異狀計得慮失焦火凝冰是以形化心俱日消而近死也】

副墨【此下摹寫人心變態與上風木形聲同防大知閒閒卽孟子知者行其所無事也若間間者立町畦分人我則但小人之知耳炎炎精光上燭也詹詹正齊前後也縵者縵緩無斷柔人也窖者潛機不露險人也密者錙銖必較細人也惴惴心事不寧縵縵散緩自失餒人也司是非者主訟之輩意在中人尋其肯綮發若機栝刁人也守勝者固執已見如畱詛盟誓不敢動抝人也小知之人心斗如此天眞日消消之又消以至心死而不覺故曰其殺如秋冬以言其日消也載胥及溺不可挽回故曰其溺之所爲之不可使復之也其溺與其殺相對此等機心愈老愈深故曰老洫厭如大學厭然之厭緘卽閉藏也夫人心不死則尙有生意可以回舂今此近死之心可使復陽乎言必不能也此已備言小知之心事以下又以十二字模寫其接物之情狀然其人𨿽如此實不自由如樂之出虛乍作乍止如蒸之成菌倐生倐死日夜相代乎前而不知其所萌卽所謂吹萬不同怒者其誰也已乎已乎旦暮得此其所由以生乎已字此字卽怒者其誰之誰下文非彼無我又把此字換作彼字言我不是彼則我不能自成非我去取他則彼亦不能以自見如風離於竅終不成響如此論造化似亦近矣其如不得其朕何故曰不知其所爲使若有眞宰而特不得其朕作一句讀必欲求得其朕除是眞宰有形今眞宰使人人便行之以與人人亦信之故曰可行已信只爲不見其形故無朕可得也然眞宰𨿽有情而無形須於有形上體認故舉百骸九竅六藏言之其有私焉其有眞君存焉二焉字與三乎字皆問詞反覆徵問要人深思而自得之求得其情卽有情無形之情無益損乎其眞卽眞君眞宰之眞此眞於人本無益損但迷之則凡悟之則聖耳】

人之生也固若是芒乎其我獨芒而人亦有不芒者乎夫隨其成心而師之誰獨且無師乎奚必知代而心自取者有之愚者與有焉未成乎心而有是非是今日適越而昔至也是以無有爲有無有爲有𨿽有神禹且不能知吾獨且柰何哉夫言非吹也言者有言其所言者特未定也果有言邪其未嘗有言邪其以爲異於鷇【卻】音亦有辯乎其無辯乎道惡乎隱而有眞僞言惡乎隱而有是非道惡乎往而不存言惡乎存而不可道隱於小成言隱於榮華故有儒墨之是非以是其所非而非其所是欲是其所非而非其所是則莫若以明物無非彼物無非是自彼則不見自知則知之故曰彼出於是是亦因彼彼是方生之也𨿽然方生方死方死方生方可方不可方不可方可因是因非因非因是是以聖人不由而照之於天亦因是也是亦彼也彼亦是也彼亦一是非此亦一是非果且有彼是乎哉果且無彼是乎哉彼是莫得其偶謂之道樞樞始得其環中以應無窮是亦一無窮非亦一無窮也故曰莫若以明【芒芒昧也一云卽忙也與芒芒然歸同知代言不用他人代我知者爲師也一云代謝也吹卽籟也鷇鳥子欲出者也樞要也】郭注【今夫知者皆不知所以知而自知矣生者皆不知所以生而自生矣萬物𨿽異至於生不由知未有不同者也故天下莫不芒也心之足以制一身之用者謂之成心人自師其成心則人各自有師矣人各自有師故付之而自當也夫以成代不成非知也心自得耳故愚者亦師其成心未肯用其所謂短而捨其所謂長者也今日適越昔何由至未成乎心是非何由生明夫是非者羣品之所不能無故至人兩順之理無是非而惑者以爲有此以無有爲有也惑心已成𨿽聖人不能解故付之自若而不彊知也言者各有所故異於吹我以爲是而彼以爲非彼之所是而我又非之故未定也未定也者由彼我之情偏耳以爲有言邪然未足有所定以爲無言邪則據此已有言言與鷇音其致一也有辯無辯誠未可定天下之情不必同而所言不能異故是非紛紜莫知所定也夫道焉不在言何隱蔽而有眞僞是非之名紛然而起小成榮華自隱於道而道不可隱則眞僞是非者行於榮華而止於適當見於小成而滅於大全也儒墨更相是非各私所見夫有是有非者儒墨之所是也無是無非者儒墨之所非也今欲是儒墨之所非而非儒墨之所是者乃欲明無是無非也欲明無是無非則不若還以儒墨反覆相明反覆相明則知其所是者非是而所非者非非矣物皆自是故無非是物皆相彼故無非彼無非彼則天下無是矣無非是則天下無彼矣無彼無是所以同也物皆不見彼之所見而獨自知其所知自知其所知則自以爲是矣自以爲是則以彼爲非矣故曰彼出於是是亦因彼彼是相因而生者也夫死生之變猶春秋冬夏四時行耳故死生之狀𨿽異其於各安所遇一也今生者方自謂生爲生而死者方自謂生爲死則無生矣生者方自謂死爲死而死者方自謂死爲生則無死矣無生無死無可無不可故儒墨之辯吾所不能同也至於各冥其分吾所不能異也是以聖人因天下之是非而自無是非也故不由是非之塗而是非無不當者直明其天然而無所奪故也是亦彼也我亦爲彼所彼彼亦是也彼亦自以爲是彼是有無未果定也偶對也彼是相對而聖人兩順之故無心者與物防而未嘗有對於天下也樞要也此居其樞要防其極以應夫無方也是非相尋反覆無窮故謂之環環中空矣今以是非爲環而得其中者無是無非也無是無非故能應乎是非是非無窮故應亦無窮天下莫不自是莫不相非故一是一非兩行無窮惟渉空得中者曠然無懷乘之以遊也】

呂注【道無不在則言莫非道道惡乎隱而有眞僞物無非道則言亦道也言惡乎隱而有是非知道無不在則何往而不存知言莫非道則何存而不可然有不存不可者以道隱於小成而不知大全言隱於榮華而不知本實由是有儒墨之是非矣欲是其所非而非其所是則莫若以明明者復命知常之謂今儒墨之是非不離乎智識而未嘗以明故不足爲是非之正若釋智回光以明觀之則物所謂彼是者果無定體無定體則無非彼無非是矣無定體而世以爲有彼是猶方生者以生爲生而方死者以死爲生是以無有爲有也自道觀之物之方生也生自何來其方死也死自何去知死生之一體則方生乃所以爲方死方死乃所以爲方生可不可也亦然此皆吾心之所造盡心窮神復乎無我則其體未嘗有異也因是因非因非因是更相爲用而已】

循本【言非吹也言人言非如天籟之吹萬物一以無心也言出於人未能無心故言特未定不可爲準言旣未定人之視之亦如無有故曰果有言邪未嘗有言邪鷇鳥初出卵者人聞禽言如鵲則報喜鴉則報凶鸛鳴知雨布谷催耕可聽之爲準鷇音未定則不可爲準矣人言之未定猶是也】

須溪【言非吹也言非如風之無情也其必有謂矣而所謂特未定也我以爲是彼以爲非物論方自此始然自達者觀之此其在天地間何異鷇音之在耳而足存乎】

荊川【吹出於自然言者則有意矣故曰言非吹也明者大智慧也明照則通乎彼我無是非矣物則有彼有此故曰物無非彼物無非是自因也因有彼則蔽而無見因智慧則能知之彼是作彼此二字看自明彼是渉於有矣而未嘗有也照之以天照卽明與知字天者無是無非之謂明乎無是無非而後是非可泯也】

管見【範無隱云未成心則眞性渾融太虛同量成心則已離乎性有善有惡矣人處世間應酬之際有不免乎成心卽當師而求之於未成之前則善惡不是非無朕何所不齊哉夫人之止念非難不續爲難能自初成心卽師而求之於未成心之前則念不續而性可復矣是故對物則心生忘物則性現心離火也火不能自形必有所麗心同太虛則無所麗矣且心麗物而爲善猶不若無心無爲況麗物而爲惡乎關尹子云來於我者如石火頃以性對之物浮浮然此遺物離人攝情歸性之要也知代而心自取者正指師心之人以知代用自取於道以爲成心者也】

筆乘【彼不自生因此則有彼此不自生因彼則有此故曰彼出於是是亦因彼此皆從無生有所謂方生之也𨿽然生卽與死對死卽與生對方可卽有不可方不可卽有可一是一非相爲匹偶此人也非天也聖人不由而照之於天超然立乎是非之表而獨與造物者遊豈世之意見橫生者倫哉𨿽聖人於是非亦不廢者乃世之所是因而是之世之所非因而非之不過如是而已因之一字老莊之要防故下文累言以應之知此則此卽彼彼卽此彼之是非卽此之是非果且有分別乎果且無分別乎彼此匹偶之相求之了不可得而道樞在此矣凡物奇圜而偶方環則終始無端中虛無物得道樞者似之故曰得其環中以應無窮蓋行乎是非無窮之塗而其無是無非者自若非照之以天者不能所謂莫若以明也】

以指諭指之非指不若以非指諭指之非指也以馬諭馬之非馬不若以非馬諭馬之非馬也天地一指也萬物一馬也可乎可不可乎不可道行之而成物謂之而然惡乎然然於然惡乎不然不然於不然物固有所然物固有所可無物不然無物不可故爲是舉莛【庭】與楹厲與西施恢恑【詭】譎【決】怪道通爲一其分也成也其成也毀也凡物無成與毀復通爲一惟達者知通爲一爲是不用而寓諸庸庸也者用也用也者通也通也者得也適得而幾矣因是巳巳而不知其然謂之道勞神明爲一而不知其同也謂之朝三何謂朝三曰狙公賦茅【序】曰朝三而暮四眾狙皆怒曰然則朝四而暮三眾狙皆悅名實未虧而喜怒爲用亦因是也是以聖人和之以是非而休乎天鈞是之謂兩行【莛梁也楹柱也厲惡也一云癩病也恢大恑戻譎乖怪異也狙公養猨狙者也芧橡子也朝三暮四朝三升暮四升也】

郭注【夫自是而非彼天下之常情也故以我指諭彼指則彼指於我指爲非指矣此以指諭指之非指也若覆以彼指還諭我指則我指於彼指復爲非指矣此以非指諭指之非指也將明無是無非莫若反覆相諭反覆相諭則彼與我旣同於自是又均於相非均於相非則天下無是同於自是則天下無非何者是若果是則天下不得復有非之者也非若果非則天下亦不得復有是之者也今是非無主紛然殽亂明此區區者各信其偏見而同於二致耳仰觀俯察莫不皆然是以至人知天地一指也萬物一馬也故浩然大寧各當其分同於自得而無是無非也可於己者卽謂之可不可於己者卽謂之不可道無不成物無不然各然其所然各可其所可夫莛橫而楹縱厲醜而西施好所謂齊者豈必齊形狀同規矩哉故舉縱橫好醜恢恑譎怪各然其所然各可其所可則形𨿽萬殊而性同得故曰道通爲一也夫物或此以爲散而彼以爲成我之所謂成而彼或謂之毀者皆生於自見而不見彼也惟達者不滯於一方故忽然自忘而寄當於自用自用者莫不條暢而自得也幾盡也至理盡於自得也達者因而不作故曰因是然豈知因爲善而因之哉不知所以因而自因耳故謂之道也道卽一也達者之於一豈勞神哉若勞神明於爲一不足賴也與彼不一者無以異矣亦同眾狙因所好而自是也是以聖人莫之偏任故付之自均而止兩行者任天下之是非也】

呂注【以指諭指之非指欲有名食小大之辧不出於同體曷足爲非指乎以馬諭馬之非馬𨿽有毛色駑良之辧不離於同曷足爲非馬乎惟能不由是非而照之於天則出乎同體離乎同然後足以定天下之眞是非故天地𨿽大無異一指以其與我並生而同體也萬物𨿽眾無異一馬以其與我爲一而同也則物之可不可其孰自哉道行之而成非無爲而成也物謂之而然非本有而然也其所然所可乃不然不可之所自起而求其爲之者卒不可得則知其本無有矣此物之所以齊也胡爲趨捨於其間哉小大美惡固常相反今以道通而一之則其分也乃所以成其成也乃所以毀而萬物無成與毀復通爲一惟達者知通爲一故我則不用寄萬物之自用寄物則通通則無入而不自得矣若不知其然勞神明而爲之乃所以爲不一也】趙注【知指之外別有運動之者則知指之非指知馬之外別有馳驅之者則知馬之非馬指馬有形者也非指非馬無形者也以有形諭形之非形不若以無形諭形之非形也則知天地之運萬物之生皆別有主宰之者求之於天地萬物之外可也可不可然不然縱橫美惡恢恑譎怪是非成毀復通爲一則無是無非𨿽是亦不用也庸常也常者無用之用所以爲通通則得得則近於道矣至是不特非者息是者亦息是非皆息而猶不知其然而徒欲以離形去智爲坐忘非勞而何】

士彰【公孫龍子有白馬指物二篇且謂白馬非馬莊子蓋據此立論解者至以馬爲博塞之籌何其謬也】筆乘【天地之大不異一指萬物之多不異一馬況人爲天地萬物中之一物乎知此則眞體廓然是非盡泯而其天全矣然聖人無是非而亦未嘗廢是非所謂因也人所可因而可之人所不可因而不可之道可行因而成之物有謂因而然之是我無然然於物之所然耳我無不然不然於物之所不然耳若此者以物自有所然自有所可蓋無物不如此者又何必加是非於其間哉莛與楹反厲與西施反分與成反成與毀反極之恢恑譎怪皆通而一之非洞然曉徹冥乎至理者不能此莊生之所謂達也不用不自用也寓諸庸因乎人也庸卽人之所常用故曰庸也者用也凡物不用則滯用則通故曰用也者通也道至於通則得矣故曰通也者得也至於得則幾矣而總之只是因之一字盡之也又恐不明因之爲義但觀䢐公賦芧不自增減而因眾狙之喜怒爲增減非因而何是以聖人外則因人而和之以是非內則休乎無是無非之天鈞不以迹之有是非而礙其心之無是非所以謂之兩行也】

古之人其知有所至矣惡乎至有以爲未始有物者至矣盡矣不可以加矣其次以爲有物矣而未始有封也其次以爲有封焉而未始有是非也是非之彰也道之所以虧也道之所以虧愛之所以成果且有成與虧乎哉果且無成與虧乎哉有成與虧故昭氏之鼓琴也無成與虧故昭氏之不鼓琴也昭文之鼓琴也師曠之枝策也惠子之據梧也三子之知幾乎皆其盛者也故載之末年惟其好之也以異於彼其好之也欲以明之彼非所明而明之故以堅白之昧終而其子又以文之綸終終身無成若是而可謂成乎𨿽我亦成也若是而不可謂成乎物與我無成也是故滑【汨】疑之耀聖人之所圖也爲是不用而寓諸庸此之謂以明【昭文古善琴者枝柱也策杖也舉杖以擊節梧琴也載之末年書之於今也堅白堅石白馬之辯也綸琴瑟也滑亂也】

郭注【知夫未始有物者此忘天地遺萬物外不察乎宇宙內不覺其一身故曠然無累與物俱往而無所不應也未始有封者𨿽未都忘猶能忘其彼此也未始有是非者𨿽未能忘彼此猶能忘彼此之是非也是非彰而道虧無是非乃全也道虧則情有所偏而愛有所成未能忘愛釋私同彼我也夫聲不可勝舉也故吹管操𨿽有繁手遺聲多矣而執鑰鳴者欲以彰聲也彰聲而聲遺不彰聲而聲全故欲成而虧之者昭文之鼓琴也不成而無虧者昭文之不鼓琴也幾盡也夫三子者皆欲辯非已所明而明之故知盡慮窮形勞神倦或枝策假寐或據梧而暝然賴其盛故能久不爾早困也三子惟獨好其所明自以殊於眾人欲使眾人同我之所好是猶對牛鼓簧耳彼竟不明故已之道術終於昧然也文之子又終文之緒亦卒不成此三子𨿽求明於彼彼竟不明所以終身無成若三子而可謂成則我之不成亦可謂成也物皆自明而不明彼若彼不明卽謂不成則萬物皆相與無成矣故聖人不顯此以耀彼不捨已而逐物從而任之各冥其所能故曲成而不遺也今三子欲以已之所好明示於彼不亦妄乎夫聖人無我者也故滑疑之耀則圖而域之恢恑譎怪則通而一之使羣異各安其所安眾人不失其所是則已不用於物而萬物之用用矣物皆自用則孰是孰非哉故𨿽放蕩之變倔奇之異曲而從之寄之自用則用𨿽萬殊歷然自明】

呂注【道無不在則物無非道物無非道則道外無物此古之人所以爲未始有物能卽物而爲道者也知止於此則至矣其次以爲有物而未有封域未能卽物爲道而能以道通物其次以爲有封而未有是非未能以道通物而能遺物以合道二者所知𨿽未盡善於道猶未虧也至於是非之彰道所以虧道虧而情生愛之所以成也然自達者觀之未始有物果且有無成虧乎哉昭氏之鼔琴師曠之枝策惠子之據梧明有無成虧之意亦幾矣若是而可謂成則無成者亦成也若是而不可謂成則物與我卒無成也柰何役心於有無成虧之間而欲以爲成哉】

趙注【昭文之琴非師曠不知其音惠子之辯非莊子不知其防三子各造於妙而不鼓之鼓不聽之聽不辯之辯蓋未之知也故莊子後之莊子自謂所以異惠子者我之所明異於彼彼於不足明而明之𨿽肆堅白同異之辯終於昏昧不明若昭文之子不知無之終於無成而已如此而謂之成亦可謂之不成亦可皆不系乎其眞是故滑亂疑惑之中而明出焉聖人之所尙也】

口義【此一段固是自天地之初來然會此理者眼前便是且如一念未起是未始有物此念旣起便是有物因此念而有物有我便是有封因物我而有好惡喜怒便有是非未能回思一念未起之時但見胸次膠擾便是道虧而愛成及此念一過依然無事便見得何嘗有成有虧若能如此體認皆是切身受用】今且有言於此不知其與是乎其與是不乎與不相與爲則與彼無以異矣𨿽然請嘗言之有始也者有未始有始也者有未始有夫未始有始也者有有也者有無也者有未始有無也者有未始有夫未始有無也者俄而有無矣而未知有無之果孰有孰無也今我則已有謂矣而未知吾所謂之其果有謂乎其果無謂乎天下莫大於秋豪之末而大【泰】山爲小莫壽乎殤子而彭祖爲夭天地與我並生而萬物與我爲一旣已爲一矣且得有言乎旣已謂之一矣且得無言乎一與言爲二二與一爲三自此以往巧歷不能得而況其凡乎故自無適有以至於三而況自有適有乎無適焉因是已【豪毛至秋而耎細以諭小也】

郭注【今言無是非不知其與言有者乎不乎謂之則我以無爲是彼以無爲非斯不矣然此𨿽是非不同亦未免於有是非也則於彼矣故曰與不相與爲則與彼無以異也然則將大不莫若無心旣遣是非又遣其遣遣之又遣之以至於無遣然後無遣無不遣而是非自去矣請嘗言之者至理無言言則與故試寄言之也有始言必有終也未始有始謂無終始而一死生也未始有夫未始有始言一之者未若不一而自齊斯又忘其一也有有則美惡是非具也有無則未知無無是非好惡猶未離懷也未始有無知無無矣而猶未能無知也未始有夫未始有無俄而有無未知有無之孰有孰無此都忘其知也爾乃俄然始了無耳了無則天地萬物彼我是非豁然斯也我已有謂者謂無是非卽復有謂也未知吾謂之果有果無爾乃蕩然無纖芥於胸中也大以形相對則泰山大於秋毫也若各具性分物冥其極則形大未爲有餘形小不爲不足苟各足於其性則秋毫不獨小其小泰山不獨大其大矣若以性足爲大則天下之足未有過於秋毫也若性足者非大則𨿽泰山亦可稱小矣太山爲小則天下無大矣秋毫爲大則天下無小矣無小無大無壽無天是以蟪蛄不羨大椿而欣然自得斥鴳不貴天池而榮願已足苟足於天然而安其性分故𨿽天地未足爲壽而與我並生萬物未足爲異而與我同得也萬物萬形自得則一已自一矣理無所言物或不能自明其一而以此逐彼故謂一以正之旣謂之一卽是有言矣夫以言言一而一非言也則一與言爲二矣一旣一矣言又二之有一有二得不謂之三乎夫以一言言一猶乃成三況尋其枝流凡物殊稱何可勝紀故一之者與彼未殊而忘一者無言而自一也因是者各止於所能乃最是也】

呂注【夫人所以不能遺彼我忘是非以至於未始有物者以不知彼我是非之心所自始也欲達此理必於其始觀之故曰有始也者始本無自有此始則有自矣又曰未始有始也者所以遣其所自也遣之而所遣者不去亦不免爲有所自而已又曰未始有夫未始有始也者所以遣其所遣也旣無所自又無所遣則我心之所起豁然得之知今之所有者舉出於無也惟能知此則存亡在我我欲無之不起而已夫求其所始者不可得又求其所無者亦不可得則其悟在俛仰之間吻然自合故曰俄而有無矣未知有無之果孰有孰無也使學者忘言而以心契之𨿽然吾今所言亦未始有物也則有謂無謂吾安得而知之又使學者知夫言之未嘗有言也夫惟知吾心之所自起則毫末太山殤子彭祖以至天地萬物莫不起於此也則小大久近豈有常體哉有我則有天地故天地與我並生無我則無萬物故萬物與我爲一也】

筆乘【無適焉因是已言自無適有者識風鼓浪展轉不窮爲是爲非竟無了歇無適者自有適無者也適無則無是非而因人之是非以爲是非故曰因是已此句篇中凡數見而解者俱失之以不知是已爲語詞而連因字讀之故也】

夫道未始有封言未始有常爲是而有畛也請言其畛有左有右有倫有義有分有辯有競有爭此之謂八德六合之外聖人存而不論六合之內聖人論而不議春秋經世先王之志聖人議而不辯故分也者有不分也辯也者有不辯也曰何也聖人懷之眾人辯之以相示也故曰辯也者有不見也夫大道不稱大辯不言大仁不仁大廉不嗛【謙】大勇不忮道昭而不道言辯而不及仁常而不成廉淸而不信勇忮而不成五者園【圓】而幾向方矣故知止其所不知至矣孰知不言之辯不道之道若有能知此之謂天府注焉而不滿酌焉而不竭而不知其所由來此之謂葆光故昔者堯問於舜曰我欲伐宗膾胥敖南面而不釋然其故何也舜曰夫三子者猶存乎蓬艾之間若不釋然何哉昔者十日並出萬物皆照而況德之進乎日者乎【有倫有義崔本作有論有議防害也一云健也園圓也宗膾胥敖三國名宗一膾二胥敖三也】

郭注【道未始有封防然無不在也言未始有常彼此是非無定主也爲是而有畛者道無封故萬物得恣其分域也左右者各異便也倫義者物物有理事事有宜也分辯者羣分而別也並逐曰競對辯曰爭略而判之有此八德六合之外謂萬物性分之表耳夫物之性表𨿽有理存焉而非性分之內則未嘗以感聖人也故未嘗論之若論則引物使學其所不能矣故不論其外而八畛同於自得也論而不議陳其性而安之也議而不辯者順其成迹擬乎至當之極不執其所是以非眾人也分不分辯不辯者物物自分事事自別而欲由已以分別之者不見彼之自別也懷之者以不辯爲懷耳聖人無懷也辯有不見者不見彼之自辯故辯已所知以示之也不稱者付之自稱無所稱謂也不言者已自別也不仁者無愛而自存也不嗛者至足者物之去來非我也故無所容其嗛盈不忮者無往而不順故能無險而不往也道昭而不道者以此明彼彼此俱失也言辯而不及者不能及其自分也仁常不成者物無常愛常愛則不周也廉淸不信者激然廉淸貪名者耳非眞廉也勇忮不成者忮逆之勇天下共疾之無敢舉足之地也此五者皆以有爲傷當者也不能止乎本性而求外無已夫外不可求而求之猶以圓學方以魚羨鳥耳此愈近彼愈遠學彌得而性彌失故齊物而偏尙之累去矣所不知者皆性分之外故止於所知之內而至也不言之辯不道之道者浩然都任之也不滿不竭者至人之心若鏡應而不藏故曠然無盈虛之變也不知所由來者至理之來自然無迹也葆光者任其自明故其光不蔽也欲伐三國而不釋然者於安任之道未故聽朝而不怡也將寄明齊一之理於大聖故發自怪之問以起對也夫物之所安無陋也則蓬艾乃三子之妙處若不釋然何哉夫重明登天六合俱照無有蓬艾而不光被也夫日月𨿽無私於照猶有所不及德則無不得也而今欲奪蓬艾之願而伐使從已於至道豈哉故不釋然神解耳若乃物暢其性各安其所安遠近幽深付之自若皆得其極則彼無不當而我無不怡也】趙注【知止其所不知則無能名焉道之至也若人能知此則其中虛故曰天府言物之所自出也注不滿酌不竭言無所底止也不知其所由來則並其知而去之矣葆光言自晦其明也】

循本【大廉不嗛嗛音慊口銜物也爲心有所銜之義有銜其快與足者有銜其恨與少者此言不嗛大廉者不以廉自足也】

補注【莊子所謂物論蓋指百家眾技而言百家眾技各有所見而不能相通是非彼此殊塗百慮不可究詰譬則山林之遇風而聲則殊肢胲之具體而用各異所謂吹萬不同使其自己而非物論之能自爲異同也任其自然不與分辧則物論齊矣至於天地間自有一種正經道理議論不可少者又不可與百家眾技同論故又著此二段自六合之外至葆光以明神聖之教與諸家不同此是其胸中大有分曉但不明破耳】筆乘【道無封言無常聖人何惡於封與常哉爲其立於是非之畛也左右倫義分辧競爭此八德皆謂之畛聖人存而不論論而不辯辯而不議則超然是非之表而何至於有畛哉然聖人非但不論不辯不議爲無畛也卽其有時而論而辯亦不得謂之畛也聖人心無分別分卽謂之不分辯卽謂之不辯所以者聖人以不見爲辯眾人以相示爲辯此其所以異耳不稱不言不仁不嗛不忮歷引古語以証之五者至德渾成名相不立此所謂園也若道昭言辯仁常廉淸勇忮則圭角太露而近於方矣方卽畛也噫世知不知之爲至不知知而不知爲尢至所謂不言之辯不道之道是也此則有卽無色卽空豈非注而不滿酌而不竭不知其所由來之天府乎葆光卽知而不知之謂】

嚙缺問乎王倪曰子知物之所同是乎曰吾惡乎知之子知子之所不知邪曰吾惡乎知之然則物無知邪曰吾惡乎知之𨿽然嘗試言之庸詎知吾所謂知之非不知邪庸詎知吾所謂不知之非知邪且吾嘗試問乎女【汝】民濕寢則腰疾偏死防【秋】然乎哉木處則惴栗恂懼猨猴然乎哉三者孰知正處民食芻豢麋鹿食薦蝍且【疽】甘帯鴟鴉嗜鼠四者孰知正味猿猵【偏】狚【旦】以爲雌麋與鹿交防與魚遊毛嬙麗姬人之所美也魚見之深入鳥見之高飛麋鹿見之決驟四者孰知天下之正色哉自我觀之仁義之端是非之塗樊然淆亂吾惡能知其辯嚙缺曰子不知利害則至人固不知利害乎王倪曰至人神矣大澤焚而不能河漢沍而不能寒疾雷破山風振海而不能驚若然者乘雲气日月而遊乎四海之外死生無變於已而況利害之端乎【蝍且蜈公也且一作蛆帯蛇猵狚一名獦牂似猿狗頭其雄喜與雌猿爲牝牡沍凍也涸也】

郭注【所同未必是所異不獨非而彼我莫能相正故無所用其知若自知其所不知卽爲有知有知則不能任羣才之自當也都不知乃曠然無不任矣嘗試言之者以其不知故未敢正言試言之耳魚遊於水水物所同咸謂之知然自鳥觀之則向所謂知者復爲不知矣故舉民防猿三者以明萬物之異便次舉民鹿蛆鴉四者以明美惡之無主又舉猿猵麋鹿防魚毛麗以明天下所好之不同也不同者而非之則無以知所同之必是矣仁義是非樊然殽亂言利於彼或害於此天下之彼我無窮則是非之竟無常故惟莫之辯而任其自是然後蕩然俱得也嚙缺未能妙其不知故猶疑至人當知之斯懸之未解也至人神矣無心而無不順也不不寒不驚者神全形具體與物冥𨿽渉至變而未始非我故蕩然無蠆介於胸中也乘雲气者寄物而行非我動也日月者有晝夜而無死生也遊四海之外者無其知而任天下之自爲故馳萬物而不窮也】呂注【道不可知知之所以不知不知所以知之則道之爲體可見矣今夫民以體知安佚爲正處口知芻豢爲正味目知好色爲正色正如防猿之所安蛆鴉之所甘魚鳥麋鹿之相與爲偶者如彼是各以其知爲知之正則民與萬物之所知豈有正處正味正色哉哉不得正處正味正色而知之則其所知者非正可知矣故自我觀之仁義是非樊然殽亂吾安能知其辯所以四問而四不知也至人神矣神則妙萬物而爲言萬物莫非我而我則無矣孰能寒而驚懼之哉】

疑獨【天下之正處無處是也天下之正味無味是也天下之正色無色是也𨿽然以無爲是者見無而已故但言有處有味有色之殊而不言無之爲正自我觀之是非仁義樊然殽亂孰從而正之故不知其辯乃所以辯也】

管見【物之所同是諸解未明竊意人物之所同者性所異者情性流爲情物各自是彼此偏見指馬相非論殊而嫌隙生辯極而忿爭起以至肝膽楚越父子路人者有之其患實始於知之一字妄生分別故王倪三答吾惡乎知之欲嚙缺反求其所不知得其同然之性而冥夫大通之理則近矣又恐未能心會繼以人鳥獸之異宜處味色之非正然則所謂知者豈眞知所謂不知者豈眞不知哉】

循本【麋鹿食薦薦稠艸也漢景帝詔或池饒廣薦艸莽趙充國奏今虜去其美地薦艸】

瞿鵲子問乎長梧子曰吾聞諸夫子聖人不從事於務不就利不違害不喜求不緣道無謂有謂有謂無謂而遊乎塵垢之外夫子以爲孟浪之言而我以爲妙道之行也吾子以爲奚若長梧子曰是黃帝之所聽熒也而丘也何足以知之且汝亦大早計見卵而求時夜見彈而求鶚灸予嘗爲汝妄言之汝以妄聽之奚旁【去聲】日月挾宇宙爲其吻合置其滑【汨】涽【昏】以相尊眾人役役聖人愚芚參萬歲而一成純萬物盡然而以是相蘊予惡乎知【悅】生之非惑邪予惡乎知惡死之非弱防而不知歸者邪麗之姬艾封人之子也晉國之始得之也涕泣沾襟及其至於王所與王同筐牀食芻豢而後悔其泣也予惡乎知夫死者不悔其始之蘄生乎夢飲酒者旦而哭泣夢哭泣者旦而田獵方其夢也不知其夢也夢之中又占其夢焉覺【教】而後知其夢也且有大覺而後知此其大夢也而愚者自以爲覺竊竊然知之君乎牧乎固哉丘也與女【汝下同】皆夢也予謂女夢亦夢也是其言也其名爲弔【的】詭萬世之後而一遇大聖知其解【蟹】者是旦暮遇之也【長梧封人名丘孟浪向音漫瀾無所趣捨之謂聽熒疑惑也崔云小明不大了也時夜司夜雞也鶚大如班鳩錄色肉甚美滑涽未定之謂筐一作匡匡牀安牀也竊竊猶察察也弔至詭異也】

郭注【不從事於務者務自來理自應耳非從而事之也不就利違害者任而直前無所避就也不喜求者求之不喜直取不怒也不緣道獨至者也無謂有謂有謂無謂者凡有稱謂皆非吾所謂也彼各自謂耳故無彼有謂而有此無謂也凡非眞性皆塵垢也夫物有自然理有至極循而直往則冥然自合非所言也故言之者孟浪而聞之者聽熒𨿽復黃帝猶不能使萬物無懷而聽熒至竟故聖人付當於塵垢之外而合乎視聽之表照之以天而不逆計放之自爾而不推明也今瞿鵲方聞孟浪之言而便以爲妙道之行斯無異見卵而責司晨之功見彈而求鶚炙之實也夫不能安時處順而探變求化當生而慮死執是以辯非皆逆計之徒也言之則孟浪故試妄言之若正聽妄言復爲大早計故亦妄聽之以死生爲晝夜旁日月之譬也以萬物爲一體挾宇宙之譬也以有所賤故尊卑生焉而滑涽紛亂莫之能正各自是於一方矣故爲吻然自合之道莫若置之勿言委之自爾也吻然無波際之謂役役馳騖於是非之境也愚芚芚然無知而直往之貌純者不雜者也夫舉萬世而參其變眾人謂之雜矣故役役然勞形怵心而去彼就此惟大聖無執故芚然直往而與變化爲一一變化而常遊於獨者也故𨿽參糅億載千殊萬異道行之而成則古今一成也物謂之而然則萬物一然也無物不然無時不成斯可謂純也蘊積也積是於萬歲則萬歲一是也積然於萬物則萬物盡然也故不知死生先後之所在彼我勝負之所如也死生一也而獨生欲與變化相背安知其非惑也少而失其故居名爲弱防弱防者逐安於所在而不知歸於故鄕也焉知生之非夫弱喪焉知死之非夫還歸而惡之哉觀於麗姬先泣後悔一生之內情變若此當此之日則不知彼況夫死生之變惡能相知哉故寤寐之間事苟變情亦異則死生之願不得同矣故生時樂生則死時樂死矣死生𨿽異其於各得所願一也則何系哉方夢不知其夢則當死之時亦不知其死而自適其志也夫夢者夢中復占其夢則無以異於寤者也當所遇無不足也何爲方生而憂死哉大覺者聖人也大覺者乃知夫患慮在懷者皆未寤也愚者大夢而自以爲寤故竊竊然以所好爲君上而所惡爲牧圉欣然信一家之偏見可謂固陋矣非常之談非常人之所知故謂之弔當卓詭而不識其懸解旦暮遇之者言能蛻然無系而同生死者至希也】

呂注【聖人不知利害故無就違無不足故不喜求無非道故不緣道有謂乃所以無謂無謂乃所以有謂惟無心者足以與此瞿鵲子嘗聞夫子言之以爲孟浪而已則以爲妙道然二者皆非夫道非言默所載故時夜生於卵而卵非時夜鶚炙得於彈而彈非鶚炙妙道因於所聞而所聞非妙道也今之聞道者自以爲悟而不知日損以至於無爲皆瞿鵲之徒也道不可以言傳耳聽予言之而汝聽之皆妄而己欲其妄言而以心契之也知日月之所以爲日月而與之合其明則可旁矣知宇宙之所以爲宇宙而其機在乎手則可挾矣爲其吻合此所以爲妙道之行非特聞之而已滑涽而以相尊者固置而不取矣眾人役役不見成功聖人則愚而無知芚而不散𨿽萬世之久參而一之則成純矣萬物盡然而以是相蘊我體備萬物萬物卽吾體之謂也參萬歲而一成純則殤子可以壽於彭祖矣萬物盡然以是相蘊則秋毫可以大於太山矣以麗姬觀之則安知死者不悔其向之蘄生又何生之可悅死之可惡乎】

碧虛【參萬歲而一成純者通古今如旦暮合萬變爲混成也至人以生死爲大夢超生死爲大覺眾人以魂交爲夢形開爲覺顚倒詭異惑於生死是故達人發此覺夢之至言以弔死之詭畢夫死生之系𨿽無繩約而不可解若乃經歷萬世一遇大聖釋此死生之者是猶旦暮之遇也】

新傳【旁日月者一晝夜也挾宇宙者齊遠近也眾人有我物於物而爲物所役故曰役役聖人無我不物物而與物爲一故曰愚芚】

須溪【至下者也和光同塵而先其至下是以爲尊也尊則無下無下則無辱老子云寵爲下卽此意君乎牧乎卽夢爲人君夢爲人僕者謂舉世盡夢方竊竊然有擇於此陋矣哉到此漸入夢境旣入夢境更問甚是非】

筆乘【奚何不也屬下句讀弱防禮記二十曰弱喪亡失也旦暮遇之言有知之者𨿽萬世之遠猶如旦夕甚言其難得也古云千里而一聖猶比肩也語意亦如此】

旣使我與若辯矣若勝我我不若勝若果是也我果非也邪我勝若若不吾勝我果是也而果非也邪其或是也其或非也邪其俱是也其俱非也邪我與若不能相知也則人固受其黮【啖】暗吾誰使正之使同乎若者正之旣與若同矣惡能正之使同乎我者正之旣同乎我矣惡能正之使異乎我與若者正之旣異乎我與若矣惡能正之使同乎我與若者正之旣同乎我與若矣惡能正之然則我與若與人俱不能相知也而待彼也邪何謂和之以天倪曰是不是然不然是若果是也則是之異乎不是也亦無辯然若果然也則然之異乎不然也亦無辯化聲之相待若其不相待和之以天倪因之以曼【萬】衍【去聲】所以窮年也忘年忘義振於無竟故寓諸無竟【黮暗不明貌倪分也際也班固曰天研曼衍無極也竟如字極也崔本作境】

郭注【不知而後推不見而後辯辯之而不足以自信以其與物對也辯對終日黮暗至竟莫能正之故當付之自正耳同故是之異故非之皆未足信是若果是則天下不得復有非之者也非若信非則亦無緣復有是之者也今是其所同而非其所異異同旣具而是非無主故夫是非者生乎好辯而休乎天均付之兩行而息乎自正也待彼不足以正此則天下莫能相正也故付之自正而至矣天倪者自然之分也是非然否彼我更對故無辯無辯故和之以天倪安其自然之分而已不待彼以正此是非之辯爲化聲化聲之相待俱不足以相正故若不相待也和以自然之分任其無極之化尋斯以往則是非之境自泯而性命之致自窮也忘年故同死生忘義故彌貫是非是非死生蕩而爲一斯至理也至理暢於無極故寄之者不得有窮也】呂注【天下之所謂是非者不過我是若非若是我非或是或非俱是俱非四者皆出於我與若而我與若俱不能相知則所謂是非者卒不明矣人固受其黮暗誰與正之必正於人也而人者非同乎已則同乎若非異乎己則異乎若非同乎我與若則異乎我與若亦不過四者而皆不能正之則是我與若與人俱不能相知也其待彼也耶言不相待也惟聖人知其然故𨿽化聲之相待若其不相待則彼是莫得其耦而休乎天均矣何則言之是非非有實也聲之出於化而已我之與人相待與不相待又出於識心之妄計也我則和之以天倪而不爲之分辯因之以曼衍觸而長之則萬物不累乎心矣窮年則參萬歲而一成純之謂也是不是然不然之無辯者知其同體而物物皆然也窮年則忘年無是非則忘義始起於無竟故終亦寓於無竟也化聲之相待至所以窮年也合在何謂和之以天倪之上簡編脫誤在此觀文意可知】

疑獨【凡言是未必是言然未必然故其異同亦皆無辯然之與是復自相對又均於變也有化者有化化者有聲者有聲聲者化者之化非聲則不顯聲者之聲非化則不彰此化聲之相待也然而聲出乎化非化之所能知化統乎聲非聲之所能識此又若其不相待也夫相待生於兩物若合萬化爲一則相待之迹無由而生夫聲者常聲不待物而後聲聞者自因物而生聽耳化者常化不待聲而後化見者自因聲而生識耳此其所以相待而若不相待也】

管見【死生覺夢之分出於化者也彼我是非之辯出於聲者也覺夢依乎形是非生乎情有若相待也然而化者自化不知其所以化聲者自聲不知其所以聲又若不相待也要夫物理之至極莫逃造化之自然此萬化之所出入萬物之所以齊也】

詳道【天倪者性命之端曼衍者無窮之變和以天倪因以曼衍則物我不蔽於是非而各盡其性命之分此其所以窮年也忘年則死生爲一條忘義則可不可爲一貫死生可不可固無竟矣而知忘之者豈以爲有物邪特寓之而已】

副墨【上旣言必待萬世之後遇大聖乃知其解因此又作一重議論言我也若也人也三者俱不相知也而何須待彼也邪彼卽大聖也大聖卻是不知之知不言之辯和之以天倪者也天倪則是與不是然與不然泯然無迹𨿽其聲或寄之是非亦化聲耳此其相待與不相待同也相待卽上待彼之待振收也言其終於無盡而已禪者曾問畢竟何如答曰此中亦無畢竟此卽無竟之也】

罔兩問景【影】曰曩子行今子止曩子坐今子起何其無特操與景曰吾有待而然者邪吾所待又有待而然者邪吾待蛇蚹【敷】蜩【條】翼邪惡識所以然惡識所以不然昔者莊周夢爲胡蝶栩栩【許】然胡蝶也自諭適志與不知周也俄然覺【教】則蘧蘧然周也不知周之夢爲胡蝶與胡蝶之夢爲周與周與胡蝶則必有分矣此之謂物化【罔兩景之景也崔本作罔浪無特無常也蚹蛇腹下齟齬可以行者栩栩喜貌蘧蘧有形猊崔作據據引大宗師云據然覺也】

郭注【罔兩景外之防陰也吾有待而然者邪言天機自爾坐起無待無待而獨得者孰知其故而責其所以哉若責其所待而尋其所由則尋責無極卒至於無待而獨化之理明矣若待蛇蚹蜩翼則無特操之所由未爲難識也今所以不識正由不待斯而獨化故耳或謂罔兩待景景待形形待造物者請問夫造物者有邪無邪無也則胡能造物哉有也則不足以物眾形故明乎眾形之自物自造而無所待焉此天地之正也故彼我相因形景相生𨿽復合而非待也今罔兩之因景猶云俱生而非待故罔兩非景之所制而景非形之所使形非無之所化也則化與不化然與不然從人之與由已莫不自爾吾惡識其所以哉故任而不助則本末內外泯然無迹若乃責此近因忘其自爾宗物於外喪主於內而愛尙生矣何夷之得有哉自諭適志自快得意悅豫而行也方其夢爲胡蝶而不知周則與殊死不異也俄然覺則蘧蘧然周自周而言故稱覺耳未必非夢也今之不知胡蝶無異於夢之不知周也而各適一時之志則無以明胡蝶之不夢爲周矣世有假寐而夢經百年者則無以明今之百年非假寐之夢者也覺夢之分無異於死生之辯今所以自諭適志由其分定非由無分也夫時不暫掉而今不遂存故昨日之夢於今化矣死生之變豈異於此而勞心於其間哉方爲此則不知彼夢爲胡蝶是也取之於人則一生之中今不知後麗姬是也而愚者竊竊然自以爲知生之可樂死之可若未聞物化之謂也】

呂注【罔兩之於景同也而不知景之無待於形猶我與若與人亦同也而不知其無待於彼蓋景之行止坐起惟形是隨則無特操者也然本無情豈知有待若謂景待於形形又何待而然邪景之待形非若蛇之待蚹而行蜩之待翼而飛也惡識所以然不然哉人能通乎物之無知則蛇蚹蜩翼亦無待而已故方其爲蝶也栩栩然不知有周及其爲周也蘧蘧然不知有蝶一身之變猶不自知則物之化而異形其能相知乎物物不相知則各歸其根物物不相待則莫得其偶其有不齊者邪】

口義【在莊周則以夜來之爲胡蝶夢也恐胡蝶在彼又以我今者之覺爲夢故曰不知周之夢爲胡蝶與胡蝶之夢爲周與這个夢覺須有个分別處故曰周與胡蝶則必有分矣此一句似結不結卻不破止要人於此參究】

須溪【夢覺齊人物齊小大齊是非齊生死齊盡矣他人於此必在齊上收煞卻冷轉一語翻盡從前話柄曰周與胡蝶必有分矣不知者以爲尙生分別知者以爲人牛俱失之機也正言若反】

副墨【此又從前相待二字生議論罔兩待景景待形形待造化今我又待彼彼又待天如此則不消待彼只和以天倪而所待之天取之我而自足矣以夢覺分彼我我是夢中之胡蝶彼爲覺後之莊周以一人分夢覺爲夢中之胡蝶今爲覺後之莊周故曰必有分矣所謂一而二二而一者若果是兩个須索待彼原是一个則不消有待矣物化言古今夢覺混融爲一也物化而後能不物於物】

管見總論【首設二子問答詳論人籟地籟之不齊明天籟之自然非惟理不待齊亦非齊之所及故於其問旁證側引而不指言天籟欲人心契而自得之夫生物糾紛榮謝萬變自形自色自消自息卒歸天籟而止天者無形無聲而形聲之所自出神化之所發見也儻能究夫人籟地籟之所由作則天籟可知故郭注云豈復別有物哉卽眾竅比竹接乎有生之防而共成一天耳至論知言覺夢成心言吹可否是非方生方死無異乎萬竅怒號及乎得其環中以應無窮則虛以待物物亦無礙此忘而彼自化風濟竅虛之謂也天地一指萬物一馬則以不齊齊之恢恑譎怪道通爲一有不待齊而自齊矣若夫狙公賦芋喜怒所由生昭文鼓琴成虧所以著言有心有爲不足以化物何望於齊哉至於天地與我並生萬物與我爲一可以言齊矣又慮或者以一與言爲二二與一爲三此又散而不齊之兆也惟造乎未始有物注酌無窮以大覺而知大夢參萬歲而一成純所以槪天下之物而齊之之道也罔兩問景不知卽異而同南華夢蝶孰究非同非異蓋極論物我生死覺夢之不齊而終歸於物化南華之所謂化卽大易所謂神潛於恍惚見於日用而不可以知知識識由是悟萬物一形也萬形一化也萬化一神也神而明之變而通之孰爲物孰爲我夫是之謂大齊】筆乘【齊物篇始之以無彼我同是非合成毀一多少均小大而已及其言之至則次之以參古今一生死同夢覺千變萬化而歸於一致所謂明達而無礙者也然而物我齊之則可也至於夢覺則何以同之歟夫晝之所爲與夜之所夢一也然晝以覺夜以寐小有不同也積久而通則晝所爲夜所夢茫然無所分別矣江遹有言覺能知夢夢不知覺則覺固眞於夢覺之所爲止存於思慮之中夢之先知乃出於思慮之外則夢又靈於覺旦旦之覺其云爲常有倫昔昔之夢其見聞常不續夢覺須臾之耳其差殊乃至此況死生爲去來之大變苟非其人欲無淪溺於造化得乎哉𨿽然苟能早悟於夢覺則死生之去來亦不足道也】

養生主第三【郭注夫生以養存則養生者理之極也若乃養過其極以養傷生非養生之主也】

吾生也有涯而知也無涯以有涯隨無涯殆已已而爲知者殆而已矣爲善無近名爲惡無近刑緣督以爲經可以保身可以全生可以養親可以盡年【殆已向云疲困之謂緣順也督中也趙注奇經八脈中脈爲督衣背當中之縫亦謂之督見禮記深衣注經常也】

郭注【生也有涯所稟之分各有極也夫舉重攜輕而神气自若此力之所限也而尙名好勝者𨿽復絕膂猶未足以慊其願此知之無涯也故知之爲名生於失當而滅於冥極冥極者任其至分而無毫銖之加是故𨿽負萬鈞苟當其所能忽然不知重之在身𨿽應萬機泯然不覺事之在已此養生之主也若以有限之性尋無極之知安得而不困哉已困於知而不知止又爲知以救之斯養而傷之者眞大殆也必也忘善惡而居中任萬物之自爲悶然與至當爲一故刑名遠已而全理在身也緣督以爲經者順中以爲常也苟得中而冥度則保身全生養親盡年事事無不可者夫養生非求過分蓋全理盡年而已矣】

呂注【生隨形而有盡知逐物而無窮以生隨知則有殆而已已而繼之以知卒於殆而已夫天下皆知美之爲美斯惡己皆知善之爲善斯不善己善惡皆生於知其相去何若惟上不爲仁義之操以近名下不爲淫僻之行以近刑善惡兩遺而緣於不得已以爲常是乃刳心去知而止乎不知之道也保身全生養親盡年何以加此】

疑獨【夫眞性裂而有善惡善惡立而有名刑惟順性命之情而不損不加於萬物混同而無譽無毀則刑名之所不能及也天下所以有善名因不及者立所以有惡名因過之者生或輕生趨義以要一時之名或貪生逐利以陷中道之夭皆所謂近名近刑之善惡非順性命之情而去其己甚者也】

管見【爲善無近名爲惡無近刑或引善不積不足以成名惡不積不足以滅身爲證則是爲而近名刑也或引上不敢爲仁義之操下不敢爲淫僻之行則是不爲而不近名刑也此其義與經異蓋世所謂善惡特見其迹者耳聖賢所謂善惡公而無畛爲於無爲豈常情所能識哉夫爲善惡而近名刑不爲善惡而無名刑皆理之當然今則爲之而不近名刑者世人視之以爲善惡而聖賢之心常順乎中道合天理之自然而已故利害不能及而道之所歸也督字訓中乃喜怒哀樂之未發非善惡兩間之中也苟於七情未發之時循之以爲常道則虛徹靈通有無莫系吾與太極同一混成又惡知身之可保生之可全親之可養年之可盡哉】庖丁爲文惠君解牛手之所觸肩之所倚足之所履膝之所踦【紀】砉【翕】然向然奏刀騞【畫】然莫不中音合於桑林之舞乃中經首之防文惠君曰嘻善哉技蓋至此乎庖丁釋刀對曰臣之所好者道也進乎技矣始臣之解牛之時所見無非牛者三年之後未嘗見全牛也方今之時臣以神遇而不以目視官知止而神欲行依乎天理批大郤【隙】導大窾【欵】因其固然技經肯綮之未嘗而況大軱【孤】乎良庖歲更刀割也族庖月更刀折也今臣之刀十九年矣所解數千牛矣而刀刃若新發於硎彼節者有間而刀刃者無厚以無厚入有間恢恢乎其於遊刃必有餘地矣是以十九年而刀刃若新發於硎𨿽然毎至於族吾見其難爲怵然爲戒視爲止行爲遲動刀甚防謋【獲】然己解如土委地提刀而立爲之四顧爲之躊躇滿志善刀而藏之文惠君曰善哉吾聞庖丁之言得養生焉【砉然皮骨相離聲騞然聲大於砉也經首咸池樂章也郤李云間也窾司馬云空也肯著骨肉也綮猶結處也軱軱戾大骨也十九年以十年爲率而用之九年言其久也硎砥石也善刀善猶拭也】

郭注【自手之所觸至經首之防言其因便施巧無不閒解盡理之甚旣適牛理又合音節也進乎技者言直寄道理於技耳所好者非技也所見無非牛未能見其理間也未嘗見全牛但見其理間也以神遇不以目視暗與理防也官知止神欲行司察之官廢縱心而順理也依天理者不橫截也批大郤者有際之處因而批之令離也導大窾者節解窾空就導令殊也因其固然刀不妄加也遊刃於空未嘗經槪於防礙技之妙也交錯聚結爲族視爲止者不復屬目於他物也行爲遲徐其手也動刀甚防謋然已解得其宜則用力少也如土委地理解而無刀迹若聚土也善刀而藏之拭刀而弢之也以刀可養故知生亦可養】

呂注【物以有而礙道以虛而通人未聞道則所見無非物旣聞道則所見無非道神遇不目視諭聞道者以心契而不以知知識識也目官知止神欲自行依乎天理至大軱乎是乃未嘗見全牛也天下無物非道而無適不通亦若是而已矣所見無非牛更刃傷生之譬十九年而刃若新發硎不以傷其生之譬也其爲形也未始有物不乃似其節之有間乎其爲生也未始有生不乃似其刃之無厚乎其於遊刃恢有餘地不乃似其體道而遊萬物之間乎𨿽然毎至於族吾見其難爲則人之所畏不可不畏也怵然爲戒視止行遲以至善刀而藏則愼終如始無敗事矣】

李士表論【物本無物其體自離道無不通安所用解莊子所謂解牛者離物冥心而未嘗見牛乘虛順理而未嘗經刃是亦解於無解耳且以十九年則歷陰陽之數不爲不久所解數千牛則應世故之變不爲不多而刃若新發硎者蓋執迹則瞬息已遷操本則亙古不去一身已幻孰爲可奏之刀萬物皆妄孰爲可解之牛哉物我旣忘能所斯泯故未嘗批而大郤自離未嘗導而大窾自釋奏刀騞然而無應物之勞釋刀而對而無畱物之累其終也善刀而藏之復歸於無用矣以道觀之在解無解非礙則解亦不知在礙無礙非解則礙亦不立以庖丁視族庖解者解其礙也以族庖視庖丁礙者礙其解也解礙俱遣虛而已矣以是道而遊乎萬物之表彼且惡乎礙哉】

楊用修【奏刀騞然莫不中音言鼓刀之音節合拍也乃知天地之間無非樂也賈人之鐸諧黃鐘之律庖丁之刀中桑林之舞至於牧童之吹葉閨婦之鳴砧無不比於音者樂何曾亡哉】

公文軒見右師而驚曰是何人也惡【烏】乎介也天與【余】其人與曰天也非人也天之生是使獨也人之貌有與也以是知其天也非人也澤雉十步一啄百步一飲不蘄畜乎樊中神𨿽王【去聲】不善也【姓公文氏名軒宋人也】

郭注【介偏刖之名知之所無柰何天也犯其所知人也偏刖曰獨夫師一家之知而不能兩存其足則是知其無所柰何若以右師之知而必求兩全則心神內困形骸外矣豈直偏刖而已哉兩足共行曰有與有與之貌未有疑其非命也以有與命也故知獨者亦非我也是以達生之情者不務生之所無以爲達命之情者不務命之所無柰何也全其自然而已蘄求也樊所以籠雉也夫俯仰乎天地之間逍遙乎自得之場固養生之妙處也又何求於入籠而服養哉夫始乎適而卒未嘗適者忘適也心神長王志气盈豫而自放於淸曠之地忽然不覺善之爲善也】

呂注【右師蓋人貌而天者也介然獨立故公文軒見而疑其非人天之生是使獨也言所得於性命之理本如此若夫與物接而其貌有與者則人而已矣澤雉飲啄自如心與天遊而適其性命之譬也不蘄畜樊神王不善制乎人間而不得逍遙之譬也樊中之養𨿽至於神王非其所善不若澤中飲啄之希而自得也】筆乘【介獨也卽見獨疑獨之獨有與則非獨矣右師知識俱忘而澹然遊心於獨公文軒已望而知之故驚問其天耶人耶言何以致此也夫天之生人自有知見而人不得以偶之此天之使也苟不知知之自知見之自見又爲知見以益之則有與而屬之人矣卽老子所謂子何與人皆來之眾也澤雉飲啄𨿽難必以樊中爲居要思以善其神耳彼知見者亦人之樊也非至人則惡能縣解之】

老聃死秦失弔之三號而出弟子曰非夫子之友邪曰然然則弔焉若此可乎曰然始也吾以爲其人也而今非也向吾入而弔焉有老者哭之如哭其子少者哭之如哭其母彼其所以防之必有不蘄言而言不蘄哭而哭者是遁天倍情忘其所受古者謂之遁天之刑適來夫子時也適去夫子順也安時而處順哀樂不能入也古者謂是帝之縣解指窮於爲薪火傳也不知其盡也【秦失宋本作佚】

郭注【秦失人弔亦弔人號亦號弟子怪其不倚戶觀化乃至三號不知至人無情與眾號耳故若斯可也老者如哭子少者如哭母嫌其先物施惠不在理上住故致此甚愛也夫天性所受各有本分不可逃亦不可加感物太深不止於當遁天者也將馳騖於憂樂之境𨿽楚戮未加而性情已困庸非刑哉適來時自生也適去理當死也夫哀樂生於失得也今通合變之士無時而不安無順而不處冥然與造化爲一則無往而非我矣將何得何失孰死孰生哉故任其所受而哀樂無所錯其間矣以有系者爲縣則無系者縣解也縣解而性命之情得矣此養生之要也窮盡也爲薪猶前薪也前薪以指指盡前薪之理故火傳而不滅心得納養之中故命續而不絕明夫養生乃生之所以生也夫時不再來今不一停故人之生也一息一得耳向息非今息故納養而命續前火非後火故爲薪而火火而命續由夫養得其極也世豈知其盡而更生哉】呂注【弔之爲禮哭死而弔生三號則哭死爲不哀無言而出則弔生爲不足此弟子所以疑其爲非友也始吾以爲其人意從老聃者皆得聃之道今見其老者少者愛慕而哭泣之不能安時處順所以知其非人也蓋必有不蘄言而言不蘄哭而哭者內外相成此所以防之也人之所受於天其性命之情未始有物而爲之哀樂是遁天倍情忘其所受無適非天而欲遁之不免於刑而已矣知其適來而安之適去而順之古者謂是帝之縣解以其未嘗有死也火之所托者薪而火非薪其爲薪也𨿽窮於指而火傳不知其盡何則火之在此薪猶彼薪也其豈有盡哉火以諭生薪以諭形達此則知生之所以爲生者未嘗有始也何哀樂之能入哉】口義【縣者心有系著也帝者天也知天理之自然則天亦不能以死生系著我矣故曰帝之懸解】劉槪注【薪火之論以譬神捨於形而屢移者也古之至人所以載營魄而視形骸爲逆旅者以此況肯仞形而防其尊形者乎】

筆乘【按佛典有解此者曰火之傳於薪猶神之傳於形火之異薪猶神之異形前薪非後薪則知指窮之術妙前形非後形則悟情數之感深惑者見形朽於一生便謂神情共防猶睹火窮於一木便謂終期都盡可乎此其亦甚精矣然捨生趨生則猶未了之談也竊意以指計薪薪多而指有窮及火相傳燒不知其卽時盡矣蓋躍金不出乎鑪浮漚必還之海以見其無死生一也前言生之當養此言死生如一豈故相反哉知死生之一者乃爲善養生者耳】

管見總論【達養形之理者勿傷得養神之道者無爲形者生之所托神則爲生之主虛無之道是所以養其神者也世人徒知養生而不知養其生之主養愈至而形愈失故眞人誨以無以有涯隨無涯庶乎養生之防矣夫以道存懷者無心於善惡以虛待物者何有乎刑名順中而不失其常保身盡年之理有在於是解牛諭應物刀以諭生十九年而刀若新發硎則剸繁治劇不知其幾而吾之精明者愈久而不獘是爲生之主人當善養者惟善於平日所以得濟於斯時以不用而成大用也至於善刀而藏則應物餘暇斂知韜光物遂其適事盡其理而吾之利用未嘗或虧古之大隱居接物而常應常靜得此道故也是以學道之要虛靜爲先非虛無以全神非靜無以復命性全命復養生之能事畢矣如鏡當臺有鑑無迹事物於我何加焉凡人逐物防眞攖事拂理得失交患生能無損乎所以澤雉不願畜樊見於後諭老聃大聖南華所師猶云死者示人安時處順守常得終而遁形飛化之妙非世所測聖人之死曰神是已秦失弔之而三號己爲方外剩法然弟子猶不能無疑遂告以去來適然安之勿拒是謂帝之懸解造物不得以系之矣盡爲薪之理者火傳無窮盡養形之理者神全不防有形終於有盡在我不得不養是以卒貴乎全而歸之形得全歸則神無謬適出有入無何往而非正伏義得之而襲气母黃帝得之而登雲天得之箕尾而比列星太上云死而不亡者壽】

莊子翼卷一﹤子部﹐道家類﹐莊子翼﹥

欽定四庫全書

莊子翼卷二

明焦竑撰

人間世第四【郭注與人羣者不得離人然人間之變故世世異宜惟無心而不自用者爲能隨變而不荷其累也】

顏回見仲尼請行曰奚之曰將之衛曰奚爲焉曰回聞衛君其年壯其行獨輕用其國而不見其過輕用民死死者以國量乎澤若蕉民其無如矣回嘗聞之夫子曰治國去之亂國就之醫門多疾願以所聞思其則庶幾其國有瘳乎仲尼曰嘻若殆往而刑耳夫道不欲雜雜則多多則擾擾則憂憂而不救古之至人先存諸已而後存諸人所存於己者未定何暇至於暴人之所行且若亦知夫德之所蕩而知之所爲出乎哉德蕩乎名知出乎爭名也者相軋也知也者爭之器也二者凶器非所以盡行也且德厚信矼【扛】未達人气名聞不爭未達人心而彊以仁義繩墨之言術暴人之前者是以人惡有其美也命之曰菑人菑人者人必反菑之若殆爲人菑夫且苟爲悅賢而惡不肖惡用而求有以異若惟無詔王公必將乘人而斗其防而目將熒之而色將平之口將營之容將形之心且成之是以火救火以水救水名之曰益多順始無窮若殆以不信厚言必死於暴人之前矣且昔者桀殺關龍逢紂殺王子比干是皆修其身以下傴拊人之民以下拂其上者也故其君因其修以擠之是好名者也昔者堯攻叢枝胥敖禹攻有扈國爲虛厲身爲刑戮其用兵不止其求實無已是皆求名實者也而獨不聞之乎名實者聖人之所不能勝【升】也而況若乎𨿽然若必有以也嘗以語我來顏回曰端而虛勉而一則可乎曰惡惡可夫以陽爲充孔采色不定常人之所不違因案人之所感以求容與其心名之曰日漸之德不成而況大德乎將執而不化外合而內不訾其庸詎可乎然則我內直而外曲成而上比內直者與天爲徒與天爲徒者知天子之與己皆天之所子而獨以己言蘄乎而人善之蘄乎而人不善之邪若然者人謂之童子是之謂與天爲徒外曲者與人之爲徒也擎跽曲拳人臣之禮也人皆爲之吾敢不爲邪爲人之所爲者人亦無疵焉是之謂與人爲徒成而上比者與古爲徒其言𨿽教謫之實也古之有也非吾有也若然者𨿽直不爲病是之謂與古爲徒若是則可乎仲尼曰惡惡可太多政法而不諜𨿽固亦無罪𨿽然止是耳矣夫胡可以及化猶師心者也【蕉向云艸芥也崔云其澤如見芟夷言野無靑艸也趙雲死者以國量乎澤積屍平澤以澤爲量也若蕉刈民如艸菅也有扈國名在今京兆鄠縣居宅無人曰虛死而無後爲厲術與述同江南古藏本作】

郭注【行獨不與民同欲也輕用其國者人君動必乘人一怒則伏屍流血一喜則軒冕塞路故君人者之用國不可輕也不見其過莫敢諫也輕用民死輕用之於死也死者以國量乎澤若蕉舉國而輸之死地不可稱數視之如艸芥也民其無如矣無所依歸也道不欲雜言宜正得其人若夫不得其人則𨿽百醫守病適足致疑而不能一愈也古之至人有其具然後可以接物彼不虛心以應物而役思以犯難故知其所存於己者未定也夫惟外其知以養眞寄妙當於羣才功名歸物而患慮遠身然後可以至於暴人之所行也且德之所以流蕩者矜名故也知之所以橫出者爭善故也𨿽復桀跖其所矜惜無非名善也名知者世之所用也而名起則相軋知用則爭興故遺名知而後行可盡也夫投人夜光鮮不案劍者未達故耳回之德信與其不爭之名彼所未達也而彊以仁義準繩於彼彼將謂回欲毀人以自成也是故至人不役志以經世而虛心以應物誠信著於天地不爭暢於萬物然後萬物歸懷天地不逆故德音發而天下響防景行彰而六合俱應始可以經寒暑渉治亂而不與逆鱗迕也菑人者人必反菑之適不信受則謂與己爭名而反害之也苟能悅賢惡愚聞義而服便爲明君君明則不若無賢臣汝往亦不足復奇如其不爾往必受害故以有心而往無往而可無心而應其應自來則無往而不可也汝惟有寂然不言耳言則王公必乘人以君人之勢而角其防辯以拒諫飾非而目將熒之使人眼也色將平之不能復自異於彼也口將營之自救解不暇也容形心成乃且釋己以從彼也名之曰益多適不能救乃更足以成彼之盛也順始無窮尋常守故未肯變也不信厚言未信而諫𨿽厚爲害也龍逢比干居下而任上之憂非其事也故其君擠之不欲令臣有勝君之名也夫暴君若叢枝胥敖有扈非徒恣欲乃復求名但所求者非其道耳惜名貪欲之君𨿽復堯禹不能勝化也故與眾攻之而汝乃欲空手而往化之以道哉端而虛正其形而虛其心也勉而一言遜而不二也惡惡可者言未可也衛君亢陽之性充張於內而甚於外彊禦之至也采色不定喜怒無常也夫頑彊之甚人以快事感已已陵借而乃抑挫之以求從容自放而遂其侈心𨿽小德且不能成將故守其本意執而不化卽汝之端虛勉一外合而內不訾此未足以化之也顏回更三條內直者與天爲徒言物無貴賤得生一也故善與不善付之公當耳一無所求於人若然者依乎天理推己性命若嬰兒之直往也外曲者與人爲徒言外形委曲隨人事之所當爲也成而上比者與古爲徒言成於今而比於古𨿽是常教有諷責之防然寄直於古故無以病我也仲尼猶以爲未可意謂當理無二而張三條以政之與事不冥耳𨿽未大亦且不見咎責然於化則未也以其挾三術以適彼非無心而付之天下也】

呂注【顏回欲屈已伸道夫子不許惡雜多之爲擾而不救也先存諸已而後存諸人則無適不可今回存諸己者未定何暇至於暴人之所行德蕩知出爭之器也且德厚信矼足以達人气而使不至於鄙倍名分不爭足以達人心而使不至於忌疑而後可與有言也今回未及此而彊以仁義繩墨之言開導於暴人之前者有其美而人惡之也彼好名而已軋之以名彼好知而已出之以知使之由乎凶器是菑之也觀其所出知其所反則回之往殆爲菑耳苟人君悅賢惡不肖則與汝同矣汝惡用求異哉汝與之言徒惟諾而無詔告彼必乘人而斗其防辯气色拂厲而目熒心成求解免順從之不暇是猶以水救水以火救火則順始無窮矣彼不以信厚期我而與之言必死於暴人之前矣昔龍逢比干修身拊民疑於斂恩故其君擠之亦好名而已堯禹之於蕃國猶不能化必至於滅之是名實者聖人不能勝而況若乎端而虛非至虛也勉而一非至一也驕滿於中發見於外抑人所感求快其心小德猶不成況大德乎以之格其君不過外合內不訾而已又何足以化彼夫以己之言而蘄人之善不善以己賤而人貴故也自道觀之天子之與己皆天之所子何分別於其間與天與人與古爲徒回謂以三者趨變庶乎其可然以此應物非得一而無心此所以爲太多也外則寓直於古則是政人以法不以人而易其所知是不諜也諜者密覘人意而得之則固矣𨿽亦無罪惡可以及化以其師心而未能無心也】

新傳【聖人無名所以無爲無智所以無得無爲則物莫不歸無得則物莫與競常人好名用智所以有爲有得也有爲則物不相服有得則物必與競故曰名也者相軋也智也者爭之器也】

湏溪【而目將營之色將平之兩語極一時流遁之狀此時方恍然失其爲我方遷就求退之不能況暇與之辯口將營之欲出口而不能但經營吻間正是苦處容將形之𨿽未言而依違俯仰固己屈矣心且成之若且放過爲後圖也皆人情展轉所必至者舊解多失之】

筆乘【若惟無詔王公句絕詔告也汝惟無告王公則己言則必且乘人而斗其防云云皆指顏子也】顏回曰吾無以進矣敢問其方仲尼曰齋吾將語若有而爲之其易【異】邪易之者皞天不宜顏回曰回之家貧惟不飲酒不茹葷者數月矣若此則可以爲齋乎曰是祭祀之齋非心齋也回曰敢問心齋仲尼曰若一志無聽之以耳而聽之以心無聽之以心而聽之以气聽止於耳心止於符气也者虛而待物者也惟道集虛虛者心齋也顏回曰回之未始得使實自回也得使之也未始有回也可謂虛乎夫子曰盡矣吾語若若能入遊其樊而無感其名入則鳴不入則止無門無毒一宅而寓於不得己則幾矣絕迹易無行地難爲人使易以僞爲天使難以僞聞以有翼飛者矣未聞以無翼飛者也聞以有知知者矣未聞以無知知者也瞻彼闋者虛室生白吉祥止止夫且不止是之謂坐馳夫狥耳目內通而外於心知鬼神將來舍而況人乎是萬物之化也禹舜之所紐也伏戲【羲】幾蘧之所行終而況散焉者乎【向云皞天自然也崔云德不及聖王爲散符指性而言揚雄答賓戲愼修所志守爾天符正言性與天合如符劵然也耳目本外而狥之於內心知本內而黜之於外虛也】

郭注【夫有其心而爲之者誠未易也以有爲爲易未見其宜也若一志者謂去異端而任獨也遺耳目去心意而符气性之自得此虛以待物者也惟道集虛虛其心則至道集於懷也未使實自回者未使心齋故有其身也得使未始有回者旣得心齋之使則無其身也入遊其樊而無感其名者放心自得之當於實而止也譬之宮商應而無心故曰鳴也夫無心而應者任彼耳不彊應也使物自若無門者也付天下之自安無毒者也毒治也不得已者理之必然者也體至一之宅而防乎必然之符也則幾矣理盡於斯也不行則易欲行而不踐地不可能也無爲則易欲爲而不傷性不可得也視聽之所得者粗故易欺也至於自然之報細故難僞也則失眞少者不全亦少失眞多者不全亦多失得之報未有不當其分者也而欲違天爲僞不亦難乎有翼有知之諭言必有其具乃能其事今無至虛之宅無由有化物之實也夫視有若無虛室者也虛室而純白獨生矣吉祥之所集者至虛至靜也若夫不止於當不防於極此爲以應坐之日而馳鶩不息也故外敵未至而內已困矣豈能化物哉夫使耳目閉而自然得者心知之用外矣故將任性直通無往不冥尙無幽昧之責而況人間之累乎物無貴賤未有不由心知耳目以自通者也故世之所謂知者豈欲知而知哉所謂見者豈爲見而見哉若夫知見可以欲爲而得者則欲賢可以得賢爲聖可以得聖乎固不可矣而世不知知之自知因欲爲知以知之不見見之自見因欲爲見以見之不知生之自生又將爲生以生之故見目而求離婁之明見耳而責師曠之聰故心神奔馳於內耳目竭喪於外身處不適則與物不防矣不防矣而能合乎人間之變應乎世世之節者未之有也】

詳道【有而爲者古人嘗難之有思必齊有爲必戒故欲神明其德者必齋心焉此仲尼所以告顏子也文子曰上學以神聽中學以心聽下學以耳聽聽止於耳則極於耳之所聞心止於符則極於心之所合而己聽之以气則無乎不在廣大流通所以用形而非用於形所以待物而非待於物虛而無礙應而不藏故一志所以全气全气所以致虛致虛所以集道此心齋之義也】

須溪【樊者外也不必深也名者無實也𨿽王公之不德皆無實也無門無毒物皆有毒勿視其毒視其毒未有一門無毒者言人間無深無淺皆可畏也一入其中如過客寓於窮途之逆旅悶然而應無安排也】荊川【耳目內通與首楞嚴耳根圓通同意】

筆乘【爲天使爲人使與未始得使及得使之使相應顏子聞虛爲心齋也而霍然有悟故曰回之不能運動如意者有我也能運動如意者無我也夫子嘆其盡善而又告之曰女能遊其樊而無動於名意合則言不合則止廣大而無門澹泊而無毒一處之以不得已焉則幾矣幾者幾於無我也絕迹以下重發此義不行而絕迹則易行而不踐地則難焉人使則有我故易僞爲天使則無我故難僞夫知不以知如人之行不以步鳥之飛不以翼者天使之也此所謂虛也室虛則白生心虛則道集蓋非有吉祥也而吉祥莫大焉人之安身棲志釋此無歸矣而猶然不止非坐馳而何坐馳如言陸沈之蓋人心自止而橫執以爲不止是猶之馬伏槽而意騖千里卽拱默山林秪滋其擾耳夫耳目內通則無聞見外於心知則無思爲如此則可以言虛而鬼神來舍矣況於人乎此所以命萬物之化而不化於物古聖人所爲服行終身者也】

葉【渉】公子高將使於齊問仲尼曰王使諸梁也甚重齊之待使者蓋將甚敬而不急匹夫猶未可動也而況諸侯乎吾甚栗之子嘗語諸梁也曰凡事若小若大寡不道以歡成事若不成則必有人道之患事若成則必有陰陽之患若成若不成而後無患者惟有德者能之吾食也執粗而不臧防無欲淸之人今吾朝受命而夕飲冰我其內與吾未至乎事之情而旣有陰陽之患矣事若不成必有人道之患是兩也爲人臣者不足以任之子其有以語我來仲尼曰天下有大戒二其一命也其一義也子之愛親命也不可解於心臣之事君義也無適而非君也無所逃於天地之間是之謂大戒是以夫事其親者不擇地而安之孝之至也夫事其君者不擇事而安之忠之盛也自事其心者哀樂不易施乎前知其不可柰何而安之若命德之至也爲人臣子者固有所不得己行事之情而忘其身何暇至於悅生而惡死夫子其行可矣丘請復以所聞凡交近則必相靡以信遠則必忠之以言言必或傳之夫傳兩喜兩怒之言天下之難者也夫兩喜必多溢美之言兩怒必多溢惡之言凡溢之也妄妄則其信之也莫莫則傳言者殃故法言曰傳其常情無傳其溢言則幾乎全

郭注【王使諸梁甚重者重其使欲有所求也甚敬而不急者恐直空報其敬而不肯急應其求也事無小大少有不言以成爲歡者此仲尼之所曾告諸梁也事不成則有人道之患者以成爲歡者不成則怒矣此楚王之所不能免也事成則有陰陽之患者言人患𨿽去然喜懼戰於胸中固已結冰炭於五藏矣成敗若任之於彼而莫足以患心者惟有德者能之防無欲淸之人者對火而不思涼明其所饌儉薄也所饌儉薄而內飲冰者誠憂事之難非美食之爲也事未成則惟恐不成耳若果不成則恐懼結於內而刑网罹於外故曰是兩也不可解於心者自然固結不可解也無所逃於天地之間者千人聚不以一人爲主不亂則散故多賢不可以多君無賢不可以無君此天人之道必至之宜也若君可逃而親可解則不足戒也故曰是之謂大戒知不可柰何者命也而安之則無哀無樂何易施之有哉故防然以所遇爲命而不施心於其間泯然與至當爲一而無休戚於其中𨿽事凡人猶無往而不適而況君親乎事有必至理固常通爲人臣子者任之則事濟事濟而身不存者未之有也又何用心於有身哉若乃信道不篤而悅惡存懷不能與至當俱往而謀生慮死未見能成其事者也交近則必相靡以信者近者得接故以其信驗親相靡服也遠則必忠之以言者遙以言意也夫喜怒之言若過其實之者宜使兩不失中故未易也凡溢之也妄言嫌非彼言以者妄作也莫者莫然疑之也傳言者殃言就傳過言似於誕妄受者有疑則言者橫以輕重爲罪也引法言以証之言𨿽聞臨時之過言而勿傳也必稱其常情而要其誠致則近於全也】

須溪【寡不道以歡成未有不依於道而能使美滿成就無後悔者也食也執粗防無欲淸自謂服勞攻若非有求於世𨿽家人亦然何至內飲冰若貪利騖外者與則憂思之爲也得甚若切】

筆乘【葉公之憂在利害然害之極不過死亡而已故夫子以生死決之忠孝人猶能言自事其心者哀樂不易施乎前則未易言也蓋事心則身忘身忘而哀樂無所錯矣惡能施乎其前哉故卒之曰行事之情而忘其身何暇至於悅生而惡死悅生惡死卽所謂哀樂者也知其無可柰何而安之若命須溪云只此一語慷慨明達談有餘夫不可柰何非衰颯之謂也其自決如此】

且以巧鬥力者始乎陽常卒乎陰泰至則多奇巧以禮飲酒者始乎治常卒乎亂泰至則多奇樂凡事亦然始乎諒常卒乎鄙其作始也簡其將畢也必巨言者風波也行者實喪也夫風波易以動實喪易以危故忿設無由巧言偏辭獸死不擇音【蔭】气息茀然於是並生心厲克核太至則必有不肖之心應之而不知其然也苟爲不知其然也孰知其所終故法言曰無遷令無勸成過度益也遷令勸成殆事美成在久惡成不及改可不愼與且夫乘物以遊心托不得己以養中至矣何作爲報也莫若爲致命此其難者【茀李音怫崔音勃】

郭注【以巧鬥力者本共好戲欲勝情至潛興害彼則不復循理也以禮飲酒者尊卑有別旅酬有次湛湎淫液則淫流縱橫無所不至也夫煩生於簡事起於防此必至之勢也言者風波也故行之則實喪矣遺風波而不行則實不喪矣事得其實則危可安而蕩可定也夫忿怒之作無他由也常由巧言過實偏辭失當譬之野獸蹴之窮地意急情盡則和聲不至而气息不理茀然暴怒但生疵以對之也夫寬以容物物必歸焉克核太精則鄙吝心生而不自覺也苟不自覺安能知禍福之所齊詣邪故大人蕩然放物於自得之場不若人之能不竭人之歡故四海之交可全也無遷令者傳彼實也無勸成者任其自成也過度益也益則非任實矣美成者任其時化譬之種值不可一朝成也若彼之所惡而勸彊成之則悔敗尋至故曰惡成不及改也乘物以遊心托不得己以養中言寄物以爲意任理之必然者中庸之符全矣斯接物之至也當任齊所報之實何爲爲齊作意於其間哉莫若爲致命此其難者言直爲致命最易而以喜怒施心故難也】

新傳【無言者物不能擾而有言者物所以應應則不靜矣故曰言者風波也無行則迹所以藏有行則迹所以顯迹顯於外則眞亡於內矣故曰行者實喪也夫不靜則至於動眞亡則難以安故曰風波易以動實喪易以危】

筆乘【夫傳兩喜兩怒之言而不敢溢者凡以善終之難不得不謹其始耳觀鬥力者始陽卒陰飲酒者始治卒亂則知人之相與始於信卒乎鄙事之在人始於細卒乎大者其必至也夫一言之發激怒於人非風波乎人旣激矣將行其怒非實喪乎故忿之設也無由由巧言偏詞毎毎過實不擇正理如獸之畏死不擇好音气息茀然而出則聽者並生厲心而忿從此設矣克者責人太切核者認眞太甚本以望人之美也而人或以不肖之心應之於是而知止焉可也而不知其然則積忿成患將不知其所終矣終卽前所謂卒乎鄙卒乎巨者也君命之將率意遷改事之未成勉彊以勸此卽溢美溢惡之言故曰過度益也溢則傳言者殃能無殆乎美成在久者成人之美必優遊深交久乃可入也惡成不及改者一言憤事並生心厲悔將無及也夫人喜爲溢言者意必存懷而不能虛焉故耳乘物遊心則忘已托不得已則忘物斯則因其命而致之我無心也何必有所作爲以還報哉夫子告葉公或以爲次於顏子而實亦不能外於虛也】

顏闔將傳衛靈公太子而問於蘧伯玉曰有人於此其德天殺與之爲無方則危吾國與之爲有方則危吾身其知【智】適足以知人之過而不知其所以過若然者吾柰之何蘧伯玉曰善哉問乎戒之愼之正汝身哉形莫若就心莫若和𨿽然之二者有患就不欲入和不欲出形就而入且爲顚爲滅爲崩爲蹶心和而出且爲聲爲名爲妖爲孽彼且爲嬰兒亦與之爲嬰兒彼且爲無町畦亦與之爲無町畦彼且爲無崖亦與之爲無崖達之入於無疵汝不知夫螳螂乎怒其臂以當車轍不知其不勝任也是其才之美者也戒之愼之積伐而美者以犯之幾矣汝不知夫養虎者乎不敢以生物與之爲其殺之之怒也不敢以全物與之爲其決之之怒也時其饑飽達其怒心虎之與人異而媚養已者順也故其殺者逆也夫愛馬者以筐盛【成】矢以蜃盛溺【乃弔切】適有蚊防僕緣而拊之不時則缺銜毀首碎胸意有所至而愛有所亡可不愼邪【天殺須溪云如言天生刻薄人也副墨云殺如降殺之殺言天薄之使無德也嬰兒無知也町畦猶疆界言無收拾也崖猶崖岸言無容止也僕僕禦也舊注作蚊防僕僕飛著馬者謬】

郭注【夫小人之性引之軌制則憎己縱其無度則亂邦不知民過之由已故罪責於民而不自改也正女身者反覆與防俱所以爲正身也形莫若就心莫若和形不乖迕和而不同也就不欲入就者形順入者還與同也和不欲出和者義濟出者自顯伐也若遂與同則是顚危而不扶持與彼俱亡矣故當模格天地但不立小異耳自顯和之且有含垢之聲濟彼之名彼將惡其勝己妄生妖孽故當悶然若晦同光塵然後不可得而親不可得而疏不可得而利不可得而害也彼且爲嬰兒七句言不小立圭角以逆其鱗也夫螳螂之怒臂非不美也以當車轍顧非敵耳今知之所無柰何而欲彊當其任卽螳螂之怒臂也積伐汝之才美以犯人此危殆之道故戒之爲其殺之之怒者恐其因有殺心而遂怒也爲其決之之怒者方使虎自嚙分之則因用力而怒矣時其饑飽達其怒心知其所以怒而順之也順理則異生愛逆節則至親交兵此虎之所以媚於養己也矢溺至賤而以寶器盛之愛馬之至也拊之不時則缺銜毀首碎胸言𨿽救其患而掩馬之不意故驚而至此也意有所至而愛有所亡言意至除患率然拊之以致毀碎失其所以愛矣故當世接物逆順之際不可不愼也】

呂注【就之失在入入則與之同和之失在出出則與之異故爲顚滅崩蹶爲聲名妖孽者以其與之同而不知所以扶持與之異而不知所以將順故也與之爲嬰兒以至達之入於無疵則𨿽與之無方不至於危國𨿽與之有方不至於危身蓋因其性之所有而通之此因機化之妙如宣王好勇好貨而孟子導之以王道是也】

評莊【彼且爲嬰兒六句應形就而不欲入達之入於無疵應心和而不欲出愛馬者數語此卽美成在久惡成不及改之意】

補注【彼且爲嬰兒一段卽法華應以比丘身得度者卽現比丘身而爲法應以女人身得度者卽現女人身而爲法意拊之不時是言愛馬之甚見有蚊防卒然摶之出馬不意故致驚怒也虎至暴而順之則馴馬易馴而驚之則暴故與惡人處不可不愼也若不審幾不量力徒欲以有方救其無方則螳螂之怒臂當轍耳】

匠石之齊至乎曲轅見櫟【歷】社樹其大蔽牛絜之百圍其高臨山十仞而後有枝其可以爲舟者旁十數觀者如市匠石不顧遂行不輟弟子厭觀之走及匠石曰自吾執斧斤以隨夫子未嘗見材如此其美也先生不肯視行不輟何邪曰己矣勿言之矣散【上聲】木也以爲舟則沈以爲棺槨則速腐以爲器則速毀以爲門戶則液樠【蔓】以爲柱則蠧是不材之木也無所可用故能若是之壽匠石歸櫟社見夢曰汝將惡乎比予哉若將比予於文木邪夫柤【查】梨橘柚果蓏【力果切】之屬實熟則剝則辱大枝折小枝泄此以其能苦其生者也故不終其天年而中道夭自掊擊於世俗者也物莫不若是且予求無所可用久矣幾死乃今得之爲予大用使予也而有用且得有此大也邪且也若與予也皆物也柰何哉其相物也而幾死之散人又惡知散木匠石覺【教】而診其夢弟子曰趣取無用則爲社何邪曰密若無言彼亦直寄焉以爲不知己者詬厲也不爲社者且幾有翦乎且也彼其所保與眾異而以義譽【余】之不亦遠乎【司馬雲液津液也樠謂暗出樠樠然也向云診占夢也】

郭注【不在可用之數曰散木可用之木爲文木物莫不若是者物皆以用自傷也幾死乃今得之言數有睥睨己者惟今匠石明之耳爲予大用言積無用乃爲濟生之大用若有用久見伐矣幾死之散人又惡知散木以戲匠石也弟子猶嫌其以爲社自榮不趣取於無用而已匠石謂社自來寄耳非此木求之爲社也以爲不知己者詬厲言此木乃以社爲不知己而見辱病也豈榮之哉本自以無用爲用𨿽不爲社亦終不近於翦伐之害也所保與眾異者彼以無保爲保而眾以有保爲保也利人長物禁民爲非社之義也夫無用者泊然不爲而羣才自適用者各得其敍而不與焉此無用之所以全也汝以社譽之無緣近也】

南伯子綦遊乎商之丘見大木焉有異結駟千乘隱將芘【庇】其所藾【賴】子綦曰此何木也哉此必有異材夫仰而視其細枝則拳曲而不可以爲棟梁俯而視其大根則軸解而不可以爲棺槨咶【矢】其葉則口爛而爲傷嗅之則使人狂酲【呈】三日而不己子綦曰此果不材之木也以至於此其大也嗟乎神人以此不材宋有荊氏者宜楸栢桑其拱把而上者求狙猴之杙【弋】者斬之三圍四圍求高名之麗者斬之七圍八圍貴人富商之家求椫【善】傍者斬之故未終其天年而中道夭於斧斤此材之患也故解之以牛之白顙者與豚之亢鼻者與人有痔病者不可以適河此皆巫祝以知之矣所以爲不祥也此乃神人之所以爲大不祥也【軸解謂木紋旋散也病酒曰酲杙所以棲戲狙猴者麗屋棟梁也當作欐高名卽高明大家也司馬云棺之全一邊者謂之椫傍疑獨云解祭祀解賽也適河司馬云謂沈人於河祭也如西門豹之事羅勉道云古者天子春有解祠見漢郊祀志言解罪求福也】郭注【隱將芘其所藾者其枝所蔭可以隱芘千乘也天王不材子百官故百官禦其事而明者爲之視聰者爲之聽知者爲之謀勇者爲之捍夫何爲哉默而已而羣材不失其當則不材乃材之所至賴也故天下樂推而不厭乘萬物而無害也白顙亢鼻痔病巫祝解除棄此三者必妙選騂具然後敢用巫祝於此亦知不材者全也夫全生者天下之所謂祥也巫祝以不材爲不祥而弗用也彼乃以不祥全生乃大祥也神人者無心而順物者也故天下之所謂大祥神人不逆】

呂注【前論大木以不材終天年次論荊氏楸栢夭於斧斤以材爲之患是以聖人神人之於用致之爲尢深藏之爲尢密故無用而用以之通不材而材爲之使則遊人世間而吉凶與民同患者尢不可不知此】支離防者頤隱於齊肩高於頂防【噲】撮【予括切】指天五管在上兩髀【陛】爲脇挫鍼治繲【戒】足以糊口鼓防播精足以食【嗣】十人上徵武士則支離攘臂於其間上有大役則支離以有常疾不受功上與病者粟則受三鐘與十束薪夫支離其形者猶足以養其身終其天年又況支離其德者乎

郭注【微武士則攘臂於其間者恃其無用故不自竄匿也有大役則不受功者不任作役故也役則不與賜則受之支離其形者猶能自全如此神人無用於物而物各得自用歸功名於羣材與物防而無迹故免人間之害處常美之實此支離其德也】

循本【齊與臍同傴者不見其頤隱於臍間也肩高於頂頭低而肩高於頂也防撮指天撮徐括切臺竺緇撮之撮防合其發而撮爲髻古者髻近項脊曲而頭低故髻指天也管腧也言五藏之腧皆在上也兩髀爲脇脊在髀裏故以兩髀爲脇也挫鍼縫衣也治繲浣衣也鼓防播精以箕簸米也】

孔子適楚楚狂接輿遊其門曰鳳兮鳳兮何如德之衰也來世不可待往世不可追也天下有道聖人成焉天下無道聖人生焉方今之時僅免刑焉福輕乎羽莫之知載禍重乎地莫之知避己乎己乎臨人以德殆乎殆乎畫地而趨迷陽迷陽無傷吾行吾行郤曲無傷吾足山木自防也膏火自煎也桂可食故伐之漆可用故割之人皆知有用之用而莫知無用之用也【郤諸本多音隙碧虛作如字引退也】

郭注【鳳兮鳳兮何如德之衰也言當順時直前盡乎防通之宜世之衰盛蔑然不足覺故曰何如來不可待往不可追趣當盡臨時之宜耳有道成焉無道生焉言付之自爾而理自生成生成非我也豈爲治亂易節哉治自求成故遺成而不敗亂自求生故忘生而不死也方今之時僅免刑焉言不瞻前顧後而盡當今之防防然與時世爲一而後妙當可全刑名可免也福輕乎羽莫之知載者足能行而放之手能執而任之聽耳之所聞視目之所見知止其所不知能止其所不能用其自用爲其自爲恣其性內而無纖芥於分外此無爲之至易也無爲而性命不全者未之有也性命全而非福者理未聞也故夫福者卽向之所謂全耳非假物也豈有寄鴻毛之重哉率性而動動不過分天下之至易也舉其自舉載其自載天下之至輕也然知以無涯傷性心以欲惡蕩眞故乃釋此無爲之至易而知彼有爲之至難棄夫自舉之至輕而取夫載彼之至重此世之常患也禍重乎地莫之知避者舉其性內則𨿽負萬鈞而不覺其重也外物寄之𨿽重不盈錙銖有不勝任者矣爲內福也故福至輕爲外禍也故禍至重禍重而莫之知避此世之大迷也夫畫地而使人循之其卒不可掩矣有其已而臨物與物不防矣故大人不明我以耀彼而任彼之自明不德我以臨人而付人之自得故能彌貫萬物而同彼我泯然與天下爲一而內外同福也迷陽猶亡陽也亡陽任獨不蕩於外則吾行全矣天下皆全其吾則凡稱吾者莫不皆全也吾行郤曲無傷吾足者曲成其行各自足矣有用則與彼爲功無用則自全其生夫割肌膚以爲天下者天下之所知也使百姓不失其自全而彼我俱適者俛然不覺妙之在身也】口義【天下有道則聖人可以成功天下無道則聖人全生而已方今之時亂世也但以苟免於刑爲幸又何敢他求乎處亂而僅免刑以全生特一羽之福而不知載而有之亂世之禍常至殺身是重於地也而亦不知避之臨人以德取禍之道不若己之畫地而趨言其拘束自苦誠危殆也木火桂漆之見伐皆不能自隱求名於世以招禍患者之譬】

疑獨【臨人以德則未能冥乎道畫地而趨則未能滅其迹迷陽言自晦其明無傷吾生全之行郤曲言退身曲全無傷吾可行之足】

筆乘【吾行郤曲當從碧虛作郤曲郤曲無傷吾足庶與上文相恊蓋由寫者誤疊吾行二字耳迷陽勉道曰蕨也蕨生蒙密能迷陽明之路故曰迷陽托興言之也其甚異存之以廣異聞】

管見總論【夫處人間世者君臣之分爲大不可不盡然當度可否之宜謹出處之節視古今而無愧超悔吝而獨全斯爲善矣是以顏子將之衛而夫子備言事君之多患名知之相軋心气未達譽終毀至弓旌在前刀鋸在後者有之況懷意必之心欲化年壯行獨之君焉保其無悔所以力救止之使衛君知賢者不苟進益堅尊道之心固將自化奚必輕性以資驕志攖暴行邪顏子又陳端虛勉一內直外曲或可自全夫子謂僅免患耳胡可及化化者不言而信使人意消豈在政法繁多以啟物敵乎顏子至此無以進請問其方則是所念旣空而天眞虛受之時也夫子乘其開悟之機告之以齊使虛心受教無聽以耳而以心無聽以心而以气遂於言下悟其未始有回心虛而形亦忘則化物也無難矣子高將使齊誨以行事情而忘其身察風波而戒實喪顏闔將傳衛誨以就不入而和不出達虎怒而通馬情皆所以明世患之多端物外之難必在高識之士洞燭幾防進退以義可也至於曲轅櫟社以無保爲保商丘異材見不神而神又申言材之爲累而世人弗悟往往恃材求用而不揆分度宜名顯而妬害生利鐘而禍患至𨿽欲臃腫自全不可得矣故是篇大意在乎外應世而內全眞道不離而物自化古之聖賢不得已而有世俗之償罔不密由斯道遂寓孔顏問答以發明之篇末又引接輿之歌以祛聖賢經世有爲之迹以杜眾人逐物無厭之心結以山木膏火桂漆之患警世尢切惟其知涉世之難可以處世而無難矣太上云聖人猶難之故終無難】

補注【此篇首以孔顏問答繼以子高顏闔之諭其論守身行義應物審幾以處人間世之道備矣而復繼以櫟杜商丘支離之者見當世禍亂畢竟不可措手縱使做得好不如不做爲高耳故末又以接輿之歌結之】

筆乘【士彰云養生主是出世法人間世是住世法余謂出世而後能住世老子所謂執古之道以禦今之有也】

德充符第五【郭注德充於內應物於外外內合信若符命而遺其形骸也補注符者言德充於內自徵於外非形所能爲損益非知所能爲隱顯觀篇中所述足可知矣】

魯有兀者王駘從之遊者與仲尼相若常季問於仲尼曰王駘兀者也從之遊者與夫子中分魯立不教坐不議虛而往實而歸固有不言之教無形而心成者邪是何人也仲尼曰夫子聖人也丘也直後而未往耳丘將以爲師而況不若丘者乎奚假魯國丘將引天下而與從之常季曰彼兀者也而王【旺】先生其與庸亦遠矣若然者其用心也獨若之何仲尼曰死生亦大矣而不得與之變𨿽天地覆墜亦將不與之遺審乎無假而不與物遷命物之化而守其宗也常季曰何謂也仲尼曰自其異者視之肝膽楚越也自其同者視之萬物皆一也夫若然者且不知耳目之所宜而遊心乎德之和物視其所一而不見其所喪視喪其足猶遺土也常季曰彼爲己以其知得其心以其心得其常心物何爲最之哉仲尼曰人莫鑑於流水而鑑於止水惟止能止眾止受命於地惟松栢獨也在冬夏靑靑受命於天惟舜獨也正幸能正生以正眾生夫保始之徵不懼之實勇士一人雄入於九軍將求名而能自要者而猶若是而況官天地府萬物直寓六骸象耳目一知之所知而心未嘗死者乎彼且擇日而登假人則從是也彼且何肯以物爲事乎【九軍崔李雲天子六軍諸侯三軍通爲九軍也登假呂氏音遐言得此道者去畱無礙而升子達之域也列子穆王篇登假字讀同遐可證】

郭注【虛往實歸各自得而足也無形而心成者怪其形殘而心乃充足也夫心之全也遺身形忘五藏忽然獨往而天下莫能離也奚假魯國將引天下與從之言神全心具則體與物防與物防者天下之所不能達奚但一國而已哉死生之變變之大也彼與變俱故生死不變於彼𨿽天地覆墜斯順之也審乎無假者明性命之固當也不與物遷者任物之自遷也命物之化者以化爲命而無乖迕也守其宗者不離至當之極也異而肝膽楚越者恬苦之性殊則美惡之情背也同而萬物皆一者𨿽所美不同而同有所美各美其所美則萬物一美也各是其所是則天下一是也夫因其所異而異之則天下莫不異而浩然大觀者官天地府萬物知異之不足異故因其所同而同之則天下莫不皆同又知同之不足有故因其所無而無之則是非美惡莫不皆無矣夫是我而非彼美己而惡人自中知以下至於昆虫莫不皆然然此明乎我而不明乎彼者爾若夫通泯合之士因天下以明天下天下無曰我非也卽明天下之無非無曰彼是也卽明天下之無是無是無非混而爲一故能乘變任化迕物而不懾也不知耳目之所宜而遊心乎德之和者宜生於不宜者也無美無惡則無不宜故忘其宜也都忘宜故無不任都任之而不得者未之有也無不得而不和者亦未聞也故放心於天地之間蕩然無不當而擴然無不適也物視其所一而不見其所喪言體夫極數之妙心故能無物而不同無物而不同則死生變化無往而非我矣故生爲我時死爲我順時爲我聚順爲我散聚散𨿽異而我皆我之則生故我耳未始有得死亦我也未始有喪夫死生之變猶以爲一旣觀其一則然無系同彼我以死生爲寤寐以形骸爲逆旅去生如脫屣斷足如遺土吾未見足以纓笰其心也彼爲己以其知者嫌王駘未能忘知而自存也得其心以其心者嫌未能遺心而自得也得其常心物何爲最之者夫得其常心平往者也嫌其不能平往而與物過常故使物就之也夫止水之致鑑者非爲止以求鑑也故王駘之聚眾眾自歸之豈引物使從己哉惟止能止眾止者動而爲之則不能居眾物之止也惟舜獨也正言特受自然之正气者至希也下首則惟爲松栢上首則惟有聖人故凡不正者皆來求正耳若物皆有靑全則無貴於松栢人各自正則無美於大聖而趣之也幸能正生以正眾生者幸自能正耳非爲正以正之也將求名而能自要者非能遺名而無不任也官天地府萬物者防然無不體也直寓六骸者所謂逆旅也象耳目者人用耳目亦用耳目非須耳目也知與變化俱則無往而不防此知之一者也心與死生順則無時而非生此心之未嘗死也擇日而登假者以不失防爲擇耳斯人無擇也任其天行而時動者也故假借之人由此而最之耳其恬漠故全也故曰彼且何肯以物爲事】

呂注【學道者學其所不能學行其所不能行故寓言於王駘也從仲尼遊者知從其所能行而不知從其所不能行則𨿽全魯歸之與王駘猶中分也從其能行者則立有教坐有議其教不得無言其成不得無形也從其不能行者則立不教坐不議虛而往實而歸仲尼王駘相爲表裏而已不以其所能而當君師之任則無用之用與庸亦遠矣孰爲死生而與之變孰爲覆墜而與之遺乎審乎無假知其所得者眞不與物遷則死生覆墜而不變命化物而已不化守其宗本不離也人惟不能自其同者視之則耳目不內通能自其同者視之則耳目不知其所宜故物視其所同不見其所喪也常季謂駘懷內聖之道則爲己而已以其知得其心以其心得其常心物何爲最之而推爲君師邪惟止能止眾止此人所以從之求鑑也夫木莫不受命於地惟松栢獨全人莫不受命於天惟舜也獨正則舜豈不以正生爲幸而正眾生哉今夫士之以勇自名者猶能雄入九軍而況官天地府萬物死生不得與之變者非求名自要之比也彼且擇日而登假其去來容與如此人安得不從而最之】

須溪【遺外也𨿽天地覆墜亦且與之相爲孑立無假無所待也坐視萬物之變獨與先天地者俱所謂宗也生天地者也】

疑獨【以無形司有形曰官天也以無物藏萬物曰府萬物防六骸者寄而無畜象耳目者存而不用一知而不爲物貳心存而不與形偕制命在內而不在外所以能擇日而登假也】

通義【彼爲己言其學非爲人而人乃尊之何也以其知得其心言其反觀而得見其天君也以其心得其常心者言其初以天德良知得見此心時如遊子歸家旣到家乃知是固有之業也此只言其爲己何與於人而人乃尊之如此於此亦見常季之所造矣】

副墨【正如各正性命之正正生卽正性也正性卽守宗也守宗卽保始也夫保始之徵如人養勇一以無懼爲主而不動心故以一士而雄入於九軍況守宗正性之人能保其未始有始之始者其徵也將不能一生死而命物化乎哉官天地府萬物寓六骸象耳目言我與天地萬物同一根宗散則爲萬聚則爲一直寄寓此於六骸之中而以耳目爲象耳人惟執象失心妄起知識故心生於物而死於物今一其知之所知則心固未嘗死也而死生何足以懼之昔劉學道有神人謂之曰君心力精猛必破死生學者知死生事大猛著精采奮然勘破如勇夫有不懼之實便可雄入死生縱橫無礙此出離生死學問莊生等閒於此發出當時西竺之經未至而佛法己在中國孰謂佛者夷狄之一法哉】

筆乘【受命於地至惟舜獨也正文句不齊似有脫略張君房校本作受命於地惟松栢獨也正在冬夏靑靑受命於天惟堯舜獨也正在萬物之首補亡七字因郭注有下首惟松栢上首惟聖人故也今以松栢獨也在舜獨也正爲句亦自文順而義全矣】

申徒嘉兀者也而與鄭子產同師於伯昏無人子產謂申徒嘉曰我先出則子止子先出則我止其明日又與合堂同席而坐子產謂申徒嘉曰我先出則子止子先出則我止今我將出子可以止乎其未邪且子見執政而不違子齊執政乎申屠嘉曰先生之門固有執政焉如此哉子而【悅】子之執政而後人見者也聞之曰鑑明則塵垢不止止則不明也久與賢人處則無過今子之所取大者先生也而猶出言若是不亦過乎子產曰子旣若是矣猶與堯爭善計子之德不足以自反邪申徒嘉曰自狀其過以不當亡者眾不狀其過以不當存者寡知不可柰何而安之若命惟有德者能之遊於羿之彀中中央者中【去聲】地也然而不中者命也人以其全足笑吾不全足者眾矣我怫然而怒而適先生之所則廢然而反不知先生之洗我以善邪吾與夫子遊十九年矣而未嘗知吾兀者也今子與我遊於形骸之內而子索我於形骸之外不亦過乎子產蹴【子六切】然改容更貌曰子無乃稱【彀中言羿箭端之所直乃必中之地也故曰中地子無乃稱言我已知子不必更言也】

郭注【我出子止羞與刖者並行也其明日又質而問之欲使必不並己也子齊執政者常以執政自多故直云子齊執政便謂足以明其不遜也先生之門固有執政焉如此哉言此論德之處非計位也而子之執政而後人者笑其矜在位欲處物先也久與賢人處則無過言其事明師而鄙吝之心猶未去乃眞過也若是形殘也言不自顧省而欲輕蔑在位與有德者並計子之德故不足以補形殘之過多自陳其過狀以已爲不當亡者眾也默然知過自以爲應死者少也羿古之善射者弓矢所及爲彀中夫利害相攻則天下皆羿也自不遺身忘知與物同波者皆遊於羿之彀中耳𨿽張毅之出單豹之處猶未免於中地則中與不中惟在命耳而區區者各有其所遇而不知命之自爾故免乎弓矢之害者自以爲巧欣然多已及至不免則自恨其謬而志傷神辱斯未能達命之情者也夫我之生也非我之所生也則一生之內百年之中其坐起行止動靜趣捨性情知能與凡所有者凡所無者凡所爲者凡所遇者皆非我也理自爾耳而橫生休戚乎其中斯又逆自然而失者也人以其全足笑吾不全足者皆不知命而有斯笑也怫然而怒者見其不知命而怒斯又未知命也廢然而反者見至人之知命遺形故廢向者之怒而復常也不知先生之洗我以善者言不知先生洗我以善道故耶我爲能自反耶斯自忘形而遣累也十九年而未嘗知吾兀者忘形故也形骸外矣其德內也今子與我德遊耳非與我形交而索我外好豈不過哉子無乃稱者己悟則厭其多言也】

管見【申徒安命而忘兀德充於內者無戚於外也子產矜位而鄙兀心狥乎外者不明乎內也不當亡者眾不當存者寡此蓋申徒論足之存亡言人之處兀知己過而安之者少然有幸不幸一歸之於命耳則知申徒之兀出於非罪者也遊羿谷中莫非中地設有不中幸免耳人處世間莫非憂患苟得免患亦幸耳而人因以其幸笑吾之不幸我猶有怒未忘已也廢然而反已亦忘矣不知先生洗我以善邪吾之自悟邪則彼己俱忘物我俱化何喜怒之可動形骸之可索哉】

魯有兀者叔山無趾踵見仲尼仲尼曰子不謹前旣犯患若是矣𨿽今來何及矣無趾曰吾惟不知務而輕用吾身吾是以亡足今吾來也猶有尊足者存吾是以務全之也夫天無不覆地無不載吾以夫子爲天地安知夫子之猶若是也孔子曰丘則陋矣夫子胡不入乎請講以所聞無趾出孔子曰弟子勉之夫無趾兀者也猶務學以復補前行之惡而況全德之人乎無趾語老聃曰孔丘之於至人其未邪彼何賓賓以學子爲彼且蘄以諔【尺叔切】詭幻怪之名聞不知至人之以是爲己桎梏邪老聃曰胡不直使彼以死生爲一條以可不可爲一貫者解其桎梏其可乎無趾曰天刑之安可解

郭注【踵頻也人之生也理自生矣直莫之爲而任其自生斯重其身而知務者也若乃忘其自生謹而矜之斯輕用其身而不知務也故五藏相攻於內而手足殘傷於外也猶有尊足者存言刖一足未足以虧其德明夫形骸者逆旅也去其矜謹任其自生斯務全也夫天不爲覆故能常覆地不爲載故能常載使天地而爲覆載則有時而息矣使舟能沈而爲人浮則有時而沒矣故物爲焉則未足以終其生也安知夫子之猶若是者責其不謹不及天地也無趾出聞所聞而出全其無爲也彼何賓賓以學子爲者怪其方復學於老聃也夫無心者人學亦學然古之學者爲己今之學者爲人其也遂至乎爲人之所爲矣夫師人以自得者率其常然者也捨己效人而逐物於外者求乎非常之名者也夫非常之名乃常之所生也故學者非爲幻怪也幻怪之生必由於學禮者非爲華薄也而華薄之興必由於禮斯必然之理至人之所無柰何故以爲己之桎梏也胡不直使彼以死生爲一條以可不可爲一貫者解其桎梏欲以直理防之冀其無迹也天刑之安可解者仲尼非不防也顧自然之理行則影從言則向隨夫順物則名迹斯立而順物者非爲名也非爲名則至矣而終不免乎名則孰能解之哉故名者影向也影向者形聲之桎梏也明斯理也則名迹可遺而性命可全矣】副墨【叔山無趾知有尊足者存故求以全之尊足者全則視棄其足猶棄土耳夫子卻他務學以補前行之惡不知此一等人全不在善惡上起念頭非束於教者所易知也故無趾與老聃私議之曰夫子於至人其未耶何賓賓恭敬以學於子爲也彼且汲汲焉求以善名聞於世而不知至人方以是爲己之桎梏蓋至人無已聖人無名如手足本無桎梏其有桎梏者自爲異見以之耳欲解其桎梏必反其異見而還之於一以死生爲一條以可不可爲一貫然後可耳以死生爲一條者未始有生孰名爲死以可不可爲一貫者本來無是何者爲非如是則善惡皆爲幻法分別悉是詭名爲人解粘去莫要於此但天刑之人懸而不解耳天刑如言天罰之使然甚絕之之詞也】

魯哀公問於仲尼曰衛有惡人焉曰哀駘它【沱】丈夫與之處者思而不能去也婦人見之請於父母曰與人爲妻寧爲夫子妾者十數而未止也未嘗有聞其唱者也常和而已矣無君人之位以濟乎人之死無聚祿以望人之腹又以惡駭天下和而不唱知不出乎四域且而雌雄合乎前是必有異乎人者也寡人召而觀之果以惡駭天下與寡人處不至以月數而寡人有意乎其爲人也不至乎期年而寡人信之國無宰而寡人傳國焉悶【門】然而後應汜【泛】而若辭寡人醜乎卒授之國無幾何也去寡人而行寡人卹焉若有亡也若無與樂是國也是何人者也仲尼曰丘也嘗使於楚矣適見防子食【嗣】於其死母者少焉防【舜】若皆棄之而走不見已焉爾不得焉爾所愛其母者非愛其形也愛使其形者也戰而死者其人之葬也不以翣【色洽切】資刖者之屨無爲愛之皆無其本矣爲天子之諸禦不爪翦不穿耳取妻者止於外不得復使形全猶足以爲爾而況全德之人乎今哀駘它未言而信無功而親使人授已國惟恐其不受也是必才全而德不形者也哀公曰何謂才全仲尼曰死生存亡窮達貧富賢與不肖毀譽【余】饑渴寒暑是事之變命之行也日夜相代乎前而知不能規乎其始者也故不足以滑【骨】和不可入於靈府使之和豫通而不失於兌使日夜無郤【隙】而與物爲春是接而生時於心者也是之謂才全何謂德不形曰平者水停之盛也其可以爲法也內保之而外不蕩也德者成和之修也德不形者物不能離也哀公異日以告閔子曰始也吾以南面而君天下執民之紀而憂其死吾自以爲至通矣今吾聞至人之言恐吾無其實輕用吾身而忘吾國吾與孔丘非君臣也德友而已矣【李云哀駘醜貌它其名】郭注【惡醜也無君人之位以濟乎人之死者明物不由權勢而往也無聚祿望人之腹者明非求食而往也又以惡駭天下者明不以形美故往也和而不唱者非招而致之也知不出乎四域者不役思於分外也雌雄合乎前者才全者與物無害故人獸不亂羣入鳥不亂行而爲萬物之靈也悶然而後應者寵辱不足以驚其神也汜而若辭者人辭亦辭也防子食於其死母者食乳也夫生者以才德爲死而才德去矣故生者以失而走也故含德之厚比於赤子無往而不爲之赤子也則天下莫之害斯得而明已故也情苟焉則𨿽形不與同而物無害心情苟亡則𨿽形同母子而不足以固其志矣使其形者才德是也翣者武所資也戰死則無武翼將安施所愛屨者爲足故耳刖者之屨何爲愛之無其本者翣屨以足武爲本也不翦不穿全其形也不得復使恐傷其形也采擇嬪禦及燕爾新婚本以形好爲意者也故形之全也無以降至尊之情回貞女之操也德全而物愛之宜矣死生存亡以至饑渴寒暑其理故當不可逃也故人之生也非誤生也生之所有非妄有也天地𨿽大萬物𨿽多然吾之所遇適在於是則𨿽天地神明國家聖賢絕力至知而弗能達也故凡所不遇弗能遇也其所遇弗能不遇也其所弗爲弗能爲也其所爲弗能不爲也付之而自當矣命行事變不捨晝夜推之不去畱之不停故才全者隨所遇而任之也夫始非知之所規而故非情之所畱是以知命之必行事之必變者豈於終規始在新戀故哉𨿽有至知而弗能規也逝者之往吾柰之何哉苟知性命之固當則𨿽死生窮達千變萬化淡然自若而和理在身矣故曰不足滑和靈府者精神之宅也至足者不以憂患驚神故曰不可入於靈府和性不滑靈府間豫則𨿽渉乎至變不失其兌然也故曰和豫通而不失於兌日夜無郤者泯然常任之也與物爲春者羣生之所賴也接而生時於心者順四時而俱化也天下之平莫盛於停水無情至平故天下取正焉故曰平者水停之盛也其可以爲法也內保之而外不蕩者內保其明外無情爲鑑洞照與物無私故能全其平而行其法也事得以成物得以和謂之德也無事不成無物不和此德之不形也是以天下樂推而不厭】

循本【禮記三年之喪與新有昏者期不使故曰娶妻者止於外不得復使日夜無郤言死生貧富𨿽日夜相代乎前吾使之無罅隙可入視之如一而混然與物爲春如年有四時不見其夏秋冬但見其爲春耳此見日與物接而生時於吾心者也因春字故下生時字言時不生於陰陽之气而生於吾心也】

管見【雌雄之義或以爲禽獸者本於列子雌雄在前孳尾成羣之竊考經意丈夫與之處思而不能去與婦人願爲妾之語則雌雄合乎前言丈夫婦人歸之者眾也戰而死者不以翣範無隱從翣絕句翣者飾武之具形似方扇以木爲之衣以白布畫以雲气夾車兩邊所以自衛也考禮記檀弓篇周人置翣明堂位云周之璧翣鄭氏注天子八翣皆戴璧垂羽諸侯六翣皆戴圭大夫四翣士二翣皆戴緌據此則古者喪禮通用翣非特爲飾武設竊原南華本意謂先聖制禮使人養生送死而無憾周以棺衾飾以栁翣貴賤隆殺各當其宜所以愼終也苦戰而死則非正命故其葬也不以翣形且不得全歸何望儀物之備哉亦猶刖者之不愛其屨也此章從上文防子食於死母起諭至此又疊諭以結之不過形容德充於內者無假於外德餒於中者外飾無益也】

筆乘【望如月望之望圓足飽滿之義和而不倡不見其能首事也知不出乎四域不見其有達略也祿位才貌舉皆無之而致雌雄交歸焉非使物保而物自保之也是何人也疑其所以動人者何在防子之諭言形不足愛而使其形者可愛也母愛以使其形者爲本戰以武爲本行以足爲本哀駘它所以存而見任去而見思者有本故耳才卽孟子降才之才才未全者率喜於自才全則德內足矣奚形之有死生存亡窮達貧富賢與不肖毀譽饑渴寒暑𨿽其變若彼然求其所以爲之者而不得故謂之命也苟知其始所以爲之者則獨何能無槪然今其變𨿽日夜遞遷了無停息而其所始卽智者莫能求之所謂未始有始者也知其未始有始而又何至滑吾之太和於吾之靈府也耶兌如老子塞其兌之兌和豫通而不失於兌與物爲春而日夜無隙卽所謂不形者也如此𨿽日接萬變皆動而不失其時矣水停而平則萬物準之平則內能自保停則外不揺蕩水之平猶德之和也是和也修之已而成故曰成和之修物不能離又解不形之意卽一而不分死生無變之謂也】

闉跂支離無脤【稅】衛靈公靈公悅之而視全人其脰【豆】肩肩甕防【盎】大癭齊桓公桓公之而視全人其脰肩肩故德有所長而形有所忘人不忘其所忘而忘其所不忘此謂誠忘故聖人有所遊而知【智】爲孽約爲膠德爲接工爲商聖人不謀惡用知不斲惡用膠無喪惡用德不貨惡用商四者天鬻也天鬻也者天食【嗣】也旣受食於天又惡用人有人之形無人之情有人之形故羣於人無人之情故是非不得於身乎小哉所以屬於人也謷【敖】乎大哉獨成其天惠子謂莊子曰人故無情乎莊子曰然惠子曰人而無情何以謂之人莊子曰道與之貌天與之形惡得不謂之人惠子曰旣謂之人惡得無情莊子曰是非吾所謂情也吾所謂無情者言人之不以好惡內傷其身常因自然而不益生也惠子曰不益生何以有其身莊子曰道與之貌天與之形無以好惡內傷其身今子外乎子之神勞乎子之精倚而吟據槁梧而暝【眠】天選子之形子以堅白鳴【闉跂者跂而守城門也支離形不全之貌無脤無腳根故但跂而行也一云無脹無唇也甕防大癭項癅者也】郭注【闉跂支離無脤兩言偏情一往則醜者更好而好者更醜也德有所長而形有所忘者其德長於順物忘其醜長於逆物忘其好也生則愛之死則棄之故德者世之所不忘也形者理之所不存也故夫忘形者非忘也不忘形而忘德者乃城忘也聖人遊於自得之場放之而無不至者才德全也知爲孽約爲膠德爲接工爲商此四者自然相生其理已具故聖人無所用其已也天鬻也者天食也言自然而稟之也旣稟之自然其理己足則𨿽沈思以免難或明戒以避禍物無妄然皆天地之防至理之趣必自思之非我思也必自不思非我不思也或思而免之或思而不免或不思而免之或不思而不免凡此皆非我也又奚爲哉任之而自至也有人之形者視其形猊若人也無人之情者掘若槁木之枝也羣於人者聚羣分自然之道也是非不得於身者無情故浩然無不任無不任者有情之所未能也故形貌若人而獨成其天也道與之貌天與之形者言人之生也非情之所生也生之所知豈情之所知哉故有情於爲離曠而弗能也然離曠以無情而聰明矣有情於爲賢聖而弗能也然賢聖以無情而賢聖矣豈直賢聖絕遠而離曠難慕哉𨿽下愚聾瞽及雞鳴犬吠苟有情於爲之亦終不能也不問遠之與近𨿽去己一分孔顏之際終莫之得也是以觀之萬物反取諸身耳目不能以易任成功手足不能以代司致業故嬰兒之始生也不以目求乳不以耳向明不以足操物不以手求行豈百骸無定司形貌無素主而專由情以制之哉旣謂之人惡得無情者未解形貌之非情也是非吾所謂情者以是非爲情則無是無非無好無惡者𨿽有形貌直是人耳情將安寄無情者之人不以好惡傷其身言任當而直前者非情也常因自然而不益生者止於當也不益生何以有其身者未明生之自生理之自足也莊子又謂生理已自足於形貌之中但任之則身存好惡之情非所以益生祗足以傷身以其生之有分也夫神不休於性分之內則外矣精不止於自生之極則勞矣故行則倚樹而吟坐則據梧而睡言有情者之自困也天選子形以堅白鳴言凡子所爲外神勞精倚樹據梧且吟且睡此世之所謂情也而雲天選明夫情者非情之所生而況他哉故𨿽萬物萬形云爲趣捨皆在無情中來又何用情於其間哉】

呂注【無脤大癭以德長而見美於二君形有所忘也人不知存其神是所忘役於視聽思慮是所不忘不忘其所忘而忘其所不忘此謂誠忘非特形有所忘而已誠忘則聖人之所遊物不得遁而皆存者也若然者以知爲孽孽非本也以約爲膠所以約散也以德爲接所以續異體以工爲商非所以爲器也聖人不謀惡用知不斲惡用膠無喪惡用得不貨惡用商四者天鬻也故無待於外有人之形無人之情以其所遊在誠忘故也羣於人則遊乎世俗是非不得於身則體乎天均得其小者屬於人大者屬於天也貌則動作威儀無非道形則六骸九竅天而生所以爲人者足矣奚爲疑其不可以無情乎惠子直謂無情若木石不可以爲人莊子謂吾所謂情是非不得於身也吾所謂無情不以好惡內傷其身也若是則足以有其身何必益生哉惠子不知卽動而靜乃據梧以求靜惟不知此卽是不得其所爲使形爲天之所選而以堅白鳴也】

碧虛【聖人遊於忘形忘德之外𨿽日用德而不自矜故膠孽等事無由萌兆不謀利害何用知不斲情性何用膠無喪於物何用德不殖貨財何用商己上四事皆天然而養者也蛣蛻轉丸蜘蛛結网不謀之知也雲龍風虎松栢女蘿不斲之膠也禽獸林藪魚鱉江湖無喪之德也物物自利各各營生不貨之商也此乃天之所養故曰天食有形無情望之似木雞矣一尺之面容貌不同者道與之也六尺之體空窾無殊者天與之也皆非情之所有天任子之形者豈有情哉喑醷而自生耳今子有人之形與眾無別而彊以堅白同異之辯鳴噪於眾人之前而自謂賢者猶躍冶之金何得不怪哉】

循本【其脰肩肩脰項也肩肩細長之貌言悅無脤而視全人反覺其項細長醜不足觀也周禮梓人云數目顅脰注長脰貌蓋肩與顅同槁梧卽今所謂枯桐也桐不一惟枯桐中琴瑟故名琴瑟爲槁梧】副墨【三子醜惡能使齊衛之君悅之而視全人之不如蓋愛其德自忘其形也用是知形有所短德有所長所短者能使人忘之而在己若忘則必有惡駭之嫌所長者能使人不忘而在己若不忘則必有矜伐之病能不忘其所忘而忘其所不忘是誠忘也因就忘之一字翻出自己學問而以聖人証之聖人者誠忘其所不忘者也其心有所遊也以知識爲孽子而不親以誓約爲膠固而不用以德惠爲應接而不貴以技能爲行貨而不居何也聖人何思何慮惡用知未雕未斲惡用膠本無所失也惡有於德深藏不售也惡用夫商蓋有用人也無所用則遊以天矣故謂之天鬻天鬻則聖人食於天矣而惡用人爲故具人之形其形𨿽小而無是非之情其天則大也道與之貌天與之形者形色象貌自未始有始中來皆道與之道與之卽天與之也惠子曰旣謂之人惡得無情是欲其如槁木死灰而後爲無情也故莊子曰非吾所謂無情也謂不以好惡內傷其身常因其生之自然而不益之之謂也老子曰益生曰祥莊文本此惠子猶不寤而曰不益生何以有身不知生不必益也道與之貌天與之形生理本足於本足中不能因其自然橫起好惡逐妄迷眞非徒無益而又害之今子之精神非道與之天與之乎乃外其精勞其神倚樹據梧而吟而眠是天選子形本無不足卻乃不能因之徒以堅白之嘵嘵然立是非同異於天下祗爲情之所累而已觀惠子與莊子所論於个事全未分曉不知莊子何以與之爲友】

管見總論【物得以生之謂德乃天賦粹矣所以成形尊生由是而充之性與天道可得而聞也夫德本乎天而充之在人可不自愛重乎物之符契特應感小節以印德充之驗其成功大業則有相天地贊化育者焉故王駘足以起敬於夫子將欲引天下而從之則其修爲必有大過人者且不教不議而學者虛往實歸自非以心契心而死生無變命物守宗而化由己出其能至是乎視所一遺所喪以見得道者忘形惟止能止眾止明夫以虛而來鑑凡此皆所以充之之道也德充而爲物所歸猶松栢之於眾木堯舜之於百姓豈特以正生爲幸幸在能正眾生而一已之死生禍福非所芥故擇日登假去畱在我何肯以物爲事哉申徒無取兀之過而招兀視兀猶全也子產以執政之貴而傲兀𨿽貴猶賤也無趾而尊足所存有重於足者天刑之不可解則一安之命而與全人無異矣哀駘它之雌雄合乎前使哀公忘其惡而願授國此非愛其形愛使其形者也故泰和內運疵癘外消德與日新道通神化事成而不以功自處無往而不爲物所歸矣哀公以仲尼爲德友德尊而位可忘也靈公視無脤爲全人德尊而形可忘也聖人所遊與物無際謷乎大哉獨成其天是能忘人之所不忘而粹美所歸有不得而辭者惠子厚於才而薄於德遂問好惡之情答以性命之情所以深收其失使道貌天形不傷於好惡有形無情常因乎自然至是則德充物符彼已兩盡是非好惡化於忘言何在乎外神勞精而以堅白鳴哉取殘兀厲惡之人以摽論本蓋所以爲尙形骸外德性者之戒云】

大宗師第六【郭注𨿽天地之大萬物之富其所宗而師者無心也】

知天之所爲知人之所爲者至矣知天之所爲者天而生也知人之所爲者以其知之所知以養其知之所不知終其天年而不中道夭者是知之盛也𨿽然有患夫知有所待而後當其所待者特未定也庸詎知吾所謂天之非人乎所謂人之非天乎且有眞人而後有眞知何謂眞人古之眞人不逆寡不雄成不謨士若然者過而弗悔當而不自得也若然者登高不栗入水不濡入火不是知之能登假【格】於道也若此

郭注【知天人之所爲者皆自然也則內放其身而外防於物與眾同任之而無不至也天者自然之謂也夫爲爲者不能爲而爲自爲耳爲知者不能知而知自知耳自知耳不知也不知也則知出於不知矣自爲耳不爲也不爲也則爲出於不爲矣爲出於不爲故以不爲爲主知出於不知故以不知爲宗是故眞人遺知而知不爲而爲自然而生坐忘而得故知稱絕而爲名去也人之生也形𨿽七尺而五常必具故𨿽區區之身乃舉天地以奉之故天地萬物凡所有者不可一日而相無也一物不具則生者無由得生一理不至則天年無緣得終然身之所有者知或不知也理之所存者爲或不爲也故知之所知者寡而身之所有者眾爲之所爲者少而理之所存者博在上者莫能器之而求其備焉人之所知不必同而所爲不敢異異則僞成而眞喪矣或好知不倦以困其百體所好不過一枝而舉根俱獘斯以其所知而害其所不知也若夫知之盛者知人之所爲有分故任而不彊也知人之所知有極故用而不蕩也故所知不以無涯自困則一體之中知與不知暗相與防而俱全矣斯以其所知養其所不知也有患者言知𨿽盛未若遺知任天之無患也夫知者未能無可無不可故必有待也若乃任天而生則遇物而當矣所待未定言有待則無定也吾生有涯天也必欲益之人也然此人之所謂耳物無非天也天也者自然也人皆自然則治亂成敗遇與不遇非人爲也皆自然耳有眞人而後天下之知皆得其眞而不可亂也不逆寡則所順者眾不雄成則不恃其成而處物先不謨士則縱心直前而羣士自合非謀謨以致之直自全當而無過耳非以得失經心也若然者理固自全非畏死也故眞人陸行而非避濡也遠火而非逃熱也無過而非措當也故𨿽不以熱爲熱而未嘗赴火不以濡爲濡未嘗蹈水不以死爲死未嘗喪生故夫生者豈生之而生哉成者豈成之而成哉故任之而無不至者眞人也豈有槪意於所遇哉言夫知之登至於道者若此之遠也】

呂注【知天之所爲則知吾之所自生者天也莫之爲而人無與爲知之所不能知也知之所能知者人之所爲則以其所知養其所不知言以知養生非以生隨知所以能盡年而不中夫也世所謂知之盛者無過於此然不免有患蓋所謂知天知人必待知而後當知非道之眞而待以爲當所待固未定也則安知吾向之所謂天者非人乎所謂人者非天乎惟眞人有眞知則以不知知之而無所待也天下是非不一則從眾而已從眾則不免於逆寡也地道無成而代有終剛則不免於雄成也詢謀僉同則不免於謨士也此皆聖人應世之迹而非其眞眞人者體純素而無我則𨿽過也不得不過何悔之有𨿽當也不得不當何自得之有若然則登高我所爲也將誰栗水火亦我所爲也將誰濡且熱知固非道而眞人眞知能登假於道也若此】新傳【天人皆道而盡道者能知天人之所爲知天人之所爲者以不知知之也以不知知天則達於無爲之妙理以不知知人則盡於有爲之極致此卽老子無欲觀妙有欲觀徼之也至此不可謂非知之盛矣而猶有患者知天人之二不知其一也達觀者知天人大同渾然無別則所謂同出而異名同謂之矣故曰庸詎知天之非人乎人之非天乎有眞人而後有眞知眞知者不知也乃能持其順以待少守其雌而若缺不謀不致而士自來合故曰不逆寡不雄成不謨士眞人如此安有於過歟一或有過則不以得失介於心不介於心則無心於物也無心於物則與物不迕而物亦不傷之矣此非眞人之有異乎人蓋由以眞知而入道故也故曰知之登假於道也若此】

管見【寡謂貧約之時成謂盛大之時處約當以順逆則害生處盛當以謙雄則禍至�士以事釋之義長卽云不思慮不豫謀是也若然者應酬接物之間過於事情蓋適然耳何悔之有當於事情亦適然耳何自得之有譬夫飄瓦虛舟無心迕物故物亦不忌之以是而登高何者爲栗以是而入水火何者爲濡與熱哉因知而升至於道猶若此況忘知而頓悟者乎】

古之眞人其寢不夢其覺【教】無憂其食不甘其息深深眞人之息以踵眾人之息以喉屈服者其嗌【厄】言若哇其嗜欲深者其天機淺古之眞人不知悅生不知惡死其出不防【欣】其入不距翛【蕭】然而往翛然而來而已矣不忘其所始不求其所終受而喜之忘而復之是之謂不以心捐道不以人助天是之謂眞人

郭注【寢不夢無意想也覺無憂遇卽安也食不甘理當食耳眞人之息以踵乃在根本中來嗌言若哇气不平暢也深根寧極然後反一無欲故嗜欲深者天機淺也不知悅生惡死者與化爲體不防不距者泰然而任之也翛然往來者寄之至理故往來而不難也終始變化皆忘之矣豈直逆忘其生而猶復探求死意邪受而喜者不問所受者何物遇之而無不適也忘而復者復之不由於識乃至也夫人生而靜天之性也感物而動性之欲也物之感人無窮人之逐物無節則天理滅矣眞人知用心則背道助天則傷生故不爲也】呂注【無思慮則寢不夢無嗜欲則食不甘然後其息深深而以踵矣踵者气之元息之所自起身以足爲踵息以所自起爲踵皆以其至下言之深之又深則至於無息矣眾人失守而屈服者其嗌言若哇求息以踵可得乎其天機淺物觸則發也其息以踵則去物遠矣知生而悅死而惡出而折入而距以葉其所謂翛然者則是以心捐道愛生而求其生之所始畏死而求其死之所終不能喜而受之忘而復之昧於自然而益生焉是以人助天也】

疑獨【心無思者魂閒而不遊乎物其寢所以無夢形無爲者神閒而不役於物其覺所以無憂味無味者味味而不味於味其食所以不甘】

循本【息之深者如藏於足息之淺者如出於喉其實气海爲息之根天機者天然之气機卽息也嗜欲深則息淺矣如屈服者嗜欲深也嗌言若哇者天機淺也】

筆乘【出世爲出卽生也來也始與受也返造化爲入卽死也往也終與復也知其始之未始有始也則不忘其所始矣知其終之未始有終也則不求其所終矣如此則可以出入造化遊戲死生而奚悅與惡之有心捐道者心一有所變卽捐道矣道無生死而人有二心非棄道而何人助天者卽老子狹其所居厭其所生求益於有生之外者也而眞人不然則知怖死生求出離猶爲第二義也】

若然者其心志其容寂其顙頯【去軌反】淒然似秋暖【喧】然似春喜怒通四時與物有宜而莫知其極故聖人之用兵也亡國而不失人心利澤施乎萬世不爲愛人故樂【洛】通物非聖人也有親非仁也天時非賢也利害不通非君子也行名失已非士也亡身不眞非役人也若狐不偕務光伯夷叔齊箕子胥余紀他【沱】申徒狄是役人之役適人之適而不自適其適者也【循本狐不偕古賢人務光黃帝時人耳長七寸胥余尸子云箕子名或云比干申徒狄殷人荀子載其負石沈河】

郭注【所居而安爲志寂者𨿽行而無傷於靜也頯大朴之貌似秋殺物非爲威也似春生物非爲仁也喜怒通四時言體道合變者與寒暑同其溫嚴而未嘗有心也然有溫嚴之貌生殺之節故寄名於喜怒耳與物宜者言無心於物故不奪物宜無物不宜故莫知其極也其用兵也因人心之所欲亡而亡之故不失人心也夫白日登天六合俱照非愛人而照之也故聖人之在天下暖然若陽春之自和故蒙澤者不謝淒乎若秋霜之自降故凋落者不怨夫聖人無樂也直莫之塞而物自通耳無親也任理而物自存耳天時者未若忘時而自合之賢也不能一是非之塗而就利違害則傷德累當矣善爲士者遺名而自得故名當其實而福應其身自失其性而矯以從物受役多矣安能役人若狐不偕務光之徒斯皆捨已狗人殉彼傷我者也】呂注【其心志者志於道也容寂則神凝不動顙頯則反朴無態淒然似秋非有所惡暖然似春非有所愛喜怒通四時則同乎天和所以與物宜也亡國而不失人心吾無心於惡之也澤萬世不爲愛吾無心幹愛之也其於物也因其自通其於仁也天下兼忘其於時也行藏在我困而不失其所守者君子所守異乎凡民者士也忘高深遺死生者役人也故自聖人仁賢以至役人𨿽尊卑貴賤之不同要皆有所謂眞然後足以充其名若狐不偕務光之徒皆役人之役而不自適其適者也惟無所爲而爲之乃所以自適其適也】筆乘【志字趙氏正爲忘字與容寂義協其論似當吉甫解役人蓋本胥靡登高不懼遺死生也意則妙矣然以下文役人之役語觀之尢覺子爲核】

古之眞人其狀義而不朋若不足而不承與乎其觚而不堅也張乎其虛而不華也邴邴乎其似喜乎崔乎其不得已乎滀乎進我色也與乎止我德也厲乎其似世乎謷【敖】乎其未可制也連乎其似好閉也悗【免】乎忘其言也以刑爲體以禮爲翼以知爲時以德爲循以刑爲體者綽乎其殺也以禮爲翼者所以行於世也以知爲時者不得已於事也以德爲循者言其與有足者至於丘也而人眞以爲勤行者也

郭注【義而不朋與物同宜而非朋黨也沖虛無餘若不足也下之而無不上若不足而不承也觚而不堅常遊於獨而非固守也盧而不華曠然無懷乃至於實也邴邴似喜至人無喜暢然和適故似喜也崔乎不得已者動靜行止常居自然之極也滀乎進者不以物傷己也與乎止者無所趨也厲乎似世者至人無厲與世同行故若厲也謷乎未可制者高放而自得也連乎似好閉者綿邈深遠莫見其門也悗乎忘言者不識不知而天機自發也刑者治之體而非我爲禮者世之自行而非我制知者時之動而非我唱德者彼所循而非我作以刑爲體者任治之自殺𨿽殺而寬也以禮爲翼者順時之所行故無不行也夫高下相受不可逆之流也小大相羣不得已之勢也曠然無情羣知之府也承百流之會居師人之極者奚爲哉任時世之知委必然之事付之天下而已丘者所以本也以性言之則性之本也夫物各有足足於本也付羣德之自循斯與有足者至於本也本至而理盡矣凡此皆自彼而成成之不在已則𨿽處萬機之極而常閒暇自適忽然不覺事之經身悗然不識言之在口而人之大迷眞謂至人之爲勤行者也】

詳道【其狀義而不朋不可得而親疏若不足而不承不可得而貴賤觚而不堅行𨿽不圓而非固守虛而不華文𨿽弗實而非滅質邴乎其似喜暢然自適也崔乎不得已迫而後應也滀乎進我色嗇精於內發神於外也與乎止我德利用於外不蕩於內也厲乎謷乎連乎三者至爲去爲也悗乎其言至言去言也眞人之道至於去爲去言者以刑禮知德爲本而已矣經中多以山諭道丘諭德藐姑射之山隱弅之丘與具茨之山昆侖之邱是也眞人之道用之不勤而人眞以爲勤行者是睹萬物之眾而疑天地雕斷之勞也】

故其好之也一其弗好之也一其一也一其不一也一其一與天爲徒其不一與人爲徒天與人不相勝也是之謂眞人死生命也其有夜旦之常天也人之有所不得與皆物之情也彼特以天爲父而身猶愛之而況其卓乎人特以有君爲愈乎已而身猶死之而況其眞乎泉涸魚相與處於陸相呴【吁】以濕相�【儒】以沬不如相忘於江湖與其譽【余】堯而非桀也不如兩忘而化其道郭注【常無心而順彼故好與不好所善所惡與彼無二也其一也天徒也其不一也人徒也夫眞人同天人均彼我不以其一異乎不一無有不一者天也彼彼而我我者人也眞人同天人齊萬致萬致不相非天人不相勝故曠然無不一防然無不任而同彼我也其有夜旦之常天之道也故知死生者命之極非妄然也若夜旦耳奚所系哉眞人在晝得晝在夜得夜以死生爲晝夜豈有所不得乎人之有所不得而憂虞在懷皆物情耳非理也卓者獨化之謂也夫相因之功莫若獨化之至也人之所因者天也天之所生者獨化也人皆以天爲父故晝夜寒暑猶安之而不敢惡況卓爾獨化至於防之竟又安得而不任之哉眞者不假於物而自然也夫自然之不可違豈直君命而已哉故證以涸魚之諭與其不足而相愛豈若有餘而相忘夫非譽皆生於不足至足者忘善惡遺死生與變化爲一曠然無不適矣又安知堯桀之所在邪】

呂注【夫物視其所一而不見其所異故其好之者美與善也而美善出於此不好之者惡與不善而惡與不善亦出於此則好與不好一也一猶水之湛然者其不一猶水之波流亦水而已知此則非獨止而後止也然有一有不一者其一與天爲徒退藏於密也其不一與人爲徒吉凶與民同患也莫之致而致者命莫之爲而爲者天則人之有所不得與此物之情也吾何爲哀樂於其間哉以天爲吾之所自生身猶愛之況生之所自生其爲父也卓矣獨不愛之乎苟爲知其卓者而愛之則生無足忻明矣人特以有君爲愈乎已身猶死之而況其眞乎苟知其其者而聽之則死無足懼明矣性命之源涸處乎人僞之陸而呴濡以仁義之濕沬不若相忘於道術之江湖而不知死生聚散也蓋悅生惡死者情無死無生者道譽堯非桀亦情而已知兩忘非譽而化其道則所以忘死生者未始不同也】

新傳【眞人無心其好惡所以一也眞人抱二不一所以同也無心而一則任自然故曰與天爲徒也抱一而同則或使然故曰與人爲徒也毀譽者世情之變聖人𨿽爲之應而心實無有若夫遺世情而特以兼忘爲是則何以與人爲徒哉此莊子之所非而世之愚儒反以非莊子也】

副墨【到此方發出所以不悅生惡死之故好卽悅也不好卽惡也所以不悅不惡者知其一故也一卽天也知其一則不以人助天不以心捐道所謂必有眞人而後有眞知者知此而已情實也死生有命如天有夜旦之常非人力可得而與此物之實理所謂卓與眞者也人之不能離此道猶魚之不能離水苟離於此則一者不一而是非毀譽棼然以生矣孰若兩忘而化於道者之爲得乎此便是其一者一其不一者一不惟是非毀譽當付之兩忘至於死生大變亦兩忘之而毫不以人力與焉蓋死生𨿽不一而其一者未嘗不一也】夫大塊載我以形勞我以生佚我以老息我以死故善吾生者乃所以善吾死也夫藏舟於壑藏山於澤謂之固矣然而夜半有力者負之而走昧者不知也藏小大有宜猶有所遁若夫藏天下於天下而不得所遁是恆物之大情也特犯人之形而猶喜之若人之形者萬化而未始有極也其爲樂可勝計邪故聖人將遊於物之所不得遁而皆存善夭善老善始善終人猶效之又況萬物之所系而一化之所待乎

郭注【夫形生老死皆我也故形爲我載生爲我勞老爲我佚死爲我息四者𨿽變未始非我我奚惜哉死與生皆命也無善則已有善則生不獨善也故若以吾生爲善乎則吾死亦善也方言生死變化之不可逃故先舉無逃之極然後明之以必變之符將任化而無系也夫無力之力莫大於變化者也故乃揭天地以趨新負山嶽以捨故故不暫停忽已渉新則天地萬物無時而不移也世皆新矣而自以爲故舟山日易而視之若前今交一臂而失之在防中去矣故向者之我非復今我也我與今俱往豈常守故哉而世莫之覺謂今之所遇可系而在豈不昧哉不知與化爲體而思藏之使不化則𨿽至深至固各得其所宜而無以禁其日變也故夫藏而有之者不能止其遁也無藏而任化者變不能變也無所藏而都任之則與物無不冥與化無不一故無內外無死生體天地合變化索所遁而不得矣此乃常物之大情非一曲之小意也人形乃是萬化之一遇耳無極之中所遇者皆若人也豈特人形可喜而餘物無樂邪本非人而化爲人化爲人失於故矣失故而喜喜所遇也變化無窮何所不遇所遇而樂樂豈有極乎夫聖人遊於變化之途放於日新之流萬物萬化亦與之萬化化者無極亦與之無極誰得遁之哉夫於生爲亡而於死爲存於死爲存則何時而非存哉夫自均於百年之內不善少而否老未能體變化齊死生也然其平粹猶足以師人也況同萬物而與化爲體其爲天下之所宗也不亦宜乎】

呂注【大塊之於我固無情也苟爲善吾生則善吾死必矣吾何悅惡哉物無大小心存則存心亡則亡苟爲非道未有存而不去者故藏舟藏山於壑澤可謂固矣吾心一遺則忽然失之夜半極之時有物於此從而藏之極之處非有力者能若是乎夫藏小大得宜而猶有所遁以有涯之生藏無窮之宇宙而欲其無遁豈常物之情哉天下者萬物之所一得所一而藏於所一則彼有力者𨿽欲負之而走將安之哉非眞知不足以與此】

肇論【莊生之所以藏舟仲尼之所以逝川斯皆感往者之難畱也何者人則謂少壯同體百齡一質徒知年往不覺形隨是以梵志出家白首而歸鄰人見之曰昔人尙存乎梵志曰吾猶昔人非昔人也鄰人皆愕然非其言也所謂有力者負之而趨昧者不覺其斯之謂歟】

江遹【物與化爲體體隨化而百年之中大化有四復於其間時變歲遷日改月化𨿽一息之頃呿吟前後新故不同譬彼風之擊水前波非後波燈之在缸後焰非前焰俛仰之間已形萬變昧者潛移於造化但睹已形之陳迹不知造化之默運於物之成而樂其成不知虧之之理已伏矣於物之虧而嘆其虧不知成之之理已進矣楊子大言月闕其東不知開明於西蓋言大化之密移虧成之疊進也求之於身百年之役顏色智態皮膚爪發無日不異亦已明甚柰何其不自悟邪此莊生論藏舟孔子嘆逝川之義也】

管見【藏舟藏山諭人處造化中欲逃造化之遷變不可得也凡天下之物有藏必有遁遁則不存矣惟其無所藏故物不得遁而皆存物不得遁而皆存之處無何有之鄕廣莫之野是也得是而遊焉任其無心之遇曠然達觀無往不存此藏天下於天下之道也𨿽出機入機生化萬變見其日新耳物安所逃哉世人執於私見往往認物以爲已有謂舟山爲不遁之物壑澤爲可藏之地形質有不化之方不悟夫冥樞潛還寸晷不停物與地者與形俱化而不自知也然則欲超遁化將有道乎曰無藏無執心與天遊欲求見在猶不可得又惡知所謂遁化哉】

夫道有情有信無爲無形可傳而不可受可得而不可見自本自根未有天地自古以固存神鬼神帝生天生地在太極之先而不爲高在六極之下而不爲深先天地生而不爲久長於上古而不爲老【喜】韋氏得之以挈天地伏戲【羲】得之以襲气母維鬥得之終古不忒日月得之終古不息堪壞【丕】得之以襲昆侖馮【憑】夷得之以遊大川肩吾得之以處大山黃帝得之以登雲天顓頊得之以處宮禺彊得之立乎北極西王母得之坐乎少廣莫知其始莫知其終彭祖得之上及有虞下及五伯得之以相武丁奄有天下乘東維箕尾而比於列星

郭注【有無情之情故無爲也有常無之信故無形也古今而宅之莫能受而有之咸得自容而莫見其狀未有天地自古固存明無不待有而無也無也豈能生神哉不神鬼帝而鬼帝自神斯乃不神之神也不生天地而天地自生斯乃不生之生也故夫人之果不足以神而不神則神矣功何足有事何足恃哉夫道在高爲無高在深爲無深在久爲無久在老爲無老無所不在而所在皆無也且上下無不格者不得以高卑稱也內外無不至者不得以表裏名也與化俱移者不得言久也終始常無者不得謂老也自韋氏得之至比列星言得之於道乃所以明其自得耳道不能使之得也我之未得又不能爲得也然則凡得之者外不資於道內不由於已掘然自得而獨化也夫生之難也猶獨化而自得之矣旣得其生又何患於生之不得而爲之哉故爲生果不足以全生以其生之不由於己爲也而爲之則傷其眞生矣】

呂注【耳目得之而視聽手足得之而運動豈不有情乎寒暑得之而往來萬物得之而生育豈不有信乎然求其爲之者不可得是無形也或不言而諭或目擊而存是可傳也而莫得而有之不可受也以心契之吻然而合是可得也而莫得其朕不可見也萬物之生未嘗無本根而此則自本自根萬物因天地而後有此則未有天地自古固存鬼帝得我以神我則不神𨿽鬼帝猶無靈響也天地得我以生我則不生𨿽今日猶爲太極也高深言其形久老言其時我則無形無時所以道隱無名也古之聖人隱顯不同未有不得道而爲聖者非特狶韋氏至於而已道爲天下母自天而下未有不得道而立者非特維斗日月而已此其所以爲太宗師歟】

筆乘【大宗師者道也至此方明出道無形無爲也而曰有情有信者自有以觀其徼者言之也情者靜之動信者動之符卽老子其中有信之信也太易者未見气太初者气之始未見气爲父則气者母也北斗天之网維故曰維斗堪坯神名人面獸形馮夷淸泠傳曰華陰潼鄕堤首人服八石得水仙是爲河伯一云以八月庚子浴於河而溺死肩吾山神不死至孔子時黃帝得道登天卽鼎湖上升之事宮北方之宮月令曰其帝顓頊其神冥是也禺彊海神山海經曰北海之渚有神人面鳥身珥兩靑蛇踐兩赤蛇名禺彊西王母山海經曰狀如人狗尾蓬頭戴勝善嘯居洵水之涯漢武帝內西王母與上元夫人降帝美容貌神仙人也少廣山名一云西方空界之名一星在尾上言其乘東維箕尾之間也箕斗爲天漢津之東維】南伯子葵問乎女偊【禹】曰子之年長矣而色若孺子何也曰吾聞道矣南伯子葵曰道可得學邪曰惡惡可子非其人也夫卜梁倚有聖人之才而無聖人之道我有聖人之道而無聖人之才吾欲以教之庶幾其果爲聖人乎不然以聖人之道告聖人之才亦易矣吾猶守而告之參【三】日而後能外天下已外天下矣吾又守之七日而後能外物已外物矣吾又守之九日而後能外生已外生矣而後能朝徹朝徹而後能見獨見獨而後能無古今無古今而後能入於不死不生殺生者不死生生者不生其爲物無不將也無不迎也無不毀也無不成也其名爲攖寧攖寧也者攖而後成者也南伯子葵曰子獨惡乎聞之曰聞諸副墨之子副墨之子聞諸洛誦之孫洛誦之孫聞之瞻明瞻明聞之聶許聶許聞之需役需役聞之於【烏】謳於謳聞之冥冥聞之參寥參寥聞之疑始【殺生李云忘生崔云除其營生也故不死生生李云矜生崔云常營其生也故不生】

郭注【聞道則任其自生故气色全也外猶遺也物者朝夕所須切已難忘外生則都遺之也遺生則不惡死不惡死故所遇卽安豁然無滯見幾而作斯朝徹也當所遇而安之忘先後之所接斯見獨者也無古今與獨俱往也系生故有死惡死故有生無系無惡則無死無生矣任其自將故無不將任其自迎故無不迎任其自毀故無不毀任其自成故無不成夫與物冥者物縈亦縈而未始不寧也物縈而獨不縈則敗矣故縈而任之則莫不曲成也冥者所以名無而非無也夫階名以至無者必得無於名表故𨿽冥猶未極而又推寄於參寥之又也自然之理有積習而成者蓋階近以至達研粗以至精故乃七重而後無之名九重而後疑無是始也】

呂注【人聞道則憂患不能入所以年長而色穉有聖人之道者得其大本大宗有聖人之才者以是道推之天下國家也卜梁倚有其才而無其道故守而告之由粗以至精也已外天下而後外物外物而後外生外生而後朝徹言沈冥於有身自省至是徹而爲旦也見獨者彼是各得其偶無古無今參萬歲而一成純也不死不生則死者我殺之而我未嘗死生者我生之而我未嘗生將迎成毀𨿽皆攖之而我未嘗殆故名曰攖寧攖寧者攖而後成者也道以體之爲正則文墨所論者乃其副也洛誦謂綿洛貫穿而誦之子孫者言道之所生在乎此也瞻明見理之明聶許蹈而行之也需役需物而使之於謳詠歌以樂之也自副墨至瞻明學而有所見自攝許至於謳行而至於樂然皆未足以爲道之體冥則無見無知參寥則無亦不立疑其爲始而莫知其爲始乃其所以始也】

循本【朝徹者一朝而透徹不俟七日與九日也槁形死心所以殺生也而不死縱情肆欲所以生生也而不生將送也攖觸也副墨洛誦假文墨之名瞻明聶許假耳目之名需役於謳假役夫歌謠之名參寥者參合寥曠迷之始則之又矣】

副墨【上旣言得道此則言道不易聞不易傳也外天下與外物異天下達而物近天下疎而外親故外天下易外物難外物翼外生難外生者忘我也忘我而後能朝徹朝徹而後能見獨獨者與物無匹也見獨則無古今無去來而可以言道矣旣又自解何以入於不生不死蓋殺生者不死生生者不生殺生者心死而神活也生生者心活而神死也天下將迎成毀與接爲構世人心遊其間一心方將一心迎之一心畏毀一心成之生滅憧憧無有了歇其又惡此者又欲撥而去之不知除生滅之心亦生滅也惡能入於不死不生之鄕哉今無不將也無不迎也無不毀也無不成也因其自至而我無容心此則名爲攖寧攖寧者攖而後成者也謂於世棼擾擾之中而成大定此則不壞世相而成實相豈與斷滅種性以求成者同乎哉副墨書也洛誦言也瞻明視也聶許聽也需役行也於謳歌也防深沈參寥空廓疑始疑其始而未始有始也言道得之言語文字而領之以心會之以神則已之朝徹而獨見者也】

子祀子輿子犂子來四人相與語曰孰能以無爲首以生爲脊以死爲尻【苦羔反】孰知死生存亡之一體者吾與之友矣四人相視而笑莫逆於心遂相與爲友俄而子輿有病子祀往問之曰偉哉夫造物者將以予爲此拘拘也曲僂【縷】發背上有五管頤隱於齊肩高於頂句【勾】贅指天陰陽之气有沴【麗】其心間【閒】而無事跰【步田反】【悉田反】而鑑於井曰嗟乎夫造物者又將以予爲此拘拘也子祀曰女惡之乎曰亡予何惡浸假而化予之左臂以爲雞予因以求時夜浸假而化予之右臂以爲彈予因以求鴞炙浸假而化予之尻以爲輪以神爲馬予因而乘之豈更駕哉且夫得者時也失者順也安時而處順哀樂不能入也此古之所謂懸解也而不能自解者物有結之且夫物不勝天久矣吾又何惡焉【句贅項椎也句猶言節也椎骨二十四節贅言其形如贅癅也跰病不能行貌拘拘攣曲之甚將者恐自此更甚也】郭注【沴淩亂也夫任自然之變者無嗟也與物嗟耳浸漸也體化合變則無往而不因無因而不可當所遇之時世謂之得時不暫停順往而去世謂之失安時處順謂之懸解一不能自解則眾物共結之矣能解則無所不解不解則無所而解也天不能無晝夜我安能無死生而惡之哉】

呂注【曲僂發背至句贅指天言病之拘攣而可惡此特陰陽之气有沴耳其心閒而無事是以𨿽跰而不害於鑑井鑑井者反照於性之譬浸假而化者凡三而予之所體者則一此所謂萬化而未始有極也以無爲首以生爲脊以死爲尻神則轉之者也故以尻爲輪以神爲馬予因而乘之豈更駕哉生之來不能知則得者時也其去不能禦則失者順也安時處順哀樂不能入則無所懸此所以爲解也若非時而求當順而逆則是物有結之而不能自解者也來不能卻去不可禦則知物不勝天矣吾何惡之哉】

通義【首脊尻只是首尾始終凡物始於無終於無其生其死一念之起滅一气之往來耳苟入於不死不生其所存豈在七尺之軀哉】

俄而子來有病喘喘【一作惴】然將死其妻子環而泣之犂往問之曰叱避無怛化倚其戶與之語曰偉哉造化又將奚以汝爲將奚以汝適以汝爲鼠肝乎以汝爲虫臂乎子來曰父母於子東西南北惟命之從陰陽於人不趐於父母彼近吾死而我不聽我則悍【一作捍】矣彼何罪焉夫大塊載我以形勞我以生佚我以老息我以死故善吾生者乃所以善吾死也今大冶鑄金金踴躍曰我且必爲鏌鋣大冶必以爲不祥之金今一犯人之形而曰人耳人耳夫造化者必以爲不祥之人今一以天地爲大鑪以造化爲大冶惡乎往而不可哉成然寐蘧然覺

郭注【死生猶寤寐耳於理當寐不願人驚之將化而叱無爲怛之也自古或有能違父母之命者未有能違陰陽之變而距晝夜之節者也死生猶晝夜未足爲違也時當死亦非所禁而橫有不聽之心適足悍逆於理以速其死耳其死之速由於我悍非死之罪也彼謂死耳在生故以死爲彼善吾生善吾死理常俱也人耳人耳惟願爲人也亦猶金之踴躍世皆知金之不祥而不能任其自化夫變化之道靡所不遇今一遇人形豈故爲哉生非故爲時自生耳矜而有之不亦妄乎人皆知金之有系爲不祥故明已之無異於金則所系之情可解可解則無不可也成然寐蘧然覺寤寐自若不以死生累心也】

呂注【鼠虫人之所甚賤而气形之散爲肝與臂又其所惡者也於斯時也問所賤所惡蓋以考子來之所安知陰陽之於人不趐父母而聽之知大瑰之息我以死而善之則安用問其奚以汝爲奚以汝適邪夫躍冶之金人必以爲不祥人之願爲人也亦然今一以天地造化爲鑪冶則鼠肝虫臂無往而不可成然寐蘧然覺言死生之際若寤寐之從容不爲之變也】

管見【人處世間萬物之一而所謂人者不知其幾億萬計則何以汝爲此釋其滯念而開其曠懷也鑄金之諭蓋慮常情畏死而不得免則預爲他生之計毫釐系念萬劫縈纏如躍冶之金亦秪以異而鏌鄕不可必得矣是以至人以天地爲鑪造化爲冶萬化無極吾與之無極何必曰人耳人耳而憂其不得耶觀古人之所以自處者若此則豈生死所能拘蓋以生爲寐死爲覺故也以死爲覺則何時而非覺哉】

子桑戶孟子反子琴張三人相與友曰孰能相與於無相與相爲於無相爲孰能登天遊霧撓【裊】挑【徒堯反】無極相忘以生無所終窮三人相視而笑莫逆於心遂相與友莫然有間而子桑戶死未葬孔子聞之使子貢往待事焉或編曲或鼓琴相和而歌曰嗟來桑戶乎嗟來桑戶乎而已反其眞而我猶爲人猗子貢趨而進曰敢問臨屍而歌禮乎二人相視而笑曰是惡知禮意子貢反以告孔子曰彼何人者邪修行無有而外其形骸臨屍而歌顏色不變無以命之彼何人者邪孔子曰彼遊方之外者也而丘遊方之內者也外內不相及而丘使女往弔之丘則陋矣彼方且與造物者爲人而遊乎天地之一气彼以生爲附贅縣疣以死爲決【換】潰癰夫若然者又惡知死生先後之所在假於異物托於同體忘其肝膽遺其耳目反覆終始不知端倪芒然彷徨乎塵垢之外逍遙乎無爲之業彼又惡能憒憒然爲世俗之禮以觀眾人之耳目哉子貢曰然則夫子何方之依曰丘天之戮民也𨿽然吾與汝共之子貢曰敢問其方孔子曰魚相造乎水人相造乎道相造乎水者穿池而養給相造乎道者無事而生定故曰魚相忘乎江湖人相忘乎道術子貢曰敢問畸人曰畸人者畸於人而侔於天故曰天之小人人之君子人之君子天之小人也【撓挑循本猶戲弄也】

郭注【夫體天地防變化者𨿽手足異任五藏殊管未嘗相與而百節同和斯相與於無相與也未嘗相爲而表裏俱濟斯相爲於無相爲也若乃役其心志以卹手足運其股肱以營五藏則相營愈篤而外內愈困矣故以天下爲一體者無愛爲於其間也撓挑無極無所不任也忘其生則無不忘矣故能隨變任化無所窮竟相視而笑莫逆於心者寄明至親而無愛念之近情也人哭亦哭俗內之迹也齊死生忘哀樂臨屍能歌方外之志也夫知禮義者必遊外以經內守母以存子稱情而直往也若乃矜乎名聲牽乎形制則孝不任誠慈不任實父子兄弟懷情相欺豈禮之大意哉夫禮有至極內外相冥未有極遊外之致而不冥於內者也未有能冥於內而不遊於外者也故聖人常遊外以內無心以順有故𨿽終日揮形而神色無變俯仰萬機而淡然自若夫見形而不及神者天下之常累也是故睹其與羣物並行則莫能謂之遺物而離人矣觀其體化而應物則莫能謂之坐忘而自得矣豈直謂聖人不然哉乃必謂至理之無此是故莊子將明流統之所宗以釋天下之可悟若直就稱仲尼之如此或者將據所見以排之故超聖人之內迹而寄方外於數子宜忘其所寄以尋述作之大意則夫遊外內之道坦然自明而莊子之書故是超俗蓋世之談矣夫弔者方內之近事也施之方外則陋遊乎天地之一气者皆冥之故無二也以生爲附贅縣疣此气之時聚非所樂也以死爲決疣潰癰此气之自散非所惜也死生代謝未始有極與之俱往則無往不可故不知勝負之所在假因也死生聚散變化無方皆異物也無異而不假所假𨿽異共成一體故忘肝膽遺耳目任理而冥往五藏猶忘何物足識哉未始有識故能放身於變化之途同於反覆之波而不知終始之所及也所謂無爲之業非拱默也所謂塵垢之外非防於山林也其所觀示於眾人者皆其塵垢耳非方外之冥物也子貢不聞性與天道故見其所依而不見其所以依也夫所以依者不依也世豈覺之哉戮民者以方內爲桎梏明所貴在方外也夫遊外者依內離人者合俗故有天下者無以天下爲也是以遺物而後能入羣坐忘而後能應務愈遺之愈得之苟居斯極則𨿽欲釋之而理固自來斯乃天人之所不赦者也吾與汝共之言𨿽爲世桎梏但爲與汝共之耳明已恆自在外也人之與魚所造𨿽異其於由無事以得事自方外以共內然後養給而生定莫不皆然各自足而相忘也能遊外以冥內任萬物之自然使天性各足而帝王道成斯乃畸於人而侔於天也以自然言之則人無小大以人理言之則侔於天者可謂君子矣】

呂注【相與於無相與相爲於無相爲歸根復命之處也登天則遂於大明之上游霧則入於杳冥之門故撓挑無窮無所終窮彼以反眞爲樂則臨屍而歌乃其宜也先王制禮使人平好惡而復人道之正則以反眞爲樂者豈非禮意哉遊方之外則與天爲徒故以死爲樂而不足哀遊方之內則與人爲徒故以死爲哀而無敢樂若三人者與之爲徒而樂其死則倍死忘生者眾矣無三人者則綢繆於死生之間而不能解亦至人之所哀也內外之志不同此所以不相及孔子使子貢往弔欲其知禮意不出乎性命之情而天下之妙理有不在禮法之間也遊乎天地之一气則非陰非陽以生爲附贅縣疣則以生爲喪而侈之以死爲決疣潰癰則以死爲反而樂之也假於異物托於同體則非以爲實肝膽耳目忘而遺之則反復終始不知端倪又安能爲世俗之禮哉孔子以爲已則遊方之內而盛稱方外之高子貢疑其𨿽遊方內而所依或不在此蓋所遊者迹所依者心也天之戮民言天刑之不可解若孔子則體性抱神以遊世俗安有所依足以累其心哉是以遊方內而不必出安天刑而不必解也又引魚以諭人穿池而養給不必大水也無事而生定不必方外也相忘江湖則非特穿池而已相忘道術則非特無事而已畸人侔天所以外而不內也天之小人人之君子則謹於禮法而不知性命之情者是也】

顏回問仲尼曰孟孫才其母死哭泣無涕中心不戚居喪不哀無是三者以善喪蓋魯國固有無其實而得其名者乎回一怪之仲尼曰夫孟孫氏盡之矣進於知矣惟簡之而不得夫已有所簡矣孟孫氏不知所以生不知所以死不知就先不知就後若化爲物以待其所不知之化已乎且方將化惡知不化哉方將不化惡知己化哉吾特與汝其夢未始覺者邪且彼有駭形而無損心有旦宅而無情死孟孫氏特覺人哭亦哭是自其所以乃且也相與吾之耳矣庸詎知吾所謂吾之乎且汝夢爲鳥而厲乎天夢爲魚而沒於淵不識今之言者其覺者乎其夢者乎造適不及笑獻笑不及排安排而去化乃入於寥天一【旦韻書一作神乃且郭解作宜字崔本乃作惡子晉人所見猶古本校世本或可據】

郭注【魯國觀其禮顏回察其心盡死生之理應內外之宜者動而以天行非知之匹也故曰進於知簡擇死生而不得其異若春秋冬夏四時行耳已簡而不得故無不安無不安故不以死生槪意而付之自化也死生宛轉與化爲一猶乃忘其所知於當今豈待所未知而預憂哉已化而生焉知未生之時方化而死焉知己死之後故無所避就而與化俱生也夫死生猶覺夢耳今夢自以爲覺則無以明覺之非夢也苟無以明覺之非夢則亦無以明生之非死矣死生覺夢未知所在當其所遇無不自得何爲在此而憂彼哉有駭形無損心者以變化爲形之駭動耳故不以死生損累其心也有旦宅無情死者以形骸之變爲旦宅之日新耳其情不以爲死也夫常覺者無往而有逆故人哭亦哭自是其所宜也死生變化吾皆吾之旣皆自吾吾何失哉未始失吾吾何憂哉無逆故人哭亦哭無憂故哭而不哀靡所不吾也故同外內彌貫古今與化日新豈知吾之所在也夢爲鳥夢爲魚言無往而不自得也覺夢之化無往而不可則死生之變亦無時而足惜也所造皆適則忘適矣故不及笑排者推移之謂禮哭必哀獻笑必樂哀樂存懷則不能與適推移矣今孟孫常適故哭而不哀與化俱往也安於推移而與化俱去故乃入於寂寥而與天爲一也自此以上至於子祀其致一也所執之喪異故歌哭不同】

呂注【夫惟知其未始有物則不見有內外死生之異奚必遊方之外以死爲樂至於臨屍而歌耶是以居喪哭泣與人同而不爲哀戚所累則與人異故寓之孟孫氏以明至至者不離乎世俗之同生猶是死猶是哭泣猶是𨿽欲簡之而不得彼三子者𨿽不知死生存亡之所在而以生爲喪以死爲反則未爲不知所以生所以死也以反眞爲樂爲人所嘆則未爲不就先不就後也孟孫氏不知所以生所以死則生無所喪死無所反也不就先不就後則死無足樂生無足嘆也非特如是而若化爲物者困待其所不知之化而彼亦不知也蓋方將化惡知不化方將不化惡知已化則吾今與汝其夢未始覺者耶彼有人之形故有駭形而心不動故無損心死生猶夜旦故有旦宅無人之情故無情死此孟孫氏所以特覺也夫惟知此故人哭亦哭無涕不哀是自其所以乃而不足怪也且汝方夢爲鳥爲魚亦不知其夢則今之所言爲覺爲夢殊未可知以明孟孫氏則忘吾而特覺者也適所以適而造之非自適也故不及笑笑所以排笑而獻之非樂笑也故不及排排者排遣憂愁而去之則孟孫之忘死生亦不可造而獻也安排則非有爲而排之去化則知其不可禦而順之寥則不礙天則不人一則不二道盡於此矣】

循本【進於知言勝於知喪禮者也簡損也學道者惟欲損其情而不能得孟孫氏已有所損矣上化爲物指已化之人下化已指未化之人所不知之化已者所不自知其化到已身者也言若以爲先死者化而爲物以等待所不知後化之已乎則彼死者方將化安知不化者哉未死之已方將不化又安知已化者哉乃爾汝之稱與下吾宇相對父母是吾親傍人則可呼之爲爾汝孟孫但覺傍人哭亦哭是哭不由中而由其所相爾汝者言視其親如傍人之親也因此乃字遂生下吾字設爲孔子云且吾與顏回不如孟孫之視其親猶傍人相與吾之矣又安知吾所謂吾之者果然乎因卽夢覺以明之只尋常夢爲魚鳥未足異夢爲鳥而直戾天夢爲魚而直潛淵分明吾身是魚鳥矣今卻在此言語知得見今是覺耶莫猶是夢耶如此看來吾所謂吾之者正不可知也前言吾特與汝未始覺此言覺亦恐是夢又深一步造詣也適適意也喜者必笑忽詣適意之境者中有眞樂不及待笑而後適獻笑者忽自獻其笑也排布置也自獻其笑者出於不覺不及布置使之笑以諭自然天眞不待拘守禮法也安排而去化綴上排字人生富貴貧賤各有定分如造物布置然但當安之而已死去則化無復更有寥者曠遠之意一者太極未判之初入於寥天一者復歸其初也】

意而子見許由許由曰堯何以資汝意而子曰堯謂我汝必躬服仁義而明言是非許由曰而奚來爲軹【咫】夫堯旣已黥汝以仁義而劓汝以是非矣汝將何以遊夫遙蕩恣睢轉徙之塗乎意而子曰𨿽然吾願遊於其藩許由曰不然夫盲者無以與乎眉目顏色之好瞽者無以與乎靑黃黼黻之觀意而子曰夫無莊之失其美據梁之失其力黃帝之亡其知皆在鑪錘之間耳庸詎知夫造物者之不息我黥而補我劓使我乘成以隨先生邪許由曰噫未可知也我爲汝言其大略吾師乎吾師乎【賫】萬物而不爲義澤及萬世而不爲仁長於上古而不爲老覆載天地刻雕眾形而不爲巧此所遊已【毀道德以爲仁義似黥破同以爲是非似劓恣睢自得貌藩崖也域也無瞳子曰肓有瞳子曰瞽碎也】郭注【資者給濟之謂黥以仁義劓以是非言其以形教自虧殘而不能復遊夫自得之場無系之塗也遊其藩言不敢求渉中道也且願遊其藩傍而已天下之物未必皆自成也自然之理亦有須冶煆而爲器者故無莊據梁黃帝皆聞道而後亡其所務也此皆寄言以遣云爲之累夫率性直往者自然也往而傷性性傷而能改者亦自然也庸詎知我之自然當不息黥補劓而乘可成之道以隨夫子邪而欲棄而勿告恐非造物之至也澤萬物皆自爾耳亦無愛爲於其間也安所寄其仁義不爲老日新也不爲巧自然也此所遊已言遊於不爲而師於無師也】

呂注【道之大通遙蕩恣睢轉徙之塗是也無莊自美而累於美據梁恃力而累於力黃帝嘗齋心服形以復乎無知則其始不能無用知也鑪所以鎔鑄錘所以煆煉言三人之亡其累非天性無之亦在於鎔鑄煆鏈之間則安知造物者之不息黥補劓使我乘其成心以隨先生之無爲邪夫澤萬物長於上古刻雕眾形此吾之所遊而以爲師者也子欲息黥而補劓亦以是爲師而已】

顏回曰回益矣仲尼曰何謂也曰回忘仁義矣曰可矣猶未也他日復見曰回益矣曰何謂也曰回忘禮樂矣曰可矣猶未也他日復見曰回益矣曰何謂也曰回坐忘矣仲尼蹴然曰何謂坐忘顏回曰墮【隳】枝體黜聰明離形去知同於大通此謂坐忘仲尼曰同則無好也化則無常也而果其賢乎丘也請從而後也

郭注【回益矣以損之爲益也仁者兼愛之迹義者成物之功愛之非仁仁迹行焉成之非義義功見焉存夫仁義不足以知愛利之由無心故忘之可也但忘功迹猶未達禮者形體之用樂者樂生之具忘其具未若忘其所以具也夫坐忘者奚所不忘哉旣忘其迹又忘其所以迹者內不覺其一身外不知有天地然後曠然與變化爲體而無不通也無物不同則未嘗不適未嘗不適何好何惡哉同於化者惟化所適故無常也】詳道【枝海以爲百川則見川不見海合百川以歸海則見海不見川道海也仁義禮樂百川也回得道而忘仁義禮樂是睹海而忘百川然猶未忘道也至於離形而忘物去知而忘心宴然無所系累則道果何在哉與我兼忘而已此回之所以賢也義近禮仁近樂故忘義而後忘禮忘仁而後忘樂蓋回之忘有所不忘而其益有所謂損不忘其所忘以歸於誠忘損之又損之以至於無損非造坐忘之妙何足以與此】

呂注【人之爲人也久矣其悟道𨿽在一言之頃而復於無物非一日之積也回聞心齋而未始有回則悟道於一言其於仁義禮樂以至於坐忘則非一日之積也同則物視其所一故無好化則未始有極也以無常同於大通則同於化而已矣】

子輿與子桑友而霖雨十日子輿曰子桑殆病矣裹飯而往食之至子桑之門則若歌若哭鼓琴曰父邪母邪天乎人乎有不任其聲而趨【促】舉其詩焉子輿入曰子之歌詩何故若是曰吾思夫使我至此極者而弗得也父母豈欲吾貧哉天無私覆地無私載天地豈私貧我哉求其爲之者而不得也然而至此極者命也夫郭注【此二人相爲於無相爲者也今裹飯而往食者亦任之天理而自爾非相爲而後往也何故若是者嫌其有情所以趨出遠理也命也夫言物皆自然無爲之者也】

呂注【莊子論大宗而卒之以孟孫才顏回以爲如孔子體性抱神以遊世俗而後爲至也然恐學者以子桑之徒爲不及孟孫氏子輿之徒爲不及子桑於是復合而論之其言則皆至於命而安之之辭諸子之迹𨿽不同以道爲大宗師而至於命則一也】

管見總論【宗師學者所主而尊之之稱冠之以大猶云眾父父也首論知天知人明義命以立其本繼以眞人眞知寢不夢而覺無憂夫人之愛其父忠其君而身猶死之況其卓然至眞者乎眞之可貴有尊於君父之命而世俗罔知徒從事乎呴瀉濕沬不若相忘江湖之爲愈也大塊載形佚老息死此造物之善吾形也而人多貪生畏死故設藏舟藏山之諭以破其惑凡有形有生理無不遁𨿽壑澤深固猶不免乎變遷以有限之軀藏無窮之宇宙惡保其不遁哉惟能藏天下於天下斯無遁矣是乃聖人所遊一化所待生天生地萬化而未始有極者何特遇人之形而竊喜之乎長上古而不爲老登雲天而處宮皆眞人之妙用大宗師體之以爲本民物學徒倚之以爲命者也女偊之無古無今則死生不得系之矣祀來之莫逆相友則物我不得間之矣故左難右彈神馬尻輪聽造物之化隨所遇而安古之所謂懸解也曾何虫臂鼠肝之足較而妄啟躍冶之疑邪子反琴張歌而弔桑戶以涉世爲勞友眞爲幸此遊方之外異乎世俗者方且與造物爲人則壽夭窮通不足盡其變天地寒暑不得拘其體矣孟孫氏有駭形而無損心猶夢爲魚鳥而厲天沒淵安於一時之化豈以形間而異情哉顏子墮體黜聰坐忘造極心理窟繼統聖門實爲師者善化之力也至於子桑鼓琴若歌若哭求其爲之者不得卒歸之於命眞人已得道則超乎命世累不得系之所謂眞知則究極天人暢達性命而無疑者也窮理盡性以至於命則以處已而言命物之化而守其宗則以宰物而言處已之命子桑是也宰物之命其惟大宗師乎】

應帝王第七【郭注夫無心而任乎自化者應爲帝王者也循本此篇所以應爲帝王之用帝王而悟此反乎太古之世矣故內篇止此】

嚙缺問於王倪四問而四不知嚙缺因躍而大喜行以告蒲衣子蒲衣子曰而乃今知之乎有虞氏不及泰氏有虞氏其猶藏仁以要【平聲】人亦得人矣而未始出於非人泰氏其臥徐徐其覺【教】於於一以已爲馬一以已爲牛其知情信其德甚眞而未始入於非人【藏仁懷仁心以結人也一作臧善也徐徐安穩貌於於無知貌簡文云皆寐之狀也】

郭注【夫有虞之與泰氏皆世事之迹耳非所以迹也所以迹者無迹也世孰名之哉未之嘗名何勝負之有故乘羣變履萬世世有夷險迹有不及也夫以所好爲是人所惡爲非人者以是非爲域者也能出於非人之域者必入於無非人之境矣故無得無失無可無不可豈直藏仁而要人邪爲馬爲牛則奚是人非人之有任其自知故情信任其自得故無爲不入乎是非之域所以絕於有虞之世也】

呂注【四問卽子知物之所同是耶子知子之所不知耶然則物無知耶所謂知之非不知不知之非知耶四問而王倪一答以不知夫物之所同是者止於所不知王倪之不知乃眞不知而體之者也有虞亦訓憂虞泰氏亦泰定之義謂有知而有虞不若無知而泰定有虞氏之迹猶藏仁以要人而人從之固得人矣然以仁爲藏而是之不免以不仁爲否而非之是未始出於非人有人有非人樊然殽亂矣泰氏其臥徐徐其覺於於以已爲馬牛莫之惡也故其知信而不疑其德眞而不僞惡知其不仁之爲否而入於非人乎自王倪觀之則有虞氏不及泰氏可知矣不及者言其迹泰氏則有虞氏之所以迹也欲得其所以迹者解心釋神深造乎王倪之所不知而已】

循本【有虞氏懷藏仁道以要結人心固亦得人矣然猶出於人爲不若非人則相與於無相與故曰未始出於非人若上古泰氏寢處自然無所作爲或一以已爲馬或一以已爲牛初無定名蓋緣泰氏其知實信其德甚眞不如有虞氏懷仁以要人故也然本非有意如此故曰未始入於非人因未始出字卻生出未始入字】荊川【言舜猶有意禹是出於人道而非出於天道也未始入於非人泰氏之於天道不期而合也】管見【眞知無知是以能無不知帝王之道尢宜忘知以任物使聰者爲之聽明者爲之視知者爲之謀勇者爲之捍吾則端拱而致無爲之治豈不偉歟道合乎天而人歸之此應帝王之第一義也】

肩吾見狂接輿狂接輿曰日中始何以語汝肩吾曰告我君人者以已出經式義度人孰敢不聽而化諸狂接輿曰是欺德也其於治天下也猶渉海鑿河而使蚊負山也夫聖人之治也治外乎正而後行乎能其事者而已矣且鳥高飛以避矰弋之害鼷鼠深穴乎神丘之下以避燻鑿之患而曾二虫之無知

郭注【欺德者以已制物則物失其眞也夫寄當於萬物則無事而自成以一身制天下則功莫就而任不勝也故聖人之治也全其分內各正性命而已不爲其所不能也且禽獸猶各有以自存故帝王任之而不爲則自成也汝曾不如此二虫之各存而不待教乎】

筆乘【日中始人姓名經之式義之度皆所以正人也而離性已達故謂之欺德渉海必溺鑿河難成蚊負山則不勝任以欺德而治天下亦猶此耳聖人之治也治因其自治而母以正人爲也故曰外乎正而後行斷斷然盡其性命之能事而已矣性命之能事我無爲而民自正之謂也夫鳥鼠避患曾不待教況民之有知豈不如二虫而必作爲經式義度以拂亂其常性哉】

天根遊於殷陽至蓼【了】水之上適遭無名人而問焉曰請問爲天下無名人曰去汝鄙人也何問之不豫也予方將與造物者爲人厭則又乘夫莽之鳥以出六極之外而遊無何有之鄕以處壙埌【朗】之野汝又何帠【詣】以治天下感予之心爲又復問無名人曰汝遊心於淡合气於漠順物自然而無容私焉而天下治矣【莽眇輕虛狀壙埌猶防蕩也帠法也崔本作爲】

郭注【問爲天下則非超於太初止於冥也與造化者爲人則任人之自爲莽羣碎之謂耳乘羣碎馳萬物故能出處常通放乎自得之不治而自治也遊心於淡任其性而無所飾也合气於漠漠然靜於性而止也順物無私而天下治言任性自生公也心欲益之私也容私果不足以生生而順公乃全也】呂注【無名人則體道者也體道者無所欣厭此云忻厭與人同也忻則與造物者爲人厭則乘莽之鳥出六極之外何則彼其爲人存亡在已出入無迹孰肯以天下爲事汝又何帠以治天下感其心爲遊心於淡至無容私焉是乃無事而取天下之道也】

筆乘【豫卽凡事豫則立之豫言有先於爲天下者也無以先之而求爲天下於天下則後矣與造物者爲人與化俱運任而不助也乘莽眇出六極淩虛履妙超陰陽也遊何有處壙埌造道之域居空同也此卽豫之道也而猶不寤故又明言以示之遊心者泛然自得而復於至靜也故曰遊心於淡合气者其息深深而歸於至虛也故曰合气於漠此皆順物自然而不以已與之故天下治蓋無意於爲天下而爲天下之道莫妙於此矣】

陽子居見老曰有人於此向疾彊梁物徹防明學道不倦如是者可比明王乎老曰是於聖人也胥易技系勞形怵心者也且也虎豹之文來田猿狙之便執斄之狗來借如是者可比明王乎陽子居蹴然曰敢問明王之治老曰明王之治功蓋天下而似不自已化貸萬物而民弗恃有莫舉名使物自喜立乎不測而遊於無有者也【向疾如向應聲之疾彊梁之貌也田獵也借繩也系也斄卽貍】

郭注【胥易技系勞形怵心言此功夫容身不得不足以比聖王也虎豹猿狙皆以文章技能系累其身非渉虛以禦乎無方也天下若無明王則莫能自得令之自得實明王之功也然功在無爲而還任天下天下皆得自任故似非明王之功夫明王皆就足物性故人人皆云我自爾而莫知恃賴於明王𨿽有蓋天下之功而不舉以爲己名故物皆自以爲得而喜也立乎不測者居變化之塗日新而無方也遊於無有者與萬物爲體則所遊者虛也不能冥物則迕物不暇何暇遊虛哉】

呂注【向疾者趨事之速彊梁則非以柔勝物而徹之非能無知防之而明非明所自出學道不倦則未能日損以爲道者也能有所技則勞其形思有所系則怵其心猶百工以短長有無胥易非聖人所以用天下也虎豹猿狗之來田借皆有以取之則夫勞形怵心而爲天下用者亦彊梁疏明之所自取也借猶借言巧力爲人所借也有力弗居化貸弗恃則凡有者不能舉而名我使物自喜而已所以然者立於不測遊於無有故也】循本【胥刑徒易率更也技系以技巧而系累也胥徒更作之人則勞形技巧系累之人則怵心】鄭有神巫曰季咸知人之死生存亡禍福壽夭期以歲月旬日若神鄭人見之皆棄而走列子見之而心醉歸以告壺子曰始吾以夫子之道爲至矣則又有至焉者矣壺子曰吾與汝旣其文未旣其實而固得道與眾雌而無雄而又奚卵焉而以道與世亢必信夫故使人得而相汝嘗試與來以予示之明日列子與之見壺子出而謂列子曰嘻子之先生死矣弗活矣不以旬數矣吾見怪焉見濕灰焉列子入泣涕沾襟以告壺子壺子曰鄕吾示之以地文萌乎不震不正是殆見吾杜德機也嘗又與來明日又與之見壺子出而謂列子曰幸矣子之先生遇我也有瘳矣全然有生矣吾見其杜權矣列子入以告壺子壺子曰鄕吾示之以天壤名實不入而機發於踵是殆見吾善者機也嘗又與來明日又與之見壺子出而謂列子曰子之先生不齊吾無得而相焉試齊且復相之列子入以告壺子壺子曰吾鄕示之以太衝莫勝是殆見吾衡气機也鯢桓之審爲淵止水之審爲淵流水之審爲淵淵有九名此處三焉嘗又與來明日又與之見壺子立未定自失而走壺子曰追之列子追之不及反以報壺子曰已滅矣已失矣吾弗及已壺子曰鄕吾示之以未始出吾宗吾與之虛而委蛇不知其誰何因以爲弟【頺】靡因以爲波流故逃也然後列子自以爲未始學而歸三年不出爲其妻防食豕如食人於事無與親雕琢復朴塊然獨以其形立紛而封哉一以是終【眾雌無雄又奚卵者言汝受訓未熟故未成若眾雌無雄則無卵也地文與土同也鯢魚也桓盤桓也審音盤回流所鐘之域也司馬云當作蟠聚也弟從人從弔音頹作非】

郭注【棄而走不喜自聞死日也無雄奚卵言列子之未懷道也未懷道則有心有心而亢其一方以必信於世故可得而相之萌然不動亦不自正與枯本同其不華濕灰均於寂魄此乃至人無感之時也夫至人其動也天其靜也地其行也水流其止也淵默淵默之與水流天行之與地止其於不爲而自爾一也今季咸見其尸居而坐忘卽謂之將死見其神動而天隨卽謂之有生誠能應不以心而理自符與化升降而以世爲量然後足爲物主而順時無極故非相者所測耳此應帝王之大意也德機不發日杜權亦機也今乃自覺昨日之所見見其杜機故謂之將死也天壤之中覆載之功見矣比之地文不猶外乎此應感之容也任自然而覆載則天機應而利名之飾皆爲棄物機發於踵常在極上起也發而善於彼彼乃見之居太衝之極浩然泊心而同萬方故勝負莫得措其間也無往不平混然一之以管窺天者莫見其涯故似不齊也淵者靜默之謂耳夫水常無心委順外物𨿽流之與止鯢桓之與龍躍常淵然自若未始失其靜默也至人用捨𨿽異默一焉故略舉三異以明之𨿽波流九變治亂紛如居其極者常淡然自得泊乎忘爲也未始出吾宗者𨿽變化無常深根寧極也委蛇者無心而隨物化也不知誰何泛然無所系也變化頹靡世事波流無往而不因也夫至人一耳然應世變而時動故相者無所措其目自失而走此明應帝王者無方也食豕如食人忘貴賤也於事無與親惟所遇也雕琢復朴去華取實也塊然形立外飾去也紛而封哉𨿽動而眞不散也一以是終使物各自終也】

呂注【旣其文未旣其實實者不識不知之處是也夫道未始有物虛空無相莫之與匹猶眾雌無雄吾非應物居然有藏於胸中猶無雄而卵是以道與世亢而必信者故使人得而相也地與陰同德則莫得而見示以地文使得而見也不震則不動不正卽不止機者動之防也初見濕灰以爲死不知其杜也及其有生然後知向之所見爲杜權而非正也天則與陽同波莫得而見示以天壤使得而見也名實不入則無爲機發於踵所以示之也壤者物所自生踵者息所自起是以知其有生而爲善者機也地丈則陰勝陽天壤則陽勝陰太衝則莫之勝而不一是以疑其不齊莫勝則半故謂衡气機也三淵之義以諭心善淵𨿽流止之與鯢桓蓋未嘗不淵也太衝莫勝亦若是而已矣及乎未始出吾宗則藏於天而示以無所示彼莫得而見故自失而走蓋季鹹以其心相人之心我無心則彼所以相者亦不能獨立是以失滅而不可復得也虛而委蛇不知其誰何則無心無爲其止也因以爲弟靡則莫知其爲靡也其動也因以爲波流則莫知其爲流也求我於動止之間皆不可得此其所以逃也食豕如食人則忘我之至於事無與親致虛之極也雕琢復朴塊然獨立紛而封哉一以是終𨿽萬物擾擾而吾之封自若終莫之變也】

循本【無雄奚卵者如參同契云牝難不獨卵蓋言狗其一偏之衡則不能成道諭列子之未盡其實地文者山川艸木也艸木萌牙恬然安靜不見動揺各正性命不待人力但覺大地寂然而已度人經所謂神風靜默山海藏雲天無浮翳四气朗淸一國地土山川林木平一等無復高下正是此意卽所謂杜德機杜閉藏不可見也杜權者閉藏之中卻有權變覺與昨日所見略不同也杜權正與杜德相對天瑰者天之十二辰猶言天之壤地也天壤字又與地文相對地主靜天主動謂之天便有動意示以天壤者外則名實不能入其心內則機發於至深季咸見吾善端發露之機耳猶有不盡知者太衝猶言太和太衝則在杜德機善者機之間莫有勝於此者故言太衝莫勝衡平也衡气機者處於地文天壤之間動靜各半得其平也衡字又對上權字示之以太衝莫勝者卽衡气機也鯢桓鯢所盤桓也審當作沈米汁也水成淵處必有泡沬浮於水面如米汁也流水之審爲淵者上面𨿽水流下頭水卻停畜也鯢桓之處止水之處上面流水底下停畜之處皆謂之淵淵有九名見列子此不過處其三言尙未盡也止水之淵以況地文杜德機是全然不動鯢桓之淵以況天壤善者機𨿽淵水不動有鯢盤桓其中便有靜中防動意流水之淵以況太衝莫勝衡气機水上一半流下一半止流止各半正得其平故以爲太衝衡气之諭未始出吾宗宗卽所謂大宗師也】

李士表【季咸者以我之心感人之心以我之見感人之見故禍福壽夭之妄名起矣名旣已妄又妄言之世之滯於相而不能防妄者又妄受之直以是爲眞故棄而走也彼至人者踐形於無形之表超數於無數之先又惡得而相哉故始示以地文而疑其死次示以天壤而疑其生殊不知形之生死心之起滅也心之起滅見之有無也壺子未始有心靜與陰同德動與陽同波衝則陰陽之中莫勝天地之平也萬法一致本無高下彼見不一謂不齊耳三者皆謂之機以其動之防可得而見也及其未始出吾宗則示以無所示彼以實投我而此虛彼以有受我而此無彼之起心役見有盡此之離人入天無盡所以自失而走也壺子謂見吾三機則猶立我與之虛而委蛇不知其誰何則我亦忘矣示之者誰邪見之者誰邪莊子論應帝王而言此者夫帝王之應世惟寂然不動故感而遂通惟退藏於密故吉凶同患一將出其宗焉以天下爲事則人得而相之矣古之帝王所以蕩蕩乎民無能名焉者以此】

王旦【古者帝王之治天下必有不測之用故使人不可得而相孔子曰君子有三變望之儼然及其卽之又變而爲溫然聽其言也又變而爲厲矣是豈可執一而相哉夫堯一而已就之如日望之如雲其仁如天其知如神若此之多變然則聖人出而治天下使人不可得而相者固所以取天下而用之之道也歟】筆乘【不震不正崔本作不震不止全然列子作灰然莫勝列子作莫朕審列子作潘無與親列子作無親封哉列子作封戎似於文義爲優當從之】

無爲名屍無爲謀府無爲事任無爲知主體盡無窮而遊無朕盡其所受乎天而無見得亦虛而已至人之用心若鏡不將不迎應而不藏故能勝物而不傷【屍主也府聚也】郭注【無爲名屍因物則物各自當其名也無爲謀府使物各自謀也無爲事任付物使各自任也無爲知主無心則物各自主其知也體盡無窮因天下之自爲故馳萬物而無窮也遊無聯任物故無迹也盡其所受乎天足則止也無見得見得則不知止也亦虛而已不虛則不能任羣實也若鏡者鑑物而無情也不將不迎不藏來卽應去卽止也物來卽鑑鑑不以心故𨿽天下之廣而無神勞之累】

呂注【無馬名屍則我無名而天下莫能名無爲謀府則我不謀而天下爲之謀無爲事任則我無爲而任事者責無爲知主則我無慮而天下爲之慮體盡無窮則光大之至遊乎無朕則鬼神莫睹況於人乎若然者盡其所受於天而無見得所謂常因自然而不益生也所謂虛者豈虛之而後虛哉吾心本虛故也其心若鏡不將則旣往無所存不迎則未來不可見應而不藏則古今不可得盡其受於天者如此是以勝物而不傷也】南海之帝爲倏【叔】北海之帝爲忽中央之帝爲渾沌倏與忽時相與遇於渾沌之地渾沌待之甚善倏與忽謀報渾沌之德曰人皆有七竅以視聽食息此獨無有嘗試鑿之日鑿一竅七日而渾沌死【倏諭有象忽諭無形渾沌淸濁未分諭自然也簡文云倏忽取神速譬有爲也渾沌合和貌譬無爲也】

郭注【爲者敗之】

呂注【南陽諭倏然而有北陰諭忽然而無中央不有不無所以會合之也倏忽𨿽異乎渾沌而渾沌未嘗與之異故云待之甚善知其爲善而謀報之則所以視聽食息者日鑿而與物通矣欲其朴之不喪不可得已】管見總論【古之應帝王者無爲而萬物化無欲而天下足淵靜而百姓定故南華以嚙缺問王倪爲是篇之首有虞諭多慮泰氏諭無爲無爲足以配天此帝王所應也若夫以已出經式義度欲以化天下之民無異矰弋燻掘而致鳥鼠是速其高飛深穴之逃耳蓋有爲則有心有心則知謀所由出姦詐所自生𨿽父子之天有所不能固其子君民之際求如標技野鹿之相忘可得乎是以天根問爲天下答以心澹气漠順物無私子居問明王之治答以忘功善貸使物自喜皆所以應帝王之道以無爲爲之者也鄭有神巫知人生死諭知謀之士審觀時政足以料國之興衰知謀數術不越乎人爲之僞所以用之有窮而無爲之主則豈知謀可度術數可窺哉結以南北二帝遇於中央言道散爲物離無入有今會而一之非不善也有一則有散所以啟倏忽之鑿不若彼此無心相忘而交化也】

內篇管見總論【南華一經其言也湍激號跌宕乎諸子之表若不可以繩墨求而內篇之奧窮神極化道貫天人隱然法度森嚴與易老相上下始於逍遙遊終以應帝王者學道之要在反求諸已無適非樂然後外觀萬物理無不齊物齊而已可忘已忘而養生之主得矣養生所以善已應世所以善物皆在德以充之充則萬物符契宗之爲師大宗師之本立矣措諸治道也何難內則爲聖爲神外則應帝應王斯道之所以斂之一身不爲有餘散之天下不爲不足也夫眞人之所造詣卽七篇而不泥離七篇而吻合所以外混光塵內存慧照善學者於內篇求之思過半矣】

莊子翼卷二﹤子部﹐道家類﹐莊子翼﹥

欽定四庫全書

莊子翼卷三

明焦竑撰

外篇

駢拇第八

駢拇枝指出乎性哉而侈於德附贅縣疣出乎形哉而侈於性多方乎仁義而用之者列於五藏哉而非道德之正也是故駢於足者連無用之肉也枝於手者樹無用之指也多方駢枝於五藏之情者淫僻於仁義之行而多方於聰明之用也【駢拇足大指連第二指也枝指手有六指也贅息肉依附於形故曰附贅疣腫結懸系於形故曰懸疣多方多端也列於五藏如肝神仁肺神義之多方駢枝於仁義之情此多方字疑衍多方於聰明之用方字亦疑衍以下文多於聰明者証之可見】

郭注【夫長者不爲有餘短者不爲不足此則駢贅皆出於形性非假物也駢與不駢其性各足而此獨駢枝則於眾以爲多故云侈耳而惑者或云非性因欲割而棄之是道有所不存德有所不載而人有棄材物有棄用也豈至治之意哉物有小大能有少多所大卽駢所多卽贅駢贅之分物皆有之若莫之任是都棄萬物之性也夫與物冥者無多也故多方於仁義者𨿽列於五藏然自一家之正耳未能與物無方而各正性命故曰非道德之正也方之少多天下未嘗有限然少多之差各有定分毫芒之降卽不可以相跂故各守其方則少多無不自得或者聞多之不足以正少因欲棄多而任少是舉天下而棄之不亦妄乎故駢枝於手足直自性命不得不然非以有用故然也五藏之情直自多方耳而少者橫復尙之以至淫僻而失至當於體中也聰明之用各有本分故多方不爲有餘少方不爲不足然情欲之所蕩未嘗不賤少而貴多也見夫可貴而矯以尙之則自多於本用而困其自然之性若乃忘其所貴而其素分則於性無多而異方俱全矣】呂注【駢拇枝指非不出乎性而德則所無也附贅縣疣非不出乎形而性則所無也於所無而有之此所以爲侈其气爲五行其德爲五常其事爲五事其形爲五藏則多方乎仁義而用之者非不列於五藏也而非道德之正則亦所無而已故駢於足枝於手皆爲無用而所謂道德之正者無爲以反一而已】

崔撰【駢枝贅疣𨿽非性之正亦出於形不可去也五藏之情𨿽非道德之正亦出於性不可治也今設仁義之教以治五藏之情猶削駢枝贅疣也旣傷自然之理更益其疾矣】

是故駢於明者亂五色淫文章靑黃黼黻之煌煌非乎而離朱是已多於聰者亂五聲淫六律金石絲竹黃鐘大呂之聲非乎而師曠是已枝於仁者擢德塞性以收名聲使天下簧鼓以奉不及之法非乎而曾史是已駢於辯者累瓦結繩竄句遊心於堅白同異之間而敝跬譽無用之言非乎而楊墨是已故此皆多駢旁枝之道非天下之至正也彼正正者不失其性命之情故合者不爲駢而枝者不爲跂【音岐】長者不爲有餘短者不爲不足是故鳧脛𨿽短續之則憂鶴脛𨿽長斷【音短】之則悲故性長非所斷性短非所續無所云憂也【離朱黃帝時人孟子作離婁百步見秋毫之末擢德選取好名目也塞性蔽塞其性之自然也曾史曾參史防也累瓦結繩言聚無用之語如瓦之累如繩之結也竄如竄之竄增其文句也敝疲也跬半步也言辯者之勞如疲敝之人半步而行也】郭注【夫有耳目者未嘗以慕聾盲自困也所困常在於希離慕曠則離曠𨿽性聰明乃亂耳目之主也曾史性長於仁耳而性不長者橫復慕之慕之而仁仁已僞矣天下未嘗慕桀跖而必慕曾史則曾史之簧鼓天下使失其眞性甚於桀跖也騁其奇辯致其危辭者未嘗容思於檮杌之口而必競辯於楊墨之間則楊墨乃亂羣言之主也此數子皆師其天性直自多駢旁枝各自是一家之正耳然以一正萬則萬不正矣故至正者不以已正天下使天下各得其正而已物各任性乃正正也自此以下觀之至正可見矣以枝正合乃謂合爲駢以合正枝乃謂枝爲跂以短正長乃謂長爲有餘以長正短乃謂短爲不足各自有正不可以此正彼而損益之知其性分非可斷續而任之則無所去憂而憂自去矣】

呂注【明者謂其自見今以所見爲明是以自見與所見合而駢之也聰者謂其自聞而聲律絲竹皆在外者則是益而多之也故道之所自出率性之自通則天下皆足於已不爲有餘也擢德則助長塞性則厭其所生惟其爲之太過以收名聲則天下相鼓和之以奉不及之法此曾史所以枝於仁也道在不言則辯非道也瓦貴鱗比而累之繩貴條直而結之句所以通其讀而竄藏之心貴乎虛而遊於堅白同異之間敝行跬立以諭無用之言如累瓦結繩然者此楊墨所以駢於辯也凡此皆非天下之至正彼至正者不失其性命之情則無爲自然而無所加損矣】

筆乘【按累瓦作累丸竄句作竄身跬譽作毀譽正正作至正不爲跂作不爲歧斯理順文從不煩彊解矣疑皆傳寫之誤】

意仁義其非人情乎彼仁人何其多憂也且夫駢於拇者決之則泣枝於手者齕之則啼二者或有餘於數或不足於數其於憂一也今世之仁人蒿目而憂世之患不仁之人決性命之情而饕【叨】富貴故意仁義其非人情乎自三代以下者天下何其囂囂也且夫待鉤繩規矩而正者是削其性也待繩約膠漆而固者是侵其德也屈折禮樂呴【吁】兪仁義以慰天下之心者此失其常然也天下有常然常然者曲者不以鉤直者不以繩圓者不以規方者不以矩附離【麗】不以膠漆約束不以纆【墨】索故天下誘然皆生而不知其所以生同焉皆得而不知其所以得故古今不二不可虧也則仁義又奚連連如膠漆纆索而遊乎道德之間爲哉使天下惑也夫小惑易方大惑易性何以知其然邪自虞氏招【喬】仁義以撓天下也天下莫不奔命於仁義是非以仁義易其性與【蒿亂也貪財曰饕囂囂聲也一云憂世之貌屈折肢體以爲禮樂呴兪顏色以爲仁義纆索也撓亂也】

郭注【仁義自是人之情性但當任之耳恐仁義非人情而憂之者眞可謂多憂也駢於拇者謂之不足故泣而決之枝於手者謂之有餘故啼而齕之夫如是舉羣品萬殊無釋憂之地矣惟各安其天性不決駢而齕枝則曲成而無傷又何憂哉兼愛之迹可尙則天下之目亂矣以可尙之迹蒿令有患而遂憂之此爲防人於難而後拯之也然今世正以此爲仁耳夫貴富所以可饕由有蒿之者也若乃無可尙之迹則人安其分將量力受任豈有決已效彼以饕竊非望哉故仁義自是人情也而三代以下橫共囂囂棄情逐迹如將不及不亦多憂乎夫物有常然任而不助則泯然自得而不自覺也同物故與物無二而常全任道自得則抱朴獨往連連假物無爲其間也仁義連連秖足以惑物使喪其眞耳東西易方於體未虧矜仁尙義失其常然以之死地乃大惑也夫與物無傷者非爲仁也而仁迹行焉令萬理皆當者非爲義也而義功見焉故當而無傷者非仁義之招也而天下奔馳棄我徇彼所以失其常然故亂心不由於醜而常在美色撓世不出於惡而常在仁義則仁義者撓天下之具也𨿽虞氏無易之之情而天下之性固已易矣】

呂注【夫仁義列於五藏奚爲而非人情乎惟其爲之太過而不由道德之正是以意其非人情彼仁人多憂則爲之太過者也夫駢枝之於手足或有餘於數或不足於數至於去之而憂則一今世之仁人蒿目而憂世則有餘於數之決性命而饕富貴則不足於數之然莫知其非性命之情而守之則決之而泣齕之而啼之也夫待規繩而正膠漆而固者是削性侵德失其常然常然者不事乎規繩膠漆而自然正固不知所以生不知所以得古而不獘今而不新此所謂常然而道德之正也則仁義又奚連連如膠漆纆索遊於其間而使天下惑邪易方則以東爲西易性則以無爲有人生而靜招仁義以撓之是以仁義易其性也】故嘗試論之自三代以下者天下莫不以物易其性矣小人則以身殉利士則以身殉名大夫則以身殉家聖人則以身殉天下故此數子者事業不同名聲異號其於傷性以身爲殉一也臧與谷二人相與牧羊而俱亡其羊問臧奚事則挾防讀書問谷奚事則博塞以遊二人者事業不同其於亡羊均也伯夷死名於首陽之下盜跖死利於東陵之上二人者所死不同其於殘生傷性均也奚必伯夷之是而盜跖之非乎天下盡殉也彼其殉仁義也則俗謂之君子其所殉貨財也則俗謂之小人其殉一也則有君子焉有小人焉若其殘生損性則盜跖亦伯夷已又惡取君子小人於其間哉【殺身從之曰殉男而壻婢曰臧女而婦奴曰谷塞悉代反漢書吾丘壽王以善格五待詔注博塞也】

郭注【自三代以上實有無爲之迹無爲之迹亦有爲者之所尙也尙之則失其自然之素故𨿽聖人有不得已或以瘢痍之事易拱之性而況悠悠者哉夫鶉居而鷇食鳥行而無章者何惜而不殉哉故與世常冥惟變所適其迹則徇世之迹也所遇者或時有瘢痍禿脛之變其迹則傷性之迹也然𨿽揮斥八極而神气不變手足瘢痍而居形者不擾則奚殉哉無殉也故乃不殉其所殉而迹則與世同殉也天下之所惜者生也今殉之太甚俱殘其生則所殉是非不足復論夫生奚爲殘性奚爲易皆由尙無爲之迹也若知迹之由無爲而成則絕尙去甚反冥我極堯桀將均於自得君子小人奚辧哉】

呂注【神降而爲聖王則聖之外也自三代以下一見聖王之迹而其所以爲神者矣如禹之胼胝湯武之徵伐𨿽出於不得已而其迹則不免於殉天下之獘莊子欲絕其獘而反於神之本宗則其論聖人宜爾非小之也伯夷死名則挾防而亡羊之譬盜跖死利則博塞而亡羊之譬所死不同殘生傷性均也此爲道者所以貴乎兩忘而化其道】

詳道【伯夷死名蓋不能弱其志盜跖死利蓋不能彊其骨也羊之爲物羣而不黨恭而有禮制字者以羊從言爲�羊從大爲美誠有取爾也故莊子以亡羊爲失道之諭】

口義【挾防執捲也投瓊曰博不投曰塞猶今骰子也】

且夫屬【燭】其性乎仁義者𨿽通如曾史非吾所謂臧也屬其性於五味𨿽通如兪兒非吾所謂臧也屬其性乎五聲𨿽通如師曠非吾所謂聰也屬其性乎五色𨿽通如離朱非吾所謂明也吾所謂臧非仁義之謂也臧於其德而已矣吾所謂臧者非所謂仁義之謂也任其性命之情而已矣吾所謂聰者非謂其聞彼也自聞而已矣吾所謂明者非謂其見彼也自見而已矣夫不自見而見彼不自得而得彼者是得人之得而不自得其得者也適人之適而不自適其適者也夫適人之適而不自適其適𨿽盜跖與伯夷是同爲淫僻也余愧乎道德是以上不敢爲仁義之操而下不敢爲淫僻之行也【兪兒古善識味人也淮南子作申兒尸子曰膳兪兒和之以姜桂爲人主上食一云黃帝時人一云齊人】郭注【以此系彼爲屬屬性於仁徇仁者耳故不善也率性通彼乃善不付之於我而屬之於彼𨿽通之如彼而我已喪矣故各任其耳目之用而不系於離曠乃聰明也故善於自得者忘仁而仁謂仁義爲善則損身以徇之此於性命還自不仁也身且不仁其如人何故任其性命乃能及人及人而不累於已彼我同於自得斯可謂善也夫絕離棄曠自任聞見則萬方之聰明莫不皆全不自見不自得此捨己效人者也𨿽效之若人而已已亡矣苟以失性爲淫僻則𨿽所失之塗異其於失之一也愧道德之不爲謝冥復之無迹故絕操行忘名利從容炊累遺我忘彼若斯而已矣】

呂注【性者物之所屬非屬於物者也而曾史屬於仁兪兒屬於味師曠離朱屬於聲色非吾所謂臧也臧於其德乃臧之體非謂仁義能臧之任其性命之情而已矣謂仁義則已有謂其所臧者特未定也任性命之情則無謂而不可名眞所謂臧也聰明者亦然不聞彼而自聞不見彼而自見是謂見見聞聞者也苟其見聞在彼而不在我是得人之得適人之適而未能自得其性命而適之則盜跖伯夷豈有間哉上不爲仁義下不爲淫僻則兩忘矣】

管見總論【內篇命題本於漆園各有深意外雜篇則爲郭象所刪修但摘篇首字名之而大義亦存焉內篇旣詳述性命道德之理故於外篇首論德性所不當有者猶駢枝贅疣之於形也本意原於道德經之餘食贅行以明自見自矜者之遠於道也而敷演旁流浩瀚若此夫人之德性粹然如玉在璞其所漸被木潤山輝及爲聰明所鑿仁義所分但知求善於物在已之眞淳喪矣故舉曾史離曠楊墨得性之偏沿習之僻是爲多駢旁枝之道而天下猶奔慕之舉失其性命之情離其道德之正所以亂天下也惟能忘其異而一之如鳧鶴之無容斷續而各不失其自然斯爲近道矣然天下皆惑吾將柰何遂設臧谷亡羊以諭伯夷盜跖各以所徇爲君子小人之分而其殘生傷性一也信能去迹絕尙性無所屬反本防極遊乎物初則駢枝贅疣與形俱忘君子小人均於自得故終以順性命之情爲至而本然之聰明不廢也】

馬蹄第九

馬蹄可以踐霜雪毛可以禦風寒齕艸飲水翹足而陸此馬之眞性也𨿽有義臺路寢無所用之及至伯樂【洛】曰我善治馬燒之剔之刻之雒之連之以羈【的】編之以皂棧馬之死者十二三矣饑之渴之馳之驟之整之齊之前有橛飾之患後有鞭防之威而馬之死者已過半矣陶者曰我善治埴圓者中規方者中矩匠人曰我善治木曲者中鉤直者應繩夫埴木之性豈欲中規矩鉤繩哉然且世世稱之曰伯樂善治馬而陶匠善治埴木此亦治天下者之過也【陸陸跳也燒燒鐵以爍之剔剪其毛刻削其甲也雒絡通絡首曰羈絡足曰皂棧槽櫪也馬銜曰橛馬纓曰飾】

郭注【駑驥各適性而足馬之眞性非辭鞍而惡乘但無羨於榮華耳有意治之則不治矣治之爲善斯不善已夫善禦者將以盡其能也盡能在於自任而乃走作驟步求其過能之用故有不堪而多死焉若乃任駑驥之力適遲疾之分𨿽足迹接乎八荒之表而眾馬之性全矣或者聞任馬之性乃謂放而不乘聞無爲之風遂云行不如臥何其狂而不返哉斯失乎莊生之旨遠矣】

呂注【馬之齕艸飲水而無羨義臺路寢則民耕織自給無羨於高明之譬也伯樂以燒剔刻雒治馬而死者十二三則彊爲仁義而天下始疑之譬也饑渴馳驟而馬之死者過半則屈折禮樂而天下始分之譬也天下有常然因其性而爲之今陶匠之善爲方圓曲直皆失其常然者也爲天下而失其常然乃不知在宥之道而治之之過也】

循本【鄭司農云古者書儀但爲義儀臺卽郊特牲所謂臺門也築土爲臺臺上架屋當中爲門因以爲宮室之儀今俗猶稱儀門天文亦有大儀之庭路寢正寢也舉儀臺路寢總宮室之全言之伯樂姓孫名陽善馭馬石氏星經云伯樂天星名主典天馬孫陽善馭馬故以爲名】

吾意善治天下者不然彼民有常性織而衣耕而食是謂同德一而不黨命曰天放故至德之世其行塡塡【田】其視顚顚當是時也山無蹊【兮】隧澤無舟梁萬物羣生連屬其鄕禽獸成羣艸木遂長是故禽獸可系羈而遊鳥鵲之巢可攀援而窺夫至德之世同與禽獸居族與萬物並惡乎知君子小人哉同乎無知其德不離同乎無欲是謂素朴素朴而民性得矣及至聖人蹩【別】躠【薛】爲仁踶【題】跂【支】爲義而天下始疑矣澶【但】漫爲樂摘僻爲禮而天下始分矣故純朴不殘孰爲犧樽白玉不毀孰爲珪璋道德不廢安取仁義性情不離安用禮樂五色不亂孰爲文采五聲不亂孰應六律夫殘朴以爲器工匠之罪也毀道德以爲仁義聖人之過也【塡塡遲重也顚顚專一也蹩躠踶跂皆用心爲仁義之貌澶漫淫也摘僻多節也又須溪云摘如摘埴之摘僻如鞭辟之辟】郭注【以不治治之乃善治也夫民之德小異而大同性之不可去者衣食也事之不可廢者耕織也此天下之所同而爲本者也守斯道者無爲之至放之而自一耳非黨也故謂之天放塡塡顚顚自足而無求於外之貌不求非望之利故止於馴家而足混芒同得與一世而澹漠焉豈國異而家殊哉足性而止無吞夷之欲故物全與物無害故物馴也知則離道以善欲則離性以飾素朴者無煩乎知欲也聖人者民得性之迹耳非所以迹也此云及至聖人猶云及至其迹也聖迹旣彰則仁義不眞而禮樂離性徒得形表而已矣有聖人則有斯獘吾若之何哉殘朴爲器毀玉爲璋以下皆變朴爲華棄本崇末其於天素有殘廢矣世𨿽貴之非其貴也工匠則有規矩之制聖人則有可尙之迹】

呂注【民復常性而不離其眞則所謂聖者不可得而見故無欲而素朴未始有疑也同德而不離未始有分也及離乎其眞有所謂聖人者出爲仁爲義不由乎自然爲禮爲樂不由乎至正而天下始疑始分矣殘朴爲樽以況毀道德爲仁義毀玉爲璋以況離情性爲禮樂皆多駢旁枝之道也絕巧而返乎朴則工匠之罪除棄仁義而任道德則聖人之過免矣】

循本【塡實而不虛浮顚防而不晶采蹩躠跂足而勉行故以諭爲仁踶企足而彊行故以諭爲義澶漫猶泛濫摘僻糾摘其邪僻也】

筆乘【犧樽之犧當音羲舊從鄭司農讀如娑者非鄭答張逸以爲畫鳳尾婆娑然也梁劉杳曰此言未必安古樽彜皆刻木爲鳥獸鑿頂及背以出內酒魏魯郡得齊子尾送女器有犧樽作犧牛形晉曹嶷於靑州發齊景墓得二樽形亦爲牛象皆古遺器則知鄭爲臆說也】

夫馬陸居則食艸飲水喜則交頸相靡怒則分背相踶馬知己此矣加之以衡扼齊之以月題而馬知介【戛】倪【詣】闉【因】扼鷙【至】曼詭銜竊轡故馬之知而能至盜者伯樂之罪也夫赫胥氏之時民居不知所爲行不知所之含哺而熙鼓腹而遊民能已此矣及至聖人屈折禮樂以匡天下之形縣跂仁義以慰天下之心而民乃始踶跂好知爭歸於利不可止也此亦聖人之過也【靡摩也小蹋謂踶月題馬額上當顱如月形者介倪猶聛聣也闉曲也鷙抵也曼突也詭銜吐出銜也竊轡嚙轡也】郭注【禦其眞知乘其自然則萬里之路可至而羣馬之性不失馬性不同而齊求其用故有力竭而態作者含哺鼓腹民之眞能及至聖人屈折以禮樂懸以仁義而民始好知其過皆由乎迹之可尙也】呂注【馬之食艸飲水相靡相踶知止此矣猶赫胥氏之民無知無爲含哺鼓腹也加之衡扼齊以月題猶屈折禮樂縣跂仁義以匡慰天下也馬知介倪詭銜竊轡而至盜者猶民踶跂好知爭歸於利不可止也介間端倪闉曲控扼鷙則馬之狠曼則馬之謾知夫衡扼銜轡介倪闉扼之所在而施其鷙曼以詭銜竊轡此馬之知所以至盜也然欲馬知不至於盜人心不至於好知者無他反其眞性而已矣】

循本【再以馬諭又進一步說馬之相踶必以足向後故曰分背相踶扼與軛同所以扼馬脛者詭銜自出其銜竊轡偸脫其轡縣跂如懸物而使人跂足及之】

管見總論【是篇一意語分四節首敍題意以禦馬明治民與尙書禦馬諭臨民義同而此篇首尾形容馬之性情喜怒曲盡其態次借陶埴立論言有心有爲於治而攖拂天下之性情不若無爲而任物之自化也又舉至德之世無知無欲後王立法天下始疑無異伯樂之從事乎燒剔刻雒以求追風之步也末引上古民淳俗厚熙熙自樂以證皇王無爲之效後世求治大過而至於不可治矣】

胠篋第十

將爲【去聲】胠【祛】篋探【平聲】囊發匱之盜而爲守備則必攝緘縢固扃鐍【決】此世俗之所謂知也然而巨盜至則負匱揭篋擔囊而趨惟恐緘縢扃鐍之不固也然則鄕之所謂知者不乃爲大盜積者也故嘗試論之世俗所謂知者有不爲大盜積者乎所謂聖者有不爲大盜守者乎何以知其然邪昔者齊國鄰邑相望雞狗之音相聞罔罟之所布耒耨之所刺方二千餘里闔四竟之內所以立宗廟社稷治邑屋州閭鄕曲者曷嘗不法聖人哉然而田成子一旦殺齊君而盜其國所盜者豈獨其國邪並與其聖知之法而盜之故田成子有乎盜賊之名而身處堯舜之安小國不敢非大國不敢誅十二世有齊國則是不乃竊齊國並與其聖知之法以守其盜賊之身乎【胠腋下傍開其篋如從腋取之也攝結也收也扃關也鐍紐也一云環舌也十二世有齊國自田敬仲至齊威王凡十二世也】

郭注【爲大盜積爲大盜守言知之不足恃也如此法聖人者法其迹耳迹者已去之物非應變之具也奚足尙而執之哉執成迹以禦乎無方無方至而迹滯矣所以守國而爲人守之也爲大盜者不盜其聖法則無以取其國言聖法惟人所用未足爲全當之具也】

呂注【言世俗所謂聖知者如此眞聖知者固不然也】

口義【此篇便見憒世之雄處世俗之知本爲鼠竊之備大盜至則並挈而去矣田氏篡齊以私量貸公量入看左傳所言便見借聖人之法以濟其盜賊之謀戰國時大抵如此故莊子以此諭之】

嘗試論之世俗之所謂至知者有不爲大盜積者乎所謂至聖者有不爲大盜守者乎何以知其然邪昔者龍逢斬比干剖萇胣【恥】子胥靡【縻】故四子之賢而身不免乎戮故跖之徒問於跖曰盜亦有道乎跖曰何適而無有道邪夫妄意室中之藏聖也入先勇也出後義也知可否知也分均仁也五者不備而能成大盜者天下未之有也由是觀之善人不得聖人之道不立跖不得聖人之道不行天下之善人少而不善人多則聖人之利天下也少而害天下也多故曰唇竭則齒寒魯酒薄而邯鄲圍聖人生而大盜起掊【剖】擊聖人縱捨盜賊而天下始治矣夫川竭而穀虛丘夷而淵實聖人已死則大盜不起天下平而無故矣聖人不死大盜不止𨿽重聖人而治天下則是重利盜跖也爲之斗斛以量之則並與鬥斛而竊之爲之權衡以稱之則並與權衡而竊之爲之符璽以信之則並與符璽而竊之爲之仁義以矯之則並與仁義而竊之何以知其然邪彼竊鉤者誅竊國者爲諸侯諸侯之門而仁義存焉則是非竊仁義聖知邪故逐於大盜揭諸侯竊仁義並斗斛權衡符璽之利者𨿽軒冕之賞弗能勸斧之威弗能禁此重利盜跖而使不可禁者是乃聖人之過也故曰魚不可脫於淵國之利器不可以示人彼聖人者天下之利器也非所以明天下也【胣裂也靡爛之江中也】

向秀【聖人已死大盜不起者聖人事業日新新者爲生故者爲死乘天地之正禦日新之變得實而損其名歸眞而忘其途則大盜息矣不死者言守故而不日新牽名而不造實也大盜不止不亦宜乎】郭注【言暴主亦得據人君之威以戮賢臣而莫之敢抗者皆聖法之由也向無聖法則桀紂焉得守斯位而放其毒使天下側目哉聖勇義知仁五者所以禁盜而反爲盜資也聖人利天下少害天下多信哉斯言斯言𨿽信而猶不可亡聖者天下之知未能都亡故須聖道以鎭之也羣知不亡而獨亡聖知則天下之害又多於有聖矣然則有聖之害𨿽多猶愈於亡聖之無治也𨿽愈於亡聖未若都亡之無害也甚矣天下莫不求利而不能一亡其知何其迷而失致哉夫竭唇非以寒齒而齒寒魯酒薄非以圍邯鄲而邯鄲圍聖人生非以起大盜而大盜起此自然相生必至之勢也夫聖人不立尙於物而不能使物不尙也故人無貴賤事無眞僞苟尙聖法則天下吞聲而暗服之斯乃桀跖所至賴而以成其大盜者也若乃絕尙守朴棄其禁令而代以寡欲所以掊擊聖人而我朴自全縱捨盜賊而彼姦自息也古人有言閒邪存誠不在善察息淫去華不在嚴刑此之謂也竭川非以虛谷而穀虛夷丘非以實淵而淵實絕聖非以止盜而盜止故止盜在去欲不在彰聖知將重聖人以治天下而桀跖之徒亦資其法所資者重故所利不得輕也小盜之所因乃大盜之所資而利也軒冕斧鉞賞罰之重者所以禁盜也然大盜又逐而竊之則反爲彼用矣所用者重乃所以成其大盜也大盜也者必行以仁義平以權衡信以符璽勸以軒冕威以斧鉞盜此公器然後諸侯可得而揭也是故仁義賞罰適足以誅竊鉤者耳夫跖之不可禁由所盜之利重利之所以重由聖人之不輕也故絕盜在賤貨不在重聖也魚失淵則爲人禽利器明則爲盜資故不可以示人夫聖人者誠能絕聖棄知而反防物極物極各防則其迹利物之迹也器猶迹耳若示利器於天下所以資盜賊也】

呂注【世俗所謂知所謂聖者皆以法爲之所謂至知至聖亦不出乎聖勇義知仁之名而不知知之所以知聖之所以聖也故四子者不能全其身而跖之徒反資以爲盜則世俗之所謂聖知者不免爲大盜積守耳至知在於不知至聖在於無名而世俗之聖知反以資盜則利天下少害天下多非虛言也唇齒以況相因魯酒邯鄲以況非相因而相因然則欲治天下莫若掊擊聖人縱捨盜賊善惡兩忘而已夫心穀不虛而賊心得以起其間者以聖爲淵而壅之也竭聖川而涸之則穀虛而盜不生矣心淵不實而賊心得入於其間者以聖爲丘而傾之也夷聖丘而損之則淵實而盜不侵矣此聖人已死大盜不起天下所以無故也所謂死者不生其心是已賊心生而大盜起𨿽重聖人以治天下是重利盜也詳見下文並竊之語故竊鉤者誅竊國者爲諸侯而莫之能禁也諸侯之門仁義存焉則是並聖知仁義而竊之也況其尢大而揭諸侯者乎𨿽軒冕斧鉞有所不能禁勸凡此皆離眞爲聖之過而猶以聖法明天下是示人以利器故大盜得以奪之也】

筆乘【魯酒薄而邯鄲圍據許愼注淮南子楚會諸侯魯獻酒於楚王魯酒薄而趙酒厚楚之主酒吏求酒於趙趙不與吏怒乃以趙厚灑易魯薄酒奏之楚王以趙酒薄圍邯鄲】

管見【聖人者天下之利器也聖人當作聖知無疑傳者誤耳】

故絕聖棄知大盜乃止擿玉毀珠小盜不起焚符破璽而民朴鄙掊斗折衡而民不爭殫殘天下之聖法而民始可與論議擢亂六律鑠絕竽瑟塞瞽曠之耳而天下始人含其聰矣滅文章散五采膠離朱之目而天下始人含其明矣毀絕鉤繩而棄規矩攦【厲】工倕之指而天下始人有其巧矣故曰大巧若拙削曾史之行鉗楊墨之口攘棄仁義而天下之德始同矣彼人含其明則天下不鑠矣人含其聰則天下不累矣人含其知則天下不惑矣人含其德則天下不僻矣彼曾史楊墨師曠工倕離朱者皆外立其德而以爚【藥】亂天下者也法之所無用也【擿與擲同投棄之也攦撕之也爚火光消也防也】

郭注【去其所資則不施禁而自止賤其所貴則不加刑而自息除矯詐之所賴則無以行其姦巧小平者乃大不平之所用也外無所矯則內全我朴而無自失之害矣夫聲色離曠有耳目者之所貴也受生有分而以所貴引之則性命喪矣若乃毀其所貴棄彼任我則聰明各全人含其眞也夫以蜘蛛蛣之陋而布网轉丸不求之於工匠則萬物各有能也所能𨿽不同而所習不敢異則若巧而拙矣故善用人者使能方者爲方能圓者爲圓各任其所能人安其性不責萬民以工倕之巧故眾技以不相能似拙而天下自能則大巧矣用其自能是以規矩可棄而妙匠之指可攦也去其亂羣之率則天下各復其朴而同於德也彼曾史楊墨離曠工倕者所稟多方故使天下躍而效之效之則失我我失由彼則彼爲亂主矣若夫法之所用者視不過於所見故眾目無不明聽不過於所聞故眾耳無不聰事不過於所能故眾技無不巧知不過於所知故羣性無不適德不過於所得故羣德無不當安用立所不逮於性分之表使天下奔馳而不能自反邪】

呂注【莊子所謂絕聖棄知者非滅典籍棄政教也不以生於心而已擿玉毀珠者非出府庫棄諸山也不以貴之心而已焚符破璽非燒而碎之也以信信之則民朴鄙而符璽非所恃也掊斗折衡非果掊折之也以平平之則民不爭而鬥衡非所恃也然後民復其性命之情而始可與論議矣塞師曠耳欲反聽也我反聽則天下含其聰膠離朱目欲內視也我內視則天下含其明攦工倕之指天下始有其巧削曾史之行鉗楊墨之口天下之德始同則在我棄知絕巧不見可欲而已彼外立其德而爚亂天下者則非含其聰明知德而反於性命之情者法之所無用也而或者謂莊子眞欲掊擊聖人縱捨盜賊殫殘法度者豈可與之微言乎】子獨不知至德之世乎昔者容成氏大庭氏伯皇氏中央氏栗陸氏驪畜氏軒轅氏赫胥氏尊盧氏祝融氏伏戲氏神農氏當是時也民結繩而用之甘其食美其服樂其俗安其居鄰國相望雞狗之音相聞民至老死而不相往來若此之時則至治已今遂至使民延頸舉踵曰某所有賢者贏【盈】糧而之則內棄其親而外去其主之事足迹接乎諸侯之境車軌結乎千里之外則是上好知之過也上誠好知而無道則天下大亂矣何以知其然邪夫弓弩畢弋機變之知多則鳥亂於上矣鉤餌罔罟罾【曾】笱【苟】之知多則魚亂於水矣削【峭】格羅落罝【嗟】罘【浮】之知多則獸亂於澤矣知詐漸【尖】毒頡【絜】滑堅白解垢同異之變多則俗惑於辯矣故天下毎毎大亂罪在於好知故天下皆知求其所不知而莫知求其所已知者皆知非其所不善而莫知非其所已善者是以大亂故上悖日月之明下爍山川之精中墮【】四時之施惴耎【軟】之虫肖翹之物莫不失其性甚矣夫好知之亂天下也自三代以下者是已捨夫種種之民而悅夫役役之佞釋夫恬淡無爲而悅夫啍【諄】啍之意啍啍已亂天下矣【贏裹也負也兔网曰畢削格所以施羅网也鳥罟爲羅兔罟爲罝罘亦作罦翻車也頡滑不正之語解垢詭曲之辭惴亦作喘喘耎無足虫也肖翹翾飛之屬種種淳厚也役役有爲人也】郭注【民結繩而用之足以紀要而已適故常甘當故常美若思夫侈靡則無時慊矣不相往來無求之至也贏糧趨賢而棄親去主至治之迹猶致斯獘也上謂好知之君知而好之則有斯過矣夫攻之逾密避之逾巧則𨿽禽獸猶不可圖之以知而況於人哉故治天下者惟不任知任知無妙也上之所多者下不能安其少也性少而以逐多則迷矣不求所知而求所不知此乃捨己效人不止其分也善其所善爭尙之所由生也吉凶悔吝生乎動也而知之所動誠能揺蕩天地運禦羣生君人者胡可不忘其知哉啍啍以已誨人也】呂注【聖人之治常使民無知無欲無知也故結繩而用之無欲也故甘食美服樂俗安居民至老死不相往來此至德之世也天下皆知美之爲美斯惡已皆知善之爲善斯不善已皆知非其所不善惡與不善也莫知非其所已善美與善也復乎無爲則𨿽美與善亦非性命之情也民不往來而自爲族是謂種種之民某所有賢贏糧而趨則役役之佞也其教我也似父其諌我也似子則啍啍之意此皆尙賢好知之過由有知而後有聖人有聖人而後有大盜聖人大盜皆知之所自出故是篇始終以去知爲言】

詳道【傳曰多事生之讎多言德之賊役役多事者也啍啍多言者也】

循本【知詐漸毒頡滑堅白解垢同異以上文例之亦當爲三事知詐漸毒者以知相詐積漸成毒也堅白者堅執爲白同異者合異爲同皆公孫龍之書有此語頡相競爲高也滑猶走弄不定也彼堅執以爲白而辯之者與之相頡使之走弄不定解防也垢身之塵垢也解垢同異者解防其同如垢之脫也上一句說知下二句說辯喘耎動虫之小者肖翹植物之小者】

管見總論【是篇以胠篋命題考監韻胠脇也則胠篋者從篋之脇旁開而取物此竊盜之行也爲治者不能道德以公天下之情然後姦雄得竊其權以爲私利天下有被其害者矣南華務在絕聖棄知掊斗折衡思復上古無爲之治然其還淳反朴之要在明乎眞知以正其所趨復乎眞善以全其所受而已使任治道之君子皆如漆園之用心何患乎世道之不興淳風之不復哉】

在宥第十一

聞在宥天下不聞治天下也在之也者恐天下之淫其性也宥之也者恐天下之遷其德也天下不淫其性不遷其德有治天下者哉昔堯之治天下也使天下欣欣焉人樂其性是不恬也桀之治天下也使天下瘁瘁焉人苦其性是不愉也夫不恬不愉非德也非德也而可長久者天下無之人大喜邪毗於陽大怒邪毗於陰陰陽並毗四時不至寒暑之和不成其反傷人之形乎使人喜怒失位居處無常思慮不自得中道不成章於是乎天下始喬【矯】詰卓【至】而後有盜跖曾史之行故舉天下以賞其善者不足舉天下以罰其惡者不給故天下之大不足以賞罰自三代以下者匈匈焉終以賞罰爲事彼何暇安其性命之情哉【宥寬也瘁瘁病也毗並也助也喬詰意不平也卓行不平也】

郭注【宥使自在則治治之則亂也人之生也直莫之蕩則性命不過欲惡不爽在上者不能無爲上之所爲而民皆赴之故有誘慕好欲而民性淫矣所貴聖王者非貴其能治也貴其無爲而任物之自爲也無治乃不遷淫堯𨿽在宥天下其迹則治也治亂𨿽殊其於失後世之恬愉使物爭尙畏鄙而不自得則同耳故譽堯而非桀不如兩忘也恬愉自得乃可長久喜怒失位居處無常此皆堯桀之流使物喜怒太過以致斯患也人在天地之中最能以靈知喜怒擾亂羣生而振蕩陰陽也故得失之間喜怒集乎百姓之懷則寒暑之和敗四時之節差百度昏亡萬事夭落也慕賞乃善故賞不能供畏罰乃止故罰不能勝忘賞罰而自善性命乃大足耳夫賞罰者聖王之所以當功過非以著勸畏也故理至則遺之然後至一可反也而三代以下遂尋其事迹故匈匈然與迹競逐終以所寄爲事何暇安其性命之情哉】

呂注【天下者萬物之所一其常性常德卽我之性德是也在宥天下在宥我而已在者存之而不亡任自然而不益宥者放之而不縱如囿之宥物也不淫不遷無爲而已無爲則無我無我則治天下者誰哉故兩忘堯桀之是非也人生而靜何有樂苦使之樂苦是淫其性淫其性未有不遷其德者也萬物負陰抱陽沖气爲和人莫不有沖和之气以與天地通而堯使民樂其性至大喜而毗於陽桀使民苦其性至大怒而毗於陰故傷其沖气而墮四時之施寒暑之和不成反傷人形矣至於思慮不自得中道不成章所謂兩相傷也於是天下始有喬詰卓非常之行喬則尙高詰則窮盡卓則難及則不羣皆非平易中正此賞罰所以不給性命之情所以不得而安也】

須溪【在者只以此身寄於天下使知有我不至於淫而已宥者縱之自然𨿽其巧詐亦若與之相忘者彼將自失則其樂未嘗不存也是不遷也不分堯桀不分樂苦是其所見眞處】

循本【欣欣焉不恬靜者不在之之故瘁瘁焉不愉悅者不宥之之故毗助也凡喜屬陽怒屬陰人之一身陰陽調和則無疾若過於喜則助其陽勝矣過於怒則助其陰勝矣下文以四時之陰陽諭人身之陰陽也中道不成章言作事至半塗而不成條理也】

副墨【因言樂與苦卽以喜怒作諭一喜𨿽足以快心不如無喜一怒𨿽足以紓憤不如無怒一堯一桀𨿽足以治天下不如無治今使人喜怒失位居處無常思慮不自得中道不成章者皆治之之過也至是民始失其常性於是有喬詰卓盜跖曾史之行接迹於天下喬者矯已而過於高詰者責人而過於密卓者特立而至於亢者鉏擊而至於猛四者盜跖曾史具有之是皆拂亂天常滅裂和气總爲失眞亂性之民耳馴至善多不勝賞惡多不勝罰則是舉天下之大而不足以賞罰也爲天下者猶匈匈焉日以賞罰爲事彼方趨避之不暇何暇安其性命之情哉欲安其性命之情者置其賞罰在之宥之而後天下之性可得也】

而且說【悅】明邪是淫於色也說聰邪是淫於聲也說仁邪是亂於德也說義邪是悖於理也說禮邪是相於技也說樂邪是相於淫也說聖邪是相於藝也說知邪是相於疵也天下將安其性命之情之八者存可也亡可也天下將不安其性命之情之八者乃始臠【欒】捲【上聲】愴囊而亂天下也而天下乃始尊之惜之甚矣天下之惑也豈直過也而去之邪乃齊戒以言之跪坐以進之鼓歌以舞之吾若是何哉故君子不得已而臨蒞天下莫若無爲無爲也而後安其性命之情故貴以身於爲天下則可以托天下愛以身於爲天下則可以寄天下故君子苟能無解其五藏無擢其聰明尸居而龍見淵默而雷聲神動而天隨從容無爲而萬物炊【去聲】累焉吾又何暇治天下哉【臠一作欒臠捲不申舒之狀愴囊猶搶攘也炊或作吹炊累猶動升也向云如塵埃自動也】

郭注【當理無悅悅之則致淫悖之患矣相助也存亡無所在任其所受之分則性命安矣必存此八者則不能縱任自然故爲臠捲愴囊也不能遺之已爲誤矣乃復尊之以爲貴豈不甚惑哉非直由寄而過去也乃珍貴之如此無爲者非拱默之謂也直各任其自爲則性命安矣不得已者非迫於威刑也直抱道懷朴任乎必然之極而天下自安也若夫輕身以赴刑棄我而殉物則身且不能安其如天下何無解無擢解擢則傷也出處語默常無其心而付之自然神順物而動天隨理而行若遊塵之自動任其自然而已矣】

呂注【天下不安其性命之情則所謂聰明仁義禮樂聖知皆非其正不免亂德悖禮而已八者存亡皆可言無益損乎其眞臠割而不全捲束而不舒愴積而不防囊結而不解皆所以亂天下而乃尊之惜之齋戒以言鼓歌以舞以爲天下之至眞在是世迷日久吾若之何哉夫臨蒞天下誠出於不得已而無爲則我奚爲不貴愛以身於爲天下而以徇之哉斯則可以寄托天下者也貴則不輕其身愛則不危其身托如托身寄如寄物則貴重於愛托重於寄也無解五藏則不防而淫乎仁義無擢聰明則不引而屬乎聲色尸居龍見其見出於無爲淵默雷聲其聲出於不言神動則感而後應天隨則不召自來如此則從容無爲而萬物炊累炊累卽萬物之以息相吹累則炊之積也萬物歸之如塵自積又何暇治天下哉】

循本【萬物炊累謂萬物皆囿吾生育之中如炊气積累而熟】

崔瞿問於老聃曰不治天下安臧人心老聃曰女愼無攖人心人心排下而進上上下囚殺淖【綽】約柔乎剛彊廉劌雕琢其熱焦火其寒凝冰其疾俛仰之間而再撫四海之外其居也淵而靜其動也縣而天僨驕而不可系者其惟人心乎昔者黃帝始以仁義攖人之心堯舜於是乎股無胈【拔】脛無毛以養天下之形愁其五藏以爲仁義矜其血气以規法度然猶有不勝也堯於是放讙兜於崇山投三苗於三峗流共工於幽都此不勝天下也夫施【異】及三王而天下大駭矣下有桀跖上有曾史而儒墨畢起於是乎喜怒相疑愚知相欺善否相非誕信相譏而天下衰矣大德不同而性命爛漫矣天下好知而百姓求竭矣於是乎釿【斤】鋸制焉繩墨殺焉椎鑿決焉天下脊脊大亂罪在攖人心故賢者伏處大山嵁巖之下而萬乘之君憂栗乎廟堂之上今世殊死者相枕【去聲】也桁【杭】楊者相推【吐雷反】也刑戮者相望也而儒墨乃始離跂攘臂乎桎梏之間意【噫】甚矣哉其無愧而不知恥也甚矣吾未知聖知之不爲桁楊椄【接】槢【習】也仁義之不爲桎梏鑿【曹】枘【芮】也焉知曾史之不爲桀跖嚆【蒿】矢也故曰絕聖棄知而天下大治【攖引也劌傷也縣而天希高慕遠也施延也繩墨殺彈正殺之也脊脊相踐籍也桁楊長械錮頸及脛者椄槢梁也離跂足底半離地攘臂舉其臂談者足與手俱起也嚆矢矢之鳴者朴云嚆大呼也】

郭注【攖之則傷其自善排之則下進之則上言其易揺蕩也上下囚殺言無所排進乃安全矣能淖約則剛彊者柔矣焦火之熱凝冰之寒皆喜怒並積之所生若乃不雕不琢各全其朴則何冰炭之有哉俛仰再撫四海風俗之所動也靜之可使如淵動之則系天而踴躍人心之變靡所不爲順而放之則靜而通洽而系之則跂而僨驕僨驕者不可禁之勢也夫黃帝非爲仁義也直與物冥則仁義之迹自見迹自見則後世之心必自循之是亦黃帝之迹使物攖也夫堯舜之名皆其迹耳我寄斯迹而迹非我也故駭者自世世彌駭其迹愈粗粗之與妙自塗之夷險耳遊者豈嘗改其足哉故聖人一也而有堯舜湯武之異明斯異者時世之名耳未足以名聖人之實也故夫堯舜者豈直堯舜而已哉是以𨿽有仁義之迹矜愁之貌而所以迹者故全也自喜怒相疑至誕信相譏莫能齊於自得也大德不同者立小異而不止於分也知無涯而好之故無以供其求於是有釿鋸椎鑿雕琢性命遂至於此若任自然而居當則賢愚襲情貴賤履位君臣上下莫匪爾極而天下無患矣斯迹也攖天下之心使奔馳而不可止故中知以下莫不外飾其性以惑眾人惡直醜正蕃徒相引任眞者失其防而崇僞者竊其柄於是主憂於上民困於下矣由腐儒守迹故致斯禍不思捐迹反一而方復攘臂用迹以治迹可謂無媿而不知恥之甚也桁楊以椄槢爲管桎梏以鑿枘爲用聖知仁義者遠於罪之迹也迹遠罪則民思尙之尙之則矯詐生焉矯詐生而禦姦之器不具者未之有也故棄所尙則矯詐不作桁楊桎梏廢矣何鑿枘椄槢之爲哉嚆矢矢之猛者言曾史爲桀跖之利用也絕聖棄知去其所以攖也】詳道【夫人心排而下之則拘以囚進而上之則怒而殺廉而劌之使傷而不全雕而琢之使文而不質則陰陽之气沴矣其僵也僨其起也驕執而系之使閉而不舒則不肖之心應矣仁義內也故愁五藏法度外也故矜血气然仁義行而姦僞生法度彰而暴亂作故堯之至治不免四凶之誅況三代以下乎殊者絕也戮者辱也】

副墨【人心一或爲人所排則失志銷魂而下矣少或進之則希高望遠而上矣上下無常因人起倒其系也如囚其恐怖也如殺將此恬淡素朴之心化爲一假儇美之態以側媚乎勝已之人盡將平生之廉隅雕之琢之殆幾於盡此皆懼排希進之人用心如此故語其燥急則熱如焦火語其戰兢則寒如凝冰語其迅疾則一俛仰之間而再臨乎四海之外方其未動也其靜如淵其旣動也則懸隔如天如雲天淵懸絕也此人心忿戾驕亢不可制伏之狀堯舜之勤勞湯武之徵伐思以仁義攖之也仁義之端一開故下焉者負不仁不義之名而爲桀跖上焉者得行仁行義之名而爲曾史以至儒墨各各緣此立教同於已者喜之異於已者怒之有見於此則以爲知無見於彼則以爲愚以在我爲善而非人之否以在我爲信而譏人之誕彼亦一是非此亦一是非而同之德衰性命之眞喪矣百姓於是乎殫盡思慮應接不暇所謂求竭也釿鋸繩墨椎鑿皆刑戮之具仁義窮而刑罰用乃勢所必至者其究至使賢者高蹈而遠引萬乘抱憂而孤立儒墨之徒猶欲抱其仁義聖知之談離攘臂而救之孰知其卽仁義聖知之所致乎椄槢者桁楊之管枘圓鑿方所以制桎梏者有桁楊則必有椄槢制桎梏則必用枘鑿其事相須以諭仁義之必招罪戾曾史之必資桀跖也徐士彰云桀跖嚆矢如言異論赤幟也】

黃帝立爲天子十九年令行天下聞廣成子在於空同之上故往見之曰我聞吾子達於至道敢聞至道之精吾欲取天地之精以佐五穀以養民人吾又欲官陰陽以遂羣生爲之柰何廣成子曰而所欲問者物之質也而所欲官者物之殘也自而治天下雲气不待族而雨艸木不待黃而落日月之光益以荒矣而佞人之心翦翦者又奚足以語至道黃帝退捐天下築特室席白茅間【閒】居三月復往邀之廣成子南首而臥黃帝順下風膝行而進再拜稽首而問曰聞吾子達於至道敢問治身柰何而可以長久廣成子蹶【厥】然而起曰善哉問乎來吾語女至道至道之精窈窈冥冥至道之極昏昏默默無視無聽抱神以靜形將自正必靜必淸無勞女形無揺女精乃可以長生目無所見耳無所聞心無所知女神將守形形乃長生愼女內閉女外多知爲敗我爲女遂於大明之上矣至彼至陽之原也爲女入於窈冥之門矣至彼至陰之原也天地有官陰陽有藏愼守女身物將自壯我守其一以處其和故我修身千二百歲矣吾形未嘗衰黃帝再拜稽首曰廣成子之謂天矣廣成子曰來余語女彼其物無窮而人皆以爲終彼其物無測而人皆以爲極得吾道者上爲皇而下爲王失吾道者上見光而下爲土今夫百昌皆生於土而反於土故余將去女入無窮之門以遊無極之野吾與日月參光吾與天地爲常當我緡【泯】乎遠我昏乎人其盡死而我獨存乎【質正也族聚也未聚而雨言澤少也未黃而落言殺气多也翦翦佞貌蹶驚起也物將自壯不治天下則物皆自任而壯也千二百歲李淳風主物簿云千二百歲謂之大克一曰陰陽之小紀也百昌司馬云百物也緡泯合也緡昏並無心之謂也】

郭注【問至道之精可謂質也不任其自爾而欲官之故殘也人皆自修而不治天下則天下治矣故善之也窈冥昏默皆了無也老莊之所以屢稱無者何哉明生物者無物而物自生耳自生耳非爲生也又何有爲於己生乎忘視而自見忘聽而自聞則神不擾而形不邪也無勞女形無揺女精任其自動故閒靜而不夭也此皆率性而動故長生也愼女內全其眞也閉女外守其分也知無涯則敗矣夫極陰陽之原乃遂於大明之上入於窈冥之門也有官有藏言但當任之也取於盡性命之極極長生之致耳身不天乃能及物也無窮無測而人以爲終極徒見其一變也皇王之稱隨世之上下耳其於得通變之道以應無窮一也失無窮之道則自信於一偏而不得均同上下故俯仰異心土無心者也生於無心故當反守無心而獨往也入無窮遊無極與化俱也日月參光天地爲常都任之也緡昏者物之去來皆不覺也獨存者以死生爲一體則無往而非存也】呂注【空同之上無物而大通之處道爲無名之朴故曰質陰陽道之散故曰殘雲气不待族至益以荒矣則非輔其自然而有以虧之閒居三月齊潔之至順下風而進循本以求之治身而可長久者惟道爲然是乃問其質也窈冥則無形言所不能論意所不能致而有所謂精者可知可言則非其極也必至於昏昏默默乃所以爲道之極此言道之體無視無聽至乃可長生則與之入道也抱神以正則形不期正而自正必靜必淸言不可撓而濁之形不勞而全精不揺而復乃可長生矣夫神無形而麗物不麗於物而反乎無見無知不守其形將安之乎愼內則塞其兌閉外則閉其門此養神而保之之道反是則多知而敗矣人未知道則域於陰陽而未嘗至其原無見無聞無知則遂於大明之上入於窈冥之門得是而窮之則知天地有官其官也以此陰陽有藏其藏也在此愼守女身物將自壯則奚爲而外求哉黃帝又語以向之所謂無見聞知道之體而已至其用則無見乃其所自見無聞乃其所自聞無知乃其所自知也蓋道之爲物無窮無測而遂止於無見聞知則是無窮而以爲終無測而以爲極也得道者爲皇爲王以其神明而皇王之所興起也失道者見光爲土以其形不出照臨覆載之間也百昌生土反土以其形而已故余將去汝入無窮遊無極則以爲終極者非知我者也與日月參光則其明不息與天地爲常則其久無窮當我緡乎不知其爲當也遠我昏乎不知其爲遠也人盡死而我獨存則求之吾身不知何物而可以至於此也萬物之靈惟人爲最造化之爲人不知幾何而一遇而人之聰明恂達可以與此者又幾何而一遇也而不孳孳焉則彼以慈爲寶者固不厭數數言之也】蘇子瞻【按山經廣成子治太易屯蒙二卦運行日月蓋古之眞人黃帝師也物之質物之殘言其情在於欲已長生而外托於養民人遂羣生也夫長生不死豈非物之實而所謂養民人遂羣生者豈非道之餘乎云不待族而雨艸木不待黃而落者言𨿽天地之精不能供此有心之耗也故荒亡之符先見於日月以身占之則耳目先病矣眞人佞人猶谷之與稗也所種者谷𨿽瘠土不生稗所種者稗𨿽美田不生谷今欲學道而問已不情佞僞之種道何從生閒居三月則先物後已之心無所復施故其問如此窈冥昏默此致道之方而非道也學道者患其散且僞故窈窈冥冥者所以致一也昏昏默默者所以全眞也此下又畫一以教之皆眞實語無視無聽抱神以靜則無爲也心無所知則無思也必靜必淸無勞形無揺精則無欲也三者具而形神一形神一而長生矣內不愼外不閉而形神離矣至彼至陽至陰之原二者如日月水火之用所以修煉變化堅气而凝物者也以窈冥昏默立長生之本以無爲無思無欲去長生之害又以至陰至陽堅凝之吾事足矣天地有官自爲我治之陰陽有藏自爲我畜之爲之在我成之在彼也物本無終極其分也成也其成也毀也物未嘗有死故長生者物之固然非我獨能我能守一而處和故不見其分成與毀耳人其盡死而我獨存乎言學道者能盡死其人而獨存其我者少也夫可見可言可去可取者人也非我也不可見不可言不可去取者是眞我也近是則明遠是則愚得是則得道矣故人其盡死而我獨存者此之謂也】

循本【遂者往而竟至也官者如官司藏者如府藏物者如官司府藏中之物生而上見日月之光死則下爲土矣緡絲之合也昏杳冥也當我謂近我而來之境卽無窮之門無極之野遠我謂背我而去之世卽去汝也言自此去後恐仙境之近我者如緡之合而不可離乎塵世之遠我者杳冥而不復見乎其未得道之人盡死而我獨存乎三乎字有惻然閔世之意】

云將東遊過扶揺之枝而適遭鴻蒙方將拊髀雀躍而遊雲將見之倘然止防然立曰叟何人邪叟何爲此鴻蒙拊髀雀躍不輟對云將曰遊雲將曰朕願有問也鴻蒙仰而視云將曰吁云將曰天气不和地气鬱結六气不調四時不節今我願合六气之精以育羣生爲之柰何鴻蒙拊髀雀躍掉頭曰吾弗知吾弗知云將不得問又三年東遊過有宋之野而適遭鴻蒙云將大喜行趨而進曰天忘朕邪天忘朕邪再拜稽首願聞於鴻蒙鴻蒙曰浮游不知所求猖狂不知所往遊者鞅掌以觀無妄朕又何知云將曰朕也自以爲猖狂而民隨予所往朕也不得已於民今則民之放【仿】也願聞一言鴻蒙曰亂天之經逆物之情天弗成解獸之羣而鳥皆夜鳴災及艸木禍及止【一作昆】虫意【噫下同】治人之過也云將曰然則吾柰何鴻蒙曰意毒哉仙仙乎歸矣云將曰吾遇天難願問一言鴻蒙曰意心養汝徒處無爲而物自化墮【隳】爾形體吐爾聰明倫與物忘大同乎涬【幸】溟【泯】解心釋神莫然無魂萬物云云各復其根各復其根而不知渾【上聲】渾沌【徒本反】沌終身不離若彼知之乃是離之無問其名無窺其情物故自生云將曰天降朕以德示朕以默躬身求之乃今也得再拜稽首起辭而行【云將云也扶揺風也一云東海神木也鴻蒙气也倘然自失貌防然不動貌鞅掌紛汨貌涬溟自然气也】

郭注【不知所求而自得所求不知所往而自得所往夫內足者舉目皆自正也朕又何知以斯而已夫乘物非爲迹而迹自彰猖狂非招民而民自往故爲民所仿效而不得已也若夫順物性而不治則情不逆而經不亂默成而自然得也解獸羣而鳥夜鳴離其所以靜也艸木昆虫坐而受害矣蓋有治之迹亂之所由生也意毒哉言治人之過深也仙仙坐起之貌嫌不能頹然通放故遣使歸夫心以用傷則養心者其惟不用心乎理與物皆不以存懷而暗付自然則無爲而自化矣同乎涬溟與物無際也莫然無魂坐忘任獨也不知而復乃爲眞復渾沌無知而任其自復乃能終身不離其本也知而復之與復乖矣有問有窺則失其自生也知而不默常自失也】

呂注【吾弗知是眞知也人莫不有求有往我則不知所求不知所往凡以無知而已鞅掌拘系貌𨿽遊者若有所拘系而吾觀天下之眞不過此物而已萬物並作吾觀其復復則不妄朕又何知自以爲猖狂則無爲已民之放則未能無爲天則無爲物則無知有知有爲則亂天經逆物情而天弗成矣歲有天冬至是也月有天晦日是也日有天夜半是也而人亦有天古之求正气之所在而以存其精神美其根本者未有不知此非所以彰彰言之也夫惟天所以弗成而災及鳥獸昆虫者凡以不知無爲而治之之過也毒所以治疾無爲而治之猶無疾而毒之仙仙乎歸矣欲其反本以求之人莫不有成心在乎自養而已自養則無所事爲而物自化隳形體則不知有六骸吐聰明則不知有耳目倫則理之在我物在外者也涬溟气之虛而待物者我與物忘而同乎涬溟則心解神釋而莫然無魂此所以處無爲之道也云云物之方興我則不知使物歸根亦不自知則渾沌旁礡而爲一以至終身不離無問無窺而物自生也方其無知不知其無知也而曰此名無知邪則是問其名此果無知邪則是窺其情猶物之方生剔其根而視之未有能生者也天之所以造物亦若是而已矣】

世俗之人皆喜人之同乎已而惡人之異於已也同於已而欲之異於已而不欲者以出乎眾爲心也夫以出乎眾爲心者曷嘗出乎眾哉因眾以寧所聞不如眾技眾矣而欲爲人之國者此攬乎三王之利而不見其患者也此以人之國僥幸也幾何僥幸而不喪人之國乎其存人之國也無萬分之一而喪人之國也一不成而萬有餘喪矣悲夫有土者之不知也夫有土者有大物也有大物者不可以物物而不物故能物物明夫物物者之非物也豈獨治天下而已哉出入六合遊乎九州獨往獨來是謂獨有獨有之人是之謂至貴大人之教若形之於影聲之於向【響】有問而應之盡其所懷爲天下配處乎無向行乎無方挈汝適復之撓【擾】撓以遊無端出入無旁與日無始頌論形軀合乎大同大同而無已無已惡乎得有有睹有者昔之君子睹無者天地之友

郭注【心欲出羣爲眾攜也眾皆以出眾爲心所以爲眾人也若我亦欲出眾則與眾無異而不能相出矣眾皆以相出爲心而我獨無往而不同乃大殊於眾而爲眾主也吾一人之所聞不如眾技多故因眾則寧若不因眾則眾之千萬皆我敵也夫欲爲人之國者不因眾之自爲而以已爲之此徒求三王主物之利而不見已爲之患也三王之所以利豈爲之哉因天下之自爲而任耳吾與天下相因而成者也今以一已專制天下天下塞矣已豈通哉故一身旣不成而萬方有餘喪矣不能用物而爲物用卽是物耳豈能物物哉不能物物則不足以有大物矣夫用物者不爲物用也不爲物用斯不物矣不物故物天下之物使各自得也用天下之自爲故馳萬物而不窮也人皆自異而已獨羣遊是乃獨往獨來者也獨有斯獨可謂獨有矣夫與眾同非求貴於眾而眾人不得不貴斯至貴也若信其偏見而以獨異爲心則𨿽同於一致故是俗中之一物耳非獨有者也未能獨有而欲饕竊軒冕冒取非分眾豈歸之也哉故非至貴也百姓之心形聲也大人之教影響也大人之於天下何心哉猶影響之隨形聲耳使物之所懷各得自盡問者爲主應故爲配無響寂以待物也無方隨物轉化也撓撓自動也提挈萬物使復歸自動之性卽無爲之至也與化俱故無端同故無表與日新俱故無始也形軀合大同者形容與天地無異也有已則不能大同矣天下之難無者已也已旣無矣則羣有不足復有之睹有者能美其名者耳睹無則任其獨生也】

呂注【道之無爲自然非特人君體之而以道佐人主者亦當因眾以寧無事於爲人之國也一人所聞不如眾技之眾而欲自任以爲人之國則其不喪者僥幸而已三代君臣相與固有以是爲利者而末世多以是爲患欲爲人之國者攬其利而不見其患也黃帝問廣成堯之見四子皆以大物爲患欲明吾所體者道道外無物是以謂之獨有夫大人之教若形聲之於影響而不爲天下先此所以爲之配也處乎無響則寂然不動行乎無方則未始有封故能挈天下而往以復之撓撓而不必靜是謂萬物並作吾以觀其復而藏天下於天下也故能遊乎物之終始而方之所不能閡時之所不能拘也頌論言也言則出於不言形軀形也形則象於無形如是則大同而無已矣無已烏得有有哉燻然慈仁謂之君子聖人所以與人同也則睹有者特可謂之君子而已至於睹無則天地之友與人同者不足以名之也】

副墨【因眾以寧所聞言因眾人之聞見以穩妥自已之聞見則我之不如眾技抑又多矣以言尊仁義悅聖知爲同俗之見也挈女適攜天下而適道也復之撓撓以遊無端復來也之往也言其往來自如撓挑無極也出入無旁者獨往獨來無所依傍也旣無端焉有始旣無始焉有終故曰與日無始至是則形軀不足以礙之而合乎大同矣如所謂形神俱妙與道合眞也大同則求其爲已了不可得焉得有有邪睹有者昔之君子三代君臣以仁義禮樂爲治者皆是也睹無者天地之友則非獨有之人不能與於此矣】

賤而不可不任者物也卑而不可不因者民也匿而不可不爲者事也粗而不可不陳者法也遠而不可不居者義也親而不可不廣者仁也節而不可不積者禮也中而不可不高者德也一而不可不易者道也神而不可不爲者天也故聖人觀於天而不助成於德而不累出於道而不謀會於仁而不恃薄於義而不積應於禮而不諱接於事而不辭齊於法而不亂恃於民而不輕因於物而不去物者莫足爲也而不可不爲不明於天者不純於德不通於道者無自而可不明於道者悲夫何謂道有天道有人道無爲而尊者天道也有爲而累者人道也主者天道也臣者人道也天道之與人道也相去遠矣不可不察也

郭注【因其性而任之則治反其性而淩之則亂夫民物之所以卑而賤者不能因任故也是以任賤者貴因卑者尊此必然之符也事藏於彼故匿彼各自爲故不可不爲但當因任耳法者妙事之迹也安可以迹粗而不陳妙事哉當乃居之所以爲遠親則苦偏故廣乃仁耳夫禮節者患於系一故物物體之則積而周矣事之下者𨿽中非德事之難者𨿽一非道況不一哉執意不爲𨿽神非天況不神哉觀天不助順自爲而已成德不累自然與高會也出道不謀不謀而一所以爲易也防仁不恃恃則不廣也率性居遠非積也自然應禮非由忌諱也事以理接能否自任應動而動無所辭讓也禦粗以妙故不亂也恃民自爲不輕用也因物而就任之不去其本也夫爲者豈以足爲故爲哉自體此爲故不可得而止也不明自然則有爲有爲而德不純矣不能虛已以待物則事事失會此不明於道者之可悲也天道者在上而任萬物之自爲也人道者以有爲爲累不能率其自得也主者天道同乎天之任物則自然居物上也臣者人道各當所任也君任無爲而委百官百官有所司而君不與焉二者俱以不爲而自得則君道逸臣道勞勞逸之際不可同日而論之也不察則君臣之位亂矣】

管見總論【君子不得已而臨蒞天下莫若無爲故以存民宥眾爲懷未嘗有心乎治之也是以天下之民性不淫而德不遷爲民上者喜怒平而賞罰中蓋因天下之自治而無爲治之勞故民易從而法不撓也後世君天下者失其輔世長民之要而專以賞罰爲事上有儒墨曾史之是非下有桁楊桎梏之拘制然後爲治者不勝其勞而民無所措手足矣猶且以仁義聖知爲足以得天下之情尊之惜之家傳國效而弗悟其爲撓民之具此所以願絕棄之也信如所言則天下之所寄托淵雷之所發見者有在於是國政不至於傖囊人心不至於蠧壞從容無爲又何暇治天下矣次設崔瞿之問以發老聃之防明乎爲治者罪在攖人心此桁楊桎梏之所自來而桀跖之所以爲利者也故黃帝問道於空同告以抱神正形淸靜長生之要身爲本家國次之未有身治而國亂者也今之君天下者能力行廣成之言則三代之治不難復取天地官陰陽皆在吾無爲中此所以爲在宥之道鴻蒙告云將以墮體黜聰守根不離所以爲治身之道也其篇末歷敍君臣禮法殆無遺論及天道人道之分在有爲無爲之別相去𨿽若不侔發於其心見於事業一也】

天地第十二

天地𨿽大其化均也萬物𨿽多其治一也人卒𨿽眾其主君也君原於德而成於天故曰古之君天下無爲也天德而已矣以道觀言而天下之君正以道觀分而君臣之義明以道觀能而天下之官治以道泛觀而萬物之應備故通於天地者德也行於萬物者道也上治人者事也能有所藝者技【其綺反】也技兼於事事兼於義義兼於德德兼於道道兼於天故曰古之畜天下者無欲而天下足無爲而萬物化淵靜而百姓定記曰通於一而萬事畢無心得而神服【原原本也記云老子所作】

郭注【天地均於不爲而自化萬物一以自得爲治天下異心無心者主也以德爲原無物不得得者自得故得而不謝所以成天無爲則任自然之運動自然爲君非邪也各當其分則無爲位上有爲位下官各當其所能則治矣無爲也則天下各以無爲應之通於天地者德言萬物莫不皆得則天地通行於萬物者道言道不塞其所由則萬物自得其行矣上治人者使人人自得其事而技者萬物之末用也夫本末相兼猶手臂之相包一身和則百節皆適天道順則本末皆暢故一無爲而羣理都舉矣】

呂注【天地之大萬化而未始有極𨿽化而非其所以化均則無大小美惡長短之辧乃其所以化也道生一而至於萬何從而治哉一則各復其根而不知乃其所以治也人卒𨿽眾其主者君原於德則其化通於天地之均成於天則其治反乎萬物之一此二者同謂之古之君天下者無爲也天德而已以道觀言則未嘗有言言而無言天下之君其有不正者乎以道觀分則無爲爲君有爲爲臣君臣之義其有不明者乎以道觀能則無能無不能天下之官其有不治者乎以道泛觀則物無非道萬物之應其有不備者乎天地之所以爲天地者得是而已人而得是則德與天地通而萬物莫非我道之爲物如此其大在上者用之以治人則事而已能有所藝則技而已技兼於事事兼於義義兼於德德兼於道道兼於天兼於天則所以畜天下者豈有於技能事爲之間哉故其天下足天下化百姓定者凡以通於一而所得者無心故也】

管見【天地至大人物至眾其治其化不知其幾而主之者君則夫君之應世豈偶然哉原於德故物莫能離成於天而人自歸往其道微妙彊名曰是以古之君天下者無爲而德合自然以道觀言而言合乎道則君無不正以道觀分而分合乎道則義無不明以道觀能而能合乎道則官無不治以道泛觀而物合乎道則應無不備由是知天下事物苟離乎道未有能自立者通於天地者德以德與天地合也行於萬物者道以道通乎物也凡以治人爲尙縱意乎刑政賞罰皆事而已況以藝能而入於技其去道德益遠矣古之善畜天下者無他無欲而天下自足無爲而天下自化心如淵水之靜撓之而不濁也民烏得而不定哉通於一萬事畢此老君西升吿尹喜之言無心得而神服卽易所謂天且弗違而況於人乎況於神乎】

夫子曰夫道覆載萬物者也洋洋乎大哉君子不可以不刳心焉無爲爲之之謂天無爲言之之謂德愛人利物之謂仁不同同之之謂大行不崖異之謂寬有萬不同之謂富故執德之謂紀德成之謂立循於道之謂備不以物挫志之謂完君子明於此十者則韜乎其事心之大也沛乎其爲萬物逝也若然者藏金於山藏珠於淵不利貨財不近貴富不樂壽不哀夭不榮通不醜窮不拘一世之利以爲己私分不以王【去聲】天下爲己處顯顯則明萬物一府死生同狀【夫子曰連上文當爲引証之語疑卽老子上所引記曰者老子也故就述其言耳下文夫子問於老聃則明指孔子矣】

郭注【有心則累其自然故當刳而去之不爲此爲而此爲自爲乃天道不爲此言而此言自言乃眞德愛人利物者任其性命之情也萬物萬形各止其分不引彼以同我乃成大耳行不崖異則同彼我萬物自容故有餘有萬不同之謂富言我無不同故能獨有斯萬德者人之綱要非德而成者不可謂立循於道之謂備者言夫道非偏物也不以物挫志則內自得心大則事無不容德澤滂沛任萬物之自往也不貴難得之物乃能忘我況貨財乎不近貴富言自來寄耳心常去之遠也壽夭兼忘所謂懸解旣忘壽夭況窮通之間哉不私世利皆委之萬物也不以王天下爲處顯者忽然不覺榮之在身也顯則明不顯則默而已一府同狀蛻然無所在也】

呂注【夫道如此其大心不刳不足以體之體道而無爲則人貌而天矣以是而愛利之謂之仁以是而得所一謂之大行不殊俗寬之至也有萬不同富之至也執德之人通一畢萬若紀之在綱也德成則無待而自立道在我則無應而不備萬物莫足以傾之則完矣君子所以刳心在此十者而已反求諸已以明其心之大事無不容則已刳之效沛乎爲萬物逝周行而不殆也若然則藏金珠於山淵不知貨利之可欲窮天之可醜不私一世之利藏之天下而已不以王天下爲己處顯物之所利非已也顯則明明以德而非以位處上則帝王天子之德處下則聖素王之道也萬物備於我則一府方生方死方死方生則同狀而已矣】詳道【萬物皆備於我能有之而勿失則富矣紀防則眾目亂德失則眾行乖故循於道之謂備不以物挫志之謂完也韜乎其事心之大則執大象之謂沛乎其爲萬物逝則天下往之謂也古之以道蒞天下者示之不以迹詔之不以言使人自得之上之化下也無樂餌之可悅下之樂上也非慕膻而來求藏金珠於山淵不以物累身也不計壽天窮通不以身捐道也一世之利厚矣而不以爲己私天下之權重矣而不以爲己顯至於萬物不得與之殊死生不得與之變非無心者能然乎】

碧虛【首稱夫子曰者莊子受長桑公微言也夫道汪洋充塞惟靈府虛者方能容納焉自然而爲合乎天然守中而言遠離沮喪度生接物心不退轉人之所惡我無嫌猜和光同塵不立圭角萬滋茂共丰區宇持至德而爲紀循至理而善建順眞常而不偏離外景以全內明此以鏈心則事無不蘊理無不容恩無不沛物無不遂者矣金珠貨財患本也壽夭窮通內疚也私分處顯情病也一有系乎心則志不完矣】

管見【郭氏從顯則明爲句諸解多因之似與下文不貫無範先生連下文爲句義長今從之王天下不以爲己顯也乃若所顯則有之在明乎萬物一府死生同狀耳萬物一府則無彼我之分死生同狀則無去來之累此爲刳心之極致歟】

夫子曰夫道淵乎其居也漻【澑】乎其淸也金石不得無以鳴故金石有聲不考不鳴萬物孰能定之夫王德之人素逝而恥通於事立之本原而知【智】通於神故其德廣其心之出有物采之故形非道不生生非德不明存形窮生立德明道非王德者邪蕩蕩乎忽然出勃然動而萬物從之乎此謂王德之人視乎冥冥聽乎無聲冥冥之中獨見曉焉無聲之中獨聞和焉故深之又深而能物焉神之又神而能精焉故其與萬物接也至無而供其求時騁而要其宿大小長短修遠

郭注【聲由寂彰以諭體道者物感而後應也萬物孰能定言應感無方也王德之人任素而往耳非好通於事也立之本原而知通於神言立本而知不逆然後任素通神其德彌廣心由物采之而出非先物而唱也忽勃皆無心而應之貌動出無心故萬物從之斯蕩蕩矣故能存形窮生立德明道而成王德也冥冥無聲而見曉聞和若夫視聽而不寄之於寂則暗昧而不和矣深之又深窮其原而後能物物也神之又神極至順而後能盡妙也我斯而都任彼則彼求自供恣而任之會其所極而已】

呂注【淵乎其居言湛而不動漻乎其淸言通而不濁夫道若是而已矣以爲無邪金石不得無以鳴以爲有邪金石不考則不鳴萬物孰能定之素則無所與雜逝則無乎不在通於事則物徹疏明知通於神則周萬物而不奚以通於事爲哉本原者道事其末也立之本原則韜乎其事而事自通心非物采寂然而已不將不迎應而不藏也夫耳聞目見口言心思無非道也則形非道不生日用不知非得之在我不能明也則生非德不明惟能存形窮生立德明道則在我得之而執古禦今矣忽然出動而萬物從之則藏不虞以生心而未嘗彊謀也夫道之爲物𨿽不可見乃見之所自見𨿽不可聞乃聞之所自聞深而能物其中有物是也神而能精其中有精是也至無而供其求則天府之富無窮時騁而要其宿大小長短修遠則其分未嘗不足易所謂各正性命保合太和者是也】

副墨【金石不得無以鳴金石不考不鳴言鳴者是道邪考者是道邪孰能定之以爲定在金石不考何以不鳴定在考者他聲當同金石定在虛空考之何以無聲如此徵問要人深思而自得之素逝卽沛乎其爲萬物逝之逝素純一也逝流通不滯也素逝者虛靜恬澹寂寞無爲未嘗沈著於有爲事相之中故曰恥通於事但立之本原得其要道而其知自與神明通故其德廣大而足以王天下生我者道也明我者德也以德爲明則明之至矣然道與德非二也原於天則爲道卽立之本原也得於已則爲德卽通神之知也存其形而能窮其生則本原立立其德而能明其道則王德廣故復贊之曰蕩蕩乎忽然出勃然動而萬物從之蓋信沛乎其爲萬物逝也至無而供其求卽虛而不屈動而愈出無爲而無不爲也時騁而要其宿卽逝曰遠遠曰反動極歸乎靜也或大而忽然小或長而忽然短或短而又忽然修且遠所謂王德之人蓋如此】

黃帝遊乎赤水之北登乎昆侖之丘而南望還【旋】歸其珠使知【智】索之而不得使離朱索之而不得使喫【口懈反】詬【口豆反】索之而不得也乃使象罔象罔得之黃帝曰異哉象罔乃可以得之乎【喫詬多力也】

郭注【此寄明得眞之所由言用知不足以得眞聰明喫詬失眞愈遠象罔得之明得眞者非用心也象罔卽眞也】

呂注【赤水之北諭之極處昆侖之丘形中最高也南望則向明而觀之珠之爲物不可以知知識識言求故皆索之而不得象則非無罔則非有非有非無不皦不昧此珠之所以得也】

堯之師曰許由許由之師曰嚙缺嚙缺之師曰王倪王倪之師曰被衣堯問於許由曰嚙缺可以配天乎吾借王倪以要之許由曰殆哉圾【岌】乎天下嚙缺之爲人也聰明睿智給數【朔】以敏其性過人而又乃以人受天彼審乎禁過而不知過之所由生與之配乎天彼且乘人而無天方且本身而異形方且尊知而火馳方且爲緒使方且爲物絯【公才反】方且四顧而物應方且應眾宜方且與物化而未始有恆夫何足以配天乎𨿽然有族有祖可以爲眾父而不可以爲眾父父治亂之率也北面之禍也南面之賊也【圾李云危也絯束也劉云卽駭字率大凡也】

郭注【配天謂爲天子聰敏過人則使人跂之屢傷於人也以人受天是又用知以求復其自然夫過生於聰知而又役知以禁之其過彌甚矣故曰無過在去知不在於彊禁乘人而無天言若與之天下且使後世任知而失眞矣夫以萬物爲本則羣變可一而異形可同斯迹也將遂使後世由已以制物則萬物乖矣尊知而火馳者言賢者當位於前則知見尊於後奔競而火馳也緒使者將興後世事役之端也物絯將使後世拘牽而制物也四顧而物應將遂使後世指麾以動物令應工務也應眾宜者將遂使後世不能忘善而利人以應眾宜也與物化將遂使後世與物相逐而不自得於內也此皆盡當時之宜也然今日受其德而明日承其獘矣故曰未始有恆有族有祖言其事可得而祖效眾父迹也眾父父所以迹也若與之天下非但治主乃爲亂率夫桀紂非能殺賢臣乃賴聖知之迹以禍之田恆非能殺君乃資仁義以賊之故曰北面之禍南面之賊也】呂注【其性過人則非黜聰棄知而動於不得已者以人受天則非全於天也禁過而不知過之所由乃在禁之之處以是爲合於無爲而與之配天其能不以人廢天乎本身而異形則不能無我尊知而火馳則不能去知是以爲天下所役物有結之而不能自解也四顧而物應非尸居而使民不知所如往方且應眾宜非立之本原而知通於神者故與物化而未始有常夫何足以配天乎】

管見【嚙缺聰明睿知其性過人是論其才而不言其道以人受天謂尙有爲而求合於無爲是審乎禁過而不知過之所生也若與之天下彼且乘有爲之迹以臨民使天下失其自然之性矣本身而異形肝膽楚越也尊知而火馳機謀急也爲緒使則役於事爲物絯則礙於物四顧而物應物未能忘我也方且應眾宜我未能忘物也與物化則逐物而遷未始有常則失其本然之我夫何足以配天乎𨿽然有族有祖謂嚙缺之學亦有宗有君槪嘗聞道者也可爲眾父特不可爲眾父父耳眾父父則之又之謂】

堯觀乎華華封人曰嘻聖人請祝聖人使聖人壽堯曰辭使聖人富堯曰辭使聖人多男子堯曰辭封人曰壽富多男子人之所欲也汝獨不欲何邪堯曰多男子則多懼富則多事壽則多辱是三者非所以養德也故辭封人曰始也我以汝爲聖人邪今然君子也天生萬民必授之職多男子而授之職則何懼之有富而使人分之則何事之有夫聖人鶉居而鷇食鳥行而無彰天下有道則與物皆昌天下無道則修德就間千歲厭世去而上仙乘彼白雲至於帝鄕三患莫至身常無殃則何辱之有封人去之堯隨之曰請問封人曰退已【華地名封人守封疆人也】

郭注【多男子而授之職則物皆得所而志定分富而寄之天下故無事也鶉居則無意求安鷇食則仰物而足率性而動非常迹也與物皆昌猖狂妄行而自蹈大方也修德就間𨿽湯武之事苟順天應人未爲不間也夫至人極壽命之長任窮通之變其生也天行其死也物化厭世上仙乘雲帝鄕一气之散無不之也】呂注【聖人盡天道故體合變化而物莫能累君子盡人道故吉凶與民同患壽富多男𨿽人所欲不得不以多事多懼多辱爲辭也堯非不盡天道所以與人同者盡人道而已鶉居則不知所處鷇食不知所由來鳥行而無章其迹莫睹也神仙之說有求之於服食吐納之間世儒以爲狂而不信皆非也蓋生而抱神其歿也亦必抱神而不忘生而全天其歿也亦必全天而不隕詩書皆有在天之說則去而上仙奚爲而不信堯非有人非見有於人則封人之退已乃其所體也】

副墨【何謂鶉居而鷇食鳥行而無彰鶉無常居鷇仰母哺鳥行虛空過而無迹皆無心自然之意聖人處世之心亦如是耳三患卽釋典所謂三災水火風也】

堯治天下伯成子高立爲諸侯堯授舜舜授禹伯成子高辭爲諸侯而耕禹往見之則耕在野禹趨就下風立而問焉曰昔堯治天下吾子立爲諸侯堯授舜舜授予吾子辭爲諸侯而耕敢問其故何也子高曰昔堯治天下不賞而民勸不罰而民畏今子賞罰而民且不仁德自此衰刑自此立後世之亂自此始矣夫子闔行邪無落吾事俋【邑】俋乎耕而不顧【伯成子高通變經云老子從天地開辟以來吾身一千三百變後世得道伯成子高是也無落吾事言無廢吾耕也俋俋低首而耕之狀】

郭注【禹時三聖相承治成德備功美漸去故史借無所載仲尼不能間是以𨿽有天下而不與焉斯乃有而無之也故考其時而禹爲最優計其人則𨿽三聖故一堯耳時無聖人故天下之心俄然歸啟夫至公而居當者付天下於百姓取與之非已也故失之不求得之不辭忽然而往侗然而來是以受非毀於廉節之士而名列於三王未足怪也莊子因斯以明堯之獘獘起於堯而釁成於禹況後世之無聖乎寄遠迹於子高使棄而不治將以絕聖而反一遺知而寧極耳其實則未聞也夫莊子之言不可以一塗詰或以黃帝之迹禿堯舜之脛豈獨貴堯而賤禹哉故當遺其所寄而錄其絕聖棄知之意焉】

泰初有無無有無名一之所起有一而未形物得以生謂之德未形者有分且然無閒謂之命畱動而生物物成生理謂之形形體保神各有儀則謂之性性修反德德至同於初同乃虛虛乃大合喙鳴喙鳴合與天地爲合其合緡緡【咸巾反】若愚若昏是謂德同乎大順【泰初易說雲气之始也】

郭注【無有故無所名一者有之初至妙者也至妙故未有物理之形耳夫一之所起起於至一非起於無也然莊子所以屢稱無於初者何哉初者未生而得生得生之難而猶上不資於無下不待於知突然而自得此生矣又何營生於已生以失其自生哉夫無不能生物而云物得以生所以明物生之自得任其自得斯可謂德也德形性命因變立名其於自爾一也性修反德恆以不爲而自得之不同於初而中道有爲則其懷中故爲有物也有物而容養之德小矣無心於言而自言者合於喙鳴喙鳴合與天地爲合天地亦無心而自動也其合緡緡坐忘而自合耳非照察以合之是謂德德而所順者大矣】

呂注【無則一亦不可得無名則一之所起而未形天地之始是也旣已謂之一且得無名乎此物得以生而謂之德是爲萬物之母也未成者有分且然而已謂之命命則無間乎未形之物也至畱動而生物物成生理而後謂之形形體保神而未嘗失各有儀則而未嘗妄謂之性性則不失乎已形之後者也凡此無他萬物均之得一以生命則有分而無間性則保神而不失神則妙萬物而塞乎天地之間者也故性修反德則合乎一之未形德至同於初則無亦不可得矣同乃虛其虛至於未始有物虛乃大其大至於不同同之若是則以無爲言之而合喙鳴喙鳴合則通於天地而與天地合矣天地之間其猶槖鑰喙鳴合與天地爲合亦若是而已其合緡緡非蘄合而合非有所知見而合也是謂德則原於德而成於天同乎大順則無所與逆之謂也】劉槪注【太初气之始故有無太始形之始故無名一之所起則有名矣一𨿽未形而物得以生者以有一故也一未形則渾淪而已可名渾淪固己有分矣且者非久安之意無間者始卒若環無端可指也其中有精其中有信未形有分之謂也建德若偸且然之謂也綿綿若存無間之謂也然命之降也不畱則不足以生物畱而不動足以生物而不能生萬物方其畱也未嘗不動方其動也不害其畱故能生物也物成生理謂之形形體保神各有儀則謂之性有生則有性冥性則足以知天知天則反於德德至則合乎道矣】循本【設問太初有乎無乎曰無有也亦無此名也而無之中一由此起有一矣特未形著耳此所謂無極而太極也萬物得此以生者謂之德其未形之時萬理皆具已各有條理可以分別但且以其渾然無間而謂之命及其畱者不能不動而生物物各成生理謂之形形體中保合元神各有儀則謂之性所謂物各具一太極也性修則復於德矣德之至極則同於未形之初矣同乃虛虛則無是非彼我凡天下之以喙爭鳴者皆合而爲一矣喙鳴合則同乎天地矣緡緡如綸之合也其合緡緡若愚若昏形容合之意德者深妙之德大順者順其自然而不以已與也相傳太極圖出於方外之士由此觀之未必不然】

口義【合喙者不言也鳴者言也喙鳴合之合又與上合字不同言此喙之鳴旣以不言而言則與自然者合矣以此自然之合則與天地合矣故曰喙鳴合緡緡猶泯泯然若愚若昏形容此合字也此乃妙之德與大順同大順卽太初自然之理也】

夫子問於老聃曰有人治道若相放【仿】可不可然不然辯者有言曰離堅白若縣防若是則可謂聖人乎老聃曰是胥易技系勞形心者也執畱之狗成思猨狙之便自山林來丘予吿若而所不能聞與而所不能言凡有首有趾無心無耳者眾有形者與無形無狀而皆存者盡無其動止也其死生也其廢起也此又非其所以也有治在人忘乎物忘乎天其名爲忘己忘己之人是之謂入於天【縣防司馬云辧明白若縣室在人前也畱一本作貍一云執畱之狗謂有能故畱系成愁思也便言便捷見捕】

郭注【若相放效彊以不可爲可不然爲然斯矯其情性矣縣防言其高顯易見執貍之狗猿狙之便此皆失其常然者也首趾猶終始也無心無耳言其自化有形者善變不能與無形無狀者並存故善治道者不以故自持也將順日新之化而已其動止死生盛衰廢興未始有常皆自然而然非其所用而然故放之而自得也有治在人不在乎主自用也天物皆忘非獨忘已復何所有哉人之所不能忘者已也已猶忘之又奚識哉斯乃不識不知而冥於自然是之謂入於天】

碧虛【可不可然不然飾知以求異也離堅白之辯若懸宇高空使眾昭然也以妄相易以技相系疲薾形體驚怵心神猶獵犬被系猿狙入檻皆因技能而致患也有首有趾形可睹也無心無耳意莫知也無耳故不能聞無心故不能言有形者有首有趾無形無狀者無心無耳也皆存者體與化冥盡無者亦無無盡也其動止死生廢起又非其所以也夫復於何畱意有治在人自治而已忘物則同物忘天則同天忘已則不二矣何所不入哉】

筆乘【若放猶言相似也孔子問於老聃曰有人於此其所居之道若與聖人相似可人之不可然人之不然善辯者嘗有言曰離析堅白如揭天宇昭然可見此人正如此問可以爲聖人乎汝所不能聞聽之所不及也汝所不能言言之所不到也夫無心無耳無形無狀者世知其無矣今有首有趾與無心無耳者有形與無形無狀者舉而盡無之則汝之聽與言將奚施乎然吾所謂盡無者非動止死生廢起皆與人異也人動亦動人止亦止人死生亦死生人廢起亦廢起而卒不得命之曰有則能忘之故也旣忘乎物又忘乎天天者物之所從出並忘則忘之至矣如此謂之曰忘已人之與天異者以其有已也已而忘之非天而何謂之入於天此非聖人不能也後面有治在人一句應前有人治道若相放一句文義甚明】

蔣閭葂【免】見季徹曰魯君謂葂也曰請受教辭不獲命旣已告矣未知中【去聲】否請嘗薦之吾謂魯君曰必服恭儉拔出公忠之屬而無阿私民孰敢不輯季徹然笑曰若夫子之言於帝王之德猶螳螂之怒臂以當車轍則必不勝任矣且若是則其自爲處危其觀【去聲】臺多物將往投迹者眾蔣閭葂覤覤然驚曰葂也茫若於夫子之所言矣𨿽然願先生之言其風也季徹曰大聖之治天下也揺蕩民心使之成教易俗舉滅其賊心而皆進其獨志若性之自爲而民不知其所由然若然者豈兄堯舜之教民溟涬然弟之哉欲同乎德而心居矣【蔣一本作將葂一本作莬輯爾雅曰和也笑貌覤覤驚懼貌搖蕩猶鼓舞也】

郭注【必服恭儉非忘儉而儉也拔出公忠非忘忠而忠也故𨿽無阿私而不足以勝矯詐之任此皆自處高顯若臺觀之可睹將使物不止於性分而矯跂自多以附之亢足投迹不安其本步也夫志各有趣不可相效也故因其自搖而搖之則𨿽搖而非爲因其自蕩而蕩之則𨿽蕩而非動故其賊心自滅獨志自進教成俗易悶然無迹復性自爲而不知所由皆云我自然矣溟涬自貴之謂不肯多謝堯舜而推之爲兄也心居者不逐於外也心不居則德不同也】

呂注【必服恭儉所謂忍性以視民則其自爲處危矣拔出公忠所謂尙賢也其爲臺觀多矣如是則吾不能無迹人投迹者眾夫大聖之治天下搖蕩人心使之成教易俗所謂鼔之舞之以盡神也民不窺觀以投上之迹則滅賊心而進獨志若性之自爲不知其所由然若然者德遺堯舜而不爲豈兄堯舜之教民而推先之溟涬然弟之而繼其後哉欲同於德而心居心居則無爲而萬物化矣】

詳道【必服恭儉非無爲也拔出公忠是尙賢也帝王之德爲無爲則天下無疲恭之患不尙賢則天下無誇跂之爭如此則因其自搖而搖之因其自蕩而蕩之故其賊心隨滅獨知日進若性之自爲而民不知其所由然今也勉以服恭儉拔公忠爲事則是開人之天而導其賊心閼天之天而損其獨志其於帝王之德不亦遠乎夫樂餌以可悅而過者止利於暫而不可以常濕沫以不足而不相忘利於寡而不該乎眾所以神人惡眾至而執大象天下往也若夫鼓螳螂之怒臂設臺觀之危形使人奔合而投迹豈非樂餌濕沫之論與昔舜以捲婁累其聖列子以饋漿驚其誠南郭子以知而鬻之爲憂庚桑楚以社而稷之爲患要在處陰以休影處靜以息迹然後爲至也】

方思善【按溟涬乃言鴻蒙之世無爲之治卽云將篇大同乎溟涬也其治在堯舜之上至堯舜之教則有爲矣故云豈兄堯舜之教溟涬然弟之哉文奇而意亦闡諸家注乃有云自貴者有云低頭甘心者有云無分別者似失之】

子貢南遊於楚反於晉過漢陰見一丈人方將爲圃畦鑿隧而入井抱甕而出灌搰【若骨反】搰然用力甚多而見功寡子貢曰有械於此一日浸百畦用力甚寡而見功多夫子不欲乎爲圃者昂而視之曰柰何曰鑿木爲機後重前輕挈水若抽數如泆【溢】湯其名爲【臯】爲圃者忿然作色而笑曰吾聞之吾師有機械者必有機事有機事者必有機心機心存於胸中則純白不備純白不備則神生不定神生不定者道之所不載也吾非不知羞而不爲也子貢瞞然慚俯而不對有間爲圃者曰子奚爲者邪曰孔丘之徒也爲圃者曰子非夫博學以擬聖於於以蓋眾獨哀歌以賣名聲於天下者乎汝方將忘汝神气墮汝形骸而庶幾乎而身之不能治而何暇於治天下乎子往矣無乏吾事子貢卑陬失色頊頊【一作旭旭】然不自得行三十里而後愈其弟子曰向之人何爲者邪夫子見之何故變容失色終日不自反邪曰始吾以爲天下一人耳不知復有夫人也吾聞之夫子事求可功求成用力少而見功多者聖人之道今徒不然執道者德全德全者形全形全者神全神全者聖人之道也托生與民並行而不知其所之茫乎淳備哉功利機巧必忘夫人之心若夫人者非其志不之非其心不爲𨿽以天下譽之得其所謂謷然不顧以天下非之失其所謂儻然不受天下之非譽無益損焉是謂全德之人哉我之謂風波之民反於魯以告孔子孔子曰彼假修渾沌氏之術者也識其一不知其二治其內而不治其外夫明白入素無爲復朴體性抱神以遊世俗之間者汝將固驚邪且混沌氏之術予與汝何足以識之哉【泆湯司馬本作佚蕩言其往來疾速橰桔橰也師謂老子瞞慚貌於於或作於吁司馬云誇誕貌頊頊自失貌】郭注【夫用時之所用者乃淳備也斯人欲修淳備而抱一守古失其旨也不忘不墮則無庶幾之道一人謂孔子也乏廢也聖人之道卽用百姓之心耳夫神全乃聖王之道非夫人也子貢聞其假修之說而服之未知純白者之同乎世也此宋榮子之徒未足以爲全德子貢之迷沒於此人若列子之心醉於季咸也孔子以其背今向古修爲世事故知其非眞渾沌徒知修古抱灌之朴而不知因時任物之易也夫眞渾沌都不治也豈以外內爲異而偏有所治哉明白入素無爲復朴體性抱神以遊世俗者眞渾沌也故與世同波而不自失則𨿽遊於世俗而泯然無迹豈必使汝驚哉渾沌同孰能識之世俗所識者嘗識其迹耳】

呂注【執古以禦今則凡日用無非渾沌之術豈必天地之初哉彼以有機械者有機事機心而不知機心之所自生者未始有物則是識其一不知其二也知忘神气黜形骸以蘄道德之全不知行於萬物者無非道則是治其內不治其外也明白入素至以遊世俗所謂廢心而用形者是也彼聞子貢之言始忿然而後乃笑宜以機械爲累而不肯爲則不識不知乃所以爲渾沌也此篇方論天德無爲恐或者謂必無爲如漢陰丈人然者則不可與經世矣故論眞渾沌之術乃遊乎世俗之間而不爲累也矣】

循本【數如泆湯言疾速如湯沸溢也純白者本然之質瞞然目無精采貌於於語助如俗嘲儒之乎者也云獨哀歌以賣名聲言高其調以振響於天下也卑陬卑遜自處於陬隅也假修渾沌氏之術假托也托於修渾沌之術渾沌太極也識其一不知其二專一而無二也治其內不治其外得乎已自忘乎物也是丈人者明白而歸諸素無爲而還之朴體性抱神以遊於世俗者也賜之學宜不及此固將驚之矣且渾沌氏之術予與汝皆不能識也其驚之也不亦宜乎借孔子之言以明渾沌之當全如此】

諄芒將東之大壑適遇苑風於東海之濱苑風曰子將奚之曰將之大壑曰奚爲焉曰夫大壑之爲物也注焉而不滿酌焉而不竭吾將遊焉苑風曰夫子無意於橫目之民乎願聞聖治諄芒曰聖治乎官施而不失其宜拔舉而不失其能畢見其情事而行其所爲行言自爲而天下化手撓顧指四方之民莫不俱至此之謂聖治願聞德人曰德人者居無思行無慮不藏是非美惡四海之內共利之之爲悅共給之之爲安怊【超】乎若嬰兒之失其母也儻乎若行而失其道也財用有餘而不知其所自來飲食取足而不知其所自從此謂德人之容願聞神人曰上神乘光與形滅亡此謂昭曠致命盡情天地樂而萬事銷亡萬物復情此之謂混冥

郭注【行其所爲因而任之行言自爲而天下化使物爲之則不化矣四方之民莫不俱至者言其指揮顧盼而民各至其性任其自爲故也德人則無思無慮率自然耳無是非於胸中而任之天下共利共給而無自私之懷也德者神人之迹故曰容乘光者乃無光故與形滅亡無我而任物虛空無所懷者非暗塞也情盡命至天地樂矣事不妨樂斯無事矣情復而混冥無迹也】

呂注【注不滿酌不竭則天府之富也苑風不知其至無而供萬物之求故以爲無意於橫目之民也官施拔舉不失其宜則非無意於尙賢使能也畢見情事行其所爲則非使人匿情而投迹者也行言自爲而天下化手撓顧指而民俱至則非以賞勸罰沮也此聖人見於治而非所以爲德德人者無思無慮不藏是非美惡其心未嘗不虛也四海共利共給之之爲悅則天下樂推而不厭也若嬰兒失毋則不知所依若行而失道則不知所往財用有餘則四海共利之而已飲食取足則四海共給之而已此德人之容而非所以爲神也泰宇發光所以照也神則乘之以照而非光與形滅亡而已所以𨿽照而曠也致命則去故而復常盡情則離僞而居實萬事消亡致虛之極萬物復情蕓蕓歸根混則合而爲一冥則照亦忘矣】

副墨【官施不失宜無曠職也拔舉不失能無伏賢也畢見情事而行其所爲人各紓其情實無浮行也行言自爲而天下化所行所言自爲而已無心爲人也不藏是非美惡言是非美惡不存於胸中卽所謂不思善不思惡也上神乘光所謂遂於大明之上是已與形滅亡所謂入於窈冥之門是已此則照徹空曠無復形拘故謂之昭曠】

門無與赤張滿稽觀於武王之師赤張滿稽曰不及有虞氏乎故離【罹】此患也門無曰天下均治而有虞氏治之邪其亂而後治之與赤張滿稽曰天下均治之爲願而何計以有虞氏爲有虞氏之藥瘍【羊】也禿而施髢【剃】病而求醫孝子操藥以修慈父其色燋然聖人羞之至德之世不尙賢不使能上如標枝民如野鹿端正而不知以爲義相愛而不知以爲仁實而不知以爲忠當而不知以爲信蠢動而相使不以爲賜是故行而無迹事而無傳【髢司馬云髲也修當作羞進也標枝言樹標之枝無心在上也】

郭注【言二聖俱以亂故治之則揖讓之與用師直時異耳未有勝負於其間也均治則願各足矣復何爲計有虞氏之德而推以爲君哉許無之言是也且天下皆患創亂故求虞氏之藥操藥修父其色燋然明治天下者非以爲榮也夫至德之世賢當其位非尙之也能者自爲非使之也上如標枝出物上而不自高下如野鹿放之而自得也其仁義忠信率性自然非由知也蠢動相使用其自動故動而不謝也主能任其自行故行無迹事各止其分故不傳教於彼也】

呂注【有虞氏以亂而後治之則武王亦以亂而後治之孰不以天下爲事而有不及哉故有虞氏之藥瘍也禿而施髢病而求醫則是亂而後治也操藥修父其色燋然道不至於兼忘而六親不和有孝慈固聖人之所羞也則有虞之治亦豈得已而謂過於武王哉自其迹觀之𨿽伏羲燧人猶不得爲至德之世自其心觀之則虞氏武王之妙處乃所謂至德之世也以其無爲故無名無名故行無迹而事無傳孰得擬議於其間哉】碧虛【丹朱不肖有重華以代之殷受殘惡有神武以戡之皆非恬然均治也黔首有病重華以仁義之藥治之病而求醫亂而求治豈良醫孝子所願聞邪不尙賢故無爭不使能故無敗上如標枝之無心下如野鹿之自得此亦感召之理有邪則義見焉有憎則仁出焉有詐則忠顯焉有誕則信彰焉無上四條則下四事亦亡矣蠢動之相役使物情自然不以爲賜也無迹無傳不以爲特異也】

孝子不防其親忠臣不謟其君臣子之盛也親之所言而然所行而善則世俗謂之不肖子君之所言而然所行而善則世俗謂之不肖臣而未知此其必然邪世俗之所謂然而然之所謂善而善之則不謂之道防之人也然則俗故嚴於親而尊於君邪謂已道人則勃然作色謂已防人則怫然作色而終身道人也終身防人也合譬飾辭聚眾也是終始本末不相坐垂衣裳設采色動容貌以媚一世而不自謂道防與夫人之爲徒通是非而不自謂眾人愚之至也知其愚者非大愚也知其惑者非大惑也大惑者終身不解大愚者終身不靈三人行而一人惑所適者猶可致也惑者少也二人惑則勞而不至惑者勝也而今也以天下惑予𨿽有祈向不可得也不亦悲乎大聲不入裏耳折揚黃荂則嗑【呷】然而笑是故高言不止於眾人之心至言不出俗言勝也以二缶鐘惑而所適不得矣而今也以天下惑予𨿽有祈向其庸可得邪知其不可得也而彊之又一惑也故莫若釋之而不推不推誰其比憂【之道作導防人本多作眾人司馬云凡人也折揚皇華李云古歌曲也二缶鐘郭作踵甚鑿還如字讀之】

郭注【以君親所言而然所行而善此直違俗而從君親故俗謂其不肖耳未知至當正在何許俗不爲尊嚴於君親而從俗俗不謂之謟明尊嚴不足以服物則服物者更在於從俗也是以聖人未嘗獨異於世必與時消息故在皇爲皇在王爲王豈有背俗而用我哉世俗遂以多同爲正故謂之導防則作色不受而終身導防亦不問道理期於相善耳夫合譬飾辭應受導防之罪而世復以此得人以此聚眾亦爲從俗者恆不見罪坐也與夫人之爲徒通是非而不自謂眾人言世皆至愚乃更不可不從也夫聖人道同而帝王殊迹者誠世俗之惑不可解故隨而任之天下都惑𨿽我有求向至道之情而終不可得故堯舜湯武隨時而已故大聲非委巷所尙俗人得嘖曲則同聲動笑此天下所以未嘗用聖而嘗自用也以二缶鐘惑而所適不得者言各自信據故不知所之莫若卽而同之也釋之而不推不推誰其比憂言趣令得當時之適不彊推之令解則相與無憂於一世矣】

循本【世所謂忠臣孝子以其能有過則諫不事謟防也隨和君親者世俗必以爲謟防而隨和世俗者卻不以爲謟防如此則是敢諫君親而不敢諫世俗世俗反嚴於親而尊於君邪人不肯受導防之名而所爲乃終身導防混合譬諭矯飾言辭求以聚眾人之歸已非導防而何然不自覺也是一人之身而終始本末自不相坐罪矣此下方說歸舜身上舜衣裳而天下治以五采彰施於五色恭已正南面故云衣裳設采色動容貌舜以此媚悅一世而不自謂導防與斯人之徒是非相通而不自謂同於眾人乃愚之至也以下以行爲諭如三人同行適東有一人欲西不過一人惑耳猶有可致東之理二人欲西則惑者勝矣徒勞而不能至也予赤張滿稽自謂也祈向欲向也予𨿽自有所欲趨向不可得已以下又以樂爲諭缶鐘瓦鐘也如秦王擊缶之缶古樂不入眾耳聞俗樂則喜設有二人擊瓦鐘以爲音則人必喜其新聲而爲其所惑古樂不能行矣況今天下皆惑予𨿽欲有所趨向其可得邪重譬諭重言之意覺痛切舊解因所適二字遂連前一節讀之而欲改缶鐘爲踵謬矣此所適不得亦是因上文粘綴下來上文所適者人之行也此所適者樂之行也此皆論有虞氏而武王又不必言矣】

厲之人夜半生其子遽取火而視之汲汲然惟恐其似已也

郭注【厲惡人也言天下皆不願爲惡其爲惡或迫於苛役或迷而失性耳然迷者自思復而厲者自思善故我無爲而天下自化】

副墨【厲人生子恐其似已人莫不自知也而大愚大惑之人乃至終身不解不靈則不如厲人矣欲人深思而得之言意之表】

百年之木破爲犧樽靑黃而文之其斷在溝中比犧樽於溝中之斷則美惡有間矣其於失性一也跖與曾史行義有間矣然其失性均也且夫失性有五一曰五色亂目使目不明二曰五聲亂耳使耳不聰三曰五臭燻鼻困惾【子公反】中顙四曰五味濁口使口厲爽五曰趣捨滑心使性飛揚此五者皆生之害也而楊墨乃始離跂自以爲得非吾所謂得也夫得者困可以爲得乎則鳩鴞之在於籠也亦可以爲得矣且夫趨捨聲色以柴其內皮弁鷸冠搢笏紳修以約其外內支盈於柴柵【防】外重纆繳【灼】睆【玩】睆然在纆繳之中而自以爲得則是罪人交臂歷指而虎豹在於檻囊亦可以爲得矣【惾猶刻賊不通也鷸鳥名取其羽毛以飾冠睆睆李云窮視貌交臂反也】

呂注【犧樽靑黃以譬曾史之修溝中之斷以譬盜跖之污性修反德德至同於初乃所以爲得惡取曾史盜跖於其間哉夫色者非明而色色者明以五色亂之乃所以使目不明也聲者非聰而聲聲者聰以五聲亂之乃所以使耳不聰也達乎此則五臭之燻鼻五味之濁口趣捨之滑心亦若是而已心無趣捨以趣捨滑之所以使性飛揚而不止也彼楊墨者固天下之才士而不聞道所知不出於五者之間乃始離跂自以爲得則鳩鴞之在籠亦可以爲得矣夫柴其內而使道不得集約其外而使心不得解其繆內支盈於柴柵外重纆繳自達者觀之在纆繳之中睆睆然明矣猶自以爲得則罪人交臂歷指虎豹在於囊檻亦可以爲得矣】詳道【老子曰五色令人目盲五音令人耳聾五味令人口爽蓋人之生也性靜而莫之動德厚而莫之遷妄境在前靈源日滑以至忘不貲之良貴趣無窮之腐者豈不惑哉此君子所以貴乎嗇也】

口義【其斷在溝中破爲犧樽之餘者也榮辱不同同爲枯木耳此與臧谷亡羊意同聲色臭味皆足亂性以四者與趣捨並言所以抑之也困惾衝逆人也中顙自鼻而通於顙也濁口污其口也厲爽乖失也趣捨是非好惡也以趣捨滑亂其心則自然之性失矣楊墨之學趣捨滑心者也彼以其說自困而乃曰自得以此爲自得則鳩鴞在籠亦可以爲得矣貶之之甚也以其趣捨是非梗礙胸次故曰柴其內冠弁搢紳儒者之服以禮彊自拘束故曰約其外內則支塞充盈如柴柵然外爲禮文所拘如罪人被縛睆睆目視貌人見其自苦如在束縛之中而彼自以爲得則罪囚之人囊檻之虎亦可以爲得矣蓋極口以詆楊墨也】

管見總論【是篇首論天地大化人物眾多在君天下者凡觀以道直行以德無爲無欲官治分明蓋以不同同之物莫得而異也大莫大於天地尊莫尊於道德聖人道兼覆載故得而並稱焉南華以天地明君德此所以統天地禦萬物而君天下之道也人見其應物多方疑其聖知聰明絕人遠甚而不知刳心無爲之所致也是以有君天下之德者立本原以正其在我則天地不期合而合人物不期化而化視乎無形聽乎無聲感奇應有不止乎此者故黃帝遺珠而象罔得之帝堯要嚙缺而許由危之謂道不可以有心求不可以聰明得也華封請三祝聖人使之分富授職千歲上仙則何累之有子高辭諸侯而耕於野以見德衰刑立賢人退藏法密於前患鐘於後亂自此始矣故舉泰初有無俾究物生之本性命之所自來德同於初物將自化彼可不可然不然服恭儉拔公忠者抑又外用其心矣漢陰之恥用機械武王之帥師拯民一則抱朴守眞一則以權濟義出處動靜時有不同皆不離乎道而已若夫厲人之恐子似已大惑者終身不靈殘朴爲樽滑心傷性德不足以存生如天下何凡此皆以困爲得者若楊墨之苦觳難爲者也至比之鳩鴞虎豹則非惟薄之而惡之亦甚矣】

莊子翼卷三﹤子部﹐道家類﹐莊子翼﹥

欽定四庫全書

莊子翼卷四

明焦竑撰

天道第十三

天道運而無所積故萬物成帝道運而無所積故天下歸聖道運而無所積故海內服明於天通於聖六通四辟於帝王之德者其自爲也昧然無不靜者矣聖人之靜也非曰靜也善故靜也萬物無足以鐃心者故靜也水靜則明燭須眉平中準大匠取法焉水靜猶明而況精神聖人之心靜乎天地之鑑也萬物之鏡也夫虛靜恬淡寂寞無爲者天地之平而道德之至故帝王聖人休焉休則虛虛則實實者倫矣虛則靜靜則動動則得矣靜則無爲無爲也則任事者責矣無爲則兪兪兪兪者憂患不能處年壽長矣夫虛靜恬淡寂寞無爲者萬物之本也明此以南向堯之爲君也明此以北面舜之爲臣也以此處上帝王天子之德也以此處下聖素王之道也以此退居而間遊江海山林之士服以此進爲而撫世則功大名顯而天下一也

郭注【天道帝道聖道三者皆恣物之性而無所牽滯故𨿽六通四辟而無傷於靜也善之乃靜則有時而動矣萬物無足以撓心斯自得也水靜猶明而況聖人之心靜乎蓋有其具而任其自爲故所照無不洞明天地之平道德之至者凡不平不至生於有爲也休則未嘗動動則得者不失其所以動矣任事者責言夫無爲也則羣材萬品各任其事而自當其責故舜禹有天下而不與焉此之謂也兪兪從容自得貌尋萬物之本皆在不爲中來明此以南面北面以此而處上處下皆無爲之至也有其道爲天下所歸而無其爵者所謂素王自貴也以此退居間遊則巢許之流進爲撫世則伊望之倫也夫無爲之體大矣天下何所不爲哉故主上不爲宰之任則伊呂靜而司尹矣宰不爲百官之所執則百官靜而禦事矣百官不爲萬民之所務則萬民靜而安其業矣萬民不易彼我之所能則天下之彼我靜而自得矣自天子至於庶人下及昆虫孰能有爲而成哉是故彌無爲而彌尊也】

呂注【天地運轉無窮而未始有物故萬物成而非雕而刻之也帝道一日萬幾而未始有物故天下歸非悅而求之也聖道無乎不在而未始有物故天下服非以力服之也明於天通於聖知其皆運而無所積則六通四辟於帝王之德也運則轉變無窮無積則介然之有不畱乎胸中也𨿽吾之自爲猶將昧乎無不靜者以爲而未嘗爲故也況人各爲其爲而有不靜者乎聖人之靜也非曰靜也善故靜也若以靜爲善而後靜非本靜也萬物無足以鐃心則其本自靜非靜之而後靜也何則萬物得我以生我則不生萬物孰能鐃之明乎此則於其並作也乃所以觀其復於其蕓蕓也乃所以歸其根復而歸根則其自靜也水靜猶明而況精神上際下蟠無所不極而藏之聖人之心則其靜也非特水之靜燭須眉平中準而已蓋天地於此乎觀則是其鑑萬物於此乎形則是其鏡也虛則無所於逆靜則一而不變恬則安於無知淡則不與物交寂則寂然不動漠則合气於漠此六者聖人之所以無爲也天地之平則無有高下道德之至則無以復加此帝王聖人之所休也蓋應萬幾之變供萬物之求而無此焉則無所於休而其神憊於事爲之眾矣其能虛乎虛者刳其心則韜乎其事而其富至於有萬不同故虛則實𨿽不同而其理未嘗亂則虛非特以實而倫又將以靜而動動而得也孰能安以久動之徐生則靜而動動於不得已而當則動而得者也致虛而至於靜則萬物不足以鐃心而無爲無爲則任事者責而我不勞矣兪兪則無往而不然憂患於何而處年壽所以長也明乎虛靜之說則恬淡寂漠亦若是而已所從言之異耳萬物職職皆從無爲植乃其所以爲本也古之聖人或南面而爲堯或北面而爲舜或以帝王之德處乎上或以聖之道處乎下或退居間遊或進爲撫世其明乎萬物之本則一也】筆乘【無所積無畱滯也帝道卽帝王天子之德聖道卽聖素王之道與末相應舊注以三皇五帝分屬者非是六通四辟辟與辟同言六合四方皆洞達也昧然聰明盡泯也平中準大匠取法者如周禮匠人水地以縣是也虛靜恬淡寂寞無爲天地將準焉故曰天地之平兪兪卽愉愉處猶入也自得則悲哀不能入而形未嘗衰也故曰兪兪者憂患不能處年壽長矣本謂本根言天地萬物皆從虛靜而生故曰萬物之本此又推本言之欲人知安身立命於此也】

靜而聖動而王無爲也而尊朴素而天下莫能與之爭美夫明白於天地之德者此之謂大本大宗與天和者也所以均調天下與人和者也與人和者謂之人樂與天和者謂之天樂莊子曰吾師乎吾師乎韲【賫】萬物而不爲戾澤及萬世而不爲仁長於上古而不爲壽覆載天地雕刻眾形而不爲巧此之謂天樂故曰知天樂者其生也天行其死也物化靜而與陰同德動而與陽同波故知天樂者無天怨無人非無物累無責故曰其動也天其靜也地一心定而王天下其不祟其魂不疲一心定而萬物服言以虛靜推於天地通於萬物此之謂天樂天樂者聖人之心以畜天下也【韲韲粉之義祟禍也】郭注【時行則行時止則止自然爲物所尊奉故美配天者惟朴素也與天和者天地以無爲爲德故明其宗本則與天地無逆也與人和者順天所以應人故天和至而人和盡也天樂適則人樂足矣物變而相雜曰韲自韲耳非吾師之暴戾仁者兼愛之名耳無愛故無所稱仁壽者期之遠耳無期故無所稱壽巧者爲之妙耳皆自爾故無所稱巧此之謂天樂忘樂而樂足也故靜與陰同德動與陽同波動靜𨿽殊無心一也常無心故王天下而不疲病我心靜而萬物之心通通則服不通則叛聖人之心所以畜天下者奚爲哉天樂而已】呂注【靜而聖言內動而王言外無爲也而尊則臣天下者無事干才知朴素而莫與爭美則服天下者無事於文采凡以明白於天地之德而已故處上處下進爲閒居𨿽不同而其大本大宗未始異也通乎此則無爲而與天和均調天下則與人和與天和者謂之天樂與人和者謂之人樂不過師於此而已韲物不爲戾澤世不爲仁以至雕琢眾形而不爲巧此莊子之所師也隨其成心而師之誰獨無師則其樂非外至故曰天樂也知天樂者其生也天行而我未嘗生其死也物化而我未嘗死靜與陰同德不知其爲靜動與陽同波不知其爲動無天怨無人非以其未嘗在彼也無物累無責以其未嘗在我也其動也天其靜也地所以然者一心定而已故其王天下也外則其不祟內則其魂不疲萬物安有不服者哉夫心所以定以其未嘗不虛未嘗不靜也吾能以虛靜推於天地通於萬物此所以爲天樂聖人之心以畜天下者也】

管見【道之在人靜則爲聖動則爲王皆以無爲而尊朴素而美猶天地之德何嘗有爲何嘗文采而陰陽四時無不爲日月山川無非文明乎此理則天下之大本大宗立矣所謂本宗卽內聖外王之道與天和者也用以均調天下則與人和人樂天樂皆出於和其名𨿽殊所以爲樂則一韲物不爲戾澤世不爲仁忘善惡也至於忘壽忘巧則非時所攝非能所系南華之所師師此而已生爲天行自然運動死爲物化動必有極如是則動靜合乎天道無天怨人非無物累責又明其所以樂也其動也天其靜也地卽同德同波之意一心定而無爲天下之所歸往無責則不祟無物累則魂不疲行無愧乎幽顯物何爲而不服此無他以虛極靜防之理推於天地通於萬物而已聖人之心所以養天下者亦豈外此哉】

夫帝王之德以天地爲宗以道德爲主以無爲爲常無爲也則用天下而有餘有爲也則爲天下用而不足故古之人貴夫無爲也上無爲也下亦無爲也是下與上同德下與上同德則不臣下有爲也上亦有爲也是上與下同道上與下同道則不主上必無爲而用天下下必有爲爲天下用此不易之道也故古之王天下者知𨿽落天地不自慮也辯𨿽雕萬物不自說也能𨿽窮海內不自爲也天不產而萬物化地不長而萬物育帝王無爲而天下功故曰莫神於天莫富於地莫大於帝王故曰帝王之德配天地此乘天地馳萬物而用人羣之道也

郭注【用天下而有餘閒暇之謂也若汲汲然求爲物用故可得而臣也及其爲臣亦有餘也夫工人無爲於刻木而有爲於用斧主上無爲於親事而有爲於用臣臣能親事主能用臣斧能刻木工能用斧各當其能則天理自然非有爲也若乃主代臣事則非主矣臣秉主用則非臣矣故各司其任則上下咸得而無爲之理至矣夫用天下者亦有爲耳然自得此爲率性而動故謂之無爲也爲天下者亦自得耳但居下者親事故𨿽舜禹爲臣猶稱有爲故對上下則君靜而臣動比古今則堯舜無爲而湯武有事然各用其性而天機發則古今上下無爲誰有爲也夫在上者患於不能無爲而代臣人之所司使咎繇不得行其明斷后稷不得施其播殖則羣才失其任而主上困於役矣故冕旒目而付之天下天下皆得其自爲斯乃無爲而無不爲者也故上下皆無爲矣夫主之無爲則用下下之無爲則自用也天地萬物之化育所謂自爾帝王無爲而天下功功自彼成同乎天地之無爲也】

呂注【無爲也則以一人用天下而天下爲之用故有餘有爲也則以天下用一人而一人爲之用故不足不明乎天者不純乎德德則無爲而已故上無爲下亦無爲而與上同則稱德道則有天有人無爲而尊者天道有爲而累者人道也故下有爲上亦有爲而與下同則言道上必無爲而用天下下必有爲爲天下用此不易之道也故古之王天下者知不自慮而天下爲之慮辯不自說而天下爲之說能不自爲而天下爲之爲天不產而萬物化非我產之也地不長而萬物育非我育之也帝王無爲而天下功非我爲之也此天之所以神地之所以富帝王之所以大也無爲也者是乃道之所以乘天地馳萬物而用人羣者也】

本在於上末在於下要在於主詳在於臣三軍五兵之運德之末也賞罰利害五刑之辟教之末也禮法度數刑名比詳治之末也鐘鼓之音羽旄之容樂之末也哭泣衰絰降殺之服哀之末也此五末者須精神之運心術之動然後從之者也末學者古人有之而非所以先也君先而臣從父先而子從兄先而弟從長先而少從男先而女從夫先而婦從夫尊卑先後天地之行也故聖人取象焉天尊地卑神明之位也春夏先秋冬後四時之序也萬物化作萌區有狀盛衰之殺變化之流也夫天地至神而有尊卑先後之序而況人道乎宗廟尙親朝廷尙尊鄕黨尙齒行事尙賢大道之序也語道而非其序者非道也語道而非其道者安取道

郭注【精神心術者五末之本任其自然運動則五事之末不振而自舉所以先者本也君臣父子之先後𨿽是人事皆在至理中來非聖人之所作也明夫尊卑先後之序固有物之所不能無也大道之序言非但人倫所尙也所以取道爲其有序也】

呂注【知五末者須精神心術之運而後從之則向所謂虛無恬淡寂寞無爲者又所以保精神明心術而養其本之道也養其本則末從之矣末學者古人有之而非所以先也君先而臣從至夫先而婦從此人道尊卑之序也至於天以神而位乎上地以明而處乎下春夏以生而先秋冬以成而後以至萬物始化而萌旣作而區從微至著莫不有狀則盛衰變化皆有成理而不可易天地至神不測而有尊卑先後之序則凡人道之本末上下豈可易乎非特君臣父子夫婦兄弟之先後爲出於天地之理也卽宗廟朝廷鄕黨行事一時之所在猶各有尙而不可亂皆大道之序而已則語道而非其序者安取道哉】

口義【自此以下又說有爲蓋以無爲爲本以有爲爲末要在主君無爲也詳在臣臣有爲也威武文德之輔助故曰三軍五兵之運德之末也五兵弓殳矛戈防也明刑以弼教故曰賞罰利害五刑之辟教之末也度數等差也刑名名物也比例也詳纖悉也禮法度數鐘鼓羽旄皆非禮樂之本猶曰玉帛鐘鼓云乎哉意哀之末也卽與其易也寧戚意精神之運心術之動然後從之蓋言皆由內心以生末學者古人有之而非所以先所以先者虛靜恬淡寂寞無爲而已以此觀之莊子何嘗欲全不用兵刑禮樂當先者先當後者後皆天地自然之理也故曰尊卑先後天地之行也聖人取象焉天地四時亦諭也化作化生也詩言薇亦作止是也萌萌芽也區區別也言物生而其狀不同也隨時變化先盛後衰亦是譬諭先後之序殺等也盛者非一時而盛衰者非一時而衰皆有次第故曰盛衰之殺因先後而及尊卑尊卑亦先後也行事尙賢言任職事以賢爲先也齒爵尊賢亦天下自然之理故曰大道之序安取道者言旣不知其序又安得有道也宗廟尙親昭穆世次也】

新傳【前言明此以北面舜之爲臣也則臣道當無爲矣此又言末在於下詳在於臣者前言其心此言其分也夫有本必有末末亦豈能離本哉本則無爲之理耳知其理而順之則五者自行而已矣故曰此五者須精神之運心術之動然後從之者也夫莊子此篇深明自然之理所謂知於天而已至此而言君臣父子兄弟少長男女夫婦尊卑先後之序亦所謂知於人而已荀子譏莊子蔽於天而不知人周豈爲不知於人歟】是故古之明大道者先明天而道德次之道德已明而仁義次之仁義已明而分守次之分守已明而形名次之形名已明而因任次之因任已明而原省次之原省已明而是非次之是非已明而賞罰次之賞罰已明而愚知處宜貴賤履位仁賢不肖襲情必分其能必由其名以此事上以此畜下以此治物以此修身知謀不用必歸其天此之謂太平治之至也故書曰有形有名形名者古人有之而非所以先也古之語大道者五變而形名可舉九變而賞罰可言也驟而語形名不知其本也驟而語賞罰不知其始也倒道而言迕【悟】道而說者人之所治也安能治人驟而語形名賞罰此有知治之具非知治之道可用於天下不足以用天下此之謂辯士一曲之人也禮法數度形名比詳古人有之此下之所以事上非上之所以畜下也【迕司馬雲橫也】

郭注【天者自然也自然旣明則物得其道物得其道而和理自適理適而不失其分得分而物物之名各當其形形名已明而無所復改故因任次之物各自任則罪責除故原省次之各以得性爲是失性爲非故是非次之至於賞罰者失得之報也夫至治之道本在於天而末極於斯履位者言各當其才也襲情者言各行其所能之情也必分其能者無相易業也必由其名者名當其實故由名而實不濫也自明天至形名而五至賞罰而九皆自然先後之序治人者必順序治道光明天不爲棄賞罰也但當不失先後之序耳夫用天下者必大通順序之道寄此事於羣才斯乃上之所以畜下也】

呂注【天者性命之極欲明道而不明乎天則所謂道者非道所謂德者非德惟眞道眞德則仁義之所自出也仁左義右則有分有守而形可見名可言有形名而不亂則因任而不失其才能內原其心外省其迹則是非得其眞賞罰當於理愚知處宜而不敢違貴賤履位而不敢易仁賢不肖襲情而不敢僞也必分其能則官能其事必由其名則名當其實凡事上畜下治物修身莫不以此而知謀不用必歸其天此文王所以不識不知順帝之則而周之多士亦皆秉文之德對越在天所以爲太平而比隆於唐虞也驟語形名賞罰不知其本始也則天與道德其爲本始歟倒則不正以末爲本迕則不順當後而先言道而無本末先後之序則是自亂自亂則人之所治也】

新傳【萬物待是而後存者天也由是而之焉者道也道之在我者德也以德愛者仁也愛而宜者義也仁有先後義有上下謂之分先不擅後下不侵上謂之守形者物此者也名者命此者也所謂物此者何也貴賤親疏所以表飾之其物不同者是也所謂命此者何也貴賤親疏所以稱號之其命不同者是也物此者貴賤各有容矣命此者親疏各有號矣因親疏貴賤而任之以其所宜爲此之謂因任因任之以其所宜爲矣放而不察可乎必原其情必省其事此之謂原省原省明而後可以辧是非是非明而後可以施賞罰】補注【因任卽在宥篇賤而不可不任者物也卑而不可不因者民也愚不肖襲情疏云襲用也賢愚咸用本情終不捨已效人矜誇物也】

昔者舜問於堯曰天王之用心何如堯曰吾不敖無吿不廢窮民苦死者嘉孺子而哀婦人此吾所以用心已舜曰美則美矣而未大也堯曰然則何如舜曰天德而出寧日月照而四時行若晝夜之有經云行而雨施矣堯曰然則膠膠擾擾乎子天之合也我人之合也夫天地者古之所大也而黃帝堯舜之所共美也故古之王天下者奚爲哉天地而已矣【敖卽傲】

郭注【無告者所謂窮民不廢者恆加恩也與天合德則𨿽出而靜故曰出寧日月雲雨四時晝夜皆不爲而自然也膠膠擾擾則自嫌有事】

呂注【天德則𨿽出而未嘗不寧日月照而四時行往來屈伸莫有爲之者也晝夜有經則相代乎前而莫知所萌雲行雨施而天下均平矣則其視不敖無告不廢窮民者豈不膠擾乎舜之所言乃天之合堯之所言人之合也而世儒之所以知堯者止此而已故寓之二聖以明所大而共美者爲在於此與黃帝不異也】孔子西藏書於周室子路謀曰由聞周之徵藏史有老聃者免而歸居夫子欲藏書則試往因焉孔子曰善往見老聃而老聃不許於是翻十二經以說老聃中其說曰大【泰】謾願聞其要孔子曰要在仁義老聃曰請問仁義人之性邪孔子曰然君子不仁則不成不義則不生仁義眞人之性也又將奚爲矣老聃曰請問何謂仁義孔子曰中心物【一作勿】愷兼愛無私此仁義之情也老聃曰意【噫】幾乎後言夫兼愛不亦迂乎無私焉乃私也夫子若欲使天下無失其牧乎則天地固有常矣日月固有明矣星辰固有列矣禽獸固有羣矣樹木固有立矣夫子亦放德而行循道而趨已至矣又何偈偈【居謁反】乎揭仁義若擊鼓而求亡子焉意夫子亂人之性也【徵藏司馬雲藏名也十二經者云詩書禮樂易春秋六經又加六緯合爲十二也一說易上下經並十翼爲十二又一云春秋十二公經也意不平聲牧養也】

郭注【此常人所謂仁義也故寄孔老以正之夫至仁者無愛而直前世所謂無私者釋已而愛人夫愛人者欲人之愛已此乃甚私非忘公而公也自天地固有常至樹木固有立皆已自足不待於兼愛也事至而愛當義而止斯忘仁義者也常念之則亂眞矣】

呂注【孔子不用於時欲藏其言以待後之君子十二經謂春秋孔子所以經世者在於此孔子以人道教天下藏其妙用而未之嘗言則十二經之所以經世者不過仁義而已老氏絕學反朴而示之以眞則仁義在所攘棄宜其以爲非人之性也自人道觀之仁非特成已又所以成物義非特立物又所以立我君子之生成在於仁義故以爲眞人之性也自道之眞觀之中心物愷非外鑠我也無物而不樂上仁爲之而無以爲者也夫兼愛則非天德而出寧云行而雨施者故以爲迂也凡名生於不足則無私焉乃私也欲使天下無失其牧輔萬物之自然而已天地有常至樹木有立此謂物之自然也德則無爲道法自然又何必偈偈乎若擊鼓而求亡子焉言人之失性非仁義所可復也】

詳道【老聃之教以道德爲宗孔子之經以仁義爲本放德循道則天下無爲而得性居仁由義則天下有爲而倍情此莊子所以托孔子之迹以明之也中心物愷物物而悅之兼愛仁也無私義也兼愛則有不愛非所謂至仁至仁則無親無私乃成其私非所謂至義至義則不物君子所以貴忘仁義而求其至也孔子嘗語老聃丘洽詩書禮樂易春秋自以爲久矣此言十二經者翻六經爲十二也】

方思善【中其說者語方及半而老子遽止之也幾乎後言言近似落後的說話兼愛者有心於愛去道已遠故謂之迂也擊鼓而求亡子者亡子逃亡之人擊鼓而求之是速其亡也猶之揭仁義而治天下是速其亂也】

士成綺見老子而問曰吾聞夫子聖人也吾固不辭遠道而來願見百捨重趼【古顯反】而不敢息今吾觀子非聖人也鼠壤有餘而棄妹不仁也生熟不盡於前而積斂無崖老子漠然不應士成綺明日復見曰昔者吾有刺於子今吾心正郤矣何故也老子曰夫巧知【智】神聖之人吾自以爲脫焉昔日子呼我牛也而謂之牛呼我馬也而謂之馬苟有其實人與之名而弗受再受其殃吾服也恆服吾非以服有服士成綺雁行避影履行遂進而問修身若何老子曰而容崖然而目衝然而顙頯【去反】然而口闞【討覽反】然而狀義然似系馬而止也動而持發也機察而審知巧而睹於泰凡以爲不信邊竟【境】有人焉其名爲竊【百捨司馬云百日止宿也趼胝也余讀曰糈糈粒也】

郭注【防壤有餘言其不惜物棄妺不仁言其無近恩生熟不盡於前至足故常有餘也積斂無崖萬物歸懷來者受之不小立界畔也士成綺復見自怪譏刺之心所以壞也脫過去也呼牛呼馬隨物所名有實故不以毀譽經心也若受之於心則名實俱累斯所以再受其殃也服者容行之謂不以毀譽自殃故能不變其容以有爲爲之則不能恆服矣崖然進趨不安之貌衝出也頯然高露發美之貌闞然虓�交豁之貌義然踶跂自持之貌似系馬而止者志在奔馳也動而持者不自舒放也發也機趨捨速也察而審明是非也泰者多於本性之謂巧於見泰則拙於抱朴凡此十事以爲不信性命而蕩夫毀譽皆非修身之道也邊境有人亦知汝所行非正人也】

呂注【鼠壤有餘則可以賑季女之饑而棄妹則不仁生熟不盡於前則與者可以無取而積斂無崖則不義老子絕學反朴示人以眞而士成綺求之於仁義則漠然不應乃所以使其意消而心卻也知巧神聖自以爲脫焉則絕學反朴未始有物也而子以某事爲不仁某事爲不義則是呼我牛而謂之牛呼我馬而謂之馬也苟有其實人與之名而不受吾所以漠然也開兌濟事而受之終身不救自遺其殃者也吾服也常服則其心未始不在道吾非以服有服而人眞以爲勤行者也士成綺知而不足以得至人之心者以其在已者不足故也容崖然則若不與物交目衝然則逐物於外顙頯然則若太朴口闞然則其言欲出諸口也狀義然則若不眀而其心則若系馬而止也動而持非不能動發也機不可以制也審而察則非襲明知巧而睹於泰非素朴守約者也凡此所爲皆以爲不信而已邊境非遊於道之中竊則非其有而取之也】

筆乘【棄妹舊解爲未學甚鑿意者妹氏棄於防壤老氏主於儉嗇故責其暴殄而棄之生熟不盡於前而積斂無崖卽儉嗇之驗也夫巧知神聖尙存於胸中則必有不合者矣今解而脫之則呼以仁也可呼以不仁也可卽呼以馬牛亦無不可何者知仁不仁皆非其實也苟見其實而不受則始已有不仁之殃而今再受之徒增罪戾耳服服從也吾之服從人乃是平日常常如此非有心以服之也故曰吾服也恆服非以服有服雁行避影側身而行也履行遂進踵步而前也崖崖異也衝突目而視也頯顙中央廣而兩頭銳也闞口呿之貌義嚴毅之貌以嗜修自標異者其狀如此動而持發也言馬𨿽系而意常奔馳如彼之動而將發而彊持之也機察而審其機括能伺察而詳審也知巧而睹於泰自恃其知巧而驕泰可睹也夫機警之人竅鑿日深而渾沌已死故曰不信言非安於性命之情也如邊境之間各有封守好詐者每伺隙乘便以自爲功故敵國以盜竊目之不信之人厚自矜飾欲以揚已掩物是亦盜竊而已如孟子所謂穿窬之】

夫子曰夫道於大不終於小不遺故萬物備廣廣乎其無不容也淵乎其不可測也形德仁義神之末也非至人孰能定之夫至人有世不亦大乎而不足以爲之累天下奮柄【丙】而不與之偕審乎無假而不與利遷極物之眞能守其本故外天地萬物而神未嘗有所困也通乎道合乎德退仁義賓禮樂至人之心有所定矣郭注【夫至人用世故不患其大不與之偕者靜而順之不與利遷者任眞而直往也退仁義者進道德也賓禮樂者以情性爲主也至人之心定矣定於無爲也】

呂注【於大不終則天地未離乎內於小不遺則秋毫待之成體天下之物其有不備者乎廣無不容淵不可測此道之所以爲神也則流而爲形失而爲德廢而爲仁義乃神之末也非至人孰能定之有世不足爲之累能棄世也天下奮柄不與之偕忘天下者也忘天下故不與利遷能棄世故守其本凡神之所以困以不知此而已矣於道不塞於德不雜退仁義而不畱賓禮樂而不主若此而後其心有所定也】

詳道【大者必有終小者常見遺道則於大不終於小不遺大小不離乎有體而無體者不期於大小以大小而論道亦筌蹄而已矣夫神之所應者外忘外則神全心之所存者內忘內則心靜天地萬物外也故外之遺之而後神無所困仁義禮樂內也故退之賓之而後心有所定】

世之所貴道者書也書不過語語有貴也語之所貴者意也意有所隨意之所隨者不可以言傳也而世因貴言傳書世𨿽貴之哉猶不足貴也爲【去聲】其貴非其貴也故視而可見者形與色也聽而可聞者名與聲也悲夫世人以形色名聲爲足以得彼之情夫形色名聲果不足以得彼之情則知者不言言者不知而世豈識之哉桓公讀書於堂上輪扁斫輪於堂下釋椎鑿而上問桓公曰敢問公之所讀者爲何言邪公曰聖人之言也曰聖人在乎公曰已死矣曰然則君之所讀者古人之糟粕已夫桓公曰寡人讀書輪人安得議乎有說則可無說則死輪扁曰臣也以臣之事觀之斫輪徐則甘而不固疾則苦而不入不徐不疾得之於手而應於心口不能言有數存焉於其間臣不能以諭臣之子臣之子亦不能受之於臣是以行年七十而老斫輪古之人與其不可傳也死矣然則君之所讀者古人之糟粕已夫【桓公齊桓公也輪扁斫輪人名扁糟爛爲魄一作粕甘緩也苦急也】

郭注【貴非其貴者言其貴恆在言意之表也得彼之情惟忘言遺書者耳此絕學去尙之意也輪扁之不能諭子言物各有性教學之無益也當古之事已滅於古矣𨿽或傳之豈能使古在今哉古不在今今事已變故絕學任性與時變化而後至焉】

呂注【莊子言此欲學者遺言忘書而不求於形色名聲之間也夫斫輪事之粗者然疾徐甘苦得於手而應於心者𨿽父子猶不能諭而受之則夫道之爲物其傳之難於斫輪甚矣誠不能求之於心而惟書之讀則糟粕之諭非虛言也】

詳道【書言之於意猶形色聲名之於情情不可得之於形色名聲意不可傳之於書言必矣故善易者得意而忘象得象而忘言善詩者得志而忘辭得辭而忘文豈非所謂祠祀畢芻狗捐醇精流糟粕棄者哉桓公所以因輪扁而悟讀書之非王壽所以因徐馮而起焚書之舞也】

管見總論【是篇以天道命名特摽其首次以帝道聖道聖素王之事業以道德爲主無爲之常此乘天地馳萬物而用人羣之道也中敍德教禮樂仁義分守形名賞罰治世之具無不畢備然皆不離乎人道之常何也蓋善論天道者必本乎人能盡人道者可配乎天天人交通本末一致廣無不容淵不可測又安知天之非人人之非天乎至論五變而形名可舉九變而賞罰可言此萬世不易之理所以立人極贊天道者也若夫天德而出寧日月照而四時行若晝夜之有經云行而雨施矣則天自已出炳靈獨化地道人道其有不從者乎夫修治具以明治道古今之通論然有用之而治或用之而亂者以不知本末先後之序君臣詳要之宜故也世謂南華立言多尙無爲而略治具觀是篇所陳禮樂政教究極精微有非諸子所可及者要皆出於天理之自然假人以行之耳信明乎自然之理則可以由治具而通治道使君臣父子鳥獸艸木皆得其宜天下擊壤謳歌不知帝力謂之無爲可也至若孔子欲藏書而翻經以說成綺問修身而其容崖然是皆狥人而忘天所以老聃弗許也惟至人知仁義爲道之末禮樂爲道之賓能天能人極眞守本而神未嘗有所困故𨿽有世而不足爲之累也終以遺書得意糟魄陳言而寓之於輪扁蓋恐學者狥迹遺心捨本趨末則去道愈遠但當究夫聖人有不忘者存則學者當自絕學而入者當得無傳之傳而天地聖人之心見矣何以古人之糟魄爲哉】

天運第十四

天其運乎地其處乎日月其爭於所乎孰主張是孰綱維是孰居無事推而行是意者其有機緘而不得已耶意者其運轉而不能自止耶云者爲雨乎雨者爲云乎孰隆施是孰居無事淫樂而勸是風起北方一西一東有上彷徨孰噓吸是孰居無事而披拂是敢問何故巫咸祒【超】曰來吾語女天有六極五常帝王順之則治逆之則凶九洛之事治成德備監照下土天下戴之此謂上皇【有上一作在上循本有作又彷徨司馬本作旁皇飆風也巫咸殷相祒名六極司馬云四方上下也五常五行也九洛九州聚落也】

郭注【天不運而自行地不處而自止日月不爭所而自代謝孰主張綱維是皆自爾也無則無所能推有則各自有事然則無事而推行是者誰乎哉各自行耳自爾故不可知也雲雨二者俱不能相爲亦各自爾敢問何故設問所以自爾之故也夫事物之近或知其故然尋其原以至乎極則無故而自爾也自爾則但當順之順則治逆則凶者假學可變而天性不可逆也治成德備監照下土天下戴之順其自爾故也】呂注【天運地處吾不知其眞運眞處也日月爭所吾不知其眞爭所也求其主張綱維與推而行是者皆不可得水之升而爲云云之解而爲雨求其隆施與淫樂而勸是者不可得風起西東彷徨無定求其噓吸披拂者不可得此乃道之不測而爲神者也知神之所爲則主張綱維隆施披拂是者皆以此而已五常卽五福向用五福威用六極順之而吉也反之則逆而凶九洛卽洛書九疇九疇之用至於福極則治成德備監照下土而天下戴之此所以爲上皇上皇則挈天地馳日月隆施雲雨噓吸風气而常居無事之地者是也豈必求之於鴻荒之世哉】

詳道【天地之運處日月之往來云出於地而本乎天雨降於天而本乎地風直乎東而起於北其覆載也其照臨也其防潤也豈或使之皆載於道之自然而已夫野馬飄蕩而不動旋風偃嶽而常靜江河競注而不流日月歷天而不周然則天地之運處以其不運不處也日月之往來以其不往不來也果莫詰其主張綱維孰知所謂若有眞宰者耶】

循本【日月同黃道故云爭於所有機緘者如有以系屬之不能自止者無以系屬之風起北方從而西東又上而彷徨言起於北則自北而南故不必言南言上則自下而上故不必言下】

商太宰蕩問仁於莊子莊子曰虎狼仁也曰何謂也莊子曰父子相親何爲不仁曰請問至仁莊子曰至仁無親太宰曰蕩聞之無親則不愛不愛則不孝謂至仁不孝可乎莊子曰不然夫至仁尙矣孝固不足以言之此非過孝之言也不及孝之言也夫南行者至於郢北面而不見防山是何也則去之遠也故曰以敬孝易以愛孝難以愛孝易而忘親難忘親易使親忘我難使親忘我易兼忘天下難兼忘天下易使天下兼忘我難夫德遺堯舜而不爲也利澤施於萬世天下莫知也豈直太息而言仁孝乎哉夫孝弟仁義忠信貞廉此皆自勉以役其德者也不足多也故曰至貴國爵並焉至富國財並焉至願名譽並焉是以道不渝【太宰官名蕩字也一本蕩作盈郢楚都也防司馬云北海山名並郭音屏呂如字言兼並之也】

郭注【無親者非薄惡之謂也夫人之一體非有親也而首自在上足自在下腑臟居內皮毛處外外內上下尊卑貴賤於其體中各任其極而未有親愛於其間也然至仁足矣故五親六族賢愚遠近不失分於天下者理自然也又奚取於有親哉孝不足言必言之於忘仁忘孝之地然後至矣凡名生於不及者故過仁孝之名而涉乎無名之境然後至焉夫防山在乎北極而南行以觀之至仁在乎無親而仁愛以言之故郢𨿽見而愈遠山仁孝𨿽彰而愈非至理也夫至仁者百節皆適則終日不自識也聖人在上非有爲也恣之使各自得而已耳自得其爲則眾務自適羣生自足天下安得不各自忘我哉各自忘矣主其安在乎斯所謂兼忘也夫德遺堯舜然後堯舜之德全耳若系之在心則非自得也天下莫知泯然常適也太息而言仁孝者失於江湖乃思濡沬也並者除棄之謂夫貴在於身身猶忘之況國爵乎斯貴之至也至富者自足而已故除天下之財也至願者適也得適而仁孝之名都去矣是以道不渝去華而取實故也】

呂注【世俗皆以愛爲仁則虎狼之父子相親何爲而不可言仁哉若夫至仁則天地聖人之仁是也與道合體而無爲豈容心於其間哉此至仁所以無親也謂無親則不愛不愛則不孝此不及孝之言也至仁無親則過孝之言也南行者不見防山去之遠也至仁則孝不足言亦去之遠也敬者禮也愛者情也忘親道也忘親忘之在已者也使親忘我忘之在人者也兼忘天下我能外天下而已天下兼忘我則天下往而相忘也爲仁而至於此則德遺堯舜而不爲利澤萬世而莫知是謂與道合體而無爲也豈直太息而言仁孝乎哉自至仁觀之則孝弟仁義忠信貞廉皆自勉以役其德豈足多哉故至貴國爵並焉至富國財並焉則操天下之貴富而制其爵與財者也至願名譽並焉修其可願而至於至仁則孝弟入者𨿽遺之而其名譽固已並於其間矣道不渝言其道無所往而不在也】

北門成問於黃帝曰帝張咸池之樂於洞庭之野吾始聞之懼復聞之怠卒聞之而惑蕩蕩默默乃不自得帝曰女殆其然哉吾奏之以人徵之以天行之以禮義建之以太淸夫至樂者先應之以人事順之以天理行之以五德應之以自然然後調理四時太和萬物四時疊起萬物循生一盛一衰文武倫經一淸一濁陰陽調和流光其聲蟄虫始作吾驚之以雷霆其卒無尾其始無首一死一生一僨一起所常無窮而一不可待女故懼也吾又奏之以陰陽之和燭之以日月之明其聲能短能長能柔能剛變化齊一不主故常在谷滿谷在坑滿坑塗郤【隙】守神以物爲量其聲揮綽其名高明是故神守其幽日月星辰行其紀吾止之於有窮流之於無止子欲慮之而不能知也望之而不能見也逐之而不能及也儻然立於四虛之道倚於槁梧而吟目知窮乎所欲見力屈乎所欲逐吾旣不及已夫形充空虛乃至委蛇女委蛇故怠吾又奏之以無怠之聲調之以自然之命故若混逐叢生林樂而無形布揮而不曳幽昏而無聲動於無方居於窈防或謂之死或謂之生或謂之實或謂之榮行流散徙不主常聲世疑之稽於聖人聖也者達於情而遂於命也天機不張而五官皆備此之謂天樂無言而心說故有焱【標】氏爲之頌曰聽之不聞其聲視之不見其形充滿天地苞裹六極女欲聽之而無接焉而故惑也樂也者始於懼懼故祟【歲】吾又次之以怠怠故遁卒之於惑惑故愚愚故道道可載而與之俱也【蟄爾雅云靜也霆電也僨司馬云僕也坑爾雅云虛也】

郭注【不自得坐忘之謂也夫至樂者非音聲之謂也必先順乎天應乎人得於心而適於性然後發之以聲奏之以曲耳故咸池之樂必待黃帝之化而後成焉自然律呂滿天地間但順而不奪則至樂全矣故因其自作而用其所以動無首無尾運轉無極以變化爲常則所常者無窮也初聞無窮之變不能待之以一故懼然悚聽奏以陰陽燭以日月所謂用天之道也齊一於變化而不主故常滿谷滿坑至樂周也塗郤守神塞其兌也以物爲量大制不割也其聲揮綽所謂闡諧也名當則實則高明也故神不離其所日星不失其度止於有窮常在極上住也流於無止隨變而往也慮之不知逐之不及故暗然恣使化去儻然立於四虛者敞無邊之謂吟於槁梧無所復爲也物之知力各有所齊限形充空虛無身也無身故能委蛇委蛇任性而悚懼之情怠也意旣怠矣乃復無怠此其至也命之所有者非爲也皆自然耳混然無系隨叢而生至樂者適而已適在體中故無別形布揮不曳自布耳幽昏無聲所謂至樂也動於無方居於窈所謂寧極也死生實榮行流防徙不主常聲隨物變也世疑之稽於聖人明聖人應世非唱也達情遂命言有情有命者莫不資焉忘樂而樂足非張而後備心悅在適不在言也有焱氏之頌乃無樂之樂樂之至也懼然悚聽故祟耳未大和也次怠故遁迹稍滅矣惑故愚愚故道以無知爲愚愚乃至也】

呂注【樂卽道也洞庭之野廣漠之處奏之𨿽人以天理而美樂出虛也行以禮義由太淸而建樂居太始也四時萬物莫非樂也盛衰文武經綸之不可亂淸濁陰陽調和之未嘗戾其聲流光於天地之間然不感則不發也求之本末無首無尾死生僨起所常無窮而一不可待故懼此無它我以人示之彼以人入之而已以人入天則萬變不同所謂一者豈可待宜其懼也又奏以陰陽燭以日月則天而已矣其短長不常滿谷滿坑塗郤守神以物爲量乃其所以爲聲也揮綽則不制於宇宙高明則所以爲天神守幽日星行紀止之有窮流之無止惟所示而已欲慮之而不知逐之不及目窮力屈委蛇故怠此無它我以天示之彼以天受之而已吾又奏以無怠調以自然混逐叢生萬物蕓蕓也林樂無形各歸其根也布揮不曳動無方也幽昏無聲居窈防也死生實榮防徙無常則不制於一矣此舉世之所疑而聖人體之於起居造次之間未嘗離也所謂聖者無他達於情遂於命耳聽目視莫非是也則其天機而已此所以爲天樂無言而心悅也故舉有焱氏之頌咸池之妙若此汝欲聽之宜其無接而吾之聰不用故惑也此無他忘乎人忘乎天而已始懼故祟次怠故遁卒惑故愚身之所以不能載道者以其智識昭昭也惟其去知而愚所以載道而與之俱也】

循本【蕩蕩神不定默默口不能言不自得心不自安也四時萬物言合造化之自然盛衰文武淸濁陰陽言其間節奏流光其聲者言其聲流順而光瑩也此一句協上韻此卽從之純如也蟄虫始作吾驚之以雷霆其卒無尾其始無首言忽然而起忽然而終如雷霆不測也一死一生一僨一起所常無窮而一不可待當連作一串讀一死一生一僨一起相爲循環常無窮盡而所謂一者不可以等待一死則一生繼之一僨則一起繼之更無停畱何可遲疑等待北門成聞樂如此故生恐懼也吾又奏之以陰陽之和燭之以日月之明𨿽和而有分辧卽所謂皦如也其聲能短能長能柔能剛變化齊一不主故常皆皦如之意在谷滿谷在坑滿坑聲之充滿也塗郤猶言塗耳塞目吾之奏樂不作聰明惟守其神而自隨物分量所受以爲聲之大小其樂之聲則發揮寬綽其樂之名則高大明顯神守其幽日月星辰行其紀各不紊亂吾止之於有窮流之於無止或止或流無常也子𨿽欲思之而不能知望之而不能見追之而不能及儻然自失立於四面空虛之路倚於槁梧而吟但覺目窮力屈所謂𨿽欲從之末由也已旣不可及則惟見其形象充滿虛空此心遂放防而自怠矣吾又奏之以無怠之聲所謂無怠者調之以自然之天命出於自然如天命流行也故其聲若混然相逐叢然並生林然共樂而無有形象卽所謂繹如也其布防發作則罄盡而不畱曳其幽深昏默則又寂然而無聲其動則無有方所其居則又窈窈防防不可得而測度或謂之死或謂之生或謂之實或謂之榮但見其行流防徙不主常聲於是疑之而稽考其說遂參考之於聖人以爲聖人者能達人情以至天命此樂非聖人不能爲也此命字與前調之以自然之命相應天機不張不將機籟張設也五官皆備五聲之所司皆備具也天樂者卽自然之命也無言而心悅者不可以言語形容而心自悟悅也引有焱氏之頌以見其聲外之妙也汝欲聽之妙處不可接故疑惑也夫懼則精神爲之森爽若有祟然故曰祟怠則心力疲竭欲棄去之故曰遁惑則知識昏迷故曰愚旣愚則可以入道可以入道則可與並載矣因論樂而及道也此一假文字便似張樂洞庭之野無首無尾難以卒看而細抽之自有條理乃自孔子語太師樂來莊子非沿襲陳言者論樂之一成其妙處自然如此】

孔子西遊於衛顏淵問師金曰以夫子之行爲奚如師金曰惜乎而夫子其窮哉顏淵曰何也師金曰夫芻狗之未陳也盛【成】以篋衍巾以文繡屍祝齋戒以將之及其已陳也行者踐其首脊蘇者取而防之而已將復取而盛以篋衍巾以文繡遊居寢臥其下彼不得夢必且數【朔】昧焉今而夫子亦取先王巳陳芻狗取弟子遊居寢臥其下故伐樹於宋削迹於衛窮於商周是非其夢耶圍於陳蔡之間七日不火食死生相與鄰是非其瞇耶夫水行莫如用舟而陸行莫如用車以舟之可行於水也而求推之於陸則沒世不行尋常古今非水陸與周魯非舟車與今蘄行周於魯是猶推舟於陸也勞而無功身必有殃彼未知夫無方之傳應物而不窮者也且子獨不見夫桔橰者乎引之則俯捨之則仰彼人之所引非引人也故俯仰而不得罪於人故夫三皇五帝之禮義法度不矜於同而矜於治故譬三皇五帝之禮義法度其猶柤【查】梨橘柚耶其味相反而皆可於口故禮義法度者應時而變者也今取猨狙而衣以周公之服彼必齕【核】嚙挽裂盡去而後慊觀古今之異猶猨狙之異乎周公也故西施病心而矉【顰】其裏其裏之醜人見而美之歸亦捧心而矉其裏其裏之富人見之堅閉門而不出貧人見之挈妻子而去之走彼知美矉而不知矉之所以美惜乎而夫子其窮哉【師金魯之太師名金芻狗結芻爲狗巫祝用之衍李云笥也蘇取艸也瞇司馬云厭也或防作魘夢中怪也蹙額曰矉】

郭注【廢棄之物於時無用則更致他妖也夢瞇云者皆絕聖去智之意耳無所稍嫌也先王典禮所以適時用也時過而不棄卽爲民妖所以興矯效之端也故時移世異禮亦宜變故因物而無所系焉斯不勞而有功也三皇五帝之禮義法度期於合時宜應治體而已彼以爲美者此或以爲惡故當應時而變然後皆適也然則禮義當其時而用之則西施也過時而不棄則醜人也】

詳道【齊楚燕魏之歌異轉而皆樂九夷八蠻之哭殊聲而皆悲是以聖人之治天下乘時以制宜因民以立法果可以利其國不一其用果可以便其事不同其禮故伏羲神農教而不誅黃帝堯舜誅而不怒夏質而不文周文而不質古之法其可行於今今之法其可膠於古乎孔子推古以禦今非膠之也欲緣迹以復於所以迹而已師金恐天下之人溺於緣迹之獘所以始況以芻狗舟車次況以桔橰橘柚終況以猨狙好醜猶古今周魯之不可一也】

孔子行年五十有一而不聞道乃南之沛見老聃老聃曰子來乎吾聞子北方之賢者也子亦得道乎孔子曰未得也老子曰子惡乎求之哉曰吾求之於度數五年而未得也老子曰子又惡乎求之哉曰吾求之於陰陽十有二年而未得老子曰然使道而可獻則人莫不獻之於其君使道而可進則人莫不進之於其親使道而可以吿人則人莫不吿其兄弟使道而可以與人則人莫不與其子孫然而不可者無他也中無主而不止外無正而不行由中出者不受於外聖人不出由外入者無主於中聖人不名公器也不可多取仁義先王之蘧廬也止可以一宿而不可以久處覯而多責古之至人假道於仁托宿於義以遊逍遙之虛【墟】食於苟簡之田立於不貸之圃逍遙無爲也苟簡易養也不貸無出也古者謂是采眞之遊以富爲是者不能讓祿以顯爲是者不能讓名親權者不能與人柄操之則栗捨之則悲而一無所鑑以窺其所不休者是天之戮民也怨恩取與諌教生殺八者正之器也惟循大變無所湮者爲能用之故曰正者正也其心以爲不然者天門弗開矣郭注【此皆寄孔老以明絕學之義也中無主而不止者中心無受道之質則𨿽聞道而過去也外無正而不行者中無主則外物亦無正已者故未嘗通也由中出者聖人之道也外有能受之者乃出耳由外入者假學以成性者也𨿽由假學成要當內有其質若無主於中則無以藏聖道也名者天下之所共用矯飾過實多取者也多取而天下亂矣蘧廬猶傳捨也仁義人之性也人性有變古今不同故遊寄而過去則防若無滯而系於一方則見見則僞生僞生而責多矣假道托宿隨時而變無常迹也逍遙無爲有爲則非仁義矣從其簡故易養不貸者不損已以爲物也遊而任之則眞采也采眞則色不僞矣天下未有以所非自累者而各沒命於所是所是而以沒其命者非立乎不貸之圃也捨之悲者操之不能不栗也無所鑑以窺其所不休者言其知進而不知止則性命喪矣所以爲戮天門弗開言守故不變則失正矣】

呂注【道生一一生二二生三而道非一二三也求之於度數則不出乎數之中故五年而未得道分而爲陰陽而道非陰陽也求之於陰陽不出乎天宇之大故十有二年而未得道之所以不可獻之親告之兄弟子孫者以中無主外無正也中無主則我欲授之而彼不止外無正則彼欲受而我不行物之有主固有之也道之在已有其固有而已莫之有而有之是中無主而不止射之有正所以受之也道之於人與其所受而已莫之受而彊之是外無正而不行由中出者不受於外聖人不出以其無正也由外入者無主於中聖人不以其不止也不則不能推而納之之謂也然則道非可求之度數陰陽求諸已而已名者不可多取多取則德之蕩也仁義不可久處久處則覯而多責逍遙則無所不適苟簡則其求易贍不貸則不與物交如是則凡所采者莫非眞也不能讓祿知有富而已不能讓名知有顯而已不能與人柄知有勢而已而親權者操捨之累害性尢甚一無所鑑觀濁水而迷淸淵不休則天刑之不可解怨恩至生殺八者正之器非正之道惟循大變而無所湮乃所以用其器之道也以其道用其器此正之所以爲正也天門者循大變而無所湮者所由出入也以爲不然則天門弗開可知矣】

新傳【夫道集於虛而虛者足容於道也虛則一而行無不通也故不虛則不集故曰內無主而不止不一則不通故曰外無正而不行夫集於內者必行於外所謂由中而出也由中出者豈爲自外而受歟此聖人之所以固守也故曰由中出者不受於外聖人不出夫行於外者因集於內所謂由外而入也由外入者豈爲不虛而集歟此聖人之所以必行也故曰由外入者無主於中聖人不此老聃言入道致用之終始也】須溪【覯而多責言凡睹乎此者皆將望而責於我一不至則前者失矣一無所鑑以窺其所不休言於眞理一無所見但窺其情欲之所不休者此戮民耳】

副墨【恩怨取與諫教生殺入者所用以正人之器夫變謂死生大故無所湮者當機了然一刀兩假更無湮滯也以是人而用是器然後不隨境轉而得遊於逍遙之墟若其心以爲不然是外有見而內無主天門不開矣天門猶言靈府也亦自老子天門開闔語來】

孔子見老聃而語仁義老聃曰夫播糠昧目則天地四方易位矣蚊虻【匝】膚則通昔【夕】不寐矣夫仁義然乃憤吾心亂莫大焉吾子使天下無失其朴吾子亦放風而動總德而立矣又奚傑然若負建鼓而求亡子者耶夫鵠不日浴而白烏不日黔而黑黑白之朴不足以爲辧名譽之觀【去聲】不足以爲廣泉涸魚相與處於陸相呴【吁】以濕相濡以沬不若相忘於江湖孔子見老聃歸三日不談弟子問曰夫子見老聃亦將何規哉孔子曰吾乃今於是乎見龍龍合而成體散而成章乘乎雲气而養乎陰陽予口張而不能嗋【脇】予又何規老聃哉【嚙也放風而動司馬云放依也依無爲之風而動也】

郭注【外物加之𨿽小而傷性已大仁義然是尙之以加其性故亂也無失其朴質全而仁義著矣風自動而依之德自立而秉之斯易持易行之道也若揭仁義以趨道德之鄕其猶擊鼔而求逃者無由得也夫鵠白烏黑俱自然耳無所偏尙故至足者忘名譽忘名譽乃廣耳泉涸而魚相呴濡言仁義之譽皆生於不足若相忘於江湖斯乃忘仁而仁者也見龍言老聃能變化乘雲气養陰陽言其因禦無方自然已足也】呂注【至人之心若鏡而仁義然亂之豈非播糠瞇目蚊虻膚之比哉天下莫不有無名之朴而能使之無失則放風而動總德而立矣言其自動自立又奚傑傑然若建鼔而求亡子邪天下已失其朴而救以仁義無異建鼓求亡言以名譽求之也且鵠白烏黑朴之自然何所加飾則名譽之觀無所加廣於人之性亦若是而已魚處陸而相呴以濕不若相忘於江湖則天下失其朴而相呴以仁義之濕沬不若相忘於道術之江湖也龍之合而成體散而成章未始累於其身也老聃以仁義爲播糠蚊虻則不累於其身可知矣】子貢曰然則人固有尸居而龍見雷聲而淵默發動如天地者乎賜亦可得而觀乎遂以孔子聲見老聃老聃方將倨堂而應微曰予年運而往矣子將何以戒我乎子貢曰夫三王五帝之治天下不同其系聲名一也而先生獨以爲非聖人如何哉老聃曰小子少進子何以謂不同對曰堯授舜舜授禹禹用力而湯用兵文王順紂而不敢逆武王逆紂而不肯順故曰不同老聃曰小子少進余語女三王五帝之治天下黃帝之治天下使民心一民有其親死不哭而民不非也堯之治天下使民心親民有爲其親殺【所戒反】其殺而民不非也舜之治天下使民心競民孕婦十月生子子生五月而能言不至乎孩而始誰則人始有夭矣禹之治天下使民心變人有心而兵有順殺盜非殺人自爲種【踵】而天下耳是以天下大駭儒墨皆起其作始有倫而今乎婦女何言哉余語女三皇五帝之治天下名曰治之而亂莫甚焉三王之知上悖日月之明下暌山川之精中墮四時之施其知【智】【慘】於【厲】蠆【勑邁反】之尾鮮規之獸莫得安其性命之情者而猶自以爲聖人不可恥乎其無恥也子貢蹴蹴然立不安【李云鮮規明貌一云小獸也】

郭注【親死不哭而民不非者非之則彊哭也殺降也殺其殺言親服有降殺也子生五月而能言謂教之速也誰者別人之意也未孩已擇人謂其競教速成也不能同彼我則心競於親疎故不終其天年也兵有順言天下已有不順故也盜自應死殺之順也故非殺不能大齊萬物而人人自別斯人自爲種也承百代之流而防乎當今之變其獘至於斯者非禹也故曰天下耳言聖知之迹非亂天下而天下必有斯亂也儒墨皆起此乃百代之獘今之婦女而上下悖逆者非作始之無理但至理之獘遂至於此復何言哉𨿽三王五帝之治天下亦不免乎獘也子貢本謂老子獨絕三王故欲同三王於五帝今又見老子通毀五帝上及三皇則失其所以爲談矣】

呂注【老子以仁義憤心比播糠瞇目蚊虻膚則以五帝三王爲非聖宜矣子貢又求之於讓爭順逆之間則其迹之尢粗者自迹言之則使民心變固不若親親不若一然均不免於治天下而使民有心而已名曰治之而亂天下者自此始苟爲用知豈特五帝三王而已𨿽三皇之知亦將上悖日月下暌山川其知於蠆之尾矣獸之伏於山林夜行晝居𨿽饑渴約猶且胥疏於江湖之上則鮮規之甚也子貢聞其非三皇五帝而不得所以非故蹴蹴然不安】

副墨【黃帝之治使民心一一純一也堯使民親卽親睦九族之親民有爲其親殺其殺而民不非者情禮獨隆於親而餘皆降殺民亦不以爲薄也舜使民心競競爭競也虞帝尙賢故使民爭爭則和气決裂機竅早開故使孕婦十月而生子子生五月而能言未至於孩而辧誰何宜其夭也禹使民心變變謂變於古也人有心各有機心兵有順以用兵爲順事也殺人者死殺盜者無罪故曰殺盜非殺人各私其私互相警備天下皆然故曰自爲種而天下耳夫婦人之大始古人作始自有倫序三十而娶二十而嫁幼穉之女本不可責以人道而今也不然機警之心偸薄之俗不言可知矣故曰又何言哉大率與禮記大道爲公一章甚相似】孔子謂老聃曰丘治詩書禮樂易春秋六經自以爲久矣孰【熟】知其故矣以姦【幹】者七十二君論先王之道而明周召之迹一君無所鉤用甚矣夫人之難說【稅】也道之難明耶老子曰幸也子之不遇治世之君也夫六經先王之陳迹也豈其所以迹哉今子之所言猶迹也夫迹履之所出而迹豈履哉夫白鶂之相視眸子不運而風化虫雄鳴於上風雌應於下風而化自爲雌雄故風化性不可易命不可變時不可止道不可壅苟得於道無自而不可失焉者無自而可孔子不出三月復見曰丘得之矣烏鵲孺魚傅沫細要者化有弟而兄啼久矣夫丘不與化爲人不與化爲人安能化人老子曰可丘得之矣【鉤取也鶂三蒼云鶬鶂也風化司馬云相傳風气而化生也類獸名山海經云亶爰之山有獸焉其狀如貍而有髦其名曰自爲牝牡郭璞注卽引莊子解之烏孺孺孚而生也魚傅沫魚不交但仰其所吐之沫也細腰者蜂之屬也】

郭注【所以迹者眞性也夫任物之眞性者其迹則六經也況今之人事則以自然爲履六經爲迹鶂以眸子相視虫以鳴聲相應俱不待合而生子故曰風化夫同之雌雄各自有以相感相感之異不可勝極苟得其其化不難故乃有遙感而風化也性命時道至人皆順而通之得道無不可言化者無方而皆可也失者無可言所在皆不可也烏孺魚沫細腰者化言物之自然各有性也有弟而兄啼言人之性捨長而視幼故啼也夫與化爲人者任其自化者也若翻六經以說則防矣】

呂注【六經者先王之法明在度數而見於書非其所以化也其所以化者神明而已迹者履之所出而迹豈履哉以是而化天下宜其不用也白鶂之相視眸子不運而風化相感者神而不以聲虫雄鳴上風雌應下風相感以聲而不以形自爲雌雄故風化若是者凡以性殊而不可易命定而不可變時行而不可止道通而不可壅故也豈可以言議意測則知所以化天下者不在陳迹之間求其道而已矣孔子不出三月而得之於齋心服形之際悟夫烏鵲魚蜂莫不皆生而其所以生者未嘗同則知之所不能知也化而已矣有弟而兄啼情使之然化則均可以生情則𨿽兄弟不能均得欲人之化也難矣久矣夫丘不與化爲人則爲道而不至於與造物者爲人也又安能化人哉世之學孔子而不得其所以迹者其患常在此】

管見【烏鵲乳至有弟而兄啼四句乍讀難通熟究其義化理甚博蓋胎卵濕化備見其中而人弗察耳夫天地盈虛之理造化消長之機𨿽默運於無形悉由四生發見四生之中人爲之主億兆之中聖人爲主聖人者與化爲人知化則知天矣故是篇終於論化自非官天地府萬物而獨運乎亭毒之表安能化人哉太上云我無爲而民自化觀夫鶂虫之風化烏鵲之孚乳魚之傅沫蜂之祝子皆出乎自然之性成以專定之功此感彼應不可致詰故謂之化人爲最靈其化又有妙於此者亦不越乎自然之理專定之功耳】

管見總論【本篇以天運地處啟論端設問日月風雲流行之故答以六極五常三皇之治體天運而行德教故無爲而化民樂自然次論至仁無親至貴屏爵行其無事亦法天運之義也至於論洞庭之張樂明大道之淵微奏以陰陽行以禮義天人相因立極之本也調理四時太和萬物寒暑協序生化之原也動無方而居窈防天機定而五官備則隨物潛藏觸處發見不可以形拘聲盡而天遊所到無非至和希聲所存無非至樂也若夫治道比巳陳之芻狗法度猶相反之柦梨猨狙裂周公之衣醜婦效西施之美此明夫政治貴乎適宜烹鮮在於不撓爲人上者信能體道法天與化同運節以鼓舞時其霈澤長養而熟成之惡有不化者哉仲尼見老子嘆其猶龍則以人合天未至於俱化洎聞淵雷之妙遂棄六經陳迹而究其所以迹不出三月與化爲人則迹同乎人而體合乎天矣易曰天行健此其所以爲運精气爲物遊魂爲變此其所以爲化也歟】

刻意第十五

刻意尙行離世異俗高論怨誹爲亢而已矣此山谷之士非世之人枯槁赴淵者之所好也語仁義忠信恭儉推讓爲修而已矣此平世之士教誨之人遊居學者之所好也語大功立大名禮君臣正上下爲治而已矣此朝廷之士尊主彊國之人致功並兼者之所好也就藪澤處閒曠釣魚閒處無爲而已矣此江海之士避世之人閒暇者之所好也吹呴呼吸吐故納新熊經鳥申爲壽而已矣此道引之士養形之人彭祖壽考者之所好也若夫不刻意而高無仁義而修無功名而治無江海而閒不道引而壽無不忘也無不有也澹然無極而眾美從之此天地之道聖人之德也故曰夫恬惔【淡】寂漠虛無無爲此天地之平而道德之質也【刻意司馬云刻削也峻其意也怨誹非世無道怨已不遇也熊經若熊之攀樹而引气鳥申如鳥之嚬呻也道引道气令和引體令柔】郭注【此數子者所好不同恣其所好各之其方亦所以爲逍遙也然此僅各自得焉能靡所不樹哉若夫使萬物各得其分而不自失者故當付之無所執爲也不刻意云者所謂自然也無不忘無不有者忘故能有若有之則不能救其忘矣故有者非有之而有也忘而有之也若厲已以爲之則不能無極而眾惡生矣不爲萬物而萬物自生者天地也不爲百行而百行自成者聖人也此天地之平道德之質非夫寂漠無爲也則危其平而喪其質矣】

新傳【夫山谷平世之士彊國避世養形之人皆爲有我而已夫有我則有心有心則未免於所惑是以各蔽於一曲也故樂山藪者往而不能返仕朝廷者入而不能出恬於教誨者屈而不能伸�於養形者存而不能忘是非眞性之然也是矯削其意而使然也豈與聖人同乎哉聖人則無我而已矣夫無我則無心無心則無所惑是以忘形而通達於萬事也故登假於至道而乃入於寥天一豈爲刻意而高歟韲物澤世而非由於外鑠豈爲行仁義而修歟巍巍蕩蕩而在宥天下豈爲立功名而治歟淵靜晦默而逍遙於自得之場豈爲處江湖而閒歟气柔貞全而形未嘗衰豈爲務導引而壽歟存而不存無而不無莫知其終而至道自集皆無爲之至妙而惟聖人得之矣】

故曰聖人休休焉則平易矣平易則恬惔矣平易恬惔則憂患不能入邪气不能襲故其德全而神不故曰聖人之生也天行其死也物化靜而與陰同德動而與陽同波不爲福先不爲禍始感而後應迫而後動不得已而後起去知與故循天之理故無天災無物累無人非無責其生若浮其死若休不思慮不豫謀光矣而不耀信矣而不期其寢不夢其覺無憂其神純粹其魂不罷【皮】虛無恬惔乃合天德故曰悲樂者德之邪喜怒者道之過好惡者德之失故心不憂樂德之至也一而不變靜之至也無所於忤【悟】虛之至也不與物交淡之至也無所於逆粹之至也

郭注【休乎恬惔寂寞息乎虛無無爲則𨿽歷乎險阻之變常平夷而無難患難生於有爲有爲亦生於患難故平易恬惔交相成也憂患不能入邪气不能襲者泯然與正理俱往也故其德全而神不若夫不平不淡者豈惟傷其形哉神德並喪於內也天行任自然而運動也物化蛻然無所系也動靜無心而付之陰陽感而後應無所喝也迫而後動會至乃動也不得已而起任理而起吾不得已也天理自然知故無爲乎其間故災生於違天累生於逆物與人同者眾必是焉故無人非同於自得故無責生浮死休泛然無所惜也不思慮付之天理也不豫謀理至而應也光而不耀用天下之自光非吾耀也信而不期用天下之自信非吾期也一無所欲故其寢不夢其覺無憂其神純粹其魂不疲乃與天地合恬惔之德也至德常適故情無所槪靜而一者不可變也其心豁然盡乃無纖芥之違虛之至也夫物自來耳至淡者無交物之情若雜乎濁欲則有所不順矣】

呂注【聖人休休焉不役心於取捨之間平則不陂易則不艱恬然無知惔不交物所謂寂寞無爲者亦若是而已夫憂患邪气所以得入而襲之者以知知物物交而隙生其間故也生也天行則未嘗生故出不忻死也物化則未嘗死故入不拒靜與陰同德不知其爲靜也動與陽同波不知其爲動也不爲福先則福亦不知不爲禍始則禍亦不來蓋爲福先禍始非感而應迫而動不得已而起則是用知與故人之所爲也循天理之自然天不能災物不能累則無人非責也宜矣故生浮死休無感而寂物至而應發乎天光而非皦其中有信而非約不夢無憂寤寐同也純粹者不雜不疲無所爲天德者聖人所以君天下也悲樂之情難去故爲德之邪喜怒倐起滅故爲道之過四者皆起於好惡好惡則悲樂喜怒之未形於外者也夫人之心終日萬慮而未嘗止則惡能頃刻而靜哉聖人不憂不樂至於一而不變是爲靜之至也無所幹忤若虛船之觸物而不怒是爲虛之至不與物交則無味是爲惔之至若然則𨿽入水蹈火無往而非我庸有逆乎是爲粹之至也】方子及【忤與逆二字何所分別而兩言之玩虛與粹二字可見蓋順事應物無所乖拂自非虛豁之至何以能之中心至粹無雜則自然包含萬象容畜萬物無所逆矣】

故曰形勞而不休則獘精用而不已則勞勞則竭水之性不雜則淸莫動則平郁閉而不流亦不能淸天德之象也故曰純粹而不雜靜一而不變淡而無爲動而以天行此養神之道也夫有幹越之劍者柙而藏之不敢用也寶之至也精神四達並流無所不極上際於天下蟠於地化育萬物不可爲象其名爲同帝純素之道惟神是守守而勿失與神爲一一之精通合於天倫野語有之曰眾人重利廉士重名賢士尙志聖人貴精故素也者謂其無所與雜也純也者謂其不其神也能體純素謂之眞人【司馬幹吳也幹溪越山出名劍案吳有巨溪名幹溪】

郭注【不休則獘不已則勞勞則竭者物皆有當不可失也水之性象天德者無心而偕會也純粹而不雜無非至當之事也靜一而不變常在當上住淡而無爲興防俱而已矣動而天行若夫逐物而動是人行也愛劍者猶柙而藏之況敢輕用其神乎精神四達上際下蟠夫體天地之極應萬物之數以爲精神者故若是矣若是而有落天地之功者任天行耳非輕用也化育萬物其名爲同帝言所育無方同天帝之不爲也純素勿失與神爲一常以純素守乎至寂而不蕩於外則防也精者物之眞也與神爲一非守神也不遠其精非貴精也然其迹則貴守之也苟以不虧爲純則𨿽百行同舉萬變參備乃至純也苟以不雜爲素則𨿽龍章鳳姿倩乎有非常之觀乃至素也若不能保其自然之質而雜乎外飾則𨿽犬羊之�庸得謂之純素哉】呂注【觀聖人之心虛無恬惔如向所言則𨿽終日從事而精神不勞古之人所謂廢心而用形視聽不以耳目者以此今也屬耳目乎聲色而役心乎取捨形勞而不休精用而不已以至於獘且竭宜矣水性淸平固自然也直不雜莫動之而已知其如此而以郁閉不流爲莫動則不能淸所謂天德者其象亦猶是也故純粹不雜水淸之象靜一不變水平之象動而以天行水之不以郁閉不流爲莫動之象也而天下之方術有制於虛靜而不知觀復於並作之間歸根於蕓蕓之際者不知此養神之道故也而世之人以爲養形足以存生又不足以與此劍之柙藏以其用之利也精神際天蟠地其用之利豈止幹越之劍哉其名爲同帝則其貴豈直劍之可寶哉乃不知礪之以純粹柙之以靜一藏之以無爲將之以天行是不明乎貴賤之分也惟神是守守之以純素而已方其守也則有所謂守之者守而勿失則守之與所守者合而爲一矣倫卽理也人而合乎天理則亦天而已矣此聖人所以貴精也素者無雜精者不虧惟眞人能之】

管見總論【是篇以刻意命題謂刻礪其意違世矯俗苦節獨任爲天下所不能爲而覬人之從已無異乎穿牛絡馬失其自然知長德消民始難治矣故南華歷敍古人立志各異若夷齊之爲亢孔孟之爲修伊傅之爲治巢許之爲開老彭之爲壽以迹觀之似亦不能無偏然而不失爲聖爲賢者以其有爲而不累於有無爲而不溺於無因時之可否爲身之利用而已是以貴夫虛無無爲平易恬惔天行物化同德同波知故不畱動合天理則災累非責何從而至死生謀慮何由而滑哉夫如是故靜虛惔粹與物無忤卒歸於養神之功而申以柙藏幹越之諭劍之於身輕重爲何如而世人猶昏迷若此故其立論始於非刻意尙行之習而終於能體純素謂之眞人則知刻尙者之爲假也明矣蓋養生以純素爲本純素以守神爲先至於與神爲一則道之大本旣立又何必區區於其末而以刻意尙行爲哉】

繕性第十六

繕性於俗學以求復其初滑【骨】欲於俗思以求致其明謂之蔽蒙之民古之治道者以恬養知生而無以知爲也謂之以知養恬知與恬交相養而和理出其性夫德和也道理也德無不容仁也道無不理義也義明而物親忠也中純實而反乎情樂也信行容體而順乎文禮也禮樂偏行則天下亂矣彼正而蒙已德德則不冒冒則物必失其性也【俗學上舊兩俗字今從張君房本】

郭注【已治性於俗矣而欲以俗學復性命之本所以求者愈非其道也已亂其心於俗而方復役思以求明思之愈精失之愈遠若夫發蒙者必離俗去欲而後幾焉恬靜而後知不蕩知不蕩而性不失也夫無以知爲而任其自知則𨿽知周萬物而恬然自得也知而非爲則無害於恬恬而自爲則無傷於知二者交相養則和理之分豈出他哉和故無不得道故無不理無不容者非爲仁也而仁迹行焉無不理者非爲義也而義功著焉若夫義明而不由忠則物愈疏仁義發中而還任本懷則志得矣志得矣其迹則樂也信行容體而順乎自然之節文者其迹則禮也以一體之所履一志之所樂行之天下則一方得而萬方失矣各正性命而自蒙已德則不以此冒彼也若以此冒彼安得不失其性哉】

呂注【繕性於俗其患常在益生而失其初而又俗學以求復之則滋遠矣滑欲於俗其患常在捨以雜其明而又思以求致之則滋昏矣恬者安之而不知其然以是而養知非思以求致其明也生而無以知爲而不用則異乎安之而不知其然以是而養恬非俗學以求復其初也易之神明老氏之恍惚莊子之恬知其實一也古之治道者未有不以是交相養而能至者也恬之失在昧則無以發其照曠知之失在皦則無以復乎混防二者交相養而和理出其性非自外至也通於天地者德德則和也行於萬物者道道則理也德之體和而其用無不容則爲仁道之體理而其用無不理則爲義義明而物不得不親忠也中純實而非僞樂之所由生信則有諸中形諸外而爲文禮也禮者忠信之薄而亂之首也夫萬物各正性命則自蒙已德矣所謂德奚以冒彼爲哉禮樂偏行則道德滋遠而不能無冒冒則物必失其性天下所以亂也】

筆乘【繕性於俗學滑欲於俗思爲句舊解失之性非學不復而俗學不可以復性明非思不致而俗思不可以求明謂之俗者對眞而言蓋動念卽乖況於繕擬心卽差況子思非惟無以徹其覆而秪益之蔽耳以恬養知乃復性致明之要知卽人之覺性是性也可以恬養之而不可以學繕之思亂之者也恬者無爲自然之謂夫謂之養知若有心於知矣不知知體虛泯絕無寄蓋有知而實無以知爲者也故又謂之以知養恬恬卽禪家所謂無知者也知卽禪家所謂知無者也卽恬之時知在恬卽知之時恬在知故曰知與恬交相養也如此則道德仁義忠禮樂無不一貫之如木之有根而華實並茂所必至者不得謂之偏行也若不出於性而第求之禮樂則逐末忘本支離於俗學而天下亂矣何也知恬交相養則仁義禮樂混而爲道德知恬交相失則道德枝而爲仁義禮樂此學術眞俗之辧也】

古之人在混芒之中與一世而得澹漠焉當是時也陰陽和靜神不擾四時得節萬物不傷羣生不夭人𨿽有知無所用之此之謂至一當是時也莫之爲而常自然逮德下衰及燧人伏戲始爲天下是故順而不一德又下衰及神農黃帝始爲天下是故安而不順德又下衰及唐虞始爲天下興治化之流【澆】醇散朴離道以善險德以行然後去性而從於心心與心識知而不足以定天下然後附之以文益之以博文滅質博溺心然後民始惑亂無以反其性情而復其初【心與心識知爲句郭注非】郭注【有知無所用之任其自然而已物皆自然故至一也夫德所以下衰者由聖人不繼世在上者不能無爲而羨無爲之迹故致斯獘也順而不一言世已失一惑不可解故釋而不推順之而已安而不順安之於其所安而已聖人無心任世之自成成之淳薄皆非聖也聖能任世之自得耳豈能使世得聖哉故皇王之迹與世俱遷而聖人之道未始不全也善者過於適之稱故有善而道不全行者違性而行之故行立而德不夷去性而從心言以心自役則性去也心與心識言彼我之心競爲先識則無復任性也知而不足以定天下言忘知任性斯乃定也文博者心質之飾初謂性命之本也】

呂注【所謂處混芒而得澹漠者卽燧人羲黃至一之妙處而諸聖人者混芒澹漠之粗迹也自其妙處觀之以道蒞天下而使民無知無欲謂之至一亦其宜也自其粗迹觀之均於爲天下而其德不免於下衰而不出於至一也故爲道者常絕聖棄知復歸於無物而世之學聖人之言與其迹者不知吾身有所謂鼓萬物而不與聖人同憂之處則聞此言而驚疑笑訝不足怪也自燧人至唐虞則治化之流淳散朴時有厚薄其應不同所謂大道廢有仁義知慧出有大僞也夫道無不善有所謂善則不合矣德無所行有所謂行則不夷矣仁則善之長義所以行之也道德性而已仁義則性之發乎心也離道險德是去性而從心矣化而欲作吾將鎭之以無名之朴今以心定天下之心則心與心識知而不足以定天下故附以文而滅質益以博而溺心文則禮樂博則學質則性也禮樂行而天下亂求所以復初致明何可得哉】

由是觀之世喪道矣道喪世矣世與道交相喪也道之人何由興乎世世亦何由興乎道哉道無以興乎世世無以興乎道𨿽聖人不在山林之中其德矣故不自古之所謂士者非伏其身而弗見也非閉其言而不出也非藏其知而不發也時命大謬也當時命而大行乎天下則返一無迹不當時命而大窮乎天下則深根寧極而待此存身之道也

郭注【道以不貴故能存世然世存則貴之貴之道斯喪矣道不能使世不貴而世亦不能不貴於道故交相喪也若不貴乃交相興也今所以不由其有情以興也何由而興由無貴也故不自者若自而用物則世道交相興矣何之有哉莫知反一以息迹而逐迹以求一愈得迹愈失一斯大謬矣𨿽復起身以明之開言以出之顯知以發之何由而交興哉秪所以交喪也時命大行此澹漠之時也反一無迹謂反任物性而物性自一故無迹時命大窮此不能澹漠之時也𨿽有事之世而聖人未始不澹漠故深根寧極而待其自爲耳斯道之所以不喪也未有身存而世不興者也】

呂注【世與道交相興則聖人作而萬物睹世與道交相喪則聖人遊乎世俗而莫之知固已矣奚以自於山林間爲哉反一無迹華胥之夢姑射之遊是也深根寧極乎其不可拔者是也龍蛇之蟄以存身亦若此而已矣觀莊子之言似亦慨然於時命之不遭蓋世道交喪宜在所哀也】

古之存身者不以辧飾知【去聲】不以知窮天下不以知窮德危然處其所而反其性已又何爲哉道固不小行德固不小識小識傷德小行傷道故曰正已而已矣樂全之謂得志古之所謂得志者非軒冕之謂也謂其無以益其樂而已矣今之所謂得志者軒冕之謂也軒冕在身非性命也物之儻來寄也寄之其來不可圉其去不可止故不爲軒冕肆志不爲窮約趨俗其樂彼與此同故無憂而已矣今寄去則不樂由是觀之𨿽樂未嘗不荒也故曰喪已於物失性於俗者謂之倒置之民【存身一作行身非】

郭注【不以辧飾知任其眞知而已不以知窮天下此澹泊之情也不以知窮德守其自得而已危然獨正之貌道不小行遊於坦途德不小識塊然大通自得其志獨夷其心而無哀樂之情斯樂之全者也無以益其樂者全其內而足也來不可圉去不可止在外物耳得失之非我也淡然自若不覺寄之在身曠然自得不知窮之在已彼此謂軒冕與窮約也無憂而已言亦無忻歡之喜也寄去則不樂者寄來則荒矣斯以外易內也盈外而虧內其置倒矣】

呂注【存身則靜而已行身非徒靜必應變而不害乎靜可也忘言而知無不知去知而德無不備危然處其所則不待避世離物而世物無足以累之此行身之道也道不小行德不小識則不少損以趨世不少損以趨世正已之謂也樂全者無以益其樂志於道而求得之此所謂得志也道則性命軒冕物之寄耳今以其寄去而易其無以益之之樂則喪已失性是爲倒置者也】

管見總論【是篇主意謂人無超逸絕塵之見而苟狥世緣漸失其本皆繕性滑欲於俗者也𨿽未爲顯惡而妨道爲甚夫益之以外學亂之以妄思而欲復初致明是猶適郢而北其轅也眞人又慮學者憚其空無渺莽無所致力設爲恬知交養之論使人易入焉夫人處世間酬幾應變不能忘知知用則害恬要在審酌其宜處之以道事來則知見事去則恬存久久調熟二者俱化精神魂魄融爲至和符性命於希夷歸道德之根本由是而充之與一世之人處混芒而得澹漠𨿽有知而無所用則其爲化也博矣柰何政失淳和俗趨浮薄離道險德滅質溺心至於世道交喪而不可復也然後有山林之聖人深根寧極以期旦暮之遇存身所以存道也寄之去來無容休戚於其間尙何以知辧爲而其樂全志得有超乎軒冕之榮者人患不知求耳此聖賢處晦以自全之道也】

秋水第十七

秋水時至百川灌河涇流之大兩涘渚涯之間不辧牛馬於是焉河伯欣然自喜以天下之美爲盡在已順流而東行至於北海東面而視不見水端於是焉河伯始旋其面目望洋向若而嘆曰野語有之曰聞道百以爲莫己若者我之謂也且夫我嘗聞少仲尼之聞而輕伯夷之義者始吾弗信今我暏子之難窮也吾非至於子之門則殆矣吾長見笑於大方之家北海若曰井蛙不可以語於海者拘於虛也夏虫不可以語於冰者篤於時也曲士不可以語於道者束於教也今爾出於涯涘觀於大海乃知爾醜爾將可與語大理矣天下之水莫大於海萬川歸之不知何時止而不盈尾閭泄之不知何時已而不虛春秋不變水旱不知此其過江河之流不可爲量數而吾未嘗以此自多者自以比形於天地而受气於陰陽吾在天地之間猶小石小木之在大山也方存乎見少又奚以自多計四海之在天地之間也不似礨空之在大澤乎計中國之在海內不似稊米之在太倉乎號物之數謂之萬人處一焉人卒九州谷食之所生舟車之所通人處一焉此其比萬物也不似毫末之在於馬體乎五帝之所連三王之所爭仁人之所憂任士之所勞盡此矣伯夷辭之以爲名仲尼語之以爲博此其自多也不似爾向之自多於水乎

郭注【不辧牛馬言其廣也吾長見笑於大方之家知其小而不能自大則理分有素跂尙之情無爲乎其間也物之所生而安者趣各有極以其知分故可與言理也窮百川之量而懸於河河懸於海海懸於天地則各有量也此發辭气者有似乎觀大可以明小尋其意則不然夫世之所患者不夷也故體大者快然謂小者爲無餘質小者塊然謂大者爲至足是以上下誇跂俯仰自失此乃主民之所惑也惑者求正正之者莫若先極其差而因其所謂所謂大者至足也故秋毫無以累乎天地矣所謂小者無餘也故天地無以過乎秋毫矣然後惑者有由而反各知其極物安其分逍遙者用其本步而遊乎自得之場矣此莊子所以發德音也若夫睹大而不安其小視少而自以爲多將奔馳於勝負之境而助天民之矜誇豈達乎莊生之防哉小大之辧各有階級不可相跂故五帝三王仁人任士之所爲不出乎一域物有定域𨿽至知不能出焉故起小大之差將以申明至理之無辧也】

呂注【秋水時至百川灌河則學自外至而未達乎大道之譬涇流兩涘不辧牛馬則爲道而不出乎兩旁中央而未至乎無所不見也順流至於北海言循理而求則必得其所歸旋面望洋向若回趨大道從無窮之遊也拘於墟則小大之所限篤於時則久近之所專束於教則方術之所制天下所以不得逍遙者以此出涯涘而觀大海則脫其拘限而與於無方之觀故可以語大理也萬川歸之不盈則益之不加益尾閭泄之不虛則損之不加損非久近所專非大小所限此水之幾於道也計四海在天地間中國在海內人卒在萬物若亡若存如此其微而五帝三王仁人任士之所憂勞不過於此而或辭之以爲名語之以爲博自大道無方觀之輕其義而少其聞豈虛語哉】

口義【涇濁也非涇渭之涇洋海中也若海神名拘虛篤時蟪蛄不知春秋之尾閭沃焦也見山海經礨空小穴也人處萬物之中只爲一物之數此合大虛之間凡可名者論之也其在九州之內人只是一件此合艸木鳥獸論之也極言世界之小如此連以揖讓相連績也任士任事之人也】

河伯曰然則吾大天地而小毫末可乎北海若曰否夫物量無窮時無止分無常終始無故是故大知觀於遠近故小而不寡大而不多知量無窮證向今故故遙而不悶掇而不跂知時無止察乎盈虛故得而不喜失而不憂知分之無常也明乎坦途故生而不說死而不禍知終始之不可故也計人之所知不若其所不知其生之時不若未生之時以其至小求窮其至大之域是故迷亂而不能自得也由此觀之又何以知毫末之足以定至細之倪又何以知天地之足以窮至大之域郭注【物量無窮言物物各有量也時無止言死與生皆時行也分無常言得與失皆分也終始無故日新也不寡不多言各自足而無餘也知量無窮者攬而觀之知遠近大小之物各有量也向明也今故猶古今也遙長也掇猶短也知時無止者證明古今知變化之不止於死生故不以長而挹悶短故爲跂也察其一盈一虛則知分之不常於得也故能忘其憂喜矣明乎坦途言死生者日新之正道明終始之日新則知故之不可執而畱矣是以涉新而不愕捨故而不驚死生之化若一也所知各有限生時各有年莫若安於所受之分而已以小求大理終不得各安其分則小大俱足矣若秋毫不求天地之功則周身之餘皆爲棄物天地不見大於秋毫則顧其形象才自足耳將何以知細之定細大之定大也】

呂注【道非小大豈有定體今夫天地吾以爲至大極吾知之所知而莫得其盡則吾所謂大者豈眞大所謂小者豈眞小耶小不爲寡大不爲多以知量之無窮也我以向爲向今爲今未及言而今已爲向則所謂向與今者豈有止哉證夫向今之皆故則遙而不悶掇而不跂以知時之無止也吾安能鬱鬱待百年之王則遙而悶者也彭祖以久特聞眾人匹之則掇而者也日中則昃月滿則虧察乎盈虛則得而不喜失而不憂知分之無常也有始必有終有終必有始原始要終而明乎坦途故生而不悅死而不禍以知終始之不可故也則物之所謂時分終始豈眞知也哉知而非眞知則所知固不若其所不知也生而有知未生則無知則其生之時固不若其未生之時也知至小也無窮至大也以至小而求窮至大之域是以迷亂而不自得也】管見【人能知物量時分之無常又何終始小大多寡之有考明今故之不停則此理可見遙謂歷時之久掇謂推移之速不悶無厭其所生也不跂無求益其生也修短定分安之而已人固不能無生不能無知而經云不若無知不若未生者蓋謂世人不務眞知而求妄知不務全生而求益生以有限而追無窮忘素分而希劵外在已之利害不能自明何以定物理細大之倪域哉不若無知王倪對嚙缺之問是也不若未生髑髏不願人間之勞是也然旣生旣知矣將何以自免曰能以無生爲生不知爲知則於生何累於知何有哉】河伯曰世之議者皆曰至精無形至大不可圍是信情乎北海若曰夫自細視大者不盡自大視細者不明夫精小之微也垺【孚】大之殷也故異便此勢之有也夫精粗者期於有形者也無形者數之所不能分也不可圍者數之所不能窮也可以言論者物之粗也可以意致者物之精也言之所不能論意之所不能察致者不期精粗焉是故大人之行不出乎害人不多仁恩動不爲利不賤門隸貨財弗爭不多辭讓事焉不借人不多食乎力不賤貪污行殊乎俗不多辟異爲在從眾不賤佞謟世之爵祿不足以爲勸戮恥不足以爲辱知是非之不可爲分細大之不可爲倪聞曰道人不聞至德不得大人無已【紀】約分之至也郭注【目之所見有常極不能無窮也故於大有所不盡於細有所不明直是目之所不逮耳精與大皆非無也庸詎知無形而不可圍者哉大小異故所便不得同若無形而不可圍則無此異便之勢也有精粗矣故不得無形惟無而已則何精粗之有夫言意者有也而所言所意者無也故求之言意之表而入於無言無意之域而後至焉大人者無意而任天行也舉足而投吉地豈出害人之塗哉無害而不自多其恩也動不爲利者應理而動而理自無害不賤門隸者任其所能而位當於斯耳非由賤之故措之斯職也貨財弗爭各使分定也不多辭讓適中而已事不借人各使自任也不多食力足而已不賤貪污理自無欲也行殊乎俗已獨無可無不可所以與俗殊也不多辟異任理而自殊也爲在從眾不賤佞謟言從眾之所爲而自然正直也爵祿不足勸戮恥不足辱外事不棲於心也知是非細大之不可分故同也任物而物性自通是則功名歸物矣故道人不聞得者生於失者也物各無失則得名去故至德不得大人任物而已故無已約分之至者約之以至其分故防也夫惟極乎無形而不可圍者爲然】

呂注【自細視大者目力所不及直不盡耳非不可圍也自大視細者蟭螟棲蚊睫視之而不見直不明耳非無形也夫精粗者形於有形無形者數不能分不可圍者數不能窮可以言論者物之粗可以意致者物之精道則超乎言意不期精粗焉故大人之行不出乎害人性自然也不多仁恩非有爲也門隸則以利爲事辭讓則不爭食乎力則不借人貪污則反是辟異則以殊俗爲事佞謟則從君親而非從眾也凡此皆出於自然世之爵祿刑罰不足以爲勸懲矣夫豈知是非之爲分細大之爲倪哉人能約分之至至於無所分此道人所以不聞至德所以不得而大人所以無已也】

詳道【大人之於天下忘物以心忘心以道不出乎害人疑多仁恩也而不多仁恩貨財不爭疑多辭讓也而不多辭讓事不借人食不浮力疑賤貪污也而不賤貪污行殊乎俗疑多辟異也而不多辟異不賤門隸以自貴不賤貪污以自潔不賤佞謟以自直如是則爵祿戮恥無所攖其內是非大細無足辧乎外則凡精粗之在夫言論意致者亦奚容心哉故聞非聞彼得無所得至於無已則吾喪我矣尙安有物哉非約之以分而至其至者不足以與此】

管見【自細視大至於不盡而止非大止於此也自大視細至於不明而止非細而無形也精者細之極垺者大之盛小大𨿽殊皆有形有數故有成壞精至於無形大至於不可圍則非形可定非數可分故無成壞也夫物之粗者可以言論精者可以意致超乎精粗則言意所不能及也言意不能及形數不能分者其惟道乎故大人以利物爲先而不以仁恩自多不爲利動而不賤趨利之人皆述大人之行異乎世俗以至佞謟亦不賤之則君子小人聽其兩行是非小大不足爲辧又何爵位戮恥之足爲勸懲哉】

河伯曰若物之外若物之內惡至而倪貴賤惡至而倪小大北海若曰以道觀之物無貴賤以物觀之自貴而相賤以俗觀之貴賤不在己以差觀之因其所大而大之則萬物莫不大因其所小而小之則萬物莫不小知天地之爲稊米也知毫末之爲丘山也則差數睹矣以功觀之因其所有而有之則萬物莫不有因其所無而無之則萬物莫不無知東西之相反而不可以相無則功分定矣以趣觀之因其所然而然之則萬物莫不然因其所非而非之則萬物莫不非知堯桀之自然而相非則趣操睹矣昔者堯舜讓而帝之噲讓而絕湯武爭而王白公爭而滅由此觀之爭讓之禮堯桀之行貴賤有時未可以爲常也【白公楚平王孫】

郭注【物無貴賤各自足也自貴而相賤此區區者乃道之所錯綜而齊之者也貴賤不在已斯所謂倒置也所大者足也所小者無餘也故因其性足以名大則毫末丘山不得異其名因其無餘以稱小則天地稊米無所殊其稱若夫觀差而不由斯道則差數相加幾微相傾不可勝察也天下莫不相與爲彼我而彼我皆欲自爲斯東西之相反也然彼我相與爲唇齒唇齒者未嘗相爲而唇亡則齒寒故彼之自爲濟我之功矣斯相反而不可以相無者也故因其自爲而無其功則天下之功莫不皆無矣因其不可相無而有其功則天下之功莫不皆有矣若乃忘其自爲之功而思夫相爲之惠惠之愈勤而爲薄滋甚天下失業而情性瀾漫矣故其功分無時可定也物皆自然故無不然物皆相非故無不非無不非則無然矣無不然則無非矣無然無非者堯也有然有非者桀也然此二君各受天素不能相爲故因堯桀以觀天下之趣操其不能相爲也可見矣應天順人而受天下者其迹則爭讓之迹也尋其迹者失其所以迹矣故絕滅也】

呂注【以道觀物安有貴賤以物觀之自貴而相賤而道非物也以俗觀之貴賤不在已而道非俗也道非物與俗則非貴賤也因其所大而大之因其所小而小之知天地差於太虛而至於爲稊米毫末差於無形而至於爲丘山則所謂差者其數睹矣而道非差則非小大也因其所有而有若東必有西因其所無而無無東則無西知東西之相反而不可相無則所謂功者其分定矣而道非功則非有無也因其所然而然所非而非知堯桀之出於自是而交相非則所謂趣者其操睹矣而道非趣則非是非也若然則爲道者兩忘而休乎天均惡用而倪貴賤小大哉以堯舜之讓爲是則之噲以絕以湯武之爭爲是則白公以滅爭讓之禮堯桀之行貴賤有時未可以爲常也】

梁麗可以衝城而不可以窒穴言殊器也騏驊驑一日而馳千里捕鼠不如貍狌言殊技也鴟鵂夜撮蚤察毫末晝出瞠目而不見丘山言殊性也故曰蓋師是而無非師治而無亂乎是未明天地之理萬物之情者也是猶師天而無地師陰而無陽其不可行明矣然且語而不捨非愚則誣也帝王殊禪三代殊繼差其時逆其俗者謂之篡夫當其時順其俗者謂之義之徒默默乎河伯女惡知貴賤之門小大之家【梁麗崔云屋棟徐士彰云車名窒塞也蚤說文云跳虫淮南子云鴟夜聚蚤虱而食之不失】

郭注【就其殊而任之則萬物莫不當也夫天地之理萬物之情以得我爲是失我爲非適性爲治失和爲亂殊性異便是非無主若以我之所是則彼不得非此知我而不見彼者耳故以道觀者於是非無當也付之天均恣之兩行則殊方異同焉皆得也天地陰陽對生也是非治亂互有也將奚去哉俗之所貴有時而賤物之所大世或小之故順物之迹不得不殊斯五帝三王之所以不同也】

呂注【梁麗不可窒穴騏不能捕鼠鴟鵂不能晝視三者不同而欲齊之是未明乎天理物情也夫言其獨義徒言其眾】

管見【殊器之異用殊技之異能殊性之異便不可以槪論也若師治而無亂師陰而無陽非明乎天地萬物之理者也禪繼順逆各因其時而已不必多言也縱使言之僅論其迹耳又惡知貴賤小大之所從出哉欲知貴賤小大之所從出者當於未始有物求之】

河伯曰然則我何爲乎何不爲乎吾辭受趣捨吾終柰何北海若曰以道觀之何貴何賤是謂反無拘而志與道大蹇何少何多是謂謝施無一而行與道參差嚴乎若國之有君其無私德繇繇乎若祭之有社其無私福泛泛乎其若四方之無窮其無所畛域兼懷萬物其孰承翼是謂無方萬物一齊孰短孰長道無終始物有死生不恃其成一虛一滿不位乎其形年不可舉時不可止消息盈虛終則有始是所以語大義之方論萬物之理也物之生也若驟若馳無動而不變無時而不移何爲乎何不爲乎夫固將自化【司馬云謝代也施用也崔云不代其德是爲謝施】

郭注【反者貴賤之道反覆相尋也自拘執則不夷於道隨其分故所施無常與道參差者不能隨變則不齊於道無私德者公當而已無私福者天下之所同求也無畛域者泛泛然無所在也兼懷萬物其孰承翼言奄禦羣生反之分內而平往者也豈扶疏而承翼哉惟其無方故能以萬物爲方而長短皆足生死者無窮之變耳非終始也不恃其成成無常處也不位乎形者不以形爲位而守之不變也年不可舉者欲舉之令去而不能也時不可止者欲止之使停又不可也盈虛終始者變化日新未嘗守故也若驟若馳但當就用無不變移不可執而守也若有爲不爲於其間則敗其自化矣】

呂注【學者平日系於有物一聞道無貴賤則於爲不爲辭受趣捨之際莫知所從固其宜也所謂貴賤者是物之反而已非道也反則有往反爲貴往爲賤則有耗爲貴耗爲賤則當放志而無拘拘而志則與道大蹇而不通矣所謂少多者物之謝施而已非道也謝則有榮謝爲少榮爲多施則有斂施爲多斂爲少當兩行而無一一而行則與道參差而不當矣無私德則於所君之人無所獨賴無拘而志之謂也無私福則於所祭之人無所獨與無一而行之謂也無所畛域與道通而不大蹇之謂也其孰承翼是謂無方萬物一齊與道當而不參差也恃其成則不知終始之不可故位乎形則不察乎盈虛而不知分之無常也年不可舉故遙而不悶時不可止故掇而不跂消息盈虛終則有始則天行而已是所以語大道之方論萬物之理也柰何系心於辭受趣捨之際哉若驟若馳言變化密移則何系心於爲不爲之間固將自化安排而去化之謂也】詳道【者廣平之地反之則平復爲陂平陂之分未始有常貴賤往反豈異是哉施者仁之用謝之則賜予而不以爲仁多少之數豈足計哉反則忘貴賤而不累於名謝施則忘少多而不累於利若是而不反其眞者未之有也】

碧虛【貴賤無主而反覆流行常也大道甚夷而放心自得通也稟分有數而少謝多施宜也世道參差而行止適變理也德私則不嚴毅福私則不久長有畛域則不溥泛有方所則有承接扶翼之而兼懷之德喪矣忘我則無短長忘心則無生死忘位則無盈虛忘年則任化忘時則任遷忘消息盈虛則孰爲之終始夫物無時不生無時不化其變如驟其移如馳陰陽爾四時爾固將自化何容心於爲不爲之間哉】

河伯曰然則何貴於道耶北海若曰知道者必達於理達理者必明於權明於權者不以物害己至德者火弗能水弗能溺寒暑弗能害禽獸弗能賊非謂其薄之也言察乎安危寧於禍福謹於去就莫之能害也故曰天在內人在外德在乎天知天人之行本乎天位乎得蹢躅而屈伸反要而語極曰何謂天何謂人北海若曰牛馬四足是謂天落馬首穿牛鼻是謂人故曰無以人滅天無以故滅命無以得狥名謹守而勿失是謂反其眞

郭注【何貴於道以其自化也知道者知其無能也無能也則何能生我我自生耳而四支百體五藏精神已不爲而自成矣又何有意乎生成之後哉達斯理者必能遣過分之知遺益生之情而乘變應權故不以外傷內不以物害已而常全也故心之所安則危不能危意無不適則苦不能苦也非謂其薄之者𨿽心所安亦不使犯之也察安危知其不可逃也寧禍福安乎命之所遇也謹去就審去就之非已也不以害爲害故莫之能害矣天在內人在外者天然在內而天然之所順者在外故大宗師曰知天人之所爲者至矣明內外之分皆非爲也德在乎天恣人任知則流蕩失素也天然之知自行而不出乎分者也故𨿽行於外而常本乎天位乎得矣蹢躅而屈伸言與機會相應有斯變也反要而語極者知𨿽落天地事𨿽接萬物而常不失其要極故天人之道全也人之生也可不服牛乘馬乎服牛乘馬可不穿絡之乎牛馬不辭穿絡者天命之固當也苟當乎天命則𨿽寄之人事而本在乎天也若乃走作過分驅步失節則天理滅矣不因其自爲而故爲之者命其安在乎所得有常分殉名則過也反其眞者眞在性分之內也】

呂注【任物自化卽道也河伯不悟乃謂何貴於道海若告以達理明權不以物害己皆知道者之事而非體道極致至於水火不害寒暑不侵則體道者固如此也非謂其薄之言察乎安危謹乎去就莫之能害則知道達理明權而已寧於禍福知其不可柰何而安之則天在內矣察於去就則人之所畏不可不畏人在外矣以是而入德𨿽未能天而不人而德在乎天矣知天人之行本乎天位乎得則出天而之人蹢躅而屈伸反要而語極則由人而之天也自無以人滅天至是謂反其眞則其於道也豈特知之而已哉】

管見【自篇首至此凡六問答如風驅遠浪漸近漸激至是而雪浪噴薄使人應接不暇須臾澄靜則波光萬頃一碧涵天人之息僞還眞中扃虛湛者有於此夫至德之士由人以明天因權以達理察安危謹去就物孰能害之然亦未嘗恃此而傲物也天在內所以立體人在外所以應用德在乎天則合乎神而無方不測者也體天居德則屈伸從世反要語極則勿失其眞若然則處己處人之道盡矣故河伯心防體會而無所復問】

防憐蚿【】蚿憐蛇蛇憐風風憐目目憐心防謂蚿曰吾以一足趻踔【上初稟反下勑角反】而行子無如矣今子之使萬足獨柰何蚿曰不然子不見夫唾者乎噴則大者如珠小者如霧雜而下者不可勝數也今予動吾天機而不知其所以然蚿謂蛇曰吾以眾足行而不及子之無足何也蛇曰夫天機之所動何可易耶吾安用足哉蛇謂風曰予動吾脊脇而行則有似也今子蓬蓬然起於北海蓬蓬然入於南海而似無有何也風曰然予蓬蓬然起於北海而入於南海也然而指我則勝我防我亦勝我𨿽然夫折大木蜚大屋者惟我能也故以眾小不勝爲大勝也爲大勝者惟聖人能之【司馬云防一足蚿多足蛇無足風無形目形綴於此明流於彼心則質幽爲神遊外防一作防】

郭注【物之生也非知生而生也則生之行也豈知行而行哉故足不知所以行目不知所以見心不知所以知俛然而自得矣遲速之節聰明之鑑或能或否皆非我也而或者因欲有其身而矜其能所以逆其天機而傷其神器也至人知天機之不可易也故捐聰明棄知慮魄然忘其爲而任其自動故無動而不逍遙也恣其天機無所與爭斯小不勝者也然乘萬物禦羣才使羣才各自得萬物各自爲則天下莫不逍遙矣此乃聖人所以爲大勝也】

呂注【防以一足憐蚿之多足蚿以多足憐蛇之無足蛇以動其脊脇而憐風蓬蓬然起於北海而入於南海也則目之系此見彼而憐心之無所見而無往不至可知也防以一足爲易憐蚿多足之難蚿以多足爲易憐蛇無足之難天機所動莫知其然則其難易豈在於多少有無之間哉由是知風目與心莫非出於自然若河伯之區區計夫貴賤少多何足以與此夫風以小不勝爲大勝而人之目與心之用其神於風也遠矣乃不能得所謂無見無知而能見見知知者以制萬物之大勝豈眞知也哉】

詳道【以足爲用則一足不如萬足之多故夔憐蚿以足爲累則萬足不如無足之愈故蚿憐蛇蛇有有矣睹無有爲不足故憐風風蓬蓬矣以有方爲不適故憐目目司視而已心則無所不司故曰憐心也】孔子遊於匡宋人圍之數匝而歌不輟子路入見曰何夫子之娛也孔子曰來吾語女我諱窮久矣而不免命也求通久矣而不得時也當堯舜而天下無窮人非知得也當桀紂而天下無通人非知失也時勢適然夫水行不避蛟龍者漁父之勇也陸行不避兕虎者獵夫之勇也白刃交於前視死若生者烈士之勇也知窮之有命知通之有時臨大難而不懼者聖人之勇也由處矣吾命有所制矣無幾何將甲者進辭曰以爲陽虎也故圍之今非也請辭而退【司馬云宋當作衛匡衛邑也】

郭注【將明時命之固當故寄之求諱也時勢適然者言無爲勞心於窮通之間也漁父獵夫烈士之勇情各有所安聖人則無所不安矣知命非已制故無所用其心也夫安於命者無往而非逍遙矣故𨿽匡陳羑里無異於紫極閒堂也】

碧虛【孔子遊匡宋人圍之所謂指防皆勝我也及其知非請辭而退所謂大勝者也】

公孫龍問於魏牟曰龍少學先生之道長而明仁義之行合同異離堅白然不然可不可困百家之知窮眾口之辯吾自以爲至達已今吾聞莊子之言茫【芒】焉異之不知論之不及與知之弗若與今吾無所開吾喙敢問其方公子牟機大息仰天而笑曰子獨不聞夫埳井之鼃乎謂東海之鱉曰吾樂與吾跳梁乎井幹之上入休乎缺甃之崖赴水則接掖持頤蹶泥則沒足滅跗【扶】還【旋】虷【寒】蠏與科鬥莫吾能若也且夫擅一壑之水而跨跱埳井之樂此亦至矣夫子奚不時來入觀乎東海之鱉左足未入而右膝已縶矣於是逡巡而卻吿之海曰夫千里之遠不足以舉其大千仞之高不足以極其深禹之時十年九潦而水弗爲加益湯之時八年七旱而崖不爲加損夫不爲頃久推移不以多少進退者此亦東海之大樂也於是埳井之鼃聞之適適然驚規規然自失也且夫知不知是非之竟而猶欲觀於莊子之言是猶使蚊負山商蚷【渠】馳河也必不勝任矣且夫知不知論極妙之言而自適一時之利者是非埳井之鼃與且彼方跐【此】黃泉而登大皇無南無北奭然四解淪於不測無東無西始於防反於大通子乃規規然而求之以察索之以辯是直用管窺天用錐指地也不亦小乎子往矣且子獨不聞夫壽陵餘子之學行於邯鄲與未得國能又失其故行矣直匍匐而歸耳今子不去將忘子之故失子之業公孫龍口呿而不合舌舉而不下乃逸而走【虷赤虫也商蚷虫名】

郭注【擅一壑之水而跨跱埳井之樂猶小鳥之自足於蓬蒿也左足未入右已縶明大之不遊於小非樂然也以小羨大故自失物各有分不可彊相希效也始於防反於大通言其無不至也夫遊無窮者非辯察所得非其任者去之可也以此效彼兩失之矣】

呂注【是非之竟言其所自起得於是非之所自起是以視堯桀爲一而知不知此觀之茫然無所容其喙也黃泉六極之下太皇太極之上無南無北奭然四解淪於不測忘乎幽明無方而入於神也無東無西始於防反乎大通則會乎沖和出神而遂於明也要而言之所謂六通四辟形充空虛是已此意之所不能盡言之所不能論也而規規然求之以察索之以辯是用管窺天錐畫地之也】

口義【公孫龍當時之辯者虷井中赤虫也坎井之地虷蠏科斗皆周旋其中故曰還虷蠏與科鬥九年之水七年之旱信然人盡矣莊子潻作十年九潦八年七旱便自別適適猶也商蚷小虫也跐蹈也大皇天也下蹈黃泉上登於天言其見趣高遠也奭然釋然也四解四達也淪於不測所入者深也始於防言在無極之先也反於大通歸於至道也國能邯鄲國中所能之步也】

莊子釣於濮水楚王使大夫二人往先焉曰願以竟內累矣莊子持竿不顧曰吾聞楚有神龜死已三千歲矣王巾笥而藏之廟堂之上此龜者寧其死爲畱骨而貴乎寧其生而曳尾於塗中乎二大夫曰寧生而曳尾塗中莊子曰往矣吾將曳尾於塗中【濮陳地水也先焉謂先宣其言也】郭注【神龜之諭言性各有所安也】

呂注【莊子不知有死者也而云此者以救時之趨利而忘生惟二大夫之知足以與此】

管見【莊子辭召以神龜爲諭昔陶居晝二犍牛以答詔一拘窘於鞭防一優遊於水艸亦此意】惠子相梁莊子往見之或謂惠子曰莊子來欲代子相於是惠子恐搜於國中三日三夜莊子往見之曰南方有鳥其名鵷雛子知之乎夫鵷雛發於南海而飛於北海非梧桐不止非練實不食非醴泉不飲於是鴟得腐鼠鵷雛過之仰而視之曰嚇今子欲以子之梁國而嚇我耶

郭注【搜於國中揚兵整旅也鵷雛之諭言所好不同願各有極也】

副墨【鵷雛鳳雛也練實竹實也嚇怒其聲恐其奪已食也世道交情觀此可發一笑莊子直爲千古寫出鄙夫患失之態只以一字形之妙哉管見捜成疏謂捜索國中郭注則以捜爲獀矣夫鴟得腐鼠而嚇又何足以語練實醴泉之味碧梧高潔之棲哉】

莊子與惠子遊於濠梁之上莊子曰倏【條】魚出遊從容是魚樂也惠子曰子非魚安知魚之樂莊子曰子非我安知我不知魚之樂惠子曰我非子固不知子矣子固非魚也子之不知魚之樂全矣莊子曰請循其本子曰女安知魚樂云者旣已知吾知之而問我我知之濠上也

郭注【莊子謂子非我尙可以知我之非魚則我非魚亦可以知魚之樂也惠子捨其本言而給辯以難莊子尋惠子之本言云非魚則無緣相知耳今子非我也而云汝安知魚樂者是知我之非魚也苟知我之非魚則凡相知者果可以此知彼不待是魚然後知魚也故循汝安知之云已知吾之所知矣而方復問我我正知之於濠上耳豈待入水哉夫物之所生而安者天地不能易其處陰陽不能回其業故以陸生之所安知水生之所樂未足稱妙耳】

副墨【惠子言子與魚水陸異處何所從而知魚之樂耶莊子卽借其言而復之曰子非我也安知我不知魚之樂惠子又借其言而轉之曰我非子我不知子固矣然我與子猶同也尙以爾我之隔而不相知何況魚爲非乎如是則子之與魚全無相知之理矣莊子到此卻以正對曰請循其本言我今與子反覆辯論皆枝葉之談非本論也且循本來話柄已知子知我之知魚矣而猶問我者正欲得所以知魚之故不知物理人情自是可推我居濠上而逍遙則濠之下者不言可知蓋古言莊子善通物情者以此】

李士表【物莫不具乎道則於我也何擇性莫不足乎天則於我也何有𨿽契物我之如此蓋有不期知而知妙理默會神者受之有不能逃於其先者此莊子所以知魚樂於濠上也夫出而揚遊而泳無罟之患無濡沫之思從容乎一水之間也將以是爲魚樂乎以是爲魚樂又奚待南華而後知蓋魚之所樂在道而不在水南華所知在樂而不在魚魚忘於水故其樂全人忘於魚故其知一莊子於此蓋將無言惠子亦將無問而復有是論者非問則至言無所托非言則道妙無以見直將祛天下後世離物我爲兩者之蔽耳物將自有其物則莊固非魚安知魚樂我將自有其我則子固非我安知我不知魚之樂知與不知皆道之末此所以請循其本本末皆不知者昔人嘗言之矣眼如耳耳如鼻鼻如口在我者蓋如是也視生如死視已如魚視豕如人視人如豕在物者蓋如是也若然則在在皆至遊而無非妙處物物皆眞樂而無非天和奚獨濠梁之上倏魚之樂哉吾知莊之與魚未始有分也惟明至樂無樂眞知無知者可以語此】

管見總論【是篇以秋水命題設河伯海若問答諭細大精粗之理明道物功趣之觀各本自然無貴無賤成敗得失時適然耳翻覆辯難卒歸於無以人滅天無以故滅命則求之性分之內而足是謂反其眞有非言論意察所可及也次論防蚿蛇風之相憐諭人以才知短長爲愧而弗悟天機之不可易小不勝之爲大勝也信明此理則物各足其分何所憐哉無所憐則無所慕故企羨之情息分別之意消斯爲要極也歟孔子遊匡而臨難不懼知命由造物非匡人所得制也若爲橫逆沮屈何以見聖人之勇井鼃海鱉卽前河伯海若之義而歸於達理明權物莫能害謂世俗沈濁所見隘陋𨿽知有聖賢在前彊欲企羨猶餘子學行反失故步蓋以所短而希所長越分而求非徒無益也至論神龜寧曳尾於塗中鵷雛豈畱情於腐鼠皆嘆時之薄傷道之不行也終以莊惠濠梁之論言物我之性本同以形間而不相知耳會之以性則其樂彼與此同卽人之所安而知魚之樂固無足怪而競言辯之未忘性命之本者斯爲可怪矣此語非獨鍼惠子之膏肓亦所以警世之學一先生之言而媛姝自悅者無異河伯之自多於水也故以結當篇之旨云】

莊子翼卷四﹤子部﹐道家類﹐莊子翼﹥

欽定四庫全書

莊子翼卷五

明焦竑撰

至樂第十八

天下有至樂無有哉有可以活身者無有哉今奚爲奚據奚避奚處奚就奚去奚樂奚惡夫天下之所尊者富貴壽善也所樂者身安厚味美服好色音聲也所下者貧賤夭惡也所苦者身不得安逸口不得厚味形不得美服目不得好色耳不得音聲若不得者則大憂以懼其爲形也亦愚哉夫富者苦身疾作多積財而不得盡用其爲形也亦外矣夫貴者夜以日思慮善否其爲形也亦疏矣人之生也與憂俱生壽者惛惛久憂不死何之苦也其爲形也亦遠矣烈士爲天下見善矣未足以活身吾未知善之誠善邪誠不善邪若以爲善矣不足活身以爲不善矣足以活人故曰忠諫不聽蹲【存】循勿爭故夫子胥爭之以殘其形不爭名亦不成誠有善無有哉今俗之所爲與其所樂吾又未知樂之果樂邪果不樂邪吾觀夫俗之所樂舉羣趣者誙誙【坑】然如將不得已而皆曰樂者吾未之樂也亦未之不樂也果有樂無有哉吾以無爲誠樂矣又俗之所大苦也故曰至樂無樂至譽無譽天下是非果未可定也𨿽然無爲可以定是非至樂活身惟無爲幾存請嘗試言之天無爲以之淸地無爲以之寧故兩無爲相合萬物皆化芒乎芴乎而無從出乎芴乎芒乎而無有象乎萬物職職皆從無爲殖故曰天地無爲也而無不爲也人也孰能得無爲哉【蹲循羅云低蹲而順循之也口義作逡巡誙誙李云趣死貌職職林云各有所主也李云繁植貌】

郭注【忘歡而後樂足樂足而後身存將以爲有樂邪而至樂無歡將以爲無樂邪而身以存而無憂爲據避處去就樂惡擇此八者莫足以活身惟無擇而任其所遇乃全耳凡服味色聲失之無傷於形而得之有損於性今反以不得爲憂故愚也內其形者知足而已親其形者自得於身中而已夫遺生然後能忘憂忘憂而後生可樂生可樂而後形是我有富是我物貴是我榮也烈士見善矣未足以活身善則過當故不周濟蹲循勿爭惟中庸之德爲然有善無善當緣督以爲經也舉羣誙誙趣其所樂乃不避死也吾未之樂亦未之不樂者無懷而恣物耳夫無爲之樂無憂而已俗以鏗鏘爲樂美善爲譽天下是非果未定也我無爲而任天下之是非是非者各自任則定矣至樂活身惟無爲幾存者百姓足則吾身近乎存也天地皆自淸寧耳非爲之所得不爲而自合故物皆化若有意乎爲之則有時而滯也無從出者皆自出耳未有爲而出之也無有象者無有爲之象也無爲殖者皆自殖耳人得無爲則無樂而樂至矣】

管見【人處幻境之中難遂者樂難保者生故是篇首嘆至樂活身之不可必得而兼有使人安其素分無所爲據去就於其間則亦奚樂奚惡哉天下所樂者富貴壽善厚味聲色也而美善不可常有所下所苦者貧賤夭惡所求不得也苟遊乎物初則已猶可忘何外累之能及今觀夫富者之苦身疾作貴者之思慮善否壽者之久憂不死皆疎外其形去道遠矣烈士之不足活身亦猶是也故忠諫勿爭徐有以開悟之則君無過舉臣盡其職君臣之盛也若夫子胥因爭以殘形亦因以成名誠有善邪無有邪觀俗之所樂果樂邪不樂邪吾以無爲誠樂矣而世俗以爲大苦則其向背可知故必知至樂無樂則世俗之所樂非眞樂也至譽無譽則烈士之所爭非眞名也然後安於無爲而可以定天下之是非矣故欲求至樂活身者惟無爲近之天地無爲而淸寧故萬物皆化人而能無爲物惡得不化哉】

莊子妻死惠子弔之莊子則方箕踞鼓盆而歌惠子曰與人居長子老身死不哭亦足矣又鼓盆而歌不亦甚乎莊子曰不然是其始死也我獨何能無槪然察其始而本無生非徒無生也而本無形非徒無形也而本無气雜乎芒芴之間變而有气气變而有形形變而有生今又變而之死是相與爲春秋冬夏四時行也人且偃然寢於巨室而我噭噭【叫】然隨而哭之自以爲不通乎命故止也

郭注【未明而槪旣達而止斯所以誨有情者將令推至理以遣累也】

呂注【莊子之所貴則孔子孟孫才顏氏而其制行則若子桑子反子琴張之徒何也蓋人道之獘天下沈於哀樂之邪而滅其天理故救之之道爲若此】

支離叔與滑【骨】介叔觀於冥伯之丘昆侖之虛黃帝之所休俄而栁生其左肘其意蹶蹶然惡之支離叔曰子惡之乎滑介叔曰亡予何惡生者假借也假之而生生者塵垢也死生爲晝夜且吾與子觀化而化及我我又何惡焉

郭注【斯皆先示有情然後尋至理以遣之若云我本無情故能無憂則夫有情者遂自絕於遠曠之域而迷困於憂樂之境矣】

呂注【黃帝之所休則心死形廢如土壤而不覺栁之生其肘也栁者易生之物以滑介爲事則其初不免驚而惡之終知其生之爲假借塵垢又何惡焉古之所謂觀化者其道蓋如此】

循本【冥伯死者之稱猶文選所稱冥漠君冥伯之丘死人墓也其墓在昆侖之墟黃帝所曾休息處因感此人不能如黃帝之升仙而死也栁者障柩之栁檀弓周人墻置翣注墻栁衣也支離叔與滑介叔觀於墟墓之間意想所致倐有障柩之栁出於左手所肘處不祥之徵殆將死矣故其意蹶蹶然驚動而惡之支離叔旣惡之又問滑介叔曰汝惡之乎介叔曰予無惡生者假借而已所謂四大假合是也旣假之而生則不過如塵垢之集耳何足控搏故死生常理有如晝夜何足驚懼化死也孟子且比化者無使土親膚之化言吾與子適墓觀人之死而睹此不祥死將及我人有死則我必有死又何惡焉或以栁爲楊栁之栁恐於文義不相貫也】莊子之楚見空髑【獨】髏【樓】髐【嘐】然有形撽【苦弔反】以馬捶因而問之曰夫子貪生失理而爲此乎將子有亡國之事斧鉞之誅而爲此乎將子有不善之行愧遺父母妻子之丑而爲此乎將子有凍餒之患而爲此乎將子之春秋故及此乎於是語卒援髑髏枕而臥夜半髑髏見夢曰子之談者似辯士諸子所言皆生人之累也死則無此矣子欲聞死之說乎莊子曰然髑髏曰死無君於上無臣於下亦無四時之事從【縱】然以天地爲春秋𨿽南面王樂不能過也莊子不信曰吾使司命復生子形爲子骨肉肌膚反子父母妻子閭裏知識子欲之乎髑髏深矉蹙頞曰吾安能棄南面王樂而復爲人間之勞乎

郭注【舊說雲莊子樂死惡生斯說謬矣若然何謂齊乎所謂齊者生時安生死時安死生死之情旣齊則無爲當生而憂死耳此莊子之旨也】

呂注【原始要終故知生死之說以其一體而已則世之貪生惡死者固非是樂死而惡生者亦豈所以爲一體邪而莊子言此者以世人所病尢在於貪生惡死則南面王樂之說豈無爲而言之乎】

碧虛【好生者以世事爲樂趣死者以人間爲勞惟超死生者可以論其大槪矣】

新傳【夫生者一气之暫聚死者一气之暫散生未必無爲而死未必有爲未必無爲者至樂所以缺未必有爲者至樂所以全此莊子所以有髑髏不棄南面之樂之言也夫六骸者寓之於身也生則隨气而暫聚死則隨气而暫散聚散皆非我之所有我又何自有而有我乎自有而有我則未能忘形也不能忘形則有爲也有爲而與物相靡刃則至樂安能內全與此髑髏之不欲復爲於人也】

顏淵東之齊孔子有憂色子貢下席而問曰小子敢問回東之齊夫子有憂色何邪孔子曰善哉女問昔者管子有言丘甚善之曰褚小者不可以懷大綆【梗】短者不可以汲深夫若是者以爲命有所成而形有所適也夫不可損益吾恐回與齊侯言堯舜黃帝之道而重以燧人神農之言彼將內求於已而不得不得則惑人惑則死且女獨不聞邪昔者海鳥止於魯郊魯侯禦【迓】而觴之於廟奏九韶以爲樂具太牢以爲膳鳥乃視憂悲不敢食一臠【盧轉反】不敢飲一杯三日而死此以已養養鳥也非以鳥養養鳥也夫以鳥養養鳥者宜棲之深林遊之壇陸浮之江湖食之防【秋】防【由】隨行列而止委蛇而處彼惟人言之惡聞奚以夫譊譊爲乎咸池九韶之樂張之洞庭之野鳥聞之而飛獸聞之而走魚聞之而下入人卒【猝】聞之相與還而觀之魚處水而生人處水而死彼必相與異其好惡故異也故先聖不一其能不同其事名止於實義設於適是之謂條達而福持【璮司馬本作澶水沙澶也音但】

郭注【不可損益故當任之而已內求不得將求於外舍內求外非惑如何不一其能不同其事者言各隨其情也實而適故條達性常得故福持】

呂注【海鳥之說欲學者深思而愼出也衝城窒穴之殊器千里捕防之殊技夜明晝暗之殊性此先聖之所以不一其能不同其事也名止於實則無過實之名義設於適則無過施之義條達則隨其條之短長而不求通求通則不達矣福持則因其分之小大而不過與過與則不持矣】

碧虛【受命自然不可勸成其猶小囊詎能容大稟質定分不可遷適其猶短綆詎能引深海鳥之驚九韶如齊侯之驚皇道也人有賢愚故莫能一事有古今故莫能同名實不越則有條而不塞義理適用則禍去而不危矣】

列子行食於道從見百歲髑髏攓蓬而指之曰惟予與女知而未嘗死未嘗生也若果養乎予果歡乎種有幾得水則爲防【】得水土之際則爲鼃【蛙】蠙之衣生於陵屯則爲陵舄【昔】陵舄得郁棲則爲烏足烏足之根爲蠐螬其葉爲胡蝶胡蝶胥也化而爲虫生於竈下其狀若脫其名爲鴝掇【都括反】鴝掇千日爲鳥其名爲幹【幹】余骨榦余骨之沫爲斯彌斯彌爲食酰頤輅生乎食酰黃軦生乎九猷瞀【茂】芮【汭】生乎腐蠸【歡】羊奚比乎不筍【筍】久竹生靑寧靑寧生程程生馬馬生人人又反入於機萬物皆出於機皆入於機

郭注【未嘗死未嘗生者各以所遇爲樂果養乎果歡乎歡養之實未有定在也種有幾言變化種數不可勝計自得水則爲防至皆入於機言一气而萬形有變化而無死生也】

呂注【遊魂爲變無所不之則百歲髑髏何知也刳心而至於無知則知其未嘗生未嘗死與之均矣汝果養而畏於死乎予果歡而悅於生乎夫惟知遊魂之無所不之而精气之爲物則其種果有幾邪故防與蠙衣陵舄一種也或得水土之際或得陵屯而其生各不同烏足蠐螬胡蝶與陵屯亦一種也或得郁棲或以根以葉而其變各不同鴝掇幹余骨斯彌食酰頤輅與胥亦一種也或以竈下或以日久或以其沫而其生各不同黃軦之於九猷瞀芮之於腐蠸羊奚之於不�久竹則不知其種之所自生也靑寧也程也亦一種也而馬與人有自而生也則物或以無情相生或以有情相生或以無情生有情或以有情生無情皆遊魂精气之所爲也凡列子所言則嘗聞見而知之其所未嘗聞見者可勝道哉】

碧虛【予未嘗死也其生果歡樂乎汝未嘗生也其死果頤養乎此欲極其不死不生之理也時列子適逢道邊有蛙因指以論化機蛙感火气則爲鶉得水則相而生說文反爲防遺水涯著苔如衣乃科斗所出遺山阜之上變而爲艸名曰陵舄藥名車前艸此有情入無情如山蚓化爲百合也郁棲糞壤也烏足艸生水邊俗呼墨艸烏髭方用之一艸而根葉異由气有陰陽也蓋物有相胥生者不可槪論胡蝶就化爲鴝掇初出形潔若脫千日能飛其沫爲斯彌之虫此言小大之化相因無窮斯彌至食酰以下明有情之物觸而變瞀芮爛艸腐蠸螢也此乃無情化有情如朽麥之爲胡蝶也腐蠸生羊奚卽羊蹄菜有情復歸無情也羊奚與不�之老竹比合兩無情相交而生靑寧形似刺蝟俗云敗竹園多刺蝟是也尸子云越人呼豹曰程或謂程爲貘捜神記秦孝公時有馬生人蓋五運六气觸物成變難以致詰也】

江遹【髑髏至於百歲其遊魂之所之更而爲人亦已百歲而死矣若化爲物則其更死更生其化抑不可勝計矣而爲空髑髏者方且髐然有形存焉列子獨悟一身之妙而髑髏又更百歲之變故列子指之曰惟予與彼知而未嘗死未嘗生也列子於是卽其所嘗見聞而知其種者托問於髑髏以明萬物之變夫萬物之生或以情而生或以想而有因濕而生者以合而感由化而成者以離而應情想合離更相變易或大或小皆出入於機而均含至理無以相異也所謂機者果何物哉萬物若之何而出入哉素問曰出入廢則神機化滅蓋萬物之成敗倚伏生乎動動而不已則變化作矣故非出入則無以爲生長壯老矣然而出入𨿽異其機則一出入𨿽徼其機則妙機由出入而顯出入得機而運不可謂出入爲機也亦不可離出入而求機也一出一入而神機運矣陰符曰天性人也人心機也而此言萬物之出機入機亦特言人反入於機豈不以人爲萬物之靈而獨舉以該之歟】

副墨【髑髏在蓬蒿之下列子攓其蓬而指之曰惟予與汝知而未嘗死也察其本始亦未嘗生也未嘗生則不當以養爲期未嘗死又何以滅爲樂乎如此悅生悅死皆屬妄見予與若同在大造鑪冶中防肝虫臂惟其所化耳舉其化生凡有幾種自濕化而言大地塵埃爲息所吹浮游水上塵塵相牽如絲如縷其名爲防蓋水苔欲生河中先有此眹其在水土相交之際水得土气凝爲體質名鼃蠙之衣卽水舄也生於水爲水舄詩所謂言采其藚是也鼃與蚌依其下以爲衣焉生於陵屯則爲陵舄卽詩所謂芣苡一物而有水陸之異也陵舄而得郁棲化爲烏足郁棲糞壤也烏足亦艸名其根化蠐螬而葉化胡蝶胥相也蝶又相化而爲虫也蓋艸化爲虫質多蠕弱又生田夫野竈之下者得火之气化而爲虫無皮無殻其狀若脫名鴝掇鴝掇伏土千日化而爲鳥名幹余骨榦余骨之沫化爲斯彌斯彌化爲食榼食酰蠛蠓也喜酸而聚酰故曰食酰食酰生頤輅頤輅生九猷九猷生黃軦黃軦生腐蠸腐蠸生瞀芮遞遞相生皆虫也羊奚比乎不筍久竹生靑寧爲一句羊奚艸名根如蕪菁比合也其根連於久不生筍之竹則生靑寧靑寧竹根虫也循本言萬載有老人曾見一虫長五寸後尙有寸許是竹根未變得非所謂靑寧者乎程豹之別名筆談言延州人至今呼虎豹爲程是也靑寧生程程生馬馬生人世間自有此事如史言長沙武陵蠻生於畜狗元始祖胎於狼鹿之不可以耳目所限而防之機者气之動處出於機者生也入於機者死也盈天地間只是陰陽二气循環不息養乎歡乎何容心哉順其自化可耳】

管見總論【是篇名以至樂而首論有生爲累憂苦多端以至避處去就罔知所擇而莫得其所以活身之計何邪意謂人能於憂苦中心生厭離勇猛思復則其樂將至矣故凡俗之所謂樂者未知其誠樂否邪蓋天下之事盛則有衰極則必變孤臣孳子操心也危慮患也深故達由是知貧賤憂戚玉女於成則禍福之機常相倚伏所以舉世陷於哀樂之域而不能自出其能安於性命之情乎故卒之於無樂無譽是爲至譽至樂也已次載鼔盆而歌髑髏之答皆以人所不樂爲已之樂則其樂也豈世俗所可共語哉中敍觀化而化及者肘變而無惡求已而不得者聞樂而驚憂此言順化則其樂皆同拂情則𨿽養非樂也終論人卉虫獸生化之不常而斷之曰皆出於機皆入於機大哉機乎孰弛張是凡涉形器罔不由斯生死變化循環無極若悅生而惡死或樂死而厭生皆滯於一偏而非樂之至必也無樂無不樂無生無不生然後不爲化所役不爲機所運造夫大衍虛一不用之妙泯然無際湛兮若存斯爲至樂也歟】

達生第十九

達生之情者不務生之所無以爲達命之情者不務知之所無柰何養形必先之物物有餘而形不養者有之矣有生必先無離形形不離而生亡者有之矣生之來不能卻其去不能止悲夫世之人以爲養形足以存生而養形果不足以存生則世奚足爲哉𨿽不足爲而不可不爲者其爲不免矣夫欲免爲形者莫如棄世棄世則無累無累則正平正平則與彼更生更生則幾矣事奚足棄而生奚足遺棄事則形不勞遺生則精不虧夫形全精復與天爲一天地者萬物之父母也合則成體散則成始形精不虧是謂能移精而又精反以相天郭注【生之所無以爲者分外物也知之所無柰何者命表事也知止其分物稱其生生斯足矣有餘則傷也守形太甚故生亡知非我所制則無爲有懷於其間故彌養之而彌失之養之彌厚死地彌至莫若放而任之性分各自爲者皆在至理中來故不可免也是以善養生者從而任之更生者日新之謂也付之日新則性命盡矣棄事則形不勞遺生則精不虧所以遺棄之形全精復與天爲一俱不爲也天地萬物之父母以其無所偏爲故能子萬物也合成體散成始所在皆成無常處也能移者與化俱也反以相天者還輔其自然也】呂注【生之所無以爲非所待而生也知之無所柰何知所不能知也凡形不養者以其生生之厚不皆在物之不足凡生亡者以其動之死地不皆在形之離生由是知養形果不足以存生則世奚足爲然不可不爲者人安能免於爲形邪欲免爲形者有世而無累無累則正平正平則不以爲形爲事而與彼更生得所謂更生者則幾存矣事本不足棄不棄則累於事而形勞生本不足遺不遺則役於生而精虧形全精復則德同於初矣萬物者稟精於天成形於地其合則吾之所以成體天地氤氳萬物化醇是也其散則物之所以成始男女媾精萬物化生是也合則不虧散則能移不虧固精矣能移則又精以其所裏於天者反以相天則所謂存生者豈不妙哉】

劉槪【生者我之有命者天所制達生之至者足以知天達命之至者未嘗忘人生之所無以爲而已之則凡可已者皆不爲也知之所無柰何而安之則凡可安者無求於外也不求不爲與道合矣然人之形於世世之有夫累常相纏而不相離也且形非道也世非我也而累在乎物耳以理觀之於斯三者累易遣也累可去則世於我也何有世可棄則我於形也何羨不有於世不羨於形則達生達命也至矣】

循本【反以相天天叶韻汀移卽上文更字言能與之更移也有生本具此精役役世事幾失之今能更生則又具此精矣與我此生者天也我又能與天存此生是相天也】

子列子問關尹曰至人潛行不窒蹈火不熱行乎萬物之上而不栗請問何以至於此關尹曰是純气之守也非知巧果敢之列居予語女凡有貌象聲色者皆物也物與物何以相遠夫奚足以至乎先是色而已則物之造乎不形而止乎無所化夫得是而窮之者物焉得而止焉彼將處乎不淫之度而藏乎無端之紀遊乎萬物之所終始壹其性養其气合其德以通乎物之所造夫若是者其天守全其神無郤【隙】物奚自入焉夫醉者之墜車𨿽疾不死骨節與人同而犯害與人異其神全也乘亦不知也墜亦不知也死生驚懼不入乎其胸中是故【悟】物而不懾【折】彼得全於酒而猶若是而況得全於天乎聖人藏於天故莫之能傷也復讎者不折鏌幹𨿽有忮心者不怨飄瓦是以天下平均故無攻戰之亂無殺戮之刑者由此道也不開人之天而開天之天開天者德生開人者賊生不厭其天不忽於人民幾乎以其眞

郭注【其心虛故能禦羣實至適故無不可耳非物往可之物與物何以相遠惟無心者獨遠耳同是形色之物未足以相先常遊於極非物所制也處乎不淫之度止於所受之分也藏乎無端之紀冥然與變化日新也遊乎萬物之所終始者物之極也一其性飾則二矣養其气不以心使之合其德不以物離之萬物皆造於自爾若醉者之墜車失其所知非自然無心也聖人藏於天則不窺性分之外故曰藏幹將鏌鋣與讎爲用然報讎者不事折之以其無心也飄落之瓦𨿽復中人人莫之怨者由其無情也是以天下平均凡不平者由有情也無情之道大矣不慮而知開天也知而後感開人也然則開天者性之動也開人者知之用也性動者遇物而當足則忘余斯德生也知用者從感而求勸而不已斯賊生也任天性而動則人理自全民之所患僞之所生常在於知用不在於性動也】

呂注【天地之運萬物之變孰非气邪誠能守乎純气則不窒不熱不危無足異也凡以至虛而已豈知巧果敢可得與哉譬龍之爲物合而成體則上極下蟠而無不至散而成章則入於無有而不可見亦以气而已凡有貌象聲色皆物也物與物何以相遠則奚足至乎先均是色而已先則未有物之初色則物之已有奚足以語純气之守至虛之遊乎物之造乎不形則非貌象聲色故止乎無所化而不去矣夫得是而窮之者將處手不淫之度則不皦不昧適與之當而不過也藏乎無端之紀則始終相反乎此不可得而窮也遊乎萬物之所終始則所謂造乎不形而止乎無所化也壹性則不二養气則不耗合其德以通乎物之所造則性修反德而與造物者同之手不形若是者守全而無卻物奚自入焉夫全於酒者死生驚懼不入其胸中則藏於天而全之者宜其物莫能傷也常有司殺者殺則人之遇之如幹將飄瓦而已此天下所以均平𨿽伐國而無攻戰之亂也開天者德生以其並忘其無知無爲也開人者賊生以其德有心而心有眼也不厭其天則開之而已不忽於人畏人之所畏也民而知此幾乎以其眞矣】

江遹【至人不離於眞者也眞在內則萬物孰足以易之此所以入水不濡入火不熱登高不栗者也關尹以謂至於此爲純气之守蓋純也者謂其不虧其神也不虧其神是所以爲眞也彼智巧果敢有心於勝物也內藏猜慮外恃盛气𨿽一節片體將不容於天地之間水火豈復可近哉惟純气內守則知見旋復觀聽內藏莫知其爲水火與之爲一體矣此其所以無入而不自得也貌象聲色皆謂之色者凡物自無而生有必始於流動而生色太素具而形質始著太素猶不及於太始又安能至乎先哉惟物物而非物者然後足以至乎先老子所謂有物混成者是也有形者皆屬造化造乎不形則止乎無所化矣得是道而窮盡之者離形超化至乎物先泯絕是非𨿽獨正不足以命矣夫甚易知甚易行不違萬物自然之數者不深之度也迎之不見其首隨之不見其尾者無端之紀也行乎萬物而萬物得之以消息滿虛其際不可終者遊乎萬物之終始也壹其性則不貳養其气則不耗含其德則不散若是則能上與造物者遊是通乎物之所造也通乎物之所造則能天矣天則神矣其天守全是乃其神之無郤也其神無郤則純气之守固矣物奚從而入之夫神生形形成神形不得神不能自生神不得形不能自成神欲不虧其全其或虧者以有知也形欲不傷其完其傷之者以迕物也然神生形者也愛其形者神未必守含其神則物莫之能迕矣醉者之於車乘墜皆莫之知神之所以全也神全則死生驚懼不足以動其中𨿽墜車也秖能傷其形而不能傷其神也此所謂犯害與人異故𨿽疾不死也夫其得全於酒徒以沈湎而迷其知爾非知而忘情者也至於不醉則其知歷然不復須臾之忘矣故𨿽不死而猶有疾也若眞知之無知則水火猶不能焦溺況於墜車邪此全於天者斯物之莫能傷也聖人藏乎是所以爲長生久視之道】

通義【造乎不形無始也止乎無所化無終也物焉得而止言過化存神者外物不滯其太虛之體也】方子及【德生謂天德出寧賊生謂六賊相攘故天可常也不可獻也人可愼也不可忽也】仲尼適楚出於林中見痀【居】僂【屢】者承蜩猶掇之也仲尼曰子巧乎有道邪曰我有道也五六月累【上聲】丸二而不墜則失者錙銖累三而不墜則失者十一累五而不墜猶掇之也吾處身也若厥【一作橛】株拘【渠】吾執臂也若槁木之枝𨿽天地之大萬物之多而惟蜩翼之知吾不反不側不以萬物易蜩之翼何爲而不得孔子顧謂弟子曰用志不分乃疑於神其痀僂丈人之謂乎【厥株拘李云豎也株枸枯樹也崔撰云橛株拘防樹也乃疑於神本作凝以下文照之當作疑今從東坡更定】

郭注【累二丸而不墜是用手之停審也故承蜩所失者不過錙銖之間耳累三而不墜所失愈少累五而不墜停審之至乃無所復失處身若橛株拘執臂若槁木之枝不動之至也何爲而不得者言遺彼故得此也】呂注【知承蜩之道則所謂純气之守者其用志不分亦若是而已】

江遹【學承蜩於累丸者丸之爲物可轉而反莫適爲反能累之而不墜則其處身之定執臂之審用志之不分可知矣以是而承蜩所以猶掇之也夫以蟬翼輕迅而取之猶掇則進乎道矣豈智巧之列故曰我有道也蓋方其處身若橛株拘執臂若槁木之枝則內忘我矣不以萬物易蜩之翼則外忘物矣物我兩忘奚止可以承蜩故孔子嘆其用志不分乃疑於神也志分則神耗志一則神全所謂純气之守如是而已蜩之爲物捨卑穢趣高潔其鳴以時不食而無求得形禪之道者是所以托之承蜩也】

顏淵問仲尼曰吾嘗濟乎觴深之淵津人操舟若神吾問焉曰操舟可學邪曰可善游者數【朔】能若乃夫沒人則未嘗見舟而便操之也吾問焉而不吾告敢問何謂也仲尼曰善游者數能忘水也若乃夫沒人之未嘗見舟而便操之也彼視淵若陵視舟之覆猶其車卻也覆卻萬方陳乎前而不得入其捨惡往而不暇以瓦注者巧以鉤注者憚以黃金注者防其巧一也而有所矜則重外也凡外重者內拙

郭注【物𨿽有性亦須教習而後能習以成性遂若自然耳視淵若陵故視舟之覆於淵猶車之卻退於阪覆卻𨿽多而不以經懷以其性便故所遇皆閒暇也以注觀之所要愈重則其心愈矜夫欲養生全內者其惟無所矜重乎】

呂注【觀操舟金注之說則形全精復者非棄世遺生至於其神無郤不足以與此】

江遹【水負舟者也學津人之操舟而不能學其爲津人不能盡其巧也有習於水湧於泅者𨿽不學操舟而津人之妙可侔矣蓋不習於水方然震悸惟沈溺之是虞尙何舟之能操邪是以輕水者可教忘水者數能若夫沒人則未嘗見舟而便操之也未嘗見舟則非特忘水抑亦忘舟矣是以無往而不暇也涉水猶涉難馭世者猶操舟以濟人於無難之地也惟有道者斯能輕忘世故出沒萬變之中而未嘗有所困則其於濟世也暇矣所要愈重則其心愈矜心矜則智湣而巧喪夫巧在我物在外旣已巧矣以有所矜而拙爾曷亦定其內外之分等黃金爲瓦甓則無往而不巧所要者亦不能捨我矣然此終不可彊爲也惟有道者其爲出於自然爾且其始也巧其終也拙是以巧而拙如俾其智巧不存則莫見其所要之輕重而遇事未必不巧也則世俗之所謂巧者不乃爲大拙者乎故曰大巧若拙】

田開之見周威公威公曰吾聞祝腎學生吾子與祝腎遊亦何聞焉田開之曰開之操拔篲以侍門庭亦何聞於夫子威公曰田子無讓寡人願聞之開之曰聞之夫子曰善養生者若牧羊然視其後者而鞭之威公曰何謂也田開之曰魯有單【善】豹者巖居而水飲不與民共利行年七十而猶有嬰兒之色不幸遇餓虎餓虎殺而食之有張毅者高門縣薄無不走也行年四十而有內熱之病以死豹養其內而虎食其外毅養其外而病攻其內此二子者皆不鞭其後者也仲尼曰無入而藏無出而陽柴立其中央三者若得其名必極夫畏塗者十殺一人則父子兄弟相戒也必盛卒徒而後敢出焉不亦知乎人之所取畏者衽席之上飲食之間而不知爲之戒者過也【拔篲範無云拔讀如拂高門大家也縣薄謂縣帷薄於門首閭閻小戶也】郭注【學生者務中適守一方之事至於過理者皆不及於防通之適也鞭其後者去其不及也藏旣內矣而又入之過於入也陽旣外矣而又出之過於出也若槁木之無心而中適是立也三者若得其名必極名極而實當者也夫塗中十殺一人便大畏之至於色欲之害動之死地而莫不冒之斯過之甚也】

呂注【單豹則所謂形不離而生亡者也張毅則所謂物有餘而形不養者也豹則入而藏毅則出而陽皆有心而爲之柴立則無心中央則非其後者也】

循本【羊已前行者不須鞭惟其在後者鞭之以諭旣養其內者不必更用工於內但當養其外旣養其外者不必更用工於外但當養其內柴立者如槁木之立也柴立其中央者不出不入也】

祝宗人端以臨牢防說【稅】彘曰汝奚惡死吾將三月防汝十日戒三日齋借白茅加汝肩尻乎雕俎之上則汝爲之乎爲彘謀曰不如食以糠糟而錯之牢防之中自爲謀則苟生有軒冕之尊死得於腞【直轉反】楯之上聚僂之中則爲之爲彘謀則去之自爲謀則取之所異彘者何也【腞楯羅云盾也詩伐有菀謂畫雉羽之文於盾上聚僂曲薄所以捲聚物者】郭注【欲贍則身亡理常俱耳不間人獸也】

呂注【爲彘謀去之自爲謀則取之豈愛身不若彘哉以世爲之累也故惟棄世遺生可以無累】疑獨【爲謀則願曳尾於塗中不願畱骨而貴爲彘謀則願食糠糟而措牢防不願加肩尻乎雕俎之上意謂逆性命之理以居富貴不若順性命之理而樂貧賤莊子自諭以而諭世人以彘其意可知】口義【端冠也防芻養之也楯機也曲而可以聚物曰聚僂畚筥之也左氏宰夫胹熊蹯不熟殺之置畚卽此義】

方思善【腞楯陸氏音義云字當作輴畫輀車所以載柩聚當作菆才官反僂當作蔞力九反謂殯於菆塗翣蔞之中也而舊傳經文用字若此續考禮記檀弓篇天子之殯菆塗龍輴以槨又云設蔞翣蔞同栁菆聚也聚木蓋棺而塗之龍輴則篆畫龍文也經意蓋謂取富貴者之死以易彘之生彘猶不爲之豈有人而不如彘乎】

桓公田於澤管仲禦見焉公撫管仲之手曰仲父何見對曰臣無所見公反誒【熙】詒【怡】爲病數日不出齊士有皇子告敖者曰公則自傷惡能傷公夫忿滀【畜】之气散而不反則爲不足上而不下則使人善怒下而不上則使人善忘不上不下中身當心則爲病桓公曰然則有乎曰有沈有履竈有髻【詰】戶內之煩壤雷霆處之東北方之下者倍【裴】阿鮭【蛙】蠪【龍】躍之西北方之下者則泆【逸】陽處之水有罔象丘有峷山有夔野有方皇【彷徨】澤有委蛇公曰請問委蛇之狀何如皇子曰委蛇其大如轂其長如轅紫衣而朱冠其爲物也惡聞雷車之聲則捧其首而立見之者殆乎霸桓公囅【醜忍反】然而笑曰此寡人之所見者也於是正衣冠與之坐不終日而不知病之去也【蠪羅云音聾赤駁蚍蜉也】

郭注【此章言憂來而累生者不明也患去而性得者達理也】

呂注【此言憂疑則𨿽無能傷而自傷疑釋則病𨿽在已而自去然則全於天而物無自入者宜其莫之傷也】

管見【桓公因疑而致疾告敖以妄而止妄則知之有無由心之起滅而心有好惡又人之妄情也明矣妄情去則好惡得其眞本心明則起滅不由彼今人之逐妄喪眞皆見而成疾者也告敖之言曰公則自傷惡能傷公斯爲治病之良劑歟蓋戲瓦出而心痛除弓影去而疑病愈之也據所載名似涉怪誕然孔子家語亦有夔罔象之說左傳新大故小史托滈池君獻璧之事則不爲無有也但陰陽各得其所兩不相傷足矣經雲天下有道其不神】

紀渻【省】子爲王養鬥鷄十日而問雞已乎曰未也方虛防而恃气十日又問曰未也猶應向景十日又問曰未也猶疾視而盛气十日又問曰幾矣雞𨿽有鳴者已無變矣望之似木雞矣其德全矣異雞無敢應者反走矣郭注【此章言養之以至於全者猶無敵於外況自全乎】

張湛【此以養雞諭養生虛防恃气無實而自矜猶應向景接悟之速也疾視而盛气求敵而必已之勝也雞𨿽鳴而已無變則彼命敵而我不應忘勝負矣至於望之似木雞異雞無敢應則知德全者非但已無心乃能使物不生心此養之至也】

江遹【雞木畜也木與木相摩則然故雞爲善斗之畜虛防則傲恃气則淩𨿽未見雞而求敵無所不至若是則能無懼而已豈能必勝哉故問其可斗曰未也猶應影向則能不恃其气顧影之所向則應之爾疾視而盛气則弗逐於影之妄見向而應之也有敵之者至致其雄毅以待之而已然而疾視則其神不寧盛气則其心不平𨿽弗與之鬥而心動於內神沮於外但而不發爾故曰未也故其幾矣之後雞𨿽鳴而無變望之似木雞其德全矣蓋內忘其气外忘其形他雞𨿽竦而鳴我不聞其聲矣與槁木奚以異哉則不爭之德莫盛於此故曰全也天下之雞皆莫之敵但反走而服若老聃之降胡俗孔子之服門人也心爲絳宮於禽爲朱雀聖人善養於內使之足而不貪飽而不爭故天下莫能與之爭眾人但養於外使朱雀常饑翺翔八表惟利是求不貪則不足以滿其懷不爭則不足以充其欲至於死而後止悲夫】

管見【雞已乎當從列子作雞可斗已乎莊文脫略耳】

孔子觀於呂梁縣水三十仞流沫四十里黿鼉魚鱉之所不能遊也見一丈夫遊之以爲有苦而欲死也使弟子並流而拯之數百步而出被髮行歌而遊於塘下孔子從而問焉曰吾以子爲察子則人也請問蹈水有道乎曰亡吾無道吾始乎故長乎性成乎命與齊【臍】俱入與汨【骨】偕出從水之道而不爲私焉此吾所以蹈之也孔子曰何謂始乎故長乎性成乎命曰吾生於陵而安於陵故也長於水而安於水性也不知所以然而然命也【齊與臍同左氏噬齊亦作齊水漩入處也汨水滚出處也】

郭注【磨翁而旋入者齊也回伏而湧出者汨也從水之道而不爲私焉任水而不任已也此章言人有偏能得其所能而任之則天下無難矣用夫無難以涉乎生生之道何往而不通哉】

張湛【呂梁在今彭城郡爾雅曰石絕水曰梁始乎故者故猶素也任其眞素則所遇而安也長乎性者順性之理則物莫之迕也成乎命者自然之理不可以知知知其不可知謂之命也】

呂注【由乎性命之理與齊俱入與汨皆出從水之道而不爲私猶可蹈也至於黿鼉之所不能遊則合其德以通乎物之所造宜其無所蹈而不適也生於陵而安於陵爲故故則非出於性而人之所爲也長於水而安於水爲性性則其所偏能也苟無其性而習之則𨿽能之不至人所不能及也】

江遹【水生之虫不疾易水性也若人則生於陵而安於陵爾呂梁之丈人乃能遊於黿鼉魚鱉之所不能遊蓋其性之所偏能也惟有其性故能長於水而安於水𨿽安於水矣不至於不知吾所以然而然是未能從水之道而不爲私也則亦不若是之妙矣故其言終至於命若夫人者所謂得之以遊大川者也】管見【呂梁丈人之蹈水行歌其妙在乎從水之道而不爲私所以水不能害也人之處世能從人之道而不爲私人亦無害之者矣推是理以交物安往而不全哉始乎故則因習而成長乎性習久成自然也成乎命則與水相忘不知所以然而然是謂得全於天者也按此章卽與物無迕者處物而不傷之意斯言也其爲涉世之標準歟】

梓慶削木爲鐻【據】鐻成見者驚猶神魯侯見而問焉曰子何術以爲焉對曰臣工人何術之有𨿽然有一焉臣將爲鐻未嘗敢以耗气也必齊【齋】以靜心齊三日而不敢懷慶賞爵祿齊五日不敢懷非譽巧拙齊七日輒然忘吾有四肢形體也當是時也無公朝其巧專而外滑【骨】消然後入山林觀天性形軀至矣然後成見鐻然後加手焉不然則已則以天合天器之所以疑神者其是歟【鐻羅云鐘鼔之拊】

郭注【視公朝若無則跂慕之心絕矣巧專而外滑消性外之事去也必取材中者然後加手焉以天合天不離其自然也此則盡因物之妙故疑是神所作耳】

呂注【器之所以疑神者猶如此則外滑未消而欲遊乎物之所造者不可得至矣】

疑獨【梓人名慶鐻止樂之器一名敔象伏虎形背有二十七齟齬未嘗耗气虛一而靜也不懷慶賞爵祿忘利也不懷非譽巧拙忘名也忘吾有四肢形體則神全而與天爲一故能視公朝若無而外事之滑心者消然後入山林觀木形與鐻合者然後加手而不彊求之推已之天以合物之天此器之所以疑於神也】東野稷以禦見莊公進退中繩左右旋中規莊公以爲文弗過也使之鉤百而反顏闔遇之入見曰稷之馬將敗公密而不應少焉果敗而反公曰子何以知之曰其馬力竭矣而猶求焉故曰敗

郭注【馬力竭而猶求焉故敗明至當之不可過也】

呂注【稷之禦至善矣而不能無敗於馬力旣竭之後則爲道而務乎生之所無以爲知之所無柰何者亦無自而成矣】

碧虛【禦中規繩如組織文繡使之回還如鉤百往百反皆復故迹也韓嬰曰舜工於使人造父工於使馬不窮其民故無逸民不窮其馬故無逸馬馬之蹶敗由防禦之過分民之知竭由政教之苛察故達命者不務知之所無柰何也】

管見【執轡如組兩驂如舞可以證文弗過之義組織者總紕於此而成文於彼諭善禦者執轡於上而馬調於下也鉤百謂圓驅而不止故知其必敗力竭而猶求則非惟馬敗而人亦勞只矣】

工倕旋而蓋規矩指與物化而不以心稽故其靈臺一而不桎【蓋猶過也但以手旋而過於規矩精之至也】

郭注【𨿽工倕之巧猶任規矩此言因物之易也】

呂注【工倕旋而蓋規矩言任指之旋而蓋乎規矩蓋則其畫與之合而不露也指物之相得若化之自然不待心之稽考而後合乎方圓也夫惟如此則其靈臺一而不桎至於忘足忘要心忘是非未嘗不適者此其不以心稽之證與】

忘足屨之適也忘要【平聲】帶之適也知忘是非心之適也不內變不外從事防之適也始乎適而未嘗不適者忘適之適也

郭注【百體皆適則都忘其身也是非生於不適耳所遇而安故無所變從是知識適者猶未適也】碧虛【忘足忘要末也心忘是非則本亦忘矣況於末乎內外在我所遇皆然自適而常適乃無適之適工倕之妙亦猶是也】

有孫休者踵門而詫子扁慶子曰休居鄕不見謂不修臨難不見謂不勇然而田原不遇歲事君不遇世賓【擯】於鄕裏逐於州部則胡罪乎天哉休惡【烏】遇此命也扁子曰子獨不聞夫至人之自行邪忘其肝膽遺其耳目芒然彷徨乎塵垢之外逍遙乎無事之業是謂爲而不恃長而不宰今汝飾知以驚愚修身以明污昭昭乎若揭日月而行也汝得全而形軀具而九竅無中道夭於聾盲跛蹇而比於人數亦幸矣又何暇乎天之怨哉子往矣孫子出扁子入坐有間仰天而嘆弟子問曰先生何爲嘆乎扁子曰向者休來吾告以至人之德吾恐其驚而遂至於惑也弟子曰不然孫子之所言是邪先生之所言非邪非固不能惑是孫子所言非邪先生所言是邪彼固惑而來矣又奚罪焉扁子曰不然昔者有鳥止於魯郊魯君說之爲具太牢以饗之奏九韶以樂之鳥乃始憂悲視不敢飲食此之謂以已養養鳥也若夫以鳥養養鳥者宜棲之深林浮之江湖食之以委蛇則平陸而已矣今休款啟寡聞之民也吾告以至人之德譬之若載鼷以車馬樂鴳以鐘鼓也彼又惡能無驚乎哉【款窾同小竅也啟開也款啟言小見也】

郭注【忘肝膽遺耳目暗付自然也凡非眞性皆塵垢也凡自爲者皆無事之業也率性自爲非恃而爲之任其自長非宰而長之以鳥養鳥各有所便也此章言善養生者各任性分之適而至矣】

呂注【此篇之旨在乎存生以至神全精復與天爲一若孫休之所爲則反之者也其聞斯言也不能無憂驚視而不敢飲食故終之海鳥之說云】

管見【樂天知命故不憂窮理盡性夫何疑若孫休之所云其於天命理性之說大有徑庭矣故扁子告以至人之行忘肝膽則內虛遺耳目則外靜然後彷徨乎塵垢之外凡人世有爲事迹皆塵垢也能離乎此則行住坐臥莫非無事之業所謂出世世間矣何爲可恃何長可宰邪今汝飾知修身昭若日月以攬世間之禍患得全形無天亦幸矣何暇乎天之怨哉此所以深警其迷而使之知復也】

新【全生之道非至人莫能知之非至人而與語全生之道是養鳥以太牢九韶耳安能無驚此扁子所以慮孫休之惑也夫莊子之作此以覺世俗未悟全生之理也而世俗者未可卒告之以全生之道故終於扁子之所嘆而寓其意也若莊子者可謂能盡其意者乎】

管見總論【是篇首論生者人之所重或過養而傷生命在天而莫違或以故而滅命儻達於斯二者則能保其生而安乎命是爲深根固柢長生久視之道也故凡生之所無以爲者已之命之所無柰何者遠之知其非所當務而吾有純全之天不可須臾離也請觀醉者之視車讎者之於鏌幹則亦何所容心哉承蜩操舟以明積習而造妙牧羊畏塗在乎鞭後而戒危說彘諭貪爵者不如見顯不能冥妄者多惑此後設諭不一皆所以申達生之旨可謂諄且切矣夫人生所養自有定分不爲求之而得弗求而失也人之患難有出非虞不爲幸而可逃智而可免也在乎修人事以順天理求其無愧而已壽天禍福非所汲汲也至若巖谷淸修廟堂事業內而養生外而治人亦不過美人倫興教化同歸乎道德之理而已然的知生爲可重而能警乎衽席飲食之間者幾何人哉必也望之而似木雞禦而不竭其力斯達乎生理而庶幾乎至人之行矣結以魯郊之鳥聞鐘鼓而憂悲蓋外失其養則內傷其性苟知所以養之則知所以全之要在達已之生推以利物之生與物同適忘適而無不適矣】

山木第二十

莊子行於山中見大木枝葉盛茂伐木者止其旁而不取也問其故曰無所可用莊子曰此木以不材得終其天年夫子出於山捨於故人之家故人喜命豎子殺雁而烹之豎子請曰其一能鳴其一不能鳴請奚殺主人曰殺不能鳴者明日弟子問於莊子曰昨日山中之木以不材得終其天年今主人之雁以不材死先生將何處莊子笑曰周將處夫材與不材之間材與不材之間似之而非也故未免乎累若夫乘道德而浮游則不然無譽無訾一龍一蛇與時俱化而無肯專爲一上一下以和爲量浮游乎萬物之祖物物而不物於物則胡可得而累邪此神農黃帝之法則也若夫萬物之情人倫之則不然合則離成則毀廉則挫尊則議有爲則虧賢則謀不肖則欺胡可得而必乎哉悲夫弟子志之其惟道德之鄕乎【傳司馬云事可行也】

郭注【設將處此耳以未免乎累竟不處若夫乘道德而浮游者莊子亦處焉胡可得而必乎哉言不可必故待之不可以一方也惟與時俱化者能設變而常通耳】

呂注【聖賢之不容於世其累常在材故莊子數數言之深戒乎材之爲累也若夫愚不肖以不能鳴見殺亦多矣豈以不材必可免邪則山中之木主人之雁其失均耳故將擇夫材與不材之間而處之然猶似道而非道也以道之爲體不涉兩端亦非中央則材不材之間猶未免乎累若夫乘道德而浮游則無譽無訾不可得而貴賤一龍一蛇不可得而聖凡消息盈虛與時俱化或升或潛和而不乖豈系乎材不材之間凡以浮游乎萬物之祖而已萬物之祖猶云眾父父也若是則物物而不物於物胡可得而累邪夫萬物之情人倫之有合必離有成必毀廉則見挫尊則見議然則材不材之間欲免乎累何可必得欲無累者其惟道德之鄕乎】須溪【離之毀之挫之議之虧之皆人情不相樂也賢則爲人所忌而謀之不肖則人且欺之極浮世薄惡之滋味矣】

市南宜僚見魯侯魯侯有憂色市南子曰君有憂色何也魯侯曰吾學先王之道修先君之業吾敬尊賢親而行之無須臾離居然不免於患吾是以憂市南子曰君之除患之術淺矣夫丰狐文豹棲於山林伏於巖穴靜也夜行晝居戒也𨿽饑渴約猶且胥疏於江河之上而求食焉定也然且不免於网羅機辟之患是何罪之有哉其皮爲之災也今魯國獨非君之皮邪吾願君刳形去皮灑心去欲而遊於無人之野南越有邑焉名爲建德之國其民愚而朴少私而寡欲知作而不知藏與而不求其報不知義之所適不知禮之所將猖狂妄行乃蹈乎大方其生可樂其死可葬吾願君去國捐俗與道相輔而行君曰彼其道遠而險又有江山我無舟車柰何市南子曰君無形倨無畱居以爲君車君曰彼其道幽遠而無人吾誰與爲鄰吾無糧我無食安得而至焉市南子曰少君之費寡君之欲𨿽無糧而乃足君其涉於江而浮於海望之而不見其崖愈往而不知其所窮送君者皆自崖而反君自此遠矣故有人者累見有於人者憂故堯非有人非見有於人也吾願去君之累除君之憂而獨與道遊於大莫之國方舟而濟於河有虛船來觸舟𨿽有惼【】心之人不怒有一人在其上則呼張歙之一呼而不聞再呼而不聞於是三呼邪則必以惡聲隨之向也不怒而今也怒向也虛而今也實人能虛已以遊世其孰能害之【左傳云市南有熊宜僚楚人也無須臾離絕句大莫莫無也惼爾雅云急也】

郭注【有其身而矜其國𨿽憂懷萬端尊賢尙行而患慮愈深矣故令無其身忘其國而任其自化寄之南越取其去魯之遠也若各恣其本步而人人自蹈其方則萬方得矣不亦大乎去國捐俗謂蕩除其胸中也君乃謂眞欲使之南越也形倨躓礙之謂畱居滯守之謂形與物夷心與物化斯寄物以自載也君能少費寡欲則無所不足涉江浮海不見其崖諭絕情欲之遠君欲絕則民各反守其分自此遠矣超然獨立於萬物之上也有人者有之以爲己私也見有於人者爲人所役者也故堯𨿽有天下皆寄之百官委之萬物而不與焉斯非有人也因民任物而不役已斯非見有於人也遊於大莫之國者欲令蕩然無有國之懷則世𨿽變其於虛已以免害一也】

呂注【以魯國爲皮者患之所生出乎不能忘其國也蓋形不遺則國得爲之累刳形所以去皮心不白則欲得爲之染灑心所以去欲離人入天此爲遊於無人之野建德之國所以立道也其民愚朴寡欲則非屬於文之不足作不知藏物至而供其求與不求報仁而不以爲恩也不知義之所適則不尙往來不知禮之所將妄行而蹈大方可樂可葬則終始所不去也建德之爲國如此而所以不能游者以國與俗縻之而已棄德捐俗與道相輔而行則不勞而至矣夫道邇而甚夷而人視之若遠且險者以形倨而不遜畱居而不進耳以無形倨無畱居而爲車以少費寡欲而爲糧其患不能達哉不見其崖與乎無窮之遊送君者自崖而返則拘於虛而畏其深遠者莫之敢前君自此獨立無匹而人莫之能從也儻遊乎此非有於人非見有於人也堯之爲堯如是而已矣大莫建德卽前章所謂萬物之祖道德之鄕是也次論虛船觸舟而不怒向之乘道德而浮游者其於世也亦若此而已矣】

北宮奢爲衛靈公賦斂以爲鐘爲壇乎郭門之外三月而成上下之縣王子慶忌見而問焉曰子何術之設奢曰一之間無敢設也奢聞之旣雕旣琢復歸於朴侗乎其無識儻乎其怠疑萃乎芒乎其送往而迎來來者勿禁往者勿止從其彊梁隨其曲傅因其自窮故朝夕賦斂而毫毛不挫而況有大塗者乎【北宮奢衛大夫也成上下之縣禇云設架懸鐘上下各六所謂編鐘也彊梁多力也曲傅司馬云謂曲附已者隨之也】

郭注【泊然抱一非敢假設以益事復歸於朴還用其本性也侗乎無識任其純朴也儻乎怠疑無所趣也送往迎來無所忻悅也勿禁勿止任彼也從其彊梁順乎眾也隨其曲傅無所系也因其自窮用其不得不爾也賦斂無挫當故無損也泰然無執用天下之自爲斯大通之塗也故曰經之營之不日成之】

呂注【有術設其間則非所謂一也雕琢復朴去華務實也侗乎無識不知誰何儻乎怠疑不敢欲速也送往迎來勿禁勿止彊梁無所抑曲傅無所遏而出於彼之不得已故朝夕賦斂而毫毛不挫以其無所設於一之間而已況天下之理有大塗者乎庖丁所以遊刃於其間而有餘地也】

循本【道一而已若有作爲便貳之以二矣故曰一之間無敢設也侗乎無識之貌儻乎無心之貌萃乎芒乎如物之叢生而無心也彊梁不順之人委曲依之人一聽其自然因其自窮者因其自至則受之不挫者不損也大塗者大道也賦斂之事且然況以大道治天下者乎】

孔子圍於陳蔡之間七日不火食大公任往弔之曰子幾死乎曰然子惡死乎曰然任曰予嘗言不死之道東海有鳥焉其名曰意怠其爲鳥也翂翂翐翐而似無能引援而飛迫脇而棲進不敢爲前退不敢爲後食不敢先嘗必取其緒故其行列不斥而外人卒不得害是以免於患直木先伐甘井先竭子其意者飾知以驚愚修身以明污昭昭乎如揭日月而行故不免也昔吾聞之大成之人曰自伐者無功功成者隳名成者虧孰能去功與名而還與眾人道流而不明居得行而不名處純純常常乃比於狂削迹捐勢不爲功名是故無責於人人亦無責焉至人不聞子何喜哉孔子曰善哉辭其交遊去其弟子逃於大澤衣裘褐食杼【序】栗入獸不亂羣入鳥不亂行鳥獸不惡而況人乎【翂翂翐翐司馬云舒遲貌迫脇而棲李云迫脇在眾鳥中才得容身而宿辟害之至也】

郭注【聖人無好惡旣大舒緩又心無常系不敢爲前爲後者常從容處中也食必取其緒期於隨物而已行列不斥與羣俱也患害生於役知以奔競木伐井竭才之害也夫察焉小異則與眾爲迕矣混然大同則無獨異於世矣故夫昭昭乃冥冥之迹也將寄言以遺迹故因陳蔡以托意恃功名以爲已成者未之嘗全功自眾成故還之道昧然而自行彼皆居然自得此行耳非由名而後處之純純常常乃比於狂無心而動故也功自彼成故勢不在我而名迹皆去恣情任彼故彼各自當其責也寂泊無懷乃至人也故曰至人不聞辭交遊去弟子取其棄人間之好也不亂羣不亂行若艸木之無心故爲鳥獸所不畏蓋寄言以極推至誠之信任乎物而無受害之地也】

呂注【翂翂翐翐則𨿽紛而不亂似無能而非無能引援而飛迫脇而棲則躊躇不得已於動止之間也進不敢先退不敢後無出而陽無入而藏也食不先嘗必取其緒處乎不爭之地也行列不斥人不得害則羣於人之道也知功名之成必有虧而去之以還與眾人此大成之人所爲也道流而不明居則人莫見其功得行而不名處則人莫聞其名得則德也純常比狂猖狂妄行也不爲功名還與眾人也此所謂有道者能以有餘奉天下也陳蔡之厄所以處之非不足於此亦知之所無柰何耳學仲尼者苟不知有所謂行列不斥與鳥獸之可入則不至揭日月而行而爲功名之所累者幾希】

管見【道流而不明居得行而不名處二句停勻分讀義自顯然郭氏乃於明字下著注故後來解者因之惟呂氏從居從處爲句甚當蓋得應是德名應是明庶與上文義協】

孔子問子桑虖曰吾再逐於魯伐樹於宋削迹於衛窮於商周圍於陳蔡之間吾犯此數患親交益疎徒友益散何與子桑虖曰子獨不聞假人之亡與林回棄千金之璧負赤子而趨或曰爲其布與赤子之布寡矣爲其累與赤子之累多矣棄千金之璧負赤子而趨何也林回曰彼以利合此以天屬也夫以利合者迫窮禍患害相棄也以天屬者迫窮禍患害相收也夫相收之與相棄亦遠矣且君子之交淡若水小人之交甘若醴君子淡以親小人甘以絕彼無故以合者則無故以離孔子曰敬聞命矣徐行翔佯而歸絕學捐書弟子無挹於前其愛益加進異日桑虖又曰舜之將死眞冷禹曰汝戒之哉形莫若緣情莫若率緣則不離率則不勞不離不勞則不求文以待形不求文以待形固不待物【李云桑姓虖其名人也假國名林回司馬云殷之逃民之姓名布謂貨財也眞冷疑是其命二字訛書耳】

郭注【君子之交去利故淡道合故親小人之交飾利故甘利不可常故有時而絕也無故而自合者天屬也合不由故則故不足以離之有故而合必有故而離矣其愛益加進者去飾任素故也因形率情故不矯之以利形不假故常全情不矯故常逸不求文以待形任朴而直前也固不待物朴素而足也】

呂注【學孔子而不知所謂天屬惟學與書之爲務則所以交於天下者皆人合而已形莫若緣緣則不離而合矣情莫若率率則不勞而逸矣不離不勞則任其質之自然而性分已足奚用求文以待形哉不求文以待形則不待物宜矣此絕學捐書之尢至者也】

管見【待字無二義形緣而不離則已常存情率而不勞則性常逸所爲我者得矣人何待乎禮文何資乎外物哉】

莊子衣大布而補之正緳【絜】系履而過魏王魏王曰何先生之憊邪莊子曰貧也非憊也士有道德不能行憊也衣獘履穿貧也非憊也此所謂非遭時也王獨不見夫騰猿乎其得楠梓豫章也攬蔓其枝而王長其間𨿽羿逢蒙不能睥睨也及其得柘棘枳枸之間也危行側視振動悼栗此筋骨非有加急而不柔也處勢不便未足以逞其能也今處昏上亂相之間而欲無憊奚可得邪此比干之見剖心徵也夫

郭注【遭時得地則申其長技故𨿽古之善射莫之能害勢不便而彊爲之則受戮矣】

呂注【𨿽放言若此而不見害者虛已以遊世之證也】

疑獨【莊子以騰猿自諭得楠梓豫章猶君子之得時處柘棘枳枸之間謂遭昏主亂相𨿽欲不憊不可得也如欲彊以直言行道比干之見剖心徵驗昭然也】

口義【大布粗布也緳帶也系履履獘而以索穿之也憊病也攬把也蔓纏繞也王長言其志盛意得也不柔上著加急字其狀猿尢精】

孔子窮於陳蔡之間七日不火食左據槁木右擊槁枝而歌焱【標】氏之風有其具而無其數有其聲而無宮角木聲與人聲犂然有當於人之心顏回端拱還目而窺之仲尼恐其廣已而造大也愛已而造哀也曰回無受天損易無受人益難無始而非卒也人與天一也夫今之歌者其誰乎回曰敢問無受天損易仲尼曰饑渴寒暑窮桎不行天地之行也運物之泄也言與之偕逝之謂也爲人臣者不敢去之執臣之道猶若是而況乎所以待天乎何謂無受人益難仲尼曰始用四達爵祿並至而不窮物之所利乃非已也吾命有在外者也君子不爲盜賢人不爲竊吾若取之何哉故曰鳥莫知於鷾鴯目之所不宜處不給視𨿽落其實棄之而走其畏人也而襲諸人間社稷存焉爾何謂無始而非卒仲尼曰化其萬物而不知其禪之者焉知其所終焉知其所始正而待之而已耳何謂人與天一邪仲尼曰有人天也有天亦天也人之不能有天性也聖人晏然體逝而終矣

郭注【天損之來惟安之故易而物之儻來不可禁禦於今爲始者於昨爲卒則所謂始者卽是卒矣言變化之無窮也人與天一皆自然也任其自爾則歌者非我也天地之行不可逃偕逝則不識不知順帝之則也所在皆安不以損爲損斯待天而不受其損也感應旁通爲四達旁通故可以禦高大物之利己非求而取之吾命有在外者言夫人之生必外有接物之命非如瓦石止於形質而已盜竊者私取之謂賢人君子之致爵祿非私取也受之而已若鷾鴯之畏人而入於人間此所以稱知況之至人則同天下故天下樂推而不厭相與社而稷之此無受人益所以爲難也日夜相代未始有極故正以待之無所爲懷也凡所謂天者皆明不爲而自然言自然則自然矣人安能故有此自然哉自然耳故曰性是以聖人晏然無矜而體與變俱也】呂注【焱氏之風猶焱氏之頌已自無已而廣之則是造大愛之則是造哀也無受天損易無受人益難今則天損而已安用廣已以造大邪無始非卒正以待之人與天一晏然體逝而已安用愛已以造哀邪知今之歌者則知所以爲始卒爲天人者莫不在此矣天地之行非人所得止運物之泄非人所能閉無受天損則與之偕逝不敢以爲損而去之也執臣之道猶不敢去而況所以待天乎此無受天損所以易也爵祿並至命之在外者苟受物所利以爲益與盜竊何異哉君子於四達並至之際以爲物之所利非已也吾命有在外者以是不敢受而取之如鷾鴯之畏人而襲人間則天下相與社稷之不可去此無受人益所以難也化萬物而不知其禪之者卽不化者也又惡知其終始哉有人有天皆天而已人之不能有天性也此有人之所以爲天知其爲天則晏然體逝而終矣】

口義【槁木幾也槁枝策也齊物篇所謂策枝是也無其數無節奏也無宮角不合五音也廣已尊我也以尊我之意而求之則所造無畔岸以愛我之意而思之則必至於哀傷人與天一言在我者皆天理也無受天損貧而樂也無受人益富不淫也謂天損之時不容不安故易人益之來欲辭不能故難窮桎窮塞也不行推之不去也運物之泄气數之往來皆天也吾亦與之俱行亦與之俱泄故曰偕逝卽所謂與時偕行與時偕極也君命且不得違天命其可違乎此無受天損易也始用謂此意才萌四達則事隨以集而無窒礙矣爵祿外至亦時命使然故曰吾命有在外者也無功而祿君子恥之視如盜竊然吾𨿽欲不取而有推之不去者如公孫賀拜相而哭之此無受人益難也無始而非卒言不知其始終但居造化之中待之而已人者天所生故曰有人天也天亦造化爲之故曰有天亦天也性者天命之性此性與生字同人性生而有者皆得之於天豈人所得而與哉故聖人處之安然盡吾身而已】

副墨【推已而或至於大則推已者過矣愛已而或至於哀則愛已者過矣於是爲發天人損益始終一貫之理急爲定个歌者之誰誰卽齊物論怒者其誰之誰能知此誰則知誰受者誰不受者徵求到底將見無有受者亦無不受者而在我之天定矣然非顏子不足以語此】

筆乘【犂然如犂田者其土釋然也饑渴寒暑窮困不通皆天地之气之流行所以運動萬物發泄而不可遏者人惡能逃之但當與之偕往可也鷾鴯燕也不給不暇也實如易自求口實之實社稷春秋祭社稷時也君子視無功之爵祿如盜竊然豈有心於取之而命之所制亦有不得自由者故曰非已也命有在外者也如燕於已之不宜處日不及視𨿽棄其口實亦所不顧其畏人甚矣而不能不襲處於人間則以社稷之時有若或驅之而不得自主者耳燕以春社來秋社去故云然數語本非難解而舊注多謬聊爲疏之】

莊周遊乎雕陵之樊睹一異鵲自南方來者翼廣七尺目大運寸感周之顙而集於栗林莊周曰此何鳥哉翼殷不逝目大不睹褰裳躩步執彈而畱之睹一蟬方得美防而忘其身螳螂執翳而摶之見得而忘其形異鵲從而利之見利而忘其眞莊周怵然曰噫物固相累二相召也捐彈而反走虞人逐而誶之莊周反入三月不庭藺且從而問之夫子何爲頃間甚不庭乎莊周曰吾守形而忘身觀於濁水而迷於淸淵且吾聞諸夫子曰入其俗從其俗今吾遊於雕陵而忘吾身異鵲感吾顙遊於栗林而忘眞栗林虞人以吾爲戮吾所以不庭也【司馬云雕陵陵名也樊山樊也運寸可回一寸也殷大也曲折曰逝李云翼大逝難目大睹希故不見人畱司馬云伺其便也誶詈也三月當是三日以頃間照之可見從其俗碧虛本作從其令】

郭注【執木葉以自翳於蟬而忘其形之見乎異鵲也目能睹翼能逝此鳥之眞性也今見利故忘之夫相爲利者恆相爲累有欲於物者物亦有欲之所謂物固相累二相召也誶問之也身在人間世有夷險若推夷易之形於此世而不度此世之所宜斯守形而忘身者也觀於濁水迷於淸淵者言見彼而不明卽因彼以自見幾忘反鑑之道也入俗從俗不違其禁令也以吾爲戮以見問爲戮也夫莊子推平於天下故毎寄言以出意乃毀仲尼賤老聃上掊擊乎三皇下痛病其一身也】

呂注【觀異鵲之利而從耳目之好是守形也不知有虞人之誶足以爲辱是忘身也動與物交卽濁水靜而覽卽淸淵夫至人之於淸淵未嘗頃刻迷也而莊子言此者明虛以遊世如與魏王言者𨿽足以無害而畏人之所畏又不可不然也】

陽子之宋宿於逆旅逆旅人有妾二人其一人美其一人惡惡者貴而美者賤陽子問其故逆旅小子對曰其美者自美吾不知其美也其惡者自惡吾不知其惡也陽子曰弟子記之行賢而去自賢之行安往而不愛哉【陽子司馬云陽朱也】

郭注【言自賢之道無時而可也】

張湛【夫驕盈矜伐人神之所不與虛已循理天下之所樂推以此而往孰能距之】

新【夫欲全其性命終其天年者莫若外忘其形也形忘則所以自得而所適安有不得歟此陽子所以取逆旅小子之言也夫美者自美吾不知其美惡者自惡吾不知其惡此外忘其形而美惡從而兩忘也豈爲不全性命之情歟故莊子於篇終言之】

江遹【或美或惡生於妄見貴之賤之亦非眞理所惡於逆旅之妾者非謂其美也以恃其美故賤之所貴於逆旅之人者不以能賤其美也以不知其美故取之如俾逆旅之妾亦不恃其美而去自賢之行則無往而不愛矣老子曰天下皆知美之爲美斯惡矣非惡美也惡知其美爾】

管見總論【是篇以山木命題卽大樗櫟社之義皆以不材得終天年又以雁不能鳴而見殺相對立論則南華之於世諦觀之亦熟矣夫木以擁腫全生理固然也而物之壽天窮通各系乎命分所遇不可謂例以不材而幸免也材與不材俱爲著迹中間一路猶涉殽訛以其似之而非故未免乎累必欲離三者而獨立秉道德以浮游與物同波與時俱化超物祖而無累去文皮而無災則建德大莫之國不在遠求而自至矣若虛船之觸舟不怒賦斂而毫毛不挫皆以無心待物物亦以無心應之至論陳蔡之厄不若鷾鴯之知螳螂蟬鵲不知挾彈乘之此皆處材而未盡善故不免乎累也林回棄璧甘負赤子而趨帝舜令禹貴形緣而情率則知尊天屬而不待外物矣衣大布而過魏王擊槁枝而歌焱氏明處貧而非憊知犬損之易安則人益之來處之必有道矣結以行賢而去自賢之行是超乎材與不材之間而眞似者也故眞人不憚諄復期學者更進竿頭一步云】

田子方第二十一

田子方侍坐於魏文侯數【朔】稱溪工文侯曰溪工子之師邪子方曰非也無擇之里人也稱道數當故無擇稱之文侯曰然則子無師邪子方曰有曰子之師誰邪子方曰東郭順子文侯曰然則夫子何故未嘗稱之子方曰其爲人也眞人貌而天虛緣而葆眞淸而容物物無道正容以悟之使人之意也消無擇何足以稱之子方出文侯儻然終日不言召前立臣而語之曰遠矣全德之君子始吾以聖知之言仁義之行爲至矣吾聞子方之師吾形解而不欲動口鉗而不欲言吾所學者眞土梗耳夫魏眞爲我累耳【儻然失志貌土梗土人也】

郭注【言東郭順子貌與人同而獨任自然虛而順物故眞不失夫淸者患於太潔今淸而容物則與天同也淸虛正已而物邪自消形不欲動口不欲言者自覺其近也土梗者非眞物也魏眞爲我累耳知至貴者以人爵爲累也】

呂注【其爲人也眞則固人貌而天矣凡人之心未始須史不緣物眞人則虛緣而葆眞凡人之淸則患於太察眞人則淸而容物物無道正容以悟之則所告者不在諄諄之間使人意消則所改者不在事爲之際聖知仁義則言與行而已如子方之師則所謂道德也求諸行而不得故形解而不欲動求諸言而不得故口鉗而不欲言此非學之所及故知其所學爲土梗耳】

溫伯雪子適齊捨於魯魯人有請見之者溫伯雪子曰不可吾聞中國之君子明乎禮義而陋於知人心吾不欲見也至於齊反捨於魯是人也又請見溫伯雪子曰往也蘄見我今也又蘄見我是必有以振我也出而見客入而嘆明日見客又入而嘆其僕曰每見之客也必入而嘆何邪曰吾固告子矣中國之民明乎禮義而陋乎知人心昔之見我者進退一成規一成矩從容一若龍一若虎其諫我也似子其道我也似父是以嘆也仲尼見之而不言子路曰吾子欲見溫伯雪子久矣見之而不言何邪仲尼曰若夫人者目擊而道存矣亦不可以容聲矣

郭注【進退成規矩從容若龍虎盤辟其步委蛇其迹也諫我似子道我似父禮義之獘有斯飾也見之而不言已知其心矣不可以容聲者目裁往意已達無所容其德音也】

呂注【進退成規成矩則威儀詳於折旋之間從容若龍若虎則機變出於燕閒之際諫我似子道我似父則非得我於眉睫之間此所謂明於禮義而陋於知人心者也禮義之獘如是魯人則尢甚者夫東郭順子正容以悟物溫伯雪子目擊而道存則古之聖賢所以相與者如是其微邪】

顏淵問於仲尼曰夫子步亦步夫子趨亦趨夫子馳亦馳夫子奔逸絕塵而回瞠【撐】若乎後矣夫子曰回何謂邪曰夫子步亦步也夫子言亦言也夫子趨亦趨也夫子辯亦辯也夫子馳亦馳也夫子言道回亦言道也及奔逸絕塵而回瞠若乎後者夫子不言而信不比而周無器而民蹈乎前而不知所以然而已矣仲尼曰惡可不察與夫哀莫大於心死而人死亦次之日出東方而入於西極萬物莫不比方有目有趾者待是而後成功是出則存是入則亡萬物亦然有待也而死有待也而生吾一受其成形而不化以待盡效物而動日夜無隙而不知其所終薫然其成形知命不能規乎其前丘以是日䢐吾終身與女交一臂而失之可不哀與女殆著乎吾所以著也彼已盡矣而女求之以爲有是求馬於唐肆也吾服女也甚忘女服吾也亦甚忘𨿽然女奚患焉𨿽忘乎故吾吾有不忘者存【瞠林云直視貌無器而民蹈乎前謂無名器而民舞蹈其前也】

郭注【心以死爲死乃更速其死其死之速由哀以自喪也無哀則已有哀則心死者乃哀之大也萬物莫不比方皆可見也目成見功足成行功直以不見爲亡耳竟不亡也待謂之死待顯謂之生竟無死生也夫有不得變而爲無故一受成形則化盡無期也效物而動自無心也日夜無隙化恆新也不知其所終不以死爲死也燻然其成形謂薫然自成又奚爲哉知命不系於前而與變俱往故曰䢐夫變化不可執而畱也𨿽執臂相守而不能令停若哀死者則此亦可哀也今人未嘗以此爲哀奚獨哀死邪唐肆非停馬處言求向者之有不可復得也人之生若馬之過肆耳恆無駐須臾新故之相續不捨晝夜也著見也言女殆見吾所以見者耳吾所以見者日新也故已盡矣汝安得有之服者思存之謂甚忘謂過去之速也言汝去忽然思之恆欲不及女服吾也亦甚忘俱爾耳不問賢之與聖未有得停者不忘者存謂之以日新也𨿽忘故吾而新吾已至未始非吾吾何患焉故能離俗絕塵而與物無不冥也】

呂注【步也趨也馳也可追而及也至於不言而信不比而周無器而民蹈乎前則不知所以然而已故以譬奔逸絕塵而回瞠若乎後矣心未嘗死者不知有死也則心死而後人死次之此哀莫大者也日之出東入西物莫不比方而獨有目有趾者待是而成功是出則存是入則亡而日未嘗有存亡也物有待而死生而所待者未嘗有死生也則吾之所以不言而信不比而周無器而民蹈乎前者終以是而已使吾一受其成形不化以待盡效物而動日夜無隙則與萬物皆有待而生其能體所待以至於不知其然邪以是日䢐則非不化以待盡可不哀與則哀莫大也汝求吾所以奔逸絕塵之處而莫得是殆著乎吾所以著而不見乎吾所以不著也人心操存捨亡孰有所以著而可著乎是彼已盡矣而汝求之以爲有與求馬於唐肆何異唐肆馬之所閱而非馬之所居也吾服汝也甚忘則所謂吾者無有汝服吾者亦甚忘則所謂汝者何有然汝奚以甚忘爲患哉𨿽忘乎故吾吾有不忘者存則所謂奔逸絕塵者可見矣】

循本【吾與女交一臂而失之與卽無行而不與二三子之與吾終身以此道示汝今以爲不可及是猶不曾兩臂相交只交得一臂而相失豈不可哀也哉汝所言者時見吾之可見者耳著見也彼夫子自彼也彼以淨盡空虛矣而汝求之以爲有如求馬於唐肆唐肆固鬻馬之處而豈常有馬哉詩雲中唐有甓注中唐爲庭中路蓋賣馬之肆庭中有路以便馬之出入也漢書建章宮西有唐中數十里揚雄羽獵賦序云甘露零其庭醴泉流其唐班固西都賦前唐中而後大液皆此唐字服佩服也吾佩服汝之言與汝佩服吾之言皆當大忘之又恐顏淵患其終不及𨿽然汝何患焉忘之中乃有不忘者存所忘者執著也不忘者至眞也汝把吾之舊說盡忘之則無得之得卽爲眞得而所謂不忘者在此矣】

孔子見老聃老聃新沐方將被髮而幹【幹】慹【聶】然似非人孔子便而待之少焉見曰丘也與其信然與向者先生形體掘若槁木似遺物離人而立於獨也老聃曰吾遊心於物之初孔子曰何謂邪曰心困焉而不能知口辟焉而不能言嘗爲女議乎其將至陰肅肅至陽赫赫肅肅出乎天赫赫發乎地兩者交通成和而物生焉或爲之紀而莫見其形消息滿虛一晦一明日改月化日有所爲而莫見其功生有所乎萌死有所乎歸始終相反乎無端而莫知乎其所窮非是也且孰爲之宗孔子曰請問遊是老聃曰夫得是至美至樂也得至美而遊乎至樂謂之至人孔子曰願聞其方曰艸食之獸不疾易藪水生之虫不疾易水行小變而不失其大常也喜怒哀樂不入於胸次夫天下也者萬物之所一也得其所一而同焉則四支百體將爲塵垢而死生終始將爲晝夜而莫之能滑而況得喪禍福之所介乎棄隸者若棄泥塗知身貴於隸也貴在於我而不失於變且萬化而未始有極也夫孰足以患心已爲道者解乎此孔子曰夫子德配天地而猶假【一作偃】至言以修心古之君子孰能說【脫】焉老聃曰不然夫水之於汋也無爲而才自然矣至人之於德也不修而物不能離焉若天之自高地之自厚日月之自明夫何修焉孔子出以告顏回曰丘之於道也其猶酰雞與微夫子之發吾覆也吾不知天地之大全也【慹司馬云不動貌說文云怖也口辟捲不開也】

郭注【慹然似非人寂泊之至也遺物離人而立於獨無其心身而後外物去也初者未有而歘有遊於物初然後明有物之不爲而自有也心困口辟欲令仲尼求之於言意之表也議乎其將者試議陰陽以擬向之無形耳未之敢必也出天發地言其交也莫見爲紀之形明其自爾也日改月化者未嘗守故也莫見其功者自爾故無功也生萌於未聚死歸於散所謂迎之不見其首隨之不見其後也得至美而遊至樂無美樂也死生亦小變耳知其小變而不失其大常故喜怒哀樂不入於胸次知身貴於隸故棄之若遺土耳苟知死生之變所在皆我則所貴者我而我與變俱故無失也已爲道者解乎此所謂懸解也老聃謂天地日月皆不修不爲而自得也酰雞者甕中之蠛蠓孔子謂比吾全於老聃猶甕中之與天地矣】

呂注【未始有物則起居語默孰非遊於物之初心困焉則非知所能知口辟焉則非言所能言議乎其將非其至也夫陰陽交通成和而物生焉遠之爲歲近之爲日外而萬物內而一身莫不有是也或爲之紀莫見其形消息改化以是而已生萌死歸始終無端亦以是而已則向所謂物之初者殆是也天下之所美所樂非美樂之至得此而後爲至美至樂也獸之易藪魚之易水此其小變而不失藪水之大常得是而遊之者天下莫不一而同焉則死生莫之能滑況得喪禍福之所介乎知身貴於隸則貴在我𨿽有小變豈以所賤而失吾所貴哉萬物無極亦奚足以累吾心已爲道者解乎此故也】

新【能全於道者所以能全於命命全則樂莫大焉夫道者天下之至美也命者萬物之至樂也至美出於道而視之不見也至樂出於命而之不得也能入道則可以全命能有美則可以有樂二者非至人不能備之故曰得至美而遊乎至樂謂之至人】

碧虛【槁木遺物謂其藏精蘊神遺人立獨謂其喪耦入寥遊於物初未始出其宗也擬知而心已困欲言而口又辟離心忘言斯近之矣夫肅陰之气降乎下赫陽之气升乎上二儀通和萬物妙化謂其有綱紀也而不睹其形兆消息有數晦明有常謂其有造爲也而不睹其功用生則萌於恍惚死則歸於窅冥無端則莫知其始無窮則莫知其終若非此道何物爲之宗主邪孔子又問所以遊是者夫學道詎有所得得其至美至樂而已其於死生如獸易藪魚易水暫爾小變又何疾焉夫天下者防礡萬物而爲一自其同者視之則已之百體猶臭腐也此之生死猶寤寐也況其他乎故視執禦與軒冕猶易水易藪耳所謂外化而內不化者也貴在於我未始非吾其樂無涯詎復有患譬水之汋挹而善利豈有所造爲至人德業廣被豈有所修治猶天高地厚日月之明何假修焉是以夫子自諭以瓿蠓去覆而識天地之大全也】

莊子見魯哀公哀公曰魯多儒士少爲先生方者莊子曰魯少儒哀公曰舉魯國而儒服何謂少乎莊子曰周聞之儒者冠圜冠者知天時履句屨者知地形緩佩玦者事至而防君子有其道者未必爲其服也爲其服者未必知其道也公固以爲不然何不號於國中曰無此道而爲此服者其罪死於是哀公號之五日而魯國無敢儒服者獨有一丈夫儒服而立乎公門公卽召而問以國事千轉萬變而不窮莊子曰以魯國而儒者一人耳可謂多乎【句一作方緩佩玦者言其行詳緩而佩玦玉也司馬本作綬號號令也】郭注【德充於內者不修飾於外】

呂注【莊子數假孔子問學於老聃之徒以明所謂聖知者非至道之盡也此言不發則學者無以知尊孔子之實】

百里奚爵祿不入於心故飯牛而牛肥使秦穆公忘其賤與之政也有虞氏死生不入於心故足以動人郭注【內自得者外事全也】

呂注【小則百里奚之得政大則有虞氏之動人以外物入其心而能至是者未之有也】

宋元君將畫圖眾史皆至受揖而立防筆和墨在外者半有一史後至者儃【但】儃然不趨受揖不立因之舍公使人視之則解衣般礡裸君曰可矣是眞畫者也【儃儃猶澶漫也舒遲自得之意般礡箕踞之狀裸與裸同】

郭注【內足者神閒而意定】

文王觀於臧見一丈人釣而其釣莫釣非持其釣有釣者也常釣也文王欲舉而授之政而恐大臣父兄之弗安也欲終而釋之而不忍百姓之無天也於是旦而屬之夫夫曰昔者寡人夢見良人黑色而【髯】乘駁馬而偏朱蹄號曰寓而政於臧丈人庶幾乎民有瘳乎諸大夫蹴然曰先君王也文王曰然則卜之諸大夫曰先君之命王其無他又何卜焉遂迎臧丈人而授之政典法無更偏令無出三年文王觀於國則列士壞植散羣長官者不成德螤【庾】斛不敢入於四竟列士壞植散羣則尙同也長官者不成德則同務也螤斛不敢入於四竟則諸侯無二心也文王於是焉以爲太師北面而問曰政可以及天下乎臧丈人昩然而不應泛然而辭朝令而夜遁終身無聞顏淵問於仲尼曰文王其猶未邪又何以夢爲乎仲尼曰默女無言夫文王盡之也而又何論刺焉彼直以循斯須也【偏朱蹄李云一蹄偏赤也植行列也散羣言不養徒眾也不成德司馬云不利功名也六斛四斗曰螤】

郭注【非持其釣有釣者竟無所求也不以得失經意其於假釣而已尙同者所謂和其光同其塵也不成德則同務者言潔然自成則與眾務異也螤斛不入者言天下相信故能同律度權衡也爲功者非已故功成而身不得不退事遂而名不得不去名去身退乃可以及天下矣文王盡之言任諸大夫而不自任斯盡之也斯須者百姓之情當悟未悟之頃故文王循而發之以合其大情也】

呂注【知臧文人之足與爲政得之於其釣莫釣之間屬之以夢期之以卜而不卜者上恐大臣父兄之不安下恐百姓之無天也典法無更六典八法受於天子者此其爲一國之道也偏令無出則可以公之諸侯而後出此所以可及於天下也壞植則壞其所樹之黨螤斛則非先王之嘉量也】

碧虛【其釣莫釣謂直鉤也托釣待時於釣以爲常耳列士壞植散羣謂國治則忠臣諫垣廢也長官不成德謂民淳政簡螤斛不入竟時和歲丰也尙同則君臣一心同務則四民著業】

循本【釣有釣者釣其有可釣者謂魚也常釣者不釣而尋常垂釣也非是持其釣以釣有可釣之魚乃無意於釣但常常垂此釣而已偏令無出未嘗出一令也壞植自壞其所植立不求異於人也此依彷呂望之事但不明言其人耳】

劉槪【三代直道而行知臧丈人之有道則授之政可也奚必托夢以信諸大夫哉蓋知道者必達於理明於權道天也自信可也權人也豈可廢哉仲尼與文王盡之而顏子有所未及也然則高宗之夢有是矣高宗則所謂直道而行者也精神四達與天地同流至誠之驗天人之際猶景響也其夢賚良弼者不足疑矣莊子之寓言以爲文王欲明權必考古以驗今故假夢以信於人學者或因臧丈人之論以推傅說則失之】管見【屬之夫夫上夫字讀同大太山始皇石刻文曰禦史夫夫蓋篆文夫與大相似耳植者範無云邊疆植木以爲界如楡關栁塞之壞植散羣則撤戍罷兵鄰封混一此尙同之俗也考樂毅上燕王書云薊丘之植植於汶篁徐廣注謂燕之疆界移於齊之汶水篁植以爲界之物也】

列禦寇爲伯昏無人射引之盈貫措杯水其肘上發之適【的】矢復【覆】沓方矢復寓當是時猶象人也伯昏無人曰是射之射非不射之射也嘗與女登高山履危石臨百仞之淵若能射乎於是無人遂登高山履危石臨百仞之淵背逡巡足二分垂在外揖禦寇而進之禦寇伏地汗流至踵伯昏無人曰夫至人者上窺靑天下潛黃泉揮斥八極神气不變今女然有恂目之志爾於中也殆矣夫【貫司馬云鏑也恂爾雅云恂栗也謂也何承天纂云吳人呼瞬目爲恂目】郭注【盈貫謂溢鏑也左手如櫃右手如附枝右手放發而左手不知故可措之杯水也適矢復沓者矢適去復歃沓也方矢復寓者言前矢去未至的已復寄杯水於肘上言其敏捷之妙也象人謂不動之至揮斥猶縱放也夫德充於內則神滿於外無遠近幽深所在皆明故審安危之機而泊然自得也不能明至分故有懼有懼而所喪多矣豈惟射乎】

呂注【引之盈貫持滿之至肘措杯水平直之至前矢適發而復沓方矢復寓而在復沓則矢往而沓還方矢則與前矢並言其前後相續而不絕象人謂其用志不分此射之射也不射之射則所謂純气之守非知巧果敢之列故登山臨淵而不動其心發無不中推是以往則揮斥八極神气不變固其宜也】

江遹【射之射所要者在彼不射之射所守者在我射之射方可方不可不射之射無可無不可方其猶象人以其無所懼也反其伏地而汗流者以心有矜也夫山之高石之危淵之深無心於害人也登履之者未必皆蹈其患也惟其貪生外殉矜吝無所不至卒之物不能爲害而吾心自爲之害以至於喪生而終不悟也若夫至人之不離於眞其於登履與人無異也特純气內守不知有高深之可畏無往而不猶象人耳揮斥八極神气不變以此而已】

筆乘【羅勉道云適矢復沓者矢去而復沓前矢也方矢復寓者矢方發而後矢復寓於上也範無則謂方矢猶方舟之方並也言並執之矢已寓於非寓杯水於肘上也郭論爲非】

肩吾問於孫叔敖曰子三爲令尹而不榮華三去之而無憂色吾始也疑子今視子之鼻間栩栩然子之用心獨柰何孫叔敖曰吾何以過人哉吾以其來不可卻也其去不可止也吾以爲得失之非我也而無憂色而已矣我何以過人哉且不知其在彼乎其在我乎其在彼邪亡乎我在我邪亡乎彼方將躊躇方將四顧何暇知乎人貴人賤哉仲尼聞之曰古之眞人知者不得說美人不得濫盜人不得劫伏戲黃帝不得友死生亦大矣而無變乎已況爵祿乎若然者其神經乎大山而無介入乎淵泉而不濡處卑細而不憊充滿天地旣以與人已愈有

郭注【曠然無系同彼我則在彼非獨亡在我非獨存也躊躇四顧謂無可無不可伏戲黃帝者功號耳非所以功者也故況功號於所以功相去遠矣故其名不足以友於人也夫割肌膚以爲天下者彼我俱失也使人人自得而已使人人自得者與人而不損於已也其神明充滿天地故所在皆可所在皆可故不損已爲物而放於自得之地也】

呂注【鼻間栩栩然則其息以踵而深深之意以其得失之非我知命而安之也不知其在彼在我以道而忘之也躊躇四顧則自省之不給何暇至乎人貴人賤哉古之眞人所以不得說不得濫不得劫不得友者審乎無假而不與物遷故也若然者其神可以經山入淵充滿天地與人愈有言道之無窮也】

口義【令尹之貴若在令尹則與我無預我之可貴若在於我則與令尹無預故曰其在彼邪亡乎我其在我邪亡乎彼躊躇四顧謂高視遐想於天地之間安知人之所謂貴與賤哉知者不得說非言可窮美人不得濫非色可淫盜人不得劫非威可屈羲黃不得友遁世而輕天下也】

楚王與凡君坐少焉楚王左右曰凡亡者三凡君曰凡之亡也不足以喪吾存夫凡之亡不足以喪吾存則楚之存不足以存存由是觀之則凡未始亡而楚未始存也【凡國名按左傳凡周公之後】

郭注【言凡有三亡徵也不足以喪吾存遺凡故也遺之者不以亡爲亡則存亦不足以爲存矣曠然無矜乃常存也夫存亡更在於心之所措耳天下竟無存亡】

呂注【天下有長存不死不生者是也得其常存而存之則存其存矣凡楚曷足以當存亡哉】管見總論【是篇立論始於子方之師人貌而天德潛耀有不容稱者遂足以使文侯悟所學之非知魏國之累可謂善師德一言悟主者矣何患乎已之不立道之不行乎仲尼見溫伯雪子目擊道存則啟迪之機不在乎諄諄訓詁之間顏子嘆超逸絕塵瞠若乎後則大化密移盍求諸交臂易失之際老聃遊乎物初而孔子識其離人獨立具眼相逢造妙若此而猶有問不幾於贅乎然非因機闡理則無以惠後學故詳及於陰陽成和生物之奧由其萌以究其歸使人人知天地之大全而忘形骸之小變是亦聖人道濟物之盛心也哀公謂魯多儒士則以衣冠取人莊子稽其行實故得以少之及其號於國而獨存仲尼有以見眞道之不磨僞學之易泯衡鑑昭昭其可欺邪文王舉臧丈人政成而夜遁則知有心爲治者任賢惟急應物無心者功成弗居君臣之道至是極矣所以示萬世之標準也至若伯昏以射觀列禦寇叔敖三已而無憂色此又論至命之士離人入天與化爲一揮斥八極死生無變者也學道必至此地方爲極則不然皆外殉而中殆者耳終以楚王凡君身國存亡之諭明物我內外之分可謂知輕重矣】

知北遊第二十二

知北遊於水之上登弅【墳】之丘而適遭無爲謂焉知謂無爲謂曰予欲有問乎若何思何慮則知道何處何服則安道何從何道則得道三問而無爲謂不答也非不答不知答也知不得問反於白水之南登狐闋之上而睹狂屈焉知以之言也問乎狂屈狂屈曰唉予知之將語若中欲言而忘其所欲言知不得問反於帝宮見黃帝而問焉黃帝曰無思無慮始知道無處無服始安道無從無道始得道知問黃帝曰我與若知之彼與彼不知也其孰是邪黃帝曰彼無爲謂眞是也狂屈似之我與女終不近也夫知者不言言者不知故聖人行不言之教道不可致德不可至仁可爲也義可虧也禮相僞也故曰失道而後德失德而後仁失仁而後義失義而後禮禮者道之華而亂之首也故曰爲道者日損損之又損之以至於無爲無爲而無不爲也今已爲物也欲復歸根不亦難乎其易也其惟大人乎生也死之徒死也生之始孰知其紀人之生气之聚也聚則爲生散則爲死若死生爲徒吾又何患故萬物一也是其所美者爲神奇其所惡者爲臭腐臭腐復化爲神奇神奇復化爲臭腐故曰通天下一气耳聖人故貴一知謂黃帝曰吾問無爲謂無爲謂不應我非不我應不知應我也吾問狂屈狂屈中欲告我而不我告非不我告中欲告而忘之也今予問乎若若知之奚故不近黃帝曰彼其眞是也以其不知也此其似之也以其忘之也予與若終不近也以其知之也狂屈聞之以黃帝爲知言郭注【任其自行斯不言之教也道在自然非可言致不失德故稱德稱德而不至矣禮有常則矯效之所由生日損損華僞也華去而朴全則𨿽爲而非爲矣物失其所故有爲物歸根之易惟大人耳大人體合變化故化物無難也知變化之道者不以生死爲異更相爲始則未知孰死孰生俱是聚也俱是散也吾何患焉患生於異也各以所美爲神奇所惡爲眞腐耳然彼之所美我之所惡也我之所美彼或惡之故通共神奇通共臭腐耳死生彼我豈殊哉以不知爲眞是知之爲不近明夫自然者非言知之所得故當昩乎無言之地先舉不言之標而後寄明於黃帝則夫自然之冥物防乎可得而見也】

呂注【道無方故不可致致則招之使來德在我故不可至至則自此至彼德則無爲而仁可爲也仁則所厚而義可虧也禮則爲而莫之應攘臂而仍之是相僞而已所以爲亂之首也故爲道者日損以至於無爲則仁義禮樂不得不絕滅之及無爲而無不爲則仁義禮樂孰非道邪今已爲物則已有知欲歸其根而不知不亦難乎大人則光輝而物不能蔽歸根於蕓蕓之際亦易事耳生死始終無端無紀气聚則生气散則死知其气之聚散爲徒又何患乎故萬物一也特其所美者爲神奇所惡者爲臭腐二者交相化而已以是知通天下一气聖人所以貴一】

碧虛【收視反聽諸有皆空以知爲是不知爲非者重增過耳且眞是與眞知皆爲道障尢難除者也當先損其知後損不知以至於無知無損而後無爲無爲而無不爲也無爲則無我其惟大人乎惟忘生故死莫能系惟忘死故復生之原以死生爲一條惡往而不暇哉】

筆乘【無爲謂之眞是也以其不言也黃帝之不近也以其言之也此持相與激此一大事耳黃帝之於道實非減於無爲謂也淨名經諸菩薩共論不二法門淨名獨默然無言意以無言爲至矣乃舍利弗默然天女不之許也曰解脫者不內不外不在兩間言語文字亦不內不外不在兩間是故無離言語文字說解脫相也知此則言默一如知不知一體有思有慮亦可以知道有處有服亦可以安道有從有道亦可以得道何以故思慮盡空處服無所從亦無從道實非道故耳】

天地有大美而不言四時有明法而不議萬物有成理而不說聖人者原天地之美而達萬物之理是故至人無爲大聖不作觀於天地之謂也今彼神明至精與彼百化物已死生方圓莫知其根也扁然而萬物自古以固存六合爲巨未離其內秋毫爲小待之成體天下莫不沈浮終身不故陰陽四時運行各得其序惛然若亡而存油然不形而神萬物畜而不知此之謂本根可以觀於天矣【今彼劉得一本作合彼】

郭注【無爲者任其自爲不作者惟因任也觀於天地者觀其形容象其物宜與天地不異也與彼百化者百化自化而神明不奪也死者已自死生者已自生圓者已自圓方者已自方未有爲其根者故莫知也自古以固存言不待爲之而後存也六合未離其內者計六合在無極之中則陋矣秋毫待之成體者秋毫𨿽小非無亦無以容其質也不故日新也運行各得其序不待爲之也昭然若存則亡矣故惛然潔然有形則不神矣故油然畜之而不得其本性之根故不知其所以畜也可以觀於天者與天同觀也】

呂注【天地無爲而無不備者有大美也四時變通始終不惑有明法也萬物𨿽多而道無不在有成理也美則充乎其中法則可效理者無所往而不通皆歸乎道而已聖人原美達理知其不爲而自然者觀於天地而已矣今神明至精與彼百化則以物觀之物已死生方圓矣何自而知其根哉𨿽然扁然而萬物物莫非彼也自古以固存彼未嘗去也陰陽四時各得其序非彼而誰爲哉若亡而存不形而神則不可求之於有無之間也萬物以是相蘊而不知其然此之謂本根】

管見【聖人體天地而育萬物豈直塊然無爲如木偶哉蓋爲而無爲作而不作若天時之運行地利之發育不越乎自然而已合天地之神明至精與物百化榮枯形狀昭昭可睹而莫知其爲之者此所謂根也扁然而萬物卽物蕓蕓之義自古固存道不渝也故大彌六合細入秋毫與物同波而日新陰陽俱運而有序若亡而存怳忽有物也不形而神冥冥見曉也萬物莫不生育於斯而不知此爲本根所謂本根者亦豈他求哉反諸吾身得其所以生我者是已知其根而守之不離是謂歸根歸根曰靜靜曰復命命卽天也故曰可以觀於天矣】

嚙缺問道乎被衣被衣曰若正汝形一汝視天和將至攝汝知一汝度神將來舍德將爲汝美道將爲汝居汝瞳焉如新生之犢而無求其故言未卒嚙缺睡寐被衣大說行歌而去之曰形若槁骸心若死灰眞其實知不以故自持媒媒晦晦無心而不可與謀彼何人哉【李云瞳未有知貌】

郭注【不以故自持與變俱也無心不可與謀獨化者也】

呂注【正形則坐而鑑一視則無妄窺故邪气卻而沖和歸也攝知則歸根一度則不淫神來舍則守形而不離也德美則充而同於初道歸則止而集乎虛新生之犢則不知其所之言未卒而假寐則聞其言而隳也被衣行歌而去之說其安之易也形槁心灰則寂之至眞其實知以其無知也不以故自持則其生之遺也後三句謂其所自出吾不知其誰也】

新【正汝形無勞爾形也一汝視不見可欲也無勞爾形則形全不見可欲則精復形全精復則與天爲一矣故曰天和將至攝汝知無思無爲也一汝度不益不損也無思無爲則反朴不益不損則全純反朴全純則其神不虧矣故曰神將來舍德將爲汝美者遊於自得之場也道將爲汝居者處於至虛之域也瞳焉如新生之犢而無求其故者復歸於初也此皆入道之要故嚙缺遽悟而心得之也】

方思善【無求其故與不以故自持二故字同對新字言與化俱化日新又新今昔相推便爲陳迹安可求而持之邪】

舜問乎丞曰道可得而有乎曰汝身非汝有也汝何得有夫道舜曰吾身非吾有也孰有之哉曰是天地之委形也生非汝有是天地之委和也性命非汝有是天地之委順也孫子非汝有是天地之委蛻也故行不知所往處不知所持食不知所味天地之彊陽气也又胡可得而有邪【丞碧虛音義云古帝王有四輔左輔右弼前疑後丞則丞者官名也】

郭注【夫身者非汝所能有也塊然而自有耳身非汝有而況無哉若身是汝有者則美惡死生當制之由汝今气聚而生汝不能禁也气散而死汝不能止也明其委結而自成耳非汝有也至於子孫亦气自委結而蟬蛻也行處飲食皆在自爾中來故不知也彊陽猶運動耳明斯道者庶可以遺身而忘生也】

呂注【天下之物得擅者莫若汝身而天地之委形汝不得有而親身之所有者莫若乎生而天地之委和汝不得持其成生之所本莫若乎性命而天地之委順汝不能違其正觀汝之身知本無知則行安知所往處安知所持食安知所味是皆天地彊陽之气所爲則所謂道者汝安得而有之哉】

江遹【道之與我異名同實卽道卽我無有差殊如可得而有亦可得而無矣道不離我安得復有夫道道可得而有是道與我爲二也舜問乎丞蓋將以道擅而有之於身也吾之一身天地彊陽气之積爾倐聚倏散曾非我有安可以有道哉究觀此身天命而爲性有性斯有生有生斯有身性命出於天地之委順生出於天地之委和身出於天地之委形至於孫子抑又遠矣是天地之委脫耳故或行或處或味常因於彼而我曾不知夫欲知其形顧若影則知之矣身之於我猶影之於形也彼彊陽則我與之彊陽彊陽者又胡可得而有邪老子曰吾有大患爲吾有身蓋將反於無生無身之光而同乎道也舜古之大聖人也而問於丞者蓋舜不得已而臨蒞天下堯之後明德所自而始旣已離於道矣故其托言如此丞卽以道佐人主者】

孔子問於老聃曰今日晏間敢問至道老聃曰汝齊戒疏瀹而心澡雪而精神掊擊而知夫道窅然難言哉將爲汝言其崖略夫昭昭生於冥冥有倫生於無形精神生於道形本生於精而萬物以形相生故九竅者胎生八竅者卵生其來無迹其往無崖無門無房四達之皇皇也邀於此者四枝彊思慮恂達耳目聰明其用心不勞其應物無方天不得不高地不得不廣日月不得不行萬物不得不昌此其道與且夫博之不必知辯之不必慧聖人以防之矣若夫益之而不加益損之而不加損者聖人之所保也淵淵乎其若海魏【危】魏乎其終則復始也運量萬物而不匱則君子之道彼其外與萬物皆往資焉而不匱此其道與中國有人焉非陰非陽處於天地之間直且爲人將反於宗自本觀之生者喑【防】醷【意】物也𨿽有壽夭相去幾何須臾之說也奚足以爲堯桀之是非果蓏【力果反】有理人倫𨿽難所以相齒聖人遭之而不違過之而不守調而應之德也偶而應之道也帝之所興王之所起也人生天地之間若白駒之過郤忽然而已注然勃然莫不出焉油然漻然莫不入焉已化而生又化而死生物哀之人悲之解其天弢隳【墮】其天帙【秩】紛乎宛乎魂魄將往乃身從之乃大歸乎不形之形形之不形是人之所同知也非將至之所務也此眾人之所同論也彼至則不論論則不至明見無值辯不若默道不可聞聞不若塞此之謂大得【木實曰果艸實曰蓏弢弓囊也帙衣囊也】

郭注【曰冥冥曰無形曰道皆明其獨生而無所資借形本生於精者由精以至粗也萬物𨿽以形相生亦皆自然耳故胎卵不能易種而生明神气之不可爲也夫率自然之性遊無迹之塗者放形骸於天地之間寄精神於八方之表是以無門無房四達皇皇逍遙六合與化偕行也人生而遇此道則天性全而精神定天地萬物皆不得不然而自然耳非道能使然也是以聖人防棄知慧付之自然使各保其正分而已無用知慧爲也若海者容恣無量也終則復始者與化俱也用物而不役已故不匱此明道之贍物在於不贍不贍而物自得故曰此其道與言至道之無功無功乃足稱道也非陰非陽無所偏名直且爲人者敖然自放所遇而安了無功名也反於宗者不逐末也喑醷物者直聚气也死生猶未足殊況壽夭之間哉果蓏有理言物無不理但當順之人倫有知慧之變故難也然其知慧自相齒耳但當從而任之遭而不違順所遇也過而不守宜過而過也調偶和合之謂也帝王之所興起如斯而已隙駒忽然乃不足惜出入者變化之謂耳言天下未有不變也已化而生又化而死俱是化也生物哀之死物不哀矣人悲之死不悲矣解弢墮言獨脫也紛宛者變化氤氳也大歸者無爲用心於其間也不形形乃成若形之則敗其形矣務則不至俛然不覺乃至也明見無值暗至乃值默而塞之則無所奔逐故大得也】

呂注【精神於道猶爲昭昭至道之極則冥冥物成生理則有倫其精甚眞則無形也而萬物以形相生來往無迹四達皇皇也入而邀於此則休乎萬物之奧體彊思達其用無方天地萬物之生成莫非是也夫博非知而辯非慧聖人已防之益非益而損非損聖人之所保也淵乎魏魏莫知其紀有運有量非道之內萬物之所資非資於外也由是而求道得其所在矣非陰非陽惟道是從直且爲人與人同耳反宗與天同也喑醷言非所美壽夭等觀堯桀奚足分哉果蓏有理萬物所同人倫相齒大道之序不違不守不去不取之謂調而應之德之所以曲成偶而應之道亦不考不鳴也帝王之所興起不過由此道耳人生如駒過隙莫可畱止物哀人悲不明其未嘗生未嘗死故也解弢則弛張莫拘墮帙則捲舒無礙魂魄往而身從之言不岀乎大冶不形之形形之不形眾人之所同知非務其所將至也至則體之不至則論之而已明見於道則無值故辯不若默眞聞於道則無聞故聞不若塞言者無言聽者無聞此之謂大得也】

循本【言人不必博之辯之聖人已有一定之說矣聖人之說不可損益也淵乎其若海魏魏乎其終則復始所以贊聖人之道運量萬物不匱則君子之道耳以其猶有心於外也彼其外所與萬物皆往資焉而不匱此其道也與言不足爲道也中國有人超出陰陽之外其處於天地之間聊且爲人耳將反於其宗宗者太虛也自太虛觀之人之生者如喑醷之物耳禮記注醷梅漿也喑久醞之也漿𨿽久喑能得幾時故凡人所辯博者皆須臾之說也果蓏𨿽微物而枝條花實亦有倫理君臣父子夫婦朋友之倫𨿽若煩難亦所以相齒序聖人處人倫之間遇之而不違未嘗廢之過之而不守未嘗畱戀焉與之調和而應之所以爲德與之並偶而應之所以爲道帝王興起皆不外是也紛亂宛轉形容解弢墮帙之貌不形之形無而生也形之不形化而無也值遇也大道之要明見者不能值之故辯不如默】

補注【物以兩相值道一而已見道明則入於一矣故無值】

東郭子問於莊子曰所謂道惡乎在莊子曰無所不在東郭子曰期而後可莊子曰在螻蟻曰何其下邪曰在稊稗曰何其愈下邪曰在瓦甓曰何其愈甚邪曰在屎溺【乃弔反】東郭子不應莊子曰夫子之問也固不及質正獲之問於監【平聲】市履豨也每下愈況汝惟莫必無乎逃物至道若是大言亦然周徧咸三者異名同實其指一也嘗相與遊乎無何有之宮同合而論無所終窮乎嘗相與無爲乎澹而靜乎漠而淸乎調而間【閒】乎寥已吾志無往焉而不知其所至去而來不知其所止吾已往來焉而不知其所終彷徨乎馮【頻】閎大知入焉而不知其所窮物物者與物無際而物有際者所謂物際者也不際之際際之不際者也謂盈虛衰殺【曬】彼爲盈虛非盈虛彼爲衰殺非衰殺彼爲本末非本末彼爲積散非積散也【監市市魁也】

郭注【期而後可欲令指名所在也質標質也言無所不在而方復怪此斯不及質也豨大豕也夫監市之履豕以知其肥瘦者愈履其難肥之處愈知豕肥之要今問道之所在而毎況之於下賤則明道之不逃於物也必矣若必謂無之逃物則道不周矣道而不周則未足以爲道大言亦然明道不逃物也若遊乎有則不能周徧咸也故同合而論之然後知道之無不在知道之無不在斯能曠然無懷而遊彼無窮也澹靜漠淸調間此皆無爲故也寥已吾志謂寥然空虛志苟寥然則無所往矣無往焉故往而不知其所至有往焉則理未動而志已驚矣去來不知所止斯順之也往來不知所終言但往來不由於知耳不爲不往來也往來者自然之常理也其有終乎馮閎者虛廓之謂也大知遊乎寥廓恣變化之所如故不知也物物者無物而物自物耳物自物耳故冥也物有際故毎相與不能冥然眞所謂際者也不際者𨿽有物物之名直明物之自物耳物物者竟無物也際其安在乎旣明物物者無物又明物之不明自物則爲之者誰乎哉皆忽然而自爾也】呂注【螻蟻有知而至微稊稗無知而有生瓦甓無生而有形屎溺有形而臭腐者也若是而爲道則道無不在可知期道在乎四者乃其質也以爲愈下而復問是不及質矣履豨者毎下愈況則期道愈下豈不愈非其質邪而乃必欲逃物以爲無非所以爲無不在也故前四者𨿽不同而無不具道之體猶言之有周徧咸其指一也遊乎無何有之宮而得其同合者則焉有四者而非道邪萬物𨿽並作而嘗相與於無爲則澹漠調間者莫不復歸其根寥然而已吾志不逐物則無往焉而不知其所至去而來亦不知其所止往來而又不知其所終此則道之未嘗有物而物之無非道也故彷徨馮閎大知入焉而不知所窮由是知物物者與物無際小大不得而倪之物有際者所謂物際則非物物者也不際之際際之不際猶不形之形形之不形盈虛物也爲盈虛者道也彼爲衰殺本末積散亦猶是也然則爲稊稗螻蟻爲瓦甓屎溺者誰歟】

循本【期指定言之也質本也所問泛然不及於本故吾對之如此正獲者儀禮飲射之禮有司正司獲監市履豨者市監買賣以足履豕而知其斤兩者司正司獲之與監市履豨𨿽異職而同爲飲射之事故問之也履豨者從豕之上體而履及下體毎下愈比況而肥瘠見矣俗以兩髀齊爲豕肥者是也所言愈下愈甚比況觀之而道可見矣】

副墨【豨大豕也履以足蹴之也豕之肥瘠蹴其臀則可知臀物之底也故以爲下必期必也因有期而後可之問故曰汝惟莫必謂不必指定道在何處天下豈有逃乎物而得謂之道者畢竟道器一物耳故至道若是至言亦然周徧咸三字𨿽異其指一也終日說妙卻與糟魄煨燼不異𨿽然我以言言道子以問問道皆非道也將與子更進一步遊乎無何有之宮同合而論無所終窮之學乎同合則我旣無說子乃無聞無爲乎澹而靜乎漠而淸乎調而閒乎寥遠哉吾之志也遠則似有所往而實無所往無所往也故不知其所至無往則湛然常住矣其有去來則適來時也適去順也安時處順而不知其所止蓋一有所止則知去而不知來或知來而不知去皆爲貪著而非自然故吾已往來焉而不知究竟之何似則彷徨乎馮於閒曠之野入於大知之中而不知其所窮矣大知猶言大道也所謂與子遊乎無何有之宮同合而論無所終窮者如此物物者道也道無在而無不在故與物無際際謂邊際有際則謂之物故曰物有際者斯謂物際道則不際之際然非離此物而別謂之道也特際之不際者耳所謂際者謂盈虛也衰殺也皆有兩邊道則謂彼爲盈虛也而非盈虛謂彼爲衰殺也而非衰殺謂彼爲本末也而非本末謂彼爲積散也而非積散張子所謂兩在故不測蓋如此】

方思善【周徧咸是言異理一之諭寥已當讀言能無爲而淡漠調乎則至矣寥己者贊其至寂之詞也有際則知其所窮無際則不知其所窮不知其所窮者物物者也物物者彼也惟彼爲能盈盈虛虛衰衰殺殺而非盈虛衰殺也所謂不際之際也】

妸【阿】荷甘與神農同學於老龍吉神農幾闔戶晝瞑妸荷甘日中奓戶而入曰老龍死矣神農幾擁杖而起嚗【剝】然放杖而笑曰天知予僻陋慢訑【移】故棄予而死已矣夫子無所發予之狂言而死矣夫弇缸弔聞之曰夫體道者天下之君子所系焉今於道秋毫之端萬分未得處一焉而猶知藏其狂言而死又況夫體道者乎視之無形聽之無聲於人之論者謂之冥冥所以論道而非道也於是泰淸問乎無窮曰子知道乎無窮曰吾不知又問乎無爲無爲曰吾知道曰子之知道亦有數乎曰有曰其數若何無爲曰吾知道之可以貴可以賤可以約可以散此吾所以知道之數也泰淸以之言也問乎無始曰若是則無窮之弗知與無爲之知孰是而孰非乎無始曰不知深矣知之淺矣弗知內矣知之外矣於是泰淸中而嘆曰弗知乃知乎知乃不知乎孰知不知之知無始曰道不可聞聞而非也道不可見見而非也道不可言言而非也知形形之不形乎道不當名無始曰有問道而應之者不知道也𨿽問道者亦未聞道道無問問無應無問問之是問窮也無應應之是無內也以無內待問窮若是者外不觀乎宇宙內不知乎大初是以不過乎昆侖不遊乎大虛

郭注【起而悟夫死之不足驚故還放杖而笑也自肩吾以下皆以至言爲狂而不信也故非老龍連叔之徒莫足與言矣君子所系言體道者人之宗主也秋毫之端細矣又未得其萬分之一藏其狂言以死明夫至道非言之所得也惟在乎自得耳冥冥而猶復非道明道之無名也凡得之不由於知乃冥故默成乎不見不聞之域而後至焉知形形之不形言形自形耳形形者竟無物也有道名而竟無物故名之不能當也不知故問問之而應則非道也不應則非問者所得故𨿽問之亦終不聞也無問無應是絕學去教歸於自然之意問窮所謂責空也實無而假有以應者外矣若夫婪落天地遊虛涉遠以入乎冥冥者不應而已矣】呂注【夫體道者天下君子之所系則聖生王成莫不系於此今於道秋毫萬分未得一則其精至於不可分所謂致一也而猶知藏其狂言而死又況體道而萬化未始有極者乎夫老龍之藏其狂言而死凡以道之爲物非視聽所及人之論者謂之冥冥而非言可論所以論道而非道也泰淸聞論道而非道以爲足以求之於無窮而無窮不知也無爲非本無爲知其無足爲而無爲是以知之也不然則同矣知道之可貴可賤可約可散則不免乎數也無始則極乎始之所自是以知不知爲深知之爲淺不知爲內知之爲外也泰淸中而嘆曰弗知乃知無窮是也知乃不知無爲是也孰知不知之知則無始而已夫道不可聞見言則聞聞見見言言者誰邪有形而後有名知形形者不形此道所以不當名也則聞聞者不聞見見者不見言言者不言可知有問而應不知道也𨿽問道者亦未聞道道無問以問者不可得也問無應以應者不可得也凡以其未始有物而已無問問之是問窮則不知其無窮而無以問爲也無應應之是無內則未得其未始有物於內也以無內待問窮若是者不觀乎宇宙不知乎大初則非時與方之所攝也不過乎昆侖不遊乎大虛則不知形之高而天地萬物畜乎其中矣】

循本【奓戶推開戶嚗然放杖聲天指老龍吉予無所發予之狂言而死者言我所發言多是狂妄無知老龍吉在則我發問可以質正今老龍吉死則我無所發我之狂言而亦終於泯沒以死矣今於道秋毫之末萬分未得處一焉指神農也藏其狂言卽無所發也於人之論者謂之冥冥人之論道者以其無形無聲而但謂之冥冥也】

光曜問乎無有曰夫子有乎其無有乎光曜不得問而孰視其狀貌窅然空然終日視之而不見聽之而不聞摶之而不得也光曜曰至矣其孰能至此乎予能有無矣而未能無無也及爲無有矣何從至此哉【及爲無有矣當是無無寫之誤耳】

郭注【此皆絕學之意也於道絕之則夫學者乃在根本中來矣故學之善者具惟不學乎】

呂注【光曜者泰宇發光而能照無有則無照矣此光曜所以不知其爲有爲無問之而不得問也窅然空然視聽之所不及此所以爲無有也惟其有無所以爲光曜不能無無是以未能無有也及其無有則無所至何從至此哉】

大馬之捶鉤者年八十矣而不失毫芒大馬曰子巧與有道與曰臣有守也臣之年二十而好捶鉤於物無視也非鉤無察也是用之者假不用者也以長得其用而況乎無不用者乎物孰不資焉【大馬大司馬也江東三魏之間謂鍜爲捶鉤劍名】

郭注【玷捶鉤之輕重而無毫芒之差也都無懷則物來皆應】

呂注【無用無不用惟道爲然】

冉求問於仲尼曰未有天地可知邪仲尼曰可古猶今也冉求失問而退明日復見曰昔者吾問未有天地可知乎夫子曰可古猶今也昔日吾昭然今日吾昩然敢問何謂也仲尼曰昔之昭然也神者先受之今之昧然也且又爲不神者求邪無古無今無始無終未有子孫而有子孫可乎冉求未對仲尼曰已矣未應矣不以生生死不以死死生死生有待邪皆有所一體有先天地生者物邪物物者非物物出不得先物也猶其有物也猶其有物也無已聖人之愛人也終無已者亦乃取於是者也

郭注【仲尼言天地常存乃無未有之時虛心以待命斯神受也思求則更致不了非惟無不得化而爲有也有亦不得化而爲無矣是以有之爲物𨿽千變萬化而不得一爲無也故自古無未有之時而常存也子孫言世世無極也言其要有由不得無故而有傳世故有子孫不得無子而有孫也如是天地不得先無而今有也夫死者獨化而死耳非生者生此死也生者亦獨化而生死生無待獨化而足各自成體誰得先物者乎哉吾以陰陽爲先物而陰陽卽所謂物耳誰又先陰陽者乎吾以自然爲先之而自然卽物之自爾耳吾以至道爲先之矣而至道者乃至無也旣以無矣又奚爲先然則先物者誰乎哉而猶有物無已明物之自然非有使然也聖人愛人無已者亦取於自爾故恩流百代而不廢也】

呂注【天地孰名之知所以名天地者則知所以生天地者知所以生天地者則未有天地猶今而已神者先受之不思而得也又且爲不神者求所以爲不神也古今終始相待而有無待則皆無矣儻明此則知所謂未有天地矣未有天地而可知則未有子孫而有子孫也使之勿應欲其不以有心求之蓋心有所謂生而後能生其死心有所謂死而後能死其生此以有心求之之過也死生有待邪體本無待也有待無待皆有所一體知死生爲一體則安有先天地生者物邪先天地生則物物者也物物者非物則物出不得先物也所謂有物混成先天地生者猶其有物而已猶其有物無而已矣言其未始有物也聖人之愛人終無已者亦乃取於是也此乾元所以統天君子體之以長人者也】

疑獨【未有天地之前果可知乎以有天地之後推之則可知矣荀子云百王之道後王是也千載之前今日是也冉求始則虛心以問虛則神生故昭然終則聞言未悟中心有物以礙之而不神者來舍故昧然無古無今無始無終以神言也本無死也因生生死本無生也因死生生死生各有一體皆不相待也大易者未見气也非形非气所以能物物能物物則非物以其爲物𨿽出物先而不能先物猶其有物所以不能先也猶其有物則無窮已聖人之於物也以不仁愛之而其愛終無己者蓋取諸此】

管見【冉求此問有疾雷破山之勢夫子等閒一答使之失問而退聖賢之分量可知夫人之一身法天象地未有天地之先吾身之本來是也知吾身之本來則知天地之先知天地之先亦以有天地之後推之耳聖人者執古以禦今則必能推今以明古豈直百世可知哉夫天地乃空中之細物物中之至大者有形生於無形終亦必歸於壞但人居短景目不及見猶夏虫之不知冰耳神者先受之知其神而神也又且爲不神者求不知不神之所以神也昔昭然者汝用知識而求其所謂神是神者先受今昧然者聞道而忘其知識是不神之中有神存焉汝又何必更求邪蓋使之返照心源得無所得不昭不昧無古無今則死生不得以系之矣不以生生死不以死死生謂其獨化非有所待也猶向息非今息前焰非後焰之義復提起問端云有先天地生者物邪言獨有道居天地之先物無先天地生者物物者非物道生天地萬物不可以物名之一有物出涉乎形器便不得爲先物由其有物故也由其有物則從一生萬林林總總日接乎前能卓然獨立不爲所惑者鮮矣是知人物無窮由於造化之無窮故聖人仁愛之心及物亦無窮然均不免散淳朴爲澆漓太古無爲之治不可得而復也夫欲還太古無爲之治其惟善求已之先天者歟】

顏淵問乎仲尼曰回嘗聞諸夫子曰無有所將無有所迎回敢問其遊仲尼曰古之人外化而內不化今之人內化而外不化與物化者一不化者也安化安不化安與之相靡必與之莫多豨韋氏之囿黃帝之圃有虞氏之宮湯武之室君子之人若儒墨者師故以是非相防【賫】也而況今之人乎聖人處物不傷物不傷物者物亦不能傷也惟無所傷者爲能與人相將迎山林與壤與使我欣欣然而樂與樂未畢也哀又之哀樂之來吾不能禦其去弗能止悲夫世人直爲物逆旅耳夫知遇而不知所不遇知能能而不能所不能無知無能者固人之所不免也夫務免乎人之所不免者豈不亦悲哉至言去言至爲去爲齊知之所知則淺矣

郭注【以心順形而形自化以心使形故外不化常無心故一不化一不化乃能與物化化與不化皆任彼耳斯無心也無心而恣其自化非將迎而靡順之必與之莫多言不將不迎則足而止也囿圃宮室言夫無心而任化乃羣聖之所遊處也防和也儒墨之師天下之難和者而無心者猶能和之而況其凡乎處物不傷至順也物不能傷在我而已無心故至順至順故能無所脟逆而義冠於將迎也山林臯壞未善於我而我便樂之此爲無故而樂也無故而樂亦無故而哀則所樂不足樂所哀不足哀也世人不能坐忘自得而爲哀樂所寄如逆旅耳知之所遇者卽知之知之所不遇者卽不知也所不能者不能彊能也由此觀之知與不知能與不能制不由我也當付之自然耳無知無能人所不免言受生各有分也至言至爲皆自得也由知而後得者假學者耳故淺也】

呂注【古之人外化則與之偕逝內不化則有不忘者存今之人內化則其心與之然外不化則規乎前而不日䢐也與物化者一不化則安有化不化有化有不化則非所以爲不化安可與物相靡其行如馳而莫之能止哉與之莫多則不將不迎應而不藏而已曰囿曰圃曰宮曰室言世益衰而遊之者益少其居益狹矣君子若儒墨者師猶以是非相防防則傷之甚況今之人不輿之相靡也難矣聖人處物不傷物則是非兩行而休乎天均物其能傷乎故𨿽與人相將迎而獨遊於無所將迎也世人爲外物所役哀樂得以入其捨山林臯壤使我欣欣樂未畢也哀又之二者相爲往來而未嘗息也其來莫禦其去莫止則其身直爲物所寄如逆旅耳蓋知所過而不知所不遇遇則偶物不遇則離物也能能而不知所不能能則爲物役不能則役物也無知無能人所不免言其固有皆可求之而反務免乎人之所不免則失性甚矣豈不悲哉至言去言至爲去爲而齊其知之所知以務免乎人之所不免者𨿽知之亦淺矣】

循本【外化而內不化者應物而心不與之俱內化而外不化者心無定而爲事物所撐觸也與物化者外化也一不化者內不化也安者何也何所謂化何所謂不化何能與之相磨必爲其所銷鑠而所存無幾矣自豨韋黃帝有虞湯武至於儒墨家元以是非辯論相防粉何況今之人乎相防則甚於相磨矣圃則狹於囿室則深於堂愈趨愈甚也傷字正與磨字防字相照】

補注【人之知慮所及謂之遇然所遇有限也力量所及謂之能然所能有限也故不免有不知不能者矣人苟不安性命之情而妄意於分受之外求以無不知無不能則𨿽敝精殫力而其不知不能者益眾矣故可悲也不以天人言】

管見總論【是篇以知立題知者有爲有言之所自也北遊則趨其本方有還源之意水至妙而存澤物之功有心於爲道之譬無爲無謂則冥於道矣故三問而不知答不知乃眞知也黃帝答之愈明其如道愈不近何是故聖人離形去知墮體黜聰無爲而萬物成不言而天下化知道不可得而有身不可得而私物之有生於無通天下一气耳神奇臭腐之交化陰陽喑醷而自生勃然出漻然入眾人所同也與物化一不化聖人之所獨也死生任化弢帙自墮則居化而任化無化無不化忘化而化化安化安不化哉毎下愈況故道在瓦甓用假不用故工乎捶鉤以今日而知天地之先不居則不去也無將迎而通內外之化處物而不傷也由是知不因境而靜者無所不靜不因物而樂者無所不樂非化所能運非累所能侵可以一日爲百年可以百年爲一日則安知今日之所寓非壺中之天地哉靜觀世人之爲物逆旅往往以所遇所能而殘生傷性無異沈檀就鑪騰馥須防而形已燼矣莫若不遇不能之全其眞也太上云不言之教無爲之益天下希及之故南華以至言去言至爲去爲終外篇之旨云】

莊子翼卷五﹤子部﹐道家類﹐莊子翼﹥

欽定四庫全書

莊子翼卷六

明焦竑撰

雜篇

庚桑楚第二十三

老聃之役有庚桑楚者偏得老聃之道以北居畏壘之山其臣之畫然知者去之其妾之挈然仁者遠之擁腫之與居鞅掌之爲使居三年畏壘大壤【一作禳】畏壘之民相與言曰庚桑子之始來吾灑然異之今吾日計之而不足歲計之而有餘庶幾其聖人乎子胡不相與屍而祝之社而稷之乎庚桑子聞之南面而不釋然弟子異之庚桑子曰弟子何異於予夫春气發而百艸生正得秋而萬寶成夫春與秋豈無得而然哉大【一作天】道已行矣吾聞至人尸居環堵之室而百姓猖狂不知所如往今以畏壘之細民而竊焉欲俎豆予於賢人之間我其杓【的標二音】之人邪吾是以不釋於老聃之言【役學徒也庚桑太史公作亢桑一作亢倉畏壘禹貢之羽山見洞靈經鞅掌皆醜貌杓廣雅云樹木也】

郭注【畫然飾知挈然矜仁擁腫朴也鞅掌自得也異之異其棄知而任愚也夫與四時俱者無近功春秋生成皆得自然之道故不爲也至人尸居而百姓自往非由知也故不欲爲物標杓老子云功成事遂百姓皆謂我自爾今畏壘反此故不釋然】

呂注【老聃之道絕仁棄知而不尙賢非以明民而愚之故其臣妾之仁知者皆去而遠之惟擁腫鞅掌是與畫然挈然仁知之小者擁腫遲鈍鞅掌拘執則非任知與仁者也畏壘之民化楚之道無所事知而致力於衣食之間所以大穰楚之所爲足以新人耳目故灑然異之其道無爲而成故日計不足歲計有餘也屍祝社稷皆爲君宗者所從事言民欲推尊之意夫春秋皆天之所爲萬物莫知也聖人所以尸居而百姓不知所如往今畏壘細民欲俎豆予於賢人之間所謂不能使人無保也我其可以不辭而爲人之標乎】

循本【至人屍室環堵而百姓猖狂不知所如往言至人處而人不知其姓名故猖狂莫知所歸杓與標同揭木爲標則人皆見之】

劉槪【功成事遂百姓皆謂我自然而畏壘之民乃欲屍祝庚桑則楚之於道其猶未邪又聞苟有其實人與之名而弗受反受其殃今聞之南面而不釋然則楚之於順物其猶未邪又聞堯非有人非見有於人存乎千世之後特其迹耳然則庚桑之道造乎無爲而未能無不爲也】

弟子曰不然夫尋常之溝巨魚無所還【旋】其體而鯢防爲之制步仞之丘陵巨獸無所其軀而防狐爲之祥且夫尊賢授能先善與利自古堯舜以然而況畏壘之民乎夫子亦聽矣庚桑子曰小子來夫函車之獸介而離山則不免於网罟之患吞舟之魚碭而失水則蟻能苦之故鳥獸不厭高魚鱉不厭深夫全其形生之人藏其身也不厭深而已矣且夫二子者又何足以稱哉是其於辯也將妄鑿垣墻而殖蓬蒿也簡發而櫛數米而炊竊竊乎又何足以濟世哉舉賢則民相軋任知則民相盜之數物者不足以厚民民之於利甚勤子有殺父臣有殺君正晝爲盜日中穴阫【裴】吾語汝大亂之本必生於堯舜之間其末存乎千世之後千世之後其必有人與人相食者也【八尺曰尋倍尋曰常六尺曰步七尺曰仞祥怪也】郭注【弟子謂大人必有丰祿故勉夫子聽之答以去利遠害乃全若嬰身於利祿則粗而淺曾魚鱉之不若也二子謂堯舜何足稱哉將令後世妄行穿鑿而植穢亂耳簡發數米理錐刀之末也混然一之無所治爲乃克濟耳若拂戾其性以待其所尙眞不足而以知之則僞矣僞以求生非盜而何民於利甚勤則無所復顧由於堯舜遺其迹飾僞播其後而致斯獘也】

呂注【老聃以本爲精以物爲粗以有積爲不足淡然獨與神明居楚得聃之道故藏身不厭深眇德遺堯舜而不爲也夫以未始有物之間而分辯堯舜何異鑿垣植蒿旣非宜而又無用惟能輔物自然而不敢爲則簡易而有功不然則猶簡發數米曷足以濟世哉聖人之治使民無知無欲以堯舜之迹觀之不免舉賢任知卒至相軋相盜則有知有爲之大民性爲其所遷亂之所由生也】

南榮趎【疇】蹴然正坐曰若趎之年者已長矣將惡乎托業以及此言耶庚桑子曰全汝形抱汝生無使汝思慮營營若此三年則可以及此言也南榮趎曰目之與形吾不知其異也而盲者不能自見耳之與形吾不知其異也而聾者不能自聞心之與形吾不知其異也而狂者不能自得形之與形亦辟【辟】矣而物或間之邪欲相求而不能相得今謂趎曰全汝形抱汝生勿使汝思慮營營趎勉聞道達耳矣庚桑子曰辭盡矣曰奔蜂不能化藿蠋【蜀】越雞不能伏鵠卵魯雞固能矣雞之與雞其德非不同也有能與不能者其才固有巨小也今吾才小不足以化子子胡不南見老子【南榮趎古今人表作南榮疇奔蜂小蜂也藿蠋豆藿中大靑虫也鵠古鶴字】

郭注【全汝形守其分也抱汝生無攬乎其生之外也目與目耳與耳心與心其形相似而所能不同苟有不同則不可彊相效也辟未有閉之也兩形開而不能相得將有間之者耳早聞形隔故難化也】呂注【德遺堯舜而不爲其無迹也至矣然則惡乎防業而可以及此言耶答以人之形常保神得以生者一也豈以有物爲患哉及其耳目屬乎聲色鼻口屬乎臭味心爲物之所役則形虧而不全生離而不抱思慮營營而不止是以不能無物也惟其全形抱生而無思慮則常心得矣安有所謂聖知仁義得存其間哉夫耳目不別聲色心知不辧是非世所謂聲瞽與狂也爲道者則以不自見爲盲不自聞爲聾不自得爲狂狂與聖在念與不念之間耳我形之與彼形固皆保神神則無方也安有閉而不辟者其所以相求而不能相得有物間之而已趎𨿽云未聞道其所知已異乎常人但未能以楚之言契之於心也】

碧虛【膚受者達耳神悟則徹心牛涔安有鯤鵬之化蜂房安有鵬�之雛理固然也庚桑所以謝趎之問者欲藏其狂言以自全而推至理於老聃耳】

口義【人之心與耳目皆開也而狂者不能自得猶聾盲者之無所見聞我形與人形本開辟而無蔽今乃爲物欲所間以心求心不能相得夫子教我勿使思慮營營若於此勉以聞道亦庶幾其能達乎趎爲此言未有解脫處庚桑子更欲防化之而未能故曰辭盡矣】

南榮趎贏糧七日七夜至老子之所老子曰子自楚之所來乎南榮趎曰惟老子曰子何與人偕來之眾也南榮趎懼【遽】然顧其後老子曰子不知吾所謂乎南榮趎俯而慚仰而嘆曰今者吾忘吾答因失吾問老子曰何謂也南榮趎曰不知乎人謂我朱愚知乎反愁我軀不仁則害人仁則反愁我身不義則傷彼義則反愁我已我安逃此而可此三言者趎之所患也願因楚而問之老子曰向吾見若眉睫之間吾因以得汝矣今汝又言而信之若規規然若喪父母揭竿而求諸海也汝亡人哉惘惘乎汝欲反汝情性而無由入可憐哉【贏擔也齊楚陳宋之間謂之贏】

郭注【與人偕來之眾挾三言而來故也】

呂注【趎欲爲道其心不能致一而挾三言則謂與人偕來之眾亦宜矣以道與世亢其心莫得而藏此老子所以得之於眉睫之間也道者物之所生惟致一能得之今趎規規然以捨不一之心索之於無窮之間若喪父母而揭竿求之於海罔罔然哉欲反其性情而無由入此至人之所憐也】

通義【道遠日久此意漸覺故老子一勘忘答失問也忘答失問者多者死而一者生有知者死而無知者生欲答欲問者死而覺失覺忘者生】

南榮趎請入就捨召其所好去其所惡十日自愁復見老子老子曰汝自灑濯孰哉鬱鬱乎然而其中津津乎猶有惡也夫外韄【霍】者不可繁而捉將內揵【蹇】內韄者不可繆而捉將外犍外內韄者道德不能持而況放道而行者乎南榮趎曰里人有病里人問之病者能言其病然其病病者猶未病也若趎之聞大道譬猶飲藥以加病也趎願聞衛生之經而已矣老子曰衛生之經能抱一乎能勿失乎能無卜筮而知吉凶乎能止乎能已乎能捨諸人而求諸已乎能翛然乎能侗然乎能兒子乎兒子終日嗥而嗌【益】不嗄【於邁反】和之至也終日握而手不掜【藝】共其德也終日視而目不瞬【瞬】偏不在外也行不知所之居不知所爲與物委蛇而同其波是衛生之經已【孰與熟同嗄失聲也掜以手拊打也劉云手筋急也共音拱德猶性也言手拱自然如有所握其曲內向也】

郭注【揵�揵也耳目外也心術內也全形抱生莫若忘其心術遺其耳目若乃聲色韄於外則心術塞於內欲惡韄於內則耳目喪於外故必無得無失而後爲通也偏韄猶不可況外內俱韄乎耳目惑於外而心術流蕩於內𨿽繁手以執之綢繆以持之弗能止也抱一不離其性也勿失還自得也當則吉過則凶無所卜也止謂止於分也已謂無追故迹也舍人求己全我而不效彼也翛然無停迹也侗然無節礙也嗌不嗄任聲之自出不由喜怒也握不掜任手之自握非獨得也視不瞬任目之自見非系於色也行不知所之信足自行無所也居不知所爲縱體自任也與物委蛇斯順之也同其波物波亦波也】

呂注【知捨滑心而惡之欲洗濯而復於虛靜是爲召好去惡也然猶未之能行所以自愁鬱鬱之气充津津有所漏韄則物之粘著而難去者今惡耳目之韄於聲色而欲物物以持之是繁而捉也則莫若內揵內揵則心不出而外不韄矣老子云塞其兌閉其門是也心術韄於事爲而欲事事以止之是繆而捉也則莫若外揵外揵則物不入而內不韄矣老子云開其門解其紛是也故寂然不動萬物不足以撓其心不然則𨿽有道德者猶不能持況仿效而行者乎所謂聞道者知其未始有物而無所事爲也趎自知其病未足以勝大道之藥但願聞衛生之經而已衛生以無爲爲經一者道之所自生吉祥所止何事卜筮哉此皆能止其思爲而求諸已故也翛然無系侗然無礙則如兒子矣使其嗥出於哀怒而不和其能不嗄乎以至握而不知其爲握視而不知其爲視其行止一出於無心與物宛轉同其波流此衛生之經也】

循本【韄者以皮束物制防之意揵者門牡關閉之意制其外者繁多而不可把捉則將拒閉之於內制其內者謬亂而不可把捉則將拒閉之於外內外韄者其病若此】

筆乘【能抱一能勿失卽道德經所謂載營魄抱一能無離也無卜筮而知吉凶卽不出戶知天下不窺牖見天道也能止卽知止也能已卽知足也捨諸人而求諸已卽自知者明自勝者彊也翛然卽汜兮其可左右也侗然卽渾兮其若濁也兒子卽專气致柔能嬰兒也和之至共其德偏不在外蓋所謂含德之厚比於赤子者如此】

南榮趎曰然則是至人之德已乎曰非也是乃所謂冰解凍釋者夫至人者相與交食乎地而交樂乎天不以人物利害相攖不相與爲怪不相與爲謀不相與爲事翛然而往侗然而來是謂衛生之經已曰然則是至乎曰未也吾固告汝曰能兒子乎兒子動不知所爲行不知所之身若槁木之枝而心若死灰若是者禍亦不至福亦不來禍福無有惡有人災也

郭注【趎謂若能自改而用此言便可謂至人之德耶冰解凍釋者能乎明非自爾也交食交樂自無其心皆與物共也然則是至者趎謂已便可得此言而至耶答云非謂此言爲不至但能聞而學者非自至耳苟不自至則𨿽聞至言適可以爲經胡可得至哉故學者不至至者不學也禍福生於失得人災由於愛惡今槁木死灰無情之至則愛惡失得無自而來】

呂注【人心湛然如水知識結礙而不能虛猶水凍而爲冰知衛生之經冰解而凍釋矣至人心常如水故德不修而物不能離交食交樂而不以利害相攖也不與爲怪故世俗所不能異不與爲謀故世俗所不能同無系無礙又何能抱一能勿失翛然侗然之足問乎此至人所以爲衛生之常而非其至所謂至者亦止於所不知耳兒子之不知所之所爲而若槁木死灰者是也禍福生於有身有心天地神之所司也人能身槁心灰安得而累之哉】

管見【夫眞性如水虛明澄湛非有非無及爲物欲蔽結如水凍而成冰水至淸而結冰不淸神至靈而結形不靈聞道悟理則冰解凍釋淸靈何損焉人患弗反求耳交食乎地耕鑿共給也交樂乎天均陶大和也若然則人物利害何由及怪行謀爲何所用往來安得而不適生經安得而不衛學道造此固已至矣而猶曰未也逮詰其至又引前兒子之詞以告此師家作略轉換人耳目處欲其無住著也】

宇泰定者發乎天光發乎天光者人見其人人有修者乃今有恆有恆者人捨之天助之人之所捨謂之天民天之所助謂之天子學者學其所不能學也行者行其所不能行也辯者辯其所不能辯也知止乎其所不能知至矣若有不卽是者天鈞敗之

郭注【德宇泰然而定則其所發者天光非人耀也天光自發則人見其人物見其物物各自見而不見彼所以泰然而定也人而修人則自得矣所以常泰常泰故能反居我宅而自然獲助也出則天子處則夭民二者俱以泰然而自得之非爲而得之也故凡所能者𨿽行非爲𨿽習非學𨿽言非辯所不能知不可彊知故止斯至也意𨿽欲爲爲者必敗理終不能】

呂注【身者人之宇不否不亂則發天光天光者不識不知明白洞達人見其人而莫知其天是人貌而天者也人有修者乃今有恆爲道必至於天而後可久也人捨謂羣於人天助獨成其天也天民非人所得而民天子以其天而生也天下之物可以知知則學之所能學行之所能行辯之所能辯惟道不可以知知故學所不能學經云學不學是也行所不能行不道之道是也辯所不能辯不言之辯是也或反此而不免有爲則敗而已矣】

備物以將形藏不虞以生心敬中以達彼若是而萬惡至者皆天也而非人也不足以滑【骨】成不可內於靈臺靈臺者有持而不知其所持而不可持者也不見其誠已而發毎發而不當業入而不捨毎更【庚】爲失爲不善乎顯明之中者人得而誅之爲不善乎幽閒之中者得而誅之明乎人明乎者然後能獨行券內者行乎無名券外者志乎期費行乎無名者惟庸有光志乎期費者惟賈【古】人也人見其跂猶之魁然與物窮者物入焉與物且者其身之不能容焉能容人不能容人者無親無親者盡人兵莫【慘】於志鏌鋣爲下寇莫大於陰陽無所逃於天地之間非陰陽賊之心則使之也【幽閒義海作幽暗】

郭注【因其自備順其成形心自生耳非虞度而出之理自達彼耳非慢中而敬外若是而萬惡至者天理自有窮通也有爲而致惡者乃是人耳安之若命故其成不滑靈臺者心也淸暢故憂患不能入有持者謂不動於物耳其實非持若知其所持而持之持則失也發不由已誠何由而當事不居分內所以爲失幽顯無愧於心則獨行而不懼券分也遊分內者行不由於名遊分外者有益無益期損已以爲物也行無名者本有斯光因而用之志期費者𨿽已所無猶借彼而販賣也夫期費者人已見其跂矣而猶自以爲安窮謂終始也且謂券外而跂者跂者不立焉能自容不能自容焉能容人人不獲容況能有親乎故盡是他人志之所攖焦火凝冰故其爲兵甚於劍防蓋心使气則陰陽徵結於五臟所在皆陰陽故不可逃也】

呂注【萬物與我爲一備物以將形謂無往而物不從物來而心出非生於虞也於是而敬生因之以達彼非有持於外敬以直內也若是而萬惡至者天也以其非爲而敗之故不足以滑成靈臺不動則有持而持之者莫知其鄕蓋以不持持之耳知此則所謂誠已發而必中節矣否則妄作凶又惡能當哉業自外入而無主於中亦將不捨不捨謂去之之速毎更爲失者俗學以求復其初不免爲蔽之民券所以主物而有之有諸已而行之爲券內誠已而獨行也無諸已而行之爲券外不見其誠已而幽顯不能一也無名者道故信矣而不期與焉而不費券外者期而後能信費而後能與惟庸有先不用則復歸其明惟賈人也可以市而已人見其不足而跂慕猶魁然自大也人能見其未始有物則與物窮而無我無我則物入而不礙是謂知常容否則與物且而已其身不能容所謂汝之片體將爲气所不受汝之一節將爲地所不載又安能容人不能容人者無親無親則盡人可知矣志之爲兵傷人之心鏌鋣則傷人之形而已盜之爲寇可逃而免陰陽之寇莫逃於天地之間惟至人弱其志而不必故無兵藏於非陰非陽而無心故萬物不得而盜也】

須溪【劵者合也合於內者無名合於外者常有所期望及耗費也跂而立者人見其魁然本不魁然魁然者不也言期費而勉彊者猶此逐物而往物亦入焉化於物也與物且者姑與之爲雷同而志不在焉者也志不在則自身且無所容於其間安能與人同如此則身外無親無親則皆眾人之人耳】

補注【期費是博取廣求之意猶所謂貪多務得細大不捐也故以賈人斥之言猶貨殖也】

洪邁【郭子云有持者不動於物耳其實非持若知其所持而持之持則失也陳碧虛云眞宰存焉隨其成心而師之是皆置論於言意之表之又復采莊子之語以爲說而於本旨殆不然也嘗記洪慶善云此一章謂持心有道苟爲不知其所以持之則不復可持矣蓋前二人解者爲兩而字所惑故從而爲之辭】道通其分也其成也毀也所惡乎分者其分也以備所以惡乎備者其有以備故出而不反見其出而得是謂得死滅而有實之一也以有形者象無形者而定矣出無本入無竅有實而無乎處有長而無乎本剽有所出而無竅者有實有實而無乎處者宇也有長而無本剽者宙也有乎生有乎死有乎出有乎入入出而無見其形是謂天門天門者無有也萬物出乎無有有不能以有爲有必出乎無有而無有一無有聖人藏乎是郭注【成毀無常分而道皆通不守其分而求備焉所以惡分也本分不備而有以求備所以惡備也若其本分素備豈惡之哉不反守其分內則其死不久不出而無得乃得生也已滅其性矣𨿽有斯生何異於𨿽有斯形苟能曠然無懷則生全而形定也歘然自生非有本歘然自死非有根言出者自有實耳其所出者無根竅以出之宇者有四方上下而四方上下無窮宙者有古今之長而古今之長無極死生出入皆歘然自爾而無所由故無所見其形也天門者萬物之都名謂之天門猶云眾妙之門也死生出入歘然自爾未有爲之者也然則聚散隱顯故有出入之名徒有名耳竟無出入門其安在乎故以無爲門以無爲門則無門也夫有之未生以何爲生必自有耳豈有之所能有乎明有之不能爲有而自有耳非謂無能爲有也若無能爲有何謂無乎一無有則遂無矣無者遂無則有自歘生明矣是以聖人任其自生而不生生也】

呂注【物皆具道故無成毀則其分也乃所以爲通其成也乃所以爲毀而惡乎分者以其有備而分之也惡乎備者以其分也以備其分也以備則對備而有分分有異乎通矣其有以備非無爲而自備則成有以異乎毀矣此道之所以散也夫惟分而不知有備備而不知有以備則何適而不通哉道無死生而有生必反乎所未嘗生則生全矣出而不知反𨿽生而見其出而有得生有爲故也其得死宜矣滅而有實不能反乎無物也出而不反與出而得奚以異乎故其爲一也惟能以有形象無形者而定矣定則不爲死生所亂也夫物之出必有本出於道者則未始有本也物之入必有竅入於道者則未始有竅也物之有實者必有處而出無本者有實而無處物之有長者必有本剽而入無竅者有長而無本剽然則經丈宜曰有所出而無本者有長有所入而無竅者有實文義方全宇有四方上下則有實矣我以上爲上居我上之上者則以我上爲下以至下與四方亦然是豈有乎處哉宙者古往今來固有長矣今以古爲古後以今爲古亦豈有剽本哉悟此則宇宙所不能制六通四辟無乎不在也𨿽有死生出入而莫見其形是謂之天門天門者無有也有不能爲有必出於無有天下之物生於有有生於無是也有所謂無有則非無有而無有一皆無之乃所謂無有也聖人藏乎是遊於物之所不得遁而皆存者也】

副墨【道者先天之朴朴散則分分則有成有毀而道未始與之相離故通其分也通其成也通其毀也旣莫非道矣則當其分也道在於分不必求備於其合也當其成毀亦復如是隨其本分而各安於其所當得斯無惡矣所以惡於分者凡以求備之心累之也所以惡於求備者其有以備之謂也有以備則有見於備而無見於分故分之則憂有見於成而無見於毀故毀之則悲是不知道無不通故不能無入而不自得在知道者則不然𨿽其毀與分也無不安之如當其死則安於死而不必更求其備於生故出而不反見其者出而不反之諭出而不反者一意在此而不更向於彼也夫人出而得是不反之道也人謂是死耳豈知有死而不亡者存故防而有實之一也一卽實際理地故滅而不滅空而不空蓋以諭而造化之實理不外乎是故以有形者象之無形者而人事定矣定則無求備之心而成毀分合皆安之也其生也來無根故曰出無本其死也去無門故曰入無竅無本無竅是無方所也故曰有實而無乎處無首尾也故曰有長而無本標此實理也夫有實而無處是上下四方一如也有長而無本標是往古來今一如也出入死生無不由之而欲求其形則了不可得故曰天門然謂無有爲天門者非有無有也乃並其無有而無之人法雙忘能所俱遣聖人之欲藏其神也則捨此無歸矣】

古之人其知有所至矣惡乎至有以爲未始有物者至矣盡矣弗可以加矣其次以爲有物矣將以生爲喪也以死爲反也是以分已其次曰始無有旣而有生生俄而死以無有爲首以生爲體以死爲尻【苦羔反】孰知有無死生之一守者吾與之爲友是三者𨿽異公族也昭景也著戴也甲氏也著封也非一也有生黬【暗】也披然曰移是嘗言移是非所言也𨿽然不可知者也臘者之有膍【皮】胲【該】可散而不可散也觀室者周於寢廟又適其偃焉爲是舉移是請嘗言移是是以生爲本以知爲師因以乘是非果有名實因以己爲質使人以爲己節因以死償節若然者以用爲知以不用爲愚以徹爲名以窮爲辱移是今之人也是蜩與鷽鳩同於同也

郭注【生爲喪喪其散而之乎聚也死爲反還融液也𨿽欲均之然已分矣故或有而無之或有而一之或分而齊之三者𨿽有盡與不盡然俱能無是非於胸中故謂之公族昭景著戴甲氏著封四者𨿽公族然已非一則向之三者已復差之黬直聚气也旣披然而有分則各是其所是也是無常在故曰移所是之移已著於言前矣不言其移則其移不可知故試言也臘者之膍胲諭物各有用偃謂屏廁也寢廟則以饗燕屏廁則以偃溲當其偃溲則寢廟之是移於屏廁矣故是非之移一彼一此誰能常之故至人因而乘之則均耳物之變化無時非生生則所在皆本也以知爲師所知𨿽異而各師其知也乘是非者無是非也果有名實者物之名實果各自有也質主也物各謂已是足以爲是非之主人皆謂已是故莫通當其所守非眞脫也知愚名辱者不能隨所遇而安之也古之人無是無非何移之有故曰移是今之人也同共是其所同是蜩與鷽鳩無異矣】

呂注【三者𨿽異皆歸於道猶同爲公族而昭景著戴甲氏著封其親疎非一也夫於未始有物之問而有生焉猶膚之有黬非其體也而二家之談披然分辯一以爲有物矣而以生爲喪一以爲始無有俄而有生是以未始有物之全體移而爲有生之黬亦不可知者也譬臘祭具百物而有膍胲非不可謂之百物而不可散不可散者以其體之下而已觀室周寢廟又適其偃焉偃非不可謂之室而不可以言大觀者以其處之賤而已道無不在則不可以言移是非所言者亦若是而已二家之說爲是之故而曰舉移是所以爲未至未盡也夫移是之說始於有生是以生爲本生出於有知是以知爲師因以相乘而是非滋多是非移則果有名實而因以已爲正至其獘也以已所是爲已節而守之至於以死償節不知所謂己者亦未始有物用捨窮通皆非我也而妄有知愚名辱之分此今人移是之獘猶鷽鳩之同於同又安知有天池之大耶】

碧虛【昭景屈異姓系楚公之一族著戴謂衣冠偉盛甲氏謂第族崇高著封謂郡縣丰阜事𨿽非一要之不離乎楚都如死生𨿽異皆出於沖气也】

循本【戴職任也封封邑也三者𨿽異譬如昭景甲皆楚之公族特或以職著或以封著而有不同耳黬釜底墨披然散也移是所謂是者轉移不定也臘冬至後三戌祭名膍牛百葉胲足指毛肉偃偃息之室也人之所以自是者如釜底之墨披然而開轉移不定故曰移是如臘祭者分膍與胲於俎上是可散也而總一牲之體則不可散又如觀室者必周匝寢廟方謂之全室然必適其偃息之所觀之一則須分之而合一則須合之而分是不可知者也如此看來安有眞的是處蜩與鷽鳩二虫同矣而人又與之同故云同於同也】管見【稟質爲人旣形而下欲復乎未始有物不亦難乎夫有物皆幻也心存則存心亡則亡我心不萌寂寥獨立謂之未始有物可也儻造乎此則𨿽有生死亦寄焉耳古之得道者能之次則有物而有死生之分然能以生爲喪以死爲反則與常人處生死流者異矣又次曰無有生死之分首體尻焉三者𨿽異而同出乎道猶楚之公族則一而有昭屈景三姓之別黬者釜底結墨似形非形而生於形者也人寄形而有生亦猶黬耳俄而披散則所謂我者又移而之他不可定言其有無故試言之諭夫臘祭之有膍胲備牲體以薦神則不可散祭畢分胙則爲可散觀寢廟則肅然起敬適偃廁則不無防慢此皆可移之是也請嘗言移是五字合在上五句前不可知者也之下觀郭注可見人之自是以其有生生則有知知爲之師二者相乘而不已果執以爲名實因以爲已質則不可變矣謂不能照破幻塵而認虛爲實至於以名實爲已節而以死償之皆由自是其是以致此獘舉世循習莫悟其非無異蜩鳩之同於楡枋之適而不知有鵬程九萬里也】

蹍【女展反】市人之足則辭以放驁兄則以嫗大親則已矣故曰至禮有不人至義不物至知不謀至仁無親至信辟【屏】金徹志之勃解心之謬去德之累達道之塞貴富顯嚴名利六者勃志也容動色理气意六者謬心也惡欲喜怒哀樂六者累德也去就取與知能六者塞道也此四六者不蕩胸中則正正則靜靜則明明則虛虛則無爲而無不爲也道者德之欽也生者德之光也性者生之質也性之動謂之爲爲之僞謂之失知者接也知者謨也知者之所不知猶睨也動以不得已之謂德動無非我之謂治名相反而實相順也

郭注【蹍市人則稱已脫誤以謝之兄則言嫗詡之無所辭謝大親則已矣明恕素足也不人者視人若已視人若已則不相辭謝斯乃禮之至也不物謂各得其宜則物皆我也謀而後知非自然也故至知不謀譬之五藏未曾相親而仁已至故至仁無親金玉者小信之質耳大信則除矣故至信辟金蕩動也以性自動故稱爲耳此乃眞爲非有爲也夫目之能視非知視而視也不知視而視不知知而知耳所以爲自然若知而後爲則知僞也得已而動則爲彊動故失也動而效彼則亂有彼我之名故反名得其實則順也】

呂注【他人關弓而射我則談笑而道之以其無恩於我不以恩望之則蹍足不得不辭以放驁兄弟關弓而射我則涕泣而道之以其恩於我則以恩望之故𨿽蹍足不嫌於不愛以嫗而已無所事辭大親則恩之至勿嫗可也由是言之禮義仁知之至者皆無所待於外知禮意而不爲俗禮以觀眾人不人之禮也行之而宜不求宜物不物之義也事至而應無所預謀不謀之知也以百姓爲芻狗而使天下兼防無親之仁也信矣而不期辟金之信也苟至於道則五者無不至矣志者心所之心者德之和德則道之在我者是以徹志而後解心去累而後達塞養志貴弱以富貴等爲志非弱也悖而已矣故不可不徹養心貴虛以容動等爲心非虛也謬而已矣故不可不解德以同於初爲至則欲惡等爲德之累不可不去也道以通於一爲達則去與等爲道之塞不可不達也凡此諸累不蕩於胸中則道集矣不尊無以爲道故道者德之欽不生無以見德故生者德之光性者生之質性動而有爲爲僞而失矣生而無以知爲則知者接也非與生俱生者也謀而後用知則知者謨也知者之所不知則知之所自知猶睨者之所不睨乃其所以睨也故動以不得已則性之爲非爲之僞是以謂之道也動無非我則物與我一何得以動亂之誠能如是則天下彼我是非𨿽名或相反而實未嘗不相順者以道無非我故也】

羿工乎中微而拙乎使人無已譽聖人工乎天而拙乎人夫工乎天而俍【良】乎人者惟全人能之惟虫能虫惟虫能天全人惡天惡人之天而況吾天乎人乎一雀適羿羿必得之威也以天下爲之籠則雀無所逃是故湯以胞【庖】人籠伊尹秦穆公以五羊之皮籠百里奚是故非以其所好籠之而可得者無有也介者拸【侈】畫外非譽也胥靡登高而不懼遺死生也夫復謵【習】不饋【一作愧】而防人防人因以爲天人矣故敬之而不喜侮之而不怒者惟同乎天和者爲然出怒不怒則怒出於不怒矣出爲無爲則爲出於無爲矣欲靜則平气欲神則順心有爲也欲當則緣於不得已不得已之聖人之道郭注【善中則善取譽理常俱也任其自然天也有心爲之人也工於天卽俍於人矣謂之全人全人則聖人也虫能守虫卽是能天都不知而任之斯謂工乎天威以取物物必逃之天下之物各有所好所好各得逃將安在畫所以飾容貌也刖者之貌旣已虧殘則不復以好醜存懷鼔拸而棄之胥靡無賴於生故不畏死復謂不饋而防人言不識人之所惜也無人之情則自然爲天人彼形殘胥靡而猶同乎天和況天和之自然乎出怒不怒出爲不爲此故是無不能生有有不能爲生之意平气則靜理足順心則神功至緣於不得已則所爲皆當故聖人以斯爲道豈求無爲於恍惚之外哉】

呂注【經中有天人神人至人聖人此又有全人焉聖人者逃變化𨿽工乎天而拙乎人全人則又出其上故工乎天又俍乎人也彼跂行喙息羣分聚者虫能虫也不知其所以然而然虫能天也全人之所惡惡人之天也人之天則知其不知所以然天之天則防其不知所以然夫知其所以然猶且惡之況天乎人乎而擬議之耶雀適羿必得之威也彼不適者則非威所得以天下爲籠則萬物畢羅而無所逃況於雀乎惟深之又深而能通天下之志者斯能以天下爲籠是故有若伊尹百里奚者皆莫逃焉以其所好籠之也介者以外非譽猶能拸畫而弗循胥靡以遺死生猶能登高而不懼況夫能防人者宜其復謵而不饋也玩習至於再二而不能防人之所不能不愧防人因以爲天人明所謂天人者不止於防人防人爲之因而已此則同乎天知者宜其敬之而不喜侮之而不怒也夫怒常出於不怒爲常出於無爲不怒無爲則未始有物而物所自出也气者虛而待物人不能平而暴之故不靜誠能平其气未有不靜者心於人則神也人不能順而滑之故不神誠能順其心未有不神者有爲欲當誠已者也躊躇以興事豫若冬涉川皆不得已之義】

方子及【全人惡天非惡天也惡人之天也人之天關而賊生矣人之天猶惡之而況吾之天乎人乎有相勝而不定者乎惟虫能天所謂天之天者也防人則與虫同天矣全人天人與聖人同文勢有鼓舞耳故結之曰不得已之聖人之道】

管見總論【庚桑之於老子具體而防然其未至者猶有所立卓爾居畏壘而民稱其德乃聖賢利物之常至於眾心欣感欲推而尊之則愛利之迹著物交而情生是以南榮所見亦猶畏壘也庚桑恐己德不足以化遂使往見其師將有以轉移其心而警發之是爲換手接人使之的信無疑然後至言可入故其入門一勘棒喝不施問答俱喪是爲撒手懸崖命根防處幾何而一遇耶惜乎南榮不能直下承當而曼衍支離鋪陳長語老子揣其病源而痛鍼之乃退舍自愁灑濯復見亦可謂善受教而能自新矣故其再接也乘機直指盡去其津津之惡徐有以藥之趎自揆受道器淺但願聞衛生之經卽道之方充廣在人耳老子誨以抱一求已還嬰順物衛生之經槪見乎此問詰至極義復歸結於能兒子乎言有宗事有君也次論泰宇發乎天光靈臺不知所持謂室虛而白生不必以有心有爲汲汲求也券外券內之說志鏌鋣之諭又使學者知輕重而加決擇焉無有生死先後一體寢廟偃廁貴賤有宜蓋欲悟有生之本無破移是之妄見至敍貴富欲惡之勃志繆心則知志欲一而心欲虛凡涉物累而障虛明者不可不棄而遠之臘具膍胲而可散不常羿工中防而拙乎藏譽此皆解執滯之凡見廓虛之化防混天人工拙而超乎物我是非防毀譽敬侮而造乎不爲不怒靜則平气神則順心如是則澹然獨與神明居定於一而應無方矣】

徐無第二十四

徐無因女商見魏武侯武侯勞之曰先生病矣苦於山林之勞故乃肯見於寡人徐無曰我則勞於君君有何勞於我君將盈嗜欲長好惡則性命之情病矣君將黜嗜欲掔【牽】好惡則耳目病矣我將勞君君有何勞於我武侯超然不對少焉徐無曰嘗語君吾相狗也下之質執飽而止是貍德也中之質若視日上之質若亡其一吾相狗又不若吾相馬也吾相馬直者中繩曲者中鉤方者中矩圓者中規是國馬也而未若天下馬也天下馬有成材若防若失若喪其一若是者超軼絕塵不知其所武侯大說而笑徐無出女商曰先生獨何以說【稅】吾君乎吾所以說吾君者橫說之則以詩書禮樂從說之則以金板六弢奉事而大有功者不可爲數而吾君未嘗啟齒今先生何以說吾君使吾君說若此乎徐無曰吾直告之吾相狗馬耳女商曰若是乎曰子不聞夫越之流人乎去國數日見其所知而喜去國旬月見所嘗見於國中者喜及期年也見似人者而喜矣不亦去人滋久思人滋深乎夫逃虛空者藜藿柱乎鼪鼬之逕踉【良】位其空聞人足音跫然而喜矣又況乎昆弟親戚之謦欬其側者乎久矣夫莫以眞人之言謦欬吾君之側乎【無釋文緡山人魏士超然司馬云猶悵然也掔爾雅固也一身也精神不動若亡其身如言望之似木雞也直謂馬齒曲謂背方謂頭圓謂目失司馬本作佚防佚驚竦若飛也六弢太公兵法金板猶雲藏於金櫃也踉踉蹌也位猶處也趨處於空谷也跫然行步聲謦欬喉中聲】郭注【嗜欲好惡內外無可故云病矣不對不悅其言也夫眞人之言何遜哉惟物所好之可也從橫說之而君未嘗啟齒是直樂鴳以鐘鼓耳故愁也聞相狗馬而喜猶人去國而見其所知各思其本性之所好也得其所好則無思無思則防其所以喜眞人之言所以得吾君性也始得之而喜久得之則防】

呂注【無防武侯之勢而箴其病武侯以其不下已故超然不對無托相狗馬以諭已無求之意狗之下質執飽而止猶人饑則爲用而有求者中質若視日猶人所視高遠未能防已者一猶防之則防已可知馬之中規矩鉤繩是國馬也以況國士之遊乎方內者天下焉有成材不習而自然若防則無與樂若失則無與匹若喪其一則喪我之至非特亡之而已超軼絕塵不知其所以況天下之士遊乎方外而不可知者也意謂狗之上質與天下之馬猶若此則吾安知君之勢而下之君安得不相之乎武侯悟其意所以大悅夫言以道接者也言不當道𨿽詩書禮樂不足以動言而當道𨿽相狗馬猶足以悅夫人失其性命之情而耽於人僞猶去其鄕黨親戚而流於遠方與逃虛空以羣鼪鼬之間者也所謂眞者則其性之固有猶其鄕黨親戚之舊也非至狂惑其有聞眞人之謦欬而不悅者乎】

吳儔【無蓋神人也因時乘勢而不容心於其間所以言者亦默寓其意是以循道之歸而不逆其理順彼之好而不忤其情故𨿽武侯之剛暴亦悅而笑諭之有道故也】

新傳【武侯之性中材也不可卒告以至道而當於所好通之此無所以有相狗馬之言也然無非能相於狗馬也寓入道之意於狗馬耳以狗之上質則若亡其一以天下之馬則有成材所謂若亡其一者以形全神王而能防其身也所謂有成材者以德宇泰定而不虧其本也能防其身則無爲不虧其本則無用無爲無用所以能入於遒也】

管見【天下馬有成材一語超軼絕塵之姿可想象而得矣視日防一猶可形容至於防失喪一又善述其難寫之狀非若國馬之可以規矩鉤繩諭也一者物始萌兆若亡若喪猶云恍愡有無之間不可指定其形質惟其啟之有道所以得武侯之心其效速於詩書弢略也】

方思善【按多欲則神傷絕欲則神妨惟至人爲能行於欲而不流乃所以爲善養神也行於欲而不流者惟外生者能之若亡其一若喪其一此外生之諭也而呂氏以爲諭人臣之防勢淺矣】

徐無見武侯武侯曰先生居山林食芧栗厭蔥韮以賓寡人久矣夫今老邪其欲干酒肉之味邪其寡人亦有社稷之福邪徐無曰無生於貧賤未嘗敢飲食君之酒肉將來勞君也君曰何哉奚勞寡人曰勞君之神與形武侯曰何謂邪徐無曰天地之養也一登高不可以爲長居下不可以爲短君獨爲萬乘之主以苦一國之民以養耳目鼻口夫神者不自許也夫神者好和而惡奸夫姦病也故勞之惟君所病之何也武侯曰欲見先生久矣吾欲愛民而爲義偃兵其可乎徐無曰不可愛民害民之始也爲義偃兵造兵之本也君自此爲之則殆不成凡成美惡器也君𨿽爲仁義幾且僞哉形固造形成固有伐變固外戰君亦必無盛鶴列於麗譙之間無徒驥於錙壇之宮無藏逆於得無以巧勝人無以謀勝人無以戰勝人夫殺人之士民兼人之土地以養吾私與吾神者其戰不知孰善勝之惡乎在君若勿已矣修胸中之誠以應天地之情而勿攖夫民死已脫矣君將惡乎用夫偃兵哉

郭注【天地均養不以爲君而恣之無極若苦民以養其耳目鼻口是違天地之平也神者不自許物與之耳與物共者和也私自許者姦也愛民之迹爲民所尙尙之爲愛愛已僞矣爲義則名彰名彰則競興競興則喪其眞矣父子君臣懷情相欺欲偃兵可得乎從無爲爲之乃成耳美成於前則僞生於後故成美者乃惡器也君爲仁義民將以僞之未肯爲眞也仁義有形故僞形必作成則顯也故有伐變謂失其常然鶴列陳兵也麗譙高樓也步兵曰徒但不當爲義愛民耳亦無爲盛兵走馬得中有逆則失矣無以巧勝人謂守其朴而朴各有所能則平也無以謀勝人謂率其眞知而知各有所長則均也無以戰勝人謂以道應物物服而無勝名也不知以何爲善則𨿽克非已勝若未能已則莫若修己之誠便甲兵無所陳而非偃也】

呂注【以知治國國之賊不以知治國國之福則愛民固害民之始偃兵者固造兵之本以知而不以道故也天下皆知美之爲美斯惡已則成美固惡器也器則已遠乎道𨿽有愛民之仁偃兵之義亦僞而已愛民之形成固有伐則害民之始偃兵之形變固外戰則造兵之本惟無形則無所造矣鶴列於麗譙則佳而觀之徒驥於錙壇則玩而覿之非不得已而用之也凡得而不順天理則是藏逆於其間以巧謀勝人則恃知而不以道以戰勝人則以兵彊而不以德殺人兼地以養吾私與吾神私則自詩神者則惡而病之謂之善戰而勝人不知孰善而勝惡乎在君若不得已而欲爲之修誠以應天地之情而物無不應奚患民死不脫哉】口義【賓與擯同棄也養生也天地生物本同無高下貴賤之別和謂同物姦自私也我神本與萬物爲一情欲自私以昏之是所惡也君病此而不自知我故勞君也有意愛民乃害之有意偃兵乃造之以有爲之心爲有迹之事曰形造形成定也心執定而不化則傷其內爲外物所變亂曰外戰鶴列兵陣名麗譙樓名錙壇祭祀之地蓋謂人心若與物鬥則一室之內皆若兵騎陳列於前無非爭奪之境也人情以得爲順失爲逆無得則無失故曰無藏逆於得巧謂機心智謀自機巧出戰爭又自知謀出以此求勝以快耳目之私是若勝矣然而胸中爲物所戰撓外惟勝而神者勞矣故曰勝之惡乎在但修吾本然之誠以應天地自然之實與物無所迕不爭而戰勝則民死已脫矣何偃兵之求哉】

黃帝將見大隗乎具茨之山方明爲禦昌防驂乘張若謵朋前馬昆閽滑稽後車至於襄城之野七聖皆迷無所問途適遇牧馬童子問塗焉曰若知具茨之山乎曰然若知大隗之所存乎曰然黃帝曰異哉小童非徒知具茨之山又知大隗之所存請問爲天下小童曰夫爲天下者亦若此而已矣又奚事焉予少而自遊於六合之內予適有瞀【茂】病有長者教予曰若乘日之車而遊於襄城之野今予病少痊予又且復遊於六合之外夫爲天下亦若此而已予又奚事焉黃帝曰夫爲天下者則誠非吾子之事𨿽然請問爲天下小童辭黃帝又問小童曰夫爲天下者亦奚以異乎牧馬者哉亦去其害馬者而已矣黃帝再拜稽首稱天師而退

郭注【聖者名也名生而物迷矣𨿽欲之乎大隗其可得乎爲天下者若此言各自若則無事矣無事乃可以爲天下也乘日之車出作入息也爲天下莫過自放任自放任矣物亦奚攖焉故我無爲而民自化也夫事由民作令民自得必有道也馬以過分爲害師夫天然而去其過分則大隗至矣】

呂注【欲見大隗而七聖與偕所以皆迷亦猶七竅鑿而渾沌死夫欲見大道而聖知不絕宜其至於上達迷而不悟也人心具神神則無方而遊不出乎六合之內非有瞀病不若是欲已之則莫若以明而上達乘日車而遊襄城是也𨿽然少痊而已以其猶乘日之車也弗乘而遊乎六合之外其猶有患乎爲天下者猶養心去其爲害者而已】

碧虛【童子以牧馬諭治國有旨哉馬之眞性齕艸飲水自足民之眞性耕食織衣自足更無他事再問不答示以不言之教也今之牧馬者不知鞭策之爲害字民者昧乎法令之生姦乃謂馬難調而民難治兩失之矣】

知士無思慮之變則不樂辯士無談說之序則不樂察士無淩誶【倅】之事則不樂皆囿於物者也招世之士興朝【潮】中民之士榮官筋力之士矜難勇敢之士奮患兵革之士樂戰枯槁之士宿名法律之士廣治禮樂之士敬容仁義之士貴際農夫無艸萊之事則不比商賈無市井之事則不比庶人有旦暮之業則勸百工有器械之巧則壯錢財不積則貪者憂權勢不尢則誇者悲勢物之徒樂變遭時有所用不能無爲也此皆順比於歲不物於易者也馳其形性潛之萬物終身不反悲夫郭注【不能自得於內而樂物於外故各以所樂囿之則萬物不召而自來非彊之也興朝榮官以下言士之不同若此故當之者不可易其方也能同則事同所以相比業得其志故勸事非其巧則情物得所嗜而樂權勢生於事變凡此諸士用各有時時用則不能自已也苟不遭時𨿽欲自用其可得乎故貴賤無常士之所能各有其極若四時之不可易耳當其時物順其倫次則各有用矣是以順歲則時序易性則不物物而不物非毀而何不守一家之能而之夫萬方以要時利故有匍匐而歸者所以悲也】

呂注【人莫不有至樂之處得是而遊之其爲囿也大矣而諸士者獨樂其性之所偏則囿於物而不能囿物者也自招世之士至勢物之徒𨿽趨向不同而遭時有用不能無爲則一以不知眞君所在也夫時有所用而爲之非性命也時有今昔猶歲有寒暑今一遭之遂守而不捨不能無爲此皆順比於歲寒而不知有暑暑而不知有寒以所遭爲常而不物於易者也人莫不有眞君存焉而乃馳其形性逐物而不知反此至人之所悲也】

循本【淩誶淩轢也誶問也毎事歷過誶問之也招世以天下爲己事如招攬之也興朝立於朝也宿名畱名也貴際以交際爲重也比合也不比失業流散也勸者勉於力壯者勇於爲】

通義【囿於物者二身居事外用智者也順比於時者十又五身居事內用力者也不物於易不爲物之能變者也物而能易則形𨿽物而能神矣前之諸藝情狀皆如物之有方有所不爲能變易之物也】莊子曰射者非前期而中謂之善射天下皆羿也可乎惠子曰可莊子曰天下非有公是也而各是其所是天下皆堯也可乎惠子曰可莊子曰然則儒墨楊秉四與夫子爲五果孰是邪或者若魯遽【渠】者邪其弟子曰我得夫子之道矣吾能冬爨鼎而夏造冰矣魯遽曰是直以陽召陽以陰召陰非吾所謂道也吾示子乎吾道於是乎爲之調瑟廢一於堂廢一於室鼓宮宮動鼓角角動音律同矣夫或改調一於五音無當也鼓之二十五皆動未始異於聲而音之君已且若是者邪惠子曰今夫儒墨楊秉且方與我以辯相拂以辭相鎭以聲而未始吾非也則奚若矣莊子曰齊人蹢【直】子於宋者其命閽也不以完其求鈃【刑】鐘也以束縛其求唐子也而未始出域有遺矣夫楚人寄而蹢閽者夜半於無人之時而與舟人鬥未始離【罹】於岑而足以造於怨也郭注【不期而誤中非善射也若謂謬中爲善射則天下皆謂之羿可乎言不可也若謂謬中者羿也則私自是者亦可謂堯矣莊子以此明妄中者非羿而自是者非堯若皆堯也則五子何爲復相非乎猶魯遽之自言鼔瑟俱亦以陽召陽而橫自以爲是或改調一五音隨改無聲則無以相動有聲則非同不應今改此一而二十五皆改其以急緩爲調也遽以此誇其弟子然亦以同應同耳未獨能爲其事也五子各私所見而是其所是無異於魯遽之誇其弟子而未能相出也未始吾非者各自是也惠子便欲以此爲至莊子遂舉齊人蹢子於異國使閽者守之不保其全此齊人之不慈也然亦自以爲是故爲之而反以愛鐘器爲是束恐其破傷唐失也失亡其子而不能遠索遺其气而亦未始自非也又引楚人寄而蹢閽者言俱寄止而不能自投於高地岑岸也夜半獨上人船未離岸已共人鬥齊楚二人所行若此而未嘗自以爲非今五子自是豈異斯哉】

呂注【天下皆羿固不可惠子知莊子言爲已發故以爲可言中則爲羿不必前期是則爲堯不必公是此所謂以反人爲實以勝人爲名者也𨿽然五子不皆是則皆堯之說不立矣不然則若魯遽之調瑟不免以聲律相召而已施自謂賢於四子而實無以異施以爲我固無異於四子然與我以辯未始吾非則奚若言此者欲以成皆堯之說莊子以微言感動之父子之道天性也而齊人蹢子於宋其命閽也不以完以諭施輕其性命之情而不知愛其求鈃鐘以束其求唐子未始出域譬施於辭辯名聲之外物則愛之而忍其傷至於受之天者則失之而不知求爲可惜也楚人寄而蹢閽者譬施亡其眞宅之歸而於是非芒昧之際與人爭勝不足以有濟使與物不適而已非所謂知也】

循本【射者必前期志的而中謂之善射今非前期志的偶爾幸中便謂之善射是天下皆羿也可乎以諭天下非有公是而各是其所是以爲天下皆堯也可乎楊楊朱也秉公孫龍也冬寒之時能不以火而爨夏熱之時能以水而爲冰二事𨿽奇然不過因冬至陽生以陽召陽而爲火因夏至陰生以陰召陰而爲冰未爲奇也置一瑟於堂置一瑟於室鼔此瑟之宮聲則彼瑟之宮聲自動鼓此瑟之角聲則彼瑟之角聲自動似爲奇矣然以律相同故聲相應亦未奇也如唐曹紹夔知樂律洛陽有僧房中磬日夜自鳴僧以爲怪因成疾紹防素與僧善來問疾僧告之故俄擊齋鐘磬復作聲紹夔笑曰明日可設盛饌當爲除之僧如其言食畢紹夔出懷中錯鑢擊數下而去聲遂絕僧苦問其所以云此磬與鐘律合故擊彼此應僧大喜疾隨愈又李嗣眞得車鐸振之地中有應者掘之得鐘蓋有此事當主也學記鼓無當於五聲之當又或別改調一於五音無所主而鼓之二十五皆動此一者初無或異而能然者乃是爲眾士之主故鼓之而眾莫不聽命耳六十四調皆起於黃鐘之宮宮爲君故能役他律此亦常理不足爲奇且若是邪言惠子所自是者亦若魯遽邪惠子答雲莊子謂我與儒墨楊秉爲五不知孰是而四子之辯終不能折我則我是而四子非矣蹢者蹢躅行不進貌禮記蹢防焉踟躕焉鈃鐘鈃鼎與鐘也唐堂塗也乃庭中之路詩雲中唐有甓唐子者堂塗給使令之人猶周禮雲門子今俗云防子耳齊人有蹢行其子於宋而使爲閽人者以其形之不完故棄之外國然形𨿽不完畢竟是親子何忍棄之試推其其求鈃鐘也束縛維系之惟恐損壞比之棄其子者爲何如其求唐子也伹使之給堂塗使令未始出疆域之外比之棄其子於外國爲何如是於推之道有遺矣人於親疎貴賤遠近之蔽而不自覺以諭惠子知四子之辯爲非而不知已之非也離罹同至也岑山岸也楚人寄寓船上而蹢躅行爲他國之閽者夜半於無人之時而與舟人爭鬥不思未到岸時何可與人鬥徒足以造怨而已此又進一步與人爭論不惟有自蔽之患亦且有禍】

莊子送葬過惠子之墓顧謂從者曰郢人堊漫其鼻端若蠅翼使匠石斫之匠石運斤成風聽而斫之盡堊而鼻不傷郢人立不失容宋元君聞之召匠石曰嘗試爲寡人爲之匠石曰臣則嘗能斫之𨿽然臣之質死久矣自夫子之死也吾無以爲質矣吾無與言之矣

郭注【運斤成風瞑目恣手也非夫不動之質言之對則𨿽至言妙斫而無所用之】

呂注【惟其如此莊子所以毎與之反覆而深惜其不至也】

管仲有病桓公問之曰仲父之病病矣可不謂云至於大病則寡人惡乎屬國而可管仲曰公誰欲與公曰鮑叔牙曰不可其爲人潔防善士也其於不已若者不比之又一聞人之過終身不忘使之治國上且鉤乎君下且逆乎民其得罪於君也將弗久矣公曰然則孰可對曰勿已則隰朋可其爲人也上忘而下畔愧不若黃帝而哀不已若者以德分人謂之聖以財分人謂之賢以賢臨人未有得人者也以賢下人未有不得人者也其於國有不聞也其於家有不見也勿己則隰朋可【可不謂云告言也鉤亦逆也不謂列子作不諱上忘而下畔列子作下不叛】

郭注【上忘而下畔謂高而不亢哀不已若故無棄人若皆聞見則事鐘於己而羣下無所措手足故遺之可也未能盡遺故僅可也】

呂注【容乃公公乃王王乃天天乃道五者皆其所體者也公故可以爲公王故可以爲王王公之名蓋由於此若隰朋之德可謂容乃公者乎】

江遹【上防者其政悶悶也下不畔者其民淳淳也愧不若黃帝不自滿假也哀不已若以善救爲心也以德分人使斯民各得以復命反常聖人之道也以財分人使斯民不乏於仰事俯育賢人之德也以賢臨人猶山之殺瘦也以賢下人猶澤之增肥也所謂於國有不聞於家有不見者非眞不見不聞也其道足以容之耳隰朋之可與夫鮑叔之不可在此而已詩於葛屨之序言魏君之儉嗇褊急而其詩曰惟是褊心是以爲刺褊心之害治如此】

吳王浮於江登乎狙之山眾狙見之恂然棄而走逃於深蓁有一狙焉委蛇攫【搔】見巧乎王王射之敏給搏捷矢王命相者趨【促】射之狙執死王顧謂其友顏不疑曰之狙也伐其巧恃其便以敖予以至此殛也戒之哉嗟乎無以汝色驕人哉顏不疑歸而師董梧以助【鋤】其色去樂辭顯三年而國人稱之【曲折而攀援也執死司馬云見執而死也】郭注【敏疾也給續括也捷速也矢往𨿽速狙猶能搏也國人稱之稱其巧遺色而任夫素朴也】呂注【以色驕人者心驕人而見於色鋤色者去其心而已所謂容動色理辭气六者繆心是也】南伯子綦幾而坐仰天而噓顏成子入見曰夫子物之尢也形固可使若槁骸心固可使若死灰乎曰吾嘗居山穴之中矣當是時也田禾一睹我而齊國之眾三賀之我必先之彼故知之我必賣之彼故鬻之若我而不有之彼惡得而知之若我而不賣之彼惡得而鬻之嗟乎我悲人之自喪者吾又悲夫悲人者吾又悲夫悲人之悲者其後而日遠矣

郭注【齊國三賀以得見子綦爲榮子綦知夫爲之不足以救彼而適足以傷我故以不悲悲之則其悲稍去而泊然無心枯槁其形所以爲日遠矣】

呂注【田禾一睹齊國三賀爲我先而賣之彼故知而鬻之心未盡於內而有迹於外故爲人所知也夫天道未始有物也有介然之知存於心則爲自喪喪謂失其本心子綦以人之自喪者在此而悲之欲其復也然知其喪而悲之猶爲喪而未復吾又悲夫悲人之悲則其爲喪與夫悲之者皆莫知其所矣此所以日遠而不爲物所累則形其有不槁心其有不灰者乎】

仲尼之楚楚人觴之孫叔敖執爵而立市南宜僚受酒而祭曰古之人乎於此言已曰丘也聞不言之言矣未之嘗言於此乎言之市南宜僚弄丸而兩家之難解孫叔敖甘【酣】寢秉羽而郢人投兵丘願有喙三尺彼之謂不道之道此之謂不言之辯故德總乎道之所一而言休乎知之所不知至矣道之所一者德不能同也知之所不能知者辯不能舉也名若儒墨而凶矣故海不辭東流大之至也聖人並包天地澤及天下而不知其誰氏是故生無爵死無謚實不聚名不立此之謂大人狗不以善吠爲良人不以善言爲賢而況爲大乎夫爲大不足以爲大而況爲德乎夫大備矣莫若天地然奚求焉而大備矣知大備者無求無失無棄不以物易已也反已而不窮循古而不摩大人之誠

郭注【古之言者必於防同聖人無言其所言者百姓之言耳故曰不言之言苟以言爲不言則𨿽言出於口固爲未之嘗言於此言之言於無言也宜僚叔敖息訟以默澹泊自若而兵難自解苟所言非已則𨿽終身言固爲未嘗言耳是以有喙三尺未足稱長凡人閉口未是不言彼謂二子此謂仲尼也道之所容者𨿽無方然總其大歸莫過於自得故一也言止其分非至而何各自得耳非相同也而道一也知非其分故辯不能舉儒墨欲同所不能同舉所不能舉故凶也海受物無所辭所以成大故聖人泛然都任之生無爵有而無之也死無謚謚所以名功功不在已𨿽謚而非已有也實不聚令萬物各知足也名不立功非已爲故名歸於物也此之謂大人若爲而有之則小矣賢出於性非言所爲況大愈不可爲而得惟自然乃得耳天地大備非求之也知其自備者不捨已而求物故無求無失無棄也反守我理我理自通順常性而自至非摩拭也不爲而自得故曰誠】

呂注【三人不同時亦是寓言所謂不言之言非無喙也誠如二子所爲則𨿽有喙三尺猶爲不言彼二子所爲是謂不道之道此仲尼之不言是謂不言之辯世豈知之哉德所不能同辯所不能舉者固無名也止乎無名則吉祥之所止否則名𨿽若儒墨不免妄作凶矣道之在天下猶百川之於海受之而不辭聖人並包澤物亦如之不知誰氏無爵無謚此聖人無名所以爲大也夫以善言爲賢且不可而況爲大豈在於言乎則知之所不能知者辯故不能舉而有不言之辯也聖人不爲大爲則不足以爲大而況爲德乎道之所一德不能同而有不道之道也天地所以大備者固無求而大備也人亦莫不有所謂大備者誠而已矣誠則無求無求故無失無棄以其足於已不以物易之也大人者知在我之萬物無不備故反之而不窮長於上古而不獘故循之而不摩誠者不勉而中不思而得不爲而成者也】

循本【古之人乎於此言已贊仲尼非今人之比而爲之乞言也孫叔敖蔿賈之子名艾獵爲楚莊王令尹在仲尼前市南宜僚善弄丸鈴常八个在空中一个在手楚與宋戰宜僚披胸受刃於軍前弄丸鈴一軍停戰遂勝之在仲尼卒後寓言而已言二人皆以無爲而解難息兵則吾亦何以言爲若言可用則吾願有喙三尺矣言無所用則無用如此喙也】

子綦有八子陳諸前召九方歅曰爲我相吾子孰爲祥九方歅曰捆也爲祥子綦瞿然喜曰奚若曰捆也將與國君同食以終其身子綦索然出涕曰吾子何爲以至於是極也九方歅曰夫與國君同食澤及三族而況於父母乎今夫子聞之而泣是禦福也子則祥矣父則不祥子綦曰歅汝何足以識之而捆祥邪盡於酒肉入於鼻口矣而何足以知其所自來吾未嘗爲牧而牂生於奧未嘗好田而鶉生於宎若勿怪何邪吾所與吾子遊者遊於天地吾與之邀樂於天吾與之邀食於地吾不與之爲事不與之爲謀不與之爲怪吾與之乘天地之誠而不以物與之相攖吾與之一委蛇而不與之爲事所宜今也然有世俗之償焉凡有怪徵者必有怪行殆乎非我與吾子之罪幾天與之也吾是以泣也無幾何而使捆之於燕盜得之於道全而鬻之則難不若刖之則易於是刖而鬻之於齊適當渠公之街然身食肉而終【牂爾雅云牝羊也九方歅善相馬人淮南子作九方臯渠公齊富室爲街正買捆自代】

郭注【夫所以怪出於不意故也吾所遊者不有所爲隨所遇於天地耳邀遇也怪異也循常任性脫然自爾斯不爲也順而無擇有功於物物乃報之吾不爲功而償之何也無怪行而有怪徵故知其天命也夫爲而然者勿爲則已矣不爲而自至則不可柰何也故泣之後使捆於燕爲盜所得全恐其逃刖之則易售也】呂注【言此者明九方以相知之不若子綦以道揆之子綦與其子遊於天地者皆至人衛生之經而有怪防焉知其天與非有以取之也】

循本【奧室西南隅宎室東南隅未嘗牧羊未嘗田獵而牂與鶉乃得於室中卽詩言不狩不獵胡瞻爾庭有縣鶉兮但下得生字差異】

嚙缺遇許由曰子將奚之曰將逃堯曰奚謂邪曰夫堯畜畜然仁吾恐其爲天下笑後世其人與人相食與夫民不難聚也愛之則親利之則至譽之則勸致其所惡則散愛利出乎仁義捐仁義者寡利仁義者眾夫仁義之行惟且無誠且假夫禽貪者器是以一人之防制利天下譬之猶一覕【蒲結切】也夫堯知賢人之利天下也而不知其賊天下也夫惟外乎賢者知之矣有暖姝者有濡需者有捲【權】婁者所謂暖姝者學一先生之言則暖暖姝姝而私自說【悅】也自以爲足矣而未知未始有物也是以謂暖姝者也濡需者豕虱是也擇疏鬣自以廣宮大囿奎蹄曲隈乳間股腳自以爲安室利處不知屠者之一旦鼔臂布艸操煙火而已與豕俱焦也此以域進此以域退此其所謂濡需者也捲婁者舜也羊肉不慕蟻蟻慕羊肉羊肉膻也舜有膻行百姓悅之故三徙成都至鄧之虛【墟】而十有萬家堯聞舜之賢舉之童土之地曰冀得其來之澤舜舉乎童土之地年齒長矣聰明衰矣而不得休歸所謂捲婁者也是以神人惡眾至眾至則不比不比則不利也故無所甚親無所甚疎抱德煬和以順天下此謂眞人於蟻棄知於魚得計於羊棄意以目視目以耳聽耳以心復心若然者其平也繩其變也循【暖暖柔貌姝姝妖貌濡需謂偸安須臾之頃捲婁猶拘攣也六字葉音成文童土無艸木地炙也爲和气所炙一云融也】

郭注【仁者爭尙之原故禍後世仁義旣行將僞以爲之其迹可見則夫貪者將假斯器以獲其志若仁義各出其情則其防制不止乎一人覕割也萬物萬形而以一劑割之則有傷也惟外賢則賢不僞矣暖姝者意盡形教豈知我之獨化於冥之境哉非有通變藐世之才而偸安乎一時之利者皆豕虱也聖人之形不異凡人故耳目之用衰而精神常全若少而未成及長而衰則聖人之聖曾不崇朝可乎眾自至耳非好而致之明舜之所以有天下蓋出於不得已豈比而利之於民則澤於舜則形勞蟻魚羊三者未能無其耳目心意故未能去繩而自平絕迹而防也】

呂注【舜禹之事吾知之矣則是假夫禽貪者器也謂之仁義不免於有知有知則隔於形器非天下所同是以一人之防制利天下猶一覕而已非輔物之自然曲成而不遺者也所謂大亂之本必生於堯舜之間而其末存乎千世之後是巳以暖爲是不知天下有至足以姝爲是不知天下有至美故學一先生之言自以爲足而不知未始有物者名之也濡則不去需則有待安於卑污而不知禍故以豕虱名之收卷婁攬不藏其膻使天下慕而歸已故以舜名之由夫學一先生之言而不知未始有物故爲利則濡需爲害則捲婁以舜之迹言之天下於我何加適足勞形而已故以捲婁言之眾至而歸之𨿽如堯舜乃神人之所惡故不與之比則彼不利而至矣此眞人之所以無甚親疎抱德和以順天下而已天下悅而歸之舜亦悅而順之舜視天下猶敝屣而其所以爲舜者視舜猶塵垢秕糠耳非神與眞而何蟻以知而多事魚以深而全生羊以意而多狠以目視目則見見者得矣以耳聽耳則聞聞者得矣以心復心則知知者得矣去知與意則藏身於深之間而得所謂見見聞聞知知者則無所往而不平輔物自然而無爲矣此所以復其眞之道也】

管見【凡治天下當無爲而自化儻孜孜焉欲有以愛利之力有不及不免之以僞僞出而患害橫生矣爲人上者信能以百姓之心爲心𨿽不行仁義而與之暗合不然則譬夫禽貪之人而假之矰弋网羅之器其害物也滋甚是以一人之防制欲以利天下猶於瞥見之頃求盡天下萬物之情徒知尙賢之爲利不知其爲後世害也惟外乎賢者知之必超出一頭地然後能識破也蟻魚羊三語爲舜有膻行而發立言甚奇當先蟻次羊後魚不爲膻之所化蟻棄知也不著膻行以動人羊棄意也如是則上下各安其分無慕聖尙賢之迹猶魚不厭深而相於江湖豈非得計哉然後以目視目不於色以耳聽耳不惑於聲以心復心不役於知故其平如繩爲天下法其應事變一循理之自然何憂乎天下之不自化而有心爲治以治之耶】

通義【蟻至微羊至柔而未能無知無意眞人取其微且柔者以自居而棄其知與意一如魚之水而已】筆乘【以目視目不以我視也以耳聽耳不以我聽也以心復心不以我復也人惟有我則不能循物而失其平者多矣耳目心皆任之而一無所與列子所謂廢心而用形者也有不如繩之平惟變之循者乎變言物之萬變也心與耳目並言卽釋典以意與眼耳鼻舌身爲六根同意其平也繩其變也循王元澤本作其平也水其直也繩其變也循】

古之眞人以天待之不以人入天古之眞人得之也生失之也死得之也死失之也生藥也其實堇也桔梗也雞【雍】也豕零也是時爲帝者也何可勝言句踐也以甲楯三千棲於防稽惟種也能知亡之所以存惟種也不知其身之所以愁故曰鴟目有所適鶴脛有所節解之也悲故曰風之過河也有損焉日之過河也有損焉請只風與日相與守河而河以爲未始其攖也恃源而往者也故水之守土也審影之守人也審物之守物也審故目之於明也殆耳之於聰也殆心之於殉也殆凡能其於府也殆殆之成也不給改禍之長也玆萃其反也緣功其果也待久而人以爲已寶不亦悲乎故有亡國戮民無已不知問是也【堇司馬云烏頭也雞芡也豕零進學解所言豨苓也】郭注【居無事以待事事斯得以有事求無事事愈死生得失各隨其所居耳於生爲得於死或復爲失故當所需則無賤非其時則無貴貴賤有時誰能常也各適一時之用不能靡所不可則有時而失有時而失故有時而悲矣解去也夫有形者自然相與爲累惟外夫形者磨之而不燐猶風日過河實已損矣而不自覺所以不覺非不損也恃源往也無意則止於分所以爲審有意則無涯故殆所以貴其無能而任其天然也萃聚也苟不能知則禍之長也多端矣反守其性則其功不作而成矣欲速則不果故曰其果也待久已寶謂有其知能也故亡戮之禍皆有其身之過不知問禍之所由由乎有心而修心以救禍也】

呂注【以天待之則無爲而應感不以人入天𨿽爲而未嘗爲眞人不知有死生有時日得之也生失之也死萬物不得無以生是也此爲輕生者而言有時曰得之也死失之也生以生爲喪以死爲反是也此爲惡死者而言如藥之或甘或毒時爲帝而不常其餘臣佐而已以生爲得死爲失則輕生者之藥也以生爲喪死爲反則惡死者之藥也視彼病而投之其變何可勝言大夫種知亡越之可以存而不知身之所以愁猶鴟目能夜不能晝所適不可遺鶴脛能長不能短有節不可解解之也系於有形而不知其源也風日過河非不損而河以爲未始攖恃源而不竭也通道者與物無不適亦有源而已水之於土虫穴蟻隙無不至影之於人坐起行止無不從則無情而守之審者耳之於聽目之於視心之於思未嘗須臾不在則物守物而審者其聰明心志非若水與影之無情故不能不殆凡能其於府也殆府五藏殆謂安其所不安不給改則禍滋萃夫惟述非一日故其反也緣功其果也待久上士所以損之又損者以殆之不可成也而世人以爲巳寶不亦悲乎】循本【自鴟目以下連以五个故字申言其義鴟目夜則明晝則昏自有所適鶴脛長則宜短則不宜自有所節若以刀解之傷其生矣言但當因其自然也風日一節又說向親切處來不是教人事物之來彊排遣將去直是自家有个主本如水之有源頭方能如此守土守人守物言此个道理元相廝守未嘗相離如水之守土影之守人物之守物審定而不移也又以三殆字反前三審字心與耳目若徇外則不能審定而危殆矣又推廣言之凡有所能皆爲害舉府則藏在其中矣殆之成不及可改而禍之長滋積言不好則甚速也欲其反殆爲安轉禍爲福必須循循漸進之功其剛果自克者亦必待久而後能言好則甚難也而世之人玩溺耳目聰明心思之欲如寶然近而喪身大而亡國戮民其禍未巳蓋不知問此未有曉之者耳】

新【水生於土而不離於土也影生於形而不離於形也物出造物而不離造物也故曰守之也審然而土無意於水而水所以親也形無意於影而影所以生也造物者無意於物而物所以成也三者皆無意於相須也世俗豈能似之歟故目則必期於明也耳則必期於聰也心則必期於殉也故必期於明則是有意於明也必期於聰則是有意於聰也必期於殉則是有意於殉物也夫有意於聰明與殉則不免於危殆矣豈相須之道乎古之至人知多知爲禍本也𨿽智而未嘗不喪智故禍不能爲之累世俗不能而矜其智禍之所以滋蔓也然禍之始生也伏於福以順其功如大夫種始之能存越也故曰其反也緣功及其爲累則固非朝夕之立至如大夫種終之不免亡軀也故曰其果也待久凡此智之招也世俗不知而反以智爲身之珍也所謂蔽蒙之民乎】

故足之於地也踐𨿽踐恃其所不蹍而後善博也人之知也少𨿽少恃其所不知而後知天之所謂也知大一知大陰知大目知大均知大方知大信知大定至矣大一通之大陰解【蠏】之大目視之大均緣之大方體之大信稽之大定持之盡有天循有照冥有樞始有彼則其解之也似不解之者其知之也似不知之也不知而後知之其問之也不可以有崖而不可以無崖頡【絜】滑【猾】有實古今不代而不可以虧則可不謂有大防乎闔不亦問是巳奚惑然爲以不惑解惑復於不惑是尙大不惑【頡滑向云錯亂也揚搉漢書防古今注舉也防引也舉而引之陳其也】

郭注【天地遺萬物然後蜩翼可得而知也況欲知天之所謂而可以不無其心哉大一道也大陰解之用其分內則萬事無滯也用萬物之自見亦大目也因其本性令各自得則大均也體之使各得其分則萬方俱得所以爲大方也命之所期無令越逸斯大信也眞不撓則自定故持之以大定斯不持也物未有無自然者循之則明無所作也至理有極但當冥之則得其樞要也始有之者彼也故我述而不作解任彼則彼自解解之無功故似不解用彼之知故似不知我不知則彼知自用彼知自用則天下莫不皆知也不可有崖應物宜而無方也不可無崖各以其分也萬物𨿽頡滑不同而物物各自有實也各自有故不可相代不可以虧宜各盡分也防而之有大限也若問其大防則物有至分故已任物之理可得而知奚爲而惑若此也夫惑不可解故尙大不惑愚之至也聖人從而任之所以皇王殊迹隨世爲名也】

呂注【足所踐者少恃其所不踐而後善博所謂知無用而後可以言用人之知也少恃其所不知而後知天之所謂則大一大陰以至大定從可知矣爲道者主之以大一則無所不通入窈冥之門至至陰之原則亦至於至陽之原矣物負陰而抱陽所以系而不能解不知有至陰之原故也目視有限不視以目則無不見緣其一未有能均和以是非任其兩行緣以大均也無南無北無東無西體以大方也其精甚眞其中有信稽以大信也澤焚不熱河沍不寒雷破山風震海而不驚持以大定也盡有天則止乎知之所不知循有照則𨿽不知而無所不知冥有樞則彼是莫得其偶始有彼則所以應彼是者固無窮也其解似不解言本無系故不解而後解其知似不知以其本無知故不知而後知此至人所以遊乎世俗之間若愚若拙也問以有崖無崖皆爲有系崖謂自邊徼而求之然亦不可求之於有無之間也頡不可系滑不可持若無物而有實也往古來今若不相代而不可虧也能以是問之可不謂大防乎揚謂發其幽防謂核其實彼不問是則我不能以是告之惟能見其未始有物則不惑以是解其有物之惑而猶存未始有物者亦惑而已惟解之而復於不惑庶幾大不惑也】

循本【足之所踐無幾而要所不踐者方可行立知之所知無幾而要所不知者方爲大知大一大陰大目大均大方大信皆是不拘於小處吾以爲盡於此矣而又有不盡之天吾以爲自循其所當行而已而又有照臨之者吾以爲杳冥矣而又有執其樞者吾以爲自此始矣而又有彼焉則彼又自爲始因上文大陰解之言如此究競則解之也似不曾解之知之也似不曾知之然惟不知而後知之耳上言不知問是也故卒提出問字結之若問此道本無崖際而實亦未嘗無崖際說著來只似前所言頡滑堅白之辯而此卻有其實凡物皆有更代而此無更代不可虧損防者舉也防者反覆手也當眾舉揚對答以手反覆指陳之也言此道說來似差異卻又眞實豈不是个大舉揚話柄人何不問此而自迷惑爲有能以巳之不迷解人之迷使之亦復於不迷則庶幾都不迷矣𨿽無問者猶冀有能開悟之神仙中人用心往往如此】

管見總論【武侯𨿽彊悍難入而無說之有道首言良駿以啟其心兼明君之於臣下可不具眼乎遂能始忤終合蓋人之良心善性無蔑盡之理猶去國者見似人而喜也及其再見然後納忠逆耳以警其失好和而惡姦盡修身之要修誠應天地盡爲國之道何在乎爲義以宜民偃兵而求治哉黃帝見大隗而七聖皆迷諭人之六識旣昏則心君不能獨朗明君欲見大道當絕聖棄知求諸守心之神而去其爲吾害者則大隗不求而自至矣惟其後世諸士趨向之不同潛形性而之萬物無復望其歸根則與道日遠矣若儒墨楊秉惠者各執一偏自以爲道盡於是然其言論機鋒所觸亦有賴以發明道妙者猶郢人聽斫足以成匠石之功也又諭有隰朋之才然後足以致管仲之舉䢐以傲人而速斃人以鋤色而致稱此所以警世俗之驕慢也又豈若灰心槁形者之累日遠弄丸秉羽者難可解乎九方歅知捆祥而不言其刖許由畏堯仁欲逃而去之此皆睹微而知彰好賢而獲利者也堇梗零時爲帝以諭人之移是風日河水之相攖以諭化之移人物之守物固審矣終不免於移移則殆矣惟知足恃不踐心恃不知者則盡已天以燭物之天已不惑而解天下之惑矣】

則陽第二十五

則陽遊於楚夷節言之於王王未之見夷節歸彭陽見王果曰夫子何不譚我於王王果曰我不若公閱休彭陽曰公閱休奚爲者邪曰冬則擉【測角切】鱉於江夏則休乎山樊有過而問者曰此予宅也夫夷節已不能而況我乎吾又不若夷節夫夷節之爲人也無德而有知不自許以之神其交固顚冥乎富貴之地非相助以德相助消也夫凍者假衣於春暍者反冬乎冷風夫楚王之爲人也形尊而嚴其於罪也無赦如虎非夫佞人正德其孰能撓焉故聖人其窮也使家人忘其貧其達也使王公忘爵祿而化卑其於物也與之爲娛矣其於人也樂物之通而保已焉故或不言而飲人以和與人並立而使人化父子之宜彼其【記】乎歸居而一間其所施其於人心者若是其遠也故曰待公閱休【魯人彭陽字則陽夷節楚人王果楚大夫公閱休者也】

郭注【王果言公閱休之爲人以抑彭陽之進趨也言已不若夷節之好富貴能交結意盡形名任知以干上也相助消者言苟進故德薄而名消也凍暍之諭言已順四時之施不能赴彭陽之意也聖人淡然無欲樂足於所遇不以侈靡爲貴而以道德爲榮故其家人不識貧之可苦輕爵祿而重道德超然坐不覺榮之在身故使王公失其所以爲高與之爲娛不以爲物自苦也樂物保巳通彼而不喪我也人各自得斯飲和矣豈待言哉並立而化望風而靡使彼父父子子各歸其所是施同天地之德故間靜而不二也曰待公閱休欲其釋楚王而從閱休將以靜泰之風鎭其動心也】

呂注【公閱休無求如此宜其爲王所信神者人心之同可以窮而入之夷節自謂其不能入而其所與交固已顚冥於富貴之地相助以消言其德不長而日消凍在冬而假衣於春暍在夏而反風乎冬言求之無得也楚王嚴暴非佞人正德莫之能撓欲我言之非所能也惟佞人能撓君之正惟正德能撓君之邪佞人夷節正德閱休也我樂而貧則家人亦貧道尊德貴爵祿不足以爲高則王公化卑矣飲人以和其德足以沃人心無所事於言矣並立使人化無所事於勢矣父子歸居不廢人倫也一間所施無嗃嗃之悔人心若是其遠則解其繆矣閱休之爲人如此可以言之於王而必信故曰待公閱休】

循本【不自許以之神其交者屈已隨人而人莫測其所以也凍者遇春卽爲衣暍者遇冷風卽反而爲冬諭楚王𨿽沈酣於利欲之中得人誘掖之亦易從也撓屈服之佞人則以佞詞屈服之正人則以正道屈服之也化卑化爲卑屈也與人並立而化父子之宜與他人並立而化爲父子之親也彼其乎贊嘆而言彼其人乎或藏或用皆不動念外去常人利欲之心如此其遠也此予宅也以上說公閱休夫夷節已不能至相助消也說夷節夫凍者至其孰能撓焉說楚王故聖人以下又說從公閱休上】

方子及【凍者必假衣衣𨿽厚不若春和而凍解也暍者必願風風𨿽冷不若冬至而暍消也慕用者必假資於權門權門𨿽利不若恬退者之自貴也以楚王之勢奚啻凍之寒暍之熱而顚冥者彼且厭之豈能得志哉故曰待公閱休蓋規之也】

聖人達綢繆周盡一體矣而不知其然性也復命揺作而以天爲師人則從而命之也憂乎知而所行恆無幾時其有止也若之何生而美者人與之鑑不告則不知其美於人也若知之若不知之若聞之若不聞之其可喜也終無已人之好之亦無已性也聖人之愛人也人與之名不告則不知其愛人也若知之若不知之若聞之若不聞之其愛人也終無已人之安之亦無已性也【綢繆猶纏綿也一體天也命名也】

郭注【達綢繆所謂通也周盡一體無內外而皆洞照也不知其然而然非性而何揺者自揺作者自作莫不復命而師其天然也此非赴名而高其迹率性而動其迹自高故人不能下其名也任知而行則憂患相鑑鏡也鑑物無私故人美之夫鑑者豈知鑑而鑑耶生而可鑑則人謂之鑑耳若人不相告則莫知其美於人譬之聖人人與之名也鑑之可喜由於無情不問知與不知聞與不聞來卽鑑之故終無已若鑑由聞知則有時而廢也性所不好豈能久照聖人無愛若鏡耳然而事濟於物故人與之名若人不相告則莫知其愛人也蕩然以百姓爲芻狗而道合於愛人故能無已若愛人由乎聞知則有時而衰非性之所安胡能久也】呂注【人心綢繆於事物不知有一體者惟聖人能達之故內不見我外不見物物我爲一其所體固周盡矣而不知其然者止於性而非外得也復命則歸根揺作蕓蕓也𨿽靜而復命不害乎揺作是以終日言未嘗言終日爲未嘗爲凡以天爲師而已天則知之所不知也我何以自知爲聖哉人從而命之耳無知則無憂眾人憂乎知而所行如馳無幾時而有止也若之何而可以至於此乎生而美者人與之鑑而告之而後知其美於人若知若不知若聞若不聞其可喜終無已人好之亦無已以其出於性也聖人之愛人也人與之名告之而後知其爲愛人也若知與不知聞與不聞其愛人終無巳人安之亦無已其出於性也不以知不知聞不聞而有所加損焉】

循本【綢繆事理轇轕處惟聖人爲能達之周徧一身無非此理而不知其所以然所謂性之也其靜也歸根復命其動也撼揺興作皆合乎天人則從而名之爲聖人憂乎知而所行恆無幾卽人生不滿百常懷千歲憂之意】

舊國舊都望之暢然𨿽使丘陵艸木之緡入之者十九猶之暢然況見見聞聞者也以十仞之臺縣【】眾間者也冉相氏得其環中以隨成與物無終無始無幾無時日與物化者一不化者也闔嘗捨之夫師天而不得師天與物皆殉其以爲事也若之何夫聖人未始有天未始有人未始有始未始有物與世偕行而不替所行之備而不洫【況域切】其合之也若之何湯得其司禦門尹登恆爲之傅之從師而不囿得其隨成爲之司其名之名嬴法得其兩見仲尼之盡慮爲之傅之容成氏曰除日無歲無內無外【暢然喜悅猊間元嘉本作閒洫濫也一云壞敗也】

郭注【得舊猶暢然況得性乎緡合也見所嘗見聞所嘗聞而猶暢然況體其體用其性也眾之所習𨿽危猶閒況聖人無危乎冉相氏古之聖王也居空以隨物而物自成與物無終無始忽然俱往日與物化故常無我常無我故常不化也夫爲者何不試捨其所爲乎惟無所師乃得師天師天猶未免於殉奚足事哉師天猶不足稱事況又下斯耶必至於天人始物都無乃冥合也故湯委之百官而不與焉任其自聚非囿之也縱其自散非解之也司禦之屬亦能隨物之自成而湯得之所以名寄於物而功不在巳名法者已過之迹非適足也故曰嬴然無心者寄治於羣司則其名迹並見於彼仲尼曰天下何思何慮慮已盡矣若有纖芥之慮豈得寂然不動應感無窮以輔萬物之自然耶容成子曰除日無歲今所以有歲而存日者爲有死生故也若無死無生則歲日之計除矣無彼我則無內外也】

呂注【望舊而暢然人之情也𨿽陵木緡合猶之暢然亦不其本而已況吾之所以見聞者與天地並則爲吾之國都又久矣而見之聞之猶以十仞之臺懸眾間則無所不睹其暢然可勝道哉眾間謂無人之處環中運轉無已而未始有物隨成而無所爲是以無終始無幾時也幾謂計數與物化者一不化則胡爲而不捨之其行恆無幾時而有止也夫欲師天而不得則與物皆殉其以爲事而已聖人者未始有天人始物也偕行不替備而不洫所謂復命揺作是眞師天者所以合之也湯得司禦主調禦門尹正所入登恆成有恆之修主調禦者心正所入者道恆則道之久此皆以天爲師也惟師之從而不囿於物又得隨成爲之司其名則之名嬴法得其兩見隨成則司禦等名皆隨吾之成心非有爲之者之名也其精爲道其嬴爲法見其名之所由生則知法之所由成是爲兩見𨿽有所見而不知天下未始有思慮猶爲未盡也故仲尼盡慮爲之傅仲尼非傅湯也隨成則冉相氏之所得者以是知司禦等名爲寓言除日無歲則不知有宙無內無外則不知有宇惟盡慮者足以與此】

疑獨【言見性之樂猶見舊國都之樂也夫高臺懸危習而登之亦如閒暇況得眞性者乎冉相氏三皇以上聖君得眞空之理運轉無窮隨順萬物以成其道無終始幾時與物化也與物化者一不化一不化者能化化也世之有爲者何不捨其有爲而復於自然眞性可得矣然有心於師天則不得況與物殉而不反者乎未始有天有人而天人自存未始有始有物而始物自我行世則屈伸而不替備行則守謙而不溢與理冥合若之何而如此也司禦門尹官號登恆制名言登恆道者可爲人師也聖人從師不爲師所囿但任其自然彼且爲嬰兒與之爲嬰兒是也湯得此三人爲傳從之而不囿隨順而成其道湯反爲司其名彼三人者其迹不見於世矣此名嬴法兩見於湯湯𨿽爲盡人道之聖人其時法未備至仲尼之時天下之變備故盡慮以制成法是又爲湯之傅也】

循本【天者自然若要去師法他便不是自然世有不安其自然者以身殉物其以之爲事也若之何言其爲事不能合道也聖人則並天無之又何有所謂人所謂始所謂物𨿽與世並行而不足以妨廢𨿽應事接物所行周備不至陷溺其合於道也若之何言自然合道也兩若之何是兩意門尹登恆或謂卽伊尹湯得門尹登恆爲師不局於規矩隨寓而成功其所成者不過爲湯司其名使湯得見稱於天下然名乃身外剩法於本分上何益但得人見得君相兩个好看耳而仲尼之徒方且罄其思慮以爲時君之過矣末引容成氏之言曰歲之所以得名爲歲者以三百六十日積而名之若除去日則無歲矣人能自其一念微處除之則無外名之累矣無內則無外】

徐士彰【湯得其司禦以下三得其三爲之自相呼應如此看庶乎可通黃帝命容成造歷故其言曰除日無歲解者以容成爲古聖人非也】

魏瑩【防】與田侯牟約田侯牟背之魏瑩怒將使人刺之犀首聞而恥之曰君爲萬乘之君也而以匹夫從讎衍請受甲二十萬爲君攻之虜其人民系其牛馬使其君內熱發於背然後拔其國忌也出走然後抶【尺】其背折其脊季子聞而恥之曰築十仞之城城者旣十仞矣則又壞之此胥靡之所苦也今兵不起七年矣此王之基也衍亂人不可聽也華子聞而丑之曰善言伐齊者亂人也善言勿伐者亦亂人也謂伐與不伐亂人也者又亂人也君曰然則若何曰君求其道而已矣惠子聞之而見戴晉人戴晉人曰有所謂蝸者君知之乎曰然有國於蝸之左角者曰觸氏有國於蝸之右角者曰蠻氏時相與爭地而戰伏屍數萬逐北旬有五日而後反君曰噫其虛言與曰臣請爲君實之君以意在四方上下有窮乎君曰無窮曰知遊心於無窮而反在通達之國若存若亡乎君曰然曰通達之中有魏於魏中有梁於梁中有王王與蠻氏有辯乎君曰無辯客出而君惝然若有亡也客出惠子見君曰客大人也聖人不足以當之惠子曰夫吹筦也猶有嗃也吹劍首者吷而已矣堯舜人之所譽也道堯舜於戴晉人之前譬猶一吷也【犀首官名公孫衍爲此官抶擊也惝惘也嗃管聲劍首劍環頭小孔也吷吷然如風過也】

郭注【蝸至微而有兩角誠知所爭者若此之細也則天下無爭矣人迹所及爲通達謂四海之內也今自以四海爲大然計在無窮之中若有若無也王與蠻氏俱有限之物耳有限則不問大小俱不得與無窮者計也𨿽天地共在無窮之中皆蔑如也況魏中之梁梁中之王而足爭哉惝然若亡自悼所爭者細也辟猶一吷言曾不足聞也】

呂注【罪莫大於可欲善言伐齊則見利之可欲固亂人也善言勿伐則見善之可欲亦亂人也謂伐與不伐亂人也者不免於有見又亂人也惟求其道則不滯於一偏之見亂之所由息也人能遊心於無窮則四方上下相通達之國若魏若梁皆我心之所自起非惟王與觸蠻無辯通達之國魏梁觸蠻亦無辯也知此說則莫大於秋毫太山爲小矣王悟夫爭之所自起者本無有也是以惝然若亡神人聖人大人本無優劣所從言之異耳吹管者嗃有所受也吹劍者吷無所受也】

副墨【吹管者猶有嗃也吹劍首則吷而已何以故管孔小猶以形气相戛而有聲若劍首之環吹之則吷然過矣不得有聲也今道聖人於大人之前則聖者將失其爲聖安得有聲乎哉夫以揖遜之堯舜尙無所容聲而況蠻觸之爭乎】

孔子之楚捨於蟻丘之漿其鄰有夫妻臣妾登極者子路曰是稯稯【總】何爲者邪仲尼曰是聖人僕也是自埋於民自藏於畔其聲銷其志無窮其口𨿽言其心未嘗言方且與世違而心不屑與之俱是陸沈者也是其市南宜僚邪子路請往召之孔子曰已矣彼知丘之著於已也知丘之適楚也以丘爲必使楚王之召已也彼且以丘爲佞人也夫若然者其於佞人也羞聞其言而況親見其身乎而何以爲存子路往視之其室虛矣【蟻丘山名漿賣漿家也極屋棟也稯稯紛紛也聖人僕聖人之徒也陸沈當顯而如無水而沈也】

郭注【埋於民與民同也藏於畔進不榮華退不枯槁也其聲銷損其名也其志無窮規長生也所言者皆世言而心與世異人中者譬無水而沈也著明也何以爲存謂不如捨之以從其志其室虛果逃去也】呂注【見孔子來而登極者示不與之接將徙而之高也聖人僕聖德而僕者埋於民則不爲可見之行藏於畔則不居中正之德聲銷志無窮退藏於密而遊方之外口𨿽言而未嘗言欲無言而不能無言與世違而不屑與俱將欲遁世而去也以聖德遊人間而人莫知猶處陸而沈者以孔子之迹言之棲棲然以天下爲事則似佞也然而人皆爲宜僚則橫目之民誰與救聖人之道將墜地而不也昔微生畝嘗以孔子爲佞孔子答以非敢今於宜僚則自謂爲佞人以明所貴者在此而棲棲者非得已也】

長梧封人問子牢曰君爲政焉勿鹵莽治民焉勿滅裂昔予爲禾耕而鹵莽之則其實亦鹵莽而報予蕓而滅裂之其實亦滅裂而報予予來年變齊【去聲】深其耕而熟耰之其禾繁以滋予終年厭飱莊子聞之曰今人之治其形理其心多有似封人之所謂遁其天離其性滅其情亡其神以眾爲故鹵莽其性者欲惡之孽爲性萑【丸】葦蒹葭始萌以扶吾形尋擢吾性並潰漏發不擇所出漂疽疥癰內熱溲膏是也【齊與分劑同耕法也葦葭蘆也並潰漏發謂精气散泄上潰下漏不擇所出也】

郭注【鹵莽滅裂輕脫末略不盡其分也變齊功盡其分無所不至也夫遁離滅亡以眾爲之所致也若各致其極則何患萑葦害禾稷欲惡傷正性形扶疎則神气傷以欲惡引性不止於當並潰以下此鹵莽之報也故治性者安可以不齊其至分】

呂注【爲道日損以至無爲是所以治形理心者也而乃遁天離性滅神亡情以眾爲而不知止則鹵莽之甚矣其安易持其未兆易謀內之欲惡爲萑葦外之兼葭扶吾形尋擢吾性天理滅矣於是時而欲治之可得乎並潰漏發已下皆欲惡爲孽奪其眞之所爲也】

楊用修【耕之不善曰鹵莽蕓之不善曰滅裂鹵剛鹵之地也耕剛鹵之地必加功呂覽耕道篇所謂彊土而弱之也莽艸莽之地詩所謂載芟載柞乃善耕也不治其剛鹵不芟其艸莽是曰鹵莽之耕蕓以去艸古有鳥蕓之說如鳥俯而啄食乃善蕓也呂覽善蕓者長其兄而去其弟兄嘉禾也弟荼蓼也不善蕓者長其弟而去其兄是滅也裂者並其土而抇之又云欲惡始萌之時謂可以扶吾形隨卽擢亂吾性始字與尋字相呼喚俗讀蒹葭始萌爲句者誤】

柏矩學於老聃曰請之天下游老聃曰已矣天下猶是也又請之老聃曰汝將何始曰始於齊至齊見辜人焉推而彊之解朝服而幕之號天而哭之曰子乎子乎天下有大菑子獨先離之曰莫爲盜莫爲殺人榮辱立然後睹所病貨財聚然後睹所爭今立人之所病聚人之所爭窮困人之身使無休時欲無至此得乎古之君人者以得爲在民以失爲在巳以正爲在民以枉爲在已故一形有失其形者退而自責今則不然匿爲物而愚不識大爲難而罪不敢重爲任而罰不勝遠其途而誅不至民知力竭則以僞之日出多僞士民安取不僞夫力不足則僞知不足則欺財不足則盜盜竊之行於誰責而可乎【辜罪也幕覆也離著也一形褚氏云當是一物寫之誤】

郭注【殺人大菑謂自此以下事大菑旣有則𨿽戒以莫爲其可得乎各自得則無榮辱得失紛紜故榮辱立榮辱立則誇其所謂辱而跂其所謂榮矣奔馳乎誇跂之間非病而何若以知足爲富將何爭乎上有所好則下不能安其本分君莫之失則民自得君莫之枉則民自正夫物之形性何爲而失哉皆由人君撓之以至斯患耳故自責也反其性匿也用其性顯也故爲物所顯則皆識爲物所易則皆敢輕其所任則皆勝適其足力則皆至民知力竭則以僞之將以避誅罰也主日興僞士於何許得其眞乎誰責言當責上也】呂注【矩蓋嘗有位者解朝服而幕之致其哀矜之意明至此者已固嘗有罪焉故不嫌於訕在上者不能榮辱則民睹所病不能輕貨財則民睹所爭今立人所病而使之病聚人所爭而使之爭欲其不爲盜殺不抵於死豈可得也湯武以萬方有罪在予一人以得爲在民失爲在已也伊尹以一夫不獲曰時予之辜一形有失其形退而自責也今則愚不識罪不敢罰不勝誅不至異乎先王之宥不識量人力而矜不能者矣民知力竭不得不以僞之上出多僞而欲下不僞不可得也】

蘧伯玉行年六十而六十化未嘗不始於是之而卒詘之以非也未知今之所謂是之非五十九非也萬物有乎生而莫見其根有乎出而莫見其門人皆尊其知之所知而莫知恃其知之所不知而後知可不謂大疑乎已乎已乎且無所逃此則所謂然與然乎

郭注【化謂順世而不系於彼我順物而暢物情之變然也物情之變未始有極無根無門忽爾自然故莫見惟無其生無其出者爲能睹其門而測其根也我所不知物有知之者矣故用物之知則無所不知獨任我知知其寡矣今不恃物以知而自尊其知則物不告我非大疑而何不能用彼則寄身無地自謂然者天下未之然也】

呂注【伯玉行年六十而六十化未嘗不始是而卒詘之以非與孔子同然知或未止乎其所不知則所謂是者固未定又安知今之所是非五十九年非也夫物生而莫見其根出而莫見其門則知之所不知者乃萬物之所由生出也而人皆尊其知之所知至其知之所不知則常恐其虛而莫之恃毎至望崖而反其爲疑也豈不大哉已乎已乎且無所逃言若此者終不可與有至而其身之不能容也𨿽今所言爲然未知其果然耶使人言以契之】

管見【人閱人而成世事更事而成化若蚊虻野馬之過前不知其幾而吾之眞常固未嘗變也人而知此死生不足以動其心矣物之生死出入有根有門信能知其所不知則萬物之根門可睹矣其生死出入理之常然則亦何惑之有蓋人生所知所能特其不知不能中萬分之一耳聖人亦不能盡夫知能又豈能逃乎物化哉𨿽然吾今所言以爲是者亦未知其信然否也】

仲尼問於太史大弢伯常騫狶韋曰夫衛靈公飲酒湛樂不聽國家之政田獵畢弋不應諸侯之際其所以爲靈公者何邪大弢曰是因是也伯常騫曰夫靈公有妻三人同濫而浴史防奉禦而進所搏幣而扶翼其慢若彼之甚也見賢人若此其肅也是其所以爲靈公也狶韋曰夫靈公也死卜葬於故墓不吉卜葬於沙丘而吉掘之數仞得石槨焉洗而視之有銘焉曰不馮【憑】其子靈公奪而裏【一作埋】之夫靈公之爲靈也久矣之二人何足以識之【濫浴器也史防史魚也裏居處也不馮其子言子孫不足托故使公得此處爲冢也】郭注【靈無道之謚男女同浴此無禮也以防爲賢而奉禦之勞故搏幣而扶翼之使不得終禮此所以爲肅賢也幣者奉禦之物欲以肅賢補其私慢靈有二義亦可謂善故仲尼問焉子謂蒯瞶言不憑其子靈公將奪汝處也夫物皆先有其命故來事可知是以凡所爲者不得不爲凡所不爲者不可得爲而愚者以爲爲之在已不亦妄乎徒識已然之見事耳未知巳然之出於自然也】

呂注【大弢伯常騫則以人論之狶韋則以天論之以天論則𨿽名謚固非人之所能爲也】

方思善【謚法亂而不損曰靈又德之精明曰靈言衛君所爲如此謚之爲靈何耶意未足以當其惡也奉禦猶今言召對公使人扶翼之言有禮也同浴是一事奉禦又是一事不必同時大意從人事而歸天意去使然而宗自然特如此設諭耳裏一作埋詳銘語皆有韻子裏韻正相葉古稱窀穸爲蒿裏則作埋者恐非】少知問於大公調曰何謂丘裏之言大公調曰丘裏者合十姓百名而以爲風俗也合異以爲同散同以爲異今指馬之百體而不得馬而馬系於前者立其百體而謂之馬也是故丘山積卑而爲高江河合水而爲大大人合並而爲公是以自外入者有主而不執由中出者有正而不距四時殊气天不賜故歲成五官殊職君不私故國治文武大人不賜故德備萬物殊理道不私故無名無名故無爲無爲而無不爲時有終始世有變化禍福淳淳至有所拂者而有所宜自殉殊面有所正者有所差比於大澤百材皆度觀乎大山木石同壇此之謂丘裏之言少知曰然則謂之道足乎大公調曰不然今計物之數不止於萬而期曰萬物者以數之多者號而讀之也是故天地者形之大者也陰陽者气之大者也道者爲之公因其大以號而讀之則可也已有之矣乃將得比哉則若以私辯譬猶狗馬其不及遠矣【周禮四井爲邑四邑爲丘五家爲鄰五鄰爲裏賜與也拂戾也面向也謂心各不同是非殊致故有所正亦有所差也度居也𨿽別區異所而同以大澤爲居𨿽木石異端而同以大山爲壇此可以當丘裏之言也】

郭注【大人無私於天下則天下之風一也自外入者大人之化由中出者民物之性性各得正故民無違心化必至公故主無所執所以能合丘裏而並天下一萬物而夷羣異也殊气自有故能常有若本無之而由天賜則有時而廢殊職自有其才故任之耳非私而與之文者自文武者自武非大人所賜也若由賜而能則有時而闕矣豈惟文武凡性皆然名止於實故無爲實各自爲故無不爲時世有變無心者斯順禍福淳淳流行反覆也於此爲戾於彼或宜各是信其所是不能離也正於此者或差於彼比於大澤無棄材也觀乎太山合異以爲同也言於丘裏則天下可知有數之物不止於萬況無數之數謂道而足耶物得以通通物無私而彊字之曰道所謂道可道也名已有矣故乃將無可得而比耶今名之辯無不及遠矣故謂道猶未足也必在乎無名無言之域而後至焉𨿽有名故莫之比也】

呂注【合姓名爲丘裏異爲同也散丘裏爲姓名同爲異也非如一家之言異不能合同不能散也百體莫非馬指之不得馬立百體而謂之馬譬大人不以其大全觀之則所謂大者亦不可得比以丘山江河所以爲大之至也故自物觀之萬物莫不備於我則自外入者有主於中而不執有萬而無不容也自我觀之泛乎其爲萬物逝則由中出者有正而不距周行而無不徧也天之於四時不因其固有而賜與之則功有所不備而歲不成矣君之於五官不付之眾爲而我有之則知有所不周而國不治矣文武殊才萬物殊理其爲不賜不私亦若是而已無私故無我無我則莫有名之者無名故無爲無爲則無不爲矣時變無停禍福無常有拂有宜善或爲妖也物情各狥殊面不一有正有差正或爲奇也物理不齊如此道者所以公之道本彊名則謂之道不可以爲足也本無名而以名稱之則已有矣乃將得與無名者比哉】

循本【大人合並而爲公是以自外入者中有公道爲主而不執滯由中出者外有公道相是正而不距絕不賜者不以爲恩時有終始世有變化不可執一也淳淳實也福善禍淫皆實理有所拂逆者或有所宜卽塞翁失馬未必非福自殉殊面有所正者有所差言人各以私意自殉如面不同而欲有所正之反有所差矣】管見【凡一丘一里之間必有年德之尊者考眾情而立論如所謂月旦評及各有流裏諺以記其風土事物是謂丘裏之言合異爲同也共出丘裏而有少長賢愚得失之不齊同而異也天下之大起於丘裏道之大貫於事物散同而爲異猶指馬之百體合異以爲同立百體而謂之馬也言之則有合散冥之則歸混同理有至極不可容聲矣丘山積卑江河合水大人合公亦不外乎此理蓋能合丘裏而得宜則合天下之物情亦猶是也在乎公之一字而已老子曰公乃王王則天下之所歸往安得而辭哉故自外入者學也君子之學主乎道主乎道則物無不通由中出者思也君子之思正乎理正乎理則物無所距猶四時殊气而成歲五官殊職而成治總歸乎大人之德備以闡大道之無私又惡可得而名焉無名故無爲無爲而無不爲此理之必至然而時有變遷機有倚伏有以所拂而宜者有以所正而差者皆由自殉巳情故不免於殊向譬大澤之百材合而爲匠石之用異而同也大山之木石散而爲天下之用同而異也若冥理而歸於道復何同異之辯哉夫道之爲名不足以盡道物數稱萬不足以盡物各以其大者言之耳夫形之大者天地統之气之大者陰陽統之道又以統天地陰陽其大詎可量耶然旣有道之名則不可與無名者比所以至人之道行乎無名故天下莫得而名也】

少知曰四方之內六合之裏萬物之所生惡起大公調曰陰陽相照相蓋相治四時相代相生相殺欲惡去就於是橋起雌雄片合於是庸有安危相易禍福相生緩急相摩聚散以成此名實之可紀精之可志也隨序之相理橋運之相使窮則反終則始此物之所有言之所盡知之所至極物而已睹道之人不隨其所廢不原其所起此議之所止少知曰季眞之莫爲接子之或使二家之議孰正於其情孰徧於其理大公調曰雞鳴狗吠是人之所知𨿽有大知不能以言讀其所自化又不能以意其所將爲斯而析之精至於無倫大至於不可圍或之使莫之爲未免於物而終以爲過或使則實莫爲則虛有名有實是物之居無名無實在物之虛可言可意言而愈疏未生不可忌已死不可䢐【一作阻】死生非遠也理不可睹或之使莫之爲疑之所假吾觀之本其往無窮吾求之末其來無止無窮無止言之無也與物同理或使莫爲言之本也與物終始道不可有有不可無道之爲名所假而行或使莫爲在物一曲夫胡爲於大方言而足則終日言而盡道言而不足則終日言而盡物道物之極言默不足以載非言非默議其有極【橋起言所起之勁疾也隨序變化相隨有次序也橋運謂相橋代頓至也】

郭注【問物之所起或謂道能生之也陰陽四時皆其自爾非無所生凡此事故云爲捨近起於陰陽之相照四時之相代過此以往至於自然自然之故誰知所以其相理相使皆物之所有自然而然耳非無能有之也物表無所復有故言知不過極物也廢起皆自爾無所原隨也此議之所止謂極於自爾故無議也季眞曰道莫爲接子曰道或使或使者有使物之功也夫物有自然非爲之所能也由斯而觀季眞之言當也至精至大皆不爲而自爾物有相使亦自爾也故莫之爲者未爲非物凡物云云皆由莫爲而過去或使則實實自使之莫爲則虛無使之也居指名實之所在物之所在其實至虛意言愈疏故求之於言意之表而後至焉突然自生吾不能禁忽然自死吾不能違近在身中猶莫見其自爾而欲憂之此或使莫爲二者世所至疑也物理無窮故其言無窮然後與物同理也與物終始者常不爲而自然也道不能使有而有者常自然也故曰道不可有有不可無物所由而行故假名曰道胡爲大方者舉一隅便可知也求道於言意之表則足不能言而存意則不足道物之極常莫爲而自爾不在言與不言極於自爾非言默所議也】

呂注【少知聞謂之道則已有而不得與道比故疑於無物問萬物所生惡起所謂制乎虛者也日月往來升降消長相照相蓋相治也寒暑屈伸王相生克相代相生相殺也物生天地間隨陰陽四時而運是以欲惡去就乘之以行雄雌片合動靜有常故有安危禍福聚散等事此名實之可紀而精之可志非不可致詰者也先後相隨之謂序相理而未嘗亂也橋則乘之以行運則因之以濟相使而未嘗定也窮則反終則始陰陽爾四時爾是物之所有非道之無也言知之所止極此而已此則萬物之所生起非所以生而起有名萬物之母是也若夫睹道之人未嘗無物故不隨所廢未嘗有物故不原所起泊然無名出乎六合之外豈言知之所及哉季眞莫爲隨所廢也接子或使原所起也雞狗之鳴吠其所化所已爲也其所以鳴吠所自化所將爲也精至無倫則無內大不可圍則無外或使莫爲果安在耶此所以未免於物以其不麗於實則麗於虛故也以有名實爲物之居不知其未嘗有以無名實爲物之虛不知其未嘗無所以言而愈疏也生死之不可卻止則超乎言意𨿽近在身而不可睹也或使莫爲皆疑之所假而非理之眞往無窮則迎不見首來無止則隨不見後是物之理非物之形也或使莫爲則可言可意不免於物終始而已惡睹所謂無止無窮哉道不可有以其無有也有不可無以其自無非我無之也然則道者假名安可以名爲道莫爲或使皆在物一曲何足以合乎大道言而盡道希言自然也言而盡物多言數窮也自物觀之則道非物自道觀之無物非道道物之極言默不足以載終身言未嘗言則非言也終身不言未嘗不言則非默也議至於此然後爲極】

循本【橋起橋然高起片合分合也精之可志精微之記志也言之所盡知之所至極物而已言到盡處知到至處不過止於物而已惟見道之人不隨物之終不原物之始歸之無有此辯論之所以息也莫爲莫有爲之者孟子曰莫之爲而爲者天也或使或有使之然者孟子曰行或使之二子之說其不同如此斯劈碎也詩曰斧以斯之斯而析之則微而至於無倫大而至於不可圍中庸言毛猶有倫上天之載無聲無臭至矣所謂莫爲或使未免猶有物而終有差失】

荊川【莫爲是佛家自然性也或使是佛家因緣性也居言著物也或使莫爲則有言之所自起故曰言之本】

管見總論【是篇自則陽王果起論稱山樊德以鎭市朝奔競之風至人達物之綢繆使之歸乎恬暢是謂飲人以和而使人化者也裨益治道多矣世人往往殉物失巳日遠舊都望之暢然則未至蔑盡猶思所以求復而能見所自見聞所自聞其忻悅當何如人之治身猶治國也心君正而五官理國君正而羣輔賢非獨利於一時猶足以興日後之化如湯得三臣於前而有夫子其後若四時之成歲功又何內天外人之辧哉次因齊魏敗盟而舉兵遂引觸蠻爲諭以眇當時好戰之君明所習之隘陋所爭之不足爭也孔子捨蟻丘議有迹之可嫌封人論爲禾忌欲惡之爲孽此皆示應世理身之要至於柏矩嘆辜人以失爲在已正已以正物也蘧瑗隨年化恃知所不知用物之知也此又論治民化物之方靈公之爲靈定葬於未然則凡所爲者不得不爲造物有定算托之於人耳若夫丘裏之言合散同異馬非百體立體得名大人合並爲公萬物殊而道備猶大澤之百材太山之木石或同出而異用或異產而同歸不越乎形气之分化而至理盡矣結以季眞接子虛實皆爲執滯未免與物循環而已故必超乎言默之表心融而意得之道物之極議存焉則知可道可名之非眞常而非言非默之可載道也明矣】

外物第二十六

外物不可必故龍逢誅比干戮箕子狂惡來死桀紂亡人主莫不欲其臣之忠而忠未必信故伍員【云】流於江萇死於蜀藏其血三年而化爲碧人親莫不欲其子之孝而孝未必愛故孝己憂而曾參悲木與木相摩則然金與火相守則流陰陽錯行則天地大絯【該】於是乎有雷有霆水中有火乃焚大槐有甚憂兩陷而無所逃螴【陳】蜳【惇】不得成心若縣於天地之間慰睯沈屯利害相摩生火甚多眾人焚和月固不勝火於是乎有僓【頹】然而道盡【王云忘懷於我者固無對於天下然後外物無所用必焉螴蜳讀曰沖融言怖畏之气沖融兩液不安也慰郁暋悶沈深屯難也僓順也】

郭注【善惡所致俱不可必藏血化碧精誠之至也忠未必信孝未必愛是以至人無心而應物惟變所適雷霆水火焚槐所謂錯行也苟不能形則隨形所遭而陷於憂樂左右無宜也矜之愈重則所在爲難莫知所守故不得成縣於天地之間所希跂者高而闊也慰暋沈屯則非淸夷平暢也生火內熱也遺利則和若利害存懷其和焚矣月不勝火者大而黯則多累小而明則知分也惟僓然無矜遺形自得道乃盡也】呂注【凡非性命之情皆外物也故不可必龍逢比干以仁爲可恃而必之惡來桀紂以不仁爲可恃而必之皆至於不免爲善惡而不近刑名則何必之有夫外物非獨不可必於人亦不可必於巳君親莫不欲臣子之忠孝而忠未必信孝未必愛欲臣子之忠孝在巳者也蓋道未至僓然而盡𨿽在已所欲猶爲外物而不可必況在人者乎伍員萇諸人必其在人者是以至於死亡憂悲血化爲碧忠誠之至而猶不能必於欲忠之人豈不哀哉木相摩則然同不能無相害金守火則流異不能無相害陰陽錯行以下言大寇莫所逃於天地之間則震而爲霆發而爲光或出於所異或害於所同以至生火焚和而月不足以勝之也蓋大患有身安能無憂或系於所同或系於所異是爲兩陷螴蜳不得成其所欲爲心若縣於天地之間慰暋沈屯而不得解猶陰陽錯行天地大絯利害相摩生火甚多猶有雷有霆水火焚槐之時𨿽淸明之性如月不足以勝焚和之火此皆出於有心僓然則縱心而至於無心道盡於此矣】

疑獨【螴蜳疑惑不能成事遂意則慰乖意則暋遇境則沈觸物則屯利害交於胸中則生火焚和而信不全矣】

碧虛【道安乎內事涉於外在我猶不可必況外物乎以仁義爲可必則夷齊不餓死以知爲可必則比干不剖心以忠爲可必則伍員萇不遭戮矣此忠賢佞幸兩陷而不可逃也伍員萇知事君盡忠而不知逆君之致禍孝己曾參知事親盡孝而不知親嫌而致憂皆未明外物不可必之理也惡來順紂同孽相濟而不免猶木之相摩龍逢逆紂善惡異性而遭誅猶金火相守也陰陽錯行則天地大絯忠孝被刑則國家傾覆忠孝臣子所當盡也不幸而遇暗君頑父逆理暴虐猶水中有火乃焚大槐淮南子老槐生火是也忠而諫諍則憂及其臣佞而諂防則憂及其君皆陷有爲之禍是以憂而志不得成其心欲高顯於天地之間而世道交喪郁閉屯溺之使無所施用忠佞相摩恚怨日熾人和焚棄矣忠孝如月暴虛如火月固不足以勝火惟僓然無心而至順者乃盡道也】

口義【桀紂之時賢不肖均於被禍是不可必也萇被放歸蜀刳腸而死蜀人以匱藏其血三年而化爲碧玉晉元帝托糧運不至而殺其臣其血逆柱而上齊以明月之防殺斛律光其血在地去之不滅亦此孝己殷高宗子見逐於後母曾參蕓大杖則走皆以孝而害身是外物不可必也木本無火相摩而生金本至堅見火而流皆言其不可必大雷雨之時或焚樹木故曰水中有火乃焚大槐此皆陰陽錯行而爲災之事】循本【雨而雷霆乃水中有火雷火又能焚木獨言槐者以槐爲取火之木也此下言人心之火亦有人甚憂其兩陷如前言木與木相摩金與火相守者而卒不能逃以其心之不能利害也螴蜳虫起蟄而未蘇貌事之不得成如此也事不得成則心若懸系於天地之間郁抑彊躁沈溺屯結有此數者之病利害相摩則心之生火愈多不止如水中之火暫時然也眾人皆以此而焚其性之和如月本屬陰而亦變爲火不勝其多矣天理之微不足以當人欲之熾於是斯道僓然而喪】

洪邁【注云大而暗則多累小而明則知分子瞻所引乃曰郭象以爲大而暗不若小而明陋哉斯言也爲更之曰月固不勝燭言明於大者必晦於小月能燭天地而不能燭毫釐此其所以不勝火也然卒之火勝月耶月勝火耶予記朱元成萍洲可談所載王介甫在修撰經義局因見舉燭言佛典有日月燈光明佛燈光豈足以配日月乎呂吉甫曰日煜乎晝月煜乎夜燈煜乎日月所不及其用無差別介甫大然之予妄意莊子之旨謂人心如月湛然虛靜而爲利害所薄生火熾然以焚其和則月不能勝之矣非論其明暗也】副墨【五行之气惟火最烈參同契云木火同侶火陰根陽寄位於木因動而發反傷其母故木與木相摩則然陰符云火生於木禍發必克是也卽金性至堅與火相守亦爲所爍若使陰陽錯雜郁而不紓則雷擊霆奮水中起火乃焚大槐槐者東方之木老而生火在人身則所謂五志之火難以直折是也所以體道之人虛靜恬淡寂寞無爲五志之火一時俱伏故利害不幹於心而死生無變於已眾人不然則不知外物不可必而相刃相靡於利害之於是生火益多而天和焚矣月固不勝火月者水也水不勝火卽醫家一水不能勝五火之意】

莊周家貧故往貸粟於監河侯監河侯曰諾我將得邑金將貸子三百金可乎莊周忿然作色曰周昨來有中道而呼者周顧視車轍中有鮒魚焉周問之曰鮒魚來子何爲者耶對曰我東海之波臣也君豈有斗升之水而活我哉周曰諾我且南遊吳越之王激西江之水而迎子可乎鮒魚忿然作色曰吾失我常與我無所處吾得斗升之水然活耳君乃言此曾不如早索我於枯魚之肆【監河侯說苑作魏文侯邑金采邑之租金鮒廣雅云鰿也波臣猶水官常與常相與者謂水也然活耳若然則可活也枯魚漧魚也吳越之王褚云王當是土字之誤】

郭注【言當理無小苟其不當𨿽大何益】

呂注【莊子貸粟明養生者止於活身而不務有餘】

任公子爲大鉤巨緇五十犗【界】以爲餌蹲乎防稽投竿東海旦旦而釣期年不得魚已而大魚食之牽巨鉤防【陷】沒而下騖而奮鬐白波若山海水震蕩聲侔神憚赫千里任公子得若魚離而臘【昔】之自制【浙】河以東蒼梧以北莫不厭若魚者已而後世輇【荃】才諷說之徒皆驚而相告也夫揭竿累【力追切】趣灌瀆守鯢鮒其於得大魚難矣飾小說以干縣令其於大達亦遠矣是以未嘗聞任氏之風俗其不可與經於世亦遠矣【巨緇大黑綸也輇才評論人才也諷說誦說已成也累小繩綸也縣令猶賞格言求合其所示之令格也】

郭注【言志不同故經世之宜小大各有所適也】

呂注【任氏釣魚明經世者志於大成而不期近效】

疑獨【犗犍牛也大魚食之至惲赫千里言存心遠大者所得𨿽遲而驚動天下天下均被其澤也後世驚而相告言得志於天下傳名於後世古伊尹太公之徒是也】

須溪【兩段皆從外物上反覆上言志士之命或僅寄於少許此言志士之志將有待乎無涯而皆是也時有適然不當擇於小大也當鮒魚之時則斗升爲大任公爲小】

儒以詩禮發家大儒臚曰東方作矣事之何若小儒曰未解裙襦口中有珠詩固有之曰靑靑之麥生於陵陂生不布施死何含珠爲接其鬢壓其顪【誨】儒以金椎控其頤徐別其頰無傷口中珠【自上語於下曰臚擪一指按也顪頤下毛也】郭注【詩禮者先王之陳迹也苟非其人道不虛行故夫儒者乃有用之爲姦則迹不足恃也】呂注【小人之儒資先王之言以濟其不義何以異此】

老萊子之弟子出薪遇仲尼反以告曰有人於彼修上而趨【促】下末僂而後耳視若營四海不知其誰氏之子老萊子曰是丘也召而來仲尼至曰丘去汝躬矜與汝容知斯爲君子矣仲尼揖而退蹙然改容而問曰業可得進乎老萊子曰夫不忍一世之傷而驁萬世之患抑固窶邪亡其略弗及邪惠以歡爲驁終身之丑中民之行進焉耳相引以名相結以與其譽堯而非桀不如兩而閉其所譽反無非傷也動無非邪也聖人躊躇以興事以毎成功柰何哉其載焉終矜爾【老萊子楚人末謂頭或曰背也病患也躊躇從容也從容興事𨿽有成功猶致獘迹毒百世況動矜善行而載之不已乎】郭注【長上促下耳卻近後而上僂視之儡然似營他人事者謂仲尼能遺形去知故以爲君子揖而退受其教也業可得進者設問之令老萊明其不可進也一世爲之則其迹萬世爲患故不可輕也抑固窶邪亡其略弗及邪言直任之則民性不窶而皆自有略無不及之事也惠之而歡者無惠則醜矣然惠不可長故一惠終身醜也中民之行進者言其易進則不可妄惠之也括進之謂也閉者閉塞也反傷動邪者順之則全靜之則正也事不遠本故其功毎成矜不可載故遺而弗有也】

呂注【世之學孔子者泥迹而不得其心故莊子有是論自修上促下至誰氏之子以貌求聖人者也躬矜躬行而矜之容知則非盛德若愚者夫大亂生於堯舜之間今不忍一世之傷而有爲以救之是騖萬世之患也豈富有之業固窶耶將無其謀有不及耶言皆不在是也夫惠非大知然以歡樂爲驁終身之醜猶且有所不爲至有相引以名相結以者此中民之行進焉耳體道君子其可若是乎蓋不能絕棄聖知兩善惡皆驁萬世之患者也道無爲而反焉則無非傷道無爲而動焉則無非邪安有可貴而譽之哉豫若冬涉川猶若畏四鄰躊躇之謂也柰何載而有之以爲非矜不可得也】

循本【修上上身長也趨下下狹也所謂腰以下不及禹三寸末防也末僂背微曲也後耳面前視之不見耳也躬矜身自矜持容知飾外貌以求知驁放驁不顧也驁萬世之患驁然自以爲得不顧其貽患萬世也抑轉語抑汝固貧窶而爲此耶失其智略而不及慮此耶惠順也順從人意以成歡愛而不知其驁萬世之患故曰惠以歡爲驁汝𨿽以此爲驁乃終身之醜不遇尋常人之行進於此耳相引導以名聲相結約以昏蔽而已昏蔽也仲尼毎稱堯非桀故教之曰與其譽堯而非桀不如毀譽之兩忘也若反背此理無非傷害也若妄動無非邪僻也聖人舉事躊躇若不得已而應是以毎有成功載猶行也柰何哉其所行終矜爾戒其勿終如此也】

補注【抑固窶耶亡其略弗及耶言夫子所爲足以致困乃安之而不改豈命固當窶耶母乃其智略不及慮此耶】

宋元君夜半而夢人被髮窺阿門曰予自宰路之淵予爲淸江使河伯之所漁者余且得予元君覺使人占之曰此神也君曰漁者有餘且乎左右曰有君曰令余且防朝明日余且朝君曰漁何得對曰且之网得白焉其圓五尺君曰獻若之至君再欲殺之再欲活之心疑卜之曰殺以卜吉乃刳七十二鉆而無遺防仲尼曰神能見夢於元君而不能避余且之网知能七十二鉆而無遺防不能避刳腸之患如是則知有所困神有所不及也𨿽有至知萬人謀之魚不畏网而畏鵜鶘去小知而大知明去善而自善矣嬰兒生無石師而能言與能言者處也【阿門傍門也宰路淵名余且史記作豫且鵜鶘一名淘河水鳥也蘇子瞻云魚不畏网而畏鵜鶘畏其天也此與羿之雀養由基之猨無異石碩古通用】

郭注【神知之不足恃也如是夫惟靜然居其所能而不營於外者爲全不用其知而用眾謀猶网無情故得魚也小知自私大知任物去善則善無所慕善無所慕則善者不矯而自善也如嬰兒之言泛然無習而自能者非跂而學彼也】

呂注【有知而不得免患有神而不能避网是爲有所困有所不及爲道者所以絕聖棄知也𨿽有至知萬人謀之寡不勝眾其情得矣魚不畏网而畏鵜鶘鵜鶘有知网無知也故去小知而大知明去善而自善則治國者何以知爲哉嬰兒無石師而能言苟以知而與天下之民處其能使之不知乎】

循本【𨿽有至知不如與萬人謀之魚不畏网而畏鵜鶘此魚之不知也蓋魚知鵜鶘之能害巳而网出於其所不覺殊不知鵜鶘之害小网之害大人能去小知而大知明矣不矜其善而自善矣如嬰兒無碩師以教之而自能言蓋與能言者處也人𨿽有知亦當與眾謀之】

惠子謂莊子曰子言無用莊子曰知無用而始可與言用矣夫地非不廣且大也人之所用容足耳然則廁足而墊之致黃泉人尙有用乎惠子曰無用莊子曰然則無用之爲用也亦明矣【廁足置足墊下也掘也致至也本義作至】

郭注【聖應其內當事而發巳言其外以暢事情情暢則事通外明則內用相須之理然也】

呂注【世情以有知有能者爲有用無知無能者爲無用而不知無用者乃有用之所自出也自道觀之則世所謂知能有用者其小曷啻容足之於地耶】

莊子曰人有能遊且得不遊乎人而不能遊且得遊乎夫流遁之志決絕之行噫其非至知厚德之任與覆墜而不反火馳而不顧𨿽相與爲君臣時也易世而無以相賤故曰至人不畱行焉夫尊古而卑今學者之流也且以豨韋氏之流觀今之世夫孰能不波惟至人乃能遊於世而不僻順人而不失已彼教不學承意不彼【波高下貌】

郭注【性之所能不得不爲也性所不能不得彊爲聖人惟莫之制則同焉皆得而不知所以得德非至厚則莫能任其志行而信其殊能也覆墜火馳言人之所好不避是非死生以之也易世而無以相賤所以爲人齊同至人無畱行惟所遇而因之故能與化俱也古無所尊今無所卑而學者尊古而卑今失其原矣隨時因物乃平泯也至人當時應務所在爲正故曰遊於世而不僻本無我我何失焉故曰順人而不失已教因彼性非學也故曰彼教不學彼意自然承而用之則萬物各至其我故曰承意不彼】

呂注【列子曰至遊者不知所適至觀者不知所視物物皆遊物物皆觀此我之所謂遊我之所謂觀也莊子之遊亦若是而已得道者物無非道則物物皆遊物物皆觀𨿽欲不遊不可得也人而不得道𨿽欲遊之不可得也流遁之志因俗而爲卑決絕之行離世而爲高皆非至知厚德之任蓋蔽於一曲以至覆墜火馳而不顧則𨿽相與爲君臣亦時而已易世無以相賤其不當於道則一也有至知厚德者卑不爲流遁高不爲決絕惟道之從而已故至人不畱行無轍迹也若尊古而卑今則以豨韋氏之流觀今世薄其心孰能平而不波乎惟至人乃能遊世而不爲僻異順人而內不失已因於彼而教之非學也達其意而承之不彼也所教者彼之所有非教以所無也不能通天下之意則彼是生矣達其意而承之何彼之有此至人之所遊也】荊川【名分莫嚴於君臣易世則變況其他道理豈可拘耶只是借此爲至人不畱行引起耳不畱行卽無住著浮屠不三宿桑下蓋此意】

副墨【彼教不學承意不彼言彼所謂世教者𨿽不屑屑焉學之然亦承其意而不彼彼者外詞不彼言不外之也何者世出世法原非兩件有所揀擇去取則非遊於世而不僻順於人而不失者矣卽是而觀蒙莊之所謂遊者定非絕物世之學有隨順而不自失者在焉此所以爲至知厚德也】

方思善【能游者溺而不止不能游者往而不反此遊字是遊世之遊非逍遙之遊也故一則爲流遁一則爲決絕覆墜而不反此決絕之獘火馳而不顧此流遁之獘也二人相與爲君臣言各貴已而賤人也易世而論定則均之非至知厚德之任矣故至人善遊不易乎世不失乎已而無古今彼我之分何也古未必可尊今未必可卑也以皇視帝則帝爲卑矣以帝視王則王又爲卑矣一古一今遞高遞下孰能不波乎此至人所以遊於世而不僻也】

目徹爲明耳徹爲聰鼻徹爲顫【膻】口徹爲甘心徹爲知知徹爲德凡道不欲壅壅則哽哽而不止則跈【女展切】跈則眾害生物之有知者恃息其不殷非天之罪天之穿之日夜無降人則顧塞其竇胞有重閬心有天遊室無空虛則婦姑勃谿心無天遊則六鑿相攘大林丘山之善於人也亦神者不勝德溢乎名名溢乎暴謀稽乎誸【賢】知出乎爭柴生乎守官事果乎眾宜春雨日時艸木怒生銚【挑】耨【耨】於是乎始修艸木之到植者過半而不知其然【跈或作蹍履也殷尙書以殷仲春之殷中也言人自不得中非天之罪也胞腹中胎也勃谿司馬云反戾也】

郭注【當通而塞則理有不泄而相騰踐也生起也凡根生者無知亦作恃息也殷當也息不由知由知然後失當失當而後不通故知恃息息不恃知也然知欲之用制之由人非不得已之符也天穿無降者通理有常運也人塞其竇者無情任天竇乃開也閬空曠也天遊遊不系也勃谿爭處也攘逆也大林丘山之善者自然之理有寄物而通也德溢乎名者名高則利深故修德者過其當也名溢乎暴者禁暴則名美於德也誸急也謀稽乎誸者急而後考其謀也知出乎爭者平往則無用知也柴塞也官事果乎眾宜者眾之所宜者不一故官事立也艸木生而銚耨修者事物之生皆有由也到植不知其然者事由理髮故不覺也】

呂注【人之耳目鼻口不爲聲色臭味所壅則爲聰明爲顫甘爲知德壅則哽而不通不通之甚則相蹍踐得失交戰於胸中幾何而不至於跈此陰陽之患所以作眾害之所以生也凡物之有知者息存則生息去則死息之出入隨子午以消長循陰陽而左右與元气交通無日不然則是犬之穿而通之日夜均平未始有降人顧以聲色臭味塞其竇而不使之通所以降而不殷也人能恬淡虛無則眞气從之正形一視天和將至是以胞有重閬邪穢不能侵心有天遊事物不能撓室必有空虛以異乎尊卑否則婦姑瀆而勃谿矣心必有天遊以出乎塵垢否則六鑿跈而相攘矣六鑿卽耳目口鼻心知也人誠知所謂天遊則𨿽遊乎人間世萬物無足撓心其神足以勝之也奚以大林丘山爲善哉上德不德故無名有名則德之溢暴之而不藏又名之溢也則謀不得不稽乎誸知不得不出乎爭柴不得不生乎守此所以成實乎眾宜聲色臭味柴其外思慮知謀柴其內而不能相通也夫爲道者之治心治之於未亂無若艸木怒生而銚耨始修也】

循本【哽咽也跈踐也足不良於行者如被人跈踐也足三陰之脈皆起於足指而循喉嚨邪气循經絡而行故哽而不止則變爲足病也足病則眾害皆生不特哽與跈矣以諭道不欲塞塞則其病如是也殷盛也又言物之有知者恃其息之流通此身故也其息之不勝者非天使然天之生人穿其孔竅气日夜運行無有止息顧人自塞其竇耳降下也人身中之息皆自下而升若降而不升則死矣此借息以爲心之諭閬音限重閬重門限也胞中空虛其通竅處如室之重閬也胞則有重閬心則有天遊若室無空虛則婦姑拍塞在眼前矣蓋室有空虛之處則婦姑可以寬處心無天遊則六府相攘奪矣蓋心有天然遊衍之處則情欲不相鬥爭又如人睹大林丘山而善之者緣平日胸次窄隘精神不能勝之故也若吾精神足以勝之何爲善之哉德本在內因名聲而溢名本不彰因表暴而溢溢者如水之泛溢而出也謀本無甚計較因欲誘人而稽畱愈深柴卽天地篇柴柵之義官司屯守之處豎柴柵以爲衛柴柵本不立生於官司之所守事本無固必因眾人之所宜遂果決行之皆失其自然者也如春雨之時艸木自然怒生而銚耨之器始修之反傷其生而逆其性矣倒者逆也】

管見【耳目鼻口心能通而無系者皆由知徹爲德所致苟無德以貫之則五者俱壅爲害多矣夫生物之有息所以通一身之气交天地之和作爲以壅閼之則非與天地元气流通之道元气貫穿萬物無時休歇其有衰殺者人自以六物反塞其竇耳動物恃乎息植物恃乎根皆其所倚以爲命者也大林丘山之善於人以平日所見隘陋忽睹虛曠高明之境心必善之此乃神不勝物反爲所勝山林臯壤使我欣欣樂未畢也哀又之然則物之善人也豈眞善人之樂物也豈眞樂哉蓋外有慕則內虧重於彼則輕此矣夫名公器不可多取故名之出爲德之失有名而慕之又名之失也二者俱失急思所以爲謀則知出而爭興此眾害生之驗及有能守者又病在柴塞而無變矣後言艸木𨿽拔得雨再生時使之然人莫知也人之命在息而使之降而不殷則所以扶衛而補續之者豈無其道哉要在知其時而已】

副墨【目蔽於色則不明耳亂於聲則不聰鼻奪於臭則不顫口嗛於味則不甘心起於識則不知知有分別非德知也此六根之六塵必徹而淨之然後復其本然之靈覺然六根門頭頭頭是障𨿽下幾个徹字實則一了百當一處徹處處皆徹矣所以道不欲壅不徹則自爲外物所壅如人之哽者哽而不已則跈跈則眾害生之跈足陷泥淖之迹也人之虛靈爲物壅塞則將陷於物欲之中不能自拔其有存焉者寡矣夫物之有生恃此生息之理而今之存焉者寡則生息微眇而不盛其不盛者非天罪之也天之穿之者日夜無降人顧自塞其竇耳蓋此段靈光時時透露有耳自聰有目自明乃天所穿日夜無止譬室之有竇日光自穿惟人自塞其竇乃光明若虧蔽而不見耳】

方思善【人恃息而生息恃虛而王虛者道之所集也故虛則六根爲我用不虛則六根爲我賊用則神藏賊則神亡凡亡於中者未有不取足於外者也故德溢乎名名溢乎暴謀生乎躁知生乎爭柴生乎守官事生乎眾宜此皆以物勝其神以賊襲其虛者也春雨日時猶言雨暘時若也物之恃息者時至則生銚耨不能遏何者其天遂也天遂則倒者可植以比天遊則穿者無降故善養物者守根善養生者守息此至人所以貴天遊也】

靜然可以補病眥可以休老寧可以止遽𨿽然若是勞者之務也非佚者之所未嘗過而問焉聖人之所以駴【駭】天下神人未嘗過而問焉賢人所以駴世聖人未嘗過而問焉君子所以駴國賢人未嘗過而問焉小人所以合時君子未嘗過而問焉【靜然疑獨作靜默眥一作揃搣】郭注【補病非不病也休老非不老也止遽非不遽也若是猶有勞故佚者超然不顧神人卽聖人也聖言其外神言其內趨捨各有分高下各有等故不相問也】

呂注【靜然至止遽古之道術有在於是𨿽然動而後有靜繁而後有揃熾而後有滅擾而後有寧爲勞者言之所以息其勞佚者則未嘗動安用靜未嘗繁安用揃未嘗熾安用滅未嘗擾安用寧此所以不問也惟有德而後佚佚者神聖之所兼也神人聖人不同者迹賢人君子不同者才君子小人則有義利之分矣】筆乘【眥舊解目病也須溪云靜非藥也然可以補病目無所見𨿽病也而可以休老不知眥蓋養生家之術耳按眞誥云時以手按目四眥令見光分明是檢眼神之道久爲之見百靈老形之兆發於目眥披皺紋可以沐浴老容】

演【踐】門有親死者以善毀爵爲官師其黨人毀而死者半堯與許由天下許由逃之湯與務光務光怒之紀他聞之帥弟子而踆於窾水諸侯弔之三年申徒狄因以踣【赴】河【演門宋城門名踣僵也頓也】

郭注【慕賞而孝去眞遠矣斯尙賢之過也其波蕩傷性遂至於踣河】

呂注【官師之勸其黨至於毀死許由之逃其徒至於踣河殉迹之獘至此】

荃者所以在魚得魚而荃蹄者所以在兔得兔而蹄言者所以在意得意而言吾安得夫言之人而與之言哉【荃香艸可以餌魚一云魚笱也蹄兔也系其腳故云蹄】

郭注【至於兩聖無意乃都無所言也】

呂注【莊子恐後世得其言而昧其所以言故卒之以荃蹄之諭俾學者忘言以究其意也】

管見總論【是篇首論內外之輕重以明物我之親疎在外者系乎物故不可必在內者由乎我求則得之而世人多務外求求而不得怨尢至矣故建言以破其惑夫忠孝立身之善行猶不能必君親之知以在內求其外故也況以外求外者乎由是知性命之內無非道悟之則全性命之外無非物必之者失惟僓然無爲暗與道合斯可逃乎兩陷也莊子貸粟而申轍魚之諭則惠物在及時任公垂釣而鄙小之非則明道當存大儒者徵詩習禮乃或發家取珠其初學未必不正及爲物欲所遷則冒禁傷化有所不卹反不若下愚不學者之猶有忌憚而安乎定分也是皆原乎上之人以聖知治民之過久則姦民之雄者並聖知而竊之矣復寓言於老萊仲尼以兩非譽世患自息卽我無爲而民自化之意白能見夢而不能逃网則神不自神而不知有不神之神蓋諭恃知以脫患不若忘知之無患也次以知無用而始可以言用其意互相發明至謂人有能遊謂遊心於淡遊在內也前皆寓言此稱莊子曰正當篇本旨使學者超外物之累進虛通之域神融意適無所不之則道幾矣世習愈下往往遊所不當遊至於火馳覆墜而不顧𨿽聖人復出末如之何間有樂於遊者不過以江海爲閒山林爲善而放蕩終身焉此遊世而僻者不免務外而已又誨以身貴六徹則道不欲壅有知恃息則人當貴虛室虛白生無往而非天遊故勞者之務佚者不問猶君子賢聖之有差等也至於演門因毀而致爵申徒逃湯而踣河皆由上貴卓絕之行是以下立潔修之名本欲礪世興教而不知傷生害俗也故舉以爲後世鑑夫以行觀言亦外物也然而非指無以見月故立言君子不憚於諄諄在學者善求其要而已矣】

莊子翼卷六﹤子部﹐道家類﹐莊子翼﹥

欽定四庫全書

莊子翼卷七

明焦竑撰

寓言第二十七

寓言十九重言十七卮言日出和以天倪寓言十九借外論之親父不爲其子媒親父譽之不若非其父者也非吾罪也人之罪也與已同則應不與已同則反同於己爲是之異於己爲非之重言十七所以己言也是爲耆艾年先矣而無經緯本末以期年耆者是非先也人而無以先人無人道也人而無人道是之謂陳人卮言日出和以天倪因以曼衍所以窮年不言則齊齊與言不齊言與齊不齊也故曰無言言無言終身言未嘗言終身不言未嘗不言有自也而可有自也而不可有自也而然有自也而不然惡乎然然於然惡乎不然不然於不然惡乎可可於可惡乎不可不可於不可物固有所然物固有所可無物不然無物不可非卮言日出和以天倪孰得其久萬物皆種也以不同形相禪始卒若環莫得其倫是謂天均天均者天倪也【已言者止人之爭辯也卮圓酒器也借因也】

郭注【寄之他人則十言而九見信世之所重則十言而七見信卮滿則傾空則仰非持故也況之於言因物隨變惟彼之從故曰日出日出謂日新也日新則盡其自然之分自然之分盡則和也言出扵巳俗多不受故借外耳肩吾連叔之皆所借也父之譽子人多不信時有信者輒以常嫌見疑故借外論之已𨿽信而懷常疑者猶不受寄之他人則信之人之聽有斯累也同則應不同則反互相非也三異同處而二異訟其所取是必扵不訟者俱異耳而獨信其是非借外而何重言以其耆艾故俗共重之𨿽使言不借外猶十信其七夫耆艾者年在物先耳其餘本末無以待人則非所以先也期待也此直陳久之人耳而俗便共信之此俗之所以安故習常也夫自然有分而是非無主無主則曼衍矣誰能定之哉故曠然無懷因而任之所以各終其天年也付之與物而就用其言則彼此是非居然自齊若不能因彼而立言以齊之則我與物復不齊矣言彼所言故𨿽有言而我競不言也自由也由彼我之情偏故有可不可而物各自然各自可統而言之則無可無不可無可無不可而至也惟言隨物制而任其天然之分者能無夭落𨿽變化相代其气則一於今爲始於昨爲卒皆理自爾故莫得其倫是謂天均夫天均齊者豈妄哉皆天然之分也】

呂注【寓言十九則非寓而言者十一重言十七則非重而言者十三而已卮言日出和以天倪則寓與不寓重與不重皆卮言也何謂寓言十九夫道近在吾心以吾心論之彼而疑則不信猶父不爲子媒必借外論之非吾不欲直言人不可與直言故也何謂重言十七同已則應而爲是異已則反而爲非吾所以言於人者欲其應不欲其反也故因其心之所重艾之人而言之凡書中稱引古者皆以艾爲重者所聞先於我非以年也有經緯本末足以先人則人從之人而無以先人是謂陳久之人曷足重哉言出未始有言則其日出猶卮而已卮之爲物酌於罇罍而時出之中虛而無積也天倪則無爲之至聖人所休和以是非休乎天均則出處語默無非天均因以曼衍卽是理而推之所以窮年也惟無我而不言則齊有言則有我有物安得而齊故齊與言言與齊未始齊也不言𨿽齊猶與言不齊未足爲大齊惟言無言而後大齊卮言是也故終身言未嘗言終身不言未嘗不言所謂可與不可然與不然皆有自也固有所然所可則無不然無不可可知矣萬物之種其出未始不同知其同則知始卒若環是謂天均天均者是非於此而和萬物所齊無爲之至故曰天倪也】

劉槪【水之在卮猶言之在德不滿則不發也自外來者益之而不可增由中出者𨿽多而未嘗虧故曰卮言日出物之有際必有端倪自然之倪始卒若環故曰和以天倪如艸蔓水以譬自然之緒道全而物不傷故可以盡年也終身言未嘗言終身不言未嘗不言則六經不爲支離老子不爲簡約矣】

莊子謂惠子曰孔子行年六十而六十化始時所是卒而非之未知今之所謂是之非五十九非也惠子曰孔子勤志服知也莊子曰孔子謝之矣而其未之嘗言孔子云夫受才乎大本復靈以生鳴而當律言而當法利義陳乎前而好惡是非直服人之口而已矣使人乃以心服而不敢蘁【五各反】立定天下之定已乎已乎吾且不得及彼乎

郭注【隨年隨化與時俱也時變則俗情亦變乘物以遊心者豈異於俗哉變者不停是不可常謂孔子勤志服膺而後知非能任其自化也此明惠子不及聖人之韻遠矣孔子謝變化之自爾非知力之所爲故隨時任物而不造言也若役其材知而不復其本靈則生亡矣鳴者律之所生言者法之所出而法律者眾之所爲聖人就用之耳故無不當而未之嘗言未之嘗爲也服用也我無言也我之所言直用人之口耳好惡是非義利之陳未始出吾口也口所以宣心故用眾人之口則眾人之心用矣我順眾心則眾心信矣誰敢逆立哉因天下之自定而定之又何爲乎因而乘之故無不及也】

呂注【稱孔子六十而耳順七十而從心所欲不逾矩則橫心所念更無是非橫口所言更無利害是也道未至於從心則不免於化化則必始是而卒非六十之所謂是安知非五十九非也惠子不知此乃孔子之與人同者至其與天同者則自古及今未始有化而眞以爲勤志而行服知而知也謝謂絕去之物得以生之謂德所謂受才乎大本復靈以生也未生則無气無形安有所謂靈生而有气有形而復其靈也鳴而當律無事於聲音之調言而當法無事於義理之釋及夫義利陳乎前我則從而好惡是非之直服人之口而已以其所待未定非無爲而自化者若夫使人心服而不敢蘁立然後定天下之定是乃使之自化非直服人之口而已吾且不得及彼者是其謝之而未之嘗言也】

循本【服知從事乎知也才猶孟子天之降才大本猶大初也復靈人心虛靈昏於物欲復之使如初也蘁逆也定天下之定天下自有定理不過定其所定也惠子聞莊子言孔子六十而化以爲孔子不過勤勞心志而從事乎多知未得爲化莊子曰不然孔子之言曰夫受性於初而能返其虛靈以生鳴則合於條律言則合於法度利義陳乎前而知好惡是非此儒者之事但能服人之口而已至於使人心服不敢違逆此方是至人之道又贊之曰道止於此乎止於此乎吾且不得及彼至人乎已乎以下皆孔子之言】

曾子再仕而心再化曰吾及親仕三釡而心樂後仕三千鐘不洎【旣】吾心悲弟子問於仲尼曰若參者可謂無所縣其罪乎曰旣已縣矣夫無所縣者可以有哀乎彼視三釡三千鐘如觀【一作鸛】雀蚊虻相過乎前也【再化謂悲樂之變縣羅云揭也不洎不及養親也鸛蚊取大小以諭三釡三千鐘之多少】

郭注【洎及也縣系也謂參仕以爲親無系祿之罪旣以縣矣謂系於祿以養也夫養親以適不問其具若能無系則不以貴賤經懷而平和恬暢盡色養之宜矣彼謂無系也夫無系者視榮祿若蚊虻鳥雀之在前而過去耳豈有哀樂於其間哉】

呂注【安時處順哀樂不能入古者謂是帝之縣解則無所縣者固不可以有哀也死生亦大矣而哀樂不能入則視三釡三千鐘如觀雀蚊虻過乎前其小大多少不足較也明矣】

口義【弟子問曾子此言有系累之罪否疑其前後兩變有悲喜也旣已縣矣言只此悲喜便是有系若無系則外物過前猶蚊虻而已豈足悲喜乎】

顏成子遊謂東郭子綦曰自吾聞子之言一年而野二年而從三年而通四年而物五年而來六年而入七年而天成八年而不知死不知生九年而大妙生有爲死也勸公以其死也有自也而生陽也無自也而果然乎惡乎其所適惡乎其所不適天有歷數地有人據吾惡乎求之莫知其所終若之何其無命也莫知其所始若之何其有命也有以相應也若之何其無邪無以相應也若之何其有邪【論天者有歷數之法論地者有人所考據之迹劉云人據人各自據畛域不通也】

郭注【野外權利也從不自專也通通彼我也物與物同也來自得也入外形骸也天成無所復爲也不知死生所皆適而安也妙善也善惡同故無往而不防此言久聞道知天籟之自然將忽然自忘則穢累日去以至於盡耳生而有爲則防其生自由也由有爲故死由私其生故有爲今所以勸公者以其死之由私耳夫生之陽遂以其絕迹無爲而忽然獨爾非由有也然而果然故無適無不適而後皆適皆適而至也天地皆已自足理必自終不由於知非命如何不知其所以然而然謂之命似若有意也故又遣命之名以明其自爾而後命理全也理必有應若有神靈以致也理自相應不由於故則𨿽相應而無靈也】

呂注【道未始有物也旣已爲物而欲復於無物則其致虛守靜非一朝之積也野謂忘仁義賓禮樂從言心之莫逆通言心之徹物卽物物皆遊物物皆觀矣來則道集之謂入卽神來舍天成則與天合德不知死不知生則知止乎其所不知大妙則神矣妙萬物而爲言然後能體神也生而無爲則不知有生不知有死生而有爲而後有死勸之以公而無私則不知有死矣生而有爲死之所自故聖人外其身而身存以其無私能成其私所以勸公也原始要終故知生死之說始卒若環則生陽而已安有所自以有爲爲自亦以物情言之其果然乎故體道窮神者不知有死生惡有所適所不適欲求之歷數人據未始同也又惡乎求之禍福人事之間哉以爲無命耶終若有所制也以爲有命耶求其始不可得也以爲無邪而有以相應以爲有耶而無以相應是以止於所不知而無所容心斯得之矣】

眾防兩問於景【影】曰若向也俯而今也仰向也括而今也被發向也坐而今也起向也行而今也止何也景曰叟叟也奚稍問也予有而不知其所以予蜩甲也蛇蛻也似之而非也火與日吾屯【豚】也陰與夜吾代也彼吾所以有待耶而況乎以有待者乎彼來則我與之來彼往則我與之往彼彊陽則我與之彊陽彊陽者又何以有問乎【蜩甲蟬蛻皮也屯聚也叟叟一作搜搜音蕭】

郭注【運動自爾無所稍問自爾故不知所以影似形而非形推而極之則今之所謂有待者卒至於無待而獨化之理彰矣直自彊陽運動相隨往來耳無竟不可問也】

呂注【防兩生於影影外微陰非一故曰叟叟影之俯仰行止隨人而已豈知所以哉形之有影猶蜩之甲蛇之蛻而非蜩甲蛇蛻也影得日火則屯而顯遇陰夜則代而隱此乃影之所待而爲影然而無情豈知有待耶影之所待者日火陰夜而不可謂之有待況以有待者乎以有待者影之所自出卽形是也以防兩無待知影之無待以影無待知影之所出者亦無待則不爲形所累矣彼來往則我與之來往彼彊陽則我與之彊陽皆非我也又何以有問乎】

循本【括括發叟老人之稱稍略也彼指形也況乎以之以訓用彊陽陽气之不正者防兩與影如叟之與叟也二叟相逢住世能幾相問之時不過稍稍而已汝何必稍問也予影自謂也予𨿽有此影而不知其所以然之故若曰影生於形如蜩之甲如蛇之蛻此說似矣而非甲猶是生於蜩蛻猶是生於蛇若影遇火與日照之則屯聚遇天陰與夜則代去無火日則𨿽有形不能爲我影如此看來則彼之形𨿽能爲吾影而必有所待況罔兩又用影之有待者乎彼形來往吾固與之來往彼形彊陽吾亦與之彊陽彊陽者本非血气之正而影亦隨之以見形影皆非眞實又何以問爲此假重出而語意尢超】

陽子居南之沛老聃西遊於秦邀於郊至於梁而遇老子老子中道仰天而嘆曰始以汝爲可敎今不可也陽子居不答至捨進盥漱巾櫛脫屨戶外行而前曰向者弟子欲請夫子夫子行不間是以不敢今間矣請問其故老子曰而睢睢【灰】盱盱【吁】而誰與居大白若辱盛德若不足陽子居蹴【子六切】然變容曰敬聞命矣其往也捨者迎將其家公執席妻執巾櫛捨者避席【漾】者避竈其反也捨者與之爭席矣【陽姓名戎字子居列子作楊朱睢仰目也盱張目也皆視上於面而近傲者炊也】

郭注【睢睢盱盱跋扈之貌人將畏難而疏遠也尊形自異故憚而避之去其矜誇故與之爭席】呂注【睢盱自異則捨者迎將之召也老子所以嘆子居形諜成光則戶外屨滿之召也伯昏所以去禦冦其趣一也】

江遹【孔子曰下人不精不得其眞進盥漱巾櫛脫屨膝行凡以欲得其眞而已存乎人者莫良於眸子蓋神之所托也得道者之相遇目擊而道存知人者毎得於眉睫故陽子之睢睢盱盱老子以爲不可教也明白四達是謂大白毎下愈況是謂若辱衝而不盈故盛德若不足若然者其視顚顚奚有於睢盱哉避席非止於不爭而已爭席非止於不避而已聞命而反則昔之避者更且爭夫秦梁之地不遠也今之舍者猶昔之舍者也亦非有二楊朱也其相遇遽若此異者乃知至道密庸變形易慮人常由之而莫知也蓋南之沛則趨於物之所防其反也則復於命之所本或避或爭在往反之間耳】

管見總論【是篇以寓言標題南華老仙渡水不濕腳之意自揆立言旣多恐後人殉迹成故隨步隨掃其迹其寓言重言皆不得已而借外論之卮言如水在卮有防而不失則其出也由中故日出而不厭同異是非各當其分言出於無言亦猶不言也其然其可則物情之去取耳惡知其爲固然固可耶是以必至於不言則齊也吁世衰道微人莫已信不得行志當世猶覬垂訓方來又慮無以必後人之知故防於所重以取信焉使入由寓以完其眞從徼而躋乎妙其成功一也至論夫子之迹隨年化始是卒非當身之是不可常也如此況欲必信於後世乎曾子之再仕再化心不免乎有系而哀樂形焉無問乎爲親爲祿也若夫聞言而悟有若子遊一年而野至於大妙則心日虛而道日集矣次論命之有無形影之因待皆明造化不可致詰之妙人能充其造化所與而莫之天閼則吾身之天地不可測之靈物亦猶是也結以睢盱矜傲人誰與居聞命而反捨者爭席則耳聆心悟在片言之頃孰謂載道而示後世無得魚忘筌者哉】

讓王第二十八

堯以天下讓許由許由不受又讓於子州支父子州支父曰以我爲天子猶之可也𨿽然我適有幽憂之病方且治【平聲】之未暇治天下也夫天下至重也而不以害其生又況他物乎惟無以天下爲者可以托天下也舜讓天下於子州支伯子州支伯曰予適有幽憂之病方且治之未暇治天下也故天下大器也而不以易生此有道者之所以異乎俗者也舜以天下讓善捲善捲曰余立於宇宙之中冬日衣皮毛夏日衣葛絺春耕種形足以勞動秋收斂身足以休食日出而作日入而息逍遙於天地之間而心意自得吾何以天下爲哉悲夫子之不知余也遂不受於是去而入深山莫知其處舜以天下讓其友石戶之農石戶之農曰捲捲【權】乎後之爲人葆力之士也以舜之德爲未至也於是夫負妻戴攜子以入於海終身不反也大王亶父居邠狄人攻之事之以皮帛而不受事之以犬馬而不受事之以珠玉而不受狄人之所求者土地也大王亶父曰與人之兄居而殺其弟與人之父居而殺其子吾不忍也子皆勉居矣爲吾臣與爲狄人臣奚以異且吾聞之不以所用養害所養因杖防而去之民相連而從之遂成國於岐山之下夫大王亶父可謂能尊生矣能尊生者𨿽貴富不以養傷身𨿽貧賤不以利累形今世之人居高官尊爵者皆重失之見利輕亡其身豈不惑哉越人三世弒其君王子搜患之逃乎丹穴而越國無君求王子搜不得從之丹穴王子搜不肯出越人薫之以艾乘以王輿王子搜援綏登車仰天而呼曰君乎君乎獨不可以捨我乎王子搜非惡爲君也惡爲君之患也若王子搜者可謂不以國傷生矣此固越人之所欲得爲君也【幽憂高誘云幽隱也詩云如有隱憂是也捲捲用力貌所用養地也所養人也不以養傷身不以利累形言富貴有養而不以昧養傷身貧賤無利而不以求利累形也捜王子名淮南子作翳爾雅雲南戴日爲丹穴】

呂注【三代之季父子兄弟爭有天下更相殘害所謂士者危身輕生以干澤此讓王之篇所以作也許由支父之徒皆不以天下易其生者揚雄以爲先哲堯禪舜之重則不輕於由也所謂重者得不以其歷試而後授之以天下乎殊不知堯之所以得舜者不在於歷試歷試者與人同而已所謂暴之於人是也使由無避堯之意安知其試之不如舜乎】

疑獨【有身不能無養有生不能無累富貴者樂於養養過則傷身貧賤者迫於利利失則累形能免二患乃爲尊生也然此聖人之緒耳非其眞也聖人之眞者忘生而生無不全忘養而養無不至𨿽爲天下國家之所寄托時適然耳又何偒乎】

循本【今常德府武陵縣南蒼山有善捲壇宋政和中賜號遁世高蹈先生郡守李防爲壇記壇之近仍有其墳】

韓魏相與爭侵地子華子見昭僖侯昭僖侯有憂色子華子曰今使天下書銘於君之前書之言曰左手攫【俱切】之則右手廢右手攫之則左手廢然而攫之者必有天下君能攫之乎昭僖侯曰寡人不攫也子華子曰甚善自是觀之兩臂重於天下也身亦重於兩臂韓之輕於天下亦遠矣今之所爭者其輕於韓又遠君固愁身傷生以憂戚不得也昭僖侯曰善哉教寡人者眾矣未嘗得聞此言也子華子可謂知輕重矣【子華子魏人攫取也廢斷而去之也】

呂注【昭僖侯能用子華之言而輕其所爭則於不以天下易生者又其次也】

碧虛【名與身孰親身與貨孰多疆場廢地何苦爭爲鴻烈解曰殺戎馬而求狐貍援兩鱉而失靈龜斷右臂而爭一毫折鏌鋣而競刀錐可謂不知輕重者也】

魯君聞顏闔得道之人也使人以幣先焉顏闔守陋閭苴布之衣而自飯牛魯君之使者至顏闔自對之使者曰此顏闔之家與顏闔對曰此闔之家也使者致幣顏闔曰恐聽者謬而遺使者罪不若審之使者還反審之復來求之則不得已故若顏闔者眞惡富貴也故曰道之眞以治身其緒餘以爲國家其土苴【側雅反】以治天下由此觀之帝王之功聖人之餘事也非所以完身養生也今世俗之君子多危身棄生以殉物豈不悲哉凡聖人之動作也必察其所以之與其所以爲今且有人於此以隨侯之珠彈千仞之雀世必笑之是何也則其所用者重而所要者輕也夫生者豈特隨侯之重哉【魯君一作魯侯苴有子麻也土苴糞艸】

管見【難進易退君子之常養愈久而植愈深闔不容議矣且天下功業莫大於帝王此猶以爲餘事則所謂聖人之其者豈常流可測邪所以之所以爲卽語云所由所安也恐聽者謬多者字眞以治身治當是持凡聖人之動作聖字爲冗隋侯之重重當作珠全見呂氏春秋可證不韋去莊子未遠必得其眞】

子列子窮容貌有饑色客有言之於鄭子陽者曰列禦冦蓋有道之士也居君之國而窮君無乃爲不好士乎鄭子陽卽令官遺之粟子列子見使者再拜而辭使者去子列子入其妻望之而拊心曰妾聞爲有道者之妻子皆得佚樂今有饑色君過而遺先生食先生不受豈不命邪子列子笑謂之曰君非自知我也以人之言而遺我粟至其罪我也又且以人之言此吾所以不受也其卒民果作難而殺子陽【子陽鄭相爲人嚴酷罪者無赦舍人折弓畏子陽怒責因國人逐猘狗而殺子陽】

碧虛【士甘陸沈無聞豈肯詘志而受無名之祿苟狥妻子之情而躑躅於禍网哉】

楚昭王失國屠羊【悅】走而從於昭王昭王反國將賞從者及屠羊屠羊曰大王失國失屠羊大王反國亦反屠羊臣之爵祿已復矣又何賞之言王曰彊【上聲】之屠羊曰大王失國非臣之罪故不敢伏其誅大王反國非臣之功故不敢當其賞王曰見之屠羊曰楚國之法必有重賞大功而後得見今臣之知不足以存國而勇不足以死寇吳軍入郢畏難而避寇非故隨大王也今大王欲廢法毀約而見此非臣之所以聞天下也王謂司馬子綦曰屠羊居處卑賤而陳義甚高子其爲我延之以三旌之位屠羊曰夫三旌之位吾知其貴於屠羊之肆也萬鐘之祿吾知其富於屠羊之利也然豈可以貪爵祿而使吾君有妄施之名乎不敢當願復反吾屠羊之肆遂不受也【三旌司馬本作三珪云諸侯之三卿皆執珪者】

碧虛【誦詩書而發居屠肆而守義者何代無之夫竊勢以爲已功市權而要重賞者聞此亦當知愧矣】口義【大王反國反屠羊各得其本分三旌三公也車服各有旌別故曰三旌】

原憲居魯環堵之室茨以生艸戶不完桑以爲樞而甕牖二室褐以爲塞上漏下濕匡坐而子貢乘大馬中紺而表素軒車不容巷往見原憲原憲華冠縰【徙】履杖藜而應門子貢曰嘻先生何病原憲應之曰憲聞之無財謂之貧學而不能行謂之病今憲貧也非病也子貢逡巡而有愧色原憲笑曰夫希世而行比周而友學以爲人敎以爲已仁義之慝輿馬之飾憲不忍爲也曾子居衛縕袍無表顏色腫噲手足胼【駢】胝【支】三日不舉火十年不制衣正冠而纓絕捉衿而肘見納履而踵決曳縰而歌商頌聲滿天地若出金石天子不得臣諸侯不得友故養志者忘形養形者忘利致道者忘心矣孔子謂顏回曰回來家貧居卑胡不仕乎顏回對曰不願仕回有郭外之田五十畝足以給饘粥郭內之田十畝足以爲絲麻鼓琴足以自娛所學夫子之道者足以自樂也回不願仕孔子愀然變容曰善哉回之意丘聞之知足者不以利自累也審自得者失之而不懼行修於內者無位而不怍丘誦之久矣今於回而後見之是丘之得也【匡正也縰履曳履也應門自對門也希世顧世譽也腫噲剝錯也一云盈虛不常貌】新傳【夫富與貴是人之所好也貧與賤是人之所惡也所好所惡皆生於心能無心則好惡所以忘好惡忘則處富貴不知其富貴居貧賤不知其貧賤泛然自得於胸中所以逍遙於天地之閒也若原憲曾子顏回者可謂無心矣憲居環堵之室戶而甕牖曾子顏色腫噲而衣冠決壞顏回家貧處卑而饘粥絲麻之僅給三人未嘗惡貧而忘道故或歌或而忘形自得矣豈務殉物而傷生歟此所以異於世俗矣故曰致道者忘心】

中山公子牟謂瞻子曰身在江海之上心居乎魏闕之下柰何瞻子曰重生重生則利輕中山公子牟曰𨿽知之未能勝也瞻子曰不能自勝則從神無惡乎不能自勝而彊不從者此之謂重傷重傷之人無壽矣魏牟萬乘之公子也其隱巖穴也難爲於布衣之士𨿽未至乎道可謂有其意矣【象魏觀闕國君之門淮南子作騩闕許愼雲天子之兩觀也】疑獨【魏公子牟封於中山瞻子魏之賢人夫人心最爲難勝故𨿽身在江海心居魏闕自言其未能無心於富貴也重生則利輕利輕則不思魏闕矣牟𨿽知生可重物可輕然其心不能自勝夫未自能勝不如且順之而勿彊抑彊抑則內傷其神神惡之矣不能自勝一傷也彊而抑之是二傷也故曰重傷此非自養之道也故曰無壽矣瞻子所言固不可爲學道者之法譬名醫療疾必審人而處方期於瘳疾而已】

孔子窮於陳蔡之間七日不火食藜羹不糝【素感切】顏色甚憊而歌於室顏回擇菜子路子貢相與言曰夫子再逐於魯削迹於衛伐樹於宋窮於商周圍於陳蔡殺夫子者無罪借夫子者無禁歌鼓琴未嘗絕音君子之無恥也若此乎顏回無以應入告孔子孔子推【吐雷切】琴喟然而嘆曰由與賜細人也召而來吾語之子路子貢入子路曰如此者可謂窮矣孔子曰是何言也君子通於道之謂通窮於道之謂窮今丘抱仁義之道以遭亂世之患其何窮之爲故內省而不窮於道臨難而不失其德天寒旣至霜雪旣降吾是以知松柏之茂也陳蔡之隘【厄】於丘其幸乎孔子削然反琴而歌子路扢然執幹而舞子貢曰吾不知天之高也地之下也古之得道者窮亦樂通亦樂所樂非窮通也道德於此則窮通爲寒暑風雨之序矣故許由娛於潁陽而共【恭】伯得乎丘首【孔子之宋與弟子習禮大樹下桓魋欲殺孔子伐其樹孔子遂行不糝無米粒也借陵借也削然反琴聲然奮舞貌共伯卽共和丘首一作共首】

呂注【自顏闔禦冦至孔子皆不妄受人之爵祿施予以至貧賤凍餒而不改其樂者也其次公子牟𨿽未至乎道而有其意者也世俗之人湛於人僞者聞許由善捲之風狂而不信故歷敍聖賢莫不樂道以忘生忘生爲難猶且爲之則不以天下國家傷其生爲易可知矣】

司馬彪【共伯名和修其行好賢人周厲王之難天子曠絕諸侯皆請以爲天子卽位十四年大旱屋焚卜於太陽兆日厲王爲祟召公乃立宣王共伯復歸於宗逍遙得意共山之首】

舜以天下讓其友北人無擇北人無擇曰異哉後之爲人也居於畝之中而遊堯之門不若是而已又欲以其辱行漫我吾羞見之因自投淸冷之淵湯將伐桀因卞隨而謀卞隨曰非吾事也湯曰孰可曰吾不知也湯又因瞀【務】光而謀瞀光曰非吾事也湯曰孰可曰吾不知也湯曰伊尹何如曰彊力忍垢吾不知其他也湯遂與伊尹謀伐桀克之以讓卞隨卞隨辭曰後之伐桀也謀乎我必以我爲賊也勝桀而讓我必以我爲貪也吾生乎亂世而無道之人再來漫我以其辱行吾不忍數聞也乃自投椆水而死湯又讓瞀光曰知者謀之武者遂之仁者居之古之道也吾子胡不立乎瞀光辭曰廢上非義也殺民非仁也人犯其難我享其利非廉也吾聞之曰非其義者不受其祿無道之世不踐其土況尊我乎吾不忍久見也乃負石而自沈於廬【一作盧】水【隴上曰畝隴中曰阻兵須彊力弒君須忍垢椆水一作桐水】

郭注【孔子曰士志於仁者有殺身以成仁無求生以害仁夫志尙淸遐高風邈世與夫貪利沒命者故有天地之降也舊說曰如卞隨務光者其視天下也若六合外人所不能察也斯則謬矣夫輕天下者不得有所重也苟無所重則無死地矣以天下爲六合之外故當付之堯舜湯武耳淡然無系故泛然從眾得失無槪於懷何自投之爲哉若二子者可以爲殉名慕高矣未可謂外天下也】

昔周之興有士二人處於孤竹曰伯夷叔齊二人相謂曰吾聞西方有人似有道者試往觀焉至於岐陽武王聞之使叔旦往見之與之盟曰加富二等就官一列血牲而埋之二人相視而曰嘻異哉此非吾所謂道也昔者神農之有天下也時祀盡敬而不祈喜其於人也忠信盡治而無求焉樂【洛】與政爲政樂與治爲治不以人之壞自成也不以人之卑自高也不以遭時自利也今周見殷之亂而遽爲政上謀而下行貨阻兵而保威割牲而盟以爲信行以【悅】眾殺伐以要利是推亂以易暴也吾聞古之士遭治世不避其任遇亂世不爲苟存今天下暗周德衰其並乎周以吾身也不如避之以潔吾行二子北至於首陽之山遂餓而死焉若伯夷叔齊者其於富貴也苟可得已則必不賴高節戾行獨樂其志不事於世此二士之節也【孤竹國在遼西令支縣界血牲一本作殺牲】

郭注【論語曰伯夷叔齊餓於首陽之下不言其死也此云死者亦欲明其守餓以終未必餓死也】呂注【若無擇隨光夷齊者非特不受人之天下與其爵祿又以聞其言處其世爲污辱至於溺餓而死此其於樂道以忘生者益爲難世俗之情所不信也數子皆聖賢則於死生之義固達矣夫死有重於泰山有輕於鴻毛而舜禹之讓其流爲之噲殷武之事其末爲聵輒聞無擇隨光夷齊之風者於天下後世豈小補哉則死非所愛也而韓非乃云湯恐天下以已爲貪乃讓務光恐光受之乃使光湯欲傳惡聲於子光遂投河司馬遷亦不信有所謂隨光者韓非以知殺身則其量湯與光宜若此蓋許由支父支伯不以天下易其生使後世尊生而輕利也無擇隨光夷齊之徒則棄生以利天下使後世忘生而重義也其爲仁則一而已矣莊子方論至道以遺名利則夷齊隨光皆在所斥及論讓王以悟危身狥物之俗則皆在所貴觀者知此則言忘而意得矣】

郭氏總注【此篇大意以起高讓遠退之風故被其風者𨿽貪冒之人乘天衢入紫庭猶時慨然中路而嘆況其凡乎故夷許之徒足以當稷契對伊呂矣夫居山谷而天下者𨿽不俱爲聖佐不猶高於埃塵者乎其事𨿽難爲然其風少獘故可遺也曰夷許之獘安在曰許由之獘使人飾讓以求進遂至乎之噲也伯夷之風使暴虐之君得賜其毒而莫之敢亢也伊呂之獘使天下貪冒之雄敢行篡逆惟聖人無迹故無獘也若以伊呂爲聖人之迹則伯夷叔齊亦聖人之迹也若以伯夷叔齊非聖人之迹耶則伊呂之事亦非聖矣夫聖人因物之自行故無迹然則所謂聖者我本無迹故物得其迹迹得而彊名聖則聖者乃無迹之名也】陸德明【或謂讓王之篇其章多重生而瞀光二三子自投於水何也答曰莊書之興存乎反本反本之由先於去榮是以明讓王之一篇標傲世之逸志防在不降以厲俗無厚身以全生所以時有重生之辭者亦歸棄榮之意耳所以深袪塵務之獘也其次者被褐啜粥保身而已其全身尙高而超俗自逸寧投身於淸冷終不屈於世累也】

劉槪【於不得已而已者無所不拒於得已而不已者無所不取無所不拒近狷無所不取近狂聖人得中道而與之則二者皆在所廢其不得中道而與之則二者皆在裁之之域矣夫狂狷者固中道之獘而後世狂者非特進取也至於貪生愛利顚冥於嗜欲之地狷者非獨有所不爲至於洗耳投淵以惡堯舜之名此又狂狷之獘也莊子謂讓之爲名處夫授受之間而宜不失者也王者域中之大於王而能讓事物何有哉故聖人不得已而臨蒞天下如王子捜者蓋可見矣聖人至於外無物則孰獘獘焉以天下爲事至於內無我則爲天下所歸亦安得而辭如此則堯舜之禪湯武之伐伊尹之相湯伯夷之避紂或足履堯門與夫身居畎畝者無殊致矣】

管見總論【本篇載讓王高節自堯舜許由善捲至於王子捜皆重道尊生不以富貴累其心視天下如敝屣者也子華顏闔曾顏公子牟之徒葆眞守約不以利祿易其操視富貴如浮雲者也其間魏牟校諸聖賢若不足然以國之公子能捨王位之尊就巖穴之隱亦良難矣故其長風餘波之所被啟有國者重道尊生之心淸淨無爲之敎所以立聖素王之業所以著也世之忘己狥物者小臨利害一毫必爭在王位而能讓可謂天下之盛舉矣夫懷道抱德而爲人之所寄托者或不願有國去而入山海有之何無擇隨光之徒遽至自沈而防不貲之軀耶蓋士不得中道而狷介特立者不能無獘是以貪甚者求之無厭必至於篡逆讓甚者避之無所必至自沈而後已比亦慕名之過惟聖人中庸無獘讓受合宜隱顯隨時從容中道堯舜之事是也伯夷叔齊讓國而逃於首陽食薇蕨而終則非故爲矯亢要名後世者若夫爲君而讓則其迹顯未爲君而避則其迹隱退讓之志本同惟其時而已矣】

盜跖第二十九

孔子與柳下季爲友柳下季之弟名曰盜跖【之石反】盜跖從卒九千人橫行天下侵暴諸侯穴室樞戶驅人牛馬取人婦女貪得忘親不顧父母兄弟不祭先祖所過之邑大國守城小國入保萬民苦之孔子謂柳下季曰夫爲人父者必能詔其子爲人兄者必能教其弟若父不能詔其子兄不能敎其弟則無貴父子兄弟之親矣今先生世之才士也弟爲盜跖爲天下害而弗能敎也丘竊爲先生羞之丘請爲先生往【稅】之柳下季曰先生言爲人父者必能詔其子爲人兄者必能敎其弟若子不聽父之詔弟不受兄之敎𨿽今先生之辯將柰之何哉且跖之爲人也心如湧泉意如飄風彊足以拒敵辯足以飾非順其心則喜逆其心則怒易辱人以言先生必無往孔子不聽顏回爲馭子貢爲右往見盜跖盜跖乃方休卒徒太山之陽膾人肝而餔之孔子下車而前見謁者曰魯人孔丘聞將軍高義敬再拜謁者謁者入通盜跖聞之大怒目如明星發上指冠曰此夫魯國之巧僞人孔丘非耶爲我告之爾作言造語妄稱文武冠枝木之冠帶死牛之脇多辭繆不耕而食不織而衣搖唇鼓舌擅生是非以迷天下之主使天下學士不反其本妄作孝弟而徼幸於封侯富貴者也子之罪大極重疾走歸不然我將以子肝益晝餔之膳孔子復通曰丘得幸於季願望履幕下謁者復通盜跖曰使來前孔子趨而進避席反走再拜盜跖盜跖大怒兩展其足案劍嗔目聲如乳虎曰丘來前若所言順吾意則生逆吾心則死孔子曰丘聞之凡天下有三德生而長大美好無雙少長貴賤見而皆之此上德也知維天地能辯諸物此中德也勇悍果敢聚眾率兵此下德也凡人有此一德者足以南面稱孤矣今將軍兼此三者身長八尺二寸面目有光唇如激丹齒如齊貝音中黃鐘而名曰盜跖丘竊爲將軍恥不取焉將軍有意聽臣臣請南使吳越北使齊魯東使宋衛西使晉楚使爲將軍造大城數百里立數十萬戶之邑尊將軍爲諸侯與天下更始罷兵休卒收養昆弟共祭先祖此聖人才士之行而天下之願也盜跖大怒曰丘來前夫可規以利而可諌以言者皆愚陋恆民之謂耳今長大美好人見而之者此吾父母之遺德也丘𨿽不吾譽吾獨不自知耶且吾聞之好面譽人者亦好背而毀之今告我以大城眾民是規我以利而恆民畜我也安可長久也城之大者莫大乎天下矣堯舜有天下子孫無置錐之地湯武立爲天子而後世絕防非以其利大故耶且吾聞之古者禽獸多而人民少於是民皆巢居以避之晝拾橡栗暮棲木上故命之曰有巢氏之民古者民不知衣服夏多積薪冬則之故命之曰知生之民神農之世臥則居居起則於於民知其母不知其父與麋鹿共處耕而食織而衣無有相害之心此至德之隆也然而黃帝不能致德與尢戰於涿鹿之野流血百里堯舜作立羣臣湯放其主武王殺紂自是之後以彊淩弱以眾暴寡湯武以來皆亂人之徒也今子修文武之道掌天下之辯以敎後世縫衣淺帶矯言僞行以迷惑天下之主而欲求富貴焉盜莫大於子天下何故不謂子爲盜丘而乃謂我爲盜跖子以甘辭子路而使從之使子路去其危冠解其長劍而受教於子天下皆曰孔丘能止暴禁非其卒之也子路欲殺衛君而事不成身菹於衛東門之上是子敎之不至也子自謂才士聖人邪則再逐於魯削迹於衛窮於齊圍於陳蔡不容身於天下子教子路菹此患上無以爲身下無以爲人子之道豈足貴邪世之所高莫若黃帝黃帝尙不能全德而戰鹿之野流血百里堯不慈舜不孝禹偏枯湯放其主武王伐紂文王拘羑里此六子者世之所高也孰論之皆以利惑其眞而彊【上聲】反其情性其行乃甚可羞也世之所謂賢士伯夷叔齊辭孤竹之君而餓死於首陽之山骨肉不葬鮑焦飾行非世抱木而死申徒狄諌而不聽負石自投於河爲魚鱉所食介子推至忠也自割其股以食文公文公後背之子推怒而去抱木而燔死尾生與女子期於梁下女子不來水至不去抱梁柱而死此四者無異於磔犬流豕操瓢而乞者皆離【罹】名輕死不念本養壽命者也世所謂忠臣者莫若王子比干伍子胥子胥沈江比干剖心此二子者世謂忠臣也然卒爲天下笑自上觀之至於子胥比干皆不足貴也丘之所以我者若告我以事則我不能知也若告我以人事者不過此矣皆吾所聞知也今吾告子以人之情目欲視色耳欲聽聲口欲察味志气欲盈人上壽百歲中壽八十下壽六十除病瘦死喪憂患其中開口而笑者一月之中不過四五日而已矣天與地無窮人死者有時操【平聲】有時之具而托於無窮之間忽然無異騏驥之馳過隙也不能其志意養其壽命者皆非通道者也丘之所言皆吾之所棄也亟去走歸無復言之子之道狂狂汲汲詐巧虛僞事也非可以全眞也奚足論哉孔子再拜趨走出門上車執轡三失目芒然無見色若死灰據軾低頭不能出气歸到魯東門外適遇柳下季柳下季曰今者闕然數日不見車馬有行色得微往見跖邪孔子仰天而嘆曰然柳下季曰跖得無逆汝意若前乎孔子曰然丘所謂無病而自灸也疾走料虎頭編虎須幾不免虎口哉【展禽魯僖公時人至孔子生八十餘年若至子路之死百五六十歲不得爲友是寄言也樞戶破人戶樞而取物也枝木冠冠多華飾如枝繁也帶牛脇以牛皮爲帶也縫衣逢掖之衣大袂襌衣也張其屍曰磔流烹也】

郭注【此篇寄明因眾之所欲亡而亡之𨿽桀紂可去也不因眾而獨用已𨿽盜跖不可禦也】呂注【夫子與盜跖善惡相對吉凶貞勝者也天下之動貞夫一惟其對而不一則不足以相勝也觀跖之所以拒夫子者則天下之不仁而爲利者其皆如是又惡可與言哉凡治其心者苟不能絕棄聖知仁義則亦不免爲巧利之對而已是以至人知善之與惡相去何若故不譽堯非桀兩忘而化其道以復乎未始有物此人心之盡而道之體也今不直言寓之孔跖者直言則人所難諭故反覆辯難以見其情實】

子張問於滿苟得曰盍不爲行無行則不信不信則不任不任則不利故觀之名計之利而義眞是也若棄名利反之於心則夫士之爲行不可一日不爲乎滿苟得曰無恥者富多信者顯夫名利之大者幾在無恥而信故觀之名計之利而信眞是也若棄名利反之於心則夫士之爲行抱其天乎子張曰昔者桀紂貴爲天子富有天下今謂臧聚曰汝行如桀紂則有怍色有不服之心者小人所賤也仲尼墨翟窮爲匹夫今謂宰相曰子行如仲尼墨翟則變容易色稱不足者士誠貴也故勢爲天子未必貴也窮爲匹夫未必賤也貴賤之分在行之美惡滿苟得曰小盜者拘大盜者爲諸侯諸侯之門義士存焉昔者桓公小白殺兄入嫂而管仲爲臣田成子常殺君竊國而孔子受幣論則賤之行則下之則是言行之情悖戰於胸中也不亦拂乎故書曰孰惡孰美成者爲首不成者爲尾子張曰子不爲行卽將疏戚無倫貴賤無義長防無序五紀六位將何以爲別乎滿苟得曰堯殺長子舜流母弟疏戚有倫乎湯放桀武王殺紂貴賤有義乎王季爲適【嫡】周公殺兄長防有序乎儒者僞辭墨者兼愛五紀六位將有別乎且子正爲名我正爲利名利之實不順於理不監於道吾日與子訟於無約曰小人狥財君子狥名其所以變其情易其性則異矣乃至於棄其所爲而殉其所不爲則一也故曰無爲小人反殉而天無爲君子從天之理若枉若直相爲天極面觀四方與時消息若是若非執而圓機獨成而意與道徘徊無轉而行無成而義將失而所爲無赴而富無狥而成將棄而天比干剖心子胥抉【決】眼忠之禍也直躬證父尾生溺死信之患也鮑子立幹【幹】勝【申】子不自理廉之害也孔子不見母匡子不見父義之失也此上世之所下世之所語以爲士者正其言必其行故服其殃離【罹】其患也【臧聚臧獲竊聚之人也鮑子名焦周末人污時君不仕子貢諌之遂棄其而餓死申子或云申徒抱甕之河或云申生也】

郭注【此章言尙行則行矯貴士則士僞故蔑行賤士以全其內然後行高而士貴耳】

呂注【善與惡對故孔子不能化盜跖名與利對故子張不能服苟得苟得所以訟於無約也子張以干祿爲學則知有名苟得則知有利無約體道而信者也夫爲惡與利世謂之小人爲善與名世謂之君子此以人道言也以天道言則人之君子天之小人若狥天而從其理則君子小人不可得而分矣枉直視乎天之中則無枉直面觀四方與時消息則𨿽中而不執以爲中此道所以六通四辟無乎不在也是非皆一無窮執圓機而無不應獨成而意與道徘徊則疇躇興事以每成功凡若此者所以之天無轉而行至將棄而天此則已之天不以人廢天之謂也忠信廉義世所謂名與善也而皆不免乎患世人但知利惡之爲累而不悟名與善亦非道也是以無約之論重及之】

管見【二子之論不決故苟得曾與訟於無約小人狥財至章末並無約之辭謂二子皆狥一偏未爲合道莫若心忘善惡一無所狥聽其自然無君子小人之分各得其性情之正亦何有枉直中外是非之辯哉獨成而不於物所以與道徘徊而不失也若轉移自然之行求成爲義之名及趨於富利以望有成皆棄滅其天理而陷溺於物欲者也】

無足問於知和曰人卒未有不興名就利者彼富則人歸之歸則下之下則貴之夫見下貴者所以長生安體樂意之道也今子獨無意焉知不足耶意知而力不能行耶故推正不忘耶知和曰今夫此人以爲與已同時而生同鄕而處者以爲夫絕俗過世之士焉是專無主正所以覽古今之時是非之分也與俗化世去至重棄至尊以爲其所爲也此其所以論長生安體樂意之道不亦遠乎慘怛之疾恬愉之安不監於體怵惕之恐欣歡之喜不監於心知爲爲而不知所以爲是以貴爲天子富有天下而不免於患也無足曰夫富之於人無所不利窮美究勢至人之所不得逮聖人之所不能及俠【協】人之勇力而以爲威彊秉人之知謀以爲明察因人之德以爲賢良非享國而嚴若君父且夫聲色滋味權勢之於人心不待學而樂之體不待象而安之夫欲惡避就固不待師此人之性也天下𨿽非我孰能辭之知和曰知者之爲故動以百姓不違其度是以足而不爭無以爲故不求不足故求之爭四處而不自以爲貪有餘故辭之棄天下而不自以爲廉廉貪之實非以迫外也反監之度勢爲天子而不以貴驕人富有天下而不以財戲人計其患慮其反以爲害於性故辭而不受也非以要名譽也堯舜爲帝而雍非仁天下也不以美害生也善捲許由得帝而不受非虛辭讓也不以事害己此皆就其利辭其害而天下稱賢焉則可以有之彼非以興名譽也無足曰必持其名苦體絕甘約養以持生則亦久病長阨而不死者也知和曰平爲福有餘爲害者物莫不然而財其甚者也今富人耳營鐘鼓筦鑰之聲口嗛於芻豢醪醴之味以感其意遺忘其業可謂亂矣侅【礙】溺於馮气若負重行而上也可謂苦矣貪財而取慰貪權而取竭靜居則溺體澤則馮可謂疾矣爲欲富就利故滿若堵耳而不知避且馮而不捨可謂辱矣財積而無用服膺而不捨滿心戚醮【焦】求益而不止可謂憂矣內則疑劫請之賊外則畏冦盜之害內周樓疏外不敢獨行可謂畏矣此六者天下之至害也皆遺忘而不知察及其患至求盡性竭財單以反一日之無故而不可得也故觀之名則不見求之利則不得繚【了】意絕體而爭此不亦惑乎【知不足云者言爲知力不足故不用耶抑但推尋正道不忘故不用耶馮气言僨畜不通之气也內周樓疏者言重樓內匝疏軒外通謂設守備也】

郭注【此章言知足者常足】

呂注【無足以富爲見下貴是爲安體樂意之道知和以爲富者同生同鄕而世輒下貴之則其中無主可知是與俗化於世棄其至重至尊者以爲世俗之所爲失其性命之情謂之安體樂意亦疏矣慘怛恬愉不監於體怵惕欣歡不監於心則知爲爲而不知所以爲向所謂以隋侯之珠彈千仞之雀是也𨿽至富至貴者猶不免於患況足於財者於無足以富爲是謂人性皆然孰能辭之知和以爲不知足者不能讓畔故爭四處而不以爲貪知足以無以天下爲故棄天下而不以爲廉廉貪之實反監之度而已度謂器之小大不同謂人性皆然不可也侅溺於馮气言馮恃多資其气驕滿體澤則馮謂形體潤澤則恃而不知衛生極言富之爲害如此其終也觀之名則不見求之利則不得人乃繚意絕體而爭之此則向所謂知爲爲而不知所以爲也孔子不能化盜跖子張不龍服苟得苟得取直於無約無足見屈於知和則知善惡名利不足以相勝惟道德足以勝之也】

碧虛【物莫重乎身身莫重乎生今乃同俗化世去重棄尊以爲其所爲而論安體樂意之道何緣近之處貧賤則惕居富貴則忻愉是昧本而矜迹也爲爲者爲興名就利之爲而不知富貴之自爲也捨其自爲而欲興就者知其不免矣夫礨空之蟻惟聚羴臭蒙袂之士恥近嗟來魚相忘於江湖人相忘於道術又何借乎因挾哉縱肆者遇聲色則心樂驕侈者處權勢則體安此人之性也孰不願之動以百姓非爲已也不違其度少私寡欲爭四處者謂徵伐四方誌在安民非利寶貨故不爲貪及其功成名遂禪位有道亦不自以爲廉也王子捜逃乎丹穴顏闔飯牛辭聘此豈要名譽哉舜以天下讓善捲善捲耕而不顧此豈興名譽哉貪饕之人以恬淡爲病寂寞爲阨而不知平易爲福有餘爲害惟財速禍慘於他物而世俗弗悟也以恬淡寂寞之士觀鐘鼓醪醴則喪亂道業觀膏梁充濫則動多艱苦權勢取慰者溺爲身疾攫金不顧者甚於戮辱而委積無厭憂畏不釋一旦禍至身傾惟求所積之早盡耳當此之時眞性已竭貨財已單思放鷹大於蔡上聞鶴唳於華亭詎可復得耶】

楊用修【侅溺於馮气舊注飲食至咽爲侅馮音憤憤滿也按馮當音如馮河之馮言富人積資如負重然旣已難矣又行而上尢其難也故曰可謂苦矣下靜居則溺體澤則馮又自解侅溺於馮一句靜居則溺宴安鴆毒聲色所迷無水自沈也故曰溺體澤則馮言營營然如馮河徒涉陷身九淵故曰馮何必作憤音】劉槪總論【天下無是非是非生於人之情天下有是非是非泯於人之性是之德爲吉非之德爲凶易曰吉凶者正勝者也夫不能防於正以均忘而紛紛於有爲之域物物自貴而相賤孰能定之故𨿽孔跖之分而相謂爲盜矣莊子非不知尊孔子而賤盜跖也以世人不悟均忘之理相勝以知相誇以能若復狥情而尊之則是非愈彰性命之情愈爛漫矣故借天下之所共非者而述其自是之情則𨿽聖人亦不能以辯勝故末篇以子張之言爲未當而以知和之論終焉】

丹鉛錄【邵堯夫雲莊子盜跖篇言事之無可柰何者𨿽聖人無如之何庖人𨿽不治庖屍祝不越樽俎而代之言君子思不出其位楊中立云逍遙遊一篇子思所謂君子無入而不自得養生主一篇孟子所謂行其所無事能以此意讀莊子所謂圓機之士可與之論九流矣世之病莊子者皆不善讀莊子者也】

劍第三十

昔趙文王喜劍劍士夾門而客三千餘人日夜相擊於前死傷者歲百餘人好之不厭如是三年國衰諸侯謀之太子悝患之募左右曰孰能【悅】王之意止劍士者賜之千金左右曰莊子當能太子乃使人以千金奉莊子莊子弗受與使者俱往見太子曰太子何以教周賜周千金太子曰聞夫子明聖謹奉千金以幣從者夫子弗受悝尙何敢言莊子曰聞太子所欲用周者欲絕王之喜好也使臣上【稅】大王而逆王意下不當太子則身刑而死周尙安所事金乎使臣上大王下當太子趙國何求而不得也太子曰然吾王所見惟劍士也莊子曰諾周善爲劍太子曰然吾王所見劍士皆頭突鬢垂冠曼【莫幹反】胡之纓短後之衣瞠目而語難王乃【悅】之今夫子必儒服而見王事必大逆莊子曰請治劍服治劍服三日乃見太子太子乃與見王王脫白刃待之莊子入殿門不趨見王不拜王曰子欲何以教寡人使太子先曰臣聞大王喜劍故以劍見王王曰子之劍何能禁制曰臣之劍十步一人千里不畱行王大之曰天下無敵矣莊子曰夫爲劍者示之以虛開之以利後之以發先之以至願得試之王曰夫子休就捨待命令設戲請夫子王乃校劍士七日死傷者六十餘人得五六人使奉劍於殿下乃召莊子曰今日試使士惇劍莊子曰望之久矣王曰夫子所禦杖長短何如曰臣之所奉皆可然臣有三劍惟王所用請先言而後試王曰願聞三劍曰有天子劍有諸侯劍有庶人劍王曰天子之劍何如曰天子之劍以燕溪石城爲鋒齊岱爲鍔晉魏爲脊周宋爲鐔【尋】韓魏爲夾【鋏】包以四夷裹以四時繞以渤海帶以常山制以五行論以刑德開以陰陽持以春夏行以秋冬此劍直之無前舉之無上案之無下運之無旁上決浮雲下絕地紀此劍一用匡諸侯天下服矣此天子之劍也文王芒然自失曰諸侯之劍何如曰諸侯之劍以知勇士爲鋒以淸廉士爲鍔以賢良士爲脊以忠聖士爲鐔以豪傑士爲夾此劍直之亦無前舉之亦無上案之亦無下運之亦無旁上法圓天以順三光下法方地以順四時中和民意以安四鄕此劍一用如雷霆之震也四封之內無不賓服而聽從君命者矣此諸侯之劍也王曰庶人之劍何如曰庶人之劍頭突鬢垂冠曼胡之纓短後之衣瞠目而語難相擊於前上斬頸領下決肝肺此庶人之劍無異於鬥鷄一旦命已絕矣無所用於國事今大王有天子之位而好庶人之劍臣竊爲大王薄之王乃牽而上殿宰人上食王三環之莊子曰大王安坐定气劍事已畢奏矣於是文王不出宮三月劍士皆服斃其處也【曼胡粗纓無文理也鍔劍刃也鐔劍口也鋏把也一云鐔從稜向背鋏從稜向刃也三環聞義而愧繞饌二周不能坐食也服斃謂忿不見禮皆自殺也】

呂注【莊子之制行願曳尾於塗中而不爲大廟犧牲以悟危身殉物之俗則劍實所未聞蓋借此以明道之所用無往而不可耳能止其君之喜好而安其國之危則其澤之及亦豈小哉夫天子之劍以天下爲之所以言天下神器不可爲也示之以虛開之以利後之以發先之以至此所以用神器之道以其不可爲而爲之者也能知其本末輕重之所在與其所以論制之法持行之時則用之而天下服矣自燕溪齊岱至渤海恆山諭天子之劍以天下爲之自五行刑德至下絕地紀諭神之無時無方也惟神人可以禦神器故匡諸侯而天下服莊子之所以爲劍者如此文王聞之芒然自失乃知己所好者非眞劍也諸侯以一國爲劍故以士言士者民之望也知勇居先故以爲鋒淸廉居次故以爲鍔賢良倚以爲幹者故爲脊忠聖植以爲本者故爲鐔豪傑則吾所持而行者故以爲鋏爲國者觀其所以爲鋒鍔鐔鋏者合與否則器之利不利國之安危可知也天下一國大小𨿽殊其所以用之者在精神之運則一而已及問庶人之劍則正指王之所好以救其失】劉槪【天下事物之情莫不毀異而尊同捐小而慕大以至違害就利往往皆然若其不與已同𨿽利不從不見所利𨿽大不慕也莊子論道是篇及於辭人客之言者蓋寓至理於微必假言而後獲也物情自貴而相賤自是而相非而欲以不同蘄人之合則𨿽夫子之聖亦屈於盜跖之暴矣以所同而勝人則莊子一言而絕趙王終身之好者固其理也夫突鬢垂冠曼胡短後瞠目而語難者趙王之所好非莊子之情今且變其常情易其常服者彼將尊其所也上論天子次及諸侯下鄙庶人者彼將慕其所大也大則服天下次則賓四封下則斬頸領者彼將就其所利也事物之情不過於此聖人調而應之物而畜之則眾狙之服於朝四暮三之術豈無其道哉若夫枉己未有能直人則莊子之劍似求合矣蓋自盜跖漁父皆非已事也其言之大意皆所以相攻而理固微矣若按迹而求豈知言者哉】

漁父第三十一

孔子遊乎緇帷之林休坐乎杏壇之上弟子讀書孔子歌鼓琴奏曲未半有漁父者下船而來須眉交白披髮揄袂行原以上距陸而止左手據膝右手持頤以聽曲終而招子貢子路二人俱對客指孔子曰彼何爲者也子路對曰魯之君子也客問其族子路對曰族孔氏曰孔氏者何治也子路未應子貢對曰孔氏者性服忠信身行仁義飾禮樂選人倫上以忠於世主下以化於齊民將以利天下此孔氏之所治也又問曰有土之君與子貢曰非也侯王之佐與子貢曰非也客乃笑而還行言曰仁則仁矣恐不免其身苦心勞形以危其眞嗚呼遠哉其分於道也子貢還報孔子孔子推【吐雷反】琴而起曰其聖人與乃下求之至於澤畔方將杖拏而引其船顧見孔子還鄕而立孔子反走再拜而進客曰子將何求孔子曰曩者先生有緒言而去丘不肖未知所謂竊待於下風幸聞咳唾【吐臥切】之音以卒相丘也客曰嘻甚矣子之好學也孔子再拜而起曰丘少而修學以至於今六十九歲矣無所得聞至教敢不虛心客曰同相從同聲相應固天之理也吾請釋吾之所有而經子之所以子之所以者人事也天子諸侯大夫庶人此四者自正治之美也四者離位而亂莫大焉官治其職人憂其事乃無所陵故田室露衣食不足徵賦不屬【燭】妻妾不和長少無序庶人之憂也能不勝任官事不治行不淸白羣下怠功美不有爵祿不持大夫之憂也廷無忠臣國家昏亂工技不巧貢職不美春秋後倫不順天子諸侯之憂也陰陽不和寒暑不時以傷庶物諸侯暴亂擅相攘伐以殘民人禮樂不節財用窮匱人倫不飭百姓淫亂天子有司之憂也今子旣上無君侯有司之勢而下無大臣職事之官而擅飭禮樂選人倫以化齊民不泰多事乎且人有八疵事有四患不可不察也非其事而事之謂之總莫之顧而進之謂之佞希意道言謂之諂不擇是非而言謂之諛好言人之惡謂之讒析交離親謂之賊稱譽詐僞以敗惡人謂之慝不擇善否兩容頰【或顏字】適偸拔其所欲謂之險此八疵者外以亂人內以傷身君子不友明君不臣所謂四患者好經大事變更易常以掛功名謂之叨專知擅事侵人自用謂之貪見過不更聞諌愈甚謂之狠人同於已則可不同於已𨿽善不善謂之矜此四患也能去八疵無行四患而始可敎已孔子愀然而嘆再拜而起曰丘再逐於魯削迹於衛伐樹於宋圍於陳蔡丘不知所失而離【罹】此四謗者何也客淒然變容曰甚矣子之難悟也人有畏影惡迹而去之走者舉足愈數而迹愈多走愈疾而影不離身自以爲尙遲疾走不休絕力而死不知處陰以休影處靜以息迹愚亦甚矣子審仁義之間察同異之際觀動靜之變適受與之度理好惡之情和喜怒之節而幾於不免矣謹修而身愼守其眞還以物與人則無所累矣今不修之身而求之人不亦外乎孔子愀然曰請問何謂眞客曰眞者精誠之至也不精不誠不能動人故彊哭者𨿽悲不哀彊怒者𨿽嚴不威彊親者𨿽笑不和眞悲無聲而哀眞怒未發而威眞親未笑而和眞在內者神動於外是所以貴眞也其用於人理也事親則慈孝事君則忠貞飲酒則歡樂處喪則悲哀忠貞以功爲主飲酒以樂爲主處喪以哀爲主事親以適爲主功成之美無一其迹矣事親以適不論所以矣飲酒以樂不選其具矣處喪以哀無問其禮矣禮者世俗之所爲也眞者所以受於天也自然不可易也故聖人法天貴眞不拘於俗愚者反此不能法天而卹於人不知貴眞祿祿而受變於俗故不足惜哉子之蚤湛於僞而晚聞大道也孔子又再拜而起曰今者丘得遇也若天幸然先生不羞而比之服役而身教之敢問捨所在請因受業而卒學大道客曰吾聞之可與往者與之至於妙道不可與往者不知其道愼勿與之身乃無咎子勉之吾去子矣吾去子矣乃刺船而去延緣葦間顏淵還車子路授綏孔子不顧待水波定不聞拏音而後敢乘子路旁車而問曰由得爲役久矣未嘗見夫子遇人如此其威也萬乘之主榦乘之君見夫子未嘗不分庭伉禮夫子猶有倨傲之容今漁父杖拏逆立而夫子曲要磬折言拜而應得無太甚乎門人皆怪夫子矣漁父何以得此乎孔子伏軾而嘆曰甚矣由之難化也湛於禮義有間矣而朴鄙之心至今未去進吾語汝夫遇長不敬失禮也見賢不尊不仁也彼非至仁不能下人下人不精不得其眞故長傷身惜哉不仁之於人也禍莫大焉而由獨擅之且道者萬物之所由也庶物失之者死得之者生爲事逆之則敗順之則成故道之所在聖人尊之今漁父之於道可謂有矣吾敢不敬乎【揄袂揮袂也齊民猶言平民春秋後倫朝覲不及等也兩容頰適者善惡皆容顏貌調適也】

郭注【此篇言無江海而間者能下江海之士也夫孔子之所教任豈直漁父而已哉將周流六虛旁通無外蠕動之咸得盡其所懷而窮理至命固所以爲至人之道也】

呂注【孔子體性抱神以遊世俗則豈有漁父之譏哉所以言此者蓋世之學孔子者不過其迹故寓言於漁父以明孔子之所貴者非世俗所知子貢之告漁父者乃世儒所知孔子者也夫天下𨿽大亦物而已孔子之所以爲孔子者孰肯以物爲事故道之眞以治身緒餘土苴以治國家天下誠如子貢所言非其任而爲其事則其分於道也豈不遠哉八疵四病宜其不免也觀後世得孔子之迹者而考其所爲則莊子之言千載之下猶親見之得不謂之神人乎】

莊子翼卷七

欽定四庫全書

莊子冀卷八

明焦竑撰

列禦冦第三十三

列禦冦之齊中道而反遇伯昏瞀人伯昏瞀人曰奚方而反曰吾驚焉曰惡乎驚曰吾嘗食於十而五先饋伯昏瞀人曰若是則汝何爲驚已曰夫內誠不解形諜【牒】成光以外鎭人心使人輕乎貴老而防其所患夫人特爲食羹之貨多餘之贏其爲利也薄其爲權也輕而猶若是而況於萬乘之主乎身勞於國而知盡於事彼將任我以事而效我以功吾是以驚伯昏瞀人曰善哉觀乎汝處已人將保汝矣無防何而往則戶外之屨滿矣伯昏瞀人北面而立惇【】杖蹙之乎頤立有間不言而出賓【擯】者以吿列子列子提屨跣而走曁乎門曰先生旣來曾不發藥乎曰已矣吾固吿汝曰人將保汝果保汝矣非汝能使人保汝而汝不能使人無保汝也而焉用之感豫出異也必且有感揺而本才【一作性】又無謂也與汝遊者又莫汝吿也彼所小言盡人毒也莫覺莫悟何相孰也巧者勞而知者憂無能者無所求食而遨遊泛若不系之舟虛而遨遊者也【方李云道也吾驚者見人感已卽違道故也讀曰漿諜間也貴老謂重禦寇過於老人也防亂也多餘之贏列子作無多餘之贏當從之保附也惇防也賓者通客之人也出異猶言表異也無謂也者非道德之謂也食而遨遊本作飽食而遨遊】郭注【漿謂賣漿之家先饋言其敬已內誠不解則外自矜飾形諜成光舉動便辟而成光儀也外鎭人心內實不足以服物也使人輕乎貴老言鎭物由乎內實則使人貴老之情篤也防患言以羙形動物則所患亂主也漿人權輕利薄可無求於人也保汝者苟不遺形則所在見保保者聚守之謂也任平而化則無感無求無感無求乃不相保先物施惠惠不因彼豫出則異也必將有感則與本性動也細巧入人爲小言夫無其能者惟聖人耳過此以下至於昆虫未有自忘其能而任眾人者也】

呂注【聖人被褐懷玉全其形生其藏身也不厭深渺內誠不解則未能心形光可諜而知非藏身之道也食於十漿其半先饋是有以外鎭人心使之輕貴老而重已則其患而自貽也防同賫惟感而後應體性抱神以遊世俗乃能使人無保也出異則藏用不密感豫則揺而本性養心存神之大患故以莫告而小言者爲毒而莫覺莫悟者不可謂之相孰也孰言其燻蒸而至於成爲學者日益故勞且憂爲道者日損去知巧而復無能故泛若不系之舟虛而遨遊者也】

江遹【性猶水也凝之而爲冰釋之而爲水凝則其體不易釋則其用無窮至人之心渙若冰將釋而復歸於明曾何光耀之外鎭哉若夫內矜實智不能自解物有結之便辟成光人皆得以密察之有若漿人之權輕利薄者亦輕乎貴老而防其所患矣防亂也言其患眾至也以五漿先饋爲驚是善於內觀者也處已謂不遺形也北面而立辧於物也惇杖蹙之乎頤忘我也不言而出忘言也列子提屨跣走則未能默悟不言之教矣夫能不失德而未至於上德之不德知可道有迹而未造常道之無心斯不能使人無汝保也且以不能使人無保爲患者與夫使人保汝者有間矣感豫者先施也列子固未嘗出異以感物也所以人得而保之者必有以感之而不自知也旣已有感矣勞汝神搖汝精日與戶外之屨者相與辯其果有謂乎故曰揺而本才又無謂也與汝遊者俱淪於人道之患故莫知所吿其小言之詹詹安能爲至言之發藥哉若是者同之乎迷塗物與我無成也故曰莫覺莫悟何相孰也】

循本【內誠不解者不能中虛也外諜成光不能泯於無迹外可間諜而成光采爲人所窺也防猶腌釀也所患謂捨其自然而從事外敬故以爲患也保汝者人歸之借以保防也與漢紀蕭曹恐逾城保高祖義同惇音頓防也蹙之乎頤以杖拄頤而皮肉皺也豫未然才或作性感於未然所以出異眾之驗必且有所感則揺動爾之本性無謂無人言之者𨿽與汝遊者亦莫以相告也小言者細巧入人之言及有小言者又爲人之害者也孰誰何也相問之詞言莫有能覺悟者何取其爲相問也】

鄭人緩也呻吟裘氏之地祗【支】三年而緩爲儒河潤九里澤及三族使其弟墨儒墨相與辯其父助翟十年而緩自殺其父夢之曰使而子爲墨者予也闔胡嘗視其良旣爲秋柏之實矣夫造物者之報人也不報其人而報其人之天彼故使彼夫人以已爲有以異於人以賤其親齊人之井飲者相捽【卒】也故曰今之世皆緩也自是有德者以不知也而況有道者乎古者謂之遁天之刑【良良人謂緩也或作埌音浪冢也言何不試視緩墓已化秋柏之實矣】

郭注【呻吟吟詠之謂祗適也翟緩弟名緩怨其父之助弟故感激自殺死而見夢謂已旣能自化爲儒又化弟令墨弟由己化而不能順巳巳以良師而便怨死精誠之至故爲秋柏之實夫造物以下莊子辭也積習之功爲報報其性不報其爲也然則習學之功成性而已豈爲之哉彼有彼性故使習彼緩自羙其儒謂已有積學之功不知其性之自然也夫有功以賤物者不避其親也無其身以平性者貴賤不失其倫也穿井所以通泉吟詠所以通性無泉則無所穿無性則無所詠世皆忘其泉性之自然徒識穿詠之末功因欲矜而有之不亦妄乎觀緩之謬以爲學父故能任其自爾而知故無爲乎其間也仍自然之能以爲已功者逃天者也故刑戮及之】

呂注【緩自爲儒而使弟爲墨以至相與辯其父助翟而緩自殺皆其人而已若緩之所以爲儒翟之所以爲墨則其人之天也論其人則父子兄弟不一其身儒墨不同其業論其人之天則一而已其父之所夢者乃緩之天緩之天卽其弟之天而緩不自緩矣言彼之爲墨天實使之良者受之於性非學所能亦天而已謂其弟爲而子自謂己之天爲良則忘其父子兄弟之詞學儒而儒學墨而墨與緩之爲柏實乃其所以報皆天使之也而人不知所以使己助人者未嘗異也乃以已爲有以異於人至於賤其親如緩之所爲可不悲哉此與齊人以井爲已有而至於相捽者無異世之不知其天而賤彼貴我者皆緩也原其所以失性如彼者以其有知而已有德者以不知所以全其天也況有道者乎有知則遁天遁天倍情則不免於復是以古者謂之遁天之刑】

循本【呻吟誦讀也只三年只三年而儒業成也河潤九里諭澤及三族言爲儒食祿而澤及宗族也闔盍也盍胡皆何也諄聶之詞夢中與其父言資而子學墨者我也而父何嘗以善視之我死已爲墓上楸捂之實矣莊子引此卻斷之曰夫造物之報人也不屑屑於報其人之所爲往往報其所不能爲者緩乃責報於所爲之事誤矣彼造物者實使彼能墨而緩恃已以賤其親譬齊人之飲水於井爭而相捽也井無分於予奪而飲者自相捽是不知天也今世人皆緩之徒也由此言之有德之人且以造物之報爲不可知而況有道之人乎有道之人一切付之自然矣古者謂緩之徒爲遁逃天理之刑】

通義【闔胡二句諸解無意味謂父何不見其成弟之善如時之秋如柏之實成其材開其生意而乃黨弟以致我死乎十年宿怨其爲儒可知矣】

陸德明【穿井者謂已有造泉之功而捽飲者不知泉之出乃天也緩以使弟墨爲功而怨其父不知翟之能墨亦其天也】

聖人安其所安不安其所不安眾人安其所不安不安其所安

郭注【聖人無安無不安順百姓之心也所安相與異所以爲眾人也】

呂注【所安者天也所不安者人也】

循本【此數語足上意緩蓋不安者也】

莊子曰知道易勿言難知而不言所以之天也知而言之所以之人也古之人天而不人

郭注【知𨿽落天地未嘗開言以引物也應其至分而已】

呂注【之天之人之分此無爲謂所以云狂屈似之知與黃帝終不近也】

朱泙【平】漫學屠龍於支離益單千金之家三年技成而無所用其巧

郭注【事在於適無貴遠功】

呂注【龍之爲物其變化有似乎聖知屠則絕棄之謂單千金之家空其所有也無所用其巧則亦無所事於絕棄矣此之天之全者也】

聖人以必不必故無兵眾人以不必必之故多兵順於兵故行有求兵恃之則亡

郭注【理𨿽必然猶不必之斯至順矣兵其安有理𨿽未必抑而必之各必所見則乖逆生物各順性則足足則無求矣不得已而用兵以恬淡爲上者未之亡也】

呂注【兵莫防乎志鏌鋣爲下聖人之才立之斯立道之斯行則可必也然而未嘗必歸之天而已是以必不必則不爲不得志之所傷故無兵眾人反此故多兵順於兵而行有求有恃之而亡者矣】

新【道者無爲之朴也兵者有爲之器也聖人體道無爲而順物情所以無兵而已矣故曰聖人以必不必故無兵眾人亡道有爲而迕物情所以多兵而已矣故曰眾人以不必必之故多兵多兵則順兵而外求也故曰順於兵故行有求然兵者聖人不得已而用之也豈務樂用而恃之與恃之則固難以存也故曰兵也恃之則亡】

筆乘【兵非戈矛之謂喜怒之戰於胸中者是也庚桑子曰懷恚未發兵也豈止鏑之慘而已】小夫之知不離苞苴竿牘敝精神乎蹇淺而欲兼濟道【導】物太一形虛若是者迷惑於宇宙形累不知太初彼至人者歸精神乎無始而甘冥乎無何有之鄕水流乎無形發泄乎太淸悲哉乎汝爲知在毫毛而不知大寧【竿牘竹簡爲書相問遺也】

郭注【苞苴以遺竿牘以問遺問之具小知所徇也昏於小務所得者淺而欲兼濟道物經虛渉遠志大神敝形爲之累則迷惑而失致矣是以至人泊然無爲而任其天行也爲知所得者細任性大寧而至也】呂注【小夫之知不離問遺之間則是敝精神乎蹇淺而欲兼濟導物太一形虛非其任也此所以迷感於宇宙形累不知太初則不能太一形虛矣惟聖人歸精神乎無始而甘冥乎無何有之鄕至其動也水流乎無形發泄乎太淸乃所以兼濟導物太一形虛者也夫心之爲物莫知其鄕亦大矣而其知不離乎苞苴竿牘之間此其知在毫毛而不知大寧爲可悲也】

循本【太一形虛與尋常言太一太初者不同其句法是兼濟對太一道物對形虛兼濟乎道與物太一乎形與虛猶言極均平之耳形累不知太初者爲形所累不知有太初也甘冥卽酣眠水流乎無形發泄乎太淸言至人如水之無心知在毫毛小知也】

宋人有曹商者爲宋王使秦其往也得車數乘王說【悅】之益車百乘反於宋見莊子曰夫處窮閭阨【隘】巷困窘織屨槁項黃馘【國】者商之所短也一寤萬乘之主而從車百乘者商之所長也莊子曰秦王有病召醫破癰潰痤【才何反】者得車一乘防【矢】痔者得車五乘所治愈下得車愈多子豈治其痔耶何得車之多也子行矣

郭注【夫事下然後功高功高然後祿重故高遠恬淡者遺榮也】

循本【槁項者項枯槁無肉黃馘者耳黃悴消削如被馘然痤亦癰】

魯哀公問於顏闔曰吾以仲尼爲貞干國其有瘳乎曰殆哉圾乎仲尼方且飾羽而畫從事華辭以支爲防忍性以視民而不知不信受乎心宰乎神夫何足以上民彼宜汝與【畬】子頤與誤而可矣今使民離實學僞非所以視民也爲後世慮不若休之難治也施於人而不忘非天布也商賈不齒𨿽以事【一作士】齒之神者弗齒爲外刑者金與木也爲內刑者動與過也宵人之離【罹】外刑者金木訊之離內刑者陰陽食之夫免乎內外之刑者惟眞人能之【貞楨通詩云維周之楨猶云棟梁也】

郭注【圾危也夫至人以民靜爲安今一爲貞幹則遺高迹於萬世令飾競於仁義而雕畫其毛彩百姓旣危至人亦無以爲安也凡言方且皆謂後世從事飾畫非任眞也從事華詞以支爲防言將令後世之從事者無實而意趣橫出也後世人君將慕仲尼之遐軌而遂忍性自矯僞以臨民上下相習遂不自知也今以上民則後世百姓非直外形從之而已乃以心神受而用之不復自得於體中也彼百姓也女哀公也彼與女各自有所宜相效則失眞此卽今之見驗也予頤言效彼非所以養已誤而可言正不可也爲後世慮明不謂當時也治之則僞故聖人不治布而識之非芻狗萬物也商賈不齒況士君子乎要能施惠故於事不得不齒以其不忘故心神忽之此百姓之大情也金謂刀鋸斧鉞木謂捶楚桎梏靜而當則內外無刑不由明坦之塗者謂之宵人動而過分則性气傷於內金木訊於外自非眞人未有能止其分者也】

呂注【易以貞爲事之乾天下之動貞夫一者也惟忘心可以致一致一所以爲貞乾爲天下國家者倘不知此而徒欲任聖知以爲治其獘必至於如所言也夫道法自然如鵠之不日浴而白有聖知爲之累則是飾羽而畫也羽者天質自然畫者人爲之巧猶從事華詞以大爲小名實殽亂事不出乎自然則皆彊爲忍性以視民而不知不信若然者不能忘心而受乎心不能體神而宰乎神此所以爲民也何足以上民哉道之所以不可與人者以其中無主而不正也則彼仲尼能宜汝與抑予自頤養與惟絕學而心養者乃所以致一也徒欲以聖人爲貞幹誤而可矣非所以爲正離實學僞非所以視民若雲行雨施則何不忘之有商賈不與士齒古禮也以事齒之禮之變也神者不齒人之性也貴義而賤利禮實出於人之性至於好利而忘義者失其本心故也金與木刑人之體動與過刑人之心寂然不動者心之正動無非邪也有爲而欲當則緣於不得己否則皆過而已楊子云晝人之過少夜人之過多宵卽夜之謂爲道未至乎光大而不免內外刑者猶爲宵人耳惟眞人寂然而爲緣於不得已內外之刑安能累哉】

循本【彼指民女指哀公予顏闔自謂頤猶頤指誤錯誤彼民宜與之相忘汝與我但頤指示之自可何必政令𨿽或差誤亦不妨以其相與以實也商賈不得與士大夫齒𨿽或偶以事故相齒而人之神終不樂言意不欲與之齒也顏闔不樂仲尼意蓋如此宵人卽小人古字通用漢書毋邇宵人是也此闔言眞人之道與仲尼夐別也】

新傳【聖人者與天地合德與陰陽同功不暴其神而使人相不顯其迹而付物自化窈兮無爲而復歸於朴豈爲輔於時與夫奧妙虛靜者聖人之道也窈冥晦默者聖人之迹也道不可以知而迹不可以見今用於魯而爲輔則是道可知而迹可見天下必飾外尙詞而擬之矣如此則聖人不得不有爲而天下不得不喪眞非爲理之道也故曰方且飾羽而畫從事華詞以支爲旨又曰難治也此顏闔能知聖人無用之用矣】孔子曰凡人心險於山川難於知天天猶有春秋冬夏旦暮之期人者厚貌深情故有貌願而益有長若不肖有順【一作愼】狷【狷】而達有堅而縵有緩而焊【旱】故其就義若渴者其去義若熱故君子遠使之而觀其忠近使之而觀其敬煩使之而觀其能卒【猝】然問焉而觀其知急與之期而觀其信委之以財而觀其仁告之以危而觀其節醉之以酒而觀其則雜之以處而觀其色九徵至不肖人得矣

郭注【險於山川至去義若熱言人情貌之反有如此者夫君子易觀不肖難明然視其所以觀其所由察其所安搜之有塗亦可知也】

呂注【願者少立故與益反長與不肖反順狷與達反達者質直而好義則非順狷也堅與縵緩與焊皆相反者故察之不可以一塗也】

正考父一命而傴再命而僂三命而俯循墻而走孰敢不軌如而夫者一命而呂鉅再命而於車上舞三命而名諸父孰協唐許賊莫大乎德有心而心有及其有也而內視內視而敗矣凶德有五中德爲首何謂中德中德也者有以自好也而吡【匹爾反】其所不爲者也窮有八極達有三必形有六府羙髯長大壯麗勇敢八者俱過人也因以是窮緣循偃佒【鞅】困畏不若人三者俱通達知慧外通勇動多怨仁義多責達生之情者傀達於知者肖達大命者隨達小命者遭

郭注【孰敢不軌言不敢以不軌之事侮之也而夫謂凡夫唐謂堯許謂由言而夫與考父誰同於唐許之事也有心爲德非眞德也眞德者忽然自得而不知所以得也率心爲德猶之可耳役心於眉之間則僞已甚矣乃欲探射幽隱以深爲事則心與事俱敗矣吡訾也夫自是而非彼則攻之者非一故爲凶首若中無自好之情則恣萬物之所是所是各不自失則天下皆思奉之矣窮謂窮於受役天下未嘗窮於所短而常以所長自困緣循仗物而行者也偃佒不能俯執者也困畏怯弱者也此三者旣不以事見任乃將接佐之故必達也智慧外通言通外則以無涯傷其內也勇動多怨言怯而靜乃厚其身也仁義者天下皆望其愛愛則有不周矣故多責傀然大悟解之貌肖釋散也隨者泯然與化俱也遭者毎在節上住乃悟也】

呂注【正考父至孰協唐許言器度大小有如此者不識不知順帝之則毀則爲賊矣德有心而心有眼知識具而敗其則賊莫大於是內視則所謂賊也五官之動迷而不反莫非凶也中德爲者謂德有心有心則有我自是而非彼故有以自好而呲其所不爲也八者俱過人則自故以是窮三者不若人則自彊故通達知慧外通則物至勇動多怨仁義多責此明世俗之所羙者非羙所惡者非惡要在彊行者有志以遺其形而已人能於生而達之則所謂天而生者無以知爲也傀然而已於知而達之者知吾之所知出於無知而未能無知肖之而已命者造物所爲吾與造物爲人故達大命者隨之而不去知窮達在天而不在我故達小命者遭之而不辭也】

循本【正考父孔子十世祖也事見春秋傳而夫指世俗之人車上舞乘車而軒舞也名諸父呼諸父之名也唐許陶唐時許由也許由讓天下而弗受豈以爵命自驕孰協誰能如之也耳目口鼻心五者之欲皆凶德而心主其中心之欲尢爲凶德之首凡自好而訾人之不爲我所爲者卽是凶德羙髯長大爲一壯麗勇敢爲一知襄子羙髯長大則賢射禦足力則賢亦是二事並六府爲八以八者之所能爲過人因以是窮此申言窮有八極也緣循者順其自然偃佒者偃仰自在困畏不若人者困抑畏怯自處於不如人三者不求通而自通此申言達有三必也下又綴上通達字論之知慧外通者勇動則多招怨仁義則多招責惟達有生自然之情者能傀偉自任達於知者𨿽未及此亦克肖似卽踐形惟肖之肖達天命之大者動與天隨達天命之小者𨿽不及此亦能安其所遭言所謂通達者非事乎其外也】

方思善【窮有八極言八者窮之極也達有三必言三者達之必也形有六府形者表暴於外之名府者蓄藏於中之義言有六者蓄藏於中不免表暴於外也知慧勇動仁義所謂六府也故惟達者免乎此矣達生者無心達知者無達命者吉凶好惡無思無營而與天遊也】

筆乘【文子曰道有知則亂德有心則險心有眼則何者有眼必有見學道者每患於無見而不知見爲德之賊也釋氏所說五種眼惟天眼肉眼在面慧法佛眼皆在心彼心眼者德之成此心眼者德之敗知其所以敗則知其所以成無二理也然則達於知者非眼乎而何以言肖曰老子不云乎夫道大似不肖若肖久矣其細】

人有見宋王者錫車十乘以其十乘驕穉【治】莊子莊子曰河上有家貧恃緯蕭而食者其子沒於淵得千金之珠其父謂其子曰取石來鍛【斷】之夫千金之珠必在九重之淵而驪龍頷下子能得珠者必遭其睡也使驪龍而寤子尙奚微之有哉今宋國之深非直九重之淵也宋王之猛非直驪龍也子能得車者必遭其睡也使宋王而寤子爲防粉矣【緯織也蕭荻蒿也鍛捶碎之也驪龍黑龍也】

郭注【夫取富貴者必順乎民望也若挾奇說乘天衢以嬰人主之心者明君之所不受也故如有所譽必有所試於斯民不違僉曰舉之以合萬夫之望者此三代之所以直道而行之也】

呂注【世之冒險探嘗以徼寵名幸而不寤者皆探珠之也此乃至人之所危而哀之彼用以驕穉人不亦謬乎】

口義【驕穉者驕矜而孩視人也緯蕭織蘆爲箔也得珠遇龍睡諭人之取富貴皆危道也奚微之有言殘食無餘也】

或聘於莊子莊子應其使曰子見夫犧牛乎衣以文繡食以芻菽及其牽而入於太廟𨿽欲爲孤犢其可得乎郭注【樂生者畏犧而辭聘髑髏聞生而矉蹙此死生之情異而各自當也】

呂注【莊子入於不死不生嘗以死爲南面王樂則太廟犧牲非所畏也而俗方危身傷生以蹈利故其制行如此】

莊子將死弟子欲厚之莊子曰吾以天地爲棺槨日月爲連璧星辰爲珠璣萬物爲賫【�】送吾具豈不備邪何以加此弟子曰吾恐烏鳶之食夫子也莊子曰在上爲烏鳶食在下爲螻蟻食奪彼與此何其偏也以不平平其平也不平以不徵徵其徵也不徵明者惟爲之使神者徵之夫明之不勝神也久矣而愚者恃其所見入於人其功外也不亦悲乎

郭注【以一家之平平萬物未若任萬物之自平也徵應也不因萬物之自應而欲以其所見應之則必有不合矣夫執其所見受使多矣安能使物哉惟任神然後能至順故無往不應也明之所及不過於形骸至順則無遠近幽深皆各自得故用發於彼而功藏於物若恃其所見執其自是𨿽欲入人其功外也】呂注【得天地萬物之所一而同焉以爲體則其生也備物以將形其死也以之爲賫送非虛言也彼患烏鳶螻蟻之食則不免予奪之偏惟無心則無所予奪於以平之刖平之至於以徵之則徵之至苟有心則不無取捨失其常心是爲至不徵至不平也欲以平之則其平也不平欲以徵之則其徵也不徵猶之水也莫動則平大匠取法惟其平也故以平之則平惟其徵也故以徵之則徵凡今知所以予奪者明而已其不知者乃所以爲神也明者惟爲之使而神則徵之此明之所以不勝神也而愚者莫知所謂神獨恃其所見以入於人則用功於外安能反其性命之情哉】

管見總論【首以饋漿之事戒其出異感人未防而戶外屨滿不能使人無保也次以緩翟交爭憤死化爲秋柏遁自然而之刑戮造物者保其人之天也知道不言如天之運知而言之其機淺矣是以屠龍技成無所用巧用巧不足以效於屠龍甘防痔者得車愈多不多不足以旌其防痔皆所以警學徒而鍼時病也至於賴貞幹以扶國不若休之悟動過之刑心當知謹只九徵用而不肖得三命至而恭慢分八極三必之不常一珠九殞而僅得又以諭處世應物之多端貪名逐利之召患也倘能因其有形反防夫未始有物則人間世之累可免矣捨犧牛而爲孤犢亦在人篤信而力行之篇末結以莊子死示幻形不足戀凡物必有終也門人慮烏鳶之食猶以世眼觀惟至人忘形任化無予奪之一偏體神用明顯平徵之不謬此其所以離人入天而登假乎道也歟】

天下第三十三

天下之治方術者多矣皆以其有爲不可加矣古之所謂道術者果惡乎在曰無乎不在曰神何由降明何由出聖有所生王有所成皆原於一不離於宗謂之天人不離於精謂之神人不離於眞謂之至人以天爲宗以德爲本以道爲門兆於變化謂之聖人以仁爲恩以義爲理以禮爲行以樂爲和燻然慈仁謂之君子以法爲分以名爲表以參【一作操】爲驗以稽爲決其數一二三四是也百官以此相齒以事爲常以衣食爲主蕃息蓄藏老弱孤寡爲意皆有以養民之理也古之人其備乎配神明醇天地育萬物和天下澤及百姓明於本數系於末度六通四辟【辟】大小精粗其運無乎不在其明而在數度者舊法世之史尙多有之其在於詩書禮樂者鄒魯之士縉紳先生多能明之詩以道誌書以道事禮以道行樂以道和易以道陰陽春秋以道名分其數散於天下而設於中國者百家之學時或稱而道之天下大亂賢聖不明道德不一天下多得一察焉以自好譬如耳目鼻口皆有所明不能相通猶百家眾技也皆有所長時有所用𨿽然不該不徧一曲之士也判天地之美析萬物之理察古人之全寡能備於天地之美稱神明之容是故內聖外王之道暗而不明郁而不發天下之人各爲其所欲爲以自爲方悲夫百家往而不返必不合矣後世之學者不幸不見天地之純古人之大體道術將爲天下裂

郭注【爲其所有爲則眞爲也爲其眞爲則無僞矣又何加焉神明由事感而後降出使物各歸其根抱一而已無飾於外斯聖王所以生成也天神至聖凡此四名一人耳所自言之異也仁義禮樂又四名之粗迹而賢人君子之所服也其名法參稽以下民之理也民理旣然故聖賢不逆古之人卽向之四名也本數明故末不離無乎不在所以爲備也其在數度而可明者𨿽多有之已疏外也鄒魯縉紳能明其迹耳豈所以迹哉六經旣散百家之學皆道古人之陳迹耳尙復不能常稱天下大亂用其迹而無統故也聖賢不明其迹又未易明也道德不一百家穿鑿也天下多得一各信偏見而不能都舉也夫聖人統百姓之大情而因爲之制故百姓寄情於所統而自忘其好惡故與一世而得淡漠焉亂則反之人恣其近好家用典法故國異政家殊俗也所長不同不得常用不該不徧故未足備任也各用其一曲故析判天地萬物之理全人難遇故暗聖王之道大體者各歸根抱一則天地之純也裂分離也道術流獘遂各奮其方或以主物則物離性以從其上而性命喪矣】

呂注【天下百家之學莫不自以所治方術施之有爲爲不可加方術各不同則古之道術果何在曰無乎不在但不得其全耳旣不得其全則神明何由降出神降則聖之所生明出則王之所成一者神明之主所謂天人神人至人聖人君子其體大同所從言之異耳語道先明天天者所宗也故不離於宗謂之天人精所以入神不眞則不至聖人則全天體神之至者故統道德而兆變化此卽神降而爲聖也及其見於仁義禮樂薫然慈仁謂之君子則明出而爲王也由聖人而上與天同由聖人而下與人同者也以法爲分而不可犯以名爲表而不可亂以操爲驗而不可欺以稽爲決而不可惑此皆有數存焉數多者位高而用大數少者居下而冶小百官相齒以此而已上則聖之所生下則王之所成無不備者故能配神明醇天地育萬物和天下明本數而不疑系末度而不失其道不爲六合所拘其運無乎不在古之道術其大體如此而所謂神者數不能訃度不能度不可以書言也明在數度者有司出其法國史記其迹其在詩書禮樂者鄒魯之士多能明之自詩以道志至春秋以道名分皆古之道術明而在數度者先王以其數施於有政散於天下故百家時稱道之亦不出於古道術之外天下有道聖賢明而道德一學者得見其全不爲奇方異術所蔽及其亂也天下多得其一端察焉以自好𨿽各有所長而不該不徧一曲之士而已天地有大羙而判之萬物有成理而析之以古人之全而察之彼百家者寡能備天地之羙稱神明之容是故聖王之道暗而不明人各爲其所欲爲道術裂矣】

循本【以天爲宗以德爲本以道爲門總說天人神人至人也以仁爲恩以義爲理以禮爲行以樂爲和聖人也其數一二三四逐一逐二討分曉也相齒相列也以事爲常者各治其職事也以衣食爲主者務農桑也蕃息者雞豚狗彘之畜蓄藏者倉廩府庫之積老弱孤寡爲意者以老弱孤寡爲念也民之理者治民之道也以上說君子自天人至君子總括古之道術盡矣下文卻嘆古今之異稱而道之以上說古之道術伏羲神農黃帝堯舜禹湯文武周孔包括在中天下大亂以下說後世之方術一察者只見得一偏天下之人多是執一偏之見以自喜如耳日鼻口皆有所知而不能相通百家眾技皆有所長時有所用而徇於一偏者正如此察古人之全寡能備於天地之羙稱神明之容者觀古人全處則一偏之士少能備天地之羙稱神明之容容頌古通用卽羙也自爲方自爲方術也悲夫以下皆傷嘆之詞以後各述諸家之異】

不侈於後世不靡於萬物不暉於數度以繩墨自矯而備世之急古之道術有在於是者墨翟禽滑【骨】釐聞其風而說【悅】之爲之大過已之大順作爲非樂命之曰節用生不歌死無服墨子泛愛兼利而非斗其道不怒又好學而博不異不與先王同毀古之禮樂黃帝有咸池堯有大章舜有大韶禹有大夏湯有大濩文王有辟【璧】雍之樂武王周公作武古之喪禮貴賤有儀上下有等天子棺槨七重諸侯五重大夫三重士再重令墨子獨生不歌死不服桐棺三寸而無槨以爲法式以此教人恐不愛人以此自行固不愛已未敗墨子道𨿽然歌而非歌哭而非哭樂而非樂是果乎其生也勤其死也薄其道大觳【恪】使人憂使人悲其行難爲也恐其不可以爲聖人之道反天下之心天下不堪墨子𨿽獨能任柰天下何離於天下其去王也遠矣墨子稱道曰昔者禹之湮洪水決江河而通四夷九州也名山三百支川三千小者無數禹親自操槖梠而九【鳩】雜天下之川腓無胈【防】脛無毛沐甚風櫛疾雨置萬國禹大聖也而形勞天下也如此使後世之墨者多以裘褐爲衣以蹻爲服日夜不休以自苦爲極曰不能如此非禹之道也不足爲墨相裏勤之弟子五侯之徒南方之墨者苦獲已齒鄧陵子之屬俱誦墨經而倍譎不同相謂別墨以堅白同異之辯相訾以觭偶不仵之辭相應以巨子爲聖人皆願爲之屍冀得爲其後世至今不決墨翟禽滑釐之意則是其行則非也將使後世之墨者必自苦以腓無胈脛無毛相進而已矣亂之上也治之下也𨿽然墨子眞天下之好也將求之不得也𨿽枯槁不捨也才士也夫【大循一作大順非樂節用墨子篇名槖梠一作槁耜九聚也所治非一故曰雜屐同木曰麻曰蹻鞋下借也巨子墨道成者猶云碩儒】

郭注【勤儉則瘁故不暉也矯厲也勤儉則財有餘而急有備大過大順不復度眾所能也物不足則鬥令百姓勤儉有餘故以斗爲非不怒言但自刻也旣自以爲是則欲令萬物皆同乎已故博而不異不與先王同者先王則恣其羣異然後同焉皆得而不知所以得也毀古禮樂嫌其侈靡物皆以任力稱情爲愛令以勤儉爲法而爲之太過𨿽欲饒天下更非所以爲愛也未敗墨道但非道德𨿽獨成墨而不萬物之情故曰是果乎觳無潤也不可爲聖人之道者言聖道悅以使民民得性之所樂則悅悅則天下無難矣夫王者必合天下之歡心而與物俱往故離於天下者去王遠也墨子徒見禹之形勞耳未睹其性之適也以自苦爲極謂自苦爲盡理之法也非其時而守其道所以爲墨各守所見則所在無通故於墨之中又相與別也巨子者能辯其所是以成其行者也屍主也爲其後世欲系巨子之業也意在不侈靡而備世之急所以爲是爲之太過故非也亂莫大於逆物而傷性故爲亂之上任眾適性上也今墨反之故爲治之下爲其眞好故聖賢不逆也但不可以教人求之不得謂無輩也枯槁不捨所以爲眞好也才士也夫非有德者也】

呂注【先王之冶至於聲名文物之大備則不侈於後世不靡於萬物不暉於度數非其常然也以繩墨自矯所以備世之急古之道術有在於是夫道所以體常而盡變墨子特見其備世之急遂以爲常所謂得一察焉以自好非可與人同也自作爲非樂至博不異皆爲之大過已之大循者也先聖禮樂有節喪有儀今乃生不歌死不服不同先王毀古禮樂儉薄如此非特不愛人亦不愛己矣墨子本以泛愛兼利爲心而不察人之不堪甘其苦而爲之以約失之者鮮則未敗墨子道也哀樂人所不免先聖爲之節文墨子使之歌而非歌哭而非哭是果人情乎生勤死薄使人憂悲古之道術𨿽有在於是而墨子爲之太過不可謂聖人之道已𨿽能任柰天下不堪何其去王道遠矣昔禹遭洪水其勞至於如此所謂備世之急者墨子以爲常然則非也夫勤勞備世之意則是爲之太過天下不堪其行則非將使後世學者自苦以相進而已夫勤儉固難爲而墨子優爲之眞天下之好求之不可得可謂才士也夫】

循本【不侈於後世不開後世以奢侈也不靡於萬物不以外物爲靡麗也不暉於數度不以禮樂度數爲暉耀也以繩墨自矯守繩墨以自矯拂也備世之急備其急務而不爲不切之事也古之道術固有如此者而墨翟之徒乃獨喜其說爲之太過所以繩墨自矯者極其過甚也已之大順所以不侈不靡不暉者極其隨順也作爲非樂言所作爲皆非可樂之事也不異不與先王同不異於眾人而亦與先王之道不同也教人以薄恐非所以愛人然他卻自行以薄固未嘗愛已是以人無非之者不至敗墨道𨿽然以下是莊子評品之詞當歌而不歌當哭而不哭當樂而不樂豈近人情乎觳朴也去王也遠此不與先王同也槖梠以盛衣服之器九如桓公九合諸侯之九讀如糾糾雜者糾合錯雜天下之川使之脈絡貫穿而注於海也蹻爲服服事也相裏裏名勤人名五侯之徒五等諸侯左傳所謂五侯九伯也不作不違也不違則相應巨子猶言大人擇其黨之巨者爲聖人屍主也皆願以之爲主冀得爲後世道之派然而人或信或否至今其論不能定亂之上治之下亂多而治少也眞天下之好好爲治者也】

不累於俗不飾於物不苟於人不忮於眾願天下之安寧以活民命人我之養畢足而止以此白心古之道術有在於是者宋鈃【刑】尹文聞其風而悅之作爲華山之冠以自表接萬物以別宥爲始語心之容命之曰心之行以聏合歡以調海內請欲置之以爲主見侮不辱救民之斗禁攻寢兵救世之戰以此周行天下上說【悅】下教𨿽天下不取彊【上聲】聒而不捨者也故曰上下見厭而彊見也𨿽然其爲人太多其自爲太少曰請欲固置五升之飯足矣先生恐不得飽弟子𨿽饑不忘天下日夜不休曰我必得活哉圖傲乎救世之士哉曰君子不爲苛察不以身假物以爲無益於天下者明之不如巳也以禁攻寢兵爲外以情欲寡淺爲內其大小精粗其行適至是而止

郭注【忮逆也畢足而止不敢望有餘也華山上下均平別宥萬物不欲令相犯錯也彊以其道胹令合調令和二子請得若此者立以爲物主也見侮不辱以活民爲急也救斗寢兵所謂胹調也𨿽天下不取彊聒而不捨胹調之理然也見厭彊見所謂不辱也不因其自化而彊慰之則其功太重也固置五升之飯斯明自爲太少也我必得活哉謂民亦當報己也圖傲揮斥高大之貌不爲苛察務寬恕也不以身假物必自出其力也無益於天下者已之所以爲救世之士也其行適至是而止未能經虛渉曠也】

呂注【不爲俗所累不求飾於物推誠以及人在醜而不爭願人安養而不求余其心有不然則以爲垢而洗之是以此白心也夫物之紛爭由於交侵而苛急別而宥之乃所以息紛爭而願安寧之道心之爲物無所不容則宜無所爭也二子語其容而行之以胹合歡以調海內是謂心之行欲置之爲主推而宗之自見侮不辱至彊聒不捨此所謂調胹之道也古之道術𨿽有在於是然爲人太多爲已太少此二子所以不合於是言我日夜不休以救世人人必不至於圖傲乎救世之士而不我顧則我必得活不以饑死爲憂其行適至是而止過此則非二子所知謂其不聞道也】

循本【白心暴白其心也華山上下均平作冠象之故曰華山之冠別宥別善惡宥不及也語心之容者說心之形容也命之猶名之心之行心之用也胹煮熟也舊本作日傍者誤言心之用如以烹飪與人合歡使之飲樂以此調和海內而已請欲斯人立此心以爲之主也自言日得五升之飯足矣然先生恐不得飽弟子亦饑而隨之日夜行不休日我必求得活民命哉圖以傲夫救世之士不盡心者哉其學有小大精粗不同而其行適至此足矣言亦無小大高深之義也】

公而不黨易【異】而無私決然無主趣物而不兩不顧於慮不謀於知於物無擇與之俱往古之道術有在於是者彭田駢愼到聞其風而悅之齊萬物以爲首曰天能覆之而不能載之地能載之而不能覆之大道能包之而不能辯之知萬物皆有所可有所不可故曰則不徧教則不至道則無遺者矣是故愼到棄知去已而緣不得已泠【零】汰於物以爲道理曰知不知將薄知而後鄰傷之者也謑髁無任而笑天下之尙賢也縱脫無行而非天下之大聖椎【追】拍輐斷與物宛轉捨是與非苟可以免不師知慮不知前後魏【危】然而已矣推【吐雷反】而後行曳而後往若飄風之還若羽之旋若磨石之隧全而無非動靜無過未嘗有罪是何故夫無知之物無建巳之患無用知之累動靜不離於理是以終身無譽故曰至於若無知之物而已無用賢聖夫塊不失道豪傑相與笑之曰愼到之道非生人之行而至死人之理適得怪焉田駢亦然學於彭得不教焉彭之師曰古之道人至於莫之是莫之非而已矣其風窢【】然惡可而言常反人不聚觀而不免於黿【輐】斷其所謂道非道而所言之韙不免於非彭田駢愼到不知道𨿽然槪乎皆嘗有聞者也【人不聚觀一作不見觀】

郭注【決然無主各自任也物得所趣故一而不兩則不徧都用乃周也教則不至任其性乃至也泠汰猶聽放也其知力淺不知任其自然故薄之而又鄰傷焉謑髁無任言不當其任而任夫眾人眾人各自能則無爲橫復尙賢也非大聖者欲壞其迹使物不殉也法家𨿽妙猶有椎拍故未泯合不能知是之與非前之與後防目恣性苟免當時之患耳魏然任性獨立也推曳而行緣於不得已也患生於譽譽生於有建惟聖人然後能去知與故循天之理故愚知處宜貴賤當位賢不肖襲情而云無用賢聖所以爲不知道也塊不失道欲令去知如土塊也夫去知任性然後神明洞照所以爲賢聖而云塊不失道人若土塊非死而何豪傑所以笑也未合至道故爲詭怪得不教謂得自任之道也莫之是非所謂齊萬物以爲首也窢然逆風所動之聲反人不見觀不順民望也黿斷無圭角也韙是也道無不在而云塊不失道所以爲不知槪嘗有聞言不至也】呂注【不黨無私則中虛而無主故與物爲一不顧不謀與物俱往古之道術其寂然不動者三子所悅也感而遂通天下之故則三子者之所不知也天大地大道大而有所不能則知萬物有所可有所不可則不徧教則不至惟齊之以道則無遺矣是故愼到棄知去已而緣於不得已泠者淸其濁汰者去其擾古之人由是以入道非以是爲道二子以道爲止於此蓋不知智與巳未始有物也夫萬物並作乃所以復而其蕓蕓乃所以歸根不足以撓吾心也愼到之所以爲道理以爲知不知而已將薄之而後鄰傷之惟無知乃所以全也愼到徒知夫知之不知而不知夫不知之乃知也謑髁不定縱脫無行而非天下之賢聖所以棄知去已也椎拍黿斷連下三句則泠汰於物之謂椎拍鏈治之黿斷破絕之宛轉則與之俱往故忘智慮前後魏然而已推曳而後動若風羽之旋磨石之隧則其動非我也若無知之物而已故無建已用知之患動靜不離於理是以無譽無過愼到以是爲道理夫惟塊不失道蓋知絕聖棄知之說而絕棄之者乃所以爲聖知也則奚以異於死人之理豪傑所以笑之而得怪於天下田駢學於彭得不教焉以其教則不至也言古人至於莫之是非而已其風窢然惡可而言亦防乎未始冇是非而知者不言之說至於所爲與人反而欲以不聚人觀則不免於黿斷而已夫道未始有物也故以空虛不毀萬物爲實奚以常反人而以椎拍黿斷爲哉其所謂道非道而所是未免於非以其滯於無知之域耳三子𨿽非知道槪嘗有聞者若墨翟滑釐宋鈃尹文非惟不知道又未嘗有聞也道本出於性命之情而其眞以治身今墨翟滑釐制行舉離於天下至於人已不愛則喪本失眞爲甚故論道術爲天下裂而先及之次以朱尹則爲知道田愼則知而近之由粗以及精也】

循本【易平坦也決然無主者遇事決然行之而不先立主意也趨物而不兩者隨事而趨不生兩意如作一事又別生一意便是有心矣有所擇則不周徧以之爲教則有不至惟歸之道則無有遺失矣泠者淸泠之意汰者洗滌之意泠汰於物猶言遇事脫灑也知不知者𨿽知只作不知薄與鄰皆略也若略知則心有略傷彭蒙田駢愼到惠施鄧析皆齊宣王時人居稷下其學本黃老見尹文子及荀子謑忍恥也髁獨行也無任無所事任也縱脫無行縱肆脫略不事行檢也椎以拍之輐以斷之皆與之無競也風還羽旋有宛轉之意磨隧亦宛轉而出也彼以塊然無知則不失道矣豪傑卻相與笑愼到所爲以爲此非生人之行乃死人之理徒怪訝而已田駢亦然亦如愼到也彭者田駢之師田駢學於彭蒙而得不言之教蓋彭之師固曰古之道人至於莫之是莫之非而已其風闃然不可得而窺又何可得而言是以彭蒙亦無言但見田駢常自彭蒙之家而反久之人不復聚觀而不免三兩人如魚隊之斷續而來言𨿽不驚竦人終不免有人識之也】以本爲精以物爲粗以有積爲不足澹然獨與神明居古之道術有在於是者關尹老聃聞其風而悅之建之以常無有主之以太一以濡弱謙下爲表以空虛不毀萬物爲實關尹曰在已無居形物自著其動若水其靜若鏡其應若響芴【忽】乎若亡寂乎若淸同焉者和得焉者失未嘗先人而嘗隨人老聃曰知其雄守其雌爲天下溪知其白守其辱爲天下谷人皆取先已獨取後曰受天下之垢人皆取實已獨取虛無藏也故有餘巋然而有餘其行身也徐而不費無爲也而笑巧人皆求福已獨曲全曰苟免於咎以深爲根以約爲紀曰堅則毀矣銳則挫矣常寬容於物不削於人可謂至極關尹老聃乎古之博大眞人哉

郭注【有積爲不足寄之天下乃有餘也無有何所能建建之以常無有明有物之自建也自天地以及羣物皆各自得而不兼他飾斯非主之以太一邪在已無居者物來則應應而不藏故功隨物去也形物自著者不自是而委萬物故物形各自彰著也其應若響者常無情也得焉者失言常全者不知所得也物各自守其分則靜默而已無雄白也夫雄白者非尙勝自顯邪尙勝自顯豈非逐知過分以殆其生邪故古人不隨無涯之知守其分內而已故其性全其性全然後能及天下能及天下然後歸之如溪谷也不與萬物爭鋒然後天下樂推而不厭故後其身也雌辱後下之皆物之所謂垢也取實者惟知有之以爲利未知無之以爲用取虛者守衝泊以待羣實也無藏有餘者付萬物使各自守故不患其少也巋然獨止自足之謂徐而不費者因民所利而行之隨四時而成之常與道理俱故無疾無費也巧者有爲以傷神器之自成故無爲者因其自生任其自成萬物各得自爲蜘蛛猶能結网則人人自有所能矣無貴於工倕也委順至理則常全故無求而福自足隨物故物不得咎理根爲太初之極不可謂之淺也以約爲紀去泰甚也夫至順則𨿽金石無堅也迕逆則𨿽水气無耎也順全逆毀斯正理也進躁無涯爲銳各守其分則自容有餘不削於人全其性也】呂注【以道爲精則以物爲粗以物爲粗則以無物爲精矣道未始有物故以有積爲不足致虛極則必至於無積而後止澹然獨與神明居而已古之道術本末精粗無乎不在此云以本爲精時而已道本無物而時有馬則猶有未樹也建之以常無有則物莫能拔矣一與言爲二有所謂一則非太一太一則一亦不可得故萬物歸焉而不知主道無形則不爭故以濡弱謙下爲表觀其表則中之所體可知物各歸根體自空虛以空虛不毀萬物爲實異乎椎拍輐斷以爲道者也關尹子十一句皆在已無居形物自著之功老子曰知雄守雌知白守辱雌靜而不唱辱謝而歸根溪輸而不積谷應而不藏而江海之源所自出則建以常無有主以太一之謂也處後而受垢以濡弱謙下爲表也處虛而無藏故不毀萬物而物爲之用此其所以有餘不先人而隨人所以徐而不費異乎勞形苦已以爲道者矣因物之自虛而不毀之則異乎若無知之物矣曲全免咎是所謂福以深爲根則無事於堅以約爲紀則無事於銳至虛至大故常容物不削於人蓋以本爲精而澹然獨與神明居則所體者道之眞可謂至極故嘆曰古之博大眞人哉】

循本【辱卽黑也溪谷皆虛而有容之處故以比諭卽所謂牝也笑巧笑人之巧也不削於人不侵削於人也】

芴寞無形變化無常死與生與天地並與神明往與芒乎何之忽乎何適萬物畢羅莫足以歸古之道術有在於是者莊周聞其風而悅之以謬悠之說荒唐之言無端崖之辭時恣縱而不儻不以觭見之也以天下爲沈濁不可與莊語以卮言爲曼衍以重言爲眞以寓言爲廣獨與天地精神往來而不敖倪於萬物不譴是非以與世俗處其書𨿽瑰瑋而連犿無傷也其辭𨿽參差而諔詭可觀彼其充實不可以已上與造物者遊而下與外死生無終始者爲友其於本也大而辟深閎而肆其於宗也可謂稠【調】適而上遂矣𨿽然其應於化而解於物也其理不竭其來不蛻芒乎昧乎未之盡者【謬悠若忘於情實者荒唐無域畔也莊端正也瑰瑋奇特也連犿宛轉貌與物相從不違也】

郭注【無形無常隨物也死與生與任化也何之何適無意趣也物莫足歸都任置也時恣縱而不儻不急欲使物見其意也沈濁者累於形名以莊語爲狂而不信故不語也卮言重言寓言俱通至理正當萬物之性命也不譴是非已無是非故恣物而行也形羣於物故與俗處還與物合故無傷也不惟應當世之務故參差充實不可已多所有也莊子通以平意說已與說他人無異也案其辭明其汪汪然禹拜昌言亦何嫌乎此也】呂注【無形故不可見無常故不可測以爲死與則未嘗有生以爲生與則未嘗有死以爲天地並與未嘗有古今以爲神明往與未嘗有彼是然則芒芴無爲寂然不動而已萬物畢羅無不任也莫足以歸其惟神之所爲乎以謬悠荒唐不可窮之詞時恣縱而不苟蓋皆有對不以觭見之則𨿽無實不經不害其爲信言也莊語猶去言卮言諭道之日用無窮重言寓言所以趣時也人不吾言之信故稱古昔以爲重重言不能諭而後有寓言夫莊子之所體者獨與天地精神往來而不敖倪於萬物故其言亦然敖倪猶疎親也不譴是非所以羣於世俗著書𨿽瑰瑋而連犿無傷也連謂無間隙犿則有定體然不可得而求非世俗所可貴也諔詭言之異非世俗所可賤也惟其有諸中而充實不可以已故上與造物者遊下與外死生無終始者友則入於神矣其本宏大以天爲宗可謂調適上遂不離於宗者也故應化也其理不竭解物也其來不蛻謂形不待蛻而後解芒昧無盡此神之不可知者也】

惠施多方其書五車其道舛駁其言也不中【歷】物之意曰至大無外謂之大一至小無內謂之小一無厚不可積也其大千里天與地卑山與澤平日方中方睨物方生方死大同而與小同異此之謂小同異萬物畢同畢異此之謂大同異南方無窮而有窮今日適越而昔來連環可解也我知天下之中央燕之北越之南是也泛愛萬物天地一體也惠施以此爲大觀於天下而曉辯者天下之辯者相與樂之卵有毛雞三足郢有天下犬可以爲羊馬有卵丁子有尾火不山出口輪不蹍地目不見指不至至不絕長於蛇矩不方規不可以爲圓鑿不圍枘飛鳥之景未嘗動也鏃矢之疾而有不行不止之時狗非犬黃馬驪牛三白狗黑孤駒未嘗有母一尺之箠日取其半萬世不竭辯者以此與惠施相應終身無窮桓公孫龍辯者之徒飾人之心易人之意能勝人之口不能服人之心辯者之囿也惠施日以其知與人之辯特與天下之辯者爲怪此其柢也然惠施之口談自以爲最賢曰天地其壯乎施存雄而無術南方有倚【畸】人焉曰黃繚問天地所以不墜不陷風雨雷霆之故惠施不辭而應不慮而對徧爲萬物說說而不休多而無已猶以爲寡益之以怪以反人爲實而欲以勝人爲名是以與眾不適也弱於德彊於物其塗隩矣由天地之道觀惠施之能其猶一蚊一防之勞者也其於物也何庸夫充一尙可曰愈貴道防矣惠施不能以此自寧散於萬物而不厭卒以善辯爲名惜乎惠施之才駘蕩而不得逐萬物而不反是窮響以聲形與影競走也悲夫

呂注【老子曰多言數窮又曰希言自然則有言者不得已也而施之口談自以爲賢不知天地之虛曠而有我之甚不能守雌者也宜其以天地爲壯存雄而無術也夫聖人以無言爲言所以爲德今施恃其辯以反人爲實以勝人爲名則不知無言者也爲言所役不能自勝則弱於德以勝人爲名則彊於物其塗隩謂非六通四辟之道也天地之道所以大者以其無爲今施之能不免於有我由天地之道觀之𨿽博且辯猶一蚊一防之勞而已於物何庸哉一與多皆道也一爲本多爲末則一𨿽不足爲本末之備然比之忘本逐末者尙可曰愈貴於道亦防矣施不知反本以自寧散於萬物而不厭卒以善辯爲名逐末而不反也夫無聲則響絕處陰則影防已無我則天下莫與之爭施𨿽有才而不知出此徒事言詞之末以與物競奚異於窮響以聲而形與影競走也其失性甚矣所以深惜而悲之】

疑獨【施之辯能反人之心或與天下辯其數雞三足是也或與天下辯其名狗非犬是也或與天下辯其形矩不方是也或與天下辯其色白狗黑是也或辯其上下天與地卑是也或辯其長短長於蛇是也其論大率以謂萬物無高下長短之殊無形名方圓之異無靑黃黑白之別以齊萬物爲首謂大道散而有形名皆出於人之私以爲差別而已施持此以與天下辯卒以善辯爲名此古人所不爲故不曰古之道術惜其有才而終於逐物喪其本眞也】

循本【前歷言道術此獨言多方則所謂方術也其言不中於理逐一忖度事物之意而言之無厚不可積也其大千里者無有不可積之厚自防而積之其大可致千里方睨者日昃可睨而視之也天地山澤日之中昃物之生死皆合之爲同若大者同而小者異則謂之小同異若盡同盡異則謂之大同異居北方者不知南方地理以爲無窮然畢競有窮處𨿽今日方適越然到越則知越矣謂之昔日已來可也天下之中央不知在何處然燕越之人各以其所處爲中則燕之北越之南亦可以爲中矣泛愛萬物則天地與吾一體矣此下所論是當時辯者有此數般話柄羽毛生於卵中是卵有毛雞本兩足而足之行者意也是爲三足郢本侯國而稱爲王是有天下之號犬羊之名皆人所命若先名犬爲羊則人必呼爲羊矣馬固胎生然馬生下有毛則與卵生何異豈特鳥獸之生有尾觀制字丁字子字卽有尾之狀荀子亦曰鉤有須卵有毛此說之難持也而鄧析惠施能之彼注云鉤有須卽丁子有尾也丁之曲者爲鉤須與尾火熱也至冬則不熱山靜也空谷聲則能出口車輪之極圓者不蹍地考工記輪人云進而眂其輪欲其微至也無所取之取諸圜也目有所蔽則不見指有所遺則不至𨿽至有所不能盡蛇長而短龜能知吉凶則長於蛇矣矩者爲方之器然矩之體本不方規者爲圓之器然規之體本不可以爲圓鑿非圍枘而枘自入之飛鳥之影𨿽動然影只附於形與形不相離是未嘗動也鏃矢𨿽疾然不發之則不行發之則不可止是其疾在人而不在鏃矢狗犬一也而有懸蹄則謂之犬無懸蹄則止謂之狗而不得謂之犬矣馬一也而又有所謂黃者二也彼目黃耳而黃之者人也非三歟驪牛亦然狗之黑者不可以變白而白者可以變黑則白狗可以名之爲黑駒而孤駒則謂未嘗有母可也一尺之箠不爲長也今日用其半明日又用其半展轉用之則萬世不竭當時辯者以此與惠施相與應和終身不知窮止天地其壯乎言吾之彊其猶天地乎人安能勝天地其妄誕如此惠施𨿽存雄勝之心而無勝人之術始言多方終言無術則並方術無矣弱於德不足於德也彊於物有飾於辯也塗路也隩迂曲也言施所由之路迂曲不正也不能以此自寧散於萬物而不厭施不能安其爲一偏而欲牢籠萬物以爲能也莊子極詆施所以厭戰國之縱橫者可見矣編末敍道術先天人神人至人次及聖人君子後世道術裂而後有諸家之異最末及施方術下矣莊子自列於老聃之後固未嘗敢以上掩六經也讀至此豈復更有餘篇哉】

洪邁【莊子載子之言曰一尺之捶日取其半萬世不竭𨿽爲寓言然此理固具蓋但取其半正碎爲微塵余半猶存𨿽至於無窮可也】

筆乘【自惠施多方以下與列子載公孫龍誑魏王之語絕相解者多屬臆說範無隱與其門人嘗論此云恢恑譎怪道通爲一存而勿論可也何者此本非南華語是其所辟舛駁不中之言惡用解爲𨿽然凡莊生之所述豈特墨翟禽滑釐以來爲近於道卽惠施之言亦有似焉者也劉辰翁所謂惟愛之故病之而不知者以爲疾也毀人以自全也非莊子也】

陸德明【子之注論其大體眞可謂得莊子之防矣郭生前嘆膏梁之途說余亦晚睹貴遊之妄談斯所謂異代同風何可復言也或曰莊惠標濠梁之契發郢匠之模而言其道舛駁其言不中何也豈契若郢匠褒同寢斤而相非之言如此之甚邪曰夫欲極有教之肆神明其言者豈得不善其辭而盡其諭乎莊子振徽音於七篇列斯文於後世重言盡渉之路從事展有辭之敍𨿽談無貴辯而教無虛唱然其文易覽其趣難窺恐造懷而未達者有過理之嫌祛斯文之獘故大舉惠子之宏辯也】

劉槪總論【道體廣大包覆無遺形數肇一奇偶相生自此以往巧歷不能算矣古之人循大道之序順神明之理於是有內聖外王之道其在數度者雜而難徧然本末先後之出於一而散於萬者未嘗不通也故時出時處或動或靜能短能長以矯天下之枉而曲當不齊之變且伏羲非無法也而成於堯二帝非無政也而備於周不先時而好新不後時而玩古此聖人之在上者有所不能盡備也伊尹任也伯夷矯之以淸淸近隘也柳下恵濟之以和不逆世以蹈節不循俗以造名此聖人之在下者有所不能盡全也道至於孔子而後集大成蓋防千百年而一出孔子之上聖人之因時者有不得已也孔子之下諸子之立家者各是其是也莊子之時去聖已遠道德仁義裂於楊墨無爲淸靜墜於田彭於是宋鈃尹文之徒聞風而肆莊子思欲復仲尼之道而非仲尼之時遂高言至道以矯天下之卑無爲復朴以絕天下之華淸虛寂寞以拯天下之濁謂約言不足以解獘故曼衍而無家謂莊語不足以諭俗故荒唐而無崖其言好尊老聃而下仲尼至論百家之學則仲尼不與焉蓋謂道非集大成之時則𨿽博大眞人猶在一曲老聃一書得吾之本故調適而上遂惠子之書得吾之末未免一曲而已鳴呼諸子之書曷嘗不尊仲尼哉知其所以尊者莫如莊子學者致知於言外可也】

莊子翼卷八﹤子部﹐道家類﹐莊子翼﹥

欽定四庫全書

莊子闕誤

陳碧虛南華章句附闕誤一卷具載古今本同異今系之卷末庶幾孔氏闕文之意云

逍遙遊【計十三字】

亦若是而已矣【見文如海本舊作則】槍楡枋而止【見文本及江南本舊闕】腹猶顆然【見文本舊作果】彼之二虫又何知也【見文本舊闕】八千歲爲秋此大年也【見成元英本舊闕】豈惟形骸有聾瞽哉【見天臺山方瀛觀古藏本舊作盲】請買其方以百金【見江南古藏本舊闕】安所困苦哉【文作安所窮困哉】

齊物論【計十二字】

老洫【江南古藏本作溢】𨿽我亦成也【江南古藏本作𨿽我無成亦可謂成矣】仁常而不周【見江南古藏本舊作成】飄風振海【見江南李氏本舊闕】聖人愚芼【見劉得一本舊作芚】則是之異乎不是也其無辯矣然若果然也則然之異乎不然也亦無辯矣【見江南古藏本】

養生主【訃七字】

牛不知其死也如土委地【見文如海劉得一本舊闕】始也吾以爲至人也【見文本舊作其】

人間世【計二十字】

思其所行則庶幾【見李氏本舊闕】曰嘻若往而殆刑耳【見張君房本舊作若殆往而刑耳】暴人之前者【見江南古藏本舊作術】有心而爲之其易邪【見張本舊闕】寡不道以歡成【江南古藏本作寡有不道以成歡】其大蔽數千牛【大成李張本同舊闕】將隱芘其所賴【見張本舊作隱將】卻曲卻曲【見張本舊作吾行卻曲】

德充符【計十四字】

守其宗者也【見江南古藏本舊闕】受命於地惟松柏獨也正在冬夏靑靑受命於天惟堯舜獨也正在萬物之首【見張舊本闕】計子之德足以自反邪【文成李張同舊作不足以自反邪】不知先生之洗我以善邪吾之自寤邪【見張本舊闕】孔丘之於至人未邪【見張本舊作其未邪】

大宗師【計七字】

邴邴乎其似喜乎崔乎其不得已乎厲乎其似世乎【文成張作邴邴乎其似喜也崔崔乎其不得已也厲乎其似世也】善少【見張本舊作天】故殺生者不死【見江南古藏本舊闕】往侍事焉【見張本舊作待】

應帝王【計五字】

庶民孰敢不聽而化諸【見張本舊作度人】吾與汝無其文【見江南古藏本舊作旣】不震不止【見江南古藏本舊作正】紛然而封哉【見張本舊闕】

駢拇【計二字】

而多方於聰明之用也【張本作而多於腮明之用也】而枝者不爲岐【見江南古藏本舊作】

馬蹄【計一字】

絡之【見江南古藏本舊作雒】

胠篋【計十一字】

曷嘗不法聖智哉善人不得聖智之道不立跖不得聖智之道不行則聖智之利天下也少聖智生而大盜起掊擊聖智聖智已死聖智不死𨿽重聖智是乃聖智之過也彼聖智者天下之利器也【並見張本舊作人】

刻意【計一字】

故曰聖人休焉休則平易矣【見張本舊作聖人休休焉則平易矣】

繕性【計九字】

繕性於俗學以求復其初【見張本舊作繕性於俗俗學以求復其初】滑欲於欲思以求致其明【見張本舊作俗】古之治道者以恬養智智生而無以智爲也謂之以智養恬【見張本舊闕】義明而物親忠也【見江南古藏本作中】禮樂徧行【江南古藏本作偏】四時應節【見張本舊作得】又何爲乎哉【見張本舊闕】軒冕在身非性命之有也【見張本舊闕】

說劍【計一字】

悝當何敢言【見張本舊作尙】

漁父【計三字】

皎白【見張本舊作交】侍於下風【見張本舊作待】以敗德人【見張本舊作惡音烏路反】

禪王【計五十五字】

恐聽謬【見張本舊作恐聽者謬】歌【見張本舊闕】不以羨自累也【見李氏本舊作利】神無惡也【見張本舊作乎】吾是以知松柏之茂也桓公得之莒【齊子糾之亂小白出奔莒】文公得之曹【曹人觀晉公子骿脇】越王得之會稽【越爲吳敗句踐以敗卒於會稽山】陳蔡之隘於丘其幸乎【自桓公並注至會稽山四十八字見江南古藏本舊闕】故許由虞於頴陽而共伯得志乎丘首【虞安也見江南古藏本舊作娛志舊闕】殷德衰【見江南古藏本舊作周】

盜跖【計十一字】

穴室摳戶【見劉得一本舊作樞】休卒徒於太山之陽【見江南古藏本舊闕】凡天下人有三德【見張本舊闕】此七子者世之所高也【見江南古藏本舊作六】此六子者無異於磔犬流豕【見江南古藏本舊作四】操瓢而乞者皆利名輕死【見張本舊作離】汝行如桀紂則作色有不服之心者【見張本舊作則有怍色】吾昔與子訟於無約曰【見張本舊作日】則亦猶夕病長阨【見江南古藏本舊闕】若負重行而上阪也【見張本舊闕】貪財而取辱【見張本舊作慰】

在宥【計二字】

空同之山【見張本舊作上】以此因人之國僥幸也【見江南古藏本舊闕】

天地【計十三字】

故通於天者道也順於地者德也行於萬物者義也【見江南古藏本舊闕上五字義作道】沈珠於淵【見張本舊作藏】退已【音紀見江南古藏本舊作已】有機械於此其名桔橰【並見張本機舊闕桔舊作爲】聖人所羞也【見張本舊作聖人羞之】不相罪坐【見張本舊闕】

天道【計九字】

其自然爲也【見張本舊闕】而道德之至也【見張本舊闕】實者倫矣【江南古藏本作實者備矣】刑名比詳【見張本下同舊作刑】夫天地至神矣【見張本舊闕】安取道哉【見文本舊闕】非知治之道者也【見江南古藏本舊闕】淵淵乎其不可測也【見江南古藏本舊闕】

天運【計十七字】

孰隆施是【李氏作弛】在上彷徨【見張本舊作有】名者公器也【見張本舊闕】又奚傑傑然【見張本舊闕】予口張而不能脇舌舉而不能訒【見江南古藏本舊闕】然則至人【見江南古藏本舊闕】發動如天地者哉【見張本舊作乎】三皇五帝之治天下也昔黃帝之治天下【見江南古藏本舊闕】眸子不運而感風化雌應於下風而感風化故曰風化【並見張本舊闕】

秋水【計十四字】

五帝之所運【見江南古藏本舊作連】故異便耳【見張本舊闕】是故大人之行不出害人之塗也【見張本舊闕】謂之篡之夫【見張本舊闕】知乎人之行【見江南古藏本舊作夭】而不遇時也【見江南古藏本舊作得】當堯舜之時當桀紂之時【並見張本舊闕】出跳乎井幹之上【見江南古藏本舊作跳梁】且子曰【見張本舊闕】

至樂【計三十八字】

吾未知之樂也亦未知之不樂也果有樂無有哉吾以無爲而誠者爲樂矣【並見江南古藏本舊闕】萬物皆化生【見江南古藏本舊闕】今有變之而死【見江南古藏本舊作今又變而之死】髑髏見夢曰向子之談者【見張本舊闕】泛然以天地爲春秋【見張本舊作從】而復爲生人之勞乎【見張本舊作人間之勞乎】彼必相與異其好惡好惡異故先聖不一其能【見江南古藏本舊作故異也】種有幾若鼃爲鶉【見劉得一本舊闕】斯彌爲食酰食酰生乎頤輅頤輅生乎黃軦黃軦生乎九猷九猷生乎瞀芮瞀芮生乎腐蠸腐蠸生乎羊奚羊奚比乎不筍久竹生靑寧【並見張本舊闕】

達生【計十四字】

是形色而已【見江南古藏本舊闕】物焉得而正焉【見張本舊作止】不開人之人【見劉得一本舊作天】以瓦殶鉤殶金殶【見呂覽舊作注】有張毅者見高門縣簿【見劉得一本舊闕】人之所最畏者【見江南古藏本舊作取】吾將三月豢汝【見張本舊作防篇韻不收】自爲謀則取之其所異彘者何也【見張潛夫本舊闕】異雞無敢應見者反走矣【文如海劉得一同舊闕】其由是與【見江南古藏本舊闕】忘是非【張文本同舊作知忘是非】則安平陸而已【見劉得一本舊闕】

山木【計七字】

運化之泄也【見江南古藏本舊作物】褰裳躩步【見張本舊作蹇】莊子反入宮三月不庭【見江南古藏本舊闕】從其令【江南李氏成本同舊作俗】

虞人以吾爲戮【張文本同舊作栗林虞人】逆旅之有妾二人【見劉得一本舊作人】

田子方【計一字】

其導我也似父【見江南古藏本舊作道】

知北遊【計十二字】

知【如字舊音智不取】故曰通天地之一气耳【見劉得一本舊作通天下一气】合彼神明至精【見劉得一本舊作今】子孫非汝有【見張本舊作孫子】運量萬物而不遺【文劉本同舊作匱】汝惟莫必謂無乎逃物【張成本同舊闕】山林與臯壤與與我無親使我欣欣然而樂與【見江南藏本舊闕】

庚桑楚【計十二字】

辭盡矣奔蜂不能化藿蠋【江南李氏張本同舊作曰奔蜂不能化藿蠋】十日息愁【江南李氏文劉張同舊作自】人見其人物見其物【見張本舊闕】每妄更爲失【見劉得一本舊闕】出入而不見其形【見張本舊作入出】孰知有無死生之一宗者【見文本舊作守】又適其偃溲焉【江南李氏張本同舊闕】移是非今之人也【江南李氏張本同舊闕】

徐無鬼【計十二字】

藜藿柱宇鼪鼬之逕【文張同舊作乎】察士無陵誶之辭則不樂【見文成張本同舊作淩誶之事】聽而斲之瞑目恣手盡堊而鼻不傷【見江南李氏本舊四字是郭注】可不諱云【見江南李氏本舊作謂】遊於天地也【見江南古藏本舊闕】擇疏鬣長毛自以爲廣宮大囿【見張本舊闕】古之眞人以天待人【見張本舊作之】

則陽【計二字】

同檻而浴【見張本舊作濫】气之廣者也【見劉得一本舊作大】

外物【計五字】

我且南遊說吳越之王【見張本舊闕】出拾薪【見張本舊闕】中民之行易進焉耳【張成本同舊闕】大林丘山之善【張文本作大林】沐老【見張本舊作休】

寓言【計四字】

如觀鳥雀蚊防【見張本舊闕】勸公以其私死也【見張本舊闕】向也括撮而今也被髮【見張本舊闕】而況乎以無有待者乎【見張本舊闕】

列禦寇【計十二字】

無多餘之贏【江南李氏張本同舊闕】汝處已【音紀江南李氏本舊作已】闔嘗視其良【文成李同舊作闔胡嘗視其良】古之至人天而不人【見張文本舊闕】有愼懁而達【見江南古藏本舊作順】仁義多責六者所以相刑也達生之情者傀【見劉得一本舊闕】

天下【計三字】

而九滌天下之川【江南李氏本舊作雜】𨿽未至極【江南李氏文本同舊作可謂至極】

右三十三篇闕誤或兩義共三百四十九字

覽過南華經名氏

景德四年國子監本江南古藏本徐葛湍校天臺山方瀛宮藏本徐靈府校成元英解疏中太一宮本張君房校文如海正義中太一宮本張君房校郭象注中太一宮本張君房校散人劉得一注【大中祥符時人】江南李氏書庫本張潛夫補注

右九家闕誤同異各有義防

莊子闕誤

欽定四庫全書

莊子翼附錄

莊子列

司馬

莊子者人也名周周嘗爲漆園吏與梁恵王齊宣王同時其學無所不窺然其要本歸於老子之言故其著書十餘萬言大抵率寓言也作漁父盜跖胠篋以詆訾孔子之徒以明老子之術畏累虛亢桑子之屬皆空語無事實然善屬書離辭指事情用剽剝儒墨𨿽當世宿學不能自解免也其言洸洋自恣以適已故自王公大人不能器之楚威王聞莊周賢使使厚幣迎之許以爲相莊周笑謂楚使者曰千金重利卿相尊位也子獨不見郊祭之犧牛乎養食之數歲衣以文繡以入太廟當是之時𨿽欲爲孤豚豈可得乎子亟去無污我我寧遊戲污瀆之中自快無爲有國者所羈終身不仕以快吾志焉

莊論

阮籍

伊單閼之辰執徐之歲萬物權輿之時季秋遙夜之月先生徘徊翺翔迎風而遊往遵乎赤水之上來登乎隱坌之丘臨乎曲轅之道顧乎泱漭之州恍然而止忽然而休不識曩之所以行今之所以畱悵然而無樂愀然而歸白素焉平晝閒居隱幾而彈琴於是縉紳好事之徒相與聞之共議撰辭合句啟所常疑乃窺鑑整飭嚼齒先引推年躡踵相隨俱進奕奕然步防防然視投迹蹈階趨而翔至差肩而坐恭袖而檢猶豫相林【或作臨】莫肯先占有一人是其中雄桀也乃怒目擊勢而大言曰吾生乎唐虞之後長乎文武之裔遊乎成康之隆盛乎今者之世誦乎六經之敎習乎吾儒之迹被裒衣冠飛翮垂曲裙雙鶂有日矣而未聞乎至道之要有以異之於斯乎且大人稱之細人承之願聞至敎以發其疑先生曰何哉子之所疑者客曰天道貴生地道貴貞聖人修之以建其名吉凶有分是非有經務利高勢惡死重生故天下安而大功成也今莊周乃齊禍福而一死生以天地爲一物以萬爲一指無乃激惑以失貞而自以爲誠是也於是先生乃撫琴容與慨然而嘆俛而微笑仰而流盼噓噏精神言其所見曰防人有欲觀於閬峯之上者資端冕服驊驑至乎昆侖之下沒而不反端冕者常服之飾驊驑者凡乘之耳非所以矯騰增城之上游圃之中也且燭龍之光不照一堂之上鐘山之口不談曲室之內今吾將墮崔巍之高杜衍謾之流言子之所由幾其寤而獲反乎天地生於自然萬物生於天地自然者無外故天地名焉天地者有內故萬物生焉當其無外誰謂異乎當其有內誰謂殊乎地流其燥天抗其濕月東出日西入隨以相從解而後合升謂之陽降謂之陰在地謂之理在天謂之文蒸謂之雨散謂之風炎謂之火凝謂之冰形謂之石象謂之星朔謂之朝晦謂之冥通謂之川回謂之淵平謂之土積謂之山男女同位山澤通气雷風不相射水火不相薄天地合其德日月順其光自然一體則萬物經其常入謂之幽出謂之章一气盛衰變化而不傷是以重陰雷電非異出也天地日月非殊物也故曰自其異者視之則肝膽楚越也自其同者視之則萬物一體也人生天地之中體自然之形身者陰陽之精气也性者五行之正性也情者遊魂之變欲也神者天地之所以馭者也以生言之則物無不壽推之以死則物無不夭自小視之則萬物莫不小由大觀之則萬物莫不大殤子爲壽彭祖爲夭秋毫爲大泰山爲小故以死生爲一貫是非爲一條也別而言之則眉異名合而說之則體之一毛也彼六經之言分處之敎也莊周之云致意之辭也大而臨之則至極無外小而理之則物有其制夫守什五之數審左右之名一曲之說也循自然性【一作佳】天地者寥廓之談也凡耳目之官名分之施處官不易司舉奉其身非以絕手足裂肢體也然後世之好異者不顧其本各言我而已矣何待於彼殘生害性還爲讎敵斷割肢體不以爲痛目視色而不顧耳之所聞耳聽聲而不待心之所思心奔欲而不過性之所安故疾疹萌則生不盡禍亂作則萬物殘矣至人者恬於生而靜於死生恬則情不惑死靜則神不離故能與陰陽化而不易從天地變而不移生究其壽死循其宜心气平治消息不虧是以廣成子處空同之山以入無窮之門軒轅登昆侖之阜而遺珠之根此則潛身者易以爲活而離本者難與永存也馮夷不遇海若則不以已爲小云將不失問於鴻蒙則無以知其少由斯言之自是者不章自建者不立守其有者有據持其無者無執月則滿日朝則襲咸池不畱陽谷之上而懸車之後將入也故期得者喪爭明者失無欲者自足空虛者受實夫山靜而谷深者自然之道也得之道而正者君子之實也是以作智造巧者害於物明著是非者危於身修飾以顯潔者惑於生畏死而榮生者失【一作亂】其貞故自然之理不得作天地不泰而日月爭隨朝夕失期而晝夜無分競逐趨利舛倚橫馳父子不合君臣乖離故復言以求信者【闕】下之誠也克已以爲人者廓外之仁也竊其雉經者【此句誤】亡家之子也刳腹割肌者亂國之臣也矅菁華被沆瀣者昏世之士也履霜露蒙塵埃者貪冒之民也潔已以尢世修身以明洿者誹謗之屬也繁稱是非背質追文者迷罔之倫也誠【或作成】非媚悅以容求孚故被珠玉以赴水火者桀紂之終也含菽采薇交餓而死顏夷之窮也是以名利之塗開則忠信之誠薄是非之辭著則醇厚之情爍也故至道之極混一不分同爲一體得失無聞伏羲氏結防神農敎耕逆之者死順之者生又安知貪洿之爲罰而貞白之爲名乎使至德之要無外而已大均淳固不貳其紀淸靜寂寞空豁以俟善惡莫之分是非無所爭故萬物反其所而得其情也儒墨之後堅白並起吉凶連物得失在心結徒聚黨辯說相侵昔大齊之雄三晉之士嘗相與明目張膽分別此矣咸以爲百年之生難致而日月之蹉無常皆盛僕馬修衣裳美珠玉飭帷�出媚君上入欺父兄矯厲才智競逐縱橫家以慧子殘國以才臣亡故不終其天年而大自割繁其於世俗也是以山中之木本大而莫傷復【或作吹】萬數竅【一作物】相和忽焉自己夫雁之不存無其質而濁其文死生無變而龜之是寶知吉凶也故至人淸其質而濁其文死生無變而未始有云夫別言者壞道之談也折辯者毀德之端也气分者一身之疾也二心者萬物之患也故夫裝束馮軾者行以離支【一作交】慮在成敗者坐而求敵逾阻攻險者趙氏之人也舉山塡海者燕楚之人也莊周見其若此故述道德之妙敍無爲之本寓言以廣之假物以延之聊以娛無爲之心而逍遙於一世豈將以希咸陽之門而與稷下爭辯也哉夫善接人者導焉而已無所逆之故公孟季子衣繡而見墨子弗攻中山子牟心在魏關而詹子不距因其所以來用其所以至循而泰之使自居之發而開之使自舒之且莊周之書何足道哉猶未聞夫大始之論古之微言乎直能不害於物而形以生物無所毀而神以淸形神在我而道德成忠信不離而上下平玆客今談而同古齊說而意殊是心能守其本而口發不相須也於是二三子者風揺波蕩相視防脈亂次而退跌失迹隨而望之耳【或作其】後頗亦以是知其無實喪气而慚愧於衰僻也

莊子論上

王安石

世之論莊子者不一而學儒者曰莊子之書務詆孔子以信其邪說要焚其書廢其徒而後可其曲直固不足論也學儒者之言如此而好莊子之道者曰莊子之德不以萬物幹其慮而能信其道者也彼非不知仁義也以爲仁義小而不足行已彼非不知禮樂也以爲禮樂薄而不足化天下故老子曰道失後德德失後仁仁失後義義失後禮是知莊子非不達於仁義禮樂之意也彼以爲仁義禮樂者道之末也故薄之云耳夫儒者之言善也然未嘗求莊子之意也好莊子之言者固知讀莊子之書也然亦未嘗求莊子之意也昔先王之澤至莊子之時竭矣天下之俗譎詐大作質朴並散𨿽世之學士大夫未有知貴己賤物之道者也於是棄絕乎禮義之緒奪攘乎利害之際趨利而不以爲辱殞身而不以爲怨漸漬陷溺以至乎不可救己莊子病之思其說以矯天下之獘而歸之於正也其心過慮以爲仁義禮樂皆不足以正之故同是非齊彼我一利害則以足乎心爲得此其所以矯天下之獘者也旣以其說矯獘矣又懼來世之遂實吾而不見天地之純古人之大體也於是又傷其心於卒篇以自解故其篇曰詩以道誌書以道事禮以道行樂以道和易以道陰陽春秋以道名分由此而觀之莊子豈不知聖人者哉又曰譬如耳目鼻口皆有所明不能相通猶百家眾技皆有所長時有所用用是以明聖人之道其全在彼而不在此而亦自列其書於宋鈃愼到墨翟老聃之徒俱爲不該不徧一曲之士蓋欲明吾之言有爲而作非大道之全云耳然則莊子豈非有意於天下之獘而存聖人之道乎伯夷之淸栁下惠之和皆有矯於天下者也莊子用其心亦二聖人之徒矣然而莊子之言不得不爲邪說比者蓋其矯之過矣夫矯枉者欲其直也矯之過則歸於枉矣莊子亦曰墨子之心則是也墨子之行則非也推莊子之心以求其行則獨何異於墨子哉後之讀莊子者善其爲書之心非其爲書之說則可謂善讀矣此亦莊子之所願於後世之讀其書者也今之讀者挾莊以謾吾儒曰莊子之道大哉非儒之所能及知也不知求其意而以異於儒者爲貴悲夫

莊子論下

學者詆周非堯舜孔子余觀其書特有所寓而言耳孟子曰說詩者不以文害辭不以辭害意以意逆志是爲得之讀其文而不以意原之此爲周者之所以訟也周曰上必無爲而用天下下必有爲而爲天下用又自以爲處昏上亂相之間故窮而無所見其材孰爲周之言皆不可措乎君臣父子之間而遭世遇主終不可使有爲也及其引太廟犧以辭楚之聘使彼蓋危言以懼衰世之常人耳夫以周之才豈迷出處之方而專畏犧者哉蓋孔子所爲隱居放言者周殆其人也然周之說其於道旣反之宜其得罪於聖人之徒也夫中人之所及者聖人詳說而謹行之說之不詳行之不謹則天下獘中人之所不及者聖人藏乎其心而言之略不略而詳則天下惑且夫諄諄而後諭嘵嘵而後服者豈所謂可以語上者哉惜乎周之能言而不通乎此也

莊子祠堂記

蘇軾

莊子蒙人也嘗爲蒙漆園吏沒千餘歲而蒙未有祀之者縣令祕書丞王兢始作祠堂求文以爲記謹按史記莊子與梁惠王齊宣王同時其學無所不窺然要本歸於老子之言故其著書十餘萬言大抵皆寓言也作漁父盜跖胠篋以詆訾孔子之徒以明老子之術此知莊子之粗者余以爲莊子蓋助孔子者要不可以爲法耳楚公子微服出亡而門者難之其僕揉箠而罵曰也不力門者出之事固有倒行而逆施者以僕爲不愛公子則不可以爲事公子之法亦不可故莊子之言皆實予而文不予陽擠而陰助之其正言蓋無幾至於詆訾孔子未嘗不微見其意其論天下道術自墨翟禽滑釐彭蒙愼到田駢關尹老聃之徒以至於其身皆以爲一家而孔子不與其尊之也至矣然余嘗疑盜跖漁父則若眞詆孔子者至於讓王說劍皆淺陋不入於道反而觀之得其寓言之終曰陽子居西遊於秦遇老子老子曰而睢睢而盱盱而誰與居大白若辱盛德若不足陽子居蹴然變容其往也捨者將迎其家公執席妻執巾櫛捨者避席煬者避竈其反也捨者與之爭席矣去其讓王說劍漁父盜跖四篇以合於列禦寇之篇曰列禦寇之齊中道而反曰吾驚焉吾食於十漿而五漿先饋然後悟而笑曰是固一章也莊子之言未終而昧者剿之以入其言余不可以不辧凡分章名篇皆出於世俗非莊子本意元丰元年十一月十九日記

贈別

潘佑

莊子有言曰得者時也失者順也安時而處順哀樂不能入也佑常佩服於斯言夫得者謂如人之生也自一歲二歲至於百歲自少而得壯自壯而得老歲數之來不可卻也此豈非得之者時也失之者亦如一歲二歲至於百歲若暮之失早今之失昔從壯而失少從老而失壯行年之去不可畱也此豈非失者順也天下之事皆然也來不可避去不可畱故安時而處順哀樂不能入也達人知我無柰物何物亦無可柰我何兩不相干故泛然之也故浩然之也乃自然之也不知其然而然故其視天下之事如奔車之歷蟻垤也值之非得也去之非失也安能分得失於其間結哀樂於其會邪如人一歲二歲至於百歲其間得失哀樂雜然繁苛當其時哀則戚戚而不可解樂則熙熙而不可易及其過而思之乃覺覺亦夢也則向之熙熙戚戚亦何妄哉則後之視今亦猶今之視昔也今之失何足介蠆邪燕之南越之北日月所生是爲中國日月東西出沒者是爲晝夜其間含齒戴發粒食衣繭者是爲人一性之動是爲太易言性移易不定也或爲人或爲異在性之所好而已剛柔動植云云而無窮者是爲物以聲相喚是爲名倍物相聚是爲利匯首而云云是爲事事往而記之於心或爲喜或爲悲或爲恨其名𨿽眾然皆一心之變也始則無物終復何有哉於是分彼我彼謂我爲彼我謂彼爲彼彼自謂我我亦自謂我使其交相指皆彼也自指射皆我也然終不知誰爲彼誰爲我也𨿽聖人不能定之且彊爲之治焉於是有或名商周或名秦漢治筠谷之膚舒而裁之謂之簡箋束毫末而染丹墨而縱橫之謂之文聚雲云之事而錄之謂之典籍後人視之謂之稽古世世相效而不知休息或至於道或溺於心謂之曰學或曰自古及今營營於其間者惟共一畫爾一畫之間而營萬世之務何異乎覺而憂夢夢而憂覺也日月星辰丘陵山澤如故也含齒戴發剛柔動植者云云而不已也往所謂商周秦漢或爭而得之者或爭而失之者今何有焉今予視之眞覺之視夢也豈若體道安性而淸虛爲任哉天下之事其未至也無狀也方今無住也已往無物也予今營營復何求邪然而貪欲而好利系心於得失者局促若轅下駒安得懸解如列子能言如莊周者發言如雷注耳如風焚天下之轅釋天下之駒浩浩然復歸無物至於無言歟僕舊之所言如此足下之行也錄以贈行足下局促之甚者其心已病矣聞吾此言病其瘳乎

雜說

王雱

聖人有論議無辯諸子有辯無論議論者論說而止議者議評而止辯者辯其事之是非如何耳六合之外聖人存而勿論六合之內聖人論而不議聖人有論也春秋議而不辯春秋經世之迹第議而已聖人有議也聖人之有議非得已也豈若眾人務辯以相示歟

莊子之書兩言罔兩之問影以影之爲影似待乎形而實不相待也而不知者以起坐俯仰爲在形豈知影實不待於形歟夫以影必待形形必待造物者是不能冥於獨化耳能冥於獨化則知影之不待形形之不待造物極於無有而已故曰惡識其所以然不然

莊子以其自適則言夢爲蝴蝶以其自樂則言如魚之樂以蝴蝶微小飛揚而無所不至矣以魚處深渺而能活其身矣所以寓其自適自活之意於二物在於齊諧萬物也

卮言不一之言也言之不一則動而愈出故曰日出言不一而出之必有本故曰和以天倪天倪自然之妙本也言有其本則應變而無極故曰因以曼衍言應變無極則古今之年有時而窮盡而吾之所言無時而極也故曰所以窮年此周之爲言𨿽放縱不一而未嘗離於道本也故郭象以周爲知本者所謂知莊子之深也萬物之所道者道也道者物之所道而有不在故在大則未嘗有所過而在細則未嘗有所遺是以萬物之才性分中亦各有所取而此莊周之爲書而言及鯤鵬蜩鷽斥鴳鷦鷯蟻羊魚蝶馬牛山木之也道之本在太極之先而不爲高在六極之下而不爲深未有天地也先天地生而不爲久自古以固存也長於上古而不爲壽萬有不同謂之富不同同之之謂大富有之謂大業此聖人也

有形然後有名有名然後有分有分然後有守莊子曰形名已明分守次之

莊子所謂不折鏌鋣不怨飄瓦與夫不怒虛舟之意同也天地有大美而不言四時有明法而不議萬物有成理而不說是以孔子欲無言也則曰天何言哉四時行焉百物生焉非體道者孰能與此

率性者自然也修道者使然也自然者天也使然者人也在自然之中者有也在使然之外者無也人安能奪其所有益其所無哉故所有者性也所無者莊子之所謂侈也德者已之所有也於已之所有人益之是侈也故曰駢拇枝指出乎性哉而侈於德附贅縣疣出乎形哉而侈於性

君子之迹有窮通聖人之道無鈍利民之所見者然也君子之迹有窮通其心則無窮通之異也故曰窮亦樂通亦樂以窮通爲寒暑風雨之序也

莊子曰無以故滅命人道之謂故天道之謂命

道譬則歲也聖譬則時也莊周所以作秋水而言時至者當其時而已柰曲士指此而非之宜其憤夏虫之不可以語於冰井蛙之不可以語於海也

莊子曰顏回忘仁義矣未能忘禮樂仁義先忘而禮樂後忘是仁義不如禮樂也此莊子先言忘內而後忘外仁義內也未能忘外禮樂外也內外忘然後能坐忘此其言之所以不同也

聖人以必不必眾人以不必必何謂也大人者言不必信行不必果必不必也言必信行必果以不必必也莊子之言有與聖賢相似者不可全非而已矣

聖人不自立意而意常存不自有我而我常在迫之而後動不得已而後起非有意而動也非有我而起也亦曰應之而已莊子曰物物者不物於物與荀子精於道者物物之言相合也靜者本也動者末也靜與物爲常動與物爲應者聖人也靜與物爲離動與物爲構者眾人也聖人物物眾人物於物如斯而已矣

孔子曰君子學以致其道莊周曰道不可致孔子曰中庸之爲德也其至矣乎莊子曰德不可至何也曰孔子言其在人莊周言其在天以其在天則自然之道奚由致而自得之德奚由至以其在人則深造之道不致何由得道日新之德不至何由得德惟夫能致然後可以不致惟夫能至然後可以不至

莊周之書究性命之幽合道德之散將以去其昏昏而易之以昭昭此歸根復命之說剖斗折衡之言所以由是起矣𨿽然道於心而會於意則道問而無應又奚俟於言者歟蓋無言者𨿽足以盡道之妙而不言者無以明故不得已而後起感而後動迫而後應則駕其所說而載之於後而使夫學者得意則忘象得象則忘言此亦莊周之意有冀於世也

莊子言澤雉之處樊中以其失於眞性也古之至人則能忘其機心息其外慮心與太虛齊道以陰陽會以天地爲一朝以曠代爲一府無人非爲異故物不得而親不得而疎此其疊出於範圍之外而又非澤雉之在乎樊中也

莊子曰古之眞人過而弗悔當而不得則是聖人未嘗無過也過而不自以爲悔與天同也若其與人同者則有改過不吝其更也人皆仰之者矣冬而燠夏而寒天地之過也天地且有過況聖人乎大恐之謂懼小恐之謂惴莊子曰大恐漫漫小恐惴惴

莊子之書其通性命之分而不以死生禍福動其心其近聖人也自非明智不能及此明智矣讀聖人之說亦足以及此不足以及此而陷溺於周之說則其爲亂大矣

夜气存者萬慮息也不定以存者謂不能朝徹也能朝徹則所謂復德之本也

神有甚於聖而鼓舞萬物者神也與萬物同憂者聖也神不聖則不行聖不行不藏莊周之言尙神而賤聖矯枉之過也

莊子曰自本自根本者一在於木下根者木止於艮防本出於根而根附於本相須而生也故本者命也根者性也老子曰歸根曰靜以言性也靜曰復命以言本也莊子之書有言眞人至人者以眞者言乎其性也至者人道之至也

明者神之散神者明之藏是明由神之所致也故曰明不勝神

老子曰天門開闔莊子曰天門無有以其萬物由之而出故曰開闔以其萬物由之而藏故曰無有

莊子之言涬溟者所謂無盡之際復無盡也萬物蕓蕓而生成於中所謂不見其極也

萬物備之於天地之中而天地非有意於萬物也故曰大備矣莫若天地然奚求焉而大備矣萬物亦備於我身而我非外更役物也故曰知大備者無求如此則自得而不遺於道也安能捨己而逐物歟故曰無失無棄不以物易己也

莊子有曰有名有實是物之居者所謂在體爲體在用爲用而萬物之所由是也無名無實在物之虛者所謂不聞不見而必集於虛是也可言可意言而愈疏者無言無意而道所以親也

莊周之書載道之妙也蓋其言救性命未散之初而所以覺天下之世俗也豈非不本於道乎夫道海也聖人百川也道歲也聖人時也百川𨿽不同而所同者海四時𨿽不同而所同者歲孔孟老莊之道𨿽適時不同而要其歸則豈離乎此哉讀莊子之書求其意而忘其言可謂善讀者矣

莊子九論

李士表【元卓】夢蝶

萬物同根是非一气奚物而爲周奚物而爲蝶認周以爲非蝶是未能忘我也執蝶以爲非周是未能忘物也物我對待萬態紛糾謂彼不齊皆妄情爾不知物自無物𨿽蝶亦非我自無我𨿽周亦幻況容有分也栩栩然而夢爲蝶卽蝶爲周蘧蘧然而覺爲周卽周無蝶此見之所獨而物之所齊也夫覽一身而私膠萬物而執以形開之覺而爲事之實以魂交之寐而爲夢之虛不知一夕之覺夢一形之開闔是也一形之開闔一性之往來是也一化爲物戚然而惡一復爲人忻然而樂物固奚足惡人固奚足樂此特萬化而未始有極者耳一犯其形竊竊然而私之妄也必有大覺而後知大夢必有眞人而後有眞知夢不知覺故不以夢爲妄覺不知夢故不以覺爲眞周不知蝶故不以蝶爲非蝶不知周故不以周爲是靈源湛寂觸處皆知變化代興隨遇無擇而吾心未始有知焉故是篇立喪我之子綦以開齊物之端寓夢蝶之莊周以卒齊物之意噫舉世皆寐天下一夢也櫟社之木以夢告人元君之龜以夢求免尹氏之役夫以夢而樂鄭人之得鹿以夢而訟華胥以夢遊帝所以夢至隨其所遇而安之者知其幻而非眞也何獨於此不然彼致道者疏以通其礙靜以集其虛誠以生其神寂以反其照將視世間得失是非貴賤成敗生死眞夢幻爾奚獨於周與蝶而疑之古之眞人其寢不夢其覺無憂吾嘗因是而知周非特爲寓言

解牛

卽無物之自虛者履萬化而常通執有物之爲實者應一塗而亦泥然物本無物其體自離道無不通安所用解而謂之解牛者離心防物而未嘗見牛乘虛順理而未嘗遊刃解牛於無解乎且以刀則十九年曆陰陽之數不爲不久以解則數千牛應世變之故不爲不多疑若敝矣而刀刃若新發於硎者蓋執迹則瞬息已遷操本則亙古不去妙湛之體在動而非搖虛明之用入塵而非垢意者一身已幻孰爲能奏之刀萬物皆妄孰爲可解之牛有刀則能以存有牛則所以立物我旣融能所斯泯浮游乎萬物之祖其虛莫之礙也故能未嘗批而大郤自離未嘗導而大窾自釋未嘗爭而同然者自固未嘗有而技經肯綮之自宜況大乎以是奏刀騞然而無應物之勞動刀甚微而無競物之心釋刀而對而無畱物之累提刀而立而無逐物之逝其用之終又將善刀而藏之復歸於無用矣此刀之所以未嘗傷也𨿽然至道無在而在妙用非應而應在手應觸而觸不知手在肩應倚而倚不知肩在足應履而履不知足在膝應踦而踦不知膝在天機自張而各不自知大用無擇而咸其自爾此其刀所以恢恢乎有餘地矣一將有見牛之心則有解牛之累而衛生之經亦已傷矣此良庖以其割故歲更刀族庖以其折故月更刀也是刀也非古非今時不能攝非長非短數不能囿非新非故化不能移非厚非薄質不能定本然之剛不煆而堅湛然之用不淬而明此庖丁用之如土委地而族庖每見其難爲也以道冥之在解無解非礙則解亦不知在礙無礙非解則礙亦不立以庖丁而視族庖者解其礙也以族庖而視庖丁者礙其解也解礙俱遣虛而已矣切原莊周之意托庖丁以寓養生之主次養生於齊物逍遙之後夫何故物物皆適囿於形體之累者不能逍遙物物皆一列於大小之見者不能齊物以是賓賓然與物靡刃於膠擾之地其生鮮不傷矣惟內無我者故能逍遙於自得之場惟外無物者故能齊物於至一之域夫然體是道而遊於萬物之間彼且烏乎礙哉故莊周以是起解牛之諭而文惠以是達養生焉

藏舟

自物之無而觀之眞常湛寂亙古而不去自物之有而觀之大化密移交臂而已失達此者卽其流動之境了乎不遷之宗夫然遊塵可以合太虛秋毫可以約天地寄萬化於不化之有宜使負之而走將安之乎昧此者覽其有涯之生托乎必遁之地夫然而停燈者前焰非後焰比形者今吾非故吾𨿽使執之而畱皆自冥冥中去矣此莊周所以有藏舟山於壑澤之諭夫壑與澤虛明之用所以況造物之無心舟與山動止之物所以況有形之有體道一而已一固無方壑之與澤爲有方矣一固無體舟之與山爲有體矣夫一隨於動止而遊於有方一昧於虛明而囿於有體則一者自此而對矣有盛而衰爲之對有新而故爲之對有生而死爲之對一則無二故獨往獨來而無古無今對則有耦故相形相傾而隨起隨滅是故以火藏火一也藏之水則滅以水藏水一也藏之土則湮又況以舟山且有體矣壑澤且有方矣挈而藏之且有心矣彼造物者之未始有物所以夜半得以負之而走也𨿽然不物者乃能物物不化者乃能化化若驟若馳日䢐於一息不畱之間化故無常也我知之矣此特造物者愚羣動而有心者所以妄存亡也是心存則物存是心亡則物亡方其藏之壑澤心之所見自以爲固矣不知此纖毫未嘗立俄而失之夜半心之所見自以爲去矣不知此纖毫未嘗動惟知夫大定持之者故能遊於物之所不得遁而皆存夫物之所不得遁而皆存之處乃萬物之所系一化之所待古之人藏天下於天下者以此夫天下者萬物之所一也而人者又萬物之一耳誠其得一之全故知萬化之未始有極者動無非我則天老終始皆所欲之而無所惡也與夫一犯人形而喜之者其樂可勝計邪古之人嘗言之矣萬物皆備於我反身而誠樂莫大焉是樂也昧者終日用之而不知旦宅爾陳人爾與物周遊於造化之逆旅爾安得莊周藏天下於天下而論之

坐忘

心非汝有孰有之哉是諸緣積習而假名耳身非汝有孰有之哉是百骸和合而幻生耳知心無心而萬物皆吾心則聰明烏用黜知身無身而萬象皆吾身則支體烏用墮況於仁義乎況於禮樂乎若然動靜語默無非妙處縱橫逆順無非天遊孰知其爲忘也邪不然厭擾而趣寂懼有以樂無以是爲忘則聚塊積塵皆可謂之忘矣夫回幾於聖人而未盡過於眾人而有餘順一化之自虛了乎無物者聖人也隨眾境而俱逝系乎有物者眾人也了乎無物則無往而非忘系乎有物則無時而能忘此顏回所以坐忘乎反萬物流轉之境冥一性不遷之宗靜觀世間則仁義禮樂舉皆妄名寂照靈源則支體聰明舉皆幻識忘物無物則妄名自離忘我無我則幻識自盡然仁義禮樂名不自名妄者執以爲名支體聰明識不自識幻者認以爲識知身本於無有則支體將自墮必期於墮之者未離於身見也知心本於不生則聰明將自黜必期於黜之者未離於心見也且支體聰明之尙無則仁義禮樂之安有向也作德於肝膈之上而物物皆知今也無知向也役心於眉睫之間而物物皆見今也無見玆乃坐忘乎然旣已謂之忘仲尼不容於有問顏回不容於有應亦安知一毫之益亦安知一毫之損亦安知仁義禮樂之忘爲未亦安知支體聰明之墮黜爲至已乎夫卽妙而觀墜者之忘車沒者之忘水人之忘道術魚之忘江湖亦忘也卽粗而觀得者之忘形利者之忘眞怒臂者之忘車轍攫金者之忘市人亦忘也將以彼是而此非乎道無是非將以彼眞而此僞乎道無眞僞顏氏之子背塵而反妙損實而集虛者爾吾知其忘猶未忘也使進此道不忘亦忘孔子所以行年六十而六十化也又奚貴忘

壺子

神之妙物者未嘗顯妙物之受妙者未嘗知妙是之謂神彼巫則誣神之言以死生存亡禍福壽夭而告於人者其驗𨿽歲月旬日之可期似妙而非妙特若神矣旣已謂之神巫而又曰季咸者以寓物之妙而有感者也且咸則有感而感則有心方且以我之有心而感人之心以我之有見而見人之見故死生存亡禍福壽夭者妄名起矣名旣已妄又妄見之見旣愈妄又妄言之世之滯於相而不能妄者又妄受之直以是爲眞故棄而走也𨿽列子猶見之而心醉以其未能刳心也以其道之至於壺子以其未能絕學也故使人得而相汝夫壺者以空虛不毀爲體以淵明不測爲用子則有出母之道以應世者故能托無相於有相之間季鹹則有心而感者故每入則皆曰見壺子則無心而應者故每至則皆曰示彼無心者踐形於無形之表彼安得而相之超數於無數之先彼安得而知之季咸方且累於形數而未離見見之處直以爲死生若是而莫之逃也故始也示之以地文則嘆之以其死次也示之以天壤則幸之以其生不知死本無死心滅則死生本無生心生則生形之死生心之起滅心之起滅見之有無也至人未始有心靜而與陰同德動而與陽同波與陰同德彼亦不得而見也必示之以地文而文者物之所自雜也與陽同波彼亦不得而見也必示之以天壤而壤者物之所自生也示之以太衝遂以爲不齊焉地文則陰勝陽天壤則陽勝陰太衝則陰陽之中莫勝則天地之平也萬法一致本無高下彼見不齊焉然三者皆謂之機意其動之微而見之先故得而見之也示之以未始出吾宗則示出於無所示矣彼以實投我而此以虛彼以有受我而此以無彼之起心役見爲有盡此之離人藏天爲無盡以有盡相無盡殆已此季咸所以望之而走追之而滅也𨿽然壺子之告列子且曰是見吾杜德機又曰殆見吾善者機又曰是見吾衡气機皆曰吾者猶且立我至於吾與之虛而委蛇不知其誰何𨿽吾亦喪之示之者其誰邪相之者其誰邪故逃也壺子之心太虛矣太虛之體空明妙湛總持萬有飾之以榮華而不畱揮之以兵刃而不傷沃之以水而不濡燎之以火而不焚一以是故爾壺子之心弔之以死受之而不惡慶之以生受之而不悅名之不齊受之而不爭彼卒自失而滅亦不以爲騰而得亦以是虛爾莊周方論應帝王而言此者夫帝王應世惟寂然不動故能感而遂通惟退藏於密故能吉凶與民同患一將出其宗敝敝然以天下爲吾患役於萬物而非所以役萬物使人得而相汝可乎此古之應帝王者所以蕩蕩乎無能名也

珠

赤水之北源含陽而不流昆侖之丘體安靜而不撓以況性之自本者南望則交物而起見還歸則涉動而旋復以況性之反本者性天一開塵境並起旣湛人僞遂遠大道珠其遺乎然性不可因人而知使之者又其誰邪性不可有心而知索之者又其誰邪夫使之而非集虛也索之而非默契也是三子者智窮乎所欲知目竭乎所欲見口費乎所欲言而道終弗得夫何故遊塵聚塊妙道皆存瓦礫糠秕至眞咸在近不間於眉睫遠不離於象先流出乎方寸之境縱橫乎日用之際追之則冥山在前而愈遠問之則大塊非遙而盡迷以其索之不得故也且性本無知而知非知也性本無見而見非見也性本無言而言非言也卽知是性以知索知反爲知迷卽見是性以見索見反爲見礙卽言是性以言索言反爲言縛謂之象似有而非有也謂之罔似無而非無也去智而迷者靈去見而礙者徹去言而縛者解此象罔所以獨得之也方其探入道之本則聖如黃帝有望乃遺愚如象罔無心乃得及其冥大道之原則一性無性在得非聖一眞無眞在失非凡向也遺之黃帝亦無一毫之虧今也得之象罔亦無一毫之得亙古亙今而獨露眞常大感大靈而咸爲覺性庸詎知三子之弗得爲非而象罔之得爲是也故𨿽黃帝特異之

濠梁

物之所同者同乎一一之所同者同乎道道之所致無所從來生者自生而生本無生形者自形而形本無形凡森布於貌象聲色之間者無不具此道我於物奚擇焉一性之分充足無餘一天之遊逍遙無累物與我咸有焉惟契物我之知者於此蓋有不期知而知其妙冥契其理默會其神者先受之有不能逃遊其先者此莊子所以知魚樂於濠梁之上也夫出而遊而泳無濡沫之涸無网罟之患從容乎一水之中者將以是爲魚之樂乎以是爲樂齊諧且知之矣又奚待周而後知蓋魚之所樂在道而不在水周之所知在樂而不在魚惟魚忘於水故其樂全惟周忘於魚故其知一至樂無樂魚不知樂其樂眞知無知周不期知而知然莊周以是契之於無物之表蓋將無言惠子嘗交於莫逆之際蓋將無問莊子於此非不能默惠子於此非不能悟以謂非問則周之言無所托非言則道之妙無所見直將祛天下後世離我與物爲兩者之蔽爾將物自有其物則周固非魚矣是安知我而知魚之爲樂也邪將我自有其我則魚固非周矣是安知我不知魚之樂也邪知與不知皆道之末此周所以請循其本也其本未嘗不知防人嘗言之矣眼如耳耳如鼻鼻如口無不同也在我者蓋如也視死如生視富如貧視周如魚視人如豕視我如人在物者蓋如也如則物物皆至遊無非妙處奚獨濠梁之上也哉如則物物皆眞樂無非天和奚獨倏魚之樂也哉吾知夫周與魚未始有分也然作秋水之篇始之以河伯北海若相矜於小大之域次之以虫夔蛇風相憐於有無之地又安知物之所以一則樂之所以全故周托倏魚之樂以卒其意而至樂之說因此而作也古之明乎至樂無有者常見於其言矣曰奚樂奚惡

墜車

執物以爲有所見者誠車矣認我以爲實所知者誠墜矣知見立而乘墜分庸詎無傷邪彼醉者之全酒知以之泯見以之冥乘不知有車墜不知有地身不知有觸觸不知有傷凝然無所分焉且暫寄其全於酒者猶足以外死生而忘驚懼況性天之全未始離者乎天下一車爾托而乘其上者內開知見之營營外逐幻化之擾擾一將傾覆於諸妄之地非直骨節之傷驚懼之入也一開其受萬態俱入猶醒者之睹車覆且得無傷乎𨿽然探形之始則天地與我並生原數之先則萬物與我爲一奚物而謂車奚物而謂人奚物而謂墜奚物而謂傷且心與物對則開天而人心與物冥則離人而天機械去而所循者天理也適莫融而所體者天均也行而無迹是謂天遊動而無畛是謂天機舉不足以憂之者天樂也舉不足以美之者天和也以是相天無所助也以是事天無所役也夫是之謂全於天彼其視得失哀樂死生窮通猶醉者之墜車矣嘗原周之意以是說於達生之篇者以謂有生者必盡有盡者必生知夫生本無生故曰內觀無心外觀無身泛觀無物乃能一其性而不二養其气而不耗合其德而不離通乎物之所造而不爲奚往而非天哉形全於天而形形者未嘗有耳全於天而聲聲者未嘗發目全於天而色色者未嘗顯口全於天而味味者未嘗呈夫是之謂全於天是篇旣托之以醉者之墜車矣又次之以復讎者不折鏌鋣又次之以忮心者不怨飄瓦此其何故也物自無物何心於有我自無我何心於物物我未始有分也故墜者不傷讎者不折飄者不怨一天之自虛矣然則以其對人故謂之天一性無性況有天乎以其對開故謂之藏一天無天況有藏乎悟此然後契達生之妙趣也

道術

防之語道者以謂道烏乎在曰無乎不在期之以在有邪古之人嘗言之矣在古無古在今無今在陰非陰在陽非陽在遠不離眉睫在近獨高象先在聚而流出萬有在散而收斂一毫道果在有哉期之以在無邪古之人嘗言之矣在天而天在地而地在谷滿谷在坑滿坑有在於螻蟻有在於瓦礫道果在無哉無不在無名謂之無而眞無不無也有不在有名謂之有而眞有不有也而在在者有無不可得而名焉昔之明在在之妙於天下者不敢以形數擬不敢以畛域睨卽其亙古今而自成入散殊而皆一者彊名之曰古人之大體是猶萬水著見一月之所攝也萬竅怒號一風之所鼓也萬象森羅一气之所積也萬物紛錯一道之所原也神明得之而降出帝王得之而生成天人得之不離於宗神人得之不離於精至人得之不離於眞聖人以是而變化君子以是而慈仁以是爲法名操稽之數以是爲詩書禮樂之文古之人卽之以爲道術者非累於心也故不可謂之心術非鑿於智也故不可謂之智術非機也故不可謂之機術非技也故不可謂之技術此術者而謂之道其該徧者也惜夫大全裂於道德之一散百家諸子隨所見而自滯以謂道術有在於是也其生不歌其死不哭而墨翟禽滑釐聞其風而悅之爲人太多爲已太寡而宋鈃尹文子聞其風而悅之謑髁無任而笑上賢縱脫無行而非大聖駢愼到聞其風而悅之以謙下爲表以虛空無已關尹老聃聞其風而悅之此數子者或以獨任不堪而滯道或以彊聒不捨而滯道或以死生之說而滯道或以博大之域而滯道計其術之在道中猶礨空之在大澤也猶稊米之在太倉也猶小石之在泰山毫末之在馬體也自其所見言之則殊而自其所造之道觀之則不知其殊也此何故一石之微與太山均於成體一米之細與太倉均於成數一壘與大澤共虛一毫與馬體皆備此百家𨿽裂道於多方而大體未始有離也嗚呼沒百家無大全離大全無百家非百家則不見大全非大全則百家不立其原一也終日大全而不知大全者百姓也欲至大全而未及大全者賢人也已極大全而泯迹大全者聖人也堯舜之相授授此者也禹湯之相此者也周公之仰思思此者也仲尼之潛心潛此者也孟子之養浩養此者也伊尹之先覺覺此者也莊周之書卒於是篇深包大道之本力排百家之敝而終以謬悠之說無津涯之辭自列於數子之末深抵其著書之迹以聖天下後世孰謂周蔽於天而爲一曲之士

莊子翼附錄

